   ༈   
བཞི་པའི་ལན་ནི། བདག་གི་འདུལ་ཊཱིཀ་ཏུ་བཀོད་པ་དེ། ཡོངས་འཛིན་པཎྜི་ཏའི་རྒྱ་མཚོའི་སྙིང་པོའི་ཊཱི་ཀར། དབུ་མ་ཐལ་འགྱུར་པས་ནི་སོ་ཐར་གྱི་སྡོམ་པ་གཟུགས་ཅན་དུ་འདོད་ལ། དེ་ཡང་ཕྱིའི་
སྐྱེ་མཆེད་ཀྱི་གཟུགས་མིན་པར། ཆོས་ཀྱི་སྐྱེ་མཆེད་ཀྱི་གཟུགས་སུ་འདོད་དེ། །ཞེས་གསུངས་པ་དེ་བཀོད་པ་ཡིན་ཞིང། དེ་དང་པཎ་ཆེན་བདེ་ལེགས་ཉི་མའི་གཞུང་གི་འགལ་སྤོང། བདག་གིས་གཞུང་
ལ་སྦྱངས་པ་མ་སོང་བས་མི་ཤེས་པར་སྣང་བས་ཐུགས་དོགས་ཡོད་ངེས་ཡིན་ན། གྲུབ་མཐའ་རྣམ་བཞིའི་གཞུང་ལ་སྦྱངས་པའི་མཁས་པ་རྣམས་ལ་བརྩད་པར་མཛོད་ཅིག་



﻿   ༈    ལུང་རྟོགས་བསྟན་པའི་མཛེས་རྒྱན་ཆོས་མཛད་དགེ་སློང་རིན་པོ་ཆེ་ནས་བཀའ་འདྲི་ཇི་ལྟར་ཕེབས་པའི་ལན་རྣམས་
མདོར་བསྡུས་འབུལ་བ་ལ། དང་པོ་སོ་ཐར་གྱི་ལྟུང་བ་སྡེ་ལྔའི་སྡེ་ཚན་རེ་རེ་ལ་ཡང་ནང་གསེས་ཀྱི་ཉེས་པ་ལྕི་ཡང་ཡོད་དམ་མེད་ཅེས་པ་ལ། ལྕི་ཡང་ངེས་པར་ཡོད་དེ། སོ་ཐར་གྱི་ལྟུང་བ་རྣམས་ལ་རང་

[120B] བཅས་པའི་ཁ་ན་མ་ཐོ་བ་ཅི་རིགས་ཡོད་པས། སྔ་མ་ལྕི་ཞིང་ཕྱི་མ་ཡང་བ་དང། རང་བཞིན་གྱི་ཁ་ན་མ་ཐོ་བ་ནི། མི་དགེ་བཅུའི་ཆར་གཏོགས་ཡིན་པས། ལུས་ངག་གི་
མི་དགེ་བ་བདུན་སྔ་མ་སྔ་མ་ལྕི་ཞིང། ཕྱི་མ་ཕྱི་མ་ཡང་བ་དང། ཡིད་ཀྱི་གསུམ་སྔ་མ་སྔ་མ་ཡང་ཞིང་ཕྱི་མ་ཕྱི་མ་ལྕི་བ་དང། བཅས་པའི་ཁ་ན་མ་ཐོ་བ་ཡང་ཆང་འཐུང་བ་ལྟ་བུའི་དགག་བྱ་ཆེ་བ་རྣམས་ལྕི་
ཞིང། སྲོག་ཆགས་མེད་པའི་ས་རྐོ་བ་ལྟ་བུའི་དགག་བྱ་ཆུང་བ་རྣམས་ཡང་བར་གསུངས་པ་ལགས་



﻿   ༈   
ཚོགས་ཀྱི་ཚེ་དགོངས་ཆོས་ཤོར་མིན་ཇི་ལྟར་ཞེ་ན། སྐྱ་རེངས་དང་པོ་མ་ཤར་གྱི་གོང་དུ་ཕྱི་དྲོའི་ཁ་ཟས་ལ་ལོངས་སྤྱད་ན་དགེ་སློང་ལ་ལྟུང་བྱེད་འབྱུང་བར་གསུངས་པས། སྐྱ་རེངས་དང་པོ་ཤར་བའི་ཚད་ནི། དགེ་སློང་མའི་
རྣམ་འབྱེད་ལས། ཐུན་ཐ་མའི་དང་པོའི་ཕྱེད་ནས་སྐྱ་རེངས་དང་པོ་འཆར་བར་གསུངས་པ་ལྟར་ན། ནམ་ལ་དུམ་བུ་བཅོ་བརྒྱད་དུ་ཕྱེ་བའི་དུམ་བུ་བཅུ་གསུམ་འདས་ནས་དུམ་བུ་ལྔ་ལུས་པའི་མཚམས་སུ་འཆར་ལ། འོད་

[023A]༄༅། །ལྡན་དུ་སྐར་མའི་བསྟན་བཅོས་དྲངས་པ་ལས། སྐྱ་རེངས་དང་པོ་ཤར་ན་ནི། །ཤར་ཕྱོགས་སུ་ནི་སྔོར་སྣང་ཞིང། །སྐར་མའི་གདོང་གི་འོད་ཉམས་ལ། །ནམ་མཁའ་སྔོ་སྐྱར་འགྱུར་བ་ཡིན། །ཞེས་གསུངས་
པ་ལྟར་ན། ཐོ་རངས་ཤར་ཕྱོགས་ཀྱི་ནམ་མཁའ་སྔོ་སྐྱར་གྱུར་ཅིང་སྐར་མའི་གདོང་གི་འོད་ཅུང་ཟད་ཉམས་པའི་ཚེ་འཆར་བས། དེ་ནས་ཉི་མ་ཕྱེད་ཀྱི་བར་ལ་དུས་རུང་གི་བཟའ་བཅའ་ལ་ལོངས་སྤྱད་པ་ལ་ཕྱི་དྲོའི་ཁ་ཟས་ཟ་བའི་
ལྟུང་བ་མེད་དེ། དགེ་ཚུལ་གྱི་སུམ་བརྒྱ་པ་ལས། རང་གླིང་སྐྱ་རེངས་དང་པོ་སོགས་ཤར་ནས། །ཉི་མ་ཕྱེད་པར་དེ་ནི་དུས་ཡིན་ཏེ། །ཞེས་གསུངས་པའི་ཕྱིར་རོ། །འདུལ་བའི་ལུགས་ལ་དགུ་བསྒྱུར་ཚུལ་ཇི་ལྟར་ཞེ་ན། དེ་
ཡང་དུས་ཚིགས་དྲུག་ངོས་འཛིན་ཚུལ་དང། མར་ངོའི་བཅུ་བཞི་པ་ཇི་ལྟར་འབྱུང་ཚུལ་ཧོར་ཟླ་དང་སྦྱར་ནས་ཞིབ་ཏུ་བཤད་ན། ཧོར་ཟླ་བཅུ་པའི་ཚེས་བཅུ་དྲུག་ནས་ཧོར་ཟླ་བཅུ་གཉིས་པའི་ཚེས་བཅོ་ལྔའི་བར་ལ་དགུན་
དང། ཧོར་ཟླ་བཅུ་གཉིས་པའི་ཚེས་བཅུ་དྲུག་ནས་ཧོར་ཟླ་གཉིས་པའི་ཚེས་བཅོ་ལྔའི་བར་ལ་དགུན་སྨད་དང། ཧོར་ཟླ་གཉིས་པའི་ཚེས་བཅུ་དྲུག་ནས་ཧོར་ཟླ་བཞི་པའི་ཚེས་བཅོ་ལྔའི་བར་ལ་དགུན་
དང། ཧོར་ཟླ་བཅུ་གཉིས་པའི་ཚེས་བཅུ་དྲུག་ནས་ཧོར་ཟླ་གཉིས་པའི་ཚེས་བཅོ་ལྔའི་བར་ལ་དགུན་སྨད་དང། ཧོར་ཟླ་གཉིས་པའི་ཚེས་བཅུ་དྲུག་ནས་ཧོར་ཟླ་བཞི་པའི་ཚེས་བཅོ་ལྔའི་བར་ལ་དཔྱིད་དང། ཧོར་ཟླ་བཞི་
པའི་ཚེས་བཅུ་དྲུག་ནས་ཧོར་ཟླ་དྲུག་པའི་ཚེས་བཅོ་ལྔའི་བར་ལ་སོ་ག་དང། ཧོར་ཟླ་དྲུག་པའི་ཚེས་བཅུ་དྲུག་ནས་ཧོར་ཟླ་བརྒྱད་པའི་ཚེས་བཅོ་ལྔའི་བར་ལ་དབྱར་དང། ཧོར་ཟླ་བརྒྱད་པའི་ཚེས་བཅུ་དྲུག་ནས་ཧོར་ཟླ་བཅུ་

[023B] དུས་ཚིགས་དེ་དག་གི་ནང་ནས་ཟླ་བ་བཅུ་པ། བཅུ་གཉིས་པ། གཉིས་པ། བཞི་པ། དྲུག་པ། བརྒྱད་པ་རྣམས་ཀྱི་མར་ངོའི་གསོ་སྦྱོང་བཅོ་ལྔ་པ་དང། བཅུ་གཅིག་པ། དང་པོ་
གསུམ་པ། ལྔ་པ༑ བདུན་པ། དགུ་པ་རྣམས་ཀྱི་མར་ངོའི་གསོ་སྦྱོང་བཅུ་བཞི་པ་ཡིན། ཞེས་གཞི་གསུམ་གསལ་བྱེད་ལས་འབྱུང་བ་ལྟར། ཉིན་རེ་བཞིན་སྨྱུག་ཐུར་སྤོས་ཏེ་བརྩིས་ན་ཟླ་ཐོ་མེད་ཀྱང་སྐབས་སྐབས་སུ་ཟླ་ཐོ་
དང་ཧེ་བག་ཞག་རེ་ཙམ་འབྱུང་ན་ལས་ཕལ་ཆེར་འཕྱུག་མེད་དུ་འབྱུང་བས་འདི་ཁས་ཆོག་པ་ལགས།།



﻿༄༅། །འདུལ་བའི་སྐོར་ཁ་ཤས་ཕྱོགས་གཅིག་ཏུ་བསྒྲིགས་པ་བཞུགས། །

[001A] །ནམ་སརྦྦ་ཛྙཱ་ཡ། ཐུབ་པའི་དབང་པོ་ཤེས་རབ་ཅན་གྱི་མཆོག་སྒྲ་གཅན་འཛིན་དང་བྲམ་ཟེ་སྒྲ་གཅན་འཛིན། །ཀླུ་སྒྲུབ་སྙིང་པོ་ཡོན་ཏན་བློ་གྲོས་དང། །རིན་ཆེན་བཤེས་གཉེན་
ཆོས་སྐྱོང་ཡོན་ཏན་བདག་ཆོས་འཕྲེང་ཞི་བའི་འབྱུང་གནས་སྦས་པ་དང། །ཁ་ཆེ་པཎ་ཆེན་བྱང་ཆུབ་དཔལ་བཟང་པོ། །བདེ་བ་དཔལ་དང་མཁན་ཆེན་གྲགས་པའི་ཞབས། །རྣམ་དག་དགྲ་བཅོམ་བུ་སྟོན་
ཡབ་སྲས་ཟུང། །གྲགས་པ་རྒྱལ་མཚན་ཤེར་འབྱུང་ཡེ་ཤེས་གྲགས། །བློ་གྲོས་དམ་ཆོས་རྒྱལ་མཚན་འཛིན་པའི་རྗེ། །དཀོན་མཆོག་རྒྱལ་མཚན་བློ་བཟང་ཡེ་ཤེས་དང། །བློ་བཟང་བཟོད་པ་བློ་
བཟང་ཆོས་འཕེལ་ཞབས། །དཔལ་ལྡན་ཡེ་ཤེས་ཡེ་ཤེས་དཔལ་གྲུབ་མཚན། །མཁན་ཆེན་དྷརྨ་བྷ་དྲ་ལ་སོགས་པ། །བསྙེན་རྫོགས་སྡོམ་པའི་བརྒྱུད་པ་ལ་ཕྱག་འཚལ། །བསླབ་གསུམ་

[002A]༄༅། །བསྟན་པ་རྒྱས་པར་བྱིན་གྱིས་རློབས། །ཞེས་པ་འདི་ནི་ཧར་གདོང་དཀའ་ཆེན་ཡེ་ཤེས་སྨོན་ལམ་ནས་དགོས་ཚུལ་ལྟར་བུ་སྟོན་རིན་པོ་ཆེ་དང། ཕཎ་ཆེན་ཆོས་རྒྱན་གྱི་གསུང་ལ་ཁ་བསྐངས་ཏེ་དྷརྨ་བྷ་དྲས་བྲིས་པའོ།།    ༈   
དགེ་སློང་སྒྲུབ་པའི་ལས་ཀྱི་ཆོ་གའི་བསྡུས་དོན་ཁོག་འབུབས་བཞུགས།།    ༈    ཚིགས་སྔ་མ་དགེ་ཚུལ་དུ་བསྒྲུབ་པའི་ཆོ་ག་ལ་ཀརྨ་ཤ་ཏཾ་ལས། སྔོན་དང་དགེ་བསྙེན་བསླབ་པ་དང། །ཞུ་དང་མཁན་པོ་དང་པོ་དང། །རང་
བྱུང་དགེ་ཚུལ་གྲིབ་ཚོད་དང། །བསླབ་པ་བརྗོད་པ་ཐ་མ་ཡིན། །ཞེས་གསུངས་པ་ལྟར་གསུམ། སྦྱོར་བ། དངོས་གཞི། མཇུག་གོ་དང་པོ་ལ་གསུམ། རབ་ཏུ་དབྱུང་བར་རུང་མི་རུང་བརྟག་པའི་ཕྱིར་བར་ཆད་དྲི་བ་
བསྟན་པ་ལ་རིམ་གྱིས་སློབ་ཏུ་གཞུག་པའི་ཕྱིར་དགེ་བསྙེན་དུ་བསྒྲུབ་པ། དགེ་ཚུལ་གྱི་བརྟུལ་ཞུགས་བླང་བའི་ཕྱིར་རབ་བྱུང་དུ་བསྒྲུབ་པའོ། །དང་པོ་ནི། སྔོན་དང། ཞེས་པས་བསྟན་པར་བྱས་ན་འགྲིག་པས་སྡོམ་པ་སྐྱེ་བ་དང་གནས་པ་དང་ཁྱད་བར་
དུ་འགྱུར་བ་དང་མཛེས་པའི་བར་ཆད་བཞི་ཡོད་མེད་དྲིས་ནས་མེད་ན་སྐབས་འབྱེད་པའོ། །གཉིས་པ་ནི། དགེ་བསྙེན་བསླབ་པ་དང། ཞེས་པས་བསྟན་ཏེ། སྐྱབ་འགྲོ་རྩོམ་བྱེད་དུ་བྱས་ནས་ཡོངས་རྫོགས་དགེ་བསྙེན་གྱི་སྔོམ་པ་ཕོག་སྟེ་སྐྱབས་འགྲོའི་བསླབ་བྱ་བརྗོད་པའོ། །གསུམ་པ་

[002B] སྦྱོར་བའི་ཆོ་ག་དང། དངོས་གཞིའི་ཆོ་གའོ། །དང་པོ་ལ་གསུམ། སྐུར་པ་སྤང་ཞིང་ངོ་ཚ་ཁྲེལ་ཡོད་བསྐྱེད་པའི་ཕྱིར་དགེ་འདུན་ལ་རབ་བྱུང་ཞུ་བ། རབ་བྱུང་གི་མེད་ན་མི་འབྱུང་བའི་རྒྱུ་བསྒྲུབ་པའི་ཕྱིར་མཁན་
པོར་གསོལ་བ་གདབ་པ། བར་ཆད་བརྟག་ཅིང་ཆོས་འདུལ་བའི་ཆ་ལུགས་དུ་བསྒྱུར་བའི་ཕྱིར་དང་པོར་བྱ་བའོ། །དང་པོ་ནི། ཞུ་དང། ཞེས་པས་བསྟན་ཏེ། ཡོ་བྱད་སྟ་གོན་བྱས་ལ་བསྐོས་པའི་དགེ་སློང་ཆོས་བཅུ་གཅིག་དང་ལྡན་
རྫས་བསྒྲུབ་བྱ་དེ་དགེ་སློང་སོ་སོར་ཕྱག་འཚལ་དུ་བཅུག་རྗེས་དགེ་འདུན་ལ་ཞུས་ནས་གནང་བ་སྟེར་བའོ། །གཉིས་པ་ནི། མཁན་པོ། ཞེས་པས་བསྟན་ཏེ། དགེ་སློང་ཆོས་བདུན་ལྡན་ལམ་ཁན་པོར་གསོལ་བ་
ལན་གསུམ་འདེབས་སུ་བཅུག་ནས་དེའི་བསླབ་བྱ་བརྗོད་པའོ། །གསུམ་པ་ནི། དང་པོ་དང། ཞེས་པས་བསྟན་ཏེ། བསྐོས་པའི་དགེ་སློང་གིས་སྤྲོ་བ་དྲིས་ནས་གཙུག་ཕུང་བྲེགས་ཏེ་མཁན་པོར་ཕུལ་ལ་ཁྲུས་
བྱས་ཏེ་ཞབས་ལ་གཏུགས་པའི་ཕྱག་བྱས་ནས་འདུག་པ་ལ་བླ་གོས་མཐང་གོས་ལྷུང་བཟེད་གདིང་བ་ཆུ་ཚགས་རྣམས་གཏད་རྗེས་མགོར་མེ་ཏོག་བཞག་སྟེ་སྨོན་ལམ་བཏབ་ལ་བསྐོས་པས་གོས་ལེགས་པར་
བསྐོན་ཅིང་མཚན་བརྟགས་ནས་བརྗོད་པའོ། །གཉིས་པ་དངོས་གཞིའི་ཆོ་ག་ནི། རབ་བྱུང། ཞེས་པས་བསྟན་ཏེ། བརྗོད་གསུམ་བྱས་ལ་རབ་བྱུང་དུ་བསྒྲུབས་ཏེ་དེའི་བསླབ་བྱ་བརྗོད་པའོ། །གཉིས་པ་དངོས་གཞི་

[003A]༄༅། །ནི། ལས་ཆོག་འཁྲུལ་སྤོང་རྣམ་རྒྱལ་གསེར་མདོག་ལས། ཁྱད་ཆོས་བཅུ་གཅིག་དང་ལྡན་པའི། །འདུལ་འཛིན་སློབ་དཔོན་མཁས་པ་ཡིས། །དགེ་ཚུལ་དོན་གཉེར་བསྲུ་བྱ་ལ། །སྡོཾ་པ་སྐྱེ་དང་གནས་པ་དང་
གནས་པ་ཁྱད་པར་འགྱུར་བ་དང། །རྟེན་ཉིད་མཛེས་པར་བྱེད་པ་ཡི། །འགལ་རྐྱེན་བར་ཆད་བཞི་བྲལ་དང། །ཡུལ་རྒྱུད་རྟགས་དང་བསམ་པ་དང། །ཆོ་ག་མཐུན་པའི་རྐྱེན་ལྔ་པོ། །ཚིག་དོན་གསལ་བར་བརྡ་སྤྲད་དེ། །དགེ་ཚུལ་
ཉིད་དུ་ཉེ་བར་བསྒྲུབ། །དེ་ལྟར་བཤད་པའི་རྒྱུ་ཚོགས་ལས། །འགལ་རྐྱེན་བར་ཆད་བཞི་བྲལ་དང། །མཐུན་རྐྱེན་དང་པོ་གསུམ་པོ་ཡི། །བཤད་པ་བཏང་སྙོམས་གྱུར་ཀྱང་ཟླའི། །ངེས་འབྱུང་སྡོམ་པ་སྐྱེ་བ་ལ། །མེད་དུ་
མི་རུང་གཅེས་པའི་ཆོས། །རྒྱུ་ཡི་ཀུན་སློང་ཐོབ་འདོད་དང། །དུས་ཀྱི་ཀུན་སློང་ཐོབ་ཤེས་དང། །འགལ་རྐྱེན་ངེས་པ་ལྔ་བསལ་དང། །མཐུན་རྐྱེན་ཕུན་ཚོགས་གསུམ་ལྡན་དང། །ངེས་འབྱུང་བསམ་པའི་གསོལ་འདེབས་
ཏེ། །ཁྱད་ཆོས་ལྔ་དང་ལྡན་པ་ཡི། །བསམ་པ་མཐུན་པའི་རྐྱེན་ཉིད་དང། སྡོམ་པ་འབོགས་བྱེད་ཆོ་གའི་ཆིག་འཁྲུལ་མེད་ཆོ་ག་མཐུན་པའི་རྐྱེན། །ཕུན་ཚོགས་བསྟན་པ་འཕེལ་རྐྱེན་དང། །བསྒྲུབ་བྱ་ཉིད་
ལ་ཕན་སེམས་ཀྱི། །སྙིང་རྗེ་དྲག་པོས་ཀུན་བསླངས་ཏེ། །བསྒྲུབ་བྱའི་བློ་ཡུལ་འཆང་བདེ་བ། བཏང་སྙོམས་མ་ཤོར་གཅེས་སྤྲས་སུ། །དྲན་ཏན་མཛད་པ་གནད་ཀྱི་དོན། །ཚུལ་འདིས་ཐོག་མཐའ་རྣམས་

[003B] །སྡོམ་པའི་སྐྱེ་ཚུལ་མཚོན་པར་བྱ། །དགེ་ཚུལ་ཉིད་དུ་སྒྲུབ་པ་ཡི། །དངོས་གཞིའི་ཆོ་གའི་ཁོག་ཕུབ་སོས། །ཞེས་གསུངས་པ་ལྟར། དགེ་ཚུལ་ཞེས་པས་བསྟན་ཏེ། དགེ་སློང་ཆོས་བཅུ་གཅིག་དང་ལྡན་པ་མཁན་པོས་སློབ་
དཔོན་དུ་བསྐོས་པས། འགལ་རྐྱེན་བར་ཆད་བཞི་དང་བྲལ་ཞིང། ཡུལ་རྒྱུད་རྟགས་བསམ་ཆོ་ག་སྟེ་མཐུན་རྐྱེན་ཕུན་ཚོགས་ལྔ་ཚང་བར་བརྡ་སྤྲད་ནས་དགེ་ཚུལ་གྱི་སྡོམ་པ་དངོས་འབོགས་པའོ། །གསུམ་པ་མཇུག་ལ་གཉིས་
ཐོབ་དུས་གོ་བ་དང། བསླབ་བྱ་བརྗོད་པའོ། །དང་པོ་ནི། གྲིབ་ཚོད་དང། ཞེས་པས་བསྟན་ཏེ། ཐོབ་དུས་སོགས་ལྔ་བརྗོད་པའོ། །གཉིས་པ་ནི། བསླབ་བ་བརྗོད་པ་ཐ་མ་ཡིན། ཞེས་པས་བསྟན་ཏེ། སློབ་དཔོན་
གྱིས་བསླབ་བྱ་བཅུ་ཁས་ལེན་དུ་བཅུག་ནས་གདམས་ཏེ་སྤྲོ་བ་བསྐྱེད་ནས་མཁན་པོར་ལེགས་སོ་བརྗོད་ཅིང་བསྔོ་སྨོན་བྱ་བའོ།།    ༈   
ལས། །དང་པོར་བྱ་དང་མཁན་པོ་དང། །ཆོས་གོས་གཉིས་དང་ལྷུང་བཟེད་གཉིས། །གསོལ་བའི་ལས་དང་བློ་མཐུན་དང། །སྤྲོ་བྱ་གསོལ་བ་གསང་སྟོན་དང། །ཞུ་དང་གསོལ་དང་གསོལ་བ་དང། །དྲི་དང་ལས་དང་
གྲིབ་ཚད་དང། །ཉིན་མཚན་དུས་ཚོད་གནས་རྣམས་དང། །ལྟུང་དང་དགེ་སྦྱོང་མཆོག་འདོད་དང། །ཚུལ་ཁྲིམས་མཉམ་དང་ཚུལ་འབྲེལ་དང། །དུལ་དང་དགོས་དང་མ་བརྗོད་དང། །གུས་པ་དང་ནི་བསྒྲུབ་བྱ་བ། །མུ་སྟེགས་གནས་པ་

[004A]༄༅། །བྱིན་པ་ཡི། །སྡེ་ཚན་ཡང་དག་བསྡུ་བ་ཡིན། ཞེས་གསུངས་པ་ལྟར་གསུམ། སྦྱོར་བའི་ཆོ་ག་ དངོས་གཞིའི་ཆོ་ག་མཇུག་གི་ཆོ་གའོ། །དང་པོ་ལ་དྲུག་ཡོ་བྱད་ཚགས་སུ་གཞུག་ཅིང་དགོན་མཆོག་གསུམ་དང་སློབ་དཔོན་མངོན་
དུ་འགྱུར་པར་བྱ་བའི་ཕྱིར་དང་པོར་ཕྱག་བྱ་བ། མཁན་པོ་མངོན་དུ་འགྱུར་བར་བྱ་བའི་ཕྱིར་མཁན་པོར་གསོལ་བ་ག་དབང། ཡོ་བྱད་མངོན་དུ་འགྱུར་བར་བྱ་བའི་ཕྱིར་ཆོས་གོས་དང་ལྷུང་བཟེད་བྱིན་གྱིས་བརླབས་ནས་སྦྱིན་པ། ཡོངས་སུ་
དག་པ་མངོན་དུ་འགྱུར་མིན་བརྟག་པའི་ཕྱིར་གསང་སྟོན་བསྐོས་ནས་ལྐོག་ཏུ་བར་ཆད་དྲིས་ཏེ་དག་པ་གོ་བར་བྱས་ནས་འོང་བར་ཞུ་བ། བསྙེན་པར་རྫོགས་པར་འདོད་པར་བསྟན་ཅིང་གསོལ་བ་མངོན་དུ་འགྱུར་བར་བྱ་བའི་ཕྱིར་གསོལ་
བ་གདབ་པ། ཡོངས་སུ་དག་པ་མངོན་དུ་གྱུར་པར་དག་འདུན་ཐུགས་ཆེས་པའི་ཕྱིར་གསོལ་བ་བྱས་ཏེ་ནང་དུ་བར་ཆད་དྲི་བའོ། །གཉིས་པ་དངོས་གཞིའི་ཆོ་ག་ལ་གཉིས། གདམས་ངག་གི་བཤད་པས་བརྡ་སྤྲད་པ་དང། གསོལ་
བ་དང་བཞིའི་ལས་བྱེད་པའོ། །གསུམ་པ་མཇུག་གི་ཆོ་ག་ལ་གཉིས། བསྙེན་བཀུར་བྱི་གནས་དང་གནས་མ་ཡིན་པ་ཤེས་པའི་དོན་དུ་བསྙེན་པར་རྫོགས་པའི་དུས་གོ་བར་བྱ་བ་དང། ཐོབ་པ་མི་ཉམས་ཤིང་འཕེལ་བའི་དོན་དུ་
གདམས་ངག་བཅུ་གཅིག་བརྗོད་པའོ། །དང་པོ་ལ་ལྔ། བསྙེན་བཀུར་གྱི་གནས། གནས་མ་ཡིན་པ། བསྙེན་བཀུར་རང་གི་ངོ་བོ། གར་ལ་བརྟན་ནས་གོ་བར་བྱ་བ། ཕན་ཡོན་ནོ། །གཉིས་པ་ཐོབ་པ་མི་ཉམས་ཤིང་འཕེལ་

[004B] དགེ་སློང་གི་བསླབ་བྱ་མདོར་བསྡུས་ཏེ་བརྗོད་པ་དང། དེ་ལ་བསླབ་ཚུལ་གྱི་གདམས་ངག་བརྗོད་པའོ། །དང་པོ་ལ་གཉིས། ་བསླབ་བྱའི་གཙོ་བོ་རྣམས་དངོས་སུ་བརྗོད་པ་དང། དངོས་སུམ་བརྗོད་པ་
བླངས་པ་རྣམས་ཤེས་པའི་ཐབས་བརྗོད་པའོ། །དང་པོ་ལ་བཞི། བསྟེན་བྱ་འཚོ་བ་རྣམ་དག་ལ་གདམས་པ། བསྲུང་བྱ་ཚུལ་ཁྲིམས་རྣམ་དག་ལ་གདམས་་པ། ཉམས་ལེན་སྤྱོད་པ་རྣམ་དག་ལ་གདམས་པ། རྟོགས་པ་ལྟ་བ་རྣམས་
དག་ལ་གདམས་པའོ། །གསུམ་པ་ལ་ལྔ། དགེ་སྦྱོར་ལ་མེད་དུ་མི་རུང་བ་དགེ་སྦྱོར་དུ་བྱེད་པའི་ཆོས་ལ་གདམས་པ། སྤང་བླང་ལ་ནན་ཏན་བྱེད་པའི་རྒྱུ་མཆོག་ཏུ་འདོད་པའི་དོན་འགྲུབ་པར་གདམས་པ། གནས་བརྟན་རྣམས་དང་ཚུལ་
ཁྲིམས་མཉམ་པར་གྱུར་པ་ལ་ངེས་པར་སྦྱར་བ། ཡོངས་འཛིན་ལ་གུས་པ་འཇིག་རྟེན་པའི་ཚུལ་དང་འབྲེལ་བའི་གཟུགས་བརྙན་ལ་ངེས་པར་སྦྱོར་བ། གྲོགས་ལ་གུས་པ་དུལ་བར་གནས་པ་ལ་ངེས་པར་སྦྱོར་བའོ། །གཉིས་
པ་དེ་ལ་བསླུབ་ཚུལ་གྱི་གདམས་ངག་བརྗོད་པ་ལ་གཉིས། །ཁྱད་དུ་གསོད་པའི་གཉེན་པོ་གུས་པ་ལ་སྦྱར་བ་དང། བསྒྲུབ་པར་བྱ་བ་ཐབས་བརྗོད་པ་བག་ཡོད་ལ་སྦྱར་བའོ། །   ༈    གཉིས་པ་
དངོས་གཞིའི་ཆོ་ག་ནི། ལས་དང། ཞེས་གསུངས་པ་ལྟར། ཁྱོད་བསྙེན་པར་རྫོགས་པར་བྱེད་པ་ལ། རྒྱལ་མཆོག་ལྔ་པས། སངས་རྒྱས་ཆོས་དང་དགེ་འདུན་དང། །མཁན་སློབ་བསྙེན་པར་རྫོགས་འདོད་དང། །རྫོགས་པའི་

[005A]༄༅། །ཡོ་བྱད་ཡོངས་དག་དང། །གསོལ་བ་ལས་རྣམས་མངོན་གྱུར་ཏེ། །མགོན་གྱུར་བཅུ་ཡི་སྒོ་ནས་ནི། །བསྙེན་རྫོགས་ཉིད་དུ་ཉེར་བར་བསྒྲུབ། །དེ་ལྟར་བཤད་པའི་རྒྱུ་ཚོགས་ལས། །མགོན་གྱུར་ལྷག་མ་བརྒྱད་པོ་
ཡི། །བཤད་པ་བཏང་སྙོམས་གྱུར་ཀྱང་བླ། །མཁན་སློབ་དགེ་འདུན་བཅས་པ་རྣམས། །ཐུགས་དགོངས་གསུམ་པོ་གསལ་གདབ་ཅིང། །ལས་ཀྱི་སློབ་དཔོན་མཁས་པ་ཡིས། །བསྙེན་རྫོགས་སྡོམ་པ་སྐྱེད་པ་ལ། །མང་དུ་
མི་རུང་གཅེས་པའི་ཆོས། །བསྙེན་པར་རྫོགས་འདོད་བསམ་པའི་རྟེན། །ཁྱད་ཆོས་ལྔ་དང་ལྡན་པ་དང། །གསལ་བཞིའི་ཆོ་ག་གོ་བདེའི་ངག། འཁྲུལ་མེད་བློ་ལས་ཐོན་ནུས་པའི། །མངོན་གྱུར་གཉིས་ལན་ཏན་གྱིས། བསྙེན་
རྫོགས་བསྒྲུབ་པ་གནད་དུ་ཆེ། །བསྟན་རྩའི་དགེ་སློང་སྒྲུབ་བྱེད་ཀྱི། །དངོས་གཞིའི་ཆོ་གའི་ཁོག་ཕུ་བས་སོ། །ཞེས་གསུངས་པ་ལྟར་མངོན་གྱུར་བཅུའི་སྒོ་ནས་སྒྲུབ་དགོས་ཤིང། དེ་ལ། སྟོན་པའི་སྐུ་གཟུགས་འདི་ལ་སྟོན་པས་སངས་རྒྱས་དངོས་
ཀྱི་འདུ་ཤེས་བཞེས་པས་སངས་རྒྱས་མངོན་དུ་གྱུར་པ་ཚང། འདིར་བཞུགས་པའི་དགེ་སློང་རྣམས་བསླབ་པ་ལ་ནན་ཏན་སྙིང་པོར་མཛད་པ་ཤ་སྟག་བཞུགས་པས་སྒྲུབ་པའི་ཆོས་དང། ལས་ཀྱི་ཆོ་ག་དངོས་སུ་ཡོད་པས་ལུང་གི་ཆོས་མངོན་་
ཁ་སྐོང་གི་ཆོས་བཅུ་གསུམ་དང་ལྡན་ཞིང་མ་མཐུན་པ་གཉིས་དང་བྲལ་བའི་དགེ་འདུན་ལྔ་ཚོགས་ཀྱི་གྲངས་ཚང་བར་བཞུགས་པས་དགེ་འདུན་མངོན་་དགེ་སློང་ཁྱད་ཆོས་བདུན་ལྡན་ལ་བསྒྲུབ་བྱས་མཁན་པོར་གསོལ་བ་བཏབ་

[005B] དགེ་
སློང་ཁྱད་ཆོས་ལྔ་ལྡན་མཁན་པོས་གསང་སྟོན་དུ་བསྐོས། ལས་སློབ་ཀྱི་སྤྲོ་བ་དྲིས། དགེ་འདུན་གྱིས་གསོལ་བའི་ལས་ཀྱིས་བསྐོས་པ་ཞིག་དགོས་པར། དེང་ཀྱིས་མཁན་སློབ་ཟུང་སྦྲེལ་བྱས་པ་དང། དགེ་སློང་ཆེ་གེ་མོ་
ཞེས་བྱ་བ་འདི་དེང་ཀྱིས་གསང་སྟོན་དུ་བསྐོས། ཁོང་རང་གིས་སྤྲོ་བར་ཁས་བླངས། དགེ་འདུན་གྱིས་གསོལ་བའི་ལས་ཀྱིས་བསྐོས་པས་སློབ་དཔོན་མངོན་་དེ་ལྟར་མཁན་སློབ་དགེ་འདུན་དང་བཅས་པ་རྣམས་ལ། གང་ལ་བྱ་བའི་གཞི་བསྒྲུབ་བྱ་
བྱེད་པ་པོ་མཁན་སློབ་དགེ་འདུན་ བྱེད་པ་ལས་ཀྱི་ཆོ་ག་གསུམ་རྣམ་དག་ལ་རྣམ་དག་ཏུ་ཤེས་པའི་འདུ་ཤེས་མ་འཁྲུལ་བ་དང། བསྒྲུབ་བྱ་འདི་ལ་བསྙེན་རྫོགས་ཀྱི་སྡོམ་པ་བསྐྱེད་པའི་ཕྱིར་གསོལ་བཞིའི་ལས་བསམ་པ་ཐག་པས་བྱའོ། །སྙམ་
པའི་ཕན་སེམས་ཀྱི་ཀུན་སློང་རྣམ་དག་དང། དེ་ཐམས་ཅད་མྱང་འདས་ཀྱི་བསམ་པ་བརྟན་པོས་ཟིན་པ་སྟེ་ཐུགས་དགོངས་གསུམ་དང་ལྡན་པ་ཞིག་དགོས་པའང་ཚང་བ་ཡིན། ཁྱོད་རང་གི་ཆེད་དུ་གཉེར་ནས་བསྒྲུབས་པས་བསྙེན་པར་
རྫོགས་འདོད་མངོན་་གོས་ཀྱི་རྟགས་སྣམ་སྦྱར་གྱི་རྒྱུར་རུང་བ་དང། བླ་གོས་དང་མཐང་གོས་རུང་བ་ཚད་ལྡན་མཁན་པོས་བྱིན་གྱིས་བརླབས་ཏེ་གནང་བ། གདིང་བ་ཆུ་ཚངས་རུང་བ་ཚད་ལྡན་མཁན་པོས་གནང་བ། སྣོད་སྤྱད་ཀྱི་

[006A]༄༅། །རྟགས་ལྷུང་བཟེད་རུང་བ་ཚད་ལྡན་དགེ་འདུན་ལ་བསྟན། དགེ་འདུན་གྱིས་གནང། མཁན་པོས་བྱིན་གྱིས་བསླབས་ཏེ་གནང་བ་ཞིག་དགོས་པ་བརྙན་པོ་ཚུན་ཆོད་ཀྱིས་ཡོད་པས་ཡོ་བྱད་མངོན་་སྡོམ་པ་སྐྱེ་བ་དང་གནས་
པ་དང་ཁྱད་པར་དུ་འགྱུར་བ་དང། རྟེན་མཛེས་པའི་བར་ཆད་བཞི་དད་མི་ལྡན་པ་ཞིག་དགོས་པ། གསང་སྟོན་པས་ལྐོག་ཏུ་དྲིས། ངེད་ཀྱིས་དགེ་འདུན་གྱི་དབུས་སུ་དྲིས། ཁྱེད་རང་གིས་ལན་བཏབ་པས་ཡོངས་སུ་དག་པ་མངོན་་
བསྙེན་པར་རྫོགས་པའི་ཕྱིར་རང་གི་མིང་དང། མཁན་པོའི་མིང་དང། དགེ་འདུན་གྱི་མིང་རྣམས་མ་ཆད་པར་དགེ་འདུན་ལ་གསོལ་བ་ལན་གསུམ་དུ་བཏབ་པས་གསོལ་བ་མངོན་་བསྒྲུབ་བྱའི་མིང་དང། མཁན་པོའི་མིང་
དང། དགེ་འདུན་གྱི་མིང་དང། གསོལ་པ་དང་བརྗོད་པ་རྣམས་ཚིག་ཕྱེད་ཀྱང་མ་འཁྲུལ་བར་ལས་མཁན་གྱི་བློ་ལས་ཐོན་པ་ཞིག་དགོས་ཏེ་ཁོ་བོས་ད་ལྟ་ཉིད་དུ་བསྒྲུབ་པས་ལས་མངོན་དུ་གྱུར་པའང་ཚར་རུང་དུ་ཡོད་པ་ཡིན། དེ་ཡང་
རྒྱལ་མཆོག་སྔ་པས། དེ་ལྟར་བཤད་པའི་ཚོགས་ལས། ་དངོས་་  ྾ ཧིའི་ཆོ་གའི་ཁོག་ཕུབས་སོ། །ཞེས་གསུངས་པ་ལྟར། མངོན་གྱུར་གཞན་ཐམས་ཅད་ཕུན་སུམ་ཚོགས་པའི་ཚུལ་གྱིས་ཚང་ན། གདམས་ངག་གི་
བཤད་པ་མེད་ཀྱང་བླ། དེའི་ནང་ནས་ཤིན་ཏུ་གནད་ཆེ་བ་བསྙེན་བར་རྗོགས་འདོད་མངོན་དུ་གྱུར་པ་དང། ལས་མངོན་དུ་གྱུར་པ་གཉིས་བཤད་པས་གཏན་ལ་དབབ་དགོས་པས་དང་པོ་བསྙེན་པར་རྫོགས་པར་འདོད་པ་མངོན་དུ་གྱུར་

[006B] བདག་གི་རྒྱུད་ལ་བསྙེན་རྫོགས་ཀྱི་སྡོམ་པ་རྣ་བར་དག་པ་ཞིག་ཐོབ་ན་ཅི་མ་རུང་སྙམ་དུ་བསམ་པ་སྡོམ་པ་མ་ཐོབ་ཀྱི་བར་དུ་རྒྱུན་
མ་ལོག་པར་དགོས། དུས་ཀྱི་ཀུན་སློང་ཐོབ་ཤེས་ནི། གསོལ་བཞིའི་ལས་ཀྱི་བརྗོད་པ་གསུམ་པའི་བྱེད་པ་བརྗོད་པའི་ཐོག་མར་སྔོམ་པ་ཐོབ་པར་ཤེས་པ་ཞིག་དགོས། འགལ་རྐྱེན་ངེས་པ་སྔ་བྲལ་ན། དེས་
པ་ལྔ་ནི་སེམས་ཅན་དང། །ཡུལ་དུས་གནས་སྐབས་ཡན་ལག་གོ་ཞེས་གསུངས་པ་ལྟར། སེམས་ཅན་འདི་ལ་སྤོང་འདི་ལ་མི་སྤོང་ཞེས་སེམས་ཅན་ངེས་པ་དང། ཡུལ་ཕྱོགས་འདི་རུ་སྤོང་འདི་རུ་མི་སྤོང་ཞེས་ཡུལ་
ངེས་པ་དང། དུས་འདི་ཙམ་དུ་སྤོང་དེ་ནས་མི་སྤོང་ཞེས་དུས་ངེས་པ་དང་རྒྱུན་པར་སྤོང་དམིགས་བསལ་བྱུང་བའི་ཚེ་མི་སྤོང་ཞེས་གནས་སྐབས་ངེས་པ་དང། ཁྲིམས་ཉིས་བརྒྱ་སྔ་བཅུ་རྩ་གསུམ་གྱི་ནང་ནས་འདི་རྣམས་སྤོང་
འདི་རྣམས་མི་སྤོང་ཞེས་ཡན་ལག་རེས་པ་སྟེ་དེ་ལྔ་དང་བྲལ་ནས་དགེ་སློང་གི་སྤང་བྱའི་ཡན་ལག་ཐད ་སེམས་ཅན་ཐད ་ལ་ཡུལ་དུས་གནས་སྐྦས་ཐམས་ཅད་དུ་སྤོང་སྙམ་པ་ཞིག་དགོས། མཐུན་རྐྱེན་ཕུན་ཚོགས་གསུམ་ལྡན་ནི། གང་ལ་བྱ་བའི་གཞི་
བསྒྲུབ་བྱ་རང་ཉིད་ཀྱིས་སྤང་བྱ་རྣམས་སྤོང་ནུས་སོ་སྙམ་པ་དང། བྱེད་པ་པོ་མཁན་སློབ་དགེ་འདུན་རྣམས་རྣམ་པར་དག་པ་ཡིན་ངེས་སོ་སྙམ་པ་དང། བྱེད་པ་ལས་ཀྱི་ཆོག་ལ་ལྷག་ཆད་ནོར་གསུམ་གྱི་སྐྱོན་མེད་པས་ངའི་རྒྱུད་ལ་བསྙེན་

[007A]༄༅། །རྫོགས་ཀྱི་སྡོམ་པ་བསྐྱེད་པའི་ནུས་པ་ཡོད་དོ་སྙམ་པ་ཞིག་དགོས་སོ། །དེ་ཐམས་ཅད་ངེས་འབྱུང་གི་བསམ་པས་ཟིན་པ་གལ་ཆེ་བས། དེས་ན་བསམ་པ་འདི་བཞིན་དུ་གྱིས། ཇི་སྐད་དུ་མདོ་དྲན་
པ་ཉེར་གཞག་ལས། སེམས་ཅན་དམྱལ་བ་དམྱལ་མོས་ཉམས་་བདེ་བ་ནམ་ཡང་ཡོད་མ་ཡིན། ཞེས་གསུངས་པ་ལྟར་དམྱལ་བ་པ་རྣམས་ལ་ཚ་གྲང་གི་སྡུག་བསྔལ། ཡི་དྭགས་རྣམས་ལ་བཀྲེས་སྐོམ་གྱི་སྡུག་བསྔལ་
དུད་འགྲོ་རྣམས་ལ་གླེན་ལྐུགས་དང་གཅིག་ལ་གཅིག་ཟའི་སྡུག་བསྔལ། མི་རྣམས་ལ་སྐྱེ་རྒན་འཆིལ་སོགས་པའི་སྡུག་བསྔལ། ལྷ་མ་ཡིན་རྣམས་ལ་འཐབ་རྩོད་ཀྱི་སྡུག་བསྔལ། ལྷ་རྣམས་ལ་འཆི་འཕོ་དང་ལྟུང་
བྱེད་ཀྱི་སྡུག་བསྔལ་སོགས་ཁམས་གསུམ་འཁོར་བ་གང་དུ་གནས་ཀྱང་སྡུག་བསྔལ་གྱི་གནས། སུ་དང་འགྲོགས་ཀྱང་སྡུག་བསྔལ་གྱི་གྲོགས། ཅི་ལ་ལོངས་སྤྱོད་ཀྱང་སྡུག་བསྔལ་གྱི་ལོངས་སྤྱོད་ལས་མི་འདུག་
པས། འཁོར་བའི་སྡུག་བསྔལ་མཐའ་དག་ལས་ཐར་བའི་སྐྱབས་དམ་པ། རྫོགས་པའི་སངས་རྒྱས་ཀྱི་གོ་འཕང་སེམས་ཅན་ཐམས་ཅད་ཀྱི་དོན་དུ་ཐོབ་པར་བྱ་དགོས་ཏེ། སེམས་ཅན་ཐམས་ཅད་རང་གི་དྲིན་ཅན་གྱི་ཕ་མ་ཤ་རྟག་
ཡིན་པས། དེ་རྣམས་ཀྱི་བདེ་བསྒྲུབ་པ་དང་སྡུག་བསྔལ་སེལ་བའི་ཁུར་རང་ལ་བབ་ལ་སེམས་ཅན་ཐམས་ཅད་ཀྱི་བདེ་སྡུག་སྒྲུབ་སེལ་ནུས་པ་སངས་རྒྱས་ཉག་གཅིག་ཡིན་པས་དེ་ཐོབ་པར་བྱེད་དགོས། དེ་ཡང་བསོད་ནམས་རྒྱ་ཆེན་

[007B] ཤེས་རབ་དེ་ཏིང་ངེ་འཛིན་དང། ཏིང་ངེ་འཛིན་དེ་ཚུལ་ཁྲིམས་རྣམ་པར་དག་པ་ལས་འབྱུང་བས་དེའི་ཕྱིར་དུ་བསྟན་པའི་གཞི་མ་ཚུལ་ཁྲིམས་
ཀྱི་བསླབ་པའི་གཙོ་བོ་སོ་སོར་ཐར་པའི་སྡོམ་པ་མཆོག་བསྙེན་རྫོགས་ཀྱི་སྡོམ་པ་རྣམ་པར་དག་པ་བླངས་ལ་དུས་ད་
པར་བསྲུང་སྙམ་པ་གྱིས་ལ་ཡིད་གཞན་དུ་མ་ཡེངས་པར་སྡོད་ཅིག་ཅེས་བརྡ་སྤྲད་དོ། །    ༈    །ལོ་བཅུ་ལོན་དང་འཛིན་དང་མཁས། །རིག་དང་གསལ་དང་འཛིན་འཇུག་དང། །བསླབ་དང་བསླབ་འཇུག་རྣམ་པ་གཉིས། །ཕུན་སུམ་
ཚོགས་གཉིས་རྣམ་པ་གསུམ། །སློབ་དང་མི་སློབ་འབྱུང་ཤེས་དང། །གནས་འཆའ་འཆར་འཇུག་ལྟུང་བ་ཤེས། །ལྷོ་ཡི་རིལ་རྒྱུ་བ་ཡི། །སྡེ་ཚན་ཡང་དག་བསྡུས་མ་ཡིན། །ཞེས་འདུལ་བ་ལུང་ལས་གསུངས་སོ། །ཁ་སྐོང་
གི་ཆོས་བཅུ་གསུམ་ནི། འགྲེང་་ཡུལ་་བདུན་སོགས་ཕུལ་བ་མིན། །མ་རྫོགས་ཉམས་དང་་མཚམས་མེད་མིན། །སྡིག་པ་ཐ་དད་འཁྲུལ་་བཅས་མིན། །མཚམས་མཚམ་དཀོན་མཆོག་གཞན་མིན་པའོ། །མི་མཐུན་པ་གཉིས་ནི་
མ་འདུས་པའི་མི་མཐུན་པ་དང། འདུས་པ་ཕྱིར་ལོག་གི་མི་མཐུན་པའོ། །ཞེས་པ་འདི་རྣམས་ཀྱང་རྗེ་བཙུན་དྷ་རྨ་བྷ་དྲའི་གསུང་ངོ།།    ༈    །

[008A]༄༅། །ན་མཿ་སརྦ་ཛྙཱ་ཡ། སྟོན་པ་ཐུགས་རྗེ་ཅན་ལ། །སྒོ་གསུམ་གུས་པས་བཏུད་ནས། །བུད་མེད་དགེ་ཚུལ་མ་རུ། །སྒྲུབ་པའི་ཁྱད་པར་བཤད་བྱ། །དེ་ཡང་བུད་མེད་རབ་ཏུ་བྱུང་ནས་དགེ་ཚུལ་མར་སྒྲུབ་པའི་ཆོ་ག་ཕལ་ཆེར་
སྐྱེས་པ་དང་འདྲ་ཡང་དམིགས་བསལ་མི་འདྲ་བའི་ཁྱད་པར་འདི་ལྟར་ཡོད་དོ། །དགེ་བསྙེན་ཞེས་པའི་ཚབ་ཏུ་དགེ་བསྙེན་མ་ཞེས་དང། ཚེ་དང་ལྡན་པ་ཞེས་པའི་ཚབ་ཏུ་ཚེ་དང་ལྡན་མ། ཞེས་དང། དགེ་ཚུལ་ཞེས་པའི་ཚབ་ཏུ་དགེ་
ཚུལ་མ་ཞེས་བསྒྱུར་དགོས་ཤིང། བར་ཆད་འདྲི་བའི་ཚེ། ཁྱོད་མུ་སྟེགས་ཅན་མ་མ་ཡིན་ནམ། ལོ་བཅོ་ལྔ་མ་ལོན་པ་མ་ཡིན་ནམ། ལོ་བཅོ་ལྔ་ལོན་པ་བྱ་རོག་སྐྲོད་མ་ནུས་པ་མ་ཡིན་ནམ། བྱ་རོག་སྐྲོད་ནུས་པ་ལོ་བདུན་མ་ལོན་
པ་མ་ཡིན་ནཾ། བྲན་མོ་ལ་སོགས་པ་མ་ཡིན་ནམ། བུ་ལོན་ཆགས་པ་མ་ཡིན་ནམ། ཕ་མས་མ་གནང་བ་མ་ཡིན་ནམ། ཕ་མས་མ་གནང་བ་ཡུལ་ཐག་མི་རིང་བ་མ་ཡིན་ནམ། ཁྱིམ་ཐབ་ཀྱིས་མ་གནང་བ་མ་ཡིན་ནམ། ཁྱིམ་ཐབ་
ཀྱིས་མ་གནང་བ་ཡུལ་ཐག་མི་རིང་བ་མ་ཡིན་ནམ། ནད་པ་མ་ཡིན་ནམ། དགེ་སློང་སུན་ཕྱུང་བ་མ་ཡིན་ནམ། རྐུ་ཐབས་སུ་གནས་པ་མ་ཡིན་ནམ། ཟ་མ་མ་ཡིན་ནམ། མ་ནིང་མ་ཡིན་ནམ། སྤྲུལ་པ་མ་ཡིན་ནམ། དུད་འགྲོ་མ་
ཡིན་ནམ། མུ་སྟེགས་ཅན་ཞུགས་པ་མ་ཡིན་ནམ། ཕ་བསད་པ་མ་ཡིན་ནམ། མ་བསད་པ་མ་ཡིན་ནམ། དགྲ་བཅོམ་པ་བསད་པ་མ་ཡིན་ནམ། དགེ་འདུན་གྱི་དབྱེན་བྱས་པ་མ་ཡིན་ནམ། དེ་བཞིན་གཤེགས་པ་ལ་ངན་

[008B] འཐབ་གྲོལ་ཅན་མམ་ཡིན་ནམ། མྱ་ངན་གྱིས་གཟིར་བ་མ་ཡིན་ནམ། སྦྲུ་མ་མ་མ་ཡིན་ནམ། མཚན་གཉིས་པ་མ་ཡིན་ནམ། སྤེ་འདམས་པ་མ་ཡིན་ནམ། རྟག་ཏུ་ཟླ་མཚན་འཛག་པ་མ་ཡིན་ནམ་
ཟླ་མཚན་མི་འཛག་པ་མ་ཡིན་ནམ། མཚན་མ་ཙམ་ཡོད་པ་མ་ཡིན་ནམ། མཚན་དུག་མ་མ་ཡིན་ནམ། སྔོན་རབ་ཏུ་བྱུང་བ་མ་ཡིན་ནམ། ལག་རྡུམ་ལ་སོགས་པ་མ་ཡིན་ནམ། སྐྲ་སེར་ལ་སོགས་པ་མ་ཡིན་ནམ། སེན་མོ་གཅིག་པ་ལ་སོགས་
པ་མ་ཡིན་ནམ། རྒྱལ་པོས་མ་གནང་བ་མ་ཡིན་ནམ། རྒྱལ་པོས་མ་གནང་བ་ཡུལ་ཐག་མི་རིང་བ་མ་ཡིན་ནམ། ཆོམ་རྐུན་མར་གྲགས་པ་མ་ཡིན་ནམ། ཕུང་ཁྲོལ་མ་མ་ཡིན་ནམ། །ལྷ་མ་མཁན་མ་མ་ཡིན་ནམ། གདོལ་པ་མོ་
མ་ཡིན་ནམ། །གཡུང་མོ་མ་ཡིན་ནམ། མི་མ་ཡིན་པའི་འགྲོ་བ་པ་མ་ཡིན་ནམ། བྱང་གི་སྒྲ་མི་སྙན་པ་མ་ཡིན་ནམ། མཚན་ལན་གསུམ་དུ་འགྱུར་བ་མ་ཡིན་ནམ། བུད་མེད་འདྲ་བའི་སྐྱེས་པ་མ་ཡིན་ནམ། སྔག་
ལྟ་བུའི་མཚན་ཉིད་ཅན་མ་མ་ཡིན་ནམ། གླིང་གཞན་ནས་སྐྱེས་པ་ཚུལ་བྱང་མི་འདྲ་བ་མ་ཡིན་ནམ། ཞེས་བུད་མེད་ཀྱི་མཐུན་མོང་མ་ཡིན་པའི་བར་ཆད་མང་དུ་གསུངས་པ་རྣམས་དྲི་བར་བྱ།    ༈    བུད་མེད་ལ་
ཁ་སྤུ་མེད་པའི་ཕྱིར། སྐྲ་དང་ཁ་སྤུ་མ་བྲེཌ་པ་ལས། ཞེས་པ་སྐྲ་མ་བྲེཌ་པ་ལས། ཞེས་དང། སྐྲ་དང་ཁ་སྤུ་བྲེཌ་ཤིང་ཞེས་པ། སྐྲ་བྲེཌ་ཤིང་ཞེས་པར་བསྒྱུར་དགོས།།    ༈    བསྙེན་བཀུར་གྱི་གནས་དགེ་སློང་མ་དང། དགེ་སློང་མ་དང། དགེ་ཚུལ་ཕ་

[009A]༄༅། །རྒན་གཞོན་ཐམས་ཅད་དང། རང་ལས་བསླབ་པ་རྒན་པའི་དགེ་ཚུལ་མ་རྣམས་གྲལ་གོང་དུ་ཞོག། ཅེས་སོགས་དང། རང་ལས་བསླབ་པ་གཞོན་པའི་དགེ་ཚུལ་མ་དང། དགེ་བསྙེན་ཕ་མ་སོགས་
ཀྱི་ཕྱག་དང་བསྙེན་བཀུར་དང་དུ་ལོངས། ཞེས་སོགས་བརྗོད་དགོས་སོ། །སྨྲས་པ། བུད་མེད་དང་བྱུང་དགེ་ཚུལ་མར་བསྒྲུབ་པའི། །ཆོ་གའི་ཁྱད་པར་བཤད་པ་ཉུང་མཐོང་ནས། །ལུང་དང་ཀརྨ་ཤ་ཏཾ་རྩ་འགྲེལ་ལས། །ཇི་
ལྟར་བཤད་བཞིན་དྷརྨ་བྷ་དྲས་སྦྱར། །ཤུ་བྷ་མསྟུ།།    ༈   །    ༈    དུས་ཀྱི་ཕྱི་མོ་ལོ་སྐོར་བཅུ་གཉིས་ཡོད་
པ་ལས་ལོ་འདི་ལྕགས་མོ་གླང་ལོ་ཡིན། ད་ལྔ་དུས་ཚིགས་ལྔ་ལས་དཔྱིད་ཀྱི་དུས་ཡིན། དེ་ལ་ཟླ་བ་བཞི་ལས་ཆུ་སྟོད་ཟླ་བ་ཡིན། དེ་ལ་ངོ་གཉིས་ལས་ཡར་ངོ་ཡིན། དེ་ལ་ཚེས་གྲངས་བཅོ་ལྔ་ལས་ཚེས་བཞི་ཡིན། དེ་ལ་
ཉིན་མཚན་གཉིས་ལས་ཉིན་མོ་ཡིན། དེའི་ཕྱི་དྲོ་གྲིབ་ཚོད་སྐྱེས་བུ་དང་རྐང་པ་འདིའི་དུས་སུ་ཁྱེད་གཉིས་ཀྱིས་དགེ་སློང་གི་སྡོམ་པ་ཐོབ་པ་ཡིན་པས། རང་ལས་བསླབ་པ་རྒན་པའི་དགེ་སློང་རྣམས་གྲལ་གོང་དུ་ཞོག་ཕྱག་
སོགས་གུས་པའི་ལས་ཀྱིས། བསླབ་པ་གཞོན་པའི་དགེ་སློང་དང་དགེ་ཚུལ་སོགས་ཀྱི་ཕྱག་དང་བསྙེན་བཀུར་དང་དུ་ལོངས། དུས་མཉམ་ན་ཕྱག་ནི་བྱ་ཞིང་མགྱོགས་གྲལ་བྱེད། དེ་ལྟར་བྱས་པས་སངས་རྒྱས་ཐོབ་པའི་

[009B]    ༈       ༈    །འདིར་ཡོངས་རྫོགས་དགེ་བསྙེན་གྱི་བསླབ་བྱ་མདོར་བསྡུས་བཤད་
པ་ལ་བཞི། རྩ་བའི་ཉེས་པ་བཤད་པ། བཤགས་བྱའི་ཉེས་པ་བཤད་པ། བསྡམ་བྱའི་ཉེས་པ་བཤད་པ། སྐྱབས་འགྲོའི་བསླབ་བྱ་བཤད་པའོ། །དང་པོ་རྩ་བའི་ཉེས་པ་བཤད་པ་ནི། ཐབས་གང་ཡང་རུང་བའི་སྒོ་ནས་མི་གསོད་པ་
དང། རང་དང་ནོར་མི་གཅིག་པའི་མིའི་ནོར་ཊཾ་གཅིག་ཡན་ཆད་ཐབས་གང་རུང་གི་སྒོ་ནས་མ་བྱིན་པར་ལེན་པ་དང། མི་སྤྱི་ལ་མེད་པའི་ཡོན་ཏན་ཁྱད་པར་ཅན་ཞིག་རང་ལ་མེད་བཞིན་དུ་ཡོད་པར་སྨྲ་བ་མིས་གོ་བ་དང། རང་དབང་
བའི་བུད་མེད་ལས་གཞན་པའི་བགྲོད་བྱ་མིན་པ་དང། མཆོད་རྟེན་དང་བླ་མའི་མདུན་སོགས་གནས་མིན་པ་དང། སྦྲུམ་མ་དང་བསྙེན་གནས་ལ་གནས་པ་སོགས་དུས་མིན་པ་དང། ཁ་དང་བཤད་ལམ་སོགས་ལམ་མིན་པ་སྟེ་
བཞི་པོ་གང་རུང་ལ་ལོག་པར་གཡེམ་པ་རྣམས་བྱས་ན་སྡོམ་པ་གཏོང་བས་བསྐྱར་ནས་ལེན་དགོས་སོ། །གཉིས་པ་བཤགས་བྱའི་ཉེས་པ་བཤད་པ་ནི། མི་ལས་གཞན་པའི་སེམས་ཅན་གསོད་པ་དང། རིན་ཐང་མི་ཚང་
བའི་ནོར་རྐུ་བ་དང། མི་ཆོས་བླ་མའི་རྫུན་ལས་གཞན་པའི་རྫུན་སྨྲ་བ་དང། བགྲོད་བྱ་མིན་པ་ལ་ཆགས་སེམས་ཀྱིས་ལྟ་བ་དང་རེག་པ་སོགས་བྱེད་པ་དང། ཆང་གི་རིགས་སུ་གཏོགས་པ་འཐུང་བ་རྣམས་བྱས་ན་སྡོམ་ལྡན་

[010A]༄༅། །གཅིག་གི་དྲུང་དུ་བཤགས་པ་བྱའོ། །གསུམ་པ་བསྡམ་པའི་ཉེས་པ་བཤད་པ་ནི། ཕྲ་མ་དང། ཚིག་རྩུབ་དང། ངག་བཀྱལ་དང། བརྣབ་སེམས་དང། གནོད་སེམས་དང། ལོག་ལྟ་རྣམས་བྱས་ན་སྔར་བྱས་
ལ་འགྱོད་སེམས་དང་ཕྱིན་ཆད་སྡོམ་སེམས་སྙིང་ཐག་པ་ནས་བྱའོ། །བཞི་པ་སྐྱབས་འགྲོའི་བསླབ་བྱ་བཤད་པ་ནི། སངས་རྒྱས་ལ་སྐྱབས་སུ་སོང་བས་འཇིག་རྟེན་པའི་ལྷ་ལ་སྐྱབས་མི་འཆོལ། ཆོས་ལ་སྐྱབས་སུ་སོང་བས་སེམས་ཅན་ལ་
གནོད་འཚེ་སྤོང། དགེ་འདུན་ལ་སྐྱབས་སུ་སོང་བས་ཆོས་དང་མི་མཐུན་པའི་གྲོགས་ངན་དང་མི་འགྲོགས་པ་སོགས་སོ། །གཞན་ཡང་སྐྱབས་འགྲོའི་བསླབ་བྱ་མང་དུ་ཡོད་ཅིང། དགེ་བསྙེན་གྱི་མི་བྱ་བའི་ལས་དྲུག་སྤང་བ་དང། ལྟུང་
བཤགས་དང་སྒོ་དྲུག་པའི་གཟུངས་འདོན་པ་སོགས་ཀྱང་གྲུབ་ན་ཤིན་ཏུ་ལེགས་སོ།། ཞེས་པ་འདི་ཡང་རང་སོགས་ནོར་གྱིས་ཕྱག་དེ་དཔོན་ཚང་ཕུན་ཚོགས་ལགས་ནས་དགོས་ཚུལ་ལྟར་དགེ་སློང་དྷརྨ་བྷ་དྲས་བྲིས།། །།    ༈   
པཎྜི་ཏའི་དགེ་སློང་གི་བསླབ་བྱའི་བསྡུས་དོན་བཞུགས་སོ།།    ༈    འདིར་དགེ་སློང་གི་བསླབ་བྱའི་སྡོམ་ཚིག་འཆད་པ་ལ་གསུམ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། །དང་པོ་ལ་གཉིས། མཆོད་པར་བརྗོད་པ་
དང། རྩོམ་པར་དམ་འཆའ་བའོ། །དང་པོ་ལ་གཉིས། ་རྒྱ་སྐད་ཀྱིས་མདོར་བསྟན་པ་དང། བོད་སྐད་ཀྱིས་རྒྱས་པར་བཤད་པའོ། །གཉིས་པ་གཞུང་གི་དོན་ལ་གཉིས། བསྲུང་ཐབས་ཡན་ལག་ལྔ་རྒྱས་པར་བཤད་པ་དང། དོན་བསྔས་ཏེ་

[010B] །དང་པོ་ལ་ལྔ། གྲོགས་དགེ་བའི་བཤེས་གཉེན་ལ་བསྟེན་ནས་བསྲུང་བ། རང་གི་བསམ་སྦྱོར་ཕུན་ཚོགས་ཀྱི་སྒོ་ནས་བསྲུང་པ། མི་མཐུན་ཕྱོགས་ངོ་ཤེས་པའི་སྒོ་ནས་བསྲུང་
བ། བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ། བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བའོ། །གསུམ་པ་ལ་བཞི། ཕན་ཡོན་དང་ཉེས་དམིགས་མདོར་བསྡུས་བཤད་པ། ཉིས་བརྒྱ་ལྔ་བཅུ་རྩ་གསུམ་གྱི་
ངོས་འཛིན་བཤད་པ། ཉམས་ན་ཕྱིར་བཅོས་ཚུལ་བཤད་པ། ཕན་ཡོན་དང་ཉེས་དམིགས་རྒྱས་པར་བཤད་པའོ། །གཉིས་པ་ལ་གསུམ། མདོར་བསྟན་པ། རྒྱས་པར་བཤད་པ། དོན་བསྡུ་བའོ། །གཉིས་པ་ལ་ལྔ། ཕམ་པའི་
སྡེ་བཤད་པ། ལྷག་མའི་སྡེ་བཤད་པ། ལྟུང་བྱེད་ཀྱི་སྡེ་བཤད་པ། སོར་བཤགས་ཀྱི་སྡེ་བཤད་པ། ཉེས་བྱས་ཀྱི་སྡེ་བཤད་པའོ། །གསུམ་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །གཉིས་པ་ལ་གཉིས། སྤང་
ལྟུང་བཤད་པ་དང། འབའ་ཞིག་པ་བཤད་པའོ། །དང་པོ་སྤང་ལྟུང་བཤད་པ་ལ་འཆད་པ་སྲིན་བལ་ལྷུང་བཟེད་དོ། །ཞེས་པ་ལྟར་བཅུ་ཚན་གསུམ་མོ། །གཉིས་པ་འབའ་ཞིག་པ་བཤད་པ་ལ། བརྫུན་དང་ས་བོན་མེ་བསྐོས་
དང། །ཡང་ཡང་སྲོག་ཆགས་འདི་དང་ནི། །དུད་འགྲོ་རྐུ་དང་ཟས་བཅས་ཏེ། །ལྟུང་བྱེད་འབའ་ཞིག་བཅུ་ཚན་དགུའོ། །ཞེས་པ་ལྟར་རོ། །ལྔ་པ་ཉེས་བྱས་ཀྱི་སྡེ་བཤད་པ་ལ། གོས་བགོ་ཁྱིམ་འགྲོ་ཁྱིམ་འདུག་དང་

[011A]༄༅། །ཟས་བླང་ཟས་ཟས་ལྷུང་བཟེད་སྤྱད། །ཆོས་བཤད་སྒྲུབ་པ་རྒྱུ་བ་སྟེ། །ཉེས་བྱས་ལ་ཡང་སྡེ་ཚན་དགུའོ། །ཞེས་པ་ལྟར་རོ། །གསུམ་པ་ཉམས་ན་ཕྱིར་བཅོས་ཚུལ་བཤད་པ་ལ་གསུམ། མདོར་བསྟན་
པ། རྒྱས་པར་བཤད་པ། དོན་བསྡུ་བའོ། །གཉིས་པ་ལ་དྲུག་ཕམ་པས་སྡོམ་པ་གཏོང་ཚུལ། སྦོམ་པོ་བཤགས་ཚུལ། ལྷག་མ་བཤགས་ཚུལ། སྤང་ལྟུང་བཤགས་ཚུལ། སོར་བཤགས་བཤགས་ཚུལ། འབའ་ཞིག་པ་སོགས་བཤགས་
ཚུལ་ལོ། །བཞི་པ་ཕན་ཡོན་དང་ཉེས་ མ་བསྲུངས་པའི་ཉེས་དམིགས་བཤད་པ་དང། བསྲུངས་པའི་ཕན་ཡོན་བཤད་པའོ། །གཉིས་པ་དོན་བསྡུས་ཏེ་བསླབ་ཁྲིམས་ལ་གཅེས་
སྤྲས་བྱ་བར་གདམས་པ་གསུམ། ཁུངས་ཀྱིས་ངེས་པ་འདྲེན་པ། རྗོད་བྱེད་ཀྱི་ཚིག་མཁས་པར་མདམས་པ། བརྗོད་བྱའི་དོན་ལ་བཙུན་པར་གདམས་པའོ། །གསུམ་པ་མཇུག་གི་དོན་ལ་གཉིས། བརྩམས་པའི་དགེ་བ་བསྔོ་བ་
དང། མཛད་བྱང་ཞལ་འཕངས་དང་བཅས་པའོ།  །ཞེས་དགེ་སློང་གི་བསླབ་བྱའི་སྡོམ་ཚིག་ཡོངས་འཛིན་པཎྜི་ཏ་ཆེན་པོས་མཛད་པའི་བསྡུས་དོན་འདི་ཡང་ལྕགས་བྱི་ཟླ་་ཆོས་་ལ་དྷརྨ་བྷ་དྲས་སྦྱར་བའོ།། །།   ༈   
བའི་ལྟུང་མེད་ངོས་འཛིན་བཞུགས།    ༈    འདུལ་བའི་སྐབས་ཀྱི་ལྟུང་མེད་ལ་བཞི། དངོས་གཞིའི་ལྟུང་བ་མེད་པ། ལྟུང་བ་རྣམ་གཞག་གི་ལྟུང་བ་མེད་པ། སྐབས་དེར་གཏོགས་ཀྱི་ལྟུང་བ་མེད་པ་

[011B] །བཞི་པ་ལ་གཉིས། བཅས་རང་གཉིས་ཀའི་ལྟུང་བ་མེད་པ་དང། བཅས་རྐྱང་གི་ལྟུང་བ་མེད་པའོ། །དང་པོ་ལ་བཞི། ལས་དང་པོ་པ། ཤེས་པ་རང་བཞིན་དུ་མི་གནས་
པ། རྒྱུ་ཀུན་སློང་མེད་པ། ཁྱིམ་པས་ས་རྐོ་བའོ། །གཉིས་པ་བཅས་རྐྱང་གི་ལྟུང་བ་མེད་པ་ལ་གསུམ། དགག་བྱ་ཉེས་དམིགས་མེད་པ། རྣམ་དག་བག་ཡངས་དང་འབྲེལ་བ། བར་ཆད་ཀྱི་རྐྱེན་དང་ལྡན་
པའོ། །གསུམ་པ་ལ་གཉིས། །རང་གི་བར་ཆད་དང་ལྡན་པ་དང། གཞན་གྱི་བར་ཆད་དང་ལྡན་པའོ། །དང་པོ་ལ་གཉིས། གཙོ་བོའི་བར་ཆད་དང། གཙོ་བོ་མིན་པའི་བར་ཆད་དོ། །དང་པོ་ལ་གསུམ། སྲོག་
གི་བར་ཆད། ཚུལ་ཁྲིམས་ཀྱི་བར་ཆད། དགེ་སྦྱོང་ཚུལ་གྱི་བར་ཆད་དེ། །གཉིས་པ་གཙོ་བོ་མིན་པའི་བར་ཆད་ལ་གསུམ། ལུས་ཀྱི་བར་ཆད། དགེ་བའི་བར་ཆད། ལོངས་སྤྱོད་ཀྱི་བར་ཆད་དོ། །གཉིས་
པ་གཞན་གྱི་བར་ཆད་དང་ལྡན་པ་ལ་གཉིས། གཙོ་བོའི་བར་ཆད་གསུམ་དང། གཙོ་བོ་མིན་པའི་བར་ཆད་གསུམ་མོ། །སྨྲས་པ། རང་བཞིན་གཙོ་བོའི་བར་ཆད་བསྲུང་བའི་ཕྱིར། །ཆང་ལས་གཞན་པའི་
བཅས་རྐྱང་མཐའ་དག་གནད། །གཙོ་མིན་གཉིས་དང་བཅས་རྐྱང་ནང་འདོམས་ན། །བསྲུངས་པའི་དགོས་པ་གང་ཆེ་གཙོ་བོར་བྱ། །རང་གཞན་གཙོ་བོའི་བར་ཆད་ནང་འདོམས་ནི། །རང་དོན་གཙོར་འཛིན་དང་

[012A]༄༅། །པོའི་ལས་པར་བསྔགས། །ཚུལ་འདི་བན་རྒན་དྷརྨའི་མིང་ཅན་གྱིས། །ཤིང་འབྲུག་ས་གའི་ཟླ་ཚེས་བཟང་པོར་བྲིས། །ཛ་ག་ཏཾ།། ཤུ་བྷཾ།། །།



﻿   ༈    བསླབ་པ་དྲལ་ཏེ་ཁྱིམ་དུ་འཇུག་པའི་སོར་བཤགས་
ཀྱི་གླེང་འབུམ་སོགས་ན་གསལ་ལོ།།



﻿   ༈   
མེད་ཀྱི་རྒྱུས་གཏམ་དང་ཕྱིན་ཅི་ལོག་ཏུ་སྨྲ་བ་ཡིན་པར་རྟོགས་སླའོ། །བདག་གིས་ཀུན་མཁྱེན་ནམ་གསོད་པས་མཛད་པའི་དགེ་ཚུལ་གྱི་བསླབ་བྱ་ཀ་རི་ཀཱ་ལྔ་བཅུ་པའི་འགྲེལ་པ་ཞིག་ལས་གཞན་མ་མཐོང་
ལགས། རྗེ་བུ་སྟོན་གྱི་བླ་མའི་རྣལ་འབྱོར་པར་ཐུང་ཚར་གཉིས་དང། སྙིང་ཐུར་དམོད་འཁོར་པར་གསར་བཀོད་ཀྱི་པར་ཕུད་བཅས་གནང་བ་བཀའ་དྲིན་མཆོག་ཏུ་ཆེ་ཞིང། བདེ་མཆོག་སྔགས་བཏུའི་དཔེ་
ཡང་གུས་འབུལ་ཞུས་ལགས་པ་དགྱེས་བཞེས་བཀའ་དྲིན་ཆེ་བ་མཁྱེན་མཁྱེན་ལགས་



﻿   ༈   
རྫོགས་སྐབས་ཀྱི་འགལ་རྐྱེན་ངེས་པ་ལྔ་བྲལ་ནི། ཇི་སྐད་དུ། ངེས་པ་ལྔ་ནི་སེམས་ཅན་དང། །ཡུལ་དུས་གནས་སྐབས་ཡན་ལག་གོ་ཞེས་གསུངས་པ་ལྟར། སེམས་ཅན་ངེས་པ། ཡུལ་ངེས་པ་
དུས་ངེས་པ། གནས་སྐབས་ངེས་པ། ཡན་ལག་ངེས་པ་སྟེ་དེ་ལྔ་དང་བྲལ་ཚུལ་ནི། ཡུལ་དུས་གནས་སྐབས་ཐམས་ཅད་དུ་སེམས་ཅན་ཐམས་ཅད་ལ་ཡན་ལག་རྣམས་མ་ཚང་བ་མེད་པར་བསྲུང་
སྙམ་པའོ།།



﻿   ༈    དེའི་རང་འགྲེལ་འོད་ལྡན་གཉིས་ཀ་དགེ་ཚུལ་གྱི་བསླབ་བྱ་སྟོན་པའི་གཞུང་ཡིན་ཞིང། དགེ་ཚུལ་གྱི་བསླབ་བྱ་བསྟན་ན་དགེ་སློང་གི་བསླབ་བྱ་སྟོན་དགོས་

[098B] དགེ་སློང་གི་བསླབ་བྱ་བརྩམ་ལོང་མ་བྱུང་བའི་ལོ་རྒྱུས་ཀྱང་མཐོང་ཐོས་མ་བྱུང་ལགས་



﻿   ༈    ཞེས་པ། བཞམས་
བསྒོ་དང། གསོལ་བ་དང། བརྗོད་པ་དང་པོ་དང། བརྗོད་པ་གཉིས་པ་དང། བརྗོད་པ་གསུམ་པ་སྟེ་ལྔ་ལ་ཟེར་རོ།།



﻿༄༅། །འདུལ་བ་རྒྱ་མཚོའི་སྙིང་པོའི་ཊཱི་ཀྐ་བློ་བཟང་དགོངས་དོན་གསལ་བའི་ཉིན་བྱེད་ཅེས་བྱ་བ་བཞུགས་སོ་

[001A] །ན་མོ་གུ་རུ་མུ་ནཱི་ནྡྲ་མཉྫུ་གྷོ་ཥ་ས་ར་སྭ་ཏི་ཡེ། མཚན་དཔེའི་དཔལ་འབར་སྐུ་ནི་གསེར་རིའི་དབུས་ན་ས་འཛིན་དབང་པོ་ཇི་བཞིན་བརྗིད། །ཡན་ལག་དྲུག་ཅུའི་གསུང་ནི་
གནྡྷ་རྦྷ་ཡི་བུ་མོའི་རྒྱུད་མང་ཇི་བཞིན་སྙན། །ཆོས་ཀུན་མཁྱེན་པའི་ཐུགས་ནི་མཁར་དབྱིངས་ངོས་སུ་སྤྲིན་བྲལ་ཉིན་བྱེད་ཇི་བཞིན་གསལ། །གསང་གསུམ་མི་ཟད་རྒྱན་གྱི་ཙ་ཀྲའི་མངའ་
བདག་དེ་ཡིས་ཤིས་པར་མཛོད། །མཐུ་ཆེན་རྒྱལ་སྲས་བོད་འབྱུང་གཙུག་རྒྱན་ཕལ། །རོ་འཛིན་བརྒྱ་པའི་ཕྱོགས་སུ་ཆས་པ་ན། །དབང་ཕྱོགས་ཙོང་ཁའི་སྤོ་ལས་ཉེར་ཐོན་པའི། །བློ་བཟང་
མི་བྱིན་སྐྱེས་དེར་གུས་ཕྱག་འཚལ། །མགོན་དེས་ལུང་བཞིའི་ཨཔྟི་བསྲུབས་པའི་སྙིང། །སྔོན་མེད་འདུལ་གཞུང་རིན་ཆེན་དབང་གི་རྒྱལ། །དོན་འགྲེལ་རྒྱལ་མཚན་རྩེ་མོར་ལེགས་

[002A]༄༅། །བཀོད་ནས། །རང་གཞན་གཏན་བདེའི་གྲུ་ཆར་འདི་ན་འབེབས། །ཕྱོགས་ཞེན་དྲི་མས་མ་ལྦགས་ཤིང། ལེགས་ཉེས་བརྟག་པའི་བློ་གྲོས་ལྟོ། །དོག་མིན་བུམ་བཟང་
འགའ་ཡོད་ན། །ལེགས་བཤད་ཨ་མྲྀ་ཏ་འདི་ལོངས། དེ་ལ་འདིར་རྗེ་བཙུན་ཆོས་ཀྱི་རྒྱལ་པོ་ཤར་ཙོང་ཁ་པ་ཆེན་པོ་བློ་བཟང་གྲགས་པའི་དཔལ་ཞེས་ས་གསུམ་ན་ཡོངས་སུ་གྲགས་པ་
དེས་མཛད་པའི་སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པ་ཞེས་བྱ་བའི་བསྟན་བཅོས་འདི་ཉིད་འཆད་པ་ལ་གསུམ། བཤད་པ་ལ་འཇུག་པའི་ཡན་
ལག་བཤད་པ་ཉིད་ཉེ་བར་དགོད་པ། བཤད་པ་མཐར་ཕྱིན་པའི་ཚུལ་ལོ། །དང་པོ་ལ་གསུམ། ཤིས་པ་བརྗོད་པ། བསྟོད་ཕྱག་མཛད་པ། རྩོམ་པར་དམ་བཅའ་མཛད་པའི་ཚུལ་ལོ། །
དང་པོ་ནི། ཨོཾ་བདེ་ལེགས་སུ་གྱུར་ཅིག་ཅེས་པས་སྟོན་ལ། དོན་ནི། ཨོཾ་ཡིག་གིས་རྒྱལ་བ་རྣམས་ཀྱི་སྐུ་གསུང་ཐུགས་ཀྱི་གསང་བ་གསུམ་མཚོན་ཞིང། མཚོན་དོན་དེ་དྲན་པའི་སྒོ་ནས་

[002B] འགྲོ་བ་རྣམས་ཀྱིས་གནས་སྐབས་ལྷ་མིའི་བདེ་བ་དང། མཐར་ཐུག་ངེས་ལེགས་ཐར་པ་དང། ཐམས་ཅད་མཁྱེན་
པའི་ལམ་དུ་ཞུགས་ནས་རྒྱལ་བ་རྣམས་ལ་ཇི་ལྟར་མངའ་བའི་གསང་གསུམ་གྱི་གོ་འཕང་ཐོབ་པར་གྱུར་ཅིག་ཅེས་པའོ། །གཉིས་པ་ནི། ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་པས་སྟོན་ལ། དོན་
ནི། རྗེ་བླ་མས་གདུལ་བྱའི་དོན་དུ་བསྟན་བཅོས་འདི་རྩོམ་པའི་ཐོག་མར། གདུལ་བྱ་རྣམས་ཀྱིས་སངས་རྒྱས་ཀྱི་ཆེ་བ་ཤེས་པ་དང། རང་གི་བསོད་ནམས་ཀྱི་ཚོགས་འཕེལ་བ་དང། དམ་པ་རྣམས་
ཀྱི་སྤྱོད་པ་དང་མཐུན་པ་སོགས་དང། ལྷག་པར་སྔོན་གྱི་བཀས་བཅད་དང་མཐུན་པའི་ཕྱིར་དུ་བདག་ཅག་གི་སྟོན་པའི་ཐུན་མོང་མ་ཡིན་པའི་ཡོན་ཏན་དྲན་པའི་དད་གུས་ཆེན་པོས། སྐུའི་བ་སྤུ་ལྡང་
ཞིང་ཕྱག་ཐལ་མོ་སྦྱར་བ་དབུར་བཞག་སྟེ། ལས་འབྲས་ཕྲ་མོ་སོགས་ཤེས་བྱ་ཐམས་ཅད་མངོན་སུམ་དུ་མཁྱེན་པའི་སངས་རྒྱས་བཅོམ་ལྡན་འདས་ལ་ཕྱག་འཚལ་ལོ་སྟེ་སྒོ་གསུམ་དྭང་བས་འདུད་དོ་
ཞེས་པའོ།།    ༈    འདུལ་བའི་ཆེ་བ་བརྗོད་པ་དང། རྩོམ་པར་དམ་བཅའ་བའི་སྒོ་ནས་ལུས་མདོར་བསྟན་པའོ། །དང་པོ་ནི། གང་ལ་བརྟེན་ན་བདེ་བླག་ཏུ། ཐར་པའི་གྲོང་དུ་བགྲོད་པའི་ཐབས་

[003A]༄༅། །བདེ་གཤེགས་བསྟན་པའི་སྙིང་པོ་མཆོག་སོ་སོར་ཐར་ཅེས་གྲགས་པ་གང། ཞེས་པས་སྟོན་ལ། དོན་ནི། བསྟན་པའི་རྩ་བ་སོ་སོར་ཐར་པ་དང་དེ་བརྗོད་བྱར་སྟོན་པའི་འདུལ་བ་གང་ལ་བརྟེན་
ཅིང་སོ་ཐར་གྱི་སྡོམ་པ་བླངས་ནས་ཚུལ་བཞིན་དུ་བསྲུངས་ན་དཀའ་ལས་ཆེར་མེད་པར་བདེ་བླག་ཏུ་མཐོ་རིས་དང། ཐར་པ་དང། ཐམས་ཅད་མཁྱེན་པའི་གྲོང་ཁྱེར་དུ་བགྲོད་པར་བྱེད་པའི་ཐེམ་སྐས་སམ་ཐབས། བདེ་
བར་གཤེགས་པ་སངས་རྒྱས་ཀྱི་བསྟན་པ་རིན་པོ་ཆེ་གནས་པའི་སྙིང་དང་སྙིང་པོ་མཆོག་ཏུ་གྱུར་པ། མཚན་སྡོམ་པ་བླངས་ནས་ཚུལ་བཞིན་སྲུང་མཁན་རྣམས་འཁོར་བ་ལས་ཐར་ཅིང། དེ་ལས་ལྡོག་པ་རྣམས་
མི་ཐར་བའི་རྒྱུ་མཚན་གྱི་སོ་སོར་ཐར་པའི་སྡོམ་པ་ཞེས་ཡོངས་སུ་གྲགས་པ་གང་ཡིན་པ་དེ་ནི་ཞེས་པའོ།།    ༈    ངོ་བོ་དང་ནི་རབ་དབྱེ་དང། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་ཡོན་ཏེ། །
རྣམ་པ་དྲུག་གིས་ཇི་བཞིན་བཤད། ཅེས་པས་སྟོན་ལ། དོན་ནི། གོང་དུ་སྨོས་པའི་སོ་ཐར་གྱི་སྡོམ་པ་དེ་ནི་འདིར་སོ་ཐར་གྱི་སྡོམ་པའི་ངོ་བོ་དང་ནི། སོ་ཐར་གྱི་སྡོམ་པའི་རབ་དབྱེ་དང། སོ་ཐར་རིས་བརྒྱད་ཀྱི་སྡོམ་པ་སོ་
སོའི་ངོས་འཛིན་དང། སོ་ཐར་གྱི་སྡོམ་པ་སྐྱེ་བའི་རྟེན་དང། སོ་ཐར་གྱི་སྡོམ་པ་གཏོང་བའི་རྒྱུ་དང། སོ་ཐར་གྱི་སྡོམ་པ་བསྲུངས་པའི་ཕན་ཡོན་ཏེ་དོན་ཚན་རྣམ་པ་དྲུག་གིས་ནི། རྒྱལ་བའི་དགོངས་པ་ཇི་ལྟ་བ་བཞིན་དུ་

[003B]    ༈    །གཉིས་པ་བཤད་པ་ཉིད་ཉེ་བར་དགོད་པ་ལ་དྲུག་སོ་ཐར་གྱི་སྡོམ་པའི་ངོ་བོ་བཤད་པ། སོ་ཐར་གྱི་སྡོམ་པའི་རབ་དབྱེ་བཤད་པ། སོ་ཐར་རིས་བརྒྱད་ཀྱི་སྡོམ་པ་སོ་སོའི་ངོས་འཛིན་བཤད་པ། སོ་
ཐར་གྱི་སྡོམ་པ་སྐྱེ་བའི་རྟེན་བཤད་པ། སོ་ཐར་གྱི་སྡོམ་པ་གཏོང་བའི་རྒྱུ་བཤད་པ། སོ་ཐར་གྱི་སྡོམ་པ་བསྲུངས་པའི་ཕན་ཡོན་བཤད་པའོ། །དང་པོ་ལ་གཉིས། སོ་ཐར་གྱི་སྡོམ་པའི་ངོ་བོ་ངོས་བཟུང་བ་དང། ངོ་བོ་དེ་གཟུགས་
སེམས་གང་དུ་འཇོག་གི་རང་སྡེའི་བཞེད་ཚུལ་ལོ། དང་པོ་ནི། ངེས་འབྱུང་བསམ་པས་རྒྱུ་བྱས་ནས། །གཞན་གནོད་གཞི་དང་བཅས་པ་ལས། །ལྡོག་པ། ཞེས་པས་སྟོན་ལ། དོན་ནི། གཞན་གྱི་ལད་མོ་དང་གཡམ་ལ་རྒྱུག་
ཙམ་མ་ཡིན་པར་འཁོར་བ་མཐའ་དག་ལ་ཞེན་པ་གཏིང་ནས་ལོག་སྟེ་ཡིད་ངེས་པར་འབྱུང་བའི་བསམ་པས་རྒྱུ་བྱས་པ་སྟེ་ཀུན་ནས་བསླངས་ཏེ། བླ་མའི་སྤྱན་སྔར་གཞན་ལ་གནོད་པ་ལུས་ངག་གི་མི་དགེ་བ་བདུན་དང་
བདུན་པོ་དེའི་གཞི་ཡིད་ཀྱི་མི་དགེ་བ་གསུམ་མམ་བཅས་པའི་ཁ་ན་མ་ཐོ་བ་དང་བཅས་པ་ལས་ལྡོག་པར་ཁས་བླངས་ཤིང་དམ་བཅས་པའི་སྡོམ་པ་དེ་སོ་ཐར་གྱི་སྡོམ་པའི་ངོ་བོའི་ཞེས་པའོ།    ༈    །གཉིས་པ་ནི། དེ་ཡང་ལུས་
ངག་ལས། གཟུགས་ཅན་ཡིན་ཞེས་འདོད་པ་དང། །སྤོང་བའི་སེམས་པ་རྒྱུན་ཆགས་པ། །ས་བོན་དང་བཅས་ཡིན་ནོ་ཞེས། །འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། ཞེས་པས་སྟོན་ལ། དོན་ནི། དེ་ཡང་

[004A]༄༅། །སོ་ཐར་གྱི་སྡོམ་པའི་ངོ་བོ་ལུས་ངག་གི་ལས་དེ་བྱེ་བྲག་སྨྲ་བ་རྣམས་ཀྱིས་བསྟན་མེད་ཐོགས་མེད་ཀྱི་གཟུགས་ཅན་དང། དབུ་མ་ཐལ་འགྱུར་བ་རྣམས་ཀྱིས་ཆོས་ཀྱི་སྐྱེ་མཆེད་ཀྱི་གཟུགས་ཅན་ཡིན་
ནོ་ཞེས་འདོད་པ་དང། མདོ་སྡེ་པ་སེམས་ཙམ་པ་དབུ་མ་རང་རྒྱུད་པ་རྣམས་ཀྱིས་སྤོང་བའི་སེམས་པ་རྒྱུན་ཆགས་པ་ས་བོན་དང་བཅས་པ་ཡིན་ནོ་ཞེས་འདོད་པའི་ཚུལ་མི་འདྲ་བ་ནི་རྣམ་པ་གཉིས་རང་གི་ཕྱོགས་ནང་པ་སངས་རྒྱས་
པའི་སྡེ་པ་སྟེ་གྲུབ་མཐའ་གོང་འོག་རྣམས་སྨྲ་བར་བྱེད་དོ་ཞེས་པའོ། །བསྟན་མེད་ཐོགས་མེད་ཀྱི་གཟུགས་དེ་ཡང་སྐད་ཅིག་དང་པོ་སྡོམ་པ་སྐྱེས་མ་ཐག་རྣམ་པར་རིག་བྱེད་དང། དེ་ནས་རིག་བྱེད་མ་ཡིན་པའི་གཟུགས་སུ་འདོད་
ཅིང། སྤོང་སེམས་ས་བོན་དང་བཅས་པ་ལའང་ཤེས་པ་དང་ལྡན་མིན་འདུ་བྱེད་དུ་འཇོག་པ་གཉིས་ཡོད་པར་གསུངས་སོ།    ༈    །གཉིས་པ་སོ་ཐར་གྱི་སྡོམ་པའི་རབ་དབྱེ་བཤད་པ་ལ་གཉིས། སོ་ཐར་གྱི་སྡོམ་པའི་རབ་དབྱེ་དངོས་དང་
སོ་ཐར་གྱི་སྡོམ་པའི་བསྡུ་བའོ།།    ༈    བསྙེན་གནས་དགེ་བསྙེན་ཕ་མ་དང། །དགེ་ཚུལ་ཕ་མ་དགེ་སློང་མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིས་བརྒྱད་དོ། ཞེས་པས་སྟོན་ལ། དོན་ནི། ཐར་པའི་གོ་འཕང་
དང་བསྙེན་པ་སྟེ་ཉེ་བར་གནས་པར་བྱེད་པས་ན་བསྙེན་གནས་ཀྱི་སྡོམ་པ་དང། དགེ་བ་མྱང་འདས་ལ་བསྙེན་པ་སྟེ་ཉེ་བར་བྱེད་པས་ན་དགེ་བསྙེན་ཕའི་སྡོམ་པ་དང། དགེ་བསྙེན་མའི་སྡོམ་པ་དང། དགེ་བ་མྱང་འདས་ཀྱི་ཚུལ་ཏེ་

[004B] དགེ་ཚུལ་མའི་སྡོམ་པ་དང། དགེ་སློང་མའི་སྡོམ་པ་བསྲུང་ནུས་ཐབས་སུ་སྤང་བྱ་བཅུ་གཉིས་ལ་སློབ་པས་ན་དགེ་སློང་མའི་སྡོམ་པ་དང། དགེ་བ་མྱང་འདས་ཀྱི་གོ་འཕང་སློང་བ་སྟེ་
འཚོལ་བས་ན་དགེ་སློང་མའི་སྡོམ་པ་དང། དགེ་སློང་ཕའི་སྡོམ་པ་སྟེ། སོ་སོར་ཐར་པའི་སྡོམ་པ་ལ་དབྱེ་ན་རིས་བརྒྱད་ཡོད་དོ་ཞེས་པའོ།    ༈    །གཉིས་པ་ནི། ཁྱིམ་པའི་སྡོམ་པ་དང་པོ་གསུམ། །རབ་བྱུང་སྡོམ་པ་ཐ་མ་ལྔ། ཞེས་པས་
སྟོན་ལ། དོན་ནི། གོང་གི་སོ་ཐར་རིས་བརྒྱད་པོ་དེ་ཡང་རྟེན་གྱི་སྒོ་ནས་བསྡུ་ན་ཁྱིམ་པའི་ཕྱོགས་ཀྱི་སྡོམ་པ་དང། རབ་བྱུང་གི་ཕྱོགས་ཀྱི་སྡོམ་པ་གཉིས་སུ་འདུ་སྟེ། ཁྱིམ་པའི་ཕྱོགས་ཀྱི་སྡོམ་པ་ནི་བསྙེན་གནས། དགེ་བསྙེན་
ཕ། དགེ་བསྙེན་མ་སྟེ་དང་པོ་གསུམ་ཡིན་ཅིང། རབ་བྱུང་གི་ཕྱོགས་ཀྱི་སྡོམ་པ་ནི་དགེ་ཚུལ་ཕ། དགེ་ཚུལ་མ། དགེ་སློབ་མ། དགེ་སློང་མ། དགེ་སློང་ཕ་སྟེ་ཐ་མ་ལྔ་པོ་ཡིན་ནོ་ཞེས་པའོ།    ༈    །གསུམ་པ་སོ་ཐར་རིས་བརྒྱད་ཀྱི་སྡོམ་པ་སོ་
སོའི་ངོས་འཛིན་བཤད་པ་ལ་དྲུག་བསྙེན་གནས་ཀྱི་སྡོམ་པའི་ངོས་འཛིན་བཤད་པ། དགེ་བསྙེན་ཀྱི་སྡོམ་པའི་ངོས་འཛིན་བཤད་པ། དགེ་ཚུལ་གྱི་སྡོམ་པའི་ངོས་འཛིན་བཤད་པ། དགེ་སློབ་མའི་སྡོམ་པའི་ངོས་འཛིན་བཤད་པ་
དགེ་སློང་མའི་སྡོམ་པའི་ངོས་འཛིན་བཤད་པ། དགེ་སློང་ཕའི་སྡོམ་པའི་ངོས་འཛིན་བཤད་པའོ།།    ༈    བསྙེན་གནས་ཀྱི་སྡོམ་པ་ངོས་བཟུང་བ་དང། སྤང་བྱ་ཡན་ལག་བརྒྱད་གཏན་ལ་དབབ་པའོ།    ༈    །དང་པོ་ནི། རྩ་

[005A]༄༅། །བ་བཞི་དང་ཡན་ལག་བཞི། །བརྒྱད་སྤོང་བསྙེན་གནས་སྡོམ་པའོ། ཞེས་པས་སྟོན་ལ། དོན་ནི། ཡུལ་དགེ་བསྙེན་བསྙེན་གནས་ལ་གནས་པ་ཡན་ཆད་གང་ཡང་རུང་བའི་མདུན་དུ། མི་ཚངས་སྤྱོད་སོགས་
རྩ་བ་བཞི་དང། མལ་ཆེ་མཐོ་སོགས་ཡན་ལག་བཞི་སྟེ་སྤང་བྱ་ཡན་ལག་བརྒྱད་ཉིན་ཞག་ཕྲུགས་གཅིག་གི་རིང་སྤོང་བར་ཁས་བླངས་པ་དེ་ནི་བསྙེན་གནས་ཀྱི་སྡོམ་པའོ་སྟེ་ཡིན་ནོ་ཞེས་པའོ།    ༈    །གཉིས་པ་ནི། མི་ཚངས་སྤྱོད་དང་
མ་བྱིན་ལེན། །སྲོག་གཅོད་བརྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་མཐོ། །ཆང་འཐུང་གར་སོགས་འཕྲེང་སོགས་དང། །ཕྱི་དྲོའི་ཁ་ཟས་ཡན་ལག་བཞི། ཞེས་པས་སྟོན་ལ། དོན་ནི། མི་ཚངས་པར་སྤྱོད་པ་དང། རིན་
ཐང་ཚང་བའི་དངོས་པོ་མ་བྱིན་པར་ལེན་པ་དང། མིའམ་མིར་ཆགས་པའི་སྲོག་གཅོད་པ་དང། མི་ཆོས་བླ་མའི་བརྫུན་དུ་སྨྲ་བ་རྣམས་རྩ་བ་བཞི་ཡིན་ཅིང། མལ་སྟན་རིན་པོ་ཆེས་སྤྲས་པའི་ཆེན་པོ་དང་ཁྲུ་གང་ལས་ལྷག་
པའི་མཐོན་པོ་ལ་སྤྱོད་པ་དང། སེམས་མྱོས་པར་བྱེད་པའི་འབྲུ་དང་བཅོས་པའི་ཆང་འཐུང་བ་དང། གར་བྱེད་པ། སོགས་སྒྲས་བསྟན་པ་གླུ་དང་རོལ་མོ་བྱེད་པ། མགོར་འཕྲེང་བ་འཆིང་བ། སོགས་སྒྲས་བསྟན་པ་སྤོས་འབྱུག་
པ། རྒྱན་འདགས་པ། དྲི་བཟང་གིས་ཁ་དོག་སྒྱུར་བར་བྱེད་པ་དང། ཕྱི་དྲོའི་ཁ་ཟས་ཟ་བ་རྣམས་ཡན་ལག་བཞི་ཡིན་ནོ་ཞེས་པའོ།    ༈    །གཉིས་པ་དགེ་བསྙེན་གྱི་སྡོམ་པའི་ངོས་འཛིན་བཤད་པ་ལ་གཉིས། དགེ་བསྙེན་གྱི་སྡོམ་

[005B] དགེ་བསྙེན་གྱི་སྡོམ་པའི་དབྱེ་བ་བཤད་པའོ།    ༈    །དང་པོ་ནི། གསོད་རྐུ་སྨྲ་དང་ལོག་པར་གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྡོམ་པའོ། ཞེས་པས་སྟོན་ལ། དོན་ནི། སློབ་དཔོན་དགེ་བསྙེན་གྱི་
སྡོམ་ལྡན་ཡན་ཆད་ཀྱི་མདུན་དུ་སྐྱབས་འགྲོ་སྔོན་དུ་འགྲོ་བས། མིའམ་མིར་ཆགས་པ་གསོད་པ་དང། ཀར་ཤ་པ་ཎའི་བཞི་ཆའི་ཚད་ཀྱི་རིན་ཐང་ཚང་བརྐུ་བ་དང། མི་ཆོས་བླ་མའི་བརྫུན་སྨྲ་བ་དང། རང་གི་བུད་མེད་མ་ཡིན་པ་ལ་
ལོག་པར་གཡེམ་པ་དང། མྱོས་འགྱུར་གྱི་ཁུ་བ་ཆང་འཐུང་བ་སྟེ་བསླབ་པའི་གཞི་ལྔ་དང་སྐྱབས་འགྲོའི་བསླབ་བྱའི་མི་མཐུན་ཕྱོགས་རྣམས་ཇི་སྲིད་འཚོའི་བར་དུ་སྤོང་བར་ཁས་བླངས་པ་དེ་དགེ་བསྙེན་གྱི་ནི་སྡོམ་པའོ་ཞེས་པའོ་
   ༈    སྣ་གཅིག་སྣ་འགའ་ཕལ་ཆེར་སྤྱོད། །ཡོངས་རྫོགས་སྤྱོད་དང་ཚངས་སྤྱོད་དང། །སྐྱབས་འགྲོའི་དགེ་བསྙེན་རྣམ་པ་དྲུག་རྩ་བ་བཞི་ལས་གཅིག་གཉིས་གསུམ། །འདོད་ལོག་མི་ཚངས་སྤྱོད་སྤོངས་དང། སྐྱབས་འགྲོ་
ཙམ་གྱི་དགེ་བསྙེན་དུ། །ཁས་ལེན་རྣམས་དང་གོ་རིམ་བཞིན། ཞེས་པས་སྟོན་ལ། དོན་ནི། དགེ་བསྙེན་ལ་ཡན་ལག་གི་སྒོ་ནས་དབྱེ་ན་སྣ་གཅིག་སྤྱོད་པའི་དགེ་བསྙེན་དང། སྣ་འགའ་སྤྱོད་པའི་དགེ་བསྙེན་དང། ཕལ་ཆེར་སྤྱོད་པའི་
དག་བསྙེན་དང། ཡོངས་རྫོགས་སྤྱོད་པའི་དགེ་བསྙེན་དང། ཚངས་སྤྱོད་ཀྱི་དགེ་བསྙེན་དང། སྐྱབས་གསུམ་འཛིན་པའམ་སྐྱབས་འགྲོའི་དགེ་བསྙེན་ཏེ་རྣམ་པ་དྲུག་ཡོད་ཅིང། དེ་དྲུག་གི་ངོས་འཛིན་ནི། མི་གསོད་པ་སོགས་རྩ་བ་

[006A]༄༅། །བཞི་ལས་གང་རུང་གཅིག་སྤོང་བར་ཁས་ལེན་པ་དང་པོ་དང། གཉིས་སྤོང་བར་ཁས་ལེན་པ་གཉིས་པ་དང། གསུམ་སྤོང་བར་ཁས་ལེན་པ་གསུམ་པ་དང། འདོད་པས་ལོག་པར་གཡེམ་པ་སོགས་བསླབ་
གཞི་ལྔ་ཡོངས་རྫོགས་སྤོང་བར་ཁས་ལེན་པ་བཞི་པ་དང། དེའི་སྟེང་དུ་མི་ཚངས་སྤྱོད་སྤོང་བར་ཁས་ལེན་པ་ལྔ་པ་དང། དཀོན་མཆོག་གསུམ་ལ་སྐྱབས་སུ་འགྲོ་བ་ཙམ་གྱི་དགེ་བསྙེན་དུ་ཁས་ལེན་པ་དྲུག་པ་སྟེ་ཁས་ལེན་
དྲུག་པོ་རྣམས་དང་དགེ་བསྙེན་གྱི་དབྱེ་བ་རྣམས་གོ་རིམ་ཇི་ལྟ་བ་བཞིན་ཞེས་པའོ། །ཆང་སྤོང་བ་དང་སྐྱབས་འགྲོའི་བསླབ་བྱ་ལ་ནི་དགེ་བསྙེན་ཐམས་ཅད་ཀྱིས་སློབ་དགོས་ཤིང། དགེ་བསྙེན་གྱི་སྡོམ་པ་བརྒྱད་པའི་འགྲེལ་
པ་དང་ཐུབ་པ་དགོངས་རྒྱན་ལས་གོ་མིའི་དགེ་བསྙེན་ཞེས་པ་ཞིག་ཀྱང་བཤད་དེ། དེ་ཡང་གོ་མི་ནི་བཙུན་པའི་མིང་སྟེ་བཙུན་པའི་ཆས་སུ་བྱས་ནས་ཇི་སྲིད་འཚོའི་བར་དུ་བསྙེན་གནས་ཀྱི་སྡོམ་པ་བླངས་ནས་བསྲུང་བ་ལ་གོ་
མིའི་དགེ་བསྙེན་ཞེས་ཕལ་ཆེན་སྡེ་པའི་ལུགས་སུ་གྲགས་པར་མཚོ་སྣ་པས་གསུངས་ཤིང། རྗེ་རིན་པོ་ཆེས་གཞུང་འདིར་དངོས་སུ་མ་གསུངས་པ་ཡང་ཐམས་ཅད་ཡོད་སྨྲ་བའི་ལུགས་མ་ཡིན་པ་ལ་དགོངས་སམ་སྙམ་
མོ། །རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱིས། འགོས་ལོ་ཆེན་པོ་གོང་མའི་དགེ་བསྙེན་ཚུལ། ཞེས་གསུངས་པ་ཡང་བརྟག་གོ་    ༈    །གསུམ་པ་དགེ་ཚུལ་གྱི་སྡོམ་པའི་ངོས་འཛིན་བཤད་པ་ལ་གཉིས། དགེ་ཚུལ་གྱི་སྡོམ་

[006B] དགེ་ཚུལ་གྱི་བསླབ་བྱ་གཏན་ལ་ཕབ་པའོ།    ༈    །དང་པོ་ནི། རྩ་བ་བཞི་དང་ཡན་ལག་དྲུག་བཅུ་སྤོང་དགེ་ཚུལ་སྡོམ་པའོ། ཞེས་པས་སྟོན་ལ། དོན་ནི། མཁན་སློབ་དགེ་འདུན་དང་བཅས་པའི་དབུས་སུ་ངེས་འབྱུང་གི་
བསམ་པས་ཀུན་ནས་བསླངས་ཏེ། སྲོག་གཅོད་པ་སོགས་རྩ་བ་བཞི་དང། གར་སོགས་ཡན་ལག་དྲུག་སྟེ་སྤང་བྱ་བཅུ་ཇི་སྲིད་འཚོའི་བར་དུ་སྤོང་བར་ཁས་བླངས་པ་དེ་ནི་དགེ་ཚུལ་གྱི་སྡོམ་པའོ་ཞེས་པའོ།    ༈    །གཉིས་པ་ནི། གར་
སོགས་འཕྲེང་སོགས་རྣམ་གཉིས་དང། །གསེར་དངུལ་ལེན་དང་རྣམ་པ་གསུམ། །ཕྱེ་བས་ཡན་ལག་དྲུག་ཏུ་འགྱུར། །མཁན་པོར་གསོལ་བ་གདབ་པ་དང། །ཁྱིམ་པའི་རྟགས་ནི་སྤོང་བ་དང། །རབ་བྱུང་རྟགས་ནི་ལེན་པ་ལས།།
ཉམས་པ་རྣམ་གསུམ་བསྣན་པ་ཡིས། །སྤང་བྱ་བཅུ་གསུམ་དག་ཏུ་འགྱུར།།  ཡན་ལག་ལྷག་མ་དང་རྩ་བཞིའི་ངོས་འཛིན་གཞུང་དུ་མི་གསལ་བ་སྣང་བསྙེན་གནས་ཀྱི་སྐབས་སུ་བཤད་ཟིན་པ་ལ་དགོངས་སོ་ །། ཞེས་པས་སྟོན་ལ། དོན་ནི། སྲོག་གཅོད་པ། མ་བྱིན་པར་
ལེན་པ། མི་ཚངས་པར་སྤྱོད་པ། རྫུན་དུ་སྨྲ་བ་སྟེ་རྩ་བ་བཞི་དང། གར་སོགས་དང་འཕྲེང་སོགས་ཏེ་རྣམ་པ་གཉིས་སོ་སོར་ཕྱེ་བ་དང། གསེར་དངུལ་ལེན་པ་དང་རྣམ་པ་གསུམ་པ་དེའི་སྟེང་དུ་ཆང་འཐུང་བ། ཕྱི་དྲོའི་ཁ་ཟས་ཟ་བ། མལ་
སྟན་ཆེ་མཐོ་སྟེ་གསུམ་བསྣན་པས་ཡན་ལག་དྲུག་ཏུ་འགྱུར་ཞིང། རྩ་བཞི་ཡན་ལག་དྲུག་དང་བཅས་པ་སློབ་དཔོན་ལས་སྡོམ་པ་དངོས་སུ་བླངས་པ་ལས་འདས་པའི་སྤང་བྱའི་གཙོ་བོ་དེ་བཅུའི་སྟེང་དུ། མཁན་པོར་གསོལ་

[007A]༄༅། །བ་གདབ་པ་ལས་ཉམས་པ་དང། ཁྱིམ་པའི་རྟགས་ནི་སྤོང་བ་ལས་ཉམས་པ་དང། རབ་བྱུང་གི་རྟགས་ནི་ལེན་པ་ལས་ཉམས་པ་སྟེ་མཁན་པོ་ལས་དངོས་སུ་བླངས་པ་ལས་འདས་པ་ཉམས་པ་རྣམ་
པ་གསུམ་བསྣན་པ་ཡིས་དགེ་ཚུལ་གྱི་སྡོམ་པ་དང་འགལ་བའི་སྤང་བྱ་བཅུ་གསུམ་དག་ཏུ་འགྱུར་རོ་ཞེས་པའོ།    ༈    །བཞི་པ་དགེ་སློབ་མའི་སྡོམ་པའི་ངོས་འཛིན་བཤད་པ་ལ་གཉིས། དགེ་སློབ་མའི་སྡོམ་པ་ངོས་གཟུང་བ་
དང། དགེ་སློབ་མའི་བསླབ་བྱ་གཏན་ལ་དབབ་པའོ།    ༈    །དང་པོ་ནི། དགེ་ཚུལ་སྡོམ་པ་ཐོབ་རྗེས་སུ། །རྩ་བའི་ཆོས་དྲུག་རྗེས་མཐུན་གྱི། །ཆོས་དྲུག་སྤོང་བའི་སྡོམ་པ་ནི། །དགེ་སློབ་མ་ཡི་སྡོམ་པ་ཡིན། ཞེས་པས་སྟོན་ལ། དོན་
ནི། མཁན་མོ་དང་སློབ་དཔོན་མ་དང་དགེ་འདུན་དང་བཅས་པའི་དབུས་སུ་ངེས་འབྱུང་གི་བསམ་པས་ཀུན་ནས་བསླངས་ཏེ། སྔར་བཤད་པའི་དགེ་ཚུལ་མའི་སྡོམ་པ་རྣམ་པར་དག་པ་ཐོབ་པའི་རྗེས་སུ། ཁྲིམས་གྲོགས་
མེད་པར་ལམ་དུ་མི་འགྲོ་བ་ལ་སོགས་པ་སྤང་བྱ་སྨྱུག་མའི་ཆོས་འཛིན་པའི་རྩ་བའི་ཆོས་དྲུག་དང། གསེར་སོགས་བདག་གིར་མི་གཟུང་བ་ལ་སོགས་པ་སྤང་བྱ་གློ་བུར་བའི་ཆོས་འཛིན་པའི་རྗེས་མཐུན་གྱི་ཆོས་དྲུག་སྟེ་
སྤང་བྱ་བཅུ་གཉིས་ལོ་གཉིས་ཀྱི་བར་དུ་སྤོང་བར་ཁས་བླངས་པའི་སྡོམ་པ་དེ་ནི་དགེ་སློབ་མ་ཡི་སྡོམ་པ་ཡིན་ནོ་ཞེས་པའོ།    ༈    །གཉིས་པ་ནི། གཅིག་པུ་ལམ་དུ་འགྲོ་མི་བྱ། །ཆུ་བོའི་ཕ་རོལ་རྒྱལ་མི་བྱ། །སྐྱེས་པ་ལ་ནི་

[007B] །སྐྱེས་པ་དང་ནི་འདུག་མི་བྱ། །སྨྱན་དུ་འགྱུར་བ་མི་བྱ་ཞིང། །ཁ་ན་མ་ཐོ་འཆང་མི་བྱ། །དེ་དག་རྩ་བའི་ཆོས་དྲུག་སྤོང། །གསེར་ལ་གཟུང་བར་མི་བྱ་ཞིང། །འདོམས་ཀྱི་སྤུ་ནི་བྲེག་མི་བྱ། །བྱིན་ལེན་མ་བྱས་ཟ་མི་བྱ། །གསོག་འཇོག་བྱས་
པ་ཟ་མི་བྱ། །རྩ་སྔོན་མི་གཙང་འདོར་མི་བྱ། །ས་ནི་བརྐོ་བར་མི་བྱ་བ། །རྗེས་མཐུན་ཆོས་ནི་རྣམ་དྲུག་སྤོང། ཞེས་པས་སྟོན་ལ། དོན་ནི། ཁྲིམས་གྲོགས་མེད་པར་གཅིག་པུ་རུ་ལམ་དུ་འགྲོ་བར་མི་བྱ་བ་དང། ཆུ་བོ་ཆེན་པོའི་ཕ་རོལ་ཏུ་
བགྲོད་ཕྱིར་གཅེར་པུར་རྒྱལ་བར་མི་བྱ་བ་དང། སྐྱེས་པ་ལ་ནི་རེག་པར་མི་བྱ་བ་དང། སྐྱེས་པ་དང་ནི་སྟན་ཅིག་ཏུ་འདུག་པར་མི་བྱ་བ་དང། ཕོ་མོ་གཉིས་སྤྲོད་པ་སྨྱན་དུ་འགྱུར་བའི་ལས་ཀྱང་མི་བྱ་ཞིང། ཟླ་མོའི་ཁ་ན་མ་ཐོ་བའམ་ལྟུང་
བ་འཆབ་པར་མི་བྱ་བ་སྟེ་དེ་དག་ནི་རྩ་བའི་ཆོས་དྲུག་སྤོང་བ་ཡིན་ཅིང། གསེར་ལ་སོགས་པ་བདག་གིར་གཟུང་བར་ཡང་མི་བྱ་ཞིང། འདོམས་ཀྱི་སྤུ་ནི་བྲེག་པར་མི་བྱ་བ་དང། བྱིན་ལེན་མ་བྱས་པར་ཟ་བར་མི་བྱ་བ་དང། གསོག་
འཇོག་བྱས་པ་ཟ་བར་མི་བྱ་བ་དང། རྩ་སྔོན་དག་ཀྱང་བཅད་པར་མི་བྱ་ཞིང་མི་གཙང་བ་འདོར་བར་ཡང་མི་བྱ་བ་དང། ས་ནི་བརྐོ་བར་མི་བྱ་བ་སྟེ་དེ་དག་ནི་རྗེས་མཐུན་གྱི་ཆོས་ནི་རྣམ་པ་དྲུག་སྤོང་བ་ཡིན་ནོ་ཞེས་པའོ། །རྩ་ཚིག་དེ་དག་
ཕལ་ཆེར་ནི་ལུང་ཕྲན་ཚེགས་འགྲེལ་པ་དང་བཅས་པ་རྣམས་སུ་ཡོད་ཀྱང་འགྱུར་གྱི་དབང་གིས་ཚིག་ཟུར་འདྲ་མིན་འགའ་ཞིག་ཡོད་པར་སྣང་ངོ།    ༈    །ལྔ་པ་དགེ་སློང་མའི་སྡོམ་པའི་ངོས་འཛིན་བཤད་པ་ནི། ཕམ་བརྒྱད་ལྷག་

[008A]༄༅། །མ་ཉི་ཤུ་དང། །སྤང་བའི་ལྟུང་བྱེད་སུམ་ཅུ་གསུམ། ལྟུང་བྱེད་འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་དང། །ཉེས་བྱས་བརྒྱ་དང་བཅུ་གཉིས་ཏེ། །སུམ་བརྒྱ་དྲུག་ཅུ་རྩ་བཞི་རྣམས། །སྤོང་
བར་བྱེད་པ་དགེ་སློང་མ། ཞེས་པས་སྟོན་ལ། དོན་ནི། མཁན་སློབ་དགེ་འདུན་གྱི་སྡེ་གཉིས་དང་བཅས་པའི་དབུས་སུ་ངེས་འབྱུང་གི་བསམ་པས་ཀུན་ནས་བསླངས་ཏེ། གསོལ་བཞིའི་སྒོ་ནས་མི་ཚངས་སྤྱོད་སོགས་ཕམ་པ་
བརྒྱད་དང། སྨྱན་བྱེད་པ་སོགས་ལྷག་མ་ཉི་ཤུ་དང། འཆང་བ་སོགས་སྤང་བའི་ལྟུང་བྱེད་སུམ་ཅུ་རྩ་གསུམ་དང། རྫུན་སྨྲ་བ་སོགས་ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ་དང། གཞན་གྱི་ཁྱིམ་ནས་འོ་མ་བསླངས་ཏེ་འཐུང་
བ་སོགས་སོ་སོར་བཤགས་པར་བྱ་བ་བཅུ་གཅིག་དང། ཤམ་ཐབས་ཟླུམ་པོར་མི་བགོ་བ་སོགས་ཉེས་བྱས་བརྒྱ་དང་བཅུ་གཉིས་ཏེ་ལྟུང་བ་སུམ་བརྒྱ་དང་དྲུག་ཅུ་རྩ་བཞི་རྣམས་ཇི་སྲིད་འཚོའི་བར་དུ་སྤོང་བར་ཁས་བླངས་
ནས་ཚུལ་བཞིན་སྲུང་བར་བྱེད་པའི་སྡོམ་པ་དེ་ནི་དགེ་སློང་མའི་སྡོམ་པའོ་ཞེས་པའོ།    ༈    །དྲུག་པ་དགེ་སློང་ཕའི་སྡོམ་པའི་ངོས་འཛིན་བཤད་པ་ནི། ཕམ་པ་བཞི་དང་ལྷག་མ་ནི། བཅུ་གསུམ་སྤང་ལྟུང་སུམ་ཅུ་དང། །ལྟུང་
བྱེད་འབའ་ཞིག་དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་དང་བཅུ་གཉིས་བསྡོམས་པ་ཡིས། །ཉིས་བརྒྱ་ལྔ་བཅུ་རྩ་གསུམ་རྣམས། །སྤོང་བར་བྱེད་པ་དགེ་སློང་ངོ། ཞེས་པས་སྟོན་ལ། དོན་ནི། མཁན་སློབ་

[008B] ད་ལྟར་གྱི་ཆོ་ག་ཉེས་མེད་ཕུན་ཚོགས་ཀྱི་སྒོ་ནས་བསྙེན་པར་རྫོགས་ཏེ། མི་ཚངས་སྤྱོད་སོགས་ཕམ་པ་བཞི་དང། ཁུ་བ་འབྱིན་པ་སོགས་ལྷག་མ་
ནི་བཅུ་གསུམ་དང། འཆང་བ་སོགས་སྤང་ལྟུང་སུམ་ཅུ་དང། རྫུན་སྨྲ་བ་སོགས་ལྟུང་བྱེད་འབའ་ཞིག་པ་དགུ་བཅུ་དང། གྲོང་ལམ་དུ་དགེ་སློང་མ་ལས་ཟས་ལེན་པ་སོགས་སོ་སོར་བཤགས་པར་བྱ་བ་བཞི་དང། མཐང་གོས་ཟླུམ་པོར་མི་
བགོ་བ་སོགས་ཉེས་བྱས་ནི་བརྒྱ་དང་བཅུ་གཉིས་ཏེ་ཁྱོན་བསྡོམས་པ་ཡིས་ཁྲིམས་ཉིས་བརྒྱ་དང་ལྔ་བཅུ་རྩ་གསུམ་རྣམས་ཇི་སྲིད་འཚོའི་བར་དུ་སྤོང་བར་ཁས་བླངས་ནས་ཚུལ་བཞིན་སྲུང་བར་བྱེད་པའི་སྡོམ་པ་དེ་ནི་དགེ་སློང་ངོ་སྟེ་
དེའི་སྡོམ་པ་ཡིན་ནོ་ཞེས་པའོ། །དེ་ཡང་ཉེས་ལྟུང་དེ་དག་གི་སྒྲ་བཤད་ནི། སྡོམ་པ་ཉམས་པར་བྱེད་པའི་ཉེས་སྤྱོད་མཐར་ཐུག་ཡིན་པས་ན་རྩ་བ་དང། ཕ་རོལ་ཉོན་མོངས་པས་རང་ཕམ་པར་བྱས་པས་ན་ཕམ་པ་དང། གསོ་བའི་ལྷག་
མ་ཅུང་ཟད་ཙམ་ལུས་པས་ན་ལྷག་མ་དང། ཉེས་པ་དེ་ཕྱིར་བཅོས་པ་ལ་སྤང་བྲལ་སྔོན་དུ་འགྲོ་དགོས་པས་ན་སྤང་ལྟུང་དང། བྱེད་པ་པོ་ངན་འགྲོར་ལྟུང་བར་བྱེད་པས་ན་ལྟུང་བྱེད་དང། ཉེས་པ་དེ་ཕྱིར་བཅོས་པ་ལ་དགེ་སློང་སོ་སོར་
མཐོལ་བ་སྔོན་དུ་བཏང་ནས་བཤགས་དགོས་པས་ན་སོ་སོར་བཤགས་པ་དང། བྱ་བ་ལེགས་པར་མ་བྱས་པས་ན་ཉེས་བྱས་དང། ཡོན་ཏན་གོང་མ་སྐྱེ་བ་ལ་སྒྲིབ་པས་ན་སྒྲིབ་པ་དང། འབྲས་བུ་ཡི་དུ་མི་འོང་བ་འབྱིན་པས་ན་སྡིག་པ་དང། དམ་

[009A]༄༅། །པ་རྣམས་ཀྱི་སྤྱན་སྔར་ཁ་ནས་སྨྲ་མི་ནུས་པའི་ལས་ཡིན་པས་ན་ཁ་ན་མ་ཐོབ་ཞེས་བརྗོད་པ་ཡིན་ནོ།    ༈    །བཞི་པ་སོ་ཐར་གྱི་སྡོམ་པ་སྐྱེ་པའི་རྟེན་བཤད་པ་ནི། དེ་ལྟར་སོ་ཐར་རིས་བརྒྱད་པོ། །སྒྲ་མི་སྙན་པ་མ་གཏོགས་
པའི། །གླིང་གསུམ་སྐྱེས་པ་བུད་མེད་ཀྱི། །རྟེན་ལ་སྐྱེ་ཡི་ཟ་མ་དང། །མ་ནིང་མཚན་གཉིས་སོགས་ལ་མིན། ཞེས་པས་སྟོན་ལ། དོན་ནི། སྔར་བཤད་པ་དེ་ལྟར་སོ་སོར་ཐར་པའི་སྡོམ་པ་རིས་བརྒྱད་པོ་དེ་བྱང་སྒྲ་མི་སྙན་པ་གླིང་
ཕྲན་གཉིས་དང་བཅས་པ་མ་གཏོགས་པའི་འཛམ་བུ་གླིང་དང། ལུས་འཕགས་པོ་དང། བ་ལང་སྤྱོད་དེ་གླིང་གསུམ་པ་དེའི་སྐྱེས་པ་དང་བུད་མེད་ཀྱི་རྟེན་ཅན་ལ་སྐྱེ་ཡི། གྲོང་པའི་ཆོས་སྤྱོད་པའི་མཐུ་མེད་པའི་ཟ་མ་དང་
སྐྱེས་ནས་མ་ནིང། ཟླ་ཕྱེད་མ་ནིང། འཁྱུད་ལྡང་མ་ནིང། ཕྲག་དོག་མ་ནིང། ཉམས་པ་མ་ནིང་སྟེ་ཕོ་མ་ནིང་ལྔ་དང། མཚན་གཉིས་མ་ནིང། གླེ་འདམས་མ་ནིང། རྟག་ཏུ་ཟླ་མཚན་འཛག་པའི་མ་ནིང། ཟླ་མཚན་མི་འཛག་པའི་
མ་ནིང། མཚན་མ་ཙམ་ཡོད་པའི་མ་ནིང་སྟེ་མོ་མ་ནིང་ལྔ་དང། ཕོ་མོའི་དབང་པོ་གཉིས་ཀ་ཡོད་པའི་མཚན་གཉིས་པ་དང། དེར་མ་ཟད་གཞན་ཡང་མཚམས་མེད་བྱས་པ་དང། རྐུ་ཐབས་སུ་གནས་པ་དང། ལོག་ལྟ་ཅན་སོགས་
ལ་ནི་སོ་ཐར་གྱི་སྡོམ་པ་སྐྱེ་བ་མིན་ནོ་ཞེས་པའོ།    ༈    །ལྔ་པ་སོ་ཐར་གྱི་སྡོམ་པ་གཏོང་བའི་རྒྱུ་བཤད་པ་ལ་གཉིས་སྡོམ་པ་གཏོང་བའི་རྒྱུ་བཤད་པ་དངོས་དང། དེ་ལ་རང་སྡེའི་བཞེད་ཚུལ་བཤད་པའོ།    ༈    །དང་པོ་ལ་གཉིས། སོ་

[009B] སོ་སོའི་གཏོང་རྒྱུ་ཐུན་མོང་མ་ཡིན་པ་བཤད་པའོ།    ༈    །དང་པོ་ནི། སྡོམ་པ་གཏོང་བའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་དང། །མཚན་གཉིས་བྱུང་དང་ལན་གསུམ་
གྱུར། །དགེ་རྩ་ཆད་རྣམས་ཐུན་མོང་ངོ། ཞེས་པས་སྟོན་ལ། དོན་ནི། དེ་ཡང་སོ་ཐར་གྱི་སྡོམ་པ་གཏོང་བའི་རྒྱུ་ལ་སོ་ཐར་རིས་བརྒྱད་ཀའི་གཏོང་རྒྱུ་ཐུན་མོང་བ་དང། སོ་སོའི་གཏོང་རྒྱུ་ཐུན་མོང་མ་ཡིན་པ་གཉིས་ཡོད་པ་ལས། ཡུལ་
དགེ་སློང་སོགས་ཀྱི་མདུན་དུ་བསླབ་པ་འབུལ་ལོ། ཞེས་སོགས་ཀྱི་ཆོ་ག་བརྗོད་ནས་བསླབ་པ་ཕུལ་བ་དང། ཤི་འཕོས་པ་དང། ཕོ་མོའི་མཚན་མ་གཉིས་ཅིག་ཅར་དུ་བྱུང་བ་དང། མཚན་ལན་གསུམ་དུ་གྱུར་པ་དང། དགེ་བའི་རྩ་
བ་ཆད་པ་སྟེ་ལོག་ལྟ་སྐྱེས་པ་རྣམས་ནི་ཐུན་མོང་གི་གཏོང་རྒྱུའོ་ཞེས་པའོ།    ༈    །གཉིས་པ་ནི། ཉི་ཤུ་མ་ལོན་དེར་ཤེས་དང། །བསྟེན་ཕྱིར་ཁས་བླངས་ཉིན་ཞག་འདས། །རིམ་བཞིན་དགེ་སློང་དགེ་སློབ་མ། །བསྙེན་གནས་རྣམས་ཀྱི་ཐུན་མོང་
མིན། ཞེས་པས་སྟོན་ལ། དོན་ནི། མངལ་ཤོལ་དང་བཅས་པའི་ལོ་ཉི་ཤུ་མ་ལོན་པ་ལ་ལོན་པར་འདུ་ཤེས་ཏེ་བསྙེན་པར་རྫོགས་པ་ལས། སླར་ལོ་ཉི་ཤུ་མ་ལོན་པ་དེར་ཤེས་ཤིང་དེའི་ཚེའང་ལོ་ཉི་ཤུ་མ་ལོན་པ་དང། སྐྱེས་པ་དང་
འཁྲིག་པ་བསྟེན་པའི་ཕྱིར་ཁས་བླངས་པ་དང། ཇི་ལྟར་འཕེན་པ་བཏང་བ་ལྟར་ཉིན་ཞག་གི་མཐའ་འདས་པ་གསུམ་ནི། རིམ་པ་བཞིན་དུ་དགེ་སློང་གི་སྡོམ་པ་དང། དགེ་སློབ་མའི་སྡོམ་པ་དང། བསྙེན་གནས་ཀྱི་སྡོམ་པ་རྣམ་ཀྱི་གཏོང་

[010A]༄༅། །རྒྱུ་ཐུན་མོང་མིན་པ་ཡིན་ནོ་ཞེས་པའོ།    ༈    །གཉིས་པ་དེ་ལ་རང་སྡེའི་བཞེད་ཚུལ་བཤད་པ་ནི། རྩ་བའི་ལྟུང་བ་བྱུང་བ་དང། །དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་འདོད་པའང་ཡོད། །ཁ་ཆེ་
བྱེ་བྲག་སྨྲ་བ་རྣམས། །སྡོམ་ལྡན་རྩ་ལྟུང་བྱུང་བ་ལ། །བུ་ལོན་ནོར་ལྡན་བཞིན་དུ་འདོད། ཅེས་པས་སྟོན་ལ། དོན་ནི། མདོ་སྡེ་པ་དང་ཉི་འོག་བྱེ་བྲག་སྨྲ་བ་སོགས་རྩ་བའི་ལྟུང་བ་བཞི་གང་རུང་བྱུང་བ་ལས་སྡོམ་པ་གཏོང་ཞེས་
འདོད་པ་དང། དེ་བཞིན་དུ་ཉན་ཐོས་སྡེ་པ་བཅོ་བརྒྱད་ཀྱི་ནང་ཚན་གོས་དམར་བ་སོགས་འགའ་ཞིག་དམ་པའི་ཆོས་ནི་ནུབ་པ་ལས་སྡོམ་པ་གཏོང་ངོ་ཞེས་འདོད་པའང་ཡོད་ཅིང། ཁ་ཆེ་བྱེ་བྲག་ཏུ་སྨྲ་བ་རྣམས་ནི་རྩ་ལྟུང་
བྱུང་བས་སྡོམ་པ་གཏོང་བར་མི་འདོད་དེ། སོ་ཐར་གྱི་སྡོམ་པ་རྣམ་དག་དང་ལྡན་པའི་དགེ་སློང་ལྟ་བུ་ཞིག་ལ་སྲོག་གཅོད་ལྟ་བུའི་རྩ་བའི་ལྟུང་བ་བྱུང་བ་ན། དེ་ནི་སྲོག་གཅོད་སྤོང་བའི་ཆ་ནས་ཚུལ་འཆལ་ཡིན་ཀྱང་མ་
བྱིན་ལེན་སོགས་སྤོང་བའི་ཆ་ནས་ཚུལ་ལྡན་ཡིན་ཏེ། དཔེར་ན་སྐྱེས་བུ་ཞིག་ལ་བུ་ལོན་དང་ནོར་གཉིས་ཀ་ཡོད་ན་དེ་ནི་བུ་ལོན་ཡོད་པའི་ཆ་ནས་དབུལ་པོ་ཡིན་ཀྱང་ནོར་དང་ལྡན་པའི་ཆ་ནས་ཕྱུག་པོ་ཡིན་པ་བཞིན་ནོ་ཞེས་
འདོད་ལ། དེ་བཞིན་དུ་ཐོགས་མེད་སྐུ་མཆེད་སོགས་ནི་དམ་པའི་ཆོས་ནུབ་པས་སྡོམ་པ་གཏོང་བར་མི་འདོད་དེ། དམ་པའི་ཆོས་ནུབ་ཀྱང་སྡོམ་པ་སྔར་མེད་གསར་དུ་འཐོབ་པ་མེད་ཀྱི། ཐོབ་ཟིན་གཏོང་བ་མིན་པར་བཞེད་

[010B]    ༈    །དྲུག་པ་སོ་ཐར་གྱི་སྡོམ་པ་བསྲུངས་པའི་ཕན་ཡོན་བཤད་པ་ལ་གཉིས། སོ་ཐར་གྱི་སྡོམ་པ་བསྲུངས་པའི་ཕན་ཡོན་བཤད་པ་དངོས་དང། ཕན་ཡོན་ཅན་གྱི་སྡོམ་པ་དེ་བསྲུང་བར་གདམས་པའོ།    ༈    །དང་པོ་ནི། སྡོམ་པ་དེ་དག་
བསྲུངས་པ་ལས། །གནས་སྐབས་འབྲས་བུ་ལྷ་མི་དང། །མཐར་ཐུག་འབྲས་བུ་བྱང་ཆུབ་གསུཾ། །ཐོབ་བར་འགྱུར་ཞེས་གསུངས་པའི་ཕྱིར། ཞེས་པས་སྟོན་ལ། དོན་ནི། སྔར་བཤད་པའི་སོ་སོར་ཐར་པའི་སྡོམ་པ་རིས་བརྒྱད་པོ་དེ་དག་ཚུལ་བཞིན་དུ་བསྲུངས་
པ་ལས་གནས་སྐབས་ཀྱི་འབྲས་བུ་མངོན་མཐོ་ལྷ་དང་མིའི་གོ་འཕང་དང། མཐར་ཐུག་གི་འབྲས་བུ་ངེས་ལེགས་ཉན་ཐོས་ཀྱི་བྱང་ཆུབ་དང། རང་རྒྱལ་གྱི་བྱང་ཆུབ་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་གསུམ་
ཐོབ་པར་འགྱུར་རོ་ཞེས་མདོ་རྒྱུད་དགོངས་འགྲེལ་ཀུན་ལས་ལན་ཅིག་མ་ཡིན་པར་གསུངས་ཤིང། ཁྱད་པར་འཇུག་པ་ལས། སོ་སོའི་སྐྱེ་བོ་རྣམས་དང་གསུང་སྐྱེས་དང། །རང་བྱང་ཆུབ་ལ་བདག་ཉིད་ངེས་རྣམས་དང་
རྒྱལ་སྲས་རྣམས་ཀྱི་ངེས་པར་ལེགས་པ་དང། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། ཅེས་གསུངས་པའི་ཕྱིར་རོ་ཞེས་པའོ། །གཉིས་པ་ནི། བརྩོན་ལྡན་རྣམས་ཀྱིས་སོ་སོར་ཐར། །རྟག་ཏུ་གུས་པས་འབད་དེ་བསྲུང་
ཞེས་པས་སྟོན་ལ། དོན་ནི། ཕན་ཡོན་མཐའ་ཡས་པ་ཡོད་པར་གསུངས་པའི་རྒྱུ་མཚན་དེའི་ཕྱིར་དལ་འབྱོར་དོན་ཡོད་བྱ་བར་འདོད་པའི་བརྩོན་འགྲུས་དང་ལྡན་པ་རྣམས་ཀྱིས་བསྟན་པའི་རྩ་བ་སོ་སོར་ཐར་པའི་སྡོམ་པའི་བཅས་

[011A]༄༅། །མཚམས་རྣམས་རྟག་ཏུ་སྦྱོར་བ་དང། གུས་པར་སྦྱོར་བའི་བརྩོན་འགྲུས་གཉིས་ཀྱིས་རང་གི་སྲོག་ལས་ཀྱང་གཅེས་པར་བྱས་ནས་འབད་འབུང་བསྐྱེད་དེ་བསྲུང་བར་བྱའོ་ཞེས་པའོ།    ༈    །གསུམ་པ་
བཤད་པ་མཐར་ཕྱིན་པའི་ཚུལ་ལ་གཉིས། བསྟན་བཅོས་བརྩམས་པའི་དགེ་བ་བསྔོ་བ་དང། མཛད་བྱང་བཤད་པའོ།    ༈    །དང་པོ་ནི། དགེ་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་ཤོག་ཅེས་པས་སྟོན་
ལ། དོན་ནི། དེ་ལྟར་འདུལ་བ་རྒྱ་མཚོའི་སྙིང་པོ་ཞེས་བྱ་བའི་བསྟན་བཅོས་འདི་བརྩམས་པ་ལས་བྱུང་བའི་དགེ་བ་ཇི་སྙེད་ཐོབ་པ་དེས་དུས་དེང་ནས་གཟུང་སྟེ་སྐྱེ་བ་ཐམས་ཅད་དུ་མཁའ་མཉམ་གྱི་ལུས་ཅན་རྣམས། རྟག་
ཏུ་དལ་འབྱོར་གྱི་རྟེན་ཐོབ་ཅིང་བསྟན་པའི་སྒོར་ཞུགས་ནས་ཚངས་པར་སྤྱོད་པའི་ཚུལ་ཁྲིམས་དྲི་མ་མེད་པ་ལ་གནས་ཏེ། རྣམ་མཁྱེན་རྒྱལ་བའི་གོ་འཕང་མྱུར་དུ་ཐོབ་པར་ཤོག་ཅིག་ཅེས་པའོ།    ༈    །གཉིས་པ་ནི། ཅེས་
སོ་སོར་ཐར་པའི་སྡོམ་པ་གཏན་ལ་དབབ་པ་འདུལ་བ་རྒྱ་མཚོའི་སྙིང་པོ་བསྡུས་པ་ཞེས་བྱ་བ་འདི་ནི། ཡུལ་གངས་ཅན་གྱི་མཐར་སྐྱེས་པའི་སྙན་ངག་མཁན་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་སྦྱར་
བའོ། །ཞེས་པས་སྟོན་ལ། དོན་ནི། དེ་ཡང་ཞིབ་ཏུ་བཤད་ན་ཅེས་ནི་ག་མཐའི་ཚིག་ཕྲད་ཡིན་ཅིང། སོ་སོར་ཐར་པའི་སྡོམ་པ་ཞེས་པའི་སྒྲ་དོན་ནི་གོང་དུ་སྨོས་ཟིན་ལ་དེ་ལྟ་བུའི་སྡོམ་པ་དེ་མ་ཐོབ་པ་ཐོབ་པར་བྱ་བ། ཐོབ་པ་

[011B] ཉམས་ན་ཕྱིར་བཅོས་པའི་ཚུལ་རྣམས་དངོས་ཤུགས་གང་རུང་གི་སྒོ་ནས་གཏན་ལ་དབབ་པ་སྟེ་འབེབས་པར་བྱེད་པའི་སྔོན་མེད་པའི་ལེགས་བཤད་མཚན་འདུལ་བའི་སྡེ་སྣོད་ཀྱི་བརྗོད་བྱ་སྤོང་བདུན་
འཁོར་བཅས་ཀྱི་ཚུལ་ཁྲིམས་ཀྱིས་ཉོན་མོངས་པ་འདུལ་ཞིང་དབང་པོ་དུལ་བར་བྱེད་པས་ན་འདུལ་བ་དང། འདུལ་བའི་སྡེ་སྣོད་དེ་ཡང་ཇི་སྐད་དུ། སོ་ཐར་གྱི་མདོ་ལས། སངས་རྒྱས་འདུལ་བ་གངས་ཅན་མཚོ། གཏིང་མཐའ་
མེད་པ་ཐམས་ཅད་ཀྱི། །གནས་པའི་སྙིང་དང་སྙིང་པོ་ནི། །སོ་སོར་ཐར་པ་འདི་ཡིན་ནོ། ཞེས་གསུངས་པ་ལྟར། དཔེར་ན་རྒྱ་མཚོ་ཆེན་པོ་ནི་གཏིང་མཐའ་དཔག་དཀའ་ཞིང་རིན་པོ་ཆེ་ཐམས་ཅད་ཀྱི་འབྱུང་གནས་ཡིན་པ་ལྟར་
དམ་པའི་ཆོས་འདུལ་བ་འདི་ཡང་དགག་སྒྲུབ་གནང་གསུམ་སོགས་བཅས་མཚམས་ཀྱི་གཏིང་མཐའ་དཔག་དཀའ་ཞིང། མངོན་མཐོ་དང་ངེས་ལེགས་ཀྱི་ཡོན་ཏན་ཐམས་ཅད་ཀྱི་འབྱུང་གནས་ཡིན་པས་ན་རྒྱ་
མཚོའི་དང། རྒྱ་མཚོ་དེའི་སྙིང་པོ་ཁྱད་པར་ཅན་ནི་ཡིད་བཞིན་གྱི་ནོར་བུ་རིན་པོ་ཆེ་ཡིན་པ་ལྟར། འདུལ་བའི་ཡང་སྙིང་པོ་ཁྱད་པར་ཅན་ནི་སོ་སོ་ཐར་པའི་སྡོམ་པ་འདི་ཡིན་ལ། འདིར་ཡང་སྡོམ་པ་དེ་རྩལ་དུ་བཏོན་ནས་འཆད་
པས་ན་སྙིང་པོ་དང། ཚིག་གི་ལོ་འདབ་ཧ་ཅང་རྒྱས་པ་མ་ཡིན་པས་ན་བསྡུས་པ་ཞེས་བྱ་བ་འདི་ནི། འཕགས་པའི་ཡུལ་རྡོ་རྗེ་གདན་གྱི་བྱང་ཕྱོགས་ཁ་བ་ཅན་གྱི་ལྗོངས་འདི་ལ་སྟོད་མངའ་རིས་སྐོར་གསུམ། བར་དབུས་

[012A]༄༅། །གཙང་རུ་བཞི། སྨད་མདོ་ཁམས་སྒང་གསུམ་རྣམས་སུ་ཡོད་པར་གྲགས་པ་ལས། ཡུལ་གངས་ཅན་གྱི་ཤར་ཕྱོགས་ཀྱི་མཐའ་སྨད་མདོ་ཁམས་སྒང་གསུམ་གྱི་ནང་ཚན་ཙོང་ཆུ་འབབ་པས་ན་
ཙོང་ཁ་སྒང་དུ་གྲགས་པ་དེར་སྐྱེས་ཤིང། སྤྱིར་གྱི་དཔལ་ལྡན་དཎྜིའི་གཞུང་ལུགས་ཀྱི་ལམ་རྣམ་པར་དབྱེ་བ་ནས་སྐྱོན་བཅུ་སྤོང་པའི་བར་ལ་ལེགས་བར་སྦྱངས་ཤིང། ཁྱད་པར་མེ་ལོང་ལས། ཤིས་བརྗོད་ཕྱག་བྱ་དངོས་
པོ་ནི། །ངེས་པར་བསྟན་པའང་དེ་ཡི་སྒོ། ཞེས་དང། དངོས་པོ་རྣམས་ཀྱི་རང་བཞིན་གང། །གནས་སྐབས་སྣ་ཚོགས་དངོས་གསལ་བྱེད། །དེ་ནི་རང་བཞིན་བརྗོད་པ་སྟེ། ཞེས་གསུངས་པ་ལྟར། བསྟན་བཅོས་འདིར་ཡང་དང་པོར་
ཤིས་བརྗོད་ཀྱི་སྒོ་དང། ཕྱག་བྱ་བའི་སྒོ་དང། དངོས་པོ་ངེས་བསྟན་གྱི་སྒོ་གསུམ་ཚང་ཞིང། དངོས་གཞི་ཡང་དོན་རྒྱན་སོ་ལྔའི་དང་པོ་རང་བཞིན་བརྗོད་པའི་རྒྱན་གྱི་སྒོ་ནས་རྗེས་སུ་བསྔགས་པའི་སྡེབ་སྦྱོར་དུ་བྱས་ལ་
དེ་ཡང་བོད་སྐད་ལ་ཡོད་པའི་ཡི་གེ་ལྕི་ཡང་ལེགས་པར་སྤེལ་ཞིང། རང་ཚིག་དང། སྔ་ཕྱི་དང། དངོས་ཤུགས་འགལ་བ་དང། ཟློས་བུར་བརྗོད་པ་དང་གྲེང་ཚིག་འདྲས་པ་སོགས་སྐྱོན་ཕྲ་མོས་ཀྱང་དབེན་ཅིང་
འདུལ་བ་ལུང་སྡེ་བཞིའི་དོན་ཐམས་ཅད་ཡི་གེ་ཉུང་ངུས་འགྲེལ་བ། དངོས་ཟིན་གྱི་དོན་གོ་སླ་ལ། བརྗོད་བྱའི་གཏིང་རྒྱལ་སྲས་མཐུ་ཆེན་དག་གིས་ཀྱང་དཔག་དཀའ་བ་ཡིན་པས་ན་དེ་མཛད་པ་པོ་ལ་སྙན་ངག་མཁན་ཞེས་

[012B]
བསླངས་ཏེ་སྦྱར་བའོ་ཞེས་པའོ། །སྨྲས་པ། འཕགས་ཡུལ་ཝ་ར་ཎ་སིའི་ནོར་འཛིན་ཆར། །རྣམ་འདྲེན་བཞི་པའི་མགུར་གྱི་བུམ་བཟང་ལས། །ལེགས་འོངས་བདེན་བཞིའི་ཆོས་ཀྱི་ཁྲུས་ཆབ་ཀྱིས། །སྐལ་བཟང་བློ་ཡི་དྲི་མ་
བཀྲུས་སོ་སྐད། དེ་ཡི་ཆོས་ཚུལ་རྒྱུ་ཆ་དཔག་དཀའི་ཕྲེང། །ཉུང་ཉུང་ཚིག་གི་སྲད་བུ་ལ་བརྒྱུས་ནས། །བླུན་བླུན་འགྲོ་བའི་མགུལ་པར་སྤུད་མཛད་པར། །འདྲེན་མཆོག་བློ་བཟང་གྲགས་པ་ཞེས་སུ་གྲགས། །གང་གསུང་འདབ་སྟོང་དབུས་
གནས་དོན་བཟང་བཅུད། །མཐར་སྐྱེས་རྐང་དྲུག་ཚོགས་ཀྱིས་མ་རྙེད་པར། །རྗེས་བརྩེ་ཡང་སྤྲུལ་གར་གྱི་རྩེད་འཇོ་ལ། །ཡོངས་འཛིན་ཉིན་མོར་བྱེད་པ་ཞེས་བརྗོད་ཀྱང། །དངོས་བསྟན་ཉམ་ཆུང་བློས་ཀྱང་རྟོགས་སླ་མདོ། །བརྗོད་བྱའི་གཏིང་
མཐའ་ཡེ་ནས་ཤེས་དཀའ་བའི། །རྒྱལ་བ་གཉིས་པའི་གསུང་རབ་འོ་མའི་མཚོ། །རྒྱས་མཛད་མཚན་མའི་མགོན་པོ་འང་ཁྱོད་ལས་ཅི། །དུས་ངན་སྙིགས་མས་ཧ་ཅང་སྦགས་དུས་ཀྱང། །རྣམ་དག་ཁྲིམས་ཀྱི་སྒོང་རྒྱ་མ་གྲོལ་བར། །ཟབ་
ལམ་རིམ་གཉིས་གླུ་དབྱངས་སྒྲོག་མཁས་པའི། །འདབ་བཟང་དེས་ནི་བདག་གི་ཡིད་རབ་འཕྲོགས། །མཛེས་མཛེས་གོས་ཀྱིས་ཟག་ཕུང་ཁབས་པ་དང། །ཞིམ་ཞིམ་ཟས་ཀྱིས་ལྟོ་བ་ཁེངས་པ་ལ། །ཟབ་ཟབ་སྙིང་པོར་སེམས་པའི་བློ་གྲོས་

[013A]༄༅། །འདི༑ །རྨོངས་རྨོངས་ཕྱུགས་ཀྱི་ཕུ་ནུ་ཡིན་པས་ན། །ཡང་ཡང་རྙེད་དཀའི་དལ་འབྱོར་མི་ལུས་འདི། །ཕངས་ཕངས་དབུལ་པོའི་ནོར་བུ་ལྟར་མཐོང་ནས། །ཐུང་ཐུང་བློ་སྣ་ལྡན་པའི་བརྩོན་འགྲུས་ཀྱིས། །ལེགས་ལེགས་
གཏན་མདུན་བསྒྲུབ་ན་མི་ལེགས་སམ། །ལྔ་བདོའི་མུན་པས་ཁྱབ་པའི་དུས་ངན་འདིར། །ཉམ་ཆུང་སྲིན་བུའི་ཁ་ཡི་འོད་སྡང་གིས། །བརྟན་གཡོའི་སྨག་རུམ་བཅིལ་བར་མི་ནུས་པས། །རང་མགོ་རང་གིས་བཏོན་ན་ཅིས་ཀྱང་ལེགས། །འདི་
ལྟར་འབད་ལས་བྱུང་བའི་ལེགས་བྱས་ནི། །རབ་དཀར་བྱ་བའི་རྗེས་སུ་འགྲོ་བ་དེ། །སྐྱེ་དགུའི་སྒྲིབ་གཉིས་ཚ་གདུང་ཡོངས་བྱང་ནས། །ཚོགས་གཉིས་ཆུ་གཏེར་འཕེལ་བའི་རྒྱུ་རུ་བསྔོ།།  ཞེས་སོ་སོར་ཐར་པའི་སྡོམ་པ་གཏན་ལ་དབབ་
པ་འདུལ་བ་རྒྱ་མཚོའི་སྙིང་པོ་བསྡུས་པའི་ཊཱི་ཀྐ་བློ་བཟང་དགོངས་དོན་གསལ་བའི་ཉིན་བྱེད་ཅེས་བྱ་བ་འདི་ནི། ཡོངས་འཛིན་མཧཱ་པཎྜི་ཏ་ཡེ་ཤེས་རྒྱལ་མཚན་དཔལ་བཟང་པོས་མཛད་པའི་རྣམ་བཤད་འདུལ་གཞུང་གསལ་བའི་སྒྲོན་མེ་ལ་བརྟེན་ནས། རྩ་བའི་བླ་མ་ངག་དབང་རྡོ་རྗེ་དཔལ་བཟང་པོའི་
 བཀའ་དྲིན་གྱིས་འཚོ་བའི་བདུན་པ་སུ་དྷ་རྨེ་ནྡྲས་ཀུན་དགའི་ལོ་ཚིམ་བྱེད་ཟླ་བའི་དམའ་ཕྱོགས་ཀྱི་རྫོགས་པ་དང་པོའི་ཉིན། བཞད་དངུལ་ཆུ་རི་ཁྲོད་དགའ་ལྡན་རྩེར་སུག་བྲིས་སུ་བགྱིས་པ་ཛ་ཡནྟུ།། །།༄༅། སྡེ་དགེའི་པར་རྐོས་ཚེ་རིང་དབང་རྒྱལ་གྱིས་པར་ཏུ་བསྡུབས་པ་དགེའོ། །ཞལ་གྲོ། །།།



﻿   ༈   
གཞིག་པ་བཅུག་ནས་ཞེས་པའི་དོན་ནོ། །མྱོས་འགྱུར་འཐུང་བའི་ལྟུང་བྱེད་ཀྱི་ཚིགས་མ་འཁྲུལ་བསྐྱེད་ནུས་པ་ཟོས་སམ་ཞེས་པ། ཚིགས་མ་ནི་སྦང་མ་དང། འཁྲུལ་བསྐྱེད་ནུས་པ་ནི་བཟི་བའི་ནུས་པ་ཅན་
ལ་ཟེར་རོ།།



﻿   ༈    ཞེས་པ་ལ། བསླབ་བྱ་
ལས༑ ཁ་སྐོང་བའི། རེ་བཅས་གོས་ཀྱང་བྱིན་གྱིས་མ་བརླབས་པར། །སོ་གཅིག་སྐྱ་རེངས་ཤར་ཚེ་ཟླ་འཇོག་གསུངས། །ཞེས་པ་ལྟར། དགེ་སློང་རང་ཉིད་ལ་ཆོས་གོས་རྣམ་གསུམ་སོགས་ཡོ་བྱད་བཅུ་
གསུམ་གང་རུང་མ་ཚང་ཞིང། སྦྱིན་བདག་གིས་བྱིན་པའི་གོས་དེ་ལ་ཁ་སྐོང་གི་བསྣན་ཁ་ཞིག་འབྱོར་ན་ཡོ་བྱད་མ་ཚང་བ་དེ་བཟོ་རྒྱུའི་རེ་བ་ཡོད་ན། གོས་འབྱོར་པ་དེ་ཞག་བཅུ་འཆང་སྤང་གི་རིགས་མ་ཡིན་
པར་ཟླ་འཇོག་གི་རིགས་ཡིན་པས་ཟླ་གཅིག་གི་རིང་བྱིན་གྱིས་མ་བརླབས་པར་བཅངས་པ་ལ་ཉེས་པ་མེད་ཅིང་ཞག་སོ་གཅིག་པའི་སྐྱ་རེངས་ཤར་ཚེ་ཟླ་འཇོག་གི་སྤང་ལྟུང་འབྱུང་བའི་དོན་ཡིན་ལགས། །



﻿   ༈    དགེ་སློང་ཡེ་ཤེས་དབང་རྒྱལ་ཁམས་བཟང་ཞིང་ཐོས་བསམ་ལ་བརྩོན་པ་

[101B] བསླབ་བྱ་གཞན་ཕན་འོད་འཕྲེང་གི་གཞུང་གཤགས་པ་སྦྱར་ནས་མངོན་པ་མིན་པ། ཞེས༑ མི་ཚངས་སྤྱོད་ཀྱི་ཕམ་པ་དངོས་གཞི་འབྱུང་བ་ལ། མོ་མཚན་ལྟ་བུ་
གཞུང་དུ་གྲི་སོགས་ཀྱིས་གཤགས་པ་སླར་ཕན་ཚུན་སྦྱར་ནས་མོ་མཚན་གྱི་དབྱིབས་མངོན་པ་ཙམ་ལ་རང་གི་ཕོ་མཚན་བཅུག་པ་མ་ཡིན་པར། མོ་མཚན་སྐྱོན་མེད་ལ་རང་གི་ཕོ་མཚན་བཅུག་པའི་རེག་བྱ་བདེ་བ་སྐྱེས་
བ་ཞིག་དགོས་ཞེས་པའི་དོན་ཡིན། ཆོས་ཉིད་རིགས་པ་དང་འགལ་ན་དེ་དོར། ཞེས་པ་ལྟོས་པའི་རིག་པ་དང། བྱ་བ་བྱེད་པའི་རིགས་པ་དང། འཐད་པས་སྒྲུབ་པའི་རིགས་པ་དང། ཆོས་ཉིད་ཀྱི་རིགས་པ་སྟེ་བཞིའི་ཕྱི་
མའོ༑ ༑དེ་ནི་འདུས་བྱས་ཐམས་ཅད་མི་རྟག་པའི་ཆོས་ཉིད་ཡིན་ཀྱང། འདུས་བྱས་རྟག་པར་འདོད་པ་ཆོས་ཉིད་ཀྱི་རིགས་པ་དང་འགལ་བས་དེ་ལྟ་བུའི་ཁས་ལེན་འདོར་དགོས་སོ། །ཞེས་པའི་དོན་ཡིན་ནམ་སྙམ་
མོ༑ ༑



﻿   ༈    ཀརྵ་པ་ཎའི་བཞི་ཆ་ལ་མ་ཤ་ཀ་ཇི་ཙམ་བྱེད་ཡུལ་དུས་ཀྱིས་འགྱུར་བ་དཔེར་བྱས་
ཏེ༑ བོད་འདིར་ཡང་གསེར་ཞོ་གང་གི་བརྒྱད་ཆ་ལ་རིན་ཐང་གི་ཚད་དུ་འདུལ་འཛིན་བློ་གྲོས་སྦས་པས་ཀ་རི་ཀཱའི་འགྲེལ་བར་གསུངས་པ་ལ་འགྱུར་བ་མེད་ཀྱང། གསེར་ཞོ་གང་གི་བརྒྱད་ཆ་ལ་དངུལ་ཊཾ་ཇི་ཙམ་

[102A]༄༅། །བྱེད་ཡུལ་དུས་ཀྱིས་འགྱུར་འགྲོ་བས། གསེར་ཐང་ཉི་ཤུ་མའི་སྐབས་ཊམ་ཕྱེད་གསུམ་དང། གསེར་ཐང་ཉེར་བཞི་མའི་སྐབས་ཊམ་གསུམ་དང། གསེར་ཐང་བཅུ་དྲུག་མའི་སྐབས་
ཊམ་གཉིས་ལ་རིན་ཐང་གི་ཚད་དུ་བྱེད་པ་བསླབ་བྱ་ཉེ་ཕན་མའི་དགོངས་དོན་གྱི་སྙིང་པོ་ཡིན་པས་ཅལ་ཅོལ་གྱི་གཏམ་སྨྲ་བ་མི་བྱའོ།།



﻿   ༈   །



﻿   ༈   
པར་ཁས་ལེན་དགོས་པར་གོང་གསལ་གཞི་གསུམ་ལེ་ཚན་ལས་གསུངས་པ་ལྟར་ལེགས་སམ་སྙམ་ལགས་



﻿   ༈   

[093A]༄༅། །གསུཾ་པ་དང་བསྐྱེད་རིམ་གྱི་རྗེས་ཆགས་སྐབས། དངོས་སུ་ལུས་སེམས་ལ་འགྱུར་བ་ཐོན་པའི་བདེ་བ་བསྐྱེད་ན་འདུལ་བའི་སྐབས་ཀྱི་ཉེས་པ་བསྐྱེད་མིན་ཇི་ལྟར་ཞེ་ན། འཕྲལ་གྱི་བདེ་
བ་ལ་སྲེད་ཞེན་མེད་ཅིང། བྱང་སེམས་དབང་པོའི་ཕྱིར་མ་འཐོན་ན་ཉེས་པ་མི་འབྱུང་སྟེ། དོན་འདི་ལ་དགོངས་ནས་ཡིད་ལ་ཆོས་ཀྱི་འདུ་ཤེས་བྱ་བ་དང། བྱང་སེམས་འཛིན་དཀའ་ན་གནས་མཐོ་ས་ནས་བཟློག་འགྲེམས་
བྱེད་པར་གསུངས་སོ།།



﻿   ༈    ལྟུང་བ་སྡེ་ལྔ་སྤྱིའི་མིང་ཡིན་ཞིང། ཉེས་དམིགས་ནི། ཚུལ་ཁྲིམས་མ་
བསྲུངས་ཉེས་དམིགས་བཅུ། །སངས་རྒྱས་རྣམས་ཀྱིས་སྨད་པ་དང། །ལྷ་རྣམས་འདི་ནི་ཆོམ་རྐུན་ཞེས། །སྨོད་ཅིང་རང་གི་གྲོགས་ཀྱིས་གཤེ། །བདག་ཉིད་ཀྱིས་ཀྱང་སྨད་
པར་འོས། །གྲགས་པ་ངན་པས་ཕྱོགས་ཀུན་ཁྱབ། །དམ་ཆོས་ཐོས་པར་མི་འགྱུར་ཞིང། །ཐོས་པའང་མྱུར་དུ་བརྗེད་པར་འགྱུར། །ས་ལམ་རྟོགས་པའང་སྐྱེ་མི་འགྱུར། །འགྱོད་བཞིན་འཆི་ཞིང་ངན་འགྲོར་འགྲོ། །
གཞན་ཡང་སྨོན་ལམ་ཡོངས་མི་འགྲུབ། །ཅེས་སོགས་གསུངས་པ་ལྟར་དང། འདུལ་བའི་སྦོམ་པོ་ནི། ཕམ་ལྷག་གི་ཡན་ལག་མ་ཚང་བའི་སྦོམ་པོ་སྟེ། ཉེས་དམིགས་ནི། ལོ་དྲི་མཁན་པོས་དམྱལ་བ་དུ་འབོད་

[024A]༄༅། །དུ་སྐྱེ་བར་བཤད་དོ། །སྔགས་ཀྱི་སྦོམ་པོ་ཡང་སོ་ཐར་གྱི་ཕམ་པ་ལས་ཉེས་པ་ཆེ་བར་བཤད་ན་རྩ་ལྟུང་ལྟ་ཅི་སྨོས། སྡོམ་གསུམ་བསླབ་བྱ་སྐལ་བཟང་མགུལ་རྒྱན་ལས། རྩ་བའི་ལྟུང་བ་དེ་དག་ཕོག་
ན་ནི༑ ༑སྔགས་སྡོམ་གཏོང་ཞིང་དངོས་གྲུབ་བསྒྲུབ་གཞི་སྟོར། །བླ་མ་མཆོག་དང་དཀྱིལ་འཁོར་ལྷ་ཚོགས་དང། །བཀའ་སྡོང་སྲུང་མར་བཅས་པ་ཀུན་བསླུས་པས། །དམ་ཚིག་ཉམས་ཤིང་བདུད་ཀྱིས་གཟུང་འགྱུར་ཏེ། །
དམྱལ་བ་ཆེན་པོར་ལྷུང་བར་རྒྱལ་བས་གསུངས། །ཞེས་དང། སྦོམ་པོའི་ལྟུང་བ་གཅིག་ནི་སོ་ཐར་གྱི། །ཕམ་པ་ལས་ཀྱང་ཉེས་དམིགས་ཆེ་བར་གསུངས། །ཇི་ལྟར་གསང་སྔགས་ཟབ་ཅིང་ལམ་མྱུར་བ། །དེ་ལྟར་བཅས་
འགལ་ལྟུང་བ་ལྕི་བར་གསུངས། །ཞེས་གསུངས་པའི་ཕྱིར་རོ།།



﻿   ༈    གྲིབ་ཚོད་འཛིན་ཚུལ་ཇི་ལྟར་ཞེ་ན། ཐུར་མ་སོང་བཞི་བའི་གྲིབ་མ་སོང་རེ་ལ་རྐང་པ་དང་སོར་བཞི་ལ་སྐྱེ་བུའི་ཐ་སྙད་བྱེད་པ་ལགས།།



﻿   ༈    དགེ་སློང་རླུང་ནང་ཅན་གྱིས་ལུས་མེར་སྲོས་ནས་བྱུག་པ་བྱེད་པའི་གནས་ཁྱད་པར་བ་ཞིག་ལ་སྲོ་ཁང་ཟེར་བས་དེར་འཕྲོད་བསྟེན་
བྱེད་པ་ལ་སྲོ་ཁང་བསྟེན་པ་ཞེས་ཟེར་



﻿   ༈    དྲང་སྲོང་སྟེ་ཡང་དག་པར་རྫོགས་པའི་སངས་རྒྱས་
དང། རང་སངས་རྒྱས་དང། ཉན་ཐོས་དགྲ་བཅོམ་པ་དག་གིས་བསོད་སྙོམས་གསོལ་བའི་སྣོད་དུ་གྱུར་པ། ཞེས་དང། ཏཱ་ར་ནཱ་ཐས། དྲང་པོའི་ལམ་གཞུང་སྲོང་བར་བྱེད་པའི་ཕྱིར་དྲང་སྲོང་སྟེ། དྲང་
པོ་ནི་མཐའ་གཉིས་སྤངས་པ། ཞེས་གསུངས་པ་ལྟར། དྲང་སྲོང་ཞེས་པ་དྲང་པོའི་ལམ་གཞུང་སྲོང་བ་སྤྱིའི་མིང་ཡིན་པས་ཕྱི་རོལ་པའི་དྲང་སྲོང་སོགས་ཀྱང་ཡོད་ལ། དྲང་སྲོང་ཆེན་པོ་ཞེས་པ་
སངས་རྒྱས་ལ་གོ་དགོས་པ་མང་ངོ།།



﻿   ༈   
ཀྱི་ལས་ཀྱིས་བསྐོས་པ་ལ་ཟེར་



﻿   ༈    དུས་
ཚིགས་འཛིན་ཚུལ་ཇི་ལྟར་ཞེ་ན། དགུན། དགུན་སྨད། དཔྱིད། སོ་ག༑ དབྱར། སྟོན་ཏེ་དུས་ཚིགས་ལ་དྲུག་ཏུ་བྱེད་པ་དང། དགུན། དཔྱིད། དབྱར། དབྱར་ཐུང་དུ། དབྱར་རིང་པོ་སྟེ་དུས་ཚིགས་ལ་ལྔར་
བྱེད་པ་དང། དགུན། དཔྱིད། དབྱར། སྟོན་ཏེ་དུས་ཚིགས་ལ་བཞིར་བྱེད་པ་དང། དགུན། དཔྱིད། དབྱར་ཏེ་དུས་ཚིགས་ལ་གསུམ་དུ་བྱེད་པ་དང། དེ་ལ་ཡང་ར་བ་ཐ་ཆུང་གི་དབང་གིས་ཡར་ངོ་སྔོན་

[021B] སྐར་མའི་དབང་གིས་མར་ངོ་སྔོན་འགྲོ་བྱེད་ཚུལ་སོགས་འདུལ་མངོན་གྱི་གཞུང་ལས་མཁྱེན་དགོས་པ་ལགས།།



﻿   ༈    ཅེས་པའི་དོན་ནི། སྐྱེ་བ༑ རྒ་བ༑ ན་བ༑ རྒུད་པ། འཆི་པ་སྟེ་གྲངས་ལྔ་པོ་དེའི་ལྔ་པ་འཆི་བའི་ལམ་དུ་མ་གྱུར་པའོ། །པཎ་ཆེན་ཆོས་རྒྱན་གྱི་དགེ་སློང་གི་བསླབ་བྱའི། ཁྱིམ་ལས་འབྲིང་ཚད་དོ་ལྷག་ཕྱེ་

[075A]༄༅། །ལེན་དང། ཞེས་པའི་འབྲིང་ཚད་དེ་ལྷུང་བཟེད་ལ་བྱེད་པ་ཇི་གསུང་ལྟར་ཡིན། སྨན་བཞི་བྱིན་ལེན་མ་བྱས་མེད་པ་དང། ཞེས་པའི་སྨན་བཞིན་ནི། དུས་རུང་གི་སྨན། ཐུན་ཚོད་དུ་རུང་བའི་སྨན། ཞག་བདུན་པའི་སྨན། ཇི་སྲིད་འཚོ་བཅད་གི་སྨན་
རྣམས་ཡིན། བསླབ་པ་ཡོངས་སུ་སྦྱོང་བའི་གཞི་གསུམ་གྱི་ངོས་འཛིན་ཁྱེད་རང་གིས་གསུང་བ་ལྟར་ཡིན་



﻿   ༈    བཀའ་དྲིན་གསུམ་ལྡན་རྩ་བའི་བླ་མ་
དང༑ ༑དབྱེར་མེད་མཁྱེན་པའི་གཏེར་ལ་གུས་བཏུད་ནས། །སྡོམ་པ་གསུམ་ལྡན་དགེ་སློང་མཻ་ཏྲིའི་མཚན། །གང་གི་ཡང་ལན་མདོར་བསྡུས་བརྗོད་ལ་གསོན། །དེ་ཡང་དགེ་སློང་ལགས་ཉིད་ནས། གུང་ཚིགས་

[022B] འདུལ་བ་ནས་ཉི་མའི་དཀྱིལ་འཁོར་ནམ་མཁའི་དབུས་སུ་སླེབས་པ་དང་ཉི་མ་ཕྱེད་པར་གསུངས་པ་ལས། ཐུར་གྲིབ་ལ་བརྟེན་ནས་ཕྱེད་མིན་བརྟག་
པར་བཤད་པ་མ་མཐོང་ཞིང། བྱང་བདག་རྣམ་རྒྱལ་གྲགས་བཟང་གི་དྲི་ལན་མཁས་གྲུབ་ཐམས་ཅད་མཁྱེན་པས་མཛད་པ་ལས་འབྱུང་བའི་དོན་ཚིགས་བཅད་དུ་སྨྲས་པ། ཉི་མ་ཕྱེད་མིན་བརྟག་ཚུལ་ནི། །སོར་
བདུན་ལྡན་པའི་ཤིང་བཙུགས་ནས། །རང་གྲིབ་མ་ལུས་ཟད་པའི་ཚེ། །ཧོར་ཟླ་ལྔ་པའི་ཉི་མ་ཕྱེད། །སོར་གང་དྲུག་པ་བཞི་པ་དང། །སོར་ད་བདུན་པ་གསུམ་པ་དང། །སོར་གསུམ་བརྒྱད་པ་གཉིས་པ་དང། །སོར་བཞི་དགུ་
པ་དང་པོ་དང། །སོར་ལྔ་བཅུ་པ་བཅུ་གཉིས་པ། །སོར་དྲུག་ལུས་ཚེ་བཅུ་གཅིག་པའི། །ཉི་མ་ཕྱེད་པའི་ཚད་དུ་གསུངས། །འོན་ཀྱང་ཟླ་སྟོད་ཟླ་སྨད་ཀྱི། །ཞིབ་ཆ་རིགས་པས་དཔྱད་པར་མཛོད། །ཅེས་པ་ལྟར་རོ།།



﻿   ༈    ལས་ཀྱི་ཆོ་ག་གང་ལ་བྱ་བའི་ཡུལ་བསྒྲུབ་བྱ། བྱེད་པ་པོ་མཁན་སློབ་དགེ་འདུན། བྱེད་པ་ལས་ཀྱི་ཆོ་ག་སྟེ་བྱ་བྱེད་ལས་གསུམ་
སྐྱོན་དང་བྲལ་ཞིང་སོ་སོའི་མཚན་ཉིད་ཚང་བ་ལ་བུ་སྟོན་རིན་པོ་ཆེ་དང་རྒྱལ་བ་ལྔ་པའི་ལས་ཆོག་ཏུ་བཤད་ལགས་



