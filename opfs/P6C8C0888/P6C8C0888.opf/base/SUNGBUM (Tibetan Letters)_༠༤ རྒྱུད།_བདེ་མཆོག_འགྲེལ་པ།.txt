༄༅། །དཔལ་འཁོར་ལོ་བདེ་མཆོག་གི་ཟིན་བྲིས་ངོ་མཚར་འབུམ་གྱི་དགའ་སྟོན་ཞེས་བྱ་བ་བཞུགས་སོ།།
   ༈   
ཞེས་བྱ་བ།།    ༈    འཁོར་
ཕུན་སུམ་ཚོགས་པ་༸རྒྱལ་དབང་སྐུ་ཕྲེང་བཅུ་བཞི་པ་ཆེན་པོ་རྗེ་བཙུན་འཇམ་དཔལ་ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་དཔལ་བཟང་པོ་མཆོག་དང། དུས་ཕུན་སུམ་ཚོགས་
པ་གཤོལ་མ་བརྩིས་ན་ནག་ཟླ། བརྩིས་ནའང་དབོ་ཟླ་ཕྱི་མའི་དུས་ཏེ། ཆོ་འཕྲུལ་གྱི་ཟླ་བའང་འདིར་ངོས་གཟུང་བའང་མཆིས་པ་ལྟར་དུས་ཁྱད་པར་ཅན་ལ།    ༈     ྾  བདེ་
ལེགས་ཤོག་སངས་རྒྱས་ཆོས་དང་དགེ་འདུན་ལ།། སོགས་ཚར་གསུམ། རྡོར་སེམས་བསྒོམ་བཟླས། སྐད་ཅིག་དཀྲོང་བསྐྱེད། ནང་མཆོད་བྱིན་རླབས། ཕཻཾ། རང་གི་  ྾  གཏོར་
མགྲོན་སྤྱན་འདྲེན་ནས། བདག་བསྐྱེད་ལྟར། ཤོག་བར། ལས་གཤིན་བསྡུས་པ། གཞི་བདག་གཏོར་མ། ཡིག་བརྒྱ། ཨོཾ་ཡོ་ག་ཤུདྡྷ་  ྾  ཨོཾ་བཛྲ་མུ། འཇིག་རྟེན་  ྾  ཉེར་བསྡུ་

[241A]༄༅། །རང་གི་ཐུགས་ཀར་ཟླ་བ་ལ་  ྾    ྾  ཧཱུཾ་ཧཱུཾ་ཕཊ། སྲིད་པ་གསུམ་འབར་  ྾  ཤོག་མཎྜལ། ཁྱབ་བདག་  ྾  བདག་  ྾  བཅོམ་ལྡན་འཁོར་ལོ་སྡོམ་པ་ཡི། །རིམ་གཉིས་
མན་ངག་བཤད་དུ་གསོལ།།    ༈    ཤེར་སྙིང། འགྲེལ་གཏོར། ཡིད་ལ་འདོད་པ་ཀུན་འགྲུབ་ཤོག་ལས་གཤིན་གཏོར་འབུལ། འགྲེལ་གཏོར་
ཡིག་བརྒྱ་མན་ཆད། མཎྜལ། བླ་བརྒྱུད། སངས་རྒྱས་ཆོས་ཚོགས་མ་ཚར་གསུམ། ས་བཅད་བརྩི་བཞག་དབུ་ནས་གདམས་པ་དངོས་ཉམས་སུ་ལེན་པའི་རིམ་པའོ། །ཞེས་པའི་བར་
ཆོས་ཉན་པའི་སློབ་མ་རྣམས་ཧེ་རུ་ཀ་རྒྱན་ཡོད་ལ་ཕྱག་མཚན་མེད་པ་གསལ་འདེབས།    ༈    །ཆོས་བཤད་པ་ནི་  ྾  ཡང་དག་དོན་ནི་  ྾  བྱང་
ཆུབ་སེམས་ལ་  ྾  དཔལ་ལྡན་འཁོར་ལོ་སྡོམ་པ་ཡི་  ྾  རིམ་གཉིས་མན་ངག་  ྾  མགོན་པོ་བདག་ཅག་  ྾  ལེགས་སོ་  ྾  རྣམ་གྲོལ་  ྾  འགྲོ་བ་  ྾  བདག་ཅག་  ྾  བྱང་ཆུབ་  ྾  ཅིག་
རབ་བྱུང་བཅུ་དྲུག་ཆུ་སྟག་ཟླ་བ་གཉིས་པའི་ཚེས་བཅུ་གཅིག་ཉིན།    ༈    འདིར་འཇུག་པ་ནི་སྐལ་པ་བཟང་ངོ་ཞེས།། །

[241B] རྟོགས་པ་སྐྱེ་རིམ་བཞིན་དམིགས་རྟེན་སྤོ་བའི་ལུགས། །དྭགས་པོའི་རྫོགས་རིམ་ནི། ལས་དང་པོ་བའི་མོས་ངོའི་ཤར་
སྒོམ་བྱེད་ཚུལ་གཙོ་བོར་སྟོན་པས་དགོས་པ་མི་འདྲ་བ་སོ་སོར་ཡོད། ཟིན་བྲིས་སུ་ཕྱི་ནང་གསང་བའི་སྡོང་གྲོགས་མ་གཡེལ་མཛོད། །ཅེས་ཡན་ཆད་རྗེ་ཕ་བོང་ཁའི་གསུང་རྩོམ་ཤོག་
ལྷེ་༸སྐྱབས་རྗེ་ཉིད་ལ་གནང་བས་ཟིན་བྲིས་ལྗགས་འགྲིགས་གནང་བ་ཡིན། བཀའ་ཐམས་ཅད་སྡེ་སྣོད་གསུམ་དུ་བསྡུ་བའི་ཚེ། གསང་སྔགས་ནི། མདོ་སྡེར་བསྡུ། ཡང། རིག་
འཛིན་གྱི་སྡེ་སྣོད་ཞེས་ལོགས་སུ་དབྱེ་རུང། ཕ་རྒྱུད་ལ། ཇི་སྲིད་ཡ་ར་ལ་ཝའི་བར། ཞེས་པ་ལྟར་ཕ་རྒྱུད། མ་རྒྱུད་ཀྱང། བྱེ་བ་བཅུ་དྲུག་ས་དང་པོ་བ་སོགས་གནས་སྐབས་ཕར་
ཕྱིན་ཐེག་པའི་རང་ལམ་དུ་རིགས་ངེས་པས་སྔགས་ལ་འཇུག་པ་མེད། འོན་ཀྱང། མཁས་གྲུབ་ནོར་བཟང་རྒྱ་མཚོ་སོགས་ཀྱིས། ས་དང་པོ་བ་དེ་བྱང་སེམས་མཐུ་ཆེ་བས་མྱུར་དུ་སངས་
རྒྱས་འདོད་ཡོད་པ་དང། རྫུ་འཕྲུལ་གྱིས་སངས་རྒྱས་ཀྱི་ཞིང་དུ་མར་བགྲོད་ནུས་པས་སྔགས་སྟོན་པའི་བླ་མ་རྙེད་སླ་བས་ངེས་པར་སྔགས་ལ་འཇུག་པ་ཡོད་གསུངས། རྒྱུད་སྡེ་བཞི་

[242A]༄༅། །སོ་སོའི་ལུགས་ཀྱི་སངས་རྒྱས་ཚུལ་ནི། མཁས་གྲུབ་རིན་པོ་ཆེས་རྒྱུད་སྡེ་སྤྱི་རྣམ་ལྟར།    ༈    ཉིས་སུ་དབྱེ་བ། དེ་བཞིན་དུ་གསུམ། བཞི་
ལྔ། དྲུག་བདུན་སོགས་སུ་དབྱེ་བ་དང། དེ་རེ་རེར་ཡང་རྒྱུད་ལུང་རེ་ཡོད།  ཨཿ་་་ན་རྒྱུད་སྡེ་བཞི་པོ་དེ་མཚན་གྱིས་འབྱེད་པ་དང། བདེ་བ་ལམ་བྱེད་
ཀྱིས་འབྱེད་ཚུལ་དང་གཉིས་ཡོད། གདུལ་བྱ་རིགས་བཞིའི་གང་ཟག་འདུལ་བའི་ཕྱིར་དུ་རྒྱུད་སྡེ་བཞི་དབྱེ་བར་འདོད་པ། དུས་འཁོར་ལུགས་ལ། དུས་འཁོར་གྱི་ཞལ་བཞིས་རྒྱུད་སྡེ་
བཞི་གསུངས་པ་དང། ཐེག་ལེ་བཞི་སྒྲིབ་བྲལ་དུ་སྦྱངས་པའི་ཚུལ་གྱིས་རྒྱུད་སྡེ་བཞིར་དབྱེ་བ། ཐེག་དམན་སྐབས། ཉོན་མོངས་མཐའ་གཅིག་ཏུ་སྤང་བྱ་བྱེད་དགོས་པ་དང། ཐེག་
ཆེན་བྱང་སེམས་སྐབས་ལུས་ངག་གི་སྤོང་བ་བདུན་གནང་བའི་སྐབས་ཡོད་པ། བྲམ་ཟེ་སྐར་མ་ལ་ལོག་གཡེམས་གནང་བ་དང། དེད་དཔོན་སྙིང་རྗེ་ཅན་གྱི་མི་ནག་མདུང་ཅན་བསད་
པ་ལ། ད་དུང་ཚོགས་རྫོགས་པ་ལྟ་བུ་ཡིན། སྔགས་ཀྱི་སྐབས། བདེ་བ་རྒྱས་ཆེད་ཤ་ཆང་སོགས་ངེས་པར་བསྟེན་དགོས།    ༈   

[242B] སྔགས་ལུགས་ལ་སེམས་ཕྲ་མོས་སྟོང་ཉིད་རྟོགས་པས་གནོད་ཚབ་ཆེ། དཔེར་ན། གྲི་ཤུབས་ཅན་བསྣུན་པ་ལས་གྲི་དངོས་བསྣུན་པ་
གནོད་ཚབས་ཆེ་བ་ལྟར་རོ།།    ༈    བསྐྱེད་རིམ་གྱི་སྒོ་ནས་ཡ་མ་བྲལ། བདག་བསྐྱེད་རེ་རེ་བཞིན་ཐུན་དུ་བཅད་ནས་ཉམས་སུ་ལེན་
པ་ལྟ་བུ་བསྲེས་ཚུལ་གཞན་མེད། དེའི་མཚོན་བྱེད་ལྟ་བུར་བླ་མཆོད་འདོན་ཚུལ་ཞིག་ཡོད། རྫོགས་རིམ་ཡ་མ་བྲལ་ལུགས་ནི། འདུས་པའི་སྒྱུ་ལུས། བདེ་མཆོག་གི་འོད་གསལ། འཇིགས་
བྱེད་ཀྱི་བར་ཆད་སེལ་བར་བྱེད་པ།    ༈    ལས་རྒྱ་བསྟེན་རན་པའི་མཚམས་སུ་ཕེབས་པ། རྟོགས་ལྡན་འཇམ་དཔལ་རྒྱ་མཚོ་ལ་རྗེ་བཙུན་འཇམ་དབྱངས་ཀྱིས་གསུངས་
པའི་རྣམ་ཐར་དུ་ཡོད།    ༈    དམ་ཆོས་པད་དཀར་ནས་གསུངས་པའི་རྒྱ་མཚོ་རྡུལ།    ༈    ལྷ་གཙོ་བོ་གཉིས་དང། གཡོག་
གཉིས་ཏེ་བཞི། དེས་གཞན་ལ་རིགས་འགྲེ། ཕྲ་མན་མ་ནི། བུད་མེད་སྔགས་སྤྱོད་པ་ཉམས་ལེན་ཆེར་མེད་པ་རྣམས་ཤི་ནས་ཕྲ་མན་མར་འགྱུར། དཔེར་ན། ཡོན་ཏན་ཉམས་

[243A]༄༅། །ལེན་མེད་པ་རྒྱལ་འགོང་དུ་སྐྱེ་བ་ལྟ་བུ་ཡིན། འདིར་དབང་བྱེད་པ་ཞེས་པའང་འདུས་པའི་ལུས་ངག་ཡིད་གསུམ་གཡོ་འགུལ་མེད་པར་གྱུར་ཞེས་པ་དང་དོན་འདྲ།    ༈   
འཆད་པའི་ས་བཅད་འདི་ལམ་རིམ་ནས་ཚུར་ཁ་བསྐང།    ༈    ཆོས་ནི་ཁྱི་ཡི་ཟས་བཞིན་དུ། །གང་འཕྲད་དེ་ལ་གུས་པར་འཛིན། །ཞེས་པ་ལྟར། མཁའ་འགྲོ་རྒྱ་
མཚོ་ལས། རྩོད་པའི་དུས་ཀྱི་སྲས་  ྾    ྾  སྲོག་དཧུ་ཏིར་ཐིམ། ཡིད་འོད་གསལ་དུ་ཞུགས་པར་བྱས་ནས་འདུལ། དཔའ་བོ་དང་མཁའ་འགྲོ་མ་རྣམས་ཀྱི་ཐུགས་རྒྱུད་ལ་བཞུགས་བཞུགས་
པས་འཁོར་ལོ་སྡོམ་པའི་རྒྱུད་དེ་རྒྱུན་མ་ཆད་པར་གནས་པ། གནས་དང། སྟོན་པ་ཕུན་སུམ་ཚོགས་པ། རྒྱུད་གསུངས་ཚུལ་སངས་རྒྱས་སའི་ཞིང་འོག་མིན་དུ། ལོངས་སྐུ་ཧེ་རུ་
ཀས་གསུངས་པ་དང། གདུལ་བྱ་འདུལ་བའི་ཞིང། རི་རབ་ཀྱི་རྩེ་མོར་སྤྲུལ་སྐུ་ཧེ་རུ་ཀས་གསུངས། རྒྱུད་གསུངས་པའི་གནས་དཔལ་ལྡན་འབྲས་སྤུངས་སུ་སྟོན་པ་བཅོམ་ལྡན་འདས་
ཀྱིས་བདེ་མཆོག་གི་རྒྱུད་གསུངས་པ། འཁོར་ཕུན་སུམ་ཚོགས་པ་ལ། གདུལ་བྱའི་འཁོར་དབང་ཕྱུག་དྲག་པོ། ཞུ་བ་པོའི་འཁོར་རྡོ་རྗེ་འཕགས་མོ། སྡུད་པ་པོ་ཕྱག་ན་རྡོ་རྗེ། ཉན་པ་

[243B] དུས་ཕུན་ཚོགས་ནི། རྩོད་ལྡན་གྱི་དུས་འདི་སྤྱིར་ངན་ཡང། དུས་འདིར་གསང་སྔགས་ཀྱི་བསྟན་པ་དར་བས་དུས་
ཁྱད་པར་ཅན་ཡིན།    ༈    ཤླཽ་ཀ་འབུམ་པ། འབུམ་ཕྲག་གསུམ་ནས་ལེགས་བཏུས་པ། །རྒྱུད་ཀྱི་སྙིང་པོ་བསྡུས་པ་ཡིན།། ཧེ་རུ་ཀ་མངོན་བྱུང་ལས་
འབུམ་ཕྲག་ རྒྱུད་ཀྱི་སྙིང་པོ་བསྡུས་པ་ཡིན། མཁའ་འགྲོ་རྒྱ་མཚོ་ལས། དེ་ལྟར་ངེས་
བརྗོད་འབུམ་གསུམ་ལས། །ཕྱུང་བ་བདེ་མཆོག་ཉུང་ངུ་རུ། །ཨ་ཡིག་ལ་སོགས་ཀྵ་ཡིག་མཐར། །ལེའུ་རྣམས་ཇི་ལྟའི་རིམ་པ་ཡིས། །དེ་ཁོ་ན་ཉིད་་ལྡན་པར་སྦྱར། །ཞེས་
གསུངས་པ་ལྟར། ཨ་ནས་ཀྵ་ཡིག་བར་དབྱངས་གསལ་ལྔ་བཅུ་དག་པའི་ལེའུ་ལྔ་བཅུ། ལེའུ་ཐ་མ་ནི་དོན་བསྡུ་སྟེ་དེ་ཉིད་བཅུ་བཞི་བསྟན། ལེའུ་དང་པོར་དོན་བསྡུ་ཚང་བས། རྒྱུད་གྲ་
གཉིས་ལ་ཡང་དེ་ཙམ་གསུངས་མུས། རྡོ་རྗེ་མཁའ་འགྲོ། སྡོམ་བྱུང། མཁའ་འགྲོ་མ་ཀུན་སྤྱོད། མངོན་བརྗོད་བླ་མ་དང་བཞི། འདིར་འབྱུང་བ་ཞེས་པ་ཁ་ཅིག་ཧེ་རུ་ཀ་མངོན་བྱུང་

[244A]༄༅། །ཕག་མོ་མངོན་བྱུང། སྡོམ་བྱུང་དང་གསུམ་གསུངས་ཀྱང། རྗེས་སྡོམ་བྱུང་ཁོ་ན་ལས་གཞན་མི་རྩིས།    ༈    ་ཀུན་སྤྱོད་དང། ་
དེ་བཞིན་མཚན་མཆོག་བླ་མའི་རྒྱུད། །ཁ་སྦྱོར་རྒྱུད་དང་བཞི་པོ་ནི། །བཤད་པའི་རྒྱུད་དུ་ཤེས་པར་བྱ།། འདིར་གྲངས་ལྔ་རྩིས་ནས་བཞི་ཞེས་གསུངས་པ། ཁ་སྦྱོར་རམ་སཾ་བཧོ་ཊ་དེ་
བདེ་ཀྱེ་ཐུན་མོང་བའི་བཤད་རྒྱུད་ཡིན་པས་སོ། །བསྡུས་རྒྱུད་ལ་ཕལ་ཆེ་བ་རྩ་རྒྱུད་ཡིན། དེ་ལ་མིན་པས་ཀྱང་མ་ཁྱབ་པ་བདེ་མཆོག་གི་རྩ་རྒྱུད་ལྟ་བུ། བཤད་རྒྱུད་དུ་འཇོག་བྱེད་རྒྱུ་
མཚན་བདུན་ཡོད་དེ། ་མ་གསལ་བ་གསལ་བར་བྱེད་པ། ་མ་ཚང་བ་ཁ་སྐོང་བ། ་ཚུལ་མི་འདྲ་བ། ་དོན་བསྡུ་བ། ་ངེས་པ་བསྐྱེད་པ། ་ཚིག་དང་དོན་རྣམ་
པར་འབྱེད་པ། ་ཆ་མཐུན་པ་བཅས་སོ། །རྩ་བཤད་སྦྱར་བ་གྲུབ་ཆེན་གྱི་མན་ངག་ལ་བརྟེན་དགོས་པ།    ༈    ལམ་གྱི་གཞི་མདོ་ཤིང་གཅིག་པ། ངེས་
དོན་ཕྱག་རྒྱ་མ། སྐྱེས་པ་གཅིག་ཙམ་ལས་མེད་པའི་ཕྱག་རྒྱ་མ། ངེས་དོན་གཏུམ་མོ་འཁོར་ལོ་བཞི་མ། མི་རོ་དང། ཤ་ཆེན་དང། དབུགས་འབྱིན་བར་མ་མཆོག་དག་དང་

[244B] གླིང་གཞི་སྦས་བཤད་ལྟར།    ༈    འདིར་ལྷ་སོ་བདུན་པོ་རེ་རེས་གཙོ་བོ་བྱས་པའི་དཀྱིལ་འཁོར་གསུམ་ཅུ་སོ་བདུན། དེ་ཡབ་
སྦས་པ། ཡུམ་སྦས་པ། ལྷན་སྐྱེས་ཏེ་གསུམ་ཚན་རེ་སོགས་དབྱེ་བས་སུམ་བརྒྱ་དྲུག་བཅུ། དབང་ཕྱུག་སྔར་གཅིག་བཏུལ་བ་དེ་ཙམ་གྱིས་ཐག་མི་ཆོད་པར་ད་དུང་ཡང། ལས་
རླུང་དང། ལས་སྣང་གིས་ཅི་ཡང་ཤར་བས་ནག་ཕྱོགས་པའི་དབང་ཕྱུག་ཡོད། དཔེར་ན། ནག་ཕྱོགས་པའི་ཕྱོགས་སྐྱོང་བཅོ་ལྔ་ལྟ་བུ། གནས་ཉེར་བཞི་རེ་རེའི་སྟེང་མཁའ་སྤྱོད་
ཆུང་ངུ་རེ་ཡོད། སྒྲུབ་པ་པོ་གནས་གང་དང་ཉེ་བ་ཡོད་ནའང་དེས་རྗེས་སུ་བཟུང་ནས་མཁའ་སྤྱོད་དུ་འཁྲིད།    ༈    གང་འདོད་སྤྲུལ་ནུས་པ། ཡིད་ལྟར་
མྱུར་བའི་ཤུགས་ཀྱིས་སྒྲུབ་པ་པོའི་རྩ་ཁམས་སུ་བྱོན་པ།    ༈     ྾  སྦས་དོན་ཀུན་གསལ་ལས། རྣལ་འབྱོར་ཁྱད་པར་ཅན་དང་ལྡན་པ་ཞེས་པ་ལྟར་གྱི་སྒྲུབ་པ་པོ་
མཐོང་བའི་ཚེ། དཔེར་ན། རང་རེས་ངོ་ཤེས་པ་ཞིག་ཐག་རིང་ན་ཡོད་པ་མཐོང་བ་ལྟར་འཕྲལ་མར་བྱོན།    ༈    ཐུགས་ཀྱི་བདག་གིར་བཟུང་བ་ལ་བྱེད་

[245A]༄༅། །རྟག་པ་ཉིད་དུ་དཔའ་ཆེན་དང། །ཞེས་པ་ནི་དུས་རྟག་ཏུ་དཔའ་བོ་ཆེན་པོ།    ༈   
ཆབ་གསང་ལྟ་བུ་གཞན་གྱིས་མྱང་ཚེ། མ་མ་ཀིས་བྱིན་གྱིས་བརླབས་པ། གཙང་སྦྲའི་སྤྱོད་པ་གསུམ་ནི། སྦས་དོན་ཀུན་གསལ་ལས། ཕྱག་རྒྱ་མ་དང་ལྷན་ཅིག་སྣོད་གཅིག་ཏུ་ཟས་
ཧབ་ཐོབ་ཀྱི་ཚུལ་དུ་ཟ་བ། ར་རོ་བ་མ་ཡིན་པར་དེ་དང་ལྷན་ཅིག་ཆང་འཐུང་བ། ཕོ་ཉ་མོ་བསྟེན་པ།    ༈    དེ་ལས་ཚོགས། འདིར་བདེ་མཆོག་
གི་སྐབས་འདིར། འདི་ཞེས་པ་ཉེ་ཚིག་སྟེ། གསང་འདུས། འདི་ན་འཁོར་བའི་རྒྱ་མཚོ་  ྾  ལྟར་རོ། །སྐུ་གསུང་ཐུགས་ཀྱི་གསང་བ་གཅིག་ཏུ་སྡོམ་པ་དང། ཤེས་བྱའི་འཁོར་ལོར་
ངེས་དོན་གྱི་བདེ་མཆོག་བདེ་སྟོང་གི་ཡེ་ཤེས་ཀྱི་རྒྱས་བཏབ་པས་ན་འཁོར་ལོ་སྡོམ་པ། དེའི་དོན་ཕར་ཁྱབ་པ་དང། ཚུར་སྡོམ་པ་གང་ཡང་རུང།    ༈   
པ་ལྷ་ལ་སྐྱེད་པའི་ལུས་དཀྱིལ་ལ་དགོས་པ་ཆེ་སྟེ། ཐིམ་པའི་སྐབས་ཀྱང་རགས་པ་ཉེར་ལྔ་ཐིམ། བསྐྱེད་པའི་སྐབས་ཀྱང་རགས་པ་ལྷར་བསྐྱེད། རགས་པའི་ཕུང་པོ་སྦྱངས་ནས་ཕྲ་

[245B] སྒྱུ་ལུས་ཀྱི་སྨིན་བྱེད་དུ་འགྱུར་བ་དང། བདེ་མཆོག་གི་སྐབས་འདིར་ཕྲ་བའི་རྩ་ཁམས་ལྷར་བསྐྱེད་པ་ནི། རླུང་ནང་དུ་འདུས་ནས་འོད་གསལ་འཆར་
བའི་སྨིན་བྱེད་དུ་འགྱུར་བ་ཡིན་པས་དགོས་པ་ཆེན་པོ་སོ་སོ་ནས་ཡོད། བདེ་བ་ཅན་སོགས་ནས་ཚུར་འཛམ་གླིང་སོགས་གནས་གཞན་ལ་སྐྱེ་དགོས་པ་ཡོད་ཀྱང། དག་པ་མཁའ་སྤྱོད་དུ་
སྐྱེ་ནས་རྟེན་དེ་ལ་ཟུང་འཇུག་འགྲུབ་ངེས། མཁའ་སྤྱོད་ལ་གཙོ་ཕལ་གཉིས་ཏེ། ཕལ་པ་ཕྱི་རོལ་པས་གྲུབ་པ་ཡོད་པ། འཕུར་འགྲོའི་གཙུག་ལག་ཁང་ལྟར་ཡིན། འདིར་ཕྱི་དཀྱིལ་ལས་
ལུས་དཀྱིལ་ཟབ་པ་དང། འདུས་པ་ལྟ་བུར་ལུས་རགས་པའི་ལུས་དཀྱིལ་ལས། འདིར་བདེ་མཆོག་ལུ་དྲིལ་སྐབས་ལུས་ཀྱི་ཆ་ཤས་ཕྲ་མོ་ལྷར་བསྐྱེད་པ་ཟབ། དཔེར་ན། ནད་པ་
སྨན་གྱིས་བཅོས་པ་དང། བཤག་གཅོད་ཀྱིས་བཅོས་པ་གཉིས་ལས་ཕྱི་མ་མྱུར་བ་དང། ན་ཚ་ངོས་ཟིན་པ་བཞིན་ཡིན། ལུ་ཨི་པའི་ལུས་དཀྱིལ་ལས་ཀྱང། འདི་ཟབ་པ་ནི། དེར་
དབང་བསྐུར་བ་མེད་ཅིང། འདིར་ཐོག་མར་ལུས་དཀྱིལ་དུ་དབང་བསྐུར་བས་བསྒོམ་པའི་ཚེ་ནུས་པ་ཆེ་བས་ཟབ་ཅིང་ཁྱད་པར་འཕགས།    ༈   

[246A]༄༅། །མཚན་གསུམ་ནི། རྩ་ཁམས་རྣམས་ལས་རུང་དུ་བྱས་པས། རྩ་ཁམས་ཀྱི་རླུང་རྣམས་གནས་ཉེར་བཞིའི་རྩ་ལ་འདུ་བ་སོགས། རིམ་གྱིས་སྙིང་ཁར་འདུ་བ། རྩ་ཁམས་
ལྷར་མོས་པས། ཡུལ་ཉེར་བཞི་དང་མཁའ་སྤྱོད་ཀྱི་དཔའ་བོ་དཔའ་མོ་རྣམས་རྩ་གནས་དེར་བཞུགས་ནས་བྱིན་གྱིས་བརླབས་པ་དང། ཡང། ད་ལྟ་ཇི་ལྟར་བསྐྱེད་པ་ལྟར། ཡིད་
ལྟར་མྱུར་བའི་ཤུགས་ཀྱིས་བྱོན་ནས་རྩ་ཁམས་དེ་བྱིན་གྱིས་བརླབ་པར་འགྱུར། དཔེར་ན། རྒྱལ་འགོང་སོགས་ཀྱང་མིང་བོས་པའི་ཚེ་ཞུགས་ནུས་ན་ཡེ་ཤེས་པ་འདི་རྣམས་མར་བྱོན་
ལོས་ཐུབ།    ༈    སྔགས་སྐྱེས། ཞིང་སྐྱེས། ལྷན་སྐྱེས་ཀྱི་ཕོ་ཉ་མོ་དང་འདུ་བ་རྙེད་ནས། དེ་ཚོས་གྲོགས་མཛད་དེ་མཁའ་སྤྱོད་དུ་བགྲོད་ནུས་པ་
འདི་གཞན་སྟོབས་ཀྱིས་གྲོལ་བ་ཡིན།    ༈    དཔྱིད་ཐིག་ཟུང་འཇུག་ཏུ་ཉམས་སུ་བླངས་པས་བདེ་སྟོང་གི་ཡེ་ཤེས་སྐྱེ་སླ་བ་དང། མྱུར་དུ་སྐྱེ་བའི།    ༈   
གསལ་ལས། འདི་རྣམས་ནི་བདེ་མཆོག་པའི་ཁྱད་ཆོས་སུ་ཤེས་པར་བྱ་ཞིང།    ༈    སློབ་སྤྲིང་ལས། བསྟན་པ་རིན་ཆེན་  ྾   ྾  ལྟར་དང། འདིར་འཕན་མེད་པ་ནི་

[246B]    ༈    དཔལ་མགོན་པོ་བདེ་བའི་རྡོ་རྗེ། དེ་རྗེས་ཨང་གཉིས་པ་ལྟ་བུ་དེ། ས་ར་ཧ། ཤ་བ་རི་ནི། དང་པོ་གླུ་གར་གྱིས་
འཚོ་བའི་གར་མཁན་མིང་སྲིང་གསུམ། བྱང་སེམས་བློ་གྲོས་རིན་ཆེན་གྱི་བྲིས་སྐུ་ལ་དད།    ༈   །    ༈   
དེང་དུས་ཨོ་རི་ས་ཞེས་ཟེར་བ་ཀ་ལི་ཀ་ཏའི་གཤམ་ཙམ་ལ་ཡོད་སྐད། དྲིལ་བུ་པའི་བཤོར་ཞལ་ས་འོག་རིམ་པ་བདུན་གྱི་འོག་ཏུ་སོང། ཞེས་པའི་ཐད། ས་འོག་རིམ་པ་བདུན་ནི་
གཞི་དང། གཞི་མེད་པ་དང།    ༈    ཞབས་  ྾  རིམ་པ་བདུན་པོ་རྣམས་ནི་འགེངས་མ། །ཞེས་པ་ལྟེ་བའི་
རྩ་འཁོར།    ༈    ལྕང་སྐྱ་ངག་དབང་ཆོས་ལྡན་ཕན་ཚུན་དབེན་སྲད་ཀྱི་བརྒྱུད་པའི་མན་ངག་གསན་རེས་ཀྱིས། ཟིན་ཐོ་གནད་བསྡུས་བསྒྲིགས་ནས། མིང་ལ་
འབུམ་ཁུ་ཚུར། ཞེས་མིང་འདོགས།    ༈    སྦས་པའི་རྣལ་འབྱོར་པ།    ༈    སྲིན་པོ་རིའི་བདེ་མཆོག་ལ་ཚོགས་འབུལ་

[247A]༄༅། །དུ་ཕེབས་སྐབས་གཟིགས་སྣང་ལ། སྐུ་དེ་ཆེ་རུ་སོང་ནས་མི་ཚད་ལས་ལྷག་ཙམ་ཞིག་ཏུ་གྱུར་ཅིང། ཞལ་ནས་བདུད་རྩི་མང་དུ་འཛག་པ་གསོལ་ཞིང། ལྷག་མ་རྣམས་
བདེ་མཆོག་གི་གསུང་གིས། འདི་སྨན་དང་སྦྱར་བའི་རིལ་བུ་དྲིལ་ནས་གཞན་ལ་སྦྱིན་ན། མི་རབས་བདུན་གྱི་ ཞེས་གསུངས་པ་བྱུང་
འདིའི་སྨན་དེ་ལམ་རིམ་ཡིན་འདྲ། སྐབས་དེར་སྨན་འགའ་ཞིག་གི་མིང་གསུངས་ཀྱང་མ་ངེས་ཞེས།    ༈   
བཞེངས་ཚུལ། ་ན་་གསུངས། བར་སྩལ། ་ན་་ནས། བརྩིས་བཞག་བཞི་པ་གདམས་པ་དངོས་རྡོར་སེམས་བསྒོམ་བཟླས་སོ། །བར།    ༈   
བསྐྱར་བཤད་མདོར་བསྡུས་སྩལ། ཐེག་དམན་ལུགས་ཀྱི་སངས་རྒྱས་ཚུལ། ཐེག་ཆེན་ཐུན་མོང་བ། སྔགས་ལུགས་ལའང་བྱ་སྤྱོད། རྣལ་འབྱོར་རྒྱུད། བླ་མེད་སོགས་ཀྱི་ལུགས་
སྣ་ཚོགས་པའི་སངས་རྒྱས་ཚུལ་དང། རྒྱུད་སྡེ་གསུངས་ཚུལ། དཔལ་ལྡན་འབྲས་སྤུངས་སུ་རྒྱུད་གསུངས་པ། བུ་སྟོན་དང། མཁས་གྲུབ་རིན་པོ་ཆེ་སོགས་སངས་རྒྱས་པའི་ཕྱི་

[247B] མྱ་ངན་ལས་འདའ་ཁར་འདོད་པ་གཉིས་ཡོད། དུས་བཞི་ནི། རྫོགས་ལྡན། གཉིས་ལྡན་སོགས་ཏེ། སྤྱིར་འཇིག་རྟེན་དུ་དུས་བཞི་རྩིས་ཚུལ་དང། བསྟན་
པ་འདིའི་དབང་དུ་བྱས་པའི་དུས་བཞི་རྩིས་ཚུལ་གཉིས་ཡོད།    ༈    དེ་ནས་ཉམས་པ། མར་པ་དང། ས་པཎ་
སོགས་ཀྱིས་གསོས་ནས་དར། ཡང་ཉམས་ནས། རྗེ་ཙོང་ཁ་པས་འཕེལ་བར་མཛད་པའི་བཀའ་བབས་ཏེ། གཟིམ་ལམ་དུ་བདེ་མཆོག་གི་སྐུ་ཐང་དང། དེའི་གཤམ་དུ་ཤེད་ཟན་
གཏོང། ཞེས་ཡོད་པ། བརྡ་ཚིག་མར། ཤེད་ཟན་ཞེས་པའང་དེ་ནས་གོ་ཞེས་ཤེད་ཟན་ནི། ཤི་ཟིན་པའི་རྗེས་ལོ་དུས་ཀྱི་དུས་མཆོད་ལྟ་བུ་ལ་ཟེར་བས། བདེ་མཆོག་ཉམས་པ་
སླར་གསོ་བའི་དོན། དེ་ནས་དབུས་སོ་༸རྒྱལ་མཆོག་བདུན་པ། ཁྲི་ངག་དབང་མཆོག་ལྡན། མདོ་སྨད་དུ་ལྕང་སྐྱ་རོལ་པའི་རྡོ་རྗེ་སོགས་ཀྱིས་སྤེལ། ཁྲི་ཆེན་ངག་དབང་མཆོག་ལྡན་
གྱིས་རྒྱུད་སྨད་དུ་བདེ་མཆོག་སྒྲུབ་མཆོད་བཙུགས་ཏེ། གཞུང་གནས་ནས་ཞུ་བ་ལྟར། གཞི་ཀར་ཡང་དེང་དུས་བདེ་མཆོག་གཞིས་ཀ་ཟེར། དེ་ནས་ཉམས་པ་རྗེ་ཕ་བོང་ཁས་ཡབ་

[248A]༄༅། །རིན་པོ་ཆེའི་དྲུང་བདེ་མཆོག་གི་ཁྲིད་གསན་ཚེ། ཉིན་བསྟུད་དེ་མནལ་ལམ་ཐེངས་གསུམ་བྱུང་བ། དང་པོར་ནོར་བུའི་གཏེར་རྙེད་པ། གཉིས་པར་ནོར་བུ་རྙེད་པ། གསུམ་
པར་ནོར་བུའི་མཛོད་ཀྱི་ལྡེ་མིག་རྙེད་པ་གསུམ་གྱི་གཟིམ་ལམ་བྱུང་བ་ལྟར་བདེ་མཆོག་གི་ལམ་འདིས་འགྲོ་བ་སྨིན་པར་མཛད།    ༈    ཐུན་མོང་
ལམ་སྦྱངས་སྔོན་དུ་མ་སོང་ན། །མ་དུལ་གླང་པོ་གཞོན་པས་རང་ཉིད་ཕུང། །ལམ་རིམ་ཆེན་མོར། ཆོས་ཐེག་པ་ཆེན་པོ་ཡིན་པས་མི་ཆོག་གང་ཟག་  ྾  ཐུན་མོང་ལམ་སྦྱངས་སྣོད་དུ་
གྱུར་པ་  ྾     ༈    མདོར་ན་འཆི་བ་མི་རྟག་པ། །བདག་གི་རྒྱུད་ལ་མ་སྐྱེས་ན།། ཕྱག་རྡོར་གྱིས། ལྷོ་བྲག་གྲུབ་ཆེན་ལ། ཞེ་སྡང་གིས་བགེགས་མཚན་ཉིད་པ་མི་
ཐུལ་བས། རྣམ་དག་བྱང་ཆུབ་ཀྱི་སེམས་ཤིག་ཡོད་ན། བགེགས་འདུལ་བ་ལ་ཚེགས་མེད། ཅེས་པ་ལྟར་རོ། །ངེས་འབྱུང་མེད་ན་ཐར་པ་མི་འཐོབ། བྱང་ཆུབ་ཀྱི་སེམས་མེད་ན་
ཐེག་ཆེན་པར་མི་ཚུད། ལྟ་བ་མེད་ན་འཁོར་བ་ལས་མི་ཐར་བས་ལམ་གཙོ་གསུམ་གལ་ཆེ། བླ་མའི་དྲུང་ནས་སྒྲོ་འདོགས་ཆོད་དེ་སྐ་མཐག་ཆུ་ནང་ནས་ཆོད་དགོས་པ། དེ་བྱུང་ན་

[248B] ཞེས་པ་འབྱུང། འདིའི་ལུས་དཀྱིལ་གྱི་དབང་ཐོབ་པ་ལ། དྲིལ་བུ་ཕྱི་དཀྱིལ་ཐོབ་དགོས་པ་ཕྱག་བཞེས་
ལ་ཡོད་པ་ལྟར་ལ། ཐབས་ཟད་ན། རྗེ་བླ་མས། བདེ་མཆོག་གི་ཕྱི་དཀྱིལ་ཞིག་ཏུ་དབང་བསྐུར་ཐོབ་པ་ཞེས་འབྱུང་བས། ལུ་ནག་སོགས་ཀྱི་དབང་གིས་ཀྱང་རུང་ཙམ་ཡིན། ཚང་
ཚིང་ནི། ཤིང་ཡལ་ག་འདྲེས་ནས་མ་ཆད་པར་ཡོད་པ་ལ་ཟེར། འབར་འཛགས་སོགས་སྒོམ་པའི་གནས། ཆུ་བོའི་ངོགས་དང། དེ་ཡང་ཆུ་བོ་ཐུར་དུ་འབབ་པས་བྱང་སེམས་མྱུར་
འབབ་ཀྱི་རྟེན་འབྲེལ་གྱི་གནད་ཡོད། འོད་གསལ་སྒོམ་པའི་ཚེ། གནས་དུར་ཁྲོད། དེ་ཡང་དུར་ཁྲོད་དུ་རོ་མེད་བཟོ་ས་ཡིན་པ། དེར་སྟོང་ཞིང་མེད་པར་འགྱུར་བའི་རྟེན་འབྲེལ་གྱིས་
ཆོས་ཀུན་འོད་གསལ་དུ་དག་པ། ཡང་ན། རོ་མེས་བསྲེགས་པ་ལྟར། བདེན་འཛིན་གྱི་འཁྲུལ་སྣང་ཡེ་ཤེས་ཀྱི་མེས་བསྲེགས་པ། ཤིང་གཅིག་པ་ཞེས་པ། རང་གི་གྲིབ་མས་
གཞན་མི་ནོན་ཞིང། གཞན་གྱི་གྲིབ་མས་རང་མི་ནོན་པ་ལ་བྱེད། ལས་དང་པོ་བས་གནས་རྩུབ་པོར་བསྒོམ་མི་རུང། རྟོགས་པ་ཡར་ཚད་སླེབས་པས་དུར་ཁྲོད་ལྟ་བུར་ལམ་གྱི་

[249A]༄༅། །བོགས་འདོན་གཅོད་སོགས་གཏོང་བ་ལེགས། འདིར། གཅོད་དང། སྤྱོད་གཉིས་ཀ་ལ་གོ་རྒྱུ་ཡོད། སངས་རྒྱས་ཡེ་ཤེས་ཀྱི་འཇམ་དཔལ་ཞལ་ལུང་ལས། ལ་ལ་
དྲི་མེད་ཆུ་ནི་རབ། །དགེ་འདུན་སྡེ་དཀྲུག་དང། སྐྱེ་བོ་མང་པོ་ཕུང་བའི་ཤུལ་གྱིས་རང་ལ་གནོད། རྗེ་བཙུན་མིད་ལ་འདྲ་བ་སེངྒེ་ལྟ་བུའི་གང་ཟག་ལྔ་ནི། གསང་སྔགས་ཀྱི་ཉམས་
རྟོགས་མཐོན་པོ་དང་ལྡན་པ། བློ་སྦྱོང་གི་བསམ་པ་ཁྱད་པར་ཅན་ཡོད་པ།    ༈    གཅིག་
བུ་གྲིབ་མ་ཙམ་ལས་མེད་པར་གནས་དགོས་གསུངས་པ་དང། ཡང། དག་པོ་བླ་མ་རིན་པོ་ཆེའི་གསུང་རྒྱུན་ཡིན་ཞེས་རང་གི་གྲིབ་མ་དང་འདྲ་བའི་གྲོགས་པོ་ཀུན་སྤྱོད་མཐུན་པ་ཞིག་
ལ་བརྟེན་དགོས་གསུངས། རང་གི་བསམ་པས་འགྲིག་ན། ཁྲོམ་དུ་བསྡད་རུང་དབེན་པ་དང། བསམ་པས་མ་བྱུང་ན། དབེན་པར་གནས་ཀྱང་མི་དབེན་པ་ཡིན། དཔེར་ན། གྲུབ་
ཆེན་ཐང་སྟོང་རྒྱལ་པོ་ལྷ་སའི་ཀ་ནིང་སྒོ་བཞིར་བཞུགས་ཀྱང་མཚམས་སུ་འགྲོ་བ་དང་འདྲ། ཁོང་ལ་རེ་བའི་སླེའུ་ཞིག་ལས་ན་བཟའ་མེད་ཀྱང། ཚང་མས་མཇལ་ཁ་ཞུ་ནས་མཇལ་

[249B] མི་ཞིག་གིས་ཚུལ་འདིས་ཁྱོད་ལ་དབང་འདུད་ཅིག་ཡོད་ངེས་པས། གནང་བར་ཞུ་སྐབས་བྱང་ཆུབ་ཀྱི་སེམས་བསྒོམ་གསུངས་ཤིང། ཡང་འབུལ་མཁན་མང་བས་ནོར་
སྒྲུབ་ཡོད་ངེས་སྙམ་ནས། ནོར་སྒྲུབ་ཞུས་ཚེ། ཚེ་བློས་ཐོངས་ཞེས་གསུངས་པ་ལྟར།    ༈    ཧྲཱི་ཥྟྲཱི་འབུམ་གཅིག་སོང་མཚམས། ཁ་
སྐོང་གི་སྦྱིན་སྲེག་གནང་བ་ཕྱག་ལེན་ཡིན།    ༈    སྐུ་ཚེ་བར་ལ་ཕུར་ལྕོག་ངག་དབང་བྱམས་པ།    ༈   
པའི་རྩ་རྒྱུད་ལས། ས་ཕྱོགས་གཙང་ཞིང་རྣམ་པར་དབེན་པའམ། །རྒྱས་ཉིད་སྐྱེ་  ྾  གཤང་གཅི་ཆུ་ལ་  ྾  རྒྱལ་བ་མཆོད་ཕྱིར་  ྾  ལྟར་བ་བྱུང་དང། བ་བྱུང་བཟོ་ཚུལ། བ་
བྱུང་གིས་བགེགས་མི་འཇུག་པ་དང། བདུད་རྩི་རིལ་བུས་དངོས་གྲུབ་མྱུར་བའི་དགོས་པ་ཡོད། རྒྱུད་རྟོགས་གསུམ་ལས། དྲི་དང་བ་ཡི་རྣམ་ལྔ་དང། །ཉི་ཟླ་སོགས་པས་བྱིན་དོར་བྱ།།
དགོན་པའི་སྒྲིགས་ཁྲིམས་སོགས་ལ་མི་གནོད་ཆེད། མཚམས་ཐོ་ཤག་གི་ནང་གི་སྒོ་འཁྲིས་སུ་བཞག་ནའང་འགྲིག་ཡང་ན། རྩིག་ལོག་བཞི་རྒྱལ་ཆེན་རིགས་བཞིར་མོས་ཀྱང་རུང་

[250A]༄༅། །མཚམས་ལེགས་པོ་བྱེད་ན། ཕྱི་མཚམས། ནང་མཚམས་གཉིས་ཀ་བྱེད་ལ། ནང་མཚམས་སུ་ལྷར་བསྐྱེད་ཀྱི་ཐོ་བསླང། རྒྱལ་ཆེན་བཞིས་འདུལ་བསྟན་བསྲུང་བར་
དམ་བཅས་པས། དགེ་འདུན་རྣམས་ཚུལ་ཁྲིམས་གཙང་བའི་རྟེན་འབྲེལ་དུ་འདུ་ཁང་ཚོའི་སྒོ་འགྲམ་དུ་རྒྱལ་ཆེན་བཞི་བྲིས་པའམ་བཞེངས་པ། བདེ་འཇིགས་གཉིས་ལ་དྲག་པོ་གཙོ་ཆེ་བས་
ཁ་ལྷོར་བལྟ་བ་དང། འཇིགས་བྱེད་ནི། གདུལ་བྱ་གཤིན་རྗེ་ལྷོར་ཡོད་པས་ཀྱང་ཡིན་གསུངས། རྡོར་དྲིལ་འཇོག་སྟངས། ལག་གཡས་ཐབས་ཀྱི་ཕྱོགས་སུ་ཤེས་རབ་དྲིལ་བུ་བཞག་
པ་དང། ལག་གཡོན་ཤེས་རབ་ཀྱི་ཕྱོགས་སུ་ཐབས་ཀྱི་རང་བཞིན་རྡོ་རྗེ་བཞག་པ་ནི། བདེ་སྟོང་གི་རྟེན་འབྲེལ་ད་ལྟ་ནས་བསྒྲིག་པ་ཡིན། དེ་བཞིན་དུ་གསང་སྔགས་རྟེན་འབྲེལ་གྱི་ཆེ་
བ་ཞེས།    ༈    ཕ་རྒྱུད་ལ། རྣམ་བུམ། ལས་བུམ་གྱི་གཡས། མ་རྒྱུད་ལ་གཡོན་དུ་བཞག་པ། རྒྱུད་གྲྭ་སྟོད་
སྨད་གཉིས་ཀར། མེ་ཏོག་དང། གདུག་སྤོས་གཉིས་རེ་བཞག་སྲོལ་ཡོད་པ། གཏོར་མ་གཏོར་སྣོད་ལས་ཐལ་བ་དང། མ་ཁེངས་པ་མ་ཡིན་པ།    ༈    ཕན་པའི་

[250B] སྲད་བརྒྱུད་པས། སྔོན་དུ་གཟུགས་འགྲོས་བཟོས་ནས། དེ་རྗེས་གཏོར་མ་བཞེངས་པ་ཡོད། པཎ་ཆེན་བློ་བཟང་ཆོས་
རྒྱན་གྱི་བདུད་རྩི་རིལ་བུ་མེ་འབར་བཀའ་རྒྱ་མ་སོགས་བཏབ། འཇིག་རྟེན་པའི་ལྷའི་གཏོར་མ། གཏོར་སྒམ་གཞན་ནམ། སྒམ་ནང་སྟེང་འོག་གམ། གཏོར་སྣོད་གཞན་ངེས་པར་བྱ་
བདག་མདུན་གྱི་མཆོད་ཕྲེང་བཤམས་ཚུལ། མཐོ་དམན་མེད་ན་རང་གི་མདུན་ངོས་སམ། མཆོད་ཕྲེང་གི་ཕྱི་ངོས་སུ་བདག་བསྐྱེད་མཆོད་ཕྲེང་དང། ནང་ངོས་གཞན་བཤམས། མཐོ་
དམན་ཡོད་ཚེ་མཐོ་བར་བདག་བསྐྱེད་མཆོད་ཕྲེང་བཤམས་པ་རྒྱུད་གྲའི་ཕྱག་ལེན། དུར་བ་ལ་ཚིགས་བརྒྱ་པ་ཟེར་བས་ཚེ་རིང་བའི་རྟེན་འབྲེལ་གྱིས་གདན་ལ་བཏིང། བསམ་གཏན་གྱི་
གདན་དང། བསམ་གཏན་གྱི་སྟེག་བུ་མི་འདྲ་བ། པདྨའི་ཚལ་ནི་ཉམས་དགའ་བར།།    ༈    གཉིད་ཀྱི་འོད་གསལ་ལས་བསྐུལ་བ་ནི། སངས་རྒྱས་ནས་
ཞི་བའི་དབྱིངས་ལ་མི་གཞོལ་བར་འགྲོ་བའི་དོན་བྱེད་པ་ནི། ཐ་མར་གལ་ཆེ་བའི་སྙིང་རྗེའི་དབང་གིས་ཡིན་ལ། དེས་ན་འདིར་ཡང་ཚད་མེད་བཞི་ཡི་རང་བཞིན་གྱི་ལྷ་མོས་བསྐུལ་བར་

[251A]༄༅། །མོས་པ་ཡིན།    ༈    བྱང་ཆུབ་ཀྱི་སེམས་ནི། སངས་རྒྱས་བྱང་ཆུབ་ཡིད་ཀྱིས་བཟུང། །ཞེས་པའི་ཐད་ལྟར་ཐོབ་བྱ་ཟུང་འཇུག་ལ་དམིགས་ནས་ད་
ལྟ་རང་སེམས་ཅན་གྱི་དོན་དུ་གོ་འཕང་དེ་འཐོབ་ན་སྙམ་པ་དགོས། དེ་བྱུང་ན་སྔགས་ལམ་ལ་ཞུགས་པ་ཡིན་པས་དེར་ཞུགས་པའི་ཚད་ལྟ་བུ་ཡིན། གཉིད་ཀྱི་སྟོང་པ་ལས། རང་ཉིད་
ལྷ་སྐུའི་རྣམ་པར་ཤར་བ་ནི། སྟོང་ལས་རྟེན་འབྱུང་དང། ལྷ་སྐུ་དེ་ཡང་བློས་བཏགས་ཙམ་ལས་མེད་པའི་ངེས་པ་འདྲེན་པ་རྟེན་འབྱུང་སྟོང་པར་ཤར་བ། སྔ་དྲོ་ལངས་ནས་སྣོད་
བཅུད་བྱིན་བརླབས་བྱེད་པ་ནི། དེའི་ཉིན་མོའི་བྱ་བ་སོགས་གང་ལའང། གང་སྣང་བདེ་སྟོང་གི་རྒྱས་བཏབ་པས། དེའི་ཉིན་བྱ་བ་དོན་ལྡན་དུ་འགྲོ་བ། དཔེར་ན། ངག་བྱིན་
རླབས་ལྟ་བུ་ཞིག་ཡིན། སྐྱེ་དང་འཇིག་དང་རང་འབྱུང་བ། །ཞེས་པ་སྐྱེ་བ་ནི་ཕར་སྤྲོ་བ་དང། འཇིག་པ་ནི་ཚུར་བསྡུ་བ་ལ་བྱེད། བདེ་མཆོག་གི་ཐུན་མོང་མ་ཡིན་པའི་ངག་བྱིན་
རླབས་འདོན་ཚུལ་འདིས་དེ་ཉིན་གྱི་སྨྲ་བརྗོད་ཐམས་ཅད་བར་དུ་བཅུག་ནས་བྱིན་གྱིས་བརླབས་པ། དཔེར་ན། ཀ་ར་ཀ་ར་སོགས་ཀྱི་སྲོག་སྔགས་རྣམས། ཨོཾ་དང་ཧཱུཾ་ཕཊ་བར་དུ་

[251B] གསང་སྔགས། རིག་སྔགས། གཟུངས་སྔགས་ཀྱི་ཁྱད་པར་ནི། ཨོཾ་ཨཿ་ཧཱུཾ་གི་བར་དུ་ཆུད་པ་གསང་སྔགས།    ༈   
བུས་ཁ་དག་པར་བྱས། ཞེས་པའི་ངེས་དོན་ནི་གཉིས་སྣང་འཁྲུལ་པའི་དྲི་མ་ནི་བདུད། དུག་ཞི་བར་བྱེད་པ་ལ་རྩི། ཞེས་ཟེར་བས་གཉིས་སྣང་དེ་འཇོམས་པའི་བདེ་སྟོང་གི་ཡེ་ཤེས་ཀྱི་རྩི་
དེ་ཉིད་བདེ་བ་དང་སྟོང་པ་གཉིས་དབྱེར་མེད་གཅིག་ཏུ་འདྲིལ་བའི་རིལ་བུ། དེས་ཁ་དག་པས་བྱས་ཚུལ། འདིར་ཁ་ནི། སྨྲ་བའི་སྒོ་ལ་བྱེད་པ་མ་ཡིན་པར་ཡིད་དག་པར་བྱས་པ་སྟེ་
དཔེར་ན། བུམ་པའི་ཁ། སྟ་རེའི་ཁ། ཆུའི་ཁ་སོགས་ལྟར། སྒོ་ལ་ཁ་ཞེས་འཇུག་པས། འདིར་སྒོ་གསུམ་གྱི་ནང་གི་ཡིད་ཀྱི་སྒོ་ལ་བྱེད། ངག་བྱིན་རླབས་ཐད། འདོན་ཚུལ་ལ་
དབྱངས་ནང། གསལ་བྱེད་རིམ། རྟེན་སྙིང་སྤྲུལ་དུ་བཟླས་པ་དང། ཡང་ལན་གསུམ་གྱི་དང་པོ་ནང། གཉིས་པ་རིམ། གསུམ་སྤྲུལ་དུ་བཟླས་པ་དང། ཡང། སྔགས་རེ་རེ་
ལ་ཡང། ནང་རིམ་སྤྲུལ་གསུམ་དུ་བཟླས་པ་དང་འདོན་ཚུལ་གསུམ་ཡོད། དབྱངས་གསལ་འགོར། ཡིད་དམ་གྱི་སྦྱར་བའམ། ཡང་ན་སྤྱི་འགྲོ་ལྟ་བུར་འབྲུ་གསུམ་སྦྱར་བ་ཕྱག་བཞེས་

[252A]༄༅། །གློག་ལྕེ་མྱུར་འགྲུབ་འདི། ཆེ་ཤོས་རིན་པོ་ཆེ་སྔར་ལྗགས་བདེ་པོ་མེད་རུང། གཞུང་པ་གསེར་ཟང་དྲུང་འདི་གསན་ནས་ཟླ་བ་གཅིག་ཙམ་སོང་ཚེ་ལྗགས་བདེ་རུ་སོང་ནས་
ཉིན་རེ་ལམ་རིམ་ཆེན་མོ་སྔ་པོ་ནས་ཚར་ཚུལ།    ༈    ཚོམས་ལས། ཆོས་རྣམས་སྔོན་དུ་ཡིད་འགྲོ་ཡིད་གཙོ་སྟེ། །ཞེས་གསུངས། རྫོགས་རིམ་སྐབས་
ངེས་པར་རྡོ་རྗེ་སྐྱིལ་ཀྲུང་བྱེད་དགོས་པ་སྐྱིལ་ཀྲུང་བཞི་ལྡན་འགྲུབ་པ་དང། མིག་སྣ་རྩེར་ཕབས་པས་སྣ་རྩེ་གསུམ་གྱི་སྲོག་རྩོལ་འགྲུབ་པ་དང། ལུས་བགྲང་བས་རྩ་རླུང་སེམས་ལས་
རུང་དུ་འགྱུར། མགྲིན་པ་ཨོལ་མདུད་ནོན་ཙམ་ནི། གྱེན་རྒྱུའི་རླུང། ངག་གི་བརྗོད་པ་རྣམ་དག་འགྲུབ་པའི་བག་ཆགས་འཇོག་པ། བསྒོམ་གྱི་སྐབས། མིག་མ་བཙུམ་པ་ལེགས་
དེ་གོམས་ཚེ། དཔེར་ན། ཆགས་སྡང་མངོན་གྱུར་བའི་ཚེ། ཡུལ་གཞན་མི་མཐོང་བ་འབྱུང་བ་ལྟར།    ༈    སྲད་བརྒྱུད་དགའ་ལྷ་དང། དབེན་སའི་
བླ་མཆོད་གཉིས། བླ་མཆོད་ལ་གནད་དུ་མ་འདུ། བླ་བརྒྱུད་གསོལ་འདེབས་རྗེས། བླ་མ་སྔ་མ་སྔ་མ་རྗེས་མ་ལ་ཐིམ་པ་ནི། སྔ་མའི་སྤངས་རྟོགས་ཀྱི་ཡོན་ཏན་ཕྱི་མ་ལ་མངའ་བ་

[252B] དེར་དམིགས་ནས་ཡོན་ཏན་མཐོང་བའི་དད་པ་དང། བཀའ་དྲིན་དྲན་པའི་གུས་པ་ཆེན་པོས་ཡར་མཆོངས་ལ་ཉེ་བ་ལྟ་བུ་
བླ་མའང་ཐུགས་རྗེས་ཆགས་ཀྱི་དབང་གིས་མར་བྱོན་ལ་ཁད་ལྟ་བུའི་ཕན་ཚུན་དད་གདུང་དང། 
པ་བཞིན་དུ་འཕེལ་ནས་ཧྲིལ་གྱིས་འདྲིལ། བསྟིམ་གྱིས་ཞུ། ནར་གྱིས་བྱུང་ནས་རང་ལ་ཐིམ་པར་མོས། འདི་འོད་ཞུའི་ཚེ། རྗེས་ཆགས་ཀྱི་ངོ་བོ་དམར་པོའམ། ཆོས་དབྱིངས་ཡེ་
ཤེས་ཀྱི་ངོ་བོ་སྔོན་པོའི་རྣམ་པར་ཞུ་བའི་མོས་པ་བྱ། འདིར་སྐད་ཅིག་དཀྲོང་བསྐྱེད་བྱེད་པ། ནང་མཆོད་བྱིན་རླབས་ཆེད་ཀྱང་ཡིན་མོད། གཙོ་བོ་དམ་ཚིག་གསུམ་བཟུང་བ། བླ་མའི་
བྱིན་རླབས་རང་རྒྱུད་ལ་ཞུགས་པའི་རྐྱེན་གྱིས་ལྷ་སྐུར་བཞེངས་པ་ནི་ཤིན་ཏུ་གལ་ཆེ་བ། ཡོན་ཏན་སྐྱེས་ཚད་བླ་མ་ལ་བསྟེན་དགོས་པ་དང། སང་ཉིན་སངས་རྒྱས་མཁས་ཡིན་ཡང་དོ་
ནུབ་བླ་མའི་དྲུང་ནས་དབང་ནོད་དགོས་པ་སོགས་བླ་མ་ལ་བསྟེན་ནས་ལམ་བགྲོད་དགོས་པས་ཡིན། ལྷ་གཅིག་གི་བསྐྱེད་རིམ་མི་ཡོང་བ། ངེས་པར་སྦྱངས་གཞི་ཕུང་པོ་ལྔ་སྦྱངས་དགོས་

[253A]༄༅། །པས་དེ་དག་པའི་ལྷ་གསལ་གདབ་དགོས་པའི་གནད་ཀྱིས་ཡིན། འོན་ཀྱང་འཇིགས་བྱེད་དཔའ་གཅིག་ལ་དམིགས་བསལ་ཡིན། རང་ལུས་འོད་དུ་ཞུ་བའི་ཚེ་རིལ་འཛིན་གྱི་
སྡུད་རིམ་བྱ། ཐོག་མར་སྣང་བ་སྟོང་བ། རང་བཞིན་མེད་པའི་ངེས་པ། མྱོང་ཡུལ་བདེ་བ་བསྐྱེད་པ། ཆོས་སྐུའི་ང་རྒྱལ་བྱ་བའི་གོ་རིམ་ཁྲིད་ཡིག་ལྟར་དང། ཡང་ཕྱག་ལེན་ཞིག་ལ་
བླ་མ་ཐིམ་པས། ཡིད་བདེ་བའི་ངོ་བོར་སོང། དེ་ནས་སྣང་བ་སྟོང་སངས། དེ་གཉིས་གདགས་གཞིར་བྱས་ནས་ཆོས་སྐུའི་ང་རྒྱལ་བཟུང། དེར་ངར་འཛིན་ཤུགས་ཆེ་རུ་སོང་བ་
ལྟ་བུ་དེར། ཆོས་སྐུའི་ལམ་འཁྱེར་སྒོམ་མཁན་གྱི་ང་ཡི་སྟེང་དཔྱད་པ་བྱས་ནས་ངེས་ངོར་རང་བཞིན་མེད་པ། གོ་རིམ་འདི་བདེ་བ་ཡོད། འདིར་སྐད་ཅིག་དཀྲོང་བསྐྱེད་སྐབས་ནས་
ཀྱང་སྐུ་གསུམ་ལམ་འཁྱེར་གྱི་གནད་ཚང་བ་རྗེ་བླ་མ་རྒྱུད་སྡེའི་གདམས་ངག་ཡིན་ཞིང། རྗེ་བླ་མའི་ཁྱད་ཆོས་དང། གྲུབ་མཐའ་གཞན་ཕྱོགས་པར་དངོས་གཞིའི་སྐབས་སུའང་ཡོངས་
སུ་མ་གྲགས་པ་ལྟ་བུ་ཡིན། དེ་ཡིན་པའང། རྫོགས་རིམ་དང། བསྐྱེད་རིམ་རྣམས་མཐུན་དགོས་པ་དང། ལྷ་ལྔ་ཙམ་གྱི་སྒྲུབ་ཐབས་ཤོག་ལྷེ་གཅིག་ཙམ་ལའང་སྐུ་གསུམ་ལམ་

[253B] གཞན་དུ་བསྐྱེད་རིམ་དུ་མི་འགྱུར། སྐད་ཅིག་གི་ལྷ་སྐུ་བཞེངས་ཚུལ། སྐུ་ཐང་ཞལ་ཁེབས་ཕྱེ་བ་ལྟ་བུའམ་གློག་བརྙན་ལྟ་བུ། བླ་
མ་རང་ལ་ཐིམ་ནས་སྣང་བ་མ་བསྡུས་པའི་བར་དེར་ཀུན་སློང་བཅོས་པའམ། འཕེན་པ་བཏང་བ་གལ་ཆེ། འདི་དངོས་གཞིའི་སྐབས་སུའང་དེ་ལྟར་བྱེད་དགོས། དེའི་ཚུལ་འདིར་
འགོད་ན། དེའང་རང་ཉིད་ད་ལྟ་སྣང་མེད་བདེ་བ་ཡོད་ཡོད་མདོག་གིས་བསྡད་རུང། ངེས་པར་འཆི། ནམ་འཆི་ལ་ངེས་པ་མེད། ནམ་ཞིག་འཆི་བའི་ཚེ་ས་ཆུ་ལ་ཐིམ་པ་སོགས་
རིམ་བཞིན་ཕྱི་ནང་གི་རྟགས་འདི་དང་འདི་ཤར། མི་སྡིག་ཅན་རྣམས་ལ་ནི། དེའི་རྟགས་རྣམས་ཤིན་ཏུ་འཇིགས་ཤིང་སྐྲགས་པ་འདི་དང་འདི་འདྲ་ཡོད་པས། དེ་འདྲ་བའི་ཉམ་ཐག་
པའི་དུས་ཤིག་ངེས་པར་འོང། དེའི་ཚེ་རང་ལ་དགེ་བ་བྱས་པའི་གདེངས་ནི་མེད། སྡིག་པ་བྱས་པ་ནི་དྲན། འཇིགས་དངངས་དང་བཅས་འཆི་བ་ཞེས་པའི་འཇིགས་སྐྲགས་ཅན་
མོ་རྩིས་མཁན་གྱིས་འདི་ལོ་འཆིའོ་ཞེས་ཟེར་བ་ཙམ་ཡང་མི་བཟོད་པའི་འཆི་བ་མི་རྟག་པ་མངོན་སུམ་དུ་ཡོང་ནས་འཆི་བའི་སྡུག་བསྔལ་དེ་ངས་མྱོང་དགོས་པར་ཐག་ཆོད། ང་ནང་བཞིན་

[254A]༄༅། །དུ་སེམས་ཅན་གཞན་རྣམས་ཀྱང་དེ་འདྲེའི་སྡུག་བསྔལ་མྱོང་དགོས་པ་ཤ་སྟག་རེད། འཆི་བའི་འོག་ཏུ་བར་དོའི་འཁྲུལ་སྣང་དང་འཇིགས་སུ་རུང་བའི་རྟགས་སྣ་ཚོགས་ཤིག་ཤར་
དེ་ནས་སྐྱེ་བ་བླངས་ཏེ་སྐྱེ་བའི་སྡུག་བསྔལ། དེ་ལྟར་སྐྱེ་ཤིའི་སྡུག་བསྔལ་རྒྱུན་མི་ཆད་དུ་མྱོང་དགོས་པ། ད་ནི་སྐྱེ་ཤིའི་རྒྱུན་འདི་བཅད་མ་ཐུབ་ན་མི་འགྲིག་པར་འདུག་པས། ངེས་པར་
སྐྱེ་ཤི་སྦྱང་བར་བྱའོ། །དེ་ལ་ཐབས་བཙལ་དགོས། དེའི་ཐབས་དངོས་ནི། ལམ་དུས་ཀྱི་སྒྱུ་ལུས་དང་འོད་གསལ་གཉིས་ཡིན། དེས་སྐྱེ་ཤི་སྦྱངས་ནས་རྒྱལ་བའི་སྐུ་གསུམ་འགྲུབ་
པར་བྱེད་པ་ལ། དེའི་སྨིན་བྱེད་ལ་ད་ལྟ་ནས་བསླབ་དགོས་པར་དེ་ལྟར་བསླབ་པར་བྱའོ་སྙམ་པའི་འཕེན་པ་བཏང། འདི་སྐྱེ་ཤི་གཉིས་མ་སྦྱོང་ཐབས་མེད་ཡིན་པའི་སེམས་ཤུགས་བསྐྱེད་
པའི་ཐབས་ཡིན། དེ་ལྟར་སྐྱོང་ཚུལ་བྱུང་ན་དེ་ལ་སེམས་བསྐྱེད་དང། སྐུ་གསུམ་ལམ་འཁྱེར་གྱི་སྦྱང་གཞི་སྦྱོང་བྱེད་ངོ་འཕྲོད་ཚུལ་སོགས་འབྱུང་བས་ཤིན་ཏུ་ལེགས། དེ་ནས་ལྷ་
བསྐྱེད་ཚེ། ཁོག་སྟོང་ཁྱོད་ཀྱི་སྐུ་ལ་མེད། །སོགས་དང། ཡང། འདུལ་བ་ལུང་ལས། མེ་ལུས་ཀྱི་དབྱིབས་སུ་འདུག་པ་ལྟ་བུ། མར་མེ་གསེར་གྱི་སྣོད་དུ་བཞག་པ་ལྟ་བུ། རྡོ་རྗེ་

[254B] གཅིག་ནས་གཅིག་ཏུ་བརྒྱུད་དེ་ཆོས་ཀྱི་འཁོར་ལོ་བསྐོར་བ། རྣམ་ཐར་ཆོས་ཀྱི་བྱ་བ་ཞེས་པའི་ཐད། རྣམ་ཐར་སྒོ་གསུམ་ལ་སྦྱར་བ་དང། གདུལ་བྱ་རྣམས་རྣམ་
པར་ཐར་བར་བྱ་བ་ཞེས་སྦྱར་བ་གཉིས་ཡོད། དྲིལ་བུ་ཕྱོགས་བརྒྱད་དུ་འཁྲོལ་ཚེ། ཕྱོགས་རེར་དྲིལ་ལྕེ་གཉིས་གཉིས་བསྐྱོད་པ་ཕྱག་བཞེས་ལ་ཡོད།    ༈   
ཞིང་འཕེལ་བ་མཚོན་པའི་ཟླ་བ་ཚེས་བརྒྱད་ཟླ་བ་ལྟར་གང་བ། དབང་ཕྱུག་གི་སྤྱི་བོའི་ཟླ་བ་མ་གང་བ་ཚེས་གསུམ་བཞིའི་ཟླ་བ་ལྟ་བུ། ཟླ་བའི་ཁ་ནང་དུ་བསྟན་པ་ནི། སྤྱི་བོར་བྱང་
སེམས་བརྟན་ཞིང་འཛགས་མེད་དུ་བཅིང་བ། འཇིགས་བྱེད་ལ་ཐལ་བ། ཐལ་ཆེན་གྱི་ཚོམ་བུ་ནི། མི་རུས་མ་བསྲེགས་པ་ཕྱེ་མར་བརྡར་བ་སོ་རྩེ་ལྔས་ཐིག་ལེ་བྱེད་པ། ཐལ་བས་
བྱུགས་པ་དང། ཐལ་ཆེན་གྱི་ཚོམ་བུ་མི་འདྲ། རུས་པའི་རྒྱན་དྲུག་དང། ཕྱག་རྒྱ་དྲུག་ལ་མུ་བཞི། འོད་ཟེར་རྣམས་སྙིང་ཁའི་ཧཱུཾ་ཡིག་གི་ནཱ་ད་ལས་སྤྲོས་པ་ནི། དམ་པ་རིགས་བརྒྱ་
རིགས་ལྔ་སོགས་དཀྱིལ་འཁོར་མ་ལུས་པ་སྙིང་ཁའི་མི་ཤིགས་པའི་ཐིག་ལེ་ལས་སྤྲོ་བསྡུ་བྱེད་པ་མཚོན་པའམ་དེའི་སྨིན་བྱེད་དུ་འགྱུར་བ་དང། སྒྱུ་ལུས་སྙིང་ཁ་ནས་ལྡང་དགོས་པ་གནད་

[255A]༄༅། །ཀྱི་ཡིན། ནང་མཆོད་ཐད། སྐྱོང་སྟངས་དངོས་ཞུ་ན། སྒྲུབ་གཞི་སྟོང་པར་སྦྱངས། དེའི་སྟོང་ཉིད་དེ་ཉིད་རང་སེམས་བདེ་བའི་ངོ་བོར་སོང་བས་ངེས་པར་བྱས་པའི་
བདེ་སྟོང་གི་ཡེ་ཤེས་དེ་མཆོད་པའི་རྣམ་པར་ཤར་ནས་ཕུལ་བ་ཡིན། དེ་ཡང་སྒྲུབ་གཞི་ནང་མཆོད་གཤམས་པ་དེ་ལ་དཔྱད་པ་བྱས་ནས་སྟོང་ཉིད་དྲན་དགོས། དེ་ལ་ཕྱི་རྒྱལ་གྱི་མིས་
ནང་མཆོད་མི་ཤེས་པ་དང། སྒྲུབ་གཞི་དེ་རྣམས་ཁ་འཐོར་ནས་ཡོད་ན་ནང་མཆོད་མི་ཟེར་བ།    ༈    ཀུན་རྫོབ་སྒྲུབ་གཞི་ལས་ཡིད་ལོག་པ་དང་
དཔེར་ན། ཁོང་ཁྲོ་ཟ་བའི་ཚེ། གཞན་མི་མཐོང་བ་ལྟ་བུ་ཞིག་དོགས། དེ་དམིགས་པ་མིན་པས་མ་མཐོང་བ་མ་གཏོགས། མེད་ནས་མ་མཐོང་བ་མིན། དེ་ནས་རང་སེམས་སྙོམས་
འཇུག་གི་བདེ་བ་དྲན་ནས། དེ་འདྲའི་ཡེ་ཤེས་དེ་ནང་མཆོད་ཀྱི་རྣམ་པར་བསྐྱེད་དགོས། བླ་མཆོད་སྐབས། གསུང་སྲོལ་ལྟར། བདེ་སྟོང་གི་ཡེ་ཤེས་ཀྱི་རྣམ་རོལ་སྟེ། ཐོག་མཐའ་
མེད་པའི་སེམས་དཔའ་ནི། ཡེ་ཤེས་དེ་ཉིད་ཐོག་མཐའ་བར་གསུམ་དུ་དགེ་བ་ཡིན་པས་ཀུན་ཏུ་བཟང་པོ་ཞེས་ཟེར། དེ་ཡང་རྣམ་པ་མདོ་ལུགས་དང། ངོ་བོ་སྔགས་ལུགས་སུ་བྱས་

[255B] ལྟ་བ་མི་ཤེས་པ་རྣམས་རང་བཞིན་མེད་སྙམ་པས་འཐུས་པར་བྱེད་པ། སྒྲུབ་ཁང་གོང་མའི་གསུང་རྒྱུན་ཞེས་རྗེ་ཕ་བོང་ཁས་གསུངས། དེ་སྨན་མ་
རྙེད་ན་སྨན་ཚབ་གཏོང་བ་ལྟར་ཡིན། ཟུར་གསུམ་ན་མེ་ལྕེ་ཆེ་བ་གསུམ་དང། བར་དུ་མར་མེའི་ཕྲེང་བ་བསྒྲིགས་པ་ལྟ་བུ། དུམ་བུ་གཅིག་ཞེས་པ་ནི། དུམ་བུ་གཅིག་པས་བདེ་སྟོང་
རོ་གཅིག་མཚོན། ནང་མཆོད་ཀྱི་རྫས་བསྐྱེད་པའི་སྐབས་རང་གི་ཕུང་པོ་ལྔ་ཡང་དེར་གསལ་དགོས་ཤིང། གསལ་ཚུལ་ནང་གི་ཤར་དུ་རང་གི་གཟུགས་ཕུང་དང། རྣམ་སྣང་གི་ངོ་བོ་
ཨོཾ་དཀར་པོ་ཞུ་བ་མིའི་དྲི་ཆེན་སེར་པོ། མེ་ལོང་ཡེ་ཤེས་ཀྱི་ངོ་བོ་ཨོཾ་དཀར་པོས་མཚན་པ། དེ་བཞིན། འཇིགས་བྱེད་ཕྱི་སྒྲོམ་པ་ཞིག་ཀྱང། སིལ་བུའི་རང་བཞིན་ཤ་རིལ་ལྟ་བུ་
བདེ་མཆོག་སྐབས་འདིར་ཤ་བཙབ་པ་རྐྱལ་པར་བླུགས་པ་ལྟ་བུ། འདིར་ཡང། དབང་གི་སྦྱང་བསྒྱུར་སྐབས་ལྟར། སྦྱང་བྱ། སྦྱོང་བྱེད། དེའི་དག་པ་སོགས་སྦྱར་ན་རུང། ཁྲིད་
ཡིག་ཁྱི་ཤ་དམར་པོའམ་སྔོན་པོ་ཞེས་གདམས་ང་འབྱུང་ཡང་དམར་བཔོ་མཛད་པ་ཕྱག་བཞེས། མཚམས་བཞིར་སྤྱན་སོགས་བཞིའི་ངོ་བོ་དང། རང་གི་འབྱུང་བཞིའི་ཁམས་མཚན་བྱེད་

[256A]༄༅། །ཀྱི་ཡི་གེ་ལས་བདུད་རྩི་བབས་ཏེ། ཤ་སོགས་སིམ་བཞིན་པ་བག་ཚའི་གསེབ་ཏུ་མར་ཁུ་སོང་བ་ལྟ་བུ། ནང་མཆོད་ཀྱི་སྐབས་ནས་ཀྱང། ཐབས་ཤེས་དབྱེར་མེད་ཀྱི་རྟེན་འབྲེལ་
བསྒྲིགས་པ་ནི། ཕྱོགས་ཐབས་ཀྱི་རང་བཞིན་ལ་བསྐོར་བ་བདུད་རྩི་ཤེས་རབ་ཀྱི་རང་བཞིན་གཡོན་བསྐོར་དང། མཚམས་ཤེས་རབ་ཀྱི་རང་བཞིན་ལ་བསྐོར་བ་ཤ་ཐབས་ཀྱི་ངོ་བོ་
གཡས་བསྐོར་བྱེད་པ། ཡང། ཐབས་རིགས་ལྔའི་ས་བོན་ལས། ཤེས་རབ་བདུད་རྩི་བསྐྱེད་པ་དང། ཤེས་རབ་ཡུམ་བཞི་ས་བོན་ལས། ཐབས་ཀྱི་ཆ་ཤ་བསྐྱེད་པའང་ཐབས་ཤེས་
དབྱེར་མེད་མཚོན་བྱེད། རྫས་འཁོལ་བའི་བླངས་པ་ཁ་ཊམ་ག་ལ་ཕོག་དབྱངས་གསལ་འགོད་ལུགས། ལྕང་སྐྱ་ལྟར་ན། སྟེང་དུ་སྔོན་པོ། དེ་འོག་དམར་པོ། དེ་འོག་དཀར་པོ་
བྱེད་པ་དེ་སྟབས་བདེ། དབྱངས་གསལ་འགོ་མཇུག་ནས་རིམ་གྱིས་བསྡུ་བ་འབྲུ་གསུམ་དུ་གྱུར། འདིའི་ཁུངས་ཀྱང། འདུས་པའི་རྩ་རྒྱུད་ལས། ཟས་སུ་ཤ་རྣམས་ཟ་བ་དང། །ཤ་
ཆེན་རབ་ནི་རབ་བརྟགས་ན། །སྐུ་དང་གསུང་ཐུགས་གསང་བ་ཡི། །དངོས་གྲུབ་ཐམས་ཅད་འགྲུབ་པར་འགྱུར། །གླང་པོའི་ཤ་དང་རྟ་ཡི་ཤ། །དེ་བཞིན་དམ་པ་ཁྱི་ཡི་ཤ། །ཟས་

[256B] །འཇིགས་བྱེད་སྐབས་ནད་གདོན་གཏོར་མ་ལ་བསྟིམ་ནས་འབུལ་བ་ལྟར། འདིར་ཡང་བྱེད་རུང། རྗེ་མར་པས། བོད་གཞན་གྱིས་དབང་བསྐུར་བརྒྱ་
ཚར་བྱེད་པ་བས། ངའི་ནང་མཆོད་ཐིག་པ་ཞིག་མྱོང་བ་བྱིན་རླབས་ཆེ་གསུངས། རླུང་དཀྱིལ་གྱིས། རླུང་དབུ་མར་ཞུགས་གནས་ཐིམ་གསུམ། མེ་དཀྱིལ་ནི་གཏུམ་མོ། ཕྱི་དཀར་
ནང་དམར་བས་བདེ་སྟོང་གི་ཡེ་ཤེས། རྫས་རྣམས་ཞུ་བ་ཕ་རྒྱུད་ལྟར་ན་རགས་པ་ཉི་ཤུ་རྩ་ལྔ་སྦྱངས་པ་དང། མ་རྒྱུད་ལྟར་ན། ཁམས་བྱང་སེམས་ཞུ་བ། ཡང། ཤ་ལྔས་རྩ་བའི་
རླུང་ལྔ། བདུད་རྩི་ལྔས་ཡན་ལག་གི་རླུང་ལྔ། དེ་རྣམས་ཞུ་བ་ནི། རླུང་རྣམས་སྙིང་ཁར་འདུས་ནས་འོད་གསལ། ཁ་ཊཾ་ག་དཀར་པོས་མ་དག་པའི་སྒྱུ་ལུས་མཚོན་ཞིང། དེ་ཞུ་བ་ནི་
དེ་ཉིད་འོད་གསལ་དུ་དག་པ་མཚོན། སྟེང་དུ་དབྱངས་གསལ་བཀོག་པས་ཟུང་འཇུག་དེ་ལས་འོད་ཟེར་སྤྲོ་བསྡུ་བྱེད་པས་འཕྲིན་ལས་མཚོན། ཕྱི་རོལ་དུ་ནང་མཆོད་ཀྱི་རྫས་འཁོལ་བ་
སོགས་དམིགས་ཤིང། ནང་དུའང་ཐུར་སེལ་གྱི་རླུང་གཡོས་ཏེ་གཏུམ་མོའི་མེ་སྦར་བ་རྫོགས་རིམ་གྱི་ལམ་ལ་ཤར་སྒོམ་བྱེད་པ། བཤད་པ་གཉིས་པ་བདག་བསྐྱེད་ཀྱི་སྟེང། ལུས་ཆོས་

[257A]༄༅། །བདུན་ལྡན་ནས་བཤད་པ་སྩལ། བཤད་པ་གསུམ་པ་སྨོན་ལམ་གྱི་སྟེང་ནས་སྩལ་བ། སྐབས་འདིར་སྨོན་ལམ་ལ་གསལ་ཁ་མེད་སྟབས་བཤད་པ་མདོར་བསྡུས་སྩལ་ཞིང་
བདག་གི་ཇི་སྙེད་  ྾  བདེ་ཟིན་་ན་བར། འདི་ཉིན་ནས་དམིགས་རིམ་བསྐྱངས་དགོས་གསུངས། ཚེས་བཅུ་གསུམ་ཉིན་སྔ་དྲོ་བརྟན་བཞུགས་དང་བཅས་གུང་སེང་ཆོས་དབར་
   ༈     ྾    ྾  བར་དོ་ལོངས་སྐུར་འཁྱེར་བའི་ལམ་འཁྱེར་བསྒོམ་པའོ་བར། བཤད་པ་བཞི་བཤད་བྱེད་པ་ཕྱག་བཞེས་དང། དེ་
ཡང་ཁ་སང་བླ་མས་བཤད་རྒྱུ་ལུས་པ་དང། སློབ་མས་བརྗེད་པ་དྲན་གསོའི་ཆེད་ཡིན། དཔེར་ན། ས་དཀར་བཏང་ཟིན་ནས། བཤམ་ནས་སྐྱར་གསོ་བྱེད་པ་ལྟ་བུ་ཞིག་ཡིན། དེ་
ན་ཞེས། བླ་མ་བརྒྱུད་འདེབས་ནས་དབུ་བཙུགས་ཏེ་བསྐྱར་བཤད་སྩལ། ནང་མཆོད་ཐད། མི་ཤ་མགོ་ནུབ། རྐང་མ་ཤར་མི་ཤའི་མཐར་དྲི་ཆུ་འཁྱིལ་བ། མི་ཤའི་སོག་པ་
གཡོན་པའི་སྟེང་མི་ཤ་དང་དྲི་ཆུའི་མཚོན་བྱེད་ཧཱུཾ་དང་བཾ་ཁ་སྤྲོད་དུ་ཡོད་པ། འབྲུ་གསུམ་ལས་འདིར་འོད་ཟེར་འཕྲོས་པ་གསུངས་པ་ལྟར་རམ། ཡང་འཁོར་ལོ་གསུམ་གྱི་ལྷ་ཚོགས་སྤྲོ་

[257B] བདེ་མཆོག་སྤྲོ་བ་སོགས་གང་བདེ། རླུང་གཡོས་ཚེ། ཐུར་སེལ་གཡོ་བ། མེ་སྦར་བའི་ཚེ་གཏུམ་མོ་སྦར་བ། རྫས་རྣམས་ཞུ་བའི་ཚེ་སྤྱི་བོའི་བྱང་སེམས་ཞུ་ཞིང་རླུང་དབུ་
མར་ཞུགས་གནས་ཐིམ་གསུམ་གྱིས་དཔེའི་འོད་གསལ་འཆར་བ། ཧཱུཾ་ལས་སྐྱེས་པའི་ཁ་ཊྭཾ་ག་བསྐྱེད་ཚེ། མ་དག་པའི་སྒྱུ་ལུས་ཤར་བ། ཁ་ཊྭཾ་ག་ཐོད་པར་ཞུ་བ་མ་དག་པའི་སྒྱུ་ལུས་
འོད་གསལ་དུ་དག་པ། ནང་མཆོད་འཐོར་ཚུལ་ལ་གསུམ། ཀཾ་ཞེས་པ་ཀ་པ་ལའི་མིང་ཡིག་དང་པོར་ཐིག་ལེས་བརྒྱན་པ་སྟོང་དང་རྟེན་འབྱུང་འགལ་མེད། དཀར་ལ་དམར་བའི་
མདངས་ཆགས་པ་ནི་བདེ་སྟོང་མཚོན་བྱེད། ཐོད་པ་དུམ་བུ་གཅིག་པ་ཞེས་འཇིགས་གསང་སོགས་ལ་ཁ་གསལ་མེད་པར་འདིར་ཁ་གསལ་ཡོད་པ་ནི། གཉིས་མེད་ཡེ་ཤེས་ཀྱི་འོད་གསལ་
གཙོ་ཆེར་རམ་སྩལ་དུ་གཏོན་པ། མཆོད་པ་རྣམས་ཧཱུཾ་ལས་བསྐྱེད་པའི་ཁུངས། རྒྱུད་བརྟག་གཉིས་ལས། སྣ་ཚོགས་ཧཱུཾ་ལས་རྫོགས་པ་དང། །མེ་ཏོག་ལ་སོགས་དབུལ་བར་བྱ། །མཆོད་
པ་འདི་རྣམས་འབུལ་བའི་ཁུངས་སྡོམ་འབྱུང་ལས། མཆོད་ཡོན་ཞབས་གསིལ་གསང་གཏོར་དག་ཅེས་དང། མེ་ཏོག་གདུག་པ་མར་མེ་དྲི། །དེ་བཞིན་ཞལ་ཟས་དབུལ་བར་བྱ།།

[258A]༄༅། །ཁྱད་པར་གསུམ་ལྡན་ཐད། ངོ་བོ་ཡེ་ཤེས་ཡིན་ཡང། རྣམ་པ་མཆོད་རྫས། བྱེད་ལས་རོ་སོ་སོར་བསྐྱེད་ནུས་པ་ནི། དཔེར་ན། རྒྱུ་གྲོ་ཞིབ་གཅིག་ལ་བཟའ་བའི་རིགས་
མི་འདྲ་བ་དུ་མ། འདིར་ཌ་རུ་གཏུམ་མོའི་བསྐུལ་བྱེད་དུ་འཁྲོལ་བ་ནི། ཌ་རུ་མ་རྒྱུད་ཀྱི་ཕྱག་མཚན། བདེ་མཆོག་གི་ཕྱག་མཚན་དུ་ཌ་རུ་ཡོད་ལ། གསང་འདུས་ལ་མེད། འཇིགས་
བྱེད་ལ་ཕ་མའི་རྒྱུད་གཉིས་ཀའི་གནད་ཡོད་པས་ཌ་རུ་ཡོད་ལ། དེ་བཞིན་བདེ་མཆོག་གི་སྒྲུབ་ཐབས་འདོན་སྐབས་ཌ་རུ་དཀྲོལ་ལ། གསང་འདུས་ལ་མི་བཀྲོལ། འཇིགས་བྱེད་ལ་
དཀྲོལ་བ་དང་མི་དཀྲོལ་བའི་ལུགས་གཉིས་ཀ་ཡོད།    ༈    མཐེ་བོང་རྩེ་སྤྲད་པའི་བར་སྟོང་གིས་ཡུམ་གྱི་པདྨ་མཚོན། མཛུ་མོ་གཉིས་ཕན་ཚུན་མདུད་པའི་
དབྱིབས་ཀྱིས་ཡབ་ཀྱི་རྡོ་རྗེ་མཚོན། ཕན་ཚུན་མདུད་པ་དེས་བྱེད་བཅིང་གི་སྦྱོར་བའམ། རྩ་ཐིག་སོགས་སྐྱིལ་ཀྲུང་བཞི་ལྡན་མཚོན། སོར་མོ་ལྷག་མ་བརྐྱངས་པ་ནི། ཡུམ་གྱི་ཐུར་
སེལ་ཡབ་ཀྱི་གསང་གནས་བརྒྱུད་དྲངས་ཏེ་ལྟེ་བའི་གཏུམ་མོ་བསྐུལ་ཏེ་མེ་འབར་བ་མཚོན། ཕྱག་རྒྱ་འདི་མ་རྒྱུད་ལས་གཞན་ལ་མེད། སྔགས་དང་ཕྱག་རྒྱ་འདིས་དཔའ་བོ་མཁའ་འགྲོ་

[258B] ཕྲཻཾ་གསུངས་པ་འགའ་ཤས་འདུག་པར་ཡང་ཁུངས་ཡོད། འདི་དཔེར་ན། དམག་རྩེད་ལྟ་བུར་རམ། ཁྲིམས་ལྟ་བུ་
ཡིན་པས། རྒྱལ་བ་རྡོ་རྗེ་འཆང་གི་བཀའ་ལས་མི་འདའ་བ་ཆོས་ཉིད། རང་གི་ཐུགས་ཀའི་ཧཱུཾ་ཡིག་ཟླ་ཚེས་ཀྱིས་བདེ་བ། ཐིག་ལེས་སྟོང་པ། ནཱ་དས་དབྱེར་མེད་སྦྱོར་བ། འདིར་
མགྲོན་ཚན་བཅུ་གཅིག་ཅེས་པ། ལྷའི་ཚོགས་རྣམས་ཞེས་པ་ནས་མ་མོའི་ཚོགས་ཀྱི་བར། ཕྱོགས་སྐྱོང་བཀུག་པའི་འོད་ཟེར་དབང་གི་ལས་དང་མཐུན་པར་དམར་པོ་བྱ་དགོས། སྤྱིར་
ཕྱོགས་སྐྱོང་བཀོད་ཚེ། གཏོར་སྣོད་ཀྱི་མཐར་ཕྱོགས་མཚམས་སུ་བཀོད་པའི་ལུགས་གཅིག་དང། རང་གི་ཕྱོགས་མཚམས་སུ་བཀོད་པའི་ལུགས་གཅིག་སྟེ་གཉིས། ཕྱོགས་སྐྱོང་ལ་
གཞལ་ཡས་ཁང་གི་དུར་ཁྲོད་ན་ཡོད་པ་འཇིག་རྟེན་ལས་འདས་པ་དང། སྐབས་འདི་ལྟ་བུར་བཀུག་ནས་གཏོར་མ་འབུལ་ཞིང་འཕྲིན་ལས་བཅོལ་ཡུལ་ནི་དཀར་ཕྱོགས་ཀྱི་ལྷ་དང། ཕུར་
གདབ་བྱ་ཡུལ་ནག་པའི་ལྷ་སྟེ། ལས་སྣང་དག་མ་དག་གི་དབང་གིས་ཕན་བྱེད་དང་གནོད་བྱེད་དུ་འགྱུར་བ། དཔེར་ན། མདོ་ལུགས་ལའང། ཐ་མལ་པར་སྣང་བའི་ལྷ་སྐུ་དང་བླ་

[259A]༄༅། །མ་སོགས་ཆོས་རྒྱུན་གྱི་ཏིང་ངེ་འཛིན་ཐོབ་པའི་ཚེ་སྤྲུལ་སྐུར་མཇལ་བ་དང། དེ་བཞིན་ས་དང་པོ་བའི་ཚེ་ལོངས་སྐུ་སོགས་སུ་མཇལ་བས་སྒྲིབ་པ་ཇེ་དག་ཏུ་སོང་ན་དེ་ལྟར་བྱུང་
བ་དང། ཡང། འཕགས་པ་ཐོགས་མེད་ཀྱིས་རྗེ་བཙུན་བྱམས་པ་མདུན་དུ་ཡོད་བཞིན་པར་ཡང་སྒྲིབ་པ་མ་དག་པའི་ཚེ་ཁྱི་མོར་མཐོང་བ། སྙིང་རྗེས་སྒྲིབ་པ་དག་སྐྱབས་བྱམས་པར་
མཐོང་བ། ནང་གི་རླུང་གི་འཕོ་བ་བཅུ་དྲུག་ཕྱོགས་སྐྱོང་དུ་ཤར། ཀུན་རྟོག་གི་རྒྱུ་བ་དབྱུ་གུ་དྲུག་བཅུ་རྩ་བཞི་དག་པའམ། དེ་ལྟར་ཤར་བ་དབྱུ་གུའི་ལྷ། པེ་ཧར་ལའང་རྒྱལ་རྫོང་དང་
བཅས་པར་སྐྱེལ་རྒྱུ་ཞིག་དང། སྲུང་མར་བསྟེན་རྒྱུ་ཞིག་བཅས་གཉིས། ད་ལྟའི་སྣང་བ་ས་རྡོ་རི་བྲག་ཐ་མལ་པར་སྣང་ཡང། རྗེས་སུ་དག་པ་རབ་འབྱམས་སུ་འཆར་བ། སངས་
རྒྱས་ལ། དེ་ལ་རོ་མི་ཞིམ་པ་རོ་མཆོག་སྣང། །ཞེས་པ་ལྟར་ལས་སྣང་དག་མ་དག་གིས་དེ་ལྟར་འབྱུང། བདག་ཐམས་ཅད་པས་མེད་པར་གྱིས་ཤིག་ཅེས་པ་བདག་བར་ཆད་ཐམས་
ཅད་ཀྱིས་མེད་པར་གྱིས། ཞེས་པའི་དོན། མཆོད་ལྷ་སྤྲོ་བའི་སྐབས་ཀྱི། སྣ་ཚོགས་མདོག་ནི། དུས་འཁོར་ལྟར་ཁྲ་ཁྲ་བྱེད། གཏོར་མ་འབུལ་བའི་ཚེ་རོ་རྡོ་རྗེ་མ་སྤྲོ་ཚེ་མདོག་དམར་

[259B] ཕྱོགས་སྐྱོང་རྣམས་ཧེ་རུ་ཀར་གསལ་བའི་སྤྱི་བོའི་འཁོར་ལོའི་ལྟེ་བར་ནོར་བུ་ཆ་དགུ་པ་ཡོད་པའི་ནང་དུ་རྡོར་སེམས་བསྐྱེད་པའམ། ཡང་ན། ཟླ་གདན་ལ་ཡིག་བརྒྱ་བཀོད་
ནས་ཡིག་བརྒྱ་བརྗོད། འོག་ཏུ་སྐུ་གསུམ་ལམ་འཁྱེར་སྐབས་སྟོང་སྦྱངས་བྱེད་རྒྱུ་ཡིན་རུང། ཕྱོགས་སྐྱོང་རྣམས་ཕྱིར་དུར་ཁྲོད་བསྒོམ་པའི་ཚད་ཙམ་དུ་བཟློག་པ་ལ་ཁ་ཕྱི་བལྟས་དང་
བསྲུང་བ་ལ་ནང་བལྟ་སྐྱིས་བཞུགས་པར་མོས། བདག་བསྐྱེད་མཆོད་པ་འདོད་སྣམ་སྟེང། འདིར་རྡོར་སེམས་བསྒོམ་བཟླས་བྱ་བ་ནི། རྟོགས་པ་སྐྱེ་བ་ལ་ལས་སྒྲིབ་སྦྱངས་དགོས་པ་
དཔེར་ན། ཐོགས་མེད་ཀྱིས་བྱམས་པ།    ༈    ཞེས་པ་ནི་སྲོག་ཤིང་ལྟ་བུ། སྒྲུབ་ཁང་པས། བྱང་ཆུབ་ཀྱི་སེམས་ཁོ་ཡང་མི་རྟག་པ་རེད་
ང་ཡང་མི་རྟག་པ་ཡིན་པས། ང་གཉིས་ལ་སྐྱེ་རེས་ཤིག་ཡོང་གི་རེད། གསུངས་པ་ལྟར། དམ་ཚིག་ཉམས་ཆགས་ཡོད་ན་རྟོགས་པ་སྐྱེ་མི་ཐུབ། དེ་སྦྱོང་བ་ལ་རྡོར་སེམས་བསྒོམ་
བཟླས་དང། དམ་ཚིག་རྡོ་རྗེའི་བཟླས་པ་གཉིས་སྟོབས་ཆེ། དེ་ལྟར་སྦྱང་ན་འགའ་ཞིག་རྩ་བ་ནས་རྣམ་སྨིན་མྱོང་མི་དགོས་པར་དག་པ་དང། འགའ་ཤིག་རྨི་ལམ་ངན་པ་དང་

[260A]༄༅། །བརྒྱད་བཀག་ཙམ་གྱིས་བྱང་བ་སོགས། སོ་ཐར་གྱི་ཉེས་བྱས་རྣམས་ཀྱང་ཆོས་དཀོན་མཆོག་ལ་བསྟེན་པའི་ཉེས་པ་སྟེ། ཆོས་དཀོན་མཆོག་དངོས་སོ་ཐར་གྱི་སྡོམ་པ་དང་
འགལ་བས་སོ། །རྟེན་གྱི་སྟོབས་འདི། བསྒྱེལ་ས་ནས་ལངས་པ་ཞེས་པ་ལྟར། བོད་ཀྱི་གཞིས་ཁ་ཟིན་པ་ཚོས་ཧར་ལོག་བཞིན་དུ་ཟིན་པ་དང། སྦག་པ་ཚོས་ཕམ་བཞིན་དུ་སྦག་བརྒྱབ་
པ་ཚོས། ང་བསྒྱེལ་ས་ནས་ལངས་ཐུབ་པའི་རེ་བ་ཡོད། ཞེས་ཟེར་བ་ལྟར།    ༈   
པ་དང། ཡང། ཐེག་ཆེན་ཉིད་ལའང། ཐུན་མོང་བ་རྒྱུ་སྐྱབས་ལ་སྐྱབས་སུ་འགྲོ་ཚུལ་དང། ཐུན་མོང་མ་ཡིན་པ་འབྲས་སྐྱབས་ལ་སྐྱབས་སུ་འགྲོ་ཚུལ་གཉིས། རྒྱུ་འབྲས་ལ་
སྐྱབས་འགྲོ་བྱེད་ཚུལ་གཉིས་མཉམ་དུ་བསམ་པ་ལ་སྐྱོན་མེད་པ། དཔེར་ན། དཔོན་པོ་ཆེན་པོ་ཞིག་བྱེད་པ་ལ། དེ་ཡོང་བའི་ཡོན་ཏན་ལ་བསླབ་པ་དང། དཔོན་གཞན་ལ་རེ་ལྟོས་
འཆའ་བ་གཉིས་ཀ་དགོས་པ་བཞིན་ནོ། །སྐྱབས་འགྲོའི་ཐད་འདིར། ཐེག་ཆེན་རྒྱུ་སྐྱབས་ལ་སྐྱབས་སུ་འགྲོ་ཚུལ། ཀུན་སློང་བཅོས་ཚུལ། ད་ལྟ་ཕན་ཆད་རང་ཉིད་འཁོར་བ་འདིར་

[260B] ང་ནང་བཞིན་མ་རྒན་སེམས་ཅན་འདི་རྣམས་ཀྱང་སྡུག་བསྔལ་གྱིས་མནར་བ་ཤ་སྟག་ལས་མི་འདུག་དེ་ལས་སྐྱོབ་པའི་ནུས་པ་མདུན་ན་བཞུགས་
པའི་བླ་མ་དཀོན་མཆོག་འདི་ཁོ་ན་ལ་ཡོད་པར་འདུག་པས་དེས་ན། སྐྱབས་ཡུལ་གསལ་འདེབས་སྐབས། བདེ་མཆོག་དང། དེའི་སྤྱི་བོར་བླ་མ་གསལ་བ་སོགས་ཡོད་ཀྱང། འདིར་
ཕྱག་བཞེས་བླ་མཆོད་ཚོགས་ཞིང་གི་སེངྒེའི་ཁྲི་ཡན་ཆད་བྱེད་པ་དྭགས་པོའི་གསུང་རྒྱུན། མིད་ལས། ཕྱི་ནང་གསང་བའི་སྐྱབས་འགྲོ་གསུངས་ཚུལ། དེ་ཡང་རྩ་རླུང་ཐིག་ལེ་ལ་གནད་
དུ་བསྣུན་པས་སྐྱབས་རྒྱུ་ཡོད་སྟབས་གསང་བའི་སྐྱབས་འགྲོར་གསུངས། གཡས་སུ་ཕོ་རིགས། གཡོན་དུ་མོ་རིགས། མདུན་དུ་དགྲ་འབྲེ་བྱུར་གསུམ་མཐའ་བསྐོར་དུ་འགྲོ་བ་རྣམས་
ཉམས་ཐག་པ། དགྲས་ཀྱང་སྙིང་རྗེ་པ་ལྟ་བུ་བསམ་ན། སྙིང་
རྗེ་མྱུར་དུ་སྐྱེ་བའི་རྟེན་འབྲེལ་ཡོད། དེ་ནས་རང་གིས་བྱས་ཤིང་བསགས་པའི་སྡིག་པ་རྣམས་གྲངས་འདྲེན། ཀུན་སློང་ནི་
ཨ་ཙི་ད་ལྟ་ང་དལ་འབྱོར་གྱི་མི་ལུས་ཐོབ། སངས་རྒྱས་ཀྱི་བསྟན་པ་དང་མཇལ། སྐབས་འདིར་ཡང། འདི་ལྟ་བུའི་སྡིག་པ་དེ་འདྲ་ཡོད་ན། སྐྱེ་བ་སྔ་མ་ཕན་ཆད་ལ་མང་པོ་ཞིག་

[261A]༄༅། །བསགས་ཟིན་པ་ཐག་ཆོད། ད་ལྟ་རང་ཉིད་ཀྱིས། ཉན་ན་ཚིག་མི་ཟིན། སྡིག་པ་ལ་ངང་ངང་ཤུགས་ཀྱིས་འཇུག་ཅིང་འགྲོ་བ་འདི་ལ་བལྟ་ནའང་སྔར་སྡིག་པ་ཤིན་ཏུ་མང་བ་
དེ་རིང་རང་ཡང་སྡིག་པ་འདི་དང་འདི་བསགས། ད་ལྟའི་བྱེད་སྤྱོད་འདི་ལ་བརྟགས་ན་སྔར་བསགས་པའི་སྡིག་པ་བཤགས་མི་ཐུབ་པ་ནི། ང་རང་གི་ཁ་སྟབས་འདིས་ཤེས། སྡིག་པ་ནི་
རེ་རེས་ཀྱང་ངན་སོང་མུ་མཐའ་མེད་པར་འཕེན་པ། ད་ནི་གང་ལ་ཐུག་ཀྱང་འཁོར་བ་འདི་ལས་ཐར་བའི་ཐབས་ཤིག་མ་བྱེད་པའི་ཐབས་རང་མི་འདུག་ཐབས་ཤིག་བྱེད་དགོས་པར་འདུག་
དེས་ན་ད་རེས་དལ་རྟེན་འཐོབ། དགེ་སྡིག་ངོ་ཤེས་པ་སོགས། ཕུན་སུམ་ཚོགས་པའི་སྐབས་འདིར་འཁོར་བ་ལས་ཐར་པའི་ཐབས་ཤིག་བྱའོ། །སེམས་ཅན་གཞན་འདི་རྣམས་ནི་
ང་ལས་ཀྱང་ཐབས་སྡུག་པ། བླང་དོར་ངོ་མི་ཤེས། དེ་ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་དཀོན་མཆོག་འདི་རྣམས་ལ་ཡོད། བླ་མ་དཀོན་མཆོག་ཁྱེད་རྣམས་ནི། སེམས་
ཅན་གྱི་དོན་དུ་བདག་པས་གཞན་གཅེས་པར་བཟུང་སྟེ་སྤྱོད་པ་རྒྱ་ཆེན་པོར་བསླབ། མཐར་རྫོགས་པའི་བྱང་ཆུབ་འཐོབ་ཅིང། གཞན་དོན་སྒྲུབ་པའི་ཡོན་ཏན་མཐའ་དག་སྔོན་ནས་སྒྲུབ་ཟིན་

[261B] ད་ནི་བླ་མ་དཀོན་མཆོག་འདི་རྣམས་ལ་སྐྱབས་འགྲོ་བྱའོ། །འདི་རྣམས་ལ་ལམ་ལ་བསླབ་ཅིང། སངས་རྒྱས་ཐོབ་པར་
བྱའོ་སྙམ་དུ་བསམ། དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཞེས་དཔའ་བོ་ནི། དཔའ་བོ་ཉེར་བཞི་མ་རྒྱུད་བདེ་མཆོག་གི་དགེ་འདུན། དཔའ་
མོ་ནི། དཔའ་མོ་ཉེར་བཞི། དབང་ལྷ་མོ་ནི། དམ་ཚིག་འཁོར་ལོ་དང། སྒོ་མཚམས་མ་བརྒྱད། བྱང་ཆུབ་སེམས་དཔའ་ནི། ཐེག་ཆེན་ཐུན་མོང་བའི་དགེ་འདུན།    ༈   
བཀའ་དྲིན་དྲན་ཚེ། འདས་པའི་རྒྱུ་མཚན། ད་ལྟ་བའི་རྒྱུ་མཚན། མ་འོངས་པའི་རྒྱུ་མཚན་གསུམ་གྱིས་བསམས་པ་དང། དེ་དྲན་པའི་ཤུགས་ཇི་ཙམ་ཆེ་བ་ཙམ་གྱིས་རིམ་བཞིན་
དྲིན་བཟོ། བྱམས་པ། སྙིང་རྗེ། སེམས་བསྐྱེད་སོགས་ཀྱང་སྟོབས་ཆེ་བ། དེས་སངས་རྒྱས་ཀྱི་གོ་འཕང་ཡང་འཐོབ་པ་མྱུར་བས། སྤྱོད་འཇུག་ལས། བློ་སྦྱོང་ལ་གསང་བའི་དམ་པ་
སྤྱད་པར་བྱ། །ཞེས་གསུངས་པའང་དེ་ཡིན། བུ་གདུག་པ་འགའ་ཞིག་གིས། མ་ལ་ཉེས་བརྡུངས་སོགས་བཏང་བ་མ་ཡིན་པར་མ་ཤེས་པ་མ་ཡིན་ཀྱང། དྲིན་མ་དྲན་པས་བྱས་པ་རེད་

[262A]༄༅། །དཔེ་འདི། བཤེས་གཉེན་བསྟེན་ཚུལ་ཐད། ཡོན་ཏན་མཐོང་བའི་དད་པ་ཡོད་ཀྱང། བཀའ་དྲིན་དྲན་པའི་གུས་པ་མེད་ན་མི་འགྲིག་པའི་དཔེར་ཡང་གསུངས།    ༈   
སྤྱི་བོར་མཐོ་གང་གི་ཚད་ཙམ་མམ། རེག་ལ་མ་འབྱར་བའི་ཚུལ་དུ་རྡོར་སེམས། པདྨ་འདབ་མ་སྟོང་ལྡན་ནམ། བརྒྱད་ལྡན་གང་བདེ། དོན་གཉིས་བྱས་པའི་རྒྱལ་བ་སྲས་བཅས་
མཉེས་པ། ཞེས་པ་ཟང་ཟིང་གི་མཉེས་པ་ཙམ་མ་ཡིན་པར། སྒྲུབ་པའི་མཆོད་པས་མཉེས་པ་ལ་བྱེད། འདིར་རྡོར་སེམས་བྲིས་ཆ་ལ་ན་བཟའ་མདོག་སྣ་ཚོགས་ཡོད་ཀྱང་ན་བཟའ་
སོགས་ཀྱང་དཀར་པོ་བྱེད་པ་སྡིག་པ་དག་པ་ལ་སྟོབས་ཆེ་བའི་རྟེན་འབྲེལ་ཡོད། འདིར་རིན་པོ་ཆེ་དང་རུས་པའི་རྒྱན་གཉིས་ཀ་བྱེད་པ་ནི། དབུ་རྒྱན་ཉིས་བརྩེགས་སོགས་མི་བདེ་བས་
རུས་པའི་དབུ་རྒྱན་ལ་རིན་པོ་ཆེའི་ཕྲ་བཏབ་པ་ལྟ་བུ་ར་མ་ལུག་བྱ། རྡོར་སེམས་ཧ་ཅང་ཆེ་ན། དམིགས་པ་མི་བདེ་བས་ཁྲུ་གང་ཙམ་བྱ། ཡབ་ཡུམ་གཉིས་ཀའི་ཐུགས་ཀ་སོ་སོར་
སྔགས་ཕྲེང་བཀོད་ཐུབ་ན། དེ་མིན་ཡབ་རྐྱང་པར་བཀོད་ནའང་འགྲིག་ཟིན་བྲིས་སུ་རྡོར་སེམས་དུང་གི་མདོག་ཟླ་གདན་ཤེལ། སྔགས་ཕྲེང་དངུལ་ལྟ་བུར་བསམ་ཞེས་པ། རྡོར་

[262B] ཟླ་གདན་དུང། སྔགས་ཕྲེང་མུ་ཏིག་ལྟ་བུར་བསམས་ན་ཅུང་ཟད་འཆར་བདེ་བ་ཡོད་ཀྱང་གང་བདེ། རྩ་ལྟུང་བྱུང་ན་སྐད་ཅིག་མའི་གྲངས་དང་མཉམ་པའི་དམྱལ་
བར་སྐྱེ། ད་ལྟ་སྡིག་པ་ལ་མི་འཛེམས་པ་ནི་ལས་འབྲས་ལ་ཡིད་ཆེས་མེད་པས་ལན། ཕར་ཕྱིན་ཐེག་པ་སོགས་ཀྱི་སྐབས་སྡིག་པ་བཤགས་སྟོབས་མི་ཆེ་བ་མ་ཡིན་ཡང། འདིར་རང་
ལྷར་བསྐྱེད་པ་སོགས་ཀྱིས་སྡིག་ལྟུང་ལ་ཆེས་གནོད་ཚབས་ཆེ་བ་ཡོད། སྙིང་ཁའི་ཧཱུཾ་ཡིག་གི་ཐིག་ལེའི་ནང་བསྒྲུབ་བྱ་གསལ་གདབ། གལ་ཏེ་མ་ཤོང་ན་མིང་ཡིག་དང་པོ་ཐིག་ལེས་
བརྒྱན་པ་བསམས་ཀྱང་འཐུས། དམ་སེལ་ཅན་དང། གྲིབ་ཅན་ལྟ་བུ་ཡིན་ན། རང་གི་མདུན་དུ་བསམས། རྡོར་སེམས་ཐུགས་ཀའི་སྔགས་ཕྲེང་ལས་འོད་ཟེར་འཕྲོ་བ་བསྡུས་པ་རྒྱལ་
བ་སྲས་བཅས་ཀྱི་བྱིན་རླབས་བསྡུས་པས། སྔགས་ཕྲེང་རྣམས་ཟིལ་པ་ཁྲོམ་མེ་བ། བླ་མ་རྡོར་སེམས་གཟི་བརྗིད་ཆེ་རུ་སོང། མཐུ་སྟོབས་ཆེ་རུ་སོང་སྟེ། སྡིག་ལྟུང་སྦྱོང་བ་ལ་
དཔའ་བའི་ཚུལ་གྱིས་བཞུགས་པར་མོས། སྤྱིར་སངས་རྒྱས་ལ་མཐུ་དང་གཟི་བརྗིད་ཆེ་རུ་སོང་བ་སོགས་འཕེལ་འགྲིབ་མེད་རུང། འདིར་དེ་ལྟར་བསམས་པ་ལ་རྟེན་འབྲེལ་གྱི་གནད་

[263A]༄༅། །ཡོད་པས་དེ་ལྟར་རུང། སྔགས་ཕྲེང་ཡབ་རྐྱང་པར་བཀོད་ན། སྔགས་ཕྲེང་ལས་བདུད་རྩི་བབས་པ་ཡབ་ཀྱི་སྐུ་གང་ཡབ་ཀྱི་གསང་གནས་ནས་ཡུམ་གྱི་གསང་གནས་བརྒྱུད་
ཡུམ་གྱི་སྐུའང་གང། དངུལ་ཆུས་ཤོག་བུ་ཕུག་པ་ལྟར་སྦྱོར་མཚམས་ནས་ཐལ་བྱུང་དུ་པད་ཟླའི་གདན་ཕུག་སྟེ་རང་གི་སྤྱི་བོ་ནས་རི་གཟར་གྱི་འབབ་ཆུ་ལྟར། ཡས་འདེད་སོགས་ཀྱི་སྐབས་
རང་ལུས་ནས་སྡིག་ལྟུང་རྣམས་ཐོན་པའི་ཚེ། གླུད་དང་གཏོར་མ་སོགས་གཤིན་རྗེ་སོགས་གང་ལ་དགའ་བའི་དངོས་པོར་གྱུར་ཏེ་ཁར་སོང་བར་མོས། ཡིག་བརྒྱ་འདིས། རྩ་ལྟུང་
སོགས་སྡིག་པ་དག་ཀྱང། སྡོམ་པ་གསོ་བ་མེད། བདུད་རྩི་འབེབས་པའི་ཚེ་ནད་པ་ཡིན་ན་རང་གི་ཁམས་དང་མཐུན་པ། རླུང་ནད་ཅན་ལ་བདུད་རྩི་སྣུམ་ཅན། ཚ་བའི་ནད་ལ་
བསིལ་བ། གྲང་ནད་ཅན་ལ་ཚ་བ་སོགས།    ༈    བསྙེན་པའི་བཟླས་པ་སོགས་དང་འདྲ་བར། སྐབས་རེར་བླ་མ་རྡོར་སེམས་ལ་
དམིགས་པ་གཏད་པ་དང། སྐབས་རེ་དེའི་ཐུགས་ཀའི་སྔགས་ཕྲེང་ལ་དམིགས་པ་དང། སྐབས་རེ་རང་དོན་གྱི་དམིགས་པ་བྱ་བ། སྐབས་རེ་གཞན་དོན་གྱི་དམིགས་པ་བྱ་བ་སོགས་

[263B] ང་ཚོས་སྡིག་ལྟུང་ཡང་ཤིན་ཏུ་མང་བ་ཞིག་བསགས་པ་རེད་དེ། དགེ་བའམ་བཤགས་པས་འདག་པའང་ཤིན་ཏུ་སྟོབས་ཆེ། འབྲོམ་སྟོན་པས། དེའི་དཔེར་
རྫ་མཁན་གྱིས་ཉིན་རེ་བཞིན་རྫ་བཟོས་ནས་ཁང་པ་ཁེངས་པའི་ཤིན་ཏུ་མང་བ་ཞིག་བཟོས་ཏེ། ཉིན་གཅིག་རྫ་མཁན་ཁྲོས་ན་དབྱུག་པས་ཡུད་ཙམ་ཞིག་ལ་བཅག་ནས་མེད་པར་བྱེད་པ་
དང་འདྲ། རྡོར་སེམས་ཡབ་ཡུམ་སྙོམས་འཇུག་གིས་བྱང་སེམས་དཀར་དམར་གྱི་ངོ་བོར་ཞུ་ནས། རང་གི་ཕྲ་བའི་སྒོ་གསུམ་ལ་ཐིམ་པར་མོས། དེ་ཡང་ཕྱིས་སངས་རྒྱས་པའི་ཚེ་
རགས་པའི་སྒོ་གསུམ་འོད་གསལ་དུ་དག་ནས་ཕྲ་བའི་སྒོ་གསུམ་དེ་རྒྱལ་བའི་སྐུ་འགྲུབ་པས་སོ། །འདིར་སྡིག་པ་དག་གོ་ཞེས་གསུངས་བ་མོས་པ་ནི། དབང་གི་དག་པ་དང་འདྲ་བར་བག་
ཆགས་ཁྱད་པར་ཅན་འཇོག་བཤད་པ་གཉིས་པ། བཤད་པ་གསུམ་པ། བདེ་ཟིན་་བ་་བར་ཟིན།    ༈    བསྐྱར་བཤད་སྐབས་
འབར་བའི་ཕྱག་རྒྱ་དཔྲལ་བར་གཡོན་བསྐོར་གསུམ། གཡས་བསྐོར་གསུམ། ཡང་གཡོན་བསྐོར་གསུམ་བྱ་བའམ། བསྡུ་ན། གཡོན་བསྐོར་གསུམ། གཡས་བསྐོར་གཅིག་བྱས་

[264A]༄༅། །ཀྱང་འགྲིག་ཡུལ་ཕྱོགས་རྒྱ་ཆེན་པོ་སྐྱོང་བ་ལ་ཕྱོགས་སྐྱོང། ཞིང་ཆེན་ལྟ་བུ་སྐྱོང་བ་ལ་ཞིང་སྐྱོང། ཡུལ་ལྗོངས་ཁག་སྐྱོང་བའི་ཡུལ་ལྷ། གནས་གཞི་བསྲུང་བའི་
གཞི་བདག་བདག་མེད་པའི་སྟོང་པ་དྲན་ནས་འོད་གསལ་དུ་བཅུག་དེའི་ཚེ་ཕྱོགས་སྐྱོང་ཚོ་ཡང་ཉོན་མོངས་དག་སྟེ་འོད་གསལ་ལ་མཉམ་པར་བཞག་ཅིང། བདེ་མཆོག་གི་སྐུར་
བསྐྱེད་ཚེ། དེ་ཚོས་ཀྱང་སྒྱུ་ལུས་འཐོབ་ནས་འབྲས་དུས་ཀྱི་བདེ་མཆོག་དངོས་སུ་གྱུར་བར་མོས། དེ་ལྟར་བསམ་པ་སྒྱུ་ལུས་དང་འོད་གསལ་ཀྱི་སྨིན་བྱེད་དུ་འགྲོ། མཐེ་བོང་ནང་
དུ་བཅུག་པ་རྡོ་རྗེ་ཐལ་མོ། རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱས་གཏོར་སྣོད་བཟུང་བར་མོས་པའམ་དངོས་སུ་བཟུང་སྟེ། འདིར་འབུལ་སྔགས་གཉིས་བྱེད་པ་བདེ་སྟོང་མཚོན་བྱེད་
ཕྱོགས་སྐྱོང་རྣམས་ཕྱོགས་སུ་བཀོད་ཀྱང་མགྲོན་ཚན་བཅུ་གཅིག་ཕྱོགས་བགོས་བྱེད་ན་བདེ།    ༈    སེམས་ཅན་ས་གཞི་གང་བ་སྟེ་
གནམ་ས་ཁ་འགྲིགས་པ་ལྟ་བུ་དགོས། རང་གིས་རྒྱུ་འབྲས་གཉིས་ཀའི་སྐྱབས་འགྲོ་བྱ་ཞིང། སེམས་ཅན་རྣམས་རྒྱུ་སྐྱབས་ལ་སྐྱབས་སུ་འགྲོ་བར་མོས། རྡོར་སེམས་ཀྱི་རྒྱན་མུ་ཏིག་

[264B] ལམ་རིམ་སྐབས་ལྟུང་བཤགས་ལྷ་སོ་ལྔ། གླང་པོ་ཆེས་བཏེགས་པའི་ཁྲི་མུ་ཏིག་གིས་བརྒྱན་པ་དང་འདྲ། ཀུན་
སློང་ཐད། སྡིག་པའི་ཉེས་དམིགས། ལས་ངེས་པ་སོགས་དྲན་ཞིང། འབྲས་བུ་བཞི་འབྱིན་ཚུལ། མདོར་ན་སྡིག་པ་བསགས་པ་དེ་ལ་འཇིགས་སྐྲག་ཅིག་ངེས་པར་སྐྱེ་ཐུབ་པ་དགོས་
   ༈    སྤྱིར་བདུད་རྩི་འབེབས་སྦྱང་ལ། ཆུ་ཁེབས་ཀྱི་ཐག་པ་ལ་ཆུ་འཁྲིལ་བ་ལྟ་བུ། བྲག་ཐོག་
ནས་ཆུ་འབབ་པ་ལྟ་བུ། ཆར་འབབ་པ་ལྟ་བུ་དང་གསུམ་ཡོད་ཀྱང། འདིར་སྟོབས་ཆེ་བའི་ཆེད་གཉིས་པ་བྱ། རྡོར་སེམས་ཡབ་ཡུམ་སྙོམས་པར་འཇུག་པས་ཐུགས་རྒྱུད་ལ་བདེ་
བ་ཆེན་པོ་འཁྲུངས་དེའི་རྐྱེན་གྱིས་ཐུགས་ཀའི་ཧཱུཾ་ལས་བདུད་རྩི་རྒྱུན་བབས། ཕྱིན་ཆད་མི་བྱེད་པའི་སྡོམ་སེམས་བསྟེན་པའི་ཐད། རབ་གཏན་དུ་མི་བྱེད་སྙམ་པ། འབྲིང་ཚེ་འདི། ཐ་
མའང་དེ་རིང་ཆུ་ཚོད་འདི་ཚུན་ཆད་སྤོང་སྙམ་པ་བྱ་དགོས། གཞན་སླར་ཡང་རྒྱལ་བ་སྲས་བཅས་ལ་རྫུན་སྨྲས་པའི་ཉེས་པ་འབྱུང་བས་དེ་ལྟར་བྱ་དགོས། ཞེས་གསུངས་སྲོལ་ལྟར་རྗེ་

[265A]༄༅། །ཕ་བོང་ཁས་ཀྱང་གསུངས། ཕུར་ལྕོག་སོགས་ཀྱིས། རྫུན་སྨྲ་བའི་ཉེས་པ་མི་འབྱུང་སྟེ། མ་ནུས་པ་ལ་ཉེས་པ་མེད། དཔེར་ན། རང་རེས་སེམས་ཅན་རྣམས་འཁོར་
བ་ལས་སྒྲོལ་བར་དམ་བཅས་ཀྱང་དེ་ལྟར་མ་ནུས་པ་དང། རང་རེ་མ་ཟད་སངས་རྒྱས་ཚོས་ཀྱང་སྒྲོལ་མ་ནུས་པ་ལ་ཉེས་པ་མེད་པ་དང། ནག་ཚོས་ཇོ་བོ་རྒྱ་གར་དུ་ཕར་གདན་འདྲེན་
མ་ནུས་པ་ལ་ཉེས་པ་མེད་པ་ལྟར་ཡིན།    ༈    དག་པ་གསུམ་གྱི་དབུ་ནས། ཐ་ན་བྱིས་པ་ཚུན་གྱིས་ང་འགྲོ། ང་སྡོད་སོགས་བསྙོན་མེད་དུ་སྣང་
བའི་ང་དེ་ཡོད་རྒྱུའི་བདག་གམ་ང་ཡིན། འཇུག་པར། ཕུང་པོ་ལྔ་དང་དེ་འཛིན་མ་གྲུབ་ཕྱིར། །ངས་ལྷ་བསྒོམ་ཞེས་སྒོམ་པ་པོའི་ང། གདགས་གཞི་ཕུང་པོ་ལྷ་བསྒོམ་པའི་བྱ་བ་
ལ་ཞུགས་པ་ཞིག་དང། དེ་ལ་འདོགས་བྱེད་ཀྱི་རྣམ་རྟོག་གིས་ལྷ་བསྒོམ་ཞེས་བཏགས་ཙམ་གྱི་རྟེན་འབྲེལ་གཉིས་ཕྲད་ཙམ་ལ་བརྟེན་ནས་སྒོམ་པ་པོ་ཞིག་གྲུབ་པ་ཙམ་ཡིན། དེ་ལྟ་མ་
ཡིན་པར་དེ་འདྲེའི་ང་རང་ངོས་ནས་གྲུབ་པ་ཞིག་ཡོད་ན། དེ་འདྲའི་བྱ་བ་དེ་བཏང་བའི་ཚེ་ཡང་ལྷ་བསྒོམ་པ་ཡོད་དགོས་ན་དེའང་མི་འཐད་པ། དེ་ལྟར་དགག་རྒྱུའི་ང་ཞིག་དང། མི་

[265B] ད་ལྟ་རང་རེ་ལ་འདྲེས་ནས་སྣང་བས། ངའི་སྣང་བ་དེ་ཡང་དགག་དགོས། དཔེར་ན། ཆུ་དང་འོ་མ་འདྲེས་པའི་དབྱེ་བ་འབྱེད་མ་
ཐུབ་ཚེ། ཆུ་དེ་བཤོ་དགོས་ཚེ། འོ་མ་དེ་ཡང་ཆབས་གཅིག་བཤོ་བ་ལས་འོས་མེད་པ་ལྟར་ཡིན། འཁོར་འདས་ཀུན་གྱི་འབྱུང་གནས་ནི་སེམས་ཏེ། འཇུག་པར། སེམས་ཉིད་ཀྱིས་
ནི་སེམས་ཅན་འཇིག་རྟེན་དང། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། །ཅེས་པ་ལྟར། འཁོར་འདས་ཀྱི་འབྱུང་གནས་དུ་གྱུར་པའམ། འཁོར་འདས་ཀུན་གྱི་རྒྱུ་ཡིན་པ་དེ་
རྒྱུ་ཡིན་པར་བདེན་ཞེན་གྱིས་ཇི་ལྟར་བརྟགས་པའི་བརྟག་བྱའམ་བདེན་པས་རང་བཞིན་གྱིས་སྟོང་བའི་ཆོས་ཀྱི་བདག་མེད་དང། ཀུན་སྤྱོད་ལས། ཧེ་ནི་རྒྱུ་སོགས་སྟོང་པ་ཡིན། ཞེས་
པའི་སོགས་སྒྲས། ངོ་བོ་དང། འབྲས་བུ་སོགས་ཆོས་དང་གང་ཟག་གཉིས་ཀྱི་ནང་གི་ཆོས་ཁམས་མཐའ་དག་བསྡུ། ཀུན་སྤྱོད་ལས། རུ་ནི་བཀོད་དང་བྲལ་བ་སྟེ། ཞེས་པ་རྣམ་
རྟོག་གི་དྲ་བས་བཀོད་པ་ནི། དང་པོར་ང་ཞེས་བདག་ལ་ཞེན་གྱུར་ཅིང། །བདག་གི་འདི་  ྾    ྾  ལྟར། འདིར་རྣམ་རྟོག་ལ་དྲ་བ་ཞེས་པ། ཉོན་མོངས་སྤྱི་དང། འཇིག་རྟེན་དབང་

[266A]༄༅། །ཕྱུག་སྲིད་པའི་དྲ་བ་འཇོམས་པ་པོ། །ཞེས་པ་ལྟར་དང། དེའི་དོན། འདོད་སྲེད་ཞགས་པས་འཁོར་བའི་བཙོན་རྭར་བཅིངས། །ཞེས་པ་ལྟར་དབང་ཆོག་སྐབས་འདོད་
ཆགས་ལ་སྦྱར་བ་ཡིན་ཡང། འདི་དང་དོན་ཕལ་ཆེར་འདྲ། དྲ་བས་བཀོད་ཅེས་པའི་བཀོད་པ་ཡང། རྣམ་རྟོག་གི་རི་མོ་མེད་བཞིན་དུ་ཡོད་པར་བཀོད་པའམ། དེར་སྒྲོ་བཏགས་པ་
ཀ་ནི། ཡུལ་སྟོང་ཉིད་དང་དེ་ཡུལ་ཅན་སྟོང་ཉིད་རྟོགས་པའི་བློ་གཉིས་གནས་ཚུལ་དང། སྣང་ཚུལ་མཐུན་པའམ། ཡང་ན། ཡུལ་དང་ཡུལ་ཅན་དེ་གཉིས་བདེན་པར་མེད་མཉམ་
དུ་མཐུན་པ། ཤྲི་ནི། ཡུལ་སྤྲོས་བྲལ་དེ་དང། ཡུལ་ཅན་ཡེ་ཤེས་གནས་ཚུལ་དང་སྣང་ཚུལ་མཐུན་པ་མ་ཟད། རོ་གཅིག་ཏུ་འདྲེས་པ་ལ་བྱེད་པ་ཡིན། དེ་ལ་ཡུལ་དེ་རྟག་
པ་དང། ཡུལ་ཅན་དངོས་ཡིན་པས་གཅིག་ཡིན་ཚུལ་མེད་ཀྱང། འདིའི་དོན། བློ་དེ་མེད་དགག་གི་རྣམ་པ་ཅན་དུ་སོང་བ་སྟེ། ཆུ་དང་འོ་མ་ལྟ་བུར་འདྲེས་པའི་དོན་ཡིན། སྟོང་
ཉིད་སྙིང་རྗེའི་སྙིང་པོ་ཅན་གྱི་སྙིང་རྗེ་ཤུགས་དྲག་བསྐྱེད། ཅེས་པའི་ཐད། མདོ་ལུགས་ལ་སྟོང་ཉིད་དང། སྙིང་རྗེ་ཞེས་པ་ཐེག་ཆེན་གྱི་ལམ་གྱི་སྙིང་པོ་སྟེ། འོ་མ་བསྲུབས་པའི་སྙིང་

[266B] སྙིང་རྗེ་དེ་མེད་ན་ཐེག་ཆེན་པར་མི་འགྱུར་བ། སྔགས་ལུགས་ལ། སྟོང་ཉིད་ཀྱི་དོན་འདྲ་ལ། སྙིང་རྗེའི་
སྐད་དོད་ཀ་རུ་ཎ་ཞེས་པ་ཀམ་འདོད་པའམ་བདེ་བ་དང་རུཎ་འགོག་པ་ལ་འཇུག་པས། བདེ་འགོག་སྟེ། བདེ་བ་ཆེན་པོའི་ཡེ་ཤེས་ལ་བྱེད།    ༈   
ལིའི་གདངས་སུ་ཤར་ཏེ་ཨ་ལི་ཀ་ལིའི་རང་སྒྲ་དཔག་ཏུ་མེད་པ་སྒྲོག་པར་མོས། ཞེས་པའི་ཐད། འདི་ཐམས་ཅད་ངེས་དོན་ཨ་ལིར་མོས་ནས་རང་སྒྲ་སྒྲོག་པའི་དོན་ཡིན། དེ་
ཡང་ཆོས་ཐམས་ཅད་ལ་ཐབས་ཤེས་ཀྱི་རྒྱས་འདེབས་པ། སྤྱིར་བརྟན་པ་སྣོད་ཐབས་དང། གཡོ་བ་བཅུད་ཤེས་རབ། ནང་གསེས་ཉི་མ་ཐབས་དང་ཟླ་བ་ཤེས་རབ། ས་གཞི་
ཐབས་ལ། ནམ་མཁའ་ཤེས་རབ། གཡས་པ་ཐབས་ལ། གཡོན་པ་ཤེས་རབ། ཉིན་མོ་ཐབས་ལ། མཚན་མོ་ཤེས་རབ་ཡིན་པ་སོགས། སྟོང་པ་ཤེས་རབ་དང། རྟེན་འབྱུང་
ཐབས་ཀྱི་ཤེས་བྱ་ཀུན་ལ་ཁྱབ་པ་ཡིན་པས། མདོ་ལ་སྟོང་དང་རྟེན་འབྱུང། སྔགས་ལ་བདེ་སྟོང། དག་པ་གསུམ་གྱི་རྣལ་འབྱོར་ནི། རགས་པའི་སྒོ་གསུམ་གྱི་དྲི་མ་དག་ནས་

[267A]༄༅། །ཕྲ་བའི་ལུས་ངག་ཡིད་གསུམ་རྒྱལ་བའི་སྐུ་གསུང་ཐུགས་གསུམ་གྱི་ངོ་བོར་འགྱུར་བའི་དགེ་རྩ་སྨིན་བྱེད་དུ་འགྲོ། མཐུན་རྐྱེན་ཚོགས་བསགས་པའི་ཐད། སྐྱེ་བ་ཕྱི་མ་དང་
སྐྱེ་བ་སྤྲུལ་སྐུའི་ལམ་འཁྱེར། བར་དོ་དང་ལོངས་སྐུའི་ལམ་འཁྱེར། འཆི་བ་དང་ཆོས་སྐུའི་ལམ་འཁྱེར་རྣམ་པ་མཐུན་ཞིང། དེ་ལ་ཚོགས་བསགས་པ་དང། ཕྱི་མའི་སྐྱེ་བ་འཕེན་
བྱེད་ཀྱི་ལས་བསགས་པ་གཉིས་འདྲ།    ༈    བླ་མ་དུར་ཁྲོད་དུ་བསྐྱེད་པའི་ལུགས་ཤིག་ཀྱང་ཡོད། འགའ་ཞིག་གིས། དེ་གནས་དམའ་
བའི་སྐྱོན་ཡོད་པས་མི་རུང་གསུངས་པ་ཡོད། རྗེ་བླ་མ་ཙོང་ཁ་པ་ཆེན་པོས། རྒྱུད་ཀྱི་ཁུངས་དང་བཅས་པར་དེ་རུང་བར་བསྒྲུབས་ཡོད། དེ་ཡང། ཡོན་ཏན་ཆེ་སྐྱེས་ཆུང་སྐྱེས་
ཐམས་ཅད་བླ་མ་ལ་བརྟེན་ནས་སྐྱེ་དགོས་པ་དང། བོགས་འདོན་ཀུན་གྱི་མཆོག་གྱུར་པ། །བླ་མ་ཡིན་ནོ་ནཱ་རོ་པ། །མདོ་ལུགས་ལ། བླ་མ་རྣམ་པ་ཐ་མལ་པ་ལ། ངོ་བོ་སངས་
རྒྱས་སུ་བལྟ་བ་དང། སྔགས་ལུགས་ལ། དེ་གཉིས་ཀ་སངས་རྒྱས་སུ་བལྟ་བ་སྟེ། ངོ་བོ་སངས་རྒྱས་ཡིན་པས་བྱིན་རླབས་མྱུར་བ་དང། རྣམ་པ་སངས་རྒྱས་སུ་བསྒོམ་པས་བྱིན་

[267B] རང་གི་སྙིང་ཁར་པདྨའི་སྟེང་དུ། ཇི་སྲིད་འཚོའི་བར་དུ་མི་ཤིག་པའི་ཐིག་ལེ་བྱང་སེམས་དཀར་དམར་གྱི་ངོ་བོ་ཨཾ་དཀར་པོ་ཞུ་བ་ལས་བྱུང་བའི་ཟླ་
དཀྱིལ་སྟེང། ཤིན་ཏུ་ཕྲ་བའི་རླུང་སེམས་ཀྱི་ངོ་བོ་ཧཱུཾ་ཡིག་འདིར་དང་པོའི་ཡི་གེ་ཞེས་པ། རླུང་སེམས་ཕྲ་མོ་དེ་ཐོག་མ་མེད་པ་ནས་རང་ཆས་སུ་ཡོད་པས་ཡིན། དེ་སངས་རྒྱས་ཀྱི་
སྒྲུབ་གཞི་ཡིན་པས་དཔལ་མཆོག་ཡང་ན། བདེ་ཆེན་ལྷན་སྐྱེས་ཀྱི་ཡེ་ཤེས་སྐྱེ་བའི་གནས་ཡིན་པས་དཔལ་མཆོག་ལའུ་ཨི་པར་ཧཱུཾ་ཡིག་དབུས་སྔོ་ལ་མཐའ་སྐྱ་བ་ཞེས་ཡོད་པ། ཆོས་
དབྱིངས་ཡེ་ཤེས་མཚོན་པས་དབུས་སྔོ་བ་དང། སྲོག་འཛིན་རང་དབང་བའི་ཁ་དོག་དཀར་པོ་ཡིན་པས་མཐའ་སྐྱ་བར་བྱེད། སྒོ་གསུམ་དྲི་མ་རྣམས་སྦྱངས། ཞེས་པའི་འོད་
གསལ་དང། ལུས་ཤེལ་གོང་བཞིན་དུ་དག་པར་ཞེས་པས་སྒྱུ་ལུས་འགྲུབ་པའི་དགེ་རྩ་སྨིན་བྱེད། འོད་ཟེར་རེག་ཙམ་གྱིས་སྒྲིབ་པ་རྣམས་དག་སྒོ་གསུམ་དག་པར་བྱས། ཞེས་པ་
ཟུང་འཇུག་སྤྲིན་སྒྲ་ཞེས། སྤྲུལ་པའི་སྤྲིན་སྤྲོ་བ་ནི། གཞི་དུས་སུ་འཁོར་བར་སྐྱེ་བའི་ལས་རླུང་སོགས་སྤྲོ་བའི་རྟེན་དང། དེ་བཞིན་ལམ་དུས་དང་འབྲས་དུས་སུ་ཡང་སྤྲོ་བསྡུའི་

[269A]༄༅། །མཛད་པའི་སྤྲུལ་པ་སྤྲོ་བའི་གནས་ཡིན་པས། ཐོག་མ་མེད་པ་ནས་གྲུབ། ཅེས་པ་རྙིང་མ་བའི་གདོད་མའི་སངས་རྒྱས་ལྟར་མིན། སངས་རྒྱས་ཀྱི་ཐོག་མ་འདི་ཡིན་
མེད་པས། ཧེ་རུ་ཀའི་ཐོག་མ་འདི་ཡིན་མེད་པ་ལ་བྱེད། དེ་ཡང་ཡིན་ཏེ། སངས་རྒྱས་ཐམས་ཅད་ཧེ་རུ་ཀ་ཡིན། སེམས་ཅན་རྣམས་སངས་རྒྱས་ཚེ། ཕུང་པོ་ལྔ་ཀའི་ངོ་བོར་
སངས་རྒྱས་པ་ལ་བྱེད། འོ་ན་དྲག་པོ་དབང་ཕྱུག་འདུལ་ཕྱིར་ཧེ་རུ་ཀར་བཞེངས་པའི་ལོ་རྒྱུས་འབྱུང་བ་གང་ཡིན་སྙམ་ན། དེ་ནི་སྔོན་བྱུང་ངམ། ད་ལྟར་གྱི་ལོ་རྒྱུས་གཅིག་ཙམ་
ཡིན་ཞིང། དེའི་སྔོན་དུ་ཧེ་རུ་ཀ་ཡོད་པ་ལ་འགལ་བ་མེད། རླུང་སེམས་ཕྲ་མོ་དེ་རྒྱུན་མི་ཆད་པས།    ༈    ཕྱག་ཆེན་གྱི་བླ་བརྒྱུད་བཀོད་པའང་བླ་མཆོད་ཕྱག་
ཆེན་དང་འབྲེལ་ཆེ་བས་ཡིན། ཉམས་ལེན་བྱིན་རླབས་བརྒྱུད་བླ་མཆོད་ལྟར་བྱེད་ཚེ། མན་ངག་ལ་དབུས་ཀྱི་བླ་བརྒྱུད་དེ་བདེ་མཆོག་བྱེད་དགོས། དེ་བཞིན་འཇིགས་གསང་སོགས་
ལའང་སོ་སོའི་བླ་བརྒྱུད་བཀོད་པ་གཙོ་བོ་འཕོ་བ་ལྟར་བྱེད་དགོས། ལམ་རིམ་སྐབས། ཚོགས་ཞིང་ལྷ་གཅིག་ལ་ཚོགས་ཞིང་ཆ་ཚང་རེ་བསྟིམ་པ་ནི། མ་འོངས་པ་ན་དམ་པ་རིགས་

[269B] འདིར་སྐད་ཅིག་ཉིད་ལ་འཆར་བ་གང། །ཞེས་དང། སྐད་ཅིག་གིས་ནི་ཐོབ་འགྱུར་བ། །ཞེས་པ་འགྱུར་ཁྱད། འདིར་སྐད་ཅིག་ཅེས་
ལྷ་དང་དམྱལ་བའི་ཚེ་ཚད་ལ་སྦྱར་བ་དྭགས་པོ་བླ་མ་རིན་པོ་ཆེའི་གསུང་རྒྱུན་དང། ཡང། བསྐལ་ཆེན་གྲངས་མེད་གསུམ་ལ་ལྟོས་ན་སྐད་ཅིག་གི་དོན་དུ་སྦྱར་བ་ཞིག་ཀྱང་ཡོད་
བླ་མ་བསམ་འཕེལ་ནོར་བུ་དང་འདྲ་བ་ནི། བྱེད་ལས་འདྲ་བའི་དོན་ཡིན། འདུས་པར། ཁྱབ་བདག་དཔལ་ལྡན་རྡོ་རྗེ་སེམས་དཔའ་དང།།    ༈   
བ་ཚ་དམྱལ་དུ་རླུང་བསིལ་བ་ཞིག་ལགས་པ་ཡན་ཆད་བླ་མ་ལ་བསྟེན་པའི་ཕན་ཡོན་ཡིན།    ༈    ཞེས་པ་དང། ཕག་མོ་ཁ་ཅིག་ལ་ཕག་ཞལ་འབྱུང་བའི་རྒྱུ་མཚན་ནི་
ཕག་པས་གཏི་མུག་མཚོན་པ་སྲིད་པ་འཁོར་ལོ་ལྟར་དང། དེ་འཇོམས་པའི་འོད་གསལ་ཤེས་རབ་ཀྱི་བདག་ཉིད་ལྷ་སྐུར་ཤར་བའི་དབང་གི་ཡིན། གསང་འདུས་ལ། གཙོ་བོ་ལས་
གཞན་ལ་ཡུམ་མེད་ཀྱང། གསང་བ་དང་དེ་ཁོ་ན་ཉིད་ཀྱི་མཆོད་པ་ལྷ་ཐམས་ཅད་ཀྱི་རྒྱུད་ལ་སྐྱེ་བར་མོས་ཆོག་པ་ནི། ལྷ་ཐམས་ཅད་ངོ་བོ་གཅིག་པའི་གནད་ཀྱིས་ཡིན།    ༈   

[270A]༄༅། །འཚལ་བ། ཟིན་བྲིས་སུ་གསལ་བ་ལྟར་ལུགས་གཅིག་དང། ཡང། གཉིས་མེད་ཡེ་ཤེས་དེ་ལ་ཕྱག་སྟེ། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ། ཞེས་པ་དང། དོན་
དེ་ཁོང་གི་ཕྱག་གམ་ལག་ན་ཡོད་ཅེས་ཟེར་བ་ལྟར་ཡིན། ཕྱི་མཆོད་ཉེར་སྤྱོད་རོལ་མོ་སོགས་ཕྱི་བུམ་དབང་དང་འབྲེལ་བའི་མཆོད་པ། སྙིང་པོ་རྣལ་འབྱོར་མ་བཞིས་ནང་མཆོད་ཕུལ་
བ་ནང་གསང་དབང་དང་འབྲེལ་བའི་མཆོད་པ། སྙོམས་འཇུག་གིས་ལྷན་སྐྱེས་ཀྱི་བདེ་ཆེན་བསྐྱེད་པ་གསང་དབང་ཤེར་དབང་དང་འབྲེལ་བའི་མཆོད་པ། ཆོས་འབྱུང་ཕུལ་བས་སྟོང་
ཉིད་མངོན་སུམ་གཟིགས་པའི་ཡེ་ཤེས་ཐུགས་རྒྱུད་ལ་འཁྲུངས་པ་དེ་ཁོ་ན་ཉིད་ཀྱི་ཚིག་དབང་དང་འབྲེལ་བའི་མཆོད་པ་ཡིན། ཐལ་མོ་སྦྱར་བའི་ཐད། གཡས་པས་བདེ་བ་དང། གཡོན་
པས་སྟོང་ཉིད། ཐལ་མོ་སྦྱར་བས་བདེ་སྟོང་དབྱེར་མེད། ཡང་གཡས་ཀྱི་སོར་མོ་ལྔས་རྩ་བའི་རླུང་ལྔ། གཡོན་གྱི་སོར་མོ་ལྔས་ཡན་ལག་གི་རླུང་ལྔ། ཐལ་སྦྱར་གྱིས་རླུང་བཅུ་པོ་
དེ་སྙིང་ཁའི་རྩ་འཁོར་དུ་འདུ་བའི་བག་ཆགས་འཇོག་ཞལ་ཟས་མ་སྣ་ཚོགས་མདོག་ཟིན་བྲིས་སུ་གསལ་བ་འདི་ཀུན་རིག་ལྟར་ཡིན། འདི་བཞིན་བློས་མ་ལྕོགས་ན། ངེས་མེད་ཁྲ་

[270B] བླ་མེད་ལ། མཆོད་ལྷ་ཕྱག་བཞི་མ་དང། བྱ་སྤྱོད་ལ་ཕྱག་གཉིས་མ་ཤ་སྟག་ཡིན་སྟབས་ཕྱག་རྒྱ་ཡང་མི་འདྲ། རིག་མ་བཅུ་དྲུག་གི་ཐ་མའི་ཕྱག་
གི་ཆོས་འབྱུང་འདི། མཐིང་ནག་གྲུ་གསུམ་བྱེད་པའི་ལུགས་གཅིག་དང། ཕྱི་དཀར་ལ་ནང་དམར་བ་བྱེད་པའི་ལུགས་གཅིག་སྟེ་གཉིས་ཡོད།    ༈    སངས་
རྒྱས་རྣམས་སྤངས་རྟོགས་ཡོངས་སུ་རྫོགས་པས་སྔར་མེད་པའི་བདེ་སྟོང་གི་ཡེ་ཤེས་གསར་པ་སྐྱེ་རྒྱུ་མེད་ཀྱང། དེ་ལྟར་སྐྱེ་བར་མོས་པ་ལ་རྟེན་འབྲེལ་ཆེ།    ༈    སྐད་ཅིག་
མ་ཡིན་པས་གསར་པ་ཞིག་བཞག་ནའང་མི་རུང་བ་མེད། རང་གི་བདག་ཉིད་སྐད་ཅིག་མ། །ཞེས་པ་ལ་གསུངས་བཤད་ཁག་གཉིས་ཟིན་བྲིས་སུ་གསལ་ལ། ཡང་འདིར་མ་
གསུངས་ཀྱང། འཇིགས་བྱེད་སྐབས་འདིའི་ལུང་ཕར་དྲངས་ནས་གསུང་བཤད་གནང་བར། རང་ཉིད་ཀྱིས་ད་བར་འཕྲོ་བརླག་བཏང་བའི་ལུས་རྟེན་ཆུ་ཡི་ཆུ་བུར་བཞིན་དུ་འཇིག་
སླ་བ། བཤེས་སྤྲིངས་ལས། ས་དང་ལྷུན་པོ་རྒྱ་མཚོ་ཉི་མ་བདུན།།   ྾  ལྟར་སྙིང་པོ་མེད་པ་འདི་འབུལ་ནས། ཞེས་གོ་རྒྱུ་ཆེན་པོ་ཡོད། ལུས་བྲན་དུ་འབུལ་བའི་ཁུངས་

[271A]༄༅། །སཾ་བཧོ་ཊར། སྟོང་གསུམ་གྱི་ནི་རྡུལ་སྙེད་དུ། །དཔེར་ན། མི་དབུལ་པོ་གཞན་གྱིས་དུས་རྟག་ཏུ་བརྙེས་པ་ཞིག་གིས་རྒྱབ་རྟེན་དཔོན་པོ་མཐོ་པོ་བཙན་པོ་ཞིག་ལ་སྐྱབས་
བཅོལ་ན། གཞན་གྱིས་བརྙས་སྨོད་སོགས་བྱེད་མི་ནུས་པ།    ༈    ཁྱད་པར་དུ་འཕགས་པའི་བདེ་བ་ནི། ཟག་མེད་ཀྱི་བདེ་བ་ལ་བྱེད། སེམས་ཅན་ཐམས་
ཅད་སྡུག་བསྔལ་དང་བྲལ་བར་གྱུར་ཅིག་ཅེས་སེམས་ཅན་མཐའ་དག་ལ་སྡུག་བསྔལ་མེད་ཀྱང། བྲལ་རྒྱུ་རེ་ངེས་པར་ཡོད་པ། དམྱལ་བའི་རྒྱུད་ཀྱི་སྡུག་བསྔལ་ནས་བཟུང་
རྒྱུན་མཐའ་བའི་ཀུན་འབྱུང་ཕྲ་མོ་ཚུན་ཚད་བྲལ་རྒྱུ་ཞིག་ཡོད་པས་དེ་དང་བྲལ་ན་སྙམ་པ་དགོས། བཏང་སྙོམས་ཆེན་པོ་ནི། འཇིགས་བྱེད་ལྟར་གཟུང་འཛིན་གྱིས་རྣམ་རྟོག་དང་བྲལ་
བའི་སངས་རྒྱས་ཀྱི་གོ་འཕང་ལ་བྱེད། བླ་མ་རང་ལ་ཐིམ་ཚེ་སྤྱི་གཙུག་དང། སྨིན་མཚམས་གང་བདེ། སྔ་མ་གཙུག་ཏོར་དང། ཕྱི་མ་མཛོད་སྤུ་འགྲུབ་པའི་བག་ཆགས་འཇོག་
འགའ་ཞིག་གིས། བླ་མ་ཞལ་བཞུགས་ན་འོད་ཞུ་མི་བྱེད་པ་དང། མ་བཞུགས་ཚེ་འོད་ཞུ་བྱེད་པ་སོགས་ཡོད་ཀྱང། རྗེ་ཕ་བོང་ཁས། བླ་མ་ཞལ་བཞུགས་མིན་གང་ལྟར་ཡང་འོད་ཞུ་

[271B]    ༈    ་རྒྱལ་བ་སྐལ་བཟང་རྒྱ་མཚོ་དང། དེ་ཡང། ཚེ་འདི་སྣང་རྐྱེན་
ངན་བཟློག་པ་དང། ལོ་འདོད་ཀྱིས་བསྐུལ་བའི་ཞེས།    ༈    བདག་མེད་རྟོགས་པའི་ཤེས་རབ་ཀྱིས་བདག་འཛིན་སྦྱང་བ་ལྟ་བུ་
འདིར་རྣམ་པ་མཐུན་པ་དཔེར་ན། འདུལ་བྱེད་བདེ་མཆོག་གིས་གདུལ་བྱ་དབང་ཕྱུག་དང་རྣམ་པ་མཐུན་པས་བཏུལ་བ་ལྟར།    ༈   
དང་བར་དོ་འཁྱུག་ཙམ་གྲུབ་ནས་བདེ་འགྲོ་དང་ངན་འགྲོ་སོ་སོར་འགྲོ་བ་ཡོད། རྣལ་འབྱོར་པ་རྣམས་རང་གི་འཕེན་པའི་དབང་གིས་མ་ངེས་པ། རྒྱུད་ཆེན་དཀོན་མཆོག་ཡར་འཕེལ་
ཐུགས་དམ་ཟླ་བ་གཅིག་བཞུགས་ཤིང། རླུང་ཐམས་ཅད་ནང་དུ་བསྡུ་བས། དགུན་དུས་ཡིན་རུང་ས་ལ་དྲོད་སྐྱེ་མེ་ཏོག་སྐྱེ་བ་སོགས་བྱུང། སྔགས་ཟུར་རྡོ་རྗེ་འཆང་ཡང། མཉེས་
ཐང་རི་སྣ་དགོན་དུ་དགོངས་པ་རྫོགས་ཁར། ལེ་ཐོ་སོགས་གཟིགས་ནས་ཞུགས་འབུལ་གྱི་དུས་ཚོད་ཚེ་གྲངས་སོགས་བཀའ་བཀོད་དང་བཅས། ཆབ་སྤེལ་རྗེ་ཕ་བོང་ཁ་སྤྲུལ་སྐུ་ཤོག་

[272A]༄༅། །བྱས་ན་དེ་གས་འཐུས་གསུངས་ཤིང། ན་བཟའ། སྤུ་ཕྲུག་གཟན། རྒྱུད་པའི་ཆོས་གོས་བོད་ཐེར། སྣམ་སྦྱར། སྐུ་བེར། དབུ་ཞྭ་བཅས་པ་བཞེས་ནས་མྱ་ངན་
ལས་འདས། ཐུགས་དམ་བཞུགས་ནས། སྦྱིན་སྲེག་བྱ་རྒྱུར་ཉེ་ཡང། ཐུགས་དམ་མ་གྲོལ་བར་བརྟེན་ཆོག་རོགས་རྣམས་ཐུགས་ཁྲལ་བྱུང་འདུག་རུང། ཐབ་ཐིག་སོགས་བརྒྱབ་
ནས་སྦྱིན་སྲེག་བླུགས་ཆོག་ཆོག་བྱས་ནས་བཞུགས་མཚམས། ཉིན་དགུང་མ་ཟིན་ཙམ་ལ་སྔོན་གྱི་བཀའ་མངགས་ལྟར་ཐུགས་དམ་གྲོལ། ཐུགས་དམ་བདུན་ཕྲག་གཅིག་ལྷག་བཞུགས་
རུང་དབྱར་ཁ་ཡིན་པ་དང། ན་བཟའ་ཐུག་རུང་སྐུ་ཕུང་ལ་དྲི་ང་བ་སོགས་ནམ་ཡང་མ་བྱུང། འདིས་རྗེ་ཕ་བོང་ཁར། ཁོ་བོས་བདག་བསྐྱེད་འདོན་རྒྱུ་བཞག་པ་ཡིན། ཞེས་གསུངས་
དེ་ཡང་སྒྱུ་ལུས་ཐོབ་ན་བདག་བསྐྱེད་འདོན་མི་དགོས། ངག་དབེན་ཐོབ་ན་སྔགས་བགྲང་མི་དགོས་པས་ཡིན། རབ་གནས་སྐབས། སྐྱེ་བའི་ལྗོན་ཤིང་རྩད་ནས་བཅད་དོ། །
ཞེས་དང། པོ་ཏོ་བས། ང་འཆི་བ་ལ་མི་འཇིགས། །སྐྱེ་བ་ལ་འཇིགས་ཞེས་པ། ལམ་རིམ་སྐབས་སྐྱེ་བའི་སྡུག་བསྔལ་ལྔ་གསུངས། སྐྱེ་བ་སྡུག་བསྔལ་དང་ལྡན་པས་སྡུག་བསྔལ་

[272B] མདོར་ན་སྐྱེ་ཤི་བར་དོའི་འཁྲུལ་འཁོར་འདི་མ་ཆད་པར་འཁོར་བའི་སྡུག་བསྔལ་མྱོང་དགོས་ལ། འདི་ཆད་ཐུབ་ན་འཁོར་བའི་འཁོར་ལོ་འཁོར་ཐག་ཆོད་པ་རེད། ཀུན་
སློང་ཐད། སྐྱེ་ཤི་བར་དོའི་སྡུག་བསྔལ་བསམ་ཚུལ་ལམ་རིམ་ལས་བྱུང་བ་ལྟར་རྒྱས་པར་བསམ། གང་ཟག་གཅིག་གི་སྟེང་དུ་དགྲ་གཉེན་གྱི་མཐོང་ཚུལ་མི་འདྲ་བ་དང། བོད་ཀྱི་
གྲྭ་པ་རྡོག་རྡོག་རྣམས་རྫིག་པོའི་ཐ་སྙད་བྱེད་ཀྱང། རྒྱ་གར་བ་ལྟ་བུའི་མཐོང་ན་སྨྱོན་པ་ལྟ་བུར་མངོན་པ་སོགས་བལྟ་ལུགས་དང་མཐོང་ལུགས་སམ། རྟོག་པས་བཏགས་ཚུལ་གྱིས་
བྱུང་བས།    ༈    ལྕང་སྐྱས་ཞབས་ཀྱུ་ཧ་ལ་ཐིམ་པའི་ཚེ་ས་ཆུ་ལ་ཐིམ་པ་བྱས་ནས་འགོ་ཚུགས། དྭགས་པོའི་བསྐྱེད་
རིམ་དུ། སྣོད་བཅུད་བསྡུས་པ་ན་ས་འགོ་བཙུགས་པ་མི་འདྲ། མཁའ་སྣང་མེ་ཁྱེར་ལྟ་བུ། སྔགས་ཟུར་རྡོ་རྗེ་འཆང་གི་གསུང་རྒྱུན་རྩའི་མེ་སྟག་ལྷག་པས་འཁྱེར་བ་ལྟར་ཕྲ་ཆེམ་ཆེམ་
མར་མེ་ཏ་ལ་ལ་འབར་བ་ལྟ་བུ། ཞེས་ཡོད་ཀྱང། ཁང་སྟོང་ནང་ཞུ་མར་ཆེན་པོ་སྤར་བའི་མདངས་དམར་ཧང་ཧང་ལྟ་བུ། འཆི་དུས། རོ་རྐྱང་ན་རླུང་རྒྱུ་མཁན་མེད་པའི་རྐྱེན་གྱིས་

[273A]༄༅། །རྩ་མདུད་རང་གྲོལ་དུ་འགྲོ། སྟོད་སྨད་ཀྱི་ཐིག་ལེར་སྙིང་ཁར་འཐུམ་པའི་ཚེ། ཉེར་ཐོབ་ནག་ལམ་པ། ཐིག་ལེ་ཕྲན་བུས་སྲབ་ཏུ་སོང་ནས་འཆི་བ་འོད་གསལ་འཆར་
ལྟ་བའི་སྐོར་བལྟ་འདོད་ཡོད་ཚེ་ངེས་པར་བ་སོའི་ལྟ་ཁྲིད་ལ་བལྟ་དགོས་ཞེས་གསུང་རྒྱུན་ལ་ཡོད་པ་ལྟར། ཁྲིད་ཡིག་དེར་ལམ་སྒོམ་པའི་རིམ་པ་གཙོ་བོར་བྱས་ཡོད་པས་ལེགས། རྟགས་
རྣམས་བསམ་ཚེ། སྔར་འདི་སོང། ད་ལྟ་འདི་ཤར། རྗེས་སུ་འདི་ཡོང། ཞེས་སྦྱང་ན་རྗེས་སུ་བསྲེ་བ་སྐོར་དགུའི་ཉམས་ལེན་སྐབས་མི་འཁྲུགས་པའི་དགོས་པ་ཡོད། བདེ་ཟིན་
་ན་་ནཱ་ད་མི་དམིགས་པར་གྱུར་པའི་ཚེ། ཉེར་ཐོབ་འོད་གསལ་ཞེས་དགོས་པ།    ༈    སྟོང་སངས་ལ་ཅུང་ཟད་མཉམ་པར་བཞག་ནས་
ངེས་དོན་རང་བཞིན་མེད་པ་བསྒྲུབ། འདི་ཙམ་རྒྱུད་སྡེ་འོག་མ་ལའང་ཡོད་པས་སྙོམས་འཇུག་གི་བདེ་བ་དྲན་པར་བྱས། དེ་ལ་ང་རྒྱལ་འཇོག་དེ་ཡང། སྣང་བ་སྟོང་སངས་མེད་ན་
ཐ་མལ་པའི་སྣང་ཞེན་གྱི་ཁ་ཡ་མི་ཆོག་བདེན་མེད་མ་དྲན་ན་འཁོར་བའི་གཉེན་པོ་མི་འགྲོ་བདེ་བ་མེད་ན་སངས་སྔགས་ཀྱི་ཁྱད་ཆོས་མི་ཐོན། ཆོས་སྐུའི་ང་རྒྱལ་མེད་ན། ཆོས་

[273B] ནཱ་ད་དཀར་པོ་བསྐྱེད་པ་ནི། འདུས་པར། སྲོག་འཛིན་ཆེས་ཕྲ་ནོར་བུ་ནི།། ལོངས་སྐུའི་ལམ་འཁྱེར་རྫོགས་མཚམས་
བར་སྩལ། བཤད་པ་གཉིས་པ་བདག་བསྐྱེད་སྟེང་དང། གསུམ་པ་སྨོན་ལམ་གྱི་སྟེང། སྒོ་གསུམ་སྤྱོད་པ་དཔལ་ལྡན་  ྾    ྾  ནས་གཟུགས་སུ་ལྡང་བ་དང། ཞེས་པའི་བར་
དམིགས་པ་སྐྱོང་དགོས་ལ། ཕྱག་ལེན། སྔ་དྲོ་ཐུན་གཉིས། གསུང་ཆོས་ཀྱི་གོ་གཅིག་ཆོད། ཕྱི་དྲོ་གཅིག་བཅས་ཐུན་བཞིའི་བརྩིས་བསྐྱངས་དགོས། ཕྱག་ལེན་ལ་གསུང་ཆོས་
ཉིན་དགུང་ཡོལ་ནས་ཚུགས་པའང་དེ་ཡིན། སྐྱབས་མཆོག་ཉིད་ཀྱིས་སྔ་དྲོ་གཅིག་དང། ཕྱི་དྲོ་གཅིག་སྟེ་གཉིས་རེ་བསྐྱངས་པ་ཡིན་ལ། མ་མྠའང་རེ་རེ་སྤུས་དག་པོ་ཞིག་བསྐྱངས་
པ་ལེགས། དེ་བསྐྱངས་ཚེ་ཉིན་སྔ་མ་སྔ་མའི་དམིགས་རིམ་སྟེང་ཕྱི་མ་བསྣོན་པ་བཏབ་པ་ལས། སྔ་མའི་དམིགས་རིམ་བོར་ན་མི་རུང། བརྩི་བཞག་གཉིས་པ་ཐུན་གྱི་དངོས་གཞི་ལ་
ཇི་ལྟར་བྱ་བ་ལ་གཉིས་  ྾    ྾  བརྟེན་པ་ཧེ་རུ་ཀ་ཡབ་ཡུམ་གསལ་འདེབས་པའོ། །ཞེས་པའི་བར།    ༈    སེམས་དེ་འཁོར་འདས་

[274A]༄༅། །ཀྱི་རྒྱུ་ཡིན་ཚུལ་ཐད། སེམས་ཀྱི་ལས་བསགས། དེས་འཇིག་རྟེན་འགྲུབ་པ། ལས་ལས་འཇིག་རྟེན་སྣ་ཚོགས་སྐྱེས། །ཞེས་པ་ལྟར། རྒྱུ་སོགས་སྟོང་པ། ཞེས་པའི་
རྣམ་ཐར་སྒོ་གསུམ་བསྟན། དེ་ལྟ་བུའི་གནས་ལུགས་མ་རྟོགས་པའི་སེམས་ཅན་རྣམས་སྙིང་རྗེ་སྙམ་དུ་སྟོང་ཉིད་སྙིང་པོ་ཅན་བསྒོམ། སྔགས་ཕྲེང་གསུམ་པོ་དེ་རྣམས་དཀར་སྔོ་
དམར་བའི་མདོག་ཅན་ཡིན་པ་ལ་རེ་རེར་ཡང་འོད་ཟེར་སྣ་ལྔ་འཕྲོ་བ། ཧཱུཾ་ཡིག་ལས་འོད་ཟེར་སྣ་ལྔ་འཕྲོ་བའི་ཐད། ཐིག་ལེ་ནཱ་ད་ལས་འོད་ཟེར་སྔོན་པོ། ཟླ་ཚེས་ལས་དཀར་པོ་
ཧའི་མགོ་བོ་ལས་སེར་པོ། ཧའི་ལུས་ལས་དམར་པོ། ཞབས་ཀྱུ་ལས་ལྗང་ཁུ། འཇིགས་བྱེད་སྐབས། ནཱ་ད། ཐིག་ལེ། ཟླ་ཚེས། ཧ་ཡིག་ཞབས་ཀྱུ་བཅས་ལྔ་ལ་རིམ་བཞིན་
སྦྱར་བས་ཅུང་མི་འདྲ། འདིར་འགྲོ་བའི་ལུས་སྦྱངས་པ་སོགས་ཀྱི་ཐད། སེམས་ཅན་རྣམས་རང་གི་མཐའ་བསྐོར་དུ་ཡོད་པར་མོས་ན་བདེ།    ༈    འབུལ་
སྔགས་རིང་བ་དང། ཚིགས་བཅད་སོགས་ཡིན་ཚེ། མཆོད་ལྷ་རེ་རེ་བཞིན་སྤྲོ་བསྡུ་བྱེད་པ་དང། འབུལ་སྔགས་ཐུང་དུ་ལས་མེད་ཚེ། མཆོད་ལྷ་སྡེབས་གཅིག་སྤྲོ་བསྡུ་བྱ། འདིར་

[274B] འདོད་ཡོན་འབུལ་འདོད་ན་གསང་འདུས་ལས་འབྱུང་བ་ལྟར་བྱ། ཆོས་སྐུའི་ལམ་འཁྱེར་སྐབས། སྣང་བ་མ་བསྡུས་གོང་ནས་ཕྱིས་དུས་འདི་ནས་ལོངས་
སྐུའི་ངོ་བོར་ལྡང་སྙམ་པའི་འཕེན་པ་བཏང་དགོས་པ། དཔེར་ན། གཉིད་མ་ཁུག་གོང་ནས་སང་ཉིན་སྔ་དྲོ་འདི་ཙམ་ལ་ལངས་སྙམ་དུ་འདུན་པ་བཏང་བ་དང་འདྲ། བར་དོ་ལོངས་སྐུའི་
ལམ་འཁྱེར་ཐད། བར་དོ་ནི། མཛོད་ལས། དབང་པོ་ཀུན་ཚང་  ྾     ༈    བིདྱ་རཱ་ཛ། ཞེས་ཡོད་པ། རྒྱུད་སྡོམ་འབྱུང་གི་ལུགས་ཡིན། འདིར་
ཧཱུཾ་བཾ་ཧཱུཾ་ལྟ་བུ་ཞིག་འདུག་ཀྱང། འདོད་འཇོར། ཧཱུཾ་གཉིས་ཀྱི་བར་དུ་ཆུད་པའི་པཾ་ཡིག་ཅེས་གསལ།    ༈    ལཱུ་ཨི་པའི་བདེ་མཆོག་སྒྲུབ་ཐབས་སུ་གསལ་
བ་ལྟར་ཡིན་པས། དེ་ལྟར་བསྒོམ་འདོད་ན་དེ་ནས་ལེན་ན་འཐུས། བསྲུང་བ་སོགས་ཀྱི་སྐབས། བསྒྲུབ་བྱ་ཧཱུཾ་གི་ཐིག་ལེའི་ནང་དུ་བསམ་པའི་ཚེ་དུས་རྒྱུན་མདོག་ངན་པ་སོགས་ཡིན་
ན་དེ་བསམ་མི་རུང་གཟི་བརྗིད་ཅན་ཞིག་ཏུ་བསམ། རང་གི་བླ་མ་ཡིན་ན། ཐིག་ལེའི་ནང་རང་ཐ་མལ་པ་ཞིག་བསམ། དེའི་སྤྱི་བོར་བླ་མ་བསམ་དགོས་པ་གསུང་རྒྱུན། གུང་ཐང་

[275A]༄༅། །ཁྲོ་བཅུའི་བསྲུང་བཟློག་ལ་དཔར་སྔོན་མ་ཚོ་ལ། སྔགས་ཤིག་ཆད་ཡོད། ནཱ་ད་ལས། ལྷ་སྤྲོས་པས་བྱ་བ་བྱེད་པར་མོས་པ་ནི། སྟ་གོན་སོགས་ཀྱི་སྐབས། ནམ་
མཁར་བཏེགས་པའི་ལྷའི་ཐུགས་ཀ་ནས་སྤྲོས་པའི་ལྷས་ས་བཟུང་བ་སོགས་བྱེད་པ་དང་འདྲ། ཞལ་བཞི་པའི་སྔགས་འདིར་ཕྱོགས་རེར་སེ་གོལ་རེ་རེ་བཏོགས་པ་མ་གཏོགས། སྟེང་
འོག་དང། གཉིས་གཉིས་བཏོགས་པ་སོགས་མི་དགོས། ཨོཾ་ནི་ཨ་ཨུ་མ་གསུམ་འདུས་པ་སྟེ། སྐུ་གསུང་ཐུགས་གསུམ་མཚོན་པ་དང། ཡང། ཨས་བདེ་བ། ཨུས་སྟོང་ཉིད་
མས་དེ་གཉིས་དབྱེར་མེད་དུ་སྦྱོར་བ་མཚོན།    ༈    སྡོམ་འབྱུང་ལས། ཕྱོགས་བཞི་སེ་གོལ་གདབ་པ་ཡིས། །གདུག་པ་ཅན་རྣམས་བསྐྲད་པར་བྱ།། །
བིདྱྲཱཛ་ནི། རིག་པའི་རྒྱལ་པོ་སྟེ། རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ཞེས་པ་ལྟར་རོ། །ཡེ་ཤེས་བསྐལ་མེ་མར། མ་རིག་འདོད་པའི་མུན་ཁམས་ཐམས་ཅད་བསྲེགས།།
ཞེས་པ་དང། རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ཞེས་པར་གསུང་བཤད་ལེགས་པོ་ཞིག་ཡོད། བསྲུང་འཁོར་གྱི་རྡོ་རྗེའི་གུར་དེ་ཡང་ཕྱོགས་མདོག་བྱེད་དགོས། རྡོ་རྗེ་

[275B] བསྲུང་འཁོར་མེ་རི་དང་བཅས་པ་ལ། དཀར་ཕྱོགས་པས་འཇའ་ཚོན་ལྟར་མཛེས་པ་མཐོང་ཞིང། ཐོགས་མེད་དུ་
འཇུག་ནུས་པ། མཐོང་བས་བདེ་བ་བསྐྱེད་ནུས་པ་དང། ནག་ཕྱོགས་པས་མཐོང་བ་ཙམ་གྱིས་སྐྲག་པར་བྱེད་པར་བསམ། རྡོ་རྗེ་རྩེ་ལྔ་པ་གསུངས་ཀྱང། རྡོ་རྗེ་རྩེ་གཅིག་པའང་
གསུང་རྒྱུན་ལ་ཡོད། འདིར་མདའི་མདེའུ་མདའི་དྲ་བ་སེར་རྒོད་འཚུབ་པ་ལྟར་བསམ་དགོས། སྔགས་མེ་དི་ནི་སོགས་ཀྱི་སྐབས། བཛྲི་དང་བཛྲ་ཞེས་པ་གཉིས་ཡོད་ཀྱང་དོན་འདྲ་
བགེགས་དང་བྲལ་བར་གྱུར། ཞེས་པའི་མཚམས། སྤྲུལ་པའི་ཧེ་རུ་ཀ་ནཱ་ད་ལ་ཡར་ཐིམ།    ༈    རྡོ་རྗེ་རྩེ་གསུམ་པ་ལངས་སྟབས་སུ་ཡོད་པ། དཀྱིལ་
འཁོར་བཞིའི་ས་བོན་ཡི་གེ་ཉལ་སྟབས། སུཾ། སོགས་ལངས་སྟབས་ཀྱི་ཏེ་དངོས་པོའི་གནས་ཚད་དང་མཐུན་པ་བྱེད་དགོས་པ་ཡིན། འཇིགས་བྱེད་སྐབས། འབྱུང་བཞི་ནང་ནས་ནང་
དུ་ཚུད་པར་བསམས་པ་དང། བརྩེགས་པ་གཉིས་གང་བདེར་གསུང་ཀྱང་འདིར་བརྩེགས་མ། དུར་ཁྲོད་ཐད་མེ་རི་བསིལ་བ་འཇའ་ཚོན་ལྟར་བསམས་པ་ལས་གཞན་མེ་རི་མཐའ་མེད་

[276A]༄༅། །དུ་འཕྲོ་བ། རིའི་ལྕོག་བརྒྱད་ནི། རི་སུལ་དང་བཅས་པ་ཞིག་བསམ་དགོས། པདྨ་ལྕོག་བརྒྱད་ཀྱི་ནང་དུ་ཆུད་པར་བྱེད་པ་ཅུང་བདེ། རྒྱུད་གྲས་རས་བྲིས་སམ་རྡུལ་
མཚོན་གྱི་ཚོན་བཀྱེའི་སྐབས། པདྨའི་མཐའི་མུ་ཁྱུད། འཇིགས་གསང་གཉིས་ཀ་ལ་ཆོས་འབྱུང་མཚོན་བྱེད་དཀར་པོ་དང། བདེ་མཆོག་ལ་རི་རབ་ཀྱི་ཕྱོགས་མདོག་བྱ་བ། འདིའི་
པད་འདབ། ཕྱོགས་མདོག་དང། སྣ་ཚོགས་པདྨ་བྱེད་པ་གང་བདེ། རྭ་ཁྲ་བྱེད་ལུགས། ཕྱོགས་བཞི་སོ་སོར། དབུས་རྭ་རྣམས་རང་ངོས་ཀྱི་དེ་བཞིན་གཤེགས་པའི་མདངས་
སྟེང་རྭ་རྣམས་གཙོ་བོ་མི་བསྐྱོད་པའི་མདངས་སྔོན་པོ་ཤ་སྟག་འོག་རྭ་རྣམས་ཕར་ངོས་ཀྱི་དེ་བཞིན་གཤེགས་པ། གཡས་གཡོན་གཉིས་ལྷ་གང་དང་གང་ཉེ་བ་རིགས་པས་དཔག་ན་ཤེས་
དཔེར་ན། ཤར་གྱི་རྭ་ལ་མཚོན་ན། དབུས་རྭ་དཀར་པོ། སྟེང་རྭ་སྔོན་པོ། འོག་རྭ་དམར་པོ། ལྷོ་ངོས་སེར་པོ། བྱང་ངོས་ལྗང་ཁུ་རྣམས་སོ། །འདི་ནི། ཕྱོགས་ཕན་ཚུན་
གྱི་དེ་བཞིན་གཤེགས་པའི་མདངས་ཕོག་པ་ལ་བྱེད། ཡང་ན། རྭ་རྣམས་ཕྱོགས་མདོག་བྱེད་ཀྱང་རུང། སྣ་ཚོགས་རྡོ་རྗེའི་བང་རིམ་བཞིས་དགའ་བ་བཞི། དེ་རེ་རེར་ཐེམས་སྐས་

[276B] གཡོན་གྱི་བཅུ་དྲུག་གིས་ཡུལ་ཅན་བདེ་བ་བཅུ་དྲུག་ལོགས་ལ་རི་མོ་གསུངས་ཀྱང། རྡུལ་ཕྲ་རབ་ཐམས་ཅད་ཕྱག་མཚན་གྱི་རྣམ་
པར་བསམས་དགོས་པ་གསུང་རྒྱུན། དཔེར་ན། བུམ་པ་སྒྲུབ་སྐབས། མཚན་མའི་ལྷ་ཞུ་བས། ཤར་གྱི་རྡུལ་ཕྲ་རབ་ཐམས་ཅད་འཁོར་ལོའི་རང་བཞིན་དུ་གྱུར་དགོས་པ་སོགས་
དང་འདྲ།    ༈    ཕྱག་བཞེས་ལ་ཟླ་དཀྱིལ་སྟེང་དབྱངས་གསལ་རྣམས་ཉལ་སྟབས་སུ་བྱེད། པདྨ་འདབ་མ་དྲུག་ཅུ་རེ་བཞི་ཡོད་པས་ལྟེ་བའི་རྩ་
འཁོར་མཚོན།    ༈    ཡེ་ཤེས་ལྔ་དེ་དང་དེའི་ངོ་བོར་བསྐྱེད། དེའི་ང་རྒྱལ་བཟུང་ནས། དེའི་དམིགས་རྣམ་ལ་གོམས་འདྲིས་ཀྱིས་བྱང་ཆུབ་པར་བྱེད་པས་མངོན་
བྱང་ཟེར། དབྱངས་གསལ་བསྐྱེད་ཚུལ། བདེ་ཟིན་ལྟར་ཡིན་ཞིང། ཁ་ཅིག་དབྱངས་གསལ་ཁ་ནང་བསྟན་དང། ཕྱི་ལ་བསྟན་པ་གཉིས་ཡིག་འབྲུ་རེ་རེ་བཞིན་སྤེལ་བའང་ཡོད་
བདེ་ཟིན་་བ་་པར་དཀར་ཞེས་པ་ཡི་གེ་ནོར། དམར་ཡིན། དབྱངས་གསལ་དེ་རྣམས་འབྲས་དུས་ཀྱི་མཚན་དཔེ་དངོས་གནས་པ་དེ་ཡིན་སྙམ་དུ་བསམ། པདྨ་ཆུང་ངུའི་

[277A]༄༅། །དབུས་སུ་དབྱངས་གསལ་རྣམས་ལངས་སྟངས་སུ་བསྐྱེད་པ་དང། ཟླ་དཀྱིལ་དུ་གཟུགས་བརྙན་ཤར་བ་བཞིན་གསལ་འདེབས་པ་ཡིན། གསལ་བྱེད་ལྔ་བཅུར་བྱེད་པའི་
ཡི་གེ་བསྣོན་ལུགས་ལ་ལུགས་སྲོལ་གཉིས་ཡོད་ཀྱང། ཕྱག་བཞེས་ཆོ་གར་གསལ་བ་ལྟར།    ༈   
ཡེ་ཤེས། སྲིད་ཞིའི་ཆོས་ཐམས་ཅད་བདེན་མེད་མཉམ་པ་ཉིད་དུ་གཟིགས་པས་མཉམ་ཉིད་ཡེ་ཤེས། ཆོས་ཀུན་མ་འདྲེས་པ་སོ་སོར་རྟོགས་པའི་ཡེ་ཤེས། འཕྲིན་ལས་ཕུན་
ཚོགས་སམ། རྩོལ་མེད་ལྷུན་འགྲུབ་ཏུ་འཇུག་པའི་ཆ་ནས་བྱ་སྒྲུབ་ཡེ་ཤེས། ཆོས་དབྱིངས་ལས་སླར་མི་ལྡང་བའི་ཚུལ་གྱིས་མཉམ་པར་བཞག་པ་ལ་ཆོས་དབྱིངས་ཡེ་ཤེས།   ༈   
སྐྱའི་བསྐྱེད་རིམ་ལྟར། ནཱ་ད་ཟླ་བའི་དབུས་སུ་ཐིམ་པ་ནི། བར་དོ་བའི་རྣམ་ཤེས་ཕ་མའི་ཁུ་ཁྲག་གི་དབུས་སུ་ཞུགས་ཤིང་ཐིམ་པ་དང་རྣམ་པ་མཐུན་ཡང། གསུང་རྒྱུན་ལ་བདེ་ཟིན་དུ་
གསལ་བ་ལྟར། ཐིམ་པར་བསམས་ཚེ། ནཱ་ད་སོགས་རིམ་བཞིན་ཟླ་བའི་དཀྱིལ་འཁོར་ནས་ཐོན་པ་ས་ལས་མྱུ་གུ་སྐྱེ་བ་དང། བུ་མོ་རྡོ་རྗེ་མའི་ལོ་རྒྱུས་ལྟར་རིམ་བཞིན་ཐོན་པར་མོས་

[277B] མངལ་གྱི་གནས་སྐབས་ལྔ་དང་བཙས་པའི་གནས་སྐབས་རྣམས། བསྐྱེད་
རིམ་འགའ་ཞིག་ཏུ་ཁྱབ་འཇུག་གི་འཇུག་པ་བཅུ་དང་སྦྱར་བ་ཡོད། འདིར་རྒྱུ་རྡོ་རྗེ་འཛིན་པ། ཞེས་པ་གཞི་ལ་བར་དོའི་རྣམ་ཤེས་དེ་སྐྱེ་བའི་རྒྱུ་དང། ལམ་ལ་བྱེད་ན་སྒྱུ་ལུས་འགྲུབ་
པའི་རྒྱུ་ཡིན་པས་རྒྱུ་རྡོ་རྗེ། ཧཱུཾ་ཡིག་ནི། སྲོག་འཛིན་རང་དབང་བའི་མདོག་གིས་དཀར་བ་དང། རྗེས་ཆགས་ཀྱིས་བཅིངས་པ་མཚོན་པའི་དམར་བ་སྟེ། དཀར་ལ་དམར་མདངས་
འོད་ཟེར་སྣ་ལྔའི་རྩེ་ལ་འཁོར་ལོ་ལྔ་སྤྲོ་ཚུལ་ནི། འོད་ཟེར་སེར་པོའི་རྩེ་ལ་བདེ་ཆེན་འཁོར་ལོ། སྔོན་པོའི་རྩེར་ཐུགས་འཁོར། དམར་པོའི་རྩེར་གསུང་འཁོར། དཀར་པོའི་རྩེར་
སྐུ་འཁོར། ལྗང་ཁུའི་རྩེར་དམ་ཚིག་གི་འཁོར་ལོ་སྤྲོས་ནས། འགྲོ་བ་རྣམས་ལ་དབང་བསྐུར། ལུས་བདུད་རྩིས་གང།    ༈    ཞེས་པའི་ཐད། སེམས་ཡེ་ཤེས་
ཆོས་སྐུར་གྱུར། སྐུ་སྒྱུ་ལུས་སུ་གྱུར་ནས་ཟུང་འཇུག་གི་གོ་འཕང་མངོན་དུ་བྱས། འདི་ལམ་རིམ་བླ་མཆོད་སོགས་ཀྱི་སྐབས། ལུས་དྭངས་སྒྱུ་ལུས། 

[278A]༄༅། །འོད་ཟུང་འཇུག། ཞེས་པ་དང་འདྲ། དུས་གཅིག་ཏུ་རྟེན་དང་བརྟེན་པ་བསྐྱེད་པའི་རྗེས། སྤྲུལ་སྐུའི་ང་རྒྱལ་བཟུང། དེ་ནས་རིམ་གྱིས་
གསལ་འདེབས། རྟེན་དང་བརྟེན་པ་དུས་གཅིག་ཏུ་བསྐྱེད་པའི་ཚེ། ཐང་ཀ་ཞལ་ཁེབས་ཕྱེ་བ་ལྟར།    ༈    སྣ་ཚོགས་པདྨ་ཆུང་ངུ་དང་བཅས་པ་
ཡོངས་སུ་གྱུར་དགོས།    ༈    རྫོགས་རིམ་ལ་སྦྱར་ཚེ་གཉིས་ཡོད་པ། མ་རྒྱུད་བདེ་མཆོག་འདིའི་རྫོགས་རིམ་ལ། ཆགས་ཅན་ཕོ་ཉའི་ལམ་དང། ཆགས་
བྲལ་དབུ་མའི་ལམ་གཉིས་ཡོད་པ་དེའི་དབང་དུ་བྱས། རྒྱུད་གྲྭའི་ཕྱག་བཞེས་སུ་ཐིག་རྒྱུགས་སོགས་ལ། གསང་འཇིགས་གཉིས་ལ་རྟ་བབས་སྒོ་ཚད་གསུམ་མ་སྟེ། ཐིག་སྐུད་ཆ་ཆུང་
དགུ་བཅུ་གོ་དྲུག་པའི་ལུགས་དང། བདེ་མཆོག་ལ་རྟ་བབས་སྒོ་ཚད་གཅིག་མ། ཐིག་སྐུད་ཆ་ཆུང་རེ་བཞི་པའི་ལུགས་མཛད། གསང་འདུས་སོགས་ཕ་རྒྱུད་ལ། རླུང་གི་རྣམ་གཞག་
གཙོ་བོར་སྟོན་པས། ཐུན་ཚོད་ཉི་ཤུ་རྩ་བྮིའམ། འཕོ་ཆེན་ཉི་ཤུ་རྩ་བཞི། འབྱུང་ཆུང་འཕོ་ཆུང་དགུ་བཅུ་གོ་དྲུག་མ་རྒྱུད་ལ་ལྟེ་བའི་རྩ་འདབ་ལ་རྒྱུ་བའི་དབང་གིས་འཕོ་ཆེན་བཅུ་དྲུག་

[278B] གཙོ་བོ་འོད་གསལ།    ༈    སངས་རྒྱས་ཀྱི་སྐུ་ཆུ་ཞེང་གབ་པ་
འགྲུབ་པའི་དགེ་རྩ་སྨིན་བྱེད། མདའ་ཡབ་ནི། དུས་འཁོར་དུ་མྱོས་བསྲུང་ཞེས་ཏེ་ཆང་གིས་གཟི་བ་ལྟ་བུ་བསྲུང་བས་མིང་དེ་ལྟར་བཏགས། སྒོའི་སྟེང་བར་སྟོང་དུ་འཁོར་ལོ་རྣམས་
ལེབ་མོར་བསྙལ་ཏེ་བརྩེགས་པ་ཕྱག་བཞེས། འདི་འདྲ་ཆགས་པོ་མེད། མདའ་ཡབ་བཀོད་ཚུལ་སྔགས་ཟུར་རིན་པོ་ཆེའི་གསུང་རྒྱུན།    ༈    ཤ་མ་ཤ་ན་
ཞེས་པ་རོའི་སྤྱོད་ལམ་རྣམ་བཞི་བྱེད་པ་ལ་ཟེར། བཤད་པ་གཉིས་པ་བདག་བསྐྱེད། སྐྱར་བཤད་གསུམ་པ་སྨོན་ལམ། སྤྲོས་ཀུན་འོད་གསལ་གནས་སུ་སྡུད་པ་  ྾    ྾  རྫོགས་རིམ་
སྐྱེ་བའི་སྣོད་གྱུར་ཅིག་ཅེས་པའི་བར།    ༈     ྾    ྾  དཀྱིལ་འཁོར་བསྒོམ་པའོ། །བར།    ༈   
པའི་ནང་སྔོན་པོ་བྱེད་པ། གཙོ་བོའི་སྐུ་མདོག་གམ། རང་གི་རིགས་ཀྱི་མདོག་རྡོ་རྗེ་སྙིང་པོ་ནི། བདེ་ཟིན་ལྟར་གསུང་ཚུལ་གཅིག་དང། ཡང་རྡོ་རྗེ་ཕ་ལམ་ལ་གསུངས་པའང་ཡོད་

[279A]༄༅། །རྩིག་པའི་རྒྱུན་མི་ཆད་པ་ནི། འགྲོ་བའི་དོན་རྒྱུན་མི་ཆད་དུ་མཛད་པ། གསང་འདུས་ལ་སྒོའི་སྟེང་བྲིས་ཆ་ལ་མེད་ཀྱང་བསླང་ཆ་ལ་ཡོད། བུམ་པ་ནས་ཐོན་པའི་དཔག་
བསམ་ཤིང་ལ་ཡལ་ག་བདུན་ཡོད་པས་བྱང་ཆུབ་ཡན་ལག་བདུན། བར་བར་དུ་གྲུབ་པ་ཐོབ་པ་ཞེས་པ་རིགས་ལྔའི་རྣམ་ཅན་བྱེད་དགོས། ཐོར་ལྕོག་རྐང་གླིང་ཅན་བྲིས་པ་མ་དག་
   ༈    རིགས་ལྔའི་མཚན་མ་བྲིས་དགོས་པ་འདིས་ཤེས། གསུང་རྒྱུན་དུ། དུར་ཁྲོད་དུ་ཡོད་པའི་གྲུབ་ཐོབ་བསྐྱེད་རིམ་ལ་གནས་
པ་དང། གཞལ་ཡས་ཁང་གི་འཁྲིས་ལ་ཡོད་པ་ནི་ཟུང་འཇུག་བརྙེས་ཟིན་པ་ལ་བྱེད། དུར་ཁྲོད་ཀྱི་ངེས་འབྱུང། རྡོ་རྭས་བྱང་ཆུབ་ཀྱི་སེམས། མེ་རིས་ཡང་དག་པའི་ལྟ་བ་མཚོན་
དང་པོས་ངེས་འབྱུང་མཚོན་པ་ནི། དུར་ཁྲོད་ཀྱིས་མི་རྟག་པ་མཚོན་པར་ཇོ་བོ་རྗེས་གསུངས་ཚུལ་ལྟར། མ་ཟད། སྡུག་བསྔལ་བ། མི་གཙང་བ་སོགས་མཚོན་ལ། དེ་ཡང། གླིང་
རས་པས། འཁོར་བ་རྣམ་རྟོག་གི་དུར་ཁྲོད་ན། །འཇིག་རྟེན་ཆོས་བརྒྱད་ཀྱི་རོ་ལངས་རྒྱུ། །དུར་ཁྲོད་  ྾  རྡོ་རས་བྱང་སེམས་མཚོན་ཚུལ་ནི། རང་གཅེས་འཛིན་གྱི་མཚོན་གྱིས་

[279B] མེ་རིས་ཀྱིས་ཡང་དག་པའི་ལྟ་བ་མཚོན་པ་ནི། མེས་བསྲེགས་པ་དང། གསལ་བའི་བྱ་བ་གཉིས་བྱེད་ལ། དང་པོའང། ཤེས་བྱའི་
བུ་ཤིང་མ་ལུས་བསྲེགས་པའི་མེ། །ཞེས་པ་ལྟར་དང། རབ་གསལ་ཡེ་ཤེས་ཀྱི་སྣང་བ་མཚོན་པས་སོ། །དུར་ཁྲོད། རྡོ་རྭ། མེ་རི་སོགས་གང་རྫིག་ལྟ་བུ་དང། དྲག་པོ་ཡིན་པའི་
ཆ་ནས་མ་ཡིན་པར། རང་ཉིད་ཀྱང་ལམ་དེར་གཤེགས། གདུལ་བྱ་རྣམས་ཀྱང་ལམ་དེར་ཁྲིད་པས་ན། རིས་སྒྲུབ་པ་པོའི་ལུས་རྟེན་མཚོན་ཞིང། ཤིང་གི་རྩ་དབུ་མ་མཚོན། བྲིས་
ཆ་ལ། རི་དང་ཤིང་དུར་ཁྲོད་ཀྱི་དཀྱིལ་དུ་བྲི་བའང་དེ་ཡིན། ཤིང་གི་རྩ་བའི་ཕྱོགས་སྐྱོང་གིས་ཐུར་སེལ། རྩེ་མོའི་ཞིང་སྐྱོང་གིས་ལུས་ཀྱི་སྟོད་ལ་གནས་པའི་སྲོག་འཛིན་མཚོན། དེ་
ཡང་སྲོག་ཐུར་ལྟག་སྤྲོད་ཀྱི་རྡོར་བཟླས་ལ་བརྟེན་ནས་སྲོག་ཐུར་བསྲེས་ཏེ། སྙིང་ཁའི་རྩ་མདུད་རྫོགས་པར་གྲོལ་བ། ཆུ་བསིལ་བ་དང། ཚ་གདུང་སེལ་བས་བྱམས་སྙིང་རྗེ་བྱང་
ཆུབ་ཀྱི་སེམས། ཀླུ་ནི་ནོར་ལྷ་ལྟ་བུའི་ནོར་གྱི་འབྱུང་གནས་ཡིན་པས་འདོད་དོན་འཇོ་བའི་ཕྱིན་དྲུག་བསྡུ་བཞིའི་ཉམས་ལེན། སྤྲིན་གྱིས་ཚ་གདུང་གཞིལ་བས་སྡུག་ཀུན་ཞི་བར་བྱེད་པ་

[280A]༄༅། །ཡང། རི་གཡོ་བ་མེད་པས་མཉམ་གཞག་བརྟན་པའང་མཚོན། ཡང། རིས་གཟུགས་སྐུ་དང། མཆོད་རྟེན་གྱིས་ཆོས་སྐུ།    ༈    དྭགས་
ཁྲིད་དང་ཟིན་བྲིས་ཀྱི་འདི་གསང་འདུས་དང་ཅུང་ཟད་འདྲ་བ་འཆར་མི་བདེ་ཙམ། ཀ་བའི་ནང་ཚུན་ཆད། དབུས་ཀྱི་ཆ་སྟེ་སྔོན་པོ་བྱེད་པ་བྲིས་ཆ་རྙིང་པ་ཚོར་ཡོད་པ་ལྟར་ཡིན། དཔའ་
བོའི་དར་ཐོད་ཅེས་པ་བཤད་ཚུལ་གཉིས། འདིར་ཐིག་ཚད་ཀྱང། འཇིགས་བྱེད་ལྟ་བུ་སྦོམ་ཞིང་ཐུང་བས་ཐལ་མོ་བརྒྱད་པ་དང། བདེ་མཆོག་གི་སྐུ་ཐལ་མོ་བཅུ་པ་ཡིན། །
འཇིགས་བྱེད་ནག་པོ་མནན་ཚུལ། ཁྲིད་ཟིན་དུ་གསུངས་པ་རྣ་བ་གཡོན་པ་ནས་མནན་པ་དང། མགོ་བོ་རྒྱབ་སྟབ་ཀྱིས་མནན་པ་གང་བདེ་གདམ་ང། དྲག་པོ་འདུལ་ཚེ། ཚོགས་
བདག་གླང་པོའི་གཟུགས་ཅན་བསྒྲལ་བའི་པགས་པ་དཔའ་རྟགས་སུ་འཛིན་པ་ནི་དྲང་དོན་དང། ངེས་དོན་ལ་གཏི་མུག་འཇོམས་པ། དེང་དུས་བདེ་མཆོག་ལྷ་སྐུ་ཚོར། གཡས་གསུམ་
པ་ཅང་ཏེའུ་འཛིན་པའི་ཕྱག་དང། གཡོན་གསུམ་པ་ཁ་ཊཾ་ག་འཛིན་པའི་ཕྱག་གཉིས་འདྲ་ཆགས་པོ་ཡོང་ཆེད་ཚུར་ནང་དུ་བཀུག་པ་བྱེད་ཀྱང། སྒོམ་དོན་ལ་ཌ་རུ་འཛིན་པ་ནི་ཕྱག་

[280B] ཁ་ཊམ་ག་འཛིན་པ་དེ་ཚུར་ནང་དུ་བཀུག་ནས་འཛིན་པ་ཡིན། ཕྱི་མ་ནི། ཡབ་ཀྱི་ཁ་ཊམ་ག་འཛིན་པ་ཡུམ་དང། ཡུམ་གྱི་འཛིན་པ་
ཡབ་མཚོན། གྲི་གུག་ཀྱང། དེང་དུས་ཀྱི་ཡོངས་གྲགས་འདི་མིན་པར། ཀོ་བ་དྲ་བྱེད་ཀྱི་ཁྱེ་བོ་ལྟ་བུར་གསུངས། ཕག་མོས་གྲི་གུག་འཛིན་པ་ནི། གཅོད་བྱེད་ཤེས་རབ་ཀྱི་
མཚོན་ཆས་བདེན་འཛིན་གཅོད་པ་སྟེ། ཤེས་རབ་མར་མཚོན། བདེ་མཆོག་གི་ལྷ་སྐུའི་མཚོན་དོན་རྣམས་མཁས་གྲུབ་རྗེའི་གསུང་བདེ་མཆོག་གི་བསྟོད་པར་ཡང་ཡོད་པ་བལྟ་དགོས་
སྤྱི་བོའི་ཟླ་ཚེས་ཅུང་ཟད་ཁ་ཐུར་དུ་བལྟ་བ་ནི། སྤྱི་བོའི་བྱང་སེམས་ཐུར་དུ་བབས་པ་མཚོན། དེ་གཡོན་ངོས་སུ་ཡོད་པ་ནི། གཡོན་ངོས་རྩ་རྐྱང་མ་ཁུ་བ་འབབ་པའི་རྩ་ཡོད་པ་མཚོན་
མི་མགོའི་ཕྲེང་བ་རྣ་བ་ནས་རྣ་བ་བརྒྱུད་པ་དང། ཐོར་ཚུགས་ནས་ཐོར་ཚུགས་སུ་བརྒྱུད་པ་སོགས་སྣ་ཚོགས། ཡུམ་གྱི་ཁ་ཊཾ་ག་ལ་ཌ་རུ་ཡོད་པ་ནི་ནང་གི་ཕག་མོའི་རང་བཞིན་གཏུམ་
མོ་བསྐུལ་བ།    ༈    རང་རེ་ལ་ནང་གི་བདུད་བཞི་ཡོད་པ་དེའི་སྣང་ཆ་ཕྱི་རོལ་དུ་ཤར་བ་ཞིག་སྟེ། སྤྱོད་འཇུག་ལས། ལྕགས་བསྲེགས་

[281A]༄༅། །ས་གཞི་སུ་ཡིས་བྱས།།   ྾    ྾  ཞེས་པ་ལྟར།    ༈    ཞེས་པ། དུས་རྟག་ཏུ་འཁོར་བར་གནས་པ། རྟག་པ་བཞིན་དུ་དེར་གནས་པ། ཆད་
པ་མྱང་འདས་ཀྱི་མཐའ་ཞེས་པ། ཞི་མཐའ་ལ་ལྷུང་ན་སངས་རྒྱས་ཀྱི་གོ་འཕང་རེ་ཞིག་འཐོབ་མི་ནུས་པས་ཡིན། དེ་ཡང་འཇོམས་བྱེད་ནི། ཤེས་པས་སྲིད་ལ་མི་གནས་ཤིང།།
སྙིང་རྗེས་ཞི་ལ་མི་གནས་དང། །ཞེས་པ་ལྟར། ཌ་མ་རུས་སངས་རྒྱས་རྣམས་མཆོག་ཏུ་དགའ་བའི་སྒྲས་བསྐུལ། ཞེས་པ་སྤྱིར་སྙོམས་འཇུག་གི་སྒྲས་བསྐུལ་བ། ངེས་དོན་ལ་
དགའ་བ་ནི་བདེ་བ་ཆེན་པོའི་ཡེ་ཤེས་དང། དེ་དང་སྙིང་རྗེ་གཉིས་སྐད་དོད་གཅིག་གི་སྟེང་ནས་འགྲོ་བའི་གནད་ཀྱིས་རྒྱལ་བ་རྣམས་འགྲོ་བའི་དོན་ལ་སྙིང་རྗེས་བསྐུལ་བ་དེ་མཚོན། མི་
མགོའི་དོ་ཤལ་གྱིས་ནང་གི་ཨ་ལི་ཀ་ལི་དག་པ་སྟེ། ཀུན་རྟོག་གཡོ་བྱེད་ཀྱི་ལས་རླུང་དག་པ་མཚོན། འཕགས་ལམ་བརྒྱད་མཚོན་པའི་ཀ་བ་ནི་སྒོ་ལོགས་ཀྱི་ཀ་བ་ལ་བྱེད། སྤྱིར་
རྫོགས་རིམ་པས་དང་པོར་སྙིང་ཁར་གནད་དུ་བསྣུན་པ་གེགས་ཆེ་བས། ལྟེ་བར་དམིགས་པ་སོགས་ཡོད་མོད་ཀྱང། བདེ་མཆོག་འདིར་ཐོག་མ་ནས་སྙིང་ཁར་དམིགས་པ་གཏད་དེ་

[281B] སྙིང་ཁའི་དཔྱིད་ཐིག་ཟུང་འཇུག་གི་ལྷ་བསྒོམ་པས་སོ། །ལུས་དཀྱིལ་དུ་འགྱུར་བའི་ཉེར་ལེན་དང་ལྷན་ཅིག་བྱེད་
རྐྱེན་ཐད། དཔེར་ན། དཀར་ཡོལ་ནང་ཆུ་ཞིག་ཡོད་ཚེ། དེར་རང་གི་ཁྲག་བླུག་ན། ཁྲག་དེས་ཉེར་ལེན་དང་གཅིག་ཤོས་ཀྱིས་ལྷན་ཅིག་བྱེད་རྐྱེན་བྱས་ཏེ། སྐད་ཅིག་ཕྱི་མ་ལ་
རང་ལུས་ལས་བྱུང་བའི་དམར་པོའི་རང་བཞིན་དུ་གྱུར་པ་བཞིན་ནོ།།    ༈    འོད་ཀྱི་རང་བཞིན་གྱི་རང་འདྲ་འཕྲོ་བ་བསྟིམ། ལུས་གྲུ་བཞི་པའི་ཕྱོགས་རེ་
རེ་བཞིན་གཞལ་ཡས་ཁང་གི་ཕྱོགས་སོ་སོར་ཐིམ། སྙིང་ཁའ་དཔྱིད་དེ་ཧཱུཾ་གི་རང་བཞིན་དུ་མོས་དགོས་ཀྱི་ཧཱུཾ་གི་རྣམ་པར་གསལ་མི་གསལ་གང་བྱེད་གང་བདེ། ཕག་མོ་ལྟེ་བར་ལྷར་
གསལ་ནས་ཡར་དྲངས་པ་དང། ཏིལླ་ཀ་ཡར་དྲངས་རྗེས་ལྷར་སྐྱེས་པ་ཡང་གང་བདེ།    ༈   
སྒྲ་མ་གཏོགས་པའི་གཟུགས་སོགས་བཞི་འབབ་ཅིང། དེ་འབབ་ཚུལ་ཡང། རྩ་དེར་མིག་གི་རྣམ་ཤེས་ཀྱི་གཞོན་པའི་རླུང་སོགས་རྒྱུ་བའི་དོན་གྱིས་ཡིན།    ༈   

[282A]༄༅། །སོས་གང་བའམ། བ་མོ་ཆགས་པ་ལྟ་བུ། འདིའི་དཔེར། རྩྭ་འགའ་ཞིག་བཅད་པའི་འོ་མ་ལྟ་བུ་འབབ་པ་དེ་དང་འདྲ་བ། རྩ་ཁུ་བ་དཀར་པོས་གང་བ་ལས་སྐུ་འཁོར་
ཁྲག་དམར་པོས་གང་བ་ལས་གསུང་འཁོར། རླུང་ཁམས་སྔོན་པོས་གང་བ་ལས་ཐུགས་འཁོར་ཏེ། ཁུ་ཁྲག་རླུང་གསུམ་འབབ་པ། རྩིབས་ཀྱི་ཕྱིའི་མདོག་འཁོར་ལོ་སོ་སོའི་
   ༈    གནས་སོ་སོར་ཡར་མར་སོང་བར་མོས་པའམ། ཡང་ན་དང་པོ་ནས་གནས་སོ་སོར་ཡོད་པར་མོས་
ཟིན་བྲིས་འདིར། འཁོར་རྩིབས་སྲན་མ་ཙམ་གསུངས་ཀྱང། སེན་མོའི་རྒྱ་ཙམ་བསྒོམ་ན་བདེ། ཁམས་སོ་སོའི་མིང་འདི་རྣམས། དུས་འཁོར་མཆོད་ཕྲེང་དང་བསྡུར་ནས་བརྟག་
རྒྱུ་ཡོད་སྙམ།    ༈    མ་བདེ་ན་ཟིན་བྲིས་སུ་གསལ་བ། སྒོ་
མཚམས་མ་བརྒྱད་ཀྱང་བྱུང་ན་ནང་བསྟན། འདི་སྨོན་ཤིས་དང་མཐུན། གལ་ཏེ་བློས་མ་ལྕོགས་ན། ཕྱི་རོལ་གྱི་བགེགས་དང་བར་ཆད་བསྲུང་བའི་རྟེན་འབྲེལ་དུ་ཕྱིར་གཟིགས་

[282B] སྐུ་འཁོར་ས་འོག་ན་སྤྱོད་པ་རྣམས། སྤྱན་ཐུར་དུ་གཟིགས་པ་དེས་གཞན་གཉིས་རིགས་འགྲེ། སྐྱར་བཤད་གཉིས་པ་བདག་བསྐྱེད། སྐྱར་བཤད་གསུམ་པ་སྨོན་ལམ་
སྐྱེ་བ་སྤྲུལ་སྐུ། དགེ་བའི་རྩ་བ་ཡོངས་སུ་སྨིན་པར་ཤོག། བར།    ༈     ྾    ྾  ཐུན་གཞན་ལ་ཇི་ལྟར་བྱ་བའི་
ཚུལ་ལོ། །ཞེས་པའི་བར། བདེ་མཆོག་གི་ཞལ་བཞིའི་ཁ་དོག་ནི། ཕྱོགས་བཞིར་གནས་པའི་ལྷ་མོའི་མདངས་ཕོག་པ། འོག་གི་ཞབས་མནོན་རང་ལས་རྫིག་པ་བསྒོམ་མི་རུང་
   ༈    བསྐང་གསོ་སོགས་ཀྱི་སྐབས། རང་ཡི་དམ་རི་ལྟ་བུ། ཆོས་སྐྱོང་ཚོ་འདིའི་མདུན་ཆུང་ཆུང་ཞིག་བསྒོམ་ན་དབང་དུ་འདུ་སླ་བ་སོགས་ཀྱི་དགོས་པ་ཡོད་
རང་གི་ལྟེ་བའི་ཚད་ལས་མི་མཐོ་བ་བསམས། ཡང་བླ་མ་ལྟར་བསྟེན་པ་དང། ཡི་དམ་ལྟར་བསྟེན་པ་སོགས་ཀྱིས་སྤྱི་བོར་བཀོད་དགོས་པ་སོགས་དམིགས་བསལ་ཕུད། དེ་མིན་
ཕྱག་དྲུག་པ་ལྟ་བུར་ཡང་ལྟེ་བ་ལས་མི་མཐོ་བ་བསམས།    ༈    དབུའི་ཐོད་སྐམ་ལ་སྟོད་སྨད་དུ་རྡོ་རྗེ་བརྒྱད་རེ་སྟེ་བཅུ་དྲུག་འཁོར་ལོའི་རྩིབ་བརྒྱད། ནོར་བུ་ཆ་དགུ་

[283A]༄༅། །པའི་ཟུར་བརྒྱད་བཅས་སུམ་ཅུ་སོ་གཉིས་ཀྱིས་སྤྱི་བོའི་རྩ་འདབས་སོ་གཉིས་མཚོན། མགྲིན་པའི་མགུལ་རྒྱན་ལ་ཕྲེང་བ་བརྒྱད་བསྣོལ་མར་བཏང་བའི་བཅུ་དྲུག་གིས་མགྲིན་
པའི་རྩ་འདབ་མཚོན། སྙིང་ཁའི་འཁོར་ལོའི་རྩིབས་བརྒྱད་ཀྱིས་སྙིང་གའི་རྩ་འདབ་བརྒྱད། འོག་པགས་ལ་རྡོ་རྗེའི་གཞུང་ལྔ་ལ་ཕྲེང་བ་བཅུ་དྲུག་བསྣོལ་མར་བཏང་བའི་དྲུག་ཅུ་རེ་
བཞིས་ལྟེ་བའི་རྩ་འདབ་རེ་མཚོན།    ༈    རྩེ་ཕྲན་སོར་བཞི། རྩེ་ཕྲན་གྱི་རི་མོ་རང་རང་གི་རིགས་གང་ཡིན་གྱི་ལྷ་གཙོ་བོར་བཀོད་པའི་རིགས་ལྔའི་སྐུའམ་
ས་བོན། ཡབ་ལ་མི་མགོ་རློན་པའི་དོ་ཤལ་དང། ཡུམ་ལ་སྐམ་པོའི་དོ་ཤལ་བྱེད་པ་ནི། བརླན་གཤེར་གྱི་ཆ་བྱང་ཆུབ་ཀྱི་སེམས་དཀར་པོ་ཡོད་མེད་ཀྱིས་བྱེད། ཕྱི་ལ་སྦྱར་ན། ཉི་
མས་རླན་གཤེར་ཆུའི་རིགས་སྐམ་པར་བྱེད་པ་དང། ནང་ལ་གཏུམ་མོའི་མེས་བྱང་སེམས་བརླན་གཤེར་ཉིད་སྐམ་པར་བྱེད་པ། གཞན་ལ་འོད་གསལ་གྱིས་སྒྲིབ་གཉིས་བག་ཆགས་
དང་བཅས་པ་དག་ཅིང་སྐམ་པར་བྱེད་པའི་ཆ་ནས་ཡིན། ཕྲེང་བ་ནི། སྔགས་བཟླས་བྱེད་ཡིན་པས་དེས་མཚོན། ཨ་ལི་ཀ་ལི་དག་པའི་མི་མགོའི་ཕྲེང་བ་ནི། མཚན་བརྗོད་ལས་

[283B]  ྾  སྙིང་ཁའི་སྲོག་འཛིན་པའི་གདངས་སུ་ཡོད་པ་དེ། ད་ལྟ་གཞི་དུས་ན་མངོན་པར་མི་གསལ་བའི་ཚུལ་གྱིས་ཡོད་པས་ཚིག་ཏུ་བརྗོད་པ་སྤངས་པ་དང་
དེ་ལ་བརྟེན་ནས་ལས་རླུང་ལྔ་བཅུ་རྒྱུ་བ་གཡས་རོ་མའི་ནང་རྒྱུ་བའི་ཚེ་ཀ་ལིའི་གདངས་དང། གཡོན་རྐྱང་མའི་ནང་རྒྱུ་ཚེ་ཨ་ལིའི་གདངས་སུ་སྒྲོག་ཅིང། དེ་རྣམས་མགྲིན་པར་སླེབས་
པའི་ཚེ། བརྗོད་པ་མཐའ་དག་གསལ་བར་བྱེད་པས། ཕྱིས་རླུང་མ་ལུས་པ་སྙིང་ཁར་ཐིམ་པའི་ཚེ། དེ་འདྲའི་ལས་རླུང་ལྔ་བཅུ་པོ་དེ་ཡང་ཐིམ་པ་དང། དེ་ཉིད་རྣམ་པར་དག་པའི་
དག་ཆ་ལྔ་བཅུ་དེ་སངས་རྒྱས་ཀྱི་གསུང་དབྱངས་གསལ་ལྔ་བཅུའི་བདག་ཉིད་ཅན་དུ་འགྱུར་བས་ན། བརྗོད་པ་ཀུན་གྱི་རྒྱུ་ཡི་ཚིག་ཀུན་རབ་  ྾  དེ་ལྟར་ན་འདུས་པར། མི་ཤིགས་ཡི་གེ་
མཆོག་གི་རོལ་མོའི་སྒྲ། །ཞེས་སོགས་ཀྱི་བཤད་ཚུལ་གཅིག་འདི་ཡིན།    ༈    ཞེས་པ་བདེ་ཆེན་ལྷན་སྐྱེས་
ཀྱི་ཡེ་ཤེས་ལ་སྦྱར་བ་གཅིག་དང། སྙིང་རྗེ་ཆེན་པོ་ལ་གཉིས་ཀ་ཡོད། རྡོ་རྗེས་འོད་གསལ་མཚོན་པ་ནི་མི་མཐུན་པ་འཇོམས་པའི་ཆ་ནས་དང། ཐོད་སྐམ་གྱིས་སྒྱུ་ལུས་མཚོན་པ་ཁ་

[284A]༄༅། །དོག་གི་ཆ་ནས་ཡིན། ཡུམ་གྱི་ཕྱག་གཡོན་པའི་ཐོད་ཁྲག་རྒྱས་ཞལ་ལ་སྟོབ་པར་སྒོམ་དགོས། འདིར་ཐུགས་རྗེ་ཆེན་པོའི་རང་བཞིན་ཅན། ཞེས་པའང་བདེ་བ་ཆེན་པོའི་
བདག་ཉིད་ཅན་ཡིན་པའི་དོན། བདེ་ཆེན་འཁོར་ལོ་བསྐྱེད་ཚེ། དང་པོར་ཡི་གེ་བསྐྱེད། དེ་ལ་རྩ་ཐིམ་ནས་ཡི་གེ་ཡོངས་སུ་གྱུར་པ་ལས་བསྐྱེད་པའི་ལུགས་གཅིག་དང། རྩ་འདབ་
གསལ། དེ་ཡི་གེར་བསྐྱེད། དེ་ལས་ལྷར་བསྐྱེད་པའི་ལུགས་དང་གཉིས།    ༈    འདི་རྣམས་གཏུམ་མོ་ལྟ་བུ་མ་ཡིན་པར་ཤིན་ཏུ་མཛེས་པ་ཞིག་མོས་དགོས།
གཙོ་བོ་ཕྱོགས་ཀྱི་ཞལ་སོ་སོར་ཆགས་པས་གཟིགས་ཤིང། གཙོ་བོས་ཀྱང་ཞལ་སོ་སོས་ཕྱོགས་ཀྱི་ཡུམ་སོ་སོར་རྗེས་ཆགས་ཀྱི་གཟིགས་པ་བསྒོམ་ན། དེའི་གནད་ཀྱིས་བདེ་སྟོང་གི་
རྟོགས་པ་སྐྱེ་སླ་བ།    ༈    ས་པཎ་གྱིས། ཀཉྫིའི་ཡུལ་གྱི་ཕ་བསད་པ་ལ་རྒྱལ་རྔ་བརྡུངས། ཞེས་གསུངས་པ་དེ་ཡིན།    ༈   
བརྒྱད་བསྐྱེད་སྐབས། ལཱུ་ཡི་པར་ཧུཾ་རིང་པོ་ཞེས་པ་མི་གསལ་ཡང། དེ་དགོས་པ་དྲིལ་བུ་ལུགས་འདི་དང་འདྲ། ལྷ་ཚང་མར་རོ་གདན་ཡོད་ཀྱང་སྒོ་མཚམས་མ་རྣམས་ལ་རོ་གདན་

[284B] འདི་རྣམས་དུར་ཁྲོད་དུ་གནས་ཤིང། སྔོན་བྱུང་དྲག་པོ་འདུལ་བའི་ཚེ་དེར་བཏུལ་བས་ཡིན། སྒོ་མཚམས་མ་རྣམས་མཛེས་སྡུག་ཅན་དང། དྲག་མོར་སྒོམ་
པ་གཉིས་ཡོད་པ། ལས་སྒྲུབ་ཚུལ་གྱི་ཁྱད་པར་ཡིན། དྲིལ་བུ་ལུགས་འདིར་བླ་མའི་ལུས་དཀྱིལ་དུ་དབང་བསྐུར་བ། ལྷ་ངོ་སྟོན་པའི་ཚེ། བླ་མའི་ལུས་དཀྱིལ་ངོ་སྤྲད་པ་སོགས་ཀྱིས་
བྱིན་གྱིས་བརླབས་པས་འོད་གསལ་གྱི་རྟོགས་པ་སྐྱེ་སླ་ཞིང་མྱུར་བ་ཡིན།    ༈    དཔེར་ན། ཀོ་བ་སྐམ་པོ་མཁྲེགས་པོ་ཞིག་ཡོད་ན། དེ་ཉིད་བར་བར་དུ་མཉེ་
ཙམ་རེ་བྱས་པས་དུལ་སླ་ཞིང། གཞན་སྐམ་རྐྱང་དུ་ལུས་ན་དཀའ་བ་ལྟར། རླུང་འདུ་སླ་བ་སོགས།    ༈    ཡང་ཡང་རྩ་ཁམས་བྱིན་གྱིས་རླབས་པ་གལ་ཆེ་བས་བདག་
བསྐྱེད་ཀྱི་བསྡུ་རིམ་ཡང། ལུས་དཀྱིལ་གྱི་ལྷ་རྣམས་རྩ་ཁམས་སོ་སོ་ལ་ཐིམ་པ་དེ་མཛད་པ་ཕྱག་བཞེས་ལ་ཡོད། སོར་མོ་བཅུ་དྲུག་གི་ལྷ་རེ་རེ་སོགས་ལུས་དཀྱིལ་གྱི་ལྷ་ཚང་མ་བསྡོམས་
ན་དྲུག་ཅུ་རེ་བཞི། དེ་ལས་ཅུང་ཟད་བསྡུས་པ་ལ་བཞི་བཅུ་ཞེ་བརྒྱད། ཡབ་ཡུམ་གཉིས་ཀྱི་གནས་རྣམས་སུ་བཀོད་པ་ནི། ཡབ་ཡུམ་གྱི་སྙིང་པོ་ཞལ་སྤྲོད་དང། ཉེ་སྙིང་སོགས་

[285A]༄༅། །རིགས་འགྲེ། ཟླ་ཉིའི་གདན་གྱེན་བསླང་དེའི་ནང་ཡི་གེ་རྣམས་མེ་ལོང་ལ་བྲིས་པ་ལྟར་ཡོད་པ།    ༈    དེས་རྩ་
འཁོར་གང་ནས་དགའ་བཞི་དང། སྟོང་བཞི་བྲང་སྤྲོད་ཀྱི་ཚུལ་དུ་བསྒོམ། དེ་ཡང་གཞུང་འགར། ཅུང་ཟད་ངལ་བསོ་བདེ་བའི་ངོ་བོར་བལྟ། ཞེས་པ་ལྟར། བདེ་བ་གལ་ཏེ་མ་སྐྱེས་
ཀྱང་སྐྱེ་བར་མོས་ཤིང། བདེ་སྟོང་ལ་ཅུང་ཟད་མཉམ་པར་བཞག་དེ་འདྲའི་ཡེ་ཤེས་བྱང་ཕྱོགས་སོ་བདུན་གྱི་ངོ་བོར་ལྡོག་ཆས་དབྱེ་ཞིང་དེ་ཉིད་ལྷར་ཤར་བར་མོས།    ༈   
བཤད་དངོས་གཞི། ངེས་དོན་གྱི་བདེ་སྟོང་ཡེ་ཤེས་ཀྱིས་ཆགས་རྟོག་ཐམས་ཅད་ལ་རྒྱས་བཏབ་པ། དཔེར་ན། བཙན་དུག་ལ་ཨ་རུ་རའི་རྒྱས་བཏབ་སྟེ། ཕན་པའི་ནུས་པ་ཅན་དུ་
བསྒྲུབ་པ་དང་འདྲ། བདེ་སྟོང་གི་ཡེ་ཤེས་ལ་ཡེ་ཤེས་ལྔ་ཡོད་པ་ལྟར། ཆོས་དབྱིངས་ཡེ་ཤེས་གཅིག་ཉིད་བྱང་ཕྱོགས་སོ་བདུན་དུ་དབྱེ། དག་པ་བསྒོམ་པའི་ཐད། བྱང་ཕྱོགས་སོ་
བདུན་གྱི་ངོ་བོ་དཔའ་བོ་དང་དཔའ་མོ་གཉིས་ཡིན་ཞིང། དེ་ལྟར་བསམ་དགོས་ཀྱང། ཚིག་ཟིན་ལ་དཔའ་མོ་རྐྱང་པ་ལས་མེད་པ་ཤེས་རབ་གཙོ་ཆེ་བ་མཚོན་བྱེད་ཙམ་ཡིན། བྱང་

[285B] འདི་ཡན་ཆད་ཀྱི་ལམ་མམ། མདོར་ན་འོག་བཤེས་གཉེན་བསྟེན་ཚུལ་ནས་ཟུང་འཇུག་གི་བར་གྱི་ལམ་མཐའ་དག་དགེ་
བ་མ་བསྐྱེད་པ་བསྐྱེད་པ་བསྐྱེད་པ་སྤེལ་བ། མི་དགེ་བ་མི་སྐྱེ་ཞིང། སྐྱེས་པ་ཉམས་པར་བྱེད་པའི་ཉམས་ལེན་དུ་འདུ་བའི་གནད་ཀྱི་ཡིན་པ་གསུང་རྒྱུན།    ༈   
རྗེའི་གསུང་བདེ་མཆོག་གི་སྐོར་ལ་རྗེ་ཕ་བོང་ཁས་ཆ་འཇོག་ཆེན་པོ་མཛད།    ༈    །ཞེས་གསུངས་པ་ཡང། དྲང་དོན་མཁའ་འགྲོ་མའི་གཙོ་བོ་ཡིན་
པ་ལ་སྦྱར་བ་ཡོད་མོད། ངེས་དོན་ལ་བྱང་ཆུབ་སོ་བདུན་སོགས་ཡེ་ཤེས་མཐའ་དག་གི་གཙོ་བོ་ཆོས་དབྱིངས་ཡེ་ཤེས་དེ་ཉིད་བཞིན་ལག་གི་རྣམ་ཅན་དུ་ཤར་བ་ཡིན་པས་དེ་ལྟར་གསུངས་
ཞེས་རྗེ་ཕ་བོང་ཁས་གསུངས། གོ་ཆ་ནི། བགེགས་ཀྱི་མཚོན་ཆ་གཡོ་བར་མི་ནུས་པའི་ཆེད་དང། གཙོ་བོ་ནི། ཕྱི་ལས་ནང་ཏིང་ངེ་འཛིན་ལས་བསྐྱོད་པའི་བགེགས་བྱིང་རྒོད་
སོགས་ཀྱིས་མི་གཡོ་བ་སྟེ། ཤིས་བརྗོད་དུ། ཁྱོད་ཀྱི་ལྷ་ཡི་རྣལ་འབྱོར་ཏིང་འཛིན་ལས། །བསྐྱོད་པར་བྱེད་པའི་  ྾    ྾  ཞེས་སོགས་ལྟར། གོ་ཆ་འགོད་ཡུལ་ནི། གཞིའི་ཧེ་རུ་ཀ་

[286A]༄༅། །ཡིན་ཞིང། གོ་ཆའི་ལྷ་རྣམས་མིང་མི་འདྲ་བ་མ་གཏོགས་རྒྱལ་བ་རིགས་ལྔ་ཡབ་ཡུམ། གོ་ཆ་ཡབ་ལ་བཀོད་ཚེ། ཡབ་ལ་ཡུམ་འཁྱུད། ཡུམ་ལ་བཀོད་ཚེ། ཡུམ་ལ་
ཡབ་ཀྱིས་མཁྱུད་པ་འགོད་པ་ཙམ་ལས། ལྷ་དྲུག་པོ་དེ་རང་ཡིན། བདེ་ཟིན་དུ། འབར་བའི་ཕྱག་རྒྱ་ཐོག་མར་པུས་མོ་གཡོན་པར་བཞག་གསུངས་ཀྱང། དཀུ་གཡོན་པར་བརྟེན་པ་
ཕྱག་བཞེས། སངས་རྒྱས་ཡབ་ལ་དཔའ་བོ་དང། ཡུམ་ལ་དཔའ་མོའི་སྒྲས་བཏགས།    ༈    འོད་ཟེར་སྤྲོ་ཚུལ། གསང་འདུས་མདུན་བསྐྱེད་དུ་
གསལ་བ་ལྟར། ལུས་དཀྱིལ་གྱི་ལྷ་ཐམས་ཅད་ཀྱི་ཐུགས་ཀའི་ཧཱུཾ་ཡིག་ལས་འོད་ཟེར་ལྕགས་ཀྱུ་ལྟ་བུ་དམར་པོ་བསམ་གྱིས་མི་ཁྱབ་པ་སྤྲོས། དེ་རྣམས་ཕྱོགས་གཅིག་ཏུ་འདྲིལ། ཡང་
གྲངས་མེད་པ་ཕྱིར་གྱིས་ཏེ་ཕྱོགས་བཅུའི་ཞིང་གི་རྒྱལ་བ་རྣམས་ཀྱི་ཐུགས་ཀར་བཏབ། སྟེང་ནས་བྱོན་པ་རྣམས་ཁ་བ་འབབ་པ་ལྟ་བུ། འོག་ནས་བྱོན་པ་རྣམས་ས་ཆེན་པོ་ལས་རླངས་པ་
རྡོལ་བའམ། གྲོག་མ་གྲོག་ཚང་ནས་ཐོན་པ་ལྟ་བུ། བར་ནས་བྱོན་པ་རྣམས་མི་མང་པོ་ཁྲོམ་ཆེན་པོ་ལ་འདུ་བའམ། དགེ་འདུན་མང་པོ་ཆོས་འཁོར་ལ་བྱོན་པ་ལྟར་བྱོན་པར་མོས་

[286B] དཔེར་ན། ལྷ་མོའི་བསྙེན་པ་ལ་སྒྲུབ་སྲི་ཏི་ཕུར་ནག་མོ་མནན་དགོས་པ་ལྟ་བུ། རིག་བྱེད་མ་ལ་སྒབ་འདྲེ་མེད། བྱོན་སྐྱེམས་ནི། སྦྱིན་སྲེག་
སྐབས་བྱོན་སྐྱེམས་མར་ཁུ་དང། ཚོགས་བསགས་མར་ཁུ་གཉིས་འབྱུང་བ་ལྟར་ཡིན། སྒོ་མ་རྣམས་ཀྱི་མདོག་ནི། ལྕགས་ཀྱུ་མ་སྔོན་མོ། ཞགས་པ་མ་སེར་མོ། ལྕགས་སྒྲོག་
མ་དམར་མོ། དྲིལ་བུ་མ་ལྗང་ཁུ་བྱེད། ཐིམ་པའི་སྐབས། ཡི་གེ་དཔར་འདྲེད་ཤོར་བ་ལྟར་རམ། གཟུགས་བརྙན་ཉིས་བརྩེགས་ལྟ་བུ།    ༈    རྣམ་
ལྔ་འདོད་པའི་ཕྱག་རྒྱ། ཐོག་མར་དབུས་སུ་པད་སྐོར་གཅིག་དེ་ནས་གཡོན། དབུས། གཡས། དབུས་བཅས་ལ་རིམ་བཞིན་པད་སྐོར་བྱ་བའོ།།    ༈   
སྡོམ་ཚུལ། ཤེས་བྱས་གར་ཁྱབ་ལ་ཆོས་ཉིད་ཀྱིས་ཁྱབ། དེ་ལ་བདེ་བས་ཁྱབ་པས་སམ། ཡང་ན། ཡུལ་ཆོས་ཉིད་དང། ཡུལ་ཅན་ཡེ་ཤེས་གཉིས་ཀ་བདེན་པར་མེད་པ་སྟོང་པའི་
རྣམ་འགྱུར་དུ་གཅིག་པ། ཡང་ན། ཡུལ་ཆོས་ཉིད་དོན་དམ་བདེན་པ་དང། ཡུལ་ཅན་ཀུན་རྫོབ་བདེན་པ་ཡེ་ཤེས་གཉིས་ངོ་བོ་གཅིག་ཡིན་པས་སྡོམ་པ་ཞེས་གྲགས་སོ། །ནམ་མཁར་

[287A]༄༅། །སྤྱན་དྲངས་པའི་དཀྱིལ་འཁོར་ལས་སྒོ་མཚམས་མ་བརྒྱད་མ་གཏོགས་པས་དགོངས་པ་གཏད། དེ་བརྒྱད་ཀྱིས་བགེགས་བསྐྲད། དབང་ལྷ་རྣམས་ལ་དབང་བསྐུར་བའི་
གསོལ་བ་འདེབས་པོ་ལུས་དཀྱིལ་ལྷ་ཐམས་ཅད་ཀྱིས་མགྲིན་གཅིག་ཏུ་གསོལ་བར་མོས། ཇི་ལྟར་བལྟམས་པ་  ྾  ཞེས་པ་སོགས་སྔོན་བྱུང་སྟོན་པ་བལྟམས་པ་ལྟར་ད་ལྟ་རྟེན་བརྟེན་པ་
བཞེངས་མ་ཐག་པ་གསར་པ་འདི་ལ་དབང་བསྐུར་དུ་གསོལ་ཞེས་གསོལ་བ་འདེབས། རྡོ་རྗེ་གླུ་ལེན་ཞེས་པ་ནི། སྟོང་ཉིད་བརྗོད་བྱར་བྱེད་པའི་གླུ་སྟེ། རྡོ་རྗེ་ལ་ཆོས་བདུན་ཡོད་པ་ལྟར་
སྟོང་ཉིད་ཀྱང་ཆོས་བདུན་དེའི་ངོ་བོ་ཡིན། རིགས་བདག་གིས་དབུ་བརྒྱན་ཡུལ། སྤྱི་བོའི་ནོར་བུ་ཆ་དགུ་པའི་དབུས་སུ་ཡིན། རིགས་བདག་གིས་རྒྱས་བཏབ་ཚུལ། རྣལ་འབྱོར་མར་
རྣམ་སྣང་ཧེ་རུ་ཀས་རྒྱས་བཏབ་པ། ཤེས་རབ་ལ་ཐབས་སམ། ཆོས་སྐུ་ལ་གཟུགས་སྐུས་རྒྱས་བཏབ་པ། རིགས་ལ་རིགས་ཅན་གྱིས་རྒྱས་བཏབ་པ། འཁོར་ལ་གཙོ་བོས་རྒྱས་
བཏབ་པ། སྤྱན་འདྲེན་ཐད་ཀྱང། ཆོས་སྐུའི་དབྱིངས་ལས་གཟུགས་སྐུའི་རྣམ་པར་སྤྱན་དྲངས་པ་ནི། རང་བཞིན་གྱི་གནས་ནས་ཞེས་པ་སྟེ། གློག་བརྙན་བསྟན་པ་ལྟར་ཕྲ་ལམ་མེ་

[287B] ལོངས་སྐུའི་ཞིང་ནས་སྤྲུལ་སྐུའི་རྣམ་པར་སྤྱན་དྲངས་པ་ནི། ཞིང་ཁམས་ཤིག་མཚན་གཞི་བཟུང་ནས་འོག་མིན་ནས་ཞེས་དང། དགའ་ལྡན་ནས་ཞེས་པ་
ལྟ་བུ། སྤྱན་འདྲེན་སྐབས། ལྷ་རེ་རེས་ཀྱང་སྤྲུལ་བསྒྱུར་སྣ་ཚོགས་པའི་སྒོ་ནས་བྱོན་པ་བུ་མོ་མ་ག་དྷ་བཟང་མོའི་རྟོགས་བརྗོད་ལྟར་དགོས།    ༈   
སྦྱར་ཞིང། འདིས་སྡོམ་པ་རྩ་ལྟུང་གི་ཉམས་པ་གསོ་མི་ཐུབ་ཀྱང། སྦོམ་པོ་བྱུང་བ་སོགས་དག་པ་ཡིན། ནང་མཆོད་སྐབས། བླ་མའི་མཚན་ལྷ་བཙུན་ཡེ་ཤེས་དོན་གྲུབ་ཅེས་པ་
ཐོ་ཡོན་བླ་མ་རིན་པོ་ཆེ་ཡིན། འཇམ་དབྱངས་འཕྲིན་ལས་ཡང་སོག་པོ། འཁྲིལ་མཉེར་གསུམ་གྱིས་མཛེས་པ་ནི། མགྲིན་པར་རི་མོ་གསུམ་ཡོད་པ། ནང་མཆོད་འབུལ་ཡུལ་ཆོས་
སྐྱོང་རྣམས་སྟེང་དུ་མ་བདེ་ན། པདྨའི་ར་བར་བཀོད་པ་དང། དུར་ཁྲོད་དུ་བཀོད་པའི་ལུགས་གཉིས་ལས་གང་བདེ། ནང་མཆོད་འབུལ་ཡུལ། རང་ལྷར་གསལ་བའི་ཚོག་མའི་སྟེང་
འགོད་པའི་ལུགས་གཅིག་བླ་མཆོད་ཀྱི་ཚོགས་ཞིང་སེང་ཁྲི་ཡན་བྱེད་པ་གཉིས་ཡོད་པ་ལས་ཕྱག་བཞེས་ལ་ཕྱི་མ་མཛད། འགོད་པའི་གནས། རྒྱ་ཕེབས་ཀྱི་འོག་གདུང་འཁོར་ཐད་ཙམ་

[288A]༄༅། །དུ་བཀོད། ནང་མཆོད་འདི་དང། ཚོགས་འཁོར་སོགས་ལ་གཙོ་བོ་ནས་བཟུང། སྙིང་རྗེའི་མགྲོན་དང་བཅས་པ་ཚང་མ། ཡི་དམ་གང་ཡིན་དེ་དང་དེའི་རྣམ་པར་བསམ་
ཐམས་ཅད་དག་པ་རབ་འབྱམས་འབའ་ཞིག་ཏུ་མོས་དགོས་པས་སོ།།    ༈    ཉམས་ལེན་བྱིན་རླབས་བརྒྱུད་པར་འཇམ་དབྱངས་བདུན་ཡོད་པར་
   ༈    ངང་པ་མཚོ་ལ་ཞུགས་པ་བཞིན་དུ་ཞུགས་ཏེ་ཐོད་པ་ནས་བདུད་རྩི་བཅུས། ཡང། ནང་མཆོད་
སྨིན་མཚམས། མགྲིན་པ། སྙིང་ཁ་གསུམ་ལ་ཐིག་ལེ་བྱ་ཞིང། གནས་དེ་གསུམ་ལ་རིམ་བཞིན། རྩ་བའི་བླ་མའི་ཡི་དམ། བརྒྱུད་པའི་བླ་མའི་ཡི་དམ། རང་གི་ཡི་དམ་བཅས་
བཀོད་པའང་ཡོད། ཡང། སྐྱར་དུ་སྙིང་པོ་རྣལ་འབྱོར་མ་བཞིས་ནང་མཆོད་ཕུལ་བ། ལུས་དཀྱིལ་གྱི་ལྷ་རྣམས་ལ། རང་གི་ང་རྒྱལ། བར་བར་དུ་རྩ་ཁམས་ཀྱི་ངོ་བོར་མོས་
བར་བར་དུ་ལྷ་སྐུའི་ང་རྒྱལ་འཛིན་པ་སོགས་ཚང་མ་བསྲེས་ནས་ང་རྒྱལ་བཟུང་བ། སྣོད་བཅུད་ཐམས་ཅད་ལྷ་ལ་མོས་ནས། རྐང་བརྒྱད་ཀྱི་བསྟོད་དགོས་པར་སྦས་དོན་ཀུན་གསལ་

[288B] ཡབ་རིན་པོ་ཆེ་ཙ་རིའི་གནས་བསྐོར་ཕེབས་ཚེ། རྐང་བརྒྱད་བསྟོད་པ་ཤ་སྟག་གསུངས་ནས་ཕེབས་ཚུལ། རང་ཉིད་ནས་མེ་རི་བར་ཚུར་གསལ་འདེབས་པ་ལ་
སེངྒེ་རྣམ་པར་རྩེ་བའི་ཏིང་ངེ་འཛིན་ཞེས་ཟེར། དམིགས་པ་སྐྱོང་སྐབས། གསལ་སྣང། ང་རྒྱལ། རང་བཞིན་མེད་པ་གསུམ་པོ་རེས་མོས་བསྐོར་ནས་བསྐྱངས་དགོས། གསལ་
སྣང་དང་ང་རྒྱལ་ལས་མ་གཡོས་བཞིན་དུ། དཔྱད་པ་བྱེད་ཚུལ་ཐད། དཔེར་ན། མི་དོགས་པ་བྱེད་དགོས་པ་ཞིག་དང་ལྷན་དུ་འགྲོ་བའི་ཚེ་མིག་གིས་ལམ་ལ་བལྟ་བ་དང། མིག་ཟུར་
གྱིས་གྲོགས་དེ་ལའང་བལྟ་དགོས་པའི་དཔེ་དང་འདྲ། ཤེས་བཞིན་བསྟེན་ཚུལ་ཡང། ཕྱག་ཆེན་རྩ་བར། འགྱུ་བ་རིག་པའི་ཤེས་བཞིན་བསྡོགས། །ཞེས་སྟ་གོན་བྱ་དགོས། གསལ་
སྣང་ལས་ང་རྒྱལ་གལ་ཆེ་བ། ཏཻ་ལོ་པས། སྣང་བས་མི་འཆིང་ཞེན་པས་འཆིང། །ཞེན་པ་ཐོངས་ཤིག་ནཱ་རོ་པ། །ཞེས་གསུངས་པ་ལྟར།    ༈   
སྤྱི་དང་བྱེ་བྲག་རྒྱན་མེད་རྒྱན་ཅན་རིམ་བཞིན་སེམས་འཛིན་པ་ཡོད་ཀྱང། འགོར་གཞི་ཆེ་བས་ས་ཆོད་ཆུང། དེས་ན་དང་པོ་ནས་རྒྱན་ཅན་བྱེད་ན་འགྲིག་ཅིང་ལེགས་པ་མན་ངག་

[289A]༄༅། །ལ་ཡོད། དཔེར་ན། ལམ་རིམ་གྱི་བཏང་སྙོམས་སྒྲུབ་སྐབས། དམར་ཁྲིད་སོགས་སུ་དགྲ་གཉེན་བར་མ་རེ་རེ་བཞིན་བསམས་པར་གསུངས་ཀྱང། མན་ངག་ལུགས་སུ་
གསུམ་ཀ་མདུན་དུ་དམིགས་ན་ལེགས་པ་ལྟར་ཡིན། འདིར་བདེ་ཟིན་དུ་བྱིང་རྒོད་རིམ་བཞིན་སེལ་ཚུལ་གསལ་ཡང། མ་གསལ་བ་བྱིང་རྒོད་ཅིག་ཆར་དུ་གཅོད་པའི་མན་ངག་ནི་
རང་གི་སྨིན་མཚམས་གདོང་གི་སྣ་རྩེར་རྡོ་རྗེ་སྔོན་པོའམ། ཧཱུཾ་ཡིག་སྔོན་པོ་སྤུ་རྩེ་ལྟ་བུ་བསམས་ན། དམིགས་པ་མཐོ་བའི་གནད་ཀྱིས་བྱིང་བ་སེལ། དམིགས་རྟེན་ཕྲ་བའི་གནད་ཀྱིས་
རྒོད་པ་སེལ་བས་བྱིང་རྒོད་ཅིག་ཅར་གཅོད་ནུས།    ༈    རྫོགས་རིམ་གཙོ་ཆེ་
བའི་སྐབས་ལྟ་བུར་རང་ལ་ཐིམ་ནའང་ལེགས། སྐྱར་བཤད་གཉིས་པ་བདག་བསྐྱེད། བསྐྱར་བཤད་གསུམ་པར་སྨོན་ལམ་མེད་པས་ཐུགས་ཐོག་ནས་གསུངས་སོ།།    ༈   
བརྩི་བཞག་མེད། བསྐྱར་བཤད་སྤྱན་འདྲེན་དགུག་གཞུག་བཅིང་མཉེས་རྗེས་ལྷ་རྣམས་ཀྱི་གནས་གསུམ་དུ་འབྲུ་གསུམ་བཀོད་པ་ནི། རྫོགས་རིམ་པའི་སྐུ་གསུང་ཐུགས་གསུམ་འགྲུབ་

[289B] སྲོག་ཐུར་ལྟག་སྤྲོད་སོགས་འགྲུབ་པའི་སྨིན་བྱེད་དུའང་འགྱུར། འབྲུ་གསུམ་གནས་གསུམ་དུ་བཀོད་ཚུལ་ཡང། ཨོཾ་ཡིག་སྤྱི་བོར་བཀོད་པ་ནི། རྣམ་སྣང་
གཟུགས་ཕུང་རྣམ་པར་དག་པའི་ས་བོན་ཨོཾ་ཡིན་ཞིང། སྲོག་འཛིན་ཕྲ་བ་ཁ་དོག་དཀར་པོ་ལས་སྒྱུ་ལུས་འགྲུབ་ཅིང། དེ་ཉིད་ལུས་དྭངས་པའི་མཐར་ཐུག་ཡིན་ལ། དེ་ཡང་ལུས་ཀྱི་ཆ་
མཐོ་ཤོས་སྤྱི་བོ་ལ་བཀོད་པ་ཡིན། ཨ་དགག་ཚིག་དང། ཨམྲྀ་ཏ་ཞེས་པ་འཆི་མེད་ལ་འཇུག་པས་ཚེ་དཔག་མེད་དམ་འོད་དཔག་མེད་ཡིན་ལ། དེ་ཉིད་དམར་པོ་བྱེད་པ་ནི། ངག་
གི་རྩ་བ་གྱེན་རྒྱུའི་རླུང་དམར་པོ་རྣམ་པར་དག་པའི་གསུང་རྡོ་རྗེ་འོད་དཔག་མེད་ཀྱི་ས་བོན་ཡིན་པས་དེ་ལྟར་བཀོད་པ་ཡིན། ཧཱུཾ་ཡིག་ནི། ཆོས་དབྱིངས་ཡེ་ཤེས་ཀྱི་ངོ་བོ་མི་བསྐྱོད་པའི་
ས་བོན་ཡིན་ལ། ཁ་དོག་སྔོན་པོའམ། ནག་པོ་ལ་འགྱུར་བ་མེད་པ་ལྟར་ཆོས་དབྱིངས་ལ་འགྱུར་བ་མེད་པ་དང། དེ་ཉིད་སྙིང་ཁར་བཀོད་པ་ནི། འོད་གསལ་ལྷན་སྐྱེས་ཀྱི་ཡེ་ཤེས་
འཆར་བའི་གནས་སྙིང་ཁ་ཡིན་པ་སྟེ། འདུས་པའི་སྨོན་ལམ་དུ། འོད་གསལ་ཉི་མ་སྙིང་དབུས་འཆར་བར་ཤོག་ཅེས་པ་ལྟར་རོ།།    ༈   

[290A]༄༅། །མ་རུ་འཁྱུད་རྒྱ་དང་བཅས་པ་གསུངས་པ་རྗེ་ཙོང་ཁ་པའི་ཕྱག་བཞེས་ཡིན། ཙོང་ཁ་བརྒྱད་ཅུའི་བྲིས་ཐང་དུ་འཁྱུད་རྒྱ་མཛད་པ་ཞིག་ཡོད་པ་དེ་ཡིན། རྐང་བརྒྱད་ཀྱི་
མཐར་ཧཱུཾ་ཧཱུཾ་ཞེས་པ་ཌ་དྲིལ་ཚར་གཉིས་འཁྲོལ་བ་བདེ་སྟོང་གཉིས་མཚོན་པ་དང། དེའི་སྟེང་ཕཊ་བསྣན་པའི་ཌ་དྲིལ་ཚར་གསུམ་འཁྲོལ་བ། བདེ་སྟོང་ཡེ་ཤེས་དེས་གཉིས་སྣང་ཁོས་
ཤིག་ཅེས་པའི་མཚོན་བྱེད་དང། གཞན་ཡང་རྡོ་རྗེས་བདེ་བ། དྲིལ་བུས་ཤེས་རབ། ཌ་རུས་གཏུམ་མོ་འདི་མ་རྒྱུད་ཀྱི་གཙོ་བོ་ཡིན་པས། འདིར་ལྟེ་བའི་གཏུམ་མོ་སྐུལ་བའི་བདེ་
སྟོང་གི་ཡེ་ཤེས་ཀྱིས་གཉིས་སྣང་འཁྲུལ་པའི་མགོ་བོ་ཁོས་ཤིག་ཅེས་པའི་དོན།    ༈    དབང་ཤེས་ལ་སྣང་བའི་སྣང་ཞེན་མ་ཡིན་པར། ཡིད་ངོར་
སྣང་བའི་སྣང་ཞེན་འགོག་དགོས། གསལ་སྣང་འདོན་ཚེ། དང་པོ་གཞིའི་ཧེ་རུ་ཀ་གཙོ་བོ་རྐྱང་པ་ཙམ་ལ་དབུ་ནས་ཞབས་བར་གསལ་སྣང་དང། ལུས་དཀྱིལ་སོགས་གཞན་རྣམས་ཕྲ་
ཚོམ་མེ་ཡོད་སྙམ་པ་བྱེད་ཅིང། དེ་ནས་ནང་གི་ཧེ་རུ་ཀ་སོགས་རེ་རེ་ཙམ་བསྣོན་ཅིང། གཞན་རྣམས་ཟུར་གྱིས་མཐོང་བ། དཔེར་ན། ལྟད་མོ་ལྟ་བུར་གཅིག་ལ་དམིགས་དཀར་

[290B] གསལ་སྣང་ལ་འཛིན་སྟངས་ཀྱི་ཤུགས་བསྐྱེད་པ་ནི། དཔེར་ན། དུས་རྒྱུན་བླ་མར་དད་པ་ཡོད་ཀྱང། སྐབས་འགར་
གཞན་དང་མི་འདྲ་བ་ཞིག་ཡོང་བ་ལྟར་ཤུགས་དང་ལྡན་པ་དགོས། བྱིང་བ་རགས་པ་བྱུང་བའི་སྐབས། སེམས་ཞིག་པ་འདྲ་བ་བྱུང། འཕྲོ་བ་དང་རྒོད་པ་གཉིས་ལས་འཕྲོ་བ་ཁྱབ་
ཆེ་ཡང། འདིར་རྒོད་པ་ཙམ་གསུངས་པ་འདོད་ཆགས་ཀྱི་ཡུལ་ལ་འཕྲོ་བ་ཤས་ཆེ་བས་ཡིན། བསྐྱེད་རིམ་བསྒོམ་པ་ལ་ལྟོས་པའི་ལས་དང་པོ་བ་ནི། སྐུའི་ཆ་རེ་རེ་ནས་གསལ་བཏབ་
ན་གསལ་སྣང་འཆར་ལ། ་མ་བཏབ་ན་མི་འཆར་བ། ་རྟེན་དང་བརྟེན་པའི་དཀྱིལ་འཁོར་རགས་པ་ལ་གསལ་སྣང་ཐོན་པ་དེ་ཡེ་ཤེས་ལ་དབང་ཐོབ་པ་དང། ་ཕྲ་བའི་རྟེན་
དང་བརྟེན་པར་བཅས་པ་ལ་གསལ་སྣང་ཐོབ་པ་ཡེ་ཤེས། ་འདོད་དགུར་དབང་བསྒྱུར་བ། ལྷ་བསྒོམ་པ་དང། བཟླས་པ་གཉིས་སྤེལ་མར་བྱ་ལ། སྔ་མ་གསལ་ཆེ།    ༈   
ཕྲེང་ནི། མོ་ཐོད་ལྔ་བཅུ་དང། ཕོ་ཐོད་ལྔ་བཅུ་ནས་བླངས་པའི་ཕྲེང་བ་སྟེ་ཕྲེང་རྡོག་བརྒྱ་ཡོད་པ།    ༈   

[291A]༄༅། །དང་དབུས་ཕྲེང་ཐག་གིས་དཧིཿ་ཡིག་མཚོན།    ༈    ལས་སོ་སོར་སྨན་གྱི་རིལ་བུའི་ཕྲེང་བ་བྱ་བ་སོགས་ཀྱང་ཡོད། ཡིད་བཟླས་ལ་བསྐྱེད་རིམ་པས་ཡིད་ཀྱི་
བཟླས་པའམ་འདོན་པ་ལྟ་བུ་དང། རྫོགས་རིམ་པའི་སྔགས་ཕྲེང་གསལ་པ་མ་ཡིན་པ། གཞན་གྱིས་བརྗོད་པ་ཉན་པ་ལྟ་བུ་མ་ཡིན་པར། རང་བྱུང་གི་སྒྲ་ཐོན་པ་ལ། ཨོཾ་གྱིས་འཇུག་
ཨས་གནས་ཧཱུཾ་གྱིས་སྤྲོས་པར་མོས་ཤིང་དབུགས་དང་སྦྲགས་པས་བསྐྱེད་རྫོགས་གཉིས་ལ་མི་འདྲ། འདིའི་འགོ་ཨོཾ་གྱིས་དབུགས་ནང་དུ་རྔུབ་པ་ནས་འཛུགས་པ་རླུང་ནང་དུ་འདུ་བའི་རྟེན་
འབྲེལ་ཡོད། དོ་ལིའི་བཟླས་པའི་སྐབས། སྔགས་ཕྲེང་རྣམས་གཙོ་བོའི་མདོག་ལྟར་སྔོ་བའམ། དབང་གི་ལས་མཐུན་དམར། ཡང་ན། སྔོ་ལ་དམར་མདངས་ཆགས་པ་གང་
བདེ་བྱ། ཕྲེང་ཐག་སྐུད་པ་དགུ་བསྒྲིལ་གྱིས་སྟོན་པ་དང་ཉེ་བའི་སྲས་བརྒྱད་བཅས་མཚོན། ཕྲེང་བ་རང་གི་བླ་མ་མ་གཏོགས་མི་གཞན་གྱིས་རེག་ན་ཕྲེང་བ་བྱིན་རླབས་གསར་པ་བྱ་དགོས་
ཕྲེང་བ་གསར་པ་ཡིན་ན། རང་གི་ཡི་དམ་གང་ཡིན་གྱི་སྔགས་བརྒྱ་རྩ་བརྒྱད་བཟླས་ནས་ཧ་བཏབ། རྒྱས་པར་བྱེད་ན་ལག་པ་གཉིས་ཉི་ཟླ་དང་དེའི་བར་ཕྲེང་བ། ལག་པ་གཡོན་པས་

[291B] འདིར་ཡབ་ཡུམ་གྱི་སྙིང་པོ་དང། ཉེ་སྙིང་གི་དོན། དང་པོ་སྙིང་པོ་བདེ་སྟོང་དབྱེར་མེད་ཀྱི་ཡེ་ཤེས་རང་རྒྱུད་ལ་བསྐྱེད་པའི་རིགས་སྔགས་ཡིན་
པས་སྙིང་པོ། ཡེ་ཤེས་དེ་ཉེ་བར་བསྐུལ་བའི་རིགས་སྔགས་ཡིན་པས་ཉེ་སྙི་ང། ཞེས་དང། རིགས་སྔགས་ཞེས་པ་ནི་དེ་འདྲ་བའི་རིག་པ་ཡེ་ཤེས་དེ་ཉིད་བསྐྱེད་པའི་སྔགས་ཡིན་པས་
རིགས་སྔགས། ལམ་དེ་རང་རྒྱུད་ལ་མི་བརྗེད་པར་གཟུངས་བའི་སྔགས་ཡིན་པའི་ཆ་ནས་གཟུངས་སྔགས་ཡིན། བདེ་ཟིན་དུ་གསུངས་པའི་བཟླས་པ་ལ་ཡིད་བཟླས་སམ་རྡོར་བཟླས་མ་
བགྲང་བ་ཡིད་བཟླས་གཙོ་བོར་བྱེད་པས་ཡིན། རྡོར་བཟླས་ལ་བསྐྱེད་རིམ་པའི་རྡོར་བཟླས་དང། རྫོགས་རིམ་པའི་རྡོར་བཟླས་གཉིས་ཡོད་པ་ལས་སྔ་མ་ཡིད་བཟླས་ཡིན། ངག་
བཟླས་ཁྱམས་སམ་དོ་ལིའི་བཟླས་པ་ནི། ནང་གི་ཧེ་རུ་ཀའི་ཐུགས་ཀའི་ཧཱུཾ་ཡིག་ལས་སྔགས་ཕྲེང་ཐོན་པ་གཞིའི་ཧེ་རུ་ཀའི་གསང་གནས་ནས་ཡུམ་གྱི་གསང་གནས་བརྒྱུད་ཡུམ་གྱི་ཞལ་ནས་
ཡབ་ཀྱི་ཞལ་དུ་འཁོར་བ་དང། དམ་ཚིག་བཟླས་པ་ལ། རྒྱལ་བ་མཆོད་ཅིང་བྱིན་རླབས་བསྡུ། ཡང། འོད་རྩེར་སེམས་ཅན་གྲངས་མཉམ་གྱི་ཧེ་རུ་ཀ་སྤྲོས་པ་སེམས་ཅན་རྣམས་

[292A]༄༅། །ཀྱི་སྤྱི་བོར་བྱོན། དབང་བསྐུར། དྲི་མ་དག་ནས་སྤྱི་བོའི་ཧེ་རུ་ཀར་བསྟིམ་པས་སེམས་ཅན་རྣམས་ཧེ་རུ་ཀར་གྱུར། སེམས་ཅན་ལྟར་གྱུར་པ་རྣམས་ཀྱིས་ཀྱང་སྔགས་
བཟླས་པར་བསམས་ན་ཕན་ཡོན་ཆེ། བསྙེན་མཚམས་ལྟ་བུར་དམིགས་པ་མི་འདྲ་བ་ཁ་སྤོས་ན་ལེགས་པས་དཔེར། རྒྱལ་བ་སྲས་བཅས་ཀྱི་བྱིན་རླབས་བསྡུ་བའི་ཐད། སྐུའི་བྱིན་
རླབས་རྣམས་ཧེ་རུ་ཀའི་སྐུ་ཆེ་ཆུང་སྣ་ཚོགས། གསུང་གི་བྱིན་རླབས་རྣམས་གླེགས་བམ་དང་ཡིག་འབྲུ་རྩ་སྔགས་སོགས། ཐུགས་ཀྱི་བྱིན་རླབས་རྣམས་ཕྱག་མཚན་གྲི་གུག་དང་ཐོད་པ་
ཁ་ཊཾ་ག་སོགས་ཀྱི་རྣམ་པར་བསྟིམ་པ་དང། སྐབས་འགར། སྐུ་ལ་ཧེ་རུ་ཀ་སྐུ་མདོག་དཀར། གསུང་ལ་དམར། ཐུགས་ལ་སྔོ་བ། ཡང་ན། སྐུ་གསུང་ཐུགས་གསུམ་རིམ་བཞིན་
བདུད་རྩི་འོད་ཟེར་དཀར་དམར་མཐིང་གསུམ་བྱེད་པ་སོགས་མི་འདྲ་བ་དང། སེམས་ཅན་རྣམས་ལ་དབང་བསྐུར་བའི་སྐབས་ཀྱང་འཁོར་ལོ་ལྔའི་ལྷའམ། རིགས་ལྔའི་སངས་རྒྱས་
ཡབ་ཡུམ་སྤྲོས། སེམས་ཅན་ཞེ་སྡང་ཅན་ནམ། རྡོ་རྗེའི་རིགས་ཅན་ལ་ཐུགས་ཀྱི་འཁོར་ལོའི་ལྷ་ཚོགས་རྣམས་བྱོན། ལམ་ཐུན་མོང་བ་བསྟན་ཅིང་འཕྲིན་ལས་ཉེར་བདུན་རིམ་གྱིས་

[292B] ལམ་ལ་སྦྱངས་ནས་མི་བསྐྱོད་ཧེ་རུ་ཀའི་གོ་འཕང་ལ་བཀོད་པའི་མོས་པ་བྱ་བ་སོགས་རིགས་གཞན་ལའང་དེ་མཚུངས་བསམས་
ཡང་སྐབས་འགར། གནས་ཡུལ་མཁའ་སྤྱོད་ཀྱི་ཞིང་གི་གནས་ལུས་ལོངས་སྤྱོད་དག་པའི་བྱིན་རླབས་བསྡུ་བ། མཁའ་སྤྱོད་ལའང་ཕྱི་ནང་གཉིས་ཡོད་པ་དེ་གཉིས་ཀའི་བྱིན་རླབས་ཞུགས་
རྫོགས་རིམ་པའི་རྡོར་བཟླས་ནི། རླུང་གི་སྒྲ་གདངས་ལ་རྡོར་བཟླས་བྱ་བ། དེ་ལ་དམ་ཚིག་གི་བཟླས་པ་ཞེས་བརྗོད་པའི་རྒྱུ་མཚན་ནི། རིགས་ལྔའི་དམ་ཚིག་བསྐྱངས་པའི་སྒོ་ནས་
བཟླས་བརྗོད་བྱེད་པས་མིང་དེ་སྐད་བཏགས། ཁྲོས་པའི་བཟླས་པ་ནི། ཕར་སྤྲོ་བའི་ཚེ་རྩུབ་ལ་དྲག་པའི་རྣམ་པ་དང། ཚུར་འཁོར་བའི་ཚེ་འཇམ་ཞིང་ཞི་བའི་རྣམ་ཅན་དུ་བྱེད་
ལྕང་སྐྱའི་བསྐྱེད་རིམ་ལས་བྱུང་བ་ལྟར། བསྐྱེད་རིམ་པའི་རྡོར་བཟླས་བྱེད་ཚུལ་ནི། སྔགས་ཕྲེང་ལས་འཁོར་ལོ་ལྔའི་ལྷ་ཚོགས་སྤྲོས་ནས་དབུགས་ཕྱིར་འགྲོ་བ་དང་མཉམ་དུ་ཧཱུཾ་གིས་
གདངས་ཀྱིས་ཕར་སོང། ཨོཾ་ཡིག་གདངས་ཀྱིས་ཚུར་ཞུགས། ཨཿ་ས་གནས་པར་བསམས་པའོ། །སྲོག་རླུང་གི་ཉེན་ཡོད་ཚེ། སྙིང་ཁའི་སྔགས་ཕྲེང་ལ་གསལ་སྣང་མ་གཏོན་པར་

[293A]༄༅། །ཡོད་སྙམ་པ་བྱས་པས་འཐུས། བསྙེན་པ་ཞེས་པ་སྔགས་བགྲང་ནས་ཀྱང་ཉེ་བ་ཡིན་ཏེ། དེ་བས་བྱང་ཆུབ་ལམ་གྱི་རིམ་པ་ལ་བློ་སྦྱངས་ན་རྫོགས་བྱང་ལ་གོམ་པ་རེ་རེ་བཞིན་
སྤོ་བ་འདྲ་བའི་ཤིན་ཏུ་ལེགས་པ། དཔེར་ན། བཤེས་གཉེན་བསྟེན་པའི་ཐད། བླ་མས་གདམས་པ་བསྟེན་པའི་ཕྱིར་སངས་རྒྱས་ཀྱི་གོ་འཕང་ལ་ཉེ་ཚུལ་དང་འདྲ། ཐུན་གྱི་ཐོག་
མཐའ་བར་གསུམ་ལ་དམིགས་པའི་རྩི་མ་ཡལ་ཙམ་གྱི་སྤྲོ་བསྡུའི་དམིགས་པ་སོགས་མཛད་པ་ལས། གཙོ་བོ་ལམ་རིམ་ལ་སྦྱངས་ན་ལེགས། ངག་བཟླས་རྗེས་ཡིད་བཟླས། དེ་ནས་
མཁའ་གསང་བྱིན་རླབས་ཀྱི་བདེ་སྟོང་འདྲེན་པའི་དམིགས་པ་དང་བཅས་དཔྱིད་གླུ། དཔྱིད་གླུ་ནི་རྗེ་བླ་མས་རྒྱུད་ཚིག་ལ་ཅུང་གོ་བདེ་བར་མཛད་པ།    ༈   
རུ་དཧུ་རུ་མྱུར་མྱུར་ཞེས་པ་མུར་མུར་མིན་ནམ་དཔྱད། ལྷ་མོའི་བྷྱོ་བདུན་མ་ཞང་ཞུང་གི་སྐད་ཡིན་པས་ལྷ་མོ་དེ་ལ་མཉེས་པ་ཡིན།    ༈    མིག་
ལ་རས་མ་རེ་ཙམ་དཀྲིས་པས།    ༈    ཚུར་ཡང་དེ་འདྲའི་འོད་ཟེར་བྱུང་བ་

[293B] འདིར་ལས་རུང་སོགས་ལ་ཡུམ་ལ་སྔགས་འབུམ་ངེས་པར་དགོས་པ། ཡུམ་ཤེས་རབ་མ་གཙོ་ཆེ་བས་ཡིན། ཡེ་ཤེས་འབེབས་སྔགས་ལ་  ྾  །
ཧཱུཾ་ཕཊ་སཱ་ཧཱ་ཧཱུཾ་ཧ་ཨ་ཛྷཻ། ཞེས་པ་གཅིག་ཙ་ན་ཡེ་ཧཱུཾ་ཕཊ་ཧཱུཾ་ཧ་ཨ་ཛྷཻ་སཱ་ཧཱ། ཞེས་པ་དང། ཡང། ཡེ་ཧཱུཾ་ཧ་ཨ་ཛྷཻ་ཧཱུཾ་ཕཊ་སཱ་ཧཱ། ཞེས་པ། ཡེ་ཤེས་འབེབས་སྔགས་སྐབས་
དམིགས་པ། སྐུ་མདོག་བསྒྱུར་བ། ཞལ་ཙམ་བསྒྱུར་བ། འོད་ཟེར་ཙམ་བསྒྱུར་བ་དང་དམིགས་པ་བྱེད་ཚུལ་གསུམ་ཡོད། འོད་ཟེར་ནི་ལྷ་དགུག་པའི་དབང་གི་ལས་མཐུན་དམར་པོ་
དེ་ཡང་མ་བདེ་ན། སྔགས་ཕྲེང་དམར་པོ་ཙམ་བཀོད་ནའང་འགྲིག་དམིགས་པ་ནི་སྔགས་ཕྲེང་ལས་འོད་ཟེར་དམར་པོ་དཔག་མེད་འཕྲོས། ཕྱོགས་བཅུའི་ཞིང་གི་རྒྱལ་བ་སྲས་བཅས་ཀྱི་
བྱིན་རླབས་བསྡུས་ནས། འོད་ཟེར་དམར་ཧང་ངེའི་རྣམ་པར་བྱུང་བ་རང་ལ་ཐིམ་པར་མོས། རྒྱུད་སྣོད་རུང་དུ་གྱུར་ནས་རྟོགས་པ་སྐྱེ་རུང་གི་བག་ཆགས་འཇོག་ཁ་སྐོང་གི་སྦྱིན་
བསྲེག་མཚམས་ནང་དེར་མ་ཐུབ་ཀྱང། སྦྱིན་སྲེག་མ་བྱེད་ཀྱི་བར་བདག་བསྐྱེད་མ་ཆད་པ་དགོས། སྦྱིན་སྲེག་གི་རྫས་ཆེན་བཅུ་གཉིས་ཀྱི་ནང་ནས་མེད་མི་རུང། ཡམ་ཤིང་

[294A]༄༅། །མར་ཁུ། ཁྱད་རྫས་གསུམ་ཡིན། དེ་གསུམ་བྱུང་ན་སྦྱིན་སྲེག་གི་གོ་ཆོད་པ། དཔེར་ན། ཚོགས་འཁོར་ལ། ཤ་ཆང་གཉིས་ཙམ་གྱིས་འགྲིག་པ་ལྟར་ཡིན། ཡེ་ཤེས་
པ་རྒྱུད་ནས་བཤད་ཚོད་བཞིན་འབེབས་པ་ལ། ལྷ་དབང་དུ་བྱ་བའི་བཅུ་ཆའི་སྦྱིན་སྲེག་བྱ་དགོས། འདིའི་བཅུ་ཆ་བརྩི་ཚུལ་བསྙེན་པ་གང་སོང་གི་སྔགས་ཀྱི་བཅུ་ཆ་བརྩི་བ་དང། ཡེ་
ཤེས་འབེབས་སྔགས་གྲངས་ཇི་སོང་གི་བཅུ་ཆ་བརྩི་བ་གཉིས་ལས་ཕྱག་ལེན་ལ་སྔ་མ་ལྟར་མཛད། སྦྱིན་སྲེག་ཐད། ལྷ་མོ་དམར་པོ། ཕྱག་ན་ཨུཏྤ་ལའི་མདའ་གཞུ་ཐོགས་པ་སྤྲོས་ནས་
དབང་དུ་བྱ་རྒྱུའི་སྙིང་ཀར་བཏབ་པས་རང་དབང་མེད་པར་འདུ་ཞིང་དབང་དུ་བྱ་བའི་དམིགས་པ་སོགས་མང།    ༈    ཆུ། ཆང། ནང་མཆོད་གསུམ་གྱིས་བྲན་
པ་ནི། ཆུས་བྲན་པ་ནི་གཙང་བར་བྱེད་པའི་ཆེད་དང། ཆང་ནི་གཏོར་མའི་རྒྱུར་ཆང་དགོས་པ་ཚང་ཕྱིར་དང། ནང་མཆོད་བྲན་པ་ནི་བདུད་རྩི་ལྔ་དགོས་པ་ཚང་བའི་ཆེད་ཡིན་པས་
གསུམ་ག་བྲན་དགོས། བུམ་བསྐྱེད་སོགས་ཀྱི་སྐབས། དམ་ཚིག་འཁོར་ལོ་བསྐྱེད་པའི་བཞུགས་ཡུལ་ལོགས་སུ་མེད་ཀྱང། བར་སྣང་ལ་བཀོད་ན་འགྲིག་གཏོར་མར། གཏོར་

[294B] གཏོར་ཆེན་སོགས་ལ། གཏོར་མས་འོད་གསལ་ལྷན་
སྐྱེས་ཀྱི་ཡེ་ཤེས། ཟུར་གསུམ་གྱིས་ཡུལ་རྣམ་ཐར་སྒོ་གསུམ། མེ་རིས་དེ་རྟོགས་པའི་ཡུལ་ཅན་ཡེ་ཤེས་ཀྱི་མེ། ཐོད་སྐམ་གྱིས་སྒྱུ་ལུས། དེའི་སྟེང་གི་རྡོ་རྗེ་རྩེ་ལྔས་ཟུང་འཇུག་འོད་
གསལ་གྱི་རང་བཞིན་གྱི་གཏོར་མས་གཅེས་འཛིན་གཉིས་ཀྱི་དགྲ་བོ་བཅོམ་པ་ནི་གཏོར་རྒྱག་གི་དོན་ཡིན། དེ་བཞིན་ཧོམ་བླུགས་པའང། སྣུམ་བསྐོལ་བའི་མེས་ཁམས་དམར་པོ་
ཨ་རག་གིས་ཁམས་དཀར་པོ། དེ་སྣུམ་དུ་བླུགས་པས་འབར་བ་གཏུམ་མོ་འབར་བ། དེ་ལས་འོད་གསལ་ལྷན་སྐྱེས་ཀྱི་ཡེ་ཤེས་སྐྱེས་ནས་གཉིས་སྣང་འཁྲུལ་པའི་དགྲ་བོའི་ཤོག་ལིང་
ལྷག་མེད་དུ་བསྲེགས་པ་མཚོན། བསྡུ་རིམ་སྐབས། རྟེན་བརྟེན་པའི་དཀྱིལ་འཁོར་རྣམས་སྣང་བར་བྱས་ཏེ། ཞེས་པ་ཇེ་དྭངས་ཇེ་དྭངས་ལ་སོང་བའི་དོན། བདེ་མཆོག་འདིར་
བསྐྱེད་རིམ་གཞན་ལས་འཕགས་པ་དང། རྫོགས་རིམ་གཞན་ལས་འཕགས་པ་གཉིས་ཀྱི་སྔ་མ་ནི། བསྐྱེད་རིམ་གྱི་སྐབས་འདིར་རྫོགས་རིམ་བསྒོམ་དུ་ཡོད་པས་ཡིན།    ༈   

[295A]༄༅། །ཚད་མ་ཞེས་པ་ནི། དེ་ཐམས་ཅད་ཀྱང་མི་བསླུ་བ་ཚད་མའི་རང་བཞིན་ཡིན་པ། རྐང་བརྒྱད་ཀྱིས་རྗེ་ཙོང་ཁ་པ་སོགས་ལ་བསྟོད་པའི་ཚེ། དགྲ་སྟ་ཞགས་གདེངས་མདུང་
དང་ཁ་ཊཾ་འཛིན། ཞེས་བསྟོད་པའང། རྣམ་པ་ཧེ་རུ་ཀར་མོས་ནས་བསྟོད་པ་མ་ཡིན་པར། ངོ་བོ་དེར་མོས་ནས་བསྟོད་པས་སྐྱོན་མེད། སྨོན་ལམ་རྗེས། རང་གི་ཐུགས་
ཀར་ཟླ་  ྾    ྾  གོ་ཆ་དང། སྤྱི་བོ་ལ་སོགས་པའི་  ྾    ྾  གོ་ཆ་ཆེན་པོའི་སྲུང་བ། ཞལ་བཞི་པའི་སྔགས། ཚམས་རྔམ་བསྲུང་བ་བྱ། ཞལ་བཞི་པའི་སྔགས་བརྗོད་པའི་ཚེ། ཞལ་ནས་
སྔགས་ཀྱི་མེ་འོད་དང། སྔགས་ཀྱི་འོད་ཟེར་མི་བཟད་པ་སྤྲོས་པས་བགེགས་རྣམས་སྐྲགས་ཅིང་བྲོས། སྔགས་མེ་འོད། སྔགས་རྣམས་རྭ་གུར། འོད་མེ་རིར་གྱུར་དེ་བསྲུང་འཁོར་
དུ་བསྒྱུར་ནས་བགེགས་ཀྱིས་མི་ཚུགས་པར་བསམས། སྤྱོད་ལམ་གྱི་རྣལ་འབྱོར་དངོས་ནི། སྣང་བ་སྐུ། སྒྲ་གྲགས་གསུང། དྲན་རྟོག་ཐུགས་ཀྱི་འཁྱེར་སོ། ཆུ་ལས་ཆུ་རླབས་
བྱུང་བ་བཞིན་དུ་རྣམ་འགྱུར། རྣལ་འབྱོར་པ་མི་དགེ་བ་ཡང་དགེ་བར་བསྒྱུར་ནུས།    ༈    འདུལ་བའི་གླེང་འབུམ་ནང་

[295B]    ༈     ྾  ཞེས་སྐྱེ་འགག་གནས་གསུམ་ཚང་མ་སྟོང་ཉིད་ཀྱི་ངང་དུ་བྱས་པ། བདེ་མཆོག་ཡབ་ཡུམ་གཉིས་
ཀ་འདོན་ཚེ། ཡར་ངོ་ཐབས་ཀྱི་ཆ་ལ་བདེ་མཆོག་གི་ཚེས་བཅུ་དང། མར་ངོ་ཤེས་རབ་ཀྱི་ཆ་ལ་མཁའ་སྤྱོད་མའི་ཚེས་བཅུ་བཏང། སྤྱིར་ཚེས་བཅུ་མ་ཆད་པ་དང། ལྷག་པར་རྒྱལ་
ཟླ་བའི་ཚེས་བཅུ་མ་ཆད་པ་དགོས། འདི་རྒྱུད་ནས་གསུངས་པའི་དུས་ཆེན་ཁྱད་པར་ཅན་ཡིན། འདིར་རྒྱལ་ཟླ་བརྩི་ཚུལ་ནི། མར་ངོ་སྔོན་འགྲོ་བྱེད་དགོས་པས། ཧོར་ཟླ་བཅུ་གཅིག་
པའི་ཚེས་བཅུ་དྲུག་ནས་ཧོར་ཟླ་བཅུ་གཉིས་པའི་ཚེས་བཅོ་ལྔ་བར་ཡིན། གཡོན་པའི་ཀུན་སྤྱོད་བྱེད་དགོས་པ་ནི། བརྟན་པ་དང་ནི་གཡོ་བ་ཡི། །འགྲོ་ཀུན་གཡོན་ནས་  ྾  དེ་ཡང་
གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །ཞེས་པ་ལྟར། གཡོན་པ་ཤེས་རབ་ཀྱི་རང་བཞིན། གཡོན་པའི་ཀུན་སྤྱོད་བྱེད་པ་སོགས། རྣལ་འབྱོར་ཁྱད་
པར་ཅན་དང་ལྡན་པ། ཤིན་ཏུ་རིང་ཡང་ཤེས་པར་འགྱུར།    ༈    བྱང་སེམས་མི་འཕོ་བར་འཛིན་པའི་ཐད། མཚན་བརྗོད་ཀྱི། བཀའ་ཐུབ་

[296A]༄༅། །མཐར་ཕྱིན་བཀའ་ཐུབ་ཆེ།།   ྾    ྾     ༈    གཉིད་ཀྱི་སྐབས། ཁྱུང་པོའི་མགུར་བརྒྱད་ནང་གི་མན་ངག་འཆི་བདག་གཤིན་རྗེ་དེ་ཐོ་ཅོ་ཆེ། ཀེང་རུས་ཏ་ར་ཎའི་
གདམས་ངག་བདོག་ལྟར་ཐོད་པ་ཁ་སྦྱོར་ཞིག་གི་ནང་དུ་བདེ་མཆོག་གི་སྐུ་ཀེང་རུས་ཀྱི་རྣམ་ཅན་དུ་བསྒོམ་པ་དང། སྐབས་འགར་རང་ཁ་ཊཾ་གའི་རྣམ་པར་བསྐྱེད་དེ་ཐོད་པ་ཁ་སྦྱོར་གྱི་
ནང་དུ་གནས་པར་བསམས་པ་སོགས་ཡོད།    ༈    འགོ་མཇུག་ཚང་མ་རྒྱུད་དམ་རྒྱ་གཞུང་གང་རིགས་ཀྱི་ཁུངས་དང་འབྲེལ་བས་རྒྱ་ཆེ་ཞིང། དེ་དང་བདེ་མཆོག་
གི་བསྐྱེད་རིམ་གོ་བདེ་བ་གཞན་ཞིག་དང་སྦྲགས་ནས་བལྟས་ན་ལེགས་པ་འོང།    ༈    ལམ་རིམ་སྐབས། ཡུལ་རྒྱངས་བསྲིངས་ནས་
གང་བསྡོམ་པ། གང་གིས་སྡོམ་པ་སོགས་ཡོད་ཀྱང། གསང་སྔགས་འདིར། གཟུགས་སྣང་ཐམས་ཅད་གཟུགས་རྡོ་རྗེ་མར་མོས་པ་སོགས། ལྟས་ངན་གཡང་འགུགས་ལྟ་བུ་སྟེ་
དབང་པོའི་སྒོ་བསྡམ་ལུགས་ཤིན་ཏུ་ལེགས། དེ་ལྟར་ཉམས་སུ་བླངས་པས་བསྐྱེད་རིམ་ལ་བརྟེན་ནས་ཕྱིའི་མཁའ་སྤྱོད་འགྲུབ་ཅིང། རྫོགས་རིམ་ལ་བརྟེན་ནས་ནང་གི་མཁའ་སྤྱོད་

[296B]    ༈    ལྕང་སྐྱའི་བསྐྱེད་རིམ་དུ་གསལ་བ་དང། རྗེ་ཕ་བོང་ཁའི་གསུང་ཕྱི་རོལ་མཆོད་པ་བཅས་སྦྲགས་ཀྱིན་ཕྱག་འཁྲིད། ལག་པ་
གན་རྐྱལ་དུ་གནས་པའི་བོལ་གོང་གི་ལྷའི་དབུ་ཇི་ལྟར་བསྟན། སྐྱབས་མཆོག་གིས་རྗེ་ཕ་བོང་ཁར་དོགས་གཅོད་མཛད་པར། དེ་རྣམས་བསྐྱེད་ཡུལ་བོལ་གོང་དུ་ཡིན་ཡང། དབུ་ལག་
ཐིལ་ངོས་སུ་བསྟན་དགོས། ཞོ་སོགས་བྱུག་པའི་རིགས་ལ། རྫས་ཉིད་སྣོད་མེད་པར་བླངས་ལ་རྐང་བརྒྱད་གསུངས།    ༈    སོར་རྩེར་རེག་ཅིང་ལག་མཐིལ་
དུ་བླུགས། དཔེ་ཆ་མེ་ཏོག་ཅེས་ཡོད་ཀྱང། འདིར་བཟའ་བཏུང་ལ་བྱ། བཟའ་བཏུང་གཉིས་ཀ་ཡོད་ན། རྐང་བརྒྱད་ཚར་བཞི་འདོན་དགོས། ལག་མཆོད་གསོལ་འདེབས་
དྭགས་པོ་ཆོས་ཀྱི་རྡོ་རྗེའི་གསུང་ཞིག་ཡོད། ལག་མཆོད་ཚོགས་འཁོར་དང་འབྲེལ་བ་བྱེད་ན། ཚོགས་འཁོར་གྱི་འགོར་བྱ་བ་དང། ཡང་ན། ཚོགས་ཕུལ་ཟིན་ནས་མ་རོལ་བའི་
བར་དུ་བྱ་བ་ལུགས་གཉིས་གང་བདེ།    ༈    སྔོན་འགྲོའི་མཆོད་པ་བྱིན་རླབས་མ་གསུངས། བདག་བསྐྱེད་མཆོད་པ་བྱིན་རླབས་སྐབས་ཆུ་གཉིས་

[297A]༄༅། །ལས་མ་གསུངས་ཤིང། འོག་ཏུ་མཆོད་པ་འབུལ་སྐབས་ཆུ་གསུམ་འདུག་དཔར་སྐྱོན་ཡིན་ནམ་དཔྱད། འདི་དང་འདྲ་བ་ལཱུ་ཨི་པའི་ངག་འདོན་ཕྱོགས་བསྒྲིགས་རྗེའི་
གསུང་ལས་ཀྱང་འབྱུང། སྒྲུབ་ཐབས་བདེ་ཆེན་གསལ་བར། མཆོད་པ་འབུལ་སྐབས་ཆུ་གཉིས་སམ་གསུམ་ཞེས་གདམ་ངར་གསུངས། འདོད་འཇོར། རྡོར་སེམས་གོང་གི་བྱིན་
རླབས་ཐད། སྡོམ་འབྱུང་གི་ཁུངས་དང་བཅས་ཆུ་བྮིའང་གསུངས་སོ།། ཅེས་དཔལ་འཁོར་ལོ་བདེ་མཆོག་གི་ཟིན་བྲིས་འདི་བཞིན་དགའ་ལྡན་ཤར་རྩེ་རྫེ་སྨད་སྤྲུལ་མིང་པ་བློ་བཟང་དཔལ་ལྡན་བསྟན་འཛིན་ཡར་རྒྱས་
ཀྱི་བགྱིས་པས་དགེ་བས་འགྲོ་ཀུན་དཔལ་འཁོར་ལོ་བདེ་མཆོག་ཡབ་ཡུམ་གྱིས་རྗེས་སུ་འཛིན་པའི་རྒྱུར་གྱུར་ཅིག། །།

[297B][BLANK PAGE]



﻿༄༅། །གྲུབ་ཆེན་དྲིལ་བུའི་ཞབས་ལུགས་ཀྱི་བདེ་མཆོག་ལྷ་ལྔའི་བསྐྱེད་རྫོགས་གཉིས་ཀྱི་འཁྲིད་དམིགས་བདེ་ཆེན་མྱུར་འགྲུབ་ཞེས་བྱ་བ་བཞུགས་སོ། །

[001A] །ན་མོ་མྙྫུ་ཤྲཱི་གྷོ་ཧཱ་ཡ། བརྟན་གཡོའི་ཆོས་ཀུན་བདེ་བ་ཆེན་པོའི་ངོར། །བསྔོམས་མཛད་ཁྱབ་བདག་ཧེ་རུ་ཀ་དཔལ་དང། །རྗེ་བཙུན་རྡོ་རྗེ་རྣལ་འབྱོར་མར་བཅས་ལ། །གུས་པས་བདུད་དོ་མཆོག་
ཐུན་དངོས་གྲུབ་སྩོལ། །འདིར་གྲུབ་ཆེན་དྲིལ་བུ་པའི་ལུགས་ཀྱི་འཁོར་ལོ་སྡོམ་པ་ལྷ་ལྔའི་བསྐྱེད་རྫོགས་ཀྱི་འཁྲིད་དམིགས་ཅུང་ཟད་བཤད་པར་བྱ་སྟེ་འདི་ལ་གཉིས། བསྐྱེད་རིམ་དང། རྫོགས་རིམ་གྱི་རྣམ་གཞག་
བཤད་པའོ། །དང་པོ་ལ་གསུམ། ཐུན་གྱི་ཐོག་མར་ཇི་ལྟར་བྱ་བ་དང། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། ཐོག་མར་ཇི་ལྟར་བྱ་བའི་རིམ་པ་དང་
རྣལ་འབྱོར་གྱི་ཡན་ལག་གི་རིམ་པའོ། །དང་པོ་ལ་བཞི། ནང་མཆོད་བྱིན་གྱིས་བརླབ་པ། སྔོན་འགྲོ་གཏོར་མའི་རིམ་པ། བདག་བསྐྱེད་མཆོད་པ་བྱིན་གྱིས་བརླབ་ཚུལ། རྡོར་སེམས་ཀྱི་སྒོམ་བཟླས་སོ། །དང་པོ་ནི། ཇི་བསྐུ་དང་
ཡོ་བྱད་རྣམས་ཚོགས་པར་བྱས་ནས། བླ་མ་ཧེ་རུ་ཀ་དཔལ་དང། ཞེས་སོགས་ལྟ་བུས་སྐྱབས་སེམས་བྱས་ནས། ཐོག་མར་རང་ཉིད་སྐད་ཅིག་གིས་པདྨ་དང་ཉི་མའི་གདན་ལ་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་

[002A]༄༅། །པཿ་ཡུམ་རྡོར་ཇེ་ཕག་མོ་དམར་མོ་ཞག་གཅིག་ཕྱག་གཉིས་གྲི་གུག་རང་ཐོར་བ་འཛིན་པས་འབྱུང་བར་བསྐྱེད་བར་བྱ་ཞིང། དེ་ལྟར་བྱས་པ་ལ་དགོས་པ་ཡོད་དེ། འོག་ནས་འབྱུང་བའི་མཆོད་གཏོར་རྣམ་
བྱིན་གྱིས་བརླབ་པའི་ཆེད་ཡིན་པའི་ཕྱིར། དེ་ནས་ནང་མཆོད་བྱིན་གྱིས་བརླབ་ཚུལ་དངོས་པ་བཞི། བསར་པ། སྦྱང་བ། བསྐྱེད་པ། བྱིན་གྱིས་བརླབ་པའོ། །དང་པོ་ནི། དུམ་སྐྱེས་མའི་སྔགས་བརྗོད་པའི་སྒོ་ནས་བྱེ་
ཡིན་ཏེ། དེའི་ཚེ་དམིགས་པ་ནི་བཎྜར་རོ་ཧིའི་སྔགས་བརྗོད་པ་དང་མཉམ་དུ་དུ་མ་སྐྱེས་མ་ནི་ཚོགས་དཔག་ཏུ་མེད་པ་སྤྲོས་ནས་བདུད་རྩིའི་རྫས་ལ་གནས་པའི་བགེགས་རྣམས་རྒྱང་རིང་དུ་བསྐྲད་པར་བསམ་པ་ཡིན་པའི་ཕྱིར། གཉིས་
པ་སྦྱང་བར་བྱ་ཚུལ་ཡོད་དེ། སྭ་བྷཱ་ལྭའི་སྔགས་བརྗོད་པའི་སྒོ་ནས་རྫས་སྣོད་དང་བཅས་པ་བདེ་སྟོང་དབྱེར་མེད་ཀྱི་འོད་གསལ་དུ་དག་པར་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། ཐ་མལ་གྱི་སྣང་ཞེན་དགག་
དང་བསྐྱེད་པའི་བདུད་རྩི་རྣམས་སྟོང་པའི་རྣམ་འཕྲུལ་དུ་ཤེས་པའི་ཆེད་ཡིན་པའི་ཕྱིར། གསུམ་པ་བསྐྱེད་ཚུལ་ཡོད་དེ། སྟོང་པའི་ངང་ལས་ཡེ་ལས་རླུང་དང་དེའི་སྟེང་དུ་རཾ་ལས་མེའི་དཀྱིལ་འཁོར་གྱི་ཟུར་སྟེང་དུ་མདུན་ནས་

[002B] དྲི་ཆེན་ཤ་ཆེན་བྱང་
སེམས་རཀྟ་དང་དྲི་ཆུ་རྣམས་ཡི་གེ་རྣམས་ཀྱིས་མཚན་པ་དང། མེ་ནས་མཚམས་སུ་གཡས་སྐོར་དུ་ལཾ་མཾ་པཾ་ཏཾ་ལས་རིམ་པ་བཞིན་དུ། བ་གླང་གི་ཤ་ཁྱིའི་ཤ་གླང་པོ་ཆེའི་ཤ་རྟའི་ཤ་རྣམས་ཡི་གེ་དེ་རྣམས་ཀྱིས་མཚན་པར་བསྐྱེད་ཅིང། དབྱིབས་ནི་ཚང་མ་འམ་དུམ་བུར་
བཏུབ་པ་གང་རུང་ཡིན་པའི་ཕྱིར། འདིར་དབུས་སུ་མི་ཤ་མི་བསྐྱེད་པའི་རྒྱུ་མཚན་ཡོད་དེ། བྱང་གི་ཤ་ཆེན་གྱིས་རྫས་གཉིས་ཀྱི་གོ་ཆོད་པའི་དབང་དུ་མཛད་པའི་ཕྱིར། མཚོན་དོན་ཡོད་དེ། མི་མགོའི་སྒྱེད་བུ་གསུམ་གྱིས་ནི་བདེ་ཆེན་གྱི་ཡེ་ཤེས་ཀྱི་རྟེན་སྒྲུབ་པ་པོའི་
ལུས་ངག་ཡིད་གསུམ་མཚོན། ཐོད་པ་ཕྱི་དཀར་ལ་ནང་དམར་པས་བདེ་ཆེན་གྱི་ཡེ་ཤེས་དེ་མཚོན་པའི་ཕྱིར། ཕྱི་མ་གྲུབ་སྟེ་ཕྱི་དཀར་པས་ཁམས་དཀར་པོ་དང། ནང་དམར་བས་ཁམས་དམར་པོ་དང། དེ་གཉིས་ཚོགས་པའི་ཐོད་པས་ཁམས་དཀར་དམར་གྱི་འདུ་འཕྲོད་ལས་
བྱུང་བའི་ལྷན་སྐྱེས་ཀྱི་བདེ་ཆེན་མཚོན་པའི་ཕྱིར་རོ། །དྲི་ཆེན་སོགས་ལྔ་རིགས་ལྔའི་ས་བོན་ལས་བསྐྱེད་ཅིང་མཚན་པའི་རྒྱུ་མཚན་ཡོད་དེ། ལྔ་པོ་དེ་རིགས་ལྔ་དང་ཡེ་ཤེས་ལྔའི་ངོ་བོར་མོས་པར་དབྱེ་བའི་ཆེད་ཡིན་པའི་ཕྱིར། བ་གླང་གི་ཤ་སོགས་བཞི་ཡུམ་ལྔའི་ས་བོན་
ལས་བསྐྱེད་ཅིང་མཚན་པའི་རྒྱུ་མཚན་ཡོད་དེ། དེ་རྣམས་ཡུམ་བཞི་དང་ཚད་མེད་བཞིའི་ངོ་བོར་མོས་པར་བྱ་བའི་ཆེད་ཡིན་པའི་ཕྱིར། དྲི་ཆེན་སོགས་འདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། དེ་རྣམས་སྒྲུབ་པ་པོ་རང་ཉིད་ཀྱི་ལུས་དང་པོར་ཆགས་པའི་ལུས་ཟུངས་

[003A]༄༅། །ཀྱི་དངས་མ་ཡིན་པས་སྦྱང་རྟོགས་སྦར་གསུམ་བྱས་ཏེ་ལྷ་ལ་མཆོད་ཅིང་རང་ཉིད་ཀྱིས་ལོངས་སྤྱད་བས་འཆི་མེད་ཀྱི་གོ་འཕང་འགྲུབ་པའི་ཆེད་ཡིན་པའི་ཕྱིར། ཤ་བཞི་དེའི་རྫས་སུ་འཇོག་པའི་རྒྱུ་མཚན་ཡོད་དེ། སྦྱང་རྟོགས་སྦར་གསུམ་བྱས་ཏེ་ལྷ་ལ་
མཆོད་ཅིང་རང་ཉིད་ཀྱིས་བསྟེན་པས་འཕྲིན་ལས་བཞི་འགྲུབ་པའི་ཆེད་ཡིན་པའི་ཕྱིར། བཞི་པ་བྱིན་གྱིས་བརླབ་པའི་ཚུལ་ཡོད་དེ། སྦྱང་རྟོགས་སྦར་གསུམ་བྱས་པའི་སྒོ་ནས་ཡིན་པའི་ཕྱིར། སྦྱང་རྟོགས་སྦར་གསུམ་བྱེད་པ་ཡོད་དེ། རླུང་གཡོས་པ་ནས་ཉི་མ་འཆད་
ཀའི་མདོག་ལྟར་དམར་སེར་དུ་གྱུར་པའི་བར་ནི་རྫས་ཀྱི་ཉེས་སྐྱོན་སྦྱང་བ། དེའི་སྟེང་དུ་ཧཱུཾ་དཀར་པོ་ལས་ཁཊྜཱཾ་ཀ་བསྐྱེད་པ་ཞུ་པ་ཐོད་པའི་རྫས་ལ་ཐིམ་པས་རྫས་རྣམས་དངུལ་ཆུའི་མདོག་ཅན་དུ་བསྒྱུར་བ་ནི་རྟོགས་པ། དེ་དག་གི་སྟེང་དུ་དབྱངས་གསལ་གྱི་ཡི་གེ་བཀོད་པ་ལས་ཡི་
གེ་གསུམ་དང། དེ་ལས་འོད་ཟེར་འཕྲོས་པས་དཔའ་བོ་དང་རྣལ་འབྱོར་མ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་ནས་ཡི་གེ་གསུམ་ལ་ཐིམ་ཞིང། དེ་གསུམ་ཡང་བདུད་རྩིར་ཐིམ་པས་མང་དུ་བསྒྱུར་བ་ནི་སྦེལ་བ་སྟེ་དེ་རྣམས་ཀྱང་བྱིན་གྱིས་བརླབ་པའི་ཡན་ལག་
ཡིན་མོད། དེ་ནས་ཡི་གེ་གསུམ་ལན་གསུམ་བརྗོད་པ་ནི་བྱིན་གྱིས་བརླབས་པའི་དངོས་གཞི་ཡིན་པའི་ཕྱིར་རོ། །གཉིས་པ་སྔོན་འགྲོ་མཆོད་གཏོར་བྱིན་གྱིས་བརླབ་པའི་ཚུལ་ཡོད་དེ། མཆོད་པ་བྱིན་བརླབ་བྱ་ཚུལ་འོག་ནས་འབྱུང་བ་ལྟར་དང། གཏོར་མ་བྱིན་གྱིས་བརླབ་པ་
ནི་ནང་མཆོད་ལྟར་བྱ་བ་ཡིན་པའི་ཕྱིར། གཏོར་མགྲོན་སྤྱན་འདྲེན་པའི་ཚུལ་ཡོད་དེ། འབར་བའི་ཕྱག་རྒྱ་གཡོན་སྐོར་དུ་བྱས་ལ་ངག་ཏུ་ཕེཾ་ཞེས་བརྗོད་པ་དང་མཉམ་དུ་རང་གི་ཐུགས་ཀའི་ཧཱུཾ་གི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་ལ་སོགས་པ་

[003B] འབུལ་ཚུལ་ཡོད་དེ། ཕྱོགས་སྐྱོང་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་སྟེ་ཐ་མལ་གྱི་སྣང་ཞེན་སྦྱངས་པའི་སྒོ་ནས་སྐད་ཅིག་གིས་ཧེ་ཏུ་ཡབ་ཡུམ་གྱི་སྐུར་བཞེངས་པ་རྣམས་ཀྱི་
ལྗགས་ལ་ཧཱུཾ་ལས་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམས་ལ། ཨོམ་ཁ་ཁ་ཤཱ་ཧི་ཁཱ་ཧི་ཞེས་སོགས་ཀྱིས་ཕྱོགས་དང་མཚམས་ལ་གཡས་ཤིང་གཡོན་སྐོར་གྱིས་ལན་རེ་རེས་འབུལ་བ་
ཡིན་པའི་ཕྱིར། ཕུལ་ཕུལ་ནས་ཇི་ལྟར་བྱ་བའི་ཚུལ་ཡོད་དེ། ལྷ་ཡི་ཚོགས་རྣམས་ཞེས་སོགས་ཀྱིས་འཕྲིན་ལས་བཅོལ་ཏེ་ཡིག་བརྒྱ་བརྗོད་ནས་བཛྲ་མུཿ་ཞེས་པས་རང་གནས་སུ་གཤེགས་པར་བསམས་པ་ཡིན་པའི་ཕྱིར། གསུམ་པ་བདག་བསྐྱེད་མཆོད་པ་བྱིན་གྱིས་བརླབ་
པ་ལ། བས་པ་སྦྱང་ནི་སྔར་ལྟར་དང། བསྐྱེད་ཅིང་བྱིན་གྱིས་བརླབ་ཚུལ་ཡོད་དེ། སྟོང་པའི་ངང་ལས་ཐོད་པའི་མིང་ཡིག་དང་པོ་ཀ་ལ་ཐིག་ལེ་བྱིན་པའི་ཀཾ་ལས་ཐོད་པ་ཡངས་ཤིང་རྒྱ་ཆེ་བ་མཆོད་པའི་གྲངས་དང་མཉམ་པ་རྣམས་ཀྱི་ནང་དུ་ཧཱུཾ་རེ་རེ་དེ་རྣམས་འོད་དུ་ཞུ་བ་ལས་
མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་མགྲོན་རྣམས་ཀྱི་མིག་ལ་སོགས་པའི་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་པ་ཁྱད་པར་ཅན་བསྐྱེད་པས་པའི་ཁྱད་ཆོས་གསུམ་ལྡན་དུ་མོས་ནས་
ཨརྒྷཾ་སོགས་རང་རང་གི་མིང་དང་ཡི་གེ་གསུམ་སྤེལ་ནས་བྱིན་གྱིས་བརླབ་པར་བྱ་བ་ཡིན་པའི་ཕྱིར། མཚོན་དོན་ཡོད་དེ། ཐོད་པ་ས་བོན་དང་བཅས་པས་བདེ་བ་ཆེན་པོའི་ཡེ་ཤེས་དང། མཆོད་པ་རྣམས་ཧཱུམ་ལས་བསྐྱེད་པའི་ཧཱུཾ་གིས་ནི་ཧེ་རུ་ཀའི་ཐུགས་བདེ་སྟོང་དབྱེར་

[004A]༄༅། །མེད་ཀྱི་ཡེ་ཤེས་མཚོན་ཞིང། དེ་ཡང་ཡེ་ཤེས་དེ་ཉིད་མཆོད་རྫས་སོ་སོར་ཤར་བར་མོས་པར་བྱ་བའི་ཆེད་ཡིན་པའི་ཕྱིར། མཆོད་རྫས་སོ་སོའི་མིང་ཡི་གེ་གསུམ་དང་སྤེལ་བའི་རྒྱུ་མཚན་ཡོད་དེ། ཡི་གེ་གསུམ་རྡོ་རྗེ་གསུམ་གྱི་ས་བོན་ཡིན་
པས་དེའི་ནུས་པས་མཆོད་རྫས་རྣམས་བྱིན་གྱིས་བརླབ་ནུས་པའི་ཆེད་ཡིན་པའི་ཕྱིར། བཞི་པ་རྡོར་སེམས་ཀྱི་སློམ་བཟླས་ནི་འདོད་ན་གཞན་ནས་འབྱུང་བ་ལྟར་བྱ་ལ། དེ་ཡང་སྤྱིར་ཐུན་སྔ་ཕྱིའི་མཚམས་དང། ཐུན་ཐམས་ཅད་ཀྱི་མཇུག་དང། སྐབས་འདིར་བྱ་
བ་རྣམས་གང་བྱས་ཀྱང་མི་འགལ་ཡང། བླ་མའི་སྔ་མའི་ཕྱག་ལེན་སྐབས་འདིར་བྱེད་པ་ཡིན་ཞིང། དེ་ལང་རང་རྡོར་སེམས་སུ་བསྐྱེད་ཀྱང་ཆོག་མོད། ལག་ལེན་ནི་རང་གི་སྤྱི་བོར་བསྐྱེད་པ་ལྟར་རོ། །གཉིས་པ་རྣལ་འབྱོར་གྱི་ཡན་ལག་ཇི་ལྟར་བྱ་བའི་རིམ་པ་
ལ་གསུམ། སྒོ་གསུམ་དག་པར་བྱེད་པའི་རྣལ་འབྱོར། མཐུན་རྐྱེན་པ་སྒྲུབ་པའི་ཕྱིར་ཚོགས་གསོག་ཚུལ། འགལ་རྐྱེན་བཟློག་པའི་ཕྱིར་སྲུང་འཁོར་བསྒོམ་པའི་ཚུལ་ལོ། །དང་པོ་ནི། བཤད་རྒྱུད་ཀུན་སྤྱོད་ལས། ཤིར་དེ་གཉིས་མེད་ཡེ་ཤེས་ཏེ། །ཧེ་ནི་རྒྱ་སོགས་
སྟོང་པ་ཉིད། །རུ་ནི་བཀོད་དང་བྲལ་བ་སྟེ། །ཀ་ནི་གང་དུའང་མི་གནས་པའོ། །ཞེས་འབྱུང་བའི་དོན་ལྟར་བསམ་པ་ཡིན་ལ། དེའི་ཚུལ་ཡོད་དེ། ཧེ་ཡིག་གིས་ཀུན་བྱང་གི་ཆོད་ཀྱི་འབྱུང་གནས་སམས་རྒྱུ་རང་གི་སེམས་ལ་སོགས་པ་ཕུང་སོགས་ཀྱི་ཆོས་རྣམས་རང་བཞིན་
གྱིས་གྲུབ་པས་སྟོང་པའི་ཆོས་ཀྱི་བདག་མེད་པ་དང། དུ་ཡིག་གིས་ཕུང་སོགས་ལ་བཏགས་པའི་གང་བག་ཉིད་ལ་གང་ཟག་གི་བདག་འཛིན་གྱིས་བཏགས་པ་ཙམ་མ་ཡིན་པར་གང་ཟག་གི་བདག་ཏུ་བཀོད་པ་སྟེ་བཟུང་བ་ལྟར་ཡིན་པའི་གང་ཟག་གི་བདག་མེད་པ་དང་

[004B] སྲཱི་ཡིག་གིས་ཡུལ་བདག་མེད་དང་ཡུལ་ཅན་གྱི་ཡེ་ཤེས་གཉིས་ངོ་བོ་དབྱེར་མེད་དུ་སྦྱོར་བ་མཚོན་ཞིང། དེ་ལྟར་ཡུལ་ཡུལ་ཅན་གཉིས་ཆུ་ལ་ཆུ་བཞག་བཞིན་དུ་དབྱེར་མི་ཕྱེད་པའི་
བདེ་བ་ཆེན་པོའི་ཡེ་ཤེས་ཀྱི་བདག་ཉིད་དེ་ངའོ་སྙམ་དུ་ཆོས་སྐུ་ལ་ང་རྒྱལ་བཞག་ནས་བསྒོམ་པར་བྱ་བ་ཡིན་པའི་ཕྱིར། ཚུལ་འདི་ལ་ཡིད་དག་པར་བྱེད་པའི་རྣལ་འབྱོར་ཞེས་བྱ་སྟེ། ཡིད་ལ་བདག་གཉིས་སུ་འཛིན་པའི་ཐ་མལ་གྱི་སྣང་ཞེན་བསལ་ནས་དག་པར་བྱེད་པའི་རྣལ་འབྱོར་ཡིན་
པའི་ཕྱིར། དེ་ནས་བདེ་སྟོང་དབྱེར་མེད་ཀྱི་ངང་ནས་ཧེ་རུ་ཀ་ཡབ་ཡུམ་གྱི་སྐུར་བཞེངས་ཏེ་ངག་ཏུ་ཤྲཱི་ཧེ་རུ་ཀོ་ཤཾ་ཞེས་བརྗོད་ཅིང། འདི་ལ་ལུས་དག་པར་བྱེད་པའི་རྣལ་འབྱོར་ཞེས་བྱ་སྟེ། ལུས་ལྷ་ཡབ་ཡུམ་དུ་གསལ་བའི་སྒོ་ནས་ལུས་ལ་ཐ་མལ་གྱི་སྣང་ཞེན་དག་པར་བྱེད་པའི་རྣལ་འབྱོར་
ཡིན་པའི་ཕྱིར། དེ་ནས་ཐོག་མཐར་ཨོཾ་དང་ཧཱུཾ་ཕཊ་སྦྱར་བའི་དབྱངས་གསལ་ངག་ཏུ་ལན་གསུམ་བརྗོད་ཅིང། དེའི་ཚེ་སྔགས་ཕྲེང་དེ་རྣམས་འོད་ཟེར་ལྔ་དང་ལྡན་པའི་རྣམ་པ་ཅན་ལྟེ་བར་གཡོན་སྐོར་དུ་ལན་གསུམ་གྱིས་བསྐོར་བ་ལས་ལྷ་ལྔ་འམ། འཁོར་ལོ་གསུམ་གྱི་ལྷའི་ཚོགས་
སྤྲོས་ཀྱང་རུང་སྟེ། རང་གི་སྣ་བུག་གཡས་ནས་ཕྱིར་འཐོན། ཕྱོགས་བཅུར་འཕྲོས་པས་བགེགས་ཐམས་ཅད་ཚར་བཅད། སླར་སྣ་བུག་གཡོན་ནས་ཞུགས། ལྟེ་བའི་སྔགས་འཕྲེང་ལ་ཐིམ་པར་བསམ་པ་འདི་ལ་ངག་དག་པར་བྱེད་པའི་རྣལ་འབྱོར་ཞེས་བྱ་སྟེ། ངག་དབྱངས་གསལ་
གྱི་རྣམ་པར་ཤར་བའི་སྒོ་ནས་དག་པར་བྱེད་པའི་རྣལ་འབྱོར་ཡིན་པའི་ཕྱིར། དག་པ་གསུམ་གྱི་རྣལ་འབྱོར་བ་སྒོམས་པ་ལ་དགོས་པ་ཡོད་དེ། སྒྲུབ་ཐབས་དངོས་གཞིའི་ལམ་རྣམས་འཁོར་ལོ་སྡོམ་པའི་སྐུ་གསུང་ཐུགས་ཀྱི་རྣམས་རོལ་ཏུ་འཆར་བའི་ཆེད་ཡིན་པའི་ཕྱིར་རོ། །

[005A]༄༅། །གཉིས་པ་མཐུན་རྐྱེན་བསྒྲུབ་པའི་ཕྱིར་ཚོགས་གསོག་པ་ལ་གསུམ། སྦྱང་གཞི་འྫམྦུ་བླིང་པའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེས་ནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཀྱི་ཚོག་གསོག་
པའི་ཚུལ། དེའི་འོག་ཏུ་ཕུང་སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པར་འཆི་བ་ཆོས་སྐུར་ཁྱེར་བའི་རྣལ་འབྱོར་ཡེ་ཤེས་ཀྱི་ཚོགས་གསོག་པའི་ཚུལ། འཆི་བ་འོད་གསལ་གྱི་རླུང་སེམས་ཙམ་ལས་བར་དོ་འགྲུབ་པ་དང་ཆོས་མཐུན་
པར་བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པའོ། །དང་པོ་ལ་གཉིས། ཚོགས་ཞིང་སྤྱན་འདྲེན་པ་དང། དེ་ལ་མཆོད་པའི་ཚུལ་ཡོ། །དང་པོ་ཇི་ལྟར་བྱ་བའི་ཚུལ་ཡོད་དེ། རང་ཧེ་རུ་ཀར་གསལ་བའི་ཐུགས་ཀར་པཾ་སེར་པོ་ལས་སྣ་ཚོགས་པདྨའི་ལྟེ་བར་ཨ་ལས་ཟླ་བའི་
དཀྱིལ་འཁོར་གྱི་སྟེང་དུ་དཔལ་མཆོག་དང་པོའི་ཡི་གེ་ཧཱུཾ་ཡིག་མཐིང་བ། །ཆོས་དབྱིངས་ཡེ་ཤེས་སོགས་ཡེ་ཤེས་ལྔའི་རང་བཞིན་ཅན་གྱི་འོད་ཟེར་ལྔ་དང་ལྡན་པའི་འོད་ཟེར་རང་གི་ལུས་ཀྱི་ནང་གང་སྒོ་གསུམ་གྱི་སྒྲིབ་པ་སྦྱངས་ནས་ལུས་ཤེལ་གྱི་གོང་བུ་ལྟར་གསལ་ཞིང་དང་པོ་
བཞིན་དུ་རྣམ་པར་དག་པ་གྱུར་ཏེ། ཕྱིར་འཐོན་པའི་འོད་ཟེར་གྱིས་འགྲོ་བ་ཐམས་ཅད་ཀྱི་ལུས་སྦྱངས་ནས་སྒོ་གསུམ་དག་པར་བྱས། སྤྲིན་སྒྲའི་ཡི་གེ་ཧཱུཾ་གི་འོད་ཟེར་གྱིས་ཚོགས་ཞིང་རྣམས་སྤྱན་འདྲེན་པ་ཡིན་པའི་ཕྱིར། ཧཱུཾ་གིས་ཡེ་ཤེས་ལྔ་མཚོན་ཚུལ་ཡོད་དེ། ཨ་བྱས་
ཨུས་དོང་རུབ། ཤེས་སྣང་མཐའ། མགོས་རིན་འབྱུང། ཟླ་སྟེགས་ཀྱིས་རྣམས་སྣང། ཐིག་ལེ་ནཱ་ད་དང་བཅས་པས་མི་བསྐྱོད་པ་མཚོན་པར་བཤད་པའི་ཤུགས་ཀྱིས་རིམ་པ་བཞིན་དུ་བྱ་གྲུབ་ཡེ་ཤེས། སོར་རྟོག་ཡེ་ཤེས། མཉམ་ཉིད་ཡེ་ཤེས། མེ་ཡོང་ཡེ་ཤེས། ཆོས་

[005B] ཚོགས་ཞིང་དུ་ཡུལ་གང་སྤྱན་འདྲེན་པ་ཡོད་དེ། བླ་མ་རྡོ་རྗེ་འཆང་གི་རྣམ་པ་ཅན་ནས། ཁྲོ་བོའི་བར་ནམྑའི་ཁམས་ཐམས་ཅད་ཏིལ་གྱི་གང་བུ་ལྟར་གང་བ་མདུང་ཡི་ནམྑར་སྤྱན་འདྲེན་པ་ཡིན་པའི་ཕྱིར། གནས་
གང་ནས་སྤྱན་འདྲེན་པའི་ཚུལ་ཡོད་དེ། ཆོས་སྐུ་ལ་རང་བཞིང་ནས་སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་པ་དང། ལོངས་སྐུ་ལ་རང་བཞིང་ཡི་གནས་སུ་བྱས་ནས་སྤྲུལ་སྐུའི་རྣམ་པར་སྤྱན་འདྲེན་པ་དང། གནས་བྱི་བྲག་ལ་འོག་མིན་ལྟ་བུ་གནས་སྤྱན་འདྲེན་པ་
རྣམས་ལས་འདིར་ཕྱི་མ་ལྟར་བྱ་བ་ཡིན་པའི་ཕྱིར། བླ་མ་སྤྱན་འདྲེན་པའི་ཚུལ་ཡོད་དེ། སྤྱིར་དཀྱིལ་འཁོར་གྱི་གཙོ་བོ་དང་ཐ་དད་ཐ་མི་དད་པའི་ཚུལ་གཉིས་ཡོད་ཀྱང་འདིར་ཐ་དད་པའི་ཚུལ་དང། རྣམ་པ་ལའང་ཐ་མལ་པ་དང་རྣམ་པ་གཉིས་ལས་རྡོར་ཇེ་འཆང་གི་རྣམ་
པར་སྤྱན་འདྲེན་པ་ཡིན་པའི་ཕྱིར། སྤྱན་དྲངས་པའི་འོག་ཏུ་འོད་ཟེར་གང་དུ་ཐིམ་པར་བསམ་པའི་ཚུལ་ཡོད་དེ། རང་གི་སྙིང་ཀར་ཐིམ་པར་བསམ་པ་ཡིན་པའི་ཕྱིར། དོག་སྤྱོད་དེ། རླུང་ཐམས་ཅད་སྙིང་ཀར་བསྡུས་ནས་འདི་གང་འཆར་བའི་དགོས་སྨིན་བྱེད་དུ་
འགྱུར་བའི་ཆེད་ཡིན་པའི་ཕྱིར། གཉིས་པ་ལ་གསུམ་གྱི་དང་པོ་ཕྱག་འཚལ་བའི་ཚུལ་ཡོད་དེ། གང་གི་དྲིང་ཡིས་ཞེས་སོགས་ཚིགས་བཅད་གཅིག་གིས་བླ་མ་དང། ཧེ་རུ་ཀ་དཔལ་སོགས་རྐང་པ་བཞིས་གཙོ་བོ་ཡབ་ཡུམ་དཔལ་ལྡན་རྡོར་ཇེ་མཁའ་འགྲོ་མ་སོགས་ཀྱིས་
ཡུམ་དང་འཁོར་རྣམས་ལ་ཕྱག་འཚལ་བ་ཡིན་པའི་ཕྱིར། ཚིགས་བཅད་པ་དང་པོའི་དོན་ཡོད་དེ། བླ་མ་དང་གི་བྱིན་གྱིས་མཐར་ཐུག་གི་བདེ་བ་ཆེན་པོའི་གནས་སྐད་ཅིག་གིས་ཏེ་ཚེ་གཅིག་ལ་ཐོབ་པར་འགྱུར་བ་རིན་པོ་ཆེ་དབང་གི་རྒྱ་མཚོ་དང་ཆོས་མཚུངས་པ་འབྲས་དུས་ཀྱི་རྡོ་
[006A]༄༅། །རྗེ་ཅན་ཏེ་རྡོ་རྗེ་འཆང་གི་ངོ་བོར་བལྟས་བའི་ཞབས་ཀྱི་པདྨོ་ལ་ཕྱག་འཚལ་བ་སྟེ་འདུད་བའི་ཕྱིར། གཉིས་པའི་དོན་ཡར་ཡོད་དེ། ཧེ་རུཀ་དཔལ་ནི་སྔར་བཞིན་དང། བདུད་བཞི་ལས་རྒྱལ་བས་ན་དཔའ་བེ་ནི། སྒྲིབ་གཉིས་དང་བྲལ་བས་ན་རྣམ་དག་
བདེ་སྟོང་དབྱེར་མེད་ཀྱི་ཡེ་ཤེས་རང་གི་བདག་ཉིད་དུ་འཛིན་པས་ན་རྡོ་རྗེ། འདོད་ཆུར་བསྒྱུར་བས་ན་དབང་ཕྱུག་ཆེ་སྟེ་གཙོ་བོ་ཡབ་དང། རྗེས་སུ་ཆགས་པའི་སྦྱོར་བས་ཡབ་དེ་ཉིད་ཀྱི་ཐུགས་རྒྱུད་ལ་ཆགས་པ་ཆེན་པོ་ལྷན་སྐྱེས་ཀྱི་བདེ་བ་སྣ་ཚོགས་བསྐྱེད་པར་མཛད་པའི་
རྡོ་རྗེ་ཕག་མོ་དེ་ལ་འདུད་པ་ཡིན་པའི་ཕྱིར། གསུམ་པའི་དོན་ཡང་ཡོད་དེ། གནས་དང་ཉེ་བའི་ཞེས་སོགས་ཀྱིས་ཀྱང་རུང་ཞིང། འདིར་དཔལ་ལྡན་རྡོ་རྗེ་མཁའ་འགྲོ་མ་རྡོ་རྗེ་ཕག་མོ་དེ་ཉིད་མཁའ་འགྲོ་མ་རྣམས་ཀྱི་འཁོར་ལོ་སྒྱུར་བ་སྟེ་གཙོ་མོ་ཡིན་ལ། དེ་ཉིད་ཡེ་ཤེས་ལྔ་དང་སྐུ་
གསུམ་གྱི་བདག་ཉིད་ཅན་འགྲོ་བ་ཀུན་སྐྱོབ་པར་མཛད་པ་སྟེ་དེ་ལ་ཕྱག་འཚལ་ལོ་ཞེས་དང། མཁའ་འགྲོ་མ་གཞན་ཇི་སྙེད་ཡོད་པ་དེ་རྣམས་ཀྱང་ཀུན་ཏུ་རྟོག་པའི་འཆིང་བ་རྣམས་གཅོད་པར་མཛད་ཅིང། འཇིག་རྟེན་གྱི་དོན་གྱི་བྱ་བ་ལ་འཇུག་པ་དེ་སྙེད་ཀྱིས་མཚོན་པའི་
འཁོར་བཅས་རྣམས་ལ་ཕྱག་འཚལ་བ་ཡིན་པའི་ཕྱིར། གཉིས་པ་མཆོད་པ་འབུལ་བའི་ཚུལ་ཡོད་དེ། རང་གི་སྙིང་གནས་མེ་ཏོག་མ་དཀར་མོ། །བདུག་པ་མ་དུད་ཁ། མར་མེ་མ་དམར་མོ། །དྲི་ཆབ་མ་ལྗང་ཁུ། ཞལ་བསམ་ཁ་དོག་སྣ་ཚོགས་པ་ཕྱག་དང་པོ་གཉིས་
ཀྱིས་རྡོར་དྲིལ་དང། གཉིས་པ་རྣམས་ན་རང་རང་གི་མཆོད་པ་འཛིན་པ་དང། གཟུགས་རྡོ་རྗེ་མ་དཀར་མོ། །སྒྲ་རྡོ་རྗེ་མ་སྔོན་མོ། །དྲི་རྡོ་རྗེ་མ་སེར་མོ། །རོ་རྡོ་རྗེ་མ་དམར་སེར། རེག་བྱ་རྡོ་རྗེ་མ་ལྗང་ཁུ། ཆོས་དབྱིངས་རྡོ་རྗེ་མ་དཀར་མོ་རྣམས་ཕྱག་གཡས་ཀྱི་དང་པོ་ན་མེ་ལོང་

[006B] གཡས་ཀྱི་གཉིས་པ་རྣམས་ན་ཌཱ་མ་རུ། གཡོན་པ་རྣམས་ཀྱིས་གྲི་ཐོད་འཛིན་པ་དཔག་ཏུ་མེད་པ་སྤྲུལ་ཏེ་རང་རང་གི་སྔགས་བརྗོད་པ་དང་མཉམ་དུ་མཆོད་པ་ཡིན་པའི་ཕྱིར། ཆུ་གཉིས་འབུལ་བའི་ཆོ་ལྷ་མོ་རྣམས་ཁ་དོག་སྔོན་པོར་
རུང་བར་སེམས་ཏེ། འདི་ནི་གཞུང་ཆེ་བ་ནས་གསལ་བར་མ་བཤད་ལ། ཨོཾ་དང་ཧཱུཾ་བརྗོད་པའི་ཆོ་སྤྲོ་བསྡུ་བྱེད་བ་ནི་ཐམས་ཅད་ལ་འདྲའོ། །དེ་ནས་མཆོད་བ་གཞན་ཇི་ལྟར་བྱ་བའི་ཚུལ་ཡོད་དེ། རང་གི་ཐུགས་ཀའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པ་བདུད་རྩི་ལྔས་
གང་བས་མཆོད་པ་ནི་ནང་གི་མཆོད་པ་དང། ཡབ་ཡུམ་སྙོམས་པར་ཞུགས་པ་ལས་ལྷ་ཐམས་ཅད་བདེ་བས་ཚིམ་པར་བསམ་པ་ནི་གསང་མཆོད་དང། བདེ་བས་སྟོང་པ་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་རྒྱུད་ལ་སྐྱེས་པར་བསམ་པ་ནི་དེ་ཁོ་ན་ཉིད་ཀྱི་མཆོད་པ་ཡིན་
བའི་ཕྱིར། ནང་གི་མཆོད་པའི་སྐབས་སུ་ཨོཾ་སརྦ་བཛྲ་ཞེས་སོགས་ཀྱི་སྔགས་འབྱུང་བའི་དོན་གཞན་གྱིས་བཤད་པ་མ་མཐོང་ཡང་རང་གི་གོ་ཚོད་ལྟར་ན་འདི་བཞིན་དུ་སེམས་ཏེ། སརྦ་ནི་ཐམས་ཅད། བཛྲ་ནི་རྡོ་རྗེ། ཀཱ་མི་ནི་འདོད་མ། སརྦ་བྷ་ཀྵ་ནི་ཐམས་ཅད་ཟོ། །ཤོ་དཧེ་ཡ་
ནི་སྦྱོངས་ཤིག་གུ་ཧྱ་བཛྲ་ནི་ནི་གསང་བའི་རྡོ་རྗེ་ཅན། སཱ་ཧཱ་ནི་གཞི་ཚུགས་ཞེས་པར་འགྱུར་བའི་ཕྱིར་རོ། །གསུམ་པ་སྐྱབས་འགྲོ་སོགས་ཇི་ལྟར་བྱ་བའི་ཚུལ་ཡོད་དེ། དཀོན་མཆོག་གསུམ་ལ་ཞེས་སོགས་ཀྱིས་སྐྱབས་སུ་འགྲོ་བ་དང། སེམས་བསྐྱེད་པ་དང་
བྱང་སེམས་ཀྱི་སྡོམ་པ་འཛིན་པ་དང། ཕྱིན་དྲུག་ལ་བསླབ་པར་དམ་འཆའ་བ་དང། དེའི་རྗེས་སུ་རྒྱལ་བ་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་བ་དང། མྱ་ངན་ལས་མི་འདའ་བར་བཞུགས་པར་གསོལ་བ་དང། བགྲོད་དཀའ་སྲིད་པའི་སོགས་ཀྱིས་

[007A]༄༅། །ལུས་འབུལ་བ་དང། སེམས་ཅན་ཐམས་ཅད་ཞེས་སོགས་ཀྱིས་ཚད་མེད་བཞི་བསྒོམ་པ་ཡིན་པའི་ཕྱིར་རོ། །ཚོགས་ཞིང་མཆོད་ཅིང་སྐྱབས་འགྲོ་སོགས་བྱས་པ་ལ་དགོས་པ་ཡོད་དེ། ཚོགས་རྫོགས་ཤིང་སྒྲུབ་པའི་མཆོད་པར་འགྱུར་
བའི་ཆེད་ཡིན་པའི་ཕྱིར། ཚོགས་ཞིང་རྣམས་མཐར་ཇི་ལྟར་བྱ་བའི་ཚུལ་ཡོད་དེ། སྤྱིར་རང་གནས་སུ་གཤེགས་པ་དང། མི་དམིགས་བར་བསམ་པ་དང། རང་ལ་ཐིམ་པར་བསམ་པ་རྣམས་ལས་འདིར་ཡིག་བརྒྱའི་མཇུག་ཏུ་རང་གི་སྨིན་མཚམས་སམ་སྙིང་
གར་ཐིམ་པར་བསམ་པ་ཡིན་པའི་ཕྱིར། དགོས་པ་ཡོད་དེ། བྱིན་གྱིས་བརླབ་པའི་ཆེད་ཡིན་པའི་ཕྱིར་རོ། །གཉིས་པ་ནི། གཞི་ལ་འཆི་བའི་ཚེ་ལས་དབང་གིས་ཕུང་ཁམས་སྐྱེ་མཆེད་དང་རླུང་རྣམས་རིམ་གྱིས་ཐིམ་ནས་འཆི་བ་འོད་གསལ་གྱི་རླུང་སེམས་ཕྲ་མོ་
མངོན་དུ་གྱུར་པ་ལ་འཆི་བ་ཞེས་བཏགས་པ་དང་ཆོས་མཐུན་པར་བསྒོམ་པ་ཡིན་ཏེ་འདི་ལ་གཉིས། སྔགས་ཀྱི་དོན་བཤད་པའི་སྒོ་ནས་སྟོང་ཉིད་སྒོམ་ཚུལ་དང། དེ་ཉིད་འཆི་བ་ཆོས་སྐུར་འཁྱེར་བའི་ལམ་ཁྱེར་དུ་བསྟན་པའོ། །དང་པོ་ལ་སྭ་ཕཱ་ཝའི་སྔགས་དོན་དང་
མཐུན་པར་སྣང་བཅས་ཀྱི་སྟོང་ཉིད་སྒོམ་ཚུལ་ཡོད་དེ། ཆོས་ཐམས་ཅད་རང་གི་ངོ་བོས་གྲུབ་པ་མེད་ཀྱང་ཐ་སྙད་དུ་སྒྱུ་མ་ལྟར་ཀུན་རྟོག་གིས་བཏགས་པ་ཙམ་དུ་བསྒོམ་པར་བྱ་བ་ཡིན་པའི་ཕྱིར། ཨོཾ་སྭ་བྷཱ་ཝ་ཞེས་སོགས་ཀྱི་དོན་ཡོད་དེ། ཨོཾ་ནི་མགོ་འདྲེན་དང། དེ་ལ་ཨ་ཨུ་
མ་གསུམ་ཡོད་པའི་སོ་སོས་སྐུ་གསུང་ཐུགས་རྡོ་རྗེ་གསུམ་མཚོན་ཞིང། ཨོཾ་གཅིག་ཏུ་དྲིལ་བས་ནི་རྡོ་རྗེ་གསུམ་དབྱེར་མི་ཕྱེད་པ་དེ་མཚོན། སྭ་བྷཱ་ཝ་ནི་རང་བཞིན། ཤུདྡྷ་ནི་དག་པ། སརྦ་དྷརྨཱ་ནི་ཆོས་ཐམས་ཅད། སྭ་བྷཱ་ཝ་ནི་རང་བཞི། ཤུདྡྷ་ནི་དག་པ། ཀོཉ་ཉཾ་ནི་

[007B] མདོར་ན་གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་བདག་ཉིད་དེ་ངའོ་ཞེས་པའི་དོན་ཡིན་པའི་ཕྱིར། དེ་ནས་རང་གི་ཐུགས་ཀའི་ཧཱུཾ་གི་འོད་ཟེར་བརྟན་པ་སྣོད་དང་གཡོ་བ་བཅུད་ཐམས་ཅད་ལ་འཕོག་པས། དེ་ཐམས་ཅད་འོད་
ཀྱི་རྣམ་པར་ཞུ་ནས་རང་གི་ལུས་ལ་ཐིམ། ལུས་ཀྱང་སྟོད་སྨད་ནས་རིམ་གྱིས་ཞུ་ནས་ཐུགས་ཀའི་ཧཱུཾ་ལ་ཐིམ། ཧཱུཾ་གི་ཞབས་ཀྱུ་ཨཱུ་ནི་ཧ་དང། དེ་མགོ་བོ་དང། དེ་ཟླ་ཚེས་དང། དེ་ཐིག་ལེ་དང། དེ་ནཱ་ད་ལ་རིམ་གྱིས་ཐིམ་ཞིང་ནཱ་ད་ཡང་སྟོང་པའི་འོད་གསལ་དུ་ཐིམ་ནས་མི་དམིགས་པར་
བསམས་ཤིང། ཨོཾ་ཤཱུ་ནྱ་ཏའི་སྔགས་བརྗོད་པར་བྱ་ལ། དེའི་དོན་ཡང་ཡོད་དེ། ཤཱུ་ནྱ་ཏ་ནི་སྟོང་ཉིད། ཛྙཱ་ན་ནི་ཡེ་ཤེས། བཛྲ་ནི་མི་ཕྱེད། སྭ་བྷཱ་ཝ་ནི་རང་བཞིན། ཨཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པའི་དོན་ཡིན་ཞིང། དེའི་ཚེ་ནམ་མཁའ་ལྟར་སྟོང་སང་དུ་སོང་བའི་ཡུལ་
སྟོང་པ་ཉིད་དང་ཡུལ་ཅན་བདེ་ཆེན་གྱི་ཡེ་ཤེས་གཉིས་དབྱེར་མེད་པའི་བདག་ཉིད་དེ་ངའོ་སྙམ་དུ་གཉིས་སྣང་ཐམས་ཅད་དང་བྲལ་བའི་རྒྱལ་བའི་ཐུགས་ཆོས་སྐུའི་ང་རྒྱལ་བཟུང་ན་བསྒོམ་པར་བྱ་བ་ཡིན་པའི་ཕྱིར་རོ། །གཉིས་པ་ནི། དེ་ལྟར་སྒོམ་པར་བྱེད་པའི་ཚུལ་འདི་ལ་
འཆི་བ་ཆོས་སྐུར་འཁྱེར་བའི་ལམ་ཁྱེར་ཞེས་བྱ་སྟེ། སྦྱང་གཞི་འྫམྦུའི་གླིང་པའི་མི་མང་ལ་སྐྱེས་ཁམས་དྲུག་ལྡན་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་འཆི་བ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་རླུང་ཐམས་ཅད་སྙིང་ཀའི་
མི་ཤིགས་པ་ལ་བསྡུས་ནས་ཐིམ་པའི་དཔེ་དོན་གྱི་འོད་གསལ་མངོན་དུ་བྱས་པ་དང་ཆོས་མཐུན་ཞིང། དེ་ལྟ་བུའི་འགྲུབ་པའི་དགེ་རྩ་སྨིན་བྱེད་དུ་འགྱུར། འབྲས་བུ་གཉིས་སྣང་མཐའ་དག་དང་བྲལ་བའི་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང། དེ་མངོན་

[008A]༄༅། །དུ་འགྱུར་བའི་ནུས་པ་ཁྱད་པར་ཅན་འཇོག་བའི་ཕྱིར་རོ། །དེ་ལྟར་སྔགས་གཉིས་གྱི་དོན་དྲན་བའི་སློ་ནས་སྟོང་ཉིད་བསྒོམས་པ་ལ་དགོས་པ་ཡོད་དེ། འཆི་བ་ཆོས་སྐུར་འཁྱེར་བའི་ལམ་ཁྱེར་དུ་འགྱུར་བ་དང། དོན་དམ་པའི་སྲུང་བར་འགྱུར་
བ་དང། སྟོང་ཉིད་ཀྱི་ལྟ་བ་སྔར་ཡོད་བརྟན་བ་དང། སྔར་མེད་གསར་དུ་རྟོགས་པར་འགྱུར་བ་དང། བསྒོམས་པར་འགྱུར་བའི་རྟེན་བརྟེན་པའི་དཀྱིལ་འཁོར་རྣམས་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་རོལ་ཏུ་འཆར་བ་ཆེད་ཡིན་ཕའི་ཕྱིར། །གསུམ་པ་ཇི་
ལྟར་བསྒོམ་པའི་ཚུལ་ཡོད་དེ། དེ་ལྟར་སྣང་བ་ཐམས་ཅད་བསྡུས་པའི་སྟོང་པའི་ངང་ལས་རང་གི་སེམས་ནཱ་དའི་གཟུགས་ཤིན་ཏུ་ཕྲ་བ་དཀར་ལ་དམར་བའི་མདངས་ཅན་གྱེན་འགྲེང་སུམ་འཁྱོག་ཞིག་ནམ་མཁར་གནས་པར་གྱུར་བར་བསམ་པ་ཡིན་པའི་ཕྱིར། དེ་
ལྟར་སྒོམ་པའི་ཚུལ་འདི་ལ་བར་དོ་ལོངས་སྐུར་འཀྱེར་བའི་རྣལ་འབྱོར་ཞེས་བྱ་ས།ཨེ་གཞི་ལ་འཆི་བ་འོད་གསལ་གྱི་བཞོན་པར་གྱུར་པའི་རླུང་སེམས་ལས་བར་དོ་གྲུབ་པ་དང་ཆོས་མཐུན་ཞིང་རང་ཉིད་ལ་འབྱུང་འགྱུར་གྱི་བར་དོ་སྦྱོང་པར་བྱེད། ལམ་རྫོགས་རིམ་གྱི་སྣ་བས་
སུ་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུ་འགྲུབ་པ་དང་ཆོས་མཐུན་ཞིང་དེ་བུའི་རྫོགས་རིམ་གྱི་རྟོགས་པ་ཁྱད་པར་ཅན་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར། འབྲས་བུ་སངས་རྒྱས་ཀྱི་ལོངས་སྐུ་དང་སྐམ་བ་མཐུན་ཞིང་དེ་ལ་ང་རྒྱལ་བཞག་ནས་
ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས་དེ་མངོན་ཏུ་འགྱུར་བའི་ནུས་པ་ཁྱད་པར་ཅན་འཇོག་པའི་ཕྱིར། དེ་ལྟར་ན་སྟོང་པའི་ངང་ལས་ནཱ་ད་ནམ་མཁར་འཇོག་པའི་རྒྱུ་མཚན་ཡོད་དེ། ཚུལ་དེས་གཞི་དུས་སུ་འཆི་བ་འོད་གསལ་ལས་བར་དོ་འབྱུང་བ་དང། ལམ་

[008B] ནཱད་སུམ་འཁྱོག་དང་ཁ་དོག་དཀར་ལ་དམར་བའི་མདངས་ཅན་དུ་བྱས་པ་ལ་དགོས་པ་ཡོད་དེ། རིམ་པ་བཞིན་བར་དོའི་ལུས་ངག་ཡིད་གསུམ་དང་
བར་དོ་ཆགས་པས་བཅིངས་པ་དེ་མཚོན་པའི་ཕྱིར། གཞན་དུ་ན་བར་དོའི་མཚོན་བྱེད་ལ་བཞིན་ལག་གི་རྣམ་པ་ཅན་དུ་བཤད་པ་ཡོད་ཀྱང་འདིར་ནཱ་ད་ཉིད་ཀྱིས་དེ་མཚོན་པ་མི་འགལ་ཏེ། བར་དོའི་ལུས་ཀྱི་དབྱིབས་མི་འདྲ་འདུ་མ་འབྱུང་བར་ཤེས་པའི་ཆེད་ཡིན་པའི་
ཕྱིར་རོ། །གསུམ་པ་འགལ་རྐྱེན་བཟློག་པའི་ཕྱིར་སྲུང་འཁོར་བསྒོམ་པ་ལ་རྒྱས་འབྲིང་བ་སྡུས་གསུམ་ཡོད་ཀྱང། འདིར་བསྡུས་པའི་དབང་དུ་མཛད་པ་སྟེ་ཇི་ལྟར་བྱ་བའི་ཚུལ་ཡོད་དེ། རང་ནམ་མཁའི་ནཱ་དར་གནས་པ་ལ་ཧེ་རུ་ཀ་ཞལ་གཅིག་ཕྱག་གཉིས་པའི་རྣམ་
པར་མཆེད་དེ། དེའི་ང་རྒྱལ་གྱིས་ཨོཾ་སུཾ་བྷ་ནི་སོགས་ཞལ་བཞི་བའི་སྔགས་ངག་ཏུ་བརྗོད་པས་ཕྱོགས་བཞིར་སྔགས་ཚན་དེ་རྣམས་འཁོད་པར་བསམ་པར་བྱ་སྟེ། དེ་ཡང་ཤར་དུ་ནག་བྱང་དུ་ལྗང་ནུབ་ཏུ་དམར་ལྷོར་སེར་བ་གཡོན་སྐོར་དུ་གྲུ་བཞིར་གནས་པའི་འོད་ཟེར་
སྟེང་ཚངས་པའི་འཇིག་རྟེན་ནས་འོག་དབང་ཆེན་གསེར་གྱིས་གཞི་ལ་ཐུག་པར་ཁྱབ་པ། དེ་རྣམས་ཡོངས་སུ་གྱུར་པ་ལས་དེ་ལྟ་བུའི་ཁ་དོག་ཅན་གྱི་རྡོ་རྗེའི་རབ་ཚད་ཀྱང་སྔར་ལྟར་ལ། དེ་དང་མཉམ་དུ་འོག་ཏུ་ཧཱུཾ་ལས་སྣ་ཚོགས་རྡོ་རྗེ་ཧཱུཾ་གིས་མཚན་པའི་ཧེའུ་གི་འོད་ཟེར་
ལས་གསེར་གྱིས་གཞི་ལ་ཐུག་གི་བར་དུ་རྡོ་རྗེའི་ས་གཞི་དང། སྟེང་དང་ལོགས་སུ་འཕྲོས་པ་ས་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། དེའི་འོག་ཏུ་རྡོ་རྗེའི་གུར་གླུ་བཞི་པའི་རྣམ་པ་ཅན་རྩེ་མོ་རིམ་གྱིས་ཕྲ་བ། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ་ཐམས་

[009A]༄༅། །ཅད་ཀྱང་བར་མཚམས་མེད་པར་དུམ་བུ་གཅིག་ཏུ་གྱུར་པའི་བྱི་རོལ་ཏུ་རྡོ་རྗེའི་མེ་བསྐལ་བ་འཇིག་པའི་དུས་ཀྱི་མེ་ལྟ་བུ་ཕྱོགས་སུ་འཕྲོ་བ་ཞིག་ཏུ་བསམས་ལ། ཨོཾ་མེ་དེ་ནི་ཞེས་སོགས་ཀྱི་སྔགས་ཚན་དྲུག་བརྗོད་ནས་བྱིན་གྱིས་བརླབས་
ཏེ༑ འགྲོ་བ་ཐམས་ཅད་ཀྱང་བགེགས་དང་བྲལ་བར་བསམ་པ་ཡིན་པའི་ཕྱིར། སྲུང་འཁོར་བསྒོམས་པ་ལ་འགོས་པ་ཡོད་དེ། སྒྲུབ་ཐབས་སྒོམ་པའི་ཚེ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །གཉིས་པ་ཐུན་དངོས་གཞི་ལ་ཇི་ལྟར་བྱ་བ་ལ་གཉིས། གཞལ་
ཡས་ཁང་གང་དུ་བསྒོམ་པའི་རྟེན་བསྐྱེད་བ་དང། རྟེན་བརྟེན་པའི་རྣལ་འབྱོར་ཡན་ལག་དང་བཅས་པ་བསྒོམ་ཚུལ་ལོ། །དང་པོ་ཇི་ལྟར་བསྒོམ་ཚུལ་ཡོད་དེ། སྔར་བཤད་པའི་སྲུང་འཁོར་གྱི་དབུས་སུ་ཡཾ་རཾ་བཾ་ལཾ་གྱི་ཡི་གེ་བཞི་ལས་རིམ་པར་རླུང་མེ་ཆུ་སའི་དཀྱིལ་འཁོར་བཞི་རིམ་
བརྩེགས་ཀྱི་སྟེང་དུ། སུཾ་ལ་ས་རི་རབ་ལྷུན་པོ་རིན་པོ་ཆེ་སྣ་བཞིའི་རང་བཞིན་ཅན་གྲུ་བཞི་པ་སྟེང་གི་ཕྱོགས་མཚམས་སུ་རི་ཆུང་བའི་ལྕོག་བརྒྱད་ཀྱིས་མཛེས་པར་བྱས་པ། དེའི་སྟེང་དུ་པཾ་ལས་སྣ་ཚོགས་པདྨའི་ལྟེ་བར་ཧཱུཾ་ལས་ས་ཚོགས་རྡོ་རྗེ་ལྟེ་བ་གྲུབ་བཞི་པ། དེའི་ལྟེ་བར་
སྣ་ཚོགས་པདྨ་ཆུང་དུ་སྒྲུབ་ཐབས་ནས་འབྱུང་བ་ལྟར་བསྒོམ་པར་བྱ་བ་ཡིན་པའི་ཕྱིར་རོ། །གཉིས་པ་ལ་ལྔ། རྟེན་བརྟེན་པའི་དཀྱིལ་འཁོར་བསྐྱེད་ཚུལ། དེ་གསལ་གདའ་ཚུལ། ཕྱོགས་མཐུན་གྱི་དག་པ་དྲན་ཚུལ། གོམ་གོ་ཞིང་ཡེ་ཤེས་པ་བཅུ་གནས་དབང་བསྐུར་
ཚུལ། མཆོད་བསྟོད་བྱས་ནས་བསྒོམ་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ། སྣ་ཚོགས་པདྨ་ཆུང་ངུའི་དབུས་སུ་འབྲས་བུ་སངས་རྒྱས་ཀྱི་མཚན་སོ་གཉིས་ཀྱི་ངོ་བོ་ཨ་ཨཱ་སོགས་ཨཱ་ལི་དཀར་པོ་ཕྲག་གཅིག་གཡས་བསྐོར་དང་ཕྲག་གཅིག་གཡོན་བསྐོར་

[009B] དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ་ཀ་ཁ་སོགས་ཀཱ་ལི་དམར་བོ་བཞི་བཅུ་པ་ཕྲག་གཅིག་གཡས་བསྐོར་དང་ཕྲག་གཅིག་གཡོན་བསྐོར་དུ་གྱེན་འགྲེད་དུ་རིམ་པ་གཅིག་གིས་གནས་པ་ཡོངས་སུ་གྱུར་པ་ལས། ཟླ་བའི་དཀྱིལ་
འཁོར་དཀར་ལ་དམར་བའི་མདངས་ཅན་དབྱངས་གསལ་གྱི་ཡི་གེ་རྣམས་གཟུགས་བརྙན་ཤན་པ་བཞིན་དུ་སྣང་བའི་དབྱངས་ཡིག་དང་ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུའི་ཡེ་ཤེས་ལས་བྱང་ཆུབ་པ་དང། གསལ་བྱེད་དང་ཟླ་བའི་ཁ་དོག་དམར་བའི་ཆ་ནི་
མཉམ་པ་ཉིད་ཀྱི་ཡེ་ཤེས་ལས་བྱང་ཆུབ་པ་དང། དེ་ནས་རང་ནམ་མཁའི་ནཱ་དས་ཟླ་བ་དཀར་དམར་མཐོང་ནས་བདག་སངས་རྒྱས་ཡབ་ཡུམ་གྱི་བྱང་སེམས་དཀར་དམར་དང་འདྲའི་བའི་ཟླ་བའི་དབུས་སུ་སྐྱེ་བ་བླངས་པ་དང་འདྲ་བར་སངས་རྒྱས་ཀྱི་སྐུ་བཟུང་ནས་སེམས་ཅན་
གྱི་དོན་བྱའོ་སྙམ་པའི་འཕེན་པ་དང་ལྡན་པས། བར་དོའི་དོད་ཀྱི་ནཱ་ད་ཟླ་བའི་དབུས་སུ་ཞུགས་ཉེ་ནཱ་ད་ལས་ཐིག་ལེ་ཟླ་ཚེས་ཧའི་ལུས་ཨཱུ་རིམ། གྱིས་གྲུབ་པའི་ཚུལ་གྱིས་སྐྱེ་བ་བླངས་པའི་དོད་ཧཱུཾ་ཡིག་དཀར་ལ་དམར་བའི་མདངས་ཅན་རྒྱུ་རྡོ་རྗེ་འཛིན་པའི་ངོ་བོར་བསྐྱེད་པ་ནི་སོ་སོར་
རྟོག་པའི་ཡེ་ཤེས་ལས་བྱང་ཆུབ་པ་དང། ཧཱུཾ་ཡིག་དེ་ལས་ལྷ་ལྔ་འམ་འཁོར་ལོ་ལྔའི་ཚོགས་སྤྲོས་ནས་འགྲོ་བ་རྣམས་དེ་དག་གི་གོ་འབང་ལ་བཀོད་དེ། སྔོན་ནས་གྲུབ་པའི་དཔའ་བོ་དང་རྣལ་འབྱོར་མ་རྣམས་ལྷན་ཅིག་སྤྱན་དྲངས། སྙོམས་པར་འཇུག་པ་སྔོན་དུ་འགྲོ་བས་
ཞུ་བ་ཧཱུཾ་ཡིག་གི་ནཱ་ད་ལ་ཐིམ་པས་ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་དུ་བསམ་པ་ནི་བྱ་གྲུབ་ཡེ་ཤེས་ལས་བྱང་ཆུབ་བ་ཡིན་ལ། དེ་ནས་སྔགས་ཀྱི་དོན་བཞིན་དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་འདུས་པའི་རང་བཞིན་གྱི་བདག་ཉིད་དེ་ངའོ་སྙམ་

[010A]༄༅། །དུ་བསམས་ཏེ། ཨོཾ་ཨཱཧཱུཾ། སརྦ་བའིར་ཡོ་གི་ནི་ཞེས་སོགས་ཀྱི་སྔགས་གཉིས་བརྗོད་པའི་སྒོ་ནས་ཟླ་ཉིད་དབྱངས་གསལ་ཧཱུཾ་རར་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་ད་ཧཱུཾ་ལ་འཁོར་གཉིས་ཅིག་ཅར་དུ་གྲུབ་པར་
བསམ་པ་ནི་ཆོས་དབྱིངས་ཡེ་ཤེས་ལས་བྱང་ཆུབ་བ་ཡིན་པའི་ཕྱིར། སྔགས་སོ་སོའི་དོན་ཡང་ཡོད་དེ། ཨོཾ་ཨཱཧཱུཾ་ནི་རྡོ་རྗེ་གསུམ་དང། ཨོཾ་ནི་བཤད་ཟིན་ལ། སྔགས་སྔ་མའི་སརྦ་ནི་ཐམས་ཅད། བའི་ར་ནི་དཔའ་བོ། །ཡོ་གི་ནཱི་ནི་རྣལ་འབྱོར་མ། ཀཱ་ཡ་
ཝཱ་ཀ་ཙིཏྟ་ནི་སྐུ་གསུང་ཐུགས། བཛྲ་ནི་རྡོ་རྗེ། སྭ་བྷཱ་ཝ་ནི་རང་བཞི། ཨཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པའི་དོན་དང། ཕྱི་མའི་བཛྲ་ཤུདྡྷ་ནི་རྡོ་རྗེ་དག་པ། སརྦ་དྷརྨཱ་ནི་ཆོས་ཐམས་ཅད། བཛྲ་ཤུདྡྷ་དང་ཨ་ཧོཾ་ནི་སྔར་བཞིན་ཡིན་པའི་ཕྱིར། ཚུལ་འདི་
ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ཕ་མའི་ཁུ་ཁྲག་གི་དགུས་སུ་བར་དོའི་རྣམ་ཤེས་ཞུགས་ཏེ་ཉིང་འཚམས་སྦྱར་ནས་སྐྱེ་བ་བླངས་པ་དང་ཆོས་མཐུན་ཞིང་རང་ཉིད་ཀྱི་སྐྱེ་བ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ། དག་མ་
དག་པའི་སྒྱུ་མའི་སྐུས་རགས་པའི་ཕུང་པོ་བཟུང་བ་དང་ཆོས་མཐུན་ཞིང། དེ་ལྟ་བུའི་རྫོགས་རིམ་གྱི་རྟོགས་བ་སྐྱེ་བའི་དགེ་རྩ་སྨིན་བྱེད་དུ་འགྱུར། འབྲས་བུ་སངས་རྒྱས་ཀྱི་སར་ལོངས་སྐུས་གཞན་དོན་དུ་རགས་པའི་སྤྲུལ་སྐུ་གཟུང་བ་དང་ཆོས་མཐུན་ཞིང་ད་ལྟ་བུའི་སྤྲུལ་
སྐུ་དེ་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས་དེ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར། ཕྱི་ལ་སྦྱར་ན་འབྱུང་བཞི་རི་རབ་སོགས་ཀྱི་མཚོན་ཚུལ་ཡོད་དེ། འབྱུང་བཞི་རི་རབ་དང་བཅས་པས་ཕ་མའི་ལུས་ཀྱི་སྤྱི་མཚོན། པདྨ་ཆུང་ངུས་ལུས་ཀྱི་རྩ་

[010B] ཨཱ་ལིས་རྐྱང་མའི་ནང་གི་ཁམས་དཀར་པོ་མཚོན། ཀཱ་ལིས་རོ་མའི་ནང་གི་ཁམས་དམར་པོ་མཚོན། དེ་གཉིས་འདེས་པ་ལས་ཟླ་བ་དཀར་ལ་དམར་བའི་མདངས་ཅན་དུ་གྱུར་བས་ནི་ཕ་མའི་ཁུ་ཁྲག་མདམ་དུ་འདྲེས་པ་དེ་མཚོན། ཟླ་བའི་དབུས་
སུ་ནཱ་ད་ཞུགས་པས་ནི་ཁུ་ཁྲག་འདྲོས་པའི་དབུས་སུ་བར་དོའི་རླུང་སེམས་ཞུགས་པ་དང་ཆོས་མཐུན། ནཱ་ད་ནས་ཧཱུཾ་ཡིག་རྫོགས་པའི་བར་ནི་མངལ་དུ་ལུས་རིམ་གྱིས་འཕེལ་བ་དང་ཆོས་མཐུན། ཧཱུཾ་ཡིག་དེ་ལས་འབྲས་བུ་ཧེ་རུ་ཀར་གྱུར་བ་ནི་མངལ་དུ་ལུས་རྫོགས་ནས་
ཕྱི་རོལ་ཏུ་བཙས་བ་དང་ཆོས་མཐུན་པའི་ཕྱིར། ནང་ཡ་སྦྱར་ནས་མཚོན་ཚུལ་ཡོད་དེ། འབྱུང་བཞི་རི་རབ་དང་བཅས་པ་ས་རིམ་གཉིས་གྱི་སྒྲུབ་པ་པོ་ཡབ་ཡུམ་གྱི་ལུས་སྤྱི་ཙམ་པ་དེ་མཚོན། སྣ་ཚོགས་པདྨས་དེའི་རྩ་འཁོར། ཨཱ་ལིས་དེའི་ཁམས་དཀར་པོ། །ཀཱ་
ལིས་ཁམས་དམར་པོ། །དེ་གཉིས་ལས་བྱུང་བའི་ཟླ་བ་དཀར་དམར་གྱིས་བདེ་ཆེན་གྱི་ཡེ་ཤེས། ཟླ་བར་ནཱ་ད་ཞུགས་ནས་ཧཱུཾ་ཡིག་ཏུ་གྱུར་བའི་བར་གྱིས་དགའ་བཞི་དྲངས་ཏེ་བདེ་ཆེན་གྱི་ཡེ་ཤེས་རྫོགས་པར་སྐྱེ་བ་དེ་མཚོན་པའི་ཏེར། གཞན་ཡང་མཚོན་ཚུལ་ཡོད་དེ། སྣ་
ཚོགས་པདྨས་རྫོགས་རིམ་པས་གང་ལ་གནད་དུ་བསྣུན་པའི་ལྟེ་བའི་རྩ་འཁོར་སོགས་མཚོན། ཀཱ་ལིས་གཏུམ་མོ། །ཨཱ་ལིས་རྫོགས་རིམ་པའི་ཁམས་དཀར་པོ། །དེ་གཉིས་ལས་བྱུང་བའི་ཟླ་བས་ཁམས་དཀར་དམར་གྱི་འཕྲོད་ལས་བྱུང་བའི་ལྷན་སྐྱེས་ཀྱི་བདེ་བ་
ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱིས་ནི། རྡོ་རྗེ་ལུས་ལ་གནད་དུ་བསྣུན་པ་ཡས་དགའ་བཞི་དྲངས་ནས་ལྷན་སྐྱེས་ཀྱི་བདེ་འམ་སྟོང་ཉིད་སྒོམ་པ་དེ་མཚོན་པའི་ཕྱིར། འབྱུང་བཞི་རི་རབ་གཞལ་ཡས་ཁང་དང་བཅས་པ་བསྙོམས་པ་ལ་དགོས་པ་ཡོད་དེ། གཞི་ལ་
[011A]༄༅། །འབྱུང་བཞི་རི་གླིང་སོགས་ཆགས་པ་དང་ཆོས་མཐུན་ཞིང་རང་ཉིད་མ་འོངས་བ་ནམ་དག་པའི་སྣོད་ཀྱི་འཇིག་རྟེན་དུ་ལས་ཀྱིས་ལོངས་སྤྱོད་པའི་ནུས་པ་སྦྱོང་བ་དང། ལམ་དག་འབྲས་བུའི་དུས་སུ་ཡེ་ཤེས་ཀྱི་གཞལ་ཡས་ཁང་འགྲུབ་པ་དང་རྣམ་པ་
མཐུན་ཞིང་དེའི་དགེ་རྩ་སྲིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ། །གཉིས་པ་ལ་རྟེན་བརྟེན་པ་གཉིས་ལས་དང་པོ་རྟེན་གསལ་གདབ་ཚུལ་ཡོད་དེ། མཐར་དུར་ཁྲོད་ཆེན་པོ་བརྒྱད་གྱིས་བསྐོར་ཞིག་མེ་རི་རྡོར་དང་བཅས་པའི་སྲུང་བའི་འཁོར་ལོའི་ནང་དུ་སྣ་ཚོགས་
པདྨའི་ལྟེ་བར་སྣ་ཚོགས་རྡོ་རྗེ་རྭ་བཅུ་གཉིས་པ་འམ་ཉི་ཤུ་བ་གང་རུང་དང། རྭ་རྣམས་ཀྱང་རྭ་ཁྲ་འམ་ཕྱོགས་མདོག་གང་རུང། རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི་རྟ་བབ་བཞིད་དང་བཅས་པ། རྩིག་པ་རྣམས་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བ་
ཕ་ཀུ་གསེར་གྱི་སྐ་རགས་དྲ་བ་དྲ་ཕྱེད་བྱ་འདབ་ཤར་བུ་མདའ་ཡབ་སོགས་དང། ནང་དུ་ཕྱོགས་རེ་རེར་ཀ་པ་གཉིས་གཉིས་ཏེ་ཀ་པ་བརྒྱད་ཀྱིས་པ་ཚེགས་པའི་རྡོ་རྗེའི་གདུང་གིས་མཛེས་པར་བུ་པ། རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་ཤིང། ཤར་དཀར་བ་
སོགས་དང། ཀ་བའི་འཛུགས་ས་དང་གདུང་ལྕམ་དང་བཅས་པའི་ཐོག་དང། རྒྱ་ཕིག་བྱ་ཚུལ་སོགས་སྒྲུབ་ཐབས་དང་དེར་མི་གནས་པ་རྣམས་གཞན་ནས་བྱུང་བས་ཀྱང་ཁ་བསྐང་ནས་བྱ་བ་ཡིན་པའི་ཕྱིར། གཉིས་པ་བརྟེན་པ་གསལ་གདབ་ཚུལ་ཡོད་དེ། གཞལ་
ཡས་ཁང་གི་དབུས་སུ་སྣ་ཚོགས་པདྨ་དང་ཉི་མའི་གདན་ལ་རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་ཞལ་བཞི་པ། ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་དམར་མོ་ལ་འཁྱུད་པ། གཡས་བརྐྱང་གིས་འཇིགས་བྱེད་དང་དུས་མཚན་མནན་

[011B] ཕྱོགས་བཞིའི་འདབ་མར་ཉི་མ་དང་རོའི་གདན་ལ་ཤར་ནས་གཡོན་དུ་མཁའ་གྲོ་མ་སོགས་བཞི་དང། མཚམས་ཞིར་ཟླ་གདན། བདུད་རྩིས་གང་པའི་སྟེང་དུ་ཀ་བཱ་ལ་བྱང་ཆུབ་ཀྱི་སེམས་
ཀྱིས་གང་པ་རེ་རེ་སྒྲུབ་ཐབས་ལྟར་བསྒོམ་པར་བྱ་བ་ཡིན་པའི་ཕྱིར། ཉམས་དགུ་འཇོག་པའི་ཚུལ་ཡོད་དེ། སྐུ་འགྱིང་བག་དང་ལྡན་པས་སྒེག་པ། འཇིགས་བྱེད་དང་རུད་མཚན་མནན་པས་དཔའ་བ། ཁྲོ་གཉེར་བསྡུས་པ་མ་ཅུག་པ་སྟེ་སྐུའི་ཉམས་གསུམ་དང་
ཞལ་ཅུང་ཟད་བཞད་པའི་རྣམ་པ་ཅན་ཡིན་པས་རྒོད་པ། མཚོ་བ་གཙིགས་པས་དྲག་ཤུལ། ལྗགས་འདྲིལ་བས་འཇིགས་སུ་རུང་པ་སྟེ་གསུང་གི་ཉམས་གསུམ་དང། སྤྱན་དཀྱུས་རིང་བས་སྙིང་རྗེ། སྤྱན་གདངས་པས་རྔམ་པ། སྤྱན་ཟུར་གྱིས་ཡུམ་ལ་གཟིགས་པས་
ཞི་བ་སྟེ་ཐུགས་ཀྱི་ཉམས་གསུམ་དང་བཅས་་དགུར་འཇོག་པ་ཡིན་པའི་ཕྱིར། ཧེ་རུ་ཀ་ཡབ་ཡུམ་གྱི་སྐུའི་ཆ་ཤེས་ཀྱིས་མཚན་དོན་དང་དག་པ་དྲན་ཚུལ་ཡོད་དེ། སྐུ་མདོག་སྔོ་བས་ནམ་ཡང་མི་གཡོ་བ། ཡུམ་དང་སྙོམས་པར་སྦྱོར་བས་བདེ་སྟོང་དབྱེར་མེད་དུ་སྦྱོར་
བ། ཟླ་བ་ཕྱེད་པ་འཕྱང་བས་སྤྱི་བོའི་བྱང་སེམས་ཞུ་བ། མི་རུས་ཀྱི་ཐལ་བས་བྱུགས་པས་སྤྱི་བོའི་བྱང་སེམས་ཞུ་ནས་ལྷན་སྐྱེས་ཀྱི་བདེ་ཆེན་འདྲེན་པ། ཞལ་བཞིས་རྣམ་པར་ཐར་པའི་སྒོ་བཞི། ཕྱག་བཅུ་གཉིས་ཀྱིས་རྟེན་པ་ཞལ་བཅུ་གཉིས་དག་པ། ཁཊཱཾ་གས་
བྱང་ཆུབ་ཀྱི་སེམས། རྡོ་རྗེ་དྲིལ་བུ་འཛིན་པས་བདེ་སྟོང་དབྱེར་མེད། གླང་ལྤགས་ཀྱིས་གཏི་མུག་བྲལ་པ། ཊ་མ་རུས་དགའ་བའི་སྒྲས་སངས་རྒྱས་རྣམས་བསྐུལ་བ། དགྲ་སྟ་དང་གྲི་གུག་གིས་སྒོ་གསུམ་གྱི་སྐྱེན་དང་མངར་འཛིན་གཅོད་པ། མདུང་རྩེས་ཁམས་

[012A]༄༅། །གསུམ་གྱི་ཉོན་མོངས་འབིགས་པ། ཐོད་པས་ཐུགས་པ་རེ་ཆེན་གྱིས་གང་བ། ཞགས་པས་བདེ་ཆེན་གྱིས་བཅིངས་པ། ཚངས་མགོས་མི་གནས་པའི་མྱང་འདས་མངོན་དུ་མཛད་པ། བྱག་རྒྱ་དྲུག་གིས་ཕྱིན་དྲུག་ཐོད་སྐམ་ལྔ་ས་འོད་གསལ་ལས་
སྒྱུ་མའི་སྐུར་བཞེངས་པ། རལ་པ་གྱེན་བརྫེས་ཀྱིས་ཡོན་ཏན་གོང་དུ་འཕེལ་པ། སྣ་ཚོགས་རྡོ་རྗེས་འགྲིན་ལས་བཞིས་འགྲོ་དོན་མཛད་པ། ཞལ་འགྱུར་པས་ལོག་པའི་ལྟ་བ་སྤངས་པ། མཆེ་བ་བཞི་རྩིགས་པས་བདུད། ཞི་འཛོམས་པ། སྤྱན་གསུམ་གྱིས་དུས་
གསུམ་བྱི་ཆོས་རྣམས་གཟིགས་པ། འཇིགས་བྱེད་ཡབ་ཡུམ་མནན་པ་ས་ནི་སྲིད་ཞིའི་མཐའ་དང་རྟག་ཆད་ཀྱི་མཐའ་གཉིས་སྤངས་པ་མཚོན་པའི་ཕྱིར་རོ། །གསུམ་པ་ལ་གཉིས། བདེ་ཆེན་འདྲེན་ཚུལ་དང། ཕྱོགས་མདུན་གྱི་དག་པ་དྲན་ཚུལ་དངོས་སོ། །དང་པོ་ལ་
གསང་གནས་བྱིན་གྱིས་བརླབ་པ་དང་མཚོན་ཚུལ་ཡོད། གསང་གནས་གཉིས་སྟོང་པར་སྦྱངས་ནས་རྡོ་རྗེ་དང་པདྨར་བསྐྱེད་ཚུལ་ལྟར་བྱ་ཞིང། དེ་ཡང་རྡོ་རྗེ་དཀར་པོས་ཁམས་དཀར་པོ་དང་རྩེ་ལྔ་པས་རྩ་ལྔ་མཚོན་ལ། ནོར་བུ་འཁར་བར་པོས་ཁམས་དཀར་པོ་ལ་ཁམས་
དམར་པོའི་ཆ་ཅུང་ཟད་ཡོད་པ། པདྨ་དམར་པོ་འདབ་མ་གསུམ་གྱིས་རོ་རྐྱང་དབུས་གསུམ་དང་ཁམས་དམར་པོ། །ཟེའུ་འབྲུ་དཀར་པོས་ཁམས་དམར་པོ་ལ་ཁམས་དཀར་པོའི་ཆ་ཅུང་ཟད་ཡོད་པ། བྱཱ་དང་བྱཱས་ཐུར་སེལ་རེངས་སྟོབས་ཀྱིས་ཁམས་བྱིར་འབོབ་བཀག་
ནས་བདེ་ཆེན་འདྲེན་པར་མཚོན་པའི་ཕྱིར། དེ་ནས་ཡབ་ཡུམ་གྱི་གནས་བྮ་བྱིན་གྱིས་བརླབས་ནས་སྙོམས་འཇུག་བྱ་བའི་ཚུལ་ཡོད་དེ། ལྟེ་བ་ལ་སོགས་པའི་གནས་བཞིར་ཉི་མ་དང་ཟླ་བའི་གདན་ལ་སྙིང་པོ་དང་ཉེར་ང་ཁ་དོག་དམར་པོ་འོད་ཟེར་འཕྲོ་ཞིང་

[012B] གནས་བཞིར་ཡི་གེ་དེ་རྣམས་འགོད་པའི་རྒྱུ་མཚན་ཡོད་དེ། དེ་བཞིན་འགའ་བཞི་སྐྱེ་བའི་གནས་ཡིན་པས་སྔགས་
ཀྱིས་དེ་བཞི་བྱིན་གྱིས་བརླབས་པ་ལ་བརྟེན་ནས་དགའ་བཞི་ཁྱད་པར་ཅན་དྲངས་ནས་བདེ་སྟོང་དབྱེར་མེད་དུ་སྦྱོར་བའི་ཆེད་ཡིན་པའི་ཕྱིར། སྔགས་དོན་ཡོད་དེ། ཤྲཱི་མ་ཧཱ་སུ་ཁ་ནི་དཔལ་བདེ་བ་ཆེན་པོ་ཞེས་ཡིན་ལ། བརྩ་རུ་ཀའི་དོན་ནི་སྔར་བཤད་ཟིན་པའི་ཕྱིར་
འདིར་སྙོམས་འཇུག་བྱས་པ་ལ་དགོས་པ་ཡོད་དེ། རྫོགས་རིམ་གྱི་བདེ་ཆེན་སྐྱེ་བའི་རྒྱུད་སྨིན་པ་དང། རྟེན་བརྟེན་མའི་དཀྱིལ་འཁོར་བདེ་ཆེན་གྱི་ཡེ་ཤེས་ཀྱི་ངོ་བོར་འཆར་བའི་ཆེད་ཡིན་པའི་ཕྱིར་རོ། །གཉིས་པ་ཇི་ལྟར་བྱ་བའི་བྲལ་ཡོད་དེ། དེ་ལྟ་བུའི་ལྷན་སྐྱེས་ཀྱི་བདེ་
བས་ཆོས་ཅན་བྱང་ཕྱོགས་སོ་བདུན་རང་བཞིན་གྱིས་སྟོང་པའི་སྟོང་ཉིད་དང་མཉམ་པར་སྦྱར་བའི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ལྷ་ལྔའི་རྣམ་པར་ཤར་བའི་ཚུལ་གྱིས་བསྒོམས་པ་ལ་བྱང་ཕྱོགས་སོ་བདུན་གྱི་དག་བ་ཞེས་བྱ་ལ། བསྟུན་བདེ་ཆེན་གྱིས་ཟིན་པའི་
དྲན་པ་ཉེར་གཞག་བཞི་དང། ཡང་དག་པའི་ཏིང་ངེ་འཛིན་ཏེ་ལྔ་པོ་ལྷ་ལྔའི་རྣམ་པར་ཤར་བར་བྱས་ནས་མེ་ལོང་དུ་ཤར་བའི་གཟུགས་བརྙན་ལྟར་སྣང་མ་རང་བཞིན་མེད་པར་བསྒོམ་པར་བྱ་བ་ཡིན་པའི་ཕྱིར་རོ། །བཞི་པ་ལ་གཉིས། གོ་པེ་གོ་བ་དང། ཡེ་ཤེས་པ་
བཅུ་གནས་དབང་བསྐུར་ཞིང་རྒྱས་གདབ་པའི་ཚུལ་ལོ། །དང་པོ་བགོ་ཚུལ་ཡོད་དེ། ཡབ་ཀྱི་སྙིང་སོགས་ཀྱི་གནས་རྣམས་སུ་ཡོད་སོགས་ཡི་གེ་ཚན་པ་དྲུག་དང། ཡུམ་གྱི་སྙིང་སོགས་ཀྱི་གནས་རྣམས་སུ་ཨོཾ་པཾ་སོགས་ཡི་གེ་ཚན་པ་དྲུག་འགོད་པ་

[013A]༄༅། །ཙམ་མམ། དེ་རྣམས་ཡོངས་སུ་གྱུར་པ་ལས་ཡབ་ལ་རྡོ་རྗེ་སེམས་དཔའ་སོགས་ལྷ་དྲུག་དང། ཡུམ་ལ་རྡོ་རྗེ་ཕག་མོ་སོགས་ལྷ་དྲུག་བསྒོམ་པ་གང་རུང་བྱ་བབ་ཡིན་པའི་ཕྱིར། གོ་ཚ་བསྒོམས་པ་ལ་སོགས་པ་ཡོད་དེ། སྒྲུབ་པ་པོ་རང་ཉིད་ལ་
བར་ཆད་ཀྱིས་མི་ཚུགས་པའི་ཆེད་ཡིན་པའི་ཕྱིར་རོ། །གཉིས་པ་ལ་ཡེ་ཤེས་པ་འཇུག་པའི་ཚུལ་ཡོད་དེ། དག་ཏུ་བེཾ་ཞེས་བརྗོད་པ་དང་མཉམ་དུ་རང་གི་ཐུགས་ཀའི་ཉི་མ་ལ་གནས་པའི་ཧཱུཾ་ཡིག་ལས་འོད་ཟེར་འབྲོས་ཕྱོགས་བཅུའི་དཔའ་པོ་དཔའ་མོ་ཡེ་ཤེས་ཀྱི་འཁོར་
ལོར་གྱུར་པ་དང། དབང་གི་ལྷ་མཆོད་པའི་ལྷ་ལོ་དང་བཅས་པ་མདུན་གྱི་ནམ་མཁར་སྤྱན་དྲངས་ནས་འོད་ཟེར་རང་གི་སྙིང་གར་ཐིམ་པར་བསམ། ཧཱུཾ་གྱིས་ཕྱིར་འབྲང་གི་བགེགས་བསྐྲད་དེ། ཨ་རྒྷཾ་གྱིས་མཆོད་ཡོན་ཕུལ། བཛྲ་ཨཾ་ཀུ་ཤ་རྫས་ཡེ་ཤེས་པ་རྣམས་ངམ་
ཚིག་པ་སོ་སོའི་སྤྱི་བོར་དགུག་བཛྲ་བཱ་ཤ་ཧཱུ་གིས་སོ་སོ་ལ་བསྟིམ། བཛྲ་སཕོཊ་པཾ་བྱཾས་དབྱེར་མེད་དུ་བཅིངས། བྲྫྲ་གྷཌཱ་ཏོསི་དབང་དུ་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། བྱིན་གྱིས་བརླབ་པ་དང། དུས་སྡན་དུ་འགྱུར་བ་དང། ཐ་མལ་གྱི་ཞེན་
བ་བཟློག་ནས་ལྷའི་ང་རྒྱལ་བརྟན་པ་དང། འབྲས་བུ་ལམ་དུ་འཁྱེར་པས་འབྲས་སྐྱབས་ཀྱི་ཡེ་ཤེས་པའི་དཀྱིལ་འཁོར་མྱུར་དུ་འགྲུབ་པའི་ཆེད་ཡིན་པའི་ཕྱིར། དེ་ནས་ལྷ་རྣམས་ཀྱི་གནས་གསུམ་དུ་ཡི་གེ་གསུམ་དགོས་ཅིང་ཨོཾ་ག་ཤུདདཧ་ཞེས་སོགས་ཀྱིས་ང་རྒྱལ་འཛིན་
བ་ཡིན་ལ། སྲགས་དོན་ཡོད་དེ། ཡོག་ནི་རྣལ་འབྱོར། ཤུ་དདྷ་ནི་དག་པ། སརྦ་དྷ་རྨཱ་ནི་ཆོས་ཐམས་ཅད། ཡོ་ག་ཤུདྡྷ་ནི་རྣལ་འབྱོར་དག་པ། ཨ་ཧཾ་ནི་ངའོ་ཞེས་པའི་དོན་ཡིན་པའི་ཕྱིར། ལྷའི་དག་པ་དང་ང་རྒྱལ་འཛིན་ཚུལ་ཡོད་པ་དམ་ཡེ་གཉིས་རོ་མཉམ་དུ་སྦྱོར་བ་ནི་

[013B] ཡེ་ཤེས་དེ་ཉིད་རྟེན་བརྟེན་པའི་དཀྱིལ་འཁོར་དུ་ཤར་བ་དང། དེ་རྣམས་ཀྱང་གཙོ་བོ་ཡབ་ཡུམ་དུ་ཤར་བའི་ཆ་ཤེས་སུ་མོས་པར་བྱས་ནས་ཨོཾ་ཨཱཧཱུཾ། སམ་དཀར་ལོ་གི་སོགས་ཀྱི་སྔགས་བརྗོད་དེ་དཔའ་བོ་
དང་རྣལ་འབྱོར་མ་ཐམས་ཅད་འདུས་པའི་བདག་ཉིད་དུ་ང་རྒྱལ་བྱ་བ་ཡིན་པའི་ཕྱིར། དེ་ནས་དབང་བསྐུར་ཞིང་རྒྱས་གདབ་པའི་ཚུལ་ཡོད་དེ། ཡེ་ཤེས་པ་དང་མཉམ་དུ་སྤྱན་དྲངས་པའི་དབང་ལྷ་རྣམས་ལ་ཨོཾ་ཨ་གྷཾ་པྲ་ཏཱི་ཙྪ་སཱ་ཧཱ་ཞེས་ན་དོན་ནས། དེ་བཞིན་གཤེགས་པ་ཐམས་ཅད་
ཞེས་སོགས་ཀྱིས་གསོལ་བ་བཏབ་པས། སྒོ་མྩྶམ་སམ་བརྒྱད་ཀྱི་བགེགས་བསྐྲད་པ་སོགས་སྔོན་དུ་འགྲོ་བསད་པར་བསྐུར་བའི་ཆུའི་ལྷག་མའི་སྤྱི་གཙུག་ཏུ་གནས་པས་གཙོ་བོར་ལ་རྡོར་སེམས་ཀྱིས་རྒྱས་གདབ་པ་ནི་འབྲས་བུས་རྒྱུ་ལ་རྒྱས་གདབ་ཚུལ། ཕག་མོ་ལ་མི་
བསྐྱོད་པས་རྒྱས་གདབ་པ་ནི་གཙོ་བོས་འཁོར་ལ་རྒྱས་གདབ་ཚུལ། གཞན་བཞི་རིགས་ཀྱིས་རིགས་ཅན་ལ་རྒྱས་འདེབས་པ་ཡིན་པའི་ཕྱིར་རོ། །ལྔ་པ་ལ་གཉིས། མཆོད་བསྟོན་བཟླས་པ་དང། ལྷའི་འཁོར་ལོ་སྒོམ་པའོ། །དང་པོ་ལ་མཆོད་པ་ཇི་ལྟར་བྱ་བའི་ཚུལ་
ཡོད་དེ། ཨོཾ་ཨརྒྷཾ་སོགས་ཆུ་བཞི་གསུམ་གཉིས་གང་རུང་སྔོན་དུ་འགྲོ་བའི་ཉེར་སྤྱོད་རོལ་མོ། །རིག་མ་དྲུག་གམ་བཅུ་དྲུག་གིས་ཀྱང་རུང་བས་མཆོད་ཅིང། བླ་བརྒྱུད་རྒྱས་བསྡུས་ཅི་རིགས་དང་བཅས་པའི་ནང་མཆོད་བུལ་ཏེ། སྔར་གནས་བཞི་གཤེགས་པ་གནས་བྱིན་གྱིས་
བརླབས་པ་དྲན་པར་བྱས་ནས་ཡབ་ཡུམ་སོགས་པར་ཞུགས་པའི་གསང་མཆོད་དང། དེ་ཁོ་ན་ཉིད་ཀྱི་མཆོད་དང། དེ་ཁོ་ཉི་དཀྱིལ་ཆོས་པ་ལྟར་སྔགས་ཀྱི་མཆོད་པ་རྣམས་རིམ་པར་བྱ་བ་ཡིན་པའི་ཕྱིར། བསྟོད་པ་བྱ་བའི་ཚུལ་ཡོད་དེ། ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཞེས་སོགས་ཡབ་ཀྱི་

[014A]༄༅། །རྐང་བརྒྱད་ཀྱིས་བསྟོད་པ་ཙམ་མམ། ཡུམ་གྱི་རྐང་བརྒྱད་ཀྱི་བསྟོད་པ་དང་བཅས་པ་དང། བསྡུ་ན་ཧེ་རུ་ཀ་དཔལ་དཔའ་བོ་ཆེ་ཞེས་སོགས་ཀྱིས་བསྟོད་བར་བྱ་བ་ཡིན་པའི་ཕྱིར། གཉིས་པ་ལྷའི་འཁོར་ལོ་སྒོམ་ཚུལ་ཡོད་དེ། བསྐྱེད་རིམ་པའི་
སྤང་བྱའི་གཙོ་བོ་ཐ་མལ་གྱི་སྣང་ཞེན་གཉིས་ལས། སྣང་བའི་གཉེན་པོར་ལྷའི་རྣམ་པ་ལ་བསླབ་པ་དང། ཞེན་པའི་གཉེན་པོར་ལྷའི་ང་རྒྱལ་ལ་བསླབ་པ་ཡིན་པའི་ཕྱིར། ལྷའི་རྣམ་པ་ལ་བསླབ་ཚུལ་ཡོད་དེ། ཐོག་མར་བཙོ་བོ་ཞལ་གཅིག་ཕྱག་གཉིས་པ་ལ་གསལ་
སྣང་འདོན་ཅིང། དེ་ནས་ཞལ་ཕྱག་ལོངས་རྫོགས་ཡུམ་དང་བཅས་པ་དང་འཁོར་རྣམས་བསྣན་ཏེ་གསལ་སྣང་འདོན་པའི་ཕྱིར། ང་རྒྱལ་ལ་བསླབ་ཚུལ་ཡོད་དེ། རང་ཉིད་ཧེ་རུ་གའོ་སྙམ་དུ་ལྷ་དངོས་ཡི་ང་རྒྱལ་བཅོས་མིན་དུ་འདྲུང་བ་དེ་སྲིད་དུ་བསླབ་པ་ཡིན་པའི་ཕྱིར་
དེ་ལྟར་བསྒོམས་པས་ཐ་མལ་གྱི་སྣང་ཞེན་གཉིས་དགོས་ཚུལ་ཡོད་དེ། ལྷའི་རྣམ་པ་གསལ་པོར་ཤར་བའི་བློའི་ངོར་རེ་ཞིག་ཐ་མལ་གྱི་སྣང་བཟློག་པ་དང། ལྷའི་ང་རྒྱལ་བཙོན་མིན་དུ་བྱུང་བའི་བློའི་ངོར་རེ་ཞིག་ཐ་མལ་གྱི་ཞེན་པ་བཟློག་པའི་ཚུལ་གྱིས་སྣང་ཞེན་གཉིས་
ལྡོག་པ་ཡིན་པའི་ཕྱིར། གསུམ་པ་ཐུན་མཇུག་ཏུ་ཇི་ལྟར་བྱ་བ་ལ་གཉིས། བཟླས་པ་དང། གཏོར་མའི་རིམ་པའོ། །དང་པོ་ཇི་ལྟར་བྱ་བའི་ཚུལ་ཡོད་དེ། ཕྲེང་བ་པདྨ་གར་དབང་དུ་བསྐྱེད་པའི་སྒོ་ནས་བྱིན་གྱིས་བརླབས་པ་ནས་བཟླས་པ་བྱ་ཞིང། དེ་ལ་བྱ་ཚུལ་མི་
འདྲ་བ་གཞན་ཡོད་ཀྱང། དམ་ཚིག་གི་བཟླག་པ་ནི་ལྷ་རང་རང་གི་ཐུགས་ཀའི་ཉི་གདན་ལ་གནས་པའི་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྒོར་པ་ལས་འོད་ཟེར་འཕྲོས་པའི་སྣེ་ལས་ལྷའི་ཚོགས་སྤྲོས་འགྲོ་བའི་དོན་བྱས། སླར་འདུས་ནས་ཧཱུཾ་

[014B] །འདིར་ལྷ་དྲུག་གི་སྔགས་མ་གཏོགས་གོ་ཆའི་སྔགས་དང་རྩ་སྔགས་མ་བཟླས་ཀྱང་རུང་བས་སྒྲུབ་ཐབས་ཕལ་ཆེར་ལས་བཟླ་བར་མ་བཤད་ཀྱང། ཅི་འགྲུབ་བཟླས་ཀྱང་ཕུན་སུམ་ཚོགས་པར་སེམས་ཏེ། རྩ་རྒྱུད་
ལས། ས་སྟེང་འདི་ན་རིན་ཆེན་བཞི། །ཕྲེང་བའི་སྔགས་ནི་དམ་པ་ཡིན། །ཞེས་གསུངས་པའི་ཕྱིར། བཟླས་པའི་གྲངས་ཀྱི་ཁྱད་པར་ཡོད་དེ། བདག་འཇུག་ལེན་པ་དང་དབང་བསྐུར་སོགས་ཀྱི་ལས་རུང་དུ་བྱད་པ་ལ་གཙོ་བོའི་སྙིང་པོ་སུམ་འབུམ་མ་མ་འབུམ་གང་རུང། ཡུམ་
དང་ལྷ་མོ་བཞི་ལ་ཁྲི་ཕྲག་རེ། ཡེ་ཤེ་འབེབས་སྔགས་ཁྲི། ཁ་སྐོང་གི་སྦྱིན་བསྲེག་ཅི་འཕྲུབ་བྱ་བ་ཡིན་པའི་ཕྱིར། གཉིས་པ་ལ་གཉིས། གཏོར་མའི་རིམ་པ་དང། ཉེར་བ་སྡུ་སོགས་བྱ་ཚུལ་ལོ། །དང་པོ་ལ་གཉིས་ལས་གཏོ་ཨ་ཇི་ལྟར་བྱ་བའི་ཚུལ་ཡོད་དེ། གཏོར་མ་ནང་
མཆོད་ལྟར་བསང་སྤྱད་བ་སྐྱེད་དེ་ཕྱིན་གྱིས་བརླབས་ནས། ཕཾ་ཞེས་བརྗོད་དེ་ཕྱག་རྒྱ་དང་བཅས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་སོ་ཐས་དང་བཅས་འི་དཀྱིལ་འཁོར་བ་སྤྱན་དྲུང་ལ། རྡོར་ཇེ་ཐལ་མོ་ལ་ཕྱེ་བར་གཏོར་མ་བཞག་པར་མོས་ཏེ་
མཆོད་པའི་འཁོར་གསུམ་བདེ་སྟོང་དབྱེར་མེད་ཀྱི་ངོ་བོར་བལྟས་ནས་ལྗགས་བྱིན་གྱིས་བརླབས་པའི་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུ་དེ་ཐམས་ཅད་དངོས་ཏེ་གསོལ་བར་བསམས་ལ། ཨོཾ་བཛྲ་ཨ་ར་ལི་ཧོཿ་ལན་གསུམ་གྱིས་རིམ་པ་བཞིན་གཙོ་བོ་ཡབ་ཡུམ་
དང་རྣལ་འབྱོར་མ་བཞི་ལ་ཕུལ་ནས་རྐང་བརྒྱད་ཀྱིས་བསྟོད་པའི་རྗེས་སུ་སྲིད་པ་དང་མཉམ་ཞེས་སོགས་ཀྱིས་གསོལ་བ་གདབ། དེ་ནས་འཇིག་རྟེན་པ་རྣམས་ལྷར་བསྐྱེད་པའི་ལྗགས་བྱིན་གྱིས་བརླབས་ཏེ། ཨོཾ་ཁ་ཁ་ཁཱ་ཧི་ཁཱ་ཧི་ཞེས་སོགས་ཀྱིས་སྔོན་འགྲོའི་སྐབས་

[015A]༄༅། །ལྟར་ཕུལ་ནས་བསྟོད་ཅེར་འཕྲིན་ལས་བཅོལ་བའི་མཇུག་ཏུ་ཡིག་བརྒྱ་བརྗོད་དེ། ཨོཾ་ཡོ་ག་ཤུདྡྷ་སོགས་ཀྱིས་འཇིག་རྟེན་པ་རྣམས་གཤེགས་ཤིང། དཀྱིལ་འཁོར་གྱི་འཁོར་ལོ་རང་ཉིད་ལ་ཐིམ་པར་བསམ་པ་ཡིན་པའི་ཕྱིར། ཁ་ཟས་ཀྱི་རྣལ་འབྱོར་ཇི་ལྟར་བྱ་བའི་
ཚུལ་ཡོད་དེ། ཁ་ཟས་ཀྱི་སྐྱེད་ཚོགས་རྒྱས་པ་འམ། མ་གྲུབ་ན་ཨོཾ་ཨཱཨྷཱུཾ་དང། ཧ་ཧོ་ཧཱི་ལན་གསུམ་བརྗོད་དེ་བྱིན་གྱིས་བརླབས་ལ་སྙིང་གའི་ཧཱུཾ་ཡིག་ལྷ་ཐམས་ཅད་འདུས་པའི་བདག་ཉི་དུ་བསམས་ནས་འབུལ་བ་ལིན་པའི་ཕྱིར། གཉིས་པ་ཉེར་བསྡུ་སོགས་ཇི་ལྟར་བྱ་བའི་ཚུལ་
ཡོད་དེ། རང་གི་ཐུགས་ཀའི་འའུཾ་ལས་འོད་ཟེར་འཕྲོས་པས་རྟེན་དང་བརྟེན་པའི་དཀྱིལ་འཁོར་ཐམས་ཅད་གསལ་པར་བྱས་ཏེ་འོད་ཀྱི་རྣམ་པར་གྱུར་པའི་དུར་ཁྱོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ། བུམ་པ་ཐོད་པ་དན་བཅས་པ་སྙིང་པོ་རྣལ་འབྱོར་མ་བཞིལ་དང་
དེ་ཡང་གཙོ་བོའི་ཞལ་བཞི་ལ་དང། གཞལ་ཡས་ཁང་གཙོ་བོ་ཡབ་ཡུམ་ལ་དང། གཙོ་བོ་ཡབ་ཡུམ་གཉིས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡིག་ཡོངས་སུ་གྱུར་པ་ལས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་ཡུམ་དང་བཅས་པའི་སྐུར་བཞེངས་པའི་
ཐུགས་ཀར་ཟླ་བ་ལ་རྡོ་རྗེ་སེམས་ཀྱི་ངོ་བོ་ཨོཾ་ཧ་དཀར་པོ་སོགས་སམ། གནས་གསུམ་དུ་ཡི་གེ་གསུམ་གྱིས་མཚན་པར་བསམས་ལ། ཨོཾ་སུམྦྷ་ནི་སོགས་ཞལ་བཞི་པའི་སྔགས་དང། སྲིད་པ་གསུམ་འབར་སྐུ་ནི་སོགས་དང། ལྷ་མཚད་མ་སོགས་བརྗོད་ཅིང་སྨོན་ལམ་གདབ་པ་
སོགས་བྱ་བ་ཡིན་པའི་ཕྱིར། ཚུལ་དེ་ལྟར་ཉམས་སུ་བླངས་པའི་ཕན་ཡོན་ཡོད་དེ། ལྷག་པའི་ལྷས་བྱིན་གྱིས་རློབ་ཅིང་རྗེས་སུ་འཛིན་པ་དང། རྫོགས་རིམ་རྫོགས་པར་སྐྱེ་བའི་དགེ་རྩ་སྨིན་ཏེ་ཚེ་འདི་འམ་ཕྱི་མར་མྱུར་དུ་འཚང་རྒྱ་བ་དང། ཆོས་འདི་སྤྱོད་པའི་རྒྱལ་པོར་འགྱུར་པ་

[015B] ལས་ཀྱི་སྒྲིབ་པ་བདག་པ་དང། དེར་མ་ཟད་འདི་ལ་བསམ་གཏན་ཙམ་དང་རྒྱུད་ཀྱི་གླེགས་བམ་གློག་པ་དང། འབྲི་བ་སོགས་ཀྱིས་ཀྱང་འཁོར་ལོ་སྒྱུར་རྒྱལ་འཐོབ་པ་དང། འཆི་བའི་ཚེ་དཔའ་བོ་དང་རྣལ་འབྱོར་མ་རྣམས་ཀྱིས་བསུས་ནས་མཁའ་སྤྱོད་དུ་འཁྲིད་པ་སོགས་ཀྱི་
ཕན་ཡོན་རྣམས་འབྱུང་བའི་ཕྱིར་ཏེ། འདིའི་རྩ་བརྒྱུད་ལེའུ་ང་གཅིག་པ་ལས། དེ་བཞིན་ཤྲཱི་ཧེ་ར་ག་ཡི། །མཚན་གྱིས་སྡིག་པ་འཇིག་པར་འགྱུར། །བསམ་གཏན་བསམས་པ་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་ཡིས། །མཐོ་རིས་ལོངས་སྤྱོད་ཐོབ་འགྱུར་བ་འམ། །
ཡང་ན་འཁོར་ལོས་སྒྱུར་རྒྱལ་འཐོབ། །རྣལ་འབྱོར་བ་རྣམས་འོས་ཚེ་དཔལ། །ཕྲག་འཐུང་ལ་སོགས་རྣལ་འབྱོར་མ། །མེ་རྟོག་སྣ་ཚོགས་ལག་ན་ཐོགས། །རྒྱལ་མཚན་པ་དོན་སྣ་ཚོགས་དང། །རོལ་མོའི་སྒྲ་ནི་སྣ་ཚོགས་དང། །ཀླུ་ཡི་མཆོད་པ་སྣ་ཚོགས་ཀྱིས། །མཁའ་སྤྱོད་
གནས་སུ་འཁྲིད་པར་བྱེད། །ཅེས་གསུངས་པའི་ཕྱིར་རོ།། །།༄༅། །ན་མོ་ཤྲཱི་ཙ་ཀྲ་སཾ་བར་ཡ། གཉིས་པ་རྫོགས་རིམ་གྱི་རྣམ་གཞག་མདོར་བསྡུས་ཞིག་བརྗོད་པ་ལ་གཉིས། སྔོན་འགྲོ་དང། དངོས་གཞིའོ། །དང་པོ་ལ་རྩ་རླུང་ཐིག་ལེའི་རྣམ་གཞག་དང་
བླ་མའི་རྣལ་འབྱོར་སོགས་གཞན་དུ་ཤེས་པར་བྱའོ། །དངོས་གཞི་ལ་གཉིས། བསམ་གྱིས་མི་ཁྱབ་པའི་རིམ་པ་ཉིད་ཀྱི་སྔོན་དུ་འགྲོ་བ་དང། བསམ་གྱིས་མི་ཁྱབ་པའི་རིམ་པ་དངོས་བཤད་པའོ། །དང་པ་ལ་གཉིས། བྱང་སེམས་དཀར་པོ་རྒྱས་པར་བྱེད་པ་དང། དམར་པོ་
རྒྱས་པར་བྱེད་པའི་ཚུལ་ལོ། །དང་པོ་ལ་གསུམ། སྙིང་གར་གནད་དུ་བསྣུན་པའི་བདག་བྱིན་བརླབས་ཀྱི་རིམ་པ། རྫུ་ཏཱིའི་ཡར་མར་གྱི་སྣེར་གནད་དུ་བསྣུན་པའི་སྣ་ཚོགས་རྡོ་རྗེའི་རིམ་པ། ཕྱག་རྒྱ་བཞི་ལ་བརྟེན་པའི་ནོར་བུ་འགེངས་པའི་རིམ་པའོ། །དང་པོ་ལ་གཉིས། ས་བོན་
[016A]༄༅། །དང་བཅས་པ་དང། དེ་མེད་པའོ། །དང་པོ་ནི། བསྐྱེད་རིམ་བརྟན་ནས་ཉེར་བསྡུ་བྱས་པའི་འོད་གསལ་ལས་ཧེ་རུ་ཀ་ཡབ་ཡུམ་དུ་བཞེངས་པའི་རྩ་གསུམ་འཁོར་ལོ་དྲུག་ལྡན་གསལ་བཏབ་པའི་སྙིང་གའི་རྩ་འཁོར་གྱི་དབུས་ཀྱི་དྙཱུ་ཏིའི་ནང་དུ་ཐིག་
ལེ་སྟེང་དཀར་ལ་འོག་དམར་བ་སྲན་མ་འབྲིང་པོའི་ཚད་ཙམ་པ་འོད་ཟེར་འཕྲོ་བ། དེའི་དབུས་སུ་ཧཱུཾ་ཡིག་དཀར་ལ་དམར་བའི་མདངས་ཅན་མུ་ཏིག་སིནྡུ་རས་བྱུགས་བ་ལྟ་བུའི་ནཱད་སུམ་འཁྱོགས་སྟོད་དམར་ཞིང་སྨད་ཅུང་ཟད་དགར་བ་ཤིན་ཏུ་ཕྲ་བ་འོད་ཟེར་འཕྲོ་བ་བདེ་བ་ཆེན་པོའི་རང་
བཞིན་གྱི་བདུད་རྩི་འཛག་པའི་རྣམ་པ་ཅན་ལ་ཡིད་རྩེ་གཅིག་ཏུ་གཏད་ནས་བསྒོམ། དེ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་དང། ཐིམ་པའི་ལྟགས་སུ་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་འཆར། དེའི་ཚེ་གཏུམ་མོ་སྦར་ནས་དགའ་བཞི་ལུགས་
འབྱུང་ལུགས་ལྡོག་ཏུ་དྲངས་ནས་ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་རྩེ་གཅིག་ཏུ་བསྒོམ། འདི་ནི་སད་དུས་ཀྱི་ཆོས་སྐུའི་བསྲེ་བར་ཡང་འགྱུར་རོ། །འོད་གསལ་དེ་ལས་ལྡང་བར་རྩོམ་པ་ན་ཧེ་རུ་ཀ་ཡབ་ཡུམ་གྱི་སྐུར་ལྡང་སྙམ་པའི་འཐེན་པ་བཏང་སྟེ། འོད་གསལ་ལས་ལངས་
པ་དང་མཉམ་དུ་ཕུང་པོ་རྙིང་པ་ལས་གོ་ས་ལོགས་སུ་ཧེ་རུ་ཀ་ཡབ་ཡུམ་གྱི་སྐུར་ཡིད་ངོར་ལྡང། འདི་ནི་སད་དུས་ཀྱི་ལོངས་སྐུའི་བསྲེ་བར་འགྱུར་རོ། །དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་རྣམས་འཆར་རོ། །མཉམ་གཞག་དེ་ལས་ལྡང་བར་
འདོད་པ་ན་ཕུང་པོ་རྙིང་པ་ལྷ་ཡབ་ཡུམ་དུ་གསལ་བའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་འཇུག་འདི་ནི་སད་དུས་ཀྱི་སྤྲུལ་སྐུའི་བསྲེ་བར་འགྱུར་རོ། །རྗེས་ཐོབ་ཏུ་གང་སྣང་སྟོང་པ། སྟོང་པ་བདེ་བ། བདེ་བ་ལྷ་སྐུར་འཆར་བ་ལ་བསླབ་པོ། །དེ་ལྟ་བུའི་རྣལ་འབྱོར་བ་

[016B] རྨི་ལམ་ལོངས་སྐུར་ལྡང། སད་བ་སྤྲུལ་སྐུར་བསྲེ་སྙམ་པའི་འཕེན་པ་བཏང་ནས། གཉིད་དུ་འགྲོ་ཁར་སྔར་བཤད་པའི་སྙིང་གའི་དམིགས་རྟེན་དེ་ལ་རྩེ་གཅིག་ཏུ་དམིགས་ནས་སྒོམ་པ་སོགས་བྱ་སྟེ། དེ་ཡང་གཉིད་ཀྱི་འོད་
གསལ་ལམ་གྱི་ཆོས་སྐུ་དང་བསྲེ་བ་དང། རྨི་ལམ་གྱི་ལུས་ཁྱད་པར་ཅན་ལྷར་ལྡང་བའི་ལོངས་སྐུ་དང་བསྲེ་བ། དེ་གཉིད་དུས་ཀྱི་ཕུང་པོ་ལ་ཞུགས་ནས་སད་པའི་སྤྲུལ་སྐུའི་བསྲེ་བ་རྣམས་བྱའོ། །དེ་ལྟ་བུའི་རྣལ་འབྱོར་བ་དེས་ལམ་གོང་མའི་རྟོགས་པ་མ་ཐོབ་པར་འཆི་དགོས་པ་བྱུང་ན་
འཆི་བ་འོད་གསལ་ངོས་ཟིན་བྱ། བར་དོ་ལོངས་སྐུར་ལྡང། སྔགས་སྤྱོད་པའི་རྟེན་ཁྱད་པར་ཅན་དུ་སྐྱེ་བ་ལེན་སྙམ་པའི་འཕེན་པ་བཏང་ནས་འཆི་བ་ལ་མངོན་དུ་ཕྱོགས་པ་ན་སྔར་བཞིན་དམིགས་རྟེན་ལ་རྩེ་གཅིག་ཏུ་དམིགས་ནས་བསྒོམ་པ་སོགས་བྱ་སྟེ། དེ་ཡང་འཆི་བའི་འོད་གསལ་
ཆོས་སྐུ་དང་བསྲེ་བ། བར་དོའི་ལུས་ལོངས་སྐུ་དང་བསྲེ་བ། སྐྱེ་བ་འཛིན་པ་སྤྲུལ་སྐུ་དང་བསྲེ་བའོ། །བསྲེ་བ་འདི་རྣམས་སྐབས་འོག་མར་ཡང་སྦྱོར་རྒྱུ་ཡིན་ནོ། །གཉིས་པ་ས་བོན་མེད་པ་ནི། སྙིང་གའི་ཐིག་ལེའི་དབུས་སུ་ཧཱུཾ་ཡིག་མེད་པར་ནད་འོད་ཟེར་ལྔར་ཕྲོ་བ་ལས་རླུང་ལྡང་འཇུག་
གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཤར་བའི་རླུང་སྔགས་དབྱེར་མེད་ཀྱི་རྡོར་བཟླས་བྱས་པ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་རྟགས་འབྱུང། དེའི་དུས་སུ་དགའ་བཞི་དྲངས་ནས་བདེ་བར་སྦྱོར་བ་དང་བསྲེ་བ་དགུ་སྐོར་སྔར་བཞིན་བྱའོ།།
གཉིས་པ་ལའང་ས་བོན་ཡོད་མེད་གཉིས་ལས་དང་པོ་ནི། ཡབ་ཀྱི་གསང་གནས་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་ཕྱིར་ཕྱིབས་ཡོངས་གྲགས་ལྟ་བུ་ལ་དྷཱུ་ཏིའི་མར་སྣ་རྡོ་རྗེའི་དབུས་རྭའི་རྣམ་པར་ཡོད་པ་དང། ཡུམ་གྱི་གསང་གནས་ཕྱི་དྷ་ག་ལ། ནང་པདྨ་འདབ་མ་གསུམ་པ་སཱུག་གེ་བ་

[017A]༄༅། །ཟེའུ་འབྲུ་དང་བཅས་པའི་དབུས་ནས་དྷཱུ་ཏིའི་མར་སྣ་གྲོ་སོག་ཕྲ་མོ་ཙམ་ཕྱིར་ལྷག་པའི་རྣས་པ་ཅན་དུ་བསམ། རྡོ་རྗེ་དང་པདྨ་གཉིས་སྦྱར་བའི་དྷཱུ་ཏིའི་མར་སྣ་འཕྲད་མཚམས་སུ་རྡོ་རྗེ་དམར་སྐྱེ་རྩེ་གཅིག་བ་གྱེན་དུ་ལངས་པའི་རྩེ་མོ་འམ་ལྟ་བའི་ནང་ཧཱུཾ་ལིག་དཀར་དམར་
ལ། སྙིང་གའི་མི་ཤིགས་པ་ཧྲིལ་ལི་ལི་འདྲིལ་ནས་ཐིམ་པའི་ཧཱུཾ་ཡིག་ལ་སེམས་ཞུགས་པ་བཞིན་བྱས་ནས་བསྒོམས་པས་རླུང་ཐིམ་པའི་འོད་གསལ་གྱི་དུས་སུ་བདེ་སྟོང་སྦྱར་ནས་སད་དུས་ཀྱི་བསྲེ་བ་སྐོར་གསུམ་དང། གཉིད་དང་འཆི་དུས་དམིགས་རྟེན་དེ་གཉིས་སྙིང་གར་འདྲེན་པ་
འམ་གནས་དེར་འོད་དུ་ཞུ་ནས་ཐིག་ལེ་དཀར་དམར་དུ་གྱུར་པ་སྙིང་གར་དྲངས་ནས་བསྒོམས་པ་སོགས་བསྲེ་བ་དྲུག་སྐོར་བྱའོ། །དམིགས་རྟེན་གྱི་རྡོ་རྗེ་དེ་གཅིག་ཡིན་ཀྱང་སྣ་ཚོགས་རྡོ་རྗེའི་རིམ་པ་ཞེས་པ་ནི་དེ་ལ་བརྟེན་ནས་ཡོན་ཏན་སྣ་ཚོགས་སྒྲུབ་ནུས་པའི་དོན་ནོ། །གཉིས་པ་ནི་
སྨིན་མཚམས་སུ་དྷཱུ་ཏིའི་ཡར་སྣ་འདམ་བུ་བཅད་པ་ལྟ་བུའི་ཟད་མཚམས་སུ། རྡོ་རྗེ་དམར་སྐྱ་རྩེ་གཅིག་པ་གྱེན་བསྒྲེང་བྱེད་རྩ་ནང་དང་ཕྱེད་ཕྱིར་འཐོན་པར་བསམས་པའི་རྩེ་མོར། སྙིང་གའི་མི་ཤིགས་པ་ཡར་འདྲིལ་ནས་ཐིག་ལེ་འདི་རང་ཆ་ཉི་དཀྱིལ་དང། དཀར་ཆ་ཟླ་དཀྱིལ་དུ་གྱུར་
པའི་སྟེང་དུ་རིགས་ལྔའི་ཐིག་ལེ་ལྔ་ཚོམ་འོད་ཟེར་འཕྲོ་བ་ལ་རྩེ་གཅིག་ཏུ་དམིགས་པ་སོགས་སད་དུས་ཀྱི་བསྲེ་བ་སྐོར་གསུམ་དང། གཉིད་དང་འཆི་དུས་དམིགས་རྟེན་སྔར་ལྟར་གང་རུང་བྱས་པ་སྙིང་གར་དྲངས་ནས་བསྲེ་བའི་སྐོར་བྱའོ། །གསུམ་པ་ལ། ངམ་རྒྱ། ལས་རྒྱ་
ཆོས་རྒྱ། ཕྱག་རྒྱ་ཆེན་པོ་ལ་བརྟེན་པ་བཞི་ལས་དང་པོ་ནི། ཡབ་ཡུམ་གྱི་མཁའ་གསང་སྔར་ལྟར་གསལ་བའི་དྷཱུ་ཏིའི་མར་སྣ་གཅིག་ནང་དུ་གཅིག་བཅུག་པའི་ཡུམ་གྱི་དྷཱུ་ཏིའི་ནང་ནས་ཐུར་སེལ་གྱི་རླུང་སྤོས་རེངས་ཀྱི་དུ་བ་ཙམ་ཞིག་ཡབ་ཀྱི་རྡོ་རྗེའི་བུ་གང་ཞུགས་བ་དྷཱུ་ཏིའི་

[017B] ཚ་ཞིང་སྲེག་པ། དམར་ཞིང་གསལ་བ། མཉེན་ཞིང་འཁྱུགས་པའི་མེ་གྱེན་དུ་འབར་བས་རྩ་གནས་ཐམས་ཅད་དང་སྤྱི་བོ་ནས་བྱང་སེམས་ནོར་བུའི་རྩེའི་བར་དུ་བབ་
པས་དགའ་བཞི་རིམ་གྱིས་དྲངས། ཡང་ཡབ་ཀྱི་དྷཱུ་ཏིའི་ནང་ནས་ཐུར་སེལ་གྱི་རླུང་དེ་ལྟ་བུ་ཡུམ་གྱི་དྷཱུ་ཏིའི་ནང་བརྒྱུད་དེ་སོང་བས་སྟེ་གསང་གི་གཏུམ་མོ་སྦར་བས་བྱང་སེམས་དམར་པོ་བཞུས་ནས་དྷཱུ་ཏིའི་མར་སྣར་བབས་པ་ལས་དགའ་བཞི་བསྐྱེད། ཡབ་ཡུམ་གཉིས་
ཀྱི་བྱང་སེམས་དྷཱུ་ཏིའི་མར་སྣར་གའུ་ཁ་སྦྱར་དུ་གྱུར་བ་ལ་སེམས་རྩེ་གཅིག་ཏུ་བྱས་ནས་འཇོག་པ་སོགས་བསྲེ་བ་སྐོར་གསུམ་དང། གཉིད་དང་འཆི་དུས་སུ་སྔར་ལྟར་བྱས་ཏེ་བསྲེ་བའི་སྐོར་བྱའོ། །གཉིས་པ་ལས་རྒྱལ་བརྟེན་པ་ནི། ལས་རྒྱ་དང་ཡེ་རྒྱའི་ཁྱད་པར་མ་
གཏོགས་སྔར་བཞིན་བྱའོ། །གསུམ་པ་ཆོས་རྒྱ་ལ་བརྟེན་པ་ནི། རང་གི་ནོར་བུའི་དབུས་སུ་ཐིག་ལེ་དཀར་དམར་ཁ་སྦྱར་དུ་བྱས་པ་དེ་ཡོངས་སུ་གྱུར་པ་ལས་ཧཱུཾ་ཡིག་གམ་རྡོ་རྗེ་དམར་སྐྱ་རྩེ་གཅིག་པ་དབུས་སྦོམ་ལ་རྩེ་ཕྲ་བའི་རྣམ་པར་གྱུར་བ་ལ་སེམས་བཟུང་སྟེ་བསྒོམ་པ་སོགས་
བསྲེ་བའི་སྐོར་དང། གཉིད་དང་འཆི་དུས་སུ་སྔར་ལྟར་བྱས་ཏེ་བསྲེ་བའི་སྐོར་རྣམས་བྱའོ། །བཞི་བ་ཕྱག་ཆེན་ལ་བརྟེན་པ་ནི། ཐོག་མར་རང་གི་གསང་གནས་ནོར་བུའི་དབུས་ཀྱི་རྩ་འཁོར་གྱི་ནང་དུ་རྡོ་རྗེ་དམར་སྐྱེ་རྩེ་གཅིག་པ་ལ་དམིགས་བ་རྩེ་གཅིག་ཏུ་བྱས་ནས་བསྒོམས་པ་
སོགས་སད་དུས་དང་གཉིད་དང་འཆི་དུས་ཀྱི་བསྲེ་བ་རྣམས་ཀྱང་སྔར་ལྟར་བྱའོ། །གཉིས་པ་བྱང་སེམས་དམར་པོ་རྒྱས་པའི་ཏིང་ངེ་འཛིན་ཛཱ་ལ་དྷ་རའི་རིམ་པ་ནི། སྤྱི་བོའི་རྩ་འཁོར་གྱི་དབུས་སུ་ཟླ་བ་ལ་གནས་པའི་བྱང་སེམས་ཉཾ་ཡི་ལ་དཀར་པོ་མགོ་ཐུར་ལྟ། སྙིང་གར་ཟླ་བ་ལ་

[018A]༄༅། །ཧཱུཾ་ཡིག་དཀར་དམར་མགོ་ཐུར་ལྟ། ཕྱོགས་བཞིའི་རྩ་འདབ་ཀྱི་སྣེར་ཡུམ་བཞིའི་ངོ་བོ་ལཾ་མཾ་པཾ་ཏཾ་བཞི་སྔོ་སེར་དམར་ལྡང་པའམ། རིགས་བཞིའི་ངོ་བོ་བྷཱུཾ་ཨཾ་ཛྲིཾ་ཁཾ་བཞི་དཀར་སེར་དམར་ལྗང་བ་གཟུང་མ་གཿའུ་གྱེན་ལྟ་འོད་ཟེར་འཕྲོ་བ། གསང་
གནས་ཀྱི་འཁོར་ལོའི་དབུས་སུ་ཆོས་འབྱུང་ཕྱི་དཀར་ནང་དམར་བ་དབངས་ནས་འབྲུ་ཙམ་གྱེན་དུ་བསླང་བའི་ཚད་ཅན་གྱི་དབུས་སུ་ཉི་གདན་སྲན་མ་ཕྱེད་གཤགས་ཙམ་གྱི་དབུས་སུ་མི་བསྐྱོད་པའི་ངོ་བོ་ཐིག་ལེ་སྔོན་བོ། །ཕྱོགས་བཞིར་རིགས་བཞིའི་ངོ་བོ་མདུན་ནས་
གཡས་སྐོར་དུ་དཀར་སེར་དམར་ལྗང་བའི་ཐིག་ལེ་རྣམས་ཡུངས་ཀར་སྦོམ་པོའི་ཚད་ཙམ་གཏུམ་མོའི་མེ་འབར་ལ་ཁྱད་པར་བསམ། དེ་ནས་དྷཱུ་ཏིའི་ཡར་མར་གྱི་སྣ་ནས་སྟེང་འོག་གི་རླུང་དྲངས་ཏེ་དབུས་ཀྱི་ཐིག་ལེ་ལ་བསྟིམ་ནས་ཁ་སྦྱོར་བུམ་པ་ཅན་བྱས་ལ་རླུང་སེམས་
དབྱེར་མེད་དུ་བསྒོམ། དེ་སྟོབས་ཀྱིས་གསང་གནས་ཀྱི་ཐིག་ལེ་དེ་ལས་གཏུམ་མོའི་མེ་འབར་བ་གྱེན་དུ་སོང་སྟེ་སྙིང་གའི་ས་བོན་ལྔ་བསྲེགས་པས་བྱང་སེམས་བབ་པ་གཏུམ་མོ་ལ་ཕོག་སླར་གྱེན་དུ་སོང་བས་སྤྱི་བོའི་ཧཾ་ཡིག་བྱང་ཆུབ་ཀྱི་སེམས་སུ་ཞུ་བའི་བདུད་
རྩི་གཏུམ་མོའི་སྟེང་དུ་བབ། སླར་ཡང་ཆེར་འབར་བ་དྷཱུ་ཏིའི་ལམ་བརྒྱུད་དེ་རང་གི་སྣ་བུག་གཡས་ནས་ཐོན་པས། ཕྱོགས་བཅུར་བཞུགས་བཞིན་པའམ་བདུན་གྱི་ནམ་མཁར་གནས་པའི་སངས་རྒྱས་བྱང་སེམས་དཔའ་བོ་མཁའ་འགྲོ་རྣམས་ཀྱི་ཤངས་བུག་གཡོན་ནས་ཞུགས། ཐུགས་ཀའི་ས་བོན་ལྔ་བསྲེགས་པ་བྱང་ཆུབ་ཀྱི་སེམས་སུ་ཞུ་བས་རྒྱུད་བདེ་བས་ཚིམ་པར་བྱས། ཆོས་དབྱིངས་ཡེ་ཤེས་ཀྱི་ངོ་བོ་བདུད་རྩི་དཀར་པོ་འོ་མའི་རྒྱུན་ལྟ་བུ་བླངས་ནས་ཤངས་བུག་གཡས་ནས་ཐོན་པ་རང་གི་སྣ་བུག་གཡོན་ནས་ཞུགས། དབུ་མའི་

[018B] དེ་ལྟར་ཡང་ཡང་བྱས་བ་སངས་རྒྱས་བྱང་སེམས་སོགས་ཀྱིས་བྱིན་གྱིས་བརླབས་ནས་གཏུམ་མོ་འབར་འཛག་ལ་བརྟེན་ནས་དགའ་བཞི་ཕུལ་དུ་བྱུང་བའི་
རྟོགས་པ་མྱུར་དུ་སྐྱེ་བས་ཤིན་ཏུ་ཟབ་པའི་གཏུམ་མོའི་རྣལ་འབྱོར་ཡིན་ལ། དགའ་བཞིའི་དུས་སུ་བདེ་སྟོང་སྦྱོར་བ་དང་བསྲེ་བའི་སྐོར་རྣམས་ཀྱང་བྱའོ། །གཉིས་པ་བསམ་གྱིས་མི་ཁྱབ་པའི་རིམ་པ་བསྐྱེད་ཚུལ་དངོས་ལ་བཞི། སྤྲོས་པ་རྣམས་འོད་གསལ་དུ་སྡུད་ཚུལ། དེ་ལས་
སྣང་ཕྱོགས་བསམ་མི་ཁྱབ་པའི་རིམ་པར་ལྡང་ཚུལ། དེ་ཉིད་སྟོང་ཕྱོགས་བསམ་མི་ཁྱབ་པའི་རིམ་པར་འཇུག་ཚུལ། དེ་ལས་ཐུང་འཇུག་བསམ་མི་ཁྱབ་པའི་རིམ་པར་ལྡང་ཚུལ་ལོ། །དང་པོ་ནི། རང་གི་སྙིང་གའི་རྩ་འཁོར་ཀྱི་དྷཱུ་ཏིའི་ནང་གི་ཐིག་ལེ་དཀར་དམར་བྱི་དབུས་སུ་ཉི་གདན་
ལ་ཧཱུཾ་ཡིག་དཀར་དམར། དེ་ལས་འོད་ཟེར་འཕྲོས་སྣོད་བཅུད་ཐམས་ཅད་ལ་ཕོག་དེ་རྣམས་འོད་དུ་ཞུ་ནས་བཅུད་ལ་ཐིམ། དེ་ཡུམ་ལ། དེ་ཡབ་ལ། དེ་སྟོད་སྨད་ནས་སྙིང་ཀའི་ཐིག་ལེ་ལ། དེ་གདན་ལ། དེ་ཧཱུཾ་ལ། དེ་ཞབས་ཀྱུ་ནས་ཐིམ་དེས་ནཱ་ད་ཡང་སྐྲའི་རྩ་མོ་བརྒྱ་སྟོང་གི་ཆའི་ཚད་
ཙམ་དང། དེ་ཡང་འོད་གསལ་དུ་ཞུགས་པའི་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པ་ནི་རྗེས་གཞིག་དང། ཕྱིའི་སྣོད་བཅུད་མི་སྡུད་པར་རང་གི་སྟོད་སྨད་ནས་སྔར་བཞིན་བསྡུས་ནས་སེམས་འཛིན་པ་ནི་རིལ་འཛིན་ཏེ་བསམ་གཏན་དེ་གཉིས་གང་རུང་ལ་བརྟེན་ནས་རླུང་
དབུ་མར་ཞུགས་གནས་ཐིམ་གསུམ་སོགས་དང་བསྲེ་བ་རྣམས་བྱ། དེ་ལྟར་བྱས་པས་སྒྱུ་ལུས་འགྲུབ་ཏུ་ཉེ་བ་ན་ཐོ་རངས་ཀྱི་དུས་སུ་ཕྱི་རྐྱེན་ཕྱག་རྒྱ་དང་ནང་རྐྱེན་བསམ་གཏན་གཉིས་ཅི་རིགས་ལ་བསྒོམས་པས་རླུང་དབུ་མ་ཞུགས་གནས་ཐིམ་པ་སོགས་དང་དཔེའི་འོད་གསལ་

[019A]༄༅། །མཐར་ཐུག་འཆར་བར་འགྱུར་རོ། །གཉིས་པ་ནི། འོད་གསལ་དེ་ལས་ལྡང་བར་རྩོམ་པ་ན་སྐྱ་ལུས་སུ་ལྡང་སྙམ་པའི་འབེན་པ་བཏང་སྟེ། དེ་ལས་ལངས་པ་དང་མ་དག་པའི་སྒྱུ་མའི་སྐུར་དངོས་གནས་ལ་བདངས་བ་དེ་འབྱུང་ངོ། །སྒྱུ་ལུས་དེ་བསམ་
གཏན་གཉིས་ཅི་རིགས་བསྒོམས་ནས་འོད་གསལ་དུ་འཇུག་པ་ཡང་ཡང་གོམས་པར་བྱེད་བ་དང། ཕུང་པོ་རྙིང་པ་ཧེ་རུ་ཀ་ཡུམ་བཅས་སུ་བལྟས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་ཞུགས་ནས་ཆོས་སྟོན་པ་སོགས་མཉམ་རྗེས་ཀྱི་ཉམས་ལེན་སྐྱོང་
གསུམ་པ་ནི། སྒྱུ་ལུས་པ་དེས་དོན་གྱི་འོད་གསལ་འཇུག་ཏུ་ཉེ་བའི་མཚན་མ་མཐོང་བ་ན་ཐོ་རངས་ནམ་མཁའ་གཡའ་དག་གི་དུས་སུ། ཕྱི་རྐྱེན་ཕྱག་རྒྱ་དང་སྙོམས་པར་འཇུག་ཅིང་ནང་རྐྱེན་བསམ་གཏན་གཉིས་གང་རུང་བསྒོམས་པས་རླུང་དབུ་མར་ཞུགས་པ་སོགས་ཀྱི་
རྟགས་རྣམས་འཆར་ཞིང་དོན་གྱི་འོད་གསལ་གྱི་རྟོགས་པ་དང་པོར་སྐྱེའོ། །བཞི་པ་ནི། འོད་གསལ་དེ་ལས་ལྡངས་པ་དང་ལུགས་ལྡོག་གི་ཉེར་ཐོབ་གྲུབ་པའི་ཚེ་སློབ་པའི་ཟུང་འཇུག་ཐོབ་པར་འགྱུར་ཞིང། དེ་ནི་ཟུང་འཇུག་སལ་པ་སྤངས་པ་ཟུང་འཇུག་ཡིན་ནོ། །དེ་
ལ་དག་པའི་སྒྱུ་ལུས་ཞེས་ཀྱང་བྱ་ལ། དེའི་ཚེ་ཉོན་མོངས་སྤངས་ནས་དགྲ་བཅོམ་པར་འགྱུར་རོ། །ཟུང་འཇུག་པ་དེ་སླར་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པ་ན་དེ་དང་མཉམ་དུ་སློབ་པའི་ཟུང་འཇུག་གི་གཙོ་བོ་རྟོགས་པ་ཟུང་འཇུག་དེ་ཐོབ་པ་ཡིན་ནོ། །ཟུང་
འཇུག་པ་དེས་དོན་གྱི་འོད་གསལ་ལ་ཡང་ཡང་འཇུག་ཅིང་དེ་ལས་མི་སློབ་པའི་ཟུང་འཇུག་གི་སྐུར་ལྡང་སྙམ་པ་དུ་འཕེན་པ་སྔོན་དུ་བཏང་ནས་ལྡང་བས་དོན་ལ་རེ་ཞིག་སློབ་པའི་ཟུང་འཇུག་གི་སྐུར་གནས་ཀྱང་ཡིད་ངོར་མི་སློབ་པའི་ང་རྒྱལ་བཅོས་མིན་དུ་འབྱུང། དེས་ཕུང་

[019B] མི་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་མཐོང་བ་ན་ཕྱི་ནང་གི་རྐྱེན་གཉིས་ལ་བརྟེན་
དགའ་བཞི་དྲངས་ནས་ཐོ་རངས་ཀྱི་དུས་སུ་མི་སློབ་པའི་ཟུང་འཇུག་གི་གོ་འཕང་མངོན་དུ་བྱེད་པར་འགྱུར་རོ། །དེ་ལྟ་བུའི་ཟུང་འཇུག་གི་སྐུ་དེ་འགྲུབ་པ་ལ་ལམ་སྔ་མ་སྔ་མ་རྣམས་རྫོགས་པར་མངོན་དུ་འགྲོ་དགོས་ཀྱི། རྫོགས་རིམ་གྱི་རྟོགས་པ་ཕྱོགས་རེ་
ཙམ་ལས་དེ་བསྒྲུབ་མི་ནུས་སོ། །རྒྱས་པར་ནི་རྫོགས་རིམ་གཞན་དང། ཁྱད་པར་དུ་རྗེའི་ལའུ་དྲིལ་གྱི་རྫོགས་རིམ་ལས་ཤེས་པར་བྱའོ། །སྨྲས་པ། ཁབ་བདག་རྡོ་རྗེ་འཆང་ཞབས་ཀྱི། །ཐུགས་བཅུད་གསང་ཆེན་མཐར་ཐུག་པ། །རྣལ་འབྱོར་མ་རྒྱུད་ཀུན་གྱི་
གཙོ། །འཁོར་ལོ་སྡོམ་པའི་རྒྱུད་དུ་གྲགས། །དེ་ཡི་བརྗོད་བྱའི་སྙིང་པོའི་དོན། །རྣལ་འབྱོར་དབང་ཕྱུག་དྲིལ་བུ་པས། །གཅིག་བསྡུས་བདེ་མཆོག་ལྷ་ལྔ་ཡི། །རིམ་གཉིས་སྙིང་པོ་འདི་ན་མཆིས། །འདིར་འབད་དགེ་དེས་ཚེ་རབས་ཀུན། །འཁོར་ལོའི་སྡོམ་པའི་རིམ་གཉིས་
དོན། །ཉམས་སུ་ལེན་དང་མི་འབྲལ་ཞིང། །མྱུར་དུ་སངས་རྒྱས་ཉིད་ཐོབ་ཤོག་ཅེས་པ་འདི་དག་ཀྱང་དད་དང་རྣམ་དཔྱོད་ལྡན་པའི་ཁྲུ་ཤའི་དགེ་སློང་ཀུན་དགའ་ནོར་བུས་འདི་ལྟར་གྱིས་ཤིག་དང་ཁོ་བོ་ཉིད་ཀྱིས་བྲིས་ནས་བར་དུབ་སྒྲུབ་པར་བྱའོ་ཞེས་ཡང་ཡང་ནན་ཆེར་བསྐུལ་བ་ལ་བརྟེན་ནས་
འཁོར་ལོ་སྡོམ་པའི་རྣལ་འབྱོར་ལ་ཕྱོགས་ཙམ་སློབ་པའི་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས། རྗེའི་གསུང་དང་དེ་ནས་བརྒྱུད་པའི་འདིའི་བསྐྱེད་རྫོགས་ཀྱི་འཁྲིད་ཡིག་ལ་བརྟེན་ནས་མདོར་བསྡུས་ཏེ་བྲིས་པའོ།། །།དགེ་ལེགས་འཕེལ། མད་ལཾ་



﻿༄༅། །མཁའ་འགྲོ་རྒྱ་མཚོའི་སྐོར་གྱི་ཟིན་བྲིས་རྗེ་ཉིད་ཀྱིས་གནང་བ་བཞུགས། །

[001A] །མཁའ་འགྲོ་རྒྱ་མཚོའི་འགྲེལ་པ་གྲུ་གཟིངས་ཀྱི་ལེའུ་དང་པོར། འདིར་གལ་ཏེ་དེ་སྲིད་དུ་དོན་མེད་པ་ཅན་ཐོག་མ་དང་ཐ་མེད་པ་ཉིད་ཀྱིས་རབ་ཏུ་མི་གནས་པ་དང། རབ་ཏུ་གནས་པ་དང་བྲལ་བ་
ཡིན་ན། དེའི་ཚེ་ལུང་ཐམས་ཅད་དོན་མེད་པར་འགྱུར་རོ། །དེ་བཞིན་གཤེགས་པའི་གསུང་ཡང་ཚད་མར་མི་འགྱུར་རོ། །དེ་རྣམས་ཀྱིས་ཀྱང་དམྱལ་བ་ལ་སོགས་པར་འགྲོ་བར་བྱེད་དོ། །ཞེས་གཞན་དག་ཐེ་ཚོམ་ཟ་ན་དེའི་
ཕྱིར་བཅོམ་ལྡན་འདས་ཀྱིས་གསུངས་པའི་ལན་ཚིག་གསུངས་པ། གང་འདྲ་བ་ཞེས་བྱ་བ་ལ་སོགས་པ་སྟེ་དཔེ་གསུངས་པའོ། །གཞན་འདུ་ཤེས་ཞེས་བྱ་བ་ནི་གཞན་དུ་ཕྱི་རོལ་བ་ནམ་མཁའ་ཡོངས་སུ་བརྟགས་པར་གང་
འདྲ་བ་སྟེ། མདོ་སྡེ་པ་རྣམས་ཀྱིས་རྣམ་པ་ཐམས་ཅད་ཀྱི་དངོས་པོར་རོ། །དེ་འདྲ་བ་ནི་བདག་རིག་པ་སྟེ་ཞེས་བྱ་བ་ནི་རབ་ཏུ་གནས་པའི་མྱ་ངན་ལས་འདས་པའི་རང་བཞིན་རྡོ་རྗེ་ཕག་མོས་ཡང་དག་པར་རྟོགས་པའོ། །སྣང་བ་མེད་
ཀྱང་ཡོངས་སུ་གསལ་ཞེས་བྱ་བ་ནི་གཟུང་བ་དང་འཛིན་པའི་རྣམ་པ་དང་བྲལ་བས་སྣང་བ་མེད་པ་དང། དེའི་རྣམ་པ་རྣམས་ཀྱིས་སེམས་ཅན་རྣམས་ཀྱི་དགའ་བར་བྱེད་པ་ཉིད་ཀྱི་ཕྱིར་ཡོངས་སུ་གསལ་བར་ཡང་སྟེ། རང་གི་རིག་

[002A]༄༅། །པའི་རང་བཞིན་ཞེས་བྱ་བའི་དོན་ཏོ། །དེ་ལྟར་བཅོམ་ལྡན་འདས་འབྱུང་བ་ཞེས་བྱ་བ་ནི་རྣམ་པ་ཐམས་ཅད་ཀྱི་བདག་ཉིད་འདིར་མེད་པ་སྟེ། གཅིག་དང་དུ་མའི་རང་བཞིན་དང་འདིར་བྲལ་བས་སོ། །
དེར་ཞེས་བྱ་བ་ནི་རྣམ་པ་ཐམས་ཅད་དུ་གོང་བུ་རྡུལ་ཕྲ་རབ་ཀྱི་ཆ་དྲུག་གི་དབྱེ་བ་མེད་དོ། །འོན་ཀྱང་ཐ་སྙད་དུ་འཇིག་རྟེན་པ་གཞན་ལ་ཞེས་བྱ་བ་སྟེ། འཇིག་རྟེན་གྱི་ཐ་སྙད་ཙམ་མོ། །མི་བདེན་པའི་བདེན་པ་ཉིད་དེ་དེ་རྣམས་ཀྱིས་
རྟོགས་པ་སྣ་ཚོགས་རྣམས་ལ་གནོད་པར་འགྱུར་ཏེ་དར་གྱི་སྲིན་བུ་བཞིན་ནོ། །དེའི་ཕྱིར་མ་སྐྱེས་པ་མི་འགག་པ་སྒྱུ་མ་དང་སྨིག་རྒྱུ་དང་མཚུངས་པའོ། །དེར་ནི་མངོན་སུམ་གྱིས་ཀྱང་ནི། །ཡོད་པར་མི་མཐོང་མི་བདེན་པའོ། །དབང་
པོ་རྣམས་ལ་རང་བཞིན་ནི། །མཐོང་ཡང་མེད་པ་བལྟ་བར་བྱོས། །རང་བཞིན་ལ་ཡང་དབང་པོ་མེད། །དེ་རུ་གཟུགས་ནི་ཅི་ཞིག་མཐོང། །ཡིད་ཀྱིས་དམིགས་པའི་གཟུགས་ཀྱང་ནི། །ཡིད་ནི་ནམ་མཁའི་མཚན་ཉིད་དོ། །ཐམས་
ཅད་རྒྱུ་རྐྱེན་ཚོགས་ལས་སྐྱེས། །ས་ལུ་ལ་སོགས་མྱུ་གུ་བཞིན། །བེམ་པོའི་དངོས་པོ་ཐམས་ཅད་དུ། །རྣམ་པར་འཕྲོ་བར་མི་འདོད་དོ། །དབང་པོ་གཅིག་སོགས་ཐམས་ཅད་ནི། །ཁུ་བ་དང་ནི་ཁྲག་ལས་བྱུང། །ལུས་ཀྱིས་སུ་

[002B] །སྐད་ཅིག་པས་ནི་སྐྱེ་བར་བྱེད། །ཅེས་སོ། དཔེ་གསུངས་པ། ནམ་མཁའ་ཞེས་བྱ་བ་ལ་སོགས་པ་སྟེ། ཇི་ལྟར་ཞེས་བྱ་བ་ནི་ཡེ་ཤེས་ཀྱི་ནམ་མཁའ་ལས་བྱུང་བ་ཡེ་ཤེས་ཀྱི་ཞེས་བྱ་བ་ནི་ཡེ་ཤེས་ཀྱི་ནམ་མཁའ་ལས་བྱུང་བ་ཡེ་ཤེས་ཀྱི་མེའི་རང་བཞིན་
སངས་རྒྱས་ཀྱི་གཟུགས་རང་གི་བག་ཆགས་ཀྱི་སྐྱོན་དང་བྲལ་བ་ཡིས་སེམས་ཅན་རྣམས་ལ་ཡང་དག་པའི་ཡེ་ཤེས་ཀྱི་སྣང་བ་བྱེད་པ་ཞེས་བྱ་བའི་དོན་ཏོ། །ཇི་ལྟར་རོ་བྲོ་བ་ནི་གཅིག་དངོས་ལ་ཞེས་བྱ་བ་ནི་སྐྱུ་རུ་ར་ལ་སོགས་པའི་རྫས་གཅིག་ལ་རོ་བྲོ་བར་འགྱུར་ཏེ་
དེའི་ནང་ནས་དངོས་པོ་མང་པོ་ཞེས་བྱ་བ་ནི་དེ་བཞིན་དུའང་འཆོས་པ་དང་མྱང་བ་དང། ལྕེས་རོ་དེ་བཞིན་དུ་བཟུང་བ་དང། བལྡད་པ་དང་མིད་པ་རྣམས་ཀྱིས་ལན་ཚྭ་དང་ཁ་བ་དང་བསྐ་བ་དང་ཚ་བ་དང་མངར་བའི་རིམ་པ་ཇི་ལྟར་གོ་བར་བྱའོ་ཞེས་སོ། །ལྷན་ཅིག་
སྐྱེས་པའི་དགའ་བའི་ཆོས་གང་འདིར་རྣམ་པར་བརྟགས་ན་རྒྱུ་རྐྱེན་གྱི་དབང་གིས་སྐྱེ་བ་སྟེ། དེ་ཉིད་ལ་ཉེ་བར་དམིགས་པ་མེད་ཅེས་བྱའོ། །བསྒྲུབ་པར་བྱ་བ་ཅི་ཞེ་ན། དཔེར་བྱ་མེད་པ་ཡི་ནི་ཆོས། །རྡོ་རྗེ་ལ་ནི་དགའ་བར་གྱིས། །ཞེས་བྱ་བ་སྟེ། མི་ཕྱེད་པའི་རྡོ་
རྗེའི་ཡེ་ཤེས་དབྱེ་བ་མེད་པའི་ཆོས་ཉིད་ཀྱི་ཡེ་ཤེས། ཚད་མེད་པ་དཔེ་དང་བྲལ་བའི་དོན་ཅན་ལ་དགའ་བར་གྱིས་ཞེས་བྱ་བར་དགོངས་སོ། །དེ་ལྟར་ལྷའི་རྣམ་པའི་རྣལ་འབྱོར་བདག་ཅེས་བྱ་བ་ནི་སྦྱོར་བ་འདིས་དཀྱིལ་འཁོར་གྱི་འཁོར་ལོ་བསྒོམ་པའོ། །འཕྲལ་དུ་
ཡིད་ཆེས་བྱེད་པ་ཅན་ཞེས་བྱ་བ་ནི། ཕྱག་རྒྱ་ཆེན་པོའི་འབྲས་བུ་སྟེར་བ་པོ་རང་གི་འདོད་པའི་ལྷ་བསྒོམས་པ་ཙམ་གྱིས་ཞེས་བྱ་བའོ། །དེའི་མི་མཐུན་པའི་ཕྱོགས་བྱས་པའི་སྐྱེ་བོ་ལ་བརྟེན་པ་གཞན་གྱི་རྣལ་འབྱོར་གྱི་དབང་དུ་བྱས་ནས་གསུངས་པ། ལུགས་མ་ལ་

[003A]༄༅། །སོགས་པ་ཞེས་བྱ་བ་སྟེ། དེ་ལྟར་སྔོན་དུ་བཤད་པའི་རྣལ་འབྱོར་སྤངས་ནས། ལུགས་མ་སྟེ། བཟླས་པ་དང་རི་མོ་ལ་སོགས་པའི་སྦྱོར་བ་ལ་བརྟེན་པའོ། །དེས་རྣམ་པར་བྱས་པའི་དབྱིབས་ཞེས་བྱ་བ་ནི་དམྱལ་བ་ལ་སོགས་པ་སྐྱེས་
བུའི་རྣམ་པར་འགྲོ་བའོ། །ཐར་པ་ལ་གནས་པར་མི་འགྱུར་རོ། །འྡིའང། ཇི་ལྟར་བྱིས་པས་རྣམ་བརྟགས་པའི། །ཕྱི་རོལ་དོན་ནི་ཡོད་མིན་ཏེ། །བག་ཆག་ཀྱིས་ནི་དཀྲུགས་པའི་སེམས། །དོན་དུ་སྣང་བ་རབ་ཏུ་སྐྱེ། །ཞེས་སོ། །འོན་ཀྱང་སྔོན་དུ་བཤད་པའི་རྣལ་
འབྱོར་གྱི་ཁྱད་པར་དུ་བྱེད་པ་སྟོང་པ་ཉིད་དང་པོར་དུ་བ་ལ་སོགས་པའི་རྟགས་བཅུས་ཨ་བ་དྷཱུ་ཏཱིའི་ནང་དུ་སོན་པ་རབ་ཏུ་བསྒྲུབ་པ་སྟེ། ཡན་ལག་དྲུག་གི་རྣལ་འབྱོར་གྱིས་ཀྱང་མཚོན་པར་བྱའོ། །ཞེས་བྱ་བའོ། །དེའང་སོ་སོར་སྡུད་དང་དེ་བཞིན་དུ། །བསམ་གཏན་སྲོག་
སྩོལ་འཛིན་པ་དང། །རྗེས་སུ་དྲན་དང་ཏིང་ངེ་འཛིན། །སྦྱོར་བ་ཡན་ལག་དྲུག་ཏུ་འདོད། །ཅེས་སོ། །དེས་སྒོམ་པ་པོ་གནས་པ་པོ་ལ་སོགས་པ་དེས་རང་གི་གཟུགས་མཐོང་བའོ། །རང་བྱིན་བརླབ་པའི་མཚན་ཉིད་དོ། །ཞེས་བྱ་བ་ནི་ཁ་དོག་སྣ་ཚོགས་ཀྱི་རང་
བཞིན་རྣམས་སུ་མཐོང་བའོ། །དེ་ལྟར་ལུགས་མ་ལ་སོགས་པ་ལ་རང་བཞིན་ཐམས་ཅད་བྱིན་གྱིས་བརླབ་པར་བྱའོ། །ཞེས་བྱ་བ་སྟེ་རང་བྱིན་གྱིས་བརླབ་པའི་མཚན་ཉིད་དོ། །རང་བྱིན་གྱིས་བརླབ་པ་ཞེས་བྱ་བ་ལ་སོགས་པ་རྟོགས་པར་སླའོ། །དེའི་ཕྱིར་
ཞེས་བྱ་བ་ལ་སོགས་པས་སྒྱུ་མ་ཞེས་བྱ་བ་ནི་དངོས་པོ་ཐམས་ཅད་ཐོག་མར་དཔེ་བཅུ་གཉིས་རྣམས་ཀྱིས་ཉེ་བར་མཚོན་པར་བྱའོ། །ཞེས་བྱ་བ་སྟེ། དེ་ལ་སྒྱུ་མ་དང་སྨིག་རྒྱུ་དང་མེ་ལོང་གི་གཟུགས་བརྙན་དང་བརྒྱ་བྱིན་གྱི་གཞུ་དང་སྤྲིན་དང་དྲི་ཟའི་གྲོང་ཁྱེར་

[003B] རྨི་ལམ་དང། བྲག་ཆའོ། དེ་ལྟར་སྒྱུ་མ་ལ་སོགས་ཀུན། །རྣལ་འབྱོར་རྣམས་ཀྱི་རང་མཚན་ཉིད། །ཕུང་པོ་སྒྱུ་མའི་རང་བཞིན་ཏེ། །རྣམ་ཤེས་བརྒྱད་ནི་སྨིག་རྒྱུའོ། །མེ་ལོང་གི་
ནི་གཟུགས་བརྙན་ཀྱང། །དབང་པོ་རྣམས་ཀྱི་རང་བཞིན་ནོ། །ཡུལ་རྣམས་བརྒྱ་བྱིན་གྱི་ནི་གཞུ། །སྐྱེ་མཆེད་སྤྲིན་གྱི་གྲིབ་མའོ། །ཁམས་ནི་དྲི་ཟའི་གྲོང་ཁྱེར་ཏེ། །ལས་ཀྱི་དབང་པོ་ཟླ་བ་གང། །ཆུ་བུར་ལས་ཀྱི་བྱ་བ་སྟེ། །དངོས་པོ་རྣམས་ནི་གསལ་སྣང་བཞིན། །སྒྱུ་
འཕྲུལ་དྲ་བ་འཁོར་བ་སྟེ། །རྨི་ལམ་དང་མཉམ་བལྟ་བར་གྱིས། །འདོད་ཆགས་ལ་སོགས་བྲག་ཆར་ནི། །བསྒོམ་པར་བྱ་ཞིང་བཟློག་པར་གྱིས། །དེ་ཕྱིར་འདི་རྣམས་སྒྱུ་མ་ཆ། །རང་བཞིན་མཐའ་ཡི་རྒྱལ་བའོ་ཞེས་བྱའོ། །དེ་ཉིད་ཀྱི་ཕྱིར་བྱང་ཆུབ་བླ་ན་མེད་པ་འཐོབ་ཅེས་བྱ་
སྟེ། བྱང་ཆུབ་ཅེས་བྱ་བ་ནི་བྱང་ཆུབ་ཆེན་པོའི་སྟེ་སྒྱུ་མའི་རྒྱལ་བ་རྣམས་དང་དབྱེར་མེད་པ་ཉིད་ཀྱིས་འོད་གསལ་བར་རང་བཞིན་གྱིས་འབྱུང་ཞེས་པའོ། །ལེའུ་དང་པོར། ཡོངས་སུ་ཤེས་པས་འགྲོལ་བའོ་ཞེས་བྱ་བ་ནི་ཕུང་པོ་དང་ཁམས་དང་སྐྱེ་མཆེད་ལ་སོགས་པ་
རྣམས་འཁྲུལ་པས་དྲི་ཟའི་གྲོང་ཁྱེར་ལྟ་བུར་ཡོངས་སུ་མ་ཤེས་པས་འཆིང་བའོ། །སྐྱེ་བ་དང་འགག་པ་རྣམ་པར་དཔྱད་པས་དངོས་པོ་མེད་པའི་ཕྱིར་དེ་རྣམས་ཀྱིས་ཡོངས་སུ་ཤེས་པ་དང་ལྷན་ཅིག་རྣམ་པར་དཔྱད་པས་མ་འཁྲུལ་བས་རང་བཞིན་གྱིས་འོད་གསལ་བའི་རྣམ་
པར་ཡང་འཆད་པར་འགྱུར་བའི་མཆོད་པ་བཞི་ལ་སོགས་པའི་དེ་ཁོ་ན་ཉིད་རྣམས་ཀྱིས་འགྲོལ་བ་སྟེ། རྨོངས་པས་ཡོངས་སུ་ཤེས་པ་སྤངས་པ་ཞེས་བྱ་བའི་དོན་ཏོ། །སེམས་ཉིད་ཅེས་བྱ་བ་ནི་སྣ་ཚོགས་པ་བུམ་པ་དང་སྣམ་བུ་ལ་སོགས་པའི་དངོས་པོ་མེད་པ་

[004A]༄༅། །སྟེ་སྣ་ཚོགས་པ་གཅིག་གི་རྣམ་པ་ཉིད་པས་དངོས་སུ་ཡོད་པའི་ཁམས་གསུམ་གནས་པའོ། །ལུས་ལ་སོགས་པའི་ཁམས་སུ་གནས་པར་བཤད་པས་འོད་གསལ་བའི་སེམས་དེ་སྟོན་པའི་དབང་གིས་ཤེས་རབ་ཀྱི་ཕ་རོལ་
ཏུ་ཕྱིན་པའི་རང་གི་མཚན་ཉིད་ཆོས་ཐམས་ཅད་ཡོངས་སུ་ཤེས་པའོ། །དེས་དེ་བཞིན་དུ་འཆད་པར་འགྱུར་རོ། །དེ་ལྟར་ཡང་གསུངས་པ། སྣ་ཚོགས་འོད་གསལ་བ་ནི་མ། །དངོས་པོ་ཀུན་གྱི་ཕ་ཡིས་ནི། །སྐྱེད་པར་བྱེད་ཅིང་དེ་བཞིན་དུ། །བསྐྲུན་ཏེ་ཀུན་རྫོབ་ཏུ་ནི་སོན། །འོད་གསལ་དང་བྲལ་
བྱང་ཆུབ་ནི། །བདག་བྱིན་བརླབས་པ་མི་མཐོང་ངོ། །དེ་ཡིས་བྱང་ཆུབ་ངེས་ཤེས་པས། །བསྟན་བྱ་སྟོན་པ་དབྱེར་མེད་དེ། །ཀུན་རྫོབ་དང་ནི་དོན་དམ་པ། །གཙོ་བོ་དང་ནི་དཀྱིལ་འཁོར་པ། །རྣམ་པ་གཅིག་ཏུ་རིག་གང་གིས། །དེ་ནི་བསྲུང་བ་ཀུན་ཏུ་སོན། །ཅེས་
སོ། །ལེའུ་གསུམ་པ་ལས། དེའི་ཕྱིར་རྣལ་འབྱོར་གྱི་རྒྱུད་རྣམས་སུ་སེམས་འོད་གསལ་དུ་སོན་པས་དེ་ཁོ་ན་ཉིད་རང་གི་རིག་པ་གཉིས་སུ་མེད་པ་ཡིད་ཆེས་པས་རང་གིས་དངོས་སུ་ཉམས་སུ་མྱོང་བར་འགྱུར་རོ། །གལ་ཏེ་སེམས་དེ་སྲིད་དུ་འོད་བསལ་བར་
སོན་པ་དེའི་ཚེ་དེ་ཁོ་ན་ཉིད་ལ་སོགས་པའི་རྣལ་འབྱོར་གྱི་རྒྱུད་རྣམས་སུ་གང་གིས་ཡིད་ཆེས་པར་འགྱུར་བ་གསུངས་པ། སློབ་དཔོན་གྱིས་སེམས་རྡོ་རྗེ་ཞེས་བྱ་བ་སྟེ། འདིར་མཁས་པ་རྣམས་ཀྱིས་ཐོག་མར་རྩའི་ཡི་གེས་བྱེ་བྲག་སྨྲ་བ་དང་མདོ་སྡེ་པའི་
ཚུལ་ལ་བརྟེན་པར་བྱའོ། །དེ་ཇི་ལྟར་ཞེ་ན། གསུངས་པ། འདིར་ལུས་ལ་འབྱུང་བ་ཆེན་པོ་ལ་སོགས་པའི་ཁམས་རྣམས་ཆོས་མངོན་པའི་རིགས་པས་དང་བྱེ་བྲག་སྨྲ་བའི་ཆོས་ཀྱིས་རྣལ་འབྱོར་པ་དེས་མི་རྟག་པར་བྱའོ། །དེས་སླར་ཡང་མདོ་སྡེ་པ་རྣམ་

[004B] །དེ་ལྟར་ཡང་མི་བདེན་པར་བྱས་ནས་སེམས་ནམ་མཁའི་ངོ་བོ་ཅན་དུ་རྣལ་འབྱོར་སྤྱོད་པར་གྱུར་པ་མ་རིག་པ་ཡོངས་སུ་སྤོང་བ་ལས་སེམས་རྡོ་རྗེའོ། །དབུ་མ་ནི་རྩ་
བ་སྟེ་དེ་ལྟར་སྤྱོད་ཡུལ་ནི་དངོས་པོ་ཐམས་ཅད་དོ། །དེ་རྣམས་ཀྱི་སྤྱོད་པ་ཉིད་ཀྱི་ཕྱིར་ཡོངས་སུ་ཤེས་པ་དང་རིག་པའོ། །དེ་ལྟར་སེམས་ཀྱི་རྡོ་རྗེའི་ཆོས་ཐམས་ཅད་ཀྱི་སློབ་དཔོན་གྱིས་དེའི་ཚེ་ཁྱད་པར་ཉིད་ཀྱིས་དེའི་ནང་དུ་ཆོས་ཐམས་ཅད་སོན་པའོ། །དེའི་ཕྱིར་རྣལ་འབྱོར་མ་
རྣམས་ཀྱི་ལུས་ཀྱི་དེ་ཁོ་ན་ཉིད་ལ་སོགས་རིགས་པ་པོ་ཀུན་རྫོབ་ཀྱི་འོད་གསལ་བར་སོང་བའང་སྒྱུ་མའི་རྣམ་པས་སེམས་རྡོ་རྗེ་སོ་སོར་སྣང་བའི་སྐུའི་རྣམ་པ་ཉིད་ཀྱིས་སོ། །དོན་དམ་པར་ནི་ཐམས་ཅད་དུ་རྒྱན་བཏགས་སྒྲོ་བཏགས་པ་ཐོང་ཞིག། དེ་ཇི་ལྟར་ཞེ་ན། དབུ་མའི་ཚུལ་ཞེས་བྱ་
བ་གསུངས་པ། ཡོད་མིན་མེད་མིན་ཡོད་མེད་མིན། གཉིས་ཀའི་བདག་ཉིད་ཅན་མ་ཡིན། །མཐའ་བཞི་ལས་ནི་རྣམ་གྲོལ་བ། །དེ་ཁོ་ན་ཉིད་དབུ་མར་ཤེས་ཞེས་བྱ་བའོ། །དེ་ལྟར་གནས་སྐབས་ཐམས་ཅད་དང་བྲལ་བ་བཞི་པ་ལས་འདས་པའི་ངེས་པར་བཞག་པ་
དེ་ཉིད་ཀྱི་གནས་སྐབས་སློབ་དཔོན་ཞེས་བྱ་བའི་དོན་ཏོ། །དེའི་ཕྱིར་དེ་ཉིད་བརྟན་པ་ཐོབ་པ་ཞེས་བྱ་བ་ནི་བླ་མ་རྡོ་རྗེ་འཆང་ལས་དཔེ་ཡིས་མཚོན་པར་བྱ་བའི་མཐར་དེ་ཁོ་ན་ཉིད་ཐོབ་པའོ། །དེ་འང་ཇི་ལྟར་ཕ་དང་མ་སྙོམས་པར་འཇུག་པའི་དུས་སུ་དྲི་ཟའི་སེམས་ཅན་
གྱི་བདེ་བ་ཉམས་སུ་མྱོང་སྟེ་འཛག་པའི་དུས་སུ་ནི་དེ་བཞིན་དུ་དེ་ལྟར་ཉེ་བར་སྟོན་པ་ལུས་འཛིན་པའི་དངོས་ཕོ་མངོན་སུམ་དུ་ཉམས་སུ་མྱོང་ངོ། །དེའི་རང་བཞིན་དུ་འགྲོ་བའོ། །ནིའི་སྒྲ་ནི་ངེས་པར་བཟུང་བའོ། །དབུ་མ་ཆེན་མོའི་མཚན་ཉིད་དོ། །ཞེས་བྱ་བའི་

[005A]༄༅། །བདེ་བ་དང་སེམས་གཉིས་ཀྱི་ཀུན་རྫོབ་ཀྱི་གཟུགས་ཐམས་ཅད་བུམ་པ་དང་སྣམ་བུ་དང་ཤིང་རྟ་ལ་སོགས་བ་སྟེ་དེ་ཉིད་དེ་ལྟར་དོན་དམ་པའོ། །འོན་ཀྱང་བྱིས་པའི་རིགས་ཅན་རྣམས་ཀྱིས་ཐ་དད་སོ་སོར་ཡོངས་སུ་བརྟགས་
སོ། །དེ་ལྟར་གང་ཀུན་རྫོབ་དེ་དོན་དམ་པ་སྟེ་གང་ཞིག་དོན་དམ་པ་ནི་ཀུན་རྫོབ་ཏུ་བདེ་བ་དང་སེམས་དག་གིས་ལུས་དང་བདེ་བའོ། །འོ་ན་དེ་ལྟར་བྱེ་བྲག་སྨྲ་བ་ལ་སོགས་པ་གྲུབ་པའི་མཐའ་བཞི་དེ་རྣམས་ཀྱི་སྤྱོད་ཡུལ་བླ་མའི་གདམས་ངག་དེའི་ཚེ་ཐམས་ཅད་ཕྱི་
རོལ་བར་འགྱུར་རོ། །ཕྱི་དང་ནང་གི་བདག་ཉིད་ཀྱི་ཆོས་ལ་དབྱེ་བ་མེད་པར་འགྱུར་ཞེན། དེ་ལ་ཇི་ལྟར་བླ་མའི་གདམས་ངག་ནི་ཅི། །དེ་ལྟར་གལ་ཏེ་མི་འགྱུར་ན་དེའི་ཚེ་གལ་ཏེ་མ་འགྱུར། དེའི་ཚེ་སྐྱོན་དེ་སྔགས་ཀྱི་ཚུལ་གྱི་བསྟན་བཅོས་ཐམས་ཅད་དོན་མེད་པ་
ཉིད་དུ་འགྱུར་རོ། །དེ་བཞིན་གཤེགས་པས་གསུངས་པའི་ཆོས་བརྫུན་དུ་འགྱུར་རོ། །གཅིག་ཏུད་སྔགས་ཀྱི་ཚུལ་གྱི་བསྟན་བཅོས་ཐམས་ཅད་གཅིག་པའི་དངོས་པོ་བས་དུ་མར་མི་འགྱུར་རོ། །བརྫུན་དེས་ཁྱོད་ཀྱིས་ཕྱིན་ཅི་ལོག་བསྟན་པས་དམྱལ་
བ་ལ་སོགས་པར་འགྲོ་བར་འགྱུར་རོ་ཞེན། དེ་འཞིན་དུའང་བཤད་པ། དེ་བཞིན་གཤེགས་པས་ཆོས་བསྟན་གང། །བདེན་པ་གཉིས་ཀྱི་བདག་ཉིད་ཅན། །གསང་སྔགས་ཚུལ་ཚོགས་ཐམས་ཅད་ལ། །སུན་འབྱིན་བྱེད་པ་དམྱལ་བར་འགྲོ། །
མ་ཐོས་པའམ་ཐོས་ཆུང་བས། །ཕྱི་ཅི་ལོག་ཏུ་འཆད་པའོ། །དེ་ལ་གྲུབ་དང་བདེ་མེད་འགྱུར། །མནར་མེད་སོགས་སུ་ངེས་པར་འཚེད། །དེ་ལར་ཐེ་ཚོམ་ཐམས་ཅད་སེལ་བར་བྱེད་པའི་བཅོམ་ལྡན་འདས་ཀྱིས་ཚིག་གིས་གསུངས་པ། གྲུབ་

[005B] འདི་གང་གསུངས་པ་དེ་བདེན་ནོ། །འོན་ཀྱང་ལྟ་བ་ཐམས་ཅད་ལ་གདམས་ངག་གི་གྲུབ་མཐར་བྲལ་ན་མི་འགྱུར་ཏེ། དེ་ཇི་ལྟར་གསུངས་པ། འདར་རྨངས་པ་རྣམས་གདམས་ངག་ལ་འཇུག་པའི་དུས་སུ་སྣ་ཚོགས་
པའི་དཔེ་རྣམས་ཀྱིས་འཇུག་པར་བྱེད་དེ། བསྟན་པའི་གསུང་རབ་ཀྱིས་སོ། །ཇི་ལྟར་དགའ་བ་ལ་སོགས་པ་ཤེས་རབ་དང་མཉམ་པར་སྦྱོར་བའི་དཔེས་མཚོན་པའོ། །དེ་ལྟར་གྲུབ་མཐའ་རྣམས་ཐིག་ལེ་བཞི་དང་དགའ་བ་བཞི་ལ་སོགས་པས་བྱེ་བྲག་སྨྲ་བ་ལ་
སོགས་པར་རིམ་པ་ཇི་ལྟ་བར་ཤེས་པར་བྱའོ། །དེའང། ཡིད་མིན་མེད་མིན་ཡོད་མེད་མིན། །གཉིས་ཀའི་བདག་ཉིད་ཅན་ཀྱང་མིན་ཞེས་བྱ་བ་སོགས་པའོ། །དཔེ་དང་བྲལ་བའི་ཡེ་ཤེས་ལས་རང་གིས་རིག་པའི་དུས་སུའང་རྣལ་འབྱོར་པ་རྣམས་ཀྱི་དངོས་སུ་
ཡིད་ཆེས་པའི་ཕྱིར་རོ་ཞེས་བྱ་བ་དོན་ཏོ། །དེ་ལྟར་གདམས་གནག་བླ་མས་ཉེ་བར་བསྟན་པའི་སྤྱོད་ཡུལ་ཅན་གྲུབ་པའི་མཐའི་སྒོ་ནས་རབ་ཏུ་འཇུག་པར་བྱེད་དོ། །བླ་མ་གྲུབ་པའི་མཐའི་སྤྱོད་ཡུལ་ཏེ་གཞན་གྱི་དངོས་པོ་རྣམས་ཀྱི་མ་ཡིན་ནོ། །ཡང་ན་ཉན་ཐོས་
དང་རང་སངས་རྒྱས་དང་ཐེག་པ་ཆེན་པོ་ལ་སོགས་པའི་སྤྱོད་ཡུལ་གདམས་ངག་རང་རང་གི་བསྟན་བཅོས་སུ་བཤད་པའི་རིགས་པས་གདམས་ངག་ལ་འཇུག་པར་བྱེད་དོ། །དེའི་ཕྱིར་གྲུབ་མཐའི་ཡུལ་དང་གདམས་སྟེ་གྲུབ་པོ་དེ་རྣམས་ཀྱི་སྐྱོན་
མེད་དོ། །འོན་ཀྱང་པཎྜི་ཏ་རྣམས་ཀྱི་སྤྱོད་ཡུལ་མིན་ཞེས་བྱ་བ་ནི་རྟོག་གེ་སྐམ་པོ་ལ་དགའ་བ་རྣམས་དང་ལམ་དམ་པ་དང་བྲལ་བ་རྣམས་དང་བྱིས་པའི་པཎྜི་ཏ་རྣམས་ཀྱི་ཡེ་ཤེས་འདི་འདྲ་བའི་སྤྱོད་ཡུལ་མ་ཡིན་ཏེ་ཡང་དག་པར་རྫོགས་པའི་བྱང་ཆུབ་
[006A]༄༅། །སྟེར་བ་པོ་རྙེད་པ་དཀའ་སྟེ་སངས་རྒྱས་ཀྱི་ཡུལ་ལོ། །ཇི་ལྟར་ཞེ་ན། གསུངས་པ། གྲུབ་མཐའ་མངོན་སུམ་ཞེས་བྱ་བ་ལ་སོགས་པ་སྟེ་འདིར་ཆོས་ཐམས་ཅད་ཀྱི་ཤེས་བྱ་དང་ཡེ་ཤེས་ལ་སོགས་པའི་གཟུགས་ཏེ། མངོན་སུམ་
དང་རྗེས་སུ་དཔག་པ་ལས་དམིགས་པའོ། །དེ་རིག་པ་ནི་མཁས་པ་སྟེ་ཤེས་བྱ་དང་ཡེ་ཤེས་ཀྱི་གཟུགས་ཅན་གྱི་བླ་མའོ། །མ་རིག་པ་ནི་མཁས་པ་མ་ཡིན་ཏོ། གྲུབ་པའི་མཐའ་མངོན་སུམ་པ་ཤེས་བྱ་ཙམ་ལ་བརྟེན་པ་དཔྱོད་པ་བལྟ་བུ་སྒྲ་ཙམ་རྗེས་སུ་
རིག་པ་ཙམ་གྱིས་དམ་པའི་ཆོས་ཀྱི་ངེས་པ་མི་ཤེས་སོ། །དམུས་ལོང་ལྟ་བུའི་སྐྱེས་བུས་དཀར་པོ་དང་སེར་པོ་ལ་སོགས་པའི་རྫས་རྣམས་ཀྱི་རྣམ་པར་དབྱེ་བ་དེ་བཞིན་དུ་མི་ཤེས་སོ། །རང་བཞིན་མདོག་ནག་པོ་གཅིག་ཏུ་མཐོང་ངོ། །དེའི་ཕྱིར་དེ་ཁོ་
ན་ཉིད་མངོན་སུམ་ལ་བརྟེན་པ་རྣམས་ཀྱི་བུམ་པ་དང་སྣམ་བུ་ལ་སོགས་པ་རྣམས་ཀྱིས་དག་པའི་བདག་ཉིད་འདི་གའོ་ཞེས་བྱ་བའི་དོན་ཏོ་ཞེས་སོ། །མཁའ་འགྲོ་རྒྱ་མཚོའི་འགྲེལ་པ་གྲུ་གཟིངས་ཀྱིས་གསང་བའི་ལེའུ་རབ་ཏུ་བྱེད་པ་བཅུ་པ་ལས་
ཉི་ཤུ་རྩ་གཉིས་དབང་ཕྱུག་སོ་སོར་མངོན་པར་ཤེས་པ་ཡོད་པར་སྨྲ་བ་རྣམས་སེལ་བར་བྱེད་པ་སྟེ། དེ་ལ་རང་གི་སེམས་ཀྱི་གནས་སྐབས་བཅུ་གཅིག་དང། དབང་ཕྱུག་སོ་སོར་མངོན་པར་ཤེས་པ་ཡོད་པར་སྨྲ་བའི་བཤད་པ། བྱེད་པ་པོ་དེའོ་ཐམས་ཅད་
ཀྱི། དེ་ནི་ཀུན་ཏུ་བྱེད་པ་བྱེད། །འཚོ་བར་བཤད་དང་འཚོ་བའི་གཟུགས། །ཐར་པ་འཁོར་བའི་འཁོར་ལོ་སྐྱེས། །ཡེ་ཤེས་དབང་པོ་རིག་པ་དང། །རྣལ་འབྱོར་ཡེ་ཤེས་སོགས་དེ་བཞིན། །འཇིག་རྟེན་པ་སོགས་དེ་ཉིད་གང། །མདོར་བསྡུས་པ་ཡིས་བཅུ་གཅིག་གོ་

[006B] །དེ་ལྟ་བུར་རྣམ་པར་གནས་པ་ལ་དམ་པ་དང་དམ་པ་མ་ཡིན་པར་རྣམ་པར་དཔྱད་པས་མེད་པ་ཉིད་སོ་མངོན་པར་ཤེས་ཤེ་ན། དེའི་སེལ་བར་བྱེད་པ་རྣམ་པ་བཅུ་གཅིག་གསུངས་པ། ཀུན་གྱི་བྱེད་པ་དེ་མིན་ཏེ། །ལས་རྣམས་ཀྱིས་ནི་འབྱུང་བའོ། །ལས་ཀྱི་རྒྱུ་ཡང་མེད་པ་སྟེ། །འདི་ལ་
འབྱུང་བ་ཡོད་མ་ཡིན། །གང་གི་བྱེད་པ་ཡང་དག་བྱུང། །དེ་ལ་བྱ་བའི་དངོས་པོ་མེད། །བྱས་དང་བྱེད་པ་མེད་པའོ། །དངོས་པོ་ཐམས་ཅད་མ་བྱས་པའོ། །བྱ་བ་བྱེད་པོའི་འགྲེལ་པ་ཡིས། །འདིར་ནི་དངོས་པོ་མེད་པར་བཤད། །ལས་དང་བྲལ་བས་བྱེད་པ་མེད། །བྱ་བ་མེད་པས་བྱེད་པོ་མེད། །གལ་ཏེ་འབྱུང་བོའི་
བདག་ཡོད་ནའང། །འབྱུང་པོ་མེད་པས་མེད་པའོ། །གཅིག་དང་དུ་མར་རྣམ་དཔྱད་པས། །འབྲེལ་བའི་དངོས་པོ་མེད་པར་འདོད། །སུ་ཞིག་བྱེད་པོ་ཅིའི་བྱེད་པོ། །འདི་རྣམས་བྱེད་པ་ཡོད་མ་ཡིན། །གང་གིས་རྟག་ཏུ་འཚོ་བར་འགྱུར། །དངོས་པོའི་གཟུགས་ནི་མི་རིག་
གོ། ཇི་ལྟར་གཟུགས་ཅན་གང་ཟག་བཤད། །སྨིག་རྒྱུ་དང་ནི་འདྲ་བར་འགྱུར། །འཁྲུལ་པས་འཁྲུལ་པའི་རྣམ་པར་ནི། །ཡོད་པ་སྐད་ཅིག་མར་འགྱུར་རོ། །འཇིག་རྟེན་གྱི་ནི་སྐྱེ་བ་མེད། །རང་ལས་འབྲས་བུས་བགྲོད་པར་འགྱུར། །ཀུན་ལ་ཐར་པ་ཡོད་པ་མིན། །གང་
ནའང་འཆི་བ་མེད་པའོ། །གལ་ཏེ་ཐར་པ་ཙམ་ཡོད་ཀྱང། །རོར་འཛིན་པ་ནི་དེ་ལ་མེད། །དེའི་ཕྱིར་འཇིག་རྟེན་ལས་འབྲས་བུ། །དགེ་དང་མི་དགེས་གང་བྱས་པ། །རྨོངས་པའི་སྐྱེས་བུ་དེ་ཡོད་པར། །འཁོར་བར་ཡང་ནི་འདོད་པའོ། །སྒྱུ་མས་འཁོར་བར་རྨོངས་བདག་
ཉིད། །རྨོངས་པས་བརྟན་པར་འདོད་པའོ། །གཏི་མུག་བདག་ཅན་འཁོར་བ་མེད། །རྡུལ་ཕྲན་ཆ་ཤས་མེད་པས་སོ། །ཡེ་ཤེས་ཞེས་བྱ་འདིར་མེད་དེ། །སེམས་བྱུང་གཟུགས་མེད་པའི་ཕྱིར་རོ། །དབང་པོ་ལ་སོགས་བརྗོད་པ་མེད། །རིག་པ་ཅི་ཞིག་འབྱུང་བ་མེད། །

[007A]༄༅། །མངོན་སུམ་བཞི་ཡིས་དངོས་པོ་རྣམས། །དབང་པོ་ལ་སོགས་དེ་བཞིན་ཏེ། །ཡིད་ཀྱི་མངོན་སུམ་རྣལ་འབྱོར་དང། །རང་གིས་རིག་པའི་མངོན་སུམ་མོ། །ཇི་ལྟར་ཡེ་ཤེས་བཞི་དབུས་སུ། །མངོན་སུམ་ཉིད་ཀྱང་མི་རིག་གོ་
འཇིག་རྟེན་འཇིག་རྟེན་ལས་འདས་པའི། །དེར་ནི་དེ་ཉིད་ཡང་དག་བྱུང། །མངོན་སུམ་དང་ནི་རྗེས་དཔག་གིས། །དེ་རྣམས་དངོས་པོ་རིག་མ་ཡིན། །ངག་ཙམ་དུ་ནི་བཞག་པ་སྟེ། །འཁྲུལ་པ་ངེས་པ་མེད་པའོ། །དེ་ལྟར་བཤད་པའི་རིམ་ཤེས་བྱ། །རྒྱ་ཆེ་བར་ནི་དུ་མའོ། །
དབང་ཕྱུག་ཐམས་ཅད་དུ་མེད་པས། །སོ་སོར་མངོན་ཤེས་ཀྱི་ལས་འགྱུར། །མཁས་པས་རྣམ་པར་དཔྱད་བྱ་ཡི། འདི་ལ་སྡང་བར་མི་བྱའོ་ཞེས་སོ། །ལེའུ་གསུམ་པོ་ལས་དེ་ཕྱིར་ཐམས་ཅད་བླ་མའི་ཞལ་ལས་ཤེས་པར་བྱའོ་ཐམས་ཅད་ཅན་ཞེས་བྱ་བ་ནི་
མངོན་སུམ་དང་རྗེས་སུ་དཔག་པ་དམ་པའི་དངོས་པོ་ཅན་གྱི་ཆོས་སོ། །དེ་ཞེས་བྱ་བ་ལ་སོགས་པ་རྟོགས་པ་སླའོ། །འདི་གསུངས་སོ་ཞེས་བྱ་བ་ལ་སོགས་པས་སྔོན་བཞིན་དུ་སྡུད་པར་མཛད་པ་པོ་དེས་རང་ཉིད་ཀྱི་སྐྱོན་ཡོངས་སུ་སྤང་བའོ་ཞེས་སོ། །ལེའུ་
བཞི་པ་ལས། རྣལ་འབྱོར་རྣམ་པ་དྲུག་ཅུ་ཞེས་བྱ་བ་ནི་རྣམ་པ་རྣམས་ནི་དྲུག་ཅུར་རིག་པར་བྱ་སྟེ་གང་གིས་སྦྱོར་བའི་ཡན་ལག་དྲུག་བསྒོམ་པ་ལ་དངོས་པོའི་རྣལ་འབྱོར་དེ་དེ་བཞིན་དུ་གསུངས་སོ། །དེའང་དབུ་མའི་ནང་དུ་སོན་པའི་སེམས་ཀྱིས་ཐམས་ཅད་
ནམ་མཁའི་བུ་གར་གནས་པ་ན་དེར་མཐོང་བར་འགྱུར་ཏེ་གཟུགས་བརྙན་བཞིན་དུའོ། །དེ་བཞིན་དུ་རྣམ་པ་དྲུག་ཅུ་རྣམས་བཤད་པར་བྱ་སྟེ། ཡན་ལག་དྲུག་དང་ལྷན་ཅིག་ཏུའོ། འདིར་ནི། དུ་བ་སྨིག་རྒྱུ་མེ་ཁྱེར་དང། །དེ་བཞིན་མར་མེ་རབ་འབར་དང། །

[007B] །དུས་ཀྱི་མེ་དང་བཅུ་པོ་ནི། །སོ་སོར་སྡུད་པའི་འོ། །བསམ་གཏན་རྣམ་པ་བཅུ་ནི། །དེའང་སྲོག་ལ་སོགས་པ་འཆད་པར་འགྱུར་བའི་རྩ་བཅུ་རྣམས་ཀྱི་སྟེ། །དེ་བཞིན་དུའང། པད་ཅན་སྣ་ཚོགས་ཅན་ཉིད་དང། །གླང་ཆེན་དུང་ཅན་མ་དེ་བཞིན། །ལུག་
དང་སེར་སྐྱ་ཡིད་བཟང་མ། །གླང་པོའི་ལྕེ་མ་གཞོན་ནུ་མ། །འཇིགས་པའི་གཟུགས་སུ་ཡང་དག་བཤད། །བཅུ་པོ་རྣམས་ཀྱི་རང་བཞིན་ནོ། །སྒྱུ་མ་སྨིག་རྒྱུ་དྲི་ཟ་དང། །བརྒྱ་བྱིན་གཞུ་དང་མེ་ལོང་དང། །ཟླ་བའི་གཟུགས་དང་གྲིབ་མ་དང། །ཆུ་བུར་དང་ནི་བྲག་ཆ་དང། །གསལ་
སྣང་བཅུ་པར་ཤེས་པར་བྱ། །བསམ་གཏན་སྦྱོར་བ་བསྒོམ་པར་འགྱུར། །དེ་བཞིན་དུ་སྲོག་རྩོལ་རྣམས་ཀྱི་བཤད་པ། དེའང་རྣམ་པ་བཅུ་སྟེ། སྲོག་དང་ཐུར་སེལ་མཉམ་གནས་དང། །བསམ་གཏན་ཁྱབ་གནས་འདི་ལྔའོ། །ཀླུ་དང་རུས་སྤལ་སྡིག་པ་དང། །ལྷས་བྱིན་
དང་ནི་ནོར་ལས་རྒྱལ། །དེ་ལྟར་རླུང་ནི་བཅུ་རྣམས་ཀྱིས། །སྲོག་སྩོལ་ཉེ་བར་མཚོན་པར་བྱ། །དེ་བཞིན་དུ་འཛིན་པ་ཡང་གསུངས་པ། དེའང་རྣམ་པ་བཅུ་སྟེ། གཡོན་པ་དང་གཡས་པའི་སྣ་བུག་ནས་རྒྱུ་བའི་དཀྱིལ་འཁོར་བཅུ་རྣམས་ཏེ་དེ་ལྟར་ན། ནམ་མཁའི་དང་རླུང་དང་
མེ་དང་ཆུ་དང་ས་དང་དབང་ཆེན་དང་ཆུ་དང་མེ་དང་རླུང་དང་ནམ་མཁའ་རྣམས་སོ། །དེ་འཛིན་པས་ན་སྐྱེ་བའི་གནས་རྣམས་སུ་ཐིམ་པ་རྣམས་བྱེད་དོ། །འཛིན་པའི་དེ་བཞིན་དུ་རྗེས་སུ་དྲན་པའི་གསུངས་པ། དེའང་བཅུ་སྟེ། འདོད་པའི་གནས་སྐབས་བཅུ་རྣམས་སོ། །དེ་ཉིད་
བཤད་པ། འདིར་དང་འཕར་དང་བརྒྱལ་བ་དང། །རྒོད་དང་རབ་ཏུ་དགའ་དེ་བཞིན། །ལྐུགས་དང་ངལ་བསོ་གཉིད་དང་ན། །མཆི་མ་ལྷུང་དང་འགྱེལ་བ་སྟེ། །དེ་ནི་རྗེས་དྲན་རྗེས་སུ་དྲན། །ཞེས་སོ། །དེ་བཞིན་དུའང་ཏིང་ངེ་འཛིན་ཀྱིས་གསུངས་པ། དེའང་

[008A]༄༅། །རྣམ་པ་བཅུ་སྟེ། སྤྱན་མ་དང་མཱ་མ་ཀཱི་དང་དཀར་མོ་དང་སྒྲོལ་མ་དང་གཟུགས་རྡོ་རྗེ་མ་དང་སྒྲ་དང་དྲི་དང་རོ་དང་རེག་དང་ཆོས་ཀྱི་དབྱིངས་ཀྱི་རྡོ་རྗེ་མ་རྣམས་ཀྱི། །སྐུ་ཆེན་པོ་ནི་མཐོང་འགྱུར་ཏེ། །དེ་བཞིན་གཤེགས་པས་
འཁྱུད་པའོ། །དེ་ལྟར་ཏིང་ངེ་འཛིན་འགྲོད་འགྱུར་ཏེ། །སྐྲ་ཙམ་གྱི་ནི་ནང་དུ་གནས། །ཞེས་བྱ་བས་སོ། །དེའི་ཕྱིར་སྡོམ་པ་དངོས་པོ་དམ་པ་ཀུན་ཞེས་བྱ་བ་སྟེ། བཤད་པའི་བཅུ་བཅུ་པོ་རྣམས་ཀྱི་དྲུག་པོ་དེ་རྣམས་ལའང་སྡོམ་པ་དྲུག་སྟེ་རེ་རེ་ལ་རིམ་པ་ཇི་ལྟ་
བས་ཤེས་པར་བྱའོ། །དེ་ལྟར་བཅུ་བསྐྱེད་པར་འགྱུར་བའི་དངོས་པོའི་རྫས་ཀྱི་གཟུགས་ཀྱི་ཡེ་ཤེས་སོ། །ཐམས་ཅད་དམ་པའི་དོན་གྱི་དངོས་ཞེས་བྱ་བ་ནི་རང་བཞིན་གྱི་བདག་ཉིད་ཅན་ཏེ། སླར་ཡང་བདག་གི་རྣལ་འབྱོར་སྡོམ་པ་ཞེས་བྱ་བ་ནི་ཐབས་ཀྱི་
བདག་ཉིད་ཀྱི་རྡོ་རྗེ་འཆང་ཆེན་པོ་སྟེ་སྟོན་པ་པོའི་གཟུགས་ཉིད་ཀྱི་ཕྱིར་ཏེ། སངས་རྒྱས་མི་བསྐྱོད་པའི་གཟུགས་སོ། །མི་གཡོ་ཞིང་མི་འཁྲུག་པས་གང་གི་ཕྱིར་མི་བསྐྱོད་པ་སྟེ། ཇི་ལྟར་ཐུགས་རྡོ་རྗེ་དངོས་པོ་ཐམས་ཅད་ཀྱི་ནང་དུ་ནམ་དུའང་མི་གཡོ་བའོ། །དེ་
ལྟར་འཇིག་རྟེན་གྱི་ཁམས་ཐམས་ཅད་དུ་སངས་རྒྱས་རྣམས་ཀྱི་སྤྲུལ་པའི་སྐུ་སྟོན་པ་ན་ནམ་ཡང་གཡོ་བ་མེད་དེ། རྡོ་རྗེ་ཐེག་པའི་ནང་ལས་སོ། །ཞེས་དང། ལེའུ་བཞི་པ་ལས། ནམ་མཁའི་གཟུགས་ཅན་གྱིས་དེའི་ནང་དུ་སོན་པའི་སྲོག་གི་བདག་ཉིད་
ཅན་གྱི་ཡེ་ཤེས་ནི་རྡོ་རྗེ་སྟེ་རྡོ་རྗེ་རྣལ་འབྱོར་པ་སྣ་ཚོགས་པའི་རྣམ་པ་ནི། མཁའ་འགྲོའི་བདག་ཉིད་ཅེས་བྱ་བའི་དོན་ཏོ། །དེ་བཞིན་དུ་རྣལ་འབྱོར་གྱི་མཁའ་འགྲོས་གསུངས་པ། གཏད་མེད་ཅེས་བྱ་བ་ལ་སོགས་པ་སྟེ་འདིར་སྔར་བཤད་པའི་མཁའ་འགྲོའི་

[008B] སྟོང་པ་ཉིད་ཀྱི་བདག་ཉིད་ཅན་གྱི་ཡེ་ཤེས་དབུ་མའི་ནང་དུ་གནས་པ་ཉིད་ནི་དེའི་ཚེ་རྒྱུ་མཚན་མེད་པར་བྱུང་བ་སྟེ། ཕུང་པོ་ལྔ་རྣམས་ཀྱི་བདག་མེད་པར་མཐོང་བའི་གཟུགས་སུ་འགྱུར་རོ། །དེ་ཇི་ལྟར་ཞེ་ན། གང་གི་ཚེ་རྣལ་འབྱོར་
གོམས་པ་རང་བཞིན་གྱི་གཟུགས་རྗེས་སུ་དམིགས་པ་མེད་པར་གྱུར་པ་དེའི་ཚེ་ན་ནམ་མཁའ་ལ་རང་གི་གཟུགས་མཐོང་བར་འགྱུར་རོ། །སྒྱུ་མ་ཆེན་པོ་པདྨའི་གཟུགས་ཅན་ཞེས་བྱ་བ་ནི་ཆོས་ཀྱི་འབྱུང་གནས་ཀྱི་ཆུ་སྐྱེས་རྣམས་སུ་རིགས་ཐམས་ཅད་
མཆོག་ཏུ་སོན་ནས་རྣལ་འབྱོར་མའི་གཟུགས་ཀྱིས་ཡེ་ཤེས་སྐྱེད་པར་བྱེད་དོ། །དེ་ལྟར་རྣལ་འབྱོར་རང་གི་སེམས་ལ་བསམ་མེད་པའོ། །ཞེས་བྱ་བ་ནི་རང་གི་ཡེ་ཤེས་བསམ་དུ་མེད་པ་ཕ་རོལ་གྱི་ཡེ་ཤེས་སྐྱེད་པར་བྱེད་དེ། །རྣལ་འབྱོར་མཁའ་འགྲོའི་
དེ་བཞིན་དུ་བཤད་དོ། །རྣལ་འབྱོར་མ་བསམ་དུ་མེད་པའི་གཟུགས་ཅན་ཞེས་བྱ་བའི་དོན་ཏོ། །ད་ནི་འཁོར་ལོ་མཁའ་འགྲོས་གསུངས་པ། འཁོར་ལོ་ནང་གི་བདག་ཉིད་ཅན་ཞེས་བྱ་བ་ལ་སོགས་པ་སྟེ་འདི་ལྟར་སྔོན་དུ་བཤད་པའི་རྩའི་འཁོར་ལོ་རྣམས་
སུ་སྦྱོར་བ་ལ་གོམས་པས་ཐམས་ཅད་ཀྱིའང་ཐབས་དང་ཤེས་རབ་ཀྱི་བདག་ཉིད་ཀྱིས་ཐིག་ལེའི་གཟུགས་ཡེ་ཤེས་སུ་འགྱུར་རོ། །དེ་ལྟར་ཐམས་ཅད་དུ་སྦྱར་བའི་རྩ་སྟོང་ཕྲག་བདུན་ཅུ་རྩ་གཉིས་རྣམས་སུ་སྦྱར་བར་བྱའོ། །ཞེས་སོ། །ལེའུ་བཅོ་
ལྔ་པ་ལས། དེ་ལྟར་གཉིས་པོ་བདག་མེད་པར་གྲུབ་སྟེ་གང་གི་ཚེའང་རྒྱུ་དང་འབྲས་བུའི་ངེས་པར་དཔྱད་པ་མེད་དོ། །འབྲས་བུའི་དངོས་པོ་ལ་རྒྱུ་ཅི་ཡོད་ས་ལུ་ལ་སོགས་པའི་ས་བོན་ཀྱང་ངོ། །དེ་ལྟར་གལ་ཏེ་རྒྱུ་མེད་ན་འབྲས་བུ་ཇི་ལྟར་ཞེ་ན་དེ་ལ་

[009A]༄༅། །སོགས་པ་རྒྱུའི་དངོས་པོ་ལ་རྣམ་པར་དཔྱོད་པ་མེད་དོ། །གལ་ཏེ་ཡང་རིགས་ལས་བྱུང་བ་ལ་རིགས་བསྟེན་པ་དེའི་ཚེ་ཇི་ལྟར་བཤད་པ་བཞིན་ནོ། །དེ་ལྟར་གང་གི་ཕྱིར་ཀའི་ཡི་གེ་གསུངས་པ་སྟེ་སངས་རྒྱས་དང་སངས་རྒྱས་ཀྱི་
ཡེ་ཤེས་ཀྱང་གང་ནའང་གནས་པ་མེད་དོ། །དེ་ཇི་ལྟར་བྱང་ཆུབ་ཅེ་ན་ཐམས་ཅད་མི་བདེན་པའི་སྐུ་ཐམས་ཅད་ཀྱི་མཚན་ཉིད་ཀྱི་ཕྱིར་བྱང་ཆུབ་ཅེས་བྱའོ། །དེའང་སྒོམ་པ་དང་ཡིད་ཀྱིས་བཟུང་བའི་དངོས་པོའང་མི་བདེན་པའོ། །དེའི་དངོས་པོའང་སྟོང་པ་
སྟེ་གོང་བུ་རྡུལ་ཕྲ་རབ་ཀྱི་དབྱེ་བས་རྣམ་པར་དཔྱད་པར་གྱུར་པས་བུམ་པ་དང་སྣམ་བུ་ལ་སོགས་པ་ཆོས་ཀྱི་སྐུའི་གཟུགས་སོ། །དེའང་བསྟན་པའི་རབ་ཏུ་བཅིངས་པས་ཆོས་ཀྱི་སྐུ་མངོན་པར་བརྗོད་པའི་འདུ་ཤེས་ཙམ་མོ། །དེ་ལྟར་དངོས་མེད་མངོན་སུམ་སྟོང་
པ་ཉིད་ཅེས་བྱ་བ་འདི་ནི་སྒྱུ་མ་དང་རྨི་ལམ་དང་དབང་པོའི་དྲ་བའི་རང་བཞིན་ཁམས་གསུམ་གྱི་དངོས་པོ་རབ་ཏུ་གསལ་བ་ཙམ་སྟོང་པ་མ་ཡིན་པ་གཟུང་བ་མེད་པས་དངོས་པོ་ཙམ་གྱི་རང་བཞིན་ཅན་ནོ། །ཞེས་སོ། །ལེའུ་ཉི་ཤུ་པ་ལས། བདུན་ཅུ་རྩ་གཉིས་
ཞེས་བྱ་བ་ལ་སོགས་པ་སྟེ། ཀུན་ཏུ་བསྐྱོད་མའི་ལས་ཞེས་བྱ་བ་ནི། རྣམ་པ་སྣ་ཚོགས་པར་རང་གི་སེམས་གཡོ་བའི་ཕྱིར་དེའི་མི་གཡོ་བ་ཉིད་ཀྱིས་དང་ལས་རྣམས་སུ་ལུང་གི་སྒོར་བསྟན་པ་ཉིད་ནི་ཀུན་བསྐྱོད་མ་ལྟ་བུའོ། །དེ་ཉིད་གསུངས་པ། ལྔ་
ཞེས་བྱ་བ་ལ་སོགས་པ་སྟེ། དང་པོ་ས་ནས་ནམ་མཁའི་མཐའ་ཟད་པ་རྣམ་པ་ལྔ་ནི་གང་ཉན་ཐོས་རྣམས་ཀྱི་ལྟ་བའོ། །དེ་བཞིན་དུ་འདུལ་བ་དང། ཆོས་མངོན་པ་དང། མདོ་སྡེ་དང་རྣམ་པ་གསུམ་སྟེ། གང་ཟག་གིའང་ལྔ་པའོ། །རང་སངས་རྒྱས་

[009B] སྡེ་ན་སྤྱོད་པའོ། །རྣལ་འབྱོར་སྤྱོད་པའི་བདུན་ཞེས་བྱ་བ་ནི་བརྟགས་པ་དང། གཞན་གྱི་དབང་དང་ཡོངས་སུ་གྲུབ་པ་སྟེ། དེ་ལྟར་ཡང་རེ་རེ་ལ་རྣམ་པ་གཉིས་རབ་ཏུ་གསུངས་ཏེ། །བདུན་པ་ནི་འདི་རྣམས་ཀྱི་བྱེད་
པས་ཏེ་བརྟགས་པ་ནི། མིག་དང་རྣ་བ་དག་གོ། གཞན་གྱི་དབང་ནི་སྣ་དང་ལྕེའོ། །ཡོངས་སུ་གྲུབ་པ་ནི་ལུས་དང་ཡིད་དག་སྟེ། ཚོར་བ་དང་ཉོན་མོངས་པ་ཅན་དེ་བཞིན་ནོ། །སྔོན་པོ་སེར་པོ་སོགས་སྣང་བ། །བཏགས་པའི་མིང་དུ་བརྗོད་པའོ། །དེ་ནི་རྒྱུན་དུ་
མ་མཐོང་སེམས། །འཁྲུལ་པ་དེ་ནི་དབང་པོ་རུ། །སྒྲ་ཡི་ཡུལ་དུ་གང་ཤེས་པ། །རྟོག་པ་ཡིས་ནི་བཏགས་པའོ། །དེ་ཀུན་སོང་བའི་བདག་ཉིད་དུ། །སེམས་ནི་ཀུན་ཏུ་འགྲོ་བའོ། །ཐམས་ཅད་རང་བཞིན་བདག་མེད་པར། །དྲི་ནི་ས་ལ་སོགས་དེ་བཞིན། །སྣོམ་
པར་གྱུར་པ་མ་བྱུང་བའི། །བདག་ཉིད་སེམས་ནི་གཞན་དབང་ངོ། །ཁམས་གསུམ་རོ་ནི་མྱང་པ་སྟེ། །ཆོས་སྐུ་བདག་ཉིད་ཆེན་པོ་འཛིན། །ལྕེ་ནི་ཀུན་གྱི་རང་བཞིན་ཁམས། །སེམས་ནི་ཡེ་ཤེས་དབང་ཅན་ནོ། །བདེ་བ་སྣ་ཚོགས་རབ་ཏུ་བཤད། །
རོ་མཉམ་ལྷ་རྫས་གཉིས་སུ་མེད། །ལུས་ཀྱི་དངོས་པོ་ཡང་དག་འཐོབ། །ཡོངས་གྲུབ་རྒྱུད་དུ་སྨྲ་བའོ། །ཡིད་ཅེས་བྱ་བ་ཐམས་ཅད་དུ། །འགྲོ་བའོ་གང་དུ་དེར་འགྲོ་བའོ། །རྟོག་མེད་བདག་ཉིད་དེ་ཡང་ནི། །ཤེས་བྱའི་མཚོན་བྱ་སོགས་པས་མཚོན། །དེ་རྣམས་
སུ་ནི་འབྱིན་བྱེད་ཙམ། །ཉོན་མོངས་ཀྱང་ནི་ཀུན་ཕུན་ཚོགས། །ཆོས་དབྱིངས་ལ་སོགས་བདག་བདག་ཏུ། །རྟོག་པས་ཡིད་ཀྱི་བདག་ཉིད་དོ། །དེ་ལྟར་སེམས་རིག་པ་ཐམས་ཅད། །དེ་ནི་དངོས་མེད་བསམ་མིན་པའོ། །གཞི་ནི་ཀུན་གྱི་བདག་ཉིད་དེ། །བདུན་གྱིས་

[010A]༄༅། །བདུན་རྣམས་ནུས་པའོ། །ཞེས་བྱ་བ་ནི་མདོར་བསྡུས་པའོ། །རྒྱ་ཆེ་བ་ནི་སྣ་ཚོགས་པའི་བསྟན་བཅོས་སུ་གོ་བར་བྱའོ། །བདག་གིས་ནི་གཞུང་རྒྱ་ཆེ་བའི་འཇིགས་པས་མ་བཤད་དོ། །དབུ་མ་མཆོག་རྣམས་ཀྱིས་ནི་བརྒྱད་ཅེས་
བྱ་བ་ནི་བྱེ་བྲག་སྨྲ་བ་དང་རྣལ་འབྱོར་སྤྱོད་པ་པ་དང། མདོ་སྡེ་པ་དང། རྩ་བའི་དབུ་མ་པ་དང། ཕ་རོལ་ཏུ་ཕྱིན་པའི་ཐེག་པ་དང། དབུ་མ་ཆེན་པོ་དང། ལྟ་བ་ཐམས་ཅད་ཀྱི་བདག་ཉིད་དེ། །ཕ་རོལ་ཏུ་ཕྱིན་པ་རྣམས་ཀྱི་བཅུ་དྲུག་ཅེས་བྱ་བ་ནི། སྟོང་པ་ཉིད་
བཅུ་དྲུག་གི་དབྱེ་བས་སོ། །གསང་སྔགས་ཐེག་པའི་སུམ་ཅུ་དྲུག་ཅེས་བྱ་བ་ནི་ཁམས་སུམ་ཅུ་རྩ་དྲུག་བྱང་ཆུབ་ཀྱི་ཕྱོགས་རྣམས་ཀྱིས་ཕྱེ་བས་སོ། །གཉིས་ཀྱི་བདུན་དང་བརྒྱད་དང་རྣམས་ཀྱི་ཞེས་བྱ་བ་ནི་རྣལ་འབྱོར་སྤྱོད་པ་རྣམས་ཀྱི་དང་དབུ་མ་རྣམས་ཀྱི་བདུན་དང་བརྒྱད་པོ་རྣམས་
ཀྱི་དེའི་ཚེ་ནང་དུ་སོན་པས་སོ། །དེ་ལྟར་ཐམས་ཅད་སྔགས་ཀྱི་ཐེག་པའོ་ཞེས་བྱ་བ་ནི་ལྟ་བ་བདུན་ཅུ་རྩ་གཉིས་པོ་རྣམས་ཏེ་དེ་དེ་བཞིན་དུ་གསུངས་ཏེ། རྣལ་འབྱོར་མ་དང་རྣལ་འབྱོར་གྱི་རྒྱུད་ཀྱི་དབྱེ་བ་རྣམས་སུའོ། །དེའི་ཕྱིར་དེ་ལྟར་བླ་མའི་དྲིན་གྱིས་ཤེས་
པར་བྱའོ། །འདིས་ཀྱང་སངས་རྒྱས་ཀྱི་བསྟན་པ་རིན་པོ་ཆེ་སྒོ་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་མངྒ་ལཾ།། །།



﻿༄༅། །བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ཞེས་བྱ་བ་བཞུགས་སོ། །

[001A] །དཔལ་འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ཞེས་བྱ་བ། རྗེ་བཙུན་བླ་མ་འཇམ་པའི་དབྱངས་ཀྱི་ཞབས་ཀྱི་པདྨོ་ལ་གུས་པས་
ཕྱག་འཚལ་ཞིང་སྐྱབས་སུ་མཆིའོ། །ཨིནྡྲ་ནཱི་ལའི་རི་བོ་ཆེན་པོ་ལ། །མཚམས་སྤྲིན་གཞོན་ནུས་འཁྱུད་པ་ལྟ་བུ་ཡི། །དཔལ་ཆེན་ཧེ་རུ་ཀ་དང་རྗེ་བཙུན་མའི། །ཞབས་ཀྱི་པདྨར་གུས་པས་ཕྱག་འཚལ་ལོ། །བརྩེ་བས་བསྐྱོད་
པའི་རྫུ་འཕྲུལ་ཤུགས་ཀྱིས་ནི། །ལམ་འདིའི་སྒྲུབ་པ་པོ་ནི་གང་ན་གནས། །དེར་ནི་བྱོན་ནས་རྟག་ཏུ་གྲོགས་མཛད་པ། །སྙིང་པོའི་རྣལ་འབྱོར་མ་ལ་བདག་ཕྱག་འཚལ། །པུལླི་ར་སོགས་གནས་མཆོག་ཉེར་བཞིན། །སྤྲུལ་
པའི་སྐུ་ཡི་སྣང་བ་མ་བསྡུས་པར། །སྒྲུབ་པ་པོ་ལ་རྟག་ཏུ་བྱིན་རློབ་པའི། །དཔའ་བོ་རྣལ་འབྱོར་མ་ཡིས་བྱིན་གྱིས་རློབས། །བསམ་མི་ཁྱབ་ཀྱི་མཐུ་སྟོབས་ཆེན་པོ་ཡིས། །སྒྲུབ་པ་པོ་ལ་འཚེ་བའི་བགེགས་འཇོམས་པ། །
སྒོ་མཚམས་མ་ལ་གུས་པས་བདག་འདུད་ཀྱིས། །མངོན་པར་འདོད་པའི་དོན་རྣམས་འགྲུབ་པར་མཛོད། །གང་གི་ཐུགས་རྗེ་ཆེན་པོས་བསྐྱོད་པའི་སྤྱན་རས་གཡོ་བའི་ཆ་ཤས་སྙིང་ལ་ཞུགས་པས་ཀྱང། །ཐོག་མ་

[002A]༄༅། །མེད་ནས་རྗེས་སུ་ཞུགས་པའི་རྨོངས་པའི་དྲ་བ་དམ་པོའི་འཆིང་བ་རབ་བཅད་ནས། །ཡིད་ནི་རྒྱལ་བའི་གསུང་རབ་རྣམས་ལ་ཆོས་ཀྱི་རྒྱལ་སྲིད་སྐྱོང་བའི་དགའ་བདེ་ལ་རོལ་པའི། །ངོ་མཚར་མཛད་པས་འགྲོ་
བ་དབུགས་འབྱིན་མཛད་པའི་འཇམ་དབྱངས་བླ་མ་དེ་ཡིས་བྱིན་གྱིས་རློབས། །དཔལ་ལྡན་ཧེ་རུ་ཀ་ཡི་ཞབས་པད་ལ། །གང་གིས་རེག་པའི་གྲུབ་ཆེན་རྣམས་ཀྱི་ལུགས། །ཇི་བཞིན་འཛིན་མཛད་ནཱ་རོ་ཏ་པ་སོགས། །རྒྱ་བོད་མཁས་
པའི་བླ་མ་རྣམས་ལ་འདུད། །དངོས་གྲུབ་རིན་ཆེན་ཀུན་གྱི་གཏེར། །མན་ངག་དུ་མའི་རླབས་ཕྲེང་འཁྲིགས། །བདེ་མཆོག་སྦས་ཆུའི་རྒྱ་མཚོ་ལ། །བདག་འདྲས་རྒལ་བར་ག་ལ་ནུས། །དེ་ལྟ་ན་ཡང་མཁས་ལས་རིམ་བརྒྱུད་པའི། །
ལེགས་པར་བཤད་པས་རྩ་རྒྱུད་བཤད་པའི་རྒྱུད། །ཇི་བཞིན་སྦྱོར་ལ་བློ་གྲོས་སྣང་བ་ནི། །ཅུང་ཟད་རྙེད་པས་འདིར་ནི་སྤྲོ་བར་གྱུར། །ཚུལ་འདི་རྣམ་དཔྱོད་རབ་ཡངས་དོན་གཉེར་ཅན། །དེ་དག་རྣམས་ཀྱི་མིག་གི་བདུད་རྩི་དང། །
རྣ་བར་གཏམ་སྙན་འཕྲིན་དང་ཡིད་ལ་ནི། །རྨད་བྱུང་དགའ་བ་རབ་ཏུ་རྒྱས་བྱེད་དེ། །སྦས་པའི་རྒྱུད་དོན་ལྟ་བའི་མེ་ལོང་ངོ། །འདིར་འཛམ་བུའི་གླིང་འདི་ཉིད་ཀྱི་ཡུལ་ཉི་ཤུ་རྩ་བཞི་སོགས་ན། དཔའ་བོ་དང་དཔའ་མོའི་དབང་

[002B] ནུས་པ་དང་ཡོན་ཏན་ཐམས་ཅད་མྱུར་དུ་འཐོབ་ཅིང། དུས་ཀྱི་མཐར་ཡང་ནུས་པ་མི་ཉམས་པར་ཐོགས་པ་མེད་པར་འབྱུང་བའི་ཕྱིར། བྱིན་རླབས་ཅན་དུ་གྲགས་པའི་དཔལ་འཁོར་
ལོ་སྡོམ་པར་བརྗོད་པ། བདེ་མཆོག་བསྡུས་པའི་རྒྱུད་གཏན་ལ་འབེབས་པ་ལ་གསུམ། སྔོན་དུ་གསུང་རབ་སྤྱིའི་རྣམ་པར་བཞག་པ་དང། བྱེ་བྲག་ཏུ་བདེ་མཆོག་གི་རྒྱུད་རྣམས་ཀྱི་རྣམ་པར་བཞག་པ་དང། ཉུང་ངུའི་རྩ་རྒྱུད་བཤད་པ་ལ་ཇི་ལྟར་འཇུག་
པའོ། །དང་པོ་ལ་རྒྱལ་བའི་བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པ་དང། དེ་ལ་འཇུག་པའི་རིམ་པ་མི་འདྲ་བའི་སྒོ་བསྟན་པ་རྣམས་ནི་རྒྱས་པར་རྡོ་རྗེ་འཆང་གི་ལམ་གྱི་རིམ་པར་བཤད་ཅིང། ཕ་རྒྱུད་དང་མ་རྒྱུད་གཉིས་ཀྱི་རྣམ་པར་བཞག་པ་
ནི་གསང་བ་འདུས་པའི་མཐའ་དཔྱོད་ཀྱི་སྤྱི་དོན་སོགས་སུ་རྒྱས་པར་བསྟན་ཟིན་པས་འདིར་མ་སྤྲོས་སོ། །གཉིས་པ་ལ་གསུམ། རྩ་བཤད་དང་ཆ་མཐུན་གྱི་རྒྱུད་ངོས་གཟུང་བ་དང། བདེ་མཆོག་གི་རྒྱུད་གསུངས་པའི་གནས་དང་དུས་བསྟན་པ་དང། བཤད་
རྒྱུད་ཀྱིས་རྩ་རྒྱུད་ཇི་ལྟར་བཤད་པའོ། །དང་པོ་ལ་གཉིས། རྩོད་མེད་ཀྱི་རྒྱུད་ངོས་གཟུང་བ་དང། བཤད་རྒྱུད་རྩོད་པ་ཅན་རྣམས་བསྟན་པའོ། །དང་པོ་ནི། འདིར་དཔལ་འཁོར་ལོ་བདེ་མཆོག་གི་སྐོར་གྱི་རྒྱུད་རྩོད་མེད་རྣམས་ཀྱི་རྣམ་གཞག་རགས་པ་ཅིག་བརྗོད་
ན། སློབ་དཔོན་རྡོ་རྗེས་རྩ་བའི་རྒྱུད་ལེའུ་འབུམ་པ། རྒྱུད་ཕྱི་མ་ནམ་མཁའ་དང་མཉམ་པ་ཤོ་ལོ་ཀ་འབུམ་པ། ཕྱི་མའི་ཕྱི་མ་ལེའུ་ལྔ་བཅུ་རྩ་གཅིག་ཤོ་ལོ་ཀ་བདུན་བརྒྱ་པའོ། །ཞེས་བཤད་ལ། བོད་ཀྱི་བླ་མ་ཁ་ཅིག་ཀྱང་དེ་ལྟར་བཞེད་མོད་ཀྱང་ཁུངས་ཐུབ་

[003A]༄༅། །པའི་ཤེས་བྱེད་ནི་མི་སྣང་ངོ། །དེས་ནམ་མཁའ་འགྲོ་རྒྱ་མཚོ་ལས། དེ་ལྟར་ངེས་བརྗོད་འབུམ་གསུམ་ལས། །ཕྱུང་པ་བདེ་མཆོག་ཉུང་ངུ་སྟེ། །ཨ་ཡིག་ལ་སོགས་ཀྵ་ཡིག་མཐར། །ལེའུ་རྣམས་ཇི་ལྟའི་རིམ་པ་ཡིས། །དེ་ཁོ་ན་ཉིད་
ལྡན་པར་སྦྱར། །ཞེས་བདེ་མཆོག་ཉུང་ངུའི་བསྡུས་རྒྱུད་མངོན་བརྗོད་འབུམ་ཕྲག་གསུམ་པ་ལས་ཕྱུང་བར་བཤད་དོ། །ཀུན་སྤྱོད་ལས་འབུམ་དུ་བརྗོད་པའི་རྒྱུད་ལས་ནི། བདེ་མཆོག་བཏུས་པར་གྱུར་པ་དང། །ནམ་མཁའ་དང་ནི་མཉམ་པའི་རྒྱུད། །འབུམ་
གཅིག་ན་ཡང་འདི་དག་བཤད། །ཅེས་ནམ་མཁའ་དང་མཉམ་པའི་རྒྱུད་འབུམ་ཕྲག་གཅིག་ཏུ་བཤད་པ་ནི་སྔ་མ་དང་མཐུན་ལ། འབུམ་ཕྲག་གཅིག་པའི་མངོན་བརྗོད་ལས་བདེ་མཆོག་ཉུང་ངུའི་རྒྱུད་བཏུས་པར་བཤད་དེ། ཉུང་ངུའི་རྒྱུད་གང་ལས་བཏུས་
པའི་མངོན་བརྗོད་འབུམ་པ་དང། ནམ་མཁའ་དང་མཉམ་པའི་རྒྱུད་གཉིས་སོ་སོར་གསུངས་སོ། །དེ་ལྟར་གཉིས་བཤད་པ་ནི། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་བཤད། །རྒྱུད་ཀྱི་སྙིང་པོ་བསྡུས་པ་ཡིན། །ཞེས་
པའི་འགྲེལ་པ་ལས། མངོན་སྤྱོད་རྒྱས་པ་འབུམ་ཕྲག་གསུམ་པ་དང། བསྡུས་པ་འབུམ་ཕྲག་གཅིག་པར་བཤད་པས་མི་འགལ་ཞེས་གསུང་བ་ལྟར་ཡིན་པས་རྩ་རྒྱུད་རྒྱས་པ་ལ་མི་འདྲ་བ་གཉིས་ཡོད་དེ། །རྩ་རྒྱུད་ལས། རིག་པ་རྒྱ་མཚོ་ལས་
ཇི་བཞིན། །དཔའ་བོས་མདོར་བསྡུས་གསུངས་པ་ཡིན། །ཞེས་གསུངས་པའི་རིག་པ་རྒྱ་མཚོ་ནི། རྒྱལ་བ་བཟང་པོ་དང་དཔའ་བོ་རྡོ་རྗེས་རྒྱུད་ཆེན་པོར་བཤད་ལ། བོད་ཁ་ཅིག་རྩ་རྒྱུད་འབུམ་ཕྲག་གཅིག་པར་འཆད་དོ། །དེ་རྣམས་ལས་ད་ལྟ་

[003B] །བཤད་རྒྱུད་མང་པོ་ཡང་རང་རང་གི་རྒྱུད་རྒྱས་པ་ལས་བསྡུས་པའི་བསྡུས་རྒྱུད་ཡིན་པས་བསྡུས་རྒྱུད་གང་ཡིན་རྩ་རྒྱུད་མིན་ཡང་ང་གཅིག་པ་ལྟ་བུ་ནི་རྩ་རྒྱུད་དོ། །བཤད་པའི་རྒྱུད་ནི་དཀའ་
རྒྱལ་ཟླ་བས། མཁའ་འགྲོ་འབྱུང་དང་ཀུན་སྤྱོད་དང། །དེ་བཞིན་མཚན་མཆོག་བླ་མའི་རྒྱུད། །ཁ་སྦྱོར་རྒྱུད་དང་བཞི་པོ་ནི། །བཤད་པའི་རྒྱུད་དུ་ཤེས་པར་བྱ། །ཞེས་གསུངས་པའི་མཁའ་འགྲོ་ནི་རྡོ་རྗེ་མཁའ་འགྲོ་དང། བླ་མ་ནི་མངོན་བརྗོད་བླ་མ་དང་
ཁ་སྦྱོར་ནི་སམྦྷུ་ཊ་དང། འབྱུང་བ་ལ་སྤྱིར་ཧེ་རུ་ཀ་མངོན་འབྱུང་དང། ཕག་མོ་མངོན་འབྱུང་དང། སྡོམ་པ་འབྱུང་བ་གསུམ་ཡོད་ཀྱང། བཤད་རྒྱུད་དུ་བྱས་པའི་འབྱུང་བ་ནི་འཆད་པར་འགྱུར་རོ། །དེ་ལྟར་བྱས་ན་བཤད་རྒྱུད་ལྔ་ཡོད་པས། རྒྱུད་དང་
ཞེས་པའི་དང་ནི་སོ་སོར་འབྱེད་པའི་དང་དུ་བྱའོ། །ཇོ་བོའི་འགྲེལ་པར་བཤད་རྒྱུད་བཞིར་བཤད་པའི་གསུམ་ནི་འབྱུང་བ་དང། མངོན་བརྗོད་དང། རྡོ་རྗེ་མཁའ་འགྲོར་བཤད་ལ། བཞི་པ་ནི་ཀུན་སྤྱོད་ལ་བྱེད་པ་དགོངས་པའོ། །ནཱ་རོ་པའི་སློབ་མ་རྒྱ་གར་
དཱ་རི་ཀ་པ་ཞེས་པ་པཎྜི་ཏ་ཐང་ཆུ་བའི་བླ་མ་ནི། རྣལ་འབྱོར་མ་བཞི་ཞལ་སྦྱོར་བ་དང། མཁའ་འགྲོ་རྒྱ་མཚོ་གཉིས་ལྔའི་སྟེང་དུ་བསྣན་ནས་བཤད་རྒྱུད་བདུན་དུ་བྱེད་ཟེར། བོད་ཀྱི་མཁས་པ་དག་སྡོམ་འབྱུང་འགྲེལ་པར་བསྡུས་རྒྱུད་
ཡིན་ལ་རྒྱུད་ཕྱི་མའང་ཡིན། བཤད་རྒྱུད་ཀྱང་ཡིན་པར་བཤད་པས་སྡོམ་འབྱུང་དང། ཕག་མོ་མངོན་འབྱུང་ནི་རྒྱུད་ཉིད་ལས། བཤད་རྒྱུད་དུ་བཤད་པས་དེ་གཉིས་སྔ་མ་བདུན་ལ་བསྣན་པས་བཤད་རྒྱུད་དགུར་བྱའོ། །ཞེས་ཟེར་རོ། །

[004A]༄༅། །དེ་ལ་བདེ་མཆོག་གི་རྒྱུད་ལ་ནི་རྩ་བ་དང་བཤད་པའི་རྒྱུད་གཉིས་སུ་མ་ངེས་ཏེ། ཨ་ལངྐ་ཀ་ལ་ཤས། བཤད་རྒྱུད་དང་ཡན་ལག་གི་རྒྱུད་གཉིས་སོ་སོར་བགྲངས་ཤིང། སངས་རྒྱས་གསང་བས་ཀྱང། བཤད་རྒྱུད་དང་ཆ་མཐུན་
གྱི་རྒྱུད་གཉིས་སོ་སོར་མཛད་པ་ལྟར་འདིར་ཡང་མི་འགལ་བས་དེ་བཞིན་དུ་བྱའོ། །དེ་ལྟར་བྱས་ན་ཀུན་སྤྱོད་ཁ་སྦྱོར་རྡོ་རྗེ་མཁའ་འགྲོ་གསུམ་ནི་བཤད་པ་ལྟར་ཡིན་ལ། མངོན་བརྗོད་ལ་ནི་འགྲེལ་པར་རེས་བཤད་རྒྱུད་དང། རེས་རྩ་རྒྱུད་དུ་བྱས་ཀྱང་བཤད་
རྒྱུད་དུ་བྱའོ། །ཕག་མོ་མངོན་འབྱུང་ནི་དེ་ཉིད་ལས། བཤད་པའི་རྒྱུད་ཕྱི་མ་ལས་ཕག་མོ་མངོན་པར་འབྱུང་བ་ཞེས་བྱ་བ། ཞེས་གསུངས་ལ། བཤད་པའི་རྒྱུད་ཕྱི་མ་ནི་མངོན་བརྗོད་ལ་བྱ་སྟེ། འདི་མངོན་བརྗོད་ཀྱི་ལེའུ་བཅུ་གཉིས་པ་ལ་དེའི་ལེའུ་གསུམ་པ་
ནས་འབྱུང་བ་སོགས་འགའ་ཞིག་བསྣན་པར་འདུག་པས། དེ་ལས་ཕྱུང་བའི་དོན་ནོ། །དེའི་ཕྱིར་མངོན་བརྗོད་ལས་ལོགས་པའི་བཤད་རྒྱུད་མིན་ནོ། །སྡོམ་པ་འབྱུང་བ་ནི་རྒྱུད་རྒྱས་པ་འབུམ་ཕྲག་གསུམ་པ་ལས། ལྷན་སྐྱེས་ཀྱི་རྟོག་པ་བཤད་པ་འཆད་པའི་
ཤིན་ཏུ་གལ་ཆེ་བ་ཅིག་ཡོད་པས་འགྲེལ་པས་བཤད་རྒྱུད་དུ་མཛད་པ་ལྟར་བྱའོ། །དཀའ་རྒྱལ་ཟླ་བ་དང་ཇོ་བོས་འབྱུང་བ་ཞེས་པ་མ་གཏོགས་པ་གསལ་ཁ་མེད་ལ། བོད་སྔ་མ་ཁ་ཅིག་ཧེ་རུ་ཀ་མངོན་འབྱུང་དུ་འདོད་ཅིང། དེ་ཡང་དབང་བསྐུར་བའི་བཤད་
རྒྱུད་ཡིན་ཟེར་མོད་ཀྱང། རྩ་རྒྱུད་ལས་མི་འབྱུང་བའི་དབང་གི་རྣམ་གཞག་ཆེར་མེད་པ་དང། གཞན་ཡང་བཤད་རྒྱུད་དུ་འགྲོ་བའི་རྒྱུ་མཚན་གསལ་བར་མི་སྣང་བས་ཕྱོགས་མཐུན་གྱི་རྒྱུད་དུ་བྱའོ། །མཁའ་འགྲོ་རྒྱ་མཚོ་དང་རྣལ་འབྱོར་མ་བཞི་ཞལ་སྦྱོར་བ་

[004B] །ཇོ་བོས་བཤད་རྒྱུད་བཞིར་མཛད་པ་ནི་བདེ་མཆོག་གི་སྒོས་ཀྱི་བཤད་རྒྱུད་ལ་དགོངས་སོ། །དེ་ལྟར་ན་མལ་གྱོའི་རྗེས་འབྲང་དག་ཕམ་ཐིང་པ་རྒྱལ་དཀའ་ཟླ་བའི་རྗེས་སུ་འབྲངས་ནས་བཤད་རྒྱུད་ལྔར་
བྱེད། ཅེས་སྔར་དྲངས་པའི་མཁའ་འགྲོ་འབྱུང་བ་ཀུན་སྤྱོད་དྲང་ཞེས་སོགས་ཀྱི་རྗེས་སུ་འབྲངས་ནས། བླ་མ་ཕམ་ཐིང་པ་བཤད་རྒྱུད་ལྔར་བཞེད་ཅེས་ཟེར་བ་ལེགས་ཏེ། ཕག་མོ་མངོན་འབྱུང་མངོན་བརྗོད་བླ་མ་ལས་ལོ་གསུམ་བགྲངས་པའི་ལུགས་སོ། །གཉིས་
པ་ནི། བདེ་མཆོག་གི་སྐུ་གསུང་ཐུགས་ཀྱི་འཁོར་ལོའི་བཤད་རྒྱུད་ར་ལི་ཉེར་བཞི་འཕྲོས་པའི་རྒྱུད་བརྒྱད་དེ་སོ་གཉིས་ལ། བོད་ཀྱི་མཁས་པ་དག་འཕྲོས་པའི་རྒྱུད་ལ། ཁ་ཅིག་རྙོག་པ་མེད་པའི་རྒྱུད་བསྣན་ནས་བརྒྱད་དུ་འདོད་པ་དང། ཁ་ཅིག་སྟོབས་ཆེན་ཡེ་ཤེས་
རྒྱལ་པོའི་རྒྱུད་གྲངས་སུ་མི་བགྲང་བར་རྙོག་མེད་དང། རི་གི་ཨ་ར་ལི་གཉིས་བསྣན་ནས་བརྒྱད་དུ་བྱེད་པ་ལ། རི་གི་ཨ་ར་ལི་ནི་བདེ་མཆོག་གི་བཤད་རྒྱུད་ཡིན་རྒྱུ་ཡང་མེད་ཅིང། དེ་རྣམས་ཀྱི་ཟླ་ལ་བསྲེ་བར་ཕངས། རྙོག་མེད་ནི་རྒྱུད་ཡང་དག་ཅིག་ཡིན་པ་འདྲ་
འདི་རྣམས་སྔ་ནས་ཀྱང་རྒྱུད་རྩོད་པ་ཅན་དུ་གྲགས་ཤིང། རྒྱུད་ཡང་དག་མིན་པར་ངེས་པ་འགའ་ཞིག་སྣང་ལ། གཞན་རྣམས་ཐེ་ཚོམ་གྱི་གཞིར་སྣང་བས་དཔྱད་པར་བྱའོ། །ཞེས་དང། ནམ་མཁའ་དང་མཉམ་པའི་རྒྱུད་ཀྱང་ཐེ་ཚོམ་ཟ་བ་དང། མཁའ་འགྲོ་མ་
ཐམས་ཅད་ཀྱི་སྐུ་གསུང་ཐུགས་གཉིས་སུ་མེད་པ། བསམ་གྱིས་མི་ཁྱབ་པའི་རྡོ་རྗེ་ཕག་མོ་མངོན་པར་འབྱུང་བའི་རྩ་རྒྱུད་ལ་ལེའུ་བཅུ། རྒྱུད་ཕྱི་མ་ལ་ལེའུ་གཉིས་བྱས་པ་དང། ཕག་མོ་མངོན་འབྱུང་གི་རྒྱུད་ལེའུ་ཉེར་གཉིས་བྱས་པ། ལོ་ཙཱ་བ་ཡེ་ཤེས་

[005A]༄༅། །བཟང་པོས་བསྒྱུར་ཟེར་བ་གཉིས་རྒྱུད་བརྫུན་མར་སྣང་གསུང་ཞིང། འབུམ་ཕྲག་གསུམ་པ་ལས་ཕྱུང་བའི་སྒྱུ་འཕྲུལ་དྲ་བ་ཆེན་མོ་རལ་པ་གྱེན་དུ་བརྫེས་པའི་རྒྱུད། སྒྱུ་མ་ཆེན་མོ་ཞེས་བྱ་བ་འདི་ནི་མེ་ཏྲི་མཁའ་སྤྱོད་ཀྱི་རྒྱུད་ཆུང་ངུ་གཅིག་
ལོགས་སུ་བཀོལ་བར་སྣང་ཞེས་གསུང་སྟེ། མང་དུ་མཁྱེན་ཞིང་སྙིང་ཁམ་ཆུང་ལ་བློ་གྲོས་ཆེ་ལ་ཞིབ་པ་རྣམས་ཀྱིས་ལེགས་པར་དཔྱད་པར་བྱའོ། །གཉིས་པ་ནི། བདེ་མཆོག་གི་རྒྱུད་གསུངས་པའི་གནས་ལ་མངོན་བརྗོད་འགྲེལ་པ་ནས་རི་རབ་ཀྱི་རྩེར་གསུངས་
པར་བཤད། གདུལ་བྱ་བཏུལ་བའི་གནས་ནི་འཛམ་བུའི་གླིང་ཡིན་ཟེར། རྩ་རྒྱུད་ཀྱི་འགྲེལ་པ་ཨིནྡྲ་བྷཱུ་ཏིས་མཛད་ཟེར་བར། དང་པོར་རི་རབ་ཀྱི་རྩེར་གསུངས་ནས་ཕྱིས་འབྲས་སྤུངས་སུ་གསུངས་པར་བཤད་དོ། །དུས་ནམ་གྱི་ཚེ་གསུངས་པ་ནི། སློབ་
དཔོན་རྡོ་རྗེས་མཛད་པའི་འགྲེལ་པར། གཉིས་ལྡན་གྱི་དུས་དབང་ཕྱུག་བཏུལ་བའི་ཚེ་གསུངས་པར་འདོད་ཀྱང། བོད་ཀྱི་བླ་མ་རྣམས་རྩོད་ལྡན་གྱི་དུས་སུ་གསུངས་པར་བཞེད་པ་ནི། མཁའ་འགྲོ་རྒྱ་མཚོ་ལས། རྩོད་པའི་དུས་ཀྱི་སའི་ནང་དུ། །བཅོམ་ལྡན་
མཐའ་ཡས་པས་འདི་གསུངས། །ཤཱཀྱ་སེང་གེས་གསུངས་པའི་རྒྱུད། །ཅེས་གསུངས་ཤིང། འགྲེལ་པར་ཡང་མཁའ་འགྲོ་རྒྱ་མཚོའི་རྒྱུད་རྒྱས་པ་རྩོད་ལྡན་གྱི་དུས་སུ་ཤཱཀྱ་སེང་གེས་གསུངས་པར་བཤད་ལ། དེས་གཞན་ཡང་མཚོན་ནོ། །རྩ་
རྒྱུད་ཀྱི་འགྲེལ་པ་ཁ་ཅིག་ནས། བསྐྱར་ནས་མ་གསུངས་པ་ཡང་བཤད་མོད་ཀྱང། སྔ་མ་ལྟར་རིགས་ཏེ། གུར་ལས། སྙིགས་མའི་དུས་སུ་ཚེ་ཐུང་ཞིང་ཉོན་མོངས་ཤས་ཆེ་བ་རྣམས་ཀྱི་དོན་དུ། རྩ་རྒྱུད་རྒྱས་པ་ལས་བསྡུས་ནས་གསུངས་པར་

[005B] །སྟོན་པ་པོ་ནི་ཧེ་རུ་ཀས་གསུངས་པས་བདེ་མཆོག་སྟོད་འགྲེལ་དུ་གསུངས་པ་ལྟར་རྩ་རྒྱུད་ལས་ཀྱང། དཔའ་བོས་བསྡུས་ནས་གསུངས་པ་ཡིན། ཞེས་གསུངས་སོ། །ཞུ་བ་པོ་ནི་ཕག་མོ་ཡིན་པར་དེ་ཉིད་ལས་བཤད་ལ། ཕྱག་ན་རྡོ་
རྗེས་ཞུས་པར་སློབ་དཔོན་ལྭ་བ་པ་བཞེད་དེ། རྩ་རྒྱུད་ལས། གཟུགས་དང་ལས་ཀྱི་གསང་བ་གང། །ཇི་ལྟར་གནས་པ་དཔའ་བོ་ཉོན། །ཞེས་གསུངས་པ་དང་མཐུན་ནོ། །སྡུད་པ་པོ་ནི་མཁའ་འགྲོ་རྒྱ་མཚོ་ལས། བསྡུ་བ་མཛད་པ་སོགས་རྣམས་ཀྱིས། །
བདག་ལས་བགྲོད་པ་དེ་ཐོབ་བོ། །མ་མོ་ཐམས་ཅད་འདུས་རྣམས་ཀྱིས། །རྡོ་རྗེའི་གནས་རྣམས་སུ་བསྡུས་སོ། །གཅིག་ལ་གཅིག་གིས་བཞེད་པ་ནི། །གསོལ་བ་འདེབས་ཤིང་གསོལ་འདེབས་མཛད། །བཅོམ་ལྡན་འདས་ཀྱིས་གསུངས་པ་ཡི། །ཚིག་འདི་
ལ་ནི་མངོན་པར་དགའ། །ཞེས་རྣལ་འབྱོར་མ་རྣམས་ཀྱིས་རྡོ་རྗེའི་གནས་སུ་བསྡུས་པར་གསུངས་པའི་གནས་ནི་ཨྱོན་དུ་འཆད་དོ། །གསུམ་པ་ལ་གསུམ། བཤད་རྒྱུད་ཀྱིས་རྩ་རྒྱུད་འཆད་པའི་དོན་གྱི་གཙོ་བོ་ངོས་གཟུང་བ་དང། ཐུན་མོང་མ་ཡིན་
པའི་བཤད་རྒྱུད་ཀྱིས་ཇི་ལྟར་བཤད་པ་དང། ཐུན་མོང་བའི་བཤད་རྒྱུད་ཀྱིས་ཇི་ལྟར་བཤད་བའོ། །དང་པོ་ནི། བཤད་རྒྱུད་ཀྱིས་རྩ་རྒྱུད་འཆད་པའི་དོན་ལ་མང་དུ་ཡོད་ཀྱང། གཙོ་བོ་ནི་རྫོགས་རིམ་ཡིན་ལ་རྫོགས་རིམ་ལ་ནི། བདེ་མཆོག་གི་སྐོར་དུ་ཡང་
སྦྱོར་བ་ཡན་ལག་དྲུག་དང། འདུས་པའི་རིམ་པ་ལྔའི་རྣམ་གཞག་གཉིས་གསུངས་ཏེ། མཁའ་འགྲོ་རྒྱ་མཚོ་ལས། སོ་སོར་སྡུད་དང་དེ་བཞིན་དུ། །བསམ་གཏན་སྲོག་རྩོལ་འཛིན་པ་དང། །རྗེས་སུ་དྲན་དང་ཏིང་འཛིན་ཏེ། །སྦྱོར་བའི་མཚན་ཉིད་རྣམ་དྲུག་གོ་ཞེས་
[006A]༄༅། །གསུངས་ཤིང། རྒྱུད་དེ་ཉིད་ལས། སོ་སོར་སྡུད་པ་ཁྭ་གདོང་མ། །འུག་གདོང་མ་ནི་བསམ་གཏན་འདོད། །སྲོག་རྩོལ་དུ་ནི་གནས་པ་ཁྱི། །འཛིན་པ་ལ་ནི་ཕག་མོའོ། །རྗེས་དྲན་གནས་པ་ཕོ་ཉ་མོ། །ཏིང་ངེ་འཛིན་ནི་བརྟན་པར་འདོད། །
མཆེ་བ་མོ་ནི་རྒྱས་བསྟན་ཐོབ། །འཇོམས་མ་འབྲས་བུ་ཀུན་བདག་སྐྱེས། །འཁོར་བ་ལས་ནི་གྲོལ་གྱུར་པ། །ཞེས་ཕག་གདོང་མམ་གཏོགས་པའི་སྒོ་མ་གསུམ་ཕག་མོ་དང་བཞི། གཤིན་རྗེ་ཕོ་ཉ་མོ་དང་བརྟན་མ་སྟེ་མཚམས་མ་གཉིས་དང་དྲུག་སྦྱོར་
བ་ཡན་ལག་དྲུག་ཏུ་རིམ་པ་བཞིན་བཤད་ལ། འགྲེལ་པ་ལས་དེ་རྣམས་རྟོགས་སླ་བ་དང། བླ་མའི་ཞལ་ལས་ཤེས་པར་བྱ་བར་བཤད་དོ། །ལཱུ་ཨི་པའི་འགྲེལ་པ་ཁྱད་པར་གསལ་བྱེད་ལས། ལཱུ་ཨི་པའི་སྒྲུབ་ཐབས་ལས་གསུངས་པའི་རིམ་
གཉིས་ལ་སྦྱོར་བ་ཡན་ལག་དྲུག་གི་རྣམ་གཞག་མཛད་དོ། །ཡང་མཁའ་འགྲོ་རྒྱ་མཚོ་ལས། རང་གི་སྐུ་ནི་སྒྱུ་མ་མཉམ། །བདག་བྱིན་བརླབ་འདི་ཕྲ་མོ་དང། །རྡོ་རྗེ་བཟླས་རང་མཚན་ཉིད་དོ། །རྫོགས་པའི་བྱང་ཆུབ་སེམས་ཀྱི་གཏེར། །དེ་ལས་ལྷག་མ་ཟུང་
འཇུག་གོ་ཞེས་སོ། །དེ་ལ་རང་གི་སྐུ་སྒྱུ་མ་དང་མཉམ་པ་སྟེ་མཚུངས་པའི་བདག་བྱིན་རླབས་ཤིན་ཏུ་རྟོགས་དཀའ་བས། ཕྲ་མོར་གྱུར་པ་ནི་རིམ་པ་གསུམ་པ་བདག་བྱིན་རླབས་ཀྱི་རིམ་པ་སྒྱུ་ལུས་སོ། །རྡོ་རྗེ་བཟླས་པའི་རང་གི་མཚན་ཉིད་ནི་རྡོ་རྗེ་
བཟླས་པའི་རིམ་པ་སྟེ་རིམ་པ་དང་པོའོ། །མངོན་པར་རྫོགས་པར་བྱང་ཆུབ་པའི་རིམ་པ་ནི་རིམ་པ་བཞི་པ་སྟེ་མིང་གཞན་འོད་གསལ་གྱི་རིམ་པའོ། །སེམས་ཀྱི་གཏེར་ནི་སེམས་དབེན་ནམ་སེམས་དམིགས་ཀྱི་རིམ་པ་སྟེ་རིམ་པ་གཉིས་པའོ། །

[006B] །གཞན་ཡང་ལཱུ་ཨི་པའི་གཞུང་ནས་འབྱུང་བའི་རྫོགས་རིམ་རྣལ་འབྱོར་ཆེན་པོ་དང། དྲིལ་བུ་པས་མཛད་པའི་རིམ་པ་ལྔ་པ་དང། ནག་པོ་པས་མཛད་པའི་རིམ་པ་བཞི་པ་
སོགས་ཡིན་ལ། མངོན་བརྗོད་ཀྱི་འགྲེལ་པ་ལས་ཀྱང། རྫོགས་པའི་རིམ་པ་ནི་རྒྱུད་འདི་ནས་རྩ་སྒོམ་པ་དང། རླུང་སྒོམ་པ་དང། ཐིག་ལེ་སྒོམ་པ་དང། དྲོད་སྒོམ་པ་དང། བྱང་ཆུབ་ཀྱི་སེམས་སྒོམ་པ་དང་མཚན་བཅས་སྒོམ་པ་ལྔ་ཡིན་ལ། ཡེ་ཤེས་
ཀྱི་ཚོགས་དོན་དམ་པའི་བདེན་པ་སྒོམ་པ་ནི་སྒྱུ་མ་ལྟ་བུ་དང། འོད་གསལ་སྟོང་པ་ཉིད་སྒོམ་པ་དང། ཟུང་འཇུག་སྒོམ་པ་དང་གསུམ་སྟེ། སྲོག་ཨ་བ་དྷཱུ་ཏཱིར་འཇུག་པའི་ཐབས་བསམ་གཏན་སྒོམ་པ་ནི་ལྔ་ཡིན། ཡེ་ཤེས་ཀྱི་ཚོགས་དོན་དམ་པའི་བདེན་
པ་སྒོམ་པ་ནི་གསུམ་ཡིན། ཞེས་བདེ་མཆོག་གི་རྫོགས་རིམ་ལ་འདུས་པའི་རྫོགས་རིམ་གྱི་ཐ་སྙད་བྱས་པ་མང་དུ་བཤད་ཅིང། རྫོགས་རིམ་ལ་སྲོག་དྷཱུ་ཏཱིར་ཚུད་པའི་ཐབས་ཤིག་དང། ཚུད་པ་ལ་བརྟེན་ནས་སྒོམ་པའི་སྐབས་གཉིས་སོ་སོར་བྱས་ཏེ་
བདེ་མཆོག་ཏུ་མ་ཟད་བླ་མེད་ཀྱི་རྫོགས་རིམ་གཞན་སྒོམ་པ་ལ་ཡང་དེ་གཉིས་ཤེས་དགོས་སོ། །གཉིས་པ་ལ་གཉིས། མངོན་བརྗོད་དང་རྡོ་རྗེ་མཁའ་འགྲོ་ཇི་ལྟར་བཤད་པ་དང། སྡོམ་འབྱུང་དང་རྣལ་འབྱོར་མ་ཀུན་སྤྱོད་ཀྱིས་ཇི་ལྟར་བཤད་པའོ། །
དང་པོ་ལ་གཉིས། མངོན་བརྗོད་བླ་མས་ཇི་ལྟར་བཤད་པ་དང། རྡོ་རྗེ་མཁའ་འགྲོས་ཇི་ལྟར་བཤད་པའོ། །དང་པོ་ལ་གཉིས། བསྐྱེད་རིམ་ཇི་ལྟར་བཤད་པ་དང། རྫོགས་རིམ་ཇི་ལྟར་བཤད་པའོ། །དང་པོ་ལ་གཉིས། བསྐྱེད་རིམ་རྩ་རྒྱུད་དུ་མི་

[007A]༄༅། །གསལ་བའི་ཚུལ་དང། དེ་བཤད་རྒྱུད་འདིས་གསལ་བར་བཤད་ཚུལ་ལོ། །དང་པོ་ནི། བདེ་མཆོག་རིམ་ལྔ་ལས། འཁོར་ལོ་སྡོམ་པར་སྦས་པ་ཡི། །བྱིན་རླབས་རིམ་པ་བཤད་པར་བྱ། །ཞེས་གསུངས་པ་ལྟར་རྩ་
རྒྱུད་ལེའུ་ང་གཅིག་པར་རྫོགས་རིམ་རྣམས་སྦས་པར་མ་ཟད། ནག་པོ་སྤྱོད་པའི་སྒྲུབ་ཐབས་ལས། འཁོར་ལོ་སྡོམ་པའི་གསང་བའི་དོན། །གྲུབ་པ་གསང་སྔགས་ཀུན་བསྡུས་པ། །ཀླ་ཀློའི་སྐད་ཀྱིས་སྦས་པ་སྟེ། །དེ་ཡི་སྒྲུབ་ཐབས་བདག་
གིས་བཤད། །ཅེས་གསུངས་པ་ལྟར་བསྐྱེད་རིམ་ཡང་སྦས་ཏེ། ཀུན་སྤྱོད་ལས་ཀྱང་བསྐྱེད་རིམ་གྱི་སྐོར་མང་པོ་སྦས་པར་གསུངས་སོ། །དེ་ཡང་རྩ་རྒྱུད་ལེའུ་གཉིས་པར། གཞལ་ཡས་ཁང་གི་དབུས་སུ་པདྨའི་ལྟེ་བར་ཧེ་རུ་ཀ་ཞལ་
བཞི་པ་དང། ཕག་མོ་ཡབ་ཡུམ་གཉིས་དགོད་པ་དང། དཔའ་མོ་ཉེར་བཞི་ཕྱོགས་དང་མཚམས་སུ་དགོད་པ་དང། དེ་བཞིན་དུ་དཔའ་བོ་ཡང་དགོད་པ་དང། མ་མོ་ཐམས་ཅད་ཕྱོགས་དང་མཚམས་སུ་དགོད་པར་བཤད་དེ། ལྷ་རེ་གཉིས་ཀྱི་དཀྱིལ་
འཁོར་རོ། །གཙོ་བོ་ཡབ་ཡུམ་གྱི་སྐུ་མདོག་ནི། ཉེར་བདུན་པར་སྤྱོད་པའི་སྐབས་སུ། མཚན་མོ་རྟག་པར་གཅེར་བུ་སྟེ། །གནག་དང་དམར་བར་རྟག་ཏུ་བྱ། །ཞེས་པས་ཧེ་རུ་ཀའི་མདོག་གནག་པ་དང། ཕག་མོ་དམར་མོར་བསྟན་པར་བླ་མ་རྣམས་
བཞེད་དེ། ལྭ་བ་པའི་འགྲེལ་པར་ཡང་དེ་བཞིན་དུ་བཤད་དོ། །སོ་བཞི་པར། དཔའ་བོའི་དབང་པོ་ཞལ་བཞི་པ་ལ་སྙིང་པོའི་རྣལ་འབྱོར་མ་བཞིས་བསྐོར་བ་དང། ང་གཅིག་པར་ཧེ་རུ་ཀ་ཕྱག་བཅུ་གཉིས་པ་དཔའ་བོ་དང་དཔའ་མོའི་ཚིགས་དང་

[007B] ཧེ་རུ་ཀ་དེ་རྣམས་ནི་འབྲས་བུའི་ཧེ་རུ་ཀའི་དབང་དུ་བྱས་སོ། །ལེའུ་སོ་གཉིས་པར་ཧེ་རུ་ཀ་དཀར་པོ་ཞལ་བཞི་པ་ཕྱག་བཞི་ནས་འབུམ་གྱི་བར་དུ་ཡོད་པ་ལ། དེའི་སྐུ་མདོག་ཅན་གྱི་ཕག་མོ་ཡུམ་དུ་བྱས་པ་
ཅིག་བཤད་དེ། འདི་ནག་པོ་པས་རྒྱུའི་ཧེ་རུ་ཀ་ལ་བཤད་ལ། འཆད་ཚུལ་གཞན་ཡང་ཡོད་དོ། །གཞན་ཡང་ལེའུ་བཞི་པར་དཔའ་མོ་ཉེར་བཞིའི་མིང་དང། ཞེ་བརྒྱད་པར་དཔའ་བོ་ཉེར་བཞིའི་མིང་ཙམ་བཤད་ཀྱང། འཁོར་གྱི་ལྷ་དྲུག་ཅུའི་ཞལ་ཕྱག་
གི་གྲངས་དང་ཕྱག་མཚན་རྣམས་མི་གསལ་ལ། སྐུ་མདོག་ཀྱང་མི་གསལ་ལོ། །དེ་བཞིན་དུ་ཕུང་ཁམས་སྐྱེ་མཆེད་བྱིན་གྱིས་རློབ་པ་དང། ཚོགས་ཞིང་ལ་ཚོགས་གསོག་པ་དང། བསྲུང་འཁོར་གཉིས་སྒོམ་པ་དང། འབྱུང་བ་རིམ་བརྩེགས་
དང། རི་རབ་དང་གཞལ་ཡས་ཁང་བསྐྱེད་པ་མི་གསལ་ལ། བརྟེན་པ་ལྷ་བསྐྱེད་པ་ལ་ཡང་རི་རབ་ཀྱི་སྟེང་དུ་སྣ་ཚོགས་པདྨའི་ལྟེ་བར་དབྱངས་གསལ་ལས། ཧ་རུ་ཀ་བསྐྱེད་ཅེས་པ་མ་གཏོགས་པ་མངོན་བྱང་ལྷག་མ་ལས་བསྐྱེད་ཚུལ་དང་
དམ་ཚིག་པ་ལ་ཡེ་ཤེས་པ་གཞུག་པ་དང། དབང་བསྐུར་དང་རྒྱས་གདབ་དང་གཏོར་མ་བསྐྱེད་ཚུལ་སོགས་མི་གསལ་ཞིང་ཁྲིགས་ཆགས་སུ་ཡང་མ་བཤད་དོ། །གཉིས་པ་ནི། དེ་ལྟར་རྩ་རྒྱུད་ན་མི་གསལ་བའི་བསྐྱེད་རིམ་དེ། མངོན་རྟོགས་
ཁྲིགས་ཆགས་སུ་གསལ་བར་མངོན་བརྗོད་ནས་འཆད་པ་ནི། དེའི་ལེའུ་བཞི་པ་ནས་ཡིན་ཏེ། ལེའུ་དེར་བསྐྱེད་རིམ་གང་དུ་སྒོམ་པའི་གནས་དང། དེར་སྒོམ་པ་ལ་ཚོགས་ཞིང་སྤྱན་དྲངས་ནས་ཚོགས་བསག་པ་དང། ལྷ་བཅུ་བདུན་

[008A]༄༅། །གྱིས་ཕུང་ཁམས་སྐྱེ་མཆེད་བྱིན་གྱིས་བརླབ་པ་དང། བསྲུང་འཁོར་ཐུན་མོང་པ་དང་ཐུན་མོང་བ་ཡིན་པ་གཉིས་དང། དེ་ནས་སྟོང་ཉིད་སྒོམ་པ་དང་འབྱུང་བ་རིམ་བརྩེགས་རི་རབ་དང་བཅས་པའི་བསྐྱེད་ཆོག་དང། རི་རབ་ཀྱི་སྟེང་དུ་རྣམ་སྣང་
ལས་གཞལ་ཡས་ཁང་བསྐྱེད་པར་བཤད་ཅིང། དེ་མན་ཆད་དུ་ཚོགས་གསོག་ནས་གཞལ་ཡས་ཁང་བསྐྱེད་ཆོག་གི་བར་མ་བཤད་དེ། ལེའུ་བཞི་བར་བཤད་པ་འདི་དེ་རྣམས་ཀྱི་ཐུན་མོང་བ་ཡིན་པ་ལ་དགོངས་སོ། །བརྟེན་པའི་དཀྱིལ་འཁོར་འཆད་ཚུལ་
དཀྱིལ་འཁོར་འགའ་ཡར་ཞིག་གི་རྣམ་གཞག་བསྟན་ན། བསྐྱེད་རིམ་འཆད་ཚུལ་ལ་གོ་བ་ཆེ་བར་འགྱུར་བས་ཅུང་ཟད་བཤད་ན། སྐུའི་བདེ་མཆོག་ཡབ་ཡུམ་གྱིས་གཙོ་བོ་བྱས་པ་ལ་སྙིང་པོའི་རྣལ་འབྱོར་མ་བཞི་དང། སྐུ་འཁོར་གྱི་དཔའ་བོ་དང་དཔའ་མོ་
བཅུ་དྲུག་སྒོ་མཚམས་མ་བརྒྱད་དེ་ལྷ་སུམ་ཅུའི་དཀྱིལ་འཁོར་ཅིག་དང། དེ་བཞིན་དུ་གསུང་གི་བདེ་མཆོག་ཡབ་ཡུམ་ལ་གསུང་འཁོར་གྱི་དཔའ་བོ་དང་དཔའ་མོ་བཅུ་དྲུག་གཞན་སྔར་བཞིན་ཏེ་ལྷ་སུམ་ཅུའི་དཀྱིལ་འཁོར་ཞིག་དང། ཐུགས་ཀྱི་བདེ་མཆོག་
ཡབ་ཡུམ་ལ་ཡང་ཐུགས་འཁོར་གྱི་དཔའ་བོ་དང་དཔའ་མོ་བཅུ་དྲུག་གཞན་སྔར་བཞིན་ཏེ་དེ་ཡང་ལྷ་སུམ་ཅུའི་དཀྱིལ་འཁོར་རོ། །དམ་ཚིག་གི་བདེ་མཆོག་ཡབ་ཡུམ་ལ་སྙིང་པོའི་རྣལ་འབྱོར་མ་བཞི་དང། སྒོ་མཚམས་མ་བརྒྱད་ཀྱིས་བསྐོར་བའི་ལྷ་
བཅུ་བཞིའི་དཀྱིལ་འཁོར་ཞིག་དང། དེ་ནས་བདེ་མཆོག་ཡབ་ཡུམ་ལ་སྙིང་པོའི་རྣལ་འབྱོར་མ་བཞིས་བསྐོར་བའི་ལྷ་ལྔའམ་དྲུག་པ་ཅིག་བཤད་དེ། ཡེ་ཤེས་སམ་བདེ་བ་ཆེན་པོའི་བདེ་མཆོག་གཙོ་བོར་བྱས་པའོ། །དཀྱིལ་འཁོར་དེ་ལྔ་ག་ལ་རྒྱུ་འབྲས་

[008B] ཡེ་ཤེས་པ་གཞུག་པ་དང། དབང་བསྐུར་དང། སོ་སོའི་བཟླས་པ་དང། ལངས་པའི་དུས་སུ་གོ་ཆ་གཉིས་བྱེད་པ་སོགས་བཤད་དོ། །དེ་ནས་གཞལ་ཡས་ཁང་གི་ལྟེ་བར་དཔའ་བོ་གཅིག་པུའི་དཀྱིལ་འཁོར་ཞེས་པ་གཙོ་བོ་དེ་
མཆོག་མངོན་བྱང་ལས་བསྐྱེད་པའི་ལུས་ཀྱི་དཀྱིལ་འཁོར་ཞིག་བཤད་དེ། གཞལ་ཡས་ཁང་ལ་འགོད་པའི་ལྷ་ཡང་ཡབ་ཡུམ་ཟུང་གཅིག་ལས་མེད་ཅིང། དེ་གཉིས་ཀ་གདན་གཅིག་ལ་འགོད་པས་དཔའ་བོ་གཅིག་པ་ཟེར་བ་ཡིན་ནོ། །དེས་ན་ལུས་དཀྱིལ་ལ་
བསྲུང་འཁོར་གསུམ་པོ་གང་ཡང་མི་སྒོམ་པ་དང། འབྱུང་བ་རིམ་བརྩེགས་རི་རབ་དང་བཅས་པའི་གཞལ་ཡས་ཁང་བསྐྱེད་པ་དང། གཞིའི་ཧེ་རུ་ཀ་མངོན་བྱང་ལས་བསྐྱེད་པ་ལུས་དཀྱིལ་སྒོམ་པ་དང་འགལ་བར་འདོད་པ་ནི་བཤད་རྒྱུད་ལེགས་པར་མ་རྟོགས་པའི་
སྐྱོན་ནོ། །ལྟ་རེ་གཉིས་པའི་དཀྱིལ་འཁོར་ལ་ཡང་མི་འདྲ་བ་དུ་མ་དང། གཞན་ཡང་བདེ་མཆོག་གི་དཀྱིལ་འཁོར་དུ་མ་ཞིག་བཤད་དེ། དཀྱིལ་འཁོར་རྣམས་ཀྱི་བསྐྱེད་ཚུལ་ནི་རྟེན་གཞལ་ཡས་ཁང་སྔོན་དུ་བསྐྱེད་ནས། བརྟེན་པ་ལྷ་རྗེས་སུ་བསྐྱེད་པའི་ལུགས་
སུ་གསུངས་སོ། །བཤད་རྒྱུད་འདི་ལས་བདེ་མཆོག་གི་རིམ་པ་དང་པོའི་དཀྱིལ་འཁོར་དུ་མ་ཞིག་གསུངས་པ་ཐམས་ཅད་ཀྱང། རྩ་རྒྱུད་ལས་གསུངས་པའི་བསྐྱེད་རིམ་ཉིད་འཆད་པ་ཡིན་པས། རྩ་རྒྱུད་ལ་བསྐྱེད་རིམ་བྱུང་བ་ཐམས་ཅད་ལོ་ནག་གཉིས་གང་
རུང་གི་བསྐྱེད་རིམ་ལ་སྦྱོར་བ་ལ་ནི་ཤིན་ཏུ་རྒྱ་ཆུངས་པའི་སྐྱོན་ཡོད་དོ། །གཉིས་པ་ནི། རྒྱུད་འདིའི་རྫོགས་རིམ་རྣམས་ནི་བསྐྱེད་རིམ་སྦས་པ་ལས་ཀྱང་ཆེས་ཤིན་ཏུ་མི་གསལ་ལ། བཤད་རྒྱུད་ཀྱིས་རྫོགས་རིམ་འདི་སྟོན་ཤེས་སུ་ཆུག་ཀྱང་རྩ་རྒྱུད་ཀྱི་སྐབས་

[009A]༄༅། །འདི་དང་འདིར། སྦས་པ་འཆད་པའི་ཚུལ་རྟོགས་པ་ཤིན་ཏུ་ཡང་དཀའ་བར་བྱུང་འདུག་པ་ནི་འཆད་པར་འགྱུར་རོ། །བཤད་རྒྱུད་འདིར་རྫོགས་རིམ་གསལ་བར་བྱས་ཚུལ་ནི། ལེའུ་བཞི་པར། རྟག་ཏུ་སྙིང་ལ་གནས་པ་ཡི། །ཞེས་སོགས་
ཀྱིས་བདག་བྱིན་བརླབས་ཀྱི་རིམ་པ་གསུངས་པར་དྲིལ་བུ་པས་བཤད་ལ། བཅུ་བཞི་པར་རིམ་པ་བཞི་པ་ནས་གསུངས་པའི་གཏུམ་མོའི་རྫོགས་རིམ་སྟོན་ལ། ཉེར་ལྔ་པ་དང་ང་དྲུག་པ་གཉིས་ཀར་ལཱུ་ཨི་པའི་རྫོགས་རིམ་རྣལ་འབྱོར་ཆེན་པོ་བཤད་ཅིང་
གཞན་ཡང་ཅུང་ཟད་མི་གསལ་བའི་ཚུལ་གྱིས་རྫོགས་རིམ་ཉུང་ཤས་རེ་བསྟན་པ་མང་ངོ། །དེ་རྣམས་ལ་ཡང་སྲོག་དྷཱུ་ཏཱིར་འཛུད་པའི་ཐབས་དང། ཐབས་དེས་དྲངས་པའི་བདེ་བ་ཆེན་པོ་ལ་སོགས་པ་གཉིས་ཤེས་དགོས་ཏེ། སྟོང་པ་ཉིད་ཀྱི་ལྟ་བ་དང་
བདེ་སྟོང་དབྱེར་མེད་ཀྱི་ཡེ་ཤེས་ལ་བསྔགས་པ་ཤིན་ཏུ་མང་ངོ། །གཉིས་པ་ནི། རྡོ་རྗེ་མཁའ་འགྲོའི་ལེའུ་དང་པོ་དང་གཉིས་པའི་ཆ་ཤས་དང། བཅུ་གཉིས་པ་དང་བཅུ་བཞི་པ་ནས་བསྐྱེད་རིམ་མི་འདྲ་བ་མང་དུ་གསུངས་ཤིང། བཅུ་གཅིག་པར་གཏུམ་
མོའི་རྣལ་འབྱོར་མདོར་བསྡུས་ནས་གསུངས་པ་དེ་ཉིད། བཅོ་ལྔ་པར་འཁོར་ལོ་བཞི་ལ་བརྟེན་པའི་ཚུལ་གྱིས་རྒྱས་པར་བཤད་དེ། འདི་ལ་ཡང་སྲོག་དྷཱུ་ཏཱིར་འཛུད་པའི་ཐབས་དང། བཙུད་པ་ལ་བརྟེན་ནས་སྐྱེས་པའི་རྫོགས་རིམ་གྱི་ཚུལ་གཉིས་ཤེས་
པར་བྱའོ། །གཞན་ཡང་ལེའུ་དང་པོར་བདེ་སྟོང་གི་ཐབས་ཤེས་གཉིས་མང་དུ་གསུངས་ཤིང། ལེའུ་གཉིས་པར་ཡབ་ཀྱི་རྩ་སྔགས་ཀྱི་ངེས་དོན་རྒྱས་པར་བཤད། ཞེ་དགུ་པར་ཕྱག་རྒྱ་མ་བཞིའི་དབྱེ་བ་དང། དེ་རྣམས་ཀྱི་གསང་གནས་ཀྱི་ཁྱད་པར་

[009B] རྫས་ལ་བརྟེན་ནས་བྱང་སེམས་རིང་དུ་འཛིན་ཚུལ་དང། འདོད་པའི་བསྟན་བཅོས་ལས་བཤད་པའི་ཀ་ར་ནའི་བྱེད་པ་མང་དུ་གསུངས་སོ། །ཞེ་གཉིས་པར་ལེའུ་དང་པོའི་གཞུང་པལ་ཆེ་བ་ལ་བཤད་པ་ཞིབ་
ཏུ་མཛད་ལ། ཞེ་དྲུག་པར་རྩ་རྒྱུད་ཀྱི་ལེའུ་གཉིས་པར་མི་གསལ་བའི་ཆེ་ག་མང་པོ་དང། ལེའུ་གཞན་ཕལ་ཆེ་བ་ནས་ལས་ཚོགས་མང་པོ་གསུངས་སོ། །གཉིས་པ་ལ་གཉིས། སྡོམ་འབྱུང་གིས་ཇི་ལྟར་བཤད་པ་དང། ཀུན་སྤྱོད་ཀྱིས་ཇི་ལྟར་བཤད་པའོ། །དང་པོ་
ནི། སྡོམ་འབྱུང་གི་ལེའུ་དང་པོར་བསྐྱེད་རིམ་ཞུས་པའི་ལན་ལེའུ་གཉིས་པས་བཤད་པ་ལ། སྤྱིར་སྐྱེ་གནས་བཞི་དང། མིའི་གླིང་བཞིའི་གསུམ་ལོངས་སྤྱོད་ཀྱི་ས་པ་དང། འཛམ་བུའི་གླིང་ལས་ཀྱི་ས་པ་དང། དེའི་གཙོ་བོ་ཡུལ་དབུས་པ་ཡིན་པ་དང། འཛམ་
གླིང་གི་མིའི་རྟེན་ལ་ཆགས་བྲལ་གྱི་ཚུལ་གྱིས་འཚང་རྒྱ་བའི་ཚུལ་བཞི་དང། སྒྱུ་མ་ལྟ་བུའི་ཏིང་ངེ་འཛིན་མ་ཤེས་པས་སྔོན་ལས་ཀྱིས་སྐྱེ་འཆི་བྱེད་པ་དང། ཤི་ནས་བར་དོར་གནས་པ་དང། དེ་ནས་ཕ་མའི་ཀུན་སྦྱོར་ལས་མངལ་དུ་སྐྱེ་ཚུལ་དང། མངལ་ནས་ཕྱི་
རོལ་དུ་སྐྱེ་ཚུལ་གསུངས་ཏེ། འདིས་ནི་བསྐྱེད་རིམ་མི་སྟོན་གྱི། བསྐྱེད་རིམ་སྐྱེ་ཤི་བར་དོ་གསུམ་དང་མཐུན་པར་སྒོམ་པའི་མཐུན་ཡུལ་སྟོན་ནོ། །དེ་ཡང་རྒྱུད་འདི་དྲངས་ནས་བཤད་པའི་རྣམ་གཞག་རིམ་པའི་དགོངས་པའོ། །སྐྱེ་ཤི་བར་དོ་གསུམ་དང་རྣམ་པ་
མཐུན་པར་བསྐྱེད་རིམ་སྒོམ་པ་འདི། བདེ་མཆོག་གི་རྒྱུད་རྣམས་ལས་འདི་ཉིད་གསལ་བས། བདེ་མཆོག་གི་དཀྱིལ་འཁོར་གྱི་འཁོར་ལོའི་བསྐྱེད་རིམ་སྒོམ་པ་ཐམས་ཅད་ལ་འཁྱེར་དགོས་ཤིང། དེའི་རྒྱུ་མཚན་གྱིས་བདེ་མཆོག་གི་རྫོགས་རིམ་གྱི་སྐབས་སུ་

[010A]༄༅། །ཡང། འཆི་རིམ་དང་མཐུན་པར་འོད་གསལ་སྒོམ་པ་དང། བར་དོ་དང་མཐུན་པར་སྒྱུ་མའི་སྐུ་སྒོམ་པ་སོགས་ཤེས་དགོས་སོ། །མཐུན་ཡུལ་གསུམ་དང་མཐུན་པར་སྒོམ་པའི་བསྐྱེད་རིམ་ནི་ལེའུ་བཅུ་གསུམ་པ་ནས་སྟོན་ཏེ། འབྱུང་བ་རིམ་
བརྩེགས་རི་རབ་དང་བཅས་པ་བསྐྱེད་པ་དང། རི་རབ་ཀྱི་སྟེང་དུ་སྣ་ཚོགས་རྡོ་རྗེ་དང། དེའི་སྟེང་དུ་པདྨ་དང། དེའི་དབུས་སུ་ཨཱ་ལི་ཀཱ་ལི་ལས་ཧེ་རུ་ཀ་ཞལ་གསུམ་ཕྱག་དྲུག་པ་ཡུམ་བཅས་ལ་རྣལ་འབྱོར་མ་བཞི་དང། སྒོ་མཚམས་མ་བརྒྱད་ཀྱིས་བསྐོར་བ་
ཡན་ལག་དང་བཅས་པ་ཅིག་གསུངས་ཏེ། ལཱུ་ཨི་པ་ལྟར་རྟེན་དང་བརྟེན་པ་གཉིས་དུས་གཅིག་ཏུ་བསྐྱེད་པའི་ལུགས་སོ། །གཞན་ཡང་ལེའུ་བཅུ་བདུན་པ་དང་བཅོ་བརྒྱད་པས་དབང་ཆོག་གི་སྐོར་རྣམས་གསུངས་སོ། །རྫོགས་པའི་རིམ་པ་ནི། ལེའུ་གསུམ་པར་
རྫོགས་རིམ་པའི་ལྷ་སྐད་ཅིག་གིས་སྒོམ་ཚུལ་དང། སྣ་ཚོགས་ཐབས་དང་སྙིང་རྗེའི་སྟོབས། །ཟུང་འཇུག་གཉིས་མེད་ལྷུན་གྱིས་གྲུབ། །དཀྱིལ་འཁོར་སྙིང་པོ་མཆོག་ཡིན་ནོ། །ཞེས་ཟུང་འཇུག་གི་རིམ་པ་དང། ཀུན་རྫོབ་སྐྱེ་བ་འབྱུང་བ་ལས། །དངོས་མེད་
ཀྱང་མིན་ཆད་མེད་ཕྱིར། །ལྷན་སྐྱེས་ཆོས་རྣམས་ཐམས་ཅད་ཀྱི། །ལྷན་སྐྱེས་དགའ་བའི་རང་བཞིན་དང། །རང་བྱིན་བརླབ་དང་རང་བྱུང་སྟེ། །ཞེས་འོད་གསལ་ལས་ཀུན་རྫོབ་སྒྱུ་མའི་སྐུའི་སྐྱེ་བ་འབྱུང་བས་དངོས་མེད་དང། ཆད་པའི་མཐའ་སྤངས་པའི་
རང་བྱིན་བརླབ་དང། བདེ་ཆེན་མངོན་པར་རྫོགས་བྱང་ཆུབ། །དེ་བཞིན་ཕྱག་རྒྱ་ཆེན་པོ་མཆོག་ཅེས་མངོན་པར་བྱང་ཆུབ་པ་འོད་གསལ་གྱི་རིམ་པ་རྣམས་བསྟན་ཞིང། ལེའུ་ལྔ་པ་དང་དྲུག་པར་པདྨ་མགོན་པོ་སོགས་ཀྱི་མགོན་པོ་ལྔའི་རླུང་དང། རླུང་གི་དེ་

[010B] རྩ་རྒྱུད་ཀྱི་བཟླས་པའི་སྔགས་ཀྱི་ངེས་དོན་ནོ། །ལེའུ་ལྔ་པར་སྙིང་གར་སྔགས་ཀྱི་ཐིག་ལེ་སྒོམ་པའི་རྫོགས་རིམ་དང། སྙིང་གའི་
བུམ་པ་ཅན་བསྟན། སོ་གཅིག་པར་འཁོར་ལོ་བཞི་ལ་བརྟེན་པའི་གཏུམ་མོའི་གནད་ཆེ་བ་རྣམས་བསྟན་ཏེ། རྡོར་བཟླས་མན་ཆད་དེ་རྣམས་ཀྱིས་སྲོག་དྷཱུ་ཏཱིར་འཛུད་པའི་ཐབས་གསུངས་སོ། །ཐབས་དེ་ལ་བརྟེན་ནས་བདེ་སྟོང་སྦྱོར་བ་ནི་ཉེར་དགུ་པ་དང་སོ་གསུམ་
པར་རྒྱས་པར་བསྟན་ནོ། །ཡང་སོ་གཅིག་པར་ཕྱག་རྒྱ་མ་བཞི་སོ་སོའི་མཚན་ཉིད་དང། བཞི་པོ་རེ་རེ་ལ་རོལ་ཚུལ་མི་འདྲ་བ་རེ་གསུངས་ཤིང། ཉེར་གཅིག་པས་དྲོད་ཐོབ་ནས་སྤྱོད་པ་བྱེད་ཚུལ་རྒྱས་པར་གསུངས་སོ། །གཉིས་པ་ནི། ཀུན་སྤྱོད་ཀྱི་
ལེའུ་དང་པོ་ནས་བཅུ་པའི་བར་གྱིས་བསྐྱེད་རིམ་ཡན་ལག་དང་བཅས་པ་གསུངས་ཏེ། དེ་ཡང་དེའི་ལེའུ་ལྔ་པ་ལས། ཇི་ལྟར་ནང་གི་བདག་ཉིད་ཤེས། །ཕྱི་ཡི་དཀྱིལ་འཁོར་དམ་པ་ཡིན། །རྣམ་དགོད་ཇི་ལྟར་རབ་བསྟན་པ། །སྙིང་པོ་ཐམས་ཅད་བསྡུས་
པ་སྟེ། །ཞེས་གསུངས་པ་ལྟར་ཕྱི་དཀྱིལ་དང་ལུས་དཀྱིལ་གཉིས་ཀ་ལ་འགོད་པའི་དབང་དུ་བྱས་ནས་གསུངས་པ་ལ། ཕྱི་དཀྱིལ་ལ་ལྷ་དྲུག་ཅུ་རྩ་གཉིས་ཚང་བ་དང། ལུས་དཀྱིལ་ལ་མ་མོ་བཅུ་གཉིས་དང། གཙོ་བོ་ཡབ་ཡུམ་མ་གཏོགས་
པའི་ལྷ་རྣམས་དགོད་པ་བསྟན། ལྷ་བཅུ་བཞི་ལུས་ལ་མ་བཀོད་པ་ནི། ཁ་སྦྱོར་ལ་སོགས་པ་ནས་དེ་རྣམས་ཀྱང་ལུས་ལ་དགོད་པར་གསུངས་པས། ལུས་དཀྱིལ་ལ་ཡང་ལྷ་ཚང་བ་ཡོད་དོ། །ཧེ་རུ་ཀའི་ཞལ་གྱི་གྲངས་དང་སྐུ་མདོག་མ་
[011A]༄༅། །བསྟན་པ་ནི་རྩ་རྒྱུད་ན་ཡོད་པ་ལ་དགོངས་སོ། །ཕག་མོ་མན་ཆད་ཀྱི་ལྷ་རེ་གཅིག་པོ་ཐམས་ཅད་ཀྱང་ཞལ་གཅིག་ཕྱག་གཉིས་པར་བཤད་ལ། དཔའ་བོ་ཉེར་བཞིའི་སྐབས་སུ་མར་དོའི་འགྱུར་ལས། རང་གི་མཚན་མས་ལེགས་འཁྱུད་
ཅིང། ཞེས་པ་ལས་མི་གསལ་ཡང། ལོ་ཆེན་དང་ཤེས་རབ་གྲགས་ཀྱིས་བསྒྱུར་བ་ལས། རྡོ་རྗེ་དྲིལ་བུས་ལེགས་འཁྱུད་ཅིང། །ཞེས་འབྱུང་བ་ལེགས་ཤིང། འགྲེལ་པར་ཡང་དེ་བཞིན་དུ་འབྱུང་ངོ། །དེ་རྣམས་ཀྱི་ཕྱག་མཚན་ཡང་དྲིལ་བུ་པ་དང་འདྲའོ། །
ཡུམ་གྱི་སྐུ་མདོག་དམར་པོར་བཤད་ཅིང། རྣལ་འབྱོར་མ་བཞི་ལ་སྣ་ཚོགས་གཟུགས་ཅན། ཞེས་གསུངས་པ་ནི་རེ་རེའི་སྐུ་མདོག་ལ་མིན་གྱི་བཞི་གའི་དབང་དུ་མཛད་པའོ། །སྒོ་མཚམས་མ་བརྒྱད་ཀྱི་ནང་ནས་མཚམས་མ་བཞི་ལ་དམིགས་ཀྱིས་བཀར་ནས་
ཕྱེད་གཟུགས་སུ་གསུངས་པས་སྒོམ་བཞིའི་ཁ་དོག་སྔོན་པོ་སོགས་རེ་རེ་བར་གོ་ནུས་སོ། །དེ་ལྟར་གོ་ན་སྒོམ་བཞི་རྣལ་འབྱོར་མ་བཞི་དང་འདྲ་བར་གསུངས་པའི་ཤུགས་ཀྱིས། རྣལ་འབྱོར་མ་བཞི་ཡང་སྒོམ་བཞི་དང་ཁ་དོག་མཚུངས་པར་གོ་ནུས་སོ། །འཁོར་
ལོ་གསུམ་གྱི་ལྷའི་ཁ་དོག་ནི། དྲུག་པ་ལས། དེ་ལྟར་མ་ལུས་འཁོར་ལོར་གནས། །མདོག་དབྱེ་ཆོ་གའི་རིམ་བཞིན་ནོ། །ཞེས་འཁོར་ལོ་གསུམ་པོ་མ་ལུས་པར་གནས་པའི་སྐུ་མདོག་གི་དབྱེ་བ་ནི་ཆོ་ག་སྟེ། རིགས་ཀྱི་རིམ་པ་བཞིན་ཡིན་ནོ། །ཞེས་པའི་དོན་
ཡིན་ལ། དེའི་དོན་ཡང་མངོན་བརྗོད་ལས། ཡང་ན་སྐུ་གསུང་ཐུགས་ཀྱི་ནི། །ཅི་འདོད་མདོག་ནི་དབྱེ་བ་བྱ། །ཞེས་སྐུ་གསུང་ཐུགས་ཀྱི་དབྱེ་བས་ཇི་ལྟར་འདོད་པའི་ཁ་དོག་ཏུ་བྱ་བར་བཤད་དེ། སྐུ་འཁོར་གྱི་ལྷ་དཀར། གསུང་འཁོར་གྱི་ལྷ་དམར། ཐུགས་

[011B] །འདིའི་ལྷ་རེ་གཉིས་ནི་དྲིལ་བུ་བའི་ལུས་དཀྱིལ་གྱི་ལྷ་ཇི་བཞིན་ཡིན་ལ། སྐྱེད་ཚུལ་ནི་ཏ་ཐཱ་ག་ཏ་རཀྵི་ཏའི་འགྲེལ་པར་ལཱུ་ཨི་པའི་ལུགས་ཀྱི་མངོན་བྱང་ལྔ་ལས་བསྐྱེད་པ་ལྟར་བཤད་དེ། རྟེན་དང་བརྟེན་པ་གཉིས་ཀ་དུས་གཅིག་
ཏུ་བསྐྱེད་པའི་ལུགས་སོ། །དེས་ན་དྲིལ་བུ་བའི་ལུས་དཀྱིལ་གྱི་སྐབས་སུ་ཡང་མངོན་བྱང་ལས་བསྐྱེད་ཚུལ་ལཱུ་ཨི་པ་ལྟར་བྱེད་པ་ལེགས་སོ། །ལེའུ་བཅུ་གཉིས་པ་ནས་ལྷན་སྐྱེས་ཀྱི་ཡེ་ཤེས་ཀྱི་བསྔགས་པ་དང། རྫོགས་རིམ་རྣལ་འབྱོར་ཆེན་པོ་བཤད་ལ། འདི་ལ་
ཡང་སྲོག་དྷཱུ་ཏཱིར་འཛུད་པའི་རྫོགས་རིམ་དང། བཙུད་པ་ལ་བརྟེན་ནས་སྐྱེས་པའི་རྫོགས་རིམ་གཉིས་ཤེས་དགོས་ཏེ། གཞན་དུ་རྒྱས་པར་བཤད་ཟིན་ཏོ། །ལེའུ་བཅུ་བཞི་པ་ནས་ནུས་པ་རྙེད་ནས་སྤྱོད་པ་བྱ་ཚུལ་སྟོན་ཏེ། གཞན་ཡང་རྩ་རྒྱུད་ན་མི་གསལ་བ་མང་པོ་
བཤད་དོ། །གསུམ་པ་ནི། ཡང་དག་པར་སྦྱོར་བ་དང་ཁ་སྦྱོར་དང་ཁ་སྦྱོར་ཐིག་ལེ་ཞེས་པ་ནི་རྒྱུད་འདིའི་མཚན་གྱི་རྣམ་གྲངས་ཡིན་ལ། རྒྱུད་ཕྱི་མ་དང་བཅས་པ་ལ་བརྟག་པ་བཅུ་གཅིག་གོ་འདི་ལ་བོད་ཀྱི་བླ་མ་ཁ་ཅིག་རྒྱུད་འདི་རྒྱལ་པོ་ཨིནྡྲ་བྷཱུ་ཏིས། རྒྱུད་
སྡེ་འབུམ་ཕྲག་སུམ་ཅུ་རྩ་དྲུག་གི་བཤད་རྒྱུད་དུ་འདོད་དོ། །ད་ལྟ་དངོས་སུ་ངོ་སྤྲད་དུ་ཡོད་པ་རྒྱུད་སྡེ་བཅུ་དྲུག་གི་བཤད་པའི་རྒྱུད་ཡིན་པར་བཤད་པ་བྱེད་དོ། །ཞེས་ཟེར་རོ། དེ་ལ་འདོད་པ་དང་པོ་ནི་ཨིནྡྲ་བྷཱུ་ཏིས་མཛད་ཟེར་བའི་ས་བཧུ་ཊའི་འགྲེལ་པ་ལས། འདིར་རེ་
ཞིག་རྣལ་འབྱོར་དང་རྣལ་འབྱོར་མའི་རྒྱུད་རྒྱས་པ་འབུམ་ཕྲག་སུམ་ཅུ་རྩ་དྲུག་པ་ལས་བྱུང་བ། རྒྱུད་ཉུང་ངུ་བརྟག་པ་བཅུ་གཅིག་གི་བདག་ཉིད་ཅན་ཁ་སྦྱོར་ཐིག་ལེ་ཞེས་བྱ་བ་ནི་རྗོད་པར་བྱེད་པའོ། །ཞེས་ཁ་སྦྱོར། རྒྱུད་འབུམ་ཕྲག་སོ་དྲུག་པ་ལས་བྱུང་བ་ཞེས་

[012A]༄༅། །པའི་དོན་མ་ངེས་པ་ཞིག་སྟེ། དེའི་དོན་ནི་རྒྱུད་འབུམ་ཕྲག་སོ་དྲུག་པ་ལས་བསྡུས་པའི་དོན་དུ་སྣང་ལ། དེ་ཙམ་གྱིས་དེ་རྣམས་ཀྱི་བཤད་རྒྱུད་དུ་མི་འགྲུབ་སྟེ། དཔེར་ན་མངོན་བརྗོད་འབུམ་པ་ལས་ཉུང་ངུའི་རྩ་རྒྱུད་བསྡུས་པ་བཞིན་ནོ། །འདོད་པ་
གཉིས་པ་ལ་ཡང་ཤེས་བྱེད་ཁུངས་ཐུབ་མི་སྣང་ངོ། །བོད་ཀྱི་བླ་མ་གཞན་ཁ་ཅིག་སྤྱིར་རྒྱུད་འདི་རྒྱུད་ཐམས་ཅད་དང། ཁྱད་པར་དུ་རྒྱུད་སྡེ་བཞི་བཅུའི་བཤད་རྒྱུད་ཡིན་ཟེར་བ་ལ་ཡང་ཤེས་བྱེད་ཡང་དག་ཅི་ཡང་མི་སྣང་ཞིང། ཁྱད་པར་དུ་ཁ་སྦྱོར་འདིར་རྒྱུད་
གཞན་གྱི་དོན་བཤད་པ་རྣམས་ལ། རྒྱུད་དེ་དང་དེའི་བཤད་རྒྱུད་དུ་བྱེད་པ་ནི་རྒྱུ་མཚན་མ་ངེས་པ་འབའ་ཞིག་ཏུ་སྣང་སྟེ། ཚིག་མངས་སུ་དོགས་ནས་མ་བྲིས་སོ། །རྒྱུད་འདིའི་འགྲེལ་པ་དཔའ་བོ་རྡོ་རྗེས་བྱས་ཟེར་བ་ལས། འདི་བཤད་རྒྱུད་ཡིན་པས་རྒྱུད་དགུའི་བཤད་
རྒྱུད་ཡིན། ཡང་ན་རང་དགའ་བའི་རྒྱུད་ཡིན་ཞེས་ཟེར་ཏེ། རྒྱུད་དགུ་ནི་རྒྱུད་ཐམས་ཅད་ཀྱི་གླེང་གཞི་གསང་བ་ཡང་དག་པར་སྦྱོར་བ་ཞེས་པའི་གླེང་གཞི་དང། གསང་བ་དང། ཁ་སྦྱོར་གསུམ་པོ་རེ་རེ་ལ་དགུ་དགུར་བྱས་པའི་དགུ་ཚན་ལ་བྱེད་པར་སྣང་སྟེ་ཡིད་བརྟན་མི་
སྣང་ངོ། །དེས་ན་སྔར་གྱི་བོད་ཀྱི་བླ་མ་གཞན་རྣམས་གསུང་བ་ལྟར། བདེ་མཆོག་དང་ཀྱཻ་རྡོར་ཐུན་མོང་གི་བཤད་རྒྱུད་ཡིན་ལ། བདེ་མཆོག་གི་བསྐྱེད་རིམ་ནི་བརྟག་པ་གསུམ་པའི་རབ་བྱེད་བཞི་པ་ལས། མངོན་བྱང་ལྔ་ལས་བདེ་མཆོག་རྡོར་སེམས་ཞལ་གསུམ་
ཕྱག་དྲུག་པར་བསྐྱེད་པ་ལ། འཁོར་གྱི་ལྷ་ཉེར་བརྒྱད་ཀྱིས་བསྐོར་བ་ཅིག་བཤད་དེ། མན་སྙེར་བཞད་མ་སོགས་ཀྱི་ལྷ་མོ་བརྒྱད་རྒྱུད་གཞན་དུ་གསུངས་པ་ཡང་རིག་པར་བྱའོ། །ཞེས་མང་དུ་མཁྱེན་པ་རྣམས་གདམས་པར་བྱེད་དོ། །ཞེས་གསུངས་པས་ལྷ་

[012B] །བརྟག་པ་དྲུག་པའི་རབ་བྱེད་བཞི་པ་ལས་ར་ཧ་སྱ་ལ་སོགས་པའི་ཡི་གེ་བཅུ་དྲུག་ལ་སོགས་པའི་བཤད་པ་དང། ཡུལ་ཉེར་བཞི་ནང་ལུས་ལ་སྦྱར་བ་དང། དཔྱིད་དང་ཐིག་ལེ་དང། འཁོར་ལོ་བཞིའི་
ཡི་གེའི་གཙོ་བོ་རྣམས་དང། ལུས་ཀྱི་རྩ་དང་ཁམས་དང། འབྱུང་བ་རིམ་བརྩེགས་སོགས་ནང་ལ་སྦྱར་བ་དང། སྦྱིན་སྲེག་ནང་དུ་སྦྱར་བ་སོགས་དུ་མ་ཞིག་གསུངས་པ་ལ། འཁོར་ལོ་བཞི་ལ་བརྟེན་པའི་གཏུམ་མོའི་རྣལ་འབྱོར་གཙོ་བོར་སྟོན་ཞིང། དེ་ལས་དགའ་བ་
བཞི་འབྱུང་བ་སོགས་སྟོན་ཏེ། འདི་ལ་ཡང་སྲོག་དྷཱུ་ཏཱིར་འཛུད་པའི་ཐབས་དང། བཙུད་པ་ལ་བརྟེན་ནས་སྐྱེས་པའི་རྫོགས་རིམ་གཉིས་ཤེས་པར་བྱའོ། །བརྟག་པ་ཕྱི་མ་ལས། དབང་བསྐུར་གྱི་སྐོར་ཡང་མང་དུ་གསུངས་ལ། བརྟག་པ་སྔ་མ་ལས་ཀྱང་དབང་
གོང་མ་བསྐུར་བའི་ཚུལ་ཡང་གསུངས་སོ། །དེ་ལྟར་རྩ་རྒྱུད་ཤིན་ཏུ་མི་གསལ་བའི་བཤད་རྒྱུད་མང་པོ་ནི་རྩ་རྒྱུད་ཀྱི་རང་འགྲེལ་ཡིན་པས། རྩ་རྒྱུད་དང་བཤད་རྒྱུད་ལེགས་པར་འབྱོར་བ་ཤིན་ཏུ་གལ་ཆེའོ། །གསུམ་པ་ལ་གསུམ། གྲུབ་ཆེན་གང་གི་མན་ངག་
ལ་བརྟེན་ནས་འཆད་པ་དང། དེ་ལ་བརྟེན་ནས་འཆད་པའི་བཤད་ཚུལ་བསྟན་པ་དང། རྩ་བའི་རྒྱུད་བཤད་པའི་ཚུལ་དངོས་སོ། །དང་པོ་ནི། སྤྱིར་རྒྱུད་རྒྱས་པ་ལས་བཏུས་པའི་རྩ་བའི་རྒྱུད་རྣམས་གང་ལ་བརྟེན་ནས་འཆད་པ་ལ་ཚུལ་གསུམ་གསུངས་ཏེ། བདེ་
མཆོག་སྟོད་འགྲེལ་ལས། རྒྱུད་ཤིན་ཏུ་རྒྱས་པ་ཉན་པའི་སྐལ་བ་དང་མི་ལྡན་པའི་དོན་དུ། རྒྱུད་རྒྱས་པ་ལས་བསྡུས་ནས་བསྟན་པའི་རྒྱུད་རྣམས་ཀྱི་རྡོ་རྗེའི་ཚིག་ཟབ་མོ་རྣམས་བསྡུས་པའི་རྒྱུད་གཞན་ནམ། བྱང་ཆུབ་སེམས་དཔའི་འགྲེལ་པ་འདི་ལྟ་

[013A]༄༅། །བུའམ་བླ་མ་དམ་པའི་མན་ངག་གི་རྗེས་སུ་འབྲངས་ནས་རྟོགས་པར་བྱ་བར་གསུངས་ཏེ། དང་པོ་ནི་དང་པོའི་རྒྱུད་རྒྱས་པ་ལས་བསྡུས་པའི་བཤད་རྒྱུད་གཞན་ལ་བརྟེན་ནས་འཆད་པ་དང། གཉིས་པ་ནི་བདེ་མཆོག་སྟོད་འགྲེལ་ལྟ་བུའི་
བྱང་ཆུབ་སེམས་དཔའི་འགྲེལ་པ་ལ་བརྟེན་ནས་འཆད་པ་དང། གསུམ་པ་ནི་འཕགས་པ་ཡབ་སྲས་ལྟ་བུ་དང་ལོ་ནག་དྲིལ་གསུམ་ལྟ་བུ་ལ་སོགས་པའི་མན་ངག་ལ་བརྟེན་ནས་འཆད་པ་ཡིན་པས། བྱང་ཆུབ་སེམས་དཔའ་རྣམས་ཀྱི་བཞེད་པ་ལ་
ཡང་དེའི་འགྲེལ་པ་ཁོ་ན་ལ་བརྟེན་ནས་བཤད་དགོས་ཞེས་པ་མིན་ནོ། །དེ་རྣམས་ཀྱི་སྐོར་དུ་ཡང་མངོན་ཤེས་ཐོབ་པ་ཁོ་ནས་འགྲེལ་པ་བྱ་བར་གསུངས་པའི་དོན་ཡང། མངོན་ཤེས་ཐོབ་ལུགས་གཞན་མང་པོ་གསུངས་པ་ལ་མིན་གྱི། བདེ་བ་ཆེན་པོས་དེ་
ཁོ་ན་ཉིད་ཀྱི་དོན་མངོན་དུ་གྱུར་པའི་སྟོབས་ཀྱིས་དྲངས་པའི་མངོན་ཤེས་ལྔ་ཐོབ་པ། དྲིལ་བུ་ཞབས་དང་ཌོཾ་བི་ཧེ་རུ་ཀས་བཤད་པ་ལྟ་བུ་ཡིན་ལ། དེ་ཡང་དང་པོར་རྒྱུད་ཀྱི་དགོངས་པ་འགྲེལ་བའི་སྲོལ་མ་ཕྱེ་བའི་སྔོན་དུ། རྒྱུད་དེ་དང་དེའི་ལམ་སྲོལ་དང་པོ་ལ་
འབྱེད་པ་ལ་ཡིན་གྱི། སྔ་མས་སྲོལ་ཕྱེ་བའི་རྗེས་སུ་ཞུགས་ནས་རྒྱུད་དོན་འགྲེལ་བ་ལ་མངོན་ཤེས་ཐོབ་དགོས་པར་སྟོན་པ་མིན་ནོ། །ཁ་ཅིག་རྒྱུད་འགྲེལ་ཙམ་བྱེད་པ་ལ་མངོན་ཤེས་ཐོབ་དགོས། དེ་མེད་པར་བྱས་ན་དམྱལ་བར་འགྲོ་བར་འཆད་ཅིང་
མངོན་ཤེས་ཐོབ་པའི་ཕྱོགས་ན་མེད་པར་རང་གིས་རྒྱུད་ཀྱི་བཤད་པ་རྩོམ་པ་ནི་རང་གིས་རང་ལ་ཅོ་འདྲི་བ་ཡིན་ནོ། །དེ་ལྟར་གསུམ་ལས་འདིར་ནི་དང་པོ་དང་གསུམ་པ་གཉིས་ལ་བརྟེན་པའི་འཆད་ལུགས་ཡིན་ལ། དེ་ཡང་ལོ་ནག་དྲིལ་གསུམ་གྱི་བསྐྱེད་

[013B] དཔལ་ནཱ་རོ་ཏ་པའི་མན་ངག་ལ་བརྟེན་ནས་འཆད་པ་ཡིན་པས། ཁྱད་པར་དུ་འཕགས་པའི་བཤད་པའོ། །ལོ་དྲིལ་གཉིས་ཀྱི་གཞུང་ན་རྩ་རྒྱུད་ཀྱི་ཚིག་འདིས་རིམ་གཉིས་འདི་སྟོན་མི་གསལ་
ཡང། དེ་གཉིས་ཀྱི་མན་ངག་ལེགས་པར་ཤེས་ན། རྩ་བཤད་ལེགས་པར་སྦྱང་བའི་མན་ངག་ལ་བརྟེན་ནས་ཤེས་ནུས་ཏེ། ཚིག་དོན་གྱི་སྐབས་སུ་འཆད་པར་འགྱུར་རོ། །ནག་པོ་སྤྱོད་པའི་གཞུང་དཔྱིད་ཐིག་ལས་ནི། དེ་ནས་དེ་བཞིན་གཤེགས་པ་གང་
ཡང་རུང་བའི་སྐུའི་དཀྱིལ་འཁོར་དང། སྦྱིན་སྲེག་དང་མཆོད་སྦྱིན་དང་བཟླས་པ་དང། བསྒོམ་པ་ལ་སོགས་པའི་ཆོ་གའི་བྱ་བ་ཕྱི་རོལ་དང་མཐུན་པར། ནང་གི་ངོ་བོས་ཡང་དག་པར་རབ་ཏུ་བཤད་པར་བྱའོ། །ཞེས་སོ། །དེ་ལ་དེ་བཞིན་གཤེགས་པའི་སྐུ་གང་
ཡང་རུང་བ་ནི་སྒྲུབ་པ་པོ་གང་ཡང་རུང་བའི་ལུས་སོ། །དེའི་སྐུའི་དཀྱིལ་འཁོར་ནི་ལུས་ཀྱི་དཀྱིལ་འཁོར་རོ། །དེ་ལྟར་ན་དཀྱིལ་འཁོར་ནས་སྒོམ་པའི་བར་ལ་ཕྱི་བསྐྱེད་རིམ་དང་ནང་རྫོགས་རིམ་གཉིས་གཉིས་ཡོད་ལ། སོགས་ཀྱིས་བསྡུས་པ་སྔགས་
བཏུ་བ་ལ་ཡང་སྔགས་བཏུ་བའི་གཞི་དང། བཏུས་པའི་སྔགས་ཟློ་བ་གཉིས་ཡོད་དོ། །དེ་ཡང་རྡོ་རྗེ་མཁའ་འགྲོ་ལས། རྣལ་མའི་སྦྱོར་བ་རྟོགས་བྱའི་ཕྱིར། །བཅོས་མ་ཡི་ནི་བསྒོམ་པ་དང། །བཅོས་མ་ཡི་ནི་བཟླས་པ་བྱ། །ཞེས་གསུངས་པ་ལྟར་བསྒོམ་
བཟླས་སོགས་ལ་རྣལ་མ་དང་བཅོས་མ་གཉིས་གཉིས་བྱ་སྟེ། སྔ་མ་དང་དོན་གཅིག་གོ་ཕྱི་ནང་དང་བཅོས་མ་བཅོས་ཀྱི་བཤད་པ་དང། དྲང་ངེས་ཀྱི་བཤད་པ་ནི་འདིར་དོན་གཅིག་ཏུ་གཟུང་ངོ། །དེ་དག་གིས་ནི་རྩ་རྒྱུད་ཀྱི་གཞུང་འདིས་ནང་མ་བཅོས་

[014A]༄༅། །པའི་རྫོགས་རིམ་འདི་བསྟན་ཟེར་བ་མ་བྱུང་ཡང། རྩ་རྒྱུད་ཀྱིས་དཀྱིལ་འཁོར་སོགས་བསྟན་པའི་དོན་ལ་རིམ་པ་གཉིས་ཀའི་བཤད་པ་རེ་དགོས་པར་ཤེས་སོ། །གཉིས་པ་ལ་གསུམ། ལེའུ་ང་གཅིག་ཏུ་གསུངས་པའི་གྲངས་ཀྱི་
དོན་དང། ལེའུ་ང་གཅིག་བཤད་པ་གསུམ་དུ་སྦྱར་བ་དང། ལེའུ་སོ་སོའི་བསྡུས་དོན་གྱི་འབྲེལ་བསྟན་པའོ། །དང་པོ་ནི། རྒྱུད་འདི་ལ་ང་གཅིག་ཏུ་བྱས་པ་ནི། མཁའ་འགྲོ་རྒྱ་མཚོ་ལས། དེ་ལྟར་ངེས་བརྗོད་འབུམ་གསུམ་ལས། །ཕྱུང་བ་བདེ་མཆོག་ཉུང་ངུ་
སྟེ། །ཨ་ཡིག་ལ་སོགས་ཀྵ་ཡིག་མཐར། །ལེའུ་རྣམས་ཇི་ལྟའི་རིམ་པ་ཡིས། །དེ་ཁོ་ན་ཉིད་ལྡན་པར་སྦྱར། །ཞེས་ལེའུ་རྣམས་རྩ་རྒྱུད་ལས་ཇི་ལྟར་འབྱུང་བའི་རིམ་པ་ཡིས། ཨ་ནས་ཀྵ་ཡིག་གི་བར་ལ་སྦྱར་ལ། དེ་ཡང་དེ་ཁོ་ན་ཉིད་ལྡན་པར་སྦྱར་
ཞེས་གསུངས་སོ། །འོ་ན་དབྱངས་གསལ་གྱི་ཡི་གེ་ལྔ་བཅུ་ཡོད་ལ། ལེའུ་ང་གཅིག་ཡོད་པས་མ་མཐུན་ནོ་སྙམ་ན། སྐྱོན་མེད་དེ་ཡི་གེ་སོ་སོའི་དེ་ཉིད་སྦྱར་བ་ལྔ་བཅུ། ང་གཅིག་པ་ནི་སྤྱིའི་དེ་ཉིད་དང་སྦྱར་བར་བྱ་བ་ཡིན་པའི་ཕྱིར་རོ། །དབྱངས་གསལ་གྱི་
དེ་ཁོ་ན་ཉིད་དང་སྦྱར་ཚུལ་ནི། དབྱངས་ནི་ཐབས་ཀྱི་ཕྱོགས་དང། གསལ་བྱེད་ནི་ཤེས་རབ་ཀྱི་ཕྱོགས་ཡིན་ཞིང། དེ་གཉིས་ཀའང་དབྱེར་མེད་པ་ཡིན་པས་རྒྱུད་ཀྱི་ལེའུ་ཐམས་ཅད་ཀྱང་ཐབས་ཤེས་གཉིས་མེད་ཀྱི་བརྗོད་བྱ་དང་ལྡན་པར་བསྟན་པའི་ཕྱིར་
ཡི་གེ་རྣམས་དང་སྦྱར་རོ། །གཞན་ཡང་དབྱངས་གསལ་གྱི་དོན་ཁམས་དཀར་དམར་གྱི་འདུ་འཕྲོད་ལ་བརྟེན་ནས། སྐྱེས་པའི་ལྷན་སྐྱེས་ཀྱི་བདེ་བ་ཆེན་པོ་ཉིད་ཀྱི་དབང་དུ་བྱས་ནས་རྒྱུད་ཀྱི་དབུ་ཞབས་ཐམས་ཅད་འཇུག་པ་ཡིན་ནོ། །ཞེས་རྟོགས་པའི་ལུང་དུའང་

[014B] དེ་ལ་དགོངས་ནས་ཀུན་སྤྱོད་ལས། ཨཱ་ལི་ཀཱ་ལི་མ་གཏོགས་པར། །གལ་ཏེ་ཆོས་འདི་འདོད་ན་ནི། །དེ་ཡི་ངལ་བ་དོན་མེད་དེ། །འབྲས་བུ་ཐོབ་པར་མི་འགྱུར་རོ། །ཞེས་གསུངས་སོ། །ཤློ་ཀའི་གྲངས་ནི་བདེ་མཆོག་སྟོད་འགྲེལ་ལས་བདུན་བརྒྱ་པར་གསུངས་སོ། །གཉིས་
པ་ནི། ནཱ་རོ་པའི་ལུགས་ཀྱིས་ལེའུ་ལ་བསྡུས་དོན་བྱེད་ཚུལ་འདི་ལ། མཁས་པ་སུ་མ་ཏི་ཀཱིརྟིའི་ཉུང་ངུའི་རྒྱུད་ཀྱི་མཚམས་སྦྱོར་མཛད་པ་འདི་ཉིད་དབང་པོར་བྱས་ན། ནཱ་རོ་པའི་བཤད་སྲོལ་ཤིན་ཏུ་དག་པ་ཅིག་འོང་ངོ། །དེ་ཡང་ཉུང་ངུའི་མཚམས་སྦྱོར་ལས། དང་པོར་རེ་
ཞིག་བསྐྱེད་བ་དང་རྫོགས་པའི་རིམ་པ་གཉིས་ཀྱིས་བསྡུས་པའི་དོན་ཐམས་ཅད་ལེའུ་དང་པོས་མདོར་བསྟན་ནས། གཉིས་པ་ནས་ལེའུ་ལྔ་བཅུ་པའི་བར་གྱིས་རྒྱས་པར་བསྟན་ཏེ། ཀུན་གྱི་ཐ་མའི་ལེའུ་ནི་དེ་རྣམས་གཅིག་ཏུ་མཛད་དེ་བཅོམ་ལྡན་འདས་ཀྱིས་གསུངས་
པའོ། །ཞེས་རྒྱུད་ཆུང་ངུ་འདི་གསུམ་དུ་སྦྱར་བའི་བཤད་པ་འདི་ནི་ནཱ་རོ་པའི་དགོངས་པའོ། །ཞེས་གསུངས་སོ། །གསུམ་དུ་སྦྱར་ཞེས་པ་ནི་ལེའུ་དང་པོ་མདོར་བསྟན་དང་སྦྱར་བ་དང། གཉིས་པ་ནས་ལྔ་བཅུ་པའི་བར་རྒྱས་བཤད་དང་སྦྱར་བ་དང། ང་གཅིག་པས་
མདོ་རྒྱས་ཀྱི་ལེའུ་དེ་རྣམས་ཀྱི་དོན་གཅིག་ཏུ་བསྡུས་ཏེ་སྦྱར་བའི་བཤད་པ་ཡིན། ཞེས་པའོ། །གསུམ་དུ་སྦྱར་ཞེས་པ་འདི་ལ་བོད་ཁ་ཅིག་ནཱ་རོ་པའི་ལུགས་ཀྱིས་ཁ་སྦྱོར་གསུམ་གྱི་བཤད་པ་བྱེད་པ་ཡིན་ཟེར་བ་ནི། མཚམས་སྦྱོར་གྱི་དོན་མ་ངེས་པར་དོན་
མེད་པའི་ཐ་སྙད་སྦྱར་བའི་བཤད་པའོ། །ཡང་བོད་འགའ་ཞིག་གསུམ་དུ་སྦྱར་ཞེས་པ་གཞན་ནས་མདོར་བསྟན་རྒྱས་བཤད་དོན་བསྡུ་ཞེས་འབྱུང་བ་ལྟར་དུ་བཟུང་ནས། གཉིས་པ་མན་ཆད་རྣམས་ལ་དང་པོར་མདོར་བསྟན་པ་དང། རང་རང་གི་སྐབས་སུ་

[015A]༄༅། །རྒྱས་པར་བཤད་ཚུལ་དང། ཐ་མར་དེའི་དོན་བསྡུས་ཚུལ་རེ་འཆད་པར་སྣང་ངོ། །འདིར་དོན་བསྡུས་པ་ནི་ལེའུ་ལྔ་བཅུའི་དོན་རྣམས་ལམ་གྱི་རིམ་པ་གཅིག་ཏུ་བསྡུས་ཏེ་བསྟན་པས། སྔར་གྱི་རྒྱས་བཤད་ལས་གསལ་དུ་སོང་བ་ཡིན་
པས་བཤད་པ་དེ་ཡང་ནཱ་རོ་པའི་འཆད་ཚུལ་མིན་ནོ། །གསུམ་པ་ལ་གསུམ། བསྡུས་དོན་སོ་སོར་བསྟན་པ་དང། ལམ་གྱི་རིམ་པ་གཅིག་ཏུ་བསྒྲིགས་པ། ནཱ་རོ་པ་ནས་བརྒྱུད་པའི་ཚུལ་ལོ། །དང་པོ་ལ་དྲུག་དབང་བསྐུར་བ་དང་དེ་ལ་དེ་ཉིད་བསྟན་པའི་བསྡུས་དོན་དང་
སྔགས་བཏུ་བ་དང་དངོས་གྲུབ་སྒྲུབ་པའི་བསྡུས་དོན་དང། དངོས་གྲུབ་གཉིས་ཀ་ཕོ་ཉ་མོའི་དྲིན་ལས་འགྲུབ་པའི་བསྡུས་དོན་དང། ལམ་གྱི་གྲོགས་དམ་ཚིག་དང་བོགས་འབྱིན་པའི་སྤྱོད་པའི་བསྡུས་དོན་དང། ཕྱག་རྒྱ་ཆེན་པོ་ལ་སོགས་པ་ཕྱག་རྒྱ་བཞིའི་བསྡུས་
དོན་དང། དངོས་གྲུབ་མྱུར་དུ་འགྲུབ་པའི་མཚན་མ་རྟོག་པའི་བསྡུས་དོན་ནོ། །དང་པོ་ནི། ཉུང་ངུའི་མཚམས་སྦྱོར་ལས། དེ་ལ་དབང་བསྐུར་ནས་ནི་དེ་ཉིད་བསྟན། ཞེས་པའི་ཚིག་གིས་ཐེག་པ་གསང་སྔགས་ལ་དང་པོ་དབང་བསྐུར་བའོ། །དེ་ལ་དཀྱིལ་འཁོར་
སྔོན་དུ་འགྲོ་བ་ལས་ལེའུ་གཉིས་པས་ནི་དཀྱིལ་འཁོར་རོ། །གསུམ་པས་ནི་དབང་བསྐུར་བའོ། །ཞེས་གསུངས་སོ། །ལེའུ་དང་པོ་ལས། གདོད་ནས་གྲུབ་པའི་དུར་ཁྲོད་དུ། །དེར་ནི་དཀྱིལ་འཁོར་བྲི་བར་བྱ། །ཞེས་གསུངས་པ་གཉིས་པ་དང་གསུམ་པས་འཆད་བ་
ཡིན་ནོ། །དེ་ལ་སྔོན་དུ་དབང་མ་བསྐུར་བ་ལ་རིམ་གཉིས་ཀྱི་དེ་ཉིད་བསྟན་ན། དངོས་གྲུབ་རིང་བས་དབང་བསྐུར་ནས་དེ་ཉིད་བསྟན་པར་གསུངས་པས་གསང་སྔགས་ལ་དང་པོར་དབང་བསྐུར་བ་དགོས་ཤིང། དྲིལ་བུ་པས། དབང་བསྐུར་དཀྱིལ་འཁོར་སྔོན་འགྲོ་

[015B] །རྡོ་རྗེ་འཆང་གིས་གསུངས་པ་སྟེ། །ཞེས་གསུངས་པ་ལྟར་སྔོན་དུ་དཀྱིལ་འཁོར་དགོས་པ་ནི་ལེའུ་གཉིས་པས་སྟོན་ནོ། །དེ་ཡང་རྟེན་གྱི་དཀྱིལ་འཁོར་ཁོ་ན་མ་ཡིན་གྱི། བརྟེན་པའི་དཀྱིལ་འཁོར་ཡང་བཀོད་ནས་མཆོད་པ་དང། བུམ་པ་རྣམས་ཀྱི་མཚན་
ཉིད་དང་དགོད་པ་སོགས་གསུངས་སོ། །གསུམ་པར་དཀྱིལ་འཁོར་དུ་གཞུག་པ་དང། མེ་ཏོག་དོར་བ་དང། མིང་དབང་སོགས་དང། གསང་དབང་དང། དབང་གསུམ་པ་བསྐུར་བ་བསྟན་ཏོ། །མལ་གྱི་ལུགས་འཛིན་པ་དང། མར་དོའི་བཤད་པ་གཉིས་ཀས་ལེའུ་
བཞི་པར་དེ་ཉིད་བཞི་སྟོན་པས་དབང་བཞི་པ་བསྐུར་བ་བཤད་པར་འདོད་དེ། ཉུང་ངུའི་མཚམས་སྦྱོར་ལས། བཞི་པས་ནི་དབང་བསྐུར་བའི་དོན་གྱི་ངོ་བོ་ཉིད་དོ། །ཞེས་གསུངས་པའི་དོན་བཞི་པས་དབང་བསྐུར་བ་ལ་བཤད་པར་བྱ་བའི་དོན་གྱི་ངོ་བོ་ཉིད་དེ་ཉིད་
བཞི་འཆད་པའི་དོན་ཡིན་པས། དེ་དང་ཡང་མཐུན་པར་བྱས་པས་ཆོག་པར་སྣང་ངོ། །ཡང་མཚམས་སྦྱོར་ལས། དེ་ལྟར་ལེའུ་གསུམ་པོས་ནི་དེ་ནས་གསང་བ་ཞེས་བྱ་བ་ནས། མཉན་པར་གྱིས་ཞེས་པའི་བར་དུ་བཤད་དོ། །ཞེས་གསུངས་སོ། །འདིའི་
དཔེ་ཁ་ཅིག་ལས་ལེའུ་གསུམ་པས་ཞེས་འབྱུང་བ་དག་སྟེ། རྒྱས་བཤད་ཀྱི་ལེའུ་གསུམ་པའོ། །ལེའུ་དེས་དེ་ནས་གསང་བ་ཞེས་སོགས་ཀྱིས་བསྟན་པའི་རིམ་གཉིས་ཀྱི་དོན་རྣམས་བཤད་ཅེས་པའི་དོན་ནོ། །བཤད་དོ་ཞེས་པའི་འཕྲོ་ཉིད་ནས། འདིས་
ནི་དེ་ལྟར་འཆད་པར་འགྱུར་གྱི། བ་ལང་གནས་ཀྱི་ལྕི་སྐམ་དང། །ཞེས་བྱ་བ་ལ་སོགས་པ་སྔོན་དུ་འགྲོ་བའི་སྒོམ་པའི་དཀྱིལ་འཁོར་རྒྱས་པར་བཤད་པ་ཡང་འདི་ཉིད་ཡིན་པས། དེ་ལས་ལོགས་ཤིག་ཏུ་མ་བརྗོད་དོ། །ཞེས་འབྱུང་བའི་དོན་ནི་ལེའུ་
[016A]༄༅། །སོ་གཉིས་པར་འཆད་པར་འགྱུར་བའི། བ་ལང་གནས་ཞེས་སོགས་ཀྱིས་འབྱུང་བ་རིམ་བརྩེགས་བསྐྱེད་པ་བསྟན་ནས། དེ་སྔོན་དུ་འགྲོ་བའི་དཀྱིལ་འཁོར་སྒོམ་པ་ཡང་ལེའུ་གཉིས་པར་བཤད་པ་འདི་ཉིད་ཡིན་པས་འོག་ཏུ་འབྱུང་བ་
རིམ་བརྩེགས་སྒོམ་པ་བཤད་པའི་འཕྲོ་ནས། གཉིས་པ་ལས་ལེགས་སུ་དཀྱིལ་འཁོར་སྒོམ་པ་མ་བཤད་ཅེས་པའི་དོན་ནོ། །གཉིས་པ་ནི། དེ་ལྟར་དབང་ལེགས་པར་ཐོབ་པ་དེས་དེ་ནས་གསང་བ་ཞེས་པ་ནས་མཉན་པར་གྱིས་ཞེས་པའི་མདོར་བསྟན་པའི་
དོན། ལེའུ་བཞི་པས་བཤད་པའི་རིམ་གཉིས་སྒོམ་པའི་བསམ་གཏན་དང། བཟླས་བརྗོད་ཀྱིས་དངོས་གྲུབ་འགྲུབ་པར་གསུངས་པའི་བཟླས་བརྗོད་ལ་ནི། སྔགས་དག་དགོས་ལ་དེ་ལ་སྔགས་བཏུ་བ་དགོས་པའི་ཚུལ་ནི་མཚམས་སྦྱོར་ལས། དེ་ནས་
གསང་སྔགས་ཟློས་པའི་བཟླས་བརྗོད་དང། །བསམ་གཏན་གྱིས་ཀྱང་འགྲུབ་པར་འགྱུར། །ཞེས་བྱ་བ་རྣམ་པར་འགྲེལ་བ་ལ། ལྔ་པ་ནས་བརྒྱད་པའི་བར་གྱི་ལེའུ་བཞི་དང། ཉི་ཤུ་རྩ་ལྔ་པ་ནས་སུམ་ཅུ་པས་ནི་གོ་རིམ་འཆོལ་བའི་ལས་བཟླས་པའི་སྔགས་བཏུ་བ་
བསྟན་ཏེ། རྒྱུད་ལ་སློབ་དཔོན་མེད་པར་སྔགས་ཀྱི་བཟླས་པ་དགག་པའི་དོན་ཡིན་པར་རྟོགས་པར་བྱའོ། །ཞེས་གསུངས་སོ། །ཉི་ཤུ་རྩ་ལྔ་པ་ནས་ཞེས་པ་ཡི་གེ་མ་དག་སྟེ། འོག་ནས་ཉེར་དྲུག་པ་ནས་ཉེར་དགུའི་བར་གྱི་ལེའུ་བཞིས་འདི་སྟོན་ལོགས་སུ་བཤད་པའི་
ཕྱིར་རོ། །དེས་ན་ཉེར་ལྔ་པ་དང་ཞེས་འོང་རྒྱུ་ཡིན་ནོ། །དེ་ལ་ལེའུ་ལྔ་པ་ལས་ནི་ཡབ་ཀྱི་རྩ་སྔགས་ཀྱི་གསལ་བྱེད་བཏུ་བ་དང། བདུན་པས་རྩ་སྔགས་ཀྱི་དབྱངས་བཏུ་བ་དང། ཉེར་ལྔ་པ་ལས་མགོར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བའི་རྩ་སྔགས་ཉིད་གསུངས་

[016B] ལེའུ་དྲུག་པ་ལས་ཡབ་ཀྱི་སྙིང་པོ་དང་ཉེ་སྙིང་གི་ཡི་གེའི་གྲངས་ཙམ་དང། ཡབ་ཀྱི་གོ་ཆའི་སྔགས་བཏུ་བ་དང། བརྒྱད་པ་ལས་ཡབ་ཀྱི་སྙིང་པོ་དང་ཡུམ་གྱི་གོ་ཆའི་སྔགས་བཏུ་བ་བསྟན། སུམ་ཅུ་པ་ལས་ཞལ་བཞི་པའི་སྔགས་བཏུ་བ་དང་བཏུས་པའི་སྔགས་
གཉིས་ཀ་བསྟན་ཏོ། །གོ་རིམ་འཚོལ་བ་ཞེས་པ་ནི་སྙིང་པོ་བཟློག་སྟེ་བསྟན་པ་སོགས་སོ། །འགྲུབ་འགྱུར་ཞེས་པའི་འབྲས་བུ་འགྲུབ་པ་ལེའུ་དུས་སྟོན་པ་ནི། མཚམས་སྦྱོར་ལས། འདི་ལྟར་བཟླས་པའི་དངོས་གྲུབ་མཆོག་དང་ཐ་མའི་མཚན་ཉིད་ལས། འཇིག་རྟེན་
པའི་དངོས་གྲུབ་བསྟན་པ་ནི། དགུ་པ་ནས་བཅུ་བཞི་པའི་མཐར་ཐུག་པ་དང། བཞི་བཅུ་རྩ་གཅིག་པ་ནས་ལེའུ་ལྔ་བཅུ་པའི་བར་དུ་ཤེས་པར་བྱའོ། །གོང་དུ་སྐུ་གསུམ་སྦྱར་བས་འཇིག་རྟེན་ལས་འདས་པའི་མཆོག་གི་དངོས་གྲུབ་བསྟན་ཏོ། །ཞེས་གསུངས་ཏེ། བཟླས་
པའི་དངོས་གྲུབ་ཅེས་པ་ནི་མཚོན་པ་སྟེ། བསམ་གཏན་དང་བཟླས་པ་གཉིས་ཀའི་སྒོ་ནས་ཀྱི་དངོས་གྲུབ་སྒྲུབ་པའོ། །དེ་ལ་ལེའུ་དགུ་པ་ནས་ཡབ་ཀྱི་རྩ་སྔགས་ཀྱིས་ཐུན་མོང་གི་དངོས་གྲུབ་པ་དང། བཅུ་པའི་ཕྱོགས་གཅིག་གིས་ཡབ་ཀྱི་སྙིང་པོའི་སྒོ་ནས་ལས་
སྒྲུབ་པ་དང། བཅུ་གཅིག་པས་སྐྱེ་བདུན་བརྟག་པ་དང། དེའི་སྙིང་ག་ནས་རོ་ཙ་ན་བླངས་ཏེ་ཡབ་ཀྱི་སྙིང་པོས་ལས་སྒྲུབ་པ་བསྟན། བཅུ་གཉིས་པས་ཡབ་ཀྱི་ཉེ་སྙིང་གིས་ལས་སྒྲུབ་པ་བསྟན། བཅུ་གསུམ་པས་གོ་ཆའི་སྔགས་ཀྱིས་ལས་སྒྲུབ་པ་བསྟན། བཅུ་
བཞི་པས་ཧེ་རུ་ཀ་བོང་ཞལ་ཅན་གྱི་སྒོ་ནས་སྐྱེ་བདུན་གྱི་སྒྲུབ་པ་བསྟན། ཞེ་གཅིག་ཕ་ནས་ཞེས་པ་ནི་ཡི་གེ་མ་དག་པར་གསལ་ཏེ། འོག་ནས་སོ་དགུ་པ་ནས་ཞེ་གཉིས་པའི་བར་བཞི་ལ་ལོགས་སུ་བཤད་པའི་ཕྱིར་རོ། །དེས་ན་ཞེ་གསུམ་པ་ནས་ཞེས་འོང་རྒྱུར་

[017A]༄༅། །སྣང་ངོ། །ཞེ་གསུམ་པས་ཡབ་ཀྱི་ཉེ་སྙིང་གིས་ལས་སྒྲུབ་པ་དང། ཞེ་བཞི་པས་ཡབ་ཀྱི་ཉེ་སྙིང་དང་ཡུམ་གྱི་གོ་ཆས་ལས་སྒྲུབ་པ་དང། ཞེ་ལྔ་པས་དཔའ་མོའི་གོ་ཆས་ལས་སྒྲུབ་པ་དང། ཞེ་དྲུག་པས་ཧ་ལྔ་ལ་བརྟེན་ནས་ལས་སྒྲུབ་པ་དང། ཞེ་བདུན་པས་སརྦ་བུདྡྷཱ་ཌཱ་ཀི་ནི་ཡི་སྔགས་ཀྱི་ལས་སྒྲུབ་པ་དང་
ཞེ་བརྒྱད་པས་སངས་རྒྱས་མཁའ་འགྲོ་མའི་སྔགས་དངོས་དང། རྣལ་འབྱོར་མ་བཞི་དང་དཔའ་བོ་ཉེར་བཞི་རྟག་ཏུ་སྒོམ་པ་བསྟན། ཞེ་དགུ་པས་སྐྱེ་བདུན་བརྟག་པ་རྒྱས་པར་དང། ལྔ་བཅུ་བས་བཛྲ་བཻ་རོ་ཙ་ནའི་སྔགས་ཀྱིས་ལས་སྒྲུབ་པ་བསྟན་ཏོ། །མཆོག་
གི་དངོས་གྲུབ་ནི་བཅུ་པའི་ཕྱོགས་གཅིག་གིས་སྐུ་གསུམ་འགྲུབ་པར་བསྟན་པས་སྟོན་ཏེ། དང་པོ་ལས། དངོས་གྲུབ་རྟག་པ་ཐོབ་པར་འགྱུར། །ཞེས་མདོར་བསྟན་པའི་བཤད་པའོ། །དེ་ཡང་རྫོགས་རིམ་གྱི་ལམ་གྱི་སྐུ་གསུམ་ཞིབ་ཏུ་བཤད་པ་ན། དེ་ཉིད་གོང་
ནས་གོང་དུ་སོང་བའི་རིམ་པས་འཐོབ་པ་རྟོགས་པར་ནུས་སོ། །དངོས་གྲུབ་གཉིས་བསྟན་པ་ནི་ཐུན་མོང་གི་དངོས་གྲུབ་ལ་བྲོད་པ་སྐྱེས་ནས། དེ་གྲུབ་པ་ན་མཆོག་ལ་འཇུག་པའི་ཕྱིར་ཡིན་ནོ། །ཞེས་སྔ་མ་རྣམས་གསུང་ཡང་བླ་མེད་ཀྱི་གདུལ་བྱའི་གཙོ་བོ་ནི་
བསྐྱེད་རིམ་མཐར་ཕྱིན་ནས་འཇིག་རྟེན་པའི་དངོས་གྲུབ་དོན་དུ་མི་གཉེར་བར། རྫོགས་རིམ་ལ་འཇུག་པ་ཡིན་པར་གཞུང་དུ་མ་ལས་བཤད་པས་མི་ལེགས་སོ། །དེས་ན་བསྐྱེད་རིམ་གྱི་མཐར་འཇིག་རྟེན་པའི་དངོས་གྲུབ་སྒྲུབ་པ་ནི། བླ་མེད་ཀྱི་གདུལ་བྱ་དབང་
པོ་དམན་པ་རྣམས་ཀྱི་ཚུལ་ལོ། །གསུམ་པ་ནི། ཡང་མཚམས་སྦྱོར་ལས། དེ་ལྟར་འདི་ལ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ནི། རྣལ་འབྱོར་མའི་བཀའ་དྲིན་ལས་འགྱུར་བ་དེ་འདིར་བསྟན་པའི་དོན་དུ། བཅོ་ལྔ་པ་ནས་ཉི་ཤུ་རྩ་བཞི་

[017B] ཕོ་ཉ་ལྷན་ཅིག་སྐྱེས་དངོས་གྲུབ། ཅེས་པ་ལ་སོགས་པ་རྣམ་པར་འགྲེལ་ཏེ། འདིས་རྣལ་འབྱོར་མ་གསུམ་གྱི་དབྱེ་བ་ཤེས་པར་བྱ་བའི་ཕྱིར་ཡི་གེའི་བརྡ་དང། རིགས་དྲུག་གི་དབྱེ་བ་དང། མིང་གི་རྣམ་གྲངས་དང། མཁའ་འགྲོ་མའི་རིགས་ཀྱི་
མཚན་ཉིད་དང། ལཱ་མའི་རིགས་ཀྱི་མཚན་ཉིད་དང། ལག་པའི་བརྡེ་དང། ལྟ་བའི་ཕྱག་རྒྱ་དང། ཡན་ལག་གི་ཕྱག་རྒྱ་དང། མཚན་མའི་ཕྱག་རྒྱ་དང། ངག་གི་བརྡ་རབ་ཏུ་ཤེས་པར་འགྱུར་བ་འདི་ནི། བྱེ་བྲག་བཅུས་ཕོ་ཉའི་མཚན་ཉིད་ལེའུ་བཅུར་གོ་རིམ་ཇི་ལྟ་བ་
བཞིན་བསྟན་ཏོ། །ཞེས་གསུངས་པའི་དོན་ནི། དངོས་གྲུབ་གཉིས་ནི་རྣལ་འབྱོར་མའི་བཀའ་དྲིན་ལས་འགྲུབ་པ་འདིར་བསྟན་པའི་དོན་དུ། ལེའུ་དང་པོར། ཕོ་ཉ་ལྷན་ཅིག་སྐྱེས་དངོས་གྲུབ། །ཅེས་པ་ནས། འདོད་པ་ཡི་ནི་དངོས་གྲུབ་བྱ། །ཞེས་རིགས་ལྡན་མ་མཆོད་པ་
ལ་བརྟེན་ནས་དངོས་གྲུབ་བསྒྲུབ་པར་བྱའོ། །ཞེས་པའི་མདོར་བསྟན་རྒྱས་པར་འཆད་པ་ལ། ལེའུ་བཅོ་ལྔ་པ་ནས་ཉེར་བཞི་པའི་བར་ལེའུ་བཅུ་གསུངས་སོ། །འདིས་རྣལ་འབྱོར་མ་གསུམ་གྱི་དབྱེ་བ་ཤེས་པར་བྱ་བའི་ཕྱིར་ ཞེས་པ་ནི་ལེའུ་དེ་རྣམས་ཀྱི་སྔགས་སྐྱེས་
མ་ལ་སོགས་པ་གསུམ་སོ་སོར་ཤེས་པར་བྱེད་པ་མ་གསུངས་ཀྱང། མཁའ་འགྲོ་མ་དེ་རྣམས་དང་ཕྲད་པ་ལ་བརྟེན་ནས། །འདི་རྣལ་འབྱོར་མ་གསུམ་པོའི་འདི་ཡིན་ཞེས་པ་དང། ཡུལ་འདི་ན་འདི་ཡོད་ཅེས་བསྟན་པ་ལ་བརྟེན་ནས་ཤེས་པའོ། །ལེའུ་བཅུ་པོ་སོ་སོས་
བརྡ་ལ་སོགས་པ་འདི་སྟོན་ཤིན་ཏུ་བསྡུས་ནས་བསྟན་པ་འདི་ཅུང་ཟད་བཤད་ན། མཁའ་འགྲོ་མའི་རིགས་ལྡན་མ་མཆོད་པ་ལ་དེ་ངོ་ཤེས་དགོས། ངོ་ཤེས་པ་ལ་བརྟག་དགོས། བརྟགས་པ་ན་བཅོ་ལྔ་པ་དང་ཉི་ཤུ་པ་དང་ཉེར་གཉིས་པ་དང། ཉེར་བཞི་པར་དཔའ་བོ་

[018A]༄༅། །དང་སྲིང་མོར་ཤེས་པར་འགྱུར་བར་གསུངས་པ་ལྟར་ཤེས་པར་བྱེད་པའི་བརྟག་པ་ལ། ཡི་གེ་རེ་རེ་བའི་བརྡ་ནི་བཅོ་ལྔ་པ་དང། ཡི་གེ་དུ་མ་ཚོགས་པའི་ངག་གི་བརྡ་ནི་ཉེར་བཞི་པས་བསྟོན་ཏེ། ངག་ལ་བརྟེན་ནས་ཤེས་པར་བྱེད་པའོ། །ལུས་ཀྱི་བརྡས་
ཤེས་པར་བྱེད་པ་ལ། ཉི་ཤུ་པས་ལག་པ་གཙོ་བོར་བྱས་པའི་ལུས་ཀྱི་བརྡ་དང། ཉེར་གཅིག་པས་བལྟ་བའི་ཕྱག་རྒྱའི་ལུས་ཀྱི་བརྡ་དང། ཉེར་གཉིས་པས་ཡན་ལག་གི་ཁྱད་པར་གྱི་ཕྱག་རྒྱའི་ལུས་ཀྱི་བརྡ་སྟེ། དེ་ལྟར་ལེའུ་ལྔས་མཁའ་འགྲོ་མའི་ཕྱག་རྒྱ་རྟོག་པ་བསྟན་
ཏོ། །དེ་ལྟར་སྤྱིར་རྣལ་འབྱོར་མར་ཤེས་པས་མི་ཆོག་གི། བྱེ་བྲག་གི་རིགས་རྟོགས་དགོས་པ་ལ་ལེའུ་བཞི་ལས། བཅུ་དྲུག་པས་རིགས་དྲུག་གི་མཚན་ཉིད་བསྟན་ཏེ། བདག་ཉིད་གང་འདོད་པའི་རིགས་དང་མཐུན་པར་ཤེས་པར་བྱས་ནས་མཆོད་པའི་ཕྱིར་དུའོ། །བཅུ་
བདུན་པས་ནི་མཁའ་འགྲོ་མ་རྣམས་སྡུད་པར་བྱེད་པའི་མཁའ་འགྲོ་མ་བདུན་ཚན་གཉིས་མིང་གི་རྣམ་གྲངས་ཀྱིས་བསྟན། བཅོ་བརྒྱད་པས་མཁའ་འགྲོ་མའི་རིགས་ཀྱི་མཚན་ཉིད་ཀྱི་དབྱེ་བ་བསྟན། བཅུ་དགུ་པས་ལཱ་མའི་རིགས་ཀྱི་མཚན་ཉིད་ཀྱི་དབྱེ་བ་ལྔ་
བསྟན་ཏོ། །བརྟགས་པས་མཁའ་འགྲོ་མར་ཤེས་ཀྱང་རང་ལ་རྗེས་སུ་ཆགས་པ་མེད་ན་དེ་ཁོ་ན་ཉིད་ཀྱི་མཆོད་པ་བྱར་མི་རུང་བས། རང་ལ་ཆགས་པའི་རྟགས་མཁའ་གྲོ་མའི་ཁྱད་པར་གྱི་མཚོན་མའི་ཕྱག་རྒྱ་ཉེར་གསུམ་པས་བསྟན་ཏོ། །སྤྱིར་གསང་སྔགས་བླ་
མེད་པའི་སྒྲུབ་པ་པོ་ཐམས་ཅད་ལ་ཕོ་ཉ་མོ་མཚན་ཉིད་ཚང་བས་གྲོགས་བྱས་ན་ལམ་མྱུར་བ་ཡིན་པ་ལ། ཁྱད་པར་དུ་བདེ་མཆོག་གི་ལམ་ལེགས་པར་ཤེས་ནས་སྒྲུབ་པ་བྱེད་པ་རྣམས་ལ། མཁའ་འགྲོ་མའི་ཕོ་ཉ་མོ་ཁྱད་པར་ཅན་རྣམས་ཀྱིས་བྱིན་གྱིས་

[018B] ལམ་གྱི་གྲོགས་མཛད་པ་ཆེས་མྱུར་བ་ཡིན་པས་ད་ལྟ་དངོས་སུ་ལག་ལེན་ལ་མ་ཐེབས་ཀྱང། ཚེ་རབས་གཞན་དུ་བརྡ་དང་བརྡའི་ལན་དངོས་སུ་བྱེད་པའི་རྟེན་འབྲེལ་སྒྲིག་པ་ཁྱད་པར་ཅན་དུ་འགྱུར་བས། འདི་དག་གི་ཚུལ་ལ་མཁས་པ་དང་དོན་ཡང་ཡང་
ཡིད་ལ་བྱེད་པ་ལ་གོམས་པར་བྱའོ། །བཞི་པ་ནི། ཡང་མཚམས་སྦྱོར་ལས། དེའི་རྗེས་ལ། དམ་ཚིག་རྟག་ཏུ་བསྐྱང་བར་བྱ། །ཞེས་བྱ་བ་ལ་སོགས་པའི་དོན་རྫོགས་པར་བྱེད་པ་ལ། ཉི་ཤུ་རྩ་དྲུག་པས་ནི་ཡོངས་སུ་ཤེས་པའི་ཕོ་ཉ་མོ་མཉེས་པར་བྱེད་པ་བསྲུང་
བའི་དམ་ཚིག་བསྟན་ཏོ། །ཉི་ཤུ་རྩ་བདུན་པས་ནི་ཐོབ་པའི་ཕྱག་རྒྱ་མཉེས་པ་དེའི་བཀས་སྤྱོད་པ་བྱ་བ་སྟེ། རྣལ་འབྱོར་པ་ཉིད་ཅེས་བྱ་བ་ལ་སོགས་པའི་མཚན་ཉིད་ཀྱི་དོན་རྫོགས་པར་བྱེད་པ་སྤྲོས་བཅས་ཀྱི་སྤྱོད་པ་བསྟན་ཏོ། །ཉི་ཤུ་རྩ་བརྒྱད་པ་དང་རྩ་དགུ་པས་ནི་
སྤྲོས་བཅས་ཀྱི་སྤྱོད་པའི་བྱ་བ་བསྟན་ཏོ། །ཞེས་གསུངས་པའི་དོན་ནི་ལེའུ་དང་པོར། རྟག་ཏུ་དམ་ཚིག་བསྐྱང་བར་བྱ། །ཞེས་པའི་མདོར་བསྟན་གྱི་དོན་རྒྱས་པར་འཆད་པ་ལ། ཉེར་དྲུག་པས་བརྡ་ལ་བརྟེན་ནས་ཤེས་པའི་ཕོ་ཉ་མོ་མཉེས་པར་བྱེད་པ་ལ་བསྲུང་བའི་དམ་
ཚིག་བརྒྱད་བསྟན་ཏོ། དེ་ནི་མཚོན་པ་ཙམ་ཡིན་པས། རྩ་ལྟུང་གི་བསྲུང་བའི་དམ་ཚིག་སོགས་ཀྱང་བསྐྱང་དགོས་སོ། །ཕྱག་རྒྱ་མ་ཁྱད་པར་ཅན་མཉེས་པར་བྱས་པ་ན་དེའི་བཀས་སྤྲོས་བཅས་ཀྱི་སྤྱོད་པ་བྱ་བ་ནི། ཉེར་བདུན་པ་དང་ཉེར་བརྒྱད་པ་དང་ཉེར་དགུ་པས་
བསྟན་ཏོ། །ཡང་མཚམས་སྦྱོར་ལས། དེ་ནས་སུམ་ཅུ་བརྒྱད་པས་ནི་ཡང་རྣལ་འབྱོར་པ་ཉིད་ཅེས་བྱ་བ་ལ་སོགས་པའི་དོན་རྫོགས་པར་བྱ་བའི་ཕྱིར། སྤྲོས་མེད་དང་ཤིན་ཏུ་སྤྲོས་མེད་ཀྱི་སྤྱོད་པ་རྒྱས་པར་བསྟན་ཏོ། །ཞེས་གསུངས་ཏེ། སྤྱོད་པའི་མདོར་

[019A]༄༅། །བསྟན་ནི་ལེའུ་དང་པོར། རྣལ་འབྱོར་བ་ཉིད་བསོད་ནམས་མཆོག་དག་བྱེད་སྡིག་པ་འཇིག་བྱེད་པ། །ཞེས་གསུངས་པའོ། །ད་ནས་མཚམས་སྦྱོར་ལས། དེ་ནས། སྦྲང་རྩི་མཚལ་དང་ག་བུར་བཅས། །ཞེས་བྱ་བ་ལ་སོགས་པའི་བཤད་པ་ནི། སུམ་ཅུ་རྩ་གཅིག་
པ་ལ་སོགས་པ་ལེའུ་གསུམ་གྱིས་སྤྱོད་པ་ཐམས་ཅད་ལ་མཁོ་བ་བཟའ་བའི་དམ་ཚིག་བསྟན་ཏེ། དེ་ཡང་ལག་པའི་མཆོད་པ་དང། རྫས་ཀྱི་ཁྱད་པར་གྱི་མིང་དང། ཁ་ཟས་ཀྱི་ཆོ་གའི་དབྱེ་བ་གསུམ་དུ་ཤེས་པར་བྱའོ། །ཞེས་གསུངས་ཏེ། སོ་གཅིག་པས་ལག་མཆོད་དང་
སོ་གཉིས་པས་རྫས་ཀྱི་ཁྱད་པར་གྱི་མིང་དང། སོ་གསུམ་པས་ཁ་ཟས་ཀྱི་ཆོ་གའི་དབྱེ་བ་བསྟན་ཏེ། བཟའ་བའི་དམ་ཚིག་བསྐྱང་བའོ། །དམ་ཚིག་གཉིས་ཀྱིས་བསྟེན་པའི་དམ་ཚིག་ཀྱང་མཚན་ནོ། །ལྔ་པ་ནི། ཡང་མཚམས་སྦྱོར་ལས། དེའི་རྗེས་ལ། མཆོད་བཞི་དེ་བཞིན་དཔའ་
བོ་ཆེ། །ཞེས་བྱ་བ་ལ་སོགས་པ་རྣམ་པར་འགྲེལ་བ་ནི་སུམ་ཅུ་རྩ་བཞི་པ་ལ་སོགས་པ་ལེའུ་བཞི་སྟེ། ཕྱག་རྒྱ་ཆེན་པོ་དང་ཆོས་ཀྱི་ཕྱག་རྒྱ་དང་ལས་ཀྱི་ཕྱག་རྒྱ་དབང་དུ་བྱ་བ་གོ་རིམ་ཇི་ལྟ་བ་བཞིན་དུ་རྟོགས་པར་བྱའོ། །དམ་ཚིག་གི་ཕྱག་རྒྱ་ནི་དཀྱིལ་འཁོར་གྱི་འཁོར་ལོ་སྒོམ་
པའི་མཚན་ཉིད་བཞིན་དུ་བསྟན་པས་ན། འདིར་དེ་ལས་ལོགས་ཤིག་ཏུ་རྒྱས་པར་མ་བསྟན་ཏོ། །ཞེས་གསུངས་བའི་དོན་ནི་ལེའུ་དང་པོར། མཆོད་བཞི་དཔའ་བོ་ཆེན་པོ་ནི། །ཞེས་སོགས་ཀྱིས་ཕྱག་རྒྱ་བཞི་མདོར་བསྟན་པ་རྒྱས་པར་འགྲེལ་བ་ནི། སོ་བཞི་པ་ནས་སོ་བདུན་
པའི་བར་ལེའུ་བཞིའོ། །དེ་ཡང་སོ་བཞི་པས་ཕྱག་ཆེན་དང། སོ་ལྔ་པས་ཆོས་ཀྱི་ཕྱག་རྒྱ་དང། སོ་དྲུག་པས་ལས་རྒྱ་བསྟེན་ཚུལ་དང། སོ་བདུན་པས་ལས་རྒྱ་རང་གི་དབང་དུ་བྱེད་པའི་ཐབས་བསྟན་ལ། དམ་ཚིག་གི་ཕྱག་རྒྱ་ནི་སྔར་དཀྱིལ་འཁོར་གྱི་དབུས་སུ་ཧེ་རུ་ཀ་ཡབ་ཡུམ་

[019B] དམ་ཚིག་གི་ཕྱག་རྒྱ་ནི་གཞུང་གཞན་ནས་ཡེ་ཤེས་ཀྱི་ཕྱག་རྒྱར་བཤད་པའི་ཡིད་ཀྱིས་རྡོ་རྗེ་ཕག་མོ་སོགས་བསྒོམས་པའི་ལྷ་མོའོ། །འདི་ལ་བླ་མ་མར་དོ་དང་མལ་གྱི་ལུགས་འཛིན་པ་གཉིས་
ཀའི་ལུགས་ཀྱིས་ལེའུ་སོ་དྲུག་པས་དམ་ཚིག་དང། ལས་རྒྱ་གཉིས་ཀ་བསྟན་པར་བཞེད་པ་དང་མི་འགལ་ཏེ། དམ་རྒྱ་སྤྱིར་མ་བསྟན་པ་མིན་གྱི་རྒྱས་པར་མ་བསྟན་ཞེས་གསུངས་པའི་ཕྱིར་རོ། །དེའི་དེན་ནི་ལས་རྒྱ་ལས་ལོགས་སུ་གསལ་བར་མ་བསྟན་ཞེས་པའི་
དོན་ནི། །དྲུག་པ་ནི། ཡང་མཚམས་སྦྱོར་ལས། དེ་ནས་རྣལ་འབྱོར་གསུམ་གྱི་ཐུན་མོང་དུ་གྱུར་པའི་དངོས་གྲུབ་ཀྱི་མཚན་མ་ནི། སུམ་ཅུ་རྩ་དགུ་པ་ནས་བཞི་བཅུ་རྩ་གཉིས་པའི་བར་གྱིས་བསྟན་ཏོ། །ཞེས་གསུངས་པའི་དོན་ནི་རྣལ་འབྱོར་ཏེ་སྤྱོད་པ་གསུམ་གྱི་ཐུན་མོང་
གི་འབྲས་བུ་མཆོག་མྱུར་དུ་འགྲུབ་པའི་མཚན་མའམ་རྟགས་ནི། སེ་དགུ་པ་ནས་ཞེ་གཉིས་པའི་བར་ལེའུ་བཞིས་སྟོན་ནོ། །ང་གཅིག་པའི་དོན་དང་བསྡུས་དོན་དེ་ལྟར་བྱེད་པ་དེ་ཇི་ལྟར་ཡིན་པ་ནི། མཚམས་སྦྱོར་ལས། དེ་ལྟར་མདོ་དང་རྒྱས་པར་བསྟན་པའི་དོན་རྣམས་ཀྱི་
མཚན་ཉིད་ལེའུ་ལྔ་བཅུ་རྩ་གཅིག་པས་གཅིག་ཏུ་བསྡུས་ནས། བཅོམ་ལྡན་འདས་ཀྱིས་བསྟན་ཏོ་ཞེས་བླ་མའི་མན་ངག་གོ་ཞེས་གསུངས་ཏེ། ང་གཅིག་པས་མངོན་པར་རྟོགས་པའི་རིམ་པ་གཅིག་ཏུ་བསྡུས་ཚུལ་ནི། དེ་ཉིད་ཀྱི་སྐབས་སུ་འཆད་པར་འགྱུར་རོ། །བསྡུས་དོན་དེ་ལྟར་བྱེད་པ་ནི་རྗེ་བཙུན་ཆེན་པོ་ནཱ་རོ་ཏ་
པའི་མན་ངག་ཏུ་བསྟན་ཏེ། གཉིས་པ་ནི། དེ་ལྟར་རྩ་རྒྱུད་ཀྱི་དབུ་ཞབས་ཀྱི་དོན་རྣམས་ཀྱང་ལམ་ཉམས་སུ་ལེན་པའི་རིམ་པ་ལ་སྐོར་ནས་ལམ་དུ་འཁྱེར་ཤེས་པ་ནི། མང་དུ་བཤད་པའི་སྙིང་པོ་དམ་པ་ཡིན་པས་ཕྱོགས་གཅིག་ཏུ་བསྒྲིགས་ཏ་བཤད་ན། དེ་ལྟར་ལེའུ་གཉིས་པ་དང་གསུམ་པ་ནས་འབྱུང་བའི་དབང་གི་སྐོར་རྣམས་བཤད་རྒྱུད་

[020A]༄༅། །གཉིས་ཀྱིས་ཁ་བསྐངས་པའི་དབང་ལེགས་པར་ཐོབ་པར་བྱ་སྟེ། དེ་ནི་ལམ་རིམ་པ་གཉིས་ཡན་ལག་དང་བཅས་པ་ལ་ཉན་བསམ་སྒོམ་གསུམ་བྱེད་པའི་སྣོད་རུང་དུ་སྒྲུབ་པའི་ཐབས་དམ་པ་ཡིན་པའི་ཕྱིར་རོ། །སྣོད་
རུང་དུ་སོང་ནས་ནི། དེ་ནས་གསང་བ་བཤད་བྱ་བ། །ཞེས་སོགས་ཀྱི་དོན་ལེའུ་བཞི་པ་དང། ཕྱག་རྒྱ་བཞི་སྟོན་པའི་ལེའུ་དོན་རྩ་བཤད་ལེགས་པར་སྦྱར་ཏེ་རིམ་གཉིས་བསྒོམ་པར་བྱ་སྟེ། དེ་ནི་ལམ་གྱི་གཞུང་སྲོང་བའོ། །ལམ་དེ་ཡང་དམ་
ཚིག་སྐྱོང་བའི་གྲོགས་དང་ལྡན་པར་བྱའོ། །དེ་ལྟར་བསྒོམས་ཤིང་བསྐྱངས་པས་ནུས་པ་རྙེད་པ་ན་ཕོ་ཉ་མོ་ཁྱད་པར་ཅན་དང་ཕྲད་པར་འགྱུར་ལ། དེའི་ཚེ་དེའི་བཀས་ཕོ་ཉ་མོ་ལ་བརྟེན་ནས་སྤྱོད་པ་བྱ་བ་ནི་ལམ་ལ་བོགས་འབྱིན་པའི་ཐབས་
དམ་པའོ། །རིམ་པ་གཉིས་སོ་སོའི་སྐབས་སུ་སྤྱོད་པས་བོགས་བཏོན་པ་ན། ཐུན་མོང་དང་མཆོག་གི་དངོས་གྲུབ་གཉིས་མྱུར་དུ་འགྲུབ་པར་འགྱུར་རོ། །རྩ་རྒྱུད་ཤིན་ཏུ་མི་གསལ་ཞིང་འཁྲུགས་པར་གྱུར་པ་གྲུབ་ཐོབ་ཀྱི་མན་ངག་གིས་
བཤད་པས། ལམ་ལ་ངེས་པ་བླ་ན་མེད་པ་སྟེར་བ་འདི་ནི་མཁས་པ་རྣམས་ཀྱི་ཡིད་འཕྲོག་པར་སྣང་བས། ཕྱིས་འབྱུང་གི་མཁས་པ་ནཱ་རོ་པའི་བཤད་སྲོག་ལ་བརྟེན་པ་རྣམས་ཀྱིས་ཀྱང་དེ་ཁོ་ན་བཞིན་དུ་བཤད་པར་བྱའོ། །གསུམ་པ་
ནི། དེ་འདྲ་བའི་བཤད་སྲོལ་མཆོག་ཏུ་གྱུར་པ་ན་དཔལ་ནཱ་རོ་པ་ལ་མངའ་པ་ཡིན་ལ། དེ་ལ་སློབ་མ་མང་ཡང་བདེ་མཆོག་གི་སློབ་མ་གཙོ་བོ་བཞི་སྟེ། མཱ་ན་ཀ་ཤྲཱི་ཛྙཱ་ན་དང། པྲ་ཛྙཱ་རཀྵི་ཏ་དང། ཕི་ཏོང་ཧཾ་དུ་དང། ཕཾ་ཐིང་པའོ་ཞེས་ཟེར་

[020B] །དང་པོ་ནི། མར་དོས་བྱང་ཕྱོགས་ཀྱི་སྒོ་གླེགས་པར་གྲགས་པར་བཤད་དེ་ནཱ་རོ་པའི་རྗེས་སུ་སྒོ་གླེགས་པ་མཛད་པའོ། །གསུམ་པ་ནི་ཕམ་ཐིང་པའི་གཅེན་པོ་ཆོས་ཀྱི་བློ་གྲོས་ཞེས་པ་ནཱ་རོ་པའི་སྤྱན་སྔར་ལོ་བཅུ་གཉིས་བཞུགས་ནས་རྒྱ་ནག་གི་
རི་བོ་རྩེ་ལྔར་བྱོན་ཟེར་བ་དེར་མངོན་ནོ། །བཞི་པ་ནི་བལ་བོ་ཕམ་ཐིང་པ་ཞེས་ཀྱང་ཟེར། བལ་ཡུལ་ན་ཨ་དེས་པ་ཆེན་པོར་གྲགས། དགེ་སློང་འཇིགས་མེད་གྲགས་པ་ཞེས་ཀྱང་ཟེར་བ་དེ་ཡིན། དེས་ནཱ་རོ་པའི་སྤྱན་སྔར་ལོ་དགུ་བཞུགས། བདེ་མཆོག་གི་སྒོ་
ནས་དམན་པ་དང་འབྲིང་གི་དངོས་གྲུབ་ཐོབ། དེའི་གཅུང་པོ་དུས་འཁོར་བས་ནཱ་རོ་བ་ལོ་ལྔ་བསྟེན། དེའི་གཅུང་པོ་ཐང་ཆུ་བས་ཀྱང་ནཱ་རོ་པ་ལ་བདེ་མཆོག་གས་ན། ཁ་ཆེ་བྱང་ཆུབ་བཟང་པོས་ཀྱང་ནཱ་རོ་བ་བསྟེན་ནས་བདེ་མཆོག་གསན་ནོ། །སྔར་བཤད་པ་བཞིའི་
དང་པོ་གཉིས་དང། ཕམ་ཐིང་པ་ལ་ཀ་ན་ཀ་ཤྲཱིས་གསན། དེ་ལ་བལ་ཕོ་བ་ཏན་ཏ་ཞེས་ཀྱང་ཟེར། སུ་མ་ཏི་ཀཱི་རྟི་ཞེས་ཀྱང་ཟེར་བ་ཐམས་ཅད་མཁྱེན་པ་ཆུང་ངུར་གྲགས་པ་དེས་གསན། མཱ་ན་ཀ་ཤྲཱི་དང་ཕམ་ཐིང་པ་གཉིས་ལ་ཡང་དངོས་སུ་གསན་
བལ་པོ་ཐུགས་རྗེ་ཆེན་པོས་ཀྱང་ཀ་ན་ཀ་ཤཱི་ལ་གསན། དེ་རྣམས་ལས་བོད་དུ་བརྒྱུད་བ་ལ་ལུགས་མང་དུ་ཡོད་ཀྱང་བོད་དུ་ཕན་འདོགས་ཆེ་བ་ལ་མལ་གྱོ་ལོ་ཙཱ་བ་བློ་གྲོས་གྲགས་དང། མར་པ་དེ་པར་གྲགས་པའི་ལོ་ཙཱ་བ་མཚན་ངོ་བོ་ཆོས་ཀྱི་དབང་
ཕྱུག་གསང་མཚན་མཉྫུ་ཤྲཱི་བཛྲ་ཞེས་པ་གཉིས་སོ། །དེ་ལ་མལ་གྱོས་ཕམ་ཐིང་པ་སྐུ་མཆེད་གསུམ་དང། ཁ་ཆེ་བྱང་ཆུབ་བཟང་པོ་དང། སུ་མ་ཏི་ཀཱི་རྟི་དང། བལ་པོ་ཐུགས་རྗེ་ཆེན་པོ་ལ་གསན། མར་དོས་ཕམ་ཐིང་པ་དང་སུ་མ་ཏི་ཀཱི་རྟི་གཉིས་
[021A]༄༅། །ལ་གསན་ནོ། །རྗེ་བཙུན་ས་སྐྱ་པ་ཆེན་པོས་པུ་རངས་ལོ་ཆུང་དང། རྨ་ལོ་ཙཱ་བ་དང། མལ་ལོ་ཙཱ་བ་རྣམས་ལ་བདེ་མཆོག་གསན་ཀྱང་མལ་གྱི་ལུགས་ལ་ཚད་མར་མཛད། མལ་དང་ས་ཆེན་གྱིས་རྩ་རྒྱུད་ལ་ཡིག་ཆ་མ་མཛད་
མལ་གྱི་གསུང་བགྲོས་ས་ཆེན་གྱིས་བཤད་པ་རྣམས། དེའི་སློབ་མ་པུ་ཎྱེ་བཛྲ་ཞེས་པ་ཅིག་གིས་རྩ་རྒྱུད་རྒྱ་ཆེར་འགྲེལ་པ་མུ་ཏིག་འཕྲེང་བ་ཞེས་པ་ཅིག་ཏུ་ཞིབ་ཏུ་གཏན་ལ་ཕབ། མར་དོས་རྩ་རྒྱུད་ཀྱི་རྣམ་བཤད་ཅིག་མཛད། དེའི་སློབ་མ་གཟེ་བ་
བདེ་མཆོག་རྡོ་རྗེ་དང། རྒྱ་ནམ་མཁའ་དབང་ཕྱུག་དང། ཅོག་རོ་ཆོས་ཀྱི་རྒྱལ་མཚན་རྣམས་ཀྱིས་བདེ་མཆོག་ཤིན་ཏུ་དར་བར་མཛད་དོ། །བླ་མ་འཕགས་པ་འོད་ཅེས་པ་ཇོ་བོ་ལུགས་དང། ལོ་ཆུང་དང་ས་སྐྱ་བའི་ལུགས་ཀྱི་དབང་དང་ཁྲིད་དང་བཤད་པ་མངའ་བ་
ཅིག་གིས་བུ་སྟོན་ཐམས་ཅད་མཁྱེན་པ་ལ་གནང། ཡང་བླ་མ་དེས་མར་དོའི་ལུགས་ཀྱི་བཤད་ལུང་ཡང་རྩེ་བ་ལ་ཞུས་གསུང་པས་ཁོང་ལ་ལོ་ཙ་བ་མཁས་པ་གཉིས་ཀ་ལ་བརྒྱུད་པའི་ནཱ་རོ་པའི་བཤད་སྲོལ་མངའོ། །བུ་སྟོན་ཞབས་ཀྱིས་མཛད་པའི་རྩ་རྒྱུད་
ཀྱི་རྣམ་བཤད་ཆེན་མའི་བཤད་ལུང་དེའི་སློབ་མ་བླ་མ་བདེ་ཆེན་པ་ཆེན་པོ་ལ་བདག་གིས་ཐོས་སོ།།    ༈    །།གསུམ་པ་ལ་བཞི། མཚན་གྱི་དོན། འགྱུར་གྱི་ཕྱག་གཞུང་གི་དོན། མཇུག་གི་དོན་ནོ། །དང་པོ་ལ་གཉིས། མཚན་
བསྒྱུར་བ་དང། མཚན་བཤད་པའོ། །དང་པོ་ནི། རྒྱ་གར་ན་སྐད་རིགས་བཞི་ཡོད་པ་ལས་ལེགས་པར་སྦྱར་བའི་སྐད་དུ་ནི། རྒྱུད་འདིའི་མཚན་ཤྲཱི་ནས་ནཱ་མའི་བར་རོ། །དེ་བོད་ཀྱི་སྐད་དུ་བསྒྱུར་ན། ཤྲཱི་ནི་དཔལ་ལོ། །ཧེ་རུ་ཀ་ནི་ཁྲག་འཐུང་ངོ། །ཁ་ཅིག་

[021B] ཡི་གེའི་ཟུར་དེ་ཙམ་ལ་བརྟེན་ནས་ཁྲག་འཐུང་ཞེས་བསྒྱུར་བ་ནི་འགྱུར་ལེགས་པ་མིན་ནོ་ཞེས་ཟེར་མོད་ཀྱང། མར་དོའི་ལུགས་འཛིན་པ་དག་ཡི་གེ་གསུམ་ལ་ཡི་གེ་བསྣན་པའི་ངེས་ཚིག་གི་བཤད་པ་བྱས་པས་ཁྲག་
འཐུང་དུ་སོང་བར་བཤད་པ་ལེགས་སོ། །དེ་ཡང་ཧེ་ལ་རེལ་པ་དང། རུ་ཏི་ར་ཁྲག་དང་ཀ་པཱ་ལ་ཐོད་པ་སྟེ། བསྡུ་ན་ཐོད་ཁྲག་ལ་རོལ་པར་འགྱུར་བས་ཁྲག་འཐུང་དུ་བསྒྱུར་རོ། །རཱ་ཛ་ནི་རྒྱལ་པོ་དང། ཙ་ཀྲ་ནི་འཁོར་ལོ་དང། ས་བ་ར་ནི་སྡོམ་པ་དང། བཧི་དྷ་ན་ནི་བརྗོད་པ་
དང། ཡོ་གི་ནི་ནི་རྣལ་འབྱོར་མ་དང། རུད་ཏ་ར་ནི་བླ་ན་མེད་པ་དང། སརྦ་ཏན་ཏྲ་ནི་རྒྱུད་ཐམས་ཅད་དང། ཏྲོད་ཅེས་པའི་ཏྲའི་ན་རོར་སོང་བའི་ཨུད་དང་སྦྱར་བས་ཨུད་ཏ་ར་ནི་བླ་མ་དང། ས་བ་ར་ནི་བདེ་མཆོག་དང། ས་གྲ་ཧ་ནི་བསྡུས་པ་དང། ནཱ་མ་ནི་ཞེས་བྱ་
བའོ། །མཚན་ལ་མི་འདྲ་བ་མང་དུ་འདུག་ནའང་འདི་མར་དོ་རྐྱང་པའི་འགྱུར་ལྟར་རོ། །གཉིས་པ་ནི། ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། ཞེས་གསུངས་པའི་གཉིས་སུ་མེད་པའི་ཡེ་ཤེས་ནི། འདོད་ཅིང་བསྟེན་པར་བྱ་བས་ན་དཔལ་ལོ། །ཧེ་རུ་ཀ་ནི་
བཤད་ཟིན་ལ། དེའི་བཤད་པ་གཞན་ནི་འཆད་པར་འགྱུར་རོ། རྒྱལ་པོ་ནི་ཐོད་ཁྲག་ལ་རོལ་པ་རྣམས་ཀྱི་གཙོ་བོའོ། །སྡོམ་པ་ནི་འདུས་པ་མཆོག་གོ་སྡོམ་རྒྱུ་ནི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་གསུམ་གྱི་ལས་སོ། །དེ་ཉིད་ནི་སྐུ་
གསུང་ཐུགས་ཀྱི་འཁོར་ལོ་ཡང་ཡིན་ནོ། །སྡོམ་ཚུལ་ནི་སྡོམ་རྒྱུ་དེ་ཐམས་ཅད་དབྱེར་མི་ཕྱེད་པར་གཅིག་ཏུ་སྡོམ་པ་སྟེ། བདེ་སྟོང་གཅིག་ཏུ་སྡོམ་པ་དང་སྐུ་གསུང་ཐུགས་གསུམ་ལྷན་སྐྱེས་ཀྱི་ཧེ་རུ་ཀ་གཅིག་གི་ངོ་བོར་སྡོམ་པ་སྟེ། སྡོམ་འབྱུང་ལས། སྐུ་

[022A]༄༅། །གསུང་ཐུགས་ཀྱི་ཡང་དག་ལས། །རྣམ་པ་ཐམས་ཅད་གཅིག་སྡོམ་པ། །སྡོམ་པ་བདེ་མཆོག་བྱང་ཆུབ་སྟེ། །བརྗོད་པར་བྱ་མིན་བསྟན་དུ་མེད། །འདུས་པ་སྡོམ་པ་དག་གི་མཆོག་ཅེས་གསུངས་སོ། །བརྗོད་པ་ནི་འཁོར་ལོ་སྡོམ་པར་
གྲགས་པའོ། །རྣལ་འབྱོར་མ་བླ་ན་མེད་པས་ནི་འདི་མ་རྒྱུད་དུ་སྟོན་ནོ། །རྒྱུད་དེ་ཐམས་ཅད་ཀྱི་བླ་མ་ནི་གོང་མ་སྟེ་མཆོག་གོ་རྒྱུད་ནི་འདུས་པ་ཕྱི་མ་ལས། རྒྱུད་ནི་རྒྱུན་ཞེས་བྱ་བར་གྲགས། །རྒྱུད་དེ་རྣམ་པ་གསུམ་འགྱུར་ཏེ། །གཞི་དང་དེ་བཞིན་རང་
བཞིན་དང། །མི་འཕྲོགས་པ་ཡིས་རབ་ཕྱེ་བ། །རྣམ་པ་རང་བཞིན་རྒྱུ་ཡིན་ཏེ། །དེ་བཞིན་མི་འཕྲོགས་འབྲས་བུའོ། །གཞི་ནི་ཐབས་ཤེས་བྱ་བ་སྟེ། །གསུམ་གྱིས་རྒྱུད་ཀྱི་དོན་བསྡུས་པའོ། །ཞེས་རྒྱུད་ཀྱི་སྒྲ་དོན་ནི་རྒྱུན་ཆགས་པ་དང། དེ་ལ་རང་བཞིན་ཞེས་པ་སྒྲུབ་པ་པོ་རིན་པོ་ཆེ་ལྟ་བུའི་གང་ཟག་གི་རང་བཞིན་རྒྱུ་རྒྱུད་དང། གཞི་ཞེས་པ་རིམ་གཉིས་ཀྱི་བསྙེན་སྒྲུབ་ཡན་ལག་བཞི་ཐབས་རྒྱུད་དང། མི་གནས་པའི་མྱང་འདས་རྡོ་རྗེ་འཆང་ངམ་ཟུང་འཇུག་གི་སྐུ། གཞན་གྱིས་འཕྲོག་པར་མི་
ནུས་པ་འབྲས་བུའི་རྒྱུད་དུ་ནཱ་རོ་པས་བཤད་དེ། དོན་གྱི་རྒྱུད་ལ་གསུམ་དུ་ཕྱེ་བའོ། །ཤཱནྟི་པ་དང་ཨ་བྷྱ་ཀ་རས་རྒྱུ་རྒྱུད་སེམས་ཀྱི་ཆོས་ཉིད་ལ་བཤད་དོ། །དེ་གསུམ་བརྗོད་བྱར་སྟོན་པའི་སྒྲ་ལ་ཡང་རྒྱུད་ཅེས་བྱ་སྟེ་འདིར་ཕྱི་མའོ། །ས་བ་ར་རྟིང་
མ་བདེ་མཆོག་ཏུ་བསྒྱུར་བ་ནི་ས་སུ་ཁ་ན་བདེ་བ་དང། བ་ར་ནི་མཆོག་ཡིན་པ་ལ་བསམས་ཏེ། ཁ་སྦྱོར་གྱི་རྒྱུད་ཕྱི་མ་ལས། དེ་ལས་སྡོམ་པའི་སྒྲས་བརྗོད་པར་བྱ་སྟེ། ས་ཞེས་པ་ནི་བདེ་བའོ། །བ་ར་ཞེས་པ་ནི་ཁྱད་པར་དུ་འཕགས་པ་ཞེས་

[022B] །ཞེས་གསུངས་པ་བཞིན་ཏེ། ས་བ་རའི་དོན་འདི་དང་སྔ་མ་གཉིས་ཀ་ཤེས་དགོས་སོ། །བསྡུས་པ་ནི་རྩ་རྒྱུད་རྒྱས་པ་ལས་ཚིག་བསྡུས་ནས་གསུངས་པའོ། །གཉིས་པ་ནི། བཅོམ་ལྡན་འདས་དང་དཔལ་ནི་གོ་སླའོ། །མཉམ་
སྦྱོར་ལས། རྡོ་རྗེ་སྟོང་པ་ཉིད་དུ་བརྗོད། །སེམས་དཔའ་ཡེ་ཤེས་ཙམ་ཉིད་དེ། །དེ་དག་བདག་ཉིད་གྲུབ་པ་ནི། །རྡོ་རྗེ་སེམས་དཔའ་ཞེས་བརྗོད་དོ། །ཞེས་གསུངས་པ་ལྟར། རྡོ་རྗེ་སྟོང་པ་ཉིད་མཐར་ཐུག་པ་དང་སེམས་དཔའ་ཡེ་ཤེས་གཉིས་རོ་
གཅིག་ཏུ་ཞུགས་པ་གྲུབ་པ་ལ་ཕྱག་འཚལ་ལོ་ཞེས་པ་ནི་ལོ་ཙཱ་བའི་ཕྱག་གོ་གསུམ་པ་ལ་གཉིས། ཐོག་མར་འདི་སྐད་སོགས་དངོས་སུ་མ་སྨོས་པའི་རྒྱུ་མཚན། ཚིག་གི་དོན་བཤད་པ་དངོས་སོ། གཅིག་ཏུ་ཞུགས་པ་གྲུབ་པ་ལ་ཕྱག་འཚལ་ལོ་ཞེས་པ་ནི་ལོ་ཙཱ་
བདག་ཐོས་སོགས་མི་སྨོས་པའི་རྒྱུ་མཚན་གང་ཡིན་ཞེ་ན། སྐལ་ལྡན་གྲགས་པས་འདི་རྒྱུད་རྒྱས་པ་འབུམ་སྔ་ལས་བཏུས་ལ། དེར་འདི་སྐད་སོགས་སྨོས་པས་དེའི་རྒྱུད་ཕྱི་མ་འདིར་དེ་མ་སྨོས་ཞེས་འདོད་པ་དང། སྟོན་པ་མི་གནས་པའི་མྱ་ངན་
ལས་བསྟན་པའི་ཕྱིར་མ་སྨོས་ཞེས་འདོད་པ་དང། བསྟན་དུ་མེད་པའི་ཆོས་ཉིད་ལ་བསྟན་བྱ་དང་སྟོན་པ་པོ་གཅིག་ཏུ་བསྟན་པའི་ཕྱིར་མ་སྨོས་པར་འདོད་པ་དང་འདི་སྐད་སོགས་མེད་པར་མཚན་བརྗོད་བཞིན་དུ་ཐེག་པ་ཆེན་པོ་སྟོན་པར་མཛད་དོ། །ཞེས་འདོད་
པའི་གཞན་ལུགས་བཞི་བཀོད་ནས། རང་ལུགས་ནི་དང་པོའི་སངས་རྒྱས་རྣམས་ནི་རྒྱུན་ཆད་པ་མི་མངའ་བའི་ཕྱིར། ཆོས་ཀྱི་རྣམ་གྲངས་འདི་ནི་ཐོག་མ་མེད་པའི་རྒྱུན་ཅན་ཡིན་ཏེ། ཤཱཀ་ཐུབ་ལས་སྔ་བར་གནས་ཏེ། །སངས་རྒྱས་བྱེ་བ་དཔའ་བོ་ནི། །བྱེ་བ་

[023A]༄༅། །ཉིད་ཀྱིས་ལེགས་པར་གསུངས། །ཞེས་བཤད་པ་ལྟ་བུའོ། །དེའི་དོན་ནི་དུས་ཀྱི་དབང་གིས་སྲེག་པའི་བསྐལ་པ་ལ་སོགས་པས། ཤེར་ཕྱིན་ལ་སོགས་པ་ནུབ་པ་ན་ཤཱཀྱ་ཐུབ་པས་ཡང་གསུངས་སོ། །བདེ་མཆོག་ནི་དེ་ལྟར་མ་ཡིན་ཏེ་
སངས་རྒྱས་ཀྱི་ཞིང་བརྗོད་དུ་མེད་པ་རྣམས་ནི་རྒྱུན་མི་འཆད་པ་ཉིད་ཀྱིས་ཉམས་སུ་བླངས་ནས་གནས་པའི་ཕྱིར་རོ་ཞེས་ཟེར་རོ། །འདོད་པ་དང་པོ་ལ་བོད་ཁ་ཅིག་གིས་ཀྱཻ་རྡོར་འབུམ་ལྔའི་རྒྱུད་རྒྱས་པ་ལས་བསྡུས་ཏེ་ལོགས་སུ་བསྟན་པ་བརྟག་གཉིས་
ལ་འདི་སྐད་སོགས་གསུངས་པ་ལྟར། འབུམ་དུ་བརྗོད་པ་ལས་བསྡུས་ཏེ་ལོགས་སུ་བསྟན་པའི་རྒྱུད་འདི་ལ་ཡང་སྨོས་ན་འགལ་བ་ཅི་ཡོད་ཅེས་སུན་འབྱིན་ནོ། །དེ་ལ་རྒྱུད་རྒྱས་པ་ལས་བསྡུས་བའི་བསྡུས་རྒྱུད་ཡིན་པ་ཙམ་རྒྱུ་མཚན་དུ་བྱས་ནས། རྒྱས་
བ་ལས་ལོགས་སུ་འདི་སྐད་སོགས་མ་བསྟན་པར་འདོད་ན་སྐྱོན་དེ་འཇུག་ཀྱང་དེ་ཙམ་རྒྱུ་མཚན་དུ་བྱེད་པ་མིན་ནོ། །འོ་ན་ཅི་ཞེན། རྒྱུད་ཀྱི་ཐོག་མ་ནས། དེ་ནས་གསང་བ་བཤད་པར་བྱ། །ཞེས་དེ་ནས་ཀྱི་སྒྲ་ཐོག་མར་འབྱུང་བ་རྒྱུད་སྔ་མའི་འཕྲོ་འདི་འདྲ་
བའི་རྒྱུད་བསྡུས་པ་ལས། འདི་སྐད་སོགས་མ་བསྟན་ཞེས་པའི་དོན་ཡིན་གྱི། རྒྱུད་རྒྱས་པ་ལས་བསྡུས་པའི་རྒྱུད་ཡིན་ན། འདི་སྐད་སོགས་མི་སྨོས་པ་ཡིན་ནོ་ཞེས་འདོད་པ་མིན་ནོ། །ལྭ་བ་པའི་འགྲེལ་པ་ལས་ཀྱང་དེ་ནས་ཀྱི་ཚིག་གིས་རྒྱུད་སྔ་
མའི་མཐའ་ཅན་དུ་བསྟན་པར་གསུངས་སོ། །དེས་ན་ལུགས་འདི་ལ་ཡང་སྔར་བཞིན་དུ་འགག་པ་ནི་ཕྱོགས་སྔ་མ་མ་ལོངས་པར་བཀག་པ་ཡིན་ནོ། །ཡང་བོད་ཁ་ཅིག་ལྭ་བ་པས་བདེ་མཆོག་རྩ་རྒྱུད་འབུམ་ཕྲག་གསུམ་པར་འདི་སྐད་བདག་ཐོས་

[023B] འདི་དེ་ལས་བསྡུས་པའི་ཕྱི་མ་ཡིན་པས་མ་སྨྲོས། ཞེས་ཟེར་བ་མི་འཐད་དེ། དྲི་མེད་འོད་ལས་རྩ་རྒྱུད་རྒྱས་པ་ནི་འདི་སྐད་བདག་ཐོས་མེད་པར་བཤད་པའི་ཕྱིར་རོ། །ཞེས་འདི་སྐད་བདག་ཐོས་ཡོད་པའི་རྒྱུད་རྒྱས་པ་ལས་བསྡུས་པའི་ཕྱི་མ་ཡིན་
པས། འདིར་འདི་སྐད་བདག་ཐོས་མ་སྨོས་པར་བཤད་པ་ནི། སྔར་བཤད་པ་ལྟར་ཕྱོགས་སྔ་མ་གཏན་ནས་མ་ལོངས་པ་ཡིན་ལ། དྲི་མེད་འོད་ལས་མངོན་བརྗོད་འབུམ་ཕྲག་གཅིག་པ་ལ་འདི་སྐད་བདག་ཐོས་སོགས་མེད་པར་བཤད་པ་དང། མངོན་
བརྗོད་འབུམ་ཕྲག་གསུམ་པ་ལ་ཡོད་པར་བཤད་པ་གཉིས་ལ་འགལ་བ་མེད་པའི་ཕྱིར་ཏེ། རྒྱུད་རྒྱས་པ་ལ་མི་འདྲ་བ་གཉིས་ཡོད་པའི་ཁུངས་རྣམས་བཤད་ཟིན་ཏོ། །དེས་ན་ལྭ་བའི་ན་བཟའ་ཅན་ལྟ་བུའི་རྒྱ་གར་གྱི་གྲུབ་ཆེན་ལ་སྐྱོན་འཛིན་པ་ནི་
ཤིན་ཏུ་མི་རིགས་པ་ཆེན་པོའོ། །རྒྱུད་བསྡུས་པ་འདི་ལ་ཡང་འདི་སྐད་བདག་ཐོས་སོགས་ཀྱི་ཚིག་གསལ་པོ་མེད་པ་ཡིན་གྱི། མི་གསལ་བའི་ཚུལ་གྱིས་ཡོད་པར་བཅོམ་ལྡན་འདས་ཉིད་ཀྱིས་གསུངས་ཏེ་འཆད་པར་འགྱུར་རོ། །འདོད་པ་གཉིས་པ་ནི་
ཡང་མི་འཐད་དེ། མཚན་ཉིད་ཀྱི་མདོ་སྡེའི་ཕྱོགས་ལ་འདི་སྐད་བདག་ཐོས་སོགས་སྟོན་པ་མྱ་ངན་ལས་འདས་རྗེས་སུ་སྡུད་པ་པོས་སྡུད་པར་བཤད་ཀྱང། འདིར་བཤད་རྒྱུད་རྡོ་རྗེ་འཕྲེང་བ་དང་དགོངས་པ་ལུང་སྟོན་སོགས་ལས་གསུངས་པ་ལྟར་
སྟོན་པ་ཉིད་ཀྱིས་འདི་སྐད་བདག་ཐོས་སོགས་ལ་བཤད་པ་མཛད་པས། མྱ་ངན་ལས་འདས་རྗེས་སུ་བསྡུས་པས་མ་ཁྱབ་པའི་ཕྱིར་དང། སྟོན་པ་མི་གནས་པའི་མྱ་ངན་ལས་འདས་པ་བརྙེས་པར་སྟོན་པ་གསང་འདུས་སོགས་ཀྱིའང་ལུགས་

[024A]༄༅། །ཡིན་པས། དེ་རྣམས་ལ་ཡང་འདི་སྐད་སོགས་མི་སྟོན་པར་ཐལ་བའི་ཕྱིར་རོ། །འདོད་པ་གསུམ་པ་ཡང་མི་འཐད་དེ། ཀྱཻ་རྡོར་ལས། འཆད་པ་པོ་ང་ཆོས་ཀྱང་ང། ཞེས་གསུངས་པས་དེར་ཡང་འདི་སྐད་སོགས་མི་སྟོན་པར་འགྱུར་རོ། །འདོད་པ་
བཞི་པ་ཡང་མི་འཐད་དེ། འདི་སྐད་སོགས་མེད་པར་བཤད་པ་མཚན་བརྗོད་དང་འདྲའོ་ཞེས་བསྟན་པ་ན། དེར་ཡང་དོགས་པ་དེ་འཇུག་པས་རྒལ་བ་ཉིད་ལན་དུ་སོང་བའི་ཕྱིར་རོ། །རང་ལུགས་བཞག་པ་ཡང་མི་འཐད་དེ། ཤཱཀ་ཐུབ་ལས་སྔ་བའི་གསུང་རབ་
ལ་འདི་སྐད་སོགས་མེད་པར་སྒྲུབ་མི་ནུས་པའི་ཕྱིར་དང། སངས་རྒྱས་བྱེ་བ་སོགས་ཀྱིས་གསུངས་པ་འདི་སྐད་སོགས་ཡོད་པའི་རྒྱུད་དུ་མ་ལ་ཡང་ཡོད་པའི་ཕྱིར་དང། ཕྱོགས་བཅུའི་ཞིང་མཐའ་ཡས་པར་ཉམས་སུ་ལེན་པ་རྒྱུན་མ་ཆད་དུ་ཡོད་པ་མངོན་
བརྗོད་དང། །སྡོམ་འབྱུང་དང་ཤེར་ཕྱིན་གྱི་མདོ་ལ་སོགས་པ་ལ་ཡང་ཡོད་པའི་ཕྱིར། དེ་རྣམས་ལ་ཡང་འདི་སྐད་སོགས་མི་སྨོས་པར་འགྱུར་རོ། །གཉིས་པ་ལ་གསུམ། ལེའུ་དང་པོས་རྒྱུད་དོན་ཀུན་མདོར་བསྟན། ལྷག་མ་ཞེ་དགུས་དོན་དེ་རྒྱས་པར་བཤད་
ལེའུ་ང་གཅིག་པས་སྔ་མ་རྣམས་ཀྱི་དོན་བསྡུས་ཏེ་བསྟན་པའོ། །དང་པོ་ལ་གཉིས། གཞུང་དངོས་དང། ལེའུ་མཚན་བསྟན་པའོ། །དང་པོ་ལ་བཞི། གསང་བ་བཤད་པར་དམ་བཅའ་བ། གསང་བ་ཉན་པར་བསྐུལ་བ། ལམ་གྱི་གསང་བའི་བགྲོད་པ་རྫོགས་
པར་བྱེད་པའི་ཐབས། གསང་བ་སྒྲུབ་པའི་གནས་བསྟན་པའོ། །དང་པོ་ནི། དེ་ནས་ཞེས་པ་ལ་སྐད་དོད་ཨཱ་ཐ་ཞེས་པ་ཡོད་ལ། དེ་ལ་ནཱ་རོ་པས་ཚུལ་བཞིར་བཤད་དེ། རྩ་རྒྱུད་སྔ་མ་རྫོགས་ནས་དེའི་ཕྱི་མའི་རྒྱུད་འཆད་པའི་སྐབས་སྦྱོར་བ་སྟེ་ཡི་གེའི་དོན་

[024B] །ཨཱ་ལ་ཡི་གེ་བསྣན་པས་ཨ་ཀཱ་རོ་མུ་ཁ་སརྦ་དྷརྨ་ཎ་ཞེས་པ་ནི་ཆོས་ཐམས་ཅད་རང་བཞིན་གྱིས་སྐྱེ་བ་མེད་པ་རྟོགས་པའི་ཡེ་ཤེས་ཀྱི་ཚོགས་དང། དེའི་ཟླ་སྟོབས་ཀྱིས་ཐ་ནི་བསོད་ནམས་ཀྱི་ཚོགས་ཏེ་སྤྱིའི་དོན་ནོ། །ཨཱ་ཤེས་རབ་ཀྱི་པདྨ་དང། ཐ་ཐབས་
ཀྱི་རྡོ་རྗེ་ནི་སྦས་པ་སྟེ། སྦས་པའི་ནང་ནས་འདོད་ཆགས་ཆོས་སྦས་སོ། །ཨཱ་ནི་རྣམ་པར་དག་པའི་ཤེས་རབ་དང། ཐ་ནི་དམིགས་པ་མེད་པའི་སྙིང་རྗེ་བདེ་བ་ཆེན་པོ་སྟེ་མཐར་ཐུག་པའོ། །གཞན་ཡང་ཨཱ་ཐ་ཞེས་པ་དོན་བཞི་ལ་འཇུག་སྟེ། བཀྲ་ཤིས་པ་དང་
ཚིག་ཕྲད་ཀྱི་དོན་དང། དེ་མ་ཐག་པའི་དོན་དང། དབང་དུ་བྱ་བའི་དོན་ཏེ། དང་པོ་ནི་འདི་ལ་འཇུག་པ་རྣམས་བཀྲ་ཤིས་པར་བྱེད་པའོ། །གཉིས་པ་ནི་དེ་ནས་བཅོམ་ལྡན་འདས་མྱ་ངན་ལས་འདས་པའི་དུས་དེ་ཉིད་ན་ཞེས་བྱ་བ་ལྟ་བུ་སྟེ། འདིར་ནི་
རྒྱུད་རྒྱས་པ་གསུངས་པ་དེ་ནས་བསྡུས་པ་གསུངས་པ་ན་འདི་ལྟར་བཤད་ཅེས་པའོ། །གསུམ་པ་ནི་དེ་ནས་དེ་མ་ཐག་ཏུ་སོམ་ཉི་ཐམས་ཅད་རྣམ་པར་བཅད་ནས་ཞེས་བྱ་བ་ལ་སོགས་པ་ལྟ་བུ་སྟེ། འདིར་ནི་རྩ་རྒྱུད་རྒྱས་པ་གསུངས་པའི་དེ་ནས་ཏེ། དེ་མ་ཐག་
ཏུ་འདི་གསུངས་ཞེས་བར་མ་ཆད་པ་གསལ་བར་བྱེད་དོ། །བཞི་པ་ནི་རྒྱུད་དབུ་ཞབས་ཐམས་ཅད་སྟོང་པ་དང་སྙིང་རྗེ་དབྱེར་མེད་པའི་དབང་དུ་བྱས་པར་སྟོན་ཏེ། འདིར་བཤད་པ་བཞི་ག་སྦྱར་རོ། །ཐེག་པ་འདིའི་རིགས་མེད་པ་རྣམས་ལ་གསལ་བར་མ་བྱས་
པས་ན་གསང་ཆེན་ནོ། །གསལ་བར་མི་བྱེད་པའི་རྒྱུ་མཚན་ཡང་ཁོ་ན་ཉིད་དང་ཡུལ་ཅན་གཉིས་བར་དུ་མ་ཆད་པ་མེད་པ་རོ་དང་ནི། །གསང་བ་རྒྱལ་བའི་འཁོར་ལོའོ། །གསང་བ་སྦས་པ་བདེན་པ་སྟེ། །གསང་བ་གསང་བའི་པདྨའོ། །གསང་བ་ས་བོན་

[025A]༄༅། །གྱིས་དགའ་བ། །གསང་བ་ཐམས་ཅད་འདུས་པ་སྟེ། །གསང་བ་བར་ཆད་མེད་བདེའོ། །ཞེས་ལྭ་བ་པའི་འགྲེལ་པར་དྲངས་ཏེ། ཅུང་ཟད་ཙམ་མ་གཏོགས་པ་ཁ་སྦྱོར་ཕྱི་མ་ནས་ཀྱང་དེ་བཞིན་དུ་བཤད་དོ། །དེ་རྣམས་ཀྱི་དོན་ལ། དང་པོ་
ནི་ཤེས་རབ་ཀྱི་ཡུལ་དེ་ཁོ་ན་ཉིད་དང། གཉིས་པ་ནི་ལྷའི་འཁོར་ལོ་དང། གསུམ་པ་ནི་ཁ་སྦྱོར་ཕྱི་མ་ལས། གསང་བ་ནི་དམ་པའི་དངོས་པོ་སྦས་པའོ་ཞེས་གསུངས་པས་སྦས་པ་མཆོག་རྣམས་སོ། །བཞི་པ་ནི་རྩའི་འཁོར་ལོ་ལ་པདྨར་བཤད་པ་དང། ཕྱག་རྒྱའི་
པདྨ་དང། ལྔ་པ་ནི་སྤྱི་བོའི་ས་བོན་ཧ་ལས་བྱང་སེམས་འཛགས་པ་ལས་སྐྱེས་པའི་དགའ་བ་དང། དྲུག་པ་ནི་རྡོ་རྗེ་དང་པདྨ་སོགས་ཀྱི་གསང་བ་རྣམས་འདུས་པ་དང། བདུན་པ་ནི་ཡུལ་དེ་ཁོ་ན་ཉིད་དང་ཡུལ་ཅན་གཉིས་བར་དུ་མ་ཆད་པ་མེད་པ་རོ་གཅིག་
ཏུ་ཞུགས་པའོ། །སློབ་དཔོན་ཀོང་ཀན་པ་གསང་བ་ཁྱད་པར་གྱི་གཞིར་བྱས་ནས། ཤྲཱི་ཧེ་རུ་ཀ་ཞེས་པའི་རྐང་པ་བཞི་དེའི་ཁྱད་པར་གྱི་ཆོས་སུ་སྦྱོར་རོ། །བཤད་པ་དེ་གཉིས་དང་བླ་མ་རྣམས་འདིའི་གསང་བ་ལ་ལམ་དང་འབྲས་བུའི་གསང་བ་
གཉིས་ལ་སྦྱོར་བ་བཤད་པ་ལ་ནི་དོན་མི་མཐུན་པ་མེད་དོ། །དེ་འདྲ་བའི་གསང་བ་བཤད་པར་བྱའོ་ཞེས་དམ་བཅས་པ་ལ་འཆད་བྱེད་ཀྱི་གཞུང་ཇི་ལྟ་བུ་སྙམ་ན། རྩ་རྒྱུད་རྒྱས་པ་ལས་བཏུས་པའི་གཞུང་མདོར་བསྡུས་པ་སྟེ། དེ་ཡང་དོན་ནི་བསྡུས་
པ་མིན་གྱི་རྒྱས་པའོ། །ཞེས་མིན་རྒྱས་པའི་དོན་དུ་བཤད་དོ། །རྩ་རྒྱུད་གང་ལས་ན་ལང་ཀ་རྒྱལ་བཟང་དང་དཔའ་བོ་རྡོ་རྗེ་སོགས་ཀྱིས་ནམ་མཁའ་དང་མཉམ་པའི་རྒྱུད་འབུམ་པ་ལས་བཏུས་བར་འཆད་དོ། །ཀུན་སྤྱོད་ལས་ནི་རྒྱུད་འདི་གང་ལས་

[025B] ནམ་མཁའ་དང་མཉམ་པ་གཉིས་སོ་སོར་གསུངས་སོ། །ལྭ་བ་པས་རྩ་རྒྱུད་འབུམ་ཕྲག་གསུམ་པ་ལས་བཏུས་པར་བཤད་པ་མཁའ་འགྲོ་རྒྱ་མཚོ་དང་མཐུན་ནོ། །དཔེ་ཁ་ཅིག་ལས། དེ་ནས་དེ་ལས་གསང་བ་བཤད། །
ཅེས་པ་ལྟར་ན་རྒྱུད་རྒྱས་པ་དེ་ལས་བཏུས་ཏེ་འཆད་ཅེས་པའོ། །ཡང་ཁ་ཅིག་ལས། དེ་ནས་དེ་ཕྱིར་གསང་བ་བཤད། །ཅེས་པ་ལྟར་ན་ཞུ་བ་པོས་ཞུས་པ་དེའི་ཕྱིར་རམ་ཆེད་དུ་བཤད་ཅེས་པའོ། །གཉིས་པ་ལ་གཉིས། མཉན་བྱའི་གསང་བ་དང་
དེ་ཉན་པར་བསྐུལ་བ་དངོས་སོ། །དང་པོ་ལ་གཉིས། གསང་བ་རྣམ་པར་བཞག་པ་བསྡུས་ཏེ་བསྟན་པ་དང། རྣམ་པར་བཞག་པ་དེ་ཅུང་ཟད་རྒྱས་པར་བཤད་པའོ། །དག་པོ་ལ་གཉིས། དྲང་བའི་དོན་དང། ངེས་པའི་དོན་དུ་བཤད་པའོ། །
དང་པོ་ནི། སྒྲུབ་པ་པོ་བདག་ཉིད་ཤྲཱི་སྟེ་དཔལ་ཧེ་རུ་ཀ་ཞལ་ཕྱག་གི་རྣམ་པ་ཅན་དུ་བྱས་པ་དང། རིག་མ་རྡོ་རྗེ་ཕག་མོར་བྱས་པ་གཉིས་ཡང་དག་པར་སྦྱོར་བའི་ལྷའི་སྐུ་ཕྱག་རྒྱ་ཆེན་པོའི་མཚན་ཉིད་ཅན་གྱི་གཙོ་བོ་ཡབ་ཡུམ་དང། དེའི་
འཁོར་ཕུན་སུམ་ཚོགས་པ་ལ་མཁའ་འགྲོ་མ་ནི་སྙིང་པོའི་རྣལ་འབྱོར་མ་བཞི་ལ་སོགས་པ་རྣལ་འབྱོར་མ་སོ་དྲུག་དང། དེས་མཚོན་ནས་དཔའ་བོ་ཉེར་བཞི་སྟེ་དྲ་བ་ནི་དེ་རྣམས་ཀྱི་ཚོགས་སོ། །ས་བ་རའི་ས་མམ་ཤ་ནི་བདེ་བ་དང། བ་ར་ནི་
མཆོག་སྟེ་བདེ་བ་མཆོག་ལ་བཤད་པས་འཁོར་དེ་རྣམས་སྐད་ཅིག་རེ་རེ་ལ་བདེ་བས་གཉེས་པའི་ཕྱིར་རོ། །རྐང་པ་ཐ་མ་འཁོར་ལ་སྦྱོར་པ། ལྭ་བ་པའི་བཤད་པ་འདི་བླ་མ་སྔ་མའི་བཤད་སྲོལ་ལ་ཡང་སྦྱར་ན་ལེགས་ཏེ། འདི་ནི་གསང་བ་
[026A]༄༅། །བསྐྱེད་རིམ་ལ་སྦྱར་བའོ། །གཉིས་པ་ནི། ཤྲཱི་ཧེ་རུ་ཀ་ཡང་དག་སྦྱོར་ཞེས་སོགས་ཀྱི་གཞུང་འདི་འདྲའི་རིགས་རྣམས་རྩ་རྒྱུད་ཀྱི་འགྲེལ་པ་གཞན་རྣམས་ནས། དང་པོར་སྲོག་དྷཱུ་ཏཱིར་འཛུད་པའི་ཐབས་རྣམས་ལ་སྦྱར་བའི་ངེས་
དོན་གྱི་བཤད་པ་ཕལ་ཆེར་མི་འབྱུང་བ་ནི། དཔའ་བོ་རྡོ་རྗེའི་འགྲེལ་པ་ལས། རྫོགས་པའི་རིམ་པའོ། །འདིར་ཁྱད་པར་ཡོད་པ་རྣམས་ནི་མ་བྲིས་ཏེ། བླ་མ་ལ་མི་ལྟོས་པ་དང། གདམས་ངག་ཆེན་པོ་བསྲུང་བའི་ཕྱིར་རོ། །དེའི་ཕྱིར་རྟོག་པ་སྔོན་དུ་སོང་
བས་བླ་མ་མཉེས་པར་བྱས་ལ། དཔལ་ཧེ་རུ་ཀ་མངོན་པར་བརྗོད་པའི་རྗེས་སུ་འབྲང་བ་རྟོགས་པར་བྱའོ། །ཞེས་འབྱུང་བ་ལྟར་དེ་རྣམས་ཀྱི་མན་ངག་ལོགས་སུ་ཤེས་པར་བྱ་བ་ལ་བསམས་སོ། །ནཱ་རོ་པའི་བཤད་སྲོལ་འདི་ལ་གཞུང་རྣམས་ཀྱི་
རྫོགས་རིམ་ཡང་རྒྱུད་ཀྱི་བཤད་པའི་སྐབས་སུ་རགས་རིམ་རེ་འབྱུང་བ་ལྟར་གཞན་དུ་ཡང་འབྱུང་སྟེ། འདིར་ནི་དེའི་ལུགས་ལྟར་འཆད་དོ། །སྔ་མ་ཁ་ཅིག་ཤྲཱི་ལ་སོགས་པའི་ཡི་གེ་བཞི། རྩ་འཁོར་བཞི་དང། དགའ་བ་བཞི་
དང། རྣལ་འབྱོར་བཞི་དང། དབང་བཞི་ལ་སོགས་པ་དུ་མ་ཞིག་ལ་སྦྱོར་མོད། མན་ངག་གི་བཤད་པ་ལ་ཡང་དེའི་བཤད་པ་ཐམས་ཅད་ལ་གཞུང་ཚད་ལྡན་གྱི་ཁུངས་མི་དགོས་ཀྱང། དོན་གྱི་གཙོ་བོ་རྣམས་ལ་གཞུང་གི་ཁུངས་མེད་
པའི་འདོད་པས་ཀུན་བཏགས་པ་ལ་མན་ངག་གི་བཤད་པར་བྱས་ན། བཤད་པ་ལྟར་སྣང་ཐམས་ཅད་ལ་ཡང་རང་གི་བརྒྱུད་པ་སངས་རྒྱས་ནས་དེད་པའི་མན་ངག་ཡིན་ཞེས་འཆད་པར་སྣང་བས། རྣམ་པར་དབྱེ་བ་འབྱེད་མི་

[026B] །ཡང་རྒྱུད་དང་འགྲེལ་པའི་ཁུངས་ཡོད་དུ་ཆུག་ཀྱང། དེ་རྣམས་འདུག་ཚད་ནས་གཡབས་པའི་བཤད་པ་ལ་ཡང་ཧ་ཅང་བཤད་པའི་སྐྱོན་ཡོད་པས་འཚམ་པ་རེ་བཤད་
པར་བྱའོ། །འདིར་བླ་མ་མས་དོས་ཧེ་རུ་ཀ་དཔྱིད་དང་ཕག་མོ་ཐིག་ལེར་བྱས་པའི་སྟེང་ནས་རིམ་པ་བཞི་པ་དང་སྦྱོར་བ་ལེགས་པས་དེ་ལྟར་བཤད་ན། བཤད་རྒྱུད་ཁ་སྦྱོར་ཐིག་ལེ་ལས་གསུངས་པ་ལྟར། དཔྱིད་ཐིག་ཏུ་ཡང་བཤད་པ་ན། ཤྲཱི་
ཧེ་རུ་ཀ་ནི་སྙིང་གའི་རྩ་འཁོར་གྱི་དབུས་སུ། མགོ་ཐུར་བསྟན་གྱི་ཧཱུཾ་སྟེ་བསན་ཏ་ཞེས་པའི་དཔྱིད་དོ། །ཕག་མོ་ནི་ལྟེ་བའི་རྩ་འཁོར་གྱི་དབུས་ཀྱི་གཏུམ་མོ་ཁྲག་གི་ཐིག་ལེ་ཨཾ་ཡིག་སྟེ། ཏི་ལ་ཀ་ཞེས་པའི་ཐིག་ལེའོ། །རྩ་འཁོར་དེ་གཉིས་སྟེང་མ་ཐུར་
བསྟན་དང་འོག་མ་གྱེན་བསྟན་དུ་ཁ་སྦྱོར་གྱི་རྣམ་པར་ཡོད་པ་ནི། དེ་གཉིས་ཡང་དག་པར་སྦྱོར་བའོ། །དེ་ལྟར་བཤད་པ་དེ་དང་བཤད་རྒྱུད་ལ་བརྟེན་ནས་མགྲིན་པའི་རྩ་འཁོར་གྱི་ཨོཾ་ཡིག་དང། སྤྱི་བོའི་རྩ་འཁོར་གྱི་ཧ་ཡིག་གཉིས་སྟེང་དང་འོག་ཏུ་སྦྱོར་
པ་ཡང་གོ་བར་ནུས་པས། རྐང་པ་དང་པོས་རྒྱུད་ཀྱི་རིམ་པ་སྟོན་ནོ། །མཁའ་འགྲོ་མ་ནི་རྩ་སོ་དྲུག་དང་དྲ་བ་ནི་རྩའི་ཚོགས་སོ། །རྩ་དེ་དག་གི་ནང་ནས་རྒྱུ་བའི་རླུང་གིས་བསྐུལ་བའི་བྱང་སེམས་བབ་པ་ལས་སྐྱེས་པའི་ཡེ་ཤེས་ནི་སྡོམ་པ་ཞེས་པ་བདེ་བའི་
མཆོག་གོ་དེ་ལྟར་ཡང་དེ་ཉིད་གསལ་བ་ལས། རྣལ་འབྱོར་མ་རྩ་སུམ་ཅུ་དྲུག་རྩ་ནི་མགོ་ལས་སྐྱེས་ཞེས་བརྗོད། །དེ་ཡིས་བསྐུལ་བའི་ཡེ་ཤེས་ནི། །མཆོག་ཏུ་དགའ་བའི་ངོ་བོ་སྟེ། །ཞེས་གསུངས་སོ། །གཞན་ཡང་དེ་ཁོ་ནར་ཆོས་རྣམས་རྒྱུས་སྟོང་བའི་

[027A]༄༅། །ཧེ་དང། རང་གི་ངོ་བོ་ཉམས་པ་སྟེ་དེས་སྟོང་པའི་རུ་དང། གནས་གང་དུ་ཡང་མི་གནས་པའི་ཀ་སྟེ། དེ་འདྲ་བའི་སྟོང་པ་ཉིད་དང་ཤྲཱིའི་དོན་བདེ་བ་ཆེན་པོའི་ཡེ་ཤེས་གཉིས་ཡང་དག་པར་སྦྱོར་བ་ནི། ཤྲཱི་ཧེ་རུ་ཀ་ཡང་དག་སྦྱོར་གྱི་དོན་
ཡིན་ཏེ། དེ་ཉིད་གསལ་བ་ལས། ཧེ་ནི་རྒྱུ་དང་བྲལ་བ་སྟེ། །རུ་ནི་ངོ་བོ་ཉམས་པས་སོ། །ཀ་ནི་གང་ནའང་མི་གནས་པ། །ཤྲཱི་ནི་གཉིས་སུ་མེད་པར་གནས། །ཞེས་གསུངས་སོ། །ཤྲཱི་ཧེ་རུ་ཀ་ཡང་དག་སྦྱོར་གྱི་དོན་གཞན་ཡང་དེ་ཉིད་གསལ་བ་ལས། ཤྲཱི་ཞེས་
བྱ་བ་བྷ་གར་བརྗོད། །ཧེ་རུ་ཀ་ནི་སེམས་ཞེས་བྱ། །མཁའ་དབྱིངས་གནས་པ་དེ་ཉིད་དེ། །ཤྲཱི་ཧེ་རུ་ཀ་ཞེས་བྱར་བརྗོད། །རྒྱུད་བྱེད་པ་ནི་ཡེ་ཤེས་ཏེ། །དེ་ལས་སྐྱེས་པ་ཞེས་བྱ་སྟེ། །རྣལ་འབྱོར་མ་རྣམས་ལེགས་འདུས་པའི། །ཛཱ་ལ་དྷ་ར་དཔལ་གནས་སུའོ། །ཞེས་
གསུངས་སོ། །དེ་དག་གི་དོན་ནི་བྷ་ག་སྟེ་དེ་ཡང་གང་ལ་བརྟེན་ནས་བྱང་ཆུབ་ཀྱི་སེམས་འབབ་པའི་གནས་སོ། །ཤྲཱི་ནི་དཔལ་ཡིན་ལ་དཔལ་གྱི་གནས་ནི་བྷ་ག་སྟེ། རྣལ་འབྱོར་མ་སྟེ་རྩ་རྣམས་ལེགས་པར་འདུས་པའི་གནས་ནང་གི་ཡུལ་ཉེར་བཞིའི་ཡ་གྱལ་སྤྱི་
གཙུག་ཛཱ་ལ་དྷ་ར་སྟེ། གནས་འདིའི་ཧ་ཡིག་ལས་བྱང་སེམས་འབབ་པའི་ཕྱིར་རོ། །དེ་ལྟར་ཡས་བབས་ཀྱི་དུས་སུ་ཐོག་མར་དེ་ནས་བྱང་སེམས་འབབ་པའི་ཕྱིར་དང། མས་བརྟན་གྱི་དུས་སུ་དེར་བྱང་སེམས་བརྟན་ན་བདེ་བ་བརྟན་པའི་ཕྱིར་ན་དཔལ་གྱི་གནས་
ཞེས་བྱའོ། །ཧེ་རུ་ཀ་བྱང་ཆུབ་ཀྱི་སེམས་ལ་བཤད་པ་ཀུན་རྫོབ་བ་ལ་བྱས་ན་ཀུནྡ་ལྟ་བུ་ཡིན་ལ། དེ་དང་སྦྱོར་བ་ནི་དེ་རྩ་འཁོར་གྱི་ལྟེ་བར་སྦྱར་བ་ལས་དགའ་བ་རྣམས་སྐྱེ་བའོ། །དོན་དམ་པ་ལ་བྱས་ན་བདེ་བ་ཆེན་པོ་སྟེ་དེ་དང་ནམ་མཁའི་དབྱིངས་སྟོང་བ་

[027B] །རྒྱུད་བྱེད་པ་སྟེ་མཛད་པ་པོ་ལ་ཧེ་རུ་ཀ་ཞེས་ཟེར་བའི་ངེས་དོན་ནི་ལྷན་ཅིག་སྐྱེས་པའི་ཡེ་ཤེས་སོ། །དེ་ནི་ཤྲཱིའི་དོན་བྷ་ག་ལས་སྐྱེས་པའོ། །རྐང་པ་གཉིས་རྫོགས་རིམ་ལ་སྦྱར་བའི་རྐང་པ་དང་པོ་ལ་བཤད་པ་
གསུམ་ཡོད་པའི་དང་པོ་དང། གསུམ་པའི་ཧེ་རུ་ཀའི་ཕྱོགས་གཅིག་དང། ཤྲཱི་ནི་རྫོགས་རིམ་པའི་བདེ་ཆེན་འདྲེན་པའི་ཐབས་དང། བཤད་པ་གཉིས་པ་དང་གསུམ་པའི་ཧེ་རུ་ཀའི་ཕྱོགས་གཅིག་དང། རྐང་པ་ཐ་མའི་བཤད་པས་ནི་ཐབས་དེས་
དྲངས་པའི་བདེ་བ་དང་སྟོང་པ་སྦྱར་བའི་བདེ་སྟོང་དབྱེར་མེད་བསྟན་ཏོ། །ཧེ་རུ་ཀ་དང་རྡོ་རྗེ་ཕག་མོ་སོགས་ཞལ་ཕྱག་གི་རྣམ་པ་ཅན་དུ་བྱུང་བ་ཐམས་ཅད། ཡང་ན་བསྐྱེད་རིམ་ལ་སྦྱོར་ཡང་ན་འབྲས་བུའི་སྐབས་ལ་སྦྱར་ནས། རྫོགས་རིམ་ལ་མི་སྦྱོར་བ་
ནི་བསྐྱེད་རིམ་པས་ལྷ་བསྐྱེད་པ་སྔགས་སྐུ་དང། རྫོགས་རིམ་པས་ལྷ་བསྐྱེད་པ་ཡེ་ཤེས་ཀྱི་སྐུ་གཉིས་ཀྱི་ཁྱད་པར་དང། རྟོག་པས་བཏགས་ནས་ལྷའི་སྐུ་སྐྱེད་པ་དང། བཏགས་པ་མིན་པར་རླུང་སེམས་ཙམ་ལས་དོན་ལ་ལྷ་སྐུར་སྐྱེས་པའི་ཁྱད་པར་རྣམས་
ལེགས་པར་མ་ཕྱེད་པའི་སྐྱོན་དུ་སྣང་ངོ། །དེས་ན་བཤད་རྒྱུད་ལས། བསྐྱེད་པའི་རྣལ་འབྱོར་དཀྱིལ་འཁོར་བསྒོམ། །རྟུལ་འབྲིང་དག་གིས་བསམ་པར་བྱ། །རྣོན་པོ་སྐད་ཅིག་རྣམ་པ་ཡིས། །སེམས་ཙམ་ཉིད་ཀྱི་དཀྱིལ་འཁོར་ཏེ། །སྐད་ཅིག་རྣམ་པའི་རྣལ་འབྱོར་གྱིས། །རྫོགས་པའི་
རིམ་པ་བསྒོམ་པར་བྱ། །ཁམས་གསུམ་རང་བཞིན་གཞལ་ཡས་ཁང། །སྲོག་ཆགས་རྣམས་ནི་དཀྱིལ་འཁོར་པ། །སྐད་ཅིག་རྣམ་པའི་རྣལ་འབྱོར་གྱིས། །དེ་དབུས་དཀྱིལ་འཁོར་བདག་པོའོ། །ཞེས་དང། དེ་བཞིན་ཉིད་རྒྱས་བཏབ་འཁོར་ལོ། །མཁའ་བཞིན་སྟོང་ཉིད་དེ་བཞིན་ནོ། །

[028A]༄༅། །བདག་མེད་དང་ནི་དེ་བཞིན་ཉིད། །སྣ་ཚོགས་ཐབས་དང་སྙིང་རྗེའི་སྟོབས། །ཟུང་འཇུག་གཉིས་མེད་ལྷུན་གྱིས་གྲུབ། །དཀྱིལ་འཁོར་སྙིང་པོ་མཆོག་ཡིན་ནོ། །ཞེས་བསྐྱེད་རིམ་པ་དང་རྫོགས་རིམ་པའི་དཀྱིལ་འཁོར་གྱི་འཁོར་ལོའི་ལྷ་གཉིས་
སོ་སོར་གསུངས་ཤིང། སྐད་ཅིག་རྣམ་པ་ཡིས་སེམས་ཙམ་གྱི་དཀྱིལ་འཁོར་ཞེས་པ་ནི། ཆུ་ལས་ཉ་ལྡང་བ་བཞིན་དུ་འོད་གསལ་གྱི་རླུང་སེམས་ཙམ་ལས་དཀྱིལ་འཁོར་གྱི་འཁོར་ལོར་ཡུད་ཙམ་ལ་ལྡང་བའི་རིམ་པ་སྟོན་པ་ཡིན་གྱི། དཀྲངས་སྐྱེད་བྱེད་པའི་
དོན་མིན་ནོ། །དེས་ན་རྟུལ་འབྲིང་བསྐྱེད་རིམ་མཐར་ཕྱིན་གྱི་བར་དང་རྣོན་པོ་ནི་དེ་མཐར་ཕྱིན་པ་ལ་བརྟེན་ནས་རྫོགས་རིམ་པའི་ཡེ་ཤེས་ཀྱི་སྐུ་སྒོམ་ནུས་པ་ནས་ཡིན་ཏེ། གང་ཟག་གཅིག་ཉིད་ལམ་གྱི་རིམ་པ་གཉིས་ལ་བལྟོས་ནས་དབང་པོའི་རིམ་པ་སོ་སོ་བར་
བཞག་པར། མཁས་པ་ཨ་བྷྱ་ཀ་ར་དང། རཏྣ་རཀྵི་ཏ་རྣམས་བཞེད་དོ། །དེ་བཞིན་ཉིད་དང་བདག་མེད་པ་ཐམས་ཅད་སྟོང་པ་ནམ་མཁའ་ལྟ་བུའི་དོན་གྱི་འོད་གསལ་གྱི་ཤེས་རབ་དང། དེས་རྒྱས་བཏབ་པ་སྟེ་དེ་དང་དབྱེར་མེད་པའི་སྙིང་རྗེའི་སྟོབས་སྣ་ཚོགས་པའི་
སྐུ་མདོག་ཅན་གྱི་འཁོར་ལོའི་ཐབས་གཉིས་སྦྱོར་བ་ནི་ཟུང་འཇུག་གི་ལྷའི་དཀྱིལ་འཁོར་དུ་གསུངས་སོ། །སྣང་ཕྱོགས་ཀྱི་རྫོགས་རིམ་སྒྱུ་མའི་སྐུ་འདི་ནི་རྒྱུད་འདིའི་ལུགས་ལ་ཡང་ཤིན་ཏུ་གལ་ཆེ་སྟེ། མཁའ་འགྲོ་རྒྱ་མཚོ་ལས། ལྷ་ཡི་རྣམ་པའི་རྣལ་འབྱོར་བདག་
སྐད་ཅིག་མངོན་སུམ་བྱེད་པ་པོ། །ལུགས་མ་ལ་སོགས་རྣལ་འབྱོར་གྱིས། །རྣམ་པར་བྱས་པའི་དབྱིབས་སུ་འགྱུར། །སྟོང་ཉིད་རྣལ་འབྱོར་རང་བཞིན་གཟུགས། །བདག་བྱིན་བརླབ་པའི་མཚན་ཉིད་དོ། །བདག་བྱིན་བརླབ་བྲལ་རྣལ་འབྱོར་པ། །སྦུ་ན་ཀོགས་དུམ་

[028B] །འདི་འདྲའི་མཚན་ཉིད་མཆོག་གྱུར་པ། །སྐྱེ་བོ་ཕྱུགས་རྣམས་ཀྱིས་མི་ཤེས། །དེ་ཕྱིར་སྒྱུ་འཕྲུལ་འདི་བསྒོམས་ན། །བླ་ན་མེད་པའི་བྱང་ཆུབ་འཐོབ། །ཅེས་གསུངས་ཏེ། ལྷའི་རྣམ་པའི་རྣལ་འབྱོར་གྱི་བདག་ཉིད་རྣལ་འབྱོར་པས་སྐད་ཅིག་ཙམ་གྱིས་
མངོན་སུམ་དུ་བྱེད་པ་པོ། སྟོང་པ་ཉིད་འོད་གསལ་གྱི་རྣལ་འབྱོར་ཏེ་དེ་དང་དབྱེར་མེད་པར་སྦྱོར་བའི་འོད་གསལ་གྱི་ཡེ་ཤེས་ཀྱི་རང་བཞིན་ཏེ་ངོ་བོར་གྱུར་པའི་གཟུགས་ནི། བདག་བྱིན་གྱིས་བརླབ་པའི་མཚན་ཉིད་དོ། ཞེས་སྒྱུ་མའི་སྐུ་ངོས་གཟུང་ངོ། །ལྷའི་རྣམ་པ་
དང་གཟུགས་ཞེས་གསུངས་པའི་གཟུགས་ཀྱི་རྣམ་པ་ཇི་ལྟ་བུ་ཞིག་ཡིན་པ་ནི། ལུགས་མ་ཞེས་པའི་རྐང་པ་གཉིས་ཀྱིས་བསྟན་ཏེ། དེ་དང་རས་བྲིས་སོགས་ཀྱི་ལྷ་ཞལ་ཕྱག་གི་རྣམ་པ་ཅན་ལ་དམིགས་ནས་སྒོམ་པའི་སྐུ་དང་འདྲ་བའི་གཟུགས་སོ། །སྒྱུ་མའི་སྐུ་དེ་
དང་བྲལ་ན་སྦུན་ཀོགས་བཞིན་དུ་སྙིང་པོ་མེད་པ་དང། མཚན་ཉིད་མཆོག་དེ་ཡང་ཕྱུགས་དང་འདྲ་བ་རྣམས་ཀྱིས་མི་ཤེས་པ་དང། སྒྱུ་འཕྲུལ་ཏེ་སྒྱུ་མའི་སྐུ་དེ་བསྒོམས་ན་བྱང་ཆུབ་མྱུར་དུ་འཐོབ་པར་གསུངས་ཏེ། སྐུ་འདི་སྒྲུབ་མི་ཤེས་ན་རྫོགས་རིམ་གྱི་གཙོ་
བོ་གཉིས་ཡོད་པའི་ཕྱེད་མི་ཤེས་པ་ཡིན་ནོ། །ཚུལ་འདི་ལཱུ་ཨི་པ་དང་དྲིལ་བུ་པའི་རྫོགས་རིམ་ལས་ཀྱང་འབྱུང་བར་དེ་དག་གི་རྣམ་བཤད་དུ་བཤད་ཟིན་ཏོ། །དེས་ན་རྫོགས་རིམ་ལ་སྟོང་ཕྱོགས་བདེ་སྟོང་དབྱེར་མེད་ཀྱི་ཧེ་རུ་ཀ་དང། སྣང་ཕྱོགས་བདེན་གཉིས་
དབྱེར་མེད་ཀྱི་སྒྱུ་མའི་སྐུའི་ཧེ་རུ་ཀ་གཉིས་ཤེས་པར་བྱ་སྟེ། འདི་སྐབས་འོག་མ་རྣམས་སུ་ཡང་ཡང་དང་ཡང་དུ་ཤེས་པར་བྱའོ། །དེ་དག་ནི་གསང་བ་རྫོགས་རིམ་ལ་སྦྱར་བའོ། །རྐང་པ་གཉིས་པ་དང་གསུམ་པས་གསང་བའི་ལམ་གྱི་ཁྱད་པར་སྟོན་པ་རིམ་

[029A]༄༅། །གཉིས་ཐུན་མོང་དུ་བཤད་ན། བྱེད་ལས་ཀྱི་ཁྱད་པར་ནི་མངོན་པར་འདོད་པའི་ཐོབ་བྱའི་དོན་ཕྱོགས་རེ་བ་མིན་པར་ཀུན་ཏེ་མ་ལུས་པ་སྒྲུབ་པར་བྱེད་པའོ། །ཟབ་པའི་ཁྱད་པར་ནི་ཕར་ཕྱིན་ཐེག་པའི་སྐོར་ལས་བླ་མ་སྟེ་གོང་མར་གྱུར་པ་རྒྱུད་སྡེ་འོག་
མ་གསུམ་ལས་ཀྱང། བླ་མ་སྟེ་གོང་མར་འགྱུར་ཞིང་གོང་ན་མེད་པའི་གསུང་རབ་ཀྱི་ལམ་མོ། །འདོད་པའི་དོན་ཀུན་སྒྲུབ་བྱེད་པ། ཞེས་པའི་ཤུགས་ཀྱིས་དངོས་གྲུབ་གཉིས་བསྒྲུབ་བྱར་བསྟན་པས་ནི་འབྲས་བུའི་གསང་བ་བསྟན་ཏོ། །ཞེས་གོང་མ་རྣམས་གསུང་
ངོ། །གཞུང་དེ་རྣམས་ཀྱིས་ནི་རྒྱུད་ཀྱི་དགོས་འབྲེལ་ཡང་སྟོན་ཏེ། གསང་བ་གསུམ་ཡན་ལག་དང་བཅས་པ་ནི་འདིའི་བརྗོད་བྱའོ། །དེ་འདི་ལ་བརྟེན་ནས་ཇི་ལྟ་བ་བཞིན་དུ་རྟོགས་པ་ནི་དངོས་ཀྱི་དགོས་པ་ཡིན་ལ། དེ་ལ་བརྟེན་ནས་རིམ་པ་གཉིས་སོ་སོ་ལ་ནུས་པ་རྙེད་
པ་ཡང་དགོས་པའོ། །དགོས་པའི་དགོས་པ་མཆོག་ནི་སངས་རྒྱས་དང། ཕལ་པ་ནི་འཇིག་རྟེན་པའི་དངོས་གྲུབ་བོ། །དངོས་ཀྱི་དགོས་པ་རྗོད་བྱེད་ལ་རག་ལས་པ་དང། ཉིད་དགོས་དགོས་པ་ལ་རག་ལས་པའི་ཆ་ནི་འབྲེལ་པའོ། །གཉིས་པ་ལ་གསུམ། དོན་དངོས་
དང། རྙེད་དཀའ་བ་དང། བདེ་སྟོང་སྦྱོར་བའི་དཔེ་བསྟན་པའོ། །དང་པོ་ལ་གསུམ། གསང་བ་མཆོག་ཅེས་སོགས་ཀྱི་རྐང་པ་གཉིས་བཤད་པ་དང། མཁའ་འགྲོ་ཀུན་དངོས་ཞེས་སོགས་ཀྱི་རྐང་པ་བཞི་བཤད་པ་དང། འབྱུང་བ་ཞེས་སོགས་ཀྱི་རྐང་པ་གཉིས་བཤད་
པའོ། །དང་པོ་ལ་གཉིས། དྲང་བའི་དོན་དུ་བཤད་པ་དང། ངེས་པའི་དོན་དུ་བཤད་པའོ། །དང་པོ་ལ་གཉིས། འདི་སྐད་སོགས་ཀྱི་གླེང་གཞི་ལ་སྦྱར་ཏེ་བཤད་པ་དང། བསྐྱེད་པའི་རིམ་པ་ལ་སྦྱར་ཏེ་བཤད་པའོ། །དང་པོ་ལ་གཉིས། གླེང་གཞིའི་ཚིག་ཇི་ལྟར་གསུངས་

[029B] དེ་རྣམས་ཀྱི་དོན་བཤད་པའོ། །དང་པོ་ནི། གསང་བ་ཞེས་པའི་རྐང་པ་གཉིས་གླེང་གཞི་ལ་སྦྱོར་བ་ལོ་ཙཱ་བ་གཉིས་ཀྱི་བཤད་སྲོལ་ལ་འབྱུང་ལ། བདེ་མཆོག་གི་འགྲེལ་པ་གཞན་ལས་མ་བྱུང་ཡང། ལྭ་བ་པ་དང་ལྷ་སྦས་ཀྱི་འགྲེལ་པར་འབྱུང་བ་ཤིན་ཏུ་ལེགས་
ཏེ། རྡོ་རྗེ་མཁའ་འགྲོ་ལས། བདེ་མཆོག་བླ་མ་སྟེ་ཕྱི་མར་བཤད་པའི་གསང་བ་སོགས་སྒོས་སུ་དྲིས་པའི་ལན་དུ། གསང་བ་སོགས་གླེང་གཞི་ལ་སྦྱོར་བ་གསུངས་པའི་ཕྱིར་རོ། །དེ་ཡང་རྡོ་རྗེ་མཁའ་འགྲོ་ལས། ཐོག་མ་དབུས་མཐར་ཡང་དག་གནས་པའོ། །དེ་ལ་ཐོག་
མ་ནི་གསང་བ་སྟེ། འདི་སྐད་ཅེས་བྱ་བ་སྔར་འབྱུང་གནས་སུ་གྱུར་པའི་རིག་པའོ། །མཐའ་ཞེས་བྱ་བ་ནི་དགྱེས་པ་སྟེ། ཐོས་པ་ཞེས་བྱ་བ་བསྟེན་པར་བྱའོ། །དབུས་ཞེས་བྱ་བ་ནི་མཆོག་སྟེ། བདག་གིས་ཞེས་བྱ་བ་ཤིན་ཏུ་དམ་པར་གྱུར་པའོ། །ཡང་དག་གནས་ནི་ཐམས་
ཅད་བདག་ཉིད་དེ། དུས་གཅིག་ན་ཞེས་བྱ་བའོ། །ཞེས་གསུངས་སོ། །འདི་ལ་ལྷ་སྦས་ཀྱིས་ཐམས་ཅད་བདག་ཉིད་དུ་ཞེས་པའི་བདུན་པ་འདི་ནི་བདག་ཉིད་ཀྱིས་ཞེས་གསུམ་པར་སྦྱར་རོ། །དེས་ན་བརྒྱུད་པ་ལས་མ་ཡིན་ནོ་ཞེས་བཤད་ཅིང། དེ་ཉིད་ལྭ་བ་པའི་བཞེད་
པར་ཡང་སྣང་བས། ད་ལྟ་འགྱུར་པའི་རྒྱུད་ལ་ཐམས་ཅད་བདག་ཉིད་ཀྱིས་དུས་གཅིག་ན་ཞེས་སྟོན་པ་འདྲ་བ་ཅིག་འདུག་ཀྱང། ལྭ་བ་པས་རྟག་ཏུ་བཞུགས་ཀྱིས་དུས་སྟོན་པར་བཤད་པ་ལྟར། ཡང་དག་གནས་ནི་རྟག་ཏུ་བཞུགས་པའི་དོན་དུ་བྱ་ཞིང་
ཐམས་ཅད་བདག་ཉིད་ཀྱི་དོན་སྔར་ལྟར་བྱ་སྟེ། རྒྱུད་འདི་ཐམས་ཅད་སྡུད་པ་པོས་སྟོན་པ་ལས་དངོས་སུ་ཐོས་པའི་དོན་ནོ། །གནས་གང་དུ་བཞུགས་པ་ནི་བདེ་བ་ཆེན་པོའི་གནས་སུ་དང། བཞུགས་པའི་སྟོན་པ་དེ་གང་ཞེ་ན། འདི་ནི་རང་བྱུང་བཅོམ་ལྡན་

[030A]༄༅། །ཞེས་བྱ་བར་སྦྱར་རོ་ཞེས་ལྭ་བ་པས་གསུངས་སོ། །དེ་ལྟར་བྱས་ན་འདི་སྐད་བདག་གིས་ཐོས་པའི་དུས་གཅིག་ན་བཅོམ་ལྡན་འདས་ཞེས་པའི་གླེང་གཞི་རྒྱུད་འདིར་ཡོད་ལ། དེ་བཞིན་གཤེགས་པ་ཐམས་ཅད་ཅེས་པ་མན་ཆད་བཤད་རྒྱུད་ལས་ཀྱང་
མི་གསལ་ལ། འགྲེལ་པ་གཉིས་ལས་ཀྱང་མི་གསལ་ལོ། །འོ་ན་དེ་མན་ཆད་ཀྱང་འདིར་དགོས་ན། བཤད་རྒྱུད་ཁ་སྦྱོར་དང་སྡོམ་འབྱུང་ལས། དེ་བཞིན་གཤེགས་པ་ཐམས་ཅད་ཀྱི་སྐུ་དང་ཞེས་པ་ནས་བཙུན་མོའི་བྷ་ག་ལ་བཞུགས་སོ། །ཞེས་གསུངས་པ་ལྟར་
སྦྱར་རམ། མངོན་བརྗོད་ལས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་མཁའ་འགྲོ་དང། མཁའ་འགྲོ་མ་རྣམས་ཀྱི་དྲ་བ་གསང་བའི་སྙིང་པོ་ལ་བཞུགས་ཏེ། ཞེས་གསུངས་པ་ལྟར་སྦྱོར་ཞེ་ན། དེ་ཉིད་གསལ་བ་ལས་ཐབས་རྒྱུད་ཀྱི་འདི་སྐད་
སོགས་ཀྱིས་བསྟན་པའི་རྫོགས་རིམ་མ་རྒྱུད་དུ། གསང་བ་སོགས་ཀྱིས་སྟོན་པར་གསུངས་པ་ནི་གཙོ་བོར་བདེ་མཆོག་གི་དབང་དུ་བྱས་ལ། དེར་བཅོམ་ལྡན་འདས་བཤད་པའི་རྗེས་སུ་དེ་བཞིན་གཤེགས་པ་ཐམས་ཅད་ཀྱི་མཁའ་འགྲོ་དང་མཁའ་འགྲོ་མའི་དོན་བཤད་
པ་འབྱུང་བས། དོན་ལ་ཁྱད་པར་ཆེར་མེད་ཀྱང་ཚིག་མངོན་བརྗོད་ལྟར་བྱའོ། །འདི་རྣམས་ལ་ལོ་ཙཱ་བ་གཉིས་ཀྱི་བཤད་སྲོལ་ལ་དུས་གཅིག་ན་ཞེས་པ་ཡན་ཆད་འདྲ་ལ། ཐམས་ཅད་བདག་ཉིད་ཀྱིས་གནས་བསྟན། མཁའ་འགྲོ་ཀུན་དངོས་ཞེས་པའི་རྐང་པ་བཞིས་
སྟོན་པ་དང། འབྱུང་བ་ཞེས་པའི་རྐང་པ་གཉིས་ཀྱིས་འཁོར་ཕུན་ཚོགས་བསྟན་པར་འཆད་དོ། །གཉིས་པ་ནི། གསང་བས་བསྟན་པའི་འདི་སྐད་ནི། །དེ་ནས་གསང་བ་ཞེས་པ་ནས། དེ་དང་དེ་ལ་དགའ་བ་ཡིན། །ཞེས་པའི་བར་གྱི་རྒྱུད་ཀྱི་ཚོགས་མ་ལུས་པ་འདིར་

[030B] རྒྱ་སྐད་དུ་ཨེ་ཝ་ཞེས་པའོ། །དེ་ལ་གསང་བ་ཞེས་པ་ནི་འཇིག་རྟེན་དང་སྒྲའི་བསྟན་བཅོས་ལ་མེད་པའི་དེ་བཞིན་གཤེགས་པའི་བརྡ་དང། དཔའ་བོའི་བརྡ་དང། རྣལ་འབྱོར་མའི་བརྡ་དང་
ཀླ་ཀློའི་སྐད་ཅེས་གསུངས་པ་ཡིན་ཏེ། ཕྱི་མ་ནི་བརྡའི་སྐད་ཅེས་པ་སྟེ། འོག་མ་རྣམས་ལ་ཡང་ཤེས་པར་བྱའོ། །སྔར་ཞེས་སོགས་ཀྱི་དོན་ནི་སྔར་ཕུང་པོ་དང་ཁམས་དང་སྐྱེ་མཆེད་རྣམས་ཡང་དག་པར་སྐྱེད་པར་བྱེད་པའི་ཁུ་བ་དང་ཁྲག་གོ་མཆོག་ཏུ་བདེ་བ་དེ་ལས་སྐྱེས་
ཤིང་བྱུང་བས་ན་འབྱུང་གནས་ཏེ། ཞེས་ཁུ་ཁྲག་གི་འབྱུང་གནས་ལས་སྐྱེས་པའི་མཆོག་ཏུ་བདེ་བའི་རིག་པར་སྟོན་ཏེ། ཨེ་ཝ་དང་གསང་བའི་དོན་ནོ། །མཆོག་གིས་བསྟན་པའི་བདག་གིས་ཞེས་པ་དང། ཐམས་ཅད་བདག་ཉིད་ཀྱི་ས་ནི་སྡུད་པ་པོ་བདག་ཉིད་ཀྱིས་མངོན་
སུམ་དུ་ཐོས་ཀྱི་བརྒྱུད་པ་ལས་མིན་ཞེས་པ་སྟེ་མ་ཡ་ཞེས་པའོ། །ཤིན་ཏུ་དམ་པ་ནི་ཆེས་མཆོག་ཅེས་པའི་དོན་ནོ། །དགྱེས་པས་བསྟན་པའི་ཐོས་པ་ནི་ཐོས་པའི་ཤེས་རབ་ཀྱིས་ཐོས་པ་ཡིན་གྱི་རྒྱུད་ཀྱི་དོན་ཐམས་ཅད་མངོན་སུམ་དུ་རྟོགས་པ་ནི་མིན་པར་སྟོན་ཏེ། དེ་ལྟ་མིན་ན་
སྟོན་པ་དང་སྡུད་པ་པོ་ལ་མཆོག་དམན་གྱི་ཐ་དད་མེད་པར་འགྱུར་ལ། དེ་ཡང་གླེང་གཞི་སྒྲས་ཟིན་ལྟར་འཆད་པའི་སྐབས་འདིར་མི་འདོད་དོ། །བསྟན་པར་བྱ་བ་ཡང་ཐོས་བྱུང་གི་ཤེས་རབ་ཀྱིས་བསྟེན་པ་སྟེ་ཐོས་པ་ནི་ཤྲུ་ཏ་ཞེས་པའོ། །ཐོག་མ་དབུས་མཐར་ཞེས་
པ་ནི། གསང་བ་མཆོག་གིས་དགྱེས་པ་ན། ཞེས་པའི་ཚིག་གི་ཐོག་མ་དང་དབུས་དང་ཐ་མ་གསུམ་དང་སྦྱར་བའོ། །རྟག་ཏུ་བཞུགས་དང་ཡང་དག་གནས་ཀྱིས་བསྟེན་པའི་དུས་གཅིག་ཞེས་པ་ནི། དུས་གཅིག་གི་ཚེ་ན་འདི་ཐོས་ལ་དུས་གཞན་དུ་ནི་རྒྱུད་གཞན་ཐོས་
[031A]༄༅། །སོ་ཞེས་པས་སྡུད་པ་པོ་ཐོས་པ་མང་བར་བསྟན། ལན་ཅིག་གི་ཚེ་འདི་ཐོས་ཀྱི་གཞན་དུ་འདི་མ་ཐོས་ཞེས་པས་རྙེད་དཀའ་བ་དང། དུས་སྐད་ཅིག་མ་གཅིག་ལ་འདི་ཐོས་ཞེས་སྡུད་པ་པོ་ཤེས་རབ་ཕུལ་དུ་བྱུང་བར་སྟོན་ཏེ། དེ་ལ་ནི་རྒྱ་སྐད་དུ་ཨེ་ཀ་སྨིན་
ས་མ་ཡ་ཞེས་འབྱུང་ངོ། །བཅོམ་ལྡན་འདས་ཀྱི་སྐད་དོང་བྷ་ག་ཝན་གྱི་བྷ་ག་ནི་སྐལ་བ་དང། ཝན་ནི་ལྡན་པའི་དོན་ཏེ་སྐལ་ལྡན་ནོ། །སྐལ་བ་དྲུག་ནི། ཁ་སྦྱོར་ལས། དབང་ཕྱུག་དང་ནི་གཟུགས་བཟང་དང། །དཔལ་དང་གྲགས་དང་ཡེ་ཤེས་དང། །བརྩོན་འགྲུས་ཕུན་
སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། ཞེས་ཕུན་སུམ་ཚོགས་པ་དྲུག་ལ་སྐལ་བར་གསུངས་ཤིང། ལྡན་པའི་དོན་དེ་དྲུག་མངའ་བ་ལ་བཤད་དོ། །ཡང་བྷ་ག་ལ་ངེས་ཚིག་གི་ཚུལ་གྱིས་བྷ་ག་ནི་བཅོམ་པ་སྟེ། ཉོན་མོངས་པ་ལ་སོགས་པའི་བདུད་
བཅོམ་པའོ། །བཅོམ་པ་དེ་འདི་ལ་ལྡན་པས་བཅོམ་ལྡན་ནོ། །འདས་ཞེས་པ་ནི་བྷ་ག་ཝན་ཞེས་པ་འཇིག་རྟེན་པའི་ལྷ་ཆེན་པོ་རྣམས་ལ་ཡང་འཇུག་པས། དེ་དག་ལས་འདས་པར་བསྟན་པའི་ཕྱིར་དུ་སྔོན་གྱི་ལོ་ཆེན་རྣམས་ཀྱིས་བསྣན་པའོ། །ཡུལ་དེ་བཞིན་
ཉིད་ཇི་ལྟ་བ་བཞིན་དུ་ཡུལ་ཅན་གྱི་ཡེ་ཤེས་མཐར་ཐུག་པར་གཤེགས་པས་ན་དེ་བཞིན་གཤེགས་པ་ཡིན་ལ། རྒྱུད་སྟོན་པ་པོ་དེ་བཞིན་གཤེགས་པ་ཐམས་ཅད་ཀྱི་ངོ་བོ་ཡིན་པས་ན་ཐམས་ཅད་ཀྱང་ཡིན་ནོ། །དེའི་རྡོ་རྗེ་མཁའ་འགྲོ་ནི་དཔའ་བོ་དང། མཁའ་
འགྲོ་མ་ནི་དཔའ་མོ་དང། དྲ་བ་ནི་དེ་དག་གི་ཚོགས་སོ། །དེ་རྣམས་ཀྱི་གསང་བའི་སྙིང་པོ་ཞེས་པ་ནི་བཙུན་མོའི་བྷ་ག་དང་དོན་གཅིག་པས། ཆོས་འབྱུང་གྲུ་གསུམ་པའི་དབུས་ཀྱི་གཞལ་ཡས་ཁང་ན་བཞུགས་པའོ། །གཉིས་པ་ནི། ཁ་སྦྱོར་ལས་གསུངས་པ་

[031B] དེ་ཉིད་གསལ་བར་བཤད་པ་ནི། གསང་བ་ས་ཡི་ཁམས་ཡིན་ཏེ། །དེ་བཞིན་མཆོག་ནི་ཆུ་ཡིན་ནོ། །དགྱེས་པ་ཞེས་པ་མེ་ཡིན་ཏེ། །རླུང་ནི་ཐམས་ཅད་བདག་ཉིད་གནས། །རྟག་ཏུ་བཞུགས་ནི་ནམ་མཁའ་སྟེ། །བདེ་བ་ཆེན་པོའི་རང་བཞིན་ནོ། །ཞེས་གསུངས་
པ་ལྟར་ཡིན་ལ། དེས་ནི་བསྐྱེད་རིམ་སྒོམ་པའི་སྐབས་ཀྱི་འབྱུང་བ་རིམ་བ་བརྩེགས་སྒོམ་པ་ཡང་སྟོན་པར་མངོན་བརྗོད་དང། ཀུན་སྤྱོད་དང། སྡོམ་འབྱུང་གསུམ་གས་ཤེས་ལ། རྟག་ཏུ་བཞུགས་ཀྱིས་ནི་ཀྱཻ་རྡོར་ལས། བདེ་བ་ནམ་མཁའི་ཁམས་ཞེས་བྱ། ཞེས་
གསུངས་པ་ལྟར་ནམ་མཁའི་ཁམས་བདེ་བ་ཆེན་པོ་བསྟན་ཏོ། །བླ་མ་མར་དོ་སོགས་ཀྱིས། རྟག་ཏུ་བཞུགས་ནི་རི་རབ་བོ། ཞེས་ས་བཧུ་ཊ་ནས་འདྲེན་པ་ནི་གཞུང་དེ་ན་མི་སྣང་ངོ། །བདེ་བ་ཆེན་པོས་ནི་བདེ་བ་ཆེན་པོ་ཚོན་བྱེད་ཀྱི་མངོན་བྱང་ལྔའི་སྒོ་ནས་ལྷ་སྐྱེད་
པ་བསྟན་ལ། དེ་བཞིན་དུ་འབྱུང་བ་རིམ་བརྩེགས་སོགས་ཀྱང་བདེ་ཆེན་གྱི་རང་བཞིན་དུ་མོས་པར་བྱ་བར་ཡང་བསྟན་ཏོ། །རྣལ་འབྱོར་རྒྱུད་ཀྱི་མངོན་བྱང་གི་སྐབས་སུ་ཟླ་བ་ལས་ལྷ་སྐྱེད་པ་བཤད་ཀྱང། ཁ་དོག་དཀར་པོ་འབའ་ཞིག་ཏུ་བཤད་ཀྱི། འདིར་
ནི་ཟླ་ཉི་དཀར་དམར་དང། ཟླ་བ་དཀར་དམར་དང། ཟླ་བ་གཅིག་ལས་མེད་ནའང་དཀར་ལ་དམར་བའི་མདངས་ཆགས་པ་དང་ཨཱ་ལི་ཀཱ་ལི་དཀར་དམར་བསྟན་པའི་དགོས་པ་ནི། ཁམས་དཀར་དམར་གྱི་འདུ་འཕྲོད་ལས་བདེ་ཆེན་སྐྱེད་པ་མཚོན་པའི་དོན་དུ་
ཡིན་ནོ། །འདིའི་སོ་གཉིས་པ་ལས་འབྱུང་བ་རིམ་བརྩེགས་བཤད་པའི་མཐར། དུང་ཆེན་པོ་ཡི་རང་བཞིན་བྱ། ཞེས་པ་ཡང་བདེ་ཆེན་ལ་བྱ་སྟེ། དུང་གི་སྐད་དོད་ཤཾ་ཁའི་ཤཾ་ནི་མན་སྙེ་ལས། ཤཾ་ནི་བདེ་བ་སྟེ་ཁམས་གསུམ་ལས་འདས་པའི་ཕྱིར་

[032A]༄༅། །མཆོག་གོ་ཞེས་གསུངས་པས། ཤཾ་སུ་ཁའམ་སཾ་སུ་ཁ་ནི་བདེ་བ་ཡིན་པས་བདེ་བ་ཆེན་པོའི་རང་བཞིན་དུ་བྱ་ཞེས་པའི་དོན་ཡིན་ལ། བྱེད་ལུགས་ནི་སྔར་བཤད་པ་བཞིན་ནོ། །བསྐྱེད་རིམ་པའི་འབྱུང་བ་རིམ་བརྩེགས་བཤད་པ་ན། དེའི་
འཕྲོ་རི་རབ་དང་པདྨ་དང་དབྱངས་གསལ་ལས་བསྐྱེད་པ་ནི། ང་གཅིག་པ་ལས། རིང་སྟེང་སྣ་ཚོགས་པདྨ་ཡི། །ལྟེ་བར་ཨཱ་ལི་ཀཱ་ལི་སྐྱེས། ཞེས་པ་ལས་གསལ་ལ། གཞལ་ཡས་ཁང་ནི་ལེའུ་གཉིས་པར་གསལ་ལོ། །དེའི་ལྷག་མ་རྣམས་ནི་མངོན་བརྗོད་
སོགས་ཀྱི་བཤད་རྒྱུད་ལ་བརྟེན་ནས་ཤེས་པར་ནུས་སོ། །གཉིས་པ་ལ་གསུམ། གླེང་གཞི་ལ་སྦྱར་བའི་ངེས་དོན་དང། བསྐྱེད་རིམ་ལ་སྦྱར་བའི་ངེས་དོན་དང། ཡི་གེ་བཅུ་དྲུག་གི་དོན་བཅུད་ལེན་ལ་སྦྱར་བ་བཤད་པའོ། །དང་པོ་ནི། གསང་བ་མཆོག་ཅེས་
སོགས་རྡོ་རྗེ་མཁའ་འགྲོ་ལས། ཨེ་ལྦཾ་མ་ཡ་ལ་སྦྱར་བའི་ངེས་དོན་འཆད་པ་ནི། ཁ་སྦྱོར་ལས། ཨ་ནི་ས་རུ་ཤེས་པར་བྱ། །ལས་ཀྱི་ཕྱག་རྒྱ་སྤྱན་མ་ཉིད། ཅེས་དང། ལྟེ་བར་སྣ་ཚོགས་འདམ་སྐྱེས་ལ། །སྤྲུལ་པའི་འཁོར་ལོ་རྣམ་པར་གནས། ཞེས་པའི་
ཡི་གེ་བཞི་རྩ་འཁོར་བཞི་དང། སྤྱན་སོགས་བཞི་ལ་སོགས་པ་བཞི་ཚན་མང་པོ་ལ་སྦྱར་ཏེ། འདིར་རེ་ཞིག་རྩ་འཁོར་དང་སྤྱན་སོགས་ལ་སྦྱར་བ་བླང་ངོ། །དང་པོའི་དབང་དུ་བྱས་ནས་བཤད་རྒྱུད་གཉིས་ལས་འཁོར་ལོ་སོ་སོའི་ལྟེ་བ་དང་འདབ་མ་ལ་
སོ་སོ་དགོད་པ་སོགས་བསྟན་ཏེ། རིམ་པ་བཞི་པའི་རྒྱུད་ཀྱི་རིམ་པ་སྟོན་ནོ། །དེ་ལ་རིམ་པ་ལྷག་མ་གསུམ་སྣོན་པ་ནི། རིམ་པ་བཞི་པ་ལས་ཤེས་པར་བྱ་སྟེ་འཁོར་ལོ་བཞི་ལ་བརྟེན་པའི་གཏུམ་མོས་ལྷན་སྐྱེས་ཀྱི་བདེ་བ་འདྲེན་པའི་ཐབས་སོ། །སྤྱན་མ་

[032B] བུད་མེད་སྒྱུ་མའི་ཕྱག་རྒྱ་ནི། །སྒྱུ་མ་ཀུན་ལས་ཁྱད་པར་འཕགས། །སྒྱུ་མ་དེ་ཡང་འཇིག་རྟེན་འདིར། །སྤྱན་ལ་སོགས་པར་རྣམ་དག་པར། །རིགས་ནི་རྣམ་པ་བཞིར་འགྱུར་ཏེ། ཞེས་གསུངས་པ་ལྟར། པདྨ་ཅན་ལ་སོགས་
པའི་ཕྱག་རྒྱ་མ་བཞི། སྤྱན་སོགས་བཞིར་དག་པར་བཤད་དེ། དེ་ནི་ཕྱིའི་ཕྱག་རྒྱ་ལ་བརྟེན་ནས་ལྷན་སྐྱེས་ཀྱི་དགའ་བ་འདྲེན་པའི་ཐབས་སོ། །དེས་ཡེ་ཤེས་ཀྱི་ཕྱག་རྒྱ་རིགས་བཞི་ཡང་བསྟན་པར་ཤེས་པར་བྱའོ། །ཐོས་པའི་སྐད་དོད་ཤྲུ་ཏ་ཡིན་ལ་དེའི་དོན་ཁ་
སྦྱོར་ལས། ཤྲུ་ཞེས་བྱ་བ་ནི་འཛག་པར་གསུངས་སོ། །ཏ་ཞེས་བྱ་བ་ནི་གང་ཡང་བདེ་བ་ཆེན་པོའི་མགོན་པོའོ། །ཞེས་གསུངས་ཏེ་གཏུམ་མོ་བསྒོམས་པའི་མེས་བསྐུལ་བ་ལ་བརྟེན་ནས། སྤྱི་བོ་ནས་བྱང་སེམས་འཁོར་ལོ་བཞི་དང་དེ་ནས་གསང་གནས་ཀྱི་རྩེའི་
བར་དུ་འཛག་པ་དང། དེ་ལ་བརྟེན་ནས་བདེ་བ་ཆེན་པོའི་དགའ་བ་རྣམས་དང། དེ་དག་གི་མགོན་པོ་སྟེ་གཙོ་བོ་ལྷན་ཅིག་སྐྱེས་པའི་དགའ་བ་སྐྱེ་བའོ། །དུས་གཅིག་ན་ཞེས་པའི་ངེས་དོན་ཁ་སྦྱོར་ལས་གསུངས་པ། དེ་ཉིད་གསལ་བ་ལས། ས་མ་ཡ་ནི་དུས་གསུངས་ཏེ།།
དུས་ནི་རྣམ་པ་གསུམ་དུ་བརྗོད། །དུས་བཟང་དང་ནི་དུས་ངན་དང། །བསམ་གྱིས་མི་ཁྱབ་དུས་ཉིད་དོ། །སྣ་ཡི་བུ་གའི་སྒོ་ཉིད་ནས། །འོང་བ་དུས་བཟང་ཞེས་བྱ་སྟེ། །འགྲོ་བ་ཉིད་ནི་དུས་ངན་ནོ། །དེ་དག་གཅིག་ཏུ་བརྗོད་བ་སྟེ། །གཅིག་ཏུ་ཟླ་མེད་པར་གྱུར་བ། །དུས་
ནི་བསམ་གྱིས་མི་ཁྱབ་གྱུར། །སྲོག་དང་རྩལ་བ་བྲལ་བ་སྟེ། །དབུགས་འབྱུང་རྔུབ་པ་རྣམས་སྤངས་པའོ། །འགྲོ་དང་འོང་བ་ལས་གྲོལ་བ། །དུས་གཅིག་ན་ཞེས་བརྗོད་པ་ཡིན། ཞེས་གསུངས་སོ། །སྣ་ནི་མིའི་སྣ་ཞེས་གྲགས་པའི་དྷཱུ་ཏཱིའི་མང་རྩེའི་གནས་སོ། །

[033A]༄༅། །མིའི་སྣ་ཡང་ཕོ་མོ་གཉིས་ཀའི་སྣ་སྟེ་སྐྱེས་པའི་ཡང་རྡོ་རྗེའི་རྩ་བ་ནས་བརྩམས་ཏེ་སྣ་རུ་བརྗོད་པའི་ཕྱིར་རོ། །སྣ་དེར་འོང་པ་ནི་འོ་མའི་རྒྱུན་ལྟ་བུའི་བྱང་སེམས་སོ། །དུས་བཟང་པོ་ནི་དགའ་བ་གསུམ་གྱི་དུས་སོ། །འགྲོ་བ་ནི་ཐིག་ལེ་ཕྱི་རོལ་
ཏུ་སོང་བ་སྟེ། དེའི་ཚེ་མེ་བཞིན་དུ་གདུང་བར་བྱེད་པས་དུས་ངན་ནོ། །དུས་དེ་དག་གཅིག་ཏུ་བརྗོད་པ་ནི་དུས་སྔ་མ་གཉིས་སོ་སོ་བ་སྤངས་པ་ལྷ་སྐྱེས་ཀྱི་སྐབས་བསམ་མི་ཁྱབ་ཀྱི་དུས་སོ། །དེ་དག་ནི་མན་སྙེ་ལ་བརྟེན་ནས་བཤད་པའོ། །དུས་གཅིག་ནའི་དོན་གཞན་ཡང་
བཤད་པ་ནི། སྲོག་དང་ཞེས་པའི་རྐང་པ་བཞི་སྟེ། རྐང་པ་དང་པོའི་དོན་ནི་གཉིས་པས་བཤད་པ་རླུང་འགྲོ་འོང་དང་བྲལ་བའི་དུས་སོ། །དེས་ནི་གཏུམ་མོ་བསྒོམ་པ་ལ་བརྟེན་ནས་རོ་རྐྱང་ནས་རླུང་འགྲོ་འོང་བྱེད་པ་དང་བྲལ་ཏེ་དབུ་མར་འཇུག་ལ། དབུ་མ་
ནས་ཀྱང་འགྲོ་འོང་བྱེད་པ་དང་བྲལ་བར་སྟོན་ནོ། །རིམ་པ་བཞི་པ་ལས་ཀྱང། དུས་གཅིག་ན་ཞེས་བྱ་བ་ནི་དུས་གཅིག་དང། དུས་ཚོད་གཅིག་གོ་འགོག་པའི་དུས་དང་དབྱིད་ཀྱི་དུས་ཞེས་བྱ་བ་སྟེ། ཇི་སྲིད་དུ་གཡས་དང་གཡོན་པའི་སྣ་བུག་ཏུ་སོང་བའི་
རླུང་འགགས་པར་གྱུར་པའོ་ཞེས་བྱ་བའི་དོན་ནོ། །ཞེས་གསུངས་ཏེ་འགོག་པའི་དུས་ནི་རླུང་ཕྱི་ནང་དུ་རྒྱུ་བ་འགོག་པའོ། །དཔྱིད་ཀྱི་དུས་ནི་དཔྱིད་བཞིན་དུ་དགའ་བ་རྒྱས་པར་བྱེད་པའི་དུས་སོ། །དེའི་གོང་ཉིད་དུ། དེ་དག་གི་བཙུན་མོ་ནི་མི་ལ་སོགས་
པའི་གཟུགས་ཀྱིས་གནས་པ་སྟེ། དེའི་བྷ་ག་དེར་ཞེས་བྱ་བའི་དོན་ནོ། །ཞེས་གསུངས་པ་ལ་ཡང་དུས་གཅིག་ན་ཞེས་པའི་དོན་དེ་སྦྱོར་དགོས་ཏེ། ཕྱིའི་ཕྱག་རྒྱ་ལ་བརྟེན་ནས་ཀྱང་སྲོག་དབུ་མར་འཇུག་པའི་གནད་སྟོན་ནོ། །སྲོག་

[033B] ཐོག་མར་ལུས་ལ་གནད་དུ་བསྣུན་པའི་གདམས་ངག་ཐམས་ཅད་ལ་ཤེས་དགོས་པའི་གནད་ཤིན་ཏུ་ཆེ་བ་ཡིན་པས་ལེགས་པར་ཤེས་པར་བྱའོ། །བཅོམ་ལྡན་འདས་
ཀྱི་དོན་ནི་དེ་ཉིད་གསལ་བ་ལས། མཆོག་ཏུ་དགའ་བའི་ངོ་བོ་སྟེ། །འདི་དེ་རང་འབྱུང་གཅིག་པུ་ཉིད། །འདི་ནི་བཅོམ་ལྡན་འདས་སུ་གསུངས། །ཞེས་པས་བསྟན་ཏེ། མཆོག་ཏུ་དགའ་བ་ལྷ་སྐྱེས་ཀྱི་ཡེ་ཤེས་ལ་སྐལ་བ་དང་ལྡན་པ་དང། རང་གི་མི་མཐུན་ཕྱོགས་
འཇོམས་པའི་ནུས་པ་ཅི་རིགས་པ་དང་ལྡན་པ་ལ་བྱའོ། །དེ་བཞིན་གཤེགས་པ་ཐམས་ཅད་ནི་དེ་ཉིད་གསལ་བ་ལས། ཐམས་ཅད་ཅེས་བྱར་རྣམ་གྲགས་པ། །སངས་རྒྱས་ཕུང་སོགས་དེ་བཞིན་ཏེ། ཞེས་དང། སངས་རྒྱས་ཕུང་པོ་ལ་སོགས་ཏེ། །དེ་ཡི་འབྱུང་
བ་ཁམས་ཞེས་བཏགས། ཞེས་གསུངས་ཏེ། སངས་རྒྱས་ཐམས་ཅད་ནི་དེ་བཞིན་གཤེགས་པ་ཐམས་ཅད་དོ། །དེ་ནི་ཕུང་པོ་ལྔའོ། །སོགས་ཀྱིས་བསྡུས་པའི་ཁམས་རྣམས་ནི་ཕུང་པོའི་འབྱུང་བ་བཞི་ལ་ཁམས་སུ་བཏགས་སོ། །ཡང་སྔ་མའི་འཕྲོ་ཉིད་
ནས། བུད་མེད་མི་སོགས་རྣམ་རྟོག་ཕྱིར། །རྣམ་རྟོག་རྣམ་པ་གཉིས་སུ་གསུངས། ཞེས་ཏེ། འདི་བུད་མེད་དོ་འདི་མི་སྟེ་སྐྱེས་པའོ་ཞེས་རྣམ་པར་རྟོག་པའི་ཕྱིར་ན། རྟོག་པ་དེས་བརྟག་པར་བྱ་བ་ཡང་གཉིས་སུ་ཡོད་ལ། སྐྱེས་པ་ནི་དཔའ་བོ་རྡོ་རྗེ་མཁའ་འགྲོ་
དང། བུད་མེད་ནི་མཁའ་འགྲོ་མ་ཞེས་བྱ་ལ། དེ་ཡང་ནང་ལ་བཤད་ན་རྡོ་རྗེ་མཁའ་འགྲོ་ནི་རྩ་ནང་གི་ཁམས་རྣམས་དང། མཁའ་འགྲོ་མ་ནི་དེ་ཉིད་གསལ་བ་ལས། སངས་རྒྱས་ཕུང་སོགས་དེ་བཞིན་ཏེ། །དེ་ཡི་མཁའ་འགྲོ་མ་དེ་དག་རྩ་ནི་སུམ་

[034A]༄༅། །ཅུ་རྩ་དྲུག་ཉིད། ཅེས་གསུངས་པ་ལྟར་རྩ་སོ་དྲུག་གོ་གསང་བ་ནི་ཆོས་འབྱུང་གི་དབྱིབས་ཅན་གྱི་ཕྱག་རྒྱའི་བྷ་ག་ཡིན་ཏེ། བདེ་བ་ཆེན་པོའི་གནས་སུ་བཞུགས་ཞེས་པའི་གནས་ཀྱང་དེའོ། །སྙིང་པོ་ནི་དེ་ལ་བརྟེན་ནས་སྐྱེས་པའི་བདེ་ཆེན་ཏེ་
ལས་རྒྱ་ལ་བརྟེན་ནས་སྲོག་དྷཱུ་ཏཱིར་བཙུད་པ་ལས་སྐྱེས་པའི་རྫོགས་རིམ་ལ་སྦྱར་རོ། །གཉིས་པ་ནི། རྩ་རྒྱུད་དུ་རྫོགས་རིམ་སྦས་པའི་སྐབས་མང་དུ་ཡོད་ཀྱང་འགངས་ཆེ་བ་ནི་བསྐྱེད་རིམ་གྱི་སྐབས་སུ་གསང་བ་སོགས་ཀྱི་ཚིག་བཞི་དང། བ་ལང་གནས་ཞེས་
སོགས་ཀྱི་ཚིག་བཞིས། འབྱུང་བ་རིམ་བརྩེགས་སྒོམ་པ་དང། དེ་སྟེང་སྣ་ཚོགས་པདྨ་ཡི། །ལྟེ་བར་ཨཱ་ལི་ཀཱ་ལི་སྐྱེས། །ཞེས་པའི་སྟེང་དུ་རི་རབ་སྒོམ་པ་དང། དེའི་སྟེང་དུ་པདྨ་དང། དེའི་ལྟེ་བར་དབྱངས་གསལ་ལས་ཧེ་རུ་ཀ་སྐྱེད་པར་བཤད་པ་དེ་ཡིན་ནོ། །
དེར་སྦས་པ་བཤད་རྒྱུད་ཀྱིས་གསལ་བར་བསྟན་པ་ནི། ཁ་སྦྱོར་ལས། རྐང་པའི་མཐིལ་དུ་རྩོམ་ཆེན་རླུང། །གཞུ་ཡི་དབྱིབས་སུ་རྣམ་པར་གནས། །སུམ་མདོ་ཡི་ནི་གནས་སུ་ནི། །དེ་བཞིན་གྲུ་གསུམ་འབར་བ་ཉིད། །ཟླུམ་པོའི་རྣམ་པའི་གཟུགས་ཀྱིས་ནི། །
ཆུ་ནི་ལྟོ་བར་རྣམ་པར་གནས། །སྙིང་གར་ཡང་ནི་ས་ཉིད་དོ། །ཀུན་ནས་གྲུ་བཞི་པ་ཉིད་དོ། །སྒལ་ཚིག་དབྱིག་གུའི་གཟུགས་ཀྱིས་ནི། །རི་རབ་རི་རྒྱལ་དེ་བཞིན་ནོ། །ཞེས་དང། ཇི་ལྟར་རྩོམ་ཆེན་ལ་སོགས་རིམ། །བླ་མའི་དུས་ཐབས་རིམ་ཉིད་ཀྱིས། །
དེ་ནི་རྫོགས་པའི་དཀྱིལ་འཁོར་གནས། ཞེས་འབྱུང་བ་རིམ་བརྩེགས་དང། རི་རབ་ནང་ལ་བཤད་པ་ན། ལུས་ཀྱི་རྐང་པ་ནས་མགོ་བོའི་བར་སྟོན་པ་ཡིན་ལ། དེ་ཡང་རྫོགས་རིམ་པའི་ལུས་ཀྱི་དཀྱིལ་འཁོར་དུ་གསུངས་ཏེ། རྫོགས་རིམ་པས་གང་

[034B] །ནག་པོ་སྤྱོད་པས་ལུས་ཀྱི་དཀྱིལ་འཁོར་ལ་ཕྱི་ནང་གཉིས་བཤད་པའི་ཕྱི་ནི། དྲིལ་བུ་པས་བསྐྱེད་རིམ་གྱི་ལུས་དཀྱིལ་སྒོམ་པའི་ལུས་ལ་འབྱུང་བཞི་རི་རབ་སྦྱར་བ་ལྟ་བུ་ཡིན་ལ། ནང་ནི་དེ་མ་ཐག་ཏུ་བཤད་པའོ། །རྡོ་རྗེའི་
ལུས་དེའི་གནད་དུ་བསྣུན་ས་བྱེ་བྲག་པ་ནི། ཁ་སྦྱོར་ལས་གླེང་གཞིའི་ཨེ་ཝ་སོགས་ཀྱི་ཡི་གེ་བཞི་རྩའི་འཁོར་ལོ་བཞི་དང་སྦྱར་བས་ཤེས་སོ། །རི་སྟེང་ཞེས་པའི་རྐང་པ་གཉིས་སྒྲ་སོར་བཞག་ཏུ་བྱེད་ན། ལཱུ་ཨི་པ་ལྟ་བུ་རྟེན་དང་བརྟེན་པ་དུས་གཅིག་ཏུ་སྐྱེད་པ་ལ་སྦྱར་
ལ། རི་རབ་ཀྱི་སྟེང་དུ་གཞལ་ཡས་ཁང་སྔོན་ལ་བསྐྱེད་པའི་དབུས་སུ་པདྨའི་ལྟེ་བར་དབྱངས་གསལ་ལས་ཧེ་རུ་ཀ་ཕྱིས་སྐྱེད་པ་ལ་སྦྱོར་ན། ལུས་ཡན་མན་དང་ཕན་ཚུན་དུ་མཉམ་པ། ངོས་རྣམས་མཉམ་པའི་གཞལ་ཡས་ཁང་སྒོ་བཞི་པར་བྱས་པས་ཀྱང། རྫོགས་
རིམ་གྱི་སྐབས་སུ་གང་ལ་གནད་དུ་བསྣུན་སའི་རྟེན་ལུས་བསྟན་པར་བྱའོ། །པདྨ་དང་དབྱངས་གསལ་གྱི་ངེས་དོན་ཡང་ཁ་སྦྱོར་ལས་གསུངས་པ་ནག་པོ་པས་བཤད་པ་ནི། དེ་ཉིད་གསལ་བ་ལས། དེ་ཡི་རྩེ་མོ་མགོར་གསུངས་ཏེ། །འདམ་སྐྱེས་འདབ་མ་སུམ་ཅུ་
གཉིས། ཞེས་དང། དེ་ཡི་དབུས་སུ་ཧཾ་ཡིན་ཏེ། །ཨཱ་ལི་ཀཱ་ལི་ལས་སྤྲུལ་པ། །མི་ཤིགས་གོ་འཕང་ཉམས་དགའ་བ། །བདེ་བ་ཆེན་པོ་ཞེས་བྱར་བརྗོད། །བདེ་ཆེན་འཁོར་ལོ་ཆེན་པོ་ནི། །སྡེ་ཚན་ཐ་མ་མིང་སྤངས་པ། ཞེས་གསུངས་སོ། །དེའི་ངེས་དོན་ནི་པདྨའི་
ལྟེ་བར་ཨཱ་ལི་ཀཱ་ལི་ལས་སྤྲུལ་པ་ལ་ཟླ་བ་ཡང་ཡོད་མོད་ཀྱང། གཙོ་བོ་ནི་རྩ་རྒྱུད་ནས་ཟིན་པ་ལ་དེ་གཉིས་ལས་ཧེ་རུ་ཀ་སྐྱེད་པར་གསུངས་པ་ཉིད་འདིར་བཤད་དགོས་སོ། །རྐང་པ་ཐ་མ་གཉིས་ཀྱི་དོན་ནི་སྤྱི་གཙུག་བདེ་ཆེན་གྱི་འཁོར་ལོ་ན་གནས་པ། གསལ་

[035A]༄༅། །བྱེད་ཀྱི་སྡེ་ཚན་གྱི་ཐ་མའི་མིང་ཅན་ནཀྵ་ཡིག་དོར་བའི་གོང་མ་ཧ་ལ་ཐིག་ལེ་སྦྱར་བའོ། །ཧ་ཡིག་དེ་ལས་བབ་པའི་ཀུནྟ་ལྟ་བུ་ལས་སྐྱེས་པའི་ལྷན་སྐྱེས་ནི་མི་ཤིགས་པ་ཞེས་པ་གཉིས་ཀྱི་དོན་ཏེ་དབྱངས་གསལ་ལས་ཧེ་རུ་ཀ་སྐྱེད་པའི་ངེས་དོན་ནོ། །ཁ་སྦྱོར་
ལས་ཀྱང། བདུད་རྩིའི་གཟུགས་ཀྱི་འཛག་པ་ནི། །ཉིན་དང་མཚན་དུ་རྣམ་པར་གནས། ཞེས་སྤྱི་བོའི་ཧ་ལས་བྱང་སེམས་འཛག་པར་གསུངས་སོ། །དེ་ལ་རྒྱུད་གཉིས་ཀའི་ལུགས་ཀྱིས་ལྷན་སྐྱེས་ཀྱི་བདེ་ཆེན་ལམ་གྱི་སྲོག་ཏུ་བྱེད་དེ། དེ་ཉིད་གསལ་བ་ལས་
རྣལ་འབྱོར་རྒྱུད་དུ་དེ་བཞིན་གཤེགས། །འདི་སྐད་བདག་གིས་ཞེས་བྱར་གསུངས། །དེ་ཉིད་རྣལ་འབྱོར་མ་རྒྱུད་དུ། །བདེ་བའི་མཆོག་ཏུ་བརྗོད་པ་ཡིན། །འདི་ཉིད་རྣལ་འབྱོར་རྒྱུད་དང་ནི། །རྣལ་འབྱོར་མ་རྒྱུད་ཅེས་བྱར་ཡང། །བདེ་བ་ཆེན་པོའི་ཡེ་ཤེས་མཆོག་
མི་ཞེས་བྱ་བར་མངོན་པར་བརྗོད། ཅེས་གསུངས་སོ། །བདེ་ཆེན་དེ་སྐྱེ་བ་ལ་སྤྱི་བོའི་ཧཾ་ལས་བྱང་སེམས་དཀར་པོ་གསང་གནས་ཀྱི་རྩེ་བར་དུ་འཛག་པ་དགོས། དེ་ལ་གཏུམ་མོའི་མེ་འབར་བས་བྱང་སེམས་བཞུ་བ་དགོས་ཏེ། མངོན་བརྗོད་ལས། ཨཱ་ལི་ཀཱ་ལི་
མཉམ་བྱས་ཏེ། དེར་ནི་རི་མོའི་སྦྱོར་བ་ཡིས། །སྟེང་དུ་འབར་བའི་རི་མོ་ནི། །འོག་ཏུ་འཛག་པར་བྱེད་པ་ཡིན། །འཛག་པ་ཁུ་བའི་ཚུལ་ཅན་ནོ། །འཆི་མེད་ཐིགས་པའི་གཟུགས་སུ་འགྱུར། ཞེས་གསུངས་སོ། །གཞུང་འདི་མ་ཧཱ་མ་ཡར་ཡང་འབྱུང་བ་ལ་
ཤཱནྟི་པས་གཞན་དུ་བཤད་ཀྱང་འདིར་དེ་དང་མི་འདྲའོ། །ཨཱ་ལི་ནི་དེས་མཚོན་པའི་བྱང་སེམས་དཀར་པོ་འབབ་པའི་རྐྱང་མའོ། །ཀཱ་ལི་ནི་དེས་མཚོན་པའི་དམར་པོ་འབབ་པའི་རོ་མའོ། །མཉམ་པར་བྱས་པ་ནི་དེ་གཉིས་ཀྱི་རླུང་ལྟེ་བ་སོགས་

[035B] །དེར་རླུང་ཞུགས་པས་མེའི་རི་མོའམ་རེ་ཁ་དབུས་མ་ནས་སྟེང་སྤྱི་གཙུག་བར་དུ་འབར་རོ། །འབར་བ་དེས་ཧ་ལས་འོག་ཏུ་འཆི་མེད་དེ་བདུད་རྩི་ཁུ་བའི་གཟུགས་ཅན་འཛག་པ་གསུངས་སོ། །སྤྱི་བོའི་པདྨའི་ལྟེ་བར་ཧ་ལས་འཛག་པ་
ལ་དེར་མེ་འབར་བས་སླེབ་དགོས་པས། དེར་ཨཱ་ལི་ཀཱ་ལི་གཉིས་ཀ་བཤད་དོ། །སྲོག་དབུ་མར་ཞུགས་ནས་གཏུམ་མོ་འབར་བ་ལ། རྩ་དབུ་མ་གནས་པའི་ལུས་ཀྱི་གནད་ཆེ་སར་གནད་དུ་བསྣུན་དགོས་པ་ལ། བྱང་སེམས་དཀར་པོ་ཤས་ཆེར་གནས་པའི་སྤྱི་བོ་བདེ་
ཆེན་གྱི་འཁོར་ལོ་དང། དམར་ཆ་ཤས་ཆེར་གནས་པའི་ལྟེ་བ་སྤྲུལ་པའི་འཁོར་ལོ་དང། གསང་གནས་བདེ་སྐྱོང་གི་འཁོར་ལོ་དང། དཀར་དམར་ཆ་མཉམ་དུ་གནས་པ་སྙིང་ཁ་ཆོས་ཀྱི་འཁོར་ལོ་དང། རྩ་དབུ་མའི་ཡར་སྣ་དང་མར་སྣ་སོགས་གནད་དུ་བསྣུན་
སའི་སྒོ་མང་ངོ། །འདི་ལ་ལཱུ་ཨི་པའི་ལུགས་ཀྱིས་ནི་ཐིག་ལེ་སྒོམ་པ་དང་རྡོར་བཟླས་བྱེད་པ་གཉིས་ཀ་ལྟེ་བ་ནས་བྱེད། དྲིལ་བུ་ཞབས་ཀྱིས་ནི་བདག་བྱིན་རླབས་གཉིས་སྙིང་གནས་དང། སྣ་ཚོགས་རྡོ་རྗེའི་རིམ་པ་གཉིས་དབུ་མའི་ཡར་མར་གྱི་སྣ་གཉིས་ནས་དང་
ཛཱ་ལ་དྷ་རའི་རིམ་པ་གསང་གནས་དང། བསམ་མི་ཁྱབ་ཀྱི་རིམ་པ་སྙིང་ཁ་ནས་བྱེད་དོ། །ནག་པོ་པའི་ལུགས་ཀྱིས་ནི་རིམ་པ་བཞི་པ་ལས་གསུངས་པ་ལྟར། སྤྱིར་འཁོར་ལོ་བཞི་དང། ཁྱད་པར་དུ་ལྟེ་བར་གནད་དུ་བསྣུན་ནོ། །དེས་ན་བཤད་རྒྱུད་ལས་དབྱངས་
གསལ་འགོད་པའི་གཞིའི་པདྨ་སྤྱི་བོའི་རྩ་འཁོར་ལ་གསུངས་པ་ནི། དང་པོར་བྱང་སེམས་གང་ནས་འཛག་པའི་གནས་ལ་དགོངས་ལ། གནས་དེ་ནས་བྱང་སེམས་འདྲེན་པའི་ཐབས་སུ་ལུས་ལ་གནད་དུ་བསྣུན་པ་ལ་ནི། འཁོར་ལོ་གཞན་གྱི་པདྨ་དགོས་པས་
[036A]༄༅། །དེ་རྣམས་ཀྱང་དབྱངས་གསལ་འགོད་པའི་གཞིའི་པདྨར་བྱའོ། །དབྱངས་གསལ་ལས་ཧེ་རུ་ཀ་སྐྱེད་པའི་ངེས་དོན་ནི། བྱང་སེམས་དཀར་དམར་གྱི་འདུ་འཕྲོད་ལས་ངེས་དོན་གྱི་ཧེ་རུ་ཀ་སྐྱེད་པའི་དོན་ཡིན་ལ། དེ་ཡང་སྤྱི་བོ་ཁོ་ནར་མིན་
གྱི་ལུས་ཀྱི་ཆ་གཞན་དུ་ཡང་གནད་དུ་བསྣུན་པས་ཧེ་རུ་ཀ་སྐྱེད་པ་དང། ངེས་དོན་གྱི་ཧེ་རུ་ཀ་ལ་ཡང་སྣང་ཕྱོགས་དང་སྟོང་ཕྱོགས་ཀྱི་ཧེ་རུ་ཀ་གཉིས་ཡོད་པ་ཤེས་པར་བྱའོ། །རྩ་རྒྱུད་ཀྱི་དོན་ལ་རྫོགས་རིམ་གཞན་ཡོད་ཚུལ་ནི་སྐབས་སྐབས་སུ་འཆད་པར་འགྱུར་རོ། །
སྔར་བཤད་པའི་ཚུལ་གྱིས་འཆད་ཤེས་ན། བཤད་རྒྱུད་ལ་བརྟེན་ནས་རྩ་རྒྱུད་ཀྱི་ཤིན་ཏུ་གསང་བའི་གནས་བཤད་པའི་གྲུབ་ཆེན་གསུམ་གྱི་མན་ངག་གི་གནས་རྣམས་ལེགས་པར་ཤེས་པར་འགྱུར་ལ། དེ་ལྟར་འཆད་མི་ཤེས་ན་ནི་ནག་པོ་པའི་རིམ་པ་བཞི་
པ་ལ་ཅུང་ཟད་རེའི་བཤད་པ་སྣང་ན་ཡང། ལཱུ་ཨི་པ་དང་དྲིལ་བུ་པའི་རྫོགས་རིམ་ནི། རྩ་རྒྱུད་ཀྱི་སྐབས་གང་དུ་སྦས་པ་འཆད་ཤེས་པར་མི་སྣང་ངོ། །གསུམ་པ་ནི། རྡོ་རྗེ་མཁའ་འགྲོ་ལས། བདེ་མཆོག་ཕྱི་མར་གསུངས་པའི་ཡི་གེ་བཅུ་དྲུག་ཞུས་པའི་ལན་
དུ། ཡི་གེ་བཅུ་དྲུག་གི་བཅུད་ལེན་གྱི་རྫས་བསྟན་ཏེ། ཡི་གེ་བཅུ་དྲུག་ནི། ར་ཧ་སྱེ་པ་ར་མར་མྱེ། སརྦ་ཏྨ་ནི། ས་དཱ་སྠི་ཏཿ་ཞེས་པ་སྟེ། གསང་བ་མཆོག་ཅེས་པའི་རྐང་པ་གཉིས་ཀྱི་སྐད་དོད་དོ། །དེ་རྣམས་ཕྲལ་ནས་ཡི་གེ་རེ་རེའི་དོན་རྡོ་རྗེ་མཁའ་འགྲོར་
གསུངས་པ། ལྭ་བ་པའི་འགྲེལ་པར་འབྱུང་བ་ནི། ར་ནི་མཚལ་ཆེན་པོ་ཡི་ཁམས། །ཧ་ནི་རི་ལས་སྐྱེས་པ་སྟེ། །རི་སྐྱེས་ཞེས་བྱ་མགོ་སྐྱེས་སོ། །སྱེ་ནི་དྲི་ཡི་སྣོད་ཡིན་ཏེ། །ལུས་ལ་དྲི་ནི་ཇི་ལྟ་བའོ། །པ་ནི་རླུང་དུ་གསུངས་པ་སྟེ། །ར་ནི་དྲི་ཉིད་ཡིན་

[036B] །ཡི་གེ་མ་ནི་མེ་ཏོག་སྟེ། །ར་ནི་དེ་བཞིན་ལན་ཚྭའོ། །མྱེ་ནི་ཤ་ཆེན་པོར་འདོད་དེ། །ས་ནི་རབ་ཏུ་སྦྱོར་བ་ཉིད། །རྦ་ནི་མགོ་བོར་རབ་ཏུ་གསུངས། །ལྷ་མོ་མེ་ཡི་རྐང་ཡིན་ཏེ། །ནི་ནི་དྲི་ཡི་མར་ཁུའོ། །ས་ནི་སོ་ཏང་སེན་མོ་སྟེ། །དཱ་ནི་རྒྱ་མཚོ་ལས་སྐྱེས་པའོ། །སྠི་ནི་
ཁ་ཡི་སྙིང་པོ་སྟེ། །ཏཿ་ནི་ག་པུར་བསྟན་པའོ། །ཞེས་གསུངས་སོ། །དེ་ལ་ར་ནི་དུས་སུ་འབབ་པའི་ཟླ་མཚན་ནོ། །ཧ་ནི་མིའི་ཀླད་པ་མ་རུལ་བ་དང། སྱེ་ནི་ལུས་ཀྱི་དྲི་མ་དང། བཞི་པ་ལ་འགྱུར་གཞན་ལས། བ་ནི་བཀས་པ་ཉིད་དུ་གསུངས། ཞེས་འབྱུང་སྟེ་བུ་ཆུང་གི་པཊ་པ་ཞིབ་བར་
སྦྱངས་པ་ཡིན་ཟེར། ར་ནི་ཁ་ཟས་སྣུམ་བག་ཅན་མ་ཟོས་པའི་དྲི་ཆེན་དང། མ་ནི་ལོ་བརྒྱད་མ་དང་རོལ་པ་ལས་བྱུང་བའི་ཁྲག་དང་བཅས་པ་ཞེས་གསུངས་པ་དེར་མངོན་ནོ། །ར་ནི་ཐོ་རངས་ཀྱི་དྲི་ཆུ་དང། མྱེ་ནི་ཆུ་སེར་ལན་ཅིག་བཏོན་པའི་ཤ་ཆེན་དང། ས་ནི་མིའི་ཚིལ་
གྱི་ཞུན་དང། རྦ་ནི་སྐའི་མར་ཁུ་དང་ལན་ཚྭའོ། །ཏྨ་ནི་དྲི་ཆེན་གྱི་མར་ཁུ་དང། ནི་ནི་རྐང་མར་དང། ས་ནི་གསལ་ལ། དཱ་ནི་དྲི་ཆུ་བར་པ་དང། སྠི་ནི་ཁ་ཆུ་དང། ཏཿ་ནི་སྐྱེས་པ་དར་མའི་ཁུ་བ་ལ་འཆད་དོ། །དེ་ལྟར་བཅོ་བརྒྱད་ཡོད་ཀྱང་རྦའི་རྫས་གཉིས་གཅིག་ཏུ་དང་
སོ་དང་སེན་མོ་གཉིས་གཅིག་ཏུ་བགྲངས་པས་བཅུ་དྲུག་གོ་དེ་རྣམས་བསྡུས་པའི་སྙིང་པོ་ནི་བདུད་རྩི་ལྔ་སྟེ། རྡོ་རྗེ་མཁའ་འགྲོ་ལས། གསང་སོགས་རྣལ་འབྱོར་པ་ཡི་རྫས། །བཤད་དང་གཅི་སོགས་ལྔ་ལ་བྱ། ཁམས་རྣམས་སྡུད་པའི་སྡེ་ཚན་ནི། །དེ་ལྟར་
བཅུད་ལེན་བསྟན་པ་ཡིན། ཞེས་གསང་བ་ནས་རྟག་བཞུགས་པའི་བར་གྱི་ཚིག་ལྔ་བདུད་རྩི་ལྔ་ལ་སྦྱར་ཏེ། ཁ་སྦྱོར་ལས་ཀྱང་དེ་བཞིན་དུ་འབྱུང་ངོ། །སྐྲའི་མར་ཁུ་དང། དྲི་ཆེན་གྱི་མར་ཁུ་དང། དྲི་ཆུ་བར་པ་སྒྲུབ་ལུགས་དང། རྫས་རྣམས་བསྟེན་ཚུལ་

[037A]༄༅། །ཤེས་པར་འདོད་ན་བདེ་མཆོག་གི་རྣམ་བཤད་ཆེན་མོ་ལས་ཤེས་པར་བྱའོ། །ལམ་འདིར་བདེ་བ་ཆེན་པོ་གཙོ་བོ་ཡིན་ལ། དེ་ནི་ལུས་ཀྱི་ཀུན་ཏ་ལྟ་བུ་རྒྱས་པ་ལ་རག་ལས་ཤིང། ལུས་ཀྱི་སྟོབས་རྒྱས་པར་བྱེད་པ་ལ་སྔར་གྱི་བཅུད་ལེན་ལ། ཕྱི་
རོལ་གྱི་རྫས་ཀྱི་བཅུད་ལེན་གྱིས་བཅུ་དྲུག་གི་ཆར་ཡང་མི་ཕོད་པ་དང། རྫས་བཅུ་དྲུག་དང་བདུད་རྩི་ལྔའི་བཅུད་ལེན་བསྟེན་པ་ལས་བྱུང་བའི་བདེ་བ་བསྟེན་ན། བདེ་བ་འཕེལ་བ་དང་བདེ་བ་དེ་ཡང་ཆོས་ཀྱི་དབྱིངས་དང་མཉམ་པར་སྦྱོར་བ་བསྟན་པ་ལས་ཐེར་ཟུག་
ཏུ་བདེ་བ་སྟེར་བར་གསུངས་སོ། །གཉིས་པ་ལ་གཉིས། འབྲས་བུ་ལ་སྦྱར་ཏེ་བཤད་པ་དང། ལམ་གྱི་རྫོགས་རིམ་ལ་སྦྱར་ཏེ་བཤད་པའོ། །དང་པོ་ནི། རྡོ་རྗེ་མཁའ་འགྲོ་ལས། མཁའ་འགྲོ་ཀུན་དངོས་སོགས་ལ་བཤད་པ་གཉིས་མཛད་པའི་ཕྱི་མ་ནི། འབྲས་བུ་ལ་སྦྱར་
བ་ལྟར་བཤད་ན། མཁའ་འགྲོ་མ་ཀུན་ནི་རབ་གཏུམ་མ་ལ་སོགས་པའོ། །དངོས་པོ་ནི་ཧེ་རུ་ཀ་མཁའ་འགྲོ་མ་དེ་རྣམས་ཀྱི་རྡུལ་ཕྲ་རབ་ལས་བསྒྲུབས་པའི་རང་བཞིན་ནམ་ངོ་བོར་སྟོན་ནོ། །དེ་ཉིད་སེམས་ཅན་གྱི་དོན་ལ་ནུས་པ་དང་ལྡན་པའི་ཕྱིར་སེམས་དཔའོ། །མི་
ཤེས་པའི་རི་བོ་འཇོམས་པས་ན་ཧེ་རུ་ཀའི་ཡེ་ཤེས་ནི་རྡོ་རྗེའོ། །སེམས་དཔའ་འོག་མའི་དོན་མ་བཤད་པ་ནི་སེམས་དཔའ་སྔ་མའི་དོན་བཤད་པ་དང་འདྲ་བ་ལ་དགོངས་སོ། །འདིར་རྡོ་རྗེ་མཁའ་འགྲོ་ལས། སེམས་དཔའ་རྣམ་པ་གཉིས་གསུངས་ཏེ། །སྣོད་དང་བཅུད་ཀྱི་
འཇིག་རྟེན་ནོ། །བཅུད་ནི་རྒྱུ་བ་ཅེས་བཤད་ལ། །དེ་བཞིན་སྣོད་ནི་བསྟན་པའོ། །རེ་རེ་ཞིང་ཡང་གཉིས་གཉིས་ཏེ། །སྐལ་བ་བཟང་དང་སྐལ་ངན་ནོ། །ས་དང་ཆུ་དང་མེ་རླུང་གི་གཟུགས་ནི་རྣམ་པ་བཞི་རུ་གནས། ཞེས་གསུངས་པ་ནི། སེམས་དཔའི་དོན་ནུས་པ་དང་ལྡན་པ་ལ་

[037B] དེའི་སྒོ་ནས་སེམས་ཅན་དེའི་གནས་སྣོད་ལ་ཡང་དེའི་སྒྲ་བཏགས་པའོ། །གང་ཞིག་ནུས་པ་དང་ལྡན་པའི་འདུལ་བྱེད་ལ་ནི་སྒྲ་དེ་དངོས་སུ་འཇུག་གོ་
དེ་ལྟར་ན་འདུལ་བྱེད་ཀྱི་དག་པའི་སྣོད་བཅུད་གཉིས་ནི་སྐལ་བཟང་དང། གདུལ་བྱའི་མ་དག་པའི་སྣོད་བཅུད་གཉིས་ནི་སྐལ་ངན་དང། གཟུགས་ནི་འབྱུང་བཞིའི་ཚུལ་ལམ་རྣམ་པ་ཅན་ནོ། །བདེ་བའི་མཆོག་ནི་ཕུལ་དུ་བྱུང་བའོ། །འདི་ནི་ཞེས་པའི་ནིའི་སྒྲ་ནི་ངེས་གཟུང་སྟེ་
བཅོམ་ལྡན་འདས་འདི་ཁོ་ན་རང་ཉིད་དག་པའི་བརྟན་གཡོ་མ་ལུས་པའི་ངོ་བོར་འབྱུང་བས་ན་རང་འབྱུང་ངོ། །བཅོམ་ལྡན་འདས་ནི་བཤད་ཟིན་ཏོ། །དཔའ་བོ་ནི་མི་མཐུན་ཕྱོགས་ཐམས་ཅད་ལས་རྒྱལ་བའོ། །མཁའ་འགྲོ་ནི་དཔའ་བོ་དང་དཔའ་མོ་རྣམས་སོ། །དྲ་བ་ནི་
དེ་དག་གི་ཚོགས་སོ། །སྡོམ་པ་ཡིན་ཞེས་པ་ནི་དེ་རྣམས་ཐམས་ཅད་ཧེ་རུ་ཀ་གཅིག་གི་ངོ་བོར་སྡོམ་པ་སྟེ། དེ་ལྟར་གྱུར་པའི་བཅོམ་ལྡན་འདས་ཀྱིས་རྒྱུད་བཤད་དོ། ཞེས་སྦྱར་རོ། །རྐང་པ་དེ་བཞིས་རྒྱུད་ཀྱི་སྟོན་པ་ཕུན་ཚོགས་བསྟན་པར་བླ་མ་རྣམས་བཞེད་པ་ནི། ལྭ་
བ་པ་དང་ཡང་མཐུན་པར་སྣང་ངོ། །གཉིས་པ་ནི། རེ་ཞིག་སྔར་གྱི་རྐང་པ་གཉིས་དང། མཁའ་འགྲོ་ཀུན་དངོས་སོགས་ཀྱི་འབྲེལ་བཤད་པར་བྱ་སྟེ། སྔོན་དུ་རྐང་པ་གཉིས་ཀྱིས་བསྟན་པའི་བཅུད་ལེན་བསྟན་པས་ལུས་རྒྱས་པར་བྱས། དེ་ནས་འབྱུང་བ་རིམ་བརྩེགས་
སོགས་ཀྱིས་བསྟན་པའི་རྡོ་རྗེའི་ལུས་སྤྱི་དང། གསང་བ་མཆོག་ཨེ་ཝ་མ་ཡ་ལ་སྦྱོར་བའི་ཡི་གེ་བཞིས་བསྟན་པའི་རྩ་འཁོར་བཞི་ཚོགས་པ་དང། སོ་སོ་བ་ལ་བརྟེན་པའི་རྫོགས་རིམ་སྒོམ་པའི་ནང་གི་ཐབས་དང། ཡང་ཡི་གེ་བཞིས་བསྟན་པའི་སྤྱན་མ་

[038A]༄༅། །སོགས་ཀྱི་རིགས་ཀྱི་ལས་ཀྱི་ཕྱག་རྒྱ་བཞིའི་ཕྱིའི་ཐབས་ལ་བརྟེན་ནས། དུས་གཅིག་ན་ཞེས་པའི་ངེས་དོན་སྲོག་དབུ་མར་ཞུགས་ཏེ་འབྱུང་འཇུག་མི་བྱེད་པ་དང། མངོན་བརྗོད་སྔར་དྲངས་པ་ལྟར་རླུང་དེས་གཏུམ་མོ་སྦར་བ་ལ་བརྟེན་ནས་
ཐོས་པའི་སྐད་དོད་ཤྲུ་ཏའི་ངེས་དོན་བཤད་པ་ལྟར། སྤྱི་བོ་ནས་བྱང་སེམས་གསང་གནས་ཀྱི་རྩེའི་བར་དུ་འཛགས་པ་ལས་བྱུང་བའི་བདེ་ཆེན་ལ་པདྨ་གར་དབང་ནས་ཧེ་རུ་ཀའི་བར་གྱི་ཐ་སྙད་ཀྱིས་གསུངས་པ་ནི། རྡོ་རྗེ་སེམས་དཔའ་ཧེ་རུ་ཀ། མཁའ་འགྲོ་མ་ཀུན་སྒྲ་རུ་བཤད་
ཅེས་པ་ལྟར་ནང་གི་དཔའ་བོ་དང་དཔའ་མོའི་མཁའ་འགྲོ་ཀུན་གྱི་དངོས་པོ་སྟེ་ངོ་བོའོ། །དེ་ཉིད་གསལ་བ་ལས་ཀྱང། མཁའ་འགྲོ་མ་ནི་ཐམས་ཅད་ཀྱི། །རང་བཞིན་ཉིད་ཕྱིར་དེ་ཡི་དངོས། ཞེས་གསུངས་སོ། །སེམས་དཔའ་ནི། སེམས་དཔའ་ཞེས་པའང་འཁོར་བ་ན། །
མཆོག་ཏུ་དགའ་བའི་ངོ་བོ་ཡིན། ཞེས་གསུངས་ཏེ། འཁོར་བ་ནི་འདིར་ཐབས་བདེ་བ་ཆེན་པོ་ལ་བྱའོ། །རྡོ་རྗེ་སེམས་དཔའི་སེམས་དཔའི་དོན་ཡང་དེའོ། །རྡོ་རྗེ་ནི་བདེ་བ་དེ་ཉིད་སྟོང་པ་ཉིད་དང་དབྱེར་མེད་པར་ཞུགས་པའོ། །རྒྱུ་མཚན་དེས་ན་རྩ་རྒྱུད་ལས། རྡོར་སེམས་
ཞེས་པའི་འོག་ཏུ་བདེ་བའི་མཆོག་ཅེས་གསུངས་ཏེ། བདེ་བ་ཆེན་པོ་ནམ་མཁའི་ཁམས་སྟོང་པ་ཉིད་ཀྱི་ཡུལ་ཅན་དུ་གནས་པ་ནི། བདེ་བ་གཞན་ལས་མཆོག་ཡིན་པའི་ཕྱིར་ཏེ། བྱང་ཆུབ་སེམས་ནི་མི་ཕྱེད་ཕྱིར། །འདི་ལ་རྡོ་རྗེ་སེམས་དཔའ་བརྗོད། །དེ་ཡི་
ཕྱིར་ན་དེ་འོག་ཏུ། །བདེ་བའི་མཆོག་ཏུ་རྒྱུད་ལས་གསུངས། །ནམ་མཁའི་ཁམས་སུ་གནས་པས་ཀྱང། །དེ་ནི་བདེ་བའི་མཆོག་ཏུ་བརྗོད་ཅེས་གསུངས་སོ། །མཆོག་ཏུ་དགའ་བ་འདི་ནི་གདུལ་བྱ་རང་རང་གི་ངོར་རྣམ་སྣང་ལ་སོགས་པའི་སྐུར་འབྱུང་བས་

[038B] དེ་ཁོ་ན་ཉིད་ཇི་བཞིན་དུ་རྗེས་སུ་ཞུགས་པས་རང་འབྱུང་དང། སྐལ་བ་ཕུན་ཚོགས་དང་ལྡན་པས་བཅོམ་ལྡན་འདས་དང། མི་མཐུན་ཕྱོགས་རྩད་ནས་འབྱིན་པར་འགྱུར་བའི་ནུས་པ་དང་ལྡན་པས་དཔའ་བོའོ། །མཁའ་འགྲོ་ནི་རྩ་སོ་དྲུག་དང། དེ་དག་
གི་ནང་གི་ཁམས་རྣམས་སོ། །དྲ་བ་ནི་ཚོགས་སོ། །དེའི་ནང་ནས་རྒྱུ་བའི་རླུང་གིས་བྱང་སེམས་བསྐྱོད་པ་ལས་བྱུང་བའི་ཡེ་ཤེས་ནི་སྡོམ་པ་སྟེ་ས་བ་ར་ཞེས་པ་བདེ་བ་མཆོག་གོ་དེ་ལྟར་མཁའ་འགྲོ་ཀུན་ཞེས་སོགས་ཀྱི་རྐང་པ་བཞིའི་དོན་གྱི་བདེ་བ་ལ་ནི། ཡས་བབས་
དང་མས་བརྟན་གྱི་སྐབས་ཀྱི་དགའ་བ་བཞི་ཚན་གཉིས་ཡོད་ལ། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་དགའ་བ་བཞི་ནི། ཕྱག་ཆེན་ཐིག་ལེ་ལས། གང་ཕྱིར་དགའ་བ་དེ་སྣང་བ། །སྣང་བ་མཆེད་པ་མཆོག་ཏུ་བཤད། །ཁྱད་དགའ་ཉེ་བར་ཐོབ་པར་
ཤེས། །ལྷན་ཅིག་སྐྱེས་དེ་འོད་གསལ་བའོ། །ཞེས་དགའ་བཞི་སྣང་མཆེད་ཐོབ་གསུམ་འོད་གསལ་དང་བཞིར་གསུངས་སོ། །དེ་ཡང་མངོན་བརྗོད་ལས། དགའ་བ་དང་པོ་ཡེ་ཤེས་ཏེ། །མཆོག་ཏུ་དགའ་བ་མཉམ་པར་སྦྱོར། །བདེ་བར་དགའ་བ་གྲུབ་པ་ཆེ། །ལྷན་ཅིག་སྐྱེས་
དགའ་བླ་མེད་ཡིན། །སྦྱོར་བ་དང་ནི་ཤིན་ཏུ་སྦྱོར། །སྦྱོར་བ་ཆེ་དང་ཡེ་ཤེས་སྦྱོར། །དེ་དག་ཆོ་གའི་རིམ་པའོ། །ཐིག་ལེ་གཞུང་གི་སྦྱོར་ཤེས་ན། །ཕྲ་བའི་སྦྱོར་བས་བལྟ་བར་བྱ། ཞེས་གསུངས་པའི་དགའ་བཞིའི་རིམ་པ་ནི་ཡས་བབས་ཀྱི་རིམ་པ་ཡིན་ལ། རྐང་པ་ཐ་
མ་གཉིས་ཀྱི་དོན་ནི་ཐིག་ལེའི་རྣལ་འབྱོར་སྒོམ་པའི་གཞུང་གི་དོན་ཤེས་ནས་ཡི་གེ་དང་ཐིག་ལེ་ཕྲ་མོའི་སྦྱོར་བ་སྟེ་རྣལ་འབྱོར་བསྒོམས་ནས། དགའ་བཞི་ཇི་ལྟར་སྐྱེ་བ་བལྟ་བར་བྱའོ། །ཞེས་པའོ། །འགྲེལ་པར་རྣལ་འབྱོར་དང་རྗེས་སུ་རྣལ་འབྱོར་དང་ཤིན་ཏུ་

[039A]༄༅། །རྣལ་འབྱོར་དང་རྣལ་འབྱོར་ཆེན་པོའི་ཡེ་ཤེས་ཀྱི་ཆོ་གའི་རིམ་པའོ། །ཞེས་འཆད་དེ། དགའ་བ་བཞི་དང་རིམ་པ་བཞིན་དུ་སྦྱར་རོ། །ཡང་མངོན་བརྗོད་ལས། ལྟེ་བ་སྙིང་པད་ནུ་མའི་དབུས། །ལྕེ་ཡི་རྩ་དང་མགོ་སྟེང་དུ། །དགའ་བ་དང་ནི་མཆོག་
དགའ་ཉིད། །དམ་པར་དགའ་དང་ལྷན་ཅིག་སྐྱེས། །དང་པོ་འདབ་མ་དྲུག་ཅུ་བཞི། །གཉིས་པ་བརྒྱད་པ་མཆོག་ཡིན་ཏེ། །གསུམ་པ་འདབ་མ་བཅུ་དྲུག་པ། །བཞི་པ་སུམ་ཅུ་རྩ་གཉིས་འདབ། །ཕག་མོ་ལྟེ་བའི་རྩར་གནས་པ། །ལྷན་ཅིག་སྐྱེས་དགའ་ཁྲག་འཐུང་མཆོག་
ཅེས་ལྟེ་བར་དགའ་བ་དང། སྙིང་ཁར་མཆོག་དགའ་དང། ལྕེའི་རྩ་བ་སྟེ་མགྲིན་པར་དམ་པ་སྟེ་ཁྱད་པར་གྱི་དགའ་བ་དང། མགོ་ཡི་སྟེང་སྟེ་སྤྱི་བོར་ལྷན་སྐྱེས་ཀྱི་དགའ་བ་སྐྱེ་བར་བཤད་པ་ནི་མས་བརྟན་གྱི་དགའ་བཞིའི་རིམ་པའོ། །སྙིང་པད་ནི་སྙིང་ཁའི་རྩ་
འཁོར་ཏེ་གཞན་གསུམ་ལ་ཡང་སྦྱར་རོ། །ལྟེ་བའི་རྩ་བར་ཕག་མོ་ནི་གཏུམ་མོ་ཨ་ཐུང་དང། ལྷན་སྐྱེས་ཁྲག་འཐུང་དུ་བཤད་པ་ནི་མས་བརྟན་གྱི་ལྷན་སྐྱེས་བྱང་སེམས་གྱེན་དུ་ལོག་པ་སྤྱི་གཙུག་ཏུ་ཕྱིན་པ་ན་སྐྱེ་བས། སྤྱི་གཙུག་གི་ཧ་ཡིག་ཧེ་རུ་ཀར་བསྟན་པའོ། །
གསུམ་པ་ལ་གཉིས། དྲང་དོན་དུ་བཤད་པ་དང། ངེས་པའི་དོན་དུ་བཤད་པའོ། །དང་པོ་ནི། འབྱུང་བ་ནི་འབྱུང་གནས་ཏེ་སྒྲའི་ཚུལ་ལོ། །དེ་ལ་སྒྲ་ནི་དབྱངས་དང་ཚུལ་ནི་དེའི་རྣམ་པ་ཅན་ཏེ། དབྱངས་གསལ་དང་སྔགས་རྣམས་སོ། །དེ་ཡང་ཡི་གེ་ངག་
ཏུ་བརྗོད་པ་མིན་གྱི། ཡིད་ལ་བྲིས་པའི་རྣམ་པ་ཅན་དུ་སྣང་བ་ཡིན་པས་སྒྲར་བཏགས་པའོ། །དེ་དག་ལས་བྱུང་བ་རྣམས་ནི་ལྷ་རྣམས་ཏེ། དེས་ན་ལྷའི་འབྱུང་གནས་སོ། །དམ་ཚིག་ནི་ལྷ་མོ་རྣམས་སོ། །དེ་རྣམས་ཀྱི་སྤྱོད་པ་ནི་སྤྱོད་པའོ། །སྤྱོད་པ་དེའི་སྤྱོད་

[039B] །སྒྲ་ཚུལ་ལས་བྱུང་བ་ལ་ནམ་མཁའི་ནཱ་ད་དང། དབང་པོ་གཉིས་མཉམ་པར་སྦྱོར་བ་ལས་བྱུང་བར་འཆད་པར་ཡོད་ཀྱང་ཕྱོགས་རེ་བར་སྣང་ལ། སྔར་བཤད་པ་རྡོ་རྗེ་མཁའ་འགྲོའི་འགྲེལ་པ་ལས་འབྱུང་བ་ལྟར་ན། ལྷའི་སྐྱེད་
ཆོག་ཕལ་མོ་ཆེ་ལ་འགྲོ་བར་སྣང་ངོ། །བླ་མ་རྣམས་རྐང་པ་གཉིས་པོ་འདི་སྔོན་བྱུང་གི་འཁོར་ལ་ཡང་སྦྱོར་ཏེ་དེ་ཡང་རུང་བར་སྣང་ངོ། །གཉིས་པ་ནི། ཕུང་སོགས་སྐྱེད་པར་བཤད་པའི་ཁུ་ཁྲག་ལས་མཆོག་ཏུ་བདེ་བ་སྐྱེས་ཤིང་བྱུང་བས་ན་འབྱུང་གནས་སྒྲ་
ཚུལ་ལོ། །དེ་ལས་ངེས་པར་འབྱུང་བ་རྣམས་ནི། བྱང་ཆུབ་ཀྱི་སེམས་བདེ་བ་ཆེན་པོ་སྐྱེད་པར་རྒྱུད་འདིར་བསྟན་པ་ཉིད་རྒྱུད་གཞན་དུ་ཡང་བཞེད་པ་སྟེ་འབྱུང་བར་ངེས་པའི་དོན་ནོ། །བསྡུ་ན་རྫོགས་རིམ་བསྒོམས་པས་བྱང་སེམས་དཀར་དམར་གྱི་འབར་
འཛག་ལས་བྱང་ཆུབ་ཀྱི་སེམས་སྐྱེ་བའོ། །དེ་ཉིད་རྣལ་འབྱོར་པས་བསྟེན་ཞིང་བསྙེན་པར་བྱ་བས་དམ་ཚིག་གོ་དེ་ལ་སྤྱོད་པའི་སྤྱོད་ཡུལ་ནི་དབང་པོ་དྲུག་གིས་ཡུལ་དྲུག་ལ་ལོངས་སྤྱོད་པའོ། །དབང་པོ་རྣམས་ལ་ཡང་སྤྱོད་ཡུལ་ཞེས་པ་ནི་
དོན་དམ་པར་ཡུལ་དབང་དབྱེར་མེད་པས་ཉེ་བར་བཏགས་པའོ། །ཡུལ་རྣམས་བདེ་ཆེན་གྱི་རྣམ་རོལ་དུ་ཤར་བའི་ཚུལ་གྱིས་ལོངས་སྤྱོད་པས་བདེ་ཆེན་འབར་ཏེ། ཡུལ་ཡུལ་ཅན་གཉིས་སོ་སོར་མི་སྣང་བར་ལྷན་ཅིག་སྐྱེས་པར་རོ་གཅིག་པའི་གནས་
སྐབས་འཐོབ་པར་འགྱུར་རོ། །འདི་ནི་རྡོ་རྗེ་མཁའ་འགྲོ་རྩ་འགྲེལ་ལ་བརྟེན་ནས་བཤད་པའོ། །ལུས་ལ་གནད་དུ་བསྣུན་པའི་རྫོགས་རིམ་སྒོམ་པ་ཐམས་ཅད་ལ་སྔར་བཤད་པ་ལྟར་འབྱུང་བས། རིམ་པ་བཞི་པ་ལྟ་བུ་ཕྱོགས་རེ་བ་ལ་བཤད་མི་དགོས་སོ། །

[040A]༄༅། །གཉིས་པ་ནི། འཇིག་རྟེན་ཞེས་པའི་རྐང་པ་གཉིས་ལ་ལོ་ཙཱ་བ་གཉིས་ཀྱི་བཤད་སྲོལ་ཡང་མི་མཐུན་པར་སྣང་ཞིང། འགྲེལ་པ་གསུམ་ལས། ཐོག་མ་ཐུགས་དང་དབུས་གསུང་དང་མཐའ་སྐུའི་འཁོར་ལོ་གསུམ་ལ་གནས་པའི་དཔའ་བོ་
རྣམས་མཐོ་རིས་དང་མི་ཡུལ་དང་ས་འོག་གི་འཇིག་རྟེན་གསུམ་དུ་རྙེད་པར་དཀའ་ཞེས་འཆད་དོ། །འདི་ལ་བཤད་ཚུལ་གཉིས་ལས་བཤད་པ་དང་པོ་ནི་ཐོག་མ་གསང་བ་དང་དབུས་མཆོག་དང་མཐར་དགྱེས་པ་དང། ཡང་དག་གནས་ཀྱི་དོན་འདི་སྐད་བདག་གིས་
ཐོས་པའི་དུས་གཅིག་ན་སོགས་ཀྱི་ངེས་པའི་དོན་སྔར་བཤད་པ་ནི། ས་གསུམ་གྱི་འཇིག་རྟེན་གསུམ་ན་ཤིན་ཏུ་རྙེད་དཀའ་བ་སྟེ་རྟོགས་པར་དཀའོ་ཞེས་པའི་དོན་ནོ་ཞེས་ཏེ་རྡོ་རྗེ་མཁའ་འགྲོའི་དགོངས་པའོ། །ཡང་རྡོ་རྗེ་མཁའ་འགྲོ་ལས། འཇིག་རྟེན་གསུམ་དུ་
རྙེད་དཀའ་བའི་དོན་ཟག་བཅས་ཀྱི་དངོས་པོ་གསུམ་ལས་རྙེད་པར་མི་འགྱུར་བ་ལ་བཤད་པ་ལྟར་ན། འཇིག་རྟེན་གསུམ་ནི་དགའ་བ་དང་མཆོག་དགའ་དང་ཁྱད་པར་གྱི་དགའ་བ་གསུམ་ལ་བྱའོ། །དེ་དག་གིས་ནི་གང་ལས་རྙེད་དགའ་བ་བསྟན་ཏོ། །གང་རྙེད་པར་
དཀའ་ན་ལྷན་ཅིག་སྐྱེས་པའི་ཡེ་ཤེས་སོ། །རྙེད་དཀའ་བའི་རྒྱུ་མཚན་ནི་དགའ་བ་གསུམ་ཟག་པ་དང་བཅས་པ་ཞེས་པས་སྟོན་ནོ། །དེའི་དོན་ནི་འཇིག་རྟེན་གྱི་སྒྲས་དམིགས་པ་དང་བཅས་པའི་རྟོག་པ་སྟོན་ལ། དེ་ཡང་ཐོག་མ་དང་དབུས་ཏེ་བར་དང་མཐར་
ཏེ་ཐ་མ་རྣམས་ཀྱི་ཆ་ཤས་སུ་ཕྱེ་ནས་ཡང་དག་པར་རྟོག་པའོ། །དེ་རྣམས་ནི་བྷ་བ་བྷ་དྲའི་ལུགས་སོ། །དེ་དག་གི་དོན་བསྡུ་ན་གཉིས་སུ་སྣང་བ་དང་དེར་ཞེན་པའི་རྟོག་པ་མ་ནུབ་བར་དུ། དོན་གྱི་ལྷན་སྐྱེས་ཉམས་སུ་མྱོང་བ་མེད་པར་སྟོན་པས། རྙེད་དཀའ་

[040B] །གསུམ་པ་ནི། བསྲུབ་བྱ་སྟེ་གཙུབ་སྟན་དང། སྲུབ་བྱེད་དེ་གཙུབ་ཤིང་དང་ལག་པའི་རྩོལ་བ་རྣམས་སྦྱར་བ་ལས་དུ་བ་སྐྱེ་ཞིང་མེ་མཆེད་མོད་ཀྱི། བརྟགས་ན་དེ་གསུམ་པོ་གང་ལ་ཡང་མི་གནས་ཏེ་མེ་འབྱུང་བ་མེད་དོ། །
དེ་ཇི་ལྟ་བ་བཞིན་དུ་བསྲུབ་བྱ་ཕྱག་རྒྱའི་ཆོས་འབྱུང་དང། སྲུབ་བྱེད་ཐབས་ཀྱི་རྡོ་རྗེ་གཉིས་ཡང་དག་པར་སྦྱོར་བ་ལས་བདུད་རྩི་ལྟ་བུའི་ལྷན་སྐྱེས་ཀྱི་ཡེ་ཤེས་སངས་རྒྱས་སྟེར་བ་པོ་འབྱུང་སྟེ། བརྟགས་ན་རྒྱུ་རྐྱེན་གང་ལས་ཀྱང་མི་འབྱུང་བ་ཤེས་པར་བྱའོ། །
ནག་པོ་སྤྱོད་པས་ཀྱང། དཔེར་ན་གཙུབ་ཤིང་གཙུབ་སྟན་ལག་པ་ཡི། །རྩོལ་བ་ལ་བརྟེན་མེ་ཡི་རྩེ་དམིགས་པ། །བརྟགས་ན་གཙུབ་ཤིང་ལ་སོགས་ལ་ཡོད་མིན། །དེ་བཞིན་འགྲོ་བ་གཡོ་བ་ལ་སོགས་པའོ། །འགྲོ་བ་མཐའ་དག་སོ་སོར་སྣང་བ་ཙམ། །བདེ་
སོགས་ངོ་བོ་མ་བརྟགས་ཉམས་དགའ་བ། །འདི་སྐད་བདག་གིས་ཞེས་བྱ་ལ་སོགས་དག་བསམ་མི་ཁྱབ་སྟེ་ཇི་ལྟ་དེ་ལྟའོ། ཞེས་དང། བསྲུབ་བྱ་སྲུབ་བྱེད་སྦྱོར་བ་ལས། །ཆོས་སྐུ་ཇི་ལྟ་དེ་བཞིན་ནོ། །ཞེས་སྣོད་བཅུད་ཀུན་བརྟགས་ན་མི་རྙེད་པ་དང། ཁྱད་
པར་དུ་གླེང་གཞིའི་ཚིག་གིས་བཤད་པའི་བདེ་ཆེན་ལ་སོགས་པ་མ་བརྟགས་ན་ཉམས་དགའ་བ་ཙམ་དུ་ཡོད་པ། གཙུབས་པའི་མེ་ཇི་ལྟ་བ་དེ་ལྟར་དུ་ཤེས་པར་བྱ་བར་གསུངས་ཏེ། ཕྱག་རྒྱ་དང་སྦྱར་བ་ལས་དང་ལུས་ལ་གནད་དུ་བསྣུན་པའི་ཐབས་
ལས་བདེ་བ་བསྐྱེད་པ་ན། རང་བཞིན་གྱིས་གྲུབ་པས་སྟོང་པར་རྟོགས་པའི་ལྟ་བ་དང་སྦྱོར་བ་དང། རྗེས་ལ་སྒྱུ་མ་ལྟར་མ་བརྟགས་ཉམས་དགའ་བ་ཙམ་ཡིན་པར་ཤེས་པར་བྱ་བར་བསྟན་ཏོ། །འདི་ལ་འཆད་ཚུལ་དུ་མ་ཞིག་འདུག་ཀྱང་ནག་པོ་སྤྱོད་པ་དང། ལྭ་བ་
[041A]༄༅། །པའི་ལུགས་ལྟར་བཤད་པའོ། །གཉིས་པ་ནི། སྔགས་ཀྱི་བཟླས་པ་ལ་སྙིང་པ་སོགས་ཟློ་བ་དང། རྡོ་རྗེ་བཟླས་པ་སོགས་དང། དེ་བཞིན་དུ་བསྐྱེད་རིམ་དང་རྫོགས་རིམ་གྱི་བསམ་གཏན་གཉིས་དང། སོགས་ཀྱིས་བསྡུས་པར་དཀྱིལ་
འཁོར་བྲི་བ་དང། སྦྱིན་སྲེག་དང་དམ་ཚིག་དང་སྡོམ་པ་ལ་སོགས་པ་དང། བཟླས་པ་དང་བསམ་གཏན་དང་ལྡན་པ་དེ་ལྟར་སྦྱོར་ཉིད་དེ་ལས་ལ་སྦྱོར་བཞི་རྒྱས་སོགས་སྒྲུབ་པ་དང། སྦྱོར་བ་དེ་གཅིག་བུར་མ་ཟད་ཀྱི་ཆོ་གའི་ཡེ་ཤེས་ཏེ་སྒྲུབ་ཐབས་ཀྱི་དང་
ལས་སྦྱོར་གྱི་ཆོ་ག་ཤེས་པའོ། །རྣལ་འབྱོར་མ་བླ་ན་མེད་པ་ཡི་བདེ་མཆོག་གི་རྩ་བའི་རྒྱུད་རྒྱས་པ་ལས་གསུངས་པ་མདོར་བསྡུས་པའི་རྒྱུད་ནི་བཤད་ཀྱིས་མཉན་པར་གྱིས་ཤིག། ཅེས་བཅོམ་ལྡན་འདས་ཀྱིས་གསང་བའི་བདག་པོ་ལ་གསུངས་
པའོ། ཞེས་ལྭ་བའི་ན་བཟའ་ཅན་ལ་སོགས་པ་མང་པོས་བཤད། རྡོ་རྗེ་ཕག་མོ་ཞུ་བ་པོ་ཡིན་པར་བྱང་ཆུབ་སེམས་དཔའི་འགྲེལ་པ་ལས་བཤད་དེ། ཆོས་གསུང་ཐེབས་རེ་རེ་ལ་ཡང་འཁོར་རྣམས་ཀྱིས་སྟོན་པའི་སྐུའི་བཀོད་བ་མི་འདྲ་བ་དུ་མ་དང་
ཆོས་མི་འདྲ་བ་དུ་མ་གསུངས་པར་མཐོང་བར་གསུངས་པས། ཕྱོགས་གཅིག་ལ་ཞེན་མི་དགོས་སམ་སྙམ་མོ། །རྣལ་འབྱོར་མ་བླ་ཞེས་པའི་རྐང་པ་གཅིག་དང། རྒྱུད་ནི་བཤད་ཀྱིས་ཞེས་པ་ལོ་ཆེན་གྱི་འགྱུར་མ་བཅོས་པ་དང། མལ་གྱི་འགྱུར་དང་
ལོ་རྩཱ་བ་ཤེས་རབ་གྲགས་དང་མར་དོ་གཉིས་ཀ་འདུས་ནས་བསྒྱུར་བ་ལ་མེད་ཅིང་འགྲེལ་པ་རྣམས་ལ་མི་སྣང་ཡང། དོན་ལ་ནི་སྐྱོན་མི་སྣང་ངོ། །གསུམ་པ་ལམ་གྱི་གསང་བའི་བགྲོད་པ་རྫོགས་པར་བྱེད་པའི་ཐབས་ལ་གསུམ། རིགས་ལྡན་མ་མཆོད་

[041B] དམ་ཚིག་རྣམས་བསྲུང་བ་དང། ཕྱག་རྒྱ་བཞི་བསྒོམ་པའོ། །དང་པོ་ལ་གསུམ། རིགས་ལྡན་མ་སྤྱིར་མཆོད་པ་དང། རིགས་ལྡན་མ་གསུམ་ལ་བརྟེན་ནས་དངོས་གྲུབ་སྒྲུབ་པ་མཆོད་པ་དང་བཅས་པ་དང། རིགས་ལྡན་མ་མཆོད་པའི་ཕན་ཡོན་ནོ། །དང་པོ་ནི་
མཆོད་པར་བྱ་ཞེས་སྦྱར་རོ། །གང་གིས་ན་བདག་པོའི་རྣལ་འབྱོར་དང་ལྡན་པའི་རྣལ་འབྱོར་པས་སོ། །དུས་ནམ་གྱི་ཚེ་ཞེ་ན། དུས་ཀྱི་ཁྱད་པར་གྱིས་ཞེས་པ་སྟེ་ཟླ་བ་རེ་རེའི་ཡར་ངོ་དང་མར་ངོའི་བཅུ་ལའམ། ལོ་རེ་རེའི་དགུན་ཟླ་འབྲིང་པོའི་མར་ངོའི་བཅུ་ལའོ། །
ཅི་ལན་ཅིག་གམ་ཞེ་ན། མ་ཡིན་ཏེ་རྟག་ཏུ་ཞེས་རྒྱུན་མི་ཆད་དུའོ། །མཆོད་རྫས་གང་གིས་ཤེ་ན། དབུགས་ཀྱིས་དྲངས་ཏེ་འབྱུང་པར་དབུགས་འབྱིན་ཏེ་མཆིལ་མའམ། དབུགས་འབྱིན་པའི་སྟོབས་སྐྱེད་པས་ཤ་ཆེན་ནོ། །དང་པོ་བྱིས་པ་དང་ཐ་མ་རྒན་པོ་ལ་མི་འབྱུང་བར། བར་དུ་འབྱུང་བས་བར་
མ་སྟེ་ཁྲག་གོ་ཁམས་རྣམས་ཀྱི་ནང་ན་མཆོག་སྟེ་བྱང་ཆུབ་ཀྱི་སེམས་སོ། །དྲི་ནི་དྲི་ཆེན་ནོ། །ཆུ་ནི་རྡོ་རྗེའི་ཆུའོ། །བཅས་པ་ནི་ལྔ་ཆར་ལྷན་ཅིག་པའམ། གཉིས་པ་ལ་སོགས་པ་དང་བཅས་པས་སོ། །ཀྱང་གི་སྒྲས་ནི་ཉེ་བར་སྤྱོད་པ་ལྔ་དང་ཡང་བཅས་པ་
ཞེས་སྟོན་ནོ། །གང་ལ་ན། རྒྱལ་རིགས་སོགས་འཇིག་རྟེན་ལ་གྲགས་པའི་རིགས་ལྡན་དང། དབང་བསྐུར་བའི་དུས་སུ་མཚོན་པའི་མི་བསྐྱོད་པ་སོགས་ཀྱི་རིགས་ལྡན་ཏེ་བསྟན་བཅོས་ལ་གྲགས་པའི་རིགས་ལྡན་མའོ། །དེ་ནི་ལོ་ཙཱ་བ་གཉིས་ཀྱི་བཤད་སྲོལ་
ལ་འབྱུང་བའོ། །དབུགས་འབྱུང་བ་ནི་རང་གི་ལྷག་པའི་ལྷ་སྒོམ་པ་སོགས་ཀྱིས་ལེགས་པར་སྦྱངས་པའི་བཙུན་མོའོ། །བར་མ་ནི་གཞོན་ནུ་དང་རྒན་མོ་དག་གི་བར་མ་རྡུལ་དང་ལྡན་པའོ། །མཆོག་གམ་དམ་པ་ནི་བར་མ་ཡོན་ཏན་ཅན་ནོ། །དེ་

[042A]༄༅། །ལ་དབྱེ་ན་ཡེ་ཤེས་ལྔ་རྣམ་པར་དག་པའི་ཕྱག་རྒྱ་མ་ལྔ་སྟེ། དང་པོ་ནི་ལོ་བཅུ་གཅིག་མ་སྟེ་དེའི་པདྨར་རོལ་པས་བཅུད་ལེན་བསྒྲུབ་པར་བྱའོ། །གཉིས་པར་ནི་བཅུ་གཉིས་མ་དང་རོལ་བས་དམ་ཚིག་དོན་དུ་གཉེར་བར་བྱ་སྟེ་འདིར་དམ་ཚིག་ནི་བདེ་
ཆེན་ནོ། །གསུམ་པར་ནི་བཅུ་དྲུག་མ་དང་རོལ་བས་སྔགས་ལ་གོམས་པར་གསུངས་པའི་དོན་ནི་དངོས་གྲུབ་ཀྱི་དོན་དུ་ཡིན་ནོ། །བཞི་པར་ལོ་ཉི་ཤུ་མ་དང་རོལ་བས་ནི་མཁའ་སྤྱོད་བསྒྲུབ་བོ། །ལྔ་པར་ཉེར་ལྔ་མ་དང་རོལ་བས་དབང་བསྐུར་བའི་དོན་དུ་ཡིན་ཏེ། རྡོ་རྗེ་མཁའ་འགྲོའི་
དོན་བཤད་པར་སྣང་ངོ། །དེ་འདྲ་བའི་རིགས་ལྡན་མ་ལ་དྲིའི་རྫས་བཟང་པོས་བྱུགས་པ་དང། དེས་མཚོན་ནས་མེ་ཏོག་སྣ་ཚོགས་ལ་སོགས་པ་དང། གོས་དང་རྒྱན་ལ་སོགས་པ་རྣམས་ཀྱིས་བརྒྱན་པར་བྱའོ། །དེ་ཡང་ཆུ་དང་བཅས་ཞེས་པའི་ཆུ་ནི་རླུང་མཁྲིས་བདེ་ཀུན་གྱི་ནད་
སེལ་བའི་ཆང་གི་བཏུང་བ་སྣ་ཚོགས་པ་སྦྱིན་པ་དང། བདག་ཉིད་ཀྱིས་ལོངས་སྤྱད་པས་རིགས་ལྡན་མ་རྣམས་མཆོད་པར་བྱའོ། །རྟག་ཏུ་ནི་བར་མ་ཆད་པར་དེ་ཁོ་ན་ཉིད་སྒོམ་པའི་མཆོད་པ་བྱ་བའི་དོན་ནོ། །གང་གིས་ན་རིམ་པ་གཉིས་སྒོམ་པའི་
རྣལ་འབྱོར་པས་སོ། །དུས་ནམ་གྱི་ཚེ་མཆོད་སྙམ་ན། དུས་ཀྱི་ཁྱད་པར་ཞེས་པ་རྡོ་རྗེ་མཁའ་འགྲོ་ལས་སྔ་དྲོའི་དུས་ལ་གསུངས་ཏེ། འགྲེལ་པ་གཉིས་ལས་དེ་མཚོན་བྱེད་དུ་བྱས་པའི་དུས་དྲུག་བཤད་དོ། །འགྲེལ་པ་གཞན་གྱིས་ནི་དབང་པོ་གཉིས་འདུས་
པའི་དུས་ཁྱད་པར་བ་ལ་བཤད་དོ། །བཤད་པ་གཞན་སྔར་དང་འདྲ་བ་ལ། རིགས་ལྡན་མ་ལ་སྙོམས་པར་ཞུགས་པ་ལས་དེ་ཁོ་ན་ཉིད་ཀྱི་མཆོད་པ་བྱ་བར་བཤད་པའི་ངེས་དོན་སྟོན་པ་ནི། དབུགས་འབྱིན་ནི་སྣ་བུག་གཡས་གཡོན་གྱི་རླུང་གཉིས་སོ། །བར་

[042B] །མཆོག་ནི་རླུང་དེ་གཉིས་ལྟེ་བའི་རྩ་བར་དབུ་མར་ཞུགས་པའི་དུས་སུ་ཕྱག་རྒྱ་མི་འགྱུར་བའི་མཆོག་གོ་ཞེས་བཤད་དེ་ཚིག་ཐ་མའི་དོན་ནི་ཕྱག་རྒྱ་ལ་བརྟེན་ནས་རླུང་གཉིས་དབུ་མར་
ཞུགས་པའི་དུས་སུ་ནི། ཕྱག་རྒྱ་མ་ཉིད་མི་འགྱུར་བའི་བདེ་བ་འདྲེན་པའི་ཐབས་མཆོག་ཅེས་པའོ། །དྲིའི་ཆུ་ནི་སི་ཧ་ལ་ཀ་སྟེ་ཁྲག་གོ་བཅས་པ་ནི་ག་པུར་ཏེ་ཁུ་བས་རིགས་ལྡན་མ་རྣམས་ལ་མཆོད་པར་བྱའོ། །དེ་རྣམས་ནི་ལྭ་བ་པ་དང་ལྷ་སྦས་ཀྱི་འགྲེལ་པ་ལ་བརྟེན་ནས་
བཤད་དོ། །གཉིས་པ་ནི། བྷ་བ་བྷ་དས་སེམས་ཅན་སྡུག་བསྔལ་བ་ལ་གདུང་བས་ན་ཕོ་ཉའོ། ཞེས་པ་ནི་སྐད་དོད་ཀྱི་སྟེང་ནས་ཡིན་ལ། བླ་མ་རྣམས་རང་གི་འདོད་པ་མྱུར་དུ་སྒྲུབ་པའི་ཕོ་ཉ་དང་འདྲ་བས་ན་ཕྱག་རྒྱ་ལ་ཕོ་ཉ་ཞེས་གསུངས་ཏེ། ལྭ་བ་པ་དང་མཐུན་ནོ། །འདི་ལ་སྐལ་
ལྡན་གྱིས། ཕོ་ཉ་གསུམ་ཡོད་པ་ལས། ལྷན་ཅིག་སྐྱེས་དངོས་གྲུབ་ཅེས་པ་ནི་མཚོན་པ་ཙམ་མོ། །དེ་ལ་མཆོག་ནི་ལྷན་ཅིག་སྐྱེས་མའོ། །འབྲིང་ནི་གནས་ལས་སྐྱེས་མ་སྟེ་ཞིང་སྐྱེས་དང་གཅིག་གོ་ཐ་མ་ནི་གསང་སྔགས་ལས་སྐྱེས་པའོ། །ཡང་ན་མཁའ་ལ་དང་
ས་ལ་དང། ས་འོག་ན་རྒྱུ་པ་གསུམ་རིམ་པ་བཞིན་མཆོག་ལ་སོགས་པའོ། །འདི་དག་གྲུབ་པས་དགོས་པ་ཅི་ཡོད་ཅེ་ན། ཡིད་ནི་ནང་དུ་ཆུད་པ་ཡིས་མངོན་པར་འདོད་པའི་དངོས་གྲུབ་བསྒྲུབ་པར་བྱའོ་ཞེས་འཆད་དོ། །བླ་མ་རྣམས་ལྷན་ཅིག་སྐྱེས་དངོས་ཀྱིས་ལྷན་སྐྱེས་
མ་བསྟན་ལ། གྲུབ་ཅེས་པས་ཞིང་གི་བདག་ཉིད་ཆེན་པོ་ལས་རྣལ་འབྱོར་མར་གྲུབ་པ་དང། བསམ་གཏན་དང་བཟླས་པ་སོགས་ལས་རྣལ་འབྱོར་མར་གྲུབ་པ་བསྟན་ཏོ། །དང་པོ་ནི་མཆོག་སྟེ་དངོས་གྲུབ་གཉིས་ཀ་སྟེར་བས་ས། །གཉིས་པ་ནི་འབྲིང་སྟེ་འཇིག་རྟེན་

[043A]༄༅། །པའི་དངོས་གྲུབ་སྟེར་བས་སོ། །གསུམ་པ་ནི་ཐ་མ་སྟེ་དངོས་གྲུབ་གཉིས་སྟེར་མི་ནུས་ཀྱང་དེ་གཉིས་སྒྲུབ་པའི་གྲོགས་བྱེད་པས་སོ། །ཞེས་གསུང་ངོ། །ཕོ་ཉ་མོ་གསུམ་གྱི་ངོས་འཛིན་ལ་མི་འདྲ་བ་མང་དུ་འདུག་ནའང། དང་པོ་ནི་དོན་གྱི་ལྷན་
སྐྱེས་རྒྱུད་ལ་ཐོབ་པ་ཡན་ཆད་དེ། འཇིག་རྟེན་ལས་འདས་པའི་མཁའ་འགྲོ་མའོ། །གཉིས་པ་ནི་གནས་སོ་གཉིས་ལ་སོགས་པར་སྐྱེས་པ་རྣལ་འབྱོར་མས་རྗེས་སུ་བཟུང་བས་རྣལ་འབྱོར་མར་གྱུར་པའོ། །གསུམ་པ་ནི་དབང་ལ་སོགས་པས་རྒྱུད་ལེགས་པར་སྦྱངས་
པ་རིམ་པ་དང་པོའི་རྣལ་འབྱོར་ལ་བྱང་བ་སྟེ། དེ་གཉིས་ནི་འཇིག་རྟེན་པའི་རྣལ་འབྱོར་མའོ། །ཡིད་ནི་ནང་དུ་ཆུད་པ་ཡིས་ཏེ་དེ་བཞིན་གཤེགས་པ་ཐམས་ཅད་ཀྱི་སྐྱེད་མ་མོའི་ཤེས་རབ་མ་དང་སྦྱོར་ཚུལ་ཇི་ལྟར་གསུངས་པ་བཞིན་དུ་མཉམ་པར་སྦྱོར་བ་དང་ལྡན་པས་
ཡིད་གཞན་དུ་མི་གཡེང་བར་ཚིམ་པར་བྱས་པ་ལ། མངོན་པར་འདོད་པའི་དངོས་གྲུབ་བསྒྲུབ་པར་བྱའོ། །དེ་ལྟར་ཕོ་ཉ་མོ་མཆོད་པས་ཚིམ་པར་བྱེད་པའི། ཐ་མ་དང་བར་མ་དང་མཆོག་གསུམ་རྡོ་རྗེ་མཁའ་འགྲོ་ལས་གསུངས་ཏེ། སྔར་གྱི་མཆོག་དང་ཞེས་
སོགས་དང་མི་གཅིག་གོ་ཕོ་ཉ་དང་སྙོམས་པར་ཞུགས་པ་ལས་བྱུང་བའི་རང་གི་རྫས་ཀྱི་ཐིག་ལེ་ཁུ་བས་སངས་རྒྱས་དང་བྱང་ཆུབ་སེམས་དཔའ་མཆོད་པར་གསུངས་པ་ལ་སྒྲས་ཟིན་ལྟར་བཤད་ན། ཆོས་འབྱུང་དུ་སྤྲོས་ལ་ལྕེས་བླངས་ཏེ་བདུད་རྩི་དེས་
ཕྱི་རོལ་དུ་དཀྱིལ་འཁོར་པ་དང་ཚོགས་ཀྱི་དཔའ་བོ་དང་རྣལ་འབྱོར་མ་རྣམས་ཚིམ་པར་བྱའོ། །ཞེས་བླ་མ་རྣམས་གསུང་བ་ལྟར་རོ། །སྒྲས་ཟིན་ལས་གཞན་དུ་བཤད་ན། སངས་རྒྱས་ཏེ་ཕུང་པོ་ལྔ་དང་བྱང་ཆུབ་སེམས་དཔའ་སྟེ་མིག་ལ་སོགས་པ་རྣམས་

[043B] །དབུགས་འབྱིན་མཆོག་ཅེས་པ་ནས་འདི་ཡན་ཆད་ལ་ནང་གི་རིགས་ལྡན་མ་མཆོད་པ་བླ་མ་རྣམས་ཀྱི་མན་ངག་གིས་རྒྱས་པར་བཤད་པ་ནི། འདིར་ཚིག་མངས་སུ་དོགས་ནས་མ་བྲིས་སོ། །གསུམ་པ་ནི། རིགས་ལྡན་མ་མཆོད་པའི་ཕན་
ཡོན་ནི། ཕོ་ཉ་མོ་ལ་བརྟེན་ནས་སྤྱོད་པ་བྱེད་པའི་རྣལ་འབྱོར་པ་དེ། གང་ཟག་གཞན་གྱི་མིག་གིས་མཐོང་བ་དང། ལུས་ཀྱིས་རེག་པ་དང་རྣལ་འབྱོར་པ་དེའི་གཏམ་རྣ་བས་ཐོས་པའམ་ཡིད་ལ་དྲན་པ་ཡིས་ཀྱང། ལས་ཀྱི་སྒྲིབ་པའི་སྡིག་པ་ཀུན་ལས་གྲོལ་བ་སྟེ་
འདག་པར་འགྱུར་བ་དེ་ལྟ་བུ་ཉིད་དུ་ཐེ་ཚོམ་མེད་ན། དེ་འདྲ་པའི་རྣལ་འབྱོར་པ་བདག་ཉིད་ཀྱིས་དག་བྱེད་ཀྱི་བསོད་ནམས་ཀྱི་ཚོགས་མཆོག་རྣམས་སོག་པ་དང། སྡིག་པ་རྣམས་འཇིག་པ་སྟེ་འཇོམས་པར་བྱེད་པ་སྨོས་ཀྱང་ཅི་ཞིག་དགོས། དེ་ལྟར་ཕོ་ཉ་མོ་ལ་
བརྟེན་པ་དེས་གསང་སྔགས་ཟློས་པའི་བཟླས་བརྗོད་དྲང་ངེས་གཉིས་དང། དྲང་ངེས་ཀྱི་བསམ་གཏན་གཉིས་ཀྱིས་དངོས་གྲུབ་གཉིས་མྱུར་དུ་འགྲུབ་པར་འགྱུར་རོ། །ཀྱང་གི་སྒྲས་བསམ་གཏན་རྐྱང་པས་ཀྱང་འགྲུབ་པར་སྟོན་ཏེ། ནང་ལ་གཞོལ་བའི་དབང་དུ་བྱས་
པའོ། །ལོ་ཆེན་དང་མར་དོ་རྐྱང་པས་བསྒྱུར་བ་དང། རྒྱ་འགྲེལ་མང་པོ་ལས། བདེ་བ་ཡིས་ཀྱང་འགྲུབ་པར་འགྱུར། ཞེས་པ་མ་བྱུང་ཡང། མར་དོ་དང་ཤེས་རབ་གྲགས་གཉིས་ཀས་བསྒྱུར་བ་དང་མལ་གྱི་འགྱུར་ལ་འབྱུང་བ་དག་སྟེ། བདེ་མཆོག་སྟོང་འགྲེལ་
ལས་ཀྱང་སྔགས་བཟླས་ཀྱིས་འཛིན་པ་བསྟན་པའི་ཤུགས་ཀྱིས་དེའི་སྔོན་མ་སྲོག་རྩོལ་བསྟན། བསམ་གཏན་དངོས་སུ་བསྟན་པས་དེའི་སྔོན་མ་སོར་སྡུད་བསྟན། བདེ་བས་ཏིང་ངེ་འཛིན་དངོས་སུ་བསྟན་པས་དེའི་སྔོན་མ་རྗེས་དྲན་བསྟན་པར་གསུངས་སོ། །

[044A]༄༅། །རྒྱུད་ཀྱི་རྡོ་རྗེའི་ཚིག་རེ་རེ་ལ་དོན་མི་འདྲ་བ་དུ་མ་ཚད་ལྡན་རྣམས་ཀྱིས་བཤད་པ་ལ་འགལ་བ་མེད་ལ། མལ་གྱི་བཤད་སྲོལ་འཛིན་པ་དག་བདེ་པ་ཡིས་ཀྱང་ཞེས་པ་སྤྱོད་པ་ལ་འཆད་དོ། །གཉིས་པ་ལ་གཉིས། བསྲུང་བའི་དམ་ཚིག་བསྐྱང་
བ་དང། བཟའ་བའི་དམ་ཚིག་བསྐྱང་པའོ། དང་པོ་ནི། ལམ་འདིའི་སྒྲུབ་པ་པོས་ཤིན་ཏུ་མཉམ་པར་བཞག་བ་སྟེ་སྒོ་གསུམ་མ་ཡེངས་པར་བྱས་ནས། བསྲུང་བའི་དམ་ཚིག་རྩ་བ་དང་ཡན་ལག་གི་དམ་ཚིག་རྒྱུད་གཞན་ནས་གསུངས་པ་དང། རྒྱུད་འདིར་
གསུངས་པའི་བསྲུང་བའི་དམ་ཚིག་རྣམས་རྟག་ཏུ་སྟེ་རྒྱུན་དུ་མ་ཉམས་པར་བསྐྱང་བར་བྱའོ། །དམ་ཚིག་མ་བསྲུངས་པའི་ཉེས་དམིགས་ནི། རྩ་བའི་དམ་ཚིག་ལ་སོགས་པ་ཉམས་པས་ནི་སྔར་དཀྱིལ་འཁོར་དུ་དབང་བསྐུར་བ་ཐོབ་པར་མི་འགྱུར་བ་སྟེ་
ནུས་པ་ཉམས་པར་འགྱུར་ལ། སྔགས་བཟླས་པ་སོགས་ཀྱིས་ཀྱང་དངོས་གྲུབ་ཐོབ་པར་མི་འགྱུར་བ་དང། དེར་མ་ཟད་ཕྱི་མར་ངན་འགྲོར་འགྲོ་བ་སོགས་ཀྱི་ཉེས་དམིགས་ཤིན་ཏུ་ཆེའོ། །དེའི་ཕྱིར་དང་པོ་ནས་ཉས་པས་མ་གོས་པ་ལ་འབད་ཅིང། གལ་
ཏེ་རྩ་ལྟུང་བྱུང་ན་དཀྱིལ་འཁོར་བཞེངས་ནས་བླ་མ་ལས་སམ། བདག་འཇུག་གིས་སྡོམ་པ་སླར་གསོ་བར་བྱ་ལ། ལྷག་མའི་ལྟུང་བ་བྱུང་ན་བཤགས་པ་སོགས་ཀྱི་ཕྱིར་འཆོས་པའི་ཚོགས་དག་པར་བྱའོ། །ཕྱིས་བཅོས་སུ་རུང་ངོ་སྙམ་པས་ཀྱང་མི་བྱ་
སྟེ། དོན་བཅོས་ཀྱང་སླར་ཉེས་པ་ལས་ལྡང་བར་མི་འགྱུར་ཞིང། ཕྱིས་བཅོས་པར་མི་འོས་པ་ཉིད་དུ་ཡང་བཤད་དོ། །ཞེས་མར་དོ་གསུང་བ་ནི་ལེགས་པ་ཡིན་ནོ། །གཉིས་པ་ནི། སྒྲང་རྩི་ནི་སྦྲང་རྩི་ཆེན་པོའི་ཞེས་པ་ནི་ལྷ་སྦས་ཀྱིས་མར་ཆེན་བོའོ། །

[044B]མཚལ་ཏེ་ཁྲག་ནི་དུས་སུ་འབབ་པའི་ཟླ་མཚན་ནོ། །ག་པུར་བཅས་ནི་ག་བུར་དང་ལྷན་ཅིག་ཡོད་པའི་མེ་ཏོག་ལ་བཤད་དེ། འདི་ཁུ་བ་དང་ལྷན་ཅིག་པའི་མེ་ཏོག་ཡིན་ལ། སྔ་མ་ནི་རཀྟ་རྐྱང་པའོ། །
ཙན་དན་དམར་བོ་ནི་ཤ་ཆེན་ནོ། །སྦྱར་བ་ནི་བཤད་པ་ལ་སོགས་པ་དང་བཅས་པས་མཉམ་མེད་དེ་རོ་མཆོག་དྲུག་པོའི་བཅུད་ལེན་ནོ། །ཞེས་གསུངས་ཏེ། བདུད་རྩི་ལྔ་དང་མར་ཁུ་ཆེན་པོ་དང་དྲུག་གོ་ཐམས་ཅད་རྡོ་རྗེའི་རྡོ་རྗེ་ཀུན་ནི་ལྷ་ཀུན་གྱི་བདག་ཉིད་ཧེ་རུ་ཀའོ། །དེའི་
མཚན་མ་ནི་ཐོད་པའོ། །མཚན་མ་འཛིན་ནི་ཐོད་པ་དེ་ལས་རང་གི་མཐེབ་སྲིན་གྱི་རྩེ་སྦྱར་བས་བླངས་ཏེ་མྱང་བའོ། །དེ་ཡང་རྒྱ་མཚོ་བསྲུབས་པའི་བདུད་རྩི་བཞིན་དུ་སྦོམ་པོ་སྟེ་མཐེ་བོང་ནི་རི་རབ་དང། མཐའ་ནི་མཐེའུ་ཆུང་ཡིན་ལ་དེའི་ལྟག་མ་སྲིན་ལགས་
ལ་གནས་པའི་རྒྱ་མཚོར་བྱས་ཏེ་དཀྲུགས་ལ། ཨོཾ་ཧ་ཧོ་ཧྲིཿ་ཞེས་པའི་ཧས་ཁ་དོག་དང། ཧེས་དྲིའི་སྐྱོན་བཅོམ། ཧྲིཿ་ས་མང་པོར་སྤལ་ཏེ། ལྷའི་རྣལ་འབྱོར་བསྒོམ་པ་དང་སྔགས་ཟློ་བའི་རྣལ་འབྱོར་པ་བདུད་རྩིའི་བསྟེན་ཚུལ་རིག་པས་རྟག་ཏུ་སྤྱད་
པ་སྟེ་བཟའ་བར་བྱའོ། །ལོངས་སྤྱོད་ཚུལ་ནི་འདི་སྐད་དུ། མཁས་པས་གྲུབ་པའི་བདུད་རྩི་མྱང། །དང་པོར་བླ་མར་དབུལ་བྱས་ཏེ། །དེ་ཡི་རྗེས་སུ་ཧེ་རུ་ཀ། རྡོ་རྗེ་ཅན་གྱི་ཕྱིར་དབུལ་ལོ། །ཕྱག་རྒྱ་ལ་ནི་ཕུལ་ནས་ནི། །བདག་ཉིད་ཀྱིས་ནི་ཡང་དག་མྱང། །སྦྱོར་
བ་ཀུན་གྱི་སྙིང་པོ་ཡི། །བདུད་རྩི་རྣམ་པ་ལྔར་འགྱུར་རོ། །འདི་ལྟ་བུ་ཡི་སྦྱོར་བ་ཡིས། །རྡོ་རྗེ་སེམས་དཔའ་དང་མཉམ་འགྱུར། ཞེས་གསུངས་པ་བཞིན་ནོ། །ཚོགས་ཀྱི་ནང་དག་དུ་ཞེ་པ་ནི་འཁོར་ལོ་གསུམ་གྱི་དབུས་སུའམ་ཡང་ན་བདེ་མཆོག་གི་རྣལ་འབྱོར་

[045A]༄༅། །འཛིན་པར་གཅིག་པའི་རྣལ་འབྱོར་ཕོ་མོའི་དབུས་སུའོ། །བཞག་པ་ནི་ཉམས་སུ་ལེན་པའོ་ཞེས་འགྲེལ་པ་གཞན་ལས་བཤད་དོ། །ཡང་སྒྲས་ཟིན་གྱི་བཤད་པ་ལས་གཞན་དུ་བཤད་ན་ག་བུར་བཅས་ནི་བྱང་ཆུབ་ཀྱི་སེམས་དང་བཅས་པའོ། །
ཞེས་བཤད་དེ་དེའི་བྱང་ཆུབ་ཀྱི་སེམས་ནི་བདེ་ཆེན་དང། བཅས་པ་ནི་སྟོང་པ་ཉིད་དང་སྦྱར་བ་སྟེ་ཁམས་དཀར་དམར་གྱི་ངེས་དོན་ནོ། །ཚོགས་ཀྱི་ནང་དུ་བཞག་པ་ནི་མིག་སོགས་ཀྱི་དབང་པོ་དྲུག་གི་ཚོགས་དང། ཁྱད་པར་དུ་ཕོ་མོའི་དབང་པོ་གཉིས་ཀྱི་ཚོགས་
ཏེ་དེ་རྣམས་འདུས་པའོ། །དེ་ལྟར་ན་ཚོགས་ནི་འདུས་པའི་དོན་ཏེ། སྤྱིར་ཐབས་ཤེས་ཀྱི་དབང་པོ་དྲུག་འདུས་པ་དང། ཁྱད་པར་དུ་ཕོ་མོའི་དབང་པོ་གཉིས་འདུས་པའོ། །དེ་གཉིས་གང་ཞེ་ན། སྦོམ་པོ་སྟེ་ཐབས་ཀྱི་རྡོ་རྗེ་དང། མཐའ་ལྟག་སྟེ་ཕྱག་རྒྱའི་པདྨའོ་
དེ་ཡང་པདྨ་མན་ཆད་ཀྱི་ལུས་ནི་མཐའ་དང། པདྨ་ནི་དེའི་ལྟག་སྟེ་གོང་མའོ། །དེ་གཉིས་ཀྱི་རྩེ་གཉིས་སྦྱར་བའི་ངེས་དོན་ནི། ཡབ་ཀྱི་གསང་གནས་ཀྱི་རྩེའི་དྷཱུ་ཏཱིའི་མར་སྣ་དང། ཡུམ་གྱི་གསང་གནས་ཀྱི་རྩེའི་བྱ་རོག་གདོང་ཞེས་གྲགས་པའི་རྩ་གཉིས་ཁ་
སྦྱོར་བ་ཡིན་ཏེ། རྡོ་རྗེ་གུར་ལས། རྡོ་རྗེ་སོར་མོའི་རབ་སྦྱོར་གྱིས། །རྡོ་རྗེའི་ས་གཞི་རབ་བསྐུལ་ཏེ། ཞེས་དང། ཕྱི་ནས་དེ་ཡི་བདེ་ལྡན་དུ། །རྡོ་རྗེ་སེམས་དཔའ་རབ་བཅུག་སྟེ། །རྡོ་རྗེ་བཅིང་བའི་སྦྱོར་བ་ཡིས། །རྡོ་རྗེ་མཆོད་པ་རབ་ཏུ་བརྩམ། ཞེས་སོར་
མོས་རྡོ་རྗེའི་ས་གཞི་སྟེ་རྟེན་པདྨའི་རྩ་བསྐུལ་བ་དང། རྩ་སང་པའི་ཕྱི་ནས་རྡོ་རྗེ་བཅིང་བ་སྟེ་རྩ་གཉིས་མི་ཕྱེད་པར་འཆིང་བའི་སྦྱོར་བ་ཡིས་སྙོམས་འཇུག་བྱེད་པར་གསུངས་པ་ལྟར་བྱེད་པའོ། །དེ་ལྟར་བྱས་པས་སྔར་བཤད་པ་ལྟར་ཕྱག་རྒྱ་ལ་

[045B] །འདི་ནི་རིགས་ལྡན་མ་མཆོད་པའི་གནད་དམ་པར་སྣང་ངོ། །རྡོ་རྗེ་མཁའ་འགྲོ་ལས། ཚོགས་ཀྱི་ནང་དུ་ཞུགས་པ་ནི། དབང་པོ་ཐམས་ཅད་ལས་བྱུང་བ་སྟེ། དེ་དག་ཐམས་ཅད་ཀྱི་བཅུད་ཀྱི་ར་ས་ཡ་
ནའོ། །ཞེས་གསུངས་པའི་དོན་ནི་ཐབས་ཤེས་ཀྱི་དབང་པོ་རྣམས་འདུས་པ་ལས་བྱུང་བའི་བྱང་སེམས་ནི་དེ་ཐམས་ཅད་ཀྱི་བཅུད་བླངས་པའི་བཅུད་ལེན་དུ་སྟོན་པའོ། །དེ་འདྲ་བ་དེ་རྣལ་འབྱོར་པ་ཕྱག་རྒྱ་སྲོག་རྩོལ་དུ་འགྲོ་བའི་གནད་རིག་པས་རྟག་ཏུ་དེ་ལ་
སྤྱད་པར་བྱའོ། །དེ་ལྟར་སྤྱད་པའི་ཕན་ཡོན་ནི། སྔར་བཤད་པ་དེ་ཞི་བའི་བཏུང་བ་ལྷའི་བདུད་རྩི་བཞིན་དུ་མྱངས་པ་སྟེ་བསྟེན་ནོ། དངོས་གྲུབ་རྟག་པ་སྟེ་སླར་མི་ལྡོག་པ་ཐོབ་པར་འགྱུར་རོ། །དེ་ལྟར་ན་མི་འཆི་བ་སྟེ་བདུད་རྩི་བཅུའི་ཕྱེད་དེ་ལྔ་པོའི་བཅུད་
ལེན་གྱིས། བདེ་བའི་རྟེན་ཀུན་ད་ལྟ་བུ་རྒྱས་པར་བྱས་ནས་མཚན་ཉིད་ཚང་བའི་ཕྱག་རྒྱ་མ་བསྟེན་པ་འདི་ནི། དངོས་གྲུབ་གཉིས་པོ་ཐམས་ཅད་འཇུག་པ་སྟེ་ཐོབ་པར་བྱེད་པ་ཡིན་ནོ། །གསུམ་པ་ནི། མཆོད་བཞི་ཞེས་སོགས་ལ་གཞུང་ཡང་མི་
འདྲ་བ་དང། འཆད་ཚུལ་མི་འདྲ་བ་མང་ཡང། སྔར་ལེའུ་བསྡུས་དོན་གྱི་སྐབས་སུ་བཤད་པ་ལྟར། ནཱ་རོ་པའི་ལུགས་ཀྱི་ཕྱག་རྒྱ་བཞི་སྒྲོམ་པ་ལ་འཆད་དོ། །དེ་ཡང་གསང་བ་མཆོག་ཅེས་པ་ཨེ་བ་མ་ཡ་ལ་བཤད་པའི་ཡི་གེ་བཞིས་རིམ་པ་
བཞིན་དུ། ལས་རྒྱ་དང། ཆོས་རྒྱ་དང། ཕྱག་ཆེན་དང། དམ་རྒྱ་སྟོན་པར་ཁ་སྦྱོར་ལས་གསུངས་པའི་ཕྱག་རྒྱ་བཞི་ནི་འདིར་མཆོད་པ་བཞིའོ། །མཆོད་པའི་སྐད་དོད་པཱུ་ཛ་ལ་ངེས་ཚིག་གིས་བཤད་པས་ཡིད་གང་བར་བྱེད་པ་ཞེས་པར་འགྱུར་ལ། ཕྱག་རྒྱ་
[046A]༄༅། །བཞི་ཐུན་བཞིར་བསྒོམས་པས་ཀྱང་ཡིད་བདེ་བས་གང་བར་བྱེད་དོ། །དཔའ་བོ་ཆེན་པོ་ཧེ་རུ་ཀའི་ང་རྒྱལ་དང་ལྡན་པས་རང་གི་ཡིད་ལ་གང་འདོད་པའི་ཕྱག་རྒྱ་སྒོམ་པར་བྱེད་དོ། །དེའི་ཚེ་དབང་པོ་གཉིས་སྙོམས་པར་འཇུག་པ་ལ་བཞི་ལས་
ལས་རྒྱའི་སྐབས་སུ་ནི་དབང་པོ་གཉིས་དངོས་སུ་སྙོམས་པར་འཇུག་གོ་དམ་རྒྱའི་སྐབས་སུ་ནི་ཡིད་ཀྱིས་བསྒོམས་པའི་དབང་པོ་གཉིས་སྙོམས་པར་འཇུག་གོ་ཆོས་རྒྱའི་སྐབས་སུ་ནི་དཔྱིད་དང་ཐིག་ལེ་གཉིས་སྙོམས་པར་འཇུག་པ་ལ་དབང་པོ་གཉིས་སྙོམས་པར་
འཇུག་པའི་ཐ་སྙད་བཏགས་པ་ཙམ་མོ། །ཕྱག་ཆེན་གྱི་སྐབས་སུ་ནི་བདེ་བ་ཆེན་པོ་དང་སྟོང་པ་ཉིད་གཉིས་སྙོམས་པར་འཇུག་པ་ལ། དབང་པོ་གཉིས་སྙོམས་པར་འཇུག་པ་ཞེས་བྱའོ། །དེ་ལྟར་སྙོམས་པར་འཇུག་པའང་སྟེ་ལས་ཀྱང་ལྷན་སྐྱེས་ཀྱི་བདེ་བས་དེ་ཁོ་ན་
ཉིད་འཛིན་ནོ། །འདི་ཕྱག་ཆེན་གཅིག་པུ་ལ་སྦྱོར་མོད་ཀྱང་བཞི་ཀ་ལ་སྦྱར་ཏེ་བཞི་ཀ་བསྒོམས་པས་ལྷན་སྐྱེས་ཀྱི་བདེ་བ་འདྲེན་ལ། དེ་དྲངས་པ་ན་བཞི་ཀའི་སྐབས་སུ་ཡང་སྟོང་ཉིད་དང་སྦྱར་དགོས་སོ། །འདིའི་འོག་ཏུ་གསལ་བར་སྟོན་ནོ། །རྡོ་རྗེ་ནི་བཅོམ་ལྡན་
འདས་ཧེ་རུ་ཀ་ཡིན་ལ་དེ་འཛིན་པ་ནི་འདིའི་རྣལ་འབྱོར་པའོ། །དེ་ཡིས་ཕྱག་རྒྱ་བཞི་ལ་བརྟེན་ནས་སྔར་བཤད་པའི་བདེ་སྟོང་སྦྱོར་བ་དེ་ལྟ་བུར་ནི་བྱེད་པ་ཡི་བདེ་བ་ལ། ལྷ་དང་མི་རང་དགའ་བའི་བདེ་བ་ནི་ཕྱོགས་གཅིག་ཏུ་བསྡུས་པར་བྱས་པས་བཅུ་དྲུག་གི་ཆར་ཡང་
མི་ཕོད་དོ། །ཞེས་གསུངས་ཏེ། རྫོགས་རིམ་ལ་ནུས་པ་ཁྱད་པར་ཅན་རྙེད་པའི་སྐབས་ལ་དགོངས་སོ། །བཤད་པ་དེ་རྣམས་ཕལ་ཆེ་བ་ནི། མཁས་པ་མར་དོའི་བཤད་པ་ཡིན་ཏེ། ནཱ་རོ་པའི་བཤད་སྲོལ་ལ་ཤིན་ཏུ་ལེགས་པར་སྣང་ངོ། །རྒྱ་འགྲེལ་མང་པོས་

[046B] རྡོ་རྗེ་མཁའ་འགྲོ་ལས་མཆོད་བཞི་བསྐྱེད་རིམ་ལ་སྦྱར་བ་ནི། ལྭ་བ་པས་རྡོ་རྗེ་བཞིས་སྐྱེད་ལ་སྦྱར་བ་ལྟར་རོ། །གཞུང་ལྷག་མ་ནི་རྫོགས་རིམ་ལ་སྦྱར་རོ། །བཞི་པ་གསང་བ་སྒྲུབ་པའི་གནས་ལ་སྒྲ་ཇི་བཞིན་པ་ནི། ཚང་ཚིང་
ནི་ནགས་ཚལ་འཁྲིགས་པའོ། །སྨན་ལྗོངས་ཞེས་པ་ལོ་ཆེན་དང་མལ་གྱི་འགྱུར་ལ་མེད་ལ། དེའི་དོད་ལ་ཕུག་དང་རི་སུ་ལ་ཞེས་འབྱུང་ངོ། །ངོགས་ནི་འགྲམ་མོ། །གདོད་ནས་གྲུབ་པ་ནི་སྔོན་ཆགས་པའི་དུར་ཁྲོད་དོ། །བརྡས་བཤད་ན། བུད་མེད་ཀྱི་ཕྱག་རྒྱ་ནི་
བདེ་བ་ཆེན་པོའི་བདག་ཉིད་ཀྱིས་མུ་སྟེགས་བྱེད་ཀྱི་བདག་ཏུ་ལྟ་བས་མི་གཡོ་བས་ན་རི་བོའོ། །སེམས་ཅན་དམན་པས་གཏིང་དཔག་པར་མི་ནུས་པས་ན་ཚང་ཚིང་ངོ། །བདུད་རྩིས་བཀང་བའི་ཁུང་བུ་ཡིན་པས་ན་ཕུག་གོ་ཐབས་ཤེས་སྦྱོར་བས་ཟབ་པ་དང་
རྒྱ་ཆེ་བའི་ཆུའི་འགྲམ་མོ། །གདོད་ནས་གྲུབ་པ་ནི་སྐྱ་འགག་སྤངས་པའི་དེ་ཁོ་ན་ཉིད་ལ། བདེ་ཆེན་གྱིས་དམིགས་པས་དེའི་རང་བཞིན་དུ་བྱས་པའོ། །འདོད་ཆགས་ཆེན་པོའི་མེས་ཉན་རང་གི་བྱང་ཆུབ་བསྲེག་པས་ན་དུར་ཁྲོད་དོ། །སྒྲས་ཟིན་དང་བརྡས་
བཤད་པའི་གནས་དར་ནི་སྙིང་པོ་ལེན་པས་ན་དཀྱིལ་འཁོར་ཏེ། མཎྜ་ནི་སྙིང་པོ་དང། ལཱ་ཏི་ནི་ལེན་པའོ། །སྙིང་པོ་ལེན་པའི་ཕྱི་ནང་གི་དཀྱིལ་འཁོར་ནི་ཐིག་ལ་སོགས་པས་བྲི་བ་དང། ཡིད་ཀྱིས་བྲི་བ་སྟེ་བསྒོམ་པར་བྱའོ། །དེའི་དང་པོ་ལྟར་ན་
ལེའུ་གཉིས་པ་དང་འབྲེལ་ལ། གཉིས་པ་ལྟེར་ན་རིམ་པ་གཉིས་ཀྱི་དཀྱིལ་འཁོར་སྒོམ་པའི་སྐབས་རྣམས་སུ་འབྲེལ་ལོ། །གཉིས་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྔར་འབྱུང་བཞི་སོགས་ལུས་ལ་སྦྱར་བའི་ལུས་

[047A]༄༅། །ཀྱི་དཀྱིལ་འཁོར་དང། གླེང་གཞིའི་བྷ་ག་ལ་བཞུགས་སོ་ཞེས་པས་བྷ་གའི་དཀྱིལ་འཁོར་དང་བྱང་ཆུབ་སེམས་ཀྱི་དཀྱིལ་འཁོར་ཡང་བསྟན་པའི་དཀྱིལ་འཁོར་ལ་ལེའུ་འདིས་འཇུག་པར་བྱེད་པས་དཀྱིལ་འཁོར་ལ་འཇུག་པའོ། །དེའི་ལེའུ་
ནི་པ་རི་ཚེ་ད་ཞེས་པ་ཡོངས་སུ་བཅད་པ་སྟེ་བརྗོད་བྱའི་དོན་གྱི་ཡོངས་སུ་བཅད་པ་དང། རྗོད་བྱེད་གཞུང་གི་ཡོངས་སུ་བཅད་པ་གཉིས་སོ། །དང་པོ་ནི་ང་གཅིག་ཡོད་པའི་གྲངས་ཀྱི་དང་པོའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་
བཤད་པ་སྤས་པའི་དོན་ཀུན་གསལ་བ་ལས་ལེའུ་དང་པོའི་བཤད་པའོ།།    ༈    །།གཉིས་པ་ལྷག་མ་ཞེ་དགུས་དོན་དེ་རྒྱས་པར་བཤད་པ་ལ་གཉིས། རིམ་གཉིས་སྒོམ་པ་སོགས་ཀྱི་སྣོད་རུང་དུ་བྱ་བ་དང། སྣོད་དུ་རུང་བ་ལ་གསང་བ་རྒྱས་པར་བཤད་པའོ། །
དང་པོ་ལ་གཉིས། དཀྱིལ་འཁོར་བྲིས་ཏེ་བསྒྲུབས་པ་ལ་མཆོད་པ་དང། བསྒྲུབས་པའི་དཀྱིལ་འཁོར་དེར་དབང་བསྐུར་བའོ། །དང་པོ་ལ་གསུམ། སློབ་དཔོན་གྱི་མཚན་ཉིད། དེས་ཆོ་ག་ཇི་ལྟར་བྱ་བ། ལེའུ་ཡི་མཚན་བསྟན་པའོ། །དང་པོ་ནི། བླ་མ་ལ་མ་བལྟོས་
པར་རྒྱུད་ལ་རང་དགར་འཇུག་པ་དགག་པའི་ཕྱིར་རྩ་རྒྱུད་འདིར་གཞུང་དཀྲུགས་ཏེ་གསུངས་པ། བཤད་རྒྱུད་ལས་འཁྲུགས་བསྡེབས་ཏེ་བཤད་པ་ལྟར་བཤད་དོ། །འདིར་སློབ་དཔོན་མཚན་ཉིད་ཇི་ལྟ་བུ་དང་ལྡན་པས་དཀྱིལ་འཁོར་གྱི་ཆོ་ག་བྱ་ཞེ་ན། དཀྱིལ་
འཁོར་གྱི་སློབ་དཔོན་ནི་རྒྱུད་ལས་གསུངས་པའི་མཚན་ཉིད་ཐམས་ཅད་དང་ལྡན་པའོ། །ཞེས་སྤྱིར་བསྟན་ནས། ཁྱད་པར་དུ་སྟོན་པ་ནི། ཡང་དག་པའི་དེ་ཁོ་ན་ཉིད་ཀྱི་དོན་བདེ་བ་ཆེན་པོས་ཤེས་པ་དང། བདེ་མཆོག་ལ་སོགས་པའི་རྒྱུད་ཀྱི་རྡོ་རྗེའི་ཚིག་རྣམས་

[047B] དཔལ་ལྡན་ཁྲག་འཐུང་ཧེ་རུ་ཀའི་གསང་སྔགས་རྣམས་ལེགས་པར་ཤེས་ནས་ཟློ་བའི་བསྙེན་པ་སྔོན་དུ་སོང་བ་སྟེ། སྡོམ་འབྱུང་ལས། འདི་ལྟར་ཁ་ཅིག་གསོལ་འདེབས་པའམ། །རང་ཉིད་བསོད་ནམས་འདོད་པ་ཡིས། །དང་པོར་རང་ལྷའི་བདག་ཉིད་ཀྱིས། །འཁོར་ལོ་
ལ་གནས་སྔོན་བསྙེན་བྱ། །ཞེས་གསུངས་པ་ལྟར་རོ། །བཟླས་པའི་གྲངས་ནི། གཙོ་བོའམ་རང་གི་ལྷའི་སྔགས་འབུམ་ཕྲག་དང། གཞན་རྣམས་ཀྱི་ཁྲི་བཟླ་བར་མངོན་བརྗོད་ལས་བཤད་དོ། །ཁྲོ་བ་མེད་པ་ནི་འཕྲལ་དུ་གནོད་པ་བྱས་པ་ལ་སེམས་མི་འཁྲུག་པའོ། །གཙང་བ་ནི་རྩ་ལྟུང་སོགས་
ཀྱིས་མ་གོས་ཤིང་སེམས་འཁྱོག་པའི་སྐྱོན་དང་བྲལ་པའོ། །མཁས་པ་ནི་སྔོམ་འབྱུང་ལས། རབ་གནས་གཏོར་མའི་ཕ་རོལ་སོན། །སྦྱིན་སྲེག་དཀྱིལ་འཁོར་དེ་ཉིད་ཤེས། །རིག་པའི་གནས་ནི་ཐམས་ཅད་རིག་ཅེས་གསུངས་པ་ལྟར་རོ། །སྦྱོར་ཤེས་ནི་ཞི་སོགས་ཀྱི་ལས་སྦྱོར་ཤེས་པའོ། །ཡི་ཤེས་ཕ་
རོལ་འགྲོ་ནི་དེ་ལྟར་ཤེས་པའི་ཕ་རོལ་ཏུ་སོན་པའོ། །དེ་འདྲ་བའི་མཚན་ཉིད་དང་ལྡན་པ་དེས་དཀྱིལ་འཁོར་གྱི་ཆོ་ག་བྱའོ། །གཉིས་པ་ལ་བཞི། སའི་ཆོ་ག་དང། དཀྱིལ་འཁོར་བྲི་སྒྲུབ་ཀྱི་ཆོ་ག་དང། བུམ་པ་སྒྲུབ་ཅིང་དགོད་པ་དང། དཀྱིལ་འཁོར་མཆོད་པའི་ཆོ་གའོ། །དང་བོ་ལ་གཉིས། ས་སྦྱང་བ་དང། ས་
གཟུང་པའོ། །དང་པོ་ནི། ས་བརྟག་པ་དང་བརྐོས་ནས་སྦྱོང་བ་ནི་རྡོ་རྗེ་མྑ་འགྲོར་བཤད་ལ། ས་རྐོ་བ་སོགས་ཀྱི་སྦྱང་བ་མི་དགོས་པ་ལ་དེ་དང་སྡོམ་འབྱུང་ནས་གསུངས་པ་ལྟར་གྱི་སྦྱང་བ་བྱའོ། །དཀྱིལ་འཁོར་བྲི་བ་དེ་ལ་བའི་ལྕི་བ་ལྡིང་བ་སྟེ་ས་ལ་མ་ལྷུང་བ་ཡིས། དཀྱིལ་འཁོར་གང་དུ་བྱེད་པའི་ས་ནི་ཉེ་
བར་བྱུག་གོ་དེས་ནི་བ་བྱུང་ལྷག་མ་ཡང་མཚོན་པས་བ་བྱུང་ལྔས་བྱུག་དེ་ཙམ་གྱིས་ཆོག་གམ་སྙམ་ན། དུར་ཁྲོད་དུ་རོ་བསྲེགས་པའི་ཐལ་བ་དང་ཡང་ལྡན་པར་བྱ་ལ། དེར་ཡང་མ་ཟད་མི་འཆི་བཅུ་ཕྱེད་དེ་བདུད་རྩི་ལྔ་དང་ཡང་བཅས་པ་ཡིས། དཀྱིལ་འཁོར་ས་ནི་ཉེ་བར་བྱུགས་ཏེ། དེ་རྣམས་ཀྱིས་ནི་ས་སྦྱང་བ་

[048A]༄༅། །སྟོན་ནོ། །བྱུགས་པའི་ས་དེར་ནི་དཀྱིལ་འཁོར་བྲི་བ་ཡང་དག་པར་བརྩམ་པར་བྱའོ། །རྩམ་པའི་གཞི་དེ་ཡང་དུར་ཁྲོད་དུ་ནི་ཀུན་ཏུ་སྤྱོད་པའམ། དུར་ཁྲོད་མིན་ན་ཡངས་དེ་དུར་ཁྲོད་ཀྱི་གནས་དེ་རུ་ནི་བསམ་པར་བྱས་ནས་དཀྱིལ་འཁོར་བརྩམ་མོ་ཞེས་
སྦྱར་རོ། །ཚིག་གཉིས་པ་མལ་གྱི་འགྱུར་ལ་མ་བྱུང་ཞིང། ལོ་ཆེན་དང་མར་དོའི་འགྱུར་གཉིས་ཀ་ལས་འབྱུང་བས། རྒྱ་དཔེ་ལ་མི་འདྲ་བ་ཡོད་པར་གསལ་བས་རྒྱ་དཔེ་གཅིག་ལ་མ་བྱུང་བས་རྒྱ་དཔེ་ལ་མེད་ཅེས་མི་བྱའོ། །གཉིས་པ་ནི། བླ་མ་མལ་གྱི་ལུགས་ཀྱིས། ཐོད་
པས་སྤྱི་བོར་ཞེས་པ་ནས་ག་ཆར་འགྱུར་ཞེས་པའི་བར་འདི་རྣམས་ས་གཟུང་བར་བཞེད་པ་ནི། བཤད་རྒྱུད་གཉིས་དང་མཐུན་པས་ལེགས་པ་ཡིན་ཏེ། སྔོམ་འབྱུང་ལས། སློབ་དཔོན་ལྷའི་བདག་ཉིད་ཅན་ལ་གསོལ་བ་གང་བ་ཅིང། དེས་རྡོར་དྲིལ་བཟུང་ནས་བགེགས་
སྐྲོད་པ་ས་གཟུང་བར་གསུངས་པ་དང། རྡོ་རྗེ་མཁའ་འགྲོ་ལས་ཀྱང། ས་ཆོག་གི་སྐབས་སུ་རང་ཁྲོ་བོ་ཆེན་པོར་བསྒོམས་ནས་ཕུར་གདབ་བྱས་པའི་རྗེས་སུ་མདའི་དྲ་བ་དང། རྡོ་རྗེའི་ར་བ་དང་རྡོ་རྗེའི་ས་གཞི་བྱ་བར་གསུངས་པ་ཉིད་རྩ་རྒྱུད་ཀྱི་གཞུང་འདི་དག་གི་དོན་དུ་
སྣང་བའི་ཕྱིར་རོ། །དེ་ལ་སྔོན་དུ་སློབ་དཔོན་ཆས་སུ་འཇུག་པ་ནི། སངས་རྒྱས་རིགས་ལྔའི་གཟུགས་བྲིས་པའི་ཐོད་པའི་འཕྲེང་བས་སྤྱི་བོ་སྟེ་མགོ་ལ་སྐྱེས་པའི་རལ་པའི་ཅོད་པན་ལ་བརྒྱན་པར་བྱས་ཤིང་ཡན་ལག་ཐམས་ཅད་རོ་བསྲགས་པའི་ཐལ་བ་དང་བདུད་རྩི་
ལྔས་བྱུགས་པ་དང་རྣ་རྒྱན་དང་མགུལ་རྒྱན་སོགས་ཀྱི་ཕྱག་རྒྱ་དག་གིས་རང་གི་ལུས་བརྒྱན་པར་བྱའོ། །གུག་སྐྱེད་དག་གིས་ལུས་བརྒྱན་ཅིང། ཞེས་འགྱུར་ཁ་ཅིག་ལས་འབྱུང་ཡང། ཕྱག་རྒྱར་བསྒྱུར་བ་ལེགས་སོ། །རུས་འཕྲེང་ཞེས་པ་ལ་ལོ་ཆེན་གྱིས། རུས་

[048B] ཞེས་བསྒྱུར་ལ། དེའི་དོན་ནི་རུས་པའི་རྒྱན་གྱིས་བརྒྱན་པ་ལ་བཤད་དེ། རུས་པའི་མཆོད་ཕྱིར་ཐོགས་སུ་མངོན་ནོ། །དུམ་བུ་གཅིག་པའི་ཐོད་པ་ལས་བྱས་པའི་འཁོར་ལོས་སྤྱི་བོར་བརྒྱན་པ་དང། རུས་པའི་འཕྲེང་བ་རྣམ་པར་འཕྱང་བ་
ནི་མགོ་འཕྲེང་ལྔ་བཅུའི་དོ་ཤལ་ལེ། །ཁ་ཊཱ ་ག་ནི་ལག་པ་གཡོན་པའི་གྲུ་མོ་ན་གནས་པ་ནི། སློབ་དཔོན་བདག་ཉིད་དཀྱིལ་འཁོར་གྱི་དབུས་སུ་དཔལ་ཁྲག་འཐུང་ཧེ་རུ་ཀའི་ཆས་སུ་བྱས་པའོ། །དེ་ལྟར་བྱས་པ་དེ་ནས་དཔལ་ཁྲག་འཐུང་དྲན་པར་བྱ་བ་ནི་དེའི་སྒྲུབ་ཐབས་
སྒོམ་པའོ། །སྐལ་ལྡན་གྱིས་ཧེ་རུ་ཀར་བྱས་པ་དམ་ཚིག་པར་བསྐྱེད་པ་དང། དེ་དྲན་པར་བྱས་པ་ནི་ཡེ་ཤེས་པ་དྲན་པ་ལ་འཆད་དོ། །ཧེ་རུ་ཀར་བསྒོམས་པ་འདིའི་སྙིང་གས་མཚོན་པའི་ལུས་དཀྱིལ་གྱི་གནས་རྣམས་སུ་ལྷ་སོ་བདུན་གྱི་འཁོར་ལོ་དགོད་ཅེས་
པས་ལུས་དཀྱིལ་སྒོམ་པ་བསྟན་ཏོ། །བདག་ཉིད་དེ་ལྟར་ཕྱི་ནང་གི་དཀྱིལ་འཁོར་སྒོམ་པའི་གོ་བགོས་ནས་ཏེ་བསྒོམས་པའི་མཐར། བགེགས་གཞོམ་པ་སོགས་བྱའོ། །དེ་ལྟར་སྔར་ཡོད་ཀྱི་བགེགས་བཅོམ་ནས། ཕྱིས་མི་འཇུག་པར་བྱ་བའི་ཕྱིར་ཕྱོགས་དང་
མཚམས་སུ་རྡོ་རྗེའི་ར་བ་རྣམས་ནི་དགོད་པ་དང། ཕྱོགས་སུ་བཀོད་པར་མ་ཟད་སའི་འོག་ཏུ་ཡང་ནི་གསེར་གྱི་ས་གཞི་ལ་ཐུག་པར་མཚོན་ཆ་དགོད་པ་སྟེ་སྣ་ཚོགས་རྡོ་རྗེའི་ས་གཞིར་བྱའོ། །མར་དོ་རྒྱང་པའི་འགྱུར་ལས། འཁོར་ལོའི་བདག་ཉིད་མཚོན་ཆ་
མཉམ། ཞེས་འབྱུང། ལོ་ཙཱ་བ་གཉིས་འདུས་ཀྱི་འགྱུར་ལས། འཁོར་ལ་མཚོན་ཆའི་འཕྲེང་བ་དག་ཅེས་འབྱུང་ཡང། ལོ་ཆེན་གྱི་འགྱུར་ལས། འཁོར་ལོའི་བདག་ཉིད་བཀོད་ནས་ནི། སྟེང་དུ་སོགས་འབྱུང་བ་ལྟར་བྱ་སྟེ། ཕྱོགས་དང་འོག་ཏུ་བསྲུང་བའི་འཁོར་

[049A]༄༅། །ལོའི་བདག་ཉིད་བཀོད་ནས་སྟེང་དུ་མདའ་ཡི་དྲ་བ་བྱ་ཞེས་པའི་དོན་དུ་བྱའོ། །སྟེང་དུ་མདའི་དྲ་བ་བྱས་པ་ལས། སླར་ཡང་མཁའ་སྤྱོད་དེ་སྟེང་དུ་རྡོ་རྗེའི་གུར་བྱས་པ་འདི་ནི་བདག་ཉིད་ལ་བགེགས་ཀྱིས་མི་ཚུགས་པའི་གོ་ཆར་འགྱུར་རོ། །འགྲེལ་
པ་ཁ་ཅིག་གིས་སྟེང་ནས་ཡེ་ཤེས་སེམས་དཔའ་སྤྱན་དྲངས་ཏེ་དམ་ཚིག་པ་ལ་བསྟིམས་པའི་རྗེས་སུ་སླར་ཡང་སྟེང་དུ་གུར་བྱ་ཞེས་འཆད་དེ། འདིའི་སྔོན་དུ་གུར་བྱེད་པ་མ་བྱུང་བས་མི་འགྲིག་གོ་སྔར་བཤད་པ་དེ་ལྟར་གོ་ཆ་དེ་རྣམས་བགོས་ན། སུམ་ཅུ་རྩ་
གསུམ་པའི་ལྷའི་དབང་པོས་ཀྱང་མི་ཕྱེད་པ་སྟེ་གཞིག་པར་མི་ནུས་ན། བགེགས་གཞན་གྱིས་ལྟ་ཅི་སྨོས་ཞེས་ལྷའི་རྣལ་འབྱོར་དང་བསྲུང་འཁོར་གྱི་ཆེ་བར་བསྟན་ཏོ། །གཉིས་པ་ལ་གཉིས། དཀྱིལ་འཁོར་བྲི་བ་དང། དཀྱིལ་འཁོར་བསྒྲུབ་པའོ། །དང་པོ་ནི་
སྔར་བཤད་པ་དེ་ལྟར་བདག་ཉིད་རབ་ཏུ་བསྲུངས་ཤིང་རྩ་བའི་སྔགས་ལ་སོགས་པ་དང། རྡོ་རྗེ་ཕག་མོའི་ཕྱག་རྒྱས་རྣམ་པར་བརྒྱན་ནས་དངོས་གྲུབ་ཐམས་ཅད་རབ་ཏུ་སྟེར་བའི་འཇིགས་པ་སྟེ་ཁྲོ་བོའི་དཀྱིལ་འཁོར་བྲི་བར་བྱའོ། །ཞེས་མདོར་བསྟན་ཏོ། །
རྩ་རྒྱུད་དུ་སྔོན་ལ་ཚོན་གྱིས་དང། དེ་ནས་ཐིག་གིས་བྲི་བར་གསུངས་པ་འཁྲུགས་པ་ལ། བཤད་རྒྱུད་ལས་འཁྲུགས་བསྡེབས་ཏེ་བྲི་བར་བཤད་པ་ལྟར་བཤད་དོ། །འདི་ལ་གཉིས། ཐིག་གིས་བྲི་བ་དང། ཚོན་གྱིས་བྲི་བའོ། །དང་པོ་ནི། སའི་ཆོ་ག་
བྱས་བའི་རྗེས་དེ་ནས་ཐིག་འདེབས་པ་ལ། ཐིག་སྐུད་ནི་སེམས་མེད་པ་སྟེ་རོའི་སྲད་བུའོ། །དེ་ནི་མི་རོ་དང་ལྷན་ཅིག་དུར་ཁྲོད་དུ་བསྐྱལ་བའི་སྐུད་པ་ས་ལ་མ་ལྷུང་བའམ། མི་རོའི་རྒྱུས་པ་ལ་བྱས་པའི་ཐིག་སྐུང་ལ་འཆད་དོ། །འམ་ཞེས་པས་དེ་

[049B] །འམ་མེད་པར་བཤད་པ་ཡང་ཡོད་དོ། །འདི་ནི་ལས་ཀྱི་ཐིག་སྐུད་
གཤེར་ཐིག་ཡིན་ལ། ཡེ་ཐིག་ནི་བཤད་རྒྱུད་གཉིས་ལས་ཉེར་ལྔ་པའི་ཐིག་སྐུད་ཁ་དོག་སྣ་ལྔ་བར་བཤད་པའོ། །དཀྱིལ་འཁོར་ཆེ་ཆུང་གི་ཚད་ནི་རྩ་བའི་ཐིག་ཁྲུ་གང་པའམ་ཁྲུ་བཞི་པའམ་ཁྲུ་བརྒྱད་པའོ། །སྡོམ་འབྱུང་ལས། ཁྲུ་ཕྱེད་སོགས་ནས་ཡང་དག་
བརྩམ། །ཁྲུ་བརྒྱ་ཡི་ནི་བར་ཇི་སྲིད། ཅེས་ཀྱང་གསུངས་ཏེ། སློབ་མའི་འབྱོར་བ་ཆེ་ཆུང་ལ་སོགས་པའི་དབང་གིས་མཐའ་གཅིག་ཏུ་མ་ངེས་སོ། །རྩ་ཐིག་གི་ཚད་དེ་ལ་དཀྱིལ་འཁོར་སྒོ་བཞི་པ་དང། ཟུར་ཏེ་གྲུ་བཞི་པ་རྟ་བབས་བཞི་ཡིས་རྣམ་པར་བརྒྱན་པར་
བྱའོ། །ཀུན་ནས་ཞེས་པ་ནི་རྩ་ཐིག་གི་ཕྱོགས་ཀུན་ནས་མཉམ་པའོ། །དཀྱིལ་འཁོར་འདྲི་བའི་སྔགས་པས་ཐིག་སྐུད་ཀྱི་སྲིད་ཚད་དཀྱིལ་འཁོར་གྱི་ཉིས་འགྱུར་དུ་རྣམ་པར་དཔྱད་པའམ་བརྟག་སྟེ། སྡོམ་འབྱུང་ལས། རིང་བ་འཁོར་ལོའི་ཉིས་འགྱུར་ཏེ། །སྒོ་
ཡི་ཉི་ཤུ་ཆ་དག་གོ་ཞེས་ཕྲ་སྦོམ་གྱི་ཚད་སྒོ་ཡི་ཉི་ཤུ་ཆར་གསུངས་སོ། །རྡོ་རྗེ་ཕྲེང་བ་ལས་ཐིག་སྐུད་ཆ་ཆུང་རེ་བཞི་བའི་ཕྱོགས་ལ་རྩ་ཐིག་ནས་རྩ་ཐིག་གི་བར་གྱི་ཉིས་འགྱུར་དང། ཆ་ཆུང་གོ་དྲུག་པའི་ཕྱོགས་ལ་མདའ་ཡབ་ནས་མདའ་ཡབ་ཀྱི་བར་གྱི་ཉིས་
འགྱུར་དུ་བཤད་དེ། འདི་དག་གི་རྣམ་གཞག་རྒྱས་པར་ལཱུ་ཨི་པའི་སྒྲུབ་ཐབས་ཀྱི་རྣམ་བཤད་དུ་བཤད་ཟིན་ཏོ། །ལྭ་བ་པའི་འགྲེལ་བར། ཆ་འཕེལ་བ་ཡི་རིམ་གྱིས་ནི། །བློ་བཟང་དཀྱིལ་འཁོར་ཐིག་གདབ་བྱ། ཞེས་པའི་གཞུང་འབྱུང་བ་གཞན་ལ་ཆད་དོ། །

[050A]༄༅། །མཁའ་འགྲོ་ནི་དཔའ་བོ་དང་དཔའ་མོའོ། །དྲ་བ་ནི་དེ་དག་གི་ཚོགས་སོ། །བདེ་མཆོག་ནི་གཙོ་བོའོ། །དེ་རྣམས་མཆོད་པར་གསུངས་པ་ནི་འོག་ཏུ་འབྲེལ་པར་འཆད་ཀྱང། ལས་ཐིག་ཐེབས་པའི་འོག་ཏུ་ལྷ་སྟ་གོན་གྱི་དཀྱིལ་འཁོར་མཆོད་པའི་
དོན་ཡིན་པས། གཞུང་གི་འཁྲུགས་བསྡེབ་མི་དགོས་སོ། །འདི་དག་གི་ཤེས་བྱེད་གཞན་དུ་གསལ་བར་བཤད་ཟིན་པས་འདིར་མ་སྤྲོས་སོ། །དེ་ལྟར་ན་རྩ་རྒྱུད་དུ་ལྷ་དང་བུམ་པ་སྟ་གོན་གཉིས་གསུངས་ལ། སྟ་གོན་ལྷག་མ་ནི་བཤད་རྒྱུད་ལས་གསུངས་
པས་ཁ་བསྐང་ངོ། །གཉིས་པ་ནི། འདིར་རྡུལ་ཚོན་ཇི་ལྟ་བུས་དཀྱིལ་འཁོར་བྲི་སྙམ་ན། དུར་ཁྲོད་ལས་བྱུང་བའི་ཚོན་སྣ་ལྔས་བྱ་སྟེ། ཚོན་སྔོན་པོ་ནི་རོ་བསྲེགས་པའི་སོལ་བའི་ཕྱེ་མས་བྱའོ། །ཚོན་དམར་པོ་ནི་དུར་ཁྲོད་ཀྱི་སོ་ཕག་གིས་སོ། །ཚོན་དཀར་
པོ་ནི་མི་རུས་ཀྱི་ཕྱེ་མས་སོ། །ཚོན་སེར་པོ་ནི་ཡུང་བ་དང་མི་རུས་ཀྱི་ཕྱེ་མ་ལྷན་ཅིག་སྦྱར་བས་སོ། །ཚོན་ལྗང་ཁུ་ནི་མི་ཀྱི་ཕྱེ་མ་དང་ལོ་མ་ལྗང་ཁུའི་ཕྱེ་མ་དང་ལྡན་པ་ཡིས་དཀྱིལ་འཁོར་བཟང་པོ་བྲི་བར་བྱའོ། །སྡོམ་འབྱུང་ལས། ཕྱེ་མ་རིན་ཆེན་
ལྔ་རང་བཞིན། །ཡང་ན་འབྲས་ལ་སོགས་རྣམས་ཀྱིས། ཞེས་ཀྱང་གསུངས་པས། དུར་ཁྲོད་ཀྱི་རྫས་ལས་བྱུང་བའི་ཚོན་ནི་དཀྱིལ་འཁོར་བྱེ་བྲག་པ་འགའ་ཞིག་ལ་དགོངས་སོ། །ཚོན་རྩི་རྣམས་བྱིན་གྱིས་བརླབས་ལ། དེ་ནས་ཚོན་དེས་དཀྱིལ་
འཁོར་དེའི་དབུས་སུ་སྣ་ཚོགས་པདྨ་ནི་ལྟེ་བ་འདབ་མ་བརྒྱད་དང་བཅས་པ། འབར་བ་དང་བཅས་པ་སྟེ་འོད་ཟེར་འབར་བའི་རྣམ་པ་ཅན་གཞག་པ་སྟེ་བྲི་བར་བྱའོ། །གེ་སར་ཡང་དག་ལྡན་པ་ནི་ཟེའུ་འབྲུ་དང་གེ་སར་གཉིས་ཡོད་པའི་དང་པོ་ནི་ལྟེ་བ་

[050B] གཉིས་པ་ནི་ལྟེ་བ་དང་འདབ་མའི་མཆམས་སུ་ཁ་དོག་དམར་སེར་གྱི་རྣམ་པ་ཅན་གྱི་རི་མོས་འཁོར་བ་སྟེ་དེ་ཡོད་པར་བྱའོ། །དེས་མཚོན་ནས་སྐུ་གསུང་ཐུགས་ཀྱི་འཁོར་ལོ་རྣམས་ཀྱང་བྲི་སྟེ། གཞན་དུ་རྒྱས་པར་བཤད་ཟིན་ཏོ། །དེ་ལྟར་རྟེན་གྱི་
དཀྱིལ་འཁོར་བྲིས་པ་ལ་བརྟེན་པའི་དཀྱིལ་འཁོར་བྲི་ཚུལ་ནི། མངོན་བརྗོད་ལས་ལྷ་རང་རང་གི་ཡི་གེ་སྟེ་ས་བོན་དང། ཕྱག་མཚན་དང། ལྷ་སོ་སོའི་ཕྱག་གིས་རང་གི་ཕྱག་རྒྱ་འཆིང་བའི་རྣམ་པ་དང། ལྷ་སོ་སོའི་གཟུགས་བརྙན་དང། མེ་ཏོག་གི་ཚོམ་བུ་དགོད་
པར་གསུངས་ལ། ལྟེ་བར་དགོད་བྱ་དཔའ་བོ་སོགས་ཀྱིས་ཀྱང་དཀྱིལ་འཁོར་ལ་ལྷའི་སྐུ་བྲིས་པ་བསྟན་པར་འཆད་པ་ཡང་ཡོད་དོ། །ཧ་ཧ་ཞེས་པའི་སྒྲ་ཆེར་བཞད། ཅེས་པ་དང་བསྟུན་ན་ལྷ་དམ་ཚིག་པ་དཀྱིལ་འཁོར་དུ་ཡིད་ཀྱིས་དགོད་པ་ལ་ཡང་གསལ་
བས། སྤྱིར་གཉིས་ཀ་ལ་བཤད་དུ་རུང་ཡང་གཙོ་བོར་དཀྱིལ་འཁོར་སྒྲུབ་པ་ལ་བྱའོ། །གཉིས་པ་ནི། དེ་ལྟར་རྟེན་དང་བརྟེན་པའི་དཀྱིལ་འཁོར་གྱི་མཚན་མ་གང་རུང་བྲིས་ཟིན་པ་དང། དཀྱིལ་འཁོར་སྒྲུབ་པ་ལ་ཀུན་སྤྱོད་དང་སྡོམ་འབྱུང་གི་དགོངས་
པ་ལཱུ་ཨི་པའི་ལུགས་ལྟར་རྟེན་དང་བརྟེན་པ་གཉིས་ཀ་དུས་གཅིག་ཏུ་སྐྱེད་པ་ཡིན་ན། རླུང་ནས་རི་རབ་དང་པདྨའི་བར་དུ་བསྐྱེད་པའི་མཐར། ལེའུ་ང་གཅིག་པ་ལས་གསུངས་པ་ལྟར། དབྱངས་གསལ་སོགས་ཀྱི་མངོན་བྱང་ལས་རྟེན་དང་བརྟེན་
པ་བསྐྱེད་པའི་འོག་ཏུ་གཞལ་ཡས་ཁང་གསལ་གདབ། དེ་ནས་འདིར་བཤད་པ་བཞིན་དུ་ལྷ་རྣམས་གསལ་གདབ་བོ། །མངོན་བརྗོད་ལྟར་རྟེན་སྔོན་དུ་བསྐྱེད་ནས་བརྟེན་པ་རྗེས་སུ་སྐྱེད་པ་ཡིན་ན། སྔོན་དུ་རི་རབ་ཀྱི་བར་རང་རང་གི་ས་བོན་ལས་
[051A]༄༅། །བསྐྱེད། རྣམ་སྣང་ལས་གཞལ་ཡས་ཁང་བསྐྱེད་པའི་འོག་ཏུ་དབུས་ཀྱི་པདྨའི་ལྟེ་བར་མངོན་བྱང་ལས་ལྷ་རྣམས་བསྐྱེད་པར་བྱའོ། །དེ་ཡང་པདྨའི་ལྟེ་བར་དགོད་པར་བྱ་བའི་དཔའ་བོ་ཧེ་རུ་ཀ་ནི་འཇིག་རྟེན་ན་མཐུ་ཆེ་བར་
གྲགས་པའི་འཇིགས་བྱེད་དེ་དབང་ཕྱུག་ཀྱང་ནི། འཇིགས་པར་མཛད་པ་གཟི་བརྗིད་ཆེན་པོ་ཤིན་ཏུ་འབར་བ། ཧ་ཧ་ཞེས་པའི་སྒྲ་ཆེན་པོས་ནམ་མཁའ་ཁྱབ་པར་བཞད་པ་དབུ་རེ་རེ་ལ་ཐོད་པ་སྐམ་པོ་ལྔ་ལྔའི་འཕྲེང་བའི་རྒྱན་དང་ལྡན་པ། བདེ་བ་ཆེན་
པོའི་ངོ་བོ་ཉིད་དུ་གྱུར་བས་ན་བཟང་པོ། ཞལ་བཞི་མངའ་བའི་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། གླང་པོ་ཆེ་དཀར་པོའི་པགས་པ་རློན་པ་རྣམ་པར་བགོས་པ་སྟེ་མགོ་གཡས་དང་སྤུ་ཕྱིར་བསྟན་ནས་རྒྱབ་ཏུ་བཀབ་པ། དཔྲལ་བའི་རྡོ་རྗེ་
ཕྲེང་བའི་མཐར་ཐུག་པའི་བར་དུ་སྨིན་མ་བཟང་པོ་འབྱེས་པ་སྟེ་གྱེས་པ། ཕྱག་གཡོན་ན་ཁ་ཊཱཾ་ག་དང་མིའི་ཐོད་པ་བསྣམས་པ། བརྒྱ་ཕྱེད་དེ་མི་མགོ་རློན་པ་ལྔ་བཅུ་རྒྱུ་མ་རློན་པ་ལ་བརྒྱུས་པའི་ཕྲེང་བས་མགུལ་པ་ལ་རྣམ་པར་བརྒྱན་པའོ། །
ཧེ་རུ་ཀ་དེའི་མདུན་ན་འཁྱུད་པའི་ཚུལ་གྱིས་གནས་པའི་ལྷ་མོ་ནི། རྡོ་རྗེ་ཕག་མོ་གདུག་པ་ཅན་ལ་བསྡིགས་པར་མཛད་བས་ན་རབ་འཇིགས་མ། དཔལ་ཧེ་རུ་ཀ་ལ་མདུན་ཕྱོགས་པར་བྱས་ནས་བཞུགས་པ། སྤྱན་གསུམ་པ་དྲག་མོའི་གཟུགས་
ཅན་མ། ཀ་པཱ་ལའི་ནང་ནི་བདུད་རྣམས་ཀྱི་ཨནྟཱ་སྟེ་རྒྱུ་མ་དང་ཁྲག་གིས་བཀང་བ་ཕྱག་གཡོན་པས་འཛིན་པ། ཁ་ནས་རུ་དྟི་ར་སྟེ་ཁྲག་འཛག་ཅིང། ཕྱག་གཡས་པས་ལྷ་དང་ལྷ་མིན་དང་མིར་བཅས་པ་ལ་ཕྱོགས་ཀུན་ཏུ་ནི་སྡིགས་

[051B] །གཙོ་བོ་ཡབ་ཡུམ་གྱི་ཕྱག་མཚན་གསལ་བར་མ་བཤད་པ་ནི། རྩ་རྒྱུད་ཀྱི་དོན་བཤད་རྒྱུད་ཀྱིས་མི་འདྲ་བ་དུ་མར་འཆད་པ་ལ་དགོངས་པ་ཡིན་པས། རྩ་རྒྱུད་ཀྱི་དོན་ཚང་བ་ནི་ཕྱོགས་རེ་བ་ལ་མི་གཟུང་ངོ། །འོན་ཀྱང་ལོ་ནག་དྲི་ལ་
གསུམ་ལ་སོགས་པའི་ཆོ་ག་ལག་ཏུ་ལེན་པ་ལ་ནི། སྐབས་སུ་གང་བབ་ཀྱི་ལུགས་དང་བསྟུན་ལ་འདི་དག་གི་དོན་བཤད་པར་བྱ་སྟེ། དཔེར་ན་ལཱུ་ཨི་པས་ཡུམ་གྱི་ཕྱག་གཡས་ན་རྡོ་རྗེ་བསྣམས་པ་དང། དྲིལ་བུ་པས་གྲི་གུག་བསྣམས་པར་བཤད་པ་གཉིས་
ཀའང་རྩ་རྒྱུད་ཀྱི་དོན་དུ་འགྱུར་བ་ལྟ་བུའོ། །དེ་བཞིན་དུ་ཡབ་ཀྱི་ཕྱག་མཚན་ལྷག་མ་ཡང་བཤད་རྒྱུད་ལས་མི་འདྲ་བ་མང་དུ་བཤད་པས། སྐབས་སུ་གང་བབ་ཀྱི་བཤད་པ་དང་སྦྱར་རོ། །དེ་དག་ཀྱང་སོ་སོའི་ལུགས་ཀྱི་སྒྲུབས་ཐབས་ལས་ཤེས་དགོས་པས་འདིར་
མ་བཤད་དོ། །ལྷག་མ་རྣམས་ལའང་དེ་བཞིན་དུ་ཤེས་པར་བྱའོ། །རྡོ་རྗེ་ཕག་མོ་ཡི་ནི་རིགས་ལས་བྱུང་བའི་མཁའ་འགྲོ་མ་ནི་རབ་གཏུམ་མ་ལ་སོགས་པ་ཉི་ཤུ་རྩ་བཞི་རྣམས། ཤར་ལ་སོགས་པའི་ཕྱོགས་བཞིར་འགོད་པ་ན་ཤར་ནས་གཡོན་
སྐོར་དང། མེ་ནས་མཚམས་གཡས་སྐོར་དུ་བསྒོམས་ལ་མཆོད་པར་བྱའོ། །འཁོར་ལོའི་དབུས་སུ་ཞེས་པ་ནི་གཞལ་ཡས་ཁང་གི་ནང་དུ་ཞེས་པའམ། ཡང་ན་འཁོར་ལོའི་རྩིབས་ཀྱི་དབུས་ཞེས་པའོ། །དཔའ་མོ་ཉེར་བཞི་ཁོ་ནའམ་ཞེ་ན་
དཔའ་མོ་ཉེར་བཞི་བསྒོམས་ནས་མཆོད་པ་དེ་བཞིན་དུ། གཞལ་ཡས་ཁང་འདིར་ནི་དཔའ་བོ་ཉེར་བཞི་ཡང་བསྒོམས་ལ་མཆོད་པར་བྱའོ། །འཁོར་ལོར་ཡང་དག་གནས་པ་ནི་འཁོར་ལོའི་རྩིབས་ཀྱི་དབུས་སུ་གནས་པའོ། །གལ་ཏེ་སྒྲུབ་པ་པོ་དངོས་

[052A]༄༅། །གྲུབ་འདོད་ན་དཔའ་མོ་དང་གཉིས་སུ་མེད་པ་སྟེ་ཡུམ་དང་བཅས་པའི་དཔའ་བོ་མཆོད་པར་བྱའི་གང་རུང་རེ་རེ་ནི་མིན་ནོ། །འོག་གི་མ་མོ་ཞེས་པ་གཉིས་ཀྱིས་མ་མོ་བཅུ་གཉིས་པོ་དགོད་པ་བསྟན་པར་བླ་མ་སྔ་མ་རྣམས་བཞེད་པ་
ལེགས་པས། མ་མོ་བཅུ་གཉིས་པོ་ཐམས་ཅད་ཀྱི་ནང་ནས་མཁའ་འགྲོ་མ་ལ་སོགས་པ་བཞི་ནི་པདྨའི་ལྟེ་བའི་ཕྱོགས་བཞི་དང། ཁྭ་གདོང་མ་ལ་སོགས་པ་བཞི་ནི་སྒོའི་ཕྱོགས་བཞིར་དགོད་ལ། གཤིན་རྗེ་བརྟན་མ་སོགས་བཞི་ནི་སྒོའི་མཚམས་
བཞིར་དགོད་པ་སྟེ་བསྒོམ་པར་བྱའོ། །དེ་བཞིན་དུ་ཐོད་པ་དང་བཅས་པའི་བུམ་པ་བྮིའམ་ཐོད་པ་བཞི་ནི་པད་འདབ་ཀྱི་མཚམས་བཞིར་དགོད་དོ། །དེ་དག་ནི་དམ་ཚིག་པ་བསྐྱེད་པའོ། །འཁོར་གྱི་ལྷ་རྣམས་ལའང་རྩ་རྒྱུད་ལས་ཕྱོགས་གཅིག་ལ་
གསལ་ཁ་མ་བརྗོད་པ་ནི། བཤད་རྒྱུད་རྣམས་ལས་ལྷའི་སྐུ་མདོག་དང་གྲངས་དང་ཕྱག་མཚན་སོགས་མི་འདྲ་བ་དུ་མ་འཆད་པ་ལ་དགོངས་ལ། ལོ་དྲིལ་སོགས་ད་ལྟ་ལག་ལེན་བྱེད་པ་ལ་ནི། རང་རང་གི་སྒྲུབ་ཐབས་ཀྱི་སྟེང་ནས་འདི་དང་སྦྱར་དགོས་
པས་འདིར་མ་བཀོད་ལ། ཕྱོགས་གཅིག་ལ་གསལ་ཁ་མ་གཏོད་པ་ཉིད་བཤད་རྒྱུད་དང་སྦྱར་ན་འཆད་བདེ་བས། འདིར་ཡང་ཕྱོགས་རེ་བའི་བཤད་པ་མ་བྱས་ཏེ། སྐབས་གཞན་དུ་ཡང་དེ་བཞིན་དུ་ཤེས་པར་བྱའོ། །ཡེ་ཤེས་པ་གཞུག་པ་ནི། ནམ་
མཁའི་མཁའ་འགྲོ་མ་སྟེ་ཐུགས་འཁོར་གྱི་དཔའ་མོ་ཡེ་ཤེས་པ་རྣམས་ནི། རང་གི་ཡིད་ཀྱིས་ཐམས་ཅད་སྟེང་དུ་སྟེ་ནམ་མཁའ་ལ་སྤྱོད་པའི་ཐུགས་འཁོར་དམ་ཚིག་པ་ལ་དགོད་པ་སྟེ་དེ་ལ་གཞུག་གོ། ས་སྟེང་སྟེ་སྲུང་འཁོར་གྱི་མཁའ་

[052B] དཀྱིལ་འཁོར་གྱི་གསུང་གི་མཁའ་འགྲོ་མ་དམ་ཚིག་པ་ལ་དགོད་པ་སྟེ་གཞུག་གོ་གང་ཡང་ས་འོག་གི་མཁའ་འགྲོ་མ་སྟེ་སྐུ་འཁོར་གྱི་མཁའ་འགྲོ་མ་ཡེ་ཤེས་པ་དེ་རྣམས་ནི་ས་འོག་རྣམས་སུ་སྟེ་སྐུ་འཁོར་གྱི་དམ་
ཚིག་པ་རྣམས་ལ་དགོད་དོ། །དཀྱིལ་འཁོར་དུ་ཞེས་པ་ནི་སྔ་མ་དང་ཕྱི་མ་གཉིས་ལ་ཡང་སྦྱར་ལ། སྟེང་དུ་དང་འོག་ཏུ་ཞེས་པའི་ཤུགས་ཀྱིས་བར་དུ་དགོད་ཅེས་པ་ཡང་གོ་བར་བྱའོ། །བླ་མ་རྣམས་འདི་ལྟར་འཆད་པ་ལྭ་བ་པ་དང་ལྷ་སྦས་ཀྱི་ཡང་དགོངས་པར་
སྣང་ངོ། །དེས་ནི་དམ་ཚིག་པ་ལྷག་མ་ལ་ཡང་ཡེ་ཤེས་པ་གཞུག་པ་མཚོན་པར་བྱའོ། །ཆོ་ག་ལྷག་མ་ནི་དཀྱིལ་ཆོག་ལས་ཤེས་དགོས་སོ། །དེ་ལྟར་ན་འདིར་དབང་གི་དཀྱིལ་འཁོར་དུ་ལྷ་རེ་གཉིས་དགོད་པར་གསུངས་ལ། དེ་ཁོ་ནར་མ་ངེས་ཏེ་བཤད་རྒྱུད་
ལས་ལྷ་ལྔ་དང། བཅུ་གསུམ་དང། སུམ་ཅུ་དང། དཔའ་བོ་གཅིག་པ་སོགས་ཀྱི་དཀྱིལ་འཁོར་ཡང་བཤད་པས། དེ་དག་གི་དཀྱིལ་འཁོར་དུ་དབང་བསྐུར་བ་སོགས་ཀྱང་ཤེས་དགོས་སོ། །གསུམ་པ་ནི། དཀྱིལ་འཁོར་སྒྲུབ་པ་བཤད་ཟིན་པ་དེ་ནས་བུམ་པ་
བྱ་བ་སྟེ་བྱེད་ཚུལ་ནི་བཤད་པར་བྱའོ་ཞེས་སྦྱར་རོ། །བུམ་པ་ལ་རྩ་བ་སྟེ་ཞབས་སྟེགས་མེད་པ་དང། ཁ་དོག་ནག་པོ་དང། སོགས་ཀྱིས་བསྡུས་པ་མི་སྡུག་པ་དང། སེར་ཀ་ལ་སོགས་པའི་སྐྱོན་མེད་པར་བྱའོ། །བུམ་པའི་ནང་རྫས་ནི། མུ་ཏིག་དང་གསེར་དང་
རིན་ཆེན་ཏེ་མུ་མེན་དང། བྱུ་རུ་དང་དངུལ་དང། ཕྲེང་བར་ཟངས་མ་ཡང་རིན་པོ་ཆེ་ལྔ་ལ་བགྲངས་པས་རིན་པོ་ཆེ་ལྔ་དང། བཟའ་བ་ནི་བདུད་རྩི་ལྔའོ། །ཀུན་གྱིས་ནི་འབྲུ་ལྔ་དང་སྨན་ལྔ་ལ་སོགས་པ་ཡང་གཟུང་ངོ། །དེ་རྣམས་དང་བཅས་པའི་ཆུ་ཡིས་

[053A]༄༅། །ལེགས་པར་དགོད་དོ། །བདུད་རྩི་ལྔ་ལ་སོགས་པ་དང་དྲི་བཟང་པོའི་ཆུས་བཀང་བའི་སྣོད་ཐོད་པ་ནི་བུམ་པའི་སྟེང་དུ་གཞག་པར་བྱའོ། །བུམ་པའི་མགྲིན་པ་སྲད་བུས་དཀྲི་བ་དང། ཁ་ནི་འདབ་མ་སྟེ་ཤིང་ལོ་གསར་པས་བརྒྱན་པ་དང། རས་ཀྱི་གོས་
གསར་པ་ཟུང་གིས་ནི་མགྲིན་པ་ལེགས་པར་དཀྲིས་པར་བྱ་ལ། བསང་སྦྱངས་ཏེ་བུམ་པ་སྐྱེད་བ་དང། དེའི་ནང་དུ་ལྷ་སྐྱེད་པ་དང་སྔགས་ཟློ་བ་སོགས་བྱེད་པ་ནི་བུམ་པ་སྒྲུབ་པའོ། །དེ་ནས་དགོད་པ་ནི། བུམ་པ་བརྒྱད་ནི་ཤར་ལ་སོགས་པའི་སྒོ་བཞི་རུ་གཉིས་གཉིས་དང་བུམ་
པ་དགུ་པ་ནི་མདུན་དུ་དགོད་པར་ལྭ་བ་པས་བཤད་པ་ནི་ཤར་དུ་དགོད་པ་ལ་བཤད་དོ། །དགུ་པ་དབུས་སུ་འགོད་པ་ལྟར་ན་གོང་དུ་སྟ་གོན་གྱི་དུས་ལ་དགོངས་པ་འདྲའོ། །བཞི་པ་ལ་གཉིས། དཀྱིལ་འཁོར་བརྒྱན་པ་དང། དཀྱིལ་འཁོར་མཆོད་པའོ། །དང་པོ་ནི། གསེར་
དང་དངུལ་དང་མུ་ཏིག་དང་དེ་དག་ལས་གཞན་པའི་རིན་ཆེན་རྣམས་ཀྱིས་མཛེས་པར་བྱའོ། །ལོ་ཆེན་གྱི་འགྱུར་ལ་རམ་ཞེས་པ་མེད་དོ། །མཛེས་པར་བྱེད་ལུགས་ནི་སྔར་བཤད་པའི་རིན་ཆེན་དང་གསེར་ལ་སོགས་པ་རྣམས་ཀྱིས། དཀྱིལ་འཁོར་གྱི་ས་གཞིའི་
ཕྱིའི་ཕྱོགས་ཀུན་ཏུ་མཛེས་པར་སྤྲས་པར་བྱའོ། །གཉིས་པ་ནི། གྲོང་མཆོག་སྟེ་དཀྱིལ་འཁོར་ཡིད་དུ་འོང་བ་མཆོད་ན་ནི། དངོས་གྲུབ་འགྲུབ་པ་ཉིད་དུ་ཐེ་ཚོམ་མེད་པས་མཆོད་པར་བྱའོ། །སློབ་དཔོན་བདག་ཉིད་ལ་དྲི་ཞིམ་པོའི་ཆུ་ཡིས་ལེགས་པར་གདབ་པར་
བྱའོ། །སྒོ་ནི་ཞལ་ལོ། །ཀུན་ནས་ནི་ཞལ་བཞི་ཕྱོགས་ཀུན་ཏུ་ཡོད་པ་སྟེ་རང་ཉིད་ཧེ་རུ་ཀ་ཞལ་བཞི་པར་བྱས་པ་ལ་གདབ་ཅེས་པའི། །འདི་དཀྱིལ་འཁོར་རྡུལ་ཚོན་གྱིས་བྲིས་ཟིན་ནས་སྒྲུབ་པར་རྩོམ་པའི་སྐབས་ལ་འཆད་དོ། །གལ་ཏེ་དངོས་གྲུབ་མཆོག་

[053B] །གལ་ཏེ་དངོས་གྲུབ་མཆོག་འདོད་ན་མར་མེ་བརྒྱ་དབུལ་བ་དེ་བཞིན་དུ་དྲི་བརྒྱ་དང་མེ་ཏོག་བརྒྱ་དང་སྤོས་བརྒྱ་དང་མར་མེ་བརྒྱ་ཡང་དབུལ་བར་བྱའོ། །ཆོ་ག་ཞེས་པའི་རྐང་པ་གཅིག་ལོ་ཆེན་དང་མལ་གྱི་འགྱུར་ལ་མེད་དོ། །མར་མེ་
བརྒྱ་ལན་གཉིས་སྨོས་པའི་དང་པོ་ནི་ཏིལ་མར་གྱི་མར་མེ་དང་གཉིས་པ་ནི་ངེས་པར་གཞག་དགོས་པའི་ཕྱིར་དུ་ཡིན་ཏེ། མར་མེ་བརྒྱ་གཙོ་བོ་ཡིན་པའི་ཕྱིར་རོ་ཞེས་སྐལ་ལྡན་ནོ། །ཡང་ཁ་ཅིག་ཕྱི་མ་སྒྲ་ཇི་བཞིན་པ་དང། སྔ་མ་ཤ་ལྔ་ལ་འཆད་ཀྱང་བྷ་བ་བྷ་དྲས་
སྔ་མ་ཐུན་མོང་གི་མར་མེ་དང། ཕྱི་མ་མར་ཁུ་ཆེན་པོའི་མར་མེ་ལ་འཆད་པ་ལྟར་བྱའོ། །གང་ལ་མཆོད་ན། ཧེ་རུ་ཀ་ཞེས་པའི་རྐང་པ་གཉིས་ཀྱིས་སྟོན་ནོ། །རྒྱལ་མཚན་ལྔས་མཆོད་པ་ཡང་དཀྱིལ་འཁོར་ལ་ཡིན་ནོ། དེ་བཞིན་དུ་ཁ་དོག་སྣ་ཚོགས་པའི་གོས་ཟུང་ལྷ་རེ་རེ་ལ་རེ་
རེ་དང། མ་འབྱོར་ན་ཐུན་མོང་དུ་གཅིག་གོ་སྟེང་ནས་འཕྱང་བའི་མེ་ཏོག་གི་ཕྲེང་བ་མི་འདྲ་བ་དུ་མ་དང། སྟེང་དུ་བླ་རེ་དང་ལོགས་སུ་ཡོལ་བ་དག་ཇི་ལྟར་མཛེས་པ་དེ་བཞིན་བྱའོ། །དེ་བཞིན་དུ་བཟའ་བ་དང། བཅའ་བ་དང་བཏུང་བ་ཞིམ་པོ་ཡིས་རབ་མཉམ་གཞག་
པ་སྟེ་ཡིད་རྩེ་གཅིག་ཏུ་བྱས་ཏེ་དཀྱིལ་འཁོར་མཆོད་པར་བྱའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། དཀྱིལ་འཁོར་གྱི་འཁོར་ལོ་དགོད་པ་དང། དེ་ལ་མཆོད་པའི་ཆོ་གའི་ལེའུ་སྟེ་གཉིས་པའོ། །འཁོར་ལོ་སྡོམ་པར་བརྗོད་
པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་གཉིས་པའི་བཤད་པའོ།། །།གཉིས་པ་བསྒྲུབས་པའི་དཀྱིལ་འཁོར་དེར་དབང་བསྐུར་བ་ལ་དྲུག་དང་པོར་བླ་མ་དང་ལྷ་མཉེས་པར་བྱ་བ། དཀྱིལ་འཁོར་

[054A]༄༅། །དུ་གཞུག་ཅིང་དབང་བསྐུར་བ། ཡོན་དབུལ་བ་ཕན་ཡོན་དང་བཅས་པ། དབང་བསྐུར་བ་ངེས་པར་དགོས་པར་བསྟན་པ། དབང་བསྐུར་བའི་ཆེ་བ་བསྟན་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་གཉིས་པ་བཤད་ཟིན་པ་དེ་ནས་གསུམ་
པ་འཆད་དོ་ཞེས་སྦྱར་རོ། །སྒྲུབ་པ་པོ་སྟེ་དབང་བསྐུར་བར་བྱ་བའི་བློབ་མས་དང་པོར་ཏེ་དབང་གི་སྔོན་དུ་སློབ་དཔོན་ལེགས་པར་མཉེས་པར་བྱའོ། །གང་གིས་ན་ལུས་ངག་ཡིད་ཀྱི་དངོས་པོ་ཀུན་གྱིས་སོ། །དེ་ཡང་དངོས་གྲུབ་འདོད་པས་ཤིན་ཏུ་མཉམ་པར་བཞག་
པ་སྟེ་རྩེ་གཅིག་ཏུ་གུས་པས། ནུས་པ་ཇི་ལྟར་ཡོད་པས་བླ་མ་མཆོད་པར་བྱས་ཏེ། དབང་གི་དོན་དུ་གསོལ་བ་གདབ་པར་བྱའོ། །དྲིལ་བུ་སྒྲ་སྒྲོགས་པ་ཅན་སྟེང་ནས་དཔྱངས་པ་དང། མེ་ཏོག་དང་སྤོས་རྣམས་ཀྱིས་ཀྱང་སྟེང་ནས་བརྒྱན་ཞིང་ངོ། །ཤིན་ཏུ་སྒྲ་
སྙན་པའི་དྲིལ་བུ་དཀྲོལ་བ་དང། སྒྲུབ་པ་པོ་ཡིས་རྔ་སྟེ་ཅང་ཏེའུ་བརྡུང་ཞིང་ཧ་ཧ་ཞེས་ནི་བརྗོད་པར་བྱའོ། །འདི་ལ་བརྡས་བཤད་ན་ལྭ་བ་པས་དྲིལ་བུ་ནི་ལོ་གྲངས་བཅུ་དྲུག་མའི་བུ་མོར་གསུངས་ལ། རྔ་ནི་ལོ་གྲངས་བཅུ་གཉིས་མའོ། །ཞེས་གསུངས་པས་
སྒྲུབ་པ་པོ་ཡིས་ཞེས་པ་ནི། སྒྲུབ་པོ་ཤིན་ཏུ་མཉམ་གཞག་པས། ཞེས་དང། སྒྲུབ་པོ་དེ་ཡི་ཐམས་ཅད་ནི། ཞེས་སློབ་མ་ལ་སྒྲུབ་པ་པོར་གསུངས་པས་རྔ་རྡུང་མཁན་ནི་སློབ་མ་ཡིན་ལ། དེའི་ཕྱིར་དྲིལ་བུ་དཀྲོལ་མཁན་ཡང་སློབ་མ་ལ་བྱའོ། །ཤིན་ཏུ་སྒྲ་སྙན་
པ་ནི་ངག་སྙན་ཞིང་གཟུགས་མཛེས་ལ་རེག་བྱ་ཁྱད་པར་ཅན་མ་དང། བརྡུང་བ་ནི་རྗེས་སུ་ཆགས་པར་བྱ་བ་ལ་བཤད་དོ། །དཀྲོལ་པ་ཡང་དེ་དང་འདྲ་བས་སློབ་མས་རིག་མ་དེ་དག་ལ་སྙོམས་འཇུག་བྱེད་པའོ། །དེ་སྐབས་གང་དུ་ཡིན་ཞེ་ན། སློབ་མ་

[054B] འདིས་དབང་གསུམ་པ་བསྐུར་བ་སྟོན་ཏེ། དབང་གི་གོ་རིམ་ལས་བཟློག་སྟེ་བསྟན་པའོ།  །བྷ་བ་བྷ་དྲས་དྲིལ་བུ་འཁྲོལ་བས་དྲིལ་ལུའི་དབང་  བསྟན་པར་ཡང་བཤད་དོ། །གཉིས་པ་ལ་གཉིས། དཀྱིལ་འཁོར་དུ་གཞུག་
པ་དང། ཞུགས་པ་ལ་དབང་བསྐུར་བའོ། །དང་པོ་ནི། སྔར་བཤད་པ་དེ་ལྟར་དཀྱིལ་འཁོར་ལ་མཆོད་པའི་ཆོ་གའི་རིམ་པ་བཞིན་དུ་མཆོད་ནས། རྡུལ་ཚོན་ནམ་རས་རིས་ཀྱི་དཀྱིལ་འཁོར་དུ་གཞུག་པར་བྱའོ། །ཞེས་སྦྱར་རོ། །ཡང་དྲིལ་བུ་དཀྲོལ་བ་སོགས་བརྡས་བཤད་
པ་དེ་ལྟར་རྡོ་རྗེ་དང་པདྨ་བྱིན་གྱིས་བརླབས་ནས་སྙོམས་པར་འཇུག་པའི་ཆོ་ག་བཞིན་དུ་ཤེས་རབ་མའི་ལུས་ཀྱི་དཀྱིལ་འཁོར་གཟུགས་སྡུག་སྒྲ་སྙན་དྲི་ཞིམ་རོ་མཆོག་རེག་བྱ་འཇམ་པ་སྟེ་འདོད་པའི་ཡོན་ཏན་ཀུན་དང་ལྡན་པ་ལ་སྙོམས་འཇུག་གི་སྒོ་ནས་
མཆེད་ནས་བྷ་གའི་དཀྱིལ་འཁོར་དུ་གཞུག་པར་བྱའོ། །ཞེས་ཀྱང་སྦྱར་རོ། །དེ་གཉིས་ཀྱི་དང་པོ་ལྟར་ན་སྟ་གོན་གྱི་སྐབས་སུ་བུར་བྱས་པས་ན་བུ་སྟེ། མཛེས་པ་ཡིད་དུ་འོང་བ་ཡོལ་བའི་ཕྱི་རོལ་ཏུ་འཁོད་པ་དེ་རྣམས་ཀྱི་གདོང་ལ་ནི་དར་རམ་རས་ཀྱིས་ལེགས་
པར་དགབ་པར་བྱའོ། །དེ་ལ་དར་ནི་མི་གསལ་བ་མཚོན་པ། བཀབ་པ་ནི་གསང་བ་མཚོན་པ་ཡིན་ཏེ། ཇི་སྐད་དུ་དར་ནི་མི་གསལ་མཚོན་པ་སྟེ། །བཀབ་པ་གསང་བ་མཚོན་པའོ། ཞེས་སོ། །དེ་ལྟར་མིག་བཀབ་ནས་སུ་ཐལ་མོ་མེ་ཏོག་གིས་བཀང་བ་སྟེ་མེ་
ཏོག་ཕྲེང་བ་ཐལ་མོའི་བར་དུ་འཛིན་དུ་གཞུག་ལ། ཡོལ་བའི་ནང་དུ་ཡང་དག་པར་ནི་ཞུགས་པ་སྟེ་གཞུག་པར་བྱའོ། །དེ་ནས་སྒྲུབ་བོ་སྟེ་སློབ་མ་ཤིན་ཏུ་མཉམ་པར་བཞག་པ་སྟེ་མ་ཡེངས་པས་དཀྱིལ་འཁོར་ལ་བསྐོར་བ་བྱས་ནས་ནི། ཧེ་རུ་ཀའི་ཕོ་བྲང་ཉམས་

[055A]༄༅། །དགའ་བར་གཞུག་པར་བྱ་སྟེ། དཀྱིལ་འཁོར་གྱི་ནང་དུ་ཡིད་ཀྱིས་ཞུགས་པར་སྒོམ་པའོ། །བློ་བཟང་ཞེས་པའི་རྐང་པ་གཅིག་ལོ་ཆེན་དང་མལ་གྱི་འགྱུར་ལ་མེད་དེ་མི་དགོས་པ་འདྲའོ། །ལྷོ་ཡི་ཕྱོགས་སུ་ལུས་བརྟེན་པ་ནི་ཁ་ཅིག་བདེ་མཆོག་
ཞལ་ལྷོར་བལྟས་པས་དེ་ངོས་ནས་ཞུགས་པ་ལ་འཆད་དོ། །ལྭ་བ་པས་ལྷོ་ཡི་ཕྱོགས་སུ་བརྟེན་ནས་མེ་ཏོག་དོར་བ་མཚོན་བྱེད་དུ་མཛད་ནས། སྒོ་གཞན་གསུམ་དུ་ཡང་མེ་ཏོག་འདོར་བ་དང། དེ་ལྟར་དོར་བས་དངོས་གྲུབ་མི་འདྲ་བ་འཐོབ་པར་བཤད་དོ། །དེ་ནས་
སྔར་ཐལ་མོའི་བར་དུ་བཟུང་བའི་མེ་ཏོག་དཀྱིལ་འཁོར་གྱི་སྟེང་དུ་དོར་བར་བྱའོ། །དེ་ནས་མིག་དར་ཕྱེ་ལ་དཀྱིལ་འཁོར་གྱི་སྟེང་དུ་གཏོར་བའི་མེ་ཏོག་དེ་གང་དུ་ལྷུང་བའི་ལྷ་དེ་ནི། སློབ་མ་དེའི་རིགས་ཀྱི་ལྷ་ཡིན་ནོ་ཞེས་རྣམ་པར་ཏེ་ཁྱད་པར་དུ་བསྟན་ཞིང་
ཤྲཱི་ཧེ་རུ་ཀ་དང་སོགས་ཀྱིས་ལྷ་གཞན་དང། དེའི་གནས་གཞལ་ཡས་ཁང་རྣམས་བསྟན་པར་བྱའོ། །འདིར་ལྭ་བ་པས་དཀྱིལ་འཁོར་ཙམ་ཞིག་དེ་ལ་བསྟན་པར་བྱའི། དཀྱིལ་འཁོར་གྱི་དེ་ཁོ་ན་ཉིད་བསྟན་པར་མི་བྱ་བར་གསུངས་སོ། །འོ་ན་འཕགས་པ་ལྷ་
དང་ཀླུ་བྱང་སོགས་ཀྱིས་སྐབས་འདིར་དཀྱིལ་འཁོར་གྱི་དེ་ཉིད་སྟོན་པར་བཤད་པ་ཇི་ལྟར་ཡིན་ཞེ་ན། འདི་ལ་ཁ་ཅིག་དེ་ཉིད་མི་སྟོན་པ་ནི། སློབ་མ་རིགས་ལྔའི་སྡོམ་པ་མ་བཟུང་ཞིང་རྡོ་རྗེ་སློབ་དཔོན་གྱི་དབང་མི་ཞུ་བ་རྣམས་ལ་ཡིན་ལ། སྐབས་
འདིར་དེ་ཉིད་བསྟན་པར་བཤད་པ་ནི། སྔར་སྔོམ་པ་བཟུང་ཞིང་སློབ་དཔོན་དང་སློབ་མའི་དབང་ཚིག་ཆོད་དུ་ཞུ་བ་ལ་ཡིན་ཞེས་འཆད་མོད་ཀྱང་ལྭ་བ་པས་ནི་གསང་དབང་བསྐུར་བའི་རྗེས་སུ་དཀྱིལ་འཁོར་བསྟན་ཞེས་བྱ་བ་ནི། ཐམས་ཅད་ཟིན་

[055B]དབང་གསུམ་པ་དྲིལ་བུ་འཁྲོལ་བ་སོགས་ཀྱིས་བསྟན་པ་དགོངས་པ་སྣང་བས། དབང་གོང་མ་རྣམས་ཀྱང་ཟིན་ནས་དེ་ཁོ་ན་ཉིད་རྫོགས་པར་སྟོན་པ་
ཡིན་པས། སློབ་དཔོན་གྱི་དབང་གི་རྗེས་སུ་དཀྱིལ་འཁོར་གྱི་དེ་ཉིད་སྟོན་པ་ཙམ་ལ་མི་བྱའི། རིམ་པ་གཉིས་ཀའི་དབང་དུ་བྱས་པའི་དེ་ཉིད་སྟོན་པ་ལ་བྱའོ། །དེ་ལྟར་ན་ལྷ་ངོ་སྟོན་པའི་སྐབས་སུ་བསྐྱེད་རིམ་གྱི་དབང་དུ་བྱས་པའི་དཀྱིལ་འཁོར་གྱི་དེ་ཉིད་སྟོན་པ་དང་
དེ་ཉིད་རྫོགས་པར་སྟོན་པ་དབང་རྫོགས་ནས་བྱེད་པ་གཉིས་མི་འགལ་ལོ། །གཉིས་པ་ལ་གཉིས། དབང་བསྐུར་བ་དངོས་དང། དེའི་མཐར་ཕྱག་བྱའོ། །དང་པོ་ལ་གཉིས། བུམ་དབང་བསྐུར་བ་དང། དབང་གོང་མ་བསྐུར་བའོ། །དང་པོ་ནི། མེ་ཏོག་དོར་པའི་སློབ་མ་
དེ་ནི་མེ་ཏོག་གང་ལ་ཕོག་པའི་ལྷ་དེའི་རིགས་ཀྱི་མིང་ཅན་དུ་འགྱུར་བར། སློབ་དཔོན་གྱིས་ནི་མིང་དབང་བསྐུར་བའི་ཚེ་དེའི་མིང་སྟེ་གསང་མཚན་བསྟན་པའི་སྒོ་ནས་མིང་དབང་བསྐུར་རོ། །འདིར་སྡོམ་འབྱུང་ལས། ཆུ་དང་ཅོད་པན་རྡོ་རྗེ་དང། །དྲིལ་བུ་མིང་གི་དབང་
བསྐུར་ཏེ། །དབང་ལྔ་དེ་བཞིན་གཤེགས་བདག་ཉིད། །བརྟུལ་ཞུགས་ལུང་བསྟན་ཉིད་དང་ནི། །རྗེས་གནང་དབུགས་དབྱུང་ཕྱིར་མི་ལྡོག་སྦྱིན་བྱ་བུམ་པར་ཡང་དག་འགྱུར། །ཞེས་བུམ་དབང་ལ་བཅུ་གསུངས་པ་ལ་མིང་དབང་ནི་སྐབས་འདིར་གསུངས་ལ་
དྲིལ་བུ་སྒྲ་སྙན་འཁྲོལ་བ་སྒྲ་ཇི་བཞིན་པར་བཤད་པ་ན། སློབ་མས་དྲིལ་བུ་འཁྲོལ་བ་ཡིན་པས་དྲིལ་བུའི་དབང་བསྟན། ལེའུ་གཉིས་པར་བུམ་པ་ལྷག་གནས་གསུངས་པ་ནི། ཆུ་དབང་བསྐུར་བའི་ཆེད་ཡིན་པས་ཆུ་དབང་སྟེ་དབང་གསུམ་བསྟན་ཏོ། །
[056A]༄༅། །ཅོད་པན་དང་རྡོ་རྗེའི་དབང་དང་ཕྱིར་མི་ལྡོག་པའི་དབང་ལ་སོགས་པ་བདུན་ནི་བཤད་རྒྱུད་ནས་ཁ་བསྐང་སྟེ་འདིར་མ་བཤད་པ་རྣམས་དཀྱིལ་ཆོག་ལས་ཤེས་དགོས་སོ། །གཉིས་པ་ནི། བུམ་དབང་བསྐུར་བ་དེ་ནས་སློབ་མ་ལ་གསང་
དབང་སྦྱིན་པའི་དོན་དུ་སློབ་དཔོན་ཧེ་རུ་ཀའི་ཏིང་ངེ་འཛིན་ལ་ལེགས་པར་ནི་མཉམ་པར་བཞག་སྟེ་སློབ་མས་ཕུལ་བའི་རིག་མ་མཚན་ཉིད་དང་ལྡན་པའི་ཕྱག་རྒྱ་རྡོ་རྗེ་ཕག་མོར་བྱས་པ་ལ་སྙོམས་པར་འཇུག་པའི་མཆོད་པ་བྱའོ། །སྙོམས་པར་
ཞུགས་པའི་རྗེས་དེ་ནས་སློབ་དཔོན་གྱིས་གསང་དབང་བསྐུར་བའི་ལས་འདི་ཡང་དག་པར་སྤྱད་པར་བྱའོ། །དུས་ནམ་གྱི་ཚེ་སྙམ་ན། ཕྱི་དེ་ཉིན་ཞེས་པ་ནམ་ཕྱེད་ན་དབང་བསྐུར་བ་ལ་བཤད་པ་ནི། འགྲེལ་པ་མང་པོས་ཉི་མ་གཉིས་པ་ལ་བཤད་
པས། སྟ་གོན་ལ་ལྟོས་པའི་ཉི་མ་གཉིས་པའི་ནམ་ཕྱེད་ན་བྱ་ཞེས་པའོ། །དེ་ནས་ཞེས་པའི་རྐང་པ་བཞིས་གསང་དབང་བསྟན་པར་གོང་མ་རྣམས་བཞེད་པ་ནི་འགྲེལ་པ་མང་པོ་དང་མཐུན་ནོ། །མཚལ་ཆེན་ནི་ཁྲག་ཆེན་པོ་ཡིན་ལ། ཁྲག་གི་
སྐད་དོད་རཀྟ་ནི་ཆགས་པ་ལ་ཡང་འགྲོ་བས་ཡབ་ཡུམ་གྱི་ལུས་ངག་ཡིད་གསུམ་ཆགས་པ་ལས་བྱུང་བ་ཞེས་བཤད་དེ། བླ་མ་ཡབ་ཡུམ་སྙོམས་པར་ཞུགས་པ་ལས་བྱུང་བའི་ཐིག་ལེའོ། །དེ་ལ་འབྲུ་གསུམ་ལན་གསུམ་དུ་བཟླས་པ་ཡིས་
སྔགས་པས་སློབ་མ་དེའི་སྙིང་ག་དང་མཛོད་སྤུ་དང་མགྲིན་པ་དང་སྤྱི་གཙུག་རྣམས་སུ་ཐིག་ལེ་བྱའོ་ཞེས་འཆད་དོ། །འགྲེལ་པ་གཞན་གྱིས་ནི་བླ་མ་ཡབ་ཡུམ་སྦྱོར་ཐབས་ཀྱི་སྐབས་སུ་སློབ་མའི་གདོང་བཅིངས་པ་ལ། སྙིང་པོ་དང་ཉེ་

[056B] སྔར་བཤད་པའི་གནས་བཞི་དང་མིག་གཉིས་དང་ཁ་སྟེ་གནས་བདུན་དུ་གསང་བའི་རྫས་སྟེར་བ་དང། སློབ་མས་ཀྱང་བྱིན་པ་བདུད་རྩི་བཞིན་དུ་མྱང་བར་བྱའོ། ཞེས་གསང་དབང་བསྐུར་བའི་དུས་ཉིད་དུ་
བྱ་བར་འཆད་དེ། འདི་ནི་བཤད་པ་སྔ་མ་ལ་ཡང་སྦྱར་ན་ལེགས་སོ། །སློབ་མ་ཡི་ནི་གདོང་ཕྱེ་ལ་ཞེས་པ་འདི་སྔར་དཀྱིལ་འཁོར་བསྟན་པའི་སྐབས་དང། གསང་དབང་བསྐུར་བའི་རྗེས་གཉིས་ཀར་འབྲེལ་ལོ། །དེ་ལྟར་གདོང་གཡོགས་ཕྱེ་བའི་འོག་ཏུ་དབང་གསུམ་པ་
བསྐུར་བ་ནི་སྔར་བསྟན་ཟིན་ཏོ། །དེ་ཉིད་ཇི་ལྟ་བུ་ཞིག་བསྟན་པས་དབང་བཞི་བ་བསྐུར་བ་ནི་འཆད་པར་འགྱུར་རོ། །དབང་ཐམས་ཅད་རྫོགས་པ་དེ་ནས་བརྟེན་པ་ལྷ་དང་ལྷ་གང་གི་ནི་གནས་རྟེན་གང་ཡིན་པའི་དཀྱིལ་འཁོར་གཉིས་ཀྱི་དེ་ཉིད་རིམ་པ་གཉིས་ཀྱི་དབང་དུ་
བྱས་པ་སྟེ། དབང་རྫོགས་པ་དེར་ནི་སྟེ་དེའི་འོག་ཏུ་རྫོགས་པར་བསྟན་ཏོ། །བླ་མ་སྔ་མ་རྣམས་ཀྱིས་ནི་དེ་ནས་དཀྱིལ་འཁོར་ཞེས་པ་རྐང་པ་གསུམ་གྱིས་དབང་གསུམ་པ་བསྐུར་བ་སྟོན་པར་བཞེད་དེ། ཤེས་རབ་མ་སློབ་མའི་ལག་ཏུ་གཏད་ནས་ཕྱག་རྒྱའི་
ལུས་ཀྱི་རྩ་རྣམས་རབ་གཏུམ་ལ་སོགས་པར་སྟོན་པའི་ལུས་ཀྱི་དཀྱིལ་འཁོར་དང། དེའི་བྷ་གར་གནས་པའི་རྩ་འཚོལ་བ་སྟོན་པ་བྷ་གའི་དཀྱིལ་འཁོར་དང། གནས་སྐབས་འདིར་དགའ་བ་བཞི་འདི་སྐྱེ་ཞེས་སྟོན་པའི་བྱང་ཆུབ་སེམས་ཀྱིས་དཀྱིལ་
འཁོར་སྔོན་དུ་གོ་བར་བྱས་ནས། ཤེས་རབ་ཡེ་ཤེས་ཀྱི་དབང་དངོས་གཞི་བསྐུར་བ་ལ་བཤད་དེ། མན་ངག་གིས་འཆད་པའོ། །གཉིས་པ་ནི། དབང་ཟིན་པ་དེ་ནས་སློབ་དཔོན་དང་བཅས་པའི་ཕོ་བྲང་སྟེ་དཀྱིལ་འཁོར་ལ་རབ་ཏུ་སྟེ་གུས་པ་ཆེན་པོས་བཏུད་

[057A]༄༅། །ནས། སྔར་དཀྱིལ་འཁོར་ལ་བསྐོར་བ་བྱས་པ་ལས། སླར་བླ་མ་དང་དཀྱིལ་འཁོར་གྱི་གཡོན་ནས་བརྩམས་པ་ཡིས་བསྐོར་བ་བྱའོ། །དེ་བྱས་པ་དེ་ནས་ནི་དཀྱིལ་འཁོར་དང་བླ་མ་ལ་ཕྱག་འཚལ་བའི་ཆོ་ག་སྟེ་བྱ་ཐབས་ཇི་ལྟར་གསུངས་
པ་བཞིན་དུ་ཕྱག་བྱའོ། །གསུམ་པ་ལ་གཉིས། ཡོན་དབུལ་བ་དང། ཕུལ་བའི་ཕན་ཡོན་ནོ། །དང་པོ་ནི། དེ་བཞིན་གཤེགས་པས་གསུངས་པ་ནི་རྒྱུད་རྣམས་ལས་གསུངས་པ་ཡིན་ནོ། །གསེར་ནི་བརྒྱ་སྟོང་ནི་གསེར་སྲང་འབུམ་མོ། །ཇི་སྐད་གསུངས་
པ་ནི་རྒྱུད་གཞན་ལས་བདག་འབུལ་བར་གསུངས་པ་བཞིན་ནོ། །དངོས་པོ་ཀུན་ནི་སྒོ་གསུམ་གྱི་དངོས་པོ་ཀུན་ནོ། །དེ་བཞིན་ནི་གསེར་སོགས་ཕུལ་བ་དེ་བཞིན་དུ་དབུལ་བའོ། །བདག་འབུལ་ཚུལ་ནི་དེང་ནས་ཞེས་པ་གཉིས་ཀྱིས་བསྟན་ཏེ་ལྷག་མ་ནི་
གོ་སླའོ། །གཉིས་པ་ནི། དེ་ལྟར་ཞེས་པ་གཉིས་ལ་ལོ་ཆེན་གྱི་འགྱུར་ལས། དེ་ལྟར་ངེས་པར་བྱ་བ་ནི། །སྒྲུབ་པ་པོ་ཡིས་རབ་ངེས་བྱ། །ཞེས་འབྱུང་བ་གསལ་ལོ། །ངེས་པར་བྱ་དགོས་པའི་ཡོན་དབུལ་བ་ནི། སྔར་བཤད་པ་དེ་ལྟར་སྒྲུབ་པ་པོ་ཡིས་
ངེས་པར་བྱ་དགོས་པར་རབ་ཏུ་ངེས་པར་བྱའོ། །དེ་ལྟར་བྱས་པ་དེ་ནས་ཏེ་དེའི་རྒྱུ་ལས་སློབ་མ་དེ་ལ་མཁའ་འགྲོ་མ་བཅུ་གཉིས་དང། རྣལ་འབྱོར་མ་ཉེར་བཞི་རྣམས་མཉེས་པར་འགྱུར་རོ། །མཉེས་ནས་མཁའ་འགྲོ་མ་དང། ལཱ་མ་དང། དུམ་
སྐྱེས་མ་དང། གཟུགས་ཅན་མའི་རིགས་ཀྱི་མཁའ་འགྲོ་མ་དེ་རྣམས་དང་སྒྲུབ་པ་པོ་གཉིས་ལྷན་ཅིག་ཏུ་རྣམ་པར་སྤྱོད་ཅིང་ཀུན་ཏུ་འགྲོ་བར་འགྱུར་རོ། །དེ་ལྟར་འགྲོ་བས་སྒྲུབ་པ་པོ་དེའི་ཅི་བགྱི་སྟེ་བཀའ་བསྒོ་བ་ཐམས་ཅད་མཁའ་འགྲོ་མ་དེ་

[057B] །དེ་འདྲ་བའི་རྣལ་འབྱོར་འདི་ནི་གྲུབ་པར་གྱུར་ན་འཇིག་རྟེན་གསུམ་དུ་གང་གིས་ཀྱང་མི་བཟློགས་པའི་སྟོབས་དང། གཞན་གྱིས་མི་མཐོང་བའི་མི་སྣང་བ་དང། ཕུག་སྟེ་ས་འོག་གི་བུ་གར་རྒྱུ་བའི་ས་འོག་གི་དངོས་གྲུབ་དང། ནམ་
མཁར་རྒྱུ་བ་སྟེ་མཁའ་སྤྱོད་དང། གྲུབ་པའི་སྨན་རྐང་པ་ལ་བྱུགས་པས་གང་འདོད་པའི་གནས་སུ་སླེབ་པའི་རྐང་མགྱོགས་དང། དེ་བཞིན་དུ་དངུལ་ཆུ་སོགས་ཀྱི་གྲུབ་པའི་རྫས་འགའ་ཞིག་ཟོས་པས། ཚེ་བསྐལ་པར་ཐུབ་པའི་བཅུད་ཀྱིས་ལེན་རྣམས་སྒྲུབ་པ་པོ་
ནི་འདོད་པ་ཙམ་གྱིས་རྟག་པར་རྒྱུན་དུ་སྐྱེད་པར་འགྱུར་རོ། །གཟུགས་ནི་མི་འདྲ་བ་དུ་མའི་སྤྲུལ་པ་བྱེད་པ་དང། རྫུ་འཕྲུལ་གྱིས་ནམ་མཁའ་ལ་འགྲོ་བ་དང། ཁྱད་པར་དུ་གདུག་པའི་མཁའ་འགྲོ་མ་རྣམས་ཀྱང་ངེས་པར་ཟིལ་གྱིས་གནོན་པར་བྱེད་དེ། ལོ་
ཆེན་གྱི་འགྱུར་ལས། མཁའ་འགྲོ་རྣམས་ཀྱང་ཁྱད་པར་དུ། །ངེས་གནོན་འགྲོ་བ་ཐམས་ཅད་ཀྱང། ཞེས་འབྱུང་ངོ། །མཁའ་འགྲོ་མ་རྣམས་སུ་མ་ཟད་འགྲོ་བ་གཞན་རྣམས་ཀྱང་ལན་ཅིག་བལྟས་པ་ཙམ་གྱིས་གནོན་པར་བྱེད་དོ། །དེ་འདྲ་བའི་རྣལ་
འབྱོར་པས་སྐད་ཅིག་གིས་ནི་ཐབས་ཤེས་རབ་དབྱེར་མེད་པར་སྦྱོར་བ་ཉིད་སྐྱེད་པར་བྱེད་དོ། །བཞི་པ་ནི། གལ་ཏེ་དཀྱིལ་འཁོར་དུ་དབང་བསྐུར་བ་མ་ཐོབ་ཀྱང་ལམ་བསྒོམས་པས་འབྲས་བུ་འགྲུབ་པར་འགྱུར་རམ་སྙམ་ན། སྔགས་པས་དཀྱིལ་འཁོར་མ་
མཐོང་བ་སྟེ། དཀྱིལ་འཁོར་དུ་མ་ཞུགས་པ་དང་དེར་དབང་མ་བསྐུར་བར་གང་ཞིག་རྣལ་འབྱོར་པ་ཉིད་དང་དངོས་གྲུབ་འགྲུབ་པར་འདོད་པ་ནི། ནམ་མཁའ་ལ་ཁུ་ཚུར་གྱིས་བརྡེགས་ཀྱང་མི་ཕོག་པ་དང། སྨིག་རྒྱུའི་ཆུ་ནི་འཐུང་བར་འདོད་ཀྱང་འཐུང་

[058A]༄༅། །མི་ནུས་པ་དང་མཚུངས་ཏེ་འབད་པ་དོན་མེད་ཅིང། དབང་མ་ཐོབ་པར་ཞུགས་པས་དམྱལ་བར་འགྲོ་བ་སོགས་ཀྱི་ཉེས་དམིགས་ཤིན་ཏུ་ཆེ་བར་གསུངས་སོ། །འདིས་ནི་དབང་ལེགས་པར་མ་ཐོབ་པར་སྔགས་ཀྱི་ལམ་ལ་འཇུག་པ་དང་
དབང་ཡང་དཀྱིལ་འཁོར་དུ་ཞུགས་ཏེ་མཐོང་ནས་དབང་རྣམས་རིམ་གྱིས་བསྐུར་བ་མ་བྱས་བར། དབང་གི་ཁྱད་པར་འགའ་ཞིག་བསྐུར་ནས་ལམ་ལ་འཇུག་པ་རྣམས་ངལ་བ་དོན་མེད་པར་བསྟན་ཏོ། །ལྔ་པ་ལ་གཉིས། འདིའི་དབང་བསྐུར་བ་མཆོག་ཏུ་
བསྟན་པ་དང། དབང་བསྐུར་འདི་རྙེད་དཀའ་བ་ཞར་བྱུང་དང་བཅས་པའོ། །དང་པོ་ནི། བདེ་མཆོག་གི་དཀྱིལ་འཁོར་དུ་དབང་བསྐུར་བའི་རྣལ་འབྱོར་པ་དང། རྒྱུད་འདིའི་རྣལ་འབྱོར་འདི་ནི་རིམ་པ་བཞིན་དུ་གཞན་ལས་མཆོག་ཏུ་གྱུར་པས་རབ་ཡིན་ལ་
སྦྱོར་བ་སྟེ་རྣལ་འབྱོར་གཞན་གྱི་དམ་པ་སྟེ་མཆོག་གོ་གང་ཅུང་ཟད་ཅིག་ཡིད་ལ་འདོད་པ་དེ་དང་དེར། ལྷ་དང་ལྷ་མིན་དང་མི་རྣམས་ཏེ་འདི་དག་ཟིལ་གྱིས་མནན་ནས་འགྲོ་ཞིང། ཇི་ལྟར་འདོད་པ་བཞིན་དུ་སྤྱོད་དོ། །ལོ་ཆེན་གྱི་འགྱུར་ལས། གང་ཞིག་ཅུང་
ཟད་འདོད་གྱུར་པ། ཞེས་འབྱུང་ངོ། བདེ་མཆོག་གི་རྒྱུད་འདི་རུ་ནི་དབང་བསྐུར་བའི་གང་ཟག་དེ་བྱ་བ་ལ་སོགས་པའི་རྒྱུད་བཞི་པོ་ཐམས་ཅད་ཀྱི་ནི་སྒྲུབ་པ་པོར་གསུངས་ལ། འདིར་དབང་བསྐུར་ན་བལྟས་པ་སྟེ་བྱ་བའི་རྒྱུད་དང། རྒོད་པ་སྟེ་སྤྱོད་པའི་རྒྱུད་དང། ལག་
པ་འཛིན་པའམ་ལག་བཅངས་ཏེ་རྣལ་འབྱོར་གྱི་རྒྱུད་དང། གཉིས་གཉིས་འཁྱུད་པ་སྟེ་བླ་མེད་ཀྱི་རྒྱུད་དུ་དབང་བསྐུར་བར་ནི་གྱུར་པ་ཡིན་པས། རྒྱུད་འདི་ནི་རྒྱུད་རྣམས་ཀུན་གྱི་དམ་པ་སྟེ་མཆོག་ཡིན་པས་འདིའི་རྣལ་འབྱོར་པ་ནི་ལྷ་མི་ཐམས་ཅད་ཟིལ་

[058B] །མལ་གྱི་འགྱུར་ལས། རྒོད་དང་བལྟས་དང་ལག་བཅངས་དང། །གཉིས་གཉིས་འཁྱུད་པ་ལ་སོགས། ཞེས་འབྱུང་བ་ལྟར་ལེགས་སོ། །ཁ་ཅིག་སོགས་ཀྱི་སྒྲས་ནི་མ་ཡི་ཡང་མ་བླ་ན་མེད་པ་བདེ་མཆོག་གི་རྒྱུད་བསྟན། ཞེས་
འདོད་མོད་ཀྱང། བདེ་མཆོག་གི་རྒྱུད་ཀྱང་གཉིས་སྤྲོད་ཀྱི་རྒྱུད་ཡིན་པས་དེ་ལས་ལོགས་ན་མེད་དོ། །དེའི་ཕྱིར་སོགས་ཀྱི་སྐད་དོད་མཆོག་ལ་ཡང་འགྲོ་བར་བཤད་པས། གཉིས་སྤྲོད་ཀྱི་རྒྱུད་མཆོག་ཡིན་པའི་དོན་ནོ། །འདིར་དབང་བསྐུར་བ་ཐོབ་ན་རྒྱུད་ཐམས་ཅད་ཀྱི་སྒྲུབ་
པ་པོར་གསུངས་པའི་དོན་ནི། རྒྱུད་ཐམས་ཅད་ཀྱི་མེད་མི་རུང་གི་གཙོ་བོའི་དོན་རྣམས་འདིའི་ལམ་དུ་འདུས་པ་ལ་དགོངས་ལ། འདིར་དབང་བསྐུར་ན་རྒྱུད་བཞི་པོར་དབང་བསྐུར་བར་གསུངས་པ་ནི། གཞན་རྣམས་ཀྱི་དབང་བསྐུར་རྣམས་འདི་ཐོབ་ན་ལོགས་སུ་ཞུ་མི་
དགོས་པར་སྟོན་པའི་དོན་མིན་གྱི། ཨ་བཧི་ཥཱེ་ཀའི་སྒྲ་ལ་ངེས་ཚིག་གིས་བཤད་པ་བྱས་པས། སྡིག་པའི་དྲི་མ་འཁྲུད་པ་དང། ནུས་པ་འཇོག་པར་བཤད་པ་རྣམས་འདིའི་དབང་བསྐུར་གྱི་ནང་དུ་འདུས་པར་སྟོན་པ་ཡིན་ནོ། །གཉིས་པ་ནི། རྩ་བའི་རྒྱུད་དེ་ཉིད་བསྡུས་པའམ་
བདེ་མཆོག་གམ་ཞེས་པ་ནམ་མཁའ་དང་མཉམ་པའི་རྒྱུད་ལ་འཆད་ཅིང། དེ་ཉིད་འདིའི་རྩ་རྒྱུད་རྒྱས་པར་འདོད་པ་ནང་འགལ་ཡིན་ལ། ཀུན་སྤྱོད་ལས། ནམ་མཁའ་དང་ནི་མཉམ་པའི་རྒྱུད། །འབུམ་གཅིག་ན་ཡང་འདི་དག་བཤད། ཅེས་གསུངས་པས་རྒྱུད་དེར་
རྒྱུད་འདིའི་དཀྱིལ་འཁོར་མ་བསྟན་པ་མིན་ནོ། །དེས་ན་མར་དོས། སངས་རྒྱས་མཉམ་སྦྱོར་དུ་གྲགས་པ་སྒྱུ་མ་བདེ་མཆོག་ལ་བཞེད་པ་ལེགས་པ་ཡིན་ནོ། །གསང་བ་ནི་གསང་འདུས་སོ། །རྡོ་རྗེ་འཇིགས་བྱེད་ནི་དེའི་རྒྱུད་ཆེན་པོར་མངོན་པས་དེ་དག་ལས། དཀྱིལ་འཁོར་

[059A]༄༅། །རྣམས་ཀྱི་རྒྱལ་པོ་འདི་ནི་སྔར་མ་བྱུང་ཞིང་ཕྱིས་འབྱུང་བར་མི་འགྱུར་རོ། །དེ་ལྟར་གསུངས་པས། གཞན་དེ་རྣམས་ཀྱི་དཀྱིལ་འཁོར་ལས་འདིའི་དཀྱིལ་འཁོར་མཆོག་ཡིན་ནོ། །ཞེས་པ་མིན་གྱི། རྒྱུད་ཟབ་ལ་རྒྱས་པ་དེ་དག་ཏུ་
ཡང་མ་བྱུང་བས་ཤིན་ཏུ་རྙེད་དཀའོ་ཞེས་པའི་དོན་ནོ། །དེ་ལྟ་མ་ཡིན་ན་རྒྱུད་དེ་རྣམས་ཀྱི་དཀྱིལ་འཁོར་ཡང་འདིར་མ་བྱུང་བས་འདི་ལས་མཆོག་ཏུ་འགྱུར་རོ། །རྒྱུད་འདིར་བཤད་པ་དང་འདིར་མ་བཤད་པར་རྒྱུད་གཞན་དུ་བཤད་པའི་དངོས་གྲུབ་གང་
ཅི་ཡང་རུང་བ་དེ་ཀུན་ཏེ་ཐམས་ཅད་ནི། དཔལ་ལྡན་ཁྲག་འཐུང་སྟེ་ཧེ་རུ་ཀའི་རིམ་གཉིས་ཀྱི་རྣལ་འབྱོར་འདི་ལ་གནས་པ་སྟེ། འདི་ལ་བརྟེན་ནས་འགྲུབ་པའོ། །སྔ་མ་རྣམས་ཀྱིས་དབང་གི་ཆེ་བ་དང། འདིས་དབང་དེ་ཐོབ་ནས་སྒོམ་པའི་ལམ་གྱི་ཆེ་བ་
བསྟན་ཏོ། །དྲུག་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། བླ་མ་ལ་ཡོན་དབུལ་བ་དང་བཅས་པའི་དབང་བསྐུར་བའི་ཆོ་གའི་ལེའུ་སྟེ་གསུམ་པའོ། །འགྱུར་ཁ་ཅིག་ལས་ཕན་ཡོན་དང་བཅས་པ་ཞེས་དང། གཞན་ལས་
ཡོན་ཏན་དང་བཅས་པ་ཞེས་ཀྱང་འབྱུང་ངོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་གསུམ་པའི་བཤད་པའོ།།    ༈    །།གཉིས་པ་སྣོད་དུ་རུང་བ་ལ་གསང་བ་རྒྱས་
བར་བཤད་པ་ལ་བཅུ་གཅིག་ལམ་གྱི་གསང་བ་རྒྱས་པར་བཤད་པ་དང། སྔགས་དང་བསམ་གཏན་གྱིས་འགྲུབ་པ་རྒྱས་པར་བཤད་པ། རིགས་ལྡན་མ་མཆོད་པ་རྒྱས་པར་བཤད་པ། རྩ་སྔགས་བསྟན་ཞིང་བསྲུང་བའི་དམ་ཚིག་རྒྱས་

[059B] སྤྲོས་བཅས་ཀྱི་སྤྱོད་པ་རྒྱས་པར་བཤད་པ། བར་ཆད་སེལ་བའི་བསྲུང་བའི་སྔགས་བཏུ་བ། བཟའ་བའི་དམ་ཚིག་རྒྱས་པར་བཤད་པ། མཆོད་པ་བཞིའི་གསང་བ་རྒྱས་པར་བཤད་པ། སྤྱོད་པ་ལྷག་མ་གཉིས་རྒྱས་པར་བཤད་པ་
དངོས་གྲུབ་འགྲུབ་པའི་མཚན་མ་བརྟག་པ། ཐུན་མོང་གི་དངོས་གྲུབ་སྒྲུབ་པའི་ཚུལ་གཞན་བསྟན་པའོ། །དང་པོ་ནི། བཤད་རྒྱུད་ལས། ཇི་ལྟར་ཉེ་བར་བསྟན་པ་བཞིན། །ཕྱི་ནས་དམ་ཚིག་སྤྱོད་པར་བརྩོན། །སྣོད་དུ་བྱས་པའི་རྒྱུན་ལས་ནི། །འཁོར་
ལོ་ལ་སོགས་སྒོམ་རིམ་གྱིས། །ཡང་དག་མན་ངག་ཕུན་ཚོགས་རྣམས། །འགྲུབ་པར་འགྱུར་རོ་གཞན་དུ་མིན། ཞེས་དབང་གི་དུས་སུ་ཁས་བླངས་པ་བཞིན་དུ། ཕྱི་ནས་དམ་ཚིག་བསྲུང་བ་ལ་བརྩོན་པ། སྣོད་རུང་དུ་བྱས་པ་དེས་དཀྱིལ་འཁོར་གྱི་འཁོར་ལོ་སོགས་
སྒོམ་པའི་རིམ་པས། ཡང་དག་པའི་མན་ངག་རྣམས་འགྲུབ་པར་འགྱུར་རོ། །དེ་ལྟར་མ་བྱས་ན་མི་འགྲུབ་པར་གསུངས་པས། དབང་ཐོབ་པ་དེས་ཐོག་མར་དམ་ཚིག་རྣམས་ཤེས་པར་བྱས་ལ་ལེགས་པར་བསྲུང་ངོ། །དེ་ནས་རིམ་གཉིས་ཀྱི་ལམ་བསྒོམ་དགོས་
ལ། དེ་ཡང་ལེའུ་འདིར་རིམ་གཉིས་ཀྱི་དེ་ཉིད་བཞི་ཚན་གཉིས་ཀྱིས་སྟོན་ནོ། །འདི་ལ་གསུམ། བསྐྱེད་རིམ་པའི་དེ་ཉིད་བཞི་དང། རྫོགས་རིམ་པའི་དེ་ཉིད་བཞི་དང། ལེའུ་ཡི་མཚན་བསྟན་པའོ། །དང་པོ་ནི། ལེའུ་གསུམ་པ་བཤད་པའི་རྗེས་དེ་ནས་བཞི་པ་
བཤད་པར་བྱའོ། །ཞེས་སྦྱར་རོ། །མཁའ་འགྲོ་མ་རྣམས་ནི་རང་གི་གནས་སྤྱིར་གཞལ་ཡས་ཁང་དང། ཁྱད་པར་དུ་འཁོར་ལོ་གསུམ་ན་རྣམ་པར་འགྱིང་བ་སྟེ་རོལ་ལོ་ཞེས་པས་རྟེན་དཀྱིལ་འཁོར་གྱི་དེ་ཉིད་སྟོན་ཏེ། ཕྱི་དཀྱིལ་དང་ལུས་དཀྱིལ་

[060A]༄༅། །གཉིས་ཀ་གཟུང་ངོ། །ལེའུ་གཉིས་པར་དཀྱིལ་འཁོར་གྱི་མཚན་ཉིད་གསལ་བར་བསྟན་པས་འདིར་གནས་ན་ཞེས་བསྡུས་ཏེ་གསུངས་སོ། །བརྩོན་ཆེན་ཞེས་སོགས་ནི། ཀུན་སྤྱོད་ལས། ལྷ་རྣམས་བཟློག་སྟེ་བཀོད་པ་དང། །སྔགས་
ཀྱི་དབྱེ་བ་བཟློག་པ་དང། །སྒོམ་པ་གསང་བ་བཟློག་པ་ནི། །སྙིང་པོ་ཐམས་ཅད་རབ་སྒྲུབ་བྱེད། ཅེས་གསུངས་པ་ལྟར་ལྷ་རྣམས་གོ་རིམ་བཟློག་པར་མ་ཟད་སྔགས་རྣམས་བཟློག་པ་དང། སྒོམ་པ་གསང་བའི་གོ་རིམ་ཀྱང་བཟློག་ནས་གསུངས་ལ། དེའི་
དགོས་པ་ནི་བླ་མའི་མན་ངག་ལ་རག་ལས་པར་བསྟན་པའི་ཆེད་དུ་ཡིན་ནོ། །འཁྲུགས་བསྡེབས་ཏེ་བཤད་ན། རབ་གཏུམ་མ་སྔོན་ལ་དང། བརྩོན་ཆེན་མ་རྗེས་སུ་འོང་ངོ། །དེ་ལྟར་ན་རབ་གཏུམ་མ་དང། གཏུམ་མིག་མ་དང། འོད་ལྡན་མ་དང། སྣ་
ཆེན་མ་བཞི་ནི་ཐུགས་འཁོར་གྱི་ཤར་ནས་བརྩམས་ཏེ་གཡོན་སྐོར་གྱིས་ཕྱོགས་བཞིར་དགོད་དོ། །དེ་བཞིན་དུ་དཔའ་བོའི་བློ་གྲོས་མ་དང། མིའུ་ཐུང་མ་དང། ལང་ཀའི་དབང་ཕྱུག་མ་དང། ཤིང་གྲིབ་མ་བཞི་ནི་ཐུགས་འཁོར་གྱི་མེ་ནས་བརྩམས་
ཏེ་གཡས་སྐོར་གྱིས་མཚམས་བཞིར་དགོད་དོ། །ས་སྲུང་མ་དང། འཇིགས་བྱེད་ཆེན་མོ་དང། རླུང་ཤུགས་མ་དང། ཆང་འཐུང་མ་བཞི་ནི་གསུང་འཁོར་གྱི་ཤར་ནས་བརྩམས་ཏེ་གཡོན་སྐོར་གྱིས་ཕྱོགས་བཞི་དང། ཤྱེ་མ་ཞེས་པ་སྔོ་བསངས་
དང། ལྗང་གུ་གཉིས་ཀར་ལ་འཇུག་པས་སྔོ་བསངས་ལྷ་མོའམ་ལྗང་ལྷ་མོ་དང། རབ་ཏུ་སྟེ་ཤིན་ཏུ་བཟང་མོ་དང། རྟ་རྣ་མ་དང། མཁའ་འགྲོ་གདོང་མའམ་བྱ་གདོང་མ་བཞི་ནི་གསུང་འཁོར་གྱི་མེ་ནས་བརྩམས་ཏེ་གཡས་སྐོར་གྱིས་མཚམས་བཞིར་

[060B] །འཁོར་ལོའི་ཤུགས་མ་དང། དུ་མ་སྐྱེས་མ་དང། སྣ་ཆེན་མ་སྟེ་གླང་སྣ་མའམ་ཆང་འཚོང་མ་དང། འཁོར་ལོའི་གོ་ཆ་མ་བཞི་ནི་སྐུ་འཁེར་གྱི་ཤར་ནས་བརྩམས་ཏེ་གཡོན་བསྐོར་གྱིས་ཕྱོགས་བཞི་དང། རབ་སྟེ་ཤིན་ཏུ་དཔའ་མོ་དང། སྟོབས་ཆེན་མ་དང། འཁོར་
ལོ་སྒྱུར་མ་དང། བརྩོན་འགྲུས་ཆེན་མོ་བཞི་ནི་མེ་ནས་བརྩམས་ཏེ་གཡས་སྐོར་གྱིས་སྐུ་འཁོར་གྱི་མཚམས་བཞིར་དགོད་དོ། །སྒྲུབ་བྱེད་ཡིན་ཞེས་པ་རྒྱ་དཔེ་ལ་མེད་ཟེར་བ་ནི་རྒྱ་དཔེ་གཅིག་ལ་མ་མཐོང་བས་རྒྱ་དཔེ་ལ་མེད་པ་མིན་ལ། ལོ་ཙཱ་བ་གསུམ་གྱི་འགྱུར་ལ་
ཡང་དེ་ལྟར་འབྱུང་ངོ། །དེས་ན་མཁའ་འགྲོ་མ་དེ་རྣམས་ནི་སྒྲུབ་པ་པོའི་དངོས་གྲུབ་སྒྲུབ་པར་བྱད་པ་ཡིན་ཞེས་པའོ། །སྐབས་འདིར་མལ་གྱི་འགྱུར་ལས། སྐུ་གསུང་ཐུགས་ཀྱི་དབུས་སུ་ནི། །ཇི་ལྟར་ཕྱི་རོལ་ནང་དེ་བཞིན། ཞེས་པ་ཅིག་འབྱུང་ལ། མར་དོའི་འགྱུར་
གྱི་དཔེ་ཁ་ཅིག་ལ་ཡང་འབྱུང་ཞིང། ལྭ་བ་པ་སོགས་ཀྱི་འགྲེལ་པ་ལས་ཀྱང་འབྱུང་བས་དེ་ཡོད་པ་ལེགས་སོ། །དེ་ལྟར་ན་རབ་གཏུམ་མ་ལ་སོགས་པ་རྣམས་ཇི་ལྟར་ཕྱི་རོལ་གྱི་དཀྱིལ་འཁོར་གྱི་སྐུ་གསུང་ཐུགས་ཀྱི་འཁོར་ལོའི་རྩིབས་ཀྱི་དབུས་སུ་འགོད་པ་དེ་
བཞིན་དུ། ནང་ལུས་དཀྱིལ་ལ་ཡང་སྤྱི་བོ་ནས་པུས་མོའི་བར་ཉེར་བཞིར་དགོད་པར་བྱའོ། །ཞེས་ལུས་དཀྱིལ་བསྟན་ཏོ། །ལེའུ་འདིའི་མཚན་ལ་དཔའ་བོ་དང་རྣལ་འབྱོར་མ་གཉིས་སུ་མེད་པར་དགོད་པ་ཞེས་གསུངས་ཤིང། ལྭབ་པས་ཀྱང་ལུས་དཀྱིལ་ལ་དཔའ་བོ་
དང་དཔའ་མོ་གཉིས་ཀ་དགོད་པར་གསུངས་ལ། དེ་ནི་ཕྱི་དཀྱིལ་ལ་ཡང་འདྲ་བས། དེ་དག་གིས་མཚོན་ནས་ལྷ་ལྷག་མ་རྣམས་ཀྱང་ཤེས་པར་བྱའོ། །མཁའ་འགྲོ་མ་ཉི་ཤུ་རྩ་བཞི་པོ་འདི་དག་ནི་སྔོན་ཉིད་གྲུབ་པ་ཡིན་ཞེས་པ་ནི་ཉེར་བཞི་གཙོ་བོར་བྱས་པས་ནི། རི་
[061A]༄༅། །རབ་ཀྱི་རྡུལ་གྱི་གྲངས་སྙེད་རྣམས་གཟུང་སྟེ། ཉེར་བཞིས་དེ་རྣམས་བསྡུས་སོ་ཞེས་ལྭ་བ་པས་བཤད་དེ། སྔོན་ཉིད་དེ་ཐོག་མར་གྲུབ་པའི་གཙོ་མོ་རྣམས་བཤད་ཅེས་པའི་དོན་ནོ། །ལྷའི་དེ་ཉིད་བསྟན་ནས་སྔགས་ཀྱི་དེ་ཉིད་ནི། ལྷ་དྲུག་ཅུ་
པོ་རང་རང་གི་མིང་དབུས་སུ་བརྗོད་པའི་སྔགས་ལ་ནི། སྔགས་ཐམས་ཅད་གསལ་བ་སྟེ་མཛེས་པར་བྱེད་པའི་ཨོཾ་ནི་ཐོག་མ་དང། མཐར་ནི་ཧུཾ་ཧཱུཾ་ཕགས་དང་སྦྱར་བར་བྱ་སྟེ། དཔེར་ན་ཨོཾ་ཌཱ་ཀི་ནི་ཡེ་ཧུཾ་ཧཱུཾ་ཕགས་ཅེས་སོགས་དང། ཨོཾ་ཀ་ར་ཀ་ར་ཁཎྜ་ཀ་པཱ་ལ་པྲ་
ཙཎྜེ་ཧུཾ་ཧཱུཾ་ཕཊ། ཅེས་སོགས་དང། ཨོཾ་ཀ་ཀ་སྱ་ཧུཾ་ཧཱུཾ་ཕཊ་ཅེས་སོགས་སོ། །ཧེ་རུ་ཀའི་དཀྱིལ་འཁོར་སྒོམ་པ་དང། དེའི་ཐུགས་རྒྱུད་བསྐུལ་བའི་སྔགས་བཟླས་པ་རབ་སྟེ་ཤིན་ཏུ་མཆོག་ཏུ་གྱུར་པ་འདི་མཐོང་ན། འདི་ནི་མེ་དང་འདྲ་ལ་གཞན་དག་སྟེ་རྒྱུད་
སྡེ་གཞན་གསུམ་གྱི་ལྷ་སྒོམ་པ་དང། སྔགས་ཟློ་བ་ནི་འབུས་སྙིང་པོ་ཟོས་པའི་རྩ་དང་མཚུངས་པ་སྟེ་སྟོབས་ཆུང་བའི་དོན་ནོ། །ལོ་ཆེན་གྱི་འགྱུར་ལས། གཞན་དག་སྙིང་པོ་མེད་རྩྭ་མཚུངས། ཞེས་འབྱུང་ངོ། །དེའི་རྒྱུ་མཚན་ནི། འདིའི་རྣལ་འབྱོར་
གྱིས་མངོན་པར་འདོད་པའི་དངོས་གྲུབ་ཐམས་ཅད་སྩོལ་བར་བྱེད་པའི་ཕྱིར་རོ། །ཡེ་ཤེས་ཀྱི་དེ་ཁོ་ན་ཉིད་ནི། སྔར་དཔའ་མོ་ཉེར་བཞི་བཤད་པ་དེ་ཁོ་ནའམ་སྙམ་ན། དཔའ་བོ་ཉིད་དུ་འགྱུར་འགྲུབ་པ་སྟེ་རྫོགས་པར་བྱའོ། །འདི་ལྷའི་དེ་ཉིད་ཀྱི་སྐབས་
སུ་འབྲེལ་ལོ། །ཁྱིམ་དུ་ནི་ཕྱག་རྒྱའི་པདྨའི་ནང་ཡིན་ལ། དཀྱིལ་འཁོར་མཐོང་བ་ནི་སྙོམས་འཇུག་གི་དུས་སུ་དེའི་བདེ་བས་དཀྱིལ་འཁོར་མཆོད་པ་ལ་འཆད་དེ། དེའི་དུས་སུ་བྱང་ཆུབ་སེམས་ཀྱི་དཀྱིལ་འཁོར་མཐོང་བ་ལ་བྱས་ན་ལེགས་སོ། །

[061B] །དེ་ལྟར་བསྒོམས་ན་དངོས་གྲུབ་རྣམས་དེ་བཞིན་གཤེགས་པས་གསུངས་པ་བཞིན་དུ་འཐོབ་བོ། །དེ་ལྟར་བསྐྱེད་རིམ་པའི་དེ་ཉིད་བཞི་ལ་སྦྱར་ཏེ་བཤད་པས་ནི། འབྱུང་བཞི་རི་རབ་གཞལ་ཡས་ཁང་དང་
བཅས་པ་བསྒོམས་པའི་ནང་དུ་ཕྱི་དཀྱིལ་གྱི་ལྷ་རྣམས་དང། ནང་ལུས་དཀྱིལ་གྱི་ལྷ་རྣམས་སྒོམ་པ་དང། དེ་ལྟར་བསྒོམས་པའི་ཕྱི་ནང་གི་ལྷའི་ཐུགས་རྒྱུད་བསྐུལ་བའི་བཟླས་པ་བྱེད་པ་དང། ཡང་ཡུམ་སྙོམས་པར་ཞུགས་ཏེ་བསྐྱེད་རིམ་པའི་
བདེ་ཆེན་བསྐྱེད་ནས་སྒོམ་པ་བསྟན་ཏེ། བསྐྱེད་རིམ་གྱི་གནད་ཚང་བ་སྟོན་ནོ། །གཉིས་པ་ནི། ཡང་གཞུང་དེ་རྣམས་རྫོགས་རིམ་གྱི་དེ་ཉིད་བཞི་ལ་སྦྱར་ཏེ་བཤད་པ་ལ། རྟེན་གྱི་དཀྱིལ་འཁོར་གྱི་དེ་ཉིད་ནི། འབྱུང་བཞི་རི་རབ་གཞལ་ཡས་ཁང་དང་
བཅས་པ་ནང་ལུས་ལ་སྦྱར་ལ། བསྐྱེད་རིམ་གྱི་ལུས་དཀྱིལ་སྒོམ་པའི་དབང་དུ་བྱས་པ་འདིར་མིན་ཞིང། ལུས་ལ་གནང་དུ་བསྣུན་པའི་ཐབས་ཀྱིས་གང་ལ་གནད་དུ་བསྣུན་པའི་རྡོ་རྗེའི་ལུས་འཆད་པ་རྫོགས་རིམ་གྱི་དབང་དུ་བྱས་པ་ལེའུ་དང་པོར་བཤད་
པ་བཞིན་ནོ། །བརྟེན་པ་ལྷའི་དེ་ཉིད་ནི། ནང་གི་རབ་གཏུམ་མ་སྤྱི་བོའི་རྩ་ལ་སྦྱོར་བ་སོགས་ལུས་ཀྱི་རྩ་རྣམས་ལ་སྦྱོར་བ་ནི་མི་འཐད་དེ། བསྐྱེད་རིམ་པའི་ལུས་དཀྱིལ་གྱི་སྐབས་སུ་ཡང། རྩ་དེ་རྣམས་ལས་ལྷ་བསྐྱེད་དགོས་པས་རྩལ་སྦྱོར་བ་བསྐྱེད་
རིམ་ལ་ཡང་ཡོད་པའི་ཕྱིར་རོ། །དེས་ན་ལྷ་སོ་བདུན་ཞལ་ཕྱག་གི་རྣམ་པ་ཅན་འདི་ལ་བསྐྱེད་རིམ་པའི་སྔགས་ཀྱི་སྐུ་དང། རྫོགས་རིམ་པའི་ཡེ་ཤེས་ཀྱི་སྐུ་གཉིས་ཡོད་པའི་གཉིས་པ་ནི། སྒྱུ་མའི་སྐུ་ཞེས་བཤད་པ་དེ་ཡིན་ཏེ། དེ་དང་བྲལ་ན་རྣལ་འབྱོར་

[062A]༄༅། །པ་སྦུན་ཀོགས་བཞིན་དུ་སྙིང་པོ་མེད་པར་མཁའ་འགྲོ་རྒྱ་མཚོ་ལས་གསུངས་པ་སྔར་བཤད་ཟིན་ཏོ། །ཇོ་བོ་ཆེན་པོའི་ལཱུ་ཨི་པའི་འགྲེལ་པ་ལས་ཀྱང། འོན་ཀྱང་ཀུན་རྫོབ་ཏུ་རླུང་དང་སེམས་ཙམ་ལས་ལྷ་སུམ་ཅུ་རྩ་བདུན་མེ་ལོང་གི་
གཟུགས་བརྙན་ལྟར་གསལ་ལ་རྫོགས་པ། འཇའ་ཚོན་ལྟར་ཁ་དོག་དང་བཅས་པ། ཆུ་ཟླ་ལྟར་སྒྲོ་སྐུར་དང་བྲལ་བར་ལྟོས་ཤིག་དེ་ནི་རྒྱུ་དང་རྐྱེན་ལས་སྐྱེ་བས་ཀུན་རྫོབ་བོ། ཞེས་བདེ་མཆོག་གི་ལུགས་ལ་ཡང་སྒྱུ་མའི་སྐུའི་དཀྱིལ་འཁོར་ཤིན་ཏུ་གསལ་
བར་བསྟན་ནོ། །སྔགས་ཀྱི་དེ་ཉིད་ནི། སྔགས་བཟླས་པའི་ངེས་དོན་རྡོར་བཟླས་སོགས་ལུས་ལ་གནང་དུ་བསྣུན་པའི་རྫོགས་རིམ་མོ། །ཡེ་ཤེས་ཀྱི་དེ་ཉིད་ནི། རྡོར་བཟླས་སོགས་ནང་གི་ཐབས་དང། ཁྱིམ་དུ་ཞེས་པའི་ཕྱིའི་ཐབས་ལ་བརྟེན་ནས་སྲོག་དབུ་མར་
ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་ཆེན། དེ་ཁོ་ན་ཉིད་ཀྱི་དོན་ལ་དབྱེར་མེད་པར་ཞུགས་པའི་འོད་གསལ་གྱི་ཡེ་ཤེས་སོ། །དེ་ལྟར་དེ་ཉིད་བཞི་རྫོགས་རིམ་ལ་སྦྱར་ཏེ་བཤད་པའི་དང་པོས་ནི། གནད་དུ་བསྣུན་སའི་རྡོ་རྗེའི་
ལུས་དང། གསུམ་པས་ནི་དེར་གནང་དུ་བསྣུན་པའི་ཐབས་དང། བཞི་པས་ནི་ཐབས་གཉིས་ཀྱིས་དྲངས་པའི་ལྷན་ཅིག་སྐྱེས་དགའི་ཡེ་ཤེས་དང། གཉིས་པས་ནི་ལྷན་ཅིག་སྐྱེས་དགའ་འོད་གསལ་གྱི་རླུང་སེམས་ཙམ་ལས་སྐྱེས་པའི་ཡེ་ཤེས་ཀྱི་སྐུ་སྒྱུ་
མའི་ལུས་བསྟན་པས་རྫོགས་རིམ་གྱི་གནད་ཀུན་སྟོན་ནོ། །དེ་ལྟར་ཡེ་ཤེས་ཀྱི་དེ་ཉིད་དང་ལྷའི་དེ་ཉིད་གཉིས་དབྱེར་མི་ཕྱེད་པའི་དོན་འདི་དབང་བཞི་པ་བསྐུར་བའི་དུས་སུ། ཚིག་གིས་ལེགས་པར་བརྡ་སྤྲད་པ་ལ་བརྟེན་ནས་ཚིག་དབང་རིན་པོ་ཆེ་འཐོབ་

[062B] །ལྭ་བའི་ན་བཟའ་ཅན་གྱིས། དབང་བསྐུར་བ་བཞི་པ་བླ་མའི་ཞལ་ལས་ཤེས་པར་བྱ་བ་ནི། འདི་སྐད་དུ། དེ་ཉིད་མ་ལུས་པའི་དོན་ཕུན་སུམ་ཚོགས་པར་བྱེད་པ་རྟོག་པའི་རྙོག་པ་དང་བྲལ་བ་ཉིད་ཀྱིས། བླ་ན་མེད་པ་ཡང་དག་པར་རིག་པ་དང་ཐ་མི་དད་པ་
ཐུབ་པའི་ཚོགས་དཔག་ཏུ་མེད་པའི་འོད་ཟེར་འཕྲོ་བའི་དཀྱིལ་འཁོར་གྱི་བདག་ཉིད། ཡིད་བཞིན་གྱི་ནོར་བུ་ལྟ་བུ་བསྟན་པའི་ངོ་བོ་ཉིད་ཀྱི་ཚིག་གིས་སྦྱིན་པར་བྱའོ། །ཞེས་གསུངས་པ་གང་ཡིན་པ་སྟེ། ཞེས་ངོས་གཟུང་བ་ཡང་སྔར་བཤད་པ་དང་འདྲ་སྟེ། རྟོག་
པའི་རྙོག་པ་དང་བྲལ་བས་ཡང་དག་པར་རིག་པ་དང་ཐ་མི་དད་པ་ནི་འོད་གསལ་གྱི་ཡེ་ཤེས་ཡིན་ལ། འོད་ཟེར་འཕྲོ་བའི་དཀྱིལ་འཁོར་གྱི་བདག་ཉིད་ནི་སྔར་བཤད་པའི་སྒྱུ་མའི་སྐུའི་དཀྱིལ་འཁོར་རོ། །ཇོ་བོ་ཆེན་པོའི་ལཱུ་ཨི་པའི་འགྲེལ་པ་ལས་ཀྱང། དེ་ལྟར་བདེན་
པ་གཉིས་མི་ཕྱེད་པ་ཟུང་དུ་འཇུག་པ་ནི། བྱང་ཆུབ་ཀྱི་སེམས་ཆེན་པོ་སྟེ་བཞི་པའོ། །ཞེས་དོན་གྱི་དབང་བཞི་པ་ཟུང་འཇུག་ལ་གསལ་བར་གསུངས་སོ། །དེ་ལྟར་ན་དོན་གྱི་དབང་བཞི་པ་ཟུང་འཇུག་ལ་ངོ་སྤྲོད་པ་ན་ལུགས་འདི་ལ་ཡང་གནད་ཤིན་ཏུ་ཆེའོ། །
དེ་ཉིད་བཞི་ཚན་གཉིས་ལ་སྦྱར་ཏེ་འཆད་པ་འདི་ནི་ལོ་ཙཱ་བ་གཉིས་ཀྱི་བཤད་སྲོལ་ལ་བརྟེན་ནས་བཤད་པའོ། །རྩ་རྒྱུད་ཀྱི་ལེའུ་དང་པོའི་དོན་བཤད་རྒྱུད་ཀྱིས་བཤད་པ་ལས། འདི་རྒྱས་པ་མིན་ཡང་རྩ་རྒྱུད་ཉིད་ལ་ལྟོས་ན། ལེའུ་འདིས་དེ་ནས་
གསང་བ་ཞེས་པ་ནས། མཉན་པར་གྱིས་ཞེས་པའི་བར་གྱི་དོན་རྒྱས་པར་བཤད་དོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཕྱི་དང་ལུས་ཀྱི་དཀྱིལ་འཁོར་ལ་དཔའ་བོ་དང་རྣལ་འབྱོར་མ་གཉིས་སུ་མེད་པར་དགོད་

[063A]༄༅། །པའི་ལེའུ་སྟེ་བཞི་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཞི་པའི་བཤད་པའོ།།    ༈    །།གཉིས་པ་སྔགས་དང་བསམ་གཏན་གྱིས་འགྲུབ་པ་
རྒྱས་པར་བཤད་པ་ལ་གཉིས། བཟླས་པའི་སྔགས་བཏུ་བ་དང། སྔགས་བཟླས་པས་དངོས་གྲུབ་སྒྲུབ་ཚུལ་ལོ། །དང་པོ་ལ་བཞི། རྩ་བའི་སྔགས་ཀྱི་ཡི་གེ་བཏུ་བ་དང། དཔའ་བོའི་གོ་ཆའི་སྔགས་བཏུ་བ། རྩ་བའི་སྔགས་ཀྱི་དབྱངས་ཡིག་བཏུ་བ་
གོ་བཟློག་པའི་སྙིང་པོ་དང་དཔའ་མོའི་གོ་ཆའི་སྔགས་བཏུ་བའོ། །དང་པོ་ལ་གཉིས། གཞུང་དངོས་དང། ལེའུ་མཚན་ནོ། །དང་པོ་ལ་གསུམ། སྔགས་བཏུ་བའི་གཞི་དགོད་པ། དེ་ལས་སྔགས་བཏུ་བ། བཏུས་པའི་སྔགས་ཀྱི་ཆེ་བ་བསྟན་
པའོ། །དང་པོ་ལ་གཉིས། དྲང་དོན་དུ་བཤད་པ་དང། ངེས་དོན་དུ་བཤད་པའོ། །དང་པོ་ནི། ལེའུ་བཞི་པའི་རྗེས་དེ་ནས་ཞེས་སྦྱར་རོ། །སྟོབས་བཅུ་ལ་སོགས་པའི་ཆོས་ཀུན་འབྱུང་བ་ཡི་ཆོས་འབྱུང་རྣམ་ཐར་སྒོ་གསུམ་མཚོན་པའི་གྲུ་གསུམ་པ་
བྱའོ། །དེ་ནི་སྣ་ཚོགས་པའི་སྣོད་བཅུད་ཀྱི་བདག་ཉིད་དོ། རྣམ་ཐར་གསུམ་གྱི་སྟོང་པ་དེ་ཐམས་ཅད་ཀྱི་ངོ་བོར་གནས་པའོ། །ལྟེ་བར་ནི་ཆོས་འབྱུང་གི་དབུས་སོ། །མི་ཤིགས་པ་ནི་མི་ཕྱེད་པའི་རྡོ་རྗེ་དང། དགེ་བ་འཛིན་པས་དགེ་བ་སྟེ་རྡོ་རྗེ་
འཛིན་པའོ། །སྔགས་པས་ཆོ་ག་བཞིན་དུ་བྲི་བ་ནི་རྡོ་རྗེ་འཛིན་པའི་བདག་ཉིད་ཀྱི་ཡི་གེ་རྣམས་སོ། །དེའི་ཕྱིར་ངག་ཏུ་བརྗོད་པའི་ཆོས་ཀུན་གཅིག་ཏུ་བསྡུ་བར་བྱས་པ་བྲི་བར་བྱ་ཞེས་སྦྱར་རོ། །ཆོས་འབྱུང་འདིར་བྲི་བར་བྱ་བའི་སྔགས་ཀྱི་ཚིག་

[063B] ཨཱ་ལི་དང་ཀཱ་ལི་མཉམ་པར་བྱས་པ་སྟེ་རྫོགས་པར་བྱས་པའི་སྡེ་ཚན་དག་ནི་བསྡུ་བ་སྟེ་ཚོགས་པར་བྱའོ། །མཉམ་པའི་དོན་ཚང་བ་དང་རྫོགས་པ་ལ་བཤད་པ་ནི། དེའི་སྐད་དོད་ཀྱི་སྟེང་ནས་ཡིན་ནོ། །སྡེ་ཚན་དུར་བྱེད་པ་ནི། བཞི་དང་བཞི་
རུ་ཤེས་པར་བྱ་ཞེས་ཨཱ་ལིའི་སྡེ་ཚན་གཅིག་དང། ཀཱ་ལི་ལ་སྡེ་ཚན་ཀ། ཙ། ཊ། ཏ། པ་ལྔ་དང། མཐར་གནས་དང་དྲོ་བའི་སྡེ་ཚན་བདུན་ཏེ་བརྒྱད་དོ། །འགྲེལ་པ་འགའ་ཞིག་ལས། བཞི་གཉིས་བརྒྱད་ནི་རྐང་བརྒྱད་ལ་འཆད་དོ། །ཐུབ་པ་མཆོག་གི་ཐུབ་
པ་ནི་གྲངས་བདུན་གྱི་མིང་ཡིན་པས་གསལ་བྱེད་ཀྱི་སྡེ་ཚན་བདུན་དགོད་ཅིང། དེ་ལས་རྩ་སྔགས་ཀྱི་ལུས་བཏུས་ལ་ཕྱིས་ནི་དབྱངས་ཡིག་དེའི་ཁྱད་པར་དུ་སྦྱར་ཏེ། འདི་ནི་སྔོན་དུ་གསལ་བྱེད་ལས་ཐུ་བའི་ལུགས་སོ། །ཆོས་འབྱུང་གི་དབུས་སུ་པདྨ་བྱེད་
པ་འདིར་མི་གསལ་ཡང། ཁ་སྦྱོར་ལས། གྲུ་གསུམ་དཀྱིལ་འཁོར་ཉམས་དགའ་བར། །གསང་བའི་པད་མ་མཱ་མ་ཀཱི། པདྨ་འདབ་མ་བརྒྱད་བྱས་ནས། །ལྟེ་བ་སྦས་པའི་སྤྱོད་ཡུལ་དུ། །འདོད་པའི་དོན་ཀུན་སྒྲུབ་བྱེད་པ། །དེར་གནས་དཔའ་བོ་ཀུན་ལས་བཏུ། ཞེས་ཆོས་
འབྱུང་གི་ནང་དུ་པདྨ་འདབ་མ་བརྒྱད་པ་བྱེད་པར་བཤད་པ་ལྟར་འདིར་ཡང་བྱའོ། །དེ་ལ་ཡི་གེ་བཀོད་ལུགས་ལ་མལ་གྱི་ལུགས་འཛིན་པ་དག་ཤར་གྱི་འདབ་མ་ནས་ཨ་ཀ་ཙ་ཊ་ཏ་པ་ལ་ཤའི་སྡེ་ཚན་བརྒྱད་གཡས་སྐོར་དང། དབུས་སུ་ཨ་འགོད་པར་
འདོད་པ་ཁ་སྦྱོར་དང་མཐུན་ནོ། །མར་དོས་པདྨ་མི་བྱེད་པར་ཆོས་འབྱུང་གི་ནང་དུ་རེའུ་མིག་ཞེ་དགུ་བྱས་པ་ལ། ཀྵ་ཡིག་མ་གཏོགས་པ་དབྱངས་གསལ་གྱི་ཡི་གེ་ཞེ་དགུ་འགོད་པར་བཞེད་དོ། །ལེའུ་སུམ་ཅུ་པ་ནས་དེ་བཞིན་དུ་བཤད་ཀྱང། སྐབས་

[064A]༄༅། །འདིར་ནི་མལ་གྱི་ལུགས་ལྟར་བྱས་ན་ལེགས་པར་སེམས་སོ། །བྷ་བ་བྷ་དྲས་ཆོས་འབྱུང་གི་ནང་དུ་སྣ་ཚོགས་པདྨ་ལ་རེའུ་མིག་ཞེ་དགུ་བྱས་ཏེ། ཀྵ་སྦངས་པའི་ཡི་གེ་ཞེ་དགུ་འགོད་དེ། དེའི་ལྟར་ན་པདྨའི་ལྟེ་བ་ལ་རེའུ་མིག་ཞེ་དགུ་
བྱ་དགོས་སོ། །ཆོས་འབྱུང་གི་དབུས་དར་གནས་པའི་དབྱངས་གསལ་ལས། འདོད་པའི་དོན་ཐམས་ཅད་སྒྲུབ་པར་བྱེད་པའི་དཔའ་བོ་སྟེ་རྩ་སྔགས་བཏུ་བར་བྱའོ། །སྔགས་ལ་དཔའ་བོ་ཞེས་པ་ནི་ལྷ་དང་སྔགས་གཉིས་ངོ་བོ་དབྱེར་མེད་པའོ། །བཟླས་པས་
དངོས་གྲུབ་འགྲུབ་པ་ལ་སྔགས་དག་དགོས་ལ། དག་པ་ནི་སྔགས་བཏུ་བ་ལ་རག་ལས་པས་སྔགས་བཏུ་བ་བསྟན་ཏོ། །དེ་དག་གི་ལག་ལེན་གྱི་རིམ་པ་ནི། རྣལ་འབྱོར་པ་ཕྱག་རྒྱ་དྲུག་གིས་བརྒྱན་པ་ཕྱག་རྒྱ་དང་བཅས་པ་ཕྱོགས་ཀྱི་གོས་ཅན་གྱིས། དཀྱིལ་འཁོར་
གྱི་ཁང་པ་ལ་སོགས་པའི་ས་ཕྱོགས་བདུད་རྩི་ལྔས་བྱུགས་པ་མེ་ཏོག་ལ་སོགས་པས་ཡིད་འཕྲོག་པ། ཤ་ཆེན་གྱི་དུད་པས་བདུག་པར། མར་ཁུ་ཆེན་པོའི་མར་མེ་སྦར། ཕྱི་རོལ་ཏུ་གླུ་གར་ལ་སོགས་པ་སྔོན་དུ་འགྲོ་བས། ཅང་ཏེའུ་དང་དྲིལ་བུ་དཀྲོལ་ཞིང་
གཏོར་མ་བྱིན་ཏེ། དུར་ཁྲོད་ཀྱི་སོ་ཕག་ལ་སོགས་པའི་རྡུལ་ཚོན་གྱིས་པདྨ་འདབ་བརྒྱད་བྲིས་ལ། ལྟེ་བར་གཞོམ་དུ་མེད་པ་དང། འདབ་མ་རྣམས་ལ་སྡེ་ཚན་བརྒྱད་སྔར་བཞིན་དུ་བྲི་བར་མན་སྙེ་ལས་བཤད་དེ། བླ་མ་རྣམས་ཀྱིས་ཀྱང་མངོན་རྟོགས་རྫོགས་
པར་བསྒོམས། ཚོགས་ཀྱི་མཆོད་པ་བྱས་ཏེ། གཏོར་མ་བཏང་བའི་འོག་ཏུ་བྲི་བར་གསུངས་སོ། །གཉིས་པ་ནི། ཁ་སྦྱོར་ལས། གྲུ་གསུམ་དཀྱིལ་འཁོར་ཉམས་དགའ་བར། ཞེས་པ་ནས། སྔགས་ནི་ཡིག་འབྲུའི་དབང་ཕྱུག་མ་ཆོག་ཅེས་པའི་

[064B] སྔགས་ཐུ་བའི་གཞིའི་ངེས་དོན་གྱི་བཤད་པ་ཡིན་ལ། སྔགས་དྲངས་པའི་བཏུ་གཞི་སྟོན་པའི་ཁ་སྦྱོར་གྱི་གཞུང་ལ་ཡང་མན་སྙེ་ལས་ངེས་དོན་གྱི་བཤད་པ་མཛད་པས། འདིར་ཡང་
དེ་རྣམས་ཀྱི་ངེས་དོན་བཤད་ན། གྲུ་གསུམ་དཀྱིལ་འཁོར་ཞེས་པའི་དཀྱིལ་འཁོར་ནི་ཕྱག་རྒྱའི་བྷ་གའོ། །ཉམས་དགའ་བ་ནི་ཕུལ་དུ་བྱུང་བའི་བདེ་བའི་རྒྱུར་གྱུར་བའོ། །མཱ་མ་ཀཱི་ཞེས་པ་རྡོ་རྗེ་བསྙེམས་མ་ལ་བོད་པའོ། །ཕྱག་རྒྱའི་གསང་གནས་ཀྱི་པདྨ་འདབ་
མ་བརྒྱད་པ་ནི་བྷ་གའི་ནང་གི་རྩ་བརྒྱད་དེ། །ལྟེ་བ་ནི་དབུས་ཀྱི་རྩ་ཀ་ཀ་མུ་ཁ་ཞེས་པ་བྱ་རོག་གདོང་མའི་རྩའོ། །སྦས་པ་ནི་རྩ་བརྒྱད་ཀྱི་དབུས་ན་བསྡམས་ཏེ་གནས་པའོ། །སྤྱོད་ཡུལ་ནི་གཞི་སྟེ་དེར་དབུས་ཀྱི་བུག་པའོ། །དཔའ་བོ་ནི་བདེ་སྟོང་དབྱེར་མེད་ཀྱི་བྱང་
ཆུབ་ཀྱི་སེམས་ཡིན་ལ། དེ་ཁོ་ན་འདོད་པའི་དོན་ཀུན་སྒྲུབ་པར་བྱེད་པ་བཏུ་བར་བྱ་སྟེ་བསྒྲུབ་པར་བྱའོ། །དེ་དག་གིས་ནི་བཏུ་གཞིའི་གྲུ་གསུམ་པའི་དཀྱིལ་འཁོར་གྱིས་ཕྱག་རྒྱའི་བྷ་ག་དང། པདྨ་འདབ་བརྒྱད་ཀྱིས་རྩ་བརྒྱད་དང། པདྨའི་ལྟེ་བས་དྷཱུ་ཏཱིའི་མར་སྣའི་
རྩ་བསྟན་ལ། དཔའ་བོ་བཏུ་བ་ནི་ལེའུ་དང་པོར་བཤད་པ་བཞིན་དུ། ཡབ་ཡུམ་གྱི་རྩའི་རྩེ་གཉིས་སྦྱར་བས་ལྷན་སྐྱེས་ཀྱི་ཡེ་ཤེས་འདྲེན་པ་བསྟན་ཏེ། ཁ་སྦྱོར་གྱི་བརྟག་པ་བདུན་པར་གསུང་པའི་ནང་བཤད་དོ། །ཡང་བརྟག་པ་དང་པོ་ལས། གྲུ་གསུམ་
དག་པ་ཨེ་ཡི་དབྱིབས། །དབུས་སུ་དགྱེས་པའི་ཨེ་ཝཾ་ཡིན། །གྲུ་གསུམ་དཀྱིལ་འཁོར་ཉམས་དགའ་བར། །རྡོ་རྗེ་ར་ལི་རྣམ་པར་འབྱུང། །བཙུན་མོའི་བྷ་ག་ཞེས་ཀྱང་བྱ། །ཆོས་ཀྱི་འབྱུང་གནས་ཞེས་བྱར་བཤད། །དེ་ཡི་ནང་སོང་པདྨ་ནི། །འདབ་མ་བརྒྱད་

[065A]༄༅། །པ་སྙིང་པོར་བཅས། །དེ་ལ་ཨཱ་ལི་ཀཱ་ལི་འདྲེས། །སྡེ་ཚན་བརྒྱད་ནི་རྣམ་པར་གནས། ཞེས་དང། དེ་རྣམས་དབུས་སུ་ཟེའུ་འབྲུ་ལ། །པདྨའི་དབང་ཕྱུག་མ་ཡོད་དེ། །སྡེ་ཚན་བརྒྱད་པོ་རྣམས་ཀྱིས་ནི། །ཡི་གེ་དམ་པ་ཡོངས་སུ་བསྐོར། །ཨ་ནི་ཡིག་
འབྲུ་ཀུན་གྱི་མཆོག་ཅེས་གསུངས་པ་ཡང་བཏུ་གཞིའི་ནང་བཤད་དོ། །མན་སྙེ་ལས། འདིས་ནི་ལྟེ་བའི་པདྨ་ལ་སོགས་པ་ཡང་གསུངས་སོ། །ཞེས་ཨེའི་དབྱིབས་ཞེས་པས་ལྟེ་བའི་རྩ་འཁོར་སོགས་གསུངས་པར་བཤད་དེ། སོགས་ཀྱིས་ནི་འཁོར་ལོ་གཞན་གསུམ་
ཡང་བསྟན་པས་འཁོར་ལོ་བཞི་ཀ་གཟུང་ངོ། །དེ་ཡང་ལྟེ་བ་དང་མགྲིན་པའི་རྩ་འཁོར་གྱི་ཕྱི་དབྱིབས་ཨེའི་རྣམ་པར་གྲུ་གསུམ་དུ་ཡོད་པ་དང། སྙིང་ག་དང་སྤྱི་བོའི་རྩ་འཁོར་གྱི་ཕྱི་དབྱིབས་ཝཾ་གྱི་རྣམ་པར་ཟླུམ་པོར་ཡོད་པར་བཤད་རྒྱུད་ལས་གསུངས་པ་ལྟར་ཡིན་ཏེ། དེ་ལྟར་ན་ཆོས་
འབྱུང་གྲུ་གསུམ་པའི་ནང་བཤད་ཀྱིས་རྩ་འཁོར་གཉིས་དང། དེའི་ནང་དུ་པདྨའི་ཕྱི་དབྱིབས་ཟླུམ་པོར་ཡོད་པས་འཁོར་ལོ་གཞན་གཉིས་བསྟན་པར་བྱའོ། །གྲུ་གསུམ་དཀྱིལ་འཁོར་ནས་བཤད་ཅེས་པས་ནི་ཕྱག་རྒྱའི་བྷ་ག་དང་ལྟེ་བ་དང་མགྲིན་པའི་རྩ་
འཁོར་གཉིས་ཀ་གཟུང་ངོ། །རྡོ་རྗེ་ནི་གསང་གནས་ཀྱི་རྡོ་རྗེ་དང་བྱང་སེམས་ཀུན་ཏ་ལྟ་བུ་ཡིན་ལ། ར་ལི་ནི་ཨ་ར་ལླི་ཞེས་པ་རོལ་པའི་དོན་ཏེ། བདེ་ཆེན་གྱི་བདག་ཉིད་ཀྱི་རྡོར་སེམས་རོལ་བས་བདེ་བའི་དགའ་སྟོན་འབྱུང་བའོ། །དེ་ཡི་ནང་སོང་ཞེས་པ་གཉིས་
དང། སྡེ་ཚན་ཞེས་པ་གཅིག་སྟེ་གསུམ་གྱི་དོན་ནི། ལྟེ་བའི་རྩ་འཁོར་ཨེ་གྲུ་གསུམ་པའི་ནང་དུ་སྡེ་ཚན་བརྒྱད། རྩ་འདབ་ལ་སྒོམ་པར་རིམ་པ་བཞི་པ་ལས་བཤད་པ་ལྟར་ཏེ། དེས་མཚོན་ནས་རྩ་འཁོར་གཞན་ལ་ཡང་ཡི་གེ་སྒོམ་པ་ཤེས་པར་

[065B] དེ་དག་གིས་ནི་སྔགས་བཏུ་བའི་གཞི་ནང་ལ་སྦྱར་བས། འཁོར་ལོ་བཞི་ལ་བརྟེན་པའི་གཏུམ་མོ་སྒོམ་པ་བསྟན་ཏོ། །དེ་ལ་ཨཱ་ལི་ཀཱ་ལི་འདྲེས་ཞེས་པས་བཏུ་གཞི་ཨཱ་ལི་ཀཱ་ལིའི་ནང་བཤད་གཞན་ཡང་སྟོན་ནོ། །འདྲེས་ཞེས་པ་ལ་གནས་ཞེས་ཀྱང་འབྱུང་
བས། དེའི་དོན་ནི་མི་གསལ་བའི་ངོ་བོར་གནས་པ་ཡིན་ལ། དེ་ཡང་དབྱངས་གསལ་བརྗོད་པའི་དུས་སུ་ནི། སྔོན་ལ་བྷ་གའི་པདྨའི་ནང་གི་ནམ་མཁའ་ནས་རྒྱུ་བའི་རླུང་གི་སྐྱེ་གནས་ཅན་རྣམས་མི་གསལ་བའི་རང་བཞིན་དུ་སྐྱེས་ནས་ཁ་རུ་ཕྱིན་པ་ན། རྐན་ལ་
སོགས་པའི་བྱེད་པ་རྣམས་ལས་གསལ་བར་སྐྱེ་སྟེ། ཇི་སྐད་དུ། ནམ་མཁའི་རླུང་ལས་རབ་བྱུང་ལུས་ལས་ནི། །བྱུང་ཞིང་ཁ་རུ་ཉེ་བར་ཕྱིན་པའི་སྒྲ། །གནས་གཞན་དག་ཏུ་རབ་ཏུ་ཕྱེ་བ་ན། །ཡི་གེ་ཉིད་འགྱུར་གང་ཡིན་དེ་སྒྲའོ། །ཞེས་བཤད་པ་ལྟར་རོ། །དབུས་
ཀྱི་ཨ་ཡིག་གིས་ནི། རང་བཞིན་གྱིས་ནི་མ་སྐྱེས་ཕྱིར། །སྔགས་ནི་ཡིག་འབྲུའི་དབང་ཕྱུག་མཆོག་ཅེས་རང་བཞིན་གྱིས་སྐྱེ་བ་མེད་པའི་སྟོང་ཉིད་མཚོན་པར་གསུངས་སོ། །དེ་ལྟར་བྱས་ན་ཆོས་འབྱུང་དང་པདྨ་དང་འདབ་མའི་ཡི་གེ་རྣམས་ཀྱི་ནང་བཤད་ཀྱིས་བདེ་ཆེན་
འདྲེན་པའི་ཐབས་བསྟན་ལ། ཐབས་གཉིས་ཀྱིས་དྲངས་པའི་བདེ་ཆེན་སྟོང་ཉིད་དང་སྦྱོར་བ་ནི་དབུས་ཀྱི་ཨ་ཡིག་གིས་བསྟན་ཏོ། །དྲང་དོན་གྱི་ཨ་ཡིག་ལས་སྤྱིར་ངག་གི་ཡི་གེ་ཐམས་ཅད་དང། ཁྱད་པར་དུ་སྔགས་ཐམས་ཅད་འབྱུང་བ་བཞིན་དུ། ཨ་ཡིག་ངེས་
དོན་ལས་ཀྱང་དངོས་གྲུབ་ཐམས་ཅད་འགྲུབ་པར་བཤད་རྒྱུད་ལས་གསུངས་སོ། །ཨ་ཡིག་གིས་སྟོང་ཉིད་མཚོན་པ་ནི་སྟོང་ཉིད་རྟོགས་པའི་ལྟ་བ་དང་བྲལ་ན། ངལ་བ་འབྲས་བུ་མེད་པས་དེ་ངེས་པར་དགོས་པ་ཤེས་པའི་དོན་ཡིན་ཏེ། རྣམ་སྣང་མངོན་བྱང་ལས་
[066A]༄༅། །གསང་བའི་བདག་པོ་བྱང་ཆུབ་སེམས་དཔས་ཨ་ཡིག་ལ་གནས་པས་བྱ་བ་ཐམས་ཅད་བསྒྲུབ་པར་བྱའོ། །ཞེས་དང། མི་གཡོ་བའི་རྟོག་པ་ལས་ཀྱང། བྱང་ཆུབ་སེམས་ནི་བརྟན་བྱས་ནས། །སྔགས་ཀྱི་དངོས་གྲུབ་གསུངས་པ་སྟེ། །གཞན་
དུ་སྔགས་གྲུབ་ཆོ་ག་ཡི། །བྱས་པ་ཐམས་ཅད་འབྲས་བུ་མེད། །དངོས་པོ་ཐམས་ཅད་མདོར་བསྡུས་པས། །རང་བཞིན་མེད་ཉིད་བསམས་པ་ལས། །བྱང་ཆུབ་སེམས་ནི་ངེས་པར་འཐོབ། །གཞན་དུ་འབའ་ཞིག་འགྱུར་བ་མིན། ཞེས་གསུངས་པའི་ཕྱིར་རོ། །འདི་རྣམས་
སྐབས་འདིར་མན་སྙེར་དྲངས་ཏེ། ཨ་ཡིག་གིས་མཚོན་པའི་སྟོང་ཉིད་ཀྱི་ལྟ་བ་ཤིན་ཏུ་གལ་ཆེ་བ་ལ་ངེས་པ་དྲང་བར་བྱའོ། །གཉིས་པ་ལ་གཉིས། རྐང་བརྒྱད་ཀྱི་རྩ་སྔགས་བཏུ་བ་དང། ཀ་ར་ཀ་རའི་རྩ་སྔགས་བཏུ་བའོ། །དང་པོ་ལ་གཉིས། རྐང་པ་སྔོན་མ་བཞི་བཏུ་
བ་དང། ཕྱི་མ་བཞི་བཏུ་བའོ། །དང་པོ་ནི། སྤང་ལེབ་གཙང་མ་ལ་ཐོག་མར་ཨོཾ་གྱི་ཤུལ་སྟོང་པར་བཞག་དེ་ནས་ཡི་གེ་རིམ་པ་བཞིན་དུ་བྲི་ཞེས་གསུང་ངོ། །འདིར་དབྱངས་ལས་ཐུབ་མེད་པས་ཀཱ་ལི་ལས་ཐུབ་ལ། དེའི་སྡེ་ཚན་བཞི་པ་ཏ་སྡེའི་ལྔ་པ་ན་གང་ཡིན་པ་དང་
དེར་མ་ཟང་སྡེ་ཚན་ལྔ་པ་པ་སྡེ་ཡི་ཡང་ལྔ་པ་མ་དང་སྡེ་ཚན་ལྔ་པའི་བཞི་པ་བྷ་དང། སྡེ་ཚན་དང་པོ་ཀ་སྡེའི་གསུམ་པ་ག་གང་ཡིན་པ་དང། དེ་བཞིན་དུ་ཀ་ནས་བགྲངས་པའི་ཉི་ཤུ་རྩ་དགུ་པ་ཝ་དང། བཞི་པ་ཏ་སྡེའི་དང་པོ་ཏ་གང་ཡིན་པ་དང། མཐར་གནས་པ་ཡི་སྡེ་
ཚན་གྱི་བཞི་པ་ཝ་དང། མཐར་གནས་ད་ཉིད་ཀྱི་ནི་གཉིས་པ་ར་དང། ཀ་ནས་བགྲངས་པའི་སུམ་ཅུ་པ་ཤ་ནི་ཡང་དག་པར་བླང་ངོ། །དེ་བཞིན་དུ་ཉི་ཤུ་རྩ་དྲུག་པ་ཡ་ཉིད་དང། གོང་གི་ཡི་གེ་དེ་དག་ཐམས་ཅད་ལེགས་པར་བསྡུས་པ་ནི་རྐང་པ་དང་པོའི་ལུས་སོ། །

[066B] བརྒྱ་ཡི་ཕྱེད་ནི་ལྔ་བཅུ་ཡིན་ལ། དེའི་ཕྱེད་ནི་ཉེར་ལྔ་པ་མ་དང། མའི་རྗེས་དེ་ནས་སུམ་ཅུ་རྩ་གསུམ་པ་ཧ་གཟུང་བར་བྱའོ། །སྡེ་ཚན་དང་པོའི་དང་པོ་ཀ་ཉིད་དག་དང། མཐར་གནས་ཀྱི་གསུམ་པ་ལའོ། །
འདིར་ལ་ལ་འདོགས་རྒྱུའི་བ་མ་བྱུང་བ་ནི་འདོགས་ཀྱི་ཡི་གེ་མ་བརྩིས་པའི་དབང་དུ་མཛད་ནས་བཏུས་པའོ། །སྡེ་ཚན་དང་པོ་ཡི་ནི་གསུམ་པ་གཉིད་དང། ཀ་ནས་བགྲངས་པའི་སུམ་ཅུ་རྩ་གཉིས་པ་ས་ཉིད་དག་དང། སྡེ་ཚན་བཞི་པ་ཡི་ནི་ལྔ་པ་ན་དང། ལྔ་པ་པ་
སྡེ་ཡི་ཡང་བཞི་པ་བྷ་དང། མཐར་གནས་ཀྱི་དང་པོ་ཡ་གང་ཡིན་པ་སྟེ་རྐང་པ་གཉིས་པའི་ལུས་སོ། །གཉིས་པ་ཙ་སྡེ་ཡི་ནི་གསུམ་པ་ཛ་དང། གསུམ་པ་ཊ་སྡེའི་དང་པོ་ཊ་གང་ཡིན་པ་དང། ལྔ་པ་པ་སྡེ་ཡི་ཡང་ལྔ་པ་མ་དང། དང་པོ་ཀ་སྡེ་ཡི་ཡང་དང་པོ་
ཀ་དང། དེ་བཞིན་དུ་ཀ་ནས་བགྲངས་པའི་བཅུ་གཅིག་པ་ཊ་ཉིད། དེ་བཞིན་དུ་སྔགས་བཏུ་བ་ལ་མཁས་པས་ཀ་ནས་བགྲངས་པའི་བཅུ་དྲུག་པ་ཏ་གཟུང་ངོ། །དེའི་འོག་ཏུ་ག་མ་བྱུང་བ་ནི་ཏེ་ལ་འདོགས་པའི་དབང་དུ་མཛད་པའོ། །གསུམ་པ་ཊ་སྡེ་ཡི་
ཡང་དང་པོ་ཊ་གང་ཡིན་པ་དང། དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་པ་གསུམ་པའི་ལུས་སོ། །བཞི་པ་ཏ་སྡེའི་གསུམ་པ་ད་གང་ཡིན་པ་དང། ཨུཥྨ་སྟེ་དྲོ་བ་ཡི་ནི་གཉིས་པ་ཥ་ཉིད་དེ། འདིར་ཡང་ཊ་མ་བྱུང་བ་ནི་སྔར་དང་འདྲའོ། །དང་པོ་ཀ་སྡེའི་
དང་པོ་ཀ་གང་ཡིན་པ་དང། དེ་བཞིན་དུ་ཉི་ཤུ་རྩ་བདུན་པ་ང་དང། །ཉི་ཤུ་རྩ་བརྒྱད་པ་ལ་ཡང་གཟུང་སྟེ། དེ་དག་ནི་ཀ་ནས་བགྲངས་པ་སྟེ་གཞན་ལ་ཡང་ཤེས་པར་བྱའོ། །དང་པོ་ཀ་སྡེ་ཡི་ནི་གསུམ་པ་ག་དང། ལྔ་པ་པ་སྡེ་ཡི་ཡང་བཞི་པ་བྷ་དང། དེ་བཞིན་

[067A]༄༅། །དུ་སུམ་ཅུ་རྩ་གཅིག་པ་ཥ་བླང་ངོ། །བཅོ་ལྔ་པ་ཎ་ཉིད་དག་དང། དེ་བཞིན་དུ་ཉི་ཤུ་རྩ་ལྔ་པ་མ་དང། དང་པོ་ཀ་སྡེའི་གཉིས་པ་ཁ་གང་ཡིན་པ་དང། དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་པ་བཞི་པའི་ལུས་སོ། །གཉིས་པ་ནི། ཀ་ནས་ཀྱི་
ཡི་གེ་སུམ་ཅུ་རྩ་གཉིས་པ་ས་དང། ཨུཥྨ་ཡི་ནི་ཐ་མ་ཧ་ཉིད་དང། སུམ་ཅུ་རྩ་གཉིས་པ་ས་ཉིད་དང། ལྔ་པ་བ་སྡེ་ཡི་ནི་བཞི་པ་བྷ་དང། གཉིས་པ་ཙ་སྡེ་ཡི་ནི་གསུམ་པ་ཛ་དང། ལྔ་པ་པ་སྡེ་ཡི་ནི་བཞི་པ་བྷ་དང། ཨུཥྨ་ཡི་ནི་གསུམ་པ་ས་དང། དེ་དག་ལས་གཞན་ཡང་
ཉི་ཤུ་རྩ་བདུན་པར་དང། ཨན་ཏ་སྠ་སྟེ་མཐར་གནས་ཀྱི་དང་པོ་ཡ་རྣམས་ནི་རྐང་པ་ལྔ་པའི་ལུས་སོ། །རྐང་པ་ལྔ་པ་བཏུས་པ་དེ་བཞིན་དུ་དྲུག་པ་ཡང་ཐུབ་ནི། ཀ་ནས་ཀྱི་ཉི་ཤུ་རྩ་གཅིག་པ་པ་དང། ཨན་ཏ་སྠའི་གཉིས་པ་ར་དང། སྔར་ཤ་བཏུས་པ་ལ་ལྟོས་ནས་
དེ་བཞིན་དུ་སླར་ཡང་ནི་སུམ་ཅུ་པ་ཤ་དང། ལྔ་པ་པ་སྡེ་ཡི་ནི་དང་པོ་པ་དང། ཨུཥྨ་ཡི་ནི་དང་པོ་ཤ་ཉིད་དང། དེ་བཞིན་དུ་ཡི་གེ་དྱཱ་ཉིད་དང། བཞི་པ་ཏ་སྡེའི་དང་པོ་ཏ་གང་ཡིན་པ་དང། ཨུཥྨའི་དང་པོ་ཤ་གང་ཡིན་པ་དང། དེ་བཞིན་དུ་ཉི་ཤུ་རྩ་བརྒྱད་པ་ལ་དང་
དང་པོ་ཀ་སྡེའི་གཉིས་པ་ཁ་གང་ཡིན་པ་དང། གསུམ་པ་ཊ་སྡེའི་དང་པོ་ཊ་ཉིད་དག་དང། དང་པོ་ཀ་སྡེའི་གསུམ་པ་ག་གང་ཡིན་པ་དང། བཞི་པ་ཏ་སྡེའི་བཞི་པ་དྷ་གང་ཡིན་པ་དང། ཨན་ཏ་སྠའི་གཉིས་པ་ར་དང། གསུམ་པ་ཊ་སྡེ་ཡི་ཡང་ལྔ་པ་ཎ་རྣམས་ནི་རྐང་པ་
དྲུག་པའི་ལུས་སོ། །རྐང་པ་དྲུག་པ་བཏུས་པ་དེ་ནས་ཡི་གེ་བྱཱ་ནི་བླང་ངོ། །ཡི་གེ་དྱཱ་དང་འདི་གཉིས་རིམ་པ་བཞིན་པདྨ་དང་རྡོ་རྗེ་བྱིན་གྱིས་རློབ་པ་ཡིན་པས་ཡན་ལག་དང་བཅས་པར་བཏུས་པ་ཡིན་ཞེས་ཟེར་མོད་ཀྱང། ཡི་གེ་གཉིས་པ་དེ་རྐང་བརྒྱད་ཀྱི་

[067B] ཡ་སྟ་བཏུས་ཀྱང་དབྱངས་ཀྱི་ཡན་ལག་བཏུས་པ་མིན་ལ། གསལ་བྱེད་ཡིན་ཀྱང་གྲལ་གྱི་གསལ་བྱེད་གཞན་ལ་གསལ་བྱེད་ཟུར་དུ་གསལ་བྱེད་བཏགས་ཏེ་བརྩེགས་པའི་འོག་མ་རྣམས་འདིར་མ་བཏུས་སོ། །བ་དང་ད་ལ་ཧ་བཏགས་པ་ལྟ་བུ་ནི་གསལ་
བྱེད་ཀྱི་ཡི་གེ་རེ་རེ་ཡིན་པས། ལ་ལ་པ་དང། ག་ལ་ན་བཏགས་པ་སོགས་དང་མི་འདྲའོ། །དང་པོ་ཀ་སྡེ་ཡི་ནི་བཞི་པ་གྷ་དང། དེའི་རྗེས་ནས་ཀ་ནས་ཀྱི་བརྒྱད་པ་ཛ་ཉིད་དག་དང། བཞི་པ་ཏ་སྡེའི་ལྔ་པ་ན་གང་ཡིན་པ་དང། ལྔ་པ་པ་སྡེ་ཡི་ཡང་ལྔ་པ་མའོ། །དེའི་འོག་ཏུ་བ་མ་
བྱུང་བ་ནི་མ་དང་རྩེག་པ་འོག་ཏུ་སྟོན་པ་ལ་དགོངས་སོ། །དེ་བཞིན་དུ་ཡི་གེ་ཉི་ཤུ་རྩ་བདུན་པ་ར་དང། བཞི་པ་ཡི་ནི་བཞི་པ་དྷ་དང། སླར་ཡང་ཉི་ཤུ་རྩ་བདུན་པ་ར་དང། དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་པ་བདུན་པའི་ལུས་སོ། །ཉི་ཤུ་རྩ་ལྔ་པ་མ་ཡང་དག་པར་
བླང་བ་དང། སུམ་ཅུ་རྩ་གསུམ་པ་ཏ་ཉིད་དག་དང། བཞི་པ་ཡི་ནི་བཞི་པ་དྷ་དང། ལྔ་པ་ཡི་ནི་ལྔ་པ་མ་དང། བཞི་པ་ཏ་སྡེའི་ལྔ་པ་ནའོ། །དང་པོའི་དང་པོ་ཀ་ཉིད་དག་དང། དེ་བཞིན་དུ་ཉི་ཤུ་རྩ་བདུན་པ་ར་དང། ཨན་ཏ་སྠའི་བཞི་པ་ཝ་དང། དེ་བཞིན་དུ་ཉི་ཤུ་རྩ་གཅིག་པ་པ་དང་
ཨུཥྨ་ཡི་ནི་གཉིས་པ་ཥ་ཉིད་དང། དེ་བཞིན་དུ་ཉི་ཤུ་རྩ་དྲུག་པ་ཡ་རྣམས་ནི་རྐང་པ་བརྒྱད་པའི་ལུས་ཐུ་བའོ། །ལོ་ཆེན་དང་མལ་གྱི་འགྱུར་ལ་རྐང་བརྒྱད་བཏུས་པའི་རྗེས་སུ་ཀ་ར་ཀ་རའི་རྩ་སྔགས་བཀོད་པ་མ་གཏོགས་པ་སྔགས་དེ་བཏུ་བ་མེད། མུ་ཏིག་ཕྲེང་བར་ཀ་ར་ཀ་ར་
ལ་སོགས་པ་བཏུ་བ་ལོ་ཆུང་གི་དཔེ་ལ་ཁོང་ཉིད་ཀྱིས་བཅུག་ནས་ཡོད་དེ། དེ་ནི་རྒྱ་གར་གྱི་རྒྱ་དཔེ་ཐམས་ཅད་ལ་རྩ་རྒྱུད་ན་འདི་ན་མེད་གསུང། ཞེས་འབྱུང་བས་རང་བཟོ་མཁན་གཅིག་གིས་མལ་གྱི་འགྱུར་ལ་ཀ་ར་ཀ་ར་སོགས་བཏུ་བ་དཀྱུས་ལ་བཙུད་འདུག་ཅིང། མར་

[068A]༄༅། །ངོ་རྐྱང་པའི་འགྱུར་ལ་ཡང་བཙུད་འདུག་པས། དེ་འདྲའི་རང་བཟོ་བྲི་བར་མི་བྱའོ། །ལོ་ཆེན་གྱི་འགྱུར་འགོས་ཀྱིས་བཅོས་པ་ལ། པཎྜི་ཏ་སུ་མ་ཏི་ཀཱི་རྟི་དང། མར་དོས་ཞུ་ཏིག་བྱས་པ་ལ་རྐང་པ་བརྒྱད་ཀྱི་སྔགས་བཏུ་བ་མ་གཏོགས་པ། ཀ་ར་ཀ་རའི་སྔགས་
བཏུ་བ་མེད་ཅིང། སྐབས་འདིར་ཀ་ར་ཀ་རའི་སྔགས་བཀོད་པ་ཡང་མེད་དོ། །ལོ་ཆེན་གྱི་འགྱུར་ལོ་ཙཱ་བ་ཤེས་རབ་གྲགས་དང། མར་ངོས་གཉིས་ཀས་བཅོས་པ་ལ་ཀ་ར་ཀ་རའི་རྩ་སྔགས་ཀྱི་སྔགས་བཏུ་ཡོད་ལ། དེ་ཡང་གྲགས་པའི་ཞལ་སྔར་ཡུལ་དབུས་ཀྱི་དཔེ་ལ་གཏུགས་
ནས་བསྒྱུར་ཟེར་བ་འདུག་པའི་གྲགས་པ་ནི་སུ་མ་ཏི་ཀཱི་རྟིར་མངོན་པས་ཁོང་ལ་རྒྱ་དཔེ་མི་འདྲ་བ་འགའ་ཞིག་བྱུང་བར་མངོན་ནོ། །མལ་གྱི་འགྱུར་བྱེད་པའི་པཎྜི་ཏ་ཡང་སུ་མ་ཏི་ཀཱི་རྟིར་འདུག་གོ་དེ་ལྟར་ན་བོད་ཀྱི་མཁས་པ་དག་བལ་པོ་བྷ་ཏན་ཏས་ནཱ་རོ་ཏ་པའི་
དངོས་སློབ་པྲཛྙཱ་རཀྵི་ཏའི་ཕྱག་དཔེ་ལ་གཏུགས་པས། རྩ་སྔགས་རྫོགས་པའི་སྔགས་བཏུ་ཡོད་ཟེར་བ་ལྟར་ཡིན་པ་འདྲའོ། །བོད་ཀྱི་མཁས་པ་དག་འགྲེལ་པ་རྣམས་ལས་ཀྱང་རྐང་བརྒྱད་ཀྱི་སྔགས་བཏུ་བ་ལས་མེད་གསུང་ཡང། ལྭ་བ་པའི་འགྲེལ་པ་ལས་
བཞི་པ་ཡི་ནི་ལྔ་པ་དང། ཞེས་བྱ་བ་ལ་སོགས་པ་རྣམས་ཀྱིས་བཅོམ་ལྡན་འདས་ཀྱི་སྔགས་ཚིག་བརྒྱད་པ་དང། ཀ་ར་ཀ་ར་ཞེས་བྱ་བ་ལ་སོགས་པ་དང་བཅས་པའི་རྩ་བའི་སྔགས་བཏུ་བའོ། ཞེས་རྩ་རྒྱུད་ལ་རྩ་སྔགས་ཚང་བའི་སྔགས་བཏུ་ཡོད་
པར་གསུངས་པས། རྒྱ་གར་གྱི་དཔེ་ལ་མི་འདྲ་བ་མང་དུ་ཡོད་པར་འདུག་ན་ཡང། རྩ་སྔགས་ཚང་བའི་སྔགས་བཏུ་ཡོད་པ་ལྟར་བྱའོ། །གཉིས་པ་ལ་གསུམ། བརྒྱད་ཚན་དང་པོའི་སྔགས་བཏུ་བ་དང། བརྒྱད་ཚན་བར་པའི་སྔགས་བཏུ་བ་དང། བརྒྱད་

[068B] །དང་པོ་ནི། ཀཱ་ལིའི་སྡེ་ཚན་གྱི་དང་པོ་ཀ་སྡེའི་དང་པོ་ཀ་དང། མཐར་གནས་ཀྱི་གཉིས་པ་ར་དང། ཨཱ་ལི་ལ་སྡེ་ཚན་དང་པོར་བྱས་པའི་གཉིས་པ་ནི་ཀ་སྡེ་ཡིན་ལ་དེ་ཡི་དང་པོ་ཀ་དང། གསལ་བྱེད་ཀྱི་སྡེ་ཚན་དྲུག་པ་མཐར་གནས་
ཀྱི་ཡང་གཉིས་པ་ར་དང། དང་པོ་ཀ་སྡེ་ཡི་ནི་དང་པོ་ཀ་དང། མཐར་གནས་ཀྱི་གཉིས་པ་སྔར་བཤད་པ་དེ་བཞིན་ཏེར་དང། གཉིས་པ་ཡི་ནི་དང་པོ་ཀ་ནི་སྔར་བཞིན་ནོ། །ཨཱ་ལི་སྡེ་ཚན་དང་པོར་བྱས་པའི་སྡེ་ཚན་བདུན་པ་ཡི་གཉིས་པ་ར་དང། དབྱངས་སྡེ་ནས་བགྲངས་པའི་
སྡེ་ཚན་དྲུག་པ་ཡི་ཡང་བཞི་པ་བཧའོ། འདིར་དྲུག་པ་ཡི་གསུམ་པ་ཞེས་པ་མ་དག་སྟེ་བྷ་ཐུ་དགོས་པས་སོ། །བཤད་རྒྱུད་ལས་ཀྱང་བཞི་པ་ཞེས་གསུངས་སོ། །ཀ་སྡེ་ནས་བགྲངས་པའི་བཞི་པ་ཏ་སྡེ་ཡི་ཡང་ལྔ་པ་ན་ལ། དེའི་བཞི་པ་དྷ་ཡིས་ནི་སྦྱར་བར་བྱ་བ་ནི་
འོག་ཏུ་གདགས་པའོ། །མཐར་གནས་པ་ཡི་བཞི་པ་ཝ་ལ་འཆད་མོད་ཀྱང། འདིར་བྷ་ཐུ་དགོས་པས་ཀ་ཙ་ཊ་ཏའི་སྡེ་པ་བཞིའི་མཐར་གནས་པའི་བཞི་པ་བྷ་ལ་ཟེར་དགོས་པ་འདྲའོ། །ལྔ་པ་ཏ་སྡེ་ཡི་ཡང་ལྔ་པ་ན་ལ། དེའི་བཞི་པ་དྷ་ཡིས་ནི་གདན་དུ་བྱས་
པ་སྟེ་འོག་ཏུ་གདགས་སོ། །ལྔ་པ་ཏ་སྡེ་ཡི་ནི་དང་པོ་ཏ་ལ་འོག་ཏུ་མེ་ཡི་གདན་དང་ལྡན་པ་སྟེ་ར་ཡིག་ར་སྟར་གདགས་སོ། །དེ་བཞིན་དུ་ཨུཥྨ་ཎ་ཡི་གསུམ་པ་ས་དང། མཐར་གནས་ཀྱི་དང་པོ་ཡ་དང། དབྱངས་སྡེ་ནས་བགྲངས་པའི་བཞི་པ་ཏ་སྡེ་ཡི་ནི་དང་
པོ་ཏ་ལ་མེ་སྟེ་ར་ཡིས་གདན་དུ་བྱའོ། །ཀ་སྡེ་ནས་བགྲངས་པའི་སྡེ་ཚན་བདུན་པ་དྲོ་བའི་སྡེ་པ་ཡི་གསུམ་པ་ས་དང། ཀ་སྡེ་ནས་བགྲངས་པའི་དྲུག་པ་མཐར་གནས་ཀྱི་དང་པོ་ཡ་དང། དང་པོར་ཀ་དང་དེའི་འོག་ཏུ་ཥ་བཏགས་ཏེ་བརྩེགས་པས་ཀྵ་ར་གྲགས་པ་

[069A]༄༅། །གཟུང་ངོ། ལྔ་པ་སྡེ་ཡི་ནི་བཞི་པ་བྷ་དང། མཐར་གནས་ཀྱི་དང་པོ་ཡ་དང། སྔར་ཀྵ་གཟུང་བ་དེ་བཞིན་དུ་སླར་ཡང་ཀ་དང་ཥ་གཉིས་རིལ་པོར་བསྡུས་པ་ཉིད་གཟུང་ངོ། །ལྔ་པ་བ་སྡེའི་བཞི་པ་བྷ་དང། བདུན་པ་མཐར་གནས་
ཀྱི་དང་པོ་ཡ་བཏུའོ། །ཨུཥྨ་ཎའི་བཞི་པ་ཧ་གཟུང་ཞིང། བདུན་པ་དྲོ་བ་ཡི་ནི་བཞི་པ་ཧ་ལ། རྡོ་རྗེ་སེམས་དཔས་ཕྱེ་བ། ཞེས་པ་ཁ་ཅིག་ཧའི་སྟེང་གི་ཐིག་ལེ་ལ་འཆད་པ་དོན་མིན་ཏེ། ལེའུ་བདུན་པར་འདི་རྣམས་ཀྱི་དབྱངས་ཐུ་བའི་སྐབས་སུ་
ཐིག་ལེ་བཤད་པའི་ཕྱིར་དང། རྡོ་རྗེ་སེམས་དཔས་ཕྱེ་བར་ཡིག་གིས་ཕྱེ་བ་ལ་བཤད་པའི་ཕྱིར་རོ། །དེས་ན་འདིར་ཡང་རྡོ་རྗེ་སེམས་དཔས་ཕྱེ་བའི་དོན་ཧ་གཉིས་ལ་ར་བཏགས་པ་ལ་བྱའོ། །ཨུཥྨ་ཎ་ཡི་བཞི་པ་ནི་ཧའོ། །འོད་བྱེད་གདན་དུ་བྱས་
པ་ནི་ཧ་ལ་ར་བཏགས་པས་ཧྲ་དུ་སང་བའོ། །ཀ་སྡེ་ནས་བགྲངས་པའི་བདུན་པ་དྲོ་བའི་བཞི་པ་ཧ་ལ། དེའི་འོག་ཏུ་ཡང་ནི་མེའི་གདན་ཏེ་ར་ཡིག་ར་སྟར་བྱས་པའོ། །ཧྲ་གཉིས་པོ་དེ་ཡང་མཐར་ཚིག་དྲག་དང་ནི་ཡང་དག་པར་ལྡན་པའོ། །ཀ་སྡེ་
ནས་བགྲངས་པའི་ལྔ་པ་པ་སྡེ་ཡི་ནི་གཉིས་པ་ཕ་དང། དེ་བཞིན་དུ་ཀ་ནས་བགྲངས་པའི་ཉི་ཤུ་རྩ་གཉིས་པ་ཕ་སྟེ། དེ་གཉིས་ནི་ཕེཾ་ཕེཾ་དུ་འགྲོ་རྒྱུའི་ཕའོ། །གཉིས་པ་ནི། དབྱངས་སྡེ་དང་པོར་བྱས་པའི་དྲུག་པ་པ་སྡེ་ཡི་གཉིས་པ་ཕའི་མཐར། དེ་
བཞིན་དུ་ཀ་ནས་བགྲངས་པའི་ཡི་གེ་བཅུ་གཅིག་པ་ཊ་ནི་ངེས་པར་སྦྱར་རོ། །སླར་ཡང་ཉི་ཤུ་རྩ་གཉིས་པ་ཕ་གཟུང་སྟེ། ཀ་སྡེ་ནས་བགྲངས་པའི་གསུམ་པ་ཊ་སྡེའི་དང་པོ་ཊ་དང་སྦྱར་རོ། །བཞི་པ་ཏ་སྡེ་ཡི་ནི་གསུམ་པ་ད་དང། ཨུཥྨ་ཎ་ཡི་བཞི་

[069B] ལྔ་པ་ཏ་སྡེའི་གསུམ་པ་ད་དང། བདུན་པ་དྲོ་བ་ཡི་ནི་བཞི་པ་ཧ་དང། དེ་ནས་ཉི་ཤུ་རྩ་གཅིག་པ་པ་བཏུའོ། །གཉིས་པ་རྩ་སྡེ་ཡི་ནི་དང་པོ་ཙ་དང། ལྔ་པ་པ་སྡེ་ཡི་ནི་དང་པོ་པ་དང། དབྱངས་སྡེ་དང་པོར་བྱས་པའི་གཉིས་པ་ཀ་སྡེ་ལས་ཀ་ནས་བགྲངས་པའི་
ཡི་གེ་དྲུག་པ་ཙ་བཏུའོ། །ལྔ་པ་པ་སྡེ་ཡི་བཞི་པ་བྷ་དང། དེ་བཞིན་དུ་ཀ་ཥར་གྲགས་པའི་ཀྵ་དང། དེ་ནས་ཀ་ནས་བགྲངས་པའི་ཉི་ཤུ་བཞི་པ་བྷ་བཏུའོ། །སླར་ཡང་རིལ་པོ་སྔ་མ་བཞིན་དུ་བཏུས་པའི་ཀྵ་དང། ལྔ་པ་པ་སྡེ་ཡི་གསུམ་པ་པ་དང། ཨུཥྨ་ཎ་ཡི་གསུམ་
པ་ས་དང། མཐར་གནས་ཀྱི་གཉིས་པ་ར་དང། ལྔ་པ་ཏ་སྡེ་ཡི་བཞི་པ་དྷ་དང། སླར་ཡང་འོད་བྱེད་ར་ཡིག་སྦྱིན་ནོ། །ཀ་ནས་བགྲངས་པའི་ཡི་གེ་ཉི་ཤུ་པ་ན་ཡི་འོག་ཏུ་ནི་བཅུ་དྲུག་པ་ཏ་ནི་དེའི་གདན་དུ་སྟེ་དེའི་འོག་ཏུ་གདགས་སོ། །ཏ་དེའི་འོག་ཏུ་མེ་སྟེར་ཡིག་གིས་
གསལ་བར་བྱས་པ་སྟེ་ར་སྟར་བྱའོ། །ལྔ་པ་པ་སྡེ་ཡི་ནི་ལྔ་པ་མ་དང། མཐར་གནས་ཀྱི་གསུམ་པ་ལ་དང། ལྔ་པ་པ་སྡེ་ཡི་གསུམ་པ་བ་དང། དྲུག་པ་མཐར་གནས་ཀྱི་གསུམ་པ་ལ་དང། མཐར་གནས་ཀྱི་བཞི་པ་ཝ་སྟེ། ཁ་ཅིག་རྒྱ་གར་གྱི་དཔེ་ལ་བ་དང་ཝ་
འདྲ་བ་ཡོད་ཟེར་རོ། །ཉི་ཤུ་རྩ་ལྔ་པ་མས་ཁྱད་པར་ཏེ་རྣམ་པར་དབྱེ་བ་སྟེ་མ་ལ་གདགས་སོ། །བཞི་པ་ཏ་སྡེ་ཡི་ལྔ་པ་ན་དང། དབྱངས་སྡེ་ནས་བགྲངས་པའི་གཉིས་པ་ཀ་སྡེ་ཡི་གསུམ་པ་ག་ལ། ཉི་མའི་བུ་ར་ཡིས་ཁྱད་པར་ཏེ་རྣམ་པར་དབྱེ་བ་སྟེ་ར་སྟར་བྱའོ། །
ཨུཥྨ་ཎའི་བཞི་པ་ཧ་དང། ཧའི་འོག་ཏུ་བཅོ་ལྔ་པ་ཎའི་གདན་དུ་བྱའོ། །དང་པོ་ཀ་སྡེ་ཡི་ཡང་གསུམ་པ་ག་དང། དེ་ནས་ག་དེ་ལ་མེ་སྟེར་ཡིས་གདན་ར་སྟར་བྱའོ། །བདུན་པ་དྲོ་བ་ཡི་ནི་བཞི་པ་ཧ་དང། དེའི་འོག་ཏུ་བཅོ་ལྔ་པ་ཎའི་གདན་ནོ། །ཨུཥྨ་ཎ་ཡི་གསུམ་པ་ས་དང་

[070A]༄༅། །ལྔ་པ་པ་སྡེའི་དང་པོ་བ་དང། དེ་ལ་བཅུ་དྲུག་པ་ཏ་ཡིས་གདན་དུ་བྱའོ། །དེ་ནས་ཡི་གེ་ཉི་ཤུ་གཅིག་པ་བ་བླང་ངོ། །བཞི་པ་ཏ་སྡེ་ཡི་ནི་དང་པོ་ཏ་དང། མཐར་གནས་ཀྱི་གསུམ་པ་ཡ་དང། དབྱངས་སྡེ་དང་པོར་བྱས་པའི་གཉིས་པ་ཀ་སྡེ་ཡི་ནི་གསུམ་
པ་ག་དང། བཞི་པ་ཏ་སྡེ་ཡི་ནི་དང་པོ་ཏ་དང། ལྔ་པ་པ་སྡེ་ཡི་ནི་བཞི་པ་བྷ་དང། དབྱངས་སྡེ་དང་པོར་བྱས་པའི་གསུམ་པ་ཙ་སྡེའི་གསུམ་པ་ཛ་དང། དང་པོ་ཀ་སྡེ་ཡི་ནི་གསུམ་པ་ག་དང། ཨུཥྨ་ཎའི་གསུམ་པ་ས་དང། དེ་བཞིན་དུ་ཉི་ཤུ་གཅིག་པ་པ་དང་
འོད་བྱེད་དེར་ཡིག་གཉིས་མཉམ་པར་ཏེ་བརྩེགས་པ་རས་མནན་པའོ། །ལྔ་པ་པ་སྡེ་ཡི་ནི་གསུམ་པ་བ་དང། བཞི་པ་ཏ་སྡེ་ཡི་ནི་དང་པོ་ཏ་དང། དབྱངས་སྡེ་དང་པོར་བྱས་པའི་སྡེ་ཚན་གསུམ་པ་ཡི་ནི་གསུམ་པ་ཛ་ལ། སྟེང་ནས་མེ་ཡི་ཡི་གེ་རས་གསལ་བར་བྱས་པ་
སྟེ་བརྒྱན་པའོ། །དེ་ནས་མཐར་གནས་པའི་དང་པོར་གསུངས་པའི་ཡའོ། །དེ་ནས་ཡང་དེའི་འོག་ཏུ་ཡི་གེ་བཅུ་དྲུག་པ་ཏ་དང། གསུམ་པ་ཙ་སྡེའི་གསུམ་པ་ཛ་དང། དེའི་སྤྱི་བོར་མེ་ཡི་ཡི་གེ་རས་མཚན་པ་དང། དེ་བཞིན་དུ་ཀ་ནས་བགྲངས་པའི་ཉི་ཤུ་རྩ་དྲུག་པ་ཡའོ། །
དང་པོ་དབྱངས་སྡེའི་དང་པོ་ཨའོ། །འདིར་ཡན་ལག་གི་དབྱངས་མི་ཐུ་ཡང་ལུས་ཀྱི་ཨ་ཐུ་བ་མི་འགལ་ལོ། །དབྱངས་སྡེ་དང་པོར་བྱས་པའི་གཉིས་པ་ཀ་སྡེའི་དང་པོ་ཀ་དང། ཀ་སྡེ་ནས་བགྲངས་པའི་གསུམ་པ་ཊ་སྡེའི་བཞི་པ་ཌྷ་ལ། ཀ་ནས་བགྲངས་པའི་བཅུ་
གསུམ་པ་བ་ཡིས་མནན་པའོ། །དེ་བཞིན་དུ་དབྱངས་སྡེའི་དང་པོ་ཨ་དང། གཉིས་པ་ཀ་སྡེའི་དང་པོ་ཀ་དང། གསུམ་པ་ཊ་སྡེའི་བཞི་པ་ཌྷ་ལ་སྟེང་དུ་བཅུ་གསུམ་པ་ཌ་ཡིས་མནན་པའོ། །ཨུཥྨ་ཎའི་བཞི་པ་ཧ་ལ་ཡི་གེ་ཉི་ཤུ་རྩ་བདུན་པ་རས་གདན་དུ་བྱས་པ་ཧྲའོ། །

[070B] འོད་བྱེད་རས་གསལ་བ་སྟེར་སྟར་བྱས་པའོ། །གཉིས་པ་ཙ་སྡེའི་གསུམ་པ་ཛ་ལ་བཅོ་ལྔ་པ་ཎ་ཡིས་སྟན་དུ་བྱས་པ་སྟེ་ཛ་ལ་བཏགས་པའོ། །ཡང་གཉིས་པ་ཙ་སྡེའི་གསུམ་པ་ཛ་སྡེ་ཚན་
གསུམ་པའི་ལྔ་པ་ཎའི་སྟེང་དུ་བསྐྱོན་ནོ། །འདིར་བོད་ཀྱི་མཁས་པ་དག་རྒྱ་དཔེ་ཕལ་ཆེར་ལ་ཛ་ལ་ཎའི་གཟུགས་བསྡུས་ནས་བྲིས་པས་ཉ་དང་ཁྱད་མ་ཕྱེད་པ་དང། རྒྱ་དཔེ་ཁ་ཅིག་ན་ཉའི་གཟུགས་རྫོགས་པ་བཏགས་སྣང་བ་ལ། བོད་དཔེ་ཐམས་ཅད་ལ་ཡང་དེ་བཞིན་
དུ་སྣང་སྟེ། སྔགས་བཏུ་བ་ལས་དེ་བཞིན་དུ་མི་འབྱུང་གསུང་ངོ། །གསུམ་པ་ནི། ཀ་དང་ཥའི་ས་བོན་བཏུས་ནས་ཀྵར་བྱས་པ་ལ་ཉེར་ལྔ་པ་མ་ཡིས་གདན་དུ་བྱའོ། །ཀ་དང་ཥ་གཉིས་རིལ་པོར་བྱས་པའི་མཛེས་པ་བཏུས་ནས་ནི། ཡི་གེ་མ་ཡིས་ཀྵ་དེའི་གདན་དུ་བྱའོ། །
ཨུཥྨ་ཎའི་བཞི་པ་ཧ་དང། ཡང་བདུན་པ་དྲོ་བའི་བཞི་པ་ཧ་དང། ཡ་སོགས་ཏེ་ཡ་ཡིག་ནས་བགྲངས་པའི་བརྒྱད་པའི་ས་བོན་ཧ་དང། དེ་བཞིན་དུ་སུམ་ཅུ་རྩ་གསུམ་པར་དེས་བ་ཧའོ། །ཡེ་ཤེས་ལྔ་པའི་བདག་ཉིད་ཧཱུཾ་ཡོངས་སུ་བཏུས་ལ། ཡང་ནི་ཧཱུཾ་དེ་ལ་གཉིས་པ་ཅིག་
ངེས་པར་བྱའོ། །གཉིས་པ་ཀ་སྡེ་ཡི་ནི་དང་པོ་ཀ་དང། མཐར་གནས་ཀྱི་གསུམ་པ་ལ་དང། དེ་བཞིན་དུ་ཡི་གེ་སུམ་ཅུ་རྩ་གཉིས་པ་ས་དང། དྲུག་པ་མཐར་གནས་ཀྱི་གསུམ་པ་ལ་དང། བདུན་པ་དྲོ་བའི་བཞི་པ་ཧ་དང། དེ་བཞིན་དུ་དྲུག་པ་མཐར་གནས་ཀྱི་གསུཾ་
པ་ལ་དང། ལྔ་པ་ཏ་སྡེའི་བཞི་པ་དྷ་དང། དྲུག་པ་མཐར་གནས་ཀྱི་གསུམ་པ་ལ་སྟེ། ཚིག་རྐང་པ་བཞི་པོ་དེ་ལན་གཉིས་གཉིས་སུ་བཟླས་པ་ཡིན་ནོ། །དེ་ལྟར་དང་པོ་ནི་དང་པོ་ཉིད་དང་ནི། །མཐར་གནས་པ་ཡི་གཉིས་པ་ཉིད། ཅེས་སོགས་ཤློ་ཀ་སོ་གསུམ་དང་རྐང་
[071A]༄༅། །པ་གསུམ་ནི་ལོ་ཙཱ་བ་གཉིས་འདུས་པའི་རྩ་རྒྱུད་ཀྱི་འགྱུར་ལ་འབྱུང་པ། འདིར་བཤད་པའི་དོན་དུ་བྲིས་ཀྱི་མར་དོ་རྐྱང་པའི་འགྱུར་ལ་མེད་པས། འདིར་དཀྱུས་ལ་གཞུག་པར་མི་བྱའོ། །འདི་དང་མངོན་བརྗོད་གཉིས་རེ་རེ་ཙམ་མ་གཏོགས་
པ་འདྲའོ། །གསུམ་པ་ནི། རིག་པ་ནི་འཁོར་ལོ་གསུམ་གྱི་མཁའ་འགྲོ་མའོ། །དེའི་རྒྱལ་པོ་ནི་ཧེ་རུ་ཀའོ། །དེའི་གསང་སྔགས་ནི་སྔགས་བཏུས་པའི་རྩ་སྔགས་ཏེ། བསྒྲུབ་པར་བྱ་བ་ཐམས་ཅད་སྒྲུབ་པར་བྱེད་པའོ། །རྩ་སྔགས་འདི་ལས་ཤིན་ཏུ་མཆོག་ཏུ་
གྱུར་པའི་སྔགས་ས་འོག་ས་སྟེང་ས་བླའི་འཇིག་རྟེན་གསུམ་ན་ཡོད་པ་མིན་ཏེ། དཔལ་ཧེ་རུ་ཀའི་རྩ་བའི་སྔགས་ཤེས་ནས་ཟློ་བ་ནི་མེ་དང་འདྲ་ལ། སྔགས་གཞན་དག་ནི་སོག་མ་དང་མཚུངས་ཏེ། སྟོབས་ཆེ་ཆུང་གི་ཁྱད་པར་ཆེའོ། །དངོས་གྲུབ་ཐམས་ཅད་
ཀྱི་རྩ་བ་ཡང་ཡིན་ལ་སྔགས་ཀྱང་ཡིན་པས་རྩ་བའི་སྔགས་སུ་རབ་ཏུ་གྲགས་སོ། །བྱ་བ་ཐམས་ཅད་ཅེས་པ་ལ། སྒྲུབ་པ་ཐམས་ཅད་རྣམ་སྤངས་པ། ཞེས་ཀྱང་འབྱུང་ལ། དེའི་དོན་ནི་ཀླགས་པ་ཙམ་གྱིས་འགྲུབ་པ་ཡིན་ནོ། །ཞེས་ཀོང་ཀ་ན་པ་བཞེད་ལ། བྷ་
བ་བྷ་དྲ་དང་དཔའ་བོ་རྡོ་རྗེས་ཀྱང་དེ་བཞིན་བཤད་དེ། །སྦྱིན་སྲེག་ལ་སོགས་པའི་སྒྲུབ་པ་གཞན་ལ་མི་ལྟོས་པར་བཟླས་པ་ཙམ་གྱིས་འགྲུབ་པའི་དོན་ནོ། །དེས་ན་འདིའི་བཟླས་པ་བྱེད་པར་འདོད་པས་རྩ་སྔགས་ཉིད་ལ་གཙོ་བོར་བྱའོ། །གཉིས་པ་ནི། དཔལ་
ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྩ་བའི་སྔགས་ཀྱི་ལུས་ཀྱི་ཡི་གེ་བཏུ་བའི་ཆོ་གའི་ལེའུ་སྟེ་ལྔ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ། སྦས་པའི་དོན་ཀུན་གསལ་བ་ལས་ལེའུ་ལྔ་པའི་

[071B]།    ༈    །།གཉིས་པ་དཔའ་བོའི་གོ་ཆའི་སྔགས་བཏུ་བ་ལ་གཉིས། གཞུང་དངོས་དང། ལེའུ་ཡི་མཚན་ནོ། །དང་པོ་ལ་གཉིས། སྔགས་གཉིས་ཀྱི་ཡི་གེའི་གྲངས་གོ་ཆའི་སྔགས་བཏུ་བ་དང་བཅས་པ་དང། གོ་ཆ་འགོད་པའི་གནས་བསྟན་པའོ། །དང་
པོ་ནི། རྩ་སྔགས་ལས་གཞན་ཡང་འོག་ནས་འཆད་པའི་སྙིང་པོའི་སྔགས་ལ་ནི་ཡི་གེ་ཉི་ཤུ་རྩ་གཉིས་ཡོད་ལ། སྙིང་པོ་དང་ཉེ་བའི་སྙིང་པོའི་སྔགས་ལ་ནི་ཡི་གེ་བདུན་ཡོད་དོ། །འདིར་ཡ་ཚོགས་དང་ཡ་སོགས་དང་ཡ་སྡེ་ཞེས་པ་གསུམ་བྱུང་བ་ལ་དང་པོ་འགྱུར་
མི་ལེགས་ཤིང། ཕྱི་མ་ལ་བཤད་རུང་ཙམ་སྣང་ཡང་བར་པ་ལེགས་སོ། །ཡ་ལ་སོགས་པའི་ཡི་གེ་བརྒྱད་པའི་ས་བོན་ནི་ཧའོ། །གུག་སྐྱེད་ནི་དབྱངས་སམ་ཕྱི་མོའོ། །བཅུ་གཉིས་ནི་རྀ་ལྀ་བཞི་དོར་བའི་ལྷག་མ། ཨ་ཨཱ་ནས་ཨཾ་ཨཿ་འི་བར་རོ། །དེ་བཞིན་ནི་བཅུ་གཉིས་
པོ་ཧ་ལ་ཞུགས་པས། ཧ་ཧཱ་ཧི་ཧཱི་ཧུ་ཧཱུ་ཧེ་ཧེ་ཧོ་ཧཽ་ཧ་ཧཿ་སོ། །ཐུང་ངུ་གཉིས་ཀྱི་ཡི་གེ་པར་མ་རིང་པོ་ལྔ་དང་ཐ་མ་དོར་བར་བྱའོ། །འགྱུར་གཞན་ལས། ཡི་གེ་ཐ་མ་དོར་བྱས་པ། ཞེས་པ་ལྟར་ན་གཉིས་གཉིས་ཀྱི་ཐ་མ་རིང་པོ་རྣམས་དོར་བའི་དོན་ནོ། །དེ་རྣམས་དོར་བའི་ཧ་ལ་
སོགས་པ་ཐུང་ངུ་དྲུག་ན། དཔལ་ཧེ་རུ་ཀའི་སྙིང་ག་ལ་སོགས་པའི་ཡན་ལག་དྲུག་ཏུ་བརྗོད་དོ། །དེ་ཡང་སྙིང་ཁ་ལ་སོགས་པའི་རྟེན་དང། བརྟེན་པ་ཧ་ལ་སོགས་པ་ངོ་བོ་དབྱེར་མེད་པས་སམ་དོན་དམ་པར་དབྱེར་མེད་པས་ཡན་ལག་དྲུག་ཅེས་བྱའོ། །རྡོར་
སེམས་ལ་སོགས་པའི་དཔའ་བོ་དྲུག་གི་ཨོཾ་ལ་སོགས་པ་དང་མཉམ་པར་སྦྱོར་བ་སྟེ་སྦྱར་བར་བྱའོ། །ཡི་གེ་གང་དང་ཡིན་ན། ཧ་ལ་སོགས་པའི་ཡི་གེ་གཅིག་ཏུ་སྟེ་རེ་རེ་ཡང་དག་པར་གནས་པ་དང་སྦྱར་ཏེ། དེ་ཡང་ཧའི་གོང་དུ་ཨོཾ་དང་ཡང་དག་པར་ལྡན་

[072A]༄༅། །པ་དེ་བཞིན་དུ། ན་མ་ཏེ། སྭ་ཧ་ཧུ། བཽ་ཥད་ཧེ། ཧུཾ་ཧཱུཾ་ཧོ། ཕཊ་ཧཾ་ཞེས་སྦྱར་རོ། །དེ་ནི་སྒྲུབ་པ་པོས་དཔའ་བོ་དྲུག་གི་སྙིང་པོར་ཤེས་པར་བྱའོ། །གཉིས་པ་ནི། གོ་ཆའི་སྔགས་དང་པོ་ཨོཾ་ཧ་ནི་སྙིང་ག་ཉིད་དུ་དགོད་པ་སྟེ། སྔགས་གཉིས་པ་སྤྱི་
བོར་དགོད་པར་ཤེས་པར་བྱའོ། །སྔགས་གསུམ་པ་སྤྱི་གཙུག་དག་ཏུ་སྦྱར་རོ། །སྔགས་བཞི་པ་གོ་ཆ་ཉིད་དུ་ཡིན། ཞེས་པ་ནི་ཀུན་སྤྱོད་ལས་ཕྲག་པར་དགོད་པར་གསུངས་པ་བཞིན་ནོ། །སྔགས་ལྔ་པ་ནི་མིག་ཏུ་གྱུར་པ་སྟེ་མིག་གཉིས་སུ་དགོད་དོ། །སྔགས་དྲུག་
པ་མཚོན་ཆ་ཞེས་བྱར་འདོད། ཅེས་པའི་དོན་ནི། སྡོམ་འབྱུང་ལས། ཕཊ་ཧཾ་ཡན་ལག་ཐམས་ཅད་ལ་མཚོན་ཆའོ། །ཞེས་གསུངས་པ་ཡིན་ནོ། །ཡན་ལག་ཐམས་ཅད་ནི་ལྭ་བ་པས། པགས་པའི་ནང་ན་གནས་པའི་རྡུལ་ཕྲ་རབ་རྣམས་དེའི་རང་བཞིན་དང་ཁ་
དོག་ཅན་དུ་བྱའོ། །ཞེས་གསུངས་པར་ལྟར། པྲཛྱཱ་རཀྵི་ཏས་ཀྱང་བཤད་པས། ལུས་དབང་གི་རྡུལ་ཕྲ་རབ་ཐམས་ཅད་རྟ་མཆོག་གི་ངོ་བོའི་ཕཊ་ཧཾ་ལྗང་གུར་མོས་པར་བྱའོ། །སྔགས་འགོད་པའི་གནས་ནི། ལྭ་བ་པས་དཔྲལ་བར་འགོད་པར་གསུངས་པ་ལྟར་
བྱ་སྟེ། ལྷ་འགོད་ན་ཡང་ལུས་དབང་གི་རྡུལ་ཕྲ་རབ་ཐམས་ཅད་དེའི་ངོ་བོར་མོས་པར་བྱའོ། ཁ་ཅིག་ཡན་ལག་ཐམས་ཅད་ལ་ཞེས་བཤད་པས་དཔྲལ་བར་འགོད་པ་འགོག་པ་མི་འཐད་དེ། དེ་ལྟ་ཡིན་ན་གཟུགས་ཕུང་ལ་རྣམ་སྣང་ཞེས་དང། ལུས་ལ་ཕྲག་
དོག་རྡོ་རྗེའོ། །ཞེས་སོགས་བཤད་པ་ལ་ལྷ་དེ་གཉིས་སྤྱི་བོ་དང་དཔྲལ་བར་སྒོམ་པ་ཡང་མི་འཐད་པར་འགྱུར་བ་སོགས་མང་ངོ། །པགས་པའི་ནང་དུ་ཞེས་གསུངས་པས་གོ་ཆ་ལྟག་མ་རྣམས་ཀྱང་ལུས་ཀྱི་ནང་དུ་བཀོད་དོ། །འོ་ན་གོ་ཆ་འདི་རྣམས་ལྷ་ཇི་ཙམ་

[072B] ལཱུ་ཨི་པ་དང་དྲིལ་བུ་པའི་ལུས་དཀྱིལ་ལས། གོ་ཆ་བཅུ་གཉིས་འགོད་པར་གསུངས་ཀྱང་ལྷ་གང་ལ་འགོད་མི་གསལ་ལ། དྲིལ་བུ་པའི་ལྷ་ལྔར་ནི་གཙོ་བོ་ཡབ་ཡུམ་བསྐྱེད་ཅིང་འཁོར་མ་བསྐྱེད་པའི་བར་དུ་གོ་ཆ་བཀོད་པས་གཙོ་བོ་ཡབ་ཡུམ་ཉིད་
ལ་བཀོད་དོ། །ནག་པོ་སྤྱོད་པའི་སྒྲུབ་ཐབས་ལས་ནི། གཙོ་བོ་ཡབ་ཡུམ་གཉིས་ཙམ་ལ་བཀོད་ཀྱི་གཞན་ལ་མ་བཀོད་དོ། །དེ་ཡང་ཀུན་སྤྱོད་ལས། དཔའ་མོའི་གོ་ཆ་དྲུག་བཤད་པའི་མཐར། གོ་ཆ་དྲུག་ཉིད་ཕག་མོ་སྟེ། ཞེས་ཨོཾ་བཾ་སོགས་ཀྱི་གོ་ཆ་དྲུག་ཕག་མོ་ལ་
འགོད་པར་བཤད་པས། ཨོཾ་ཧ་སོགས་དྲུག་ཀྱང་གཙོ་བོ་ལ་འགོད་པར་གསལ་ཏེ། དེ་དང་མཐུན་ནོ། །སྤྱིར་ནི་པཎྜི་ཏ་མང་པོས་གཙོ་བོ་ཡབ་ཡུམ་ཉིད་ལ་འགོད་པ་དང། གཞན་འགའ་ཞིག་གིས་ལྷ་ཐམས་ཅད་ལ་གོ་ཆ་བྱེད་པར་བཤད་པ་ཡང་ཡོད་ཀྱང། ལོ་ནག་
དྲིལ་གསུམ་གྱི་སྒྲུབས་ཐབས་ཀྱི་སྐབས་སུ་ནི་གཙོ་བོ་ཡབ་ཡུམ་ཙམ་ཞིག་གོ་ཆ་འགོད་པའི་གཞིར་གཟུང་ངོ། །དགག་གཞག་རྒྱས་པར་ནི་ལཱུ་ཨི་པའི་སྒྲུབ་ཐབས་ཀྱི་རྣམ་བཤད་དུ་བཤད་ཟིན་ཏོ། །འོ་ན་དེ་ལ་འགོད་པའི་གོ་ཆ་ཡང་ཇི་ལྟ་བུ་སྙམ་ན། ལྭ་བ་
པས་སྔགས་དང་ལྷ་རྣམས་ཐ་དད་མེད་པར་སྔགས་ཉིད་འགོད་པ་དང། ཡང་ན་སྔགས་རྣམས་ལས་བསྐྱེད་པའི་ལྷ་འགོད་པའི་ཚུལ་གཉིས་བཤད་དེ། པྲཛྙཱ་རཀྵི་ཏས་ཀྱང་དེ་བཞིན་དུ་བཤད་དོ། །གོ་ཆའི་ལྷའི་སྐུ་མདོག་ཕྱག་མཚན་རྣམས་ནི་སྒྲུབ་
ཐབས་ལས་ཤེས་པར་བྱའོ། །རྩ་རྒྱུད་ཀྱི་གོ་ཆའི་སྔགས་ཇི་བཞིན་དུ་ཀུན་སྤྱོད་དང་སྡོམ་འབྱུང་ལས་ཀྱང་གསུངས་ལ། ལོ་དྲིལ་གཉིས་ཀྱི་གཞུང་དུ་ཡང་དེ་བཞིན་དུ་འབྱུང་ངོ། །ནག་པོ་པས་བཅུ་གཉིས་པོ་རེ་རེའི་ཐོག་མར་ཨོཾ་ཡིག་སྦྱར་བ་ནི་རྡོ་རྗེ་མཁའ་འགྲོ་

[073A]༄༅། །ལ་བརྟེན་པའོ། །མངོན་བརྗོད་ལས། སྐུ་གསུང་ཐུགས་དམ་ཚིག་སོགས་ཀྱི་བདེ་མཆོག་རིགས་སོ་སོ་ལ་གོ་ཆ་གཉིས་ཀྱི་སྔགས་རྣམས་རྩ་རྒྱུད་དང་འདྲ་བ་དང། མི་འདྲ་བ་དུ་མ་ཞིག་བཤད་དོ། །གཉིས་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་
དཔའ་བོ་དྲུག་གི་གོ་ཆའི་སྔགས་བཏུ་བའི་ལེའུ་སྟེ་དྲུག་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་དྲུག་པའི་བཤད་པའོ།།    ༈    །།གསུམ་པ་རྩ་བའི་སྔགས་ཀྱི་
དབྱངས་བཏུ་བ་ལ་བཞི། ཡན་ལག་གི་དབྱངས་བཏུ་བ་དངོས། བཏུས་པའི་རྩ་སྔགས་ཀྱི་ཆེ་བ། རྩ་སྔགས་ཀྱི་ཐོག་མཐའི་ཡི་གེ་བཏུ་བ། ལེའུ་ཡི་མཚན་བསྟན་པའོ། །དང་པོ་ལ་གཉིས། རྐང་བརྒྱད་ཀྱི་དབྱངས་བཏུ་བ་དང། ཀ་ར་སོགས་ཀྱི་དབྱངས་བཏུ་
བའོ། །དང་པོ་ལ་གཉིས། རྐང་པ་སྔོན་མ་བཞིའི་དབྱངས་བཏུ་བ། ཕྱི་མ་བཞིའི་དབྱངས་བཏུ་བའོ། །དང་པོ་ནི། རྩ་སྔགས་ཀྱི་ལུས་བཏུས་པ་དེ་ནས་དབྱངས་ཡིག་བཅུ་གསུམ་པ་ཨོ། ལུས་བཏུས་པའི་ཡི་གེ་གཉིས་པ་མ་དང་སྦྱར་བས་མོའོ། །དབྱངས་ཡིག་
བཅུ་གཅིག་པ་ཨེ་ཡང་དག་ལྡན་པ་སྟེ་སྦྱར་བ་ཡིས། བཏུས་པའི་ཡི་གེ་དྲུག་པ་ཏ་ལ་བརྒྱན་པར་བྱའོ། །དབྱངས་ཀྱི་བཞི་པ་ཨཱི་རིང་པོ་ཉིད་ཀྱང་ནི་ཡི་གེ་བདུན་པ་ཝ་དང་སྦྱར་རོ། །དབྱངས་ཡིག་བཅུ་གཅིག་པ་ཨེ་ནི་སྔགས་བཏུ་བ་ལ་མཁས་པས་ཡི་གེ་བརྒྱད་པ་
ར་དང་སྦྱར་བར་བྱའོ། །དབྱངས་ཡིག་གཉིས་པ་ཨཱ་རིང་པོ་དང་ལྡན་པར། ཡི་གེ་དགུ་པ་ཤ་ལ་བརྒྱན་པར་བྱའོ། །དབྱངས་ཡིག་གཉིས་པ་ཨཱ་ནི་ཡི་གེ་བཅུ་གཉིས་པ་ཧ་དང་སྦྱར་རོ། །དབྱངས་ཡིག་གཉིས་པ་ཨཱ་རིང་པོ་དང་ལྡན་པར། ཀ་ནས་བགྲངས་པའི་ཡི་གེ་ཉི་ཤུ་

[073B] མཁས་པས་ཡི་གེ་བཅུ་བཞི་པ་ལ་ལ་གདགས་སོ། །ཡི་གེ་ཉི་ཤུ་པ་ན་དང་དབྱངས་ཀྱི་གསུམ་པ་ཨི་ཐུང་དུ་ཉིད་སྦྱར་ལ། ནི་དེ་ཡི་གེ་བཅོ་ལྔ་པ་ག་དང་སྦྱར་བ་སྟེ་དེ་ལ་གདགས་སོ། །དབྱངས་ཡིག་བཅོ་ལྔ་པ་ཨཾ་དང་ཡང་དག་ལྡན་པ་སྟེ་
སྦྱར་བས། ཡི་གེ་བཅུ་དྲུག་པས་མཛེས་པར་བྱའོ། །དེ་ཡང་ཨ་ཡིག་བརྗོད་པའི་དོན་ཡིན་པས་ཕྱིས་ལ་ཐིག་ལེ་དེ་ས་ལ་སྦྱིན་ནོ། །དབྱངས་ཡིག་གསུམ་པ་ཨི་ཐུང་ངུ་དང་ལྡན་པའི་ཡི་གེ་བཅུ་བདུན་པ་ན་རུ་འདོད་དོ། །དབྱངས་ཀྱི་གཉིས་པ་ཨཱ་རིང་པོ་ནི་ཡི་གེ་བཅོ་
བརྒྱད་པ་བྷ་རུ་སྦྱར་རོ། །དབྱངས་ཡིག་གཉིས་པ་ཨཱ་རིང་པོ་ནི་ཡི་གེ་ཉི་ཤུ་རྩ་གཅིག་པ་ཊར་སྦྱར་རོ། །དབྱངས་ཡིག་ལྔ་པ་ཨུ་ཐུང་ངུ་ནི་ཡི་གེ་ཉི་ཤུ་རྩ་གསུམ་པ་ཀར་སྦྱར་རོ། །དབྱངས་ཡིག་བཅུ་གསུམ་པ་ཨོ་ནི་ཡི་གེ་ཉི་ཤུ་བཞི་པ་ཊར་སྦྱར་རོ། །སྡེ་ཚན་དང་
པོ་ཀ་སྡེའི་དང་པོ་ཀ་བླངས་ནས་ནི་ཡི་གེ་ཉི་ཤུ་ལྔ་པ་ཏ་ལ་སྦྱར་བ་སྟེ་གདགས་སོ། །དབྱངས་ཡིག་གཉིས་པ་ཨཱ་རིང་པོ་དང་ལྡན་པར་ཡི་གེ་ཉི་ཤུ་རྩ་དྲུག་པ་ཊར་འགྱུར་རོ། །ཡི་གེ་ཉི་ཤུ་རྩ་བརྒྱད་པ་དེ་ཉིད་ནི་དབྱངས་ཡིག་བཅོ་ལྔ་པ་ཨཾ་དང་སྦྱར་ཏེ་ཨ་ཕྱིས་ལ་ཐིག་
ལེ་ད་ལ་སྦྱིན་ནོ། །གསུམ་པ་ཊ་སྡེའི་དང་པོར་ཡང་དག་ལྡན་པའི་ཊ་ཡི་འོག་མའི་ཆ་སྟེ་འོག་ཏུ་ནི་མེ་སྟེ་ར་ཡིག་དང་བཅས་པའོ། །ཊ་ལ་ར་འདོགས་པ་དེ་བཞིན་དུ་དབྱངས་ཡིག་གཉིས་པ་ཨཱ་རིང་པོ་དང་སྦྱར་བའི་ཉི་ཤུ་རྩ་དགུ་པ་ཥའོ། །ཡི་གེ་སུམ་ཅུ་རྩ་གཅིག་
པ་ར་ནི་དབྱངས་ཡིག་གཉིས་པ་ཨཱ་རིང་པོ་དང་སྦྱར་རོ། །ཡི་གེ་སུམ་ཅུ་རྩ་གཉིས་པ་ལ་ནི་དབྱངས་ཡིག་བཅུ་གསུམ་པ་ཨོ་དང་སྦྱར་རོ། །ཡི་གེ་སུམ་ཅུ་རྩ་གསུམ་པ་གཉི་མའི་ས་བོན་ར་དང་ལྡན་པར་བྱ་སྟེ་ར་སྟའོ། །དབྱངས་ཡིག་བཞི་པ་ཨཱི་རིང་པོ་ནི་ཡི་

[074A]༄༅། །གེ་སུམ་ཅུ་རྩ་བཞི་པ་བྷ་ར་ལྡན་པར་བྱ་བ་ནི། འདོད་པའི་དོན་ཀུན་སྒྲུབ་པར་བྱེད་པ་ཡིན་ནོ། །དབྱངས་ཀྱི་ལྔ་པ་ཨུ་ཐུང་ངུ་ནི་ཡི་གེ་སུམ་ཅུ་རྩ་བདུན་བམ་དང་ལྡན་པས་ནི་མཁའ་འགྲོ་མ་རྣམས་ཀྱི་ཐུགས་རྒྱུད་བསྐུལ་ནས་དངོས་གྲུབ་
རྣམས་སྒྲུབ་པར་བྱེད་པ་ཡིན་ནོ། །སུམ་ཅུ་རྩ་བརྒྱད་པ་ཁ་འདི་དབྱངས་ཡིག་གཉིས་པ་ཨཱ་རིང་པོ་དང་སྦྱར་རོ། །དཔའ་བོ་དང་དཔའ་མོའི་ལྷ་རྣམས་སྒྲུབ་པའི་རྒྱུ་ནི། སྔགས་ཀྱི་ཡི་གེ་འདི་ཉིད་ཡིན་པར་ཐེ་ཚོམ་མེད་དོ། །གཉིས་པ་ནི། སྔར་བཏུས་པའི་ཡི་གེ་
བཞི་བཅུ་རྩ་གཉིས་པ་སའི་འོག་གི་ཆར་ནི་སྒྲུབ་པ་པོས་མེ་སྟེར་དང་སྦྱར་ལ་ར་སྟར་བྱའོ། །བཞི་བཅུ་གསུམ་པ་བྷ་ནི་དབྱངས་ཡིག་ལྔ་པ་ཨུ་ཐུང་ངུ་དང་སྦྱར་རོ། །ཡི་གེ་བཞི་བཅུ་ལྔ་པ་བྷ་ནི་དབྱངས་ཡིག་གཉིས་པ་ཨཱ་རིང་པོ་དང་སྦྱར་རོ། །དབྱངས་ཡིག་ལྔ་
པ་ཨུ་ཐུང་ངུ་ནི་བཞི་བཅུ་རྩ་དྲུག་པ་ས་དང་ལྡན་པར་བྱ་སྟེ། དཔའ་བོ་ཐམས་ཅད་རབ་ཏུ་མཆོད་པ་ཡིན་ནོ། །བཞི་བཅུ་རྩ་བདུན་པར་ནི་དབྱངས་ཡིག་གཉིས་པ་ཨཱ་རིང་པོ་དང་སྦྱར་རོ། །སྔགས་འདི་དག་ནི་རྡོ་རྗེ་སེམས་དཔའ་མཆོག་གི་ངོ་བོ་ཡིན་ཏེ་
སྔགས་དང་ལྷ་ཐ་མི་དད་པའི་ཕྱིར་རོ། །ཡི་གེ་ལྔ་བཅུ་རྩ་གཅིག་པ་ཤ་དབྱངས་ཡིག་ལྔ་པ་ཨུ་ཐུང་ངུས་མཛེས་པ་མཆོག་ནི་ཡིན་པར་འདོད་དོ། །ལྔ་བཅུ་རྩ་གཉིས་པ་པ་དབྱངས་ཡིག་གཉིས་པ་ཨཱ་རིང་པོ་དང་སྦྱར་བ་ནི་ལྷ་རྣམས་ཞེས་སོགས་སྔར་
བཞིན་བཤད་དོ། །ང་གསུམ་པ་ཤའང་དབྱངས་བཅུ་གསུམ་པ་ཨོ་དང་སྦྱར་རོ། །ཡི་གེ་ང་དྲུག་པ་ཤ་དབྱངས་ཡིག་དྲུག་པ་ཨཱུ་རིང་པོ་དང་སྦྱར་བ་ནི་དགྲ་རྣམས་ངེས་པར་གཅོད་པར་བྱེད་པ་ཡིན་ནོ། །ཨན་ཏ་སྠ་ཡི་བཞི་པ་ཝ་དང་དབྱངས་ཡིག་

[074B] །དེ་བཞིན་དུ་དབྱངས་ཡིག་བཅོ་ལྔ་པ་ཨཾ་དང་སྦྱར་བ་ནི་སྔར་ལྟར་ཏེ། དངོས་གྲུབ་ཐམས་ཅད་སྒྲུབ་པར་བྱེད་པ་ཡིན་ནོ། །ཡི་གེ་ལྔ་བཅུ་རྩ་དགུ་པ་ཊར་འགྱུར་བ་ནི་ཊའི་འོག་ཏུ་ཝ་སྟ་རིང་པོར་བྱ། ཐིག་ལེ་ཊའི་མགོར་
བྱིན་པས་ཊཱཾ་ཞེས་པའོ། །ཡི་གེ་དྲུག་ཅུ་རྩ་གཅིག་པ་དྷ། དབྱངས་ཡིག་གཉིས་པ་ཨཱ་རིང་པོ་དང་སྦྱར་རོ། །སྔགས་འདི་ཉིད་ནི་མཆོག་ཡིན་པར་བཤད་དོ། །ཡི་གེ་རེ་གཉིས་པར་དབྱངས་ཡིག་གསུམ་པ་ཨི་ཐུང་བ་དང་སྦྱར་བ་ནི་མཁའ་འགྲོ་མ་ཡི་རིག་
པའི་མཆོག་ཏུ་འདོད་དོ། །ཡི་གེར་གསུམ་པ་ཎ། དབྱངས་ཡིག་བཅུ་གཅིག་པ་ཨེ་དང་ལྡན་པའི་མཛེས་པའི་ཡི་གེ་ནི་ཀུན་གྱི་མཆོག་གོ་དེ་བཞིན་དུ་ཡི་གེ་རེ་ལྔ་བ་གྷ། རྡོ་རྗེ་སེམས་དཔའ་རས་ཕྱེ་བ་སྟེ་ར་སྟར་བྱས་པའི་ས་བོན་འདི་ནི་ལྷ་རྫས་ཏེ་བདུད་རྩིའི་
མཆོག་དང། འཇིག་རྟེན་པའི་དངོས་གྲུབ་སྦྱིན་པ་དང། ཐར་པ་ཆེན་པོ་སྦྱིན་པའོ། །འདིར་ལོ་ཆེན་གྱི་རྩ་རྒྱུད་ཀྱི་འགྱུར་ལ་རེ་བཞི་པ་རྡོར་སེམས་ཀྱིས་ཕྱེ་བ་དང། དབྱངས་ཡིག་གཉིས་པར་ལྡན་པར་འབྱུང་ལ། མལ་གྱི་འགྱུར་ལ་རེ་བཞི་པ་དབྱངས་ཡིག་
གཉིས་པ་དང་སྦྱར་བ་ཡོད་ཅིང། རྡོར་སེམས་ཀྱིས་ཕྱེ་བ་མེད། མར་དོའི་འགྱུར་གཉིས་ཀ་ལོ་རེ་བཞི་པ་ལ་བཤད་པ་མེད་དོ། །དེ་ལྟར་མི་མཐུན་ཀྱང་མལ་གྱི་ལྟར་ལེགས་པ་འདྲའོ། །མངོན་བརྗོད་རྣམས་དང། ལོ་ཆེན་གྱི་འགྱུར་ལས་རེ་བཞི་པ་རྡོར་སེམས་
ཀྱིས་ཕྱེ་བ་དང། རེ་ལྔ་པ་དབྱངས་གསུམ་པ་དང་སྦྱོར་བ་མ་དག་ལ། རེ་བཞི་པ་དབྱངས་གཉིས་པ་དང་སྦྱོར་བ་དག་པ་འདྲའོ། །རེ་དྲུག་པ་ཛ་དབྱངས་གསུམ་པ་ཨི་དང་སྦྱར་རོ། །སྔགས་དེ་དག་ནི་བྱ་བ་ཀུན་ལ་གྲུབ་པ་སྦྱིན་པ་དེ་ལྟར་དེ་བཞིན་གཤེགས་པས་གསུངས་སོ། །

[075A]༄༅། །ཡི་གེ་རེ་བདུན་པ་ན་དབྱངས་ཀྱི་གཉིས་པ་ཨཱ་རིང་པོ་དང་ལྡན་པ་སྟེ་སྦྱར་བ་ནི་རྣལ་འབྱོར་མ་ཡི་དགོངས་པ་ཀུན་སྐོང་བ་འདི་ཉིད་ཡིན་པར་ཐེ་ཚོམ་མེད་དོ། །རེ་བརྒྱད་པ་མ་དེར་ནི་བ་སྦྱར་ཏེ། ས་བོན་གྱི་ཡི་གེ་མ་འདི་ཡི་འོག་གི་ཆར་ནི་བཏགས་པ་སྟེ་
གདགས་པར་བྱའོ། །ཡི་གེ་དོན་གཅིག་པར་ལ་དབྱངས་ཡིག་གཉིས་པ་ཨཱ་སྦྱར་རོ། །ཡི་གེ་ཀུན་ལ་མཛེས་པ་ནི་དེ་མ་ཐག་པ་འདི་ཉིད་ཡིན་པར་ཐེ་ཚོམ་མེད་དོ། །དོན་བཞི་པ་ཧ་ནི་དབྱངས་ཡིག་གཉིས་པར་སྦྱར་བ་དག་གདོད་ནས་དངོས་གྲུབ་སྒྲུབ་པར་བྱེད་པ་
ཡིན་པར་དེ་བཞིན་གཤེགས་པའི་ཞལ་ནས་གསུངས་སོ། །དོན་ལྔ་པ་དྷ་མ་མོ་སྟེ་དབྱངས་ཀྱི་དྲུག་པ་ཨཱུ་དང་ལྡན་པ་འདི་ནི་བྱ་བ་སྒྲུབ་པ་ཀུན་ལ་རྣལ་འབྱོར་རབ་མཆོག་དམ་པ་ཡིན་ནོ། །དོན་དྲུག་པ་ནི་མའོ། །ཡི་གེ་བ་མ་དེའི་འོག་ཏུ་སྦྱར་ལ། ཉི་མ་སྟེ་ར་
ཡིས་ནི་དབྱེ་བ་སྟེ་བ་དེ་ལ་གདགས་སོ། །དབྱངས་ཡིག་གཉིས་པ་ཨཱ་རིང་པོ་དང་ལྡན་པའི་མེའི་ས་བོན་དེ་ལས་གཞན་པའི་མཆོག་ཏུ་མཛེས་པ་ཡོད་པ་མིན་ནོ། །མར་དོའི་འགྱུར་གཞན་ལས། ཡི་གེ་པ་ནི་དེ་སྦྱར་བྱ། ཞེས་འབྱུང་ངོ། །ཡི་གེ་དོན་བདུན་པ་ནའོ། །
ན་དེར་ནི་འོག་ཏུ་དྷ་དང་སྦྱར་བར་བྱའོ། །ས་བོན་གྱི་སྔགས་འདི་ནི་ལྷ་རྫས་ཀྱི་མཆོག་མཁའ་འགྲོ་མ་ཡི་མཛེས་པར་འདོད་དོ། །ཡི་གེ་དོན་བརྒྱད་པ་ཀ་ནི་དབྱངས་ཡིག་གཉིས་པ་དང་སྦྱར་བའི་ས་བོན་འདི་ནི་མཆོག་ཏུ་བཟང་པོ་དངོས་གྲུབ་ཀྱི་རྒྱུའི་མཆོག་ནི་
ཡིན་པར་འདོད་དོ། །ཡི་གེ་གྱ་གཅིག་པ་པ་ནི་དབྱངས་ཀྱི་བཞི་པ་ཨཱི། དེའི་མཐའ་ཨུ་ཡིས་ཁྱད་པར་དུ་བྱེད་པས་པུའོ། །འདི་ནི་གདོད་མ་ནས་དངོས་གྲུབ་སྒྲུབ་པར་བྱེད་པ་ཡིན་ཏེ། དངོས་གྲུབ་ཀུན་ལ་འཇུག་པར་བྱེད་པའོ། །ཡི་གེ་གྱ་གཉིས་པ་ཥ། དབྱངས་ཀྱི་

[075B] །འགྱུར་གཞན་ལ་དེ་ཡན་ཆད་ལས་དབྱངས་ཐུ་བ་མེད་ཀྱང། ལོ་ཙཱ་བ་གཉིས་འདུས་ཀྱི་འགྱུར་དང་མངོན་བརྗོད་ལས་ཀར་སོགས་ཀྱི་དབྱངས་ཐུ་བ་ཡང་བཤད་པས། འདིར་དེ་ལྟར་བཤད་པར་བྱའོ། །གཉིས་པ་ལ་གསུམ་
བརྒྱད་ཚན་དང་པོའི་དབྱངས་ཐུ་བ། བརྒྱད་ཚན་བར་པའི་དབྱངས་ཐུ་བ། བརྒྱད་ཚན་ཐ་མའི་དབྱངས་བཏུ་བའོ། །དང་པོ་ནི། རྐང་བརྒྱད་ཀྱི་ལུས་བཏུས་པ་དབྱངས་དང་སྦྱར་བ་དེ་བཞིན་དུ་ཀར་སོགས་ཀྱི་ལུས་བཏུས་པ་ཡང་དབྱངས་དང་སྦྱར་རོ། །མ་མོ་སྟེ་
དབྱངས་རྣམས་ལས་ལྔ་པ་ཨུ་ཐུང་ངུ་བཏུས་པའི་ཡི་གེ་བརྒྱད་ཅུ་རྩ་བརྒྱད་པ་ཀ་ལ་སྦྱར་བས་ཀུའོ། །འདིར་མ་མོ་ཞེས་པ་རྣམས་དབྱངས་ལ་བྱའོ། །རྐང་བརྒྱད་ཀྱི་ལུས་བཏུས་པའི་ཡི་གེའི་སྟེང་དུ་ཀ་ར་ཀ་ར་བསྣན་པའི་དབང་དུ་མཛད་ནས་འདིར་གྱ་བརྒྱད་པ་
ཞེས་གསུངས་སོ། །མ་མོ་རྣམས་ལས་ལྔ་པ་ཨུ་ཉིད་ཡི་གེ་གྱ་དགུ་པར་ལ་སྦྱར་རོ། །དེ་བཞིན་དུ་མ་མེ་རྣམས་ལས་ལྔ་པ་ཨུ་ཉིད་ཡི་གེ་དགུ་བཅུ་པ་ཀ་ལ་སྦྱར་རོ། །མ་མོའི་ལྔ་པ་ཨུ་ཡི་གེ་གོ་གཅིག་པ་ར་དང་སྦྱར་རོ། །མ་མོ་རྣམས་ཀྱི་གཉིས་པ་ཨཱ་ནི་ཡི་གེ་
གོ་དྲུག་པ་ཏྲ་དང་སྦྱར། ཡང་དབྱངས་ཀྱི་གཉིས་པ་དང་ཡི་གེ་གོ་དགུ་པ་ཏྲ་གཉིས་སྦྱར་བའི་ཏྲཱ་ས་ཡ་ནི་གདུག་པ་རྣམས་སྒྲག་པར་བྱེད་ཅིང། སྔགས་པ་རྣམས་ལ་བདེ་བ་འབྱུང་བར་བྱེད་པའོ། །མངོན་བརྗོད་རྣམས་ལས། མ་མོ་ཀུན་གྱི་བདེ་བའི་གནས། ཞེས་
འབྱུང་ངོ། །དེ་ལྟར་ན་ཏྲཱ་ས་ཕྱི་མའི་ས་ནི་ཡི་གེ་བརྒྱ་པའོ། །ཡི་གེ་བརྒྱ་རྫོགས་ནས་སླར་ཡང་གཅིག་ནས་འདྲེན་པ་ལ་ཡ་ཡིག་གཅིག་ཏུ་བྱའོ། །དབྱངས་རྣམས་ཀྱི་བཅུ་གསུམ་པ་ཨོ་ནི་ཡ་ནས་བགྲངས་པའི་ཡི་གེ་གཉིས་པ་ཀྵ་དང་ལྡན་པར་བྱའོ། །དབྱངས་ལས་
[076A]༄༅། །བཅུ་གསུམ་པ་ཨོ་ནི་ཡ་ནས་བགྲངས་པའི་ལྔ་པ་ཀྵ་ཕྱི་མ་དང་ལྡན་པ་ནི། ཀྵ་ཡང་ཀར་ཞེས་གདུག་པ་རྣམས་ནི་ཟད་པར་བྱེད་ཅིང། མཁའ་འགྲོ་མ་རྣམས་ཀྱི་བདེ་བ་འབབ་པའི་གནས་སོ། །མ་མོ་རྣམས་ཀྱི་བདེ་བ་ཡང་དེ་བཞིན་ནོ། །དབྱངས་
རྣམས་ལས་བཅུ་བཞི་པ་ཨཽ། ཡི་གེ་བརྒྱད་པ་ཧྲ་དང་ལྡན་པར་བྱ་ལ། དེ་ཉིད་དབྱངས་ཀྱི་བཅོ་ལྔ་པ་ཨཾ་གི་ཨ་ཕྱིས་ནས་ཐིག་ལེའི་གདན་དུ་བྱས་པའོ། །དབྱངས་ལས་བཅུ་བཞི་པ་ཨཽ་ནི། ཡི་གེ་དགུ་པ་ཧྲར་ལྡན་པའི་སྤྱི་བོར་ཐིག་ལེས་མཚན་པ་ནི་སྒྲུབ་པ་པོ་ལ་
མཁའ་འགྲོ་མ་རྣམས་ཁྱད་པར་དུ་དགའ་བར་བྱེད་པའོ། །དབྱངས་ལས་བཅུ་གཅིག་པ་ཨེ། ཡི་གེ་བཅུ་གཉིས་པ་དང་ལྡན་ཞིང་སྤྱི་བོར་ཐིག་ལེས་མཚན་པས་ཕཻཾ་སྟེ་ཕཻཾ་གཉིས་པ་ཡང་དེ་བཞིན་ནོ། །གཉིས་པ་ནི། དབྱངས་རྣམས་ལས་ལྔ་པ་ཨུ། ཡི་གེ་སོ་གཉིས་
པ་རར་ལྡན་ནོ། །ར་སོགས་གཉིས་པར་འཇོག་པ་ནི་ཕཊ་གཉིས་ཀྱི་ཕ་དང་ཊ་སོ་སོར་བགྲངས་པ་ཡིན་གསུང་ངོ། །དབྱངས་གསུམ་པ་ཨི། ཡི་གེ་སོ་གསུམ་པ་དཧར་ལྡན་པས་དཧིའོ། །དབྱངས་ཀྱི་གཉིས་པ་ཨཱ། ཡི་གེ་སོ་བཞི་པ་རར་ལྡན་པ་དང། དབྱངས་ཀྱི་
གཉིས་པ་སོ་དྲུག་པ་མར་ལྡན་པ་དང། ཐོག་མ་དབྱངས་སྡེའི་གཉིས་པར་ལྡན་པའི་ཡི་གེ་སོ་བདུན་པ་ལ་དང། དབྱངས་ལས་གསུམ་པ་ཨི་དང་ལྡན་པའི་ཡི་གེ་བཞི་བཅུབ་བ་དང། མ་མོ་བཅུ་གཅིག་པ་ཨེ་དང་ལྡན་པའི་ཡི་གེ་ཞེ་གཅིག་པ་ན་དང། དབྱངས་
ལས་གསུམ་པ་ཨི། ཡི་གེ་ཞེ་གཉིས་པ་གྲར་ལྡན་ཞེས་པ་དང། དབྱངས་གསུམ་པ་ཞེ་བཞི་པར་ལྡན་ཞེས་པ་གཉིས་རྒྱ་གར་གྱི་དཔེ་མ་དག་པ་ལས་བསྒྱུར་བ་སྟེ། མངོན་བརྗོད་ལས། དབྱངས་ཀྱི་ཡི་གེ་བདུན་པ་ནི། ཡི་གེ་བཞི་བཅུ་གཉིས་པར་སྦྱར། །

[076B] །ཡི་གེ་བཞི་བཅུ་བཞི་པར་སྦྱར། །ཞེས་པ་དག་སྟེ། དབྱངས་ཀྱི་བདུན་པ་རྀ། ཡི་གེ་བཞི་བཅུ་པ་ག་ལ་སྦྱར་ལ་ར་ཕྱི། གྲྀ་ཞེས་པ་དག་སྟེ། སྡོམ་འབྱུང་སོགས་ནས་ཀྱང་དེ་བཞིན་དུ་བཏུས་པའི་ཕྱིར་རོ། །ཞེས་གསུང་པ་ནི་རང་གིས་
སྔར་ལུས་ཐུ་བའི་སྐབས་སུ་ག་ཡིག་ར་དང་སྦྱར་བ་དང་འགལ་ཞིང། འབྲོག་མི་དང་ཁྱུང་པོ་སོགས་ཀྱིས་བསྒྱུར་བའི་མངོན་བརྗོད་མང་པོ་ལས་ཀྱང། ལུས་ཐུ་བའི་སྐབས་སུ་ག་ཡིག་གཉིས་ར་དང་སྦྱར་སྣང་ལ། རྩ་རྒྱུད་ཀྱི་ལེའུ་སུམ་ཅུ་པ་ལས་ཀྱང་ག་ར་དང་སྦྱར་
ནས་ཨི་ཡིག་བྱིན་འདུག་ཅིང། འགྲེལ་པ་རྣམས་ལས་ཀྱང་དེ་དང་མཐུན་པར་འཆད་པར་འདུག་པས། རྩ་རྒྱུད་དུ་གྲ་གཉིས་ལ་ཨི་སྟེར་བ་དག་པ་ཡིན་གྱི། རྀ་སྟེར་བ་དག་པ་མིན་ནོ། །དེས་ན། དབྱངས་ཀྱི་ཡི་གེ་བདུན་པ་ནི། ཞེས་སོགས་མངོན་བརྗོད་ལ་ཡོད་ན་
རྒྱུད་དེར་ལུས་ཐུ་བའི་སྐབས་སུ་ཇི་ལྟར་ཡོད་བརྟག་དགོས་སོ། །མངོན་བརྗོད་མང་པོ་ལས་དབྱངས་ཀྱི་གཉིས་པ་ཡི་གེ་ཞེ་གཉིས་པ་དང་སྦྱར། ཞེས་པ་ནི་ལོ་རྩཱ་བ་གཉིས་འདུས་ཀྱི་འགྱུར་ལས། དབྱངས་ཀྱི་གསུམ་པར་འབྱུང་བ་དག་གོ་སྤྱིར་ན་སྡོམ་འབྱུང་
ནས་ག་རྀ་དང་སྦྱར་བ་ཡང་བཏུས་འདུག་པས་ཚུལ་གཉིས་ཡོད་པ་ཤེས་པར་བྱའོ། །མ་མོ་ལས་ནི་གཉིས་པ་ཉིད་ཡི་གེ་ཞེ་བརྒྱད་པ་པར་ལྡན་པ་དང། དབྱངས་གཉིས་པ་ཡི་གེ་ཞེ་དགུ་པ་ཏར་ལྡན་པ་དང། མ་མོའི་ལྔ་པ་ཨུ། ཡི་གེ་ང་གསུམ་པ་བཧར་ལྡན་པ་དང། ཡི་
གེ་ང་བཞི་པ་ཛ་ ཐིག་ལེས་ཀྱང་ནི་རྣམ་པར་བརྒྱན་པའོ། །ཡི་གེ་ང་ལྔ་པ་ག་ལ་སྤྱི་བོར་ཐིག་ལེས་མཚན་པ་ལ། དབྱངས་ཀྱི་གཉིས་པ་ཨ་སྦྱར་བ་དང། ཡི་གེ་ང་བདུན་པ་རྦ་སྤྱི་བོར་ཐིག་ལེས་མནན་པ་དབྱངས་ཀྱི་གཉིས་པ་དང་སྦྱར་བ་དང། ཡི་གེ་ང་བརྒྱད་པ་བ་ནི་

[077A]༄༅། །མ་མོའི་གཉིས་པ་དང་སྦྱར་བ་དང། མ་མོ་གཉིས་པ་ཨཱ་ཉིད་ནི་ཡི་གེ་དྲུག་ཅུ་རྩ་ལྔ་པ་ཨ་ལ་སྦྱར་རོ། །མ་མོའི་གཉིས་པ་རེ་བརྒྱད་པ་ཨར་ལྡན་པ་ནི། དངོས་གྲུབ་ཐམས་ཅད་འགུགས་པར་བྱེད་ཅིང། སྒྲུབ་པ་པོ་རྣམས་ལ་དཔལ་ཏེ་ཕུན་ཚོགས་སྦྱིན་
པའོ། །མ་མོའི་བཞི་པ་ཨཱི་ཉིད་ཡི་གེ་དོན་གཅིག་པ་ཧྲ་ལ་ལྡན་ཞིང། ཐིག་ལེས་ཀྱང་ནི་རྣམ་པར་བརྒྱན་ནོ། །མ་མོའི་བཞི་པ་ཨཱི་ཡི་གེ་དོན་གཉིས་པ་ཧྲ་ལ་ལྡན་པའི་མགོར་ཐིག་ལེ་ཡིས་ནི་མཉམ་པར་མནན་པ་ནི། སེམས་ཅན་ཐམས་ཅད་དབང་དུ་
བྱེད་པའོ། །དབྱངས་ཀྱི་བཅུ་བཞི་པ་ཨཽ་དང་ངེས་པར་ལྡན་པའི་ཡི་གེ་དོན་གསུམ་པ་ཛྞཽའོ། །མ་མོའི་བཅུ་བཞི་པ་ཨཽ་ཡི་གེ་དོན་བཞི་པ་ཛྞར་ལྡན་པ་སྟེ་སྦྱར་བས་ཛྞཽའོ། །ཧྲི་ཧྲི་ལ་ཐིག་ལེས་བརྒྱན་པ་དེ་བཞིན་དུ། ཛྣཽ་གཉིས་ལ་ཡང་ཐིག་ལེས་བརྒྱན་
ནོ། །གསུམ་པ་ནི། དབྱངས་ཀྱི་གཉིས་པ་ཨཱ། ཡི་གེ་དོན་ལྔ་པ་ཀྵྨར་ལྡན་པས་ཀྵྨའོ། །འདིར་ལོ་ཙཱ་བ་གཉིས་འདུས་ཀྱི་འགྱུར་ལཀྵྨའི་ཐིག་ལེ་དང། དོན་དྲུག་པ་དང་དོན་བདུན་པ་ཆད་ཅིང། མ་མོ་ལས་ནི་གཉིས་པ་ཉིད། །ཡི་གེ་བདུན་ཅུ་བརྒྱད་པར་ལྡན། །
སྟེང་དུ་ཐིག་ལེས་མཚན་པའོ། །ཞེས་པ་ལ་མངོན་བརྗོད་འབྲོག་འགྱུར་ལས། ཡི་གེ་བདུན་ཅུ་ལྔ་དང་སྦྱར། །ཐིག་ལེས་ཀྱང་ནི་རྣམ་པར་བརྒྱན། །ཕྱི་མོ་ཡི་ནི་གཉིས་པ་ཡང། །ཡི་གེ་བདུན་ཅུ་དྲུག་དང་སྦྱར། །ཐིག་ལེ་གཉིས་ཀྱིས་ཡང་དག་བརྒྱན། །ཕྱི་
མོ་ཡི་ནི་གཉིས་པ་ཡང། །ཡི་གེ་བདུན་ཅུ་བདུན་དང་སྦྱར། །མ་མོའི་བཞི་པ་ཉིད་དང་ནི། །ཡི་གེ་བདུན་ཅུ་བརྒྱད་དང་སྦྱར། །ཐིག་ལེས་མགོ་ལ་མནན་པར་བྱ། །དབྱངས་ཡིག་བཞི་པ་དག་ཀྱང་ནི། །ཡི་གེ་བདུན་ཅུ་དགུ་དང་སྦྱར། །ཐིག་ལེ་སྒྲ་ཡིས་

[077B] །ཐིག་ལེས་ཀྱང་ནི་རྣམ་པར་བརྒྱན། ཞེས་འབྱུང་ངོ། །དེའི་རྐང་པ་གཉིས་པས་ཀྵ་སྔ་མའི་ཐིག་ལེ་བསྟན། ཕྱི་མོ་གཉིས་པ་དོན་དྲུག་པ་དང་སྦྱར་ཞེས་པས་ཀྵ་གཉིས་པ་བསྟན་ཏེ། །བྱང་ །དབྱངས་ཀྱི་
གཉིས་པ་དོན་བདུན་པ་དང་སྦྱར་ཞེས་པས་ཧཱ་བསྟན་ཏེ། དེ་ལ་ཐིག་ལེ་གཉིས་ཀྱིས་བརྒྱན་པར་བསྟན་པས་ཧཱ ་གཉིས་སུ་འགྱུར་རོ། །མ་མོ་བཞི་པ་དང་སྦྱར་བའི་དོན་བརྒྱད་པ་དང། དོན་དགུ་པ་གཉིས་ཀྱི་སྔ་མ་ལ་ཐིག་ལེས་མནན་པས་ཧཱིཾ་སྔ་མ་དང། ཕྱི་མ་ལ་ཐིག་ལེས་བརྒྱན་
པས་ཧཱིཾ་ཕྱི་མའོ། །ཐིག་ལེ་སྒྲ་ཡིས་བསྐྱེད་པ་ནི། ཐིག་ལེ་ཡིས་སྒྲ་ནཱ་ད་བསྐྱེད་པའི་དོན་ཏེ། ཐིག་ལེ་ནཱ་ད་དང་ལྡན་པར་བྱའོ། །དབྱངས་རྣམས་ལས་དྲུག་པ་ཨཱུ་ཉིད། རྟའི་རྒྱལ་པོ་དོན་གྲུབ་ལ་བཤད་པ་མང་ཞིང། སྐྱེད་པ་ནི་དེའི་ས་བོན་ཧ་ལ་བཤད་པ་མང་བས་ཧ་དེ་
ལ་སྦྱར་ལ། སྟེང་དུ་ཐིག་ལེ་དང་ནཱ་དས་བརྒྱན་པས་ཧཱུཾ་སྟེ་འདི་ལ་གཉིས་སུ་བྱས་པས་བརྒྱད་ཅུ་པ་དང། གྱ་གཅིག་པའོ། །སྔར་འདིའི་ལུས་ཐུ་བའི་སྐབས་སུ། ལྔ་པའི་བདག་ཉིད་ཡོངས་བཏུས་ལ། ཞེས་ཐུ་ཚུལ་མི་གསལ་བ་འདིར་གསལ་བར་མཛད་
ཅིང། ཡང་ནི་དེ་ལ་གཉིས་པར་ངེས། ཞེས་གསུངས་པས་འདིར་ཧཱུཾ་གཉིས་བྱ་དགོས་སོ། །འདིར་ཧཱུཾ་ཐུ་བ་མངོན་བརྗོད་རྣམས་ལ་ཆད་ཀྱང། གཉིས་འདུས་ཀྱི་འགྱུར་ལ་འབྱུང་བ་ལེགས་སོ། །དབྱངས་ཀྱི་གསུམ་པ་ཨི། ཀ་ལ་ནས་དྷ་ལའི་བར་གྱི་
ཡི་གེ་བཅུ་དྲུག་ལ་ལྡན་པ་སྟེ་སྦྱར་བས་ཀི་ལི་སོགས་སུ་འགྱུར་རོ། །དེ་ལྟར་ན་ལུས་ཀྱི་ཡི་གེའི་གྲངས་ནི་བརྒྱའི་སྟེང་དུ། དགུ་བཅུ་རྩ་བརྒྱད་དུ་གཉིས་འདུས་ཀྱི་འགྱུར་ལས་འབྱུང་ངོ། །མངོན་བརྗོད་རྣམས་ལས་གོ་བདུན་དུ་འབྱུང་བ་ལྟར་ན། ཧཱ ་

[078A]༄༅། །གཅིག་ཆད་པར་འགྱུར་བས་གོ་བརྒྱད་དུ་བྱ་ལ། དོན་བདུན་པའི་སྔོན་དང་རྗེས་གཉིས་ཀར་ཧཱ ་གཉིས་པ་འོང་ས་མི་འདུག་པས། དོན་བདུན་པའི་སྐབས་སུ་ཧཱ ་གཉིས་ཀ་ཡོད་པ་སྔར་བཤད་པ་ལྟར་བྱ་དགོས་པར་མངོན་ནོ། །མ་མོ་རྣམས་
ལས་ལྔ་པ་ཉིད། ཅེས་པ་ནས། དགུ་བཅུ་དང་ནི་རྩ་བརྒྱད་པའོ། །ཞེས་པའི་བར་ལོ་ཙཱ་བ་གཉིས་འདུས་ཀྱི་འགྱུར་ལ་འབྱུང་བ་ནི། སྐབས་འདིར་བཤད་པའི་ཆེད་དུ་བྲིས་ཀྱི་མར་དོ་རྐྱང་པའི་འགྱུར་ལ་དཀྱུས་ལ་གཞུག་པར་མི་བྱའོ། །དེ་ལྟར་དབྱངས་
གསལ་གྱི་སྒོ་ནས་བཏུས་པ་འདི་ནི། རེའུ་མིག་དག་ལས་བཏུས་པ་དཔལ་ཧེ་རུ་ཀ་མགོན་པོའི་རྩ་བའི་སྔགས་མཆོག་ཏུ་ཤེས་པར་བྱའོ། །རེའུ་མིག་གི་སྐད་དོད་བཀོད་པ་ལ་ཡང་འཇུག་ཅེས་གསུང་པས། བཏུ་གཞི་ལ་དབྱངས་གསལ་བཀོད་པ་
ལས་བཏུས་པའི་དོན་ནོ། །གཉིས་པ་ནི། རྩ་བའི་སྔགས་རྒྱས་པ་འདི་ནི་འདས་མ་འདས་ཀྱི་དངོས་གྲུབ་ཀུན་འགྲུབ་པའི་གནས་སམ་གཞི་ཡིན་ཞིང། བརྗོད་པ་ཙམ་གྱིས་འཇིགས་པ་རྣམས་ཀྱང་འཇིགས་པར་བྱེད་པའི་མཁའ་འགྲོ་མ་ཐམས་
ཅད་ཀྱི་སྙིང་འཇོམས་པ་སྟེ་སྐྲག་པར་བྱེད་པ་ཡིན་ནོ། །སྐལ་ལྡན་ནི་སྙིང་འཇོམས་པ་སྟེ་སྙིང་འདྲེན་ཞིང་རང་གི་དབང་དུ་བྱེད་པར་སྒྲུབ་པ་ཡིན་ནོ། །ཞེས་བཞེད་དོ། །དཔལ་ལྡན་ཁྲག་འཐུང་གི་ལྷ་རིག་པའི་རྒྱལ་པོའི་སྔགས་འདི་ནི་ཀླགས་པ་ཙམ་གྱིས་
འགྲུབ་པ་འདོད་པའི་དོན་ཡོད་པར་བྱེད་པའོ། །གསུམ་པ་ནི། ཡི་གེ་ཨོཾ་ནི་རྩ་སྔགས་ཀྱི་དང་པོར་སྦྱར་ཏེ། ཧཱུཾ་ཧཱུཾ་ཕཊ་ནི་དེའི་མཐའ་མར་སྦྱར་བ་ནི་རྩ་བའི་སྔགས་ཏེ། སྔགས་འདི་ནི་དངོས་གྲུབ་ཐམས་ཅད་སྒྲུབ་པར་བྱེད་པ་ཡིན་ནོ། །ཧཱུཾ་གཉིས་ནི་རིང་པོ་

[078B] །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྩ་བའི་སྔགས་ཀྱི་དབྱངས་བཏུ་བའི་ཆོ་ག་སྟེ་བྱ་ཐབས་ཀྱི་ལེའུ་སྟེ་བདུན་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་
པའི་དོན་ཀུན་གསལ་བ་ལས་ལེའུ་བདུན་པའི་བཤད་པའོ།།    ༈    །།བཞི་པ་གོ་བཟློག་པའི་སྙིང་པོ་དང་དཔའ་མོའི་གོ་ཆའི་སྔགས་བཏུབ་ལ་བཞི། སྙིང་པོའི་སྔགས་དང། གོ་ཆའི་སྔགས་རིན་ཆེན་བཞི་དང་བཅས་པ་དང། སྔགས་ཀྱི་རྗེས་གནང་
བྱ་ཚུལ། ལེའུ་ཡི་མཚན་ནོ། །དང་པོ་ནི། རྩ་སྔགས་ཀྱི་དབྱངས་བཏུས་པ་དེ་ནས་སྙིང་པོ་དང་གོ་ཆའི་སྔགས་བཏུ་བ་སྟོན་ནོ། །ཧེ་རུ་ཀ་རང་གི་བདག་ཉིད་ཀྱི་སྔགས་རྣམས་དཔའ་བོ་ཉེར་བཞི་པོ་ཐམས་ཅད་དང་མཉམ་པར་སྦྱོར་བའི་མཁའ་འགྲོ་མ་ཉེར་
བཞི་ཡི་དྲ་བ་སྟེ་ཚོགས་ཀྱི་རང་བཞིན་ནོ། །དེ་ཐམས་ཅད་སྡོམ་པར་བྱེད་པ་ནི་འཁོར་ལོ་བདེ་མཆོག་ཡིན་པར་འདོད་དོ། །ཌཱ་ཀི་ནཱི་ཛཱ་ལ་ས་པར་དང་ཧེ་རུ་ཀ་གི་དོན་ནོ། །དེ་འདྲ་བའི་སྔགས་ནི་སཱ་ཧཱ་ཞེས་སོགས་ཏེ་གོ་རིམ་བཞིན་བཤད་པ་ནི། འདིའི་
སྔགས་བཏུ་བར་ཡང་བཤད་དོ། །ཨོཾ་ཤྲཱི་བཛྲ་ཧེ་ཧེ་རུ་རུ་ཀི་ཧཱུཾ་ཧཱུཾ་ཕཊ་ཌཱ་ཀི་ནཱི་ཛཱ་ལ་ས་བ་ར་སཱ་ཧཱ་ཞེས་པའོ། །འདི་ལ་ཡི་གེ་ཉེར་གཉིས་སུ་བྱེད་ལུགས་ལ་ཁ་ཅིག་བ་དང་ཛྲ་གཉིས་སུ་བྱེད། ཁ་ཅིག་ཕ་དང་ཊ་གཉིས་སུ་བྱེད་དོ། །རིག་པའི་རྒྱལ་པོ་
ཧེ་རུ་ཀའི་སྙིང་པ་འདི་ནི། རྒྱུད་གཞན་དུ་སྔར་མ་བྱུང་ཞིང་ཕྱིས་འབྱུང་བར་མི་འགྱུར་བ་བདག་གིས་ད་ལྟ་བཤད། ཅེས་སྔགས་དཀོན་པའི་ཆེ་བ་བསྟན་ཏོ། །གཉིས་པ་ནི། རྣལ་འབྱོར་མ་དྲུག་གི་ས་བོན་ནི། ཊ་ཕ་ནས་ཨོཾ་གྱི་བར་དྲུག་ཡིན་ལ། སྔགས་

[079A]༄༅། །ཐུ་བ་ན་གོ་རིམ་མ་འཆོལ་བར་ཨོཾ་ཧ་ཧྲིཾ་ཧྲིཾ་ཧཱུཾ་པགས་ཅེས་པའོ། །དེ་རྣམས་ཡི་གེ་བ་དང་ཡོཾ་དང། ཡི་གེ་མོཾ་དང་ཧྲེཾ་དང་ཧཱུཾ་དང་ཕཊ་ཅེས་པ་དང་སྦྱར་ཏེ། ཨོཾ་བ་ཧ་ཡོཾ་ཧྲིཾ་མོཾ་ཧྲེཾ་ཧྲིཾ་ཧཱུཾ་ཧཱུཾ་ཕཊ་ཕཊ་ཅེས་སྦྱར་བའོ། །སྔགས་དེ་དྲུག་ནི་གོ་ཆའི་རྣལ་
འབྱོར་མ་ནི་དྲུག་ཏུ་བཤད་དེ། སྔགས་དང་ལྷ་ཐ་མི་དད་པའི་ཕྱིར་རོ། །སྡོམ་འབྱུང་ལས། སྔགས་ཉིད་རྣལ་འབྱོར་མ་ཡི་གཟུགས། །སྔགས་ཀྱི་གཟུགས་ཅན་རྣལ་འབྱོར་མ། །གལ་ཏེ་གོ་འཕང་མཆོག་འདོད་ན། །དེ་དག་དབྱེ་བ་བརྟག་མི་བྱ། ཞེས་གསུངས་
པ་ལྟར་རོ། །སྐབས་འདིར་ལོ་ཆེན་དང་མལ་གྱི་འགྱུར་ལ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧུཾ་ཕཊ་སཱ་ཧཱ། ཞེས་འབྱུང་ལ། ལོ་རྩཱ་བ་གཉིས་འདུས་ཀྱི་འགྱུར་ལ། ཨོཾ་བཛྲ་བཻ་རོ་ཙ་ནི་ཡེ་སཱ་ཧཱ། ཞེས་འབྱུང་བ་ལ། སྐལ་ལྡན་དང་དཔའ་བོ་རྡོ་རྗེའི་འགྲེལ་པར་འགྱུར་
སྔ་མ་བཞིན་བྱུང་ལ། ལངྐ་དང་བྷ་བ་བྷ་དྲའི་འགྲེལ་པར་ཕྱི་མ་བཞིན་དུ་ཡོད་དོ། །སྐལ་ལྡན་དང་ལངྐ་དང། དཔའ་བོ་དང། བྷ་བ་བྷ་དྲས་ཡུམ་གྱི་ཉེ་སྙིང་དུ་བཤད་ལ། དཀའ་རྒྱལ་ཟླ་བས་སྙིང་པོར་བཤད་དོ། །སྔགས་དེ་རྣམས་མཁའ་འགྲོ་མ་
ཡི་རིག་པ་ཆེན་མོ་ཡིན་ལ། མ་བྱུང་སོགས་ནི་སྔར་བཞིན་ནོ། །གོ་ཆ་དེ་དྲུག་འགོད་པའི་གནས་དང། ལྷ་མོ་གང་ཡིན་པ་ནི་ཀུན་སྤྱོད་ལས། ལྟེ་བ་སྙིང་ཁ་དེ་བཞིན་ཁ། །མགོ་དང་སྤྱི་གཅུག་གོ་ཆ་ཉིད། །དང་པོ་རྡོ་རྗེ་ཕག་མོ་ཉིད། །གཉིས་པ་གཤིན་
རྗེ་མ་རུ་བཤད། །གསུམ་པ་རྨོངས་བྱེད་མ་ཉིད་དེ། །བཞི་པ་སྐྱོང་བྱེད་མ་རུ་བཤད། །ལྔ་པ་སྐྲག་བྱེད་མ་རུ་གྲགས། །དྲུག་པ་གཏུམ་མོ་ཡིན་པར་བཤད། ཅེས་གསུངས་པ་ལྟར། ཨོཾ་བ་སོགས་དང་རིམ་པ་བཞིན་དུ་སྦྱར་རོ། །གོ་ཆ་ཉིད་ཅེས་པ་ནི་ཡན་

[079B] དེའི་དོན་དང་དེ་འགོད་པའི་གནས་ནི་སྔར་ལེའུ་དྲུག་པར་བཤད་པ་བཞིན་ནོ། །རྣལ་འབྱོར་མ་དྲུག་གི་སྐུ་མདོག་དང་ཕྱག་མཚན་སོགས་ནི་སྒྲུབ་ཐབས་ལས་ཤེས་པར་བྱའོ། །ས་ཡི་སྟེང་ན་རིན་ཆེན་བཞི་ཞེས་པ་ལ། བཤད་པ་
མི་འདྲ་བ་འགའ་ཞིག་ཡོད་ཀྱང། ཕྲེང་སྔགས་དང་སྙིང་པོ་དང་ཉེ་སྙིང་དང་གོ་ཆའི་སྔགས་བཞི་ལ་འཆད་པ་ལེགས་སོ། །དེ་རེ་རེ་ལ་ཡང་ཡབ་ཡུམ་གྱི་སྒོ་ནས་ཕྱེ་ན་གཉིས་གཉིས་སོ། །དེ་རྣམས་ཀྱི་ནང་ནས་ཀྱང་ཡབ་ཡུམ་གྱི་ཕྲེང་བའི་སྔགས་ནི་དམ་པ་སྟེ་མཆོག་གོ་
དེ་དག་ནི་དཀོན་ཞིང་དགའ་བ་རྒྱས་པར་བྱེད་པ་དང། ཡིད་བཞིན་གྱི་ནོར་བུ་དང་འདྲ་བར་འདོད་དོན་ཐམས་ཅད་སྟེར་བས་རིན་པོ་ཆེའོ། །མཁའ་འགྲོ་མ་ཡི་རིག་པ་ཆེ་ནི་རྡོ་རྗེ་ཕག་མོ་ལ་སོགས་པའི་སྔགས་སོ། །རིག་པའི་རྒྱལ་པོ་ཧེ་རུ་ཀ་ནི་ཡབ་ཀྱི་རྩ་སྔགས་སོ། །
འདི་ནི་ཕྲེང་སྔགས་དམ་པར་བཤད་པའི་ཕྲེང་སྔགས་བཤད་པའོ། །གསུམ་པ་ནི། དང་པོར་ལེའུ་ལྔ་པ་ལྟར་རྩ་སྔགས་ཀྱི་ལུས་བཏུས་པ་བྲི། དེ་ནས་ལེའུ་བདུན་པ་ལྟར་རྩ་སྔགས་ཀྱི་དབྱངས་བཏུས་པ་ལུས་དང་སྦྱར། དེ་ནས་ཡབ་ཀྱི་སྙིང་པོ་དང་ཉེ་སྙིང་
དང། ཡུམ་གྱི་སྙིང་པོ་དང་ཉེ་སྙིང་གཉིས་དང། དེ་ནས་གོ་ཆ་གཉིས་ཀྱི་སྔགས་བྲིས་པ་ཁྲི་ལ་སོགས་པའི་སྟེང་དུ་གཞག་སྔགས་རྣམས་ལྷའི་རང་བཞིན་དུ་མོས་ཏེ་མཆོད་བསྟོད་བྱ། ཚོགས་ལ་ལོངས་སྤྱོད་པའི་རྗེས་སུ། སློབ་དཔོན་དང་སློབ་མ་རྣམས་ཕྱག་
བཅུ་གཉིས་པ་ཡབ་ཡུམ་གྱི་ང་རྒྱལ་གསལ་བར་བྱ། སློབ་དཔོན་གྱི་དཔྲལ་བར་ཟླ་བའི་སྟེང་དུ་ཨོཾ་དཀར་པོ་ལ་རྩ་སྔགས་ཀྱིས་བསྐོར་བ་དང། མགྲིན་པར་ཟླ་བའི་སྟེང་དུ་ཨཱ་དམར་པོ་ལ་སྙིང་པོ་གཉིས་ཀྱིས་བསྐོར་བ་དང། ཐུགས་ཀར་ཟླ་བའི་སྟེང་

[080A]༄༅། །དུ་ཧཱུཾ་ནག་པོ་ལ་ཉེ་སྙིང་གཉིས་བསྐོར་བར་གཉིས་ཀས་བསམ་ཞིང། སློབ་མའི་གནས་གསུམ་དུ་ཡང་དེ་བཞིན་དུ་གཉིས་ཀས་བསམ་མོ། །དེ་ནས་རྩ་སྔགས་ཀྱི་རྗེས་བཟློས་ལན་གསུམ་བྱ་སྟེ། ལན་རེ་རེ་ལ་སློབ་དཔོན་གྱི་དཔྲལ་བའི་སྔགས་
ཕྲེང་ཨོཾ་དང་བཅས་པ་ལས་དེ་དང་འདྲ་བ་རེ་ཆད་ནས། སློབ་མའི་དཔྲལ་བའི་སྔགས་ཕྲེང་ལ་བསྟིམས་ལ་སུམ་བསྲེས་བྱས་པའི་མཐར། སློབ་མ་རྣམས་ཀྱིས་རང་རང་གི་དཔྲལ་བའི་སྔགས་ཕྲེང་དཀར་པོ་ལ་དམིགས་ལ་རྩ་སྔགས་ལན་
གསུམ་མམ་བདུན་བཟླའོ། །དེ་བཞིན་དུ་སྙིང་པོ་གཉིས་ཀྱི་རྗེས་ཟློས་ལན་གསུམ་བྱས་པའི་ལན་རེ་རེ་ལ། སློབ་དཔོན་གྱི་མགྲིན་པའི་སྔགས་ཕྲེང་ཨཱ་དང་བཅས་པ་ལས་རང་འདྲ་ཆད་ནས་སློབ་མའི་མགྲིན་པའི་སྔགས་ཕྲེང་ཨཱ་དང་བཅས་པ་ལ་
བསྟིམས་ལ་སྙིང་པོ་སུམ་བསྲེས་བྱ། དེ་ནས་སློབ་མ་རྣམས་ཀྱིས་རང་རང་གི་མགྲིན་པའི་སྔགས་ཕྲེང་དམར་པོ་ལ་དམིགས་ལ་སྙིང་པོ་གཉིས་ལན་གསུམ་མམ་ཉེར་གཅིག་བཟླའོ། །ཡང་ཉེ་སྙིང་གཉིས་ཀྱི་རྗེས་ཟློས་ལན་གསུམ་བྱས་པའི་ལན་རེ་རེ་ལ། །
སྔོན་པོ་ལ་དམིགས་ལ། ཉེ་སྙིང་གཉིས་ཉེར་གཅིག་རེ་འམ་བརྒྱ་རྩ་བརྒྱད་བཟླའོ། །གོ་ཆའི་རྗེས་གནང་ལ་རང་རང་གི་གནས་སུ་དགོད་མི་དགོས། རྗེས་ཟློས་ལན་གསུམ་བྱ་ཞིང། རང་གི་ལུས་ཀྱི་བ་སྤུའི་སྒོ་ཐམས་ཅད་ནས་སྔགས་དེ་

[080B] །དེ་ནས་ཐོག་མར་བཏུ་གཞི་ཨཱ་ལི་ཀཱ་ལི་བཀོད་པ་ལ་བླ་མའི་ཕྱག་གིས་བྱུག་ཅིང། སློབ་མའི་སྤྱི་བོར་བཞག་ལ། དེ་བཞིན་གཤེགས་པའི་ཚོགས་ཐམས་ཅད་སྤྱི་བོ་ནས་ཨཱ་ལི་ཀཱ་ལིའི་རྣམ་པས་ལུས་ལ་ཞུགས་
པར་བསྒོམ། དེ་བཞིན་དུ་རྩ་སྔགས་ལ་བྱུག་ཅིང་དེའི་རྡུལ་གྱིས་སྤྱི་བོར་རེག་པ་དང། སྙིང་པོ་གཉིས་ལ་བྱུག་ཅིང་མགྲིན་པར་རེག་པ་དང། ཉེ་སྙིང་གཉིས་ལ་བྱུག་ཅིང་སྙིང་གར་རེག་པས། གནས་དེ་དག་ཏུ་དེ་བཞིན་གཤེགས་པའི་ཚོགས་ལུས་ལ་
ཞུགས་པས་རྒྱུད་བྱིན་གྱིས་བརླབས་པར་བསམ། གོ་ཆའི་སྔགས་ལ་བྱུག་ཅིང་སྤྱི་བོར་རེག་པས་གོ་ཆ་བརྟན་ཅིང་བྱིན་གྱིས་བརླབས་པར་བསམ་མོ། །དེ་ནས། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས། ཞེས་ལན་
གསུམ་བརྗོད་ལ་མེ་ཏོག་བླ་མ་ལ་དབུལ། བླ་མས་དེ་བླངས་ཏེ་སློབ་མའི་སྤྱི་བོར་བཞག་ལ། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། ཞེས་པ་དང། བཅོམ་ལྡན་འདས་འཁོར་ལོ་བདེ་མཆོག་གི་སྐུ་གསུང་ཐུགས་
ཀྱི་བྱིན་རླབས་འཇུག་པར་གྱུར་ཅིག་ཅེས་བརྗོད་དོ། །དེ་ནས་ཆང་ལ་བདུད་རྩི་སྦྱར་བས་ཡི་གེ་རྣམས་བཀྲུས་ལ། བླ་མ་རང་གིས་ཀྱང་བཏུང་ཞིང་ལུས་ལ་བྱུག་སློབ་མའི་ཡང་སྤྱི་བོ་མགྲིན་པ་སྙིང་ག་རྣམས་སུ་བྱུག་ཅིང། ཁྱོར་བར་བྱིན་པ་འཐུངས་ཤིང་ལུས་
ལ་བྱུགས་པས་ལུས་ཀྱི་ཆ་ཤས་རྣམས་སུ་དེ་བཞིན་གཤེགས་པའི་ཚོགས་རྣམས་ཐིམ་པར་བསམ་མོ། །མཇུག་ཏུ་ཚམ་ངམ་སྔགས་ཀྱི་བསྲུང་བ་དང། གོ་ཆ་གསུམ་གྱི་བསྲུང་བ་བྱ་སྟེ། འདི་ནི་བླ་མ་སྔ་མ་རྣམས་ཀྱི་ཕྱག་བཞེས་ལ་འབྱུང་བ་ལྟར་བྲིས་པའོ། །
[081A]༄༅། །བཞི་པ་ནི། །དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། གོ་བཟློག་པའི་སྙིང་པོ་དང། རྣལ་འབྱོར་མ་དྲུག་གི་གོ་ཆའི་སྔགས་བཏུ་བའི་ཆོ་གའི་ལེའུ་སྟེ་བརྒྱད་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་
རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བརྒྱད་པའི་བཤད་པའོ།།    ༈    །།གཉིས་པ་སྔགས་བཟླས་བས་དངོས་གྲུབ་སྒྲུབ་ཚུལ་ལ་ལྔ། རྩ་སྔགས་ཀྱིས་ལས་བསྒྲུབ་པ། སྙིང་པོས་ལས་བསྒྲུབ་པ། ཉེ་སྙིང་གིས་ལས་བསྒྲུབ་པ། གོ་ཆའི་
སྔགས་ཀྱིས་ལས་བསྒྲུབ་པ། སྙིང་པོས་ལས་བསྒྲུབ་པ་གཞན་བསྟན་པའོ། །དང་པོ་ལ་བཞི། བཤད་པར་དམ་བཅའ་བ་ཆེ་བ་དང་བཅས་པ། ལས་ཚོགས་དངོས་རྒྱས་པར་བཤད་པ། དེ་ལ་སྔགས་ཀྱི་དེ་ཉིད་ཤེས་དགོས་པར་བསྟན་པ། ལེའུ་ཡི་མཚན་བསྟན་
པའོ། །དང་པོ་ནི། ལེའུ་བརྒྱད་པའི་རྗེས་དེ་ནས་རྩ་བའི་གསང་སྔགས་ཀྱི་སྒོ་ནས་དངོས་གྲུབ་སྒྲུབ་པའི་ལས་མཆོག་ཏུ་གྱུར་པ་འོག་ནས་འཆད་པ་བཞིན་དུ་གོ་རིམ་ཇི་བཞིན་དུ་སྟེ་རིམ་གྱིས་རྣམ་པར་ཏེ་སོ་སོར་བཤད་པར་བྱའོ། །སྔགས་དེ་ནི་ས་འོག་ས་སྟེང་ས་བླའི་འཇིག་
རྟེན་གསུམ་ན་ཞི་སོགས་ཀྱི་དངོས་གྲུབ་གང་ཅི་ཡོད་པ་རྣམས་ཐམས་ཅད་ཅིག་གིས་ཏེ་རིང་པོ་མི་ཐོགས་པར་ལས་རྣམས་ཐམས་ཅད་གྲུབ་པར་བྱེད་པའོ། །གཉིས་པ་ལ་གཉིས། ལས་སྒྲུབ་པའི་ཆོ་གའི་ཐུན་མོང་གི་རྣམ་གཞག་དང། ལས་སྒྲུབ་པའི་ཆོ་ག་སོ་སོར་བསྟན་
པའོ། །དང་པོ་ནི། ལས་དམན་པ་མང་པོ་དང། དུས་རིང་པོར་འགྲུབ་པ་ལ་སྤྱོད་པ་མེད་པར་འགྲུབ་པ་ཡང་ཡོད་མོད་ཀྱང། ཇི་སྐད་བཤད་པ་བཞིན་དུ་ལས་ཐམས་ཅད་མྱུར་དུ་འགྲུབ་པ་དང། འཇིག་རྟེན་པའི་དངོས་གྲུབ་རྒྱུད་སྡེ་འོག་མར་མི་འབྱུང་བའི་དངོས་

[081B] །དེས་ན་འདུས་པའི་རྩ་རྒྱུད་དང། རྒྱུད་ཕྱི་མར་བསྐྱེད་རིམ་པས་ཀྱང་སྤྱོད་པ་བྱེད་པར་གསུངས་སོ། །དེ་ལ་སྔོན་དུ་བསྐྱེད་རིམ་ཤིན་ཏུ་བརྟན་པ་དང། བཟླས་པ་རྫོགས་པ་དང། དེའི་བཅུ་ཆའི་སྦྱིན་སྲེག་སོང་
བས་སྤྱོད་པ་གསུམ་གང་རུང་བྱས་ཏེ། དེ་ནས་བཟླས་པ་སོགས་ཀྱིས་ལས་རྣམས་སྒྲུབ་པ་ཡིན་ནོ། །བསྐྱེད་རིམ་ཡང་དཀྱིལ་འཁོར་གྱི་འཁོར་ལོ་གཅིག་ལ་བརྟེན་དགོས་ལ། ལྷ་འདི་ཙམ་ཞིག་གི་ངེས་པ་མེད་དོ། །སྔགས་ལ་ཡང་རྩ་སྔགས་སྟོབས་ཆེ་མོད་ཀྱང་
དེ་ཁོ་ན་ངེས་གཟུང་དུ་མི་དགོས་སོ། །བཟླས་པའི་གྲངས་ནི་སྡོམ་འབྱུང་ལས། རྫོགས་ལྡན་ལ་ནི་བཟླས་བྱ་གཅིག་ཉིས་འགྱུར་གསུམ་ལྡན་ལ་བཟླས་བྱ། །སུམ་འགྱུར་གཉིས་ལྡན་ལ་རབ་བརྗོད། །རྩོད་ལྡན་བཟླས་པ་བཞི་འགྱུར་རོ། །ཞེས་གསུངས་པ་
ལྟར་བྱ་དགོས་སོ། །དངོས་གྲུབ་འགྲུབ་ཚུལ་ནི་ལྭ་བ་པས། བསམ་གཏན་ཙམ་དང། དེ་དང་བཟླས་པ་གཉིས་དང། དེའི་སྟེང་དུ་འཁྲུལ་འཁོར་དང་གསུམ་གྱིས་འགྲུབ་པར་བཤད་དེ། གང་ཟག་མཆོག་དམན་འབྲིང་གསུམ་ལ་དགོངས་སོ། །དེ་ཡང་དང་པོ་
ནས་མིན་གྱི་ལས་སྦྱོར་གྱི་དུས་སུ་ཡིན་ནོ། །ལས་སྦྱོར་གྱི་དུས་སུ་སྔགས་དང་སྦྱིན་སྲེག་གིས་སྒྲུབ་པ་ཡང་སྡོམ་འབྱུང་ལས་མང་དུ་གསུངས་སོ། །ཁ་ལྟ་ཕྱོགས་ནི་སྡོམ་འབྱུང་ལས། ཞི་བ་ལ་ཤར་དང། རྒྱས་པ་ལ་བྱང་དང། དབང་དང་དགུག་པ་ལ་ནུབ་
དང། རེངས་པ་དང་བསད་པ་ལ་ལྷོར་ལྟ་བར་བཤད། རྨོངས་པ་ཡང་རེངས་པ་དང་འདྲའོ། །རྡོ་རྗེ་མཁའ་འགྲོ་ལས་བསྐྲད་པ་ལ་རླུང་དུ་ལྟ་བར་བཤད། བསྐྲད་དབྱེ་གཉིས་ཀ་ལ་ལྷོར་ལྟ་བར་ཡང་བཤད་དོ། །ཞི་བ་ལ་ལྷའི་ཁ་དོག་དཀར་པོ་དང་མེ་ཏོག་དཀར་

[082A]༄༅། །པོ། རྒྱས་པ་ལ་ཁ་དོག་སེར་པོ་དང་མེ་ཏོག་སེར་པོ། དབང་ལ་ཁ་དོག་དམར་པོ་མེ་ཏོག་དམར་པོ་དང། རེངས་པ་ལ་ཁ་དོག་སེར་པོ་མེ་ཏོག་སེར་པོར་བཤད་དེ། རྨོངས་པ་ཡང་དེ་དང་འདྲའོ། །བསད་པ་དང་བསྐྲད་དབྱེ་ལ་ཁ་དོག་ནག་པོ་བསྒོམ་མོ། །
དེ་དག་གིས་ནི་མཆོད་རྫས་གཞན་དང་སྔགས་ཀྱི་ཁ་དོག་ཀྱང་ཤེས་པར་བྱའོ། །སྡོམ་འབྱུང་ལས་ཀྱང། གང་གི་ལས་ཀྱི་བྱེ་བྲག་གིས། །དེ་ཡི་ཁ་དོག་སོགས་མཚོན་བྱ། །གནས་དང་ལྷ་ཡི་རྣམ་པ་དང། །སྔགས་དང་མེ་ཏོག་ཆོ་ག་བཞིན། །ཞེས་གསུངས་ཤིང། ལས་སྒྲུབ་པའི་
དུས་སུ་སྔགས་བཟླས་པའི་བཅུ་ཆའི་སྦྱིན་སྲེག་བྱེད་པ་ཡང་མང་དུ་བཤད་དོ། །ཁྱད་པར་ལྷག་མ་རྣམས་ནི་མངས་སུ་དོགས་ནས་མ་བྲིས་སོ། །གཉིས་པ་ལ་ལྔ། ཕལ་ཆེར་ཚར་བཅད་ཅིང་ཞར་ལ་རྗེས་སུ་གཟུང་བའི་ལས་དང། ཚར་བཅད་པ་ཉིད་ཀྱི་ལས་ཚོགས་དང་
རྗེས་སུ་གཟུང་བའི་ཞར་ལ་ལས་སྒྲུབ་ཚུལ་བསྟན་པ་དང། བསད་གསོ་གཉིས་དང་བཅས་པའི་ཚར་བཅད་ཀྱི་ལས་དང། རྗེས་སུ་གཟུང་བའི་ལས་གཞན་བསྟན་པའོ། །དང་པོ་ནི། སེང་གེ་དང་འཕྲོག་བྱེད་དང་དབྱིག་གི་སྙིང་པོ་ལ་སོགས་པའི་ལྷ་ཐམས་ཅད་དང་མཐོང་
བའི་དུག་ཅན་ལ་སོགས་པའི་ཀླུ་ཐམས་ཅད་དང། ཟས་སུ་མདངས་ཟ་བ་ལ་སོགས་པའི་གནོད་སྦྱིན་ཐམས་ཅད་དང། དྲི་ཟ་ཐམས་ཅད་ཀྱི་སྐྱེ་གནས་ཐམས་ཅད་ལན་ཅིག་དྲན་པ་ཙམ་གྱིས་གསོད་པར་བྱེད་དོ། །ལྷ་ལ་སོགས་པ་ཐམས་ཅད་ཅེས་སྨོས་ནས་
ཡང་དེ་དག་གི་སྐྱེ་གནས་ཐམས་ཅད་ཅེས་སྨོས་པ་ཅི་ཡིན་ཞེ་ན། ཀོང་ཀ་ན་པ་སོགས་ནི་གསལ་བར་བྱ་བའི་ཕྱིར་ཡིན་པས་ཟློས་སྐྱོན་མེད་ཅེས་གསུང། སྐལ་ལྡན་ནི་ལྷ་ཀླུ་གནོད་སྦྱིན་སོགས་ནི་སེམས་ཅན་གཞན་ལ་ལྟོས་ན་ཤིན་ཏུ་མ་རུངས་བ་ཡིན་ན་

[082B] །ཞེས་བདག་ཉིད་ཆེ་བར་བསྟན་པའི་དོན་དུ་ལན་གཉིས་སྨོས་གསུང་ངོ། །ལྷ་ལ་སོགས་པའི་ནང་ན་གནས་པའི་མ་རུངས་པ་ལ་མཐུ་འདི་གསུངས་ལ། དེ་ཡང་སླར་གསོ་བའི་ནུས་པ་དང་ལྡན་པས་བྱ་བར་བཤད་དོ། །
དྲན་པ་ཙམ་གྱིས་ཞེས་པ་འདི་འདྲ་རྣམས་ནི་སྔགས་བཟླས་པ་སོགས་ལ་མི་ལྟོས་པར་བསམ་གཏན་གྱིས་ལས་འགྲུབ་པའི་བསྐྱེད་རིམ་པ་ནང་ལ་གཞོལ་བ་རྣམས་ལ་ཡིན་ལ། སྔགས་ལ་གཞོལ་བས་ནི་རྩ་སྔགས་ཀྱི་མཐར་དེ་རྣམས་ཀྱི་མིང་སྦྱར་ནས། མཱ་ར་ཡ་
ཕཊ་ཅེས་སྤེལ་ཏེ་བཟླས་པས་སྲོག་དང་འདྲལ་བར་བྱེད་དོ། །རྡོ་རྗེ་འཛིན་པའི་སྤྱི་བོར་ཕུལ་བའི་མེ་ཏོག་བླངས་ལ་རྩ་སྔགས་ལན་བདུན་བཏབ་སྟེ་སྤྲིན་ལ་བདུགས་ན་ནམ་མཁའ་ལས་ཆར་འབབ་པ་ཟློག་པར་བྱེད་དོ་ཞེས་ལྭ་བ་པས་བཤད་དོ། །བླ་མ་སྔ་
མའི་མན་ངག་ལས་སྤྲིན་གྱི་ཚོགས་ལ་བལྟས་ནས་ཁྲོ་བ་དང་བཅས་པས་རྩ་སྔགས་ཀྱི་མཐར། སརྦ་མེ་གྷ་ན་བི་ཀིར་ཎ་བ་ཡ་ཧཱུཾ་ཕཊ་ཅེས་བརྗོད་ཅིང། རང་གི་ཁ་ནས་རླུང་དམར་བྱུང་བར་བསམས་ན་སྤྲིན་འཐོར་བར་བྱེད་དོ་ཞེས་འཆད་དོ། །ཆར་འབེབས་
པར་བྱེད་དོ་ཞེས་པ་ལ། ལྭ་བ་པའི་འགྲེལ་པ་ལས་མངོན་བརྗོད་ནས་འབྱུང་བ་བཞིན་དུ་རྡོ་རྗེ་ནམ་མཁའ་ལྡིང་གི་བྲིས་སྐུ་ལ་བརྟེན་ནས་ཆར་འབེབས་པ་དང། སྐུ་གཟུགས་ལ་ཁྲུས་གསོལ་ལ་ཆུ་འགྲམ་གཉིས་ཀྱིས་གཅིག་ཏུ་བསྲེས་བ་ལ་ཀླུའི་གཟུགས་
བརྙན་མགོ་དགུ་པ་བྱས་ཏེ། ཁྲུས་བྱས་ལ་མཆོད་ནས་ཆུ་ཀླུང་དུ་དོར་བས་ཆར་འབེབས་པ་གཉིས་བཤད་ཅིང། རྡོ་རྗེ་མཁའ་འགྲོ་ལས་གསུངས་པ་བཞིན་དུ་གདེངས་ཀའི་དབང་ཕྱུག་གི་འཁྲུལ་འཁོར་བྲིས་པ་ལ་བརྟེན་ནས་ཆར་འབེབས་པ་སོགས་

[083A]༄༅། །བཞི་བཤད་པ་ལ། འདིར་བཞི་པ་བཤད་ན། ཁམ་ཕོར་སོ་མ་བཏང་བར་དུག་དང་ལན་ཚྭ་དང་སྐེ་ཆེས་འཁོར་ལོ་གསུམ་གྱི་དབུས་སུ་ཆུད་པའི་པད་མ་འདབ་བརྒྱད་ཀྱི་ལྟེ་བར་ཧཱུཾ་བ་ཧཱུཾ། འདབ་མ་བརྒྱད་ལ་ཀླུ་རྣམས་ཀྱི་སྙིང་པོ་ས་
བོན་ཧཱུཾ་གཉིས་ཀྱིས་གཟིར་བ་བྲི། རྩིབས་མཚན་དང་པདྨའི་མཐའ་ལ། ཨོཾ་བཛྲ་ཀྲོ་དྷ་མ་ཧཱ་པ་ལ་ཧ་ན་ཧ་ན་པ་ཙ་པ་ཙ་བི་དཧྭ་ནྶ་ཡ་ཨུཙྪ་ཏ་ཡ་སརྦ་ནཱ་གཱ་ནཱ་ན་མཱ་ར་ཡ་ཧཱུཾ་ཕཊ། ཅེས་པ་བྲིས། དགུག་པ་སོགས་བྱས་ལ་ཡང་དག་པར་མཆོད་དོ། །ཁ་སྦྱར་དུ་བྱས་ནས་
ཀླུ་གནས་པའི་སར་བཅུག་ལ། གུ་གུལ་དང། ས་རྫ་ར་ས་སྟེ་སྤོས་དཀར་དང། སྒོག་སྐྱ་བསྲེགས་པའི་བདུག་པ་བྱིན་ལ། སྔགས་ཀྱི་བཟླས་པ་བྱས་ན་ཆར་འབེབས་སོ། །ཆར་ཆེས་པའི་ཚེ་ཟློག་པར་བྱེད་པ་ནི་སྔར་བཤད་པའི་རྫས་གསུམ་གྱི་བདུག་པས་ཀླུའི་
རས་རིས་ལ་བདུག་ཅིང། བརཤ་ནི་བརཤ་ཡ་ཞེས་པའི་ཚིག་བཅུག་སྟེ་རྩ་སྔགས་བཟླ་བའམ། སྤྲིན་འཐོར་བའི་ཆོ་ག་བྱས་པས་ཟློག་པར་བྱེད་དོ། །སྤྲིན་འཐོར་བ་སགས་གསུམ་ལ་ཀོར་ཀ་ན་པ་དྲང་ངེས་ཀྱི་བཤད་པ་གཉིས་བྱེད་པ་ལ། སྐལ་ལྡན་ནི་
དེ་གསུམ་བཟླས་བརྗོད་འབུམ་མ་བྱས་བར་ཡང་བྱེད་ནུས་པས་སྒྲ་ཇི་བཞིན་པ་ཁོ་ནར་གཟུང་ངོ་ཞེས་ཟེར་རོ། །རྒྱ་མཚོའི་ནང་དུ་ཕྱིན་ཏེ་ཁྲོས་པས་རྩ་སྔགས་འབུམ་བཟླས་ན་རྒྱ་མཚོ་སྐེམས་པར་བྱེད་དོ། །ཆུ་བོ་རྒྱུན་ཕྱོགས་ལས་བཟློག་
སྟེ་འབབ་པར་སྟོན་པ་ནི། ཁབ་ལེན་རིག་བདུན་གང་ཡང་རུང་བ་ལ་ཁ་ཊ་ག་བྱས་ནས་རྩ་སྔགས་ལན་བདུན་བཟླས་ཏེ། ལག་པ་གཡོན་པས་ཆུ་བོ་ལ་བསྣུན་ན་བཤད་པ་བཞིན་དུ་འགྱུར་རོ། །དེ་ལྟར་བྱས་པས་ཅི་ཞིག་བྱ་ཞེ་ན། སེམས་བཅས་

[083B] བྱ་བ་མ་ཡིན་པ་བྱེད་པ་རྣམས་དེ་ལས་བཟློག་པར་བྱེད་པའི་དོན་དུ་ཡིན་ནོ། །འགྱུར་ཁ་ཅིག་ལས་ཐོག་ཟློག་པར་བྱེད་པར་འབྱུང་བ་ལྟར་བླ་མ་སྔ་མ་རྣམས་ཀྱང་མཛད་དེ། ཁྲོས་པས་སྡིགས་མཛུབ་བསྒྲེང་སྟེ་རྩ་སྔགས་
བཟླས་པའི་ཐབས་ཀྱིས་སོ། །རྩ་བའི་གསང་སྔགས་འདི་བཟླས་བརྗོད་འབུམ་བྱས་ཏེ་གཡས་བརྐྱང་གི་སྦྱོར་བས་གར་བྱེད་བཞིན་པའི་དགའ་སྤྲོ་དང་བཅས་པས། མཁའ་འགྲོ་མའི་འཁོར་རབ་ཏུ་མགུ་བར་བྱེད་པས་ས་གཡོ་བར་བྱེད་ཅིང་རོལ་བར་བྱེད་པ་དང། ཤིང་ལ་
འཛེགས་ཏེ་གནས་དང་ཉེ་བའི་གནས་ལ་སོགས་པ་གང་དུ་འགྲོ་འདོད་པ་དེར་འགྲོ་བར་བྱེད་ཅིང་སླར་འོངས་ནས་འདུ་བར་འགྱུར་རོ། །ཕ་རོལ་གྱི་སྔགས་ཀྱི་ནུས་པ་ཐམས་ཅད་ཕྲོགས་ཤིག་དངོས་གྲུབ་ཐམས་ཅད་ཕྲོགས་ཤིག་ཅེས་པའི་སྤེལ་ཚིག་དང་ལྡན་པས་རྩ་
སྔགས་བཟླས་ན། སྔགས་ཀྱི་ནུས་པ་ཐམས་ཅད་འཕྲོག་པར་བྱེད་པ་དང། ཞི་བ་ལ་སོགས་པ་དངོས་གྲུབ་དང། བཅུད་ལེན་ལ་སོགས་པའི་དངོས་གྲུབ་སྟེ་གྲུབ་པའི་རྫས་ཐམས་ཅད་འཕྲོག་པར་བྱེད་དོ། །བསྟན་པ་ལ་གནོད་པ་བྱེད་པ་སླར་མི་བྱེད་པའི་དོན་དུ། ཁྲོས་
པས་རྩ་སྔགས་ཀྱི་མཇུག་ཏུ་ཛ་ཆེ་གེ་མོའི་རཀྟ་ཨཱ་ཀརྵ་ཡ་ཛཿ་ཞེས་བཏགས་པ་བཟླས་ན། གཞན་གྱི་ཁྲག་འདྲེན་པར་བྱེད་དོ། །བསྒྲུབ་བྱ་དེ་གུས་པས་འདུད་པར་བྱེད་ན་སླར་ཁྲག་གཏོང་བའི་སྤེལ་ཚིག་དང་བཅས་པས་སྔགས་བཟླས་ན། ཁྲག་བཀུག་པ་
སླར་གཏང་བར་བྱེད་པ་སྟེ་སྔར་གྱི་གནས་སུ་འཇུག་པར་བྱེད་པའོ། །གཟུགས་བརྒྱ་སྟོང་དུ་མར་བྱེད་པ་ནི་ཕྱག་རྒྱ་ཆེན་པོའི་གོ་འཕང་ལ་གནས་པས། སྙིང་རྗེ་དང་སྨོན་ལམ་གྱི་མཐུས་གདུལ་བྱ་གང་ལ་གང་གདུལ་གྱི་བསམ་པ་དང་མཐུན་པར་དེ་དང་དེའི་

[084A]༄༅། །གཟུགས་འཛིན་པར་བྱེད་པའོ། །དེ་ལྟ་བུ་མིན་པའི་བརྩོན་འགྲུས་དམན་པས་སྔགས་དང་སྨན་གྱིས་གཟུགས་སྣ་ཚོགས་པ་ས་བོན་གྱིས་སྒྲུབ་པ་ལ། ལྭ་བ་པའི་འགྲེལ་པར་བཞི་གསུངས་པའི་ཕྱོགས་གཅིག་ནི། ཤིང་ཨེ་རཎྜ་དང་སྨྱོ་བྱེད་ཀྱི་
ས་བོན་ཉི་ཤུ་དགུ་ལ་རིགས་ངན་མའི་མེ་ཏོག་གིས་བསྒོ་ཞིང། བདུད་རྩི་ལྔས་ཀྱང་མཉེས་ལ་ཉི་མཚན་དེ་ལ་བསྐམས་ཏེ། ཁྱི་ནག་པོའི་ཐོད་པ་དུར་ཁྲོད་ཀྱི་སས་བཀང་ལ། མར་ངོའི་ཚེས་བརྒྱད་དམ་བཅུ་བཞི་ལ་མ་མོའི་གནས་སུ་བསྐྱེད་ནས། གྲུབ་པའི་ས་བོན་
བླངས་ཏེ་སྔགས་པས་ཧེ་རུ་ཀ་དང་བླ་མ་མགོན་པོ་ཁྱད་པར་དུ་མཆོད་ལ། དུར་ཁྲོད་དུ་གཏོར་མས་མཆོད་ཅིང་མངོན་པར་བསྔགས་ཏེ་གང་འདོད་པའི་གཟུགས་བསམས་ནས་མགྲིན་པར་བཅིངས་ན་དེའི་གཟུགས་སུ་འགྱུར་ཏེ། བཀྲོལ་ན་སླར་ཡང་རང་གི་གཟུགས་
སུ་འགྱུར་རོ། །ཡང་སྨན་བཟང་པོ་ལས་ཆོ་ག་བཞིན་དུ་བསྒྲུབས་པའི་དམ་ཚིག་གིས་གྲུབ་པའི་ས་བོན་ཏེ། གཟུགས་ན་ཚོགས་པར་སྣང་བར་འདོད་ན་ཁ་ནས་ཕྱུང་ན་ཇི་ལྟར་འདོད་པ་བཞིན་དུ་སྣང་བར་བྱེད་ཅིང། མི་སྣང་བར་འདོད་ན་ནི་རང་གི་ཁར་བཅུག་
ན་མི་སྣང་བར་ཡང་བྱེད་དེ་རྒྱས་པར་མ་བྲིས་སོ། །ཁང་བཟང་དང་ཤིང་གི་རྩེ་མོ་ལ་སོགས་པ་ཕྱེ་མར་བྱེད་དོ། །ཞེས་པ་ནི་སྔགས་ཀྱི་རྒྱལ་པོ་མེ་འབར་བས་སྟ་རེ་བཞིན་གཏུབ་པར་བྱའོ། །ཞེས་བཤད་དེ། རྩ་སྔགས་ལས་མེ་འབར་བར་བསམས་ཏེ་དེས་
གཏུབས་པར་བསམ་པའོ། །ལག་པ་གཡོན་པར་ཟླ་བའི་འོད་ལྟར་དྲི་མ་མེད་པའི་འཁོར་ལོ་བཀོད་ནས། གནས་པ་དང་རྒྱུ་བ་དང་ཡན་ལག་ལས་སྐྱེས་པ་དང། སྦྱར་བ་ལས་བྱུང་བའི་དུག་རྣམས་ལ་ལག་པའི་མཐིལ་བསྟན་པ་ཙམ་གྱིས་བདུད་རྩིར་བྱེད་

[084B] བདུད་རྩི་དུག་ཏུ་བྱེད་པ་ནི་ལག་པའི་སྔགས་ནག་པོར་བྱས་ནས་བསྟན་པ་ཉིད་ཀྱིས་སོ། །ཟླ་བ་སྟེ་ཆང་ཟླ་བའི་འོད་ཟེར་ལྟར་དྲི་མ་མེད་པར་བསམས་པ་ཙམ་གྱིས་ཆུ་སྟེ་འོ་མར་བྱེད་དོ། །འདི་བྲམ་ཟེ་རིན་ཆེན་རྡོ་རྗེས་མཛད་ཟེར། ཀུ་སུམྦྷའི་མེ་ཏོག་
བསྐམས་པའི་ཕྱེ་མ་ཤིང་ཛམྦུའི་ཁུ་བས་ལན་མང་དུ་སྦྲུས་པ་བའི་ཆུས་སྤངས་ནས། པདྨའི་སྣོད་དུ་བླུགས་པས་ཆུ་སྟེ་འོ་མ་ཡང་ཟླ་བ་སྟེ་ཆང་དང་འདྲ་བར་བྱེད་དོ། །ཚེར་མ་དང་བཅས་པའི་ཀ་རཎྜའི་འབྲས་བུའི་ཕྱེ་མ་ཤིང་ནཱ་ག་རའི་ཤུན་ལྤགས་དང་
བཅས་པས་ལག་པ་སོགས་ལ་བྱུགས་ན་དྲི་འཕྲོག་ཅིང། དེ་བཞིན་དུ་མེ་ཏོག་དང་འབྲས་བུ་ལ་སོགས་པའི་དྲི་ཐམས་ཅད་འཕྲོག་པར་བྱེད་དོ། །དེ་བཞིན་དུ་མེ་ཏོག་དང་སྤོས་ལ་སོགས་པས་བདུག་པ་དེ་བདུགས་ན་ཕན་ཚུན་དུ་དྲི་འཕོའོ། །ནམ་མཁའ་
ལྡིང་ཞེས་སོགས་ཀྱི་དོན་ལ། འགྲེལ་པ་གཞན་མང་པོས་ཇི་ལྟར་ནམ་མཁའ་ལྡིང་ནམ་མཁའ་ལ་འགྲོ་བ་ན་གཤོག་པ་གཉིས་བསྐྱོད་དེ་འགྲོ་བ་བཞིན་དུ། ཕྱག་རྒྱ་དང་འདུས་པ་ན་ལག་པ་གཉིས་བརྐྱང་སྟེ་སྙོམས་པར་ཞུགས་ནས་མཐར་
བྱང་སེམས་རང་གི་ལྕེས་བླངས་ཏེ་ཕྱག་རྒྱའི་ཁར་སྦྱིན་ལ་ལྷག་མ་རང་གིས་བཏུང་ངོ་ཞེས་འཆད་དོ། །ལྭ་བ་པའི་འགྲེལ་པར་ནམ་མཁའ་ལྡིང་གི་གདོང་གིས་འགྲོ་བ་འབྱིན་པར་བྱེད་ཅིང། བུད་མེད་དང་འདུས་པ་ཞེས་འབྱུང་ལ། དེའི་དོན་ནི་གདེངས་
ཀའི་དབང་ཕྱུག་གི་འཁོར་ལོ་ཡི་ཀླུ་རྣམས་སྤངས་ཤིང་ཟླ་བས་ཉེ་བར་བརྒྱན་པ་ལ། བུད་མེད་དང་སྐྱེས་བུ་བཟང་པོ་རྣམས་ཀྱི་མིང་བར་དུ་བཅུག་ནས། སྐར་མ་རྒྱལ་ལ་གི་ཧ་གིས་གྲོ་ག་ལ་བྲིས་ལ་མཆོད་དེ། རང་ཧེ་རུ་ཀ་དང་རིག་མ་ཕག་མོར་

[085A]༄༅། །བསྒོམས་ནས། གཉིས་སུ་མེད་པའི་སྦྱོར་བས་མཉམ་པར་བཞག་ལ་མཚན་ཐོག་ཐག་རྩ་སྔགས་བཟླས་ནས་འཁོར་ལོ་བུད་མེད་ཀྱི་ལུས་ལ་བཅངས་ན། དེ་ལ་རིག་པའི་རྒྱལ་པོ་རང་ཉིད་འོངས་ཏེ་འདུ་བ་ནི་བུད་མེད་དང་འདུས་པ་
སྟེ་ཞི་བ་འདུས་པ་ཞེས་པའི་དོན་ཡང་དེའོ། །ལྷ་མོ་ནི་སྐད་དོད་ལ་བུད་མེད་དུ་ཡོད་གསུང། གོ་བཟློག་པའི་འདུག་སྟངས་ཏེ་རྐང་པའི་པུས་མོ་གཉིས་གོང་དུ་བླངས་ཏེ་པདྨ་རྒྱས་པར་བྱས་པའི་ནང་དུ་ཚུད་པའི་ཁྲག་དང་བཅས་པའི་རྩ་ཁ་བྱེ་བ་ནི་དོད་ལ་བུད་མེད་དུ་ཡོད་གསུང། གོ་བཟློག་པའི་འདུག་སྟངས་ཏེ་འདུ་བར་བྱེད་དོ། །ཞེས་སྦྱར་རོ། །ལྷ་སྦས་ཀྱི་འགྲེལ་པར་གདོང་དུ་འགྲོ་ཞེས་འབྱུང་བ་ལྟར་བྱའོ་སྒྲུབ་པ་པོ་གང་ཞིག་སྔར་གྱི་ཐབས་དེ་ཀུན་ཏུ་སྤྱོད་པའི་སྒོ་ནས་རྩ་ཁ་བྱེ་བ་དེར་བྱང་སེམས་ཀྱི་ཐིག་
ལེ་འབྱིན་པ་ལས་སྐྱེས་པའི་སྲས་དེ་ནི་དེ་བཞིན་གཤེགས་པ་ཐམས་ཅད་ཀྱི་རིགས་སུ་གྱུར་བས་མི་ཡི་མཆོག་གོ་དཔལ་དང་ལྡན་ཞིང་མཚན་དྲི་མ་མེད་པར་འགྱུར་ཏེ། དེའི་ལག་མཐིལ་ན་ཡོད་པའི་དཔལ་གང་གིས་ཀྱང་མི་འཕྲོགས་ཏེ་
འབྱུང་པོ་ཐམས་ཅད་ཀྱི་མཆོད་གནས་སུ་འགྱུར་བས་འཁོར་ལོ་སྒྱུར་བ་དང་འདྲ་བར་དཔལ་དང་ལྡན་ཞིང་ཚེ་དང་ནད་མེད་པ་ཕུན་སུམ་ཚོགས་པས་མཚན་པའོ། །ཞེས་ལྭ་བ་པ་དང་ལ་སྦས་ཀྱི་འགྲེལ་པར་རིགས་ཀྱི་སྲས་བསྐྲུན་པ་ལ་བཤད་
དོ། །གོང་དུ་བཤད་པའི་རྣམ་པ་དེ་ལྟ་བུའི་ཆོ་ག་དང་ལྡན་པའི་དངོས་གྲུབ་སྒྲུབ་པ་ཐམས་ཅད་འབྲས་བུ་དང་བཅས་པར་འགྱུར་རོ། །བླ་མ་སྔ་མ་ནི། སྨན་ནམ་མཁའ་ལྡིང་ཞེས་བྱ་བ་དེའི་མིང་ནམ་མཁའ་ལྡིང་དང་འགྲོ་བ་ཞེས་བྱ་སྟེ་

[085B] འདོད་པ་སྤྱད་པའི་ཤུ་ཀྲ་འཐུངས་ན་ལག་མཐིལ་ན་ཡོད་པ་ལྟ་བུར་མདངས་དང་ལྡན་པ་དང་དཔལ་དང་ལྡན་པར་འགྱུར་རོ། །ཞེས་གསུང་ངོ། གཉིས་པ་ནི། དྲན་པ་ཙམ་
གྱིས་གསོད་པར་བྱེད་དོ་ཞེས་པ་ལ་འཁོར་ལོ་ཉི་མའི་དཀྱིལ་འཁོར་གྱི་ནང་དུ་ཆུད་པར། དུག་དང་ལན་ཚྭ་དང་སྐེ་ཚེས་བྲིས་ལ་དུར་ཁྲོད་ཀྱི་ཐལ་བ་དང་སོལ་བས་གཟུགས་བརྙན་བྱས་ཏེ། འཁོར་ལོ་སྙིང་ཁར་བཅུག་ནས་བསྒྲུབ་བྱའི་རྣམ་ཤེས་དགུག་
གཞུག་བྱས་ལ། དུར་ཁྲོད་དུ་སྦས་ནས་མི་རུས་ལས་བྱས་པའི་ཕུར་བུས་སྙིང་གར་བཏབ་སྟེ། ཆུ་ཚན་བླུགས་ནས་ཁྲོས་པས་སྔགས་བཟླས་ན་ཉི་མ་བདུན་གྱིས་འཆི་བར་འགྱུར་རོ། །གཏུམ་མོ་སྦར་བ་འབར་བའི་ཕྲེང་བའི་ཏིང་ངེ་འཛིན་ལ་གནས་
ནས། ལྷོ་ཕྱོགས་ཀྱི་རླུང་གིས་བདས་ཤིང་མེ་འབར་བར་བསམས་ན་གང་འདོད་པ་དེར་མེ་སྐྱེད་པར་བྱེད་དོ། །རྡོ་རྗེ་རྩེ་གཅིག་པ་གསོར་ཞིང་སྔགས་བཟླས་ཏེ་ས་ལ་བསྣུན་ནས་འོག་རྣམ་པར་གཤེག་པ་སྟེ་འདྲལ་བར་བྱེད་དོ། །ལག་མཐིལ་དུ་བསྔགས་
ནས་རླུང་གི་རྗེས་སུ་བསྣུན་ན་གང་འདོད་པ་དེར་སེར་བ་འབེབས་པར་བྱེད་དོ། །ལྭ་བ་པའི་འགྲེལ་པར་ཐོག་འབེབས་པར་བྱེད་ཅེས་འབྱུང་ངོ། །སེར་བ་ཟློག་པར་ཡང་བྱེད་པ་ནི་གདུགས་དང་རྒྱལ་མཚན་དང་བ་དན་གྱི་རྩེ་མོར་འཁྲུལ་འཁོར་བྲིས་པ་བཏགས་
ནས་བཙུགས་ན། ཡུལ་འཁོང་གང་དུ་འཁྲུལ་འཁོར་དེ་སྣང་བའི་ས་ཕྱོགས་ཐམས་ཅད་དུ་སེར་བ་ཟློག་པར་བྱེད་དོ། ཞེས་འཆད་དོ། །དྲན་པ་ཙམ་གྱིས་གློག་སྐྱེད་པར་བྱེད་དོ། ཞེས་པ་ནི་ཀ་ར་བའི་ར་དམར་པོ་ལ། དྲག་ཤུལ་སྤྱོད་པའི་སྣག་ཚས། ཚས་
[086A]༄༅། །ཡ་བྷ་བུད་དྷ་ཡ་ཡ་ཏ་ཧཱུཾ་ཞེས་པ་བྲིས་ནས་བཟླས་པ་བྱ་སྟེ་ནམ་མཁའི་ཕྱོགས་སུ་གཡུགས་ནས་བསྐྱུར་ན་གློག་འབྱུང་བར་བྱེད་དོ་ཞེས་ཟེར་རོ། །ལྷ་ཐམས་ཅད་ཀྱི་གཟུགས་བརྙན་གར་བྱེད་དུ་གཞུག་གོ་ཞེས་པ་ནི་དུར་ཁྲོད་ཀྱི་རས་ལ་
འཁྲུལ་འཁོར་བྲིས་པ་བཏགས་ནས་ཤ་ཆེན་དང་གུ་གུལ་དང་ལྷན་ཅིག་ཐོད་པའི་ནང་དུ་དུར་ཁྲོད་ཀྱི་སོལ་མེའམ་མེ་གཞན་ལ་བསྲེགས་པས་གུ་ལང་ལ་སོགས་པའི་གཟུགས་བརྙན་ལ་བདུགས་ན་དེ་དག་གི་གཟུགས་བརྙན་གར་བྱེད་པར་འགྱུར་རོ་
ཞེས་ཟེར་རོ། །སྒྲུབ་པ་པོ་གང་གིས་བསད་ལས་གྲུབ་པར་བྱ་བའི་ཕྱིར་བསྒྲུབ་བྱ་དེའི་མིང་ནས་བཟུང་སྟེ་རྩ་སྔགས་ལན་ཅིག་བཟླས་ན་བསྒྲུབ་བྱ་དེ་དེའི་མོད་ལ་འཆི་བར་འགྱུར་རོ། །གསུམ་པ་ནི། བ་ལང་གི་ཤ་དང་བཅས་པའི་སྦྱིན་སྲེག་སྟོང་རྩ་
བརྒྱད་རྩ་བའི་སྔགས་ཀྱི་ཕུལ་ནས་མ་ལུས་པ་ལ་ལོངས་སྤྱོད་པའི་རྒྱལ་སྲིད་ཐོབ་པར་འགྱུར་རོ། །འདོད་པའི་ལོངས་སྤྱོད་ཀྱིས་སྐྱོ་ནས་མེད་པར་འདོད་ན་ཞི་བའི་སྦྱིན་སྲེག་གིས་རྒྱལ་སྲིད་ཀྱི་གཡེང་བ་སྡུད་པར་འགྱུར་རོ། །ལྷ་དང་སྔགས་ཐ་མི་དད་
པའི་ཕྱིར་བཅོམ་ལྡན་འདས་སམ་བདེ་མཆོག་གི་ཕྲེང་སྔགས་འདི་ལ། དངོས་གྲུབ་སྒྲུབ་པ་ལ་ཆ་ལུགས་ཀྱི་ཁྱད་པར་གྱི་བརྟུལ་ཞུགས་མི་དགོས། ཁྲུས་དད་ཉེ་རེག་སོགས་ཀྱི་ཉེ་བར་སྤྱོད་པ་མི་དགོས། ཟས་གཅོད་པའི་སྨྱུང་བར་གནས་པ་མི་དགོས་
ཏེ། ཕྲེང་བའི་སྔགས་ཀྱིས་ལས་སྒྲུབ་པའི་རྟོག་པའི་བྱ་བའི་ཆོ་ག་འདིས་ཅི་འདོད་པའི་དངོས་གྲུབ་སྒྲུབ་པའི་ལས་རྣམས་བྱའོ། །བཞི་པ་ནི། བཟླས་པ་སོང་བའི་རྣལ་འབྱོར་པས་གལ་ཏེ་ཁྲོས་པའི་བསམ་པས་སྣ་བུག་གཡས་པ་ནས་སྔགས་ཁ་དོག་སྔོན་པོ་

[086B] བསྒྲུབ་བྱའི་ལུས་ཁྱབ་པར་འོད་འབར་བ་དེས་དཀྲུགས་ཤིང། སླར་དེའི་སྣ་བུག་གཡས་པ་ནས་བྱུང་སྟེ། རང་གི་སྣ་བུག་གཡོན་པར་ཞུགས་པར་བསྒོམ་མོ། །ད་ལྟར་བཟླས་པ་བྱས་པ་ཅམ་གྱིས་བྱེ་
བ་གསོད་པར་འགྱུར་རོ། །ཞི་བའི་བསམ་པས་སྔགས་འོད་ཟེར་དཀར་པོ་སྔ་མ་བཞིན་དུ་བསྒྲུབ་བྱའི་ལུས་བསིལ་ཞིང་ཕན་འདོགས་པར་སེམས་པས་བཟླས་ན་འཚོ་བར་བྱེད་ཟེར་རོ། །སྔགས་ལན་ཅིག་ནི་རྩ་སྔགས་ལན་ཅིག་གོ་བ་རུ་རའི་ཤིང་གི་ལྷོ་ཕྱོགས་
སུ་གཏོགས་པའི་ཡལ་ག་སྨེ་ཤ་ཅན་གྱི་སྟ་རེས་བཅད་ལ། ཉི་ཤུ་དགུའི་ནུབ་མོ་དུར་ཁྲོད་དུ་མེ་ལ་བསྲེགས་ཏེ། བོང་བུའི་ཆུས་མེ་བསད་པའི་ཐལ་བ་བླངས་ལ་རྩ་སྔགས་ལན་ཅིག་བཟླས་པས་བསྒྲུབ་བྱ་གང་ལ་བསྣུན་ན་དེའི་མོད་ལ་ལྟུང་བར་བྱེད་དོ། །ཤ་
ཟའི་སྙིང་གར་འཁོར་ལོ་བྲིས་ལ་སྔར་བཤད་པའི་དུར་ཁྲོད་ཀྱི་ཐལ་བ་ལ་སྔགས་མིང་སྤེལ་དང་བཅས་པ་ཡོངས་སུ་བཟླས་ནས་བསྒྲུབ་བྱ་གང་ལ་བསྣུན་ན་དེ་དེའི་མོད་ལ་ཤ་ཟས་གཟུང་བར་འགྱུར་རོ། །གོང་དུ་བསྟན་པའི་དུར་ཁྲོད་ཀྱི་སོལ་བ་ལ་རྩ་སྔགས་
ལན་ཅིག་བཟླས་ནས་ཉི་ཤུ་དགུའི་མཚན་མོ་སྤང་ལེབ་བམ་རྩིག་པ་ལ་དབེན་པའི་གནས་སུ། གཟའ་གང་ཡིན་པ་དེའི་མཚན་མའི་དབུས་སུ་སྔར་གྱི་འཁོར་ལོ་བྲིས་ལ། དེའི་ལྟེ་བར་བསྒྲུབ་བྱའི་སྔགས་མིང་སྤེལ་དང་བཅས་པ་བྲིས་ནས་གུ་གུལ་
ཆེན་པོས་བདུགས་ན་གཟས་བཟུང་བར་འགྱུར་རོ། །སྔར་གྱི་དེ་ཐམས་ཅད་ལ་འཁོར་ལོ་འོ་མས་བཀྲུས་ནས་ཞི་བའི་བསམ་པས་བཟླས་ན་སླར་འཚོ་བར་འགྱུར་རོ། །ཨ་ཏི་མུཀྟའི་ལྕུག་མའི་ཁྲི་ལ་འདུག་སྟེ། བུ་མོས་བཀལ་བའི་སྐུད་པ་སུམ་བསྒྲིལ་

[087A]༄༅། །བྱས་ནས་ཡུང་བས་ཁ་བསྒྱུར་ཏེ། ནུབ་ཕྱོགས་ཀྱི་ཡལ་ག་ལ་བཏགས་ལ། རང་གཅེར་བུ་སྒྲ་གྲོལ་བར་བྱས་ཏེ། ལག་པ་གཡོན་པས་སྣེ་མོ་ནས་བཟུང་སྟེ་ཟླ་བ་གཟས་བཟུང་བ་མ་གྲོལ་གྱི་བར་དུ་རྩ་སྔགས་བཟླས་ལ། དེ་ནས་དེ་བླངས་
ཏེ་དེའི་རྩེ་མོས་གང་ལ་བསྣུན་པ་དེ་དེའི་མོད་ལ་རླུང་གི་ཤུགས་ཀྱིས་འོང་བར་འགྱུར་ཞིང། སླར་བཟློག་པའི་བསམ་པས་བསྣུན་ན་རང་གནས་སུ་ཕྱིར་འགྲོའོ། །མིའི་ཐོད་ཚལ་ལ་ལྡོང་རོས་དང་ཡུང་བས་ཉི་མའི་དཀྱིལ་འཁོར་གྱི་དབུས་སུ་འཁོར་ལོ་མིང་སྤེལ་
དང་བཅས་པ་བྲིས་ནས། དུར་ཁྲོད་དམ་ལམ་བཞི་མདོར་ས་འོག་ཏུ་ཁ་ཕུབ་ཏུ་བཞག་ལ། བསེག་མ་ལ་ལན་ཅིག་བཟླས་ནས་གང་ལ་རེག་པ་དེ་ཇི་སྲིད་འཚོའི་བར་དུ་རེངས་པར་འགྱུར་རོ། །ཕྱུངས་ནས་འོ་མས་བཀྲུས་ན་གྲོལ་བར་འགྱུར་རོ། །འཚུབ་མས་ཁྱེར་
བའི་ཤིང་ལོ་ལ་མཆིལ་མ་དང་བྱ་རོག་གི་ཁྲག་གིས། བྱ་རོག་གི་སྒྲོ་རྩེའི་སྨྱུ་གུས་མིང་སྤེལ་དང་བཅས་པ་བྲིས་ཏེ། རླུང་གྱེན་དུ་ལངས་པ་ལ་བསྐུར་ན་གང་དུ་འདོད་པ་དེར་འགྲོ་བ་སྟེ་སྐྲོད་པར་འགྱུར་རོ། །ར་ནག་པོའི་ཡན་ལག་ལྔ་དང་ཚིལ་ཆེན་དང་གུ་གུལ་ཆེན་
པོ་རྣམས་ཆ་བསྙམས་ལ། ཆང་གིས་སྤྲུས་ཏེ་མཆོད་པའི་དུས་སུ་སྦྱར་ལ་རྩ་སྔགས་ལན་ཅིག་བཟླས་ཏེ་སྤོས་ཀྱི་དུད་པ་སྦྱར་ན་དུད་པ་དེ་སྣར་སོང་བ་ཙམ་གྱི་མོད་ལ་སེམས་ཅན་ཐམས་ཅད་ལ་འབབས་པར་འགྱུར་རོ། །ལྔ་པ་ནི། ལག་པ་གཡོན་པའི་འཁོར་
ལོ་ལ་བསྒྲུབ་བྱའི་མིང་བྲི། དེ་ལ་རྣམ་ཤེས་བཀུག་ནས་ལག་པ་གཡས་པ་ལ་རྩ་སྔགས་ལན་ཅིག་བཟླས་ཏེ་བཀབ་ན་སྤྲུལ་ནག་པོས་ཟིན་པའི་དུག་གསོས་པར་བྱེད་དོ། །མཁའ་འགྲོས་རྒྱས་བཏབ་པ་སྟེ་ཟིན་པ་ལ་རྩ་སྔགས་ལན་ཅིག་བཟླས་པའི་

[087B] །ཀ་ར་བའི་རིའི་ལྕུག་མའི་སྨྱུ་གུས་སྐྱུ་རུ་རའི་འདབ་མ་ལ་འཁོར་ལོ་མིང་སྤེལ་དང་བཅས་པ་བྲིས་ཏེ་རྩ་སྔགས་ལན་ཅིག་བཟླས་པས་སྦྲུམ་མའི་མངལ་གང་དུ་འདོད་པ་དེར་འབོ་བར་འགྱུར་རོ། །གསུམ་པ་ནི། དཔལ་ཧེ་རུ་ཀའི་
ངེས་དོན་གྱི་ཡེ་ཤེས་ནི་མི་ཤེས་པར། དེའི་སྔགས་ལ་བརྟེན་པའི་དངོས་གྲུབ་ཀུན་མངོན་པར་འདོད་པ་ནི་རྨོངས་པས་འབྲས་འདོད་ནས་དེའི་ཕུབ་མ་བརྡུང་བ་དང་མཚུངས་སོ། །གཉིས་འདུས་ཀྱི་འགྱུར་ལས། ཧེ་རུ་ཀ་དཔལ་ཡེ་ཤེས་ནི། །མི་ཤེས་ཞེས་
འབྱུང་ངོ། །གསང་སྔགས་ཀྱི་དེ་ཉིད་ཤེས་པ་འདི་ནི་མེད་པ་རུ། འཇིག་རྟེན་ལས་འདས་པའི་དངོས་གྲུབ་དང་ནི་འཇིག་རྟེན་པའི་དངོས་གྲུབ་ཀྱི་བདེ་བ་དག་མི་སྟེ་སྒྲུབ་པ་པོ་ཡིས་ཐོབ་པར་མི་འགྱུར་རོ། །བྷ་བ་བྷ་དྲས། བདག་མེད་པའི་སྔགས་མེད་
པས་དངོས་གྲུབ་མི་འགྲུབ་པོ་ཞེས་བཤད་པ་བཞིན་དུ། བདག་མེད་པའི་དེ་ཁོ་ན་ཉིད་ཀྱི་ཏིང་ངེ་འཛིན་བརྟན་པོ་མེད་པར་སྔགས་བཟླས་པའི་དངོས་གྲུབ་ཁྱད་པར་ཅན་རྣམས་མི་འཐོབ་པ་ནི་རྒྱུད་སྡེ་བཞི་ག་ལ་ཡིན་ལ། བླ་མེད་ལ་ནི་སྟོང་ཉིད་ཀྱི་
ཏིང་ངེ་འཛིན་ཁྱད་པར་བ་བདེ་སྟོང་སྦྱར་བའི་ཏིང་ངེ་འཛིན་མི་བརྟན་ན། འཇིག་རྟེན་པའི་དངོས་གྲུབ་ཡིན་ཀྱང་ཁྱད་པར་ཅན་རྣམས་བདེ་བླག་ཏུ་མི་འགྲུབ་པས་སྤྱོད་པ་བྱ་དགོས་སོ། །གསང་སྔགས་ཀྱི་ངེས་དོན་འདི་ནི་མི་ཤེས་པར། ཐེག་པ་
མཆོག་འདིའི་རྣལ་འབྱོར་པ་ཉིད་མངོན་པར་འདོད་པ་དེ་ཡི་ངལ་བ་དོན་མེད་དེ། དགོས་པ་གང་གི་ཕྱིར་དུ་དལ་བའི་འབྲས་བུ་འཐོབ་པར་མི་འགྱུར་རོ། །གོང་མས་སྔགས་ཀྱི་ངེས་དོན་མི་ཤེས་པར་བཟླས་པའི་དངོས་གྲུབ་ཁྱད་པར་ཅན་འདོད་

[088A]༄༅། །པ་འབྲས་མེད་དུ་བསྟན། འོག་མས་སྔགས་ཀྱི་ངེས་དོན་མི་ཤེས་པར་རྣལ་འབྱོར་པ་ཁྱད་པར་ཅན་དུ་འདོད་པ་འབྲས་མེད་དུ་བསྟན་པས་མི་ཟློས་སོ། །སྔགས་ལ་སོགས་པའི་གསང་སྔགས་ཀྱིས་དངོས་གྲུབ་ཐམས་ཅད་སྦྱིན་པར་བྱེད་པ་
འདི་ནི་འདོད་པའི་ཡུལ་ལ་རང་བཞིན་ཤེས་པའི་སྒོ་ནས་སྤྱོད་པའི་ཐབས་ལ་བརྟེན་ནས་ཡིན་ནོ། །སྒྲུབ་པ་པོས་སྔགས་ཀྱི་ངེས་དོན་དང། འདོད་སྤྱོད་ཀྱི་གཙོ་བོ་ཕྱག་རྒྱ་ལ་བརྟེན་པ་དག་སྟེ་གཉིས་སོ། །བདེ་བར་གཤེགས་པས་གསུངས་པ་འདི། ལེགས་པར་
ཤེས་ནས་ཤ་ལ་སོགས་པའི་བཟའ་བ་དང། ཆང་ལ་སོགས་པའི་བཏུང་བའི་བཟའ་བཏུང་གི་རོ་དང་སོགས་ཀྱིས་གཟུགས་དང་སྒྲ་དང་དྲི་དང་རེག་བྱ་བསྟེན་པས། བདག་ཉིད་ལ་རབ་ཏུ་མཆོད་པར་བྱེད་པ་ནི་དངོས་གྲུབ་ཐམས་ཅད་སྒྲུབ་པར་བྱེད་པ་ཡིན་ནོ། །
ཙཱུ་ཏུ་ནི་ལྷག་མ་ལ་ཡང་འཇུག་མོད་ཀྱང་འདིར་དེ་མི་འགྲིག་པས། མཛེས་པ་ལ་འཆད་པ་ལྟར་འདོད་ཡོན་རྣམས་ཀྱང་ཤིན་ཏུ་ཡིད་དུ་འོང་བ་བསྟེན་ཞེས་པའོ། །དེ་ཡང་བདེ་ཆེན་དང་སྟོང་པ་སྦྱོར་བ་ལ་བདེ་བ་འཕེལ་དགོས་ལ། དེ་ཡང་བདེ་བའི་
རྟེན་ཀུནྡ་ལྟ་བུ་རྒྱས་པ་ལ་རག་ལས་ཤིང། དེ་རྒྱས་པ་ལ་འདོད་ཡོན་ཁྱད་པར་ཅན་རྣམས་བསྟེན་པས་དབང་པོ་རྟེན་བཅས་རྒྱས་དགོས་པ་ཡིན་ཏེ། བརྟག་གཉིས་ལས། དེ་ལ་ག་པུར་རྒྱུ་ཡི་ཕྱིར། །ཤ་ནི་བཟའ་བ་ཉིད་དུ་བྱ། །ཁྱད་པར་དུ་ཡང་ཆང་ཉིད་དོ། །
ཞེས་གསུངས་པ་ལྟར་རོ། །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྩ་བའི་སྔགས་ཀྱི་ལས་ཚོགས་ཀྱི་ཆོ་གའི་ལེའུ་སྟེ་དགུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་

[088B]།    ༈    །།གཉིས་པ་སྙིང་པོའི་སྔགས་ཀྱིས་ལས་བསྒྲུབ་པ་ལ་གཉིས། ལེའུ་བཅུ་པ་དང། ལེའུ་བཅུ་གཅིག་པའོ། །དང་པོ་ལ་གསུམ། སྐུ་གསུམ་སྒྲུབ་པ་དང། སྙིང་པོའི་ལས་ཚོགས། ལེའུ་ཡི་མཚན་
བསྟན་པའོ། །དང་པོ་ལ་གཉིས། བཤད་པར་དམ་བཅའ་བ། སྒྲུབ་པ་པོས་སྐུ་གསུམ་འགྲུབ་པར་བསྟན་པའོ། །དང་པོ་ནི། ལེའུ་དགུ་པའི་རྗེས་དེ་ནས་རང་དང་དཔལ་ཧེ་རུ་ཀ་གཉིས་སུ་མེད་པར་སྦྱོར་བ་སྒྲུབ་པ་པོ་གང་གིས་ཤེས་པ་ཙམ་གྱིས་ནི། འགྲུབ་པར་ཐེ་
ཚོམ་མེད་པ་ཡི་སྐུ་གསུམ་སྒྲུབ་པ་ནི་བཤད་པར་བྱའོ། །མལ་གྱི་འགྱུར་ལས། དེ་ནས་ཧེ་རུ་ཀ་གཉིས་མེད། །སྦྱོར་བ་གང་གིས་ཤེས་ཙམ་གྱིས། །འགྲུབ་པར་ཐེ་ཚོམ་མེད་པ་ཡི། །སྐུ་གསུམ་པ་ནི་བཤད་པར་བྱ། ཞེས་འབྱུང་བ་བདེའོ། །གཉིས་པ་ལ་གཉིས་
སྤྱིའི་དོན་དང། ཡན་ལག་གི་དོན་ནོ། །དང་པོ་ནི། རང་དང་ཧེ་རུ་ཀ་གཉིས་སུ་མེད་པར་སྦྱོར་བའི་ཐབས་ཀྱིས། སྐུ་གསུམ་འགྲུབ་པར་བཤད་པའི་ཐབས་དེ་གང་ཡིན་ཞེ་ན། འདི་ལ་ལྭ་བ་པས། མངོན་བརྗོད་ཀྱི་ལེའུ་བཞི་པ་དང། ལྔ་པ་དང། དྲུག་པ་ནས་
བཤད་པའི་སྐུ་གསུང་ཐུགས་ཀྱི་བདེ་མཆོག་གི་དཀྱིལ་འཁོར་ལྷ་སུམ་ཅུ་པ་གསུམ་སྔར་བཤད་པས། རིམ་པ་བཞིན་དུ་སྐུ་སྤྲུལ་སྐུ་དང། གསུང་ལོངས་སྐུ་དང། ཐུགས་ཆོས་སྐུ་སྒྲུབ་པར་བཤད་དེ། རང་དང་སྐུ་གསུང་ཐུགས་ཀྱི་ཧེ་རུ་ཀ་གཉིས་གཉིས་
སུ་མེད་པར་སྦྱོར་བའོ། །དེ་ནི་དཀྱིལ་འཁོར་སོ་སོའི་སྒོ་ནས་སྐུ་གསུང་ཐུགས་ཀྱི་སྐུ་གསུམ་སྒྲུབ་པའོ།། །།དཀྱིལ་འཁོར་གཅིག་ལ་སྐུ་གསུམ་སྒོམ་ཚུལ་ལ། ཀོད་ཀ་ན་པ་ནི་ཧཱུཾ་གཅིག་པུ་ལས་བྱུང་བའི་འཁོར་ལོ་གསུམ་

[089A]༄༅། །གྱི་གནས་སྐབས་ནི་སྤྲུལ་པའི་སྐུའོ། །བཟླས་པའི་གནས་སྐབས་སུ་འཁོར་ལོ་གསུམ་ཆར་རང་གི་ལུས་ལ་བསྡུས་ལ་ཆོ་གས་གོ་བསྐོན་པ་ནི་ལོངས་སྤྱོད་རྫོགས་པའི་སྐུའོ། །དེའི་རྗེས་ཐོགས་ལ་ཨཱ་ལི་ཀཱ་ལི་སྤྲོ་ཞིང་བསྡུ་བའི་གནས་
སྐབས་ནི་ཆོས་ཀྱི་སྐུ་ཡིན་ནོ་ཞེས་བཞེད་དེ། ལང་ཀ་དང་དཔའ་བོ་ཡང་དེ་བཞིན་དུ་བཞེད་དོ། །ཧཱུཾ་གཅིག་པུ་ལས། འཁོར་ལོ་གསུམ་རྫོགས་པ་ནི་ལཱུ་ཨི་པ་ལྟར་དཀྱིལ་འཁོར་རྫོགས་པར་སྐྱེད་པ་ཡིན་ལ། དཔའ་བོས་འཁོར་ལོ་གསུམ་ལ་སོགས་པར་ཞེས་
བཤད་པས་འཁོར་ལོ་གསུམ་ཙམ་མིན་ནོ། །ལང་ཀ་དང་དཔའ་བོ་གཉིས་ཀས་སྙིང་གའི་པདྨའི་ཟླ་བ་ལ། ཨཱ་ལི་དང་ཀཱ་ལིའི་སྤྲོ་བ་དང་བསྡུ་བ་ཞེས་བཤད་པས། ལཱུ་ཨི་པ་ལྟར་ལྟེ་བར་མི་བྱེད་པར་སྙིང་གར་བྱེད་པའི་ལུགས་སོ། །དེ་རྣམས་ཀྱི་ལུགས་ཀྱིས་
ནི་གཟུགས་སྐུ་གཉིས་དང་རྗེས་སུ་མཐུན་པར་སྒོམ་པ་རིམ་པ་དང་པོ་དང། ཆོས་སྐུ་དང་རྗེས་སུ་མཐུན་པར་སྒོམ་པ་རྫོགས་རིམ་རྣལ་འབྱོར་ཆེན་པོ་སྒོམ་པ་ལ་མཛད་དེ། མན་ངག་ཡིན་གསུང་ངོ། །དཔལ་དཱ་རི་ཀ་པས། ཕྱི་དཀྱིལ་གྱི་ལྷ་སྒོམ་པ་དང་
བྱང་ཕྱོགས་སོ་བདུན་སྒོམ་པ་དང། ལུས་དཀྱིལ་སྒོམ་པ་ནི་རིམ་པ་བཞིན་དུ་སྤྲུལ་སྐུ་དང། ཆོས་སྐུ་དང། ལོངས་སྐུའི་སྒྲུབ་ཐབས་སུ་གསུངས་སོ། །དང་པོ་ནི་གདུལ་བྱ་ཐུན་མོང་པའི་དོན་དུ་གསུངས་པ་ཤིན་ཏུ་རགས་པའི་སྐུའི་རྣམ་པ་ཅན་ཡིན་པས་
སྤྲུལ་སྐུ་དང། གཉིས་པ་ནི། བདེ་བ་ཆེན་པོའི་ཡེ་ཤེས་ཀྱིས་དེ་ཁོ་ན་ཉིད་ཀྱི་དོན་ལ་ཞུགས་པའི་རྣམ་པ་ཅན་ཡིན་པས་ཆོས་སྐུ་དང། གསུམ་པ་ནི་གདུལ་བྱ་མཆོག་གི་དོན་དུ་གསུངས་པ་ཤིན་ཏུ་ཕྲ་བའི་རྩ་དང་ཁམས་ཀྱི་སྒོ་ནས་གཟུགས་སྐུ་འཛིན་

[089B] རྩ་དང་ཁམས་བྱིན་གྱིས་བརླབས་པའི་སྒོ་ནས་བདེ་བ་ལ་རྫོགས་པར་ལོངས་སྤྱོད་པ་ལ་ལོངས་སྐུར་བཞག་སྟེ་ལེགས་པ་ཡིན་ནོ། །ཀུན་སྤྱོད་ལས་ཀྱང། ཆོས་དང་ལོངས་སྤྱོད་སྤྲུལ་པ་ཡི། །སྐུ་གསུམ་དག་ནི་རྣམ་སྒོམ་པ་
བྱང་ཆུབ་ཕྱོགས་ནི་སུམ་ཅུ་བདུན། །དེར་ནི་ངེས་པར་འབྱུང་བར་འགྱུར། ཞེས་བྱང་ཕྱོགས་སོ་བདུན་སྒོམ་པ་དེར་སྐུ་གསུམ་སྒོམ་པ་ངེས་པར་འབྱུང་ཞེས་གསུངས་སོ། །དེ་ལ་བདེ་སྟོང་སྦྱོར་བའི་སྒོ་ནས་བྱང་ཕྱོགས་སོ་བདུན་སྒོམ་པ་ཆོས་སྐུ་དང། སོ་
བདུན་ཕྲ་བ་ལུས་དཀྱིལ་དང་སྦྱར་བ་སྒོམ་པ་ལོངས་སྐུ་དང། སོ་བདུན་རགས་པ་ཕྱི་དཀྱིལ་དང་སྦྱར་བ་སྒོམ་པ་སྤྲུལ་སྐུ་ཡིན་པས་དེ་དང་ཡང་མཐུན་ནོ། །འོད་གསལ་དུ་ཞུགས་པ་ནི་ཆོས་སྐུ་དང། དེར་འཇུག་པའི་རྟེན་ནི་སྒྱུ་མའི་སྐུ་དང། འོད་གསལ་ལས་
བཞེངས་པའི་ཕྲ་བའི་ཟུང་འཇུག་གི་སྐུ་ནི་ལོངས་སྐུ་དང། སྐུ་དེས་རགས་པའི་དཀྱིལ་འཁོར་སྤྲུལ་ཏེ་སྒོམ་པ་ནི་སྤྲུལ་སྐུ་ཡིན་ཏེ། ལོ་དྲིལ་གཉིས་ཀྱི་རྫོགས་རིམ་གྱི་བཤད་པར་གསལ་བར་བཤད་ཟིན་ཏོ། །དེ་ལྟར་རིམ་པ་གཉིས་ལ་སྐུ་གསུམ་
སྦྱར་དགོས་པ་ཡང། འབྲས་བུའི་སྐུ་གསུམ་དང་རྗེས་སུ་མཐུན་པར་ལམ་རིམ་པ་གཉིས་སུ་སྒོམ་དགོས་པའི་གནད་ཀྱིས་ཡིན་ནོ། །འདིར་སྡོམ་འབྱུང་གི་ལེའུ་གཉིས་པར་གསུངས་པའི་སྐྱེ་ཤི་བར་དོ་གསུམ་དང་མཐུན་པར་སྒོམ་པའི་
མཐུན་ཡུལ་གྱི་གཞིའི་སྐུ་གསུམ་སྦྱར་ནས་དེ་དང་མཐུན་པར་སྒོམ་པའི་རིམ་གཉིས་ཀྱི་སྐུ་གསུམ་ལ་སྦྱར་ན་ཆེས་ལེགས་སོ། །གཉིས་པ་ནི། སྔར་ཧེ་རུ་ཀ་དང་གཉིས་སུ་མེད་པར་སྦྱོར་བས་སྐུ་གསུམ་འགྲུབ་པར་བཤད་པ་འདིར་འཆད་ལ་

[090A]༄༅། །དེ་ཡང་བསྐྱེད་རིམ་པའི་སྐུ་གསུམ་སྒོམ་པ་ཐམས་ཅད་ཧེ་རུ་ཀའི་བདག་ཉིད་དུ་སྒོམ་དགོས་པས། ཧེ་རུ་ཀ་དང་གཉིས་སུ་མེད་པར་སྦྱོར་བ་ཞེས་བྱའོ། །འདི་ནི་རྫོགས་རིམ་གྱི་ལམ་གྱི་སྐུ་གསུམ་སྐྱེ་བའི་རྒྱུད་སྨིན་བྱེད་ཡིན་ནོ། །
དེ་ལྟར་བསྒོམས་པ་ལ་བརྟེན་ནས་རྫོགས་རིམ་གྱི་སྣང་ཕྱོགས་ཀྱི་ཧེ་རུ་ཀ་དང། སྟོང་ཕྱོགས་ཀྱི་ཧེ་རུ་ཀ་སྒོམ་པ་ནི་ལམ་གྱི་སྐུ་གསུམ་སྒོམ་པའི་མཆོག་གོ་དེ་ལྟར་ན་སྒྲུབ་པ་པོ་གང་གི་ཚེ་རྫོགས་རིམ་གྱི་ཆོས་ཀྱི་སྐུའི་ལུས་ཅན་དུ་གྱུར་པ་སྟེ། བདེ་
སྟོང་དབྱེར་མེད་ཀྱི་ལྷན་སྐྱེས་ཀྱི་འོད་གསལ་དུ་ཞུགས་པ་ལ། དེ་ལྟར་སེམས་ལེགས་པར་གནས་པར་གྱུར་པ་དེའི་ཚེ་ལམ་གྱི་ཡེ་ཤེས་ཆོས་ཀྱི་སྐུ་ཞེས་ང་ སྒྲུབ་པ་པོ་སྟོང་ཕྱོགས་ཀྱི་ཧེ་རུ་ཀ་དང་གཉིས་སུ་མེད་པར་བྱས་
པའོ། །སྒྲུབ་པ་པོ་གང་གི་ཚེ་རྫོགས་རིམ་གྱི་ལོངས་སྤྱོད་རྫོགས་སྐུའི་ལུས་ཅན་དུ་གྱུར་པ་སྟེ། ལྷན་སྐྱེས་ཀྱི་འོད་གསལ་གྱི་རླུང་སེམས་ཙམ་ལས་གྲུབ་པའི་ཧེ་རུ་ཀའི་སྐུར་གྱུར་ཅིང། དེ་ནས་སྒྱུ་མའི་སྐུ་དེ་ལ་མཉམ་པར་བཞག་པ་ལ་གནས་
པ་དེའི་ཚེ། རྫོགས་རིམ་གྱི་ལོངས་སྤྱོད་རྫོགས་པའི་སྐུར་ང་ སྒྲུབ་པ་པོ་སྣང་ཕྱོགས་སྒྱུ་མའི་ལོངས་སྤྱོད་རྫོགས་པའི་སྐུའི་ཧེ་རུ་ཀ་དང་གཉིས་སུ་མེད་པར་བྱས་པའོ། །སྒྲུབ་པ་པོ་གང་གི་ཚེ་སྤྲུལ་པའི་སྐུའི་ལུས་ཅན་དུ་
གྱུར་པ་སྟེ། ཟུང་འཇུག་པའི་རགས་པའི་དཀྱིལ་འཁོར་དུ་གྱུར་ཅིང། དེ་ལ་སེམས་རྩེ་གཅིག་ཏུ་གནས་པར་གྱུར་པ་དེའི་ཚེ་སྤྲུལ་པའི་སྐུར་ཡང་ང་སྨྲ་སྟེ། སྒྲུབ་པ་པོ་སྣང་ཕྱོགས་ཀྱི་རགས་པའི་སྐུའི་ཧེ་རུ་ཀ་དང་གཉིས་སུ་མེད་

[090B] །ལོ་ཆེན་དང་མལ་གྱི་འགྱུར་ལ། ལེགས་སེམས་དང། མཉམ་གཞག་དང། སེམས་རྩེ་གཅིག་པ་ཞེས་པའི་རྐང་པ་གསུམ་མེད་ཀྱང། གཉིས་འདུས་དང་མར་དོ་རྐྱང་བའི་འགྱུར་ལ་ཡོད་པ་ལེགས་སོ། །ཆོས་ཀྱི་སྐུར་གྱུར་བ་སོགས་
གསུམ་པོ་འབྲས་བུའི་སྐབས་སུ་གནས་གྱུར་པ་ལ་འཆད་པ་ནི་མ་བརྟགས་པ་སྟེ། དེ་དག་འབྲས་བུ་ལ་འཆད་ན་སྔར་ཧེ་རུ་ཀ་དང་གཉིས་སུ་མེད་པར་སྦྱོར་བས་སྐུ་གསུམ་སྒྲུབ་པ་བཤད་པར་བྱ། ཞེས་དམ་བཅས་པ་དོན་མེད་པར་འགྱུར་ཏེ། དེ་དག་
ལས་གཞན་པའི་ཐབས་འདིར་མ་གསུངས་པའི་ཕྱིར་དང། དེ་རྣམས་ཀྱང་སྐུ་གསུམ་སྒྲུབ་པའི་ཐབས་ལ་མ་བཤད་པའི་ཕྱིར་དང། ཡེ་ཤེ་ཞེས་པའི་རྐང་པ་གཉིས་དང་ཟློས་པར་འགྱུར་བའི་ཕྱིར་རོ། །གཞུང་དེ་རྣམས་བསྐྱེད་རིམ་ལ་སྦྱོར་
བའི་བཤད་པ་ཡང་རུང་ཙམ་སྣང་ཡང། གཙོ་བོ་ནི་རྫོགས་རིམ་ལ་སྦྱར་རྒྱུ་ཡིན་ནོ། །དེ་འདྲ་བའི་ལམ་གྱི་སྐུ་གསུམ་སྒོམ་པ་གོམས་པར་བྱས་ན་འབྲས་བུའི་སྐབས་ཀྱི་ཡེ་ཤེས་ཆོས་སྐུ་དང། ལོངས་སྤྱོད་རྫོགས་པའི་སྐུ་དང་སྤྲུལ་པའི་
སྐུ་ཡང་དག་པར་ཐོབ་པར་གདོན་མི་ཟ་ཞིང། རྣལ་འབྱོར་པ་བདག་ཉིད་འབྲས་བུའི་ཤྲཱི་ཧེ་རུ་ཀར་ནི་འགྱུར་བ་འདི་ལ་ཐེ་ཚོམ་མེད་དོ། །ཕྱི་མ་གཉིས་ཀྱིས་སྐུ་གསུམ་ཡང་རྒྱུད་ཐ་དད་མིན་པར་ཧེ་རུ་ཀ་གཅིག་གི་བདག་ཉིད་དུ་གྱུར་པར་སྟོན་
ནོ། །དགུ་པར། དངོས་གྲུབ་ཐམས་ཅད་སྒྲུབ་བྱེད་ཡིན། ཞེས་གསུངས་པའི་མཆོག་གི་དངོས་གྲུབ་སྐུ་གསུམ་འགྲུབ་པ་ཡང་འདིར་བསྟན་པ་ཡིན་ནོ། །གཉིས་པ་ལ་གཉིས། བཤད་པར་དམ་བཅའ་བ་དང། ལས་ཚོགས་དངོས་སོ། །
[091A]༄༅། །དང་པོ་ནི། སྙིང་པོ་ཡི་གེ་ཉེར་གཉིས་པའི་གསང་སྔགས་འདི་ཡི་ནི་གསང་བ་སྟེ་སྒྲུབ་པ་བཤད་ཀྱིས་སྒྲུབ་པ་པོ་ཉོན་ཅིག་ཅེས་ཞུ་བ་པོ་ལ་ཉན་པར་བསྐུལ་ལོ། །གཉིས་པ་ནི། འགེགས་ནས་ཤི་བའི་རོ་ལ་རོ་ལངས་བསྒྲུབས་པ་གྲུབ་
པ་ན། བདག་ལ་མཁའ་སྤྱོད་ཀྱི་དངོས་གྲུབ་བྱིན་ཅིག་ཅེས་སྨྲས་པ་ན། དེའི་ལུས་ལས་འཛགས་པའི་མར་ཁུ་བླངས་པ་སྣོད་དུ་བླུགས་ཏེ། སྙིང་པོའི་སྔགས་བཟླས་པས་རྐང་མཐིལ་ལ་བྱུགས་ན་དཔག་ཚད་བྱེ་བར་འཕགས་ནས་མཁའ་ལ་
ཕར་འགྲོ་བ་དང་ཚུར་འོང་བར་འགྱུར་རོ། །སྐྱེ་བདུན་གྱི་རོ་ཙ་ན་དང་གང་འདོད་པའི་སྲོག་ཆགས་དེའི་ཤ་འདྲེས་པའི་ཐིག་ལ་བྱས་པའམ་ཟོས་ན་གཟུགས་སྟོང་ཕྲག་དུ་མར་བྱེད་དོ། །ཤ་དེ་ཟོས་པའི་མཐུས་ཁང་བཟང་དང་ཤིང་དང་ཁྱིམ་ལ་འཛེགས་ཏེ་
རྣལ་འབྱོར་མ་རྣམས་དང་ལྷན་ཅིག་དཔག་ཚད་བྱེ་བའི་བར་དུ་འགྲོ་བར་འགྱུར་རོ། །རྟ་རྒའི་མར་དང་ཚིལ་ཆེན་ལ་སྔགས་ཁྲི་བཟླས་ནས་རྐང་མཐིལ་ལ་བྱུགས་ན་ནམ་མཁའ་ལ་འགྲོ་བ་དང་འོང་བ་ལས་གཞན་དུ་མི་འགྱུར་བ་སྟེ་ངེས་པར་
འགྱུར་རོ། །མཆོད་གཏོར་སྔོན་དུ་འགྲོ་བས་མར་ངོ་ལ་སྲོག་ཆགས་སྣ་ཚོགས་ཀྱི་ཐོད་པ་དུར་ཁྲོད་ཀྱི་སས་བཀང་ལ། དེར་ཡུངས་ཀར་བསྐྲུན་ཏེ་དུས་དུས་སུ་དེའི་ཆེད་དུ་གཏོར་མ་སྦྱིན་པ་དང་བསྲུང་བའི་སྔགས་སུམྦྷ་སོགས་བཟླའོ། །ཕྱིས་
ཡུངས་ཀར་མ་ནོར་བར་གཏུམས་ལ་སོ་སོ་ལ་སྔགས་མིང་སྤེལ་དང་བཅས་པ་ཁྲི་ཁྲི་བཟླས་ནས་ཐུམ་པོར་བྱས་ཏེ། གང་དང་གང་རང་དང་གཞན་སུ་ལ་བཏགས་པ་དེ་དང་དེར་སྣང་ངོ། །སྣང་བར་འདོད་ན་ཐིག་ལེ་བྱས་པའམ་ཐུམ་པོ་

[091B] མི་སྣང་བར་འདོད་ན་ཐིག་ལེ་ཕྱིས་པའམ་ཐུམ་པོ་བཀྲོལ་ན་མི་སྣང་བར་འགྱུར་རོ། །འདོད་ན་བྱིས་པ་དང་ཞེས་བྱ་བ་ལ་སོགས་པ་ནི་ཐོད་པར་སོ་སོར་ཡུངས་ཀར་བསྐྲུན་པ་སོགས་ཀྱི་སྦྱོར་བ་བྱས་པས་སོ། །བསྒྲུབ་བྱའི་
རྐང་རྗེས་ཀྱི་ས་དང་དུར་ཁྲོད་ཀྱི་ཐལ་བས་གཟུགས་བརྙན་བྱས་ལ། དྲག་ཤུལ་སྦྱོང་བའི་རྫས་ཀྱིས་འཁྲུལ་འཁོར་ལས་དང་མཐུན་པའི་བསྐུལ་ཚིག་སྨོས་པ་ཅན། སྐུད་པ་ནག་པོས་དཀྲིས་པ་དེའི་སྙིང་གར་གཞུག་གོ་དེ་ནས་དེ་ལ་བསྒྲུབ་བྱ་བསྟིམས་
ལ་སྔགས་བསྐུལ་ཚིག་དང་བཅས་པ་ཟློས་ཤིང་མི་རུས་ཀྱི་ཕུར་པ་རྣོན་པོ་སོར་བརྒྱད་པ་ཁ་ལ་སོགས་པར་བཏབ་ན། ཚིག་འཕྲོག་པ་ལྐུགས་པ་དང། མཐོང་བ་འཕྲོག་པ་ལོང་བ་དང། ཉན་པ་འཕྲོག་པ་འོན་པ་དང། སྣ་འཕྲོག་པ་དྲི་མི་ཚོར་
བ་དང། ལྕེ་འཕྲོག་པ་རོ་མི་ཚོར་བར་བྱེད་དོ། །གཟུགས་སྟོང་ཕྲག་དུ་མར་བྱེད་པ་ནས་ལྕ་འཕྲོག་པར་བྱེད་པའི་བར་ལ། ལྭ་བ་པ་དང་ལྷ་སྦས་ཀྱི་འགྲེལ་པར་ཆོ་ག་གཞན་མང་པོ་བཤད་པ་རྣམས་ཚིག་མངས་སུ་དོགས་ནས་སྔོན་གྱི་ལོ་ཙཱ་བའི་མན་
ངག་ལས་འབྱུང་བ་རྣམས་འདིར་བཀོད་དོ། །བསྒྲུབ་བྱ་གང་གི་ཁྲག་འདྲེན་འདོད་པ་དེའི་ཁྲག་འདྲེན་པར་བྱེད་པ་དང། རེངས་པར་བྱེད་པ་ནི་བཤད་ཟིན་ཏོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་སྐུ་གསུམ་འགྲུབ་
པ་དང་སྙིང་པོའི་སྔགས་ཀྱི་ལས་ཚོགས་ཀྱི་ཆོ་གའི་ལེའུ་སྟེ་བཅུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་པའི་བཤད་པའོ།།    ༈    །།གཉིས་པ་

[092A]༄༅། །ལེའུ་བཅུ་གཅིག་པ་ལ་བཞི། བཤད་པར་དམ་བཅའ་བ། སྐྱེ་བདུན་བརྟག་པའི་ཐབས། སྐྱེ་བདུན་གྱི་རོ་ཙ་ན་ལ་བརྟེན་ནས་ལས་སྒྲུབ་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་བཅུ་པའི་རྗེས་དེ་ནས་སྙིང་པོའི་ལས་སྔར་བཤད་
པ་ལས་གཞན་ཡང་སྒྲུབ་པ་པོས། མྱུར་དུ་དངོས་གྲུབ་ལ་འཇུག་པའི་དངོས་གྲུབ་ཐོབ་པར་འགྱུར་བ་བཤད་པར་བྱའོ། །དེ་གང་ཞེ་ན། སྐྱེ་བ་བདུན་པའི་བར་དུ་བར་མ་ཆད་པར་མིར་འབྱུང་བ་སྟེ་སྐྱེས་པའི་རོ་ཙ་ན་ལ་སོགས་པ་སྒྲུབ་པ་པོ་གང་གིས་བསྟེན་
པ་ཙམ་གྱིས་དངོས་གྲུབ་འགྲུབ་པའོ། །གཉིས་པ་ནི། མིའི་འགྲོ་བའི་སྐྱེས་བུ་སྟེ་སྐྱེས་པ་གང་ཞིག་ལུས་ཀྱི་རྡུལ་དྲི་ཞིམ་པོར་འབྱུང་བ་དང། ཚིག་བདེན་པར་སྨྲ་བ་དང། ཡུན་རིང་པོར་མིག་མི་འཛུམས་པ་ལ་སྐལ་ལྡན་གྱིས་ཁུ་བ་མྱུར་དུ་མི་འབྱུང་བ་
ལ་འདོད་པ་དང། མིག་ཡུན་རིང་པོར་གདངས་པ་ལ་འདོད་པ་དང། མྱུར་དུ་འཛུམ་པར་བྱེད་པ་ལ་འདོད་པའི་ལུགས་གསུམ་བཤད་པ་ལ། གཞུང་བོད་དཔེ་བཞིན་ཡོད་ན་སྔ་ཕྱི་གཉིས་འོང་དོན་མེད་པས་བར་པ་ལྟར་རོ། །དེའི་ཚད་ནི་ཐ་མལ་བའི་
མིག་འཛུམས་ཐེབས་བདུན་གྱི་བར་དུ་མི་འཛུམས་པ་ལ་བཞེད་དོ། །ཡིད་ལ་ཁྲོ་བ་མེད་པར་གྱུར་པ་དང། ཁ་ནས་དབུགས་དྲི་ཞིམ་པ་འབྱུང་བ་དེ་ནི་སྐྱེ་བ་བདུན་བར་མ་ཆད་དུ་མིའི་སྐྱེ་བར་གྱུར་པའི་རྟགས་ཡིན་ནོ། །དེ་འདྲ་བའི་དྲི་ཞིམ་པོ་ནི་
རོ་ཙ་ནའི་འབྲས་བུ་ཡིན་པས། དེས་དེ་རྗེས་སུ་དཔག་པར་བྱའོ། །གྲིབ་མ་རིམ་པ་བདུན་པ་བྱ་ངང་པའི་འགྲོས་ཅན། སྙིང་རྗེ་དེ་དང་ཡང་དག་པར་ལྡན་པ་ཞེས་པ་འདི་ལོ་ཆེན་དང་མལ་གྱི་འགྱུར་ལ་མེད་ལ། གཉིས་འདུས་དང་མར་དོ་རྐྱང་པའི་

[092B] །གསུམ་པ་ནི། དེ་བསྟེན་ནས་ཞེས་པ་ལ་བྷ་བ་བྷ་དྲས་དྲི་ཞིམ་པོ་དེ་བསྣམས་པས་རོ་ཙ་ན་ཡོད་པར་དཔོག་པ་ལ་བཤད་དེ། དེའི་སྐད་དོད་ལ་བསྣམས་པ་ཡོད་གསུང་ངོ། །སྐྱེ་བདུན་དེ་ཤི་བ་ན་དེའི་སྙིང་ཁ་ན་རོ་ཙ་ན་ཡོད་དེ་
དེ་བླངས་ལ། དཔལ་ཧེ་རུ་ཀའི་སྙིང་པོའི་སྔགས་བརྒྱ་རྩ་བརྒྱད་བཟླས་ནས་དཔྲལ་བར་ཐིག་ལེ་བྱས་ན། སྟེང་དུ་སྟེ་ནམ་མཁའ་ལ་ལྡིང་བར་འགྱུར་ཞིང། ས་ནས་དཔག་ཚད་བྱེ་བའི་སྟེང་དུ་འགྲོ་བར་འགྱུར་རོ། །དེ་བསྟེན་པ་སྟེ་བསྣམས་པ་ཙམ་
གྱིས་འཇིག་རྟེན་གསུམ་པོ་ཐམས་ཅད་ཤེས་པའི་མངོན་ཤེས་ཅན་དུ་འགྱུར་རོ། །དཔག་ཚད་བྱེ་བ་ལྔ་བཅུར་ཉིན་ཞག་གཅིག་གིས་ཕར་འགྲོ་ཞིང། ཚུར་ལ་འོང་བར་འགྱུར་རོ། །ལྷའི་ལུས་ལྟར་རྒས་པ་མེད་ཅིང་ཚེ་རིང་བ་ཡང་ཐོབ་པར་འགྱུར་རོ། །རོ་ཙ་ན་
ནི་གུར་ཀུམ་གྱི་མདོག་ཅན་ཅིག་ཡིན་པར་དཀའ་རྒྱལ་གྱིས་བཤད། བླ་མ་གོང་མ་རྣམས་སེར་པོ་ཆུ་ཐུམ་གྱི་རྣམ་པ་ལྟ་བུ་བ་ལང་གི་མིག་ཙམ་ཞིག་ཡོང་གསུང་ངོ། །དེ་ལེན་ལུགས་ལ་ཕམ་ཐིང་པ་སྐུ་མཆེད་བགྲེས་པ་རྣམས་ཀྱི་བཞེད་པས་
དེ་བྱང་ཆུབ་སེམས་དཔའ་ཡིན་པས་དེ་ལ་སྒྲུབ་པ་པོས་བསྙེན་བཀུར་བྱས་ཏེ། གསོལ་བ་བཏབ་པས་དེས་ལུས་སྟེར་བ་ཡིན་གསུང་ལ། བླ་མ་བལ་པོ་ཀ་ན་ཀ་ཤྲཱི་ཆེན་པོའི་རྗེས་སུ་འབྲངས་ནས་དེ་ལ་བསྒྲལ་བའི་ཐབས་དགོས་པར་བཞེད་ཅེས་
བླ་མ་མལ་གྱི་ལུགས་འཛིན་པ་དག་ཟེར་མོད་ཀྱང། སྐལ་ལྡན་གྱིས་རང་ཉིད་ཤི་བའི་སྐྱེ་བདུན་གྱི་རོ་ཙ་ན་བླང་བར་བཤད་དོ། །ཞེས་གསུང་བ་ལེགས་སོ། །དཀའ་རྒྱལ་ཟླ་བས་ལེའུ་བཅུ་པའི་ལས་ཚོགས་ཐམས་ཅད་ཀྱང་སྐྱེ་བདུན་ལ་

[093A]༄༅། །བརྟེན་ནས་བྱེད་གསུང་སྟེ། གང་འདོད་པའི་གཟུགས་སུ་བྱེད་དོ་ཞེས་པ་ཡན་ཆད་ཐམས་ཅད་ལ་བྱེད་པར་མངོན་ནོ། །དཔལ་ཧེ་རུ་ཀའི་སྙིང་པོས་སྐྱེ་བདུན་ལ་བརྟེན་ནས་ལས་སྒྲུབ་པ། སྒྲུབ་པ་པོ་གང་གིས་ཤེས་པ་དེ་ལ་དངོས་གྲུབ་
གང་དང་གང་འདོད་པ་དེ་དང་དེ་སྟེར་བར་འགྱུར་རོ། །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྐྱེ་བ་བདུན་པའི་མཚན་ཉིད་དང་དེའི་ལུས་ལ་བརྟེན་ནས་དངོས་གྲུབ་སྒྲུབ་པའི་ཆོ་གའི་ལེའུ་སྟེ་བཅུ་གཅིག་པའོ། །འཁོར་ལོ་སྡོམ་པར་
བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་གཅིག་པའི་བཤད་པའོ།།    ༈    །།གསུམ་པ་ཉེ་སྙིང་གིས་ལས་སྒྲུབ་པ་ལ་གསུམ། བཤད་པར་དམ་བཅའ་བ། ལས་སྦྱོར་དངོས་ལེའུ་ཡི་
མཚན་བསྟན་པའོ། །དང་པོ་ནི། ལེའུ་བཅུ་གཅིག་པའི་རྗེས་དེ་ནས་དངོས་གྲུབ་ཐམས་ཅད་ཐོབ་པར་བྱེད་པའི་ཉེ་བའི་སྙིང་པོ་ལ་བརྟེན་པའི་ལས་ཀྱིས་ནི། འཇིག་རྟེན་གསུམ་ན་ཡོད་པ་གང་ཅི་ཡང་རུང་བའི་དངོས་གྲུབ་དེ་རྣམས་ཀུན་སྐད་ཅིག་གིས་ཏེ་
མྱུར་དུ་འགྲུབ་པ་བཤད་པར་བྱའོ། །གཉིས་པ་ལ་དྲུག་ས་གཡོ་བ་སོགས་ཀྱི་ལས་སྦྱོར་བཞི་བསྟན་པ། མིག་ལ་བརྟེན་པའི་ལས་སྦྱོར། མཁའ་སྤྱོད་སྒྲུབ་པའི་རི་ལུའི་ལས་སྦྱོར། ཁྲག་འདྲེན་པ་སོགས་ཀྱི་ལས་དྲུག་རྗེས་འཛིན་དང་བཅས་པ། མི་
སྣང་བ་སོགས་ཀྱི་ལས་བདུན་རྗེས་འཛིན་དང་བཅས་པ། ཆུ་བོ་གྱེན་དུ་ཟློག་པ་སོགས་ཀྱི་ལས་ལྔ་རྗེས་འཛིན་དང་བཅས་པའོ། །དང་པོ་ནི། རྒྱུད་ལ་རང་དགར་འཇུག་པ་དགག་པའི་ཕྱིར། ཊ་ཕ་ནས་ཨོཾ་གྱི་བར་བཟློག་སྟེ་བཀོད་པ་ནི། ཨོཾ་ཧྲཱི་ཧ་ཧ་

[093B] །འདི་ནི་ཧེ་རུ་ཀའི་སྙིང་པོའི་སྔགས་དང་ཉེ་བའི་སྙིང་པོའོ། །གསང་སྔགས་ཉེ་སྙིང་འདི་འབུམ་བཟླས་པས་ས་འོག་ས་སྟེང་ས་བླའི་འཇིག་རྟེན་གསུམ་གཡོ་བར་བྱེད་ན། ཡང་གི་སྒྲས་གཞན་ལྟ་ཅི་སྨོས་པའོ། །
ལས་སྦྱོར་འདི་ནཱ་རོ་པས་གྲུབ་པ་ཡིན་གསུང་ངོ། །གྲོ་ག་ལ་རོའི་སེན་རྩི་དང། གི་ཧཾ་དང། རང་གི་ཁུ་བ་བསྲེས་པའི་སྣག་ཚས་དབུས་སུ་པདྨ་འདབ་མ་དྲུག་པ་ལྟེ་བ་གེ་སར་དང་ལྡན་པ། ལྟེ་བར་ཟླ་བའི་དཀྱིལ་འཁོར་གྱིས་བརྒྱན་པ། རྡོ་རྗེ་ཕྲེང་བས་བསྐོར་
བ། དེའི་ཕྱི་རོལ་ཏུ་འཁོར་ལོ་དཀར་པོ་རྩིབས་དྲུག་པ་བྲི། པདྨའི་འདབ་མ་དྲུག་ལ་ཡི་གེ་བདུན་པ་གཡས་སྐོར་དུ་དགོད། འཁོར་ལོའི་རྩིབས་རྣམས་ལ་གོ་ཆའི་རྣལ་འབྱོར་མ་དྲུག་གི་སྙིང་པོ་བྲི། དབུས་སུ་བདུན་པ་ཧེ་རུ་ཀ། ཞེས་འབྱུང་བ་ནི་པདྨ་ལ་ཡི་གེ་བདུན་
དགོད་པར་གསུངས་པས། པདྨའི་ལྟེ་བ་ལ་ཧཱུཾ་དགོད་པའི་དོན་ནོ། །བླ་མ་སྔ་མས་བསྒྲུབ་བྱའི་མིང་བསྐུལ་ཚིག་དང་བཅས་པ་ཡང་བྲི་ཞེས་ཟེར་རོ། །དེ་ནས་ཉེ་སྙིང་འདོན་ཞིང་རྗེས་སུ་ཆགས་པའི་བསམ་པས། བསྒྲུབ་བྱ་གང་ན་ཡོད་པའི་ཕྱོགས་སུ་བལྟས་
ལ་ལག་པ་གཉིས་ཀ་གདེངས་ཤིང་གཡོ་བས། བསྒྲུབ་བྱ་མདུན་ན་ཁ་བཞིན་གསལ་བར་བསྒོམས་ཏེ། ཕྱག་རྒྱ་དང་སྙོམས་པར་འཇུག་པའི་རྗེས་སུ་ཆགས་པས་བསྒྲུབས་ན། ལྷ་དང་ལྷ་མ་ཡིན་དང་གནོད་སྦྱིན་དང་སྲིན་པོ་དང་ཀླུ་དང་དྲི་ཟ་དང་མིའམ་
ཅི་རྣམས་གང་འདོད་པ་འགུགས་པར་བྱེད་ན། ས་ལ་སྐྱེས་པ་རྣམས་ལྟ་ཅི་སྨོས། ཡང་ན་ཙན་དན་དམར་པོ་དང་སྐེ་ཚེ་དང་ལན་ཚྭ་དང་བསྒྲུབ་བྱའི་རྐང་རྗེས་ཀྱི་ས་ལ་གཟུགས་བརྙན་བྱས་ཏེ། གྲོ་ག་ལ་སྔར་བཤད་པའི་འཁོར་ལོ་བྲིས་ལ་སྙིང་གར་

[094A]༄༅། །བཅུག་ནས་དགུག་གཞུག་བྱས། མིང་སྤེལ་དང་བཅས་པ་བཟླས་ན། རྒྱལ་པོ་ནོར་དང་འཁོར་དང་བཅས་པ་དབང་དུ་འགྱུར་རོ། །རྒྱ་མཚོ་དང་འབབ་ཆུ་དང་རྫིང་བུ་དང་ལ་སོགས་པས་ཆུ་མིག་གི་ཆུ་སྐེམས་པའམ་གནོན་པ་སྟེ་
རེངས་པར་བྱེད་པ་ནི་སྔགས་ཀྱི་ནུས་མཐུ་ཐོབ་པས། སྔར་གྱི་འཁྲུལ་འཁོར་ལ་སྤེལ་ཚིག་སྤོས་པས་སྔགས་སྤེལ་ཚིག་དང་བཅས་པ་བཟླས་པས་འགྲུབ་བོ། །གང་དུ་ཉེ་སྙིང་འབུམ་ཕྲག་བདུན་བཟླས་པའི་གནས་དེར་ཟངས་ལ་སོགས་པ་ལ་གཟོད་
རིས་བྱས་པའི་འཁོར་ལོ། ཙན་དན་དམར་པོ་དང་སྲིན་ལག་གཡོན་པའི་ཁྲག་གིས་དབང་གི་འཁྲུལ་འཁོར་བྲིས་ལ། རབ་གནས་བྱས་ཏེ་སྔགས་བཟླས་ཤིང་ལུས་ལ་བཅངས་ནམ་མཁའ་འགྲོ་མ་ཐམས་ཅད་སྒྲུབ་པ་པོའི་མངག་གཞུག་བྱེད་པ་སྟེ་བཀའ་
ཉན་ཅིང་བགེགས་མི་ནུས་སོ། །གཉིས་པ་ནི། ལག་པ་གཡོན་པར་ཟླ་བའི་དཀྱིལ་འཁོར་གྱི་སྟེང་དུ། སྔར་གྱི་འཁོར་ལོ་ཙན་དན་དཀར་པོས་བྲིས་ལ། ལས་དང་རྗེས་སུ་མཐུན་པའི་འོད་ཟེར་འཕྲོ་བ་བཀོད་ལ་ཉེ་སྙིང་འདིས་ཆུ་ལ་ཡོངས་སུ་བཟླས་ཏེ་
དེས་འཁོར་ལོ་བགྱིས་པའི་ཆུས། བདག་ཉིད་ཀྱི་མིག་བཀྲུས་ན་སྐྱེ་བ་བདུན་པའི་མི་ཤེས་པར་འགྱུར་ཞིང། འདས་པ་དང་མ་འོངས་པ་ཡང་ཤེས་པར་འགྱུར་རོ། །དེ་བཞིན་དུ་འཁོར་ལོ་དང་ལྡན་པའི་ལག་པས་མིག་ལ་རེག་ཅིང་སྔགས་བཟླས་ན། ཚེ་ཟད་
པ་དང་འཆི་བ་ཉིད་དུ་སྣང་བ་སྟེ་དེའི་རྟགས་དང་ལྡན་པ་ཡང་མཚན་མ་ངན་པ་སྔ་མ་ལོག་ནས། ཚེ་རིང་བ་དང་གསོན་པོར་སྣང་བའི་རྟགས་དང་ལྡན་པར་འགྱུར་རོ། །གཉིས་འདུས་ཀྱི་འགྱུར་ལས། ཚེ་ཟད་པ་ཡང་འཆི་བ་བཞིན་དུ་སྣང་བ་དང། ཚེ་རིང་བ་

[094B] །ཞེས་པ་ལྟར་ན་ཚེ་རིང་ཐུང་གི་རྟགས་ཤེས་པར་འགྱུར་བའོ། །འཁོར་ལོ་དང་ལྡན་པས་མིག་ལ་ཉེ་སྙིང་སྤེལ་ཚིག་དང་བཅས་པས་མངོན་པར་བསྔགས་ནས་གང་ལ་བལྟས་པ་དེ་གནོན་པ་སྟེ་རེངས་པར་འགྱུར་རོ། །གསུམ་པ་
ནི། དཔའ་བོ་གཡུལ་དུ་ཤི་བའི་རྐང་མཐིལ་གྱི་པགས་པ་བླངས་ཏེ་དཔའ་བོ་གྲིར་ཤི་བའི་མི་དེ་ཉིད་ཀྱི་ཁྲག་དང་ལྷན་ཅིག་བཏགས་ལ། ལིག་བུ་མིག་སྨན་ནི། གཉིས་འདུས་ཀྱི་འགྱུར་ལས། རྣ་བའི་མིག་སྨན་ཞེས་འབྱུང་ལ། དེའི་དོན་ལ་བཤད་པ་
གཞན་འདུག་ནའང་ལིག་བུ་ནི་རྣ་བ་ཡིན་ལ། རྣ་བར་དེས་རེག་པ་ཙམ་གྱིས་མིག་གཉིས་གསལ་བར་འགྱུར་བར་ལྷ་སྦས་ཀྱིས་བཤད། རྡོའི་བྱེ་བྲག་ཅིག་ཡིན་ཟེར། དེ་ནི་གླིང་མཐའ་ནས་རྙེད་པ་དང་ཟེར། གླིང་གཞན་ནས་རྙེད་ཅེས་ཀྱང་ཟེར་རོ། །དེ་དང་ལྡོང་
རོས་དང་གི་ཧཾ་དང་གུར་ཀུམ་དང་དཔའ་བོའི་སྙིང་ཁྲག་དང་བསྣོས་པ་སྟེ་དེས་ཡང་དང་ཡང་དུ་སྤངས་པའི་རི་ལུ་ཐོང་བར་བཅུག་སྟེ་གྲིབ་མ་ལ་བསྐམས་ལ། བྷ་བ་བྷ་དྲས། གསེར་དང་ཟླ་བ་ཉིན་བྱེད་རྣམས། །རིག་བྱེད་གསུམ་བཞི་ཚད་མན་ཆ། །ཐུབ་
པ་གསུམ་མདའ་ར་ཏིས་ལྷག་རི་ལུ་རིམ་པས་དཀྲི་བར་བྱ། ཞེས་བཤད་པ་ལྟར་གསེར་དངུལ་ཟངས་གསུམ་གྱི་ལྕགས་གསུམ་གྱིས་དཀྲིས་པ་བྱས་ཏེ། ཡང་རི་ལུ་དེ་ལྷག་པར་གནས་པ་བྱའོ། །ལྷག་གནས་ནི་རབ་གནས་བྱེད་པ་ལ་བཤད་པ་ལྟར་
རབ་གནས་བྱའོ། །སྐར་མ་རྒྱལ་ལ་བྱ་ཞེས་པ་གཉིས་འདུས་དང་མར་དོ་རྐྱང་པའི་འགྱུར་ལ། ལྷག་གནས་བྱེད་པ་ལ་སྦྱོར་ལ། ལོ་ཆེན་དང་མལ་གྱི་འགྱུར་ལས། སྐར་མ་རྒྱལ་ལ་བབ་པ་ན་དཔལ་ཧེ་རུ་ཀའི་ཞལ་དུ་བཅུག་ལ་ཞེས་འོག་མ་དང་སྦྱོར་

[095A]༄༅། །བའི་ཕྱི་མ་ལྟར་ལེགས་སོ། །སྐར་མ་རྒྱལ་ལམ་རྒྱུ་སྐར་བཟང་པོ་གཞན་ལ། དུར་ཁྲོད་ལ་སོགས་པ་དབེན་པའི་གནས་སུ་ཚོན་སྣ་ལྔའི་ཆུ་ཚོན་གྱིས་དཀྱིལ་འཁོར་བྲིས་ཏེ་བསྒྲུབས་ཤིང་མཆོད་པའི་རྗེས་ལ། དེའི་དབུས་སུ་བསྒྲུབ་
བྱ་སྟེ་རོ་གཙང་མ་བཞག་དེའི་ཁར་སྔར་གྱི་རི་ལུ་བཅུག་པ་ནི། དཔལ་ཧེ་རུ་ཀའི་ཞལ་དུ་བཅུག་པའི་དོན་ནོ། །དེ་ནས་རོ་དེ་ལ་གུ་གུལ་གྱིས་བདུག་ཅིང་རང་གི་ལག་པ་གཡོན་པས་རོ་དེའི་ཁ་བཀབ་སྟེ། ཡང་ཉེ་སྙིང་བརྒྱ་རྩ་བརྒྱད་བཟླས་ན་རོ་
དེས་རི་ལུ་དེ་ཁ་ནས་འབྱིན་ལ། དེ་རང་གི་ཁར་བཅུག་ན་སྒྲུབ་པ་པོ་དེ་དེའི་མོད་ལ་མི་སྣང་བར་འགྱུར་ཞིང། ལུས་ཀྱི་གྲིབ་མ་མེད་པར་འགྱུར་ཏེ། ལྷ་རྣམས་ཀྱིས་ཀྱང་མཐོང་བར་མི་འགྱུར་ན། ས་སྟེང་གི་མི་རྣམས་ཀྱིས་མི་མཐོང་བ་ལྟ་སྨོས་
ཀྱང་ཅི་དགོས། འདི་ལ་མར་དོས། རང་གི་སྙིང་གའི་ཧཱུཾ་ལས་འཕྲོས་པའི་ཧཱུཾ་རོའི་སྙིང་གར་བཀོད་ནས་དེ་ཡོངས་སུ་གྱུར་པ་ལས་དེ་ཉིད་བདེ་མཆོག་ཞལ་གཅིག་ཕྱག་གཉིས་པ་ཕྱག་རྒྱ་དྲུག་ལ་སོགས་པས་བརྒྱན་པ་བསམས་ལ། དེའི་སྙིང་
གའི་ཧཱུཾ་ལས་འོད་ཟེར་འཕྲོས་པས་གཟོད་མ་ནས་གྲུབ་པའི་ཡི་གེ་བདུན་པའི་ལྷ་རྣམས་མཆོད་དེ། དེ་དག་འོད་དུ་གྱུར་པ་དཔའ་བོའི་སྙིང་གའི་ཡི་གེ་ཧཱུཾ་དང་ཉེ་བར་འདུས་པས། ཡི་གེ་བདུན་པའི་ལྷའི་ངོ་བོས་ཞུགས་པར་བསྒོམ་མོ། །དེ་
ནས་རི་ལུ་དཔའ་བོའི་ཁར་བཅུག་ལ་བཟླས་བརྗོད་བྱ། ཞེས་འཆད་དོ། །དེ་བཞིན་དུ་རི་ལུ་དེ་ཁ་ལས་བཏོན་ན་སྣང་བར་འགྱུར་རོ། །བདེ་མཆོག་ཉུང་ངུའི་རྒྱུད་འདིར་མཁའ་སྤྱོད་གྲུབ་པའི་རི་ལུ་འདི་ནི་དཔའ་བོ་ཧེ་རུ་ཀ་རང་ཉིད་ཀྱིས་གསུངས་

[095B] །བཞི་པ་ནི། དཔལ་ཧེ་རུ་ཀ་ནི་རྩ་བའི་སྔགས་དེའི་སྙིང་པོ་ཡི་གེ་ཉི་ཤུ་རྩ་གཉིས་པ་དེའི་ཉེ་བའི་སྙིང་པོ་ཡི་གེ་བདུན་པའི་སྔགས་འདིས་མིའི་མགོ་བོའི་ཐོད་པ་རྨ་མེད་པ་ཤ་མེད་ཅིང་མ་ཉམས་པ་བྱས་ལ། སྔོན་དུ་བསྙེན་པ་བྱས་ཤིང་རྡོ་རྗེ་
དྲག་པོ་ཧེ་རུ་ཀའི་རྣལ་འབྱོར་དང་ལྡན་པས། ཧཱུཾ་བརྗོད་པ་ལས་སྐྱེས་པའི་དུ་མ་སྐྱེས་མ་མཚོན་ཆ་ཐོགས་པ་རང་གི་སྣ་བུག་གཡས་པ་ནས་ཕྱིར་ཕྱུང་སྟེ། དེས་བསྒྲུབ་བྱ་གང་གི་མིང་ནས་བཟུང་བ་དེའི་བཤང་ལམ་དང། རྡོ་རྗེ་དང་སྙིང་ག་དང་མགྲིན་པ་
དང་དཔྲལ་བའི་རྩ་ལྔ་ཕུག་ནས་ཁྲག་གི་རྒྱུན་གྱིས་ཐོད་པ་ཡོངས་སུ་གང་བར་བསྒོམ་ཞིང། གཡས་པའི་སྡིག་མཛུབ་ཀྱི་རྩེ་མོས་ཐོད་པ་ལ་མཉེས་ནས་སྔགས་མང་དུ་བཟླས་ན་དེའི་ཁྲག་འགུགས་པར་འགྱུར་ཞིང། ལུས་ཀྱི་ཤ་ཟད་པར་བྱེད་དོ། །སླར་
འཚོ་བར་འདད་པས་གཡོན་པའི་སྡིགས་མཛུབ་ཀྱི་རྩེ་མོས་ཞི་བའི་སེམས་ཀྱིས་ཡང་དང་ཡང་དུ་མཉེས་ཤིང། སྣ་བུག་གཡོན་པ་ནས་ཞུགས་པའི་དུ་མ་སྐྱེས་མའི་ཕྱག་གི་ཐོད་པའི་ཁྲག་གིས་བསྒྲུབ་བྱའི་ལུས་ཡོངས་སུ་གང་བ་བསྒོམས་
ན་སླར་འཚོ་བར་འགྱུར་རོ། །ཉེ་སྙིང་སྤེལ་ཚིག་དང་བཅས་པ་བཟླས་ཏེ་ཐོད་པ་དེ་བསྒྲུབ་བྱའི་མགོ་བོའི་ཐོད་པ་ཡིན་པར་བསམས་ནས་ཁུ་ཚུར་བསྣུན་ན། གང་གི་མིང་ནས་སྨོས་ཏེ་བྱས་པ་དེའི་ཀླང་པ་ན་བར་འགྱུར་རོ། །ཞི་བའི་སེམས་ཀྱིས་
གསང་སྔགས་རྗེས་སུ་དྲན་པས་དངོས་སུ་ཐོད་པའི་ནང་འོ་མས་བཀང། དངོས་སུ་མེད་ན་བཀང་བར་བསྒོམས་ན་ཉེ་བར་ཞི་བར་འགྱུར་རོ། །གི་ཧཾ་ལ་ཉེ་སྙིང་བཟླས་ཏེ་དཔྲལ་བར་ཐིག་ལེ་བྱས་ནས་གང་ལ་བལྟས་པ་དེ་རྒྱས་བཏབ་པ་སྟེ་རེངས་
[096A]༄༅། །པར་འགྱུར་རོ། །ཉི་མ་གུང་ལ་ཁྲོས་པའི་སེམས་ཀྱིས་དུར་ཁྲོད་ཀྱི་རས་སམ། མཆོད་སྦྱིན་གྱི་ཤིང་གི་ལོ་མ་ལ་མི་རུས་གྱི་སྨྱུ་གུས་རོ་སོལ་དང་དུག་དང་མིའི་ཁྲག་གིས་སྔར་བཤད་པའི་འཁོར་ལོ་བྲིས། རོ་སོལ་ལ་བསྒྲུབ་བྱའི་
གཟུགས་བརྙན་བྱས་པའི་སྙིང་གར་འཁོར་ལོ་དེ་བཅུག་ལ། སྐེ་ཚེས་བྱུག་ཅིང་ཚེར་མའི་མེ་ལ་ཡང་ཡང་བསྲོ། ལག་པ་གཡོན་པར་ཡང་འཁོར་ལོ་བྲིས་པའམ་བསྒོམས་ལ། སྡིགས་མཛུབ་ལ་སྔགས་ཡོངས་སུ་བཟླས་ཏེ་བསྒྲུབ་བྱ་གང་
ལ་སྡིགས་མཛུབ་བྱས་པ་དེ་བྱས་པ་དེའི་མོད་ལ་རིམས་ཀྱིས་ཐེབས་ཤིང་ལྟུང་བ་སྟེ་ས་ལ་འགྱེལ་བར་འགྱུར་རོ། །གཟུགས་བརྙན་དེ་རོ་བསྲེགས་པའི་དབུས་སུ་བརྐོས་པར་བཞག་ནས། མི་རུས་ཀྱི་ཕུར་བུས་བཏབ་སྟེ་ཆེར་མས་བར་
མཚམས་མེད་པར་བཀང་ལ། སྙིང་གར་ཆུ་ཚན་བླུགས་ཤིང་སྤེལ་ཚིག་དང་བཅས་པའི་སྔགས་བཟླས་ལ་རྐང་པས་ས་ལ་བསྣུན་ན་གང་གི་མིང་ནས་སྨོས་པ་དེ་དེའི་མོད་ལ་འཆི་བར་འགྱུར་རོ། །ཆུ་ལ་སྔགས་སྤེལ་ཚིག་དང་བཅས་པ་
བཟླས་ཏེ་ས་ལ་གཏོར་ཞིང་གཟུགས་བརྙན་འོ་མས་བཀྲུས་ན་གསོས་པར་འགྱུར་རོ། །ཡུང་བ་འམ་ལྡོང་རོས་ཀྱིས་དུང་ཁྲོད་ཀྱི་རས་ལ་འཁྲུལ་འཁོར་བྲིས་ལ། ཙན་དན་དམར་པོའི་རྡུལ་དང་ལན་ཚྭ་དང་སྐེ་ཚེ་དང་བསྒྲུབ་བྱའི་རྐང་རྗེས་
ཀྱི་ས་རྣམས་གཅིག་ཏུ་བྱས་པའི་ཕྱེ་མ་དང། ལྕགས་ཕྱེ་བསྲེས་ལ་དུར་ཁྲོད་ཀྱི་རས་ཀྱིས་གཏུམས་ཏེ་ལམ་གྱི་བཞི་མདོར་ས་ལ་སོར་བརྒྱད་བརྐོས་ཏེ། དགྲའི་མིང་སྤེལ་དང་བཅས་པར་ལན་བདུན་བཟླས་ནས་སྦས་ལ། ཉེ་སྙིང་

[096B] དེ་ཐམས་ཅད་གནོན་པ་སྟེ་རེངས་པར་འགྱུར་རོ། །ལན་སྟོང་དུ་ཡང་བསྡིགས་པར་བྱས་ན་ཞེས་འཆད་པ་དོན་མིན་ནོ། །ལོ་ཆེན་དང་མལ་གྱིས་དེ་ཐམས་ཅད་ཅེས་བསྒྱུར་བ་བདེའོ། །འཁྲུལ་འཁོར་བཏོན་ནས་
འོ་མས་བཀྲུ་ཞིང་སླར་གསོ་བའི་སྔགས་ཀྱི་ཚིག་གིས་ནི་གྲོལ་བར་འགྱུར་རོ། །སྨེ་ཤ་ཅན་ཏེ་རིགས་ངན་གྱི་རོ་བསྲེགས་པའི་ཐལ་བས་བསྒྲུབ་བྱའི་གཟུགས་བྱས་ལ། བསྒྲུབ་བྱའི་མིང་སྤེལ་དང་བཅས་པའི་འཁྲུལ་འཁོར་བྲིས་པ་སྙིང་གར་བཅུག་སྟེ། དེ་ཉིད་ཀྱི་ཐལ་བ་ལ་བཟླས་བརྗོད་ལན་
བདུན་ནམ་བརྒྱ་བྱས་ཏེ་གང་གི་གཟུགས་སུ་བྱ་བའི་སེམས་ཅན་དེ་རྗེས་སུ་དྲན་ཏེ་སྔར་གྱི་གཟུགས་དེ་ལ་བསྣུན་པ་བྱས་ན། གང་གི་གཟུགས་སུ་བྱ་འདོད་པ་དེའི་གཟུགས་འཛིན་པར་འགྱུར་རོ། །ལོ་ཆེན་དང་མལ་གྱི་འགྱུར་ལས། སེམས་ཅན་གང་རྗེས་སུ་དྲན་ཏེ་བསྣུན་པ་དེའི་གཟུགས་ཞེས་འབྱུང་བ་ལེགས་
སོ། །ལྔ་པ་ནི། སྔར་བཤད་པའི་ཙན་དན་ལ་སོགས་པའི་སྨན་གྱིས་སྦྱིན་སྲེག་བྱས་པའི་ཐལ་བས་བསྒྲུབ་བྱའི་གཟུགས་བྱས་ལ། དེའི་སྙིང་གར་འཁོར་ལོ་བཅུག་ནས་ཐལ་བ་དེ་ཉིད་ལ། བསྒྲུབ་བྱའི་མིང་ནས་སྨོས་པའི་ཉེ་སྙིང་གི་བཟླས་བརྗོད་བརྒྱ་བྱས་ཏེ། གང་ལ་བསྣུན་
པ་དེ་སུམ་ཅུ་རྩ་གསུམ་པའི་ལྷ་ཉིད་ཀྱིས་མི་མཐོང་ངོ། །སླར་གསོ་བའི་བསམ་པས་ཆུ་ལ་ཉེ་སྙིང་སྤེལ་ཚིག་དང་བཅས་པ་བརྒྱ་བཟླས་པས་གཏོར་ན་སླར་སྣང་བར་འགྱུར་རོ། །བསྒྲུབ་བྱའི་མིང་སྤེལ་ཚིག་དང་བཅས་པའི་འཁོར་ལོ་བྲིས་ཏེ། སྨྱོ་བྱེད་ད་དུ་
རའི་འབྲས་བུ་རྩ་བ་སྡོང་བུ་ལོ་མ་ཡལ་ག་ལྔ་དང་ལྡན་པར་བྱས་ནས། ཁྱི་སྨྱོན་གྱི་ཐོད་པ་ཁ་སྦྱར་གྱི་བར་དུ་གཞུག་དུར་ཁྲོད་ཀྱི་ཐལ་བའི་འཇིམ་པས་སྲུབས་བསྡམས་ཏེ། ཉེ་སྙིང་སྤེལ་ཚིག་དང་བཅས་པ་ལན་བདུན་དུ་དབུགས་

[097A]༄༅། །མི་འབྱིན་པར་བཟླས་ལ། དུར་ཁྲོད་དུ་བཅུག་ན་གང་གི་མིང་ནས་བཟླས་པ་དེ་སྨྱོ་བར་འགྱུར་རོ། །བསྒྲུབ་བྱའི་སྐྱེ་བོ་སྟོང་ཡང་སྨྱོ་བར་འགྱུར་རོ། །ཞི་བའི་ཡིད་ཀྱིས་བཏོན་ནས་འོ་མས་བཀྲུས་ན་
གྲོལ་བར་འགྱུར་རོ། །ཁང་སྟོང་དུ་སོང་སྟེ་མཁའ་འགྲོ་མ་གང་གི་མིང་ནས་སྨོས་ཏེ། རང་གི་གཙུག་ཕུད་ལ་ལན་བཅུ་བཟླས་ཏེ་མདུད་ན། གནོད་པའི་མཁའ་འགྲོ་མ་ཐམས་ཅད་གུང་དུ་འགྲོ་བར་འགྱུར་རོ། །འོང་བར་མཛོད་ཅིག་ཅེས་པའི་སྤེལ་ཚིག་
དང་བཅས་པ་བཟླས་ན་འོང་བར་འགྱུར་ཟེར་རོ། །ཁང་སྟོང་དུ་སོང་སྟེ་ཉེ་སྙིང་ལན་བརྒྱ་བཟླས་ནས་རང་གི་གཙུག་ཕུད་སྤྱི་བོར་བཅིངས་ལ་མིག་བགྲད་དེ་ཇི་སྲིད་བཟླས་པ་དེ་སྲིད་དུ་མི་སྣང་བར་འགྱུར་རོ། །གཙུག་ཕུད་དཀྲོལ་ན་སླར་སྣང་བར་འགྱུར་རོ། །
འཁྲུལ་འཁོར་བྲིས་པའི་ཁམ་ཕོར་རམ་ཐོད་པ་ལ་བསྐུལ་ཚིག་དང་བཅས་པའི་ཉེ་སྙིང་མངོན་པར་བཟླས་ཏེ་ཁམ་ཕོར་སོགས་ཕྱེ་མར་བྱས་ནས། སྟེང་དང་འོག་དང་ཕྱོགས་བཞི་དང་མཚམས་བཞི་རྣམས་སུ་གཏོར་ན་ལྷ་དང་ལྷ་མ་ཡིན་
དང་གནོད་སྦྱིན་དང་སྲིན་པོ་དང། དྲི་ཟ་དང་མིའམ་ཅི་དང་ལྟོ་འཕྱེ་ཆེན་པོ་ཐམས་ཅད་ཀྱང་འཆིང་བར་འགྱུར་རོ། །གྱོ་དུམ་ལ་བཟླས་ནས་ཕྱོགས་མཚམས་སུ་གཏོར་བ་དེ་ཉིད་ཀྱིས་མཁའ་འགྲོ་མའི་གནོད་པའི་སྦྱོར་བ་ཐམས་ཅད་འཕྲོག་
པར་འགྱུར་རོ། །ཁྱིའམ་ཅེ་སྤྱང་གི་མཇུག་མ་བསྒྲུབ་བྱའི་མལ་འོག་ཏུ་སྦས་ནས་སྟན་དང་མལ་ཁྲི་ལ་སྐྱེས་པ་དང་བུད་མེད་འདུག་པ་ལ་བལྟས་ཏེ་སྔགས་བརྒྱ་རྩ་བརྒྱད་བཟླས་ན་འབྱར་བར་འགྱུར་རོ། །གྲོལ་བར་འདོད་པའི་ཡིད་ཀྱིས་ནི་

[097B] །དྲུག་པ་ནི། ཐོད་པ་དང་བཅས་པའི་འཁྲུལ་འཁོར་ལ་ཉེ་སྙིང་གི་སྔགས་སྤེལ་ཚིག་དང་བཅས་པ་ཡོངས་སུ་བཟླས་ཏེ་འབབ་ཆུའི་ཆུ་བོར་བཅུག་ན་རྒྱུན་ཕྱོགས་ལས་བཟློག་སྟེ་
འབབ་པར་འགྱུར་རོ། །ཐོད་པ་དང་བཅས་པའི་ལས་སྦྱོར་དེ་ཉིད་ཀྱིས་ཆུ་བོའི་རྦ་རླབས་གནོན་པར་འགྱུར་ཞིང། བཟློག་པའི་ཡིད་ཀྱིས་བཟླས་ན་ནི་ཟློག་པར་འགྱུར་རོ། །སྤེལ་ཚིག་དང་བཅས་པའི་སྔགས་བཟླས་ཏེ་གདོང་སྟེང་དུ་ལྟ་བཞིན་དུ་
སྟོང་ཕྲག་གཅིག་བཟླས་ན་ཆར་ཆེན་པོ་གཅོད་པར་འགྱུར་རོ། །དགྲ་བོ་གཞན་གྱི་དཔུང་ལ་མངོན་དུ་ཕྱོགས་ནས་གྱོ་དུམ་ལ་བཟླས་བརྗོད་སྟོང་བྱས་ཏེ་ཕྱོགས་བཅུར་གཏོར་ནས་གཡུལ་དུ་ཞུགས་ན་མཚོན་ཆ་བརྒྱས་བསྣུན་ཀྱང་གནོད་པའི་ཚོར་
བ་འབྱུང་བར་མི་འགྱུར་ཞིང། མཚོན་གྱིས་ཀྱང་ཆོད་པར་ཡང་མི་འགྱུར་ཏེ། མཚོན་གྱིས་མི་ཕྱེད་པའི་རྡོ་རྗེའི་ལུས་ཅན་དུ་འགྱུར་རོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཉེ་བའི་སྙིང་པོའི་ལས་ཚོགས་ཀྱི་ཆོ་གའི་ལེའུ་
སྟེ་བཅུ་གཉིས་པའོ། །འཁོར་ལོ་སྡོམ་པར་བརྗེད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་གཉིས་པའི་བཤད་པའོ།།    ༈    །།བཞི་པ་གོ་ཆའི་སྔགས་ཀྱིས་ལས་སྒྲུབ་པ་ལ་གསུམ་
བཤད་པར་དམ་བཅའ་བ། ལས་ཚོགས་དངོས། ལེའུ་ཡི་མཚན་ནོ། །དང་པོ་ནི། ལེའུ་བཅུ་གཉིས་པའི་རྗེས་དེ་ནས་དཔའ་བོའི་གོ་ཆ་ཡི། སྔགས་ཀྱིས་ལས་སྒྲུབ་པ་རྣམས་ནི་གོ་རིམ་བཞིན་དུ་བཤད་པར་བྱའོ། །དེ་ཡང་འཇིག་རྟེན་གསུམ་

[098A]༄༅། །ན་གང་ཡོད་པའི་ཡིད་ལ་གང་འདོད་པ་དེ་དག་ཀུན་སྒྲུབ་པའོ། །གཉིས་པ་ལ་བཞི། འཇིགས་པ་སེལ་བ་ལ་སོགས་པའི་ལས་བརྒྱད་སླར་དགྲོལ་བ་དང་བཅས་པ། དབང་དུ་བྱེད་པ་དང་རས་གོས་ལ་བརྟེན་པའི་ལས་ཚོགས་
ལས་སྦྱོར་རྣམས་འགྲུབ་པའི་ཐུན་མོང་གི་ཐབས། ཤིང་དུ་བྱེད་པ་སོགས་ཀྱི་ལས་གཉིས་སླར་དགྲོལ་བ་དང་བཅས་པའོ། །དང་པོ་ནི། གོ་ཆའི་སྔགས་ཀྱིས་ལས་སྒྲུབ་པ་དེ་ལ་གོ་ཆའི་སྔགས་ཟློས་བཞིན་དུ་ཡང་ལམ་དུ་ཞུགས་ན་རྐུན་མ་དང་
སྟག་གིས་འཇིགས་པར་མི་འགྱུར་ཞེས་པའི་ལས་སྦྱོར་ནི། སྒྲུབ་པ་པོས་སྐར་མ་རྒྱལ་དང་གཟའ་ཉི་མའི་དུས་སུ་གྲོ་ག་ལ་གུར་ཀུམ་དང་རོའི་སེན་རྩི་དང་རང་གི་ཁྲག་དང་གི་ཧ་གིས་ཟླ་བའི་དཀྱིལ་འཁོར་གྱི་དབུས་སུ་རྡོ་རྗེ་རྩེ་གསུམ་པ་ཁ་གྱེས་པ་
བྲི། དེའི་ལྟེ་བའི་མཐར་རིམ་པ་གཉིས་པའི་མུ་ཁྱུད་དང། དབུས་སུ་པདྨ་འདབ་མ་དྲུག་པ་ལྟེ་བ་དང་བཅས་པ་བྲི། པདྨའི་ལྟེ་བར་ཧཱུཾ་ཆེ་གེ་མོ་ལ་ཆོམ་རྐུན་རཀྵ་ཧཱུཾ་ཞེས་པ་ལྟ་བུ། ལས་གང་ཡིན་གྱི་མིང་སྤེལ་ཚིག་དང་བཅས་པ་ཧཱུཾ་གཉིས་ཀྱི་བར་
དུ་ཆུད་པ་པྲི། འདབ་མ་དྲུག་ལ་ཤར་ནས་བརྩམས་ནས། ཨོཾ་དང་ན་མ་དང་སཱ་ཧཱ་དང་བཽཥྜ་དང་ཧཱུཾ་ཧཱུཾ་དང་ཕཊ་བྲི། ཧཱ་ཧཱི་ཧཱུ་ཧཻ་ཧཽ་ཧཿ་རྣམས་སྤངས་པའི་ཧ་ཧི་ཧུ་ཧེ་ཧོ་ཧ་རྣམས་རྡོ་རྗེའི་ལྟེ་བའི་མུ་ཁྱུད་ལ་དགོད་དོ། །ལྭ་བ་པའི་འགྲེལ་པར་རྡོ་རྗེ་
མཁའ་འགྲོའི་རྒྱུད་ཚིག་དྲངས་པ་ཙམ་མ་གཏོགས་པ། བྲི་ཚུལ་མི་གསལ་བ་ལ་ལྷ་སྦས་ཀྱིས། ཧ་ལ་སོགས་པ་ཐུང་དུ་དྲུག་རྡོ་རྗེའི་ལྟེ་བའི་མུ་ཁྱུད་ལ་དགོད་པར་བཤད་ཅིང། ཧཱ་རིང་པོ་སོགས་དྲུག་མི་འགོད་པར་སྣང་བས། རྡོ་རྗེ་མཁའ་

[098B] ཧཱ་རིང་པོ་སོགས་དྲུག་དགོད་པར་བཤད་པ་དང་མི་མཐུན་ནོ། །དེ་ནས་རབ་གནས་བྱས་ནས་ཐུན་གསུམ་དུ་བཟླ་ཞིང་མཆོད་པ་བྱས་ནས། ལན་བདུན་དུ་བཟླས་ཏེ་གོས་ཀྱི་མཐའ་མ་མདུད་དེ། སྔགས་
ཟློས་བཞིན་དུ་ལམ་དུ་ཞུགས་ན་རྐུན་མ་སོགས་ཀྱི་འཇིགས་པ་མི་འབྱུང་ངོ། །ཡང་ཞེས་པ་ལོ་ཆེན་དང་མལ་གྱི་འགྱུར་ལ་མི་འབྱུང་ལ། གཉིས་འདུས་དང་མར་དོ་རྐྱང་བའི་འགྱུར་ལ་འབྱུང་བ་ལ། ལྭ་བ་པའི་འགྲེལ་པར་ཡ་ང་བའི་ལམ་དུ་ཞུགས་
ན་ཞེས་འབྱུང་ངོ། །མི་སྣང་བར་འགྱུར་བའི་ལས་སྦྱོར་ནི། འཁོར་ལོ་དེ་ཉིད་ཀྱི་ལྟེ་བ་ལ་མཐའ་ཐིག་ལེའི་གཟུགས་ཀྱི་བསྐོར་ཏེ། བསྒྲུབ་བྱ་འཁོར་དང་བཅས་པ་རྨོངས་པར་གྱིས་ཤིག་ཅེས་སྤེལ་ཚིག་དང་བཅས་པ་བྱས་ཏེ་ཆོས་ཀྱི་དབྱིངས་སུ་བསྒོམས་
ཏེ་གོ་ཆའི་སྔགས་ཟློས་བཞིན་དུ་ལམ་དུ་ཞུགས་ན་གཞན་གྱིས་མི་མཐོང་ལ། གོ་ཆ་ཟློས་བཞིན་དུ་ཡང་རྒྱལ་པོའི་ཕོ་བྲང་གི་བུད་མེད་ཀྱི་གནས་སུ་ཞུགས་ན་ཡང་མི་སྣང་བར་འགྱུར་ཏེ། གནས་དེ་ནས་གང་འདོད་པ་དེ་བླངས་ཏེ་འགྲོ་བར་འགྱུར་
ཞིང། ལྷ་རྣམས་ཀྱིས་ཀྱང་མི་མཐོང་ངོ། །རོ་རས་ལ་ལྡོང་རོས་དང་ཡུང་བའི་ཁུ་བས་ཨ་ཤོ་ཀའི་སྨྱུ་གུས་སྔར་གྱི་འཁོར་ལོ་ཁྱད་པར་དུ་ཐིག་ལེས་བསྐོར་བ་བྲིས་ཏེ། གོ་ཆའི་སྔགས་བརྒྱ་བཟླས་ལ། དེ་ནས་བསྒྲུབ་བྱ་དཔུང་དང་བཞོན་པར་བཅས་
པའི་མིང་སྤེལ་དང་བཅས་པ་བཟླའོ། །དེ་ནས་བསྒྲུབ་བྱའི་རྐང་རྗེས་ཀྱི་ས་དང། གླང་པོ་ཆེའི་རྐང་རྗེས་ཀྱི་རྡུལ་དང། དུར་ཁྲོད་ཀྱི་ཐལ་བ་ལ་བསྒྲུབ་བྱའི་གཟུགས་བྱས་ལ། དེའི་སྙིང་ཁར་འཁོར་ལོ་དེ་བཅུག་སྟེ། མེ་ཏོག་སེར་པོས་གཏོར་ལ་རྐང་

[099A]༄༅། །པ་གཡོན་པས་མནན་ཏེ། སྔགས་བརྒྱ་རྩ་བརྒྱད་བཟླས་ཏེ་ས་བརྐོས་པར་བཅུག་ནས་གཡོགས་པའི་སྟེང་དུ། སྙིང་གའི་ཐད་ཀར་སའི་ཁང་པ་ལྟ་བུ་བྱས་ནས་བཞག་སྟེ་ལག་པ་གཡས་པས་གང་ལ་རེག་པའི་དམག་སྡེ་དེ་གཏིང་
རིང་དུ་བརྐོས་ནས་བཙུགས་པ་མདུང་བཞིན་དུ་རེངས་པར་འགྱུར་ཏེ། སུམ་ཅུ་རྩ་གསུམ་པའི་ལྷས་ཀྱང་མི་གཡོའོ། །གོ་ཆའི་སྔགས་ཟློས་པའི་རྐང་པས་བསྣུན་ནས་ས་འོག་ནས་བཏོན་ཏེ་འཁོར་ལོ་འོ་མས་བཀྲུས་ན་ཐར་པར་འགྱུར་རོ། །རང་
གི་ཁྲག་ལ་གོ་ཆའི་སྔགས་ལན་གསུམ་བཟླས་ནས་ཁར་བཅུག་ལ་ཕྱིར་ཕྱུང་སྟེ་ཐིག་ལེ་བྱས་ལ་གང་དང་ལྷན་ཅིག་སྨྲ་བ་དང། གང་གིས་བདག་མཐོང་ཞིང་བདག་གིས་གང་མཐོང་བ་དེ་ཐམས་ཅད་ཀྱི་ཁྲག་འདྲེན་པར་བྱེད་དོ། །དགྲ་བོ་གང་
གི་ཁྱིམ་དུ་ཁྲོ་རྒྱལ་བསྒོམས་ནས་ཁྲོ་བ་དང་བཅས་པས་གོ་ཆའི་སྔགས་ལན་སྟོང་དུ་སྤེལ་ཚིག་དང་བཅས་པ་བཟླས་ན་ཐམས་ཅད་རིམས་ཀྱིས་བཏབ་པར་འགྱུར་རོ། །ཞི་བའི་བསམ་པས་ཆུ་ལ་ལན་ལྔ་བཟླས་ཏེ་གཏོར་ན་སླར་འཚོ་བར་
འགྱུར་རོ། །གཞན་དང་རྩོད་པ་བྱེད་ན་བསྒྲུབ་བྱའི་རྐང་རྗེས་ཀྱི་ས་དང། དུར་ཁྲོད་ཀྱི་ས་དང། གྲོག་མཁར་གྱི་ས་གསུམ་བསྲེས་པ་ལ་བསྒྲུབ་བྱའི་གཟུགས་བྱས་ལ། ཆེ་གེ་མོའི་ཝཱ་ཀ་ཧ་རནྟུ་ཞེས་པའི་སྤེལ་ཚིག་དང་བཅས་པའི་འཁོར་
ལོ་བྲིས་པའི་སྙིང་གར་བཅུག་དེ་རྐང་པ་གཡས་པས་མནན་ལ་ཡིད་ཀྱིས་བདག་གི་སྙིང་གར་འཁོར་ལོ་བསྒོམས་ལ། འོད་ཟེར་སྔགས་ཀྱི་རང་བཞིན་གཅིག་གི་སྟེང་དུ་གཅིག་བརྩེགས་པ་རི་རབ་ཙམ་དུ་སྣ་བུག་གཡས་པ་ནས་སྤྲོས། དེས་

[099B] །འབབ་ཆུའི་འགྲམ་དང་ལྟེང་ཀར་གནས་ཏེ་ཁྲོ་བོའི་རྒྱལ་པོ་བསྒོམས་ལ་ཆུའི་རྡུལ་ཕྲ་རབ་ཐམས་
ཅད་དཀྱིལ་འཁོར་གྱི་ལྷའི་གཟུགས་སུ་བསྐྱེད་པའི་ལྕང་ལོའམ་དབུ་རྒྱན་གྱི་གཟུགས་སུ་བསམས་ནས། སྔགས་སྟོང་བཟླས་ན་ཆུའི་སྟེང་དུ་གནས་ཏེ་ཐང་ལ་ཇི་ལྟ་བ་དེ་བཞིན་དུ་ཆུ་ལ་ཡང་དེ་བཞིན་དུ་འགྲོའོ། །ཆུའི་ནང་དུ་ཞུགས་ན་ཆུ་བོའམ་རྒྱ་མཚོ་ཡང་མི་གཡོ་བར་
གནས་པར་འགྱུར་རོ། །གཉིས་པ་ནི། ལག་པ་གཡས་པ་དཔའ་བ་དྲུག་དང། གཡོན་པ་དཔའ་མོ་དྲུག་ཏུ་བསྐྱེད་དེ། ཡབ་ཡུམ་སྙོམས་པར་ཞུགས་པར་བསྒོམས་ལ། ལག་པ་གཉིས་དྲིལ་ཕྱིས་ཏེ་ཕན་ཚུན་མཉེ་ཞིང་གོ་ཆའི་སྔགས་སྟོང་བཟླས་ན་རྣལ་
འབྱོར་མ་རྣམས་དབང་དུ་འགྱུར་རོ། །རྣལ་འབྱོར་མ་ནི་སྣ་ཚོགས་པའི་གཟུགས་ཏེ། རང་བཞིན་ཅན་མཁའ་འགྲོ་མའི་རིགས་སུ་སྐྱེས་པ་དང། དེ་བཞིན་དུ་ལཱ་མ་དང། བཎྜ་རོ་ཧི་དང། དེ་བཞིན་དུ་གཟུགས་ཅན་མ་རུ་རབ་ཏུ་གྲགས་པ་དེ་དང། སོགས་
ཀྱིས་རབ་གཏུམ་མ་སོགས་ཀྱི་རྣལ་འབྱོར་མ་དེ་ཀུན་ཏེ་ཐམས་ཅད་སྒྲུབ་པ་པོ་དེའི་དབང་དུ་འགྱུར་རོ། །སྤྲུལ་གྱི་རྒྱལ་པོ་རྙེད་ནས་དེའི་དཀར་ནག་གི་མཚམས་སུ་དུམ་བུར་བྱས་ལ། དཀར་པོ་དང་ནག་པོ་སོ་སོར་བཞག་ལ། རས་བལ་གྱི་ས་བོན་བླངས་
ལ་ཡར་ངོའི་སྐར་མ་རྒྱལ་གྱི་ཉིན་ས་བོན་ལ་དཀར་པོའི་དུམ་བུའི་ཞག་དང་ཤས་བསྒོས་ལས་ལ་གདབ། མར་ངོའི་རྒྱལ་གྱི་ཉིན་ནག་པོའི་དུམ་བུའི་ཞག་དང་ཤེས་ས་བོན་ལ་བསྒོས་ལ་གདབ་ཅིང། དེ་དག་གི་ཞག་དང་ཤས་ས་ལ་ཡང་སྦག་གོ་

[100A]༄༅། །དེ་ནས་རྫོགས་པར་སྐྱེས་པ་དང་ཡར་ངོའི་རྒྱལ་གྱི་ཉི་མ་ལ་དཀར་པོའི་ཆས་བསྒོས་པའི་རས་བལ་ལ་རྣལ་འབྱོར་མ་སེར་སྐྱས་བཀལ་ཏེ་དེ་ཉིན་རྫོགས་པར་ཐག་བ་སེར་སྐྱས་ཐགས་སུ་བཏག་གོ་མར་ངོའི་རྒྱལ་ལ་ནག་པོས་
བསྐྱེད་པའི་རས་བལ་བླངས་ལ། རྣལ་འབྱོར་མ་སྔོན་མོས་བཀལ་ལ་དེ་ཉིན་ཐག་པ་སྔོན་པོས་བཏག་གོ་དེ་ལྟར་སྐར་མ་རྒྱལ་གྱི་སྦྱོར་བས་རས་དཀར་པོ་དང་ནག་པོ་བསྒྲུབས་ཏེ། རས་ལ་གོ་ཆའི་སྔགས་སྟོང་ཕྲག་སོ་དགུ་བཟླས་ཤིང། ཨ་ཀ་རུ་
ནག་པོ་དང་དུམ་བུ་ནག་པོའི་ཤ་དང་རུས་པས། ནག་པོས་བསྐྱེད་པའི་རས་བདུག་གོ་ཤཾ་ཁ་པུཥྦ་དང་དུམ་བུ་དཀར་པོའི་ཤ་དང་རུས་པ་དཀར་པོས་བསྐྱེད་པའི་རས་ལ་བདུག་སྟེ། དེ་ཡང་སྔགས་བརྒྱ་རྩ་བརྒྱད་བཟླས་ནས་བདུག་གོ་དེ་ནས་བླ་མ་
དང་དཔའ་བོ་དང་རྣལ་འབྱོར་མ་རྣམས་ལ་མཆོད་པ་བྱས་ནས་ལྷའི་རྣལ་འབྱོར་ལ་དམིགས་ཏེ། རས་དེ་རྣལ་འབྱོར་མའི་བཀས་དཀར་པོ་ཡར་ངོ་དང། ནག་པོ་མར་ངོ་ལ་བགོའོ། །དེ་གྱོན་པའི་ལུས་ཀྱིས་རྣལ་འབྱོར་པ་ཏིང་ངེ་འཛིན་ལ་མཉམ་པར་
བཞག་པས་སྟོང་ཕྲག་བཅུ་བཟླས་ན་དེའི་འོག་ཏུ་མི་སྣང་བ་འགྲུབ་པར་འགྱུར་ཏེ། རས་དེ་གྱོན་པའི་ལུས་ཀྱིས་དེའི་གྲིབ་མ་ཙམ་ཡང་མི་མཐོང་བར་དཔག་ཚད་སྟོང་གི་བར་དུ་ནམ་མཁར་འགྲོ་ཞིང་ལྷ་རྣམས་ཀྱིས་ཀྱང་མི་སྣང་བར་འགྱུར་ཞིང་
གང་དུ་འདོད་པ་དེར་འགྲོ་བར་འགྱུར་རོ། །དེས་ཕྱིའི་རྒྱ་མཚོའི་མཐར་ཐུག་པའི་ས་རྣམས་སུ་འགྲོ་བར་འགྱུར་རོ། །སྟེང་གི་རྒྱུན་དུ་སྟེ་ཕྱོགས་སུ་འོག་མིན་ནམ་སྤྲིན་མེད་ཀྱི་བར་དུ་འགྲོ་བར་འགྱུར་རོ། །གསུམ་པ་ནི། གཟུགས་ལ་སོགས་

[100B] ཡུལ་དེ་དང་དེའི་རང་བཞིན་དུ་འགྲོ་བ་སྟེ་ཡུལ་གྱི་རོ་མྱོང་བར་བྱེད་པ་ན། མཆོག་ཏུ་སྟེ་སྔོན་དུ་དོན་དམ་པའི་བདེན་པ་ལ་དམིགས་པའི་མཉམ་པར་ཏེ་སྟོང་པ་ཉིད་དང་སྙིང་
རྗེ་དབྱེར་མེད་པའི་བྱང་ཆུབ་ཀྱི་སེམས་ལ་བཞག་པ་སྟེ་དེའི་བདག་ཉིད་དུ་འཛིན་པའི་སྦྱོར་བ་སྟེ་རྣལ་འབྱོར་གྱིས་སངས་རྒྱས་ཐམས་ཅད་ཀྱི་རང་བཞིན་གྱི་དེ་ཁོ་ན་ཉིད་ལ་འཇུག་པར་འགྱུར་བ་དེ་ལྟར་བྱའོ། །རྣལ་འབྱོར་མ་བཞི་ཞལ་སྦྱོར་བའི་རྒྱུད་
ལས་ཀྱང། གང་གང་དབང་པོའི་ལམ་ཉིད་དུ། །འགྱུར་བ་དེ་དེ་རང་བཞིན་གྱིས། །འདོད་པ་ཀུན་ལ་ལོངས་སྤྱད་པས། །སངས་རྒྱས་ཀུན་གྱི་རང་བཞིན་འཐོབ། ཅེས་གསུངས་པ་ལྟར་བདེ་སྟོང་དབྱེར་མེད་ཀྱི་ངོ་བོར་མོས་ནས་འདོད་ཡོན་ཀུན་ལ་ལོངས་སྤྱད་
པས་ལས་ཚོགས་རྣམས་བསྒྲུབ་པར་བྱའོ།། །།ཞེས་པའི་དོན་ཏེ། ལེའུ་དགུ་པར་སྔགས་ཀྱི་དེ་ཉིད་ཤས་དགོས་པར་བསྟན་པ་བཞིན་ནོ། །བཞི་པ་ནི། སྔར་བསྐྱེད་པའི་ཆོ་གས་རེའི་ཁར་བསྐྱེད་པའི་ཤིང་ཡོངས་འདུའི་ཁུ་བཅུད་
བླངས་ལ། དེ་ལ་བཟླས་བརྗོད་སྟོང་བྱས་ཏེ་གང་ལ་ཐིག་ལེ་བྱས་ཏེ་ཤིང་དུ་བསྒོམས་ན་དེ་ཤིང་དུ་འགྱུར་རོ། །ཆུ་ལ་ལན་བདུན་བཟླས་པས་གཏོར་ན་སླར་འཚོ་བར་འགྱུར་རོ། །སྔར་བཤད་པའི་ཆོ་ག་དེ་ཉིད་ཀྱིས་ཡུངས་ཀར་གྱི་ས་བོན་བྲམ་ཟེའི་ཐོད་
པར་བསྐྱེད་པ་བླངས་ནས། ཡང་གླང་པོ་ཆེའི་ཐོད་པར་བཏབ་ལ་དེའི་འབྲས་བུ་སྨིན་པའི་ཕྱེད་མ་དང། གླང་པོ་ཆེ་དང་བསྒྲུབ་བྱའི་རྐང་རྗེས་ཀྱི་རྡུལ་བླངས་ཏེ་བཟླས་བརྗོད་སྟོང་བྱས་ནས་གང་ལ་བསྣུན་པ་དེ་གླང་པོ་ཆེར་འགྱུར་རོ། །དེ་ལ་ཞོན་ན་གླང་པོ་
[101A]༄༅། །ཆེ་སྟོང་ལས་ཀྱང་རྒྱལ་བར་འགྱུར་རོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། གོ་ཆའི་སྔགས་ཀྱི་ལས་ཚོགས་ཀྱི་ཆོ་གའི་ལེའུ་སྟེ་བཅུ་གསུམ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་
བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་གསུམ་པའི་བཤད་པའོ།།    ༈    །།ལྔ་པ་སྙིང་པོས་ལས་སྒྲུབ་པ་གཞན་བསྟན་པ་ལ་དྲུག་བཤད་པར་དམ་བཅའ་བ། ལས་སྦྱོར་དངོས། གྲུབ་པའི་ཕན་
ཡོན། གྲུབ་པའི་ཚུལ། དེའི་བསྔགས་པ། ལེའུ་ཡི་མཚན་ནོ། །དང་པོ་ནི། གོ་ཆའི་ལས་བསྟན་པ། དེ་ནས་བདག་ཉིད་བོང་བུའི་ཞལ་གྱི་རྣམ་པའི་རྣལ་འབྱོར་སྒྲུབ་པ་པོས་དངོས་གྲུབ་མྱུར་དུ་འགྲུབ་པའི་སྒྲུབ་ཐབས་དེ་ནི་བཤད་པར་བྱའོ་
ཞེས་སྦྱར་རོ། །འདི་སྒོམ་པ་དགོས་པ་གང་གི་དོན་དུ་ཡིན་ཞེ་ན། དཀའ་རྒྱལ་ཟླ་བས་ཧེ་རུ་ཀ་ཤིན་ཏུ་མཛེས་པ་ཡིན་ན། ཅིའི་ཕྱིར་མི་སྡུག་པ་བོང་བུའི་གདོང་དུ་བསྒྱུར་ཞེས་པའི་ལན་དུ། ཡིད་ནི་ཐམས་ཅད་དུ་སོང་ཞིང་བཟློག་དཀའ་བས་སྔར་བཤད་
པའི་ལས་རྣམས་འགྲུབ་པར་མི་འགྱུར་བས་ཡིད་ཀྱི་ཤུགས་ཟློག་པར་བྱེད་པའི་བོང་བུའི་རྣམ་པ་སྒོམ་པ་བསྟན་ཞེས་འཆད་པ་ནི། ལོ་ཙཱ་བ་གཉིས་ཀའི་ལུགས་ཀྱིས་སྔར་བཤད་པའི་ལས་ཚོགས་རྣམས་མྱུར་དུ་འགྲུབ་པའི་ཕྱིར་དུ་རྣལ་འབྱོར་
འདི་བསྟན་ཞེས་འཆད་པ་དང་མཐུན་ཏེ། བྷ་བ་བྷ་དྲས་ཀྱང་ཡིད་ཀྱི་ཤུགས་བཟློག་བྱ་རུ་འཆད་དོ། །འགྲེལ་པ་གསུམ་ལས། ཡིད་ཀྱི་ཤུགས་ཀྱིས་བཟློག་བྱའི་ཕྱིར་ཞེས་བཏོན་ནས་ཡིད་ཀྱི་ཤུགས་ཟློག་བྱེད་དུ་འཆད་ལ། དེ་ཡང་གཉིས་ཀའི་

[101B] བོང་བུའི་རྣལ་འབྱོར་གྱི་ཤུགས་ཀྱིས་བཟློག་པར་བཤད་པ་ལྟར་རོ། །གང་ལས་ཟློག་པ་དང། བཟློག་ནས་ཇི་ལྟར་བྱེད་པ་ནི། ལྭ་བ་པས། ལྟ་བ་ངན་པ་དང་སྒྲིབ་པ་ཐམས་ཅད་ལས་བཟློག་ནས་དག་པར་འགྱུར་བའི་ལུས་རྨི་ལམ་ལྟར་ཡོངས་སུ་བརྗེ་བས། གཡོ་བ་དང་བྲལ་ཏེ་མི་
ཤིགས་པའོ། །ཞེས་གསུངས། །ལྟ་བ་ངན་པ་ཞེས་སོགས་ལ་ལྷ་སྦས་ཀྱི་འགྲེལ་པར་ཆོ་ག་འདིས་ཕྱིན་ཅི་ལོག་གི་སྒྲིབ་པ་ཐམས་ཅད་རྣམ་པར་བསྒྱུར་བའོ། །དེས་དག་པའི་ལུས་སུ་འགྱུར་བ་ནི། ཞེས་དང། རྨི་ལམ་གྱི་ལུས་བཞིན་དུ་ཐོགས་པ་མེད་ཅིང་མི་ཤིགས་པའོ། །ཞེས་འབྱུང་བ་བདེའོ།།
ཕྱིན་ཅི་ལོག་གི་སྒྲིབ་པ་ནི་ལུས་དག་པའི་སྒྱུ་མའི་སྐུར་འགྱུར་བ་ལ་གེགས་བྱེད་པ་སྟེ། དེ་སྤངས་པ་ནི་བསྒྱུར་བའོ། །གེགས་དེ་སྤངས་པ་དེས་དག་པའི་ལུས་སུ་འགྱུར་བའི་དཔེ་ནི། ལུས་རགས་པ་ལས་ལོགས་སུ་བྱེད་པར་སྣང་བའི་རླུང་སེམས་ཙམ་གྱི་རྨི་ལམ་གྱི་ལུས་བཞིན་དུ་འབྱུང་ལུས་རགས་
པ་ལས་ལོགས་སུ་བྱེ་བའི་རླུང་སེམས་ཙམ་གྱི་སྒྱུ་མའི་སྐུ་འགྲུབ་པའོ། །བརྗེ་བ་ནི་སྔར་རྣམ་སྨིན་གྱི་ལུས་རགས་པ་ཡན་ལག་གི་རྣམ་པ་ཅན་ལས་མེད་པ་དེ་སྒྱུ་མའི་སྐུར་བརྗེས་པའོ། །སྐུ་དེ་ནི་སྒྱུ་མས་སྤྲུལ་པའི་ལུས་བཞིན་དུ་གང་ལ་ཡང་ཐོགས་པ་མེད་ཅིང། གང་གིས་ཀྱང་མི་ཤིགས་པ་
རྡོ་རྗེའི་སྐུའོ། །འདི་ནི་བོང་ཞལ་ཅན་དུ་སྒོམ་པའི་སྒོས་ཀྱི་དགོས་པ་མིན་གྱི། ཧེ་རུ་ཀའི་བསྐྱེད་རིམ་སྒོམ་པ་སྤྱིའི་དགོས་པའོ། །དེ་ཡང་རིམ་པ་དང་པོ་ནི་སྒྱུ་མའི་སྐུ་མཚན་ཉིད་པ་རྒྱུད་ལ་སྐྱེ་བའི་རྒྱུད་སྨིན་བྱེད་ཙམ་མོ། །རྫོགས་རིམ་གྱི་སྐབས་ཀྱི་ཐུན་མོང་མ་ཡིན་པའི་རྒྱུ་ནི། ལྭ་བ་བས། འདིའི་དཀྱིལ་
འཁོར་བཤད་པའི་མཐར། དཀྱིལ་འཁོར་པ་ཐམས་ཅད་ཀྱང་སྙིང་རྗེ་ཆེན་པོས་ཡོངས་སུ་བཟུང་བ་ཆོས་བདག་མེད་པ་ལས་བྱུང་བའོ། །ཞེས་ཆོས་བདག་མེད་པ་སྙིང་རྗེ་ཆེན་པོ་སྟེ། བདེ་བ་ཆེན་པོས་ཡོངས་སུ་བཟུང་བའི་འོད་གསལ་གྱི་ཡེ་ཤེས་ལས་འབྱུང་བར་བསྟན་ཏེ། འོད་གསལ་གྱི་རླུང་སེམས་ཙམ་ལས་

[102A]༄༅། །སྒྱུ་མའི་སྐུ་འབྱུང་བའོ། །བསྐྱེད་རིམ་ལ་ཡང་དེའི་ཆ་མཐུན་ཙམ་ཡོད་ཀྱང། གཙོ་བོ་ནི་རྫོགས་རིམ་གྱི་སྐབས་སུ་འབྱུང་ངོ། །ལྷ་སྦས་ཀྱི་འགྲེལ་པར་ཆོས་བདག་མེད་པའི་ངོ་བོའོ། །ཞེས་འབྱུང་བ་ནི་རང་བཞིན་དང་འབྱུང་བ་གཉིས་
ལ་སྐད་དོད་ཐུན་མོང་བ་ཡོད་པ་མ་ཕྱེད་པའི་འགྱུར་སྐྱོན་ནོ། །རྨི་ལམ་གྱི་ལུས་བཞིན་དུ་གཟུགས་བརྗེ་བའི་སྒྱུ་མའི་སྐུ་འོད་གསལ་ལས་བྱུང་བར། ལྭ་བ་པ་དང། ལྷ་སྦས་ཀྱིས་བཤད་པ་འདི། བདེ་མཆོག་ལ་ཡང་ཤིན་ཏུ་གལ་ཆེའོ། །གཉིས་པ་ལ་
གཉིས། སྒྲས་ཟིན་ལྟར་བཤད་པ་དང། བརྡས་བཤད་པའོ། །དང་པོ་ནི། འདིར་ལེའུ་ཡི་མཚན་གྱི་སྐབས་སུ་ཧེ་རུ་ཀ་བོང་བུའི་རྣམ་པར་མཛད་པ་ཅེས་གསུངས་པས། བོང་བུའི་རྣལ་འབྱོར་བདག་ཅེས་པ་ནི་གཙོ་བོ་ཡིན་ལ། གཙོ་བོ་བོང་ཞལ་ཅན་ཡིན་
པ་དེ་བཞིན་དུ་མཁའ་འགྲོ་མ་དང་ལཱ་མ་དང་ཁཎྜ་རོ་ཧི་དང་གཟུགས་ཅན་མ་བཞི་ཡང་བོང་བུའི་ཞལ་གྱི་རྣམ་པ་ཅན་ཞལ་ནས་ཁྲག་འཛག་པའོ། །བོང་ཞལ་ནི་དཀའ་རྒྱལ་གྱིས་གདོང་ཙམ་གྱིས་བོང་བུ་ཡིན་ཏེ། ཞེས་བཤད་པ་ལྟར་
བྱ་ཡི། དབུ་རིལ་པོ་ནི་མིན་ནོ། །ལོ་ཆེན་དང་མལ་གྱི་འགྱུར་ལས། རྣལ་འབྱོར་མ་ནི་ལཱ་མའི་གཟུགས། ཞེས་འབྱུང་ལ། འགྲེལ་པ་གཉིས་ལས། རྣལ་འབྱོར་མ་ནི་ཕག་མོར་བཤད་པས་བོང་ཞལ་ཅན་གྱི་ལྷ་དྲུག་གོ་ཡང་དེ་དག་གིས། རྣལ་
འབྱོར་མ་ནི་འདོད་པའི་གཟུགས། ཞེས་ཀྱང་འདོན་ཞིང། རྣལ་འབྱོར་མ་ནི་འཁོར་ལོ་གསུམ་ལ་གནས་པའི་རྣལ་འབྱོར་མ་དང། འདོད་པའི་གཟུགས་ནི་བོང་བུའི་གདོང་ཅན་དུ་འཆད་ལ། ཁ་ཅིག་འདོད་པའི་དབང་གིས་གཟུགས་གཞན་དུ་བྱེད་

[102B] །དེ་ལྟར་ན་རྩ་རྒྱུད་དུ་ཟིན་པ་ལ་ལྷ་དྲུག་ཏུ་བཞེད་པ་དང། ལྷ་སུམ་ཅུར་བྱེད་པའི་ལུགས་གཉིས་ཡོད་པའི་སྔ་མ་ཁས་བླངས་ལ། ལྷག་མ་བཤད་རྒྱུད་ཀྱིས་ཁ་བསྐངས་ཏེ་རེ་གཉིས་པར་བྱའོ། །དེ་ལ་ཐུགས་འཁོར་དང་གསུང་འཁོར་དང་སྐུ་འཁོར་གྱི་
དཔའ་བོ་རྣམས་ནི་རིམ་པ་བཞིན་དུ་མཁའ་ལྡིང་དང། རྨ་བྱ་དང། སེངྒེའི་གདོང་པ་ཅན་དང། སྒོ་མ་བཞི་ནི་ཁྭ་ལ་སོགས་པ་བཞིའི་གདོང་པ་ཅན་དང། མཚམས་མ་བཞི་ནི་མངོན་བརྗོད་མང་པོ་ལས། མ་ཧེ་དང་རི་དྭགས་ཀྱི་གདོང་པ་ཅན་དུ་བཤད་དེ། དཀའ་
རྒྱལ་དང་བཤད་སྦྱར་གྱིས་ཀྱང་དེ་བཞིན་དུ་བཤད་དོ། །ལྭ་བ་པས་མ་ཧེ་དང་རི་དྭགས་དང་སྟག་དང་གུང་གི་གདོང་པ་ཅན་དུ་གསུངས་སོ། །འོ་ན་འཁོར་ལོ་གསུམ་གྱི་རྣལ་འབྱོར་མ་རྣམས་གདོང་བརྙན་ཇི་ལྟར་བྱ་ཞེ་ན། བྷ་བ་བྷ་དྲས་བོང་ཞལ་ཅན་དུ་བཤད་
ལ༑ གདོང་གི་གཟུགས་མི་བསྒྱུར་བའི་ལུགས་ཀྱང་ཡོད་པར་རྡོ་རྗེ་མཁའ་འགྲོའི་འགྲེལ་པར་བཤད་དོ། །མཁའ་འགྲོ་ནི་མཁའ་འགྲོ་མའོ། །རྩེ་གསུམ་ནི་སྦྲུལ་གྱིས་དཀྲིས་པའི་མདུང་རྩེ་གསུམ་མོ། །ལག་ན་ཞེས་པ་ནི་གྲི་གུག་དོར་ཏེ་རྩེ་གསུམ་
འཛིན་པར་བཤད་པ་ལྟར་ན་གཡས་ཀྱི་ཕྱག་དང་པོ་ན་བསྣམས་པའོ། །རྡོ་རྗེ་མཁའ་འགྲོའི་འགྲེལ་པར་གཡོན་དང་པོས་རྩེ་གསུམ་དང། གཉིས་པ་ན་ཐོད་པ། གཡས་དང་པོས་ཁ་ཊཱཾ་ག་གཉིས་པ་ན་གྲི་གུག་བསྣམས་པར་བཤད་དེ། ལྭ་བ་པ་དང་
ཡང་མཐུན་པར་མངོན་ནོ། །ཁྱད་པར་བཤད་པ་དེ་རྣམས་མ་གཏོགས་པ་ལྷག་མ་རྣམས་ལཱུ་ཨི་པ་དང་མཐུན་པར་བཞེད་པ་ལྟར་བྱས་ཏེ་མངོན་རྟོགས་རྫོགས་པར་བསྒོམ། བཟླས་པའི་སྐབས་སུ་ཡབ་ཀྱི་སྙིང་པོའི་སྔགས་ཀྱིས་སྒྲུབ་པར་བཞེད་

[103A]༄༅། །པ་ལྟར་བྷ་བ་བྷ་དྲས་ཀྱང། སྙིང་པོའི་སྔགས་འབུམ་ཕྲག་བདུན་བཟླས་ནས་ལས་བྱ་བ་དང། མངོན་བརྗོད་ལས་ཉེ་སྙིང་བཟླས་པར་ཡང་བཤད་དོ། །གཉིས་པ་ནི། བོང་ཞལ་ཅན་སྒོམ་པའི་ཡིད་ཀྱི་ཤུགས་ཀྱིས་དག་པའི་སྒྱུ་མའི་
སྐུར་བྱེད་པ་འདི་ལ། རྫོགས་རིམ་ཞིག་ཀྱང་བཤད་པ་ནི། ལ་བ་པའི་འགྲེལ་པ་ལས། དབུགས་རྣམས་ལྟེ་བའི་རྩ་བ་ནས། །གཡས་དང་གཡོན་པ་གཉིས་དག་གི་ཟླ་བ་ཉི་མར་རྣམ་པར་བཤད། །ཆུ་ཤིང་མེ་ཏོག་ལྟ་བུ་ནི། །ལྟེ་བའི་རྩ་བ་
ནས་འགྲེང་བ། །བ་ལང་རྨིག་འདྲའི་པདྨ་ནི། །བོང་བུའི་རྣམ་པར་ཤེས་པར་བྱ། །འོག་ཏུ་ཕྱོགས་པའི་པདྨ་གང། །ཟླ་བའི་འོད་འདྲས་རྣམ་བརྒྱན་པ། །དེ་དབུས་རྟག་ཏུ་སྟོང་པ་ནི། །ཧཱུཾ་ཡིག་རླུང་གི་རང་བཞིན་ཅན། །འབར་བ་མར་མེ་ལྟ་བུ་སྟེ། །འོག་གི་
རླུང་ནི་ཡོངས་གང་ལས། །སྙིང་ག་ནས་ནི་སྟེང་དུ་རྒྱུ། །སྤྱི་བོ་ཕུག་སྟེ་འགྲོ་བར་བཤད། ཅེས་གསུངས་སོ། །དེ་ལ་སྣ་བུག་ཏུ་རྒྱུ་བའི་དབུགས་རྣམས་ལྟེ་བའི་རྩ་བ་ནས། གཡས་རོ་མ་དང་གཡོན་རྐྱང་མ་དག་གི་རྩ་ལ་རྒྱུ་བ་གཡས་ཉི་མ་དང། གཡོན་
ཟླ་བའི་རླུང་དུ་རྣམ་པར་བཤད་དེ། ལྟེ་བའི་རྩ་བ་ནས་གྱེན་དུ་འགྲེང་བའི་རོ་རྐྱང་གི་རྩ་གཉིས་ཀྱང་བསྟན་ཏོ། །ཆུ་ཤིང་གི་ནི་མེ་ཏོག་ལྟ་བུ་ནི། སྙིང་གའི་རྩ་འཁོར་གྱི་དབུས་ཀྱི་རྩ་དབུ་མ་ཡིན་ཏེ། བཤད་རྒྱུད་ལས། སྙིང་གི་ནང་སོན་པདྨ་ནི།།
འདབ་མ་བརྒྱད་པ་སྙིང་པོར་བཅས། །དེ་ཡི་ནང་དུ་སོན་པའི་རྩ། །མར་མེའི་རང་གི་ངོ་བོ་ཅན། །ཆུ་ཤིང་གི་ནི་མེ་ཏོག་ལྟར། །བརྐྱང་ཞིང་ཁ་ནི་འོག་ཏུའོ། །ཞེས་གསུངས་ཏེ་རྐང་པ་ཐ་མས་ཆུ་ཤིང་གི་མེ་ཏོག་དང་འདྲ་ཚུལ་བསྟན་ཏོ། །རྩ་དེ་ལྟ་བའི་

[103B] །བ་ལང་གི་རྨིག་པ་འདྲ་བ་ནི་དེའི་རྨིག་པ་ཁ་བྲག་ཏུ་ཡོད་པའི་གཡས་གཡོན་གཉིས་རྒྱས་ཤིང་དབུས་སྟོང་བར་ཡོད་པ་བཞིན་དུ། རོ་རྐྱང་གི་རྩ་གཉིས་རླུང་གིས་རྒྱས་པའི་དུས་སུ་དབུས་མ་རླུང་རྒྱུ་
བས་སྟོང་པའོ། །དེའི་པདྨ་ནི་རྩ་འཁོར་ཏེ། དེ་ལ་མང་དུ་ཡོད་ཀྱང་འདིར་ལྟེ་བའི་པདྨའི་རྩ་འཁོར་རོ། །དེའི་ཕྱི་དབྱིབས་གྲུ་གསུམ་གྱི་རྣམ་པར་ཡོད་པར་བཤད་པས། དེ་ནི་བོང་བུའི་གདོང་གི་རྣམ་པར་ཡོད་པས་བོང་བུའི་རྣམ་པར་ཤེས་པར་བྱ་བར་གསུངས་
སོ༑ ༑དེས་ན་ལཱུ་ཨི་པའི་རྫོགས་རིམ་ལྟར་ལྟེ་བའི་འཁོར་ལོ་ལ་བརྟེན་ནས་གནད་དུ་བསྣུན་པ་དང། དེ་ལ་བརྟེན་ནས་སྐྱེས་པའི་རྫོགས་རིམ་སྒོམ་པ་ནི། བོང་བུའི་གདོང་ཅན་སྒོམ་པའི་ཡིད་ཀྱི་ཤུགས་སོ། །སྙིང་ག་ནས་ཁ་འོག་ཏུ་ཕྱོགས་པའི་
ཆོས་ཀྱི་འཁོར་ལོའི་པདྨ་གང་ཡིན་པ་དེ་ཡང་བ་ལང་རྨིག་འདྲའི་པདྨའོ། །པདྨ་དེའི་དབུས་སུ་ཧཱུཾ་ཡིག་ཟླ་བའི་འོད་ཟེར་འདྲ་བས་བརྒྱན་པ་ནི། བཤད་རྒྱུད་ལས། ཧཱུཾ་ཡིག་མགོ་ཐུར་དུ་ལྟ་བ་ལ་ཁ་བལྟ་བུའི་བདུད་རྩི་འཛག་པར་གསུངས་པའོ། །
རྟག་ཏུ་ནི་རྒྱུན་དུའོ། །སྟོང་པ་ནི་རྣལ་འབྱོར་གྱི་སྟོབས་ཀྱིས་དྷཱུ་ཏཱིར་བཅུག་པའི་རླུང་གིས་སྟོང་པ་སྟེ་མ་བསྒོམས་པའི་དུས་སུའོ། །རླུང་གི་རང་བཞིན་ཅན་ནི་རྣལ་འབྱོར་གྱི་སྟོབས་ཀྱིས་སྲོག་དྷཱུ་ཏཱིར་བཅུག་པས་རླུང་གི་རང་བཞིན་ཅན་དུ་གྱུར་པའོ། །
དེ་ནས་ལྟེ་བ་ནས་ཙཎྜ་ལི་དབུ་མར་འབར་བ་ནི། འབར་བ་མར་མེ་ལྟ་བུ་ཞེས་པའོ། །ལྟེ་བའི་གཏུམ་མོ་འབར་བའི་རྒྱུ་ནི། ལྟེ་བའི་འོག་གི་གསང་གནས་ཀྱི་རླུང་ཡོངས་སུ་གང་བ་སྟེ་གཡོས་པ་ལས་སོ། །གཏུམ་མོའི་མེས་ཐོག་མར་ལྟེ་བ་དང། དེ་ནས་

[104A]༄༅། །སྙིང་ག་དང། དེ་ནས་སྟེང་དུ་སྟེ་མགྲིན་པ་དང། དེ་ནས་སྤྱི་བོ་སྟེ་འཁོར་ལོ་བཞི་ཡི་ལྟེ་བ་ཕུག་སྟེ་གྱེན་དུ་འགྲོའོ། །མེ་སྤྱི་བོར་ཕྱིན་པས་བྱང་སེམས་དྲངས་ནས་གསང་གནས་ཀྱི་རྩེའི་བར་དུ་འཛག་པ་ནི། སྔ་མའི་ཤུགས་ཀྱིས་ཤེས་
བར་ནུས་སོ། །དེ་ལྟར་ཡས་བབས་དང་མས་བརྟན་གྱི་མཐར། ཡུལ་ཅན་ལྷན་སྐྱེས་ཀྱི་བདེ་བ་ཆེན་པོས། ཡུལ་བདག་མེད་པའི་དེ་ཁོ་ན་ཉིད་འཛིན་པ་ནི། སྔར་བཤད་པའི་སྙིང་རྗེ་ཆེན་པོས་ཆོས་ཀྱི་བདག་མེད་བཟུང་བའོ། །དེ་འདྲ་བའི་འོད་གསལ་གྱི་རླུང་
སེམས་ཙམ་ལས་གྲུབ་པའི་རྨི་ལམ་གྱི་ལུས་བཞིན་དུ། ལྷ་སོ་བདུན་གྱི་སྒྱུ་མའི་སྐུ་འགྲུབ་བོ་ཞེས་བཤད་པར་བྱའོ། །ལྭ་བ་པས་གཡེང་བ་ཀུན་སྤངས་ཏེ་ལྐུགས་པའི་ཚུལ་དུ་བྱས་ནས། སྔར་བཤད་པའི་རིམ་གཉིས་ཟླ་བ་དྲུག་བསྒྲུབས་ན། བོང་བུའི་
མཁའ་འགྲོ་འགྲུབ་ལ། དེ་གྲུབ་ན་ཚེ་རིང་ཐུང་སོགས་ཤེས་པའི་དངོས་གྲུབ་བཤད་པ་རྣམས་འགྲུབ་པར་བཤད་ཅིང། བསྐྱེད་རིམ་གྱི་ལས་ཚོགས་ཟུར་པ་མ་བཤད་དོ། །འགྲེལ་པ་གཞན་བཞི་ལས། རྡུལ་ཚོན་གྱིས་དབང་གི་དཀྱིལ་འཁོར་བཞིན་དུ་
བྲིས་པ་ལ། དཀྱིལ་འཁོར་པའི་ལྷའི་སྔགས་བྲིས་པའི་དབུས་སུ། འབྲས་ཕྱེ་ལས་བོང་བུའི་གཟུགས་བྱས་པ་བཞག་སྟེ། བོང་ཞལ་ཅན་གྱི་རྣལ་འབྱོར་དང་ལྡན་པས་སྔགས་རྒྱུན་མ་ཆད་དུ་བཟླས་ཏེ། དབུས་ཀྱི་གཟུགས་བརྙན་ལ་བལྟས་པས་
གང་ཤེས་པར་འདོད་པ་དེ་སྣང་བར་འགྱུར་བ་མན་ངག་ཡིན་གསུང་ངོ། །གསུམ་པ་ནི། དེ་ལྟར་བོང་བུའི་རྣལ་འབྱོར་བསྒྲུབས་པས་གྲུབ་ན་ཚེ་ཟད་པ་དང་ནི་ཚེ་རིང་བ་ཡང་སྣང་བ་ཡིན་ཏེ། རང་གཞན་གྱི་ཚེ་རིང་ཐུང་ཤེས་པར་འགྱུར་རོ། །འདིར་ནི་

[104B] དེ་བཞིན་དུ་བོང་བུར་མཐོང་བ་དང། སྔོན་དུ་སྟེ་སྐྱེ་བ་སྔོན་མར་གླང་པོར་གང་སོང་བ་དེ་གླང་པོའི་གཟུགས་ཅན་དུ་མཐོང་ངོ། །དེ་བཞིན་དུ་རང་དང་གཞན་གྱི་སྐྱེ་བ་གང་དང་གང་སྔོན་གྱི་སྐྱེ་བར་གྱུར་པ་དག་དེ་དང་དེའི་གཟུགས་
སུ་སྣང་བར་བོང་བུའི་རྣལ་འབྱོར་པས་ནི་འདིར་མཐོང་བར་འགྱུར་རོ། །ཁྱད་པར་དུ་སྔོན་ནས་སྐྱེ་བ་བདུན་དུ་བར་མ་ཆད་པའི་མི་ཤེས་པར་འགྱུར་ལ། དངོས་གྲུབ་སྟེར་བའི་སྐྱེ་བ་བདུན་པའི་ཤ་ཡོད་པར་གྱུར་ན། ཤ་དེ་ཡིས་སྦྱིན་སྲེག་དང་གཏོར་མ་དང། རྣམ་རྟོག་མེད་པར་
མཚན་མོ་གསངས་ཏེ་ཟ་བ་དག་བྱས་ན། སྒྲུབ་པ་པོ་ལྷ་ཡི་ལུས་སུ་འགྱུར་བ་སོགས་ཀྱི་དངོས་གྲུབ་འགྲུབ་པར་འགྱུར་རོ། །དེ་བཞིན་དུ་ཤ་དེ་ལ་བརྟེན་ནས་དཔག་ཚད་བརྒྱ་ཕྲག་ནི་སྟོང་གི་སྟེང་དུ་སྐད་ཅིག་ལ་འགྲོའོ། །བོང་བུའི་རྣལ་འབྱོར་འདི་ནི་སྔགས་མཆོག་
གཙོ་བོའམ་དམ་པ་སྟེ་མཐུ་སྟོབས་ཆེ་བའི། །གང་ལས་ཤེས་ན། མཁའ་འགྲོ་མ་ཡི་སྟེ་རྡོ་རྗེ་རྣལ་འབྱོར་མ་རྣམས་དང་གནས་དང་ཉེ་བའི་གནས་ལ་སོགས་པར་ལྷན་ཅིག་ཏུ་མཉམ་པར་སྦྱོར་བ་སྒྲུབ་པར་བྱེད་པས་ན་མཐུ་སྟོབས་ཆེའོ། །བཞི་པ་ནི། བོང་བུའི་རྣལ་
འབྱོར་བས་མཚན་མ་སྟེ་དུང་གི་ཕྲེང་བས་སྔགས་གང་ཟློས་པ་ནི་ཟླ་བ་གཅིག་གིས་འགྲུབ་པར་འགྱུར་རོ། །དེ་ལྟར་འགྲུབ་པ་འདི་ནི་གསང་བའི་རྒྱུད་བདེ་མཆོག་འདི་ཡི་ཡབ་ཀྱི་སྔགས་ཀྱི་སྙིང་པོ་དགེ་བ་འདི་ཡིས་ཡིན་ནོ། །ལྔ་པ་ནི། བོང་བུའི་རྣལ་འབྱོར་གྱི་
རིམ་གཉིས་ཀྱི་དེ་ཉིད་མཆོག་ཤེས་པའི་རྣལ་འབྱོར་པ་དེ་ནི། བདེ་མཆོག་འདིར་ཐབས་ཤེས་ཁྱད་པར་ཅན་སྦྱོར་བའི་རྣལ་འབྱོར་པ་རུ་ཐེ་ཚོམ་མེད་དོ། །གོང་དུ་བཤད་པ་དེ་དག་ཐམས་ཅད་ནི་མཁའ་འགྲོ་དྲ་བའི་བདེ་བ་མཆོག་གི་རྒྱུད་འདིར་བརྗོད་པ་ཡིན་

[105A]༄༅། །གྱི། འདིའི་སྐོར་ལས་གཞན་དུ་མི་འབྱུང་བས་གཅེས་པར་གཟུང་ངོ། །དྲུག་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། དཔལ་ཧེ་རུ་ཀ་བོང་བུའི་རྣམ་པར་མཛད་པའི་ཆོ་གའི་ལེའུ་སྟེ་བཅུ་བཞི་པའོ། །འཁོར་ལོ་
སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་བཞི་བའི་བཤད་པའོ།།    ༈    །།གསུམ་པ་རིགས་ལྡན་མ་མཆོད་པ་རྒྱས་པར་བཤད་པ་ལ་ལྔ། མཁའ་འགྲོ་མ་སྤྱིར་ཤེས་པའི་དོན་དུ་
ཡི་གེ་རེ་རེ་བའི་ངག་གི་བརྡ། མཁའ་འགྲོ་མའི་རིགས་བྱེ་བྲག་ཏུ་ཤེས་པར་བྱ་བའི་ཐབས། མཁའ་འགྲོ་མའི་རིགས་སྤྱིར་ཤེས་པར་བྱེད་པའི་ལུས་ཀྱི་བརྡ། ཤེས་པ་རྣམས་རང་ལ་རྗེས་སུ་ཆགས་པ་བརྟག་པ། མཁའ་འགྲོ་མ་སྤྱིར་ཤེས་པར་བྱེད་
པའི་ཡི་གེ་དུ་མ་ཚོགས་པའི་ངག་གི་བརྡའོ། །དང་པོ་ལ་བཞི། བཤད་པར་དམ་བཅའ་བ། བརྡ་བརྟན་པ་དངོས། དོན་བསྡུས་ཏེ་སྦྱིན་ཚུལ་བསྟན་པ། ལེའུ་ཡི་མཚན་བསྟན་པའོ། །དང་པོ་ནི། བཅུ་བཞི་པའི་རྗེས་དེ་ནས་སྒྲུབ་པ་པོ་གང་ཞིག་རྣལ་འབྱོར་མ་
རྣམས་ཀྱི་བརྡར་གྱུར་བ་ཤེས་པ་དག་བརྡ་ཤེས་པ་དེ་ཉིད་ཀྱིས་འདོད་པའི་དོན་དེ་ཐེ་ཚོམ་མེད་པར་གྲུབ་པ་སྟེ་འགྲུབ་པ་ནི་བཤད་པར་བྱའོ། །སྡོམ་པ་ཐམས་ཅད་ཅེས་པ་སྔར་བཤད་པའི་བཤད་རྒྱུད་རྣམས་ལ་འཆད་པ་ནི། འཁོར་ལོ་སྡོམ་པའི་
སྐོར་གྱི་རྒྱུད་ཀྱི་རྣལ་འབྱོར་པ་ལ་ཞེས་པའོ། །ཁ་ཅིག་ནི་ཉན་ཐོས་ལ་སོགས་པ་ལ་སྦ་བར་བྱ་བའི་སྡོམ་པ་སྲུང་བ་དེའི་དོན་དུ་ཞེས་ཟེར་རོ། །གཉིས་པ་ནི། ཌ་ཞེས་བྱ་བ་ནི་སྐྱེས་བུ་སྟེ་སྐྱེས་པར་སངས་རྒྱས་རྣམས་ཀྱིས་བཤད་ལ། ཌི་ཞེས་པ་ནི་

[105B] །བརྡ་འདི་རྣམས་ནི་དོན་དེ་དང་དེ་ལ་འཇུག་པར་འཇིག་རྟེན་ན་ཡང་མ་གྲགས་ལ། སྒྲའི་བསྟན་བཅོས་སོགས་བསྟན་བཅོས་གཞན་ལ་ཡང་མེད་པས། དེ་བཞིན་གཤེགས་པ་ཉིད་ཀྱིས་དོན་དེ་རྣམས་སྟོན་པར་བཀས་བཅད་པའོ།།
འོ་ན་བརྡ་འདི་དག་གིས་མཁའ་འགྲོ་མར་ཤེས་པར་བྱེད་ཚུལ་ཇི་ལྟར་ཡིན་སྙམ་ན། གཅིག་གིས་ཌ་ཞེས་ཟེར་བ་ལ་ཅིག་ཤོས་ཀྱིས་ཌི་ཞེས་ལན་འདེབས་པ་ལྟ་བུས་ཤེས་པར་བྱེད་པ་ནི་མིན་ནོ། །འོ་ན་ཇི་ལྟར་ཡིན་ཞེ་ན། དཀའ་རྒྱལ་གྱིས་སྐྱེས་
པའམ་བུད་མེད་དུ་བཤད་པར་བྱ་བ་ལ། ཌི་ཞེས་བརྗོད་པ་ནི་བརྡ་སྟེ། དེ་ལྟར་བཤད་པ་རྟོགས་པ་ནི་བརྡའོ། །དེ་བཞིན་དུ་ཡང་ཐམས་ཅད་དུ་བལྟ་བར་བྱའོ། ཞེས་བཤད་པ་ལྟར། གཅིག་གིས་ཌ་ཞེས་བརྗོད་པ་ན་ཅིག་ཤོས་ཀྱིས་དེའི་དོན་སྐྱེས་པ་ཡིན་
པར་གོ་ན་བརྡ་ཤེས་པའོ། །དེ་ཡང་ལྭ་བ་པས་བསམ་པ་གཅིག་པ་ཉིད་ཀྱི་ཕྱིར། དེ་རྣམས་མཉེས་པར་འགྱུར་རོ། །ཞེས་གསུངས་པ་ལྟར། དེ་ལྟར་ཤེས་ན་གཉིས་ཀ་བློ་མཐུན་པས་མཁའ་འགྲོ་མ་རྣམས་མཉེས་པར་འགྱུར་རོ། །ཚུལ་དེས་འོག་མ་རྣམས་
ཀྱི་བརྡས་ཤེས་པར་བྱེད་ཚུལ་ཡང་ཤེས་པར་བྱའོ། །ཕུ་ཞེས་བྱ་བ་ནི་གནོན་པ་སྟེ་རེངས་པའི་བརྡ་ཡིན་ལ། སུ་ཞེས་བྱ་བ་ནི་ཟ་བ་ཉིད་ཀྱི་དོན་ནོ། །མ་ཞེས་པ་ནི་མ་རུ་བཤད་ལ་ཡཱ་ཞེས་པ་ནི་ཆུང་མ་དང། བཧི་ཞེས་པ་སྲིང་མོ་དང། དེ་བཞིན་དུ་བའི་ཞེས་
པ་མཛའ་མོ་དང། ལུ་ཞེས་པ་བུ་མོ་དང། སྟི་ཞེས་པ་ཁྲག་ཏུ་ཤེས་པར་བྱའོ། །དེ་བཞིན་དུ་སོ་དང་པེ་དང་ཧེ་དང་བྷ་དང། བཧུ་དང་བའི་དང་བཧུ་དང་ཌྷི་དང། ག་དང་སྟྲི་དང་གུ་དང་ཧ་དང། ཛ་དང་ཀ་དང་བྷ་དང་སཱ་དང། མི་དང་བ་དང་པེ་དང་གྷ་དང། ཀ་དང་
[106A]༄༅། །ས་དང་ར་དང་དུ་དང། སུ་དང་ན་དང་ས་དང་ཨ་དང། ཨཱ་དང་ན་དང་སོ་ནི་རིམ་པ་བཞིན་དུ་ཞི་བའི་བཏུང་བ་དང་བཏུང་བཞུ་བའི་རྫས་དང། ཤ་དང་ཟ་བ་དང། འདྲེས་པ་སྟེ། འདས་པ་དང། དུར་ཁྲོད་དང་རོ་དང་རྣལ་འབྱོར་མ་དང། ལཱ་མའི་
རིགས་དང་གཟུགས་ཅན་མ་དང་མཁའ་འགྲོ་མའི་རིགས་དང། ཁཎྜ་རོ་ཧི་དང། བྱིན་པ་གཉིས་དང་དཔུང་པ་ཟུང་དང་གསོང་པོར་སྨྲ་བ་དང། ལེགས་པར་འོངས་པ་དང། ཉ་དང་བཟའ་བ་དང་བཏུང་བྱ་བཏུང་བ་དང་བགྲོད་བྱ་དང་བགྲོད་བྱ་མིན་པ་དང་
འདོད་པ་དང་བུད་མེད་སྐྱེས་པ་གཞན་ལ་མི་འགྲོ་བ་དང་ཁྱོ་མེད་མ་དང་སྤྱོད་ངན་མ་དང། སྐལ་བཟང་མ་དང་སྐལ་ངན་མ་དང་དམ་ཚིག་ཅན་དང་དམ་ཚིག་མེད་པ་དང། འོངས་པ་དང་མ་འོངས་པ་དང་ཆགས་པའི་བརྡ་ཡིན་ནོ། །གསུམ་པ་ནི། སྔར་
བཤད་པ་འདི་དག་ནི་ཡི་གེ་རེ་རེ་བའི་བརྡ་ཡིན་ཏེ། དཔའ་བོ་སྟེ་མིང་པོ་དང། སྲིང་མོར་ཤེས་པར་བྱེད་པ་ནི་བརྡ་འདི་དག་གིས་རང་དང་མཁའ་འགྲོ་མ་རྣམས་ཡིད་ཤིན་ཏུ་ཉེ་བར་བྱེད་པའི་དོན་ནོ། །འདུ་ཤེས་པར་ཞེས་པ་འགྱུར་གཞན་ལ་མེད་པ་ལྟར་
བདེ་འོ། །སྐལ་ལྡན་གྱིས་བརྡ་འདི་རྣམས་གྲུབ་པའི་རྣལ་འབྱོར་མ་རྣམས་ཀྱི་བརྡར་བཤད་པ་ལྟར་ཡིན་པས། དངོས་གྲུབ་བརྙེད་པའི་ཕོ་ཉ་མོའི་བརྡ་ཡིན་ནོ། །གུས་པ་དང་ཞེས་སོགས་ལ་ལོ་ཆེན་གྱི་འགྱུར་ལས། དད་པ་དང་མི་ལྡན་པ་རྣམས་
ལ་སྦྱིན་པར་མི་བྱའོ། །ཞེས་འབྱུང་བ་ལྟར་ལེགས་ལ། མི་སྦྱིན་པ་ནི་བརྡ་དང་དེའི་དོན་བཤད་པ་རྣམས་སོ། །དམ་ཚིག་མཆོག་ཡིད་དུ་འོང་བ་དང་ལྡན་ཞིང། བླ་མ་ལ་ཕན་འདོགས་པ་སྟེ་བསྙེན་བཀུར་བ་བྱེད་པའི་གུས་པ་དང་ལྡན་པ་རྣམས་

[106B] །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཡི་གེ་རེ་རེ་བའི་བརྡའི་ཆོ་གའི་ལེའུ་སྟེ་བཅོ་ལྔ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་
དོན་ཀུན་གསལ་བ་ལས་ལེའུ་བཅོ་ལྔ་པའི་བཤད་པའོ།།    ༈    །།གཉིས་པ་མཁའ་འགྲོ་མའི་རིགས་བྱེ་བྲག་ཏུ་ཤེས་པར་བྱེད་པའི་ཐབས་ལ་བཞི། མཁའ་འགྲོ་མ་དྲུག་གི་རིགས་སོ་སོར་བསྟན་པ། མཁའ་འགྲོ་མ་བདུན་གྱི་མིང་གི་རྣམ་གྲངས་
མཁའ་འགྲོ་མའི་རིགས་ཀྱི་དབྱེ་བ། ལཱ་མའི་རིགས་ཀྱི་དབྱེ་བའོ། །དང་པོ་ལ་གསུམ། བཤད་པར་དམ་བཅའ་བ། བཤད་བྱ་བསྟན་པ་དངོས། ལེའུ་ཡི་མཚན་བསྟན་པའོ། །དང་པོ་ནི། བཅོ་ལྔ་པའི་རྗེས་དེ་ནས་འོག་ནས་འཆད་པའི་མཚན་ཉིད་དང་ལྡན་
པའི་སྐལ་བཟང་དང། མཚན་ཉིད་དང་མི་ལྡན་པའི་སྐལ་ལྡན་མིན་པ་ནི་མདོར་བསྡུས་ནས་ནི་བཤད་པར་བྱའོ། །འོག་ནས་སྐལ་མིན་དངོས་སུ་མི་སྟོན་ཀྱང། སྐལ་ལྡན་གྱི་མཚན་ཉིད་བསྟན་པ་ལས་བཟློག་པ་ནི་སྐལ་མིན་དུ་གོ་བའི་དོན་ནོ། །སྐལ་ལྡན་ནི་
ཕོ་ཉ་མོའི་དམ་ཚིག་མཆོག་ལ་གནས་པ་སྟེ་སྒྲུབ་པ་པོའི་ཡིད་དུ་འོང་ཞིང། དེ་ལ་ཕན་འདོགས་པར་བྱེད་པ་ཡིན་ལ། དེ་རྣམས་ཀྱི་མཚན་ཉིད་ནི་བླ་མ་ལ་གུས་པ་ཉིད་དེ་ཁོ་ན་ལ་སྦྱིན་པར་བྱའོ། །ཚིག་རྐང་དང་པོ་གཉིས་ལ། དེ་ནས་གསང་བའི་
བཟའ་བྱ་དང། བཟའ་མིན་མདོར་བསྡུས་རབ་བཤད་བྱ། ཞེས་ཀྱང་འབྱུང་ཞིང། དེ་ལ་འགྲེལ་པ་གཉིས་སུ་བཤད་པ་ཡང་བྱས་མོད་ཀྱང། རྒྱ་དཔེ་ལ་མི་འདྲ་བ་མང་པོ་ཡོད་པར་སྣང་ངོ། །དུས་ལྡན་ལ་སྦྱིན་པ་དེ་ནས་དཔའ་བོ་དང་རྣལ་འབྱོར་མ་

[107A]༄༅། །འདུ་བའི་དུས་སུ། རང་རང་གི་རིགས་ཀྱི་དབྱེ་བ་བཟུང་ན། དཔའ་བོ་དང་རྣལ་འབྱོར་མ་གཉིས་སུ་མེད་པ་སྟེ་གཉིས་ཀ་ཡང། རིགས་བདུན་དུ་བཤད་པ་རིགས་དྲུག་ཏུ་འགྱུར་ལ། སྒྲུབ་པ་པོ་གང་གིས་དེ་ཤེས་པ་ཙམ་གྱིས་དངོས་
གྲུབ་གཉིས་མྱུར་དུ་འཐོབ་པ་དེ་བཤད་པར་བྱའོ་ཞེས་སྦྱར་རོ། །དེ་ནས་རིགས་ཀྱི་ཞེས་སོགས་ལ་འགྱུར་མི་འདྲ་བ་མང་ངོ། །གཉིས་པ་ལ་གཉིས། རིགས་བདུན་དུ་དབྱེ་བ་དང། རིགས་དྲུག་ཏུ་བསྡུ་བའོ། །དང་པོ་ནི། སྔར་བཤད་པ་ལྟར་མཁའ་འགྲོ་མའི་
རིགས་ཙམ་དུ་ཤེས་ཀྱང། བྱེ་བྲག་གི་རིགས་མི་ཤེས་ན་རང་རིགས་ཀྱི་མཁའ་འགྲོ་མ་དང་འདུ་བ་མི་ཤེས་པས། དེའི་ཕྱིར་དུ་བྱེ་བྲག་གི་རིགས་སྟོན་པ་ལ། མཁའ་འགྲོ་མའི་བུད་མེད་གང་ཞིག་ཁ་དོག་པདྨའི་རྩ་བ་ལྟར་དཀར་ལ། མིག་གི་དབྱིབས་
པདྨའི་འདབ་མ་ལྟར་དཀྱུས་རིང་བ། རྟག་ཏུ་གོས་ནི་དཀར་པོ་ལ་དགའ་བ། ཙནྡན་གོར་ཤིརཱ་གསར་བའི་དྲི་དང་ལྡན་པ། བདེར་གཤེགས་ཀུན་གཅིག་ཏུ་འདུས་པ་རྡོ་རྗེ་སེམས་དཔའ་ཉིད་ལ་དགའ་བ་སྟེ་དད་པ་ནི། བདེར་གཤེགས་འདུས་པ་རྡོར་སེམས་
དེའི་རིགས་ལས་བྱུང་བར་ཤེས་པར་བྱའོ། །བུད་མེད་གང་ཞིག་གསེར་བཙོ་མའི་ཁ་དོག་དང་འདྲ་ཞིང། དམར་བ་དང་སེར་བའི་གོས་ལ་དགའ་ལ། ཛཱ་ཏིའི་ཤིང་གི་སྣ་མའི་མེ་ཏོག་གི་དྲི་དང་ཙམ་པ་ཀའི་དྲི་དང་ལྡན་པ་དེ་ནི། དཔའ་བོའི་རྗེས་འྒྲོའམ་
རྗེས་ཆགས་རིན་འབྱུང་གི་རིགས་སུ་འགྱུར་རོ། །བུད་མེད་གང་ཞིག་ཁ་དོག་ཨུཏྤླ་སྔོན་པོ་ལྟར་སྔོ་བསངས་དང། གོས་ནི་སྔོན་པོ་འཛིན་པ་ལ་དགའ་བ་དང། སྔོན་པོར་སྣང་བའི་ཨུཏྤ་ལའི་དྲི་དང་ལྡན་པ་དེ་ནི། དཔལ་ཧེ་རུ་ཀ་དྲག་པོའི་

[107B] །བུད་མེད་གང་ཞིག་གཟུགས་མཛེས་མ་སྟེ། པགས་པ་པདྨ་དཀར་པོའི་འདབ་མ་དང་འདྲ་བར་དཀར་བ། རྟག་ཏུ་པདྨའི་རྩ་བའི་དྲི་བྲོ་བ་དེ་ནི། དཔའ་བོའི་བློ་སྟེ་འོད་དཔག་མེད་ཀྱི་རིགས་སོ། །དེ་བཞིན་ནི་སྔ་མ་ཧེ་རུ་ཀའི་
རིགས་སུ་བསྟན་པ་བཞིན་དུ་ཞེས་པའོ། །བུད་མེད་གང་ཞིག་དམར་ལ་དཀར་བའི་མདངས་ཆགས་པས་དམར་ཞིང་དཀར་བ། གཟུགས་བཟང་ལ་གོས་ནི་དམར་པོ་ལ་དགའ་བ་དང། མ་ལཱི་ཀ་དང་ཨུཏྤ་ལའི་དྲི་དང་ལྡན་པ་དེ་ནི། རྡོ་རྗེའི་རིགས་ལས་བྱུང་
བ་མི་བསྐྱོད་པའི་རིགས་ཡིན་ནོ། །གཟུགས་བཟང་ཁ་ནི་དམར་བ་དང། ཞེས་འགྱུར་གཞན་ལས་འབྱུང་ངོ། །བུད་མེད་གང་ཞིག་ཁ་དོག་སེར་ཞིང་ལྡང་བ་གོས་ནི་དཀར་པོ་འཆང་བར་དགའ་བ། མགོ་ལ་མེ་ཏོག་གི་དྲི་དང་ལྡན་པ་ནི། དེ་བཞིན་
གཤེགས་པ་དོན་གྲུབ་ཀྱི་རིགས་ཀྱི་རྗེས་སུ་འགྲོ་བ་སྟེ་དེའི་རིགས་ཡིན་ནོ། །བུད་མེད་གང་ཞིག་ཁ་དོག་དམར་བ་དང། དམར་པོ་དེའི་མདོག་གི་གོས་འཆང་བ་ལ་དགའ་ཞིང་རྟག་ཏུ་ག་པུར་གྱི་དྲི་དང་ལྡན་པ་ནི་རྣམ་སྣང་གི་རིགས་ཀྱི་རྗེས་སུ་འགྲོ་བ་
སྟེ་དེའི་རིགས་ཡིན་ནོ། །དེ་ལྟར་རྣལ་འབྱོར་མའི་རིགས་རྣམས་ནི་བདུན་པོ་ཧེ་རུ་ཀ་ངས་བཤད་པ་ཡིན་ནོ། །རྡོར་སེམས་ནི་རྒྱུ་རྡོ་རྗེ་འཛིན་པ་དང། ཧེ་རུ་ཀ་འབྲས་བུ་རྡོ་རྗེ་འཛིན་པ་ཡིན་ལ། དེ་གཉིས་སོ་སོར་བྱས་ན་རིགས་བདུན་དང། བསྡུས་
ན་རིགས་དྲུག་ཡིན་ནོ་ཞེས་ནཱ་རོ་པའི་མན་ངག་གིས་འཆད་པའི་ལུགས་ལྟར་བཤད་དོ། །འགྲེལ་པ་གཞན་ལས། རིགས་ལྔ་དང་ཕག་མོ་དང་དྲུག་རྡོ་རྗེ་འཆང་གི་རིགས་དང་རིགས་བདུན་དུ་འཆད་ལ། ལྭ་བ་པས། བྲམ་ཟེ་རྣམ་སྣང་

[108A]༄༅། །བཤད་པ་སྟེ། །རིན་ཆེན་ཙཎྜ་རི་ཞེས་བྱ། །གར་མཁན་དཔག་མེད་མགོན་པོ་སྟེ། །ཆོས་མཁན་དོན་ཡོད་རྡོ་རྗེ་ཅན། །མི་བསྐྱོད་པ་ཡི་ཌོཾ་བི་སྟེ། །དྲུག་པ་རྡོ་རྗེ་སེམས་དཔའ་ཡི། །རྒྱལ་རིགས་སུ་ནི་ཤེས་པར་བྱ་
བདུན་པ་ཧེ་རུ་ཀ་ཡི་ནི། །སྣ་ཚོགས་རིགས་བྱུང་དམངས་རིགས་སོ། །ཞེས་འཆད་པའི་རིགས་བདུན་ནི་བླ་མ་གོང་མ་དང་མཐུན་ནོ། །འདིར་མཁའ་འགྲོ་མའི་ཕྱག་རྒྱ་རིགས་བདུན་གཙོ་བོ་ཡིན་མོད་ཀྱང། མིའི་ཕོ་ཉ་མོ་ཡང་རིགས་
བདུན་དུ་བཤད་དེ། དེ་ལྟར་ན་རྣལ་འབྱོར་པ་རང་གི་རིགས་མེ་ཏོག་ཕོག་པའི་ལྷའི་རྗེས་སུ་འབྲངས་ལ་ཤེས་པར་བྱས་ཏེ། དེ་ནས་རང་གི་རིགས་ཅན་གྱི་རྣལ་འབྱོར་མ་རྣམས་མཆོད་པར་བྱའོ། །དེ་ལྟར་བཤད་པ་བདུན་ནི་ལག་པ་གཡོན་
པས་ཟླ་བ་དང། རྐང་པ་གཡོན་པ་སྔོན་དུ་སྤོ་བ་སོགས་ཀྱི་གཡོན་པའི་ཀུན་སྤྱོད་ལ་རྟག་ཏུ་དགའ་ལ། བདུན་པོ་འདི་དག་རང་གི་རིགས་ཀྱི་ཕྱག་རྒྱས་རྒྱས་བཏབ་པ་དང། རང་རང་གི་མདོག་གི་རིགས་ཀྱིས་ཁྱབ་པ་སྟེ་དེ་ལས་མི་འདའོ། །
གཉིས་པ་ནི། རང་རང་གི་རིགས་ཀྱི་རིག་པའི་ཡི་གེ་ཨོཾ་ལ་སོགས་པ་དང། ཨོཾ་ཛི་ན་ཛི་ཀ་ལ་སོགས་པ་སྨྲ་བས་རིགས་དྲུག་པོ་སོ་སོའི་རྗེས་སུ་འབྲང་བར་འདིར་གྱུར་པ་འདི་ལ་ཁ་དོག་སྟེ་རིགས་དྲུག་ཏུ་འགྱུར་རོ། །ཞེས་མདོར་
བསྟན་ཏོ། །ཁ་དོག་གི་སྐད་དོད་ཝརྞ་ནི་རིགས་དང་ཁ་དོག་དང་ཡི་གེ་དང་བརྗོད་པ་ལ་འཇུག་པས། འདིར་རིགས་སུ་བསྒྱུར་ན་ལེགས་སོ། །རྡོར་སེམས་རང་གི་ཕྱག་རྒྱ་སྟེ་ཕྱག་མཚན་འཆིང་བ་སྟེ་འདྲི་བ་དང། རྡོར་སེམས་

[108B] །བུད་མེད་གང་ཞིག་རྟག་ཏུ་གཡོན་ནས་འགྲོ་ཞིང། རྣལ་འབྱོར་པ་ལ་ཡང་རྟག་ཏུ་གཡོན་ལ་སྟེ་གཡོན་ནས་བསྐོར་བ་དང་
སྐད་ཆེན་པོར་སྨྲ་པ་དང། མིག་གཡོན་ནས་བལྟ་བས་རྣམ་པར་བལྟ་བ་དང། བུད་མེད་རྣམས་མཐོང་བའི་ཚེ་རབ་ཏུ་སྟེ་མང་པོར་སྨྲ་བ་དེ་ནི། རིན་འབྱུང་གི་རིགས་ཀྱི་ཕོ་ཉ་མོ་དམ་ཚིག་དང་ལྡན་པར་བཤད་དོ། །བུད་མེད་རྣམས་ཀྱིས་
གང་གསོལ་བ་བཏབ་པ་དེ་བྱེད་ཅིང། རང་གི་རིགས་ཀྱི་ས་བོན་ཧྲི་ལ་སོགས་པ་རབ་ཏུ་སྨྲ་བ་དང། པདྨའི་རིགས་ཀྱི་བྱ་བ་ཀུན་སྤྱོད་རྣམས་མི་འདོར་པ་དང། རང་གི་རིགས་ཀྱི་བྱ་བ་སྟོན་པའི་བསྟན་བཅོས་ལས་གསུངས་པ་རྣམས་སྐྱོང་བ་
དང། རང་གི་རིགས་ཀྱི་སྙིང་པོ་རིག་པ་ཟློས་པ་དེ་ནི་སྣང་མཐའི་རིགས་ཀྱི་བུད་མེད་དམ་ཚིག་དང་ལྡན་པར་བརྗོད་དོ། །སོར་མོ་དཔྲལ་བར་གང་འཆིང་བའི་ཕྱག་འཚལ་བ་ན། གཡོན་པའི་ལུས་ཀྱིས་རྟག་ཏུ་འདུད་པ་དང། ལྷ་མོ་
སྟེ་བུད་མེད་རྣམས་དང་ཀུན་ཏུ་སྨྲ་བ་དེ་ནི་ངེས་པར་བདེན་པར་འགྲོ་བ་སྟེ། རང་རྗེས་སུ་འཛིན་པར་ངེས་པ་མི་བསྐྱོད་པའི་རིགས་སོ། །རྐང་པའི་མཐེ་བོང་གཡོན་པས་ས་ལ་ནི་རི་མོ་འདྲི་བ་བྱེད་ཅིང། རང་གི་མགོ་ནི་འཕྲུག་པར་
བྱེད་པ་དང། ཟུར་མིག་གིས་བལྟ་ཞིང་ལག་པ་གཡོན་གྱིས་སྟོན་པ་ནི་དོན་གྲུབ་ཀྱི་རིགས་སོ། །དེ་མཐོང་བ་དེའི་ཚེ་སྒྲུབ་པ་པོས་བུད་མེད་དེའི་རང་གི་རིགས་དྲན་པ་ཁྱད་པར་དུ་བྱའོ། །མཁུར་བའམ་ཀོ་སྐོ་དག་དང་ནི་སྣ་དག་ཏུ་ནི་

[109A]༄༅། །སོར་མོ་སྟོན་པ་དང། ཟུར་གྱིས་བལྟ་ཞིང་རིག་པའི་རྒྱལ་པོའི་སྔགས་ལན་ཅིག་ཟློས་ནས་རིག་པ་སྟེ་རང་རིགས་ཀྱི་སྒྲུབ་པ་པོ་ལ་རྣམ་པར་བལྟ་བ་དང། བདེན་པར་འགྲོ་བ་སྟེ་བརྫུན་མི་སྨྲ་བའི་རྣལ་འབྱོར་མ་དེ་ནི། ངེས་པར་
རྣམ་སྣང་གི་རིགས་ཀྱི་ཕོ་ཉ་མོ་དམ་ཚིག་ཅན་ཡིན་ནོ། །རིགས་དྲུག་གི་བཤད་པ་འདི་རྣམས་ཀྱང་ནཱ་རོ་པའི་མན་ངག་གིས་འཆད་པ་ལྟར་བཤད་པའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་བདུན་
དང་རིགས་དྲུག་གི་མཚན་ཉིད་བརྟག་པའི་ཆོ་གའི་ལེའུ་སྟེ་བཅུ་དྲུག་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་དྲུག་པའི་བཤད་པའོ།།    ༈    །།གཉིས་པ་
མཁའ་འགྲོ་མ་བདུན་གྱི་མིང་གི་རྣམ་གྲངས་ལ་བཞི། བཤད་པར་དམ་བཅའ་བ། མཁའ་འགྲོ་མ་བདུན་གྱི་མཚན་ཉིད་བསྟན་པ། མཚན་མའི་ཕྱག་རྒྱ་བསྟན་པ། ལེའུ་ཡི་མཚན་བསྟན་པའོ། །དང་པོ་ནི། བཅུ་དྲུག་པའི་རྗེས་དེ་ནས་ཡཱ་
མི་ནི་སྟེ་གཤིན་རྗེ་མ་དང། སྐྲག་བྱེད་མ་དང་ནགས་ཚལ་མའམ་ཤིང་ལྡན་མ་དང། འཇིགས་གཟུགས་མ་དང། གཟུགས་ཀུན་སྤྱོད་མ་དང། མཛེས་མའམ་ཚེ་ཟ་མ་དང། བྷ་སུ་ར་ཞེས་པ་འོད་གསལ་མ་སྟེ་མཁའ་འགྲོ་མ་
རྣམས་བདུན་གྱི་རང་རང་གི་མཚན་ཉིད་མདོར་བསྡུས་ནས་ལེའུ་འདིར་བཤད་པར་བྱའོ། །བསྡུས་མ་ཞེས་པ་ལ་བྷ་བ་བྷ་དྲས་མདོར་བསྡུས་ནས་བདུན་དུ་བྱས་པ། ཞེས་བཤད་ལ། ལོ་ཆེན་གྱི་འགྱུར་ལས་ཀྱང། མཁའ་འགྲོ་མ་ནི་རྣམ་

[109B] །མདོར་བསྡུས་མཚན་ཉིད་འདིར་བཤད་བྱ། །ཞེས་འབྱུང་ངོ། །དཀའ་རྒྱལ་ཟླ་བས་ཀྱང། རྒྱུད་འདི་ལ་བདུན་ལས་ལྷག་པ་ནི་མ་གསུངས་ཀྱི། སྡུད་པར་བྱེད་མ་ཞེས་བྱ་བ་གར་བྱེད་མ་ཡང་མ་གསུངས་སོ། །དེའི་ཕྱིར་རྣལ་འབྱོར་མ་རྣམས་ཀྱི་
རིགས་བདུན་ནོ། ཞེས་བཤད་ཅིང། གཞུང་ལས་ཀྱང་ལན་གཉིས་སུ་བདུན་དུ་བཤད་ལ། རྒྱས་བཤད་དུ་ཡང་བརྒྱད་པ་ལ་ཟུར་དུ་བཤད་པ་བྱུང་བས་བདུན་དུ་བྱའོ། །མལ་གྱི་འགྱུར་ལས། བྷ་སུ་ར་དང་རྣམ་པ་བདུན། །སྡུད་པ་མོ་ནི་འདིར་བཤད་བྱ། ཞེས་འབྱུང་
བ་ལྟར་བསྡུས་མ་ནི། འདིར་སྡུད་པ་མོ་ལ་བྱ་ལ་དེ་ཡང་མཁའ་འགྲོ་མ་རྣམས་སྡུད་པར་བྱེད་པའི་བདུན་པོ་ཉིད་ལ་བྱའི། སྡུད་པ་མོ་ཞེས་བརྒྱད་པ་ལ་འཆད་ཅིང། དེ་ཡང་རྡོ་རྗེ་ཕག་མོ་ལ་འཆད་པ་དོན་མིན་ཏེ། མངོན་བརྗོད་ཀྱི་འགྱུར་གསུམ་ལས་སྔ་
མ་བདུན་གྱི་གཅིག་ལ་ཕག་མོ་བགྲངས་པའི་ཕྱིར་དང། རྩ་རྒྱུད་བཞིན་དུ་རིགས་བདུན་དུ་བཤད་པའི་ཕྱིར་རོ། །དེས་ན་ཧེ་རུ་ཀ་མངོན་འབྱུང་ལས། ཨེ་ཧི་ཀ་དང་གར་དབང་ཕྱུག་བརྒྱད་པ་རུ་ནི་བརྗོད་པ་སྟེ། ཞེས་གསུངས་པ་དང་རྩ་རྒྱུད་གཉིས་
མི་འདྲ་བས། འདིར་བརྒྱད་དུ་བྱེད་ན་གར་གྱི་དབང་ཕྱུག་མས་ཁ་བསྐང་ངོ། །འོ་ན་མཁའ་འགྲོ་མ་དེ་རྣམས་ཇི་ལྟ་བུ་སྙམ་ན། ཆགས་པ་ཆེན་པོའི་རང་བཞིན་ཅན་གྱི་རྣལ་འབྱོར་མ་རྣམས་ནི་ཆགས་བྲལ་གྱི་ཐེག་པ་པ་ལ་སོགས་པས་ཤིན་
ཏུ་རྙད་པར་དཀའ་ལ། དེ་བཞིན་དུ་མཁའ་འགྲོ་མ་རྣམས་ཀྱི་རིགས་ཀྱང་ཤིན་ཏུ་རྙེད་པར་དཀའ་བ་ནི། འདི་རྣམས་ཀྱི་དམ་ཚིག་གི་དཀྱིལ་འཁོར་རོ། །བདུད་རྩི་ལྔ་ཞེས་པ་ནི་ལྔ་བདུད་རྩི་ཞེས་བྱ་ལ། ལྔ་ནི་ལུས་ཀྱི་འབྱུང་བ་ལྔའོ། །དངོས་བདེན་

[110A]༄༅། །པ་ནི་དེ་ལྔས་ཆོས་རྣམས་བསྡུས་པའོ། །ལྔ་པོ་དེའི་བདུད་རྩི་ནི་དེ་དག་གི་སྙིང་པོ་བདེ་སྟོང་དབྱེར་མེད་ལ་འཆད་དོ། །སྐལ་ལྡན་ལ་སོགས་པ་ནི་བདུད་རྩི་ལྔ་བསྟེན་པ་ལ་གོམས་པས་རྣལ་འབྱོར་མ་དེ་རྣམས་དང་ཕྲད་པ་ཡང་དག་
པ་འབྱུང་བས་རྙེད་མི་དཀའ། ཞེས་ཟེར་རོ། །གཉིས་པ་ནི། གཟུགས་ཅན་མ་དང་ཙུམ་བི་ཀ་སྟེ་འོད་བྱེད་མ་དང་ལཱ་མ་དང། ཡོངས་གྱུར་མ་དང། བྱིས་བཅས་མ་དང། མི་ལྡོག་མ་དང། ཨེ་ཧི་ཀི་ལྷ་མོ་ཞེས་པ་འདི་པ་མ་སྟེ། མཁའ་འགྲོ་མ་བདུན་དུ་
རྒྱུད་རྣམས་ལས་བཤད་དོ། །ཞེས་པ་ནི་མདོར་བསྟན་པའོ། །དེ་རྣམས་ནི་རིམ་པ་བཞིན་ཡཱ་མི་ནི་ལ་སོགས་པ་བདུན་གྱི་མིང་གི་རྣམ་གྲངས་སོ། །བླ་མ་སྔ་མ་རྣམས་སྔ་མ་བདུན་འཇིག་རྟེན་ལས་འདས་པ་དང། ཕྱི་མ་བདུན་འཇིག་རྟེན་པ་ལ་གྲགས་
པའི་མིང་ཡིན་ཟེར་རོ། །མངོན་པར་ཞེན་པ་སྟེ་ཆགས་པས་བལྟ་བ་དང། གང་སྨིན་མ་ཡོན་པོར་འདེགས་པར་བྱེད་ཅིང། སྔོན་དུ་གཟུགས་ཡིད་དུ་འོང་བ་བསྟན་ནས་དེ་ནས་གཟུགས་དེ་སྡུད་པར་བྱེད་པ་གང། ཕྱིས་ནི་གཟུགས་མི་སྡུག་པ་བསྟན་
ནས་འཇིགས་པར་བྱེད་པ་དེ་ནི་གཟུགས་ཅན་མར་ཤེས་པར་བྱ་སྟེ། དེ་ལ་ནི་ཡཱ་མི་ནི་ཞེས་ཀྱང་བྱའོ། །དེ་ནི་དཔའ་བོ་བདེ་མཆོག་གི་རྣལ་འབྱོར་པས་གཉིས་སུ་མེད་པ་སྟེ་གཉིས་མཉམ་པར་སྦྱོར་བས་བསྟེན་པར་བྱའོ། །དྲུང་པ་སྟེ་ཉེ་བའི་གཉེན་ནམ་
མི་དྲུང་པ་སྟེ་རིང་བ་གཉེན་མ་ཡིན་པའི་བྱིས་པ་ལ་འཁྱུད་ཅིང། ཙུམྦ་ན་བྱེད་པ་ནི་ཙུམྦི་ཀར་ཤེས་པར་བྱ་སྟེ་དེ་ལ་སྐྲག་བྱེད་མ་ཞེས་ཀྱང་ཟེར་རོ། །འགྱུར་ཁ་ཅིག་ལས་སྡུག་པའམ་ཡང་ན་མི་སྡུག་པ། ཞེས་ཀྱང་འབྱུང་ངོ། །མཁའ་འགྲོ་

[110B] །མིག་གི་ཟུར་གྱིས་བལྟ་ཞིང་གདོང་ལ་ཁྲོ་གཉེར་ལྡན་པ་སྟེ་བསྡུས་པ་དང། སྨིན་མ་བསྒྱུར་བ་སྟེ་བསྐྱོད་ཅིང། སྡིག་མཛུབ་བྱེད་པ་དང། རེས་འགའ་གཞན་དབུགས་
འབྱིན་པར་བྱེད་ཅིང་སླར་ཡང་འཇིགས་པར་བྱེད་པ་གང་ཡིན་པ་དང། གཞན་ཡང་འདི་ན་སྟེ་རེས་འགའ་དབུགས་མི་འབྱིན་པར་འཇིགས་པར་བྱེད་པ་གང་ཡིན་པ་དེ་ནི་ལཱ་མ་ཡིན་པར་བཤད་དེ། དེ་ལ་ནི་ནགས་ཚལ་མ་ཞེས་ཀྱང་ཟེར་རི། །མི་ལྡོག་མ་
ལ་དམིགས་ཀྱིས་བསལ་ནས་མི་བསྟེན་པར་གསུངས་པས་ལཱ་མ་ཡང་བསྟེན་བྱའོ། །ཕག་དང་དྲེད་དང་བྱི་ལ་དང་ཅེས་སྤྱང་དང་རི་དྭགས་དང་རྟ་དག་དང། དེ་འདྲའི་རིགས་ཐམས་ཅད་དེར་ནི་སྟེ་བུད་མེད་མཐོང་བ་ན་འཇིགས་པར་བྱེད་པ་དེ་ནི། ཡོངས་སུ་གྱུར་པ་མར་བཤད་དོ། །དེ་ལ་ནི་འཇིགས་གཟུགས་མ་ཞེས་ཀྱང་བྱའོ། །ཤིན་ཏུ་དགའ་བས་རྒོད་པ་དང་དོན་འགའ་ཞིག་ལ་སོང་ནས་སླར་ཡང་མི་ལྡོག་པ་སྟེ་མྱུར་དུ་མི་འོང་བ་དང། སྒྲུབ་པ་པོ་ལ་རྗེས་སུ་ཆགས་པས་གསལ་བ་སྟེ་མཐོང་བར་འདོད་པ་
དེ་ནི་ཁཎྜ་རོ་ཧིར་བཤད་དོ། །ཞེས་སོ། །རྒྱ་དཔེ་ཁ་ཅིག་ལས། གང་དེ་བྱིས་བཅས་མ་རུ་བཤད། །ཅེས་གསུང་པ་ལྟར་ལེགས་ལ། དེ་ལ་ནི་ཀུན་སྤྱོད་མའམ་ཀུན་བསྐྱོད་མ་ཞེས་ཀྱང་ཟེར་རོ། །ཡིད་ནི་འབྱུང་བ་སྟེ་མི་དགའ་བས་ལག་པའི་བོང་བའམ་རྐང་
པས་སམ་གོས་ཀྱི་ཐ་མ་འམ། ཡང་ན་ཤིང་དག་གིས་ཀྱང་རུང་སྟེ། བཤད་པ་དེ་དག་གིས་གང་ལ་རིག་པ་ནི་འཚོ་བར་མི་འགྱུར་བ་ནི། མི་ལྡོག་མར་ཤེས་བྱ་སྟེ། དེ་ནི་བསྒྲུབ་པ་སྟེ་བསྟེན་པར་བྱ་བ་མིན་པར་བཤད་དེ། དེ་ལ་ནི་མཛེས་མ་ཞེས་
[011A]༄༅། །ཀྱང་ཟེར་རོ། །ལས་དང་པོ་ལ་སྒྲུབ་མི་ནུས། ཞེས་པ་ནི་ལོ་ཆེན་དང་གཉིས་འདུས་ཀྱི་འགྱུར་ལ་མེད་ལ། ཡོད་པ་ལྟར་ན་བསྒྲུབ་བྱ་མིན་པ་དེ་ལས་དང་པོ་པས་སོ། །ཞེས་བཤད་པར་བྱའོ། །རྒོད་ཅིང་སྨྲ་ལ་དུ་བ་སོགས་ཀྱི་རྒྱུ་མེད་པ་རུ་
དུ་ཞིང་རབ་ཏུ་ཁྲོས་པ་སྟེ། དེ་ནི་ཕྱོགས་འདིར་རིང་དུ་གནས་པས་ན་ཨེ་ཧི་ཀར་དྲན་པ་སྟེ་བཤད་དོ། །ལྷ་མོ་ཨེ་ཧི་ཀ་དེ་ནི་གསོང་པོར་སྨྲ་བ་ཡིན་ལ། སངས་རྒྱས་པ་སྟེ་འདིའི་རྣལ་འབྱོར་མ་རྣམས་དང་ལྷན་ཅིག་ཏུ་སྨྲ་བ་སྟེ་དེ་ཉིད་ནི་རྡོ་རྗེའི་རིགས་ལས་
བྱུང་བ་ཡིན་ནོ། །དེ་ལ་ནི་བྷ་སུ་ར་ཞེས་ཀྱང་ཟེར་རོ། །མཁའ་འགྲོ་མ་ཡི་རིགས་ཀྱི་ཕྱག་རྒྱ་མོ་དེ་རྣམས་ནི། དཔའ་བོ་སྟེ་སྒྲུབ་པ་པོས་བསྟེན་པའི་ཕྱིར་དུ་མཚོན་པ་སྟེ་ཤེས་པར་བྱའོ། །འདི་རྣམས་སངས་རྒྱས་བདུན་ནམ་དྲུག་གི་རིགས་གང་ཡིན་
པ་ནི་བཅུ་དྲུག་པ་ལྟར་ཡིན་ལ། བྱེ་བྲག་ཏུ་ཡཱ་མི་ནི་དང་གཟུགས་ཅན་མ་སོགས་ཀྱི་རིགས་གང་ཡིན་པ་ནི། ལེའུ་འདིར་བཤད་པ་བཞིན་ཤེས་པར་བྱའོ། །འདི་རྣམས་དཀྱིལ་འཁོར་ལ་དགོད་པ་དང། སྐུ་མདོག་དང་ཕྱག་མཚན་སོགས་དང། མིའི་
བུ་མོ་ལ་སྦྱར་བ་རྣམས་ཤེས་པར་འདོད་ན། ལྭ་བ་པའི་དཀའ་འགྲེལ་ལས་ཤེས་པར་བྱ་ཞིང། འདི་དག་གིས་རྣལ་འབྱོར་མ་གང་བསྡུས་པ་ནི་འགྲེལ་པ་གཞན་རྣམས་ལས་ཤེས་པར་བྱའོ། །གསུམ་པ་ནི། ཐོད་པ་དང་དགྲ་སྟ་དང་ཕག་གི་
མཆེ་བ་དང། འཁོར་ལོ་དང་ཆུ་སྲིན་གྱི་རྒྱལ་མཚན་དང། རལ་གྲི་དང་སྐྲག་བྱེད་དེ་གྲི་གུག་གམ་རྡོ་རྗེ་དང། དུང་དང་བརྒྱད་ནི་རིམ་པ་བཞིན་དུ་གཟུགས་ཅན་མ་ལ་སོགས་པའི་གཡས་ཀྱི་ཕྱག་དང་པོའི་ཕྱག་མཚན་ཡིན་ལ། གཡོན་

[011B] །ཞེས་བཤད་དོ། །དུང་ནི་འདིར་ཁ་བསྐངས་པའི་གར་དབང་མའི་ཕྱག་མཚན་ནོ། །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྔར་བཤད་པའི་བདུན་པོ་འདིས་
འཁོར་ལོ་གསུམ་གྱི་རྣལ་འབྱོར་མ་ཐམས་ཅད་ཀྱི་གཟུགས་ཡོངས་སུ་བརྗེ་བ་ནི་དེ་རྣམས་ཀྱི་གཟུགས་སུ་བསྒྱུར་བ་དང། ཕྱག་མཚན་དང་ཕྱག་རྒྱ་ནི་ཐོད་པ་ལ་སོགས་པ་རྣམས་གཉིས་ཀ་ཡིན་པ་ལ་དགོངས་སོ། །དེ་རྣམས་བསྟན་པའི་ཆོ་གའི་
ལེའུ་སྟེ་བཅུ་བདུན་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་བདུན་པའི་བཤད་པའོ།།    ༈    །།གསུམ་པ་མཁའ་འགྲོ་མའི་རིགས་ཀྱི་དབྱེ་བ་ལ་
བཞི། བཤད་པར་དམ་བཅའ་བ། རྣལ་འབྱོར་མ་སོ་སོའི་མཚན་ཉིད། དེ་རྣམས་ཀྱི་དོན་བསྡུ་བ། ལེའུ་ཡི་མཚན་བསྟན་པའོ། །དང་པོ་ནི། ལེའུ་བཅུ་བདུན་པའི་རྗེས་དེ་ནས་སྔ་མའི་མཚིད་ལས་མཚིད་གཞན་ཡང་བཤད་པར་བྱའོ། །དགོས་པ་ཅིའི་
དོན་དུ་ཡིན་ཞེ་ན། མཁའ་འགྲོ་མཆོག་གི་གོ་འཕང་གི་གནས་སམ་རྒྱུར་གྱུར་པ་ནི། སྒྲུབ་པ་པོ་གང་གིས་ཡང་དག་པར་ཤེས་པ་ཡིས། མཁའ་འགྲོ་མ་རྣམས་རྣལ་འབྱོར་པའི་རྗེས་སུ་འཇུག་པའི་དམ་ཚིག་ལ་གནས་པའི་ཕྱིར་དུའོ། །གཉིས་
པ་ལ་དྲུག། པདྨ་གར་དབང་གི་རིགས་ཀྱི་དང། ཧེ་རུ་ཀའི་རིགས་ཀྱི་དང། རྡོ་རྗེ་ཕག་མོའི་རིགས་ཀྱི་དང། ཁཎྜ་རོ་ཧིའི་རིགས་ཀྱི་དང། ཧེ་རུ་ཀའི་རིགས་ཀྱི་དང། རྣམ་པར་འདྲེན་མའི་རིགས་ཀྱི་མཁའ་འགྲོ་མའོ། །དང་པོ་ནི། བུད་མེད་གང་ཞིག་དམར་ཞིང་སེར་བ་སྟེ་དམར་

[012A]༄༅། །སེར་དང། པདྨའི་དྲི་ནི་རྣམ་པར་གཏོང་སྟེ་རྣམ་པར་འཕྲོ་བ་དང། རང་བཞིན་ཞི་བའི་ལྟ་སྟངས་དང། སྒྲུབ་པ་པོ་ལ་ཞེན་པར་ཏེ་ཆགས་ནས་ལྟ་བའི་རྗེས་སུ་འགྲོ་བ་སྟེ་འབྲང་བ་དང། བུད་མེད་གང་ཞིག་སེན་མོ་དང་མིག་དམར་བ་དང། དེ་བཞིན་དུ་
སྐྱེ་བོ་ཀུན་ལ་བརྩེ་བ་དང་ཁྱིམ་དུ་པདྨ་འདྲི་ཞིང་དེ་ལ་མཆོད་པར་པདྨ་གར་དབང་སྟེ་འོད་དཔག་མེད་ཀྱི་རིགས་ལས་བྱུང་བའི་མཁའ་འགྲོ་མ་ཡིན་ནོ། །གཉིས་པ་ནི། བུད་མེད་གང་ལ་སྨིན་མའི་དབུས་ན་མདུང་རྩེ་གསུམ་པའི་མཚན་མ་སྣང་
བ་དང། ལུས་ནི་སྔོ་བསངས་ལ་ཅུང་ཟད་སྐྱ་བ་སྟེ། ལུས་ནི་སྔོ་བསངས་ཅུང་ཟད་སྐྱ། ཞེས་འབྱུང་ངོ། །རྟག་ཏུ་རྡོ་རྗེའི་རིགས་ཀྱི་རྣལ་འབྱོར་སྒོམ་པ་གང་གི་སྟེ་རང་གི་ཁྱིམ་དུ་རྡོ་རྗེ་འདྲི་ཞིང། དེ་ལ་རྟག་པར་མཆོད་པར་བྱེད་པའི་མཁའ་འགྲོ་
མ་དེ་ནི་དཔལ་ཧེ་རུ་ཀའི་རིགས་ལས་བྱུང་བའི་མཁའ་འགྲོ་མ་ཡིན་ནོ། །བུད་མེད་གང་གི་དཔྲལ་བར་རྩེ་གསུམ་ནི་སྣང་ཞིང། དེར་མ་ཟད་མདུང་ཐུང་དག་ཀྱང་སྣང་བར་གྱུར་ཅིང། མིག་དམར་ཞིང་ལུས་ཀྱི་མདོག་ནི་དམར་སེར་དང། དམར་
སེར་དང་ཞེས་འབྱུང་ངོ། །དེ་བཞིན་དུ་རྐང་པ་དང་ལག་པ་དམར་བ་དང། ར་སྐྱེས་དང་ཁྱིམ་བྱ་དག་ལ་ཡང་རྟག་ཏུ་ཡིད་ནི་དགའ་བར་འགྱུར་ཅིང། བུད་མེད་དེའི་ཁྱིམ་དུ་རྡོ་རྗེའི་མཚན་མ་བྲིས་ནས་གང་ཞིག་རྟག་ཏུ་མཆོད་པ་བྱེད་པ་དེ་ནི་
ཤྲཱི་ཧེ་རུ་ཀའི་རིགས་ལས་བྱུང་བའི་མཁའ་འགྲོ་མ་ཡིན་པར་གདོན་མི་ཟའོ། །གསུམ་པ་ནི། བུད་མེད་གང་གི་དཔྲལ་བའམ་ལག་པར་ཡང་ནི་འཁོར་ལོའི་མཚན་མ་སྣང་བར་གྱུར་པ། སྤྲིན་སྔོན་དག་དང་འདྲ་བའི་ཁ་དོག་ཅན། རྟག་ཏུ་དཔྲལ་

[012B] འབྱོར་པའི་སྐལ་བ་ཆེན་པོ་ཕུན་སུམ་ཚོགས་ཤིང་མཆོག་ཏུ་བདེ་བ་དང་ལྡན་པ་གང་ཡིན་པ་དང། རང་གི་ཁྱིམ་དུ་འཁོར་ལོ་འདྲི་བར་བྱེད་ཅིང། དེ་ལ་རྟག་ཏུ་མཆོད་པ་བྱེད་པ་དེ་ནི་རྡོ་རྗེ་ཕག་མོའི་རིགས་ལས་བྱུང་བའི་མཁའ་
འགྲོ་མའི་སྟོབས་ཀྱིས་དྲེགས་པ་སྟེ་ང་རྒྱལ་བའོ། །གཡོན་པ་སྟེ་བུད་མེད་གང་ཞིག་ལུས་ཀྱི་མདོག་མིག་སྨན་ནག་པོ་དང་འདྲ་ཞིང། སོ་ནི་དཀར་ཞིང་མཐོ་བ་སྟེ་རིང་བ་དང། རྟག་ཏུ་མ་རུངས་པ་དང་སྙིང་སྟོབས་ཆེན་པོ་དང་ལྡན་པར་གྱུར་པ་དང་
རྟག་ཏུ་ཁྲུས་བྱེད་པ་ལ་དགའ་བ་དང། ཁྱིམ་དུ་རྡོ་རྗེའི་མཚན་མ་འདྲི་བ་དང། བྲིས་པ་ལ་རྟག་ཏུ་བསམ་པ་དགེ་ཞིང་དག་པས་མཆོད་པ་བྱེད་པ་དེ་ནི། རྡོ་རྗེ་ཕག་མོའི་རིགས་ལས་བྱུང་བ་མཁའ་འགྲོ་མ་སྟོང་ཕྲག་བཅུའི་འཁོར་དང་ལྡན་པ་
ཡིན་ནོ། །སྟོང་ཕྲག་བཅོ་ལྔ་ཞེས་གཞན་ལས་འབྱུང་ངོ། །བཞི་པ་ནི། བུད་མེད་གང་ཞིག་གསེར་གྱི་མདོག་དང་འདྲ་བར་སེར་པོར་སྣང་བ། མིག་མི་གཡོ་བ་སྟེ་མི་འཛུམས་ཤིང། ཁ་སྦུ་སེར་བ་དང་གང་གི་དཔྲལ་བའམ་ལག་པར་ཡང་
ནི་རྡོ་རྗེའི་མ་ཚན་མ་སྣང་བར་གྱུར་པ། རྟག་ཏུ་རྒྱལ་སྲིད་དང་འདྲ་བའི་འབྱོར་པ་ལ་གནས་པ་དང། ང་རྒྱལ་གྱིས་བསྙེམས་ཤིང་ཚིག་བདེན་པར་སྨྲ་བ་དང། ལུས་ལས་མལླི་ཀའི་དྲི་འབྱུང་ཞིང་གང་གི་སྟེ་རང་གི་ཁྱིམ་དུ་རྟག་ཏུ་རྡོ་རྗེའི་
མཚན་མ་འདྲི་ཞིང། དེ་ལ་མཆོད་པ་ཆེར་བྱེད་པ་དེ་ནི། ཁཎྜ་རོ་ཧི་དུ་མ་སྐྱེས་མའི་རིགས་ལས་བྱུང་བའི་རྣལ་འབྱོར་མ་ཡི་དབང་ཕྱུག་མཆོག་གོ། དེ་ལྟར་ཧེ་རུ་ཀའི་རིགས་གཉིས་དང། ཕག་མོའི་རིགས་གཉིས་པ་དང། དུམ་སྐྱེས་མའི་

[013A]༄༅། །རིགས་ཏེ་བཞི་ལ་རྡོ་རྗེ་བྲིས་པ་ལ་མཆོད་པར་འདྲ་ཡང་ལུས་ཀྱི་ཁ་དོག་མི་འདྲ་ལ། ཁྱད་པར་གཞན་ཡང་ཡོད་དོ། །ལྔ་པ་ནི། བུད་མེད་གང་ཞིག་རྟག་པར་ཤ་ལ་དགའ་བ་དང། ལུས་སྐེམ་ཞིང་ཁ་དོག་མིག་སྨན་ནག་
པོའི་མདོག་ཅན་དང། དཔྲལ་བར་མདུང་རྩེ་ལྟ་བུའི་རི་མོ་ཡོད་པ་དང། བུད་མེད་གང་ཞིག་གདུག་པའི་ལས་ལ་དགའ་བ་དང། རྟག་ཏུ་དུར་ཁྲོད་དུ་འགྲོ་བ་དང། གང་ལ་ཡང་འཇིགས་པ་མེད་ཅིང་བཙོག་མེད་དེ་གཙང་སྒྲ་མེད་པ་དང་
བུད་མེད་གང་གི་དཔྲལ་བར་ཐིག་ལེ་ལྟ་བུའི་རི་མོ་ཡོད་པ་དང། རང་གི་ཁྱིམ་དུ་ཐོད་པ་འདྲི་ཞིང་དེ་ལ་མཆོད་པ་དེ་ནི་དཔལ་ལྡན་ཧེ་རུ་ཀའི་རིགས་ལས་བྱུང་བའི་མཁའ་འགྲོ་མ་ཡིན་ནོ། །དྲུག་པ་ནི། བུད་མེད་གང་ཞིག་སྤྲིན་སྔོན་པོའི་
མདོག་དང་འདྲ་ལ། སོ་ནི་མི་མཉམ་པ་རིང་ཐུང་དུ་གནས་ཤིང། རྟག་ཏུ་གདུག་པ་སྟེ་དྲག་པོའི་ལས་ལ་དགའ་བ་གཡོན་གྱི་མཆེ་བ་གཙིགས་པ་དག། དེའི་སྟེ་རང་གི་ཁྱིམ་དུ་དགྲ་སྟ་འདྲི་ཞིང། དེ་ལ་རྟག་ཏུ་མཆོད་པ་བྱེད་པ་དེ་ནི་འཁོར་
ལོའི་རྣམ་པར་འདྲེན་པ་སྟེ་གཙོ་བོ་བདེ་མཆོག་གི་རིགས་ལས་བྱུང་བའི་མཁའ་འགྲོ་མར་ནི་ཐེ་ཚོམ་མེད་དོ། །ཁ་ཅིག་རྣམ་འདྲེན་བགེགས་མཐར་བྱེད་ལ་འཆད་དོ། །དེ་ལྟར་རིགས་བརྒྱད་ལས་དང་པོ་ནི་གསལ་ལོ། །གཉིས་པ་ནི་ཧེ་རུ་ཀའི་
རིགས། །གསུམ་པ་ནི་རིན་པོ་ཆེའི་རིགས། བཞི་པ་ནི་རྣམ་སྣང་གི་རིགས། ལྔ་པ་ནི་མི་བསྐྱོད་པའི་རིགས། དྲུག་པ་ནི་རྡོར་སེམས་ཀྱི་རིགས། བདུན་པ་ཧེ་རུ་ཀའི་རིགས་ཏེ། དེ་ལན་གཉིས་བསྟན་ཏོ། །བརྒྱད་པ་ནི་དོན་གྲུབ་ཀྱི་རིགས་དེ་དག་ཀྱང་སྙིང་

[013B] །འདི་རྣམས་ཀྱང་བྱེ་བྲག་གི་རིགས་ཤེས་པར་བྱེད་པའི་ཐབས་ཡིན་ལ། ཤེས་པར་བྱེད་ཆུལ་སྔ་མ་རྣམས་དང་མི་འདྲ་བས་མི་ཟློས་སོ། །
གསུམ་པ་ནི། སྔར་བཤད་པའི་མཁའ་འགྲོ་མའི་ཚིགས་འདི་དག་ཀྱང། ཤྲཱི་ཧེ་རུ་ཀའི་རིགས་ལས་བྱུང་བ་ལ་མི་འདྲ་བའི་ཁྱད་པར་བཤད་པ་སྟེ། བདེ་མཆོག་གི་སྒྲུབ་པ་པོ་རྣམས་ལ་ཕན་པའི་ཕྱིར་དུ་སྣོད་མིན་ལ་ཤིན་ཏུ་གསང་བའི་
མཚན་ཉིད་སྤྲུལ་པ་སྟེ་བཤད་པ་ཡིན་ནོ། །སྤྲུལ་པ་མེད་པར་བཤད་ཅེས་ཀྱང་གཞན་ལས་འབྱུང་ངོ། །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་བརྒྱད་པོ་ཐམས་ཅད་ཀྱི་ཁ་དོག་གི་མཚན་ཉིད་
མཚན་མ་བྲིས་པ་མཆོད་པ་ལ་བརྟེན་ནས་རིགས་སོ་སོར་ངེས་པར་བྱེད་པའི་ཆོ་གའི་ལེའུ་སྟེ་བཅོ་བརྒྱད་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་པ་ལས་
ལེའུ་བཅོ་བརྒྱད་པའི་བཤད་པའོ།།    ༈    །།གཉིས་པ་ལཱ་མའི་རིགས་ཀྱི་དབྱེ་བ་ལ་གསུམ། བཤད་པར་དམ་བཅའ་བ། ལཱ་མའི་རིགས་སོ་སོའི་མཚན་ཉིད་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་བཅོ་
བརྒྱད་པའི་རྗེས་དེ་ནས་སྒྲུབ་པ་པོ་ཡིས་ལཱ་མའི་ཁྱད་པར་གྱི་མཚན་ཉིད་བཞིན་དང། མིག་ལ་སོགས་པའི་ཡན་ལག་གི་ཚོགས་ཏེ་ཆ་ཤས་རྣམས་ཤེས་པར་བྱ་བ་ཡང་དག་པ་སྟེ་གསལ་པར་བཤད་པར་བྱའོ་ཞེས་སྦྱར་རོ། །གཉིས་

[014A]༄༅། །པ་ལ་ལྔ། འོད་དཔག་མེད་ཀྱི་རིགས་ཀྱི་དང། རིན་འབྱུང་གི་རིགས་ཀྱི་དང། མི་བསྐྱོད་པའི་རིགས་ཀྱི་དང། རྣམ་སྣང་གི་རིགས་ཀྱི་དང། དོན་གྲུབ་ཀྱི་རིགས་ཀྱི་ལཱ་མའི་མཚན་ཉིད་དོ། །དང་པོ་ནི། བུད་མེད་གང་གི་བྱེད་བཞིན་
ནི་ཡོངས་སུ་རྒྱས་པར་དང། ཀུན་ནས་ཟུམ་པར་སྣང་ཞིང་ཁའི་སྨར་རྟག་པར་ཡོད་པ་དང། བ་སྤུ་དང་སྨིན་མ་རིང་བ་དང། གེས་བཟང་པོ་ལ་དགའ་ལ་གཙང་སྦྲ་ཆེ་ཞིང་སྤྱོད་ལམ་ཞིབ་དང། མི་གཡོ་བ་སྟེ་སེམས་བརྟན་པ་དང། ཚིག་བདེན་པར་སྨྲ་
བ་དང་རྟག་ཏུ་དམ་པའི་ཆོས་ལ་དགའ་བ་དེ་ནི་དཔའ་བོ་སྟེ་སྒྲུབ་པ་པོའི་སྲིང་མོར་སངས་རྒྱས་ཀྱིས་བཤད་དོ། །དེ་མཐོང་ནས་ལག་པ་གཉིས་པདྨར་བསྐོར་བའི་ཕྱག་རྒྱ་སྦྱིན་པ་སྟེ་བསྟན་པར་བྱའོ། །ཡང་ན་རུས་སྦལ་གྱི་ཕྱག་རྒྱ་ལག་པ་གཉིས་ཐལ་
མོ་སྦྱར་བ་བསྟན་པར་བྱའོ། །པགས་པའི་ཕྱག་རྒྱ་ནི་ཀྲིཥྞ་ས་རིའི་པགས་པ་འཛིན་པའི་ཚུལ་དུ་བྱེད་པའོ། །སྤྱི་བླུགས་ནི་ཐོད་པ་སྟེ་དེ་འཛིན་པའི་ཚུལ་བྱེད་པ་ནི་ཕྱག་རྒྱའི་ལན་དུ་བརྗོད་པ་ཡིན་ནོ། །བུད་མེད་དེ་ནི་ཡར་མར་གྱི་ཚེས་བཅུའི་དུས་
ཚིགས་ལ། རང་གི་ཁྱིམ་དུ་པདྨ་འདྲི་བར་འགྱུར་བ་ནི། འོད་དཔག་མེད་ཀྱི་རིགས་ཀྱི་ལཱ་མའི་རིགས་ཀྱི་བུད་མེད་ཀྱི་མཚན་ཉིད་དུ་གྱུར་པ་འདི་དག་ཡིན་ནོ། །གཉིས་པ་ནི། མཆུ་གཉིས་རློ་བ་སྟེ་འཕྱང་ཞིང་མིག་གཉིས་ཀྱི་དཀྱུས་རིང་ལ། མིག་
དམར་ཞིང་སེར་སྐྱར་གནས་པ། ལོངས་སྤྱོད་ཀྱིས་ཕྱུག་ཅིང་སྐལ་བ་བཟང་བའི་དཔལ་གྱི་ཡོན་ཏན་ཁ་དོག་སེར་ཞིང་ཙམ་པ་ཀ་ལྟ་བུར་སྣང་བ། བོང་ཚོད་ཤིན་ཏུ་རིང་བ་མིན་ཞིང་ཐུང་བའང་མིན་པར་འཚམ་པ། ཁ་དོག་སྣ་ཚོགས་པའི་

[014B] དཔྲལ་བར་རི་མོ་གསུམ་ཡོད་པ། སྐྲའི་མཚམས་སུ་གྱེན་དུ་བརྟེན་པ་སྟེ་གནས་པ་ལས་རྒོད་ཅིང་དགའ་བ་ཉིད་དག་དང། ལམ་ནི་རྣམ་པར་གནོན་ཅིང་གནས་པ་ཕན་ཚུན་གྱི་དཔུང་འཁྲུགས་པས་གཡུལ་དུ་འཆི་བ་རྣམས་ཀྱི་གཏམ་ལ་རྟག་
ཏུ་དགའ་བ། དེ་ལྟ་བུའི་རབ་དྲེགས་མ་སྟེ་ང་རྒྱལ་བྱེད་མ་མཐོང་ནས་ནི། མཐེ་བོས་མཐེའུ་ཆུང་གི་ཚིགས་བར་པ་མནན་ནས་ལྷག་མ་རྣམས་གྱེན་དུ་བསྒྲེང་པའི་མདུང་རྩེ་གསུམ་པའི་ཕྱག་རྒྱ་བསྟན་པར་བྱའོ། །རྐང་པ་གཡས་པ་བརྐྱང་ལ་རྐང་པ་གཡོན་པ་བསྐུམས་
པའི་སྐྱིལ་ཀྲུང་ཕྱེད་པའི་གར་ཉིད་ཀྱང་ནི་བསྟན་པར་བྱའོ། །འདི་དང་གོང་མ་གཉིས་གདམ་ང་ཅན་དུ་མངོན་ནོ། །ཁ་ཕྱིར་བལྟས་ཏ་གཡོན་པའི་ཕྱོགས་ནས་ཡོངས་སུ་བཟློག་སྟེ་བསྐོར་བ་ནི། རྣལ་འབྱོར་མའི་ཕྱག་རྒྱའི་ལན་ནི་ཡིན་པར་བཤད་དོ། །མར་
ངོའི་བཅུ་བཞི་དང་ཚེས་བརྒྱད་ནི། རྣལ་འབྱོར་མ་དེའི་སྒྲུབ་པ་པོ་དང་འདུ་བའི་དུས་ཚིགས་ཡིན་པར་བཤད་ལ། རི་མོ་འདྲི་པའི་དུས་ཀྱང་ངོ། །རང་གི་ཁྱིམ་དུ་མདུང་རྩེ་གསུམ་པ་ཡང་བྲིས་ནས་རྟག་ཏུ་མཆོད་པ་དེ་ནི། འཇིག་རྟེན་གྱི་དབང་ཕྱུག་གམ་
དབང་པོ་རིན་འབྱུང་གི་རིགས་ཀྱི་ལཱ་མའི་མཚན་ཉིད་དུ་གྱུར་པ་ནི་སྔར་བཤད་པ་འདི་དག་ཡིན་ནོ། །གསུམ་པ་ནི། བུད་མེད་གང་གི་མཁུར་ཚོས་དག་ཏུ་ནི་ཁུང་བུར་སྣང་བའང་གནས་པར་གྱུར་ཅིང། དེ་བཞིན་དུ་ལུས་ཀྱི་ཁ་དོག་རྟག་ཏུ་དམར་ཞིང་ཅུང་ཟད་
སེར་བ་དང་མིག་ནི་ལྗང་སེར་དུ་སྣང་བ་དང། དེ་བཞིན་དུ་སྐྲ་ནི་འཁྱིལ་ཞིང་ལི་བ་དང། མགོ་དང་དཔྲལ་བར་དར་དཔྱངས་བཅིངས་པར་སྣང་བ་དང། དཔྲལ་བར་རི་མོ་གཅིག་པར་གནས་པ་དང། དེ་བཞིན་དུ་མགྲིན་པ་རིང་བ་དང། རྟག་ཏུ་གོས་དམར་པོ་ལ་

[015A]༄༅། །དགའ་ཞིང་རྒོད་ཅིང་གླུ་ལེན་པ་དང། གློ་བུར་དུ་ནི་ཁྲོ་བ་དང་སེམས་ནི་རྣམ་པར་ཏེ་ཁྱད་པར་དུ་གཡོ་བ་དང། རྩོད་པ་ལ་དགའ་བ་སྟེ་འདི་འདྲའི་རབ་དྲེགས་མ་མི་བསྐྱོད་པའི་རིགས་ཀྱི་ཕྱག་རྒྱ་མ་མཐོང་ནས་ནི། མཐེ་བོས་སོར་མོ་གཞན་
ཐམས་ཅད་མནན་ནས་སྡིགས་མཇུབ་དུ་བྱས་པའི་འཕང་མདུང་གི་ཕྱག་རྒྱ་སྦྱིན་པར་བྱ་ལ། ཕྱག་རྒྱ་གཉིས་པ་ནི་འབད་པ་ཡིས་དྲིལ་དུ་འཁྲོལ་བ་ལྟར་བྱེད་པའི་ཕྱག་རྒྱ་སྦྱིན་པར་བྱ་སྟེ་གདམ་ང་ཅན་ནོ། །ལུས་གཡོན་གྱི་ཕྱོགས་སུ་ལྡོག་པ་སྟེ་བསྐོར་བ་
ནི་ཕྱག་རྒྱའི་ལན་ནི་ཡིན་པར་བཤད་དོ། །བཞི་པ་ནི། བུད་མེད་གང་ཞིག་ལུས་བོང་ཐུང་ཞིང་བྱིན་པ་སྦོམ་ལ་རྟག་ཏུ་གོས་སེར་པོ་ལ་དགའ་ཞིང་ཕྲག་པ་དག་ནས་གོས་འཕྱང་བ། དེ་འདྲའི་བུད་མེད་མཐོང་ནས་ནི་མཐེ་བོང་དང་མཛུབ་མོ་རྩེ་སྤྲད་ལ་
སོར་མོ་གཞན་པར་ཕྱེ་སྟེ་བརྐྱང་བ་འཁོར་ལོའི་ཕྱག་རྒྱ་བསྟན་པར་བྱ་ཞིང། འབད་པ་ཡིས་ནི་ཕྱག་རྒྱ་གཉིས་པ་མཛུབ་མོ་བརྐྱང་ལ་སོར་མོ་གཞན་ཅུང་ཟད་ནང་དུ་བསྐུམས་ཏེ། ཁ་གྱེན་དུ་ཕྱོགས་པའི་དུང་གི་ཕྱག་རྒྱ་བསྟན་པར་བྱ་ཞིང། ལུས་
གཡོན་གྱི་ཕྱོགས་ནས་ཡོངས་སུ་བཟློག་པ་ནི་ཕྱག་རྒྱའི་ལན་ནི་ཡིན་པར་བཤད་དོ། །མར་ངོའི་བཅུ་བཞི་ནི་དེའི་འདུ་བའི་དུས་ཡིན་ཏེ། དེའི་རང་གི་ཁྱིམ་དུ་རྡོ་རྗེའི་མཚན་མ་འདྲི་བ་ནི། ཤཱི་ཧེ་རུ་ཀ་སྟེ་མི་བསྐྱོད་པའི་རིགས་ཀྱི་ལཱ་མའི་མཚན་
ཉིད་དུ་གྱུར་པ་འདི་དག་ཡིན་ནོ། །ལྔ་པ་ནི། བུད་མེད་གང་ཞིག་ལུས་ཀུན་ལ་བ་སྤུ་མང་པོ་ཡོད་པ། མིག་ནག་ཅིང་སེར་བ་དང་ལུས་སྦོམ་ཞིང་རྣམ་འགྱུར་མི་བཟད་པ་སྟེ་འཇིགས་སུ་རུང་བ་དང། བཞིན་འཕེལ་ཀ་ཆེ་ཞིང་ཁ་ཆེ་པ་གསུས་པ་རློ་

[015B] མིག་ཟླུམ་ཞིང་སྣ་ནི་ཉམས་པ་སྟེ་ཞོམ་བ་ལྟ་བུ་དང། རྟག་ཏུ་གླུ་ལ་མཁས་པ་ཆར་སྤྲིན་གྱི་མདོག་ཅན། ཡིད་འཕྲོག་པ་སྟེ་ཡིད་དུ་འོང་བ་འདི་འདྲའི་རབ་དྲེགས་མ་དོན་གྲུབ་ཀྱི་རིགས་ཀྱི་ཕྱག་རྒྱ་མ་མཐོང་ནས་ནི། ལག་པ་
གཡོན་པ་བཀན་ཏེ་དེའི་སྟེང་དུ་གཡས་པའི་གྲུ་མོ་བཞག་ལ། མཐེ་བོང་དང་མཛུབ་མོ་དག་བསྒྲེངས་ཏེ་སོར་མོ་གཞན་གསུམ་བསྐུམས་པ་གཡས་པས་བཟུང་པའི་ཀླུའི་ཕྱག་རྒྱ་བསྟན་པར་བྱ་སྟེ། འབད་པ་ཡིས་ཕྱག་རྒྱ་གཉིས་པ་འཕང་མདུང་གི་ཕྱག་རྒྱ་ཡང་
ནི་བསྟན་པར་བྱ་ཞིང། ལུས་གཡོན་གྱི་ཕྱོགས་ནས་ཡོངས་སུ་བཟློག་པ་ནི་ཕྱག་རྒྱའི་ལན་ནི་ཡིན་པར་བཤད་དོ། །ཚེས་བཅུ་གཅིག་ནི་དེའི་འདུ་བའི་དུས་ཏེ། དེ་ལ་ཁྱིམ་དུ་མཆེ་བའི་རི་མོ་འདྲི་བར་བྱེད་དེ་དེ་ནི་རྡོ་རྗེ་ཕག་མོའི་རིགས་ལས་བྱུང་བའི་ལཱ་མའི་མཚན་
ཉིད་དུ་གྱུར་པ་འདི་དག་ཡིན་ནོ། །ལཱ་མ་ལྔ་རིགས་ལྔར་འཇོག་ཚུལ་རྩ་རྒྱུད་དང་མངོན་བརྗོད་དང། ཁ་སྦྱོར་རྣམས་ལས་མི་གསལ་ཡང། འདུས་པའི་བཤད་རྒྱུད་རྡོ་རྗེ་ཕྲེང་བ་ལས་གསུངས་པ་ལྟར་བཀོད་དོ། །འདི་རྣམས་ཀྱང་མཁའ་འགྲོ་མའི་རིགས་བྱེ་བྲག་ཏུ་
ཤེས་པར་བྱེད་པ་ཡིན་ཀྱང། རིགས་བྱེ་བྲག་པ་དང་ཤེས་པར་བྱེད་ཚུལ་ནི་སྔར་བཤད་པ་རྣམས་དང་མི་འདྲའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ལཱ་མའི་རིགས་ཀྱི་རྣལ་འབྱོར་མ་ལྔ་པོ་ཐམས་ཅད་ཀྱི་ཕྱག་རྒྱ་སྟོན་པ་
དང། ཕྱག་རྒྱའི་ལན་བསྟན་པའི་ལེའུ་སྟེ་བཅུ་དགུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཅུ་དགུ་པའི་བཤད་པའོ།།    ༈    །།གསུམ་པ་མཁའ་འགྲོ་མའི་རིགས་སྤྱིར་

[116A]༄༅། །ཤེས་པར་བྱེད་པའི་ལུས་ཀྱི་བརྡ་ལ་གསུམ། ལག་པའི་ཕྱག་རྒྱའི་བརྡ། ཡན་ལག་གི་མཚན་ཉིད་ཀྱི་བརྡ། ཁྱད་པར་གྱི་ཕྱག་རྒྱའི་མཚན་ཉིད་དོ། །དང་པོ་ལ་བཞི། བཤད་པར་དམ་བཅའ་བ། བརྡ་བསྟན་པ་དངོས། བརྡ་བསྟན་
ནས་ཇི་ལྟར་བྱ་བ། ལེའུ་ཡི་མཚན་ནོ། །དང་པོ་ནི། བཅུ་དགུ་པའི་རྗེས་དེ་ནས་ལཱ་མའི་མཚན་ཉིད་བཤད་པ་ལས་གཞན་ཡང་ལག་པ་གཡོན་གྱིས་སྟོན་པའི་བརྡ་རྣམས་བཤད་པར་བྱའོ། །དགོས་པ་གང་གི་དོན་དུ་སྟོན་ཞེ་ན། བརྡ་བསྟན་པ་ཡང་དག་པར་
ཤེས་པར་འགྱུར་བ་གང་གིས་མིང་པོ་དང་སྲིང་མོ་བཞིན་དུ་ཤིན་ཏུ་གདུང་བའི་དབང་དུ་གྱུར་ནས། གང་བསྒོ་བ་ཐམས་ཅད་བྱེད་པའི་ཆེད་དུའོ། །མངོན་བརྗོད་ལས། རྣལ་འབྱོར་མ་ཡིས་ལག་གཡོན་གྱིས། །བརྡ་རྣམས་ལ་ནི་འཇུག་པར་བྱ་
ཞེས་གསུངས་པ་བཞིན་དུ་བྷ་བ་བྷ་དྲས་ཀྱང། རྣལ་འབྱོར་མས་བརྡ་བསྟན་པ་ལ་རྣལ་འབྱོར་པས་བརྡའི་ལན་བྱེད་པར་བཤད་དོ། །གཉིས་པ་ནི། མཁའ་འགྲོ་མ་གང་ཞིག་ལག་པ་གཡོན་པ་སྟོན་པ་ནི། གསོང་པོར་ཏེ་ཕྱག་འཚལ་ལོ་
ཞེས་སྨྲ་བ་སྟོན་པ་ཡིན་ཏེ། རྡོ་རྗེ་མཁའ་འགྲོ་ལས། གང་ཞིག་ལག་གཡོན་སྟོན་བྱེད་པ། །ཕྱག་ནི་འཚལ་བར་བྱེད་པ་ཡིན། ཞེས་གསུངས་སོ། །རྣལ་འབྱོར་པ་གང་ཞིག་ལག་པ་གཡོན་པའི་སྲིན་ལག་སྟོན་པ་ནི། གསོང་པོར་སྨྲ་བའི་ལན་
དུ་གྱུར་བ་ཡིན་ནོ། །དེ་ཡང་རྡོ་རྗེ་མཁའ་འགྲོ་ལས། གང་ཞིག་སྲིན་ལག་སྟོན་བྱེད་པ། །ཕྱག་འཚལ་བ་ཡི་ལན་གྱུར་ཡིན། ཞེས་གསུངས་སོ། །རྣལ་འབྱོར་མ་གང་ཞིག་ལྟོ་བ་རྡེབས་པ་ནི། བདག་ཉིད་བཀྲེས་པར་ཏེ་ལྟོགས་སོ་ཞེས་སྟོན་

[116B] །བུད་མེད་གང་ཞིག་རང་གི་དཔྲལ་བ་སྟོན་པ་ནི། ནམ་མཁའ་ཡི་ལམ་ལས་ནི་འོངས་སོ་ཞེས་པའོ། །བུད་མེད་གང་ཞིག་རང་གི་ཁར་ནི་རང་གི་སོར་མོ་འཇུག་པ་ནི། ཟས་ཟོས་ཟིན་ནོ་ཞེས་ནི་སྨྲ་བ་ཡིན་ནོ། །བུད་མེད་གང་ཞིག་ལྕེ་ནི་
བསྐྱོད་པ་དག་ཟས་ཟའོ་ཞེས་ནི་སྨྲ་བ་ཡིན་ནོ། །གང་ཞིག་ཅེས་པ་རྣམས་རྣལ་འབྱོར་མ་ལ་ཤེས་པར་བྱའོ། །ཅུང་ཟད་འགྲོ་བས་པུས་མོ་དང་བྱིན་པ་ལ་རེག་པ་ནི། བདག་ངལ་ལོ་ཞེས་སྟོན་པའོ། །ལག་པ་གཡོན་པའི་མཐེ་བོས་སོར་མོ་གཞན་གྱི་རྩེ་
མོ་ལ་རེག་པ་ནི། ངལ་སོས་སོ་ཞེས་སྨྲས་པ་ཡིན་ནོ། །སོ་ནི་སོས་འཆའ་བ་ནི། ཤ་ཟའོ་ཞེས་སྟོན་པའོ། །ཁྲོ་གཉེར་སྟོན་པ་དང་དེ་ལ་རེག་པ་ནི། བདག་བཅིངས་སོ་ཞེས་སྟོན་པའོ། །རང་གི་ལག་པ་མཁའ་ལྡིང་གི་གཤོག་པ་ལྟར་སྟོན་པ་ནི། བདག་གྲོལ་
ལོ་ཞེས་སྟོན་པའོ། །ལྟོ་བ་རྡེབས་པ་སོགས་དགུ་ལ་ནི་བརྡ་བསྟན་པ་དེ་དག་གི་དོན། སྒྲུབ་པ་པོས་གོ་བ་ནི་ལན་དང་འདྲའོ། །ལག་པ་གཡོན་པའི་ཁུ་ཚུར་སྟོན་པ་ན། དེ་ལ་པ་ཏི་ས་སྟོན་པ་ནི་དཔྲལ་བར་སོར་མོ་གསུམ་འཕྲད་ལ་ཐོད་ཀྱི་ཚུལ་དུ་བསྟན་ཏོ། །
བཞིན་རྣམ་པར་འགྱུར་བའི་ཚུལ་གྱིས་བལྟས་ནས་ནི། རང་གི་སྐྲ་ལག་པ་གཡོན་པས་བཟུང་ནས་སྟོན་པ་ལ། དེ་ལ་ལག་པ་གཡོན་གྱིས་ཁ་ཊཱ ་ག་འཛིན་པའི་ཚུལ་ནི་བསྟན་ཏོ། །ཡན་ལག་བསྐྱོད་པ་སྟེ་གཡོ་བར་བྱེད་པ་དེ་ལ་རྡོ་རྗེ་ཁུ་ཚུར་གཉིས་ཀྱིས་
མཐེའུ་ཆུང་གཉིས་བསྒྲེངས་ཏེ་ཁ་འགྲམ་གཉིས་སུ་བཞག་པ་མཆེ་བ་གཉིས་ཀྱི་ཕྱག་རྒྱ་བསྟན་པར་བྱའོ། །ལག་པ་གཡོན་པས་ལག་པ་གཡས་པ་སྟོན་པ་ནི། གཏོར་མ་ཟའོ་ཞེས་སྨྲ་བ་ཡིན་ནོ། །ལག་པ་གཡས་པ་སྟོན་པ་ནི་དེ་ལྟར་གྱིས་ཤིག་ཅེས་

[117A]༄༅། །སྨྲ་བའོ། །རྣ་བ་ལ་རེག་སྟེ་སྟོན་པ་ནི། བདག་དང་ལྷན་ཅིག་གནས་པར་བྱ་ཞེས་སྟོན་པའོ། །ལག་པ་གཡོན་པའི་མཐེ་བོའི་སེན་མོས་སོར་མོ་གཞན་གྱི་སེན་མོ་ལ་རེག་པ་ནི། ཤི་བའི་རོ་ཁྱེར་ཅིག་ཅེས་སྨྲ་བའོ། །ས་ལ་རི་མོ་འདྲི་བ་ནི་
དེ་རིང་དཀྱིལ་འཁོར་དུ་འཇུག་ཅེས་སྨྲ་བའོ། །ནུ་མ་ལ་རེག་པ་ནི། བདག་གི་བུ་ནི་བསྲུངས་ཞེས་སྨྲ་བའོ། །རྐང་པ་གཡོན་པའི་མཐེ་བོས་ས་ལ་རི་མོ་འདྲི་བ་ནི། བླ་མའི་སྐྱེ་བོས་ང་བསྲུངས་ཞེས་སྨྲ་བའོ། །མིག་འཛུམས་པར་བྱེད་པ་ནི། དེ་ལྟར་བྱོས་
ཤིག་ཅེས་སྨྲ་བའོ། །ལག་པ་གཡོན་པས་སོར་མོའི་ཚིགས་ལ་རེག་པ་ནི། ལྷན་ཅིག་ཏུ་བདེ་བར་ཉལ་ལོ་ཞེས་སྨྲ་བའོ། །ལག་པས་ལག་པ་སྟོན་པ་སོགས་མན་ཆད་ཀྱི་དོན་ཡང་སྔར་དང་འདྲའོ། །ལེའུ་འདིར་ལག་པའི་བརྡ་མིན་པ་ཡང་མང་དུ་
ཡོད་མོད་ཀྱང། ལག་པའི་བརྡ་ཐོག་མར་བསྟན་ཞིང། ལག་པའི་བརྡ་མང་བས་ལག་པའི་བརྡའི་ལེའུ་ཞེས་གསུངས་སོ། །གསུམ་པ་ནི། སྔར་བཤད་པའི་ཕོ་ཉ་མོ་དེ་དག་ཀུན་དང་ཡང་དག་པར་སྤྱད་པ་སྟེ་བསྟན་པར་བྱའོ། །བཞི་པ་ནི་
དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་ཐམས་ཅད་ཀྱི་ལག་པ་གཙོ་བོར་བྱས་པའི་ཕྱག་རྒྱའི་བརྡའི་ཆོ་གའི་ལེའུ་སྟེ་ཉི་ཤུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་
བཤད་པ་སྦས་པའི་དོན་ཀུན་གསལ་པ་ལས་ལེའུ་ཉི་ཤུ་པའི་བཤད་པའོ།།    ༈    །།གཉིས་པ་ཡན་ལག་གི་མཚན་ཉིད་ཀྱི་བརྡ་ལ་གསུམ། བཤད་པར་དམ་བཅའ་བ། བརྡ་བསྟན་པ་དངོས། ལེའུ་ཡི་མཚན་བསྟན་པའོ། །

[117B] ཉི་ཤུ་པའི་རྗེས་དེ་ནས་ཐབས་སླ་བ་གང་གིས་སྒྲུབ་བ་པོས་དངོས་གྲུབ་འགྲུབ་པར་འགྱུར་བ། ཉན་ཐོས་སོགས་ཀྱི་སྤྱོད་ཡུལ་མ་ཡིན་པའི་གསང་བ་ཆེན་པོའི་མཚན་ཉིད་དེ། རྡོ་རྗེ་འཛིན་པ་ང་ཡིས་སྙིང་རྗེ་ཆེན་པོའི་དབང་གིས་རབ་ཏུ་བཤད་
པར་བྱའོ། །གསང་བ་ཆེན་པོའི་ལྟ་བ་ཞེས་པ་ལྟར་ན། གསང་བ་ཆེན་པོ་ནི་མཁའ་འགྲོ་མ་རྣམས་སོ། །ལྟ་བ་ནི་བརྡ་འདི་རྣམས་མིག་གིས་བལྟ་བར་བྱ་བ་གཟུགས་ཀྱི་བརྡའོ། །གཉིས་པ་ནི། བུད་མེད་གང་རང་གི་སྤྱི་གཙུག་ལ་རེག་པར་བྱེད་པ་
དེ་ལ། རྣལ་འབྱོར་པས་མགོ་བསྟན་པར་བྱའོ། །གང་ཞིག་ཅེས་པ་རྣམས་ནི་མཁའ་འགྲོ་མ་ཡིན་ལ། ལན་རྣམས་ནི་རྣལ་འབྱོར་པས་སྟོན་པ་ཡིན་ནོ། །ལྭ་བ་བས་བརྡ་འདི་རྣམས་སྒྲ་ཇི་བཞིན་པར་བཤད་པས་བཤད་པ་གཉིས་པ་མེད་ཀྱང་ཆོག་གོ་
དཔྲལ་བ་སྟོན་པ་དེ་ལ་རང་གི་མཁུར་ཚོས་བསྟན་ཏོ། །དེ་བཞིན་དུ་སོ་སྟོན་པ་ལ་ལྕེ་དང། མཆུ་སྟོན་པ་ལ་ཀ་སྐོ་དང། མགྲོན་པ་སྟོན་པ་ལ་ལྟོ་བ་དང། ལག་པ་སྟོན་པ་ལ་དཔུང་པ་དང། སུམ་སྐེད་དེ་སྐེད་རྒྱབ་ཅེས་འབྱུང་བ་སྟོན་པ་ལ་རྒྱབ་བམ་ས་
ཞེས་འབྱུང་བ་དང། ནུ་མ་སྟོན་བ་ལ་ཀོ་སྐོ་དང། ལྟོ་བ་སྟོན་པ་ལ་ལྟེ་བ་དང། གསང་བའི་གནས་སྟོན་པ་ལ་ལིང་ག་དང། བརླ་སྟོན་པ་ལ་ཕིག་ཀ་ལ་འོག་ཅེས་འབྱུང་བ་དང། པུས་མོ་སྟོན་པ་ལ་བྱིན་པ་དང། རྐང་པ་སྟོན་པ་ལ་རྐང་མཐིལ་དང་
སོར་ཚོགས་སྟོན་པ་ལ་སོར་མོ་དང། ས་སྟོན་པ་ལ་ནམ་མཁའ་དང། ནམ་མཁའ་སྟོན་པ་ལ་ཉི་མ་དང། ལག་པས་ནམ་མཁའ་ལ་འབབ་ཆུའི་རྣམ་པའི་རི་མོ་འཁྱོག་པོ་བྱས་ཏེ་སྟོན་པ་ལ་ལག་པ་གཉིས་ཀྱི་སོར་མོ་བརྐྱང་ནས་བསྐྱོད་པ་ཆུ་རླབས་

[118A]༄༅། །ཀྱི་ཚུལ་དུ་བྱེད་པ་རྒྱ་མཚོའི་ཕྱག་རྒྱ་བསྟན་པར་བྱའོ། །སྔར་བཤད་པ་འདི་དག་ནི་མཁའ་འགྲོ་མ་ཡི་ནི་ལུས་ཀྱི་ཆ་ཤས་ཀྱི་ཕྱག་རྒྱར་ཐེ་ཚོམ་མེད་དོ། །སྔར་བཤད་པ་འདི་དག་བསྟན་པ་ནི་སྣོད་མིན་ལ་རྟག་ཏུ་གསང་བར་བྱ་བ་
སྟེ། སྣོད་ལྡན་ལ་བརྡ་དང་བརྡའི་ཡན་ཡང་དག་པ་སྟེ་ཕྱིན་ཅི་མ་ལོག་པར་སྟོན་པར་འགྲོ་བར་འགྱུར་བའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཡན་ལག་གི་མཚན་ཉིད་ཀྱི་ཆོ་གའི་ལེའུ་སྟེ་ཉི་ཤུ་རྩ་གཅིག་པའོ། །
འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་ཉི་ཤུ་རྩ་གཅིག་པའི་བཤད་པའོ།།    ༈    །།གསུམ་པ་ཁྱད་པར་གྱི་ཕྱག་རྒྱའི་མཚན་ཉིད་ལ་བཞི། བཤད་པར་དམ་
བཅའ་བ། བརྡ་བསྟན་པ་དངོས། དོན་བསྡུ་བ། ལེའུ་ཡི་མཚན་བསྟན་པའོ། །དང་པོ་ནི། ཉེར་གཅིག་པའི་རྗེས་དེ་ནས་གང་གིས་རྣལ་འབྱོར་མ་རྣམས་མཉེས་པར་འགྱུར་བ་གཞན་ཏེ་མཆོག་ཡན་ལག་གི་ཕྱག་རྒྱའི་ཁྱད་པར་ནི་བཤད་པར་
བྱའོ་ཞེས་སྦྱར་རོ། །ལྭ་བ་པས་ལག་པའི་སྤྱི་ལས་ཁྱད་པར་ནི་སོར་མོ་རྣམས་སོ། །ཞེས་གསུངས་པས་ལག་པའི་ཁྱད་པར་གྱི་ཕྱག་རྒྱ་ཞེས་བྱའོ། །ཚུལ་ནི་རྒྱུད་ནས་གསུངས་པའི་ཆོ་ག་བཞིན་དུ་བཤད་པའོ། །དགོས་པ་གང་གི་དོན་དུ་ཡིན་
ཞེ་ན། ཕྱག་རྒྱ་བསྟན་པ་གང་ཞིག་ཤེས་པས་རྣལ་འབྱོར་མས་སྒྲུབ་པ་པོ་མིང་པོ་དང། སྒྲུབ་པ་པོས་རྣལ་འབྱོར་མ་སྲིང་མོར་ཐེ་ཚོམ་མེད་པར་ཤེས་པར་འགྱུར་བའི་ཕྱིར་དུའོ། །དེ་ལྟར་ཤེས་ནས་ཀྱང་མིད་སྲིད་བཞིན་དུ་ཡིད་བཅུགས་པར་

[118B] བརྡ་དང་བརྡའི་ལན་གྱི་དགོས་པའོ། །གཉིས་པ་ནི། རྣལ་འབྱོར་ཕོ་མོ་གང་ཡང་རུང་བ་གཅིག་གིས་སོར་མོ་གཅིག་ནི་སྟོན་པ་ཡིས། ལེགས་པར་འོངས་སམ་ཞེས་སྨྲ་བ་ཡིན་ལ། ཅིག་ཤོས་ཀྱིས་མཛུབ་
མོ་དང་གུང་མོའི་སོར་མོ་གཉིས་ནི་བསྟན་པ་ཡིས་ལེགས་པར་འོངས་སོ་ཞེས་པའི་ལན་སྨྲ་བ་ཡིན་ནོ། །དེ་ལྟ་བུ་འདི་ནི་རྣལ་འབྱོར་མ་ཀུན་གྱི་ཡན་ལག་གི་ཁྱད་པར་གྱི་ཕྱག་རྒྱར་རབ་ཏུ་བཤད་དོ། །ལག་པ་གཡོན་ཀྱི་གུང་མོ་བརྐྱང་བ་སྟོན་པ་ལ་
མཛུབ་མོ་ཅུང་ཟད་བསྐུམས་པའི་མིག་གི་ཕྱག་རྒྱ་ལན་དུ་ཤེས་པར་བྱའོ། །སྔགས་པ་སྟེ་སྒྲུབ་པ་པོས་རྣལ་འབྱོར་མ་གང་ལ་ཕྱག་རྒྱ་དེ་བསྟན་པ་དེ། དེའི་མོད་ལ་སྟེ་མོད་ནས་ཇི་སྲིད་འཚོའི་བར་དུ་རང་གི་དབང་དུ་འགྱུར་བར་ཐེ་ཚོམ་མེད་དོ། །དེ་བཞིན་
དུ་གུང་མོ་སྟོན་པ་ལ་མཛུབ་མོ་དང། སྲིན་ལག་སྟོན་པ་ལ་ལྕེ་དང། སྔར་བཤད་པའི་པ་ཏིས་སྟོན་པ་ལ་མདུང་རྩེ་གསུམ་དང། སྤྱི་བོ་སྟོན་པ་ལ་སྐྲ་མཚམས་ཀྱི་མཐའ་དང། ས་སྟོན་པ་ལ་ཁ་དང། ཁྲོ་གཉེར་སྟོན་པ་ལ་སྐྲ་མཚམས་དང་
སོ་སྟོན་པ་ལ་མཆུ་དང། མགྲིན་པ་སྟོན་པ་ལ་ཁ་དང། དཔྲལ་བ་སྟོན་པ་ལ་མིག་བསྟན་པར་བྱ་སྟེ། སྤྱི་བོ་སྟོན་པ་ལ་སོགས་ལག་པའི་སོར་མོས་སྟོན་པར་བྱས་ན། འདི་རྣམས་ལག་པའི་ཆ་ཤས་སོར་མོའི་ཕྱག་རྒྱ་སྟོན་པར་བཤད་པ་དང་མཐུན་ནོ། །
གསུམ་པ་ནི། དེ་ལྟར་རིམ་པ་བཞིན་བཤད་པའི་ཕྱག་རྒྱ་འདི་དག་ནི་རྣལ་འབྱོར་མ་ཀུན་གྱི་ཡན་ལག་གི་ཁྱད་པར་གྱི་ཕྱག་རྒྱ་ཡིན་ལ། ཕྱག་རྒྱ་འདི་དག་བསྟན་པ་ནི་རྟག་ཏུ་གསང་བ་པ་སྟེ་མཁའ་འགྲོ་མ་རྣམས་ཡང་དག་པ་སྟེ་ཕྱིན་ཅི་མ་ལོག་

[119A]༄༅། །པར་ལྟ་བ་སྟེ་སྟོན་པར་འགྲོ་བ་སྟེ་རྟོགས་པར་འགྱུར་རོ། །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་རྣམས་ཀྱི་ཕྱག་རྒྱའི་ཁྱད་པར་གྱི་མཚན་ཉིད་ཀྱི་ཆོ་གའི་ལེའུ་སྟེ་ཉི་ཤུ་རྩ་
གཉིས་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་ཉི་ཤུ་རྩ་གཉིས་པའི་བཤད་པའོ།།    ༈    །།བཞི་པ་ཤེས་པ་རྣམས་རང་ལ་རྗེས་སུ་ཆགས་པ་
བརྟག་པ་ལ་ལྔ། བཤད་པར་དམ་བཅའ་བ། རྗེས་སུ་ཆགས་པ་ལ་མཆོད་པ། རྗེས་སུ་ཆགས་པའི་རྟགས་བསྟན་པ། མཚན་མ་བྲིས་པ་ལས་ཤེས་པར་བྱ་བ། ལེའུ་ཡི་མཚན་བསྟན་པའོ། །དང་པོ་ནི། ཉེར་གཉིས་པའི་རྗེས་དེ་ནས་
མཁའ་འགྲོ་མ་ཡི་རྣམ་པར་རོལ་པའི་མཚན་ཉིད་སྒྲུབ་པ་པོ་གང་གིས་རིག་པའི་ཐབས་ཡང་དག་པར་བཤད་པར་བྱའོ་ཞེས་སྦྱར་རོ། །དགོས་པ་གང་གི་དོན་དུ་ཞེ་ན། མཁའ་འགྲོ་མའི་མཚན་ཉིད་ཁྱད་པར་བ་རིག་ནས་ཡུལ་ཐག་རིང་པོ་ནས་ཀྱང་
དཔའ་བོ་དང་དཔའ་མོའི་སྲིང་མོ་རུ་དགོངས་པར་འགྱུར་བའི་ཕྱིར་དུའོ། །གཉིས་པ་ནི། སྒྲུབ་པ་པོ་གང་ལ་དམ་ཚིག་ཅན་མ་རྣམས་རྗེས་སུ་ཆགས་པར་གྱུར་པ་ནི། དཔའ་བོའི་སྟེ་རྣལ་འབྱོར་པས་ལོངས་སྤྱོད་པ་ལ་ས་གཞི་དང་འདྲ་བ་ཡིན་
ཏེ། ཡོན་ཏན་ཀུན་སྐྱེད་པའི་གཞིར་གྱུར་པའི་ཕྱིར་རོ། །གང་ལ་དམ་ཚིག་ཅན་རྗེས་ཆགས། ཞེས་དང། ས་གཞི་བཞིན་ཞེས་པའི་འགྱུར་གོ་སླའོ། །ས་གཞི་ནི་ས་དང་འདྲ་བའི་རྣལ་འབྱོར་མའོ། །དེ་གཞིར་བྱས་པ་ནི་གང་ལ་བརྟེན་ནས་བྱང་

[119B] །རྣལ་འབྱོར་མའི་སྟེ་བདེ་མཆོག་གི་རྣལ་འབྱོར་པས་མཆོད་པ་ནི། སྟན་ལས་ལངས་ཏེ་དམ་དུ་འཁྱུད་པ་དང་ཙུམྦ་ན་བྱེད་པའོ། །སྡོམ་པ་ནི་བདེ་མཆོག་སྟེ་དེ་མཆོད་པའོ། །དེ་ཡང་བདེ་མཆོག་གི་སྐུ་ཕྱག་
རྒྱ་ཆེན་པོའི་རྣལ་འབྱོར་གྱིས་བྱེད་པའོ། །གསུམ་པ་ནི། འོག་ནས་འཆད་པ་འདི་དག་ནི་རྣལ་འབྱོར་མ་རྣམས་ཀྱི་རྗེས་སུ་ཆགས་པའི་རྟགས་ཡིན་ནོ། །རྐང་པ་འདི་ལོ་ཆེན་དང་མལ་གྱི་འགྱུར་ལ་མེད་དོ། །གང་དག་ཅེ་ན། གོ་བཟློག་པའི་ལྟ་བ་ནི་
མིག་གཡས་པས་བལྟ་བ་ལས་གོ་བཟློག་སྟེ་གཡོན་གྱིས་བལྟ་བའམ། མདུན་དུ་ལྟ་བ་སྤངས་ནས་ཕྱིར་བལྟ་བ་དང། བྱད་ཀྱི་བཞིན་ནི་རྣམ་པར་འགྱུར་བ་དང། ཅུང་ཟད་ངོ་ཚ་བས་སྨིན་མ་གཡོ་ཞིང་འཕྲིག་པ་དང། ཕྱི་དང་ནང་གི་བདེ་བ་རྟག་ཏུ་
གསལ་བ་དང། དུ་མར་བལྟ་བ་ལ་སོགས་པའི་སྤྱོད་ལམ་སྣ་ཚོགས་པ་མྱུར་དུ་སྟོན་པ་ཤེས་པར་བྱ་བ་སྟེ། དེ་བཞིན་དུ་མཁའ་འགྲོ་མ་ལས་འབྱུང་བའི་རྟགས་གཞན་ཡང་ཤེས་པར་བྱའོ། །བསྐོར་ཞིང་རྣམ་པར་འགྱུར་བ་སྟེ་བསྒྱུར་བའི་
ཚུལ་གྱིས་མཛོད་སྤུ་ན། རི་མོ་ཟླུམ་པོ་གསུམ་ཡོད་པ་སྟོན་པ་སྟེ། མཁའ་འགྲོ་མ་རྣམས་སུ་ངེས་པར་འགྲོ་བ་སྟེ་རྟོགས་པར་བྱེད་པ། དེའི་མཚན་མ་ཀུན་ཤེས་པར་བྱའོ། །རྣམ་འགྱུར་ཞེས་པའི་རྐང་པ་གཉིས་ཀྱི་ནང་བཤད་ནི། ལྭ་བ་པས་
ཕུལ་དུ་བྱུང་བའི་བྱང་ཆུབ་ཀྱི་སེམས་ཀྱི་བདེ་བ་བསྒྲུབ་པའི་དོན་དུ། བསྐོར་བ་ནི་སྲོག་དང་རྩོལ་བའི་རླུང་ཕྱིར་འགྲོ་བ་སྡོམ་པའི་འཁྲུལ་འཁོར་གྱི་རྣམ་འགྱུར་གྱིས། བདེ་བ་ཆེན་པོ་འདྲེན་པའི་གཏུམ་མོ་ལྟེ་བར་འབར་བ་སོགས་སྲོག་སྟོང་

[120A]༄༅། །པ་དྷཱུ་ཏིའི་དབུས་སུ་ཆུད་པའི་སྔགས་པས། རི་མོ་ཟླུམ་པོ་གསུམ་སྟེ་འཇིག་རྟེན་གསུམ་རོ་གཅིག་ཏུ་འདྲེ་བ་སྟེ། ས་དང་ཆུ་དང་རླུང་ཉིད་དང། །མེ་དང་ནམ་མཁའ་ཉིད་དང་ནི། །བདག་དང་གཞན་དུ་རྟོག་ཚོར་བ། །སྐད་ཅིག་དེ་ལ་
ཀུན་མི་དམིགས། །དེ་ཡི་མོད་ལ་ལྡོག་འགྱུར་ཏེ། །བདག་གིས་བདེ་བ་ཉམས་སུ་མྱོང། །ཞེས་གསུངས་སོ། །གློ་བུར་དུ་དགོས་པ་མེད་ཀྱང་ཅུང་ཟད་ཅིག་སོང་ནས་སླར་ཡང་རྣམ་པར་ལྡོག་པར་འགྱུར་བ་དང། སྔར་གྱི་གདོང་ནི་འཇིག་པར་འགྱུར། །
ཞེས་པ་ལྟར་ན་སྔར་གྱི་བཞིན་སླར་སྡུད་པའོ། །སྔར་བརྗོད་ཚིག་ནི་ཉམས་པར་བྱེད། ཅེས་པ་ལྟར་ན། སྔར་བརྗོད་པའི་ཚིག་དང་འགལ་བ་ཁས་བླངས་ནས་སྔ་མ་ཉམས་པར་བྱེད་པའོ། །རྣམ་པ་དེ་ལྟར་དེ་ཡི་དེ། །ཞེས་པའི་འགྱུར་གཞན་དང་
འགྲེལ་པ་ལ་མེད་ལ། མངོན་བརྗོད་ཁ་ཅིག་ལས། དེ་ཡི་གདོང་ནི་མཛེས་གྱུར་པ། །རྡོ་རྗེ་ལྟ་བུར་གསལ་བ་ཡིན། །ཞེས་པ་ལྟར་ན་མཁའ་འགྲོ་མ་དེའི་གདོང་མཛེས་པ་ལ་རྡོ་རྗེ་ལྟ་བུའི་རི་མོ་གསལ་བར་སྣང་བའོ། །མཁའ་འགྲོ་མ་དེའི་སྒྲ་ནི་
ཁུ་བྱུག་གི་སྐད་ལྟ་བུར་གསལ་བར་རྟག་ཏུ་འགྱུར་རོ། །མངོན་བརྗོད་རྣམས་ལས། གསལ་བ་དེ་ནི་རྟག་ཏུ་འགྱུར། །ཞེས་འབྱུང་ངོ། །བཞི་པ་ནི། མཁའ་འགྲོ་མ་འདི་ཡི་མཚན་མ་རང་གི་ཁྱིམ་དུ་རྡོ་རྗེའི་གཟུགས་ལྟ་བུ་མེ་ལོང་དང་བཅས་པ་
འདྲི་བ་ནི་དང་པོའོ། །རལ་གྲིའི་གཟུགས་འདྲ་བ་མེ་ལོང་དང་བཅས་པ་འདྲི་བ་ནི། མཚན་མ་འདྲི་བ་གཉིས་པར་ཡང་ནི་གྱུར་པའོ། །རྒྱལ་མཚན་དང་མདུང་གི་གཟུགས་འདྲ་བ་རྟག་ཏུ་འདྲི་བར་འགྱུར་ཞིང། མེ་ལོང་ཁ་སྦྱར་བ་འདྲ་བ་འདྲི་བར་ཤེས་

[120B] །ཁྱིམ་དུ་རྡོ་རྗེ་ལ་སོགས་པའི་མཚན་མར་བྱས་པའི་གཟུགས་རྣམས་འདྲི་བ་ནི། མདོར་བསྡུས་ནས་རྣམ་པར་ཤེས་པར་བྱ་སྟེ། རི་མོ་འདྲི་བ་སོགས་ཀྱི་མཚན་ཉིད་སྔར་བཤད་པ་འདེ་དག་དང་ལྡན་པ་ནི། མཁའ་འགྲོ་མ་མཆོག་ཡིན་
པར་ཤེས་པར་བྱའོ། །ལྭ་བ་པའི་འགྲེལ་པར། མཚན་མར་བྱས་པའི་གཟུགས། ཞེས་པའི་རྐང་པ་གཉིས་བསྡུས་ནས། མཚན་མའི་ཆ་བྱད་གསལ་ཤེས་བྱ། ཞེས་འབྱུང་བའི་མཚན་མའི་ཆ་བྱད་ནི། རྡོ་རྗེ་དང་འཁོར་ལོ་དང་རིན་པོ་ཆེ་དང། པདྨ་དང་རལ་
གྲི་དང་སྣ་ཚོགས་རྡོ་རྗེ་དང་རྒྱལ་མཚན་དང་མདུང་ཐུང་ངོ། །གསལ་བར་ཤེས་པར་བྱ་བའི་དོན་ནི། རིགས་ཀྱི་དབྱེ་བས་རྡོ་རྗེ་དང་རྒྱལ་མཚན་དང། རལ་གྲི་དང་མདུང་ཐུང་ནི་ནས་ཀྱི་འབྲུ་ཚད་ཙམ་དང། འཁོར་ལོ་དང་རིན་པོ་ཆེ་དང་པདྨ་དང་སྣ་ཚོགས་རྡོ་རྗེ་
ནི། སྲན་མ་ཙ་ན་ཀའི་ཚད་ཙམ་སྟེ་མི་བསྐྱོད་པ་ལ་སོགས་པའི་རིམ་པ་བཞིན་དུ། རང་གི་རིགས་ཀྱི་མཚན་མ་ཁ་དོག་ལྔ་པོ་རེ་རེའི་ནང་དུ་དཀྱིལ་འཁོར་གྱི་འཁོར་ལོ་ཆུད་པ་ལ་སེམས་བརྟན་པས་ཕྲ་མོའི་རྣལ་འབྱོར་བསྒོམས་པ་ལས། ཕྱག་
རྒྱ་ཆེན་པོའི་དངོས་གྲུབ་འགྲུབ་པར་གསུངས་སོ། །དེ་ལྟར་ན་རང་གི་ཁྱིམ་དུ་ཞེས་པས་ནི་རྡོ་རྗེའི་ཁྱིམ་བྷ་ག་བསྟན་ཏེ། དེས་མཚོན་ནས་རྡོ་རྗེའི་སྣ་རྩེ་ཡང་སྟོན་ཏེ། དེ་གཉིས་སུ་ཕྱག་མཚན་ཕྲ་མོའི་ནང་དུ་རང་གི་རིགས་ཀྱི་དཀྱིལ་འཁོར་སྒོམ་པ་བསྟན་ཏེ། །
རྩ་རྒྱུད་དུ་གསལ་བའི་མཚན་མ་བཞི་ལ་ནས་ཀྱི་ཚད་ཙམ་དང། འཁོར་ལོ་སོགས་བཞི་ལ་སྲན་མའི་ཚད་ཙམ་ཞེས་གསུངས་པ་ནི་གང་བྱས་ཀྱང་འདྲའོ། །འདི་ལ་བསྐྱེད་རིམ་དུ་འགྲོ་བའི་ཆ་གཅིག་དང། རྣལ་འབྱོར་ཕོ་མོའི་དྷཱུ་ཏཱིའི་མར་སྣའི་
[121A]༄༅། །ནང་དུ་ཕྱག་མཚན་བསྒོམས་པས་སྲོག་དབུ་མར་ཆུད་ནས་ལྷན་ཅིག་སྐྱེས་པའི་ཡེ་ཤེས་སྐྱེ་བའི་ཆ་གཉིས་ཡོད་པ་སོགས་གཞན་དུ་རྒྱས་པར་བཤད་ཟིན་པས་འདིར་མ་སྤྲོས་སོ། །འདི་དག་གིས་ནི་དྲིལ་བུ་བའི་ལུགས་ཀྱི་ས་བོན་དང་བཅས་
པའི་སྣ་ཚོགས་རྡོ་རྗེའི་རིམ་པ་རྩ་རྒྱུད་ཀྱི་གང་གིས་བསྟན་པ་ཤེས་པར་བྱའོ། །ཡང་རྡོ་རྗེ་སོགས་བཞི་དང། མེ་ལོང་དང་མེ་ལོང་ཁ་སྦྱར་གྱི་ངེས་དོན་བཤད་པ་ཡང་ལྭ་བ་བས། བྷ་གའི་དབུས་ཚུད་རྡོ་རྗེ་ཡི། །ཤིན་ཏུ་སྟོང་པ་སྒོམ་པ་ནི། །ཐམས་ཅད་ནམ་
མཁའ་མཉམ་པའོ། །མ་རིག་ལ་སོགས་གློ་བུར་བ། །རྟོག་པའི་ཉེས་པ་རྟོག་ལས་བྱུང། །རང་བཞིན་རྣམ་དག་འོད་གསལ་བའི། །སེམས་ནི་མེ་ལོང་བཞིན་དུ་བལྟ། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་པ་ནམ་མཁའ་
མཚུངས། །རལ་གྲི་ཉོན་མོངས་གཅོད་བྱེད་པ། །སེམས་ཅན་དོན་བྱེད་རྣོ་བའོ། །བསོད་ནམས་ཀྱིས་བཏེག་རྒྱལ་མཚན་བཞིན། །མདུང་ཐུང་ཉོན་མོངས་འབུགས་བྱེད་པ། །སེམས་ནི་རྩེ་གཅིག་པ་ཉིད་དོ། །དེ་ཉིད་མེ་ལྕེ་རྣོ་སྦྱོར་བས། །ཁ་སྦྱར་བདེ་བ་འཐོབ་
པའོ། །ཞེས་གསུངས་སོ། །དེ་ལ་ཁྱིམ་གྱི་ནང་དུ་ཚུད་པའི་རྡོ་རྗེ་བྲིས་པ་ནི། ཕྱག་རྒྱའི་བྷ་གའི་ནང་དང་དེས་མཚོན་ནས་རྡོ་རྗེའི་རྩེར་རྡོ་རྗེ་ཚུད་པ་བསྒོམས་པ་ལ་བརྟེན་ནས་སྐྱེས་པའི་ཆོས་ཐམས་ཅད་ཀྱི་སྟོང་པ། ནམ་མཁའ་དང་མཉམ་པར་སྒོམ་
པའོ། །ཆོས་རྣམས་གཟུགས་བརྙན་བཞིན་དུ་གསལ་ཞིང་དག་པའི་ནམ་མཁའ་ལྟ་བུ་ནི་རལ་གྲི་སྟེ་ཉོན་མོངས་པ་ཐམས་ཅད་གཅོད་ཅིང། སེམས་ཅན་གྱི་དོན་བྱེད་པ་ལ་རྣོ་བའོ། །རྒྱལ་མཚན་ནི་བསོད་ནམས་ཀྱིས་མཐོ་བར་བཏེག་པའོ། །མདུང་

[121B] །ཕྱིན་ཅི་ལོག་གི་རྟོག་པ་ལས་བྱུང་བའི་མ་རིག་པ་ལ་སོགས་པའི་རྟོག་པའི་ཉེས་སྐྱོན་གློ་བུར་བས་མ་གོས་པའི་རང་བཞིན་གྱིས་འོད་གསལ་བའི་སེམས་ནི་མེ་ལོང་གཡའ་དག་པ་བཞིན་
དུ་བལྟའོ། །སེམས་དེ་ཉིད་གཏུམ་མོའི་མེ་ལྕེ་རྣོན་པོའི་རྣལ་འབྱོར་གྱིས། བདེ་བ་ཐོབ་པས་དེ་ཁོ་ན་ཉིད་གསལ་བར་བྱེད་པ་ནི། ཤིན་ཏུ་དྭངས་པའི་མེ་ལོང་གཉིས་ཁ་སྦྱར་བའོ། །ལྔ་པ་ནི། དཔལ་ཧེ་རུ་ཀ་མངོན་བར་བརྗོད་བ་བསྡུས་པའི་རྒྱུད་ལས་
མཁའ་འགྲོ་མའི་ཁྱད་པར་ཏེ་ཁྱད་པར་བའི་རྗེས་སུ་ཆགས་པ་དང། རྡོ་རྗེ་ལ་སོགས་པའི་མཚན་མའི་ཕྱག་རྒྱའི་མཚན་ཉིད་ཀྱི་ཆོ་གའི་ལེའུ་སྟེ་ཉི་ཤུ་རྩ་གསུམ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་
པ་སྦས་པའི་དོན་ཀུན་གསལ་བ་ལས། ལེའུ་ཉི་ཤུ་རྩ་གསུམ་པའི་བཤད་པའོ།།    ༈    །།ལྔ་པ་མཁའ་འགྲོ་མ་རྣམས་སྤྱིར་ཤེས་པར་བྱེད་པའི་ཡི་གེ་དུ་མ་ཚོགས་པའི་ངག་གི་བརྡ་ལ་ལྔ། བཤད་པར་དམ་བཅའ་བ། ཡི་གེ་དུ་མ་ཚོགས་པའི་
ངག་གི་བརྡ་དངོས། དེ་རྣམས་ཀྱི་དོན་བསྡུ་བ། རྒྱུད་འདིའི་ཐུན་མོང་མ་ཡིན་པའི་ཁྱད་ཆོས་བསྟན་པ། ལེའུ་ཡི་མཚན་བསྟན་པའོ། །དང་པོ་ནི། ཉེར་གསུམ་པའི་རྗེས་དེ་ནས་འཇིག་རྟེན་པ་དང་བསྟན་བཅོས་གཞན་ལ་གྲགས་པ་ལས་གཞན་
དེ་བཞིན་གཤེགས་པའི་སྐད་གཞན་གྱི་བརྡ་རྣམས་ནི། སྒྲུབ་པ་པོ་ལ་ཕན་པའི་ཕྱིར་དུ་འདིར་བཤད་པར་བྱའོ། །དགོས་པ་ནི། བརྡ་བྱས་པ་གང་གིས་རྣལ་འབྱོར་མས་རྣལ་འབྱོར་པ་མིང་པོ་འམ། རྣལ་འབྱོར་པས་རྣལ་འབྱོར་མ་སྲིད་མོར་

[122A]༄༅། །ཐེ་ཚོམ་མེད་པར་ཤེས་ནས། མིང་སྲིད་བཞིན་དུ་སེམས་ཉེ་བའི་ཕྱིར་དུའོ། །གཉིས་པ་ནི། ལག་པས་གོས་ཀྱི་མཐའ་ནས་བཟུང་སྟེ་བསྟན་ནས། པོ་ཧཾ་གི་ཞེས་བྱ་བ་ནི་གསོང་བོར་སྨྲ་བ་སྟེ་ཕྱག་འཚལ་ལོ་ཞེས་པའོ། །
གོས་ཀྱི་མཐའ་རབ་ཏུ་བསྐྱོད་པར་སྟོན་ཞིང་པྲ་ཏི་པོ་ཏཾ་གི་ཞེས་སྨྲ་བ་ནི་གསོང་པོར་སྨྲ་བའི་ལན་ནོ། །དེ་བཞིན་དུ་ག་མུ་དང་ལུམྤ་དང་དེ་ཧཾ་ངཾ་དེ་ཧི་དང་ཙ་ཊྷཱུ་ཀ་དང། པཱི་ར་ཎ་དང་ཀཽར་བ་དང་ཀར་ནི་ཀ་དང་ཨཱ་ལི་དང། བ་རཱ་ཧ་དང་ཤྲ་བ་ཎ་དང་ཨ་མྲི་ཏ་སྠ་
ནི་དང་ས་མ་ག་མཱ་དང། ཏཱ་ལི་ཀཱ་དང་ནཱ་ར་ཀཾ་དང་ཨ་མུ་ཀཾ་དང་ཀི་ཁ་ལ་དང། ཤྭ་ས་ནཾ་དང་པ་རི་དཧི་དང་པི་ར་ཏི་དང་ཀྲུ་ཏ་དང། ཨན་ཏྱ་སྠ་དང་པ་ཤུ་ལི་ཀ་དང་བྷ་གི་ནི་དང་མེ་ད་ཀ་དང། གྲི་ཧཱ་ཎེ་དང་ལྕེ་སོལ་རེག་པ་དང་གན་དྷ་བཱ་སི་ནཱི་དང་ཀུ་ཏ་དང། ཀི་ར་ཎ་
དང་ཏུ་ལཾ་པ་དང་ད་རོ་དང་ནི་རོ་དྷ་དང། ཧྲི་པ་ཏི་དང་དཧུ་ར་ཡུ་དང་དཧུ་པ་སྤྲི་ཡ་དང་སཱ་ནུ་དང། ས་རི་ཏ་དང་ཨང་གུ་ལི་དང་པ་ད་ན་དང་རཱ་ཛི་ཀཱ་དང། ཨ་ད་ནཱ་དང་པག་ཏི་དང་ཚན་དོ་དང་ཙ་ལ་དང། པྲ་བྷ་ཧ་དང་པ་ཤུ་དང་ཡཱན་ཏི་དང་ས་སཾ་དང། ཕལ་གུ་ཥམ་
དང་མཧཱ་ཀྵ་རཾ་དང་ག་དང་ནཱ་དང། གོ་དང་མ་དང་བྷཱ་དང་ཧཱ་དང་ཨ་སྦ་ཀ་དང། བྲང་ལ་རེག་པ་དང་ཁ་ལ་རེག་པ་དང་སོ་ལ་རེག་པ་དང་དཧྲི་ཞེས་པ་རྣམས་ནི་རིམ་པ་བཞིན་དུ། འགྲོ་བ་དང་འོང་བ་དང་གྲོང་ཁྱེར་དང་ཟུང་ཅིག་དང། སྙིང་དང་འཆི་བ་དང་
དྲིལ་བུ་དང་མགོ་བོ་དང། སྐྲ་དང་རྣ་བ་དང། སྲུབ་བྱེད་དང་མི་དང། མཁའ་འགྲོ་མ་དང་དཀྱིལ་འཁོར་དང་དུར་ཁྲོད་དང་སྒོ་དང། བྲམ་ཟེའི་རིགས་དང་རྒྱལ་རིགས་དང་རྗེའུ་རིགས་དང་དམངས་རིགས་དང། སྨེ་ཤ་ཅན་དང་ཁྱིམ་དང་

[122B] ཕྱག་རྒྱས་འདེབས་པ་དང་བདག་ཅག་ལྟོགས་སོ་ཞེས་པ་དང་སྲད་པ་དང་གནས་ཆེ་གེ་མོ་ནས་འོངས་སོ་ཞེས་པ་དང། མེ་ཏོག་དང་རྒོད་པ་དང་སོ་དང་ཆར་འབབ་པ་དང། ཞུ་བ་དང་ཕྱི་རོལ་དང་སྤྲིན་དང་རི་བོ་དང། འབབ་
ཆུ་དང་ཡན་ལག་དང་གདོང་དང་ལྕེ་དང། སོ་དང་རྒྱལ་མཚན་དང་ཕྲེང་བ་དང་རླུང་དང། གྲུ་དང་རི་དྭགས་དང་དཀྱིལ་འཁོར་དང་བཞི་མདོ་དང། སྐྱེ་བོ་དང་ཕྱུགས་ཆེན་པོ་དང་ར་སྐྱེས་དང་མི་དང། ཁྱུ་མཆོག་དང་མ་ཧེ་དང་ཟ་བ་དང་རྒྱལ་པོའི་
སྐྱེས་བུ་དང། ནགས་ན་གནས་པ་དང་ཟོས་སོ་ཞེས་པ་དང་ངོམས་ས་ཞེས་པ་དང་ངོ་ཚ་བའོ། །ཧཱ་རྣམ་གྲངས་སོ་ཞེས་པ་ནི་ཟ་བའི་མིང་གི་རྣམ་གྲངས་སོ། །ཧོ་ཞེས་པ་ནི་རྣམ་གྲངས་ཏེ་ཁ་ཅིག་ཏུའོ། །ཞེས་པ་ནི། ཧོ་ཞེས་པ་ནི་ངོམས་པའི་མིང་གི་
རྣམ་གྲངས་ཏེ། དེ་ཡང་སྐབས་ཁ་ཅིག་ཏུའོ་ཞེས་པའོ། །མར་དོ་རྐྱང་པའི་འགྱུར་ལ་དཧི་ཞེས་འབྱུང་ཡང་གཉིས་འདུས་ཀྱི་འགྱུར་ལ་ཧྲི་ཞེས་པ་ནི་རྩ་རྒྱུད་ཀྱི་འགྱུར་གཞན་དང་མངོན་བརྗོད་དང་མཐུན་ལ། རྡོ་རྗེ་མཁའ་འགྲོ་དང་མཁའ་
འགྲོ་རྒྱ་མཚོ་ལས། ཧྲི་ཀ་ནི་ངོ་ཚ་བ་ལ་བཤད་དོ། །མར་དོ་རྐྱང་པའི་འགྱུར་ལ། སྟོང་པ་ལ་རེག་པ་ནི་མེད་དོ་ཞེས་པའོ། །མེ་ཐུ་ན་གྱིས་ཤིག་པ་ནི་བརླ་ལ་རེག་པ་འོ། །སྟེང་ཉིད་ནི་དེ་བཞིན་ནོ་ཞེས་བྱ་བའོ། །འོག་ནི་མེད་པའོ། །ཞེས་འབྱུང་ལ་
གཉིས་འདུས་ཀྱི་འགྱུར་ལས། ཚིག་དང་པོ་འདྲ་ལ། བརླ་ལ་རེག་པ་ནི་མེ་ཐུ་ན་གྱིས་ཤིག་པའོ། །སྟེང་ཉིད་ནི་དེ་བཞིན་ནོ་ཞེས་པའོ། །ཨེ་བ་ཞེས་བྱ་བ་ནི་འོག་ན་མེད་པའོ། །ཞེས་འབྱུང་ཞིང། མངོན་བརྗོད་ལས་དེ་དག་དང་མི་འདྲ་བར་ཡོད་

[123A]༄༅། །ཀྱང། རྡོ་རྗེ་མཁའ་འགྲོ་ལས། སྟོང་པ་ལ་རེག་པ་ནི་མེ་ཐུ་ན་གྱིས་ཤིག་པའོ། །བརླ་ལ་རེག་པ་ནི་ད་ལྟ་གྱིས་ཤིག་པའོ། །ཞེས་གསུངས་ལ། མཁའ་འགྲོ་རྒྱ་མཚོ་ལས་ཀྱང། སྟོང་པ་ལ་རེག་པ། འཁྲིག་པ་བརླ་ལ་རེག་པ་ནི། དེ་
ལྟར་ད་ལྟ་གྱིས་ཞེས་པར། ཞེས་གསུངས་ལ། ཧེ་རུ་ཀ་མངོན་འབྱུང་ལས། གསང་བ་ལ་རེག་ན་འཁྲིག་པའོ། ཞེས་གསུངས་པས། འདོམས་ཀྱི་བར་སྟོང་པ་ལ་རེག་ན་འཁྲིག་པ་གྱིས་ཤིག་པ་སྟེ། སྟོང་པ་ལ་རེག་པ་དང་མེ་ཐུ་ན་གཉིས་སྦྱར་རོ། །
བརླ་ལ་རེག་ན་ད་ལྟ་དེ་བཞིན་དུ་གྱིས་ཞེས་པ་སྟེ། དེ་བཞིན་ཞེས་པ་བརླ་ལ་རེག་པ་ལ་སྦྱར་རོ། །སྟེང་དང་འོག་ཅེས་པ་ནི་ཧེ་རུ་ཀ་མངོན་འབྱུང་ལས། འོག་ན་བལྟ་ན་འོག་ན་མེད་ཅེས་པའོ། །སྟེང་དུ་ལྟ་ན་ཡོད་ཅེས་པའོ། །ཞེས་གསུངས་པ་
ལྟར་བྱའོ། །ལེའུ་འདིའི་བརྡ་དང་བརྡའི་ལན་རྣམས་ཀྱང་ལེའུ་བཅོ་ལྔ་པ་ལ་བཤད་པ་དང་འདྲའོ། །གསུམ་པ་ནི། ཕྱག་རྒྱ་སྟེ་བརྡ་དང་ཕྱག་རྒྱའི་ལན་ཏེ་བརྡའི་ལན། སྣོད་མིན་ལ་གསང་བའི་བརྡ་ཉིད་དོ། །དཔའ་བོ་ཧེ་རུ་ཀས་གསུངས་པ་སྡེ་
སྟེ་རིགས་བཞིའི་མཚན་ཉིད་ཤེས་པར་བྱེད་པའོ། །བྷ་བ་བྷ་དྲས་སྙིང་པོའི་རྣལ་འབྱོར་མ་བཞི་སྡེ་བཞི་དང། དེ་ཐམས་ཅད་ཀྱི་བརྡའི་ཚིག་ཏུ་བཞེད་དེ། རྣལ་འབྱོར་མ་བཞིའི་རིགས་ཀྱི་བརྡ་ཐམས་ཅད་ལེའུ་འདིས་བསྟན་ཞེས་པའོ། །
བཞི་པ་ནི། འདིར་རྣལ་འབྱོར་མའི་རྒྱུད་རྣམས་ཤེས་རབ་ཀྱི་ཕྱོགས་བདེ་སྟོང་དབྱེར་མེད་གཙོ་བོར་སྟོན་ལ། སྟོང་པ་དེ་ཁོ་ན་ཉིད་ཀྱི་ལྟ་བ་ནི་མགོན་པོ་ཀླུ་སྒྲུབ་ཀྱིས་རྒྱས་པར་གཏན་ལ་ཕབ་པ་ལས་ལྷག་བ་ཅིག་བཤད་རྒྱུ་མེད་པ་ལ་དགོངས་

[123B] །དེས་ན་བདེ་བ་ཆེན་པོ་རྩལ་དུ་བཏོན་ནས་འཆད་དགོས་པ་ལ་བདེ་ཆེན་འདྲེན་པའི་ཐབས་སུ་ནང་གི་རྡོ་རྗེ་ལུས་ཀྱི་གནད་ཆེ་སར་དམིགས་པ་གཏད་དེ་སྒོམ་པ་དང། ཤེས་རབ་མའི་གཟུགས་ཀྱི་རྣམ་
པ་ཅན་ལ་བརྟེན་ནས་བདེ་ཆེན་འདྲེན་པ་གཉིས་ལས། སྔ་མ་ནི་བླ་མེད་ཀྱི་རྒྱུད་སྡེ་ཁྱད་པར་ཅན་རྣམས་ལས་མི་འདྲ་བ་མང་དུ་གསུངས་སོ། །ཕྱི་མ་ལ་ལས་རྒྱ་དང་བསྒོམས་པའི་ཡེ་ཤེས་ཀྱི་ཕྱག་རྒྱ་དང། སྟོང་གཟུགས་ཕྱག་རྒྱ་ཆེན་
མེ་ལ་བརྟེན་ནས་འདྲེན་པ་གསུམ་ལས། དང་པོ་གཉིས་ནི་རྒྱུད་དུ་མ་ཞིག་ལས་འབྱུང་ལ། གསུམ་པ་ནི། སེམས་འགྲེལ་སྐོར་གསུམ་ལས་གསལ་བར་གསུངས་ཏེ། དེ་འདྲ་བ་དེ་རྒྱུད་འདིའི་དོན་ལ་ཡང་ཡོད་པ་ནི་བདེ་མཆོག་སྟོད་འགྲེལ་
ལས་བཤད་དོ། །ལས་རྒྱའི་མཐར་ཐུག་ཡུལ་ཉེར་བཞི་སོགས་ཀྱི་ཕོ་ཉ་མོ་ཁྱད་པར་ཅན་དང་མྱུར་དུ་མཇལ་ཞིང། དེ་ལ་བརྟེན་ནས་ལམ་གྱི་བགྲོད་པ་ཆེས་མྱུར་བ་ནི། ཕྱི་ནང་གི་དཀྱིལ་འཁོར་ལ་གནས་དེ་རྣམས་ཀྱི་དཔའ་བོ་དང་དཔའ་
མོ་སྒོམ་ཚུལ་སོགས་དང། གཡོན་པའི་ཀུན་སྤྱོད་བསྟེན་ཚུལ་རྣམས་རྒྱུད་འདིའི་སྐོར་ནས་འབྱུང་བ་འདྲ་བ་གཞན་ནས་མི་འབྱུང་བས། བདེ་མཆོག་གི་ཁྱད་ཆོས་ཆེན་པོར་ཤེས་པར་བྱའོ། །དེས་ན་ཕོ་ཉ་མོ་ཁྱད་པར་ཅན་དང་འདུ་བའི་
སྐོར་ལ་ལེའུ་མང་དུ་གསུངས་ཤིང། མགོ་མཇུག་ཀུན་ཏུ་ཕོ་ཉའི་དྲིན་གྱིས་ལམ་བགྲོད་ལུགས་ཡང་དང་ཡང་དུ་གསུངས་སོ། །དེའི་ཕྱིར་རྒྱུད་འདིར་ཚིག་ཟིན་ལ་ཀྱེ་རྡོར་བཞིན་དུ་བདེ་བའི་ཚིག་མི་མང་ཡང། སྔར་བཤད་པ་རྣམས་

[124A]༄༅། །བདེ་བ་ཆེན་པ་ཉིད་ལ་བསྐོར་ནས་འོང་བས། བདེ་ཆེན་རྩལ་དུ་བཏོན་ནས་མི་འཆད་པ་མིན་ནོ། །དེས་ན་རྒྱུད་གཞན་དང་མི་འདྲ་བའི་ཁྱད་ཆོས་གཙོ་བོར་གྱུར་པ་རྣམས་ངེས་པར་གྱིས་ཤིག་ཡང་རྒྱུད་འདིའི་དོན་ཆོས་ཉིད་སྟོང་པ་ཉིད་ཀྱི་ཕྱག་རྒྱ་ཆེན་མོ་ལ་
དམིགས་པས། ལྷན་སྐྱེས་ཀྱི་བདེ་ཆེན་འདྲེན་པ་ངེས་དོན་གྱི་མཐར་ཐུག་དྲིལ་བུ་པས་རིམ་ལྔར་གསུངས་པ་ནི། དེའི་རྣམ་བཤད་དུ་བཤད་ཟིན་པ་ལས་ཤེས་པར་བྱའོ། །ལྔ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྡེ་སྟེ་རིགས་བཞི་ཐམས་ཅད་
ཀྱི་མཚན་ཉིད་དེ་མཚོན་པར་བྱེད་པའི་བརྡའི་ཚིག་གི་བརྡར་བརྟགས་པའི་ཆོ་གའི་ལེའུ་སྟེ་ཉི་ཤུ་རྩ་བཞི་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་ཉི་ཤུ་རྩ་བཞི་པའི་བཤད་པའོ།། །།
བཞི་པ་རྩ་སྔགས་བསྟན་ཞིང་བསྲུང་བའི་དམ་ཚིག་རྒྱས་པར་བཤད་པ་ལ་གཉིས། རྩ་སྔགས་གསལ་བར་བཤད་པ་དང། དམ་ཚིག་བརྒྱད་བསྟན་པའོ། །དང་པོ་ལ་གསུམ། རྩ་སྔགས་གསལ་བར་མ་བྱས་པའི་ཚུལ། ལེའུ་འདིར་རྩ་སྔགས་གསལ་བར་མཛད་ཚུལ། ལེའུ་ཡི་
མཚན་བསྟན་པའོ། །དང་པོ་ནི། ཉེར་བཞི་པའི་རྗེས་དེ་ནས་སེམས་ཅན་ཀུན་གྱི་དོན་རྣམས་སྒྲུབ་པར་བྱེད་པ་མངོན་པར་འདོད་པར་བྱ་བ་ནི་བདེ་མཆོག་གོ་དེའི་རྣལ་འབྱོར་དང་ལྡན་པའི་རྣལ་འབྱོར་པ་ལ་རྩ་བའི་སྔགས་གསལ་བར་བྱའོ་ཞེས་སྦྱར་རོ། །
སྔགས་ཇི་ལྟ་བུ་ཞེ་ན། སྣོད་མིན་ལ་སྦ་བར་བྱ་བའོ། །བརྒྱད་མཐའ་ནི་ཡ་ནས་བགྲངས་པའི་བརྒྱད་པ་ཧའོ། །ཧ་དེར་སྦྱར་བ་ནི་ཨུ་ཐིག་ལེ་དང་བཅས་པར་བྱ་ཞེས་པ་ཧུཾ་སྟེ་ལྭ་བ་པའི་བཞེད་པའོ། །དེ་ལ་རྩ་སྔགས་ཀྱི་མགོར་ཨོཾ་དང་མཐར་ཧུཾ་ཧུཾ་

[124B] འདིར་ཧུཾ་བསྟན་པ་ནི་རྐང་པ་བརྒྱད་དང་ཉེར་བཞི་པོ་རེ་རེའི་མཐར་ཧུཾ་ཧུཾ་ཕཊ་སྦྱོར་བ་སྟེ་མགོ་བོའི་ཨོཾ་ཡང་ཤེས་པར་བྱའོ། །སྦས་པ་དེ་དགོས་པ་གང་གི་ཕྱིར་ཡིན་ཞེ་ན། ཉན་ཐོས་ལ་སོགས་པ་ཐེག་པ་ཆེན་པོ་གསང་སྔགས་
ལ་མོས་པ་དམན་པ་དག་དང། མུ་སྟེགས་རྨོངས་པ་དོན་ཟབ་མོ་མི་ཤེས་པའི་སེམས་དང་ལྡན་པ་རྣམས་ཀྱིས་སྨོད་པ་བསྲུང་བའི་དོན་དུ་སྦས་སོ། །གཉིས་པ་ལ་གཉིས། དྲང་བའི་དོན་དུ་བཤད་པ་དང། ངེས་པའི་དོན་དུ་བཤད་པའོ། །དང་པོ་ནི། དེ་ལ་དཔའ་བོ་དང་རྣལ་
འབྱོར་མ་རྣམས་ཀྱིས་གསལ་བར་གསུངས་པའི་གསང་སྔགས་ནི་འདི་ཡིན་ཏེ་ཞེས་པའི་འགྱུར་ལྟར་ན། དཔའ་བོ་དང་རྣལ་འབྱོར་མ་རྣམས་ཀྱི་ངོ་བོར་གྱུར་པའི་བཅོམ་ལྡན་འདས་ཀྱིས་གསུངས་ཞེས་པའོ། །ལོ་ཆེན་གྱི་འགྱུར་ལས་
དཔའ་བོ་དང་རྣལ་འབྱོར་མ་རྣམས་ཀྱིས་མི་གསལ་བར་གསུངས་པའི་ཞེས་འབྱུང་ལ། དཀའ་རྒྱལ་གྱི་འགྲེལ་པར་ཡང། དཔའ་བོ་དང་རྣལ་འབྱོར་མ་རྣམས་ཀྱི་སྔགས་ཀྱི་མཐའ་རྣམས་མ་གསུངས་ཞེས་འཆད་དོ། །ཨོཾ་ནི་ཨ་དང་ཨུ་དང་མ་གསུམ་
གཅིག་ཏུ་བསྡུས་པ་སྟེ་རྡོ་རྗེ་གསུམ་གཅིག་ཏུ་བསྡུས་པ་བསོད་ནམས་ལེན་པའོ། །ན་མོ་ནི་ཕྱག་འཚལ་བའོ། །བྷ་ག་ཝ་ཏེ་བཅོམ་ལྡན་དང་ཝཱི་རེ་ཤཱ་ཡ་དཔའ་བོའི་དབང་ཕྱུག་གོ་མ་ཧཱ་གལྤ་བསྐལ་པ་ཆེན་པོ། པ་ལ་ཞུགས་པའི་ཨ་དང་
སྦྱར་བའི་ཨ་གནི་མེ། སི་ནི་བྷ་ཡ་དེ་དང་མཚུངས་པའོ། །ཛ་ཊཱ་རལ་པ་མུ་ཀུ་ཊ་ཅོད་པན། ཊའི་ན་རོར་འགྲོ་རྒྱུའི་ཨུ། ཏ་ཀ་ཊཱ་ཡ་དང་སྦྱར་བ་ནི་སྟེང་དུ་བཅིངས་པའམ་བརྫེས་པའམ་མི་བཟང་པ་ཅན་ནོ། །དིཥྚྲ་མཆེ་བ་ཀ་རཱ་ལ་གཙིགས་པ་

[125A]༄༅། །ཨུ་གྲ་དྲག་པོའི་དྲག་ཤུལ་ཅན་བྷཱི་ཥ་ན་འཇིགས་པ་མུ་ཁཱ་ཡ་ཞལ་ལོ། །ས་ཧ་སྲ་སྟོང་ཕྲག་བཧུ་ཛ་ཕྱག་བྷཱ་སུ་རཱ་ཡ་འབར་བའི་འོད་ཅན་ནོ། །པ་ར་ཤུ་དགྲ་སྟ་པཱ་ཤ་ཞགས་པ་ཨུ་དྱ་ཏ་གདེངས་པའམ་འཕྱར་བ། ཤཱུ་ལ་མདུང་ཁ་ཊཱཾ་
ག་དྷ་རི་ཎེ་ཁ་ཊཱཾ་ག་འཛིན་པའོ། །བྱ་གྷ་སྟག་ཨ་ཛི་ན་པགས་པ་ཨཾ་བ་ར་གོས་དྷ་རཱ་ཡ་འཛིན་པའོ། །མ་ཧཱ་ཆེན་པོ་དྷཱུ་མབྲ་དུ་བ་ཨྣྡྷ་ཀཱ་ར་ནི་ཁ་ཅིག་མཐར་བྱེད་པ་ལ་འཆད། ཁ་ཅིག་མུན་པའི་རྣམ་པ་ལ་འཆད་དོ། །ཝ་པུ་ཥཱ་ཡ་ནི་སྐུ་ལའོ། །ཀ་ར་
གཉིས་ནི་གྱིས་གཉིས་དང། ཀུ་རུ་གཉིས་ནི་མཛོད་གཉིས་དང། བྷ་ནྡྷ་གཉིས་ནི་ཆིངས་གཉིས་དང། ཏྲཱ་ས་ཡ་གཉིས་ནི་སྐྲག་པར་གྱིས་གཉིས་དང། ཀྵོ་བྷ་ཡ་གཉིས་ནི་བསྐྱོད་པར་གྱིས་གཉིས་དང། ད་ཧ་གཉིས་བསྲེགས་གཉིས་དང། པ་ཙ་
གཉིས་ཚོས་གཉིས་དང། བྷ་ཀྵ་གཉིས་ཟོ་གཉིས་དང། བ་ས་ཞག་རུ་དཧི་ར་ཁྲག་ཨྣྟྲ་རྒྱུ་མ་མཱ་ལཱ་པ་ཕྲེང་བ་ལ་མཝི་ན་འཕྱང་བ། གྲིཧྣ་གཉིས་ཟུང་གཉིས་དང། སཔྟ་བདུན་པཱ་ཏཱ་ལ་ས་འོག་ག་ཏ་གནས་བཧུ་ཛཾ་གའ་ལག་འགྲོ། སརྦཾ་པཱ་
སྦྲུལ་རྣམས་སོ། །ཏ་རྫ་ཡ་གཉིས་བསྡིགས་གཉིས། ཨཱ་ཀ་ཌྦྷ་གཉིས་ནི་ཁུག་གཉིས་སོ། །རྩ་སྔགས་ལ་མངོན་བརྗོད་ལས་འདིར་བཤད་པ་ལྟར་རྐང་བརྒྱད་མགོ་ལ་བཏགས་པ་ཅིག་དང། མ་གཏགས་པ་ཀ་ར་སོགས་མན་ཆད་
ལ་བྱས་པ་ཅིག་སྟེ་གཉིས་དང། རྡོ་རྗེ་མཁའ་འགྲོ་དང་ཧེ་རུ་ཀ་མངོན་འབྱུང་ལས། རྐང་བརྒྱད་མགོ་ལ་མ་བཏགས་པར་ཀ་ར་སོགས་མན་ཆད་ལ་བྱས་པ་སྟེ་མི་འདྲ་བ་འགའ་ཞིག་ཡོད་དོ། །གཉིས་པ་ལ་གཉིས། སྔགས་བརྒྱད་

[125B] བརྒྱད་ཆན་ཕྱི་མ་གཉིས་ཀྱི་ངེས་དོན་ནོ། །དང་པོ་ནི། ཀ་ར་ཀ་ར་མན་ཆད་ཀྱི་རྩ་སྔགས་ལ་ངེས་དོན་གྱི་བཤད་པ་བཤད་རྒྱུད་ལས་གསུངས་པ་ནི། སྔར་ལེའུ་དགུ་པར་རྩ་སྔགས་ཀྱི་དེ་ཉིད་མི་ཤེས་པར་དངོས་གྲུབ་
འདོད་པ། འབྲས་འདོད་པས་ཕུབ་མ་བརྡུང་བ་དང་འདྲ་ཞིང། སྔགས་ཀྱི་དེ་ཉིད་མི་ཤེས་པར་རྣལ་འབྱོར་པར་འདོད་པ་ངལ་བ་དོན་མེད་པར་གསུངས་པའི་སྔགས་ཀྱི་དེ་ཉིད་ཤེས་པ་ཡིན་པས་གལ་ཆེའོ། །དེ་ཡང་རྡོ་རྗེ་མཁའ་འགྲོ་ལས་
སྔོན་བསགས་ལས་ནི་མཐར་བྱེད་པ། །མེ་དང་བཅས་ཏེ་ལན་གཉིས་བཟླས། །ཀུ་རུ་ཀུ་རུ་སེམས་པ་བྲལ། །ཞེས་གསུངས་སོ། །དེ་ལ་དྲང་དོན་གྱི་སྔོན་བསགས་ནི་གསལ་བྱེད་ཀྱི་སྡེ་པའི་སྔོན་མ་ཀ་དང། དེའི་མཐར་མེ་སྟེ་ར་དང་བཅས་པའི་ཀ་
ར་གཉིས་སོ། །ངེས་དོན་ནི་སྔོན་མ་ནི་སྔོན་བསགས་པའི་མཚམས་མེད་ལྔ་ལ་སོགས་པའི་ལས་ཀྱི་སྒྲིབ་པའོ། །དེ་ཉིད་མེ་དང་བཅས་པ་ནི་མེ་ལྟར་རྣམ་སྨིན་རྩུབ་པའོ། །ཀ་ར་གཉིས་ཚོགས་ནི་བྱེད་པ་སྟེ་སྒྲིབ་པ་དེ་ཟད་པའི་མཐར་བྱེད་པའོ། །
ལན་གཉིས་ནི་མཚོན་པ་སྟེ་སྒྲིབ་པ་ཟད་པར་བྱེད་པ་དེ་ཡང་དང་ཡང་དུ་བྱས་པའི་དོན་ནོ། །ཡང་ན་ཀ་དང་ར་གཉིས་མ་ཆོགས་པར་ཕྲལ་བ་ནི་ཟད་པར་བྱ་རྒྱུ་སྟོན་པ་ལ་སྦྱར་རོ། །འོ་ན་ལས་སྒྲིབ་ཟད་པར་བྱེད་པ་དེ་ཇི་ལྟར་བྱ་སྙམ་པ་ལ་ལས་
ངན་པ་ཐམས་ཅད་ཀྱི་རྩ་བ་གཟུང་འཛིན་བདེན་པར་ཞེན་པའི་སེམས་པ་སྟེ་ཆགས་པའི་བློ་དང་བྲལ་བར་བྱོས་ཤིག་ཅེས་པ་ནི་ཀུ་རུའི་དོན་ཡིན་ལ། ལན་གཉིས་སྨོས་པ་ནི་སྔར་བཞིན་ནོ། །ཡང་རལ་པ་གྱ་གྱུ་བྷནྡྷཱ་གསལ། །དེ་ནི་སླར་ཡང་
[126A]༄༅། །བཟླས་པར་བྱ། །འཇིག་རྟེན་གཟུགས་དང་བྲལ་བ་ཡི། །ཏྲཱ་ས་ཡ་ཞེས་བྱ་བ་བརྫུན། །དམ་བ་དེ་ནི་ལན་གཉིས་བཟླ། །ཀ་ཥ་ཞེས་བྱ་ཨོ་སྒྲར་ལྡན། །གློ་ན་བྷ་ཡ་ཡང་དག་གནས། །དེ་ཡང་སླར་ནི་བཟླས་པར་བྱ། ཞེས་གསུངས་སོ། །རལ་
པ་གསལ་བ་བཅིངས་པ་ཞེས་བོས་ནས། སྡང་བ་རྣམས་ཆིངས་ཤིག་ཅེས་པའི་ངེས་དོན་ནི། རལ་པ་ནི་དེ་བཞིན་གཤེགས་པའི་རིགས་ཀྱི་ཚོགས་སོ། །གྱ་གྱུ་ནི་དོན་དམ་པར་རང་བཞིན་ཅི་ཡང་མེད་བཞིན་དུ་ཀུན་རྫོབ་ཏུ་བདེན་པར་ཡོད་པར་སྣང་
བའོ། །དེ་དག་བཅིངས་པ་ནི་བདག་མེད་པའི་འཁོར་ལོས་དོན་དམ་པར་གཅིག་ཏུ་བྱ་བ་སྟེ་དབྱེར་མེད་པར་རོ་གཅིག་ཏུ་བྱ་བ་ཡིན་ལ། ལན་གཉིས་སུ་བཟླས་པ་ནི་སྔར་བཞིན་ནོ། །གལ་ཏེ་དེ་བཞིན་གཤེགས་པ་རྣམས་ཞལ་ཕྱག་ལ་སོགས་པའི་
མཚན་མ་དང་བཅས་པའི་ཚུལ་གྱིས་སྒོམ་པས་ནི་འཁོར་བ་ཉིད་དུ་འགྱུར་རོ་ཞེ་ན། འཇིག་རྟེན་ཀུན་གཟུགས་ཏེ་ངོ་བོ་ཉིད་དང་བྲལ་བར་བསྟན་པས། དངོས་པོར་མངོན་པར་ཞེན་པ་རྣམས་ཡིད་གདུང་བའི་སྐྲག་པར་གྱིས་ཞེས་པ་ནི་
ཏྲཱ་ས་ཡའི་དོན་དང་ལན་གཉིས་སྨོས་པ་ནི་སྔར་བཞིན་ནོ། །དེས་ན་ལྷ་ཞལ་ཕྱག་ལ་སོགས་པའི་རྣམ་པ་ཅན་དུ་བསྒོམས་ཀྱང་འཁོར་བ་ལས་མི་གྲོལ་བ་མིན་ནོ། །བརྫུན་གྱི་སྐད་དོད་ཨ་ལི་ཀ་དོན་གཉིས་ལ་འགྲོ་བའི་བརྫུན་ལ་བྱས་ན། དེ་
ཁོ་ན་ཉིད་ལ་དཔྱོད་པའི་ཚད་མས་དཔྱོད་ན་ངོ་བོ་ཉིད་མེད་ཀྱང་འཇིག་རྟེན་སྐྲག་པ་སྤང་བའི་ཕྱིར། ཀུན་རྫོབ་ཏུ་ཇི་ལྟར་སྣང་བ་བཞིན་གྱི་བརྫུན་པ་སྒྱུ་མ་ལྟ་བུར་ཡོད་དོ་ཞེས་བསྟན་པར་བྱའོ། །ཡང་ན་ཨ་ལི་ཀ་ཕྱུགས་ལ་བྱ་སྟེ་ཕྱུགས་

[126B] །ཀ་དང་ཥ་བརྩེགས་པ་ནི་ཀྵའོ། །དེ་ཨོ་དང་ལྡན་པས་ཀྵོའོ། །ཀ་ཤ་གཉིས་ནི་བདར་ཏེ་བདར་རྡོ་ལྟ་བུའི་ཀུན་རྫོབ་ཀྱི་བདེན་པའོ། །དེ་ཇི་ལྟ་བུ་ཞིག་ཅེ་ན། དོན་དམ་པའི་བདེན་པར་བདར་བ་སྟེ་རྣཾ་
པར་དཔྱད་བར་བྱའོ། །ཇི་ལྟར་ཨོཾ་ཞེས་བྱ་བ་ཨ་དང་ཨུའི་ཆ་གཉིས་པ་ཡིན་པ་བཞིན་དུ། ཤེས་རབ་དང་ཐབས་ཀྱི་ཆ་གཉིས་ཡིན་ལ། སྒྲ་ནི་ཐབས་ཤེས་དེ་ཉིད་ཉམས་སུ་མྱོང་བ་སྟེ་དེ་དང་ལྡན་པའོ། །ཐབས་ཤེས་དེ་ཉིད་གསལ་བར་སྟོན་པ་ནི་
བྷ་ཡ་ནི་བྷ་ག་སྟེ་ཤེས་རབ་པོ། །དེ་ཀྵོ་ཡི་གློ་ན་གནས་པ་ནི་ཀྵོ་དང་མཚུངས་པ་སྟེ་མཉམ་པར་ཞུགས་པའི་ཀུན་རྫོབ་ཀྱི་བདེན་པའོ། །འདི་ལྟར་བདར་ལྟ་བུའི་ཀུན་རྫོབ་ཀྱི་བདེན་པ་ལ། གསེར་ལྟ་བུའི་དོན་དམ་པའི་བདེན་པ་ལྟར་རྣམ་པར་དཔྱད་
ན། རྡོལ་གསེར་གྱི་རི་མོ་ཆགས་པ་ལྟར་བདེན་པ་གཉིས་མཚུངས་ཤིང་དབྱེར་མེད་པར་འགྱུར་རོ། །ཡང་ན་ཀ་ཤ་ཞེས་པ་བདར་བ་སྟེ་དེ་ཡང་ཚད་མའོ། །ཚད་མས་རྣམ་པར་དཔྱད་ཅིང་བདར་ན་གསེར་ལྟ་བུ་ཀུན་རྫོབ་ཀྱི་བདེན་པ། རི་མོ་ལྟ་
བུའི་དོན་དམ་པའི་བདེན་པར་ཟད་ཅིང་མཐར་གཏུགས་པར་འགྱུར་རོ། །དེ་ཡང་ལུང་གི་ཚད་མ་འབའ་ཞིག་གིས་མ་ཡིན་པར་བསྟན་པའི་ཕྱིར། ཨོ་སྒྲར་ལྡན་ཞེས་གསུངས་ཏེ། ཨོ་ཞེས་པ་དད་པས་འཇུག་པའོ། །སྒྲ་ཞེས་པ་ལུང་ངོ། །ལྡན་
པ་ནི་རིག་པས་དཔྱད་པ་སྟེ། འདིར་ལུང་དང་རིག་པས་དཔྱད་ནས་ཁས་བླང་གི། དད་པ་ཙམ་གྱིས་ནི་མ་ཡིན་ནོ། །བྷ་ཡ་ནི་བྷ་བ་སྟེ་སྲིད་པ་ཡིན་ལ། གནས་པའི་སྐད་དོད་ནི་ཟད་པར་ཡང་འདྲེན་ཏེ། རིག་པས་རྣམ་པར་དཔྱད་ཅིང་བདར་ན་

[127A]༄༅། །གཟུང་བ་ལ་སོགས་པའི་སྲིད་པའི་ཞགས་པ་ཟད་པར་འགྱུར་ཞེས་བྱ་བའི་དོན་ནོ། །ཡང། ས་ཡི་མཐར་ནི་ཉི་སྟན་གནས། །མདའ་བཅུ་ཟླ་དུམ་ཐིག་ལེས་དགང། །དེ་ཡང་སླར་ནི་བརྗོད་པར་བྱ། །འོད་བྱེད་སྦྱངས་པ་ས་ཡི་མཐའ། །
གཤེགས་སུ་གསོལ་བ་གློ་ན་གནས། །ཉིས་འགྱུར་དུ་ནི་བྱ་བ་ཡིན། །ཞེས་གསུངས་སོ། །དེ་ལྟར་ལས་ཀྱི་སྒྲིབ་པ་ཟད་པར་བྱེད་དགོས་པ་དང། དེ་ཡང་ལས་སྒྲིབ་ཀྱི་རྩ་བ་བདེན་ཞེན་ཟད་དགོས་པ་དང། དེ་ཟད་པ་ལ་བདེན་འཛིན་ཅན་རྣམས་སྐྲག་
པར་བྱེད་པའི་བརྫུན་པ་སྒྱུ་མ་ལྟ་བུ་དང། བདེན་གཉིས་དབྱེར་མི་ཕྱེད་པར་རྟོགས་དགོས་པ་དང། དེ་ཡང་ལུང་ཙམ་སྐྱབས་སུ་གྱུར་པ་མིན་པར། ངེས་དོན་གྱི་ལུང་དོན་རིགས་པས་ལེགས་པར་གཏན་ལ་ཕེབས་དགོས་པར་བསྟན་ནས། ད་ནི་
དེ་དང་བདེ་བ་གཉིས་སྦྱར་དགོས་པ་སྟོན་པ་ལ། ཧཽཾ་ཞེས་སོགས་ཀྱི་ངེས་དོན་ནི། ཧ་དང་དེའི་ར་སྟ་དང་དེ་གདན་དུ་བྱེད་པ་དང། མགོའི་ན་རོ་དང་ཟླ་ཕྱེད་དང་ཐིག་ལེ་རྣམས་བཤད་པས་སྔར་བསྟན་པའི་ཐབས་ཤེས་གསལ་བར་བྱེད་དོ། །དེ་
ལ་ར་ནི་ཉི་མའི་ས་བོན་ཡིན་པས་ཉི་མ་ཞེས་བྱ་སྟེ། དེ་ཡང་ཐབས་ཀྱི་རྡོ་རྗེ་ཡིན་ཏེ། ལྷན་ཅིག་སྐྱེས་པའི་ཡེ་ཤེས་ཀྱི་སྣང་བ་སྐྱེད་པའི་ཕྱིར་རོ། །ཉི་མ་དེའི་སྟན་ནི་ཤེས་རབ་མའི་ཆོས་འབྱུང་སྟེ་རྡོ་རྗེའི་གནས་སུ་གྱུར་པའི་ཕྱིར་རོ། །ཤ་ཥ་
ས་ཧ་ཞེས་པའི་སའི་མཐའ་ནི་ཧ་ཡིན་ལ། དེ་ནི་ཉི་མ་དང་སྟན་གྱི་སྦྱོར་བས་ལུས་ཐམས་ཅད་ལ་ཁྱབ་པར་བསྐྱེད་པའི་བྱང་ཆུབ་ཀྱི་སེམས་ཀུན་ད་ལྟ་བུའོ། །ཧའི་སྤྱི་བོར་གནས་པའི་ཟླ་ཕྱེད་ནི་སྤྱི་གཙུག་ནས་བྱང་སེམས་དང་པོར་འཛག་

[127B] དེས་ཅི་ཞིག་བྱ་ཞེ་ན། མདའི་སྐད་དོད་བཱ་ན་ནི་ནགས་ཚལ་ལ་ཡང་འཇུག་པ་འདིར་ཕུང་པོ་ལྔའོ། །བཅུ་ནི་དབང་པོ་ལྔ་དང་དོན་ལྔ་ཡིན་ལ། དེ་ནི་མ་ནིང་བཞི་དོར་བའི་བཅུ་པ་ཨཽ་ཧ་ལ་ཞུགས་པ་སྟེ་ནཱ་རོའི་དོན་ཡང་དེར་འདུས་སོ། །
དུམ་བུ་ནི་དེ་རྣམས་དུ་མར་སྣང་བའོ། །ཐིག་ལེ་ནི་སྟོང་ཉིད་རྟོགས་པའི་རི་མོའོ། །དེས་དགང་བ་ནི་དབང་ཡུལ་དང་ཕུང་པོ་ལ་སོགས་པ་རྣམས། སྟོང་ཉིད་རྟོགས་པའི་རི་མོར་བྲིས་ནས་དེར་རོ་གཅིག་ཏུ་བྱས་པའོ། །དེ་རྣམས་ཀྱིས་ནི་ཉི་སྟན་
གཉིས་མཉམ་པོར་སྦྱོར་བ་ལས། བྱང་ཆུབ་ཀྱི་སེམས་རྡོ་རྗེ་ནོར་བུའི་ནང་དུ་གནས་པའི་ཚེ། རྣམ་པར་རྟོག་པའི་རང་བཞིན་ཐམས་ཅད་ནུབ་ནས། ལྷན་ཅིག་སྐྱེས་པའི་རང་བཞིན་རྟོགས་པར་འགྱུར་རོ་ཞེས་སྟོན་ཏེ། དེ་འདྲ་བའི་ལྷན་སྐྱེས་
ཀྱི་བདེ་བ་རྙེད་པ་ན། སྔར་གཏན་ལ་ཕབ་པའི་སྟོང་ཉིད་དང་སྦྱོར་བའི་དོན་ནོ། །དེ་དག་ནི་ཧྲཽཾ་གི་དོན་ཡིན་ལ་དེ་ལན་གཉིས་སྨོས་པ་ནི་དོན་དེ་ཡང་དང་ཡང་དུ་གོམས་པའོ། །ཧྲཿ་ཞེས་པའི་སའི་མཐའ་ཧའི་དོན་སྔར་དང་འདྲ། ར་སྟ་ནི་འོད་
བྱེད་པ་མེ་སྟེ་ཤེས་རབ་ཀྱི་ཁྲག་གོ་སྦྱངས་པ་ནི་རྩ་རྒྱུད་ལས་འོད་བྱེད་གདན་དུ་བྱས་པར་གསུངས་པའི་དོན་ཏེ་བྱང་སེམས་གཉིས་འདྲེས་པའོ། །ཚེག་དྲག་གཉིས་ནི་གཤེགས་སུ་གསོལ་བ་སྟེ་ཁུ་ཁྲག་གཉིས་ཡུམ་གྱི་པད་མར་
ཕབ་པའོ། །དེ་གཉིས་གློ་ན་གནས་པ་ནི་ཟོས་པ་སྟེ་ལོངས་སྤྱད་པས་ཚིམ་པའོ། །ཧྲཿ་ལན་གཉིས་སྨོས་པ་སྔར་བཞིན་ནོ། །ཡང། ཟླ་གཞོན་ཐིག་གསལ་ཕ་ཞེས་བྱ། །དེ་ཡང་སླར་ནི་བཟླས་པར་བྱ། །ཞེས་གསུངས་ཏེ། ཕེ་ནི་འཛིན་

[128A]༄༅། །པ་དོན་དམ་པར་མེད་པའོ། །དེ་མེད་ན་དངོས་པོ་འདི་དག་གང་གི་གཟུང་བར་འགྱུར་ཏེ། དེ་ནི་དེ་ལ་ལྟོས་པའི་ཕྱིར་རོ། །ཟླ་བ་གཞོན་ནུ་སྟེ་ཟླ་ཚེས་དང་ཐིག་ལེས་ཕེའི་སྟེང་དུ་བརྒྱན་ཏེ་ཐིག་ལེ་ནི་སྐར་མའོ། །གཉིས་པོ་དེས་
ནི་རང་ཉིད་གསལ་ནུས་ཀྱི་གཞན་ནི་མིན་ཏེ། འདི་ལྟར་དེ་དག་ཤར་དུ་ཟིན་ཀྱང་འགྲོ་བ་ཐམས་ཅད་མུན་པ་དང་བཅས་པར་མིག་གིས་མངོན་སུམ་དུ་མཐོང་བའི་ཕྱིར། དེ་དག་གིས་མུན་པ་གསལ་བར་ནུས་པ་མ་ཡིན་ནོ། །འོ་ན་
གང་གིས་ཤེ་ན། རང་དང་གཞན་གཉིས་ཀ་གསལ་བའི་ཟླ་བ་ཉ་གང་བ་འབའ་ཞིག་ཤར་བས་སོ། །དེས་འདི་སྐད་དུ་སྟོང་པའི་རི་མོའི་བདག་མེད་པ་ཟླ་བ་ཚེས་པ་ལྟ་བུ་འབའ་ཞིག་གིས་ཀྱང། འགྲོ་བའི་དོན་ཇི་ལྟ་བ་བཞིན་
ནུས་པ་མ་ཡིན་ལ། སྐར་མ་ལྟ་བུའི་ཀུན་རྫོབ་ཀྱི་བདེན་པ་ལྷའི་སྐུ་འབའ་ཞིག་གིས་ཀྱང་མ་ཡིན་ཏེ། གཞན་དུ་ན་བདེན་པ་གཉིས་གཉིས་སུ་མེད་པའི་ཟུང་འཇུག་གི་སྐུ་ཟླ་བ་ཉ་གང་བ་ལྟ་བུ་འབའ་ཞིག་གིས་ནུས་སོ། ཞས་སྟོན་ནོ། །
སླར་ནི་བཟླས་པར་བྱ་ཞེས་པའི་དོན་ནི། ཇི་ལྟར་ཟླ་བ་ཉ་གང་བ་དང་འགྲོགས་ན་སྐར་མས་ཀྱང་མུན་པ་སེལ་བ་ལྟར། གཉིས་སུ་མེད་པའི་ཟུང་འཇུག་གི་སྐུའི་རྗེས་སུ་འབྲང་བའི་བྱ་བ་ཐམས་ཅད་དེ་བཞིན་ནོ། །ཞེས་
བྱ་བའི་དོན་ནོ། །དེ་ལྟར་ན་ཟླ་ཆོས་ཀྱིས་མཚོན་པའི་སྟོང་ཉིད་འོད་གསལ་གྱི་ཡེ་ཤེས་དང། ཐིག་ལེ་སྐར་མ་ལྟ་བུས་མཚོན་པའི་སྒྱུ་མའི་ལྷའི་སྐུ་རེ་རེ་བ་མིན་པར་གཉིས་ཀ་ཚོགས་པ་ནི་ཟུང་འཇུག་དང། དེ་གཉིས་

[128B]སྔ་མ་རྣམས་ཀྱིས་བདེ་སྟོང་དབྱེར་མེད་དགོས་པར་བསྟན་ལ། འདིས་བདེན་གཉིས་དབྱེར་མེད་ཀྱི་ཟུང་འཇུག་དགོས་པར་སྟོན་ནོ། །གཉིས་
པ་ནི། ཕཊ་ནི་བདག་མེད་པ་འོད་གསལ་གྱི་ཡེ་ཤེས་སོ། །ད་ཧ་ནི་མཚན་འཛིན་གྱི་རྣམ་རྟོག་གི་ཤིང་བསྲེགས་ཤིག་པའོ། །པ་ཙ་ནི་ཟག་བཅས་ཀྱི་ཕུང་པོ་ཚོས་ཤིག་པའོ། །བྷཀྵ་ནི་རྣམ་རྟོག་གི་བདུད་ཟོ་ཤིག་པ་སྟེ། སྔར་གྱི་བདེ་སྟོང་གི་
ཡེ་ཤེས་ཀྱིས་འདི་རྣམས་འཇོམས་པའི་དོན་ནོ། །པ་ས་ནས་ལམྦི་ནི་ཡི་བར་ནི་ལྷ་ལ་བསྟོད་ཅིང་བོད་པའོ། །གྲིཧན་དང་ཏ་རྫ་ཡ་ནི་ཟུང་ལ་བསྡིགས་པ་སྟེ་ཚར་ཆོད་ཅིག་ཅེས་པའོ། །གང་འཛིན་ན་སཔྟ་ནས་སརྦཾ་བཱ་སྟེ་ས་འོག་རིམ་པ་བདུན་
གྱི་སྦྲུལ་གདུག་པ་དང་འདྲ་བའི་མཚན་འཛིན་གྱི་རྣམ་རྟོག་གོ་འདི་དག་ཟུང་ལ་ཚར་ཆོད་ཅིག་ཅེས་པའོ། །ཡང་ཨཱ་ནི་ཨ་ཀ་ར་སྟེ་རྣམ་པའོ། །ཀ་ནི་མིད་པ་སྟེ་རྣམ་པ་སྣ་ཚོགས་པ་རྣམས་རོ་གཅིག་པར་མིད་པར་བྱའོ་ཞེས་པའོ། །མིད་པ་
དེ་ཅི་ཞིག་ཏུ་མིད་ཅེ་ན། ཌྜྷ་ནི་སེམས་ཏེ་དེར་མིད་པར་བྱའོ། །སེམས་རྣམ་པ་དང་བཅས་པར་སྨྲ་བ་དང། རྣམ་པ་མེད་པར་སྨྲ་བ་གཉིས་ཀ་ཡང་སྐྱོན་དང་བཅས་པས། རྣམ་ཐར་གསུམ་གྱི་བདག་ཉིད་རང་བཞིན་གྱིས་འོད་གསལ་
བར་ཡའི་དོན་ལུང་དང་རིགས་པས་གཏན་ལ་ཕབ་སྟེ་བསྒོམ་ཞེས་པའོ། །དེ་ནི་རྡོ་རྗེ་མཁའ་འགྲོར་ཨཱ་ཀཌྜྷ་ལ་ཡ་བཏུས་པའི་བཤད་པ་ཡིན་ལ། རྩ་རྒྱུད་དུ་ཡ་བཏུས་པ་མེད་དོ། །ཧྲཱིཾ་གི་ཧ་ནི་འགྲོ་བ་ཐམས་ཅད་ལ་ཁྱབ་པར་

[129A]༄༅། །བྱེད་པ་ཧེ་རུ་ཀ་སྟེ་ཐབས་སོ། །ར་སྟ་ནི་ཉི་མ་སྟེ་ཤེས་རབ་བོ། །ཨཱི་ནི་དབྱངས་བཞི་པ་སྟེ་ཧེ་རུ་ཀའི་ལྷག་མའི་རིགས་བཞི་ཆར་གྱི་བདག་ཉིད་དོ། །ཐིག་ལེ་ནི་འོག་ནས་འབྱུང་བ་དང་འབྲའོ། །ལན་གཉིས་སྨོས་པ་ནི་ཐབས་
ལ་ཤེས་རབ་ཀྱི་ཆ་སྦྱར་བའོ། །ཛྞཽཾ་ནི་རྡོ་རྗེ་མཁའ་འགྲོར་མ་བཏུས་ལ་རྩ་རྒྱུད་དུ་བཏུས་པ་ལྟར་ན། ཛྞ་ནི་དེས་ཚིག་གི་ཚུལ་གྱིས་ཛྙཱ་ན་སྟེ་ཡེ་ཤེས། ཨོ་ནི་དབྱངས་ཀྱི་བཅུ་པ་སྟེ་དབང་པོ་ལྔ་དང་དོན་ལྔ། ཟླ་ཚེས་ཕུང་ཁམས་སྐྱེ་མཆེད་
ཀྱི་དབྱེ་བ། ཐིག་ལེ་དེ་ཐམས་ཅད་སྟོང་ཉིད་སྙིང་རྗེ་དབྱེར་མེད་དུ་རོ་གཅིག་པའི་དོན་ནོ་གསུང་ངོ། །ཀྵྨཱཾ་གི་ཀཾ་ནི་བདེ་བའོ། །ཤའམ་ཥ་ནི་བདེ་བ་དེ་ཉམས་སུ་མྱོང་བ་སྟེ་བདེ་བ་ཆེན་པོ་རང་གིས་རིག་པའི་ཡེ་ཤེས་ནི་ཀྵའོ། །མ་ནི་སྡེ་པ་ལྔ་པ་སྟེ་
གཟུང་འཛིན་གྱི་སྤྲོས་པ་ལྔ་མཚོན་ནོ། །པ་སྡེའི་མཐར་གནས་པའི་མཐའ་ནི་སྤྲོས་པ་མེད་པའི་མཐར་གཏུགས་པའོ། །ཨཱ་རིང་པོ་ནི་བདེ་བའི་རྣམ་པའོ། །ཐིག་ལེ་ནི་སྟོང་ཉིད་དོ། །མ་དེ་ཀྵའི་སྟན་དུ་བྱས་པ་ནི་འདི་ལ་བདེ་བ་ཡོད་པས་ན་
སྟན་ཏེ་བྱང་ཆུབ་ཀྱི་སེམས་སོ། །སྟན་དེ་ལ་ཀྵ་གནས་པ་ནི་ལྷན་སྐྱེས་ཀྱི་བདེ་བ་འབྱུང་བའི་ཚུལ་དུའོ། །ལན་གཉིས་སྨོས་པ་ནི་འགྲོ་བ་རྣམས་བདེ་བ་ཆེན་པོའི་རང་བཞིན་ཅན་ཡིན་ན། དྲི་མས་བསྒྲིབས་པས་དེ་ཁོ་ན་ཉིད་མི་ཤེས་པར་
ཟད་དོ་སྙམ་དུ་ཡིད་ཀྱི་རྟོག་པ་ཙམ་གྱིས་ཀྱང་དྲན་པར་བྱ་བའོ། །ཧཾ་གི་ཧ་ནི་ནཱ་ད་སྟེ་སྒྲ་གཉིས་ཀྱི་ཚུལ་ཅན་ཡིན་པས་ན་ཨ་རིང་པོ་དང་སྦྱར་བའོ། །ཧ་དང་ཟླ་ཚེས་དང་ཐིག་ལེ་གསུམ་དུ་སྦྱར་བ་སྟེ་དེ་རྣམས་ནི་སྔར་བཤད་པ་བཞིན་ནོ། །

[129B] །ཧུཾ་གྱི་དབྱངས་ལྔ་པ་ཨུ་ནི་ཡེ་ཤེས་ལྔའི་བདག་ཉིད་དུ་གྱུར་པ་སྟེ་ལྷག་མ་སྔར་བཤད་པས་ཤེས་པར་བྱའོ། །ཀི་ལིའི་ཀ་ལ་ཐིག་ལེ་བྱིན་
པའི་ཀཾ་ནི་བདེ་བའོ། །ས་དང་ཅེ་ནི་བཟླུམས་པའམ་བསྡོམས་པ་སྟེ་བདེ་བ་དང་སྟོང་པ་གཉིས་གཉིས་སུ་མེད་པར་བཟླུམས་པའོ། །དཧི་ནི་གཉིས་སུ་མེད་པའི་བདེ་བ་ལ་སྤྱོད་པའི་ཤིན་ཏུ་དག་པའི་བློའོ། །རྡོ་རྗེ་མཁའ་གྲོར་ཧི་ལི་མེད་པར་ཙི་ལི་བཏུས་ལ། རྩ་
རྒྱུད་ལས་ཧི་ལི་བཏུས་པ་ལ་ཡང་ས་དང་ཧ་གཉིས་བཟླུམས་པ་ལ་བཤད་པས་ཆོག་གོ་ཀ་ལ་སོགས་པ་བཞི་ལ་ཨི་སྦྱར་བ་ནི་མཆོག་གི་དོན་དུ་བཤད་པས། ལ་ལ་ཨི་སྦྱར་བ་ཡང་དེ་དང་འདྲ་ཞིང། ལ་རྣམས་ནི་ཡི་གེ་གོང་མའི་བཤད་
པ་ལ་བསྡུས་ན་རུང་བ་འདྲའོ། །ཧུ་གཉིས་ནི་ཐབས་ཀྱི་ཆ་དང། ཟླ་ཕྱེད་དང་ཐིག་ལེ་ནི་ཤེས་རབ་ཀྱི་ཆ་སྟེ། དེ་རྣམས་སྦྱར་བའི་ཐབས་ཤེས་དབྱེར་མེད་ནི་ཧུཾ་མོ། །རྡོ་རྗེ་མཁའ་འགྲོའི་འགྲེལ་པར་རྩ་བའི་དགོངས་པ་བཤད་པ་ན། ཧུཾ་གཉིས་དང་ཕཊ་
གཉིས་དང་སཱ་ཧཱ་མཐར་སྦྱར་རོ། །རྩ་རྒྱུད་ལེའུ་བདུན་པ་དང། ལེའུ་འདིར་ཧུཾ་གཉིས་དང་ཕཊ་གཅིག་སྦྱར་ལ། མངོན་བརྗོད་ལས་ཧཱུཾ་གཉིས་དང་ཕཊ་གཉིས་སྦྱར་རོ། །ཕོ་ཉ་མོ་བརྟག་པའི་ལེའུ་བཅུའི་མཐར། རྩ་སྔགས་ཚང་
བར་བསྒྲིགས་པ་ནི་ཕོ་ཉ་མོ་ལ་བརྟེན་ནས་བདེ་སྟོང་སྦྱོར་བ་ཤེས་པའི་ཆེད་ཡིན་ལ། དེ་རྩ་སྔགས་ཀྱི་དེས་དོན་བཤད་པ་ལས་ཤིན་ཏུ་གསལ་བར་བཤད་པ་རྒྱུད་རྩ་འགྲེལ་ལས་བཤད་པ་ནི། ལམ་གྱི་སྙིང་པོར་མཐོང་ངོ། །གསུམ་པ་ནི། དཔལ་ཧེ་

[130A]༄༅། །རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྩ་བའི་སྔགས་ཀྱི་ངེས་དོན་གསང་བའི་ཆོ་གའི་ལེའུ་སྟེ་ཉི་ཤུ་རྩ་ལྔ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་
ལེའུ་ཉི་ཤུ་རྩ་ལྔ་པའི་བཤད་པའོ།།    ༈    །།གཉིས་པ་དམ་ཚིག་བརྒྱད་བསྟན་པ་ལ་དྲུག་རྩ་བའི་སྔགས་ཀྱི་ཆེ་བ་བསྟན་པ། ཕོ་ཉ་མོ་མཆོད་པས་དངོས་གྲུབ་ཀུན་སྟེར་བ། དམ་ཚིག་དང་སྡོམ་པའི་ཆོ་ག་ཕོ་ཉ་མོ་རྣམས་མཉེས་པའི་རྒྱུ། སློབ་མ་
བརྟག་པའི་ཆོ་ག་ལེའུ་ཡི་མཚན་བསྟན་པའོ། །དང་པོ་ནི། ཉེར་ལྔ་པའི་རྗེས་དེ་ནས་ཉེར་ལྔ་པར་བཤད་པ་ལས་གཞན་ཡང་བཤད་པར་བྱའོ་ཞེས་སྦྱར་རོ། །ས་གསུམ་གྱི་འཇིག་རྟེན་ནི་གསུམ་པོ་དག་ན་འདི་ལས་སྔགས་མཆོག་གཞན་ཡོད་པ་
མིན་པའི་ཤྲཱི་ཧེ་རུ་ཀའི་རྩ་པའི་སྔགས་ཀྱིས་ངེས་པའི་དོན་ལེགས་པར་ཤེས་ནས། སྒྲ་ཇི་བཞིན་པའི་གསང་སྔགས་ཀྱི་དོན་ཐམས་ཅད་ལ་གཙོ་བོར་འཛིན་པ་ཡོངས་སུ་འདོར་བ་སྟེ་དོར་ནས་རྩ་སྔགས་ཀྱི་ངེས་དོན་ཉིད་ལ་གཙོ་བོར་འཛིན་ནོ། །གཉིས་
པ་ནི། ལུགས་འབྱུང་ལུགས་ལས་བཟློག་པ་ཡིས། །ཞེས་པ་རྣལ་འབྱོར་གྱི་བསླབ་པའི་རིམ་པ་ལས་མ་འདས་པ་ལ་འཆད་པ་ལྟར་ན། ལུགས་འབྱུང་སྟེ་བླང་བྱ་ལེན་པ་དང། ལུགས་བཟློག་སྟེ་སྤང་བྱ་འདོར་བ་ལས་མ་འདས་པའོ། །ཕོ་ཉ་དང་འདྲ་
བས་ན་ཕོ་ཉ་སྟེ། བྱང་ཆུབ་པའི་གོ་འཕང་སྟེར་བར་ངེས་ཤིང། ཐམས་ཅད་དུ་གཉིས་སུ་མེད་པའི་དགའ་བའི་རང་བཞིན་ཏེ་དགའ་བ་འབྱུང་བའི་ཚུལ་གྱིས་ཡང་དག་པ་སྟེ་ལེགས་པར་གནས་ནས། འོག་སྟེ་ས་འོག་ལ་སོགས་པ་ན་གང་

[130B] སྟེང་གི་སྟེ་ཕྱག་རྒྱ་ཆེན་པོའི་དངོས་གྲུབ་སྟེར་བའོ་ཞེས་འཆད་དོ། །འགྲེལ་པ་གཞན་ལས་ནི་ལུགས་ལས་འབྱུང་བ་ཡིས་ཕོ་ཉ་རྣམས་གནས་པ་ནི། རབ་གཏུམ་མ་ནས་བརྩོན་ཆེན་མའི་བར་གྱི་ཡས་མར་གྱི་
གོ་རིམ་གྱིས་གནས་པའོ། །ལུགས་ལས་བཟློག་པ་ཡིས་གནས་པ་ནི། བརྩོན་ཆེན་མ་ནས་རབ་གཏུམ་མའི་བར་གྱི་མས་ཡར་གནས་པའོ། །དེ་ལྟར་འོག་ཏུ་གནས་པ་སྟེང་དུ་སྟེ་སྔོན་ལ་བཀོད་ནས་བསྒོམས་ན་དངོས་གྲུབ་སྟེར་ཞེས་འཆད་དོ། །གང་
དང་ལྷན་ཅིག་ཏུ་སྤྱོད་པའི་བདག་གི་ཕོ་ཉ་མོའོ། །དེ་ཡང་སྐལ་བ་དང་ལྡན་པའི་སེམས་ཅན་གྱི་དོན་བསྒྲུབ་པའི་ཕྱིར་དང། འོ་བྱ་བ་དང་འཁྱུད་པ་ལ་སོགས་པ་ཐམས་ཅད་དུ་སྟེར་བའི་ཚུལ་གྱིས་གནས་ཀུན་ཏུ་འགྲོ་བའོ། །དེ་འདྲ་བའི་ཕོ་ཉ་མོ་དེ་ནི་
མིག་གིས་མཐོང་བ་དང་ལུས་ཀྱིས་རེག་པ་དང་ཐོས་པས་ཀྱང་དངོས་གྲུབ་ཀུན་སྟེར་ན། རྒྱུན་དུ་ཚུལ་བཞིན་དུ་བསྒྲུབས་པས་དངོས་གྲུབ་སྟེར་བ་ལྟ་ཅི་སྨོས། ཞེས་པ་པཎྜི་ཏ་གསུམ་གྱིས་བཤད་དོ། །ཕོ་ཉ་མོ་མཐོང་བ་སོགས་ཀྱིས་དངོས་གྲུབ་སྟེར་ལུགས་
ནི་བདེ་བ་ཆེན་པོ་བསྐྱེད་པའི་སྒོ་ནས་ཡིན་ཏེ། རྡོ་རྗེ་གུར་ལས། བུད་མེད་མཆོག་མཐོང་ལས་བདེ་ཞིང། །གླུ་ཐོས་པས་ཀྱང་ཡང་དག་བདེ། །དྲི་ཞིམ་བསྣམས་ལས་བདེ་བ་ཆེ། །སྐྱེ་གནས་རེག་ལས་ཀྱང་བདེ་ཆེ། །རོ་མཆོག་གཏུང་བ་རབ་
སྦྱར་བའི། །བདེ་བ་སུས་ཀྱང་བཟློག་མི་ནུས། །ཞེས་གསུངས་སོ། །དེ་ལྟར་ཕོ་ཉ་མོ་མཆོག་མཐོང་བ་སོགས་ལས་བདེ་ཆེན་འབར་བ་ནི་ཞུ་བདེ་ཡིན་ལ། བདེ་བ་དེ་སྐྱེ་བ་ལ་ལུས་ཀྱི་བྱང་སེམས་ཞུ་བ་དགོས། དེ་ལ་གཏུམ་མོ་འབར་བ་དགོས་
[131A]༄༅། །དེ་ནི་རླུང་འདུས་པའི་སྟོབས་ཀྱིས་མེ་སྤོར་བ་ཡིན་པས། ཕོ་ཉ་མོ་མཆོག་གིས་བྱིན་གྱིས་བརླབས་ན། མཐོང་མ་ཐག་ལ་སོགས་པར་ཡང་བདེ་ཆེན་འདྲེན་པའི་རླུང་སྡུད་ནུས་པ་སོགས་ཀྱི་མཐུ་ལས། བདེ་ཆེན་འགལ་རྐྱེན་
གང་གིས་ཀྱང་བཟློག་ཏུ་མེད་པར་རྒྱུན་མི་འཆད་དུ་སྐྱེ་བས་ཕོ་ཉའི་ལམ་ཆེས་མྱུར་བ་ཡིན་ནོ། །རྟག་པར་ཏེ་རྒྱུན་དུ་ཕོ་ཉ་མོ་ལ་འཁྱུད་པ་དང་འོ་བྱ་བ་སྟེ། དེ་ཡང་བདེ་སྟོང་གཉིས་སུ་མེད་པར་སྦྱོར་བའི་རྣལ་འབྱོར་གང་ལས་འབྱུང་བའི་གནས་ཀྱི་
ཁྱད་པར་ཏེ་གནས་ཁྱད་པར་བ་པདྨ་མཆོག་གོ་དེར་ཅུ་མབན་བྱ་བྱ་ཞིང་ལྕེ་རྩེ་འདྲིལ་བས་དྲུད་ལ། ཆང་གི་བཏུང་བ་དང་ལྡན་པས་སེམས་རབ་ཏུ་དགའ་བར་བྱས་ནས། རྡོ་རྗེ་དང་པད་མ་སྦྱོར་བས་རོལ་བར་བྱའོ། །རྣལ་འབྱོར་ཇི་སྙེད་པ་འདོད་པའི་བསྟན་
བཅོས་ལས་བཤད་པའི་ཀ་ར་ནའི་ཚོགས། རྡོ་རྗེ་སེམས་དཔས་གསུངས་པ་དེ་སྙེད་ཤས་པར་བྱས་ནས་དེ་དང་མཐུན་པར་རོལ་བར་བྱེད་པ་ནི། དངོས་གྲུབ་ཐམས་ཅད་སྦྱིན་པར་བྱེད་པར་བཤད་དོ། །འགྲེལ་པ་གཞན་ལས་ནི་གནས་དང་ཉེ་བའི་
གནས་ལ་སོགས་པ་རྣལ་འབྱོར་གྱི་གནས་ལ་གནས་པའི་ཕོ་ཉ་མོས་ནི། དངོས་གྲུབ་ཐམས་ཅད་སྟེར་ཏེ་ཙུམྦ་ན་དང་འཁྱུད་པ་འདོད་པའི་བསྟན་བཅོས་ལས་བཤད་པའི་རིམ་པས་བསྟན་ན་དངོས་གྲུབ་ཏུ་འགྱུར་རོ་ཞེས་འཆད་དོ། །བདེན་དངོས་
སམ་བདེན་པ་ཅན་ནམ་དམ་ཚིག་དང་ལྡན་པའི་རྣལ་འབྱོར་མ་མཐོང་ན། བཟའ་བ་དང་སྟོན་མོ་དང་ཅཱ་རུ་དང་བརྡ་ལ་སོགས་པ་ཐམས་ཅད་སྦྱིན་པར་བྱའི་གཞན་དུ་སྟེ་དམ་ཚིག་དང་མི་ལྡན་པ་ལ་ནམ་ཡང་སྦྱིན་པར་བྱ་བ་མ་ཡིན་ནོ། །ཕོ་

[131B] མ་དང་སྲིང་མོ་དང་བུ་མོ་དང་ཆུང་མ་རྣམས་ཕོ་ཉ་མོར་གནས་པ་ཡིན་ལ། དེ་ཡང་ཞིང་ལས་སྐྱེས་པ་དང་སྔགས་ལས་སྐྱེས་པ་དང། ལྷན་ཅིག་སྐྱེས་པ་ནི་མ་ལ་སོགས་པ་སྟེ། སྤྱན་ལ་སོགས་པའི་ལྷ་མོ་རྣམས་ལ་སྙོམས་པར་
འཇུག་པས་མཆོད་པར་བྱའོ་ཟེར་རོ། །དེ་རྣམས་ཀྱང་ཕོ་ཉ་མོ་གང་ལ་རྟག་ཏུ་སྔགས་སྦྱིན་པ་སྟེ་དབང་ལ་སོགས་པས་སྣོད་དུ་བྱས་བ་དེ་ཉིད་ཕོ་ཉ་མོ་བསྟེན་པ་དེ་ཡི་ཆོ་གར་བཤད་དོ། །ཁ་ཅིག་ནི་མ་ལ་སོགས་པ་རིག་མར་བཤད་པ་ལ། ཆོས་ཀྱི་བརྫུན་
ཀྱིས་བགྲོད་པར་བྱ་བ་མ་ཡིན་པ་ལ་བགྲོད་པར་བཤད་ཅེ་ན། ཞེས་པའི་ལན་དུ་གང་ལ་སྔགས་བྱིན་པ་ཕོ་ཉ་མོ་ཡིན་གྱི། སྐྱེ་གནས་ཀྱིས་འབྲེལ་བ་ནི་མ་ཡིན་པས་འགལ་བ་མེད་དེ། བླ་མའི་ཕྱག་རྒྱ་ནི་མའོ། །ལྷན་ཅིག་ཉེན་པ་ནི་སྲིང་མོའོ། །རང་གིས་
ཆོས་བསྟན་པ་ནི་བུ་མོའོ། །བླ་མས་བྱིན་པ་ནི་ཆུང་མ་འོ་ཞེས་འཆད་ལ། ལྭ་བ་པས་མ་ལ་སོགས་པ་སྒྲ་ཇི་བཞིན་པར་གསུངས་ཏེ། རྣལ་འབྱོར་པ་མཐོན་པོ་ལ་དགོངས་སོ། །དམའ་བ་ལ་ནི་མ་ལ་སོགས་པ་བཤད་མ་ཐག་པ་བཞིན་དུའང་ཡིན་ནོ། །
གསུམ་པ་ལ་བཞི། བཤད་པར་དམ་བཅའ་བ། གཡོན་པའི་ཀུན་སྤྱོད་མཆོད་པ་དང་བཅས་པ། དམ་ཚིག་རྣམས་སོ་སོར་བསྟན་པ། དོན་བསྡུ་བའོ། །དང་པོ་ནི། ཕོ་ཉ་མོ་མཆོད་པའི་རྗེས་དེ་ནས་ཕོ་ཉ་མོ་མཉེས་པར་བྱེད་པའི་དམ་ཚིག་རྣམས་
རྡོ་རྗེ་འཆང་ང་ཡིས་བཤད་པར་བྱའོ། །དམ་ཚིག་ཇི་ལྟ་བུ་ཞེ་ན། རྣལ་འབྱོར་གྱི་རྒྱུད་མན་ཆད་དུ་ཤིན་ཏུ་རྙེད་པར་དཀའ་བའོ། །རྣལ་འབྱོར་རྒྱུད་དུ་ཞེས་པ་ཕ་རྒྱུད་ལ་བྱས་ནས། རྒྱུད་དེར་རྙེད་དཀའ་བ་རྣལ་འབྱོར་མའི་རྒྱུད་ཀྱི་ཐུན་མོང་མ་ཡིན་པའི་

[132A]༄༅། །དམ་ཚིག་བརྒྱད། ཅེས་པའི་དོན་དུ་གཟུང་བར་མི་བྱ་སྟེ། གཡོན་པའི་དམ་ཚིག་ཙམ་མ་གཏོགས་པ་གཞན་རྣམས་ཕ་རྒྱུད་དང་འདྲ་བའི་ཕྱིར་རོ། །གཉིས་པ་ནི། སྐྱེས་པའམ་བུད་མེད་རྣལ་འབྱོར་མ་མཐོང་ན་གཡོན་དུ་བཞག་ནས་
འགྲོ་བ་ནི། ཡིད་ལ་འདོད་པའི་འབྲས་བུ་སྟེར་བར་བྱེད་དོ། །དེ་ལྟར་ན་ཁྱིམ་མམ་ཞིང་དུ་གནས་པ་ཤིན་ཏུ་རིང་པོ་ན་གནས་པ་ཡང་ཤེས་པར་བྱས་ནས་གཡོན་ནས་སྤྱད་པར་བྱའོ། །འདིར་བུད་མེད་ནི་རྣལ་འབྱོར་མ་ལ་བཤད་པས། སྐྱེས་པ་ཡང་རྣལ་
འབྱོར་པར་ཤེས་པས་སྐྱེས་པ་དང་བུད་མེད་ཙམ་མིན་ལ། ཤིན་ཏུ་རིང་པོ་ན་གནས་པ་ནི་ཞིང་ཁྱད་པར་ཅན་ན་གནས་པར་མངོན་ནོ། །གཞན་ཡང། བུད་མེད་དག་ནི་མཐོང་བ་ན། །གཡོན་ནས་ལན་གསུམ་བསྐོར་བྱ་ཞིང། །སྤྱི་བོས་ཕྱག་ནི་བྱས་
ནས་ཀྱང། །ལན་གསུམ་པར་དུ་གསལ་བ་གདབ། །ཁྱོད་མ་བདག་ནི་བུ་ཡིན་ཏེ། །ཇི་སྲིད་བྱང་ཆུབ་འབྱུང་བར་དུ། །བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་འོ་མས་སྐྱོངས། ཞེས་ཀྱང་གསུངས་ཏེ། གསོལ་གདབ་ནི། ཁྱོད་མ་ཞེས་སོགས་
སོ། །འདི་དངོས་སུ་མ་ནུས་ཀྱང་ཡིད་ཀྱིས་བྱ་དགོས་པའི་འདི་པའི་དམ་ཚིག་གཅིག་གོ་བྷ་བས་རང་གི་གཡོན་དུ་སྐྱེས་པའམ་བུད་མེད་བཞག་ནས་འགྲོ་པའི་སྐྱེས་པའམ་བུད་མེད་ནི། བདེ་མཆོག་གི་རྣལ་འབྱོར་པའམ་རྣལ་འབྱོར་མར་ཤེས་པར་
བྱའོ། །དེའི་ཕྱིར་ཡང་འདོད་པའི་དངོས་གྲུབ་ཏུ་འགྱུར་རོ། །དེ་བས་ན་ཤིན་ཏུ་རིང་བ་སྟེ་སྔར་བཤད་པའི་མཚན་ཉིད་མ་མཐོང་ཡང། གཡོན་ནས་བསྐོར་ཞིང་འགྲོ་བས་མཚོན་པ་ནི་ཕོ་ཉ་མོ་སྟེ། དེ་ཡང་ཁྱིམ་དང་ཞིང་ན་གནས་བ་ཞེས་འཆད་དོ། །

[132B] ཤྲཱི་ཧེ་རུ་ཀའི་རྣལ་འབྱོར་ནི་རྣལ་འབྱོར་རྣམས་ཀྱི་མཆོག་གོ། དེའི་ཕྱིར་རྣལ་འབྱོར་དེ་འཛིན་པའི་སློབ་དཔོན་ནི་རྣལ་འབྱོར་མཆོག་གི་སྐྱེད་བྱེད་ཡིན་པས་རྣལ་འབྱོར་རྣམས་
ཀྱི་མ་དང་ཕ་ཉིད་ཡིན་ནོ། །བདེ་མཆོག་གི་རྒྱུད་འདི་རུ་ནི་དབང་བསྐུར་བའི་རྣལ་འབྱོར་པ་སྒྲུབ་པ་པོ་ནི། ལེགས་པ་སྟེ་མཆོག་ཏུ་གྱུར་པ་ཡིན་ཏེ། དེས་ན་དེ་དག་ལ་བརྙས་པ་སྟེ་ཁྱད་དུ་གསོད་པ་དང། མི་སྤང་པ་སྟེ་མི་སྨད་པར་གུས་པས་ཅི་ནུས་པ་ཡིས་ནི་
མཆོད་པར་བྱའོ། །ཀ་ཀ་གདོང་སོགས་ཞེས་པ་ནི་ལྭ་བ་པ་དང་ལྷ་སྦས་ཀྱི་འགྲེལ་པར་དམ་ཚིག་བརྒྱད་བཤད་ཟིན་པའི་འོག་ཏུ་འབྱུང་བས། དམ་ཚིག་བརྒྱད་ལ་མི་འདྲེན་ལ། འགྲེལ་པ་གཞན་ལས་སྐབས་འདིར་འཆད་ཀྱང་དམ་ཚིག་བརྒྱད་ལ་མི་འདྲེན་ནོ། །
འོ་ན་འདིར་བཤད་པ་ཅི་ཡིན་ཞེན། ཁྭའི་གདོང་བ་ལ་སོགས་པ་དང་ཆོས་མཐུན་པའི་དུད་འགྲོ་མོ་ལ་ཡང་གུས་པར་བྱ། ཞེས་པའི་དོན་དུ་ཡིན་ཞེས་སྔ་མ་དག་འཆད་པ་ནི་མི་འགྲིག་གོ། འདི་ལ་སྒོ་མཚམས་མ་བརྒྱད་མཆོད་པ་དེ་བཞིན་དུ་སྒྲུབ་
པ་པོས་བདེ་མཆོག་གི་རྣལ་འབྱོར་པ་རྣམས་ལ་དད་ཅིང་གུས་པས་མཆོད་ན། ཡིད་བྱིན་གྱིས་རློབ་པ་ཡིན་ནོ་ཞེས་གསུང་ངོ། །བྷ་བས་ནི་སྔར་གུས་པ་ཡིས་མཆོད་ཅེས་བཤད་པའི་གུས་པ་ནི། ཀ་ཀ་སོགས་ཀྱིས་སྟེན་པ་ལ་ཁྭ་གདོང་མ་ལ་སོགས་
པ་བརྒྱད་པོ་འདི་གུས་པ་དང་དད་པ་འཕེལ་བར་བྱེད་པ་ཡིན་ནོ། །དེ་ཡང་དངོས་གྲུབ་རྣམས་ཀྱི་རྒྱུ་ཡིན་ནོ་ཞེས་འཆད་དེ། བླ་མ་དང་འདི་ཡི་རྣལ་འབྱོར་པ་ལ་རྟག་པར་ཏེ་རྒྱུན་དུ་གུས་པ་ནི་དངོས་གྲུབ་རྣམས་ཀྱི་རྒྱུ་ཡིན་ལ། གུས་པ་དང་དད་པ་གོང་ནས་

[133A]༄༅། །གོང་དུ་འཕེལ་བར་བྱེད་པ་ལ། བར་དུ་གཅོད་པའི་བགེགས་ནི་སྒོ་མཚམས་མས་བཟློག་པ་ཡིན་པས། སྒོ་མཚམས་མ་རྣམས་དངོས་གྲུབ་འཕེལ་བའི་རྒྱུ་ཡིན་ནོ་ཞེས་པ་སྟེ་ཤིན་ཏུ་ལེགས་པ་ཡིན་ནོ། །གྲོལ་བའི་སྐད་དོད་གུས་པ་དང་
མོས་པ་ལ་ཡང་འགྲོ་བར་སྣང་བས། འདིར་མོས་པ་དང་གུས་པར་བསྒྱུར་བ་རྣམས་ལེགས་སོ། །གསུམ་པ་ནི། སྔར་བཤད་པའི་གཡོན་པའི་ཀུན་སྤྱོད་བརྙས་སྨོད་སྤོང་བའི་དམ་ཚིག་རྣམས་སྐྱོང་བ་ནི་དང་པོའོ། །ཀྱང་ནི་སྐྱོང་བར་བྱེད་པ་ཁོ་ན་
ཞེས་ངས་གཟུང་ངོ། །གཡོན་པའི་ཀུན་སྤྱོད་སྔར་བཤད་པ་ནི་མཚོན་པ་ཙམ་སྟེ། གཡོན་པའི་ཀུན་སྤྱོད་ཐམས་ཅད་ལ་གནས་པར་བྱའོ། །རྣམ་པར་རྨོངས་ཤིང་འདོད་པ་ལ་ཆགས་པས། ལྷ་མོ་སྟེ་རིག་མ་གཞན་དང་ཀུན་ཏུ་སྦྱོར་བ་སྤོང་
བ་ནི་དམ་ཚིག་གཉིས་པའོ། །ལྭ་བ་པས། རྣལ་འབྱོར་མཆོག་གི་ཐབས་སྤངས་ནས། རྣལ་འབྱོར་གཞན་ལ་བརྟེན་པ་ལ་འཆད་དེ། དཔའ་བོས་ཀྱང། ལྷ་གཞན་དག་དང་ཀུན་སྦྱོར་བའི། །འདོད་ལ་ཆགས་པར་གྱུར་པ་ནི། ཞེས་འདོན་ནོ། །
དམ་ཚིག་གསུམ་པ་ནི་བདག་དང་གཞན་གྱི་ཆར་གཉིས་སུ་འབྱེད་པ་སྤོང་བ་ལ་བཤད་པ་ནི། གཉིས་སུ་མེད་པ་རྟོགས་པ་དང་མ་བྲལ་བ་ལ་བཤད་པ་ལྟར་ཡིན་ལ། དེ་ཡང་དེ་ཁོ་ན་ཉིད་རྟོགས་པ་སྤྱོད་པ་དང་མ་བྲལ་བར་བྱེད་པ་ཡིན་པས་
གཉིས་སུ་བྱེད་པ་མིན་ཞེས་པའམ་གཉིས་སུ་མེད་པ་ཞེས་བྱའོ། །ཐོགས་མེད་ནི་གང་གིས་ཀྱང་གཞོམ་དུ་མི་ནུས་པ་ལ་བཤད་པ་ནི། སྔགས་ཀྱི་ཐུན་མོང་མ་ཡིན་པའི་གྲུབ་མཐའ་ལས་གཞན་དུ་བཀྲི་མི་ནུས་པ་སྟེ་དམ་ཚིག་བཞི་

[133B] །ཐོགས་མེད་མིན་ཞེས་པ་ལྟར་ན་དེ་སྤོང་བ་ལ་བྱའོ། །དམ་ཚིག་ནི་ལྷ་མོའམ་རིག་མའོ། །སྤྱོད་པ་ནི་འདོད་པ་སྤྱོད་པའོ། །སྤྱད་པ་ནི་དེ་བྱེད་པའོ། །དེའི་ཡུལ་ནི་ལས་དང་ཡེ་ཤེས་ཀྱི་ཕྱག་རྒྱ་གཉིས་སོ། །དེ་ལ་ཡང་གསུམ་པས་ནི་དེ་ལྟར་
བྱེད་པ་ན། དེ་ཁོ་ན་ཉིད་ཀྱི་ལྟ་བ་དང་བྲལ་བར་སྤྱོད་པ་བཀག་ཅིང། བཞི་པས་ནི་ཡིད་གཞན་དུ་མི་འགྱུར་བར་བྱེད་དེ་དམ་ཚིག་ལྔ་པའོ། །མི་མོ་སྟེ་བུད་མེད་ལ་བརྟེན་ནས་རྡོ་རྗེ་དང་པདྨ་འདུ་བའི་དུས་སུ་དབང་ཕྱུག་དང་བྲལ་བར་མི་བྱ་ཞེས་
ཀོང་ཀ་ན་བཞེད་པ་ནི། སྐལ་ལྡན་གྱིས་དབང་ཕྱུག་མ་དང་བྲལ་བར་མི་བྱ་བ་ལ་བཤད་དེ། ལེགས་པར་སྦྱར་བའམ་ཤིན་ཏུ་སྦྱོར་ཞེས་པས་མ་བྲལ་བར་བྱེད་པའོ། །དེ་ཡང་ལྷན་སྐྱེས་ཀྱི་བདེ་བ་འདྲེན་པའི་ནུས་པ་མ་རྫོགས་པ་དེ་སྲིད་དུ་
འབྲལ་བར་མི་བྱ་ཞེས་པ་སྟེ། དམ་ཚིག་དྲུག་པའོ། །དམ་ཚིག་དྲུག་པ་ལ་མི་འབྲལ་བར་བཤད་པ་དེ་བཞིན་དུ། བདེ་བའི་གཞི་པདྨ་འདུ་བའི་དུས་སུ་དབང་ཕྱུག་དང་བྲལ་བར་མི་བྱ་ཞེས་རྩེ་ནས་ཕྱི་རོལ་ཏུ་མི་འབྲལ་བའི་
ཚངས་པར་སྤྱོད་པ་བྱ་བ་ནི་དམ་ཚིག་བདུན་པའོ། །འགྲེལ་པ་གསུམ་ལས། ཚངས་པར་སྤྱོད་པ་དེ་བཞིན་གཞི། ཞེས་འབྱུང་ངོ། །བུ་གར་ཀུན་ཏུ་སྤྱོད་པ་སྟེ་ཡུམ་གྱི་པད་མ་ནས་བྱང་སེམས་ལྕེས་ལེན་པའི་དུས་སུ་ཁྲོ་བ་མེད་པར་སྤྱོད་
པའོ། །ཁྲོ་བ་མེད་པའི་དོན་ནི། དཔའ་བོས་བྱང་སེམས་ལེན་པའི་དུས་སུ་བཙོག་པའི་འདུ་ཤེས་མི་བྱ་བ་ལ་བཤད་པ་ལྟར་ཡིན་ཏེ། བཙོག་ཅིང་སྐྱུག་བྲོ་བའི་བསམ་པ་ནི་ཡུལ་དེ་ལ་རྒྱབ་ཀྱིས་ཕྱོགས་པའི་མི་འདོད་པ་ཡིན་པས་

[134A]༄༅། །དེ་འདྲ་བ་དེ་ལ་སྡང་བ་ཞེས་གཞན་དུ་ཡང་འབྱུང་ངོ། །དེ་ནི་དམ་ཚིག་བརྒྱད་པའོ། །བཞི་པ་ནི། དེ་ལྟར་སྔར་བཤད་པ་འདི་བརྒྱད་འཛིན་པ་ནི་དམ་ཚིག་ཀུན་ཏུ་སྤྱོད་པ་ཡིན་ལ། ཤེས་པ་ཙམ་ལ་མི་འཇོག་པར་ཚུལ་བཞིན་དུ་སྒྲུབ་པ་ལ་ནི་གནས་
པ་ཡི་སྒྲུབ་པ་པོ་རྣམས་ཀྱིས་རྟག་ཏུ་སྟེ། ཡང་དང་ཡང་དུ་ཤེས་པར་བྱའི་བརྗེད་པར་མི་བྱའོ། །དམ་ཚིག་འདི་རྣམས་ནི་བྱ་བ་དང་སྤྱོད་པ་དང་རྣལ་འབྱོར་དང་རྣལ་འབྱོར་བླ་མ་དང། རྣལ་འབྱོར་མའི་རྒྱུད་རྣམས་ཐམས་ཅད་ཀྱི་ཐུན་མོང་བ་སྟེ་བྱ་བ་འདྲ་
བར་སྦྱོར་བས་བཅོམ་པར་མི་བྱ་བ་སྟེ་གཞོམ་པར་མི་བྱ་སྟེ། རྒྱུད་སྡེ་འོག་མ་དེ་དང་དེ་རྣམས་ལ་རྒྱུད་སྡེ་གོང་མ་ལྟར་གྱི་འཚང་རྒྱ་བའི་རྒྱུ་མེད་པར་ཏེ་མེད་པའི་ཕྱིར་རོ་ཞེས་ལྭ་བ་པ་དང་ལྷ་སྦས་ཀྱི་བཤད་དོ། །ཀོང་ཀ་ན་པ་ནི་དམ་ཚིག་འདི་
རྣམས་ནི་རྣལ་འབྱོར་ཆེན་པོའི་རྒྱུད་ཐམས་ཅད་ཀྱི་ཐུན་མོང་བ་སྟེ་སྤྱི་ཡིན་པས་གསང་བ་སྟེ། རྒྱུད་གཞན་ཤེས་པས་ཀྱང་དགོངས་པ་འདི་རྟོགས་པར་མི་འགྱུར་རོ། །དགོངས་པ་མི་རྟོགས་པས་ན་རྒྱུ་སྟེ་ཡང་དག་པའི་གཏན་ཚིགས་
མེད་པར་ནི། ཚད་མ་གཞན་གྱིས་གཞོམ་པར་ཏི་སུན་དབྱུང་བར་མི་བྱའོ། །དེ་ལྟར་ན་ཇི་ལྟར་བྱ་ཞེ་ན། རྒྱུད་ལ་ཡིད་ཆེས་པའི་དད་པ་ཉིད་ཀྱིས་བླང་བར་བྱ་ཡི་མིག་གིས་གཟུགས་ལ་བལྟ་བ་དང། ལག་པས་རེག་བྱ་ལ་རེག་
པ་ལྟ་བུར་བྱར་ཡོད་པ་མ་ཡིན་ནོ། །གསང་བའི་དམ་ཚིག་འདི་ནི་སྣོད་མིན་ལ་མིང་ཙམ་ཡང་མི་བསྟན་ཅིང། རབ་ཏུ་འབད་དེ་སྦ་བར་བྱ་ལ་སྣོད་ལྡན་ལ་བཤད་པར་བྱའོ། །བཞི་པ་ནི། བློ་དང་ལྡན་པ་སྟེ་སྒྲུབ་

[134B] །ཅིའི་དོན་དུ་ཞེ་ན། ཕོ་ཉ་མོ་ལ་ཡང་དག་པར་གནས་པའི་མྱོས་བྱེད་འཛག་པའི་དོན་དུའོ། །སྐུལ་བྱེད་ནི་སྲིན་ལག་དང་གུང་མོའི་རྩེ་མོ་ཁ་སྦྱར་བས་བསྐྱོད་
ཅེས་ཟེར་རོ། །ཀོང་ཀ་ན་པ་ནི་མཐེའུ་ཆུང་བསྐྱོད་པ་ལྷ་མོའི་མཆོད་པའི་དུས་སུ། ལྷའི་རྣལ་འབྱོར་དང་ལྡན་པར་བྱ་བའམ་སྔགས་དང་ཕྱག་རྒྱ་ལེགས་པར་བསླབས་པ་མ་རྙེད་ན། ཕྱག་རྒྱ་གཞན་ལྷའི་རང་བཞིན་དུ་བྱས་ལ་མཆོད་དོ། །ཕོ་ཉ་མོ་རྣམས་
ཡང་དག་གནས་པ་ནི་དེའི་དུས་སུ་རྣལ་འབྱོར་པ་ལ་ཕོ་ཉ་མོ་ཐམས་ཅད་དགའ་བར་འགྱུར་རོ་ཞེས་འཆད་དོ། །མཐེའུ་ཆུང་ནི་བྱིན་གྱིས་བརླབས་པའི་པད་མའི་ལྟེ་བ་ཡིན་ལ། དེ་བསྐྱོད་པར་བྱ་ཞེས་དཀའ་རྒྱལ་བཞེད་དོ། །ཡང་མཐེའུ་ཆུང་ནི་ལོ་གྲངས་
བཅུ་གཅིག་གི་ཚིགས་དང་ལྡན་པ་སྟེ། དེ་གཟུང་ལ་དེ་དང་རོལ་བའི་བདུད་རྩི་ལྕེས་བླངས་ཏེ་འཐུངས་ན། བཅུད་ཀྱི་ལེན་འགྲུབ་པར་བྱེད་པས་བདེ་བ་ཆེན་པོ་སྐྱེ་བའི་རྒྱུ་ཡིན་ནོ་ཞེས་ལྭ་བ་པ་གསུང་ངོ། །ལྔ་པ་ནི། སྒྲུབ་པ་པོ་ཡོན་ཏན་དང་ལྡན་པའི་མི་ནི་
རྣམ་པ་གསུམ་དུ་གནས་ཏེ། དག་པ་དང་མ་དག་པ་དང་དེ་གཉིས་འདྲེས་པའོ། །དང་པོ་ནི་རྣམ་དག་ཅེས་བྱ་བ་ནུས་པ་ལེགས་པར་སྐྱེས་པའོ། །གཉིས་པ་ནི་མཉེས་བྱེད་ཅེས་བྱ་བ་ནུས་པ་མ་སྐྱེས་པའོ། །གསུམ་པ་ནི་གསལ་བྱེད་ཅེས་བྱ་བ་བར་མ་སྟེ་ནུས་
པ་ཅུང་ཟད་སྐྱེས་ཤིང། བསྟན་བཅོས་ཀྱི་དོན་རིག་པའོ། །ཡང་ན་མཉེས་བྱེད་ཅེས་པ་སྔགས་དང་རྣལ་འབྱོར་ལ་གོམས་ཤིང་མཉེས་པར་བྱེད་པའོ། །ཡོན་ཏན་དང་ལྡན་པའི་མི་བསྟན་བཅོས་ཀྱི་དོན་རིག་པ་ནི་གསལ་བྱེད་དེ། སྒྲོན་མ་དང་འདྲ་བས་

[135A]༄༅། །སེམས་ཅན་གྱི་དོན་གྱི་བྱ་བ་ནུས་པའོ། །ཞེས་ཀོང་ཀ་ན་པའི་དགོངས་པ་དཔའ་བོ་རྡོ་རྗེས་བཤད་པ་ལྟར་རོ། །དྲུག་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སློབ་མ་ཡོངས་སུ་བརྟག་པ་སྟེ་སློབ་མ་མཆོག་དམན་གྱི་
མཚན་ཉིད་དང། སྡོམ་པ་སྟེ་དམ་ཚིག་བརྒྱད་ཀྱི་ཆོ་གའི་ལེའུ་སྟེ་ཉི་ཤུ་རྩ་དྲུག་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་ཉི་ཤུ་རྩ་དྲུག་པའི་བཤད་པའོ།།    ༈    །།ལྔ་
པ་སྤྲོས་བཅས་ཀྱི་སྤྱོད་པ་རྒྱས་པར་བཤད་པ་ལ་གཉིས། སྤྱོད་པ་སྤྱིའི་རྣམ་པར་བཞག་པ་དང། སྤྲོས་བཅས་ཀྱི་སྤྱོད་པ་ལེའུ་གསུམ་གྱིས་བསྟན་པའོ། །དང་པོ་ནི། སྤྱིར་སྤྱོད་པ་བྱེད་པ་ལ་སྐབས་གཉིས་ཏེ། ཐུན་མོང་གི་དངོས་འགྲུབ་པ་ལ་
བོགས་འབྱིན་པ་བསྐྱེད་རིམ་པའི་སྤྱོད་པ་དང། མཆོག་གི་དངོས་གྲུབ་མྱུར་དུ་འགྲུབ་པ་ལ་བོགས་འབྱིན་པའི་རྫོགས་རིམ་པའི་སྤྱོད་པའོ། །བསྐྱེད་རིམ་པའི་སྤྱོད་པ་ནི། ལྷའི་རྣལ་འབྱོར་ཤིན་ཏུ་བརྟན་པ་ལ་སོགས་པའི་སྐབས་ནས་བྱེད་ལ། རྫོགས་རིམ་
པའི་སྤྱོད་པ་བྱེད་པའི་སྐབས་གསུམ་ནི་གཞན་དུ་རྒྱས་པར་བཤད་ཟིན་ཏོ། །རྒྱུད་འདིའི་སྐོར་ནས་ནི་ཀུན་སྤྱོད་ལས། དང་པོ་མཉམ་གཞག་རྣལ་འབྱོར་པས། །འབད་དེ་ནུས་པ་བསྐྱེད་པར་བྱ། །ནུས་པ་སྐྱེད་པའི་རྗེས་ཐོགས་ལ། །ཡིད་ལ་འདོད་
པའི་བརྟུལ་ཞུགས་སྤྱོད། །སེམས་ཅན་རྗེས་སུ་གཟུང་བའི་རྒྱུར། །དཔའ་བོ་ཆེན་པོ་རྒྱུ་བར་བྱ། །ཞེས་གསུངས་ལ་སྡོམ་འབྱུང་དང་ཁ་སྦྱོར་ལས་ཀྱང་དྲོད་ཐབ་ནས་སྤྱོད་པ་བྱ་བར་བཤད་དེ། ཉེར་དགུ་པར། ཇི་སྲིད་དྲོ་བའི་བྱ་བ་དག་མངོན་པར་

[135B] ཞེས་གསུངས་པ་འཆད་པའོ། །དྲོད་ཐོབ་པ་ནི་སྦྱོར་ལམ་བཞིའི་ཡ་གྱལ་གྱི་དྲོད་ལ་ལྭ་བ་པས་བཤད་ལ། མན་སྙེ་ལས། དྲོད་ནི་རྣལ་འབྱོར་གྱི་མཐུ་སྟེ་གང་ལས་འདི་རྣལ་འབྱོར་ལ་དགའ་བས་རབ་ཏུ་མགུ་བར་འགྱུར་བ་དང། གླགས་
ཚོལ་བ་རྣམས་ཀྱིས་ཀྱང་འདི་ལ་མི་བཟོད་པ་དང། ཚར་གཅོད་པ་དང་རྗེས་སུ་འཛིན་པར་ནུས་པར་འདི་རྣམས་འགྱུར་བ་དང། གྲང་བ་དང་རླུང་ལ་སོགས་པ་རྣམས་ཀྱིས་ཟིལ་གྱིས་མི་ནོན་པའོ། །ཞེས་ནུས་པ་ཁྱད་པར་ཅན་ཐོབ་པ་ལ་འཆད་དོ། །སྤྱོད་པ་ནི་གསུམ་
སྟེ་སྤྲོས་བཅས་དང། སྤྲོས་མེད་དང། ཤིན་ཏུ་སྤྲོས་མེད་ཀྱི་སྤྱོད་པའོ། །འདི་གསུམ་གྱི་མཚན་ཉིད་གཞུང་གཞན་དུ་མི་གསལ་ལ། སྤྱོད་བསྡུས་ནས་རྒྱས་པར་བཤད་དོ། །མན་སྙེ་ལས་སྤྱོད་བསྡུས་ལ་བརྟེན་ནས་འདིའི་སྤྱོད་པ་གསུམ་འཆད་པ་ནི་ལེགས་
པས། སྤྲོས་བཅས་ནི་དཀྱིལ་འཁོར་གྱི་ལྷ་གྲངས་དང་མཉམ་པའི་རྣལ་འབྱོར་པ་ཕོ་མོ་ལྷ་རང་རང་གི་ཆས་སུ་ཞུགས་པ་འདུས་ནས། སྒྲུབ་ཐབས་བསྒོམས་པའི་མཐར་ལག་པའི་ཕྱག་རྒྱ་དང། དེའི་ལན་དང། གླུ་དང་དེའི་ལན་དང། གར་དང་དེའི་ལན་གྱི་
སྤྲོས་པ་རྒྱས་པ་དང་བཅས་པས་འདོད་ཡོན་ལ་སྤྱོད་པའོ། །སྤྲོས་མེད་ནི་ལག་པའི་ཕྱག་རྒྱ་ལ་སོགས་པའི་སྤྲོས་པ་རྒྱ་ཆེན་པོ་རྣམས་བཞག་ནས། འདོད་ཡོན་ལ་སྤྱོད་པ་ཡིན་ཏེ། དེ་ལ་ནི་རྣལ་འབྱོར་ཕོ་མོ་ལྷ་གྲངས་དང་མཉམ་པ་རྒྱས་པ་དང། ཕྱག་
རྒྱ་མ་ལྔའམ་བཞི་དང་ལྷན་ཅིག་བྱེད་པ་འབྲིང་དང། གཅིག་དང་ལྷན་ཅིག་བྱེད་པ་བསྡུས་པ་སྟེ་གསུམ་བཤད་དོ། །དེ་གཉིས་ནི་ལས་རྒྱ་ལ་བརྟེན་ནས་སྤྱོད་པ་བྱེད་པའོ། །ཤིན་ཏུ་སྤྲོས་མེད་ནི་ཕྱིའི་སྤྲོས་པ་ཀུན་བཞག་ནས་ཡེ་ཤེས་ཀྱི་ཕྱག་རྒྱ་ཙམ་ལ་
[136A]༄༅། །བརྟེན་ནས་ཕྱག་རྒྱ་ཆེན་པོ་སྒོམ་པར་བྱེད་པ་སྟེ། འདི་ལ་བཧུ་སུ་ཀུའི་སྤྱོད་པ་ཞེས་ཀྱང་ཟེར་རོ། །ཡི་གེ་དང་པོ་ལ་བྷུཉྫ་ན་ཞེས་ཡི་གེ་བསྣན་པའི་ངེས་ཚིག་གིས་བཤད་ན་ཟས་ཟ་བ་དང། སུ་ཏན་ཞེས་སྦྱར་ཏེ་བཤད་ན་གཉིད་ལོག་པ་དང། ཀུ་
ཊི་ས་ར་ཞེས་སྦྱར་ཏེ་བཤད་ན་བཤང་གཅིའི་ཕྱིར་འགྲོ་བའི་འཆག་པ་སྟེ། འདུ་ཤེས་དེ་གསུམ་ཙམ་མ་གཏོགས་པ་འདུ་འཛི་སྤོང་ཞིང། ལུས་དང་ཚོར་བ་དང་ཡུལ་དང་དབང་པོ་གང་ལ་ཡང་མི་སེམས་པར། གཉིད་དང་འོད་གསལ་བསྲེས་པ་ཉིང་སྐྱོང་བར་
བྱེད་པའོ། །ཁ་ཅིག་བཧུ་ཀྟཱ་ཞེས་སྦྱར་ན་ཟ་བ་དང་ཞེས་འཆད་དེ། །སྤྱོད་པ་བྱེད་པ་འདི་ལ་ཤ་ཟ་བཞིན་དུ་འཁྱམས་ཏེ་སྤྱོད་པ་བྱེད་པ་དང། ཁྱིམ་སྤོང་མི་ནུས་ན་རང་གི་ཁྱིམ་དུ་སྤྱོད་པ་བྱེད་པ་གཉིས་གསང་བ་གྲུབ་པ་ལས་གསུངས་ལ། སྡོམ་འབྱུང་ལས་
ཀྱང་འདབ་མ་བསྐྱོད་པ་བཞིན་དུ་འཁྱམ་པ་དང། དུར་ཁྲོད་དང་ཤིང་གཅིག་ལ་སོགས་པར་བྱེད་པ་དང། རང་གི་ཁྱིམ་ལ་སོགས་པར་བྱེད་པ་གསུམ་གྱི་ནང་ནས། གང་འདོད་པ་ཅིག་བྱ་བར་གསུངས་པས། གནས་མང་པོར་རྒྱུ་བ་ཅིག་ངེས་པར་དགོས་པ་མིན་ནོ། །
ཁ་སྦྱོར་ལས་ཕྱོགས་ལས་རྣམ་རྒྱལ་གྱི་སྤྱོད་པ་དང། ཀུན་དཧར་རམ་ཨ་བ་དྷཱུ་ཏཱིའི་སྤྱོད་པ་དང། སྨྱོན་པའི་བརྟུལ་ཞུགས་ཀྱི་སྤྱད་པ་ཞེས་གསུངས་པ་ཡང་སྤྱོད་པ་གསུམ་གྱི་ནང་དུ་འདུ་བ་ཡིན་གྱི་ལོགས་པ་མིན་ནོ། །བཤད་པ་ལྷག་མ་ནི་གཞན་དུ་རྒྱས་
པར་བཤད་ཟིན་པས་མ་སྤྲོས་སོ། །ལེའུ་གསུམ་གྱིས་སྤྲོས་བཅས་དང། སོ་བརྒྱད་པས་སྤྱོད་པ་གཞན་གཉིས་སྟོན་ཆུལ་ནི་གཞུང་གི་སྐབས་སུ་བཤད་པར་བྱའོ། །གཉིས་པ་ལ་གསུམ། བརྟུལ་ཞུགས་ཀྱི་སྤྱོད་པ་མཆོད་གཏོར་དང་བཅས་པ་དང། ནང་

[136B] ཕོ་ཉའི་མཚན་ཉིད་དང་དྲོད་དམ་ནུས་པ་ཐོབ་པའི་གནས་སྐབས་ཀྱི་ཆོ་གའོ། །དང་པོ་ལ་གསུམ། བཤད་པར་དམ་བཅའ་བ། བཤད་པ་དངོས། ལེའུ་ཡི་མཚན་བསྟན་པའོ། །དང་པོ་ནི། ཉེར་དྲུག་པའི་རྗེས་དེ་ནས་
བཤད་པར་བྱའོ་ཞེས་སྦྱར་རོ། །གང་ན་དཔའ་བོ་སྟེ་རྣལ་འབྱོར་པའི་ཕྱག་རྒྱ་རིགས་ཀུན་ལ་སྤྱོད་པའི་ཆས་འཇུག་རུས་རྒྱན་ལ་སོགས་པའི་བརྟུལ་ཞུགས་སོ། །དཔའ་བོ་དེ་ཇི་འདྲ་ཞིག་ཅེ་ན། རྣལ་འབྱོར་མ་ཀུན་གྱི་སྒྲུབ་པ་པོའོ། །གཉིས་པ་ལ་གཉིས། སྤྱོད་
པ་དང་བརྟུལ་ཞུགས་ལ་སྤྱད་ཚུལ། གཏོར་མའི་ཆོ་གའོ། །དང་པོ་ལ་གསུམ། ཕོ་ཉ་བཙལ་ནས་དེ་ལ་སྤྱོད་པའི་ཚུལ། ཆོ་ག་དང་བརྟུལ་ཞུགས་ཇི་ལྟ་བུས་སྤྱོད་པ་བྱ་བ། གཙང་སྦྲའི་མཚན་པ་ཕན་ཡོན་དང་བཅས་པའོ། །དང་པོ་ནི། རྣལ་འབྱོར་མ་རྣམས་
སྒྲུབ་པའི་ཚུལ་ཇི་ལྟར་ཡིན་ཞེ་ན། རྣལ་འབྱོར་མ་རྣམས་ཀྱི་སྔར་བཤད་པའི་མཚན་ཉིད་ཀྱི་དབྱེ་བ་སྟེ་ཁྱད་པར་རྣམས་ཤེས་པར་བྱས་ནས། རྣལ་འབྱོར་མ་རྣམས་བསྒྲུབ་པོ། །དགོས་པ་གང་གི་དོན་དུ་ཞེ་ན། ཕོ་ཉ་ལ་བརྟེན་ནས་དངོས་གྲུབ་མྱུར་དུ་འཇུག་
པ་ཐོབ་པར་བྱ་བའི་དོན་དུའོ། །མྱུར་དུ་དངོས་གྲུབ་འཇུག་པར་འགྱུར། །ཞེས་འབྱུང་ངོ། །ཕོ་ཉ་ཚོལ་བའི་ཚུལ་ནི། རྣལ་འབྱོར་པ་དེ་སྐྱེ་བོ་ཚོགས་པའི་གྲོང་དང་གྲོང་དུ་སོང་ནས། དེ་ན་གནས་པའི་ཕོ་ཉའི་གཟུགས་ཏེ་ཁ་དོག་དང་དབྱིབས་ལ་སོགས་པ་
ཡིས་ནི་མཚོན་པ་སྟེ་ཤེས་པར་བྱའོ། །འོ་ན་ཕོ་ཉ་མོ་བསྟེན་པར་དཀའ་འམ་སླ་སྙམ་ན། ཕོ་ཉ་མོ་ནི་རལ་གྲིའི་སོ་དང་འདྲ་སྟེ། རལ་གྲིའི་སོ་ལ་བརྟེན་པ་ན་འཇིགས་ཤིང་ཡིད་མ་ཡེངས་པ་དགོས་པ་དེ་བཞིན་དུ་ཕོ་ཉ་མོ་དང་འགྲོགས་པ་ལེགས་ན་སྡིག་

[137A]༄༅། །པ་དག་པར་བྱེད་ཅིང། བསོད་ནམས་འཕེལ་བར་བྱེད་པས་སྒྲུབ་པ་པོས་ནི་དངོས་གྲུབ་འཐོབ་ལ། བསྟེན་པ་ཉེས་ན་ཕན་ཡོན་མི་འཐོབ་པར་མ་ཟད་ཉེས་དམིགས་ཤིན་ཏུ་ཆེ་སྟེ། ཧེ་རུ་ཀ་མངོན་འབྱུང་ལས། རྣལ་འབྱོར་མེད་པར་རྣལ་འབྱོར་
ཆོས། །ཕྱག་རྒྱ་ལ་ནི་བགྲོད་གྱུར་དང། །ཡེ་ཤེས་མེད་པར་ཡེ་ཤེས་ཚུལ། །དམྱལ་བར་འགྲོ་བར་ཐེ་ཚོམ་མེད། ཅེས་གསུངས་ཏེ་ཡུལ་རྟེན་ཀུན་མཚན་ཉིད་མ་ཚང་བར་དེ་ལྟར་བྱེད་པ་ལ་ཉེས་དམིགས་ཤིན་ཏུ་ཆེ་བར་གསུངས་པ་རྣམས་ཤེས་དགོས་སོ། །
དེ་ལྟར་ཕོ་ཉ་ལ་བརྟེན་ནས་སྤྱོད་པ་བྱེད་པ་དེ་ནི། ངག་གི་བཟླས་བརྗོད་དང་བསྐྱེད་རིམ་གྱི་བསམ་གཏན་དང་ཕྱིའི་མཆོད་པ་མེད་པར་ཡང་མྱུར་བ་ཉིད་དུ་སྟེ་ཚེ་འདི་ཉིད་ལ་འགྲུབ་པར་འགྱུར་བས། སྒྲུབ་པ་པོས་ནང་གི་སྔགས་བཟླས་པ་དང། ཕྱག་
རྒྱ་ལ་བརྟེན་ནས་ནང་གི་མཆོད་པ་ཉིད་ལ་རབ་ཏུ་འཇུག་སྟེ། འདི་ལས་གཞན་པ་སྟེ་མཆོག་ཏུ་གྱུར་པའི་ལྷ་མཉེས་པའི་མཆོད་པ་མེད་དོ། །དེ་ལྟར་བསྟན་པ་ནི་ཕ་རྒྱུད་མ་རྒྱུད་ཀྱི་བསྟན་བཅོས་ཀྱི་ངེས་པ་སྟེ་མི་འགྱུར་བ་ཡིན་ནོ། །དེ་ལྟར་ཤེས་པ་ཡིས་ཕོ་
ཉ་ལ་བརྟན་པའི་ལམ་ལ་དགའ་བ་རྣམས་ཀྱི་སྒྲུབ་པ་པོ་ནི་དངོས་གྲུབ་སྒྲུབ་པ་ལ་བརྩོན་པ་ཡིན་ནོ། །རིག་པའི་སྔགས་དང་ཕྱག་རྒྱར་ཡང་དག་པར་ལྡན་པའི་སྒྲུབ་པ་པོ་ཧེ་རུ་ཀའི་རྣལ་འབྱོར་ལ་ཤིན་ཏུ་མཉམ་པར་བཞག་པས། ཙཱ་རུ་
སྟེ་བདུད་རྩིའི་བཟའ་བཏུང་རྟག་ཏུ་སྟེ་ཉིན་རེ་ཞིང་ཕོ་ཉ་དང་ལྷན་ཅིག་ཏུ་བཟའ་ཞིང་བཏུང་བར་བྱ་བ་དང། མི་བསྐྱོད་པ་ལ་སོགས་པའི་རིགས་ཀྱི་བུད་མེད་རྣམས་ཀུན་ལ་སོ་སོར་མི་འབྱེད་པར་རིགས་གཅིག་ཏུ་བྱས་ཏེ་ལོངས་སྤྱོད་པར་

[137B] འདི་ནི་བཟའ་བར་བྱ་བ་དང་འདི་ནི་བཟའ་བར་བྱ་བ་མིན་པར་མི་བརྟག་པ་དང། དེ་བཞིན་དུ་བསྲུང་བྱ་དང་བགྲོང་བྱ་ཡིན་མིན་དུ་བརྟག་པར་མི་བྱའོ། །དེ་ཁོ་ན་ཉིད་དབྱེར་མེད་པ་དེ་ཡིས་ནི་སྟེ་རྒྱུ་མཚན་དེས་ན། ཕྱག་རྒྱའི་རིགས་སོ་སོར་
བྱེད་པ་དང། བཟའ་བྱ་ཡིན་མིན་སོགས་དེ་ཁོ་ནར་དབྱར་མེད་ལ། དེ་ལྟར་དུ་རྟོགས་པའི་རྣལ་འབྱོར་པ་ཆེན་པོས་ཀྱང་དེ་དང་མཐུན་པར་བྱེད་པའོ། །ཕོ་ཉ་མོ་གཉིས་ནི་ཞེས་སོགས་ལ་ཀོང་ཀ་ན་པ་ནི། འཇིག་རྟེན་པ་དང་འཇིག་རྟེན་ལས་འདས་པའི་
དངོས་གྲུབ་གཉིས་ཕོ་ཉ་མོ་ལ་བརྟེན་ནས་སྒྲུབ་པའི་དངོས་གྲུབ་སྒྲུབ་པའི་ཆོ་ག་ལ་སྤྱོད་པའི་ཚེ་ནི། ཕོ་ཉ་ལ་སྤྱོད་པའི་དཔལ་ཧེ་རུ་ཀའི་རྣལ་འབྱོར་གཅིག་པུ་ཁོ་ན་མཆོག་ཏུ་གྱུར་བ་ཡིན་ནོ། །ཡང་ན་དེའི་ཚེ་ཕོ་ཉ་མོ་རྣལ་འབྱོར་མ་རབ་ཏུ་བསྐུལ་བས་
དངོས་གྲུབ་སྒྲུབ་པ་སྟེ་འགྲུབ་པ་དང་ཉེ་བར་འགྱུར་བས་རྣལ་འབྱོར་དེ་མཆོག་ཡིན་ནོ། །ཞེས་བཞེད་དེ་ལང་ཀ་དང་དཔའ་བོ་ཡང་དེའི་རྗེས་སུ་འབྲང་སྟེ། ཕོ་ཉ་མོ་ཡི་སྒྲུབ་པ་གཉིས་ཞེས་པ་དང་མཐུན་ནོ། །རང་དགའ་ཉིད་དང་ཞེས་པ་ནི་
སྒྲུབ་པོ་རང་གང་ལ་དགའ་བའི་ཕོ་ཉ་དང་ལྷན་ཅིག་ཏུ་སྒྲུབ་པའོ། །བླ་མ་དམ་པ་གཅིག་ནས་གཅིག་ཏུ་བརྒྱུད་པའི་རིམ་གྱིས་འཐོབ་པའི་དབང་བསྐུར་བས། གང་གི་ཚེ་སྔགས་དང་ལེགས་པར་ལྡན་པར་གྱུར་པ་དེ་ཡི་ཚེ། བསྟེན་པར་
བྱ་བའི་ཕོ་ཉ་རྣམས་སུ་ཡང་དག་པར་བཤད་དེ། །དེ་འདྲ་བའི་ཕྱིའི་རྣལ་འབྱོར་མ་དང་ཡང་དག་པར་སྦྱོར་བའི་ངང་ཚུལ་ཅན་དུ་གྱུར་པའི་ཚེ། ལྷན་ཅིག་སྐྱེས་བའི་ཡེ་ཤེས་ལེགས་པར་རམ་ཡང་དག་པར་རྫོགས་པར་འགྱུར་རོ། །

[138A]༄༅། །དེ་ནི་བཅོམ་ལྡན་འདས་ཀྱི་ཡེ་ཤེས་ཀྱི་རྒྱུ་དང་བྱེད་པ་ཡིན་ཏེ། དཔལ་ཧེ་རུ་ཀ་ནི་དེ་ལས་སྐྱེས་པ་ཡིན་པའི་ཕྱིར་རོ། །ཞེས་འགྲེལ་པ་རྣམས་ལས་འཆད་དོ། །ལྭ་བ་པས་ནི། དེ་ཉིད་དབྱེར་མེད་དུ་རྟོགས་པ་དེ་ཡིས་ནི། དབང་
བསྐུར་བའི་དོན་དུ་རྒྱན་ཐམས་ཅད་ཡོངས་སུ་རྫོགས་པའི་ཕོ་ཉ་མོ་གཉིས་བསྒྲུབ་པར་བྱ་སྟེ། གཅིག་ནི་གསང་དབང་སྦྱིན་པའི་དོན་དང། གཉིས་པ་ནི་ཤེས་རབ་ཡེ་ཤེས་ཀྱི་དོན་དུའོ། །དེ་གཉིས་ལ་བརྟེན་ནས་དབང་བསྐུར་ཏེ་སྤྱོད་པ་བྱེད་པའི་རྗེས་
སུ་གནང་བ་བྱིན་པ་དེ་ལ། དེའི་རྗེས་སུ་བླ་མས་ཕོ་ཉ་གཅིག་བྱིན་ཏེ་སྤྱོད་པ་བྱེད་པའི་སློབ་མ་བདག་ཉིད་ཆེན་པོས། ཧེ་རུ་ཀའི་ཆས་སུ་ཞུགས་པའི་བརྟུལ་ཞུགས་ཀྱི་གཟུགས་ཀྱིས་ཕྱག་རྒྱ་ཆེན་པོའི་དངོས་གྲུབ་ཀྱི་ཆོ་གའི་དོན་དུ་ཕོ་ཉ་ལ་བརྟེན་ནས་བསྒྲུབ་
པར་བྱའོ། །དེ་ལྟར་བླ་མའི་མན་ངག་གི་རིམ་པས་དབང་ཐོབ་པ་ནི། རྣལ་འབྱོར་མ་རྣམས་ཀྱིས་གསུངས་པའི་ཡེ་ཤེས་ཡང་དག་པར་རྫོགས་པའི་ལུས་སུ་སྐྱེ་བ་སྟེ། སངས་རྒྱས་ཐམས་ཅད་ཀྱིས་ཕྱག་བྱ་བར་འོས་པའོ། །ཞེས་འཆད་དེ། ཕོ་ཉ་
གཉིས་ཞེས་སོགས་ཀྱི་རྐང་པ་གསུམ་འོག་གི་དབང་བསྐུར་བ་དང་སྦྱར་ནས་འཆད་པའོ། །བླ་མ་སྔ་མ་རྣམས་ཕོ་ཉ་གཉིས་ཞིང་སྐྱེས་དང་ལྷན་སྐྱེས་དང། ཕོ་ཉ་གཅིག་པུ་ཞེས་པ་སྔགས་སྐྱེས་ལ་འཆད་དོ། །གཉིས་པ་ལ་གཉིས། ཆོ་ག་ཇི་
ལྟ་བུས་སྤྱོད་པ་བྱ་བ་དང། བརྟུལ་ཞུགས་ཇི་ལྟ་བུས་སྤྱོད་པ་བྱ་བའོ། །དང་པོ་ནི། སྤྱོད་པ་བྱེད་པའི་རྣལ་འབྱོར་པས་ཐོ་རངས་སྔ་བར་འོད་གསལ་གྱི་དང་ནས་ལངས་ཏེ། ཐུགས་རྡོ་རྗེའི་བདག་ཉིད་ཀྱི་སེམས་ཐབས་ཤེས་ཀྱི་སྦྱོར་བ་དང་

[138B] །ལུས་ལ་དཔའ་བོ་དྲུག་ལ་སོགས་པའི་གོ་ཆས་གོ་བསྐོན་པ་ལ་སོགས་པ་ཐམས་ཅད་བྱས་ནས་ནི། ལུས་ཐམས་ཅད་ལ་གནས་པར་ཀུན་ཏུ་སྤྱད་པ་སྟེ་གོ་ཆས་གཡོག་པར་བྱའོ། ཞེས་འཆད་དེ། ལུས་ལ་
ཤིན་ཏུ་གོ་ཆ་ནི། །ལུས་ལ་གནས་པར་ཀུན་ཏུ་སྤྱད། ཅེས་འདོན་ནོ། །ལྭ་བ་པས། ཉིང་ལག་གི་ནི་བསྟན་བཅོས་རྣམས། །ལུས་ལ་གནས་པར་ཀུན་ཏུ་སྤྱད། ཅེས་ཡན་ལག་ལས་འདས་པ་ཉིང་ལག་ཏུ་བྱས། ཤསྟ་ཎི་ཞེས་པ་མཚོན་ཆ་དང། བསྟན་
བཅོས་གཉིས་ལ་འཇུག་པ་བསྟན་བཅོས་སུ་མཛད་ནས། ལུས་ལ་གནས་པའི་ཉིང་ལག་སྟེ་ལུས་ཀྱི་ཆ་ཤས་བྱང་སེམས་དཀར་པོ་སོགས་ཀྱི་བདུད་རྩི་ལྔ་ལ་ཀུན་ཏུ་སྤྱད་པ་ནི། བགེགས་ཐམས་ཅད་བཟློག་པ་དང། ཚོགས་གཉིས་འཕེལ་བའི་ཕྱིར་དུའོ། །
བསྟན་བཅོས་ནི་རྣལ་འབྱོར་གྱི་རིམ་པ་སྟོན་པའི་བསྟན་བཅོས་ཀྱིས་ཉེ་བར་མཚོན་ཞིང་བསྟན་པ་ཡིན་ལ། དེ་ཀུན་ལ་སྤྱོད་པ་ནི་ཀུན་སྤྱད་དེ། དེས་ལུས་དག་པར་བྱེད་པ་ནི། ལུས་ལ་ལྷ་བཅུ་བདུན་སོགས་འགོད་པ་དང་ལུས་དཀྱིལ་སྒོམ་པ་ལ་
བཤད་དོ། །སྔར་བཤད་པ་དེ་ལྟར་རྟག་ཏུ་བསྲུང་བ་བྱས་པའི་སྔགས་པས་སྔགས་ནི་བརྗོད་པ་སྟེ་བཟླས་པར་བྱའོ། །སྔགས་བརྗོད་པ་སྟེ་བཟླས་ནས་སུ་རྣལ་འབྱོར་ནི་བདེ་ཆེན་གྱི་ཏིང་ངེ་འཛིན་ནོ། །དེ་སྐྱེ་བའི་གནས་ནི་བུད་མེད་རྣམས་སོ། །དེ་ལ་ངེས་
པར་བསྟན་པ་ནི་གོ་ཆ་བྱེད་ཚུལ་བསྟན་ནས་གོ་བསྐོན་པ་ངེས་པར་བྱའོ། །སྔར་བཤད་པའི་མཚོན་ཆ་སྟེ་གོ་ཆ་རྣམས་བགོ་བ་ལ་འགེམ་པ་སྟེ་འདའ་བར་མི་བྱ་བའམ་དམ་ཚིག་རྣམས་བསྐྱང་བར་བྱའོ། །དམ་ཚིག་གཅིག་པ་ཅན་བདེ་མཆོག་ལ་

[139A]༄༅། །སོགས་པའི་རྣལ་འབྱོར་པ་རྣམས་ལ་ཁྲོ་བ་དང་སྨད་པར་མི་བྱ་སྟེ། འཁོར་ལོ་སྡོམ་པར་དབང་བསྐུར་བའི་བླ་མ་དང་སློབ་མ་དང་ཕོ་ཉ་ལ་ཞེ་སྡང་བསྐྱེད་ན། བྱང་ཆུབ་ཏུ་སེམས་བསྐྱེད་ནས་བསྐལ་པ་བྱེ་བར་བསོད་ནམས་ཀྱི་
ཚོགས་བསགས་པ་ཡང་སྐད་ཅིག་ལ་འཇོམས་པས། དེ་ལྟ་བུ་ལ་སྡང་བ་སྡོམ་པར་མངོན་པར་བརྩོན་པ་ལས་འདའ་བར་མི་བྱའོ། །ཞེས་ལྭ་བ་པ་དང་ལྷ་སྦས་ཀྱིས་བཤད་དོ། །དམ་ཚིག་ཅན་མ་དེ་རྣམས་དང་ལྷན་ཅིག་ཕྱག་རྒྱ་ཆེན་པོའི་
ཐབས་སུ་བདེ་བ་བསྐྱེད་པར་བྱའོ། །གྲོལ་བའི་དོན་ནི་བདག་གི་ལུས་གནས་པར་བྱ་བ་དང། ལུས་དེའི་དོན་དུ་བདུད་རྩི་རྣམ་པ་ལྔ་བསྟེན་པར་བྱ་བར་ལྷ་སྦས་ཀྱིས་བཤད་དེ། དེ་དོན་དུ་ཞེས་འདོན་ནོ། །འགྲེལ་པ་གསུམ་ལས་བདག་གི་དོན་
དུ་ཐུན་བཞི་བྱ་ཞེས་འབྱུང་སྟེ་སླའོ། །བསྲུང་བ་དང་བཟའ་བའི་དམ་ཚིག་ལ་སྤྱོད་པ་ཉིད་དུ་བྱའོ། །རྣམ་འཁྲུལ་ཞེས་པ་ལ། ངེས་འཁོར་ཅི་དགར་གྲོལ་བར་འགྱུར། ཞེས་འབྱུང་ཞིང་དེའི་དོན་ནི། གང་ངེས་པར་འདི་ལྟར་ཉིན་མཚན་དུ་འཁོར་
བའི་རྣལ་འབྱོར་པ་འཕྲུལ་པའི་བྱ་བ་ལས་གྲོལ་ཏེ། ཇི་ལྟར་དགའ་བར་ཏེ་འདོད་པ་བཞིན་དུ་ཐར་བར་འགྱུར་རོ་ཞེས་འཆད་དོ། །མཚན་མོ་ནི་རྟག་པར་ཏེ་རྒྱུན་དུ་གོས་མེད་ཅིང་སྐྲ་གྲོལ་བའི་གཅེར་བུར་བྱས་ནས་རང་སྐུ་མདོག་གནག་པའི་ཧེ་
རུ་ཀ་དང། རིག་མ་ཁ་དོག་དམར་བའི་རྡོ་རྗེ་ཕག་མོར་བྱས་ཏེ་ཕྱག་རྒྱ་མོ་མཆོད་པར་བྱའོ། །གཉིས་པ་ནི། དེ་ལ་མགུལ་རྒྱན་དང་ལག་པའི་གདུ་བུ་དང། དཔུང་རྒྱན་དང་རྣ་ཆ་དང་ཚངས་པའི་སྐུད་པ་དང། མགོ་བོ་རློན་པའི་ཕྲེང་བས་མགུལ་

[139B] རྐུན་མ་བསད་པའི་སྐྲ་ལས་བྱས་པའི་སྐ་རགས་སྐོར་གཉིས་པ་དང། རྐང་གདུབ་སིལ་སིལ་གྱི་སྒྲ་སྒྲོགས་པའི་གཡེར་ཁས་སྤྲས་པ་དང། རལ་པ་གྱེན་དུ་བརྫེས་པའི་ཅོད་པན་དཔའ་བོའི་དར་དཔྱངས་བཅིངས་པ་དང། བཅོས་མའི་
སྐྲ་དང་སྐྲ་དངོས་ལ་སོགས་པས་བརྒྱན་ཞིང། རྡོ་རྗེས་མཚན་པའི་ཐོད་མྒ་ཁ་ཊཱཾ་ག་དང་བཅས་པ་དང། ཌཱ་མ་རུ་བརྡུང་ཞིང་ངག་ཏུ་ཧཱུཾ་གི་སྒྲ་སྒྲོགས་པ་ཞེས་པ་ནི་སྤྱོད་པ་བྱེད་མཁན་ལྷའི་ཆས་སུ་འཇུག་པའོ། །འདི་དག་གིས་སྤྲོས་བཅས་ཀྱི་སྤྱོད་པ་སྟོན་པ་
ནཱ་རོ་པའི་མན་ངག་ཡིན་པས། ཧེ་རུ་ཀ་ལས་གཞན་པའི་ལྷའི་ཆས་སུ་འཇུག་པ་ཡང་སྟོན་པ་ནི། དཔའ་བོ་ཉེར་བཞིའི་ཆས་སུ་ཞུགས་པའི་རྣལ་འབྱོར་པ་དང། དཔའ་མོ་ཉེར་བཞིའི་ཆས་སུ་ཞུགས་པའི་རྣལ་འབྱོར་མ་ཐམས་ཅད་ནི། དཔའ་
བོ་དང་དཔའ་མོའི་གོ་ཆ་དང། གོ་ཆ་ཆེན་པོ་གསུམ་གྱིས་བརྒྱན་པ་སྟེ་བསྲུངས་པ་ཡིན་ནོ། །དེ་དག་གིས་ནི་མ་མོ་བཅུ་གཉིས་དང་གཙོ་མོའི་ཆས་སུ་ཞུགས་པའི་རྣལ་འབྱོར་མ་ཡང་ཤེས་པར་བྱ་སྟེ། ཞི་བའི་འདུས་པས་ལེགས་གནས་
པའི། ཞེས་སོགས་ཀྱི་སྐབས་སུ་ཡང་འཆད་པར་འགྱུར་རོ། །གནག་དང་དམར་བར་ཞེས་པའི་མཇུག་དང། སྲོག་ཆགས་ཡན་ལག་ཅེས་པའི་གོང་གི་བར་འདིར། མགུལ་རྒྱན་ཞེས་པ་ནས་བརྒྱན་པ་ཡིན། ཞེས་པའི་བར་རྣམས་འགྲེལ་
པ་གཞན་གྱི་འགྱུར་ལ་མེད་པ་མང་བར་སྣང་ནའང། མར་དོ་རྐྱང་པའི་འགྱུར་ལས་འབྱུང་བ་འདི། ལྭ་བ་པའི་འགྲེལ་པ་དང་ཡང་མཐུན་ཞིང། བྷ་བའི་འགྲེལ་པའི་འགྱུར་ལས་ཀྱང་དེ་བཞིན་དུ་འབྱུང་ལ། དཀའ་རྒྱལ་གྱི་འགྲེལ་པའི་

[140A]༄༅། །དགོངས་པ་ཡང་དེར་སྣང་ངོ། །གོ་ཆ་གསུམ་ཞེས་པ་དང། གོ་ཆ་གཉིས་ཞེས་པ་མི་འདྲ་བར་འབྱུང་ངོ། །བྷ་བས་གོ་ཆ་གསུམ་ནི་འཁོར་ལོ་གསུམ་གྱི་ལྷ་སྒོམ་པ་ལ་བཤད་དོ། །དཔའ་བོ་དཔའ་མོ་ཞེས་པའི་རྐང་པ་གཉིས་གཞན་
དུ་དྲངས་པའི་འགྱུར་ལ། དཔའ་བོ་ཀུན་དང་རྣལ་འབྱོར་མའི། གོ་ཆ། ཞེས་ཀྱང་འབྱུང་བ་ལྟར་ན་དཔའ་བོའི་གོ་ཆ་དང། དཔའ་མོའི་གོ་ཆ་གཉིས་ཀྱིས་བརྒྱན་པའི་དོན་ནོ། །སྲོག་ཆགས་ཀྱི་ཡན་ལག་སྟེ་ལུས་ལས་བྱུང་བའི་སྟག་ལྤགས་
དང་གླང་ལྤགས་ཀྱི་སྨད་གཡོགས་དང་སྟོད་གཡོགས་ན་བཟར་གྱོན་ཞིང། ལྷན་སྐྱེས་ཀྱི་བདེ་བ་འདོད་ཅིང་དོན་དུ་གཉེར་བས་བདེ་བ་དེ་བསྐྱོད་པ་སྟེ་བསྐྱེད་པར་བྱ་སྟེ། ཀུན་སྤྱོད་ལས། བདེ་དོན་གཉེར་བས་བདེ་བ་བསྐྱེད། །ཅེས་
གསུངས་པ་བཞིན་ནོ། །རིག་བྱེད་ཀྱི་གཞུང་ལས་དག་བྱེད་དུ་བཤད་པའི་མཆོད་ཕྱིར་ཐོགས་ཚངས་སྐུད་ནི་ཡོངས་སུ་སྤངས་ལ། ཤྲཱི་ཧེ་རུ་ཀར་གནས་པའི་རྣལ་འབྱོར་ནི་གཙང་སྦྲ་ཆེན་པོའོ། །དེའི་ཚེ་མགུལ་རྒྱན་ལ་སོགས་པའི་ཕྱག་
རྒྱའང་སྤོང་ངམ་ཞེ་ན། མགུལ་རྒྱན་ལ་སོགས་པའི་ཕྱག་རྒྱ་ལྔ་དང་ཡང་དག་པར་ལྡན་པ་ནི། དུས་ཀུན་ཏུ་ནི་རྣམ་པར་གནས་པ་སྟེ་ཡང་དག་པར་སྤྱད་དོ། །ཞེས་འཆད་དེ། །མཆོད་ཕྱིར་ཐོགས་ཀྱང་གཞན་ནས་འབྱུང་བ་ལྟར་གྱི་
ཚངས་སྐུད་སྤོང་གི་གཏན་སྤོང་བ་མིན་ནོ། །སྒྲུབ་པ་པོ་ནས་ཐལ་བ་དང་ཞེས་པའི་བར་ནི་འགྲེལ་པ་གང་ལའང་མེད་ཅིང་ཐལ་བ་མ་གཏོགས་པ་སྔར་བཤད་ཟིན་པས་མི་དགོས་སོ། །སྤྱོད་པ་ལ་སྤྱད་པ་དེ་ཡང་མཚན་མོ་རྟག་པར་གསལ་

[140B] ཉིན་པར་ནི་གསང་བ་ཉིད་དུ་བྱ་སྟེ། དེ་ཡང་སྙོམས་འཇུག་གི་བྱ་བས་བསྐྱེད་པའི་ལྷན་སྐྱེས་ཀྱི་ཡེ་ཤེས་ནི་ཤིན་ཏུ་སྦས་ཏེ་བསྟན་ལ། སྤྱོད་ལམ་རབ་ཏུ་ཞི་ཞིང་ངལ་བ་ཐུལ་བ་སྟེ། སྐྱོ་བ་མེད་པར་སྤྱད་དོ། །མཚན་མོ་ཞེས་སོགས་རྐང་པ་བཞི་
པོ་འདི་འགྲེལ་པ་གཞན་རྣམས་ལ་མི་སྣང་ཡང། འགྱུར་བཞི་ཀ་ལ་འབྱུང་བ་ལྟར་བྷ་བའི་འགྲེལ་པར་ཡང་འབྱུང་ངོ། །གསུམ་པ་ལ་གཉིས། གཙང་སྦྲའི་མཆོད་པ་དང། དེ་ལྟར་བྱས་པའི་ཕན་ཡོན་ནོ། །དང་པོ་ནི། ཧེ་རུ་ཀའི་རྣལ་འབྱོར་གྱིས་གཙང་
སྦྲ་བྱེད་པ་དེ་ལ་གཙང་སྦྲ་རྣམ་པ་གསུམ་དུ་ཤེས་པར་བྱ་སྟེ། དེ་ཡང་ཧེ་རུ་ཀ་རང་གི་གསུང་གི་རྒྱུན་བཞིན་དུ་རྣམ་པར་གནས་པའོ། །བྲམ་ཟེ་ལ་སོགས་པའི་རིགས་བཟང་པོ་དང་རིགས་མིན་པ་མཐར་སྐྱེས་ཀྱི་རིགས་ཀྱི་ངོར་མི་ལྟ་བ་སྟེ། དེ་
དག་གི་ངོ་སྲུང་གི་སྤྱོད་པ་སྤོང་བ་དང། ཡང་ཡང་གཙུག་ཕུད་བཅིངས་པ་དང། ལ་སོགས་པས་དོད་པན་དང་ཐལ་བ་དང་རལ་པ་ལ་སོགས་པ་འཇིག་རྟེན་པའི་སྤྱོད་པ་གཞན་དག་ཀྱང་སྤངས་པ་ཡིན་ནོ། །གཙང་སྦྲ་གསུམ་ལས་དང་པོ་ནི་ཕོ་ཉ་
ལ་བརྟེན་པ་ཡིན་ཏེ། དེ་ནི་རྒྱལ་བ་ཐམས་ཅད་ཀྱི་བདེ་བ་རིན་པོ་ཆེའི་འབྱུང་གནས་ཡིན་པའི་ཕྱིར་རོ། །གཉིས་པ་ནི་ཞི་བའམ་ཟླ་བ་ཞེས་པ་བདུད་རྩི་ལྔ་དང་ཆང་ཡིན་པར་འདོད་དེ། ར་རོ་བ་མ་ཡིན་པར་བསྟན་ནོ། །ཕྱག་རྒྱ་དང་སྣོད་གཅིག་ཏུ་ཟས་
བཟའ་བ་ཉིད་ནི་གཙང་སྦྲ་གསུམ་པ་ཡིན་པར་བཤད་དེ། རྣལ་འབྱོར་པ་ཡིས་རྟག་པ་རུ་སྟེ་རྒྱུན་དུ་གཙང་སྦྲ་གསུམ་པོ་འདི་དག་རབ་ཏུ་བསྐྱང་བར་བྱའོ། །དེ་ལྟར་ཁམས་རྒྱས་པའི་ཐབས་སུ་ཞི་བའི་བཏུང་བ་དང་ཁ་ཟས་བཟང་པོ་ཟོས་ཏེ་
[141A]༄༅། །པོ་ཉ་ལ་བརྟེན་ནས་བདེ་སྟོང་གི་ཏིང་ངེ་འཛིན་འཕེལ་བས། གཙང་མའི་དག་པའི་རིམ་པ་རིམ་གྱིས་ཐོབ་ན། གཙང་སྒྲ་གསུམ་པོ་གང་ལས་ཕྱག་རྒྱ་ཆེན་པོའི་དངོས་གྲུབ་འབྱུང་བར་མི་འགྱུར་ཏེ་འབྱུང་བར་འགྱུར་རོ། །རྣལ་འབྱོར་གྱི་
རྒྱུད་དེ་ཉིད་བསྡུས་པ་དང། སྒྱུ་མ་བདེ་མཆོག་དང། གསང་བ་མཛོད་ཀྱི་རྒྱུད་དང། རྣལ་འབྱོར་གྱི་རྒྱུད་དཔལ་མཆོག་དང་པོ་དང། རྡོ་རྗེ་འཇིགས་བྱེད་ཀྱི་རྒྱུད་དང། བཟླས་པ་དང་བརྟུལ་ཞུགས་དང། སོགས་ཀྱིས་སྦྱིན་སྲེག་དང་འཁྲུལ་འཁོར་སོགས་ཀྱིས་
དངོས་གྲུབ་འགྲུབ་པ་དེ། གཙང་སྦྲ་གསུམ་བྱེད་པ་འདིར་ཕོ་ཉ་མོ་ལ་བརྟེན་པའི་བསམ་གཏན་ཙམ་གྱིས་ནི། སྔགས་པས་སྐད་ཅིག་གིས་ཏེ་མྱུར་དུ་འགྲུབ་པར་འགྱུར་ཞེས་པ་ནི། ཕོ་ཉ་ལ་བརྟེན་པའི་ཆེ་བ་སྟོན་ནོ། །སྔར་བཤད་པ་འདི་ནི་རྣལ་འབྱོར་
པ་ཕོ་ཉའི་ལམ་ལ་དགའ་བ་རྣམས་ཀྱི་གཙང་སྦྲའི་སྤྱོད་པར་བཤད་དོ་ཞེས་མཇུག་བསྡུས་སོ། །གཉིས་པ་ནི། གཙང་སྦྲ་གསུམ་བྱས་པ་ལས་བྱུང་བའི་བསོད་ནམས་སུ་གང་གྱུར་བ། སྒྲུབ་པ་པའི་ཡོན་ཏན་རྒྱ་ཆེན་པོ་ནི་སྨྲ་བར་ནུས་པར་འོས་པ་
མ་ཡིན་ནོ། །ཇི་ལྟར་དུ་མི་ནུས་པ་ནི། ཁ་ཅིག་གིས་ནི་སྨྲ་བར་ཡང་ཅི་ལ་ནུས་ཏེ། སྟོང་ཕྲག་བརྒྱ་ཡི་གདོང་དུ་གྱུར་བའི་ཁས་བརྗོད་པ་མིན་པར་གདོང་གཅིག་གི་ཁ་ཡིས་བརྗོད་པར་མི་ནུས་སོ། །ལོ་ཆེན་གྱི་འགྱུར་ལས། སྒྲུབ་པ་པོའི་ཡོན་ཏན་རྒྱ་ཆེན་
པོ། །སྟོང་ཕྲག་གཅིག་པའི་ཞལ་མིན་པར། །ཁ་ཅིག་གིས་ནི་བརྗོད་མི་ནུས། །ཞེས་འབྱུང་ངོ། །ཅིའི་ཕྱིར་སྒྲུབ་པ་པོ་ཕན་ཡོན་དེ་ལྟ་བུ་དང་ལྡན་པར་འབྱུང་ཞེ་ན། དཔལ་ཧེ་རུ་ཀ་ཉིད་ཡེ་ཤེས་ཆེན་པོ་ཡིན་ལ། ཉོན་མོངས་པས་རྣམ་པར་དག་པའི་ཡོན་

[141B] །སྒྲུབ་པ་པོ་ཕོ་ཉ་མོ་དང་གཉིས་སུ་མེད་པར་སྦྱོར་བ་ལས་བྱུང་བ་ཡི་བདེ་བའི་ཆུ་སྟེ་བདེ་སྟོང་གཉིས་སུ་མེད་པ་ཉིད་གཉིས་སུ་མེད་པར་
སྦྱོར་བའི་སྒྲུབ་པ་པོ་ཡིས། རེག་པ་སྟེ་བསྟེན་པས་གཞན་གྱི་ལུས་ལ་རེག་པ་དང་ནི་གཏམ་སྨྲས་པས་ཀྱང་དག་པར་བྱེད་ཅིང། སྡིག་པ་འཇོམས་པར་བྱེད་པས། སྡིག་པ་ཀུན་ལས་གྲོལ་བར་འགྱུར་ན་རྣལ་འབྱོར་པ་ལྟ་ཅི་སྨོས། དེ་ལྟར་སྡིག་པ་
ཐམས་ཅད་ལས་རྣམ་པར་གྲོལ་བར་བྱེད་ཅིང། ལུས་ཏེ་རྒྱུད་དག་པ་ལས་སྐྱོན་མེད་པའི་མིའི་མཆོག་ཀུན་ནས་གཙང་སྦྲའི་སྤྱོད་པ་བྱེད་པ་དེ། སྡིག་པ་སྟེ་སྒྲིབ་པ་ཐམས་ཅད་རྣམ་པར་དག་པའི་དེ་བཞིན་གཤེགས་པ་རྡོ་རྗེ་འཆང་གི་ས་འཐོབ་
པར་འགྱུར་རོ། །གོ་འཕང་མཆོག་དེ་ཚེ་འདིར་མ་ཐོབ་ཀྱང་སྡིག་པ་ཐམས་ཅད་རྣམ་པར་དག་པའི་དེ་བཞིན་གཤེགས་པ་དེའི་རིགས་སུ་སྐྱེ་ཞིང་སྟེ་སྐྱེ་བ་དང། སྔགས་སྤྱོད་པའི་ཆོས་དང་ལྡན་པའི་རྒྱལ་པོར་སྐྱེ་བར་འགྱུར་རོ། །བར་འདིར་ལྭ་བ་པའི་འགྲེལ་པ་
ལས། བཟའ་དང་བཏུང་བ་སོགས་ལྡན་པས། །བདག་ཉིད་སངས་རྒྱས་ཀུན་སོགས་མཆོད། ཅེས་རྐང་པ་གཉིས་པ་གཅིག་འབྱུང་སྟེ་གཞན་ལ་མེད་དོ། །གཉིས་པ་ནི། སྔར་བཤད་པ་དེ་ལྟར་རྟག་ཏུ་གཙང་སྦྲའི་མཆོད་པ་བྱས་ནས་སུ་བསམ་པ་གུས་པ་ཡིན་
འཇིག་རྟེན་ལས་འདས་མ་འདས་ཀྱི་མགྲོན་རྣམས་ལ་གཏོར་མ་སྦྱིན་པར་བྱའོ། །དགོས་པ་གང་གི་དོན་དུ་ན། སྒྲུབ་པ་པོ་རང་གང་མངོན་པར་འདོད་པའི་ལས་སྒྲུབ་པ་ལ་རྣལ་འབྱོར་པས་བཤད་རྒྱུད་ལས་གསུངས་པའི་ཆོ་ག་ཇི་ལྟ་བ་བཞིན་དུ་གཏོར་མ་སྦྱིན་

[142A]༄༅། །པར་བྱའོ། །དེ་ཡང་སྡོམ་འབྱུང་ལས། དཀྱིལ་འཁོར་སྦྱིན་སྲེག་བཟླས་པ་དང། །རབ་གནས་ཞི་བ་རྒྱས་པ་དང། །དབང་དང་བསྐྲད་པ་བསད་པ་དང། །འབྱུང་པོ་གནོད་སྦྱིན་མོ་སྒྲུབ་དང། །གནས་ཀྱི་སྒྲུབ་པའི་དུས་རྣམས་དང། །ལས་རྣམས་
ཀུན་ལ་མཆོག་ཡིན་ཏེ། །མྱོས་བྱེད་གཏོར་མ་མེད་པར་ལས། །མྱུར་དུ་འགྲུབ་པར་མི་འགྱུར་རོ། །དེས་ན་སྔོན་གྱི་སངས་རྒྱས་ཀྱིས། །གཏོར་མའི་རབ་ཏུ་བསྔགས་པ་གསུངས། ཞེས་གསལ་བར་གསུངས་སོ། །གཏོར་མའི་དུས་ནི་སྤྱིར་རྒྱུན་དུ་
བ་ཡིན་ལ། ཁྱད་པར་བ་ནི་ཟླ་བ་མར་གྱི་ངོའི་ཚེས་བཅུ་དང། ཟླ་བ་ཡར་གྱི་ངོའི་ཚེས་བཅུར་གང་གྱུར་པ་ལ། མྱུར་དུ་འབད་པས་གཏོར་མའི་མཆོད་པ་བྱ་སྟེ། འོག་གི་མཚན་མོ་ཞེས་པས་ཀྱང་དུས་སྟོན་ཏེ། མཚན་ཕྱེད་ན་སྦྱིན་པར་བཤད་དོ། །དགུན་
ཟླ་འབྲིང་པོའི་ཚེས་བཅུ་ཡར་མར་གཉིས་བསྔགས་པ་ཆེ་སྟེ། ཀུན་སྤྱོད་ལས། དགུན་འབྲིང་ལ་སོགས་ཟླ་བ་ཡི། །བཅུ་པ་ལ་ནི་གུས་པས་མཆོད། ཅེས་གསུངས་སོ། །གཏོར་མགྲོན་ནི། རྡོ་རྗེ་ལྷ་མོ་ཞེས་པ་མཚོན་པ་ཙམ་སྟེ། ཀུན་སྤྱོད་དང་སྡོམ་
འབྱུང་ལས་གསུངས་པ་ལྟར། དཀྱིལ་འཁོར་པའི་ལྷ་དང་དུར་ཁྲོད་བརྒྱད་ན་གནས་པའི་ཕྱོགས་སྐྱོང་ལ་སོགས་པའོ། །གཏོར་མའི་རྫས་ནི་མྱོས་བྱེད་ཆང་དང་ཤ་རྣམས་ཀྱིས་མཆོད་ཅེས་པའོ། །གཏོར་མ་སྦྱང་བ་ལ་སོགས་པ་ནི་བཤད་རྒྱུད་རྣམས་
ལ་སྡོམ་འབྱུང་གསལ་ལ། དེ་ནས་འབྱུང་བའི་དགོངས་པ་ལྭ་བ་པའི་ན་བཟའ་ཅན་གྱིས་ལེགས་པར་བཀྲལ་བ་སོགས་ནི། ལཱུ་ཨི་པའི་རྣམ་བཤད་དང་སྒྲུབ་ཐབས་སུ་བཤད་ཟིན་པ་ལས་ཤེས་པར་བྱའོ། །གཏོར་མ་ཕུལ་བའི་ཕན་ཡོན་ནི། སྒྲུབ་

[142B] གཏོར་མས་མཆོད་པ་བྱས་ན། ཧེ་རུ་ཀ་དཔལ་སྒྲུབ་པ་པོ་ལ་མངོན་པར་དགའ་བ་སྟེ་དགྱེས་པར་འགྱུར་ལ། དགྱེས་ན་མགུ་བའི་སེམས་ཏེ་ཐུགས་ཀྱིས་མཆོག་སྟེ་དངོས་གྲུབ་སྩོལ་
བར་འགྱུར་བས། སྒྲུབ་པ་པོ་དེ་རྣམས་ཀྱི་ལག་ན་མཆོག་སྟེ་དཔལ་གནས་པར་འགྱུར་རོ། །གང་གི་ཕྱིར་མཆོག་སྩོལ་པ་དེའི་ཕྱིར་གཏོར་མས་མཆོད་པར་བྱའོ། །ཞེས་པའོ། །ཀུན་སྤྱོད་ལས། མཆོད་པའི་སྐྱེ་བོ་གུས་པ་དང་ལྡན་པས། །ཤྲཱི་ཧེ་རུ་ཀ་མངོན་
དགྱེས་གྱུར་པ་ལ། །ཐུགས་ནི་དགྱེས་པས་མཆོག་ནི་སྩོལ་འགྱུར་ཏེ། །གང་ཕྱིར་མཆོག་ནི་དེ་ཡི་ལག་ན་གནས། ཞེས་གསུངས་སོ། །གཏོར་མའི་དུས་སུ་རང་གི་ལྷའི་རྣལ་འབྱོར་ཇི་ལྟ་བུས་བྱེད་པ་ནི། རང་ཉིད་ཤྲཱི་ཧེ་རུ་ཀའི་བདག་ཉིད་དུ་དབྱེར་མེད་པར་སྦྱོར་
བས་གཏོར་མ་བྱིན་ན། མ་མོ་རྣམས་མཉེས་པར་འགྱུར་རོ། །སྡོམ་འབྱུང་ལས་ཀྱང། དང་པོར་ལྷ་ཡི་རྣམ་པ་ནི། །ཕྱག་གཉིས་བདེ་མཆོག་རྣལ་འབྱོར་ལྡན། །བསྲུང་བ་གཉིས་ཀྱིས་ཡང་དག་བསྲུང། །ཧཱུཾ་ཡིག་སྒྲ་ནི་སྒྲག་པ་དང། །ཉི་ཤུ་རྩ་བཞིའི་གནས་
ཀྱི་ནི། །ལུས་ཀྱི་ཁམས་ལ་བརྒྱན་པ་དང། །སྐད་ཅིག་རྣམ་པའི་རྣལ་འབྱོར་གྱིས། །སྐད་ཅིག་གིས་ནི་སྔགས་བརྗོད་བྱ། ཞེས་གསུངས་ཏེ། འགྲེལ་པར་བདེ་མཆོག་ཕྱག་གཉིས་པའི་རྣལ་འབྱོར་སྔོན་དུ་འགྲོ་བས། སྐད་ཅིག་མའི་སྔགས་བརྗོད་ནས། སྐད་
ཅིག་ལ་ཕུང་པོ་ཁམས་སྐྱེ་མཆེད་དག་པ་དང། གོ་ཆ་གཉིས་དང། ལུས་ཀྱི་གནས་ཉེར་བཞི་རྣམས་ལ། དཔའ་བོ་དང་དཔའ་མོ་ཉེར་བཞི་ལ་སོགས་པ་མཐའ་དག་ཚང་བར་ལྷག་པར་མོས་ཏེ་མདུན་དུ་དྲི་བཟང་ལ་སོགས་པའི་མཎྜལ་བྱས་ལ། དེར་ལྷའི་

[143A]༄༅། །འཁོར་ལོ་མཆོད་ནས་གཏོར་མ་གཏོང་བར་བཤད་དེ། ཆོ་ག་འདི་བདེའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྤྱོད་པ་དང་བརྟུལ་ཞུགས་དང་མཆོད་པ་དང་གཏོར་མའི་ཆོ་གའི་ལེའུ་སྟེ་ཉི་ཤུ་རྩ་
བདུན་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་ཉི་ཤུ་རྩ་བདུན་པའི་བཤད་པའོ།།    ༈    །།གཉིས་པ་ནང་གི་སྦྱིན་སྲེག་རིགས་གཅིག་དང་ལྡན་པའི་ཆོ་ག་
ལ་ལྔ། ནང་གི་སྦྱིན་སྲེག་བྱ་བ་ཡིན་མིན་གྱི་ཆ་དང་བཅས་པ། གཡོན་པའི་ཀུན་སྤྱོད་དང་རིགས་གཅིག་གི་ཆོ་ག་སྦྱིན་སྲེག་གི་ཆོ་ག་གཞན་བསྟན་པ། རིགས་གཅིག་གི་ཆོ་ག་ཕན་ཡོན་དང་བཅས་པ། ལེའུ་ཡི་མཚན་བསྟན་པའོ། །དང་པོ་ལ་གཉིས་
ནང་གི་སྦྱིན་སྲེག་གི་ཆོ་ག་བྱ་བར་རུང་མི་རུང་གི་རྣམ་དབྱེ་བསྟན་པའོ། །དང་པོ་ནི། གང་ཡང་ཞེས་པ་ལ་འགྲེལ་པ་རྣམས་ལས་དེ་ནས་ཞེས་འབྱུང་བས། ཉེར་བདུན་པར་སྤྱོད་པ་དང་བརྟུལ་ཞུགས་སོགས་བསྟན་པ་དེ་ནས་ནང་གི་སྦྱིན་སྲེག་
སོགས་སྟོན་ནོ། །སྔར་བཤད་པའི་ཕོ་ཉ་དང་ལྷན་ཅིག་གནས་ནས་ལེགས་པར་མཆོད་པ་ནི། བླ་ན་མེད་པའི་མཆོད་པའི་དོན་བྱེད་པའི་ཕྱིར་རྣམ་པར་དག་པའི་དངོས་པོ་སྟེ་བདག་ཉིད་དོ། །མྱ་ངན་ལས་འདས་པ་ནི་མཆོག་ཏུ་དགའ་བ་ལྷན་
ཅིག་སྐྱེས་པའི་གནས་སྐབས་སོ། །དེ་ལས་བྱུང་བ་ནི་དེའི་རྗེས་ཐོགས་སུ་དཔའ་བོ་དང་རྣལ་འབྱོར་མ་རྣམས་མཆོད་པར་བྱའོ་ཞེས་སྦྱར་རོ། །དེ་ལྟར་ཕྱི་དང་གསང་བའི་མཆོད་པས་བདག་ཉིད་མཆོད་པ་དེ་ཡིས་ནི་བདག་ཉིད་སངས་རྒྱས་སུ་བྱས་

[143B] སངས་རྒྱས་དང་སོགས་པས་བྱང་སེམས་ཀུན་མཆོད་པ་དང། དཔའ་བོ་དང་རྣལ་འབྱོར་མ་ཀུན་དང། བརྟན་པ་སྣོད་དང་གཡོ་བ་མི་ལ་སོགས་པ་ཐམས་ཅད་མཆོད་པར་འགྱུར་ཏེ། བདེ་བ་ཆེན་པོའི་བདག་ཉིད་ཀྱི་ཧེ་རུ་ཀར་མོས་ནས་མཆོད་
པའི་ཕྱིར་རོ། །ལོ་ཆེན་གྱི་འགྱུར་ལ་སོགས་པ་མེད་པ་ལྟར་བདེའོ། །ཆོས་ལྷན་ཅིག་ཏུ་ཉན་པའི་སྤུན་དང། དཔའ་བོ་ཞེས་པ་ལ་སྡུག་པ་ཞེས་འབྱུང་སྟེ། བསམ་པ་དག་ཅིང་རྣལ་འབྱོར་གཅིག་ཏུ་བྱས་པ་དང། འང་གི་སྒྲས་རྣལ་འབྱོར་མ་རྣམས་མཆོད་པར་
བྱ་སྟེ། དེ་རྣམས་མཆོད་པ་མ་གཏོགས་པར་རྣལ་འབྱོར་པ་དེའི་ཕུན་ཚོགས་ཐོབ་པར་མི་འགྱུར་བའི་ཕྱིར་རོ། །སྤུན་ལ་སོགས་པ་ཡང་ཇི་ལྟ་བུ་ཞེ་ན། ཆང་དང་བདེ་ཆེན་གྱི་ཞི་བའི་བྱ་བ་ལ་འདུས་པས་ལེགས་པར་གནས་པའི་རྣལ་འབྱོར་ཕོ་མོའོ། །
འདེས་ནི་ལྷ་དང་གྲངས་མཉམ་པའི་རྣལ་འབྱོར་ཕོ་མོའི་ཚོགས་ཀྱི་དཀྱིལ་འཁོར་སྟོན་ལ། དེ་རྣམས་ལ་ཞི་བའི་བཏུང་བ་ལ་སོགས་པས་མཆོད་པ་ནི་ནང་གི་སྦྱིན་སྲེག་བྱེད་པའོ། །དེ་རྣམས་འདུས་ནས་གླུ་དང་གླུའི་ལན་ལ་སོགས་པའི་སྤྲོས་
པ་རྒྱ་ཆེན་བྱེད་པ་ནི། སྤྲོས་བཅས་ཀྱི་སྤྱོད་པ་བྱེད་པ་ཡིན་ལ། སྤྲོས་པ་དེ་རྣམས་བཞག་ནས་བྱེད་ན་སྤྲོས་མེད་ཀྱི་སྤྱོད་པར་འགྱུར་རོ། །གཉིས་པ་ནི། རང་དང་བདེ་བ་དང་སྡུག་བསྔལ་ཀུན་ལྷན་ཅིག་ཏུ་སྟེ་ཐུན་མོང་དུ་འབྱུང་བའི་སྤུན་དང་བུ་ལ་སོགས་
པ་དེར་ནི། འཇིག་རྟེན་པའི་བརྩེ་གདུང་ཀྱི་དབང་གིས་སྔགས་དང་ཕྱག་རྒྱ་འཆིང་བ་དང། ཕྱག་རྒྱ་ཆེན་པོའི་ཡེ་ཤེས་དང། དཀྱིལ་འཁོར་དང་ཚོགས་ཀྱི་འཁོར་ལོ་བསྟན་པར་མི་བྱ་ཞིང། རྡོ་རྗེའི་གླུ་ཐོས་པར་མི་བྱའོ། །དེ་བཞིན་དུ་དམ་ཚིག་

[144A]༄༅། །ལ་སྐུར་ཞིང་སློབ་དཔོན་ལ་སྨོད་པ་དང་སེམས་ཅན་རྣམས་སུན་འབྱིན་པར་བྱེད་པ་ལ་མི་བསྟན་ཏེ། དེ་རྣམས་ལ་བསྟན་ན་དེ་རྣམས་དམྱལ་བར་འགྲོ་ཞིང། དེ་ཡིས་དེར་འདུས་པའི་སེམས་ཅན་གཞན་རྣམས་ཀྱིའང་བྱང་ཆུབ་ཀྱི་སེམས་
དྲི་མ་ཅན་དུ་འགྱུར་རོ། །ཞེས་གསུང་ངོ། །འགྱུར་གཞན་ལས། མ་དད་ཐམས་ཅད་སུན་འབྱིན་བྱེད། །ཅེས་ཀྱང་འབྱུང་ངོ། །དག་བྱེད་ཅཱ་རུ་བཟའ་བར་བྱ། །ཞེས་པ་ནི་སྣོད་མིན་དེ་རྣམས་གཟུང་བའི་ཕྱིར་དུ། ཟས་ལ་ཕྱོཊ་གཅིག་ཏུ་སྤྱད་པར་བྱ་ཞེས་འཆད་དོ། །
དེ་ལྟར་བྱས་ན་རྟག་ཏུ་དམ་ཚིག་ལ་སྤྱོད་པར་འགྱུར་རོ། །ཞེས་ལྷ་སྦས་གསུང་ངོ། །གཞན་དག་ནི་དད་པར་བྱེད་པའི་ཟས་ལ་སྤྱད་པས་དམ་ཚིག་ལ་སྤྱད་པར་འགྱུར་རོ་ཟེར་རོ། །བརྐམ་ཆགས་ལ་སོགས་པས་རྒྱལ་པོ་ལ་སོགས་པ་སུ་ལའང་གསང་སྔཊ་
ཏེ་དབང་བསྐུར་བ་ལ་སོགས་པ་རྣམ་པ་ཐམས་ཅད་དུ་སྦྱིན་པར་མི་བྱ་ཞིང། མན་ངག་རྣམ་པར་བསྟན་པར་མི་བྱའོ། །ལོ་ཆེན་གྱི་འགྱུར་ལས། མན་ངག་རྣམ་པར་བསྟན་མི་བྱ། ཞེས་འབྱུང་ངོ། །བྷ་བས། མན་ངག་རྣམ་པར་ཉམས་མི་བྱ། ཞེས་
འདོན་པའི་དོན་ལན་ཅིག་ཙམ་གསོལ་བ་བཏབ་པ་ལ། སྲེད་པའི་དབང་གིས་དབང་བསྐུར་བ་སོགས་མི་བྱ་བ་ལ་བཤད་དོ། །འོ་ན་གང་ལ་སྦྱིན་སྙམ་ན། དབང་བསྐུར་བ་དང་དམ་ཚིག་ལ་གནས་པ་ལ་མན་ངག་རྣམས་ཀྱང་དོན་ཇི་ལྟ་བ་བཞིན་
དུ་སྦྱིན་པར་བྱའོ། །ཕོ་ཉ་མོ་དམ་ཚིག་དང་ལྡན་པ་མ་གཏོགས་པ་འདོད་མའི་ཁྱད་པར་གཞན་དག་ལ། འདོད་པ་ལ་རྨོངས་པས་བགྲོད་པར་མི་བྱའོ། ཞེས་ཟེར་རོ། །ཁ་ཅིག་ནི། ཕོ་ཉའི་ལམ་ནི་ཉོན་མོངས་པ་གློ་བུར་བ་སྦྱངས་ནས་ཚ་འདི་ཉིད་ལ་

[144B] །དེ་བོར་ནས་རྣལ་འབྱོར་གཞན་ཉན་ཐོས་དང། བྱ་བ་དང་སྤྱོད་པ་ལ་སོགས་པ་རྣམས་སུ་བསྟན་པ་ལས། དངོས་གྲུབ་ཐམས་ཅད་འདོད་པ་དེ་དག་ནི་རྨོངས་པས་དངོས་གྲུབ་མེད་ཅིང་བདེ་བ་མེད་དེ། རྒྱལ་སྲིད་ཤོར་བ་
བཞིན་ལམ་མཆོག་ལ་དད་པ་དང་བྲལ་བའི་ཕྱིར་རོ་ཞེས་འཆད་དོ། །འོ་ན་ཇི་ལྟར་བྱ་ཞེ་ན། ཕོ་ཉ་མོ་ལ་རྟག་ཏུ་ཞེན་པ་སྟེ་ཆགས་པས་བསྟན་ན། ཐར་བ་སྟེ་གྲོལ་བར་འགྱུར་རོ། །ཞེས་འཆད་དོ། །བྷ་བ་ནི། ཕོ་ཉ་མོ་བསྲུངས་རྟག་ཐར་པ། །ཞེས་འདོན་
པའི་དོན་ཕོ་ཉ་མོ་སྟེ་ལས་རྒྱ་ལ་གོ་ཆའི་བསྲུང་བ་བྱས་ཏེ། དེ་ཡིས་ཐམས་ཅད་དུ་མངོན་པར་ཞེན་པ་ཞི་བར་བྱའོ། །ཡང་ན་ཕོ་ཉ་དབང་དུ་བྱས་ཏེ། གཞན་ལ་མི་འགྲོ་བར་བྱེད་པ་ནི་ཕོ་ཉ་བསྲུང་བའོ། ཞེས་ཟེར་རོ། །གལ་ཏེ་ཤིན་ཏུ་ལེགས་པར་
བསླབས་པའི་ཕྱག་རྒྱ་མེད་ན། སྐལ་བ་བཟང་པོའི་ཕྱག་རྒྱ་འདའ་བ་ཡིས་ཀྱང་སྟེ་ལེགས་པར་སྦྱར་ཏེ་ལོངས་སྤྱད་པར་བྱའོ། །སྐལ་ལྡན་ནི་དམ་ཚིག་དང་ལྡན་པའི་ཕོ་ཉ་མོ་འདའ་བ་སྟེ་སྟོབས་ལ་སོགས་པས་བླངས་ལ་སྤྱད་པར་བྱ་ཟེར་རོ། །
ལས་རྒྱ་སྐྱེ་གནས་བཟང་བའམ་ངན་པ་ཡིན་ཡང་རུང་ཕོ་ཉའི་མཚན་ཉིད་ཕུན་སུམ་ཚོགས་པར་མ་གྱུར་ན། སྐྱེ་གནས་དམན་པ་ཡིན་ལ། དེ་ལ་མི་གནས་པ་ནི་མཚན་ཉིད་ཚང་བ་ཡིན་པས་དེ་ལ་བསྙེན་བཀུར་གྱིས་གུས་པར་བྱ་བ་ཉིད་དེ་དེ་ཙམ་ན་
བྱ་བ་མིན་ནོ། །ལྭ་བ་པས། ཕོ་ཉ་མོ་མཚན་ཉིད་དང་ལྡན་པ་ལ་བཟའ་བཏུང་ལ་སོགས་པས་བསྙེན་བཀུར་བ་ཉིད་དེ་ཁོ་ནའམ་དེ་ཙམ་ཞིག་བྱ་བ་མིན་གྱི། སྙོམས་པར་འཇུག་པར་བྱ་སྟེ། ཇི་སྐད་དུ། བསྙེན་བཀུར་གྱི་ནི་དོན་ཅན་མིན། །

[145A]༄༅། །ཆགས་པས་འདུས་པར་དགའ་བ་སྟེ། །དེ་ཕྱིར་འཁྱུད་པར་རབ་ཏུ་བྱ། །རྗེས་སུ་ཆགས་དང་ལྡན་པས་འཐོབ། །གཞན་དུ་བདེ་བར་མི་འགྱུར་རོ། །ཞེས་གསུངས་སོ། །རྡོ་རྗེའི་རིགས་ལ་སོགས་པའི་སྐྱེ་གནས་དམན་པ་རྣམས་དང་
དང་གི་སྒྲས་བྲམ་ཟེའི་རིགས་ལ་སོགས་པ་སྐྱེ་གནས་མཆོག་གཟུང་ངོ། །དེ་རྣམས་ཀྱང་ཤིན་ཏུ་བརྩེ་ཞིང་གདུང་བའི་དབང་གིས་མ་དང་སྲིང་མོ་དང་བུ་མེ་དང་ཆུང་མ་བཞིན་དུ། ཕོ་ཉ་མོར་གནས་ན་ལྷག་པར་སྡུག་པའི་སེམས་ཀྱིས་རྟག་ཏུ་མཆོད་
པར་བྱའོ། །དེ་འདྲ་བ་དེ་ལ་བཤུང་ཞིང་དམན་པའི་སེམས་ཀྱིས་དཀའ་ཐུབ་བྱེད་ན། ཕུན་སུམ་ཚོགས་པ་ཐམས་ཅད་ངེས་པར་ཟད་པར་འགྱུར་ལ། དཀྱིལ་འཁོར་གྱི་འཁོར་ལོ་བསྒོམས་པ་ལ་བརྟེན་ནས་གྲུབ་པ་སྟེ་དགེ་བ་བསགས་པ་རྣམས་
ཀྱང། སྔར་བཤད་པ་དེ་བཞིན་དུ་ཟད་པར་འགྱུར་རོ། །འཁོར་ལོ་གྲུབ་པའང་དེ་བཞིན་དུའོ། །ཞེས་ལྷ་སྤྲས་ཀྱི་འགྲེལ་པར་འབྱུང་བ་འགྱུར་ལེགས་སོ། །དེ་ལྟ་བུས་དམ་ཚིག་ཉམས་ན། དེ་ལས་ལྡང་བའི་ཐབས་དམ་ཚིག་གསོ་བའི་
སྒྲུབ་ཐབས་དང། བཟླས་པ་ལྭ་བ་པ་དང་ལྷ་སྤྲས་ཀྱི་འགྲེལ་པར་བཤད་དོ། །མཆོག་དང་ལྷན་ཅིག་འཇུག་པར་བྱ། །ཞེས་པ་ལྟར་ན་ཕོ་ཉ་མཆོག་དང་ལྷན་ཅིག་ཏུ་ཟླ་བོ་འགུགས་པའི་ཆོ་ག་ལ་རྣམ་རྟོག་མི་བྱ་ཞིང། ཟས་ལ་ལྷན་ཅིག་
ཏུ་ལོངས་སྤྱད་ན་དམ་ཚིག་གི་སྤྱོད་པ་བྱས་བས་དག་པར་འགྱུར་རོ། །ཞེས་བྱ་སྟེ། མཆོག་དང་ཐ་མ་ལྷན་ཅིག་འགུགས། །ཞེས་མང་པོ་ལས་འབྱུང་བའི་མཆོག་དམན་ནི་ཕོ་ཉ་ལ་བྱའོ། །དེ་ལྟ་བུའི་རྫས་བསྟེན་པ་ནི་དོན་དམ་པའི་ངེས་

[145B] །ལྭ་བ་པས། མཆོག་ནི་ལྷན་ཅིག་སྐྱེས་མའོ། །འབྲིང་ནི་ཞིང་སྐྱེས་མའོ། །ཐ་མ་ནི་སྔགས་སྐྱེས་མ་སྟེ་དེ་རྣམས་དང་ལྷན་ཅིག་ཏུ་སྦྱར་བས་འགུགས་པ་སྟེ་བསྐྱེད་པ་རྩར་ཆུད་པའི་དབང་
པོ་ཐམས་ཅད་ལས་བྱུང་བ། དེ་ལྟ་བུའི་རྫས་ནི་ངེས་པར་སྤྱད་པར་བྱ་བ་ཡིན། ཞེས་འཆད་དེ། མཆོག་འབྲིང་ཐ་མ་ལྷན་ཅིག་འགུགས། ཞེས་འདོན་ནོ། །གཉིས་པ་ལ་གཉིས། གཡོན་པའི་ཀུན་སྤྱོད་དང། རིགས་གཅིག་གི་ཆོ་གའོ། །དང་པོ་ནི་
འཇིག་རྟེན་ཏེ་རྣལ་འབྱོར་པ་རྟག་ཏུ་གཡོན་ནས་སྤྱོད་པར་བྱེད་དོ། །ཞེས་མདོར་བསྟན་ཏེ། རྣལ་འབྱོར་པ་རྟག་གཡོན་ནས་སྤྱོད། ཅེས་འབྱུང་ངོ། །གཡོན་ནས་སྤྱོད་པ་དེ་ཇི་འདྲ་བ་ཞེ་ན། འགྲོ་བ་ན་རྐང་པ་གཡོན་པ་སྔོན་དུ་འདེར་བ་དང། །
ལག་པའི་བྱ་བ་ལ་ལག་པ་གཡོན་པ་སྔོན་དུ་ཡོངས་སུ་བསྒྱུར་བ་སྟེ་དེས་སྟོན་པ་སོགས་བྱེད་པ་དང། ལག་པ་གཡོན་པ་མཆོད་ནས་ལག་པ་གཡོན་གྱི་སྤྱོད་པས་རབ་ཏུ་མཆེད་པར་བྱེད་པ་དང། རིག་མ་ལ་སྔོན་དུ་ལག་པ་གཡོན་པས་
འཁྱུད་པ་དང། ལག་པ་གཡོན་པ་ཡིས་ནི་ལྷ་ལ་མཆོད་ཅིང་ཟས་ཟ་བ་སྟེ། དེ་ལྟར་གཡོན་པའི་ཀུན་སྤྱོད་ཀྱིས་སྤྱོད་པ་ནི། བརྟུལ་ཞུགས་མ་ཉམས་ཤིང་བརྟུལ་ཞུགས་རྫོགས་པའོ། །ཧེ་རུ་ཀ་མངོན་འབྱུང་ལས། གཡོན་པའི་ཀུན་སྤྱོད་མང་དུ་གསུངས་པའི་
མཐར། ཅུང་ཟད་གསུངས་དང་མ་གསུངས་པ། །དཔལ་ལྡན་ཁྲག་འཐུང་གཡོན་པས་སྤྱོད། །སྒྲུབ་པོ་ས་སྟེང་ས་འོག་ན། །བཟླས་དང་བརྟུལ་ཞུགས་བྲལ་བས་ཀྱང། །གཡོན་པས་དངོས་གྲུབ་འགྱུར་བ་ཡིན། །ཞེས་དངོས་གྲུབ་འགྲུབ་པ་ལ་གཡོན་པའི་ཀུན་
[146A]༄༅། །སྤྱོད་བསྔགས་པའི་རྒྱུ་མཚན་ཇི་ལྟར་ཡིན་སྙམ་ན། རྩ་རྒྱུད་དང་མངོན་བརྗོད་སོགས་ལས་སྣོད་བཅུད་ཀུན་གཡོན་ནས་འབྱུང་བར་གསུངས་པ་འདི་ཉིད། གཡོན་པའི་ཀུན་སྤྱོད་བྱེད་པའི་རྒྱུ་མཚན་ཡིན་པར་རྡོ་རྗེ་མཁའ་འགྲོ་ལས། བརྟན་
པ་དང་ནི་གཡོ་བ་ཡི། །འགྲོ་ཀུན་གཡོན་ལས་བྱུང་བས་ན། །གཡོན་གྱིས་བཟའ་ཞིང་གཡོན་མཆོད་བྱ། ཞེས་གསུངས་སོ། །དེ་ཡང་མངོན་བརྗོད་ལས། གཡོན་པའི་སྤྱོད་པ་ཤེས་རབ་སྟེ། །གཡས་པ་དེ་བཞིན་ཐབས་ཡིན་ནོ། །ཞེས་གཡས་
གཡོན་གཉིས་ལས། གཡོན་པ་ཤེས་རབ་ཏུ་གསུངས་པས་ཤེས་པར་བྱའོ། །དེ་ལ་ཤེས་རབ་ནི་ཆོས་ཐམས་ཅད་རང་གི་ངོ་བོ་ཉིད་ཀྱིས་གྲུབ་པས། སྟོང་པའི་དེ་ཁོ་ན་ཉིད་དེ། ཤེས་རབ་ཀྱི་དམིགས་པ་ལ་དེར་བྱས་པ་དང། དོན་དེ་རྟོགས་པའི་ཤེས་
རབ་གཉིས་སོ། །དེའི་དང་པོའི་དབང་དུ་བྱས་ན། སྣོད་བཅུད་ཀྱི་བྱ་བྱེད་ཐམས་ཅད་འཇོག་པ་ནི་དེའི་རྒྱུ་མཚན་གྱིས་འཇོག་སྟེ། རང་གི་ངོ་བོ་ཉིད་ཀྱིས་གྲུབ་པ་ལ་ནི་བྱ་བྱེད་གང་ཡང་མི་རུང་བའི་ཕྱིར་དང། ཆོས་རྣམས་རང་གི་མཚན་ཉིད་ཀྱིས་གྲུབ་པས་
སྟོང་པ་ལ་ནི། བྱ་བྱེད་ཐམས་ཅད་རུང་བའི་ཕྱིར་ན་སྣོད་བཅུད་ཐམས་ཅད་གཡོན་ནས་བྱུང་བར་གསུངས་ཀྱི། བུད་མེད་ལའང་གཡོན་པ་ཞེས་གསུངས་པ་ཡོད་པས། དེ་ལས་ཐམས་ཅད་འབྱུང་བ་དང། གཡོན་བརྐྱང་མ་ལས་བྱུང་བའི་དཀར་ཆ་
ལས་ཐམས་ཅད་འབྱུང་བ་དང། ལག་པ་གཡོན་པ་ལས་ཐམས་ཅད་འབྱུང་བར་སྟོན་པ་མིན་ཏེ། རྒྱུད་རྣམས་ནས་ཀྱང་སྟོང་པ་ལས་ཐམས་ཅད་འབྱུང་བ་བཤད་པ་མང་ངོ། །ཡང་སྐྱེ་དང་འཇིག་དང་རང་འབྱུང་བ། །སྟོང་ཉིད་ཡེ་ཤེས་འདི་ཁོ་ནའོ། །

[146B] སྣོད་བཅུད་ཁྱད་པར་ཅན་དག་པའི་དཀྱིལ་འཁོར་གཉིས་ཀྱི་འབྱིན་པ་དང་སྡུད་པར་བྱེད་པ་པོ་ཡིན་པས། བརྟན་གཡོ་ཐམས་ཅད་གཡོན་པ་ལས་འབྱུང་
བར་གསུངས་པ་སྟེ་ཚུལ་གཉིས་སུ་ཤེས་པར་བྱའོ། །དེ་ལྟར་བྱས་ན་གཡོན་པས་མཚོན་པའི་ཤེས་རབ་ནི། དངོས་གྲུབ་ཐམས་ཅད་ཀྱི་སྒྲུབ་བྱེད་ཡིན་པས། ལམ་དེའི་རྟོགས་པ་ཁྱད་པར་ཅན་སྐྱེ་བའི་རྟེན་འབྲེལ་ད་ལྟ་ནས་སྒྲིག་པའི་ཕྱིར་དུ་
གཡོན་པའི་ཀུན་སྤྱོད་རྣམས་བྱེད་དོ། །དེ་ཡང་ཤེས་རབ་ཀྱིས་དེ་ཁོ་ན་ཉིད་མཚན་ཉིད་རྫོགས་པར་རྟོགས་པ་ནི། ཐེག་པ་གཞན་དང་རྒྱུད་སྡེ་གཞན་དང་ཐུན་མོང་བ་ཡིན་ལ། ལམ་གཞན་གྱིས་བསྐལ་པ་གྲངས་མེད་པས་སངས་རྒྱས་འཐོབ་
དགོས་པ། ལམ་འདིར་སྐྱེ་བ་འདི་ཉིད་ལ་འཐོབ་པ་ནི། ཡུལ་གྱི་དེ་ཁོ་ན་ཉིད་ལ་ཁྱད་པར་མེད་ཀྱང་ཡུལ་ཅན་བདེ་བ་མཆོག་ལྷན་སྐྱེས་ཀྱི་བདེ་བས་དེ་ཁོ་ན་ཉིད་བསྒོམས་པ་ལས་ཡིན་ནོ། །མཁའ་འགྲོ་མའི་ཕོ་ཉ་མོ་མང་པོ་ཞིག་གཡོན་
པའི་ཀུན་སྤྱོད་ལ་དགྱེས་ཤིང་བྱ་བ་དེས་འཇུག་པས། གཡོན་པའི་ཀུན་སྤྱོད་དེ་རྣམས་དང་མཐུན་པར་སྤྱད་པས་དེ་དག་ཡིད་དགའ་བར་འགྱུར་བ་ཡང་ཡིན་ནོ། །གཉིས་པ་ནི། སྒྲུབ་པ་པོ་རང་གི་བྱ་བ་རྣལ་འབྱོར་ལ་བརྩོན་པ་ནི། དམ་ཚིག་
དང་ལྡན་པའི་རིགས་ལྡན་མ་ལ་སྤྱོད་པ་དང། དེ་དང་ལྷན་ཏུ་ཟས་ལ་སྤྱོད་པར་བྱེད་ཅིང། དམ་ཚིག་དང་ལྡན་པ་ལ་སྤྱོད་པ་ཡང་ཕྱག་རྒྱ་རིགས་ལྔ་ལ་ཀུན་ཏུ་སྤྱོད་པ་ཡིན་ལ། དེ་ཡང་རིན་པོ་ཆེའི་རིགས་མི་བསྐྱོད་པའི་རིགས་སུ་

[147A]༄༅། །བསྡུས་ནས། རིགས་བཞིར་རབ་ཏུ་བརྟག་པར་བྱ་བ་དང། དེ་ཡང་སྐུ་གསུང་ཐུགས་ཀྱི་རིགས་གསུམ་དུ་སྡུད་ཅིང། དེ་གསུམ་ཡང་གསང་ཆེན་རྡོ་རྗེ་འཆང་གི་རིགས་གཅིག་ལ་ནི་ཀུན་ཏུ་སྤྱོད་པ་ནི། གྲུབ་པའི་རྣལ་འབྱོར་པས་
རབ་ཏུ་མཆོད་པ་སྟེ་དེ་དང་རྗེས་སུ་མཐུན་ནོ། །གསུམ་པ་ནི། དཀོན་མཆོག་གསུམ་ལ་སོགས་པ་ལ་གནོད་པ་བྱེད་པ་རྣམས་གཞོམ་པའི་ཕྱིར་དུ། ལས་ཀྱི་ཚོགས་གསུངས་པ་ནི་དྲག་པོའི་སྦྱིན་སྲེག་བྱེད་ཐབས་ལས་གསུངས་པའི་ཆོ་གས། ཐབ་
ཁུང་གི་དཀྱིལ་འཁོར་གྲུ་གསུམ་པ་བྱས་ལ་མངོན་སྤྱོད་ཀྱི་སྦྱིན་སྲེག་གི་ཡོ་བྱད་དང། ཡུངས་མར་ལ་སོགས་པ་རྣམས་ཀྱིས་མེ་སྦར་ལ། དུམ་སྐྱེས་མ་སྣ་བུ་གཡས་པ་ནས་བཅུག་སྟེ། འོག་ནས་བྱུང་བར་བསམས་ལ། དེ་རྡོ་རྗེ་ལྕགས་ཀྱུ་དང་གྲི་
གུག་བསྣམས་པས། བསྒྲུབ་བྱ་གཅེར་བུ་མྱོས་པར་གྱུར་པ་བཀུག་ལ། དེ་ཉིད་དུམ་བུར་བྱས་པར་བསམ་ཞིང་བ་ལང་གི་ཤ་དང་རྟ་ཡི་ཤ་དང། ཁྱི་ཡི་ཤ་དག་དང་སྣ་ཚོགས་པ་སྟེ་རྨ་བྱའམ་ཁྱིམ་བྱའི་ཤ་རྣམས་བསྒྲུབ་བྱའི་ཤ་ཡིན་པར་
བསམས་པ་ཡིས། ཁྲོ་བོ་ཆེན་པོའི་ང་རྒྱལ་དང་ལྡན་པས་ཆེ་གེ་མོ་མཱ་ར་ཡ་ཞེས་བྱ་བ་དང། རྩ་བའི་སྔགས་ཀྱིས་སྦྱིན་སྲེག་བྱས་ན། སངས་རྒྱས་དག་ཀྱང་ངེས་པར་འཇིག་པ་སྟེ་འཆི་ན། གཞན་ལྟ་ཅི་སྨོས་ཞེས་ཕུལ་བྱུང་བརྗོད་པའོ། །ཁ་
ཅིག་འདི་ནང་ལ་སྦྱར་ནས་ཕྱི་ལ་མི་སྦྱོར་བ་དང། གཞན་དག་དེ་ལས་བཟློག་ནས་བྱེད་ཀྱང། ལྭ་བ་པས་ཕྱི་ནང་གཉིས་ཀ་ལ་བཤད་པ་ལྟར་ལེགས་ལ། འདིར་ནི་ཚིག་མངས་སུ་དོགས་ནས་མ་བྲིས་སོ། །བཞི་པ་ནི། ཕྱག་རྒྱ་དང་སྔགས་ལེགས་

[147B] རབ་ཏུ་བསྔགས་པ་ཡིན་ལ་དེ་བཞིན་དུ་ཕྱག་རྒྱ་དང་ལྡན་པའི་ཟས་ཏེ་སྟོན་མོ་བྱེད་པའི་དཔའ་བོ་ཡང་བསྔགས་པ་ཡིན་ནོ། །ཤྲཱི་ཧེ་རུ་ཀ་ནི་གཉིས་སུ་མེད་པའི་བྱང་ཆུབ་
ཀྱི་སེམས་སོ། །དེ་ཡི་སྤྲུལ་པ་ནི་ཧེ་རུ་ཀར་བསྒྱུར་བའི་རྣལ་འབྱོར་རོ། །དེ་ཉེ་བར་སྤྱོད་པ་ནི་དེས་གུས་པ་དང་བཅས་པས་སྤྱོད་པའོ། །བསྟན་བཅོས་ཀུན་ནི་རིག་བྱེད་ལ་སོགས་པའི་གཞུང་ངན་པ་གཞན་ནོ། །སྤངས་པ་ནི་དོར་བའོ། །ཉེར་སྤྱོད་དེ་རྟག་ཏུ་
འཛིན་ཞིང་དམ་ཚིག་སྲུང་བ་ནི། མངོན་པར་འདོད་པའི་ལས་རྣམས་ཀུན་སྒྲུབ་པ་ལ་བགེགས་མེད་པར་ཇི་ལྟར་འདོད་པ་བཞིན་དུ་དེ་འགྲུབ་བོ། །འདིར་ནི་འགར་ཡང་འགྲུབ་མ་ཡིན། ཞེས་པ་ལ་འགྱུར་གཞན་ལས། འདིར་ནི་གཞན་དག་འགྱུར་
མ་ཡིན། ཞེས་འབྱུང་བའི་དོན་འདིར་ནི་སྟེ་སྔར་བཤད་པ་དེ་ནི། ཉན་ཐོས་ཀྱི་བྱང་ཆུབ་ལ་སོགས་པ་གཞན་དུ་འགྱུར་བ་མ་ཡིན་ནོ། །ཞེས་གསུངས་སོ། །སྒྲུབ་པ་པོ་དེ་ཡི་ཕོ་ཉ་མོ་མཆོག་སྟེ་གཞན་བཟང་པོ་དང་བཅས་པ་སྟེ་ལྷན་ཅིག་པ་ཁ་རྩོན་
པར་ལྡན་པ་སྟེ་ལེ་ལོ་མེད་པར་དངོས་གྲུབ་སྒྲུབ་པ་ལ་རྗེས་སུ་ཆགས་པའོ། །དེ་འདྲ་བ་དེ་རྙེད་ནས་དེ་དང་ལེགས་པར་སྦྱོར་བ་ལས་ཀུན་ནས་ཏེ་ཤིན་ཏུ་ཆགས་པའི་དགའ་བ་ཡི་ལོངས་སྤྱོད་བྱའོ། །རྣལ་འབྱོར་གྱི་རྫས་ནི་ཐམས་ཅད་མཁྱེན་
པར་བགྲོད་པའི་བདུད་རྩིའི་བཅུད་ལེན་བྱང་ཆུབ་ཀྱི་སེམས་སོ། །དེས་རྣམ་པར་འབྱེད་པ་སྟེ་བྱེ་བྲག་ལོངས་སྤྱོད་པ་དང་གྲོལ་བའི་འབྲས་བུ་གཉིས་སྩོལ་ལོ། །བླ་མའི་མན་ངག་ཐོབ་ནས་དེ་སྒོམ་པ་ལ། རྟག་ཏུ་དགའ་ཞིང་གུས་པ་དང་

[148A]༄༅། །ལྡན་པས་བྱང་ཆུབ་བསྒྲུབས་ན་ཚེ་འདི་ཉིད་ལ་སངས་རྒྱས་འཐོབ་ལ། གལ་ཏེ་བརྩོན་འགྲུས་དམན་པས་དེ་ལྟར་མ་ཐོབ་པ་དེའི་ཚེ། སངས་རྒྱས་མ་ཐོབ་ཀྱི་བར་དུ་ཡང་རྣལ་འབྱོར་པ་དེ་ནི། ཇི་ལྟར་འདོད་པའི་དོན་རྣམས་ནོར་
སྦྱིན་དང་མཚུངས་པར་འབྱོར་པར་འགྱུར་རོ། །ལྔ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཕོ་ཉ་དང་འདུས་ནས་བཟའ་བཏུང་ལོངས་སྤྱོད་པའི་ནང་གི་སྦྱིན་སྲེག་དང། ཕོ་ཉའི་རིགས་ཐམས་ཅད་ཀྱང་རྡོ་རྗེ་འཆང་གི་རིགས་
གཅིག་དང་ལྡན་པར་བྱས་ནས། ཕོ་ཉ་མཆོད་པའི་ཆོ་གའི་ལེའུ་སྟེ་ཉི་ཤུ་རྩ་བརྒྱད་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ། སྦས་པའི་དོན་ཀུན་གསལ་བ་ལས། ལེའུ་ཉི་ཤུ་རྩ་བརྒྱད་པའི་བཤད་པའོ།།    ༈    །།གསུམ་པ་ཕོ་ཉའི་མཚན་ཉིད་དང་དྲོད་དམ་ནུས་པའི་གནས་སྐབས་ཀྱི་ཆོ་ག་ལ་གསུམ། བཤད་པར་དམ་བཅའ་བ། བཤད་པ་དངོས། ལེའུ་ཡི་མཚན་བསྟན་པའོ། །དང་པོ་ནི། ཉེར་བརྒྱད་པའི་རྗེས་དེ་ནས་སྔར་
བཤད་པའི་མཚན་ཉིད་ལས། གཞན་ཡང་སྟེ་ཕོ་ཉའི་ཁྱད་པར་གྱི་མཚན་ཉིད་ཤེས་པར་བྱ་བ་བསྟན་པ་ནི་སྟེ་བསྟན་པར་བྱའོ། །དགོས་པ་གང་གི་དོན་དུ་ན། རྣལ་འབྱོར་པ་གང་གིས་ཕོ་ཉའི་མཚན་ཉིད་ཡང་དག་པ་ཤེས་པར་འགྱུར་བའི་
ཆེད་ཡིན་ལ། དེ་ལྟར་ཤེས་ན་མཁའ་འགྲོ་མ་རྣམས་དམ་ཚིག་ལས་མི་འདའ་བར་སྒྲུབ་པ་པོ་རྣམས་ལ་ཕན་པའི་ཕྱིར་དུ་གནས་པར་འགྱུར་རོ། །གཉིས་པ་ལ་གསུམ། ཕོ་ཉའི་མཚན་ཉིད། ནུས་པའི་ཆོ་ག་རྣལ་འབྱོར་ཆེན་པོ་

[148B] །དང་པོ་ནི། མཁའ་འགྲོ་མའི་དམ་ཚིག་ཤེས་ནས་བརྟེན་ན། དེ་རྣམས་ཀྱིས་རྣལ་འབྱོར་པ་མིང་པོ་དང་ཕ་དང་བདག་པོ་ཁྱོ་བཞིན་དུ་སྐད་ཅིག་གིས་མཐོང་ཞེས་གོང་མ་རྣམས་འཆད་དོ། །ཕྱག་རྒྱ་གང་རྙེད་པ་དང་གནས་
ཚུལ་ནི། ཕ་འམ་ཡང་ན་མ་དང་ནི། ཞེས་པ་ཤིན་ཏུ་སྡུག་པའི་སེམས་ཀྱིས་ལྷན་ཅིག་ཏུ་སྤྱོད་པར་རྗེས་སུ་འཇུག་པའོ། །གང་ལ་རྗེས་སུ་འཇུག་ཅེ་ན། བདག་པོ་ཉིད་ཅེས་པ་རྣལ་འབྱོར་པ་ཡེ་ཤེས་ཐོབ་པ་ལའོ། །སྐད་ཅིག་མཐོང་ནི་བདེ་སྟོང་
གཉིས་སུ་མེད་པར་ཞུགས་པ་དག་གིས་ཡེ་ཤེས་དེའི་བདག་ཉིད་སོ་སོ་རང་གིས་རིག་པ་སྐད་ཅིག་ཇི་སྲིད་པར་མཐོང་བའོ། །ལྕེ་སྦོམ་པ་དང་མིག་ནི་དམར་སེར་དང། ཡན་ལག་རྩུབ་པ་དང། སྤུ་སྟེ་སྐྲ་དམར་སེར་ཅན་བཞི་ནི་ཕྱག་རྒྱ་མོ་རིགས་བཞི་
ཡིན་ལ། དེ་ཡང་ལྭ་བ་པའི་འགྲེལ་པར་དང་པོ་ནི། བཞིན་འཕེལ་ཆེ་ཞིང་ནུ་རྒྱས་མ། །གཞན་ཡང་ཐུང་ཞིང་སྐྲ་ཡང་ཐུང། །གླང་ཆེན་དྲི་བྲོ་རེག་མྱོས་པ། །མདོར་བསྡུས་ནས་ནི་རབ་ཏུ་བསྒྲགས། །ལུས་བོང་རིང་ཞིང་བཞིན་ཡང་རིང། །དེ་བཞིན་ལག་
པ་རྐང་པའང་རིང། །ཉ་ཡི་དྲི་བྲོ་ཁུ་བ་འབབ། །སྐྱེ་གནས་རིང་ཞིང་ཟླ་བ་འབབ། །མཉམ་ཞིང་སྔོ་བསངས་ནུ་མ་འཁྲང། །ཡན་ལག་ཆུང་ཞིང་སྐྲ་ཡང་སྲབ། །སྐྱེ་གནས་ཆུང་ཞིང་ཡན་ལག་རྩུབ། །དལ་བར་སྨྲ་ཞིང་སྣ་མཐོ་བ། །མགྲིན་རིང་ཧ་ཅང་རིང་
པ་མིན། །གཟུགས་མཛེས་པད་མ་དཀར་པོ་འདྲ། །ལུས་ལ་རྟག་ཏུ་རྡུལ་འབྱུང་བ། །ཤིན་ཏུ་དྲི་ཞིམ་ཡིད་འཕྲོག་མ། །མིག་དང་ལྟ་སྟངས་རི་དྭགས་འདྲ། །རི་དྭགས་མགྲིན་པ་རི་དྭགས་ལྟོ། །རི་དྭགས་རྒྱལ་པོའི་རྐེད་པ་ཅན། །སྐལ་བཟང་པད་

[149A]༄༅། །མའི་དྲི་དང་ལྡན། ཞེས་པའོ། །གཉིས་པ་ནི། མིག་དམར་བ་ཤས་ཆེ་ཞིང་སེར་བ་དང། དེ་བཞིན་རྐང་པ་ལག་པའང་དམར། །མལླི་ཀ་ཡི་དྲི་འབྱུང་ཞིང། །བདེར་གཤེགས་འདུས་པ་ཉིད་དགའ་བའི། །བུད་མེད་དངོས་གྲུབ་སྟེར་བར་བྱེད། །
ལུས་རྒྱས་ནུ་མའང་རབ་རྒྱས་ཤིང། །སྐྲ་ནི་འཁྱིལ་བར་གྱུར་པ་དང། །ངང་པའི་འགྲོས་ཅན་དལ་བར་སྨྲ། །ཤིན་ཏུ་རིང་མིན་བཞིན་ཡང་ཟླུམ། །ལྟེ་བའི་དབུས་སུ་གཉེར་གསུམ་ནི། །དབུས་ནས་འཕྱང་བ་དེར་ཤེས་བྱ། །ཞེས་པའོ། །གསུམ་པ་ནི། རྩུབ་ཅིང་ཡན་ལག་
རྩུབ་པ་དང། །བརྒྱ་བྱིན་ལྟ་བུས་གཞན་ལ་སྨོད། ཅེས་པའོ། །བཞི་པ་ནི། སྐྲ་ནི་འཁྱིལ་ཞིང་ཁམ་པར་གནས། །མདོག་ངན་ཡན་ལག་རྩུབ་པ་དང། །སྐྱེས་པ་ལྟ་བུར་ནུ་མ་སྤངས། །ས་ལི་ལྟ་བུའི་དྲི་ཡང་བྲོ། །འོད་འབར་ས་ལིའི་འདྲི་འབྱུང་ལ། །རྟག་ཏུ་
ཆང་ལ་དགའ་བ་སྟེ། །དམ་ཚིག་སྤྱོད་པ་ཕུན་སུམ་ཚོགས། །བསམ་པ་རྟོག་ལ་ནན་ཏན་བྱེད། །ཁྱད་པར་ཅན་གྱི་དྲི་ཞིམ་པའི། །ཆང་གི་རྗེས་སུ་འགྲོ་བ་སྟེ། །ཆང་གི་ཁྱད་པར་དག་དང་ནི། །ཆང་གིས་ཤིན་ཏུ་མྱོས་པ་དང། །དེ་བཞིན་ཁུ་བ་མང་
བའོ། །ཞེས་པའོ། །ཕྱག་རྒྱ་དེ་རྣམས་ནི་གྲོལ་བའི་དངོས་གྲུབ་གྱི་དོན་དུ། དགེ་བའི་བཤེས་གཉེན་ཏེ་རྣལ་འབྱོར་པ་ཐམས་ཅད་ཀྱི་ཐུན་མོང་དུ་རྗེས་སུ་འགྲོ་བ་མའོ། །གང་ཞིག་བཟླས་པ་དང་བརྟུལ་ཞུགས་ཀྱི་སྤྱོད་པ་ལ། རྟག་ཏུ་དགའ་བ་ཕོ་ཉ་
མོའི་མཚན་ཉིད་རྣམས་དྲན་པ་དང་ནི་ཡང་དག་པར་ལྡན་པ། རྒྱུན་མི་འཆད་པར་རྣལ་འབྱོར་ལ་བསླབས་ནས། ཕོ་ཉ་མོ་དང་བཅས་པ་སོགས་ཀྱིས་བསྡུས་པ་བཟའ་སྲུང་གི་དམ་ཚིག་ལ་གོ་འཕང་སྟེ་གནས་པའི་སྔགས་པ་དེ་ལ། མཁའ་

[149B] སྤྱོད་པ་སྟེ་མངོན་མཐོ་མཆོག་དང་དངོས་པོར་ཞེན་པའི་འཆིང་བ་ལས་གྲོལ་བའི་འབྲས་བུ་རབ་ཏུ་སྟེར་བར་བྱེད་དོ། །གཉིས་པ་ནི། ཧེ་རུ་ཀའི་དཀྱིལ་འཁོར་གྱི་འཁོར་ལོ་བསྒོམས་ལ་རྩ་བའི་སྔགས་དྲང་ངེས་
གཉིས་ནི་རྟག་ཏུ་ཟློས་པ་སྟེ་བཟླའོ། །དེ་ནི་མངོན་པར་འདོད་པའི་དོན་ཀུན་སྒྲུབ་པར་བྱེད་པ་དང། བར་དུ་གཅོད་པའི་བདུད་ཀུན་རབ་ཏུ་ཞི་བར་བྱེད་པས་ན། དངོས་གྲུབ་ཐམས་ཅད་གསང་སྔགས་འདི་ལས་འབྱུང་བ་སྟེ་ཤིན་ཏུ་གོམས་པར་བྱས་པས་འཐོབ་
བོ། །དེ་གང་ཡིན་ཞེ་ན། རྒྱུ་བ་ནི་བཅུད་དང་མི་རྒྱུ་བ་ནི་སྣོད་དང། འཇིག་རྟེན་གསུམ་ནི་ས་འོག་ས་སྟེང་ས་བླའི་དག་པའི་སངས་རྒྱས་ཀྱི་ཞིང་སྟེ། དེ་ཐམས་ཅད་རྡོ་རྗེ་འཛིན་པ་ལྷན་སྐྱེས་ཀྱི་ངོ་བོར་རོ་གཅིག་ཏུ་བྱས་པའི་རྣལ་འབྱོར་ལ་རོལ་བས། སྤྱོད་
པ་དང་གྲོལ་བའི་འབྲས་བུ་རབ་ཏུ་སྟེར་རོ། །ཡིད་སྐྱོབ་པའི་སྔགས་དང་ཕྱག་རྒྱར་ཡང་དག་པར་ལྡན་པའི་སྒྲུབ་པ་པོ་ཉིད་ནི་དངོས་གྲུབ་མཆོག་སྒྲུབ་པ་ལ་བརྩོན་པ་ཡིན་པས། ཕྱག་རྒྱ་ལ་སྦྱོར་བ་དང་བྲལ་བའི་གསང་སྔགས་ནི། ལུས་ཅན་ཏེ་སྒྲུབ་
པ་པོ་རྣམས་ལ་འགྲུབ་མི་འགྱུར་བ་སྟེ་འགྲུབ་པར་ཤིན་ཏུ་དཀའོ། །དེ་བས་ན་སྔགས་དང་ཕྱག་རྒྱའི་རབ་སྦྱོར་ལ་མངོན་པར་བརྩོན་པས་ཇི་སྲིད་དུ་ཚར་གཅོད་པ་དང་རྗེས་སུ་འཛིན་པའི་དྲོ་བའི་བྱ་བ་སྟེ་ནུས་པ་དག་ཐོབ་པ་དེ་སྲིད་དུ་འབད་ལ། དེ་ཐོབ་པ་
དང་མ་ཐོབ་པ་ཡང་རྟོགས་པར་བྱས་ཏེ། དྲོད་ཐོབ་ནས་སྤྱོད་པར་བྱའོ། །ཡང་ན། དང་པོ་ཤེས་རབ་དྲོ་བ་སྟེ། གཉིས་པ་དུ་བ་ལྡན་པར་འགྱུར། །གསུམ་པ་ལ་ནི་འོད་འཁྲུགས་འབྱུང། །བཞི་པ་མར་མེ་ལྟར་འབར་བ། །ལྔ་པ་རྟག་ཏུ་སྣང་བ་ནི། །སྤྲིན་མེད་པ་

[150A]༄༅། །ཡི་ནམ་མཁའ་བཞིན། ཞེས་གསུངས་པ་ལྟར་རོ། །དྲོ་བ་དང་རྩེ་མོ་དང་བཟོད་པ་དང་ཆོས་མཆོག་བཞི་སྟེ། ཀུན་ལས་བཏུས་དང་མདོ་སྡེ་རྒྱན་ལས་གསུངས་པ་ལྟར་བཤད་དོ། །གསུམ་པ་ལ་གཉིས། རྣལ་འབྱོར་ཆེན་པོ་ལ་སྡང་ཞིང་
དོར་བའི་ཉེས་དམིགས། རྣལ་འབྱོར་ཆེན་པོ་ལ་གནས་པའི་ཕན་ཡོན་ནོ། །དང་པོ་ནི། མངོན་པར་འདོད་པའི་དོན་ཀུན་ཚེ་འདི་ཉིད་ལ་སྒྲུབ་པར་བྱེད་པའི་དཔལ་ཧེ་རུ་ཀའི་རྣལ་འབྱོར་ཆེན་པོ་ལ་གང་ཞིག་རྨོངས་ཤིང། སྡིག་གྲོགས་དང་ཕྲད་པས་སྡང་
བས་སུན་འབྱིན་པ་ནི། མནར་མེད་པར་འགྲོའོ། །དེ་ལས་ཐར་ནས་ཀྱང་ཁྱིའི་སྐྱེ་གནས་བརྒྱར་སྐྱེས་ཏེ། དེ་ནས་མིར་སྐྱེས་ཀྱང་སྨེ་ཤ་ཅན་ཏེ་རིགས་ངན་གྱི་རིགས་སུ་སྐྱེ་བར་འགྱུར་རོ། །དཔེར་ན་གང་ཟག་ལ་ལ་མར་འདོད་པས་འབད་པ་མང་
པོས་ཆུ་ནི་བསྲུབས་པར་གྱུར་ཀྱང། མར་སར་འབྱུང་བར་མི་འགྱུར་གྱི་ལུས་ཉོན་མོངས་པ་སྟེ་སྡུག་བསྔལ་བ་ཁོ་ནར་ཟད་དོ། །དེ་བཞིན་དུ་རྣལ་འབྱོར་འདི་དོར་ནས་འཚེ་བའི་ཐབས་ཀྱི་རྒྱུར་གྱུར་པའི་རྣལ་འབྱོར་གཞན་ལ་བརྟེན་ནས་འཛིན་
ཞིང་མཆོད་པ་བྱེད་པ་ནི། འདི་དང་གཞན་དུ་སྟེ་ཕྱི་མར་ངལ་བ་དོན་མེད་པར་འགྱུར་རོ། །གཉིས་པ་ནི། དཔལ་ཧེ་རུ་ཀའི་རྣལ་འབྱོར་ཆེན་པོ་མཆོག་ཡོངས་སུ་འཛིན་པའི་དཔའ་བོ་སྟེ་སྒྲུབ་པ་པོ་ནི། རིགས་ངན་གདོལ་བ་དང་ཀླ་ཀློ་ཡིན་ན་ཡང་
ཡུལ་ཕྱོགས་གང་ན་གནས་པར་གྱུར་བའི་ཡུལ་ཕྱོགས་དེ། དཔའ་བོའི་ཡུལ་དུ་ཡོངས་སུ་བརྟག་པར་བྱ་སྟེ། ཡུལ་དེའི་སེམས་ཅན་རྣམས་ཡོངས་སུ་གཟུང་བའི་རྒྱུར་ཡུལ་དེ་རུ་ཧེ་རུ་ཀ་ང་ནི་རྟག་པར་རྣལ་འབྱོར་པ་དེ་ཡི་སྙིང་ལ་གནས་

[150B] ཅི་ནས་ཀྱང་དེའི་རྩ་ལག་རྣམས་ཀྱང་མཆོད་པར་བྱའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཕོ་ཉའི་མཚན་ཉིད་བསྟན་པ་དང། དྲོང་ཀྱི་ནུས་པའི་གནས་སྐབས་སྐྱེད་ཐབས་ཀྱི་ཆོ་གའི་
ལེའུ་སྟེ་ཉི་ཤུ་རྩ་དགུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་ཉི་ཤུ་རྩ་དགུ་པའི་བཤད་པའོ།།    ༈    །།དྲུག་པ་བར་ཆད་སེལ་བའི་བསྲུང་བའི་
སྔགས་བཏུ་བ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ཉེར་དགུ་པའི་རྗེས་དེ་ནས་ཧེ་རུ་ཀའི་སྔགས་བཏུ་བ་ལས་གཞན་ཡང་གནོད་མཛེས་ཀྱི་སྔགས་ཀྱི་མདོན་
པར་རྟོགས་པ་བཤད་པར་བྱའོ། །དེ་ཡང་རྒྱུད་གཞན་གྱི་སློབ་དཔོན་གྱིས་ཤིན་ཏུ་རྙེད་དཀའ་བའི་དབྱངས་གསལ་དགོད་པའོ། །དགོས་པ་ནི་སྒྲུབ་པ་པོ་གང་གིས་སྔགས་བཏུ་བ་ཤེས་པ་ཙམ་གྱིས་ནི། མྱུར་དུ་བགེགས་ཞི་བའི་དངོས་གྲུབ་
སྒྲུབ་པར་བྱེད་བའོ། །གཉིས་པ་ལ་གསུམ། ས་གཞི་བསྟར་བ་སོགས་བྱས་ཏེ་སྔགས་བཏུ་བ། བཏུས་པའི་ཆེ་བ་ཆོ་ག་དང་བཅས་པ། སྔགས་བཞི་རིམ་པར་བསྒྲིགས་ཏེ་བསྟན་པའོ། །དང་པོ་ལ་བཞི། གང་དུ་སྔགས་བཏུ་བའི་གཞི་
འདུ་བྱ་བ། གང་གིས་ཐུ་བའི་རྣལ་འབྱོར་བསྟན་པ། གང་ལས་ཐུ་བའི་གཞི་དགོད་པ། སྔགས་བཏུ་བའི་ཚུལ་དངོས་སོ། །དང་པོ་ནི། གང་དུ་སྔགས་ཐུ་བའི་ས་ཡི་ཆ་ནི་མཐོ་དམའ་མེད་པར་ངོས་མཉམ་ཞིང་ས་ཡིད་དུ་འོང་བར་ཙན་དན་
[151A]༄༅། །གྱི་ཆུས་ནི་ཉེར་བར་བསྐུའོ། །དྲི་བཟང་པོའི་དྲི་དང་ལྡན་པའི་ས་ལ་ནི། མེ་ཏོག་སིལ་མ་གཅལ་དུ་བཀྲམ་ཞིང། མར་མེའི་ཕྲེང་བས་ཡང་དག་པར་དཀྲིགས་པ་དང། སྤོས་བཟང་པོའི་དྲི་ཡིས་ཉམས་དགའ་བར་བྱས་པའི་
ས་གཞིར་སྔགས་བཏུ་བའོ། །གཉིས་པ་ནི། སྔགས་ཐུ་བ་པོ་བདག་གིས་བྱ་དགོས་པ་ཐམས་ཅད་བྱས་ནས་ནི་སྔགས་བཏུ་བར་བྱའོ་ཞེས་སྦྱར་རོ། །དེ་ནི་སྔོམ་འབྱུང་ལས། སྔགས་པས་ཙཱ་རུ་ཡང་དག་སྤྱད། །བདུད་རྩི་བཏུང་བར་བྱ་
དེ་ནས། །རང་ལྷག་ལྷ་ཡི་རྣལ་འབྱོར་གྱིས། །གཏོར་མ་སྦྱིན་པ་སྔོན་འགྲོ་བར། །མཁའ་འགྲོ་མ་ཀུན་མཉམ་སྦྱོར་བའི། །སློབ་དཔོན་ལེགས་པར་མཉམ་བཞག་སྟེ། ཞེས་གསུངས་པ་ལྟར་ཧེ་རུ་ཀའི་རྣལ་འབྱོར་གྱིས་སྔོན་དུ་གཏོར་
མ་སྦྱིན་ལ། དེ་ནས་དཔའ་བོ་དང་རྣལ་འབྱོར་མ་ཀུན་མཉམ་པར་སྦྱོར་བའི་ཏིང་ངེ་འཛིན་ལ་མཉམ་པར་བཞག་པ་སྔོན་དུ་བྱའོ། །དེར་མ་ཟད་ཕྱོགས་བཅིང་བ་ཡང་བྱས་ནས་སུ་སྔགས་བཏུ་བ་སྟེ། ཕྱོགས་བཅིང་བ་ནི་རྡོ་རྗེའི་ས་
གཞི་དང། ར་བ་དང་གུར་དང་བླ་རེ་དང། མདའི་དྲ་པ་དང་མེ་རི་རྣམས་དགོད་པའོ། །གསུམ་པ་ནི། ཕྱོགས་བཅིངས་པའི་རྗེས་དེ་ནས་རྫ་རྔ་བཅིངས་པ་ལྟ་བུའི་དབྱིབས་ས་ལ་བྲི་བར་བྱ་སྟེ། དེ་ཡང་ཕྱོགས་རེ་ནས་རི་མོ་བརྒྱད་
བརྒྱད་ཀྱིས་ལེགས་པར་བསྐོར་བ་ལ་རེའུ་མིག་བདུན་བདུན་བྱས་པས་རེའུ་མིག་ཞེ་དགུར་འགྱུར་ལ། རེའུ་མིག་ཟིན་པའི་རྗེས་སུ་རི་མོ་དགུ་པས་བསྐོར་བ་སྟེ་དེ་ནི་དབུས་སུ་བྱེད་པའོ། །འགྲེལ་པ་བཞི་ལས་རྫ་རྔའི་དབྱིབས་ལྟ་བུ་ལ་

[151B] རྫ་རྔ་བཅིངས་པ་ལྟ་བུའི་དབྱིབས་ནི་རེའུ་མིག་ནི་བྱེད་པའི་གཞི་ལ་བྱའི། རེའུ་མིག་གི་དབྱིབས་ལ་མི་བྱའོ། །རི་མོ་དགུས་ཟླུམ་པོར་བསྐོར་བའི་དབྱིབས་ནི། རྫ་རྔ་ཟོབ་དཀྲིམས་
པ་ཅིག་ཡོད་པར་གསལ་ལོ། །རེའུ་མིག་ཞེ་དགུ་ལ་ནི་ཡི་གེ་སྟེ་གསལ་བྱེད་དང། ཕྱི་མོ་སྟེ་དབྱངས་རྣམས་མཉམ་པ་སྟེ་རྫོགས་པར་བྲིས་ཏེ། སློབ་དཔོན་ཧེ་རུ་ཀའི་ཏིང་ངེ་འཛིན་ལ་ཤིན་ཏུ་མཉམ་པར་བཞག་པས་ཨ་ནས་ཧའི་བར་དུ་དགོད་བར་
བྱའོ། །རྡོ་རྗེ་མཁའ་འགྲོ་ལས། དབུས་ཀྱི་རེའུ་མིག་སྟོང་པ་ལ། །ཀ་ཤ་ཞེས་བྱའི་ཡི་གེར་ནི། །གནས་པ་ཡི་ནི་བྲི་བར་བྱ། །ཞེས་གསུངས་པས་དབུས་མ་སྟོང་པ་ལ་ཀྵ་བྲིའོ། །བཞི་པ་ལ་གསུམ། སྔགས་བཏུ་བ་མདོར་བསྟན་པ་དང། བཏུ་གཞི་
དང་མདོར་བསྟན་གྱི་ངེས་དོན་དང། སྔགས་བཏུ་བ་རྒྱས་པར་བཤད་པའོ། །དང་པོ་ནི། རྫ་རྔའི་དབྱིབས་ཅན་དེར་གནས་པའི་དབྱངས་གསལ་ལས། དཔའ་བོ་ནི་འདོད་པའི་དོན་ཀུན་སྒྲུབ་པར་བྱེད་པའི་སྔགས་བཏུ་བར་བྱའོ། །སྔགས་ལ་དཔའ་བོ་ཞེས་
པ་ནི་སྔགས་དང་ལྷ་དབྱེར་མེད་པའི་ཕྱིར་རོ། །ཇི་ལྟར་དུ་བཏུ་ཞེ་ན། དབྱངས་རྣམས་རིམ་པ་བཞིན་འབྱུང་བ་དང། ཡི་གེ་སྟེ་གསལ་བྱེད་རྣམས་རིམ་པ་བཞིན་འབྱུང་བ་མིན་པའི་ཚུལ་གྱིས། སྒྲུབ་པ་པོས་ཡི་གེ་ཞེ་དགུའི་གྲངས་རྣམས། རེའུ་མིག་དེ་
དག་གི་ནང་དུ་ཆུད་པར་བྱས་པ་ལས་བཏུའོ། །སྡོམ་འབྱུང་ལས། དང་པོ་ཨ་ཡིག་ནས་བརྩམས་ཏེ། །ཧ་ཡིག་རྣམ་པའི་བར་དུ་སྔགས། །གཡས་སྐོར་རྣམ་པའི་སྦྱོར་བ་ཡིས། །ཤེས་པར་བྱའོ་གསང་བའི་བདག་ཅེས་དབྱངས་གསལ་གཉིས་ཀ་གཡས་

[152A]༄༅། །སྐོར་དུ་དགོད་པར་གསུངས་པས་དབྱངས་གཡས་སྐོར་དང། གསལ་བྱེད་གཡོན་སྐོར་དུ་འགོད་པ་ལུགས་འབྱུང་དང་ལུགས་བཟློག་གི་དོན་མིན་ནོ། །དེས་ན་རིམ་བཞིན་དང་རིམ་མིན་ནི་སྔགས་ཐུ་ཚུལ་ལ་བྱའོ། །གཉིས་པ་ནི་
འདིར་ལྭ་བ་པ་དང་ལྷ་སྦས་ཀྱིས། དེ་ནས་རྫ་རྔ་བཅིངས་བྱས་ཏེ། ཞེས་པ་ནས། གྲངས་དེ་དག་གི་ནང་ཆུད་པར། ཞེས་པའི་བར་ལ་ངེས་དོན་གྱི་བཤད་པ་མཛད་པ་ནི། རྫ་རྔའི་སྐད་དོད་མུ་ར་ཛེ་ཞེས་པའི་ཡི་གེ་གསུམ་ནི། སྐུ་གསུང་ཐུགས་ཀྱི་དབྱེ་བས་
སྐུ་གསུམ་མོ། ཞེས་ཡི་གེ་གསུམ་སྐུ་གསུང་ཐུགས་སུ་བྱེད་པ་ནི། ཨོཾ་སྐུ། ཨཱ་གསུང། ཧཱུཾ་ཐུགས་སུ་བྱེད་པའོ། །དེ་སྐུ་གསུམ་དུ་བྱེད་པ་ནི། རིམ་པ་བཞིན་དུ་སྤྲུལ་སྐུ་དང། ལོངས་སྐུ་དང། ཆོས་སྐུར་འཇོག་པའོ། །ལྭ་བ་པས། རླུང་
གིས་ཤིན་ཏུ་བསྐོར་བ་ཡི། །རི་མོ་བརྒྱད་ལ་ཡང་དག་བརྟེན། །རི་མོ་དགུ་པ་དབུས་གནས་པ། ཞེས་པ་ནི་དབུས་ཀྱི་རི་མོ་དགུ་པ་རི་མོ་བརྒྱད་ཀྱི་བཞི་པོ་དང། དབུས་ཀྱི་རི་མོ་ཟླུམ་པོ་རླུང་དུ་ལྷ་སྦས་ཀྱིས་བཤད་པས་རི་མོ་བརྒྱད་ཀྱིས་བསྐོར་བའི་
རི་མོ་བརྒྱད་ཀྱི་རྟེན་རི་མོ་དགུ་པ་ནི་རླུང་ཞེས་བྱ་སྟེ། འབྲུ་གསུམ་གྱི་སྔགས་དང་རླུང་གཉིས་དབྱེར་མེད་པར་སྦྱོར་བའོ། །སྟོང་པའི་རྣམ་པ་དྲི་མེད་དགོད། །ཨཱ་ལི་ཀཱ་ལི་མཉམ་རྒྱས་བྱ། །ཞེས་པ་ནི་འོག་ཏུ་བཤད་དོ། །དགའ་བ་བཞི་ཡི་རང་བཞིན་ཅན། །
ཆོས་ཀྱི་རྔ་ཆེན་མི་ཤིགས་པ། ཞེས་པའི་རྡ་ནི་གཉིས་ཏེ། སངས་རྒྱས་ཀྱི་ཆོས་ཀྱི་རྔ་དང། ལུས་ཀྱི་དབུས་སྙིང་གའི་མི་ཤིགས་པའི་རྔའོ། །དེ་ནི་དགའ་བ་བཞིའི་རང་བཞིན་ཅན་ཏེ་དགའ་བ་བཞི་འབྱུང་བ་ཅན་ནོ། །རེའུ་མིག་སྟོང་པའི་རྣམ་པ་ཅན་

[152B] གསུང་རབ་ཡན་ལག་བཅུ་གཉིས་པའི། །ཆོས་ཀྱི་ཡི་གེ་ཡོངས་རྫོགས་པ། །ཞེས་གསུངས་ཏེ། ཆོས་ཀྱི་རྔ་ཆེན་པོས་དབྱངས་གསལ་གྱི་བདག་ཉིད་ཀྱི་གསུང་རབ་
ཡན་ལག་བཅུ་གཉིས་ཀྱི་ཆོས་ཀྱི་ཡི་གེ་རྫོགས་པར་སྟོན་པར་མཚོན་པའོ། །དེ་འདྲ་བའི་ངག་གི་བྱ་བ་ཐམས་ཅད་ཀྱི་རྩ་བ་ནི། སྙིང་ཁའི་མི་ཤིགས་པ་ལ་གནས་པའི་རླུང་ཡིན་པས། རེའུ་མིག་ཞེ་དགུའི་ཡི་གེ་ཐམས་ཅད་ཀྱི་རྟེན་ཡིན་ལ། དབུས་ཀྱི་
ཀྵ་ནི་མི་ཤིགས་པ་མཚོན་བྱེད་དོ། །སྔར་རྫ་རྔའི་མིང་གི་ཡི་གེ་བཤད་ལ། འདིར་མིང་གི་དོན་འཆད་པས་ཁྱད་པར་ཆེའོ། །དེ་དག་གྲངས་ཀྱི་ནང་སོན་པ། །ཆོས་བདག་མེད་ལ་ཡང་དག་བརྟེན། །ཞེས་པ་ནི་ལྷ་སྦས་ཀྱིས་དེ་དག་གི་གྲངས་ཀྱི་བར་བར་
ནས་བཏུ་བ་ནི་ཆོས་བདག་མེད་པའོ། །ཞེས་བཤད་པ་ལྟར་ཡིན་པས་དབྱངས་གསལ་ལས་སྔགས་ཐུ་བ་ནི། གསུང་རབ་ཡན་ལག་བཅུ་གཉིས་ཀྱི་དབྱངས་གསལ་གྱི་སྙིང་པོ་བདག་མེད་པའི་ཡེ་ཤེས་ཐུ་བའོ། །ཞལ་བཞི་པར་ནི་རྣམ་གྲགས་པ། །བདུད་
བཞི་རྣམ་པར་འཇོམས་པའོ། །ཞེས་པ་ནི། ཧེ་རུ་ཀ་མངོན་འབྱུང་ལས། ཞལ་བཞི་པ་ཡི་སྔགས་འདི་དག། མ་བྱུང་འབྱུང་བར་མི་འགྱུར་རོ། ཞེས་སུམྦྷ་ནིའི་སྔགས་ལ་ཞལ་བཞི་པའི་སྔགས་སུ་གསུངས་པ་ནི་ཞལ་བཞི་པའི་སྔགས་སུ་གྲགས་
པའོ། །བཏུས་པའི་སྔགས་དེ་བཏོན་པས་བདུད་འཇོམས་པའི་ངེས་དོན་ནི། གསུང་རབ་ཀྱི་སྙིང་པོ་བཏུས་པའི་བདེ་སྟོང་དབྱེར་མེད་ཀྱི་ཡེ་ཤེས་ཀྱིས། ནང་གི་བདུད་རྣམས་རྩད་ནས་འདོན་པའོ། །རླུང་ལ་ཞོན་ནས་སྤྲོ་བྱེད་ཅིང། །ཁམས་

[153A]༄༅། །གསུམ་པོ་ནི་ཡང་དག་སྡུད། །རླུང་གི་དེ་ཉིད་ཤིན་ཏུ་རིག་ཅེས་པའི་དོན་ནི་ལྷ་སྦས་ཀྱིས། སྔགས་ཀྱི་གཟུགས་རྣམས་བཟླས་པའི་དུས་ན་རྣམ་པར་འཕྲེ་བ་དང་བསྡུ་བ་ནི། རླུང་ལ་མཉམ་དུ་ཞོན་པས་ཁམས་གསུམ་མ་ལུས་པ་རླུང་གི་
དེ་ཁོ་ན་ཉིད་དུ་རིག་པར་བྱའོ། །ཞེས་སུམྦྷ་ནིའི་སྔགས་ཟློས་པ་ན་སྤྲོ་བསྡུ་བྱེད་པ་ནི། ཁམས་གསུམ་པའི་རྩ་བ་རླུང་གི་དེ་ཉིད་རིག་ནས། རླུང་ལ་བསྐྱོན་པའི་རྡོར་བཟླས་བྱེད་པ་སྟེ། སྔར་ཡི་གེ་གསུམ་རླུང་དང་དབྱེར་མེད་པར་བཤད་པ་དང་སྦྱར་རོ། །རིམ་
བཞིན་འབྱུང་དང་རིམ་མིན་པའི། །ཨཱ་ལི་ཀ་ལི་ལས་བྱུང་པ། །བརྗོད་དང་བརྗོད་བྱའི་ཡི་གེ་སྟེ། །སྒྲ་བརྙན་ལྟ་བུའི་རྣམ་པར་རྟོགས། ཞེས་པའི་དོན་ནི་གཉིས་ལས་བརྗོད་བྱ་ལ་སྦྱར་ན། རིམ་དང་རིམ་མིན་གྱི་དོན་ཡས་བབས་ཀྱི་དགའ་བཞི་ལུགས་
འབྱུང་དང། མས་བརྟན་གྱི་དགའ་བཞི་ལུགས་བཟློག་གོ། དེ་གཉིས་ནི་ཨཱ་ལི་ཀཱ་ལིས་མཚོན་པའི་ཁམས་དཀར་དམར་འདུས་པ་ལས་བྱུང་བའོ། །རྗོད་བྱེད་ལ་སྦྱར་ན་དབྱངས་གསལ་བཀོད་པ་ནི། དབྱངས་གསལ་དངོས་མིན་གྱི་དེ་གཉིས་
ཀྱི་གཟུགས་བརྙན་ནོ། །དེས་ནི་ངག་ཐམས་ཅད་བྲག་ཅ་དང་འདྲ་བར་རྟོགས་པ་མཚོན་ནོ། །དེ་རྣམས་ཀྱི་དོན་བསྡུ་ན་སྙིང་གའི་མི་ཤིགས་པ་ལས་རླུང་ལྡང་འཇུག་གནས་གསུམ་གྱི་རྡོར་བཟླས་བྱས་པས་དྲངས་པའི་དགའ་བ་བཞིའི་ལྷན་
སྐྱེས་ཀྱི་བདེ་ཆེན་དང། བདག་མེད་པའི་དོན་གཉིས་སྦྱར་བ་ནི་གསུང་རབ་ཀྱི་སྙིང་པོ་ཡིན་ལ། དེ་རྫ་རྔ་བཅིངས་པའི་རྣམ་པ་ཅན་ལ་དབྱངས་གསལ་བཀོད་ནས་སྔགས་ཐུ་བའི་ངེས་དོན་དུ་འཆད་པ། ལྭ་བ་པའི་མན་ངག་གིས་བཤད་པ་མཁས་

[153B] །གསུམ་པ་ལ་བཞི། སྔགས་རྐང་དང་པོ་བཏུ་བ། སྔགས་རྐང་གཉིས་པ་བཏུ་བ། སྔགས་རྐང་གསུམ་པ་བཏུ་བ། སྔགས་རྐང་བཞི་པ་ཐོག་མཐའི་ཡི་གེ་དང་བཅས་པ་བཏུ་བའོ། །དང་པོ་ནི། དགེ་བ་ཐུབ་པར་བྱས་
ནས་ནི། ཞེས་པའི་རྐང་པ་གཉིས་ནི་འགྱུར་གཞན་དང། འགྲེལ་པ་རྣམས་ལ་མེད་ལ། རྩ་རྒྱུད་བཞིན་དུ་འབྱུང་བའི་མངོན་བརྗོད་ལས་ཀྱང། ཐུབ་པ་དེ་ཡི་གྲངས་གྱུར་ལས། །རེའུ་མིག་སུམ་ཅུ་གཉིས་པ་བླང། ཞེས་འབྱུང་ཞིང་རྐང་པ་དང་པོ་མེད་པ་ལྟར་ལེགས་
སོ། །ཐུབ་པ་ནི་བདུན་གྱི་གྲངས་ཡིན་པས་སྡེ་ཚན་ཐུབ་པ་དེ་ཡི་གྲངས་སུ་གྱུར་པ་གསལ་བྱེད་ལས། ཀ་ནས་བགྲངས་པའི་རེའུ་མིག་སུམ་ཅུ་གཉིས་པས་བླངས་ལ། ཨ་ནས་བགྲངས་པའི་དབྱངས་ལྔ་པ་ཨུ་ཐུང་ངུ་ཡིས་ནི་ཁྱད་བར་དུ་བྱས་པས་སུའོ། །བརྒྱ་
ཕྱེད་ནི་ལྔ་བཅུ་དེའི་ཕྱེད་ནི་ཉེར་ལྔ་པ་སྟེ། ཀ་ནས་བགྲངས་པའི་ཉེར་ལྔ་པ་མ་ཡང་དག་པར་བླངས་ལ། ཉེར་བཞི་པ་བྷ་ཡིས་ཕྱེ་བ་ནི་མ་ལ་བཏགས་པའོ། །ཨ་ནས་བགྲངས་པའི་རེའུ་མིག་སུམ་ཅུ་དྲུག་པ་ན་བླངས་ལ། དབྱངས་ཀྱི་གསུམ་པ་ཨི་ཡིས་ནི་ཁྱད་པར་
དབྱེ་བ་སྟེ་ཁྱད་པར་དུ་བྱས་པས་ནིའོ། །དེ་ནས་ཀ་ནས་བགྲངས་པའི་སུམ་ཅུ་གཉིས་པ་ས་བླངས་ལ། དབྱངས་ཀྱི་ལྔ་པ་ཨུ་ཡིས་ཁྱད་པར་དུ་བྱས་པས་སུའོ། །དེའི་རྗེས་ནས་ཉི་ཤུ་ལྔ་པ་མ་གཟུང་ལ། ཉི་ཤུ་བཞི་པ་བྷ་དག་དང་སྦྱར་བ་སྟེ་དེ་ལ་གདགས་སོ། །
ཀ་ནས་བགྲངས་པའི་སུམ་ཅུ་རྩ་གསུམ་པ་ཧ་ཡང་དག་པར་བླངས་ལ། ཨ་ནས་བགྲངས་པའི་རེའུ་མིག་བཅོ་ལྔ་པ་ཨཾ། དེ་ཡི་ཨ་ཡིག་བརྗོད་པའི་དོན་ཡིན་པས་ཕྱིས་ལ། ཐིག་ལེ་ཧ་ཡི་རྗེས་སུ་ང་རོར་ལྡན་པས་ཧཾ་མོ། །དེ་དབྱངས་ཀྱི་ལྔ་པ་ཨུ་དག་དང་

[154A]༄༅། །བཅས་པས་ཧུཾ་མོ། །དེ་ནི་མཛེས་པའི་མཆོག་ནི་ཡིན་པར་འདོད་དེ་སྔགས་རྐང་དང་པོའོ། །གཉིས་པ་ནི། ཨ་ནས་བགྲངས་པའི་རེའུ་མིག་བཅུ་དགུ་པ་ག་གཟུང་བར་བྱས་ལ། མེའི་བུ་སྟེ་ར་དང་ཡང་དག་པར་ལྡན་པར་བྱས་པས་བྲིའོ། །དེ་ལ་དབྱངས་
ཀྱི་རེའུ་མིག་གསུམ་པ་ཨི་ཐུང་དུས་རྣམ་པར་ཕྱེ་བས་གྲིའོ། །ཡ་ཚོགས་ཏེ་ཡ་སྡེའི་ཡ་ནས་བགྲངས་པའི་བརྒྱད་པའི་ས་བོན་ཧ་ལ་ཨ་ནས་བགྲངས་པའི་རེའུ་མིག་སུམ་ཅུ་དྲུག་པ། ན་དང་ཡང་དག་པར་ལྡན་པའི་ཡི་གེར་གྱུར་པ་ནི་ཧ་ལ་ན་བཏགས་
པའོ། །སླར་ཡང་གྲིཧྣའི་ཚིག་ནི་དེ་དག་ཉིད་སྦྱར་བ་ནི། མངོན་པར་འདོད་པའི་དོན་ཀུན་སྒྲུབ་པར་བྱེད་པ་ཡིན་ནོ། །དེ་ནས་རང་འབྱུང་སྟེ་ཧ་བླངས་ནས་ནི་རེའུ་མིག་ལས་ནི་སྟེ། རེའུ་མིག་གི་ནང་ནས་ལྔ་པ་ཨུ་དང་སྦྱར་བས་ཧུའོ། །དེའི་སྤྱི་བོར་ཐིག་ལེ་
དང་ནཱ་ད་སྦྱར་བའི་ཧཱུཾ་ནི། དོན་ཀུན་སྒྲུབ་པར་བྱེད་ཅེས་བྱ་བའི་སྔགས་ཀྱི་ཚིག་ནི་རྐང་པ་གཉིས་པ་ཡིན་པ་བཤད་དོ། །གསུམ་པ་ནི། ཨ་ནས་ཀྱི་རེའུ་མིག་བཅུ་དགུ་པ་ག་ཉིད་ལ། ཀ་ནས་ཀྱི་ཉི་ཤུ་རྩ་བདུན་པ་ར་ཡིས་ཕྱེ་བས་བྲིའོ། །དེ་ལ་དབྱངས་ཀྱི་
གསུམ་པ་ཨི་དག་དང་ཡང་དག་པར་ལྡན་པར་བྱས་པས་བྲིའོ། །བོད་ཁ་ཅིག་རྐང་པ་གཉིས་པ་དང་གསུམ་པའི་གྲི་ནི་བཏུ་བ་ན། ར་ལ་ཨི་ཞུགས་པ་བཏུས་ནས། བཏུས་ཟིན་པ་ནག་ལ་རྀ་ཞུགས་པ་རྒྱད་པ་ཕལ་ཆེ་བ་ལ་འབྱུང་བས། ག་ལ་དབྱངས་
ཀྱི་རྀ་ཞུགས་པར་ཤེས་པར་བྱའོ། ཞེས་ཟེར་མོད་ཀྱང། རྩ་བ་རང་ལས་ར་དང་ཨི་སོ་སོར་བཏུས་ཤིང། དེ་ཇི་བཞིན་དུ་འགྲེལ་པ་ལས་ཀྱང་བཤད་པས་སྔར་ལེའུ་ལྔ་པར་བཤད་པ་ཉིད་ལེགས་སོ། །ཀ་ནས་ཀྱི་སུམ་ཅུ་རྩ་གསུམ་པ་ཧ་ལེགས་པར་

[154B] དབྱངས་ཀྱི་རེའུ་མིག་གི་ནི་གཉིས་པ་ཨཱ་རིང་པོར་སྦྱར་རོ། །ཀ་ནས་ཀྱི་ཉི་ཤུ་པ་ན་དང་ཡང་དག་པར་ལྡན་པ་སྟེ་ཧ་ལ་བཏགས་པ་ནི། ཡི་གེ་མཛེས་པའི་མཆོག་ནི་ཡིན་པར་འདོད་དོ། །འདིར་ལང་ཀས། ར་དང་ཧའི་དབང་གིས་དེ་ཎར་འགྱུར་
ཏེ་གྲི་ཧའི་སྒྲའི་འོག་ཏུ་གནས་པའི་ན་ནི་ཎར་འགྱུར་རོ། །ཞེས་གོང་གི་ར་དང་དེའི་འོག་གི་ཧའི་དབང་གིས་ན་དེ་ཎར་འགྱུར་བར་བཤད་པས། ན་ལོག་ཏུ་བྱ་སྟེ་སྔགས་རྐང་གཉིས་པར་ཡང་དེ་བཞིན་དུ་བྱའོ། །དེ་བཞིན་དུ་ཀ་ནས་ཀྱི་ཡི་གེ་ཉི་ཤུ་
གཅིག་པ་པ་ཉིད་དང། དེ་བཞིན་དུ་ཉི་ཤུ་རྩ་དྲུག་པ་ཡ་བཏུ་བ་ཡིན་ནོ། །གྲི་ཧྞཱ་པ་ཡ་ལན་གཉིས་སུ་བཟླས་པའི་ཚིག་ཏུ་ནི། ཧེ་རུ་ཀའི་ང་རྒྱལ་ལ་ཤིན་ཏུ་མཉམ་པར་བཞག་སྟེ་བཏུའོ། །དེ་ནས་གསལ་བྱེད་ཀྱི་གོ་རིམ་བཟློག་པའི་དང་པོ་ཧ་ཉིད་གཟུང་ངོ། །
རེའུ་མིག་ལས་ནི་ཞེས་པ་རེའུ་མིག་གི་ནང་ནས་ཞེས་པའོ། །ཀྵ་ནི་དབུས་སུ་སོང་བས་ཧ་མཐའ་མར་འོང་ངོ། །སྔགས་རྐང་བཞི་ཀ་ལ་ཧ་བཏུས་ལ་དེ་རེའུ་མིག་དང་པོར་བཤད་པ་ནི། གསལ་བྱེད་ཀྱི་ལུགས་བཟློག་ཡིན་པ་དང། གཞན་ཡང་གསལ་
བྱེད་བཏུས་པ་རྣམས་ཕལ་ཆར་སྨད་ནས་བཏུས་པས། གསལ་བྱེད་ལུགས་བཟློག་ཏུ་བཤད་ལ། དེའི་རིགས་པས་དབྱངས་ཕལ་ཆེར་ལུགས་མཐུན་དུ་བཏུས་པ་ཡང་ཤེས་པར་བྱའོ། །དབྱངས་ཀྱི་བཞི་པ་ནི་ཨཱི་རིང་པོའོ། །དེའི་མཐའ་ནི་ཨུ་ཐུང་
དུ་སྟེ། ཧ་དེ་དེ་དང་ཡང་དག་པར་ལྡན་པར་བྱས་པས་ཧུའོ། །དེ་བཞིན་དུ་ཧུ་དེ་དབྱངས་ཀྱི་བཅོ་ལྔ་པ་ཨཾ་གི་ཨ་ཕྱིས་ནས། ཐིག་ལེ་དང་བཅས་པར་བྱས་པས་ཧུཾ་མོ། །མངོན་མཐོ་སྒྲུབ་པའི་ཆོས་དང། དོན་ཏེ་ནོར་རམ་ལོངས་སྤྱོད་དང། འདོད་པ་

[155A]༄༅། །ལ་བརྟེན་པ་དང། ངེས་ལེགས་ཐར་པ་སྒྲུབ་པ་ཡི་སྔགས་ཀྱི་ཚིག་ནི་རྐང་པ་གསུམ་པ་ཡིན་པར་བཤད་དོ། །ཆོས་ལ་སོགས་པ་བཞི་ལ་གཞན་ནས་སྡེ་བཞིའི་འབྲས་བུ་ཞེས་ཟེར་རོ། །བཞི་པ་ནི། དབྱངས་ཀྱི་རེའུ་མིག་གཉིས་པའི་ས་
བོན་ཨཱ་རིང་པོ་དང། རེའུ་མིག་སུམ་ཅུ་རྩ་དྲུག་པ་ན་ཉིད་དང། དེ་བཞིན་དུ་ཀ་ནས་ཀྱི་ཉི་ཤུ་དྲུག་པ་ཡ་དང། ཨ་ནས་ཀྱི་སུམ་ཅུ་གསུམ་པ་ཧ་ཡང་དག་པར་བླངས་ལ། ཨ་ནས་ཀྱི་རེའུ་མིག་བཅུ་གསུམ་པ་ཨོ་ཡིས་ཏེ་ཨོ་དང་ལྡན་པར་བྱས་པས་ཧོའོ། །
གསལ་བྱེད་ཀྱི་གོ་རིམ་བཟློག་པས་ཧ་ནས་ཡར་ལ་བགྲངས་པའི་བཅུ་པ་བྷ། སྒྲུབ་པ་པོས་བླང། ཨ་ནས་ཀྱི་རེའུ་མིག་ལས་ནི་བཅུ་དགུ་པ་ག་དང། དེ་བཞིན་དུ་རེའུ་མིག་ཉི་ཤུ་རྩ་དགུ་པ་ཝ་ནི། ཨ་ནས་ཀྱི་རེའུ་མིག་གཉིས་པ་ཨཱ་རིང་པོ་དང་
ལྡན་ཞིང། སྒྲ་སྟེ་ནཱ་ད་དང་ཐིག་ལེས་རྣམ་པར་བརྒྱན་པས་ཝཱཾ་མོ། །དེ་ནས་ཆུ་ཡི་ས་བོན་པ་དང། ཀ་ནས་ཀྱི་བརྒྱད་པ་ཛ་ཡང་ནི་དེ་བཞིན་དུ་གཟུང་ངོ། །མེ་ཡི་བུ་ར་ཡིས་ཁྱད་པར་དུ་དབྱེ་བ་སྟེ་ཛ་ལ་གདགས་སོ། །སྡོམ་འབྱུང་ལས། བྷ་ག་ཝན་
དང། བཛྲ་མ་བཏུས་པར་བིདྱཱ་རཱ་ཛ་བཏུས་སོ། །ཡི་གེ་ཧུཾ་གིས་ནི་སྔགས་དེའི་མཐའ་རུ་སྦྱར་ཏེ། འདི་ནི་ཁམས་གསུམ་སྟེ་ཚངས་པ་དང་ཁྱབ་འཇུག་དང་དབང་ཕྱུག་གསུམ་ལས་རྒྱལ་བར་བྱེད་པ་ཞེས་བྱ་བའི་སྔགས་ཀྱི་ཚིག་རྐང་པ་བཞི་ཡིས་
རྣམ་པར་བརྒྱན་པའོ། །རྐང་པ་བཞི་པོ་དེ་ལ་ཨོཾ་ནི་བཞི་པོ་ཀུན་ལ་གསལ་བྱེད་དེ་ཐོག་མ་དང། ཧུཾ་དང་ཕཊ་ནི་རྐང་པ་རེ་རེའི་མཐའ་རུ་སྦྱར་ཏེ། འདིའི་ཧུཾ་རྣམས་ཀྱི་མགོར་ཟླ་ཕྱེད་མེད་ལ་ཐིག་ལེ་ནི་ཐམས་ཅད་ལ་ཡོད་དོ། །སྔར་ཧུཾ་རེ་རེ་སོང་ཡོད་པས་

[155B] ཧུཾ་གཉིས་གཉིས་དང་ཕཊ་རེ་རེ་ཡོད་དོ། །གཉིས་པ་ལ་གཉིས། སྔགས་ཀྱི་ཆེ་བ་དང། སྔགས་ཀྱི་ཆོ་གའོ། །དང་པོ་ནི། རིག་པ་ནི་ལྷ་རྣམས་དང། དེ་རྣམས་ཀྱི་རྒྱལ་པོ་ནི་འཁོར་ལོ་སྒྱུར་བ་ཧཱུཾ་མཛད་དང། གནོད་མཛེས་
ཀྱི་སྔགས་འདི་ནི་གཞན་དུ་སྔར་མ་བྱུང་ཞིང་ཕྱིས་འབྱུང་བར་མི་འགྱུར་རོ། །གཞན་གང་དུ་མ་བྱུང་བ་ནི། རྩ་རྒྱུད་དེ་ཉིད་བསྡུས་པ་དང། ཆ་མཐུན་གྱི་རྒྱུད་དཔལ་མཆོག་དང་པོ་དང། སྒྱུ་མ་བདེ་མཆོག་དང། རྡོ་རྗེ་འཇིགས་བྱེད་ཀྱི་རྒྱུད་དུ་མ་བྱུང་བའོ། །དེའི་
དོན་ནི་སུམྦྷ་ནིའི་སྔགས་ཀྱི་བཏུ་གཞི་དང་བཏུས་པའི་སྔགས་ཟློ་བའི་ངེས་དོན་སྔར་བཤད་པ། རྒྱུད་དེ་རྣམས་སུ་མ་བྱུང་བའོ། །འཁོར་ལོ་ཞེས་པ་འགྱུར་གཞན་དང་མངོན་བརྗོད་ལ་མེད་དོ། །འཇིགས་བྱེད་དུ་ཞེས་པ་མ་བྱུང་ཞེས་སོགས་དང་སྦྱར་རྒྱུ་ཡིན་གྱི། རྒྱུད་
དེ་རྣམས་སུ་སྔགས་ཀྱི་ཚིག་བཞིས། ཁྲོ་བོ་བཞི་དང་ལྡན་པར་འཆད་པ་ནི་དོན་མིན་ནོ། །ཁྲོ་བོ་བཞི་དང་ཡང་དག་ལྡན། །ཞེས་པ་ལ་འགྲེལ་པ་གསུམ་ལས། སྔགས་བཞིས་མཚན་ནས་མ་སྨོས་པའི་ཁྲོ་བོ་བཤད་པ་ཡིན་ཞེས་ཟེར་མོད་ཀྱང་
དཀའ་རྒྱལ་གྱིས་མངོན་བརྗོད་ཀྱི་ལེའུ་དྲུག་ཅུ་པ་ལས། པདྨའི་ལྟེ་བའི་དབུས་སུ་ཧཱུཾ་མཛད་ཞལ་བརྒྱད་ཕྱག་བཅུ་དྲུག་པ་ལ། འདོད་རྒྱལ་དང་དབྱུག་སྔོན་ཅན་དང། སྟོབས་པོ་ཆེ་དང་མི་གཡོ་བ་སྟེ། དེ་བཞིས་བསྐོར་བ་ལ་བཤད་པ་དྲངས་
ནས་འཆད་པ་ལྟར་ལེགས་སོ། །ལྭ་བ་པའི་འགྲེལ་པར། དཀྱིལ་འཁོར་བསྲུང་བའི་དོན་དུ་ནི། །གདུག་པ་ཐམས་ཅད་ངེས་གནོན་པ། ཁྲོ་བོ་བཞི་དང་ཡང་དག་ལྡན། །སྐད་ཅིག་གིས་ནི་སྐུ་བརྒྱད་འགྱུར། །ཞེས་འབྱུང་ཞིང་རྐང་པ་གསུམ་པའི་
[156A]༄༅། །དོན་ལ། མངོན་བརྗོད་ལེའུ་བཞི་པ་ནས་གསུངས་པ་ལྟར་གྱི་ཧཱུཾ་མཛད་ལ། ཁྲོ་བོ་བཅུས་བསྐོར་བའི་བསྲུང་འཁོར་བཤད་པ་ནི། ལཱུ་ཨི་པའི་སྒྲུབ་ཐབས་ཀྱི་བཤད་པར་རྒྱས་པར་བཤད་ཟིན་ཏོ། །སྐད་ཅིག་གིས་ནི་སྐུ་བརྒྱད་འགྱུར་
ཞེས་པ་ནི་སྐད་ཅིག་གིས་ནི་སྟེ་སྔགས་རྐང་བཞི་པོ་རེ་རེའི་སྔགས་བརྗོད་པ་ལས། སྒོ་མཚམས་མ་བརྒྱད་ཀྱི་གཉིས་གཉིས་སྤྲོས་ཏེ་དེ་བརྒྱད་ཀྱིས་བགེགས་འགུགས་པར་ལ་བ་པས་བཤད་དེ། ལཱུ་ཨི་པའི་སྒྲུབ་ཐབས་ཀྱི་འགྲེལ་པ་ལྭ་བ་པས་
མཛད་པ་དང་མི་འདྲ་བ་ཡོད་དོ། །དཀའ་རྒྱལ་གྱིས། གཟུགས་ནི་བརྒྱད་པོ་ཡང་དག་ལྡན། ཞེས་བཏོན་ནས། དམ་ཚིག་གི་འཁོར་ལོར་གནས་པའི་ཕོ་ཉ་མོ་བརྒྱད་དང་ལྡན་པར་འཆད་དོ། །འགྲེལ་པ་གཉིས་ལས། སྐུ་བརྒྱད་དང་ནི་བཅས་པ་རུ་
ཞེས་བཏོན་ནས། འབྱུང་བ་བཞི་ཉི་ཟླ་གཤིན་རྗེ་གནོད་སྦྱིན་གྱི་སྐུ་བརྒྱད་ཀྱི་ཚུལ་དུ། སྔགས་བཞི་གནས་པར་བཤད་མོད་ཀྱང། སྔ་མ་གཉིས་ལགས་སོ། །བདེ་བའི་ཞེས་པ་ལྟར་ན་བདེ་བ་ཆེན་པོའི་ངོ་བོའི་ཧཱུཾ་མཛད་ཀྱི་དཀྱིལ་འཁོར་དང་
གཞན་ཡང་བསྲུང་བའི་དོན་དུ་ཁྲོ་བོ་བཞི་དང་སྐུ་བརྒྱད་བྱེད་པའོ། །དེའི་དཀྱིལ་འཁོར་ཞེས་ཀྱང་འབྱུང་ངོ། །གདུག་པ་ཐམས་ཅད་ངེས་པར་ཟིལ་གྱིས་གནོན་པ་འདི་ནི་རྙེད་པ་ཙམ་གྱིས་ཀྱང། བརྟག་མི་དོགས་པ་སྟེ་ཐེ་ཚོམ་མེད་པར་གདུག་
པ་རྣམས་འཆི་བར་འགྱུར་རོ། །རང་གི་ལུས་ལས་ཤེས་རབ་ཀྱི་ལུས་སུ་ཞུགས་ཏེ། སླར་ཡང་རང་གི་ལུས་སུ་ཞུགས་པས་འཁོར་ལོའི་སྦྱོར་བ་བདག་ཉིད་ཀྱིས་སྔགས་དེ་བཟླས་ན་དངོས་གྲུབ་ཀུན་གྱི་འབྲས་བུ་བགེགས་མེད་པར་བསྐྱེད་པར་

[156B] །གསུམ་པ་ནི། ཨོཾ་སུམྦྷ་ནི་སུམྦྷ་ཧུཾ་ཧུཾ་ཕཊ། ཨོཾ་གྲིཧྞ་གྲིཧྞ་ཧུཾ་ཧུཾ་ཕཊ། ཨོཾ་གྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧུཾ་ཕཊ། ཨོཾ་ཨ་ན་ཡ་ཧོ་བྷ་ག་ཝཱཾ་བཛྲ་ཧུཾ་ཧུཾ་ཕཊ། ཅེས་པའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྫ་རྔ་
བཅིངས་པའི་དབྱིབས་ལྟ་བུ་ལ་དབྱངས་གསལ་བཀོད་པ་ལས། སྔགས་རྐང་པ་བཞི་བཏུ་བའི་ཆོ་གའི་ལེའུ་སྟེ་སུམ་ཅུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་
ལེའུ་སུམ་ཅུ་པའི་བཤད་པའོ།།    ༈    །།བདུན་པ་བཟའ་བའི་དམ་ཚིག་རྒྱས་པར་བཤད་པ་ལ་གསུམ། ལག་པའི་བརྡའི་ཆོ་གའི་ལེའུ་དང། ཕྱུགས་དང་རོ་ལངས་སྒྲུབ་པ་དང་བསྐྱེད་རིམ་གྱི་ཆོ་གའི་ལེའུ་དང། གསང་བ་དང་བསྙེན་བཀུར་གྱི་མཆོད་
པའི་ལེའུ། །དང་པོ་ལ་བཞི། གཡོན་པའི་ཀུན་སྤྱོད་འཇུག་པའི་ཡུལ་བཤད་པ། གཡོན་པའི་ཀུན་སྤྱོད་རྒྱས་པར་བཤད་པ། ཚུལ་དེ་སྦས་ཏེ་བསྟན་པར་བྱ་བ། ལེའུ་ཡི་མཚན་བསྟན་པའོ། །དང་པོ་ནི། སུམ་ཅུ་པའི་རྗེས་དེ་ནས་སོ་གཅིག་པ་བཤད་པར་
བྱ་བ་ལ། གདུག་པ་ཅན་ཐམས་ཅད་ཀྱི་སྲོག་འཇིག་པར་བྱེད་པ། ཤ་ཆེན་པོ་སྟེ་མིའི་ཤའི་སྦྱིན་སྲེག་སོགས་ནི། རྡོ་རྗེ་ལས་སྐྱེས་པ་སྟེ་མི་སླུ་བར་བཤད་དོ། །རྡོ་རྗེ་དབྱེར་མེད་པའི་ཡེ་ཤེས་ཏེ་དེ་ལས་སྐྱེས་པའི་རྡོ་རྗེ་འཛིན་པའི་སྐུའི་ཏིང་ངེ་འཛིན་གྱིས་
དེ་དག་བྱེད་པ་ལ་ཡང་བཤད་དོ། །མིའི་ཤའི་སྦྱིན་སྲེག་འདི་ནི་གདུག་པ་ཅན་ཐམས་ཅད་ཀྱི་སྲོག་འཇིག་པར་བྱེད་པ་མི་བཟད་པ་སྟེ་མཐུ་དང་ལྡན་པ་ཅན་དུ་བཤད་དོ། །མི་ཤ་ཁོ་ན་དགོས་སམ་སྙམ་ན། འདི་ལྟར་མིའི་ཤ་དེ་བཞིན་དུ་ཁྱི་དང་ཕག་གི་

[157A]༄༅། །ཤ་དང། ཟངས་ཀྱི་གཙུག་ཕུད་ཅན་ཁྱིམ་བྱའི་ཤས་ཀྱང། དྲག་པོའི་སྦྱིན་སྲེག་དང། ལྷ་ལ་གཏོར་མ་དབུལ་བ་བྱས་ནའང་གདུག་པ་ཅན་འཇིག་པར་བྱེད་དོ། །འོན་ཀྱང་མི་ཤ་ནི་ལས་དེ་ལ་སྟབས་ཆེའོ། །དེ་གསུམ་བྱེད་པ་ལ་ཡང་ལག་
པ་གཡོན་པའི་བྱ་བ་གཙོ་བོར་འཇུག་གོ་དེ་ལྟར་བྱེད་པ་ལ་ནི་རུང་ངམ་མི་རུང་སྙམ་པའི་རྣམ་པར་དཔྱད་པ་མེད་པར་རང་བཞིན་གྱིས་འོད་གསལ་བར་རྟོགས་ནས་བྱས་ན། རལ་གྲི་ལ་སོགས་པའི་དངོས་གྲུབ་ཆེན་པོ་མ་ལུས་པ་དང། དངོས་གྲུབ་ལྷག་
མ་ལུས་པ་མེད་པའི་སངས་རྒྱས་ཉིད་འགྲུབ་ཅིང། འཁོར་ལོ་སྒྱུར་བའི་འམ་ཕྱོགས་སྐྱོང་བའི་བདག་པོའི་རྒྱལ་སྲིད་ཐམས་ཅད་རབ་ཏུ་འགྲུབ་པར་འགྱུར་རོ། །ཤ་དེ་དག་ཀྱང་རང་གིས་སྲོག་བཅད་པ་ལས་བྱུང་བ་མ་ཡིན་པ་བཟུང་ངོ། །རིག་བྱེད་པ་རྣམས་
དུང་ལ་སོགས་པ་གསུམ་ནི་དག་བྱེད་ཡིན་ལ། ཐོད་པ་ནི་མི་གཙང་བ་ཡིན་པས་གཟུང་བར་མི་བྱའོ། །ཞེས་ཟེར་བའི་ལན་དུ་དུང་དང་ཉ་ཕྱིས་དང་མུ་ཏིག་རྣམས་ཏེ་གསུམ་ཆར་རྒྱུ་སྟེ་ལས་མི་དགེ་བ་ལས་བྱུང་བ་ཡིན་ན། དེ་ལ་དག་བྱེད་དོ་ཞེས་བསྟོད་
ཅིང། བསོད་ནམས་ཀྱི་ཚོགས་ཆེན་པོ་ལས་བྱུང་ཞིང། ཤིན་ཏུ་རྙད་དཀའ་བའི་ལུས་ཅན་ཏེ། མིའི་ཐོད་པ་ལ་དག་བྱེད་མ་ཡིན་ནོ་ཞེས་སུ་ཞིག་སྨོད་དེ་སྨད་པར་མི་བྱའོ། །ཅིའི་ཕྱིར་མིའི་ལུས་མཆོག་ཡིན་ཞེ་ན། ཆོས་ཀྱི་སྐུའི་ཐར་པ་དང། བདེ་
བ་ཆེན་པའི་ཡེ་ཤེས་རབ་ཏུ་སྒྲུབ་པའི་གནས་ཁྱད་པར་ཅན་ཡིན་པས་མིའི་རྟེན་མཆོག་གོ་ཞེས་གསུང་ངོ། །འདི་ལ་གསུམ་ཆར་རྒྱུ་ལས་བྱུང་བ་ཡིན་ན། ཆོས་ཀྱི་ཡེ་ཤེས་ལུས་ཅན་གྱི། །ཞེས་འདོན་ནོ། །དུང་དང་ཉ་ཕྱིས་མུ་ཏིག་གི། རྒྱུ་མཚན་

[157B] །ཞེས་པ་ལྟར་ན་མུ་ཏིག་གི་གསུམ་པོ་རྒྱུ་མཚན་ཏེ་རྒྱུ་ལས་འབྱུང་བ་ཡིས་ཞེས་སྦྱར་རོ། །འགྱུར་གཞན་ལས། དུང་དང་ཉ་ཕྱིས་མུ་ཏིག་སྟེ། །གསུམ་ཆར་རྒྱུ་མཚན་བྱུང་ཡིན་ནོ། །ཞེས་འབྱུང་ངོ། །སྐལ་ལྡན་གྱིས་ཕུང་པོ་ལ་སོགས་པའི་
རྒྱུ་ལས་བྱུང་བར་འདྲ་བ་ལ། དུང་ལ་སོགས་པ་དག་བྱེད་ཡིན་ལ་ཐོད་པ་ནི་མ་ཡིན་ནོ། །ཞེས་བྱ་བའི་རྒྱུ་མཚན་གྱི་ཁྱད་པར་མེད་ཅེས་ཟེར་ལ། དཔའ་བོས་ཀྱང་རྒྱུ་ཤ་ཡིན་པར་དབྱེར་མེད་ཅེས་འཆད་ཀྱང། ལ་བ་པའི་ལུགས་ལེགས་སོ། །མི་ཐོད་ཀྱང་དག་
བྱེད་དུ་འགྲོ་བའི་ཕྱིར། དཔའ་བོ་བཅོམ་ལྡན་འདས་ནི་མིའི་ཐོད་པ་སྐམ་རློན་གྱི་ཕྲེང་བ་ཅན་དུ་མཛད་ལ། ཟླ་བ་ཕྱེད་པས་དབུ་ལ་རྒྱན་དུ་བྱས་པའོ། །ཡར་ངོའི་ཟླ་བ་ཕྱེད་པའི་རྣམ་པ་དེ་ལྟ་བུར་གྱུར་པ་ཉིད་ལས་ཟླ་བ་རྒྱས་པར་འབྱུང་བ་བཞིན་དུ། དཔའ་བོ་ཐོད་
པའི་དུམ་བུ་ལ་སོགས་ཀྱང་དཔའ་བོ་ཧེ་རུ་ཀ་ལས་འབྱུང་བ་ཡིན་པར་བཤད་དོ། །གཉིས་པ་ལ་གཉིས། གཡོན་པའི་ཀུན་སྤྱོད་སྤྱི་དང། ཁྱད་པར་དུ་ལག་པ་གཡོན་པའི་མཆོད་པའོ། །དང་པོ་ནི། བརྡ་ནི་ལྔ་པོ་ནི་རྡོ་རྗེ་ཕག་མོ་ལ་སོགས་པའི་ལྷ་མོ་ལྔ་ཡིན་
ལ། དེ་ནི་རལ་པའི་ཅོད་པན་གྱི་ཐོད་པ་ལྔ་ལ་བརྟེན་པ་སྟེ་བསྒོམ་པར་བྱའོ། །ཞེས་འཆད་དེ། ལྷ་མོ་ལྔའི་ངོ་བོའི་ཐོད་སྐམ་ལྔ་བསྒོམ་པར་བྱ་ཞེས་པའི་དོན་ནོ། །ཡང་ན་སོར་མོ་ལྔ་པོ་ཡི་བརྡ་ནི་འོག་ནས་བསྟན་པ་དག་གི་སྒོ་ནས་ཕྱག་རྒྱའི་དངོས་གྲུབ་
སྒྲུབ་པར་བྱེད་པའི་སྒྲུབ་པ་པོའི་ལག་པ་གཡོན་གྱིས་བཟའ་བཏུང་སོགས་དམ་ཚིག་ཅན་ལ་སྦྱིན་པར་བྱ་ཞིང། དེ་ཉིད་ཀྱིས་ལག་པའི་བརྡ་རྣམས་ལ་ནི་རབ་ཏུ་འཇུག་པའོ། །དེའི་རྒྱུ་མཚན་ནི། ལག་པ་གཡོན་པ་འདི་ནི་རྡོ་རྗེ་སེམས་དཔའ་ལ་སོགས་

[158A]༄༅། །པ་དཔའ་བོ་དང་དཔའ་མོའི་གནས་ཡིན་པའི་ཕྱིར་རོ། །ཁམས་གསུམ་གྱི་རྒྱུ་བ་བཅུད་དང། མི་རྒྱུ་བ་སྣོད་ཀྱིས་བསྡུས་པའི་འགྲོ་བ་ཀུན་ནི། གཡོན་པ་ལས་བྱུང་བ་ཡིན་པས་གཡོན་པའི་ཀུན་སྤྱོད་བྱའོ། །ལྭ་བ་པས། གཡོན་པ་ནི་
ཤེས་རབ་སྟེ་རང་བཞིན་མེད་པའི་ངོ་བོའོ། །དེ་ཉིད་ཀུན་རྫོབ་པ་ཡོངས་སུ་འདྲིས་པ་ནི་ཆོས་རྣམས་ཀྱི་གཉིས་སུ་མེད་པའི་དེ་བཞིན་ཉིད་ཉེ་བར་མཚོན་པར་བྱེད་པའོ། །ཞེས་གསུངས་སོ། །སྐལ་ལྡན་གྱིས། སྟོང་པ་ཁོ་ནའི་ཆོས་རྣམས་ལས། །སྟོང་པའི་
ཆོས་ནི་འབྱུང་བ་ཡིན། ཞེས་ཀླུའི་ལུང་དྲངས་པ་ལྟར་བརྟན་གཡོ་མ་ལུས་པ་ནི། རང་བཞིན་མེད་པའི་སྟོང་པ་ཉིད་ལ་བྱ་ལ། དོན་ཕྱོགས་རེ་བ་ནི་གཡོན་པ་བུད་མེད་དུ་བཤད་པ་ལ་ཡོད་དེ། སྔར་རྒྱས་པར་བཤད་ཟིན་ཏོ། །གཉིས་པ་ནི། འོ་ན་ལག་པའི་
མཆོད་པ་བྱེད་པ་ན་ལག་པ་གཡོན་པའི་སོར་མོ་སོགས་ལ་ལྷ་གང་འགོད་སྙམ་ན། རྡོ་རྗེ་སེམས་དཔའ་ནི་ལག་པ་གཡོན་པའི་སྦོམ་པོའམ་སྡོང་པོ་ཞེས་པ་མཐེ་བོང་སྟེ་དེ་ལ་གནས་སོ། །དེ་བཞིན་དུ་ལྕུག་མ་སྟེ་མཛུབ་མོར་རྣམ་པར་སྣང་མཛད་གནས་
སོ། །ཆོ་གའི་རྣམ་པ་དེ་ལྟ་བུར་ཞེས་པ་འགྱུར་གཞན་ལ་མེད་ལ། ཡོད་པ་ལྟར་ན་སོར་མོ་གཉིས་ལ་ལྷ་འགོད་པའི་ཆོ་གའི་རྣམ་པ་དེ་ལྟ་བུར་ཏེ་བཞིན་དུ། ལྷག་མ་ལ་ཡང་ལྷ་དགོད་ཅེས་པའོ། །གཙོ་བོར་སྟེ་གུང་མོ་ལ་པདྨ་གར་མཛད་དེ་གར་དབང་དང་
བརྟན་པར་ཏེ་སྲིན་ལག་ལ་དངོས་གྲུབ་ཐམས་ཅད་ནི་རབ་ཏུ་སྩོལ་བའི་དཔའ་བོ་ཧེ་རུ་ཀ་བཞུགས་སོ། །མཐའ་མ་སྟེ་མཐེའུ་ཆུང་ལ་ནི། ནམ་མཁའ་ཡི་སྙིང་པོ་སྟེ་རྡོ་རྗེ་ཉི་མ་མི་བཟང་པའི་སྐུ་དང་ལྡན་པ་ཉིད་དོ། །ལོ་ཆེན་གྱི་འགྱུར་ལ་མཐེ་བོང་སོགས་

[158B] །སེན་མོའི་ངོས་ལྔ་བསྡོམས་པ་ནི་རྟ་མགྲིན་ནམ་རྟ་མཆོག་གི་གནས་སུ་གྱུར་པ་ཡིན་ནོ། །དཔའ་བོ་འདི་དག་ཐམས་ཅད་ལག་པ་གཡོན་པ་ལ་འགོད་པ་ནི། བརྡ་སྟོན་པ་དང་ཟས་སྟེར་བ་སོགས་ལག་པ་གཡོན་པ་ལས་འབྱུང་བའི་
རྒྱུ་མཚན་ནོ། །ལག་པ་གཡོན་པའི་མཐིལ་དུ་ཁ་དོག་བཞི་པའི་པདྨ་འདབ་མ་ལྔ་པ་བསམས་ལ། ཟེའུ་འབྲུ་སྟེ་ལྟེ་བ་ལ་ཤྲཱི་ཧེ་རུ་ཀ་དང་དེ་ཡི་ཡུམ་ཕག་མོ་གཉིས་འདུས་པས་མཆོག་ཏུ་དགའ་བ་བྱེད་པ་ཡིན་ནོ། །མདུན་དུ་གཤིན་རྗེ་མ། གཡོན་དུ་རྨོངས་བྱེད་
མ། གཡས་སུ་སྐྱོང་བྱེད་མ། རྒྱབ་ཏུ་སྐྲག་བྱེད་མ། གཏུམ་མོ་ནི་སྙོམས་པར་འཇུག་པར་འདོད་པ་སྟེ་དབང་ལྡན་གྱི་མཚམས་སུ་བསྒོམ་མོ་ཞེས་དཔའ་བོས་བཤད་དོ། །སྐལ་ལྡན་དང་ལང་ཀས་གཡས་སུ་སྐྲག་བྱེད་མ་རྒྱབ་ཏུ་སྐྱོང་བྱེད་མ་འགོད་དོ། །
ལག་པ་གཡོན་པའི་རྒྱབ་ཏུ་ཡང་ལྷ་བཅུ་གཉིས་སམ་འཁོར་ལོ་གསུམ་གྱི་ལྷ་ཚོགས་མེ་ལོང་ལ་གཟུགས་བརྙན་ཤར་བ་བཞིན་དུ། ཤིན་ཏུ་ངེས་པ་སྟེ་བསྒོམ་པར་བྱའོ། །འདི་དག་ནི་ལག་པ་གཡོན་དུ་ལྷ་འགོད་པ་སྟེ་མཛའ་བ་སྟེ་སེམས་
མཐུན་པའི་རྣལ་འབྱོར་མ་ཐམས་ཅད་འདུས་པ་ན། རྣམ་པ་དེ་ལྟ་བུའི་ཆོ་གས་དཔའ་བོ་དམ་པ་སྟེ་མཆོག་ལག་མཆོད་ཀྱི་བརྡ་ཉིད་རྣམ་པ་ལྔ་དྲི་ཆེན་ལ་སོགས་པའི་བདུད་རྩི་ལྔས་མཆོད་པར་བྱ་བ་ཡིན་ནོ། །ལག་པ་གཡོན་གྱི་འབྱུང་བ་
བཞི་སྤྱན་སོགས་བཞིར་སྒོམ་པ་ནི། ས་ནི་སྤྱན་ཞེས་པའི་རྐང་པ་བཞིས་བསྟན་ཏེ། སྐལ་ལྡན་དང་ལང་ཀས་སྤྱན་ལ་སོགས་པ་ནི་མཁའ་འགྲོ་མ་ལ་སོགས་པ་བཞི་ལ་བྱའོ། ཞེས་འབྱུང་བས། སྤྱན་དང་མཱ་མ་ཀཱི་དང་གོས་དཀར་མོ་དང་སྒྲོལ་

[159A]༄༅། །མ་ནི་རིམ་པ་བཞིན་དུ། མཁའ་འགྲོ་མ་དང་གཟུགས་ཅན་མ་དང་དུམ་སྐྱེས་མ་དང་ལཱ་མ་ཡིན་ཏེ། ས་སོགས་བཞི་དེ་རྣམས་ཀྱི་ངོ་བོར་བསྒོམ་མོ། །དཔའ་བོས་སྤྱན་མ་ལ་སོགས་པ་གཟུང་བས་གཟུགས་ཅན་མ་ལ་སོགས་པ་བཞི་
གཟུང་བའོ། །ཞེས་འཆད་མོད་ཀྱང་སྔ་མ་གཉིས་ཀྱི་ལུགས་ལེགས་སོ། །སྟོང་པ་སྟེ་ནམ་མཁའི་ཁམས་ནི་ཙུམ་བི་ཀ་སྟེ་འོ་བྱེད་མར་བསམ་མོ། །དེ་ནི་རྡོ་རྗེ་ཕག་མོར་བཤད་དོ། །དེ་བཞིན་དུ་ལྷ་མོ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཡིན་ནོ། །དབུས་
སུ་ཞེས་པ་ནི་སྟོང་པ་ནམ་མཁའི་དབྱིངས་ཏེ། དཔའ་བོ་ཀུན་གྱིས་རོལ་པའི་གནས་ཀྱང་ཡིན་ནོ། །མཁས་པས་རྒྱབ་ཏུ་གཤེགས་སུ་གསོལ་བ་ནི། ལག་པ་ལ་བཀོད་པའི་ལྷ་རྣམས་ལག་པའི་རྒྱབ་ཏུ་གཟུགས་བརྙན་ཤར་བ་བཞིན་དུ། དེར་གཤེགས་པ་
ལ་འཆད་དེ། རྒྱབ་ཏུ་དེས་བྱས་ཞེས་པ་དང་དོན་གཅིག་ཏུ་འཆད་དོ། །ལག་མཆོད་ཀྱི་རྣམ་གཞག་རྒྱས་པར་ནི་ལཱུ་ཨི་པའི་རྣམ་བཤད་དུ་ཞིབ་ཏུ་བསྟན་པ་ལས་ཤེས་པར་བྱའོ། །གསུམ་པ་ནི། ལག་པའི་མཆོད་པ་སོགས་གསང་བ་འདི་ནི་སྣོད་མིན་
ལ་མི་བཤད་ཅིང། རབ་ཏུ་འབད་དེ་སྦ་བར་བྱའོ། །དེ་ལྟར་ལག་མཆོད་ལ་དུང་ཆེན་པོ་མི་ཐོད་ལ་གནས་པའི་རྫས་བདུད་རྩི་ལྔ་ལ་སོགས་པས། འཁོར་ལོ་སྡོམ་པ་ལ་སོགས་པའི་དཔའ་བོ་རྣམས་བརྡར་བྱས་པ་སྟེ་མཆོད་ཅིང། ཟས་ལ་ལོངས་
སྤྱོད་པའི་ཚེ་སྣོད་སོ་སོར་མི་བགོ་བར་སྣོད་གཅིག་ཏུ་ཟས་ལ་བརྩམ་བར་ཏེ་ལོངས་སྤྱོད་པར་བྱའོ། །དེ་ལྟར་བྱས་པས་དཔའ་བོ་ཐམས་ཅད་དང་མཉམ་པར་སྦྱོར་བའི་མཁའ་འགྲོ་མའི་དྲ་བ་སྟེ་ཚོགས་ཀུན་གྱི་གཙོ་བོ་འཁོར་ལོ་བདེ་མཆོག་ཉིད་

[159B] །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། བཟའ་བ་དང་སྦྱིན་སྲེག་དང། གཏོར་མའི་བྱ་བ་ལ་འཇུག་པ་ན། ལག་པ་ལ་བརྟེན་པའི་བརྡ་ཡིས་འཇུག་པའི་ཆོ་གའི་ལེའུ་སྟེ་སུམ་ཅུ་རྩ་གཅིག་པའོ།།    ༈    །།འཁོར་ལོ་སྡོམ་
པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་སུམ་ཅུ་རྩ་གཅིག་པའི་བཤད་པའོ།།    ༈    །།གཉིས་པ་ཕྱུགས་དང་རོ་ལངས་སྒྲུབ་པ་དང་བསྐྱེད་རིམ་གྱི་ཆོ་གའི་ལེའུ་ལ་གསུམ། བཤད་པར་དམ་བཅའ་བ། དམ་
བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། སོ་གཅིག་པའི་རྗེས་དེ་ནས་ལག་མཆོད་ལས་གཞན་ཡང་བཤད་པར་བྱའོ། །དེ་གང་ཡིན་ཞེ་ན། བཟའ་བའི་རྒྱུ་ཕྱུགས་དང། ལོངས་སྤྱད་པར་བྱ་བས་ན་སྟོན་མོ་སྟེ། དེ་རྣམས་བསགས་པ་ནི་འདུས་པ་སྟེ་
དེ་རྣམས་མཇེས་པར་བྱེད་པའི་ལྷའི་རྣལ་འབྱོར་ལ་སོགས་པའི་ཡང་དག་པའི་ཆོ་ག་གང་གིས་ཤེས་པ་ནི། མྱུར་དུ་སྟེ་ཚེ་འདི་ཉིད་ལ་དངོས་གྲུབ་རབ་ཏུ་འཇུག་པར་བྱེད་པའོ། །གཉིས་པ་ལ་གསུམ། སྦྱིན་སྲེག་སོགས་ཀྱི་དོན་དུ་ཕྱུགས་ཀྱི་སྒྲུབ་པ་དང། དངོས་གྲུབ་ཆེན་པོའི་
དོན་དུ་རོ་ལངས་ཀྱི་སྒྲུབ་པ་དང། དེ་ཀུན་ལ་དགོས་པའི་བསྐྱེད་རིམ་གྱི་རྣལ་འབྱོར་བསྟན་པའོ། །དང་པོ་ནི། སྒྲུབ་པ་པོས་སྔར་བསྟན་པའི་རིམ་པ་དེས་སངས་རྒྱས་ལྔ་རྣམ་པར་དག་པའི་བོང་བུ་ལ་སོགས་པ་ལྔའི་ཕྱུགས་རྣམས་ཀྱི་ནི་ཤ་རང་གིས་གནོད་པ་བྱས་
པ་མིན་པ་དགུག་པ་སྟེ་བསྒྲུབ་པར་བྱའོ། །སྔར་བསྟན་པ་ནི་བཅུ་བཞི་བར་སྐྱེ་བདུན་གྱི་བརྟག་པ་བ་སྟན་པ་དེས། སྐྱེ་བདུན་ཤེས་པར་བྱ་བའམ། ཡང་ན་ཐུན་མོང་བ་སྟེ་ནད་ཀྱིས་མ་སྙོམས་པ་དང། ཤུ་བ་དང་མཛེ་ལ་སོགས་པ་དང་བྲལ་བའི་ཤ་རྙེད་ན་ཡང་ངོ། །

[160A]༄༅། །ཡང་ན་སྔར་ལག་པའི་བརྡ་ཇི་ལྟར་བསྟན་པའི་བྱ་བས་སོ། །ཞེས་གསུང་སྟེ་ཕྱི་མ་ནི་གནས་དང་ཉེ་བའི་གནས་ལ་སོགས་པར་ཚོགས་ཀྱི་དཀྱིལ་འཁོར་བྱེད་པའི་དུས་སུ་བརྡ་སྟོན་པའོ། །སྐྱེ་བདུན་གྱི་ཕྱུགས་རྣམས་ལ་བརྟེན་ནས་
སྒྲུབ་པ་དེ་བཞིན་དུ་སྡེར་མོ་ལྔ་པ་ལས་ཀྱང་བསྒྲུབ་པར་བྱ་སྟེ། འགྲེལ་པ་གཉིས་ལས། སེན་མོ་ལྔ་པ་ནི་ཁྱི་དང་བྱི་ལ་དང་རི་བོང་ལ་སོགས་པའོ། །ཞེས་འཆད་པ་ལྟར་ན། ཕྱུགས་རྣམས་དང་ནི་སེན་མོ་ལྔ། ཞེས་པ་ཡོད་དོ། །དཔའ་བོས། སྡེར་མོ་
ཅན་ནི་དེ་བཞིན་དང། ལྔ་ནི་རུས་སྦལ་དང་རྔ་མོ་དང་ཁྱི་དང་ཅེ་སྤྱང་དང་རྟ་དང་ལྔ་ལ་འཆད་དོ། །ཁ་ཅིག་རྟའི་སྐད་དོད་ལ་རྒྱ་དཔེ་ཁ་ཅིག་ལས། སེན་མོ་ཞེས་འབྱུང་ལ། དེའི་དོན་སྡེར་མོ་ཅན་ལྔ་ཡིན་ཞེས་གསུང་མོད་ཀྱང། ཕྱུགས་རྣམས་དང་
ནི་དེ་བཞིན་ལྔ། ཞེས་པའི་བཤད་པར་མི་འགྲིག་ཅིང། སྡེར་མོ་ཅན་ལྔ་ཞེས་པ་ནི་འགྲེལ་པ་རྣམས་ལས། སེན་མོ་ལྔ་པ་ཞེས་འབྱུང་བས་སྡེར་མོ་ལྔ་པ་ཅན་དུ་བྱ་དགོས་སོ། །བོང་བུ་དང་རུས་སྦལ་དང་མི་དང་རྔ་མོ་དང། ཅེ་སྤྱང་དང་རྟ་དང་སོགས་
ཀྱིས་བ་ལང་ཡང་གཟུང་ངོ། །ཐུན་མོང་གི་དངོས་གྲུབ་སྒྲུབ་པའི་ཚོགས་ཀྱི་དཀྱིལ་འཁོར་དུ་ཕྱུགས་འདི་དག་གི་ཤ་ནི་སྒྲུབ་པའི་ཡན་ལག་ཏུ་སྟེ་གྲོགས་སུ་འགྱུར་རོ། །བོང་བུ་ལ་སོགས་པ་ཕྱུགས་ཡིན་མོད་མི་ཕྱུགས་སུ་ཇི་ལྟར་བརྗོད་
ཅེ་ན། ཕྱུགས་ཀྱི་སྐད་དོད་ནི་དམ་པའམ་མཆོག་ལ་ཡང་འཇུག་ལ། དེ་ལྟར་ན་རིགས་རང་དགའ་བའི་རིགས་རྣམས་ལས་ཏེ་དེ་དག་གི་ནང་ནས་རིགས་ཀྱི་མཆོག་གི་ཕྱུགས་མི་ཡིན་ཏེ། ལམ་སྒྲུབ་པའི་རྟེན་དུ་བསྔགས་པའི་ཡོན་ཏན་

[160B] །ཞེས་གསུང་ངོ། །བོང་བུ་ལ་སོགས་པའི་རྐང་བཞི་པ་རྣམས་ལས་གླང་པོ་ཆེ་མཆོག་དང། ཁྲ་ལ་སོགས་པའི་འདབ་ཆགས་རྣམས་ལས་ངང་པ་ཉིད་མཆོག་དང། དུད་འགྲོ་ཞེས་པའི་རྐང་པ་ལ། བྱོལ་སོང་རྣམས་ལས་རུས་སྦལ་རྒྱལ་
ཞེས་བྱུང་ཞིང་རུས་སྦལ་རྒྱལ་ནི་ནོར་བུ་ཡོད་པའི་སྤྲུལ་ལ་འཆད་དོ། །ཁ་ཅིག་ཆུ་ལས་སྐྱེས་པའི་དུད་འགྲོ་རྣམས་ལས་རུས་སྦལ་ནི་རྒྱལ་པོ་སྟེ་གཙོ་བོའོ་ཟེར་རོ། །དེ་རྣམས་ནི་ཕྱུགས་ཀྱི་སྐད་དོད་མཆོག་ལ་འཇུག་པའི་སྟེང་ནས་བཤད་པའོ། །ལྷ་ནི་ཚངས་པ་དང་ཁྱབ་འཇུག་
དང་དབང་ཕྱུག་རྣམས་སོ། དེ་རྣམས་སྔགས་དང་ཕྱུགས་ལྔའི་ཤ་ལ་ཕྱི་ནང་གི་སྦྱིན་སྲེག་བྱས་པས། གདོད་འགུལ་བ་སྟེ་རང་གི་དབང་དུ་འགྱུར་རོ། ཞེས་ཁ་ཅིག་འཆད་ལ། ཁ་ཅིག་ནི། ལྷ་རྣམས་ཀྱི་ནི་ཁ་གཡོ་བ། ཞེས་བཏོན་ནས། ར་དང་མ་ཧེ་དང་
ཁྱིམ་བྱ་རྣམས་ཀྱིས། སྣ་ཚོགས་ཀྱི་གཟུགས་ཀྱིས་རོལ་བས་ན་ལྷ་སྟེ་ལྷ་མ་ཡིན་གྱི་ཁ་གཡོ་བར་བྱེད་དོ། ཞེས་འཆད་དོ། །ལྷ་རྣམས་ལས་ནི་ཞེས་པར་འགྱུར་གཞན་གཉིས་དང་འགྲེལ་པ་རྣམས་ལ་མེད་དོ། །ཤའི་རིགས་རྣམས་ནི་སྔར་བརྗོད་པའི་
རྣམ་པ་དེ་ལྟར་ཡིན་ནོ། །ཐུན་མོང་གི་དངོས་གྲུབ་སྒྲུབ་པའི་དཀྱིལ་འཁོར་དུ་ཚོགས་ལ་ལོངས་སྤྱོད་པ་ནི། ཕྱུགས་དེ་དག་གི་ཤ་ནི་ཡིན་པར་བཤད་དེ། ཁྭ་དང་ཆུ་སྐྱར་དང་བཞད་དང་སྐྱེ་གཉིས་བློན་པོ་ཆེན་པོ་སྟེ་ནེ་ཙོ་དང། ཁྲུང་ཁྲུང་དང་རི་སྐེགས་དང་
ཀ་ཏམ་པའི་ཤ་རྣམས་ལས། བཟའ་བ་དང་སྦྱིན་སྲེག་དང་ལྷ་ལ་གཏོར་མ་བྱས་པས། འདོད་པའི་དངོས་གྲུབ་ཀུན་ནི་འགྲུབ་པར་འགྱུར་རོ། །འདིར་ཅེ་སྤྱང་འདབ་ཆགས་ཀྱི་གསེབ་ཏུ་བགྲངས་པ་ནི། དཔེ་མ་དག་པ་ལས་

[161A]༄༅། །འགྲེལ་པར་ཡང་མེད་དོ། །གཉིས་པ་ནི། གནོད་མཛེས་ཀྱི་སྔགས་སམ། རྩ་བའི་སྔགས་སམ། སྙིང་པོའི་སྔགས་འབུམ་བཟླས་ཏེ། འགྲུབ་པའི་མཚན་མ་ཐོབ་པའི་སྔགས་པས། བགེགས་པའི་རོའམ་རོ་གཞན་ཡང་རུང་
རྨ་མེད་ཅིང་མ་རུལ་པ་མཛེས་པ་རྙེད་ནས། མར་ངོའི་བརྒྱད་དམ་བཅུ་བཞི་ལ་རི་རྩེའམ་དུར་ཁྲོད་དུ། དཀྱིལ་འཁོར་བཞེངས་པའི་དབུས་སུ་རོ་མགོ་ཤར་དུ་བསྟན་པ་གན་རྐྱལ་དུ་བཞག་པའི་སྙིང་ཁར་སྒྲུབ་པ་པོ་ཁ་ཤར་དུ་བལྟས་ལ་འདུག་
སྟེ། ཁྱི་ནག་མོ་དང་བ་ནག་མོ་ཡི་འོ་ཐུག་སྲན་མ་མ་ཤ་ནག་པོ་དང། འབྲས་ནག་པོར་ལྡན་པའི་བསྲེག་རྫས་ཀྱིས། དངོས་གྲུབ་འདོད་པས་དོགས་པ་སྟེ་འཇིགས་པ་མེད་པ་རུ། གནོད་མཛེས་ཀྱིས་སྔགས་སམ་སྙིང་པོའི་སྔགས་ཀྱིས་ཇི་
སྲིད་བརྒྱ་རྩ་བརྒྱད་དམ། བརྒྱད་བརྒྱའི་བར་དུ་རོའི་ཁར་ནི་ཕུལ་བར་མོས་ནས་སྤྱིན་སྲེག་བྱའོ། །དེ་ལྟར་བྱས་པས་ཡི་དྭགས་རོ་དེ་ལངས་ནས་ནི་སྒྲུབ་པ་པོ་དེ་ལ་འདྲི་བར་བྱེད་དེ་བདག་གིས་ཅི་བགྱི་ཞེས་ནི་སྨྲ་བར་འགྱུར་རོ། །རོ་ལ་ཡི་དྭགས་
ཞེས་པ་ནི་སྐད་དོད་ཐུན་མོང་བ་ཅིག་ཡོད་པར་སྣང་བས། ཁ་ཅིག་གིས་རོར་བསྒྱུར་ལ། ཁ་ཅིག་གིས་ཡི་དྭགས་སུ་བསྒྱུར་རོ། །དེ་ནས་དེ་ལ་མཆོད་ཡོན་བྱིན་ནས། དཔའ་བོ་ཆེན་པོ་ལེགས་སོ་ཀྱེ། །རྡོ་རྗེ་སེམས་བདག་བརྟུལ་ཞུགས་བཟང། །
གྲུབ་པ་བདག་དེ་བདེ་ལེགས་ཀྱི། །དངོས་གྲུབ་བདག་ལ་རབ་ཏུ་སྩོལ། ཞེས་བ་རྗོད་ལ་འདོད་པའི་དོན་ལ་གསོལ་བ་བཏབ་པས་ས་འོག་སྟེ་ས་ཡི་བུག་པར་འཇུག་པའི་དངོས་གྲུབ་དང། ལངས་པ་སྟེ་བར་སྣང་ལ་འགྲོ་བ་དང། རལ་གྲིའི་རིག་

[161B] འམ་གྱི་སྒྲས་འཁོར་ལོའི་རིག་འཛིན་ལ་སོགས་པ་བསྡུའོ། །ཚར་གཅོད་པ་གདུག་པ་ཅན་གཞོམ་པ་དང། ཕན་འདོགས་པ་རི་ལུའི་རིག་འཛིན་དང། མིག་སྨན་མིག་ལ་བསྐུས་པས་ས་འོག་གི་གཏེར་མཐོང་བ་རྣམས་སམ། ཤིང་ལྷམ་ལ་
སོགས་པའི་རྐང་མགྱོགས་དག་གམ། ཚེ་བསྐལ་པར་གནས་པའི་བཅུད་ཀྱིས་ལེན་དང། དེ་བཞིན་ཞེས་པས་དངོས་གྲུབ་གཞན་སྡུད་དེ་དངོས་གྲུབ་འདི་རྣམས་ཀྱི་ནང་ནས་དངོས་གྲུབ་གང་རུང་གཅིག་བྱིན་ནས། རང་གི་གནས་སུ་འགྲོ་བར་འགྱུར་གྱི་
གཞན་དུ་མིན་ཞེས་བ་ངེས་པ་མེད་པའི་ཕྱིར་རོ། །ཞེས་འཆད་པའི་ཕྱི་མ་ནི་ངེས་པ་མེད་པ་མིན་ཞེས་པའི་དོན་དུ་བྱ་སྟེ། དངོས་གྲུབ་གང་རུང་གཅིག་མ་བྱིན་པར་མི་འགྲོ་བའི་དོན་ནོ། །སྟེང་གི་ཕོ་ཉ་མོ་མཁའ་ལ་སྤྱོད་པ་དང། འོག་གི་ཕོ་ཉ་མོ་ས་དང་ས་འོག་
ན་སྤྱོད་པའི་འཁོར་ལོ་གསུམ་གྱི་རྣལ་འབྱོར་མ་གྲུབ་ནས། དེ་རྣམས་ཀྱིས་རང་གི་གནས་སུ་འཁྱེར་བའམ། དེའི་ཐབས་སྟོན་པར་འགྱུར་བ་ནི་བདེ་མཆོག་གི་རྒྱུད་འདིར་ཐེ་ཚོམ་མེད་པ་ཡིན་ནོ། རོ་ལངས་ཀྱི་གྲུབ་པ་ཞིབ་ཏུ་ཤེས་པར་འདོད་ན། ལྭ་བ་
པ་དང་ལྷ་སྦས་ཀྱི་འགྲེལ་པ་དང་བཤད་སྦྱར་ལས་ཤེས་པར་བྱའོ། །གསུམ་པ་ལ་གཉིས། རྟེན་བསྐྱེད་པ་དང། བརྟེན་པ་ལྷ་བསྐྱེད་པའོ། །དང་པོ་ནི། བ་ལང་གནས་ཞེས་པའི་རྐང་པ་བཞི་ལ། གཞན་ལས། ལྕི་བའི་ཐལ་བ་ཉིད་དག་དང། །དེ་
བཞིན་ལྷག་མ་མགོ་བོ་སྐམ། །དུང་ཆེན་པོ་ལས་བྱུང་བས་བྱ། །ཡང་ན་རུས་སྦལ་གྱིས་ནི་བྱ། ཞེས་འབྱུང་ལ། དེའི་དོན་ནི། ཀོང་ཀ་ན་དང། སྐལ་ལྡན་གྲགས་པ་དང། ལང་ཀ་དང། དཔའ་བོ་རྡོ་རྗེ་རྣམས་ཀྱིས་འབྱུང་བ་རིམ་རྩེགས་དང་རི་རབ་

[162A]༄༅། །སྐྱེད་པ་ལ་མི་སྦྱོར་ཞིང། དང་པོས་མི་མགོའི་དུམ་བུ་སྐམ་པོ་བླངས་ལ། དུང་ཆེན་པོ་བྱའོ་ཞེས་དང། གཉིས་པས་བ་ལང་དང་མཧེ་སོགས་ཀྱི་རུས་པ་བླངས་ལ་ལས་སོ་སོའི་ཕྲེང་བ་བྱའོ། ཞེས་དང། གསུམ་པས་མགོ་
བོ་སྐམ་པོ་ཆག་གྲུགས་མེད་པ་བླངས་ལ་དུང་ཆེན་པོ་བྱ་བའམ་ཡང་ན་རུས་སྦལ་གྱི་ཐོད་པ་ལ་བྱའོ་ཞེས་དང། བཞི་པས་མི་མགོ་སྐམ་པོ་བླངས་ནས་བདེ་བ་ཆེན་པོ་བྱེད་དོ། །རུས་སྦལ་ནི་ཐོད་པའོ་ཞེས་འཆད་དོ། །སློབ་དཔོན་གཞན་གཉིས་
ནི་ལྕི་བ་ས་དང། ཐལ་བ་ཆུ་དང། མགོ་སྐམ་མེ་དང། དེ་བཞིན་ནམ་མཚོན་ཆ་རླུང་དང། དུང་ཆེན་པོ་རི་རབ་དང། རི་ཆེན་པོའི་ངོ་བོར་བྱ། ཞེས་ཀྱང་འདོན་ཏེ་དོན་འདྲའོ། །བ་ལང་གནས་ཞེས་སོགས་འདིར་འབྱུང་བ་བཞིན་དུ། དྲིལ་བུ་བའི་ལྷ་
ལྔ་ལས་འདི་དང་རྐང་པ་བཞི་འདྲ་ཞིང་ནག་པོ་སྤྱོད་པའི་གཞུང་ལས་ཀྱང་རྐང་པ་གསུམ་འདྲ་བར་འབྱུང་སྟེ། དེ་ཡང་རྟེན་གྱི་དཀྱིལ་འཁོར་གྱི་འོག་གི་འབྱུང་བ་རིམ་རྩེགས་ལ་སྦྱོར་པ་ལྟར་འདིར་བཤད་ན། བ་ལང་གནས་ནི། ཞིབ་མོ་རྣམ་
འཐག་ལས། ངག་ཕྱོགས་ས་དང་འོད་ཟེར་དང། ཕྱུགས་དང་མིག་དང་རྡོ་རྗེ་དང། །མཐོ་རིས་ཆུ་དང་དོན་དགུ་ལ། །མཁས་པས་གཽ་སྒྲ་ངེས་གཟུང་བྱ། ཞེས་གསུངས་པ་ལྟར་ཕྱུགས་ཏེ་བ་ལང་ལའང་འཇུག་པའི་གཽ་སྒྲ་ནི་ས་ལ་ཡང་འཇུག་
པའི་འདིར་སའོ། །གང་དུ་མེ་ཏོག་སོགས་བཞག་ན་སྟེང་དུ་ལྡིང་བ་ནི་ཆུའོ། །གང་གིས་ལྷག་མ་མེད་པར་སྐམ་པར་བྱེད་པ་ནི་མེའོ། །རྩ་ནང་ནས་རྒྱུ་བ་ནི་རླུང་ངོ། །དེ་ནས་ནི་དུང་ཆེན་པོའི་སྐད་དོང་མཧཱ་ཤཾ་ཁ་ཞེས་པ་ལ། ཤཾ་སུ་ཁ་དང་སཾ་སུ་

[162B] བདེ་ཆེན་མཚོན་པའི་མངོན་བྱང་ལྔ་བྱ་བ་དང། འབྱུང་བ་རིམ་རྩེ་གསོགས་བདེ་བ་ཆེན་པོའི་ངོ་བོར་མོས་པར་བྱ་བའོ། །ཡང་ན་རུས་སྦལ་དག་གིའོ་ཞེས་བས་ལྷ་སྒོང་སྐྱེས་ཀྱི་
སྐྱེད་ཆོག་སྟོན་པར་འགྲེལ་པ་གཞན་ལས་བཤད་ཀྱང། ནག་པོ་པ་དང་དྲིལ་བུ་པའི་ལུགས་ཀྱིས་རྟེན་བསྐྱེད་པའི་སྐབས་ཁོ་ན་ལ་སྦྱོར་བར་འདུག་པས། ཡང་ནའི་དོན་ཡང་ནིའི་དོན་དུ་བཤད་པ་ཡང་ཡོད་པས་རུས་སྦལ་གྱི་བརྡས་བསྟན་པའི་རི་རབ་ཀྱང་
བསྒོམ་ཞེས་པའི་དོན་ནོ། །སྤྱོད་པ་པས། མི་ཕྱེད་པ་དང་རུས་སྦལ་ལོ། །ཞེས་ཡང་ནའི་སྒྲ་མེད་པར་ཡང་འདོན་ནོ། །འདིར་རྟེན་གཞལ་ཡས་ཁང་སྐྱེད་པ་མ་བཤད་པ་ནི། སྔར་ལེའུ་གཉིས་བར་བཤད་པ་ལ་དགོངས་སོ། །ཞེས་སུ་མ་ཏི་ཀཱི་རྟི་གསུང་ངོ། །
དེ་ལྟར་སྒོམ་པ་འདིས་ནི་དངོས་གྲུབ་སྦྱིན་པར་འགྱུར་བ་ཡིན་ནོ། །གཉིས་པ་ནི། ཕྱག་བཞི་ཞེས་སོགས་འདི་ནག་པོ་སྤྱོད་པས་རྒྱུ་རྡོ་རྗེ་འཛིན་པ་ཧེ་རུ་ཀ་ཡབ་ཡུམ་ལ་འཆད། ལྭ་བ་པ་དང་ལྷ་སྦས་ཀྱིས་རྒྱུ་རྡོ་རྗེ་འཛིན་པ་ཞལ་གསུམ་ཕྱག་དྲུག་པ་ཡུམ་
དང་བཅས་པ་ཞུ་བ་ལ། གླུས་བསྐུལ་བ་ལས་བཞེངས་པའི་འབྲས་བུའི་ཧེ་རུ་ཀ་ལ་འཆད་ཅིང། བྷ་བས་རོ་ལངས་སྒྲུབ་པའི་ལྷའི་རྣལ་འབྱོར་དུ་འཆད་དོ། །ཧེ་རུ་ཀ་རྩ་ཞལ་དཀར་གཡོན་ལྗང་རྒྱབ་དམར་གཡས་སེར་བའམ། ཡང་ན་བཞི་ཀ་དཀར་བའི་ཞལ་
བཞི་པ་ཕྱག་བཞི་པའི་ཕྱག་མཚན་ནི། རོ་ལངས་སྒྲུབ་བ་ལ་རྡོ་རྗེ་དང་མདུང་དང་ཐོད་པ་དང་ཁ་ཊཱཾ་ག་འཆང་བ་ཞེས་བྷ་བས་བཤད། ཇི་སྲིད་ཕྱག་ནི་འབུམ་གྱི་བར་ཞེས་པས་ནི་ཞལ་དང་ཕྱག་ངེས་པ་མེད་པར་དགོངས་ཏེ། འོན་ཀྱང་གདམས་ངག་ལ་

[163A]༄༅། །ལྟོས་སོ། །སྐུ་མདོག་ནི་དཀར་བའི་ཁྲོ་བོ་ཆེན་པོ། དེ་ནས་ཏེ་དེ་བཞིན་དུ་དྲག་ཤུལ་གྱི་གཟུགས་འཆང་བ་སྤྱན་རྡོ་རྗེ་ཕག་མོ་ལ་གཟིགས་པ། ཕག་མོ་ཡང་ཡབ་དེའི་སྐུ་མདོག་འཆང་བ་སྟེ་དཀར་པོ་ཞལ་བཞི་པ། ཕྱག་ན་མཚོན་ཆ་
སྟེ་རྡོ་རྗེ་དང་ཐོད་པ་འཆང་བ། དཔའ་བོ་ཡབ་ནི་དབུ་ལ་ཐོད་པའི་ཕྲེང་བ་ཅན། སྐུ་ལ་དུར་ཁྲོད་ཀྱི་ཐལ་བས་ཉེ་བར་བྱུགས་པ། རལ་པ་ཅོད་པན་དུ་བཅིངས་པ། ཕྱག་གཡས་ཀྱི་གཉིས་པ་ན་མདུང་དང་ལྡན་པ། སྤྱི་བོའི་ནོར་བུ་ལ་སོགས་པའི་ཕྱག་རྒྱ་
ཡིས་ནི་སྐུ་ལ་བརྒྱན་པ། ཞལ་གྱི་མཆེ་བ་ཅུང་ཟད་གཙིགས་པ། ཡི་དྭགས་ཆེན་པོ་སྟེ་འབྱུང་པོའི་བདག་པོ་གང་ན་དུ་བྱས་པ་ལྷ་སོ་དྲུག་དང་བཅས་པ། སྒྲུབ་པ་པོ་ཡིས་དུས་གསུམ་དུ་རྟག་ཏུ་སྔགས་ཀྱི་ལྷ་དེ་རྣམས་ཤེས་ནས་བསྒོམ་པར་བྱའོ། །ཕྱག་
དང་ཞལ་འབུམ་ལ་སོགས་པ་ལ་ནི་གཡས་ཐམས་ཅད་དུ་རྡོ་རྗེ་དང། གཡོན་དུ་མདུང་ངམ་ཡང་ན་ནི་ཁ་ཊཱཾ་ག་དང་ཐོད་པའོ། །ཞལ་ཐམས་ཅད་ནི་དཀར་བའོ། །ཞེས་བྷ་བས་བཤད་དོ། །མར་དོའི་ལུགས་ཀྱིས་འབྱུང་བ་རིམ་རྩེག་སྒོམ་པ་སྔར་དང་འདྲ་
དུང་ཆེན་པོ་རི་རབ་ལ་བྱས་ནས། གཞལ་ཡས་ཁང་བསྐྱེད་པའི་ནང་དུ། མངོན་བྱང་ལྔ་ལས་རྒྱུ་རྡོ་རྗེ་འཆང་ཡབ་ཡུམ་སྐྱེད་པ་ནག་པོ་པ་ལྟར་བྱེད་པ་ནི། ཕྱག་བཞི་པ་དང་ཞེས་པ་ནས་མཚོན་ཆ་འཆང་ཞེས་པའི་བར་གྱིས་སྟོན་ནོ། །དཔའ་བོ་ཐོད་
པའི་ཕྲེང་བ་ཅན། ཞེས་པ་ནས་འབྲས་བུ་རྡོ་རྗེ་འཆང་ལ་སྦྱོར་ཏེ་མངལ་སྐྱེས་དང་སྦྱོར་རོ། །ཡང་ན་ཞེས་པས་བརྫུས་སྐྱེས་དང་སྦྱོར་བ་ལཱུ་ཨི་པ་ལྟར་བྱེད་དོ། །དེའི་ལྟར་ན་དུང་ཆེན་པོ་ཞེས་པ་མངོན་བྱང་ལྔས་རྟེན་དང་བརྟེན་པ་དུས་གཅིག་ཏུ་སྐྱེད་

[163B] འབྲས་བུའི་ཧེ་རུ་ཀ་སྐུ་མདོག་དཀར་པོར་མི་སྒོམ་ཟེར་ལ། དཀའ་རྒྱལ་གྱིས་རོ་ལངས་ཆེན་པོ་སྒྲུབ་པའི་ཐུན་མོང་མ་ཡིན་པའི་ལྷ་ལ་སྦྱོར་བ་དང། སྐལ་ལྡན་སོགས་ཀྱིས་ཕྲེང་བ་ལ་འཆང་པ་གཉིས་མི་འཐད་དེ། ལེའུ་ཡི་མཚན་
ལ་བསྐྱེད་པའི་རིམ་པ་ཞེས་བཤད་པས་གསལ་བའི་ཕྱིར་རོ། །ཞེས་འཆད་དེ། མལ་གྱི་ལུགས་འཛིན་པ་དག་གིས་ཀྱང་དེ་ལྟར་འགོག་གོ། དེ་ལ་དཀའ་རྒྱལ་གྱི་འགྲེལ་པར་དེ་ལྟར་སྦྱར་བ་མེད་ལ། བྷ་བས་རོ་ལངས་སྒྲུབ་པ་ལ་སྦྱར་ཡང། དེའི་ཐུན་མོང་
མ་ཡིན་པར་བཤད་པ་མེད་ཅིང། དེ་དང་ཕྲེང་བ་སོགས་ལ་སྦྱོར་བ་བསྐྱེད་རིམ་དུ་བཤད་པ་དང་འགལ་བ་མེད་དོ། །ནག་པོ་པའི་ལུགས་ཀྱིས་ཀྱང་རྡོ་རྗེ་འཆང་གཉིས་སྐྱེད་པའི་གཞུང་གི་གཅོད་མཚམས་དེ་ལྟར་མི་བྱེད་པ་དེའི་སྒྲུབ་ཐབས་ལས་ཤིན་ཏུ་
གསལ་ལ། ཕག་མོ་དམར་མོར་འཆད་པ་ཡང་དེའི་དགོངས་པ་མིན་ནོ། །ལཱུ་ཨི་པའི་ལུགས་བརྫུས་སྐྱེས་སུ་འཆད་པ་ཡང་སྐབས་གཞན་དུ་སྒོང་སྐྱེས་སུ་རང་ཉིད་འདོད་པ་དང་འགལ་ལོ། །དེ་ལྟར་བརྗོད་པའི་རིམ་པས་ཧེ་རུ་ཀ་བསྒོམས་པས་ཡོན་ཏན་
ཁྱད་པར་དུ་འཕགས་པའི་དོན་ཐམས་ཅད་འགྲུབ་པར་འགྱུར་རོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བདེ་མཆོག་བསྡུས་པའི་རྒྱུད་ལས། དུད་འགྲོ་སྟེ་འདབ་ཆགས་དང་བོང་བུ་ལ་སོགས་པའི་ཕྱུགས་ཀྱི་ཤ་དགུག་པ་དང། རོ་ལངས་ཆེན་
པོ་སྒྲུབ་པ་དང། དེ་དག་ལ་སོགས་པ་ལ་ཉེ་བར་མཁོ་བའི་བསྐྱེད་པའི་རིམ་པའི་ཆོ་གའི་ལེའུ་སྟེ་སུམ་ཅུ་རྩ་གཉིས་པའོ།།    ༈    །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ། སྦས་པའི་དོན་ཀུན་གསལ་བ་

[164A]༄༅། །ལས། ལེའུ་སུམ་ཅུ་རྩ་གཉིས་པའི་བཤད་པའོ།།    ༈    །།གསུམ་པ་གསང་བ་དང། བསྙེན་བཀུར་གྱི་མཆོད་པའི་ལེའུ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །
དང་པོ་ནི། སོ་གཉིས་པའི་རྗེས་དེ་ནས་སྒྲུབ་པ་པོ་ཀུན་ལ་ནི། སྦྱོར་བ་སྟེ་རྣལ་འབྱོར་ཀུན་ལ་འདི་ལས་མཆོག་ཏུ་གྱུར་པ་གཞན་མེད་པའི་སྦྱོར་བ་བཤད་པར་བྱའོ། །གཞན་ལས། དེ་ནས་སྒྲུབ་པ་པོ་རྣམས་ཀྱི། །སྦྱོར་བ་ཀུན་ལ་མེད་པ་བཤད། ཅེས་
འབྱུང་ངོ། །གཉིས་པ་ལ་གསུམ། བསྙེན་བཀུར་གྱི་མཆོད་པ། གསང་བའི་མཆོད་པ། མཆོད་པའི་ཕན་ཡོན་ནོ། །དང་པོ་ནི། གལ་ཏེ་དེ་ལྟ་ཡིན་ན་རྣལ་འབྱོར་དེ་གང་ཞེ་ན། བཟའ་བ་ནི་ལོངས་སྤྱོད་པར་བྱ་བ་སྟེ་གཽ་ཀུ་ད་ཧ་ན་ལ་སོགས་པའི་སྨན་
རྣམས་སོ། །བཅའ་བ་སྟེ་སྟོན་མོ་ནི་ཞོ་དང་མར་དང་སྦྲང་རྩི་དང། ཁ་ར་དང་ལ་དུ་ལ་སོགས་པའོ། །ཞོ་ལ་སོགས་པ་མང་བ་ལ་སྟོན་མོར་བཤད་དེ། བཅའ་བ་ནི་སྟོན་མོར་བསྒྱུར་རོ། །ཉ་ནི་རོ་ཧི་ཏ་སོགས་དང། ཤ་ནི་རའི་ཤ་དང། སོགས་ཀྱིས་
ནི་གཞན་ཡང་ཇི་ལྟར་རྙེད་པའི་བཟའ་བ་སོགས་ཀྱི་ཁྱད་པར་གཟུང་ངོ། །དེ་དག་ཀྱང་ནུས་པ་སྟེ་རང་གི་འབྱོར་པ་ཇི་ལྟ་བ་བཞིན་དུ་དེ་དང་འཚམ་པར་བྱའོ། །བདུད་རྩི་ལྔར་སྐྱེད་པར་མི་ནུས་ཤིང་བདུད་རྩི་ལྔ་པོ་མེད་པར་གྱུར་ཀྱང་བཟའ་བ་དང་
བཏུང་བ་ཐམས་ཅད་ནི། བདུད་རྩི་ལྔ་པོ་ཉིད་དུ་བསྒོམ་པར་བྱ་བ་ཡིན་ནོ། །ཚོགས་ཀྱི་ཡོ་བྱད་ཀྱི་བཟའ་བ་དང་བཅའ་བ་རྒྱ་ཆེ་ཞིང་བཟང་བ་རྣམས། རྟག་པར་ཏེ་རྒྱུན་དུ་མཚན་མོ་ཉིད་དུ་བྱ་བ་ཡིན་ཞེས་གསུངས་ཏེ། ཉིན་མོ་ཡང་བྱེད་མོད་ཀྱང་

[164B] །ལྭ་བ་པས། བསོད་ནམས་ཆེན་པོ་གསོག་པའི་ཐབས་མཆོག་ཡིན་པས་ཚོགས་ཀྱི་དཀྱིལ་འཁོར་བརྩམ་པར་བྱ་སྟེ། འཕགས་པ་ལྷའི་ཞལ་སྔ་ནས་ཀྱི་སྤྱོད་པ་བསྡུས་པའི་སྒྲོན་མ་ལས་ཇི་སྐད་
གསུངས་པ་བཞིན་ནོ། ཞེས་གསུངས་ཤིང། ལྭ་བ་པས་ཀྱིས་ཀྱང་སྤྱོད་བསྡུས་ལ་ཁ་འཕངས་པས་སྤྱོད་བསྡུས་ལས་གསུངས་པ་བཞིན་དུ་ཚོགས་འཁོར་བྱའོ། །དེ་ནས་ཕོ་ཉ་རབ་སྦྱིན་ཞིང་ཞེས་པ་ནི་དཀའ་རྒྱལ་གྱིས་བླ་མས་སློབ་མ་ལ་ཕོ་ཉ་མོ་སྦྱིན་
པ་འཆད། སྐལ་ལྡན་སོགས་ཀྱིས་བདག་ཉིད་གཅིག་པུས་མི་བཟའ་ཡི། རིགས་བཟང་ངན་གྱི་རྣལ་འབྱོར་མ་རྣམས་ལ་སྦྱིན་པར་བྱ་ཞེས་ཕོ་ཉ་ལ་ཟས་སྦྱིན་པའི་དོན་དུ་བྱེད་དོ། །གཉིས་པ་ནི། ཚོགས་མཆོད་བྱ་བ་ལ་ཁྱད་པར་དུ་ནི་སྒྲུབ་པ་པོས། རང་
གི་པང་པར་མགོ་བོ་བཞག་པ་སྟེ་ཕོ་ཉ་མོ་རང་གི་གཡོན་ལོགས་སུ་བཞག་པ་ལ་ལག་པ་གཡོན་པས་འཁྱུད་ནས། དཔའ་བོ་ཧེ་རུ་ཀ་དང་གཉིས་སུ་མེད་པ་སྟེ་མཉམ་པར་སྦྱོར་བས་མཆོད་པར་བྱ་བར་འཆད་དེ། རང་གི་པང་པར་མགོ་བཞག་སྟེ། ཞེས་
འདོན་ནོ། །དེ་དག་གི་ལྟར་ན་པང་པར་མགོ་བཞག་པ་དང། གཡོན་གྱིས་འཁྱུད་པ་གཉིས་ལ་སྐད་དོད་ཐུན་མོང་བ་ཅིག་ཡོད་པ་འདྲ་སྟེ། བོད་སྐད་ལྟར་ན་འབྲུ་གནོན་རྣམས་འབྲེལ་མེད་དུ་འགྲོ་བའི་ཕྱིར་རོ། །དཔའ་བོའི་འགྲེལ་པར། རང་གིས་འཁྱུད་
ཅིང་མགོར་བྱས་ལ། ཞེས་འབྱུང་ཞིང། སློབ་མས་གཡོན་པའི་བརླའི་དབུས་སུ་མགོ་བོ་བྱས་ལ་ཞེས་པ་ལྟར་ན་གཡོན་པ་ནི་ཕོ་ཉ་མོ་དང། དེའི་བརླ་གཉིས་ཀྱི་དབུས་སུ་མགོ་བོ་བྱས་པ་ནི་རྡོ་རྗེའི་མགོ་པདྨར་བཞག་པའོ། །ཕོ་ཉ་མོ་ནི་མ་ལ་

[165A]༄༅། །སོགས་པ་བཞི་སྟེ། དེ་དག་གི་དོན་ནི་བཤད་ཟིན་ཏོ། །ཕོ་ཉ་མོ་བསྟེན་པ་ན་རང་ཧེ་རུ་ཀ་དང་ཕྱག་རྒྱ་རྡོ་རྗེ་ཕག་མོར་སྒོམ་པ་རྣམ་པ་འདི་ལྟ་བུའི་ཆོ་ག་ཡིས་བསྟེན་ནས་སྲེད་པར་བཅིངས་པའི་བག་ཆགས་ལས་ནི་རབ་ཏུ་གྲོལ་བར་བྱའོ། །ཕོ་ཉ་མོ་
ལ་གསང་མཆོད་བྱས་པ་དེ་ནས་ཏེ་དེ་ལ་བརྟེན་ནས་ཡིད་སྐྱོབ་པས་སྔགས་ཏེ་གཉིས་སུ་མེད་པའི་ཡེ་ཤེས་འགྲུབ་པར་འགྱུར་རོ། །དེ་འདྲ་བ་དེ་ཇི་ཙམ་བར་དུ་བྱ་ན། ཇི་སྲེད་དུ་ཉོན་མོངས་པའི་འབྱུང་བ་ཡོད་པ་སྟེ་གནས་མ་གྱུར་གྱི་བར་དུའོ། །རྐང་པ་འདི་ལ། ཤིན་ཏུ་
བཅིངས་ལས་གྲོལ་བའོ། །ཞེས་ཀྱང་འདོན་པར་ལྷ་སྦས་ཀྱིས་བཤད་དེ། འཆིང་བའི་བག་ཆགས་མ་ཟད་ཀྱི་བར་དུའོ། །མངོན་སུམ་དུ་མ་བྱས་པའི་རྡོ་རྗེ་འཛིན་ཇི་ལྟར་འགྲུབ་ཅེ་ན། རྡོ་རྗེ་འཆང་བདག་གི་སློབ་དཔོན་གྱི་ལུས་སུ་ལེགས་པར་གནས་པ་སྟེ། སློབ་
དཔོན་གྱི་རྣམ་པ་ཅན་དུ་བྱས་ནས་སྒྲུབ་པ་པོ་རྣམས་ལས་ཕྱི་དང་ནང་གི་མཆོད་པ་ལེན་པས་རྡོ་རྗེ་འཛིན་མངོན་སུམ་དུ་གྱུར་པ་དང་འདྲའོ། །ཞལ་ལུང་ལས་ཀྱང། འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་
ལེན། །དེ་ཡིས་དེ་མཉེས་རང་གི་རྒྱུད། །ལས་ཀྱི་སྒྲིབ་པ་དག་བྱེད་དོ། ཞེས་གསུངས་པས་ཐེག་པ་འདིའི་བླ་མ་ནི། ཚོགས་སོག་པའི་ཞིང་དུ་སངས་རྒྱས་ལས་ཀྱང་ལྷག་པར་གསུངས་པ་ལྟར་ཡིན་ནོ། །དེས་ན་དེ་མཆོད་ན་རྡོ་རྗེ་འཆང་མཆོད་པར་འགྱུར་
བས་རྒྱལ་བ་ཐམས་ཅད་ལ་མཆོད་པར་འགྱུར་རོ། །འདིའི་སྒྲུབ་པ་པོ་རྣམས་ལ་བཅོམ་ལྡན་འདས་འདི་རྟག་ཏུ་མ་བྲལ་བ་ཁོ་ན་ཡིན་ནོ། །ཞེས་བསྟན་པའི་ཕྱིར་དཔའ་བོ་ཞེས་གསུངས་ཏེ། དཔའ་བོ་ཧེ་རུ་ཀ་ལ་སོགས་པ་རྣམས་ཀྱི་སྟན་དྲག་

[165B] མཚན་ཉིད་དང་ལྡན་པའི་ཕྱག་རྒྱ་མོ་ཉིད་དུ་ཐེ་ཚོམ་མེད་པས་དེ་བསྟན་པ་ནི། ཧེ་རུ་ཀས་བྱིན་གྱིས་རློབ་པ་དང་མི་འབྲལ་ལོ། །ཀོང་ཀ་ནས་སྟན་དང་ཕྱག་རྒྱ་གཅིག་ཏུ་བཤད་པ་ལ། སྐལ་ལྡན་གྱིས་དེ་གཉིས་སོ་སོར་གསུངས་
པས་གཅིག་ཏུ་བྱེད་པ་མི་འཐད་པས་སྟན་ནི་བཟའ་བཏུང་དང། ཕྱག་རྒྱ་ནི་རིག་མ་ཡིན་ནོ་ཞེས་འཆད་མོད་ཀྱང། དཀའ་རྒྱལ་གྱིས། དཔའ་བོ་རྣམས་ཀྱི་སྟན་དག་ནི། །ཕྱག་རྒྱ་ཉིད་དུ་ཐེ་ཚོམ་མེད། ཅེས་ཀྱང་འདོན་པས་གཞུང་གཅིག་ཏུ་མ་ངེས་སོ། །དེ་
ལྟར་ན་རྡོ་རྗེ་འཆང་སློབ་དཔོན་གྱི་ལུས་ལ་གནས་ནས་སློབ་མའི་མཆོད་པ་ལེན་པས། ཚོགས་རྫོགས་སླ་བ་བཞིན་དུ་ཕྱག་རྒྱའི་ལུས་ལའང་གནས་ནས་བྱིན་གྱིས་རློབ་པས་ལམ་མྱུར་བ་ཡིན་ནོ། །དེའི་ཕྱིར་སྒྲུབ་པ་པོས་ཐ་མལ་གྱི་སྣང་ཞེན་སྤངས་
པའི་མཆོག་གི་སྣང་བ་དང་ང་རྒྱལ་ལ་ཤིན་ཏུ་མཉམ་པར་བཞག་པས། གླུ་དང་གར་ལ་སོགས་པའི་མཆོད་པས་རང་དང་ཕྱག་རྒྱ་ལ་མཆོད་པར་བྱའོ། །ཇི་སྲིད་དུ་ལུས་ཅན་ཐམས་ཅད་ཀྱང་ཐབས་ཤེས་དབྱེར་མེད་དུ་སྦྱོར་བའི་རྣལ་འབྱོར་གྱི་ལྷན་
སྐྱེས་ཀྱི་ཡེ་ཤེས་ལ་ཞེན་པ་སྟེ་དགའ་བར་མ་གྱུར་པ་དེ་སྲིད་དུ། འཁོར་བར་རིང་དུ་འཁོར་བར་འགྱུར་ཞིང། ལུས་ཀྱི་སྡུག་བསྔལ་དང། མྱ་ངན་ཏེ་ཡིད་མི་བདེ་བས་ཡོངས་སུ་གཡེངས་པར་འགྱུར་རོ། །ཞེས་པ་འཁོར་བ་དང་དེའི་བག་ཆགས་ལས་
ལམ་གཞན་གྱིས་གྲོལ་བ་ཆེས་རིང་ངོ་ཞེས་པའི་དོན་ནོ། །དེ་ནས་ཏེ་རྒྱུ་མཚན་དེའི་ཕྱིར་སྒྲུབ་པ་པོས་ཕྱི་ནང་སོགས་ཀྱི་མཆོད་པའི་དངོས་པོ་ཀུན་གྱིས་རང་དང་ཕྱག་རྒྱ་མཆོད་པར་བྱས་པ་ལས་མྱུར་དུ་གྲོལ་བར་བྱའོ། །མཆོད་པས་ནི་མཆོད་པར་
[166A]༄༅། །འདོད་པ་སྟེ་ཕོ་ཉ་མོ་ཁྱད་པར་ཅན་རྣམས་ཀྱིས་རྗེས་སུ་འཛིན་ལ། དེ་རྣམས་ལ་བརྙས་པ་ཡིས་ནི། དམྱལ་བར་ངེས་པར་བསྲེག་པར་བྱེད་དོ། །ཕོ་ཉ་མོ་རྣལ་འབྱོར་གྱི་རྒྱུད་དང་ཐུན་མོང་བར་སྟོན་པ་ནི། རྣལ་འབྱོར་གྱི་རྒྱུད་གསང་འདུས་
སོགས་སུ་བཤད་པ་ལྟར་སྒྲུབ་པའི་མི་སྟེ་རྣལ་འབྱོར་པས། ལྷའི་སྐུ་ཕྱག་རྒྱ་ཆེན་པོའི་མཚན་ཉིད་ཕུན་སུམ་ཚོགས་པ་གྲུབ་པའི་མའམ་སྲིང་མོ་ལ་སོགས་པའི་ཕོ་ཉ་མོ་བླངས་ལ། རྣལ་འབྱོར་ཕོ་མོའི་ཚོགས་ཐམས་ཅད་འདུས་པའི་དབེན་ཞིང་
ཉམས་དགའ་བར། འཁོར་ལོ་སྡོམ་པའི་དཀྱིལ་འཁོར་བྲིས་ལ། རང་གི་ལྷའི་གཟུགས་སུ་བདག་ཉིད་བསམས་ཏེ། ཉི་མ་ནུབ་པ་ནས་བཟུང་སྟེ་མཚན་ཧྲིལ་པོར་དང་པོར་རབ་ཏུ་འབད་པས་མཆོད་པར་བྱའོ། །དང་པོར་དེ་ལྟར་སྤྱད་པས་འོད་གསལ་
དུ་ཞུགས་པའི་ཕྱི་ནས། འོད་གསལ་གཉིས་སུ་སྣང་བ་མེད་པ་ལས་ལངས་ནས་དཔའ་བོ་རྣམས་ཀྱི་ནི། དཔའ་བོ་ཉིད་དེ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཟུང་འཇུག་གི་རིམ་པས་སངས་རྒྱས་ཀྱི་སྐུ་མངོན་སུམ་དུ་བྱས་ནས་སྤྱད་པར་བྱ་བ་སྟེ། ཡོན་ཏན་
ཐམས་ཅད་ཀྱིས་བརྒྱན་ནས་གནས་པར་བྱའོ། །གསུམ་པ་ནི། སྔར་བཤད་པ་དེ་ལྟར་བསྙེན་བཀུར་དང་གསང་མཆོད་བྱས་པ་དེ་ལ་བརྟེན་ནས་ནི། སྒྲུབ་པ་པོས་ས་འོག་གི་དངོས་གྲུབ་དང། ལངས་པའམ་འགྲོ་བ་ཞེས་པ་ནམ་མཁའ་ལ་འགྲོ་བ་
དང། ནད་དང་གདོན་ལ་སོགས་པ་ཞི་བ་ཉིད་དང། ཚེ་དང་ཤེས་རབ་སོགས་རྒྱས་པ་དང། མ་དད་པ་སོགས་དབང་དུ་བྱ་བ་དང། སྐྱེས་པ་དང་བུད་མེད་དགུག་པ་དག་དང། དཀོན་མཆོག་ལ་གནོད་པ་སོགས་བསད་པ་དང། གནས་ནས་བསྐྲད་

[166B] སོགས་ཀྱིས་སྨྱོ་བ་དང། རིམས་ཀྱིས་འདེབས་པར་བྱེད་པ་དང། རྨུགས་པར་དང་རེངས་པར་བྱེད་པ་དང། དེ་བཞིན་དུ་མཛའ་བ་དང་དབྱེ་བ་དང། ཚར་གཅོད་པ་དང་རྗེས་སུ་འཛིན་པའི་ལས་ཀྱི་དངོས་གྲུབ་གང་ཅི་ཡང་རུང་བའི་ལས་ཀུན་སྒྲུབ་པ་ལ་
ཉོན་མི་མོངས་པ་སྟེ་སྡུག་བསྔལ་བ་མེད་པར་འགྲུབ་པར་འགྱུར་རོ། །ལས་ཀྱི་ཞེས་པའི་རྐང་པ་གཅིག་ལ་སྐད་དོད་ལ། ཇི་བཞིན་ལས་རྣམས་ཐམས་ཅད་ནི། །ཞེས་པ་ཡོད་གསུང་ངོ། །མདོར་ན་ཐེ་ཚོམ་མེད་པ་སྟེ་ངེས་པར་ཕྱག་རྒྱ་མཆོད་པའི་སྒྲུབ་པ་པོའི་
དངོས་གྲུབ་ཐམས་ཅད་འགྲུབ་པར་འགྱུར་བས། བསྙེན་བཀུར་དང་གསང་བའི་མཆོད་པ་བྱའོ། །དེ་ལྟར་སོ་གཅིག་པ་སོ་གཉིས་པ་སོ་གསུམ་པ་གསུམ་གྱིས་ནི་བཟའ་བ་དང་མཆོད་པའི་དམ་ཚིག་རྒྱས་པར་འཆད་དོ། །གསུམ་པ་ནི། དཔལ་ཧེ་རུ་ཀ་མངོན་
པར་བརྗོད་པ་བསྡུས་པའི་རྒྱུད་ལས། ཕོ་ཉ་མོ་བསྟེན་པའི་གསང་བའི་མཆོད་པ་དང། བཟའ་བཏུང་གི་བསྙེན་བཀུར་གྱི་མཆོད་པའི་ལེའུ་སྟེ་སུམ་ཅུ་རྩ་གསུམ་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་
ཆེར་བཤད་པ་སྦས་དོན་ཀུན་གསལ་བ་ལས། ལེའུ་སུམ་ཅུ་རྩ་གསུམ་པའི་བཤད་པའོ།།    ༈    །།བརྒྱད་པ་མཆོད་པ་བཞིའི་གསང་བ་རྒྱས་པར་བཤད་པ་ལ་བཞི། ཕྱག་རྒྱ་ཆེན་པོ་སྟོན་པའི་ལེའུ། ཆོས་ཀྱི་ཕྱག་རྒྱ་སྟོན་པའི་ལེའུ། དམ་ཚིག་
དང་ལས་རྒྱ་གཉིས་འཇུག་པ་གཅིག་གིས་སྟོན་པའི་ལེའུ། ལས་རྒྱ་དབང་དུ་བྱ་བའི་ལེའུ། །དང་པོ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། སོ་གསུམ་པའི་རྗེས་དེ་ནས་

[167A]༄༅། །རབ་གཏུམ་མ་ལ་སོགས་བའི་མཁའ་འགྲོ་མ་ཡི་དྲ་བ་སྟེ་ངོ་བོའི་འཁོར་ལོ་བདེ་མཆོག་གི། ཞི་བ་དང་རྒྱས་པ་ལ་སོགས་བའི་ཆོག་རྒྱས་པ་སྔར་བཤད་པའི་ལས་རྣམས་གང་ཡང་མྱུར་བ་སྟེ་རིང་པོར་མི་ཐོགས་པར་སྒྲུབ་པ་པོ་ཡིས་
ཐེ་ཚོམ་མེད་པར་འགྲུབ་པའི་ཐབས་བཤད་པར་བྱའོ། ཞེས་སྦྱར་རོ། །རྐང་པ་གསུམ་པ་ལ་ལྭ་བ་པས། སྒྲུབ་ཐབས་ཡིད་ལ་བརྟེན་པ་སྟེ། ཞེས་འདོན་ལ། དོན་ནི་ཨ་བ་དྷཱུ་ཏཱིའི་གནས་ལ་བརྟེན་པའི་སྒྲུབ་ཐབས་ཡིད་ལ་རྙེད་པ་ལ་བཤད་དོ། །བླ་མ་སྔ་
མ་རྣམས་ནི་རྐང་པ་བཞི་པོ་དེས་རྫོགས་རིམ་སྒོམ་པའི་དོན་དུ། ལྷའི་འཁོར་ལོ་རྒྱས་པར་སྒོམ་པ་དང། སྦྱིན་སྲེག་གི་སྔོན་དུ་ལྷ་རྣམས་རྒྱས་པར་བསྒོམས་ནས། རང་ལ་བསྡུས་པའི་འོག་ཏུ་སྦྱིན་སྲེག་ །གཉིས་པ་ལ་གཉིས་
བཤད་བྱའི་དོན་རྒྱས་པར་བཤད་པ་དང། བཤད་པའི་དོན་བསྡུ་བའོ། །དང་པོ་ལ་གཉིས། དྲང་བའི་དོན་དུ་བཤད་པ་དང། ངེས་པའི་དོན་དུ་བཤད་པའོ། །དང་པོ་ནི། ཐོད་པའི་དུམ་བུ་ལ་སོགས་པའི་དཔའ་བོ་ཀུན་དང། རབ་གཏུམ་མ་ལ་སོགས་པའི་
རྣལ་འབྱོར་མ་ཉེར་བཞི་ལྟེ་བའི་པདྨ་སྟེ་འདབ་མར་ངེས་པར་སྦྱར་བ་སྟེ་ངེས་པར་དགོད་དེ་རྡོ་རྗེ་མཁའ་འགྲོར། པདྨ་འདབ་མ་བརྒྱད་པ་སུམ་རིམ་ལ་དཔའ་བོ་དང་དཔའ་མོ་ཉེར་བཞི་དགོད་པར་བཤད་དོ། །སྨིན་མ་ཞེས་པ་གཉིས་ཀྱིས་ལྷ་ཐམས་
ཅད་ཀྱི་སྤྱན་གསུམ་པ་བསྟན་པ་ཡིན་ཏེ། སྨིན་མ་གཡས་གཡོན་གྱི་འོག་ཏུ་སྤྱན་རེ་རེ་ཡོད་པ་དེ་བཞིན་དུ། གཡས་གཡོན་གྱི་སྨིན་མའི་བར་དུ་སྟེ་དབུས་སུ་ཡང་སྤྱན་དབུས་མ་གཞུག་པ་སྟེ་ངེས་པར་བཞག་གོ། དེ་ནི་ཨ་བ་དྷཱུ་ཏཱི་

[167B] །འདི་ནི་ཀོད་ཀ་ན་ལ་སོགས་པ་ལྔའི་དགོངས་པའོ། །འགྲེལ་པ་གཉིས་ལས། ཨ་པ་དྷཱུ་ཏཱིའི་གནས་དེ་བཞིན། །སྨིན་མའི་བར་དུ་ངེས་པར་བཞག་ཅེས་འབྱུང་ངོ། །མཚན་མ་ཐོབ་པའི་རྣལ་འབྱོར་པས། དཔའ་
བོ་སྟེ་དཔལ་ཧེ་རུ་ཀའི་འཆོལ་པ་སྟེ་གཙང་སྨེ་མེད་པའི་སྦྱོར་བར་བདག་ཉིད་བྱས་པའམ། འདོད་ཆགས་དང་ཞེ་སྡང་གཉིས་འཆོལ་པ་སྟེ་འདྲེས་པའི་ཉམས་ཅན་གྱི་དཔལ་ཧེ་རུ་ཀའི་ཁྲོ་བོར་བསྒྱུར་བའི་ཏིང་ངེ་འཛིན་གྱིས། ཤའི་སྦྱིན་སྲེག་བྱ་བའམ་
ཡང་ན་རེ་ཤིག་དང་པོར་བདག་ཉིད་ཁྲོ་བོའི་ང་རྒྱལ་དང་ལྡན་པས། ཇི་ལྟར་རྙེད་པའི་ཤ་ཡིས་ཚིམ་པར་བྱས་ལ། དེ་ནས་ཏེ་དེའི་འོག་ཏུ་ལས་དང་རྗེས་སུ་མཐུན་པའི་བཟའ་བ་ཡང་ནི་སྟེ། བསྲེག་རྫས་གཽ་སྟེ་བ་ལང་གི་མཾ་ས་སྟེ་ཤ་དང། རུ་
དཧི་ར་སྟེ་ཁྲག་གིས་འབད་པས་ཏེ་ལྷའི་ང་རྒྱལ་ལས་མ་ཡེངས་པར། བསྲེག་བྱ་སྟེ་བསྲེག་བླུགས་ལྔ་དག་འཇིག་རྟེན་པའི་མེ་ལྷ་ལ་དབུལ་བར་བྱའོ། །འགྱུར་ཁ་ཡར་ལ། བྱས་ཆགས་པར། ཞེས་འབྱུང་ཞིང། ཆགས་པ་ཞེས་པ་འགྲེལ་པ་
ཀུན་དང་ལོ་ཆེན་གྱི་འགྱུར་ལ་མེད་ཅིང། འགྲེལ་པ་རྣམས་ལས་བྱས་པ་ཡིས། ཞེས་དང། ཞལ་གྱིས་ནི། ཞེས་འབྱུང་ངོ། །ཆགས་པ་ཡོད་པ་ལྟར་ན་ནི། ལོ་ཆེན་གྱིས་འཆོལ་པ་དྲག་པོར་བསྒྱུར་བ་ལྟར། ཞལ་དྲག་པོ་དང་ཆགས་པའི་
ཉམས་འདྲེས་པར་བྱའོ། །བསྲེག་བླུགས་ལྔ་ཕུ་ལ་བ་དེ་ནས་ཐབ་ཁུང་གི་འབར་བའི་མེ་ལ་ནི་བདུད་རྩི་ལྔ་ལ་སོགས་པའི་བསྲེག་རྫས་ཀྱི་བསྲེག་བླུགས་དགུ་ནི་འཇིག་རྟེན་པའི་མེ་ལྷའི་ཞལ་དུ་སྦྱིན་པར་བྱའོ། །དེ་དག་གིས་འཇིག་རྟེན་

[168A]༄༅། །པའི་མེ་ལྷའི་སྦྱིན་སྲེག་བསྟན་ནས། འཇིག་རྟེན་ལས་འདས་པའི་ལྷ་ལ་སྦྱིན་སྲེག་འབུལ་བ་ནི། ཐབ་ཁུང་དུ་འབར་བའི་ཕྲེང་བ་རྒྱ་མཚོ་ལྟར་འཁྲིགས་པ་དེར་བལྟ་བ་སྟེ་བསྒོམ་པར་བྱའོ། །འགྱུར་གཞན་ལས། དེ་ནས་འབར་ཕྲེང་རྒྱ་
མཚོར་ནི། ཞེས་འབྱུང་བ་འགྲེལ་པ་རྣམས་དང་མཐུན་ནོ། །ཇི་ལྟར་དུ་བསྒོམ་པར་བྱ་ཞེ་ན། མེའི་དབུས་དེར་ཕྱོགས་བཞི་པོ་ཀུན་ནས་སྒོ་རེ་རེ་ཡོད་པའི་སྒོའི་འཁོར་ལོར་ཏེ་གཞལ་ཡས་ཁང་གྲུ་བཞི་པ་སྒོ་བཞི་པའི་དཀྱིལ་འཁོར་ངེས་པ་སྟེ་བསམ་པར་
བྱ་སྟེ། རྟེན་བསྐྱེད་པའོ། །བརྟེན་པ་བསྐྱེད་པ་ནི་གཞལ་ཡས་ཁང་དེའི་དབུས་སུ་པདྨ་འདབ་མ་བརྒྱད་པའི་ལྟེ་བ་ལ། དཔའ་བོའི་དབང་པོ་ཧེ་རུ་ཀ་ཞལ་བཞི་པ་དང། དཔའ་བོའི་གནས་འཁོར་ལོ་རིམ་པ་གསུམ་བརྩིབས་ཀྱི་འདབ་མ་ཉེར་བཞི་
པ་དང། གདན་ཉེར་བཞི་ཡོད་པ་དེ་བཞིན་དུ་ཐོད་པའི་དུམ་བུ་པ་ལ་སོགས་པའི་དཔའ་བོ་ཉེར་བཞི་དང། པདྨའི་ཕྱོགས་ཀྱི་འདབ་མ་བཞི་ལ་མཁའ་འགྲོ་མ་སོགས་ཕོ་ཉ་མོ་བཞི་དགོད་དོ། །དཔའ་བོ་གཅིག་པུར་མ་ཟད་ཀྱི་དཔའ་བོ་ཉེར་བཞི་པོ་
ཀུན་དང་གཉིས་སུ་མེད་པའི་སྦྱོར་བས་བདེ་བ་ཆེན་པོ་ལ་རོལ་པའི་རབ་གཏུམ་མ་སོགས་ཉེར་བཞི་ཡང་རྩིབས་ལ་དགོད་དོ། །དེ་རྣམས་ཀྱིས་མཚོན་ནས་ཐོད་པའམ་བུམ་ཐོད་བཞི་མཚམས་ཀྱི་འདབ་མ་ལ་དགོད་པ་དང། སྒོ་བཞི་དང་མཚམས་
བཞིར་ཁྭ་གདོང་མ་སོགས་བརྒྱད་དགོད་པ་ཡང་ཤེས་པར་བྱའོ། །ཆོ་ག་ཞེས་པའི་རྐང་པ་གཅིག་ནི་འགྱུར་གཞན་དང་འགྲེལ་པ་རྣམས་ལ་མེད་ལ། ཡོད་པ་ལྟར་ན་དུམ་སྐྱེས་མའི་སྒོ་ནས་ལས་སྒྲུབ་པའི་ཆོ་ག་ཇི་བཞིན་དུ་བཤད་པའི་རྣམ་

[168B] ཁཎྜ་ར་ཧི་སྦྱིན་པ་སྟེ་སྦྱར་བར་བྱའོ། །རྒྱབ་ཀྱི་འདབ་མ་ལ་གནས་པའི་དུམ་སྐྱེས་མ་དེ་བཞིན་དུ་བཞག་ལ། རང་གི་ལུས་ལས་དུམ་སྐྱེས་མ་གཉིས་པ་ཅིག་ཕྱི་རོལ་དུ་ཕྱུང་ནས་ལས་ཐམས་ཅད་ལ་སྦྱར་བར་བྱའོ། །ཞི་བ་སོགས་ཀྱི་ལས་སོ་
སོ་ལ་དཀར་པོ་སོགས་ཀྱི་རང་གི་གཟུགས་སུ་རྣམ་པར་ཞུགས་པ་སྟེ་གནས་པར་བྱའོ། །དེ་ཁོ་ན་མིན་གྱི་ཐབ་ཀྱི་དབུས་སུ་འཁོར་ལོའི་ལྷ་རྣམས་བལྟ་བར་བྱ་སྟེ། བརྟེན་པའི་འཁོར་ལོ་འདི་དག་གསལ་བར་ནི་ཞི་སོགས་ཀྱི་ལས་ཀྱི་རིམ་པ་ལ། སྐུ་
མདོག་དཀར་པོ་སོགས་དང་རང་རང་གི་ཉམས་ལ་སོགས་པ་ཇི་ལྟར་གསུངས་པ་བཞིན་བྱ་སྟེ། འདི་ཡང་སྦྱིན་སྲེག་ཁོ་ནའི་སྐབས་མིན་གྱི། ལས་སྒྲུབ་པའི་སྐབས་གཞན་དུ་ཡང་ངོ་སྦྱིན་སྲེག་གི་ཆོ་ག་ནི་རྒྱས་པར་གཞན་དུ་བསྟན་པ་ལས་རྟོགས་པར་བྱ་
སྟེ། འདིར་ཚིག་མངས་སུ་དོག་ནས་མ་བྲིས་སོ། །གཉིས་པ་ལ་རྡོ་རྗེ་མཁའ་འགྲོར་འདིའི་ངེས་དོན་ཕྱོགས་གཅིག་ཙམ་ཞིག་བཤད་པ་ནི། དེའི་འགྲེལ་པ་ལས་ཤེས་པར་བྱ་ལ་ངེས་དོན་གཞན་བཤད་པ་ལ་གཉིས། བླ་མ་སྔ་མའི་མན་ངག་ལས་འབྱུང་
བ་དང། ལྭ་བའི་ན་བཟའ་ཅན་གྱིས་བཤད་པའོ། །དང་པོ་ནི། འདིའི་སྒྲུབས་ཐབས་བསྒོམས་ནས་ཡབ་ཡུམ་སྙོམས་པར་ཞུགས་པས། བདེ་བ་ཆེན་པོ་ཁྱབ་པ་ཉམས་སུ་མྱོང་བར་བསམ་ལ། བདེ་བའི་བྱང་ཆུབ་ཀྱི་སེམས་ནོར་བུའི་རྩེ་མོར་ཨཱ་ལི་ཀཱ་ལི་
དཀར་དམར་འོད་འབར་བཞིན་པར་གྱུར་ཏེ། སྟེང་དུ་འོངས་པ་སྣ་བུག་གཡས་པ་ནས་བྱུང་ནས་བདེ་ཆེན་གྱི་འཁོར་ལོ་ནས་བརྩམས་ཏེ་དམ་ཚིག་གི་འཁོར་ལོའི་བར་དང། གནས་གསུམ་གྱི་སེམས་ཅན་དཀྱིལ་འཁོར་པར་བྱས་པ་རྣམས་ཀྱི་བར་དུ་སྣང་

[169A]༄༅། །བར་བྱས་པས། དེ་དག་ཐམས་ཅད་ཀྱིས་བདེ་བ་ཆེན་པོ་མྱོང་བར་བསམ་མོ། །བདེ་བ་མྱོང་བས་ཕྱིའི་གནས་གསུམ་གྱི་དཔའ་བོ་དཔའ་མོ་ཞུ་བར་གྱུར་པ་དུར་ཁྲོད་ལ་དང། དུར་ཁྲོད་ཞུ་བ་གཞལ་ཡས་ཁང་ལ་བསྡུ་བ་ནས། མཁའ་འགྲོ་མ་ལ་
སོགས་པ་བཞིའི་བར་དུ་བསྡུ་བ་ནི། དཔའ་བོ་ཀུན་དང་ཞེས་པའི་རྐང་པ་གཉིས་ཀྱི་དོན་ནོ། །དེ་རྣམས་ཞུ་བ་ཞལ་བཞིའི་སྣ་བུག་གཡོན་པ་ནས་ཞུགས་ཏེ། སྨིན་མཚམས་ནས་དྷཱུ་ཏིར་ཞུགས་ནས་བྱང་སེམས་བབས་པས་འཁོར་ལོ་བཞི་ལ་ཡང་ཁྱད་
པ་ནི། སྨིན་མའི་བར་དུ་ཞེས་པའི་རྐང་པ་གཉིས་ཀྱི་དོན་ནོ། །དེ་ནས་རང་དང་ཕག་མོ་བདེ་བ་ཆེན་པོར་ཞུ་བ་རྡོ་རྗེའི་རྩེ་མོར་ཐིག་ལེ་དཀར་ལ་དམར་བ་ཅིག་ཏུ་གྱུར་པར་དམིགས་ལ། བདེ་བ་ཆེན་པོའི་ངོ་བོར་བསྒོམ་མོ། །ལྷན་སྐྱེས་དེ་ནི་ཆགས་སོགས་ཀྱི་
རྟོག་པ་དང་བྲལ་བས་དཔའ་བོ་འཆོལ་པ་སྟེ་ཨུཧྐ་ཊ་ཞེས་པ་གསལ་བའོ། །ཚོགས་པ་ནི་གཞན་དུ་བསྒྱུར་བར་བྱེད་པའོ། །བསྲེག་པ་ནི་སྣང་བ་མེད་པར་བྱེད་པའོ། །གཽ་མ་ས་ནི་ས་ལ་སོགས་པའོ། །བསྲེག་བྱ་ལྔ་ནི་ཕུང་པོ་ལྔའོ། །འབར་བའི་མེ་ནི་མེ་དང་འདྲ་
བའི་ལྷན་སྐྱེས་སོ། །བསྲེག་བླུགས་དགུ་སྦྱིན་པ་ནི་ཕུང་པོ་ལྔ་དང་ཁམས་བཞི་སྣང་བ་མེད་པར་བྱེད་པའོ། །དེ་ལྟར་ཐིག་ལེ་ལ་དམིགས་པ་ལས་སེམས་གཡེང་བ་ལྟ་ན། འོད་ཀྱི་གོང་བུ་འབར་བའི་ཕྲེང་བ་ཅན་དེ་ཉིད་རྟེན་བརྟེན་བའི་དཀྱིལ་འཁོར་དུ་བསྒོམ་
པར་བྱའོ། །དེ་ཇི་ལྟར་སྒོམ་སྙམ་པ་ལ་ཀུན་ནས་སྒོ་ཡི་ཞེས་པའི་རྐང་པ་ལྔས་སྒོམ་ཚུལ་བསྟན་ཏོ། །དེ་ལྟར་བརྩོན་པ་དྲག་པོས་བསྒོམས་ན་ཞག་ཉེར་ལྔ་ན་དུ་བ་ལ་སོགས་པའི་རྟགས་མཐོང་ངོ། །ཐུན་མཚམས་སུ་བདེ་བའི་ཐིག་ལེ་ཧཱུཾ་ཡིག་ཏུ་

[169B] རང་ཉིད་བདེ་མཆོག་ཞལ་གཅིག་ཕྱག་གཉིས་པ་རྒྱན་གྱིས་བརྒྱན་པ་སྙིང་ཁར་ཉི་མ་ལ་ཧཱུཾ་གནས་པར་བསམ་པར་བྱའོ། །དེ་ལྟར་བསྒོམས་པས་རྟགས་ལྔ་མཐོང་ནས་ནི་དཀྱིལ་འཁོར་སྒོམ་པ་མིག་སྔར་སྣང་བར་
འགྱུར་ལ། བདེ་བ་ཆེན་པོ་ཡང་མངོན་སུམ་དུ་འགྱུར་རོ། །འདི་ནི་ལས་རྒྱ་དང་དམ་ཚིག་གི་ཕྱག་རྒྱ་ལ་བརྟེན་པ་ཡང་མིན་ལ། ཡི་གེ་ལ་དམིགས་པ་ཆོས་ཀྱི་ཕྱག་རྒྱ་ཡང་མིན་པས་ཕྱག་ཆེན་སྒོམ་པའོ། ཞེས་འཆད་དེ། ཕྱག་རྒྱ་བཞི་གང་རུང་གཅིག་ཏུ་གཞག་
དགོས་ལ་གཞན་གསུམ་གང་ཡང་མིན་པས་སོ་སྙམ་དུ་བསམས་པའོ། །འདི་ལ་སྨོན་གྲོའི་མར་ལོའི་ལུགས་དམར་ཆོས་རྒྱལ་གྱིས་བཤད་པ་ལས། སྔར་བཞིན་བསྡུས་པའི་ཐིག་ལེ་དཀར་དམར་ལ་སེམས་བརྟན་པ་དང། ཐིག་ལེ་ནཱ་དར་བཏང་ལ་སེམས་
གཟུང། དེ་ལ་བརྟན་པ་དང་ནཱ་ད་ཡང་མི་དམིགས་པར་བྱས་ལ། སྤྲོས་པ་ཐམས་ཅད་དང་བྲལ་བ་ལ་སེམས་གཏད་དེ་བསྒོམ། དེ་ལས་ལངས་ནས་རྟེན་དང་བརྟེན་པའི་འཁོར་ལོ་བསྒོམ། དེ་འདྲ་བ་ཐུན་གཅིག་ལ་ལན་གསུམ་བྱ་ཞེས་འཆད་ངོ། །དེ་ཡང་ནཱ་
རོ་པའི་ལུགས་སུ་བྱེད་དེ་མི་མཐུན་བར་སྣང་ངོ། །དེ་ལ་སྡུད་རིམ་དངོས་སུ་བྱེད་མི་བྱེད་གང་ཡིན་ཀྱང། བསྐྱེད་རིམ་བརྟན་ནས་རྫོགས་རིམ་ལ་ནུས་པ་སྐྱེས་པའི་མཚམས་ནས་ཕྱག་རྒྱ་གཞན་གསུམ་ལ་བརྟེན་པ་ནི། ལྷན་སྐྱེས་ཀྱི་བདེ་སྟོང་གི་འོད་གསལ་
སྒོམ་པ་ཤིན་ཏུ་ཡང་འོང་བས། འདིའི་སྡུད་རིམ་གྱི་མཐར་བདེ་སྟོང་སྦྱོར་བ་བྱུང་ཡང། དེས་ཕྱག་རྒྱ་གཞན་གསུམ་སྒོམ་པ་ལས་ཁྱད་པར་དབྱེ་བར་མི་ནུས་ཤིང། ལྷའི་འཁོར་ལོར་ལྡང་བ་བསྐྱེད་རིམ་ལ་བྱེད་པར་སྣང་བས། དེ་ལྟ་ཡིན་ན་དེའི་

[170A]༄༅། །སྟེང་ནས་ཀྱང་རྫོགས་རིམ་གྱི་ཕྱག་རྒྱ་ཆེན་པོ་སྒོམ་པ་མེད་པས། ལེའུ་འདིས་རྫོགས་རིམ་གྱི་ཕྱག་རྒྱ་ཆེན་པོ་སྒོམ་པ་བསྟན་ཟེར་བ་ནི་ཚིག་ཙམ་མོ། །དེས་ན་ལེའུ་འདིར་རྫོགས་རིམ་པའི་ཕྱག་ཆེན་བསྟན་ཚུལ་ནི། རྫོགས་རིམ་པའི་ཡེ་
ཤེས་ཀྱི་ལྷའི་སྐུ་སྐྱེད་ནུས་པ་ནས་ཡིན་ཏེ། དེ་ཡང་རྗེས་གཞིག་གི་སྡུད་རིམ་ལ་བརྟེན་ནས་འོད་གསལ་དུ་འཇུག་པ་ནི། དཔའ་བོ་ཀུན་དང་ཞེས་སོགས་དང་སྦྱིན་སྲེག་གི་ངེས་དོན་དུ་བྱ། འོད་གསལ་གྱི་རླུང་སེམས་ཙམ་ལས་དཀྱིལ་འཁོར་གྱི་འཁོར་
ལོ་ལངས་པ་ནི། ཀུན་ནས་སྒོ་ཡི་ཞེས་སོགས་རྐང་པ་ལྔའི་ངེས་དོན་དུ་བྱ་ལ། དེ་ཡང་རྫོགས་རིམ་པའི་ལྷའི་སྐུ་ཕྱག་རྒྱ་ཆེན་པོ་ཡིན་པས། ལེའུ་འདིས་རྫོགས་རིམ་པའི་ཕྱག་ཆེན་བསྟན་པར་བྱས་ན་ལེགས་སོ། །ཐིག་ལེ་མི་སྡུད་པ་དང་ལྷ་སྒོམ་པ་
བསྐྱེད་རིམ་ལ་འཆད་པ་དང། སེམས་གཡེང་བ་ལྟ་ན་ཞེས་སོགས་ལེགས་པར་མི་སྣང་ངོ། །ད་ལྟའི་གང་ཟག་ལྟ་བུ་དམའ་མོ་ནས་ཀྱང་སྡུད་རིམ་སྔར་ལྟར་བྱས་ནས། ཡབ་ཡུམ་ཞུ་བའི་ཐིག་ལེ་དཀར་དམར་གསང་གནས་ཀྱི་རྩེར་དམིགས་ན་
དབུ་མའི་མར་སྣ་རུ་རོ་རྐྱང་གི་རླུང་སྡུད་པའི་གདམས་པ་ཟབ་མོ་ཞིག་ཏུ་མཐོང་ངོ། །གཉིས་པ་ལ་གཉིས། ཐིག་ལེའི་རྣལ་འབྱོར་ལ་བཤད་པ་དང། ཕྲ་མོའི་རྣལ་འབྱོར་ལ་བཤད་པའོ། །དང་པོ་ནི། ཐོད་བའི་དུམ་བུ་ལ་སོགས་པའི་དཔའ་བོ་ཉེར་བཞི་
པོ་ཐམས་ཅད་ནི། རབ་གཏུམ་མ་ལ་སོགས་པ་རྣལ་འབྱོར་མ་ཉེར་བཞིར་འདུས་ཏེ། ཤེས་རབ་མ་གཙོ་བོར་བྱས་པའི་རྒྱུད་ཀྱི་དབང་དུ་བྱས་པའོ། །རྣལ་འབྱོར་མ་རྣམས་ཀྱང་ཕག་མོར་འདུས་ལ། དེ་ཡང་ལྟེ་བའི་ཐིག་ལེ་ལ་བཤད་པས་གཏུམ་མོ་

[170B] སྤྲུལ་པའི་འཁོར་ལོའི་པདྨའི་ལྟེ་བར་ཨ་གནས་པ་དེར་སྦྱར་བ་སྟེ་དེར་འདུས་པའོ། །རྐང་པ་དེ་གཉིས་ཀྱི་བཤད་པ་འགྲེལ་པ་གཉིས་སུ་མི་གསལ་ཡང། དེའི་དོན་དཀའ་རྒྱལ་གྱིས་བཤད་པ་ལྟར་བྱས་ཏེ། ལྟེ་བར་གཏུམ་མོའི་ཨ་
ཐུང་སྒོམ་པའོ། །ལྭ་བ་པས། རྣམ་པར་རྟོག་པའི་སྡིག་བསྐྱོད་པས་ན། ཨ་བ་དྷཱུ་ཏཱི་སྟེ་ཞེས་གསུངས་པ་ལ། ཨ་བ་ནི་རྣམ་རྟོག་གི་སྡིག་གོ། དྷཱུ་ནོ་ཏཱི་ནི་སྡིག་པ་དེ་བསྐྱོད་པའམ་སེལ་བར་བྱེད་པ་སྟེ། མེ་འབར་
བའི་གཟུགས་ཅན་ཡིན་ལ། མེ་དེའི་བདག་པོ་རྩ་ལ་ཡང་ཨ་བ་དྷཱུ་ཏཱི་ཞེས་བརྗོད་དོ། །དྷཱུ་ཏཱི་དེའི་གནས་ནི་དེ་ལ་གནས་པ་སྟེ་དེ་ལ་བརྟེན་པའོ། །དེའི་སྦྱོར་བ་ཡིས་རྣལ་འབྱོར་པ་ལ་ཡང་དྷཱུ་ཏཱིའི་གནས་ཞེས་བྱའོ། །དྷཱུ་ཏཱིའི་གནས་གང་དུ་ཞེ་ན། སྨིན་མ་གཡས་
གཡན་གཉིས་ཀྱི་བར་དུའོ། །དེར་ངེས་པར་བཞག་པ་ནི། ཟླ་བ་ལྟ་བུའི་ཐིག་ལེ་དབུ་མའི་ནང་དུ་སེམས་པའོ། །ཟླ་བ་དེ་དང་རྩ་འཁོར་གྱི་མཐའི་པདྨའི་དབུས་སུ་སྟེ་བར་དུ་རྩ་འདབ་བཅུ་དྲུག་གིས་བསྐོར་བ་སྟེ། ཇི་སྐད་དུ་སྨིན་མཚམས་ཟླ་བའི་པད་མར་ནི། །བཅུ་
དྲུག་ཆ་ཡིས་ཡོངས་སུ་བསྐོར། །ཐབས་དང་ཤེས་རབ་ཀུན་སྦྱོར་བས། །ཁ་སྦྱར་ཞེས་ནི་མངོན་པར་བརྗོད། །དང་པོའི་དབྱངས་ཡིག་ཡང་དག་ལྡན། །བསམས་ན་མྱུར་དུ་འབར་བར་འགྱུར། ཞེས་གསུངས་སོ། །ཐབས་དང་ཞེས་པ་གཉིས་ཀྱི་དོན་ནི། ཟླ་བ་
ལྟ་བུའི་ཐིག་ལེ་ཐབས་དང། ལྟེ་བའི་ཨ་ཡིག་ཤེས་རབ་གཉིས་འབར་འཛག་ཏུ་སྦྱོར་བས་ཁ་སྦྱར་དུ་བརྗོད་པའོ། །དང་པོ་ཞེས་པ་གཉིས་ཀྱིས་ནི་ལྟེ་བའི་གཏུམ་མོ་བསྒོམས་ན་འབར་བའོ། སྨིན་དབུས་ཀྱི་དྷཱུ་ཏཱིའི་ཡར་སྣ་རྫོགས་མཚམས་ཀྱིས་
[171A]༄༅། །ནི། དྲིལ་བུ་བས་གསུངས་པའི་ས་བོན་མེད་པའི་སྣ་ཚོགས་རྡོ་རྗེའི་རིམ་བ་རྩ་རྒྱུད་ཀྱི་གང་དུ་སྦས་པ་ཡང་ཤེས་པར་བྱའོ། །ལྟེ་བའི་ཨ་ཐུང་ལས་གྱེན་དུ་ལངས་པ་སྟེ་འབར་བའི་མེ་ནི། དཔའ་བོ་འཆོལ་བ་སྟེ་འཇིགས་སུ་རུང་པའི་ཞལ་
ལོ། །དེར་བསྲེག་བྱ་ལྔ་སྲེག་པ་ནི། དེ་བཞིན་གཤེགས་པ་ལྔ་དག་པའི་གཽ་མཾ་སས་མཚོན་བའི་ཤ་ལྔས་དབང་པོ་ལྔ་དང། རུ་དཧི་རས་མཚོན་པའི་བདུད་རྩི་ལྔས་ཁམས་ལྔའི་རྟོག་པ་རྣམས་སྲེག་པའོ། །ལྔ་པོ་དེ་རེ་རེའི་རྟོག་པ་ལ་ཕུང་པོ་ལྔ་དང་ཁམས་
བཞིའི་རྟོག་པས་བསྒྱུར་བས་དགུ་ཚན་ལྔ་སྲེག་པ་ནི་བསྲེག་བླུགས་དགུ་སྦྱིན་པའོ། །དེ་ནས་འབར་ཕྲེང་རྒྱ་མཚོར་ནི། ཞེས་པ་ནི་གཏུམ་མོ་རབ་ཏུ་འབར་བ་དང་ལྡན་པས་རྣམ་རྟོག་བསྲེགས་པའོ། །ཀུན་ནས་སྒོ་ཡི་འཁོར་ལོ་བསམ། །ཞེས་པ་ནི་
བསྲེགས་པ་དེར་སྔགས་པས་འཁོར་ལོ་བསམ་མོ། །འཁོར་ལོ་དེ་ཇི་ལྟ་བུ་ཞིག་ཅེ་ན། ཁམས་གསུམ་མ་ལུས་པ་ཀུན་གྱི་སྒོར་གྱུར་པའི་དཀྱིལ་འཁོར་ཏེ། རང་བྱུང་ལྷག་པའི་ལྷ་ཞེས་གསུངས་ཏེ། སེམས་ཅན་ཐམས་ཅད་གང་དུ་འཇུག་པའི་སྒོ་
འོད་གསལ་དེ་ནས་སྒྱུ་མའི་སྐུའི་ལྷག་པའི་ལྷར་ལྡང་བ་བསྟན་ཏོ། །རང་གི་ལྷག་པའི་ལྷ་དེའི་རྣལ་འབྱོར་གྱིས་གནས་པའི་ཚུལ་ནི། དཔའ་བོའི་དབང་པོ་ཞེས་སོགས་རྐང་པ་ལྔས་སྟོན་ཏེ། སྒྱུ་མའི་སྐུའི་རྟེན་དང་བརྟེན་པའི་དཀྱིལ་འཁོར་དུ་བཞེངས་
པའོ། །གཉིས་པ་ནི། འཁོར་ལོ་འདི་དག་ཅེས་པའི་རྐང་པ་གཉིས་ཀྱིས་སྟོན་པ་ལ། འཁོར་ལོ་འདི་དག་བསྟན་པ་ནི། །དངོས་གྲུབ་ཐམས་ཅད་སྒྲུབ་བྱེད་ཡིན། །ཞེས་བཏོན་ནས་འཆད་དེ། ཡེ་ཤེས་སེམས་དཔའི་ཐུགས་ཀར་དཀྱིལ་འཁོར་གྱི་འཁོར་ལོ་

[171B] དངོས་གྲུབ་ཐམས་ཅད་མྱུར་དུ་འགྲུབ་པར་བྱེད་པ་ཡིན་ནོ། །འཁོར་ལོ་སྒོམ་ཚུལ་ནི། ཡེ་ཤེས་སེམས་དཔའི་ཐུགས་ཀར་པདྨ་དཀར་པོ་ལ་རིགས་གང་ཡིན་གྱི་མཚན་མ་ཕྱག་
མཚན་དང། དེའི་དབུས་སུ་རིགས་སོ་སོའི་ས་བོན་གྱི་ཡི་གེ་དང། དེའི་ཐིག་ལེའི་ནང་དུ་སོ་སོའི་ས་བོན་ཧཱུཾ་ལ་སོགས་པ་ལས་གྱུར་པའི་དཀྱིལ་འཁོར་བདེ་ཆེན་གྱི་རང་བཞིན་རྡུལ་ཕྲ་མོ་ཙམ་དུ་བསྡུས་པ་ལས་འཕྲོས་པའི་ཡེ་ཤེས་ཀྱི་འོད་ཟེར་གྱི་
ཕྲེང་བ་ལས། སྣ་ཚོགས་པའི་སངས་རྒྱས་ཀྱི་སྐུ་འཕྲོས་པས་སེམས་ཅན་ཐམས་ཅད་རྡོ་རྗེ་མཁའ་འགྲོའི་དམ་ཚིག་གིས་བྱིན་གྱིས་བརླབས་པར་བསམས་ལ། རླུང་བུམ་པ་ཅན་གྱིས་སེམས་ཤིན་ཏུ་བརྟན་པར་བྱེད་པ་ཞག་བདུན་དུ་བསྒོམས་པ་ན་
འདར་བ་དང་བསྐྱོད་པ་དང། འབེབས་པ་དང་གཡོ་བ་དང། འབར་བར་མངོན་སུམ་དུ་མཐོང་བར་འགྱུར་བ་ལ་ཐེ་ཚོམ་མི་བྱའོ། །ཡེ་ཤེས་སེམས་དཔའ་གང་དུ་སྒོམ་མི་གསལ་ཡང་ལུགས་དེའི་མན་ངག་ཡོད་པ་རྣམས་སྙིང་ཁར་སྒོམ་པར་
འདོད་པ་ལྟར་སྙིང་ཁའི་དྷཱུ་ཏཱིའི་ནང་དུ་བསྒོམ་ཞིང། བུམ་པ་ཅན་ཡང་སྙིང་ཁར་བྱའོ། །དེ་ལྟར་ན་སྤྱི་བོ་དང་ལྟེ་བའི་དྷཱུ་ཏཱིའི་ནང་དུ་ཐིག་ལེ་དཀར་པོ་དང་དམར་པོའི་ངོ་བོ་ཨ་ཡིག་སྒོམ་པའི་ཐིག་ལེ་གཉིས་ཀྱིས། གནས་དེར་སྲོག་དྷཱུ་ཏཱིར་བསྡུས་
པ་ལས་རྣམ་རྟོག་སྲེག་པའི་ངེས་དོན་གྱི་སྦྱིན་སྲེག་འོད་གསལ་དུ་ཞུགས་པ་དང། དེ་ལས་སྒྱུ་མའི་སྐུར་ལྡང་བ་བསྟན་ཞིང། ཡང་སྙིང་ཁའི་དྷཱུ་ཏཱིའི་ནང་དུ་ཕྲ་མོའི་རྣལ་འབྱོར་རླུང་སྦྱོར་དང་སྦྲགས་པ་སྒོམ་པ་རིག་པ་རྒྱ་མཚོའི་རྒྱུད་ཀྱི་ལེའུ་

[172A]༄༅། །དང་པོ་ལས་གསུངས་པ། ལྭ་བའི་ན་བཟའ་ཅན་གྱིས་བཀོད་པ་ཤིན་ཏུ་ཟབ་པ་གཉིས་སོ། །ཁ་སྦྱོར་ལས་ཀྱང་སྦྱིན་སྲེག་གི་ངེས་དོན་རྒྱས་པར་བཤད་པ་ནི་གཞན་དུ་སྦྱར་ཟིན་ཏོ། །གཉིས་པ་ནི། རིག་པ་རྒྱ་མཚོ་ཞེས་པའི་རྒྱུད་ཆེན་པོའི་
ལེའུ་དང་པོ་ལས་འཁོར་ལོ་བསྟན་པ་ཇི་ལྟ་བ་བཞིན་དུ། དཔའ་བོ་ཧེ་རུ་ཀས་འདིར་ཡང་མདོར་བསྡུས་ཏེ་གསུངས་པ་ཡིན་པས་ཐེ་ཚོམ་མི་བྱའོ། །ལང་ཀས་ཀྱ་དཔའ་བོ་ཞེས་བོད་པའི་དོན་དུ་འཆད་མོད་ཀྱང། ལྭ་བ་པ་སོགས་ཀྱི་འགྲེལ་པ་རྣམས་
ཀྱི་དགོངས་པས་དཔའ་བོས་ཞེས་འཆད་པ་ལྟར་ལེགས་སོ། །ཕོ་ཉ་མོ་དང་གཉིས་སུ་མེད་པར་མཉམ་པར་སྦྱོར་བའི་བདག་ཉིད་ཅན་ཤིན་ཏུ་རྙེད་པར་དཀའ་བའི་སྔགས་ཀྱི་གཞུང་རྙེད་ནས། བཟླས་བརྗོད་དང་སྒོམ་པ་ལ་བརྩོན་པ་དེས་ནི་དངོས་
གྲུབ་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། །བྷ་བས་ཕོ་ཉ་མེ་དང་སྙོམས་པར་ཞུགས་པ་ལས་སྦྱིན་སྲེག་བྱའོ་ཞེས་འཆད་པ་ནི། ལེའུ་མཚན་གྱི་སྐབས་དང་མཐུན་ནི། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་
རྒྱུད་ལས། ཕོ་ཉ་མོ་དང་གཉིས་སུ་མེད་པའི་སྦྱིན་སྲེག་ཅས་པའི་ཚེག་སྔ་མའི་དོན་ནི། དཀའ་རྒྱལ་གྱིས་ཕོ་ཉ་མོ་རྣལ་འབྱོར་མ་ཐམས་ཅད་འདུས་པའི་ཨ་ཐུང་ལྟེ་བར་སྒོཾ་པ་ལ་བཤད་ཅིང། ཚིག་ཕྱི་མའི་དོན་ནི་སྦྱིན་སྲེག་གི་ངེས་དོན་ལ་བཤད་
དེ། ངེས་དོན་གྱི་སྟེང་ནས་ཡིན་ལ། དྲང་དོན་ལྟར་ན་ཕོ་ཉ་མོ་དང་སྦྱོར་བཞིན་དུ་སྦྱིན་སྲེག་བྱེད་པ་བྷ་བ་བཞིན་དུ་བཤད་དོ། །དེ་འདྲ་བའི་དྲང་ངེས་གཉིས་ཀྱི་སྦྱིན་སྲེག་གི་ལས་ཀྱི་ཆོ་གའི་ལེའུ་སྟེ། སུམ་ཅུ་རྩ་བཞི་པའོ།། །།འཁོར་ལོ་སྡོམ་

[172B] ལེའུ་སུམ་ཅུ་རྩ་བཞི་པའི་བཤད་པའོ།།    ༈    །།གཉིས་པ་ཆོས་ཀྱི་ཕྱག་རྒྱ་སྟོན་པའི་ལེའུ་ལ་གསུམ། བཤད་པར་དམ་བཅའ་བ། དམ་བཅས་
པའི་དོན་བཤད་པ། ལེའུ་མཚན་བསྟན་པའོ། །དང་པོ་ནི། ལེའུ་སོ་བཞི་པ་བཤད་པ་དེ་ནས་ལས་རྣམས་ཀྱི་རབ་ཀྱི་མཆོག་སྒྲུབ་པ་བཤད་པར་བྱའོ། །ཞེས་སྦྱར་རོ། །ལས་སྒྲུབ་པ་དེ་ཇི་ལྟ་བུ་ཞེ་ན། བླ་མ་གཅིག་ནས་གཅིག་ཏུ་བརྒྱུད་པའི་
རིམ་གྱིས་གཞུང་ལུགས་མ་ཉམས་པ་ཇི་ལྟ་བ་བཞིན་དུ་མཚོན་པ་སྟེ་ཤེས་པར་བྱེད་པའོ། །དེ་ཡང་ཐབས་དང་ཤེས་རབ་གཉིས་སུ་མེད་པའི་མཆོད་པ་ལ་སྦྱོར་བའི་བདག་ཉིད་ཀྱི་སྔགས་པས་ཞི་བ་ལ་སོགས་པའི་ལས་སོ་སོ་བ་སྒྲུབ་ཚུལ་
གྱི་ལས་ནི་སོ་སོར་སྦྱར་བར་བྱ་སྟེ། ལས་གང་དག་རབ་ཏུ་སྒྲུབ་པའམ་འགྲུབ་པར་བྱེད་པའི་སྔགས་དེའི་རབ་ཏུ་དབྱེ་བ་སྟེ། ལས་སོ་སོས་ཕྱེ་བ་རྣམས་རིམ་པ་བཞིན་དུ་བཤད་པར་བྱའོ། །གཉིས་པ་ལ་གཉིས། དྲང་བའི་དོན་དུ་བཤད་པ་དང་
ངེས་པའི་དོན་དུ་བཤད་པའོ། །དང་པོ་ལ་གཉིས། བཟླས་པ་བྱེད་ཚུལ་དང། དུམ་སྐྱེས་མས་ལས་སྒྲུབ་ཚུལ་ལོ། །དང་པོ་ནི། ཝརྞ་ཞེས་པ་ཁ་ཅིག་གིས་ཁ་དག་དང། ཁ་ཅིག་གིས་ཡི་གེ་དང། ཁ་ཅིག་གིས་རིགས་སུ་བསྒྱུར་བ་ལས་
འདིར་ཡི་གེར་བསྒྱུར་བ་གཟུང་སྟེ། རྡོ་རྗེ་མཁའ་འགྲོར་ཡི་གེ་ཞེས་འབྱུང་བ་ལ་འགྲེལ་པས་ཀྱང་ཡི་གེའི་བཤད་པ་བྱས་ལ། ལྭ་བ་པས་ཀྱང་ཡི་གེའི་བཤད་པ་མཛད་པའི་ཕྱིར་རོ། །དེ་ལྟར་ན་ཡི་གེ་ནི་དབྱངས་བཅུ་དྲུག་དང། གསལ་བྱེད་སོ་

[173A]༄༅། །གསུམ་མོ། །ཕོ་ཉ་ནི་རྩའི་རང་བཞིན་གྱི་རབ་གཏུམ་མ་ལ་སོགས་པའི་རྣལ་འབྱོར་མའོ། །སོགས་ཀྱིས་ནི་དཔའ་བོ་ཉེར་བཞི་གཟུང་སྟེ། དེ་རྣམས་ཀྱི་སྔགས་སོ། །བཤད་སྦྱར་ལས། སོགས་ཀྱིས་གཙོ་བོ་ཡབ་ཡུམ་ཡང་
གཟུང་བ་དང། དེ་གཉིས་ཀྱི་སྔགས་ཀྱང་གཟུང་བར་བཤད་པ་བཞིན་དུ་བྱ་སྟེ། སྔགས་དེ་རྣམས་ལས་སོ་སོའི་དབྱེ་བ་ཤེས་པས་བཟླས་པར་བྱའོ། །བཟླས་པའི་དམིགས་པ་ནི། ཇི་ལྟར་གཞུ་བཀང་སྟེ་མདའ་རྒྱང་འཕངས་པའི་ཤུགས་ཀྱིས་
མྱུར་དུ་འཇུག་པ་བཞིན་དུ། གང་གི་ཚེ་གདུག་པ་ཚར་གཅོད་པའི་ཆོ་ག་རྩོམ་པ་དེའི་ཚེ། སྲད་བུ་ལེགས་པར་བསྒྲིལ་བ་བཞིན་དུ་གསང་སྔགས་ཀྱི་ཡི་གེ་ཕན་ཚུན་གཅིག་ལ་གཅིག་མདུད་པ་སྟེ་སྦྱར་ཏེ། ཡབ་ཡུམ་གཉིས་ཀའི་ཞལ་ནས་
ཅིག་ཅར་འབྱུང་བ་ཟོ་ཆུན་གྱི་བུམ་པ་ལྟ་བུར་ཡོངས་སུ་འཁོར་བ་བསམ་པར་བྱའོ། །ཞི་བ་ལ་རང་གི་ཁའི་ནང་གི་ཡུལ་ནས་འཇུག་པ་ཉིད་ཀྱིས་ཏེ་ཞུགས་པའི་སྔགས་ཀྱི་ཡི་གེ་ལུ་གུ་རྒྱུད་ཀྱི་ཕྲེང་བའི་ཚུལ་ཅན། རྡོ་རྗེའི་ལམ་ནས་བྱུང་
བ་སླར་ཡང་ལྷ་མོའི་པདྨར་ཆུད་པར་བྱ་སྟེ། ལྷ་མོའི་ཁ་ནས་རང་གི་ཁར་འཇུག་པའི་རིམ་པས་ཡི་གེ་རྣམས་ལྷོད་ལ་དྲག་ཅིང་རྩུབ་པ་མ་ཡིན་པར་འཁོར་བས་རབ་ཏུ་ཕྱེ་བའོ། །དྲག་པོ་ལ་ནི་རང་གི་ཁ་ནས་ཡུམ་གྱི་ཁར་འཇུག་པའི་
ཚུལ་གྱིས་བྱ་བ་སྟེ་ཁྱད་པར་ནི་དེ་ཙམ་མོ། །འདིར། ཞི་བ་ལ་ནི་ལྷོད་པ་སྟེ། །དྲག་ཅིང་རྩུབ་པ་མ་ཡིན་ནོ། །ཞེས་པའི་རྐང་པ་གཉིས་འགྲེལ་པ་མང་པོ་ལས་འབྱུང་བ་བཞིན་དུ། འགྱུར་གཞན་ལས་ཀྱང་འབྱུང་ངོ། །ཚིག་རྐང་པ་གཉིས་

[173B] སུ་མ་ཏཱིའི་དཔེ་ལ་མེད་ཅེས་མལ་གྱི་ལུགས་འཛིན་པ་དག་ཟེར་རོ། །རྒྱས་པ་ལ་ནི་ས་བོན་ཏེ་སྔགས་ཀྱི་ཡི་གེའི་ཕྲེང་བས་གཟུང་བ་སྟེ་ཕན་ཚུན་གཅིག་ལ་གཅིག་སྦྲེལ་བའི་ཚུལ་གྱིས་བཟླའོ། །
དེ་ནས་ནི་ཡི་གེ་སྔ་མའི་རྗེས་དེ་ནས་ཡི་གེ་ཕྱི་མ་ལ་དམ་པོར་སྤྲེལ་བའོ། །འདི་བྷ་བས་རྒྱས་པ་ལ་སྦྱར་རོ། །དབང་ལ་གསལ་བར་མ་བྱུང་ཡང། མལ་གྱི་ལུགས་འཛིན་པ་དག་ལྕགས་སྒྲོག་གི་རྣམ་པ་རང་གི་ཞལ་ནས་ཡུམ་གྱི་ཞལ་དུ་འཁོར་
བར་འདོད་དོ། །ལས་སོ་སོ་ལ་སྔགས་ཀྱི་ཁ་དོག་དཀར་པོ་སོགས་སོ་སོར་བྱའོ། །དྲག་པོ་ལ་ནི་ཧཱུཾ་ནི་བསྒྲུབ་བྱའི་མིང་གི་ཐོག་མ་དང་མཐའ་རུ་གནས་པར་བྱ་བ་ཡིན་ཏེ། ཧཱུཾ་ཆེ་གེ་མོ་མཱ་ར་ཡ་ཧཱུཾ་ཞེས་པ་ཧཱུཾ་ཧཱུཾ་ཕཊ་ཀྱི་སྔོན་དུ་སྦྱར་བར་བྱའོ། །དེ་ལྟར་
བྱས་པས་བསྒྲུབ་བྱ་ནི་གོམ་པ་གཅིག་ཀྱང་འགྲོ་བའི་ལོང་མེད་པར་འགོག་པ་སྟེ་འཆི་བར་འགྱུར་རོ། །ཁ་སྦྱར་སྦྱར་བར་གྱུར་པ་ནི་ཞི་བ་ལ། ཨོཾ་ལྷ་སྦྱིན་སཱཧཱ། ཨོཾ་ཞེས། ཨོཾ་གཉིས་ཁ་སྦྱར་བའོ། །དྲག་པོའི་ལས་ལ་ནི་བསྒྲུབ་བྱའི་མིང་གི་ཐོག་མཐར་རྡོ་རྗེ་
སྟེ་ཧཱུཾ་ཁ་སྦྱར་བྱིན་ནས་ལུ་གུ་རྒྱུད་དེ་ལྕགས་སྒྲོག་བཅིངས་པ་ལྟ་བུས། རྡོ་རྗེ་སྟེ་ཧཱུཾ་གིས་དབྱེ་བ་སྟེ་གཞོམ་པ་ཉིད་བྱའོ། །དེ་བཞིན་དུ་བུང་བའི་སྐད་དོད་པཙྪི་ཀ་ཞེས་པ་འགྲེལ་པ་གསུམ་དུ། སྒྲོའི་ཆུན་པོར་བསྒྱུར་བ་བཤད་པ་ཡང་དེ་ལ་མཛད་
པས། ཇི་ལྟར་རྨ་བྱའི་སྒྲོའི་ཆུན་པོས་བསྐོར་བ་ན་བར་མཚམས་མི་སྣང་བ་བཞིན་དུ། སྔགས་ཞལ་ནས་ཞལ་དུ་འཁོར་བ་ནའང་བར་མེད་པར་འཁོར་བར་བསམ་པར་བྱའོ། །གཉིས་པ་ནི། གང་གི་ཚེ་བསྒྲུབ་བྱ་དགུག་པར་འདོད་ན། ཛ་ཆེ་

[174A]༄༅། །གེ་མོ་ཨཱ་ཀརྵ་ཡ་ཛཿ་ཞེས་སྤེལ་ཏེ་དུམ་སྐྱེས་མ་ལྕགས་ཀྱུ་ཐོགས་པ་ཉིད་ཀྱིས་བསྒྲུབ་བྱ་དགུག་པར་བྱའོ། །གང་གི་ཚེ་གཞན་གྱི་དཔུང་ལ་སོགས་པ་དཀྲུག་ཅིང་བསྐྱོད་པར་འདོད་པ་དེའི་ཚེ། ཧཱུཾ་ཆེ་གེ་མོ་ཀྵོ་བྷ་ཡ་ཧཱུཾ་ཞེས་
ཟློས་ཤིང། དུམ་སྐྱེས་མ་ཕྱག་ན་གཏུན་ཤིང་བསྣམས་པས་དཔུང་ལ་སོགས་པ་ཐམས་ཅད་དཀྲུག་པར་བྱའོ། །དེ་བཞིན་ནི་འགུཊ་པ་དུམ་སྐྱེས་མས་བྱེད་པ་དེ་བཞིན་དུ་ཞེས་པའི་དོན་ནོ། །ཕཊ་ཆེ་གེ་མོ་བྷཀྵ་ཡཾ་ཞེས་བཟླས་ལ། དུམ་སྐྱེས་
མ་ཕྱག་ན་རྡོ་རྗེ་བསྣམས་པ་ཉིད་ཀྱིས་འདེབས་པ་སྟེ་ཟ་བར་བཤད་དོ། །རྡོ་རྗེ་ཡིས་ནི་བཟའ་བར་བྱ། ཞེས་འགྲེལ་པ་རྣམས་ལས་འབྱུང་ངོ། །གཞན་གྱི་ལུས་དབུག་པར་བྱ་བ་འབིགས་ཤིང་འདར་བར་བྱ་བ་ལ་ནི། ཕཊ་ཆེ་གེ་མོ་བེ་དྷ་ནཾ་
ཕཊ་ཅེས་ཟློ་ཞིང། དུམ་སྐྱེས་མ་མདའ་བསྣམས་པ་ནི་སྦྱར་བར་བྱའོ། །དུས་མིན་པའི་འཆི་བ་ལས་རྒྱལ་བར་བྱ་བ་ལ། དུམ་སྐྱེས་མ་དཀར་མོ་ཡན་ལག་སྟེ་ཕྱག་གཡོན་ན་ཁ་ཊཱཾ་ག་བསྣམས་པ། ཧཱུཾ་དཀར་པོ་ལས་བདུད་རྩིའི་རྒྱུན་
སྟོང་ཕྲག་འཛག་པ་བསམས་ལ། ཧཱུཾ་ཆེ་གེ་མོ་ཛྲི་བ་ཡཱ་ཧཱུཾ་ཞེས་བཟླའོ། །དུམ་སྐྱེས་མས་ལས་སྒྲུབ་པ་ཐམས་ཅད་ལ་ཐོག་མར་ཐོད་པའི་སྣོད་དུ་བདུད་རྩི་ལྔས་བཀང་བས་དུམ་སྐྱེས་མའི་ཞལ་དུ་མཆོད་ཡོན་ཕུལ་ལ། དེའི་འོག་ཏུ་མཚོན་
ཆ་སྟེ་ལྕགས་ཀྱུ་ལ་སོགས་པའི་མཚོན་ཆས་བསྒྲུབ་བྱའི་ཡན་ལག་ལ་སྦྱར་བར་བྱའོ་ཞེས་འཆད་དོ། །ཁ་སྦྱར་ཞེས་པ་ནས་ངེས་པར་སྦྱར་ཞེས་པའི་བར་དབུག་ལ་ཞེས་པའི་རྐང་པ་གཅིག་མ་གཏོགས་པ། རྒྱུ་རྡོ་རྗེ་འཛིན་པ་ཧེ་རུ་ཀ་ལ་ནག་པོ་

[174B] །གཉིས་པ་ནི། མདའི་ཤུགས་ཀྱིས་ཞེས་པ་ནས་འདེབས་པར་བཤད། ཅེས་པའི་བར་ལ། ལྭ་བ་པས་ངེས་དོན་གྱི་བཤད་པ་མཛད་པ་ནི། མདའ་ནི་རླུང་ཡིན་ལ་དེའི་ཤུགས་ཀྱིས་འགྲོ་བ་དང་འོང་བ་བྱེད་པ་ནི་ཡོངས་
སུ་འཁོར་བའོ། །དེ་ཡང་ཕན་ཚུན་ཏེ་ཕར་འགྲོ་བ་དང་ཚུར་འོང་བ་ན་དབྱངས་གསལ་གྱི་སྔགས་ཀྱིས་མདུད་པ་སྟེ་འདུས་པའམ་སྦྱོར་བའོ། །དབྱངས་གསལ་དེ་རྣམས་ལྟེ་བ་དང། སྙིང་ཁ་དང་མགྲིན་པ་དང་སྤྱི་བོའི་ཡུལ་ཉིད་ཀྱིས་ནི་ཕྱེ་བ་སྟེ། འཁོར་
ལོ་བཞི་རྣམས་སུ་བཀོད་པའོ། །འཁོར་ལོ་བཞི་ལ་ཡི་གེ་བཀོད་པ་དེ་ནས་རྩ་གཡས་གཡོན་གཉིས་ལ། ས་བོན་ཏེ་དབྱངས་གསལ་གྱི་ཕྲེང་བས་ཟིན་པར་བྱ་སྟེ། རྡོ་རྗེ་མཁའ་འགྲོ་ལས། གཡོན་དང་གཡས་ཀྱི་ངོས་གཉིས་སུ། །དབྱངས་
ཡིག་བཅུ་གཉིས་སྟེང་བལྟས་བྲི། ཀ་སོགས་འོག་ཏུ་བལྟས་པ་ནི། །ངོས་གཉིས་དག་ཏུ་སྤེལ་བ་སྟེ། །དབུས་སུ་དེས་ནི་སྦྱར་བར་བྱ། ཞེས་གསུངས་སོ། །གཡོན་དང་ཞེས་པའི་རྐང་པ་བཞིའི་དོན་ནི། རྩ་གཉིས་ཀ་ལས་རླུང་ཕྱིར་རྒྱུ་བ་ན་
དབྱངས་ཡིག་བཅུ་གཉིས་ཀྱི་སྐུད་པར་རྒྱུ་ཞིང། དབྱངས་ཀྱི་སྐུད་པ་དེ་ཉིད་ལ་དེའི་རྗེས་སུ་འཇུག་པ་ཡིན་པས། ཀ་ལ་སོགས་པའི་ཕྲེང་བ་ནི་ཀ་ལ་སོགས་པ་དང་སྤེལ་བའོ། །སྣ་སྒོ་གཉིས་ནས་རླུང་ནང་དུ་འཇུག་པའི་ཚེ་དབྱངས་གསལ་གྱི་
ཕྲེང་བ་ཁ་འོག་ཏུ་བལྟས་པར་བྲི་སྟེ། དེས་ན་རླུང་ཕྱིར་རྒྱུ་བ་ལ་ནི་དེ་དག་སྟེང་དུ་བལྟ་བ་དང། ནང་དུ་འཇུག་པ་ལ་ནི་འོག་ཏུ་བལྟ་བར་ཤེས་པར་བྱའོ། ཞེས་འགྲེལ་པར་འཆད་དོ། །རྐང་པ་ཐ་མའི་དོན་ནི་ལྭ་བ་པས། དེའི་དབུས་སུ་ཆུད་

[175A]༄༅། །པར་བྱའོ་ཞེས་གསུངས་པ་ཡིན་ལ། དེ་ཡང་དབུས་མར་གཡས་གཡོན་གྱི་རླུང་ཆུད་པར་བྱེད་པའི་དོན་ནོ། །མཐའ་རུ་སྟེ་གནས་གང་དུ་ཡི་གེ་ཧཱུཾ་གནས་པ་དེ་རུ་དགུག་ཅིང་གཞུག་པར་བྱ་བ་ཡིན་ཏེ། དེ་ཡང་སྔར་འཁོར་ལོ་བཞི་ལ་ཡི་
གེ་དགོད་པར་བཤད་པའི་ཧཱུཾ་ཡིག་སྙིང་ཁར་བཀོད་པ་དེར་རླུང་སེམས་རྣམས་འགུགས་པའོ། །འགོག་པར་འགྱུར་བ། ཞེས་པ་ནི། རྒྱུ་བ་གཉིས་རྣམ་པར་བཅིངས་པའོ། །ཞེས་གསུངས་པ་ནི་དཀའ་རྒྱལ་གྱིས་འགོག་པ་ནི་འགྲོ་བ་དང་འོང་བ་རེངས་པའོ། །ཞེས་རླུང་
འགྲོ་འོང་བྱེད་མི་ནུས་པ་ལ་བཤད་པ་ལྟར་ཡིན་ལ་དེ་ཡང་ལུས་ལ་གནད་དུ་བསྣུན་པའི་རྣལ་འབྱོར་གྱི་སྟོབས་ཀྱིས་བྱེད་དེ། འདི་ནི་ལུས་ལ་གནད་དུ་བསྣུན་པ་ཐམས་ཅད་ལ་སྦྱར་བར་བྱའོ། །དེ་ལྟར་རླུང་གཉིས་བཅིངས་པ་ལས་བསྒྲུབ་བྱ་སྟེ་དངོས་གྲུབ་ཏུ་
འགྱུར་པ་སྟེ། རྟེན་དེ་དམིགས་པ་མེད་པ་ཟག་པ་མེད་པ་བདེ་བ་ཆེན་པོའི་རང་བཞིན་དུ་འགྱུར་བའོ། །གོམ་པ་གཅིག་ཀྱང་མི་འགྲོའོ་ཞེས་པ་ནི། རླུང་གི་དབང་གིས་བགྲོད་པར་བྱ་བའི་ཡུལ་མེད་པ་སྟེ། ཀུན་རྟོག་གཡོ་བའི་རླུང་ཐིམ་པའི་དབང་གིས། འོད་གསལ་གྱི་
རླུང་དེ་དང་སེམས་དེ་ཉིད་རང་བཞིན་གྱིས་རོ་གཅིག་ཏུ་གྱུར་པའི་ཕྱིར་རོ། །ཁ་སྦྱར་ནི། ཁ་སྦྱར་སྦྱར་བར་གྱུར་པ་ནི། །ཟླ་བ་ཉི་མར་རྣམ་པར་བཤད། །གཡོན་དང་གཡས་ཀྱི་ངོས་གཉིས་སུ། །རྡོ་རྗེ་ལུ་གུ་རྒྱུད་བཅིངས་པས། །སྟེང་གི་སྒོ་རུ་རྟག་གནས་པའི། །སྣང་བྱེད་
འབར་བའི་ཕྲེང་བ་ཅན། །ཞེས་གསུངས་པའོ། །དེའི་དོན་ནི། ཟླ་བར་བཤད་པ་དབུ་མའི་གཡོན་ངོས་སུ་གནས་པའི་རྐྱང་མ་དང། ཉི་མར་བཤད་པ་གཡས་ངོས་སུ་གནས་པའི་རོ་མ་གཉིས་འཁོར་ལོ་སོ་སོའི་ཐད་དུ་དབུ་མ་ལ། རྡོ་རྗེ་ལུ་གུ་རྒྱུད་དེ་ལྕགས་

[175B] །སྦྱར་པར་གྱུར་པ་ནི་དེ་གཉིས་ཀྱི་རླུང་དྷཱུ་ཏཱིར་བཅིངས་པའོ། །ལྟེ་བར་སྟེང་གི་སྒོར་ཏེ་ཁ་གྱེན་དུ་ཕྱོགས་ཏེ་རྟག་ཏུ་གནས་པའི་སྣང་བྱེད་དམ། ཉིན་བྱེད་འོད་ཟེར་འབར་བའི་ཕྲེང་བ་ཅན། གཏུམ་མོ་སྤྱི་གཙུག་ཏུ་རྣམ་པར་འགྲོ་
བས་བྱང་སེམས་ཕབ་པའི་རྒྱུན་གྱིས་མཆོག་ཏུ་དགའ་བ་ལ་སྦྱོར་བས་སོ། །ཡང་ལས་རྒྱ་དང་སྦྱོར་བ་ལ་བཤད་པ་ནི། རྡོ་རྗེ་མཁའ་འགྲོ་ལས། ཤེས་རབ་ཐབས་ཀྱི་མཉམ་སྦྱོར་གྱིས། །ཁ་སྦྱོར་ཞེས་བྱར་བརྗོད་པ་ཡིན། །ལག་གཉིས་ཀུན་ཏུ་འཁྱུད་
པ་ནི། །རྡོ་རྗེ་ལུ་གུ་རྒྱུད་བཅིངས་བརྗོད། །ཅེས་གསུངས་པ་ལྟར་རོ། །ཐབས་ཀྱི་རྡོ་རྗེ་ཤེས་རབ་ཀྱི་པདྨ་དབྱེ་བ་ཉིད་དང། དེ་བཞིན་དུ་ཕྱེ་ནས་པདྨའི་ནང་དུ་བུང་བ་ལྟར་འཁོར་བ་སྟེ་བསྐྱོད་པར་བྱའོ། །ཞགས་པ་སྟེ་རྡོ་རྗེ་པདྨར་བཅུག་པའི་འདོད་པ་ལ་ཆགས་པའི་
ལྕགས་ཀྱུས་དེ་བཞིན་གཤེགས་པ་སྟེ། བྱང་ཆུབ་ཀྱི་སེམས་ཐམས་ཅད་དགུག་པར་བྱ་ལ། གཏུན་ཤིང་སྟེ་རྡོ་རྗེས་རྩ་ཐམས་ཅད་དཀྲུག་པར་བྱའོ། །རྡོ་རྗེས་འདེབས་པའམ་བཟའ་བ་ནི། དེ་བཞིན་གཤེགས་པ་སྟེ་བྱང་སེམས་རྡོ་རྗེའི་རྩེར་འདུས་པ་ལ་ལོངས་
སྤྱོད་པའོ། །དེ་ཡང་ལྭ་བ་པའི་འགྲེལ་པར་དྲངས་པ་ལས། རྡོ་རྗེས་པདྨ་ཕྱེ་བ་ནི། །སྒྲོ་ཆུན་སྦྲང་རྩིར་བྱེད་པར་བཤད། །བསྒོར་བ་འདིར་ནི་བསྐྱོད་པའོ། །བདེ་དང་དགའ་བའི་རང་བཞིན་གྱིས། །ཞགས་པ་པདྨར་བཅུག་པ་སྟེ། །འདོད་ལ་ཆགས་པའི་ལྕགས་ཀྱུ་ཡིས་
དེ་བཞིན་གཤེགས་པ་ཐམས་ཅད་དགུག་མི་འཁྲུག་འཁྲུག་བྱེད་རྡོ་རྗེ་སྟེ། །དེ་ནི་གཏུན་ཤིང་རབ་ཏུ་གྲགས། །བཟའ་བ་རྡོ་རྗེ་འདེབས་པ་ལ། །དེ་བཞིན་གཤེགས་པ་འདུས་པའོ། །ཞེས་གསུངས་ཏེ་རྡོ་རྗེ་མཁའ་འགྲོ་ལ་བརྟེན་ནས་འཁོར་ལོ་བཞིའི་གཏུམ་
[176A]༄༅། །མོ་དང། ལས་རྒྱའི་རྫོགས་རིམ་བསྟན་པའོ། །བླ་མ་སྔ་མ་རྣམས་ཀྱིས་ཀྱང་ལེའུ་འདི་ངེས་དོན་དུ་བཤད་པ་ལ། རིམ་པ་བཞི་པ་ལྟར་རིམ་པ་བཞི་ཀ་འཆད་ཅིང། རྩ་གནས་སུ་ཡི་གེ་བཀོད་པ་ལ་ཆོས་ཀྱི་ཕྱག་རྒྱར་བྱས་ནས། དེ་སྒོམ་
པ་ལ་ཆོས་ཀྱི་ཕྱག་རྒྱ་སྒོམ་པར་འཆད་དོ། །འོན་ཀྱང་ཆོས་རྒྱ་ནི་ཡི་གེ་ལ་དམིགས་ནས་སྒོམ་པ་ཁོ་ན་ལ་མི་བྱ་བར་དེ་ལ་བརྟེན་ནས་སྐྱེས་པའི་རྫོགས་རིམ་དངོས་ལ་ཡང་བྱའོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས་
ཐབས་ཤེས་རབ་གཉིས་སུ་མེད་པར་སྦྱོར་བའི་ལས་དང། དུས་མ་ཡིན་པར་འཆི་བ་སླུ་བ་སོགས་ཀྱི་ཆོ་གའི་ལེའུ་སྟེ་སུམ་ཅུ་རྩ་ལྔ་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་
པའི་དོན་ཀུན་གསལ་བ་ལས། །ལེའུ་སུམ་ཅུ་རྩ་ལྔ་པའི་བཤད་པའོ།།    ༈    །།གསུམ་པ་དམ་ཚིག་དང་ལས་རྒྱ་གཉིས་འཇུག་པ་གཅིག་གིས་སྟོན་པའི་ལེའུ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་
པ། ལེའུ་ཡི་མཚན་བསྟན་པའོ། །དང་པོ་ནི། དུས་མ་ཡིན་པར་འཆི་བ་སླུ་བ་བཤད་པའི་རྗེས་དེ་ནས། ལས་དང་ཡེ་ཤེས་ཀྱི་ཕྱག་རྒྱ་ལ་བརྟེན་པའི་མཆོད་པ་ཆེན་པོ་བཤད་པར་བྱའོ། །ཕྱག་རྒྱ་ལ་བརྟེན་པ་དེ་མཆོད་པ་ཆེན་པོར་འཇོག་པ་ཅིའི་ཕྱིར་
ཞེ་ན། སྔགས་ཀྱི་གཙོ་བོའི་དོན་ནི་གཉིས་སུ་མེད་པའི་ཡེ་ཤེས་ཡིན་ལ། དེའི་རྣམ་པར་དག་པ་མཚན་མ་གཉིས་ལ་ཡི་གེ་དགོད་པ་ཡང་སྔགས་ཡིན་ཞིང། དེ་བཀོད་ནས་དེའི་ལས་ལ་སྦྱོར་བ་ནི་མཆོད་པ་ཆེན་པོར་རབ་ཏུ་གྲགས་པ་སྟེ་བཤད་པའི་

[176B] ཕྱག་རྒྱའི་མཆོད་པ་འདིས་མྱུར་དུ་སྟེ་རིང་པོར་མི་ཐོགས་པར་དངོས་གྲུབ་འགྲུབ་པར་བྱེད་པར་ནི་ཐེ་ཚོམ་མེད་པས། དངོས་གྲུབ་འདོད་པ་རྣམས་ཀྱིས་ཕྱག་རྒྱའི་མཆོད་པ་དེ་བསྟེན་པར་བྱའོ། །གཉིས་པ་ལ་གཉིས། དེ་ཁོ་ན་ཉིད་ཀྱི་མཆོད་པ་དང་
དེ་ལ་བརྟེན་ནས་ལས་སྒྲུབ་པའི་ཆོ་གའོ། །དང་པོ་ལ་གཉིས། ཕྱག་རྒྱ་གཉིས་ལ་བརྟེན་པའི་མཆོད་པ་དང། ཕྱག་རྒྱ་བཞིའི་རྣམ་གཞག་ཅུང་ཟད་བཤད་པའོ། །དང་པོ་ནི། རང་དང་ལས་རྒྱ་དང་དམ་ཚིག་གི་ཕྱག་རྒྱ་ཞེས་པ་ཡེ་རྒྱ་གཉིས་གཙོ་བོ་ཡབ་ཡུམ་དུ་
བྱས་པའི་གསང་གནས་ཀྱི་མཚན་མ་གཉིས་ལ་སྔགས་རབ་ཏུ་སྦྱར་ཏེ། ཧཱུཾ་གིས་རྡོ་རྗེ་དང་ཨཱ་པདྨ་དང་བཾ་གྱིས་པདྨའི་ཟེའུ་འབྲུ་ལྟེ་བ་བསྐྱེད་ཅིང། ཕཊ་ཀྱིས་བུ་ག་གཉིས་བཀག་ནས་ལྷན་སྐྱེས་ཀྱི་ཡེ་ཤེས་མཚོན་པར་བྱ་བར་ལྭ་བ་པས་རྩ་རྒྱུད་ཀྱི་
འགྲེལ་པར་བཤད། ཡང་དེས་ལཱུ་ཨི་པའི་སྒྲུབ་ཐབས་ཀྱི་འགྲེལ་པར། བྱཱ་དམར་པོ་ལས་ནོར་བུ་དམར་པོ་བསྐྱེད་པའི་རྩེ་མོར་བྱཱ་ཡིག་སེར་པོས་མཆེན་པོ་དང། བྱཱ་དཀར་པོ་ལས་པདྨའི་ཟེའུ་འབྲུ་དཀར་པོ་བསྐྱེད་པའི་རྩེ་མོར། བྱཱ་ཡིག་སེར་པོས་
མཚན་པར་བཤད་དོ། །ཚུལ་གཉིས་ཀས་འགྲུབ་པར་མངོན་ནོ། །ཀུན་སྤྱོད་ལས། སྔགས་པས་དཔའ་བོ་རྣལ་འབྱོར་མ་བྱིན་བརླབ། །ཡི་གེ་བྱཱ་ནི་སྣ་རྩེར་ཡང་དག་སྦྱོར། །བྱཱ་ནི་མཚན་གྱི་ལྟེ་བར་རྣམ་པར་དཀོད། །ཞེས་གསུངས་ཏེ་སྣ་རྩེ་ནི་པདྨའི་སྣ་
རྩེ་དང། མཚན་ནི་རྡོ་རྗེ་དང། ལྟེ་བ་ནི་ནོར་བུའི་དབུས་ཀྱི་རྩེར་དགོད་པའོ། །འདི་དག་གིས་ནི་དྲིལ་བུ་པས་གསུངས་པའི་ས་བོན་དང་བཅས་པའི་སྣ་ཚོགས་རྡོ་རྗེའི་རིམ་པ་རྩ་རྒྱུད་ཀྱི་གང་དུ་སྦས་པ་ཡང་ཤེས་པར་བྱའོ། །མཁའ་འགྲོ་ནི་རྡོ་རྗེ་ཕག་མོའོ། །

[177A]༄༅། །དཔའ་བོ་ནི་ཧེ་རུ་ཀ་སྟེ་གཉིས་སུ་མེད་པར་སྦྱོར་བའོ། །དེ་བཞིན་དུ་སྙིང་པོ་རྣམས་ཀྱིས་ཞེས་པ་ནི། ཡབ་ཡུམ་གྱི་གནས་བཞིར་སྙིང་པོ་གཉིས་དང། ཉེ་སྙིང་གཉིས་ཀྱི་སྔགས་རྣམས་འགོད་པ་སྟེ། ཀུན་སྤྱོད་ལས། ལྟེ་བ་སྙིང་ཁ་ཁ་
དང་དཔྲལ་བ་རུ། །སྔགས་ཀྱི་ཚོགས་དང་བཅས་པས་བྱིན་གྱིས་བརླབ། །ལྟེ་བ་སྙིང་ཁར་རྣལ་འབྱོར་མ། །སངས་རྒྱས་མཁའ་འགྲོ་མ་ཡིས་ཏེ། །ལྕེ་དང་སྤྱི་བོ་གཉིས་སུ་ནི། །དཔའ་བོས་བྱིན་གྱིས་བརླབ་པར་བྱ། །རྣལ་འབྱོར་མ་དང་དཔའ་གཉིས་མེད། །ཅེས་
གསུངས་སོ། །དེ་ལ་ལྟེ་བ་ཞས་པའི་རྐང་པ་གཉིས་ཀྱིས་གཙོ་མོའི་གནས་བཞིར་སྔགས་ཀྱིས་བྱིན་གྱིས་རློབ་པ་དང། དེ་ནས་ལྟེ་བ་ཞེས་པ་ནས་བྱིན་གྱིས་བརླབ་པར་བྱ། ཞེས་པའི་བར་གྱིས་ཡབ་ཀྱི་གནས་བཞིར་སྔགས་ཀྱིས་བྱིན་གྱིས་རློབ་པ་སྟེ་
དཔའ་བྱིན་བརླབ་ཅེས་དཔའ་བོ་གཙོ་བོའི་ལྟེ་བ་ལ་སོགས་པ་རྣམས་སུ་བྱའོ་ཞེས་དང། ལྕེ་དང་ཨ་ཝ་དྷཱུ་ཏཱི་གཉིས། ཞེས་འགྲེལ་པར་འདོན་ཞིང་བཤད་དོ། །ལྕེ་དང་ཨ་ཝ་དྷཱུ་ཏཱི་ཞེས་པ་ལྟར་ན་ལྕེ་ནི་མགྲིན་པ་སྟེ་ཁ་ཡང་དེ་བཞིན་ནོ། །དྷཱུ་ཏཱི་ནི་དེའི་
ཡར་སྣ་སྨིན་མཚམས་སོ། །ཡབ་ཀྱི་ལྟེ་བར་རྣལ་འབྱོར་མ་སྟེ་ཡུམ་གྱི་སྙིང་པོ་དང། སྙིང་ཁར་སངས་རྒྱས་མཁའ་འགྲོ་མའི་སྔགས་ཀྱིས་བྱིན་གྱིས་བརླབ། ལྕེ་དང་སྤྱི་བོ་གཉིས་སུ་ཡབ་ཀྱི་སྙིང་པོ་དང་ཉེ་སྙིང་གིས་བྱིན་གྱིས་རློབ་པ་
མར་དོའི་འགྱུར་ལེགས་སོ། །སྔགས་པས་མཁའ་འགྲོ་མ་ཕག་མོ་དང་སྦྱར་ལ། སྔགས་རྣམས་གནས་བཞིར་འགོད་པ་དེ་བཞིན་དུ་བྱའོ། །ཞེས་བྱ་སྟེ། སྐལ་ལྡན་ལ་སོགས་པས། སྔགས་པས་མཁའ་འགྲོ་མ་སྦྱོར་ལ། །སྙིང་པོ་

[177B] །ཞེས་འདོན་ནོ། །དེ་ལྟར་བྱས་པའི་འོག་ཏུ་བློ་ལྡན་ཏེ་སྙོམས་འཇུག་གི་ལས་ལ་མཁས་པས། རྣལ་འབྱོར་མ་ལས་དང་དམ་ཚིག་གི་ཕྱག་རྒྱའི་པདྨར་བསྲུབ་པར་བྱས་ལ། དེ་ཁོ་ན་ཉིད་ཀྱི་མཆོད་པ་བྱའོ། །ཐ་མལ་པའི་གཟུང་
འཛིན་ལམ་གྲོལ་བའི་དག་པ་ལྷའི་ལུས་སུ་བྱས་པས་ནི། རང་འདོད་པ་སྟེ་རྣལ་འབྱོར་པ་རང་གི་ཕྱག་རྒྱའི་རིགས་དང་མཐུན་ཞིང། དམ་ཚིག་ལེགས་པར་སྲུང་བའི་ཚུལ་ཁྲིམས་དང་ལྡན་པའི་མ་དང་བུ་མོ་ལ་སོགས་པ་ལྟ་བུ། སྔར་བཤད་པ་རྣམས་ཀྱི་ནང་
ནས་ཕྱག་རྒྱ་གང་རུང་གཅིག་གཟུང་བ་ལ་བརྟན་ནས། དཔའ་བོ་ཧེ་རུ་ཀ་མཆོད་པ་རྣམས་བྱས་ནས། ཞི་བ་ལ་སོགས་པའི་ལས་ཐམས་ཅད་ནི་འབད་པ་ཉིད་ཀྱིས་བྱའོ། །ཞེས་ལས་སྒྲུབ་པ་རྣམས་
ཕྱག་རྒྱ་ལ་བརྟེན་ནས་བྱས་ན་མྱུར་དུ་འགྲུབ་པར་བསྟན་ཏོ། །
ཕྱག་རྒྱ་གཉིས་ལ་བརྟེན་ནས་སྒོམ་པ་ནི་འདིར་བསྐྱེད་རིམ་མིན་གྱི། རྫོགས་རིམ་ལ་སྦྱོར་བ་ནཱ་རོ་པའི་དགོངས་པ་ཡིན་པས། ལས་རྒྱ་ལ་བརྟེན་ནས་སྒོམ་པ་ནི་དེའི་རྐྱེན་གྱིས་སྲོག་དྷཱུ་ཏཱིར་བཙུད་པ་ལ་བརྟེན་ནས་སྒོམ་པ་ཡིན་ལ། ཡེ་ཤེས་ཀྱི་ཕྱག་རྒྱ་
ལ་བརྟེན་ནས་སྒོམ་པ་ཡང་སྔར་དབུ་མར་རླུང་ཞུགས་གནས་ཐིམ་གསུམ་བྱེད་པ་ལ་བྱང་བ་ཅིག་ཡིན་ན། དེས་ཀྱང་དམ་ཚིག་གི་ཕྱག་རྒྱ་ལ་བརྟེན་པ་ན་སྲོག་དྷཱུ་ཏཱིར་སྡུད་ནུས་པས་དེའི་དབང་དུ་བྱས་པ་ཡིན་པར་ཤེས་པར་བྱ་བ་ནི་གནད་ཀྱི་དོན་ནོ། །གཉིས་པ་
ནི། དེ་ལྟར་སོ་བཞི་པ་དང་སོ་ལྔ་པས་ཕྱག་ཆེན་དང་ཆོས་རྒྱ་བསྟན། ལེའུ་འདིའི་འདི་ཡན་ཆད་ཀྱིས་དམ་ཚིག་དང་ལས་རྒྱ་བསྟན་པར་བྱེད་པའི་ལུགས་ཀྱིས་ཕྱག་རྒྱ་བཞི་སོ་སོའི་ངོས་འཛིན་ནི་བཤད་ཟིན་ཏོ། །ཕྱག་རྒྱ་བཞི་ཡང་བཤད་རྒྱུད་ལས། དོ་

[178A]༄༅། །ཕྱིར་ཡེ་ཤེས་སྐྱེད་པ་ཡིས། །ཕྱག་རྒྱ་བཞི་ནི་སྦྱར་བར་བྱ། །ཞེས་གསུངས་པའི་དོན་ལ། མན་སྙེ་ལས་རིམ་གཉིས་ཀྱི་ཕྱག་རྒྱ་བཞི་ཚན་གཉིས་བཤད་པའི་བསྐྱེད་རིམ་པའི་ཕྱག་རྒྱ་བཞི་ནི། ཕྱི་རོལ་གྱི་ཤེས་རབ་མ་ཁོ་ན་འདོད་པའི་ལྷ་
མོའི་གཟུགས་སུ་སྒོམ་པ་ནི་ལས་རྒྱ་དང། ལུས་ལ་སྒོམ་པའི་ཧཱུཾ་ཡིག་ལ་སོགས་པ་ནི་ཆོས་རྒྱ་དང། ས་བོན་ལ་སོགས་པ་ལས་རྫོགས་པའི་དཀྱིལ་འཁོར་གྱི་འཁོར་ལོ་འདུས་པའི་སྤྲོ་བསྡུ་སོགས་བྱེད་པ་ནི་དམ་རྒྱ་དང། རང་ཉིད་གཙོ་བོའི་ལྷ་སྐུར་སྒོམ་པ་ནི་
ཕྱག་ཆེན་ནོ། །རྫོགས་རིམ་པའི་ཕྱག་རྒྱ་བཞི་ལ་ཡང་གཉིས་ལས་ལམ་གྱི་སྐབས་སུ་བཞག་པ་ནི། ཕྱིའི་ཤེས་རབ་མ་ནི་ལས་རྒྱ་སྟེ། འཁྱུད་པ་ལ་སོགས་པའི་ལས་ཀྱིས་དགའ་བ་སྟེར་བའི་ཕྱིར་རོ། །ནང་གི་ཤེས་རབ་མ་ཨ་བ་དྷཱུ་ཏཱི་ནི་ཆོས་ཀྱི་ཕྱག་རྒྱའོ། །བདེ་
བ་ཆེན་པོའི་བྱང་སེམས་ཀྱི་ཕྱག་རྒྱ་དེ་དག་གི་འབྲས་བུ་ནི་ཕྱག་ཆེན་ནོ། །ལྷ་རྣམ་པ་སྣ་ཚོགས་པ་སྤྲུལ་པ་ནི་དམ་ཚིག་གི་ཕྱག་རྒྱའོ། །འབྲས་བུ་ལ་བཞག་པ་ནི་སྤྲུལ་སྐུ་ནི་ལས་རྒྱ་དང། ཆོས་སྐུ་ནི་ཆོས་རྒྱ་དང། ལོངས་སྐུ་ནི་ཕྱག་ཆེན་དང། བདེ་སྟོང་གི་
བྱང་ཆུབ་ཀྱི་སེམས་བདེ་བ་ཆེན་པོའི་སྐུ་ནི་དམ་རྒྱ་དང། ཕྱག་རྒྱ་བཞི་པོ་རེ་རེ་ཡང་ཕྱག་རྒྱ་བཞི་བཞིའི་བདག་ཉིད་དོ་ཞེས་འཆད་དོ། །བླ་མ་སྔ་མ་རྣམས་ཀྱི་ལས་རྒྱ་དང་དམ་རྒྱའི་ངོས་འཛིན་དྲིལ་བུ་ཞབས་དང་མཐུན་ལ། ཕྱག་རྒྱ་གཞན་གཉིས་ལ་མི་འདྲ་བ་
ཆེན་པོ་ཡོད་དེ། བདེ་མཆོག་རིམ་ལྔའི་བཤད་པ་ལས་ཤེས་པར་བྱའོ། །གཉིས་པ་ནི། ཚོགས་ཀྱི་དཀྱིལ་འཁོར་བ་ཐམས་ཅད་ལ་རང་གང་ལ་དགའ་བའི་ཚུལ་གྱིས་སྔགས་པས་ནི། ཚོགས་ཀྱི་རྫས་རྣམས་རྣམ་པར་དབྱེ་བ་སྟེ་སོ་སོར་བགོ་བར་བྱ་

[178B] ཕྱག་རྒྱ་བསྟེན་པའི་དུས་སུ་ཕྱིན་ཅི་ལོག་པ་སྟེ་རྣལ་འབྱོར་མ་སྐྱེས་པ་ལྟར་སྟེང་དུ་འདུག་པ་ལ་ངེས་པར་སྦྱར་བར་བྱའོ། །དེ་ལྟར་བྱེད་པ་དགོས་པ་ཅིའི་ཕྱིར་སྙམ་ན། ཉོན་མོངས་པ་རྣམས་ཚར་གཅོད་པ་དང། སེམས་ཅན་ལ་ཕན་འདོགས་པའི་དོན་རྣམས་
ལ་སྟེ་དོན་གྱི་ཕྱིར་དུའོ། །ལས་ནི་དེ་བཞིན་གཤེགས་པ་རྣམས་རྣམ་པར་དག་པའི་སོ་སོ་རང་གིས་རིག་པའི་ཏིང་ངེ་འཛིན་གྱི་མཚན་ཉིད་ཡིན་ལ། འདི་ཡི་དངོས་པོར་རྣམ་པར་བསྒོམ་པ་ནི་ཕྱིན་ཅི་ལོག་གི་གཡེང་བ་ཐམས་ཅད་སྤངས་ཏེ་སྒོམ་པའོ། །དེ་ཉིད་ནི་
རིགས་ལྔའོ། །དེའི་དབྱེ་བར་ཏེ་དབྱེ་བས་ཕྱེ་བའི་མིག་ལ་སོགས་པ་དག་པའི་གཏི་མུག་རྡོ་རྗེ་ལ་སོགས་པར་མིག་ལ་སོགས་པ་བལྟས་ལ། མིག་ལ་སོགས་པའི་རྩ་ལ་སྟེ་རྩ་ཡི་ལམ་དུ་སྟེ་ཡུལ་རྣམས་སུ་སྦྱར་བར་བྱའོ། །སྦྱོར་ཚུལ་ནི། དབང་པོའི་རྩའི་སྒོ་ནས་
ཡུལ་རྣམས་ལ་འཁོར་བའི་དེ་ཁོ་ན་ཉིད་འོད་གསལ་རིག་པས། ཡུལ་དབང་རྣམས་དེའི་ངོ་བོར་སྦྱོར་བའམ། ཡང་ན་དབང་ཡུལ་རྣམས་སྒྱུ་མ་ལྟ་བུའི་རང་བཞིན་དང་གཉིས་སུ་མེད་པར་རིག་ནས་སྦྱར་རོ། །སྐལ་ལྡན་ལ་སོགས་པས་ནི་ལས་སྒྲུབ་པ་དེ་ཉིད་ནི་
ལས་སོ་སོའི་དབྱེ་བས་ཕྱེ་བའི་སྔགས་དེ་རྡོ་རྗེ་དང་པདྨའི་རྩ་ལ་སྟེ་རྩའི་ལམ་དུ་ངེས་པར་སྦྱར་ཞས་འཆད་དེ། གསང་གནས་གཉིས་ནས་སྔགས་འཁོར་བའི་ཚུལ་གྱིས་ལས་སྒྲུབ་པའོ། །ཕྱི་རོལ་ཇི་ལྟར་ཞེས་པའི་རྐང་པ་འདི་ལོ་ཆེན་དང་མལ་དང་གཉིས་
འདུས་ཀྱི་འགྱུར་ལ་མེད་ཅིང། འགྲེལ་པ་གཞན་རྣམས་སུའང་མེད་ཀྱང། ལྭ་བ་པ་དང་ལྷ་སྦས་ཀྱི་འགྲེལ་པར་སྦྱར་བར་བྱ། ཞེས་པའི་དེ་མ་ཐག་ཏུ་འབྱུང་ངོ། །དབང་པོས་ཡུལ་ལ་ལོངས་སྤྱོད་པ་འོད་གསལ་གྱི་ངོ་བོར་སྦྱོར་བའམ། སྒྱུ་མ་ལྟ་བུ་

[179A]༄༅། །དང་སྦྱོར་ཚུལ་དེ་ཇི་ལྟར་བྱ་སྙམ་ན། ཇི་ལྟར་ཕྱི་རོལ་གྱི་ཕྱག་རྒྱ་ལ་བརྟེན་ནས་བདེ་ཆེན་འདྲེན་པ་དེ་བཞིན་དུ། ནང་མིག་ལ་སོགས་པས་ཡུལ་ལ་སྤྱོད་པ་ནའང། བདེ་ཆེན་འབར་བར་བྱས་པ་ལ་བརྟེན་ནས་སྦྱོར་ཚུལ་གཉིས་པོ་དེ་བྱའོ། །
བླ་མ་མར་དོས་ཕྱི་ལས་རྒྱལ་ལ་བརྟེན་ནས་སྒྲུབ་པ་དེ་བཞིན་དུ། ནང་དམ་ཚིག་གི་ཕྱག་རྒྱ་ལ་བརྟེན་ནས་ཀྱང་སྒྲུབ་པའི་དོན་དུ་འཆད་དོ། །དངོས་གྲུབ་རབ་ཏུ་སྒྲུབ་པའི་སྦྱོར་བ་སྟེ་རྣལ་འབྱོར་གྱི་དོན་ལ་ནི། ཕྱག་རྒྱ་གཉིས་ལ་བརྟེན་པ་འདི་ཡིས་མྱུར་དུ་ལྷ་དང་
ལྷ་མིན་དང་མིར་བཅས་པ་རྣམས་ཆེར་བཅད་པ་དང་ཕན་འདོགས་པའི་ཚུལ་གྱིས་བསྒྲུབ་པར་བྱ་བ་སྟེ་འགྲུབ་པ་ཡིན་ན། གཞན་རྣམས་ལྟ་ཅི་སྨོས་ཞེས་དགོངས་སོ། །གསུམ་པ་ནི་དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཕྱག་རྒྱ་
གཉིས་ལ་བརྟེན་པའི་དེ་ཁོ་ན་ཉིད་ཀྱི་མཆོད་པ་དང། ཞི་སོགས་ཀྱི་ལས་སྒྲུབ་པའི་ཆོ་གའི་ལེའུ་སྟེ། སུམ་ཅུ་རྩ་དྲུག་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་
གསལ་བ་ལས། ལེའུ་སུམ་ཅུ་རྩ་དྲུག་པའི་བཤད་པའོ།།    ༈    །།བཞི་པ་ལས་རྒྱ་དབང་དུ་བྱ་བའི་ལེའུ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། སོ་དྲུག་པ་བཤད་པ་
དེ་ནས་སྔར་བཤད་པ་ལས་གཞན་ཡང་བཤད་པར་བྱའོ། །དེ་གང་ཞེ་ན། སྐལ་ལྡན་ལ་སོགས་པས། གཟུགས་གནོན་པའི་ཆོ་ག་སྟེ། ཞེས་འདོན་པ་ལྟར་ན། གཟུགས་ནི་ལུས་ཏེ་བུད་མེད་ལ་སོགས་པའི་སྐྱེ་བོའོ། །དེ་གནོན་པའི་ཆོ་ག་ནི་དེ་རྣམས་

[179B] དེ་བཤད་པར་བྱ་ཞེས་པའོ། །ཚར་གཅོད་ཅེས་པ་ལྟར་ན། སྨན་བཟང་པོ་དང་བཅས་པའི་སྔགས་ཀྱིས་ཚར་གཅད་པར་བྱ་བ་བསྒྲུབ་བྱའི་ལུས་སོ། །གནོན་པ་ནི་སྒྱུ་ཅན་དང་གཡོ་ཅན་དང་གདུལ་དཀའ་བའི་བུད་མེད་ཐམས་ཅད་དབང་དུ་བྱས་
ནས། དེ་རྣམས་དང་ལྷན་ཅིག་སྒྲུབ་པ་པོ་འདོད་པའི་ཡོན་ཏན་ལྔ་ལ་སྤྱོད་པའོ། །གཉིས་པ་ལ་གསུམ། ཁ་ཟས་ལ་བརྟེན་ནས་བསྒྲུབ་བྱ་དབང་དུ་བྱ་བ་དང། སྦྱིན་སྲེག་ལ་བརྟེན་ནས་བསྒྲུབ་བྱ་དབང་དུ་བྱ་བ་དང། དབང་དུ་བྱ་བའི་ཆོ་གའི་བསྔགས་པ་བསྟན་པའོ། །
དང་པོ་ནི། ཕན་ཚུན་ཞེས་སོགས་ཀྱིས་ལས་སྒྲུབ་པའི་སྒྲུབ་ཐབས་གསུངས་ཏེ། ཕན་ཚུན་ནི་ཕྱི་དང་ནང་ངོ། །མཁའ་འགྲོ་མ་ཉེར་བཞི་ནི་སྔགས་དང་འདྲ་བས་གསང་སྔགས་སོ། །མཁའ་འགྲོ་མ་དང་གཅིག་ཏུ་སྦྱར་བ་ནི། ཕྱི་དཀྱིལ་འགོད་པ་དང། ནང་ལུས་
དཀྱིལ་འགོད་པ་གཉིས་ཀ་བསྡུས་ཏེ་སྒོམ་པ་ལ་འཆད་དོ། །སྐལ་ལྡན་ལ་སོགས་པ་ནི། ཡབ་ཡུམ་ཕན་ཚུན་གྱི་རྩ་བའི་གསང་སྔགས་གཉིས་སྦྱར་བ་སྟེ་ཕྱོགས་གཅིག་ཏུ་བྱ་སྟེ། ད་ནི་མཁའ་འགྲོ་མ་ཡུམ་གྱི་རྩ་སྔགས་དང་གཅིག་ཏུ་སྦྱར་བའི་དོན་
ནོ། །དེ་ལྟར་སྔགས་གཉིས་ཞག་བདུན་གྱི་བར་དུ་ཐུན་བཞིར་བཟླས་ལ། མར་ལ་སོགས་པའི་བཟའ་བ་ཟོས་ཤིང་མིད་ནས་ནི། སྔགས་བཟླས་པའི་མཐར་ནི་ཐོད་པའི་ནང་དུ་སྐྱུག་པར་བྱའོ། །ཟས་དེ་མཚན་མོ་སྟེ་ཞག་བདུན་རྫོགས་པའི་འོག་ཏུ་
བུད་མེད་ལ་སོགས་པའི་བསྒྲུབ་བྱ་གང་ཡིན་གྱི་བཟའ་བཏུང་དག་ལ་སྦྱར་ཏེ་བྱིན་པ་འདི་ཡིས། བསྒྲུབ་བྱ་དེ་ཇི་སྲིད་འཚོ་བ་ཡི་བར་དུ་རང་གི་དབང་དུ་འགྲོ་བར་ཐེ་ཚོམ་མེད་དོ། །སྔར་བཤད་པའི་ཞག་གྲངས་བཞིན་དུ་བ་སེར་སྐྱའི་མར་ནི་ཟོས་ཤིང་མར་

[180A]༄༅། །ཁུ་འཐུངས་ནས་སུ། སྔགས་བཟླས་པའི་མཐར་ནི་སྐྱུག་པར་བྱ་ལ་སྐྱུགས་པ་དེ་ཡིས་རང་གི་གདོང་ལ་བསྐུས་ནས། བསྐུས་པའི་མར་དེ་བཟའ་བཏུང་ལ་སྦྱར་ཏེ་བྱིན་ན། གལ་ཏེ་རྟག་ཏུ་བསྒྲུབ་བྱ་ཁྲོས་པར་གྱུར་པ་ཡིན་ནའང་
རང་ཉིད་བསྒྲུབ་བྱས་མཐོང་བ་ཙམ་གྱིས་རང་གི་དབང་དུ་འགྱུར་རོ། །གཞན་དང་པོ་དང་འདྲ་བ་ལ་ཁྱད་པར་ནི། ཏིལ་དམར་པོའི་མར་གྱིས་ས་ལུ་དམར་པོ་བཏགས་པ་དང་ལྡན་པས་ལུས་ཀྱི་དྲི་མ་དྲིལ་བས་ལུས་ནི་བསྐུས་པར་གྱུར་ཅིང། ས་ལུའི་ཁམ་
སྐྱོང་མར་གྱིས་བཙོས་པའི་སྣུམ་འཁུར་སྔགས་པས་བྱས་ནས་ནི། དེ་བཟའ་བ་ལ་རབ་ཏུ་སྦར་ཏེ་བྱིན་ན། གལ་ཏེ་ལས་སྦྱོར་འདི་མ་བཏང་ན་ཇི་སྲིད་འཚོ་བ་ཡི་བར་དུ་བསྒྲུབ་བྱ་དེ་རྟག་ཏུ་རང་གི་དབང་དུ་འགྱུར་རོ། །ཏིལ་ནག་སྐེ་ཚེ་དང་བཅས་པ་དག་ནི་
ཟོས་ནས་སུ་སྐེ་ཚོར་བཅས་པ་སྐྱུགས་པ་དང། རུ་རྟ་བཤང་ལམ་ནས་ལན་བདུན་བཏོན་པ་དང་ལྡན་པ་དང། ལག་སྐྱེས་སེན་མོ་དང་ལྟོ་བར་གནས་པའི་སྲིན་བུ་བཤང་ལམ་ནས་བྱུང་བའི་འབུ་དང། རང་གི་ཁྲག་དང་ལྷན་ཅིག་བཏགས་ནས་ནི་
སྭ་སྟེ་རང་གི་ཤུ་ཀྲ་སྟེ་ཁུ་བ་ཉིད་དང་སྦྱར་ཏེ། བཟའ་བཏུང་དང་མིག་སྨན་དང་གོས་ལ་བྱུག་པ་ཉིད་དུ་རབ་ཏུ་སྦྱར་ན། སྦྱོར་བ་འདི་ཡིས་ཇི་སྲིད་འཚོ་བའི་བར་དུ་རང་གི་དབང་དུ་འགྱུར་བར་གདོན་མི་ཟའོ། །འདི་ཡང་བཟླས་པའི་མཐར་བྱ་བ་སྔར་བཤད་
པ་དང་འདྲའོ། །གཉིས་པ་ནི། དབང་དུ་བྱ་བའི་ལས་སོ་སོ་བའམ་ལས་ཐམས་ཅད་པའི་ཐབ་ཁུང་དུ་བ་ལང་གི་ཤ་བ་ལང་གི་ཁྲག་གིས་བསྐུས་པས། ཞག་བདུན་དུ་བསྒྲུབ་བྱའི་མིང་ནས་སྨོས་ཏེ་ཐུན་བཞིར་སྦྱིན་སྲེག་བརྒྱ་རེ་བྱས་ན། བསྒྲུབ་བྱའི་

[180B] །འམ་གྱི་སྒྲས་གལ་ཏེ་བསྒྲུབ་བྱ་བདག་གི་གམ་དུ་མ་འོངས་ན་འཆི་བར་འགྱུར་རོ། །ཐབ་ཁུང་གི་དབུས་སུ་ཧེ་རུ་ཀ་འཁོར་བཅས་བསྐྱེད་ནས། བདག་ཉིད་ཧེ་རུ་ཀ་དེའི་མདུན་དུ་འདུག་པར་བསྒོམས་ནས་ལས་སྦྱར་ལ་
མཁས་པས་སྔར་བཤད་པའི་སྦྱིན་སྲེག་རྫོགས་པའི་མཐར་བ་ལང་གི་ཤ་ཁྲག་གིས་ནི་གཏོར་མ་དབུལ་བ་བྱས་ན་ནི། ཁམས་གསུམ་པ་རྣམས་སྐད་ཅིག་གིས་ཏེ་མྱུར་དུ་འགུགས་པ་མཚན་ཏེ་ཞག་བདུན་གྱིས་ནི་འགྲུབ་པར་འགྱུར་རོ། །ལྭ་བ་པས། ལྟེ་བའི་ཐག་
ཁུང་དུ་པདྨའི་དབུས་སུ་ལྷ་མཐེ་བོའི་ཚད་ཙམ་མམ། ནས་ཙམ་པ་སྐུ་མདོག་དམར་པོ་ཞལ་གཅིག་ཕྱག་གཉིས་པ་ཉི་གདན་ལ་བཞུགས་པ། འོད་ཀྱི་སྣང་བས་གནས་པ་བསམས་ནས། བསྒྲུབ་བྱ་དབུགས་ཀྱིས་བཀུག་སྟེ་ལྟེ་བའི་མེ་ལ་བསྲེགས་ན་བསྒྲུབ་བྱ་
དབང་དུ་འགྱུར་རོ་ཞེས་འཆད་དོ། །གསུམ་པ་ནི། ས་འོག་ས་སྟེང་ས་བླའི་འཇིག་རྟེན་གསུམ་ན་རྙེད་པར་དཀའ་བའི་རྣལ་འབྱོར་པ་དམ་ཚིག་སྤྱོད་པའི་མཚན་ཉིད་ཅན་གྱིས། ལས་རྒྱ་དབང་དུ་བྱ་བ་འདི་ནི་རྟག་ཏུ་རང་གི་སྔགས་ཀྱི་ཀུན་སྤྱོད་སྦས་པ་ཡིས་རབ་ཏུ་
འབད་དེ་སྣོད་མིན་ལ་གསང་བར་བྱ་སྟེ། སྐལ་མེད་ལ་བྱིན་ཡང་སྦས་དོན་ཟབ་མོ་རྙེད་པར་མི་འགྱུར་ཞིང་ཡིད་ཆེས་པར་མི་འགྱུར་ལ། སྐལ་བ་དམན་པས་བསྒྲུབས་ཀྱང་འགྲུབ་པར་མི་འགྱུར་ཏེ། དམུས་ལོང་གི་ལག་ཏུ་ནོར་བུའི་མཆོག་བཞག་པ་བཞིན་
དུ། ཆོ་ག་ཁྱད་པར་ཅན་འདི་ཡང་སྐལ་བ་དམན་པས་མི་མཐོང་ངོ། །སྐལ་བ་མི་དམན་ན་ནི་སྔོན་གྱི་བསོད་ནམས་བསགས་པ་ཆུང་བ་སྟེ་ཧ་ཅང་མི་ཆེ་བའི་སྒྲུབ་པ་པོས་ཀྱང། ང་སྟེ་ཧེ་རུ་ཀ་དང་ཐ་མི་དད་པའི་བླ་མ་མཉེས་པར་བྱས་པས། རྒྱུད་དུ་སྦས་པའི་ཟབ་
[181A]༄༅། །མོའི་དོན་རྣམས་རྙེད་པ་སྟེ་ཁོང་དུ་ཆུད་པར་འགྱུར་ཞིང། བསྒྲུབས་པས་ཀྱང་འགྲུབ་པར་འགྱུར་རོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ནང་གི་བདག་ཉིད་ཀྱི་དབང་དུ་བྱ་བ་ནི། ལྭ་བའི་ན་བཟའ་
ཅན་གྱིས་ནང་གི་སྦྱིན་སྲེག་གིས་དབང་དུ་བྱེད་པ་གསུངས་པ་ལྟ་བུ་སྟེ། གཙོ་བོའི་མིང་གིས་བཏགས་པའོ། །དེ་འདྲ་བའི་ཆོ་གའི་ལེའུ་སྟེ། སུམ་ཅུ་རྩ་བདུན་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་
བཤད་པ་སྦས་པའི་དོན་ཀུན་གསལ་བ་ལས། ལེའུ་སུམ་ཅུ་རྩ་བདུན་པའི་བཤད་པའོ།།    ༈    །།དགུ་པ་སྤྱོད་པ་ལྷག་མ་གཉིས་རྒྱས་པར་བཤད་པ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་
བསྟན་པའོ། །དང་པོ་ནི། ཕྱག་རྒྱ་དབང་དུ་བྱ་བ་བསྟན་པ་དེ་ནས་འོག་ནས་འཆད་པ་ལྟར་གྱི་ལུས་དང་ངག་གི་བརྡ་དང་རབ་གཏུམ་མ་ལ་སོགས་པའི་མཁའ་འགྲོ་མ་ཉེར་བཞི་ཡི་རྣལ་འབྱོར་གྱི་ལུས་ཀྱི་མཚན་ཉིད་གང་ཡིན་པ་དང། དཔའ་བོ་ཧེ་རུ་ཀར་སྒོམ་པའི་
ཡན་ལག་གི་དབྱེ་བ་ནང་གི་ཡུལ་ཉེར་བཞི་དང། དེར་ལྷའི་འཁོར་ལོ་འགོད་པའི་སྐུ་མདོག་ཞལ་ཕྱག་ལ་སོགས་པའི་དབྱེ་བ་ནི། ཇི་སྐད་བཤད་པ་དེ་བཞིན་དུ་ནི་ཕྱི་དང་ནང་ལུས་ལ་དགོད་པ་འགྲུབ་པར་འགྱུར་པ་སྦ་བ་དེ་བཤད་པར་བྱའོ། །འགྱུར་གཞན་ལས་
དེ་བཞིན་དུ་ནི་བཤད་པར་བྱ། །ཞེས་ཀྱང་འབྱུང་ངོ། །གཉིས་པ་ལ་གཉིས། སྤྱོད་པ་བྱེད་པ་སོགས་ཀྱི་བསྲུང་བའི་དམ་ཚིག་དང། སྤྱོད་པ་བྱེད་པ་གནས་དང་བཅས་པ་བསྟན་པའོ། །དང་པོ་ལ་གཉིས། རྣལ་འབྱོར་པས་མི་བྱ་བའི་ཆ་ཡི་དམ་ཚིག་དང། བྱ་བའི་

[181B] །དང་པོ་ནི། སྦ་བར་བྱ་བའི་དམ་ཚིག་ནི། དཔའ་བོའི་དབང་ཕྱུག་ཧེ་རུ་ཀ་དང་དེས་མཚོན་ནས། ཕག་མོ་ལ་སོགས་པའི་སྐུ་མངོན་གསལ་ཅན་དུ་མི་བྲི་བར་རྣམ་པ་ཀུན་ཏུ་སྦས་ཏེ་བྲི་བར་བྱ་བ་དང། བྲིས་པ་ཡང་སྦ་བར་བྱའོ། །དེ་ལྟར་
ཡང་བཤད་རྒྱུད་ལས། གླེགས་པམ་དང་ནི་བྲིས་སྐུ་ཉིད། །གལ་ཏེ་སྐལ་བ་མེད་མཐོང་ན། །སྐྱེ་བ་འདིར་ནི་འགྲུབ་མི་འགྱུར། །འཇིག་རྟེན་ཕ་རོལ་སྤྱོད་ཡུལ་མིན། །ཞེས་གསུངས་ཤིང་བཤད་རྒྱུད་རྡོ་རྗེ་ཕྲེང་བར་ཡང་ནན་ཏན་ཆེ་བར་གསུངས་ཏེ་བྲིས་སྐུ་སྣོད་མིན་
ལ་སྟོན་པ་སོགས་ཀྱིས་ཀྱང་དངོས་གྲུབ་འགྲུབ་པ་ལ་ཆེས་རིང་དུ་བྱེད་དོ། །དེ་བས་ན་ཤིན་ཏུ་འབྱུང་ཉེ་བ་འདི་བསྲུང་བ་ལ་འབད་པར་བྱའོ། །འགྲེལ་པ་གསུམ་དུ། དཔའ་བོའི་དབང་ཕྱུག་མི་དགོངས། ཞེས་འདོན་ཞིང། དམ་ཚིག་ལས་འདའ་བར་བྱེད་པ་
ལ་བཅོམ་ལྡན་འདས་ཀྱིས་མི་གཟིགས་སོ། །ཞེས་འཆད་དོ། །དབང་མ་བསྐུར་བ་དང་དམ་ཚིག་མི་སྲུང་བ་གང་གི་ཐད་དུའང་རྒྱུད་འདི་མི་འདོན་ཞེས་པ་ནི་དེའི་ལམ་ཡང་མི་འཆད་པའོ། །རྒྱུད་འདིའི་གཡོན་པའི་ཀུན་སྤྱོད་རྣམས་ནི་ལེགས་པར་སྦས་
པས་བསྟེན་པར་བྱའོ། །བྷ་བས། གཡོན་པའི་ཀུན་སྤྱོད་ལེགས་སྦས་པས། །ཞེས་འདོན་ཏེ། སྒྲུབ་པ་པོ་ཞེས་པའི་སྐད་དོད་དེ་གཉིས་ཀ་ལ་འཇུག་པར་གསལ་ཡང། འདིར་བྷ་པའི་འགྲེལ་པ་ལྟར་ལེགས་སོ། །གསང་བར་བྱ་བའི་མཚན་ཉིད་མཁའ་
འགྲོ་མའི་སྔགས་ཏེ་གླེགས་བམ་པག་མེད་པས་འདོན་པར་བྱེད་ན། དེ་འདྲ་དེ་ལ་ཧེ་རུ་ཀ་ང་ནི་མི་ལྟ་བ་སྟེ་ཐུགས་རྗེས་མི་འཛིན་ནོ། །འོག་ཏུ་འདི་ཡི་བཟློག་ཕྱོགས་ལ། །ཧེ་རུ་ཀ་དཔལ་བལྟ་དཀའི་
[*TEXT WAS CORRUPTED HERE]
ཨ་བ་མི་སྲུང་བར་སྣོད་མིན་ལ་གསང་བ་སྟོན་པ་ཀུན་ལ་བྱའོ། །ཐུགས་ཀྱིས་མི་འཛིན་པ་ཙམ་དུ་མ་ཟད། དམ་
ཚིག་སྲུང་བ་དང་བྲལ་བའི་ངན་པའི་བདག་ཉིད་ཅན་དེ་མཁའ་འགྲོ་མ་སྟོང་ཕྲག་དུ་མ་ཡིས་ཟ་བར་བྱེད་དོ། །དམ་ཚིག་འཇོམས་པ་སྟེ་རལ་བར་བྱེད་ཅིང་རྡོ་རྗེ་འཆང་གིས་བཀག་པའི་བྱ་བ་ངན་པ་ལ་སྤྱོད་པ་དེ། བྲམ་ཟེ་སྟེ་སངས་རྒྱས་གསོད་པ་དང་འདྲ་བའི་སྡིག་སོག་
པར་ཐེ་ཚོམ་མེད་དོ། །སྡིག་པ་དང་ལྟུང་བ་ལ་སྤྱོད་པ་ལས་འབྲས་ལ་རྨོངས་པའི་བདག་ཉིད་ཅན་རང་གིས་རང་བསླུས་པར་གྱུར་པ། སྐྱེ་བོ་ངན་པའི་བདག་ཉིད་དེ་གདུག་པའི་མཁའ་འགྲོ་མ་ཡིས་ཟས་པར་གྱུར་ཀྱང་དེ་ལ་ཧེ་རུ་ཀ་ངས་ནི་སྐྱོབ་པར་མི་བྱེད་དོ། །ཟླ་གསང་
ཐིག་ལེ་ལས་ཀྱང། སྔགས་ཀྱི་དངོས་གྲུབ་དོན་འདོད་པས། །དམ་ཚིག་བསྲུང་ལ་བརྩོན་པར་བྱ། །གཞན་དུ་བྱས་ན་སྔགས་མཁན་གྱིས། །སྔགས་ལ་སོགས་པའི་དོན་མི་འགྲུབ། །ལྷ་རྣམས་ཀྱང་ནི་དམ་ཚིག་གི་གསོལ་ཡང་རྗེས་སུ་མི་གནང་སྟེ། །འཇིག་རྟེན་
འདི་རུ་སྡུག་བསྔལ་ཆེ། །འཇིག་རྟེན་ཕ་རོལ་དམྱལ་བ་རྣམས། །དམ་ཚིག་སྤྱོད་པ་འདས་པ་ཡི། །རྨོངས་པའི་བདག་ཉིད་དེས་འཐོབ་བོ། །སློབ་མ་དེ་ཡང་དེ་བཞིན་དུ། །བློ་ཞན་སྡུག་བསྔལ་འཐོབ་འགྱུར་ཏེ། །དེ་ན་སྔགས་ཀྱི་དོན་མི་སྨིན། །ལྷ་རྣམས་ཀྱི་ནི་
མཆོག་ཏུ་བདེ། །དམ་ཚིག་མེད་པའི་སློབ་མ་ལ། །ནམ་ཡང་སྦྱིན་པར་མི་འགྱུར་རོ། །ཞེས་གསུངས་ལ། ལྷ་རྣམས་ཀྱང་ནི་ཞེས་སོགས་ཀྱི་དོན་ནི། ཛྙཱ་ན་བོ་དཧིས། སྤོས་དང་མེ་ཏོག་ལ་སོགས་པ། །ཕུལ་ཡང་བཞེས་པར་མི་འགྱུར་རོ། །ཞེས་དྲངས་པ་ལྟར་

[182B] སངས་རྒྱས་དང་བྱང་ཆུབ་སེམས་དཔའ་རྣམས་ལ་མཆོད་པ་ཕུལ་ཡང་མ་བཞེས་པའོ། །སྔགས་པས་འདི་ལྟར་གསུངས་པ་ཤེས་ནས་དམ་ཚིག་སྲུང་བ་ལ་འབད་པ་ནི་གལ་ཤིན་ཏུ་ཆེའོ། །གསང་བ་པ་སྟེ་གསང་སྔགས་ལ་སྤྱོད་
པའི་ནང་ན་ནི། དམ་ཚིག་མི་སྲུང་བའི་སྒྲུབ་པ་པོ་དེ་ནི་ཕྱུགས་དང་འདྲ་བར་ཤིན་ཏུ་བླུན་པ་ཡིན་ནོ། །བླ་མ་དང་རང་གི་དམ་ཚིག་ལ་འཁུ་བ་སྟེ་གནོད་པ་བྱེད་པ་དེ་ནི། སངས་རྒྱས་ཀྱིས་ཐུགས་རྗེས་འཛིན་པའི་གདུལ་བྱའི་འཇིག་རྟེན་ལས་ལྷུང་བ་སྟེ་དེའི་ནང་ནས་ཕྱིར་
འཐོན་པར་འགྱུར་རོ། །གཉིས་པ་ནི། དཔལ་ཧེ་རུ་ཀའི་རྒྱུད་བལྟ་དཀའ་བ་སྟེ་དེ་ཁོ་ན་ཉིད་མ་རྟོགས་པ་རྣམས་ཀྱིས་མཐོང་ན། འཇིགས་པ་སྐྱེ་བར་བྱེད་པའི་དམ་ཚིག་རྣམས་རྣལ་འབྱོར་པ་གང་ཞིག་ལེགས་པར་སྲུང་ཞིང་སྐྱོང་བར་བྱེད་པ་ལ་ནི། མཁའ་འགྲོ་མ་སྟེ་དཔའ་མོ་
རྣམས་དང་བཅས་པའི་དཔའ་བོ་རྣམས་ཀྱིས་འདི་ནི་དགེ་བའི་གདོང་སྟེ་སྒོའོ་ཞེས་དགོངས་པར་མཛད་དོ། །མུ་ཁྭ་ཞེས་པ་གདོང་དང་སྒོ་གཉིས་ཀ་ལ་འཇུག་པའི་ཕྱི་མ་ལྟར་བྱའོ། །ཧེ་རུ་ཀ་ང་ནི་དམ་ཚིག་སྲུང་བ་དེ་ལ་ཕན་འདོགས་པར་བྱེད་དོ། །བླ་མ་ལ་ནི་གུས་པས་
བསྙེན་བཀུར་བར་བྱེད་པ་དང། གསང་བའི་གནས་སྲུང་བར་བྱེད་པའི་སྒྲུབ་པ་པོ་ལ། མཁའ་འགྲོ་མ་རྣམས་རྟག་ཏུ་དགའ་བར་འགྱུར་ཞིང། དེ་ལ་དངོས་གྲུབ་ཐམས་ཅད་འབྱུང་བ་སྟེ་སྩོལ་བར་འགྱུར་རོ། །ལོ་ཆེན་གྱིས། གསང་བ་སྲུང་བའི་སྒྲུབ་པོ་ལ། །མཁའ་
འགྲོ་མ་རྣམས་རྟག་དགའ་བ། །ཞེས་བསྒྱུར་རོ། །དངོས་གྲུབ་ནི་སྒྲུབ་པ་པོ་དཔའ་བོ་ཧེ་རུ་ཀ་ཉིད་དུ་འགྱུར་བའོ། །དེ་ནི་ཁམས་གསུམ་དང་ནམ་མཁའ་ལ་རྒྱུ་བའི་བདག་པོ་སྟེ་གཙོ་བོའོ། །སྒྲུབ་པ་པོ་དཔའ་བོ་ཉིད་ཐོབ་པར་འདོད་ནས་ཚུལ་བཞིན་དུ་སྒྲུབ་པ་ནི། ཐམས་ཅད་

[183A]༄༅། །དུ་ནི་མཆོད་པར་བྱ་བའི་འོས་སུ་འགྱུར་རོ། །དམ་ཚིག་སྲུང་བ་དེ་ནི་ཐབས་ཤེས་དབྱེར་མེད་པའི་རྣལ་འབྱོར་ལ་རབ་ཏུ་འཇུག་པ་ལ་དགའ་བར་འགྱུར་ཞིང་ཡང་དག་པའི་མན་ངག་བླ་མས་སྦྱིན་པའང་ལེགས་པར་རིག་པར་འགྱུར་རོ། །ཡང་
ན། ཡང་དག་འགྲོ་བ་རིག་པར་འགྱུར། །ཞེས་འདོན་པ་ལྟར་ན་ཁམས་གསུམ་ན་འགྲོ་བ་སྟེ་སྤྱོད་པའི་བདེ་བ་ཀུན་ཉམས་སུ་མྱོང་བར་འགྱུར་རོ། །ཞེས་ཀོང་ཀ་ན་པ་སོགས་བཞེད་དོ། །ཧེ་རུ་ཀའི་བརྟུལ་ཞུགས་འཛིན་པ་སྟེ་དེའི་གཞུང་གི་ལུགས་སྐྱོང་བའི་སྒྲུབ་
པ་པོས་ནི་རང་གི་སློབ་དཔོན་དང་དཔའ་བོ་ཧེ་རུ་ཀའི་སྐུ་གཟུགས་མཐོང་བར་གྱུར་ན། འོག་ནས་འབྱུང་བའི་སྔགས་འདི་དག་ཀུན་ཏུ་དགའ་བས་བརྗོད་པར་བྱའོ། །དགའ་ཚུལ་ནི་སློབ་དཔོན་མཐོང་ཞིང་སྐུ་གཟུགས་མཐོང་ཞིང་སྟེ་མཐོང་བ་ཙམ་གྱི་རྐྱེན་གྱིས་ཡིད་
དགའ་བའོ། །སྔགས་གང་འདོན་ན་དཔའ་བོ་ཧེ་རུ་ཀའི་རྩ་བའི་གསང་སྔགས་ཀྱི་ཆ་ཤས་མཆོག་རྐང་པ་བརྒྱད་པ་ལན་བདུན་དུ་ནི་བརྗོད་པར་བྱའོ། །ལོང་ཡོད་ན་དེ་ལྟར་བྱ་མེད་ན་ལན་ཅིག་གིས་ཀྱང་འགྲུབ་ཅེས་མར་དོ་གསུང་ངོ། །རབ་སྟེ་མཆོག་གི་སྔགས་
རྐང་བརྒྱད་ལ་མཐར་ཧཱུཾ་དང། ལ་སོགས་པས་ཧཱུཾ་གཉིས་པ་དང་ཕཊ་དང། མགོར་ཨོཾ་བརྗོད་པས་རབ་ཏུ་ཕྱེ་བ་བརྗོད་ལ། དེ་ནས་འབད་དེ་ཕྱག་བྱས་ན་སངས་རྒྱས་དང་ལ་སོགས་པས་བྱང་སེམས་ཐམས་ཅད་ལ་མཆོད་པར་འགྱུར་རོ། །དེ་ལྟར་བྱས་
པས་རྟག་པ་ཉིད་དུ་དཔའ་བོ་ཆེན་པོ་ཧེ་རུ་ཀ་དང་ལྡན་པར་ཏེ་ལྷན་ཅིག་ཏུ་རོལ་བར་ཐེ་ཚོམ་མེད་དོ། །གཞན་ཡང་སྒྲུབ་པ་པོ་དེའི་ཐུགས་ཀར་ཏེ་སྙིང་ལ་རྡོ་རྗེ་ཕག་མོ། ང་སྟེ་ཧེ་རུ་ཀ་དང་ལྷན་ཅིག་པ་དང། དཔའ་བོ་ཉེར་བཞི་དང་རྣལ་འབྱོར་མ་ཉེར་བཞི་དང་

[183B] །སྒྲུབ་པ་པོ་དེ་དང་སེམས་ཅན་གང་ཞིག་དུས་མཉམ་དུ་ལེགས་པར་ཏེ་བདེ་འགྲོར་སྐྱེས་པར་གྱུར་པའི་སྲོག་ཆགས་སྒྲུབ་པ་པོ་མཐོང་བ་ངེས་ཀྱང་བསོད་ནམས་རྒྱ་ཆེན་པོ་སོག་
པ་ཡིན་ནོ། །གཉིས་པ་ནི། དེ་འདྲ་བའི་དམ་ཚིག་རྣམས་དང་ལྡན་པའི་རྣལ་འབྱོར་པ་སྤྱོད་པ་དང་བསྒྲུབ་པ་བྱ་བར་འདོད་པས། དེ་ལྟར་བྱ་བའི་གནས་ནི་ཆུ་བོ་དང་རྒྱ་མཚོ་དང། རྫིད་བུའི་འགྲམ་དང། རི་བོ་དང་དེ་བཞིན་དུ་ལམ་བཞི་མདོ་དང་ལྟེང་ཀ་དང་མཆེའུ་
དང་ཁྲོན་པའི་འགྲམ་དང། ཁང་སྟེང་དང་གྲོང་ཁྱེར་གྱི་ལམ་སྲང་ཐམས་ཅད་དུ་ནི་སྤྱོད་པ་དང་བསྒྲུབ་པ་བྱའོ། །དེ་ལྟར་བྱས་ན་དེ་ལ་མཁའ་འགྲོ་མ་རྣམས་ཀུན་ཏུ་ཞེན་པར་ཏེ་རྗེས་སུ་ཆགས་པར་ལྟ་བ་སྟེ་དེ་ལ་ཐུགས་བརྩེ་བས་ལྟ་བ་ལ་གནས་པར་མཛད་དོ། །
འཇིགས་པ་ཆེན་པོ་སྟེ་འཇིགས་སུ་རུང་བའི་དུར་ཁྲོད་དུ། རྣལ་འབྱོར་མ་མཁའ་ལ་སྤྱོད་པ་དང། དེ་བཞིན་དུ་ས་འོག་ན་སྤྱོད་པ་དེ་གཉིས་ཀྱིས་མཚོན་ནས་ས་ལ་སྤྱོད་པའི་རྣལ་འབྱོར་མ་དང། རོ་ལངས་ཀྱང་ནི་དུ་མ་ཞིག་འཇིགས་པའི་གཟུགས་དང་སྟོབས་
ཆེན་པོས་གནས་པ་དེ་རྣམས་དང་ལྷན་ཅིག་ཏུ་དཔའ་བོ་ཆེན་པོ་སྟེ་སྒྲུབ་པ་པོ་དང། ཅི་བདེ་བར་ཏེ་བག་ཚ་བ་མེད་པར་རོལ་བར་མཛད་དོ། །རིའི་སུལ་དང་ཚང་ཚིང་གི་གནས་གསང་བ་རུ་སྟེ་ཤིན་ཏུ་དབེན་པའི་གནས་སུ་རྣལ་འབྱོར་མ་ཁྱད་པར་ཅན་དང། གསང་བ་
སྒྲུབ་པའི་མི་སྟེ་སྒྲུབ་གྲོགས་དང་ལྷན་ཅིག་ཏུ་སྔར་བཤད་པའི་ཕྱོགས་ཏེ་གནས་ནི་དེ་དང་དེ་དག་ཏུ་སྒྲུབ་པ་པོ་ལྷན་ཅིག་ཏུ་སའི་སྟེང་དུ་རོལ་བར་མཛད་དོ། །སྤྲོས་མེད་ནི་སྤྲོས་བཅས་ཀྱི་སྤྱོད་པ་ལས། བྱ་བའི་སྤྲོས་པ་ཉུང་བས་སྤྲོས་མེད་ཅེས་ཟེར་ལ། དེ་

[184A]༄༅། །ལ་དཀྱིལ་འཁོར་གྱི་ལྷ་གྲངས་དང་མཉམ་པའི་རྣལ་འབྱོར་ཕོ་མོ་འདུས་ནས་བྱེད་པ་དང། ལས་རྒྱའི་རྣལ་འབྱོར་མ་ལྔའམ་བཞི་དང། གཅིག་དང་འདུས་ཏེ་སྤྱོད་པ་བྱེད་པའི་སྤྲོས་མེད་རྒྱས་བསྡུས་འབྲིང་གསུམ་དང། ཡེ་ཤེས་ཀྱི་
ཕྱག་རྒྱ་ཞེས་པ་དམ་ཚིག་གི་ཕྱག་རྒྱ་ཉིད་ལ་བརྟེན་ནས་བཧུ་སུ་ཀུའི་སྤྱོད་པ་བྱེད་པ་ཤིན་ཏུ་སྤྲོས་མེད་ཀྱི་སྤྱོད་པར་སྤྱོད་བསྡུས་ལས་བཤད་ཅིང། སྤྱོད་པ་བྱེད་ཚུལ་ལྭ་བའི་ན་བཟའ་ཅན་གྱིས་སྤྱོད་བསྡུས་ལ་ཞལ་འཕངས་པ་ལྟར་བྱའོ། །ལེའུ་འདིར་ནི་
ཕལ་ཆེར་རྣལ་འབྱོར་མ་མཐུ་ལྡན་རྣམས་ལ་བཤད་དོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་མཐུ་ལྡན་རྣམས་ལ་བརྟེན་ནས་སྤྱོད་པ་སྒྲུབ་པ་དང། གསང་བའི་ལམ་སྒྲུབ་པའི་དཔའ་བོ་སྒྲུབ་པ་པོ་
ཡི་གང་དུ་སྒྲུབ་པའི་གནས་ཀྱི་ཆོ་གའི་ལེའུ་སྟེ་སུམ་ཅུ་རྩ་བརྒྱད་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་སུམ་ཅུ་རྩ་བརྒྱད་པའི་བཤད་
པའོ།།    ༈    །།བཅུ་པ་དངོས་གྲུབ་འགྲུབ་པའི་མཚན་མ་བརྟག་པ་ལ་བཞི། བལྟ་བ་དང་ཧ་ཧ་ཞེས་རྒོད་པའི་ལེའུ། རིགས་ལྔ་པོ་དབང་དུ་བྱ་བ་དང་ཕྱག་རྒྱ་ཆེན་པོ་བསྟེན་པའི་ལེའུ། ཡི་གེ་ཉེར་བཞིའི་དཀྱིལ་འཁོར་དགོད་པའི་ལེའུ་
རྒོད་པའི་སྔགས་དང་མཁའ་འགྲོའི་གཟུགས་ཀྱི་རྒྱུའི་ལེའུ། །དང་པོ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། རྣལ་འབྱོར་མ་དང་སྒྲུབ་པ་པོ་ས་སྟེང་དུ་རོལ་བ་བཤད་པ་དེ་

[184B] །གཉིས་པ་ལ་གསུམ། རྒོད་པ་ལས་བལྟ་བ་འབྱུང་ཚུལ། མཐོང་བ་ན་འཇིགས་པའི་ཉེས་དམིགས། མཐོང་བ་ན་མི་འཇིགས་པའི་ཕན་ཡོན་བསྟན་པའོ། །དང་པོ་ནི། སྒྲུབ་
པ་པོའི་རྣལ་འབྱོར་པ་ཆེན་པོ་རྣལ་འབྱོར་ལ་བརྟན་པ་ཐོབ་པས། སྤྱོད་པ་བྱེད་པའི་དུས་སུ་དུར་ཁྲོད་ལ་སོགས་པར་ཕྱིན་ནས་ཆོས་ཐམས་ཅད་བརྫུན་པ་སྒྱུ་མ་ལྟ་བུར་བལྟས་ལ། བཞད་པ་བརྒྱད་ཀྱི་སྔགས་ནི་བརྒྱད་པོ་ཡན་ལག་བརྒྱད་ལ་དགོད་ཅིང་
རྒོད་པ་སྟེ་ངག་ཏུ་ཡང་བཟླས་པར་བྱའོ། །དེ་བྱས་པའི་དགོས་པ་ནི། གད་མོ་བརྒྱད་བྱས་པ་དེ་ནས་ཏེ་རྒྱུ་དེ་ལས་སྒྲུབ་པ་པོ་འདི་ལ་མཁའ་འགྲོ་མ་རྣམས་ཀྱིས། རང་གི་གཟུགས་ཡང་དག་པར་མཐོང་བ་རྩོལ་བར་འགྱུར་བ་གདོན་མི་ཟ་བའོ། །བཞད་པ་
བརྒྱད་ནི་འགྲེལ་པ་མང་པོས་ཡབ་ཀྱི་རྩ་སྔགས་ཀྱི་ཆ་ཤས། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དཧི་ལི་དཧི་ལི་ཚན་པ་བརྒྱད་དང། ཡུམ་གྱི་ཧ་ཧ་ཧི་ཧི་ཧུ་ཧུ་ཧུཾ་ཧུཾ་བརྒྱད་ལ་འཆད་ལ། བླ་མ་སྔ་མ་རྣམས་ཧ་ཧ་སོགས་དྲུག་དང་
ཧེ་ཧེ་བརྒྱད་ལ་འཆད་དོ། །གཉིས་པ་ནི། དེ་ལྟར་མཐོང་བའི་ཚེ་མཁའ་འགྲོ་མ་རྣམས་ཀྱིས་འཇིགས་པའི་སྒྲ་ནི་རྣམ་པ་མང་པོ་མི་བཟད་པ་འཇིགས་པར་བྱེད་པ་སྒྲོག་པར་འགྱུར་རོ། །བསྒྲགས་པ་དེ་ལ་དཔའ་བོ་སྟེ་སྒྲུབ་པ་པོ་འཇིགས་པར་གྱུར་ན་
ནི། སྐྲག་ཅིང་སྟེ་བག་མི་འབེབས་པས་ཕྱོགས་ཕྱོགས་སུ་རྣམ་པར་འབྱོར་བར་བྱེད་པས་དངོས་གྲུབ་མི་སྟེར་རོ། །གསུམ་པ་ནི། གལ་ཏེ་དཔའ་བོ་སྟེ་སྒྲུབ་པ་པོ་མཐོང་བ་དེ་ལ་མི་འཇིགས་ན་ནི། དེ་རྣམས་ཀྱིས་ལག་པ་གཡོན་པས་བཟུང་ནས་ནི་

[185A]༄༅། །དེ་དག་གི་རང་གི་གནས་སུ་ཁྱེར་ནས་ནི་མཁའ་འགྲོ་མ་ནི་དེ་དག་དང་རྟག་ཏུ་མངོན་པར་ཏེ་མངོན་སུམ་དུ་རྩེ་བ་དང་རོལ་བར་བྱེད་ཅིང། བདེ་བ་ཅན་གྱི་སྟེ་བདེ་བ་ཆེན་པོའི་ཕྱག་རྒྱ་ཆེན་པོའི་དངོས་གྲུབ་འགྲུབ་པའི་གནས་
སུ་འགྲོ་བར་འགྱུར་ལ། ཧེ་རུ་ཀ་དཔལ་ལ་ཤིན་ཏུ་གུས་ཤིང་འདོད་པ་སྟེ་དོན་དུ་གཉེར་བ་ཆེན་པོས་དེ་སྒྲུབ་པའི་མཁའ་ལ་འགྲོ་བ་སྟེ་སྤྱོད་པའི་གནས་སུ་འཁྱེར་བར་བྱེད་དོ། །སྒྲུབ་པ་པོ་ནི་སྔགས་ཏེ་ཡེ་ཤེས་ཀྱི་ལུས་ཅན་དུ་འགྱུར་བས་འཁོར་
བར་འཆི་བ་དང་རྒ་བ་སོགས་མེད་པར་འགྱུར་རོ། །ལེའུ་འདིར་བཞད་པ་བརྒྱད་ཀྱི་སྔགས་ཀྱི་སྒོ་ནས་འཇིགས་མི་འཇིགས་བརྟགས་པས་དངོས་གྲུབ་ཀྱི་མཚན་མ་རྟོག་པ་སྟོན་པ་ཡིན་ནོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་
བསྡུས་པའི་རྒྱུད་ལས། མཁའ་འགྲོ་མས་གཟུགས་བསྟན་པ་བལྟ་བ་དང། ཧ་ཧ་ཞེས་རྒོད་པའི་ཆོ་གའི་ལེའུ་སྟེ་སུམ་ཅུ་རྩ་དགུ་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་
རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་སུམ་ཅུ་རྩ་དགུ་པའི་བཤད་པའོ།།    ༈    །།གཉིས་པ་རིགས་ལྔ་པོ་དབང་དུ་བྱ་བ་དང་ཕྱག་རྒྱ་ཆེན་པོ་བསྟེན་པའི་ལེའུ་ལ་གསུམ། བཤད་
པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་བཞི་བཅུ་པ་འཆད་པའི་སྐབས་ལ་བབ་པས་ད་ནི་རབ་ཏུ་བཤད་པར་བྱའོ། །གང་བཤད་བར་བྱ་ན། དཔའ་བོ་ཧེ་རུ་ཀའི་རྣལ་འབྱོར་

[185B] ཧེ་རུ་ཀའི་རྣལ་འབྱོར་གྱི་ཆོ་གར་གནས་པས་འགྲུབ་པར་འགྱུར་བ་བཤད་པར་བྱའོ། །གཉིས་པ་
ལ་གསུམ། ཕྱི་དང་ནང་གི་སྦྱིན་སྲེག་བསྒྲུབ་བྱ་སོ་སོ་ལ་ལྟོས་པའི་གྲངས། དེ་ལྟར་བྱས་པའི་ཕན་ཡོན་ནོ། །དང་པོ་ནི། དངོས་གྲུབ་གསལ་བར་བྱེད་པས་ན་སྒྲོན་མ་སྟེ་ཤ་དང། ལོ་ཆེན་དང་མར་དོ་རྐྱང་པའི་འགྱུར་ལ་སྨྱོ་བྱེད་ཅེས་དང་
གཉིས་འདུས་དང་མལ་གྱི་འགྱུར་ལ་མྱོས་བྱེད་ཅེས་པ་གཉིས་ཀ་ཡོད་ཀྱང། འདིར་ཕྱི་མ་ལྟར་བཤད་ན་མྱོས་བྱེད་ཆང་དང་བཅས་པ་དང། ཉ་ཡི་ཤ་དང་ལྡན་པར་བྱས་ཏེ། དཔའ་བོའི་དབང་ཕྱུག་འཁོར་དང་བཅས་པ་གནས་སྐབས་ཐམས་ཅད་དུ་ཉི་
མ་བདུན་གྱིས་སྒྲུབ་པ་པོས་ཐུན་གསུམ་དུ་ཕྱི་ནང་གི་དབང་གི་སྦྱིན་སྲེག་བྱེད་པ་ལ་གཞོལ་བས་དབང་དུ་བྱ་བ་དབང་དུ་བྱེད་པའི་དངོས་གྲུབ་རྒྱ་ཆེན་པོ་གསོལ་བ་སྟེ་སྩོལ་བར་འགྱུར་རོ། །མཚན་མོ་ནི། རྣལ་འབྱོར་མ་ནི་མཚན་མོར་བརྗོད། །
ཅེས་པའི་ཚུལ་གྱིས་རྣལ་འབྱོར་མ་དང་སྙོམས་པར་ཞུགས་ནས་སྦྱིན་སྲེག་བྱེད་པས་ནི། ཕྱི་ནང་གཉིས་ཀའི་སྦྱིན་སྲེག་ཏུ་འགྱུར་ལ། བཟའ་བཏུང་ལ་ལོངས་སྤྱད་པའི་ནང་གི་སྦྱིན་སྲེག་ཀྱང་བྱའོ། །གཉིས་པ་ནི། སྦྱིན་སྲེག་བརྒྱ་དང་རྩ་
བརྒྱད་ལྡན་པ་སྟེ་བཅས་པ་ཉིད་ཀྱིས་ཐུན་གསུམ་དུ་ནི་དབང་གི་སྦྱིན་སྲེག་སྒྲུབ་པར་བྱེད་ན། རྒྱལ་པོ་དཔུང་དང་བཅས་པར་ནི་ཉི་མ་བདུན་གྱིས་ནི་རང་གི་དབང་དུ་འགྱུར་རོ། །བརྒྱ་རྩ་བརྒྱད་ཀྱི་ཕྱེད་ལྔ་བཅུ་རྩ་བཞིས་དཔའ་བོ་ཆེན་པོ་སྟེ་གྲོང་དཔོན་
[186A]༄༅། །དང། ལྔ་བཅུ་རྩ་བཞི་པོ་དེ་ཡི་ཕྱེད་ཉེར་བདུན་གྱིས་བློན་པོ་དང། སུམ་ཅུ་རྩ་གཉིས་སུ་བསྲེག་པའི་སྦྱིན་སྲེག་བྱ་བའི་རིམ་པས་རྒྱལ་ཕྲན་ཏེ་ཡུལ་དཔོན་སོགས་དབང་དུ་འགྱུར་རོ། །བྲམ་ཟེ་ཉིད་ལ་ནི་སྦྱིན་སྲེག་
ཉི་ཤུས་ཐུན་མཚམས་གསུམ་དུ་ཉི་མ་བདུན་གྱི་བར་དུ་སྦྱིན་སྲེག་བྱའོ། །དེ་བཞིན་དུ་རྒྱལ་རིགས་དག་ལ་སྦྱིན་སྲེག་བདུན། རྗེའུ་རིགས་ལ་སྦྱིན་སྲེག་ལྔ། དམངས་རིགས་ལ་ནི་སྦྱིན་སྲེག་གསུམ། ཐ་མ་གདོལ་པ་ལ་སོགས་པ་ལ་ནི་
སྦྱིན་སྲེག་གཅིག་བྱའོ། །དེ་ལྟར་དཔའ་བོས་རིགས་ཀྱི་རིམ་གྱིས་དུས་ཟླ་བ་གཅིག་ནི་ཞེས་པ་སྔར་ལས་ཚོགས་རྣམས་ཉི་མ་བདུན་གྱིས་འགྲུབ་པར་བཤད་པ་དང་མི་མཐུན་པས། རྒྱ་དཔེ་དང་འགྲེལ་པར། སྟན་གཅིག་ལ་ནི་མཉམ་
བརྟེན་ནས། །ཞེས་འབྱུང་བ་ལྟར་ཏེ་སྟན་ཏེ་གདན་གཅིག་ལ་ཡབ་ཡུམ་གཉིས་ཀ་མཉམ་པར་བརྟེན་ནས་སྔགས་ཀྱི་ནུས་པ་སྒྲུབ་པ་པོས་བྲམ་ཟེ་ལ་སོགས་པའི་འགྲོ་བ་རིགས་ལྔ་པོ་ཐམས་ཅད་དགུག་པར་བྱའོ། །གསུམ་པ་ནི། དཔའ་
བོ་སྟེ་སྒྲུབ་པ་པོས་ཆོ་ག་སྔ་མ་སྟེ་ལྷའི་རྣལ་འབྱོར་དང་སྦྱིན་སྲེག་གི་ཆོ་ག་སྔོན་དུ་འགྲོ་བས། གཟུགས་སྒྲ་སོགས་ཀྱི་འདོད་ཡོན་ལ་བརྟེན་པའམ། རང་གང་དབང་དུ་བྱེད་འདོད་པའི་བསྒྲུབ་བྱ་དབང་དུ་བྱེད་པའི་ཐབས་བསྟེན་ན་དབང་དུ་བྱ་
བ་ཐོབ་པར་འགྱུར་རོ། །ས་སྟེང་དུ་འདོད་པའི་དབང་ཕྱུག་སྟེ་དབང་ཕྱུག་ཆེན་པོ་བཞིན་དུ་བསོད་ནམས་ཀྱི་དཔལ་དང་ལྡན་ཞིང། གཟུགས་ལ་སོགས་པའི་སྐལ་བ་བཟང་པོར་སྐྱེ་བར་འགྱུར་ལ། སྒྲུབ་པ་པོ་ནི་མཁའ་འགྲོ་མ་རྣམས་

[186B] །ལེའུ་འདིར་རྫོགས་རིམ་བརྟན་པོར་སོང་བ་ན་དབང་དུ་བྱ་བ་ལ་སོགས་པའི་ལས་རྣམས། ཞག་བདུན་ཚུན་ཆད་ཀྱིས་འགྲུབ་མི་འགྲུབ་བརྟགས་པས། འགྲུབ་པར་སྣང་ན་ཕྱག་རྒྱ་ཆེན་པོའི་
དངོས་གྲུབ་མྱུར་དུ་འགྲུབ་པའི་མཚན་མ་རྟོག་པ་སྟོན་ནོ། །གོང་མ་རྣམས་བསྐྱེད་རིམ་བརྟན་པ་ན་ཡང་དེ་ལྟར་རྟོག་པར་བཞེད་དོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྒྱལ་རིགས་ལ་སོགས་
པའི་རིགས་ལྔ་དང་ཕྱག་རྒྱ་རིགས་ལྔ་པོ་དབང་དུ་བྱ་བ་དང། དེ་ལ་བརྟེན་ནས་ཕྱག་རྒྱ་ཆེན་པོ་བསྟེན་པའི་ལེའུ་སྟེ། བཞི་བཅུ་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་
བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་པའི་བཤད་པའོ།།    ༈    །།གསུམ་པ་ཡི་གེ་ཉེར་བཞིའི་དཀྱིལ་འཁོར་དགོད་པའི་ལེའུ་ལ་གསུམ། བཤད་པར་དམ་བཅའ་བ། དམ་
བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་བཞི་བཅུ་པ་བཤད་པ་དེ་ནས་ལས་རྣམས་ཀྱི་རབ་མཆོག་རྫོགས་རིམ་ལ་གནས་པའི་དངོས་གྲུབ་ཐམས་ཅད་འགྲུབ་པར་སྟོན་པ་སྔགས་ཀྱི་རྣལ་འབྱོར་གང་
གིས་ཤེས་ནས་སྒྲུབ་པ་པོས་བསྒྲུབས་པས་འགྲུབ་པ་བཤད་པར་བྱའོ། །འདི་བསྐྱེད་རིམ་པས་ཀྱང་སྒྲུབ་མོད་ཀྱང། འདིར་རྫོགས་རིམ་པས་མཆོག་གི་དངོས་གྲུབ་འགྲུབ་པའི་མཚན་མ་རྟོག་པ་ཡིན་པས། འགྲེལ་པ་གསུམ་

[187A]༄༅། །ལས་རྫོགས་རིམ་པ་ལ་སྦྱར་རོ། །གང་གིས་ཏེ་དེས་སྔགས་ཀྱི་སྒྲུབ་པ་རྙེད་དཀའ་ཞིང་གསང་བར་གྱུར་པ་བཤད་པའི་རྒྱུད་ཕྱི་མ་དང། བླ་མའི་ཁ་ལས་ཤེས་པར་བྱ་བ་ཞེས་གསུང་ངོ། །གཉིས་པ་ལ་གཉིས་
བསྒྲུབ་པར་བྱ་བའི་ལས་ཀྱི་དབྱེ་བ། དེ་འགྲུབ་པའི་རྒྱུ་བསྟན་པའོ། །དང་པོ་ནི། བསྒྲུབ་པར་བྱ་བའི་ལས་ལ་ནི་ལས་ཆེན་བཅུ་གཉིས་ཏེ། དབང་དུ་བྱ་བ་དང་དགུག་པ་གཉིས་གཅིག་ཏུ་བྱས་པ་དང། མཛའ་བ་དབྱེ་བར་བྱ་བ་དང། བསད་
པ་དང་བསྐྲད་པ་གཉིས་གཉིས་སུ་བྱས་པ་དང། ལ་སོགས་པས་ཞི་རྒྱས་གཉིས་བསྡུས་ཏེ་དེ་གཉིས་སོ་སོར་བྱའོ། །སེམས་རྨུགས་པར་བྱེད་པ་དང། རེངས་པར་བྱ་བ་དང། དྲན་པ་ཉམས་པར་བྱེད་པ་རྨོངས་པར་བྱེད་པ་གསུམ་དང་
ཕུར་བུས་གདབ་པ་དང། ཚིག་གི་སྦྱོར་བ་ཁྱད་པར་ཅན་བྱེད་པ་འཕྲོག་པ་དང་ངག་ལྐུགས་པར་འགྱུར་བ་དང་རྣ་བ་འོན་པ་དང་དེ་བཞིན་དུ་མིག་ལོང་བ་སྟེ་བཞི་ནི་དབང་པོ་རེངས་པར་བྱེད་པ་ཞེས་གཅིག་ཏུ་བྱའོ། །མ་ནིང་ཉིད་དུ་བྱ་བ་དང་གཟུགས་
ནི་སྣ་ཚོགས་པར་ཡོངས་སུ་འགྱུར་བ་སྟེ་བཅུ་གཉིས་སུ་བྱེད་པ་ནི་བླ་མ་གོང་མའི་ལུགས་སོ། །སྐལ་ལྡན་ལ་སོགས་པའི་ལུགས་ཀྱིས་དབང་དགུག་གཉིས་གཅིག་བསད་བསྐྲད་གཉིས་གཅིག་ཚིག་འཕྲོག་ལྐུགས་པར་འགྱུར་བ་གཅིག་
ཏུ་བྱས་ནས་བཅུ་གཉིས་སུ་བྱེད་པར་མངོན་ནོ། །སྐབས་འདིར་ཞལ་བཞི་པ་ལ་སོགས་པའི་སྔགས་ཀྱིས་འཁྲུལ་འཁོར་ལ་བརྟེན་ནས་ལས་སྒྲུབ་པ་བཤད་དེ། ཚིག་མངས་སུ་དོགས་ནས་མ་བྲིས་སོ། །གཉིས་པ་ལ་གཉིས། མདོར་བསྟན་པ་

[187B] རྒྱས་པར་བསྟན་པའོ། །དང་པོ་ནི། ལས་ཆེན་བཅུ་གཉིས་པོ་འདི་དག་ནི་རྟག་ཏུ་སྒྲུབ་པ་པོ་ཡིས་བསྒྲུབས་ན་ནི། འདོད་པའི་དངོས་གྲུབ་སྒྲུབ་པ་པོ་ལ་ནི་དྲན་པ་ཙམ་གྱིས་འགྲུབ་པར་འགྱུར་པར་ཐེ་ཚོམ་མེད་དོ། །འདི་ནི་གང་ཟག་རབ་ལ་དགོངས་ཏེ་
འཁྲུལ་འཁོར་གྱིས་སྒྲུབ་པ་ནི་འབྲིང་པོ་དང། དམན་པའི་དབང་དུ་བྱས་པའོ། །གཉིས་པ་ལ་གསུམ། མཁའ་འགྲོ་མས་གནས་ཀུན་ཏུ་ཁྱབ་པར་བསྟན། གནས་ཀྱི་གཙོ་བོ་ངོས་གཟུང་བ། བསྒོམས་ཤིང་མཆོད་པས་བསྲུབ་པར་བསྟན་པའོ། །
དང་པོ་ནི། དྲན་པ་ཙམ་གྱིས་དངོས་གྲུབ་འཐོབ་པའི་ཆོ་ག་དེ་དག་གང་ཞེ་ན། ཡུལ་ཐམས་ཅད་ཀྱི་བླ་མ་སྟེ་གོང་མ་ནི། འཛམ་བུ་གླིང་གི་ཡུལ་གྱི་གནས་དང། ལ་སོགས་པས་ཉེ་བའི་གནས་ནས་ཉེ་བའི་དུར་ཁྲོད་ཀྱི་བར་བསྡུ་སྟེ། ཡུལ་ཉེར་
བཞིའི་མཁའ་འགྲོ་མས་ནི། ཡུལ་ཐམས་ཅད་ཁྱབ་པར་གནས་སོ། །མཁའ་འགྲོ་མ་དེ་དག་ཀྱང་གང་ཞེ་ན། པུལླི་ར་མ་ལ་ཡ་ལ་སོགས་པའི་ཡུལ་དང་ཡུལ་དུ་མངོན་པར་སྐྱེ་བ། བདེ་བ་ཆེན་པོའི་ཡེ་ཤེས་དང་ལྡན་པའི་རང་རང་གི་
དཔག་ཏུ་མེད་པའི་སྐྱེ་གནས་ཏེ། དོན་དམ་པའི་བྱང་ཆུབ་ཀྱི་སེམས་ཀྱི་རྒྱ་མཚོའོ། །དེས་བསྐྱེད་པ་ཅི་ཞིག་ཅེ་ན། རྡོ་རྗེ་སྟེ་གཉིས་སུ་མེད་པའི་ཡེ་ཤེས་ཀྱི་རང་བཞིན་གྱི་དཀྱིལ་འཁོར་གྱི་གཙོ་མོ་རྣམས་བསྡུས་པར། རབ་གཏུམ་
མ་ལ་སོགས་པ་དེ་རྣམས་ནི། རྡོ་རྗེའི་ལུས་ཀྱི་ཁམས་ཉེར་བཞིའི་ངོ་བོར་བསྟན་པའི་མཁའ་འགྲོ་མ་ཉེ་བཞི་རུ་བཤད་དེ། །བསྡུ་ན་དྲན་པ་ཙམ་གྱིས་ལས་ཀྱི་དངོས་གྲུབ་སྟེར་བའི་མཁའ་འགྲོ་མ་ནི། རབ་གཏུམ་མ་ལ་སོགས་པ་

[188A]༄༅། །ཡིན་ནོ། །དེ་དྲན་པ་ཙམ་གྱིས་ཞི་སོགས་ཀྱི་དངོས་གྲུབ་སྟེར་ན་ནི། མཆོག་གི་དངོས་གྲུབ་མྱུར་དུ་འགྲུབ་པའི་མཚན་མར་ཤེས་པར་བྱའོ། །གཉིས་པ་ལ་གསུམ། ཡུལ་ཉེར་བཞི་བསྟན་པ་དང། དེ་རྣམས་ཀྱི་རྣལ་
འབྱོར་མའི་བྱིན་རླབས་འཇུག་ཚུལ། དེ་རྣམས་རྣལ་འབྱོར་མ་གང་གིས་བསྡུས་པའོ། །དང་པོ་ནི། ལེའུ་བཞི་པར་རྣལ་འབྱོར་མ་ཉེར་བཞི་མས་རིམ་ནས་བཟློག་སྟེ་བསྟན་པ་བཞིན་དུ། འདིར་དེ་དག་གི་གནས་ཉེར་བཞི་ཡང་བཟློག་སྟེ་
སྟོན་པ་ནི། ཀུ་ལུ་ཏ་དང་མ་རུ་ཞེས་པ་མྱ་ངན་གྱི་ཡུལ་དང། སིན་དཧུའི་ཡུལ་དང་ན་ག་ར་དང། སུ་ཝརྞ་དཧི་པ་དང། སཽ་རཥྚ་དང། གྲྀ་ཧ་དེ་བ་ཏ་དང། པྲེ་ཏ་པུ་རི་དང། ཧི་མ་ལ་ཡང་དང། ཀཉྩི་དང། ལཾ་པ་ཀའི་ཡུལ་དང། ཀ་ལིང་ག་དང། ཀོ་ས་
ལ་དང། ཏྲི་ཤ་ཀུ་ནེ་དང། ཨོ་ཏྲེ་དང། ཀ་མ་རཱུ་པ་དང། མཱ་ལ་ཝ་དང། དེ་བི་ཀོ་ཊི་དང། ར་མེ་ཤྭ་རི་དང། གོ་ད་བ་རི་དང། ཨརྦུ་ཏ་དང། ཨུ་རྒྱན་དང། ཛཱ་ལནྡྷ་ར་དང། པུལླི་ར་མ་ལ་ཡ་སྟེ་སྐུའི་འཁོར་ལོ་ནས་བརྩམས་ནས། ཐུགས་
ཀྱི་འཁོར་ལོའི་མཐར་ཐུག་པའོ། །སོགས་ཀྱིས་གྲོང་མཐའ་དང་ཉེ་བའི་གྲོང་མཐའ་ལ་སོགས་པའི་མཐར་ཐུག་པ་བསྡུས་ཏེ་གནས་སུམ་ཅུ་རྩ་གཉིས་སོ། །གཙོ་མོ་ཉེར་བཞི་གནས་པའི་ཡུལ་ནི་འདི་དག་སྟེ། དཔའ་བོ་ཉེར་བཞིའི་གནས་
ཀྱང་དེ་རྣམས་སོ། །གཉིས་པ་ནི། ཡུལ་ཉེར་བཞི་པོ་འདི་དག་གི་བུ་མོ་གང་ཐོད་པའི་དུམ་བུ་ལ་སོགས་པའི་དཔའ་བོ་དང་གཉིས་སུ་མེད་པ་སྟེ་སྙོམས་པར་འཇུག་པའི་རྣལ་འབྱོར་མ་དེ་ཀུན་ནི་རང་གི་འདོད་པ་ཙམ་གྱིས་གཟུགས་མི་འདྲ་བ་དུ་

[188B] །རྣལ་འབྱོར་མ་ཉེར་བཞི་པོ་དེ་རྣམས་ཅིའི་ཕྱིར་དཀྱིལ་འཁོར་དུ་དགོད་པར་བྱ་སྙམ་ན། ཉེར་བཞི་པོ་འདི་རྣམས་ཕྱི་དང་ལུས་ཀྱི་དཀྱིལ་འཁོར་ལ་བཀོད་ནས་བསྒོམས་པས། ཡིད་ཀྱི་ཤུགས་ཀྱིས་ཏེ་ཡིད་ཀྱི་ཤུགས་ལྟར་ཤིན་ཏུ་
མགྱོགས་པར་སོང་ནས་སྒྲུབ་པ་པོ་ལ་བྱིན་གྱིས་རློབས་པ་ལ་འཇུག་པ་ཡིན་ནོ། །འདི་རྣམས་བསྒོམས་པས་ཡུལ་ཁྱད་པར་ཅན་དེ་རྣམས་ན་གནས་པའི་དཔའ་མོ་དང་མྱུར་དུ་འཕྲད་ལ། དེ་ལ་བརྟེན་ནས་ལམ་ཚོགས་མེད་པར་ཆེས་ཤིན་ཏུ་མྱུར་བར་
འགྱུར་རོ། །གསུམ་པ་ནི། རྣལ་འབྱོར་མ་དྲུག་ཅེས་པ་ནས་གཙོ་མོ་ཡིན་ཞེས་པའི་བར་ལ་ནཱ་རོ་པའི་མན་ངག་གིས་ལོཙྪ་བ་གཉིས་ཀྱིས་འཆད་ཚུལ་ནི། རྣལ་འབྱོར་མ་དྲུག་ནི་ལཱ་མ་དང་གཟུགས་ཅན་མ་དང་བྱིས་བཅས་མ་དང་ཡོངས་གྱུར་མ་དང་
ཨེ་ཧི་ཀ་དང་མི་ལྡོག་མ་སྟེ། དེ་དྲུག་གིས་ཡུལ་ཉེར་བཞིན་གནས་པའི་རྣལ་འབྱོར་མ་རྣམས་བསྡུས་སོ། །ཇི་ལྟར་བསྡུས་ཤེ་ན། ཀུ་ལུ་ཏ་ནི་སྐུ་འཁོར་གྱི་བྱང་ཤར་ན་གནས་པའི་བརྩོན་འགྲུས་ཆེན་མོའོ། །མ་རུའི་ཡུལ་ན་མ་མོ་རྣམས་ཞེས་པ་དེ་
རྣམས་ཀྱི་གཙོ་མོ་ནུབ་བྱང་གི་འཁོར་ལོ་སྒྱུར་མའོ། །སིན་དཧུའི་ཡུལ་ན་གནས་པ་ལྷོ་ནུབ་ཀྱི་སྟོབས་ཆེན་མའོ། །རིགས་ཀྱི་གཙོ་མོ་ན་ག་རར་ཞེས་པ་དེ་ན་གནས་པ་ཤར་ལྷོའི་ཤིན་ཏུ་དཔའ་མོ་སྟེ། སྐུ་འཁོར་གྱི་མཚམས་མ་བཞི་པོ་དེ་རྣམས་ལཱ་མའི་
བདག་ཉིད་ཀྱིས་བསྡུས་སོ། །ལི་པ་ཀ་སུ་ཝརྞ་དཧི་པ་ན་གནས་པ་ལྷོའི་འཁོར་ལོའི་གོ་ཆ་མ་དང། སཽ་རཥྚར་རིགས་ཀྱི་ལྷ་མོ་རྣམས་ཡིན་ནོ་ཞེས་པ་དེ་རྣམས་ཀྱི་གཙོ་མོ་ནུབ་ཀྱི་ཆང་འཚོང་མ་དང། ཀ་ཏྱ་ཆེ་གྲི་ཧ་དེ་བ་ཏར་གནས་པ་བྱང་གི་དུམ་སྐྱེས་

[189A]༄༅། །མ་དང། པྲེ་ཏ་པུ་རི་ན་གནས་པ་ཤར་གྱི་འཁོར་ལོའི་ཤུགས་ཅན་མའོ། །མཁའ་འགྲོ་གཟུགས་ཅན་མ་རུ་བཅས་ཞེས་པ་སྐུ་འཁོར་གྱི་ཕྱོགས་བཞི་པོ་ན་གནས་པ་དེ་རྣམས་ནི་གཟུགས་ཅན་མའི་བདག་ཉིད་ཀྱིས་བསྡུས་སོ། །
ཧི་མ་ལ་ཡའི་རིར་གནས་པ། གསུང་འཁོར་གྱི་བྱང་ཤར་གྱི་མཁའ་འགྲོ་གདོང་མ་དང། ཀཉྩི་ན་གནས་པ་ནུབ་བྱང་གི་རྟ་སྣ་མ་དང། པཉྩ་ལ་ལཾ་པ་ཀ་ན་གནས་པ་ལྷོ་ནུབ་ཀྱི་ཤིན་ཏུ་བཟང་མོ་དང། ཀ་ལིང་ག་ན་གནས་པའི་བརྟུལ་ཞུགས་འཛིན་པ་
ཁྱིམ་ལྷ་མོ་ཞེས་པ་ཤར་ལྷོའི་སྔོ་བསངས་ལྷ་མོ་སྟེ། གསུང་འཁོར་གྱི་མཚམས་མ་དེ་རྣམས་བྱིས་བཅས་མོས་བསྡུས་སོ། །མལ་གྱིས་ནི་ཡོངས་གྱུར་མས་བསྡུས་པར་འཆད་དོ། །ཀོ་ས་ལར་གནས་པའི་ཤ་ཟན་མ་ལྷོའི་ཆང་འཐུང་མ་དང་
ཡི་དྭགས་གྲོང་ཨོ་ཊེ་ན་གནས་པའི་རྡོ་རྗེ་མཁའ་འགྲོ་ནི་བྱང་གི་འཇིགས་བྱེད་ཆེན་མོ་དང། སྦོམ་དབང་ཕྱུག་ཀ་མརཱུ་པ་ན་གནས་པ་ཤར་གྱིས་སྲུངས་མ་དང། ཏྲི་ཤ་ཀུ་ནེར་གནས་པ་ནུབ་ཀྱི་རླུང་ཤུགས་མ་སྟེ། གསུང་འཁོར་གྱི་ཕྱོགས་ན་གནས་
པ་བཞི་པོ་ནི་ཁཎྜ་རོ་ཧི་ཡོངས་གྱུར་མས་བསྡུས་སོ། །མལ་ནི་བྱིས་བཅས་མོས་བསྡུས་པར་འཆད་དོ། །པུལླ་རི་མ་ལ་ཡར་གནས་པ་ཐུགས་འཁོར་གྱི་ཤར་གྱི་རབ་གཏུམ་མ་དང། དེ་བཞིན་ཞེས་པ་ཨུ་རྒྱན་ན་གནས་པ་ནུབ་ཀྱི་འོད་ལྡན་མ་དང་
ཨརྤུ་ཏ་ན་གནས་པ་ལྷོའི་སྣ་ཅན་མ་དང། གསེར་རི་ཛཱ་ལནྡྷ་རར་གནས་པ་བྱང་གི་གཏུམ་མིག་མ་སྟེ། ཐུགས་འཁོར་གྱི་ཕྱོགས་མ་བཞི་པོ་དེ་རྣམས་ནི་སྨེ་ཤ་ཅན་རིགས་སྐྱེས་ཞེས་པ་ཨེ་ཧི་ཀས་བསྡུས་སོ། །བུད་མེད་སྟོང་ཕྲག་ཉི་ཤུ་གཅིག་ནི་ཡུལ་

[189B] །ལྷག་མ་གཞན་དག་ནི་མཱ་ལ་ཝ་ན་གནས་པ་བྱང་ཤར་གྱི་ཤིང་གྲིབ་མ་དང། དེ་བི་ཀོ་ཊ་ནི་གནས་པ་ནུབ་བྱང་གི་ལང་ཀའི་དབང་ཕྱུག་མ་དང། ར་མེ་ཤྭ་རིར་གནས་པ་ལྷོ་ནུབ་ཀྱི་མིའུ་ཐུང་མ་དང་
གོ་ད་བ་རིར་གནས་པ་ཤར་ལྷོའི་དཔའ་བློ་མ་སྟེ། ཐུགས་འཁོར་གྱི་མཚམས་མ་བཞི་པོ་དེ་རྣམས་ནི་མི་ལྡོག་མའི་རིགས་ཡིན་ནོ། །བསྲུབ་པ་ཆེ་ནི་རྡོ་རྗེ་ཕག་མོའོ། །དེའི་ནི་ཤྲཱི་ཧེ་རུ་ཀའོ། །གཙོ་མོ་ཡིན་ན་ནི་ཕག་མོ་སྟེ། དེའི་ཁོངས་སུ་གཏོགས་པ་ནི་མཁའ་
འགྲོ་མ་སོགས་བཞི་དང་ཁྭ་གདོང་མ་སོགས་བརྒྱད་དོ། །དེ་ལྟར་ན་རྣལ་འབྱོར་མ་སོ་དྲུག་པོ་ཐམས་ཅད་ཀྱང་ཕག་མོས་བསྡུས་ལ། དེ་ཉིད་ཀྱང་བཅོམ་ལྡན་འདས་ལས་ཐ་དད་པ་མ་ཡིན་ནོ། །མཁའ་འགྲོ་ཞེས་སོགས་ནི་མཁའ་སྤྱོད་མ་དང་ས་སྤྱོད་མ་དང་ས་
འོག་སྤྱོད་མ་ཡིན་པས་འདི་རྣམས་ཀྱིས། མཐོ་རིས་དང་ས་སྟེང་དང་ས་འོག་གི་འཇིག་རྟེན་གསུམ་པོ་ཀུན་ལ་ཁྱབ་པར་བཞུགས་སོ་ཞེས་འཆད་དོ། །སྐལ་ལྡན་གྱིས་མཁས་པ་གཞན་གྱི་བཞེད་པ་བཀོད་པ་ལ་གཉིས་ལས། ཀོང་ཀ་ན་པའི་བཞེད་པ་ནི། རྣལ་
འབྱོར་མ་དྲུག་ནི་ཡུམ་གྱི་གོ་ཆའི་དཔའ་མོ་དྲུག་གོ་མ་རུའི་ཡུལ་ན་གནས་པའི་མ་མོ་ནི་སྒོ་མཚམས་མ་བརྒྱད་དེ་ཐམས་ཅད་ཀྱང་གདུག་པ་རྨོངས་པར་བྱེད་པའོ། །སིན་དྷཱུའི་ཡུལ་གྱི་ལཱ་མ་ནི་དེའི་རིགས་སུ་གཏོགས་པའི་རྣལ་འབྱོར་མ་དྲག་མོ་རྣམས་སོ། །
རིགས་ཀྱི་གཙོ་མོ་ནི་མཁའ་འགྲོ་མའོ། །གཟུགས་ཅན་མ་ནི་ཙུམྤི་ཀ་སོགས་ལས་ཐ་དད་པའི་གཟུགས་ཅན་མའོ། །པཉྩ་ལ་ནི་ལྔ་ལེན་གྱི་ཡུལ་ཏེ་གནས་དང་ཉེ་བའི་གནས་ལས་གཞན་པའི་གྲུབ་པའི་གནས་ཀྱི་ཁྱད་པར་རོ། །དེ་དག་ལ་སོགས་

[190A]༄༅། །པ་ནི་ཉེ་བར་མཚོན་པ་ཙམ་དུ་ཟད་དེ། རྒྱ་ཆེར་ནི་གྲུབ་པའི་རྣལ་འབྱོར་མ་སྟོང་ཕྲག་ཉི་ཤུ་རྩ་གཅིག་ཡོད་དོ། །ཞེས་བཞེད་དེ་རེ་རེ་ཙམ་མ་གཏོགས་པ་ལང་ཀ་དང་དཔའ་བོ་ཡང་དེ་དང་འདྲའོ། །ལོ་ཆེན་གྱིས། ཀ་ཏྱ་ཆེ་ལ། ཡི་དྭགས་ཡུལ་དུ་
ནག་མོ་ཆེ། ཞེས་དང། ཡི་དྭགས་གྲོང་དུ་ཞེས་པ་ལ་ཡི་དྭགས་གྲོང་དུ་ཤ་ཆེན་ཟ། ཞེས་བསྒྱུར་རོ། །དཔལ་ཨུ་རྒྱན་པའི་ཞལ་སྔ་ནས་ཀྱི་བཞེད་པ་བཀོད་པ་ནི་མངས་བས་འཇིགས་ནས་མ་བྲིས་སོ། །དཀྱིལ་འཁོར་གྱི་གཙོ་མོ་ནི་འཁོར་ལོ་གསུམ་ན་བཞུགས་
པའི་མཁའ་འགྲོ་མ་ཉེར་བཞི་དང། ཉེར་བཞི་པོ་འདིས་རྒྱུ་བ་དང་མི་རྒྱུ་བའི་འཇིག་རྟེན་གསུམ་གྱི་སྣོད་དང། འགྲོ་བ་ཀུན་ལ་འདི་ཡིས་ཁྱབ་པ་སྟེ་དེ་ཐམས་ཅད་དུ་རྒྱུ་བའོ། །གསུམ་པ་ནི། མཁའ་འགྲོ་མ་ཡི་འདའ་བར་མི་བྱ་བའི་དམ་ཚིག་འདི་ནི་ཏིང་འཛིན་
གྱི་སྤྲུལ་པའི་ཕྱི་དང་ནང་ལུས་ལ་མཁའ་འགྲོ་མ་རྣམས་སྒོམ་པ་ཉིད་ཡིན་ཏེ། རིམ་པ་གཉིས་ཀྱི་བསམ་གཏན་དང་སོགས་ཀྱི་བཟླས་པ་ལ་སོགས་པས་ཞི་སོགས་ཀྱི་ལས་གང་ཅི་ཡང་རུང་བ་རྣམས། ས་སྟང་ན་ནི་རྫོགས་པ་སྟེ་འགྲུབ་པར་འགྱུར་བའོ། །
སྔགས་པས་རྟག་ཏུ་ཏིང་ངེ་འཛིན་ལ་མཉམ་པར་བཞག་པས་མཚན་མོ་ནམ་མཁའི་གོས་ཅན་ཏ་གཅེར་བུར་བྱས་ལ་གསང་སྤྱོད་བྱ་ཞིང། རྟེན་གྱི་གང་ཟག་སྐྱེས་པའམ་གལ་ཏེ་གཡོན་པ་རུ་སྟེ་བུད་མེད་ཀྱང་རུང་རྣལ་འབྱོར་མ་ཀུན་དང། དཔའ་བོ་
རྣམས་མཉེས་པའི་ཐབས་ཕྱག་རྒྱ་གར་གྱི་མཆོད་པ་ཡིས། རང་བྱུང་ལྷན་ཅིག་སྐྱེས་མ་རྟག་ཏུ་མཆོད་ན་ནི་དངོས་གྲུབ་མ་ལུས་ཤིང་ལུས་པ་མེད་པ་འགྲུབ་ཅིང་སྟེ་འགྲུབ་པའི་ཐབས། གཡོན་པ་ཤེས་རབ་མའི་མཆོད་པ་ལ་རབ་ཏུ་འཇུག་པར་བྱའོ། །

[190B] དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། པུ་ཛ་ལ་སོགས་པའི་ཡི་གེ་ཉི་ཤུ་རྩ་བཞིས་མཚན་པའི་གནས་ཉེར་བཞིར་དཔའ་བོའི་དཀྱིལ་འཁོར་དགོད་པའི་ཆོ་གའི་ལེའུ་སྟེ། བཞི་བཅུ་རྩ་གཅིག་པའོ།། །།འཁོར་ལོ་སྡོམ་
པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་རྩ་གཅིག་པའི་བཤད་པའོ།།    ༈    །།བཞི་པ་རྒོད་པའི་སྔགས་དང་མཁའ་འགྲོའི་གཟུགས་ཀྱི་རྒྱུའི་ལེའུ་ལ་གསུམ། བཤད་པར་དམ་
བཅའ་བ། བཤད་པ་དངོས། ལེའུ་ཡི་མཚན་བསྟན་པའོ། །དང་པོ་ནི། ལེའུ་ཞ་གཅིག་པ་བཤད་པ་དེ་ནས་ལེའུ་ཞེ་གཉིས་པ་བཤད་པར་བྱའོ། །ཞེས་ཁོང་ནས་བླང་སྟེ། དེ་ནས་ཞེས་པའི་ཚིག་གི་ནུས་པ་ལས་སོ། །གཉིས་པ་ལ་གཉིས། བཤད་ཚུལ་དང་པོ་
དང། བཤད་ཚུལ་གཉིས་པའོ། །དང་པོ་ལ་གཉིས། བཞད་པ་བྱ་ཚུལ་དང། གསང་བའི་མཚན་མ་འཕྲོས་དང་བཅས་པའོ། །དང་པོ་ནི། སྔར་ལེའུ་སོ་དགུ་པར་བཞད་པ་བརྒྱད་ཀྱིས་རྒོད་པ་བསྟན་པ་དེ་འདིར་གསལ་བར་བྱེད་པ་ནི། དཔའ་བོ་སྟེ་སྒྲུབ་པ་པོས་
བུ་མོ་མགོ་བཟང་མ་རྙེད་ནས་དེ་དང་ལྷན་ཅིག་སྦྱར་བའི་རང་བྱུང་གི་མེ་ཏོག་གི་ཆུ་རྡོ་རྗེས་འཐུངས་ནས་ཧ་ཧ་སོགས་ཀྱི་སྔགས་འདིས་བཞད་པ་རྗེས་སུ་དྲན་ནས་བརྒད་པར་བྱའོ། །ཕྱག་རྒྱ་དང་ལྷན་ཅིག་ཏུ་སྒྲུབ་པ་པོས་སྙོམས་པར་ཞུགས་ནས། སྔགས་
བརྒྱད་ཀྱིས་རྒོད་པ་འདི་ལྟར་བྱ་བ་ཉིད་ནི་རྟག་ཏུ་བྱ་ཞིང། དེ་ཡང་མཚན་མོ་རྟག་ཏུ་ཤ་ཟ་བ་དང་ཆང་འཐུང་བ་དང་བཅས་པར་བྱའོ། །སྔགས་གསུམ་བྱ་བ་འདི་ཡིས་ནི། ཞེས་ལྭ་བ་པའི་འགྲེལ་པར་འདོན་པས། ཨོཾ་སརྦ་བཛྲ་ཀ་མི་ནི། སརྦ་བྷ་ཀྵ་ཤོ་དྷ་
[191A]༄༅། །ཡ། གུ་ཧྱ་བཛྲི་ནི་སཱཧཱ། ཞེས་པའི་སྔགས་ལན་གསུམ་དུ་བཟླས་པར་བྱ་བ་འདི་ཡིས་སྙོམས་པར་ཞུགས་ན་མྱུར་དུ་བདེ་བ་ཆེན་པོའི་དངོས་གྲུབ་འཐོབ་པར་འགྱུར་རོ། །དེ་ལྟར་ཞུགས་པའི་བྱང་ཆུབ་ཀྱི་སེམས་པད་མར་གནས་པ་རང་
གིས་འཐུངས་པ་དང། དེ་བཞིན་དུ་ཕྱག་རྒྱ་མ་དེ་ལ་བྱིན་པ་དང། པད་མའི་མཆོག་ཆེན་པོའི་གནས་དེར་རང་གིས་དངོས་གྲུབ་གྲུབ་པར་བྱ་བའི་སེམས་ཀྱིས་རེག་པ་སྟེ་རྡོ་རྗེ་སྦྱར་བར་བྱས་ལ། རྣམ་པ་བརྒྱད་པའི་སྔགས་བཏོན་ནས་བཞད་པར་བྱའོ། །
གཙོ་མོ་ཆེ་ཞེས་པ་ལ། གཙོ་བོ་ཆེ་ཞེས་དང། ཆང་གིས་མྱོས་པའི་སྔགས་པ་ཞེས་པ་ནི། རིགས་ལྡན་ཆེན་མོ་ཞེས་པ་ནི་སྔགས་དང་ལྡན་མ་བཅུད་ཀྱིས་མྱོས་མ་ཅན་ནོ། །ཞེས་བསྒྱུར་བ་ལེགས་པས། རང་གི་ཕྱག་རྒྱ་རིགས་ལྡན་མཚན་མོར་བྱས་
པ་བྱང་ཆུབ་ཀྱི་སེམས་འབབ་པའི་བཅུད་ཀྱིས་མྱོས་པ་ཅན་མ་ཞེས་པའི་དོན་ནོ། །གང་གི་ཕྱིར་དེ་བཞིན་གཤེགས་པ་ཐམས་ཅད་ནི་སྒྲུབ་པ་པོའི་ལུས་ཀྱི་དཀྱིལ་འཁོར་དུ་འདུས་ཤིང། དེ་བཞིན་དུ་ལྷ་མོ་ཐམས་ཅད་ཀྱང་རང་གི་ཕྱག་རྒྱ་རིགས་
ལྡན་མཆེན་མོ། རེག་བྱ་རྡོ་རྗེ་མར་བསྒོམས་པའི་ལུས་ཀྱི་དཀྱིལ་འཁོར་དུ་འདུས་པ་དེའི་ཕྱིར། ཕྱག་རྒྱ་མོ་དེ་ཉིད་མཆོད་པར་བྱའོ། །རེག་རྡོ་རྗེ་མ་ཉིད་ཇི་འདྲ་བ་ཞེ་ན། བདེན་པར་སྨྲ་བས་ཚངས་པར་སྤྱོད་པ་དང། ཐོག་མཐར་ཞེས་པའི་རྐང་
བ་ལ། བལྟ་དང་བཞད་པའི་ཕྱག་རྒྱས་བསྒྲུབ། ཅེས་འབྱུང་བས། མིག་གིས་བལྟ་བའི་ཕྱག་རྒྱ་ནི་ལས་ཀྱི་ཕྱག་རྒྱའོ། །དེ་ནི་བསྙེམས་པ་སྟེ་འགྱིང་བ་དང་བཅས་པས་མིག་གཡོན་གྱིས་སྒྲུབ་པ་པོ་ལ་བལྟ་བའི་གྲགས་ལྡན་མ་སྟེ། འདིས་

[191B] །མཚན་མོའམ་དེ་བཞིན་དུ་ཉིན་མོར་ནི། ཕྱག་རྒྱ་དང་སྦྱོར་བ་འདིས་ནི་བཞད་པ་དག་ཏུ་བྱ་སྟེ་དེ་ལ་ཡིད་ནང་དུ་ཆུད་པས་གོམས་
པར་བྱས་ན། ཕྱག་རྒྱ་ཆེན་པོ་མཆོག་གི་དངོས་གྲུབ་འགྲུབ་པའི་རྟགས་སམ་མཚན་མ་སྐྱེ་བར་འགྱུར་རོ། །གཉིས་པ་ནི། དངོས་གྲུབ་མཆོག་ལ་མངོན་དུ་ཕྱོགས་པའི་གཟུགས་དང་ལས་ཀྱི་གསང་བའི་མཚན་མ་གང་ཇི་ལྟར་གནས་པ་ནི། དཔའ་བོ་ཕྱག་ན་རྡོ་རྗེ་
ཉོན་ཞེས་བཀའ་སྩལ་ཏོ། །ལེའུ་བཅུ་གཉིས་པར་རི་ལུ་འདི་ནི་དཔའ་བོ་རང་ཉིད་ཀྱིས་གསུངས་པ་ཡིན་ནོ། །ཞེས་པའི་དཔའ་བོ་ནི་ཧེ་རུ་ཀ་ཡིན་ལ། འདིར་དཔའ་བོ་ཞེས་པ་ནི་ཉོན་ཞེས་པ་ཕྱག་ན་རྡོ་རྗེ་ལ་གསུངས་པར་ལྭ་པ་བས་བཤད་པ་ལྟར་ཡིན་ནོ། །གཟུགས་
དང་ལས་ཀྱི་གསང་བའི་མཚན་མ་ནི། ལྭ་བ་པས་དབང་ཕྱུག་གི་ཡོན་ཏན་བརྒྱད་ལ་བཤད་ལ། ཡོན་ཏན་བརྒྱད་ནི་སྤྱོད་བསྡུས་ལས། གཟུགས་ཕྲ་བ་དང་རེག་པ་ཡང། །ཁྱབ་པ་ཡང་དག་ཐོབ་པ་ཉིད། །རབ་ཏུ་གསལ་བ་ཉིད་བརྟན་པ། །དབང་ཕྱུག་ཉིད་དང་འདོད་
དགུར་འགྱུར། །ཞེས་པའོ། །དེའི་དོན་བོད་སྔ་མ་རྣམས་ཀྱིས་བཤད་པ་ནི། དབང་ཕྱུག་གི་ཡོན་ཏན་བརྒྱད་ཀྱི་བཤད་པ་མ་མཐོང་བར་སྣང་བས། སྤྱན་རས་གཟིགས་བརྟུལ་ཞུགས་ཀྱིས་དབང་ཕྱུག་གི། ཡོན་ཏན་བརྒྱད་བཤད་པ་དང་སྦྱར་བར་བྱའོ། །དེ་ལ་དབང་
ཕྱུག་གིས་སེམས་ཅན་གྱི་སྐྱེ་འཇིག་བྱེད་པ་ཕྲ་བ་དང། སྣོད་ཀྱི་སྐྱེ་འཇིག་བྱེད་པ་ཡང་བ་དང། དེ་གཉིས་ཀ་སྐྱེ་འཇིག་བྱེད་པ་བདག་པོར་གྱུར་བ་ཡིན་ལ། འདིར་ནི་རྣལ་འབྱོར་པས་དེ་རྣམས་སྤྲུལ་པ་དང་སྡུད་པ་བྱེད་ནུས་པའོ། །ཕྱི་མ་ནི་ཡང་དག་པར་ཐོབ་པས་

[192A]༄༅། །བསྟན་ཏོ། །འབྱུང་པོ་ཀུན་གྱིས་མཆོད་པར་བྱ་བ་ནི་འོད་དང་གཟི་བརྗིད་ཀྱིས་གཞན་རྣམས་ཟིལ་གྱིས་གནོན་པའི་རབ་ཏུ་གསལ་བའམ་སྣང་བས་བསྟན་ཏོ། །སེམས་ཅན་རྣམས་ལ་ཚར་བཅད་དང་རྗེས་འཛིན་གྱི་དབང་ཡོད་པ་ནི་དབང་དུ་གྱུར་
པའོ། །ཡོན་ཏན་ལ་འདོད་དགུར་དབང་སྒྱུར་བ་ནི་འདོད་དགུར་ལྡན་པའོ། །གང་ཐོབ་པར་འདོད་པའི་དོན་དེ་ལྟར་ཐོབ་ནུས་པ་ནི་དགའ་དགུར་གནས་པ་སྟེ་དེ་ནི་བརྟན་པས་བསྟན་ཏོ། །དེ་རྣམས་ལ་གཟུགས་མི་འདྲ་བ་དུ་མ་སྟོན་པ་ནི་གཟུགས་ཀྱི་ཡིན་ལ། ཁྱབ་
པ་དང་དབང་དུ་གྱུར་པ་སོགས་ནི་ལས་ཀྱི་གསང་བའོ། །དེ་ཡང་སྤྱོད་བསྡུས་ལས། སྤྱོད་པ་རྣམ་པ་གསུམ་ཟླ་བ་ཕྱེད་དམ། ཟླ་བ་གཅིག་གམ་ཟླ་བ་དྲུག་བསླབས་པར་གྱུར་པས། ཕྱག་རྒྱ་ཆེན་པའི་དངོས་གྲུབ་ཐོབ་པའི་མཚན་མ་ཉེ་བར་འབྱུང་བར་འགྱུར་ཏེ། དེ་ལ་
མཚན་མ་ནི་འདི་དག་ཡིན་ནོ། །ཞེས་གསུངས་པའི་དོན་དུ་སྣང་བས་ཟླ་བ་དྲུག་ཚུན་ཆད་དུ་མཆོག་འགྲུབ་པའི་མཚན་མའོ། །དབང་ཕྱུག་གི་ཡོན་ཏན་བརྒྱད་ཐོབ་པ་དེའི་ཚེ་བཀྲེས་སྐོམ་གྱིས་གནོད་པར་མི་འགྱུར་ཞིང། བཤང་གཅི་ལ་སོགས་པ་ཡང་
ལྡོག་གོ་འདི་དག་ཐམས་ཅད་རྨི་ལམ་དང་ཁྱད་པར་མེད་པར་དམིགས་པས། དུས་རྟག་ཏུ་རྣལ་འབྱོར་པ་དེ་ནི་མིག་གཉིས་ནས་མཆི་མ་འཕྱུང་སྟེ། དེ་ཡང་ཀྱེ་མ་སེམས་ཅན་འདི་ཀུན་ནི། འཁོར་བ་ལས་ཐར་པའི་ཐབས་དམ་པ་འདི་ལྟ་བུ་སྐད་ཅིག་ཀྱང་
མི་སྒོམ་པར། སྡུག་བསྔལ་མི་བཟད་པ་ཅན་གྱི་འཁོར་བ་བསྐྱབས་མེད་པ་འདིར། སྐྱེ་རྒན་འཆི་ལ་སོགས་པའི་འཇིགས་པས་འཁྲུགས་ཤིང། གཡོ་བ་དང་ལྡན་པ་འདི་ལ་སྙིང་རྗེ་དྲག་ཏུ་སྐྱེའོ། །རིག་མའི་པདྨ་ལ་བརྟེན་ནས་བདེ་བའི་བདུད་རྩི་ལངས་པ་སྟེ་

[192B] ལྷན་སྐྱེས་ལ་དད་པས་དེ་ཡི་ལུས་ཀྱི་སྤུ་ཡང་ལྡང་བ་དང། གཞིག་པར་དཀའ་བས་རྡོ་རྗེ་དང་འདྲ་བའི་ཁམས་གསུམ་པའི་འཁོར་བ་ལས་འགོམ་པ་སྟེ་འདའ་བར་བྱའོ་སྙམ་པའི་བསམ་པས་རིག་མས་སྐྱེས་པ་ལྟར་བྱེད་པའོ། །འདི་ལྭ་
བ་པའི་འགྲེལ་པ་ལས། ལྷ་སྦས་ཀྱི་འགྲེལ་པའི་འགྱུར་བཟང་བར་སྣང་བས་དེ་བཞིན་དུ་བཤད་དེ། འགོམ་པར་བྱ། ཞེས་འབྱུང་ངོ། །དེ་བཞིན་དུ་རིག་མ་གཅེར་བུར་བྱས་ཏེ་ནུ་མ་དང། མཆན་ཁུང་དང་བྱིན་པ་དང། པདྨ་ལ་བལྟ་ཞིང་གནས་དེ་དག་ཏུ་ལག་པས་
མཉེས་ནས་སྦྱོར་ཐབས་ཀྱིས་མཆོད་པར་བྱའོ། །འདི་ནི་འདོད་པའི་དབང་ཕྱུག་མ་ཕྱག་རྒྱ་མ་ཀུན་གྱི་དབང་པོའི་ཚོགས་ཐམས་ཅད་ཀྱི་བདེ་བའི་རོ་རིམ་པ་ཉིད་དེ་བཞིན་དུ་ཉམས་སུ་མྱོང་བར་བྱ་བའོ། །དབུགས་འབྱིན་ནི། ལྭ་བ་པས་ཤེས་རབ་ཀྱི་རླུང་རྣམས་ཀྱིས་
འབབ་པའོ་ཞེས་གསུངས་པའི་དོན་ནོ། །ཕོ་ཉ་མོའི་རྩ་དབུ་མའི་རླུང་ཐབས་ཀྱི་རྩ་དབུ་མའི་སྒོར་ཞུགས་པས་རྐྱེན་བྱས་ནས། བྱང་ཆུབ་ཀྱི་སེམས་འབབ་པའི་གནད་ཤིན་ཏུ་ཟབ་པ་ཅིག་ཡིན་ཏེ། བློ་གྲོས་ཆེ་ལ་ཞིབ་པས་བཤད་རྒྱུད་རྡོ་རྗེ་ཕྲེང་བ་ལ་བརྟེན་
ནས་ཤེས་དགོས་པར་ཡོད་དོ། །བསྒུལ་བ་ནི་བྱང་ཆུབ་ཀྱི་སེམས་བབ་པས་ལུས་འདར་བའོ། །རྒོད་པ་ནི་བཞད་པའི་ལུས་ཀྱིས་རག་མ་གནོན་པའོ། །སྒག་པའི་གར་ནི་གར་གྱི་འགྲོས་ཀྱིས་རིག་མ་ལ་འཇུག་པའོ། །ངོ་མཚར་བ་ནི་སོ་སྐྱེ་རྣམས་རྨད་དུ་
གྱུར་པར་མཛད་པའོ། །དེ་ལྟར་མཛད་པས་རྣལ་འབྱོར་མ་གང་དག་སྣ་ཚོགས་པ་སྟེ་ཐམས་ཅད་ཀྱི་མདུན་དུ་འདི་ལྟར་བརྒད་པར་བྱའོ། །ཞེས་པའི་དོན་ནོ། །དེ་ཡང་ཕྱག་རྒྱ་མོ་དང་བཞད་པའི་སྔགས་ནི་རྗེས་སུ་དྲན་པར་བྱས་ལ་བངད་པར་བྱའོ། །བཞད་

[193A]༄༅། །པའི་སྔགས་བརྒྱད་ནི་ཧ་ཧཱ་ཧེ་ཧཻ་ཧོ་ཧཽ་ཧཾ་ཧཿ་རྣམ་པ་བརྒྱད་དེ་འདི་དག་གིས་རྒོད་པའོ། །བཤད་པ་དེ་རྣམས་ནི་ལྭ་བ་པའི་འགྲེལ་པར་གསལ་བར་འབྱུང་བས་ཁ་བསྐངས་པའོ། །གཉིས་པ་ནི། སྐལ་ལྡན་ལ་སོགས་པ་ནི་མེ་ཏོག་ཆུ་ནི་
སྔར་དང་འདྲ། སྔགས་ནི་རྩ་སྔགས་སམ་ཡི་གེ་བདུན་པ་དང། དེ་བཞིན་སྦྱིན་ནི་འཁོར་ལོ་གསུམ་ལ་གནས་པ་ལ་སྦྱིན་པ་དང། གཙོ་མོ་ཆེ་ཞེས་པ་ལ་ནག་མོ་ཆེ་ཞེས་འདོན་ཞིང། དོན་ནི་རྡོ་རྗེ་ཕག་མོ་ལ་འཆད་དེ་ལས་རྒྱ་དེར་སྒོམ་པའོ། །ཐོག་མ་ཞེས་
སོགས་ལ་ཐོག་མ་བར་དང་ཐ་མར་ཕྱག་རྒྱ་རང་གི་དབང་དུ་འགྱུར་བ་དང། བཞད་པ་ཉིད་ཕྱག་རྒྱ་ཡིན་པས་ན་རོལ་ཞིང་རྒོད་པ་གཙོ་བོར་གྱུར་པ་ནི་དགའ་བར་བྱེད་པ་དང། ཕྱག་རྒྱ་དེས་ལྟ་བའི་བསྙེམས་པ་སྟོན་ཞིང། རང་གི་བཞད་པའི་བསྙེམས་
པ་དང་ལྡན་པའི་ལྷ་མོ་ནི་གྲགས་པ་དང་ལྡན་པར་འགྱུར་རོ། །བཞད་པ་དེ་ནི་ཉེ་བར་མཚོན་པ་ཙམ་མོ་རབ་ཏུ་དགའ་བའི་བདེ་བ་ཐམས་ཅད་ཀྱང་མཚན་མོའམ་ཉིན་མོར་བྱའོ་ཞེས་སྦྱར་རོ། །གཟུགས་དང་ལས་ཀྱི་ཞེས་བྱ་བ་ལ་སོགས་པ་ནི་སྒྲུབ་
པ་པོ་མཐོང་བ་དང། གྲུབ་པའི་ལྷ་མོ་རྣམས་སྔོན་མ་བྱུང་བའི་གཟུགས་དང་བྱ་བ་དག་སྟོན་པར་བྱེད་དེ། དེའི་ལས་བསྟན་པ་དང། ལས་ཀྱི་ལན་བསྟན་པ་ནི་རྟག་ཏུ་ཞེས་སོགས་ཏེ། ལྷ་མོའི་བྱ་བ་ནི་རྡོ་རྗེ་ལ་ནི་ཞེས་སོགས་སོ། །སྒྲུབ་པ་
པོའི་བྱ་བ་ནི་དབུགས་འབྱིན་ཞེས་སོགས་ཏེ། དབུགས་འབྱིན་ནི་རླུང་རྒྱུ་བ་མེད་པར་བྱེད་པའོ། །སྒེག་པ་དང་ཞེས་བྱ་བ་ནི་གར་གྱི་ཁྱད་པར་རོ། །སྣ་ཚོགས་ནི་སྒྲུབ་པ་པོའི་ལས་སོ། །ཞེས་འཆད་དོ། །ཕོ་ཉ་མོ་ལས་སྣ་ཚོགས་པ་ལ་

[193B] །ཧ་ཧཱ་ཞེས་སོགས་བྱ་བར་གསུངས་པ་འདི་རྣམས་ཉེ་བར་ཏེ་ཕོ་ཉ་མོ་ཁྱད་པར་ཅན་རྣམས་ཀྱི་མངོན་སུམ་དུ་སྒྲུབ་པ་བོས་བྱའོ། །རྟག་ཏུ་སྟེ་སྒྲུབ་པ་པོ་ལ་གནས་པ་
དེ་སྲིད་དུ་ངུ་ཞིང་མཆི་མ་འབྱུང་བར་བྱེད་པ་དེ་དག་བསྔགས་ལ། ངུ་བ་དང་མཆི་མ་འབྱུང་བ་དང་བཞད་པ་བརྒྱད་ཀྱི་སྔགས་ཟློ་བ་དེ་ཉིད་ཀྱིས་ཕོ་ཉ་མོ་དེ་དག་དགའ་བར་འགྱུར་ཞིང། བསམ་གཏན་ཏེ་ལྷའི་རྣལ་འབྱོར་དང། སྔགས་ཀྱིས་བཟླས་
པས་ལེགས་པར་སྦྱོར་བ་སྟེ་ཤིན་ཏུ་མནན་པ་ནི་རང་གི་རིག་མ་རྣལ་འབྱོར་མའོ། །གཙོ་མོ་སྟེ་རབ་གཏུམ་མ་ལ་སོགས་པའི་དཔའ་མོ་རྣམས་དང། ཁཎྜ་ཀ་བཱ་ལ་ལ་སོགས་པའི་དཔའ་བོ་རྣམས་དང་ལྷན་ཅིག་ཏུ། ལུས་ཀྱི་བ་སྤུ་ལྡང་བ་དང་
ལྷན་ཅིག་སྐྱེས་པའི་བདེ་བ་ཉམས་སུ་མྱོང་བར་འགྱུར་རོ། །རྡོ་རྗེ་ལ་ནི་འགོམ་མི་བྱ། ཞེས་པ་ལྟར་ན་རང་གི་རྡོ་རྗེ་པདྨར་གཞུག་པ་ལས་འགོམ་པར་མི་བྱའོ། །དེ་ནི་གཡོན་པ་སྟེ་རྣལ་འབྱོར་མ་རྣམས་ཀྱིས་ཡོངས་སུ་བརྟགས་པ་སྟེ་ངེས་པར་དགོངས་
པ་ཡིན་ནོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྒོད་པའི་སྔགས་རྣམ་པ་བརྒྱད་དང། མཁའ་འགྲོ་མའི་གཟུགས་ཀྱི་རྒྱུ་སྟེ་རབ་གཏུམ་མ་ལ་སོགས་པའི་གཟུགས་ཀྱི་སྤྲུལ་པའི་ཆོ་གའི་ལེའུ་སྟེ་བཞི་བཅུ་རྩ་
གཉིས་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་རྩ་གཉིས་པའི་བཤད་པའོ།།    ༈    །།བཅུ་གཅིག་པ་ཐུན་མོང་གི་དངོས་

[194A]༄༅། །གྲུབ་སྒྲུབ་པའི་ཚུལ་གཞན་བསྟན་པ་ལ་ལྔ། ཡབ་ཀྱི་ཉེ་སྙིང་དང་གོ་ཆས་ལས་བསྒྲུབ་པ། དཔའ་མོའི་གོ་ཆ་དང་ཧ་ལྔ་ལ་བརྟེན་ནས་ལས་བསྒྲུབ་པ། སངས་རྒྱས་མཁའ་འགྲོ་མའི་སྔགས་ཀྱིས་བསྒྲུབ་པ་དང་ལྷ་སྒོམ་པ་རྟག་ཏུ་བྱ་བ། སྐྱེ་
བདུན་བརྟག་པ་རྒྱས་པར་བསྟན་པ། ཡུམ་གྱི་སྙིང་པོའི་སྔགས་ཀྱིས་ལས་བསྒྲུབ་པའོ། །དང་པོ་ལ་གཉིས། ཡབ་ཀྱི་ཉེ་སྙིང་ལ་བརྟེན་ནས་བསྒྲུབ་པ་དང། དེ་དང་ཡུམ་གྱི་གོ་ཆ་ལ་བརྟེན་ནས་བསྒྲུབ་
པའོ། །དང་པོ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ཞེ་གཉིས་པ་བཤད་པ་དེ་ནས་སྒྲུབ་པ་པོ་རྣལ་འབྱོར་མ་རྣམས་ཀྱིས་རྗེས་སུ་གཟུང་བའི་དོན་དུ། སྤྱན་རས་ཀྱིས་གཟིགས་
པའི་ཐབས་བཤད་པར་བྱའོ། །དགོས་པ་གང་གི་དོན་དུ་རྣལ་འབྱོར་མ་རྣམས་ཀྱིས་སྤྱན་རས་ཀྱིས་གཟིགས་པའི་ཐབས་འཆད་ཅེ་ན། རྣལ་འབྱོར་མས་སྤྱན་རས་ཀྱིས་གཟིགས་ན། སྒྲུབ་པ་པོས་མི་རྣམས་དཔའ་བོ་ཐོད་པའི་དུམ་བུ་ལ་སོགས་པ་ལྟར་
རྣལ་འབྱོར་མ་རབ་གཏུམ་མ་སོགས་དང། གཉིས་སུ་མེད་པར་སྙོམས་པར་འཇུག་པར་འགྲོ་བར་འགྱུར་བའི་ཕྱིར་དུའོ། །སྒྲུབ་པ་པོ་ཇི་འདྲ་བ་ཞིག་ལ་སྤྱན་རས་ཀྱིས་གཟིགས་པར་འགྱུར་ཞེ་ན། པུ་ལླི་ར་ལ་སོགས་པའི་གནས་ཀྱི་གནས་དང་ཉེ་བའི་
གནས་ལ་སོགས་པའི་དབྱེ་བའི་ཆོ་ག་ཕྱི་དཀྱིལ་དང། ནང་ལུས་དཀྱིལ་ལ་ཇི་ལྟར་སྒོམ་པ་ཤེས་པ་དང། ཤེས་ནས་ཀྱང་དེ་དག་སྒོམ་པ་ལ། དུས་རྟག་ཏུ་མངོན་པར་དགའ་ཞིང་སྒོམ་པ་ལ་སྤྱན་རས་ཀྱིས་གཙིགས་པར་འགྱུར་རོ། །འདིས་ནི་ཕོ་ཉ་

[194B] ལུགས་འདིའི་སྒྲུབ་ཐབས་ཕྱིན་ཅི་མ་ལོག་པར་ཤེས་ནས་དུས་རྒྱུན་དུ་སྒོམ་དགོས་པར་སྟོན་ཏེ། འདི་ལ་ངེས་པ་ཆེན་པོ་རྙེད་དགོས་སོ། །གཉིས་བ་ལ་ལྔ། གང་དུ་གཟིགས་པའི་གནས། གཅེར་བུའི་
མཆོད་པ། བར་ཆད་བསྲུང་བའི་སྔགས། སྔགས་ཀྱི་ནུས་པ་ཐོབ་པ་ལ་བརྟེན་ནས་ལས་བསྒྲུབ་པ། ལས་ཀྱི་ནུས་པ་འགྲུབ་པའི་ཐབས་སོ། །དང་པོ་ནི། འོ་ན་གནས་གང་དུ་གནས་པ་ལ་རྣལ་འབྱོར་མས་གཟིགས་པར་འགྱུར་ཞེ་ན། ལམ་བཞི་འདུས་བའི་
མདོ་འམ་རང་གི་ཁྱིམ་དག་གམ། དཔའ་བོ་སྟེ་ཕྱོགས་སྐྱོང་ལ་སོགས་པའི་གནས་དང་རི་བོར་ནི་གནས་ཤིང། བཟའ་བ་དང་བསྲུང་བ་དང་བསྟེན་པའི་དམ་ཚིག་རྣམས་ཚུལ་བཞིན་དུ་སྲུང་བ་ལ་གནས་པ་ལ། མཁའ་འགྲོ་མ་ཡིས་པདྨའི་མཚོ་ལ་
ངང་པའི་ཚོགས་འདུ་བ་བཞིན་དུ། ཡུལ་ཐག་རིང་པོ་ནས་ཀྱང་ཐུགས་རྗེའི་སྤྱན་གྱིས་གཟིགས་པར་འགྱུར་ཏེ། གདུལ་བྱ་སྣོད་དང་ལྡན་ཞིང་རྣལ་འབྱོར་མ་རྣམས་ཐུགས་རྗེ་ཆེན་པོས་ཐུགས་གདུངས་པའི་ཕྱིར་རོ། །དམ་ཚིག་གནས་ལ་མཁའ་
འགྲོ་མ། །རིང་པོ་ནས་ཀྱང་གཟིགས་པར་འགྱུར། ཞེས་འབྱུང་བ་གོ་བདེའོ། །གཉིས་པ་ནི། རྣལ་འབྱོར་པ་གོས་མེད་པ་གཅེར་བུར་བྱས་ཏེ། ཕྱག་རྒྱ་མོ་མཆོད་པ་ནི་གཅེར་བུའི་མཆོད་པའོ། །མཆོད་པའི་ལས་ཉིད་ཀྱིས་ནི་ཡོངས་སུ་གྲོལ་བར་འགྱུར་
རོ། །ཕྱག་རྒྱ་གཅེར་བུར་མཆོད་པ་ཡི། །ལས་ཉིད་ཀྱིས་ནི་ཡོངས་སུ་གྲོལ། ཞེས་འབྱུང་ངོ། །དེ་ཡང་སྟག་ལྤགས་ཀྱི་གོས་ཉིད་ཀྱིས་ནི་བཀབ་པ་སྟེ་སྨད་དཀྲིས་པ་དང། འམ་གྱི་སྒྲས་གཅེར་བུ་དང། གཞན་ནི་རུས་རྒྱན་ཡན་ལག་ལག་ལ་བཞག་པས་

[195A]༄༅། །ཇི་ལྟར་པདྨ་ལ་ཆུས་མི་གོས་ཤིང། མཁའ་ལ་ཉི་མའི་གདུང་བས་མི་གནོད་པ་བཞིན་དུ། འདོད་པ་རྣམས་ལ་ལོངས་སྤྱད་པ་ཉིད་ཀྱིས་རྣལ་འབྱོར་པ་ལ་གོས་པར་མི་འགྱུར་ཏེ། རྒྱུད་རྡོར་ཕྲེང་ལས། བཀག་པ་དག་ཀྱང་བྱེད་
པས་ན། །བྱ་དང་བྱ་མིན་རྣམ་སྤངས་ཏེ། །པདྨ་ལ་ནི་འདམ་གྱིས་བཞིན། །ངོ་བོ་ཉིད་ཤེས་གོས་མི་འགྱུར། ཞེས་གསུངས་སོ། །གོས་པར་མི་འགྱུར་བ་ནི་སེམས་རྒྱུད་ལ་ཉོན་མོངས་མི་སྐྱེ་བའི་དོན་མིན་ཏེ། ལམ་འདི་ཉོན་མོངས་པ་ཆགས་པ་ལམ་
དུ་བྱེད་པ་ཡིན་པའི་ཕྱིར་རོ། །དེས་ནི་དེའི་དུས་ཀྱི་ཉོན་མོངས་ཀྱི་ཉེས་དམིགས་ངན་འགྲོར་འཁྲིད་པའི་ཉེས་པས་མི་གོས་ཞེས་པའི་དོན་ནོ། །དེ་ཡང་ངོ་བོ་ཉིད་ཤེས་ཞེས་གསུངས་པས། བྱང་སེམས་མི་འཕོ་བར་འཛིན་ནུས་པ་ཙམ་གྱིས་མི་ཆོག་གི་
དེ་ཁོ་ན་ཉིད་ཀྱི་ལྟ་བ་ཕུ་ཐག་ཆོད་པ་སོགས་མང་པོ་ཞིག་དགོས་སོ། །བྲམ་ཟེ་ཆེན་པོས་ཀྱང། འཁོར་འདས་མ་ལུས་པའི་རང་བཞིན་སྟོང་ཉིད་ཤེས་པའི་སྟོང་པ་དང་སྦྱོར་རྒྱུ་མེད་པར། དབང་པོ་གཉིས་སྦྱོར་ལས་བྱང་སེམས་མི་འཕོ་བར་བདེ་བ་
སྒྲུབ་པ་ཙམ་ནི། སྲིད་པའི་རྩ་བ་བདེན་འཛིན་གྱི་མ་རིག་པ་ལ་ཅི་ཡང་མི་གནོད་པས། བདེ་བ་དེ་ཇི་ཙམ་སྤྱད་བཞིན་བདེ་འཛིན་དེས་དྲངས་པའི་སྲེད་པ་ཇེ་འཕེལ་དུ་འགྲོ་བས། སྐོམ་སྲེད་ཅན་གྱིས་སྨིག་རྒྱུ་ལ་ཆུར་འདུ་ཤེས་ནས་ཞུགས་པ་དང་འདྲ་
བས། དེ་འདྲ་བ་ནི་སྨད་ལ། སྔར་བཤད་པ་ལྟར་གྱི་བདེ་སྟོང་སྦྱོར་ནུས་པ་ལ་ནི། ཐབས་དེ་མེད་ན་ས་གསུམ་གྱི་འགྲོ་བའི་རེ་བ་སྐོང་བའི་སངས་རྒྱས་མྱུར་དུ་མི་འཐོབ་པས། མྱུར་ལམ་གྱི་སྒོ་ནས་བསྔགས་པ་མཛད་དེ། ས་ར་ཧས། མ་ལུས་

[195B] །ཀུན་ཏུ་རུ་ཡི་སྐབས་སུ་བདེ་ཆེན་སྒྲུབ་པ་ནི། །ཇི་ལྟར་སྐོམ་པས་སྨིག་རྒྱུ་སྙེག་པ་བཞིན། །སྐོམ་ནས་འཆི་ཡང་ནམ་མཁའི་ཆུ་རྙེད་དམ། །རྡོ་རྗེ་པདྨ་གཉིས་ཀྱི་བར་གནས་པ། །བདེ་བ་གང་གིས་རྣམ་པར་རོལ་བ་ནི། །
ཅི་སྟེ་བདེ་བསྟེན་ནུས་པ་མེད་པས་ན། །ས་གསུམ་རེ་བ་གང་གིས་རྫོགས་པར་འགྱུར། །ཞེས་གསུངས་སོ། །གཅེར་བུ་དང་པགས་པའི་གོས་བགོས་ནས་འདོད་པ་སྤྱོད་པ་དེ་བཞིན་དུ་སྐྲ་ཡང་གྲོལ་བས་ཕྱག་རྒྱ་མཉེས་པའི་ལས་རྣམས་ཐམས་ཅད་བརྩམ་
པར་བྱའོ། །ཡང་ན་གཅེར་བུ་སྒྲ་གྲོལ་བས་དེ་ལ་གུས་པར་བྱས་ནས་ལས་ཐམས་ཅད་བསྒྲུབ་པར་བྱ་བའམ། བསླབ་པ་དང་དབང་བསྐུར་བ་སོགས་ཀྱི་ལས་ཐམས་ཅད་བརྩམ་པར་བྱའོ། །ཞེས་གསུང་ངོ། །གཅོར་གྱུར་ཞེས་པ་འགྱུར་གཞན་གཉིས་
ལ་མེད་ཅིང། འགྲེལ་པ་རྣམས་ལས་ཀྱང་མི་འབྱུང་ངོ། །གསུམ་པ་ནི། གཅེར་བུར་སྙོམས་འཇུག་ལ་སོགས་པའི་ལས་བྱེད་པ་ལ་བགེགས་སྐྱེ་བར་མི་འགྱུར་རམ་སྙམ་ན། ལས་ཐམས་ཅད་རྩོམ་པ་ལ་ཡབ་ཀྱི་རྩ་བའི་སྔགས་དང། དེ་བཞིན་དུ་གཞན་
ཏེ་ཞལ་བཞི་པའི་སྔགས་ཀྱིས་རས་བ་དང་དྲ་བ་དང། གུར་དང་བླ་རེ་དང་མདའི་དྲ་བ་དང། མེའི་དྲི་བའི་སྔགས་རྣམས་ཀྱིས་ཕྱོགས་རྣམས་བཅིང་པར་ནི་འཇུག་པ་ཡིས་བསྲུངས་ནས་བྱེད་པ་ནི། ལྷ་ཡུལ་བའི་ལྷའི་ཚོགས་རྣམས་ཀྱིས་ཀྱང་མ་མཐོང་བར་
ཏེ་མི་མཐོང་ན། མི་རྣམས་ཀྱིས་ལྟ་ཅི་སྨོས་པས་དེ་བྱས་ནས་གཅེར་བུའི་མཆོད་པ་སོགས་གྱིས་ཤིག་ཅེས་པའོ། །ལོ་ཆེན་གྱིས། ལྷ་ཡུལ་ལྷ་ཡི་ཚོགས་ཀྱིས་ཀྱང། །མ་མཐོང་བར་ནི་མཆོད་པ་གྱིས། །ཞེས་བསྒྱུར་བ་ལྟར་ལྷ་སྦས་ཀྱི་འགྲེལ་
[196A]༄༅། །པར་ཡང་འབྱུང་བ་ལེགས་སོ། །བཞི་པ་ལ་གཉིས། སྔགས་ཀྱི་ནུས་པ་ཁྱད་པར་བ་རྙེད་པའི་ཚུལ་དང། དེ་ལ་བརྟེན་ནས་ལས་རྣམས་སྒྲུབ་པའི་ཚུལ་ལོ། །དང་པོ་ནི། སྙིམ་པ་མེ་ཏོག་གིས་བཀང་སྟེ་དེ་ལ་སྔགས་ཀྱིས་བསྔགས་
ནས་ནམ་མཁའ་ལ་གྱེན་དུ་འཐོར་བ་ན། དེ་རྣམས་མཁའ་ལ་སྤྱོད་པ་སྟེ་ནམ་མཁར་གནས་ནས་མེ་ཏོག་དེ་དག་གཅིག་ཀྱང་ས་ལ་མ་ལྷུང་ཞིང། མེ་ཏོག་ས་ལ་ལྷུང་བ་མ་མཐོང་ན་ལས་ཐམས་ཅད་བྱེད་པར་ནུས་ལ། སའི་གནས་ཀྱི་ཁྱད་
བར་ཏེ་ཁྱད་པར་བ་རྣམས་ལ་གནས་པ་དང། མཁའ་ལ་འགྲོ་བ་སྟོང་ཕྲག་གིས་མཚོན་ནས་སྟེང་གི་ཕྱོགས་ན་གནས་པ་ཐུག་པ་མེད་པ་རྣམས་ཀྱི་གནས་ལ་དབང་ནི་བྱེད་པར་འགྱུར་ཞིང། ངག་གི་དབང་ཕྱུག་མ་སྟེ་དབྱངས་ཅན་མ་ལ་
སོགས་པའི་ལྷའི་བུ་མོ་རྣམས་དང། གསུང་གི་དབང་པོ་སྟེ་སྨྲ་མཁས་པ་ལྷའི་བླ་མ་ཕུར་བུ་དང། དེས་མཚོན་པའི་ལྷ་ཆེན་པོ་གཞན་རྣམས་འགུགས་པར་འགྱུར་རོ། །ལྷ་དང་ལྷ་ཞེས་པ་ནི་མང་པོ་སྡུད་པའི་ཟློས་སྒྲ་སྟེ། དེ་ཀུན་གྱི་གཏམ་སྟེ་
སྐད་ཤེས་ཤིང། སྐར་མའི་རྒྱུ་བ་རྣམས་ཀྱང་ཤེས་པར་འགྱུར་རོ། །གོ་རིམ་ཞེས་སོགས་ནི་འགྲེལ་པ་རྣམས་ལ་མེད་ལ། ཡོད་པ་ལྟར་ན་སྐད་རྣམས་གོ་རིམ་མ་འཆོལ་བར་ཤེས་པའི་དོན་ནོ། །གཉིས་པ་ལ་གསུམ། མི་སྣང་བ་དང་ཤིང་
དགུག་པ། རྨི་ལམ་བརྟག་པ་དང་པྲ་དབབ་པ། ནད་ཞི་བ་ལ་སོགས་པའི་ལས་སྒྲུབ་པའོ། །དང་པོ་ནི། གྲོང་གྲོང་ནི་གྲོང་མང་པོ་སྡུད་པའི་ཟློས་སྒྲའོ། །དེ་བཞིན་དུ་དགོན་པ་དབེན་པ་དང། གྲོང་ཁྱེར་དང་ནི་ལམ་གྱི་བཞི་མདོ་དང། ཤིང་གཅིག་

[196B] ཤིང་དེའི་གྲིབ་མས་ཀྱང་ཤིང་གཞན་མི་ནོན་པའི་ཤིང་ངོ། །ཞིང་སྐྱོང་ལ་སོགས་པ་ལྷག་པར་གནས་པའི་དཔའ་བོའི་ཁྱིམ་དང། རི་རྩེ་དང་དབང་ཕྱུག་ཆེན་པོའི་མཚན་མ་སྟེ་ལིང་གའི་
དྲུང་དུ་སྙིང་པོ་ལ་ཉེ་བས་ཉེ་བའི་སྙིང་པོ་ཡི་གེ་བདུན་པ་རྟག་ཏུ་དྲན་ཏེ། མི་སྣང་བ་སྒྲུབ་པའི་སྒོ་ནས་ཟློས་ན། ལྷ་དང་མི་གཞན་གྱིས་མཐོང་བར་མི་འགྱུར་བས་མི་སྣང་བ་འགྲུབ་བོ། །སྔར་བཤད་པའི་གནས་དེ་དག་ཏུ་བསྒྲུབས་ན་འགྲུབ་
པ་དེ་བས་ན། གྲེང་ལ་སོགས་པའི་ཡུལ་ཕྱོགས་འདི་དག་ཏུ་སྒྲུབ་པ་པོ་ནི་རྟག་ཏུ་གནས་པ་ཡིན་ནོ། །རང་ཧེ་རུ་ཀར་གསལ་བའི་སྙིང་ཁར་པདྨ་འདབ་མ་དྲུག་པ་ལ་ཉེ་སྙིང་ཡི་གེ་བདུན་གྱི་བདག་ཉིད་ཅན་ཁ་དོག་དམར་པོ་བསམས་ནས་
སྔགས་ཁ་དོག་དམར་པོ་བུང་བ་འཁྲིགས་པ་ལྟ་བུར་འཕྲོས་པ་ཤིང་སྡོང་གི་རྩེ་མོར་བསམས་ནས། ཡི་གེ་བདུན་པ་དང་དབྱེར་མི་ཕྱེད་པར་འདྲེས་པར་བསམས་ན་ཤིང་སྡོང་དེ་དམའ་བ་སྟེ་འགྱེལ་བར་འགྱུར་རོ། །ཤིང་དྲུང་ཞེས་པ་ལྟར་
ན་ཤིང་གི་རྩ་བར་སེམས་པ་ཡིན་མོད་ཀྱང་བྷ་བས་རྩེ་མོར་ཡི་གེ་བདུན་སེམས་པར་བཤད་དོ། །ས་རྣམས་ཞེས་པ་ལ་ས་འཛིན་ཞེས་འབྱུང་ཞིང། དེའི་དོན་རྡོ་ཡི་རི་བོ་ལ་བཤད་དེ་སྔར་ལྟར་བྱས་ན་དེ་རྣམས་ཀྱང་ནི་འགྱེལ་བར་འགྱུར་བ་
ལས་གཞན་དུ་མིན་ནོ། །གཉིས་པ་ནི། རང་ཧེ་རུ་ཀར་གསལ་བའི་ལས་ཀྱི་སྙིང་ཁར་པདྨ་དམར་པོ་འདབ་མ་དྲུག་པ་གཅིག་བསམ། དེའི་ལྟེ་བ་འདབ་མ་དང་བཅས་པ་བདུན་ལ། ཉེ་སྙིང་གི་ཡི་གེ་རེ་རེ་རྣམ་པར་བཀོད་དེ། མལ་འོག་གི་ས་

[197A]༄༅། །ལ་བདུད་རྩི་ལྔས་བྱུགས་ཏེ། ཀུ་ཤ་སྟན་དུ་བྱས་པ་ལ་ཉལ་ལ། ཡི་གེ་བདུན་གྱི་བདག་ཉིན་ཅན་གྱི་སྔགས་གྲངས་བརྒྱ་རྩ་བརྒྱད་པ་ཉིད་དུ་བཟླས་ཏེ། རང་ལས་མཁའ་འགྲོ་མའི་འཁོར་སྤྲོས་ནས་འཇིག་
རྟེན་གསུམ་དང་ལྷན་ཅིག་འདྲེས་ནས། སླར་ཡང་རང་གི་སྣ་བུག་གཡོན་པ་ནས་ཞུགས་ཏེ། ཉལ་བའི་ཆོ་ག་བཞིན་དུ་ཉལ་ན་རྨི་ལམ་དུ་ནི་བྱ་བ་ཀུན་རང་གི་ཡིད་ལ་འདོད་པ་ཐམས་ཅད་སྟོན་པར་འགྱུར་རོ་ཞེས་གསུང་ངོ། །བཤད་
སྦྱར་ལ། རང་གི་ལུས་ལ་དཀྱིལ་འཁོར་གྱི་འཁོར་ལོ་རིམ་པ་ཇི་ལྟ་བ་བཞིན་དུ་བསྒོམས་ལ། བདུད་རྩི་ལྔས་བྱུགས་པའི་ཀུ་ཤའི་སྟན་ལ་ཉལ་ཏེ་སྔགས་བརྒྱ་རྩ་བརྒྱད་བཟླས་ནས་ཉལ་བས་རྣལ་འཁོར་མས་རྨི་ལམ་དུ་སྟོན་
ནོ་ཞེས་འཆད་དོ། །དཔའ་བོས་རང་གི་ལུས་ལ་རྣམ་བཀོད་ཀྱི་དོན། རང་གི་སྤྱི་བོ་དང། དཔྲལ་བ་དང། མིག་གཉིས་དང། ཁ་དང་ཕྲག་པ་དང། སྙིང་ཁར་ཟླ་བའི་དཀྱིལ་འཁོར་གྱི་སྟེང་དུ་ཁ་དོག་དཀར་པོའི་ཡི་གེ་བདུན་དགོད་
ཅེས་འཆད་དོ། །བྷ་བས་བདག་གི་ལུས་ལ་བཀོད་པའི་དོན། མིག་དང་རྣ་བ་དང་སྣ་དང་ལྕེ་དང་ལུས་དང་ཡིད་ལ། ཨོཾ་ནས་བགྲངས་པའི་ཡི་གེ་དྲུག་དང། ཡིད་ལ་ཧཱུཾ་བཀོད་པའི་མཐར་ཕཊ་དགོད་པར་འདོད་དོ། །རྨི་ལམ་རྟོག་པ་འདི་
ནི་བྱ་སླ་ཞིང་དོན་ཆེ་བ་དང། གྲུབ་ཆེན་སོ་སོའི་མན་ངག་ལས་འབྱུང་བ་ཡིན་པས་ཀུན་ཤེས་ན་གཅིག་ལ་མ་བྱུང་ཡང་བརྟག་པ་གཞན་ལ་བྱས་པས་ཆོག་པས་བཀོད་དོ། །བླ་མ་གོང་མའི་མན་ངག་ནི། འབབ་ཆུའི་འགྲམ་གྱི་བྱེ་མ་

[197B] ས་ཕྱོགས་གཙང་མར་བྱེ་མའི་སྟེང་དུ་འདུག་སྟེ་རང་གི་སྙིང་ཁར་འཁོར་ལོ་བསམས་ལ། བཟླས་བརྗོད་ཀྱི་སྔགས་བདག་གི་ཁ་དང་མིག་དང་རྣ་བ་དང་སྣ་ནས་འཕྲོས་
ཏེ༑ སེམས་ཅན་ལ་ཁྱབ་པར་བྱས་ཤིང་སླར་བསྡུ་བའི་སྦྱོར་བས་གསང་སྔགས་ཟློ་ཞིང། གློ་གཡས་པ་ཕབ་ནས་ཉལ་ན་ཇི་སྐད་བཤད་པ་དེ་བཞིན་དུ་འགྱུར་རོ། །ཞེས་གསུང་ངོ། །རྨི་ལམ་དུ་ཡིད་ལ་འདོད་པ་སྟོན་ཚུལ་ནི། དུས་མིན་
པར་འཆི་བ་དང། བཅོམ་པ་དང་ཉམས་པ་སོགས་ཀྱི་བྱ་བ་ཀུན་ཏུ་གང་གྱུར་པ་དང། བྱ་བ་དང་མི་བྱ་བ་རྣམ་པ་སྣ་ཚོགས་པ་སྔར་བཤད་པ་ལས་གཞན་དག་ཐམས་ཅད་ཀྱང་རྨི་ལམ་དུ་རྣལ་འབྱོར་མས་སྟོན་ནོ། །དུས་མིན་ཞེས་
པའི་རྐང་པ་གཅིག་ལ་དུས་མ་ཡིན་པར་འཆི་བ་བཅོམ་སྟེ་སེལ་བར་བྱེད་ཅིང། ཉམས་པ་འཕེལ་བར་བྱེད་པར་འགྲེལ་པ་གསུམ་ལས་འཆད་དེ། དུས་མིན་དུ་འཆི་བ་སོགས་ཀྱི་མཚན་མ་མཐོང་ན་
འདི་ལ་འདི་ལྟར་གྱིས་ཞེས་ཐབས་བསྟན་པས་དུས་མིན་གྱི་འཆི་བ་སེལ་བ་སོགས་བྱེད་པའོ། །ལྷས་རྨི་ལམ་དུ་ལུང་སྟོན་པ་དེ་བཞིན་དུ་ལྷའི་མཐུས་པྲ་ཕབ་པས་བྱ་བ་དང་མི་བྱ་བ་སྟོན་པ་ནི། མཛེས་པའི་གཞོན་ནུ་མའམ་
ཁྱིའུ་གཞོན་ནུ། དུས་ཚོད་མིན་པ་ཞེས་པ་དགོངས་མོ་བོས་ཏེ་མིག་བཀབ་ལ་ཉེ་སྙིང་གི་སྔགས་བརྒྱ་རྩ་བརྒྱད་དུ་བཟླས་པས་བསྔག་གོ། ཐོ་རངས་ཇི་ལྟ་བ་བཞིན་དུ་སྟོན་པར་འགྱུར་ཏེ། ཁང་པའི་ནང་དུ་མར་མེ་སྤར་ལ། དྲི་བཟང་

[198A]༄༅། །པོའི་ཆུས་བཀང་བའི་བུམ་པས་བྲིས་སྐུ་དང་སྐུ་གཟུགས་རྣམས་ལ་ཡང་དག་པར་མཆོད་དོ། །རལ་གྲིའམ་ཆུ་དང་མར་མེ་དང་མེ་ལོང་བསྟན་ལ། སྔགས་པས་བདག་ཉིད་རྟག་ཏུ་དཔལ་ཧེ་རུ་ཀའི་རྣལ་འབྱོར་
དང་ལྡན་པས། པྲ་སེ་ན་ནི་འབེབས་པར་བྱེད་ཅིང། དཔལ་ཧེ་རུ་ཀ་བསྒོམས་ནས་ཉེ་སྙིང་ལན་བདུན་དུ་བཟླས་བརྗོད་བྱས་པས་དགེ་བ་སྟེ་བྱར་རུང་བ་དང། མི་དགེ་བ་སྟེ་བྱར་མི་རུང་བ་རྣམས་ལྷའི་མཐུས་སྟོན་པར་འགྱུར་རོ། །ཡང་
ན་མཐེ་བོང་ཏིལ་མར་གྱིས་བཀྲུས་ལ། སན་རྩི་ཞེས་བ་རྒྱ་སྐྱེགས་ཀྱི་ཁུ་བས་བྱུགས་ཏེ། གཞོན་ནུའམ་གཞོན་ནུ་མ་ལ་བསྟན་ན་སུ་ཞིག་གིས་ནོར་ཁྱེར་བ་སྨྲ་བར་འགྱུར་ཞིང། བཅོམ་པ་དང་ཉམས་པ་ལ་སོགས་པ་ཡང་སྟོན་པར་
འགྱུར་ཏེ་མཐེ་བོང་ལ་པྲ་དབབ་པའོ། །གསུམ་པ་ལ་ལྔ། སྔགས་དཔའ་འཁོར་ལོ་ལ་བརྟེན་ནས་ནད་ཞི་བར་བྱ་བ། དབང་གི་སྦྱིན་སྲེག་གདམ་ང་དང་བཅས་པ། ལས་ཀྱི་དབྱེ་བས་ཁ་དོག་གི་དབྱེ་བ་བསྟན་པ། དུག་དང་རིམས་ལ་སོཌ་
པ་འཇིག་ཚུལ། རྒྱན་པོ་དང་གཡུལ་ལས་རྒྱལ་བ་ཞར་བྱུང་དང་བཅས་པའོ། །དང་པོ་ནི། པྲ་འབེབས་པ་བཤད་པ་དེ་ནས་དཔའ་བོ་ཧེ་རུ་ཀའི་ཉེ་སྙིང་ཡི་གེ་བདུན་པའི་སྔགས། འཁོར་ལོ་ལ་དགོད་པའི་དབྱེ་བ་མི་འདྲ་བ་ཉིད་ཀྱི་
ལས་སྒྲུབ་ཚུལ་བཤད་པ་ནི། ཉི་མའི་དཀྱིལ་འཁོར་གྱི་དབུས་སུ་ཉེ་སྙིང་གི་ཧེ་ལ་སོགས་པས་དངོས་སུ་དགོད་པ་སྟེ་བྲི་བའམ་ཡིད་ཀྱིས་བསམས་ནས་ནི། དེའི་དབུས་སུ་ནད་པ་བསམས་ཏེ་སྤེལ་ཚིག་དང་བཅས་པས་ཉེ་སྙིང་

[198B] ལག་པ་ལ་སྔགས་ཀྱི་ཡི་གེ་ཤལ་གྱི་རྣམ་པ་ལྟ་བུར་ནི་བསྒོམས་ལ་ནད་ཀྱིས་གདུངས་པའི་ནད་པ་ལ་བསྟན་པར་བྱས་ན། ལག་པ་མཐོང་བ་ཙམ་གྱི་མོད་ལ་ནི་ནད་ཀུན་འཇོམས་པར་ཐེ་ཚོམ་མེད་དོ། །སྐབས་འདིར་
བསྒྲུབ་བྱའི་སྙིང་ཁར་དེའི་རྣམ་ཤེས་མཐེ་བོང་གི་ཚད་ཙམ་དྲི་མ་མེད་པའི་ཤེལ་ལྟར་བསྒོམས་ན་ནད་ལས་གྲོལ་བར་འགྱུར་རོ་ཞེས་འགྲེལ་པ་མང་པོས་འཆད་དེ་གཞུང་གིས་ཟིན་པར་འདོད་དོ། །སྟོན་ཀའི་དུས་ཀྱི་ཟླ་བ་འདྲ་བའི་ཟླ་བའི་དཀྱིལ་
འཁོར་བསམས་ལ། དེ་ལ་ཟླ་བའི་དབུས་སུ་ཕྱོགས་བཞི་དང་དེའི་དབུས་སུ་རེའུ་མིག་ལྔ་བྱས་པས། མཚམས་སུ་བཞི་དང་བཅས་པའི་རེའུ་མིག་དགུ་རྣམ་པར་བཀོད་ཅིང། དེའི་དབུས་སུ་ཨོཾ། ཤར་དུ་ཧྲིཿ་ལྷོར་ཧ། ནུབ་ཏུ་ཧ། བྱང་དུ་ཧུཾ། ཡང་
དབུས་སུ་ཧུཾ། མཚམས་བཞིར་ཕཊ་བཞི་འམ། ཊ་མ་གཏོགས་པའི་ཕ་བཞི་དགོད་དེ། ཡི་གེ་ཤེལ་གྱི་མདོག་ལྟར་དཀར་པོར་སྣང་ཞིང་གསལ་བའི་འཁོར་ལོར་ནད་རྣམས་ཀུན་སལ་བ་ལ། བསྒྲུབ་བྱ་དབུས་སུ་གནས་པའི་འཁོར་ལོ་ལག་
པ་གཡོན་པར་བསྒོམས་ཏེ། རྒྱུ་བ་དང་མི་རྒྱུ་བའི་དུག་གིས་ཟིན་པའི་མགོ་བོར་བཞག་ལ། དེ་ལས་བདུད་རྩིའི་རྒྱུན་བབ་པས་ལུས་ཐམས་ཅད་ལ་དུག་མེད་པར་བསམས་ན་དུག་མེད་པར་འགྱུར་རོ། །དེ་བཞིན་དུ་རིམས་དང་གདོན་དང་སོགས་ཀྱི་སྒྲས་རྒྱུ་བ་དང་མི་རྒྱུ་བའི་དུག་དང། བརྗེད་བྱེད་དང་གཟེར་ནད་དང་ཀྱི་སྒྲས་ལྷོ་པའི་སོགས་དང། མཛེ་ཅན་དང་མཆེ་བའི་དུག་གིས་ཟིན་པ་སོགས་ཀྱི་ནད་རྣམས་དང། དེ་དག་ལས་གཞན་པའི་ནད་ཀུན་ཐེ་ཚོམ་མེད་པར་ནི་ཟླ་བའི་གཟུགས་ལ་ཡི་གེ་བདུན་པ་

[199A]༄༅། །བཀོད་པ་ལག་པ་གཡོན་པར་བསམས་ནས་ནད་ཀྱིས་གདུངས་པ་ལ་བསྟན་པའམ་བྱབ་པར་བྱས་ཤིང། སྔགས་ཀྱི་ཡི་གེ་དེ་རྣམས་ཀྱི་འོད་ཟེར་བདུད་རྩིའི་རང་བཞིན་ཅན་བྱུང་སྟེ། ཤར་ལ་སོགས་པའི་
ཕྱོགས་བཅུར་རྣམ་པར་འབྱེར་བ་སྟེ་ཁྱབ་པར་བསྒོམས་ན་དུག་ལ་སོགས་པ་སེལ་ལོ། །གཉིས་པ་ནི། སྦྱིན་སྲེག་གི་དུས་ནི་མཚན་མོ་གསང་བ་སྟེ་དབེན་པ་ལ་གནས་ཏེ། གོ་ནི་དོན་མང་པོ་ལ་འཇུག་ཀྱང་འདིར་ནི་བ་ལང་ངོ། །མཾ་ས་
ནི་ཤའོ། །དེ་ནི་བུ་རམ་དང་སྦྲང་རྩི་དང་ཤ་ཁ་རའི་མངར་གསུམ་ལ་བཏགས་པ་སྟེ། དེ་གསུམ་གྱིས་སྤགས་པའི་བསྲེག་རྫས་ཡི་གེ་བདུན་གྱི་གསང་སྔགས་ཀྱིས་སྦྱིན་སྲེག་བྱེད་ལུགས་ཤེས་པས། དབང་གི་ལས་ཐམས་ཅད་
པའི་ཐབ་ཏུ་སྟོང་ཕྲག་བརྒྱད་དུ་སྤྱིན་སྲེག་བྱས་ན། སྔགས་པས་ནང་པར་གྱི་དུས་སུ་ནི། གསེར་སྲང་སྟོང་ནི་རྙེད་པར་འགྱུར་ལ། སྦྱིན་སྲེག་སྟོང་ཕྲག་བཅུ་ཡིས་ནི་ཡུལ་འཁོར་དམ་པ་སྟེ་མཆོག་རྙེད་པར་འགྱུར་རོ། །སྦྱིན་སྲེག་
གིས་སྒྲུབ་པ་ལས་ཡང་ན་སྔར་བཤད་པའི་གནས་གང་དང་གང་དུ་གསང་སྔགས་ཀྱི་རྒྱལ་པོ་ཉེ་སྙིང་ནི། ཞི་བ་ལ་སོགས་པའི་དོན་དུ་བསམས་ནས་ཟློ་བ་དེ་ཡི་ཚེ། གནས་དེ་དང་དེར་ནི་དོན་དེ་སྐྱེ་བ་སྟེ་འབྱུང་བར་འགྱུར་བར་
ཐེ་ཚོམ་མེད་དོ། །བོད་ཁ་ཅིག་ནང་རེ་ཞིང་གང་དུ་སྐྱེ་འདོད་པའི་གནས་སུ་སྐྱེ་བར་བྱའོ་སྙམ་ནས། ཉེ་སྙིང་བརྒྱ་རྩ་བརྒྱད་རེ་བཟླས་ན་གནས་གང་དུ་སྐྱེ་འདོད་པ་དེར་སྐྱེའོ་ཞེས་འཆད་པ་ནི་དོན་མིན་ཏེ། ལས་སྒྲུབ་པ་ལ་སྦྱིན་སྲེག་

[199B] །གསུམ་པ་ནི། དཀྱིལ་འཁོར་གྱི་ལྷ་དང་མེ་ལྷ་དང། སྔགས་ཀྱི་ཁ་དོག་དང། ཆས་གོས་དང། མེ་ཏོག་ལ་སོགས་པའི་མཆོད་རྫས་རྣམས་ཁ་དོག་དཀར་པོར་བྱས་པ་ཡིས་ནི། ནད་དང་
གདོན་ལ་སོགས་པ་ཞི་བར་འགྱུར་བའི་ལས་འགྲུབ་ཅིང། དེ་རྣམས་ཁ་དོག་ནག་པོར་བྱས་པས་སྐད་ཅིག་དག་གིས་ཏེ་མྱུར་དུ་གསོད་པར་བྱེད་དོ། །དེས་མཚོན་ནས་བསྐྲད་པ་དང་དབྱེ་བ་སོགས་ཀྱང་ཤེས་པར་བྱའོ། །དེ་རྣམས་དམར་
པོར་བྱས་པས་ནི་བསྒྲུབ་བྱ་དབང་དུ་འགྱུར་བ་སྟེ་དེ་ཡང་འཕྲལ་དུ་ངེས་པར་འགུགས་པར་འགྱུར་རོ། །ལྷ་ལ་སོགས་པ་རྣམས་ཀྱི་ཁ་དོག་སེར་པོར་བྱས་པ་ཡིས་གཞན་གྱི་དཔུང་ལ་སོགས་པ་ཐམས་ཅད་གནོན་པ་སྟེ་རེངས་པར་འགྱུར་
ཏེ༑ ལས་སོ་སོ་ལ་ཁ་དོག་གི་དབྱེ་བ་སོ་སོར་བཤད་པ་འདི་ནི་བསྟན་བཅོས་ཏེ་རྒྱུད་རྣམས་ལས་ངེས་པ་ཡིན་ནོ། །ཐམས་ཅད་གནོན་ཞེས་པའི་གནོན་བྱ་སྟོན་པ་ནི་ལྷ་ལ་སོགས་པ་ཁ་དོག་སེར་པོ་ཡིས་ནི་གཞན་གྱི་དཔུང་ནི་གནོན་
པ་དང། ཆུ་ལ་འགྲོ་བའི་གྲུ་དང། གཞན་གྱིས་བྱས་པའི་འཁྲུལ་འཁོར་དང། གླང་པོ་ཆེ་ལ་སོགས་པ་གནོན་པ་སྟེ་རེངས་པར་བྱེད་དོ། །དེ་རྣམས་ཁ་དོག་དཀར་པོ་ཡིས་ནི། ཡིད་ལ་བསམས་པ་ཙམ་གྱིས་ནི་དུས་མ་ཡིན་པར་འཆི་
བའི་རྒྱུ་ཡང་ཞི་བར་བྱས་ཏེ། འཆི་བ་དེ་ལས་ངེས་པར་སློང་བ་སྟེ་ཐར་བར་འགྱུར་རོ། །དུག་སྤྲུལ་ཆེན་པོ་བརྒྱའི་མཆེ་བའི་དུག་གིས་ཟིན་པའི་དུག་གི་ནད་དེ་ཡང་དེ་ལས་མྱུར་དུ་སློང་བ་སྟེ་ཐར་བར་བྱེད་དོ། །བཞི་པ་ནི། དུག་གིས་བརྒྱལ་

[200A]༄༅། །བ་རྣམས་སྒྲུབ་པ་པོས་མཐོང་ནས་བརྒྱལ་བ་དེ་ལས་རབ་ཏུ་སངས་པའི་ཐབས་བྱས་པས། བརྒྱལ་བ་ལས་རབ་ཏུ་སངས་པར་འགྱུར་ལ། ཉིན་གཅིག་པ་ལ་སོགས་པའི་རིམས་དང། གཟའ་ལ་སོགས་པའི་གདོན་དང་
བརྗེད་བྱེད་ཀྱི་གདོན་གྱིས་ཟིན་པ་རྣམས་ནི། སྔགས་པའི་ལག་པ་གཡོན་པར་འཁོར་ལོ་བྲིས་པ་མཐོང་བས་འཇིག་པ་སྟེ་དེ་རྣམས་ཉམས་པར་འགྱུར་རོ། །ལྔ་པ་ནི། རྒྱན་པོ་སྟེ་ཤོ་འདེབས་པ་དང། གཡུལ་དུ་འཇུག་པའི་དུས་སུ་ཉེ་སྙིང་
གི་འཁོར་ལོ་དང་བཅས་པའི་ལག་པའི་ཁུ་ཚུར་བཅིངས་ཏེ། ཡིད་ལ་ཉེ་སྙིང་གི་སྔགས་སྤེལ་ཚིག་དང་བཅས་པ་རྟག་ཏུ་ཟློས་པར་བྱེད་ན། ཁུ་ཚུར་མ་བཀྲོལ་བ་དེ་སྲིད་དུ་རང་གང་འདོད་པའི་བྱ་བ་ཐམས་ཅད་སྒྲུབ་པ་སྟེ་འགྲུབ་པར་
འགྱུར་ལ། གལ་ཏེ་དགྲ་བོ་ལག་ན་ནི་མཚོན་ཆ་འཕྱར་བར་བྱེད་པ་ཡང། ཇི་སྲིད་ཁུ་ཚུར་མ་བཀྲོལ་བར་དུ་མཚོན་ཆ་གཏོང་བར་མི་ནུས་སོ། །ལས་སྦྱོར་འདི་ལ་ལྭ་བ་པས། ལྡོང་རོས་སམ་ཡུང་བས་ལག་པ་གཡོན་པ་འམ་ཟངས་ལེབ་ལ་
འཁོར་ལོ། ཆེ་གེ་མོའི་ལུས་ལ་འཁོར་ལོ་ཐམས་ཅད་ཟློག་ཅིག་ཅེས་པ་སྤེལ་ཚིག་དང་བཅས་པ་བྲིས་ལ། སྔགས་སྟོང་བཟླས་ནས་ཁ་བསུབས་ལ་རྡོ་རྗེའི་ཆུ་རུ་གཞུག་དེ་ནས་བླངས་ཏེ་སྔགས་བཟླས་ཤིང་ཁུ་ཚུར་གྱི་ནང་དུ་བཅུག་ན་
ཁུ་ཚུར་མ་བཀྲོལ་བར་དུ་མཚོན་ཆས་མི་ཚུགས་སོ། །འགེགས་ནས་ཤི་བའི་རོའི་ཁར་རྡོ་རྒྱུས་བཅུག་དེ་ནས་བླངས་ཏེ། རང་ཁ་ནུབ་ཕྱོགས་མིན་པར་བལྟས་ནས་འཁོར་ལོ་འདི་བྲིས་ན་བྲིས་པ་ཙམ་གྱིས་རྒྱན་པོ་ལས་རྒྱལ་བར་འགྱུར་རོ་

[200B] །ཡང་ན་ལ་གཞན་ཡང་ཞེས་འབྱུང་བ་ལེགས་པས་སྔར་བཤད་པའི་དཔུང་གནོན་པ་སོགས་ལས་གཞན་པའི་ཕ་རོལ་པོའི་ལུས་ངག་རེངས་བར་བྱེད་པའི་བྱ་བ་ཐམས་ཅད་ནི། འཁོར་ལོ་ལག་པར་བཅུག་ནས་ཁུ་ཆུང་
བཅིངས་པས་སྔར་བཤད་པ་དེ་བཞིན་ཉིད་དུ་སྒྲུབ་པར་བྱེད་པ་སྟེ་བསྒྲུབ་པར་བྱའོ། །སྔགས་པ་རང་ཉིད་ཀྱིས་འབྲས་བུ་དང། མེ་ཏོག་དང། དེའི་འདབ་མེ་དང་སོ་རྩི་དང་དེ་བཞིན་དུ་ཁ་ཟས་གཞན་རྣམས་ལའང་ལག་པ་གཡོན་པར་ཟླ་
བ་དང། འཁོར་ལོ་རེའུ་མིག་དགུ་པ་ལ་ཉེ་སྙིང་སྔར་བཞིན་བཀོད་ནས། དེ་ལས་བདུད་རྩི་འཛགས་པས་དེ་ཐམས་ཅད་ལ་ཁྱབ་པར་བསམས་ཏེ་ལོངས་སྤྱད་པར་བྱེ་བ་ནི་གདམས་ངག་གོ་ཞེས་འཆད་པ་ལྟར་བྱའོ། །ལྔ་པ་ནི། དེ་ལྟར་
སྔར་བཤད་པའི་ལས་སྒྲུབ་པའི་ནུས་པ་འགྲུབ་པའི་ཐབས་ནི། སྔར་བཤད་པའི་གནས་སུ་གནས་ནས་ལུས་ཏེ་སྐུའི་སྦྱོར་བ་སྟེ་རྣལ་འབྱོར་བྱེད་པ་ནི་དང་པོ་སྟེ། དཔལ་འཁོར་ལོ་བདེ་མཆོག་གི་གཟུགས་ཀྱི་བདག་ཉིད་དུ་རྫོགས་
པར་བྱེད་པའོ། །དེ་བཞིན་དུ་གཉིས་པ་ནི་ཡིད་ཀྱིས་ལྷ་མོ་ཕག་མོ་སྒོམ་པའོ། །ནུས་པ་ཡིད་ཞེས་པ་སྐད་དོད་ལ་ཡིད་ཀྱི་ཡིན་ཞེས་པར་ཡོད་གསུང་བ་ལྟར་རོ། །གསུམ་པ་དག་ནི་ངག་ཉིད་དེ་ཞེས་པ་ནི་མཁའ་འགྲོ་མ་ནས་
གཤིན་རྗེ་བརྟན་མ་ལ་ཐུག་པར་མཆོད་པ་དང་བསྟོད་པ་ནས་གཟུང་བ་སྔོན་དུ་འགྲོ་བས། རིམ་པ་ཇི་ལྟ་བ་བཞིན་དུ་རྫོགས་པར་བྱས་ནས་སྔགས་ཀྱི་བཟླས་པ་ལས་ལས་ཐམས་ཅད་འགྲུབ་པར་འགྱུར་རོ། །ཞེས་བའི་
[201A]༄༅། །དོན་ནོ་ཞེས་ཏ་ཐཱ་ག་ཏ་རཀྵི་ཏས་འཆད་དེ། སྔོན་དུ་སྒྲུབ་ཐབས་བཟླས་པ་དང་བཅས་པ་ལ་གོམས་པར་བྱས་ནས་ཕྱིས་ལས་བསྒྲུབ་ཅེས་པའི་དོན་ནོ། །བཞི་པ་དམིགས་པར་མི་འགྱུར་ཏེ་ཞེས་པ་འགྲེལ་པ་
རྣམས་དང་ལོ་ཆེན་གྱི་འགྱུར་ལ་མེད། ཡོད་པ་རྣམས་ཀྱི་ལུགས་ཀྱི་ལུས་ངག་ཡིད་ཀྱི་སྦྱོར་བ་གསུམ་ལས་གཞན་མེད་པའི་དོན་དུ་འཆད་དོ། །སྔར་བཤད་པ་ལྟར་གོམས་པའི་མཐར་ལས་རྣམས་བསྒྲུབས་ནི། སྔགས་ཀྱི་རྒྱལ་པོ་
ཉེ་སྙིང་གིས་འགྲུབ་པར་འགྱུར་རོ། །གང་འགྲུབ་པ་ནི་ས་གཞི་ཤིང་གིས་མཚོན་པ་དང་བཅས་པ་ཕྱིའི་ཕྱོགས་བཞིའི་རྒྱ་མཚོ་ཆུ་ཡི་སྐ་རགས་བཏགས་པ་སྟེ་བཅིངས་པ་དེ་ལ་གནས་པའི་དངོས་གྲུབ་འགྲུབ་པ་འདིར་ནི་ཐེ་ཚོམ་མེད་
དོ༑ ༑ས་གསུམ་གྱི་ཁམས་གསུམ་གྱི་རྒྱུ་བ་བཅུད་ཀྱི་སེམས་ཅན་དང། མི་རྒྱུ་བ་སྣོད་ཀྱི་འཇིག་རྟེན་དང་བཅས་པར་དམོད་པ་འདེབས་པ་སྟེ། ངག་ཙམ་གྱིས་ཆེར་གཅོད་པ་དང་ཕན་འདོགས་པའི་རྗེས་སུ་འཛིན་པར་ནུས་པ་ཡིན་
ནོ༑ ༑གསུམ་པ་ནི། དཔལ་གེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ཉེ་བའི་སྙིང་པོའི་སྒོ་ནས་ལས་སྒྲུབ་པའི་ཆོ་གའི་ལེའུ་སྟེ། བཞི་བཅུ་རྩ་གསུམ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་
རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་རྩ་གསུམ་པའི་བཤད་པའོ།།    ༈    །།གཉིས་པ་དེ་དང་ཡུམ་གྱི་གོ་ཆ་ལ་བརྟེན་ནས་བསྒྲུབ་པ་ལ་གསུམ། བཤེད་པར་དམ་བཅའ་བ། དམ་བཅས་

[201B] ལེའུ་ཡི་མཚན་བསྟན་པའོ། །དང་པོ་ནི། ལེའུ་ཞེ་གསུམ་པ་བཤད་པའི་རྗེས་དེ་ནས་ལས་རྒྱའི་ཕོ་ཉ་མོ་ལ་བརྟེན་ཏེ། ཡི་གེ་བདུན་པ་གོ་ཆའི་རྣལ་འབྱོར་མ་དྲུག་གི་སྔགས་དང་ལྡན་པས། བསྒྲུབ་བྱ་གང་དུ་སྟེ་ལ་
དབང་ལ་སོགས་པའི་ལས་ཡང་དག་པར་བརྩམས་ན་བརྩམས་པ་དེ་ཡི་མོད་ལ་ལས་རྣམས་མྱུར་དུ་འགྲུབ་པ་བཤད་པར་བྱའོ་ཞེས་སྦྱར་རོ། །གཉིས་པ་ལ་གསུམ། དབང་གི་སྒོ་ནས་དགུག་པའི་ལས། གནོན་པའི་ལས་སླར་དགྲོལ་
བ་དང་བཅས་པ། སྨྱོ་བྱེད་ཀྱི་ལས་སླར་དགྲོལ་བ་དང་བཅས་པའོ། །དང་པོ་ལ་གཉིས། འཁོར་ལོ་ལ་བརྟེན་ནས་དགུག་པ་དང། སྦྱིན་སྲེག་ལ་བརྟེན་ནས་དགུག་པའོ། །དང་པོ་ནི། ལག་པ་གཡོན་པའི་དབུས་སུ་སྟེ་མཐིལ་དུ་འཁོར་ལོ་རྩིབས་
དྲུག་པའི་དབུས་སུ་སྣ་ཚོགས་པདྨ་འདབ་མ་དྲུག་པ་བྲི། དེའི་ལྟེ་བ་ལ་ཨོཾ། འདབ་མ་ལ་ཧྲིཿ་ཧ་ཧ་ཧུཾ་ཧུཾ་ཕཊ་ཅེས་པ་དགོད། འཁོར་ལོའི་རྩིབས་དྲུག་ལ་རྣལ་འབྱོར་མའི་གོ་ཆའི་སྔགས་ཨོཾ་པཾ་ལ་སོགས་པ་དྲུག་ལས་དང་རྗེས་སུ་མཐུན་པའི་
ཁ་དོག་ཅན། བསྒྲུབ་བྱའི་མིང་དང་སྤེལ་བ་རྣམ་པར་དགོད། ཡི་གེ་བདུན་པའི་ཆོ་ག་ཡིས་ཞེས་པ་དང། རྣལ་འབྱོར་མ་དྲུག་ཡང་དག་གནས། ཞེས་པ་ལ། ལག་དབུས་ཡི་གེ་བདུན་དགོས་བྱ། །རྣལ་འབྱོར་མ་དྲུག་རྩིབས་དྲུག་གནས། ཞེས་
དཀའ་རྒྱལ་གྱི་འགྲེལ་པར་འབྱུང་བ་ལྟར་གོ་བར་བྱའོ། །ལག་པ་གཡོན་པའི་འཁོར་ལོ་དང་མིང་སྤེལ་བའི་བསྐུལ་ཚིག་དང་ལྡན་པར་ཟློས་ཤིང། སྔགས་ལས་འོད་ཟེར་ལྕགས་ཀྱུའི་རྣམ་པ་ཅན་འཕྲོས་པས། བསྒྲུབ་བྱ་གང་ཞིག་

[202A]༄༅། །རང་གི་གཟུགས་འཛིན་པ་ཅན་བཀུག་པར་བསམས་ནས། ཁ་ནས་གསང་སྔགས་ཀྱི་རྒྱལ་པོ་ཡི་གེ་བདུན་པ་ཟློས་བཞིན་པས། བསྒྲུབ་བྱ་གང་ལ་རང་གི་ལག་པ་དེ་བསྟེན་པའི་བསྒྲུབ་བྱ་དེ་ནི་ངེས་པར་འགུགས་པར་འགྱུར་
རོ༑ ༑གཉིས་པ་ནི། ཙན་དན་དམར་པོའི་རྡུལ་ཏེ་བྱེ་མ་དང། དེ་བཞིན་དུ་སྐོ་ཚེ་དང་ལན་ཚྭ་དང་བསྒྲུབ་པར་བྱ་བའི་རྐང་རྗེས་ཀྱི་ས་གཅིག་ཏུ་སྡོམ་པར་བྱས་ནས་ཞིབ་ཏུ་བཏགས་པར་བྱ། ཟླ་བ་དང་ཉི་མ་བཀོད་པའི་ལག་པ་གཉིས་ཀྱིས་མཉེས་
ལ་ཐབ་ཁུང་དུ། གོ་ཆའི་རྣལ་འབྱོར་མ་དྲུག་གི་འཁོར་ལོ་བྲིས་ཏེ་མཚན་མོའི་དུས་སུ། སྨེ་ཤ་ཅན་གདོལ་བའི་མེའམ་དུར་ཁྲོད་ཀྱི་མེ་ལ། རྣལ་འབྱོར་མའི་སྔགས་བསྐུལ་ཚིག་དང་ལྡན་པས་ཕྱེ་མ་སྲེག་པའི་སྦྱིན་སྲེག་བྱའོ། །དེ་ནས་
ཐལ་བ་ལ་བསྒྲུབ་བྱའི་གཟུགས་བརྙན་བྱས་ཏེ། གྲོ་ག་ལ་འཁོར་ལོ་ཇི་ལྟ་བ་བཞིན་བྲིས་ནས་དེའི་སྙིང་ཁར་བཅུག་སྟེ། བདག་ཉིད་ལ་མངོན་དུ་ཕྱོགས་པར་བཞག་ལ། བསྒྲུབ་བྱ་མྱོས་པ་བཀུག་གཟུགས་བརྙན་ལ་བཅུག་སྟེ། མིང་
སྤེལ་དང་བཅས་པའི་སྔགས་བཟས་པའི་སྦྱོར་བ་འདི་ནི་བརྩམ་པར་བྱས་ལ། ཇི་སྲིད་བརྒྱ་ཕྲག་གཅིག་གི་བར་དུ་བཟླས་ན་དེས་ནི་ངེས་པར་ཏེ་གདོན་མི་ཟ་བར་འགུགས་པར་འགྱུར་རོ། །གང་ལ་དགུག་པའི་ལས་བྱེད་པའི་བསྒྲུབ་
པར་བྱ་བའི་བདག་ཉིད་ནོར་བདག་དང་ནོར་དང་འཁོར་གྱི་སྐྱེ་བོ་རྣམས་རང་གི་དབང་དུ་འགྱུར་རོ། །ལས་ཀྱི་སྦྱོར་བ་འདི་ནི་གྲུབ་པ་སྟེ་གཞན་དུ་མི་འགྱུར་བར་རྟག་པ་སྟེ་རྣམ་པ་གཞན་དག་ཏུ་འགྱུར་བར་ནི་ང་མི་སྨྲའོ། །གཉིས་པ་ནི། རྡུལ་

[202B] །དེ་ནས་དུར་ཁྲོད་ཀྱི་རས་ལ་བསྒྲུབ་བྱའི་མིང་སྦེལ་ཚིག་དང་བཅས་པ་བྲིས་པར་གཏུམས་ནས་ནི་
སྤེལ་ཚིག་དང་བཅས་པའི་སྔགས་ལན་བདུན་བཟླས་ལ་ལམ་བཞི་མདོ་རུས་ཟབས་སུ་སོར་བརྒྱད་ཙམ་དུ་ས་བརྐོས་ནས། དགྲ་ཡི་མིང་དང་བཅས་པ་ནི་བསྒྲུབ་བྱ་གང་གི་མིང་སྨོས་པའི་སྔགས་བཟླས་ཏེ། ས་བརྐོད་པ་དེར་སྦས་པར་
གྱུར་པ་དེ་ནི་མྱུར་དུ་གནན་པ་སྟེ་རེངས་པར་འགྱུར་རོ། །སླར་གསོ་བར་འདོད་ན་འཁོར་ལོ་ས་འོག་ནས་བཏོན་ནས་འཁོར་ལོའི་ནང་གི་ཕྱེ་མ་དེ་ཉིད་ལ། དགྲོལ་བའི་སྤེལ་ཚིག་དང་བཅས་པའི་སྔགས་བཟླས་ནས་ནི། འབད་དེ་བ་ཡི་
འོ་མ་གཙང་མ་ཡིས་འཁོར་ལོ་བཀྲུས་པ་ཡིས། རེངས་པ་དེ་ནི་སླར་ཡང་གསོས་པར་གྱུར་ན། སླར་སོས་པ་འགྲུབ་པ་ཉིད་དུ་ཐེ་ཚོམ་མེད་དོ། །གསུམ་པ་ནི། སྔར་བཤད་པའི་ཕྱེ་མ་བཞི་པོ་དེ་ནི་བླངས་ནས་ནི་སྨ་བྱེད་ཐང་ཁྲོམ་པའི་
རྩ་བ་སྡོང་བུ་འདབ་མ་མེ་ཏོག་འབྲས་བུ་ལྔ་དང་ལྡན་པ་རུ་བྱས་པ་དེས་ནི། དུར་ཁྲོད་ཀྱི་རས་ཏེ་རོ་རས་ལ་དགྲ་ཡི་མིང་སྤས་ཚིག་དང་བཅས་པའི་འཁོར་ལོ་སྔར་བཤད་པ་བྲིས་པ་བཅུག་ལ། རས་དེས་བཅིངས་པ་སྟེ་གཏུམས་ནས་
བསྒྲུབ་བྱའི་མིང་སྤེལ་ཚིག་དང་བཅས་པའི་སྔགས་ཡན་བརྒྱར་བཟླས་བརྗོད་བྱས་ནས་ནི། དུར་ཁྲོད་དུ་ནི་ས་བརྐོས་ནས་ངེས་པར་སྤས་ན། བསྒྲུབ་བྱ་དེ་འཕྲལ་དུ་སྨྱོ་བ་ཉིད་དུ་འགྱུར་རོ། །སླར་གསོ་བར་འདོད་ན་བཏོན་པ་ཉིད་ཀྱིས་ཐར་

[203A]༄༅། །བར་འགྱུར་ཏེ། དེ་ཡང་འཁོར་ལོ་ས་འོག་ནས་བཏོན་ནས་པ་ཡི་འོ་མ་གཙང་མ་ཡིས་འབད་པས་བཀྲུ་བར་བྱས་ཏེ། སླར་ཡང་གསོ་བར་བྱེད་པ་དག་བྱས་ན། སོས་པ་འགྲུབ་པ་ཉིད་དུ་ཐེ་ཚོམ་མེད་དོ། །དེ་བཞིན་ཞེས་པ་
ནི་སྔར་དང་འདྲ་བར་བསྟན་ཏོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། རྣལ་འབྱོར་མ་དྲུག་གི་གོ་ཆ་དང་ཉ་སྙིང་ཡི་གེ་བདུན་གྱིས་ལས་སྒྲུབ་པའི་ཆོ་གའི་ལེའུ་སྟེ། བཞི་བཅུ་རྩ་བཞི་པའོ། །
འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་རྩ་བཞི་པའི་བཤད་པའོ།།    ༈    །།གཉིས་པ་དཔའ་མོའི་གོ་ཆ་དང་ཧ་ལྔ་ལ་བརྟེན་ནས་ལས་བསྒྲུབ་
པ་ལ་གཉིས་དཔའ་མོའི་གོ་ཆ་དང་ཚིག་གི་དངོས་གྲུབ་སྒྲུབ་པའི་ཆོ་ག་དང། ཧ་ལྔ་ལ་བརྟེན་ནས་ལས་བསྒྲུབ་པའོ། །དང་པོ་ལ་གསུམ། བཤད་པར་དཾ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་ཞེ་བཞི་པ་བཤད་པ་
དེ་ནས་བཤད་པའི་ལས་རྣམས་ལས་ཕུལ་དུ་བྱུང་བའི་ལས་ཀྱི་རབ་མཆོག་ནི། ངག་གི་ནུས་པ་ཁྱད་པར་ཅན་གྱི་དངོས་གྲུབ་གྲུབ་པ་ལ་བརྟན་ནས་ལས་བྱེད་པ་བཤད་པར་བྱའོ། །གཉིས་པ་ལ་བཞི། ཚིག་གི་དངོས་གྲུབ་སྒྲུབ་པའི་ཐབས་
དེ་ལ་བརྟེན་ནས་དགུག་པའི་ལས་དུ་མ་བསྒྲུབ་པ། ཐབས་གཞན་ལ་བརྟེན་ནས་ཚིག་གི་དངོས་གྲུབ་བསྒྲུབ་པ། དེ་ཐོབ་ནས་ལས་མི་འདྲ་བ་དུ་མ་ཚིག་གིས་བསྒྲུབ་པའོ། །དང་པོ་ནི། ཀ་ར་བའི་ར་ནི་རྟ་བོང་གི་རྔོ་གསོད་པར་བྱེད་པས་རྟ་གསོད་དུ་

[203B] དོན་རེ་ལྕགས་པ་ཡིན་ལ། དེ་ལ་དཀར་ནག་གཉིས་ཡོད་པའི་ནག་པོ་ལ་མེ་ཏོག་དམར་པོ་འོང་བས། དེའི་མེ་ཏོག་དམར་པོ་བརྒྱ་རྩ་བརྒྱད་པ་ནི་བླངས་ནས་སུ་འབད་དེ་བ་ཡི་འོ་མས་བཀྲུས་ལ། དཔའ་མོའི་གོ་ཆའི་སྔགས་ཀྱིས་
བཟླས་བརྗོད་བརྒྱ་ཡང་བྱ་བ་ཡིན་ནོ། །དེ་ལྟར་སྔགས་ལན་རེ་བཟླས་པའི་མེ་ཏོག་གིས་རང་བྱུང་གི་ལིང་གའི་སྤྱོ་བོར་བསྣུན་པར་བྱའོ། །དེ་ལྟར་ལྷའི་རྣལ་འབྱོར་ལ་ཤིན་ཏུ་མཉམ་བར་བཞག་པས་ཉི་མ་སྟེ་ཞག་བདུན་དུ་འོ་མ་འཐུང་ཞིང་ཁྲུས་
བྱ་བ་ཡིན་ནོ། །ཞག་བདུན་སོང་བ་དེ་ནས་ཞག་གསུམ་སྨྱུང་བར་གནས་པ་བྱས་ཏེ་ཉིན་ཞག་བཅུ་གཅིག་པ་ལ་མེ་ཏོག་དེ་དག་ནི་བླངས་ནས་སུ། ཀ་ར་བའི་རའི་ཤིང་ཤུན་ལ་བརྒྱུས་ཏེ་བརྒྱ་མཚོར་འགྲོ་བའི་ཆུ་བོ་ཆེན་པོའོ་འགྲམ་དུ་སོང་ནས་ནི་
རྣལ་འབྱོར་མའི་འཁོར་ལོ་མཆོད་དེ། མེ་ཏོག་རྣམས་རེ་རེ་ནས་ནི་ཆུ་ལ་དོར་རོ། །དེ་དག་ཐམས་ཅད་ཀྱང་རིམ་པ་བཞིན་དུ་མེ་ཏོག་རེ་ལ་སྔགས་ལན་རི་རབ་ཏུ་བཟླས་ནས་བྱའོ། །ཆུ་བོར་མེ་ཏོག་ཐ་མ་དོར་བའི་དུས་སུ་ནི། ཆུ་བོ་རྒྱུན་ལས་
བཟློག་སྟེ་རབ་ཏུ་འབབ་ན། སྟིམ་པས་མེ་ཏོག་ཆུ་དང་བཅས་པར་བླངས་ནས་ནི། སོས་མ་རེག་པར་མེ་ཏོག་ཆུ་བཅས་དེ་འཐུངས་ན། འདི་ཡི་གསང་བའི་རྒྱུད་འབུམ་པ་ལས་འབྱུང་བའི་ཚིག་གི་དངོས་གྲུབ་ནི། སྒྲུབ་པ་པོ་ཡིས་འགྲུབ་པར་འགྱུར་རོ།།
གཉིས་པ་ལ་གསུམ། སྐྱེ་གནས་ཀྱི་ཕྱག་རྒྱ་བཅིངས་པ་ལ་བརྟེན་ནས་དགུག་པ། སྦྱིན་སྲེག་ལ་བརྟེན་ནས་དགུག་པ། ཀ་ར་བའི་རའི་མེ་ཏོག་ལ་བརྟེན་ནས་ལས་བསྒྲུབ་པའོ། །དང་པོ་ནི། ཚིག་གི་དངོས་གྲུབ་གྲུབ་པ་དེ་ནས་སྐྱེ་གནས་ཀྱི་ཕྱག་རྒྱ་

[204A]༄༅། །ནི། དཀའ་རྒྱལ་གྱིས་ནམ་མཁའི་དབུས་སུ་སྣ་ཚོགས་པདྨ། དེའི་ཕྱི་རོལ་ཏུ་སྟོན་ཀའི་ཟླ་བ་ལྟར་དཀར་བའི་ཟུར་གསུམ་པ་ལ་འཆད་དོ། །ཆོས་འབྱུང་གི་ཕྱག་རྒྱར་མངོན་ནོ། །བྷ་བས། སྐྱིལ་ཀྲུང་བྱས་ལ་རྡོ་རྗེ་བསྡམས་
པ་བྱས་ནས། གུང་མོ་གཉིས་ཀྱི་ཁ་དང་མཐེ་བོང་གཉིས་ཀྱི་ཁ་སྦྱར་ཏེ། མཛུབ་མོ་གཉིས་བསྒྲེངས་ཏེ་ཕན་ཚུན་སྦྱར་བ་ནི་སྐྱེ་གནས་ཀྱི་ཕྱག་རྒྱར་འཆད་དོ། །འགྲེལ་པ་གཞན་ནས་སྐྱེ་གནས་ཀྱི་ཕྱག་རྒྱ་བཅིང་བ་ནི། ཕྱིའི་རིག་མ་དང་ཁ་
སྦྱར་གྱི་སྦྱོར་བ་ལ་འཆད་དེ། ཆོས་འབྱུང་གི་ཕྱག་རྒྱ་འཆིང་བ་དང། རིག་མ་ལ་བརྟེན་པ་གཉིས་ཀ་ལ་བརྟེན་ནས་སྒྲུབ་པའོ། །ཆོས་འབྱུང་གི་ཕྱག་རྒྱ་དེ་བཅིངས་ལ། དགུག་པའི་སྔགས་སྤེལ་ཚིག་དང་བཅས་པ་བརྒྱ་རྩ་བརྒྱད་དུ་བཟླས་ནས་
ནི། སྔགས་པ་བསྒྲུབ་བྱའི་གཟུགས་བརྙན་གྱི་ཕྱོགས་སུ་མངོན་པར་ཕྱོགས་ནས། བསྒྲུབ་པར་བྱ་བའི་གཟུགས་བརྙན་གྱི་ལྟོ་བར་འཁོར་ལོ་གནས་པ་སྟེ་བཅུག་པ་དེ་ལ་ཡིཀྡ་ཀྱིས་དམིགས་པ་ལ་གནས་བཞིན་དུ། བློ་དང་ལྡན་པ་སྟེ་
སྒྲུབ་པ་པོས་ཐུན་གསུམ་དུ་ལག་པ་གཡོན་པའི་མཐེ་པོས་སྐུད་པ་མནན་ལ་མཐེའུ་ཆུང་གིས་གསང་གནས་ཀྱི་སྐུད་པ་བསྐྱོད་པར་བྱ་སྟེ་གཟུགས་བརྙན་བྱ་ཚུལ་སོགས་ནི་འཆད་པར་འགྱུར་རོ། །དེ་ལྟར་བྱས་ན་བྲམ་ཟེ་གསོད་པས་
མཚོན་པའི་སྡིག་ཆེ་བ་དག་གིས་ཀྱང། ཞག་བདུན་གྱིས་བརྒྱ་བྱིན་དང་སོགས་པས་དབང་ཕྱུག་ལ་སོགས་པ་ཡང་ངེས་པར་འགུགས་སོ། །འདི་འདྲའི་རིགས་རྣམས་སྔར་སྡིག་ཆེན་པོ་བྱས་ཀྱང་ཕྱིས་ཐེག་པ་འདིར་ཞུགས་ནས་

[204B] །སྔར་བཤད་པའི་བསྒྲུབ་བྱའི་གཟུགས་གང་ལས་བྱེད་པ་སོགས་བཤད་པ་ནི། ཙནྡན་དམར་པོའི་རྡུལ་དང་བསྒྲུབ་བྱའི་རྐང་རྗེས་ཀྱི་ས་ལ་ནི། གང་འགུགས་པའི་བསྒྲུབ་པར་
བྱ་བའི་གཟུགས་བརྙན་བྱས་ལ། སྒ་དང་པི་པི་ལིང་དང་ཕ་བ་རིལ་ཏེ་ཚ་བ་གསུམ་གྱིས་གཟུགས་བརྙན་དེའི་ལུས་ལ་བསྐུ་ཞིང། དེར་མ་ཟད་སྤྲ་ཚིལ་གྱིས་ཀྱང་དེའི་ལུས་ལ་རབ་ཏུ་བྱུག་གོ་འགྲེལ་པ་གཞན་རྣམས་ནས་སྦྲ་ཚིལ་ལ་གཟུགས་
བསྙན་བྱས་ཏེ། ཙནྡན་དམར་པོའི་ཕྱི་མ་དང་ཆ་བ་གསུམ་གྱིས་བྱུག་ཅེས་འཆད་དོ། །འདིའི་ལྟོ་བར་གཞུག་རྒྱུའི་འཁོར་ལོ་ན་འཆད་པར་འགྱུར་རོ། །དེ་ནས་སྒྲུབ་པ་པ་ཡིས་གཟུགས་བརྙན་གྱི་གསང་གནས་སུ་སྟེ་མོ་ཡིན་ན་སྐྱེ་གནས་དང་
ཕོ་ཡིན་ན་ལིང་ག་ནས་ཟངས་མའི་ཁབ་ཀྱིས་ཕུག་ནས་ནི། དེའི་ཤུལ་ནས་སྐུད་པ་བརྒྱུས་ལ་སྐུད་པ་དེ་མཐེའུ་ཆུང་གིས་བསྐྱད་པ་ཡིན་ནོ། །བཤད་སྦྱར་ལས་གཟུགས་བརྙན་གྱི་མདུན་དུ་ཡབ་ཡུམ་ཁ་སྦྱར་དུ་བྱས་ཏེ། སྔགས་སྤལ་
ཚིག་དང་བཅས་པ་བཟླ་ལ། དེའི་རྗེས་སུ་མཐེའུ་ཆུང་ཞེས་བྱ་བ་ལ་སོགས་པ་ནི། དེ་ལ་ཡིད་ཀྱིས་གནས་ཞེས་པའི་མཐར་ཏེ། རྡོ་རྗེས་གཡོན་པའི་མཐར་རྩ་བའི་སྒྲར་བརྗོད་དོ། །དེ་ཡིད་ཀྱིས་ཐུན་གསུམ་དུ་བསྐྱོད་པར་བྱའོ་ཞེས་འཆད་པ་
ལྟར་ན། བཟླས་པ་ལ་ཡིད་ཀྱིས་གནས་པར་བྱས་པའི་མཐར་གསང་གནས་ཀྱི་རྡོ་རྗེས། གཡོན་པ་སྟེ་བུད་མེད་ལ་ལངས་སྤྱད་པའི་མཐར། རྩ་བ་སྟེ་འོག་མའི་སྒོར་བརྗོད་པ་མཐེའུ་ཆུང་གིས་གསང་གནས་ཀྱི་སྐུད་པ་བསྐྱོད་པ་ན། ཡིད་

[205A]༄༅། །ཀྱིས་བསྒྲུབ་བྱའི་པདྨ་བསྐྱིད་པར་སེམས་པ་ཐུན་གསུམ་དུ་བྱའོ། །ཡང་དེ་ལས། འདིས་ནི་རྣལ་འབྱོར་པ་སྒྲུབ་པ་པོས་ཆགས་པ་ཅན་གྱི་ཐམས་ཅད་ཀྱི་ཐམས་ཅད་རྫོགས་པར་འགྱུར་བར་བསྟན་པ་ཡིན་ནོ། །ཞེས་འབྱུང་སྟེ་
དེ་ལྟར་བྱས་པ་དེས་བསྒྲུབ་བྱ་རང་ལ་ཆགས་པ་ཅན་གྱི་འདོད་པ་ཐམས་ཅད་རྫོགས་པར་བྱས་པས་ཡུན་རིང་པོར་རང་གི་དབང་དུ་འགྱུར་པའི་དོན་ནོ། །བྷ་བས་ནི་མཐེའུ་ཆུང་ནི་གོ་ཆའི་རྣལ་འབྱོར་མ་དྲུག་གི་སྔགས་ཀྱི་ཡི་གེའི་ཕྲེང་བ་སྤེལ་ཚིག་དང་བཅས་
པ་ཤོག་བུ་ལ་བྲིས་པ། བསྒྲུབ་བྱའི་རྐང་རྗེས་ཀྱི་ས་ལ་སོགས་པ་ལས་བྱས་པའི་གཟུགས་བརྙན་གྱི་ལྟོ་བར་གཞུག་གོ་བསྐྱོད་པ་ནི་སྔགས་དེ་བཟླས་པར་བྱ་བ་སྟེ་དེ་ཡང་གཟུགས་བརྙན་གྱི་མདུན་དུ། ཐུན་གསུམ་དུ་དེ་ཡིད་ལ་གནས་པར་བྱས་ཏེ་
ཟློས་པའོ་ཞེས་འཆད་དོ། །སྔར་བཤད་པའི་གཟུགས་བརྙན་དེ་སེང་ལྡེང་གི་མེའི་འདག་མདུ་བ་མེད་པ་ལ། ལས་སྦྱོར་ལ་མཁས་པས་ཉི་མ་བདུན་དུ་ཐུན་རེ་ལ་སྔགས་ལན་བརྒྱར་བཟླས་ཏེ་སྤྲ་ཚིལ་མ་ཞུ་ཙམ་བྱས་ཏེ་བསྲོ་བར་བྱའོ། །དེ་ལྟར་བྱས་པས་
བཟླས་པའི་མཐར་ནི། མིའི་བདག་པོ་དང་མདུན་ན་འདོན་ཏེ་བློ་པོ་ཆེན་པོ་དང། བཙུན་མོ་འཁོར་དང་བཅས་པ་ནི་ངེས་པར་འགུགས་པར་བྱེད་པ་ཡིན་ནོ། །མིའི་བདག་པོ་འཁོར་དང་བཅས་པའི་མིང་སྔགས་དང་སྤེལ་བའི་ཚིག་གོ་ཆའི་སྔགས་ཀྱིས་
འཁོར་ལོ་སྔར་བཤད་པ་གྲོ་གའི་འདབ་མར་བྲི་བར་བྱ་སྟེ། དེ་ཡང་ཡི་དྭགས་ནི་རོའོ། །དེའི་སེན་རྩི་ནི་དེའི་སེན་མོ་ལ་བསྐུས་པའི་རྒྱ་སྐྱེགས་སོ། །རེ་ཙ་ན་ནི་གི་ཧཾ་སྟེ་དེ་གཉིས་ཀྱི་སྣག་ཆས་མཉམ་པར་བཞག་པ་སྟེ་ཡིད་མ་ཡོངས་པས་བྲིས་

[205B] བསྒྲུབ་བྱའི་གཟུགས་བརྙན་གྱི་ལྟོ་བར་གཞུག་ལ། དེ་ནས་བསྒྲུབ་བྱའི་མིང་དང་སྔགས་སྤེལ་ནས་གང་གཟུགས་བརྙན་ལ་མངོན་པར་ཕྱོགས་ཏེ་བརྒྱ་ཞག་བདུན་དུ་བཟླས་ནས་སེང་ལྡེང་གི་མེ་དུ་བ་མེད་པ་ལ་གཟུགས་བརྙན་དེ་བདུགས་
ཤིང་སྟེ་བསྲེ་བར་བྱ་ཞིང། ཡང་དུར་ཁྲོད་ཀྱི་མེ་སྟེ་དུར་ཁྲོད་ཀྱི་སོལ་བའམ་ཐལ་བའི་མེ་ལ་གདུང་བར་བྱ་སྟེ། དགུག་པའི་ལས་བསྒྲུབ་པའི་ཕྱིར་དུ་བཤད་དོ། །བསྲོ་བའི་ཚད་ནི་ཇི་སྲིད་དུ་གཟུགས་བརྙན་གྱི་སྤྲ་ཚིལ་མ་ཞུ་བར་བསྲོས་པར་
གྱུར་ན། ཞག་བདུན་དུ་སྔགས་བརྒྱ་རྩ་བརྒྱད་བཟླས་པའི་མཐར་ནི། རྒྱལ་པོ་ཕལ་པ་དང། དེར་མ་ཟད་འཁོར་ལོ་སྒྱུར་བ་དང་བཅས་པར་ཡང་ངེས་པར་འགུགས་པར་འགྱུར་བ་ཡིན་ནོ། །གཉིས་པ་ནི། བསྒྲུབ་པར་བྱ་བའི་རྐང་རྗེས་ཀྱི་ས་དང་
ཙནྡན་དམར་པོ་ཉིད་དང་ནི། དུར་ཁྲོད་ཀྱི་ཐལ་བར་བསྲེགས་པ་ཞེས་བྱ་སྟེ། མལ་གྱི་འགྱུར་ལས། དུར་ཁྲོད་ཐལ་བར་བསྲེགས་པ་རྣམས། ཞེས་འབྱུང་བ་ལེགས་སོ། །རྫས་དེ་རྣམས་སྒྲུབ་པ་པོ་ཡིས་གཅིག་ཏུ་བསྡུས་ལ། གང་འགུགས་པའི་
གཟུགས་བརྙན་བྱའོ། །དེ་ནས་གཟུགས་དེ་སེང་ལྡེང་གི་མེ་དུ་བ་མེད་པ་ལ་རབ་ཏུ་འབད་པས་བསྲོ་བར་བྱའོ། །དེ་ནས་རྡུལ་ཏེ་གཟུགས་བརྙན་དེ་ལག་པ་གཉིས་ལ་སྔར་བསྟན་པའི་འཁོར་ལོ་གཉིས་བཀོད་དེ། མཉེས་ནས་གཟུགས་ཕྱེ་མར་
བཀྲུམས་པ་དེས་སྦྱིན་སྲེག་བྱའོ། །ཇི་སྲིད་དུ་དགུག་པ་མ་གྲུབ་ཀྱི་བར་དེ་སྲིད་དུ་སྦྱིན་སྲེག་བྱས་པས་འགྲུབ་པར་འགྱུར་རོ། །རྡུལ་དེ་བླངས་ནས་ཞེས་པའི་རྐང་པ་གཉིས། གཉིས་འདུས་ཀྱི་འགྱུར་ལ་མེད་ལ། འགྱུར་གཞན་གཉིས་ལས་ཀྱང་
[206A]༄༅། །མེད་པ་ནི་བཤད་སྦྱར་དང་མཐུན་ནོ། །ཡོད་པ་ལྟར་ན་རྡུལ་ཏེ་གཟུགས་བརྙན་དེ་བླངས་ནས་མ་ཡེངས་པར་དབུགས་ཕྱིར་མི་འབྱིན་པར་ནང་དུ་བསྡམས་ཏེ་དུར་ཁྲོད་དུ་སྦས་ན་ཞེས་པ་ཏེ་སྦྱིན་སྲེག་མི་བྱེད་
པའི་ལུགས་སོ། །དེ་ལྟར་བྱས་ན་ནི་བསྒྲུབ་བྱ་དེ་བརྒྱལ་ཞིང་སེམས་དང་བྲལ་བ་དང་འདྲ་བ་དང། ཅི་ཡིན་མི་ཤེས་པར་རྣམ་པར་རྨོངས་ཤིང་དེར་མ་སོང་ན་ཉོན་མོངས་པ་སྟེ་སྡུག་བསྔལ་གྱིས་གདུངས་པ་དང་ལྡན་པར་
མཐོང་ནས། རླུང་གི་ཤུགས་ལྟར་མགྱོགས་པར་འོངས་ནས་ནི། སྒྲུབ་པ་པོའི་སྟེང་ནས་འོག་ཏུ་ལྷུང་བར་འགྱུར་རོ། །གསུམ་པ་ནི། སྦྱིན་སྲེག་བཤད་པ་དེ་ནས་ལས་ཀྱི་ཕོ་ཉ་མོ་ཞེས་པ་སྐྱེས་པའི་རོ་སྲེག་སར་བུད་མེད་
མཆོངས་ཏེ་མཉམ་དུ་བསྲེགས་པའི་སར་སོང་ནས། བུད་མེད་དེའི་མིང་ནས་བོས་ལ་ཁྱོད་ཀྱིས་བདག་གི་བྱ་བ་འདི་ནི་རྟག་ཏུ་གྱིས་ཤིག་ཅེས་ལན་གསུམ་དུ་བསྒོ་བ་འཛིན་དུ་གཞུག་པར་བྱའོ། །ཀ་ར་བའི་རའི་ལྕུག་མ་ནི་རླན་དང་བཅས་
པ་གྲུ་མོ་ནས་དཔུང་པ་རྫོགས་པའི་བར་གྱི་ཚད་དང་མཉམ་པའམ་ལག་པ་ཕྱེད་དང་གཉིས་ཀྱིས་ཚད་ཙམ་བླངས་ལ། འབར་བར་འགྱུར་བའི་རོ་བསྲེགས་པའི་མེ་ལ་དོར་ཏེ། ཇི་སྲིད་དུ་ལྕུག་མ་དེ་ནི་མ་ཚིག་པར་མྱུར་དུ་སོང་སྟེ་དེ་
བླངས་ལ་རིག་པ་སྟེ་དཔའ་མོའི་གོ་ཆའི་སྔགས་ལན་བདུན་བཟླས་ནས་ནི། གང་ཞིག་བཟླས་ཏེ་ཞེས་པ་ནི་ཆེ་གེ་མོ་འདིར་ཤོག་ལ། ཁྱེའུ་འམ་བུ་མོ་ཆེ་གེ་མོ་འདིར་ཁྲིད་ལ་ཤོག་ཅིག་ཅེས་བཟླས་ཏེ། ལག་པ་གཡོན་པས་གཡོན་

[206B] བསྐོར་བ་དེས་ནི་སྐོར་བ་དེའི་སྐད་ཅིག་ལ་སྐྱེས་པའམ་བུད་མེད་རང་གི་གཟུགས་མཛེས་པ་ཅན་རླུང་གི་ཤུགས་ཀྱིས་འོང་བར་འགྱུར་རོ། །ཆེ་གེ་མོ་འདིར་ཤོག་ལ་ཞེས་པ་ནི་སྔར་གྱི་བུད་མེད་ཤི་བ་དེར་མངོན་པས་སྔ་མ་
དང་འདི་གཉིས་སྒྲོལ་རྒྱུའོ། །གསུམ་པ་ནི། ཀ་ར་བའི་རའི་མེ་ཏོག་དམར་པོ་ལ་སྔགས་བརྒྱ་རྩ་བརྒྱད་བཟླས་ཏེ་པུ་ཤྱ་སྟེ་རྒྱལ་གྱི་སྦྱོར་བ་ལས་མེ་ཏོག་བླངས་ཏེ། སྒྲུབ་པ་པོས་གི་ཧཾ་གིས་བྱུགས་ལ་མེ་ཏོག་མྱོས་བྱེད་ཀྱི་ཆུ་ལ་ཡང་དག་པར་
གནས་པ་ལ་བརྒྱ་རྩ་བརྒྱད་བཟླས་ནས། རང་ཆུ་བོ་ཆེན་པོར་ཞུགས་ནས་ནི་ལྟེ་བ་མན་ཆད་ཚུར་བཅུག་སྟེ་སྔགས་སྟོང་ཕྲག་གཅིག་བཟླས་པར་བྱའོ། །དེའི་རྗེས་སུ་སྒྲུབ་པ་པོ་རང་ལག་པ་ཐལ་མོ་སྦྱར་བའི་དབུས་སུ་སྒྲུབ་གྲོགས་ཀྱིས་མེ་ཏོག་
འདབ་མ་རྒྱས་ཤིང། ཟེའུ་འབྲུ་སོགས་ཉམས་པ་མེད་པ་གནས་པ་སྟེ་གཞུག་པར་བྱའོ། །ཕྱིར་ཀླགས་ཏེ་ཞེས་པ་ལ་ལེགས་བཀང་སྟེ་ཞེས་འབྱུང་བས་ལག་པ་གཉིས་སྒྲུབ་གྲོགས་ཀྱིས་བཅུག་པའི་མེ་ཏོག་གིས་ལེགས་པར་བཀང་སྟེ་ཆུ་དང་
བཅས་པ་སེ་ལ་མ་རེག་པར་བཏུང་བར་བྱའོ། །འཐུངས་པའི་རྗེས་དེ་ནས་སྒྲུབ་པ་པོ་དེ་ཡིས་ཚིག་ཙམ་གྱིས་ལས་ཐམས་ཅད་འགྲུབ་པ་ཚིག་གི་དངོས་གྲུབ་ཐོབ་པར་འགྱུར་རོ། །ལྷ་སྦས་ཀྱིས། སྐྱེ་གནས་དབུས་གནས་མེ་ཏོག་དེ། ཞེས་འདོན་པ་ལྭ་བ་
པ་ཡི་ཡང་དགོངས་པར་སྣང་བས། དེ་གཉིས་ལ་ལག་པ་སྦྱར་བའི་དབུས་གནས་ཞེས་པ་མེད་དོ། །དེ་དག་གི་ལྟར་ན་ཉི་ཟླ་གཟས་ཟིན་པའི་ཚེ། སྐྱེ་གནས་གཉིས་ཏེ་གསང་གནས་གཉིས་ཁ་སྦྱར་བའི་དབུས་སུ་མེ་ཏོག་དམར་པོ་གཞུག་པར་བཞེད་དེ་

[207A]༄༅། །ཉི་ཟླ་གཟའ་ལས་གྲོལ་བ་དང་བཏོན་ནས་ཆུ་དང་བཅས་པ་འཐུང་བར་མངོན་ནོ། །བཞི་པ་ལ་གཉིས། དགུག་པ་དང་དྲག་པོའི་ལས། དགུག་པའི་ལས་བྱེ་བྲག་ཏུ་བཤད་པའོ། །དང་པོ་ནི། ཚིག་གི་དངོས་གྲུབ་གྲུབ་པའི་དགོས་པ་
ནི། རྒྱལ་པོའམ་རྒྱལ་པོའི་ཆུང་མ་ནི་དགུག་པའི་ཡིད་ཀྱིས་མིང་ནས་སྨོས་ཏེ་ཁུག་ཅིག་ཅེས་བརྗོད་ན་ངེས་པར་འགུགས་པར་འགྱུར་རོ། །དེ་བཞིན་དུ་བརྗོད་པས་ལྷར་བཅས་པའི་ལྷ་མིན་དང་མི་རྣམས་ནི་མྱུར་དུ་དབང་དུ་བྱེད་པར་འགྱུར་རོ། །
ཁྲོས་པའི་བསམ་པས་ཆེ་གེ་མོ་སོད་ཅིག་ཅེས་པའི་ཚིག་གིས་གསོད་པར་འགྱུར་ཞིང། མཛའ་བ་དབྱེ་བ་དང་གནས་ནས་བསྐྲད་པ་ཉིད་ཀྱང་བྱེད་དེ། མདོར་ན་སྒྲུབ་པ་པོ་ཡིས་ཚིག་ཙམ་གྱིས་ཚར་གཅོད་པ་ཉིད་བྱེད་པར་འགྱུར་རོ། །འདི་དང་འདི་རེངས་
པར་གྱུར་ཅིག་ཅེས་པའི་ཚིག་ཙམ་གྱིས་ནི་ཆུ་བོ་དང་ཤིང་རྟ་དང་འཁྲུལ་འཁོར་དང་རྒྱ་མཚོ་དང། གླང་པོ་དང་རྟ་དང་དེ་བཞིན་དུ་སྤྲིན་དང་སྐྱེས་བུ་སྟེ་སྐྱེས་པ་དང། འམ་གྱི་སྒྲས་བུད་མེད་དང་ཡང་ན་བྱ་ཡང་གནོན་པ་སྟེ་རེང་པར་བྱེད་དེ། མདོར་ན་ཡིད་
ཀྱིས་བསམས་ནས་ཡིད་ལ་ལས་གང་བྱ་བར་འདོད་པ་ཐམས་ཅད་ཚིག་ཙམ་གྱིས་བྱེད་པར་འགྱུར་བ་ནི། ཚིག་གི་དངོས་གྲུབ་གྲུབ་པའི་མཐུ་ཡིན་ནོ། །གཉིས་པ་ནི། བསྒྲུབ་བྱ་དགུག་པ་ཡི་ནི་སྦྱོར་བ་དག་ཁྱད་པར་དུ་བཤད་པར་བྱ་སྟེ། དེ་ན་བུད་མེད་
ཐམས་ཅད་རྨོངས་པ་སྟེ་མྱོས་པར་བྱེད་པ་ཞེས་པ་ནི་མཚོན་པ་ཙམ་མོ། །དེ་སྟོན་པ་ནི་ཀ་ར་བའི་རའི་མེ་ཏོག་དམར་པོ་ཁྲོས་པའི་ཚེ་ཡང་དག་པར་བླངས་ནས་སུ། རིག་པ་སྟེ་དཔའ་བོའི་གོ་ཆའི་སྔགས་ལན་བརྒྱ་བཟླས་པ་དག་ཕྱག་རྒྱའི་སྐྱེ་གནས་ཀྱི་དབུས་སུ་

[207B] དེའི་དོན་མེ་ཏོག་དེ་ནི་ཕྱིའི་ལས་རྒྱ་དང་ཁ་སྦྱར་བྱས་པའི་ཕྱག་རྒྱའི་གསང་བའི་གནས་སུ་ངེས་པར་སྦྱར་བ་སྟེ་དེར་བཅུག་པའོ། །གཉིས་སུ་མེད་པའི་ཡེ་ཤེས་ཀྱི་རྣལ་འབྱོར་དང་ལྡན་པའི་སྔགས་པས། གོ་ཆའི་སྔགས་མིང་
སྤེལ་དང་བཅས་པ་བརྒྱ་ཕྲག་གཅིག་ཏུ་བཟླས་ནས། སྐྱེ་གནས་ཀྱི་དབུས་ཀྱི་མེ་ཏོག་དེ་ལས་སྒྲུབ་པ་པོ་ཡིས་མེ་ཏོག་གཅིག་བླངས་ལ། མེ་ཏོག་དེ་ཡིས་ནི་གང་ལ་བསྣུན་པ་དེ་ནི། བསྣུན་པའི་མོད་ལ་རང་གི་དབང་དུ་འགྱུར་རོ། །དབང་དུ་
འགྱུར་ཚུལ་ནི། མེ་ཏོག་བསྣུན་པའི་མཐུས་བསྒྲུབ་བྱ་དེ་བརྒྱལ་ཞིང་སེམས་དང་བྲལ་བ་སྟེ་དྲན་པ་ཉམས་པ་དང། ཡན་ལག་གི་ཚིགས་ཀུན་གྱི་བྱ་བ་བྱེད་པ་ལ་རང་དབང་མེད་པར་སྒྲུབ་པ་པོ་ཡི་གཞན་དབང་དུ་འགྱུར་བ་སྟེ། སྔར་
གྱི་སེམས་ནི་མངོན་གྱུར་དུ་ལྡོག་པ་རུ་སྟེ་ལོག་ནས། སྐད་ཅིག་གིས་ནི་རང་གི་དབང་དུ་བྱེད་པ་འདི་ནི་སྔགས་ཀྱི་སྦྱོར་བ་ལ་ཡིད་ཆེས་པ་ལས་དངོས་གྲུབ་འགྲུབ་པ་སྟེ། དབང་དུ་བྱེད་པའི་ལས་དོན་ཡོད་པ་སྟེ་ལས་བརྩམས་པའི་འབྲས་
བུ་ཡོད་པར་བྱེད་པ་ཡིན་ནོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། ལེའུ་འདི་ཡི་མཚན་ལ། མར་དོ་རྐྱང་པ་དང་གཉིས་འདུས་ཀྱི་འགྱུར་ལས། རྣལ་འབྱོར་མ་དྲུག་དང་ཚིག་གི་དངོས་གྲུབ་ལུང་
བསྟན་པ་ཞེས་འབྱུང་ལ། ལོ་ཆེན་གྱིས་རྣལ་འབྱོར་མ་དྲུག་གི་དངོས་གྲུབ་ལུང་བསྟན་པ་ཞེས་བསྒྱུར་མོད་ཀྱང། མལ་གྱིས་རྣལ་འབྱོར་མ་དྲུག་གི་ཚིག་གི་དངོས་གྲུབ་དང། དགུག་པའི་ཆོ་ག་ཞེས་བསྒྱུར་བ་དཔའ་བོ་རྡོ་རྗེའི་འགྲེལ་

[208A]༄༅། །པ་དང་མཐུན་ཞིང། དོན་ཡང་ལེགས་པས་གོ་ཆའི་རྣལ་འབྱོར་མ་དྲུག་གི་སྔགས་ཀྱིས་ཚིག་གི་དངོས་གྲུབ་སྒྲུབ་པ་དང། དེ་གྲུབ་པ་ལས་དགུག་པ་སོགས་ཀྱི་ལས་སྒྲུབ་པའི་ཆོ་གའི་ལེའུ་སྟེ་བཞི་བཅུ་རྩ་ལྔ་པའོ།། །།
འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་རྩ་ལྔ་པའི་བཤད་པའོ།།    ༈    །།གཉིས་པ་ཧ་ལྔ་ལ་བརྟེན་ནས་ལས་བསྒྲུབ་པ་ལ་གསུམ། བཤད་
པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ལེའུ་ཞེ་ལྔ་པ་བཤད་པ་དེ་ནས་ཡི་གེ་ཧ་ལྔ་ལ་བརྟེན་ནས་ནི། བསད་ལས་སོགས་ལས་རྣམས་ཐམས་ཅད་རབ་ཏུ་སྒྲུབ་པར་བྱེད་པ་བཤད་པར་
བྱའོ། །དགོས་པ་ནི། སྒྲུབ་པ་པོ་གང་གིས་ཤེས་ནས་ཉམས་སུ་བླངས་པ་ཙམ་གྱིས་ནི། མྱུར་དུ་དངོས་གྲུབ་རབ་ཏུ་འཇུག་པ་སྟེ་འཐོབ་པ་དེའི་ཕྱིར་དུ་བཤད་དོ། །གཉིས་པ་ལ་གསུམ། བསད་པའི་ལས། གཟུགས་བསྒྱུར་བའི་ལས། མངལ་འཕོ་བའི་
ལས་སོ། །དང་པོ་ནི། ཧ་ལྔ་ནི་མར་དོ་རྐྱང་པའི་འགྱུར་ལ། ཧཻ་ཧོ་ཧཱོ་ཧཾ་ཧ་ཞེས་འབྱུང་ལ། གཉིས་འདུས་ཀྱི་འགྱུར་ལ། ཧཾ་ཧཽ་ཧི་ཧཻ་ཧ་ཞེས་འབྱུང་ཞིང། འགྱུར་གཞན་རྣམས་ལ་ཡང་མི་འདྲ་བ་མང་དུ་སྣང་ནའང། བྷ་བས་སྔར་དཔའ་བོའི་གོ་ཆ་
དྲུག་ལ་ཨ་ཨི་ཨུ་གསུམ་དང་ཨེ་དང་ཨོ་སྟེ་ལྔ། ཧ་ལ་ཞུགས་པའི་ལྷག་མའི་དབྱངས་ལྔ་ཧ་ལ་ཞུགས་པའི་ཧཱ་ཧཱི་ཧཱུ་ཧཻ་ཧཽ་ལྔ་ལ་བཞེད་པ་ལྟར་བྱའོ། །དེ་འདྲ་བའི་ཡི་གེ་ཧ་ལྔ་ལག་པར་འཁོར་ལོ་རྩིབས་ལྔ་པ་དངོས་སུ་བྲ་བའམ་བསམས་ལ་

[208B] སྔགས་བསྐུལ་ཚིག་དང་ལྡན་པས་མདའ་དང་ལྡན་པའི་ལག་པས་མཉེས་ནས་ནི། སྦྱིན་སྲེག་བྱས་ཏེ་རྩ་ལྔ་ཁབ་ཀྱི་རྣམ་པ་ཅན་གྱི་ཁས་ཕུག་ནས། ཁྲག་འགུགས་བཞིན་པ་ཐོད་པར་འབབ་པར་བསམས་ན། བསྒྲུབ་བྱ་ཁ་ནས་ཀྱང་ནི་ཁྲག་འཛག་ཅིང་དགྲ་བོ་དེ་ཡི་མོད་ལ་འཆིའོ། །འཁོར་ལོ་རྩིབས་ལྔ་པ་བྱེད་ན་ལྟེ་བ་ལ་དབྱངས་རིང་པོ་ལྔའི་ཐ་མ་ཧཿ་ཆེག་དྲག་ཅན་བྲིའོ། །རང་གི་ཁྲག་དང་སྲིན་ལག་གི་སྟེ་བུད་མེད་བུ་མེད་པའི་ཁྲག་དང་ལྷན་ཅིག་
བསྲེས་ཏེ། ཐོད་པར་གནས་པ་སྟེ་བཞག་ལ། བསྒྲུབ་བྱའི་མིང་སྤེལ་ཚིག་དང་ལྡན་པར་བཟླས་ཤིང། ལག་པས་ཁྲག་ཇི་སྲིད་སྐམས་སྐམས་ཀྱི་བར་དུ་དེ་མཉེས་ན། དེས་ནི་བསྒྲུབ་བྱ་རྣམ་པར་འཇིག་པ་སྟེ་འཆིའོ། །གལ་ཏེ་རྫས་གཉིས་པོ་དེ་
མེད་པའི་ཚེ་ཁྲོ་བ་འབར་བ་དང་བཅས་པས་མིག་དམར་པོ་ཡིས། ཧ་ལྔ་མིང་སྤེལ་དང་བཅས་པ་བཟླས་ན་ནི་དཔུང་ཚོགས་བཞོན་པར་བྱས་པ་ཡི་རྒྱལ་པོ་དང། དེས་མཚོན་ནས་བསྒྲུབ་བྱ་གང་ཡིན་མྱུར་དུ་འཆི་བར་བྱེད་དོ། །བྱི་ལ་དང་ནི་ནེའུ་ལེ་དང་
ཁྭ་དང་ཝ་དང་ཆུ་སྐྱར་ལྔའི་ཤ། ཟླ་བ་གནས་པའི་ཧ་ལྔ་ལས་བསྐྱེད་ལ། དེ་དག་གིས་མཁའ་འགྲོ་མ་སྟོབས་ཅན་ལ་སྦྱར་བ་སྟེ་གཏོར་མ་སྔོན་དུ་འགྲོ་བས་སྦྱིན་སྲེག་བྱས་ན། ཤ་འདི་དག་གིས་བསད་པ་སོགས་མྱུར་དུ་འགྲུབ་པ་ཡིན་པར་
རྒྱུད་འདི་ལ་ནི་ཐེ་ཚོམ་མེད་དོ། །གཉིས་པ་ནི། རི་བོང་དང་ལ་སོགས་པས་ཅེ་སྦྱང་ལ་སོགས་པའི་སྤུ་ལས་ནི་སྲད་བུ་བྱས་ཏེ་ཧ་ལྔ་ལན་སྟོང་དུ་བཟླས་ནས། བསྒྲུབ་བྱ་གང་གི་མགུལ་དུ་བཅིངས་པར་གྱུར་པ་དེ་ནི། རི་བོང་ལ་སོགས་པ་དེ་དང་

[209A]༄༅། །འདྲ་བའི་གཟུགས་སུ་འགྱུར་རོ། །གསུམ་པ་ནི། རང་གི་ལག་པར་ཧ་ལྔའི་བཟླས་བརྗོད་སྟོང་བྱས་ཏེ་ཀ་ར་བའི་རའི་མེ་ཏོག་དང་བཅས་པས་སྦྲུམ་མ་ལ་ནི་རེག་པར་གྱུར་ན་མངལ་ནི་རྣམ་པར་འགྱུར་རོ། །ཡི་གེ་རེ་རེ་མངོན་བཟླས་ནི་
ཧ་ལྔའི་ཡི་གེ་རེ་རེའི་གྲངས་ཀྱི་འབུམ་ཕྲག་བཟླས་ལ། དེ་ནས་ལས་ལ་སྦྱར་བའི་དོན་ནོ། །ལག་པས་ལུས་ལ་རེག་པ་བཏང་ན་མངལ་འཕོ་བ་ལས་ཐར་བར་འགྱུར་བ་ཡིན་ནོ། །ཁྲོས་པས་བསྒྲུབ་བྱ་གང་ལ་སྡིགས་མཛུབ་བྱས་ཏེ་དྲག་སྔགས་
བཟླས་པའི་བསྒྲུབ་བྱ་དེ་འཆི་ལ། སླར་ཡང་ཞི་བས་སྔགས་བཟླས་ཏེ་སྡིགས་མཛུབ་བཀྲོལ་ན་འཚོ་བར་བྱེད་པ་ཡིན་ནོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པར་བསྡུས་པའི་རྒྱུད་ལས་ཡི་གེ་ཧ་ལྔ་ལ་བརྟེན་ནས་ལས་སྒྲུབ་པའི་
ཆོ་གའི་ལེའུ་སྟེ་བཞི་བཅུ་རྩ་དྲུག་པའོ།། །།འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་བཅུ་རྩ་དྲུག་པའི་བཤད་པའོ།།    ༈    །།གསུམ་
པ་སངས་རྒྱས་མཁའ་འགྲོ་མའི་སྔགས་ཀྱིས་བསྒྲུབ་པ་དང་ལྷ་སྒོམ་པ་རྟག་ཏུ་བྱ་བ་ལ་གཉིས། སངས་རྒྱས་མཁའ་འགྲོ་མའི་སྔགས་ཀྱིས་ལས་བསྒྲུབ་པ་དང། དཔའ་བོ་དང་རྣལ་འབྱོར་མ་རྣམས་རྟག་ཏུ་བསྒོམ་པར་བྱ་བའོ། །དང་པོ་
ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ཞེ་དྲུག་པས་ཧ་ལྔའི་ལས་བསྒྲུབ་པ་བསྟན་པ་དེ་ནས་དེ་ལས་གཞན་ཡང་ཡང་དག་པར་བཤད་པར་བྱའོ། །དེ་གང་སྙམ་

[209B] མཁའ་འགྲོ་མ་ཀུན་འདུས་པ་རྡོ་རྗེ་ཕག་མོའི་ཉེ་བའི་བརྒྱད་བརྒྱ་བཟླས་པར་འཆད་ཅིང། གཅོད་པ་ཞེས་པ་སྐྲོད་པར་ལས་བསྒྲུབ་པའོ། །ཁ་ཅིག་བཻ་རོ་ཙ་ནའི་སྔགས་ལ་འཆད་མོད་ཀྱང། འགྲེལ་པ་གཞན་གྱིས་སངས་རྒྱས་མཁའ་འགྲོ་
མའི་སྔགས་ལ་བཤད་པ་ལེའུ་འདིའི་མཚན་དང་མཐུན་ནོ། །དགོས་པ་ནི། ཉེ་བའི་སྙིང་པོའི་སྔགས་འདི་ནི་བཟླས་བརྗོད་བྱས་པ་ཙམ་གྱིས་ཀྱང་དབང་ལ་སོགས་པའི་དངོས་གྲུབ་ཐམས་ཅད་སྐྱེད་པར་བྱེད་པ་ཡིན་པ་དེའི་ཕྱིར་དུ་
བཤད་དོ། །གཉིས་པ་ལ་གཉིས། དབང་དང་དྲག་པོའི་ལས་ཀྱིས་བསྒྲུབ་པ་དང། གཞན་དུ་བསྒྱུར་བའི་ལས་ཀྱིས་བསྒྲུབ་པའོ། །དང་པོ་ནི། བསྙེན་པ་སྔོན་དུ་སོང་བ་དེ་ནས་མཁའ་འགྲོ་མའི་རིག་པ་ཆེན་མོ་སྟེ། སངས་རྒྱས་མཁའ་འགྲོ་མའི་
སྔགས་སྤེལ་ཚིག་དང་བཅས་པ་བཟླས་ན། རྒྱལ་རིགས་ལ་སོགས་པའི་རིགས་ཐམས་ཅད་དབང་དུ་བྱེད་པར་འགྱུར་རོ། །སྔགས་དེ་རྟག་ཏུ་བཟླས་བརྗོད་བྱས་ན་ཚེ་རིང་བ་སོགས་ཀྱི་དཔལ་ཆེན་པོ་སྟེ་ཕུན་ཚོགས་ཐམས་ཅད་སྐྱེད་པར་
འགྱུར་རོ། །མི་རུས་ལས་བྱས་པའི་ཕུར་བུ་སོར་དྲུག་པ་བྱས་ལ། ཡུམ་གྱི་སྔགས་བརྒྱ་རྩ་བརྒྱད་མངོན་པར་བཟླས་ནས། བསྒྲུབ་བྱ་གང་གི་སྒོར་སྦས་པ་དེའི་རིགས་བརྒྱུད་རྣམས་རབས་གཅོད་པར་འགྱུར་རོ། །བྷ་བས་སྔགས་
བརྒྱད་བརྒྱ་བཟླས་པར་འཆད་ཅིང། གཅོད་པ་ཞེས་པ་སྐྲོད་པར་འདོན་ནོ། །ཞིང་དང་བ་ལང་གི་ར་བ་དང་མ་ཧེ་དང་གླང་པོ་ཆེ་དང། རྟའི་གནས་སུ་ས་བརྐོས་ཏེ། སྔར་བཤད་པའི་ཕུར་བུ་ལ་སྔགས་བཟླས་ནས་སྦས་ན། ཞིང་ལ་

[210A]༄༅། །སོགས་པ་ཐམས་ཅད་བརླག་པར་འགྱུར་རོ། །དེ་ནས་རྒྱལ་པོའམ་རྒྱལ་པོའི་བློན་པོ་དབང་དུ་བྱ་བར་འདོད་ན། ལས་སྦྱོར་ལ་མཁས་པས་ས་ལས་ཏེ་རྫ་མཁན་གྱི་ལག་པ་ལ་འབྱར་བའི་འཇིམ་པ་ལ་བྱས་པའི་བསྒྲུབ་
བྱའི་གཟུགས་བརྙན་སོར་བརྒྱད་པ་བྱས་ལ། དེའི་སྙིང་ཁར་གྲོ་ག་སོགས་ལ་སྔགས་བསྒྲུབ་བྱའི་མིང་སྤེལ་དང་བཅས་པ་བྲིས་པ་བཞག་ལ། དེ་རྒྱལ་པོའམ་བློན་པོའི་སྒོར་བཞག་པ་སྟེ་ས་བརྐོས་ཏེ་སྦས་ནས། ཉིན་ཞག་དང་པོ་ལ་
མ་དུ་ལུང་ཀའི་མེ་ཏོག་དང་འབྲས་བུ་རྣམས་དང། ཀུ་སུ་མའི་མེ་ཏོག་བསྲེས་པའི་སྦྱིན་སྲེག་སྟོང་ཕྲག་གསུམ་དང། ཕྱི་ནས་དེ་རྣམས་ཀྱི་སྦྱིན་སྲེག་སྟོང་ཕྲག་བརྒྱད་བྱས་ན། རྒྱལ་པོ་ལ་སོགས་པ་དེ་དབང་དུ་འགྱུར་རོ། །སངས་
རྒྱས་མཁའ་འགྲོ་མའི་སྔགས་འདི་གཉིས་ལྷ་སྒོམ་ཚུལ་དང། སྔགས་ཀྱི་ཁ་དོག་སོགས་སོ་སོར་བྱས་པ་ཉིད་ཀྱིས་དགུག་པ་དང། གནོད་པ་སྟེ་རེངས་པ་དང་རྨོངས་པ་དང། སྐེམས་པ་དང་རྨུགས་པ་དང། ཚིག་འཕྲོག་པ་
སྟེ་ལྐུགས་པར་བྱེད་པ་དང། མིག་ལོང་བར་བྱེད་པ་དང། ལྕེ་དིག་པ་ཉིད་དུ་བྱེད་ལ། སླར་གསོ་བར་འདོད་ན་དེ་རྣམས་ཞི་བའི་བསམ་པས་སྔགས་བཟླས་ན། གཏོང་བར་བྱེད་པ་སྟེ་སྔགས་ཀྱི་ལས་སྦྱོར་གྱི་ནུས་པ་ལྡོག་པར་བྱེད་དོ། །
གཉིས་པ་ལ་དྲུག་མཚན་གཞན་དུ་བསྒྱུར་བ། འགྲོ་བ་གཞན་དུ་བསྒྱུར་བ། རྫས་གཞན་དུ་བསྒྱུར་བ། བསམ་པ་གཞན་དུ་བསྒྱུར་བ། གཟུགས་གཞན་དུ་བསྒྱུར་བ། བདག་པོ་གཞན་དུ་བསྒྱུར་བའོ། །དང་པོ་ནི། དེ་ནས་སྐྱེས་པ་བུད་མེད་

[210B] སྐྱེས་པའི་རོ་ལ་བཏགས་པའི་མེ་ཏོག་དང། ལྕགས་ཀྱི་སོ་ཏོག་དང། ཀ་ཀཎྜ་ཀཱི་ཡི་འབྲས་བུ་ནི་ནག་པོ་ཆེན་པོའི་འབྲས་བུ་ལ་འཆད་པ་ནི། ལྕུག་མ་ནག་པོ་ཞེས་པའི་འབྲས་བུ་ལ་བཤད་དོ། །ཁྭའི་སེན་མོ་ནི་བྱ་ཁྭ་ཏའི་སེན་མོ་ལ་
བཤད། ལྟོགས་པའི་སེན་མོ་ཞེས་ཀྱང་འབྱུང་ལ། དོན་ནི་བྱ་རོག་གི་སེན་མོ་ལ་འཆད་པ་དང། ལྟགས་ནས་ཤི་བའི་སེན་མོ་ལ་ཡང་འཆད་དེ། དེ་དང་རྐང་བའི་འོག་སྟེ་མཐིལ་གྱི་པགས་པ་རྣམས་ཆ་མཉམ་པར་བྱས་ལ། སྔར་བཤད་པའི་བུད་མེད་ཀྱི་
ཐོད་པར་བསྐྱེད་པའི་ས་བོན་བླངས་ལ་རི་བོང་གི་ཁྲག་དང་ལྷན་ཅིག་ཏུ་བཏགས་ཏེ། རི་ལུ་བཅུ་གཅིག་བྱས་ལ་གྲིབ་མ་ལ་བསྐམ་མོ། །དེ་བཞིན་དུ་ཉིན་ཞག་བཟང་པོ་སྟེ་ཚེས་གྲངས་དང། གཟའ་སྐར་བཟང་པོ་ལ་ལག་པར་བླངས་ནས་ཁུ་ཚུར་བཅིངས་ཏེ་
ཉི་མ་རེ་རེ་ཞིང་ཐུན་རེ་རེ་ལ་སྟོང་ཕྲག་བརྒྱད་བརྒྱད་བཟླས་པའི་ཉི་མ་བཅུ་གཉིས་པ་ལ། སྐྱེས་པ་གང་གི་སྤྱི་བོར་རིལ་བུའི་ཕྱེ་མ་བཞག་པ་དེ་བུད་མེད་དུ་འགྱུར་རོ། །སྒྲ་བཞར་ན་ནི་སྔར་བཞིན་དུ་འགྱུར་རོ། །གཉིས་པ་ནི། དེ་ནས་སྐྱེས་པ་ཁྱིར་བྱ་བར་འདོད་ན་
རྒྱལ་གྱི་ལྕགས་ཏེ་གསེར་ཁ་ན་མ་ཐོ་བ་མེད་པར་རྙེད་པའི་ནེའུ་ལེ་སྟེ་སེ་མོའི་མགོ་བོར་ཏེ་ཐོད་པའི་ནང་དུ། གུར་གུམ་དང་ལྷན་ཅིག་ཕྱེ་མར་བྱས་པ་བཞག་ལ། མཚན་མོ་སྟེ་ཞག་བདུན་གྱི་བར་དུ་སྔགས་སྟོང་ཕྲག་བརྒྱད་བཟླས་པར་བྱའོ། །ཉིན་ཞག་
བརྒྱད་པ་ལ་གུར་ཀུམ་དང་མཉམ་པོར་བྱས་ཏེ། སྔགས་སྤེལ་ཚིག་དང་བཅས་པ་ལན་བརྒྱ་རྩ་བརྒྱད་མངོན་པར་བཟླས་ནས། ལས་ཐམས་ཅད་པའི་ཐབ་ཏུ་ཕྱེ་མའི་སྦྱིན་སྲེག་བྱས་ལ། དེའི་ཐལ་བ་གང་གི་སྤྱི་བོར་བཞག་པ་དེ་ཁྱིའི་གཟུགས་སུ་འགྱུར་རོ། །
[211A]༄༅། །སླར་གསོ་བ་ནི་མཚན་མོའི་དུས་སུ་མཁའ་འགྲོ་མ་རྣམས་ལ་མཆོད་པ་ཆེན་པོ་བྱས་ཏེ་གཏོར་མ་བྱིན་ནས་གསོལ་བ་བཏབ་ན། དེའི་འོག་ཏུ་སྔར་བཞིན་དུ་རྣལ་མར་འགྱུར་རོ། །གསུམ་པ་ནི། གསེར་དངུལ་སོགས་ཀྱི་རིན་པོ་
ཆེའི་རྫས་རིན་པོ་ཆེའི་རྫས་མ་ཡིན་པར་བྱ་བར་འདོད་ན། གསེར་ཤིང་སྟེ་དྷ་དུ་རའི་འབྲས་བུ་སྦྱིན་སྲེག་བརྒྱ་རྩ་བརྒྱད་སྤེལ་ཚིག་དང་བཅས་པ་བྱས་ན་རྫས་རྫས་མ་ཡིན་པར་འགྱུར་རོ། །ཨ་རུ་ར་བརྒྱད་བརྒྱའི་སྦྱིན་སྲེག་བརྒྱད་བརྒྱ་བྱས་ན་
རྣལ་མར་འགྱུར་རོ། །བཞི་པ་ནི། ཅི་སྟེ་སྨྱོ་བར་བྱ་བར་འདོད་ན། བྱ་ཆེན་པོ་ནི་སྲིན་བྱ་འམ་འུག་པའོ། །དེའི་གནས་ཏེ་ཚང་གི་ཤིང་གིས་ཉི་མ་བདུན་གྱི་བར་དུ་སྔགས་སྟོང་ཕྲག་བརྒྱད་བཟླས་པ་སྔོན་དུ་སོང་བས་སྦྱིན་སྲེག་བྱས་ན་ཉི་མ་བདུན་
པ་ལ་སྨྱོ་བར་འགྱུར་རོ། །སླར་བཟློག་པ་སྟེ་གསོ་བ་ནི་འབྲས་ཀྱི་ཕུབ་མའི་མེ་ལ་སྦྱིན་སྲེག་སྟོང་ཕྲག་བརྒྱད་བྱས་ན་ཞི་བར་འགྱུར་རོ། །ལྔ་པ་ནི། བྱི་ལའི་སྤུ་ཟླ་བ་གཟས་ཟིན་པའི་ཚེ་བསྡུས་ལ་བླངས་ཏེ། བསྒྲུབ་བྱ་གང་གི་མིང་ནས་བརྗོད་
ནས་སྤེལ་ཚིག་དང་བཅས་པའི་སྔགས་ཀྱིས་སྦྱིན་སྲེག་སྟོང་ཕྲག་བརྒྱད་བྱས་ནས། ཐལ་བ་དེ་གང་གི་སྤྱི་བོར་བཞག་པ་དེ་བྱི་ལར་འགྱུར་རོ། །ཞི་བའི་བསམ་པས་སླར་སྟོང་ཕྲག་བརྒྱད་བཟླས་ན་རྣལ་མར་འགྱུར་རོ། །བྱ་རོག་གི་རྒྱུས་
པ་སྟེ་ཆུ་རྒྱུས་ལ་སྲད་བུ་བྱས་པ་གཟུང་ལ་བསྒྲུབ་བྱའི་མིང་སྤེལ་དང་བཅས་པས་སྔགས་ལན་བརྒྱད་བརྒྱར་མངོན་པར་བཟླས་ཏེ་གང་གི་མགུལ་དུ་བཅིངས་པ་དེ་བྱ་རོག་ཏུ་འགྱུར་རོ། །དེས་མཚོན་ནས་སེམས་ཅན་གང་དང་གང་གིས་

[211B] །དེ་བཞིན་དུ་ཁྭ་དང་ཐི་བ་དང་རྨ་བྱ་དང་ཆུ་སྐྱར་དང་འུག་པ་དང་ཁྲ་དང་བྱ་རྒོད་ཀྱི་
གཟུགས་འཛིན་པར་འགྱུར་རོ། །བ་ལང་གི་སྤུ་ལས་སྲད་བ་བྱས་ལ་བསྒྲུབ་བྱའི་མིང་སྤེལ་དང་བཅས་པའི་སྔགས་བརྒྱ་རྩ་བརྒྱད་བཟླས་བརྗོད་བྱས་ཏེ། མགུལ་དུ་བཅིངས་ན་དེ་བ་ལང་དུ་འགྱུར་རོ། །རྐང་བཞི་པ་དང་སོགས་ཀྱིས་རྐང་མངས་
དང་རྐང་མེད་ལ་སོགས་པའི་སྲོག་ཆགས་གང་དང་གང་གི་སྤུ་ལས་སྲད་བུ་བྱས་ལ། མིང་སྤེལ་དང་བཅས་པ་སྔར་བཞིན་བཟླས་ཏེ་མགུལ་དུ་བཏགས་ན་སྲོག་ཆགས་དེ་དང་དེའི་གཟུགས་འཛིན་པར་འགྱུར་རོ། །སྐུད་པ་དེ་རྣམས་མགུལ་
ནས་བཀྲོལ་ན་ཐར་བར་འགྱུར་རོ། །དྲུག་པ་ནི། སོ་བ་ལ་ཉི་མ་བདུན་གྱི་བར་དུ་ཐུན་རེ་རེ་ལ་སྔགས་སྟོང་ཕྲག་བརྒྱད་བཟླས་ནས་ནོར་གྱི་བདག་པོ་ཆེན་པོའི་ཁྱིམ་དུ་བཅུག་ལ། ལྷག་མ་སྟེ་བཅུག་པའི་རྗེས་སུ་སྔགས་ཀྱིས་མངོན་པར་བསྔགས་པའི་
ཆུས་བདག་ཉིད་ལ་དབང་བསྐུར་ཞིང་ཞག་བདུན་དུ་བཟླས་ན་མཚན་མོ་བདུན་གྱིས་སོ་བ་ཐམས་ཅད་འགུགས་པར་འགྱུར་རོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སངས་རྒྱས་ཐམས་ཅད་ཀྱི་མཁའ་འགྲོ་
མ་ནི་སརྦ་བུདྡྷ་ཌཱ་ཀི་ནི་སྟེ་དེའི་སྔགས་ཀྱི་སྒོ་ནས་ལས་སྒྲུབ་པའི་ཆོ་གའི་ལེའུ་སྟེ། བཞི་བཅུ་རྩ་བདུན་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་བཞི་

[212A]༄༅། །བཅུ་རྩ་བདུན་པའི་བཤད་པའོ།།    ༈    །།གཉིས་པ་དཔའ་བོ་དང་རྣལ་འབྱོར་མ་རྣམས་རྟག་ཏུ་བསྒོམ་པར་བྱ་བ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་
པའོ། །དང་པོ་ནི། ཞེ་བདུན་པ་བཤད་པ་དེ་ནས་སྔ་མ་ལས་གཞན་ཡང་བཤད་པར་བྱའོ། །དེ་གང་ཞེ་ན། རྡོ་རྗེ་ཕག་མོ་ལ་སོགས་པའི་མཁའ་འགྲོ་མ་ཀུན་གྱི་སྙིང་པོའི་སྔགས་སྒྲུབ་པ་པོ་གང་དགེ་བར་བྱེད་པ། རྣལ་འབྱོར་མ་ཀུན་གྱིས་སྒྲུབ་
པ་པོའི་འདོད་པའི་དོན་ཐམས་ཅད་སྒྲུབ་པར་བྱེད་པའོ། །དེ་བཞིན་དུ་སྔགས་དང་ལྷ་གང་ཞིག་བསྙེན་པའི་རྗེས་སུ་ཡིད་ལ་དྲན་ནས་བཟླས་པ་ཙམ་གྱིས། ས་འོག་ས་སྟེང་ས་བླའི་འཇིག་རྟེན་གསུམ་པོ་གཡོ་བར་བྱེད་ཅིང། སྦྱིན་སྲེག་
སོགས་ལ་མི་ལྟོས་པར་རྗེས་སུ་དྲན་པ་ཙམ་གྱིས་རྣལ་འབྱོར་མ་རྣམས་ཀྱི་བསྙེན་པ་ལ་འཇུག་པའི་རིམ་པས། གནས་དང་ཉེ་བའི་གནས་ལ་སོགས་པ་རྣམས་སུ་འཕྱན་ན། དེའི་མཁའ་འགྲོ་མ་རྣམས་ཀྱིས་བྱིན་གྱིས་རློབ་ཅིང། ཡང་
དག་པའི་དངོས་གྲུབ་བདེ་མཆོག་གི་གོ་འཕང་རིམ་གྱིས་འཐོབ་པ་དེ་བཤད་པར་བྱའོ་ཞེས་པའོ། །གཉིས་པ་ལ་གསུམ། ལས་སྒྲུབ་པའི་སྔགས་ཕན་ཡོན་དང་བཅས་པ། གསང་བའི་དཀྱིལ་འཁོར་བསྒོམ་པ། དོན་བསྡུ་བའོ། །དང་པོ་ནི་
སྔགས་སྟོན་པ་ན་ཧཱ་སཱ་ཞེས་སོགས་ལུགས་བཟློག་ཏུ་གསུངས་པ་ནི། རྒྱུད་ལ་རང་དགར་འཇུག་པ་དགག་པའི་ཕྱིར་ཡིན་ལ། གོ་རིམ་ལུགས་མཐུན་དུ་བཤད་ན། ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནི་ཡེ་ཧཱུཾ་ཧཱུཾ་ཕཊ་སཱཧཱ། ཞེས་པའོ། །དེ་ལ་

[212B] །གང་གི་ཆེད་དུ་ན། སརྦ་བུདྡྷ་ཌཱ་ཀི་ནཱི་ཡེ་ནི་སངས་རྒྱས་མཁའ་འགྲོ་མ་ཐམས་ཅད་དང། བཛྲ་ཝརྞ་ནི་ཡེ་ནི་རྡོ་རྗེ་རབ་བསྔགས་མ་སྟེ་དེའི་ཆེད་དུའོ། །ཧཱུཾ་གཉིས་ནི་སྐབས་ཀྱི་དོན་གང་ཡིན་པ་ལ་དམིགས་པ། ཕཊ་ནི་དེ་གསལ་
བར་བྱེད་པ། སཱ་ཧཱ་ནི་དབུགས་འབྱིན་པའོ། །སྔགས་འདི་བཀླགས་པས་འགྲུབ་པ་ཞེས་པ་ནི། སྔོན་བསོད་ནམས་བསགས་པ་དག་གིས་ནི། སྔོན་དུ་བསྙེན་པ་སོགས་ལ་མི་བལྟོས་པར་ལས་རྣམས་ཀུན་བྱེད་ཅིང། དགེ་བར་བྱེད་པ་ཡིན་ནོ། །
དེ་དག་ལས་གཞན་གྱིས་ནི་སྔོན་གྱི་བསྙེན་པ་སོགས་ལ་བལྟོས་པ་ཁོ་ནའོ། །སྔགས་དེ་གང་གི་ཡིན་ཞེ་ན། མཁའ་འགྲོ་མ་ནི་མདོར་བསྟན་པའོ། །རྣལ་འབྱོར་མ་ནི་དེ་འཆད་པའོ། །དེ་ཡང་གང་ཞེ་ན། དུམ་སྐྱེས་མ་དང་ལཱ་མ་དང། སོགས་ཀྱིས་ནི་
གཞལ་ཡས་ཁང་ན་བཞུགས་པ་ཐམས་ཅད་གཟུང་ངོ། །དེ་ལྟ་བུའི་མཁའ་འགྲོ་མ་ཐམས་ཅད་ཀྱི་སྔགས་ནི་སངས་རྒྱས་མཁའ་འགྲོ་མའི་སྔགས་འདི་ཉིད་ཡིན་པར་གྲགས་སོ། །སྔགས་དེའི་ཆེ་བ་ནི་ས་འོག་དང་ཡང་ན་མཐོ་རིས་ཏེ་ས་བླ་ལྷའི་
ཡུལ་དང། དེ་བཞིན་ས་སྟེང་མིའི་ཡུལ་དག་ཏུ་ཡང་སྟེ་འཇིག་རྟེན་གསུམ་ན་ཡོད་པ་ཡི་ཞི་སོགས་ཀྱི་ལས་ནི་གང་དག་ཡོད་པ་རྣམས། སངས་རྒྱས་མཁའ་འགྲོ་མའི་སྔགས་ཀྱིས་དེ་དག་ཐམས་ཅད་འགྲུབ་ཅིང། དངོས་གྲུབ་ཀུན་འགྲུབ་པར་
བྱེད་པས་དགེ་བར་བྱེད་པ་ཡིན་ནོ། །དངོས་གྲུབ་ཐམས་ཅད་རབ་ཏུ་སྩོལ་བའི་སྔགས་འདི་ལས་ཆེས་ཤིན་ཏུ་མཆོག་ཏུ་གྱུར་བའི་སྔགས་གཞན་མེད་དེ། རྒྱུ་མཚན་གང་གི་ཕྱིར་ན་སྔགས་འདི་ནི་བླ་ན་མེད་པའི་དངོས་གྲུབ་ཀྱི་ཐབས་བཟང་པོར་ནི་

[213A]༄༅། །བསྟན་པ་ཡིན་པའི་ཕྱིར་རོ། །གཉིས་པ་ལ་གཉིས་རྟེན་བསྒོམ་པ་དང། བརྟེན་པ་ལྷ་བསྒོམ་པའོ། །དང་པོ་ནི། མཁའ་འགྲོ་མ་ནི་ཀུན་གྱི་བཞུགས་པའི་གནས་ནི་འདིར་མདོར་བསྡུས་ནས་བཤད་པར་བྱ་ཡི། རྒྱས་པར་བཤད་
པ་ནི་མ་ཡིན་ནོ། །དེ་ཡང་གང་ཞེ་ན། རིན་པོ་ཆེ་སྣ་བདུན་གྱི་རང་བཞིན་གྱི་རི་བོ་བཟང་པོ་སྟེ་རི་རབ་རྩེ་མོ་བརྒྱད་པ་མེ་ཏོག་དང། འབྲས་བུ་ལ་སོགས་པ་སྣ་ཚོགས་ཀྱིས་བརྒྱན་པ་ཡིད་ཀྱིས་བྲི་བར་བྱའོ། །འདི་གནས་བསྡུས་ཏེ་སྟོན་པ་ཡིན་
པས། དེས་མཚོན་ནས་འབྱུང་བ་རིམ་རྩེ་ག་དང་གཞལ་ཡས་ཁང་གི་བར་དུ་བསྒོམ་པར་བྱའོ། །གཉིས་པ་ནི། རི་རབ་དེའི་སྟེང་དུ་གཞལ་ཡས་ཁང་བསྒོམས་པའི་ནང་གི་དབུས་ཀྱི་པདྨ་འདབ་བརྒྱད་ཀྱི་ཕྱོགས་ཀྱི་འདབས་མ་ལ་
རྟག་ཏུ་བསྒོམ་པར་བྱ་བ་ནི། ཤར་དུ་མཁའ་འགྲོ་མ་དང། དེ་བཞིན་དུ་བྱང་དུ་ལྔ་མ་དང། ནུབ་ཏུ་དུམ་སྐྱེས་མ་དང། ལྷོར་གཟུགས་ཅན་མ་དང། རྣལ་འབྱོར་མ་སོ་གཉིས་དང། འཁོར་གྱི་དཔའ་བོ་ཉིད་དེ་ཧེ་རུ་ཀ་ཤེས་རབ་མ་དང་
བཅས་པ་དང། ཧ་ཧ་ཧེ་ཧེ་ཞེས་པའི་བཞད་མོ་མཛད་པ་དང། དཔའ་བོ་ཉི་ཤུ་རྩ་བཞིའི་མཁའ་འགྲོའི་དྲི་བའི་སྟེ་ཚོགས་ཀྱིས། བཅོམ་ལྡན་འདས་བདེ་མཆོག་གི་ལྷ་ཚོགས་རྟག་ཏུ་བསྒོམ་པར་བྱའོ། །ལེའུ་བཞི་པར་རྣལ་འབྱོར་མ་
ཉེར་བཞི་གོ་རིམ་བཟློག་ནས་བསྟན་པ་བཞིན་དུ། དཔའ་བོ་ཉེར་བཞི་ཡང་གོ་རིམ་བཟློག་ནས་སྟོན་པ་ནི། དཔའ་བོ་རྡོ་རྗེ་སེམས་དཔའ་དང། རྣམ་པར་སྣང་བྱེད་དེ་སྣང་མཛད་དང་པདྨ་གར་གྱི་དབང་ཕྱུག་དང་དཔལ་ཁྲག་འཐུང་སྟེ་ཤྲཱི་

[213B] ནམ་མཁའི་སྙིང་པོ་དང་རྟ་མགྲིན་དང། རིན་ཆེན་རྡོ་རྗེ་དང་སྟོབས་པོ་ཆེ་བརྒྱད་ནི་སྐུ་འཁོར་ལ་གནས་པའི་དཔའ་བོ་བརྒྱད་དོ། །མིག་མི་བཟང་དང་འཇིགས་བྱེད་ཆེན་པོ་དང། རྡོ་རྗེ་བཟང་པོ་དང། རབ་ཏུ་བཟང་པོ་དང། རྡོ་རྗེ་ཧཱུཾ་མཛད་
དང། དཔའ་བོ་ཆེན་པོ་དང། རྡོ་རྗེ་རལ་པ་ཅན་དང་མྱུ་གུ་ཅན་ཏེ་དེ་བརྒྱད་ནི་གསུང་འཁོར་ལ་གནས་པའི་དཔའ་བོ་བརྒྱད་དོ། །རྡོ་རྗེའི་ལུས་ཏེ་སྐུ་དང། རྡོ་རྗེའི་འོད་དང། འོད་དཔག་མེད་དང་ལྷ་ཡི་དགྲ་དང། དེ་བཞིན་དུ་མཆེ་བ་རྣམ་པར་གཙིགས་
པ་དང། ཀེང་རུས་དང། ཀེང་རུས་ཆེན་པོ་དང། ཐོད་པའི་དུ་མ་བུའོ། །འདིར་སོགས་ཀྱི་སྐད་དོད་ནི་བྷ་བའི་འགྲེལ་པ་ལས་དང་པོར་མཛད་པ་ལྟར་བྱའི་སོགས་སུ་མི་བྱའོ། །དེ་བརྒྱད་ནི་ཐུགས་འཁོར་ལ་གནས་པའི་དཔའ་བོ་བརྒྱད་དོ། །འདི་རྣམས་
ཀྱི་སྐུ་མདོག་དང་ཕྱག་མཚན་སོགས་ནི། བཤད་རྒྱུད་ལས་མི་འདྲ་བ་དུ་མར་གསུངས་པ་སློབ་དཔོན་སོ་སོའི་བཞེད་པ་ལྟར། གང་སྐབས་སུ་བབ་པ་ཉམས་སུ་བླང་བར་བྱའོ། །དེ་ལྟར་དཔའ་བོ་ཉི་ཤུ་རྩ་བཞི་ཡིས་འགྲོ་བ་འདི་དག་ཐམས་ཅད་ཀྱི་སྤྱི་བོ་
དང། སྤྱི་གཙུག་སོགས་ནང་གི་གནས་ཉེར་བཞིར་ཁྱབ་པ་སྟེ་གནས་པར་བསྒོམ་སྟེ་རབ་གཏུམ་མ་སོགས་དང་བཅས་པའོ། །ད་ལྟར་དཔའ་བོ་ཉེར་བཞི་པོ་རྣམས་དང། མཁའ་འགྲོ་མ་ཉིད་དེ་རྣལ་འབྱོར་མ་ནི་རབ་གཏུམ་ལ་སོགས་པ་ཉེར་
བཞི་ནི། ཞི་སོགས་ཀྱི་བྱ་བ་སྟ་ལས་ཀུན་སྒྲུབ་པ་ལ་སྒྲུབ་པ་པོས་སྐུ་གསུང་ཐུགས་ཀྱི་འཁོར་ལོ་གསུམ་གྱི་རྩིབས་ལ་བཞུགས་པ་བལྟ་བར་ཏེ་བསྒོམ་པར་བྱའོ། །ཞེས་པ་ནི་མཚོན་པ་སྟེ། ལྷ་ལྷག་མ་རྣམས་ཀྱི་འགའ་ཞིག་ཀྱང་ཁ་བསྐངས་

[214A]༄༅། །ཏེ་ལྷ་རེ་གཉིས་བསྒོམ་པར་བྱའོ། །དངོས་གྲུབ་སྒྲུབ་པར་འདོད་པས་ཤིན་ཏུ་མཉམ་པར་བཞག་པ་སྟེ་བྱ་བ་གཞན་གྱིས་མ་གཡེངས་པས། རྟེན་དང་བསྟེན་པའི་ལྷའི་འཁོར་ལོའི་བདག་ཉིད་འདི་ནི་རྟག་ཏུ་བསྒོམ་
པར་བྱ་ཞིང། སྔར་ལེའུ་གཉིས་པ་དང་གསུམ་པར་བཤད་པའི་ཆོ་ག་ཡིས་མཁའ་འགྲོའི་དྲ་བ་སྟེ་ཚོགས་ཀྱིས་བསྐོར་བའི་འཁོར་ལོ་བདེ་མཆོག་བརྗོད་པ་སྟེ་མཆོད་པར་བྱའོ། །གསུམ་པ་ནི། དཀྱིལ་འཁོར་གྱི་འཁོར་ལོ་ཆེན་པོའི་རྣལ་
འབྱོར་མ་རྣམས་བསྒོམ་ཞིང། སྔར་བཤད་པ་དེ་བཞིན་དུ་མཆོད་པ་འདི་ནི་དངོས་གྲུབ་ཀུན་གྱི་གཞི་ཡིན་པར། རྣམ་སྣང་ལ་སོགས་པའི་སངས་རྒྱས་བྱེ་བ་དང། ཧེ་རུ་ཀ་ལ་སོགས་པའི་དཔའ་བོ་བྱེ་བས་ལེགས་པར་གསུངས་པའི་ལམ་དེ་ལ་
ཤིན་ཏུ་བརྩོན་པར་བྱའོ། །དཔའ་བོའི་ཆེ་བ་སྟོན་པ་ནི། དཔའ་བོ་རེ་རེ་ལ་རྣལ་འབྱོར་མ་རེ་རེ་དེ་འདྲ་བའི་མཁའ་འགྲོ་མ་ནི་རེ་རེ་ཡང། བྱེ་བ་གྲངས་མེད་པ་ཡི་འཁོར་གྱིས་བསྐོར་རོ། །རྣལ་འབྱོར་མ་ནི་མཁའ་འགྲོ་མའི་དངོས་པོ་ནི་མཁའ་འགྲོ་
མ་ཉིད་དང། གཟུགས་ཅན་མ་དང། དུམ་སྐྱེས་མ་དང་ལཱ་མ་དང། ལ་སོགས་པས་སྒོ་མཚམས་མ་བརྒྱད་དང། གཙོ་མོ་རྣམས་ཀྱི་འཁོར་གྱི་གྲངས་ཀྱང་སྔར་བཤད་པ་དེ་བཞིན་ནོ། །དེ་རྣམས་ཐམས་ཅད་ཀྱང་དངོས་གྲུབ་ཀུན་ཏེ་ཐམས་ཅད་
སྩོལ་བར་བྱེད་ཅིང་སྒྲུབ་པ་པོ་དགེ་བར་བྱེད་པ་ཡིན་ནོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། དཔའ་བོ་དང་རྣལ་འབྱོར་མ་ཐམས་ཅད་ཀྱི་གནས་ཏེ་རི་རབ་སོགས་དང། དེར་སྒོམ་པའི་གསང་བ་སྟེ་ལྷའི་དཀྱིལ་

[214B] བཞི་བཅུ་རྩ་བརྒྱད་པའོ། །འཁོར་ལོ་སྡམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་ལེའུ་བཞི་བཅུ་རྩ་བརྒྱད་པའི་བཤད་པའོ།།    ༈    །།བཞི་པ་
སྐྱེ་བདུན་བརྟག་པ་རྒྱས་པར་བསྟན་པ་ལ་གསུམ། བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་མཚན་བསྟན་པའོ། །དང་པོ་ནི། ཞེ་བརྒྱད་པ་བཤད་པ་དེ་ནས་དེར་བཤད་པ་ལས་གཞན་ཡང་བཤད་པར་བྱའོ། །དེ་གང་ཞེ་
ན། སྔར་བཅུ་བཞི་པར་བཤད་པ་ཇི་ལྟ་བ་དེ་བཞིན་གྱི་ཆོ་ག་སྟེ་བོང་བུའི་རྣལ་འབྱོར་སྔོན་དུ་འགྲོ་བས་ཕྱུགས་ཏེ་སྐྱེ་བདུན་བསྒྲུབ་པར་བྱའོ། །དགོས་པ་ནི་སྒྲུབ་པ་པོ་གང་གིས་རྫས་ཁྱད་པར་ཅན་དུ་བྱིན་གྱིས་བརླབས་པ་ཤེས་པ་ཙམ་གྱིས་འོག་
ནས་འཆད་པའི་དངོས་གྲུབ་རྣམས་མྱུར་དུ་འགྲུབ་པར་འགྱུར་བ་དེའི་ཕྱིར་དུ་བཤད་དོ། །གཉིས་པ་ལ་གསུམ། འབྲས་ཕྱེ་ལས་ཕྱུགས་ཀྱི་གཟུགས་བརྙན་བྱ་བ། ཕྱུགས་མཆོག་གི་མཚན་ཉིད་དང་དེ་ལ་བརྟེན་པའི་ལས། ལས་སྦྱོར་དེ་མཆོག་
ཏུ་བསྟན་པའོ། །དང་པོ་ནི། སྔགས་པས་དགུན་གྱི་དུས་སུ་སྐྱེས་པའི་འབྲུའི་བྱེ་བྲག་འབྲས་ས་ལུའི་ཕྱེ་མ་དང། འབྲས་ཕྱེའི་འཁུར་བ་ལ་མི་ལ་སོགས་པའི་ཕྱུགས་ཀྱི་གཟུགས་བརྙན་བྱའོ། །རིམ་བཞིན་ནི་མི་ལ་སོགས་པའི་གཟུགས་རིམ་པ་
བཞིན་བྱ་བའོ། །ཕྱུགས་དུ་ཞེ་ན། མི་དང་རུས་སྤལ་དང་རྔ་མོ་དད་བོང་བུ་དང། སྤྱང་ཀི་དང་རྟ་དང་ལ་སོགས་པས་ཁྭ་དང་འུག་པ་དང་བྱ་རྒོད་ལ་སོགས་པ་གཟུང་ངོ། །དེ་ལྟར་སྣ་ཚོགས་ཕག་ནི་ཁ་དོག་སྣ་ཚོགས་པའི་རི་དྭགས་ཀྱི་ཁྱད་པར་ལ་

[215A]༄༅། །བཤད་པ་སྟེ། འབྲས་ཕྱེ་ལ་ཕྱུགས་གཟུགས་བྱ་ཞེས་པའི་ཕྱུགས་ནི། ཕྱུགས་འདི་དག་ཏུ་ཤེས་པར་བྱའོ། །འདི་ནི་སྔར་དཀྱིལ་འཁོར་གྱི་དབུས་སུ་བོང་བུའི་གཟུགས་བརྙན། འབྲས་ཕྱེའམ་འབྲས་ཀྱི་འཁུར་བ་ལས་བྱས་པ་
བཞག་ཅེས་པའི་ཁ་སྐོང་ངོ། །གཉིས་པ་ལ་གསུམ། དོན་གཉིས་བཤད་པར་དམ་བཅའ་བ། ཕྱུགས་མཆོག་གི་མཚན་ཉིད་བསྟན་པ། དེ་ལ་བརྟེན་པའི་ལས་སྦྱོར་བསྟན་པའོ། །དང་པོ་ནི། སྐྱེ་བདུན་གྱི་མཚན་ཉིད་ཇི་ལྟར་དུ་གྱུར་པ་དང། སྐྱེ་
བདུན་འདི་རྣམས་ཀྱི་ལས་ནི་བཤད་པར་བྱའོ། །གཉིས་པ་ནི། དང་པོར་མིའི་སྐྱེ་བ་གཅིག་དང། དེ་ནས་སྐྱེ་བ་གཉིས་པ་དང། དེ་ནས་སྐྱེ་བ་གསུམ་པ་དང། བཞི་པ་དང་ལྔ་པ་ཉིད་དང། སྐྱེ་བ་དྲུག་པ་དང། བདུན་པར་བར་མ་ཆད་དུ་གྱུར་པའི་མི་ནི་ཕྱུགས་
རྣམས་ཀྱི་མཆོག་ཏུ་ནི་གདོན་མི་ཟའོ། །འདི་ལ་ཕྱུགས་ཟེར་བའི་རྒྱུ་མཚན་ནི་སྔར་བཤད་ཟིན་ཏོ། །མལ་གྱི་འགྱུར་ལའམ་གཉིས་དང་དམ་མེད་པ་ལེགས་སོ། །མི་གང་གི་ཁའི་དྲི་ཨུཏྤལའི་དྲི་ལྟར་ཞིམ་ཞིང། མིག་མི་འཛུམས་པར་རྣམ་པར་
བལྟ་བ་དང། ཚིག་བདེན་པར་སྨྲ་ཞིང་གཞན་གྱིས་མཐོང་ན་དགའ་བ་དང། རྟག་ཏུ་དམ་པའི་ཆོས་སྤྱོད་པ་ལ་དགའ་བར་འགྱུར་ཞིང། རང་གི་སྐྱེ་བ་ཤེས་པ་དང་ལུས་ཀྱི་དྲི་ནི་རྟག་ཏུ་ཞིམ་པོ་བྲོ་བའི་མཚན་ཉིད་འདི་དག་དང་ལྡན་པ་ནི། མི་ཡི་སྐྱེ་བ་
བདུན་དུ་བར་མ་ཆད་པར་འབྱུང་བ་ཡིན་ནོ། །མཚན་ཉིད་རྒྱས་པ་ནི་བཤད་རྒྱུད་ལས། སྐལ་བཟང་ཡིད་འོང་བདེ་བར་འགྲོ། སྐྲ་ཡི་མྱུ་གུ་དེ་བཞིན་རིང། མིག་ནི་དཀྱུས་རིང་མིག་ཀྱང་དམར། །པདྨའི་འདབ་མ་འདྲ་བའི་གཟུགས། །དེ་ཡི་

[215B] །ལུས་ལས་ལྷ་ཡི་དྲི་འབྱུང་ཞིང། །ཁ་ཡི་དབུགས་ནི་ག་བུར་དྲི། །ལྡན་པས་སྤྲང་མ་རྟག་ཏུ་འཁོར། །གཅིན་དང་ཕྱི་ས་གླ་རྩི་བྲོ། །ཚིག་ནི་འཇམ་པར་གྱུར་པ་དང། །ལག་པ་དང་ནི་རྐང་པ་འཇམ། །
ཨུཏྤ་ལ་ཡི་དྲི་དང་ལྡན། །སྐྲ་དཀར་གཉེར་མ་ལས་རྣམ་གྲོལ། །ལུས་ཀྱང་སྣུམ་ཞིང་མཉེན་པ་དང། །སྙིང་དང་ཐོད་པ་ལྟེ་བ་སྟེ། །དེས་ན་རོ་རྩ་ན་རུ་འགྱུར། །གྲིབ་བདུན་ངང་པའི་འགྲོས་སུ་འགྲོ། སྙིང་རྗེའི་བསམ་པ་ཅན་ཡིན་ཏེ། །དཀོན་
མཆོག་གསུམ་ལ་རྟག་ཏུ་དད། །སྦྱིན་དང་ཚུལ་ཁྲིམས་དག་དང་ལྡན། །འདི་འདྲ་རྣལ་འབྱོར་པས་རྟོགས་ན། །མི་གསོད་མེ་ཡིས་འཚིག་མི་འགྱུར། །སྲོག་ཆགས་སྣ་ཚོགས་གདུག་པ་དག་གང་ཡང་རུང་བས་ཟ་མི་ནུས། །དེ་ནི་མཚན་
མོ་མི་མཐོང་སྟེ། །མི་སྣང་བ་ཡི་དབང་ཕྱུག་མཆོག་འདི་འདྲ་སྔགས་པས་རྟོགས་ནས་ནི། ཞེས་གསུངས་པ་ལྟར་གྱི་མཚན་ཉིད་ཅན་ཏེ། དེ་མཐོང་ནས་བདག་ལ་སྦྱིན་པ་སྩོལ་ཞེས་ཞུས་ལ། དྲི་ཆེན་དྲི་ཆུ་བྱང་ཆུབ་ཀྱི་སེམས་བླངས་ཏེ། རིལ་
བུར་བྱས་ལྕགས་གསུམ་གྱིས་དཀྲིས་ལ། དབང་པོ་གཉིས་མཉམ་པར་སྦྱར་ནས་ཉེ་སྙིང་ལན་འབུམ་བཟླས་ནས་རིལ་བུ་དེ་དེའི་ལག་ཏུ་བྱིན་ནས་བདག་ལ་སྦྱིན་པ་བྱིན་ཞེས་སྨྲས་པས། དེ་དེ་མ་ཐག་ཤི་ནས་མི་འཁྲུགས་པའི་ཞིང་དུ་
སྐྱེ་ལ། རོ་དེ་དབེན་པར་ཁྱེར་ནས་བསྒྲུབ་པར་བྱའོ། །ཞེས་མངོན་བརྗོད་ལས་གསུངས་སོ། །གསུམ་པ་ལ་གཉིས། ཕྱུགས་མཆོག་ལ་བརྟེན་པའི་ལས་ཀྱིས་བསྒྲུབ་པ་དང། ཕྱུགས་གཞན་ལ་བརྟེན་པའི་ལས་ཀྱིས་སྒྲུབ་པའོ། །
[216A]༄༅། །དང་པོ་ནི། དེ་འདྲ་བའི་སྐྱེ་བདུན་གྱི་ཤ་དེ་ནི་ཟོས་པ་ཙམ་གྱིས་ནི་ལྷ་ཡི་གཟུགས་ནི་འཛིན་པར་འགྱུར་ཞིང། དེའི་སྙིང་ཁའི་རོ་ཙ་ནའི་དྲི་བསྣམས་པའམ་དེ་ལ་རེག་པ་ཙམ་གྱིས་སམ། སྒྲུབ་པ་པོ་གང་ཞིག་རང་གི་
དཔྲལ་བར་རོ་ཙ་ན་དེའི་ཐིག་ལེ་བྱེད་པ་དེ། ཐིག་ལེ་བྱས་པ་དེའི་མོད་ལའང་དངོས་གྲུབ་རྣམས་འགྲུབ་པར་འགྱུར་བ་སྟེ། རྣལ་འབྱོར་པ་འདི་ནི་རང་གང་ལ་དགའ་བ་ཡི་གཟུགས་སུ་འགྱུར་རོ། །སྐྱེ་བདུན་དེ་ཡི་སྙིང་ཁ་ན་ཡོད་པའི་རོ་ཙ་ན་
སྟེ་གི་ཧཾ། དེའི་ལས་སྦྱོར་ལ་མཁས་པ་ཡིས་ནི་བླང་ངོ། །སྔར་དྲངས་པའི་བཤད་རྒྱུད་ལས། སྙིང་ཁ་དང་ཐོད་པ་དང་ལྟེ་བ་གསུམ་ག་ན་རོ་ཙ་ན་ཡོད་པར་བཤད་དོ། །གི་ཧཾ་དེ་བླངས་ནས་ནི་ཡབ་ཡུམ་གཉིས་ཀྱི་སྙིང་པོའི་སྔགས་ནི་བཟླས་
ནས་སུ་དེ་ཡི་ཐིག་ལེ་བྱ་བ་ཡིན་ལ། སེམས་ཅན་གང་དང་གང་གི་ནི་གཟུགས་སུ་བསྒྱུར་པར་བྱ་བར་འདོད་པ་ན། སེམས་ཅན་དེ་དང་དེ་ཡི་གཟུགས་སུ་ནི་སྔར་གྱི་ཐིག་ལེ་བྱས་པས་འགྱུར་བར་ཐེ་ཚོམ་མེད་དོ། །འདིའི་ལས་སྦྱོར་ལ་མཁས་པས་
ཤིང་གི་ལོ་མའི་ཁུ་བ་ནི་རོ་ཙ་ན་དང་བཅས་པ་བླངས་ནས་སུ་དཔྲལ་བར་ཐིག་ལེ་བྱས་ན་ནི། ཤིང་དེའི་གཟུགས་སུ་འགྱུར་བར་ཐེ་ཚོམ་མེད་དོ། །ཕྱུགས་ཉིད་ཀྱི་བ་སྤུ་དང། ཕྱུགས་དེའི་བ་སྤུས་མཆོན་ནས་སེན་མོ་དང་སོ་དང། པགས་པ་དང་སྐྲ་
སྟེ་ཡན་ལག་ལྔ་དང་ལྡན་པ་སྟེ་ལྷན་ཅིག་བྱས་པས་ལག་ངར་གཞན་གྱི་སྤྱི་བོར་བཅིངས་ན་ནི། གང་བཅིངས་པ་དེ་ངུད་འགྲོ་དེའི་གཟུགས་སུ་འགྱུར་བར་ཐེ་ཚོམ་མེད་དོ། །ཕྱུགས་ཉིད་ཀྱི་ནི་བ་སྤུ་དག་དེ་ཡི་ཡན་ལག་ལྔར་ལྡན་ཞིང། །ལག་པ་སྤྱི་

[216B] ཞེས་པ་མ་གཏོགས་པ་རྐང་པ་གཞན་གཉིས་འགྲེལ་པ་རྣམས་ལ་མེད་དོ། །དེ་ཐམས་ཅད་ལ་བཅིངས་པ་དེ་བཀྲོལ་ན་ཐར་བར་འགྱུར་རོ། །ཞེས་པ་མན་ངག་གོ་འདི་རྣམས་ཀྱི་ལས་སྒྲུབ་པ་ལ་ནི་ལྷའི་རྣལ་འབྱོར་ལ་ནི་ཤིན་ཏུ་བྱང་བར་
གོམས་པ་དང། སྔགས་མིང་སྤེལ་དང་བཅས་པ་ཟློས་པས་དངོས་གྲུབ་འགྲུབ་བོ། །མི་རྣམས་ངུད་འགྲོ་ལ་སོགས་པར་བསྒྱུར་པ་དེ་ཅིའི་དོན་དུ་ཡིན་ཞེ་ན། མི་རྣམས་ལམ་སྒྲུབ་པའི་ནུས་པ་དང་ལྡན་པ་ཡིན་ནའང། ཉོན་མོངས་སྡིག་པ་ལ་དགའ་བ། ཞེས་
འདོན་པ་ལེགས་པས། མི་རྣམས་ཕལ་ཆེར་སྡིག་པ་སྤྱད་པ་དང། ཉོན་མོངས་ཀྱི་ཕྱོགས་ལ་དགའ་བས། དངོས་གྲུབ་ཀྱི་ལམ་ནི་འགོག་པར་བྱེད་པ་ཡིན་པས། དེ་ལས་བཟློག་པའི་ཕྱིར་དུ་གཟུགས་དམན་པར་བསྒྱུར་བར་གསུངས་སོ། །གཉིས་པ་ནི། གླང་
པོ་དང་རྟ་དང་བོང་བུ་དང་རུས་སྦལ་དང། རྔ་མོ་དང་ཕག་དང་ཝ་དང་ཁྭ་དང་འུག་པ་སོགས་དང། བྱ་རྒོད་དང་ཁྲུང་ཁྲུང་དང། ཁྲ་དང་ས་ར་ས་སྟེ་བཞད་རྣམས་ཀྱི་ཤ་ཆོ་ག་བཞིན་དུ་བསྒོམ་ཞིང་སྔགས་ཟློས་པས་གཏོར་མར་དབུལ་ཞིང། རང་གི་
ལོངས་སྤྱད་ན་གཟུགས་ངན་པ་རྣམས་ཀྱང། གཟུགས་བཟང་བ་ལྷའི་གཟུགས་སུ་སྒྲུབ་པ་པོ་དེ་འགྱུར་རོ། །ཁ་ཅིག་གིས་ཝའི་སྐད་དོད་ཅེ་སྤྱང་ལ་བསྒྱུར་རོ། །གཟུགས་བཟང་བ་དང་གཟུགས་ངན་པ། ཞེས་པ་ལ་བཤད་སྦྱར་ལས། གཟུགས་
ངན་པ་ཡང་གཟུགས་བཟང། ཞེས་བསྒྱུར་བ་ཉིད་ལེགས་སོ། །སྒྲུབ་པ་པོའི་རྣལ་འབྱོར་པ་ཆེན་པོ་ནི། རང་གང་ལ་དགའ་བའི་གཟུགས་སུ་སྐྱེ་བ་སྟེ་འགྱུར་བ་དེ་ནི་ཐེ་ཚོམ་མེད་དོ། །གསུམ་པ་ནི། སྐྱེ་བདུན་གྱི་ལས་སྦྱོར་འདི་ལས་ཤིན་ཏུ་

[217A]༄༅། །མཆོག་ཏུ་གྱུར་པ་ནི། འཇིག་རྟེན་གསུམ་ན་ཡོད་པ་མ་ཡིན་ནོ། །གསུམ་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། སྐྱེ་བ་བདུན་པ་ལ་བརྟེན་ནས་བཅུ་གཅིག་པར་བཤད་པ་བཞིན་གྱི་དངོས་གྲུབ་ཁྱད་
པར་ཅན་བསྒྲུབ་པར་བྱ་བ་དང། རང་དང་གཞན་གྱི་གཟུགས་ཡོངས་སུ་བརྗེ་བའི་ཆོ་གའི་ལེའུ་སྟེ། བཞི་བཅུ་རྩ་དགུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས་
ལེའུ་བཞི་བཅུ་རྩ་དགུ་པའི་བཤད་པའོ།།    ༈    །།ལྔ་པ་ཡུམ་གྱི་སྙིང་པའི་སྔགས་ཀྱིས་ལས་བསྒྲུབ་པ་ལ་བཞི། སྦྱིན་སྲེག་བཤད་པ། གནས་སོགས་བཅུ་བཤད་པ། དོན་བསྡུ་བ། ལེའུ་ཡི་མཚན་བསྟན་པའོ། །དང་པོ་ལ་གསུམ་
བཤད་པར་དམ་བཅའ་བ། དམ་བཅས་པའི་དོན་བཤད་པ། དོན་བསྡུས་ཏེ་ལས་སྒྲུབ་པའི་སྔགས་བསྟན་པའོ། །དང་པོ་ནི། ཞེ་དགུ་པའི་རྗེས་དེ་ནས་དབང་གི་སྦྱིན་སྲེག་གི་ཆོ་ག་ནི་བསྒྲུབ་བྱ་ངེས་པར་དབང་དུ་བྱེད་པར་འགྱུར་བའི་ཡང་དག་
པའི་ཆོ་ག་གང་གིས་ནི། མྱུར་དུ་འདོད་པའི་དངོས་གྲུབ་ཐོབ་པར་འགྱུར་བ་བཤད་པར་བྱའོ། །གཉིས་པ་ལ་ལྔ། དབང་གི་སྦྱིན་སྲེག་མངོན་སྤྱོད་ཀྱི་སྦྱིན་སྲེག་རྒྱུན་དུ་བགེགས་ཞི་བའི་ཐབས། རྒྱས་པའི་སྦྱིན་སྲེག་རེངས་པའི་སྦྱིན་སྲེག་གོ་
དང་པོ་ནི། གཽ་མཾ་ས་སྟེ་བ་ལང་གི་ཤ་དང། མྱོས་བྱེད་ཆང་གཉིས་བསྲེས་ཏེ་ལག་པ་གཡོན་པས་སྦྱིན་སྲེག་བྱས་ན། སངས་རྒྱས་ཀྱང་ནི་དབང་དུ་འགྱུར་ཞེས་པ་ནི་ཕུལ་བྱུང་བརྗོད་པའོ། །དེ་ལྟར་འགྱུར་ན་ཕྲན་ཆེགས་མེ་ནི་སྟེ་རང་

[217B] ཁའི་ཆུ་སྟེ་མཆིལ་མ་དང་སོ་ཤིང་དག་དང། དེ་བཞིན་དུ་རང་གི་ལུས་མཉེས་པའི་ལུས་ཀྱི་དྲི་མ་དང། མྱོས་བྱེད་ཆང་གི་བསྲེག་རྫས་ཀྱིས་སྙིང་པོའི་སྔགས་མིང་སྤེལ་དང་བཅས་པ་ཡིས། དབང་
གི་སྦྱིན་སྲེག་བྱས་ན། ཁམས་གསུམ་སྟེ་ས་གསུམ་གྱི་འགྲོ་བ་དག་ནི་རང་གི་དབང་དུ་འགྱུར་རོ། །བུད་མེད་ཀྱི་ཟླ་མཚན་གྱི་ཁྲག་དང་ཟོས་ནས་རློན་པ་སྟེ་ཟོས་ནས་སྐྱུགས་པའི་ཟས་དག་དང། མི་ཡི་སྐྲ་དང་ལྡན་པ་ཡིས་སྦྱིན་སྲེག་བྱས་ན། བྱས་པའི་མེད་
ལ་བསྒྲུབ་བྱ་འགུགས་པར་འགྱུར་བ་ཡིན་ནོ། །གཉིས་པ་ལ་གཉིས། དབྱེ་བའི་སྦྱིན་སྲེག་དང། བསད་བསྐྲད་ཀྱི་སྦྱིན་སྲེག་གོ་དང་པོ་ནི། རང་གི་ལུས་དང་རང་གི་སྐྲ་ལ་བྷ་བས། ཁྱི་ཡི་ལུས་དང་ཁྱི་ཡི་སྤུ། ཞེས་འདོན་བས། ཁྱི་ཡི་ལུས་ཏེ་ཁོག་པ་ནས་
སྐྱུགས་པ་དང། ཁྱི་ཡི་སྤུས་ནིམ་པའི་ཤིང་ལ་མེ་རབ་ཏུ་སྦར་ནས་དབྱེ་བའི་སྦྱིན་སྲེག་བྱས་ན། དེའི་མོད་ལ་མཛའ་བ་རྣམས་བྱེ་བར་འགྱུར་བ་ཡིན་ནོ། །གཉིས་པ་ནི། དྲག་པོའི་ཏིང་ངེ་འཛིན་ལ་མཉམ་པར་བཞག་པས་ད་དུ་ར་སྟེ་སྨྱོ་བྱེད་ཀྱི་ཤིང་གིས་
མ་སྦར་ཏེ། ཡུངས་མར་ཚན་དེའམ་སྐེ་ཚེའི་མར་ཁུ་ལ་བསྒྲོས་པ་སྟེ་དེས་སྦགས་པའི་བྱ་རོག་གི་གཤོག་པས་སྦྱིན་སྲེག་བྱས་ན། འཕྲལ་དུ་འཆི་བ་ནི་བསད་པའི་སྔགས་ཀྱིས་སོ། །གནས་ནས་སྐྲད་པར་འགྱུར་བ་ནི་སྔགས་ལ་དེའི་སྤེལ་ཚིག་བཏགས་
པས་སོ། །གསུམ་པ་ནི། སྟན་ལ་ཉལ་ཏེ་གཉིད་ལོག་པ་དང། མཉལ་བ་སད་པ་དང་འདུག་པ་འམ་ལངས་པ་དང། ཟས་ཟ་བཞིན་པ་དང་དབང་པོ་གཉིས་སྦྱོར་བ་སོགས་རྣམས་ལ་ཡང། སྔགས་པས་རྟག་ཏུ་སྔགས་ཟློས་པར་བྱེད་ན། ཟློས་པ་དེ་ལ་

[218A]༄༅། །བགེགས་ནི་ཡོད་པ་མ་ཡིན་ནོ། །འདིས་ནི་སྤྱོད་ལམ་ཀུན་ཏུ་སྔགས་བཟླས་ན་བགེགས་ཀྱི་གནད་པ་མི་འབྱུང་བར་བསྟན་ཏོ། །བཞི་པ་ལ་བཞི། ནོར་རྒྱས་པ། དངོས་གྲུབ་རྒྱས་པ། མངའ་ཐང་རྒྱས་པ། ཚེ་རྒྱས་པའོ། །དང་པོ་ནི་
ཝ་ཡི་ཤ་ཡི་བསྲེག་རྫས་ཀྱིས་རྒྱས་པའི་བསྲེག་བླུགས་བརྒྱས། ཡང་དག་པའི་སྦྱིན་བླུགས་བྱེད་པའི་མི་དེ་ནི་ཟླ་བ་གསུམ་སོང་བའི་རྗེས་ལ། རིགས་རྒྱུད་ཀྱི་དབུལ་བ་འཇིག་པར་འགྱུར་རོ། །ཤ་ཆེན་གྱི་བསྲེག་རྫས་དག་གིས། གང་ཟག་ལ་
ལ་ཞིག་མྱོས་བྱེད་ཆང་དང་ལྡན་པས་སྦྱིན་སྲེག་བརྒྱ་རྩ་བརྒྱད་ཀྱི་བར་དུ་སྒྲུབ་པ་པོས་ནི་ཞག་རེ་ལ་ཐུན་གསུམ་དུ་སྦྱིན་སྲེག་བྱེད་ན། ཟླ་བ་དྲུག་གིས་ས་མ་ལུས་པ་རྣམས་ལ་ལོངས་སྤྱོད་པའི་ཚུལ་གྱིས་དབང་དུ་འགྱུར་རོ། །སྦྱིན་སྲེག་གིས་
ཚིམ་པར་གྱུར་པའི་མཁའ་འགྲོ་མས། སྒྲུབ་པ་པོ་དེ་ལ་རྒྱལ་སྲིད་སྟེར་བར་གདོན་མི་ཟའོ། །གཉིས་པ་ནི། དཀྱིལ་འཁོར་གྱི་ལྷ་རྣམས་ཐམས་ཅད་སོ་སོར་གསལ་བར་སྣང་བའི་བསམ་གཏན་གྱིས་བསྒོམས་ནས། ཞག་རེ་ལ་ཐུན་གཉིས་ཀྱི་
བར་དུ་ཟླ་བ་གསུམ་དུ་སྦྱིན་སྲེག་བྱས་ན། སྒྲུབ་པ་པོ་རང་གི་ལུས་ནི་དེ་ཉིད་ཀྱིས་མཁའ་ལ་འགྲོ་བ་ཉིད་དེ་མཁའ་སྤྱོད་ཐོབ་པར་འགྱུར་རོ། །གོ་མཱ་ཡུ་ནེ་ཝར་བསྒྱུར་མོད་ཀྱང། འདིར་ཅེ་སྤྱང་ལ་བསྒྱུར་བ་ལྟར་ཏེ་ཅེ་སྤྱང་གི་ཤ་དང། ཆང་གིས་
ཕྱིའི་སྦྱིན་སྲེག་གི་ཐབ་ཀྱི་ལྷ་ལ་སྦྱིན་སྲེག་དང། ནང་གི་སྦྱིན་སྲེག་ཤ་དེ་མཆན་མོ་སྔགས་ཀྱི་བཟླས་བརྗོད་བྱས་ནས་ཟོས་ན། མྱུར་དུ་སྒྲུབ་པ་པོ་དེ་ཡཾ་ལག་ཏུ་དངོས་གྲུབ་ཐམས་ཅད་རབ་ཏུ་འཇུག་པར་འགྱུར་ཞིང། ཡུལ་འཁོར་ཆེན་

[218B] །དེ་ལྟར་ཉིན་རེ་ཞིང་སྦྱིན་སྲེག་གཉིས་དང་བཟླས་པ་བྱས་ན། སྒྲུབ་པ་པོ་དེ་རྒྱལ་པོ་ཉིད་དུ་བྱེད་པར་འགྱུར་རོ། །ལས་སྦྱོར་འདི་ལས་རྒྱས་པའི་ལས་གཞན་རབ་ཏུ་མཆོག་ཏུ་གྱུར་བ་ནི། ས་གསུམ་གྱི་འཇིག་རྟེན་གསུམ་ན་ཡོད་
པ་མ་ཡིན་ནོ། །ལས་འདིས་རྣལ་འབྱོར་པ་ཆེན་པོ་རང་དགོས་ཏེ་རང་གི་འདོད་པའི་དབང་གིས་འཆི་བ་དང་སྐྱེ་བར་འགྱུར་རོ། །ལྷ་ལ་སོགས་པ་སྣ་ཚོགས་པའི་གཟུགས་དུ་མ་ནི་འཛིན་ཞིང། འདོད་པ་ལ་རོལ་བར་བྱེད་དོ། །གསུམ་པ་ནི། བིལ་བ་སྟེ་དཔལ་
འབྲས་དང། དེ་བཞིན་དུ་པཱ་ལ་ཤ་དང། ཨུ་དུ་མ་ཝ་ར་ཉིད་དག་ནི་སྟེ་དེ་རྣམས་ཀྱི་བསྲེག་རྫས་ཀྱིས་རྒྱས་པའི་སྦྱིན་སྲེག་འབུམ་བྱས་ན། མྱུར་དུ་ནོར་གྱི་བདག་པོ་ཆེན་པོར་འགྱུར་རོ། །གཽ་མཾ་ས་སྟེ་བ་ལང་གི་ཤ་དང། མྱོས་བྱེད་ཆང་གཉིས་ལེགས་པར་
བསྲེས་ཏེ། རྒྱལ་སྲིད་འདོད་པས་སྦྱིན་སྲེག་བྱེད་ཅིང། རྣལ་འབྱོར་དབང་ཕྱུག་ནི་ལྷའི་དབང་ཕྱུག་སྟེ་དེ་མཉེས་པར་བྱས་ན། དབུལ་པོ་ཉིད་དུ་ག་ལ་འགྱུར་ཏེ་མི་འགྱུར་བར། རྒྱལ་སྲིད་ཀྱི་དཔལ་ལ་སྤྱོད་པར་འགྱུར་རོ། །གོ་མཱ་ཡུ་ཅེ་སྦྱང་གི་ཤས་ནི་སྦྱིན་
སྲེག་བྱས་པས། གང་འདོད་པ་རྣམས་ཅམ་བདེ་བར་ནི་འགྲུབ་པར་འགྱུར་རོ། །ཞེས་ཤ་དེས་བསྲེག་རྫས་བྱས་པའི་བསྔགས་པ་བསྟན་ཏོ། །གོ་མཱ་ཡུ་ཅེ་སྦྱང་གི་ཤ་ཡི་སྦྱིན་སྲེག་གིས་མྱུར་དུ་ནོར་བདག་རྣམ་ཐོས་ཀྱི་བུ་དང་ནོར་མཉམ་པ་ཐོབ་པར་འགྱུར་རོ། །
གོ་མཱ་ཡུའི་ཤས་བསྲེག་རྫས་བྱ་བར་ཡང་ཡང་གསུངས་པ་ནི། ལས་སྦྱོར་བཤད་པ་ལ་འདམ་མཆོག་ཡིན་པའི་ཕྱིར་ཏེ། ཅི་བདེ་བར་ནི་ཞེས་གསུངས་པའི་ཕྱིར་རོ། །ཕྱིའི་བརྟུལ་ཞུགས་དང་གཙང་སྦྲ་ཡོད་ན་འགྲུབ་པར་མ་ཟད་མེད་པ་ཡིན་

[219A]༄༅། །ནའང། ཇི་སྐད་བསྟན་པའི་དངོས་གྲུབ་རྣམས་ཐོབ་པར་འགྱུར་རོ། །བཞི་པ་ནི། ལྷག་པའི་ཚེར་འགྱུར་བ་ནི་ཚེ་དཔག་ཏུ་མེད་པར་འགྱུར་བའོ། །དེ་ལ་ནི་དུར་བའི་བསྲེག་རྫས་ཀྱིས་རྒྱས་པའི་སྦྱིན་སྲེག་བྱས་ན། ཚེ་ཟད་པ་ཡང་ཚེ་
དཔག་ཏུ་མེད་པར་འགྱུར་རོ། །འགྲལ་པ་རྣམས་ལས། ལྷག་པའི་ཚེར་འགྱུར། ཞེས་འདོན་ནོ། །ལྔ་པ་ནི། ཀུཥྨ་ཎྞཾ་སྟེ་དེའི་མིང་ཅན་གྱི་ཤིང་གི་ས་བོན་དང། མུད་ག་སྟེ་མོན་སྲན་རྡའུ་དང། མ་ཥཱ་སྟེ་སྲན་མ་མ་ཥཱ་དང། སྲན་མ་ཙ་ན་ཀ་དང། སྒྲང་
རྩིའི་ཚིགས་མ་སྟེ་སྤྲ་ཚིལ་དང། སྐེ་ཚེ་དང་ཁྱིམ་གྱི་ཏ་མ་ལའི་འདབ་མ་སྟེ་བ་ཤ་ཀའི་ལོ་མ་ལ་བཤད། ཁ་ཅིག་གིས་ཁྱིམ་གྱི་སྟེང་ནས་འཕྱང་བའི་དུ་བ་ལ་འཆད་དོ། །དེ་རྣམས་ཀྱིས་སྦྱིན་སྲེག་བྱ་ཞིང། རྫས་དེ་རྣམས་ཆ་མཉམ་པར་བྱས་ཏེ་
བསྒྲུབ་བྱའི་མིང་སྤེལ་དང་བཅས་པའི་སྔགས་བཟླས་ནས་ཁང་པའི་ཕྱོགས་གཅིག་ཏུ་བྱུགས་ན། བསྒྲུབ་ཡ་དེ་ཁ་པ་ཅིངས་པར་ནི་འགྱུར་བ་ཡིན་ནོ། །པ་ཤ་ཀའི་འདབ་མ་ལ་རོ་བསྲེགས་པའི་སོལ་བས་ཡི་གེ་གའི་ནང་དུ་ཆུད་པར་བསྒྲུབ་
བྱའི་གཟུགས་བྲིས་ལ། ཉ་སྐྱོགས་ཀྱི་ནང་དུ་བཅུག་ནས་ངུར་བ་དང་འབྲས་ཀྱི་ཕུབ་མས་བཀང་སྟེ། ཉ་སྐྱོགས་ཀྱི་རུས་པས་ཁ་བཅད། སྤྲ་ཚིལ་གྱིས་རྒྱས་བཏབ་ནས། ཕྱི་སའི་ནང་དུ་དབུགས་མི་འབྱིན་པར་བཞག་ན། བསྒྲུབ་བྱ་དེའི་ཁ་འཆི་ངོ་ཞེས་
ལྭ་བ་པ་གསུང་ངོ། །འདི་ནི་རྒྱུད་འདིར་ལས་སྦྱོར་གྱི་མཐའ་སྟེ། འདི་ཡན་ཆད་ལེའུ་དགུ་པ་མན་ཆད་དུ་ལས་སྦྱོར་ཇི་སྙེད་གསུངས་པ་རྣམས། ཁྱད་པར་འགའ་ཞིག་མ་གཏོགས་པ་རིམ་པ་གཉིས་ཀའི་སྐབས་ཀྱི་ཐུན་མོང་བ་ཡིན་ལ། བསྐྱེད་

[219B] ཞི་སོགས་ཀྱི་དངོས་གྲུབ་རྣམས་སྒྲུབ་པ་ནི་བསྐྱེད་རིམ་པ་ཁོ་ནའི་ཡིན་ཏེ། དེ་ཡང་རྫོགས་རིམ་ལ་ལྟོས་ཏེ་གང་ཟག་དབང་པོ་དམན་པའི་དབང་དུ་བྱས་པའོ། །གསུམ་པ་ནི། སྔར་བཤད་པའི་དབང་གི་ལས་
ལ་སོགས་པ་རྣམས་རང་བྱེད་པར་འདོད་པ་དེའི་ཚེ། ལས་དེའི་ཆོ་ག་ལ་སྤྱོད་པའི་རྣལ་འབྱོར་པ་ནི། གང་དུ་སྟེ་གང་ལ་དགའ་བ་དེ་དང་དེ་གྲུབ་ནས་གནས་པར་འགྱུར་རོ། །གོང་དུ་གསུངས་པའི་ལས་དེ་རྣམས་སྒྲུབ་པའི་སྔགས་ནི། ཨོཾ་བཛྲ་བཻ་རོ་ཙ་ནི་ཡེ་
ཧཱུཾ་ཧཱུཾ་ཕཊ་སཱཧཱ་ཞེས་པའོ། །འདི་གྲུབ་ཆེན་ཁ་ཅིག་གིས་ཉེ་སྙིང་དང། ཁ་ཅིག་གིས་སྙིང་པོར་བཤད་དེ་ཕྱོགས་རེ་ནས་གཉིས་ཀ་ལ་བཤད་དུ་རུང་བའོ། །གཉིས་པ་ལ་གཉིས། བཤད་པར་དམ་བཅའ་བ། དམ་བཅས་པའི་དོན་བཤད་པའོ། །དང་པོ་ནི་
ལས་སྦྱོར་རྣམས་བཤད་པ་དེ་ནས་སྔར་བསྟན་པ་ལས་དོན་གཞན་ཡང་བཤད་པར་བྱའོ། །དེ་གང་ཞེ་ན། རྣལ་འབྱོར་མའི་བརྡས་བསྟན་པའི་རབ་དགའ་སོགས་ས་བཅུ་གནས་དང་ཉེ་བའི་གནས་ལ་སོགས་པའི་བརྡས་བསྟན་པ་བཤད་པར་བྱའོ། །
གནས་ལ་སོགས་པ་དེ་ཅི་ཞིག་ཏུ་གྱུར་ནས་གནས་ཤེ་ན། དཔལ་ཧེ་རུ་ཀའི་སྐུའི་ཡན་ལག་ལག་པ་ལ་སོགས་པ་དང། ཚིགས་ལ་སོགས་པའི་ཉིང་ལག་ཏུ་གནས་སོ། །དེ་ནི་ཧེ་རུ་ཀའི་སྤྱི་བོ་སོགས་ཉེར་བཞི། གནས་ཉེར་བཞིའི་བདག་ཉིད་དུ་གནས་
ལ། དེའི་བརྡས་ས་བཅུ་སྟོན་པའི་དོན་ནོ། །ཧེ་རུ་ཀའི་ཡན་ལག་ཐམས་ཅད་བརྟན་པ་སྣོད་དང། གཡོ་བ་བཅུད་ཀྱི་བདག་ཉིད་ཅན་ནོ་ཞེས་པ་ནི་བརྟན་གཡོ་རྣམས་ས་འོག་ས་སྟེང་ས་བླ་གསུམ་དུ་འདུལ། ས་གསུམ་གྱི་དཔའ་བོ་དང་རྣལ་འབྱོར་མ་ནི་

[220A]༄༅། །ཧེ་རུ་ཀའི་སྐུའི་ཆ་ཤས་སུ་གནས་པའི་དོན་ནི། །བརྟན་གཡོའི་བདག་ཉིད་ཅན་ལ། བྷ་བས། ཐམས་ཅད་ཡན་ལག་སྤྱི་བོ་སྟོབས། ཞེས་འདོན་ཞིང། དེའི་དོན་སྤྱི་བོ་གཟུགས་ཕུང་དང། སྟོབས་ཕུང་པོ་ལྷག་མ་ལ་བྱས་ནས་
ས་དང་གནས་ལ་སོགས་པ་དང་པོ་ལ་སོགས་པའི་བདག་ཉིད། དཔལ་ཧེ་རུ་ཀའི་ཡན་ལག་དང་ཉིང་ལག་གོ་ཞེས་འཆད་དོ། །གཉིས་པ་ལ་གཉིས། གནས་སོགས་ས་བཅུར་བསྟན་པ། གནས་སོགས་བཅུས་ཀུན་ལ་ཁྱབ་པར་བསྟན་པའོ། །
དང་པོ་ལ་གཉིས། སྤྱིའི་དོན་དང། ཡན་ལག་གི་དོན་ནོ། །དང་པོ་ལ་གསུམ། རབ་དགའ་སོགས་ཀྱི་ས་མིང་སོ་སོས་གསུངས་ཚུལ། གནས་ལ་སོགས་པ་ལ་མི་མཐུན་པར་གསུངས་པའི་འགལ་སྤོང། དེ་རྣམས་གང་གི་ཕྱིར་དུ་གསུངས་
པའི་གདུལ་བྱའི་དབྱེ་བའོ། །དང་པོ་ནི། རྩ་རྒྱུད་འདིར་གནས་དང་ཉེ་བའི་གནས་ནས། དུར་ཁྲོད་དང་ཉེ་བའི་དུར་ཁྲོད་ཀྱི་བར་བཅུས་རབ་དགའ་ནས་ཆོས་ཀྱི་སྤྲིན་གྱི་བར་བཅུ་བསྟན་པར་བཤད་ལ། བཤད་རྒྱུད་ལས། གནས་སོགས་བཅུའི་
སྟེང་དུ་འཐུང་གཅོད་དང་ཉེ་བའི་འཐུང་གཅོད་གཉིས་བསྣན་ནས། འདི་རྣམས་ས་ནི་བཅུ་གཉིས་ཏེ། ཞེས་གནས་སོགས་བཅུ་གཉིས་ས་བཅུ་གཉིས་སུ་གསུངས་ཏེ། བརྟག་གཉིས་སུ་ཡང་དེ་བཞིན་དུ་གསུངས་སོ། །ས་བཅུ་གཉིས་ནི་
བྷ་བ་བྷ་དྲ་དང། ཤཱནྟི་པ་དང། ནག་པོ་པ་དང། པདྨའི་མྱུ་གུས་མཛད་པའི་ཀྱཻ་རྡོར་གྱི་འགྲེལ་བ་དང་མན་སྙེ་རྣམས་སུ། རབ་དགའ་སོགས་བཅུའི་སྟེང་དུ་མོས་སྤྱོད་ཀྱི་ས་དང། ཀུན་ཏུ་འོད་གཉིས་བསྣན་པ་ལ་བཤད་དེ། མོས་སྤྱོད་ནི་འཐུང་

[220B] ཀུན་ཏུ་འོད་ནི་ཉེ་བའི་འཐུང་གཅོད་དུ་བཤད་དེ། ཡེ་ཤེས་ཐིག་ལེས་ས་བཅུ་དྲུག་བཤད་པ་ནི། དེ་ཉིད་ལས། གནས་ལ་སོགས་པ་དགའ་བའི་གནས། །ས་ཡི་སྒྲ་ཡིས་བརྗོད་པ་ཡིན། །མོས་བས་སྤྱོད་བ་ས་དང་པོ། །གཉིས་པ་རབ་ཏུ་དགའ་
བ། གསུམ་པ་དྲི་མ་མེད་པ། བཞི་པ་འོད་བྱེད་པ། ལྔ་པ་འོད་འཕྲེ་བ། དྲུག་པ་སྦྱང་དཀའ་བ། བདུན་པ་མངོན་དུ་གྱུར་པ། བརྒྱད་པ་རིང་དུ་སོང་བ། དགུ་པ་མི་གཡོ་བ། བཅུ་པ་ལེགས་པའི་བློ་གྲོས། དེ་རྣམས་ནི་བྱང་ཆུབ་སེམས་དཔའི་སའོ། །ཆོས་ཀྱི་
སྤྲིན་ནི་སངས་རྒྱས་ཀྱི་ས། ཀུན་ཏུ་འོད་ནི་ཡང་དག་པར་རྫོགས་པའི་སངས་རྒྱས་ཀྱི་ས། ཀུན་ཏུ་སྣང་བ་མཆེད་པའི་འོད་ནི། དཔལ་རྡོ་རྗེ་སེམས་དཔའ་བཅོམ་ལྡན་འདས་ཀྱི་སྤྲུལ་པའི་སྐུའི་ས། ཀུན་ཏུ་སྣང་བ་ཐོབ་པའི་འོད་ནི་ལོངས་སྤྱོད་རྫོགས་པའི་སྐུའི་
ས། བརྗོད་དུ་མེད་པ་ཚད་མེད་པ་ནི་བདེ་བ་ཆེན་པོའི་ས་སྟེ། དེ་ཀུན་དགའ་བའི་བྱེ་བྲག་ལ། སར་ནི་ཀུན་ཏུ་བཏགས་པའོ། །ཞེས་གསུངས་ལ། ཡང་དེ་ཉིད་ལས། རྟག་ཏུ་སྤྲུལ་པ་ཡི་ནི་སྐུས། །ས་ནི་བཅུ་གཅིག་པ་རུ་དྲན། །ལོངས་སྤྱོད་རྫོགས་སྐུས་བཅུ་
གཉིས་པ། །ཆོས་ཀྱི་སྐུས་ནི་བཅུ་གསུམ་མོ། །བདེ་བ་ཆེན་པོའི་བཅུ་བཞི་པ། །གང་ཞིག་བཅོ་ལྔ་ཡི་ནི་ས། །དེ་ནི་ཡེ་ཤེས་ས་ཞེས་བྱ། བཅུ་དྲུག་པ་ནི་བརྟགས་པ་མིན། ཞེས་ཀྱང་གསུངས་པས་ས་བཅུ་དྲུག་གོ་དེ་ལ་མོས་སྤྱོད་ཀྱི་ས་རྡོ་རྗེ་གསང་བས་དྲོད་
རྩེ་བཟོད་མཆོག་བཞི་ལ་བཤད་པ་ལྟར་སོ་སྐྱེའི་ས་ཡིན་ལ། དེའི་ལྷག་མ་རྣམས་ནི་འཕགས་པའི་སའོ། །ཡེ་ཤེས་ཐིག་ལེར་སངས་རྒྱས་དང་ཡང་དག་པར་རྫོགས་པའི་སངས་རྒྱས་གཉིས་ལ་ཁྱད་པར་ཕྱེ་བ་ནི། བདག་ཉིད་ཆེན་པོ་སེངྒེ་བཟང་
[221A]༄༅། །པོས། ས་བཅུ་པ་ལ་ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱའི། ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ། །ཞེས་འབྱུང་བའི་ཕྱིར། ཞེས་དེ་གཉིས་ཀྱི་ཁྱད་པར་ཕྱེ་བ་མངོན་རྟོགས་
རྒྱན་གྱི་དགོངས་པ་ཡིན་པ་དེ་དང་འདྲ་སྟེ། མན་སྙེ་ལས་ཀྱང་ཁྱད་དེ་བཞིན་དུ་ཕྱེའོ། །རབ་ཏུ་དགའ་བ་ས་དང་པོར་བྱས་ན། ཀུན་ཏུ་འོད་བཅུ་གཅིག་པ་ཡིན་ལ། དེ་ལ་སྐུ་གསུམ་དང་བདེ་བ་ཆེན་པོའི་སྐུ་དང་བཞིར་ཕྱེ་བ་ལ། ས་རེ་རེར་
བྱས་པས་ས་བཅོ་ལྔ། ཡང་ཡེ་ཤེས་ཀྱི་སྐུ་ལ་ཡེ་ཤེས་ཀྱི་ས་ཞེས་པ་ནི། ས་དང་པོ་ནས་བགྲངས་པའི་བཅོ་ལྔ་པ་ཡིན་ཀྱང། མོས་སྤྱོད་ནས་བགྲངས་པའི་བཅུ་དྲུག་པའོ། །དེ་ལྟར་བྱས་ན་དྲི་མ་ཐམས་ཅད་དང་བྲལ་བའི་དེ་བཞིན་ཉིད་
ནི་ཆོས་ཀྱི་སྐུ་ཡིན་ལ། ཡེ་ཤེས་ཀྱི་སྐུ་ནི་རྟོགས་པ་ཡེ་ཤེས་ཆོས་ཀྱི་སྐུའོ། །ཡེ་ཤེས་ཐིག་ལེའི་འགྲེལ་པ་ལས་ཀྱང་ས་བཅུ་དྲུག་ཏུ་བཤད་པས། ལུགས་འདི་ལས་བཅོ་ལྔ་ལས་མང་བ་མི་བྱེད་པ་མིན་ནོ། །བཤད་པའི་རྒྱུད་ལས་རབ་
དགའ་སོགས་ས་བཅུའི་སྟེང་དུ། དཔེ་མེད་པ་དང་ཡེ་ཤེས་ལྡན། །རྡོ་རྗེའི་ས་སྟེ་བཅུ་གསུམ་པ། ཞེས་གསུངས་པའི་དོན་ཡང་མན་སྙེ་ལས། ས་བཅུ་པ་ནི་བཅུ་པ་ཙམ་ལ་བྱས། དཔེ་མེད་ཀྱི་ས་ས་བཅུ་པའི་ཁྱད་པར་གྱི་ལམ། ཡེ་
ཤེས་ལྡན་གྱི་ས་ནི་ས་བཅུ་པའི་བར་ཆད་མེད་པའི་ལམ། རྡོ་རྗེ་འཛིན་པའི་ས་ནི་ཀུན་ཏུ་འོད་ལ་བཤད་དོ། །བཤད་རྒྱུད་རྡོ་རྗེ་ཕྲེང་བ་ནས་བུམ་དབང་བཅུ་གཅིག་དང། དབང་གོང་མ་གསུམ་སྟེ་བཅུ་བཞི་པོ་ལ། དབང་བསྐུར་རེ་

[221B] །ཞེས་ས་བཅུ་བཞིར་བཤད་པ་ཡང། ས་བཅུ་གསུམ་གྱི་སྟེང་དུ་མོས་སྤྱོད་ཀྱི་ས་བསྣན་པའོ། །རྡོ་རྗེ་སྙིང་པོ་རྒྱན་གྱི་རྒྱུད་ལས། བྱང་ཆུབ་སེམས་ནི་འོད་གསལ་བ། །ཀུན་ཏུ་འོད་ཀྱི་ས་ཆེན་པོ། ཞེས་དེ་ལས་དང་པོར་བྱས་ནས། བཅུ་གཉིས་སོ་སོ་བདག་རིག་
པ། །རྣལ་འབྱོར་ཡེ་ཤེས་ཡོངས་རྫོགས་ཉིད། །ཅེས་ས་བཅུ་གཉིས་པའི་བར་དུ་གསུངས་པ་ཡང། པཎ་ཆེན་མཁས་པས་ས་བཅུ་གཉིས་ཀྱི་འཆད་ཚུལ་ལྟར་བྱས་ན་ལེགས་པར་སེམས་སོ། །ཡེ་ཤེས་ཐིག་ལེའི་རྒྱུད་ཀྱི་དགོངས་པ་དང། རྒྱ་གར་གྱི་མཁས་
པ་དུ་མ་ཞིག་གིས་བཀྲལ་བ་ལ། བཅུ་གཅིག་ཀུན་ཏུ་འོད་ལས་ལྷག་པའི་ས་ཡོད་པར་མ་བཤད་པས། ཕར་ཕྱིན་ལས་སྔགས་ཀྱི་ཐེག་པར་ས་ཡི་གྲངས་མང་བ་བྱུང་བས་འཁྲུལ་གཞི་བྱས་ནས། ཀུན་ཏུ་འོད་ལ་གནས་པ་དེ་མཐར་ཐུག་པའི་སངས་རྒྱས་མ་
ཡིན་ནོ། ཞེས་ཟེར་བ་ནི་རྫོགས་པའི་སངས་རྒྱས་ལ་སྐུར་འདེབས་ཀྱི་ཁོ་ན་མ་ཐོ་བ་ཆེན་པོ་འཛིན་པས་སྤང་བར་བྱའོ། །ས་རྣམས་ལ་ཐེག་པ་འདིའི་ལུགས་ཀྱིས་ནི། ཡུལ་ཅན་ལྷན་སྐྱེས་ཀྱི་བདེ་བ་ཆེན་པོས་ཡུལ་གྱི་དེ་ཁོ་ན་ཉིད་རྟོགས་པའི་སྟེང་ནས་འཇོག་
པ་མ་རྟོགས་པ། དེ་ཁོ་ན་ཉིད་འཇིག་རྟེན་པའི་སྒོམ་བྱུང་གི་ཡེ་ཤེས་ཀྱིས་རྟོགས་པའི་སྟེང་ནས་སྦྱོར་ལམ་འཇོག་པ་དང། ཆོས་ཉིད་མངོན་སུམ་དུ་སྔར་མ་རྟོགས་པ་རྟོགས་པའི་སྟེང་ནས་མཐོང་ལམ་འཇོག་པ་དང། དེ་འདྲ་བ་མཐོང་
ཟིན་གོམས་པར་བྱེད་པ་ལ་སྒོམ་ལམ་འཇོག་པ་སོགས་ནི། ཐེག་པ་གཞན་དང་འདྲ་སྟེ། དེ་ཡང་ལམ་གྱི་གཙོ་བོ་སྨོས་ཀྱི་ལམ་དེ་རྣམས་ཀྱིས་བསྡུས་པ་ལ་ངེས་པ་མེད་དོ། །ལུགས་འདིས་ལྷན་སྐྱེས་ཀྱི་བདེ་ཆེན་གྱི་བྱེ་བྲག་སོ་སོ་ལ། ས་སོ་

[222A]༄༅། །སོར་འཇོག་པ་ནི། དེ་ཀུན་དགའ་བའི་བྱེ་བྲག་ལ། །སར་ནི་ཀུན་ཏུ་བཏགས་པའོ། །ཞེས་གསལ་བར་གསུངས་སོ། །འདི་ཡང་རང་གི་སའི་ངོས་འཛིན་ཡིན་གྱི། རབ་དགའ་སོགས་ཀྱི་ས་ཐམས་ཅད་ལ་དེ་
ལྟར་འཇོག་པ་མིན་ནོ། །ས་རྣམས་ཀྱི་རྣམ་པར་བཞག་པ་དེ་ལྟར་ཡིན་ན། ལམ་ལྔའི་རྣམ་པར་བཞག་པ་ཇི་ལྟར་སྙམ་ན། ཆོས་ཉིད་མངོན་སུམ་དུ་རྟོགས་མ་རྟོགས་ལ་འཕགས་པའི་ས་ཐོབ་མ་ཐོབ་ཀྱི་སྒོ་ནས་སོ་སྐྱེ་དང་
འཕགས་པའི་ལམ་གཉིས་སུ་འབྱད་ཅིང། སོ་སྐྱེའི་ལམ་ལ་ཚོགས་སྦྱོར་གཉིས་བྱེད་པ་དང་སྦྱོར་ན། ལམ་ཐུན་མོང་པ་ནས་བཟུང་ནས་བསྒོམས་སྟོབས་ཀྱིས་རླུང་དྷཱུ་ཏཱིར་བཅུད་པ་ཐིམ་པས། སྟོང་པ་དངོས་སུ་འདྲེན་མི་ནུས་པ་
དེ་སྲིད་དུ་ཚོགས་ལམ་དང། དེ་ནུས་པ་ནས་བདེ་བ་ཆེན་པོས་དེ་ཁོ་ན་ཉིད་མངོན་སུམ་དུ་མ་རྟོགས་པ་ཚུན་ཆད་སྦྱོར་ལམ་དང། དོན་གྱི་འོད་གསལ་ནས་ཟུང་འཇུག་མ་ཐོབ་པར་མཐོང་ལམ་ས་རབ་དགའ་དང། སློབ་པའི་ཟུང་འཇུག་ནས་
མི་སློབ་པའི་ཟུང་འཇུག་མ་ཐོབ་པར་སྒོམ་ལམ་ས་དགུ་དང་སྦྱར་རོ། །གཉིས་པ་ནི། ཁ་སྦྱོར་ལས། པུ་ལཱིར་མཱ་ལ་ཡ་དང། ཛཱ་ལནྡྷ་ར་དང། ཨོ་ཌྜི་ཡ་ན་དང། ཨརྦུ་ཏ་བཞི་གནས་དང། གོ་དཱ་བ་རི་དང། ར་མེ་ཤྭ་རི་དང། དེ་བའི་ཀོ་ཊི་དང་
མཱ་ལ་བ་བཞི་ཉེ་བའི་གནས་དང། ཀཱ་མ་རཱུ་བ་དང། ཨོ་ཊཻ་གཉིས་ཞིང་དང། ཏྲི་ཤ་ཀུ་ནེ་དང། ཀོ་ས་ལ་གཉིས་ཉེ་བའི་ཞིང་དང། ཀ་ལིང་ཀ་དང། ལམ་པ་ཀ་གཉིས་ཚནྡོ་ཧ་དང། ཀཉྩི་དང་ཧི་མ་ལ་ཡ་གཉིས་ཉེ་བའི་ཚནྡོ་ཧ་དང། པྲེ་ཏ་བུ་རི་

[222B] གྲིཧ་དེ་བ་ཏ་གཉིས་འདུས་པ་དང། སཽ་རཥྚ་དང་སུ་ཝརྣཱ་དའི་པ་གཉིས་ཉེ་བའི་འདུས་པ་དང། ན་ག་ར་དང་སིནྡྷུ་གཉིས་དུར་ཁྲོད་དང། མ་རུ་དང་ཀུ་ལུ་ཏ་གཉིས་ཉེ་བའི་དུར་ཁྲོད་དུ་གསུངས་ཏེ། ལེ་དྲིལ་གཉིས་ལས་ཀྱང་དེ་བཞིན་དུ་འབྱུང་ངོ་
མན་སྙེ་ལས། བློ་ལ་གོ་རི་དང། ཀོལླ་གི་རི་དང། བུ་ལླིར་མཱ་ལ་ཡ་དང། རྡོ་རྗེའི་གནས་ཞེས་གསུངས་པ་རྣམས་ནི་མིང་གི་རྣམ་གྲངས་སོ། །ཁ་སྦྱོར་ལས། གསུངས་པའི་ཀཱ་ར་ནྱ་པཱ་ཊ་ཀ་དང། ཀརྨ་པ་ཊ་ཀ་ཊ་དང། ཧ་རི་ཀེ་ལ་དང། བིན་དྷྱ་སྟེ་རི་བོ་
འབིགས་བྱེད་ཀྱི་ནགས་དང། གཞོན་ནུ་མའི་གྲོང་ཁྱེར་ཏེ་ལྔ་དང། ཙ་ར་ཊི་དང། གྲོང་དང་གྲོང་ཁྱེར་གྱི་མཐའི་ས་ཞེས་རྒྱུད་གཞན་ནས་གསུངས་པ་གཉིས་ཏེ་བདུན་ནི་འཐུང་གཅོད་དང། དེ་རྣམས་དང་ཐག་ཉེ་བའི་ས་གཞི་བདུན་ནི་ཉེ་བའི་
འཐུང་གཅོད་དང། དུར་ཁྲོད་ནི་རོ་འདུས་པའི་དུར་ཁྲོད་ཀྱི་ས་གཞི་དང། རྒྱ་མཚོའི་འགྲམ་ཞེས་པ་གཉིས་སོ། །སྐྱེད་ཚལ་དང་རྫིང་བུའི་འགྲམ་ནི་ཉེ་བའི་དུར་ཁྲོད་དེ། དུར་ཁྲོད་དང་ཉེ་བའི་དུར་ཁྲོད་འདི་དག་ཏུ་རྣལ་འབྱོར་མ་རྣམས་རེ་འགའ་
འདུའོ། །ཕུ་ལླི་ར་མཱ་ལ་ཡ་ལ་སོགས་པའི་ཡུལ་རྣམས་སུ་དཀྱིལ་འཁོར་བའི་ལྷ་མེ་རྣམས་བྲམ་ཟ་ལ་སོགས་པའི་སྐྱེ་གནས་རྣམས་སུ་སྐྱེའོ། །དེ་ལྟར་ཡང་རྡོ་རྗེ་མཁའ་འགྲོ་ལས། མཁའ་འགྲོ་མ་ཞེས་ཡང་དག་གྲངས། །རྡོ་རྗེ་དཀྱིལ་འཁོར་གཙོ་
མོ་སྟེ། །ཡེ་ཤེས་ལྡན་རྣམས་ཡུལ་ཡུལ་དུ། །རང་ཉིད་སྐྱེ་གནས་རྣམས་སུ་སྐྱེ། །ཞེས་དྲངས་ཏེ་འཆད་དོ། །འོ་ན་བརྟག་གཉིས་སུ། གནས་ནི་ཛཱ་ལནྡྷ་ར་དང། ཨོཌྜི་ཡ་ན་དང། པཱུ་ར་ཎ་གི་རི་དང། ཀཱ་མ་རཱུ་པའོ། །ཉེ་བའི་གནས་ནི་མཱ་ལ་ཝ་

[223A]༄༅། །དང། སིནྡྷུ་དང་ན་ག་རའོ། །ཞིང་ནི་མུམྨུ་ནི་དང། ཀཱ་ར་ནྱ་པཱ་ཊ་ཀ་དང། དེ་བའི་ཀོ་ཊ་དང། ཀརྨ་པ་ཊ་ཀའོ། །ཉེ་བའི་ཞིང་ནི་ཀུ་ལུ་ཏཱ་དང། ཨརྦུ་ཏ་དང། གོ་དཱ་བ་རི་དང། ཁ་བའི་རིའོ། །ཚནྡོ་ཧ་ནི་ཧ་རི་ཀེ་ལ་དང། ལམྤཱ་ཀ་དང་
ཀ་ཉྩི་དང། སཽ་རཥྚའོ། ཉེ་བའི་ཚནྡོ་ཧ་ནི་ཀ་ལིང་ཀ་དང། གསེར་གླིང་དང། ཀོང་ཀ་ཎའོ། །འཐུང་གཅོད་ནི་གྲོང་དང་གྲོང་ཁྱེར་གྱི་མཐའི་ས་གཞི་དང། ཙ་རི་ཏྲ་དང། ཀོ་ཤ་ལ་དང། འབིགས་བྱེད་དང། གཞོན་ནུའི་གྲོང་ཁྱེར་ཏེ་ལྔའོ་
ཉེ་བའི་འཐུང་གཅོད་ནི་འཐུང་གཅོད་དང་ཉེ་བ་ལྔའོ། །དུར་ཁྲོད་ནི་དུར་ཁྲོད་ཀྱི་ས་གཞི་དང་རྒྱ་མཚོའི་འགྲམ་གཉིས་སོ། །ཉེ་བའི་དུར་ཁྲོད་ནི་སྐྱེད་མོས་ཚལ་དང་རྫིང་བུའི་འགྲམ་མོ། །ཞེས་རྒྱ་ཆེར་བཤད་ལ། འདུ་བ་དང་ཉེ་བའི་འདུ་བ་
གཉིས་རྒྱས་པར་མ་བསྟན་པ་དང། ཕྱག་ཆེན་ཐིག་ལེར་གནས་ནི་ཛཱ་ལན་དྷ་ར་དང། ཨོཌྜི་ཡ་ན་དང། པཱུ་ར་ཎ་གི་རི་དང། ཀཱ་མ་རཱུ་པའོ། །ཉེ་བའི་གནས་ནི་མཱ་ལ་ཝ་དང། ན་ག་ར་དང། སིན་དཧུ་དང། སིང་ཧ་ལའོ། །ཞིང་ནི་མུམྨུ་ཎི་དང་དེ་
བའི་ཀོ་ཊའོ། །ཉེ་བའི་ཞིང་ནི་ཀུ་ལུ་ཏ་དང། ཨརྦུ་ཏའོ། །ཚནྡོ་ཧ་ནི་གོ་དཱ་བ་རཱི་དང། ཧ་རི་ཀེ་ལའོ། །ཉེ་བའི་ཚནྡོ་ཧ་ནི་ཀཉྩི་དང། ལམྤཱ་ཀའོ། །འདུ་བ་ནི་ཀརྨ་པཱ་ཊ་ཀ་དང། གསེར་གླིང་ངོ། །ཉེ་བའི་འདུ་བ་ནི་ཀོང་ཀ་ཎ་དང། འབིགས་བྱེད་དོ། །དུར་
ཁྲོད་ནི་རབ་སོང་གི་ས་གཞི་དང། རྒྱ་མཚོའི་ངོགས་སོ། །ཉེ་བའི་དུར་ཁྲོད་ནི་ཙ་རི་ཏྲ་དང། གཞོན་ནུའི་གྲོང་ངོ། །འཐུང་གཅོང་ནི་ཁ་ཆེ་དང། ཀེ་རི་ཏའི་དཀྱིལ་འཁོར་རོ། །ཉེ་བའི་འཐུར་གཅོད་ནི་བལ་པོ་དང། ཀཱ་ནྱ་ཀུབ་ཛའོ། །ཞེས་གསལ་བར་

[223B] རི་གི་ཨ་ར་ལིའི་རྒྱུད་དུ། ཤར་ལུས་འཕགས་པོ་དང། འྫམྦུ་གླིང་དང། བ་ལང་སྤྱོད་དང། སྒྲ་མི་སྙན་ནི་གནས་ཏེ། ཞེས་གསུངས་པ་ཐམས་ཅད་ཕན་ཚུན་འགལ་བར་འགྱུར་རོ་ཞེ་ན། སྐྱོན་མེད་དེ། གནས་ས་དང་པོ་རབ་
དགའ་ལ་བྱས་པ་ནས། ཉེ་བའི་དུར་ཁྲོད་ཆོས་ཀྱི་སྤྲིན་ལ་བྱས་པའི་ས་རྣམས་གཅིག་ཡིན་ན། ཅིག་ཤོས་ཡིན་པར་འགལ་མོད་ཀྱང། སྤྱིར་གནས་ཀྱི་སྒྲས་བསྟན་པ་དང། ཉེ་བའི་གནས་ལ་སོགས་པའི་སྒྲས་
བསྟན་པ་རྣམས་ལ། ཚ་གྲང་དང་དངོས་པོ་དང་དངོས་མེད་བཞིན་དུ་འགལ་བ་མིན་ཏེ། དོན་གཅིག་ལ་ཡང་མིང་སྣ་ཚོགས་པ་ཡོད་པའི་ཕྱིར་རོ། །དེས་ན་ཨརྦུ་ཏ་ལ་ཁ་སྦྱོར་དུ་གནས་སུ་བཤད་པ་དང། ཀྱཻ་རྡོར་དང་ཕྱག་ཆེན་ཐིག་
ལེར་ཉེ་བའི་ཞིང་དུ་བཤད་པ་མི་འགལ་ལ། དེ་བཞིན་དུ་གོ་དཱ་བ་རི་ཕྱག་ཆེན་ཐིག་ལེར་ཚནྡོ་ཧ་ར་དང། ཀྱཻ་རྡོ་རྗེ་ཉེ་བའི་ཞིང་དང། ཁ་སྦྱོར་དུ་ཉེ་བའི་གནས་སུ་བཤད་པ་རྣམས་མི་འགལ་ཏེ། དེ་དག་གིས་གཞན་རྣམས་ཀྱང་མི་འགལ་བ་
ཤེས་པར་བྱའོ། །གཞན་ཡང་ཕྱག་ཆེན་ཐིག་ལེར། ཕྱིའི་ཡུལ་རྣམས་ནང་གི་ལུས་ལ་སྦྱོར་བ་ན། བདེ་མཆོག་དང་མི་འདྲ་བ་དུ་མ་བཤད་པ་རྣམས་ཀྱང་མི་འགལ་ཏེ། གདུལ་བྱ་སོ་སོའི་བསམ་པ་དང་མཐུན་པར་སྣ་ཚོགས་པ་ཅིག་གསུངས་
པའི་ཕྱིར་རོ། །འགལ་སྤོང་འདི་དག་ནི་མན་སྙེའི་དགོངས་པར་བཤད་པའོ། །གསུམ་པ་ནི། མན་སྙེ་ལས། གདུལ་བྱ་ལྔ་ལས་དབང་པོ་རྟུལ་པོའི་དོན་དུ། ཕྱི་རོལ་གྱི་གནས་ལ་སོགས་པ་བསྟན་ཏེ། རྣལ་འབྱོར་སྒོམ་པར་མི་ནུས་པ་རྣམས་

[224A]༄༅། །ལ་རང་ཡུལ་གྱི་ཞེན་པ་སྤང་པའི་ཕྱིར་དུ་གསུངས་སོ། །དབང་པོ་འབྲིང་པོའི་དོན་དུ་དཀྱིལ་འཁོར་གྱི་འཁོར་ལོ་གསུམ་གྱི་རྩིབས་ལ་གནས་ལ་སོགས་པར་བཞག་པ་དང། གདུལ་བྱ་ཆེན་པོ་ལ་གསུམ་དུ་
བྱས་པའི་ཆུང་ངུའི་དོན་དུ། ལུས་ཀྱི་གནས་ཉེར་བཞི་ལ་གནས་ལ་སོགས་པར་བཞག་པ་དང། འབྲིང་གི་དོན་དུ་རྫོགས་རིམ་པས་ས་བོན་གྱི་ཡི་གེ་སོགས་ལ་མི་ལྟོས་པར། སྤྱི་བོ་སོགས་གནས་སོགས་སུ་དང། རྩ་རྣམས་
ལྷ་མོར་མོས་པར་བྱེད་པ་དང། ཆེན་པོ་རྫོགས་རིམ་ལ་གནས་པའི་དབང་དུ་བྱས་ནས། སྟོང་ཉིད་སྙིང་རྗེ་དབྱེར་མེད་པའི་བྱང་ཆུབ་ཀྱི་སེམས་རབ་དགའ་སོགས་ལ་གནས་སོགས་སུ་བཞག་པ་སྟེ་ལྔ་དང། ཐ་མ་ནི་ངེས་པའི་དོན་
དང། དང་པོ་བཞི་ནི་ལྔ་པ་ལ་ལྟོས་ནས་དྲང་པའི་དོན་ཏེ། རབ་དགའ་སོགས་གནས་ལ་སོགས་པར་བཞག་པའི་ས་དེ་དང་དེར་མོས་པ་ལས། འཇིག་རྟེན་ལས་འདས་པའི་ས་རྣམས་གསལ་བའི་ཆེད་དུ་འབད་པར་གྱུར་ན་ཅི་མ་རུང་
སྙམ་དུ་དགོངས་པའོ་ཞེས་འཆད་དོ། །དྲང་ངེས་ཀྱི་ཚུལ་དེ་ལྟར་ཡིན་པའི་ཤེས་བྱེད་དུ། མངོན་བརྗོད་ལས། མཁའ་འགྲོ་མ་ཀུན་འདི་ཉིད་དུ། །ཐུགས་རྗེ་ལྡན་རྣམས་རྣམ་པར་གནས། །སངས་རྒྱས་བྱང་ཆུབ་སེམས་དཔའ་ཀུན། །
འགྲོ་བ་གསུམ་པོའང་འདི་ཉིད་དུ། །ཉི་ཤུ་རྩ་བཞིའི་དབྱེ་བ་ཡིས། །གནས་སོགས་འདི་ཁོ་ན་ལ་གནས། །དེ་བས་དེ་རུ་བསྐོར་བ་ཡི། །སྐྱོ་བྱ་དེ་ཉིད་ཅན་གྱིས་མིན། །གལ་ཏེ་དེ་ཉིད་མེད་གྱུར་ན། །དེ་རྣམས་བསྐོར་བས་ཅུང་ཟད་མིན། །

[224B] །དེ་རྣམས་བསྐོར་བ་ཅི་ཞིག་དགོས། །ཕྱི་རོལ་རྣལ་འབྱོར་པ་དེ་རྣམས། །བསྐོར་བས་ཁམས་རྣམས་ཟད་པར་འགྱུར། །དེ་བས་ཕྱི་རོལ་སྤངས་ནས་ནི། །རྣལ་འབྱོར་རོལ་པས་གནས་པར་བྱ། །དཔལ་ལྡན་རྡོ་རྗེ་རྣལ་འབྱོར་
མ། །རྣམ་དག་ཡེ་ཤེས་ཅན་རྣམས་ཀྱིས། །རྡོ་རྗེ་རྣལ་འབྱོར་ཅན་རྣམས་གཟིགས། །ཐུགས་རྗེས་ཁྱབ་པའི་ཐུགས་ཀྱིས་ནི། །དེ་རྣམས་དགྱེས་པས་དངོས་གྲུབ་མཆོག་ཇི་ལྟར་འདོད་བཞིན་སྩོལ་བར་མཛད། ཅེས་དང། རང་གི་ལྷག་པའི་ལྷ་དམིགས་
ཏེ། །དེ་ཁོ་ན་ཉིད་གཅིག་པུ་བསམ། །ལྐུགས་པའི་དངོས་པོར་རབ་གྱུར་པའི། །ཟླ་དྲུག་ཙམ་གྱིས་ངེས་པར་ནི། །རྣལ་འབྱོར་མ་ཡིས་ཉེར་བསྟེན་པའི། །རྣལ་འབྱོར་ཆེན་པོ་འདི་གསལ་འགྱུར། །ཡེ་ཤེས་འོད་ཟེར་མཆོག་མཐོང་ནས། །རྣལ་འབྱོར་
མ་རྣམས་ལེགས་འདུ་སྟེ། །པདྨའི་འབྱུང་གནས་ཉམས་དགའ་བར། །ངང་པའི་ཚོགས་འདུ་ཇི་བཞིན་ནོ། །དཔལ་ལྡན་རྡོ་རྗེ་འཛིན་དངོས་སུ། །འགྱུར་བ་འདི་ལ་ཐེ་ཚོམ་མེད། །མིག་འཁྲུལ་མཁན་བཞིན་འཇིག་རྟེན་དུ། །སེམས་ཅན་ཀུན་གྱི་
དོན་བྱེད་རྣམས། །སེམས་ནི་དགའ་བར་གྱིས་ཤིག་ཅེས། །སེམས་ཅན་རྣམས་ལ་བདག་གསོལ་འདེབས། ཞེས་གསུངས་པ་རྣམས་དྲངས་ཏེ། ལྷན་སྐྱེས་ཀྱི་བདེ་སྟོང་སྦྱོར་བའི་ལས་ལ་ངེས་པ་སྟེར་བར་བྱེད་དོ། །གཉིས་པ་ནི། སྦྱིན་པས་སེམས་
ཅན་དཔག་ཏུ་མེད་པ་ཚིམ་པར་བྱེད་པའི་གནས་ནི་རབ་ཏུ་དགའ་བའི་ས་ས་དང་པོའོ། །བཟོད་པ་རབ་ཏུ་གྱུར་པས་མངོན་ཤེས་སོགས་ཕུལ་བྱུང་སྐྱེ་བའི་ཞིང་ནི་རྒྱུད་འདིར་ས་གསུམ་པ་འོད་བྱེད་པ་ཡིན་པར་ཤེས་པར་བྱ་བ་དང། ཚནྡོ་ཧའི་ཚནྡ་

[225A]༄༅། །འདུན་པ་དང། ཨུ་ཡིག་ཕྱུང་བའི་ཨུ་ཧ་རྟག་པ་སྟེ་འདུན་རྟོག་དང། རང་གཞན་གྱི་དོན་ཕུན་སུམ་ཚོགས་པ་དོན་དུ་གཉེར་བ་ནི་འདུན་པ་དང། འདི་ལྟ་འདི་ལྟར་བདག་གི་དོན་དེ་བྱའོ་ཞེས་རྟོག་པ་སྟེ་དེ་ནི་ས་ལྔ་པ་སྦྱང་དཀའ་
བའོ། །ཐབས་ཀྱི་ཕར་ཕྱིན་རབ་ཏུ་གྱུར་པས་ཏིང་ངེ་འཛིན་དང་མངོན་ཤེས་སོགས་མཚན་མ་མེད་པར་བརྩོལ་བས་འདུ་བ་ནི་ས་བདུན་པ་རིང་དུ་སོང་བ་ཡིན་ཞིང། བདག་མེད་བར་དུར་ཁྲོད་དང་མཚུངས་པའི་ཆོས་ཀྱི་དབྱིངས་རྟོགས་ནས། སེམས་
ཅན་གྱིས་ཀྱང་དེ་རྟོགས་པའི་ཆེད་དུ་ཆོས་སྟོན་པ་སོགས་ལ་འབད་པ་ནི་དུར་ཁྲོད་དེ་དེ་ནི་ས་དགུ་པ་ལེགས་པའི་བློ་གྲོས་ཉིད་དོ། །ཉེ་བའི་གནས་ས་གཉིས་པ་དྲི་མ་མེད་པ་དང། ཉེ་བའི་ཞིང་ནི་ས་བཞི་པ་འོད་འཕྲོ་བ་དང། ཉེ་བའི་ཚནྡོ་ཧ་ནི་
ས་དྲུག་པ་མངོན་དུ་གྱུར་པ་ཉིད་དང། ཉེ་བའི་འདུ་བ་ནི་ས་བརྒྱད་པ་མི་གཡོ་བ་དང། ཉེ་བའི་དུར་ཁྲོད་ནི་ས་བཅུ་པ་ཆོས་ཀྱི་སྤྲིན་ནོ། །ཉེ་བ་ལྔ་པོ་དེའི་མིང་དོན་ནི། སྔ་མ་ལྔ་དང་ཉེ་བ་ཡིན་ལ། ཉེ་ལུགས་ནི་ཕན་གདགས་བྱ་དང་འདོགས་བྱེད་
དུ་འབྲེལ་བ་དང། རང་གི་སྔ་མ་ལས་ཕུལ་དུ་བྱུང་བར་གྱུར་བ་ཡང་ཉེ་བའི་དོན་དུ་དང་ཕྱི་རོལ་གྱི་གནས་དང་ཉེ་བའི་གནས་ལ་སོགས་པའི་ཉེ་བའི་དོན་ལྔ་ཡང། སྔ་མ་ལ་བརྟེན་ནས་དེ་དང་ཆ་མཐུན་པའི་དོན་ཤེས་པར་བྱའོ། །དེ་ལྟར་ཤྲཱི་
ཧེ་རུ་ཀའི་གཞུང་དུ་སྤྱོད་པ་སྟེ་གནས་དང་ཉེ་བའི་གནས་ལ་སོགས་པ་འདི་ནི། ནང་གི་སྟེ་ངེས་དོན་གྱི་བདག་ཉིད་ཅན་གྱི་ས་བཅུ་ཡིན་ལ། སྦྱིན་སགས་ཕ་རོལ་ཏུ་ཕྱིན་པ་བཅུའི་རང་བཞིན་ཅན་གྱི་རབ་དགའ་སོགས་ཀྱི་ས་རྣམས་ནི། རྣལ་

[225B] །བརྡ་དང་ཀླ་ཀློའི་སྐད་གཉིས་ལ་སྐད་དོད་ཐུན་མོང་བ་ཅིག་ཡོད་པར་འདུག་པས། ཁ་ཅིག་གིས་ཀླ་ཀློའི་སྐད་དུ་བསྒྱུར་མོད་ཀྱང་འགྱུར་མི་ལེགས་སོ། །གཉིས་པ་ནི། ཇི་ལྟར་
ཧེ་རུ་ཀའི་སྐུའི་ཡན་ལག་ཐམས་ཅད་གནས་ལ་སོགས་པ་ཡིན་ཞེ་ན། མཐོ་རིས་ཏེ་ནམ་མཁའ་ལ་སྤྱོད་པའི་ཐུགས་ཀྱི་འཁོར་ལོ་དང། ས་སྟེང་དུ་སྤྱོད་པ་གསུང་འཁོར་དང། ས་འོག་ཏུ་སྤྱོད་པ་སྐུའི་འཁོར་ལོའི་བརྟེན་པ་དང། རྟེན་
འཁོར་ལོའི་རྩིབས་ཉེར་བཞི་པོ་ཐམས་ཅད་དཔའ་བོ་ཧེ་རུ་ཀའི་ཡན་ལག་དང་ངོ་བོ་དབྱེར་མེད་པས། ཧེ་རུ་ཀ་བརྟན་གཡོ་ཀུན་གྱི་བདག་ཉིད་ཅན་དུ་གསུངས་ཏེ་དེ་ལ་དགོངས་ནས་སོ། །པུལླིར་མ་ལ་ཡ་དང། སོགས་པས་ཡུལ་ལྷག་
མ་ཉེར་གསུམ་གང་བསྟན་པ་རྣམས། ཕྱི་རོལ་གྱི་བདག་ཉིད་དང། ནང་གི་བདག་ཉིད་ཅན་དུ་གནས་ཏེ། ཕྱི་མ་ནི་ནང་ལུས་ལ་གནས་པ་དང། དེ་དག་གི་ངེས་དོན་བདེ་སྟོང་དབྱེར་མེད་ལ་བཤད་པའོ། །དཔལ་ལྡན་ཁྲག་འཐུང་གི་རྒྱལ་པོ་
ཆེན་པོ་འདོད་པ་ཀུན་ལ་ལོངས་སྤྱོད་པ་ལ་དབང་བསྒྱུར་བས་ན། དབང་ཕྱུག་གི་གཙོ་བོ་ནི་ལམ་འདིས་བསྒྲུབ་པར་བྱ་བའོ། །ཧེ་རུ་ཀ་དེ་ཇི་འདྲ་ཞིག་ཅེ་ན། ཕྱག་དང་ཞབས་དང་ལྡན་ཞིང་སྤྱན་དང་དབུ་དང་ཞལ་དང། གསན་པ་སྟེ་ཐོས་པ་དང་
ལྡན་པ་ཞིག་གོ་ཕྱག་ལ་སོགས་པ་དྲུག་པོ་ཇི་ལྟ་བུ་དང་ལྡན་ཞེ་ན། ཀུན་ཏུ་ཞེས་པ་དྲུག་ཀ་ལ་སྦྱར་བའི་དོན་ནི། སྐུའི་ཆ་ཀུན་གྱིས་ཕྱག་གི་བྱ་བ་བྱེད་ནུས་པ་ནི་ཀུན་ཏུ་ཕྱག་ཡིན་ལ། དེས་གཞན་ལྔ་ཡང་ཤེས་པར་བྱའོ། །འཇིག་རྟེན་
[226A]༄༅། །ཐམས་ཅད་གཡོགས་པ་སྟེ་ཁྱབ་པར་རྣམ་པར་བཞུགས་ཞེས་མན་སྙེ་ལས་འཆད་དོ། །དེ་ལྟར་ན་ཕྱག་གིས་ལེན་པའི་བྱ་བ་བྱེད་པ་ཡང་འཇིག་རྟེན་ཐམས་ཅད་དུ་ཡིན་ལ། དེས་ལྷག་མ་རྣམས་ཀྱང་ཤེས་པར་བྱའོ། །
གཡོགས་པ་ལ་འགྱུར་གཞན་ལས་ཁྱབ་པར་ཞེས་འབྱུང་ངོ། །དེ་རྣམས་ཀྱི་ཤེས་བྱེད་དུ། དད་པའི་སྟོབས་བསྐྱེད་པའི་མདོར། དེ་བཞིན་གཤེགས་པས་གཙུག་ཏོར་གྱིས་ཀྱང་གཟིགས་སོ། །དེ་བཞིན་དུ་མཛོད་སྤུས་ཀྱང་གཟིགས་སོ། །
དེ་ལྟར་མཚན་རེ་རེས་སོ། །དེ་ལྟར་དུས་ཅིག་ཅར་དུ་ཕྱོགས་བཅུ་རྣམས་སུ། འཇིག་རྟེན་གྱི་ཁམས་རབ་འབྱམས་ཐམས་ཅད་དུ་གཟིགས་སོ། །ཞེས་གསུངས་པ་མན་སྙེར་དྲངས་སོ། །གསུམ་པ་ནི། དེ་འདྲ་བའི་ཧེ་རུ་ཀའི་རྣལ་
འབྱོར་བརྟན་པར་བྱས་པ་དེ་ནས། རིམ་གཉིས་ཀྱི་བསམ་གཏན་དང་ལྡན་པའི་སེམས་ཀྱིས་དངོས་གྲུབ་ཐམས་ཅད་བསྒྲུབ་པར་བྱ་བ་ནི། སྒྲུབ་པ་པོ་རྣམས་ལ་ཕན་པར་བྱ་བའི་ཕྱིར་དུ། གསང་བའི་དེ་ཉིད་འདི་བཅོམ་ལྡན་འདས་
ཀྱིས་གསུངས་པ་ཡིན་ནོ། །བཞི་པ་ནི། དཔལ་ཧེ་རུ་ཀ་མངོན་པར་བརྗོད་པ་བསྡུས་པའི་རྒྱུད་ལས། དབང་གི་སྦྱིན་སྲེག་ལ་སོགས་པའི་སྦྱིན་སྲེག་དང། གནས་ལ་སོགས་པའི་བརྡ་བཅུས་ས་བཅུ་བསྟན་པའི་ཆོ་གའི་ལེའུ་སྟེ་
ལྔ་བཅུ་པའོ། །འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་ལྔ་བཅུ་པའི་བཤད་པའོ།།    ༈    །།གསུམ་པ་ལེའུ་ང་གཅིག་པས་སྔ་མ་

[226B] བཤད་པར་དམ་བཅའ་བ། དམ་བཅས་པའི་དོན་བཤད་པ། ལེའུ་ཡི་གྲངས་བསྟན་པའོ། །དང་པོ་ནི། ལེའུ་ལྔ་བཅུ་པའི་རྗེས་དེ་ནས་སྔར་བཤད་པའི་ལེའུ་སོ་སོའི་དོན་ལས་
གཞན། སྔར་བཤད་པ་རྣམས་ཀྱི་དོན་ཕྱོགས་གཅིག་ཏུ་བསྡུས་པ་ཡང་བཤད་པར་བྱའོ། །གཉིས་པ་ལ་ལྔ། རྒྱུད་འདྲིའི་མན་ངག་ཤིན་ཏུ་རྙེད་དཀའ་བར་བསྟན་པ། རྙེད་སླ་བའི་ཐབས་དེ་ཉིད་བཅུ་བཞི་བསྟན་པ། བཅུ་བཞི་པོ་ལ་སྤྱོད་
པའི་ཕན་ཡོན་དང་མ་དད་པའི་ཉེས་དམིགས། དེ་ཉིད་བཅུ་བཞིར་བསྡུས་པ་སྒོམ་པའི་ཚུལ། སངས་རྒྱས་ཀྱི་གསུང་རབ་གང་ཡང་མི་སྤོང་བའི་ཐབས་བསྟན་པའོ། །དང་པོ་ནི། སངས་རྒྱས་ཐམས་ཅད་ཀྱི་མན་ངག་བླ་མ་ཆེན་པོ་ལ་གུས་ཤིང་
བསྙེན་བཀུར་བས་རྟོགས་པར་བྱ་བ་མ་གཏོགས་པ། གཞན་དུ་སྡུག་བསྔལ་བས་ཀྱང་རྙེད་པར་མི་འགྱུར་བས་ན། ཤིན་ཏུ་རྙེད་པར་དཀའ་འོ་ཞེས་ཕྱག་ན་རྡོ་རྗེ་ལ་བོས་ཏེ་གསུངས་སོ། །རྙེད་དཀའ་བའི་གདམས་ངག་ནི། རང་གི་སེམས་ཆོས་
རྣམས་ཀྱི་དེ་ཁོ་ན་ཉིད་ཇི་ལྟ་བ་དེ་ལྟར་རྗེས་སུ་ཞུགས་པར་གྱུར་པའི་དོན་དམ་པ་འོད་གསལ་དང། ཀུན་རྫོབ་པ་ཡོངས་སུ་དག་པའི་སྐུ་གཉིས་ཟུང་དུ་འཇུག་པའི་ཞིང་ཀུན་ཏུ་རྒྱུ་བའི་ཕྱག་རྒྱ་ཆེན་པོ་ཆེ་སྟེ། བདེན་པ་གཉིས་ལ་ལེགས་གནས་
པའི། །ཟུང་དུ་འཇུག་པས་རྒྱུ་བ་སྟེ། །ཕྱག་རྒྱ་ཆེན་པོས་དེ་མངོན་པར། །རྫོགས་སངས་རྒྱས་བྱང་ཆུབ་པའོ། །ཞེས་གསུངས་པའི་རྫོགས་སངས་རྒྱས་ནི་སྒྱུ་མའི་སྐུ་དང། བྱང་ཆུབ་པ་ནི་འོད་གསལ་ལོ། །ཟུང་འཇུག་དེ་ཡང་མན་ངག་

[227A]༄༅། །གི་རིམ་པ་ཇི་ལྟ་བ་བཞིན་དུ་ཉམས་པ་མེད་པར། ལྷག་པར་ཁོང་དུ་ཆུད་ཅིང་མཐར་ཐུག་གི་བསྒྲུབ་བྱའི་རྗེས་སུ་འཇུག་པར། སྒྲུབ་པ་པོ་རྣམས་ཀྱི་སྒྲུབ་ཐབས་དང། སྤྱོད་པའི་ཆོ་ག་ཤིན་ཏུ་གསལ་བ། བསྐྱེད་པའི་རིམ་པ་
ནས་བརྩམས་ནས་རྫོགས་པའི་རིམ་པའི་ཏིང་ངེ་འཛིན་ལ་བརྟེན་ནས། དཔལ་ཧེ་རུ་ཀ་དང་གོ་འཕང་མཉམ་པར་འགྱུར་བར་བཤད་དེ། འདིས་ནི་ཟུང་འཇུག་གི་གོ་འཕང་བསྒྲུབ་བྱར་འཇོག་པ་དང། དེར་བགྲོད་པའི་རིམ་གཉིས་སྤྱོད་པ་
དང་བཅས་པའི་གྲུབ་ཆེན་གྱི་མན་ངག་ཉམས་པ་མེད་པར་ཁོང་དུ་ཆུད་པའི་མན་ངག་རྙེད་དཀའ་བར་བསྟན་ཏེ། ཟུང་འཇུག་ལེགས་པར་ཤེས་པ་ནི་འདུས་པ་དང་དེའི་མན་ངག་ལེགས་པར་ཤེས་པ་ལ་རག་ལས་སོ། །འགྲེལ་པར། སངས་
རྒྱས་ཀུན་དང་མཉམ་སྦྱོར་བ། །མཁའ་འགྲོ་དྲ་བའི་སྡོམ་པ་ལས། །བྱུང་བའི་ཏིང་ངེ་འཛིན་རྫོགས་པའི། །སངས་རྒྱས་བྱང་ཆུབ་ཕྱག་རྒྱ་ཆེའི། །ལས་གནས་རྣལ་འབྱོར་མ་ཡི་བཀའ། །བདེན་ཞིང་ཉེ་བར་སྤྱོད་དང་བཅས། །ལན་དང་བཅས་
ཤིང་སངས་རྒྱས་སྤྱན། །མཆོག་ལས་མཆོག་ཏུ་གྱུར་བ་དང། །གཅིག་ལས་གཅིག་བརྒྱུད་མན་ངག་སྟེ། །ཐོས་དང་བསམས་དང་བསྒོམས་པ་ཡིས། །ཤེས་རབ་ཡེ་ཤེས་གོམས་པ་ནི། །རྣལ་འབྱོར་རྒྱུན་ཆགས་རབ་འབྲེལ་བས། །རྒྱུན་མི་འཆད་
དོན་སྐལ་བ་ཅན། །ཡོངས་སུ་སྨིན་ཅིང་ཡོངས་སུ་བྱེད། །སྣོད་ལྡན་དེ་ཡི་ཕྱིར་བསྟན་པས། །འོངས་པ་གང་ཡིན་འདིར་གཞུང་ལུགས། །རྒྱུད་རྣམས་ཀུན་ཏུ་གསང་བ་གང། །གསང་ཆེན་སངས་རྒྱས་ཀུན་གནས་པ། །འབུམ་ཕྲག་སུམ་འགྱུར་

[227B] །རབ་རྒྱས་རྒྱུད་ལས་འོངས་པའོ། ཞེས་གསུངས་སོ། །དེའི་རྐང་པ་དང་པོ་གསུམ་གྱི་དོན་ནི། སངས་རྒྱས་ཀུན་དང་མཉམ་པར་སྦྱོར་བ་མཁའ་འགྲོ་མ་རྣམས་ཀྱི་དྲ་བ་སྡོམ་པ་སྒྱུ་མ་ལྟ་བུའི་ཏིང་ངེ་འཛིན་གྱིས་སྒྲུབ་པ་ནི། རྫོགས་པའི་སངས་
རྒྱས་ཏེ་ཀུན་རྫོབ་སྒྱུ་མའི་སྐུ་དང་མངོན་པར་བྱང་ཆུབ་པ་དོན་དམ་འོད་གསལ་གྱི་བདེན་པ་གཉིས་དབྱེར་མི་ཕྱེད་པ་ཕྱག་རྒྱ་ཆེན་པོ་སྒྲུབ་པའི་འཕྲིན་ལས་ཡིན་ནོ། །གནས་ཞེས་སོགས་གཉིས་ལ་ནི་ལྭ་བ་པའི་འགྲེལ་པའི་འགྱུར་གཞན་ལས། གནས་
ཀྱི་རྣལ་འབྱོར་མ་རྣམས་ཀྱི་བཀའ་ལས་འབྱུང་བ་ཉེ་བར་བཏགས་པ་ཞེས་འབྱུང་བ་ལྟར་བྱའོ། །ལན་དང་བཅས་ཞེས་པ་ནི་འགྱུར་གཞན་ལ་མེད་དོ། །སངས་རྒྱས་ཀྱི་སྤྱན་ནི་སྤྱན་དང་འདྲ་བར་གཅེས་པའི་དོན་ནོ། །འདིར་གཞུང་ལུགས་ཞེས་པ་ནི་
སྔར་བཤད་པའི་མན་ངག་རྙེད་དཀའ་བའོ། །ལྷག་མ་རྣམས་ནི་སླའོ། །འགོས་འགྱུར་ལས་ཚིགས་བཅད་དུ་འབྱུང་ལ། ཤཱཀྱ་བརྩོན་འགྲུས་ཀྱི་འགྱུར་ལ་ལྷུག་པར་འབྱུང་ངོ། །འགོས་འགྱུར་ལས་འབུམ་ཕྲག་གསུམ་དུ་འབྱུང་བ་ལ། འགྱུར་
གཞན་དང་ལྷ་སྦས་ཀྱི་འགྲེལ་པར། སྟོང་ཕྲག་གསུམ་ཞེས་བསྒྱུར་བ་ནི་དཔེ་མ་དག་པ་ལས་བསྒྱུར་བའོ། །དེ་ལྟར་རྒྱུད་འབུམ་ཕྲག་གསུམ་པ་ལས་འོངས་པའི་དོན། བསྐྱེད་རིམ་ལ་བརྟེན་པའི་དེ་ཁོ་ན་ཉིད་བཅུ་བཞི་སྒོམ་པ་ནས། རྫོགས་པའི་
རིམ་པའི་མཐར་ཐུག་པར་གྱུར་པ་ནི། ཉོན་མོངས་པ་དང་བྲལ་བས་དཔའ་བོ་སྟེ་དེའི་བརྡ་ཡི་སྐད་དུ་རྡོ་རྗེ་འཛིན་པ་ང་ཡིས་སྦས་པ་ཡིན་ནོ། །གང་དུ་སྦས་ཤེ་ན། རྒྱུད་གཞན་དུ་སྟེ་བྱ་བ་དང་སྤྱོད་པ་དང་རྣལ་འབྱོར་དང། རྣལ་འབྱོར་བླ་མ་རྣམས་

[228A]༄༅། །སུའོ་ཞེས་གསུངས་པ་ལ། རྒྱུད་གཞན་ནི་རྒྱུད་སྡེ་འོག་མ་གསུམ་མོ། །སྦས་པ་ལ་གཉིས་ལས། དེར་ཡེ་མ་བསྟན་པར་སྦས་པ་ནི་རྒྱུད་སྡེ་འོག་མ་གསུམ་དང་མདོ་སྡེའི་ཕྱོགས་སུའོ། །ཚིག་བཞི་པ་ལ་འགྱུར་གཞན་ལས་རྣལ་
འབྱོར་མཆོག་རྣམས་སུའོ་ཞེས་ཀྱང་འབྱུང་བས་རྣལ་འབྱོར་བླ་མེད་དོ། །དེར་སྦས་པ་ནི་རྒྱུད་དེའི་དོན་དུ་ཡོད་ཀྱང་ཚིག་མི་གསལ་བར་སྦས་པའོ། །རྒྱུ་མཚན་དེས་ན་ཤིན་ཏུ་རྙེད་དཀའ་བའོ། །དེ་ལྟར་ན་རྙེད་དཀའ་བའི་གདམས་ངག་ནི་སྤྱིར་ཧེ་རུ་ཀའི་
རིམ་གཉིས་སྤྱོད་པ་དང་བཅས་པ་ཡིན་ལ། ཁྱད་པར་དུ་ནི་སྒྱུ་ལུས་ཀྱི་ཏིང་ངེ་འཛིན་གྱིས་ཟུང་འཇུག་སྒྲུབ་ཚུལ་རྙེད་དཀའ་བར་ལྭ་བའི་ན་བཟའ་ཅན་དང། ལྷ་སྦས་ཀྱིས་བཤད་པ་ནི་གནད་ཤིན་ཏུ་ཆེའོ། །གཉིས་པ་ནི། དེ་ལྟར་གང་རྙེད་དཀའ་བ་
དང། རྙེད་དཀའ་བའི་རྒྱུ་མཚན་བསྟན་པ་དེ། རྙེད་སླ་བའི་ཐབས་ནི་དེ་ཉིད་བཅུ་བཞིར་བསྡུས་པའི་སྟེང་ནས་བཤད་དགོས་པ་ཡིན་པས། འདི་ལ་གཉིས། དེ་ཉིད་བཅུ་བཞིའི་ཚིག་གི་དོན་བཤད་པ་དང། དེ་རིམ་པ་གཉིས་ལ་སྦྱར་ཏེ་བཤད་པའོ། །
དང་པོ་ནི། དེ་ཉིད་བཅུ་བཞིའི་གྲངས་འདི་ལྟར་བྱེད་རྩ་རྒྱུད་ཀྱི་འགྲེལ་པ་ཁུངས་མ་རྣམས་ནས་མ་བཤད་ཀྱང་དངོས་སུ་གསུངས་པ་རྣམས་དེ་ཉིད་རྣམས་ཀྱི་གྲངས་ཡིན་ནོ། །དེ་ཉིད་དང་པོ་གོས་དང་ཕྱག་རྒྱ་ལྔ་ལ་སོགས་པའི་དེ་ཉིད་ནི། གོས་ཀྱི་
སྐད་དོད་ནི་བ་ས་ནཾ་ཞེས་པ་གནས་དང། གོས་གཉིས་ཀ་ལ་འཇུག་པར་ལོ་ཙཱ་བ་མཁས་པ་དག་བཞེད་པ་ལེགས་པས། འགྲེལ་པ་རྣམས་ལས་གོས་ལ་སྟག་གི་པགས་པ་དང་གཞལ་ཡས་ཁང་གི་བཤད་པ་གཉིས་བྱུང་བའི་ཕྱི་མ་བོད་སྐད་ལ་

[228B] སྐད་དོད་ཀྱི་སྟེང་ནས་ཡིན་ལ། གནས་ལ་ནི་སྒྲུབ་པ་པོའི་གནས་དང། དཀྱིལ་འཁོར་པའི་ལྷའི་གནས་གཉིས་སོ། །ཕྱག་རྒྱ་ལྔ་ནི། མགོ་བོའི་ནོར་བུ་འམ་སྤྱི་བོའི་འཁོར་ལོ་དང། རྣ་ཆ་དང། མགུལ་རྒྱན་
དང། ལག་གདུབ་དང། མཆོད་ཕྱིར་ཐོགས་ལྔའོ། །ལ་སོགས་ཀྱིས་ནི་ཐལ་བ་སྡུད་པར་བཤད་དེ། ནག་པོ་པའི་དཀྱིལ་ཆོག་ལས་མགོ་ཕྲེང་དང། རལ་པའི་ཅོད་པན་དང་བཅོས་མའི་སྐྲ་ལ་སོགས་པས་བརྒྱན་པར་བཤད་པ་ཡང་བསྡུ་སྟེ་
སྒྲུབ་པའི་གནས་སུ་སྒྲུབ་པ་པོ་ཆོས་སུ་འཇུག་པའི་ཚུལ་ལོ། །གཉིས་པ་ཤེས་རབ་ཡན་ལག་གི་དེ་ཉིད་ནི། ཁ་ཊྭཾ་གའམ་ཤེས་རབ་མའི་ཡན་ལག་གིས་འཁྱུད་པ་ལ་བཤད་དོ། །ནག་པོ་པའི་དཀྱིལ་ཆོག་ལས། ཤེས་རབ་ཡན་ལག་སྟན་
གྱི་སྟེང། ཞེས་གསུངས་པ་ཡང་ཤེས་རབ་མ་སྟན་དུ་བྱ་བའི་དོན་ཏེ་སྔ་མ་དང་འདྲའོ། །གསུམ་པ་ཕུར་བུ་དང་གུར་གྱི་དེ་ཉིད་ནི། རྡོ་རྗེའི་ཕུར་བུ་དང། རྡོ་རྗེའི་གུར་དང། དེས་མཚོན་ནས་རྡོ་རྗེའི་ར་བ་དང། བླ་རེ་དང། རྡོ་རྗེའི་ས་གཞི་དང་
མདའི་དྲ་བ་དང། མེའི་ཕྲེང་བ་ལ་སོགས་པ་སྟེ་བསྲུང་འཁོར་སྒོམ་པའོ། །ཨཱ་ལི་དང་ཀཱ་ལི་ཞེས་པ་དབྱངས་གསལ་གྱི་ཕྲེང་བ་བརྗོད་ནས། དེ་རྣམས་ཁོར་ཡུག་ཏུ་བཀོད་པ་ཡོངས་སུ་གྱུར་པ་ལས། ཟླ་བ་དང་ཉི་མའི་གཟུགས་སུ་སྒོམ་པའོ་ཞེས་
བཤད་དེ། ཨཱ་ལི་ལས་ཟླ་བ་དང། ཀཱ་ལི་ལས་ཉི་མ་སྒོམ་པའི་ལུགས་ཏེ། དཀའ་རྒྱལ་གྱིས་ཀྱང་དེ་བཞིན་དུ་བཤད་དོ། །དེས་མཚོན་ནས། ཟླ་བ་དཀར་དམར་གཉིས་དང། ཟླ་བ་གཅིག་སྐྱེད་པ་ཡང་གཟུང་ངོ། །འདི་ལ་ཨཱ་ལིའི་དེ་ཉིད་དང་

[229A]༄༅། །ཀཱ་ལིའི་དེ་ཉིད་གཉིས་སུ་བྱ་བ་ནི་དེ་ཉིད་བཞི་པ་དང་ལྔ་པའོ། །དྲུག་པ་རྒྱུ་སོགས་སྟོང་པ་སྔོན་དུ་འགྲོ་བའི་དེ་ཉིད་ནི། མར་དོའི་ལུགས་ཀྱིས་སོགས་ཀྱི་སྐད་དོད་དང་པོ་ལའང་འཇུག་པས། རྒྱུ་བསོད་ནམས་ཀྱི་
ཚོགས་དང་པོར་བྱས་ནས། སྟོང་པ་སྒོམ་པ་ཡེ་ཤེས་ཀྱི་ཚོགས་གཉིས་གསོག་པ་ལ་འཆད་ཀྱང། འགྲེལ་པ་རྣམས་ལས་སོགས་ཀྱི་སྟེང་ནས་བཤད་ཅིང། དཔའ་བོ་རྡོ་རྗེ་དང་གཉིས་ཀའི་བཤད་སྦྱར་ལས། ཧེ་ནི་རྒྱུ་སོགས་
སྟོང་པ་ཉིད། ཅེས་སོགས་གསུངས་པའི་དོན་དུ་འཆད་པས། རྟེན་སྐྱེད་པའི་སྔོན་གྱི་སྟོང་ཉིད་སྒོམ་པ་ལ་ཡང་སྦྱར་རོ། །དེ་ལྟར་བྱས་ན་རྟེན་དང་བརྟེན་པ་སྐྱེད་པའི་སྔོན་དུ་འགྲོ་བའོ། །རྒྱུ་སྟེ་སྐྱེད་པའི་བྱེད་པ་དང། སོགས་ཀྱིས་བསྡུས་པ་
བསྐྱེད་པར་བྱ་བ་སོགས་ཐམས་ཅད་སྟོང་པ་ནི། བཞི་པ་བྱ་བ་སྒྲུབ་པའི་ཡེ་ཤེས་སུ་འཆད་དོ། །སྟོང་པ་ནི་ཟླ་ཉི་དང་ས་བོན་རྣམས་སོ་སོར་གནས་པས་སྟོང་པ་གཅིག་ཏུ་འདྲེས་པ་ལ་དགོངས་སོ། །བྱ་སྒྲུབ་ཀྱི་སྔོན་དུ་འགྲོ་བ་ནི་གསུམ་པ་སོར་རྟོག་
ལ་བཤད་དོ། །བདུན་པ་འཇུག་པ་སྒོ་ལ་སོགས་པའི་དེ་ཉིད་ནི། ལྭ་བ་པའི་འགྲེལ་པའི་འགྱུར་གཞན་ལས། སྒྲ་དང་ལ་སོགས་པས་བསྡུས་པ་ཟླ་ཉི་དང་ཕྱག་མཚན་རྣམས་རྒྱུ་རྡོ་རྗེ་འཛིན་པ་ཇི་སྲིད་པ་དེ་སྲིད་དུ་འཇུག་པ་དང། འཇུག་པའི་
མཚན་མ་སྟེ་རྒྱུ་ནི་སྒྲ་ཙམ་ཞེས་པ་མངོན་བྱང་བཞི་པའི་སྐབས་སུ་གནས་པའི་ཧཱུཾ་མོ། ཞེས་འཆད་དེ་གཞན་གསུམ་ཡང་རྒྱུའོ། །འགྲེལ་པ་གཞན་ལས། བཟུང་བ་ནཱ་ད་སོགས་པར་གནས། ཞེས་བཏོན་ནས་ཧེ་རུ་ཀ་བཟུང་བ་སྟེ་འཇུག་ཅིང་

[229B] །སོགས་པས་ནི་ཡི་གེ་གསུམ་ལས་འཁོར་ལོ་གསུམ་གྱི་ལྷ་རྣམས་སྤྲོ་བའོ། །བརྒྱད་པ་བསྡུས་པའི་སྦྱོར་བ་དང་ལྡན་པའི་དེ་ཉིད་ནི། ས་བོན་དང་ཟླ་ཉི་རྣམས་
གོང་བུ་གཅིག་ཏུ་བསྡུས་པ་སྟེ་བྱ་བ་སྒྲུབ་པའི་སྐབས་དང་སྦྱར་རོ་གསུང་ངོ། །ཁ་ཅིག་སྤྲོས་པའི་ལྷ་རྣམས་ཀྱིས་སེམས་ཅན་གྱི་དོན་བྱས་པ་སྔོན་དུ་འགྲོ་བས་ཡི་གེ་གསུམ་ལ་བསྡུས་པའོ། །ཞེས་འཆད་དེ་ཇི་ལྟར་བསྡུས་པའི་ཞེས་འདོན་ནོ། །ནས་
དང་ཇི་སྲིད་ཀྱི་དོན་ནི་མངོན་བྱང་སྒོམ་པ་ནས་རྫོགས་པའི་བར་ཞེས་པའོ། །དགུ་པ་བདུད་རྩིས་ཚིམ་པར་བྱེད་པའི་དེ་ཉིད་ནི། ཤིན་ཏུ་རྣམ་པར་དག་པའི་ཡེ་ཤེས་ཀྱི་བདག་ཉིད་ཀྱི་རྡོ་རྗེ་འཛིན་པ་མཉེས་པར་བྱེད་པ་ཡིན་ལ། དེ་ཡང་ཕྱི་ནང་གི་
བདུད་རྩི་མཆོད་པའོ། །བཅུ་པ་མྱ་ངན་ལས་འདས་པའི་དེ་ཉིད་ནི། དཀྱིལ་འཁོར་སྒོམ་པ་རྫོགས་པའི་མཐར་ལྷ་རྣམས་རང་ལ་སྡུད་པའོ། །བཅུ་གཅིག་པ་ལག་པའི་མཆོད་པའི་དེ་ཉིད་ནི། ལག་པ་ལ་མཆོད་པ་དང་ལག་པས་མཆོད་པ་
གཉིས་ཡིན་ཏེ། གཞན་དུ་རྒྱས་པར་བཤད་ཟིན་ཏོ། །བཅུ་གཉིས་པ་དབང་བསྐུར་བའི་དེ་ཉིད་ནི། ཆུ་དང་ཅོད་པན་དང་རྡོ་དང་བདག་པོ་དང། མིང་དང། སློབ་དཔོན་དང། བརྟུལ་ཞུགས་དང་ལུང་བསྟན་དང། དབུགས་དབྱུང་དང་གཟེངས་བསྟོད་
དང། ཆོས་བཤད་པ་དང། གསང་བ་དང། ཤེས་རབ་ཡེ་ཤེས་དང། བཞི་པ་སྟེ་བཅུ་བཞི་ལ་བཤད་དེ། དེས་ལྷ་དབང་བསྐུར་བ་ཡང་མཚོན་ནོ། །བཅུ་གསུམ་པ་གོ་ཆ་ཆེན་པོས་ཡང་དག་པར་བསྲུང་བའི་དེ་ཉིད་ནི། ལུས་ཀྱི་སྤྱི་བོ་ལ་

[230A]༄༅། །སོགས་པའི་གནས་ཉེ་བཞིར་ཉི་གདན་ལ། པུ་ཛ་ལ་སོགས་པའི་ཡི་གེ་ཉེར་བཞི་ཐིག་ལེ་ཅན་འགོད་པ་ནི་གོ་ཆ་ཆེན་པོ་དང། དེས་མཚོན་ནས་ཡབ་ཡུམ་གྱི་གོ་ཆ་གཉིས་བཀོད་ནས་སྲུང་བའོ། །བཅུ་བཞི་པ་སྔགས་
རྣམས་ཀུན་གྱིས་མཆོད་པའི་དེ་ཉིད་ནི། ལཱུ་ཨི་པས་བཤད་པ་ལྟར་ལྷ་ཀུན་གྱི་སྔགས་བཏོན་ནས་མཆོད་པ་སྟེ། ལྷ་སོ་སེའི་སྐུ་ལ་དམིགས་ནས་སོ་སོའི་སྔགས་ཟློས་པའོ། །ཁ་ཅིག་རྐང་པ་བརྒྱད་པའི་སྔགས་ཀྱིས་བསྟོད་པ་ལ་སྔགས་
མཆོད་དུ་བྱེད། གཞན་དག་ཨཱ་ལི་ཀཱ་ལི་ལ་སོགས་པའི་སྔགས་ཀྱི་དོན་དྲན་པ་ལ་འཆད་དོ། །སྔར་བཤད་པ་དེ་ལྟར་དེ་ཉིད་བཅུ་བཞིར་བསྡུས་ནས་བཤད་པ་ནི། སྔར་གྱི་ལེའུ་ལྔ་བཅུའི་དོན་མདོར་བསྡུས་ནས་ནི་ཡང་དག་པར་བཤད་པ་ཡིན་ནོ། །
གཉིས་པ་ནི། རིམ་པ་གཉིས་ཀའི་ཐུན་མོང་གི་དེ་ཉིད་ནི་བཞི་སྟེ། དབང་བསྐུར་བའི་དེ་ཉིད་ཀྱི་བྱེ་བྲག་རྒྱུད་སྣོད་རུང་དུ་བྱེད་པ་ནི་ཐོག་མར་འབྱུང་ངོ། །ལག་མཆོད་ཀྱི་དེ་ཉིད་ནི་དབང་གི་དུས་སུ་ཐོབ་པའི་དམ་ཚིག་དང་སྡོམ་པ་སྲུང་བ་ལ། ཐུན་མོང་
ཡིན་མིན་གཉིས་ལས་ཕྱི་མ་དང། དེའི་ཡང་གཙོ་བོ་གཡོན་པའི་ཀུན་སྤྱོད་སྤྱི་ལ་སློབ་པ་དང། དེའི་ནང་ནས་ཀྱང་གཙོ་བོར་གྱུར་པའི་དམ་ཚིག་ཡིན་ནོ། །གོས་དང་ཕྱག་རྒྱ་ལྔ་ལ་སོགས་པའི་དེ་ཉིད་དང་སྔ་མ་གཉིས་ཏེ་གསུམ་དང། ཤེས་
རབ་ཡན་ལག་གི་དེ་ཉིད་ནི་དབང་དུས་དང། རིམ་གཉིས་ཀྱི་དུས་ཏེ་སྐབས་གསུམ་དུ་དགོས་ཏེ་དེ་བཞི་ནི་རིམ་པ་གཉིས་ཀའི་ཐུན་མོང་པའོ། །བསྐྱེད་རིམ་ལ་སྦྱར་ཏེ་བཤད་པ་ལ་མངོན་བརྗོད་ལས་འབྱུང་བ་ལྟར། བསྐྱེད་རིམ་མཐའ་ཡས་

[230B] འདིར་གཙོ་བོར་ཉེར་བར་མཁོ་བའི་ལོ་དྲིལ་ནག་གསུམ་གྱི་གཞུང་ལ་བརྟེན་ནས་བཤད་ན། ཕུར་བུ་དང་གུར་གྱི་དེ་ཉིད་ཀྱིས་ནི། བསྲུང་འཁོར་རྒྱས་འབྲིང་བསྡུས་གསུམ་བསྡུས་
ལ། དེས་མཚོན་ནས་སྦྱོར་བ་ཚོགས་བསག་སོགས་སྒྲུབ་ཐབས་དངོས་གཞིའི་སྔོན་དུ་འགྲོ་བ་རྣམས་ཀྱང་ཤེས་དགོས་པ་ནི་མངོན་བརྗོད་སོགས་བཤད་རྒྱུད་ལས་ཤེས་སོ། །ཨཱ་ལི་ཞེས་སོགས་ཀྱི་རྐང་པ་བཞིས་མངོན་བྱང་ལྔ་བསྟན་པར་
ལྭ་བ་པས་གསུངས་པ་ནི། ཁྱད་པར་འགའ་ཡར་ཙམ་མ་གཏོགས་པ་ལོ་ནག་དྲིལ་གསུམ་གསུམ་གའི་སྒྲུབ་ཐབས་ལ་ཡང་སྦྱར་དུ་རུང་ངོ། །འགྲེལ་པ་གཞན་གྱི་བཤད་པ་ལྟར་ན་ཡང་དཀྱིལ་འཁོར་གྱི་ལྷ་སྐྱེད་པའི་ཡན་ལག་ལ་སྦྱོར་བ་ནི་སྔར་
བཤད་པས་གོ་ནུས་ལ། སྒྲ་ནི་ནཱ་ད་དང་སོགས་ཀྱིས་ནི་བར་སྲིད་མཚོན་པའི་ཡི་གེ་གཞན་ཡང་སྡུད་ལ། འཇུག་པ་ནི་རྟེན་བརྟེན་པ་དུས་གཅིག་ཏུ་སྐྱེད་པ་ལ་ནི་ཟླ་བའི་སྟེང་དུ་བབས་པ་དང། རྒྱུ་རྡོར་འཛིན་ཡབ་ཡུམ་མཉམ་པར་སྦྱོར་བ་ལ་ནི་ཡབ་ཀྱི་
ཞལ་ལམ། སྙིང་ཁ་སོགས་ནས་ཞུགས་ཏེ་ཡུམ་གྱི་པད་མར་འགྲོ་བའོ། །ནས་ཞེས་པ་ནི་དེ་ནས་བཟུང་སྟེ་ཞེས་པའོ། །བསྡུས་པའི་སྦྱོར་བ་དང་ལྡན་པའི་དེ་ཉིད་ནི་དེ་ནས་བཟུང་སྟེ་ཇི་སྲིད་དམ་ཚིག་པ་དང། ཡེ་ཤེས་པའི་ལྷ་གཉིས་གཅིག་ཏུ་བསྡུས་
པའི་སྦྱོར་བ་དང་ལྡན་པ་དེ་སྲིད་དུ་ཞེས་པ་སྟེ། ལོ་དྲའི་གཉིས་ཀ་ལ་སྦྱར་བས་ཆོག་གོ་ནག་པོ་པ་ལྟར་ན་སྔར་བཤད་པ་ནས་བཟུང་སྟེ། ལྷ་སོ་བདུན་དང་བྱང་ཕྱོགས་སོ་བདུན་གཅིག་ཏུ་བསྡུས་པའི་སྦྱོར་བའི་བར་ལ་བྱའོ། །དབང་བསྐུར་གྱི་ཕྱོགས་
[231A]༄༅། །གཅིག་ལྷ་དབང་བསྐུར་ནས་རིགས་བདག་གིས་རྒྱས་གདབ་པ་ཡང་འདིར་སྦྱར་རོ། །བདུད་རྩིས་ཚིམ་བྱེད་ཀྱི་དེ་ཉིད་ནི་ནང་མཆོད་དང་གཏོར་མས་མཆོད་པ་སོགས་སོ། །མྱང་འདས་དང། གོ་ཆ་དང་སྔགས་
མཆོད་ནི་སྔར་དང་འདྲའོ། །རྫོགས་རིམ་བསྟན་ཚུལ་ནི་དེ་ཉིད་བཅུ་བཞིའི་དོན་ཧེ་རུ་ཀ་འཁོར་བཅས་སྐྱེད་པ་འོག་ཏུ་སྟོན་པའི་སྐབས་སུ་འཆད་པར་འགྱུར་རོ། །དེ་ཉིད་བཅུ་བཞིའི་ཆིངས་བྱས་པའི་སྟེང་ནས་མན་ངག་རྙེད་སླ་བར་
སྟོན་པ་དེ་ཡང་རྩ་བཤད་ལེགས་པར་མ་སྦྱར་བ་ལས་རྙེད་པར་མི་སླ་སྟེ། བཤད་རྒྱུད་ནི་རྩ་རྒྱུད་ཀྱི་མན་ངག་ལེགས་པར་རྙེད་པའི་ཆེད་ཡིན་པའི་ཕྱིར་རོ། །དེ་སྦྱོར་བ་ཡང་ལོ་ནག་དྲིལ་གསུམ་ལྟ་བུའི་གྲུབ་ཆེན་གྱི་མན་ངག་
ཤེས་པའི་བླ་མས་བཤད་པ་ལས་ཡིན་གྱི་དེ་མེད་པར་མིན་ནོ། །གསུམ་པ་ལ་གཉིས། དེ་ཉིད་བཅུ་བཞི་ལ་སྤྱོད་པའི་ཕན་ཡོན་དང། ལམ་འདི་ལ་མ་དད་པའི་ཉེས་དམིགས་སོ། །དང་པོ་ལ་གཉིས། འདི་ཕྱིའི་ཕན་ཡོན་སྤྱིར་བསྟན་པ་དང། ཁྱད་པར་
དུ་འཆི་བའི་དུས་སུ་འབྱུང་བའི་ཕན་ཡོན་བསྟན་པའོ། །དང་པོ་ནི། མིའི་མཆོག་གང་ཞིག་སྔར་བཤད་པའི་དེ་ཉིད་བཅུ་བཞིའི་རིམ་གཉིས་ལ། ཀུན་ནས་སྤྱོད་པ་ནི་སྔོན་བསགས་པའི་སྡིག་པ་ཐམས་ཅད་རྣམ་པར་དག་པའི་བདག་ཉིད་དུ་འགྱུར་ཏེ། སྒྲིབ་
གཉིས་ཀྱི་དྲི་མ་ཐམས་ཅད་དག་པའི་དེ་བཞིན་གཤེགས་པའི་ཡེ་ཤེས་ཀྱི་ས་ཚེ་འདིར་ཐོབ་པར་འགྱུར་རོ། །གལ་ཏེ་སྒོམ་པ་ཕུལ་དུ་བྱུང་བར་འགྲོ་བ་མེད་པས་དེ་འདྲ་བ་དེ་མ་ཐོབ་ན། དེའི་ཚེ་ཅིར་འགྱུར་ཞེ་ན། སྐྱེ་དང་སྐྱེ་བར་བདེ་བར་གཤེགས་པའི་

[231B] དེ་འདྲ་བའི་རིགས་ཀྱི་ཆོས་སྤྱོད་པ་དང་ལྡན་པའི་རྒྱལ་པོར་སྐྱེ་བར་འགྱུར་རོ། །གལ་ཏེ་ཤིན་ཏུ་སྡིག་ཆེ་བས་ཀྱང་དེ་ཉིད་བཅུ་བཞི་གོམས་པར་བྱས་ན་
དེའི་ཚེ་ཅིར་འགྱུར་ཞེ་ན། སྔོན་སོགས་ནི་མལ་གྱིས་སྔོན་བསགས་སུ་བསྒྱུར་བ་བདེ་བས། ལུས་དང་ངག་དང་ཡིད་ཀྱིས་སྔོན་ཇི་ལྟར་བསགས་པའི་སྡིག་པའི་མཚན་ཉིད་ཐམས་ཅད་དམན་པ་སྟེ་ཟད་པར་བྱས་ནས། ས་ལ་འདོད་པ་ཀུན་
གྱི་དབང་ཕྱུག་ཏུ་འགྱུར་རོ། །གང་གིས་ཟད་པར་འགྱུར་སྙམ་ན། སྒྲུབ་པ་པོ་གང་ཞིག་དེ་ཉིད་བཅུ་བཞི་པོ་འདི་ནི་རྟག་ཏུ་སྒོམ་པའི་བསམ་གཏན་དེ་ཡིས་སྡིག་པ་ཟད་པར་བྱེད་དོ། །ཞལ་ཕྱག་གི་རྣམ་པ་ཅན་གྱི་ཧེ་རུ་ཀ་བསྒོམས་པས་
སྔོན་བསགས་པའི་སྡིག་པ་ཇི་ལྟར་འཛད་སྙམ་པ་ལ། དེའི་དཔེ་སྟོན་པ་ནི། དཔེར་ན་མར་གྱིས་གང་བའི་སྣོད་མི་གཙང་བའི་སྙིགས་མས་གོས་པ། མེ་ཡི་དབུས་སུ་བཞག་ན་ནི་མར་སར་སྟེང་དུ་ཞུ་བར་འགྱུར་ཞིང། སྣོད་ཀྱི་དྲི་མའི་སྙིཌ་
མ་འབྱོར་བ་རྣམས་འཇིག་པ་སྟེ་གོག་ནས་མར་ཁུའི་འོག་ཏུ་གནས་པར་འགྱུར་བ་དེ་བཞིན་དུ་རང་ཉིད་ཤྲཱི་ཧེ་རུ་ཀ་ཞེས་པ་ཡི་མཚན་ཅན་དུ་སྒོམ་པ། ཞལ་ཕྱག་གི་རྣམ་པ་ཅན་དང་སྟོང་ཉིད་བསྒོམས་པ་ཉིད་ཀྱིས་སྡིག་པ་འཇིག་པ་སྟེ་ཟད་
པར་འགྱུར་ཏེ། ཡིད་ལ་ཧེ་རུ་ཀའི་བསམ་གཏན་བསམས་པ་སྟེ་བསྒོམས་པ་ཙམ་གྱིས་སམ། རྩ་རྒྱུད་ཀྱི་གླེགས་བམ་ཀློག་ཅིང་ཁ་ཏོན་དུ་བྱེད་པ་དང། གླེགས་བམ་བྲིས་པ་ཡིས་ཀྱང་སྡིག་པ་དག་ནས། མཐོ་རིས་ཏེ་བདེ་འགྲོའི་རྟེན་དང་

[232A]༄༅། །ལོངས་སྤྱོད་ཀྱི་འབྱོར་པ་ཐོབ་པར་འགྱུར་བའམ། ཡང་ན་འཁོར་ལོ་སྒྱུར་བ་འཐོབ་པར་འགྱུར་རོ། །གཉིས་པ་ནི། གལ་ཏེ་གཡེང་བས་ཚེ་འདིར་དངོས་གྲུབ་མ་གྲུབ་ན་འཆི་བའི་ཚེ་ཕན་ཡོན་ནི། ལམ་འདིའི་རྣལ་འབྱོར་པ་
དང་རྣལ་འབྱོར་མ་རྣམས་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འཕོ་བའི་ཚེ་ནི། དཔལ་ཁྲག་འཐུང་སྟེ་ཧེ་རུ་ཀ་དང། སོགས་ཀྱིས་བསྡུས་པ་རྗེ་བཙུན་མ་ཕག་མོ་ལ་སོགས་པའི་དཔའ་བོ་དང་རྣལ་འབྱོར་མ་ལག་ན་མེ་ཏོག་དང། བདུག་སྤོས་
སྣ་ཚོགས་པ་དང། རྒྱལ་མཚན་དང། བ་དན་སྣ་ཚོགས་པ་དང། རོལ་མོའི་སྒྲ་ནི་སྣ་ཚོགས་པ་དང། ཡིད་དུ་འོང་བའི་གླུའི་མཆོད་པ་སྣ་ཚོགས་ཀྱིས་མཁའ་སྤྱོད་ཀྱི་གནས་སུ་འཁྲིད་པར་བྱེད་དེ། །འགྲེལ་པ་གསུམ་ནས་མཁའ་སྤྱོད་འོད་གསལ་ལ་
བྱས་ནས་དེའི་གོ་འཕང་ལ་འགོད་པར་བཤད་པ་ནི། ངེས་དོན་གྱི་བཤད་པ་ཡིན་ཏེ། འཆི་བ་འོད་གསལ་དུ་འཆར་དུ་འཇུག་པའོ། །བཤད་སྦྱར་ལས་དོན་དམ་པར་ནི་སྔོན་གྱི་གནས་ཡོངས་སུ་བཏང་སྟེ། ཁྱད་པར་དུ་འཕགས་པའི་གནས་རྣམས་
ལ་བརྟེན་ནས་རྣལ་འབྱོར་པ་འགྲོའོ། །ཞེས་སྒྲས་ཟིན་ཚོད་ཀྱི་སྟེང་ནས་བཤད་པ་ནི། དྲང་དོན་གྱི་མཁའ་སྤྱོད་དེ། དཀའ་རྒྱལ་གྱིས་མཁའ་འགྲོའི་གནས་སུ་འཁྱེར་བར་འགྱུར། ཞེས་འགོད་ཏེ་མཁའ་འགྲོ་མ་བཞུགས་པའི་གནས་མཁའ་སྤྱོད་
དོ། །འདིར་མིའི་རྟེན་གྱིས་མཁའ་སྤྱོད་འགྲུབ་པ་མང་དུ་གསུངས་པའི་མཁའ་སྤྱོད་གྲུབ་པ་ནི། འདིའི་ལམ་ཚུལ་བཞིན་དུ་སྒྲུབ་པའི་སྒྲུབ་པ་པོ་མིན་ཀྱང། མི་འགའ་ཞིག་སྔགས་དང་རྫས་ལ་སོགས་པའི་མཐུས་ནམ་མཁའ་ལ་འགྲོ་བ་སོགས་

[232B] མཁའ་འགྲོ་མ་རྣམས་ནམ་མཁའི་དབྱིངས་ཀྱི་གནས་ཁྱད་པར་ཅན་དུ་བཞུགས་ནས་གསང་སྔགས་མཆོག་རྣམས་སྤྱོད་ཀྱི་གནས་ཡིན་ལ། དེར་སྒྲུབ་པ་པོ་མིའི་
རྟེན་ཅན་གྱིས་ལུས་མ་སྤངས་པར་བགྲོད་ནུས་པ་ནི་མཁའ་སྤྱོད་གྲུབ་པ་ཡིན་ནོ། །དེ་ཚེ་འདིར་མ་གྲུབ་ཀྱང་སྐྱེ་བ་རྟིང་མ་ཉིད་ལ་འགྲུབ་པ་ནི། སྐྱེ་བ་གཞན་དུ་མཁའ་སྤྱོད་འགྲུབ་པ་སྟེ་དེ་འདྲ་བའི་མཁའ་སྤྱོད་ལ་རིམ་པ་དུ་མ་ཞིག་ཡོད་དོ། །ཚེ་འདིར་
མཁའ་སྤྱོད་འགྲུབ་ལུགས་ཀྱང་རིམ་པ་གཉིས་ཀྱི་ལམ་གྱི་མཐུ་ཉིད་ཀྱིས་འགྲུབ་པ་དང། མཁའ་འགྲོ་མ་དང་དཔའ་བོའི་ཁྱད་པར་འགའ་ཞིག་གིས་དེར་དངོས་སུ་འཁྲིད་པའང་ཡོད་དོ། །དེ་བཞིན་དུ་མི་ཡུལ་གྱི་བྱེ་བྲག་གི་ས་ལ་སྤྱོད་པ། རིག་
པ་འཛིན་པའི་འགོ་བ་དུ་མས་སྔགས་སྤྱོད་པའི་གནས་ཁྱད་པར་ཅན་ཡང་མང་དུ་ཡོད་དོ། །དེས་ན་འཆི་བ་ཞེས་པ་འདི་ནི་འཇིག་རྟེན་པའི་རྣམ་རྟོག་གིས་བཞག་པ་སྟེ། རྣལ་འབྱོར་པ་ཁྱད་པ་ཅན་རྣམས་ཀྱི་འཆི་བ་ནི་གནས་བཟང་པོ་གཅིག་
བཏང་ནས་བཟང་པོ་གཅིག་ཏུ་འཇུག་པ་ཡིན་ལ། དེ་ལྟ་ན་ཚེ་འདིར་ཁང་བཟང་གཅིག་ནས་གཅིག་ཏུ་བགྲོད་པ་ལ་འཆི་བ་ཞེས་མི་བརྗོད་པ་བཞིན་ནོ། །དེ་འདྲ་བའི་ཡོན་ཏན་བཤད་པའི་དཔའ་བོ་ཆེན་པོ་དཔལ་བདེ་མཆོག་དང། ཐོད་པའི་དུམ་
བུ་སོགས་དང། རྣལ་འབྱོར་མ་རབ་གཏུམ་མ་ལ་སོགས་པ་དེ་དག་ས་ཡི་སྟེང་ན་ནི་རྙེད་པར་དཀའ་འོ་ཞེས་འཆད་པ་ནི། དཔའ་བོ་དང་རྣལ་འབྱོར་མ་དེ་འདྲ་རྣམས་སྒོམ་པ་ལ་བརྩོན་པ་རྣམས་ཤིན་ཏུ་རྙེད་དཀའ་བའི་དོན་ཏེ། དེ་རྙེད་དཀའ་བར་བསྟན་

[233A]༄༅། །པས། འདི་འདྲ་བའི་ལམ་ལ་ཉམས་ལེན་བྱ་ས་ཡོད་པའི་དུས་སུ་ནི། ཤིན་ཏུ་རྙེད་དཀའ་བ་ཤེས་པར་གྱིས་ལ། ལམ་འདི་ལ་ཐོས་བསམ་སྒོམ་པ་ལ་འབད་པ་བྱོས་ཤིག་ཅེས་སྟོན་ནོ། །གཉིས་པ་ནི། དཔལ་ལྡན་
ཧེ་རུ་ཀའི་རྒྱུད་ཆེན་པོ་གང་གིས་ཤེས་ནས་མ་དད་པ་དེ་ལ་དངོས་གྲུབ་ཀུན་གྱིས་དབུལ་པོ་སྟེ་དབུལ་བ་དང། ངན་འགྲོ་ལ་སོགས་པའི་སྡུག་བསྔལ་གྱིས་གདུངས་པར་རྟག་ཏུ་འབྱུང་བར་འགྱུར་ན། མི་ཤེས་པར་མ་དད་པར་བྱེད་པ་ལྟ་ཅི་
སྨོས། དེའི་ཕྱིར་རྒྱུད་ཆེན་པོ་འདི་ཤེས་པར་བྱ་བ་ལ་འབད་ཅིང། ཤེས་ནས་ཀྱང་ཤིན་ཏུ་གུས་པར་བྱའོ། །བཞི་པ་ནི། དེ་ཉིད་བཅུ་བཞིའི་དོན་བསྒོམས་པའི་ཕན་ཡོན་དང། མ་དད་པའི་ཉེས་དམིགས་ཤིན་ཏུ་ཆེ་ན། དེའི་དོན་སྒོམ་པའི་ཚུལ་ཇི་
ལྟར་བྱ་སྙམ་ན། ཤྲཱི་ཧེ་རུ་ཀ་རྒྱལ་པོ་ཆེན་པོའི་གོ་འཕང་མཆོག་བསྒྲུབ་པའི་ཐབས་དེ་ཉིད་བཅུ་བཞིའི་དོན་ནི་བསྒོམ་པར་བྱའོ་ཞེས་འོག་ཏུ་སྦྲེལ་ལོ། །ཇི་ལྟར་དུ་བསྒོམ་ཞེ་ན། མགུལ་རྒྱན་དང། ཕྱག་དང་ཞབས་ཀྱི་གདུ་བུ་དང། དཔུང་
པ་གཉིས་ཀྱི་རྒྱན་དང། རྣ་བ་གཉིས་ཀྱི་རྒྱན་དང། ཚངས་པའི་སྐུད་པ་དང། མགོ་བོ་རློན་པའི་ཕྲེང་བའི་དོ་ཤལ་དང། ཐོད་སྐམ་གྱི་དབུ་རྒྱན་དང། སྐེ་རགས་དྲིལ་བུ་གཡེར་ཁའི་སིལ་སིལ་གྱི་སྒྲ་སྒྲོགས་པ་དང་བཅས་པར་ཧེ་རུ་ཀ་ལ་
སོགས་པ་བསྒོམ་པར་བྱའོ། །འོ་ན་སྐྱེད་ཆོག་ཇི་ལྟ་བུས་བསྐྱེད་པའི་ལྷ་སྒོམ་སྙམ་ན། ལེའུ་སོ་གཉིས་པར་བཤད་པའི་འབྱུང་བ་རིམ་བརྩེགས་དང། རི་རབ་ཀྱི་སྟེང་དུ་སྣ་ཚོགས་པདྨ་ཆེ་བ་དང། དེའི་དབུས་སུ་སྣ་ཚོགས་རྡོ་རྗེ་དང། དེའི་

[233B] དེའི་ལྟེ་བར་ཨཱ་ལི་བཅུ་དྲུག་པ་ཕྲག་གཉིས་གཡས་སྐོར་དང་གཡོན་སྐོར་དུ་བཀོད་པ་དང། ཀཱ་ལི་བཞི་བཅུ་པ་ཕྲག་གཉིས་གཡས་སྐོར་དང་གཡོན་སྐོར་དུ་བཀོད་པ་གཉིས་ཡོངས་སུ་གྱུར་པ་ལས་
ཟླ་བ་དང་ས་བོན་དང་དེ་རྣམས་གཅིག་ཏུ་འདྲེས་པ་ལས་རྟེན་དང་བརྟེན་པ་རྣམས་སྐྱེས་པ་སྟེ། རྟེན་དང་བརྟེན་པ་གཉིས་ཀ་དུས་གཅིག་ཏུ་རྫོགས་པ་ལཱུ་ཨཱི་པའི་ལུགས་སོ། །རྟེན་དང་བརྟེན་པ་སྔ་ཕྱི་བར་བྱེད་ན་རི་རབ་ཀྱི་སྟེང་དུ་རྟེན་སྔོན་དུ་སྐྱེད་
པའི་གཞལ་ཡས་ཁང་གི་དབུས་སུ། ཨཱ་ལི་ཀཱ་ལི་སོགས་ཀྱི་མངོན་བྱང་ལྔ་ལས་ཧེ་རུ་ཀ་སྐྱེད་པ་སྟེ། མངོན་བརྗོད་ལས་གསུངས་པའི་སྒྲུབ་ཐབས་དུ་མ་ཞིག་ལ་སྦྱར་དགོས་པས། ལོ་ནག་གཉིས་ཁོ་ན་ལ་སྦྱོར་བ་མིན་ལ། འོན་ཀྱང་སྐབས་སུ་
གང་ཉེ་བར་མཁོ་བ་ཕྱོགས་གཅིག་པ་ལའང་སྦྱར་རོ། །དེ་ལྟར་མངོན་བྱང་ལས་སྐྱེས་པའི་ཧེ་རུ་ཀ་ནི་དཀར་མོ་སྟེ་ལྷ་མོ་ཨུ་མ་དང་དེའི་བདག་པོ་དྲག་པོ་དབང་ཕྱུག་གཉིས་ཞབས་འོག་ཏུ་རྣམ་པར་གནོན་ཞིང། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་
འཛིན་པས་ཕག་མོའི་སྐུ་ལ་འཁྱུད་ཅིང། ཉི་ཤུ་རྩ་བཞིའི་ཕྱེད་བཅུ་གཉིས་ནི། སྤྱན་བཅུ་གཉིས་དང་མ་མོ་བཅུ་གཉིས་ལ་འཆད་པ་ཡོད་ཀྱང། ཕྱག་ལ་འཆད་པ་ལེགས་ཏེ་ཀུན་སྤྱོད་དང་མཐུན་པའི་ཕྱིར་རོ། །དེ་འདྲ་བའི་ཕྱག་དང་ལྡན་པ་སྟེ་ཕྱག་
མཚན་ལྷག་མ་ནི་བཤད་རྒྱུད་ལས་གསུངས་པ་ལཱུ་ཨི་པ་དང། དྲིལ་བུ་པས་མཛད་པའི་སྒྲུབ་ཐབས་དང་མཐུན་པར་བཀོད་པའི་མངོན་རྟོགས་སུ་ཤེས་པར་བྱའོ། །སྐུ་ལ་འཁྱུད་ཅེས་པས་ཡུམ་ཡང་སྟོན་པས་གཙོ་བོ་ཡབ་ཡུམ་གཉིས་དང། དཔའ་བོ་

[234A]༄༅། །དང་རྣལ་འབྱོར་མའི་ཚོགས་ཀྱིས་ཡོངས་སུ་བསྐོར་བའི་དཀྱིལ་འཁོར་བསྒོམ་པར་བྱའོ། །ལོ་ཆེན་གྱིས། དཔའ་བོ་རྣལ་འབྱོར་མ་ཚོགས་བསྐོར། ཞེས་བསྒྱུར་རོ། །ཐོད་པའི་དུམ་བུ་ལ་སོགས་པའི་དཔའ་བོ་ཉེར་བཞི་པོ་ཀུན་དང་
མཁའ་འགྲོ་མ་ལ་སོགས་པའི་རྣལ་འབྱོར་མ་ས་དྲུག་པོའི་འཁོར་དང་བཅས་པའི་དབུས་སུ། གཙོ་བོ་ཡབ་ཡུམ་སྙོམས་པར་འཇུག་པའི་སྦྱོར་བ་དང་ལྡན་པས་ལྷ་ཐམས་ཅད་ལ་དགྱེས་པ་སྐྱེད་པའི་བདེ་སྟོང་གཉིས་སུ་མེད་པར་གྱུར་པ། འཁོར་གྱི་ལྷ་
རྣམས་འབྱིན་པ་སྟེ་སྤྲུལ་བ་དང། སླར་ཡང་དེ་རྣམས་རང་ལ་སྡུད་པར་མཛད་པ་ཡིན་ནོ། །དེ་ལྟར་ན་ཐོག་མར་དབང་རྫོགས་པ་ཐོབ་པའི་སྒྲུབ་པ་པོས་བསྲུང་འཁོར་དང་སྦྱོར་བ་ཚོགས་བསག་བྱས་ཏེ་རྟེན་དང་བརྟེན་པའི་ལྷ་རྫོགས་པར་བསྐྱེད་ནས་
སྒོམ་པ་དང། དམ་ཚིག་སྲུང་བ་དང། མཆོད་པ་སོགས་ནི་དེ་ཉིད་བཅུ་བཞིའི་དོན་ཡིན་ལ། འདིར་ཡང་དེ་དག་གི་གཙོ་བོ་རྣམས་སྟོན་པས། འདི་ནི་དེ་ཉིད་བཅུ་བཞིའི་དོན་གྱི་གཙོ་བོ་སྒོམ་པ་ཡིན་ནོ། །དེ་འདྲ་བ་དེ་ལ་འབྱུང་བ་རིམ་བརྩེགས་
སོགས་རྟན་གྱི་ངེས་དོན་དང། མངོན་བྱང་དང་དེ་ལས་ཧེ་རུ་ཀ་རྫོགས་པ་སོགས་ཀྱི་ངེས་དོན་ཡོད་པ་ནི། ལེའུ་དང་པོར་རྒྱས་པར་བཤད་ཟིན་ཏོ། །ཁྱད་པར་དུ་སྒྱུ་ལུས་ཀྱི་ཏིང་ངེ་འཛིན་གྱིས་ཟུང་འཇུག་སྒྲུབ་པ་ནི། སྒྱུ་མའི་སྐུ་འོད་གསལ་
དུ་ཞུགས་པ་ལས་སྒྲུབ་པ་ཡིན་ཏེ། མཐའ་ཆོད་པར་ཤེས་པར་འདོད་ན་དཔལ་གསང་བ་འདུས་པ་ལས་ཤེས་པར་བྱའོ། །ལྔ་པ་ནི། ཆོས་སྟོན་པའི་སྐུའི་བཀོད་པ་དང། བརྗོད་བྱ་མི་འདྲ་བ་སྣ་ཚོགས་པ་ལ་མོས་པའི་སེམས་ཅན་ཏེ་གདུལ་

[234B] ཐབས་སྣ་ཚོགས་པའི་ཚུལ་གྱིས་གདུལ་བར་བྱ་ལ། རང་གི་དབང་པོ་དང་འཚམ་པའི་ཐབས་ནི་སྣ་ཚོགས་པ་སྟོན་པ་ཡིན་ནོ། །དེ་ལྟར་ཤིན་ཏུ་ཟབ་མོའི་ཆོས་
ནི་སྟོན་པ་སྟེ་བསྟན་པ་ལ། གལ་ཏེ་མོས་པ་ཐོབ་པར་མ་གྱུར་ཀྱང། ཆོས་དེ་ལ་སྨོད་པ་དག་ཏུ་མི་བྱ་སྟེ། གསུང་རབ་ཀྱི་བརྗོད་པར་བྱ་བའི་ཆོས་ཟབ་མོ་ཉིད་བདག་འདྲ་བས་བསམ་གྱིས་མི་ཁྱབ་བོ་སྙམ་དུ་དྲན་པར་བྱའོ། །ཐམས་ཅད་ལ་མོས་པ་
མཉམ་པོར་སྐྱེ་བ་དཀའ་བས། མོས་པ་དེ་འདྲ་བ་མ་སྐྱེས་ཀྱང་མི་སྨོད་པར་བཏང་སྙོམས་སུ་བཞག་ན་ཉེས་པ་མེད་པར་གསུངས་ཏེ། མདོ་སྡེའི་རྒྱན་ལས། ཡིད་ཀྱི་ཉེས་པའི་རང་བཞིན་གདུག་པ་སྟེ། །མི་རིགས་པ་ཡི་གཟུགས་ལའང་མི་རིགས་
ན། །ཐེ་ཚོམ་ཟ་བའི་ཆོས་ལ་སྨོས་ཅི་དགོས། །དེ་ཕྱིར་བཏང་སྙོམས་བཞག་ལེགས་ཉེས་པ་མེད། ཅེས་དང། རིན་ཆེན་ཕྲེང་བ་ལས་ཀྱང། དེ་བཞིན་གཤེགས་དགོངས་གསུངས་པ་རྣམས། །ཤེས་པར་སླ་མིན་དེ་ཡི་ཕྱིར། །ཐེག་གཅིག་ཐེག་པ་གསུམ་
གསུངས་པ། །བཏང་སྙོམས་ཀྱིས་ནི་བདག་བསྲུང་བྱ། །བཏང་སྙོམས་ཀྱིས་ནི་སྡིག་མི་འགྱུར། །སྡང་བས་སྡིག་འགྱུར་དགེ་མི་འགྱུར། ཞེས་གསུངས་སོ། །བསམ་གྱིས་མི་ཁྱབ་པ་ཇི་ལྟར་དྲན་པར་བྱ་ན། གསང་ཆེན་འདིར་བདག་སོ་སོ་སྐྱེ་བོའི་ཡུལ་
མིན་པ་གང་གིས་ན། བདག་གིས་ཆོས་རྣམས་ཀྱི་ཆོས་ཉིད་དེ་དང་ཚུལ་ཇི་ལྟར་ཡིན་པ་མི་ཤེས་པ་ཡིན་ལ། རྫོགས་པའི་སངས་རྒྱས་དང་སངས་རྒྱས་དེ་ཡི་སྲས་ནི་བདག་ཉིད་ཆེན་པོ་ས་ཐོབ་པ་རྣམས་ཀྱིས་མཁྱེན་ནོ་སྙམ་དུ་བསམ་པར་

[235A]༄༅། །བྱའོ། །བྱང་ས་ལས་ཀྱང། བྱང་ཆུབ་སེམས་དཔའ་ཟབ་ཅིང་མཆོག་ཏུ་ཟབ་པའི་གནས་དག་ཐོས་ནས། སེམས་མོས་པར་མ་གྱུར་ན། དེ་ལ་བྱང་ཆུབ་སེམས་དཔའ་དད་པ་དང་གཡོ་མེད་པས། འདི་ལྟར་བདག་ནི་ལོང་བར་
གྱུར་ཏེ་མིག་མེད་ལ། དེ་བཞིན་གཤེགས་པའི་སྤྱན་གྱིས་རྗེས་སུ་སྤྱོད་པར་ཟད་པས། དེ་བཞིན་གཤེགས་པས་དགོངས་ཏེ་གསུངས་པ་སྤང་བ་ནི། བདག་གི་ཆ་མ་ཡིན་ནོ་ཞེས་ཡང་དག་པར་བསླབ་པར་བྱའོ། །དེ་ལྟར་བྱང་ཆུབ་སེམས་
དཔའ་དེས་བདག་ཉིད་ནི་མི་ཤེས་པར་བརྩིས་ལ། དེ་བཞིན་གཤེགས་པ་ཉིད་ཆོས་དེ་དག་ལ་ལྐོག་ཏུ་མ་གྱུར་པར་ཡང་དག་པར་བལྟ་ན། དེ་ལྟ་ན་ཡང་དག་པར་ཞུགས་པ་ཡིན་ནོ། །ཞེས་གསུངས་ཏེ། དགོངས་ཏེ་གསུངས་པ་ཡིན་
ནམ་མིན་ཡང་རུང་སྟེ། ཆོས་སྤོང་བའི་ལས་ཀྱི་སྒྲིབ་པ་མི་འཛིན་པའི་ཐབས་མཆོག་ཏུ་གྱུར་པ་ཞིག་འདུག་སྟེ། འོན་ཀྱང་ཆོས་སྤོང་བའི་ལས་ཀྱི་སྒྲིབ་པ་ནི་ཤིན་ཏུ་ཕྲའོ། །ཞེས་རྟོགས་དཀའ་བར་གསུངས་པ་དེ་ལྟའི་དུས་སུ་ཡང་མང་དུ་སྣང་བས་
ཆོས་སྤོང་ལེགས་པར་ངོས་ཟིན་པར་བྱས་ལ། དེས་མ་གོས་པ་ལ་འབད་པར་བྱའོ། །བསམ་གྱིས་མི་ཁྱབ་པའི་རྒྱུ་མཚན་ནི། སངས་རྒྱས་རྣམས་ནི་བྱུང་བར་གྱུར་ཏམ། མ་བྱུང་ན་ཡང་རུང་སྟེ་རྣམ་པ་ཀུན་ཏུ་ཆོས་ཉིད་ནི་འཕེལ་བ་དང། བྲི་བ་
སྤངས་པས་གནས་པ་ཡིན་པས་བསམ་གྱིས་མི་ཁྱབ་པ་ཡིན་ནོ། །འདིར་ཆོས་ཉིད་ཅེས་པ་གཤིས་ཡིན་ལུགས་ལ་བྱས་ན། ཇི་སྙེད་པ་སྟོན་པའི་གསུང་རབ་ཟབ་མོ་རྣམས་སྤང་དུ་མི་རུང་བའི་རྒྱུ་མཚན་དུ་མི་འགྲོ་ལ། གཞན་ཡང་ཆོས་

[235B] །དེས་ན་ཇི་ལྟ་ཇི་སྙེད་སྟོན་པ་གཉིས་ཀ་མི་སྤོང་བའི་རྒྱུ་མཚན་དུ་བྱ་ལ། དེ་ཡང་གསུང་རབ་ལས་འདི་ལས་འདི་འབྱུང་ཞིང། འདི་ལས་
འདི་མི་འབྱུང་བ་དང། འདི་འདི་ལྟར་ཡིན་མིན་ཞེས་གསུངས་པ་རྣམས་ནི། དེ་ལས་འཕེལ་བ་སྟེ་ལྷག་པ་དང། བྲི་བ་སྟེ་ཆད་པ་མེད་པར། ཆོས་དེ་རྣམས་ཀྱི་ཆོས་ཉིད་དེ་དང་ཚུལ་ཇི་ལྟར་གནས་པ་ཙམ་ཞིག་བཤད་པར་ཟད་ལ། དེ་ཀུན་ཀྱང་
བདག་གི་སྤྱོད་ཡུལ་མིན་པས་བསམ་གྱིས་མི་ཁྱབ་ཅེས་པའོ། །བདག་གིས་མི་ཤེས་པ་དང་སངས་རྒྱས་ཀྱིས་མཁྱེན་ནོ་ཞེས་དེ་ལྟར་རྣམ་པར་བཞག་པ་བྱས་ནས་ཀྱང། འཇིག་རྟེན་པ་ཀུན་ཏེ་གདུལ་བྱའི་ཕྱིར་དུ་གསུངས་པ་རྣམས་ལ་ཡོད་དེ་
གཏན་མི་སྨད་དོ། །གདུལ་བྱའི་འཇིག་རྟེན་དེ་ཡི་བགྲོད་པ་སྟེ་འཇུག་པ་བསམ་ཡས་ཤིང། དེ་དང་མཐུན་པར་འཇུག་པའི་སངས་རྒྱས་ཀྱི་རོལ་པ་སྟེ་རྣམ་འཕྲུལ་གྱི་མཛད་པ་ཡང་བསམ་གྱིས་མི་ཁྱབ་པའི་ཕྱིར་རོ། །གདུལ་བྱའི་འཇུག་པ་དང་
བསྟུན་ནས་གསུངས་པའི་ཆོས་ཀྱང་ཇི་ལྟ་བུ་སྙམ་ན། མདོ་སྡེ་དང་རྒྱུད་སྡེའི་ཕྱོགས་གཉིས་ལས་མདོ་སྡེ་ནི་རྒྱ་ཆེར་རོལ་པ་སོགས་ཏེ། ཕྱིའི་སྡེ་སྣོད་གསུམ་མོ། །རྒྱུད་སྡེ་ལ་བྱ་བའི་རྒྱུད་ནི་དཔའ་བོ་གཅིག་གྲུབ་སོགས་སོ། །སྤྱོད་པའི་རྒྱུད་
ནི་འབྱུང་པོ་གདུལ་བྱེད་སོགས་སོ། །ཞེས་འཆད་མོད་ཀྱང་རྣམ་སྣང་མངོན་བྱང་ལ་སོགས་པའོ། །རྣལ་འབྱོར་གྱི་རྒྱུད་ནི་དེ་ཉིད་བསྡུས་པ་ལ་སོགས་པའོ། །གསང་བའི་རྒྱུད་ཀྱི་མཐའ་ནི་རྣལ་འབྱོར་བླ་མེད་ཀྱི་རྒྱུད་རྣམས་སོ། །དེ་རྣམས་
[236A]༄༅། །ཀྱི་དབྱེ་བས་ཕྱེ་བ་ཉིད་ནི། གདུལ་བྱའི་སེམས་ཅན་རང་རང་གི་མོས་པས་ལམ་ལ་འཇུག་པ་རྣམས། རང་གི་ལམ་དེ་དང་དེ་ལ་ཇི་ལྟར་དགའ་བ་བཞིན་དུ་གསུངས་པ་རྣམས་ཏེ་དེ་རྣམས་ལ་མི་སྨད་པའོ། །བོད་ཁ་ཅིག་རྒྱུད་སྡེ་
གསུམ་སྔར་ལྟར་དང། གསང་བས་རྣལ་འབྱོར་ཕ་བླ་མེད་དང། གསང་མཐས་མ་བླ་མེད་དང་དབྱེ་བས་མའི་ཡང་མ་བླ་མེད་བདེ་མཆོག་བསྟན་པ་དང། དེ་ལྟར་རྒྱུད་སྡེ་དྲུག་བྱེད་པ་ཡང་ལྭ་བ་པའི་ལུགས་སོ་ཞེས་པ་ནི་གཏན་
མི་རིགས་ཏེ། དབྱེ་བ་ཞེས་པའི་དོན་གོང་གི་དེ་རྣམས་སུ་དབྱེ་ཞེས་པ་ཡིན་པས། དེའི་བཤད་པ་ཡི་གེའི་དོན་ལ་ཡང་མ་ཞུགས་ལ། གསང་མཐའ་ཞེས་པ་ནི་གསང་སྔགས་ཀྱི་མཐར་ཐུག་བླ་མེད་སྟོན་པས། རྒྱུད་བཞིར་འབྱེད་པའི་
དོན་ཡིན་པའི་ཕྱིར་དང། འགྲེལ་པ་སུས་ཀྱང་དེ་ལྟར་བཤད་པ་མེད་པའི་ཕྱིར་དང། ལྭ་བ་པའི་གཞུང་གང་ནས་ཀྱང་དེ་ལྟར་བཤད་པ་མེད་པའི་ཕྱིར་རོ། །བྷ་བས། དེ་དང་དེ་ལ་དགའ་བ་ཡིན། ཞེས་བཏོན་ནས་རྒྱུད་ཐམས་ཅད་རྫོགས་
པར་གསུངས་པ་ལ། སྡུད་པ་པོ་ལ་སོགས་པ་ཐམས་ཅད་ཀྱིས་མངོན་པར་བསྟོད་དོ་ཞེས་པའི་དོན་དུ་འཆད་པ་ནི། འདི་ལ་གཞུང་མི་འདྲ་བ་མང་དུ་འདུག་པས་ཚིག་རྐང་དེའི་གོང་མའི་གཞུང་གཞན་ཞིག་ཡོད་ན་མ་གཏོགས་པ་
བོད་དཔེ་བཞིན་དུ་ཡོད་ན་མི་འགྲིག་གོ་དེ་ལྟར་ན་ལེའུ་དང་པོས་མདོར་བསྟན་པ་ཞེ་དགུས་རྒྱས་པར་བཤད་པའི་དོན་ང་གཅིག་པས་བསྐྱེད་རྫོགས་ཀྱི་ལམ་གྱི་རིམ་པ་གཅིག་ཏུ་བསྡུས་པ་ལ་ཐོས་བསམ་སྒོམ་གསུམ་བྱས་ལ། དཔལ་

[236B] །གསུམ་པ་ནི། དཔལ་ཧེ་རུ་ཀ་ཞེས་མངོན་པར་བརྗོད་པའི་རྩ་བའི་རྒྱུད་རྒྱས་པ་རྒྱུད་ཀྱི་རྒྱལ་པོ་ཤླཽ་ཀ་འབུམ་པའི་ནང་ན་གནས་པ་སྟེ་དེ་ལས་བཏུས་པ། རྣལ་འབྱོར་མའི་རྒྱུད་ཐམས་
ཅད་ཀྱི་བླ་མ་སྟེ་གོང་མ། དཔལ་ཧེ་རུ་ཀ་དཔའ་བོ་ཆེན་པོ་ཀླགས་པས་འགྲུབ་པ་ནི། རྒྱུད་ཀླགས་པས་ཀྱང་སངས་རྒྱས་མྱུར་དུ་འགྲུབ་པའོ། །ཐམས་ཅད་དུ་གཞན་གྱིས་མི་ཐུབ་པ་ནི་ཐེག་པ་གཞན་དང་རྒྱུད་སྡེ་འོག་མས་མི་ཐུབ་པ་སྟེ། དེ་
རྣམས་ཐམས་ཅད་ཟིལ་གྱིས་གནོན་པའོ། །གདོད་ནས་གྲུབ་པ་ནི་ཐོག་མ་མེད་པ་ནས་སངས་རྒྱས་ཀྱི་གོ་འཕང་མྱུར་དུ་སྟེར་བར་གྲུབ་པ་སྟེ་གནས་པ་རྩ་རྒྱུད་རྒྱས་པའི་རྒྱུད་ཕྱི་མའོ། །མཚན་བསྡུ་ན་དཔལ་ཧེ་རུ་ཀ་འཁོར་ལོ་སྡོམ་པ་ཞེས་
བྱ་བ། རྣལ་འབྱོར་མའི་རྒྱུད་ཀྱི་རྒྱལ་པོ་ཆེན་པོ་ལས། ལེའུ་ལྔ་བཅུ་རྩ་གཅིག་པ་རྫོགས་སོ།། །།དཔལ་འཁོར་ལོ་སྡོམ་པར་བརྗོད་པ་བདེ་མཆོག་བསྡུས་པའི་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ལས། ལེའུ་
ལྔ་བཅུ་རྩ་གཅིག་པའི་བཤད་པའོ།།    ༈    །།བཞི་པ་མཇུག་གི་དོན་ལ་གཉིས། གཞུང་ཡོངས་སུ་རྫོགས་པའི་ཚུལ་དང། བོད་དུ་གང་གིས་བསྒྱུར་བའི་ཚུལ་ལོ། །དང་པོ་ནི། དཔལ་ཧེ་རུ་ཀ་ཤླཽ་ཀ་འབུམ་གྱི་ནང་ནས་ཕྱུང་བ་ཕྱག་
རྒྱ་ཆེན་པོ་མཆོག་གི་དངོས་གྲུབ་སྒྲུབ་པའི་རྟོག་པ། དངོས་གྲུབ་དེ་ཚེ་འདི་ཉིད་ལ་སྒྲུབ་པས་རྨད་དུ་བྱུང་བ་མཁས་པ་རྣམས་ཀྱི་ཡིད་ངོ་མཚར་དང་བཅས་པར་བྱེད་པ་བསྟན་བཅོས་ཐམས་ཅད་ཀྱི་རྒྱལ་པོ་སྟེ་གཙོ་བོ་དཔལ་ཧེ་རུ་ཀ་དཔའ་

[237A]༄༅། །བོ་ཆེན་པོ་ཀླགས་པས་གྲུབ་པ་གཞན་ཐམས་ཅད་ཀྱིས་མི་ཐུབ་པ། གདོད་ནས་གྲུབ་པའི་བླ་མ་ཉུང་ངུའི་རྩ་རྒྱུད་ལེའུ་ལྔ་བཅུ་རྩ་གཅིག་པ་རྫོགས་པར་གྲུབ་པ་ཡིན་ནོ། །གཉིས་པ་ནི། རྒྱ་གར་གྱི་མཁན་པོ་པདྨ་ཀར་
ཝར་མ་སྟེ་པདྨ་བྱེད་པའི་གོ་ཆ་དང། ཚིག་དོན་གཉིས་ཀའི་ཞུ་ཆེན་གྱི་ལོ་ཙཱ་བ་ནི་ལོ་ཀ་ནི་འཇིག་རྟེན་དང། ཙྪན་དོ་ཧ་ནི་འདུན་པ་སྟེ་འཇིག་རྟེན་འདུན་པ་ལ་བཤད་པ་ལྟར་རོ། །དེ་འདྲ་བའི་དགེ་སློང་རིན་ཆེན་བཟང་པོས་རྒྱ་སྐད་ལས་
བོད་ཀྱི་སྐད་དུ་བསྒྱུར་ཞིང་སྟེ་གཞི་འགྱུར་མཛད་པ་ལ། ཚིག་དོན་གྱི་སྒོ་ནས་ཞུས་དག་བྱས་ཏེ། འཆད་ཉན་གྱིས་གཏན་ལ་ཕབ་པའོ། །དེའི་རྗེས་སུ་རྒྱ་གར་གྱི་མཁན་པོ་སྦས་པའི་ཉི་མ་སྟེ་ཉི་མ་སྦས་པ་དང། བོད་ཀྱི་ལོ་ཙཱ་བ་རྗེ་འགོས་
ལྷས་བཙས་ཀྱིས་སློབ་དཔོན་ཆེན་པོ་ལྭ་བ་པའི་འགྲེལ་པ་དང་བསྟུན་ནས་ལོ་ཆེན་གྱི་འགྱུར་བཅོས་པའོ། །ཡང་སླད་ནས་རྒྱ་གར་གྱི་མཁན་པོ་སུ་མ་ཏི་ཀཱིར་ཏི་དང། བོད་ཀྱི་ལོ་ཙཱ་བ་མཁས་པ་ཆེན་པོ་མར་པ་དོ་པ་ཞེས་གྲགས་པ་མར་བ་
ཆོས་ཀྱི་དབང་ཕྱུག་གིས་འགོས་འགྱུར་ལ་ཞུ་ཏིག་སྟེ་ཞུས་དག་བགྱིས་ཏེ་འཆད་ཉན་གྱིས་གཏན་ལ་ཕབ་པའོ།།    ༈    །།དཔལ་ལྡན་རྒྱུད་སྡེའི་འཁོར་གྱི་དབུས་ན་ཡོན་ཏན་བྱེ་བའི་དཔལ་གྱིས་ལྷག་གེར་འབར། །རྣམ་དག་དབང་
དང་དཾ་ཚིག་ས་ཆེན་ལ་གནས་རིམ་གཉིས་སྲིད་ལ་དབང་བསྒྱུར་བས། །དངོས་གྲུབ་གཉིས་ཀྱི་དགའ་སྟོན་ཅི་ཡང་རྒྱས་པས་ཡ་མཚན་དགའ་བ་སྐྱེད་བྱེད་པ། །རྣལ་འབྱོར་དབང་ཕྱུག་བྱེ་བའི་འཇུག་ངོགས་དེ་ནི་རྒྱུད་ཀྱི་རྒྱལ་པོ་འཁོར་ལོ་

[237B] །འདི་ཡི་ཤིན་ཏུ་ཟབ་པའི་དཀའ་བའི་གནས། །རྣལ་འབྱོར་མ་ཡི་བརྡ་ཡིས་བཅིངས་ནའང། །དཔའ་བོ་ཉིད་ཀྱིས་རང་གི་འགྲེལ་པ་མཆོག་བཤད་རྒྱུད་དུ་མས་ཤིན་ཏུ་གསལ་བར་མཛད། །དེ་ནས་ཚུལ་འདི་ཇི་བཞིན་གཟིགས་པ་
ལས། །གོ་འཕང་མཐོན་པོར་གཤེགས་པའི་གྲུབ་ཆེན་དང། །གཞན་ཡང་རྒྱ་གར་མཁས་པ་དུ་མས་ཀྱང། །གྲུབ་ཆེན་སོ་སོའི་མན་ངག་བཞིན་དུ་ཕྱེ། །གང་གི་གྲགས་པ་རྒྱུ་སྐར་བདག་པོའི་འོད། །རྒྱ་བོད་མཁས་པའི་མདུན་ས་ཀུན་དའི་ཚལ་
རབ་ཏུ་འགེངས་བྱེད་ནཱ་རོ་ཏ་པཱ་ཞེས། །དེ་ཡི་དྲི་མེད་ལུགས་བཟང་ལས་འོངས་པ། །གངས་ཅན་གདུལ་བྱ་རྣམས་ཀྱི་མིག་ཏུ་གྱུར། །སྐད་གཉིས་སྨྲ་བའི་དབང་པོ་རྣམ་གཉིས་ཀྱི། །ལེགས་པར་བཤད་པའི་སྲོལ་ལ་རབ་བརྟེན་ཞིང། །རྩོད་
ངས་ཐམས་ཅད་མཁྱེན་པ་ལས་བརྒྱུད་པའི། །རྣམ་བཤད་འདི་ནི་རྒྱ་བོད་མཁས་པ་ཡི། །ལེགས་བཤད་ཀུན་གྱི་ཆུ་ཀླུང་གཅིག་འདུས་ཤིང། དངོས་གྲུབ་གཉིས་ཀྱི་རིན་ཆེན་གཏེར་གྱུར་པས། །སྐལ་ལྡན་ཀླུ་དབང་རྣམས་ཀྱི་ཕུན་ཚོགས་
གཞི། །དཔལ་ལྡན་ལཱུ་ཨི་པ་དང་དྲིལ་བུ་པ། །ནག་པོ་སྤྱོད་པའི་གདམས་ངག་ལ་བརྟེན་ནས། །བཤད་པའི་རྒྱུད་ཀྱིས་རྩ་རྒྱུད་བཤད་པ་ན། །རྩ་རྒྱུད་གདམས་པའི་མཆོག་ཏུ་འཆར་བ་དང། །དྲི་མེད་དབང་དང་དམ་ཚིག་ལ་གནས་
ནས། །རིམ་གཉིས་ལམ་གྱིས་ལེགས་པར་བགྲོད་ཚུལ་དང། །བགྲོད་ལས་དངོས་གྲུབ་མཐའ་ཡས་འགྲུབ་ཚུལ་གྱིས། །རྡོ་རྗེ་འཆང་གི་ས་རུ་བགྲོད་ཚུལ་རྣམས། །རྒྱུད་ལས་ལེགས་པར་བསྟན་པའི་ཚུལ་ཤེས་ནས། །ཚུལ་བཞིན་

[238A]༄༅། །སྒྲུབ་པའི་རྣལ་འབྱོར་པ་དེ་ལ། །སྔགས་ཚུལ་ཇི་བཞིན་གཟིགས་པའི་མཁས་པ་རྣམས། །གསང་སྔགས་པ་ཞེས་ཟེར་བ་ཤེས་པར་མཛོད། །གསུང་རབ་དགོངས་འགྲེལ་སྤྱི་དང་ཁྱད་པར་དུ། །བདེ་མཆོག་སྐོར་ལ་རིང་དུ་འདྲིས་
བྱས་ནས། །ལེགས་པར་སྦྱར་མད་སོ་སྐྱེའི་བློར་གྱུར་པས། །ཉེས་པར་གང་གྱུར་བསམ་པ་ཐག་པས་འཆགས། །འབད་པ་ཆེན་པོས་ངལ་བ་བགྱིས་པ་ལས། །ཐོབ་པའི་རྣམ་དཀར་དགེ་བས་རང་གཞན་ཀུན། །འཁོར་ལོ་བདེ་མཆོག་ལམ་བཟང་
འདིར་ཞུགས་ནས། །ཧེ་རུ་ཀ་ཡི་གོ་འཕར་མྱུར་ཐོབ་ཤོག་ཅེས་དཔལ་འཁོར་ལོ་བདེ་མཆོག་ཉུང་ངུའི་རྩ་རྒྱུད་ཀྱི་རྒྱ་ཆེར་བཤད་པ་སྦས་པའི་དོན་ཀུན་གསལ་བ་ཞེས་བྱ་བ་འདི་ནི། མང་དུ་ཐོས་པའི་དག་སློང་ཤར་ཙོང་ཁ་པ་བློ་བཟང་གྲགས་
པའི་དཔལ་གྱིས། དཔལ་བདེ་མཆོག་གི་རྩ་བའི་རྒྱུད་དང། བཤད་པའི་རྒྱུད་དང། ཆ་མཐུན་པའི་རྒྱུད་ཀུན་དང། བདེ་མཆོག་གི་སྐོར་སྤྱི་དང། ཁྱད་པར་དུ་ལོ་དྲིལ་ནག་གསུམ་གྱི་གཞུང་ཀུན་དང། བདེ་མཆོག་གི་འགྲེལ་པ་དུ་མ་ལ་རིང་དུ་འདྲིས་པར་
བྱས་པའི་མཐར། བདེ་མཆོག་གི་བཤད་སྒྲུབ་ཉམས་པ་གསོ་བའི་དོན་དང། རང་གི་བརྗེད་བྱང་དུ་དམིགས་ཏེ། འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་དཀའ་བཞི་བ་རིན་ཆེན་དཔལ་ལོ།། །།



﻿
[001A]༄༅། །ལཱུ་ཧེ་བའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་བཞུགས་སོ། །

[001B] །ན་མོ་མཉྫུ་ཤྲཱི་གྷོ་ཥཱ་ཡ། སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཉིད། །རབ་མཛེས་ཨིནྡྲ་ནཱི་ལའི་ལྷུན་པོ་བཞིན་།ཀུན་ནས་རབ་བརྗིད་ཟུང་འཇུག་སྒྱུ་མའི་སྐུར། །རྣམ་རོལ་དཔལ་ལྡན་འཁོར་ལོ་སྡོམ་པར་འདུད། །ཉི་འོད་
འབུམ་གྱི་རྩེ་དགའ་དང་འགྲོགས་པའི། །རབ་དམར་བྱུ་རུའི་མདངས་ལྡན་ཆགས་པའི་ཉམས། མཛེས་སྡུག་ལང་ཚོའི་དཔལ་མངའ་བཅོམ་ལྡན་མ། །རྡོ་རྗེ་ཕག་མོས་བདེ་ཆེན་དངོས་གྲུབ་སྩོལ། །དུས་ཀྱི་མཐའ་འདིར་ཧེ་རུ་ཀ་དཔལ་ཉིད། །
ངུར་སྨྲིག་གར་རོལ་གསང་ཆེན་རྒྱུད་སྡེ་ཡི། །དགོངས་པ་འགྲེལ་མཛད་རྒྱལ་བ་གཉིས་པར་གྲགས། །ཡབ་སྲས་བརྒྱུད་པར་བཅས་ལ་གུས་བཏུད་ནས། །གྲུབ་ཆེན་ལཱུ་ཧི་པ་ཡིས་བཤད་པའི་སྲོལ། །འཁོར་ལོ་སྡོམ་པའི་རིམ་པ་
དང་པོའི་གནད། །རྗེ་བཙུན་བླ་མའི་མན་ངག་ཇི་ལྟ་བར། །འཆད་པར་འདོད་དོ་མཁའ་འགྲོས་བརྩེ་བས་སྐྱོངས། །འདིར་དཔལ་འཁོར་ལོ་བདེ་མཆོག་གི་བསྐྱེད་རིམ་སྒྲུབ་ཐབས་ཀྱི་གོ་རིམ་དང་མཐུན་པར་འཆད་པ་ལ་གསུམ་
སྔོན་དུ་འགྲོ་བ་སྤྱིའི་རྣམ་གཞག་མདོར་བསྡུས་བཤད་པ་དང་སྒྲུབ་ཐབས་ཀྱི་གཞུང་དོན་སོ་སོར་བཤད་པ་དང། འཕྲོས་དོན་བཤད་པའོ། །དང་པོ་ལ་གཉིས། རྩ་བཤད་ཀྱི་རྒྱུད་ངོས་བཟུང་པ་དང། དགོངས་འགྲེལ་གྱི་རིམ་པ་

[002A] །བྱོན་ཚུལ་ལོ། །དང་པོ་ནི། བཅོམ་ལྡན་འདས་ཀྱིས་གདུལ་བྱའི་དོན་དུ་མདོ་སྔགས་ཀྱི་ཕྱོགས་གཉིས་གསུངས་པའི་ནང་ནས་བརྗོད་བྱའི་ངོས་ནས་ཆེས་ཟབ་པ་ནི་བླ་མེད་ཀྱི་རྒྱུད་སྡེ་རྣམས་ཡིན་ལ། དེའི་ནང་ནས་ཀྱང་
ཕ་རྒྱུད་ཐམས་ཅད་ཀྱི་གཙོ་བོ་ནི་དཔལ་གསང་བ་འདུས་པ་དང་མ་རྒྱུད་ཐམས་ཅད་ཀྱི་གཙོ་བོ་ནི་དཔལ་འཁོར་ལོ་བདེ་མཆོག་གི་རྒྱུད་རྣམས་ཡིན་ནོ། །འདིའི་རྩ་རྒྱུད་ལ་ནི་རྒྱས་པ་ཤོ་ལོ་ཀ་འབུམ་ཕྲག་གསུམ་པ་དང། འབྲིང་པོ་ཤོ་ལོ་ཀ་
འབུམ་ཕྲག་གཅིག་པ། བསྡུས་པ་ལེའུ་གཅིག་པ་གསུམ་ཡོད་དེ། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་བྱུང། །རྒྱུད་ཀྱི་སྙིང་པོ་བསྡུས་པ་ཡིན། །ཞེས་དང། མཁས་འགྲོ་རྒྱ་མཚོ་ལས། དེ་ལྟར་ངེས་བརྗོད་
འབུམ་གསུམ་ལས། །བྱུང་བ་བདེ་མཆོག་ཉུང་དུ་སྟེ། །ཞེས་གསུངས་པའི་ཕྱིར། བཤད་རྒྱུད་ལ་ལྔ་ཡོད་དེ། རྡོ་རྗེ་མཁའ་འགྲོ། ཀུན་སྤྱོད། སྡོམ་འབྱུང་དང་ཕག་མོའི་མངོན་འབྱུང་གཉིས་གཅིག་ཏུ་བྱས་པ་དང། མངོན་བརྗོད། ཁ་སྦྱོར་གྱི་རྒྱུད་
དང་བཅས་པ་རྣམས་སུ་ཡོད་པའི་ཕྱིར། ཕྱོགས་མཐུན་གྱི་རྒྱུད་ཀྱང་ཡོད་དེ། ཧེ་རུ་ཀ་མངོན་འབྱུང། རྣལ་འབྱོར་མ་བཞི་ཞལ་སྦྱོར། མཁའ་འགྲོ་རྒྱ་མཚོ་རྣམས་སུ་ཡོད་པའི་ཕྱིར། གཉིས་པ་དགོངས་འགྲེལ་གྱི་རིམ་པ་ཡོད་དེ། ལཱུ་ནག་དྲིལ་

[002B]ཁྱད་པར་ལཱུ་ཧི་བས་མཛད་པའི་མངོན་རྟོགས་དང་བཅས་པ་རྣམས་སུ་ཡོད་པའི་ཕྱིར། ཕྱི་མ་འདི་ལ་འགྲེལ་པ་དུ་མ་ཡོད་དེ། ལྭ་བ་པ། པྲཛྙཱ་རཀྵི་ཏ། བི་བཧུ་ཏི། ཨ་བྷྱ། ཇོ་བོས་མཛད་པའི་འགྲེལ་བ་སོགས་རྒྱ་འགྲེལ་རྣམས་དང། རྗེས་མཛད་
བའི་འདོད་འཇོ་རྣམས་སུ་ཡོད་པའི་ཕྱིར། གཉིས་པ་ལ་གཉིས། སྒྲུབ་ཐབས་ཀྱི་ཆིངས་མདོར་བསྟན་པ་དང། ཉམས་སུ་ལེན་པའི་རིམ་པ་ཉིད་བཤད་པའོ། །དང་པོ་ནི། རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། ཨཱ་ལི་ཀཱ་ལི་ཞེས་བརྗོད་ནས། །རྒྱུ་སོགས་སྟོང་
བ་སྔོན་འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམ་བྱེད་མྱ་ངན་འདས། །ལག་པའི་མཆོད་པ་དབང་བསྐུར་བས། །གོ་ཆ་ཆེན་པོས་ཡང་དག་བསྲུང་།སྔགས་རྣམས་ཀུན་གྱིས་མཆོད་པར་བྱ། །དེ་ལྟར་དེ་ཉིད་བཅུ་བཞི་ནི། །མདོར་བསྡུས་ནས་
ནི་བཤད་པ་ཡིན། །ཞེས་གསུངས་པ་ལྟར་དེ་ཉིད་བཅུ་བཞི་ཡོད་དེ་འདི་ནི་བསྐྱེད་རྫོགས་གཉིས་ཀ་ལ་སྦྱར་བ་ཡོད་ཀྱང། འདིར་བསྐྱེད་རིམ་གྱི་དབང་དུ་བྱས་ན། གོས་སམ་གནས་ཀྱི་དེ་ཉིད་ཕྱག་རྒྱའི་དེ་ཉིད། སྒྲུབ་གྲོགས་ཀྱི་དེ་ཉིད། སྲུང་འཁོར་གྱི་དེ་ཉིད་ཨཱ་ལིའི་དེ་ཉིད་
ཀཱ་ལིའི་དེ་ཉིད། སྟོང་ཉིད་པ་བསྒོམ་པ་རྒྱུ་སོགས་སྟོང་པ་སྔོན་དུ་འགྲོ་བའི་དེ་ཉིད། བར་དོ་མཚོན་བྱེད་སོགས་འཇུག་པ་སྒྲའི་དེ་ཉིད། དམ་ཡེ་གཉིས་གཅིག་ཏུ་བསྲེ་བ་སྦྱོར་བའི་དེ་ཉིད། མཆོད་པ་བཞིས་མཆོད་པ་བདུད་རྩིས་ཚིམ་པར་བྱེད་པའི་དེ་ཉིད། ཉེར་བསྡུ་
བྱེད་པ་མྱང་འདས་ཀྱི་དེ་ཉིད། ལག་མཆོད་ཀྱི་དེ་ཉིད། དབང་བསྐུར་བའི་དེ་ཉིད། ཡབ་ཡུམ་གཉིས་ལ་གོ་ཆ་བགོ་བའི་དེ་ཉིད་བཟླས་པ་དང་སྔགས་མཆོད་ཀྱི་དེ་ཉིད་རྣམས་སུ་ཡོད་པའི་ཕྱིར་དེ་ཉིད་བཅུ་བཞིར་བཤད་ལ་དགོས་པ་ཡོད་དེ། རྒྱུད་དོན་ཐམས་ཅད་

[003A]༄༅། །དེ་ཉིད་བཅུ་བཞིར་འདུ་བར་ཤེས་པའི་ཆེད་ཡིན་པའི་ཕྱིར་རོ། །གཉིས་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང། དངོས་གཞི་ལ་ཇི་ལྟར་བྱ་བ་དང་
མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། ཐོག་མར་བྱ་བའི་རིམ་པ་བཤད་པ་དང། སྒྲུབ་ཐབས་ཀྱི་ཡན་ལག་དངོས་བཤད་པའོ་།དང་པོ་ལ་བཞི། རྡོར་དྲིལ་དང་ནང་མཆོད་བྱིན་བརླབ། སྔོན་འགྲོའི་མཆོད་གཏོར་བྱིན་བརླབ་སོགས་དང། བདག་བསྐྱེད་མཆོད་པ་བྱིན་བརླབ་དང་
རྡོར་སེམས་ཀྱི་སྒོམ་བཟླས་བྱ་ཚུལ་ལོ། །དང་པོ་ལ་བཞི། རྡོར་དྲིལ་བྱིན་བརླབ་དང། ནང་མཆོད་བསང་བ། སྦྱང་བ། བསྐྱེད་ཅིང་བྱིན་གྱིས་བརླབ་པའོ། །དང་པོ་ནི། ཐོག་མར་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞེས་སོགས་ཀྱིས། ཐ་མལ་གྱི་ཕུང་པོ་རང་བཞིན་གྱིས་སྟོང་པར་སྦྱངས་པའི་
སྟོང་པའི་ངང་ལས། སྣ་ཚོགས་པདྨ་དང་ཉེ་མའི་གདན་ལ་སྐད་ཅིག་གིས་རང་ཉིད་ཧེ་རུ་ཀ་ཡབ་ཡུམ་ཞལ་གཅིག་ཕྱག་གཉིས་པར་བསྒོམ་པར་བྱ་སྟེ། འཆད་པར་འགྱུར་བའི་མཆོད་གཏོར་སོགས་བསང་སྦྱངས་བསྐྱེད་དེ་བྱིན་གྱིས་བརླབ་པའི་ཐ་མལ་གྱི་སྣང་ཞེན་
གྱིས་མི་ནུས་པས་ལྷའི་ང་རྒྱལ་དང་ལྡན་པའི་སྒོ་ནས་བྱེད་དགོས་པའི་ཕྱིར། དེ་ནས་རྡོར་དྲིལ་བྱིན་བརླབ་བྱ་བ་ནི་འདིའི་བཤད་པ་ཕལ་ཆེར་ན་མི་གསལ་ཡང། ཆོ་གའི་གཞུང་ལས་འབྱུང་བ་ལྟར་ཅུང་ཟད་བརྗོད་ན་སྤྱི་ལ་གོ་དོན་གྱི་ཁྱད་ཆེ་བས། དེ་ཇི་ལྟར་བྱ་བའི་ཚུལ་ཡོད་དེ། ལམ་དང་འབྲས་བུའི་སྐབས་ཀྱི་བདེ་
བ་ཆེན་པོའི་ཡེ་ཤེས་སོགས་ཐབས་ཀྱི་ཆ་ཐམས་ཅད་རྡོ་རྗེ་དང་སྟོང་ཉིད་རྟོགས་པའི་ཤེས་རབ་སོགས་ཤེས་རབ་ཀྱི་ཆ་ཐམས་ཅད་དྲིལ་བུའི་རྣམ་པར་ཤར་བའི་སྒོ་ནས་དྲིལ་བུ་འཛིན་ཅིང། དེ་གཉིས་ཀའང་བདེ་སྟོང་དབྱེར་མི་ཕྱེད་པའི་དོན་དམ་བྱང་ཆུབ་ཀྱི་སེམས་ཀྱི་རང་བཞིན་ཡིན་ནོ་

[003B] ཨོཾ་ཞེས་སོགས་བརྗོད་པའི་སྒོ་ནས་བྱིན་གྱིས་བརླབ་པ་ཡིན་པའི་ཕྱིར། སྔགས་དང་པོ་འདིའི་དོན་ཡོད་དེ་ཨོཾ་ནི་བཀྲ་ཤིས་པ་སོགས་དོན་བདུན་ལ་འཇུག་པ་དྲན་པའི་སྒོ་ནས་བརྗོད་ན་ཕན་ཡོན་ཆེ་བ་དང། སརྦ་ཏ་ཐཱ་ག་ཏ་སིདྡྷི་བཛྲ་ནི། དེ་བཞིན་གཤེགས་པ་ཐམས་ཅད་ཀྱི་
གྲུབ་པའི་རྡོ་རྗེ། ས་མ་ཡ་ཏིཥྛ་ཨེ་ཥ་སྟྭཾ་དྷཱ་ར་ཡ་མི་ནི་དམ་ཚིག་མནོས་ཏེ་འདི་བདག་གིས་བཟུང་བར་བགྱིའོ། །བཛྲ་སཏ་ནི་རྡོ་རྗེ་སེམས་དཔའ། ཧི་ལྔས་ཡེ་ཤེས་ལྔ་དང། ཧཱུཾ་གསུམ་གྱིས་ནི་སྐུ་གསུང་ཐུགས་རྡོ་རྗེ་གསུམ་དབྱེར་མི་ཕྱེད་པ་དེ་མཚོན་ཞིང་ཕཊ་ནི་གསལ་བ་དང། སཱ་ཧཱ་ནི་གཞི་ཚུགས་
པའི་དོན་ཡིན་པའི་ཕྱིར། དེ་ནས་བཛྲ་གྷཎྜ་ཧཱུཾ་ཞེས་བརྗོད་ཅིང་འདིའི་དོན་ཡོད་དེ། དྲང་དོན་དུ་རྡོ་རྗེ་དྲིལ་བུ་ཞེས་པ་ཡིན་ལ། དེས་དོན་དུ་ཧཱུཾ་གིས་ཡེ་ཤེས་ལྔ་དང་ཆོས་ཐམས་ཅད་བདེན་སྟོང་དུ་དྲིལ་ནས་རྟོགས་དགོས་པར་མཚོན་ཞིང། དྲིལ་བུའི་སྒྲས་ཀྱང་དོན་དེ་སྒྲོག་པར་བསམ་པར་བྱ་དགོས་པའི་
ཕྱིར། དེ་ནས་རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མཉེས་པར་བྱའོ་སྙམ་ཞིང། སེམས་ཅན་རྨོངས་དང་ཞེས་སོགས་ཀྱི་དོན་ལྟར་བསམ་དགོས་ཏེ། དོན་ནི་དྲང་དོན་དུ་མཚོན་བྱེད་དཔེའི་རྡོ་རྗེ་ལག་གིས་གསོར་ཞིང། ངེས་དོན་མཚོན་བྱ་དོན་གྱི་རྡོ་རྗེ་བདེ་སྟོང་དབྱེར་མེད་ཀྱིས་
ཡེ་ཤེས་དེ་རང་རྒྱུད་ལ་གསོར་བའམ་བསྐྱེད་པ་ནི་མཛེས་པའི་ཕྱིར་ཏེ། དེས་སེམས་ཅན་རྨོངས་པ་མ་རིག་པ་དང་བྲལ་བར་བྱས་པའི་སྒོ་ནས་འཁོར་བའི་སྡུག་བསྔལ་ཐམས་ཅད་ལས་རྣམ་པར་ཐར་པར་འགྱུར་བའི་བྱ་བ་བྱེད་པའི་ཕྱིར། དེ་ལྟར་བྱེད་པའི་རྒྱུ་མཚན་ཡོད་དེ། ཡེ་ཤེས་དེས་ཆོས་
ཀྱི་མཆོག་དེ་ཁོ་ན་ཉིད་རྟོགས་པའི་ཕྱིར་རོ། །དེའི་ཕྱིར་སྤྲོ་བ་དང་བཅས་ཏེ་ཕྱི་ནང་གི་རྡོར་དྲིལ་བཟུང་བར་བྱའོ། །ཧཱུཾ་གསུམ་དང་ཧོ་གསུམ་གྱི་མཚོན་དོན་ཡང་ཡོད་དེ། ཧཱུཾ་གསུམ་གྱིས་རྡོ་རྗེ་གསུམ་དབྱེར་མི་ཕྱེད་པ་དང། ཧོ་གསུམ་གྱིས་ནི་སེམས་ཅན་ཆུང་འབྲིང་ཆེན་པོ་གསུམ་འཁོར་བ་

[004A]༄༅། །ལས་ཐར་བར་བྱེད་པ་དེ་མཚོན་པའི་ཕྱིར། ཨོཾ་བཛྲ་དྷརྨཱ་ར་ཎི་ཞེས་སོགས་ཀྱི་དོན་ཡང་ཡོད་དེ། བཛྲ་དྷརྨཱ་ར་ཎི་ཏ་པྲ་ར་ཎི་ཏ་སམ་པྲ་ར་ཎི་ཏ་ནི། རྡོ་རྗེ་སྟེ་སྟོང་པ་ཉིད་ཀྱི་ཆོས་སྒྲ་སྒྲོག་རབ་ཏུ་སྒྲོག་ཀུན་ཏུ་རབ་ཏུ་སྒྲོག་སརྦ་བུདྡྷ་ཀྵེ་ཊ་པྲ་ཙ་ལེ་ནེ་ནི་སངས་རྒྱས་ཀྱི་ཞིང་ཐམས་ཅད་རབ་ཏུ་གཡོ་
བ། པྲ་ཛྙཱ་པཱ་ར་མི་ཏ་ནཱ་ད་སྭ་བྷཱ་ཝ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན། བཛྲ་ས་ཏྭ་ཧྲྀ་ད་ཡ་སནྟོ་ཥ་ཎི་ཞེས་པ་ནི་རྡོ་རྗེ་སེམས་དཔའི་ཐུགས་ཀུན་དུ་དགྱེས་པ། ཧཱུཾ་དང་ཧོ་ནི་སྔར་བཞིན་དང། སཱ་ཧཱ་ནི་ལེགས་པ་སྦྱིན་པ་སོགས་ཀྱི་དོན་ཡིན་པའི་ཕྱིར། གཉིས་པ་ནི་
རང་གི་སྙིང་ཁ་ནས་དུམ་སྐྱེས་མ་དཔག་ཏུ་མེད་པ་སྤྲོས་ཏེ་རྫས་ལ་གནས་པའི་བགེགས་ཐམས་ཅད་བསྐྲད་པར་བསམ་པ་ཡིན་ཏེ་ཁཎྜ་རོ་ཧི་ནི་ཏུམ་སྐྱེས་མ་ཞེས་པའི་དོན་ཡིན་པའི་ཕྱིར། གསུམ་པ་ནི། སྭ་བྷ་ཝའི་སྔགས་བརྗོད་ཅིང་ནང་མཆོད་ཀྱི་རྫས་སྣོད་དང་བཅས་པ་སྟོང་
པར་སྦྱངས་པའི་ཚུལ་གྱིས་བདེ་སྟོང་དབྱེར་མེད་ཀྱི་འོད་གསལ་དུ་འཇུག་དགོས་པ་ཡིན་ཏེ། དེ་རྣམས་ལ་ཐ་མལ་གྱི་སྣང་ཞེན་བསལ་ནས་བདེ་སྟོང་དབྱེར་མེད་ཀྱི་རྣམ་རོལ་ཏུ་བལྟ་དགོས་པའི་ཕྱིར། སྭ་བྷཱ་ཝིའི་སྔགས་དོན་ཀྱང་ཡོད་དེ། དངོས་ཟིན་ལྟར་ན་རང་བཞིན་ཀྱིས་དག་བའི་
ཆོས་ཐམས་ཅད་རང་བཞིན་གྱིས་དག་པ་དེ་ངའོ་ཞེས་པ་ཡིན་ཞིང། དོན་ལ་ནི་དག་པ་སྔ་ཕྱི་གཉིས་རིམ་པ་བཞིན་གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་སྟོང་པའི་བདག་ཉིད་དུ་བལྟ་དགོས་པའི་དོན་ཡིན་པའི་ཕྱིར་རོ། །བཞི་པ་ལ་གཉིས། བསྐྱེད་པ་དང་བྱིན་གྱིས་
བརླབ་པའོ། །དང་པོ་བསྐྱེད་ཚུལ་ཡོད་དེ། སྟོང་པའི་ངང་ལས་ཡཾ་དང་རཾ་ལས་རླུང་དང་མེའི་དཀྱིལ་འཁོར་གྱི་སྟེང་དུ་ཡི་གེ་གསུམ་དང། དེ་ལས་མི་མགོའི་སྒྱེད་བུ་ལྟག་པ་དབུས་སུ་བསྟན་པ་གསུམ་གྱི་བར་དུ་ཨཱ་ལས་ཐོད་པ་དུམ་བུ་གཅིག་བ་ཕྱི་དཀར་ལ་ནང་དམར་བའི་ནང་དུ་ཤ་

[004B]བོན་ལས་བསྐྱེད་པ་ཡིན་པའི་ཕྱིར། དེ་ལྟར་བྱས་པའི་མཚོན་དོན་དང་དགོས་པ་ཡོད་དེ། སྟོང་པའི་ངང་ལས་བྱུང་བ་ནི་དེ་རྣམས་རང་བཞིན་གྱིས་སྟོང་བའི་རྣམ་འཕྲུལ་དུ་བལྟ་བ་དང། རླུང་མེ་གཉིས་རང་གི་ས་བོན་ལས་བསྐྱེད་པ་ནི་མིང་རྐྱང་བཏགས་
ཡོད་ཙམ་དུ་ཤེས་པ་དང། སྒྱེད་བུ་གསུམ་གྱིས་ནི་བདེ་བའི་རྟེན་སྒྲུབ་པ་པོའི་སྒོ་གསུམ་མཚོན་ཞིང། ཐོད་པ་བདེ་སྐྱོང་གི་སྣོད་ཡིན་པས་ཕྱི་དཀར་བས་བདེ་བ་དང་ནང་དམར་བས་སྟོང་པ་དང་དུམ་བུ་གཅིག་པས་བདེ་སྟོང་དབྱེར་མེད་པ་དེ་མཚོན་པའི་ཕྱིར། ཤ་ལྔ་བདུད་རྩིའི་རྫས་སུ་འཇོག་པའི་
རྒྱུ་མཚན་ཡོད་དེ། བྱིན་གྱིས་བརླབས་ནས་རང་གིས་ལོངས་སྤྱོད་ཅིང་ལྷ་ལ་ཕུལ་བས་དངོས་གྲུབ་མྱུར་དུ་འགུགས་པས་ལྕགས་ཀྱུ་དང་གསལ་བར་བྱེད་པས་སྒྲོན་མ་ལྔ་ཞེས་བཤད་པའི་ཕྱིར། དྲི་ཆེན་སོགས་དེའི་རྫས་སུ་འཇོག་པའི་རྒྱུ་མཚན་ཡོད་དེ། །ཚུལ་བཞིན་ལོངས་སྤྱོད་ཅིང་ཕུལ་
བས་འཆི་མེད་འགྲུབ་པར་འགྱུར་བའི་སྒོ་ནས་ཡིན་པའི་ཕྱིར། སྤྱིར་ཤ་ལྔ་གཤེགས་པ་ལྔ་དང་བདུད་རྩི་ལྔ་གཤེགས་མ་ལྔའི་ས་བོན་ལས་བསྐྱེད་པ་ཡོད་ཀྱང་འདིར་དེ་ལས་ལྡོག་སྟེ་བསྐྱེད་ཅིང་ཡི་གེ་དེ་རྣམས་ཀྱིས་མཚོན་པར་བྱས་པ་ལ་དགོས་པ་ཡོད་དེ། ཤ་ལྔ་གཤེགས་མ་ལྔའི་ངོ་བོ་
དང། བདུད་རྩི་ལྔ་གཤེགས་པ་ལྔའི་ངོ་བོར་བྱིན་གྱིས་བརླབ་པའི་ཆེད་ཡིན་པའི་ཕྱིར། ས་བོན་གྱི་ཡི་གེ་རྣམས་གཡས་སྐོར་དུ་འགོད་པའི་ཚུལ་ཡོད་ཀྱང་འདིར་དེ་དང་མི་འདྲ་སྟེ། ཕྱོགས་ཀྱི་ཡི་གེ་རྣམས་གཡོན་སྐོར་དང་མཚམས་ཀྱི་ཡི་གེ་གཡས་སྐོར་དུ་བྱས་ནས་འགོད་པ་ཡིན་པའི་
ཕྱིར། རྫས་དེ་རྣམས་ཀྱི་དབྱིབས་དང་སྡོད་ལུགས་ཇི་ལྟར་བྱ་བའི་ཚུལ་ཡོད་དེ། ཤ་རྣམས་ཚང་མའམ་དུམ་བུར་བཏུབ་པ་ལྟ་བུ་དང་ཤ་དང་བདུད་རྩི་ཕན་ཚུན་གོ་ས་སོ་སོ་བའམ་གོ་ས་མི་འགོག་པ་དང་ཤ་རྣམས་བདུད་རྩིའི་ནང་དུ་བཅུག་པཨཱི་རིགས་སུ་བསམ་པར་བྱ་བ་ཡིན་པའི་

[005A]༄༅། །ཕྱིར། རླུང་མེ་སོགས་ཀྱི་མཚོན་དོན་ཁྱད་པར་བ་ཡོད་དེ། རླུང་གིས་མེ་སྦར་ཏེ་ཐོད་པའི་རྫས་ཞུ་བ་སོགས་ཀྱིས་ནི་རང་རྒྱུད་ཀྱི་རླུང་གིས་གཏུམ་མོ་བསྐུལ་ནས་བྱང་སེམས་ཞུ་སྟེ་བདེ་སྟོང་དབྱེར་མེད་ཀྱི་ཡེ་ཤེས་སྐྱེ་བ་དེ་མཚོན་པའི་ཕྱིར་རོ་།འདི་ནི་
གསང་འདུས་དང་གཤིན་རྗེ་གཤེད་ཀྱི་སྒོ་ནས་ནང་མཆོད་སོགས་བྱིན་བརླབ་བྱ་བའི་ཚུལ་དང་ཡང་ཆོས་མཐུན་ནོ། །གཉིས་པ་བྱིན་གྱིས་བརླབ་པའི་ཚུལ་ཡོད་དེ། རྫས་ཀྱི་སྟེང་དུ་ཧཱུཾ་ལས་ཐུགས་རྡོ་རྗེ་མཚོན་བྱེད་ཀྱི་ཁ་ཊཱཾ་ག་བསྐྱེད་བ་ཐོད་པར་ལྷུང་ནས་ཞུ་བས་རྫས་
རྣམས་དངུལ་ཆུའི་མདོག་ཅན་དུ་བསྒྱུར་ཞིང། སྟེང་དུ་འཁོར་ལོ་གསུམ་གྱི་ལྷའི་ངོ་བོར་གྱུར་པའི་དབྱངས་གསལ་རྣམས་བཀོད་དེ་ཡི་གེ་གསུམ་གྱི་ངོ་བོར་བསྒྱུར་ནས། དེ་ལས་འོད་ཟེར་འཕྲོས་པས་རྒྱ་མཚོ་ན་གནས་པའི་བདུད་རྩི་དང། སངས་རྒྱས་བྱང་སེམས་སོགས་
ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་སྟེ་ཡི་གེ་གསུམ་ལ་ཐིམ་པས་ཞུ་ནས་ཐོད་པའི་རྫས་རྣམས་བྱིན་གྱིས་བརླབ་པར་བསམ་པ་ཡིན་པའི་བྱིར། དེ་ཡང་དམར་སེར་དུ་གྱུར་ཞེས་པ་ཡན་གྱིས་དམ་ཚིག་པའི་རྫས་བསྐྱེ་བ་དང་དེ་མན་གྱིས་ཡེ་ཤེས་པའི་རྫས་
འཇུག་པ་ཡིན་ཏེ། ལྷ་དམ་ཚིག་པ་ལ་ཡེ་ཤེས་པ་འཇུག་པ་དང་ཆོས་མཐུན་ཞིང་ཡེ་ཤེས་པའི་རྫས་ཀྱིས་དམ་ཚིག་པའི་རྫས་རྣམས་བྱིན་གྱིས་རློབ་པར་བྱེད་པ་ཡིན་པའི་ཕྱིར། མཇུག་ཏུ་ཡི་གེ་གསུམ་ལན་གསུམ་སོགས་བརྗོད་དགོས་པ་ཡིན་ཏེ། རྫས་རྣམས་རྡོ་རྗེ་གསུམ་
གྱི་བདག་ཉིད་དུ་བྱིན་གྱིས་བརླབ་པའི་ཆེད་ཡིན་པའི་ཕྱིར་།གཉིས་པ་ལ་གཉིས། མཆོད་གཏོར་བྱིན་གྱིས་བརླབ་པ་དང། མགྲོན་སྤྱན་དྲངས་ནས་འབུལ་བའི་ཚུལ་ལོ། །དང་པོ་ཡོད་དེ། མཆོད་པ་བྱིན་བརླབ་ནི་འཆད་པར་འགྱུར་ཞིང། གཏོར་མ་བྱིན་བརླབ་ནི་ནང་མཆོད་ལྟར་

[005B] །གཉིས་པ་ལའང་གཉིས། སྤྱན་དྲངས་ནས་འབུལ་བ་དང། འཕྲིན་ལས་བཅོལ་ཏེ་གཤེགས་སུ་གསོལ་བའོ་།དང་པོ་ཡོད་དེ། འབར་བའི་ཕྱག་རྒྱ་བྱས་ནས་ངག་ཏུ་ཕེཾ་ཞེས་བརྗོད་ཅིང་འོད་ཟེར་གྱིས་ཕྱོགས་སྐྱོང་སོགས་སྤྱན་དྲངས་པ་ཐ་མལ་གྱི་སྣང་ཞེན་སྦྱོང་བའི་ཆེད་
དུ། འོད་གསལ་དུ་བཅུག་ནས་ཧེ་རུ་ཀ་ཡུམ་བཅས་སུ་བསྐྱེད་དེ་ལྗགས་བྱིན་གྱིས་བརླབས་ནས་སྔགས་ཀྱིས་འབུལ་བ་ཡིན་པའི་ཕྱིར། སྔགས་ལན་གཉིས་ཀྱིས་འབུལ་བའི་རྒྱུ་མཚན་ཡོད་དེ། ཕྱོགས་དང་མཚམས་ཀྱི་འཇིག་རྟེན་པ་རྣམས་སོ་སོར་འབུལ་བའི་ཆེད་ཡིན་པའི་ཕྱིར་
སྔགས་དོན་ཡོད་དེ། ཁ་ཁ་ཁཱ་ཧི་ཁཱ་ཧི་ནི་ཟོ་ཟོ་ཟོ་ཤིག་ཟོ་ཤིག་སརྦ་ཡཀྵ་རཀྵ་ནས་ཨ་པ་སྨཱ་རའི་བར་ནི་གནོད་སྦྱིན་ཐམས་ཅད་སྲིན་པོ་དང་འབྱུང་པོ་དང་ཡི་དགས་དང་ཤ་ཟ་སྨྱོ་བྱེད་བརྗེད་བྱེད། བཛྲ་ཌཱ་ཀ་ནས་ཡཙྪ་ནྟུའི་བར་ནི་རྡོ་རྗེ་
མཁའ་འགྲོ་མཁའ་འགྲོ་རྣམས་ལ་སྟེར་བས་གཏོར་མ་འདི་བཟུང་དུ་གསོལ་དམ་ཚིག་བསྲུང་བར་གྱིས། བདག་ལ་དངོས་གྲུབ་སྩོལ། ཡ་ཐེ་ནས་རྫི་གྷྲ་ཐའི་བར་ནི་ཇི་ལྟར་འདོད་པ་དེ་ལྟར་བཟའ་བ་བཏུང་བ་མྱང་བར་གྱིས། མ་ཏི་ཀྲ་མ་ནས་བྷ་ཝནྟུའི་བར་ནི་རིམ་པ་ལས་མི་འདའ་བར་བདག་གི་དོགས་པ་ཐམས་ཅད་བདེ་བ་དམ་པས་རྣམ་པར་དག་མའི་གྲོགས་
མཛད་དུ་གསོལ་ཞེས་བའི་དོན་ཡིན་པའི་ཕྱིར། དེ་ནས་མཆོད་པ་དང་ནང་མཆོད་ཀྱང་འབུལ་ལོ། །གཉིས་པ་ཡོད་དེ། ལྷ་ཡི་ཚོགས་རྣམས་མ་ལུས་དང། །ཞེས་སོགས་བརྗོད་ཅིང་འཕྲིན་ལས་བཅོལ་ནས་བཛྲ་མུཞེས་པས་སེ་གོལ་གདབ་ཅིང་གཤེགས་བར་བསམ་པ་ཡིན་པའི་ཕྱིར་འདིར་ཕྱོགས་
སྐྱོང་སོགས་ལ་མཆོད་གཏོར་ཕུལ་བ་ལ་དགོས་པ་ཡོད་དེ། སྒྲུབ་ཐབས་ཀྱི་དངོས་གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །གསུམ་པ་བདག་བསྐྱེད་ཀྱི་མཆོད་པ་བྱིན་བརླབ་ནི་འོག་ཏུ་ཡང་རུང་མོད་འདིར་བྱེད་པ་ལ་གཉིས། བསང་སྦྱང་དང། བསྐྱེད་ཅིང་བྱིན་

[006A]༄༅། །གྱིས་བརླབ་པའོ། །དང་པོ་ནང་མཆོད་ཀྱི་སྐབས་ལྟར་བྱའོ། །གཉིས་བ་ཇི་ལྟར་བྱ་བའི་ཚུལ་ཡོད་དེ། སྟོང་པའི་ངང་ལས་ཐོད་པའི་མིང་ཡིག་དང་པོ་ཀ་ལ་ཀླད་ཀོར་བྱིན་པའི་ཀཾ་ངཾ་ཨཱལས་ཐོད་བ་རྣམས་ཀྱི་ནང་དུ་འདིར་བདག་བསྐྱེད་ལ་མཆོད་འགོ་རང་གི་གཡོན་
དང་མདུན་བསྐྱེད་ལྟ་བུ་ལ་དེ་ཉིད་ཀྱི་གཡོན་ནས་འགོ་བརྩམས་ཏེ་ཧཱུཾ་རེ་རེ། དེ་ཡོངས་སུ་གྱུར་པ་ལས་མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་མཆོད་རྫས་སོ་སོའི་རྣམ་པ་ཅན་དང། བྱེད་ལས་སམ་ནུས་པ་མགྲོན་རྣམས་ཀྱི་མིག་ལ་སོགས་
པའི་དབང་པོ་དྲུག་ཤ་གི་སྤྱོད་ཡུལ་དུ་ཟག་མེད་ཀྱི་བདེ་བ་སྟེར་བའི་ཁྱད་ཆོས་གསུམ་ལྡན་དུ་མོས་ནས། ཨརྒྷཾ་སོགས་རང་རང་གི་མིང་ཡི་གེ་གསུམ་དང་སྤེལ་ཏེ་བྱིན་གྱིས་བརླབ་བར་བྱ་བ་ཡིན་པའི་ཕྱིར། མཆོད་པ་རྣམས་ཧཱུཾ་གི་ས་བོན་ལས་སྐྱེད་པའི་རྒྱུ་མཚན་ཡོད་དེ། ཧཱུཾ་ནི་སྤྱིར་
ཐུགས་རྡོ་རྗེ་མཚོན་བྱེད་ཡིན་ལ་འདིར་ཧེ་རུ་ཀའི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་མཚོན་བྱེད་ཡིན་པས། དེ་ཉིད་མཆོད་རྫས་སོ་སོའི་རྣམ་པར་ཤར་བར་ཤེས་དགོས་པའི་ཆེད་ཡིན་པའི་ཕྱིར། མཆོད་པ་ཡེ་ཤེས་ཀྱི་བདག་ཉིད་དུ་མོས་པ་ལ་དགོས་པ་ཁྱད་པར་ཅན་ཡོད་དེ་
དེ་ལ་ལོངས་སྤྱད་པས་རང་རྒྱུད་ལ་ཡེ་ཤེས་དེ་ལྟ་བུ་སྐྱེ་བའི་བག་ཆགས་ཁྱད་པར་ཅན་འཇོག་པའི་ཆེད་ཡིན་པའི་ཕྱིར། ཡི་གེ་གསུམ་དང་སྤེལ་བའི་རྒྱུ་མཚན་ཡོད་དེ། མཆོད་པ་རྣམས་རྡོ་རྗེ་གསུམ་གྱི་སྒོ་ནས་བྱིན་གྱིས་བརླབ་པའི་ཆེད་ཡིན་པའི་ཕྱིར་རོ་།བཞི་པ་ལ་གཉིས་
བསྐྱེད་པ་དང། བཟླས་པ་བྱ་བའོ། །དང་པོ་ནི། སྤྱིར་རང་ཉིད་རྡོར་སེམས་སུ་བསྐྱེད་ནས་ཡིག་བརྒྱ་བཟླས་ཀྱང་རུང་མོད། ཕྱག་ལེན་ལ་རང་གི་སྤྱི་བོར་བསྒོམས་ནས་བྱེད་བ་ལྟར་བྱ་བ་ཡིན་ཏེ་དེ་ཡང་འདིའི་སྔོན་དུ་སངས་རྒྱས་ཆོས་དང་དགེ་འདུན་ལ། །ཞེས་སོགས་

[006B] གཞན་གྱི་ཀྱང་རུང་ལ། དེ་ནས་རང་གི་སྤྱི་བོར་པཾ་ལས་པདྨ་ཞེས་སོགས་ལྟར་སྐྱེད་ཅིང་ཡེ་ཤེས་པ་བཅུག་ནས་བཟླས་པ་ལ་འཇུག་པ་ཡིན་པའི་ཕྱིར། གཉིས་པ་ནི། ཡིག་བརྒྱ་སྤྱི་འགྲོ་ལྟ་ཡང་རུང་ལ། འདིར་ས་ཏའི་དོད་ལ་ཏེ་
རུ་ཀ་ཞེས་འབྱུང་བ་ལྟར་ན་འདི་ལྟར་ཡིན་ཏེ། བཛྲ་ནི་རྡོ་རྗེ་ཧེ་རུ་ཀ་ཞེས་པ་རྣམས་དོན་འགྱུར་ལ་ཁྲག་འཐུང་ཡིན་ཟིང། ས་མ་ཡ་ནི་དམ་ཚིག། མ་ནུ་ནི་རྗེས་སུ། པཱ་ལ་ཡཱ་ནི་སྐྱོང་བ། ཏེ་ནོ་པ་ཏིཥྚྷ་ནི་ཉེ་བར་གནས་བར་མཛོད། ཌི་དྷ་ནི་བརྟེག་པ། སུ་ཏོ་ཥྱོ་ནི་ཤིན་ཏུ་དགྱེས་བ། སུ་བོ་
ཥྱོ་ནི་ཤིན་ཏུ་རྒྱས་བ། ཨ་ནུ་ར་ཏོ་ནི་རྗེས་སུ་ཆགས་པ། མེ་ནི་བདག་དང་བྷ་ཝ་རྣམས་ནི་རང་བཞིན་དུ་མཛོད་ཅིག་ཅེས་བའམ་དངོས་པོར་མཛོད་ཅིག་སརྦ་སིདྷི་མེ་བྲ་ཡཙྪ་ནི་དངོས་གྲུབ་ཐམས་ཅད་བདག་ལ་སྩོལ་ཅིག་སརྦ་ཀརྨཱ་ནས་ཀུ་རུའི་བར་ནི་ལས་ཀུན་ལ་བདག་གི་སེམས་
ཀྱི་དཔལ་དུ་མཛོད་ཅིག་ཧཱུཾ་ནི་ཐུགས་དང། ཧ་བཞི་དང་ཧོ་དང་ལྔ་ནི་ཡེ་ཤེས་ལྔ། བྷ་ག་ཝའ་ན་ནི་བཅོམ་ལྡན་འདས། མ་མེ་མུཉྩ་ནི་བདག་ལ་གྲོལ་བར་མཛོད་ཅེས་པའམ། མ་འདོར་ཅིག་ཅེས་པ་མ་འ་ས་མ་ཡ་ས་ཏྭ་ནི་དམ་ཚིབ་སེམས་དཔའ་ཆེན་པོ། །ཨཱནི་གསུང་
རྡོ་རྗེའི་ས་བོན་ཡིན་པའི་ཕྱིར། ཧཱུཾ་དང་ཕཌ་ནི་ཡི་གེ་བརྒྱ་བར་མི་ཐེ་ཡང་མཇུག་ཏུ་སྦྱར་བ་ཡིན་ལ། ཡི་གེ་བརྒྱ་བ་ཞེས་བ་ནི་སྲོག་ལྡན་གྱི་ཡི་གེའི་དབང་དུ་བྱས་པ་ཡིན་ཏེ། གཞན་དུ་ནི་དེ་ལས་མང་བའི་ཕྱིར་རོ། །མཐར་གསོལ་བ་བཏབ་ནས་རང་ལ་བསྟིམ་པས་རང་དང་
དབྱེར་མེད་དུ་གྱུར་པར་བསམ་མོ། །འདི་ལ་སྟོབས་བཞི་ཚང་བ་ཡིན་ཏེ། སྐྱབས་སེམས་ནི་རྟེན་གྱི་སྟོབས། བཟླས་བ་ནི་གཉེན་པོ་ཀུན་ཏུ་སྦྱོད་པའི་སྟོབས། བདག་ནི་མི་ཤེས་སོགས་ནི་སུན་འབྱིན་པའི་སྟོབས་ཡིན་ལ། སླར་ལྡོག་པའི་སྟོབས་ནི་ཤུགས་

[007A]༄༅། །ཀྱིས་བསྟན་པའི་ཕྱིར། རྡོར་སེམས་ཀྱི་སྒོམ་བཟླས་བྱས་པ་ལ་དགོས་པ་ཡོད་དེ། དམ་ཚིག་ཉམས་བ་སོགས་ཀྱི་ཉེ་ས་ལྟུང་སྦྱོར་ཞིང་འཕྲེལ་ཁ་ཆད་པར་འགྱུར་བའི་ཕྱིར་ཏེ། དེ་སྐད་དུ་ཡང་སྙིང་པོ་རྒྱན་ལས། །ཡི་གེ་བརྒྱ་པ་ཆོ་ག་བཞིན། །
ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབས་གྱུར་ནས། འཕེལ་བར་ཡང་ནི་མི་འགྱུར་ཞེས། གྲུབ་པ་མཆག་རྣམས་ཀྱིས་བཤད་པ། །ཞེས་སོགས་གསུངས་པའི་ཕྱིར་རོ། །གཉིས་པ་ལ་བཞི་།སྒོ་གསུམ་དག་པར་བྱས་ནས་ཚད་མེད་བཞི་
བསྒོམ་པ། ཕུང་ཁམས་སྐྱེས་མཆེད་བྱིན་གྱིས་བརླབ་པ། སྲུང་འཁོར་བསྒོམ་པ། ཚོགས་གསོག་པའོ། དང་པོ་ནི། ཀུན་སྤྱོད་ལས་ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད་།རུ་ནི་བཀོད་དང་བྲལ་བ་སྟེ། །ཀ་ནི་གང་དུའང་
མི་གནས་པའོ། །ཞེས་འབྱུང་བ་ལྟར་བསྒོམ་པར་བྱ་བ་ཡིན་ཏེ། དེ་ཡང་ཤཱི་ཧེ་རུ་ཀ་ཞེས་བརྗོད་ཅིང་དེའི་དོན་བསམས་པའི་སྒོ་ནས་དག་པ་གསུམ་གྱི་རྣལ་འབྱོར་ལ་འཇུག་པ་ཡིན་པའི་ཕྱིར། ཡེ་གེ་བཞི་པོ་དེས་བརྗོད་བྱའི་དང་མཚོན་ཚུལ་ཡོད་དེ། ཧེ་ཡི་གེ་གིས་
ནི་ཕུང་སོགས་ཀྱིས་བསྡུས་པའི་ཆོས་རྣམས་རང་བཞིན་གྱིས་གྲུབ་པས་སྟོང་བའི་ཆོས་ཀྱི་བདག་མེད་པ་དང། རུ་ཡིག་གིས་གང་ཟག་རང་བཞིན་གྱིས་གྲུབ་པས་སྟོང་པའི་གང་ཟག་གི་བདག་མེད་པ་མཚོན་པས་གཉིས་གས་ཀྱང་ཡུལ་གྱི་བདག་མེད་མཚོན་བ་
ཡིན་ལ། ཀ་ཡིག་གིས་ནི་ཡུལ་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་མཚོན་ཞིང། ཤཱི་ཡིག་གིས་ཡུལ་ཡུལ་ཅན་གཉིས་ཆུ་ལ་ཆུ་བཞག་པ་བཞིན་དུ་གཉིས་སུ་མེད་པར་སྦྱོར་བའི་བདེ་སྟོང་དབྱེར་མི་ཕྱེད་པའི་བདག་ཉིད་ཅན་གྱི་ཆོས་སྐུ་དེ་ངའོ་སྙམ་དུ་རྒྱལ་

[007B]རོ། །དེ་ལྟར་བསྒོམས་པ་དེ་ལ་ཡིད་དག་བར་བྱེད་པའི་རྣལ་འབྱོར་དང། དེ་ལས་ལྷའི་སྐུར་ལྡང་ནས་ཡི་གེ་དེ་དག་བརྗོད་པ་ལ་ལུས་དག་པར་བྱེད་པའི་རྣལ་འབྱོར་དང། དེ་ནས་འགོར་ཨོཾ་དང། མཐར་ཧཱུཾ་ཧཱུཾ་
ཕཌ་སྦྱར་བའི་དབྱངས་གསལ་ལན་གསུམ་བརྗོད་ཅིད་རང་གི་ལྟེ་བའི་ཕྱོགས་སུ་གཡོན་དུ་ལན་གསུམ་བསྐོར་བ་ལས་ལྷའི་ཚོགས་སྒྲོ་བསྟུ་བྱེད་པ་ལ་ངག་དག་པར་བྱེད་པའི་རྣལ་འབྱོར་ཞེས་བྱ་སྟེ། རང་གི་སྒོ་གསུམ་གྱི་དྲི་མ་སོ་སོར་དག་པར་བྱེད་པའི་རྣལ་འབྱོར་ཡིན་
པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོའི་སྒོ་གསུམ་གྱི་བྱ་བ་ཐམས་ཅད་དག་པ་གསུམ་གྱི་རྣལ་འབྱོར་གྱིས་ཟིན་དགོས་པར་ཤེས་པའི་ཆེད་ཡིན་པའི་ཕྱིར་རོ། དེ་ནས་སེམས་ཅན་ཐམས་ཅད་སྡུག་བསྔལ་དང་བྲལ་བ་དང། བདེ་བ་དང་ལྡན་པ་དང་
ཐོབ་ཟིན་པའི་བདེ་བ་བརྟན་པ་དང། ཡིད་དེ་བཞིན་ཉིད་ལ་གནས་པར་གྱུར་ཅིག་གནས་པར་བྱའོ་སྙམ་པའི་སྒོ་ནས་ཚངས་པའི་གནས་བསྒོམ་དགོས་པ་ཡིན་ཏེ། འཆད་པར་འགྱུར་པའི་ལམ་ཐམས་ཅད་ཐེག་ཆེན་གྱི་ཉམས་ལན་དུ་འགྱུར་བར་བྱ་བའི་ཆེད་ཡིན་པའི་ཕྱིར་
རོ། །གཉིས་པ་ལ་གསུམ། ཕུང་པོ་དང། སྐྱེ་མཆེད་དང། ཁམས་བྱིན་གྱིས་བརླབས་བའི་ཚུལ་ལོ། །དང་པོ་ནི། རང་གི་དཔྲལ་བའི་དྦུསུ་བཧྲུཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཞིང་དེ་ཡང་རྣམ་སྣང་འདིར་འགོད་པའི་རྒྱུ་མཚན་ཡོད་དེ། རྣམ་སྣང་ལུས་
དག་བྱེད་ཀྱི་ལྷ་ཡིན་ལ། ལུས་སམ་གཟུགས་ཕུང་གི་རྟེན་ཁམས་དཀར་པོ་ནི་དཔྲལ་བ་ན་གནས་པའི་ཕྱིར། རྡོ་རྗེ་ཉི་མ་ལྟེ་བར་འགོད་པ་ཡིན་ཏེ། དེ་ནི་ཚོར་ཕུང་དག་བྱེད་ཡིན་ལ། ཚོར་ཕུང་ནི་གཙོ་བོར་དྲོད་ལ་བརྟེན་ནས་འབྱུང་ལ་དྲོད་ཀྱི་གཙོ་བོ་གཏུམ་མོ་ལྟེ་བ་ན་གནས་

[008A]༄༅། །པའི་ཕྱིར། པདྨ་གར་དབང་ནི་མགྲིན་པར་འགོད་པ་ཡིན་ཏེ། དེ་ནི་འདུ་ཤེས་ཀྱི་ཕུང་པོ་དག་བྱེད་ཡིན་ལ་འདུ་ཤེས་ནི་གཙོ་བོར་མགྲིན་པ་ནས་བྱུང་སྟེ་དབང་པོའི་སྒོར་འཇུག་པའི་ཕྱིར། རྡོ་རྗེ་རྒྱལ་པོ་རྐང་པའི་ལོང་བུའི་འོག་ཏུ་འགོད་པ་ཡིན་ཏེ། དེ་ནི་འདུ་བྱེད་
ཀྱི་ཕུང་པོ་དག་བྱེད་ཡིན་ལ་མཚུངས་ལྡན་འདུ་བྱེད་རྩ་ཉོན་དང་ཉེ་ཉོན་རྣམས་གཡོ་བྱེད་ཀྱི་རླུང་གི་གཙོ་བོ་ནི་རྐང་པའི་ལོང་བུའི་ཕྱོགས་ན་གནས་པའི་ཕྱིར། རྡོར་སེམས་སྙིང་ཀར་འགོད་པ་ཡིན་ཏེ། དེ་ནི་རྣམ་ཤེས་ཀྱི་ཕུང་པོ་དག་བྱེད་ཡིན་པ་རྣམ་ཤེས་ཀྱི་གཙོ་བོ་ཡིད་ཀྱི་རྣམ་
ཤེས་སྲོག་འཛིན་དང་བཅས་པ་ནི་སྙིང་ཁ་ན་གནས་པའི་ཕྱིར་ཧེ་རུ་ཀ་སྤྱི་གོར་འགོད་པ་ཡིན་ཏེ། དེ་ནི་ཕུང་པོ་ལྡའི་དེ་བཞིན་ཉིད་དག་བྱེད་ཡིན་པ་དང། ཕུང་པོ་གཞན་བཞི་གཟུགས་ཕུང་ལ་བརྟེན་ཅིང་གཟུགས་ཕུང་གི་གཙོ་བོ་བྱང་སེམས་ནི་སྤྱི་བོ་ན་གནས་པའི་ཕྱིར་རོ། །
ཇི་ལྟར་བསྐྱེད་པའི་ཚུལ་ཡོད་དེ། གནས་དེ་རྣམས་སུ་བཧྲུཾ་དཀར་པོ་སོགས་རང་རང་གི་མདོག་དང་མཐུན་པའི་ས་བོན་ཡི་གེ་དྲུག་ལས་བསྐྱེད་པ་ཡིན་པའི་ཕྱིར། ལྷ་དེ་རྣམས་ནི་རིགས་དྲུག་གི་ངོ་བོ་ཡིན་ཏེ། རིམ་པ་བཞིན་རྣམ་སྣང་རིན་འབྱུང་འོད་དཔག་དོན་གྲུབ་རྡོ་རྗེ་སེམས་དབའ་
མི་བསྐྱོད་པའི་ངོ་བོ་ཡིན་པའི་ཕྱིར། གལ་ཏེ་ཧེ་རུ་ཀ་མི་བསྐྱོད་པའི་ངོ་བོ་ཡིན་ན་མི་འཐད་དེ། རིགས་ཉི་ཚེ་བར་འགྱུར་པའི་ཕྱིར་ཞེ་ན། སྐྱོན་མེད་དེ། མི་བསྐྱོད་པའི་རིགས་དང་རིགས་དྲུག་པ་མི་འགལ་བའི་ཕྱིར་རོ། །འོན་ཀྱང་བསྐབས་འདིར་རྡོ་རྗེ་སེམས་དཔའ་ཉིད་རིགས་དྲུག་པར་
བྱའོ། །གཉིས་པ་སྐྱེ་མཆེད་བྱིན་གྱིས་བརླབ་པ་ནི། མིག་གཉིས་སུ་ཨོཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། དེ་ཡང་གནས་དེ་དང་དེར་ས་བོན་ཨོཾ་དཀར་པོ་སོགས་དྲུག་ལས་གཏི་མུག་རྡོ་རྗེ་སོགས་དྲུག་བསྐྱེད་པར་བྱ་བ་ཡིན་པའི་ཕྱིར། ལྷ་དྲུག་པོ་དེ་

[008B] རིམ་པ་བཞིན་ས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་སྒྲིབ་སེལ་ཀུན་བཟང་རྣམས་ཀྱི་ངོ་བོ་ཡིན་པའི་ཕྱིར། དེ་དྲུག་གནས་དེ་རྣམས་སུ་འགོད་བའི་རྒྱུ་མཚན་ཡོད་དེ། རང་གི་སྦྱང་གཞིའི་གཙོ་བོ་སྐྱེད་ཆེད་རྣམས་གནས་དེ་དག་ཏུ་ཡོད་པའི་
ཕྱིར་རོ། །གསུམ་པ་ཁམས་བྱིན་གྱིས་བརླབ་པ་ནི། ལྟེ་བ་ས་ལ་ལཾ་སེར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། གནས་དེ་རྣམས་སུ་ལཾ་སེར་པོ་སོགས་ས་བོན་ལྔ་ལས་རང་རང་གི་མདོག་དང་མཐུན་པའི་ལྟུང་བྱེད་མ་སོགས་ལྷ་ལྔ་པོ་དེར་བསྐྱེད་བར་བྱ་བའི་ཕྱིར་དེ་ལྔ་པོ་གང་
གི་ངོ་བོ་ཡིན་པ་ཡོད་དེ། ལྟུང་བྱེད་མ་སྦྱན་མའི་ངོ་བོ་ཡིན་པ་ནས་པདྨའི་དྲ་བ་ཅན་ཆོས་དབྱིངས་རྡོ་རྗེ་མའི་ངོ་བོ་ཡིན་པའི་ཕྱིར། ལྷ་དེ་རྣམས་གནས་དེ་དང་དེར་སྒོམ་པའི་རྒྱུ་མཚན་ཡོད་དེ། སྦྱོང་བྱེད་ལྷ་རྣམས་ཀྱི་སྦྱང་གཞིའི་གཙོ་བོ་ཁམས་རྣམས་དེ་དང་དེར་གནས་པའི་ཕྱིར། གོང་དུ་བཤད་
བ་དེ་རྣམས་ཇི་ལྟར་བསྒོམ་པའི་ཚུལ་ཡོད་དེ། ལྷ་དེ་དག་རང་གི་ཕུང་པོ་དང་སྐྱེ་མཆེད་དང་ཁམས་རྣམས་དང་ངོ་བོ་དབྱེར་མེད་དུ་བལྟ་ཞིང་གནས་དེ་དང་དེར་གཟུགས་བརྙན་ཤར་བ་བཞིན་དུ་བསམ་པ་དང་བདེ་སྟོར་དབྱེར་མེད་ཀྱི་ཡེ་ཤེས་ལྷ་དེ་དང་དེ་དག་ཏུ་ཤར་བའི་ང་རྒྱལ་དང་གསལ་སྣང་ལ་སློབ་པ་
ཡིན་པའི་ཕྱིར། དེ་ནས་པྲ་ཀྲྀ་ཏ་ཞེས་སོགས་བརྗོད་ནས་ང་རྒྱལ་འཛིན་པ་ཡིན་ཏེ། སྔགས་དོན་ནི་རང་བཞིན་གྱིས་ཡོངས་སུ་དག་པའི་ཆོས་ཐམས་ཅད་རང་བཞིན་གྱིས་ཡོངས་སུ་དག་བ་དེ་ངའོ་སྙམ་དུ་ང་རྒྱལ་བཟུང་བའི་དོན་ཡིན་བའི་ཕྱིར་རོ། །གསུམ་པ་སྲུང་འཁོར་བསྒོམ་ཆུལ་ལ་གཉིས། བདེ་མཆོག་
གི་སྐོར་ནས་གསུངས་ཚུལ་མདོར་བསྡུས་དགོས་པ་དང། སྐབས་འདིར་ཇི་ལྟར་བསྒོམ་པའི་ཚུལ་ལོ། །དང་པོ་ནི་ཡོད་དེ། རྩ་རྒྱུད་ལས། ར་བ་རྣམས་ནི་ཕྱོགས་སུ་དགོད། །ཞེས་སོགས་གསུངས་པའི་དོན་མངོན་བརྗོད་སོགས་ཀྱིས་སྲུང་འཁོར་རྒྱས་འབྲིང་བསྡུས་པ་གསུམ་གྱི་བསྒོམ་ཚུལ་དུ་མཛད་ལ། དེ་ཡང་རྒྱས་པ་ནི་

[009A]༄༅། །ར་གུར་གྱི་ནང་དུ་འཁོར་ལོ་རྩིབས་བཅུ་བའི་དབུས་སུ་རྡོར་སེམས་དང་ཕྱོགས་མཚམས་རྣམས་སུ་ཁྲོ་བོ་བཅུ་བསྒོམས་ནས་བཟླས་བ་བྱ་ཞིང་འཕྲིན་ལས་མཛད་པ་དང། འབྲིང་པོ་ནི་འདིར་བསྒོམས་བ་ལྟར་དང། བསྡུས་པ་ནི་དྲིལ་བུའི་ལུགས་སུ་བསྒོམ་པ་ལྟར་རྡོ་རྗེའི་ས་གཞི་ར་གུར་
བླ་རེ་མདའི་དྲ་བ་མེ་རི་དང་བཅས་བ་བསྐྱེད་ནས་སྔགས་དྲུག་གིས་བྱིན་གྱིས་བརླབ་པ་ཡིན་པའི་ཕྱིར་རོ། །གཉིས་པ་ལ་གཉིས། ར་གུར་སོགས་ཇི་ལྟར་བྱ་བ་དང། ཁྲོ་མོ་རྣམས་བསྐྱེད་ནས་བགེགས་ལ་ཕུར་བུས་གདབ་པའི་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ། །རང་ཉིད་ཧེ་རུ་ཀའི་ང་རྒྱལ་
གྱིས་གཡོན་པའི་མཐེབ་མཛུབ་ཀྱིས་སེ་གོལ་ཕྱོགས་བཞིར་གདབ་ཅིང་ཨོཾ་སུམ་བྷ་ནི་ཞེས་སོགས་ཞལ་བཞི་པའི་སྔགས་བརྗོད་པའི་ཚེ་སྔགས་འོད་ཟེར་དང་བཅས་པ་ལས་ཕྱོགས་མདོག་ཅན་གྱི་སྣ་ཚོག་རྡོ་རྗེའི་རྭ་བ་གྲུབ་ཞི་པ་དང་འོག་གི་སྣ་ཚོགས་རྡོ་རྗེའི་ལྟེ་བའི་ཧཱུཾ་གི་འོད་ཟེར་ལས་སྦྲོས་
བའི་རྡོ་རྗེའི་ས་གཞི་དང། ར་བའི་མཐར་རྡོ་རྗེ་རྩེ་ལྔ་བའི་རྣམ་པ་ཅན་གྱི་མདའི་དྲ་བ་མེ་རབ་ཏུ་འབར་བ་ཕན་ཚུན་དུ་རྒྱུགས་པ་དང་སྟེང་དུ་རྭ་བའི་རྒྱད་དང་ཉམ་པའི་དབྱིབས་གྲུ་བཞི་པ་རྩེ་མོ་རིམ་གྱིས་ཕྲ་བའི་རྡོ་རྗེའི་གུར་དང། དེའི་འོག་ཏུ་རྡོ་རྗེའི་བླ་རེ་སྟེ། རྡོ་རྗེ་ཆེ་བ་རྣམས་ཀྱི་ཁོང་སེང་དུ་རྡོ་རྗེ་ཆུང་བའི་རྡུལ་ཕྲ་རབ་
ཀྱིས་བར་མཚམས་མེད་པར་གཏམས་པ། ཐམས་ཅད་ཀྱང་ཕྱི་རོལ་ཏུ་དུམ་བུ་གཅིག་ཏུ་གྱུར་པ་དང། དེའི་ཕྱི་རོལ་ཏུ་རྡོ་རྗེའི་མེ་རབ་ཏུ་འབར་བས་བསྐོར་བར་བསམ་པ་ཡིན་པའི་ཕྱིར་རོ། །དེ་ནས་ཨོཾ་མེ་དེ་ནི་ཞེས་སོགས་ཀྱི་སྔགས་བརྗོད་ནས་བྱིན་གྱིས་བརླབ་པར་བྱ་བ་ཡིན་ཏེ། སྔགས་དང་བོའི་དོན་ནི་ས་གཞི་
རྡོ་རྗེའི་རང་བཞིན་དུ་འཆིང་བ་དང། གཉིས་པ་ནི་རྡོ་རྗེའི་དྲ་བ། གསུམ་པ་ནི་རྡོ་རྗེའི་གུར། །བཞི་པ་ནི་རྡོ་རྗེའི་བླ་རེ་ལྔ་པ་ནི་རྡོ་རྗེའི་མདའི་དྲ་བ། དྲུག་བ་ནི་རྡོ་རྗེའི་ཉི་མ་མེ་འབར་བ་སྟེ་ཧཱུཾ་དང་བཅས་པས་དེ་རྣམས་བྱིན་གྱིས་རློབ་པ་ཡིན་པའི་ཕྱིར། པཾ་གཉིས་དང་སཾ་དང་ཁཾ་རྣམས་འབྱུང་བའི་རྒྱུ་མཚན་ཡོད་དེ་

[009B]ཡིག་དང་པོ་དང་ས་བོན་ཡིན་པའི་ཕྱིར་རོ། །གཉིས་པ་ཇི་ལྟར་བྱ་བའི་ཚུལ་ཡོད་དེ། སུམ་བྷ་ནི་སོགས་སྔགས་ཚན་བཞི་བརྗོད་དེ་ར་བའི་ཕྱོགས་བཞིར་བཀོད་ནས་དེ་ལས་སྒོ་མ་བཞི་དང། ཡང་སྔགས་ཚན་གཉིས་གཉིས་མཚམས་བཞིར་བཀོད་
པ་ལས་མཚམས་མ་བཞི་སྟེ་བརྒྱད་དང། ཤར་ནུབ་ཀྱི་སྔགས་གཉིས་ལས་སྟེང་འོག་ཏུ་ཁྭ་གདོང་མ་དང་ཁྱི་གདོང་མ་གཉིས་པ་རེ་སྟེ་བཅུ་སྨད་ཕུར་བུའི་རྣམ་པར་བསྐྱེད་ཅིང། དེའི་འོད་ཟེར་ལས་སྤྲོས་པའི་ཁྲོ་མོ་རྣམས་ཀྱིས་བགེགས་འགུག་པ་དང་ཕུར་གདབ་བྱ་བ་སོགས་ཡིན་པའི་ཕྱིར། ཧཱུཾ་བཅུ་
ལས་ཁྲོན་པ་བཅུ་བསྐྱེད་པའི་ཚེ་སྟེང་འོག་གཉིས་གང་དུ་བྱ་བའི་ཚུལ་ཡོད་དེ། སྟེང་གི་དོད་ཤར་གྱི་ཤར་དང་འོག་གི་དོད་ནུབ་ཀྱི་ནུབ་ཏུ་བསྐྱེད་པ་ཡིན་པའི་ཕྱིར་རོ། །ཕུར་གདབ་ཀྱི་སྔགས་དོན་ཡོན་ཏེ། གྷ་གྲྷ་ནི་གྷ་ཏ་གྷ་ཏ་སྟེ་གསོད་བྱེད་ལ་འཁོད་པ་དང། གྷཱ་ཏ་ཡ་གཉིས་ནི་ཆོམས་ཤིག་གཉིས། སརྦ་དུ་ཋྚཾ་ནི་མ་རུངས་
བ་ཐམས་ཅད། ཕཌ་ནི་གསལ་བར་བྱེད་པ། ཀཱི་ལ་ལ་གཉིས་ནི་ཕུར་བུས་ཐོབ་ལ་མི་འགུལ་བར་གྱིས། སརྦ་བཱ་པཾ་ནི་སྡིག་པའི་བསམ་བྕ་ཅན་ཐམས་ཅད། ཕཌ་ནི་དགས་པ་དང་ཧཱུཾ་གསུམ་ནི་བསྐུལ་བ་བྫྲ་ཀཱ་ལི་ཡཱ་ནི་རྡོ་རྗེ་ཕུར་བུ་ཞེས་བོད་པ། བརྫྲ་དྷཱ་ར་ཨཱ་ཛྙུ་པ་ཡ་ཏི་ནི་རྡོ་རྗེ་འཆང་གི་
བཀའ་ཉོན་ཅིག་སརྦ་དུ་ཥྚཱཾ་པི་གྷ་ན་ཀཱ་ལ་མཱ་གྩིཏྟ་བཛྲ་ཀཱི་ལ་ཡ་ནི་བགེགས་གདུག་པ་ཅན་རྣམས་ཀྱི་ལུས་ངག་ཡིད་གསུམ་ལ་ཕུར་བུས་ཐོབ་ཅིག་ཧཱུཾ་དང་ཕཌ་ནི་བསྐུལ་བ་དང་གསལ་པོའི་དོན་ཡིན་པའི་ཕྱིར་རོ། །བཛྲ་མུ་དག་ར་སོགས་ཀྱི་དོན་ཡང་ཡོད་དེ། རྡོ་རྗེ་ཐོ་བས་ཕུང་བུ་རྡུངས་ཤིག་ཅེས་
བའི་དོན་ཡིན་པའི་ཕྱིར་རོ། །དེ་ནས་ཕུར་གདབ་སོགས་བྱ་བའི་ཚུལ་ཡོད་དེ། ཕྱོགས་གཡོན་སྐོར་དང་མཚམས་གཡས་སྐོར་དང་སྟེང་འོག་གི་འགེགས་ཀྱི་གཙོ་བོ་རྣམས་ཀྱི་སྤྱི་བོ་ནས་ཕུར་བུ་ཟུག་པ་ལ་ཁྲོ་མོ་རྣམས་ཀྱིས་ཐོ་བས་བརྡུང་བས། བགེགས་ཐམས་ཅད་བདེ་སྟོང་དབྱེར་མེད་ཀྱི་ངོ་བོར་གྱུར་

[010A]༄༅། །ཁྭ་གདོར་མ་སོགས་ཀྱིས་བགེགས་ལྷག་མ་རྣམས་རྒྱད་རིང་དུ་བསྐྲད་ནས། རང་ཕྱོགས་ཀྱི་རྡོ་རྗེའི་ར་བ་ལ་ཐིམ་བས་ཆུ་ལས་ཆུ་བརྡབས་པས་ཟེགས་མ་ཕྱིར་འཐོར་བ་བཞིན་དུ། ར་བ་ལས་འོད་ཟེར་ཕྱིར་འཕྲོས་པས་རྡོ་རྗེ་དང་པདྨ་དང་འཁོར་ལོའི་ར་བ་ཟླུམ་པོ་གསུམ་དུམ་བུ་
གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་གཡོན་སྐོར་དུ་འཁྱིལ་ཞིང་འབར་བས་ཕྱོགས་ཐམས་ཅད་དུ་ཁྱབ་པས་འགྲོ་བ་ཐམས་ཅད་ཀྱང་བགེགས་དང་བྲལ་བར་བསམ་པ་ཡིན་པའི་ཕྱིར། འདིར་འདོད་འཇོ་ལས། ར་བ་ཟླུམ་པོ་གསུམ་སྔར་གྱི་ར་བ་གྲུ་བཞིག་དེར་བར་མཚམས་མེད་པར་འགྱུར་བར་གསུངས་
བ་ལྟར་ན། དེའི་ཚེ་ཐམས་ཅད་ཀྱང་ཟླུམ་པོར་བྱ་དགོས་པར་སེམས་ཏེ། གཞན་དུ་ན་བར་མཚམས་མེད་པར་འོང་དཀའ་བའི་ཕྱིར་རོ་།འཁོར་ལོ་དང་པད་ར་ཡང་དཔངས་མཐོ་སྟེ། རྡོར་ར་དང་མཉམ་དགོས་པའི་ཕྱིར་རོ། །བགེགས་རྣམས་བདེ་སྟོང་དབྱེར་མེད་དུ་བསྒོམ་པ་ལ་དགོས་པ་ཡོད་དེ། དེ་རྣམས་ལ་ཕན་
གདགས་པའི་ཆེད་ཡིན་པའི་ཕྱིར། འདིའི་སྲུང་འཁོར་རྒྱས་པའི་སྐབས་དང་གཞུང་གཞན་ནས་ཕུར་གདབ་བྱེད་མཁན་དང་ཕུར་བུ་ཁྲོ་བོར་བསྐྱེད་པར་གསུངས་ཀྱང། འདིར་ཁྲོ་མོས་དེ་བྱེད་པར་བཤད་པའི་དགོས་པ་ཡོད་དེ། བུད་མེད་ཀྱི་རྣམ་པས་འདུལ་དགོས་པ་ལ་ཁྲོ་བོ་རྣམས་ལྷ་མོའི་རྣམ་པར་བསྟན་ནས་སྣ་
ཚོགས་པའི་ཐབས་ཀྱིས་སེམས་ཅན་གྱི་དོན་མཛད་པར་བཤད་པ་བཞིན་ཡིན་པའི་ཕྱིར། སྲུང་འཁོར་བསྒོམ་པ་ལ་དགོས་པ་ཡོད་དེ། འགལ་རྐྱེན་བར་ཆད་ཀྱིས་ཚུགས་པའི་ཆེད་ཡིན་པའི་ཕྱིར། སེམས་ཅན་ཐམས་ཅད་བགེགས་དང་བྲལ་བ་བསམ་པ་ལ་དགོས་པ་ཡོད་དེ། ཐེག་ཆེན་ཐུན་མོང་མ་
ཡིན་པའི་སྲུང་འཁོར་དུ་འགྱུར་བའི་ཆེད་ཡིན་པའི་ཕྱིར། འོ་ན་འདིར་བཤད་པའི་འབྲིང་བོ་དེ་ཁོ་ན་ལྟར་སྒོམ་པར་བྱ་འམ་ཞེ་ན། དེར་མ་ངེས་ཏེ་སྲུང་འཁོར་རྒྱས་འབྲིད་བསྡུས་གསུམ་གྱི་རྣམ་གཞག་ཤེས་ནས་ལྭ་དྲིལ་ནག་གསུམ་གྱི་སྐབས་སུའང། རྒྱས་འབྲིང་བསྡུ་སུཾ་གང་བསྒོམས་ཀྱང་

[010B]    ༈    །བཞི་པ་ཚོགས་གསོག་པ་ལ་གཉིས། སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲག་ལྡན་དུ་སྐྱེ་བ་ལེན་པའི་རྒྱུར་སྐྱིས་ནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཀྱི་ཚོགས་བསགས་པ་དང། དེའི་འོག་ཏུ་འཆི་
བ་འོད་གསལ་མངོན་དུ་བྱས་པ་དང་ཆོས་མཐུན་པར་འཆི་བ་ཆོས་སྐུར་འཁྱེར་བའི་ལམ་འཁྱེར་ཡེ་ཤེས་ཀྱི་ཚོགས་བསགས་པའོ། །།དང་པོ་ལ་གཉིས། ལྷ་སྤྱན་འདྲེན་པ་དང། མཆོད་པའོ། །དང་པོ་ཇི་ལྟར་བྱ་བའི་ཚུལ་ཡོད་དེ། སྲུང་འཁོར་གྱི་དབུས་སུ་རང་ཉིད་ཧེ་རུ་ཀར་གསལ་བའི་
ཐུགས་ཀར་པཾ་སེར་པོ་ལས་བྱུང་བའི་སྣ་ཏོགས་པདྨའི་ལྟེ་བར་ལྭ་པ་སོགས་ཀྱིས་བཤད་པ་ལྟར་ཨཾ་ལས་བྱུང་བའི་ཟླ་བའི་སྟེང་དུ་ཧཱུཾ་ཡིག་དངུལ་ཆུའི་མདོག་ཅན་ཡེ་ཤེས་ལྔའི་རང་བཞིན་ཅན་གྱི་འོད་ཟེར་གྱི་སྒོ་གསུམ་གྱི་དྲི་མ་དག་པར་བྱས་ཏེ་ཕྱིར་འཕྲོས་པའི་འོད་ཟེར་གྱིས་ཚོགས་ཞིང་
རྣམས་སྤྱན་འདྲེན་པ་ཡིན་པའི་ཕྱིར། ཧཱུཾ་གིས་ཡེ་ཤེས་ལྔ་མཚོན་ཚུལ་ཡོད་དེ། ཨ་བྷྱས། ཨུས་དོན་གྲུབ། ཧས་སྣང་མཐའ། མགོ་བོས་རིན་འབྱུང། ཟླ་ཚེས་ཀྱིས་རྣམ་སྣང། ཐིག་ལེ་ནཱ་ད་དང་བཅས་པས་མི་བསྐྱོད་པ་མཚོན་པར་བཤད་པའི་ཤུགས་ཀྱིས་ཡེ་ཤེས་ང་མཚོན་ཚུལ་ཡང་
གོ་བའི་ཕྱིར་རོ། །ཚོགས་ཞིང་གནས་གང་ནས་སྤྱན་འདྲེན་པའི་ཚུལ་ཡོད་དེ། བདེ་སྟོང་དབྱེར་མེད་ཀྱི་ཆོས་སྐུ་ལ་རང་བཞིན་གྱི་གནས་སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་པ་དང། དང་པོར་ལོངས་སྐུར་སངས་རྒྱས་པའི་རང་བཞིན་གྱིས་གནས་ནས་སྤྲུལ་སྐུའི་རྣམ་པར་སྦྱན་འདྲེན་
པ་དང་འོག་མིན་ནས་སྤྱན་འདྲེན་བ་རྣམས་ལས་འདིར་ཕྱི་མ་གཉིས་ལྟར་བྱ་བ་ཡིན་པའི་ཕྱིར། གང་གི་རྣམ་པར་སྤྱན་འདྲེན་པའི་ཚུལ་ཡོད་དེ། སངས་རྒྱས་བྱང་སེམས་སྤྱིའི་དབང་དུ་མཛད་པ་དང། བླ་མ་དང་དཀྱིལ་འཁོར་གྱི་གཙོ་བོར་མི་དད་པ་དང་གཙོ་བོའི་རིགས་བདག་གི་

[011A]༄༅། །ཚུལ་དང། དཀྱིལ་འཁོར་བའི་ལྷ་ཚོགས་རྣམས་དང་དབྱེར་མེད་ཀྱི་ཚུལ་དང། བླ་མ་དུར་ཁྲོད་ན་བཞུགས་པའི་རྣམ་པར་སྤྱན་འདྲེན་པ་སོགས་དུ་མ་ཡོད་པ་ལས་འདིར་བླ་མ་དང་དཀྱིལ་འཁོར་བའི་ལྷ་ཚོགས་ཐ་དད་བའི་ཚུལ་གྱིས་སྤྱན་འདྲེན་ཞིང་དེ་ཡང་བླ་མ་
རྡོ་རྗེ་འཆང་གི་རྣམ་པ་ཅན་དང། ཚོགས་ཞིང་གཞན་རྣམས་བསྒོམ་པར་འགྱུར་བའི་འཁོར་ལོ་སྡོམ་པའི་ལྷ་ཚོགས་འཁོར་བཅས་ཀྱི་རྣམ་པར་སྤྱན་འདྲེན་པ་ཡིན་པའི་ཕྱིར། སྤྱིར་གནས་གང་ནས་དང་རྣམ་པ་གང་གིས་སྤྱན་འདྲེན་པ་ནི། གོང་དུ་བཤད་པ་དེ་རྣམས་གང་བྱས་ཀྱང་ཁྱད་
པར་ཤེས་ན་མི་འགལ་ཏེ། ཚད་ལྡན་དུ་མས་བཤད་པའི་ཕྱིར་རོ་།གཉིས་པ་ལ་གསུམ་གྱི་དང་པོ་ཕྱག་འཚལ་བའི་ཚུལ་ཡོད་དེ། གང་གི་དྲིན་གྱིས་ཞེས་སོགས་ཀྱིས་བླ་མ་དང། ཧེ་རུ་ཀ་དཔལ་ཞེས་སོགས་ཀྱིས་གཙོ་བོ་ཡབ་ཡུམ་དང། གནས་དང་ཉེ་བའི་ཞེས་སོགས་
ཀྱིས་འཁོར་རྣམས་ལ་ཕྱག་འཚལ་བ་ཡིན་པའི་ཕྱིར་རོ། །གཉིས་པ་ཡོད་དེ། ཐུགས་ཀ་ནས་མཆོད་པའི་ལྷ་མོ་རྣམས་སྤྲུལ་ཏེ་ཤྲཱི་ཧེ་རུ་ཀ་ཨརྒྷཾ་སོགས་ཀྱི་སྔགས་བརྗོད་དེ་མཆོད་ནས་སླར་བསྡུ་བ་ཡིན་པའི་ཕྱིར། ཨརྒྷཾ་ནས་ཤཕཱི་བར་གྱི་སྔགས་དོན་ཡོད་དེ་མཆོད་ཡོན་
ནས་རོལ་མོའི་བར་གྱི་མིང་ཡིན་པའི་ཕྱིར། བཛྲ་ཝི་ནི་ཞེས་སོགས་ཀྱི་དོན་ཡོད་དེ། རྡོ་རྗེ་པི་ཝང་མ་གླིང་བུ་མ་རྔ་ཟླུམ་མ་ཛ་རྔ་མ་དང། རྡོ་རྗེ་བཞེད་མ་སྒེག་མོ་གླུ་མ་གར་མ་དང། རྡོ་རྗེ་མེ་ཏོག་བདུག་སྤོས་མར་མེ་དྲི་ཆབ་མ་དང། གཟུགས་རོ་རེག་བྱ་ཆོས་དབྱིངས་རྡོ་རྗེ་མ་ཞེས་པའི་དོན་
ཡིན་པའི་ཕྱིར། གསུམ་པ་ཡོད་དེ། བཅོམ་ལྡན་དཔའ་བོ་དབང་ཕྱུག་ཞེས་སོགས་རྐང་བརྒྱད་ཀྱིས་བསྟོད་ཅིང། དཀོན་མཆོག་གསུམ་ལ་ཞེས་སོགས་ཀྱིས་སྐྱབས་འགྲོ་སྡིག་བཤགས་ཡི་རང་སེམས་བསྐྱེད་ཅིང་ལམ་ལ་ཏན་པར་དམ་འཆའ་བ་ལུས་འབུལ་དང་

[011B] རྐང་བརྒྱད་ཀྱི་འགོར་ཨོཾ་དང་མཐར་ཧཱུཾ་ཧཱུཾ་ཕཊ་འབྱུང་བའི་རྒྱུ་མཚན་ཡོད་དེ། དེ་ནི་རྒྱ་སྐད་ལ་ཨོཾ་ན་མོ་བྷ་ག་ཝ་ཏེ་ཝི་རེ་ཤཱ་ཡ་ཧཱུཾ་ཧཱུཾ་ཕཊ་ཞེས་སོགས་འབྱུང་བའི་འགོ་མཇུག་གཉིས་རང་སོར་བཞག་པ་ཡིན་པའི་ཕྱིར། མཐར་ཚོགས་ཞིང་རྣམས་ཇི་
ལྟར་བྱ་བའི་ཚུལ་ཡོད་དེ། རང་གནས་སུ་གཤེགས་པ་དང་མི་དམིགས་པར་བསམ་པ་དང། རང་ལ་སྡུད་པ་རྣམས་ལས། འདིར་ཡིག་བརྒྱ་བརྗོད་པའི་རྗེས་སུ་ཕྱི་མ་ལྟར་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ་བྱིན་གྱིས་བརླབ་པའི་ཆེད་ཡིན་པའི་ཕྱིར་
གང་དུ་ཐིམ་པར་བསམ་པའི་ཚུལ་ཡོད་དེ། སྨིན་མཚམས་སམ་སྙིང་ཀར་ཐིམ་པར་བསམ་པ་ཡིན་པའི་ཕྱིར། ཚོགས་ཞིད་མཆོད་པ་ལ་དགོས་པ་ཡོད་དེ། བསོད་ནམས་ཀྱི་ཚོགས་རྫོགས་པར་འགྱུར་བའི་ཆེད་ཡིན་པའི་ཕྱིར་རོ། །དག་པ་གསུམ་གྱི་རྣལ་འབྱོར་ནས་འདིའི་བར་
རྗེའི་སྨོན་ལམ་ནས་བསྟན་ཚུལ་ཡོད་དེ། སྒོ་གསུམ་སྤྱོད་པ་དཔལ་ལྡན་ཧེ་རུ་ཀའི། །སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱི་།བྱིན་གྱིས་རློབས་པས་བགེགས་ཀུན་བཟློག་པ་དང། །རླབས་ཆེན་བསོད་ནམས་ཚོགས་ནི་རྫོགས་པར་ཤོག་ཅེས་པས་བསྟན་པའི་ཕྱིར་རོ།    ༈    །
གཉིས་པ་ཡེ་ཤེས་ཀྱི་ཚོགས་གསོག་པ་ལ་གཉིས། དངོས་དང་ཆོས་མཐུན་སྦྱོར་ཚུལ་བཤད་པའོ། །དང་པོ་ཇི་ལྟར་བསྒོམ་པའི་ཚུལ་ཡོད་དེ། སྔར་བཤད་པའི་མཆོད་ཡུལ་ལྷ་དང། མཆོད་མཁན་རང་དང། མཆོད་བྱ་རྫས་ཀྱི་འཁོར་གསུམ་དོན་དམ་པར་མ་གྲུབ་པས་
རྣམ་པར་རིག་པའི་སེམས་སམ་རྟོག་པས་བཏགས་པ་ཙམ་དུ་བལྟ་ཞིང་རང་གི་གནས་གསུམ་དུ་ཧེ་རུ་ཀ་ཞེས་པའི་ཡི་གེ་གསུམ་རིམ་པར་བཀོད་ནས་དེས་མཚོན་པའི་ཆོས་ཐམས་ཅད་རང་བཞིན་གྱིས་མེད་ཀྱང་ཐ་སྙད་ཙམ་དུ་བྱ་བྱེད་འཐད་པའི་སྣང་སྟོང་ཟུང་དུ་འཇུག་པ་སྒྱུ་

[012A]༄༅། །མ་ལྟ་བུའོ་སྙམ་དུ་བསྒོམ་པར་བྱ་བ་སོགས་ཡིན་པའི་ཕྱིར། དེ་ལྟར་ཡིན་ཀྱང་དེ་མ་རྟོགས་པའི་སེམས་ཅན་རྣམས་འཁོར་བའི་སྡུག་བསྔལ་ལས་བདག་གིས་ཐར་བར་བྱའོ་སྙམ་དུ་ཆོས་ལ་དམིགས་པའི་སྙིང་རྗེ་ཆེན་པོ་བསྒོམས་ནས་རྟེན་འབྲེལ་གྱི་སྣང་བ་ཙམ་དེ་
ཡང་སྡུད་པ་ཡིན་ཏེ། ཨོཾ་སྭ་བྷཱ་ཞེས་སོགས་ཀྱི་དོན་བསམ་པའི་སྒོ་ནས་ཁམས་གསུམ་པོ་རང་བཞིན་གྱིས་སྟོང་པར་བསྒོམ་དགོས་པའི་ཕྱིར། སྔགས་འདིའི་ཚིག་དོན་ནི་སྔར་བཤད་ཟིན་པ་ལྟར་ཡིན་ཏེ་གཟུང་འཛིན་གྱིས་བསྡུས་པར་ཆོས་ཐམས་ཅད་རང་བཞིན་གྱིས་རྣམ་པར་
དག་པའི་ཚུལ་དེ་ཉིད་བསྒོམ་པར་སྟོན་པའི་སྐབས་ཡིན་པའི་ཕྱིར་དེ་ནས་ཇི་ལྟར་བྱ་བའི་ཚུལ་ཡོད་དེ་ཧེ་རུ་ཀ་ཞེས་པའི་ཡི་གེ་གསུམ་ཡོངས་སུ་གྱུར་པ་ལས། སྨོན་ལམ་གྱི་དབང་གིས་ཨོཾ་ཨཱ་ཧཱུཾ་གསུམ་སྟེང་ནས་སྟེང་དུ་བརྩེགས་པ་ལས་སྐུ་གསུང་ཐུགས་ཀྱི་ལྷ་ཚོགས་རྣམས་
སྤྲོས་ཏེ། མཐོ་རིས་སོགས་འཁོར་ལོ་གསུམ་གྱི་ལྷའི་ངོ་བོར་བྱས་ནས་དེ་རྣམས་སྙོམས་པར་འཇུག་པ་སྔོན་དུ་འགྲོ་བས་ཡི་གེ་གསུམ་ལ་ཐིམ། ཡི་གེ་གསུམ་རིམ་གྱིས་ཐིམ་པའི་མཐར་ཧཱུཾ་གི་ནཱ་ད་ཡང་སྐྲའི་རྩེ་མོ་བརྒྱ་སྟོང་བཤག་པའི་ཚད་ཙམ་དུ་གནས་པར་བསམས་ལ་
སེམས་ཅན་ཐམས་ཅད་ཀྱིས་ཆོས་ཉིད་མ་རྟོགས་པས་བདག་གིས་དེ་རྟོགས་པར་བྱས་ནས་སེམས་ཅན་ཐམས་ཅད་འཁོར་པའི་སྡུག་བསྔལ་ལས་ཐར་བར་བྱའོ་སྙམ་དུ་དམིགས་མེད་ཀྱི་སྙིང་རྗེ་ཆེན་པོ་བསྒོམས་ནས་ཤཱུ་ནྱ་ཏའི་སྔགས་བརྗོད་དེ་ནཱ་ད་ཡང་འོད་གསལ་དུ་ཞུགས་པར་
བསྒོམ་པ་ཡིན་པའི་ཕྱིར། ཤཱུ་ནྱ་ཏའི་སྔགས་དོན་ཡང་ཡོད་དེ་ཤཱུ་ནྱ་ཏཱ་ནི་སྟོང་པ་ཉིད། ཛྙཱ་ན་ནི་ཡེ་ཤེས། བཛྲ་ནི་རྡོ་རྗེ་སྟེ་མི་ཕྱེད་པ། སྭ་བྷཱ་ཝ་ནི་རང་བཞིན། ཨཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པ་ཡིན་ལ། མདོར་ན་ལུས་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་

[012B]རྒྱལ་བའི་ཐུགས་ཆོས་སྐུ་ལ་ང་རྒྱལ་བཞག་ནས་བསྒོམ་པར་བྱ་བའི་དོན་ཡིན་པའི་ཕྱིར་རོ། །ལས་དང་པོ་པའི་སྐབས་སུ་སྣང་ངོར་གཉིས་སྣང་ཕྲ་མོ་ཁེགས་པ་མི་འོང་ཡང་མོས་པ་ཡིད་བྱེད་གྱིས་ཁེགས་པར་བསམ་དགོས་པ་ཡིན་
ཏེ། ནཱ་ད་ཕྲ་མོའི་སྣང་བ་སྡུད་བའི་རྒྱུ་མཚན་ནི་ཀུན་རྫོབ་ཀྱི་སྣང་བ་ཕྲ་མོ་ཡང་སྡུད་པའི་དོན་ཡིན་པའི་ཕྱིར་རོ། །འདིར་དམིགས་མེད་ཀྱི་སྙིང་རྗེ་བསྒོམ་པར་གསུངས་པ་ནི་སྤྱི་དོན་གྱི་སྙིང་རྗེ་ཡིན་ཏེ། སྤྱིར་སྙིང་རྗེ་ལ་ཐུན་མོང་བ་དང་ཐུན་མོང་མ་ཡིན་པ་གཉིས་ཡོད་ཀྱང། འདིར་སྔ་
མ་ཡིན་ལ། མོས་པ་ཙམ་གྱིས་སྦྱོང་བ་ལ་ནི་སྦས་དོན་དང་མཐར་ཐུག་གི་སྙིང་རྗེ་ཡང་ཡོད་པར་འདོད་འཇོ་ལས་བཤད་པའི་ཕྱིར་ཐུན་མོང་མ་ཡིན་པའི་སྙིང་རྗེ་ཡང་ཡོད་དེ། བླ་མེད་ཀྱི་སྐབས་སུ་བདེ་ཆེན་གྱི་ཡེ་ཤེས་ལ་སྙིང་རྗེར་བཤད་པ་ཡོད་པའི་ཕྱིར་རོ། །གཉིས་པ་ལ་གཉིས་
དགོས་པ་དང། ཆོས་མཐུན་སྦྱོར་ཚུལ་དངོས་སོ། །དང་པོ་ནི། འདིར་སྟོང་ཉིད་བསྒོམ་པ་ལ་དགོས་པ་ཡོད་དེ། སྟོང་ཉིད་གསར་དུ་རྟོགས་པ་དང། དྲན་པ་གསོ་བ་དང། རྟོགས་ཟིན་བརྟན་པ་དང། ཡེ་ཤེས་ཀྱི་ཚོགས་བསག་པ་དང། ཐ་མལ་གྱི་སྣང་ཞེན་སྦྱོང་བ་དང་བསྒོམ་བྱའི་
རྟེན་བརྟེན་པ་རྣམས་སྟོང་ཉིད་རྟོགས་པའི་ཡེ་ཤེས་ཀྱི་རྣམ་རོལ་དུ་འཆར་བ་དང། བདེན་འཛིན་སྤོང་བ་དང། སྲུང་བའི་མཆོག་ཏུ་འགྱུར་བ་སོགས་ཀྱི་དགོས་པ་ཡོད་པའི་ཕྱིར། གཉིས་པ་ཤཱུ་ནྱ་ཏའི་སྔགས་དོན་ལྟར་སྟོང་ཉིད་བ་སྒོམ་ཚུལ་འདི་ལ་འཆི་བ་ཆོས་སྐུར་འཁྱེར་བའི་རྣལ་
འབྱོར་ཞེས་བྱ་སྟེ། སྦྱང་གཞི་འཛམ་བུའི་གླིང་པའི་མི་མངལ་སྐྱེས་ཁམས་དྲུག་ལྡན་ཞིག་ཕུང་སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱེད་པ་དང་རྣམ་པའམ་ཆོས་མཐུན་ཞིང། རྣལ་འབྱོར་པ་རང་ཉིད་ལ་འབྱུང་འགྱུར་གྱི་འཆི་བ་སྦྱོང་བར་བྱེད་ལམ་རྫོགས་རིམ་གྱི་

[013A]༄༅། །སྐབས་སུ་དཔེ་དང་དོན་གྱི་འོད་གསལ་དང་རྣམ་པ་མཐུན་ཞིང། དེ་འདྲ་བའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུའི་སྐབས་སུ་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་ང་རྒྱལ་བཞག་ནས་བསྒོམས་
པས། དེ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟར་བསྒོམ་པ་དེ་སྦྱང་གཞི་ལ་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པ་ཡང་ཡིན་ཏེ། ཨོཾ་དཀར་པོ་ནི་འཆི་བ་འོད་གསལ་དུ་འཇུག་པའི་སྣང་བ་དཀར་ལམ་པ་དང་ཆོས་མཐུན་དེ་ཨཱ་དམར་པོ་ལ་ཐིམ་པ་ནི་སྣང་
དེ་མཆེད་པ་དམར་ལམ་བ་ལ་ཐིམ་པ་དང་ཆོས་མཐུན། དེ་ཧཱུཾ་སྔོན་པོ་ལ་ཐིམ་པ་ནི་མཆེད་པ་དེ་ཉེར་ཐོབ་ནག་ལམ་པར་ཐིམ་པ་དང་ཆོས་མཐུན། ཧཱུཾ་ཡིག་ནཱ་ད་དང་བཅས་པ་སྟོང་པར་ཐིམ་པ་ནི་ཉེར་ཐོབ་འོད་གསལ་དུ་ཐིམ་པ་དང་ཆོས་སམ་རྣམ་པ་མཐུན་པའི་ཕྱིར་རོ། །གཉིས་པ་ཐུན་གྱི་དངོས་
གཞི་ལ་ཇི་ལྟར་བྱ་བ་ལ་གསུམ། བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པ། གཞལ་ལས་ཁང་གང་ལ་གནས་པའི་རྟེན་བསྐྱེད་པ། རྣལ་འབྱོར་བཞི་བསྒོམ་པའི་ཚུལ་ལོ། །དང་པོ་ལ་གཉིས། དངོས་དང་ཆོས་མཐུན་སྦྱོར་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ་
དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ཀྱི་ངང་ལས་རང་གི་སེམས་གཉིས་སུ་མེད་པའི་ཡེ་ཤེས་དེ་ཉིད་ནམ་མཁར་ནཱ་དའི་གཟུགས་གྱེན་དུ་བགྲེང་བ་ཤིན་ཏུ་ཕྲ་བ་དཀར་ལ་དམར་བའི་མདངས་ཆགས་པའི་རྣམ་པར་བཞག་པར་བྱ་བ་ཡིན་པའི་ཕྱིར་རོ་།གཉིས་པ་ལ། དེ་ལྟར་བསྒོམ་པའི་ཚུལ་འདི་ལ་བར་
དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་འཆི་བ་འོད་གསལ་ལས་བར་དོའི་ལུས་འགྲུབ་པ་དང་རྣམ་པ་མཐུན་ཞིང་དེ་སྦྱོང་བར་བྱེད། རིམ་པ་གཉིས་པའི་སྐབས་སུ་དག་མ་དག་གི་སྒྱུ་མའི་སྐུ་གཉིས་དང་རྣམ་པ་མཐུན་ཞིང་དེ་འདྲ་བའི་རྫོགས་རིམ་གྱི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་

[013B] འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ལོངས་སྐུ་དེ་མྱུར་དུ་འགྲུབ་བར་བྱེད་པའི་བག་ཆགས་ཁྱད་པར་ཅན་འཇོག་པའི་ཕྱིར་རོ། །སྟོང་ཉིད་ལས་ལངས་
མ་ཐག་ཏུ་ནཱ་ད་ནམ་མཁར་བཞག་དགོས་པ་ཡིན་ཏེ། གཞི་ལ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་བ་དང། ལམ་དུས་སུ་དཔེ་དོན་གྱི་འོད་གསལ་ལས་ལངས་མ་ཐད་དག་མ་དག་གི་སྒྱུ་མའི་སྐུ་གཉིས་འགྲུབ་པ་དང་ཆོས་མཐུན་པར་བསྒོམ་པ་ཡིན་པའི་ཕྱིར་རོ། །ནཱ་
ད་དཀར་བའི་མདངས་ཅན་དུ་བྱས་པ་ལ་དགོས་པ་ཡོད་དེ། བར་དོ་དང་ལམ་དང་འབྲས་བུའི་སྒྱུ་ལུས་ཀྱི་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་པོ་ཡིན་པ་དེ་མཚོན་པའི་ཕྱིར། དམར་པའི་མདངས་ཅན་དུ་བྱས་པ་ལ་དགོས་པ་ཡོད་དེ། གཞི་ལ་བར་དོ་དེ་ཉིད་ཆགས་པས་བཅིངས་
པ་དང། ལམ་དུས་ཀྱི་སྒྱུ་ལུས་པའི་ཐུགས་བདེ་ཆེན་གྱིས་བཅིངས་པ་དེ་མཚོན་པའི་ཕྱིར། འདུས་པ་དང་འཇིགས་བྱེད་སོགས་ལ་བར་དོའི་མཚོན་བྱེད་ལྷའི་རྣམ་པ་ཅན་དུ་བསྒོམ་པ་ཡོད་ཀྱང་འདིར་དེའི་མཚོན་བྱེད་ནཱ་དའི་གཟུགས་སུ་བསྒོམ་པའི་རྒྱུ་མཚན་ཡོད་དེ་སྦྱང་གཞི་
བར་དོའི་སེམས་ཅན་ལུས་ཀྱི་དབྱིབས་ཚད་སོགས་མི་འདྲ་བ་དུ་མ་འབྱུང་བས་དེ་མཚོན་པའི་ཆེད་དུ་དེ་ལྟར་དུ་བསམ་པ་ཡིན་པའི་ཕྱིར་རོ། །ནཱ་ད་སུམ་འཁྱོག་ཏུ་བསྒོམ་པར་བཤད་པ་ལྟར་ན་མཚོན་ཚུལ་ཡོད་དེ། བར་དོའི་ལུས་ངག་ཡིད་གསུམ་མཚོན་པའི་ཕྱིར། མདོར་ན་འདིར་
ནཱ་ད་ནམ་མཁར་འཇོག་པའི་རྒྱུ་མཚན་ཡོད་དེ། སྦྱང་གཞི་ཐ་མལ་གྱི་བར་དོ་མཚོན་པའི་སྒོ་ནས་དེ་སྦྱོང་ཞིང་ལམ་འབྲས་ཀྱི་སྒྱུ་མའི་སྐུ་འགྲུབ་པའི་རྒྱུ་བྱེད་པའི་ཕྱིར་རོ། །གཉིས་པ་ལ་གཉིས། འབྱུང་བ་རིམ་བརྩེགས་དང་རི་རབ་བསྐྱེད་ཚུལ། སྣ་ཚོགས་པདྨ་རྡོ་རྗེ་དང་བཅས་པ་

[014A]༄༅། །བསྐྱེད་ཚུལ་ལོ། །དང་པོ་ལ་འབྱུང་བཞི་ཇི་ལྟར་བསྐྱེད་པའི་ཚུལ་ཡོད་དེ། རྩ་རྒྱུད་ལས། གསང་བ་མཆོག་གི་དགྱེས་པ་ན་།ཐམས་ཅད་བདག་ཉིད་རྟག་ཏུ་བཞུགས། །ཞེས་དང། བ་ལང་གནས་དང་སྟིང་ལྡིང་བ། །ལྷག་མར་རྩ་བསྐམས་དེ་ནས་
ནི། །དུང་ཆེན་པོ་ཡི་རང་བཞིན་བྱ། །ཡང་ན་རུས་སྦལ་དག་གིའོ་།ཞེས་གསུངས་པའི་ཕྱི་མས་སོ་སོར་བསྟན་པ་ལྟར་བསྐྱེད་བ་ཡིན་པའི་ཕྱིར། དེའི་དོན་ཡང་ཡོད་དེ། བ་ལང་གནས་ནིས་དཀྱིལ་དང་སྟེང་ལྡིང་ནི་ཆུ་དཀྱིལ་དང་ ལྷག་མ་བསྐམས་ནེ་མེ་དཀྱིལ་དང་
རྩ་ཞེས་པ་ནི་རླུང་དཀྱིལ་དང། རུས་སྦལ་ཞེས་པས་ནི་རི་རབ་བསྒོམ་པར་བསྟན་པ་ཡིན་པའི་ཕྱིར། དེ་ཡང་རླུང་དཀྱིལ་ནས་རིམ་བརྩེགས་སུ་བསྐྱེད་པ་ཡིན་ཏེ། སྟོང་པའི་ངང་ལས་ས་བོན་ཡཾ་རཾ་བཾ་ལཾ་སུཾ་རྣམས་ལས་འབྱུང་བཞི་དང་རི་རབ་རྣམས་སྒྲུབ་ཐབས་སུ་བཤད་པ་ལྟར་
རིམ་གྱིས་བསྐྱེད་པ་ཡིན་པའི་ཕྱིར། འབྱུང་བཞིའི་ཁ་དོག་ནི་གསལ་བ་ལྟར་ཡིན་ལ། རི་རབ་ཀྱི་ཁ་དོག་ཇི་ལྟར་བསྒོམ་པའི་ཚུལ་ཡོད་དེ། ཤར་ཤེལ། ལྷོ་བེ་ཌཱུརྱ། ནུབ་པདྨ་རཱ་ག། བྱང་གསེར་གྱི་མདོག་ཏུ་བྱ་བ་སྡོམ་འབྱུང་སོགས་ལས་བཤད་པ་ལྟར་ཡིན་པའི་ཕྱིར། ལྕོག་
བརྒྱད་བསྒོམ་ཚུལ་ཡང་ཡོད་དེ། སྟེང་གི་ཕྱོགས་མཚམས་བརྒྱད་དུ་རི་གྲུ་བཞི་པའི་རྣམ་པ་ཅན་ཇི་ལྟར་འཚམ་པ་བརྒྱད་བསྒོམ་པ་ཡིན་པའི་ཕྱིར། དེ་རྣམས་བསྒོམ་པ་ལ་དགོས་པ་ཡོད་དེ། ཕྱི་དཀྱིལ་དང་ལུས་དཀྱིལ་གྱི་རྟེན་གྱི་དོན་དུ་དང། རྫོགས་རིམ་གྱི་སྐབས་སུ་རྡོ་རྗེའི་ལུས་
ཀྱི་གནས་ལུགས་རྟོགས་པའི་ཆེད་ཡིན་པའི་ཕྱིར་རོ། །གཉིས་པ་ཇི་ལྟར་བསྒོམ་པའི་ཚུལ་ཡོད་དེ། རི་རབ་ཀྱི་སྟེང་གི་དབུས་སུ་པཾ་སེར་པོ་ལས་སྣ་ཚོགས་པདྨ་དང། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་སྟེང་དུ་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ཞིག་

[014B] །གསུམ་པ་རྣལ་འབྱོར་བཞི་བསྒོམ་པའི་ཚུལ་ལ་གཉིས། སྤྱིའི་རྣམ་གཞག་དང་བསྒོམ་ཚུལ་དངོས་སོ། །དང་པོ་ནི། སྤྱིར་བདེ་མཆོག་གི་སྐབས་འདིར་རྟེན་བརྟེན་པའི་དཀྱིལ་འཁོར་བསྐྱེད་པའི་ཚུལ་ལ་མི་འདྲ་བ་དུ་མ་ཞིག་འབྱུང་བ་ཡིན་ཏེ། སྡོམ་འབྱུང་
ལམ་རྟེན་བརྟེན་པ་གཉིས་ཅིག་ཅར་བསྐྱེད་པའི་རྣམ་གཞག་དང་བཤད་རྒྱུད་མངོན་བརྗོད་དང་སཾ་བཧུ་ཊི་ནས་རིམ་ཅན་དུ་བསྐྱེད་བར་བཤད་པ་ལྟར། གྲུབ་ཆེན་ནག་པོ་སྤྱོད་པས་ཕྱི་མ་གཉིས་ཀྱི་རྗེས་སུ་འབྲང་ནས་རིམ་ཅན་དུ་བསྐྱེད་ལ། ལཱུ་ཧི་བས་ནི་སྔ་མའི་རྗེས་སུ་འབྲང་ནས་ཅིག་ཅར་དུ་བསྐྱེད་པའི་
ཚུལ་གཉིས་ལས། སྤྱིར་དེ་གང་བྱས་ཀྱང་མི་འགལ་ཡང་འདིར་ལཱུ་ཧི་བའི་ལུགས་ལྟར་བྱ་བ་ཡིན་པའི་ཕྱིར། ལཱུ་ཧི་པའི་ལུགས་འདི་སྒོང་སྐྱེས་སྦྱོད་པ་ལ་ཆོས་མཐུན་སྦྱར་དུ་ཡོད་ཀྱང་གཙོ་བོ་མངལ་སྐྱེས་སྦྱོང་བ་ལ་སྦྱར་དགོས་ཏེ། སྡོམ་འབྱུང་ལས་དེ་ལྟར་བཤད་པའི་ཕྱིར་རོ། །གཉིས་པ་ལ་བཞི་
བར་དོ་གང་དུ་སྐྱེ་བ་ལེན་པའི་ཁུ་ཁྲག་གི་ཐིག་ལེ་དང་རྣམ་པ་མཐུན་པར་བསྒོམ་པ་རྣལ་འབྱོར་དང། ཁུ་ཁྲག་གི་དབུས་སུ་ཉིད་མཚམས་སྦྱར་ནས་ལུས་འཕེལ་བ་དང་རྣམ་པ་མཐུན་པར་བསྒོམ་པ་རྗེས་སུ་རྣལ་འབྱོར་དང། ཕྱིར་བཙས་པ་དང་རྣམ་པ་མཐུན་པར་བསྒོམ་བ་སྐྱེ་བ་སྤྲུལ་སྐུའི་
ལམ་འཁྱེར་ཤིན་ཏུ་རྣལ་འབྱོར་དང། རྫོགས་རིམ་རྣལ་འབྱོར་ཆེན་པོ་བསྒོམ་པའི་ཚུལ་ཅུང་ཟད་བཤད་པའོ། །དང་པོ་ཇི་ལྟར་བསྒོམ་ཚུལ་ཡོད་དེ། རྒྱུད་དང་རྒྱ་གཞུང་གཞན་ནས་ཟླ་བ་དང་ཉི་མ་གཉིས་ཀ་བསྒོམ་པ་སོགས་བཤད་པ་ཡོད་ཀྱང། འདིར་ལཱུ་ཧི་པའི་སྒྲུབ་ཐབས་ཀྱི་
ལུགས་ལྟར་པདྨའི་ལྟེ་བར་དབྱངས་གསལ་ལུགས་འབྱུང་ལུགས་ལྡོག་ཏུ་བཀོད་པ་ཡོངས་སུ་གྱུར་པ་ལས། དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་དུ་བསྒོམ་པ་ཡིན་པའི་ཕྱིར། དབྱངས་གསལ་གྱི་མཚོན་དོན་ཡོད་དེ་དབྱངས་

[015A]༄༅། །སོ་གཉིས་ཀྱིས་མཚན་སོ་གཉིས་དང། གསལ་བྱེད་བརྒྱད་ཅུས་དཔེ་བྱད་བརྒྱད་ཅུ་མཚོན་པའི་ཕྱིར། དབྱངས་སོ་གཉིས་སུ་འབྱེད་པའི་རྒྱུ་མཚན་ཡོད་དེ། སྡོམ་འབྱུང་ལས། དཀར་པོའི་ཚེས་གཅིག་ནས་བརྩམས་ཏེ། །ཇི་སྲིད་ཟླ་བ་རྫོགས་པའི་བར། །
དཀར་པོའི་ཚེས་གཅིག་ལ་ཨ་ཡིག་རྐང་བའི་སོར་མོར་ཡི་གེ་ལ་།ཞེས་པ་ནས། ནག་པོའི་ཚེས་གཅིག་ནས་བརྩམས་ཏེ། །ཇི་སྲིད་གཞན་ནམ་དེ་སྲིད་ལ། །འཕོ་བདེ་བཞིན་ཉིད་དུ་འགྱུར། །ཞེས་པའི་བར་གྱིས་བསྟན་པ་ལྟར། ཟླ་བ་ཡར་ངོ་མར་ངོའི་དབྱེ་བས་ལུས་ཀྱི་ཐིག་
ལེ་དཀར་པོ་རྐང་པ་ནས་ཡར་བརྩེགས་པ་དང་སྤྱི་བོ་ནས་མར་འབབ་པའི་ཆ་སོ་གཉིས་དང་སྦྱོར་བའི་ཆེད་ཡིན་པའི་ཕྱིར། གསལ་བྱེད་བརྒྱད་ཅུར་འབྱེད་པའི་རྒྱུ་མཚན་ཡོད་དེ། གསལ་བྱེད་རྣམས་ས་སོགས་ཁམས་ལྔར་བསྡུས་ནས་དགའ་བ་བཞི་བཞི་སྟེ་ཉི་ཤུ། དེ་རེ་རེར་ཡང་ཁམས་དམར་པོའི་
རྡུལ་རེ་རེ་གནས་པས་བཞི་བཅུ། དེ་ལའང་ཐབས་ཤེས་གཉིས་གཉིས་སུ་ཕྱེ་བས་བརྒྱད་ཅུར་བཞག་པའི་ཕྱིར་རོ། །ཟླ་བ་དང་དབྱངས་གསལ་གཉིས་ཀྱིས་ཡེ་ཤེས་གང་མཚོན་པ་ཡང་ཡོད་དེ། ཨཱ་ལི་དང་ཟླ་བའི་དཀར་ཆས་མེ་ལོང་ལྟ་བུའི་ཡེ་ཤེས་མཚོན་ཞིང་དེ་ལས་བྱང་ཆུབ་པ་དང། ཀཱ་ལི་
དང་ཟླ་བའི་དམར་ཆས་མཉམ་པ་ཉིད་ཀྱི་ཡེ་ཤེས་མཚོན་ཞིང་དེ་ལས་བྱང་ཆུབ་པ་ཡིན་པའི་ཕྱིར་རོ། །གསལ་བྱེད་ཀྱི་ཡི་གེ་ལ་ལྷག་པ་བསྣོན་ཚུལ་ཡོད་དེ། ཌ་ཌྷ་ད་དྷ་ཡལ་སྟེ་དྲུག་བསྣོན་པར་བྱ་བའི་ཕྱིར་རོ། །དེ་ལྟར་བསྒོམ་པ་ལ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། དབྱངས་གསལ་གཉིས་
ཟླ་བ་གཅིག་གི་ངོ་བོར་སྦྱོར་བ་དང། ཟླ་བ་གཅིག་ཉིད་ཡེ་ཤེས་གཉིས་ཀྱི་ངོ་བོར་སྦྱོར་བའི་རྣལ་འབྱོར་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །གཉིས་པ་ཇི་ལྟར་བསྒོམ་པའི་ཚུལ་ཡོད་དེ་རང་ནམ་མཁའི་ནཱ་དས་ཟླ་བ་དཀར་ལ་དམར་པའི་མདངས་ཅན་མཐོང་བ་ན། སངས་རྒྱས་ཡབ་ཡུམ་གྱི་

[015B]སྙམ་པ་སོགས་ཀྱི་འཕེན་པས་དེ་ལ་ཞུགས་པ་ལས། རྒྱུ་རྡོ་རྗེ་འཛིན་པའི་ངོ་བོ་ཧཱུཾ་ཡིག་དཀར་ལ་དམར་པའི་མདངས་ཅན་ཞིག་ཏུ་རིམ་གྱིས་རྫོགས་པར་གྱུར་པ་ནི་སོར་རྟོགས་ཡེ་ཤེས་ལས་བྱང་ཆུབ་པ་ཡིན་ལ། དེ་ལས་འཁོར་ལོ་ལྔའི་ལྷ་ཚོགས་
ཀྱི་སྤྲོ་བསྡུ་བྱེད་པ་ནི་བྱ་གྲུབ་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་རོ། །ཡེ་ཤེས་དེ་གཉིས་ལ་རྗེས་སུ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། སྔར་བཤད་པའི་ཟླ་བ་དེ་བདེ་བ་ཆེན་པོའི་རྒྱུ་ཡིན་པ་དེ་བཞིན་དུ་ཧཱུཾ་ཡིག་འྡིའང་དེའི་རྗེས་སུ་མཐུན་པའི་རྒྱུ་ཡིན་པས་ན་དེ་ལྟར་དུ་བརྗོད་པའི་
ཕྱིར་རོ། །དེ་ལྟ་བུའི་རིམ་པ་འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་བར་དོའི་རྣམ་ཤེས་ཕ་མའི་ཁུ་ཁྲག་གི་དབུས་སུ་སྐྱེ་བ་བླངས་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་སྐྱེ་བ་སྦྱོང་བ་བྱེད། ལམ་རྫོགས་རིམ་གྱིས་སྐབས་སུ་དག་མ་དག་པོའི་སྒྱུ་མའི་སྐུས་རགས་
པའི་སྤྲུལ་སྐུ་བཟུང་བ་དང་ཆོས་མཐུན་ཞིང་དེ་ལྟ་བུའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པ་ཅན་དུ་འགྱུར་འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུས་མཛད་པ་བཅུ་གཉིས་སོགས་མཛད་པའི་སྤྲུལ་སྐུའི་རྣམ་པ་བསྟན་པ་དང་ཆོས་མཐུན་ཞིང། ད་ལྟ་ནས་ཀྱང་འབྲས་བུ་
ལམ་བྱེད་ཀྱི་ཚུལ་དུ་བྱས་ནས་བསྒོམས་པའི་སྤྲུལ་སྐུ་དེ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟ་བུ་དེ་སྦྱང་གཞི་དང་ཡང་ཆོས་མཐུན་པ་ཡིན་ཏེ། འབྱུང་བཞི་རི་རབ་དང་བཅས་པ་ནི་ཕ་མ་གཉིས་ཀྱི་ལུས་སྤྱི་དང་ཆོས་མཐུན། སྣ་ཚོགས་པདྨ་ཆུང་ངུ་ནི་དེ་གཉིས་ཀྱི་རྩ་
འཁོར་དང་ཆོས་མཐུན། དབྱངས་གསལ་དཀར་དམར་པ་ནི་དེ་གཉིས་ཀྱི་ཁམས་དཀར་དམར་དང་ཆོས་མཐུན། དབྱངས་གསལ་གཉིས་འདྲེས་ནས་ཟླ་བ་དཀར་ལ་དམར་བའི་མདངས་ཅན་དུ་སོང་བ་ནི་ཁམས་དཀར་དམར་གཉིས་མའི་མངལ་དུ་འདྲེས་བ་དང་ཆོས་མཐུན། ཟླ་བའི་དབུས་སུ་ནཱ་ད་

[016A]༄༅། །ཞུགས་པ་ནི་ཐིག་ལེའི་དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན། དེ་ནས་ཧཱུཾ་ཡིག་ཏུ་རིམ་གྱིས་རྫོགས་པ་ནི། མངལ་དུ་ལུས་རིམ་གྱིས་འཕེལ་བ་དང་ཆོས་མཐུན། དེ་ལས་འབྲས་བུ་ཧེ་རུ་ཀའི་སྐུ་རྫོགས་པར་བསྐྱེད་བ་ནི་མངལ་ནས་ཕྱི་རོལ་དུ་བཙས་
པ་དང་ཆོས་མཐུན་པའི་ཕྱིར་རོ། །ལམ་རྫོགས་རིམ་གྱི་སྐབས་དང་སྦྱར་བའི་མཚོན་དོན་ཁྱད་པར་ཅན་ཡོད་དེ། སྣ་ཚོགས་པདྨས་ནི་རྫོགས་རིམ་པའི་ཕོ་མོ་གཉིས་ཀྱི་རྩ་འཁོར་དེ་མཚོན། དབྱངས་གསལ་གྱིས་དེ་གཉིས་ཀྱི་ཁམས་དཀར་དམར་དེ་མཚོན། ཟླ་བ་དཀར་དམར་གྱི་ཁམས་
དཀར་དམར་གྱི་འདུ་འཕྲོད་དེ་མཚོན། དེར་ནཱ་ད་ཞུགས་ཏེ་ཧཱུཾ་ཡིག་ཏུ་གྱུར་པས་ནི་འདུ་འཕྲོད་ལས་བྱུང་བའི་བདེ་སྟོང་གི་ཡི་ཤེས་ཁྱད་པར་ཅན་མཚོན་པའི་ཕྱིར་རོ། །རྫོགས་རིམ་པས་རྡོ་རྗེའི་ལུས་ལ་གནད་དུ་བསྣུན་པས་བདེ་ཆེན་འདྲེན་ཚུལ་ཡང་མཚོན་པ་ཡིན་ཏེ་པདྨས་སྒྲུབ་པ་པོའི་
རྩ་འཁོར་དང། གསལ་བྱེད་ཀྱིས་ལྟེ་བར་གནད་དུ་བསྣུན་པས་གཏུམ་མོ་སྦར་བ་དང། དབྱངས་ཀྱིས་ཁམས་ཞུ་བ་དང། དེ་ཉིད་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་དུ་བསྐྱེད་པས་ནི་ཁཾས་དཀར་དམར་གྱི་འདུ་འཕྲོད་དང། ཟླ་བའི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་ཏུ་གྱུར་
པས་ནི། འདུ་འཕྲོད་བྱས་པ་ལས་བྱུང་བའི་ཡས་བབ་མས་བརྟན་གྱི་ལྷན་སྐྱེས་ཁྱད་པར་ཅན་མཚོན་པའི་ཕྱིར་རོ། །དེ་ནས་སྐད་ཅིག་མའི་སྔགས་བརྗོད་ཅིང་དེའི་དོན་བསྒོམ་ཚུལ་ཡོད་དེ། ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་བ་ཉིད་དང་དབྱེར་མི་ཕྱེད་པའི་ཆོས་
ཀྱི་སྐུའི་བདག་ཉིད་དེ་ངའོ་སྙམ་དུ་ང་རྒྱལ་བཟུང་ནས་བསྒོམ་པ་ཡིན་པའི་ཕྱིར་རོ། །དམིགས་མེད་ཀྱི་སྙིང་རྗེ་བསྒོམ་པ་ནས་འདིའི་བར་རྗེས་སྨོན་ལམ་ནས་བསྟན་ཚུལ་ཡོད་དེ། །སྤྲོས་ཀུན་འོད་གསལ་གནས་སུ་སྡུད་པ་དང། །ཞེས་པ་ནས། དེ་འདྲའི་རྫོགས་རིམ་སྐྱེ་བའི་སྣོད་གྱུར་ཅིག་ཅེས་པའི་བར་

[016B] །གསུཾ་པ་ལ་ལྔ། རྟེན་བརྟེན་པ་བསྐྱེད་ཚུལ་མདོར་བསྟན་པ། གསལ་གདབ་པ་རྒྱས་པར་བཤད་པ་ཕྱོགས་མཐུན་གྱི་དག་པ་དང་ལུས་དཀྱིལ་བསྒོམ་ཚུལ། གོ་བགོས་ཏེ་ཡེ་ཤེས་པ་བཅུག་ནས་དྦམྒ་བསྐུར་བ། མཆོད་བསྟོད་དང་དག་པ་དྲན་ཚུལ་ལོ།།
དང་པོ་ཇི་ལྟར་བྱ་བའི་ཚུལ་ཡོད་དེ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པའི་ཚུལ་གྱིས་ཆོས་དབྱིངས་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་རོ། །ཁ་ཅིག་ཚུལ་འདི་སྐྱེ་བ་སྤྲུལ་སྐུའི་ལམ་
འཁྱེར་ཡིན་ན་སྦྱང་གཞི་ལ་སྣོད་བཅུད་རིམ་གྱིས་གྲུབ་ཅིང་འདིར་རྟེན་བརྟེན་པ་ཅིག་ཅར་དུ་གྲུབ་པས་ཆོས་མི་མཐུན་པས་ཇི་ལྟར་བྱ་ཞེ་ན། སྐྱོན་མེད་དེ། དེ་དང་གོ་རིམ་ཆོས་མཐུན་ཇི་ལྟ་བ་བཞིན་མི་སྦྱོར་ཡང་རྟེན་གཞལ་ཡས་ཁང་བསྒོམ་པ་ནི་གང་དུ་སྐྱེ་བའི་གནས་དང་ཆོས་མཐུན་ཞིང། བརྟེན་པའི་
ལྷ་ནི་སེམས་ཅན་མངལ་དུ་སྐྱེ་བ་བླངས་ནས་ཕྱི་རོལ་ཏུ་བཙས་པ་དང་འདྲ་བས་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དུ་འཇོག་པ་ཡིན་པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ་ལམ་དང་འབྲས་བུའི་སྐབས་སུ་རྟེན་བརྟེན་པའི་དཀྱིལ་འཁོར་དུས་མཉམ་དུ་གྲུབ་པ་དང་རྣམ་པ་མཐུན་
ཞིང། དེ་འགྲུབ་པའི་དགེ་རྩ་སྨིན་བྱེད་དུ་འགྱུར་བའི་ཕྱིར་རོ། །གཉིས་པ་ལ་གཉིས། རྟེན་གསལ་གདབ་པ་དང། བརྟེན་པ་གསལ་གདབ་པའོ། །དང་པོ་ལ་གཉིས། དུར་ཁྲོད་དང། གཞལ་ཡས་ཁང་བསྒོམ་པའི་ཚུལ་ལོ། །དང་པོ་ནི། སྒྲུབ་ཐབས་ལས་གཞལ་ཡས་ཁང་གི་རྩིག་པ་སོགས་དུར་ཁྲོད་
ཀྱི་སྔོན་དུ་བྱུང་ཡང་འདིར་དུར་ཁྲོད་སྔོན་དུ་འཆད་པ་ཡིན་ཏེ། གཞལ་ཡས་ཁང་གི་རྣམ་གཞག་རྣམས་ལྷན་ཅིག་འཆད་པར་འགྱུར་བའི་ཕྱིར་རོ། །དེ་ལྟར་ན་དུར་ཁྲོད་བསྒོམ་པའི་ཚུལ་ཡོད་དེ། ཤར་དུ་གཏུམ་དྲག་ཞེས་སོགས་སྒྲུབ་ཐབས་སུ་ཤིན་ཏུ་གསལ་བ་ལྟར་བསྒོམ་པའི་ཕྱིར་རོ། །དུར་ཁྲོད་བསྒོམ་ཚུལ་འདི་

[017A]༄༅། །རྒྱས་པའི་དབང་དུ་བྱས་པ་ཡིན་གྱི། བསྡུས་ཏེ་བསྒོམ་པར་འདོད་ནའང་རུང་སྟེ། ལྷ་ལྔ་དང་གཤིན་རྗེ་གཤེད་ཀྱི་དུར་ཁྲོད་ལྟར་ཡིན་པའི་ཕྱིར་རོ། །དུར་ཁྲོད་ཀྱི་མཚོན་དོན་ཡོད་དེ། དེར་རོ་བདག་མེད་པ་ལྟར་མི་རྟག་པ་དང་བདག་མེད་པ་དང་ཡིད་འབྱུང་བ་མཚོན་པའི་ཕྱིར་རོ། །གཉིས་པ་ལ་
དུར་ཁྲོད་ཀྱི་ནང་དུ་རྡོར་ར་མེ་རི་དང་བཅས་པ་བསྒོམ་དགོས་ཏེ། སྒྲུབ་ཐབས་དངོས་གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །འོ་ན་འདིར་བསྒོམ་པའི་རྡོར་ར་སོགས་སྔར་སྲུང་འཁོར་གྱི་སྐབས་སུ་བསྒོམ་པ་དེ་ཡིན་ནམ། གསར་དུ་བསྐྱེད་པ་ཡིན་ཞེ་ན། གཞན་ནས་དེ་ཙམ་དུ་མི་གསལ་
ཡང། སྔ་མ་འོད་གསལ་དུ་བསྡུས་ནས་ཕྱི་མ་གསར་དུ་བསྐྱེད་པ་ཡིན་ཏེ། རྗེའི་འདོད་འཇོ་ལས། དེ་རྣམས་འོད་གསལ་དུ་བསྡུས་ཏེ་གཞལ་ཡས་ཁང་གྲུབ་པའི་དུས་སུ་སླར་ཡང་རྡོ་རྗེའི་ར་བ་གྲུབ་པར་བཤད་ཀྱི། གཞན་གཉིས་མ་བྱུང་ཡང་མོད་ཀྱང་ཆོག་གོ། ཞེས་གསུངས་པའི་ཕྱིར། འདིར་
སྔ་མ་འོད་གསལ་དུ་བསྡུས་ནས་ཕྱི་མ་བསྐྱེད་པ་ཡང་མི་འགལ་ཏེ། འཕགས་ལུགས་ཀྱི་སྲུང་འཁོར་ཐུན་མོང་མ་ཡིན་པ་འོད་གསལ་དུ་བསྡུས་ནས་ཕྱི་མ་བསྐྱེད་པ་ལྟ་བུ་ཡིན་པའི་ཕྱིར་རོ། །དེའི་ནང་དུ་སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེ་བསྒོམ་དགོས་པ་ཡིན་ཏེ། སྔ་མ་ཕྱི་མའི་རྟེན་གཞི་
ཡིན་ཞིང། གཉིས་ཀའང་གཞལ་ཡས་ཁང་གི་རྟེན་གཞི་ཡིན་པའི་ཕྱིར། སྣ་ཚོགས་རྡོ་རྗེའི་དབྱིབས་སོགས་ཇི་ལྟར་བྱ་བའི་ཚུལ་ཡོད་དེ། ལྟེ་བའི་དབྱིབས་གྲ་བཞི་པ་བྲེ་ལེབ་གྱི་རྣམ་པ་ཅན། རྒྱར་སྒོ་ཚད་བཅུ་གཉིས། དཔངས་སུ་སྒོ་ཚད་ལྔའམ་ཕྱེད་ལྔ། རྭའི་གྲངས་ནི་ཕྱོགས་རེ་རེར་ལྔ་ལྔ་སྟེ་ཉི་ཤུ་པའམ་
གསུམ་གསུམ་སྟེ་བཅུ་གཉིས། སྲིད་རྟ་བབས་སྒོ་ཚད་གསུམ་མ་ལ་རྭ་སྒོ་ཚད་བཞི་དང། རྟ་བབས་སྒོ་ཚད་གཅིག་མ་ལ་རྭ་སྒོ་ཚད་གཉིས་ཡིན་ཞིང། མདོག་ནི་རྭ་ཁྲའམ་ཕྱོགས་མདོག་གང་བྱས་ཀྱང་མི་འགལ་བའི་ཕྱིར། གཞལ་ཡས་ཁང་གི་རྩིག་པ་སོགས་ཇི་ལྟར་བྱ་བའི་ཚུལ་ཡོད་དེ། ཕྱོགས་སོ་སོའི་ལྟེ་བའི་བར་

[017B]ཀྱི་མཐའ་ནས་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་པ་ལྔ་ཀ་བསྡོམས་པའི་ཞེང་ཆ་ཕྲན་གཅིག་དཔངས་ཆ་ཕྲན་བཅུ་གསུམ། དེའི་སྟེང་དུ་ཕ་གུ་དཔངས་ཆ་ཕྲན་གཅིག་དང་ཞེང་ཆ་ཕྲན་ཕྱེད་གཉིས་ཡོད་པའི་ཕྱེད་ཕྱིར་འཕགས་པ། དེའི་ཕྱི་ངོས་སུ་
རིན་པོ་ཆེ་དབྱིབས་དང་ཁ་དོག་སྣ་ཚོགས་པས་སྤྲས་པ། དེའི་སྟེང་དུ་གསེར་གྱི་སྐ་རགས་སྣམ་བུ་ལེབ་མོར་བརྐྱང་པ་ལྟ་བུ་བཞི་སོ་སོའི་འོག་གི་བར་བར་དུ་ཀ་ཆུང་བྲེ་ཕུལ་དང་བཅས་པ་བཙུགས་པའི་བཞི་ཀ་བསྡོམས་པའི་དཔངས་ཆ་ཕྲན་གཉིས་དང་ཞེང་ཆ་ཕྲན་གཅིག་པས་ཁོར་ཡུག་ཏུ་བསྐོར། དེའི་ཕྱི་ངོས་སུ་དྲ་བ་དང་དྲ་ཕྱེད་རྔ་ཡབ་དང་བཅས་
པ༑ དེའི་སྟེང་ངོས་སུ་གཞལ་ཡས་ཁང་གི་ཐོག་གི་ཕྱི་སྣེ་བྱ་འདབ་འོག་གི་འདོད་སྣམ་དང་མཉམ་པར་ཆ་ཕྲན་གཉིས་ཕྱིར་འཕགས་པའི་ཕྱི་ངོས་སུ་རིན་པོ་ཆེའི་ཤར་བུ་ཐུར་དུ་ཕྱང་བ། དེའི་ཐད་ཀྱི་སྟེང་ཕྱོགས་སུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་གྱར་
གམ་ཕྱེད་པ་དེའི་སྟེང་དུ་རྒྱལ་མཚན་དང་བ་དན་སོགས་ཀྱིས་མཛེས་པར་བྱས་པ་ཡིན་པའི་ཕྱིར། དཔངས་ཚད་ཀྱང་ཡོད་དེ་གཞལ་ཡས་ཁང་གི་ནང་གི་དཔངས་སུ་ཆ་ཕྲན་བཅུ་དྲུག་ཡོད་པའི་ཕྱིར་རོ། །སྒོ་དང་སྒོ་འཁྱུད་སོགས་ཀྱི་ཁྱད་པར་ཡོད་དེ་རྩ་ཐིག་དང་ཚངས་ཐིག་འཕྲད་མཚམས་ནས་བརྒྱས་ཆ་ཕྱིའི་སྒོ་།དེ་ནས་
ཆ་ཕྲན་བཞི་ཕྱིར་སོང་བས་སྒོ་འཁྱུད། དེ་ནས་ཆ་ཕྲན་གཉིས་རེ་གཡས་གཡོན་དུ་སོང་བས་སྒོ་འགྲམ། དེ་ནས་ཆ་ཕྲན་གཉིས་རེ་ཐད་ཀར་སོང་བས་སྒོ་ལོགས་སུ་འགྱུར་བའི་ཕྱིར་རོ་།འགྲམ་ལོགས་གཉིས་སྒོ་དང་མི་མཉམ་པའི་ཕྱོགས་འདི་ལ་སྒོ་ལོགས་ཀྱི་གདོང་དང་སྣ་ཚོགས་རྡོ་རྗེའི་ལྟེ་བའི་ཟད་མཚམས་
ཀྱི་བར་ལ་ཆ་ཕྲན་གཅིག་ཡོད་པར་བཤད་ཀྱང། འགྲམ་ལོགས་སྒོ་དང་མཉམ་པ་ལ་ནི་སྔ་མ་དང་མི་འདྲ་སྟེ། དེ་ལ་ནི་རྡོ་རྗེའི་ལྟེ་བའི་ཟད་མཚམས་དང་ཚིག་གདོང་གཉིས་ཁ་ད་ཆད་དུ་ཡོད་པའི་ཕྱིར་རོ། །ནང་གི་འཁོར་ལོ་ཐོག་དང་བཅས་པ་ཇི་ལྟར་བྱ་བའི་ཚུལ་ཡོད་དེ། སྐུ་འཁོར་གྱི་རྩིབས་རྣམས་

[018A]༄༅། །ཀྱི་བར་སྟོང་ནི་དམ་ཚིག་གི་འཁོར་ལོའི་ལྟེ་བ་ཡིན་པས་ཕྱོགས་མདོག་དང། དེ་བཞིན་དུ་གསུང་དང་ཐུགས་ཀྱི་འཁོར་ལོའི་རྩིབས་རྣམས་ཀྱི་བར་གྱི་གཞི་ནི་རང་རང་གི་འོག་མའི་ལྟེ་བའི་མདོག་ཡིན་ཞིང། བདེ་ཆེན་གྱི་འཁོར་ལོ་ཡང་ཐུགས་ཀྱི་འཁོར་ལོའི་ལྟེ་བ་
ན་ཡོད་པས་སྔ་མ་དང་མཚུངས་པའི་ཕྱིར། དམ་ཚིག་གི་འཁོར་ལོ་ནི་འོག་གཞི་དང་མཉམ་ཞིང་སྐུ་འཁོར་ནས་རིམ་གྱིས་མཐོ་བ་ཡིན་ཏེ། འཁོར་ལོ་བཞི་ནི་རིམ་པ་བཞིན་ཆ་ཕྲན་གཉིས་དང་གཅིག་དང། ཕྱེད་དང། ཆ་ཕྲན་གཅིག་གི་བཞི་ཆས་ཕྱི་མ་ཕྱི་མ་མཐོ་བའི་ཕྱིར། འཁོར་
ལོའི་ཞེང་ཚད་ཀྱི་ཁྱད་པར་ཡོད་དེ། བདེ་ཆེན་གྱི་འཁོར་ལོའི་ལྟེ་བ་ལ་སྒོ་ཚད་གཅིག་དང། འདབ་མ་དང་འཁོར་ལོའི་རྩིབས་རྣམས་ལ་ཆ་ཕྲན་གསུམ་གསུམ། མུ་ཁྱུད་རྣམས་ལ་ཆ་ཕྲན་ཕྱེ་རེ་ཡིན་པའི་ཕྱིར། ལྷའི་དབང་དུ་བྱས་ན་མཐོ་དམན་དུ་འགྱུར་ཚུལ་ཡོད་དེ། ལྷ་ཐམས་ཅད་ཀྱི་སྐུའི་
དཔངས་ལ་སྒོ་ཚད་རེ་རེ་ཡིན་ཡང་འཁོར་ལོའི་དཔངས་ཀྱིས་དཾ་ཚིག་སྐུ་གསུང་ཐུགས་བདེ་ཆེན་གྱི་འཁོར་ལོའི་ལྷ་རྣམས་རིམ་པ་བཞིན་གཙོ་བོའི་ཞབས་དང། ལྟེ་བ་དང། ཐུགས་ཀ་དང། མགྲིན་པ་དང། མཛོད་སྤུའི་ཐད་ཀར་སླེབ་ཙམ་གྱི་ཚུལ་དུ་ཡོད་པའི་ཕྱིར་རོ། །དེ་ལྟར་
ན་སྐུ་འཁོར་གྱི་ལྷའི་ཞབས་བཙུགས་ས་ནས་ཆ་ཕྲན་གཅིག་གིས་མཐོ་བའི་ས་ནས་གསུང་འཁོར་གྱི་ལྷ་རྣམས་ཀྱི་ཞབས་བཞག་པ་ཡིན་ཏེ། རིགས་པ་སྔ་མ་དེ་ཉིད་ཀྱིས་འགྲུབ་པའི་ཕྱིར་རོ། །འོ་ན། འཁོར་རྣམས་ལ་དེ་ལྟར་མཐོ་ཁྱད་བྱུང་བ་དེ་ནི་འཁོར་ལོ་རྣམས་གནས་
པའི་གཞི་དང་བཅས་པ་ཡིན་ནམ། འཁོར་ལོ་གཅིག་པུ་ཡིན་ཞེ་ན་མཁས་པ་ཕལ་ཆེར་ཁྱད་པར་མི་འབྱེད་པར་འཁོར་ལོ་ཉིད་ཡིན་པ་ལ་བྱེད་ཀྱང་ཁྱད་པར་འབྱེད་དགོས་ཏེ། རྗེའི་འདོད་འཇོ་ལས། དེ་ལྟར་འོག་མ་འོག་མ་ལས་གོ་རིམ་གོང་མ་ཡར་འཕགས་པའང་འཁོར་

[018B] འཁོར་ལོའི་རྩིབས་རྣམས་དང་མུ་ཁྱུད་རྣམས་ནི་ཚད་དེ་ལས་མཐོ་བ་མིན་པས་ངོ་མཐོང་ཙམ་དུ་བྱའོ། །ཞེས་གསལ་བར་བཤད་པའི་ཕྱིར་རོ། །ཐོག་གི་རིམ་པ་ཇི་ལྟར་བྱ་བའི་ཚུལ་ཡོད་དེ། དམ་ཚིག་གི་འཁོར་ལོའི་ཟུར་
གྱི་ཐོག་ནི་གདུང་གྲུ་ཆོད་དུ་བཏང་བའི་ཚུལ་གྱིས་འབུབས་བ་ཡིན་ལ། སྐུ་འཁོར་གྱི་རྩིབས་དང་ལྟེ་བའི་ཟད་མཚམས་ནས་ཀ་བ་དཔངས་ཆ་ཕྲན་བཅུ་གསུམ་བྲེ་ཕུལ་དང་བཅས་པ་དང། ཞེང་ཆ་ཕྲན་གཅིག་པ་ཕྱོགས་རེ་རེར་གཉིས་གཉིས་ཏེ་བརྒྱད་བཙུགས་པའི་སྟེང་དུ་
གདུང་ཟླུམ་འཁོར་མར་བཏང་བ་ལ་ལྕམ་སྣེ་ནང་མ་དང། ཕྱི་མ་དམ་ཚིག་གི་འཁོར་ལོའི་ཐོག་ཅུང་ཟད་ཡོད་པའི་ཁ་གདངས་ལ་ཀ་ཆུང་བྲེ་ཕུལ་དང་བཅས་པ་བཙུགས་པའི་སྟེང་དུ་གཏུང་ཟླུམ་འཁོར་མར་བྱས་པ་ལ་བཀལ་ནས་འབུབས་བ་ཡིན་པའི་ཕྱིར། དེ་བཞིན་དུ་གསུང་དང་ཐུགས་ཀྱི་འཁོར་
ལོ་གཉིས་ལའང་སྦྱར་བར་བྱ་སྟེ། ཀ་བ་སྔར་ལྟར་བཙུགས་པའི་སྟེང་དུ་གདུང་བཏང་བ་ལ་ལྕམ་སྣེ་ནང་མ་དང། ཕྱི་མ་རང་རང་གི་འོག་ཐོག་གི་མཐའི་སྟེང་དུ་ཀ་ཆུང་སོགས་བྱས་པ་ལ་བཀལ་བའི་ཚུལ་གྱིས་འབུབས་པ་དང། བདེ་ཆེན་གྱི་འཁོར་ལོའི་ཕྱོགས་མཚམས་ཀྱི་པདྨའི་
འདབ་མའི་བར་མཚམས་ཀྱི་ཐད་ཕྱིའི་མུ་ཁྱུད་ཀྱི་ཕྱོགས་རེ་རེར་ཀ་བ་གཉིས་གཉིས་ཏེ་བརྒྱད་ཀྱི་སྟེང་དུ་གདུང་འཁོར་བཏང་པ་ལ་ཕྱོགས་བཞིར་གདུང་བཞི་མིག་མངས་རིས་སུ་བྲེས་ཤིང་ཐོག་བྱ་ལ་དབུས་ཀྱི་རེ་མིག་གི་སྟེང་དུ་རྡོ་རྗེ་ནོར་བུའི་ཏོག་གིས་སྤྲས་པའི་རྒྱ་ཕིག་གུར་རས་
མཆོད་རྟེན་ལྟར་བྱ་བ་ཡིན་པའི་ཕྱིར་རོ། །ཀ་བ་རྣམས་བསྡོམས་པའི་གྲངས་ཀྱང་ཡོད་དེ། རྟ་བབས་ཀྱི་ཀ་བ་བཅུ་དྲུག་སྒོ་ལོགས་ཀྱི་ཀ་བ་བརྒྱད། འཁོར་ལོ་བཞིའི་ཀ་བ་སོ་གཉིས་ཏེ་ང་དྲུག་ཡོད་པའི་ཕྱིར་རོ། །རྟ་བབས་གང་ན་གནས་པ་དང་སྣམ་བུའི་གྲངས་ཀྱང་ཡོད་དེ། སྒོ་བཞི་སོ་སོའི་མདུན་དུ་སྟེགས་

[019A]༄༅། །བུ་གྲུ་བཞི་པའི་སྟེང་དུ་ཞེས་སོགས་སྒྲུབ་ཐབས་ནས་འབྱུང་བ་ལྟར་ཡོད་པའི་ཕྱིར། སྣམ་བུ་རྣམས་ཀྱི་ཚད་དབྱིབས་དང་ལྷག་མ་གཞན་རྣམས་འདིར་རེ་ཞིག་མི་འཆད་དེ། མང་དུ་དོགས་པས་གཞན་དུ་ཤེས་པར་བྱ་དགོས་པའི་ཕྱིར་རོ། །དེ་ལྟ་བུའི་གཞལ་
ཡས་ཁང་བསྒོམ་པ་ལ་དགོས་པ་ཡོད་དེ། སྦྱང་གཞི་རང་ཉིད་ལ་འབྱུང་འགྱུར་གྱི་མ་དག་པའི་སྣོད་ཀྱི་འཇིག་རྟེན་ལ་ལོངས་སྤྱོད་དགོས་པའི་ལས་ཀྱི་ནུས་པ་སྦྱོང། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པའི་རྟེན་ཞལ་ཡས་ཁང་དངོས་གནས་ལ་འགྲུབ་
པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་དང་རྣམ་པ་འཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་དེ་འདྲ་བ་མྱུར་དུ་འགྲུབ་པའི་ནུས་པ་ཁྱད་པར་ཅན་
འཇོག་པའི་ཕྱིར་རོ། །   ༈   གཉིས་པ་ལ་གཉིས། གཙོ་བོ་ཡབ་ཡུམ་གསལ་གདབ་པ་དང། འཁོར་རྣམས་གསལ་གདབ་པའོ། །དང་པོ་ནི། དབུས་ཀྱི་པདྨའི་ལྟེ་བར་ཞེས་སོགས་འབྱུང་བ་ལྟར་ཡིན་ལ། འདི་ལ་གཉིས། བཤད་ཚུལ་སྤྱིར་བསྟན་པ་དང། བྱེ་བྲག་ཏུ་བཤད་
པའོ། །དང་པོ་ནི། བཤད་རྒྱུད་མངོན་བརྗོད་སོགས་ནས་བདེ་མཆོག་ལ་ཞལ་ཕྱག་ཕྱག་མཚན་སོགས་མི་འདྲ་བ་དུ་མ་ཞིག་བཤད་པ་ཡོད་དེ། ཞལ་བཞི་ཕྱག་བཅུ་གཉིས་པ་འདི་ལྟ་བུ་དང། ཞལ་གསུམ་ཕྱག་དྲུག་པ། ཞལ་དྲུག་ཕྱག་བཅུ་གཉིས་པ། ཞལ་བརྒྱད་ཕྱག་
བཅུ་དྲུག་པ། ཞལ་བཅུ་གཉིས་ཕྱག་ཉེར་བཞི་པ་དང། དེ་ལས་ཀྱང་ཆེས་མང་བ་སོགས་བཤད་པའི་ཕྱིར། འོན་ཀྱང་དེ་ཐམས་ཅད་ངོ་བོའམ་རྒྱུད་ཐ་དད་པ་ནི་མ་ཡིན་ཏེ། ཆེད་དུ་བྱ་བའི་གདུལ་བྱའི་དབང་གིས་སྐུའི་རྣམ་པ་མི་འདྲ་བར་བསྟན་པ་ཙམ་ཡིན་པའི་ཕྱིར་རོ། །གཉིས་

[019B] རྩ་བརྒྱུད་ཀྱི་དགོངས་པ་འགྲེལ་བའི་བཤད་རྒྱུད་མངོན་བརྗོད་ཀུན་སྤྱོད་སོགས་ནས་གསུངས་པ་ལྟར། ལཱུ་དྲིལ་ནག་གསུམ་རྗེས་འབྲང་དང་བཅས་པའི་གྲུབ་ཆེན་གྱིས་ཀྱང་དེ་ལྟར་དུ་བཞེད་པའི་ཕྱིར་རོ། །ཡབ་ཡུམ་གཉིས་ཀྱི་སྐུ་
མདོག་ཕྱག་མཚན་སོགས་སྒྲུབ་ཐབས་ལས་གསལ་བ་ལྟར་ཡིན་ལ། དེ་དག་གིས་མཚོན་ཚུལ་གྱི་ཁྱད་པར་ཡོད་དེ། དེ་ཡང་ཕྱག་དང་པོ་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་པས་ནི་ཤེས་རབ་སྟོང་པ་ཉིད་ཀྱིས་ཐབས་བདེ་བ་ཆེན་པོ་ལ་འཁྱུད་པ་མཚོན་ཞིང་
རྡོ་རྗེས་བདེ་བ་ཆེན་པོ་དང། རྭ་ལྔས་ནི་ཡེ་ཤེས་ལྔ་མཚོན་ལ། དྲིལ་བུས་སྟོང་ཕྱོགས་ཀྱི་ཤེས་རབ་མཚོན། དེ་གཉིས་བཟུང་ནས་ཡབ་ཡུམ་མཉམ་པར་སྦྱོར་བས་ནི་བདེ་སྟོང་དབྱེར་མེད་དུ་སྦྱོར་བ་དེ་མཚོན། ཟླ་བ་དབུའི་གཡོན་དུ་ཅུང་ཟད་ཡོ་བས་ནི་སྤྱི་བོ་ནས་བྱང་སེམས་
འབབ་པ་དེ་མཚོན། མི་རུས་ཀྱི་ཐལ་བས་ལུས་ལ་བྱུགས་པས་ནི་བྱང་སེམས་ཀྱིས་ལུས་ཀྱི་གནས་རྣམས་ཁྱབ་པ་དེ་མཚོན། ཁཊཱཾ་ཀས་ནི་སེམས་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེ་མཚོན་ཞལ་བཞིས་ནི་སྟོང་པ་ཉིད་དང་མཚན་མ་མེད་པ་དང་སྨོན་པ་
མེད་པ་དང་མངོན་པར་འདུ་བྱ་བ་མེད་པའི་རྣམ་ཐར་སྒོ་བཞི་མཚོན། དེ་བཞིན་དུ་གླང་པོ་ཆེའི་པགས་པ་བཤུས་ཏེ་གྱོན་པས་ནི་གཏི་མུག་སྤངས་པ་དང། ཌཱ་མ་རུས་ནི་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ་པ་དང་དགྲ་སྟས་ནི་སྒོ་གསུམ་གྱི་སྐྱོན་གཅོད་
པ་དང། གྲི་གུག་གིས་ནི་མཐར་འཛིན་གཅོད་པ་དང། མདུང་རྩེས་ནི་ཁམས་གསུམ་གྱི་ཉོན་མོངས་པ་རྣམས་འབིགས་པ་དང། ཐོད་པས་ནི་བདེ་བ་ཆེན་པོ་དང། ཞགས་པས་ནི་བདེ་བ་ཆེན་པོས་རང་རྒྱུད་འཆིང་བ་དང། ཚངས་པའི་མགོས་མྱ་ངན་ལས་འདས་པའི་

[020A]༄༅། །གོ་འཕང་མངོན་དུ་བྱས་པ་དང། རྡོ་རྗེ་རྩེ་ལྔ་པས་ནི་ཡེ་ཤེས་ལྔ་དང། མགོ་རློན་ལྔ་བཅུས་ནི་བདེ་ཆེན་གྱི་ཡེ་ཤེས་ཐབས་ཤེས་ཀྱི་བདག་ཉིད་ཙམ་དུ་སྦྱོར་བ་དང། སྤྱན་གསུམ་གྱིས་ནི་དུས་གསུམ་གྱི་ཆོས་ཐམས་ཅད་གཟིགས་པ་དང། སྟག་
ལྤགས་ཀྱིས་འདོད་ཆགས་དང་བྲལ་བ་དང། ཞལ་འགྱུར་བས་ལོག་ལྟ་སྦྱངས་པ་དང། མཆེ་བ་བཞི་གཙིགས་པས་བདུད་བཞི་འཇོམས་པ་དང། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་སྤངས་པ་དང། ཐོད་བསྐམ་ཀྱིས་འོད་གསལ་ལས་གཟུགས་
སྐུར་བཞེངས་པ་དང། སྤྱི་བོའི་སྣ་ཚོགས་རྡོ་རྗེས་ནི་འཕྲིན་ལས་བཞིས་སེམས་ཅན་གྱི་དོན་མཛད་པ་དང། མགུལ་རྒྱན་གདུ་བུ་རྣ་རྒྱན་ནོར་བུ་ཐལ་ཆེན་མཆོད་ཕྱིར་ཐོགས་ཏེ། ཕྱག་རྒྱ་དྲུག་གིས་ནི་ཕྱིན་དྲུག་དང། ཉམས་དགུས་ནི་བདེ་བ་ཆེན་པོའི་ཡེ་ཤེས་ཀྱི་
ངོ་བོར་གྱུར་པའི་ཞི་ལྷག་གཉིས་དག་པ་དང། རལ་པ་གྱེན་དུ་བརྫེས་པས་ནི་ཡོན་ཏན་གོང་དུ་འཕེལ་བ་དང། དྲག་པོ་ཡུམ་བཅས་མནན་པས་ནི་རྟག་ཆད་གཉིས་མནན་པ་དང། ཚུལ་དེ་ལས་མི་འདའ་བས་ནི་འགྲོ་བ་ཀུན་ཟིལ་གྱིས་མནན་པ་དེ་མཚོན་པའི་ཕྱིར་རོ་།དེ་
ལྟར་གཙོ་བོ་ཡབ་ཡུམ་གསལ་བཏབ་སྟེ་གསང་གནས་བྱིན་གྱིས་བརླབས་ནས་གནས་བཞི་བྱིན་གྱིས་བརླབ་པའི་ཚུལ་ཡོད་དེ། ཡབ་ཡུམ་གཉིས་ཀྱི་ལྟེ་བ་ལ་སོགས་པའི་གནས་བཞིར་ཟླ་ཉིའི་དཀྱིལ་འཁོར་མེ་ལོང་གྱེན་ནུ་བསླང་བ་ལྟ་བུ་རེ་རེ་བཀོད་ནས་དེ་ལོངས་
སུ་ཉི་གདན་ལ་ཡབ་ཀྱི་སྔགས་དང། ཟླ་གདན་ལ་ཡུམ་གྱི་སྔགས་རྣམས་འགོད་བར་བཤད་པ་ལྟར་བྱས་ནས་བྱིན་གྱིས་བརླབ་པ་ཡིན་པའི་ཕྱིར། དེ་ནས་དགའ་བཞི་མོས་པ་ཡིད་བྱེད་ཚུན་ཆད་ཀྱིས་དྲངས་པ་ལ་དགེས་པ་ཡོད་དེ། རིམ་པ་དང་པོའི་སྐབས་སུ་དགའ་བཞེ་དངོས་

[020B] རྟེན་བརྟེན་པ་རྣམས་བདེ་སྟོང་གི་རྣམ་རོལ་ཏུ་འཆར་བ་དང། རྫེགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་སྐྱེ་བའི་རྒྱུད་སྨིན་བྱེད་དུ་འགྱུར་བ་དང། རྩ་རླུང་ཐིག་ལེ་རྣམས་བྱིན་གྱིས་བརླབ་པ་དང། ཕོ་ཉ་ཁྱད་པར་ཅན་དང་འདུ་བ་
རྙེད་པའི་ཆེད་ཡིན་པའི་ཕྱིར་རོ། །གཉིས་པ་འཁོར་གྱི་ལྷ་གསལ་གདབ་པ་ལ། ཐོག་མར་བདེ་ཆེན་གྱི་འཁོར་ལོར་ལྷ་མོ་བཞི་ཐོད་པ་དང་བཅས་པ་འགོད་པ་ཡིན་ཏེ། ཕྱོགས་བཞིར་སྤྱན་སོགས་ལྷ་མོ་བཞིའི་ངོ་བོར་གྱུར་པའི་མཁའ་འགྲོ་མ་སོགས་བཞི་དང་མཚམས་བཞིར་བདུད་
རྩི་ལྔས་གང་བའི་ཐོད་པ་བཞི་དགོད་པ་ཡིན་པའི་ཕྱིར་སྤྱན་སོགས་སྐུའི་རྣམ་པ་དེ་ལྟར་བསྟན་པའི་རྒྱུ་མཚན་ཡོད་དེ་སྔོན་དྲག་པོའི་ཆུང་མ་བཞི་འདུལ་བའི་ཚེ་ཚུལ་དེ་ལྟར་བསྟན་ཅིང་དེའི་རྣམ་པས་སྒྲུབ་པ་པེ་ལ་དངོས་གྲུབ་སྟེར་བའི་ཆེད་ཡིན་པའི་ཕྱིར། དེ་ནས་འཁོར་ལོ་གསུམ་
གྱི་ལྷ་རྣམས་བསྐྱེད་ཚུལ་ཡོད་དེ། ཐུགས་ཀྱི་འཁོར་ལོའི་ཤར་རྩིབས་པུལ་ལི་ར་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ་གཉིས་འགོད་པ་ནས། དབང་ལྡན་གྱི་རྩིབས་མཱ་ལ་ཝར་རྡོ་རྗེ་སྐུ་དང་ཤིང་གྲིབ་མ་ཡབ་ཡུམ་འགོད་པ་དང། གསུང་གི་འཁོར་ལོའི་ཤར་རྩིབས་ཀམ་རཱུ་བར་མྱུ་
གུ་ཅན་དང་ས་སྲུང་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་མིག་མི་བཟང་དང་བྱ་གདོང་མ་ལ་ཡབ་ཡུམ་འགོད་པ་དང། སྐུའི་འཁོར་ལོའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་རྡོ་རྗེ་མེ་མས་
དཔའ་དང་བརྩོན་འགྲུས་ཆེན་མོ་ཡབ་ཡུམ་འགོད་པ་ཡིན་པའི་ཕྱིར་དེ་ནས་དམ་ཚིག་གི་འཁོར་ལོར་ལྷ་མོ་བརྒྱད་འགོད་པའི་ཚུལ་ཡོད་དེ། ཤར་ལ་སོགས་པའི་སྒོ་བཞིར་ཁྭ་གདོང་མ་སོགས་བཞི་དང་མེ་ལ་སོགས་པའི་མཚམས་བཞིར་གཤིན་རྗེ་བརྟན་མ་སོགས་བཞི་

[021A]༄༅། །སྒྲུབ་ཐབས་ནས་འབྱུང་བ་བཞིན་འགོད་པ་ཡིན་པའི་ཕྱིར། འོ་ན་སྒོ་མཚམས་མ་བརྒྱད་ལ་ཡབ་མེད་པ་ཅི་ཡིན་ཞེ་ན་དངོས་སུ་མེད་ཀྱང་དོན་གྱིས་ཡོད་པ་ཡིན་ཏེ། སྒོ་མ་བཞིས་ཡབ་རྣམས་གདོང་བརྙན་གྱི་ཚུལ་དུ་སྦས། མཚམས་མ་བཞིས་ཡབ་རྣམས་
ཕྱེད་གཟུགས་ཀྱི་ཚུལ་དུ་སྦས་པའི་ཕྱིར་རོ། །སྐུ་གསུང་ཐུགས་ཀྱི་འཁོར་ལོ་གསུམ་ལ་གནས་གསུམ་གྱི་མིང་གིས་འདོགས་པའི་རྒྱུ་མཚན་ཡོད་དེ། སྔོན་ཁཎྜ་ཀ་པཱ་ལ་ལ་སོགས་པའི་མིང་ཅན་གྱི་ལྷ་བཞི་དང་དྲི་ཟ་བཞི་ནམ་མཁའ་ནས་འོངས་ཏེ། པཱུལླི་ར་མ་ལ་སོགས་པའི་
ཡུལ་བརྒྱད་བཟུང་བ་དང། མྱུ་གུ་ཅན་ལ་སོགས་པའི་མིང་ཅན་གྱི་གནོད་སྦྱིན་བཞི་དང་སྲིན་པོ་བཞི་ས་སྟེང་ནས་འོངས་སྟེཀཱ་མ་རཱུ་པ་ལ་སོགས་པའི་ཡུལ་བརྒྱད་བཟུང་བ་དང། སྟོབས་པོ་ཆེ་ལ་སོགས་པའི་མིང་ཅན་གྱི་ཀླུ་བཞི་དང་ལྷ་མ་ཡིན་བཞི་ས་འོག་ནས་འོངས་ཏེ་
པྲེ་ཏ་པཱུ་རི་ལ་སོགས་པའི་ཡུལ་བརྒྱད་བཟུང་ནས་སྤྱོད་པའི་ཚེ་དེ་རྣམས་རིམ་པ་བཞིན་འཁོར་ལོ་གསུམ་གྱི་ལྷ་ཡབ་ཡུམ་རྣམས་ཀྱིས་བཏུལ་ནས་མིང་ཆ་ལུགས་འདྲ་བར་མཛད་བས་འདུལ་བྱེད་ཀྱི་ལྷ་ལ་གདུལ་བྱའི་མིང་དུ་བཏགས་པ་ཡིན་པའི་ཕྱིར། དམ་ཚིག་
གི་འཁོར་ལོའི་ལྷ་ལ་མིང་དེ་ལྟར་འདོགས་པའི་རྒྱུ་མཚན་ཡོད་དེ་དེ་དག་གི་མིང་ཅན་གྱི་མིའམ་ཅི་བཞི་དང་ཕྲ་མེན་མ་བཞིས་དུར་ཁྲོད་བརྒྱད་དམ། འཐུང་གཅོད་སོགས་བཟུང་ནས་གནས་པའི་ཚེ་སྒོ་མཚམས་མ་བརྒྱད་ཀྱི་བཏུལ་ཏེ་རྒྱན་མིང་ཆ་ལུགས་དེ་རྣམས་
དང་འདྲ་བར་མཛད་པས་དེ་ལྟར་དུ་བཏགས་པའི་ཕྱིར་རོ། །གདུལ་བྱ་དེ་རྣམས་སྔོན་ག་གི་འཁོར་ཡིན་པ་ཡོད་དེ། དྲག་པོ་དབང་ཕྱུག་ཆུང་མ་དང་བཅས་པའི་འཁོར་ཡིན་པའི་ཕྱིར། དེ་རྣམས་ཇི་ལྟར་བཏུལ་བའི་ཚུལ་ཡོད་དེ། སྔོན་སྟོན་པ་རྡོ་རྗེ་འཆང་ཉིད་བཅོམ་

[021B]ཆུང་མ་དང་བཅས་པ་ཞབས་འོག་ཏུ་མནན་ནས་བཏུལ་བའི་ཚེ། བྱང་ཆུབ་སེམས་དཔའ་ཀུན་ཏུ་བཟང་པོ་དང། འཇམ་དཔལ་དང། འཇིག་རྟེན་དབང་ཕྱུག་དང། སའི་སྙིང་པོ་དང། ཕྱག་ན་རྡོ་རྗེ་དང་བྱམས་
པ་དང། ནམ་མཁའི་སྙིང་པོ་དང། ནམ་མཁའ་མཛོད་རྣམས་དང་སྒྲིབ་སེལ་དང། སྤོས་ཀྱི་གླང་བོ་དང། བློ་གྲོས་མི་ཟད་པ་དང་ཡེ་ཤེས་ཏོག་དང། སྤོབས་པ་བརྩེགས་པ་དང། མྱ་ངན་དང་མུན་པ་ཐམས་ཅད་ངེས་པར་སེལ་བ་དང། ངན་སོང་ཀུན་འདྲེན་དང་
དྲ་བ་ཅན་གྱི་འོད་རྣམས་དང། ཟླ་བའི་འོད་དང། རིན་ཆེན་འོད་དང། ཉི་མའི་འོད་དང། རྡོ་རྗེའི་འོད་དང། ནོར་བཟང་དང་མཐུ་ཆེན་ཐོབ་དང། བློ་གྲོས་རྒྱ་མཚོ་དང། བཟང་སྐྱོང་རྣམས་ནི་རིམ་པ་བཞིན་དུ་ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་དང། རྡོ་རྗེ་ཕོ་ཉ་མོ་དང་
སྐུལ་བྱེད་མ་དང། རིན་ཆེན་སྒྲོལ་མ་དང། རྡོ་རྗེ་འོད་བྱེད་མ་དང། རོ་ལངས་མ་དང། རྡོ་རྗེ་གཞོན་ནུ་དང། ཀམྤོ་རྫི་དང་དབང་ཕྱུག་མ་རྣམས་དང། ཡེ་ཤེས་སྒྲོལ་མ་དང། རྡོ་རྗེ་འཇིགས་མ་དང། གནྡྷ་རི་དང། རྒྱལ་བ་ཅན་དང། ཟུགས་རྡོ་རྗེ་མ་ལ་སོགས་པ་རྣམས་དང་
རྒྱལ་མཚན་རྩེ་མོའི་དཔུང་རྒྱན་དང། སོ་སོར་འབྲང་མ་དང་རྨ་བྱ་ཆེན་མོ་དང། རི་ཁྲོད་ལོ་མ་ཅན་དང། རྡོ་རྗེ་ལྕགས་སྒྲོགས་མ་དང། ཕྱིར་ཟློག་མ་དང། གཙུག་ཏོར་མ་དང། འཇིགས་བྱེད་མ་རྣམས་ནི་རིམ་པ་བཞིན་རབ་གཏམ་མ་ལ་སོགས་པའི་དཔའ་མོ་ཉྲེ་བཞིར་
སྤྲུལ་པ་དང། ཁྲོ་བོ་འཇིག་རྟེན་གསུམ་རྒྱལ་སོགས་སྒོ་མཚམས་མ་བརྒྱད་དུ་སྤྲུལ་ནས་གདུལ་བྱ་དེ་དག་བཏུལ་བའི་ཕྱིར་རོ། །ཕྱིའི་ཡུལ་ཉེར་བཞི་པོ་རྣམས་ནི་འཛམ་བུའི་གླིང་དུ་ཡོད་ཀྱང་འཕགས་ཡུལ་ཁོ་ནར་མ་ངེས་ཏེ། དྲག་པོ་འཛགས་བྱེད་ཡབ་ཡུམ་ཡུལ་མ་ག་དཧན་

[022A]༄༅། །གནས་ཤིང། གཞན་རྣམས་འཕགས་ཡུལ་དང་བོད་སོགས་ཀྱི་ཡུལ་གཞན་དག་ནའང་ཡོད་པར་བཤད་པའི་ཕྱིར་རོ། །འོ་ན་ཁྭ་གདོང་མ་ལ་སོགས་པའི་གདོང་བརྙན་བཞི་པོ་དེ་དབུ་རིལ་པོ་ཡིན་ནམ། མིན་ཞེན། ཕྱི་མ་ལྟར་བྱ་སྟེ། འདིའི་དོགས་གཅོད་ལ་
རྗེས་འདོད་འཇོ་ལས། བྱ་རོག་གདོང་ལ་སོགས་པ་ནི་དབུ་རིལ་པོ་མིན་གྱི། གདོང་གི་ཕྱོགས་ཙམ་ཞིག་དེ་རྣམས་ཀྱི་གདོང་ཡིན་ཏེ། དེ་ལྟ་མ་ཡིན་ན་རྣ་རྒྱན་སོགས་གདགས་སུ་མི་རུང་ངོ་ཞེས་བོད་ཀྱི་བླ་མ་དག་གསུང་ངོ། །ཞེས་སྔ་མའི་བཤད་པ་བཀོད་པ་ལྟར་བྱས་ཆོག་པའི་ཕྱིར་རོ། །
དེ་ལྟ་བུའི་དཔའ་བོ་དང་མཁའ་འགྲོ་རྣམས་ཀྱི་ངོ་བོ་གང་ཡིན་ཤེས་པར་བྱས་ནས་དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ལ་བྱིན་གྱིས་རློབ་པ་དང་དངོས་གྲུབ་སྟེར་བར་འགྱུར་བའི་ཆེད་ཡིན་པའི་ཕྱིར་རོ། །དེ་ལྟ་བུའི་ལྷ་རེ་གཉིས་པའི་སྒྲུབ་ཐབས་འདི་ནི་
བདེ་མཆོག་གི་སྒྲུབ་ཐབས་གཞན་ཐམས་ཅད་ཀྱི་ནང་ནས་གཙོ་བོ་ཡིན་ཏེ། དཀྱིལ་འཁོར་འདི་ནི་བདེ་མཆོག་གི་རྩ་བའི་དཀྱིལ་འཁོར་དུ་གསུངས་ཤིང། རིགས་དྲུག་པའི་དབང་དུ་བྱས་པར་མ་ཟད། རིགས་ཐམས་ཅད་བསྡུས་པའི་དབང་དུ་བྱས་པའི་ཕྱིར་ཏེ་
འཁོར་གྱི་ལྷ་ཐམས་ཅད་ཀྱང་དཔྲལ་པར་རྡོ་རྗེའི་འཕྲེང་བ་འཛིན་པ་ལ་མཚོན་དོན་ཁྱད་པར་ཅན་ཡོད་པའི་ཕྱིར་རོ། །གསུམ་པ་ཕྱོགས་མཐུན་གྱི་དག་པ་བརྗོད་པ་དང་ལུས་དཀྱིལ་བསྒོམ་ཚུལ་ལ་གཉིས། དག་པ་བསྒོམ་ཚུལ་དང། ལུས་དཀྱིལ་བསྒོམ་ཚུལ་
ལོ། །དང་པོ་ལ་སྤྱིར་དག་པ་བསྒོམ་པ་ནི་སྐབས་འདི་ཁོ་ནར་མ་ངེས་ཏེ། བཟླས་པའི་མཇུག་ཏུ་བསྒོམ་པ་དང། ལུས་དཀྱིལ་གྱི་དེ་མ་ཐག་བསྒོམ་པ་དང། མཆོད་བསྟོད་ཀྱི་མཇུག་ཏུའང་བསྒོམ་པར་བཤད་པ་ལྟར་ཡིན་པའི་ཕྱིར་རོ། །བྱང་ཕྱོགས་སོ་བདུན་པོ་

[022B]བའི་དང་པོ་ཡོད་དེ། སྤྱི་འགྲོ་ལྟར་དྲན་པ་ཉེར་གཞག་བཞི་ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་དང་
བཅས་པ་རྣམས་ཡིན་པའི་ཕྱིར། གཉིས་པ་ཡོད་དེ། བྱང་ཕྱོགས་སོ་བདུན་གྱི་བྱེད་ལས་དང་ལྡན་པའི་བདེ་ཆེན་གྱི་ཡེ་ཤེས་ལ་ལྡོག་པའི་སྒོ་ནས་སྔར་ལྟར་འབྱེད་པ་ཡིན་པའི་ཕྱིར། སྒྲུབ་པ་པོ་དབང་པོ་རྣོ་ཏུལ་གྱི་སྒོ་ནས་བསྒོམ་ཚུལ་ཡོད་དེ། དབང་པོ་རྟུལ་པོས་སོ་བདུན་ལྷར་ཤར་བ་ཙམ་བསྒོམ་པ་དང། རྣོན་པོས་ནི་སོ་བདུན་པོ་རང་བཞིན་མེད་པར་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་རེ་གཉིས་སུ་ཤར་བའི་ཚུལ་གྱིས་སྒོམ་པ་ཡིན་པའི་ཕྱིར། གལ་ཏེ་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ཡོད་ཅིང། ལྷ་ལ་
རེ་གཉིས་ཡོད་པས་གྲངས་མི་མཐུན་ནོ་སྙམ་ན། དེའི་སྐྱོན་མེད་དེ་དཔའ་བོ་དང་དཔའ་མོ་ཉེར་བཞི་ཡབ་ཡུམ་ཟུང་རེ་གྲངས་གཅིག་ཏུ་བྱས་པ་ཡིན་པའི་ཕྱིར། དག་པ་དཔའ་མོ་ཉེར་བཞི་དང་སྦྱར་ནས་དཔའ་བོ་ཉེར་བཞི་དང་དངོས་སུ་མ་སྦྱར་ཡང་ཉེས་པ་མེད་དེ་ཡུམ་གྱི་
དག་པས་ཡབ་རྣམས་ཀྱང་དོན་གྱིས་གོ་བར་བྱ་བ་ཡིན་པའི་ཕྱིར་རོ། །སོ་སོར་སྦྱོར་ཚུལ་ཡོད་དེ། སྒྲུབ་ཐབས་ལས་གསལ་བ་ལྟར་ཡིན་པའི་ཕྱིར་རོ། །དག་པ་འདི་ལྟར་དྲན་པ་ནི་རྒྱས་པའི་དབང་དུ་བྱས་པ་ཡིན་གྱི་བསྡུས་ནས་དྲན་པར་བྱས་ཀྱང་རུང་སྟེ། འདོད་
འཇོ་ལས། ལྷ་རྣམས་རེ་རེ་ནས་སམ། སྤྱིར་བསྡུས་ནས་བལྟ་བར་བྱ་སྟེ། ཆོས་སོ་བདུན་གྱི་ངོ་བོར་ལྟ་བའི་གཙོ་བོའི་དོན་དེ་ཡིན་པའི་ཕྱིར་དང། ཞེས་གསུངས་པའི་ཕྱིར་རོ། །དེ་ལྟར་བསྒོམ་པར་བསྟན་པ་ལ་དགོས་པ་ཡོད་དེ། ལམ་འདིའི་གདུལ་བྱས་ཕར་ཕྱིན་

[023A]༄༅། །ཐེག་པའི་ལམ་རྣམས་ཤེས་དགོས་པར་བསྟན་པ་དང། ཐེག་པ་གསུམ་གྱི་ལམ་གྱི་གནད་ཐམས་ཅད་བྱེད་ལས་ཀྱི་སྒོ་ནས་ལམ་འདིར་འདུས་པར་ཤེས་པ་དང། རིམ་པ་དང་པོའི་སྐབས་སུ་གཟུགས་ཅན་གྱི་ལྷ་སྣང་བ་ཙམ་ལ་ཞེན་པ་སྤངས་ནས་
བདེ་ཆེན་གྱི་ཡེ་ཤེས་ཀྱི་གཟུང་རྣམ་ལྷའི་རྣམ་པར་ཤར་བ་ཤེས་པ་དང། རྫོགས་རིམ་དང་འབྲས་བུའི་སྐབས་སུ་བྱང་ཕྱོགས་སོ་བདུན་རང་བཞིན་མེད་པར་མངོན་སུམ་དུ་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་གཉིས་ཀྱི་སྐུར་བཞེངས་པའི་དགེ་རྩ་སྨིན་བྱེད་
དུ་འགྱུར་བར་ཤེས་པའི་ཆེད་ཡིན་པའི་ཕྱིར་རོ། །གཉིས་པ་ལ་གཉིས། ལུས་དཀྱིལ་སྤྱིའི་རྣམ་གཞག་མདོར་བསྟན་པ་དང། བསྒོམ་ཚུལ་དངོས་སོ། །དང་པོ་ནི། སྤྱིར་ལུས་དཀྱིལ་བསྒོམ་ཚུལ་ལ་གོ་རིམ་མི་འདྲ་བ་ཡོད་དེ། མངོན་བརྗོད་ལས་གསུངས་པའི་རྗེས་
སུ་འབྲང་ནས་ལུས་དཀྱིལ་སྔོན་ལ་བསྒོམས་ནས་ཕྱི་དཀྱིལ་རྗེས་སུ་སྒོམ་པ་དང། ལུས་དཀྱིལ་དང་ཕྱི་དཀྱིལ་དུས་མཉམ་དུ་སྒོམ་པ་དང། ཕྱི་དཀྱིལ་གྱི་རྗེས་སུ་ལུས་དཀྱིལ་སྒོམ་པར་བྱེད་པའི་ཚུལ་གསུམ་ལས་འདིར་ཕྱི་མ་ལྟར་བྱ་བ་ཡིན་པའི་ཕྱིར། དེར་མ་
ཟད་ཕྱི་དཀྱིལ་ལོགས་སུ་མི་སྒོམ་པར་ལུས་དཀྱིལ་ཙམ་བསྒོམ་པའི་ཚུལ་ཡོད་དེ། དྲིལ་བུ་པས་དེ་ལྟར་དུ་བཤད་པའི་ཕྱིར་རོ། །གཉིས་པ་ལ་གཉིས། ལུས་རྟེན་གྱི་དཀྱིལ་འཁོར་དུ་བསྒོམ་པ་དང། བརྟེན་པའི་དཀྱིལ་འཁོར་དུ་བསྒོམ་པའི་ཚུལ་ལོ། །དང་པོ་ལ་
རྗེ་ས་སྐྱ་པ་དག་ན་རེ། སྒྲུབ་པ་པོའི་ལུས་འདི་ལ་བདེ་མཆོག་གི་རྟེན་བརྟེན་པ་གདོད་ནས་གྲུབ་པ་གསལ་འདེབས་པ་ཡིན་ནོ་གསུང། དེ་ནི་འཐད་པ་མ་ཡིན་ཏེ། ལུས་ཅན་རྣམས་སངས་རྒྱས་སུ་ཐལ་བ་དང་གསར་དུ་བསྐྱེད་མི་དགོས་པ་སོགས་སུ་འགྱུར་བའི་ཕྱིར་རོ།།

[023B] རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཞེས་སོགས་འབྱུང་བ་ལྟར་ཡིན་ལ། དེ་ཡང་དཔེར་ན། སྣམ་བུ་སྐད་ཅིག་སྔ་མས་ཉེར་ལེན་དང་རྒྱ་སྐྱེགས་སྐད་ཅིག་སྔ་མས་ལྷན་ཅིག་བྱེད་རྐྱེན་བྱེད་པ་ལ་བརྟེན་ནས་སྣམ་བུ་སྐད་ཅིག་ཕྱི་མ་
ཚོན་ཅན་དུ་འགྱུར་བ་དེ་བཞིན་དུ། ཕྱི་དཀྱིལ་གྱི་རླུང་དཀྱིལ་བསྒོམས་པའི་རྒྱུན་དང་རང་གི་རྐང་པ་གཉིས་བགྲད་པ་མཉམ་དུ་ཚོགས་པས་ཉེར་ལེན་དང་བྱེད་རྐྱེན་བྱས་ནས་ཕྱི་དཀྱིལ་གྱི་རླུང་དཀྱིལ་སྐད་ཅིག་ཕྱི་མ་ལུས་དཀྱིལ་གྱི་རླུང་དཀྱིལ་དུ་འགྱུར་བ་ཡིན་ལ། དེ་བཞིན་དུ་ཕྱི་
དཀྱིལ་གྱི་མེ་སོགས་དང་སུམ་མདོ་སོགས་ལུས་ཀྱི་ཆ་དེ་དང་དེ་འཕྲད་པ་ལས་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་འགྱུར་པར་སྒོམ་པ་ཡིན་པའི་ཕྱིར། ལུས་ཀྱི་ཆ་དེ་དང་དེ་རྟེན་དང་བརྟེན་པ་དེ་དང་དེར་གྱུར་པར་བསྒོམས་པའི་ཚུལ་གྱིས་ལུས་དཀྱིལ་དུ་
འགྲོ་བ་ཡིན་གྱི། ལུས་ལ་བཀོད་པ་ཙམ་གྱིས་ནི་ལུས་དཀྱིལ་དུ་མི་འགྲོ་སྟེ། དེ་ནི་རྒྱུད་སྡེ་འོག་མ་ལ་ཡང་ཡོད་པའི་ཕྱིར་རོ། །དེས་ན་གཞལ་ཡས་ཁང་གཉིས་བྲེ་ནང་དུ་བྲེ་བཅུག་པའི་ཚུལ་གྱིས་གནས་པ་ནི་མ་ཡིན་ཏེ། ཕྱི་དཀྱིལ་གྱིས་རིགས་རྒྱུན་ཉིད་ལུས་དཀྱིལ་གྱི་རྟེན་གཞལ་
ཡས་ཁང་དུ་འགྱུར་བའི་ཕྱིར། དཔེར་ན། འདུས་པའི་ལུས་དཀྱིལ་གྱི་གཞལ་ཡས་ཁང་བཞིན་ནོ། །དེ་ལྟར་བསྒོམས་པ་ལ་དགོས་པ་ཡོད་དེ་འབྲས་བུའི་སྐབས་སུ་ལུས་ཀྱི་ཆ་དེ་དང་དེ་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་དངོས་གནས་སུ་འགྱུར་བའི་ཆེད་ཡིན་
བའི་ཕྱིར་རོ། །དེ་བཞིན་དུ་པཱུ་ཛ་ལ་སོགས་པ་ཡུལ་ཉེར་བཞིའི་མིང་ཡིག་དང་པོ་ཐིག་ལེས་བརྒྱན་པ་རྣམས་ཡོངས་སུ་གྱུར་བ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་ཅན་དུ་བསྐྱེད་ནས་ཕྱིའི་ཡུལ་ཉེར་བཞིའི་ངོ་བོར་བསྒོམས་པ་ལ་དགོས་པ་ཡོད་དེ་

[024A]༄༅། །ཡུལ་ཉེར་བཞིའི་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོའི་རྩ་རླུང་ཐིག་ལེ་རྣམས་བྱིན་གྱིས་རློབ་པར་འགྱུར་བའི་ཆེད་ཡིན་པའི་ཕྱིར་རོ། །གཉིས་པ་ལ་ལུས་དཀྱིལ་འགོད་པའི་གཞི་ལ་མི་འདྲ་བ་ཡོད་དེ། ནག་པོ་སྤྱོད་པས་རྒྱུ་རྡོ་རྗེ་འཛིན་
ཡབ་ཡུམ་བསྐྱེད་པ་ཞུ་བ་ལས་བྱུང་བའི་འབྲས་བུ་རྡོ་རྗེ་འཛིན་པའི་ལུས་ལ་འགོད་བ་དང། དྲིལ་བུ་བས་ཕྱི་དཀྱིལ་སྔར་མི་སྒོཾ་བའི་གཞིའི་ཧེ་རུ་ཀའི་ལུས་ལ་འགོད་པ་ཡིན་ལ། ལཱུ་ཧི་བས་ནི་ཕྱི་དཀྱིལ་གྱི་རྟེན་བརྟེན་པ་རྣམས་ཅིག་ཅར་དུ་བསྐྱེད་པའི་ཧེ་རུ་ཀའི་ལུས་
ལ་འགོད་པ་ཡིན་པའི་ཕྱིར་རོ། །ཇི་ལྟར་འགོད་པའི་ཚུལ་ཡོད་དེ་སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་འཛག་པ་ཉུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ཙམ་གཙོ་བོ་དང། ལྟེ་བའི་དམར་ཆ་
གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་ཡུམ་བསྐྱེད་དེ། དཔྱིད་དང་ཐིག་ལེ་གཉིས་སྙིང་གར་འཕྲད་ནས་སྙོམས་པར་འཇུག་པར་མོས་པ་ཡིན་པའི་ཕྱིར་རོ། །ཡབ་ཀྱི་སྙིང་གའི་མི་ཤིགས་པར་ཐིག་ལེ་དེ་ལ་དཔྱིད་ཅེས་བརྗོད་པའི་རྒྱུ་
མཚན་ཡོད་དེ། དཔྱིད་དུས་དེས་རྩི་ཤིང་སོགས་རྒྱས་པར་བྱེད་ཅིང་གཞན་ཡིད་དགའ་བར་བྱེད་པ་ལྟར། ཐིག་ལེ་དེས་ཀྱང་བདེ་སྟོང་གི་ཡེ་ཤེས་བསྐྱེད་ཅིང་རྒྱས་པར་བྱེད་པའི་སྒོ་ནས་སྒྲུབ་པ་པོའི་ཡིད་དགའ་བར་བྱེད་པས་ན་དེ་ལྟར་དུ་བརྗོད་པའི་ཕྱིར་རོ། །
དེ་ནས་འཁོར་རྣམས་བསྐྱེད་ཚུལ་ཡོད་དེ། སྙིང་གའི་ཕྱོགས་ཀྱི་རྩ་འདབ་བཞི་ལས་མཁའ་འགྲོ་མ་སོགས་བཞི་དང། མཚམས་ཀྱི་རྩ་འདབ་བཞི་ལས་ཐོད་པ་བཞི་དང། སྐྲ་མཚམས་སོགས་ལུས་ཀྱི་གནས་ཉེར་བཞིའི་རྩ་ཁམས་རྣམས་ལས་དཔའ་བོ་

[024B] ལྕེའི་རྩ་བར་གནས་པའི་རྩ་སོགས་ལས་སྒོ་མཚམས་མ་རྣམས་བསྐྱེད་པ་ཡིན་པའི་ཕྱིར། རྩ་ཁམས་ཐུན་མོང་དུ་ལྷར་བསྐྱེད་པའམ། ཁམས་ལས་དཔའ་བོ་རྣམས་དང་རྩ་ལས་དཔའ་མོ་རྣམས་བསྐྱེད་པར་ཡང་རུང་སྟེ། མཁའ་
འགྲོ་རྒྱ་མཚོར། ཉི་ཤུ་རྩ་བཞིར་དབྱེ་བ་ཡིས། །སྐུ་གསུང་ཐུགས་ཀྱི་འཁོར་ལོ་ཡིན། །གནས་རྣམས་དག་ནི་ཐམས་ཅད་དུ། །རྩ་རྣམས་ཀུན་ནི་ཡང་དག་བཤད། །ཡུལ་འདི་རྣམས་ཀྱི་བུ་མོ་གང་།རྩ་ཡི་གཟུགས་ཀྱི་གནས་སོ་ཞེས། །ཞེས་
དང། དྲིལ་བུ་ཞབས་ཀྱིས་ཀྱང། འདི་དག་གནས་སུ་རྣལ་འབྱོར་མ་།རྩྭ་ཡིན་དཔའ་བོ་ཉི་ཤུ་བཞི། །ལུས་ཀྱི་ཁམས་སུ་བརྟག་པར་བྱ། །ཞེས་གསུངས་པའི་ཕྱིར་རོ། །འཁོར་ལོའི་རྣམ་པ་ཅན་གྱི་རྩིབས་རྣམས་ཕྱིའི་ཡུལ་ཉེར་བཞི་དངོས་དང་བསྐྱེད་པའི་ལྷ་རྣམས་
ཡུལ་དེ་ན་བཞུགས་པའི་དཔའ་བོ་རྣལ་འབྱོར་མ་རྣམས་དངོས་གནས་སུ་མོས་ནས་བསྒོམ་དགོས་པ་ཡིན་ལ། དེ་ལྟར་བསྒོམས་པ་ལ་དགོས་པ་ཡོད་དེ། གནས་དེ་དག་གི་རྩ་རླུང་ཐིག་ལེ་རྣམས་དཔའ་བོ་རྣལ་འབྱོར་རྣམས་ཀྱིས་བྱིན་གྱིས་བརླབས་པ་ལ་བརྟེན་ནས་
ལུས་ཀྱི་རྩ་བདུན་ཁྲི་ཉིས་སྟོང་གི་རླུང་དང་ཐིག་ལེ་རྣམས་གནས་ཉེར་བཞིའི་རྩ་ནས་བརྒྱུད་དེ་དྷཱུ་ཏཱིའི་ནང་དུ་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ། །དབང་པོའི་སྒོ་བརྒྱད་ཀྱི་རྩ་རྣམས་སྒོ་མཚམས་མ་བརྒྱད་དུ་བསྒོམས་པ་ལ་དགོས་པ་ཡོད་དེ། གནས་
དེ་དག་གི་རྩ་རླུང་ཐིག་ལེ་རྣམས་དེ་རྣམས་ཀྱིས་བྱིན་གྱིས་རླབས་ཏེ། དབང་པོའི་སྒོ་ནས་རྒྱུ་བའི་ལས་རླུང་རྣམས་དྷཱུ་ཏཱིར་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར། དེ་ལྟར་ཡིན་ཏེ། རྗེས་སྐབས་འདིའི་སྨོན་ལམ་ལ། སྒོ་མཚམས་མ་རྣམས་དབང་པོའི་

[025A]༄༅། །སྒོར་བསྒོམས་པས། །ལས་རླུང་དབང་པོའི་སྒོ་ནས་ལྡོག་པར་ཤོག་ཉེར་བཞིའི་ཡུལ་དུ་དཔའ་བོ་དཔའ་མོ་རྣམས། །བསྒོམས་པས་རླུང་རྣམས་ཉེར་བཞིའི་རྩར་འདུས་ཤོག་ཞེས་གསུངས་པའི་ཕྱིར་རོ། །སྙིང་གའི་ཕྱོགས་མྪམྶུ་ལྷ་མོ་བཞི་དང་ཐོད་པ་བཞི་
བསྒོམས་པ་ཡང་ཚུལ་དེ་ལྟར་ཡིན་ཏེ། དེ་ཉིད་ལས། ཆོས་ཀྱི་འཁོར་ལོའི་འདབ་མར་བདེ་ཆེན་གྱི། །ལྷ་རྣམས་བསྒོམས་པས་སླར་ཡང་རླུང་རྣམས་ནི། །སྙིང་གའི་ཕྱོགས་དང་མཚམས་ཀྱི་རྩ་བརྒྱད་དུ། །འདུས་ནས་དབུས་ཀྱི་དྷཱུ་ཏཱིའིར་འཇུག་པར་ཤོག་ཞེས་གསུངས་
པའི་ཕྱིར་རོ། །སྙིང་གར་གཙོ་བོ་ཡབ་ཡུམ་བསྒོམས་པའི་གནད་ཀྱང་དེ་ལྟར་ཡིན་ཏེ། མཐར་རླུང་ཐམས་ཅད་སྙིང་གའི་དྷཱུ་ཧཱིར་ཐིམ་ནས་རྫོགས་རིམ་གྱི་ལམ་ཐམས་ཅད་རྫོགས་པར་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་ཏེ། དེ་ཉིད་ལས། ནང་གི་རྗེ་བཙུན་
ཡབ་ཡུམ་བསྒོམས་པ་ལས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་ནས། །རྫོགས་པའི་རིམ་པ་མཆོག་རྣམས་སྐྱེ་བ་ཡི། །དགེ་བའི་རྩ་བ་ཡོངས་སུ་སྨིན་པར་ཤོག་ཅེས་གསུངས་པའི་ཕྱིར་རོ། །མདོར་ན་འདི་ལྟ་བུའི་ལུས་དཀྱིལ་བསྒོམས་པ་ནི་གནད་
ཤིན་ཏུ་ཆེ་བ་ཡིན་ཏེ། དེ་ནི་ལུགས་འདིའི་ཐུན་མོང་མ་ཡིན་པའི་ཁྱད་ཆོས་སུ་འགྱུར་བའི་ཕྱིར་ཏེ། དེ་ལྟར་བསྒོམས་པས་ཕྱིའི་ཡུལ་ཉེར་བཞིན་བཞུགས་པའི་དཔའ་བོ་དང་རྣལ་འབྱོར་མ་རྣམས་ཡིད་ལྟར་མགྱོགས་པའི་ཤུགས་ཀྱིས་བྱོན་ནས། གཟིགས་པ་ཙམ་གྱིས་རྒྱུད་
བྱིན་གྱིས་བརླབས་ཏེ་རླུང་ཐིམ་ནས་ལྷན་སྐྱེས་ཀྱི་ཡེ་ཤེས་སྐྱེ་བའི་ནུས་པ་ཁྱད་པར་ཅན་འཇོག་པར་འགྱུར་བའི་ཕྱིར་ཏེ། རྩ་རྒྱུད་ལས། དེ་རྣམས་འདོད་པའི་གཟུགས་ཅན་ཏེ། །ཡིད་ཀྱི་ཤུགས་ཀྱིས་འཇུག་པ་ཡིན། །ཞེས་དང། མངོན་བརྗོད་ལས་ཀྱང། དེ་རྣམས་

[025B]ཇི་ལྟར་འདོད་བཞིན་སྩོལ་བར་མཛད། །ཞེས་གསུངས་པའི་ཕྱིར། དེ་ལྟར་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོ་ལ་བྱིན་གྱིས་བརླབས་པ་ལ་བརྟེན་ནས་ཕོ་ཉ་གསུམ་པོ་གང་རུང་དང་འདུ་
བ་རྙེད་ནས་ལྷན་སྐྱེས་ཀྱི་ཡེ་ཤེས་ཁྱད་པར་ཅན་མངོན་དུ་བྱེད་པར་འགྱུར་བའི་ཚུལ་ཡོད་དེ། དང་པོར་སྔགས་སྐྱེས་ཀྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ཞིང་སྐྱེས་གྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ལྷན་སྐྱེས་ཀྱི་རྣལ་
འབྱོར་མ་རྣམས་དང་འདུ་བ་རྙེད་ཅིང། དེ་རྣམས་ཀྱིས་ལམ་བགྲོད་པའི་གྲོགས་མཛད་པ་ལ་བརྟེན་ནས་ལྷན་སྐྱེས་ཀྱི་བདེ་བ་སྐྱེ་ཞིང་བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་བསྒོམས་པ་ལ་བརྟེན་ནས་ཟུང་འཇུག་གི་གོ་འཕང་
ཡང་མྱུར་དུ་འཐོབ་པར་འགྱུར་བའི་ཕྱིར་ཏེ། མངོན་བརྗོད་ལས་དཔལ་ལྡན་རྡོ་རྗེ་རྣལ་འབྱོར་མ། །རྣམ་དག་ཡེ་ཤེས་ཅན་རྣམས་ཀྱིས། །རྣལ་འབྱོར་རྡོ་རྗེ་ཅན་རྣམས་གཟིགས། །ཞེས་པ་ནས། དཔལ་ལྡན་རྡོ་རྗེ་འཛིན་དངོས་སུ། །
འགྱུར་བ་འདི་ལ་ཐེ་ཚོམ་མེད། །ཅེས་དང། རྗེའི་ལཱུ་ཧི་བའི་ཤིས་བརྗོད་ལས། ཐུགས་ཀྱི་རིགས་ཀྱི་སྔགས་སྐྱེས་ཞིང་སྐྱེས་སོགས་།ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་ཅེས་དང། དེ་བཞིན་དུ་
གསུང་དང་སྐུ་ལའང་སྦྱར་ནས་གསུངས་ཤིང། རྗེའི་རྒྱུད་འགྲེལ་སྦས་དོན་ཀུན་གསལ་ལས་ཀྱང། ཁྱད་པར་བདེ་མཆོག་གི་ལམ་ལེགས་པར་ཤེས་ནས་སྒྲུབ་པ་བྱེད་པ་རྣམས་ལ་མཁའ་འགྲོ་མའི་ཕོ་ཉ་ཅན་རྣམས་ཀྱིས་བྱིན་གྱིས་རློབ་པ་དང། ལམ་གྱི་གྲོགས་

[026A]༄༅། །མཛད་པས་ཆེས་མྱུར་བ་ཡིན། ཞེས་དང། འདི་རྣམས་བསྒོམས་པས་ཡུལ་ཁྱད་པར་ཅན་དེ་རྣམས་ན་གནས་པའི་དཔའ་མོ་རྣམས་དང་མྱུར་དུ་འཕྲད་ལ། དེ་ལ་བརྟེན་ནས་ལམ་ཚེགས་མེད་པར་ཆེས་ཤིན་ཏུ་མྱུར་བར་འགྱུར་རོ། །ཞེས་གསུངས་པའི་ཕྱིར་རོ་
འོ་ན་ཕོ་ཉ་དེ་གསུམ་གྱི་ངོས་འཛིན་དང། ནང་གསེས་མཆོག་དམན་གྱི་ཁྱད་པར་ཇི་ལྟ་བུ་ཡིན་ཞེ་ན། ངོས་འཛིན་ཚུལ་ལ་འདོད་པ་མི་འདྲ་བ་ཡོད་ཀྱང་རྗེའི་བཞེད་པ་ནི་འདི་ལྟར་ཡིན་ཏེ། ལྷན་སྐྱེས་ཀྱི་ཕོ་ཉ་ནི་རྫོགས་རིམ་གྱི་དོན་གྱི་ལྷན་སྐྱེས་རང་རྒྱུད་ལ་སྐྱེས་པའི་འཇིག་
རྟེན་ལས་འདས་པའི་རྣལ་འབྱོར་མ་རྣམས་ཡིན་ལ། ཞིང་སྐྱེས་ནི་ཞིང་ཁྱད་པར་ཅན་དུ་སྐྱེས་སྟོབས་ཀྱིས་རྣལ་འབྱོར་མར་སོང་བ་དང། སྔགས་སྐྱེས་ནི་བསྐྱེད་རིམ་ལ་གནས་པའི་རྣལ་འབྱོར་མ་སྟེ་མཆོག་དམན་ཡང་དག་གསུམ་གྱི་སྔ་མ་སྔ་མ་མཆོག་ཡིན་པའི་
ཕྱིར་ཏེ། རྒྱུད་འགྲེལ་དེ་ཉིད་ལས། ཕོ་ཉ་གསུམ་ངོས་འཛིན་ལ་མི་འདྲ་བ་མང་དུ་འདུག་ནའང། དང་པོ་ནི། དོན་གྱི་ལྷན་སྐྱེས་ཐོབ་པ་ཡན་ཆད་དེ་འཇིག་རྟེན་ལས་འདས་པའི་མཁའ་འགྲོ་མའོ། །གཉིས་པ་ནི་གནས་སོ་གཉིས་ལ་སོགས་པར་སྐྱེས་པ་རྣལ་འབྱོར་མས་རྗེས་
སུ་བཟུང་བས་རྣལ་འབྱོར་མར་གྱུར་པའོ། །གསུམ་པ་ནི་དབང་ལ་སོགས་པས་རྒྱུད་ལེགས་པར་སྦྱངས་པ་རིམ་པ་དང་པོའི་རྣལ་འབྱོར་ལ་བྱང་བ་སྟེ། དེ་གཉིས་ནི་འཇིག་རྟེན་པའི་རྣལ་འབྱོར་མའོ། །ཞེས་བཤད་པ་ལྟར་ཡིན་པའི་ཕྱིར་རོ། །ཕྱི་དཀྱིལ་ནས་ལུས་
དཀྱིལ་གྱི་བར་སྒོམ་པ་འདི་ལ་ནི་སྐུ་གསུམ་གྱི་སྒྲུབ་ཐབས་སུ་གསུངས་པའི་རྒྱུ་མཚན་ཡོད་དེ། ཕྱི་དཀྱིལ་སྒོམ་པ་སྤྲུལ་སྐུའི་རྣལ་འབྱོར། བྱང་ཕྱོགས་སོ་བདུན་གྱི་དག་པ་སྒོམ་པ་ཆོས་སྐུའི་རྣལ་འབྱོར། ལུས་དཀྱིལ་སྒོམ་པ་ལོངས་སྐུའི་རྣལ་འབྱོར་དུ་འགྱུར་བའི་

[026B] །དེ་ནི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་ཕྱོགས་མཐུན་སྔར་བཤད་པའི་ལམ་འཁྱེར་གསུམ་པོ་ཡང་དེ་ལྟར་ཡིན་ཏེ། ཤཱུ་ནྱ་ཏའི་སྔགས་དོན་སྒོམ་པ་ནི་ཆོས་སྐུའི་རྣལ་འབྱོར། ནཱ་ད་འཇོག་པ་ནི་ལོངས་སྐུའི་རྣལ་འབྱོར་
དེ་ལས་རྒྱུ་འབྲས་ཀྱི་རྡོ་རྗེ་འཛིན་བསྐྱེད་པ་ནི་སྤྲུལ་སྐུའི་རྣལ་འབྱོར་དུ་འགྱུར་བའི་ཕྱིར་རོ། །བཞི་པ་གོ་བགོས་ཤིང་ཡེ་ཤེས་པ་བཅུག་ནས་དབང་བསྐུར་བ་ལ་གཉིས། གོ་ཆ་བྱ་ཞིང་ཡེ་ཤེས་པ་གཞུག་པ་དང། དབང་བསྐུར་ནས་རྒྱས་གདབ་པའི་ཚུལ་ལོ་།དང་པོ་ལ་གཉིས། གོ་
ཆ་བཅིང་བ་དང། ཡེ་ཤེས་པ་གཞུག་པའོ། །དང་པོ་ནི། སྤྱིར་གོ་ཆ་འགོད་པའི་གཞི་དེ་ལ་བཞེད་ཚུལ་མི་འདྲ་བ་དུ་མ་ཡོད་དེ་དཀྱིལ་འཁོར་པའི་ལྷ་ཐམས་ཅད་ལ་འགོད་པ་དང། ཡབ་ཡུམ་རེ་རེ་ཁོ་ནར་འགོད་པ་དང། ཡབ་ཡུམ་གཉིས་ལ་འགོད་པའི་ཚུལ་གསུམ་ཡོད་པའི་
ཕྱིར་རོ། །འདིར་གཙོ་བོ་ཡབ་ཡུམ་གཉིས་ག་ལ་དགོད་ཀྱི་གཞན་ལ་ནི་མ་ཡིན་ཏེ། ལཱུ་ནག་དྲིལ་གསུམ་གྱི་གྲུབ་ཆེན་གྱི་གཞུང་ལས་དེ་ལྟར་དུ་འབྱུང་ཞིང། བཤད་རྒྱུད་མངོན་བརྗོད་ལས་ཀྱང། གོ་ཆ་གཉིས་པོ་བགོ་བར་བྱ། །ཞེས་ཡབ་ཡུམ་གཉིས་ཀྱི་གོ་ཆ་དགོད་པ་ལས་གཞན་མ་བཤད་
པའི་ཕྱིར་རོ། །ཇི་ལྟར་བསྒོམ་པའི་ཚུལ་ཡོད་དེ། རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས་ཞེས་སོགས་འབྱུང་བ་ལྟར་ཡབ་ཀྱི་གོ་ཆ་དྲུག་དང། གཙོ་མོའི་ལྟེ་བར་ཨོཾ་བཾ་དམར་པོ་ཞེས་སོགས་འབྱུང་བ་ལྟར་ཡུམ་གྱི་གོ་ཆ་དྲུག་འགོད་བར་བྱ་བ་ཡིན་པའི་ཕྱིར། དེ་ཡང་ས་བོན་དྲུག་
ཚན་གཉིས་ལས་ལྷ་དེ་རྣམས་ཡུམ་བཅས་སུ་བསྐྱེད་པ་ཡིན་ཀྱང་ཁྱད་པར་ཡོད་དེ། ཡབ་ཀྱི་གོ་ཆ་དྲུག་ནི་ཡུམ་གྱིས་ཡབ་ལ་འཁྱུད་བ་ཡིན་ལ། ཡུམ་གྱི་གོ་ཆ་དྲུག་ནི་ཡབ་ཡུམ་གྱི་པང་ནས་ཚུར་འཁྱུད་པའི་ཚུལ་དུ་བྱེད་དགོས་པའི་ཕྱིར་རོ། །ལུས་ཀྱི་གནས་དེ་རྣམས་སུ་དེ་དང་དེར་ངོ་བོ་དབྱེར་

[027A]༄༅། །མེད་དུ་བྱས་ནས་བསྒོམ་དགོས་པ་ཡིན་ཏེ། བདེ་སྟོང་དབྱེར་མེད་ཀྱི་ཡེ་ཤེས་ཀྱི་ཆ་དེ་ཉིད་གནས་དེ་དང་དེའི་ངོ་བོར་མེ་ལོང་ལ་གཟུགས་བརྙན་ཤར་བ་བཞིན་དུ་བལྟ་དགོས་པའི་ཕྱིར་རོ་།དེ་ལྟར་བསྒོམ་པ་ནི་རྒྱས་པའི་དབང་དུ་བྱས་པ་ཡིན་གྱི། ངག་ན་ཨོཾ་ཧ་སོགས་ཀྱི་ཡི་གེ་ཙམ་བཀོད་ནས་ལྷ་
དེ་རྣམས་དང་ངོ་བོར་དབྱེར་མེད་དུ་མོས་པས་ཀྱང་ཆོག་པ་ཡིན་ཏེ་རྩ་རྒྱུད་ལས། ཡ་སོགས་བརྒྱད་པའི་ས་བོན་དང། །དེ་བཞིན་གུག་སྐྱེད་བཅུ་གཉིས་ཀྱི། །ཡི་གེ་བར་མ་དོར་བྱས་པ། །ཡན་ལག་དྲུག་ཧེ་རུ་ཀར་བརྗོད། །དཔའ་བོ་དྲུག་དང་མཉམ་སྦྱོར་བ། །ཡི་གེ་གཅིག་ཏུ་ཡང་དག་གནས། །ཨོཾ་ན་མ་སཱ་ཧཱ་བཽ་ཥཊ། །ཧཱུཾ་
ཧཱུཾ་ཕཊ་དང་ཡང་དག་ལྡན་ཞེས་དང། །འདོད་འཇོ་ལས་ཀྱང། ཨོཾ་ཧ་སྙིང་གར་དགོད་ལ། རྡོ་རྗེ་སེམས་དཔའ་དང་ངོ་བོ་དབྱེར་མེད་དུ་བྱ་བའམ། ཡང་ན་སྔགས་དེ་ཡོངས་སུ་གྱུར་པ་ལས་རྡོར་སེམས་སུ་སྔར་བཤད་པ་ལྟར་བསྐྱེད་དེ། ཞེས་གསུངས་པའི་ཕྱིར་རོ་།ལུས་དང་ལུས་ཀྱི་ཆ་ཐམས་ཅད་ལ་ཁྱབ་པས་དེའི་ངོ་བོ་ནི་
དེ་ཐམས་ཅད་དུ་སྒོམ་རིགས་ཀྱི། དཔྲལ་བར་སྒོམ་པ་མི་འཐད་དོ་ཞེ་ན། སྐྱོན་མེད་དེ། ལུས་དབང་གི་གཙོ་བོ་དཔྲལ་བའི་ཕྱོགས་ན་གནས་པའི་རྒྱུ་མཚན་གྱིས་ཡིན་པའི་ཕྱིར་རོ། །གོ་ཆ་ཞེས་བརྗོད་པའི་རྒྱུ་མཚན་ཡོད་དེ། གོ་ཆ་བཙན་པོ་དང་འདྲ་བའི་སྲུང་བ་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །གོ་ཆ་བསྒོམས་
པ་ལ་དགོས་པ་ཡོད་དེ། བགེགས་ཀྱིས་མི་ཚུགས་བའི་ཆེད་ཡིན་པའི་ཕྱིར་རོ། །གཉིས་པ་ཡེ་ཤེས་པ་ནི། འབར་བའི་ཕྱག་རྒྱ་དང་སྔགས་ཀྱིས་སྤྱན་འདྲེན་པ་ཡིན་ཏེ། དེ་ཡང་མཛུབ་མོ་གཉིས་མདུད་ཅིང་གུང་མོ་གཉིས་རྩེ་མོ་སྦྱར་ཞིང་མཐེ་བོར་གཉིས་བརྟན་པོར་སྦྱར་ནས་ཐུར་དུ་བསྟན་ལ། མིང་མེད་དང་
མཐེའུ་ཆུང་རྣམས་བརྐྱང་པ་དཔྲལ་བར་བཞག་ནས་གཡས་གཡོན་དུ་བསྐོར་ཞིང། ངག་ཏུ་ཕེཾ་ཞེས་བརྗོད་དེ་ཧཱུཾ་གི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ལ་སོགས་པ་ཐམས་ཅད་མདུན་གྱི་ནམ་མཁར་སྤྱན་དྲངས་ལ། འོད་ཟེར་རང་

[027B]ཕེཾ་ཞེས་བརྗོད་པའི་རྒྱུ་མཚན་ཡོད་དེ། དེ་མཁའ་འགྲོ་བསྐུལ་བའི་སྙིང་པོ་ཡིན་པའི་ཕྱིར་རོ། །དེ་ནས་མཆོད་པ་སོགས་བྱ་དགོས་པ་ཡིན་ཏེ། ཨོཾ་བཛྲ་ཝཱི་ཎི་ཞེས་སོགས་བརྗོད་ནས་རིག་མ་བཅུ་དྲུག་གིས་མཆོད་དང། སྒོ་བ་བཞིའི་སྔགས་ཀྱིས་དགུག་གཞུག་
བཅིང་བ་མཉེས་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། རང་དང་ཡེ་ཤེས་པ་ཐ་དད་དུ་འཛིན་པ་འགོག་པ་དང་ཡེ་ཤེས་པ་དང་དབྱེར་མེད་དུ་བལྟ་བ་དང། ཡེ་ཤེས་པས་བྱིན་གྱིས་རློབ་པ་སོགས་ཀྱི་ཆེད་ཡིན་པའི་ཕྱིར་རོ། །དེའི་བརྟན་བྱེད་ཨོཾ་ཡོ་ག་ཞེས་སོགས་ཀྱི་སྔགས་བརྗོད་དགོས་
ཤིང་དེའི་དོན་ཡང་ཡོད་དེ། ཡོ་ག་ནི་རྣལ་འབྱོར། ཤུདྡྷ་ནི་དག་བ། སརྦ་དྷརྨཱ་ནི་ཆོས་ཐམས་ཅད། ཡོ་ག་ཤུདྡྷོ་ཧཾ་ནི་རྣལ་འབྱོར་དག་པ་དེ་ངའོ་ཞེས་པ་ཡིན་པའི་ཕྱིར། དེ་ཚིག་གི་དོན་ཙམ་ཡིན་ལ། ངེས་དོན་ཡོད་དེ། ཆོས་ཐམས་ཅད་རང་བཞིན་གྱིས་ཡོངས་སུ་དག་པའི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་
དབྱེར་མེད་པའི་བདག་ཉིད་དེ་ངའོ་ཞེས་པའི་དོན་ཡིན་ཞིང། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཞེས་སོགས་ཀྱི་དོན་ཡང་དེ་ཡིན་པའི་ཕྱིར་རོ། །བརྟན་བྱེད་དུ་སརྦ་པཱི་ར་ཞེས་སོགས་ཀྱི་སྔགས་བརྗོད་ཅིང་དེའི་དོན་ཡང་ཡོད་དེ། སརྦ་ནི་ཐམས་ཅད། བའི་ར་ནི་དཔའ་བོ། །ཡོ་གི་ནཱི་ནི་རྣལ་འབྱོར་
མ། ཀཱ་ཡ་ཝཱ་གྩིཏྟ་ནི་སྐུ་གསུང་ཐུགས། སྭ་བྷཱ་ཝ་སོགས་ནི་རང་བཞིན་གྱི་བདག་ཉིད་དེ་ངའོ་ཞེས་ང་རྒྱལ་འཛིན་བའི་དོན་ཡིན་པའི་ཕྱིར་རོ། །དེའི་ང་རྒྱལ་དྲིལ་ནས་འཛིན་ཚུལ་ཡོད་དེ། དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་འཛིན་
དགོས་པའི་ཕྱིར། འདི་ལྟ་བུ་ལ་ང་རྒྱལ་ཞེས་བརྗོད་པའི་རྒྱུ་མཚན་ཡོད་དེ། ང་རྒྱལ་དངོས་མིན་ཀྱང་ང་རྒྱལ་དེ་ནི་སེམས་ཁེངས་བའི་རྣམ་པ་ཅན་ཡིན་པས་དེ་དང་རྣམ་པ་ཕྱོགས་འདྲ་བས་ན་དེ་ལྟར་དུ་བརྗོད་པའི་ཕྱིར་རོ། །གཉིས་པ་ནི། སྔར་ཡེ་ཤེས་པ་དང་མཉམ་དུ་སྤྱན་དྲངས་བའི་དབང་ལྷ་རྣམས་ལ་རིག་

[028A]༄༅། །མ་བཅུ་དྲུག་གིས་མཆོད་དགོས་པ་ཡིན་ཏེ། འདིར་མཆོད་པ་དེ་དབང་ལྷ་ལ་ཡིན་པར་རྗེའི་འདོད་འཇོ་ལས་བཤད་པའི་ཕྱིར་རོ་།དབང་ལྷ་ཡང་ཡེ་ཤེས་པའི་འཁོར་ལོ་དང་ལྷན་ཅིག་སྤྱན་འདྲེན་པ་ནི་མན་ངག་ཡིན་པར་ལྭ་ཝ་བས་བཤད་ཅིང། དྲིལ་བུ་པ་ཡང་དེ་དང་འདྲ་སྟེ། སྙིང་གའི་ཧཱུཾ་
གི་ས་བོན་གྱིས། །ཡེ་ཤེས་དཀྱིལ་འཁོར་དབང་བསྐུར་ལྷ། །སྤྱན་དྲངས། ཞེས་གསུངས་པའི་ཕྱིར་རོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་ཏུ་གསོལ་ཞེས་སོགས་འབྱུང་བ་ལྟར་དབང་བཞི་བསྐུར་བ་ཡིན་ཏེ། ཆུ་དབང་བསྐུར་བ་ལས་བུམ་པའི་དབང་
ཧེ་རུ་ཀ་ཡབ་ཡུམ་སྙོམས་པར་ཞུགས་པའི་བྱང་སེམས་ལྕེ་ལ་བཞག་པ་ལས་གསང་དབང། ཧེ་རུ་ཀས་ཕག་མོ་ཕྱག་རྒྱར་གནང་བ་དང་སྙོམས་པར་ཞུགས་པས་རླུང་ཐིམ་པའི་མོས་པ་བྱས་པ་ལས་ཤེར་དབང། ཧེ་རུ་ཀས་དོན་གྱི་དབང་བཞི་པ་དེ་ཉིད་ཚིག་གིས་བསྟེན་པའི་དོན་གོ་བ་ལས་དབང་
བཞི་པར་འཇོག་པ་ཡིན་པའི་ཕྱིར། དབང་བཞི་པའི་སྐབས་སུ་འབྲས་དུས་ཀྱི་ཟུང་འཇུག་གི་སྐུ་ལ་ངོ་སྤྲོད་པ་ཡིན་ཏེ། འོད་གསལ་མཐོང་བ་ཡིན་ནོ་ཞེས་པ་ཡན་ཆད་ཀྱིས་དོན་དམ་འོད་གསལ་དང། ཀུན་རྫོབ་ཏུ་རླུང་སེམས་ཙམ་ལས་གྲུབ་པའི་ཞེས་པ་མན་ཆད་སྒྱུ་མའི་སྐུ་དང་ཟུང་འཇུག་ལ་བརྡ་སྤྲོད་པ་ཡིན་པའི་
ཕྱིར་རོ། །འདི་དག་གིས་དབང་སྔར་མ་ཐོབ་པ་གསར་དུ་ཐོབ་པ་བྱེད་པ་མིན་ཀྱང་དགོས་པ་ཡོད་དེ། ཐོབ་ཟིན་བརྟན་པ་དང། དེ་དང་དེའི་ནུས་པ་ཁྱད་པར་ཅན་རེ་འཇོག་པའི་ཆེད་ཡིན་པའི་ཕྱིར་རོ། །ལྷ་རྣམས་ལ་རྒྱས་འདེབས་དེ་ལྟར་བྱེད་པའི་རྒྱུ་མཚན་ཡོད་དེ་གཙོ་བོ་ལ་མི་བསྐྱོད་པས་རྒྱས་འདེབས་པ་དེ་
རྒྱུ་ལ་འབྲས་བུའི་རྒྱས་གདབ་པ་ཡིན་ནོ། །ཡུམ་ལ་རྣམ་སྣང་གིས་རྒྱས་གདབ་པ་ནི་ཆོས་སྐུ་ལ་གཟུགས་སྐུའི་རྒྱས་གདབ་པ་དང་གཞན་རྣམས་ནི་རིགས་ཅན་ལ་རིགས་ཀྱིས་རྒྱས་གདབ་པ་ཡིན་པའི་ཕྱིར་ཏེ། མཁའ་འགྲོ་མ་སོགས་བཞི་ནི་རིན་འབྱུང་གི་རིགས་དང་འཁོར་ལོ་བཞིའི་ལྷ་རྣམས་རིམ་པ་

[028B] སྣང་མཐའ་དང། རྣམ་སྣང་དང། དོན་གྲུབ་ཀྱི་རིགས་སུ་འཇོག་པའི་ཕྱིར་རོ། །དེ་ནས་དབང་ལྷ་རྣམས་རང་ལ་བསྟིམ་ཞིང། དེ་ལྟར་དབང་བསྐུར་བ་ལ་དགོས་པ་ཁྱད་པར་ཅན་ཡོད་དེ། བགེགས་གྱིས་མི་ཚུགས་པ་དང། སྒྲིབ་པ་ཀུན་སྦྱོང་བ་དང། སྒོམ་བཟླས་ཀྱི་སྣོད་དུ་རུང་བ་
དང། ཞི་སོགས་ཀྱི་ལས་འགྲུབ་སླ་བ་དང། བྱང་སེམས་ཉམས་པ་གསོ་བ་དང། དམ་ཚིག་དང་སྡོམ་པ་ཉམས་པ་གསོ་བ་དང། མ་འོངས་པ་ན་སངས་རྒྱས་ཀྱིས་དབང་བསྐུར་པར་འགྱུར་བའི་དགོས་པ་དང་བཅས་པ་ཇོ་བོ་ཆེན་པོས་བཤད་པ་ལྟར་ཡོད་པའི་ཕྱིར་རོ། །ལྔ་པ་མཆོད་བསྟོད་དང་བསྒོམ་ཞིང་
དག་པ་དྲན་ཚུལ་སོགས་ནི་སྔར་མཆོད་པ་བྱིན་རླབས་མ་བྱས་ན་འདིར་བྱ་བ་ཡིན་ཏེ། སྐབས་དེ་གཉིས་གང་དུ་བྱས་ཀྱང་མི་འགལ་བའི་ཕྱིར་རོ། །མཆོད་པ་ལ་ཆུ་བཞི་དང་གསུམ་དང་གཉིས་གང་བྱས་ཀྱང་མི་འགལ་ཏེ། སྡོམ་འབྱུང་ལས་ཆུ་བཞི་བཤད་ཅིང་སྒྲུབ་ཐབས་ཚད་ལྡན་འགའ་ལས་གསུམ་དང་
གཉིས་ཀྱང་བཤད་པའི་ཕྱིར་དང། ལཱུ་ཧི་པ་རང་གི་སྒྲུབ་ཐབས་ལས་ནི་སྐབས་འདིར་སྔགས་མཆོད་ཙམ་ལས་མ་བྱུང་བའི་ཕྱིར་རོ་།དེ་ནས་ཆུ་བཞི་སོགས་སྔོན་དུ་འགྲོ་བའི་ཉེར་སྤྱོད་རོལ་མོ་འདོད་ཡོན་རིག་མ་བཅུ་དྲུག་དང་བཅས་པའི་ཕྱིའི་མཆོད་པ་རྣམས་བྱ་བ་ཡིན་ཏེ། ལྷ་མོ་སྤྲོས་ཏེ་
མཆོད་བྱེད་ཀྱི་སྔགས་ནི་གཞན་ནམ་ཨོཾ་ཨཱགུ་རུ་བཛྲ་ཤྲཱི་ཧེ་རུ་ཀ་ཨརྒྷཾ་པྲ་ཏི་ཙྪ་སོགས་ཀྱིས་མཆོད་པ་ཡིན་པའི་ཕྱིར་མཆོད་པའི་ལྷ་མོ་རྣམས་ཀྱི་སྐུ་མདོག་སོགས་ཇི་ལྟར་བྱ་བའི་ཚུལ་ཡོད་དེ། མེ་ཏོག་མ་སོགས་ཀྱི་སྐུ་མདོག་ཕྱག་མཚན་སོགས་རྒྱས་པར་འདོད་འཇོ་ལས་འབྱུང་བ་
ལྟར་ཡིན་པའི་ཕྱིར། མཆོད་པ་འདི་རྣམས་དབང་བཞི་གང་དང་འབྲེལ་བའི་ཚུལ་ཡོད་དེ། བུམ་པའི་དབང་ནི། ཕྱི་བུམ་དབང་དང་འབྲེལ་བའི་མཆོད་གནང་མཆོད་མྱང་བ་ནི་ནང་གསང་དབང་དང་འབྲེལ་བའི་མཆོད་པ། ཡབ་ཡུམ་སྙོམས་ཞུགས་ཏེ་དགའ་བཞི་དྲངས་པ་ནི་དབང་གསུམ་པ་དང་འབྲེལ་

[029A]༄༅། །བའི་མཆོད་པ། ལྷན་སྐྱེས་ཀྱི་དགའ་བས་སྟོང་ཉིད་རྟོགས་པར་མོས་པའམ་རྟོགས་པའི་དེ་ཁོ་ན་ཉིད་ཀྱི་མཆོད་པ་ནི་དབང་བཞི་པ་དང་འབྲེལ་བའི་མཆོད་པ་ཡིན་པའི་ཕྱིར་རོ། །དེ་ནས་ནང་མཆོད་ཇི་ལྟར་འབུལ་བའི་ཚུལ་ཡོད་དེ། མགྲོན་རྣམས་ཀྱི་ལྗགས་བྱིན་གྱིས་བརླབས་ནས་ཨ་མྲྀ་ཏའི་
སྔགས་དང། ཨོཾ་ཨཱཧཱུཾ་གསུམ་གྱིས་བྱིན་གྱིས་བརླབས་ལ། དངོས་བརྒྱུད་ཀྱི་བླ་མ་རྣམས་ཀྱི་མཚན་སྔགས་ཀྱི་མཐར་ཡི་གེ་གསུམ་བཏགས་ནས་ཕུལ་བའི་རྗེས་སུ། དཀྱིལ་འཁོར་བའི་ལྷ་ཐམས་ཅད་ལ་རང་རང་གི་སྔགས་ཀྱི་མཐར་འབྲུ་གསུམ་བཏབས་ནས་འབུལ་ཞིང། དེ་ནས་ཕྱོགས་སྐྱོང་སོགས་འཇིག་
རྟེན་པ་རྣམས་ལ་འབུལ་བ་ཡིན་པའི་ཕྱིར་རོ། །དེའི་ཚེ་ཐུགས་ཀ་ནས་ལྷ་མོ་རོ་རྡོ་རྗེ་མ་སྤྲོས་ནས་འབུལ་བ་ཡིན་ཏེ། དེས་ཐོད་པ་བཟུང་ནས་བདུད་རྩི་བཅུས་ཏེ་མགྲོན་རྣམས་ལ་སྟབས་པས་གསོལ་བས་ཚིམ་པར་བསམ་དགོས་པའི་ཕྱིར་རོ། །མཐར་ཨོཾ་ཨ་མྲྀ་ཏ་ཞེས་སོགས་བརྗོད་དེ་མཆོད་པའི་ང་རྒྱལ་འཛིན་དགོས་པ་ཡིན་ཏེ། ཨ་མྲྀ་ཏ་ནི་འཆི་མེད་
དམ་བདུད་རྩི། སྭད་ནི་མཉེས་པ། སྭ་བྷཱ་ཝ་ནི་རང་བཞིན་ཨཱཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པའི་དོན་ཡིན་པའི་ཕྱིར་རོ། །དེ་ནས་གསང་མཆོད་དང་དེ་ཁོ་ན་ཉིད་ཀྱི་མཆོད་པ་ཇི་ལྟར་བྱ་བའི་ཚུལ་ཡང་ཡོད་དེ། རང་གི་སྙིང་གའི་ཧཱུཾ་ལས་བྱུང་བའི་རྣལ་འབྱོར་མ་བཞི་དང། སྒོ་མཚམས་མ་བརྒྱད་གྱིས་ཐོད་པ་ན་གནས་པཱི་བདུད་རྩི་ལྔས་མཆོད་ལ་
ཨོཾ་སརྦ་བཛྲ་ཀཱ་མི་ནི་ཞེས་སོགས་མཇུག་ཏུ་ཡི་གེ་གསུམ་བརྗོད་ཅིང་ཕུལ་བའི་རྗེས་སུ། གནས་བཞི་དང་གསང་གནས་སྔར་བྱིན་གྱིས་བརླབས་པ་དྲན་པར་བྱས་ནས་དགའ་བཞི་དྲངས་པ་ནི་གསང་མཆོད་དང། ལྷན་སྐྱེས་ཀྱི་དགའ་བས་དེ་ཁོ་ན་ཉིད་དངོས་སུ་རྟོགས་པའམ་རྟོགས་པར་མོས་པ་ནི། དེ་ཁོ་ན་ཉིད་ཀྱི་མཆོད་པ་ཡིན་པའི་ཕྱིར་རོ་
རང་གཙོ་བོ་ཡབ་ཡུམ་གཉིས་ཀྱིས་དགའ་བ་མྱོང་བའི་ཚེ་ཕྱི་དཀྱིལ་དང་ལུས་དཀྱིལ་གྱི་ལྷ་རྣམས་ཀྱིས་ཀྱང་ཅིག་ཅར་དུ་བདེ་བ་ཆེན་པོ་ཉམས་སུ་མྱོང་བར་བསམ་དགོས་པ་ཡིན་ཏེ། འདིར་འཁོར་ཐམས་ཅད་ཀྱང་གཙོ་བོ་དང་རྒྱུད་གཅིག་ཅིང་དེའི་ཆ་ཤས་ཙམ་དུ་ཟད་དོ་སྙམ་དུ་བལྟ་དགོས་པའི་ཕྱིར་རོ། །སྤྱིར་སྔགས་ཀྱི་སྐབས་སུ་ཟབ་གསལ་

[029B] ཁྱད་པར་ཆོས་སྐུའི་ལམ་འཁྱེར་དང། དེ་ཁོ་ན་ཉིད་གྱི་མཆོད་པ་དང། བདེ་སྟོང་དབྱེར་མེད་སྒོམ་པ་ལ་བདག་མེད་རྟོགས་པའི་ལྟ་བ་དྲན་པ་ནི་མེད་མི་རུང་གི་ཡན་ལག་ཡིན་ཏེ། དེ་ལ་ཐོས་བསམ་ཙམ་ཡང་མེད་ན་ནི་དགོས་དོན་ཇི་ལྟ་བ་བཞིན་
འགྲུབ་པར་དཀའ་བའི་ཕྱིར་རོ། །དེ་ནས་སྔགས་མཆོད་ཇི་ལྟར་བྱ་བའི་ཚུལ་ཡང་དེ། ཡབ་ཡུམ་གྱི་སྙིང་པོ་དང་ཉེ་སྙིང། སྙིང་པོའི་རྣལ་འབྱོར་མ་བཞིའི་སྔགས། འཁོར་ལོ་གསུམ་གྱི་དཔའ་བོ་དང་དཔའ་མོ་རྣམས་ཀྱི་སྔགས། སྒོ་མཚམས་མ་བརྒྱད་དང་ཡབ་ཡུམ་གྱི་རྐང་བརྒྱད་
ཀྱི་སྔགས་མཆོད་རྣམས་སྒྲུབ་ཐབས་ནས་འབྱུང་བ་བཞིན་རིམ་པར་བྱ་བ་ཡིན་པའི་ཕྱིར། སྔགས་དེ་རྣམས་བརྗོད་པ་ནི་མཆོད་པར་འགྱུར་བའི་ཚུལ་ཡོད་དེ། འདོད་འཇོ་ལས། རྩ་རྒྱུད་ལས། སྔགས་རྣམས་ཀུན་གྱིས་ཡང་དག་མཆོད། ཅེས་གསུངས་པས་བསྟོད་པའི་མཆོད་པའི་
སྔགས་སོ། །ཞེས་བཤད་པ་ལྟར་བསྟོད་ཅིང་བསྐུལ་བའི་སྒོ་ནས་ལྷ་མཉེས་པར་བྱེད་པས་ན་མཆོད་པར་བཞག་པའི་ཕྱིར་རོ། །མཆོད་པའི་འཁོར་གསུམ་ཐམས་ཅད་རང་བཞིན་མེད་པར་རྟོགས་པའི་བདེ་སྟོང་དབྱེར་མེད་ཀྱི་ངོ་བོར་མོས་པ་ནི་ཤིན་ཏུ་གལ་ཆེ་བ་ཡིན་ཏེ། དེས་ཚོགས་གཉིས་བདེ་
བླག་ཏུ་རྫོགས་པར་འགྱུར་བར་བཤད་པའི་ཕྱིར་རོ། །དེ་ནས་ལྷའི་འཁོར་ལོ་བསྒོམ་ཞིང་དག་པ་དྲན་པར་བྱ་བ་ཡིན་ལ། བསྒོམ་པའི་ཚུལ་ཡོད་དེ། རིམ་པ་དང་པོའི་སྤང་བྱའི་གཙོ་བོ་ནི་ཐ་མལ་གྱི་སྣང་ཞེན་གཉིས་ཡིན་ལ། དེ་ལ་ཐ་མལ་གྱི་སྣང་བའི་གཉེན་པོར་ལྷའི་རྣམ་པ་ལ་སློབ་པ་དང། ཐ་མལ་གྱི་
ཞེན་པའི་གཉེན་པོར་ལྷའི་ང་རྒྱལ་ལ་སློབ་པ་ཡིན་ཞིང། དེ་དག་གི་ཚེ་རྣམ་པ་ལྷར་གསལ་བ་ལ་དམིགས་ནས་བསྒོམས་པས་ཡིད་ངོར་ཐ་མལ་གྱི་སྣང་བ་འཆར་བ་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྱུར་ལ། དངོས་པོ་ལ་ལྷར་མ་སོང་ཡང་ལྷའི་ང་རྒྱལ་བཅོས་མིན་དུ་བྱས་པས་ཡིད་ངོར་ཐ་

[030A]༄༅། །མལ་གྱི་ཞེན་པའི་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྲོ་བ་ཡིན་པའི་ཕྱིར་རོ། །དེའི་ཚེ་ཟབ་གསལ་གཉིས་སུ་མེད་པའི་ཚུལ་གྱིས་སྒོམ་པར་བྱེད་པ་ཡིན་ཏེ། དམིགས་པ་ལྷ་ལ་དམིགས་ནས་རྣམ་པ་རང་བཞིན་མེད་པར་དྲན་པ་གཉིས་ཟུང་འབྲེལ་དུ་སྐྱོང་བའི་ཟབ་
གསལ་གཉིས་མེད་ཀྱི་རྣལ་འབྱོར་ནི་སྐབས་འདིར་ཉམས་ལེན་གྱི་གཙོ་བོ་ཡིན་པའི་ཕྱིར་རོ། །དེ་ནས་དག་པ་དྲན་ཚུལ་ཡོད་དེ། ལྷའི་དག་པ་ནི་སྔར་ཕྱི་དཀྱིལ་དང་ལུས་དཀྱིལ་ཀྱི་སྐབས་སུ་བཤད་ཟིན་ཅིང། རྒྱན་གྱི་དག་པ་དྲན་ཚུལ་ཡང་ཡོད། སྔགས་རྣམས་དང་རྒྱན་དེ་རྣམས་ཚོགས་
པ་ལས་བྱུང་བའི་ཕྱག་རྒྱ་དྲུག་དང་ཐོད་སྐམ་ལ་སོགས་པ་ཡོད་ན་དངོས་སུ་བརྒྱན་པའམ། མེད་ནའང་རྒྱན་དེ་རྣམས་ཀྱིས་བརྒྱན་པར་བསམ་པ་ཡིན་ཞིང། དག་པའི་དོན་ནི་སྔགས་དེ་རྣམས་ལས་རྒྱན་དེ་དག་བྱུང་བར་སྒོམ་པ་ཉིད་ཡིན་པའི་ཕྱིར་རོ། དེ་ནས་ཁ་ཊྭཾ་ཀ་ནི་ལྷ་ཡི་སྐུ། །ཞེས་སོགས་
ཀྱི་དོན་ཡང་ཡོད་དེ། ཁ་ཊཱཾ་ཀ་ནི་ཧེ་རུ་ཀའི་སྐུ་བདེ་བ་ཆེན་པོའི་ངོ་བོ་དང། ཌཱ་མ་རུ་ནི་རྣལ་འབྱོར་མ་སྟེ་ཤེས་རབ་སྟོང་པ་ཉིད་ཀྱི་སྒྲ་སྒྲོག་པ་དང། ཧེ་རུ་ཀ་ནི་ཉིན་མོའི་སྒྲས་བརྗོད་པའི་དག་པ་སྒྱུ་མའི་སྐུའི་རང་བཞིན་དང། ཕག་མོ་ནི་མཚན་མོའི་སྒྲས་བསྟན་པའི་ཤེས་རབ་དོན་དམ་འོད་གསལ་གྱི་རང་
བཞིན་དུ་བསྒོམ་པར་བྱ་བ་ཡིན་ལ། དེ་འདྲ་བའི་ཧེ་རུ་ཀ་ནི་འཁོར་བ་བག་ཆགས་དང་བཅས་པ་སྤངས་པ་ལས་བྱུང་བས་ན། མྱ་ངན་འདས་བྱུང་དཔའ་བོ་སྟེ། །ཞེས་གསུངས་ཤིང། དེ་ཉིད་ཀྱང་སྒྲུབ་པ་པོ་རང་ཉིད་ཀྱི་རླུང་སེམས་ཙམ་གྱི་ཉེར་ལེན་ལས་སྤྲུལ་པའི་རིགས་དྲུག་པ་རྡོ་རྗེ་འཆང་ཆེན་པོ་
ཉིད་ཡིན་པས་ན། དྲུག་པ་སེམས་ཀྱི་སྤྲུལ་པ་སྟེ། །ཞེས་འབྱུང་བ་དང། རྡོ་རྗེ་ཕག་མོ་ནི་རང་བཞིན་གྱིས་རྣམ་པར་དག་པའི་ཆོས་ཀྱི་དབྱིངས་ལས་སྤྲུལ་བའི་ལྷ་མོའི་གཟུགས་སུ་བསྟན་པར་བསམ་པ་ནི། དག་པ་ཆོས་ཀྱི་སྤྲུལ་པ་ནི། །ཕག་མོའི་གཟུགས་སུ་བསྟན་པ་ཡིན།།

[030B] ལྷག་མའི་དོན་ནི་གོང་དུ་བཤད་ཟིན་པ་ལྟར་དྲན་པར་བྱ་དགོས་པའི་ཕྱིར་རོ། །ཕྱི་དཀྱིལ་གྱི་དག་པ་དྲན་པ་ནས་འདིའི་བར་གྱི་ཉམས་ལེན་རྣམས་ཀྱིས་ཕར་ཕྱིན་ཐེག་པའི་མཁྱེན་གསུམ་གྱི་ལམ་གྱི་གནད་ཐམས་ཅད་བསྡུས་པ་ཡིན་ཏེ་གཞི་ཕུང་ཁམས་
སྐྱེ་མཆད་ཀྱི་ཆོས་རྣམས་རང་བཞིན་མེད་པར་རྟོགས་པའི་བདེ་བ་ཆེན་པོའི་ཡེ་ཤེས་ཀྱིས་བསྡུས་པའི་ཆོས་སོ་བདུན་ལ་སོ་བདུན་དུ་ཤར་པར་བསྒོམས་པས་གཞི་ཤེས་ཀྱི་ལམ་གྱི་གནད་དང། ཡེ་ཤེས་དེ་ཉིད་ས་བཅུར་བཞག་པ་ལ་ལུས་ཀྱི་གནས་དང་ཉེ་བའི་གནས་ལ་སོགས་པར་
མོས་པའི་ལུས་དཀྱིལ་བསྒོམས་པས་ནི་ལམ་ཤེས་ཀྱི་གནད་དང། རྣལ་འབྱོར་པ་རང་གི་གཞི་ལམ་ཁྱད་གཞིར་བྱས་པའི་སྟེང་ནས་ཁྱད་ཆོས་གོ་ཆ་འཆིང་བ་སོགས་བསྒོམས་པས་ནི་རྣམ་མཁྱེན་གྱི་ལམ་གྱི་གནད་བསྡུས་པར་འདིའི་རྒྱ་འགྲེལ་དུ་མ་དང་རྗེ་ཉིད་ཀྱིས་ཀྱང་བཤད་
བའི་ཕྱིར་རོ། །བཞི་པ་རྫོགས་རིམ་རྣལ་འབྱོར་ཆེན་པོ་ཅུང་ཟད་བསྒོམ་པའི་ཚུལ་ཡོད་དེ། དེ་ཡང་གཙོ་བོར་བསྐྱེད་རིམ་བསྒོམ་པའི་ཞར་བྱུང་གི་ཚུལ་དུ་བྱེད་པ་ཡིན་པས། དབྱངས་གསལ་ངག་ཏུ་བརྗོད་པ་ལས། དབྱངས་གསལ་གྱི་འཕྲེང་བ་འོད་ཟེར་ལྔ་ལྡན་འོད་ཟེར་གྱི་
སྣེ་ལས། འཁོར་ལོ་གསུམ་གྱི་ལྷ་ཚོགས་སྣ་བུག་གཡས་པའི་རླུང་དང་འགྲོགས་ནས་སྤྲོས་པས། འགྲོ་བ་རྣམས་འཁོར་ལོ་གསུམ་གྱི་གོ་འཕང་ལ་བཀོད་པ་སོགས་བྱས་ནས། རང་གི་སྣ་བུག་གཡོན་ནས་ཞུགས་ཏེ་ལྟེ་བར་གནས་པ་ཡོངས་སུ་གྱུར་པ་ལས་རིམ་གྱིས་ཧེ་རུ་ཀ་
དཀར་པོ་ཡུམ་ཕག་མོ་དང་བཅས་པར་བསྐྱེད་བའི་གསང་གནས་བསྐྱོད་པའི་དགའ་བའི་སྒྲས་འགྲོ་བ་རྣམས་བཀུག་སྟེ་དུར་ཁྲོད་ལ་རིམ་པ་སོགས་ཀྱི་སྡུད་རིམ་བཤད་པ་ལྟར་བྱས་པའི་མཐར་ནཱ་ད་ཕྲ་མོ་ལ་སེམས་འཛིན་དེ་ནས་ནཱ་ད་ཡང་མི་དམིགས་པར་བསམས་ཏེ་བདེ་སྟོང་གི་

[031A]༄༅། །རྣལ་འབྱོར་སྒོམ་པར་བྱེད་པ་ཡིན་པའི་ཕྱིར་རོ། །གསུམ་པ་ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལ་གཉིས། བཟླས་པ་དང། གཏོར་མ་སོགས་ཀྱི་རིམ་པའོ། །དང་པོ་ལ་གཉིས། རྡོར་བཟླས་དང། ངག་བཟླས་སོ། །དང་པོ་འདིར་བསྐྱེད་རིམ་པའི་རྡོར་བཟླས་
ཇི་ལྟར་བྱ་བའི་ཚུལ་ཡོད་དེ། དེ་ནས་སླར་རྟེན་བརྟེན་པའི་དཀྱིལ་འཁོར་དུ་སྐད་ཅིག་གིས་ལྡང་ནས་རང་གི་ལྟེ་བར་ཟླ་བ་ལ་གནས་པའི་ཧཱུཾ་ངམ། ནཱ་ད་དཀར་ལ་དམར་པའི་མདངས་ཅན་ལས་རླུང་ཕྱིར་འབྱུང་བ་ཧཱུཾ་གི་གདངས་ཀྱིས་འཁོར་ལོ་ལྔའི་ལྷ་ཚོགས་སྤྲོས་ཏེ་འགྲོ་
བའི་དོན་བྱས། ཨོཾ་གྱི་གདངས་ཀྱིས་ནང་དུ་ཞུགས་ནས་ཧཱུཾ་ངམ་ནཱ་ད་ལ་ཐིམ། ཨཱའི་གདངས་ཀྱིས་གནས་པར་བསམས་ཏེ་རླུང་ཅུང་ཟད་འཛིན་པ་ཉིད་ཡིན་པའི་ཕྱིར་རོ། །གཉིས་པ་ངག་བཟླས་ལ་སྤྱིར་བྱ་ཚུལ་ལྔ་ཡོད་པ་དམ་ཚིག་གི་བཟླས་པ། དོ་ལའི་
བཟླས་པ། ཁྱོགས་ཀྱི་བཟླས་པ། གོང་བུའི་བཟླས་པ། ཁྲོ་བོའི་བཟླས་པ་རྣམས་སུ་ཡོད་པའི་ཕྱིར་རོ། །དེ་རྣམས་གང་བྱེད་ཀྱང་འཕྲེང་བ་བསྐྱེད་ཆོག་རྒྱས་པ་སྔགས་རིམ་ནས་འབྱུང་བ་ལྟར་རམ། བསྡུས་པ་སྐབས་འདིར་མངོན་རྟོགས་ལས་འབྱུང་བ་བཞིན་པདྨ་གར་དབང་དུ་
བསྐྱེད་པ་ལ་ཡེ་ཤེས་པ་བསྟིམ་མཆོད་ནས་འཕྲེང་བར་གྱུར་པར་བསམས་ཏེ་བཟླས་པ་བྱེད་པ་ཡིན་ལ། དེའི་ཚེ་གཙོ་འཁོར་དུ་ཡོད་ཀྱི་ཞལ་ནས་འདོན་པར་མོས་དགོས་པ་ཡིན་ཏེ། དེ་ལྟར་བཟླས་ན་དེ་སྙེད་གྱི་གྲངས་ཀྱི་འགྱུར་ཁྱད་འབྱུང་བ་དྲིལ་བུ་པ་སོགས་ཀྱིས་བཤད་
པའི་ཕྱིར་རོ། །དེ་ཡང་ཐུན་གྱི་ངོ་བོ་ལ་ལྷའི་ང་རྒྱལ་གྱིས་སེམས་མ་གཡེང་བར་བཟླས་པ་རྣམས་དེའི་གྲངས་སུ་གཞུག་པར་བྱའི། ཐུན་མཚམས་སུ་བཟླས་པ་རྣམས་བཟླས་པའི་གྲངས་སུ་མི་འདྲེན་ཡང་བཟླ་དགོས་པ་ཡིན་ཏེ། ལས་སྒྲིབ་སྦྱོང་བ་དང་བར་ཆད་ཞི་བ་

[031B]པར་འདིའི་རྒྱ་འགྲེལ་སོགས་དུ་མ་ཞིག་ལས་བཤད་པའི་ཕྱིར་རོ་།བཟླས་བྱའི་སྔགས་ནི་གོང་དུ་བརྗོད་པའི་སྔགས་རྣམས་ཡིན་ཀྱང། གྲངས་དང་བཟླ་ཚུལ་གྱི་དབང་དུ་བྱས་ན་ཁྱད་པར་ཡོད་དེ། རང་ཉིད་བདག་དུ་
བྱེད་པ་དང། གཞན་ལ་དབང་བསྐུར་བ་སོགས་ཀྱི་ལས་རུང་དུ་བྱེད་པ་ལ། འདིའི་བསྙེན་པ་རྒྱས་པའི་དབང་དུ་བྱས་ན། དཱ་རི་ཀ་པ་དང་ནག་པོ་པས་བཤད་པ་ལྟར། གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ་དང། །འཁོར་ལོ་གསུམ་གྱི་ལྷ་རེ་རེ་ལ་ཁྲི་ཕྲག་
གཉིས་གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་ཞིང། འབྲིང་དང། བསྡུས་པ་གཉིས་ལ་ནི་གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ། རྒྱས་བསྡུས་གཉིས་ཀ་ལ་ཡེ་ཤེས་འབེན་སྔགས་ཁྲི་ཕྲག་གཅིག་བཟླ་དགོས་
པའི་ཕྱིར་རོ། །ཡབ་ཀྱི་བཟླས་བྱའི་སྔགས་ནི་རྩ་སྔགས་རབ་ཡིན་ལ། དེ་མིན་སྙིང་པོའི་སྔགས་སུ་གསུངས་པས་ཡུམ་ལའང་མཚོན་ཞིང། ཡབ་ཡུམ་གྱི་རྩ་སྔགས་གོང་དུ་བླངས་ནས་འདོན་པ་ཡོད་ཀྱང་དེ་གཙོ་བོར་མི་འདོན་འཁོར་ལོ་ལྔའི་ལྷ་རྣམས་ཀྱི་སྔགས་
བཟླས་པའི་མཇུག་ཏུ་ཅི་འགྲུབ་བཟླས་ཀྱང་ཆོག་སྟེ། ཚད་ལྡན་གྱི་གཞུང་འགའ་ལས་དེ་ལྟར་དུ་འབྱུང་ཞིང། རིགས་པ་གཞན་གྱིས་ཀྱང་གྲུབ་པའི་ཕྱིར་རོ། །གོ་ཆའི་སྔགས་བཟླ་བ་ཁ་ཅིག་ནས་མི་འབྱུང་ཡང་རྩ་སྔགས་ཀྱི་མཐར་བཟླ་པར་བྱ་སྟེ། རྩ་རྒྱུད་
ལས། ས་སྟེང་འདི་ན་རིན་ཆེན་བཞི། །ཞེས་བཤད་པའི་བཞིའི་ཡ་གྱལ་ཡིན་པའི་ཕྱིར་རོ། །འོན་ཀྱང་བསྣེན་པའི་གུངས་སུ་ངེས་པར་འདྲེན་མི་དགོས་པར་སེམས་ཏེ་བརྟག་ལ། རྐང་བརྒྱད་ཀྱི་སྔགས་ནི་བཟླས་པའི་གྲངས་སུ་བྱས་ནས་ཏོན་ཀྱང་མི་འགལ་ཞིང་

[032A]༄༅། །དེ་མ་བྱས་པར་ཇི་ལྟར་འཚམ་བ་ཞིག་བཟླ་བའམ་མིན་ཀྱང་ཆོག་སྟེ། འདི་བསྟོད་སྔགས་ཡིན་པས་གདམ་ང་ཅན་དུ་བཤད་པའི་ཕྱིར་རོ། །བཟླས་པ་འབྲིང་བྱ་ཚུལ་ནི་བཤད་རྒྱུད་མངོན་བརྗོད་ལས་བཤད་དེ། དེ་ཉིད་ལས། སྔོན་དུ་
བསྙེན་པ་བྱ་བ་ནི། །ཆོ་ག་བཞིན་དུ་འབུམ་དུ་བཟླ། །འཁོར་ལོའི་གསང་སྔགས་འབུམ་བཟླ་ཞིང། །རང་གི་ལྷ་ཡིའང་འབུམ་དུ་བཟླ་།གཞན་ནི་ཁྲི་དུ་བཟླ་བར་བྱ། །ཞེས་དང། སྔགས་རྣམས་སྔོན་མའི་དབང་དུ་བྱས་ནས། ལྭ་ཝ་པས་ཀྱང་གཙོ་བོ་ལ་འབུམ་
འཁོར་ལ་ཁྲི་ཕྲག་རེ་བཟླ་བར་བཤད་ལ། ཡང་དཱ་ར་ཀ་པས་འབྲིང་པོའི་དབང་དུ་མཛད་ནས་དེ་ཁོ་ན་ལྟར་བཤད་ཅིང། ཐུན་མོང་དུ་ཡེ་ཤེས་འབེབས་སྔགས་ཁྲི་དང། བཟླས་པའི་ཁ་སྐོང་གི་སྦྱིན་བསྲེག་ཀྱང་བྱེ་བར་བཤད་པར་ཡིན་པའི་ཕྱིར་རོ། །འཁོར་གྱི་ལྷ་
དྲུག་ཅུའི་སྔགས་བསྡུས་པ་བྱེད་པ་ལ་ཚུལ་གཉིས་ཡོད་ཀྱང། འདིར་བཤད་རྒྱུད་མངོན་བརྗོད་ལས་གསུངས་པ་བཞིན་བྱ་ན་འདི་ལྟར་ཡིན་ཏེ། གཙོ་བོ་ཡབ་ཡུམ་གཉིས་འབྲིང་པོ་ལྟར་ཡིན་ཞིང་འཁོར་རྣམས་ལ་ནི་རྀ་ལྀ་བཞི་དང། མ་ཡིག་དོར་བའི་ཀ་ཙ་ཊ་ཏ་པའི་སྡེ་
ཚན་གྱི་ཡི་གེ་ཉེར་བཞི་དང། ཡ་ར་ལ་ཝ་བཞི་དང། ཤ་ཥ་ས་ཧ་བཞིའི་མ་ཚ་འདས་མེད་གོར་ཐིག་ལེ་བྱིན་ནས་རེ་རེའི་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་རྣམས་རིམ་པ་བཞིན་སྙིང་པོའི་རྣལ་འབྱོར་མ་བཞི་དང། འཁོར་ལོ་གྱི་ལྷ་ཟུང་ཉེར་བཞི་དང་སྒོ་མ་བཞི་དང་
མཚམས་མ་བཞིའི་སྔགས་སུ་བཤད་པ་ལྟར་རམ་རྀ་སོགས་ས་བོན་སོ་དྲུག་པོ་སྦྲེལ་ནས་ཐོག་མཐར་སྔར་བཞིན་སྦྱར་ཏེ་བཟླས་པས་ཀྱང་ཆོག་པར་རྗེ་ཡབ་སྲས་རྗེས་འབྲང་དང་བཅས་པ་དུ་མས་བཤད་པ་ལྟར་ཡིན་པའི་ཕྱིར་རོ། བཟླ་བྱའི་སྔགས་རྣམས་ཀྱི་

[032B] ཨོཾ་ནི་སྔགས་ཀྱི་འགོ་འདྲེན་ཡིན་ཞིང་དེའི་ཨ་ཨུ་མ་གསུམ་གྱིས་ནི་སྐུ་གསུང་ཐུགས་མཚོན་པ་དང་སྔར་བཤད་པ་ལྟར་བཀྲ་ཤིས་པ་སོགས་ལ་འཇུག་པ་ཡིན་ལ། ཤྲཱི་ནི་དཔལ་བཛ་ནི་རྡོ་རྗེ། ཧེ་རུ་ཀ་ནི་ངེས་ཚིག་
གིས་བཤད་ན་ཐོད་ཁྲག་ལ་རོལ་པའམ་ཁྲག་འཐུང། ཌཱ་ཀཱི་ནཱི་ནཱི་མཁའ་འགྲོ་མ། སམྦར ་ནི་སྡོམ་པའམ་བདེ་མཆོག་སཱ་ཧཱ་ནི་གཞི་ཚུགས་ཅེས་པའི་དོན་ཡིན་པའི་ཕྱིར་རོ། །ཉེ་སྙིང་ལ་བསྒྱུར་རྒྱུ་མེད་ཀྱང་མཚོན་དོན་ཡོད་དེ། ཧྲཱི་ལ་སོགས་པའི་ཡི་གེ་ལྔས་ཡེ་
ཤེས་ལྔ་མཚོན་པ་ཡིན་པའི་ཕྱིར། ཡུམ་གྱི་སྙིང་པོ་དང་ཉེ་སྙིང་གི་དོན་ཡང་ཡོད་དེ། དང་པོ་ནི་རྡོ་རྗེ་རྣམ་པར་སྣང་མཛད་ཅེས་པ་ཡིན་ལ། ཕྱི་མ་ནི་སངས་རྒྱས་ཐམས་ཅད་ཀྱི་རྡོ་རྗེ་མཁའ་འགྲོ་མ་ཞེས་བར་འགྱུར་བའི་ཕྱིར་རོ། །ཀཱི་ནཱི་ཞེས་སོགས་བཞིའི་དོན་ཡོད་དེ་
གཞན་གསུམ་བ་ཚ་འདས་མེད་སྒྱུར་བ་ལྟར་ཡིན་ལ། ལཱ་མ་ནི་མཛེས་མ་ཞེས་པར་འགྱུར་བའི་ཕྱིར་རོ། །ཀར་ཀར་སོགས་ཀྱི་དོན་ལ་དྲང་ངོས་བ་གཉིས་ཡོད་པའི་དྲང་དོན་བཤད་ན་དཔའ་བོའི་སྔགས་ཀྱི་དོན་ཀྱང་ཤེས་བར་འགྱུར་བས་བསྡུས་ཏེ་བཤད་ན་བདེ་སྟེར་དུ་འགྱུར་ཏེ། ཀ་ར་གཉིས་ནི་གྱིས་
ཤིག་གཉིས། དུ་རུ་གཉིས་ནི་མཛོད་གཉིས། དེ་བཞིན་དུ་སྦྱར་ཏེ་བྷནྡྷ་འཆིང། ཏྲཱ་ས་ཡ་སྐྲག་པར་གྱིས། ཀྵོ་བྷ་ཡ་བསྐྱོད་པར་གྱིས། ད་ཧ་སྲེགས། པ་ཙ་ཚེས། བྷཀྵ་ཟོ། །པ་ས་ཞག་།རུདྷི་ར་ཁྲག་ཨནྟྲ་རྒྱུ་མ། མཱ་ལཱ་པ་ཕྲེང་བ། ལཾ་ཕི་ནི་འཕྱར་པ། སབྟ་བདུན་
པཱ་ཏ་ལ་ས་འོག་ག་ཏ་གནས་པ། བཧུ་ཛཾ་གཾ་འགྲོ། །སརྦཾ་པཱ་སྤྲུལ་རྣམས། ཏ་རྫ་ཡི་བསྡིགས། ཨ་ཀཌྜྷྱ་ལུག་ཅེས་པ་ཡིན་ལ་ཧྲཱིཾ་ཧྲཱིཾ་སོགས་ལ་བྶྟུའྲ་བ་མེད་ཀྱང་མཚོན་དོན་ཁྱད་པར་ཅན་ཡོད་ཚུལ་ནི་འོག་ཏུ་འཆད་པར་འགྱུར་བའི་ཕྱིར་རོ། །རྩ་སྔགས་ཀྱི་ངེས་དོན་

[033A]༄༅། །ཤེས་པ་གལ་ཆེ་སྟེ། རྩ་རྒྱུད་ལེའུ་དགུ་པ་ལས་དེ་མང་ཤེས་ན་རྩ་སྔགས་ཀྱི་དེ་ཉིད་མི་ཤེས་པས་དངོས་གྲུབ་འགྲུབ་དཀའ་བར་གསུངས་པའི་ཕྱིར་རོ། །དེས་ན་འདིའི་ངེས་དོན་ཅུང་ཟད་ཅིག་བཤད་ན་འདི་ལྟར་ཡིན་ཏེ། དེ་ཡང་རྒྱུད་འགྲེལ་ནས་འབྱུང་
བ་ལྟར་རྩ་སྔགས་བཏུ་བའི་ངེས་དོན་དང། བཏུས་པའི་རྩ་སྔགས་ཀྱི་ངེས་དོན་གཉིས་ཡོད་པའི་ནང་ནས་ཕྱི་མ་འཆད་པ་ལ་ཀ་ར་གཉིས་ནི་ལས་སྒྲིབ་ཡང་ཡང་ཟད་པར་བྱེད་པ། ཀུ་རུ་ནི་ཉོན་མོངས་ཡང་ཡང་ཟད་པར་བྱེད་པ། བྷནྡྷ་ནི་ལྷའི་འཁོར་ལོ་རྣམས་རང་བཞིན་
མེད་པར་རྟོགས་པའམ་འཆིང་བ། ཏྲཱ་ས་ཡ་ནི་ཀུན་རྫོབ་ཀྱི་ཆོས་ཐམས་ཅད་སྒྱུ་མ་ལྟ་བུར་རྟོགས་ནས་མི་སྐྲག་པ། ཀྵོ་བྷ་ཡ་ནི་ཆོས་རྣམས་ལ་དོན་དམ་དཔྱོད་བྱེད་ཀྱི་རིགས་པས་དཔྱད་ནས་ཅུང་ཟད་ཀྱང་མ་རྙེད་པའི་སྟོང་ཉིད་སྒོམ་པ། ཧྲོཾ་ལ་ནི་ཆ་དུ་མ་ཡོད་པའི་ནང་ནས་རང་
སྒྲུབ་པ་པོའི་རྡོ་རྗེ་དེར་བསྟར་བྱས་པས་ནི་ཕྱག་རྒྱའི་པདྨ་ཧས་ནི་སྒྲུབ་པ་པོའི་བྱང་སེམས། དེའི་སྲོག་གི་ཨུའམ་ན་རོས་ནི་ཕུང་ཁམས་སྐྱེ་མཆེད་འོད་གསལ་དུ་སྡུད་པ། ཟླ་ཚེས་ཀྱིས་ནི་སྤྱི་བོ་ནས་བྱང་སེམས་འབབ་པ། ཐིག་ལེས་ནི་བདེ་སྟོང་དབྱེར་མེད་མཚོན། ཧྲཿའི་ཧས་ནི་
སྒྲུབ་པ་པོའི་བྱང་སེམས། ར་སྟས་ནི་ཕྱག་རྒྱའི་ཁམས་དམར་པོ་།རྣམ་བཅད་ཀྱིས་ནི་ཐིག་ལེ་གཉིས་ཡུམ་གྱི་པདྨར་འདྲེས་པ་དེ་མཚོན། ཕེཾ་གྱི་ཕས་ནི་ཟུང་འཇུག་ཟླ་ཚེས་ཀྱིས་ནི་དོན་དམ་འོད་གསལ། ཐིག་ལེས་ནི་དེ་གཉིས་དབྱེར་མེད་དུ་སྦྱོར་བ་དེ་མཚོན། ཕཌ་ཀྱིས་
ནི་འོད་གསལ་གྱི་ཡེ་ཤེས། ད་ཧས་ནི་ཡེ་ཤེས་དེས་མཚན་འཛིན་སྲེག་པ། པ་ཙས་ནི་ཟག་བཅས་ཀྱི་ཕུང་པོ་ཆོས་པ། བྷཀྵས་ནི་རྣམ་རྟོག་དེ་ཟད་པར་བྱེད་པ། བ་སུ་ནས་ལམྦྷིའི་བར་ནི་ལྷ་ལ་བསྟོང་ཅིད་འབོད་པ། བོས་ནས་གྲི་ཧྣ་དང་ཏ་རྫ་ཡས་ནི་བསྡིགས་ལ་ཚར་ཆོད་

[033B]འདྲ་བའི་བདེན་ཨ་ཀཌྷྱས་ནི་རྣམ་ཐར་སྒོ་གསུམ་གྱི་རིགས་པས་མཚན་འཛིན་ཐམས་ཅད་ཆོད། ཧྲི་ལ་ཡི་གེའི་ཆ་བཞི་ཡོད་པའི་ཧ་ས་ཐབས། ར་སྟས་ཤེས་རབ། ཨིས་ཡེ་ཤེས་
བཞི་ཐིག་ལེས་དེ་རྣམས་ངོ་བོ་དབྱེར་མེད་དུ་སྦྱོར་བ་དེ་མཚོན་ཛྞོཾ་ལ་ཆ་དུ་མ་ཡོད་པའི་ཛྞས་ནི་ཕུང་ཁམས་སོགས་བདེ་སྟོང་དབྱེར་མེད་ཀྱི་ངོ་བོར་འཆིང་བ། ན་རོ་གཉིས་ཀྱིས་ནི་དབང་པོ་དང་ཡུལ་ལྔ། ཟླ་ཚེས་ཀྱིས་ཁམས། ཐིག་ཡེས་ནི་བདེ་སྟོང་དབྱེར་མེད་དུ་བྱེད་བ་དེ་
མཚོན། ཡཀྵྨཾ་གྱིས་ནི་གཟུང་འཛིན་གཉིས་ཀྱི་སྣང་བ་ཐམས་ཅད་འོད་གསལ་དུ་བསྡུས་ནས་ཉམས་སུ་མྱོང་བ། ཧཾ་གིས་ནི་བདེ་སྟོང་གི་ངང་དུ་རོ་གཅིག་པ། ཧིཾ་གིས་ནི་སོར་རྟོག་ཡེ་ཤེས། ཧཱུཾ་གིས་ནི་ཆོས་དབྱིངས་ཡེ་ཤེས། ཀི་ལིའི་ཀ་ལ་ཐིག་ལེ་བྱིན་པའི་ཀི་གིས་ནི་ལྷན་
སྐྱེས་ཀྱི་བདེ་བ་དང། སི་ལིའི་ས་དང་ཨིས་ནི་བདེ་སྟོང་དབྱེར་མེད་དུ་བསྡོམས་པ། དཧི་ལིས་ནི་ཡེ་ཤེས་དེ་ལ་ལོངས་སྤྱོད་པ་མཚོན་ཞིང་དེའི་ངེས་དོན་ཡིན་ལ། སྔགས་ཕལ་ཆེར་ལ་ལན་གཉིས་རེ་ཟློས་ཏེ་བྱུང་བ་ནི་ཡང་ཡང་གི་དོན་དུ་བཤད་པ་ལྟར་ཡིན་པའི་ཕྱིར་རོ། །དཔའ་བོའི་
མཚན་ མ་བསྒྱུར་བ་ཁ་ཎྜ་ཀ་པཱ་ལ་དང། མ་ཧཱ་ཀངྐལ་དང། ཀངྐ་ལ་དང། སུ་ར་པཻ་རི་ཎཱ་ཞེས་པ་རྣམས་ཀྱི་དོན་ཡང་ཡོད་དེ། རིམ་པ་བཞིན་དུ་ཐོད་པའི་དུམ་བུ། ཀེང་རུས་ཆེན་མོ། །ཀེང་རུས། ཆང་དགྲ་ཞེས་པར་འགྱུར་བའི་ཕྱིར་རོ། །
འཁོར་ལོ་གསུམ་གྱི་དཔའ་མོ་རྣམས་ཀྱི་སྔགས་དོན་ཡོད་དེ། པྲ་ཙཎྚི་ནི་རབ་གཏུམ་མ་ཡིན་པ་ནས་མ་ཧཱ་བཱིརྱ་ནི་བརྩོན་འགྲུས་ཆེན་མོའི་བར་ཡིན་པའི་ཕྱིར། སྒོ་མཚམས་མ་བརྒྱད་ཀྱི་སྔགས་དོན་ཡང་ཡོད་དེ། ཀཱ་ཀ་སྱ་ནི་ཁ་གདོང་མ་ཡིན་པ་ནས། ཡ་མ་མ་ཐ་ནཱི་གཤིན་

[034A]༄༅། །རྗེ་འཇོམས་མའི་བར་ཡིན་པའི་ཕྱིར་རོ། །ཡབ་དང་ཡུམ་གྱི་རྐང་བརྒྱད་ཀྱི་སྔགས་དོན་ཡང་ཡོད་དེ། དང་པོ་ནི་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ལོ། །ཞེས་སོགས་ལྟར་ཡིན་ལ། ཕྱི་མ་ནི་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་
འཚལ་ལོ། །ཞེས་སོགས་འབྱུང་བ་ལྟར་ཡིན་པའི་ཕྱིར་རོ། །གཉིས་པ་གཏོར་མ་སོགས་ཇི་ལྟར་བྱ་བའི་ཚུལ་ལ་གཉིས། གཏོར་མ་དང། ཐུན་གྱི་སྔ་ཕྱིའི་བར་སོགས་ལ་ཇི་ལྟར་བྱ་བའོ། །དང་པོ་ནི། བྱིན་རླབས་སྔོན་འགྲོའི་སྐབས་བཞིན་བྱས་ནས་ཇི་ལྟར་སྤྱན་
འདྲེན་པའི་ཚུལ་ཡོད་དེ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་འདས་མ་འདས་ཀྱི་གཏོར་འགྲོན་རྣམས་ལྷན་ཅིག་སྤྱན་འདྲེན་པ་ཡིན་པའི་ཕྱིར། དེ་ནས་ལག་པ་བྱིན་རློབ་བྱ་བའི་ཚུལ་ཡོད་དེ་དབྱངས་གསལ་ལས་ལག་པ་གཉིས་ཟླ་ཉི་ཧཱཾ་དང་བཅས་པར་བསྐྱེད་
ནས་ཨོཾ་ཨ་ནྱོ་ནྱ་ཞེས་སོགས་ཀྱི་སྔགས་བརྗོད་པའི་སྒོ་ནས་ལག་པ་གཉིས་རྡོ་རྗེ་ཐལ་མོར་བསྒྱུར་ནས་བདེན་པ་བརྗོད་ཅིང་བྱིན་གྱིས་བརླབ་པ་ཡིན་པའི་ཕྱིར། སྔགས་དེའི་དོན་ཡོད་དེ། ཨ་ནྱོ་ནྱ་ནས་སརྦ་དྷ་རྨ་ནི། ཕན་ཚུན་རྗེས་སུ་རབ་ཏུ་ཞུགས་པའི་ཆོས་ཐམས་
ཅད། པར་སྤར་ནས་སརྦ་དྷརྨྨ་ནི། མཆོག་ཏུ་ཤིན་ཏུ་རབ་ཏུ་ཞུགས་པའི་ཆོས་ཐམས་ཅད། ཨཏྱ་ནྟ་ནས་སརྦ་དྷ་རྨྨ་ནི་དང་པོར་རབ་ཏུ་རྗེས་སུ་གནས་པའི་ཆོས་ཐམས་ཅད་ཅེས་པ་ཡིན་ཞིང། དེ་ཡང་ལག་པ་གཉིས་ཐབས་ཤེས་དབྱེར་མེད་པའི་རྡོ་རྗེའི་ཐལ་
མོར་བྱིན་གྱིས་རློབ་པར་བྱེད་པའི་དོན་ཡིན་པའི་ཕྱིར་རོ། །ལྷ་མོ་ཚད་མ་དམ་ཚིག་ཚད་མ་དང། །ཞེས་སོགས་ཀྱི་དོན་ཡང་ཡོད་དེ་དཀྱིལ་འཁོར་པའི་ལྷ་རྣམས་ནི་མི་བསླུ་བའི་ཡེ་ཤེས་དང་ལྡན་པའི་ཚད་མའི་སྐྱེས་བུ་ཡིན་པས། དེའི་ཡེ་ཤེས་དང་དམ་ཚིག་ཀྱང་མི་བསླུ་

[034B] དེ་དག་སྟོན་པའི་གསུང་ངག་ཀྱང་མི་བསླུ་བའི་ཚད་མ་ཡིན་པའི་བདེན་པ་དེས། ཕྱེད་རྣམས་ལ་གཏོར་མ་ཕུལ་བ་ནི་བདག་ཅག་རྗེས་སུ་འཛིན་པའི་རྒྱུར་གྱུར་ཅིག་ཅེས་པ་ཡིན་པའི་ཕྱིར་རོ། །འདས་པའི་མགྲོན་ལ་འབུལ་བའི་ཚུལ་ཡོད་དེ་
ལྗགས་བྱིན་གྱིས་བརླབས་ནས་ཨོཾ་ཨཱ་བཛྲ་ཨ་ར་ལི་ཞེས་སོགས་ཀྱི་སྔགས་བརྗོད་དེ་ཕུལ་ནས་མཆོད་བསྟོད་བྱ་བ་ཡིན་པའི་ཕྱིར་སྔགས་དེའི་དོན་ཡང་ཡོད་དེ། བཛྲ་ཨ་ར་ལི་ཧོ་ནི་རྡོ་རྗེ་རོལ་པ། བཛྲ་ཌཱ་ཀི་ནྱ་ནི་རྡོ་རྗེ་མཁའ་འགྲོ། །སརྦ་བ་སྟྭཾ་ནི་དམ་ཚིག་ལྡན་པ་ཁྱོད། ཏྲི་ཤྱ་
ཧོཿ་ནི་ཀྱེ་གཟིགས་ཤིག་ཅེས་པ་ཡིན་པའི་ཕྱིར་རོ། །འཇིག་རྟེན་པ་རྣམས་ལ་འབུལ་བའི་ཚུལ་ཡོད་དེ། སྔོན་འགྲོའི་སྐབས་ལྟར་འབུལ་བ་སོགས་ཡིན་པའི་ཕྱིར་རོ། །མཐར་གཤགས་གསོལ་བྱ་བའི་ཚུལ་ཡོད་དེ་ཡིག་རྒྱ་
ཞེས་སོགས་ཀྱི་མཐར་ཨོཾ་བཛྲམུ་ཞེས་བརྗོད་ཅིང། འཇིག་རྟེན་པ་རྣམས་རང་གནས་སུ་གཤེགས་ཤིང། དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་ནས་བྱིན་གྱིས་བརླབས་པར་བསམ་ཞིང་སྨོན་ལམ་གདབ་པ་ཡིན་པའི་ཕྱིར་ཡོ་ག་ཞེས་སོགས་ཀྱི་ངོན་ནི་སྔར་བཤད་
ཟིན་ལ། བཛྲ་མུཞས་པའི་དོན་ཡོད་དེ། ངེས་ཚིག་གིས་བཤད་ན་མའུ་ལ་ནི་རྩ་བའི་དོན་ཡིན་པས། རྩ་བའམ་རང་གནས་སུ་གཤེགས་པའི་དོན་ཡིན་པའི་ཕྱིར་རོ། །དེ་ནས་ཉེར་བསྡུ་སོགས་ཇི་ལྟར་བྱ་བའི་ཚུལ་ཡོད་དེ། ཡེ་ཤེས་སེམས་དཔའ་ཡབ་ཡུམ་སྙོམས་པར་
ཞུགས་པའི་རྐྱེན་གྱིས་ནཱ་དའི་བར་སྡུད་རིམ་བྱས་ཏེ། སླར་ཡང་དེ་ལྷ་སྐུར་སྐད་ཅིག་གིས་ནི་ལྡང་ནས་གོ་ཆ་བགོ་ཞིང། པཱུ་ཛ་ལ་སོགས་པའི་གནས་ཉེར་བཞིའི་མིང་ཡིག་དང་པོ་ལ་ཐིག་ལེས་བ་རྒྱན་པ་ལུས་ལ་བཀོད་ནས་ཞུགས་བཞི་པའི་སྔགས་བརྗོད་དེ་བགེགས་

[035A]༄༅། །ཐམས་ཅད་བསྐྲད་པར་བྱ་བ་སོགས་ཡིན་པའི་ཕྱིར་རོ་།གཉིས་པ་ལ་གཉིས། ཐུན་སྔ་ཕྱིའི་བར་དང། ཐུན་བཞི་ལ་རྒྱས་བསྡུས་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། སྤྱི་དང། ཁ་ཟས་ཀྱི་རྣལ་འབྱོར་རོ། །དང་པོ་ནི། ཧེ་རུ་ཀའི་རྣལ་
འབྱོར་ལ་གནས་པའི་སྒོ་ནས་འདོད་ཡོན་སོགས་ལ་འཇུག་དགོས་པ་ཡིན་ཏེ་ལྷའི་རྣལ་འབྱོར་དང་མ་བྲལ་ན་ལུས་ཀྱི་སྒུལ་བསྐྱོད་དང་ངག་གི་སྨྲ་བརྗོད་བཏང་སྙོམས་པ་རྣམས་ཀྱང་ཚོགས་རྫོགས་པའི་ཡན་ལག་ཏུ་འགྱུར་བའི་ཕྱིར་ཏེ། ཀུན་སྤྱོད་ལས། ཧེ་རུ་ཀའི་
གོ་འཕང་གནས། །ཡན་ལག་གི་ནི་བསྐྱོད་པ་དང། །ཚིག་གི་རབ་འབྱམས་ཇི་སྙེད་པ། །དེ་སྙེད་ཕྱག་རྒྱ་གསང་སྔགས་ཡིན། །ཞེས་གསུངས་པའི་ཕྱིར་རོ། །གཉིས་པ་ཁ་ཟས་ཀྱི་རྣལ་འབྱོར་ཇི་ལྟར་བྱ་བའི་ཚུལ་ཡོད་དེ། བཟའ་བཏུང་གཏོར་མ་ལྟར་བྱིན་གྱིས་བརླབ་པའམ་
ཡང་ན་སྡོམ་འབྱུང་ལས་བཤད་པ་ལྟར། ཡི་གེ་གསུམ་དང་ཧ་ཧོ་ཧྲིཿའི་སྒོ་ནས་བྱིན་གྱིས་བརླབས་པའི་ཕུང་ལྷ་དང་བླ་མ་ལ་ཕུལ་བའི་རྗེས་སུ། ལུས་དཀྱིལ་སྐད་ཅིག་གིས་གསལ་བཏབ་ནས་ནང་གི་སྦྱིན་བསྲེག་གི་ཚུལ་དུ་ལོངས་སྤྱད་ན་ཉེས་པ་སྦྱོང་ཞིང་བསོད་ནམས་ཀྱང་འཕེལ་
བར་འགྱུར་བའི་ཕྱིར་ཏེ། གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། །བསྔོ་བ་བྱས་ཏེ་བཟའ་བྱས་ན། །འདི་ལྟར་སྤྱོད་པའི་རྣལ་འབྱོར་བ། །བུ་ལོན་དུ་ཡང་མི་འགྱུར་རོ། །ཞེས་གསུངས་པའི་ཕྱིར། དེ་ལྟར་མ་བྱས་པར་སྲེད་པ་དང་བཅས་པས་སྤྱད་ན་ཉེས་
པར་འགྱུར་བ་ཡིན་ཏེ། སྡོམ་འབྱུང་ལས། གལ་ཏེ་སྲེད་ལྡན་འཐུང་གྱུར་ན། །དེ་ནི་དུག་ཏུ་འགྱུར་བ་ཡིན། །ཞེས་གསུངས་པའི་ཕྱིར་རོ་།གཉིས་པ་ཐུན་བཞིའི་སྐབས་སུ་རྒྱས་བསྡུས་ཇི་ལྟར་བྱ་བའི་ཚུལ་ཡོད་དེ། ཐུན་དང་པོ་ལ་བཟའ་བཏུང་གི་བར་བྱས་ནས། ཐུན་གཞན་

[035B]མ་དང་འདྲ་ལ། ཅུང་ཟད་བསྡུན་ནི་འདོད་འཇོ་ལས། སྐད་ཅིག་མའི་སྔགས་གསུམ་བརྗོད་ནས་རྟེན་བརྟེན་པའི་དཀྱིལ་འཁོར་སྐད་ཅིག་གིས་བསྐྱེད་ནས་གསལ་འདེབས་བ་མན་གཞན་སྔར་དང་འདྲ་བ་ལ། ཆོས་སོ་བདུན་གྱི་
དག་པ་རྒྱས་བསྡུས་ཅི་རིགས་བྱ་བར་བཤད་པ་ལྟར་བྱ་བ་ཡིན་པའི་ཕྱིར། དེས་ན་ཐུན་ཕྱི་མ་གསུམ་ལ་དག་པ་གསུམ་ནས་ཚོགས་བསག་པའི་བར་ནི་བསྡུ་བའི་ཚེ་སྤྱིར་མ་བྱས་ཀྱང་མི་འགལ་ཏེ། འདིའི་རྒྱ་གཞུང་རྣམས་ནས་དེ་ལྟར་བྱ་བ་མ་བཤད་དེ། རྗེ་ཉིད་ཀྱིས་ཀྱང་ལས་དང་པོ་བས་བྱས་
ན་ཕུན་སུམ་ཚོགས་པའི་ཡན་ལག་ཏུ་འགྱུར་བར་བཤད་ཀྱི། ངེས་པར་བྱ་དགོས་པར་མི་བཞེད་པའི་ཕྱིར་རོ། །འདིར་འདོད་འཇོ་ལས་སྔགས་གསུམ་བརྗོད་ནས་རྟེན་བརྟེན་པ་སྐད་ཅིག་གིས་བསྐྱེད་པ་འདི་ལ་མངོན་བྱང་སྔོན་མ་རྣམས་མ་མཛད་པར་སེམས་ཏེ། འདི་ལྟར་མཛད་པ་ནི་
ལྭ་ཝ་བ་དང་དྲིལ་བུ་ཞབས་ཀྱི་བཞེད་པ་དང་བསྟུན་པར་སྣང་བས། དེ་གཉིས་ཀྱིས་ཐུན་བར་བ་གཉིས་ཀྱི་སྐབས་སུ་ཧཱུཾ་ལས་སྐད་ཅིག་གིས་རྟེན་བརྟེན་པ་བསྐྱེད་པའི་ཚུལ་སྔགས་རིམ་ནས་བཤད་པ་ལྟར་ཡིན་པའི་ཕྱིར། གཞན་ཡང་སྔགས་རིམ་ལས་བསྡུ་ཚུལ་མི་འདྲ་བ་འགའ་
ཞིག་གཡོད་བའི་རྗེས་སུ་དེ་དག་གི་དོན་བསྡུ་བ་ན། དེ་ལྟར་ན་ཐུན་ཐོག་མཐའ་གཉིས་རྒྱས་ལ། བར་པ་གཉིས་བསྡུས་པའི་ལུགས་གཅིག་དང། དང་པོ་རྒྱས་ལ་གཞན་གསུམ་བསྡུས་པ་ནི་དལ་བྲེལ་གྱིས་མིན་གྱི། རྒྱུན་པའི་བྱེད་ལུགས་སོ། །བྲེལ་བས་ཀྱང་དང་པོ་རྒྱས་ལ་ཐ་
མ་གསུམ་བསྡུས་ཏེ་བྱེད་པ་དང། ཐུན་དང་པོ་ལའང་དལ་བྲེལ་གཉིས་ཀྱི་དབང་གིས་རྒྱས་བསྡུས་གཉིས་བྱེད་ལ། གཞན་གསུམ་བསྡུས་ཏེ་བྱེད་པ་མན་སྙེའི་ལུགས་རྣམས་གང་རུང་བྱ་ལ། ཞེས་གསུངས་པ་ལྟར་བྱར་རུང་བ་ཡིན་ཏེ། བྱེད་ཤེས་ན་ནི་མཁས་གྲུབ་ཚད་

[36A]༄༅། །ལྡན་གྱི་ལུགས་ཡིན་པ་ཤིན་ཏུ་ཡང་མི་འགལ་བའི་ཕྱིར་རོ། །དེར་མ་ཟད་མན་ངག་གིས་རྒྱས་བསྡུས་བྱེད་ལུགས་གཞན་སྣང་ཡང་འདིར་མི་འཆད་དེ། སླ་ཆོས་བྱེད་པར་འགྱུར་བའི་སྐྱོན་འོང་བའི་ཕྱིར་རོ། །ཐུན་གྱི་མཐར་ཉལ་བ་དང་ལྡང་བའི་རྣལ་
འབྱོར་ཇི་ལྟར་བྱ་བའི་ཚུལ་ཡོད་དེ། ཉལ་བའི་ཚེ་དབྱངས་གསལ་ཚར་གཅིག་བརྗོད་དེ་སྡུད་རིམ་བྱས་ནས་གཉིད་ཀྱི་འོད་གསལ་དུ་འཇུག་ལ། ལྡང་བའི་ཚེ་འོད་གསལ་ལས་ལུས་དཀྱིལ་དང་བཅས་པའི་ཧེ་རུ་ཀའི་སྐུར་ལྡང་བར་བྱེད་པའི་ཕྱིར་རོ། །གསུམ་པ་ནི་
དེ་ལྟར་ཉམས་སུ་བླངས་ན་ཕན་ཡོན་རྒྱ་ཆེན་པོ་འཐོབ་པར་འགྱུར་བ་ཡིན་ཏེ། རྩ་རྒྱུད་ལས། མི་མཆོག་གང་ཞིག་ཀུན་སྤྱོད་པ་།སྡིག་པ་ཐམས་ཅད་རྣམ་དག་བདག་དེ་བཞིན་གཤེགས་པའི་ས་འཐོབ་ཅིང། །སྐྱེ་དང་སྐྱ་བར་བདེ་གཤེགས་ཀྱི། །རིགས་ཀྱི་
རྒྱལ་པོ་ཆོས་ལྡན་འགྱུར། །ཞེས་པ་ནས། དེ་བཞིན་ཥྲཱི་ཧེ་རུ་ཀ་ཡི། །མཚན་གྱིས་སྡིག་པ་འཇིག་པར་འགྱུར། །བསམ་གཏན་བསམ་པ་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་ཡིས། །མཐོ་རིའི་ལོངས་སྤྱོད་འཐོབ་འགྱུར་པའམ། །ཡང་ན་
འཁོར་ལོས་བསྒྱུར་བ་འཐོབ། །ཅེས་པའི་བར་གསུངས་པའི་ཕྱིར་རོ་།ཚུལ་འདི་ལ་བཤར་སྒོམ་བྱས་པ་ཙམ་གྱིས་ཀྱང་ཕན་ཡོན་གཞན་དང་མི་འདྲ་བ་འཐོབ་པར་འགྱུར་ཏེ། རྗེའི་གསུང་འབུམ་ཐོར་བུ་ལས། །འདི་དག་གི་བཤར་
སྒོམ་ཙམ་རེ་བྱེད་པ་ལ་ཡང། ལམ་གྱི་ལུས་ཡོངས་སུ་རྫོགས་པའི་ཉམས་ལེན་གྱི་གནད་ཚང་བ་ཡིན་པས། ས་ཆོད་དང་དགེ་སྦྱོར་གྱི་བྱེད་ཚུལ་གཏན་མི་འདྲའོ། །ཞེས་གསུངས་པའི་ཕྱིར་རོ། །ཁྱད་པར་དུ་འདི་སྐོར་ལ་ལེགས་པར་སྦྱངས་པའི་

[36B]ཏེ། དེ་ཉིད་ལས། དེས་ན་དཔལ་འཁོར་ལོ་བདེ་མཆོག་གི་སྐོར་ལ་མཁས་པར་བྱས་ཤིང་རྒྱུད་ལ་སྐྱེ་དགོས་ཏེ། ཞེས་པ་ནས། དེ་ཡང་ལྷུན་པོའི་རྩེ་ལ་དངོས་སུ་བཞུགས་ཏེ་བྱིན་རླབས་
མྱུར་པའོ། །ཞེས་གསུངས་པའི་ཕྱིར་རོ། །གལ་ཏེ། སྦྱངས་མ་སྦྱངས་ལ་མ་བལྟོས་པ་འདོན་པའི་བརྩོན་འགྲུས་བྱས་ན་འདྲའོ་སྙམ་ན་དེ་ནི་མ་འདྲ་སྟེ། དོན་ཤེས་མི་ཤེས་པའི་དབང་གིས་དཀྱིལ་འཁོར་སྒྲུབ་ཅིང་མཆོད་པ་ལྟ་བུ་ལའང་མཆོག་
དམན་གྱི་ཁྱད་པར་ཡོད་པའི་ཕྱིར་ཏེ། འདོད་འཇོ་ལས། དཀྱིལ་འཁོར་སར་ལྟར་བསྒྲུབས་ནས་མཆོད་ན་ནི། དེ་འདྲ་བའི་གོ་བ་མེད་པར་དཀྱིལ་འཁོར་མཆོད་པ་ལས་ཆེས་མཆོག་ཏུ་འགྱུར་པ་ཡིན། ཞེས་གསུངས་པའི་ཕྱིར་རོ། །འདིར་
སྨྲས་པ། རྣལ་འབྱོར་མ་རྒྱུད་དུང་འཕྱུར་གཅིག་དང་ནི། །བྱེ་བ་དྲུག་གསུངས་དེ་ཡི་ནང་ནས་ཀྱང། །རབ་དང་ཕུལ་བྱུང་འཁོར་ལོ་སྡོམ་པའི་རྒྱུད། །ཇི་བཞིན་འགྲེལ་མཛད་ཀུན་མཁྱེན་བཙོང་ཁ་པ་།གང་དེའི་བཞེད་གཞུང་དགོངས་དོན་ཀུན་དའི་
ཚིལ། སྔོན་བྱོན་མཁས་པའི་ལེགས་བཤད་འོད་དཀར་གྱིས། །གསལ་བར་ཕྱེ་མོད་ལམ་འདིའི་འཆད་ཉན་རྒྱུན། །ཡུན་རིང་གནས་དང་འཕེལ་ཕྱིར་འདི་ཉིད་བགྱིས། །དེ་ཡང་རྒྱལ་བའི་བསྟན་པ་སྤྱི་དང་ནི་།རྗེ་བཙུན་བླ་མའི་མདོ་སྔགས་
དམ་པའི་ཆོས། །དུས་མཐར་ཕྱོགས་འདིར་འཛིན་པའི་སྨོན་འགྲུབ་པ་།དེ་ཡི་བསྐུལ་ལས་ཡིན་གྱི་གཞན་མ་ཡིན། །རྗེ་བཙུན་བླ་མའི་དགོངས་ཟབ་དཔག་དཀའ་བས། །ཚུལ་འདིར་མ་རྟོགས་ལོག་བཤད་ཉེས་པ་གང། །སྙིང་ནས་ཆགས་སོ་

[37A]༄༅། །ལེགས་པར་བཤད་པའི་དགེ་འཁོར་ལོ་སྡོམ་པའི་བསྟན་པ་རྒྱས་ཕྱིར་བསྔོ། །ཅེས་དཔལ་འཁོར་ལོ་བདེ་མཆོག་ལཱུ་ཧི་པའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་འདི་ཡང་།བསྟན་པའི་མངའ་བདག་ཅོ་
ནེའི་ཀོའུ་ཤྲི་ནང་སོས་སྨོན་ལམ་དང་ཐུགས་བསྐྱེད་ཟུང་དུ་འབྲེལ་བའི་རྣམ་དཔྱོད་ཀྱིས་ཕྱོགས་འདིར་རྒྱུད་ཀྱི་བཤད་གྲྭ་གསར་དུ་བཙུགས་ཤིང། ཁྱད་པར་དུ་འཁོར་ལོ་བདེ་མཆོག་གི་འཆད་ཉན་འཇུག་པའི་ཚེ་དེའི་རྒྱུད་ལ་ཕན་པར་དགོངས་ནས་གནང་སྦྱིན་
དང་བཅས་འདིའི་བསྐྱེད་རིམ་ཞིག་གྱིས་ཤིག་ཅེས་བསྐུལ་བ་ལ་བརྟེན་ནས། སློབ་དཔོན་རྡོ་རྗེ་འཆང་བློ་གྲོས་རྒྱ་མཚོ་ལ་སོགས་པའི་བཤེས་གཉེན་དུ་མའི་བཀའ་དྲིན་གྱིས་ལམ་འདི་ལ་ཐོས་བསམ་ཅུང་ཟད་བྱས་ཤིང་མོས་པའི་ཤཱཀྱའི་དགེ་སློང་གྲགས་པ་བཤད་
སྒྲུབ་ཅེས་བྱ་བ་འདི་སྐོར་གྱི་གཞུང་དུ་མ་ལ་རིམ་དུ་འདྲིས་པར་བྱས་ནས། ཅོ་ནེའི་མཁན་ས་དང། རྒྱུད་པའི་འཆད་ཉན་གྱི་བླ་མའི་གོ་སར་གནས་པའི་ཚེ་སྦྱར་བ་སྟེ། འདིས་ཀྱང་རྒྱལ་བའི་བསྟན་པ་ལ་ཕན་ཐོགས་པར་གྱུར་ཅིག། བཀྲ་ཤིས།། །།﻿
[001A]༄༅། །གྲུབ་ཆེན་ལཱུ་ཧི་པའི་ལུགས་ཀྱི་རྫོགས་རིམ་རྣལ་འབྱོར་ཆེན་པོའི་རྣམ་བཤད་དངོས་གྲུབ་སྙེ་མའི་གནད་དོན་སྙིང་བོ་གསལ་བར་བྱེད་པའི་སྒྲོན་མེ་ཞེས་བྱ་བ་བཞུགས་སོ། །

[001B] །ན་མོ་གུ་རུ་མཉྫུ་གྷོ་ཥཱ་ཡ། བརྟན་གཡོའི་ཤེས་བྱའི་དཀྱིལ་འཁོར་མ་ལུས་པ། །སྒྲིབ་བྲལ་ལྷན་སྐྱེས་བདེ་བ་ཆེན་པོའི་ངོར། །སྡོམ་མཛད་དཔའ་བོ་མཁའ་འགྲོ་ཡོངས་ཀྱི་གཙོ། །ཧེ་རུ་ཀ་དཔལ་ཡབ་ཡུམ་ཞབས་ལ་འདུད། །
གྲུབ་པ་མཆོག་བརྙེས་ལཱུ་དྲིལ་ནག་པོའི་ཞབས། །རྒྱལ་བ་གཉིས་པ་བརྒྱུད་པར་བཅས་པ་དང། །གནས་གསུམ་དཔའ་བོ་དཔའ་མོ་ཐམས་ཅད་ལ། །འདུད་ཀྱིས་དངོས་གྲུབ་རྒྱ་མཚོ་འདུ་བར་མཛོད། །རྩ་བཤད་རྒྱུད་ལས་རྫོགས་རིམ་འཆད་པའི་
ཚུལ། །གྲུབ་ཆེན་བཙོང་ཁ་པ་ཡིས་ཕྱེ་བའི་སྲོལ། །སྔོན་ཆད་ཕྱོགས་འདིར་གསལ་བར་མ་གྱུར་པ། །བླ་མའི་དྲིན་ལས་བདག་གིས་བཤད་པར་བྱ། །དེ་ལ་འདིར་རྣལ་འབྱོར་གྱི་དབང་ཕྱུག་ལཱུ་ཧི་པའི་ལུགས་ཀྱི་རྫོགས་པ་ཅུང་ཟད་ཕྱེ་སྟེ་འཆད་
པ་ལ་གཉིས་སྔོན་དུ་འགྲོ་བ་རྒྱུད་གཉིས་ཀྱི་རྣམ་གཞག་མདོར་བསྟན་པ་དང། སྐབས་སུ་བབས་པའི་རྫོགས་རིམ་གྱི་རྣམ་གཞག་རྣམས་སོ་སོར་བཤད་པའོ། །དང་པོ་ནི། རྒྱལ་བས་ཆོས་ཚུལ་ཇི་སྙེད་ཅིག་གསུངས་པ་རྣམས་གྱི་ནང་ནས་བརྗོད་བྱའི་
ངོས་ནས་རབ་དང་ཕུལ་དུ་གྱུར་པ་ནི་བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ཡིན་ལ། བླ་མེད་ཀྱི་རྒྱུད་དེ་ལ་སྡེ་ཚན་གྱི་སྒོ་ནས་གཉིས་སུ་ཡོད་དེ། ཕ་རྒྱུད། ཐབས་རྒྱུད། རྣལ་འབྱོར་རྒྱུད་ཅེས་གྲགས་པའི་སྡེ་ཚན་གཅིག་དང། མ་རྒྱུད་ཤེས་རབ་ཀྱི་རྒྱུད། རྣལ་

[002A]༄༅། །འབྱོར་མའི་རྒྱུད་ཅེས་གྲགས་པའི་སྡེ་ཚན་གཉིས་ཡོད་པའི་ཕྱིར། ནང་ཚན་གྱིས་ཕྱེ་ན་དུ་མ་ཡོད་དེ། ཕ་རྒྱུད་ལ་བྱེ་བ་དྲུག་དང། མ་རྒྱུད་ལ་བྱེ་བ་བཅུ་དྲུག་ཡོད་པའི་ཕྱིར་ཏེ། སྡོམ་འབྱུང་ལས། རྣལ་འབྱོར་རྒྱུད་རྣམས་ཀྱི་ནི་ཚད།།
བྱེ་བ་ཕྲག་ནི་དྲུག་ཏུ་ངེས། །དེ་བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་དྲུག་གྲགས། །ཞེས་གསུངས་པའི་ཕྱིར། རྒྱུད་གཉིས་པོ་དེ་ལ་ཕ་མའི་རྒྱུད་དུ་འཇོག་ཚུལ་གཉིས་ཡོད་དེ། ཕལ་པ་བསྐྱེད་རིམ་གྱི་སྒོ་ནས་འཇོག་པ་དང། །
གཙོ་བོ་རྫོགས་རིམ་གྱི་སྒོ་ནས་འཇོག་ཚུལ་གཉིས་ཡོད་པའི་ཕྱིར། དང་པོ་ཡོད་དེ། རྫོགས་རིམ་གྱི་ལུགས་འབྱུང་ལུགས་ལྡོག་གི་དགའ་བཞི་འདྲེན་པའི་རྒྱུད་སྨིན་བྱེད་ཀྱི་རིམ་པ་དང་པོའི་རྣལ་འབྱོར་གཙོ་བོར་སྟོན་པས་རབ་ཏུ་ཕྱེ་བའི་
རིགས་གནས་ཀྱི་རྒྱུད་དེ་མ་རྒྱུད་དང། སྒྱུ་མའི་སྐུ་འགྲུབ་པའི་རྒྱུད་སྨིན་བྱེད་ཀྱི་རིམ་པ་དང་པོའི་རྣལ་འབྱོར་གཙོ་བོར་སྟོན་པས་རབ་ཏུ་ཕྱེ་བའི་རིགས་གནས་ཀྱི་རྒྱུད་དེ་ཕ་རྒྱུད་དུ་འཇོག་པའི་ཕྱིར། གཉིས་པ་ཡོད་དེ། དེ་ལྟ་བའི་དགའ་བཞི་འདྲེན་པའི་ཐབས་
ཀྱི་རིམ་པ་གཉིས་པའི་རྣལ་འབྱོར་གཙོ་བོར་སྟོན་པའི་རྒྱུད་དེ་མ་རྒྱུད་དང། སྒྱུ་མའི་སྐུ་སྒྲུབ་པའི་ཐབས་ཀྱི་རིམ་པ་གཉིས་པའི་རྣལ་འབྱོར་གཙོ་བོར་སྟོན་པའི་རྒྱུད་དེ་ཕ་རྒྱུད་དུ་འཇོག་པའི་ཕྱིར། ཕྱི་མའི་དབང་དུ་བྱས་ན་དེ་གཉིས་སོ་སོའི་

[002B] བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་སྟོང་ཉིད་རྟོགས་པའི་བདེ་ཆེན་གྱི་ཡེ་ཤེས་རྩལ་དུ་བཏོན་ནས་འཆད་ཅིང། སྒྱུ་མའི་སྐུ་སྒྲུབ་ཚུལ་དེ་ལྟར་དུ་མི་འཆད་པའི་རྒྱུད་དངོས་སམ་དེའི་སྡེར་
གཏོགས་གང་རུང་གི་རྒྱུད་དེ། མ་རྒྱུད་ཀྱི་མཚན་ཉིད་དང། སྟོང་པ་བཞིའི་རླུང་སེམས་ལས་སྒྱུ་མའི་སྐུ་སྒྲུབ་ཚུལ་རྩལ་དུ་བཏོན་ནས་འཆད་པའི་རྒྱུད་དངོས་སམ་དེའི་སྡེར་གཏོགས་གང་རུང་གི་རྒྱུད་དེ། ཕ་རྒྱུད་ཀྱི་མཚན་ཉིད་དུ་འཇོག་རིགས་པའི་ཕྱིར་ཏེ། རྡོ་རྗེ་གུར་ལས་
ཤེས་རབ་ཕ་རོལ་ཕྱིན་པའི་ཚུལ། །དེ་ནི་རྣལ་འབྱོར་མར་བརྗོད་དོ། །ཞེས་དང། མཁའ་འགྲོ་རྒྱ་མཚོ་ལས། རྣལ་འབྱོར་རྣམས་ལ་རྒྱུད་རྒྱལ་དུ། །དེ་དང་དེ་ཡི་ཆོ་ག་ཤེས། །འོད་གསལ་སྒྱུ་མ་བདག་གིས་ནི། །སྒྱུ་མ་འཇིག་རྟེན་པ་བཤད་དོ། །ཞེས་གསུངས་པའི་
ཕྱིར། ཐབས་ཤེས་གཉིས་མེད་ཀྱི་རྒྱུད་དུ་འཇོག་པའི་ཤེས་རབ་དང། ཐབས་ཤེས་རེ་རེ་བའི་རྒྱུད་དུ་འཇོག་པའི་ཤེས་རབ་གཉིས་མིང་འདྲ་ཡང་དོན་མི་གཅིག་སྟེ། སྔ་མ་སྟོང་ཉིད་རྟོགས་པའི་ཤེས་རབ་དང། ཕྱི་མ་བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་པའི་ཕྱིར། དེ་བཞིན་
དུ་དེ་གཉིས་ཀྱི་ཐབས་ཀྱང་དོན་མི་གཅིག་སྟེ། སྔ་མ་བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་ཅིང། ཕྱི་མ་ནི་སྒྱུ་མའི་སྐུ་ལ་བྱེད་པའི་ཕྱིར། རྒྱུད་གཉིས་པོ་དེ་ལ་ཕ་རྒྱུད་དང་མ་རྒྱུད་ཅེས་བརྗོད་པའི་རྒྱུ་མཚན་ཡོད་དེ། མ་རྒྱུད་ཀྱི་བརྗོད་བྱའི་གཙོ་བོར་གྱུར་པའི་བདེ་
སྟོང་དབྱེར་མེད་ཀྱི་ཡེ་ཤེས་དེ་འདིར་ཐབས་ཤེས་གཉིས་སུ་ཕྱེ་བའི་ཤེས་རབ་ཀྱི་ཕྱོགས་མ་ལྟ་བུ་དང། ཕ་རྒྱུད་ཀྱི་བརྗོད་བྱའི་གཙོ་བོར་གྱུར་པའི་སྒྱུ་མའི་སྐུ་དེ་ཐབས་ཤེས་གཉིས་སུ་ཕྱེ་བའི་ཐབས་ཀྱི་ཕྱོགས་ཕ་ལྟ་བུ་ཡིན་པར་མ་ཟད། སྔ་མ་སྟོང་ཕྱོགས་ཆོས་

[003A]༄༅། །སྐུ་སྒྲུབ་བྱེད་དང། ཕྱི་མ་སྣང་ཕྱོགས་གཟུགས་སྐུ་སྒྲུབ་བྱེད་ཡིན་པས་ན་དེ་ལྟར་དུ་བརྗོད་པའི་ཕྱིར། དེ་ནི་ལག་རྗེས་འཇོག་ཚུལ་གཙོ་བོའི་དབང་དུ་བྱས་པ་ཡིན་གྱི། སྤྱིར་སྐུ་དེ་གཉིས་ཀྱི་སྒྲུབ་བྱེད་མི་འགལ་ཏེ། ཐབས་ཤེས་དེ་གཉིས་
སོ་སོ་ནས་ཀྱང་སྐུ་གཉིས་ཀྱི་སྒྲུབ་བྱེད་དུ་འགྱུར་བའི་ཕྱིར། སངས་རྒྱས་སྒྲུབ་པའི་ཐབས་ཡིན་པ་ཙམ་གྱིས་ནི་ཐབས་ཤེས་གཉིས་སུ་ཕྱེ་བའི་ཐབས་ཡིན་མི་དགོས་ཏེ། སློབ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ལྟ་བུ་སངས་རྒྱས་སྒྲུབ་པའི་
ཐབས་ཡིན་ཡང། ཐབས་ཤེས་གཉིས་སུ་ཕྱེ་བའི་ཤེས་རབ་ཡིན་བའི་ཕྱིར། གཞི་གཅིག་ལ་ལྟོས་པའི་ཐབས་ཤེས་གཉིས་འགལ་མི་འགལ་ཇི་ལྟར་ཡང། གཞི་སོ་སོ་ལ་ལྟོས་བའི་དེ་གཉིས་མི་འགལ་ཏེ། བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་འདིར་ཐབས་
ཤེས་གཉིས་མེད་ཀྱི་ཐབས་ཡིན་ཡང། ཐབས་ཤེས་རེ་རེ་བའི་ཤེས་རབ་ཏུ་འགྱུར་པའི་ཕྱིར། དེས་ན་བླ་མེད་ཀྱི་རྒྱུད་ཐམས་ཅད་ཀྱིས་ཀྱང་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་རྩལ་དུ་བཏོན་ནས་འཆད་པ་ལ་འདྲ་བས། དེའི་སྒོ་ནས་ཐམས་ཅད་ཀྱང་གཉིས་མེད་
གྱི་རྒྱུད་དུ་འཇོག་པ་ལ་འདྲ་བ་ཡིན་ཏེ། འདུས་པ་ཕྱི་མ་ལས། ཐབས་དང་ཤེས་རབ་སྙོམས་འཇུག་པས། །རྣལ་འབྱོར་ཞེས་ནི་མངོན་པར་བརྗོད། །ཅེས་གསུངས་པའི་ཕྱིར། གཉིས་པ་ལ་བཞི། འདིའི་རྫོགས་རིམ་རྩ་བཤད་ཀྱི་རྒྱུད་ཀྱི་གཞུང་གང་
གིས་བསྟན་པ། གཞུང་དེ་རྣམས་ཀྱིས་དོན་དེ་ཇི་ལྟར་བསྟན་ཚུལ་ཡན་ལག་དང་བཅས་པ། བསྟན་པའི་དོན་ཉམས་སུ་ལེན་ཚུལ་གྱི་རིམ་པ། མཐར་འབྲས་བུ་མངོན་དུ་བྱེད་པའི་ཚུལ་ལོ། །དང་པོ་ནི། སྐབས་འདར་རྗེའི་རྣམ་བཤད་དངོས་གྲུབ་སྙེ་མར་

[003B] འདིར་འཇུག་པ་བདེ་ཆེད་ཚིག་དོན་བསྡུས་ཏེ་འཆད་པ་ལ་གཉིས། རྩ་རྒྱུད་ཀྱི་ཆ་གང་གིས་རྫོགས་རིམ་བསྟན་ཚུལ་དང། བཤད་རྒྱུད་ཀྱི་ཆ་གང་གིས་རྫོགས་རིམ་བསྟན་ཚུལ་ལོ། །དང་པོ་ཡོད་དེ་རྩ་རྒྱུད་
ཀྱི་ལེའུ་དང་པོར། ཤྲཱི་ཧེ་རུ་ཀར་ཡང་དག་སྦྱོར། །ཞེས་སོགས་ཀྱི་རྐང་པ་བཞི་དང། གཞུང་གི་ཆ་གཞན་མང་པོས་རྫོགས་རིམ་བསྟན་ཀྱང། བསྐྱེད་རིམ་སྟོན་པའི་ཆས་རྫོགས་རིམ་སྦས་ནས་སྟོན་པའི་གཞུང་གི་གཙོ་བོ་ནི། རྒྱུད་ཀྱི་འགྲེལ་པ་སྦས་དོན་ཀུན་གསལ་ལས་
རྩ་རྒྱུད་དུ་རྫོགས་རིམ་སྦས་པའི་སྐབས་མང་དུ་ཡོད་ཀྱང་འགངས་ཆེ་བ་ནི། བསྐྱེད་རིམ་གྱི་སྐབས་སུ་གསང་བ་ཞེས་སོགས་ཀྱི་ཚིགས་བཞི་དང། བ་ལང་གནས་ཞེས་སོགས་ཀྱི་ཚིག་བཞིས་འབྱུང་བ་རིམ་བརྩེགས་སྒོམ་པ་དང། རི་སྟེང་སྣ་ཚོགས་པདྨ་ཡི། །ལྟེ་བར་
ཨཱ་ལི་ཀཱ་ལི་སྐྱེས། །ཞེས་པས་སྟང་དུ་རི་རབ་སྒོམ་པ་དང། དེའི་སྟེང་དུ་པདྨ་དང། དེའི་ལྟེ་བར་དབྱངས་གསལ་ལས་ཧེ་རུ་ཀ་བསྐྱེད་པར་བཤད་པ་འདི་ཡིན་ནོ། །ཞེས་གསུངས་པ་ལྟར་ཡིན་པའི་ཕྱིར། གཉིས་པ་ནི། རྩ་རྒྱུད་ཀྱི་གཞུང་དེ་དག་གི་དོན་འགྲེལ་བའི་དབང་
དུ་མཛད་ནས། བཤད་རྒྱུད་ཀུན་སྤྱོད་ལས། ཨཱ་ལི་ཀཱ་ལི་མདུན་བསམས་ནས། །རྣལ་འབྱོར་ཆེན་པོ་ངལ་གསོ་བྱ། །ཟླ་བའི་དཀྱིལ་འཁོར་རྫོགས་པར་ནི། །ལྟེ་བའི་རྩ་བར་གནས་པར་བསྒོམ། །ཞེས་པ་ནས། དེ་ཡང་བསམས་གྱིས་མི་ཁྱབ་བསམ། །སེམས་པ་ཉིད་དུ་
མཚོན་པ་མིན། །བསམ་གྱིས་མི་ཁྱབ་དེ་བསམས་ན། །དེ་ལས་གཟུངས་ནི་འཐོབ་པར་འགྱུར། །ཞེས་པའི་བར་དང། །ཁ་ཊཱྲཱཾ་ཀ་ནི་ལྷ་ཡི་སྐུ། །ཤེས་རབ་ཌཱ་མ་རུ་ཡི་སྒྲ། །ཞེས་པ་ནས། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། །རུ་ནི་བཀོད་དང་བྲལ་

[004A]༄༅། །པ་སྟེ། །ཀ་ནི་གང་དུའང་མི་གནས་པའོ། །ཞེས་པའི་བར་གྱིས་ལཱུ་ཧི་པའི་ལུགས་ཀྱི་རྫོགས་རིམ་རྣལ་འབྱོར་ཆེན་པོ་བསྒོམ་ཚུལ་བསྟན་པ་ཡིན་ཏེ། ལཱུ་ཧི་པའི་སྒྲུབ་ཐབས་སུ་འདི་རྣམས་བཀོད་ཅིང། འགྲེལ་པས་དེའི་བཤད་པ་མཛད་པའི་ཕྱིར་
བཤད་རྒྱུད་གཞན་གྱིས་རྩ་རྒྱུད་ཀྱི་གཞུང་དེའི་དོན་འགྲེལ་ཚུལ་ཡོད་དེ། བཤད་རྒྱུད་མངོན་བརྗོད་ལས་དེའི་དོན་འཆད་བའི་དབང་དུ་མཛད་ནས། ཐམས་ཅད་བདག་ཉིད་རྟག་བཞུགས་པར། །གང་ཞིག་སྦར་ནི་བཤད་པ་ཉིད་དཀྱིལ་འཁོར་ལུས་ནི་ཡིན་པར་
བཤད། །དེ་ནི་སྒོ་དགུ་དག་ཏུ་འགྱུར། །དེ་ལ་ལྟེ་བའི་འཁོར་ལོ་ཆེ། །ཞེས་སོགས་དང། གསང་བ་མཆོག་གི་དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས། །ཐམས་ཅད་མཁྱེན་པས་འདི་བཤད་པའམ། །ཞེས་སོགས་དང། ཧེ་རུ་ཀ་མངོན་འབྱུང་ལས་
ཀྱང། གང་གིས་ཇི་ལྟར་སྔོན་གསུངས་པ། །ཐམས་ཅད་བདག་ཉིད་རྟག་ཏུ་གནས། །ལུས་ཀྱི་དཀྱིལ་འཁོར་ཞེས་སུ་བརྗོད། །ཞེས་སོགས་དང། ཁྱོད་ཀྱིས་སྔར་བཤད་གསང་བ་དང། །ཐམས་ཅད་བདག་ཉིད་རྟག་ཏུ་བཞུགས། །ཞེས་སོགས་རྣམས་ཀྱིས་
ཀྱང་རྩ་རྒྱུད་ཀྱི་ལེའུ་དང་པོ་དང་ཐ་མས་བསྟན་པའི་རྫོགས་རིམ་དེ་ཉིད་འཆད་པ་ཡིན་པའི་ཕྱིར། གཉིས་པ་ལ་གསུམ། དེ་རྣམས་གྱིས་རྫོགས་རིམ་ཇི་ལྟར་བསྟན་པ་དང། རིམ་གཉིས་ཀྱི་ངོ་བོ་གོ་རིམ་སྦྱང་གཞི་སྦྱོང་ཚུལ་ལམ་སྙིང་པོ་དང་བཅས་པ་དང། སྙིང་པོ་
དེ་བསྐྱེད་པའི་ཐབས་ཇི་ལྟར་བསྟན་པའོ། །དང་པོ་ནི། རྩ་རྒྱུད་ཀྱི་གཞུང་དེའི་དོན་ལ་དྲང་ངེས་ཀྱི་བཤད་པ་གཉིས་ཡོད་དེ། ཕྱི་བསྐྱེད་རིམ་དང་ནང་རྫོགས་རིམ་ལ་སྦྱོར་ཚུལ་གཉིས་ཡོད་པའི་ཕྱིར་ཏེ། གསང་བ་ཞེས་སོགས་ཀྱིས་བསྐྱེད་རིམ་ལ་སྦྱར་ན་གསང་བ་ས་

[004B] རྫོགས་རིམ་ལ་སྦྱར་ན་ལུས་ཀྱི་རྐང་པ་ནས་མགོའི་བར་གྱི་གནས་ཚུལ་སྟོན་ཅིང། དེ་ལའང་རྫོགས་རིམ་པས་གང་ལ་གནད་དུ་བསྣུན་པའི་
རྡོ་རྗེའི་ལུས་ཀྱི་གནས་ཚུལ་སྟོན་པ་དང། ངེས་དོན་གྱི་ལྷན་སྐྱེས་བསྐྱེད་ཚུལ་དང་སྦྱར་བ་གཉིས་ཡོད་པའི་ཕྱིར་ཏེ། དེའི་དང་པོ་ནི་འཆད་པར་འགྱུར་ལ། ཕྱི་མ་ནི། དངོས་གྲུབ་སྙེ་མ་ལས། གསང་བ་ནི་སྟོང་པ་ཉིད་ཡིན་ལ། དེར་བཞུགས་པ་ནི་ལྷན་སྐྱེས་ཀྱི་བདེ་བའི་ཡེ་ཤེས་
སོ། །གསང་བ་དེ་ཡང་ཡེ་ཤེས་མཆོག་སྟེ་དམ་པའི་ཡུལ་དང། དེ་ཡུལ་དུ་བྱས་ནས་དགྱེས་པ་སྟེ་བདེ་བ་ཆེན་པོ་བསྐྱེད་པ་དང། གསང་པ་དེ་ཡང་ཐམས་ཅད་ཁྱབ་བའི་བདག་ཉིད་དང་དེར་རྟག་ཏུ་བཞུགས་པ་ནི་དེ་དོར་ནས་གང་དུ་ཡང་མ་བཞུད་པའོ། །འདི་ལ་བཤད་
ཚུལ་མང་ཡང་འདིར་ལྷན་སྐྱེས་ཀྱི་ངེས་དོན་བཤད་པ་སྐབས་སུ་བབ་པ་ལྟར་རོ། །ཞེས་གསུངས་པ་བཞིན་ཡིན་པའི་ཕྱིར། གོང་དུ་དྲངས་པ་དང་མ་དྲངས་པའི་བཤད་རྒྱུད་ཀྱི་དོན་ཕལ་ཆེར་ནི་དངོས་གྲུབ་སྙེ་མར་ཤེས་པར་བྱ་ཞིང། ཀུན་སྤྱོད་ཀྱི་ཨཱ་ལི་ཀཱ་ལི་མདུན་བསམ་
ནས། །ཞེས་སོགས་ཀྱི་དོན་ཡོད་དེ། ཨཱ་ལི་ཀཱ་ལི་མདུན་ཏེ་ངག་ཏུ་བརྗོད་པ་སྔོན་དུ་འགྲོ་བའི་རྗེས་གཞིག་གི་སྡུད་རིམ་གྱིས་རྫོགས་རིམ་རྣལ་འབྱོར་ཆེན་པོ་བསྒོམ་པའི་ཚུལ་འཆད་པར་འགྱུར་བ་ལྟར་བསྟན་པའི་ཕྱིར། མདོར་བསྡུ་ན་དེ་ཐམས་ཅད་ཀྱིས་ཀྱང་ལྟེ་བར་རྩ་འཁོར་
བསྒོམ་པ་སོགས་ཀྱི་རྫོགས་རིམ་རྣལ་འབྱོར་ཆེན་པོ་བསྟན་པ་ཡིན་ཏེ། དངོས་གྲུབ་སྙེ་མ་ལས། དེ་ལྟར་ན་ཟླ་བའི་དཀྱིལ་འཁོར་བསྒོམ་པ་སོགས་ཀྱི་རྫོགས་རིམ་རྣལ་འབྱོར་ཆེན་པོ་ནི་རྩ་རྒྱུད་ཀྱི་གང་གིས་གསུངས་པ་ཀུན་སྤྱོད་མི་གསལ་ཡང་མངོན་བརྗོད་ལས་

[005A]༄༅། །གསལ་བར་བཤད་ལ། ཐམས་ཅད་བདག་ཉིད་རྟག་ཏུ་བཞུགས། །ཞེས་སོགས་ཀྱིས་ལྟེ་བའི་རྩ་འཁོར་ལ་བརྟེན་ནས་རྫོགས་རིམ་བསྒོམ་པ་དང། དེ་ཡང་ཀུན་སྤྱོད་དང་མཐུན་པར་མངོན་བརྗོད་ལས་གསུངས་ཤིང་ཧེ་རུ་ཀ་མངོན་འབྱུང་ཡང་
མངོན་བརྗོད་དང་བསྟུན་དགོས་པར་སྔར་གྱི་ལུང་དྲངས་པ་རྣམས་ཀྱིས་ཤེས། ཞེས་གསུངས་པའི་ཕྱིར། གཉིས་པ་ལ་གསུམ། རིམ་གཉིས་ཀྱི་ངོ་བོ་དང་གོ་རིམ་ངེས་ཚུལ། དེ་གཉིས་ཀྱི་སྦྱང་གཞི་སྦྱོང་ཚུལ། ལམ་གྱི་སྙིང་པོ་ཐབས་ཤེས་ཀྱི་ཁྱད་པར་བཤད་པའོ་
དང་པོ་ལ། རིམ་གཉིས་ཀྱི་ངོ་བོ་ཡོད་དེ། རླུང་དབུ་མར་ཞུགས་གནས་ཐིམ་གསུམ་བྱས་སྟོབས་ཀྱིས་མ་བྱུང་ཞིང། སྐྱེ་ཤི་བར་དོ་གསུམ་ཅི་རིགས་དང་རྣམ་པ་མཐུན་པར་བསྒོམ་དགོས་པའི་རིགས་སུ་གནས་པའི་སྒོ་ནས་རང་ལས་རྫོགས་རིམ་གྱི་རྒྱུད་སྨིན་བྱེད་ཀྱི་
རིམ་པ་དང་བོའི་རྣལ་འབྱོར་དེ། བསྐྱེད་རིམ་གྱི་ངོ་བོ་འམ་མཚན་ཉིད་དང། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་ཞིང། རང་རྒྱུ་བསྐྱེད་རིམ་བསྒོམས་སྟོབས་ཀྱིས་ཐོབ་དགོས་པའི་རིགས་སུ་གནས་པའི་རིམ་པ་གཉིས་
པའི་རྣལ་འབྱོར་དེ། རྫོགས་རིམ་གྱི་ངོ་བོའམ་མཚན་ཉིད་དུ་རིགས་པའི་ཕྱིར། དེ་གཉིས་ཀྱི་མིང་གི་རྣམ་གྲངས་ཀྱི་ཁྱད་པར་ཡོད་དེ། བསྐྱེད་རིམ། རིམ་པ་དང་པོ། བཏགས་པའི་རྣལ་འབྱོར། བཅོས་མའི་རྣལ་འབྱོར་རྣམས་མིང་རྣམས་གྲངས་དང། རྫོགས་རིམ་
རིམ་པ་གཉིས་པ། མ་བཏགས་པའི་རྣལ་འབྱོར། མ་བཅོས་པའི་རྣལ་འབྱོར་རྣམས་མིང་གི་རྣམ་གྲངས་ཡིན་པའི་ཕྱིར། བསྐྱེད་རིམ་ནས་རྫོགས་རིམ་དུ་འཕོས་པའི་དུས་མཚམས་ཡོད་དེ། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱེད་ནུས་

[005B] རྫོགས་རིམ་གྱི་རྟོགས་པ་རྣམས་རྫོགས་པར་རྒྱུད་ལ་སྐྱེ་བ་ལ་བསྐྱེད་རིམ་མཐར་ཕྱིན་དགོས་ཀྱང་ཆ་ཤས་འགའ་རེ་སྐྱེ་བ་ལ་ནི་ངེས་པ་མེད་དེ། དབང་རྣོན་ལ་དབང་གི་སྐབས་སུ་ཡང་དེ་སྐྱེ་བ་ཡོད་པའི་
ཕྱིར། བསྐྱེད་རིམ་གྱིས་རྒྱུད་སྨིན་པར་བྱས་པའི་འོག་ཏུ་རྫོགས་རིམ་བསྒོམ་དགོས་པ་ཡིན་ཏེ། རིམ་ལྔ་ལས། བསྐྱེད་པའི་རིམ་ལ་ལེགས་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱི་སྐས་ཀྱི་རིམ་བ་ལྟ་བུར་
གསུངས། །ཞེས་གསུངས་པའི་ཕྱིར། དེ་ཡང་བསྐྱེད་རིམ་མཐར་ཕྱིན་པའམ། ཅུང་ཟད་ལས་རུང་དུ་བྱས་ནས་ཀྱང་འཇུག་ཏུ་རུང་བ་ཡིན་ཏེ། འཕགས་བ་ཡབ་སྲས་རྗེས་འབྲང་དང་བཅས་པས་ནི་བསྐྱེད་རིམ་ལ་བརྟན་པ་ཐོབ་པའི་འོག་ཏུ་རྫོགས་རིམ་སྒོམ་པར་
བཞེད་ལ། ལཱུ་ཧི་པ་ལ་སོགས་པས་ནི་སྔར་ལྟར་རམ། བསྐྱེད་རིམ་ལ་ལས་རུང་ཙམ་བྱས་ནས་ཀྱང་རྫོགས་རིམ་ལ་འཇུག་པར་བཤད་པའི་ཕྱིར་ཏེ། ལཱུ་ཧི་པའི་ལུགས་ཀྱི་སྒྲུབ་ཐབས་སུ་བསྐྱེད་རིམ་གྱི་མཇུག་ཏུ་རྫོགས་རིམ་རྣལ་འབྱོར་ཆེན་པོ་བསྒོམ་ཚུལ་
བཤད་པ་ལྟར་ཡིན་པའི་ཕྱིར་རོ། །གཉིས་པ་ལ། རྫོགས་རིམ་གྱི་སྦྱང་གཞི་དང་དེ་སྦྱོང་བའི་ཚུལ་སོགས་ཇི་ལྟར་ཡིན་ཞེ་ན། འདི་ལ་གཉིས། སྦྱང་གཞི་ངོས་བཟུང་ནས་སྦྱོང་ཚུལ་དང། ཆོས་མཐུན་སྦྱོར་བའི་ཚུལ་ལོ། །དང་པོ་ནི། རྫོགས་རིམ་ཙམ་དུ་
མ་ཟད། རིམ་གཉིས་ཀྱི་སྦྱང་གཞིའི་གཙོ་བོ་ཡོད་དེ། རྣལ་འབྱོར་པ་རང་ཉིད་ལ་འབྱུང་རྒྱུའི་སྐྱེ་ཤི་བར་དོ་གསུམ་པོ་དེ་རིམ་གཉིས་ཀྱི་སྦྱང་གཞིའི་གཙོ་བོ་ཡིན་པའི་ཕྱིར། ཇི་ལྟར་སྦྱོང་པའི་ཚུལ་ཡོད་དེ། དེ་ཡང་འདིར་མདོ་སྔགས་གཉིས་ཀྱི་སྐབས་སུ་

[006A]༄༅། །སེམས་སྔ་མ་དྲི་མ་དང་བཅས་པ་ལམ་བསྒོམས་སྟོབས་ཀྱིས་དྲི་བྲལ་དུ་བྱས་བའི་ཚུལ་གྱིས་སྦྱོང་བ་དང། ཆོས་ཉིད་མངོན་དུ་འགྱུར་བ་ལ་གེགས་བྱེད་ཀྱི་དྲི་མ་བསལ་བའི་ཚུལ་གྱིས་སྦྱོང་བ་དང་བདག་མེད་རྟོགས་པའི་ཤེས་རབ་ཀྱིས་
བདག་འཛིན་དང་འཛིན་སྟངས་འགལ་བའི་སྒོ་ནས་དེ་རྒྱུན་གཅོད་པའི་ཚུལ་གྱིས་སྦྱོང་བ་ལྟ་བུ་མ་ཡིན་གྱི། སྐྱེ་འཆི་བར་དོ་གསུམ་དང་རྣམ་པ་ཇི་ལྟ་བ་བཞིན་དུ་མཐུན་པའི་ལམ་བསྒོམས་པའི་སྟོབས་ཀྱིས་དེ་གསུམ་སྦྱོང་བ་ཡིན་པའི་ཕྱིར། རིམ་གཉིས་
ཀྱི་སྐབས་སུ་དེ་གསུམ་སྦྱོང་བ་ཙམ་འདྲ་ཡང་ཁྱད་པར་ཡོད་དེ། རིམ་པ་དང་པོའི་སྐབས་སུ་སྦྱང་གཞི་གསུམ་པོ་དེ་མངོན་གྱུར་མགོ་མནོན་པའི་ཚུལ་དང་མོས་པ་ཡིད་བྱེད་ཀྱིས་སྦྱོང། རིམ་པ་གཉིས་པའི་སྐབས་སུ་ས་བོན་སྤོང་བའི་སྒོ་ནས་དངོས་གནས་
ལ་སྦྱོང་ཞིང། སྦྱང་གཞི་གསུམ་པོ་དེ་དང་རྣམ་པ་ཇི་ལྟ་བ་བཞིན་མཐུན་པའི་ལམ་དང་འབྲས་བུའི་སྐུ་གསུམ་དངོས་གནས་ལ་འགྲུབ་པར་བྱེད་པའི་ཕྱིར། གཉིས་པ་ཆོས་མཐུན་སྦྱོར་ཚུལ་ཡོད་དེ། འཛམ་བུའི་གླིང་པའི་མི་མངལ་སྐྱེས་ཁམས་དྲུག་ལྡན་
ཞིག་ས་ཆུ་མེ་རླུང་སྣང་མཆེད་ཐོབ་གསུམ་དང་བཅས་པ་རིམ་གྱིས་ཐིམ་ནས་འཆི་བ་འོད་གསལ་ཤར་བ་ནི་ལམ་འབྲས་ཀྱི་ཆོས་སྐུ་དང་ཆོས་མཐུན། འཆི་བ་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་སེམས་ཀྱི་ལྷན་
ཅིག་བྱེད་རྐྱེན་བྱས་པ་ལས་གང་དུ་སྐྱེ་འགྱུར་གྱི་བཞིན་ལག་གི་རྣམ་པ་ཅན་གྱི་བར་དོ་རླུང་གི་ལུས་ཅན་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་བྱེ་ནས་གྲུབ་པ་ནི་ལམ་འབྲས་ཀྱི་ལོངས་སྐུ་དང་ཆོས་མཐུན་བར་དོ་བ་དེ་ཕ་མའི་ཁུ་ཁྲག་གི་དབུས་

[006B] དེར་མ་ཟད་གཞི་ལམ་འབྲས་གསུམ་གྱི་ཆོས་སྐུ་གསུམ་ཕན་ཚུན་ཆོས་མཐུན་ཞིང་དེ་བཞིན་དུ་ལོངས་སྐུ་གསུམ་དང་སྤྲུལ་སྐུ་གསུམ་ཡང་ཕན་ཚུན་ཆོས་མཐུན་པའི་ཕྱིར་
དེས་ན་སྦྱང་གཞི་གསུམ་པོ་དེ་ལ་གཞིའི་སྐུ་གསུམ་གྱི་ཐ་སྙད་མཛད་པ་ཡིན་ཏེ། མཐུན་ཡུལ་ལམ་དང་འབྲས་བུའི་སྐུ་གསུམ་དང་ཆོས་མཐུན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འདིར་འདུས་པ་འཕགས་ལུགས་ལྟར་གཞིའི་རིམ་ལྔའི་ཐ་སྙད་དངོས་
སུ་མ་བཤད་ཀྱང་བྱས་ནའང་མི་འགལ་བར་སེམས་ཏེ། འདུས་པ་ལྟར་ལམ་གྱི་རིམ་ལྔ་དང་སྐུ་གསུམ་པོ་དེ་གཞིའི་རིམ་ལྔ་དང་སྐུ་གསུམ་དང་རྣམ་པ་མཐུན་པར་བསྐྱེད་པ་ནི། ལུགས་འདིར་ཡང་ཤིན་ཏུ་རུང་བར་བསྲེ་བའི་སྐབས་སོགས་ལས་ཤེས་པའི་ཕྱིར་
དེ་ལྟར་ན་གཞིའི་རིམ་ལྔ་འཇོག་ཚུལ་ཡོད་དེ། སྐྱེས་ནས་མ་ཤིའི་བར་སྣ་བུག་ཏུ་རླུང་འབྱུང་འཇུག་བྱེད་པ་ནི་གཞིའི་རིམ་པ་དང་པོ་རྡོར་བཟླས། འཆི་དུས་ཀྱི་སྣང་མཆེད་ཐོབ་གསུམ་ནི་གཞིའི་རིམ་པ་གཉིས་པ་སེམས་དབེན། འཆི་བ་འོད་གསལ་ནི་གཞིའི་རིམ་
པ་བཞི་པ་འོད་གསལ། སྲིད་པ་བར་དོ་ནི་གཞིའི་རིམ་པ་གསུམ་པ་དང་ལྔ་བའི་སྒྱུ་མའི་སྐུར་འཇོག་པའི་ཕྱིར། ཞག་གཅིག་གི་རིམ་ལྔ་དང་སྐུ་གསུམ་ཡང་འཇོག་ཚུལ་ཡོད་དེ། ཞག་གཅིག་ལ་རླུང་སྣ་སྒོར་འབྱུང་འཇུག་བྱེད་པ་ནི་ཞག་གཅིག་གི་རྡོར་བཟླས་གཉིད་
དུས་ཀྱི་སྣང་མཆེད་ཐོབ་གསུམ་ནི་ཞག་གཅིག་གི་སེམས་དབེན། གཉིད་ཀྱི་འོད་གསལ་ནི་ཞག་གཅིག་གི་འོད་གསལ་རྨི་ལམ་གྱི་ལུས་ཁྱད་པར་ཅན་ནི་ཞག་གཅིག་གི་སྒྱུ་མའི་སྐུ་གཉིས་སུ་འཇོག་ཅིང་ཕྱི་མ་འོད་གསལ་དང་སྒྱུ་ལུས་གཉིས་ནི་རིམ་པ་

[007A]༄༅། །བཞིན་དུ་ཞག་གཅིག་གི་ཆོས་སྐུ་དང་ལོངས་སྐུ། རྨི་ལམ་གྱི་ལུས་ཁྱད་པར་ཅན་རྣམ་སྨིན་གྱི་ཕུང་པོ་རྙིང་པ་ལ་ཞུགས་ནས་སད་པ་ནི་དེའི་སྤྲུལ་སྐུར་འཇོག་པའི་ཕྱིར། བླ་མེད་ཀྱི་རྒྱུད་ཀུན་གྱི་དགོངས་པས། རིམ་པ་དང་པོར་རྟེན་བརྟེན་པའི་དཀྱིལ་
འཁོར་སྒོམ་པ་དེ་སྦྱང་གཞི་སྲིད་པ་སྐྱེ་འཇིག་གི་རིམ་པ་དང་མཐུན་པར་མཛད་ཅིང་དེ་ལྟར་མཛད་པ་ལ་དགོས་པ་ཡོད་དེ། བསྐྱེད་རིམ་ནི་རྫོགས་རིམ་གྱི་རྒྱུད་སྨིན་བྱེད་དུ་འགྱུར་བའི་ཆེད་ཡིན་ལ། གཙོ་བོ་རྫོགས་རིམ་གྱི་ལམ་རྣམས་སྦྱང་གཞི་དེ་རྣམས་དང་རྣམ་པ་མཐུན་
པར་བསྒོམ་དགོས་པར་ཤེས་བར་བྱ་བའི་ཆེད་ཡིན་པའི་ཕྱིར་ཏེ། སྔགས་རིམ་ལས། སྦྱང་གཞི་དང་བསྒྲིགས་ནས་རིམ་གཉིས་ཀྱི་གནད་རྣམས་ཤེས་པར་བྱས་ཏེ། རིམ་པ་དང་པོས་གཉིས་པའི་རྒྱུ་བྱེད་ཚུལ་ལ་ངེས་པ་བརྟན་པོ་བསྐྱེད་པར་བྱའོ། །ཞེས་གསུངས་པའི་
ཕྱིར། སྦྱང་གཞི་དང་ཆོས་མཐུན་གྱི་ཁྱད་པར་ཡོད་དེ། རྣལ་འབྱོར་པ་རང་ཉིད་ལ་འབྱུང་འགྱུར་གྱི་སྣོད་དང་སྐྱེ་ཤི་བར་དོ་གསུམ་ནི་སྦྱང་གཞི་དང་ཆོས་མཐུན་གཉིས་ཀར་རུང་ཞིང། གཞན་ལ་བྱུང་བ་དང་འབྱུང་འགྱུར་གྱི་དེ་རྣམས་ནི་ཆོས་མཐུན་ཡིན་ཡང་སྦྱང་གཞིའི་གཙོ་
བོ་མ་ཡིན་པའི་ཕྱིར་རོ། །གསུམ་པ་ལ་གཉིས། ཐབས་ཤེས་ཀྱི་ཁྱད་པར་དང། དེ་རྣམས་ཨེ་ཝཾ་གཉིས་གྱི་དོན་དུ་འགྱུར་བའི་ཚུལ་ལོ། །དང་པོ་ལ་བཞི། ཤེས་རབ་སྟོང་པའི་ཕྱོགས་བཤད་པ། ཐབས་བདེ་པའི་ཕྱོགས་བཤད་པ། ཐབས་ཤེས་གཉིས་སྦྱོར་ཚུལ་
བཤད་པ། བདེན་གཉིས་དབྱེར་མེད་ཀྱི་དོན་བཤད་པའོ། །དང་པོ་ལ། སྟོང་ཕྱོགས་ཤེས་རབ་དེ་འདིའི་རྒྱུད་གང་ལས་བསྟན་བའི་ཚུལ་ཡོད་དེ། རྩ་རྒྱུད་ལས། རྒྱུ་སོགས་སྟོང་པ་སྔོན་འགྲོ་བས། །ཞེས་དང། བཤད་རྒྱུད་ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ་

[007B] མཁའ་འགྲོ་རྒྱ་མཚོ་ལས་ཀྱང། ཨེ་ཝཾ་ལ་སོགས་གཉིས་མེད་པའང། །ཤྲཱི་ཞེས་བྱ་བའི་ཡིག་ངེས་བརྗོད། །ཞེས་སོགས་དང་བདེ་མཆོག་འབྱུང་བ་ལ་སོགས་པའི་གཞུང་དུ་མས་ཀྱང་བསྟན་པའི་ཕྱིར། དེ་རྣམས་ཀྱིས་ཀྱང་སྟོང་ཉིད་ཀྱི་ལྟ་བ་ཁྱད་པར་
ཅན་སྟོན་པ་ཡིན་པས་སྟོང་ཉིད་ཀྱི་ལྟ་བ་དེ་ཐོས་བསམ་གྱིས་ངེས་པར་བཙལ་དགོས་ཏེ༑ དེ་ནི་ཐར་པར་བགྲོད་པའི་ལམ་གྱི་སྲོག་ལྟ་བུ་མེད་དུ་མི་རུང་བ་ཡིན་པའི་ཕྱིར་ཏེ། ཏིང་ངེ་འཛིན་རྒྱལ་པོ་ལས། གལ་ཏེ་བདག་མེད་ཆོས་ལས་སོ་སོར་རྟོག་སོ་སོར་དེར་བརྟགས་
གང་ཞིག་སྒོམ་བྱེད་པ། །དེ་ནི་མྱ་ངན་འདས་འཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེས་ནི་ཞིར་མི་འགྱུར། །ཞེས་དང། མགོན་པོ་ཀླུ་སྒྲུབ་ཀྱིས་ཀྱང། གང་དག་སྟོང་ཉིད་མི་ཤེས་པ། །དེ་དག་ཐར་པ་རྟེན་མ་ཡིན། །འགྲོ་དྲུག་སྲིད་པའི་བཙོན་རར་ནི། །རྨོངས་པ་
དེ་དག་འཁོར་བར་འགྱུར། །ཞེས་གསུངས་པའི་ཕྱིར། སྟོང་ཉིད་ཀྱི་ལྟ་བ་རྣམ་དག་རྙེད་པ་ལྟ་ཅི། ཚུལ་དེ་ལ་དོན་འགྱུར་གྱི་ཐེ་ཚོམ་ཙམ་སྐྱེས་བས་ཀྱང་ཐར་བའི་ས་བོན་འཇོག་ཅིང། སྲིད་བ་ཧྲུལ་པོར་བྱེད་ནུས་བ་ཡིན་ཏེ། འཕགས་པ་ལྷས། བསོད་ནམས་ཆུང་ངུས་
ཆོས་འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་ཚོམ་ཟོས་བ་ཙམ་གྱིས་ཀྱང། །སྲིད་པ་ཧྲུལ་པོར་བྱེད་པར་འགྱུར། །ཞེས་གསུངས་པའི་ཕྱིར། ཁྱད་བར་དུ་བདེ་སྟོང་སྦྱོར་བ་ལ་སྟོང་ཉིད་ཀྱི་ལྟ་བ་རྙེད་དགོས་ཏེ། མ་རྙེད་ན་བདེ་སྟོང་སྦྱོར་བར་འདོད་ཀྱང་མི་ནུས་
པའི་ཕྱིར་རོ། །སྟོང་ཉིད་ཀྱི་ལྟ་བ་གཏན་ལ་འབེབ་ཚུལ་རྒྱས་པར་ནི་དབུ་མའི་གཞུང་ལས་བྱུང་བ་ལྟར་ཤེས་དགོས་པ་ཡིན་ཡང། བསྡུ་ན། ཕྱི་ནང་གི་དངོས་པོ་རྣམས་ཆོས་ཅན། རང་བཞིན་གྱིས་མེད་དེ། རང་གི་རྒྱུ་རྐྱེན་ལས་བྱུང་བའི་རྟེན་འབྲེལ་ཡིན་པའི་

[008A]༄༅། །དཔེར་ན་གཟུགས་བརྙན་བཞིན་ཞེས་པའི་རྟེན་འབྲེལ་གྱི་རིགས་པའམ། དེ་རྣམས་ཆོས་ཅན། བདེན་པར་མེད་དེ། གཅིག་དང་དུ་མ་གང་དུའང་བདེན་པར་མེད་པའི་ཕྱིར། དཔེར་ན། སྒྱུ་མ་བཞིན་ཞེས་པའི་གཅིག་དུ་བྲལ་གྱི་རིགས་པ་ལྟ་བུས་
བདག་མེད་པའི་དོན་གཏན་ལ་དབབ་པར་བྱའོ། །དེ་གཉིས་ཀྱི་ཕྱོགས་ཆོས་སྒྲུབ་ཚུལ་ཅུང་ཟད་བཤད་ན་འདི་ལྟར་བྱ་སྟེ་སྔ་མ་ཕྱི་ནང་གི་དངོས་པོ་རྣམས་རང་གི་རྒྱུ་རྐྱེན་དང་ཆ་ཤས་ལ་བལྟོས་ཤིང། ཆ་ཤས་རྣམས་ཀྱང་རང་རང་གི་ཆ་ཤས་ཚོགས་པ་ལ་བརྟེན་ནས་
བཞག་པས་ན་དེ་ལ་རག་ལས་པའི་ཕྱིར་རང་དབང་ངམ་རང་བཞིན་གྱིས་གྲུབ་པ་མེད་དོ་ཞེས་སོགས་ཀྱིས་འགྲུབ་ལ། ཕྱི་མ་ནི་དངོས་པོ་རྣམས་རང་གི་ཆ་ཤས་དུ་མ་ཚོགས་པའི་དབང་གིས་བྱུང་བ་ཡིན་པས་ཆ་མེད་ཀྱི་གཅིག་ཏུ་བདེན་པར་མ་གྲུབ་ཅིང་གཅིག་ཏུ་བདེན་
པར་གྲུབ་པ་མེད་པའི་ཕྱིར་དུ་མར་ཡང་བདེན་པར་གྲུབ་པ་མེད་དོ་ཞེས་བྱ་བ་ལ་སོགས་ཀྱི་རིགས་པས་འགྲུབ་པའི་ཕྱིར། དེ་བཞིན་དུ་ཆོས་ཐམས་ཅད་ལའང་སྦྱར་བར་བྱ་སྟེ། རྡོ་རྗེ་མཁའ་འགྲོ་ལས། ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་
མཚན་ཉིད་མེད། །ཁམས་གསུམ་པ་ནི་མ་ལུས་པའི། །འགྲོ་ཀུན་སྒྱུ་མ་ལྟ་བུ་ཡིན། །བརྟན་པ་དང་ནི་གཡོ་བ་ཡི། །འགྲོ་བ་དམིགས་སུ་མེད་བ་སྟེ། །ཞེས་གསུངས་ཤིང། དེའི་དོན་འཆད་པ་ན་རྗེས་དངོས་གྲུབ་སྙེ་མ་ལས། དེ་ལ་ནམ་མཁའ་ནི་ཐོགས་པའི་
རེག་བྱ་བཀག་ཙམ་གྱི་མིང་ཙམ་ཡིན་པས་མཚན་ཉིད་གཞན་མེད་པ་བཞིན་དུ། ཕུང་པོ་ལ་སོགས་པའི་ཆོས་ཐམས་ཅད་ཀྱང་ནམ་མཁའི་མཚན་ཉིད་དེ་མིང་ཙམ་པ་ཡིན་ནོ། །འོན་ཀྱང་ནམ་མཁའ་ནི་དོན་བྱེད་ནུས་པས་སྟོང་པ་དང་མི་འདྲ་བས་ཁམས་གསུམ་མ་

[008B] དོན་བྱེད་པའི་ནུས་པ་དང་ལྡན་པའི་སྒྱུ་མ་ལྟ་བུ་ཡིན་ཏེ། སྣོད་བཅུད་ཀྱི་འགྲོ་བ་རྣམས་ལ་དེ་ཁོ་ན་ཉིད་ལ་དཔྱོད་པའི་རིགས་པས་དཔྱད་ན་འགའ་ཡང་དམིགས་སུ་མེད་ལ། ཞེས་གསུངས་པའི་ཕྱིར། སྐབས་འདིར་ཡང་རྟེན་
འབྲེལ་དང་གཅིག་ཏུ་བྲལ་ལ་སོགས་པའི་རིགས་པས་ཆོས་ཐམས་ཅད་རང་བཞིན་གྱིས་མེད་པར་གཏན་ལ་འབེབས་དགོས་པ་ཡིན་ཏེ། དེ་ཉིད་ལས། དངོས་པོ་རྣམས་བདེན་པར་མ་གྲུབ་པ་གཟུགས་བརྙན་དང་སྒྱུ་མ་ལ་སོགས་པ་དང་འདྲའོ་སྙམ་པ་ཙམ་མ་གཏོགས་པ་སྒྲུབ་
བྱེད་ཀྱི་རིགས་པ་མེད་ན་ཚིག་ཙམ་དུ་ཟད་པས་ཡང་དག་པའི་ལྟ་བ་མི་རྙེད་པས། སྒྲུབ་བྱེད་ཀྱི་རིགས་པས་ལུང་གི་དོན་གཏན་ལ་ཕབ་པའི་ངེས་པ་བསྐྱེད་དགོས་སོ། །དེ་ཡང་རྡོ་རྗེ་མཁའ་འགྲོའི་འགྲེལ་བར་གཅིག་དང་དུ་བྲལ་གྱི་རིགས་པས་གཏན་ལ་ཕབ་པས། གཅིག་དུ་
བྲལ་ལམ་རྟེན་འབྲེལ་ལ་སོགས་པའི་རིགས་པས་གཏན་ལ་ཕབ་པ་སྟེ། རྒྱས་པར་གཞན་དུ་བཤད་ཟིན་ཏོ། །ཞེས་དང། དེ་ལྟར་ན་བདེ་མཆོག་གི་རྩ་བ་དང་བཤད་པའི་རྒྱུད་ཀུན་ལས་རང་བཞིན་མེད་པ་སྟེ་བདག་མེད་པའི་སྟོང་པ་ཉིད་བསྒོམ་པར་གསུངས་པས། བདེ་སྟོང་
སྦྱོར་བའི་ལམ་བསྒོམ་པར་འདོད་པས་བདག་མེད་པའི་ལྟ་བ་ཕུ་ཐག་ཆོད་པ་བཙལ་པར་བྱའོ། །བླ་མེད་ཀྱི་ཐེག་པ་འདིར་དེ་འདྲ་བའི་ལྟ་བའི་གོ་བ་བཙལ་མི་དགོས་སམ་སྙམ་པའི་ལོག་རྟོག་སྔགས་ཀྱི་གཞུང་ལ་བརྟེན་ནས་འགོག་པ་རྒྱས་པར་ནི་གཞན་དུ་བཤད་ཟིན་པ་ལས་
ཤེས་པར་བྱའོ། །ཞེས་དང། སྟོང་ཉིད་ཀྱི་གོ་བའི་ཕུ་ཐག་གཅོད་ལུགས་དབུ་མ་ལས་ལྷག་པོ་མེད་པས་ཐེག་པ་འདི་དང་ཕར་ཕྱིན་གྱི་ཐེག་པ་གཉིས་སྟོང་ཉིད་ཀྱི་ལྟ་བ་ལ་མཆོག་དམན་མེད་དོ། །ཞེས་གསུངས་པའི་ཕྱིར་རོ། །གཞན་ཡང། བདག་མེད་རྟོགས་པའི་ལྟ་བ་

[009A]༄༅། །ངེས་པར་དགོས་ཏེ། འདིར་གཡོན་པའི་ཀུན་སྤྱོད་གཙོ་ཆེ་བར་གསུངས་ཤིང། དེའི་ངེས་དོན་ནི། རང་བཞིན་གྱིས་སྟོང་པ་དང་དེ་རྟོགས་པའི་ཤེས་རབ་ལ་གཡོན་དུ་བྱས་ནས། དང་པོ་ནི། རང་བཞིན་གྱིས་སྟོང་པ་ལས་བརྟན་གཡོ་སྣོད་བཅུད་ཐམས་ཅད་
འབྱུང་ཞིང་བྱ་བྱེད་ཐམས་ཅད་འཐད་པའི་དབང་གིས་དང། ཕྱི་མ་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ཀྱིས་དག་པའི་སྣོད་བཅུད་གཉིས་སྤྲོ་བ་དང་བསྡུ་བའི་གཞི་བྱེད་པས་ན་དེ་ལྟར་དུ་གསུངས་པའི་ཕྱིར་ཏེ། རྡོ་རྗེ་མཁའ་འགྲོ་ལས། བརྟན་པ་དང་ནི་གཡོ་བ་ཡི། །
འགྲོ་ཀུན་གཡོན་ལས་བྱུང་བས་ན། །ཞེས་དང། མངོན་བརྗོད་ལས་ཀྱང། གཡོན་པའི་སྤྱོད་པ་ཤེས་རབ་སྟེ། །ཞེས་གསུངས་པའི་ཕྱིར་རོ། །སྤྱིར་ཡུལ་གྱི་སྟོང་པ་དེ་ལ་བཞི་ཡོད་དེ། རང་རྒྱུད་པ་མན་ཆད་ཀྱིས་འདོད་པའི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་
སྟོང་པའི་སྟོང་ཉིད་དང། སེམས་ཙམ་པས་འདོད་པའི་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དང། རང་རྒྱུད་པས་འདོད་པ་ལྟར་ཆོས་རྣམས་བློ་གནོད་མེད་ལ་སྣང་བའི་དབང་གིས་བཞག་ཙམ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྟོད་ལུགས་
གྱི་ངོས་ནས་གྲུབ་པས་སྟོང་པའི་སྟོང་ཉིད་དང། ཐལ་འགྱུར་པས་འདོད་པ་ལྟར་ཆོས་ཐམས་ཅད་རྟོག་པས་བཏགས་པ་ཙམ་མ་གཏོགས། རང་བཞིན་གྱིས་གྲུབ་པས་སྟོང་པའི་སྟོང་ཉིད་དང་བཞི་ཡོད་པའི་ཕྱིར། དེ་ཡང་སྐབས་འདིར་སྟོང་པ་དང་པོའི་དབང་དུ་བྱས་ཏེ་
བདེ་སྟོང་སྦྱོར་བ་ནི་སུས་ཀྱང་མ་བཤད་ལ། གང་ཟག་དམན་པ་བཞེས་བར་བ་གཉིས་ཀྱི་དབང་དུ་བྱས་ནས་བདེ་སྟོང་སྦྱོར་བ་ཡོད་ཀྱང་རིན་པོ་ཆེ་ལྟ་བུའི་གང་ཟག་གིས་བདེ་སྟོང་གཙོ་བོར་སྦྱོར་རྒྱུའི་སྟོང་པ་དང་ལྟ་བ་ཡིན་ན། བཞི་པ་དེ་ཡིན་དགོས་ཏེ། ཕར་ཕྱིན་

[009B] དེའི་གདུལ་བྱ་དབང་རྣོན་ལས་རིན་པོ་ཆེ་ལྟ་བུའི་གང་ཟག་ནི་ཆེས་དབང་པོ་ཤིན་ཏུ་རྣོ་བ་ཡིན་པའི་ཕྱིར། གཉིས་པ་ནི། བདེ་སྟོང་སྦྱོར་རྒྱུའི་བདེ་བ་དེ་ཅི་
ལྟ་བུ་ཡིན་ཞེ་ན། དེ་ཡང། སེམས་རྩེ་གཅིག་པའི་ཏིང་ངེ་འཛིན་ཙམ་ཞིག་བསྒོམས་པས་སེམས་ཤིན་སྦྱངས་སྐྱེས་པ་ན། དེའི་མཐུས་ལུས་ཀྱི་རླུང་རྣམས་ལས་རུང་དུ་སོང་ནས་ནང་དུ་ཕན་འདོགས་པའི་རྣམ་པ་ཅན་གྱི་ལུས་ཤིན་སྦྱངས་སྐྱེ། དེ་ལ་བརྟེན་ནས་ལུས་
ལ་བདེ་བ་དང་སེམས་ལ་དགའ་བ་ཆེན་པོ་སྐྱེ་བའི་བདེ་བ་དེ། སྐབས་འདིར་སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་ནི་ཕྱི་ནང་གཉིས་དང་ཐེག་པ་ཆེ་ཆུང་གཉིས་དང། མདོ་སྔགས་གཉིས་དང། རྒྱུད་སྡེ་བཞི་ཀ་དང། བསྐྱེད་ཚོགས་གཉིས་ཀ་དང་ཡང་ཐུན་མོང་བ་
ཡིན་པའི་ཕྱིར། བསམ་གཏན་དང་པོའི་དངོས་གཞི་དང་ཉེར་བསྡོགས་བསྒོམས་པ་ལ་བརྟེན་ནས་བྱུང་བའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་ཕྱི་རོལ་པ་དང་གཟུགས་ཁམས་པའི་སོ་སྐྱེ་རང་བ་ལ་ཡང་ཡོད་པའི་ཕྱིར། སྟོང་ཉིད་
མངོན་སུམ་དུ་རྟོགས་པ་ལ་བརྟེན་ནས་ཐོབ་པའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་པ་མ་ཡིན་ཏེ། དེ་ནི་ཐེག་པ་གསུམ་གྱི་འཕགས་པ་ལ་ཡང་ཡོད་པའི་ཕྱིར། ཉན་ས་དང་མངོན་པ་མཛོད་སོགས་ནས་གསུང་བའི་རླུང་འབྱུང་རྔུབ་བསྒོམ་པ་དང་
བྱ་རྒྱུད་བསམ་གཏན་ཕྱི་མ་དང། སྤྱོད་རྒྱུད་རྣམ་སྣང་མངོན་བྱང་སོགས་ནས་གསུངས་པའི་རླུང་ཕྱིར་རྒྱུ་བ་བཀག་ནས་ནང་དུ་བཟུང་སྟེ་ལྷའི་རྣལ་འབྱོར་དང་འབྲེལ་བའི་སྲོག་རྩོལ་བསྒོམ་པའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་ལུས་

[010A]༄༅། །ཀྱི་རྩ་འཁོར་སོགས་ལ་གནད་དུ་བསྣུན་པ་དང་བྲལ་བའི་ཕྱིར། བསྒོམས་པའི་ལྷ་མོ་ལ་བལྟས་པ་དང་བགད་པ་དང་ལག་པ་བཅངས་པ་ལས་བྱུང་བའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མ་ཡིན་ཏེ། དེ་ནི་རྣལ་འབྱོར་རྒྱུད་
མན་ཆད་ལ་ཡང་ཡོད་པའི་ཕྱིར། ལས་དང་ཡེ་ཤེས་ཀྱི་ཕྱག་རྒྱ་གཉིས་དང་སྙོམས་པར་ཞུགས་པ་ཙམ་ལས་བྱུང་བའི་བདེ་བ་དེ་ཡང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་ནི་མིན་ཏེ། དེ་ནི་བསྐྱེད་རིམ་ཙམ་ལ་གནས་པ་ལ་ཡང་ཡོད་པའི་ཕྱིར། མདོར་ན་
གཏུམ་མོ་ཕལ་པ་འབར་བའི་བདེ་བ་སོགས་རླུང་དབུ་མའི་ནང་དུ་ཆུད་པ་མ་ཡིན་པའི་ཟག་བཅས་ཟག་མེད་ཀྱི་བདེ་བ་ཐམས་ཅད་ཀྱང་སྐབས་འདིར་སྟོང་པ་དང་སྦྱོར་རྒྱུའི་བདེ་བ་ནི་མིན་ཏེ། འདིར་སྟོང་པ་དང་སྦྱོར་རྒྱུའི་བདེ་བ་ལ་ནི་བསྒོམས་སྟོབས་ཀྱིས་རླུང་དབུ་
མའི་ནང་དུ་ཞུགས་གནས་ཐིམ་གསུམ་བྱས་པ་ལ་བརྟེན་ནས་བྱུང་བའི་རྫོགས་རིམ་པའི་ལྷན་སྐྱེས་ཀྱི་བདེ་ཆེན་ཞིག་དགོས་པའི་ཕྱིར་རོ། །གསུམ་པ་བདེ་སྟོང་དབྱེར་མེད་དུ་སྦྱོར་ཚུལ་ལ། ལྷན་སྐྱེས་ཀྱི་བདེ་བ་དང་དེའི་ཆོས་ཉིད་གཉིས་ཆོས་དང་ཆོས་ཅན་
དུ་ངོ་བོ་གཅིག་ཏུ་སྦྱོར་བ་ནི་སྐབས་འདིར་བདེ་སྟོང་སྦྱོར་བའི་དོན་མ་ཡིན་ཏེ། བདེ་བ་ནམ་གྲུབ་ཙམ་ནས་རང་གི་ཆོས་ཉིད་དང་ངོ་བོ་གཅིག་ཏུ་ཡོད་པའི་ཕྱིར་ཏེ། ཆོས་ཐམས་ཅད་རང་གྲུབ་ཙམ་ཉིད་ནས་རང་གི་ཆོས་ཉིད་དང་ངོ་བོ་གཅིག་ཏུ་གྲུབ་པའི་ཕྱིར་ཏེ་
ཆོས་ཐམས་ཅད་རང་བཞིན་གྱིས་སྟོང་པ་ནི་དེ་རྣམས་ཀྱི་ཆོས་ཉིད་ཡིན་ལ། གཟུགས་སོགས་ཀྱི་ཆོས་ཐམས་ཅད་གདོད་མ་ནས་རང་བཞིན་གྱིས་སྟོང་ཞིང་རང་བཞིན་གྱིས་སྟོང་བཞིན་དུ་ཐ་སྙད་དུ་དེར་སྣང་བས། དེ་ནམས་ནི་རང་གི་རང་བཞིན་སྟོང་པ་ཉིད་

[010B] དེ་རྣམས་ཀྱི་རང་བཞིན་སྟོང་པ་ཉིད་དེ་ཡང་དེ་རྣམས་ལས་ངོ་བོ་གཞན་ཏེ་ཐ་དད་མ་ཡིན་ཏེ། མདོ་ལམ། གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་
གཟུགས་གཞན་མ་ཡིན་ནོ། །ཞེས་ཆོས་ཐམས་ཅད་ལ་དེ་བཞིན་དུ་སྦྱོར་བར་གསུངས་པའི་ཕྱིར། ཡང་ལྷན་སྐྱེས་ཀྱི་བདེ་བ་ལ་སྟོང་ཉིད་ཀྱི་ལྟ་བ་གཞན་ཞིག་གིས་རྒྱས་འདེབས་པ་དང། སྟོང་ཉིད་ཀྱི་ལྟ་བ་ལ་ལྷན་སྐྱེས་ཀྱི་བདེ་བ་གཞན་ཞིག་གིས་རྒྱས་
འདེབས་པ་དེ་ཡང་སྐབས་འདིར་བདེ་སྟོང་སྦྱོར་བའི་དོན་མ་ཡིན་ཏེ། དེ་ལ་ནི་ལྷན་སྐྱེས་ཀྱི་བདེ་བ་སྟོང་ཉིད་རྟོགས་པའི་ཤེས་རབ་ཀྱིས་ཟིན་པ་ཡོད་ཀྱང་ལྷན་སྐྱེས་ཀྱི་བདེ་བ་ཉིད་སྟོང་ཉིད་རྟོགས་པའི་བློའི་ངོ་བོར་སོང་བ་མེད་པའི་ཕྱིར། དཔེར་ན། སྦྱིན་སོགས་
སྟོང་ཉིད་རྟོགས་པའི་ཤེས་རབ་ཀྱིས་ཟིན་ཡང་དེའི་ངོ་བོར་མ་སོང་བ་བཞིན་ནོ། །འོ་ན། ཇི་ལྟར་བྱ་སྙམ་ན་དེའི་ཚུལ་ཡོད་དེ། བསྒོམས་སྟོབས་ཀྱིས་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་པའི་ཡིད་ཀྱི་ཤེས་པ་ལྟན་སྐྱེས་ཀྱི་བདེ་བའི་ངོ་བོར་སྐྱེས་པ་
དེ་ཉིད་ཀྱིས་ཡུལ་སྟོང་པ་ཉིད་ཕྱིན་ཅི་མ་ལོག་པར་རྟོགས་པའི་ཡུལ་ཡུལ་ཅན་སྦྱོར་བ་ཉིད་སྐབས་འདིར་བདེ་སྟོང་དབྱེར་མེད་དུ་སྦྱོར་བའི་དོན་དང་སྟོང་ཉིད་རྟོགས་པའི་བློ་དང་ལྷན་སྐྱེས་ཀྱི་བདེ་བ་གཉིས་གྲུབ་སྡེ་ངོ་བོ་དབྱེར་མེད་དུ་སྦྱོར་བ་ཡང་སྐབས་འདིར་བདེ་
སྟོང་དབྱེར་མེད་དུ་སྦྱོར་བའི་དོན་ཡིན་པའི་ཕྱིར་ཏེ། སཾ་བཧུ་ཊི་ལས། ཆུ་དང་འོ་མ་འདྲེས་པ་བཞིན། །གཉིས་མེད་རྣམ་པའི་སྦྱོར་བ་ཡིས། །གཉིས་པོ་འདུས་པ་གང་ཡིན་པ། །ཤེས་རབ་ཐབས་ཞེས་བྱ་བར་གྲགས། །ཞེས་དང་བདེ་མཆོག་སྡོམ་འབྱུང་ལས་

[011A]༄༅། །ཀྱང། གཉིས་ཨཽ་རོ་གཅིག་དབྱེར་མེད་པ། །དགའ་བའི་བདེ་བ་ཆེན་པོ་ཉིད། །ཤེས་རབ་སྙིང་རྗེའི་དབྱེ་བ་ནི། །སྒྲོན་མ་དང་ནི་འོད་ཟེར་བཞིན། །ཞེས་གསུངས་པའི་ཕྱིར། དེ་ཡང་དོན་གྱི་འོད་གསལ་སྐྱེས་བའི་ཚེ་ཆུ་ལ་ཆུ་ཞུགས་པ་
བཞིན་དུ་རོ་མཉམ་ངོ་བོ་དབྱེར་མེད་དུ་སྦྱོར་བ་དངོས་སུ་ཡོད་ལ། དེའི་སྔོན་དུ་ནི་མོས་པ་ཡིད་བྱེད་ཀྱི་ཚུལ་ལམ་དོན་སྤྱིའི་ཚུལ་དུ་དེ་ལྟར་སྦྱོར་བ་ཡིན་ཏེ། དངོས་གྲུབ་སྙེ་མ་ལས། དེ་ཡང་དོན་གྱི་འོད་གསལ་སྐྱེས་བའི་དུས་སུ་ཡུལ་ཡུལ་ཅན་གཉིས་འོ་མ་
ཆུ་ལ་ཞུགས་པ་བཞིན་དུ་རོ་གཅིག་ཏུ་གྱུར་ནས་གཉིས་སྣང་ཕྲ་མོ་ཡང་དག་པ་ཡིན་ལ། དོན་གྱི་ལྷན་སྐྱེས་མ་སྐྱེས་གོང་དུ་ནི་དེ་ཁོ་ན་ཉིད་མངོན་སུམ་དུ་མ་རྟོགས་པས་མོས་པ་ཡིད་བྱེད་ཀྱིས་འཇུག་པ་ཙམ་མོ། །ཞེས་གསུངས་བའི་ཕྱིར། མདོར་ན་སྟོང་ཉིད་
ཀྱི་ལྟ་བ་ཕུ་ཐག་ཆོད་པ་མེད་ན་འཁོར་བ་ལས་མི་གྲོལ་ཞིང། ལྷན་སྐྱེས་ཀྱི་བདེ་བ་ཆེན་པོ་མེད་ན་སྔགས་ལམ་གྱི་གནད་ཁྱད་པར་ཅན་མ་ཚང་བས་རེ་རེས་མི་ཆོག་གི་གཉིས་ཀ་དགོས་པ་ཡིན་ཏེ། ས་ར་ཧས། སྙིང་རྗེ་དང་བྲལ་སྟོང་བ་ཉིད་ཞུགས་པས། །
དེས་ནི་ལམ་མཆོག་རྙེད་བ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམས་ན་ཡང། །འཁོར་བ་འདིར་གནས་ཐར་པ་འཐོབ་མི་འགྱུར། །གང་ཡང་གཉིས་པོ་སྦྱོར་བར་ནུས་པ་དེ། །འཁོར་བར་མི་གནས་མྱུ་ངན་འདས་མི་གནས། །ཞེས་གསུངས་བའི་
ཕྱིར། འདིར་བསྟན་སྙིང་རྗེ་ནི་སྟོང་ཉིད་རྟོགས་པའི་ལྷན་སྐྱེས་ཕྱི་གྱི་བདེ་བ་ཡིན་ལ། མདོ་སྔགས་གཉིས་གའི་དེས་རྒྱུའི་སྟོང་ཉིད་ཕྲ་མོ་ལ་ཁྱད་པར་མེད་ཀྱང། ངེས་བྱེད་ཀྱི་བློ་ལ་ལྷན་སྐྱེས་ཀྱི་བདེ་བས་སྟོང་ཉིད་ངེས་པའི་ནུས་བ་འདྲ་བ་ཡུལ་ཅན་གཞན་གང་ལ་

[011B] སྔགས་ཀྱི་ལམ་ཁྱད་པར་དུ་འཕགས་པ་ཡིན་ཏེ། དངོས་གྲུབ་སྙེ་མ་ལས། ངེས་རྒྱུའི་དོན་གཅིག་ཡིན་ཀྱང་ངེས་བྱེད་ཀྱི་བློ་ལ་ལྷན་སྐྱེས་ཀྱི་བདེ་བས་སྟོང་ཉིད་ངེས་པའི་སྟོབས་འདྲ་བ་ཡུལ་ཅན་གཞན་གང་གིས་ངེས་པ་ལ་མེད་པས། སྟོང་
པ་ལ་ཁྱད་པར་མེད་ཀྱང་ཐབས་བདེ་བས་ཁྱད་པར་དུ་འཕགས་པར་གསུངས་སོ། །ཞེས་གསུངས་བའི་ཕྱིར། སྤྱིར་སྔགས་བླ་མེད་ཀྱི་ལམ་མྱུར་བའི་རྒྱུ་མཚན་གྱི་གཙོ་བོ་ལ་གཉིས་ཡོད་དེ། གཅིག་ནི་སྒྱུ་མའི་སྐུས་ཕར་ཕྱིན་ཐེག་པའི་བསྐལ་བ་གྲངས་
མེད་གསུམ་དུ་བསོད་ནམས་ཀྱི་ཚོགས་གསོག་བའི་དོད་དུ་འགྱུར་བས་ཡིན་ལ། གཅིག་ནི་བདེ་སྟོང་དབྱེར་མེད་ཀྱི་ཡེ་ཤེས་ཀྱིས་ཚོགས་གཉིས་དང་དེའི་ནང་ནས་གཙོ་བོར་ཡེ་ཤེས་ཀྱི་ཚོགས་ཐམས་ཅད་སྡུད་པའི་རྒྱུ་མཚན་གྱིས་ཤེས་པ་ཡིན་པའི་ཕྱིར། བདེ་སྟོད་
དབྱེར་མེད་ཀྱི་གཏམ་ནི་གྲགས་ཆེ་ཡང་བདེ་སྟོང་སོ་སོའི་ཁྱད་པར་དང་དེ་གཉིས་ཀྱི་སྦྱོར་ཚུལ་ནི་ཇི་ལྟ་བ་བཞིན་ཤེས་དཀའ་བ་ཡིན་ཏེ། སར་ཧས། ཁྱིམ་དང་ཁྱིམ་ན་དེ་ཡི་གཏམ་སྨྲ་ཡང། །བདེ་ཆེན་གནས་ནི་ཡོངས་སུ་ཤེས་པ་མེད། །ཅེས་གསུངས་
པའི་ཕྱིར། དོན་འདི་ནི་ཆེས་གསང་བའི་གནས་ཡིན་ཞིང། འདི་ཤེས་པ་ལ་འབད་དགོས་པ་ཡིན་ཏེ། དངོས་གྲུབ་སྙེ་མར་ལུང་སྔར་ལྟར་དྲངས་པའི་མཇུག་ཏུ། གསང་བ་ལས་ཀྱང་ཆེས་གསང་བའི་དོན་འདི་རྟོགས་པས་ཡུན་རིང་དུ་འབད་བར་བྱའོ། །
ཞེས་གསུངས་བའི་ཕྱིར། བཞི་བ་ནི། སྔར་བཤད་པའི་བདེ་སྟོང་དབྱེར་མེད་དེ་ལ་རྣལ་འབྱོར་མ་རྒྱུད་ཀྱི་གཞུང་མང་པོར་བདེ་སྟོང་ཟུང་འཇུག་དང་བདེན་གཉིས་ཟུང་འཇུག་ཅེས་པའི་ཐ་སྙད་མཛད་པ་ཡང་ཡོད་མོད། བདེན་གཉིས་ཟུང་འཇུག་གི་གཙོ་འདི་

[012A]༄༅། །ཙམ་མ་ཡིན་ཏེ། འཕགས་ལུགས་དང་མཐུན་པར་ཤེས་རབ་དོན་དམ་བདེན་པ་དོན་གྱི་འོད་གསལ་དང། ཐབས་ཀུན་རྫོབ་བདེན་པ་དག་པ་སྒྱུ་མའི་སྐུ་གཉིས་སྐུ་ཐུགས་སུ་དངོས་པོ་གཅིག་པའམ་ཐབས་ཤེས་ངོ་བོ་དབྱེར་མེད་དུ་སྦྱོར་
བ་ནི། སྐབས་འདིར་བདེན་གཉིས་ཟུང་འཇུག་གམ། བདེན་གཉིས་དབྱེར་མེད་དུ་སྦྱོར་བའི་དོན་ཡིན་པའི་ཕྱིར་ཏེ། ཀུན་སྦྱོང་ལས་ཁ་ཊྲཱམ་ཀ་ནི་ལྷ་ཡི་སྐུ། །ཤེས་རབ་ཌཱ་མ་རུ་ཡི་སྒྲ། །ཞེས་དང། ཤྲཱི་ནི་གཉིས་མེད་ཡེ་ཤེས་ཏེ། །ཞེས་པའི་གཞུང་
གཉིས་ཀྱིས་ཀྱང་དོན་དེ་སྟོན་པའི་ཕྱིར་རོ། །འོ་ན། ལམ་དུས་སུ་དག་མ་དག་གི་སྒྱུ་མའི་སྐུ་དེ་ལྟ་བུ་འབྱུང་ན། དེ་ལ་སྒྲུབ་བྱེད་ཀྱི་རིགས་པ་ཇི་ལྟར་ཡོད་ཅེ་ན། འདི་ལ་རིགས་པ་བཞི་སྟེ། གཟུགས་སྐུའི་རྒྱུ་ཐུན་མོང་མ་ཡིན་པའི་གནད་ལ་བརྟེན་ནས་གྲུབ་པ་
སྦྱང་གཞིའི་གནད་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་གྱི་གནད་ལ་བརྟེན་ནས་སྒྲུབ་པ། ཐབས་ཤེས་ངོ་བོ་དབྱེར་མེད་ཀྱི་གནད་པ་བརྟེན་ནས་གྲུབ་པ་རྣམས་སུ་ཡོད་པའི་ཕྱིར། དང་པོ་ནི། གཟུགས་སྐུའི་ཉེར་ལེན་གྱི་རིགས་འདྲའི་རྒྱུའི་གཙོ་བོ་ནི་སྒྱུ་ལུས་
སུ་ངེས་ཏེ། གདུལ་བྱ་ཐེག་ཆེན་གྱི་རིགས་ཅན་རྣམས་ཀྱིས་གཟུགས་སྐུ་ལ་བརྟེན་ནས་གཞན་དོན་བྱེད་དགོས་པ་ཡིན་ཞིང་གཟུགས་སྐུའི་རིགས་འདྲའི་རྒྱུའི་གཙོ་བོ་ནི་རང་གི་ཉེར་ལེན་དུ་གྱུར་པའི་སྒྱུ་མའི་སྐུ་ལས་གཞན་དུ་མི་འཐད་པའི་ཕྱིར་ཏེ་
གཟུགས་སྐུ་དེ་རང་དང་རྣམ་པ་ཤིན་ཏུ་མཐུན་པའི་རང་གི་རིགས་འདྲའི་རྒྱུ་ཁྱད་པར་ཅན་ལ་བརྟེན་ནས་སྒྲུབ་དགོས་པ་ཡིན་ལ། དེ་ནི་ཕར་ཕྱིན་ཐེག་པ་དང་རྒྱུད་སྡེ་འོག་མ་གསུམ་དང་རིམ་པ་དང་པོའི་སྐབས་སུའང་མེད་པའི་ཕྱིར། ཕར་ཕྱིན་ཐེག་པ་ལ་མེད་དེ་

[012B] གཟུགས་སྐུ་དེ་རང་དང་རྣམ་པ་མཐུན་པའི་ལམ་གྱིས་སྒྲུབ་པར་མི་འདོད་པའི་ཕྱིར། གལ་ཏེ་རྒྱུན་མཐའི་ལུས་དེ་མཚན་དཔེས་
སྤྲིས་པའི་ཡིད་ལུས་ཡིན་པས་གཟུགས་སྐུའི་དངོས་ཀྱི་ཉེར་ལེན་དུ་གྱུར་པའི་རིགས་འདྲའི་རྒྱུའོ་སྙམ་ན། མི་འཐད་དེ། དེའི་ལུས་དེ་ཡིད་ལྟར་ཐོགས་པ་མེད་པས་ཡིད་ཀྱི་རང་བཞིན་གྱི་ལུས་ཞེས་བརྗོད་པ་ཡིན་གྱི། ཡིད་ཤེས་དང་ངོ་བོ་གཅིག་བའི་ལུས་མ་ཡིན་
བའི་ཕྱིར། ཕྱི་མ་གྲུབ་སྟེ། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་སྟོབས་ཀྱིས་ཐོབ་པའི་ལུས་ཡིན་པའི་ཕྱིར། རྒྱུད་སྡེ་འོག་མ་གསུམ་གྱི་སྐབས་སུ་མེད་དེ། དེ་གསུམ་གྱི་སྐབས་སུ་གཟུགས་སྐུ་དང་རྣམ་པ་མཐུན་པའི་ལམ་བསྒོམ་པ་ཙམ་ཡོད་ཀྱང་
དེ་ཙམ་གྱིས་མཐར་གཟུགས་སྐུ་ལ་གཏུགས་པར་མི་ནུས་པའི་ཕྱིར། བསྐྱེད་རིམ་གྱི་སྐབས་སུ་ཡང་མེད་དེ། དེའི་སྐབས་སུ་རྟེན་དང་བརྟེན་པའི་དཀྱིལ་འཁོར་ལ་གསལ་སྣང་མཐར་ཕྱིན་པ་ཡོད་ཀྱང། དེའི་ཚེ་རང་གི་ལུས་ཕྲ་རག་གང་ཡང་དངོས་གནས་ལ་ལྷ་
སྐུར་སོང་བ་མེད་པའི་ཕྱིར་ཏེ། ཇི་སྲིད་ལྷར་བསྒོམས་པའི་ཀུན་སློང་ཡོད་པ་དེ་སྲིད་དུ་དེའི་ང་རྒྱལ་དང་གསལ་སྣང་ཡོད་ལ། ཀུན་སློང་རྒྱུན་ཆད་པ་ན། ལྷའི་ང་རྒྱལ་དང་གསལ་སྣང་ཡང་རྒྱུན་ཆད་པར་འགྱུར་བའི་ཕྱིར། རྫོགས་རིམ་གྱི་རིམ་པ་གསུམ་པའི་
སྐབས་སུ་ཡང་གཟུགས་སྐུའི་དངོས་ཀྱི་ཉེར་ལེན་མེད་དེ། རིམ་བ་གསུམ་པའི་སྒྱུ་ལུས་དེ་དོན་གྱི་འོད་གསལ་མངོན་དུ་གྱུར་པའི་ཚེ་འཇའ་ཡལ་བ་ལྟར་དག་འགྲོ་བའི་ཕྱིར། དེ་ལྟར་ན། ལམ་བསྒོམས་སྟོབས་ཀྱིས་བྱུང་བའི་རླུང་སེམས་ཙམ་ལས་གྲུབ་

[013A]༄༅། །པའི་མཚན་དཔེས་སྤྲས་པའི་དག་པའི་སྒྱུ་མའི་སྐུ་དེ་གཟུགས་སྐུ་དང་རྣམ་པ་ཤིན་ཏུ་མཐུན་ཞིང་རང་འབྲས་གཟུགས་སྐུའི་ཉེར་ལེན་གྱི་གཙོ་བོ་ཡིན་ཏེ། སེམས་ཅན་གྱི་ལུས་སེམས་ལ་རགས་པ་གནས་སྐབས་པའི་ལུས་སེམས་དང་ཕྲ་
བ་གཉུག་མའི་ལུས་སེམས་གཉིས་ཡོད་པ་ལས། གཉུག་མའི་ལུས་དེས་གཞི་དུས་སུ་བར་དོ་བཟུང་ནས་འཁོར་བར་སྐྱེ་བའི་རྒྱུ་བྱེད། ལམ་དུས་སུ་སྒྱུ་ལུས་ཀྱི་རྒྱུ་བྱེད། འབྲས་དུས་ཀྱི་གཟུགས་སྐུའི་རྒྱུའི་གཙོ་བོ་བྱེད་པའི་ཕྱིར་རོ། །གཉིས་པ་ནི། སྦྱང་
གཞིའི་གནད་ལ་བརྟེན་ནས་ལམ་དུས་སུ་སྒྱུ་ལུས་ཡོད་པར་འགྲུབ་སྟེ། སྦྱང་གཞི་སྐྱེ་ཤི་བར་དོ་གསུམ་དང་རྣམ་པ་མཐུན་པར་རིམ་གཉིས་བསྒོམས་པ་ལ་བརྟེན་ནས་རང་ལ་འབྱུང་རྒྱུའི་སྦྱང་གཞི་གསུམ་པོ་དེ་སྦྱངས་ནས་སྐུ་གསུམ་འགྲུབ་པར་འགྱུར་བ་
ཡིན་ཞིང། དེ་ཡང་གཞི་ལ་བར་དོར་འགྱུར་རུང་གི་ཕྲ་བའི་རླུང་སེམས་དངོས་པོ་གཅིག་པ་དེ་ལམ་དུས་སུ་རྣལ་འབྱོར་པ་ལ་སྒྱུ་མའི་སྐུ་དང་འབྲས་དུས་སུ་ཟུང་འཇུག་གི་སྐུར་འགྱུར་བའི་ཕྱིར་ཏེ། རིམ་ལྔ་ལས། ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་
རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་འགྱུར། །རྡོ་རྗེའི་སྐུ་ཡང་དེ་ཉིད་དོ། །ཞེས་གསུངས་པའི་ཕྱིར། གསུམ་པ་ནི། ལྷའི་བསྐྱེད་ཆོག་གི་གནད་ལ་བརྟེན་ནས་ཀྱང་ལམ་དུས་སུ་སྒྱུ་ལུས་ཡོད་པར་འགྲུབ་སྟེ། རྒྱུད་སྡེ་བཞི་གའི་སྐབས་སུ་སྟོང་
ཉིད་བསྒོམས་པའི་མཐར་ལྷའི་སྐུར་ལྡང་བ་ཞིག་བཤད་ཅིང། བསྐྱེད་རིམ་མན་ལ་ནི་ལྷའི་སྐུར་བསྐྱེད་བ་ཙམ་ཡོད་ཀྱང་ལྷ་སྐུར་དངོས་གནས་སུ་སོང་བ་མེད་ལ། དེས་ན་རྫོགས་རིམ་གྱི་སྐབས་སུ་སྟོང་པར་ཞུགས་པའི་མཐར་ལྷའི་སྐུར་དངོས་གནས་ལ་ལྡང་

[013B] དེ་ནི་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུར་ལྡང་ཚུལ་ཤེས་ན་འབྱུང་ཞིང་དེ་ལས་གཞན་དུ་ཇི་ལྟ་བ་བཞིན་མི་ཤེས་པའི་ཕྱིར། བཞི་པ་ནི། ཐབས་ཤེས་དབྱེར་མེད་ཀྱི་གནད་ལ་བརྟེན་ནས་ཀྱང་ལམ་དུས་སུ་སྒྱུ་མའི་སྐུ་ཡོད་
བར་འགྲུབ་སྟེ། སློབ་པའི་ཟུང་འཇུག་གི་སྐུ་དེ་ཐབས་ཤེས་ངོ་བོ་དབྱེར་མེད་དུ་སྦྱོར་བའི་ལྷ་སྐུ་ཡིན་ཞིང་དེ་ཐོབ་པའི་ཚེ་གཟུགས་སྐུའི་རིགས་འདྲའི་བསོད་ནམས་ཀྱི་ཚོགས་རྫོགས་པ་ཡིན་པས། རྗེས་ཐོབ་ཏུ་བླ་མ་མ་གཏོགས་བྲིས་འབུར་གྱི་སྐུ་གསུང་ཐུགས་རྟེན་
ལ་ཕྱག་མི་བྱ་བར་བཤད་ཅིང། ཕར་ཕྱིན་ཐེག་པར་ས་བརྒྱད་པ་ཐོབ་ནས་སྟོང་ཉིད་གཙོ་བོར་བསྒོམས་པ་ན་སངས་རྒྱས་ཀྱིས་དེ་ལས་བསླངས་ནས་རྗེས་ཐོབ་ཏུ་བསོད་ནམས་ཀྱི་ཚོགས་གསོག་པ་ལ་བསྐུལ་དགོས་ལ། བླ་མེད་ཀྱི་ལམ་མཐོན་པོར་སླེབས་པ་ན་རྗེས་ཐོབ་
ཏུ་བསོད་ནམས་ཀྱི་ཚོགས་ལོགས་སུ་གསོག་པ་ལ་མི་ལྟོས་བར་མཉམ་གཞག་ཉིད་ལ་གཅིག་དྲིལ་དུ་བྱས་ནས་བསྐྱངས་ཆོག་པའི་ཕྱིར་ཏེ། དེའི་རྒྱུ་མཚན་ཡང་ཕར་ཕྱིན་ཐེག་བའི་མཉམ་གཞག་ཡེ་ཤེས་ལ་གཟུགས་སྐུའི་རིགས་འདྲའི་རྒྱུའི་གཙོ་བོ་ཐབས་ཤེས་
གཉིས་ངོ་བོ་དབྱེར་མེད་དུ་སྦྱོར་བ་མེད་ལ། བླ་མེད་ཀྱི་མཉམ་གཞག་བདེ་ཆེན་གྱི་ཡེ་ཤེས་བསྒོམས་པའི་སྟེང་ནས་ཆོས་སྐུའི་རིགས་འདྲའི་རྒྱུར་མ་ཟད། གཟུགས་སྐུའི་ཉེར་ལེན་གྱི་ཐབས་ཀྱི་ཆ་ཡང་ཚང་བ་ཤིན་ཏུ་གསལ་ཞིང། །ཡང་འོད་གསལ་གྱི་རླུང་ལས་དག་
མ་དག་གི་སྒྱུ་ལུས་སྒྲུབ་ཤེས་ན་འབྱུང་བ་ཡིན་པའི་ཕྱིར། དེ་ལྟ་བུའི་བདེ་སྟོང་དབྱེར་མེད་ཀྱི་ལྷན་སྐྱེས་དང། བདེན་གཉིས་དབྱེར་མེད་ཀྱི་ཟུང་འཇུག་བསྐྱེད་བ་ལ་ལུས་ལ་གནད་དུ་བསྣུན་དགོས་ཤིང། དེ་ལ་ཡང་ཕྱི་ཕྱག་རྒྱ་ལ་བརྟེན་པ་དང། ནང་རྩ་རླུང་ཐིག་ལེ་ལ་

[014A]༄༅། །གནད་དུ་བསྣུན་པའི་ཐབས་གཉིས་གསུངས་པའི་སྔ་མ་ལ་ལས་དང་ཡེ་ཤེས་ཀྱི་ཕྱག་རྒྱ་ལ་བརྟེན་པའི་ཚུལ་གཉིས་ལས། ལས་རྒྱ་ལ་བརྟེན་ནས་བདེ་སྟོང་སྦྱོར་བ་ནི་ཡུལ་རྟེན་གཉིས་ཀ་རྒྱུད་ནས་བཤད་བ་ལྟར་གྱི་མཚན་ཉིད་ཚང་དགོས་པས་
ད་ལྟའི་གང་ཟག་གིས་ཡེ་རྒྱ་ལ་བརྟེན་དགོས་བ་ཡིན་ཏེ། འཆད་པར་འགྱུར་རོ། །མདོར་ན་ཕྱི་ཕྱག་རྒྱ་དང་ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་ལ་བརྟེན་ནས་རོ་རྐྱང་གི་རླུང་དྷཱུ་ཏིར་ཞུགས་གནས་ཐིམ་གསུམ་བྱས་པའི་བདེ་སྟོང་སྦྱོར་བ་ནི་སངས་
རྒྱས་སྒྲུབ་པའི་ཐབས་བླ་ན་མེད་པ་གདམས་ངག་ཐམས་ཅད་ཀྱི་གནད་བསྡུས་བ་ཡིན་ཏེ། བདེ་མཆོག་འབྱུང་བ་ལས། ཐབས་ཤེས་གཉིས་ནི་མཉམ་སྦྱོར་བས། །རྫོགས་པའི་བྱང་ཆུབ་སྒྲུབ་བྱེད་པ། །དེ་ཉིད་ལ་ནི་བླ་མེད་པའི། །སངས་རྒྱས་ཀུན་རྣམས་རབ་ཏུ་
གཞུག་ཞེས་དང། ས་ར་ཧས། ཟ་ཞིང་འཐུར་ལ་གཉིས་སྤྲོད་གྱིས་དགའ་ཞིང། །རྟག་ཏུ་ཡང་དང་ཡང་དུ་འཁོར་ལོ་འགེངས། །ཆོས་འདི་ལྟ་བུས་འཇིག་རྟེན་ཕ་རོལ་འགྲུབ་འགྱུར་ཏེ། །རྨོངས་པའི་འཇིག་རྟེན་མགོ་བོ་རྡོག་པས་མནན་ནས་སོར། །གང་དུ་
རླུང་དང་སེམས་ནི་མི་རྒྱུ་ཞིང། །ཉི་མ་ཟླ་བ་འཇུག་པ་མེད་གྱུར་པ། །མི་ཤེས་པ་དག་གནས་དེར་སེམས་ནི་དབུགས་ཕྱུངས་ཞིག་མདའ་བསྣུན་གྱིས་ནི་མན་ངག་མཐའ་དག་བསྟེན་ནས་སོང། །ཞེས་གསུངས་པའི་ཕྱིར། །ཉིས་པ་ནི། སྤྱིར་བླ་མེད་ཀྱི་རྒྱུད་ཀུན་
གྱི་དོན་གྱི་གནད་ཐམས་ཅ་ཨེ་ཝཾ་ནས་བི་ཛ་ཧ་རའི་བར་གྱི་ཡི་གེ་བཞི་བཅུའི་གླེང་གཞིའི་དོན་དུ་འདུས་ལ། དེའི་དོན་གྱི་གཙོ་བོ་ཐབས་ཤེས་གཉིས་ནི་ཐོག་མའི་ཨེ་ཝཾ་གཉིས་ཀྱི་དོན་དུ་འདུ་བ་ཡིན་ཏེ། རྒྱུད་རྡོ་རྗེ་འཕྲེང་བ་ལས། རྒྱུད་དུ་ཐོག་མར་གསུངས་པ་ཡི་

[014B] །འདི་སྐད་ཅེས་སོགས་དང་བོའི་ངག་དོན་རྒྱས་པར་ནི་ཇི་ལྟར་འགྱུར། །ཞེས་རྐང་པ་དང་པོ་གཉིས་ཀྱིས་གསང་བ་དེ་གཉིས་ལ་སོགས་པའི་རྒྱུད་དུ་ཐོག་མར་ཡང་འབྱུང་བའི་གླེང་གཞིའི་དོན་ཨེ་ཝཾ་གཉིས་ཀྱི་དོན་དུ་
འབྱུང་ཚུལ་དང། ཕྱི་མ་གཉིས་ཀྱིས་ཨེ་ཝཾ་ཞེས་སོགས་རེ་རེའི་དོན་རྒྱས་པར་བཤད་ན་ཇི་ལྟར་འགྱུར་ཞེས་གཉིས་དྲིས་པའི་ཕྱི་མའི་ལན་དུ་ཡི་གེ་རེ་ཚིགས་བཅད་རེས་བཤད་ཅིང། དང་པོའི་ལན་ལ་ཐོབ་བྱ་འབྲས་བུའི་ཨེ་ཝཾ། ཐོབ་བྱེད་ལམ་གྱི་
ཨེ་ཝཾ། འདྲེན་བྱེད་རྟགས་ཀྱི་ཨེ་ཝཾ་དང་གསུམ་གསུངས་བའི་ཕྱིར། དེ་ཡང་དང་པོ་ལ་དྲང་དོན་དང་ངེས་དོན་དུ་བཤད་པ་གཉིས་ཀྱི་དང་པོ་ལ་ཡི་གེ་གཉིས་ཀྱིས་དོན་མཚོན་ཚུལ་ཡོད་དེ། ཨེས་སྟོན་པ་གང་དུ་བཞུགས་པས་རྒྱུད་གསུངས་པའི་གནས་ལ་ནི་
བདེ་མཆོག་གི་རྩ་རྒྱུད་སོགས་རྒྱུད་ལ་ལར་གསང་བ་ཞེས་དང། ལ་ལར་མཁའ་དབྱིངས་དང། དེ་བཞིན་དུ་བྷ་ག་དང། ཆོས་འབྱུང་དང། པདྨ་དང། སེངྒེའི་གདན་ཞེས་གསུངས་པ་རྣམས་མཚོན། ཝས་གདན་དེ་རྣམས་ལ་བཞུགས་ནས་རྒྱུད་
གསུངས་པའི་སྟོན་པ་ལ་རྡོ་རྗེ་ཅན་དང། རྡོ་རྗེ་སེམས་དཔའ་དང། རྡོ་རྗེ་འཇིགས་བྱེད་དང། རྡོ་རྗེ་དབང་ཕྱུག་དང། ཧེ་རུ་ཀ་དང། དུས་ཀྱི་འཁོར་ལོ་དང། དང་པོའི་སངས་རྒྱས་ཞེས་གསུངས་པ་རྣམས་མཚོན་ཐེག་ལེས་རྡོ་རྗེ་ཅན་ལ་སོགས་པ་
སྟོན་པ་དེ་རྣམས་གསང་བ་ལ་སོགས་པའི་གདན་དེ་རྣམས་སུ་བཞུགས་ནས་ཆོས་སྟོན་པ་མཚོན་པའི་ཕྱིར་ཏེ། རྒྱུད་དེ་ཉིད་ལས། ཨེས་ནི་གསང་བ་མཁའ་དབྱིངས་དང། །བྷ་ག་ཆོས་འབྱུང་པདྨ་དང། །རྣལ་འབྱོར་སེངྒེའི་གདན་ལ་བཞུགས་

[015A]༄༅། །མཆོག་ཏུ་རྨད་བྱུང་སྟོན་བར་མཛད། །རྡོ་རྗེ་སེམས་དཔའ་ཝཾ་རྡོ་རྗེ། །རྡོ་རྗེ་འཇིགས་བྱེད་དབང་ཕྱུག་དང། །ཧེ་རུ་ཀ་དང་དུས་འཁོར་ལོ། །དང་པོའི་སངས་རྒྱས་ལ་སོགས་མཚན། །ཞེས་གསུངས་པའི་ཕྱིར། གཉིས་པ་
ཡོད་དེ། ཨེས་འབྲས་དུས་ཀྱི་ཤེས་རབ་སྟོང་པ་ཉིད་དང། ཝས་འབྲས་དུས་ཀྱི་ཐབས་བདེ་བ་ཆེན་པོ་མཚོན་ཞིང། གཉིས་ཀས་འབྲས་དུས་ཀྱི་འོད་གསལ་དང་སྒྱུ་མའི་སྐུ་ཟུང་དུ་འཇུག་པ་ཡང་མཚོན་པ་ཡིན་པའི་ཕྱིར་ཧེ། དེ་ཉིད་ལས། ཨེ་ཝཾ་
དེ་བཞིན་གཤེགས་པའི་རྒྱ། །གཉིས་སུ་མེད་པ་མཚོན་བྱེད་དང། །སྟོང་ཉིད་སྙིང་རྗེ་དབྱེར་མེད་པ། །གང་ལ་དེ་ཉིད་མངོན་པར་བརྗོད། །དེ་ལ་དེ་བཞིན་གཤེགས་པའི་རྒྱ། །གཉིས་མེད་ཡེ་ཤེས་མཚོན་པ་ན། རྒྱུད་རྣམས་ཀུན་གྱི་གླེང་གཞིར་
གསུངས། །ཞེས་གསུངས་པའི་ཕྱིར། གཉིས་པ་ལམ་གྱི་དབང་དུ་བྱས་ན་ཨེ་ཝཾ་གཉིས་ཀྱི་མཚོན་དོན་ཤེས་དགོས་པ་ཡིན་ཏེ། ཨེས་བདག་མེད་པའི་དེ་ཁོ་ན་ཉིད་མཚོན་པས་སྟོང་ཉིད་ཀྱི་ལྟ་བ་ཕུ་ཐག་ཆོད་པ་ཞིག་མེད་ན་ཨེ་ཡིག་གི་དོན་མ་ཚང་
དེ་ཡོད་ཀྱང་ཕྱི་ནང་གི་ལུས་ལ་གནད་དུ་བསྣུན་པ་ལས་བྱུང་བའི་བདེ་བ་ཆེན་པོ་གཅིག་མེད་ན་ཝ་ཡིག་གི་དོན་མ་ཚང། དེ་གཉིས་ཡོད་ཀྱང་སྟོང་ཉིད་རྟོགས་པའི་ལྟ་བ་ཞུ་བ་དེའི་ངོ་བོར་བསྐྱེད་པའི་བདེ་སྟོང་སྦྱོར་ཚུལ་མི་ཤེས་ན་ཐིག་ལེའི་དོན་མ་ཚང་བའི་
ཕྱིར་རོ། །དེ་ལྟར་ཤེས་པའི་སྒོ་ནས་བདེ་སྟོང་སྦྱོར་དགོས་ཤིང་དེ་ཉིད་ཆོས་ཕུང་བརྒྱད་ཁྲི་བཞི་སྟོང་ལ་ཁྱབ་བའི་དོན་གྱི་གཙོ་བོ་མདོར་བསྡུས་པའི་ཆོས་ཀྱི་རྒྱལ་བོ་ཆེན་པོའི་རྒྱས་འདེབས་ཀྱི་ཕྱག་རྒྱར་གསུངས་པ་ཡིན་ཏེ། དེ་ཉིད་ལས། ཨེ་ནི་སྟོང་

[015B] །དེ་བཞིན་ཝ་ནི་ཐུགས་རྗེ་དང། །ཐིག་ལེ་དེ་གཉིས་སྦྱོར་ལས་བྱུང། །དེ་སྦྱོར་བ་ཡི་རྨད་མཆོག་གོ་ཆོས་ཕུང་བརྒྱད་ཁྲི་བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱའོ། །རྒྱལ་པོ་ཆེན་པོ་ཕྱག་རྒྱ་ཉིད། །རྒྱུད་རྣམས་ཀུན་གྱི་
ཐོག་མར་གསུངས། །ཞེས་གསུངས་པའི་ཕྱིར། དེ་འདྲ་བའི་བདེ་སྟོང་གི་ཡེ་ཤེས་དེ་རྒྱུད་གང་ལས་སྟོན་པ་དེ་ལ་དངོས་གྲུབ་མཆོག་ཡོད་ལ་དེ་མི་སྟོན་ན་ནི་མེད་པ་ཡིན་ཏེ། དེ་ཉིད་ལས། རྒྱུད་ཀུན་གྱི་ནི་དོན་བསྡུས་པ། །སྟོང་ཉིད་སྙིང་རྗེ་མི་ཕྱེད་པ། །གང་ལ་
དེ་ཉིད་མངོན་པར་བརྗོད། །དེ་ཉིད་དེ་བཞིན་གཤེགས་པའི་རྒྱ། །ཨེ་ཝཾ་ཞེས་བྱའི་ཡི་གེ་གཉིས། །གང་ལ་འདི་གཉིས་མེད་པ་ནི། །དེ་ལ་དེ་ཁོ་ན་ཉིད་མེད། །ཅེས་གསུངས་པའི་ཕྱིར། གསུམ་པ་འདྲེན་བྱེད་རྟགས་གྱི་ཨེ་ཝཾ་གྱི་དོན་ལ་ཕྱི་ནང་གཉིས་ལས་
ཕྱི་ལ་སྦྱོར་བའི་མཚོན་ཚུལ་ཡོད་དེ། ཨེས་རྟེན་ཕྱག་རྒྱའི་པདྨ་དེ་མཚོན། ཝས་བརྟེན་པ་ཡབ་ཀྱི་རྡོ་རྗེ་ནོར་བུ་དེ་མཚོན། ཐིག་ལེས་དེ་གཉིས་ཕན་ཚུན་སྦྱོར་བ་དེ་མཚོན། རྡོ་རྗེ་ལ་གནས་པའི་ཐིག་ལེས་ནི་སྣ་ཚོགས་པའི་སྤྲུལ་པ་སྟོན་པར་བྱེད་པའི་རྡོ་རྗེ་སེམས་
དཔའ་ལ་སོགས་པའི་བདེ་བ་ཀུན་གྱི་གཞི་བྱེད་པའི་ཕྱིར་ཏེ། དེ་ཉིད་ལས། ཨེ་ནི་བྷ་གའི་མཚན་ཉིད་དེ། །པདྨ་རྟེན་དུ་ཤེས་པར་བྱ། །བརྟེན་པ་རྡོ་རྗེ་ཞེས་ནི་གསུངས། །བརྟེན་པ་རྡོ་རྗེ་འཆང་བ་ཡིས། །དེ་ལ་གནས་པ་ཐིག་ལེའི་གཟུགས། །སྣ་ཚོགས་སྤྲུལ་

[016A]༄༅། །བ་སྟོན་པར་བྱེད། །བདེ་བ་ཀུན་གྱི་གཞི་ཡི་གནས། །རྡོ་རྗེ་སེམས་དཔའ་བདེ་བ་ཆེ། །ཞེས་གསུངས་པའི་ཕྱིར་ནང་ལ་སྦྱོར་བའི་མཚོན་ཚུལ་ཡོད་དེ། ཨེས་སྤྱི་བོ་དང་ལྟེ་བའི་རྩ་འཁོར་གྱི་ལྟེ་བ་གྲུ་གསུམ་བ་རྣམ་བ་ཅན་དུ་ཡོད་པ་དེ་མཚོན་
ཝས་མགྲིན་པ་དང་སྙིང་གའི་རྩ་འཁོར་གྱི་ལྟེ་བ་ཟླུམ་པོའི་རྣམ་པ་ཅན་དུ་ཡོད་བ་དེ་མཚོན། ཐིག་ལེས་མགྲིན་པ་དང་སྤྱི་བོའི་རྩ་འཁོར་ཐབས་ཤེས་སུ་ཕྱོགས་པ་དང། སྙིང་ག་དང་ལྟེ་བའི་རྩ་འཁོར་ཐབས་ཤེས་སུ་ཕྱོགས་པ་དེ་མཚོན་པའི་ཕྱིར་ཏེ། སཾ་བཧུ་ཊི་
ལས། སྤྱི་པོ་ལྟེ་བར་ཡོན་འཁོར་ལོ། །ཨེ་ཡིག་རྣམ་པར་ཡང་དག་གནས། །སྙིང་ག་མགྲིན་པར་ཡང་དག་གནས། །ཝཾ་གྱི་ཡི་གེ་འདྲ་བར་འདོད། །ཅེས་གསུངས་པའི་ཕྱིར་རོ། །གསུམ་བ་ནི་དེ་ལྟ་བུའི་དྲང་ངེས་གཉིས་ལས་ལམ་གྱི་སྙིང་པོ་ངེས་དོན་གྱི་
ཨེ་ཝཾ་བསྐྱོད་པའི་ཐབས་གཞུང་གང་གིས་ཇི་ལྟར་བསྟན་པ་ཡིན་ཞེ་ན། འདི་ལ་གསུམ་ཕྱག་རྒྱ་ལ་རྟེན་ནས་བདེ་ཆེན་འདྲེན་ཚུལ་ཇི་ལྟར་བསྟན་བ་དང། རང་གི་ལུས་ལ་གནད་དུ་བསྣུན་པ་ལ་བརྟེན་ནས་བདེ་ཆེན་འདྲེན་ཚུལ་ཇི་ལྟར་བསྟན་པ་དང། འཕྲོས་
དོན་རྩ་རླུང་ཐིག་ལེའི་རྣམ་གཞག་བཤད་པའོ། །དང་པོ་ནི། སྤྱིར་བླ་མེད་ཀྱི་རིམ་གཉིས་ཀྱི་སྐབས་སུ་ཕྱག་རྒྱ་ལ་བརྟེན་དགོས་ཚུལ་ནི་གཞུང་གཞན་དུ་མ་དང་ཁྱད་པར་འདུས་བའི་སྐབས་སུ་དེ་ལ་བརྟེན་དགོས་པ་འདུས་བའི་རྩ་བཤད་ཀྱི་རྒྱུད་སོགས་
ལས་གསལ་བར་བཤད་པ་ཡོད་མོད། འདིར་བདེ་མཆོག་རང་གི་སྐོར་ནས་གསུངས་པའི་དབང་དུ་བྱས་ན་རིམ་གཉིས་གྱི་རྟོགས་པ་མཐོན་པོ་རང་རྒྱུད་ལ་བསྐྱེད་པ་ལ་ཕྱག་རྒྱ་ལ་བརྟེན་དགོས་བ་ཡིན་ཏེ། ཆུང་ངུའི་རྩ་རྒྱུད་ལས། ཕྱག་རྒྱ་དང་བྲལ་གསང་སྔགས་

[016B] ༑ལུས་ཅན་རྣམས་ལ་འགྲུབ་མི་འགྱུར། །ཞེས་གསུངས་པའི་ཕྱིར་དང། ཕྱག་རྒྱ་མཚན་ཉིད་པ་ལ་བརྟེན་ཚུལ་རྒྱུད་ནས་བཤད་པ་བཞིན་བྱས་ན་ལམ་འགྲུབ་བ་ཙམ་དུ་མ་ཟད། མྱུར་བ་ཡང་ཡིན་ཏེ། དེ་ཉིད་ལས། དེ་བཞིན་ཕོ་ཉ་ལེགས་འགྲོགས་བས་
སྒྲུབ་བ་པོ་ཡིས་དངོས་གྲུབ་ཐོབ། །བཟླས་བརྗོད་བསམ་གཏན་མཆོད་མེད་པར། །མྱུར་བ་ཉིད་དུ་འགྲུབ་པར་འགྱུར། །ཞེས་གསུངས་བའི་ཕྱིར་དང་དོན་དེ་ལ་དགོངས་ནས་རྩ་རྒྱུད་ལེའུ་བཅོ་ལྔ་པ་ནས་ཉེར་བཞི་པའི་བར་གྱིས་ཀྱང་ཕོ་ཉ་ཁྱད་བར་ཅན་དང་
འདུ་བའི་སྐོར་ཉིད་རྒྱས་བར་བཤད་པ་ཡིན་བའི་ཕྱིར། འདིའི་བཤད་རྒྱུད་དུ་མ་ལས་ཀྱང་གསུངས་ཏེ། ཧེ་རུ་ཀ་མངོན་འབྱུང་བ་དང། སམ་བཧུ་ཊི་དང། རྡོ་རྗེ་མཁའ་འགྲོ་དང། མཁའ་འགྲོ་རྒྱ་མཚོ་སོགས་ནས་བཤད་ཅིང་དངོས་གྲུབ་སྙེ་མ་ལས་ཀྱང་
དེ་ལྟར་བྱ་ནུས་པ་ནས་ཕྱིའི་རྐྱེན་ཕོ་ཉ་མོ་མཚན་ཉིད་ཚང་བ་ལ་བརྟེན་ནས་ལམ་ཆེས་མྱུར་བར་འགྱུར་གྱི། གཞན་དུ་མིན་བས་ཐབས་དེ་གཙོ་བོ་ཡིན་ཏེ། ཞེས་གསུངས་བའི་ཕྱིར། ཡུལ་རྟེན་གཉིས་ཀ་མཚན་ཉིད་མ་ཚང་ན་ཉེས་པ་ཡང་ཆེ་སྟེ། ཧེ་རུ་ཀ་མངོན་
འབྱུང་ལས། རྣལ་འབྱོར་མེད་པ་རྣལ་འབྱོར་ཆོས། །ཕྱག་རྒྱ་ལ་ནི་བགྲོད་གྱུར་དང། །ཡེ་ཤེས་མེད་བར་ཡེ་ཤེས་ཚུལ། །དམྱལ་བར་འགྲོ་བ་ཐེ་ཚོམ་མེད། །ཅེས་གསུངས་པའི་ཕྱིར། གཉིས་པ་ནི། རྩ་རྒྱུད་ལས། གསང་བ་མཆོག་གིས་དགྱིས་པ་ན། །
ཞེས་སོགས་ནི་བསྐྱེད་རིམ་གྱི་སྐབས་སུ་འབྱུང་བཞི་རི་རབ་བསྒོམ་པ་ལ་སྦྱོར་ཡང་རྫོགས་རིམ་གྱི་སྐབས་སུ་གང་ལ་གནད་དུ་བསྣུན་བའི་རྡོ་རྗེའི་ལུས་ཀྱི་གནས་ལུགས་སྟོན་པ་དང་སྦྱོར་བར་གསུངས་ཤིང། སྦྱོར་ཚུལ་ཡོད་དེ། རྐང་བ་བགྲད་བ་དང་རླུང་སུམ་

[017A]༄༅། །མདོ་དང་མེ། ལྟོ་བ་དང་ཆུ། སྙིང་ག་དང་ས། སྒལ་ཚིགས་དང་རི་རབ་སྦྱོར་ཞིང་དེར་མ་ཟད། མགྲིན་པ་མགོ་བོ་དང་བཅས་པའང་དེ་དང་སྦྱོར་བར་སམ་བཧུ་ཏྲི་དང་དེ་ཉིད་གསལ་བ་ལས་འབྱུང་བ་ལྟར་རྗེ་ཉིད་ཀྱིས་བཤད་བའི་ཕྱིར། དེ་ལྟ་
བུའི་ལུས་དེ་ཉིད་ལ་གནས་ཉེར་བཞིའི་རྩ་ལ་སོགས་པ་མང་དུ་ཡོད་ཀྱང་གང་ལ་གནད་དུ་བསྣུན་བའི་རྩ་འཁོར་ནི་སྤྱི་བོ་མགྲིན་པ་སྙིང་ག་ལྟེ་བ་གསང་གནས་ནོར་བུ་རྣམས་སུ་ཡོད་ཅིང། ལཱུ་ཧི་བའི་ལུགས་ལ་ལྟེ་བའི་རྩ་འཁོར་ནི་གང་ལ་གནང་དུ་བསྣུན་
པའི་གཞིའི་གཙོ་བོ་ཡིན་ཏེ། ཀུན་སྤྱོད་ལས། ཟླ་བའི་དཀྱིལ་འཁོར་རྫོགས་པ་ནི། །ལྟེ་བའི་རྩ་བར་གནས་པར་བསྒོམ། །ཞེས་དང། མངོན་བརྗོད་ལས་ཀྱང། དཀྱིལ་འཁོར་ལུས་ནི་ཡིན་པར་བཤད། །དེ་ནི་སྒོ་དགུ་དག་ཏུ་འགྱུར། །དེ་ལ་ལྟེ་བའི་རྩ་
འཁོར་ཆེ། །ཞེས་གསུངས་པའི་ཕྱིར། མདོར་ན་དངོས་གྲུབ་སྙེ་མ་ལས། པདྨ་ནང་ལ་སྦྱར་བ་ན། སྤྱི་བོའི་རྩ་འདབ་སོ་གཉིས་སུ་སམ་བཧུ་ཊི་ལས་གསུངས་པ་ནི་མཚོན་བ་ཙམ་སྟེ། མགྲིན་པ་དང་སྙིང་ཁ་དང་ལྟེ་བ་ལ་སོགས་པའི་རྩ་འཁོར་སོགས་ལུས་ལ་
གནད་དུ་བསྣུན་པ་ཀུན་བཟུང་བར་བྱའོ། །ཞེས་པ་ནས། དེ་ལྟར་ན་བསྐྱེད་རིམ་ལ་ཧེ་རུ་ཀ་བསྐྱེད་པའི་གཞི་འབྱུང་བ་རིམ་བརྩེགས་རི་རབ་པདྨ་དང་བཅས་པ་བཤད་པ་དེ་ནང་རྫོགས་རིམ་ལ་བཤད་པ་ན། གང་ལ་གནད་དུ་བསྣུན་པས་ལྷན་སྐྱེས་ཀྱི་ཧེ་རུ་
ཀ་འཆར་བའི་གཞི། བུག་བའི་སྒོ་དགུ་པ་ཅན་གྱི་རྡོ་རྗེའི་ལུས་སྤྱི་དང་བྱེ་བྲག་གི་གནད་རྣམས་སྟོན་བར་ཤེས་པར་བྱའོ། །ཞེས་བའི་བར་དང། རླུང་དྷཱུ་ཊྲིར་བཙུད་པ་ལས་ལྷན་སྐྱེས་དང་སྒྱུ་མའི་སྐུ་བསྐྱེད་པ་ལཱུ་ཧི་པའི་རྫོགས་རིམ་དུ་བཤད་པ་ནི། རྒྱུད་

[017B] །ཞེས་གསུངས་པ་ལྟར་ཤེས་དགོས་པ་ཡིན་ཡང་འདིར་མཚོན་པ་ཙམ་ཞིག་བསྟན་པ་ཡིན་ནོ། །གསུམ་པ་རྩ་རླུང་ཐིག་ལེའི་རྣམ་གཞག་
བཤད་པ་ལ་གསུམ་རྩ་བཤད་པ། རླུང་བཤད་པ། ཐིག་ལེ་བཤད་པའོ། །དང་པོ་ནི། སྤྱིར་རྩའི་གྲངས་ཇི་ལྟར་བཤད་པའི་ཚུལ་ཡོད་དེ། མངལ་དུ་འཇུག་པའི་མདོ་ལས། ལུས་ཀྱི་གཡས་གཡོན་གཉིས་མདུན་རྒྱབ་གཉིས་ཏེ་བཞིར་རྩ་ཉིས་ཁྲི་ཉིས་ཁྲི་
སྟེ་ལུས་ལ་རྩ་བརྒྱད་ཁྲི་ཡོད་པར་བཤད་ལ། སྔགས་ཀྱི་ཐེག་པ་ནས་ལུས་ལ་རྩ་བདུན་ཁྲི་ཉིས་སྟོང་ཡོད་པར་བཤད་པའི་ཕྱིར། དེ་དག་གི་ནང་ནས་སྤྱི་བོའི་རྩ་འདབ་སོ་གཉིས། མགྲིན་བར་བཅུ་དྲུག་སྙིང་གར་བརྒྱད་ལྟེ་བའི་དྲུག་ཅུ་རྩ་བཞི་སྟེ་རྩ་བརྒྱ་
ཉི་ཤུ་ནི་གཙོ་བོ་ཡིན་ཏེ། དེ་རྣམས་ཀྱིས་རླུང་དང་བྱང་སེམས་ཀྱི་རྟེན་བྱེད་པའི་ཕྱིར། དེའི་ནང་ནས་གནས་ཉེར་བཞིའི་རྩ་ཉེར་བཞི་པོ་དེ་གཙོ་བོ་ཡིན་ཏེ། དེ་རྣམས་ཀྱིས་སྐྲ་སྤུ་སེན་མོ་སོགས་ཀྱི་རྒྱུ་བྱེད་པའི་ཕྱིར། ཉེར་བཞི་པོ་གང་ཞེ་ན་ཡོད་དེ། སྐྲ་མཚམས་
སུ་མི་ཕྱེད་མ། སྤྱི་བོར་ཕྲ་གཟུགས་མ། རྣ་བ་གཡས་ཝ་བརྩེ་བ་མ། ལྟག་པར་གཡོན་ཕ་མ། རྣ་བ་གཡོན་ལ་ཐུང་ངུ་མ། མིག་དབུས་སུ་རུས་སྦལ་སྐྱེས་མ། མིག་གཉིས་ལ་སྒོ་མ། ཕྲག་པ་གཉིས་ལ་དབང་མ་སྟེ་རླུང་གཙོ་བོར་འབབ་པའི་ཐུགས་ཀྱི་རྩ་བརྒྱད་
དང། མཆན་ཁུང་གཉིས་ལ་སྐྱོན་ལྡན་མ། ནུ་མ་གཉིས་ལ་འཇུག་མ། སྙིང་ལ་གཞོལ་མ། ལྟེ་བར་རྒྱུ་མ་མ། སྣ་རྩེར་མཚན་མོ་མ། །ཁ་ལ་བསིལ་སྦྱིན་མ། མགྲིན་པར་ཚ་བ་མ། འབྲམ་བུ་གཉིས་ལ་རངས་མ་སྟེ་ཁྲག་གཙོ་བོར་འབབ་པའི་གསུང་གི་

[018A]༄༅། །རྩ་བརྒྱད་དང། རྟགས་ཀྱི་རྩེར་ཤིན་ཏུ་བཟང་མོ། །བཤང་ལམ་ལ་ལྕི་བ་མ། བརླ་གཉིས་ལ་རྒྱུད་བྱིན་མ། བྱིན་པ་གཉིས་ལ་སྦྱོར་ཕྲལ་མ། སོར་མོ་བཅུ་དྲུག་ལ་སྡུག་གུ་མ། བོལ་གོང་གཉིས་ལ་ཁུ་བ་མ། མཐེ་བོང་བཞི་ལ་འཚེད་པ་མ་
པུས་མོ་གཉིས་ལ་ཡིད་བཟང་མ་སྟེ་ཁུ་བ་གཙོ་བོར་འབབ་བའི་སྐུའི་རྩ་བརྒྱད་དེ་བརྒྱད་གསུམ་ཉི་ཤུ་རྩ་བཞི་རྣམས་ཡིན་པའི་ཕྱིར། ཐམས་ཅད་ཀྱི་ནང་ནས་རོ་རྐྱང་དབུ་མ་གསུམ་གཙོ་བོ་ཡིན་ཏེ། དེ་གསུམ་གྱིས་རླུང་དང་རྣམ་ཤེས་ཀྱི་རྟེན་གཙོ་བོར་བྱེད་ཅིང་
རྩ་གཞན་རྣམས་ཀྱང་དེ་གསུམ་ལ་བརྟེན་ནས་སྐྱེ་བ་ཡིན་པའི་ཕྱིར། ཁ་ཅིག་རྩ་དང་ཐིག་ལེ་ཐོག་མར་ལྟེ་བ་ནས་འཆགས་པར་བཞེད་ཀྱང། དེ་གཉིས་ཐོག་མར་སྙིང་ག་ནས་འཆགས་པ་ཡིན་ཏེ། རྣམ་ཤེས་མངལ་དུ་འཇུག་བའི་ཚེ་ཐོག་མར་སྙིང་ག་
འཆགས་ས་ནས་འཇུག་ཅིང། མཐར་འཆི་བའི་ཚེ་ཡང་རྣམ་ཤེས་སྙིང་ག་ནས་འཕོ་བར་གཞུང་ཆེ་བ་དུ་མ་ནས་བཤད་པའི་ཕྱིར། རྩའི་གཙོ་བོ་རྣམས་འཆགས་པའི་ཚུལ་ཡོད་དེ། ཐོག་མར་སྙིང་གའི་རོ་རྐྱང་དབུ་མ་གསུམ། ཤར་གྱི་རྩ་འདབ་སུམ་སྐོར་མ་
ལྷོའི་འདོད་མ་སྟེ་ལྔ་འཆགས། དེ་རྗེས་ནུབ་ཀྱི་ཁྱིམ་མ། བྱང་གི་གཏུམ་མོ། །དབུ་མ་དང་ལྷན་ཅིག་གནས་པའི་བདུད་བྲལ་མ་སྟེ་བརྒྱད་འཆགས་པའི་ཕྱིར་དེ་རྣམས་ལ་ནི་སྙིང་གར་ཐོག་མར་འཆགས་པའི་རྩ་བརྒྱད་ཞེས་བྱའོ། །ཕྱོགས་ཀྱི་རྩ་བཞི་ནི་
རོ་རྐྱང་གཉིས་ཀྱིས་དབུ་མ་ལ་ལུ་གུ་བརྒྱུད་དུ་འཁྱུད་བའི་མདུད་མཚམས་ནས་ཁུག་པ་བརྟོལ་བའི་ཚུལ་གྱིས་རྩ་བ་ཟུག་སྟེ་གནས་ལ། རོ་རྐྱང་དབུ་མ་གསུམ་གྱི་ཡར་སྣེ་ལུས་ཀྱི་དབུས་དྲངས་ཐད་ནས་སོང་སྟེ་རྩེ་མོ་ཅུང་ཟད་གུག་ནས་སྨིན་དབུས་ཀྱི་ནང་

[018B]ཆ་ཤས་རེ་རྐང་མཐིལ་གྱི་བར་དུ་ཡོད་དོ། །དབུ་མ་དང་ལྷན་ཅིག་པའི་བདུད་བྲལ་མའི་གནས་ཚུལ་ཡོད་མར་སྣ་ལྟེ་བའི་རྩ་འཁོར་ལ་
ཟུག་ཅིང། ཡར་སྣ་དབུ་མ་དང་ལྷན་ཅིག་སོང་སྟེ་མགྲིན་པའི་ཐད་ནས་གུག་སྟེ་ལྕེ་རྩ་ལ་ཟུག་ནས་གནས་པའི་ཕྱིར། སྙིང་གའི་རྩ་ཞེས་བ་ནི་སྲོག་པ་རྩ་ཡིན་ལ། དེའི་གནས་ཚུལ་ཡོད་དེ། དེ་ནི་སྒལ་ཚིགས་ཀྱི་ནང་ཕྱོགས་ནས་དེ་ལ་བརྟེན་ཏེ་ལུས་ཀྱི་གཞུང་
ཤིང་གི་ཚུལ་དུ་གནས་ཤིང། རོ་རྐྱང་དབུ་མ་གསུམ་ཡང་རྩ་དེ་ལ་བརྟེན་ནས་གནས་པའི་ཕྱིར། ཕྱོགས་ཀྱི་རྩ་བཞི་ལས་ནི་མཚམས་ཀྱི་རྩ་བཞི་གྱེས་པ་ཡིན་ཏེ། ཤར་གྱི་སུམ་སྐོར་མ་ལས་ཤར་ལྷོའི་རྩ་འདབ་དང། ལྷོའི་འདོད་མ་ལས་ལྷོ་ནུབ་ཀྱི་རྩ་འདབ་དང་
ནུབ་ཀྱི་ཁྱིམ་མ་ལས་ནུབ་བྱང་གི་རྩ་འདབ་དང། བྱང་གི་གཏུམ་མོ་ལས་བྱང་ཤར་གྱི་རྩ་འདབ་གྱེས་པའི་ཕྱིར། དེ་བརྒྱད་ལ་ནི་སྙིང་གའི་རྩ་འདབ་བརྒྱད་དང་ཐུན་ཚོད་ཀྱི་རྩ་འདབ་བརྒྱད་ཅེས་བྱའོ། །དེ་ལྟར་ན་སྙིང་གའི་རྩ་འདབ་བརྒྱད་དང། སྙིང་ཁར་ཐོག་
མར་འཆགས་པའི་རྩ་བརྒྱད་དོན་མི་གཅིག་སྟེ་རོ་རྐྱང་དབུ་མ་གསུམ་དང་བདུད་བྲལ་མ་ནི་སྙིང་གར་ཐོག་མར་འཆགས་པའི་རྩ་བརྒྱད་ཀྱི་ནང་ཚན་ཡིན་ཀྱང། སྙིང་གའི་རྩ་བརྒྱད་ཀྱི་ནང་ཚན་མ་ཡིན་པའི་ཕྱིར་རོ། །སྙིང་གའི་ཕྱོགས་ཀྱི་རྩ་འདབ་བཞི་ལས་འབྱུང་
བ་བཞིའི་རླུང་རྒྱུ་བས་འབྱུང་བའི་རྩ་དང། མཚམས་ཀྱི་རྩ་བཞི་ལས་གཟུགས་དྲི་རོ་རེག་བྱ་བཞི་འབབ་པས་མཆོད་པའི་རྩ་ཞེས་བཤད་ཅིང། བཤང་གཅི་ཁུ་ཁྲག་བད་ཀན་ཏེ་བདུད་རྩི་ལྔ་འབབ་པར་ཡང་བཤད་དོ། །དེ་རྣམས་ལས་རླུང་ཁྲག་ཁུ་བ་གསུམ་

[019A]༄༅། །གཙོ་བོར་འབབ་པའི་སྒོ་ནས་གསུམ་གསུམ་དུ་གྱེས་ཏེ་སྤྱི་བོ་ལ་སོགས་པ་གནས་ཉེར་བཞིར་གནས་པའི་རྩ་རྣམས་ལ་ནི་གནས་ཉེར་བཞིའི་རྩ་ཞེས་བྱ་སྟེ། གནས་ཉེར་བཞི་ནི་སྐྲ་མཚམས་ནས་པུས་མོའི་བར་ལ་བདེ་མཆོག་ནས་འབྱུང་བ་ལྟར་ཡིན་པའི་ཕྱིར། རྩ་དེ་རྣམས་ཀྱི་སྟེང་དུ་སྙིང་གར་ཐོག་མར་འཆགས་པའི་རྩ་བརྒྱད་བསྣན་པས་སོ་གཉིས་པོ་དེ་ལ་བྱང་སེམས་འབབ་བའི་རྩ་ཞེས་བྱ་སྟེ། མཉམ་སྦྱོར་ལས། བྱང་ཆུབ་སེམས་ཀྱི་རང་བཞིན་རྩ། །སུམ་ཅུ་རྩ་གཉིས་དམ་པ་ཡིན། །
ཞེས་གསུངས་པའི་ཕྱིར། འོན་ཀྱང་བདུད་བྲལ་མའི་ནང་ནས་དེ་འབབ་བར་གསུངས་པ་ནི་འཆི་བའི་ཚེ་དང་ལམ་དུས་ལ་དགོངས་ནས་གསུངས་ཀྱི། གཞི་ལ་ནི་དེའི་ནང་ནས་རླུང་དང་བྱང་སེམས་གང་ཡང་མི་འབབ་སྟེ། དེའི་ནང་ནས་མི་འབབ་པར་མ་ཟད་
དེས་རྩ་གཞན་རྣམས་ཀྱི་ནང་ནས་རླུང་དང་བྱང་སེམས་འབབ་པའི་གེགས་བྱེད་བས་ན། དེ་ལ་བདུད་བྲལ་མ་དང་དུས་ཀྱི་རྩ་དང། རྣལ་འབྱོར་མ་རྣམས་ཀྱིས་འགོག་པའི་རྩ་ཞེས་བརྗོད་པ་ཡིན་པའི་ཕྱིར། གཞི་ལ་འཆི་དུས་མ་གཏོགས་དབུ་མའི་ནང་ནས་
ཀྱང་རླུང་ཡས་མན་ཏུ་རྒྱུ་བ་མེད་དེ། དེ་ལ་རོ་རྐྱང་གི་མདུད་པ་དམ་པོས་བསྡོམས་པའི་ཕྱིར་རོ། འཆི་དུ་སུ་ནི་རླུང་རྒྱུ་སྟེ། ལས་དབང་གིས་རྩ་མདུད་རྣམས་གྲོལ་བར་འགྱུར་བའི་ཕྱིར་རོ། །རྩའི་དབྱེ་བ་བདེ་གསང་ཐུན་མོང་བའི་བཤད་རྒྱུད་རྡོ་རྗེ་འཕྲེང་བར་
བཤད་པའི་དོན། འདོད་འཇོ་སོགས་ནས་འབྱུང་བ་ལྟར། གནས་ཉེར་བཞིའི་རྩ་དེ་རྣམས་ལས་གཙོ་བོར་ཁུ་བ་འབབ་པ། གཙོ་བོར་ཁྲག་འབབ་པ། གཙོ་བོར་རླུང་འབབ་པ་གསུམ་གསུམ་དུ་ཕྱེ་བས་བདུན་ཅུ་རྩ་གཉིས་སུ་འགྱུར་ལ། དེ་རེ་རེ་ལས་སྟོང་

[019B] སྟོང་ཕྲག་བདུན་ཅུ་རྩ་གཉིས་པོ་དེ་ལས་སྟོང་ཕྲག་ཉེར་བཞི་པ་ཚན་པ་གསུམ་དུ་ཕྱེ་བའི་ཚན་པ་གཅིག་ནས་གཙོ་བོར་ཁུ་བ་དང་ཚན་པ་གཅིག་ནས་གཙོ་བོར་ཁྲག་དང། ཚན་པ་གཅིག་ནས་གཙོ་བོར་རླུང་འབབ་
པ་གསུམ་ལ་རིམ་པ་བཞིན་དུ། སྐུ་གསུང་ཐུགས་ཀྱི་རྩ་དང། འཁོར་ལོ་གསུམ་གྱི་རྩ་ཞེས་བྱ་སྟེ། རྡོ་རྗེ་འཕྲེང་བ་ལས། ལ་ལ་ན་དང་ར་ས་ན། །ཨ་ཝཱ་དྷཱ་ཏི་ཞེས་བྱའི་མིང། །དེ་རྣམས་སྤྲོ་བའི་སྤྱོད་བ་ཡིས། །རིམ་གྱིས་ཐུན་ནི་བརྒྱད་དུ་འགྱུར། །གསུམ་པོ་ཉི་ཤུ་
རྩ་བཞིར་འགྲོ། །དེ་ལ་འཁོར་ལོ་གསུམ་ཕྱེ་བས། །རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱིས་ནི། །གསུམ་ཕྱེ་བདུན་ཅུ་རྩ་གཉིས་གསལ། །དེ་ལས་སྟོང་དུ་རབ་ཕྱེའོ། །སོ་སོར་སྤྲོ་བའི་བདག་ཉིད་ཅན། །སྟོང་ཕྲག་བདུན་ཅུ་རྩ་གཉིས་
ཀྱིས། །རྩ་རྣམས་ཀྱི་ནི་གྲངས་ཞེས་བྱ། །ཞེས་གསུངས་བའི་ཕྱིར། ཡང་གནས་ཉེར་བཞིའི་རྩ་དེ་རྣམས་ལས་བརྒྱད་ཚན་གསུམ་དུ་ཕྱེ་བའི་བརྒྱད་ཚན་གཅིག་ནས་སྙིང་སྟོབས་ལུས་ཁུ་བ་འབབ། བརྒྱད་ཚན་གཅིག་ནས་རྡུལ་ངག་ཁྲག་འབབ། བརྒྱད་ཚན་
གཅིག་ནས་མུན་བ་ཡིད་བཞོན་པའི་རླུང་དང་བཅས་པ་འབབ་པ་ལ་རིམ་པ་བཞིན་དུ། སྐུ་གསུང་ཐུགས་ཀྱི་རྩ། ལུས་ངག་ཡིད་གསུམ་གྱི་རྩ། སྙིང་སྟོབས་རྡུལ་མུན་གྱི་རྩ་ཞེས་བྱ་སྟེ། སཾ་བཧུ་ཊི་ལས། སྙིང་སྟོབས་རྡུལ་ཏེ་ལུས་དང་ངག་མུན་པ་སེམས་ཀྱི་རང་
བཞིན་ནོ། །ཞེས་གསུངས་པའི་ཕྱིར། དེའི་ནང་ནས་རྩ་སོ་གཅིག་བདེ་མཆོག་གི་ལྷ་མོ་རྣམས་དང་སྦྱོར་ཚུལ་ཡོད་དེ། རོ་རྐྱང་དབུ་མ་གསུམ་ནི་ཕག་མོ་དང་སྦྱོར་བ་ཡིན་ལ། གནས་ཉེར་བཞིའི་རྩ་རྣམས་ནི་འཁོར་ལོ་གསུམ་གྱི་ལྷ་མོ་རྣམས་དང་སྦྱོར་ཞིང། ཕྱོགས་

[020A]༄༅། །ཀྱི་རྩ་བཞི་ནི་ཡུམ་བཞི་དང་སྤྱོར་བའི་ཕྱིར། སྐུ་གསུང་ཐུགས་ཀྱི་རྩའི་ནང་ན་སྒོ་མཚམས་མ་བརྒྱད་དང་སྦྱོར་རྒྱུ་མེད་པར་བཤད་ཀྱང་སྤྱིར་རྩ་དང་སྦྱོར་རུང་བར་སེམས་ཏེ། ལྕེའི་རྩ་བར་གནས་པའི་རྩ་སོགས་ལས་དེ་རྣམས་བསྐྱེད་པ་དང་སྦྱོར་བའི་
ཕྱིར་དང་གནས་ཉེར་བཞིའི་རྩ་ནང་གི་ཁམས་རྣམས་དཔའ་བོ་རྣམས་དང་སྦྱོར་བར་གསུངས་པས་ཀྱང་འགྲུབ་པའི་ཕྱིར། དེས་ན་གནས་ཉེར་བཞིའི་རྩ་དང། སྐུ་གསུང་ཐུགས་ཀྱི་རྩ་དང། འཁོར་ལོ་གསུམ་གྱི་རྩ་ཞེས་པའི་ཐ་སྙད་མཛད་པ་ནི་བདེ་མཆོག་གི་སྐབས་
དང་ཤིན་ཏུ་འབྲེལ་བ་ཡིན་ནོ། །རོ་རྐྱང་དབུ་མ་གསུམ་གྱི་མིང་གི་རྣམ་གྲངས་ཡོད་དེ། དབུ་མ། ཨ་བ་དྷཱུ་ཏི། སྒྲ་གཅན། གཉིས་སྤངས་ཀྱི་རྩ། མུན་པའི་རྩ། ཡིད་ཀྱི་རྩ། ཐུགས་ཀྱི་རྩ། ཐིམ་པའི་རྩ་ཞེས་བྱ་ལ། རོ་མ། ར་ས་ན། འཛིན་པའི་རྩ། ཉི་མའི་རྩ་
རྡུལ་གྱི་རྩ། ངག་གི་རྩའམ་གསུང་གི་རྩ། ཤེས་རབ་ཀྱི་རྩ་ལོངས་སྤྱོད་ཀྱི་རྩ། གཡས་ཀྱི་རྩ་ཞེས་བྱ་ཞིང། རྐྱང་མ། ལ་ལ་ན། གཟུང་བའི་རྩ། ཟླ་བའི་རྩ། སྙིང་སྟོབས་ཀྱི་རྩ། སྐུའི་རྩ། ཐབས་ཀྱི་རྩ། བདག་པོའི་རྩ། གཡོན་གྱི་རྩ་ཞེས་བྱ་པ་
ཡིན་པའི་ཕྱིར་དེ་ཡང་རོ་རྐྱང་གཉིས་ཀྱིས་དབུ་མ་ལ་འཁྱུད་པའི་མདུད་པ་གང་ཡོད་པ་དེ་ན་རྩ་འཁོར་རེ་ཡོད་ཅིང། སྙིང་གར་མདུད་པ་གསུམ་རེ་དང་གཞན་རྣམས་ན་མདུད་པ་རེ་རེ་ཡོད་ལ། མདུད་མཚམས་ནས་བྱས་པའི་རྩ་འཁོར་ལ་ལྔ་ཡོད་དེ། སྤྱི་བོར་
བདེ་ཆེན་གྱི་འཁོར་ལོ། །མགྲིན་པར་ལོངས་སྤྱོད་ཀྱི་འཁོར་ལོ། །སྙིང་གར་ཆོས་ཀྱི་འཁོར་ལོ། །ལྟེ་བར་སྦྲུལ་པའི་འཁོར་ལོ། །གསང་གནས་སུ་བདེ་སྐྱོང་གི་འཁོར་ལོ་རྣམས་སུ་ཡོད་པའི་ཕྱིར། རྩ་འདབ་གཞན་རྣམས་ཀྱི་གྲངས་བཤད་ཟིན་ཅིང། གསང་

[020B] རྩ་འཁོར་ཆུང་བ་གསུམ་ཡོད་དེ། སྨིན་མཚམས་ན་རླུང་འཁོར་རྩ་འདབ་དྲུག་པ་དང། མགྲིན་པ་དང་སྙིང་གའི་བར་ན་མེ་འཁོར་རྩ་འདབ་གསུམ་པ་དང། ནོར་བུའི་དབུས་ན་རྩ་འདབ་བརྒྱད་པ་གཅིག་རྣམས་སུ་
ཡོད་པའི་ཕྱིར། དེ་ཡང་སྤྱི་བོའི་རྩ་འཁོར་ལ་བདེ་ཆེན་གྱི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། བདེ་བའི་རྟེན་ཀུན་ད་ལྟ་བུའི་བྱང་སེམས་སྤྱི་བོར་གནས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། མགྲིན་པའི་རྩ་འཁོར་ལ་ལོངས་སྤྱོད་ཀྱི་འཁོར་ལོ་ཞེས་
བརྗོད་པའི་རྒྱུ་མཚན་ཡོད་དེ། རོ་དྲུག་ལ་ལོངས་སྤྱོད་པའི་གནས་མགྲིན་པ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། སྙིང་གའི་རྩ་འཁོར་ལ་ཆོས་ཀྱི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། ཆོས་ཀྱི་རྩ་བ་ཤིན་ཏུ་ཕྲ་བའི་རླུང་སེམས་ཀྱི་རྟེན་མི་ཤིགས་
པའི་ཐིག་ལེ་སྙིང་གར་གནས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ལྟེ་བའི་རྩ་འཁོར་ལ་སྤྲུལ་པའི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། བདེ་བ་ཆེན་པོ་སྤྲུལ་པ་སྟེ་སྐྱེ་བའི་གཞི་གཏུམ་མོའི་མེ་གཙོ་བོར་ལྟེ་བར་གནས་པའི་རྒྱུ་མཚན་གྱིས་དེ་ལྟར་བརྗོད་
བའི་ཕྱིར། གསང་གནས་ཀྱི་རྩ་འཁོར་ལ་བདེ་སྐྱོང་གི་འཁོར་ལོ་ཞེས་བརྗོད་པའི་རྒྱུ་མཚན་ཡོད་དེ། ལུགས་འབྱུང་ལུགས་ལྡོག་གི་ལྷན་སྐྱེས་ཀྱི་བདེ་བ་གཙོ་བོར་གསང་གནས་ནས་སྐྱོང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། རོ་མའི་ཁ་སྟེང་དང་རྐྱང་མའི་ཁ་
འོག་ཏུ་ཕྱོགས་པར་བཤད་པའི་རྒྱུ་མཚན་ཡོད་དེ། རོ་མས་མགྲིན་པའི་ཕྱོགས་ནས་སྐྱེས་པ་ལ་སྟེང་དུ་ཁྲག་འཕེན་འཛིན་གྱི་བྱ་བ་བྱེད་ཅིང། རྐྱང་མས་ལྟེ་བའི་ཕྱོགས་ནས་འོག་ཏུ་ཁུ་བ་འཕེན་འཛིན་གྱི་བྱ་བ་བྱེད་པས་དེ་ལྟར་བཤད་པ་ཡིན་གྱི། སྤྱིར་དེ་གཉིས་ཀྱི་སྟེང་

[021A]༄༅། །འོག་གི་བུག་པ་ནས་རླུང་འབྱུང་འཇུག་བྱེད་བ་ལ་ཁྱད་པར་མེད་པའི་ཕྱིར། རོ་རྐྱང་དབུ་མ་གསུམ་ལུས་ཀྱི་ནང་གཡས་གཡོན་གསུམ་ན་ཡོད་པར་བཤད་པ་ནི། དེ་གསུམ་དང་པོར་འཆགས་པའི་ཚེ་དེ་ལྟར་གནས་ཀྱང། ལུས་རིམ་གྱིས་
གྲུབ་པའི་ཚེ་ལྟེ་འོག་ནས་གཡས་གཡོན་དུ་འཁྱོག་ནས་གནས་པ་ཡིན་ཏེ། དེ་ཡང་རྐྱང་མ་ནི་ལྟེ་འོག་ནས་དབུས་སུ་འཁྱོག་སྟེ་རྟགས་ཀྱི་རྩེར་སོང་ནས་ཕོ་མོ་གཉིས་ཀ་ལ་དྲི་ཆུ་འཕེན་འཛིན་གྱི་བྱ་བ་བྱེད་ཅིང་ཁྱད་པར་སྐྱེས་པ་ལ་ཁུ་བ་འཕེན་འཛིན་བྱེད། རོ་མ་
གཡོན་དུ་འཁྱོག་སྟེ་གསང་གནས་ཀྱི་འོག་ནས་ཆ་གཉིས་སུ་གྱེས་ཏེ་ཆ་གཅིག་རྟགས་ཀྱི་རྩེར་སོང་ནས་བུད་མེད་ལ་ཁྲག་འཕེན་འཛིན་གྱི་བྱ་བ་བྱེད་ཅིང་ཆ་གཅིག་བཤང་ལམ་གྱི་རྩེར་སོང་སྟེ་ཕོ་མོ་གཉིས་ཀ་ལ་བཤང་བ་འཕེན་འཛིན་བྱེད། དབུ་མ་གཡས་
སུ་འཁྱོག་སྟེ་རྟགས་ཀྱི་རྩེར་སོང་ནས་སྐྱེས་པ་ལ་ཁུ་བ་འཕེན་འཛིན་གྱི་བྱ་བ་བྱེད་པ་ཡིན་པའི་ཕྱིར་རོ། །རོ་མའི་ནང་ནས་ཁམས་དམར་པོ་དང། རྐྱང་མའི་ནང་ནས་ཁམས་དཀར་པོ་འབབ་པར་གསུངས་བ་ནི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་གཉིས་
ཀའི་ནང་ནས་ཁུ་ཁྲག་འབབ་པ་ཡིན་ཏེ། ཁམས་དཀར་པོ་ལ་ཁྲག་གི་ཆ་ཤས་འཇུག་ཅིང། ལམ་དུས་སུ་རྩ་སྟོང་ཕྲག་དོན་གཉིས་ནས་ཀྱང་བྱང་སེམས་འབབ་པར་བཤད་པའི་ཕྱིར་རོ། །གཉིས་པ་རླུང་བཤད་པ་ནི། སྐྱེ་ཚུལ་གྱི་དབང་དུ་བྱས་ན་བར་དོ་མངལ་
དུ་ཉིང་མཚམས་སྦྱར་མ་ཐག་པའི་དུས་སུ་སྲོག་འཛིན་གྱི་རླུང་ཕྲ་བ་སྐྱེ་ལ། དེ་ནས་རིམ་གྱིས་རླུང་རགས་པ་རྣམས་སྐྱེ་བ་ཡིན་ཏེ། ཟླ་བ་དགུ་དང་ངོ་བཅུ་མངལ་དུ་གནས་པའི་ཟླ་བ་དང་པོ་ལ་སྲོག་འཛིན་གྱི་རླུང་ཕྲ་བ་ལས་སྲོག་འཛིན་རགས་པ་སྐྱེ། དེའི་རྩ་བའི་

[021B] དེའི་ཚེ་སེམས་ཅན་དེའི་ལུས་ཉའི་རྣམ་པ་ལྟ་བུར་ཡོད། ཟླ་བ་གཉིས་པ་ལ་སྲོག་འཛིན་རགས་པ་དེ་ལས་ཐུར་སེལ་གྱི་རླུང་སྐྱེ། དེའི་རྩ་བའི་གནས་གསང་གནས་ཡིན། དེའི་ཚེ་སེམས་ཅན་དེའི་ལུས་འབུར་པོ་ལྔ་དོད་པ་རུས་སྦལ་གྱི་དབྱིབས་སུ་
ཡོད། ཟླ་བ་གསུམ་པ་ལ་ཐུར་སེལ་ལས་མཉམ་གནས་ཀྱི་རླུང་སྐྱེ། དེའི་རྩ་བའི་གནས་ལྟེ་བ་ཡིན། དེའི་ཚེ་སེམས་ཅན་དེའི་ལུས་སྟོད་ཅུང་ཟད་སྒུར་བ་ཕག་རྒོད་ལྟ་བུ། ཟླ་བ་བཞི་པ་ལ་མཉམ་གནས་དེ་ལས་གྱེན་རྒྱུའི་རླུང་སྐྱེ། དེའི་རྩ་བའི་གནས་མགྲིན་པ་ཡིན། དེའི་
ཚེ་སེམས་ཅན་དེའི་ལུས་སྟོད་ཅུང་ཟད་རྒྱས་པ་སེངྒེ་ལྟ་བུ། ཟླ་བ་ལྔ་པ་ལ་གྱེན་རྒྱུ་དེ་ལས་ཁྱབ་བྱེད་ཀྱི་རླུང་སྐྱེ། དེ་ནི་ལུས་ཐམས་ཅད་ལ་ཁྱབ་པར་གནས། དེའི་ཚེ་སེམས་ཅན་དེའི་ལུས་མིའུ་ཐུང་གི་དབྱིབས་སུ་ཡོད། ཟླ་བ་དྲུག་པ་ལ་མིག་གི་སྒོར་རྒྱུའི་རླུང་གླུ་དང་འབྱུང་བ་ས་
སྐྱ། ཟླ་བ་བདུན་པ་ལ་རྣ་བའི་སྒོར་རྒྱུ་བའི་རླུང་རུས་སྦལ་དང་འབྱུང་བ་ཆུ་སྐྱེ། ཟླ་བ་བརྒྱད་པ་ལ་སྣའི་སྒོར་རྒྱུ་བའི་རླུང་རྩངས་པ་དང་འབྱུང་བ་མེ་སྐྱེ། ཟླ་བ་དགུ་པ་ལ་ལྕེའི་སྒོར་རྒྱུ་བའི་རླུང་ལྷས་བྱིན་དང་འབྱུང་བ་རླུང་སྐྱེ། ཟླ་བ་བཅུ་པ་ལ་ལུས་ཀྱི་སྒོར་རྒྱུ་བའི་རླུང་
གཞུ་ལས་རྒྱལ་དང་འབྱུང་བ་ནམ་མཁའི་ཁམས་རྣམས་སྐྱེ་བའི་ཕྱིར། དེའི་ཚེ་རྫོགས་པར་སྐྱེ་བ་ལ་དགོངས་ཀྱི། སྐྱེ་བའི་འགོ་རྩོམ་པ་ལ་ངེས་པ་མེད་དེ། དཔེར་ན་ཟླ་བ་བཅུ་པ་ལ་འབྱུང་བ་ནམ་མཁའི་ཁམས་སྐྱེ་བར་གསུངས་ཀྱང། ལུས་ཀྱི་སྦུབས་སྟོང་གི་
ནམ་མཁའ་ནི་དེའི་སྔོན་དུའང་ཡོད་པའི་ཕྱིར། དེས་ན་འདིའི་ནམ་མཁའ་ནི་ལུས་ཀྱི་སྦུབས་སྟོང་རྣམས་ལ་བྱེད་ཀྱི། འདུས་མ་བྱས་ཀྱི་ནམ་མཁའ་ནི་སྐྱེ་བ་མི་སྲིད་དོ། །ཀླུ་ལ་སོགས་པའི་རླུང་ལྔ་ནི་ཡན་ལག་གི་རླུང་ལྔའི་རྣམ་གྲངས་ཡིན་ཏེ། དེ་ཡང་རྒྱུ་པ། རྣམ་

[022A]༄༅། །པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བའི་རླུང་ལྔ་ཡིན་པའི་ཕྱིར་རོ། །གསུམ་པ་ཐིག་ལེ་ནི། ཕ་མ་གཉིས་ལས་ཐོབ་པའི་ཁམས་དཀར་དམར་གྱི་དངས་མ་དང་བར་དོའི་འཆི་བ་འོད་གསལ་གྱི་རླུང་སེམས་ཀྱི་རིགས་འདྲ་
ཕྱི་མ་གཉིས་ངོ་བོ་དབྱེར་མེད་ལྟ་བུར་གོང་བུ་གཅིག་ཏུ་གྱུར་པའི་ཐིག་ལེ་དེ་ཉིད་སྙིང་གའི་རྩ་འཁོར་གྱི་དྷཱུ་ཏཱིའི་ནང་གི་སྤུབས་སྟོང་ཅུང་ཟད་ཡོད་པའི་ནང་ན་གནས་ཤིང། དེའི་མིང་གི་རྣམ་གྲངས་ཡོད་དེ། མི་ཤིགས་པའི་ཐིག་ལེ། ལྷན་སྐྱེས་ཀྱི་ཐིག་ལེ། ཡེ་ཤེས་
ཀྱི་ཐིག་ལེ་ཞེས་པ་རྣམས་རྣམ་གྲངས་ཡིན་པའི་ཕྱིར། དེ་ནི་ལུས་ཟུངས་ཐམས་ཅད་ཀྱི་ནང་ནས་གཙོ་བོ་དང། གཞན་རྣམས་དེའི་རྣམ་འགྱུར་ཙམ་ཡིན་ནོ། །སྤྱིར་མི་ཤིགས་པ་དེ་ལ་གཉིས་ཡོད་དེ། ཚེ་ཇི་སྲིད་འཚོའི་བར་དུ་མི་ཤིགས་པ་དང། དུས་ནམ་གྱི་ཚེ་
ཡང་མི་ཤིགས་པ་གཉིས་ཡོད་པའི་ཕྱིར། དེའི་དང་པོ་ནི། ཐིག་ལེ་མི་ཤིགས་པ་དང། གཉིས་པ་ནི་རླུང་སེམས་མི་ཤིགས་པ་ཡིན། ཕྱི་མ་ལ་སོ་སོར་ཕྱེ་ན་གཉིས་ཡིན་ཏེ། རླུང་མི་ཤིགས་པ་དང་སེམས་མི་ཤིགས་པ་གཉིས་སུ་འགྱུར་པའི་ཕྱིར། དུས་ནམ་
གྱི་ཚེ་མི་ཤིགས་ཅེས་པ་ནི་རླུང་སེམས་ཕྲ་མོ་དེ་ཉིད་རིགས་འདྲ་རྒྱུན་མི་ཆད་པར་འཇུག་པའི་དོན་ཡིན་གྱི། ངོ་བོ་གཏན་དུ་འགྱུར་མེད་ནི་མ་ཡིན་ཏེ། རང་གྲུབ་པའི་དུས་སྐད་ཅིག་གཉིས་པར་མི་སྟོད་པའི་ཕྱིར་ཏེ། སྐད་ཅིག་མ་ཡིན་པའི་ཕྱིར། ཐིག་ལེ་དཀར་དམར་
གཉིས་རིམ་གྱིས་གྱེས་པའི་ཚུལ་ཡོད་དེ། རྩ་འཆགས་ནས་སྙིང་གའི་ཐིག་ལེ་དཀར་པོ་དེ་ལས་ཐིག་ལེ་དཀར་པོ་ཆ་གཅིག་སྤྱི་བོའི་རྩ་འཁོར་གྱི་ནང་དུ་སོང་ནས་ཐོག་མར་སྤྱི་བོའི་ཁམས་དཀར་པོ་འཕེལ་ཞིང། དེ་ནས་རིམ་གྱིས་ལུས་ཀྱི་གནས་གཞན་གྱི་ཐིག་ལེ་

[022B] སྙིང་གའི་ཐིག་ལེ་དམར་པོ་དེ་ལས་ཐིག་ལེ་དམར་པོ་ཆ་གཅིག་ལྟེ་བའི་རྩ་འཁོར་གྱི་ནང་དུ་སོང་སྟེ་ཐོག་མར་ལྟེ་བའི་ཁམས་དམར་པོ་འཕེལ་ཞིང། དེ་ནས་རིམ་གྱིས་ལུས་ཀྱི་གནས་གཞན་གྱི་
ཐིག་ལེ་དམར་པོ་རྣམས་དངོས་དང་བརྒྱུད་པ་ཅི་རིགས་ཀྱི་སྒོ་ནས་འཕེལ་བར་བྱེད་པའི་ཕྱིར། རྩ་འཁོར་གང་ཁམས་དཀར་དམར་གང་འཕེལ་བའི་གནས་ཀྱི་གཙོ་བོ་ཡིན་པ་ཡོད་དེ། སྤྱི་བོ། དཔྲལ་བ། དྷཱུ་ཏཱིའི་མར་སྣ་ནོར་བུའི་དབུས་ཀྱི་རྩ་འཁོར་རྣམས་ཁམས་
དཀར་པོ་འཕེལ་བའི་གནས་དང། དེའི་ནང་ནས་སྤྱི་བོའི་རྩེ་འཁོར་ནི་ཁམས་དཀར་པོ་འགྲེལ་པའི་གནས་ཀྱི་གཙོ་བོ་དང། མགྲིན་པ། ལྟེ་བ། གསང་གནས་ཀྱི་རྩ་འཁོར་རྣམས་ཁམས་དམར་པོ་འཕེལ་པའི་གནས་དང། དེའི་ནང་ནས་ལྟེ་བའི་རྩ་འཁོར་ནི་
ཁམས་དམར་པོ་འཕེལ་བའི་གནས་ཀྱི་གཙོ་བོ་ཡིན་ལ། སྙིང་གའི་རྩ་འཁོར་ནི་ཁམས་དཀར་དམར་ཆ་མཉམ་དུ་འཕེལ་བའི་གནས་ཡིན་པའི་ཕྱིར་རོ། །ཁམས་དཀར་པོ་དེ་ཡང་ནམ་རྐྱེན་དང་འཕྲད་པ་ན་སྐྱེ་བ་ཡིན་གྱི་ས་རྒྱུན་དུ་སྣོད་དུ་ཆུ་བླུགས་པ་ལྟར་
ཡོད་པ་མིན་ནོ། །འོ་ན་གློ་བུར་དུ་ཇི་ལྟར་སྐྱེ་ཞེ་ན། མི་འགལ་ཏེ། །མཆི་མ་ནི་མིག་ཏུ་ཆུ་བླུགས་པ་ལྟར་མེད་ཀྱང་ནམ་རྐྱེན་དང་འཕྲད་པ་ན་སྐྱེ་བ་བཞིན་ཡིན་པའི་ཕྱིར་རོ། །དེས་ན་ཐིག་ལེ་དེ་ལ་གནས་ཀྱི་སྒོ་ནས་བཞིར་ཡོད་དེ། །ཉིད་འཐུག་རྨི་ལམ། སད་པ་
བཞི་བའི་གནས་སྐབས་བསྐྱེད་པའི་ཐིག་ལེ་དང་བཞི་ཡོད་པའི་ཕྱིར། དེ་ཡང་ཡོད་དེ། སྙིང་ག་དང་ནོར་བུའི་དབུས་ན་གཉིད་འཐུག་གི་གནས་སྐབས་བསྐྱེད་པའི་ཐིག་ལེ། མགྲིན་པ་དང་གསང་གནས་ན་རྨི་ལམ་གྱི་གནས་སྐབས་བསྐྱེད་པའི་ཐིག་ལེ། སྤྱི་བོ་

[023A]༄༅། །དང་ལྟེ་བ་ན་སད་པའི་གནས་སྐབས་བསྐྱེད་པའི་ཐིག་ལེ། ལྟེ་བ་དང་གསང་གནས་ན་བཞི་པ་སྟེ་སྙོམས་འཇུག་གི་གནས་སྐབས་བསྐྱེད་པའི་ཐིག་ལེ་རྣམས་ཡོད་པའི་ཕྱིར། བསྐྱེད་ཚུལ་ཡོད་དེ། གནས་དེ་རྣམས་སུ་རླུང་འདུས་པ་ན་གཉིད་འཐུག་
སོགས་བཞིའི་གནས་སྐབས་བསྐྱེད་པ་ཡིན་པའི་ཕྱིར། དེ་ལྟར་གཞིའི་གནས་ཚུལ་གཏན་ལ་ཕབ་པ་ལ་དགོས་པ་ཡོད་དེ། སྤྱིར་ལུས་ཀྱི་གནས་ཚུལ་ཤེས་དགོས་ཤིང། ཁྱད་པར་རྫོགས་རིམ་གྱི་རྟོགས་པ་སྐྱེ་བ་ལ་ནི་རྡོ་རྗེའི་ལུས་ལ་གནད་དུ་བསྣུན་དགོས། དེ་ལ་རྡོ་
རྗེའི་ལུས་ཀྱི་གནས་ཚུལ་སྤྱི་དང། བྱེ་བྲག་རྩ་རླུང་ཐིག་ལེའི་གནས་ཚུལ་ཤེས་དགོས་པས། དེ་ཤེས་པར་བྱ་བའི་ཆེད་ཡིན་པའི་ཕྱིར་རོ། །གསུམ་པ་བསྟན་པའི་དོན་ཉམས་སུ་ལེན་པའི་རིམ་པ་བཤད་པ་ལ་གཉིས། ཉམས་སུ་བླང་བྱའི་གདམས་ངག་གི་རྣམ་
གཞག་བཤད་པ་དང། ཇི་ལྟར་ལེན་ཚུལ་དངོས་སོ། །དང་པོ་ནི། སྤྱིར་བདེ་མཆོག་གི་རྫོགས་རིམ་ལ་མིང་གི་རྣམ་གྲངས་ཀྱི་སྒོ་ནས་འཇོག་ཚུལ་མི་འདྲ་བ་དུ་མ་ཡོད་དེ། སྦྱོར་དྲུག་གི་ཐ་སྙད་མཛད་པ་དང། རིམ་ལྔའི་ཐ་སྙད་མཛད་པ་དང། རིམ་པ་བཞིའི་ཐ་སྙད་
མཛད་པ་དང། རྣལ་འབྱོར་ཆེན་པོའི་ཐ་སྙད་མཛད་པ་རྣམས་སུ་ཡོད་པའི་ཕྱིར། སྦྱོར་དྲུག་དང་རིམ་ལྔ་ལའང་འཇོག་ཚུལ་གཉིས་ཡོད་དེ། དུས་འཁོར་ནས་བཤད་པ་ལྟར་གྱི་སྦྱོར་བ་ཡན་ལག་དྲུག་དང། འདུས་པ་ནས་བཤད་པ་ལྟར་གྱི་སྦྱོར་བ་ཡན་ལག་དྲུག་སྟེ་
གཉིས་དང། རིམ་ལྔ་ལ་ཡང་ལཱུ་ཧི་པའི་ལུགས་སུ་མཛད་ནས་འདུས་པ་ནས་བཤད་པ་ལྟར་གྱི་རིམ་པ་ལྔ་དང། དྲིལ་བུའི་ཞབས་ཀྱིས་བཤད་པ་ལྟར་རིམ་པ་ལྔ་སྟེ་གཉིས་ཡོད་པའི་ཕྱིར། དྲིལ་བུ་པ་དང་ནག་པོ་སྤྱོད་པའི་ལུགས་ཀྱི་རྫོགས་རིམ་རྣམས་རིམ་པ་

[023B] རང་བྱིན་བརླབས་ཀྱི་རིམ་པ། སྣ་ཚོགས་རྡོ་རྗེའི་རིམ་པ། ནོར་བུ་འགེངས་པའི་རིམ་པ། རྫྭ་ལན་དྷཱ་རིའི་རིམ་པ་སྟེ་རིམ་པ་བཞི་དང། བསམ་མི་ཁྱབ་པའི་རིམ་པ་དང་བཅས་ན་ལྔར་ཡང་
འདུ་བའི་ཕྱིར། དེ་རྣམས་ཀྱི་ངོས་འཛིན་བསྡུ་ན་འདི་ལྟར་ཡིན་ཏེ། དེའི་ལུགས་ཀྱི་དང་པོའི་རླུང་གི་རྣལ་འབྱོར་འགའ་ཞིག་ནི་རང་བྱིན་བརླབ་ཀྱི་རིམ་པ། རྡོ་རྗེ་དང་ཐིག་ལེའི་རྣལ་འབྱོར་འགའ་ཞིག་ནི་སྣ་ཚོགས་རྡོ་རྗེའི་རིམ་པ། ཕྱག་རྒྱལ་བརྟེན་ནས་དགའ་
བཞི་འདྲེན་པ་ནི་ནོར་བུ་འགེངས་པའི་རིམ་པ། དེ་ནས་སྡུད་རིམ་གྱིས་རླུང་དབུ་མར་ཞུགས་པའི་དབང་གིས་གཏུམ་མོ་སྦར་ནས་དགའ་བཞི་འདྲེན་པ་ནི་ཛ་ལན་དྷཱ་རིའི་རིམ་པ་དང། སྟོང་ཕྱོགས་དང་སྣང་ཕྱོགས་ཀྱི་འོད་གསལ་དང་སྒྱུ་མའི་སྐུ་ནི་བསམ་མི་ཁྱབ་
པའི་རིམ་པ་ཡིན་པའི་ཕྱིར་རོ། །དེ་དག་ཀྱང་སྔགས་རིམ་ནས་བཤད་པའི་དོན་བསྡུས་པ་སྟེ། ལཱུ་ཧི་པའི་ལུགས་ཀྱང་དེ་ལྟར་སྡུད་ནུས་པར་སེམས་སོ། །ལཱུ་ཧི་པའི་ལུགས་ཀྱི་རྫོགས་རིམ་ལ་ཡང་སྦྱོར་དྲུག་དང་རིམ་ལྔ་གཉིས་གསུངས་པའི་དང་པོ་ཡོད་དེ་
མཁའ་འགྲོ་རྒྱ་མཚོ་ལས། སོ་སོར་སྡུད་དང་དེ་བཞིན་དུ། །བསམ་གཏན་སྲོག་རྩོལ་འཛིན་པ་དང། རྗེས་སུ་དྲན་དང་ཏིང་ངེ་འཛིན། །སྦྱོར་བའི་མཚན་ཉིད་རྣམ་དྲུག་གོ་ཞེས་གསུངས་པ་ལྟར་ཡིན་པའི་ཕྱིར་ཧི། སྦྱོར་བ་ཡན་ལག་དྲུག་ཏུ་འབྱེད་
ཚུལ་ཡོད་དེ། སོར་སྡུད་དང། བསམ་གཏན་དང། སྲོག་རྩོལ་དང། འཛིན་པ་དང། རྗེས་དྲན་དང། ཏིང་ངེ་འཛིན་ཏེ་དྲུག་ཏུ་འབྱེད་པའི་ཕྱིར། དེ་དག་གི་ངོས་འཛིན་གྱི་ཁྱད་པར་ཡོད་དེ། དུས་འཁོར་ལྟར་ན། སོར་བསམ་གཉིས་ནི་རྩ་དབུ་མ་སྦྱོར་

[024A]༄༅། །བྱེད་དང། སྲོག་རྩོལ་ནི་བུམ་པ་ཅན་ལ་སོགས་པ་རླུང་དབུ་མར་འཛུད་པའི་རླུང་གི་རྣལ་འབྱོར། འཛིན་པ་ནི་བཙུད་པ་དེ་འཁོར་ལོ་རྣམས་ཀྱི་ལྟེ་བར་གཡོ་མེད་དུ་བྱེད་པ། རྗེས་དྲན་ནི་ཐབས་དེས་གཏུམ་མོ་སྤར་ནས་བྱང་སེམས་
བཞུས་པའི་དགའ་བ་མྱོང་བ། ཏིང་ངེ་འཛིན་ནི་བྱང་སེམས་འཕོ་མེད་དུ་བཟུང་པའི་འགྱུར་མེད་ཀྱི་བདེ་བ་ལ་བྱེད་ཅིང། འདུས་པ་ལྟར་ན། རྫོགས་རིམ་གྱི་ལུས་དབེན་རྗེས་ཐོབ་ཀྱི་སྐབས་སུ་གང་སྣང་བདེ་སྟོང་དབྱེར་མེད་ཀྱི་རྣམ་རོལ་ཏུ་ལྟ་བ་སོར་སྡུད་
ཡེ་ཤེས་དེའི་གཟུང་རྣམ་ལྷར་ཤར་བ་བསམ་གཏན། སྣ་རྩེ་གསུམ་དུ་ཐིག་ལེ་སྒོམ་པ་སྲོག་རྩོལ། དོན་གྱི་འོད་གསལ་འཛིན་པ། དོན་གྱི་འོད་གསལ་ལུགས་ལྡོག་ཏུ་བྱུང་བའི་ཉེར་ཐོབ་ནས་སྨིག་རྒྱུའི་བར་རྗས་དྲན། སློབ་པའི་ཟུང་འཇུག་ནི་
ཏིང་ངེ་འཛིན་དུ་འཇོག་ལ། བདེ་མཆོག་གི་སྐབས་འདིར་སོར་བསམ་གཉིས་བསྐྱེད་རིམ་གྱིས་བསྡུས་པར་སཾ་བཧུ་ཏྲིས་བཤད་ཅིང། སྲོག་རྩོལ་འཛིན་པ་རྗེས་དྲན་ཏིང་འཛིན་བཞི་ནི་རྫོགས་རིམ་དུ་འཇོག་པ་དང། ངེས་འཛིན་ཡང་འདུས་པ་འཕགས་
ལུགས་དང་ནང་གསེས་ཀྱི་ཁྱད་པར་འགའ་ཞིག་མ་གཏོགས་འདྲ་བའི་ཕྱིར། གཉིས་པ་རིམ་ལྔ་ནི། མཁའ་འགྲོ་རྒྱ་མཚོ་ལས། རང་གི་སྐུ་དང་སྒྱུ་མ་མཉམ། །བདག་བྱིན་བརླབ་ནི་ཕྲ་མོ་དང། །རྡོ་རྗེ་བཟླས་པའི་མཚན་ཉིད་དོ། །རྫོགས་པའི་བྱང་ཆུབ་
སེམས་ཀྱི་གཏེར། །དེ་ལས་ལྷག་མ་ཟུང་འཇུག་གོ། །ཞེས་གསུངས་པ་ལྟར་ཡིན་ལ། འདིའི་དོན་ཡང་ཡོད་དེ། རྐང་པ་དང་པོ་གཉིས་ཀྱིས་རིམ་པ་གསུམ་པ་བདག་བྱིན་བརླབ་སྒྱུ་མའི་སྐུ་བསྟན། རྡོ་རྗེ་བཟླས་པའི་མཚན་ཉིད་དོ། །ཞེས་པས་

[024B] མངོན་པར་བྱང་ཆུབ་ཞེས་པས་རིམ་པ་བཞི་པ་དོན་གྱི་འོད་གསལ། སེམས་ཀྱི་གཏེར་ཞེས་པས་རིམ་པ་གཉིས་པ་སེམས་དབེན། དེ་ལས་ལྷག་མ་ཟུང་འཇུག་ཅེས་པས་རིམ་པ་ལྔ་པ་ཟུང་འཇུག་གི་རིམ་པ་བསྟན་པའི་ཕྱིར་
འདི་ལའང་ཐུན་མོང་མ་ཡིན་པའི་ཁྱད་པར་འགའ་ཞིག་མ་གཏོགས་འདུས་པ་དང་འདྲ་སྟེ། དེའི་ཚུལ་ནི་དངོས་གྲུབ་སྙེ་མ་ལས། ལུགས་འདིའི་རྫོགས་རིམ་གྱི་རྗེས་གཞིག་གི་སྡུད་རིམ་ལ་ནུས་པ་འཐོན་པའི་མཚམས་ནས་ལུས་དབེན་གྱི་སྐོར་ཅི་རིགས་
འབྱུང་ལ། རྡོ་རྗེ་བཟླས་པའི་རིམ་པ་ནི་ཤིན་ཏུ་གསལ། དེ་གཉིས་ཀྱིས་རླུང་ལ་ནུས་པ་ཐོན་ནས་ལྟེ་བའི་དབུ་མའི་མདུད་པ་ལེགས་པར་གྲོལ་པའི་དབུས་སུ་རླུང་བསྡུས་ཏེ་ཐིམ་པར་མི་ནུས་པ་ཚུན་ཆད་ནི་རྡོར་བཟླས་ཀྱི་རིམ་པར་འདུ་རྩ་མདུད་ལེགས་པར་
གྲོལ་ནས་སྒྱུ་ལུས་དངོས་སུ་བསྐྱེད་མི་ནུས་ཚུན་ཆད་ནི་སེམས་དབེན་དུ་བསྡུའོ། །སྒྱུ་ལུས་དངོས་སུ་ཞིང། བསྐྱེད་པ་ནས་དེ་ལ་བྱང་བའི་བར་ནི་བདག་བྱིན་བརླབ་ཀྱི་རིམ་པའོ། །དེ་ནས་དེ་ཁོ་ན་ཉིད་མངོན་དུ་གྱུར་པ་དང་དེའི་ཐབས་ཉེ་བའི་རྒྱུ་རྣམས་ནི། འོད་གསལ་
དང་མངོན་པར་བྱང་ཆུབ་པའི་རིམ་པའོ། །ཞེས་དང། འོད་གསལ་ལ་གཉིས་སུ་ཕྱེ་ནས་དོན་གྱི་འོད་གསལ་ལས་ལངས་པའི་མཚམས་སུ་ནི་སློབ་པའི་ཟུང་འཇུག་གི་སྐུ་འགྲུབ་ལ། ཞེས་གསུངས་པ་ལྟར་འཇོག་པའི་ཕྱིར་རོ། །གཉིས་པ་ཇི་ལྟར་ཉམས་སུ་
ལེན་པའི་ཚུལ་ནི། བསྐྱེད་རིམ་ལ་བརྟན་པ་ཐོབ་མ་ཐོབ་གཉིས་ཀྱིས་བསྒོམ་ཚུལ་ལ་ཁྱད་པར་ཡོད་དེ། སྔ་མས་བསྐྱེད་རིམ་ཞར་བྱུང་དང་རྫོགས་རིམ་གཙོ་བོར་བསྒོམ་པར་བྱ་ལ། ཕྱི་མས་ནི་ཐུན་བཞིར་བྱས་པའི་དང་པོར་བསྐྱེད་རིམ་རྒྱས་པ་དང་གཞན་གསུམ་

[025A]༄༅། །བསྡུས་ནས་བསྒོམ་ཞིང། ཐུན་གྱི་མཐར་ལྷ་བསྡུས་པའི་འོག་ཏུ་ཧེ་རུ་ཀ་ཡབ་ཡུམ་གྱི་སྐུར་ལངས་ནས་རྫོགས་རིམ་ལ་འཇུག་པ་ཡིན་པའི་ཕྱིར། འདི་ལ་གཉིས། སྲོག་དྷཱུ་ཏིར་འཛུད་ཚུལ་དང། བཙུད་པ་ལས་བྱུང་བའི་རྫོགས་
རིམ་བསྒོམ་ཚུལ་ལོ། །དང་པོ་ལ་གསུམ། ལྟེ་བའི་སྤྲིན་སྒྲ་ལ་སེམས་བརྟན་པར་བྱ་ཚུལ། དེ་ལ་རྡོར་བཟླས་ཇི་ལྟར་བྱ་པའི་ཚུལ། རྗེས་གཞིག་གི་རིམ་པའི་བསམ་གཏན་བསྒོམ་ཚུལ་ལོ། །འདི་མན་རྗེས་མཛད་པའི་འཁྲིད་དང་སྨོན་ལམ་
གཉིས་བསྟུན་ནས་འཆད་པར་བྱ་སྟེ། དང་པོ་ནི། སྨོན་ལམ་ལས། སྤྲུལ་པའི་འཁོར་ལོའི་དབུས་སུ་སྤྲིན་དགྲ་ལ། །སེམས་ནི་བརྟན་པས་ཉི་ཟླའི་འགྲོས་བཅོམ་སྟེ། །དྷཱུ་ཏིར་ཙཎྚ་ལི་ནི་འབར་བ་ཡིས། །སྟོང་ཕྲག་དོན་གཉིས་རྩ་ནས་རབ་
གཡོས་པའི། །བྱང་ཆུབ་སེམས་རྒྱུན་འབབ་དང་འཛེག་པ་ལས། །ཡས་བབས་མས་བརྟན་དགའ་བཞི་སྐྱེ་བར་ཤོག་ཅེས་གསུངས་པ་ལྟར་ཏེ། འདི་ལ་གསུམ། བསྒོམས་པའི་སྔར་ཇི་ལྟར་བྱ་བ། དུས་སུ་ཇི་ལྟར་བྱ་བ། ཉམས་མྱོང་
ཇི་ལྟར་སྐྱེས་པའི་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ། ཇི་སྐད་དུ། ལུས་དང་དུས་དང་ཡུལ་རླུང་གིས། །གནད་ནི་རྣམ་པ་བཞིར་ཤེས་བྱ། །ཞེས་གཟུངས་པ་ལྟར། གནས་ཡིད་དང་མཐུན་པར་ལུས་སྐྱིལ་ཀྲུང་གང་བདེར་བྱས་ནས་སྒལ་
ཚིགས་དྲང་པོར་སྲང་བ་སོགས་བྱ་ཞིང། དུས་ནི་སྤྱིར། རྒྱུན་དུ་དང། ཁྱད་པར་ཐོ་རང་རིག་པ་དང་བ་དང་ཕྱི་དྲོ་མའི་དུས་སུ་བསྒོམ། རླུང་ནི་འབྱུང་འཇུག་རན་པར་བྱེད་ཅིང་ཡུལ་གྱི་གནད་ནི་གང་དུ་དམིགས་པ་གཏོད་པའི་གནས་ཏེ་འདི་ལ་སྙིང་ག་དང། ལྟེ་

[025B] གསང་གནས་དང། དྷཱུ་ཏིའི་མར་སྣ་སོགས་དུ་མ་ཡོད་པ་ལས། ལཱུ་ཧི་པའི་ལུགས་འདིར་ཐོག་མ་ལྟེ་བའི་གནས་སུ་བྱེད་པ་ཡིན་ཅིང། དེ་ཡང་མདུན་གྱི་ལྟེ་བའི་ཐད་སོར་རྒྱབ་གཞུང་ལ་ཉེ་བར། སྤྲུལ་པའི་འཁོར་ལོ་རྩ་འདབ་རིམ་པ་བཞི་པ་དང་པོ་ལ་རྩ་
འདབ་བཞི། གཉིས་པ་ལ་བརྒྱད། གསུམ་པ་ལ་བཅུ་དྲུག་བཞི་པ་ལ་རྩ་འདབ་དྲུག་ཅུ་རྩ་བཞི་ཡོད་པའི་འཁོར་ལོའི་དབུས་དྲང་པོ་ན། རྩ་དབུ་མ་ལ་གཡས་གཡོན་གྱི་མདུད་པས་དཀྲིས་པའི་ཐད་སོའི་དབུ་མའི་ནང་དུ་དམིགས་པ་གཏད་ནས་བསྒོམ་པ་
ཡིན་པའི་ཕྱིར། གཉིས་པ་ཇི་ལྟར་བྱ་བའི་ཚུལ་ཡོད་དེ། རྩ་དབུ་མའི་ནང་དེར་ཉི་ཟླ་ཁ་སྦྱོར་གྱི་ཐིག་ལེའི་དབུས་སུ་དཀར་ལ་དམར་པའི་མདངས་ཆགས་པ་མུ་ཏིག་རྡོ་པོ་ལ་སིན་དཧུ་རས་བྱུགས་པ་ལྟ་བུའི་ཧཱུཾ་ཡིག་ཤིན་ཏུ་གསལ་ཞིང་འཚེར་བའི་སྟེང་དུ། ནཱ་ད་དཀར་
ལ་དམར་ཞིང། ཤིན་ཏུ་ཕྲ་བ་འོད་ཟེར་ལྔ་འབར་ལ་སེམས་ཞུགས་པ་བཞིན་དུ་གཟུང་བར་བྱ་བ་ཡིན་པའི་ཕྱིར། གསུམ་པ་ཇི་ལྟར་འབྱུང་བའི་ཚུལ་ཡོད་དེ། དེ་ལྟར་བསྐྱངས་པས་སེམས་བྱིང་རྒོད་དང་བྲལ་བའི་མི་རྟོག་པ་སྐྱེས་པ་ཙམ་གྱིས་མི་ཆོག་གི་རླུང་དྷཱུ་
ཏིར་ཐིམ་ནས་དགའ་བཞི་འདྲེན་ནུས་པ་དང་ཞུགས་པའི་ཉམས་རྟགས་ཁྱད་པར་ཅན་འབྱུང་དགོས་ལ། དེ་ཡང་གནས་དེར་དམིགས་པ་རྩེ་གཅིག་ཏུ་གཏད་ནས་བསྒོམས་པས་རླུང་སེམས་འཇུག་པ་གཅིག་པའི་གནད་གྱིས་སེམས་ཟིན་པའི་དབང་གིས། སྲོག་
རླུང་རོ་རྐྱང་གི་ནང་དུ་རྒྱུ་བ་བཟློག་ནས་དབུ་མའི་ནང་དུ་འཇུག་པ་འབྱུང་ཞིང། དེ་ལ་བརྟེན་ནས་དབུ་མའི་ནང་གི་གཏུམ་མོ་སྦར་ཏེ་སྤྱི་བོའི་ཧམ་ཡིག་ཐིག་ལེ་དཀར་པོ་ཞུ་ནས། འཁོར་ལོ་བཞིའི་དབུས་སུ་རིམ་གྱིས་བབས་པ་ལས་དགའ་བཞི་རིམ་པར་སྐྱེ་བ་ཡིན་པའི་ཕྱིར་

[026A]༄༅། །རླུང་དྷཱ་ཏཱིར་ཞུགས་པའི་རྟགས་མི་འཁྲུལ་བ་ཡོད་དེ། ཐུན་འཁྱོངས་པའི་འོག་ཏུ་སྣ་བུག་རེ་རེར་རྒྱུ་བ་འཕོས་མ་ཐག་ངོས་བཟུང་སྟེ། དེ་ནས་རིང་པོར་མི་ཐོག་པར་རླུང་མཉམ་རྒྱུར་ངེས་ཅན་དུ་ཐེངས་ན་རླུང་དབུ་མར་ཚུད་པར་འཇོག་པ་ཡིན་
པའི་ཕྱིར། ལན་གཅིག་དབུ་མར་ཚུད་ཕྱིན་གཡས་གཡོན་གྱི་སྣ་བུག་ཏུ་མི་འཕོ་བ་ནི་མིན་ཏེ། རླུང་དབུ་མར་ཐིམ་བ་ན་དེའི་དུས་སུ་སྣ་བུག་གི་རྒྱུ་བ་ཕྲ་མོ་ཡང་ལོག་པར་འགྱུར་མོད། མཉམ་གཞག་ལས་ལངས་པའི་ཚེས་ནི་སྣ་བུག་ཏུ་འབྱུང་འཇུག་བྱེད་པ་
འོང་དགོས་པའི་ཕྱིར། གཉིས་པ་ལ་གསུམ། རླུང་གི་རྣམ་གཞག་དང། དེ་ལ་རྡོར་བཟླས་ཇི་ལྟར་བྱ་བ་དང། དེ་ལྟར་བསྒོམས་པས་ཉམས་མྱོང་སྐྱེ་བའི་ཚུལ་ལོ། །དང་པོ་ནི། རྡོར་བཟླས་བྱ་བ་ལ་རླུང་གི་དེ་ཉིད་ཤེས་དགོས་པས་ཅུང་ཟད་བཤད་ན། དེའི་
ཚུལ་ཡང། རྡོ་རྗེ་འཕྲེང་བ་སོགས་ལས་རླུང་གི་རྣམ་གཞག་མང་དུ་བཤད་ཀྱང། འདིར་མ་རྒྱུད་ནས་གསུངས་ཚུལ་ནི། དངོས་གྲུབ་སྙེམ་ལས། བདེ་མཆོག་སྡོམ་འབྱུང་ལས་ཀྱང། པདྨ་མགོན་པོ་ལ་སོགས་མགོན་པོ་ལྔའི་རླུང་བཤད་པ་ལྟར། རླུང་
གི་དེ་ཉིད་སྔོན་འགྲོ་བས། །སྔགས་ཀྱི་དེ་ཉིད་བསྒྲུབ་པར་བྱ། །སེམས་ཅན་རྣམས་ཀྱི་སྲོག་འགྱུར་ཞིང། །ལས་ཀུན་བྱེད་བས་རླུང་དུ་བརྗོད། །ཞེས་བཤད་པས་རླུང་གི་རྣམ་གཞག་ཤེས་དགོས་སོ། །འདི་ལ་བཞི། རླུང་གི་དབྱེ་བ། རྒྱུ་ཚུལ། འཕོ་ཚུལ་
བྱེད་ལས་སོ། །དང་པོ་ནི། རླུང་དེ་ལ་དབྱེ་ན་བཅུ་ཡོད་དེ། སྔར་བཤད་པ་ལྟར་རྩ་བ་དང་ཡན་ལག་གི་རླུང་བཅུ་ཡོད་པའི་ཕྱིར། རྩ་བའི་རླུང་ལྔ་ནི་མགོན་པོ་ལྔའི་རླུང་ཡིན་ཏེ། སྲོག་འཛིན། ཐུར་སེལ། གྱེན་རྒྱུ། མཉམ་གནས། ཁྱབ་བྱེད་ལྔ་ནི་རིམ་པ་བཞིན་དུ་

[026B] མི་བསྐྱོད་པ། རིན་འབྱུང། འོད་དཔག་མེད། དོན་གྲུབ། རྣམ་སྣང་གི་རླུང་དུ་འཇོག་པའི་ཕྱིར། ལྷ་མོའི་དབང་དུ་བྱས་ནས་སྦྱོར་ཚུལ་ཡོད་དེ། རིམ་པ་བཞིན་མཱ་མ་ཀི། སྤྱན་མ། གོས་དཀར་མོ། སྒྲོལ་མ། སྤྱན་མའི་རླུང་དུ་ཡང་
འཇོག་པའི་ཕྱིར། འབྱུང་བའི་དབང་དུ་བྱས་ནས་སྦྱོར་ཚུལ་ཡོད་དེ། རིམ་པ་བཞིན་ཆུ་ས་མི་རླུང་ནམ་མཁའི་རླུང་དུ་འཇོག་བའི་ཕྱིར། ཁ་དོག་གི་ཁྱད་བར་ཡོད་དེ། རིམ་པ་བཞིན་དཀར་སེར་དམར་ལྗང་སྔོ་བའི་ཁ་དོག་ཅན་ཡིན་པའི་ཕྱིར། གཉིས་པ་རྒྱུ་ཚུལ་གྱི་
ཁྱད་པར་ཡོད་དེ། སྲོག་འཛིན་རྒྱུ་བའི་ཚེ་དགུ་བརྒྱ་བ་ཕྲག་གཅིག་སྣ་བུག་གཉིས་ཀ་ནས་དལ་བར་རྒྱུ། ཐུར་སེར་རྒྱུ་པའི་ཚེ་དགུ་བརྒྱ་པ་ཕྲག་གཅིག་སྣ་བུག་གཉིས་ཀ་ནས་དྲག་ཏུ་རྒྱུ། གྱེན་རྒྱུ་རྒྱུ་བའི་ཚེ་དགུ་བརྒྱ་པ་ཕྲག་གཅིག་སྣ་བུག་གཡས་རྐྱང་ནས་དྲག་ཏུ་
རྒྱུ། མཉམ་གནས་རྒྱུ་བའི་ཚེ་དགུ་བརྒྱ་པ་ཕྲག་གཅིག་སྣ་བུག་གཡོན་རྒྱང་ནས་དལ་བར་རྒྱུ། ཁྱབ་བྱེད་ནི་ལམ་དུས་དང་གཞི་ལ་འཆི་དུས་མ་གཏོགས་མི་རྒྱུ་བའི་ཕྱིར། རྩ་བའི་རླུང་བཞི་བོ་རང་རང་གཙོ་བོ་བྱས་ནས་རྒྱུ་བའི་ཚེ་གཞན་གསུམ་འཁོར་དུ་
བྱས་ནས་རྒྱུ་ཚུལ་ཡོད་དེ། དཔེར་ན་གྱེན་རྒྱུས་གཙོ་བོ་བྱས་ནས་རྒྱུ་བའི་ཚེ། དེའི་ཁ་དོག་དམར་པའི་ཤན་གྱིས་རང་གི་འཁོར་དུ་འོད་བའི་སྲོག་འཛིན་དཀར་དམར། མཉམ་གནས་ལྗང་དམར། ཐུར་སེར་དམར་སེར་གསུམ་དང་བཅས་ནས་འཇའ་ཚོན་བཞིན་དུ་
དུ་བའི་ཕྱིར། ཡང་མགོན་པོ་བཞིའི་རླུང་རེ་རཱེ་གཙོ་བྱས་ནས་རྒྱུ་བའི་ཚེ། རང་རང་གི་ཡུམ་གྱིས་དང་པོ་བྱས་ནས་ལྷ་མོ་བཞིའི་རླུང་གཡས་སྐོར་གྱིས་རིམ་ཅན་དུ་རྒྱུ་བ་ཡིན་ཏེ། གྱེན་རྒྱུས་གཙོ་བྱས་ནས་དགུ་བརྒྱ་པ་ཕྲག་གཅིག་རྒྱུ་བའི་ཚེ། དགུ་བརྒྱ་བ་ཕྲག་

[027A]༄༅། །གཅིག་ལ་ཉིས་བརྒྱ་ཉེར་ལྔ་པ་ཕྲག་བཞིར་བགོས་པའི་ཐོག་མར་གོས་དཀར་མོའི་རླུང་ཉིས་བརྒྱ་ཉེར་ལྔ་སྣ་བུག་གི་སྟེང་ནས་རྒྱུ། དེ་ནས་སྒྲོལ་མའི་རླུང་སྣ་བུག་གི་ལོགས་དང། དེ་ནས་སྤྱན་མའི་རླུང་སྣ་བུག་གི་དབུས་དང། དེ་ནས་
མཱ་མ་ཀཱིའི་རླུང་ཉིས་བརྒྱ་ཉེར་ལྔ་མཆུ་ལ་བརྡར་ནས་རིམ་པ་བཞིན་དུ་རྒྱུ་བའི་ཕྱིར། དེ་ཡང་འབྱུང་བ་ཆུང་བའི་དབང་དུ་བྱས་པ་ཡིན་ཏེ། ལུང་སྟོན་ལས། གོས་དཀར་ལ་སོགས་རིམ་བཞིན་དུ། །སྟོང་དང་གསགས་དང་ཐད་ཀ་འོག་མ་དང་རླུང་
དང་དབང་ཆེན་དང། །ཆུ་སྟེ་སོ་སོའི་དཀྱིལ་འཁོར་རོ། །ཞེས་གསུངས་པའི་ཕྱིར། དེ་ལྟར་བྱས་ན་འབྱུང་ཆེན་གྱི་དབང་དུ་བྱས་པའི་ཚེ་དཀྱིལ་འཁོར་བཞི་དུས་མཉམ་དང། འབྱུང་ཆུང་གི་དབང་དུ་བྱས་ན་དུ་ལ་འཁོར་བཞི་རིམ་ཅན་ཁོ་ནར་རྒྱུ་བ་ཡིན་ཏེ། མགོན་པོ་བཞི་རེ་རེས་གཙོ་བྱས་ནས་རྒྱུ་བའི་ཚེ་བཞི་ཀ་དུས་མཉམ་ཞིང། ལྷ་མོ་བཞིའི་རླུང་སྔར་ལྟར་རྒྱུ་བའི་ཚེ་རིམ་ཅན་དུ་རྒྱུ་བ་ཡིན་པའི་ཕྱིར། གསུམ་པ་ནི། འདུས་པའི་ལུགས་ལ་འཕོ་ཚུལ་ཡོད་དེ། ཞག་གཅིག་ལ་རླུང་
འབྱུང་འཇུག་གཉིས་ལ་གཅིག་ཏུ་བགྲང་བའི་ཉིས་ཁྲི་ཆིག་སྟོང་དྲུག་བརྒྱ་ལ་ཐུན་ཕྱེད་པ་ཉེར་བཞི་དང། དེ་བཞིན་དུ་དཀྱིལ་འཁོར་གྱི་འཕོ་བ་དང། རྩ་འདབ་ཀྱི་འཕོ་བ་ཉེར་བཞིར་བྱེད་ཅིང། མེ་མཉམ་གཉིས་ལ་སྣ་བུག་གི་འཕོ་བ་བཅུ་
གཉིས་སུ་བྱེད་ལ། ཐུན་ཕྱེད་པ་རེ་ལ་དགུ་བརྒྱ་བ་ཕྲག་རེ་དང། དེ་ལའང་ལྷ་མོ་བཞིའི་རིམ་པས་ཉིས་བརྒྱ་ཉེར་ལྔ་པ་ཕྲག་བཞིར་བྱེད་དགོས་པའི་ཕྱིར། དེས་ན་ཞག་གཅིག་ལ་འབྱུང་བ་ཆེ་ཆུང་གི་འཕོ་ཚུལ་ཡོད་དེ། འབྱུང་ཆེན་བཞི་པོ་རེ་རེ་ལན་དྲུག་

[027B] དེ་རེ་རེ་ལ་བཞི་བཞིར་བསྒྱུར་བས་འབྱུང་ཆུང་གི་འཕོ་བ་གོ་དྲུག་ཏུ་འགྱུར་བའི་ཕྱིར། བདེ་མཆོག་དང་གྱེས་རྡོར་གྱི་ལུགས་ལ་འཕོ་ཚུལ་ཡོད་དེ། ཐུན་ཕྱེད་དང་དཀྱིལ་འཁོར་གྱི་འཕོ་བ་དང་འཕོ་ཆེན་བཅུ་དྲུག་
མེ་མཉམ་གཉིས་ལ་སྣ་བུག་གི་འཕོ་བ་བརྒྱད། སྲོག་ཐུར་གཉིས་ལ་སྣ་བུ་གི་མི་འཕོ་ཡང་དཀྱིལ་འཁོར་གྱི་འཕོ་བ་བརྒྱད། འཕོ་ཆེན་བཅུ་དྲུག་པོ་རེ་རེ་ལ་ལྷ་མོ་བཞིའི་རླུང་དང་བཅས་ན་འཕོ་ཆུང་དྲུག་ཅུ་རེ་བཞིར་བྱེད་པའི་ཕྱིར། ཞག་གཅིག་གི་རླུང་རྣམས་
སྙིང་ག་མགྲིན་པ་སྤྱི་བོ་ལྟེ་བའི་རྩ་འདབ་རྣམས་ལ་རྒྱུ་བའི་ཚེ་རྩ་འདབ་ཀྱི་གྲངས་དང་མཐུན་པར་སྦྱོར་ཚུལ་ཡོད་དེ། རིམ་པ་བཞིན་ཐུན་ཚོད་བརྒྱད་དང། འཕོ་བ་བཅུ་དྲུག་དང། ཆུ་ཚོད་སོ་གཉིས་དང། དབྱུ་གུ་དྲུག་ཅུ་རྩ་བཞིའི་རླུང་དུ་འཇོག་པའི་ཕྱིར། ཆུ་
ཚོད་དང་དབྱུ་གུ་གཉིས་དོན་གཅིག་ཏུ་བྱེད་པ་དང་མི་བྱེད་པའི་ཚུལ་གཉིས་ཡོད་ཅིང། རིང་ཐུང་ལའང་སྐར་རྩིས་བ་དང་འདྲ་མི་འདྲ་གཉིས་ཡོད་པས་འགལ་བར་མི་བསམ་མོ། །འོ་ན་རྒྱུད་ཀྱི་བཤད་ཚུལ་མི་མཐུན་པས་ཇི་ལྟར་བྱ་སྙམ་ན། དེ་ཡང་མི་འགལ་
ཏེ། ཆེད་དུ་བྱ་བའི་གདུལ་བྱའི་དབང་གིས་འཇོག་ཚུལ་ཐ་དད་དུ་མཛད་པ་ཡིན་པའི་ཕྱིར་རོ། །བཞི་པ་བྱེད་ལས་ཀྱི་ཁྱད་པར་ཡོད་དེ། རླུང་གིས་གཞི་ལ་སྐྱེ་འཆི་བར་དོ་གསུམ་གྱི་རྒྱུ་བྱེད་ཅིང། འཁོར་བར་འཁོར་བའི་གཞི་བྱེད་པའི་ཕྱིར་ཏེ། རླུང་གིས་
རྣམ་ཤེས་དང་བདེན་འཛིན་གྱི་བཞོན་པ་བྱས་པའི་སྒོ་ནས་འཁོར་བར་སྐྱེ་བའི་ཕྱིར། རྩ་བ་ཡན་ལག་གི་རླུང་སཽ་དང་ཐུན་མོང་དུ་བྱ་བ་བྱེད་ཚུལ་ཡོད་དེ། སྲོག་འཛིན་གྱིས་རླུང་གཞན་རྣམས་དབང་པོའི་སྒོར་འདྲེན་པ་དང་ཚེ་གནས་པ་དང་འཚོ་བའི་བྱ་བ་བྱེད་

[028A]༄༅། །གྱེན་རྒྱུས་རླུང་སྟོད་དུ་འདྲེན་ཞིང་ཟས་ཟ་བ་དང་མྱང་བ་སོགས་ཀྱི་བྱ་བ་བྱེད། མཉམ་གནས་ཀྱིས་ཟས་དངས་སྙིགས་འབྱེད་ཅིང་དངས་མ་རྣམས་ལུས་ལ་འགྲེམས་པའི་བྱ་བ་བྱེད། ཐུར་སར་གྱིས་ཁུ་ཁྲག་བཤང་གཅི་སོགས་
ཐུར་དུ་འདྲེན་པ་དང་འཛིན་པའི་བྱ་བ་བྱེད། ཁྱབ་བྱེད་ཀྱིས་ལུས་གཡོ་བ་དང་འགྲོ་བ་སོགས་ཀྱི་བྱ་བ་བྱེད་ཅིང། ཡན་ལག་གི་རླུང་ལྔས་མིག་གི་རྣམ་ཤེས་སོགས་དབང་ཤེས་ལྔ་ཡུལ་གཟུགས་སོགས་ལ་འཇུག་བའི་བྱ་བ་བྱེད་པ་དང། ཁྱད་པར་
དུ་རྡོར་བཟླས་བྱས་པས་སྒྱུ་མའི་སྐུ་འགྲུབ་པ་དང། དེ་ལ་བརྟེན་ནས་འཚང་རྒྱ་བའི་བྱ་བ་བྱེད་པའི་ཕྱིར་རོ། །སྐབས་འདིར་རྡོར་བཟླས་ཀྱི་སྔགས་ཡི་གེ་གསུམ་འཐུ་ཚུལ་སོགས་འདུས་པ་ནས་འབྱུང་བ་ལྟར་བཤད་ཀྱང་མི་འགལ་བར་མ་ཟད་
ཁྱད་ཆེ་བར་སྣང་ཡང་མང་དུ་དོགས་པས་མི་འཆད་དེ། གཞན་ནས་ཤེས་པར་བྱས་ཆོག་པའི་ཕྱིར་རོ། །གཉིས་པ། རྡོར་བཟླས་ཇི་ལྟར་བྱ་བའི་ཚུལ་ཡོད་དེ། སྡོམ་འབྱུང་ནས་བཤད་པའི་དོན། སྨོན་ལམ་ལས། འཇུག་དང་གནས་དང་ལྡང་པའི་
རླུང་གིས་ནི། །སྔགས་ཀྱི་རྒྱལ་པོ་རྡོ་རྗེ་གསུམ་གྱི་གདངས། །དྷཱུ་ཏི་ལམ་ནས་ཡང་ཡང་བསྒྲགས་པ་ཡིས། །ལྟེ་བའི་དབུས་ཀྱི་མཆོག་གི་དབང་ཕྱུག་མ། །ཧཾ་ཡིག་བདུད་རྩིའི་རྒྱུན་གྱིས་མཉེས་བྱས་བས། །འོད་གསལ་ཐམས་ཅད་སྟོང་
པ་འཆར་བར་ཤོག་ཅེས་གསུངས་པ་ལྟར་བྱ་བ་ཡིན་པའི་ཕྱིར། དེའི་ཚུལ་ཡོད་དེ། ལུས་རླུང་དུས་གསུམ་གྱི་གནད་ནི་སྔར་བཞིན་ཡིན་ལ། ཡུལ་གྱི་གནད་ནི་འདུས་པ་དང་དྲིལ་བུའི་ཞབས་ལ་སོགས་པ་མང་པོས་རྡོར་བཟླས་སྙིང་གར་མཛད་ལ་

[028B] རླུང་ནང་དུ་འཇུག་པའི་ཚེ་དྷཱུ་ཏིའི་ནང་ནས་རླུང་གི་རང་གདངས་ཨོཾ་གྱི་གདངས་སུ་མོས་ཏེ་ལྟེ་བའི་ཧཱུཾ་གི་ནཱ་ད་ལ་གཞུག་དེ་ལ་
ལྡང་འཇུག་གང་རུང་གི་ཡུན་ཚད་ཙམ་ཞིག་ཞུགས་པའི་རང་གདངས་ཨཱའི་གདངས་སུ་བསམ། དེ་ལས་རླུང་ཕྱིར་འགྲོ་བའི་ཚེ་དྷཱུ་ཏཱི་ནང་ནས་རླུང་གི་རང་གདངས་ཧཱུཾ་གི་གདངས་སུ་འབྱུང་བར་མོས་པའི་ཚུལ་གྱིས་སྒོམ་པ་ཡིན་པའི་ཕྱིར། རྡོར་བཟླས་
བྱད་པའི་ཚེ་དབུ་མའི་ནང་ནས་རླུང་སྔགས་དབྱེར་མེད་དུ་བྱས་པའི་ཚུལ་གྱིས་ངེས་པར་བྱ་དགོས་ཀྱི། ཁོང་པའི་ནང་ཙམ་ལ་དམིགས་ནས་བྱར་མི་རུང་སྟེ། དེ་ལྟར་བྱས་ཀྱང་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱེད་ནུས་པ་མི་འབྱུང་ཞིང། བསྐྱེད་རིམ་
པ་ལྟར་ཡིད་བཟླས་བྱས་པས་ཀྱང་མི་ཆོག་པའི་ཕྱིར། གསུམ་པ་ཇི་ལྟར་འབྱུང་བའི་ཚུལ་ཡོད་དེ། དེ་ལྟར་བྱས་པས་རེ་ཞིག་རླུང་གི་གདངས་ལ་སྔགས་ཀྱི་གདངས་སུ་མོས་བ་ཙམ་ལས་མི་འབྱུང་ཡང། གོམས་པའི་མཐར་མོས་བ་ཙམ་མ་ཡིན་པར་རླུང་གི་རང་
གདངས་ཡི་གེ་གསུམ་གྱི་གདངས་སུ་འཆར་བའི་གསུང་གི་ང་རྒྱལ་དུ་འཕོ་ནུས་པའི་ཕྱིར། རླུང་ཡང་དང་པོར་དྷཱུ་ཏཱིའི་ནང་དུ་འབྱུང་འཇུག་བྱེད་པར་མོས་པ་ཙམ་ཡིན་ཀྱང། གོམས་ན་དྷཱུ་ཏཱིའི་ནང་དུ་དངོས་གནས་ལ་འབྱུང་འཇུག་བྱེད་པར་འབྱུང་བར་གསུངས་ཏེ་
རླུང་སེམས་འཇུག་པ་གཅིག་པའི་གནད་ཀྱིས་དེ་ལྟར་དུ་འབྱུང་བའི་ཕྱིར་རོ། རྡོར་བཟླས་ཀྱི་བྱེད་ལས་ཡོད་དེ། དེ་ལ་བརྟེན་ནས་སྙིང་གའི་རྩ་མདུད་རྫོགས་པར་གྲོལ་ནས་རོ་རྐྱང་གི་རླུང་དབུ་མའི་ནང་དུ་ཞུགས་གནས་ཐིམ་གསུམ་བདེ་བར་བྱེད་ནུས་པས། དྷཱུ་ཏཱིའི་ནང་གི་

[029A]༄༅། །ཙནྚ་ལི་གཏུམ་མོ་འབར་བའི་དྲོད་ཀྱིས་སྤྱི་བོའི་ཧཾ་ཡིག་བྱང་སེམས་ཞུ་བ་བབས་ཏེ་དགའ་བ་གསུམ་དང་ཁྱད་པར་དུ་ལྷན་སྐྱེས་ཀྱི་དུས་སུ་བདེ་སྟོང་དབྱེར་མེད་དུ་སྦྱོར་བའི་ལམ་གྱི་འོད་གསལ་ཁྱད་བར་ཅན་འཆར་བར་བྱེད་པའི་ཕྱིར་ཏེ། རྡོ་རྗེ་
འཕྲེང་བ་ལས། སྒྲ་དང་ཐིག་ལེའི་མིང་དུ་བྱས། །རླུང་གཉིས་ཀྱི་ནི་ཕྱི་ནས་ནི། །མ་རིག་མདུད་པ་འབྱེད་པར་བྱེད། །ཅེས་དང། དེའི་དོན་འཆད་པ་ན། དངོས་གྲུབ་སྙེ་མ་ལས། རྡོར་བཟླས་བྱས་བས་སྙིང་གའི་དྷཱུ་ཏིར་རོ་རྐྱང་གིས་དཀྲིས་པའི་མ་རིག་པའི་མདུད་
པ་འབྱེད་པར་གསུངས་ཏེ། ཞེས་དང། སྨོན་ལམ་ནས་འབྱུང་བའི་ལུང་དེ་ཉིད་ཀྱིས་ཀྱང་འགྲུབ་པའི་ཕྱིར་རོ། །གསུམ་པ་ནི། དངོས་གྲུབ་སྙེ་མ་ལས་སྡུད་རིམ་སྔར་བཤད་པ་ནི། བསྐྱེད་རིམ་གྱི་སྐབས་སུ་སྡུད་རིམ་གྱི་རྫོགས་རིམ་སྒོམ་པ་དང། རིམ་
པ་གཉིས་པའི་སྡུད་རིམ་སྒོམ་པ་ཕྱོགས་གཅིག་ཏུ་འགྲེལ་པས་བཤད་པའི་དབང་དུ་མཛད་པ་ཡིན་ལ། འདིར་འཁྲིད་ཡིག་ལས་བཤད་པ་ལྟར་བསྐྱེད་རིམ་བསྒོམས་ཟིན་པའི་རྗེས་སུ་རྫོགས་རིམ་གྱི་སྡུད་རིམ་སྒོམ་པར་བྱེད་པའི་ལུགས་ཡིན་པས་
མི་འགལ་ལ། སྡུད་རིམ་དེ་ལྟར་བྱས་པས་རྫོགས་རིམ་གྱི་ཕྱོགས་བསྒོམ་པར་འགྲོ་ཡང་ངོ་བོའི་སྒོ་ནས་ཐམས་ཅད་རྫོགས་རིམ་དངོས་གནས་སུ་འཇོག་དགོས་པའི་ངེས་པ་མེད་དེ། རྫོགས་རིམ་མཚན་ཉིད་པ་རླུང་དྷཱུ་ཏིར་ཐིམ་པ་ནས་འཇོག་པར་གསུངས་
པའི་ཕྱིར་རོ། །སྡུད་རིམ་ཇི་ལྟར་བྱ་བའི་ཚུལ་ཡོད་དེ། ཀུན་སྤྱོད་དང་ལཱུ་ཧི་པའི་གཞུང་གཉིས་ལས། ཨཱ་ལི་ཀཱ་ལི་མདུན་བསམས་ནས། །ཞེས་སོགས་ཀྱི་དོན། སྨོན་ལམ་ལས། མཁའ་དབྱིངས་ཤར་བའི་དབང་པོའི་གཞུ་བཞིན་དུ། །གསལ་དྭངས་

[029B] །ཀུནྡ་ལྟར་དཀར་ཡེ་ཤེས་སེམས་དཔའ་ནི། །ཤེས་རབ་ཕག་མོར་རོལ་བའི་དགའ་བའི་སྒྲས། །སྣོད་བཅུད་སྤྲོས་པ་ཀུན་སྡུད་བསམ་གཏན་མཆོག་རྗེས་གཞིག་རིམ་པས་འོད་གསལ་འཇུག་པར་ཤོག་ཞེས་གསུངས་པ་ལྟར་
བྱ་བ་ཡིན་པའི་ཕྱིར། དེ་ཡང་བསྐྱེད་རིམ་གྱི་སྐབས་དང་ཕྱོགས་འདྲ་བ་ཡིན་ཏེ། དབྱངས་གསལ་ཚར་གཅིག་ངག་ཏུ་བརྗོད་བས་ཨཱ་ལི་འི་ཀཱ་ལིའི་འཕྲེང་བ་འོད་ཟེར་ལྔ་ལྡན་འཁོར་ལོ་གསུམ་གྱི་ལྷ་ཚོགས་ཅན། སྣ་བུག་གཡས་པའི་རླུང་དང་འགྲོགས་ནས་ཕྱིར་
འཕྲོས་པས་འགྲོ་བ་རྣམས་འཁོར་ལོ་གསུམ་གྱི་བདག་ཉིད་དུ་བྱས་ཏེ། ཐོག་མ་མེད་པ་ནས་གྲུབ་པའི་དཔའ་བོ་རྣལ་འབྱོར་མ་རྣམས་དང་རོ་མཉམ་དུ་གྱུར་པ་སྣ་བུག་གཡོན་ནས་ཞུགས་ཏེ་ལྟེ་བར་གནས་པར་བསམས་ལ། དེ་ཡོངས་སུ་གྱུར་པ་ལས་ཟླ་བའི་
དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བའི་མདངས་ཅན་དབྱངས་གསལ་གཟུགས་བརྙན་ཤར་བ་བཞིན་དུ་བསྒོམས་པའི་དབུས་སུ་ཧཱུཾ་ཡིག་དཀར་ལ་དམར་བའི་མདངས་ཅན་ཞིག་གནས་པར་བསམ། དེ་ནས་ཟླ་བ་ཧཱུཾ་ཡིག་དང་བཅས་པ་ཡོངས་སུ་
བྱར་པ་ལས་ཧེ་རུ་ཀ་སྐུ་མདོག་དཀར་པོ་གཡས་བརྐྱང་གིས་བཞུགས་པ། ནམ་མཁའི་འཇའ་ཚོན་ལྟ་བུ་ཞལ་གཅིག་ཕྱག་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་ཅིང། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་རྡོ་རྗེ་དང་ཐོད་པ་འཛིན་
པས་འཁྱུད་པར་བསམ། སྐད་ཅིག་གིས་གསང་གནས་བྱིན་གྱིས་བརླབས་ཏེ་བདེ་མཆོག་ཡབ་ཡུམ་དངོས་ཡིན་པའི་ང་རྒྱལ་བསྐྱེད་ལ། ཡབ་ཡུམ་སྙོམས་པར་ཞུགས་པས་གསང་གནས་བསྐྱོད་པའི་དགའ་བའི་སྒྲ་དང་བདེ་བའི་རང་བཞིན་གྱི་འོད་ཟེར་

[030A]༄༅། །འཕྲོས་པས་སྣོད་བཅུད་ཐམས་ཅད་ལ་ཕོག་པས་འོད་ཀྱི་རྣམ་པར་བྱས་པར་བསམ། དེ་ནས་སྣོད་ཐམས་ཅད་བཅུད་དང། བཅུད་ཐམས་ཅད་ལྷའི་འཁོར་ལོ་རྫོགས་པར་བསྒོམས་པ་ཡིན་ན། བསྐྱེད་རིམ་གྱི་སྐབས་ལྟར་བྱ་བ་ཡིན་
ནའང། འདིར་གཙོ་བོ་ཡབ་ཡུམ་ཙམ་བསྒོམས་པའི་དབང་དུ་བྱས་ན་དམ་ཚིག་སེམས་དཔའ་ཡབ་ཡུམ་ལ་བསྡུ། དེ་གཉིས་ཀྱང་སྙོམས་པར་ཞུགས་པས་ཞུ་སྟེ། ཞུ་བ་དེ་ཡོངས་སུ་གྱུར་པ་ལས་ལྟེ་བའི་རྩ་འཁོར་གྱི་དབུས་ཀྱི་དྷཱུ་ཏིའི་ནང་དུ་སཱིན་
དཧུ་རས་བྱུགས་པའི་མུ་ཏིག་ལྟ་བུའི་ཧཱུཾ་ཡིག་བདེ་བ་ཆེན་པོའི་རང་བཞིན་དུ་གྱུར། དེའི་ཞབས་ཀྱུའི་ཨཱུ་ནས་ནཱ་དའི་བར་རིམ་གྱིས་ཐིམ་པའི་ཚུལ་གྱིས་བསྡུས་ཏ་ནཱ་ད་ཡང་སྐྲའི་རྩེ་མོ་བརྒྱ་སྟོང་གི་ཚང་ཙམ་དུ་གནས་པར་བསམས་ནས་སམས་འཛིན་པ་
ཡིན་པའི་ཕྱིར། དེ་ནས་ནཱ་ད་ཡང་མི་དམིགས་པར་བྱས་ནས་དེའི་ཐད་གར་སེམས་བཟུང་བས་ཀྱང་ཆོག་ཅིང་དེ་ལྟར་བྱས་པ་ལ་དགོས་པ་ཡོད་དེ། རླུང་དབུ་མར་མྱུར་དུ་འདུ་བའི་ཆེད་ཡིན་པའི་ཕྱིར། འདིར་དགོས་པ་དེ་ལྟར་ཡིན་གྱི། རླུང་དབུ་
མར་སྡུད་ནུས་པ་ཙམ་ལ་ནི་སྡུད་རིམ་བྱེད་དགོས་པའི་ངེས་པ་མེད་དེ། དངོས་གྲུབ་སྙེ་མ་ལས། དེ་ཡང་སྡུད་རིམ་སྔོན་དུ་མ་བཏང་ཡང་སེམས་སྔར་ལྟར་ཟིན་པ་གོམས་པ་ལས་རླུང་དབུ་མར་སྡུད་ནུས་པ་འོང་མོད། སྡུད་རིམ་དང་སྤྲགས་ནས་བྱས་ནས་རླུང་སྡུད་
པར་སླ་བའི་དགོས་པ་ཡོད་པས་དེ་ལྟར་བྱེད་པ་ཡིན། ཞེས་གསུངས་པའི་ཕྱིར། སྔར་བཤད་མ་ཐག་པའི་དམིགས་སྒོམས་གསུམ་པོ་དེ་རོ་རྐྱང་གི་རླུང་དབུ་མའི་ནང་དུ་འཛུད་པའི་ཐབས་སྲོག་རྩོལ་གྱི་ཁོར་དུ་གཏོགས་པ་ཡིན་ཏེ། ལཱུ་ཧི་པའི་མངོན་རྟོགས་ཀྱི་

[030B] ལུས་གྱི་རྩ་འཁོར་གང་ཡོད་ཀྱི་ཐད་ཀྱི་དྷཱུ་ཏིའི་ནང་དུ་དམིགས་རྟེན་བསྒོམས་པའི་སྐབས་ཀྱི་རྫོགས་རིམ་རྣམས་སྲོག་རྩོལ་དུ་འགྲོ་བར་བཤད་པ་ལྟར་རྗེ་ཉིད་ཀྱང་བཞེད་པའི་ཕྱིར། འོ་ན་སྲོག་རྩོལ་ཞེས་པའི་དོན་ཇི་
ལྟར་ཡིན་ཞེ་ན། འདི་ལ་གཉིས་ཡོད་དེ། འདུས་པའི་སྐོར་ནས་སྲོག་ནི་རླུང་དང། རྩོལ་བ་ནི་རིང་དུ་གནས་པའི་དོན་ལ་བྱས་ནས་ཚེ་རིང་དུ་གནས་པར་བྱེད་པའི་རླུང་ལ་སྲོག་རྩོལ་དུ་བཤད་ལ། ཞལ་ལུང་དང་སཾ་བཧུ་ཏྲས་རྩོལ་པ་ནི་སྐད་དོད་ཀྱི་སྟེང་ནས་འགོག་པའི་དོན་
དུ་བྱས་ཏེ་སྲོག་འགོག་པ་སྲོག་རྩོལ་གྱི་དོན་དུ་བཤད་པའི་ཕྱིར། དེ་ཡང་རོ་རྐྱང་ནས་རླུང་གི་རྒྱུ་བ་བཀག་ནས་དྷཱུ་ཏིར་ནང་དུ་རྒྱུ་བར་བྱེད་པའི་དོན་ཡིན་ཏེ། དངོས་གྲུབ་སྙེ་མ་ལས། སྔར་བཤད་པའི་ལྟེ་བའི་རྩ་འཁོར་གྱི་ལྟེ་བའི་དབུས་སུ་ཧཱུཾ་ཡིག་ལ་སོགས་པ་ལ་
དམིགས་ནས་བསྒོམས་པས་ནི། རོ་རྐྱང་དུ་རླུང་བརྒྱུས་ཏེ་ཕྱིར་འཐོན་པ་བཟློག་ནས་དབུ་མར་རྒྱུ་བར་བྱེད་པས་སྲོག་རྩོལ་ཞེས་བྱ་སྟེ། སྲོག་ནི་རོ་རྐྱང་ལ་རྒྱུ་བའི་རླུང་ཡིན་ལ། རྩོལ་བའི་སྐད་དོད་ཀྱི་སྟེང་ནས་འགོག་པའི་དོན་དུ་བཤད་པའི་ཕྱིར་རོ། །ཞེས་
གསུངས་པའི་ཕྱིར། སྤྱིར་རླུང་དབུ་མར་འཇུག་པའི་ཐབས་དེ་ལ་རྒྱུ་དང་གྲུབ་ཆེན་གྱི་བཞེད་པ་མི་འདྲ་བ་དུ་མ་ཡོད་དེ། ལཱུ་ཧི་པས་ནི་སྔར་ལྟར་ལྟེ་བར་ཧཱུཾ་ཡིག་བསྒོམས་པ་ལ་བརྟེན་ནས་རླུང་དབུ་མའི་ནང་དུ་འཇུག་པར་བྱེད་ལ། དུས་འཁོར་བ་ནི་ལྟེ་བར་བུམ་པ་ཅན་
བསྒོམས་པ་ལ་བརྟེན་ནས་འཇུག་ཊོམ་པི་པ་དང་ནག་པོ་སྤྱོད་པ་དང་ནཱ་རོ་ཆོས་དྲུག་པ་ནི་ལྟེ་བར་གཏུམ་མོ་བསྒོམས་པ་ལ་བརྟེན་ནས་འཇུག་དྲིལ་བུ་པ་ནི་དང་པོར་སྙིང་གར་གནད་དུ་བསྣུན། དེ་ནས་དྷཱུ་ཏིའི་མར་སྣ་དང། དེ་ནས་དྷཱུ་ཏིའི་ཡར་སྣ་སོགས་

[031A]༄༅། །སུ་གནད་དུ་བསྣུན་པ་ལ་བརྟེན་ནས་འཇུག་ཀུ་ཀུ་རི་པ་ནི་སྙིང་གར་རྡོར་བཟླས་བྱས་པ་ལ་བརྟེན་ནས་འཇུག་ཡེ་ཤེས་ཞབས་ལུགས་པ་ནི་དང་པོར་སྙིང་ག་དང། དེ་ནས་དྷཱུ་ཏིའི་མར་སྣ་དང་དེ་ནས་ཡང་སྙིང་གར་གནད་དུ་བསྣུན་པ་
ལ་བརྟེན་ནས་འཇུག་འདུས་པ་འཕགས་ལུགས་པ་ནི། དང་པོར་དྷཱུ་ཏིའི་མར་སྣ་དང། དེ་ནས་སྙིང་གར་གནད་དུ་བསྣུན་པ་ལ་བརྟེན་ནས་རོ་རྐྱང་གི་རླུང་དབུ་མའི་ནང་དུ་འཇུག་པར་བྱེད་པའི་ཕྱིར་རོ། །སྤྱིར་རྒྱུད་དང་གྲུབ་ཆེན་སོ་སོའི་བཞེད་པ་དེ་རྣམས་
གང་བྱས་ཀྱང་རླུང་དབུ་མར་འཇུག་ཅིང་བདེ་སྟོང་གི་ཡེ་ཤེས་བསྐྱེད་ནུས་པ་ཡིན་ཏེ། དེ་ཐམས་ཅད་ཀྱིས་ཀྱང་ལྟེ་བ་དང་གསང་གནས་ཀྱི་གཏུམ་མོ་སྤར་ནས་སྤྱི་བོ་ནས་བྱང་སེམས་ཞུ་བ་དྷཱུ་ཏིའི་ནང་དུ་བབས་པ་ལས་དགའ་བཞི་ལུགས་འབྱུང་ལུགས་
ལྡོག་ཏུ་དྲངས་ནས་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་ནུས་པ་ལ་ཁྱད་པར་མེད་པའི་ཕྱིར་རོ། །གཉིས་པ་སྲོག་དྷཱུ་ཏིའི་ཚུད་པ་ལ་བརྟེན་ནས་བྱུང་པའི་རྫོགས་རིམ་བསྒོམ་ཚུལ་བཤད་པ་ལ་གཉིས། མཉམ་གཞག་གི་སྐོར་ལ་སྐྱོང་ཚུལ་དང་
མཉམ་རྗེས་ལ་བསྲེ་བ་བྱེད་ཚུལ་འཕྲོས་དང་བཅས་པ་བཤད་པའོ། །དང་པོ་ལ་གཉིས། སྟོང་ཕྱོགས་ཀྱི་རྫོགས་རིམ་སྐྱོང་ཚུལ་དང། སྣང་ཕྱོགས་ཀྱི་རྫོགས་རིམ་སྐྱོང་ཚུལ་ལོ། །དང་པོ་ལ་གཉིས། དངོས་དང་རྗེས་ཐོབ་ཏུ་སྐྱོང་ཚུལ་ལོ། །དང་པོ་ནི་
ལྭ་ལྦ་པས། དང་པོ་རི་དྭགས་སྲེད་བཞིན་སྣང་བ་སྟེ། །མཚན་མ་གཉིས་པ་དུད་ཁའི་རྣམ་པ་ཅན། །གསུམ་པ་སྲིན་བུ་མེ་འཁྱེར་དང་འདྲ་བ། །བཞི་པ་སྒྲོན་མེ་འབར་བ་ལྟ་བུར་གསལ། །མཚན་མ་ལྔ་པ་རྣམ་པར་མ་བརྟགས་པར། །སྤྲིན་བྲལ་ནམ་

[031B] །དེ་ལྟ་བུ་ཡི་མཚན་མ་ཐོབ་ནས་ནི། །ཕྱག་རྒྱ་ཆེན་པོ་འཐོབ་པར་འགྱུར་པ་ཡིན། །ཞེས་ལྟེ་བར་སེམས་བཟུང་བས་རི་དྭགས་སྲེད་པ་སྟེ་སྨིག་རྒྱུ་ལྟ་བུ་ལ་སོགས་པའི་རྟགས་ལྔ་འཆར་བར་གསུངས་ཤིང། འདུས་པའི་
རྒྱུད་ཕྱི་མ་ལས་ཀྱང་རྟགས་ལྔ་གསུངས་ཏེ། དེ་ཉིད་ལས། སྨིག་རྒྱུ་འདྲ་བ་དང་པོ་སྟེ། །དུ་བ་ལྟ་བུ་གཉིས་པ་ཡིན། །མཁའ་སྣང་འདྲ་བ་གསུམ་པ་སྟེ། །མར་མེ་ལྟར་འབར་བཞི་པའོ། །སྤྲིན་མེད་ནམ་མཁའ་ལྟ་བུར་ནི། །རྟག་ཏུ་སྣང་པ་ལྔ་པའོ། །ཞེས་དང། །
ཞལ་ལུང་ལས་ཀྱང་དེ་ལྟར་གསུངས་སོ། །སྤྱིར་རླུང་དབུ་མར་ཞུགས་གནས་ཐིམ་གསུམ་བྱེད་པའི་སྐབས་སུ་རྟགས་འདི་རྣམས་འཆར་པ་ཡིན་ཏེ། དངོས་གྲུབ་སྙེ་མར་ལུང་སྔ་མའི་དོན་འཆད་པ་ན། འདི་ནི་ལྟེ་བར་སྔར་ལྟར་སེམས་བཟུང་བ་ལས་རྟགས་འདི་
རྣམས་འཆར་བའི་སྐབས་ཏེ། སྲོག་དྷཱུ་ཏིར་སྡུད་པའི་ཐབས་ཐམས་ཅད་ལ་རྟགས་འདི་རྣམས་འཆར་རོ། །ཞེས་གསུངས་པའི་ཕྱིར། དེ་ཡང་འདི་ལྟར་ཡིན་ཏེ། འདིའི་འཁྲིད་ཡིག་ལས། དེ་ཡང་ས་ཆུ་ལ་ཐིམ་པ་ན། སྨིག་རྒྱུ་དང། ཆུ་མེ་ལ་ཐིམ་པ་ན་དུ་བ་དང་
མེ་རླུང་ལ་ཐིམ་པ་ན་མེ་འཁྱེར་དུ་སྣང་བ་དང། ཀུན་རྟོག་གི་བཞོན་པའི་རླུང་སེམས་ལ་ཐིམ་པའི་དུས་སུ་རླུང་མེད་པའི་མར་མེ་འབར་བ་ལྟ་བུའི་སྣང་བ་འབྱུང། དེའི་རྗེས་སུ་མཚན་མ་ལྔ་པ་སྤྲིན་དང་བྲལ་པའི་ནམ་མཁའ་ལྟར་སྣང་བ་ཡིན་ཞེས་དང། དེ་ཡང་དཔེར་
ན་སྟོན་གྱི་ནམ་མཁའ་གཡའ་དག་པ་ལ་ཉི་འོད་དམར་སེར་གྱིས་ཁྱབ་པ་དང། སྲོད་ཀྱི་སྨག་ནག་པོའི་མུན་པས་ཁྱབ་པ་དང། དེ་སངས་ནས་ཟླ་བའི་འོད་ཀྱིས་ཁྱབ་པའི་སྐབས་གསུམ་དང། ནམ་མཁའི་རང་མདོག་ཇི་བཞིན་ཐོབ་པའི་སློང་བྱེད་གསུམ་པོ་དེ་

[032A]༄༅། །དང་བྲལ་བའི་ཐོ་རངས་དུས་ཀྱི་ནམ་མཁའ་སྟེ་བཞི་ཡོད་དོ། །ཞེས་ཐིམ་རིམ་བཞི་སྣང་མཆེད་ཐོབ་གསུམ་དང་བཅས་པ་བཤད་པ་ལྟར་ཡིན་པའི་ཕྱིར། གཞི་ལམ་གྱི་སྣང་བ་གསུམ་འོད་གསལ་དང་བཅས་པ་ལ་སྟོང་པ་བཞིའི་ཐ་སྙད་
ཀྱང་མཛད་པ་ཡིན་ཏེ། དེ་ཉིད་ལས། དཔེ་དེ་བཞིན་དུ་ཡིད་ངོར་ཕྱོགས་མཚམས་རྒྱ་ཆད་པ་མེད་པར་སྟོང་སང་ངེ་བ་ལ་འོད་ཟེར་དཀར་པོ་ཤར་བའི་རྣམ་པ་ཅན་ཡུལ་སྣང་གཞན་མི་འཆར་བ་ནི་སེམས་སྣང་བ་དང་པོ་སྟོང་བ་ཞེས་ཀྱང་ཟེར་རོ། །དེ་ནས་སྣང་
དེ་རིམ་ཀྱིས་བསྡུས་ནས་ཡུལ་སྣང་གཞན་གང་ཡང་མེད་པར་སྟོང་སང་ངེ་བ་ལ་འོད་དམར་པོའམ་དམར་སེར་ཤར་བའི་རྣམ་པ་ཅན་ནི་སྣང་བ་མཆེད་པ་སྟེ་ཤིན་ཏུ་སྟོང་པ་ཞེས་ཀྱང་ཟེར་རོ། །དེ་ནས་སྣང་བ་དེ་ཡང་རིམ་གྱིས་བསྡུས་ནས་ཡུལ་སྣང་གཞན་
མེད་པར་སྟོང་སང་ངེ་བ་ལ་འོད་ནག་པོས་ཁྱབ་པ་འདྲ་བ་ཞིག་འཆར་བ་ནི་ཉེར་ཐོབ་ཡིན་ཏེ་སྟོང་པ་ཆེན་པོ་ཞེས་ཟེར། ཞེས་དང། དེ་ནས་མུན་པ་ལྟར་སྣང་བ་དང་དྲན་མེད་སངས་པ་ན་ཐོ་རངས་ཀྱི་ནམ་མཁའ་གཡའ་དག་ཁ་དོག་སློང་བྱེད་ཀྱི་རྐྱེན་དང་
བྲལ་པ་བཞིན་དུ་འོད་གསལ་མཐའ་དབུས་མེད་པའི་ཏིང་ངེ་འཛིན་སྐྱེ་སྟེ། ཐམས་ཅད་སྟོང་པ་ཞེས་ཀྱང་ཟེར་རོ། །ཞེས་གསུངས་ཤིང། དངོས་གྲུབ་སྙེ་མར་ཡང་དེ་ཁོ་ན་བཞིན་དུ་བཤད་པའི་ཕྱིར། དེ་ཡང། སྨོན་ལམ་ལས། བསམ་གྱིས་མི་ཁྱབ་འོད་
གསལ་ཕྱག་རྒྱ་ཆེ། །ལྷན་སྐྱེས་བདེ་ཆེན་སྟོང་ཉིད་མཐར་ཐུག་དང། །ལེགས་སྦྱར་མཉམ་པར་བཞག་དུས་བསྐྱངས་པ་དང། །ཞེས་གསུངས་པ་ལྟར། ལམ་དུས་སུ་སྟོང་པ་བཞི་གའི་སྐབས་དང་ཁྱད་པར་ཏུ་འོད་གསལ་གྱི་དུས་སུ་སྟོང་ཉིད་ཀྱི་ལྟ་བ་

[032B] སྟོང་པ་བཞིའི་དུས་སུ་དགའ་བ་བཞི་སྐྱེ་བ་ཡིན་ཏེ། བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་གནས་ལྟེ་བར་སླེབ་པ་ན་ཁྱད་
པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཀྱི་དགའ་བ་སྐྱེ་བའི་ཕྱིར། དགའ་བ་བཞི་དང་སྟོང་པ་བཞི་རིམ་པ་བཞིན་དུས་མཉམ་ངོ་བོ་གཅིག་ཏུ་འབྱུང་བ་ཡིན་ཏེ། ཕྱག་ཆེན་ཐིག་ལེ་ལས། གང་ཕྱིར་དགའ་བ་དེ་སྣང་བ། །སྣང་བ་མཆེད་
བ་མཆོག་ཏུ་བཤད། །ཁྱད་དགའ་ཉེ་བར་ཐོབ་པར་ཤེས། །ལྷན་ཅིག་སྐྱེས་ཏེ་འོད་གསལ་བའོ། །ཞེས་གསུངས་པའི་ཕྱིར། །སྐབས་འདིར་བྱང་སེམས་འབབ་པའི་བདེ་བ་ལ་བཅུ་དྲུག་དང་བཅུ་གཉིས་སུ་འབྱེད་ཚུལ་ཡོད་དེ། བྱང་སེམས་འབབ་པ་ན་ཁྲག་
དང་འདྲེས་ནས་འབབ་པ་ཡིན་ཞིང། དེའི་ཚེ་དཀར་པོ་འབབ་པའི་བདེ་བའི་ལྡོག་ཆ་ནས་བཅུ་དྲུག་ཏུ་འབྱེད་ལ། དམར་པོ་འབབ་པའི་བདེ་བའི་ལྡོག་ཆ་ནས་བཅུ་གཉིས་སུ་འབྱེད་པའི་ཕྱིར། དང་པོ་འབྱེད་ཚུལ་ཡོད་དེ། སྤྱི་བོ་ནས་མགྲིན་པའི་རྩ་འཁོར་གྱི་བར་
ལ་ཆ་མཉམ་བཞིར་ཕྱེ་བའི་ཆ་མཉམ་དང་པོ་ལ་བྱང་སེམས་དཀར་པོ་སླེབ་པ་ན་དགའ་བའི་དགའ་བ་དང། གཉིས་པར་སླེབ་པ་ན་དགའ་བའི་མཆོག་དགའ་དང། གསུམ་པར་སླེབ་བ་ན་དགའ་བའི་ཁྱད་དགའ་དང། བཞི་པར་སླེབ་པ་ན་དགའ་བའི་ལྷན་
སྐྱེས་ཀྱི་དགའ་བར་འཇོག་པའི་ཕྱིར། དེས་མཚོན་ནས་གཞན་གསུམ་ལའང་ཤེས་པར་བྱའོ། །གཉིས་པ་བཅུ་གཉིས་སུ་འཇོག་ཚུལ་ཡོད་དེ། སྤྱི་བོ་ནས་མགྲིན་པའི་རྩ་འཁོར་གྱི་བར་ལ་ཆ་མཉམ་གསུམ་དུ་ཕྱེ་ནས། ཆ་མཉམ་དང་པོར་བྱང་སེམས་དམར་

[033A]༄༅། །པོ་སླེབ་པ་ན་དགའ་བ་ཆུང་ངུ་དང། གཉིས་པར་སླེབ་པ་ན་དགའ་བ་འབྲིང་པོ་དང། གསུམ་པར་སླེབ་པ་ན་དགའ་བ་ཆེན་པོ་མྱོང་བར་འཇོག་པའི་ཕྱིར། དེས་གཞན་གསུམ་ཡང་ཤེས་པར་བྱ་བ། ཕྱག་ཆེན་ཐིག་ལེ་ལས། རི་བོ་
མཚན་མའི་ཆ་འདི་རྣམས། །དགའ་བའི་ཐིག་ལེ་བཅུ་དྲུག་སྟེ། །ཨ་ལིའི་ངོ་བོར་ཤེས་པར་བྱ། །འཁོར་ལོ་བཞི་རུ་རིམ་པ་ལས། །ཇི་སྐད་བཤད་རྣམས་དེ་ལྟ་ནའང། །ཉི་མ་བཅུ་གཉིས་རྣམས་སུ་བཤད། །ཅེས་གསུངས་པའི་ཕྱིར། ལུང་འདིས་ཇི་ལྟར་
བསྟན་པའི་ཚུལ་ཡོད་དེ། རི་བོང་མཚན་མའི་ཆ་འདི་རྣམས། །ཞེས་པས་བྱང་སེམས་དཀར་པོ་འབབ་པའི་ཆ་ལ་བཅུ་དྲུག་ཏུ་ཕྱེ་ནས་དེ་ཟླ་བའི་དཀར་ཆ་བཅོ་ལྔ་དང་དཀར་ནག་གི་བར་གྱི་ཆ་གཅིག་དང་བཅས་པའི་བཅུ་དྲུག་དང་སྦྱར་བ་དང། ཉི་མ་བཅུ་གཉིས་
རྣམས་སུ་བཤད། །ཅེས་པས། བྱང་སེམས་དམར་པོ་འབབ་པའི་ཆ་ལ་བཅུ་གཉིས་སུ་ཕྱེ་ནས་དེ་ཉི་མས་ཁྱིམ་བཅུ་གཉིས་བགྲོད་པའི་རིམ་པ་དང་མཐུན་པར་སྦྱར་བ་ཡིན་པའི་ཕྱིར། མས་བརྟན་གྱི་དགའ་བ་ལ་ཡང་བཞི་དང་བཅུ་དྲུག་ཏུ་འབྱེད་པ་ཡིན་ཞིང་
མས་བརྟན་གྱི་ཚེ་བྱང་སེམས་དམིགས་པས་ཆེད་དུ་བྱས་ནས་ཡར་ཟློག་དགོས་པ་ཡིན་གྱི། རང་ལོག་ཏུ་མི་འགྲོ་སྟེ། རྒྱུད་རྡོ་རྗེ་འཕྲེང་བ་ལས། དེ་ཉིད་སྟེང་དུ་རྒྱུ་བ་ནི། །རྣལ་འབྱོར་པས་ནི་སྒྲུབ་པར་བྱེད། །ཅེས་གསུངས་པའི་ཕྱིར། འདིར་ཡས་བབས་
ཀྱི་དགའ་བ་བཞི་པ་ལྷན་སྐྱེས་སུ་འཇོག་ཀྱང་དང་པོ་གསུམ་ལྷན་སྐྱེས་སུ་འཇོག་པ་མིན་ལ། མས་བརྟན་གྱིས་དགའ་བ་བཞི་ག་ལྷན་སྐྱེས་སུ་འཇོག་པ་ཡིན་ཏེ། ཡས་བབས་ལས་མས་བརྟན་གྱི་དགའ་བ་བཞིའི་དུས་སུ་བདེ་བ་ཆེ་བ་གཅིག་འོང་དགོས་པའི་

[033B] ཡས་བབས་ཀྱི་མཉམ་གཞག་ལས་མ་ལངས་པར་མས་བརྟན་གྱི་དགའ་བཞི་འདྲེན་པར་གསུངས་པའི་ཕྱིར། མས་བརྟན་གྱི་དགའ་བཞི་སྐྱེ་ཚུལ་ཡོད་དེ། བྱང་སེམས་ནོར་བུའི་རྩེ་ནས་ལྟེ་བར་སླེབ་པ་ན་དགའ་བ། ལྟེ་བ་ནས་སྙིང་གར་སླེབ་བ་ན་
མཆོག་དགའ། སྙིང་གནས་མགྲིན་པར་སླེབ་པ་ན་ཁྱད་དགའ། །མགྲིན་པ་ནས་སྤྱི་བོར་སླེབ་པ་ན་ལྷན་སྐྱེས་ཀྱི་དགའ་བ་སྐྱེ་བའི་ཕྱིར། དགའ་བ་བཅུ་དྲུག་དང་བཅུ་གཉིས་སུ་འབྱེད་ཚུལ་དེ་ཕ་རྒྱུད་མ་རྒྱུད་གཉིས་དང་ཁྱད་པར་དུ་མ་རྒྱུད་ཀྱི་སྐབས་དང་སྦྱོར་
དགོས་པ་ཡིན་ཏེ། ཕྱག་ཆེན་ཐིག་ལེའི་ལུང་དེའི་དོན་མ་རྒྱུད་ཀྱི་སྐབས་དང་ཤིན་ཏུ་འབྲེལ་བའི་ཕྱིར་རོ། །རྫོགས་རིམ་པའི་ལྷན་སྐྱེས་སྐྱེ་བ་ལ་རླུང་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་ནས་བྱང་སེམས་སྤྱི་པོ་ནས་ཞུ་བ་ཞིག་དགོས་ལ། དེའི་
ཚེ་བྱང་སེམས་ནོར་བུའི་རྩེར་སླེབ་ནས་ལྷན་སྐྱེས་མཚན་ཉིད་ཚང་བ་མ་སྐྱེས་ཀྱི་བར་དུ་ཕྱིར་མི་འཕོ་སྟེ། དེ་ལ་ནི་བྱང་སེམས་སྤྱི་བོ་ནས་ཞུ་སྟེ་འབབ་པའི་ཚེ། རིམ་གྱི་རིམ་གྱིས་རླུང་གི་གཡོ་བ་ཇེ་ཆུང་ཇེ་ཆུང་དུ་སོང་ནས་བྱང་སེམས་ནོར་བུའི་རྩེར་སླེབ་པ་ན་དེ་ཕྱིར་རོལ་
ཏུ་བསྐྱེད་བྱེད་ཀྱི་རླུང་གི་འཇུག་པ་ཞི་བར་འགྱུར་བའི་ཕྱིར་རོ། །རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་པ་མ་ཡིན་པའི་བྱངས་སེམས་ཞུ་བ་ནོར་བུའི་རྩེར་སླེབ་པའི་ཚེ་དེ་མ་ཐག་ཟློག་པའི་ཐབས་བྱ་དགོས་ཏེ། མ་བྱས་ན་ཕྱིར་འཕོ་བའམ། ལུས་
ཀྱི་སྨད་དུ་འགྲམ་ནས་ནད་བསྐྱེད་པར་འགྱུར་བའི་སྐྱོན་ཡོད་པའི་ཕྱིར། དགའ་བཞི་འདྲེན་ནུས་པའི་མཚམས་སུ་བདེ་སྟོང་སྦྱར་ནས་བསྒོམ་ཚུལ་ཡོད་དེ། དེའི་ཚེ་རླུང་དབུ་མར་ཞུགས་གནས་ཐིམ་གསུམ་བྱས་བ་ལས། དྷཱུ་ཏཱིའི་ནང་གི་གཏུམ་མོ་ཁྱད་པར་ཅན་

[034A]༄༅། །འབར་བའི་དྲོད་ཀྱི་སྤྱི་བོ་ནས་བྱང་སེམས་ཞུ་བ་རིམ་གྱིས་བབས་པ་ལས་དྷཱུ་ཏཱིའི་ནང་དུ་རེག་བྱ་ཆེས་ཡིད་དུ་འོང་བ་ཞིག་སྐྱེ། རེག་བྱ་དེས་གཟུང་དོན་དང་དྷཱུ་ཏཱིའི་ནང་གི་ལུས་དབང་ཁྱད་པར་ཅན་གྱི་བདག་པོའི་རྐྱེན་བྱས་པ་ལས་
ལུས་ཤེས་ཀྱི་འཁོར་གྱི་ཚོར་བ་བདེ་བ་སྐྱེ། དེས་དེ་མ་ཐག་རྐྱེན་བྱས་ནས་ཡིད་ཤེས་ཀྱི་འཁོར་གྱི་ཚོར་བ་བདེ་བ་སྐྱེ་ཞིང། དེའི་ཚེ་ལྷན་སྐྱེས་ཀྱི་བདེ་བ་དང་སྟོང་པ་ཉིད་གཉིས་ཡུལ་ཡུལ་ཅན་ངོ་བོ་དབྱེར་མེད་དུ་སྦྱོར་བ་དང། བདེ་བ་དེ་
དང་སྟོང་ཉིད་རྟོགས་པའི་བློ་གཉིས་གྲུབ་སྡེ་ངོ་བོ་དབྱེར་མེད་དུ་སྦྱོར་བའི་ཚུལ་གྱིས་བདེ་སྟོང་སྦྱར་ནས་སྒོམ་པར་བྱེད་པ་ཡིན་པའི་ཕྱིར་རོ། །གཉིས་པ་ནི། སྨོན་ལམ་ལས། ལངས་པར་གྱུར་ཚེ་གང་ཤར་སྣང་བ་ཀུན། །ཆུ་དང་ཆུ་རླབས་གཉིས་པོ་
ཇི་བཞིན་དུ། །བདེ་བ་ཆེན་པོའི་རོལ་པར་ཤར་གྱུར་ཏེ། །གཟུང་འཛིན་རྣམ་པར་རྟོག་པའི་བག་ཆག་ཀུན། །ཡོངས་སུ་སྦྱོང་ལ་ཐོགས་པ་མེད་པར་ཤོག་ཅེས་གསུངས་པ་ལྟར་བཤད་ན། དེའི་ཚུལ་ཡོད་དེ། འཁྲིད་ཡིག་ལས། དེ་ལས་ལངས་
པའི་རྗེས་ཐོབ་ཏུ་ནི་གཟུགས་ལ་སོགས་པའི་ཡུལ་སྣང་གང་ཤར་ཐམས་ཅད་ལ། མཉམ་གཞག་ཏུ་བསྐྱངས་པའི་བདེ་སྟོང་གིས་རྒྱས་བཏབ་སྟེ། ཐམས་ཅད་བདེ་སྟོང་དབྱེར་མེད་ཀྱི་རྣམ་རོལ་དུ་ལྟ་བ་ལ་ལོགས་ན། དེ་གོམས་པ་ལ་བརྟེན་ནས་
ཡུལ་སྣང་གང་ཤར་ཐམས་ཅད་བདེ་བ་འབར་བའི་གྲོགས་སུ་འཆར་ཏེ། ཞེས་གསུངས་པ་ལྟར་ཡིན་པའི་ཕྱིར། དེའི་ཚུལ་རིམ་ལྔ་གསལ་སྒྲོན་ལས་རྒྱས་པར་བཤད་པའི་དོན་བསྡུ་ན་འདི་ལྟར་ཡིན་ཏེ། ཐོག་མར་ཆོས་ཐམས་ཅད་མིང་དང་བརྡས་

[034B] རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་གཏན་ལ་ཕབ་ནས་ངེས་པར་བྱེད། ཆོས་ཐམས་ཅད་ཀྱི་ཆོས་ཉིད་གདོད་ནས་རང་བཞིན་གྱིས་རྣམ་པར་དག་པའི་ཚུལ་དེ་ལྟར་ཡིན་བཞིན་དུ། ཆོས་ཅན་ཐམས་ཅད་ནི་ཐ་སྙད་
དུ་སྒྱུ་མ་བཞིན་དུ་སྣང་ལ་དེ་ལྟར་སྣང་བ་དེ་ནི་རང་བཞིན་མེད་པའི་ཆོས་ཉིད་དེའི་རྣམ་འགྱུར་དུ་ལྟ། དེའི་ཚེ་བདེ་སྟོང་རོ་གཅིག་ཏུ་མོས་པའི་གནད་ཀྱིས་གང་ཤར་ཆོས་ཉིད་ཀྱི་རྣམ་འགྱུར་ཡིན་པ་ལྟར་བདེ་བའི་རྣམ་འགྱུར་དུ་ཡང་མོས་པའི་དབང་གིས་འཇོག་པ་
ཡིན་པའི་ཕྱིར། དངོས་གྲུབ་སྙེ་མ་ལས་ཀྱང་དེ་ལྟར་དུ་གསུངས་ཏེ། ཐམས་ཅད་བདག་ཉིད་རྟག་ཏུ་བཞུགས། །ཞེས་སོགས། རྩ་བཤད་ཀྱི་རྒྱུད་ལས་ལྷན་སྐྱེས་ཀྱི་བདེ་བས་ཀུན་ལ་ཁྱབ་པར་བཤད་པའི་ངེས་དོན་འཆད་པ་ན། དེ་ཉིད་ལས། ལྷན་སྐྱེས་ཀྱི་བདེ་
བ་བསྐྱེད་དེ་མཉམ་གཞག་ཏུ་བསྐྱངས་པའི་འོག་ཏུ་སྣོད་བཅུད་གཞན་དང་ལྷན་སྐྱེས་ཀྱི་བདེ་བའི་དེ་ཁོ་ན་ཉིད་རང་བཞིན་སྟོང་པ་གཉིས་མཚུངས་པའི་ཚུལ་དང། ཆོས་ཐམས་ཅད་རང་རང་གི་སྟོང་པ་ཉིད་དེར་སྣང་བ་ཡིན་པས་དེའི་རྣམ་འགྱུར་ཡིན་པ་དང། དེ་
ལྟ་ན་དེ་དག་ནི་སྟོང་པ་ཉིད་ལ་རྗེས་སུ་ཞུགས་པའི་ལྷན་སྐྱེས་ཀྱི་འང་རྣམ་རོལ་ཏུ་ཤར་བར་མོས་ནས། རྗེས་ཀྱི་ཚེ་བསྐྱངས་པས་ཡུལ་སྣང་ཐམས་ཅད་བདེ་བར་འཆར་བའི་གྲོགས་སུ་འཁྱེར་བའི་ཆེད་ཡིན། ཞེས་གསུངས་པའི་ཕྱིར། དོན་དེ་ལ་དགོངས་ནས་
སར་ཧས། བདེ་བ་ཆེན་པོ་མཆོག་འདི་དང། བདག་དང་གཞན་དུ་ཡོད་མ་ཡིན། །མདུན་དང་རྒྱབ་དང་ཕྱོགས་བཅུ་རུམ་གང་གང་མཐོང་བ་དེ་དེ་ཉིད། །དེ་རིང་ཉིད་དུ་མགོན་པོ་ད་ལྟ་འཁྲུལ་པ་ཆད། །ཅེས་གསུངས་ཤིང། མཁའ་འགྲོ་རྒྱ་མཚོ་ལས་ཀྱང་

[035A]༄༅། །དེ་ཡི་དུས་སུ་གང་མཐོང་པ། །དངོས་པོ་ཀུན་ལ་སྦྱར་བར་བྱ། །འདོད་ཆགས་ཆེན་པོའི་ཚུལ་བདག་ཉིད། །རྟག་ཏུ་བདག་ཉིད་ལ་འབྱུང་འགྱུར། །ཞེས་གསུངས་སོ། །རྗེས་ཐོབ་ལ་དེ་ལྟར་བསྐྱངས་བཞི་འོག་ཏུ་ཡང་མཉམ་གཞག་སྐྱོང་བའི་སེལ་
མ་བྱ་དགོས་པ་ཡིན་ཏེ། དངོས་གྲུབ་སྙེ་མ་ལས། རྗེས་ཐོབ་ཏུ་དེ་ལྟར་བསྐྱངས་པའི་འོག་ཏུ་སླར་ཡང་ཕྱི་ནང་གི་ཐབས་གཉིས་གང་རུང་ལ་བརྟེན་ནས་དགའ་བཞི་ཚན་པ་གཉིས་བསྐྱེད་ལ་མཉམ་པར་བཞག་དེ་ལྟར་མཉམ་རྗེས་སྤེལ་བ་རྒྱུན་ལྡན་དུ་བྱའོ། །ཞེས་
གསུངས་པའི་ཕྱིར། གཉིས་པ་སྣང་ཕྱོགས་ཀྱི་རྫོགས་རིམ་འཆད་པ་ནི། ཀུན་སྤྱོད་དང་ལཱུ་ཧི་པའི་སྒྲུབ་ཐབས་གཉིས་ལས་ཀྱང། བསམ་གྱིས་མི་ཁྱབ་དེ་བསམ་ན། །དེ་ལས་གཟུགས་ནི་འཐོབ་པར་འགྱུར་ཞེས་གསུངས་ཏེ། དེའི་དོན་སྟོང་ཕྱོགས་
བསམ་གྱིས་མི་ཁྱབ་པའི་རྫོགས་རིམ་བསྒོམས་པར་བྱས་ན། གཟུངས་ཏེ་སྣང་ཕྱོགས་བསམ་གྱིས་མི་ཁྱབ་པའི་རྫོགས་རིམ་སྒྱུ་ལུས་འགྲུབ་པར་འགྱུར་བའི་དོན་ཡིན་ལ། བསམ་གྱིས་མི་ཁྱབ་པའི་དོན་ཡང་ཆོས་རྣམས་རང་བཞིན་གྱིས་སྟོང་པའི་སྟོང་
ཉིད་དེ་ནི་ཐ་སྙད་པའི་ཤེས་པ་རྣམས་དང་མཐར་འཛིན་གྱི་བློའི་ཡུལ་ལས་འདས་པས་དེས་བསམ་གྱིས་མི་ཁྱབ་པའི་དོན་ཡིན་གྱི། བློ་གང་གིས་བསམ་གྱིས་མི་ཁྱབ་པའི་དོན་མིན་ཏེ། གཞི་གྲུབ་ན་བསམ་པ་བྱ་བའི་ཡུལ་ཡིན་དགོས་པའི་ཕྱིར་རོ། །
དེས་ན་བསམ་གྱིས་མི་ཁྱབ་པའི་རྫོགས་རིམ་གྱི་གཙོ་བོ་སྟོང་ཕྱོགས་ཀྱི་རྫོགས་རིམ་ཡིན་ཡང་སྣང་ཕྱོགས་ཀྱི་རྫོགས་རིམ་སྒྱུ་མའི་སྐུ་དེར་བསྡུ་བ་ཡིན་ནོ། །དེ་ཡང་སྨོན་ལམ་ལས། རིམ་པ་དེ་ཡིས་དཔེ་ཡི་ལྷན་སྐྱེས་ལས། །ཆུ་ཀླུང་ཤིན་ཏུ་དྭངས་ལས་

[035B] །སྒྱུ་འཕྲུལ་དྲ་བའི་སླུར་ནི་སངས་གྱུར་ཏེ། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་ཅེས་གསུངས་ཏེ། སྒྱུ་ལུས་ཀྱི་སྐོར་འདིའི་རྣམ་བཤད་ལས་རྒྱས་པར་མི་འཆད་པ་ནི། འདུས་པའི་ཕྱོགས་ནས་རྒྱས་པར་བཤད་ཟིན་པ་ལ་དགོངས་
ཀྱི། སྤྱིར་བདེ་མཆོག་ལ་ནི་སྐྱེ་ལུས་སྒྲུབ་ཚུལ་སོགས་ཤེས་པ་ཤིན་ཏུ་གལ་ཆེ་བ་ཡིན་ཏེ། དངོས་གྲུབ་སྙེ་མ་ལས། སྒྱུར་མའི་སྐུར་ལྡང་ཚུལ་མཐའ་དག་པ་ནི་ཤིན་ཏུ་རྟོགས་དཀའ་བར་ཡོད་པས་འཕགས་སྐོར་དུ་རྒྱས་པར་གཏན་ལ་ཕབ་པ་ལས་ཤེས་
བར་བྱའོ། །ཞེས་གསུངས་པའི་ཕྱིར་དང། སྣང་ཕྱོགས་ཀྱི་རྫོགས་རིམ་ནི་སྒྱུ་མའི་སྐུ་གཉིས་ལ་བྱེད་པས་དེའི་ཚུལ་ངེས་པར་ཤེས་དགོས་པའི་ཕྱིར་རོ། །དེ་ཡང་སྔར་བཤད་པའི་ཐབས་རྣམས་དང་ཁྱད་པར་ཕྱག་རྒྱའི་སྦྱོར་བ་ལ་བརྟེན་ནས་ལུས་ཀྱི་རླུང་མ་ལུས་
པར་དྷཱུ་ཏིར་ཞུགས་གནས་ཐིམ་གསུམ་བྱས་པའི་རྐྱེན་གྱིས་དཔེའི་འོད་གསལ་མཐར་ཐུག་ཐོབ་ནས་ལུགས་ལྡོག་ཏུ་ལངས་པའི་ཚེ་སྒྱུ་མའི་སྐུ་འཐོབ་པར་འགྱུར་བས། དེ་འགྲུབ་པ་ནི་ཕྱག་རྒྱ་ལ་ལྟོས་པ་ཡིན་ཏེ། དེ་ལ་མ་ལྟོས་པར་བཞིའི་འོད་གསལ་མཐར་ཐུག་
འདྲེན་མི་ནུས་པར་བཤད་པའི་ཕྱིར་རོ། །ཚེ་གཅིག་ལ་འཆང་རྒྱ་བ་ནི་ཕྱག་རྒྱ་ལ་ངེས་པར་ལྟོས་པ་ཡིན་ཏེ། རྩ་རྒྱུད་ལས། ཕྱག་རྒྱ་དང་བྲལ་གསང་སྔགས་ནི། །ལུས་ཅན་རྣམས་ལ་འགྲུབ་མི་འགྱུར། །ཞེས་གསུངས་པའི་དོན་འཆད་པ་ན། སཾ་བཧུ་ཊི་ལས།ཕྱག་
རྒྱ་རེ་རེ་དང་ལྡན་འདི་མ་གཏོགས་པར་དངོས་གྲུབ་སྟེར་བར་མི་འགྱུར་རོ། །ཞེས་གསུངས་པའི་ཕྱིར། འདིར་ལས་རྒྱ་ལ་ལྟོས་དགོས་མི་དགོས་འདོད་པའི་ལུགས་གཉིས་ཡོད་དེ། མཁས་པ་ཕལ་ཆེར་སྒྱུ་ལུས་བསྐྱེད་པ་ནི་ལས་རྒྱ་ལ་ངེས་པར་རག་ལས་པར་བཞེད་ཅིང་

[036A]༄༅། །རྗེ་ནོར་བཟང་རྒྱ་མཚོས་ནི་སྤྱིར་བཏང་དེ་ལྟར་ཡིན་ཀྱང། དམིགས་བསལ་ལ་ངེས་པ་མེད་དེ། གང་ཟག་གི་རིགས་འགའ་ཞིག་གིས་ཡེ་རྒྱ་ཙམ་ལ་བརྟེན་ནས་བསྐྱེད་རིམ་ནས་བརྩམས་ཏེ་ཟུང་འཇུག་གི་བར་མངོན་དུ་བྱེད་ནུས་པ་ཡོད་བའི་ཕྱིར་
ཞེས་བཞེད་དེ་བརྟག་གོ་སྒྱུ་ལུས་སྒྲུབ་ཚུལ་སོགས་ནི་བླ་མ་བརྒྱུད་པའི་མན་ངག་ལས་ཤས་དགོས་ཀྱི། གཞན་དུ་མ་ཡིན་ཏེ། བདག་བྱིན་རླབས་ལས། བསྐལ་པ་དཔག་ཏུ་མེད་པར་ནི། །ཐོས་པའི་ཕ་རོལ་ཕྱིན་པས་ཀྱང། །བླ་མའི་བཀའ་མེད་སྒྱུ་མ་ནི། །
མངོན་དུ་བྱ་བར་མི་ནུས་སོ། །ཞེས་གསུངས་པའི་ཕྱིར། དེས་ན་འདི་འཆད་པ་ལ་གཉིས། མདོག་པའི་སྒྱུ་ལུས་ཀྱི་རིམ་པ་ཇི་ལྟར་བྱ་བ་དང། ཟུང་འཇུག་གི་རིམ་པ་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། སྒྱུ་ལུས་ཀྱི་གཞི་ཇི་ལྟར་འདིང་བ་དང་
སྒྱུ་ལུས་སྒྲུབ་པའི་ཚུལ་དངོས་སོ། །དང་པོ་ལ་དེའི་སྒྲུབ་གཞི་ཡོད་དེ། རང་ཅག་རྣམས་ཀྱི་རྒྱུད་ལ་ཡོད་པའི་ཤིན་ཏུ་ཕྲ་བའི་རླུང་སེམས་དངོས་པོ་གཅིག་པ་འདི་དེ་ཡིན་པའི་ཕྱིར། དེས་ན་འཁོར་བའི་སེམས་ཅན་རྣམས་འཆི་བ་འོད་གསལ་སྔོན་དུ་མ་སོང་བར་
རྒྱུ་མེད་དང་རང་དབང་དུ་མི་འབྱུང་སྟེ། དེ་རྣམས་རང་རྒྱུ་གཞིའི་འཆི་བ་འོད་གསལ་གྱི་རླུང་སེམས་དངོས་པོ་གཅིག་པའི་རྒྱུ་རྐྱེན་ལས་བྱུང་བའི་ཕྱིར་ཏེ། རིམ་ལྔ་ལས། འགྲོ་ཀུན་རང་དབང་མེད་པ་སྟེ། །རང་དབང་དུ་ནི་འབྱུང་བ་མིན། །དེ་ཡི་རྒྱུ་ནི་འོད་
གསལ་བ། །འོད་གསལ་ཐམས་ཅད་སྟོང་པའོ། །ཞེས་གསུངས་པའི་ཕྱིར། དེ་ལྟ་བུའི་རླུང་སེམས་དེ་ཉིད་ཐབས་མཁས་ཀྱི་མན་ངག་དང་མི་ལྡན་པའི་སོ་སྐྱེ་རྣམས་འཁོར་བར་འཁོར་བའི་རྒྱུར་འགྱུར་ལ། ཐབས་མཁས་ཀྱི་མན་ངག་དང་ལྡན་པ་ལ་སྒྱུ་མའི་སྐུར་

[036B] དེ་ཉིད་ལས་སེམས་གང་གིས་ནི་བྱིས་པ་རྣམས། །འཁོར་བའི་འཆིང་བས་བཅིངས་གྱུར་པ། །སེམས་དེ་ཉིད་ཀྱིས་རྣལ་འབྱོར་པ། །བདེ་གཤེགས་གནས་སུ་འགྲོ་བར་འགྱུར། །ཞེས་གསུངས་པའི་ཕྱིར། ཤིན་ཏུ་
ཕྲ་བའི་རླུང་སེམས་དེ་ཉིད་སེམས་ཅན་རྣམས་ཀྱི་སྐྱེ་འཆི་བར་དོ་གསུམ་དང་ལུས་སྣ་ཚོགས་འཛིན་པའི་རྒྱུར་འགྱུར་པ་ཡིན་ཏེ། རྡོ་རྗེ་འཕྲེང་བ་ལས། སྐྱེ་དང་གནས་དང་འཇིག་པ་དང། །སྲིད་པ་བར་མར་གནས་པ་ནི། །ཇི་སྲིད་འཇིག་རྟེན་གྱིས་བཏགས་པ་
སེམས་ཀྱི་རླུང་གི་རྣམ་འཕྲུལ་ལོ། །ཞེས་དང། ལུང་སྟོན་ལས་ཀྱང། འདུ་ཤེས་ཅན་དང་འདུ་ཤེས་མེད། །སེམས་ཅན་དུ་བཏགས་འདི་གནས་པ། །དེ་རྣམས་རླུང་ལས་བྱུང་བ་སྟེ། །རླུང་ལས་སླར་ཡང་འགག་པ་ཡིན། །ཞེས་གསུངས་པའི་ཕྱིར་
དེས་ན་གཞིའི་སེམས་ཅན་ཐམས་ཅད་ཀྱི་རྒྱུད་ལ་སྒྱུ་ལུས་ཀྱི་སྒྲུབ་གཞི་རླུང་སེམས་གཉིས་རང་བཅས་སུ་ཡོད་དེ། སེམས་ཅན་རྣམས་ཀྱི་ལུས་སེམས་ལ་རགས་པ་གནས་སྐབས་པའི་ལུས་སེམས་གཉིས་དང། ཕྲ་བ་གཉུག་མའི་ལུས་སེམས་གཉིས་
གཉིས་ཡོད་ཅིང། རགས་པ་གནས་སྐབས་པའི་ལུས་སེམས་གཉིས་འདོར་ཡང། ཕྲ་བ་གཉུག་མའི་ལུས་སེམས་གཉིས་ཀྱིས་གཞི་ལ་བར་དོ་དང། ལམ་དུས་སུ་སྒྱུ་ལུས་ཀྱི་ཉེར་ལེན་དང་ལྷན་ཅིག་བྱེད་རྐྱེན་ཁྱད་པ་ཡིན་པའི་ཕྱིར། ཅུང་ཟད་ཕྱེ་ན་
འདི་ལྟར་ཡིན་ཏེ། ཤིན་ཏུ་ཕྲ་བའི་རླུང་གིས་ནི་རང་འབྲས་སྒྱུ་མའི་སྐུ་གཉིས་ཀྱི་ལུས་ཀྱི་ཉེར་ལེན་དང། སེམས་ཀྱིས་ནི་དེའི་ལྷན་ཅིག་བྱེད་རྐྱེན་བྱེད། ཤིན་ཏུ་ཕྲ་བའི་སེམས་ཀྱིས་ནི་རང་འབྲས་སྐུ་མའི་སྐུ་གཉིས་ཀྱི་ཐུགས་ཀྱི་ཉེར་ལེན་དང། རླུང་གིས་ནི་

[037A]༄༅། །དེའི་ལྷན་ཅིག་བྱེད་རྐྱེན་བྱེད་ལ། རླུང་སེམས་གཉིས་ཚོགས་པ་ལ་བརྟེན་ནས་བཏགས་པའི་ང་ཙམ་ཞིག་གིས་ནི་སྒྱུ་ལུས་པ་གཉིས་ཀྱི་ཉེར་ལེན་བྱེད་པ་ཡིན་པའི་ཕྱིར། གང་ཟག་གཅིག་ལའང་རགས་པ་དང་ཕྲ་བའི་ལུས་སེམས་
གཉིས་གཉིས་ཡོད་ཀྱང་རྒྱུད་གཉིས་སུ་ཐལ་བའི་སྐྱོན་མེད་དེ། དེ་གཉིས་རྟེན་བརྟེན་པ་ཡིན་ཞིང་དེ་གཉིས་ལས་གང་གིས་བྱ་བ་གཙོ་བོར་བྱེད་པའི་ཚེ་ཅིག་ཤོས་བག་ལ་ཞ་བའི་ཚུལ་དུ་གནས་པའི་ཕྱིར་དང། སྔ་དྲོ་ཕྱི་དྲོ་སོགས་དུས་ཐ་དད་པའི་དབང་
གིས་གང་ཟག་གཅིག་ལ་ང་དུ་མ་འབྱུང་པ་ཡོད་ཀྱང། གང་ཟག་དེ་ཉིད་རྒྱུད་ཐ་དད་པ་དུ་མར་མི་འགྱུར་བ་བཞིན་ཡིན་པའི་ཕྱིར་རོ། །ཤིན་ཏུ་ཕྲ་བའི་རླུང་སེམས་གཉིས་གཅིག་མིན་ཀྱང་ངོ་བོ་གཅིག་ཡིན་ཏེ། དེ་གཉིས་ཆུ་ལ་ཆུ་ཞུགས་པའམ་མར་ལ་མར་
བཅུག་པ་ལྟར་ངོ་བོ་གཅིག་ལ་ལྡོག་པ་ཐ་དད་ཙམ་ཡིན་པའི་ཕྱིར། དེ་ཡང་རྟ་ལྟ་བུའི་བཞོན་པ་རླུང་དང་མི་ལྟ་བུའི་ཞོན་མཁན་སེམས་ཡིན་ཏེ། རླུང་དང་ཡིད་བྱེད་ལ་བརྟེན་ནས་སེམས་དེ་ཉིད་ཡུལ་སོ་སོ་ལ་འཇུག་པར་འགྱུར་བའི་ཕྱིར་ཏེ། སྤྱོད་བསྡུས་ལས་
འདིའི་བཞོན་པ་གང་ཞེ་ན་རླུང་ཞེས་བྱ་སྟེ། སེམས་རྡོ་རྗེ་གང་ཡིན་པ་རྟ་ལྟ་བུ་ལ་ཞོན་ནས་གང་དུ་འདོད་པ་དེར་འཕོ་བར་འགྱུར་རོ། །ཞེས་གསུངས་པའི་ཕྱིར། གཉིས་པ་ནི། གཞི་ལ་འཆི་བ་འོད་གསལ་གྱི་རླུང་སེམས་ཙམ་ལས་བར་དོ་འགྲུབ་པ་དེ་བཞིན་དུ་
ལམ་དུས་སུ་དེ་ལས་སྒྱུ་མའི་སྐུ་འགྲུབ་པར་འགྱུར་བ་ཡིན་ཏེ། རིམ་ལྔ་ལས། དེ་ཉིད་རླུང་དང་ཡང་དག་ལྡན། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་པ་ཡི་ལུས་སུ་གྱུར། །སྒྱུ་མའི་སྐུ་ཞེས་དེ་ལ་བཤད། །ཞེས་གསུངས་པའི་ཕྱིར། འདིར་

[037B] དངོས་རྒྱུའི་ཁྱད་པར་ནི་སེམས་དབེན་མཐར་ཐུག་གི་དཔེའི་འོད་གསལ་གྱི་རླུང་སེམས་ཙམ་ལས་བྱུང། དུས་ཀྱི་ཁྱད་པར་ནི་སེམས་དབེན་མཐར་ཐུག་གི་ལུགས་ལྡོག་གི་ཉེར་
ཐོབ་དང་དུས་མཉམ་དུ་གྲུབ་གནས་ཀྱི་ཁྱད་པར་ནི་རྣལ་འབྱོར་བའི་བཞེད་པས་དྷཱུ་ཏཱིའི་དབུས་ཀྱི་ཐིག་ལའི་ནང་དང་ཕྱི་རོལ་ཅི་རིགས་པར་ལྡང། ངོ་བོའི་ཁྱད་པར་ནི་རླུང་སེམས་ཀྱི་རང་བཞིན་དངས་ཤིང་ཐོགས་པ་མེད་པའི་ལུས་ཅན། ཁ་དོག་གི་ཁྱད་པར་ནི་
སྲོག་འཛིན་གྱི་ཁ་དོག་དང་མཐུན་པར་དཀར། དབྱིབས་ཀྱི་ཁྱད་པར་ནི་སྐབས་འདིར་བདེ་མཆོག་ཡབ་ཡུམ་གྱི་རྣམ་པ་ཅན། མཐོང་ཚུལ་གྱི་ཁྱད་བར་ནི་སྒྱུ་ལུས་ཐོབ་པ་མ་གཏོགས་དེ་མ་ཐོབ་པའི་སོ་སྐྱེས་མངོན་སུམ་དུ་མཐོང་བར་མི་ནུས། འོད་ཟེར་གྱི་
ཁྱད་བར་ནི་སྐུའི་འོད་ཟེར་གྱིས་འཇིག་རྟེན་གྱི་ཁམས་གྲངས་མེད་པ་སྣང་བར་བྱེད། ལོངས་སྤྱོད་ཀྱི་ཁྱད་པར་ནི་དབང་ཤེས་དང་ཡིད་ཤེས་ཀུན་ཚང་བས། རང་གི་ཡུལ་ཐམས་ཅད་ལ་ལོངས་སྤྱོད་ནུས། འཕེན་པས་ཁྱད་པར་ནི་སྒྱུ་མའི་སྐུར་ལྡང་བར་བྱའོ་
སྔོན་དུ་འཕེན་པ་བཏང་བའི་སྟོབས་ཀྱིས་འགྲུབ། ཡོན་ཏན་གྱི་ཁྱད་པར་ནི་མཚན་དཔེས་བརྒྱན་ཅིང་ནམ་མཁའ་མཛོད་ལ་མངའ་བརྙེས་པར་མ་ཟད། སངས་རྒྱས་ལས་དབང་བསྐུར་ཐོབ་ཅིང་ཚེ་དེ་ཉིད་ལ་འཚང་བརྒྱ། དཔེས་མཚོན་ཚུལ་གྱི་ཁྱད་པར་ནི་
སྒྱུ་མ་ཆུ་ཟླ་མིག་ཡོར་ལ་སོགས་པའི་དཔེ་བཅུ་གཉིས་ཀྱིས་མཚོན། མཚན་གྱི་ཁྱད་པར་ནི་སྒྱུ་ལུས། བདག་བྱིན་རླབས། སྒྱུ་འཕྲུལ་དྲ་པ་ལ་སོགས་པའི་རྣམ་གྲངས་སུ་འགྱུར། སྒྲ་བཤད་ཀྱི་ཁྱད་པར་ནི་དཔེ་སྒྱུ་མ་ལ་སོགས་པ་བཅུ་གཉིས་ཀྱིས་མཚོན་ཞིང་

[038A]༄༅། །ཁྱད་པར་ཐོག་མའི་སྒྱུ་མ་དང་འདྲ་བའི་སྐུ་ཅན་ཡིན་པས་ན་དེ་ལྟར་དུ་བརྗོད། ཡུན་ཚད་ཀྱི་ཁྱད་བར་ནི་རིམ་པ་གསུམ་པའི་སྒྱུ་མའི་སྐུ་འདི་རིམ་པ་བཞི་པའི་དོན་གྱི་འོད་གསལ་མ་སྐྱེས་བར་དུ་གནས་ལ། དེ་སྐྱེས་པ་ན་འཇའ་ཡལ་བ་ལྟར་
དག་པར་འགྱུར་པའི་ཕྱིར། གཞན་ཡང་སྒྱུ་ལུས་ཀྱི་ཁྱད་པར་ལེགས་པར་ཤེས་ཤིང་མོས་པ་ཙམ་ལའང་སྟོང་ཉིད་མངོན་སུམ་དུ་རྟོགས་པ་དང། བསྐྱེད་རིམ་ཕྲ་རགས་མཐར་ཕྱིན་པ་དང་འདྲ་བའི་ཕན་ཡོན་ཆེན་པོ་རྣམས་འབྱུང་བ་ཡིན་ཏེ། དེ་ལྟར་ཡེ་ཤེས་
རྡོ་རྗེ་ཀུན་ལས་བཏུས་རྩ་འགྲེལ་དང། སྤྱོད་བསྡུས་ལས་གསུངས་བ་ལྟར་སྒྲ་ཇི་བཞིན་པར་རྗེ་ཉིད་ཀྱང་བཞེད་པའི་ཕྱིར། སྒྱུ་ལུས་ཐོག་མར་ལྡང་བའི་གནས་ལ་བཞེད་ཚུལ་མི་འདྲ་བ་ཡོད་དེ། མཁས་པ་ཁ་ཅིག་སྙིང་གའི་དྷཱི་ཏིའི་ཕྱི་ལྡང་ནང་ལྡང་གཉིས་
ཀ་ཡོད་པར་བཞེད་ལ། ཁ་ཅིག་དེ་གཉིས་རེ་རེ་བ་ཁོ་ན་བཞེད་བའི་ཚུལ་གཉིས་ཡོད་པའི་ཕྱིར། གཉིས་པ་སློབ་པའི་ཟུང་འཇུག་གི་སྒྱུ་འགྲུབ་ཚུལ་ཡོད་དེ། སྨོན་ལམ་ལས། སྒྱུ་མའི་ལུས་མཛེས་ཡང་ཡང་འོད་གསལ་དུ། །ཀུན་ཏུ་ཞུགས་ལས་དོན་གྱི་
ལྷན་ཅིག་སྐྱེས། །མངོན་དུ་བྱས་མཐར་དཔལ་ལྡན་རྡོ་རྗེ་འཆང། །སློབ་པའི་ཟུང་འཇུག་མངོན་དུ་འགྱུར་བར་ཤོག་ཞེས་འབྱུང་བ་ལྟར། རིམ་པ་གསུམ་པའི་སྒྱུ་ལུས་རྡོ་རྗེས་གཞིག་གི་བསམ་གཏན་ལ་སོགས་པའི་ཐབས་ཀྱིས་ཡང་འོད་
གསལ་དུ་འཇུག་པ་ལ་གོམས་པར་བྱས་པའི་མཐར་འོད་གསལ་གྱིས་སྦྱངས་ནས་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རིམ་བ་བཞི་པའི་དོན་གྱི་འོད་གསལ་མངོན་དུ་བྱས་པ་དེ་ལས་ལུགས་ལྡོག་ཏུ་ལངས་པའི་ཚེ་

[038B] རིམ་བ་བཞི་པའི་དོན་གྱི་འོད་གསལ་དེ་བླ་མེད་ཀྱི་མཐོང་ལམ་ཡིན་ཡང་བདེན་འཛིན་ཀུན་བཏགས་དང་ལྷན་སྐྱེས་ཀྱི་ས་བོན་གཉིས་ཅིག་ཅར་དུ་དངོས་སུ་སྤོང་ནུས་པ་ཡིན་ཏེ། སྐབས་འདིར་བདེན་འཛིན་ཉོན་སྒྲིབ་ཏུ་བཞེད་པ་ཡིན་
ཞིང། འོད་གསལ་དེ་ལ་ཉོན་སྒྲིབ་དངོས་སུ་སྤོང་ནུས་པའི་བྱེད་པ་ཚང་བས། དེས་ཉོན་སྒྲིབ་སྤངས་པ་དང་སློབ་པའི་ཟུང་འཇུག་ཐོབ་པ། བླ་མེད་ཀྱི་སྒོམ་ལམ་ཐོབ་པ། དགྲ་བཅོམ་པར་འགྱུར་བ་རྣམས་དུས་མཉམ་པའི་ཕྱིར། དེའི་ཚེ་གསར་དུ་ཐོབ་བའི་ཟུང་འཇུག་དེ་སྤངས་པ་ཟུང་འཇུག་ཡིན་ཏེ། ཉོན་སྒྲིབ་གསར་དུ་སྤངས་པའི་སྤངས་པ་དང་ལྷན་ཅིག་ཏུ་ཚོགས་པའི་དག་པའི་སྒྱུ་ལུས་གསར་དུ་ཐོབ་པ་ཡིན་པའི་ཕྱིར། རྟོགས་པ་ཟུང་འཇུག་ནི་དེའི་རྗེས་སུ་མངོན་དུ་བྱེད་པ་ཡིན་ཏེ། ཟུང་འཇུག་པ་དེས་
སླར་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་མངོན་དུ་བྱས་པ་ན་རྟོགས་པ་ཟུང་འཇུག་ཅེས་གྲགས་པའི་ཟུང་འཇུག་གི་གཙོ་བོ་དེ་ཐོབ་པ་ཡིན་པའི་ཕྱིར་ཏེ། རིམ་ལྔ་ལས། ཀུན་རྫོབ་དང་ནི་དོན་དམ་གྱི། །རྣམ་དབྱེ་རྣམ་པར་ཤེས་ནས་ནི། །
གང་དུ་ཡང་དག་འདྲེས་གྱུར་བ། །ཟུང་དུ་འཇུག་པར་དེ་བཤད་དོ། །ཞེས་གསུངས་པའི་ཕྱིར། དེའི་ཚེ་སྤངས་རྟོགས་ཀྱི་ཟུང་འཇུག་གཉིས་ཀ་ཚང་ཡང། མཉམ་གཞག་དེ་ལས་ལངས་པ་ན་སྤངས་པ་ཟུང་འཇུག་པར་འགྱུར་བ་ཡིན་གྱི། རྟོགས་པ་
ཟུང་འཇུག་པ་ནི་མིན་ཏེ། རྗེས་ཐོབ་ཀྱི་ཚེ་ཀུན་རྫོབ་དངོས་ཡུལ་དུ་བྱེད་དགོས་པས། དོན་དམ་བདེན་པ་མངོན་སུམ་དུ་རྟོགས་པ་མ་ཡིན་པའི་ཕྱིར་ཏེ། བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་སེམས་ཅན་མེད་པའི་ཕྱིར་རོ། །སྤྱིར་དག་

[039A]༄༅། །མ་དག་གི་སྒྱུ་ལུས་གཉིས་གང་དུ་ལྡང་ཡང་འོད་གསལ་ལས་ལྡང་དགོས་པ་ཡིན་ཏེ། རིམ་པ་གཉིས་པའི་དཔེའི་འོད་གསལ་མཐར་ཐུག་ལས་མ་དག་པའི་སྦྱ་ལུས་དང། རིམ་པ་བཞི་པའི་དོན་གྱི་འོད་གསལ་ལས་དག་པའི་སྒྱུ་ལུས་
སུ་ལྡང་དགོས་པའི་ཕྱིར། དེ་ཡང་འོད་གསལ་གཉིས་ལས་ཆོས་གཞན་གྱིས་བར་མ་ཆོད་པར་ཆུ་ལས་ཉ་ལྡང་བའི་ཚུལ་གྱིས་འབྱུང་བ་ཡིན་ཏེ། རིམ་ལྔ་ལས། ཇི་ལྟར་དང་བའི་ཆུ་ཀླུང་ལས། ཉ་དག་མྱུར་དུ་ལྡང་བ་ལྟར། །དེ་བཞིན་ཐམས་ཅད་
སྟོང་གསལ་ལས། །སྒྱུ་འཕྲུལ་དྲ་བ་འབྱུང་བར་བཤད། །ཅེས་དང། དྲིལ་བུའི་ཞབས་གྱིས་ཀྱང། གང་ཡང་སྐད་ཅིག་སྤོར་བ་ཡིས། །རང་ཉིད་རྡོ་རྗེ་མཁའ་འགྲོར་འགྱུར། །རྫུས་ཏེ་སྐྱེས་པའི་སེམས་ཅན་བཞིན། །ཞེས་དང། འདུས་པའི་རྒྱུད་
ཕྱི་མ་ལས་ཀྱང། ཡུད་ཀྱི་ཡེ་ཤེས་རྫོགས་བྱེད་པ། །ཏིང་ངེ་འཛིན་ཞེས་བརྗོད་པ་ཡིན། །ཞེས་གསུངས་པའི་ཕྱིར། གང་ཡང་སྐད་ཅིག་སྦྱོར་བ་ཡིས། །ཞེས་དང། ཡུད་ཀྱིས་ཞེས་པ་གཉིས་གྱི་དོན་ནི་འོད་གསལ་ཆོས་གཞན་གྱིས་བར་མ་ཆོད་པར་སྒྱུ་
མའི་སྐུར་ལྡང་བའི་དོན་ཡིན་ཏེ། དེ་ལྟར་རྗེ་ཉིད་ཀྱིས་རིམ་ལྔ་གསལ་སྒྲོན་སོགས་དང་དངོས་གྲུབ་སྙེ་མ་ལས་ཀྱང་བཤད་པའི་ཕྱིར། དེ་ནི་དཔེས་ཀྱང་འགྲུབ་པ་ཡིན་ཏེ། གཞི་དུས་སུ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་པ་བཞིན་ཡིན་
པའི་ཕྱིར། འོ་ན། སྔགས་རིམ་དང་རྣམ་གཞག་གི་ཊིཀྐ་དང་དབང་དོན་དེ་ཉིད་རབ་གསལ་ལས་སྒྱུ་ལུས་གཉིས་ལུགས་ལྡོག་གི་སྣང་བའི་མཐར་འགྲུབ་པར་བཤད་པ་དང་འགལ་ལོ་ཞེ་ན། མི་འགལ་ཏེ། དེ་ནི་སྔོན་གྱི་པཎ་གྲུབ་འགའ་ཞིག་གི་བཞེད་

[039B] རང་ལུགས་ཀྱི་བཞེད་པ་མཐའ་ཐུག་མ་ཡིན་པའི་ཕྱིར། འདིར་སྨོན་ལམ་ལས། དཔའ་བར་འགྲོ་བའི་ཏིང་འཛིན་དེ་ཉིད་ནི། །ཡང་ཡང་གོམས་པས་ཏིང་ངེ་འཛིན་རྒྱལ་པོ། །རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། །འཁྲུལ་
པའི་བག་ཆགས་མ་ལུས་འཇོམས་པར་ཤོག་ཅེས་གསུངས་པའི་དཔའ་བར་འགྲོ་བའི་ཏིང་ངེ་འཛིན་གང་ལ་བྱེད་ཅེ་ན། སྤྱིར་མདོ་སྡེ་ལས་དཔའ་བར་འགྲོ་བའི་ཏིང་ངེ་འཛིན་ཅེས་པའི་ཐ་སྙད་མང་དུ་འབྱུང་ཞིང། དེ་ཡང་ས་བཅུ་པའི་གནས་སྐབས་སུ་
ཐོབ་པར་བཤད་ཀྱང། འདིའི་སྐབས་ཀྱི་དཔའ་བར་འགྲོ་བའི་ཏིང་ངེ་འཛིན་ནི་སློབ་པའི་ཟུང་འཇུག་དང་དེའི་ཡ་གྱལ་དུ་གྱུར་པའི་དོན་གྱི་འོད་གསལ་ལ་བྱེད་པར་གསལ་ཏེ། སློབ་པའི་ཟུང་འཇུག་ནི་སྦྱོར་བ་ཡན་ལག་དྲུག་གི་ནང་ནས་ཏིང་ངེ་འཛིན་གྱི་ཡན་ལག་
ཏུ་བཤད་ཅིང། ཟུང་འཇུག་གི་ཏིང་ངེ་འཛིན་དེ་ཡང་ཡང་གོམས་པར་བྱས་པའི་མཐར་ཏིང་ངེ་འཛིན་ཐམས་ཅད་ཀྱི་རྒྱལ་པོ་ལྟ་བུར་གྱུར་པ་རྒྱུན་མཐའི་རྡོ་རྗེ་ལྟ་བུའི་ཏིང་ངེ་འཛིན་གྱི་སྟོབས་ཀྱིས་སྒྲིབ་གཉིས་བག་ཆགས་དང་བཅས་པ་སྤངས་ནས་སངས་རྒྱས་སུ་
འགྱུར་བར་བཤད་པའི་ཕྱིར། སློབ་པའི་ཟུང་འཇུག་ཐོབ་པའི་ཚེ་བླ་མེད་ཀྱི་སྒོམ་ལམ་ཐོབ་པས། སྐབས་འདིར་སའི་རིམ་པའི་དབང་དུ་བྱས་ན་མང་དུ་ཡོད་དེ། ས་བཅུ་དང། བཅུ་གཅིག་དང། བཅུ་གཉིས་དང། བཅུ་གསུམ་དང། བཅུ་བཞིར་ཡང་བཤད་
པའི་ཕྱིར། དེ་རྣམས་ནི་དབྱེ་བསྡུ་བྱས་པ་ཙམ་ཡིན་གྱི། འགལ་བ་ནི་མེད་དེ། དང་པོ་ནི་རབ་དགའ་ལ་སོགས་པའི་ས་བཅུ་དང། དེའི་སྟེང་དུ་སངས་རྒྱས་ཀྱི་ས་ཀུན་ཏུ་འོད་བསྣན་པས་བཅུ་གཅིག་དང། དེའི་སྟེང་དུ་མོས་སྤྱོད་ཀྱིས་ཚོགས་སྦྱོར་གཉིས་

[040A]༄༅། །བསྣན་པས་བཅུ་གཉིས་དང། ས་དགུ་དང་དེའི་སྟེང་དུ་བཅུ་པ་ལ་བཅུ་པ་ཙམ་དང། ཁྱད་པར་གྱི་ལམ་དང། བར་ཆད་མེད་པའི་ལམ་གསུམ་དང། དེའི་སྟེང་དུ་ཀུན་ཏུ་འོད་བསྣན་པས་བཅུ་གསུམ་དང། དེའི་སྟེང་དུ་མོས་སྤྱོད་
ཀྱི་ས་བསྣན་བས་བཅུ་བཞིར་འཇོག་པ་ཡིན་པའི་ཕྱིར། བླ་མེད་ཀྱི་ལམ་དང་ས་དེ་རྣམས་དོད་ཐུབ་སྦྱོར་ཚུལ་ཡོད་དེ། བསྐྱེད་རིམ་མཐར་ཕྱིན་པས་བརྒྱད་པ་དང་དོད་ཐུབ་ཏུ་སྦྱོར། ངག་དབེན་ས་དགུ་པ་དང་དོད་ཐུབ། སེམས་དབེན་དང་སྒྱུ་ལུས་གཉིས་
ས་བཅུ་པའི་དཀྱིལ་སྟོད་དང་དོད་ཐུབ། འོད་གསལ་དང་སློབ་པའི་ཟུང་འཇུག་གཉིས་ས་བཅུ་པའི་དཀྱིལ་སྨད་དང་དོད་ཐུབ་སྦྱོར་བ་ཡིན་པའི་ཕྱིར། ལུགས་འདིའི་ངོ་བོའི་སྒོ་ནས་འཇོག་ཚུལ་ཡོད་དེ། བསྒོམས་སྟོབས་ཀྱིས་རླུང་དབུ་མར་ཞུགས་
གནས་ཐིམ་གསུམ་བྱས་པའི་སྟོད་པ་བཞི་འདྲེན་མི་ནུས་པ་ཚུན་ཆད་ཚོགས་ལམ། དེ་བྱེད་ནུས་པ་ནས་དོན་གྱི་འོད་གསལ་མ་སྐྱེས་ཚུན་ཆད་སྦྱོར་ལམ། རིམ་པ་བཞི་པའི་དོན་གྱི་འོད་གསལ་ནི་མཐོང་ལམ་ས་དང་པོ། །སློབ་པའི་ཟུང་འཇུག་
ཐོབ་ནས་སྒོམ་ལམ་དུ་འཇོག་པ་སྔར་དང་འདྲ་བའི་ཕྱིར། ཕར་ཕྱིན་ཐེག་པ་པ་བླ་མེད་ཀྱི་ལམ་དུ་འཇུག་པའི་ཚེ་ལམ་དེ་དག་གང་ནས་འཇུག་པ་ཡིན་ཞེ་ན། འདི་ལ་མཁས་པ་ཁ་ཅིག་ཕར་ཕྱིན་ཐེག་པའི་ས་བཅུ་པ་ཐོབ་ནས་འདིའི་རིམ་པ་བཞི་
པ་ནས་འཇུག་པར་ངེས་ཅེས་གསུངས་ལ། མཁས་པ་ཁ་ཅིག་དེར་མ་ངེས་ཏེ། ཕར་ཕྱིན་ཐེག་པར་དང་པོ་ཉིད་ནས་རིགས་ངེས་པའི་བྱང་སེམས་ཀྱི་དབང་དུ་བྱས་ན་འཇུག་ཚུལ་དེ་ལྟར་ཡིན་ཀྱང། རིགས་མ་ངེས་པ་ནི་མོས་སྤྱོད་དང་ས་བཅུ་ཀ་ནས་

[040B] དཔེར་ན། ཉན་རང་གི་མཐོང་ལམ་ཐོབ་ནས་དེའི་དགྲ་བཅོམ་གྱི་རྟོགས་པ་མངོན་དུ་མ་བྱས་པར་ཐེག་ཆེན་ལམ་དུ་འཇུག་སྲིད་པ་བཞིན་ནོ་གསུང། གཉིས་པ་ལ་གཉིས། བསྲེ་བ་དངོས་དང། སྤྱོད་པ་གསུམ་གྱི་རྣམ་གཞག་བཤད་
བའོ། །དང་པོ་ནི། བསྲེ་བ་དེ་ལ་དབྱེ་བ་གསུམ་ཡོད་དེ། འཆི་བ་ཆོས་སྐུ་དང་བསྲེ་བ་དང། བར་དོ་ལོངས་སྐུ་དང་བསྲེ་བ། སྐྱེ་བ་སྤྲུལ་སྐུ་དང་བསྲེ་བ་རྣམས་སུ་ཡོད་པའི་ཕྱིར། དེ་རེ་རེ་ལའང་གསུམ་གསུམ་ཡོད་དེ། སད་དུས་ཀྱི་སྐུ་གསུམ་དང་
བསྲེ་བ། གཉིད་དུས་ཀྱི་སྐུ་གསུམ་དང་བསྲེ་བ། འཆི་དུས་ཀྱི་སྐུ་གསུམ་དང་བསྲེ་བ་རྣམས་སུ་ཡོད་པའི་ཕྱིར། དང་པོ་ལ་གསུམ་ཡོད་དེ། རྣལ་འབྱོར་བ་དེ་གཉིད་དུ་མ་སོང་བའི་གནས་སྐབས་སུ་བདེ་སྟོང་སྦྱར་ནས་འོད་གསལ་སྒོམ་པ་སད་དུས་ཀྱི་
ཆོས་སྐུ་དང་བསྲེ་བ། དེ་ལས་ལངས་ནས་སྒྱུ་ལུས་དངོས་སམ་རྗེས་མཐུན་པ་ཧེ་རུ་ཀར་སྒོམ་པ་སད་དུས་ཀྱི་ལོངས་སྐུ་དང་བསྲེ་བ། དེ་ཉིད་རྣམ་སྨིན་གྱི་ཕུང་པོ་རྙིང་པ་ཧེ་རུ་ཀར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་འཇུག་པ་
ནི་སད་དུས་ཀྱི་སྤྲུལ་སྐུ་དང་བསྲེ་བ་ཡིན་པའི་ཕྱིར། གཉིས་པ་ལ་གསུམ་ཡོད་དེ། སྔར་ལྟར་བསྲེ་བ་བྱེད་ནུས་པ་ཞིག་གིས་གཉིད་དུས་ཀྱི་འོད་གསལ་དེ་ཉིད་ལམ་གྱི་འོད་གསལ་དུ་བསྒྱུར་ནས་སྒོམ་པ་ཆོས་སྐུ་དང་བསྲེ་བ། རྨི་ལམ་གྱི་ལུས་
ཁྱད་པར་ཅན་ཧེ་རུ་ཀར་སྒོམ་པ་ལོངས་སྐུ་དང་བསྲེ་བ། དེ་ཉིད་གཉིད་དུས་ཀྱི་ཕུང་པོ་རྙིང་བ་ཧེ་རུ་ཀར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་ཞུགས་ནས་གཉིད་སད་པ་ནི་སྤྲུལ་སྐུ་དང་བསྲེ་བ་ཡིན་པའི་ཕྱིར། གསུམ་པ་འཆི་དུས་

[041A]༄༅། །ཀྱི་བསྲེ་བ་གསུམ་ནི། ཚེ་འདིར་མཆོག་མི་འགྲུབ་ཀྱང་བསྲེ་བ་བྱེད་ནུས་པ་ཞིག་གིས་སྒོམ་པར་བྱེད་པ་ཡིན་ལ། དེའི་ཚུལ་ཡོད་དེ། རྣལ་འབྱོར་པ་དེ་འཆི་བའི་ཚེ་ས་ཆུ་མེ་རླུང་སྟོང་པ་གསུམ་རིམ་གྱིས་ཐིམ་པའི་མཐར་གཞིའི་སྟོང་པ་བཞི་པ་
ཐམས་ཅད་སྟོང་པ་འཆི་བ་འོད་གསལ་ཤར་བ་དེ་ལམ་གྱི་འོད་གསལ་དུ་འཁྱེར་ཐུབ་པ་ནི་འཆི་བ་ཆོས་སྐུ་དང་བསྲེ་བ། འོད་གསལ་དེ་ལས་ལངས་མ་ཐག་སྒྱུ་ལུས་མུ་དངོས་ས་གནས་སུ་ལྡང་བའམ་པར་དོ་དངོས་གནས་ལ་གྲུབ་པ་དེ་ཉིད་སྒྱུ་མའི་སྐུར་སྒོམ་པ་
བར་དོ་ལོངས་སྐུ་དང་བསྲེ་བ། དེ་ཉིད་སྔགས་སྤྱོད་པའི་རྟེན་ཁྱད་པར་ཅན་དུ་སྐྱེ་བ་བཟུང་བ་ནི་སྐྱེ་བ་སྤྲུལ་སྐུ་དང་བསྲེ་བ་ཡིན་པའི་ཕྱིར། ཚུལ་དེ་བར་དོ་དོང་སྐྱེ་བ་བརྒྱུད་ནས་འཚང་རྒྱ་བ་གཉིས་ཀྱི་ནང་ནས་གང་གི་དབང་དུ་བྱས་པ་ཡིན་ཞེ་ན་གཙོ་བོ་ནི་
སྔ་མའི་དབང་དུ་མཛད་པ་ཡིན་ཏ། སྤྱོད་བསྡུས་དང་སྒྲོན་གསལ་ལས་དེ་ལྟར་བཤད་པའི་ཕྱིར་རོ། །འོད་གསལ་མ་བུ་འཕྲོད་པ་ནི་ཇི་ལྟ་བ་བཞིན་སྐབས་འདིར་འབྱུང་བ་ཡིན་ཏེ། གཞིའི་འཆི་བ་འོད་གསལ་ནི། མའི་འོད་གསལ་ཡིན་ལ། དེ་ཉིད་བུ་ལམ་
གྱི་འོད་གསལ་གྱི་ངོ་བོར་བསྒྱུར་ནུས་པ་ན་འོད་གསལ་མ་བུ་འཕྲོད་པའི་དོན་དུ་འཇོག་པའི་ཕྱིར། བསྲེ་བ་དེ་རྣམས་ཇི་ལྟ་བ་བཞིན་བྱེད་ནུས་པ་ལ་ནི། ལམ་བསྒོམས་སྟོབས་ཀྱིས་རླུང་དབུ་མར་ཞུགས་གནས་གསུམ་བྱས་པའི་མཐུས་དགའ་བཞི་
འདྲེན་ནུས་པ་ཞིག་དགོས་ལ་དེ་ལྟར་མི་ནུས་ཡང་རྗེས་མཐུན་གོམས་པར་བྱས་ན་འཆི་བ་དང་བར་དོའི་སྐབས་སུ་ཁྱད་ཆེ་བ་ཡིན་ཏེ། འཁྲིད་ཡིག་ལས། དེ་ལྟར་མི་ནུས་པས་ཀྱང་ད་ལྟ་ནས་གོམས་པར་བྱས་ན་འཆི་བ་དང་བར་དོའི་སྐབས་སུ་ཁྱད་ཆེ་བས་

[041B] །ཞེས་གསུངས་པའི་ཕྱིར། བསྲེ་བའི་སྐབས་འདིར་རྗེའི་འཁྲིད་ཡིག་ལས། ཡེ་ཤེས་སེམས་དཔའ་ཡབ་ཡུམ་སྙིང་གར་བསྒོམས་པར་བཤད་པ་ལྟར་ན། ལཱུ་ཧི་པའི་ལུགས་ལ་ལྟེ་བར་གནད་དུ་བསྣུན་པ་གཙོ་བོར་མཛད་ཀྱང་མཐར་
སྙིང་གར་གནད་དུ་བསྣུན་དགོས་པ་ཡིན་ཏེ། བཤད་རྒྱུད་མངོན་བརྗོད་དང་སྡོམ་འབྱུང་གཉིས་ལས་དེ་ལྟར་བཤད་བའི་རྗེས་སུ་འབྲང་ནས་དྲིལ་བུ་པས་ཀྱང་མཐར་སྙིང་གར་གནད་དུ་བསྣུན་པར་མཛད་ཅིང། སྙིང་གའི་རྩ་མདུད་རྫོགས་པར་གྲོལ་དཀའ་བ་དང་
དཔེ་དོན་གྱི་འོད་གསལ་སྙིང་ག་ནས་འཆར་བ་སོགས་ཀྱིས་ཀྱང་འགྲུབ་པའི་ཕྱིར་རོ། །གཉིས་པ་སྤྱོད་པའི་རྣམ་གཞག་བཤད་པ་ལ་གཉིས། སྤྱོད་པ་སྤྱིའི་རྣམ་གཞག་དང་སྐབས་འདིའི་སྤྱོད་པ་བྱེ་བྲག་ཏུ་བཤད་པའོ། །དང་པོ་ནི། སྤྱིར་སྤྱོད་པ་དེ་ལ་གསུམ་
ཡོད་དེ། རྒྱལ་བས་དམན་པ་ལ་མོས་པའི་ངོ་བོར་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པའི་ངོ་བོར་ས་དང་ཕ་རོལ་ཏུ་ཕྱིན་པའི་སྤྱོད་པ། ཟབ་མོ་ལ་མོས་པའི་ངོ་བོར་འདོད་ཆགས་ཀྱི་སྤྱོད་པ་གསུམ་བསྟན་པའི་ཕྱིར་ཏེ། རིམ་པ་བཞིན་དུ་ཉན་རང་གི་རིགས་
ཅན་ལ་ཆགས་བྲལ་གྱི་སྤྱོད་པ་དང། ཕར་ཕྱིན་ཐེག་པའི་གདུལ་བྱ་ལ་ས་དང་ཕ་རོལ་ཏུ་ཕྱིན་པའི་སྤྱོད་པ་དང། སྔགས་གྱི་གདུལ་བྱ་ལ་འདོད་ཆགས་ཀྱི་སྤྱོད་པ་བསྟན་པའི་ཕྱིར། ཕྱི་མ་འདི་ལ་ཆགས་བྲལ་གྱི་སྤྱོད་པ་གཙོ་བོར་མི་སྟོན་པའི་རྒྱུ་མཚན་ཡོད་དེ་
སྤྱིར་སྔགས་ཀྱི་ཐེག་པའི་སྐབས་སུ་འདོད་ཡོན་ལམ་དུ་བྱེད་དགོས་ཤིང། ཁྱད་པར་བླ་མེད་ཀྱི་སྐབས་འདིར་བདེ་ཆེན་གྱི་ཡེ་ཤེས་སྐྱེ་བའི་ཐབས་སུ་འདོད་ཡོན་སྤྱི་དང་བྱེ་བྲག་རིག་མའི་འདོད་ཡོན་ལ་ལོངས་སྤྱོད་དགོས་པས་དཀའ་ཐུབ་བསྟེན་དུ་མི་རུང་བའི་ཕྱིར་

[042A]༄༅། །དེ་ཡང་ཡིན་ཏེ། བདེ་ཆེན་གྱི་ཡེ་ཤེས་སྐྱེ་བ་ལ་ཞུ་བདེ་འདྲེན་དགོས། དེ་ལ་བྱང་སེམས་རྒྱས་པར་བྱེད་དགོས། དེ་ལ་ནི་འདོད་ཡོན་སྤྱི་དང་བྱེ་བྲག་ཕྱག་རྒྱའི་འདོད་ཡོན་ལ་བསྟེན་དགོས་པས། དཀའ་ཐུབ་བསྟེན་ན་བྱང་སེམས་
ཉམས་པའི་རྒྱུ་བྱས་ནས་བདེ་ཆེན་གྱི་ཡེ་ཤེས་བསྐྱེད་མི་ནུས་པས་མཆོག་མྱུར་དུ་འགྲུབ་པ་ལ་གེགས་བྱེད་པའི་ཕྱིར་ཏེ། འདུས་པའི་རྩ་རྒྱུད་ལས། དཀའ་ཐུབ་སྡོམ་པ་མི་བཟད་པས། །བསྟེན་ཀྱང་འགྲུབ་པར་མི་འགྱུར་གྱི། །འདོད་པའི་ལོངས་སྤྱོད་
ཐམས་ཅད་ལ། །བསྟེན་ན་མྱུར་དུ་འགྲུབ་པར་འགྱུར། །ཞེས་གསུངས་པའི་ཕྱིར། གལ་ཏེ་འདོད་ཡོན་བསྟེན་པས་འདོད་ཆགས་འཕེལ་སྟོབས་གྱིས་ཉོན་མོངས་བསྐྱེད་པས་སྐྱོན་དུ་འགྱུར་རོ། །ཞེ་ན་སྐྱོན་མེད་དེ་བདེ་སྟོང་གི་ཡེ་ཤེས་བསྒོམས་
སྟོབས་ཀྱིས་འདོད་ཆགས་ཀྱི་རྒྱུ་བདེན་འཛིན་ཟད་པར་བྱས་པའི་སྒོ་ནས་ཆགས་སོགས་ཀྱང་ཟད་པར་འགྱུར་བའི་ཕྱིར། འོ་ན་འདོད་ཡོན་ལམ་དུ་བྱེད་པའི་སྐབས་ཀྱི་འདོད་ཆགས་དེ་ཉོན་མོངས་མཚན་ཉིད། ཡིན་ནམ། མིན་ཞེ་ན་དེ་ཉོན་མོངས་
མཚན་ཉིད་པ་ཡིན་ཡང་སྐྱོན་དུ་མི་འགྱུར་ཏེ། དེ་ཉིད་ཐབས་མཁས་ཁྱད་པར་ཅན་གྱིས་མ་ཟིན་ན་འཁོར་བའི་རྒྱུར་འགྱུར་ཡང། དེས་ཟིན་ན་ཐར་བའི་རྒྱུར་འགྱུར་བ་མི་འགལ་བའི་ཕྱིར་ཏེ། དཔེར་ན། སྟོང་ཉིད་རྟོགས་པའི་ཤེས་རབ་དེ་ཉིད་ཐེག་པ་
གསུམ་སོ་སོའི་བསམ་པས་ཟིན་པའི་ཁྱད་པར་ལས་རང་རང་གི་བྱང་ཆུབ་ཀྱི་རྒྱུར་འགྱུར་བ་བཞིན་དང། གེ་ཏ་ཀའི་མེ་ཏོག་ནི་སྤོས་ཀྱི་གླང་པོ་ཆེས་ཟོས་ན་བྲུན་ལྕི་བ་འགྱུར་ཡང། གླང་པོ་ཕལ་པས་ཟོས་ན་བྲུན་གླ་རྩིར་འགྱུར་བ་ལྟ་བུ་ཡིན་པའི་ཕྱིར་གལ་

[042B] སྒྲིབ་པ་ཡིན་དགོས་པས། དེ་ཡིན་ན་རང་གི་ངོ་བོའི་སྒོ་ནས་བྱང་ཆུབ་སྒྲུབ་པ་ལ་བར་དུ་གཅོད་བྱེད་ཡིན་པའི་ཕྱིར་དེའི་རྒྱུར་འགྱུར་བ་འགལ་ལོ་ཞེ་ན། སྐྱོན་མེད་དེ། རང་སྟོབས་ཀྱིས་བྱང་ཆུབ་ཀྱི་རྒྱུར་མི་འགྱུར་ཡང་
གྲོགས་གཞན་སྟོབས་ཀྱིས་རང་འབྲས་བྱང་ཆུབ་ཀྱི་རྒྱུར་འགྱུར་བ་མི་འགལ་བའི་ཕྱིར་ཏེ། དཔེར་ན་ཆུ་ལུད་ནི་རང་འབྲས་མྱུ་གུའི་ཉེར་ལེན་དུ་མི་རུང་ཡང་དེའི་ལྷན་ཅིག་བྱེད་རྐྱེན་དུ་མི་འགལ་བ་ལྟ་བུ་ཡིན་པའི་ཕྱིར། དེ་གཉིས་དཔེ་དོན་མི་མཚུངས་པ་ཡང་
མིན་ཏེ། མདོ་ལས། ཇི་ལྟར་གྲོང་ཁྱེར་སེར་སྐྱའི་མི་གཙང་ལུད། །དེ་ནི་བུ་རམ་ཤིང་པའི་ཞིང་ལ་ཕན། །དེ་བཞིན་བྱང་ཆུབ་སེམས་དཔའི་ཉོན་མོངས་ལུད། །དེ་ནི་སངས་རྒྱས་ཆོས་རྣམས་སྐྱེ་ལ་ཕན། །ཞེས་གསུངས་པའི་ཕྱིར། གཉིས་པ་ནི། འདིར་
སྤྱོད་པ་དེ་ལ་དབྱེ་ན་གསུམ་ཡོད་དེ། སྤྲོས་བཅས་སྤྲོས་མེད་ཤིན་ཏུ་སྤྲོས་མེད་ཀྱི་སྤྱོད་པ་གསུམ་ཡོད་པའི་ཕྱིར་ཏེ། སྨོན་ལམ་ལས། རྫོགས་རིམ་རྣལ་འབྱོར་ཆེན་པོ་སྤྲོས་བཅས་དང། །སྤྲོས་མེད་ཤིན་ཏུ་སྤྲོས་མེད་པ་གསུམ། །ཞེས་གསུངས་པའི་ཕྱིར་
དུས་དང་བསྒྲུབ་བྱའི་སྒོ་ནས་དུ་མ་ཡོད་དེ། རིམ་གཉིས་ཀྱི་སྐབས་སུ་ལམ་སྔར་མ་ཐོབ་པ་གསར་དུ་ཐོབ་པ་དང་ཐོབ་ཟིན་ལ་བོགས་འབྱིན་པ་དང། ཁྱད་པར་དུ་སེམས་དབེན་པས་སྒྱུ་ལུས་དང། སྒྱུ་ལུས་པས་དོན་གྱི་འོད་གསལ་དང། སློབ་པའི་ཟུང་འཇུག་
པས་མི་སློབ་པའི་ཟུང་འཇུག་འགྲུབ་པའི་ཆེད་དུ་དམིགས་ནས་བྱེད་པའི་སྤྱོད་པ་རྣམས་སུ་ཡོད་པའི་ཕྱིར། སྤྱོད་པ་གསུམ་གྱི་མཚན་ཉིད་ཀྱི་ཁྱད་པར་ཡོད་དེ། ལས་རྒྱ་དང་འདྲ་འབག་ཆས་གོས་སོགས་ཡོད་ཅིང་བརྡ་དང་དེའི་ལན་སོགས་བྱ་བའི་སྤྲོས་བཅས་

[043A]༄༅། །གྱི་སྤྱོད་པ་དང། ལས་རྒྱུ་དང་འདྲ་འབག་ཆས་གོས་སོགས་ཡོད་ཅིང་བརྡ་དང་དེའི་ལན་སོགས་བྱ་བའི་སྤྲོས་པ་དང་བྲལ་བའི་སྤྱོད་པ་དང། སྤྲོས་པ་དེ་ཐམས་ཅད་སྤངས་ནས་ཡེ་རྒྱ་དང་སྙོམས་བར་འཇུག་ཅིང་གཉིད་ཀྱི་འོད་གསལ་ཆིག་དྲིལ་དུ་
བྱས་ནས་སྒོམ་པའི་སྤྱོད་པ་དང་གསུམ་ཡོད་ཅིང། དེ་གསུམ་ནི་རིམ་པ་བཞིན་དུ་སྤྱོད་པ་གསུམ་སོ་སོའི་འཇོག་བྱེད་དུ་རིགས་པའི་ཕྱིར། ཟུར་སྔ་མ་དེ་ལྟར་ཡིན་ཏེ། སྤྲོས་བཅས་པས་ནི་དཀྱིལ་འཁོར་བའི་ལྷ་གྲངས་དང་མཉམ་པའི་རྣལ་འབྱོར་ཕོ་མོ་ལྷ་
རང་རང་གི་ཆས་སུ་ཞུགས་ནས་ལག་པའི་ཕྱག་རྒྱ་དང་གླུ་དང་གར་དང། དེ་རྣམས་ཀྱི་ལན་གྱི་སྤྲོས་བ་རྒྱས་པ་དང་བཅས་ཤིང་ཕྱག་རྒྱ་དགུ་ལྟ་བུའི་འདོད་ཡོན་ལ་ལོངས་སྤྱོད་པའི་ཚུལ་གྱི་དེ་ཁོ་ན་ཉིད་སྒོམ་པ་དང། སྤྲོས་མེད་པས་ནི་ལན་གྱི་སྤྲོས་བ་རྒྱས་པ་
དེ་རྣམས་བཞག་ནས་རྣལ་འབྱོར་ཕོ་མོ་ལྷ་གྲངས་དང་མཉམ་པ་དང། ཕྱག་རྒྱ་མ་ལྔའམ་བཞི་དང་ལྷན་ཅིག་འདོད་ཡོན་ལ་ལོངས་སྤྱོད་པའི་ཚུལ་གྱིས་དེ་ཁོ་ན་ཉིད་སྒོམ་པ་དང། ཤིན་ཏུ་སྤྲོས་མེད་པས་ནི་ཕྱིའི་སྤྲོས་པ་དེ་ཐམས་ཅད་བཞག་ནས་རང་གི་སྙིད་
ག་ནས་བྱུང་བའི་ཡེ་ཤེས་ཀྱི་ཕྱག་རྒྱ་ཙམ་ལ་བརྟེན་ནས་གཉིད་ཀྱི་འོད་གསལ་ཁོར་ཡུག་ཏུ་སྐྱོང་བར་བྱེད་པའི་ཚུལ་གྱིས་དེ་ཁོ་ན་ཉིད་གཙོ་བོར་སྒོམ་པར་བྱེད་པ་ཡིན་པའི་ཕྱིར་རོ། །ཚུལ་དེ་དག་ནི་རྩ་རྒྱུད་ལེའུ་ཉེ་བདུན་པའི་འགྲེལ་པ་སོགས་ནས་བཤད་
དོ༑ ༑བཞི་པ་འབྲས་བུ་མངོན་དུ་བྱེད་པའི་ཚུལ་ལ་གཉིས། འབྲས་བུ་འགྲུབ་ཚུལ་དང་དེ་མ་གྲུབ་ན་ཇི་ལྟར་བྱ་བའི་ཚུལ་ལོ། །དང་པོ་ཡོད་དེ། སྔར་བཤད་པའི་སློབ་པའི་ཟུང་འཇུག་གི་ཏིང་ངེ་འཛིན་དང་རྫོགས་རིམ་པའི་སྤྱོད་པ་གསུམ་ཅི་རིགས་ལ་

[043B] དེ་ཡང་མཐར་ཐུག་འགྲུབ་པར་ཉེ་བ་ན་ཇི་ལྟར་བྱ་བའི་ཚུལ་ཡོད་དེ། རྡོ་རྗེ་གུར་ལས། ཉི་མ་གཅིག་གིས་འགྲུབ་འགྱུར་རམ། །ཆོ་གས་ཉི་མ་གཉིས་ན་འམ། །ཉིན་གསུམ་
རབ་ཏུ་སྦྱར་བས་སམ། །དེ་བཞིན་ཉི་མ་བཞི་ཡིས་སམ། །ཉིན་ལྔར་རབ་ཏུ་སྦྱར་བ་ཡིས། །འགྲུབ་འགྱུར་འདི་ལ་ཐེ་ཚོམ་མེད། །ཅེས་པ་ནམ། རྡོ་རྗེ་ཉི་མ་ནུབ་ནས་ནི། །སྦྱོར་བ་འདི་ནི་རབ་བརྩམས་ན། །སྐྱ་རེངས་འཆར་བའི་དུས་སུ་ནི། །འགྲུབ་འགྱུར་
འདི་ལ་ཐེ་ཚོམ་མེད། །ཅེས་གསུངས་པ་ལྟར་ཡིན་པའི་ཕྱིར། དེའི་དོན་བསྡུ་ན་འདི་ལྟར་དུ་འགྱུར་ཏེ་སློབ་པའི་ཟུང་འཇུག་པ་དེས་ཕྱག་རྒྱལ་བརྟེན་ནས་དགའ་བ་བཞི་དང་ཁྱད་པར་ལྷན་སྐྱེས་ཀྱི་དུས་སུ་བདེ་སྟོང་དབྱར་མེད་དུ་སྦྱར་ནས་རྩེ་གཅིག་ཏུ་བསྒོམས་
པས་ཐོ་རངས་ཀྱི་དུས་སུ། དོན་གྱི་འོད་གསལ་བར་ཆད་མེད་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་བག་ཆགས་མ་ལུས་པ་སྦྱངས་ནས་ཆོས་ཀྱི་སྐུ་མཐར་ཐུག་པ་མངོན་དུ་འགྱུར་ལ། དེ་མངོན་དུ་གྱུར་པའི་ཚེ་སློབ་པའི་ཟུང་འཇུག་གི་སྐུ་དེ་
མི་སློབ་པའི་ཟུང་འཇུག་གི་སྐུར་འགྲོ་ཞིང་དེ་ནས་འཁོར་བ་ཇི་སྲིད་པར་སྐུ་དེ་གཉིས་ལས་མི་གཡོ་བར་བཞུགས་པ་ཡིན་པའི་ཕྱིར། དེ་ལྟར་ཐོབ་པའི་སྐུ་དེ་ལ་ངོ་བོའི་སྒོ་ནས་དབྱེ་ན་གཉིས་ཡོད་དེ། ཆོས་སྐུ་དང་གཟུགས་སྐུ་གཉིས་ཡོད་པའི་ཕྱིར། དེ་རེ་རེ་
ལའང་གཉིས་གཉིས་ཡོད་དེ། ཆོས་སྐུ་ལ་ཡུལ་གྱི་ཆོས་སྐུ་འོད་གསལ་འདུས་མ་བྱས་དང་ཡུལ་ཅན་གྱི་ཆོས་སྐུ་འོད་གསལ་གྱི་ཡེ་ཤེས་གཉིས་ཡོད་ཅིང། དེའི་རྟེན་གྱི་གཟུགས་སྐུ་དེ་ལ་རླུང་སེམས་ཙམ་པས་གྲུབ་པའི་ལོངས་སྐུ་དང། དེས་སྦྲུལ་

[044A]༄༅། །བའི་སྤྲུལ་སྐུ་གཉིས་ཡོད་པའི་ཕྱིར་རོ། །འདིར་ཆོས་སྐུ་དང་གཟུགས་སྐུ་གཉིས་པོ་རེ་རེ་ལ་ཡང་འདོད་ཚུལ་ཐུན་མོང་བ་དང་ཐུན་མོང་མ་ཡིན་པ་གཉིས་རེ་ཡོད་དེ། ཆོས་སྐུ་ལ་ཕར་ཕྱིན་ཐེག་པ་དང་ཐུན་མོང་བའི་དབང་དུ་བྱས་པ་དང། ཐུན་མོང་མ་ཡིན་པའི་དབང་དུ་བྱས་པ་གཉིས་དང། གཟུགས་སྐུ་ལའང་དེ་ལྟར་བྱས་པ་གཉིས་ཡོད་པའི་ཕྱིར། དང་པོ་ཡོད་དེ། སྤྱི་འཕྲོ་ལྟར་བྱས་པའི་སྤངས་པ་དང་རྟོགས་པ་ཡེ་ཤེས་ཆོས་སྐུ་གཉིས་དང། ཐུན་མོང་མ་ཡིན་པའི་དབང་
དུ་བྱས་པའི་བདེ་སྟོང་དབྱེར་མེད་ཀྱི་ཡེ་ཤེས་མཐར་ཐུག་ལ་ཆོས་སྐུར་བྱས་པ་ཅིག་ཡོད་པའི་ཕྱིར། གཉིས་པ་ཡོད་དེ། སྤྱིར་འགྲོ་ལྟར་ངེས་པ་ལྔ་ལྡན་གྱི་ལོངས་སྐུ་གཅིག་དང། རླུང་སེམས་ཙམ་ལས་གྲུབ་པའི་ཟུང་འཇུག་གི་ལོངས་སྐུ་གཅིག་སྟེ་
གཉིས་ཡོད་པའི་ཕྱིར། སྔགས་ཀྱི་སྐབས་སུ་འདིར་གསུང་མཐར་ཐུག་ལ་ལོངས་སྐུར་བཤད་པ་ཡང་ཡོད་དེ། བྱེད་པ་པོ་འདིས་ཐེག་ཆེན་གྱི་ཆོས་ལ་རྫོགས་པར་ལོངས་སྤྱོད་པའི་བྱེད་པ་པོའི་ལོངས་སྐུ་དང། བྱ་བའི་ཐབས་འདིས་ལོངས་སྤྱོད་
བའི་གསུང་ལ་ལོངས་སྐུར་བཤད་པ་གཉིས་ཡོད་པའི་ཕྱིར། ངོ་བོ་ཉིད་སྐུ་ལའང་ཐུན་མོང་བ་དང་ཐུན་མོང་མ་ཡིན་པའི་འཇོག་ཚུལ་གཉིས་ཡོད་དེ། སྒྲིབ་གཉིས་སྤངས་པའི་དེ་བཞིན་ཉིད་ལ་དེར་བཞག་པ་དང། བདེ་སྟོང་དབྱེར་མེད་ཀྱི་ཡེ་ཤེས་
མཐར་ཐུག་ལ་ངོ་བོ་ཉིད་སྐུར་བཤད་པ་ཅིག་ཡོད་པའི་ཕྱིར། ཕྱི་མ་གྲུབ་སྟེ། དྲིལ་བུའི་ཞབས་ཀྱིས། འདི་ནི་ངོ་བོ་ཉིད་སྐུ་སྟེ། །སྟོང་ཉིད་སྙིང་རྗེ་དབྱེར་མེད་པ། །ཞེས་དང། འདིའི་དོན་འཆད་པ་ན། དངོས་གྲུབ་སྙེ་མ་ལས། ཡང་དག་པའི་འོད་

[044B] ཕར་ཕྱིན་ཐེག་པ་ནས་དྲི་བྲལ་གྱི་དེ་བཞིན་ཉིད་ལ་ངོ་བོ་ཉིད་ཀྱི་སྐུར་བཤད་པ་ལ་ནི་ཆོས་སྐུ་ཞེས་གསུངས་སོ། །ཞེས་གསུངས་པའི་ཕྱིར་
གཉིས་པ་ཚེ་འདིར་མཆོག་མི་འགྲུབ་པས་ཇི་ལྟར་བྱ་བའི་ཚུལ་ཡོད་དེ། རྣལ་འབྱོར་པ་དེས་སྔར་ལྟར་བསྲེ་བ་སོགས་ལ་གོམས་པར་བྱས་ཏ་བར་དོར་སྒྱུ་ལུས་དངོས་སམ་རྗེས་མཐུན་ཅི་རིགས་པར་ལྡང་ནས་བར་དོར་མ་སྐྱེ་བ་བརྒྱུད་ནས་འཚང་རྒྱ་བར་བྱེད་
པ་ཡིན་པའི་ཕྱིར། དེ་འཆི་བའི་ཚེ་ཇི་ལྟར་འབྱུང་བའི་ཚུལ་ཡོད་དེ། དཔའ་བོ་དང་རྣལ་འབྱོར་མ་རྣམས་ཀྱིས་ནང་གི་མཁའ་སྤྱོད་འཆི་བ་འོད་གསལ་དང། ཕྱིའི་མཁའ་སྤྱོད་ཀྱི་གནས་ཁྱད་པར་ཅན་དུ་འཁྲིད་པར་བྱེད་ཅིང། མཆོད་པ་སྣ་ཚོགས་པ་ཐོགས་ནས་
བསུ་བར་བྱེད་པར་འགྱུར་བའི་ཕྱིར་ཏེ། རྩ་རྒྱུད་ལས། རྣལ་འབྱོར་པ་རྣམས་འཕོ་ཚེ་དཔལ། །ཁྲག་འཐུང་ལ་སོགས་རྣལ་འབྱོར་མ། །མེ་ཏོག་སྣ་ཚོགས་ལག་ན་ཐོགས། །རྒྱལ་མཚན་བ་དན་སྣ་ཚོགས་དང། །རོལ་མོའི་སྒྲ་ནི་སྣ་ཚོགས་དང། །གླུ་ཡི་
མཆོད་པ་སྣ་ཚོགས་ཀྱིས། །མཁའ་སྤྱོད་གནས་སུ་འཁྲིད་པར་བྱེད། །ཅེས་གསུངས་པའི་ཕྱིར་དང། སྨོན་ལམ་ལས་ཀྱང། གོ་འཕང་མཆོག་དེ་ཚེ་འདིར་མ་ཐོབ་ན། །འཆི་ཚེ་རྗེ་བཙུན་ཡབ་ཡུམ་འཁོར་བཅས་ཀྱིས། །ཡིད་འོང་མཆོད་སྤྲིན་སྙན་པའི་
རོལ་མོའི་སྒྲ། །ངོ་མཚར་བལྟས་བཟང་མང་པོས་བསུ་བར་ཤོག་དེ་ནས་འཆི་བའི་འོད་གསལ་ཟིན་མཛད་ཅིང། །ལམ་མཆོག་སྒྲུབ་པའི་རིག་པ་འཛིན་པའི་གནས། །རྣམ་དག་མཁའ་སྤྱོད་གནས་སུ་འཁྲིད་ནས་སུ། །ཟབ་མོའི་ལམ་འདི་མྱུར་དུ་མཐར་

[045A]༄༅། །ཕྱིན་ཤོག་ཅེས་གསུངས་པའི་ཕྱིར་རོ། །སྐྱེ་བ་བརྒྱུད་ནས་འཚང་རྒྱ་བ་ལ་ནི་ལམ་གཙོ་བོར་བསྒོམས་པ་དང་ཆེར་མ་བསྒོམས་ཀྱང་འཚང་རྒྱ་བ་གཉིས་ཡོད་དེ། སྒྱུ་ལུས་ཐོབ་ན་ནི་ཚེ་འདིར་ངེས་པར་འཚང་རྒྱ་བར་བཤད་ལ། དེ་
མ་ཐོབ་ན་སེམས་དབེན་མན་ཆད་ལ་གནས་ཏེ་བར་དོའམ་སྐྱེ་བ་བརྒྱུད་ནས་འཚང་རྒྱ་བ་དང། དབང་ཐོབ་ནས་དམ་ཚིག་དང་སྡོམ་པ་ཚུལ་བཞིན་དུ་བསྲུང་བར་བྱས་ན་ལམ་ཆེར་མ་བསྒོམས་ཀྱང་སྐྱེ་བ་བཅུ་དྲུག་ཚུན་ལ་འཚང་རྒྱ་བར་འགྱུར་པའི་ཕྱིར་
ཏེ༑ བི་བཧུ་ཏིས། མ་བསྒོམས་གྱུར་ཀྱང་ལྟུང་མེད་ན། །སྐྱེ་བ་བཅུ་དྲུག་དག་ནས་འགྲུབ། །ཞེས་གསུངས་པའི་ཕྱིར་རོ། །དེ་ལྟར་ན། མཆོག་འགྲུབ་པ་ལ་ནི་ལམ་སྔ་མ་སྔ་མ་རྣམས་སྔོན་དུ་འགྲོ་དགོས་པ་ཡིན་ཏེ། མི་སློབ་པའི་ཟུང་འཇུག་
ཐོབ་པ་ལ་སློབ་པའི་ཟུང་འཇུག་སྔོན་དུ་འགྲོ་དགོས། དེ་ཐོབ་པ་ལ་རིམ་པ་བཞི་པའི་དོན་གྱི་འོད་གསལ་བསྐྱེད་པ་སྔོན་དུ་འགྲོ་དགོས་དེ་ལ་རིམ་པ་གསུམ་བའི་སྒྱུ་ལུས་སྒྱུ་འཕྲུལ་དྲ་བ་སྔོན་དུ་འགྲོ་དགོས། དེ་ལ་རིམ་པ་གཉིས་པའི་སེམས་དབེན་
དཔེའི་འོད་གསལ་སྔོན་དུ་འགྲོ་དགོས། དེ་ལ་རིམ་པ་དང་པོའི་དག་དབེན་རྡོར་བཟླས་དང་ལུས་དབེན་ལྟེ་བར་སྲོལ་རྩོལ་བསྒོམས་པ་ལ་བརྟེན་ནས་བདེ་སྟོང་གི་གཟུང་རྣམ་ལྷར་འཆར་བ་སྔོན་དུ་འགྲོ་དགོས། དེ་ལ་བསྐྱེད་རིམ་ལ་བརྟན་པ་ཐོབ་བ་སྔོན་
དུ་འགྲོ་དགོས། དེ་ལ་དབང་བསྐུར་ཐོབ་ཅིང་དམ་ཚིག་དང་སྡོམ་པ་ལ་གནས་པ་སྔོན་དུ་འགྲོ་དགོས། དེ་ལ་ལམ་ཐུན་མོང་བས་རྒྱུད་སྦྱངས་པ་སྔོན་དུ་འགྲོ་དགོས་པའི་ཕྱིར། དེ་ལྟར་དགོས་ཏེ་སྔ་མ་སྔ་མ་ཇི་ལྟ་བ་བཞིན་སྔོན་དུ་སོང་ན་ཕྱི་མ་ཕྱི་མ་

[045B] མོས་པ་ཡིད་བྱེད་དམ་ཕྱོགས་མཐུན་ཙམ་སྔོན་དུ་སོང་ན་ནི་དེ་དང་རྗེས་སུ་མཐུན་པར་སྐྱེ་ལ། གང་ཡང་སྔོན་དུ་མ་སོང་ན་ཕྱི་མ་རྣམས་མི་འབྱུང་བའི་རྗེས་སུ་འགྲོ་ལྡོག་མི་བསྒྲུབ་པའི་ཕྱིར་ཏེ། རྣམ་བཤད་དངོས་གྲུབ་སྙེ་
མ་ལས། དེའི་ཕྱིར་ལམ་ཐུན་མོང་བས་རྒྱུད་ལེགས་པར་སྦྱངས་བ་དང། རྣམ་པར་དག་པའི་དབང་བསྐུར་བའི་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་བ་གཞིར་བྱས་ལ། ལམ་རིམ་པ་དང་པོ་ཐུན་སོ་སོ་ལ་བསྐྱངས་པའི་མཐར་ཕྱི་དང་ནང་
གི་བདེ་བ་བསྐྱེད་པའི་ཐབས་ཀྱི་སྒོ་ནས་བདེ་བ་ཆེན་པོ་བསྐྱེད་ནས་བདེ་སྟོང་བ་སྒོམ་པ་དང། དེའི་སྒྱུ་མའི་སྒྱུར་ལྡང་བ་སོགས་མོས་པ་ཡིད་བྱེད་ཚུན་ཆད་ཀྱིས་ཀྱང་སྦྱང་ངོ། །འབྲས་བུའི་བར་དུ་ཡང་དེ་བཞིན་བྱ་སྟེ། ལམ་འདིའི་བག་ཆགས་བརྟན་
པར་བྱས་ན་རྙིད་དཀའ་ལ་འཇིག་སླ་བའི་དལ་འབྱོར་ལ་སྙིང་བོ་ལེན་པ་ཡིན་ནོ། །ཞེས་གསུངས་བའི་ཕྱིར་རོ། །འོ་ན་ལམ་མཐོན་པོར་བགྲོད་པའི་ནུས་མེད་པ་རང་ཅག་ལྟ་བུས་ཇི་ལྟར་བྱ་སྙམ་ན། དེ་མེད་ནའང་སྔར་བཤད་པ་ལྟར་མོས་པ་ཡིད་བྱེད་དང་
སྨོན་ལམ་ཡན་ཆད་ཀྱིས་ཀྱང་སྔགས་ལམ་ལ་འབད་པས་འཇུག་པར་རིགས་ཏེ། རྗེའི་རྣམ་གཞག་རིམ་པའི་ཊིཀྐ་ལས། དེ་འདྲ་བའི་ཡོན་ཏན་མེད་པས་ཀྱང་ཐ་ན་སྨོན་ལམ་གྱི་ཡུལ་དུ་བྱས་ནས་ཀྱང་བསྒྲུབ་པར་བྱ་སྟེ། ཞལ་ལུང་ལས། དེ་བས་རབ་ཏུ་
འབད་པ་ཡིས། །མཆོག་གི་དེ་ཉིད་རབ་གསང་གསང། །སྨོན་ལམ་གྱིས་ཀྱང་ཐ་ན་བསྒྲུབ། །བསྒྲུབ་པ་ལ་ནི་ཤིན་ཏུ་འབད། །ཅེས་གསུངས་སོ། །ཞེས་གསུངས་པའི་ཕྱིར། ཁྱད་པར་དུ་ལམ་འདིའི་བསྐྱེད་རྫོགས་ལ་མྱོང་བ་འཐོན་པ་ལྟ་ཞོག་

[046A]༄༅། །ཐོས་བསམ་ཅུང་ཟད་དང་རྒྱུད་ཀྱི་གླེགས་བམ་བྲིས་པ་དང་ཀློག་བས་ཀྱང་ཕན་ཡོན་མང་དུ་འབྱུང་བ་ཡིན་ཏེ། རྩ་རྒྱུད་ཡས། བསམ་གཏན་བསམ་པ་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་ཡིས། །མཐོ་རིས་ལོངས་
སྤྱོད་འཐོབ་འགྱུར་བའམ། །ཡང་ན་འཁོར་ལོས་བསྒྱུར་བ་འཐོབ། །ཅེས་གསུངས་པའི་ཕྱིར་རོ། །དེ་ལྟ་བུའི་འཁོར་ལོ་བདེ་མཆོག་གི་ལམ་འདི་ཉིད་ཉམས་སུ་ལེན་པའི་རྣལ་འབྱོར་པ་ནི་སྔོན་འཕགས་པའི་ཡུལ་དུ་གྲངས་མང་བ་དག་
ཕྱིན་པར་མ་ཟད། བོད་ཡུལ་དབུས་སུ་ཡང་མང་དུ་བྱོན་ལ། བར་སྐབས་སུ་དུས་ཀྱི་དབང་གིས་ལམ་འདིའི་འཆད་ཉན་ཤིན་ཏུ་ཉམས་པར་གྱུར་པ་ལས། བརྟན་བའི་འཁོར་ལོ་ངུར་སྨིག་གར་གྱིས་རྣམ་པར་རོལ་པ་རྗེ་བཙུན་
བཙོང་ཁ་པ་ཆེན་བོས་འཆད་ཉན་དང་ཉམས་སུ་ལེན་པའི་སྒོ་ནས་གསོས་ཏེ་རྒྱས་པར་བྱས་ནས། ཕྱིས་སུ་དར་པར་འགྱུར་བའི་སྨོན་ལམ་ཇི་ལྟར་མཛད་ཚུལ་ཡོད་དེ། རྣལ་འབྱོར་དབང་ཕྱུག་བྱོ་བས་བགྲོད་གྱུར་པ། །བདེ་མཆོག་
བཤད་སྒྲུབ་ཤིན་ཏུ་ཉམས་པ་འདི། །ཆེས་ཆེར་རྒྱས་ཤིང་ཐར་འདོད་འཇུག་ངོགས་སུ། །ནམ་ཡང་མི་ནུབ་རིང་དུ་གནས་གྱུར་ཅིག་ཚུལ་འདི་སྒྲུབ་ལ་ཐོགས་མེད་མཐུ་ལྡན་པ། །འཛམ་གླིང་གནས་མཆོག་ཉི་ཤུ་རྩ་བཞི་ཡི། །
དཔའ་པོ་རྣལ་འབྱོར་མ་རྣམས་འཁོར་བཅས་ཀྱིས། །གཡེལ་བ་མེད་པར་རྟག་ཏུ་གྲོགས་བྱེད་ཤོག་ཞེས་གསུངས་པའི་ཕྱིར་རོ། །སྨྲས་པ། གསང་ཆེན་མཐར་ཐུག་བླ་མེད་རྒྱུད་ལས་ཕ་རྒྱུད་བྱེ་བ་ཕྲག་

[046B] །རྣལ་འབྱོར་མ་རྒྱུད་དུང་འཕྱུར་གཅིག་དང་བྱེ་བ་ཕྲག་དྲུག་གསུངས་པའི་ནང། །རྒྱལ་མཚན་ཏོག་ལྟར་མངོན་པར་འཕགས་པ་དཔལ་ལྡན་འཁོར་ལོ་སྡོམ་པ་ཡི། །རྒྱུད་རྒྱལ་འབུམ་ཕྲག་
གསུམ་དང་གཅིག་དང་ཉུང་ངུའི་རྩ་རྒྱུད་རྣམ་གསུམ་མོ། །རྩ་བཤད་རྒྱུད་ཀྱི་དགོངས་དོན་ཉམས་བླངས་ཏེ། །གྲུབ་པའི་གོ་འཕང་མཐོན་པོར་གཤེགས་གྱུར་པ། །རྣལ་འབྱོར་དབང་ཕྱུག་ལཱུ་ཧེ་པ་ཡི་གཞུང། །
རྫོགས་པར་འགྲེལ་མཛད་ཀུན་མཁྱེན་བཙོང་ཁ་པ། །གང་དེའི་ལེགས་བཤད་མདོ་སྔགས་དམ་པའི་ཆོས། །ཇི་བཞིན་འཛིན་པའི་མཁས་པ་མང་བྱོན་ནས། །དབུ་ཕར་ཀུན་དང་ཁྱད་པར་གསང་སྔགས་
ཀྱི༑ ༑བཤད་སྲོལ་མ་ཉམས་ཚུལ་བཞིན་དར་བར་བྱས། །འོན་ཏེ་འཁོར་ལོ་སྡོམ་པའི་རྫོགས་རིམ་མཆོག་འགྲེལ་མཛད་རྣམ་བཤད་དངོས་གྲུབ་སྙེ་མ་ཞེས། །ཡོངས་སུ་གྲགས་པ་འདི་ལ་སྔོན་ཆད་
ནི༑ །བཤད་རྒྱུན་མཆིས་མོད་དེ་ཙམ་གསལ་མ་གྱུར། །དེ་ལྟ་ན་ཡང་རྩོད་ལྡན་དུས་མཐའ་འདིར། །རྗེ་བཙུན་བླ་མའི་མདོ་སྔགས་བསྟན་པ་གཉིས། །ཇི་བཞིན་འཛིན་པའི་སྨོན་ལམ་མངོན་གྱུར་པ།།

[047A]༄༅། །དེ་ཡི་མཐུ་ལས་དེང་ནས་གསལ་ལམ་སྙམ། །འདི་ལས་ཚུར་མཐོང་བློ་མིག་མི་གསལ་བས། །མ་བཤད་ལོག་བཤད་སྣོད་མིན་ལ་བཤད་པའི། །ཉེས་གང་གྲུབ་པའི་དབང་ཕྱུག་མཁས་རྣམས་དང། །
དཔའ་བོ་མཁའ་འགྲོའི་ཚོགས་ཀྱི་སྤྱན་སྔར་འཆགས། །ཚུལ་འདིར་བདག་གིས་སྒོ་གསུམ་རབ་འབད་ལས། །རྣམ་དཀར་ཇི་སྙེད་བསྐྲུན་པ་དེ་ཀུན་ཀྱང། །འཁོར་ལོ་སྡོམ་པའི་བསྟན་པ་རྒྱས་པ་དང། །རྒྱལ་བའི་དམ་
ཆོས་མ་ལུས་འཛིན་ཕྱིར་བསྔོ། །ཅེས་དཔལ་འཁོར་ལོ་བདེ་མཆོག་ལཱུ་ཧི་པའི་ལུགས་ཀྱི་རྫོགས་རིམ་རྣལ་འབྱོར་ཆེན་པོའི་རྣམ་བཤད་དངོས་གྲུབ་སྙེ་མའི་གནད་དོན་སྙིང་པོ་གསལ་བར་བྱེད་པའི་སྒྲོན་མ་ཞེས་བྱ་བ་འདི་ཡང། རྣམ་དཔྱོད་
དང་ཐབས་མཁས་ཟུང་དུ་འབྲེལ་བའི་སྒོ་ནས་བསྟན་པའི་མངའ་བདག་ཏུ་གྱུར་པ་ཅོ་ནེའི་གོའུ་ཤྲི་ནང་སོས་སྔོན་གྱི་སྨོན་ལམ་དང་ཐུགས་བསྐྱེད་བཟང་པོའི་སྟོབས་ཀྱིས། རང་ཕྱོགས་འདིར་རྒྱུད་ཀྱི་བཤད་གྲྭ་གསར་དུ་བཙུགས་ཤིང། ཁྱད་པར་དུ་འཁོར་
ལོ་བདེ་མཆོག་གི་འཆད་ཉན་དང་ཚོགས་འདོན་སྒོས་སུ་བཙུགས་པའི་ཚེ། དེའི་རྒྱུན་ལ་ཕན་པར་དགོངས་ནས་གནང་སྦྱིན་དང་བཅས་ཏེ། འདི་སྐོར་ལ་རྗེ་ཉིད་གྱིས་མཛད་པའི་རྣམ་བཤད་ལས་མ་རྒྱུད་ཀྱི་རྫོགས་རིམ་གྱི་སྐབས་སུ་ཉེ་བར་མཁོ་བའི་ཐུན་

[047B] དེར་མ་རྒྱུད་ནས་རྩ་བཤད་ཀྱི་རྒྱུད་ལ་སོགས་པའི་ལུང་མང་པོ་དྲངས་ནས་དོན་རྒྱས་པར་བཤད་
པ་སོགས་ནི་གཞན་གྱིས་ཤིན་ཏུ་གོ་དགའ་བའི་གནས་སུ་སྣང་ལ། ལུགས་འདིའི་འཁྲིད་ཡིག་ཀྱང་ཤིན་ཏུ་བསྡུས་འདུག་པས་རྗེའི་དགོངས་པ་དང་མཐུན་པར་འདིའི་རྫོགས་རིམ་གྱི་བཤད་པ་ཅུང་ཟད་ཕྱེ་བ་འདི་ལྟ་བུ་ཞིག་གྱིས་ཞེས་བསྐུལ་བ་ལ་བརྟེན་ནས། །
རྗེས་མཛད་པའི་རྒྱུད་ཀྱི་འགྲེལ་བ་སྦས་དོན་ཀུན་གསལ་སྒྲུབ་ཐབས་ཀྱི་འགྲེལ་པ་འདོད་འཇོ། རྫོགས་རིམ་གྱི་རྣམ་བཤད་དངོས་གྲུབ་སྙེ་མ། སྔགས་རིམ་ཆེན་མོ་དང་རིམ་ལྔ། དྲིལ་པུ་པའི་རིམ་ལྔའི་འགྲེལ་པ་སྦས་དོན་ལྟ་བའི་མིག་འབྱེད། ནག་པོ་སྤྱོད་པའི་
རྫོགས་རིམ་དཔྱིད་ཐིག་གི་འཁྲིད། སེམས་དཔའ་ཆེན་པོ་ཀུན་བཟང་བས་མཛད་པའི་བྲིལ་བུའི་རྫོགས་རིམ་གྱི་ལ་བྲིད། རྗེ་དགེ་འདུན་རྒྱ་མཚོ་དང་པཎ་ཆེན་གོང་མས་མཛད་པའི་བྲིལ་བུ་པའི་རྫོགས་རིམ་གྱི་འཁྲིད་དང། ཕྱི་མས་མཛད་པའི་ལཱུ་ཧི་པའི་རྫོགས་རིམ་གྱི་
འཁྲིད་ཡིག་མདོར་བསྡུས་པ་ལ་སོགས་པའི་འདི་སྐོར་གྱི་གཞུང་དུ་མ་དང། རྗེ་ཡབ་སྲས་ནས་བརྒྱུད་པའི་ཕ་རྒྱུད་ཀྱི་བསྐྱེད་རྫོགས་ཀྱི་སྐོར་རྣམས་ལའང་རིང་དུ་འདྲིས་པར་བྱས་ནས་ རྗེའི་རྣམ་བཤད་དངོས་གྲུབ་སྙེ་མ་དང་འཁྲིད་ཡིག་དང་སྨོན་ལམ་གསུམ་

[048A]༄༅། །གྱི་དགོངས་པ་གཞིར་བཞག་རྒྱུད་གཉིས་ཀྱི་ཐུན་མོང་བའི་རྣམ་གཞག་ཁ་འགེངས་འོས་པ་དུ་མས་ཁ་བསྐངས་ཏེ། འཁོར་ལོ་སྡོམ་པའི་རྣལ་འབྱོར་པ་མཁས་གྲུབ་ཆེན་པོ་བློ་གྲོས་རྒྱ་མཚོ་ལ་སོགས་པའི་བླ་མ་དམ་པ་རྣམས་ཀྱི་
བཀའ་དྲིན་ལས་ལམ་འདི་ལ་ཐོས་བསམ་ཅུང་ཟད་བགྱིས་ཤིད། གནད་ཕྱོགས་ཙམ་རིག་པའི་ཤཱཀྱའི་དགེ་སློང་རིགས་པ་སྨྲ་བ་གྲགས་པ་བཤད་སྒྲུབ་ཀྱིས། ཅོ་ནེའི་མཁན་ས་དང་མདོ་སྔགས་གཉིས་ཀའི་འཆད་ཉམ་གྱི་བླ་མའི་གོ་སར་གནས་པའི་ཚེ་གཟིམས་
ཁང་ཉིད་ནས་སྦྱར་བའོ། །འདིས་ཀྱང་རྒྱལ་བའི་བསྟན་པ་ལ་ཕན་ཐོགས་པར་གྱུར་ཅིག། །བཀྲ་ཤིས་པར་གྱུར་ཅིག་དགེ་ལེགས་འཕེལ། སརྦ་དྷརྨ་ཝརྡྷ་ནི་སཱ་ཧཱ། །



