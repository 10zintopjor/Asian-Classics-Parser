༄༅།།རྗེ་བཙུན་རྡོ་རྗེ་རྣལ་འབྱོར་མྣཱ་རོ་མཁའ་སྤྱོད་མ་ལ་བརྟེན་ནས་འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པ་བྱ་ཚུལ་ནག་འགྲོས་སུ་བཀོད་པ་
དངོས་གྲུབ་མྱུར་འགུགས་ཞེས་བྱ་བ་བཞུགས་སོ། །

[001] །རབ་འབྱམས་ལྷ་ཡི་འཁོར་ལོ་མཆོད་པའི་སྒོ། །གང་སྐུ་བྱིན་ཟ་འབར་བའི་ཐབས་མཁས་ཀྱིས། །མཆོག་ཐུན་དངོས་གྲུབ་འགུགས་པའི་ཆོག་མཁན། །དྲང་སྲོང་ཆེན་པོ་མེ་ལྷ་ཁྱོད་ཀྱིས་སྐྱོངས། །འདིར་
སྦྱིན་སྲེག་གི་སྒོ་ནས་མཆོག་ཐུན་གྱི་དངོས་བསྒྲུབ་པ་ལ་མེ་ལྷ་ཐབ་ཏུ་འགུགས་ནུས་པ་ཤིན་ཏུ་གལ་ཆེ་ཞིང། དེའི་ཕྱིར་མེ་ལྷ་ཐབ་ཏུ་འགུགས་པའི་བསྙེན་པ་བྱ་དགོས་པར་སྦྱིན་སྲེག་ཆེན་པོ་དང། སྙན་བརྒྱུད་ཀྱི་མན་ངག་ལས་ཇི་ལྟར་འབྱུང་པ་བཞིན་ནག་འགྲོས་སུ་
འགོད་པ་ལ། གནས་ཁང་བྱི་དོར་བྱ། མདུན་དུ་མེ་ལྷའི་བྲིས་སྐུ་དགྲམ། བདག་བསྐྱེད་ཀྱི་མཆོད་གཏོར་ཕྱག་ལེན་ལྟར་དང། མེ་ལྷ་ལ་འབུལ་རྒྱུའི་ཆུ་གཉིས་ཉེར་སྤྱོད། དཀར་གཏོར་བད་འདབ་བཞི་པ་སོགས་མཁོ་བའི་ཡོ་བྱད་རྣམས་ལེགས་པར་འདུ་བྱས། རང་ཉིད་སྟན་བདེ་བ་ལ་འདུག་
སྟེ༑ རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་ལེགས་པར་གྲུབ་རྗེས། མེ་ལྷ་མདུན་དུ་བསྐྱེད་ཚུལ། བྲིས་སྐུ་ཁཎྜ་རོ་ཧིས་བསང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་མདུན་དུ་པདྨའི་ལྟེ་བར་རཾ་ལས་བགྲང་ཕྲེང་རཾ་གྱིས་
མཚན་པ་ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོ་ར་སྐྱེས་ལ་ཞོན་པ། ཞལ་གཅིག་ཕྱག་བཞི་པ། གཡས་ཀྱི་དང་པོས་མཆོག་སྦྱིན། གཉིས་པས་བགྲང་ཕྲེང། གཡོན་གྱི་དང་པོས་དབྱུག་གུ་རྩེ་གསུམ་པ་
གཉིས་པས་བདུད་རྩིས་གང་བའི་རིལ་བ་སྤྱི་བླུགས་འཛིན་པ། རལ་པའི་ཐོར་ཚུགས་དང། ཚངས་པའི་སྐུད་པས་མཛེས་པར་བྱས་པ། ཁྲི་སྙན་ས་ལའི་པགས་པའི་སྟོད་གཡོགས་དང། དར་དམར་པོའི་ཤམ་

[002A]༄༅། །ཐབས་ཅན། སྐུ་ལས་མདངས་དང་འོད་ཟེར་དམར་པོ་འཕྲོ་བའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་གྱུར། དམ་ཚིག་པའི་ཐུགས་ཀའི་ས་བོན་ལས་སྤྲོས་པའི་ཁྲོ་བོ་འདོད་རྒྱལ་
གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང། ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་མཆོད་
ཚོགས་གཏོར་མ་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨགྣེ་ཡེ་ཨེ་དཡེ་ཧེ། ཁཎྜ་རོ་ཧིས་ཕྱི་འབྲང་གི་བགེགས་བསྐྲད། ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། མཆོད་པ་གཞུང་ལྟར་བྱིན་རླབས་བྱས་ལ་
ཨོཾ་ཨཱཧྲཱིཔྲ་ཝཱ་ར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སྭ་ཧཱ། དེ་བཞིན་དུ་པཱ་དྱཾ་སྦྱར་བས་མཆོད་ཡོན་དང་ཞབས་བསིལ་དབུལ། ཨོཾ་ཨགྣ་ཡེ་ཨཱ་དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཡེ་ཧ་བྱ་ཀ་བྱ་བཱ་ཧཱ་ན་ཡེ་བཛྲ་པུཥྤེ་ཨཱ་ཧཱུཾ་ནས༑ ཤཔྟའི་བར་གྱིས་མཆོད། སྔགས་
དེ་ལ་འཐུ་གསུམ་བཏགས་བས་ནང་མཆོད་དབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། ཤེས་རབ་མཆོག་གིས་ཉོན་མོངས་ཐམས་ཅད་བསྲེག། འཛིན་བྱེད་མེ་ལྷ་ཉིད་ལ་རྣམ་
པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་པའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་

[002B] །བསྐལ་བའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བཀྲང་ཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩེ་
ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་གྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །མདུན་གྱི་མེ་ལྷའི་ཐུགས་ཀར་རཾ་ཡིག་གིས་མཚན་པར་གྱུར། རང་རྡོ་རྗེ་རྣལ་འབྱོར་མར་
གསལ་བའི་ཐུགས་ཀ་ནས་སྔགས་ཀྱི་ཕྲེང་བ་ཁ་དོག་དམར་པོ་འོད་ཟེར་དམར་པོ་འཕྲོ་བ་བྱུང། ཞལ་ནས་ཐོན། མེ་ལྷའི་ཞལ་དུ་ཞུགས། ཐུགས་ཀར་རཾ་ཡིག་གི་མཐར་གཡས་སྐོར་དུ་འཁོད་པ་ལས་སླར་ཡང་སྔགས་ཀྱི་ཕྲེང་བ་མེ་ལྷའི་ཐུགས་ཀ་ནས་ཐོན་
རང་གི་སྙིང་གར་ཞུགས། མགལ་མེའི་འཁོར་ལོ་ལྷར་འཁོར་ཞིང། སྔགས་ཕྲེང་ས་བོན་དང་བཅས་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་མེ་ལྷ་བཅུ་གཉིས་ལ་སོགས་པའི་
སྐུའི་རྣམ་འགྱུར་མི་འདྲ་བ་ཇི་སྙེད་ཅིག་བཞུགས་པ་ཐམས་ཅད་སྤྱན་དྲངས། སྔགས་ཕྲེང་ས་བོན་དང་བཅས་པ་ལ་ཐིམ་པར་གྱུར། རྒྱུད་རིག་པ་མཆོག་ལས་གསུངས་པའི་མེ་ལྷ་ཐབ་ཏུ་འགུགས་པའི་སྔགས། ན་མོ་བཛྲ་པཱ་ཎི་སྱེ། ཨོཾ་ཨགྣེ་དེ་བ་ཏཱ་ཡ་དཧུ་པ་ཏཱ་ཡེ་ཛྭ་ལི་ནི་སཱ་ཧཱ། ཞེས་
བདུགས་མ་བྱུང་གི་བར་དུ་བསྙེན་པ་བྱའོ། །ཐུན་འཇོག་ཁར་ཡི་གེ་བརྒྱ་པ་བརྗོད། གཏོར་འབུལ་ནི། གཏོར་མནན་མཆོད་ལྟར་བྱིན་གྱིས་བརླབས་ཏེ། མེ་ལྷའི་སྔགས་ལ། ཨ་ཀཱ་རོ་བཏགས་པས་ལན་གསུམ་ཕུལ་ཏེ། ཉེར་སྤྱོད་ལྔས་མཆེད། མེ་སྟེ་བསྲེག་བྱ་ཟ་བའི་ལྷ། །ཞེས་སོགས་ཀྱིས་བསྟོད། མཆོད་སྦྱིན་

[003A]༄༅། །གཏོར་མ་འདི་སྙོམས་ལ། །ཞེས་སོགས་ཀྱིས་འཕྲིན་ལས་བཅོལ། གོང་ལྟར་མཆེད་བསྟོད་བྱ། བཟོད་པར་གསོལ་ནས་བསྙེན་གྲངས་མ་ལོང་བར་མདུན་བསྐྱེད་མི་བསྡུ་བར་བསྔོ་སྨོན་གྱི་རྒྱས་བཏབ་ནས་ཐུན་མཚམས་ལ་འཇུག། ཐུན་རྗེས་མ་རྣམས་ལ། བདག་བསྐྱེད་བཟླས་
པ་གྲུབ་རྗེས་མ་ལྷ་སྔར་ཡོད་གསལ་འདེབས་ཀྱི་ཚུལ་དུ་མངོན་རྟོགས་ནས་བཟོད་གསོལ་བར་གོང་ལྟར་བྱ། མི་འདྲ་བའི་ཁྱད་པར། མདུན་དུ་པདྨའི་ལྟེ་བར་མེ་ལྷ་སྐུ་མདོག་དམར་པོ་ཞེས་བགྱུར། བསྙེན་གྲངས་ལོངས་པ་ན་མཚན་ཐོག་ཐག་ཏུ་བཟླས་པ་བྱས་ཏེ། ཕྱི་ཉིན་གཏང་རག་གི་མཆོད་བསྟོད་བསྔོ་
སྨོན་བཟོད་གསོལ་རྣམས་བྱས་ནས། མདུན་བསྐྱེད་ཀྱི་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་རྟེན་ལ་ཐིམ་པར་གྱུར། བདག་བསྐྱེད་ཉེར་བསྡུ། སྨོན་ལམ་ཤིས་བརྗོད་སོགས་བའོ། །དེ་ལྟར་མེ་ལྷ་ཐབ་ཏུ་འགུགས་པའི་བསྙེན་པ་བྱ་ཚུལ་གྱི་ངག་འདོན་ཁྲིགས་ཆགས་སུ་བཀོད་པ་
འདི་ཡང་ཨ་རོལ་བློ་བཟང་ལུང་རིགས་རྒྱ་མཚོའི་གསུང་ཉིད་གཞིར་བཟུང་ཐོག་ལག་ལེན་གསལ་བར་དགོས་པ་བསྣོན་འཕྲི་ཅུང་ཟད་པ་གྱིས་ཏེ། དགེ་བསྙེན་རྡོ་རྗེ་རབ་བརྟན་དང། སེ་ར་བྱེས་ཚ་བ་དགེ་སློང་ཐུབ་བསྟན་དངོས་གྲུབ་བཅས་ནས་ཇི་ལྟར་བསྐུལ་བ་བཞིན་ཕ་བོང་ཁའི་སྤྲུལ་མིང་པ་བདེ་ཆེན་
སྙིང་པོས་བསྒྲིགས་པའི་ཡི་གེ་པ་ནི་ཆབ་མདོ་བདག་ལྡན་དཔོན་ལྷས་བགྱིས་པ་འགྲོ་དོན་འཕེལ།། །།་འདི་ཡང། དབེན་གནས་བཀྲ་ཤིས་ཆོས་གླིང་དུ་སྔོན་འཁོད་གསུངས་བར་འགའ་ཞིག་ལ། ས་བྱི་ལོར་ཞུ་དག་འཛུགས་བཅོས་ལེགས་པར་ཞུས་པའི་མ་དཔེ་ཕྱི་
མོར་བགྱིས་ཏེ་གསར་བསྐྲུན་མཛད་པའོ།། །།སརྦ་མངྒ་ལཾ།།
[BP]



﻿
[001A]༄༅། །ནཱ་རོ་མཁའ་སྤྱོད་མའི་བསྙེན་པའི་སྔོན་འགྲོའི་འདོན་ཆ་ནག་འགྲོས་བཀླག་ཆོག་ཟུར་དུ་བཀོལ་བརྡོ་རྗེའི་བྱིན་བརྒྱ་འབེབ་པའི་ཕོ་ཉ་དང། བསྙེན་པ་འདུག་སྐབས་ཀྱི་ཕྱག་ལེན་དང་ཆོ་གའི་ཟིན་
ཐོ། ཚེས་བཅུ་རྒྱས་འབྲིང་བསྡུས་པ་བྱ་ཚུལ་བཅས་བཞུགས།།

[001B] །རྒྱལ་ཀུན་བདེ་ཆེན་བཞིན་ལག་སྒྱུ་མའི་གར། །བྱུ་རུའི་ལང་ཚོར་མཚན་དཔེའི་ཉམས་སྒེག་མ། །རྒྱལ་ཡུམ་ཁྱོད་ཀྱིས་བདག་དང་སྒྲུབ་པ་པོར། །གསང་གསུམ་རྡོ་རྗེའི་བྱིན་བརྒྱ་མྱུར་
ཕོབས་ཤིག་ །དེ་ལ་རྗེ་བཙུན་རྡོ་རྗེ་རྣལ་འབྱོར་མའི་བསྙེན་པའི་སྔོན་འགྲོའི་རིམ་པ་ཇི་ལྟར་བྱ་བ་ནི་བསྙེན་ཡིག་གཞུང་དུ་ཞིབ་ཏུ་བཀོད་པ་ལྟར་ལ། འདིར་སྔོན་འགྲོའི་འདོན་ཆ་འབའ་ཞིག་ནག་འགྲོས་སུ་འགོད་པ་ལ། སྐྱབས་སེམས་མདོར་བསྡུས་སྔོན་དུ་
བཏང་ནས།  རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མར་གྱུར།  ཅེས་སྐད་ཅིག་ཀྲོང་བསྐྱེད་དང། ནང་མཆོད་  ཨོཾ་ཁཎྜ་རོ་ཧི་ ས་བསང།  སྭ་བྷཱ་ཝ་ ས་སྦྱང།  སྟོང་པའི་ངང་ལས་ཡཾ་ལས་རླུང།  ཞེས་པ་ནས།  སྦར་ཞིང་
སྤེལ་བར་གྱུར། ཨོཾ་ཨཱཧཱུཾ།  ལན་གསུམ་བརྗོད་པས་སྒྲུབ་ཐབས་ལྟར་བྱིན་གྱིས་བརླབས་ལ། བསང་ཆུ་སྒྲུབ་པ་ནི། ཁཎྜ་རོ་ཧིས་བསང། སྭ་བྷཱ་ཝས་སྦྱང།  སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའ་

[002A] །བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པར་གྱུར། ཨོཾ་ཏཔྟེ་ཏཔྟེ་མཧཱ་ཏཔྟེ་སཱཧཱ། ལྷའི་ཆུ་བོ་
གངྒཱ་དང་བུམ་པའི་ཆུ་དབྱེར་མ་མཆིས་པར་གྱུར་པའི་སྟེང་དུ་པཾ་ལས་པདྨ་དང་ཉི་མ་རོའི་གདན་ལ་བཾ་ལས་གྲི་གུག་བཾ་གྱིས་མཚན་པ་ལས་དུམ་སྐྱེས་མ་དམར་མོ་ཞལ་གཅིག་ཕྱག་གཉིས་མ། གཡས་གྲི་གུག་
དང༑ གཡོན་ཐོད་པ་དང་བཅས་པའི་མཆན་ཁུང་ན་ཁ་ཊཱཾ་ག་འཛིན་པ། རུས་པའི་རྒྱན་ཅན། གཅེར་མོ་སྒྲ་གྲོལ་བ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། སྤྱན་
གསུམ་པ་གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་

[002B] ཕཻཾ༑ ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར། རིན་འབྱུང་གིས་དབུ་བརྒྱན་པར་གྱུར།  མཆོད་པ་ཁཎྜ་རོ་ཧི་ ་བསང༑  སྭ་བྷཱ་ཝ་ ་སྦྱང༑ སྟོང་པའི་ངང་
ལས་ཀཾ་ལས་ཐོད་པའི་སྣོད་ ནས།  སྟེར་བར་གྱུར། ཨོཾ་ཨྲྒྷཾ་ཨཱཧཱུཾ།  ནས་  བཛྲ་ཤཔྟ་ཨཱཧཱུཾ།  གི་པར་ཆུ་གཉིས་ཉེར་སྤྱོད་རོལ་མོ་དང་བཅས་སྒྲུབ་ཐབས་ལྟར་བྱིན་གྱིས་བརླབས་ལ།  ཨོཾ་ཨརྒྷཾ་ ནས་  ཤཔྟ་པྲ་ཏཱི་ཙྪ་ཧཱུཾ་སཱཧཱ།  ཞེས་པའི་བར་གྱིས་
མཆོད།  ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ་ཨོཾ་ཨཱཧཱུཾ།  ཞེས་ནང་མཆོད་འབུལ།  གོས་དཀར་མོ་སྟེ་མེ་ཡི་ཁམས། །ཆོས་རྗེས་དྲན་པའི་ངོ་བོ་ཉིད། །པདྨའི་རིགས་ཀྱི་མཁའ་འགྲོའི་གཙོ། །དུམ་སྐྱེས་མ་ལ་ཕྱག་འཚལ་བསྟོད།  །ཅེས་པས་
བསྟོད། གཟུངས་ཐ་གནས་བཟུང་ལ།  རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་སོང། བུམ་པའི་ལྷའི་ཐུགས་རྒྱུད་བསྐུལ་བས་དེའི་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་
ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་བདུད་རྩི་འོད་ཟེར་གྱི་རྣམ་པར་སྤྱན་དྲངས་ནས་བུམ་པའི་ལྷ་ལ་ཐིམ། དེའི་སྐུ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར་ པར་བསམས་ལ།  ཨོཾ་ཁཎྜ་རོ་ཧི་ཧཱུཾ་
ཧཱུཾ་ཕཊ།  ཅེས་བརྒྱ་རྩ་བཟླ། ཡིག་བརྒྱས་ལྷག་ཆད་བསྐང།  ཨོཾ་ཨརྒྷཾ་ ནས་  ཤཔྟའི་ བར་གྱིས་མཆོད།  གོས་དཀར་མོ་སྟེ་ ནས་  ཕྱག་འཚལ་བསྟོད།  །ཅེས་མདོར་བསྡུས་བྱས་ལ།  བུམ་པའི་ལྷ་ཆགས་པ་ཆེན་པོའི་མེས་འོད་དུ་ཞུ་

[003A]༄༅། །ནས་བྱང་ཆུབ་ཀྱི་སེམས་ཀྱི་ངོ་བོ་བུམ་པའི་ཆུ་དང་རོ་གཅིག་ཏུ་གྱུར།  ཅེས་བསང་ཆུ་སྒྲུབ། དེ་ནས་མཁའ་འགྲོ་སྤྱི་གཏོར་  ཁཎྜ་རོ་ཧི་ ་བསང།  སྭ་བྷཱ་ཝ་ ་སྦྱང།  སྟོང་པའི་ངང་ལས་ཡཾ་ལས་རླུང།  ཞེས་པ་ནས།  སྦར་
ཞིང་སྤེལ་བར་གྱུར། ཨོཾ་ཨཱཧཱུཾ།  ལན་གསུམ་བརྗོད་དེ་ནང་མཆོད་ལྟར་བྱིན་བརླབས་ལ། འབར་བའི་ཕྱག་རྒྱ་དང་བཅས།  ཕཻཾ༑ རང་གི་ཐུགས་ཀར་ཟླ་གདན་ལ་གནས་པའི་བཾ་ཡིག་གི་འོད་ཟེར་གྱིས་དུར་ཁྲོད་ཆེན་པོ་བརྒྱད་ན་གནས་
པའི་ཕྱོགས་སྐྱོང་དང། ཞིང་སྐྱོང་དང་ཀླུ་ལ་སོགས་པ་རྣམས་སྤྱན་དྲངས། ཕྱོགས་མཚམས་བརྒྱད་དུ་འཁོད་པ་རྣམས་སྐད་ཅིག་གིས་འོད་གསལ་དུ་བཅུག་པ་ལས། རྗེ་བཙུན་རྡོ་རྗེ་རྣལ་འབྱོར་མའི་སྐུར་བཞེངས་
པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་ར་ཀྵ་ས་
བྷཱ་ཏ༑ པྲེ་ཏ༑ པི་ཤཱ་ཙ། ཨུནྨཱ་ད། ཨ་པསྨཱ་ར། བཛྲ་ཌཱ་ཀ་ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲྀ་ཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷི་མམེ་པྲ་ཡཙྪནྟུ། ཡ་ཐཻ་བཾ། ཡ་ཐེཥྚཾ། བྷཱུ་ཛ་ཐ། པི་པཱ་ཐ། ཛི་གྷྲ་ཐ། མཱ་ཏི་ཀྲ་མ་
ཐ༑ མ་མ་སརྦ་ཀཱ་རྟ་ཡ། སད་སུ་ཁཾ། བི་ཤུདྡྷ་ཡེ། ས་ཧ་ཡི་ཀ་བྷ་ཝ་ ནྟུ་ ཧཱུཾ་ཧཱུཾ་ཕཊ་ཕཊ་སཱཧཱ།  ལན་གཉིས།  ཨོཾ་ཨྲྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་པཱདྱཾ་པྲ་ཏཱིཙྪ་ཧཱུཾ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ནས།  ཨོཾ་བཛྲ་ཤཔྟ་

[003B] ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱཧཱུཾ། ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་རྣམས་མ་ལུས་དང། །གནོད་སྦྱིན་ཚོགས་  ྾  སྲིན་པོའི་ཚོགས་  ྾  འབྱུང་པོའི་  ྾  ཡི་དྭགས་  ྾  ཤ་ཟའི་
སྨྱོ་བྱེད་  ྾  བརྗེད་བྱེད་  ྾  མཁའ་འགྲོའི་  ྾  མ་མོའི་  ྾  མ་ལུས་པ་ནི་ཐམས་ཅད་དག་འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་
བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་
ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ༑ །ནད་མེད་ཚེ་དང་དབང་ཕྱུག་དང། །
དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་
བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་

[004A]༄༅། །ཀུན་འགྲུབ་ཤོག་ །དེ་ནས་གཞི་བདག་གཏོར་མ་  ཁཎྜ་རོ་ཧི་ ་བསང།  སྭ་བྷཱ་ཝ་ ་སྦྱང།  སྟོང་པའི་ངང་ལས་རང་གི་མདུན་དུ་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་ལས་གཏོར་མ་དྭངས་
ཤིང་ཐོགས་པ་མེད་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་གྱུར། ཨོཾ་ཨཱ་ཧཱུཾ།  ལན་གསུམ་གྱིས་བྱིན་གྱིས་བརླབ།  ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ།  ལན་གསུམ།  དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་
ལོ༑ ༑དེ་བཞིན་གཤེགས་པ་གཟུགས་མཛེས་དམ་པ་ལ་་དེ་བཞིན་གཤེགས་པ་སྐུ་འབྱམས་ཀླས་ལ་་དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །ཕུན་ཚོགས་འདོད་ཡོན་ལྔ་ལྡན་པའི། །བདུད་རྩི་
རྒྱ་མཚོའི་གཏོར་མ་འདི། །ས་ཡི་ལྷ་མོ་བསྟན་མ་དང། སྟོང་གསུམ་གཞི་བདག་ཚོགས་རྣམས་དང། །ཚེ་རིང་མཆེད་ལྔ་བསྟན་སྐྱོང་བཅས། །གངས་ཅན་གནས་པ་ཐམས་ཅད་དང། །ཁྱད་པར་ཡུལ་ཕྱོགས་འདི་ཉིད་ཀྱི། །ཡུལ་ལྷ་གཞི་
བདག་རྣམས་ལ་འབུལ། །བཞེས་ནས་བདག་ཅག་ཡོན་མཆོད་རྣམས། །ལས་དང་བྱ་བ་ཅི་བྱེད་ཀྱང། །ཀོ་ལོང་ཕྲག་དོག་མ་མཛད་པར། །མཐུན་རྐྱེན་ཡིད་བཞིན་འགྲུབ་པར་མཛོད། །བདག་གི་བསམ་པའི་སྟོབས་དང་ནི། །དེ་བཞིན་
གཤེགས་པའི་སྦྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་ །ཅེས་བསྔོ་ཞིན་བསྙེན་སྒྲུབ་མཐར་ཕྱིན་པ་དང་བར་ཆད་

[004B]  དེ་ནས་བགེགས་གཏོར་བཤམས་ལ།  རང་གི་ཐུག་ཀའི་བཾ་ལས་འོད་ཟེར་འཕྲོས་པས་ཁྲོ་བོའི་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས། ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་བཛྲ་ས་མཱ་ཛཿ་ཧཱུཾ་
ཡེ་ཤེས་བཀལ་པ་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་སྲེག་ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་
མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨེ་ཧྱེ་ཧི། པྲ་
ཝ་ར་སད་ཀཱ་རཾ་ཨྲྒྷཾ་པྲ་ཏཱིཙྪ་སཱ་ཧཱ། པདྨ་ཀ་མ་ལཱ་ཡེ་སྟྭཾ། ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་པྲ་ཝཱ་ར་སད་ཀཱ་རཾ་ཨྲྒྷཾ་པྲ་ཏཱིཙྪ་སཱ་ཧཱ། ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་པྲ་ཝཱ་ར་སད་ཀཱ་རཾ་པཱདྱཾ་པྲ་ཏཱིཙྪ་ཧཱུཾ་སཱ་ཧཱ། ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་
རི་ཝཱ་ར་པུཥྤ་པྲ་ཏཱིཙྪ་ཨཱ་ཧཱུཾ།  དེ་བཞིན་དུ་པུཥྤེའི་གནས་སུ་  དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱཱ། ཤཔྟ་ ཞེས་པ་རྣམ་བཅུག་ལ་མཆོད།  ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་དང། བསྟོད་པ་ནི་  ཧཱུཾ། ཆོས་ཉིད་སྟོང་པ་གཉིས་
མེད་ནང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང། །ཐབས་ལ་མཁས་པའི་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང། །སྐུ་ཡི་ཆ་ལུགས་

[005A]༄༅། །ཟ་བྱེད་རྔམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྐྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པ་སྟོན་མཛད་ཅིང། །བསྡིགས་པའི་མཚོན་ཆ་སྣ་ཚོགས་ཕྱག་ན་
བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་སྟངས་སྟབས་བརྐྱང་བསྐུམ་ཆུལ་དུ་བཞུགས། །ཉི་ཟླ་
འབར་བའི་སྤྲན་གྱི་སྡང་མིག་གིས། །བགེགས་དཔུང་བསྲེག་པར་མཛད་ལ་ཕྱག་འཚལ་ལོ། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་
སྒྲེག་ཁྲེ་རྒྱལ་བགེགས་ཚོགས་འདུལ་ལ་ཕྱག་འཚལ་ལོ། ༑ཧཱུཾ༑ འཇིགས་པའི་ཧཱུཾ་སྒྲ་ངེས་སྒྲོག་ཅིང། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་ཐམས་ཅད་སྩལ་པའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །
 བགེགས་གཏེར་ལ་ལས་བུམ་གྱི་ཆུས་འཐོར་ཏེ།  ཁཎྜ་རོ་ཧི་ ་བསང༑  སབྷཱ་ཝ་ ་སྦྱང།  སྟོང་པའི་ངང་ལས་བྷཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་བགེགས་ཀྱི་གཏེར་མ་ཟག་པ་མེད་པའི་བདུད་རྩིའི་རྒྱ་མཚོ་ཆེན་བོར་གྱུར། ཨོཾ་ཨཱ་
ཧཱུཾ༑ ལན་གསུམ་གྱིས་བྱིན་བརླབ། དེ་ནས།  རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པས་བསྙེན་སྒྲུབ་ཟབ་མོ་བྱེད་པ་ལ་བར་དུ་གཅོད་པའི་བགེགས་ཀྱི་ཚོགས་རྣམས་མཆོད་སྦྱིན་གྱི་གཏོར་མ་འདིའི་མགྲོན་དུ་ཨ་ཀརཱཡ་ཛཿ་ གཏོར་མ་གཡས་སུ་

[005B]  ལན་གསུམ། ཏིང་ལོ་ཆང་བུ་དང་བཅས་གཡོན་དུ་བསྐར་ཞིང་བསྔོས་ལ།  ཨོཾ་སུམྦྷ་ནི་སུམྦྷ་ཧཱུཾ་ཨོཾ་གྲིལྞ་
གྱིསྕ་ཧཱུ་ཨོཾ་གྲིཧྞ་པ་ཡ་གྲིཧྞ་པ་ཡཧཱུཾ། ཨོཾ་ཨཱ་ན་ཡ་ཧོ་བྷ་ག་ཝཱན་བིདྱཱ་རཱ་ཛཱ་ཧཱུཾ་ཕཊ།  ལན་གསུམ། དེ་ནས་འབྱུང་པོ་འུར་འདོད་ཀྱི་ཕྱག་རྒྱ་དང་བཅས།  ཧཱུཾ༑ དཀྱིལ་འཁོར་ཆེན་པོ་ས་གཞི་ལ་གནས་པའི། །ལྷ་ལ་སོགས་པའི་བགེགས་ཚོགས་ཀུན་ཉོན་ཅིག་ང་ཆི་
གནས་འདིར་བསྙེན་སྒྲུབ་ཟབ་མོ་བྱེད། ཁྱེད་རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་ཡིས། །མགོ་བོ་ཚལ་པ་བརྒྱར་ནི་འགས་འགྱུར་ཞིང། །བགེགས་རྣམས་བརླག་པར་
འགྱུར་བར་གདོན་མི་ཟ། ། །ན་མོ༑  རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང། སངས་རྒྱས་ཀྱི་བདེན་པ་དང། ཆོས་ཀྱི་བདེན་པ་དང། དགེ་འདུན་གྱི་བདེན་པ་དང། དེ་བཞིན་གཤེགས་པ་དང་
རྡོ་རྗེ་དང། རིན་པོ་ཆེ་དང། པདྨ་དང། ལས་ ཀྱི་རིགས་སུ་བཞུགས་པ་ཐམས་ཅད་  ཀྱི་སྙིང་པོ་དང། ཕྱག་རྒྱ་དང། གསང་སྔགས་དང། རིག་སྔགས་ཀྱི་ལྷའི་ཁྱད་པར་ཐམས་ཅད་དང། ཁྱད་པར་དུ་ཡང་རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་
འཁོར་དང་བཅས་པ་རྣམས་ཀྱི་བདེན་པ་དང། བདེན་པ་ཆེན་པོའི་བྱིན་གྱིས་བརླབས་པའི་མཐུ་དང་ནུས་པ་ལ་བརྟེན་ནས་བདག་གིས་གནས་འདིར་བསྙེན་སྒྲུབ་ཟབ་མོ་བྱེད་པ་ལ་བར་དུ་གཅོད་པར་བརྩོམ་པའི་བགེགས་ཀྱི་ཚོགས་གང་ཡིན་པ་

[006A]༄༅། །ཐམས་ཅད་མཆོད་སྦྱིན་གྱི་གཏོར་མ་ནམ་མཁའ་མཛོད་དུ་སྤེལ་བ་འདིས་ཚིམ་པར་གྱིས་ལ་གནོད་པ་དང་འཚེ་བའི་བསམ་པ་ངན་པ་ཐམས་ཅད་སྤོང་ལ་ཕན་པ་དང་ཞི་བ་དང། བྱང་ཆུབ་ཀྱི་བེམས་དང་ལྡན་པའི་སྒོ་
ནས་རང་རང་སོ་སོའི་གནས་སུ་སོང་ཞིག། གལ་ཏེ་མི་འགྲོ་ན་ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་བསྲེག་ཅིང་རྣམ་པར་འཇོམ་པར་གདོན་མི་ཟའོ། །ཨོཾ་སུམྦྷ་ནི་སུམྦྷ་ཧཱུཾ་ཧཱུཾ་ཕཊ། ཨོཾ་གྲིཧྞ་གྲིཧྞ་ཧཱུ་ཧཱུཾ་ཕཊ། ཨོཾ་གྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ་
ཨོཾ་ཨ་ན་ཡ་ཧ་བྷ་ག་ཝཱན་བིདྱཱ་རཱ་ཛཱ་ཧུཾ་ཧཱུཾ་ཕཊ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ།  ཅེས་སྔགས་དྲག་ཏུ་བཟླ་ཞིང་གུ་གུལ་གྱིས་བདུག། ཡུངས་ཀར་གྱིས་བྲབ། རོལ་མོའི་སྒྲ་དྲག་པོ་དང་བཅས་གཏོར་མ་རྒྱང་རིང་དུ་བསྐྱེལ་ཞིང་བསྙེན་སྒྲུབ་བྱེད་པ་ལ་བར་དུ་གཅོད་པའི་བགེགས་ཐམས་ཅད་
རྒྱང་རིང་དུ་བསྐྲད་པའི་མོས་པ་ཤུགས་དྲག་བྱ། དེ་ནས་ཕྱི་སྒོའི་འགྲམ་ལྟ་བུ་རང་དེ་ཕན་ཕྱིར་འགྲོ་མི་དགོས་ཤིང། མཚམས་འོག་ཏུ་མེད་པ་རྣམས་ནང་དུ་མི་འཇུག་པའི་མཚམས་སུ་འགོམ་ཡུག་མི་འགྲོ་བའི་སར་མཚམས་ཐོ་སློང། དེའི་མདུན་དུ་མཆོད་གཏོར་བཤམ། མཚམས་ཐོལ་
ཁ་ཕྱོགས་བར་འདུག་སྟེ། མཆོད་པ་རྣམས་ཁཎྜ་རོ་ཧི་ས་བསང།  སྭ་བྷཱ་ཝས་སྦྱང། སྟོང་པའི་ངང་ལས་ཀཾ་ལས་ ཞེས་པ་ནས་  སྟེར་བར་གྱུར། ཨོཾ་ཨརྒྷཾ་ཨཱཧཱུཾ།  ནས༑  ཨོཾ་བཛྲ་ཤཔྟ་ཨཱཧཱུཾ།  གི་བར་བྱིན་གྱིས་བརླབས་ལ། དེ་ནས་གཏོར་མ།  ཀ་ཅོ་ཧི་ ས་བསང་
སབྷཱ་ཝ་ ་སྦྱང།  སྟོང་པའི་ངང་ལས་ཡཾ་ལས་རླུང་ །ཞེས་པ་ནས།  སྤར་ཞིང་སྤེལ་བར་གྱུར། ཨོཾ་ཨཱཧཱུཾ།  ལན་གསུམ་བརྗོད་དེ་བྱིན་གྱིས་བརླབ། ཐོ་ཡོར་ལ་ལས་བུམ་གྱི་ཆུ་འཐོར་ཞིང་ཁཎྜ་རོ་ཧི་ ་བསང།  སབྷཱ་ཝ་ ་སྦྱང།  སྟོང་པའི་ངང་ལས་པཾ་ལས་

[006B] རུས་པའི་རྒྱན་ཅན་གཅེར་མོ་སྐྲ་
གྲོལ་པ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། སྤྱན་གསུམ་པ་གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ། ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་
གནས་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཕཻཾ༑ ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར། རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར། ཨོཾ་ཨརྒྷཾ་ ནས།  ཤཔྟ་པྲ་
ཏཱིཙྪ་ཧཱུཾ་སཱཧཱ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ་ཨོཾ་ཨཱཧཱུཾ།  ཞེས་ཕྱི་ནང་གིས་མཆོད།  གོས་དཀར་མོ་སྟེ་མེ་ཡི་ཁམས། །ཆོས་རྗེས་དྲན་པའི་ངོ་བོ་ཉིད། །པདྨའི་རིགས་ཀྱི་མཁའ་འགྲོའི་གཙོ། །དུམ་སྐྱེས་མ་ལ་ཕྱག་འཚལ་བསྟོད།  །ཅེས་བསྟོད་ལ། དེ་ནས།།
དུམ་སྐྱེས་མའི་ལྗགས་ལ་ཧཱུཾ་ལས་སྐྱེས་པའི་རྡོ་རྗེ་རྩེ་གསུམ་པ་ནས་འབྲུ་ཙམ་འཁོད་པའི་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་བཛྲ་ཨ་ར་ལི་ཧོཛཧཱུཾ་བཾ་ཧོབཛྲ་ཌཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧོཿ་ ལན་གསུམ་
གྱིས་གཏོར་མ་ཕུལ། སླར་ཡང།  ཨོཾ་ཨརྒྷཾ་ ནས་  ཤཔྟ་ འི་བར་གྱིས་མཆོད།  ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ་ཨོཾ་ཨཱཧཱུཾ་ གིས་ནང་མཆོད་དང།  གོས་དཀར་མོ་སྟེ་མེ་ཡི་ཁམས།  །ནས་  ཕྱག་འཚལ་བསྟོད།  །ཅེས་བསྟོད་ལ།  དུམ་སྐྱེས་མ། རྣལ་འབྱོར་པ་བདག་གི་བསྙེན་

[007A]༄༅། །གྲུབ་ཀྱི་བྱ་བ་མཐར་མ་ཕྱིན་གྱི་བར་དུ་གནས་འདིར་བརྟན་པར་བཞུགས་ནས་ཕྱིའི་གདོན་བགེགས་བར་གཅོད་ནང་དུ་མི་གཏོང་ཞིང་ནང་གི་དངོས་གྲུབ་ཕྱིར་མི་གཡེལ་བའི་འཕྲིན་ལས་མཛོད་ཅིག་ ཅེས་བརྗོད་ལ་མེ་ཏོག་
འཐོར། ཞལ་གྱིས་བཞེས་ཏེ་སྒྲུབ་པ་མཐོན་གྱི་བར་དུམ་སྐྱེས་མ་འོད་ཞུ་མི་བྱེད་པར་གནས་དེར་འཕྲིན་ལས་མཛད་ཅིང་བཞུགས་པར་བསམས་ནས་ཡིག་བརྒྱ་དང། ཡེ་དྷ་རྨའི་བརྟན་བཞུགས་དང་བཀྲ་ཤིས་བྱའོ། །དེ་ནས་ནང་དུ་འོངས་ཏེ་གནས་ཁང་ལ་བསང་ཏུ་དང་ནང་མཆོད་གཏོར་ལ༑  ཁཎྜ་རོ་ཧི་ ་
བསང༑  སྭ་བྷཱ་ཝ་ ་སྦྱང༑  སྟོང་པའི་ངང་ལས།  ལག་པ་གཡོན་པའི་མཐེབ་མཛུབ་ཀྱིས་སེ་གོལ་བརྡབ་ལ།  ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་གྲིཧྞ་གྲིཧྞ་ཧུཾ་ཧཱུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་ཁུ། ཨོཾ་གྲིཧྞཱ་
པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ༑ ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་ཨཱ་ན་ཡ་ཧོ་བྷ་ག་ཝཱ་ན་བིདྱཱ་རཱ་ཛཱ་ཧུཾ་ཧཱུཾ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་འཁོང་པར་གྱུར། སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་
འཕྲོས་པས་སྟེང་ཚངས་པའི་འཇིག་རྟེན་ནས་འོག་གསེར་གྱི་ས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས་ཤར་ནག་བྱང་ལྗང། ནུབ་དམར། ལྷོ་སེར་བའི་སྣ་
ཚོགས་རྡོ་རྗེའི་རྭ་བ་གྲུ་བཞི་པ་ཚངས་པའི་འཇིག་རྟེན་ནས་གསེར་གྱི་ས་གཞི་ལ་ཐུག་གི་བར་དུ་ཁྱབ་པར་གྱུར༑ རྭ་པ་གྲུབ་པ་དང་དུས་མཉམ་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་གསེར་གྱི་ས་གཞི་ལ་ཐུག་པའི་

[007B] སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་དུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་རྭ་བའི་སྟེང་དུ་རྡོ་རྗེའི་
བླ་རེ་རྣམས་བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་དུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྒོར་བར་གྱུར། ཨོཾ་མེ་དི་ནཱི་བཛྲཱི་བྷ་ཝ་བཛྲ་བནྡྷ་ཧཱུཾ། ཨོཾ་བཛྲཱ་པྲ་ཀཱ་ར་ཧཱུཾ་བཾ་ཧཱུཾ། ཨོཾ་བཛྲ་པཉྫ་ར་ཧཱུཾ་པཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་
བཛྲ་ས་ར་ཛཱ་ལ་ཏྭཾ་སཾ་ཏྲཾ། ཨོཾ་བཛྲ་ཛཱ་ལ་ཨ་ན་ལཱ་རྐ་ཧཱུཾ་ཧཱུཾ་ཧཱུཾ།  ཞེས་འོག་གཞི་ནས་མེ་དཔུང་གི་བར་རིམ་བཞིན་དུ་བྱིན་གྱིས་བརླབ། སྔར་བཞིན་སེ་གོལ་བརྡབ་ལ།  ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ། ཨོཾ་གྲིཧྞ་གྲིཧྞ་ཧུཾ་ཧཱུཾ་ཕཊ། ཨོཾ་གྲིཧྞཱ་པ་ཡ་གྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ། ཨོཾ་ཨཱ་ན་ཡ་
ཧོ་བྷ་ག་ཝཱན་བིདྱ་རཱ་ཛཱ་ཧུཾ་ཧཱུཾ་ཕཊ།  ཅེས་བརྗོད་དེ།  རྣམ་པ་ཐམས་ཅད་དུ་འགྲོ་བ་རྣམས་བགེགས་དང་བྲལ་བར་གྱུར།  ཅེས་སྲུང་འཁོར་བསྒོམ། མཚམས་འོག་ཏུ་འཇོག་དགོས་རིགས་མཚམས་འདིར་སྲུང་འཁོར་གྱི་ནང་དུ་ཡོད་པའི་མོས་པ་དང་བཅས་དེ་དག་མི་བརྗེད་པའི་བརྡར་
མིང་བྱང་ལ་རྡེའུ་རེ་བསྒྲིལ་ཏེ་འདྲེན་པའམ་ཡིད་བཤར་བྱེད། དེ་ནས་གདན་བྱིན་གྱིས་བརླབ་པ་ནི། གཡོན་དྲིལ་བུ་འཛིན་པའི་མཉམ་གཞག་གཡས་རྡོ་རྗེ་འཛིན་པའི་ས་གནོན་གྱིས་གདན་ལ་རེག་སྟེ།  མཚམས་སྟན་འོག་དབང་ཆེན་ལ་ཐུག་གི་བར་སྲ་ཞིང་འཐས་པ་རྡོ་རྗེའི་རང་
བཞིན་དུ་གྱུར། ཨོཾ་ཨཱབཛྲ་ཨཱ་ས་ན་ཧཱུཾ་སཱཧཱ།  ཞེས་ལན་བདུན་ཙམ་བརྗོད་ལ་རྡོ་རྗེའི་རང་བཞིན་དུ་བཞིན་དུ་གྱུར་པར་བསམས་ཏེ་བྱིན་གྱིས་བརླབ། དེ་ནས་ཕྱོགས་བསྲུང་བ་ནི།  རང་ཉིད་ལྷར་གསུལ་བའི་སྐུ་ལས་འོད་ཟེར་དང་ཁྲོ་བོའི་ཚོགས་དཔག་ཏུ་མེད་པ་སྤྲོས་ཏོ་
[008A]༄༅། །ཐོས་བསམ་སྒོམ་སྒྲུབ་བྱེད་པ་ལ་བར་དུ་གཅོད་པའི་བགེགས་ཐམས་ཅད་བསྐྲད་པར་གྱུར།  ཅེས་བརྗོད་ལ་དོན་བསམ་བཞིན་དུ་ཤར་ནས་བཟུང་གཡོན་སྐོར་དུ་ཕྱོགས་བཞིར་རིམ་པ་བཞིན་དུ།  ཨོཾ་སུམྦྷ་ནི་ ཞེས་སོགས་སྔགས་
ཚན་པ་བཞི་ལན་གསུམ་གསུམ་དང། ཁཎྜ་རོ་ཧི་མང་དུ་བརྗོད་ལ་བདག་དང་གནས་དང་ཡོ་བྱད་ལ་ནང་མཆོད་གཏོར་ལ་སླར་ཡང་བགེགས་བསྐྲད་ཅིང་བསྲུང། དེ་ནས་བདག་ཉིད་བསྲུང་བ་ནི།  རང་གི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་
པར་ཨཱལས་པདྨ་དམར་པོའི་ལྟེ་བར་ཨཱས་མཚན་པ། ཐུགས་ཀར་ཧཱུཾ་ལས་རྡོ་རྗེ་སྔོན་པོའི་ལྟེ་བར་ཧཱུཾ་གིས་མཚན་པར་གྱུར།  ཅེས་བརྗོད་ལ་སྤྱི་མགྲིན་སྙིང་ག་གསུམ་དུ་གཡོན་པའི་མཐེབ་སྲིན་གྱིས་ནང་མཆོད་བླངས་པས་ཐིག་ལེ་རེ་བྱས་ལ།  ཨོཾ་ཨཱཧཱུཾ་ ལན་གསུམ་
བརྗོད།  དེ་ལྟར་ཡིག་འབྲུ་རྣམས་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་བྱང་སེམས་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རྡོ་རྗེ་གསུམ་གྱི་ལྷ་དང་འོད་ཟེར་གྱི་རྣམ་པར་བཀུག་ནས་རང་གི་གནས་གསུམ་དུ་ཐིམས་
པས་སྒོ་གསུམ་རྡོ་རྗེ་གསུམ་གྱི་བདག་ཉིད་དུ་བྱིན་གྱིས་བརླབ་པར་གྱུར།  ཅེས་དོན་དེ་ལྟར་བསམས་ལ་བདག་ཉིད་བསྲུང། སྐབས་འདིར་ཡང་སྲུང་འཁོར་བསྒོམ་དགོས་ཤིང། དེ་ལྟར་སྲུང་འཁོར་བསྒོམ་པ་སྔ་ཕྱི་གསུམ་དུ་ཡོད་པ་ཕྱི་མ་གཉིས་ལ་བསང་སྦྱང་སོགས་མ་དགོས་པར་སྔར་ཡོད་
གསལ་འདེབས་ཀྱི་ཚུལ་དུ་ནན་ཏན་བསྒོམ་པ་ཡིན་ནོ། །དེས་སྔོན་འགྲོའི་སྐོར་རྣམས་ལེགས་པར་གྲུབ་པས་ཅུང་ཟད་ངལ་བསོ་ཞིང། བཟའ་བཏུང་དང། ཁམས་གསེང་བ་སོགས་བྱས་ནས་སྲོད་ཀྱི་དུས་ལ་བབ་པ་ན་ཐུན་དངོས་གཞིའི་འགོ་འཛུག་པ་ཡིན་ནོ། །དེ་ལྟར་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་

[008B] སྤར་གྱི་སྦྱིན་བདག་སེར་བྱེས་ཚབ་དགེ་སློང་ཐུབ་བསྟན་དངོས་གྲུབ་བཅས་ནས་ཡང་ཡང་བསྐུལ་ངོར་ཕ་བོང་ཁའི་སྤྲུལ་མིང་པ་བྱམས་པ་བསྟན་འཛིན་འཕྲིན་ལས་རྒྱ་མཚོར་
འབོད་པས་བསྒྲིགས་པའི་ཡི་གེ་པ་ནི་ཆབ་མདོ་བདག་ལྡན་དཔོན་ལྷས་བགྱིས་པ་དགེ་ལེགས་འཕེལ།།  །།   ༈    བདེ་ཆེན་ཆོས་དབྱིངས་མཆོག་གི་སྙིང་པོའི་གར། །ཡིད་འཕྲོག་སྒྱུ་མ་ལྟ་བུའི་འཇོ་སྒེག་གིས། །སྐལ་
ལྡན་ཕྱི་ནང་མཁའི་སྤྱོད་ག་འཕང་དུ། །འདྲེན་མཛད་བླ་མ་རྡོ་རྗེ་བཙུན་མོས་སྐྱོངས།  །དེ་ལ་འདིར་ཇི་སྐད་དུ། ཀུན་གཟིགས་ལྔ་པ་ཆེན་པོས། དབང་པོ་རབ་འབྲིང་ལུས་འདིས་མཁའ་སྤྱོད་བགྲོད། །ཐམ་བར་དོར་དཔའ་བོ་མཁའ་འགྲོས་བསུ། །ཡང་མཐའ་སྐྱེ་བ་བརྒྱུད་ནས་
དངོས་གྲུབ་ཐོབ། །ཆེས་མྱུར་འདའ་ཁའི་ལམ་གྱིས་སྐད་ཅིག་འཕོ། །ཞེས་གསུངས་པ་ལྟར་སྐལ་ལྡན་གྱི་སྐྱེ་བོ་ལུས་མ་སྤངས་པར་མཁའ་སྤྱོད་དུ་བགྲོད་པའི་གདམས་པ་ཟབ་མོ། དཔལ་འཁོར་ལོ་སྡོམ་པའི་རྩ་རྒྱུད་ལེའུ་ཞེ་བརྒྱད་པ་ལས་རྡོ་རྗེ་བཙུན་མོའི་ཉེ་བའི་སྙིང་པོ་བཀླགས་པས་འགྲུབ་པར་གསུངས་
པའི་མན་ངག་འཕགས་ཡུལ་པཎ་གྲུབ་ཀུན་གྱི་གཙུག་ནོར་ནཱ་རོ་ཏ་པའི་ཞབས་ཀྱིས་རྡོ་རྗེ་བཙུན་མོ་ཉིད་ལས་དངོས་སུ་གསན་ཏེ་ལེགས་པར་སྲོལ་ཕྱེ་བའི་གདམས་པ་ཟབ་མོ་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་བཟླས་བརྗོད་ཀྱི་སྒོ་ནས་ལྷའི་ཐུགས་རྒྱུད་བསྐུལ་ཏེ་ཕྱིའི་མཁའ་སྤྱོད་གཙོ་བོར་སྒྲུབ་པའི་
ལས་རུང་གི་བསྙེན་པ་ཇི་ལྟར་བྱ་བའི་ཚུལ་ནི། བསྙེན་པའི་སྔོན་དུ་གསུང་རབ་སྒྲོག་པ། དགེ་འདུན་ལ་བསྙེན་བཀུར། གཏོར་མ་བརྒྱ་རྩ་དང་ཆ་གསུམ། དབུལ་ཕོངས་ལ་སྦྱིན་གཏོང་སོགས་རང་གི་འབྱོར་འཁོས་དང་བསྟུན་པའི་ཚོགས་གསོག་རྒྱ་གང་ཆེ་བསྒྲུབ། དངོས་གཞི་ཉམས་སུ་ལེན་པའི་དུས་

[009A]༄༅། །ནི༑ ཡར་མར་གྱི་ཚེས་བཅུ་སོགས་མཁའ་འགྲོ་འདུ་བའི་དུས་ཁྱད་པར་ཅན་ལ་བསྙེན་སྒྲུབ་ལ་འཇུག་པར་བྱ་སྟེ། སྒྲུབ་ཁང་གི་ཕྱི་ནང་ཉེ་འཁོར་ཐམས་ཅད་ཕྱག་དར་ལེགས་པར་བྱས་ལ་བསང་བདུག་ལེགས་པར་གཏོང། དྲི་ཞིམ་པོའི་མེ་ཏོག་བདུད་རྩི་
ལྔ་དང་བ་བྱུང་གིས་བྱུགས་ལ་ཆག་ཆག་གདབ། མེ་ཏོག་གཅལ་དུ་བཀྲམ། སྒྲུབ་ཁང་གི་ནང་དུ་རང་དང་ཞལ་སྤྲོད་ཀྱི་ཚུལ་དུ་རྗེ་བཙུན་མའི་བྲིས་འབུར་གྱི་སྐུ་དང་རྒྱུད་ཀྱི་པོ་ཏི་སོགས་མཆོག་གསུམ་གྱི་རྟེན་ལེགས་པར་དགྲམ། དེའི་མདུན་དུ་གཏོར་ཁང་ནང་དུ་གཏོར་མ་ཕྱག་ལེན་ལྟར་
བཤམ། བདག་བསྐྱེད་ཀྱི་མཆོད་པ་རང་གི་གཡོན་ཕྱོགས་ནས་འགོ་བརྩམས་པ་དང། མདུན་བསྐྱེད་ཀྱི་མཆོད་པ་རང་གི་གཡས་ཕྱོགས་ནས་འགོ་བརྩམས་ཏེ་བཤམ། མཆོད་གཏོར་དེ་དག་ཀྱང་གཙང་སྦྲ་ཐོན་པ་དང། རང་དང་བླ་མ་དང་ཆོས་ལ་དམ་སེལ་ཡོད་པའི་རིགས་གཏན་ནས་མ་
འདྲེས་པ་གལ་ཆེ༑ སྟན་གྱི་འོག་ཏུ་ས་དཀར་གྱི་གཡུང་དྲུང་རིས་ཆོས་སྐོར་དུ་བྲིས། ཁ་གདན་གྱི་འོག་ཏུ་རྩྭ་དུ་རྦ་དང། ཀུ་ཤ་ཅུང་ཟད་གདིང། མདུན་དུ་དམ་ཚིག་གི་རྫས་རྡོ་རྗེ་དྲིལ་བུ། ཌཱ་མ་རུ། ཐོད་པ་བདུད་རྩི་རིལ་བུ་བཏབ་པའི་ཆང་གིས་བཀང་བ། གུལ་ཡུངས་བཅས་དང། གཞན་
ཡང་ཁ་ཊྭཾ་ག་སོགས་དམ་ཚིག་གི་རྫས་དང་ཡོ་བྱད་རྣམས་ཚོགས་པར་བྱས། སྟེགས་གཞན་ཞིག་ཏུ་ཁྲོ་བོའི་མཆོད་པ་ཆུ་གཉིས་ཉེར་སྤྱོད་བགེགས་གཏོར་བཅས་བཤམ། མཚམས་ཐོའི་མཆོད་གཏོར་ཡང་འདུ་བྱ། དགོང་མོ་རི་གྲིབ་ཀླུང་ལ་བབས་པའི་དུས་སྟན་ལ་འཁོད་ནས།།
མདུན་གྱི་ནམ་མཁར་བླ་མ་འཁོར་ལོ་སྡོམ་པ་ཡབ་ཡུམ་ལ་རྩ་བརྒྱུད་ཀྱི་བླ་མ་ཡི་དམ་མཆོག་གསུམ་བཀའ་སྡོད་སྲུང་མའི་ཚོགས་ཀྱིས་བསྐོར་ནས་བཞུགས་པར་གྱུར།  རང་དང་སེམས་ཅན་ཐམས་ཅད་ཀྱིས་སྐྱབས་སུ་འགྲོ་བར་མོས་ནས།  བདག་

[009B] །རྫོགས་པའི་སངས་རྒྱས་བཅོམ་ལྡན་འདས་རྣམས་
ལ་  ྾  དམ་པའི་ཆོས་རྣམས་ལ་  ྾  འཕགས་པའི་དགེ་འདུན་རྣམས་ལ་སྐྱབས་སུ་མཆིའོ།  །ཞེས་ལན་གསུམ་གྱིས་སྐྱབས་འགྲོ་དང།  བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་འཁོར་བའི་སྡུག་བསྔལ་
གྱི་རྒྱ་མཚོ་ལས་བསྒྲལ་ནས་རྫོགས་པའི་བྱང་ཆུབ་ཀྱི་བདེ་བ་ལ་དགོད་པར་བྱ། དེའི་ཕྱིར་དུ་རྡོ་རྗེ་རྣལ་འབྱོར་མའི་ལམ་གྱི་རིམ་པ་ཉམས་སུ་བླང་བར་བགྱིའོ།  །ལན་གསུམ་གྱིས་སེམས་བསྐྱེད། ཚད་མེད་བཞི་སྤྱི་ལྟར་བགྱིས་ཀྱང་རུང་ངོ། །དེ་ནས་ཐལ་མོ་སྦྱར་
ཏེ༑  བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ།  ཞེས་བརྗོད་པས།  མདུན་གྱི་སྐྱབས་ཡུལ་རྣམས་འོད་ཟེར་དཀར་དམར་མཐིང་གསུམ་
གྱི་རྣམ་པར་ཞུ་ནས་རང་ལ་ཐིམ་པས་སྐུ་གསུང་ཐུགས་ཀྱི་བྱིན་རླབས་ཐོབ་པར་གྱུར།  དེ་ནས།  རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མར་གྱུར།  ནང་མཆོད་  ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ།  ཅེས་དུམ་སྐྱེས་མའི་སྔགས་ཀྱིས་བསང།  སྭ་བྷཱ་ཝ་ ས་
སྦྱང༑  སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱལས་མི་མགོའི་སྒྱེད་པུ་གསུམ་གྱི་སྟེང་དུ་ཨཱལས་ཐོད་པ་ཡངས་ཤིང་རྒྱ་ཆེ་བའི་ནང་དུ་ཨོཾ་ཁཾ་ཨཾ་ཏྲཾ་ཧཱུཾ་རྣམས་ལས་བདུད་རྩི་ལྔ། ལཾ་མཾ་པཾ་ཏཾ་པཾ་རྣམས་ལས་ཤ་ལྔ་ཡི་གེ་དེ་དག་གིས་

[010A]༄༅། །མཚན་པ། རླུང་གཡོས་མེ་སྦར་བས་ཐོད་པའི་ནང་གི་རྫས་རྣམས་ཞུ་བར་གྱུར། དེ་དག་གི་སྟེང་དུ་ཧཱུཾ་ལས་སྐྱེས་བའི་ཁནྲཱཾ་དཀར་པོ་མགོ་ཐུར་དུ་བལྟས་ནས་ཞུབ་ཐོད་པར་ལྟང་ནས་རྫས་དད་དངུལ་
ཆུའི་མདོག་ཅན་དུ་གྱུར། དེའི་སྟེང་དུ་དབྱངས་གསལ་གྱི་ཕྲེན་བ་སུམ་བརྩེགས་སུ་གནས་པ་ཨོཾ་ཨཧཱུཾ་དུ་གྱུར་པའི་འོད་ཟེར་གྱིས་ཕྱོགས་བཅུའི་དེ་བཞིན་གཤེགས་པ་དང། དཔའ་བོ་དང་རྣལ་འབྱོར་མ་ཐམས་ཅད་ཀྱི་ཐུགས་ཀ་ནས་ཡེ་ཤེས་
ཀྱི་བདུད་རྩི་བཀུག་ནས་བསྣན་པས་མང་པོར་སྤར་ཞིང་སྤེལ་བར་གྱུར། ཨོཾ་ཨཱཧཱུཾ།  ཞེས་འབྲུ་གསུམ་ལན་གསུམ་དུ་བརྗོད་བས་བྱིན་གྱིས་བརླབ། དེ་ནས་ཁྲོ་བོའི་མཆོད་པ་ཁཎྜ་རོ་ཧི་ ས་བསང།  སྭ་བྷཱ་ཝ་ ས་སྦྱང།  སྟོང་པའི་ངང་ལས་ཀཾ་ལས་ཐོད་པའི་སྣོད་
རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་བ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨྲྒྷཾ་ཨཱཧཱུཾ།  ནས།  ཨོཾ་
 ཤཔྟ་ཨཱཧཱུཾ། གི་བར་གྱིས་ཆུ་གཉིས་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབ།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཁྲོ་བོའི་ཚེགས་ཐམས་ཅད་མདུན་གྱི་ནམ་མཁར་སྤྱན་དྲངས། ཧཱུཾ༑ ཡེ་ཤེས་བསྐལ་པའི་མེ་ལྟར་འབར་བའི་འོད། །
མ་རིག་འདོད་པའི་མུན་ཁམས་ཐམས་ཅད་སྲེག་ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་

[010B] །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་ས་མཱ་ཡ་ཛཛཨོཾ་བཛྲ་མྷཱ་ཀྲོ་དྷ་རཱ་ཛཱ་ས་པ་རི་ཝ་ར་ཨྲྒྷཾ་ ནས།  ཤཔྟའི་ བར་གྱིས་མཆོད།  ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་
པ་རི་ཝཱ་ར་ཨོཾ་ཨཱཧཱུཾ།  གིས་ནང་མཆོད་དབུལ།  ཧཱུཾ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང། །ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་
ལོ༑ ༑ཡེ་ཤེས་ཞི་བའི་ངང་ལས་མ་གཡོས་ཀྱང། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་་ལྷག་པའི་ཡེ་ཤེས་རོལ་པ་སྟོན་མཛད་ཅིང། །བསྡིགས་པའི་
མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པའི། །སྦྲུལ་གདུག་རྒྱན་གྱིས་བརྒྱན་ལ་་བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་སྟངས་སྟབས་བརྐྱང་བསྐུམ་ཚུལ་གྱིས་
བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་་གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མ་ཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་
བཞིན་སྒྲོག་ཁྲོ་རྒྱལ་བགེགས་ཚོགས་འདུལ་ལ་་ཧཱུཾ༑ འཇིགས་པའི་ཧཱུཾ་སྒྲ་ངེས་སྒྲོག་ཅིང། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་ཐམས་ཅད་སྩོལ་པའི་ལྷ། །བགེགས་ཀྱི་དགྲ་ལ་ཕྱག་འཚལ་བ་བསྟོད།  །བགེགས་གཏོར་

[011A]༄༅། །བྱིན་གྱིས་བརླབ་པ་ནི། ནང་མཆོད་འཐོར་ཏེ།  ཁཎྜ་རོ་ཧི་ ་བསང།  སྭ་བྷཱ་ཝས་སྦྱང། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱལས་མི་མགོའི་སྒྱེད་པུ་གསུམ་གྱི་སྟེང་དུ་ཨཱལས་ཐོད་པ་ཡངས་ཤིང་རྒྱ་
ཆེ་བའི་ནང་དུ་བགེགས་ཀྱི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ།  ལན་གསུམ་བརྗོད།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། བསྙེན་སྒྲུབ་བགྱིད་པ་ལ་བར་དུ་གཅོད་པའི་བགེགས་ཀྱི་ཚོགས་
རྣམས་བཀུག་པར་གྱུར། ཨོཾ་སརྦ་བིགྷྣ་ན་ན་མསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱསརྦ་ཐ་ཁཾ་ཨུད་ག་ཏེ་སྥར་ཎ་ཨི་མཾ་ག་ག་ན་ཁཾ་གྲྀཧྞེ་དཾ་བ་ལིཾ་ཏ་ཡེ་སཱཧཱ།  ཞེས་ལན་གསུམ་བསྔོས་ལ་ཞི་བས་སྦྱང། ཏིང་ལོ་ཆང་བུ་མཐེ་པ་སྒྱུ་དང་བཅས་པས་ཕྱིར་
བསྐོར་ཞིང། །ཨོཾ་སུམྦྷ་ནི་སུམྦྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྞཱ་པ་ཡ་གྲྀཧྞཱ་པ་ཡ་ཧཱུཾ། ཨཱ་ན་ཡ་ཧོ་བྷ་ག་ཝཱ་ན་བིདྱཱ་རཱ་ཛཱ་ཧཱུཾ་ཕཊ།  ལན་གསུམ་སྟེ་ཞི་དྲག་ཕྱེད་མས་སྦྱང།  ཧཱུཾ༑ དཀྱིལ་འཁོར་ཆེན་པོའི་ས་གཞི་ལ་གནས་པའི། །ལྷ་ལ་སོགས་པའི་བགེགས་
ཚོགས་ཀུན་ཉོན་ཅིག་ང་ནི་གནས་འདིར་བསྙེན་སྒྲུབ་ཟབ་མོ་བྱེད། །ཁྱེད་རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འཔར་བ་ཡིས། །མགོ་བོ་ཚལ་པ་བརྒྱར་ནི་
འགས་འགྱུར་ཞིང། །བགེགས་རྣམས་བརླག་པར་འགྱུར་བར་གདོན་མི་ཟ། །ན་མོ༑ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་གྱི་བཀའ་བདེན་པ་དང། སངས་རྒྱས་ཀྱི་བཀའ་  ྾  ཆོས་ཀྱི་

[011B] རྡོ་རྗེ་དང། རིན་པོ་ཆེ་དང། པདྨ་དང། ལས་ཀྱི་རིགས་སུ་གྱུར་པ་ཐམས་ཅད་དང། སྙིང་པོ་དང། ཕྱག་རྒྱ་དང། གསང་སྔགས་དང་རིག་སྔགས་ཀྱི་ལྷའི་ཁྱད་པར་ཐམས་ཅད་དང། ཁྱད་པར་
དུ་ཡང་རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་འཁོར་དང་བཅས་པ་རྣམས་ཀྱི་བདེན་པ་དང། དཔལ་མགོན་དམ་པ་ཆོས་སྐྱོང་པའི་སྲུང་མ་རྣམས་ཀྱི་བདེན་པ་དང། བདེན་པའི་བྱིན་གྱིས་བརླབས་ཀྱིས། འདིར་བསྙེན་སྒྲུབ་ཟབ་མོ་བགྱིང་
པལ་བར་དུ་གཅོད་བར་བརྩོམ་པའི་བགེགས་ཀྱི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདིས་ཚིམ་པར་གྱིས་ལ། ཞི་བའི་སེམས་དང་ལྡན་པས་རང་རང་གི་གནས་སུ་སོང་ཞིག་གལ་ཏེ་མི་འགྲོ་ན་
ཁྲོ་པོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་མགོ་བོ་ཚལ་པ་བརྒྱར་འགས་པར་འགྱུར་རོ།  །ཞེས་བགེགས་གཏོར་བཏང་ལ། བསྙེན་སྒྲུབ་བྱེད་པ་ལ་མི་དགའ་བའི་བགེགས་ཀྱི་ཚོགས་ཐམས་ཅད་གནས་གཞན་དུ་བསྐྲད་པའི་དམིགས་པ་ཤུགས་དྲག་བྱ་ཞིང།  སུམྦྷ་
 ནི་དང། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཅེས་དྲག་ཏུ་བཟླ་བ་དང། གུ་གུལ་གྱིས་བདུག་པ་དང། ཡུངས་ཀར་གྱིས་བྲབ་པ་དང། རོལ་མོའི་སྒྲ་དྲག་ཏུ་བྱས་ཏེ་བགེགས་ཐམས་ཅད་བསྐྲད་པས་ཡུལ་གཞན་དུ་སོང་བའི་མོས་པ་བརྟན་པོ་བྱ།  བགེགས་རིགས་སྟོང་ཁྲག་བརྒྱད་རྒྱུ་
ཞིག་དང་མི་མཐུན་གནོད་པའི་རྐྱེན་དང་བྲལ་བ་དང། །མཐུན་བསྒྲུབ་ཅིང་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག་ །ཅེས་བརྗོད་ཅིང།  རང་གི་གནས་རྣམས་སུ་བླ་བའི་དཀྱིལ་འཁོར་གྱི་སྟེང་དུ། ལྟེ་

[012A]༄༅། །དར་ཨོཾ་བཾ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོ་སྔོན་མོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ། དཔྲེལ་བར་ཧྲེཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུཾ་ཧཱུཾ་ལྗང་གུ་སྐྲག་བྱེད་མ། ཡན་ལག་ཐམས་
 ཅད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོ་རྣམས་སུ་གྱུར།  ཅེས་གོ་ཆ་བསྒོ། དེ་ནས་སྲུང་འཁོར་བསྒོམ་པ་ལ། རང་གི་བླ་མ་དང། མཚམས་གཡོག་མཆེད་གྲོགས། སྨན་པ་རྣམས་སྲུང་འཁོར་གྱི་ནང་དུ་ཆུད་པར་མོས་ཏེ་མཚམས་འོག་ཏུ་འཇོག་དགོས་ཤིང། དེ་དག་ངེས་མེད་དུ་
འཕྲད་དགོས་གལ་ཆེ་རིགས་བྱུང་ན་དེ་དང་དེ་ཡིན་རྒྱུའི་དོད་ཐུབ་མིང་གསལ་མི་དགོས་པར་རྡེའུ་ལྟ་བུར་མང་ཙམ་བཅད་དེ་མཚམས་འོག་ཏུ་བཞག་མཚམས་འོག་ཏུ་འཇོག་རྒྱུ་མང་ཙམ་དང། དངོས་གཞི་འཕྲད་དགོས་གང་ཉུང་བགྱིས་ན་ལེགས་པར་གསུངས། ཁྱད་པར་མཚམས་
གཡོག་པ་རང་བཞིན་གྱིས་རྒྱུད་འཇམ་ཞིང་དཀོན་མཆོག་ལ་དད་གུས་དང་གཙང་སྦྲ་ཆེ་བ། རང་དང་དམ་ཚིག་གཙང་ཞིང། བར་ལབ་པ་དང་བརྡ་བསྟན་པས་ཀྱང་གོ་ནུས་ཤིང། གོ་བ་ལྟར་བྱེད་པའི་ཡིད་དང་མཐུན་པ་དགོས། མཚམས་གཡོག་དེ་ན་བའམ། གཞན་དུ་འགྲོ་དགོས་པ་
སོགས་བྱུང་ཚེ་མཚམས་གཡོག་བྱས་ཆོག་ཏུ་གཞན་གཅིག་གཉིས་ཀྱང་མཚམས་གཡོག་ཏུ་གཞུག་སྲུང་འཁོར་གྱི་རྒྱ་ཁྱོན་ནི་རང་མཚམས་ཀྱི་རིང་གང་དུ་འགྲོ་དགོས་ཀྱི་མཚམས་སུ་བྱེད་ཅེས་བླ་མས་གསུངས། འདིར་བདེ་མཆོག་ནས་འབྱུང་བ་ལྟར་གྱི་སྲུང་བའི་འཁོར་ལོ་བསྒོམ་དགོས་པས། དེའི་ཚུལ་ནི། ལག་
གཡོན་མཐེབ་མཛུབ་ཀྱིས་སེ་གེལ་གཏོག་ལ། ཨོཾ་སུམྦྷ་ནི་སུམྦྷ་ཧཱུཾ་ཧཱུཾ་ཕཊ།  ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་གྲིཧྞ་གྲིཧྞ་ཧུཾ་ཧཱུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་གུ། ཨོཾ་གྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་

[012B] ལྷོར་སྔགས་དེ་ཉིད་ཁ་དོག་སེར་པོ་རྣམས་འཁོད་པར་གྱུར། སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་ནས་འོག་གསེར་གྱིས་གཞི་ལ་ཐུག་པར་ཁྱབ་
པའི་འོད་ཟེར་འབར་བའི་གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས་ཤར་ནག་བྱང་ལྗང། ནུབ་དམར། ལྷོ་སེར་བའི་སྣ་ཚོགས་རྡོ་རྗེའི་རྭ་པ་གྲུ་བཞི་པ་ཚངས་པའི་འཇིག་རྟེན་ནས་གསེར་གྱི་
ས་གཞི་ལ་ཐུག་གི་བར་དུ་ཁྱབ་པར་གྱུར། རྭ་བ་གྲུབ་པ་དང་དུས་མཉམ་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་གསེར་གྱིས་གཞི་ལ་ཐུག་པའི་འོག་གི་ས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར་
སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་དུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་པ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་རྣམས་བར་མཚམས་མེད་པར་དུམ་བུ་
གཅིག་ཏུ་གྱུར་པའི་ཕྱི་རོལ་དུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར། ཨོཾ་མེ་དི་ནཱི་བཛྲི་བྷ་ཝ་བཛྲ་བནྡྷ་ཧཱུཾ། ཨོཾ་བཛྲ་པྲཱ་ཀཱ་ར་ཧཱུཾ་བཾ་ཧཱུཾ། ཨོཾ་བཛྲ་པཉྫ་ཧཱུཾ་པཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲི་
སཾ་ཏྲཾ། ཨོཾ་བཛྲ་ཛཱ་ལ་ཨ་ན་ལཱརྐ་ཧཱུཾ་ཧཱུཾ་ཧཱུཾ།  ཞེས་འོག་གཞི་ནས་མེ་དཔུང་གི་བར་རིམ་པ་བཞིན་དུ་བྱིན་གྱིས་བརླབ། སེ་གེལ་སྔར་བཞིན་བརྡབས་ལ།  ཨོཾ་སུམྦྷ་ནི་་ཨོཾ་གྲྀཧྞཱ་་ཨོཾ་གྲྀཧྞཱ་པ་ཡ་་ཨོཾ་ཨཱ་ན་ཡ་་ཧུཾ་ཧཱུཾ་ཕཊ།  ཅེས་བརྗོད་དེ།  རྣམ་པ་ཐམས་ཅད་
[013A]༄༅། །དུ་འགྲོ་བ་རྣམས་བགེགས་དང་བྲལ་བར་གྱུར།  ཅེས་སྲུང་འཁོར་བསྒོམ། དེ་ནས་མཚམས་ཐོ་བསྐྱེད་པ་ནི། མཚམས་ཐོའི་མདུན་དུ་གཏོར་མ་དང། མཆོད་པ་ཆུ་གཉིས་ཉེར་སྤྱོད་བཅས་བཤམས་ལ་བྱིན་གྱིས་བརླབ་པ་ནི།  ཁཎྜ་རོ་ཧིས་བསང། སྭ་བྷཱ་
ཝས་སྦྱང། སྟོང་པའི་ངང་ལས་ཀི་ལས་ཐོད་པའི་སྣོད་རྣམས་ཀྱི་ནང་དུ་ཞེས་པ་ནས། སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཨོཾ་ཤཔྟ་ཨཱ་ཧཱུཾ།  གི་བར་གྱིས་ཆུ་གཉིས་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབ། མཚམས་ཐོ་  ཁཎྜ་
 རོ་  ཧི་ ས་བསང།  སྭ་བྷཱ་ཝས་སྦྱང། སྟོང་པའི་ངང་ལས་པཾ་ལས་པདྨ་དང་ཉི་མ་རོའི་གདན་ལ་བཾ་ལས་གྲི་གུག་བཾ་གྱིས་མཚན་པ་ལས་དུམ་སྐྱེས་མ་དམར་མོ་ཞལ་གཅིག་ཕྱག་གཉིས་མ། གཡས་གྲི་གུག། གཡོན་ཐོད་པ་དང་བཅས་པའི་མཚན་
ཁུང་ན་ཁ་ཊཱཾ་ག་འཛིན་པ། རུས་པའི་རྒྱན་ཅན། གཅེར་མོ་སྐྲ་གྲོལ་བ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། སྤྱན་གསུམ་པ་གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་
ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཕཻཾ༑ ཛཿ་ཧཱུཾ་བཾ་ཧོཿ་གཉིས་སུ་མེད་བར་གྱུར། དབང་གི་ལྷས་དབང་བསྐུར། རིན་འབྱུང་གིས་དབུ་
བརྒྱན་པར་གྱུར། ཨོཾ་ཨརྒྷཾ་སོགས་ཀྱིས་མཆོད། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། གོས་དཀར་མོ་སྟེ་མེ་ཡི་ཁམས། །ཆོས་རྗེས་དྲན་པའི་ངོ་བོ་ཉིད། །པདྨའི་རིགས་ཀྱི་མཁའ་འགྲོའི་གཙོ། །དུམ་སྐྱེས་མ་ལ་ཕྱག་འཚལ་བསྟོད། །གཏོར་མ་

[013B] ཧ་ཧོ་ཧྲཱི་ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ། ལན་གསུམ། རྒྱ་ཆེར་སྤེལ་ཞིང་བྱིན་གྱིས་བརླབ་པར་གྱུར། ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཁཎྜ་རོ་
ཧི་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་གྱིས་ཕུལ་ལ། ཨོཾ་ཁཎྜ་རོ་ཧི་ཨརྒྷཾ་ནས། ཤཔྟའི་བར་གྱིས་མཆོད། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། གོས་དཀར་མོ་སྟེ་སོགས་ནས། ཕྱག་འཚལ་བསྟོད། །ཇི་སྲིད་བསྙེན་སྒྲུབ་ཀྱི་བྱ་བ་རྣམས་མ་
རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་ཅེས་བརྗོད། མེ་ཏོག་གཏོར་ལ་འདོད་དོན་ཞུ་ཞིང། མཆོད་པ་བསྡུའོ། །དེ་ནས་ནང་དུ་འོངས་ཏེ་བདུད་རྩི་རིལ་བུ་བཏབ་པའི་ནང་མཆོད་ལྕེ་ཐོག་ཏུ་བཞག་ལ་མྱངས་པས་ཁ་དག་པར་བྱས། ནང་མཆོད་ཀྱིས་བདག་དང། གནས་
དང༑ ཡོ་བྱད་ལ་འཐོར་ཞིང། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཅེས་བརྗོད་ལ་སླར་ཡང་བགེགས་བསྐྲང་ཅིང་བསྲུང། དེ་ནས། རང་གི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱ་ལས་པདྨ་དམར་པོའི་ལྟེ་བར་ཨཱ་ས་མཚན་པ། སྙིང་
གར་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུཾ་གིས་མཚན་པར་གྱུར། ཅེས་བརྗོད་ལ་ནང་མཆོད་ཀྱིས་གནས་གསུམ་དུ་ཐིག་ལེ་རེ་བྱ། ཨོཾ་ཨཱ་ཧཱུཾ། ལན་གསུམ་བརྗོད་དེ་གནས་གསུམ་བྱིན་གྱིས་བརླབ། གདན་ཡང་རྡོ་རྗེའི་རང་བཞིན་དུ་བསྒོམས་ཏེ་ལག་པ་གཡོན་པས་རེག་ལ། ཨོཾ་
ཨཱ་བཛྲ་ཨཱ་ས་ན་ཧཱུཾ་སཱཧཱ། ཞེས་པས་གདན་བསྲུང་བར་བྱའོ། །བགེགས་བསྐྲད་ཅིང་བསྲུང་བ་དང། གནས་གསུམ་བྱིན་གྱིས་བརླབ་པ་དང། གདན་བསྲུང་བ་འདི་རྣམས་གྲུབ་ཆེན་རྣམས་ཀྱི་གཞུང་དུ་མར་འབྱུང་བས་གལ་ཆེའོ། །དེ་རྣམས་སྔོན་དུ་བྱ་བའི་རིམ་པའོ། །དངོས་གཞི་ལ་དགོང་མོའི་ཐུན་

[014A]༄༅། །བུད་རྩི་མྱང་བའི་རྣལ་འབྱོར་ནས་བཟུང་སྒྲུབ་ཐབས་རྒྱས་པ། ཚོགས་ཀྱི་འཁོར་ལོ་དང་བཅས་ཤིས་བརྗོད་ཀྱི་བར་རྒྱས་པར་གྲུབ་རྗེས་ཉལ་པའི་རྣལ་འབྱོར་ལ་འཇུག་སང་ཐོ་རངས་ནམ་གྱི་སུམ་ཆ་ལུས་པ་ན་གནས་གསུམ་གྱི་མཁའ་འགྲོ་མ་རྣམས་ཀྱིས་ཌཱ་མ་
རུའི་སྒྲ་དང། ཨོཾ་གསུམ་མའི་གདངས་ཀྱིས་བསྐུལ་པའི་མོས་པ་དང་བཅས་གཉིད་ཀྱི་འོད་གསལ་ལས་ལངས་ཏེ་གོས་རྣམས་ཨོཾ་ཨཱ་ཧཱུཾ་གིས་བྱིན་གྱིས་བརླབ། རང་ཉིད་རྗེ་བཙུན་རྡོ་རྗེ་རྣལ་འབྱོར་མར་གསལ་བ་ལ་ཕུལ་བའི་མོས་པ་དང་བཅས་གོས་ཚགས་ལེགས་པར་བཅོས། ཁྲུས་ཀྱི་
རྣལ་འབྱོར་ཚུལ་བཞིན་དུ་བྱས་ལ། ངག་བྱིན་རླབས་དང། བླ་མའི་རྣལ་འབྱོར། ཚེ་སྒྲུབ་སོགས་ཉམས་སུ་ལེན་དགོས་རྣམས་སྔོན་དུ་བཏང། བདུད་རྩི་རིལ་བུ་ལྟེ་ཐོག་ཏུ་བཞག་ལ་བདུད་རྩི་མྱང་བའི་རྣལ་འབྱོར་བསྐྱང། དེ་ནས། མདུན་གྱི་ནམ་མཁར་བླ་མ་འཁོར་ལོ་སྡོམ་
པ་ཞེས་སོགས་སྐྱབས་སེམས་ནས། བཟླས་པའི་མཇུག་སྤྱོད་ལམ་གྱི་རྣལ་འབྱོར་དང། ཨོཾ་ཨཱ་ན་ཡ་ཧོཿ་བྷ་ག་ཝཱ་ན་བཛྲ་ཧཱུཾ་ཧཱུཾ་ཕཊ། ཅེས་ཚམ་རྔམས་ཀྱི་བསྲུང་བའི་བར་བཏང། འཆི་ཚེ་མགོན་དང་སོགས་སྨོན་ལམ་མདོར་བསྡུས་བཅས་ཐུན་མཚམས་ལ་འཇུག་ཐུན་བར་པ་
གཉིས་ལ་བདུད་རྩི་མྱང་བ་དང། མདུན་གྱི་ནམ་མཁའ་སོགས་ནས། བདག་བསྐྱེད་ཀྱི་མཆོད་པ་བྱིན་རླབས་པར་སྒྲུབ་ཐབས་བཞིན་དང། དེ་ནས་རྡོར་སེམས་སྒོམ་བཟླས་བཞག་སྟེ། བླ་མའི་རྣལ་འབྱོར་མདུན་གྱི་ནམ་མཁར་དག་གསལ་གཉིས་སུ་མེད་པའི་ཞེས་པ་ནས་
སྐྱབས་གནས་ཀུན་འདུས་ཀྱི་ངོ་བོར་གྱུར། ཅེས་བླ་མ་བསྐྱེད་པའི་རྣལ་འབྱོར་བར་བཏང་རྗེས། གང་གི་དྲིན་གྱིས་སོགས་ཕྱག་འཚལ་བ་ནས་དབང་བཞི་ལེན་ཚུལ་གྱི་བར་བཞག། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ཞེས་སོགས་བླ་མ་

[014B] ཡེ་ཤེས་ཀྱི་མེ་འབར་བའི་དབུས་ན་བཞུགས་པ་ཞེས་པའི་བར་གཞུང་ལྟན་ལ། མཚམས་འདིར་མི་འདྲ་བའི་ཁྱད་པར་རིགས་བདག་རང་ཆས་སུ་བསྒོམ་དགོས་པས། རྣམ་སྣང་ཧེ་རུ་ཀ་ཡུམ་དང་བཅས་པས་དབུ་བརྒྱན་པར་གྱུར། ཅེས་བསྣོན། དེ་ནས། རང་གི་
སྙིང་གར་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་ནང་དུ་ཟླ་བའི་དཀྱིལ་འཁོར་ཅེས་པ་ནས། དེ་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར། ཅེས་འགྲོ་བ་དག་པའི་རྣལ་འབྱོར་བསྒོམ། ལུས་དཀྱིལ་བསྒོམ་མི་བསྒོམ་གང་བདེ་བྱ་བར་གསུངས་པས་རང་གི་མོས་པ་
ལྟར་གང་ལྕེགས་ཤིག་བྱས་ཏེ། ཕཻཾ༑ རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པ་ཞེས་པ་ནས། ཙཎྜི་ཀའི་ངོ་བོ་རྣམས་སུ་གྱུར། ཅེས་པའི་བར་གྱི་ཡེ་ཤེས་པ་བསྟིམ་པ་དང། གོ་ཆ་བགོ་བ་གཉིས་བྱ། དབང་བསྐུར་རྒྱས་གདབ་མི་དགོས། དེ་ནས། རང་གི་ཐུགས་
ཀ་ནས་སྤྲོས་པའི་ཞེས་སོགས་བདག་བསྐྱེད་ཀྱི་མཆོད་པ་འབུལ་བ་ནས་ཚམ་རྔམས་ཀྱི་བསྲུང་བ། སྨོན་ལམ་མདོར་བསྡུས་བར་གོང་གི་ཐུན་དང་པོ་ལྟར་བྱའོ། །ཐུན་ཐ་མ་ལ་ཚམ་རྔམས་ཀྱི་བསྲུང་བ་ཡན་གོང་གི་ཐུན་བར་པ་གཉིས་ལྟར་ལ། གཏོར་མ་བྱིན་རླབས་ནས་བཟུང། གཏོར་འབུལ་
སྨོན་ལམ། ཤིས་བརྗོད་རྒྱས་པ་བཅས་སྒྲུབ་ཐབས་བདེ་ཆེན་ཉེ་ལམ་ལྟར་བྱའོ། །དེ་ལྟར་ཐོར་ཐུན། ལྟ་ཐུན། དགོང་ཐུན། སྲིད་ཐུན་ཏེ་ཐུན་བཞིར་ཉམས་སུ་ལེན་ཅིང། ཐུན་གྱི་རིང་ཐུང་རང་གི་ཁམས་དང་མོས་པ་དང་བསྟུན། མཚམས་ཀྱི་མགོ་མཇུག་གཉིས་ལྷོད་པ་དང། དཀྱིལ་དུ་
གྲིམ་པའི་བསྙེན་སྒྲུབ་ནས་འདྲ་མ་བྱ་དགོས། ཉི་མ་འཆར་ནུབ་ཀྱི་ཟེར་ཁ་གཉིས་དང། ཉིན་གུང། མཚན་གུང་གཉིས་ཏ་ཏིང་ངེ་འཛིན་འཇིག་པའི་དུས་བཞི་ལ་ཐུན་མཚམས་ཁེལ་བར་བྱ། དེ་ལྟ་བུའི་བསྙེན་གྲངས་ལེགས་པར་སོང་ནས་སྔ་ཐུན་མདོར་བསྡུས་ཤིག་གི་མཇུག་ཏུ། མཚིམས་

[015A]༄༅། །ཐོའི་མདུན་དུ་མཆོད་གཏོར་གོང་བཞིན་བཤམས་ལ། བྱིན་གྱིས་བརླབ་པ་ནི། ཁཎྜ་རོ་ཧིས་བསང། སྭ་བྷཱ་ཝས་སྦྱང། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་
ཉིད༑ རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱཧཱུཾ། ནས། ཨོཾ་ཤཔྟ་ཨཱཧཱུཾ་གི་བར་གྱིས་ཆུ་གཉིས་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབ་
གཏོར་མ་ཧ་ཧོ་ཧྲཱི་ས་ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ། ལན་གསུམ། རྒྱ་ཆེར་སྤེལ་ཞིང་བྱིན་གྱིས་བརླབ་པར་གྱུར། ཅེས་བྱིན་གྱིས་བརླབས་ལ། དུམ་སྐྱེས་མའི་ལྗགས་འོད་ཟེར་གྱི་སྤུ་གུས་གཏོར་མའི་
བཅུད་དྭངས་ཏེ་གསོལ་བར་གྱུར། ཨོཾ་ཁཎྜ་རོ་ཧི་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་གྱིས་དབུལ། ཨོཾ་ཁཎྜ་རོ་ཧི་ཨརྒྷཾ་ནས། ཤཔྟའི་བར་གྱིས་མཆོད། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། གོས་དཀར་མོ་སྟེ་མེ་ཡི་
ཁམས། །ཆོས་རྗེས་དྲན་པའི་ངོ་བོ་ཉིད། །པདྨའི་རིགས་ཀྱི་མཁའ་འགྲོ་ཡུམ། །དུམ་སྐྱེས་མ་ལ་ཕྱག་འཚལ་བསྟོད། །བདག་གི་སྒྲུབ་པའི་བྱ་བ་ལ། །སྟོངས་གྲོགས་འཕྲིན་ལས་བསྒྲུབས་པ་ལེགས། །ལུས་དང་གྲིབ་མ་བཞིན་
འགྲོགས་ནས། །བདེ་ཆེན་ཡེ་ཤེས་བསྐྱེད་དུ་གསོལ། །ཧེ་རུ་ཀའི་ཡིག་བརྒྱ་བརྗོད། མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །ཞེས་བཟོད་པར་

[015B] ཨོཾ༑ ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་བསྩལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱིན་པར་མཛད་དུ་གསོལ། །ཨོཾ་བཛྲ་མུཿ་ཐོའི་ཡེ་ཤེས་པ་རང་བཞིན་གྱི་གནས་སུ་གཤེགས་
དམ་ཚིག་པ་དགྱེས་བཞིན་དུ་རང་ཉིད་ལ་ཐིམ་པར་གྱུར། དེ་ནས་གཏང་རག་གི་མཆོད་གཏོར། ཚོགས་ཀྱི་འཁོར་ལོ་དང། ཏིལ་གཙོ་བོར་བྱས་པའི་ཁ་སྐོང་ཞི་བའི་སྦྱིན་སྲེག་སོགས་གྲུབ་རྗེས། དཀྱིལ་འཁོར་སྒྲུབ་མཆོད། བདག་འཇུག་ལེན་པ་སོགས་བྱེད་ཅིང། མཇུག་ཏུ་དགེ་རྩེ་
རྣམས་བསྔོ་སྨོན་གྱི་རྒྱས་འདེབས་བྱའོ། །ཞེས་ཡི་དམ་རྡོ་རྗེ་རྣལ་འབྱོར་མའི་ལས་རུང་གི་བསྙེན་པ་འདུག་སྐབས་ཀྱི་ཕྱག་ལེན་དང་ཆོ་གའི་ཟིན་ཐོ་འདི་ནི། བདག་ཅག་གི་རྣམ་འདྲེན་དམ་པ་རིགས་དང་དཀྱིལ་འཁོར་རྒྱ་མཚོའི་བྱེད་པོ་ཁྱབ་བདག་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་
བཟང་པོ་མཆོག་ནས། མགོན་པོ་གང་ལ་མི་ཕྱེད་པའི་དད་དམ་མཚུངས་བྲལ་གཟིམ་ལྷ་ཀླུ་དགའ་ཚལ་བའི་སྐུ་ངོ་ལྷ་ལྕམ་གཡང་འཛོམས་ཚེ་རིང་མཆོག་ཡི་དམ་ཁྱད་པར་ཅན་འདི་ཉིད་ཀྱི་བསྙེན་མཚམས་མཛད་ཁར་སྩལ་བའི་ཕྱག་དཔེ་ངོ་མ་ལྟར་ལགས་ཤིང། འདི་དང་གོང་གི་བསྙེན་པའི་
སྔོན་འགྲོའི་འདོན་ཆ་དགེ་བསྙེན་རྡོ་རྗེ་རབ་བརྟན་གྱི་ངོར་སྩལ་བ་གཉིས་ཆོ་གའི་གོ་རིམ་དང། འདོན་ཆའི་ཚིག་ཟུར་ཕྲན་བུ་མཐུན་མིན་རྣམས་དམ་པ་སྔ་མའི་ཕྱག་བཞེས་ཀྱི་ཁྱད་པར་མི་འདྲ་བ་སོ་སོར་ཡོད་པ་མི་ཉམས་པའི་སླད་དུ་དེ་ལྟར་གནང་བ་ཙམ་ལས། དོན་ལ་གཉིས་ཀ་འགལ་མེད་
གཅིག་ཏུ་འབབ་པས་རང་རང་གི་མོས་པ་དང་བསྟུན་ཏེ་གང་བ་དེར་ཉམས་སུ་བླངས་པས་ཆོག་གོ།    ༈    དངུལ་ཆུའི་གསུང་ཟིན་རྣལ་འབྱོར་མའི་བསྐྱེད་རིམ་ལས་བྱུང་བ་ལྟར། དཀྱིལ་འཁོར་བྲི་གཞི་གྲུ་བཞི་པའི་

[016A]༄༅། །སྟེང་དུ་དཀྱིལ་འཁོར་རྒྱས་པར་ན་དུར་ཁྲོད། རྡོ་རེའ། མེ་རིས་དང་བཅས་པ་ལྷ་སའི་སྦར་མ་ལྟར་དགོད་ཅིང། དེ་མ་རྙེད་ན་ཐོག་མར་མཐོ་གང་ཟླུམ་པོར་བསྐོར། དེའི་ཕྱིར་སོར་ཕྱེད་བསྣན་པའི་ཟླུམ་བསྐོར་སྔོན་པོ། དེ་དག་གི་ནང་དུ་ཆོས་འབྱུང་གྲུ་གསུམ་ཉིས་
བརྩེགས་ནང་དམར་ཞིང། རེ་ཁཱ་དཀར་པོ། ཆོས་འབྱུང་གི་ནང་དུ་ཟླ་དཀྱིལ་དཀར་པོ་དང། གྲྭ་བཞིར་དགའ་འཁྱིལ་དམར་སྐྱ། ཕྱིའི་གྲུ་བཅད་ཟླ་གམ་ལྗང་གུ་རྣམས་རབ་རྡུལ་ཚོན་དང། དེ་མིན་སྔོན་ཚུད་ནས་ཆུ་ཚོན་གྱིས་བྲིས་ཀྱང་རུང་བས། དེ་ལྟར་ཕྱག་བཞེས་ལྟར་འདུ་བགྱིས་པའི་གདིང་
དཀྱིལ་དགྲམ། ཟླ་བའི་དཀྱིལ་འཁོར་གྱི་དབུས་སུ་རྣལ་འབྱོར་མའི་སྐུ་བྱིན་རླབས་ཅན་ནམ། དེ་མཚོན་པའི་ལི་ཁྲི་དང་སིནྡྷུར་བསྲེས་པའི་ཚོན་སྤུངས་དམར་པོ་དངུལ་ཏིང་ལྟ་བུ་སྣོད་ཆུང་ངུ་གཙང་མའི་ནང་དུ་བཞག་པ་སྐུ་ཚོམ་བུའི་དཀྱིལ་འཁོར། དེའི་སྟེང་དུ་མཉྗིའི་ཁར་ཐོད་པའི་སྣོད་བདུད་
རྩི་རིལ་བུ་བཏབ་པའི་སྦྲང་ཆང་གིས་བཀང་བ། དེའི་ཁར་དར་དམར་གྱི་ཁེབས་ཐེད་པའི་ནང་དུ་མི་རྡིབ་པའི་ཆེད་ཙམ་གྱི་ཕྱག་བཞེས་ལྟར་དངུལ་ལམ། ཤིང་ལྟ་བུས་བཟོས་པའི་ཨེ་ཊམ་ཞེས་པ་ཆོས་འབྱུང་ལེབ་མོ་ཉིས་རྩེགས་བསྣོལ་མར་འཁྱུད་པ་ཉལ་སྟབས་སུ་བཞག། དེའི་སྟེང་དུ་
དར་དམར་པོས་བཀབ་པ་གསུང་འདུད་རྩིའི་དཀྱིལ་འཁོར། དེའི་སྟེང་དུ་མེ་ལོང་ངམ། མ་འབྱོར་ན་ཤིང་དང་རྫ་ལ་སོགས་པའི་ཁར་སིནྡྷུ་ར་བཀྲམས་ལ་རབ་གསེར་ལ་སོགས་པའི་སྨྱུ་གུས་དབུས་སུ་པོཾ་ཡིག་ཟླ་ཚེས་ཐིག་ལེ་ནཱ་ད་དང་བཅས་པ། དེ་དང་ཞལ་སྤྲོ་དཀྱིས་ཨོཾ་ནས་བརྩམས་ཏེ་གཡོན་སྐོར་དུ་ཨོཾ་གསུམ་
མའི་སྔགས་འཁོར་བྲི་བའམ། དེ་ལྟར་མ་འགྲུབ་ན་ཕྱག་བཞེས་ལྟར་སིན་དཀྱིལ་གྱི་སྤར་ཚད་ལྡན་ལ་སིནྡྷུ་ར་དང་ལི་ཁྲི་བསྲེས་པས་སྤར་བཏབ་པ་པོ་ཡིག་མདུན་རང་ལ་བསྟན་ཏེ་ཞལ་སྤྲོད་དུ་བཞུགས་པའི་ཐུགས་སིནྡྷུ་རའི་དཀྱིལ་འཁོར་བཅས་བཤམ། དེ་ཙམ་མ་ལྕོགས་ན་ཙན་དན་དམར་པོའི་ཕྱེ་མ་དང་ཆང་བསྲེས་

[016B] གསུང་བདུད་རྩིའི་དཀྱིལ་འཁོར་མ་འཔྲུབ་ཀྱང་རུང་བར་གསུངས། དེ་དག་གང་ལྟར་ཡང་སྟེང་དུ་གོ་ས་དར། དམར་པོའི་གུར་ཕུབ། དཀྱིལ་འཁོར་
གྱི་མདུན་ནམ་ཤར་རང་ངོས་སུ་བརྩིས་པའི་དཀྱིལ་འཁོར་གྱི་མཐའ་ནས་གཡོན་སྐོར་གྱིས་ཤར་དུ་མཆོད་ཡོན། བྱང་ཤར་དུ་ཞབས་བསིལ། བྱང་དུ་མེ་ཏོག་ནུབ་བྱང་དུ་བདུག་སྤོས། ནུབ་ཏུ་མར་མེ། ལྷོ་ནུབ་ཏུ་དྲི་ཆབ། ལྷོར་ཞལ་བྲས་མདུན་དཀྱིལ་འཁོར་ལ་བསྟན་པ། ཤར་ལྷོར་མཚམས་
འཛིན་གྱི་མེ་ཏོག་གཞན་ཡང་མཆོད་པའི་བྱེ་བྲག་ཅི་འབྱོར་བཤམ། དཀྱིལ་འཁོར་གྱི་མདུན་དུ་འབུལ་གཏོར་བཤམ་ཚུལ་དབུས་སུ་གཙོ་མོ་དང། དེའི་གཡས་སུ་སྔོན་འགྲོ་གཏོར་མའམ་མཁའ་འགྲོ་སྤྱི་གཏོར་གཉིས་ཀ་དམར་གཏོར་ཟླུམ་པོ་ལྟོ་བ་ལྡིར་ཙམ་ལ་སྐེད་པར་རྒྱབ་དང་གཡས་
གཡོན་ལ་བཅད་ཁ་གསུམ་དང། རྩ་བར་མདུན་དུ་པད་འདབ་གསུམ་ཡོད་པ། གཙོ་མོའི་གཡོན་དུ་ཞིང་སྐྱོང་དུར་ཁྲོད་བདག་པོར་དམར་གཏོར་སྟོད་གྲུ་གསུམ། སྨད་ཟླུམ་པོ་ལ་ཆད་བུ་གྱེན་བསླང་བདུན་གྱིས་བསྐོར་བ་བཅས་གསུམ་ཀར་བྲང་རྒྱན་ལྔ་ཚོམ་ས་ལུགས་ལྟར་དང། རྩེ་རྒྱན་
རྩེ་མོར་ཉི་ཟླ་ནཱ་ད་སོགས་ཕྱག་བཞེས་ལྟར་བྱས་པ། དེའི་མདུན་དུ་མདུན་བསྐྱེད་ཀྱི་མཆོད་པ་རང་གི་གཡས་ནས་འགོ་བརྩམས་ཏེ་ཆུ་བཞི་སྔོན་དུ་འགྲོ་བའི་ཉེར་སྤྱོད་ཚར་གཅིག་དེ་མདུན་མཆོད་འགོ་མདུན་བསྐྱེད་ལྟར་བསྒྲིགས་པའི་སྔོན་འགྲོའི་ཆུ་གཉིས་ཉེར་སྤྱོད་ཚར་གཅིང། །དེ་མདུན་རང་
གི་གཡོན་ནས་འོག་བརྩམས་པའི་བདག་བསྐྱེད་ཀྱི་ཆུ་གཉིས་ཉེར་སྤྱོད་ཚར་གཅིག་ལོགས་ཤིག་ཏུ་འོག་མིན་མའི་དམར་ཟླུམ་སྐེད་པར་པད་འདབ་བཞིས་བསྐོར་བ། བྲང་རྒྱན་ལྔ་ཁྲམ། རྩེ་རྒྱན་ཉི་ཟླ་ནཱ་ད། པྱག་བཞེས་དཔེ་རིས་ཚད་ལྡན་མང་པོར་ཡང་འདི་ལྟར་བྱུང། གཡས་གཡོན་དུ་ཤ་དར་བཙུགས་པ་གཅིག་དང། སྔོན་འགྲོའི་དཀར་

[017A]༄༅། །གཏོར་པད་འདབ་ཅན་གཅིག་བཅས་འདི་གཉིས་དང་ཚོགས་འཁོར་བཅས་དཀྱིལ་འཁོར་དང་མཆོད་གཏོར་གྱི་མདུན་ནམ་གཡས་གཡོན་གང་བདེར་བསྒྲིག་བདག་འཇུག་མེད་སྐབས་དང། བསྙེན་མཚམས་ལྟ་བུ་ལ་བདག་མདུན་གཉིས་ཀྱི་ཉེར་སྤྱོད་གང་
གསལ་ལྟར་ཚར་རེ་ལས། མཆོད་པ་གཞན་རྣམས་མི་དགོས། ཚེས་བཅུ་རྒྱས་པའི་སྐབས་མིན་ན་མདུན་བསྐྱེད་ཀྱི་མཆོད་པ་ཆུ་བཞི་ཉེར་སྤྱོད་ཀྱང་མི་དགོས། ཚོགས་འཁོར་བཤམ་ཚུལ་ལ། དབུས་སུ་ཚོགས་གཏོར། དེའི་གཡས་སུ་བའི་ལ་སྟེ་ཤ། གཡོན་དུམ་དཱ་ན་སྟེ་ཆང། གཞན་ཡང་
ཚོགས་རྫས་ཅི་འབྱོར་དང། རང་གི་མདུན་དུ་རྩྭ་ཀུ་ཤ་རྩེ་མོ་རང་གི་གཡས་སུ་བསྟན་ཏེ་བཀྲམ་པའི་གདན་ལ་ལས་བུམ་མགུལ་ཆིངས་དམར་པོ་ཅན་བླ་མེད་བུམ་རྫས་བཏབ་པའི་དྲི་བཟང་གི་ཆུས་སུམ་གཉིས་ཙམ་བཀང་བ་ཞལ་ཚུར་བསྟན་ཏེ་བཞག་པའི་སྟེང་དུ་དུང་ཆོས་དང་གཟུངས་
རྡོར་འཇོག་ལས་བུམ་གྱི་མདུན་དུ་དེའི་གཡོན་ནས་འགོ་བརྩམས་པའི་བུམ་པའི་མཆོད་པ་ཆུ་གཉིས་ཉེར་སྤྱོད་ཚར་གཅིག་བཅས་ཕྱག་ལེན་ལྟར་བཤམ། ངག་འདོན་གྱི་རིམ་པ་དཀྱིལ་ཆོག་བདེ་ཆེན་དགའ་སྟོན་ནས་འབྱུང་པ་ལྟར་ལ། མདུན་བསྐྱེད་ཀྱི་དབང་བསྐུར་རྒྱས་འདེབས་ཀྱི་མཇུག་
ཏུ་སྔགས་དང་ཕྱག་རྒྱས་འོག་མིན་ནས་རྡོ་རྗེ་རྣལ་འབྱོར་མ་ལ་འདས་མ་འདས་ཀྱི་མགྲོན་གྱིས་བསྐོར་བ་གཏོར་མའི་སྐབས་བཞིན་སྤྱན་དྲངས་ནས་རྣལ་འབྱོར་མ་མདུན་བསྐྱེད་ལ་ཐིམ། དེའི་སྟེང་གི་བར་སྣང་དམ་རིགས་བདག་གི་ཐུགས་ཀར་རྩ་བརྒྱུད་ཀྱི་བླ་མ། རྣལ་འབྱོར་མའི་མཐའ་སྐོར་དུ་འཁོར་བཞི་
དེའི་མཐར་འཁོར་སོ་གཉིས། དེའི་མཐར་རྒྱུད་སྡེ་བཞིའི་ཡི་དམ། སངས་རྒྱས། བྱང་སེམས། ཉན་རང་རྣམས་དང། མདུན་གྱི་ཆོས་འབྱུང་སྟོང་པར་དཔའ་བོ་མཁའ་འགྲོ་དང། རྒྱབ་ཀྱི་སྟོང་པར་ཆོས་སྐྱོང་སྲུང་མ། དུར་ཁྲོད་ཀྱི་མཐར་སེམས་ཅན་ཐམས་ཅད་རྣལ་འབྱོར་མའི་རྣམ་

[017B] མཆོད་བསྟོད། དབང་ཆོག་གཏོར་འབུལ། ཚོགས་འཁོར། གཏང་རག་གི་མཆོད་བསྟོད། བཟོད་གསོལ་སོགས་བྱ་ཞིང། དེ་ཙམ་ལོང་མེད་པའམ། བསྙེན་པ་སྔོན་དུ་མ་སོང་བས་ཚེས་བཅུད་ལས་ཅུང་བསྡུས་ཙམ་བྱེད་ན། བཅའ་སྒྲིགས་རྒྱས་པ་གོང་ལྟར་ལ། བུམ་བསྐྱེད་མི་དགོས་པར་བདག་མདུན་བསྒྲུབས་ཏེ་
མཆོད་བསྟོད་ཀྱི་མཇུག་ཏུ། གཏོར་མ་དང། ཚོགས་འཁོར་འདུལ་བ་མན་དཀྱིལ་ཆོག་ལྟར་བྱ་གསུངས།    ༈    སྒྲུབ་ཐབས་རྒྱས་པ་བདེ་ཆེན་ཉེ་ལམ་ཚམ་རྔམས་ཀྱི་བསྲུང་བའི་བར་གྲུབ་རྗེས། ཕཻཾ། རང་གི་ཐུགས་ཀའི་བ་ཡིག་ལས་འོད་ཟེར་འཕྲོས་པས་འོག་མིན་ནས་ཞེས་པ་
ནས༑ མདུན་གྱི་ནམ་མཁར་སྤྱན་དྲངས། མཆོད་པ་ཁཎྜ་རོ་ཧིས་བསང། སྭ་བྷཱ་ཝས་སྦྱང། སྟོང་པའི་དང་ལས་ཀི་ལས་ཐོད་པའི་སྣོད་ཅེས་པ་ནས། པརཤའི་བར་བྱིན་བརླབ། རང་གི་ཐུགས་ཀ་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། དག་ཅིང་དྲི་མེད་ཡིད་འོང་
བའི༑ ༑ཞེས་སོགས་ཀྱིས་ཆུ་བཞི། ཉེར་སྤྱོད། རིག་མ་བཅུ་དྲུག་འདོད་ཡོན་ལྔ། གདུགས། རྒྱལ་མཚན། བདན། བླ་རེ། རྒྱལ་སྲིད་སྣ་བདུན། ནྭང་མཆོད་རྒྱས་པ། གསང་བ་དང་དེ་ཁོ་ན་ཉིད་ཀྱི་མཆོད་པ། ཡིད་འབྱུང་གི་མཆོད་པ། རྐང་བརྒྱད་བཅས་དང། ཡེ་ཤེས་ཆེན་པོའི་མཛོད་འཛིན་ཞེས་སོགས་ནས་
ཐོབ་པར་ཤོག་བར། གཏོར་མ་ནང་མཆོད་ལྟར་བརླབ། མགྲོན་རྣམས་ཀྱི་ལྗགས་ཞེས་པ་ནས། ཚོགས་ལྷག་བར་མདུན་བསྐྱེད་ལྟར་ཟིན་རྗེས། ཡིག་བརྒྱ། མ་རྙེད་ཡོངས་སུ་སོགས་མན་ཆད་སྒྲུབ་ཐབས་རྒྱས་པ་ལྟར་བྱ། དེ་ལས་ཅུང་བསྡུས་ཙམ་བྱེད་ན། རྒྱལ་སྲིད་སྣ་བདུན་མཇུག་བར་གོང་ལྟར་ལ་
དེ་ནས་ནང་མཆོད་བསྡུས་པ་དང། གསང་བ་དང་དེ་ཁོ་ན་ཉིད་ཀྱི་མཆོད་པ་ཕུལ་ནས། བསྟོད་པ་རྒྱས་པའམ། རྐང་བརྒྱད་གང་རུང་གིས་བསྟོད་རྗེས་གཏོར་འབུལ། ཚོགས་འཁོར་སོགས་གོང་ལྟར་བྱ། བརྟེན་ཡོད་ན། འདིར་ནི་རྟེན་དང་ལྷན་ཅིག་ཏུ། །ཞེས་སོགས་བརྗོད་དགོས་ཤིང། རྟེན་མེད་ན། ཨོཾ༑ ཁྱེད་ཀྱིས་སེམས་

[018A]༄༅། །ཅན་དོན་ཀུན་མཛད། །ཅེས་སོགས་ནས། རང་གནས་སུ་གཤེགས་པར་གྱུར། ཅེས་གསུང་པ་ཕྱག་བཞེས་སུ་མཛད། མན་ངག་གཞན་མེད་པར་སྐུ་གཟུགས་ཀྱི་རྟེན་ཡོད་མེད་ཐམས་ཅད་ལ་ཁྱད་པར་མེད་པར་ཚིགས་བཅད་གཉིས་ཀ་
མཉམ་དུ་འགྲོ་དགོས་པ་ལྟ་བུར་འདོན་སྲོལ་དུ་བྱེད་ན་ནི་དམ་པའི་ཕྱག་བཞེས་ཁོང་དུ་མ་ཆུད་པའི་རྟོག་བཟོའི་རང་རྟགས་སུ་གོར་མ་ཆག་ཅིང། ཕྱག་ལེན་རགས་པ་འདི་ཙམ་ནི་ཤེས་དཀའ་བ་མ་ཡིན་པས། བརྟེན་བཞུགས་དང་གཤེགས་གསོལ་གཅིག་ཏུ་འཁྲུལ་བར་མི་བྱ་བར་
རྟེན་ཡོད་རིགས་ལ། འདིར་ནི་རྟེན་དང་སོགས་བརྗོད་དེ། ཨོཾ་སུ་པྲ་ཏིཥྠ་བཛྲ་ཡེ་སཱཧཱ། ཞེས་པའི་མཇུག་ཏུ། ཕུན་ཚོགས་དགེ་ལེགས་ཀུན་གྱི་དཔལ་མངའ་བ། །ཞེས་སོགས་ཤིས་བརྗོད་གཞུང་ལྟར་བྱ།    ༈    བདག་བསྐྱེད་ཀྱི། དངོས་གྲུབ་མ་
ལུས་པ་སྩལ་དུ་གསོལ། ཞེས་པའི་མཇུག་ཏུ་ཚོགས་འཁོར་བྱ་ཞིང། ཚོགས་ལྷག་འོག་མིན་མའི་མཇུག་ཏུ་བཏོན་པ་ལས་གཞན་ཚང་མ་བདག་བསྐྱེད་གཞུང་ལྟར་བྱེད་པ་ཡིན་ནོ། །འདི་ཡང། མཁས་མཆོག་དངུལ་ཆུ་བའི་གསུང་ཟིན་ནཱ་རོ་མཁའ་སྤྱོད་མའི་རིམ་གཉིས་ཀྱི་ཡི་གེ་སོགས་ལས་མདོ་
ཙམ་གསུངས་པ། རྡོ་རྗེ་འཆང་ཕ་བོང་ཁ་པས་ཕྱག་བཞེས་ཇི་ལྟར་གནང་བ་ལྟར་གྱི་གསུང་རྒྱུན་འཁྲུལ་མེད་རྣམས་རེག་ཟིག་ཏུ་ཕབ་སྟེ། སླར་སྐལ་བཟང་དོན་གཉེར་ཅན་ལ་མཁོ་བར་བསམས་ནས་རྗེ་ཉིད་ཀྱི་གསུང་འབུམ་དུ་བཞུགས་པའོ།། །།   ༈   དད་དམ་མཚུངས་མེད་
ལྷ་ཀླུ་དགའ་ཚལ་བས། །ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་ །།དགེ་ལེགས་འཕེལ།།


﻿
[001A]༄༅། །རོང་ཐང་སྟེང་དགེ་བསྙེན་རྡོ་རྗེ་རབ་བརྟན་ལ་མཁའ་སྤྱོད་མའི་བསྙེན་ཆེན་སྐབས་ཞུས་སྩལ་ཐུན་
དང་ཐུན་མཚམས་སྐོར་གྱི་ལག་ལེན་བསླབ་བྱ་ལམ་གྱི་མྱོང་བ་དཔྱིད་ཀྱི་རྒྱལ་མོའི་གླུ་དབྱངས་བཞུགས་སོ། །

[001B] །ཐུན་དང་ཐུན་མཚམས་ཀྱིས་སླབ་བྱ་ཞིབ་རྒྱས་དགོས་ཚུལ་གསུངས་པ་ཅུང་ཟད་བྲི་བར་
གཞི་རྩ་ཐུན་དང་ཐུན་མཚམས་ཀྱི་དམིགས་རྣམ་སྐྱོང་སྐབས་ཉམས་ལེན་མཐའ་དག་བསྙེན་ཡིག་གཞུང་དུ་གསལ་
བ་ལྟར་ལ། བསྙེན་མཚམས་ཀྱི་བཟླས་པའི་སྐབས་བཟླས་དམིགས་གཞུང་ནས་གསུངས་པ་ཡང་ཅུང་ཟད་སྐྱོང་
དགོས་མོད། རང་རེ་ལས་དང་པོ་པ་རྣམས་ཀྱིས་བྱང་ཆུབ་ལམ་གྱི་རིམ་པའི་དམིགས་རྣམ་བསྐྱང་ན་ཤིན་ཏུ་
ལེགས་ཤིང། དེ་ལྟར་སྐྱོང་བའི་ཕྱག་བཞེས་དང་མན་ངག་ཀྱང་ངེས་པར་མཆིས། དེ་ཡང་ཕྱག་ལེན་འགའ་
ཞིག་ཏུ་བསྙེན་མཚམས་ཟླ་བ་གཅིག་ལྟ་བུ་བགྱིས་ན་བཤེས་གཉེན་བསྟེན་ཚུལ་ནས་སེམས་བསྐྱེད་ཀྱི་བར་དམིགས་

[002A] །རྣམ་ཉིན་ཞག་ཆ་བགོས་ཏེ་དམིགས་སྐོར་རེ་ལ་གང་ཐོབ་རེ་བསྐྱང་ནས་རིམ་བཞིན་དམིགས་
པ་སྤོས་པས་བསྙེན་པ་རྫོགས་པ་ན་ལམ་རིམ་ཤར་སྒོམ་ཤིན་ཏུ་རྒྱས་པ་ལན་གཅིག་འགྲོ་བ་བཅས་ཤིན་ཏུ་ལེགས་
མོད། དེས་ན་རང་རེ་ལྟ་བུ་བག་ཆགས་འཇོག་ཙམ་དང། ཉམས་འོག་ཏུ་ཚུད་ཙམ་བྱུང་བ་ལས་རྩོལ་བཅས་
རྩོལ་མེད་ཀྱི་མྱོང་བ་གང་ཡང་མི་ཐོན། ཡང་ཕྱག་ལེན་འགའ་ཞིག་ཏུ། སྔ་ཐུན་ལ་བཤེས་གཉེན་བསྟེན་ཚུལ་ནས་དབུ་བཙུགས་ཏེ་སྲོད་ཐུན་གྱི་མཐར་སེམས་བསྐྱེད་ཀྱི་བར་གྲུབ་པར་བྱས་ཏེ་ཉིན་རེར་ཤར་སྒོམ་ཆ་ཚང་རེ་
བྱེད་པའི་ཕྱག་ལེན་ཞིག་ཀྱང་སྣང་ལ། དེས་ཀྱང་གོང་བཞིན་བག་ཆགས་བརྟན་པོ་འཇོག་པ་ཙམ་ལས་རྩོལ་

[002B] དེས་ན་ལམ་རིམ་ལ་བག་ཆགས་བརྟན་པོ་འཇོག་པ་ཡང་གཞན་དུ་ཡི་དམ་གྱི་ལྷ་ཞལ་
མཇལ་བ་དང། བཟླས་གྲངས་དུང་ཕྱུར་སོང་བ། མངོན་ཤེས་དང་རྫུ་འཕྲུལ་རྙེད་པ་སོགས་ལས་ཀྱར་ལྷག་པའི་ཁྱད་ཆོས་དུ་མ་དང་
ལྡན་ཞིང། རང་རེ་རྙེད་དཀའ་དོན་ཆེའི་རྟེན་ལན་གཅིག་ཙམ་རྙེད། འཇམ་མགོན་སྙན་བརྒྱུད་ཀྱི་བསྟན་པ་དང་ལན་གཅིག་ཙམ་
མཇལ་བའི་དུས་འདིར་མྱོང་བ་ཁྱད་པར་ཅན་ས་མཚམས་གང་ཐུབ་ཞིག་ཏུ་སླེབ་ཨེ་ཐུབ་ངེས་པར་བལྟ་དགོས་པས། དེས་ན་ལམ་
ཡོངས་རྫོགས་ལ་བག་ཆགས་འཇོག་ཕྱིར་བཤེས་གཉེན་བསྟེན་ཚུལ་གྱི་དབུ་ནས་སེམས་བསྐྱེད་ཀྱི་བར་ཤར་སྒོམ་དང། དེ་མིན་སྤྱོད་
པ་སྤྱི་བསླ་བ་དང་ཞི་ལྷག་གི་སྐོར་སོགས་སྨོན་ལམ་ཚུན་ཆད་ཀྱི་ཐོག་བསྐྱེད་རིམ་བདག་བསྐྱེད་ལ་དམིགས་རྣམ་ཡིད་བཤར་བྱེད་པ་དེར་

[003A]༄༅། །འདུས་ཤིང། སྲོད་ཐུན་གྱི་མཐའ་ལྟ་བུར་རྫོགས་རིམ་མདོར་བསྡུས་རེ་ཤར་སྒོམ་བཅས་ཉིན་ལྟར་ལམ་ཡོངས་
རྫོགས་ལ་ཤར་སྒོམ་མདོར་བསྡུས་རེ་བྱས། དེ་ནས་དམིགས་སྐོར་གཅིག་ལ་དམིགས་རྣམ་རྒྱས་པར་བསྐྱང་སྟེ། མྱོང་བ་གནད་དུ་
བཀར་ནས་འདོན་དགོས། དེ་ཡང་དང་པོ་ལམ་གྱི་དབུ་ནས་ནན་ཏན་བྱེད་དགོས་པས། ཐོག་མར་བཤེས་གཉེན་བསྟེན་ཚུལ་ཉིད་
ལ་མྱོང་བ་འདོན་དགོས་མོད། འོན་ཀྱང་བཤེས་གཉེན་བསྟེན་ཚུལ་གྱིས་བཅད་རྩ་བ་དད་པ་སྦྱང་བ་འདི་ཤིན་ཏུ་སྐྱེ་དཀའ་བས་
འདི་ལ་མྱོང་བ་ཐོན་ཐོན་བྱས་ན་འགའ་ཞིག་མི་ཚེ་ཧྲིལ་པོ་འདི་ལ་འགོར་ནས། དལ་འབྱོར་སོགས་དམིགས་རྣམ་གོང་མ་ལ་དམིགས་
པ་སྤོ་བའི་སྐལ་བ་བྲལ་བ་ལྟ་བུ་ཡོངས་ཉེན་ཡོད་པས། དེས་ན་སྐྱོང་ཚུལ་ཐབས་མཁས་ཀྱི་འཕྲུལ་འདེགས་ལྟ་བུར་བཤེས་གཉེན་

[003B] དལ་འབྱོར་གྱི་དབུ་ནས་དམིགས་སྐོར་གཅིག་བཅས་སོ་སོ་མྱོང་བ་མ་ཐོན་གྱི་བར་
ཉིན་ལྟར་དམིགས་སུ་བཀར་ནས་རྒྱས་པར་སྐྱོང་ཞིང། དེ་མན་ལ་སྔར་སྨྲས་པ་ལྟར་ཤར་སྒོམ་མདོར་བསྡུས་རེ་ཙམ་བྱེད། དེ་ཡང་
དཔེར་ན་ཐུན་བཞི་ལྟ་བུའི་ཐུན་དང་པོ་གསུམ་མམ་གཉིས་ལ་དམིགས་སྐོར་གཉིས་པོ་འདི་ཁོ་ན་སྐྱོང་ཞིང། ཐུན་ཐ་མ་གཉིས་སམ་གཅིག་
ལྟ་བུར་ལམ་ཡོངས་རྫོགས་སེམས་བསྐྱེད་བར་དུ་ཤར་སྒོམ་བྱེད་ཅིང། སེམས་བསྐྱེད་ཀྱི་མཇུག་ཏུ་བྱང་སྡོམ་ལེན་པའི་དམིགས་རྣམ་
ཀྱང་བསྟེན། སྤྱོད་པ་སྦྱི་བསླབ་སོགས་ལ་བླ་མཆོད་དམ་བསྡུས་དོན་ལྟ་བུས་སྨོན་ལམ་གྱི་ཡུལ་དུ་བྱས་ནས་སྐྱོང། དེ་དག་གི་བར་
སྐབས་འགར་བསྙེན་ཡིག་དང་བསྐྱེད་རིམ་ནས་གསུངས་པའི་དམིགས་རྣམ་ཀྱང་བསྐྱང། འོན་ཀྱང་སྙིང་གར་དམིགས་རྣམ་གཏད་པ་

[004A]༄༅། །མང་ན་སྲོག་རླུང་གི་རྒྱུར་འགྱུར་ཉེན་ཆེ་བས་སྟབས་གཟབ་དགོས། གོང་གི་བཤེས་གཉེན་བསྟེན་ཚུལ་དང། དལ་
འབྱོར་ནས་དམིགས་སྐོར་རེ་རེ་སྐྱོང་ཞེས་པའང། བཤེས་གཉེན་བསྟེན་ཚུལ་གྱི་སྐོར་ལས་བསྟེན་པའི་ཕན་ཡོན་བརྒྱད་ཙམ་ཁོ་ན་
དང། དལ་འབྱོར་གྱི་སྐོར་ནས་དལ་འབྱོར་ངོས་བཟུང་བ་ཁོ་ན་གཉིས་ལ་མྱོང་བ་འདོན། མྱོང་བ་འདོན་ཚུལ་ཡང། དཔེར་ན་
བཤེས་གཉེན་བསྟེན་པ་ཕན་ཡོན་ཆེ་སྟེ། ཞེས་བསྒྲུབ་རྒྱུའི་མ་རྩ་ལྟ་བུ་བློ་ཕུགས་སུ་བཞག་ནས། དེ་ཆེ་བའི་རྒྱུ་མཚན་བརྒྱད་ལུང་
དང་རིགས་པ་འདི་དང་འདི་ཞེས་རང་གིས་རང་ལ་རྩོད་པ་འཕངས་པ་ལྟ་བུ་རྒྱུ་མཚན་དུ་མ་བཀོད་ནས་ངེས་ཤེས་འདྲེན་པ་ལ་འབད་
གྲུབ་དོན་ཡིད་འགྱུར་དང་ངེས་ཤེས་ཅུང་ཟད་ཐོན་པ་ན་ད་ནི་དེ་ལྟར་ཡིན་ནོ་སྙམ་དུ་དེའི་སྟེང་དུ་བློ་ཐག་བཅད་ནས་འཇོག་ཡང་དེ་བཞིན་

[004B] སྐྱོང་ལུགས་འདིས་
ཞི་གནས་མ་གཏོགས་པའི་ལྷག་མཐོང་བར་ཐམས་ཅད་ལ་འདི་ལྟར་བྱ། དེ་ཡང་དམིགས་རྣམ་འོག་མ་འོག་མ་ལ་མྱོང་བ་མ་ཐོན་བར་གོང་
མ་གོང་མ་ལ་དམིགས་པ་མི་སྤོ་ཞིང། འོག་མ་འོག་མ་ལ་མྱོང་བ་ཐོན་པ་ན་གོང་མ་གོང་མ་ལ་དམིགས་པ་སྤོ། ཉམས་མྱོང་སྐྱེ་སླ་བ་འགའ་
ཞིག་ལ་ཞག་བདུན་ཕྲག་རེ་གཉིས་ཀྱིས་ཀྱང་མྱོང་བ་ཐོན་པ་འབྱུང་ཞིང། སྐྱེ་དཀའ་བ་འགའ་ཞིག་ལ་ཟླ་གྲངས་དང་ལོར་ཡང་མྱོང་བ་མི་
ཐོན་པ་འབྱུང་ཡང། འགྲོ་བསམ་པ་མི་བྱེད་པར་ཡུན་བསྲིང་སྟེ་མྱོང་བ་འདོན་པ་ལ་འབད། དེ་ལྟར་འབད་ན་རྟོགས་པའི་ཉམས་མྱོང་
ཚད་མ་གོང་ནས་གོང་དུ་སྐྱེ་ཞིང་འཕར་ཏེ་ཉམས་མྱོང་གི་རྐང་ཚུགས་པར་འགྱུར། མྱོང་བ་འདོན་ལུགས་ཀྱི་ཡི་གེ་ཚིགས་སུ་བཅད་པ་སྦྱིན་

[005A]༄༅། །བདག་སྤོམ་མདའ་ཉི་མ་ལགས་སུ་ཕུལ་བ་ཞིག་ཡོད་པ་ཤོག་སྒྲིལ་ཟུར་བཤུས་ཀྱིས་ཕུལ་ཡོད། གཞན་དུ་ན་ཆོས་
གཤའ་མ་ཞིག་བྱེད་བསམས་ཀྱང། ཉམས་མྱོང་གི་ལག་རྗེས་ཐོན་པ་གང་ཡང་མི་འབྱུང་ཞིང། འདི་ལྟར་བསྐྱང་ན་འདི་སྣང་གི་རྣམ་
གཡེང་མ་ཆོད་བཞིན་པའི་ངང་ནས་ཀྱང་ཟླ་སྐྱེད་དང་ཞག་སྐྱེད་ཐོན་པར་འགྱུར་རོ། །ཐུན་མཚམས་ཀྱི་ཉམས་ལེན་ནི་གཙོ་བོར་ཐུན་དངོས་གཞིའི་
སྐབས་སུ་དམིགས་པ་གང་སྐྱོང་བ་དེ་ཉིད་ཡང་དང་ཡང་དུ་དྲན་ཞིང། འགྲོ་འཆག་ཉལ་འདུག་གི་སྤྱོད་ལམ་ཐམས་ཅད་དེ་དང་བསྲེ་ཐུབ་པ་
ཞིག་བྱས་ན་དགེ་སྦྱོར་གྱི་ཡར་སྐྱེད་ཐོན་པ་ལ་གནད་ཆེ། དཔེ་ཆ་ལྟ་རྟོག་བྱེད་དགོས་ཤིང། དེ་ཡང་རང་ལུགས་ཀྱི་བླ་མ་གོང་མའི་
རྣམ་ཐར་དང། ལམ་རིམ། བློ་སྦྱོང། རིམ་གཉིས་ཀྱི་དཔེ་སོགས་བལྟ་བ་ལས། དཔེ་གང་བྱུང་སྣ་ཚོགས་བལྟ་བ་ཤེས་རབ་

[005B]ཐུན་དངོས་གཞིའི་སྐབས་སུ་དམིགས་པ་གང་སྐྱོང་བ་དེའི་སྐོར་གྱི་གསུང་རབ་ལ་བལྟ་རྟོག་བྱེད་པ་ལྷག་པར་གལ་
ཆེ༑ སྔ་དྲོ་ལྡང་བའི་རྣལ་འབྱོར་སོགས་སྤྱི་ལྟར་ལ། སྟན་ལ་འདུག་ནས་མདང་མ་ཤི་བར་ད་ནངས་ལངས་རྒྱུ་བྱུར་བ་འདི་ཤིན་ཏུ་ལེགས་
ད་ནི་སྤྱིར་ཚེ་ལྷག་གང་ཡོད། ལྷག་པར་ལོ་འདི། དེ་ལས་ཀྱང་ཟླ་བ་འདི། དེའི་ནང་ནས་ཀྱང་དེ་རིང་གི་ཉི་མ་འདི་ལ་ཐེག་པ་ཆེན་པོའི་ཆོས་
གཤའ་མ་ཞིག་བསྒྲུབ་ནས་སྙིང་པོ་ལེན་ཐུབ་པ་ཞིག་བྱེད་སྙམ་དུ་འཕེན་པ་གཏོང། འགྱུར་སྔགས་དང་ཕྲེང་སྔགས། ངག་བྱིན་རླབས་
སོགས་བྱ། དེ་ནས་དལ་འབྱོར་དང་མི་རྟག་པ་གཙོ་བོར་བྱས་པའི་ངེས་འབྱུང་དང་བྱང་ཆུབ་ཀྱི་སེམས་གསལ་འདེབས་དང་བཅས་ཀུན་སློང་
བཅོས། བླ་མཆོད་དང་ཐུན་དྲུག་ལྟ་བུའི་བླ་མའི་རྣལ་འབྱོར་རྒྱས་བསྡུས་གང་རུང་སྔོན་དུ་བཏང་ནས་བདག་བསྐྱེད་ཀྱི་ཐུན་དངོས་གཞིར་

[006A]༄༅། །འཇུག་ཐུན་གཞན་རྣམས་ཀྱི་འགོར་ཡང་མི་རྟག་པ་ནན་ཏན་རེ་བསྒོམ་ན། དངོས་གཞིའི་ཐུན་གནད་དུ་འགྲོ་
བ་ལ་ཁྱད་ཆེ། ངེས་བསྐུལ་ནས་ཀུན་སློང་དངོས་གཞི་བྱང་ཆུབ་ཀྱི་སེམས་ཀྱིས་འཇུག་དགོས་ལ། དེ་ཡང་དཔེར་ན་བདག་འཆི་
བར་ངེས་ཤིང། འཆི་བ་དེ་ཡང་ནམ་ཡོང་ངེས་པ་མེད་པས་དེའི་གོང་དུ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་བསྒྲུབ་
པར་བྱ། དེའི་ཕྱིར་དུ་ཐུན་འདི་ཉིད་རང་ལ་རྗེ་བཙུན་རྡོ་རྗེ་རྣལ་འབྱོར་མའི་སྐུ་གསུམ་གྱི་གོ་འཕང་མངོན་དུ་བྱའོ་སྙམ་ནས་འཇུག་དགོས་
ཐུན་དངོས་གཞིའི་སྐབས་ཀྱང་དེ་ལྟ་བུའི་ཀུན་ཀློང་ཡང་ཡང་དྲན་པར་བྱེད། ཐུན་མཚམས་ཤིག་ཏུ་ཉིན་ཞག་ཕྲུགས་གཅིག་ནས་
གསུངས་པ་ལྟར་བསྐོར་རྟེན་བཅོས་ནས་བསྐོར་བ་བྱ་བའམ། མཚམས་ནང་དུ་འཆག་པ་མང་དུ་མ་བྱས་ཚེ། མཚམས་ཡུན་རིང་ན་

[006B] མཚན་མ་སོགས་བཟང་པོ་ལ་རློམ་སེམས་
དང། ངན་པ་ལ་རྣམ་རྟོག་བྱེད་ན་བར་ཆད་འཇུག་པའི་རྒྱུར་འགྲོ་བས་རེ་དོགས་གང་ཡང་མི་བྱེད། བློ་ཧ་ཅང་བརྩོན་བསྒྲིམས་གུ་དོགས་ཆེ་ནའང་
བློ་སྐྱོན་གྱི་བར་ཆད་འཇུག་པས་གཏིང་གྲིམས་ལ་ཕྱི་བག་ཡངས་པར་བྱ། བར་ཆད་ཞེས་པ་ཕྱི་ནང་གསང་གསུམ་གང་ནས་འོང་མི་ཤེས་པས་
རྟོག་པ་གྲུང་པོ་བྱེད་དགོས། སྤྱིར་གེགས་སེལ་དང་བོགས་འདོན་གྱི་རིགས་རང་རང་ལ་མི་འདྲ་བ་མང་དུ་ཡོད་ཀྱང། ཐམས་ཅད་ལ་སྤྱི་ཁྱབ་
རྒྱལ་པོ་ལྟ་བུའི་བླ་མ་ལ་གསོལ་བ་འདེབས་པ་ཉིད་ཡིན། དགེ་སྦྱོར་འདི་དག་ལ་འཕྲལ་འཕྲལ་དུ་རྟོགས་པ་སྐྱེ་རེ་བ་དང། ལྷ་ཞལ་མཇལ་
དུ་རི་བ་ལྟ་བུའི་བློ་སྣ་བྲེལ་འཚུབས་མི་བྱ་བར་ཡུན་བསྲིང་སྟེ་མཐར་ཐོན་པའི་བློ་རྒྱ་བསྐྱེད། སྐྱིད་སྡུག་བཟང་ངན་བསྟོད་སྨད་སོགས་རྐྱེན་

[007A]༄༅། །གང་བྱུང་ཡང། དེའི་རྗེས་སུ་མི་འབྲང་བར་ཐོག་བརྫིས་བཏང་ནས་དགེ་སྦྱོར་གྱི་གྲོགས་དང་ལམ་དུ་འཁྱེར་ཅི་
ཐུབ་བྱ། འོན་ཀྱང་ན་ཚ་སོགས་ཚེའི་བར་ཆད་ཀྱི་རིགས་ལ་སྣང་ཆུང་མི་བྱ་བར་དེ་སེལ་ཐབས་དང་རིང་འཚོའི་ཐབས་ལ་ནན་ཏན་
འབད། ནུབ་མོ་ཉལ་ཁར་སེང་གེ་རྣམ་པར་རྩེ་བའི་ཏིང་ངེ་འཛིན་ཞེས་དེ་ཉིན་གྱི་སྤྱོད་ལམ་ལ་ཁ་ཕྱིར་བལྟས་ཀྱིས་ཞོགས་པ་ནས་
བཟུང་འཕེན་པ་བཏང་བ་ལྟར་བྱུང་ཨེ་འདུག་ལེགས་པར་བལྟ་རྟོག་བྱེད། སྡོམ་པ་གསུམ་གྱི་བཅས་མཚམས་དང་འགལ་བའི་
སྡིག་ལྟུང་སོགས་ཉོན་མོངས་དང་ཉེས་སྤྱོད་ཇི་འདྲ་བྱུང་འདུག་དགེ་བའི་ཕྱོགས་ཀྱང་ཇི་འདྲ་བྱུང་འདུག་ལེགས་པར་བསྔོ་
བགྲང་རྟོག་ཞིབ་ཀྱིས་ཚུལ་བཞིན་མ་བྱུང་བ་རྣམས་རང་གིས་རང་ལ་དམའ་ཕབ་ཅིང་འགྱོད་པ་བསྐྱེད། དེ་ཉིན་གྱི་སྡིག་ལྟུང་

[007B] སང་ཉིན་དེ་ལྟར་མི་བྱ་བའི་ཞེ་དམ་དྲག་ཏུ་བྱ། དེའི་ཉིན་དགེ་སྦྱོར་ལེགས་པོ་བྱུང་འདུག་ན་
དགའ་བ་བསྒོམ། སང་ཡང་དེ་ལྟར་བྱེད་སྙམ་པའི་འཕེན་པ་བཏང། དེ་ཉིན་གྱི་དགེ་བ་རྣམས་བསྔོ་སྨོན་སྤྱི་དང། ལྷག་པར་ནམ་
འཆི་ངེས་མེད་ཡིན་པས་དོ་ནུབ་མར་ཉལ་ནས་སང་ལངས་རྒྱུ་ཨེ་འོང་ངེས་པ་མེད་ལ། དོ་ནུབ་སྡོད་པའི་གདེང་ཡང་མེད། གལ་ཏེ་དོ་
ནུབ་ལྟ་བུ་གློ་བུར་དུ་འཆི་ནའང་འགྱོད་པ་མེད་པར་བྱེད་དགོས་པས་སྡིག་ལྟུང་གང་ཡོད་ལ་བཤགས་སྡོམ་ནན་ཏན་དང། དགེ་རྩ་
གང་ཡོད་ཕྱོགས་གཅིག་ཏུ་བསྡོམ་ནས་ཐར་པ་དང་ཐམས་ཅད་མཁྱེན་པའི་རྒྱུར་འགྲོ་བའི་བསྔོ་སྨོན་ཤུགས་དྲག་ཏུ་གདབ། སྨོན་ལམ་
གྱི་རིགས་གང་ཡང་རུང་བ་བཏོན་ནས་གཏན་འདུན་གྱི་སྨོན་ལམ་ནན་ཏན་དུ་འབད། བཀའ་གདམས་གོང་མ་རྣམས་ཀྱིས་འོ་ཅག་ད་ལྟ་ཤི་

[008A]༄༅། །ཡང་འདུན་མ་འདི་རང་ལས་མེད་དོ། །ཞེས་གསུངས་པ་ལྟར་དོ་ནུབ་ཤི་ཡང་སྐྱིད། འགྱོད་པ་མེད་སྙམ་པ་
ཞིག་བྱས་ནས་ཉལ་བའི་རྣལ་འབྱོར་ལ་འཇུག་སང་ལྡང་བའི་རྣལ་འབྱོར་ནས་འཇུག་ཚུལ་ཁོར་མོ་ཡུག་ཏུ་སྐྱོང། དེ་ལྟར་མཚམས་
ལ་འདུག་ཀྱང་རུང་མི་འདུག་ཀྱང་རུང། ཚེ་གཅིག་གི་ཉམས་ལེན་ཉིན་ཞག་ཕྲུགས་གཅིག་ཏུ་དྲིལ་ནས་འདི་ལྟར་བསྐྱང་ན་ངེས་ལེགས་ཀྱི་རྩ་བ་ཚུགས་པར་འགྱུར་རོ།། །།དད་གཏོང་རབ་ཡངས་དཔལ་ལྡན་ཚེ་རིང་གིས་རྒྱལ་
བསྟན་རྣམ་རྒྱལ་ཡོན་སྦྱར་རྣམ་དཀར་མཐུས། །ས་ལམ་བགྲོད་པ་རབ་མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་ཤོག། །།



﻿༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོ་ལ་བརྟེན་པའི་སིནྡྷཱུར་རའི་སྒྲུབ་པའམ་བསྙེན་སྒྲུབ་སྦྲགས་མའི་འདོན་སྒྲིགས་
མཁའ་སྤྱོད་ཞིང་གི་འཇུག་དངོས་ཞེས་བྱ་བ་བཞུགས་སོ།།

[001]་མཚན་སྙན་སྙིང་དུ་བཟུང་ཞིང་ཟློས་ཙམ་གྱིས། །གསང་གསུམ་ངོ་མཚར་མཆོག་གི་བྱིན་འབེབ་མ། །དབྱིངས་ཀྱི་དཱ་ཀི་ཁྱོད་ཀྱིས་བདག་དང་འགྲོ། །ངེས་པར་མཁའ་སྤྱོད་ཞིང་དུ་གྲོངས་ཤིག་ཀྱི། །འདིར་རྗེ་བཙུན་རྡོ་རྗེ་
རྣལ་འབྱོར་མའི་བསྙེན་པ་ལེགས་པར་སོང་བའི་སྒྲུབ་པ་པོས་སིནྡྷཱུར་རའི་སྒྲུབ་པའམ་བསྙེན་སྒྲུབ་སྦྲགས་མ་ཇི་ལྟར་བྱ་བའི་མན་ངག་ཞིབ་པར་བསྙེན་ཡིག་གཞུང་དུ་བཀོད་པ་ལྟར་ལ། ངག་འདོན་ཇི་ལྟར་བྱ་བ་ནི། ཐུན་དད་པོས་བདག་འཇུག་ལེན་དགོས་པས་སྐྱབས་སེམས་ནས་བསམ་མི་ཁྱབ་ཀྱི་
བར་བདག་བསྐྱེད་བཟླས་པ་དང་བཅས་པ། བུམ་པ་བསྒྲུབ་པ། མདུན་བསྐྱེད་སྒྲུབ་མཆོད་རྣམས་དཀྱིལ་ཆོག་ནས་འབྱུང་བ་ལྟར་བསྟོད་པའི་མཇུག་རྫོགས་པར་ལེགས་པར་བཏང། མཚམས་འདིར་བཟླས་པ་བྱ་དགོས་པས། རང་ཉིད་རྣལ་འབྱོར་མའི་ང་རྒྱལ་གྱིས་དཀྱིལ་འཁོར་གྱི་མདུན་དུ་འཁོད་པར་མོས་
ལ༑ རང་དང་མདུན་བསྐྱེད་གཉིས་ཀའི་ཐུགས་ཀའི་ཆོས་འབྱུང་སྔགས་ཕྲེང་ས་བོན་དང་བཅས་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་སྤྲོས་པས་ཕྱོགས་བཅུའི་ཞིང་རབ་འབྱམས་ན་བཞུགས་པའི་བླ་མ་རྒྱལ་བ་སྲས་
བཅས། གནས་གསུམ་གྱི་ཕོ་ཉ་གསུམ་སྤྱི་དང། ཁྱད་པར་ལྷན་སྐྱེས་ཀྱི་ཕོ་ཉ་རྣམས་ཀྱི་ཐུགས་རྒྱུད་རང་དབང་མེད་པར་བསྐུལ་ཏེ་རྡོ་རྗེ་རྣལ་འབྱོར་མའི་རྣམ་པར་ནམ་མཁའི་ཁམས་གང་བ་སྤྱན་དྲངས་ནས་ཐུགས་བརྩེ་
ཞིང་ཆགས་པས་རང་དང་མདུན་བསྐྱེད་ལ་སིབ་སིབ་ཐིམ་པས་དེ་དག་ཐམས་ཅད་དགྱེས་བཞིན་རང་གི་དབང་དུ་གྱུར། ཡང་འོད་ཟེར་དཔག་ཏུ་མེད་པ་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་དང་བྱང་

[002A]༄༅། །ཆུབ་སེམས་དཔའ་ཐམས་ཅད་དང་སྔགས་ཀྱི་ནུས་པ་ཐོབ་པའི་གང་ཟག་ཐམས་ཅད་ཀྱི་བྱིན་རླབས་དང་ནུས་པ་ཐམས་ཅད་འོད་ཟེར་དམར་པོའི་རྣམ་པར་བསྣུས་ནས་རང་དང་མདུན་བསྐྱེད་ལ་
ཐིམ་པ་དང། མདུན་བསྐྱེད་ལས་ཀྱང་བྱིན་རླབས་ནུས་མཐུ་ཐམས་ཅད་འོད་ཟེར་དང་སྔགས་ཕྲེང་གི་རྣམ་པར་སྤྱན་དྲངས་ཏེ། རང་ལ་ཐིམ་པས་སྔགས་ནུས་བྱིན་རླབས་ཁྱད་པར་ཅན་ཐོག་རྒྱུད་བྱིན་གྱིས་བརླབས་
མཆོག་ཐུན་གྱི་དངོས་གྲུབ་ཐམས་ཅད་ཐོབ་པར་གྱུར་པར་བསམ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞཱ་ནཱི་ཡེ་བཛྲ་བཻ་རོ་ཙ་ནཱི་ཡེ་ཨཱ་གཙྪ་ཧཱུཾ་ཧཱུཾ་ཧཱུཾ་ཕཊ་ཕཊ་སཱྷཱ། ཞེས་བཟླ། དེ་ནས་ཧེ་རུ་ཀའི་ཡིག་བརྒྱས་ལྷག་ཆད་བསྐང། ཨོཾ་བཛྲ་ཡོ་གི་
ནཱི་ཨརྒྙཾ་ནས་ཤཔྟའི་བར་གྱིས་མཆོད། སྔགས་དེ་ལ་འབྲུ་གསུམ་བཏགས་པས་ནང་མཆོད་འབུལ། དཔལ་ལྡན་རྡོ་རྗེ་མཁའ་འགྲོ་མ། །ཞེས་སོགས་ཤླཽ་ཀ་གཉིས་ཀྱིས་བསྟོད། དེ་ནས་བདག་འཇུག་མན་དཀྱིལ་ཆོག་ལས་འབྱུང་བ་ལྟར་བྱ་ཞིང། མི་འདྲ་བའི་ཁྱད་པར་ཚོགས་ཀྱི་འཁོར་ལོ་
དང། སྨོན་ལམ་ཤིས་བརྗོད་རྒྱས་པ་ཐུན་དང་པོ་ལ་མི་བྱ་བར་ཐུན་ཐ་མའི་མཇུག་ཏུ་བྱ་དགོས་པས། ཐུན་དང་པོ་གསུམ་ལ་གཏང་རག་ཟིན་ནས། དགེ་བ་འདི་ཡིས་ནས༑ དེ་ཡི་ས་ལ་འགོད་པར་ཤོག་ཐལ་མོ་སྦྱར་ཏེ། རྗེ་བཙུན་རྡོ་རྗེ་རྣལ་འབྱོར་མས་བདག་དང་སེམས་
ཅན་ཐམས་ཅད་དག་པ་མཁའ་སྤྱོད་དུ་འཁྲིད་པར་མཛད་དུ་གསོལ། །འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་ཏུ་གསོལ། ཞེས་གསོལ་བ་གདབ། ཡིག་བརྒྱ་ཚར་གསུམ་བརྗོད་ཅིང། མ་འབྱོར་པ་དང་ཉམ་

[002B] །ཞེས་པ་ནས། དེ་ཀུན་མགོན་པོས་ཟོད་པར་མཛོད། །ཅེས་བཟོད་པར་གསོལ་ཞིང་ལྷག་ཆད་བསྐངས་ལ། བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་བདག་དང་སིནྡྷཱུར་ར་ལ་ཐིམ་པར་གྱུར། ཅེས་ཐུན་རེ་བཞིན་དུ་ཧེར་བསྡུ་
བྱ་དགོས། དེ་ནས་ཤིས་བརྗོད་མདོར་བསྡུས་བྱས་ནས་ཐུན་མཚམས་ལ་འཇུག་ཐུན་ཕྱི་མ་རྣམས་ལ་ཡང་བདག་འཇུག་ལེན་ན་ཆོ་ག་ཚང་མ་གོང་ལྟར་ལ། འོན་ཀྱང་བདག་བསྐྱེད་བསྡུས་པ་དང། མདུན་བསྐྱེད་ལ་མཆོད་ཕྲེང་ཚིགས་བཅད་མི་བྱ་བར་སྔགས་ཙམ་གྱིས་ཕུལ་བས་ཆོག་པས། ཨོཾ་སརྦ་ཏ་ཐཱ་ག་ཏ་
སརྦ་པའི་ར་ཡོ་གི་ནཱི་ཨརྒྷཾ་སོགས་ཀྱིས་ཆུ་གཉིས་ཉེར་སྤྱོད་རིག་མ་བཅུ་དྲུག་འདོད་ཡོན་ལྔ་རྣམས་སྔགས་རྐྱང་པས་མཆོད། དེ་དག་ནི་ཕྱིའི་མཆོད་པའོ། །ནང་མཆོད་ནི། སྔར་བྱིན་གྱིས་བརླབས་པའི་ནང་མཆོད་གཡོན་པའི་མཐིབ་སྲིན་གྱིས་མཐོང་ཞིང། ཨོཾ་མཆོད་དོ། །དྲིན་ཅན་རྩ་བརྒྱུད་ཀྱི་བླ་
མ་དམ་པ་རྣམས་གྱི་ཞལ་དུ་ཨོཾ་ཨཱ་ཧཱུཾ། ཨོཾ་ཨོཾ་ཨོཾ་སརྦ་ནས༑ ཕཊ་ཕཊ་ཕཊ་སཱཧཱ། ཡི་དམ་གྱི་ལྷ་རྗེ་བཙུན་རྡོ་རྗེ་རྣལ་འབྱོར་མའི་ཞལ་དུ་ཨོཾ་ཨཱ་ཧཱུཾ། རྒྱུད་སྡེ་བཞིའི་ཡི་དམ་ལྷ་ཚོགས་རྣམས་ཀྱི་ཞལ་དུ་ཆོས་སྐྱོང་སྲུང་མ་རྣམས་ཀྱི་ཞལ་དུ་
གནས་གསུམ་གྱི་དཔའ་བོ་མཁའ་འགྲོ་རྣམས་ཀྱི་ཞལ་དུ་གནས་བདག་གཞི་བདག་རྣམས་ཀྱི་ཞལ་དུ་འགྲོ་བ་རིགས་དྲུག་ལམ་རྒྱུད་ལྔ་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་ཚིམ་ཞིང་ཟག་མེད་ཀྱི་བདེ་བས་རྒྱུད་གང་ནས་མྱུར་
དུ་བླ་མེད་བྱང་ཆུབ་ཐོབ་པའི་སྐལ་བ་དང་ལྡན་པར་གྱུར་ཅིག་ཨོཾ་ཨཱ་ཧཱུཾ། དེ་ནས་རང་གི་ལྕེ་རྩེར་མྱང་ལ་འབྲུ་གསུམ་བརྗོད་པས་གསུང་རྡོ་རྗེ་མཉེས་པར་བསམས་པ་ནི་ནང་མཆོད་དོ། །ཡིད་འབྱུང་གི་མཆོད་པ་ནི། ན་མོ་ཆོས་ཀྱི་དབྱིངས་ཀྱི་བྱིན་རླབས་དང། སངས་རྒྱས་དང་
[003A]༄༅། །བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་རླབས་དང། གསང་སྔགས་དང་ཕྱག་རྒྱའི་མཐུ་དང། བདག་གི་མོས་པ་དང། ཏིང་ངེ་འཛིན་དང་སྨོན་ལམ་གྱི་དབང་གིས་འཇིག་རྟེན་གྱི་ཁམས་
ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་རྗེ་
བཙུན་རྡོ་རྗེ་རྣལ་འབྱོར་མའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱོན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད། པཱུ་ར་པཱུ་ར། སུ་ར་སུ་ར། ཨཱ་ཝ་རྟ་ཡ། ཨཱ་ཝ་རྟ་ཡ་ཧོཿ་ན་མཿ་ས་མནྟ་བུདྡྷ་ནཾ། ཨ་
བཧི་སྨ་ར་ཡེ་སྤ་ར་ཎ་ཨི་མཾ་ག་གན་ཁཾ་དྷརྨ་དྷཱ་ཏུ་ཨ་ག་ཤ་ས་མནྟ་མཾ། སརྦ་ཏ་ཐཱ་ག་ཏ་ཨ་པ་རེ་ཤྭ་དྷ་ལེ། མཎྜ་ལེ་མ་མ་པྲ་ཎི་ཏེ། པུཎྱཻ་ཛྙཱ་ན་བ་ལེ་ན་སརྦ་ཐཱ་ག་ཏ་བ་ལེནྟ་བནྡྷ་སྭ་སྠན་བ་ལེན་ཙ་ཡེ་སཱཧཱ། ཞེས་ཕྱག་རྒྱར་བཅས་པ་བྱ། དེ་ནས་བསྟོད་པ་ནི་རོལ་ཆེན་བྱ་ཞིང། ཨོཾ་བཅོམ་ལྡན་
འདས་མ་རྡོ་རྗེ་ཕག་མོ་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་ཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཧཱུཾ་ཧཱུཾ་ཕཊ། ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧཱུཾ་ཧཱུཾ་ཕཊ། ཨོཾ་རྡོ་རྗེའི་གདན་བཞུགས་གཞན་གྱིས་མི་ཐུབ་དབང་བྱེད་
སྤྱན་ཧཱུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཐུགས་ཀྱིས་ཚངས་པ་སྐེམ་པར་མཛད་ཧཱུཾ་ཧཱུཾ་ཕཊ། ཨོཾ་བདུད་རྣམས་སྐྲག་ཅིང་སྐེམ་པས་གཞན་གྱི་ཕྱོགས་ལས་རྒྱལ་ཧཱུཾ་ཧཱུཾ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུཾ་ཧཱུཾ་ཕཊ། ཨོཾ་རྡོ་རྗེ་ཕག་མོ་སྦྱོར་

[003B]  ཅེས་བསྟོད།  དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆུང་གཅོད་ཅིང།།
འཇིག་རྟེན་བྱ་བར་རབ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །ཞེས་བསྟོད། གོང་ལྟར་བཟླས་དམིགས་དང་བཟླས་པ་མཆོད་བསྟོད་མདོར་བསྡུས་ཟིན་རྗེས། གཏོར་མ་ནང་མཆོད་ལྟར་བྱིན་གྱིས་བརྐབས་ལ། མགྲིན་རྣམས་ཀྱི་ལྗགས་ལ་ཞེས་སོགས་ནས་གཏོར་རྫོངས་བར་དཀྱིལ་ཆོག་ལྟར་བྱ། དེ་ནས་
གཏང་རག་གི་མཆོད་བསྟོད། ཉེར་བསྡུ། སྨོན་ཤིས་མདོར་བསྡུས་སོགས་གོང་གི་ཐུན་དང་པོ་ལྟར་བྱ། ཐུན་ཐ་མའི་སྐབས་གཏོར་རྫོངས་ཡན་འདི་ལྟར་ལ། དེ་ནས་ཚོགས་ཀྱི་འཁོར་ལོ་ནས། གཏང་རག། འདོད་གསོལ་ཡན་དཀྱིལ་ཆོག་ལྟར་ལ། དེ་ནས་སྨིན་ལམ་རྒྱས་པ། ཡིག་བརྒྱ་ལན་གསུམ། མ་འབྱོར་པ་དང་སོགས་བཟོད་གསོལ་
བྱས་ལ། བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་བདག་དང་སིནྡྷཱུ་ར་ལ་ཐིམ། མགྲོན་གཞན་རྣམས་རང་གནས་སུ་གཤེགས་པར་གྱུར།  ཅེས་བརྗོད། དེ་ནས།  ཕུན་ཚོགས་དགེ་ལེགས་ཀུན་གྱི་དཔལ་མངའ་བ།  །སོགས་ཤིས་བརྗོད་རྒྱས་པར་བྱའོ།།
དེ་ལྟ་བུའི་ཚུལ་གྱིས་བསྙེན་ཡིག་ལས་འབྱུང་བ་ལྟར་སྔགས་གྲངས་འབུམ་བྲག་བཞི་ལོངས་པ་ན་མཚན་ཐོག་ཐག་གི་བཟླས་པ་བཅས་བསྙེན་ཡིག་ལས་འབྱུང་བ་ལྟར་བྱའོ། །དེ་ལྟར་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་སིནྡྷཱུ་རའི་སྒྲུབ་པ་ཇི་ལྟར་བྱ་ཚུལ་ཆོ་གའི་གོ་རིམ་ཤིན་ཏུ་གསལ་བར་བཀོད་པ་འདི་ཡང། དགེ་བསྙེན་
རྡོ་རྗེ་རབ་བརྟན་དང། སེར་བྱེས་ཚབ་དགེ་སློང་ཐུབ་བསྟན་དངོས་གྲུབ་བཅས་ནས་ནན་གྱིས་བསྐུལ་ངོར། ཕ་བོང་ཁའི་སྤྲུལ་མིང་པ་བདེ་ཆེན་སྙིང་པོས་བསྒྲིགས་པའི་ཡི་གེ་པ་ནི་ཆབ་མདོའི་གྲྭ་ངག་ལྡན་དཔོན་ལྷས་བགྱིས་པ་འགྲོ་དོན་འཕེལ།། །།ས་བྱིར་འཛུགས་ཞུས་མ་དཔེ་ཕྱི་མོར་བགྱིས་ཏེ་གསར་བསྐྲུན་མཛད་པའོ།།



﻿༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་སྒོ་ནས་འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པའི་བཅུ་ཆའི་སྦྱིན་སྲེག་
བྱ་ཚུལ་དྲང་སྲོང་དགྱེས་པའི་མཆོད་སྦྱིན་ཞེས་བྱ་བ་བཞུགས་སོ་

[001A] །གསེར་སྦྱངས་འོད་ཆགས་འཛུམ་པའི་ཞུགས་ཀྱི་དབུས། །དྲང་སྲོང་ཆེན་པོ་དགྱེས་པའི་མཆོད་སྦྱིན་གྱིས། །རབ་འབྱམས་མངོན་འདོད་འཕྲིན་ལས་ཡིད་བཞིན་ནོར། །འགུགས་པའི་
འཕུལ་གྱི་མན་ངག་འདིར་ཞུགས་ཀྱི། །འདིར་འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པ་སོང་བའི་རྣལ་འབྱོར་བས་དེའི་བཅུ་ཆའི་སྦྱིན་སྲེག་བྱ་བ་ལ། དབང་ལས་ཐམས་ཅད་པའི་ཐབས་ཇི་ལྟར་འདུ་བྱ་བ་དང། སྲེག་རྫས། མཆོད་རྫས། བུད་ཤིང་
ཡམ་ཤིང། སྒྲུབ་པ་པོའི་གོས་སྟན། ཡོ་བྱད་ཇི་ལྟར་བྱ་བ་རྣམས་བསྙེན་ཡིག་གཞུང་དུ་ཇི་ལྟར་གསལ་བ་ལྟར་ལ། མཆོད་རྫས་དང། སྲེག་རྫས་བཤམ་ཚུལ་སྒྲུབ་པ་པོ་ཁ་ནུབ་ཏུ་ཕྱོགས་པའི་གཡས་སུ་ཉེར་སྤྱོད་ལྔ་དང། དེའི་ནང་རོལ་དུ་སྲེག་རྫས། མཐའ་ལོགས་སུ་མེ་ལྷ་ལ་འབུལ་རྒྱུའི་
གཉོང་མ། སོ་རྩི། གོས་ཟུང་དམར་པོ་སོགས་བཤམ། སྒྲུབ་པ་པོའི་གཡོན་དུ་ཆུ་བཞིའི་སྣོད་བཟེད་ཞལ་དང་བཅས་པ། རྡོར་དྲིལ་སོགས་ཚོགས་པར་བྱས་ཏེ། གྲུབ་ན་མཆོད་པའི་སྣོད་དང་གདན་སོགས་ཚང་མ་དམར་པོ་བྱ། དེ་ནས་སྒྲུབ་པ་པོ་སྟན་དམར་པོ་པདྨ་ལྕགས་ཀྱུས་མཚན་པ་དྲི་བཟང་

[002A]༄༅། །གི་ཆུས་གཤེར་བའི་སྟེང་དུ་པདྨའི་སྐྱིལ་ཀྲུང་གིས་འཁོད། དར་དམར་པོས་ཐོད་བཅིང། སེང་ལྡེང་དང་སིནྡྷཱུ་རའི་ཆུས་དཔྲལ་བར་ཐིག་ལེ་བྱས་ལ་སྨྲ་བ་བཅད། རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་སོང་རྗེས། ཁཎྜ་རོ་ཧི་བརྒྱ་རྩས་བསང་ཆུ་དང། དེ་
ལ་ཛཿ་བཏགས་པ་བདུན་གྱིས་ཆུ་བཞི་སྒྲུབ། གཞི་བདག་གཏོར་མ་བསྔོ། རྡོ་རྗེ་ནི་ཐབས་དང། དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་
ཏིཥྛ་ཨེཥ་སྟཱཾ། དྷཱ་ར་ཡཱ་མི་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱ་ཧཱ། ཞེས་བརྗོད་དེ་ལག་པ་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང། ཨོཾ་བཛྲ་གྷཎྜ་ཧཱུཾ། ཞེས་བརྗོད་དེ། ལག་པ་གཡོན་པའི་མཐེ་བོང་དང་མིང་མེད་ཀྱི་དྲིལ་བུ་གཡོན་པའི་
དགུར་ཁ་གྱེན་དུ་བརྟན་ཏེ་བཟུང། རྡོ་ཇེ་སེམས་དཔའ་ལ་སོགས་པ་རྣམས་མཉེས་པར་བྱའོ། །སྙམ་དུ་བསམས་ལ། ཧཱུཾ། སེམས་ཅན་རྨོངས་དང་བྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་

[002B] ཧཱུཾ་ཧཱུཾ་ཧཱུཾ་ཧོ་ཧོ་ཧོ། ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་བའམ་གསོར་ལ། ཨོཾ་བཛྲ་དྷརྨཱ་ར་ཎི་ཏ་པྲ་ཎི་ཏ།་སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲ་ཛྙཱ་པཱ་ར་མིཏ་ནཱ་ད་སྭ་བྷཱ་ཝེ་བཛྲ་སྟཱ་དྲིད་ཡ། སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱ་ཧཱ། ཞེས་
བརྗོད་དེ་རྡོར་དྲིལ་བྱིན་གྱིས་བརླབ། དེ་ནས་ལས་སྔགས་བཟླ་ཞིང་བསང་ཆུ་དང་ནང་མཆོད་ཀྱིས་གཡས་སྐོར་དུ་ཐབ་དང་རྫས་ཐམས་ཅད་དང་དགང་བླུགས་དང་རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས་བསང་སྦྱངས། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་བྱུང་
བའི་མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་ཏོག། བདུག་སྤོས། མར་མེ། དྲི༑ ཞལ་ཟས། རོ་མོ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་
ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ་ཨོཾ་པཱདྱཾ་ཨཱ་ཧཱུཾ། ཨོཾ་ཨཱཉྩ་མཱ་ཅཱཾ་ཨཱ་ཧཱུཾ། ཨོཾ་པྲོཀྵཱ་ཎཱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ། ཤཔྟ་ཨཱ་ཧཱུཾ། རྫས་སྦྱོང་བའི་ཕྱག་རྒྱ་དང་བཅས། ཨོཾ་སཱཧཱ། ཨོཾ་ཤྲཱི་སཱ་ཧཱ། ཨོཾ་ཛྲི་སཱི་ཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་
ཀྱི་མཚན་ཉིད་ངང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་བར་བསམ། ཨོཾ་ཨཱ་ཧཱུཾ། ཨོཾ་ཁཎྜ་ཧི་བརྗོད་པས་ལྕེ་སྡེ་སྦར་ལ། ཁཎྜ་རོ་ཧིས་བསང་ཆུ་དང་ནང་མཆོད་ཀྱིས་ལན་གསུམ་གསུམ་བསངས་ལ་ཐབ་ཀྱི་ནང་དུ་བཅུག་སྟེ། ཨོཾ་བཛྲ་
ཛྭ་ལ་ཛྭ་ལ་ཧཱུཾ་དང། ཧཱུཾ་ཞེས་བརྗོད་ལ་རླུང་གཡབ་ཀྱིས་མེ་སྦར། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། ཅེས་ལས་སྔགས་ལན་བདུན་བཟླས་ཏེ་མར་ཁུ་བླུགས་གཟེར་བདུན་གྱིས་མེ་གསོ། ཀུ་ཤ་རྣམས། ཨོཾ་བཛྲ་སྟཱ་ཨཱ་ཞེས་ལན་བདུན་དང། ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པའི་ལྷ་རྣམས་དག་བྱེད་ཡིན་
[003A]༄༅། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་བརྗོད། སླར་ཡང། ཨོཾ་བཛྲ་སཏཱ་ཨཱ་ལན་ལྔ་བརྗོད་དེ་ཀུ་ཤའི་ཆུན་པོ་ཆུང་
བ་བཞི་རང་གི་གཡོན་ངོས་ནས་ཐབ་ཀྱི་ཁ་ཁྱེར་ལ་ཕྱག་ལེན་བཞིན་དགྲམ། ཐབ་ཁུང་དུ་རྩེ་མོ་ནུབ་ཏུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུས་གཡོག། ཐལ་མོ་སྦྱར་ཏེ། བཅོམ་ལྡན་འདས་རྡོ་རྗེ་སེམས་དཔའ། བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། ཞེས་གསོལ་བ་གདབ་
དེ་ནས་ཐབ་བསྐྱེད་པ་ནི། ཁཎྜ་རོ་ཧིའི་བསང་ཆུས་ཐབ་བསང། སྭ་བྷཱ་ཝས་སྦྱངས། སྟོང་པའི་ངང་ལས་བཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུར་ན་ཁ་ཁྱེར་དང་བཅས་པ། མུ་རན་ལ་གསེར་དང་བཅས་བའི་ཟེའུ་འབྲུ་དང། ཁ་
ཁྱེར་ལ་པདྨའི་འདབ་མའི་རྣམ་པ་ཅན་ལ་ཕྱོགས་མཚམས་སུ་རྡོ་རྗེས་བསྐོར་ཞིང། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རྡོ་རྗེའི་འཕྲེང་བས་བསྐོར་བའི་བད་འདབ་ལ་གནས་པའི་འདབ་མའི་ཚད་ཀྱི་དེ་
བཞིན་གཤེགས་པ་བཞིའི་མཚན་མའི་ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་ཐོགས་པ་མེད་པའི་ནང་དུ། རཾ་ལས་སྐྱེས་པའི་མི་གྲུ་གསུམ་འབར་བའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང་རཾ་གྱིས་མཚན་པ། དེ་
ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོར་སྐྱེས་ལ་ཞོན་པ། ཞལ་གཅིག་ཕྱག་བཞི་པ། གཡས་ཀྱི་དང་པོས་མཆོག་སྦྱིན། གཉིས་པས་བགྲང་ཕྲེང། གཡོན་གྱི་དང་པོས་དབྱུག་གུ་རྩེ་གསུམ་པ། གཉིས་པས་བདུད་རྩིས་གང་བའི་རིལ་བ་སྤྱི་བསླུགས་

[003B] ཚངས་པའི་སྐུད་པས་མཛེས་པར་བྱས་པ། ཁྲི་སྙན་ས་ལའི་པགས་པའི་སྟོད་གཡོགས་དང། དར་དམར་པོའི་ཤམ་ཐབས་ཅན། སྐུ་ལས་མདངས་དང་འོད་ཟེར་དམར་པོ་འཕྲོ་བའི་ཐུགས་ཀར་མེ་གྲུ་གསུམ་པར་གྱིས་མཚན་པར་གྱུར་
དམ་ཚོག་པའི་ཐུགས་ཀའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་སྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱས་མ་ཐེ་བོང་གཡོ་བ་ཅིང། ཨོཾ་ཚུར་སྤྱོན་ཚུར་སྤྱོན་འབྱུང་པོ་ནི། །ལྷ་
ཡི་དྲང་སྲོང་བྲམ་ཟེ་མཆོག་སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཨེ་ཧྱེ་ཧི། མཧའ་བྷཱུ་ཏ་དེ་ཝ་རཾ་ཥྲི་དྭི་ཛས་ཏ་མ། གྲྀ་ཧཱི་ཏཱ་ཨཱ་ཅུ་ཏི་ཨ་ཧ་མ་ཨ་སྨིན་ས་ནཱི་ཧི་ཏོ་བྷ་བ། ཨགྣེ་ཡེ་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་ཞེས་བརྗོད་པའམ། བསྡུ་ན། ཨོཾ་ཨགྣེ་ཡེ་ཨེ་ཧྱེ་ཧི་ཞེས་པས་
སྤྱན་དྲངས་ཐབ་ཀྱི་ལ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཁཎྜ་རོ་ཧིའི་བསང་ཆུས་བགེགས་བསྐྲད། འོག་ནས་འབྱུང་པ་ལྟར་ཆུ་བཞི་འབུལ། ཙཿ་ཧཱུཾ་པཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཨོཾ་ཨཱ་ཧྲཱི་པྲ་ཝཱར་སད་ཀ་རཾ་པོཀྵཱ་ཎཱཾ་པྲ་ཏཱིཙྪ་སཱཧཱ། ཞེས་པས་བསང་གཏོར་དང། དེ་བཞིན་
དུ་པྲོཀྵཱ་གྱི་གནས་སུ། ཨཱ་ཉྩ་མཱ་ཎཱཾ་དང། ཨརྒྷཾ། པཱདྱཾ། ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་དབུལ། ཨོཾ་ཨགྣ་ཡ་ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མཧཱ་ཤྲཱི་ཡེ། ཧ་བྱ་བཱ་ཧཱ་ནཱ་ཡེ་ཨོཾ་བཛྲ་པུཥྤ་པྲཏཱིཙྪ་ཧཱུམ་སཱཧཱ། ཞེས་པས་མེ་ཏོག་དང་
པུཥྤེའི་གནས་སུ། དྷཱུཾ་པེ། ཨཱ་ལོ་ཀེ། གདྙེ། ནཻ་ཝིདྱཱ། ཤཔྟ་བཅུག་པས་ཉེར་སྤྱོད་རོལ་མོ་དང་བཅས་པ་འབུལ། སྔགས་དེ་ཉིད་ལ་བཏགས་པའི་ཨོཾ་ཨཱ་ཧཱུཾ་གིས་ནང་མཆོད་འབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། མེ་ལྷའི་རྒྱལ་པོ་ཊཀྐིས་དབང་བསྐུར་པ། །ཤེས་རབ་མཆོག་

[004A]༄༅། །གི་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་བསྟོད། རྒྱས་པར་སྤྲན། ཚངས་པ་འཇིག་རྟེན་མགོན་གྱི་སྲས། །ཞེས་པ་ནས། དེ་བས་བསྟོད་དེ་ཕྱག་ཀྱང་འཚལ། ཞེས་པའི་བར་གཞན་ནས་འབྱུང་བ་ལྟར་བསྟོད། མེ་
ལྷའི་དམ་ཚིག་གི་ཕྱག་རྒྱ་དང་བཅས། ཨོཾ་བཛྲ་ཨ་ན་ལ་མཧཱ་བཧའུ་ཏ་ཛྭ་ལ་ཛྭ་ལཱ་ཡ། སརྦ་བྷ་སྨི་ཀུ་རུ། སརྦ་དུ་ཥྲཾ་ཧཱུཾ་ཕཊ། དྲི་ཥྱ་ཛཿ་ཧཱུཾ་བཾ་ཧོཿ་ས་མ་ཡ་ཧཾ། ཞེ་སླན་གསུམ་གྱིས་དམ་ཚིག་བསྒྲག། དེ་ནས་མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དང། དགང་བླུགས་
ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པས་མཚན་པར་གྱུར་པར་བསམས་ལ། ལག་པ་གཉིས་པདྨའི་ཁུ་ཚུར་གྱིས་དགང་བླུགས་མར་གྱིས་བཀང་བ་བཟུང་ལ་བུས་མོའི་ནང་ནས་ཕྱིར་མི་འདའ་པར་ཡསུ་བསྐོར་ཏེ། མེ་ལྷའི་ཞལ་ཅུང་ཐད་གདངས་པར་བསམས་ལ། ན་མོ་བཛྲ་བཱ་ཎི་སྱེ། ཨོཾ་ཨགྣེ། དེབ་
ཏཱ་ཡ༑ དྷཱུ་པ་ཏཱ་ཡེ། ཛྭ་ལི་ནི། མཏྣ་སིདྡྷི་མ་མེ་དེ་ཧི་སཱཧཱ། ཞེས་ལན་བདུན་གྱིས་བྱོན་སྐྱེམས་འབུལ། སྡེ་ལ་ཚིག་ནི། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོན་ཐམས་ཅད་ཝ་ཤཾ་ཀུ་རུ་ཧོཿ་ཞེས་པའམ། ཡང་ན། བདག་ཅག་དཔོན་སློབ་འཁོར་དང་བཅས་པ་
རྣམས་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐམས་ཅད་ཝ་ཤཾ་ཀུ་ཏུ་ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་བྱེད་པར་གྱུར་ཅིག། །ཚེ་རབས་ཀུན་ཏུ་ལྷག་པའི་ལྷ་མཆོག་
ཁྱོད་ཀྱིས་འབྲལ་མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ཞེས་བརྗོད་དེ་འཕྲིན་ལས་བཅོལ། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་མར་མོས་

[004B] ན་མོ་བཛྲ་པཱ་ཎི་སྱེ། ཨོཾ་ཨགྣེ། དེབ་ཏཱ་ཡ། ཛྭ་ལི་ནི། མ་ནཏྲ་སདྡྷམ་མེ་དེ་ཧ་སཱཧཱ། ཞེས་ཡེ་བྷཱི་ལཱི་ན་ལྗགས་ཀྱིས་འགག་སྔར་གྱི་སྤེལ་མིག་ཀྱང་ཐོག་མཐར་ཕྱིན་
དངོས་ཤིག་དེབ་རིན་དུ་རྫས་གཞན་རྣམས་ཀྱང་སྔགས་འདི་གཅིག་བྱས་འབུལ་ཞིང། ཁྱད་པར་བའི་རྫས་མངར་གསུམ་གྱིས་སྤགས་པའི་འབྲས་ཡོས་དམར་པོ་ལ་གྲངས་གསོག་པར་བྱའོ། མེ་ལྷ་དྲང་སྲོང་གི་ཚོགས་གྱིས་བསྐོར་བ་བདག་ལ་དགོང་སུ་གསོལ། ཁྱེད་རྣམས་ལ་དབང་གི་སྦྱིན་སྲག་ཕུལ་བ་ལ་བརྟེན་
ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་པའི་སྟོང་གྲོགས་མཛད་དུ་གསོལ། རང་དང་མོ་ལྷའི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་མེ་ལྷ་ཐམས་ཅད་འོད་དམར་པོའི་
ནང་དུག་ངུམས་ཏེ་རང་ལ་ཆགས་ཤིང་འདུན་པའི་སེམས་ཀྱིས་གནས་པ་ལ། རང་ཡི་དམ་དུ་གསལ་བ་དང་མེ་ལྷའི་ཐུགས་ཀ་ནས་ལྷ་མོ་རིག་བྱེད་མ་དམར་མོ་མདའ་གཞུ་འགེངས་པ་མང་དུ་སྤྲོས་ཏེ་མེ་ལྷ་རྣམས་ཀྱི་ཐུགས་ཀར་ཨུཏྤ་ལ། དམར་པོའི་མདའ་བསྣུན་པས་རང་
དབང་མེད་པར་དབང་དུ་འདུས་ནས་ཇི་ལྟར་བསྒོས་པའི་ལས་རབ་འབྱམས་བསྒྲུབ་པར་ཞལ་གྱིས་བཞེས་པར་གྱུར། དེ་ནས་མར་ཁུ་དགང་གཟར་བདུན་ནམ་ཉེར་གཅིག་གོང་གི་སྔགས་ཀྱིས་འབུལ། དེ་ནས། ཨོཾ་ཨགྣ་ཡེ། ཨཱ་དའི་བྱ། ཨཱ་དའི་བྱ། ཨཱ་བི་ཤ། ཨཱ་བི་ཤ། མཧཱ་ཤྲཱི་ཡེ། ཧ་
བྱ་ཀ་བྱ་བཱ་ཧཱ་ནཱ་ཡེ་པུཥྤེ་ནས༑ ཤཔྟ་ཨཱ་ཧཱུཾ། གི་བར་གྱིས་ཉེར་སྤྱོད་དང། སྔགས་དེ་ལ་འབྲུག་གསུམ་བཏགས་པས་ནང་མཆོད་འབུལ། ཨོཾ་ཨཱ༑ ཧྲཱི་པྲ་ཝཱ་ར་སད་ཀ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝཱ་ར་སད་ཀ་རཾ་ཨཱཉྩ་མཱ་ཎཾ་པྲ་ཏཱིཙྪ་ཧཱུཾ་སཱཧཱ། ཨོཾ་བཛྲ་ཏཾ་བུ་ལ་ཡེ་སཱཧཱས་སོ་རྩི་དང། ཨོཾ་

[005A]༄༅། །བཛྲ་ཝས་སྱ་སཱཧཱ་གོས་ཟུང་འབུལ། དེ་ནས་ཞལ་བསིལ་དང་བསང་གཏོར་འབུལ། གཏོར་མནང་མཆོད་ལྟར་བྱིན་གྱིས་བརླབས་ལ། མེ་ལྷའི་སྔགས་ལ་ཨཀཱ་རོ་བཏགས་པ་ལན་གསུམ་གྱིས་འདུལ་ཉེར་སྤྱོད་ལྔས་མཆོད་མེ་སྟེ་བསྲེག་བྱ་ཟ་བའི་ལྷ། ཞེས་སོགས་ཀྱིས་བསྟོད། མཚང་སྦྱིན་གཏོར་
མ་འདི་སྣོམས་ལ། །ཞེས་སོགས་ཀྱིས་འཕྲིན་ལས་བཅོལ་ལ། མཆོད་ཡོན་ཕུལ། བཟོད་པར་གསོལ་ཏེ། འདོད་པའི་དངོས་གྲུབ་ཞི། ཨོཾ་བཛྲ་ས་ཏཱ་ཨཱ་ཞེས་བརྗོད་དེ། རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཞིང། །བདག་གི་དངོས་གྲུབ་
ཐམས་ཅད་སྒྲུབས། །ཞེས་བསྐུལ་ལ། ཨོཾ་མུཿ་ཞེས་བརྗོད་ཅིང། ཡེ་ཤེས་པ་རང་བཞིན་གྱི་གྣསུ་གཤེགས། དམ་ཚིག་པ་མེ་འབར་བའི་རྣམ་པ་ཅན་དུ་གྱུར། འདི་ནི་འདོན་ཆའི་གོ་རིམ་ཙམ་བསྒྲིགས་པ་ཡིན་གྱི། འདིར་མི་གསལ་བའི་ཆོག་ཕྱག་ལེན་རྒྱས་པར་དངོས་གྲུབ་རྒྱ་མཚོ་དང་སྦྱིན་སྲེག་གི་ཁྲིད་ཡིག་ཞལ་ཤེས་ཡིག་ཆུང་
མཐོང་བརྒྱུད་ཕྱག་ལེན་མན་ངག་སློབ་དཔོན་མཁས་པ་ལ་བརྟེན་ནས་ལེགས་པར་ཁོང་དུ་ཆུད་པར་བྱ་བ་ལས་དཔེ་ཐོག་བྲོ་བརྡུང་ཙམ་གྱི་ཧོལ་རྒྱུགས་ཀྱིས་སྦྱིན་སྲེག་བྱས་ན་ཕན་ཡོན་ལས་ཉེས་མང་བར་འགྱུར་རོ། །དེ་ལྟར་མེ་ལྷའི་བསྙེན་པའི་བཅུ་ཆའི་སྦྱིན་སྲེག་གི་ངག་འདོན་ཁྲིགས་ཆགས་སུ་བཀོད་པ་འདི་ཡང། ཨ་རོལ་བློ་བཟང་ལུང་རིགས་རྒྱ་མཚོའི་གསུང་ཉིད་གཞིར་བཟུང་
མན་ངག་གི་གནད་གཞན་དུ་མས་བརྒྱན་ཏེ་དགེ་བསྙེན་རྡོ་རྗེ་རབ་བརྟན་དང། སེ་ར་བྱེས་ཚ་བ་དགེ་སློང་ཐུབ་བསྟན་དངོས་གྲུབ་བཅས་ནས་ཇི་ལྟར་བསྐུལ་བ་བཞིན་ཕ་བོང་ཁའི་སྤྲུལ་མིང་བདེ་ཆེན་སྙིང་པོས་བསྒྲིགས་པའི་ཡི་གེ་བ་ནི་ཆབ་མདོ་བ་ངག་དཔོན་ལྷས་བགྱིས་པ་དགེ་ལེགས་འཕེལ།། །།ས་བྱི་ལོར་ཞུ་དག་འཛུགས་
བཅོས་ཞུས་སྐབས་ཀྱི་མ་དཔེ་ཕྱི་མོར་བགྱིས་ཏེ་གསར་བསྐྲུན་མཛད་པའོ།། །།



﻿༄༅། །རྗེ་བཙུན་ནཱ་རོ་མཁའ་སྤྱོད་མའི་བསྙེན་ཡིག་གནད་ཀྱི་ལྡེ་མིག་ཅེས་བྱ་བ་བཞུགས། །

[001A] །ན་མོ་གུ་རུ་མཉྫུ་གྷོ་ཥཱ་ཡ། བཀའ་དྲིན་གསུམ་ལྡན་རྩ་བའི་བླ་མ་དང། །དབྱེར་མེད་རྗེ་བཙུན་རྡོ་རྗེ་རྣལ་འབྱོར་མར། །གུས་པས་བཏུད་ནས་དེ་ཡི་བསྙེན་ཡིག་
ནི༑ ༑ཚིག་ཉུང་དོན་འདུས་གོ་བདེར་བཤད་པར་བྱ། དེ་ཡང་རྗེ་བཙུན་ནཱ་རོ་མཁའ་སྤྱོད་མའི་བསྙེན་པ་བྱ་ཚུལ་ལ་རྟེན་གནས་དུས་བསྙེན་བཞི་ལས། དང་པོ་རྟེན་ནི། ལམ་མཐུན་མོང་
བས་རྒྱུད་སྦྱངས་པ། བདེ་དགྱེས་སོགས་བླ་མེད་ཀྱི་དབང་དང་རྗེ་བཙུན་མའི་བྱིན་རླབས་ཐོབ་པ། ཚེས་བཅུའི་མཆོད་པ་སོགས་སྤྱི་བྱེ་བྲག་གི་དམ་སྡོམ་ལ་གནས་བ། སྒོམ་བཟླས་
ཆག་མེད་དུ་སྐྱོང་ཞིང་ལུང་ཁྲིད་ལེགས་པར་ཐོབ་པའོ། །གཉིས་པ་གནས་ནི། སྔོན་བྱོན་དམ་བས་བྱིན་གྱིས་བརླབས་ཤིང་མི་དང་མི་མིན་གྱི་འཚེ་བ་མེད་བ། ཆུ་ཤིང་སོགས་

[002A]༄༅། །ཆོས་མཐུན་གྱི་ཡོ་བྱད་རྙེད་སླ་ཞིང་བསམ་གཏན་གྱི་ཚེར་མས་དབེན་པ། རང་དབང་འདུས་ཤིང་ཡིད་དང་མཐུན་པའི་སྒྲུབ་ཁང་ཡོད་པའོ། །གསུམ་པ་དུས་ནི། དགུན་
འབྲིང་རྒྱལ་གྱི་ཟླ་བ་དང་ཡར་མར་གྱི་ཚེས་བཅུ་རྣམ་གཉིས་མཆོག་ཏུ་བསྔགས་ཤིང། དེ་མིན་ཟླ་ཚེས་གང་རུང་གི་གཟའ་སྐར་འཕྲོད་སྦྱོར་བཟང་བའི་ཉིན་གྱི་དགོངས་ཐུན་ནམ་སྲོད་ཐུན་
ནས་བརྩམས་པར་གསུངས་སོ། །བཞི་པ་བསྙེན་པ་དངོས་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། བསག་སྦྱང་དང་རིམ་གྲོར་འབད་པ། ཡོ་བྱད་དང་མཚམས་གཡོག་
སྟ་གོན་བྱེད་པ། ཆོ་གའི་ཚིག་དོན་ལ་སྒྲོ་འདོགས་གཅོད་པ་སོགས་སྔོན་དུ་བཏང་སྟེ། མཚམས་ཀྱི་ཉིན་སྔ་དྲོའི་ཆར་གནས་ཁང་ལ་ཕྱག་བདར་དང་གསང་བདུགས་ལེགས་པར་བྱས་
ལ་བདུད་རྩི་ལྔས་ཆག་ཆག་གདབ། ཁ་ནུབ་ཏུ་བལྟས་ཆོག་པར་ཞལ་བར་སྣ་ཚོགས་རྡོ་རྗེ་བྲིས་པའི་ཁར་མེ་ཏོག་གཅལ་དུ་བཀྲམས་ལ་འབོལ་གདན་འདིང། དེའི་མདུན་ནས་ཞལ་རང་ལ་

[002B] དེའི་མདུན་དུ་གཏོར་ཁང་ལྟ་བུར་ཕྱེ་གཙང་ལ་འཁུར་བ་འབྲས་ཆན་སྲན་མ་
སྒོག་སྐྱ་བཙོང་རྣམས་ཀྱི་ཕྱེ་མ་བསྲེས་པ། ཆུ་ཆང་འོ་མ་མར་ཁུ་རྣམས་ལ་བདུད་རྩིའི་ཕྱེ་མ་བཏབ་སྟེ་སྦྲུས་པའི་ཟན་ལས་ཟླུམ་གཏོར་པང་འདབ་བཞིས་བསྐོར་བ་ལ་སྨུག་རྩིའཾ་མར་དཀར་གྱི་ཁུ་
བས་བྱུགས་ཤིང་དཀར་དམར་གྱི་རྒྱན་དང་ལྡན་པ་དང། དེའི་མདུན་དུ་གཏོར་འབུལ་གྱི་སྐབས་དང་བདག་བསྐྱེད་ཀྱི་མཆོད་བ་ཆུ་གཉིས་ཉེར་སྤྱོད་དང་བཅས་པ་འབུལ་ཡུལ་གྱི་གཡོན་ནས་བརྩམས་
ཏེ་བཤམ། རང་གི་མདུན་དུ་གཡོན་ནས་བརྩམས་ཏེ་མི་རུས་སམ་བོ་དེ་ཙེའི་བགྲང་འཕྲེང། ཅང་ཏེའུ། དྲིལ་བུ། རྡོ་རྗེ༑ ནང་མཆོད། འཐོར་འབྲུ། ལས་བུམ་བཅུད་ལྡན་རྣམས་དང། གཞན་
ཡང་བགེགས་གཏོར། མེ་ཕོར། གུ་གུལ། ཡུངས་ཀར། ལྕེ་ལྡེ། མཚམས་མཐོའི་མཆོད་གཏོར་བཅས་ཀྱང་བཤམས་ལ། སྟན་ལ་འཁོར་ནས་གཞུང་ལས་འབྱུང་བ་ལྟར་སྐྱབས་ཡུལ་
གསལ་བཏབ་སྟེ་སྐྱབས་འགྲོ་སེམས་བསྐྱེད་དང་སྐད་ཅིག་དཀྲོང་བསྐྱེད་བྱས་ལ། ལས་བུམ་ཁཎྜ་རོ་ཧེས་བསངས། སྭ་བྷཱ་ཝ་ས་སྦྱངས། སྟོང་པའི་ངང་ལས་བྷཱུཾ་ལས་རིན་པོ་ཆེའི་བུམ་པའི་ནང་

[003A]༄༅། །དུ༑ ཧཱུཾ་ལས་བསང་ཆུ་རྫས་རྣམས་ཀྱི་བགེགས་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཁཎྜ་རོ་ཧེ་ཧུཾ་ཧཱུཾ་ཕཊ། ཅེས་བཟླས་ནས་བསང་ཆུ་བསྒྲུབ། དེ་
ནས་ནང་མཆོད། ཕྱི་མཆོད། གཏོར་མ་རྣམས་བྱིན་རླབས་གཞུང་ལྟར་བྱ། རང་གི་ཐུགས་ཀའི་བཾ་ལས་འོད་ཟེར་འཕྲོས་པས་བསྙེན་སྒྲུབ་ལ་བར་དུ་གཅོད་པའི་གདོན་བགེགས་ཐམས་ཅད་
བཀུག་པར་གྱུར། ཨོཾ་སརྦ་བིགྷྣན་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཏང་ཁཾ་ཨུདྒ་ཏེ་སྥ་ར་ཎ་ཧི་མཾ་ག་ག་ན་ཁཾ་གྲྀཧྞེ་དཾ་བི་ལཾ་ཏ་ཡེ་སཱ་ཧཱ། ལན་གསུམ། ཨོཾ་སུ་མྦྷ་ནི་སུ་མྦྷ་ཧུཾ་ཧཱུཾ་ཕཊ་
ཨོཾ་གྲིཧྞ་གྲིཧྞ་ཧུཾ་ཧཱུཾ་ཕཊ། ཨོཾ་འྒྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ། ཨོཾ་ཨཱ་ན་ཡ་ཧོ་བྷ་ག་ཝ་ན་བཛྲ་ཧུཾ་ཧཱུཾ་ཕཊ། ལན་གསུམ། ན་མོ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་
མཁའ་འགྲོ་ཆོས་སྐྱོང་སྲུང་མ་སྤྱི་དང། ཁྱད་པར་དུ་ཡང་རྗེ་བཙུན་མཁའ་སྤྱོད་དབང་མོའི་ལྷ་ཚོགས་འཁོར་དང་བཅས་པའི་བདེན་པའི་མཐུ་ལ་བརྟེན་ནས་བསྙེན་སྒྲུབ་ལ་བར་དུ་གཅོད་པའི་
གདོན་བགེགས་ཐམས་ཅད་གཏོར་མ་འདིས་ཚིམ་པར་གྱིས་ལ་རང་རང་སོ་སོའི་གནས་སུ་སངས་ཤིག་ཨོཾ་སུམྦྷ་ནི་དང། ཁཎྜ་རོ་ཧེ་བརྗོད། གཏོར་མ་གུལ་ཡུངས་བསང་ཆུ་རོལ་མོས་བསྐྲད་

[003B] རྡོ་རྗེའི་ས་གཞི་རྭ་བ་གུར་བླ་རེ་དང་བཅས་པའི་ཕྱི་རོལ་ཏུ་ཁ་དོག་སྣ་ལྔ་པའི་མེད་བུང་གཡོན་སྐོར་དུ་འཁྱིལ་ཞིང་འབར་བར་གྱུར། ཅེས་སྲུང་འཁོར་བསྒོམས་
པའི་ནང་དུ་མཚམས་ཁོངས་སུ་འཇུག་འོས་རྣམས་ཆུང་བར་བསམ། རང་གི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ། ནས༑ ཙཎྜི་ཀའི་ངོ་བོ་རྣམས་སུ་གྱུར། ཅེས་བདག་བསྲུང། དེ་ནས་སྒྲུབ་ཁང་གི་སྒོ་འགྲམ་དུ་
མཚམས་མཐོ་བཞག་པའི་མདུན་དུ་མཆོད་གཏོར་བཤམས་པ་སྒྲུབ་ཐབས་ལྟར་བྱིན་གྱིས་བརླབས་ལ། མཐོ་ཡོར་ཁཎྜ་རོ་ཧེས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་པད་ཟླའི་སྟེང་དུ་རྒྱལ་ཆེན་འཕགས་
སྐྱེས་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རལ་གྲི་འཛིན་པ། དར་དང་རིན་པོ་ཆས་བརྒྱན་ཅིང་རྒྱལ་པོ་རོལ་པའི་སྟབས་ཀྱིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་
ལས་འོད་ཟེར་འཕྲོས་པས། རི་རབ་ཀྱི་ལྷོ་ཕྱོགས་ནས་རྒྱལ་ཆེན་འཕགས་སྐྱེས་བོ་འཁོར་དང་བཅས་པ་ཨོཾ་བཛྲ་ས་མཱ་ཛཿ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཅེས་བསྐྱེད་ལ། རྒྱལ་ཆེན་འཕགས་སྐྱེས་བོའི་ལྗགས་
འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་མཧཱ་རཱ་ཛ་བི་རཱུ་ཌྷ་ཀ་ས་བ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། ཨོཾ་མཧཱ་རཱ་ཛ་བི་རུ་ཌྷ་ཀ་ས་པ་རི་ཝཱ་ར་ཨརྒྷཾ། ནས་

[004A]༄༅། །ཤཔྟ་པྲ་ཏཱི་ཙྪ་ཡེ་སཱ་ཧཱའི་བར་གྱིས་མཆོད། དཔའ་བོ་ཆེན་པོ་སྟོབས་པོ་ཆེ། །ཁ་དོག་སྔོན་པོ་རལ་གྲི་འཛིན། །གྲུལ་བུམ་ཚོགས་ལ་དབང་བསྒྱུར་བའི། །འཕགས་སྐྱེས་བོ་ལ་ཕྱག་འཚལ་ལོ། །
ཞེས་བསྟོད། བདག་གི་བསྙེན་པའི་བྱ་བ་འདི། །ཇི་སྲིད་ལེགས་པར་གྲུབ་ཀྱི་བར། །ཕྱི་ནང་འགལ་རྐྱེན་ཀུན་ཞི་ཞིང། །མཐུན་རྐྱེན་འགྲུབ་པའི་འཕྲིན་ལས་མཛོད། ཅེས་མེ་ཏོག་གཏོར་ལ་འདོད་དོན་ཞུ་ཞིང་མཆོད་པ་
བསྡུའོ། །གཉིས་པ་དངོས་གཞི་ནི། སྲོད་ཀྱི་ཚེ་བདེ་བའི་སྟན་ལ་ལུས་གནད་དང་ལྡན་པས་འདུག་ལ། བདུད་རྩི་མྱང་བ། ཚད་མེད་ཀྱིས་བསྡུས་པ་སྐྱབས་འགྲོ་སེམས་བསྐྱེད། རྡོར་སེམས་སྒོམ་བཟླས། བླ་མ་བསྐྱེད་
བསྟིམ། སྐུ་གསུམ་ལམ་འཁྱེར་ཚང་བའི་བདག་ལྷར་བསྐྱེད་པ། འགྲོ་བ་དག་པ། ལུས་དཀྱིལ་བསྐྱེད་བ། དཔའ་བོ་དཔའ་མོའི་བྱིན་རླབས་གོ་བགོ་བ། དབང་བསྐུར་རྒྱས་གང་བ། མཆོད་བསྟོད་རྣམས་གཞུང་ལྟར་སྔོན་དུ་
བཏང་སྟེ། ང་རྒྱལ། རྣམ་པ་སྤྱི་བྱེ་བྲག་ལུས་དཀྱིལ་བཅས་ལ་ཅུང་ཟད་རེ་སེམས་འཛིན། དེ་ནས་བགྲང་འཕྲེང་སྙིམ་པར་བཟུང་ལ། ཨོཾ་བ་དེ་པ་དེ་མ་ཧཱ་ཛྙཱ་ནཾ་སརྦ་བུདྡྷ་མ་ཧཱ་བྷ་བེ་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨཱ་ཁཾ་སཱ་ཧཱ། ལན་
གསུམ་བཟླས་པའི་ཁ་རླངས་ཀྱིས་བཏབ་སྟེ། གཡོན་པའི་མཐེབ་སྲིན་གྱིས་བགྲང་ཞིང། བཟླས་དམིགས་གསལ་བཏབ་སྟེ། ཧ་ཅང་མྱུར་བ་དང། ཡི་གེ་རེ་རེ་ནས་འདོན་པའི་ཧ་ཅང་ངལ་བ་དང། གཞན་གྱིས་ཐོས་

[004B] རང་གིའང་མི་ཐོས་པའི་སྒྲ་ཧ་ཅང་ཆུངས་པ་དང། གཏམ་སྨྲ་བས་བར་ཆོད་པ་དང། སེམས་གཞན་དུ་གཡེངས་པ་དང། ཐུང་ངུ་རིང་པོར་འདོན་པ་དང། རིང་པོ་ཐུང་ངུར་འདོན་པ་སྟེ་སྐྱོན་བརྒྱད་
དང་བྲལ་བར་ངག་བཟླས་ལ་གྲངས་བསགས་རྗེས། ཡིད་བཟླས་ལན་གསུམ་ཙམ་དང། ཞར་བྱུང་རྫོགས་རིམ་གཉིས་སམ། མཐུན་མོང་མ་ཡིན་པའི་རྩ་དབུ་མའི་དམིགས་སྐོར་གསུམ་གང་རུང་ལ་བཤར་སྒོམ་རེ་
བྱས་ཏེ། བསམ་མི་ཁྱབ་མཐུན་མོང་བ་དང་མཐུན་མོང་མིན་པ་གང་རུང་གིས་མཇུག་བསྡུས་ནས་རྒྱུན་སྤྱོད་ཀྱི་ལྷར་ལངས་ལ་གོ་ཆ་དང་ཚམ་དམས་ཀྱིས་བསྲུང། དེ་ནས་མཆོད་གཏོར་བྱིན་གྱིས་བརླབས་ལ། གཏོར་
འབུལ། འདོད་གསོལ། ཧེ་རུ་ཀའི་ཡིག་བརྒྱ། བཟོད་གསོལ། གཤེགས་གསོལ། སྨོན་ལམ། ཤིས་བརྗོད་བཅས་གཞུང་ལྟར་བྱས་ལ། ཉལ་བའི་རྣལ་འབྱོར་གསལ་བཏབ་སྟེ་ཉལ་ལོ། །སང་ཐོ་རངས་ལྡང་བའི་རྣལ་
འབྱོར་གསལ་བཏབ་སྟེ་ལངས་ལ། བདུད་རྩི་མྱང་བ་ནས་ཚམ་ངམས་ཀྱིས་བསྲུང་བའི་བར་སྔར་ལྟར་ལ་སྨོན་ལམ་རྒྱས་བསྡུས་གང་རུང་བྱས་ནས་ཐུན་མཚམས་སྤྱོད་ལམ་གྱི་རྣལ་འབྱོར་ལ་འཇུག་དེ་ཡང་ཉིན་
རེ་བཞིན་ཐོར་ཐུན། སྔ་ཐུན། དགོངས་ཐུན། སྲོད་ཐུན་ཏེ་ཐུན་བཞིར་བྱེད་ཅིང། ཉི་མ་འཆར་ནུབ་ཀྱི་ཟེར་ཁ་གཉིས་དང། ཉིན་མཚན་གྱི་གུང་གཉིས་ཏེ་བཞིར་ཐུན་མཚམས་ཁེལ་བ་བྱ། ཐུན་སྔ་མ་གསུམ་ལ་ཤིས་བརྡོད་

[005A]༄༅། །དང་ཕྱི་མ་གསུམ་ལ་རྡོར་སེམས་སྒོམ་བཟླས་མི་དགོས་ཤིང། གཏོར་འབུལ་ཡང་སྲོད་ཐུན་གྱི་མཐའ་ཁོ་ནར་བྱས་པས་ཆོག་གོ་མངོན་རྟོགས་ཐུན་ཐམས་ཅད་ལ་རྒྱས་པ་མ་གྲུབ་ན་ཕྱི་མ་
གསུམ་ལ་བསྡུས་པས་རུང་བས་དེའི་བསྡུ་ཚུལ་ནི། བདུད་རྩི་མྱང་བ་དང་སྐྱབས་སེམས་གཞུང་ལྟར་ལ། སྐུ་གསུང་ཐུགས་ཀྱི་བྱིན་རླབས་ཐོབ་པར་འགྱུར། མདུན་གྱི་ནམ་མཁར་སེང་ཁྲི་པདྨ་ཉི་ཟླ་བརྩེགས་པའི་
སྟེང་དུ། ནས༑ སྐྱབས་གནས་ཐམས་ཅད་འདུས་པའི་ངོ་བོར་གྱུར། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་གི་རྒྱུད་བྱིན་གྱིས་བརླབ་ཏུ་གསོལ། ལན་གསུམ་
རྩ་བའི་བླ་མ་རང་ལ་རྗེས་སུ་ཆགས་པས་འོད་དམར་པོའི་རྣམ་པར་ཞུ་བ། ནས། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། རྣམ་སྣང་ཧེ་རུ་ཀ་ཡུམ་དང་བཅས་པས་དབུ་བརྒྱན་པའོ། །རང་གི་སྙིང་གར་
ཆོས་འབྱུང་དམར་པོ། ནས༑ དེ་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར། ཕཻཾ༑ རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པ་སྨིན་མཚམས་ནས་ཐོན་ཏེ། ནས༑ ཙཎྜི་ཀའི་ངོ་བོ་རྣམས་སུ་གྱུར། མཚམས་
འདིར་ང་རྒྱལ་དང་རྣམ་པ་སྤྱི་བྱེ་བྲག་ལ་སེམས་ཅུང་ཟད་རེ་ཟིན་ནས། རང་གི་སྙིང་གར་ཆོས་འབྱུང་དམར་པོ། ནས།  དེ་ནས་ངག་བཟླས་ཡིད་བཟླས་གཉིས་བྱ། བསམ་མི་

[005B]    ༈    །ཉལ་བའི་རྣལ་འབྱོར་རྫོགས་རིམ་སྦྲོས་མེད་ཀྱིས་བྱེད་ན་ཡིད་བཟླས་ཀྱི་མཇུག་ཏུ་གཏོར་
འབུལ་ནས་ཤིས་བརྗོད་ཀྱི་བར་བཏང་ནས། བསམ་མི་ཁྱབ་མཐུན་མོང་བའི་འོད་གསལ་སྟོང་པ་ཉིད་དུ་ཐིམ་པར་གྱུར། ཅེས་ཉལ་ལ། སང་ཐོ་རངས་སྟོང་པའི་ངང་ལས་རང་ཉིད་སྐད་ཅིག་གིས་རྗེ་བཙུན་རྡོ་རྗེ་རྣལ་
འབྱོར་མར་གྱུར་པའི་གནས་རྣམས་སུ་ཞེས་སོགས་ལྡང་བའི་རྣལ་འབྱོར་བྱ། མཚམས་སྟན་ལས་ལྡང་བའི་ཚེ་གདན་གྱི་ཁར་སྟེང་གོས་ཀྱི་སྟེང་དུ་འཕྲེང་བ་ལ་རྡོ་རྗེའི་མདུད་པ་བཏབ་སྟེ་འཇོག་ཐུན་མཚམས་སུའང་
སྤྱོད་ལམ་གྱི་རྣལ་འབྱོར་དང་ཁ་ཟས་ཀྱི་རྣལ་འབྱོར་དང། རྣལ་འབྱོར་གྱི་གྲོགས་སུ་འགྲོ་ན། ཁྲུས་ཀྱི་རྣལ་འབྱོར་དང། གནས་ཁང་བྱི་ངོར་དང། མཆོད་པ་བསྡུ་འབུལ་དང། འཆག་མེད་དམ་བཅའ་ཡོད་པའི་ཡི་དམ་
ཆོས་སྐྱོང་གི་བཟླས་སྒོམ་གཏོར་འབུལ་དང་ཆོས་མཐུན་དགོས་གལ་ཆེ་ངེས་ཀྱི་མཚམས་གཡོག་དང་ཕྲན་བུ་ངག་སྨྲ་བ་དང། བསྙེན་སྒྲུབ་སྐོར་གྱི་རྣམ་གཞག་སྟོན་པའི་གཞུང་ལ་ལྟ་བ་དང། སྐྲ་སེན་སོགས་ཧ་
ཅང་རིང་བས་འདུལ་བའི་བཅས་མཚམས་ལས་འགལ་ཉེན་འདུག་ན་འདྲེག་པ་རྣམས་ལ་འགལ་བ་མེད། གཞན་མ་ལུས་ལྷ་སྐུ། ངག་བཟླས་བརྗོད། ཡིད་བདེ་སྟོང་གི་རྣམ་རོལ་ཏུ་འཆར་བ་ལ་མོས་པ་ཡིད་

[006A]༄༅། །བྱེད་ཚུན་ཆད་ཀྱིས་བརླབ་དགོས། མདོར་ན་ཐུན་དངོས་གཞི་དང་ཐུན་མཚམས་ཀྱི་བྱ་བ་ཐམས་ཅད་རྣལ་འབྱོར་བླ་མེད་ཀྱི་བསྙེན་ཡིག་རྒྱས་པ་རྣམས་དང་བརྒྱུད་ལྡན་དམ་པའི་ཕྱག་བཞེས་
ལས་ཇི་ལྟར་འབྱུང་བ་ལས་ཆད་ལྷག་མེད་པར་དྲན་ཤེས་དང་སྙིང་སྟོབས་བསྐྱེད་ནས་སྟེང་ནས་ཐོག་བབས་པ་དང་འོག་ནས་མཚོ་རྡོལ་བ་སོགས་བྱུང་ཡང་གཡོ་འགུལ་མི་བྱེད་པར་བསྙེན་སྒྲུབ་མཐར་དབྱུང་བའི་
ཞེ་དམ་དྲག་ཏུ་བྱེད་ཅིང། དེ་ལྟར་ནུས་པར་བླ་མ་དཀོན་མཆོག་མཁྱེན་སྙམ་པ་བྱའོ། །གསུམ་པ་མཇུག་ནི། བསྙེན་པའི་བཟླས་གྲངས་སོང་བ་ན་བཏང་རག་གི་ཚུལ་དུ་མཆོད་གཏོར་ཚོགས་རྫས་བཟང་པོ་དང་
བཅས་ཉིན་ཁ་ཤས་དཀྱིལ་འཁོར་སྒྲུབ་མཆོད་དང་བདག་འཇུག་ཁ་སྐོང་བའི་སྦྱིན་སྲེག་སོགས་བྱེད་ཅིང། སྔ་ཐུན་མདོར་བསྡུས་ཤིག་གི་མཇུག་ཏུ། མཚམས་མཐོའི་མདུན་དུ་མཆོད་གཏོར་བཤམས་
པ་བྱིན་གྱིས་བརླབས་ཏེ། རྒྱལ་ཆེན་འཕགས་སྐྱེས་པོའི་ལྗགས་འོད་ཟེར་གྱི་སྦུ་གུས། ཞེས་པ་ནས། འཕགས་སྐྱེས་བོ་ལ་ཕྱག་འཚལ་ལོ། །ཞེས་པའི་བར་གོང་ལྟར་བརྗོད་ལ། ཡིག་བརྒྱས་ཆད་ལྷག་
བསྐངས། མ་འབྱོར་བ་དང་ཉམས་པ་དང། ཞེས་སོགས་ཀྱིས་བཟོད་པར་གསོལ། ཨོཾ༑ རྒྱལ་ཆེན་འཕགས་སྐྱེས་འཁོར་བཅས་ཀྱིས། །སྟོངས་གྲོགས་འཕྲིན་ལས་བསྒྲུབས་པ་ལེགས། །རང་གི་གནས་

[006B] །ཇི་བཞིན་དུས་སུ་འདིར་སྤྱོན་ཅིག་བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས་ཤིང། དམ་ཚིག་པ་རང་ལ་ཐིམ་པར་གྱུར། ཅེས་བརྗོད། དེ་ནས་མཚོང་གཏོར་དམ་རྫས་རྙིང་པ་རྣམས་
རང་དང་དམ་ལྡན་རྣམས་ཀྱིས་བྱིན་རླབས་སུ་ལོངས་སྤྱོད་པའམ་ཆུ་ཀླུང་དུ་གཤེགས་པ་དང། བསྒྲུབ་རྫས་རྣམས་དབེན་པར་བསྡུས་རྗེས་དམ་ཚིག་གཙང་བ་ཞིག་ནས་བཟུང་སྟེ་ཕྱི་མི་རྣམས་དང་རིམ་གྱིས་འཕྲང་ནས་
གྲིབ་དང་འདྲིས་སུ་འཇུག་པ་དང། སྒོམ་བཟླས་ཆག་མེད་ཀྱི་རིམ་པ་ལ་རྒྱུན་དུ་འབད་པའི་སྒོ་ནས་དལ་བའི་རྟེན་ལ་སྙིང་པོ་བླང་བར་བྱའོ། །སྨྲས་པ། གྲངས་མེད་ཌཱ་ཀིའི་གཙོ་མོ་མཁའ་སྤྱོད་མ། །ཟབ་ལམ་སྒོམ་
དང་བཟླས་པས་བསྙེན་བྱས་ཏེ། །དཔའ་བོ་མཁའ་འགྲོ་བྱེ་བའི་སྟི་གནས་མཆོག་མཁའ་སྤྱོད་རིག་འཛིན་གནས་སུ་འཇུག་ཐབས་འདི། །རྩ་བཤད་རྒྱུད་དང་ངེ་འགྲེལ་རྒྱ་བོད་གཞུང། །མཁས་གྲུབ་ཞལ་ལུང་
རིམ་བརྒྱད་མན་ངག་གསུམ། །ཕལ་ཁ་སྦྱར་ནས་བྲིས་མོད་དེ་ལྟ་ནའང། །བྱིས་བློས་གང་ནོངས་ལྷ་དང་བླ་མར་འཆགས། །དགེ་ཚོགས་དུང་དང་ཞོ་གསར་སྟོན་ཟླའི་སྤུན། །གང་ཞིག་ཐོབ་དེས་མཁའ་མཉམ་
མ་རྒན་འགྲོ་མ་ལུས་མཁའ་སྤྱོད་གནས་སུ་ཁྲིད་ནས་ཀྱང། །བཅུ་གསུམ་རྡོ་རྗེ་འཛིན་པའི་སར་འགོད་ཤོག་ ཅེས་རྔ་བཙུན་ནཱ་རོ་མཁའ་སྤྱོད་མའི་བསྙེན་ཡིག་གནད་ཀྱི་ལྡེ་མིག་ཅེས་བྱ་བ་འདི་ཡང་ཆ་ཚང་བའི་ལམ་ལ་ཚེ་བློས་

[007A]༄༅། །བཏང་གིས་སྒྲུབ་པ་སྙིང་པོར་མཛད་པ་དཔོན་ཆད་ཚེ་དབང་རྡོ་རྗེའི་གསུང་གིས་བསྐུལ་མ་ནན་ཆེར་མཛད་ངོར། བདག་ཆེན་ཀུན་དགའ་བཀྲ་ཤིས། རྒྱལ་རྩེ་བ་ངག་དབང་བསོད་ནམས། རྨོར་ཆེན་ཀུན་དགའ་ལྷུན་གྲུབ་རྣམས་
ཀྱི་གཞུང་ལ་བརྟེན་ནས། བན་གཟུགས་སྙོམ་ལས་པ་དྷརྨ་བྷ་དྲས་སྦྱར་བའོ།།     ༈    །།ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་
ཕྱིར་རི་བོ་གྲུ་འཛིན་ཆོས་གྲྭ་ནས། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །



﻿
[001A]༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་བསྙེན་སྒྲུབ་ལས་གསུམ་གྱི་ལག་ལེན་ནག་འགྲོས་སུ་བཀོད་པ་སྐལ་བཟང་
མཁའ་སྤྱོད་བགྲོད་པའི་སྐས་ཞེས་བྱ་བ་བཞུགས་སོ། །

[001B] །ན་མོ་གུ་རུ་བཛྲ་དྷརཱ་ཡ། བདེ་ཆེན་ཆོས་དབྱིངས་མཆོག་གི་སྙིང་པོའི་གར། །ཡིད་འཕྲོག་སྒྱུ་མ་ལྟ་བུའི་འཇོ་སྒེག་གིས། །སྐལ་ལྡན་ཕྱི་ནང་མཁའ་
སྤྱོད་གོ་འཡང་དུ། །འདྲེན་མཛད་བླ་མ་རྡོ་རྗེ་བཙུན་མོས་སྐྱོངས། །དེ་ལ་འདིར་ཇི་སྐད་དུ། ཀུན་གཟིགས་ལྔ་པ་ཆེན་པོས། དཔང་པོ་རབ་འབྲིང་ལུས་འདིས་མཁའ་སྤྱོད་བགྲོད། །
ཐམ་བར་དོར་དཔའ་བོ་མཁའ་འགྲོས་པ་སུ། །ཡང་ཐ་སྐྱེ་བ་བརྒྱུད་ནས་དངོས་གྲུབ་ཐོབ། །ཆེས་མྱུར་འདའ་ཁའི་ལམ་གྱིས་སྐད་ཅིག་འཕོ། །ཞེས་ཇི་སྐད་དུ་གསུངས་པ་ལྟར་སྐལ་
ལྡན་གྱི་སྐྱེ་བོ་ལུས་མ་སྤངས་པར་མཁའ་སྤྱོད་དུ་བགྲོད་པའི་གདམས་པ་ཟབ་མོ་དཔལ་འཁོར་ལོ་སྡོམ་པའི་རྩ་རྒྱུད་ལེའུ་ཞེ་བརྒྱད་པ་ལས་རྡོ་རྗེ་བཙུན་མོའི་ཉེ་བའི་སྙིང་པོ་བཀླགས་པས་འགྲུབ་

[002A] །པར་གསུངས་པའི་མན་ངག། འཕགས་ཡུལ་པཎ་གྲུབ་ཀུན་གྱི་གཙུག་ནོར་ནཱ་རོ་ཏ་པའི་ཞབས་ཀྱིས་རྡོ་རྗེ་བཙུན་མོ་ཉིད་ལས་དངོས་སུ་གསན་ཏེ་ལགས་པར་སྲོལ་
ཕྱེ་བའི་གདམས་པ་ཟབ་མོ་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་སྒོ་ནས་མཁའ་སྤྱོད་སྒྲུབ་པའི་བསྙེན་སྒྲུབ་ལས་གསུམ་ཉམས་སུ་ལེན་ཚུལ་གྱི་མན་ངག་ནག་འགྲོས་
སུ་འགོད་པ་ལ། བསྙེན་པ། སྒྲུབ་པ། ལས་སྦྱོར་དང་གསུམ་ལས། དང་པོ་བསྙེན་པ་ལ་ཐུན་མོང་པའི་བསྙེན་པ་དང་མཆོག་གི་བསྙེན་པ་སོགས་མང་དུ་ཡོད་པ་ལས། འདིད་བཟླས་
བརྗོད་ཀྱི་སྒོ་ནས་ལྷའི་ཐུགས་རྒྱུད་བསྐུལ་ཏེ་ཕྱིའི་མཁའ་སྤྱོད་གཙོ་བོར་སྒྲུབ་པའི་གཞི་བསྙེན་ཆེན་མོ་འདུག་ཚུལ་འཆད་པར་བྱ་སྟེ། དེ་ཡང་གང་གིས་ཉམས་སུ་ལེན་པ་པོའི་རྟེན་ཀྱི་

[002B] ལམ་གྱི་རྩ་བ་དགེ་བའི་བཤེས་གཉེན་མཚན་ཉིད་དང་ལྡན་པ་ལ་བསྟེན་ཚུལ་ཚུལ་བཞིན་དུ་བྱས་ནས་དེ་ལས་ཐེག་ཆེན་ཐུན་མོང་བ་བྱང་ཆུབ་ལམ་གྱི་རིམ་པའི་མན་ངག་ལེགས་
པར་མནོས། དེ་ཚུལ་བཞིན་ཉམས་སུ་བླངས་པས་ངེས་འབྱུང་བྱང་སེམས་ཡང་དག་པའི་ལྟ་བ་ལ་མ་མཐའ་མྱོང་བའི་སྣེ་ཟིན་པ་སོགས་ལམ་ཐུན་མོང་པ་ལ་རྒྱུད་སྦྱང་བ་སྔོན་དུ་བཏང་བས་
སྨིན་ལམ་འཇུག་རུང་དུ་བྱས་ནས། བདེ་དགྱེས་སོགས་མ་རྒྱུད་ཀྱི་དཀྱིལ་འཁོར་དུ་སྨིན་བྱེད་ཀྱི་དབང་བཞི་སྐུ་བཞིའི་ས་བོན་ཐེབས་ངེས་སུ་མནོས། ལུགས་འདིའི་སིནྡྷཱུ་རའི་དཀྱིལ་འཁོར་དུ་
བྱིན་རླབས་ཟབ་མོ་ཕྱི་ནང་གསང་པའི་རྣལ་འབྱོར་མ་ངོ་འཕྲོད་ངེས་ཀྱི་གྲོལ་ལམ་སྒོམ་རུང་ཐོག་བསྐྱེད་རིམ་རྣལ་འབྱོར་བཅུ་གཅིག་དང། རྫོགས་རིམ་རྩ་དབུ་མའི་ཟབ་ཁྲིད་ལེགས་པར་ཐོབ་པའི་
རྣལ་འབྱོར་བ་སྐལ་བ་རབ་ཏུ་གྱུར་པ་རྣམས་ཆག་མེད་བཟླས་སྒོམ་དང། ཡར་མར་གྱི་ཚེས་བཅུའི་མཆོད་པ་ལ་བརྩོན་པས་རེ་ཞིག་ན་རྗེ་བཙུན་རྡོ་རྗེ་རྣལ་འབྱོར་མ་ཐ་མལ་གྱི་བུད་མེད་ཀྱི་

[003A]༄༅། །རྣམ་པས་སྒྲུབ་པ་པོ་དེའི་ལག་པའི་མཁྲིག་མ་ནས་བཟུང་སྟེ་ལུས་མ་སྤངས་པར་མཁའ་སྤྱོད་ཀྱི་གནས་སུ་འཁྲིད་ཕར་བྱེད་ལ། གལ་ཏེ་དེ་ལྟར་
འགྲུབ་པའི་སྐལ་པ་མེད་པ་རྣལ་འབྱོར་པ་བསོད་ནམས་འབྲིང་པོ་ཞིག་ཡིན་ཀྱང་སིནྡྷཱུ་ལངྒ་ལི་ཡའི་སྒྲུབ་པ་ལ་བརྟེན་ནས་ལུས་མ་སྤངས་པར་མཁའ་སྤྱོད་ཀྱི་གནས་སུ་བགྲོད་
པར་གསུངས་པས། དེ་ལ་ཐོག་མར་གཞི་བསྙེན་ཆེན་མོ་སྔོན་དུ་འགྲོ་དགོས། དེ་ལ་ཡང་སྔོན་འགྲོ་དང་དངོས་གཞི་གཉིས་ལས། སྔོན་འགྲོའི་རིམ་པ་ལ། དངོས་གཞི་
གནད་དུ་འགྲོ་བ་སྔོན་འགྲོའི་པ་སགས་སྦྱང་ལ་རག་ལས་པས། སྐྱ་པས་འགྲོ། ཡིག་བརྒྱ། ལྟུང་པ་ཤགས་དང་འབྲེལ་པའི་ཕྱག། མཎྜལ། བླ་མའི་རྣལ་འབྱོར་དང་
འབྲེལ་བའི་གསོལ་འདེབས། ཆུ་མཆོད། དམ་ཚིག་རྡོ་རྗེའི་བཟླས་པ། ཟ་བྱེད་མཁའ་འགྲོའི་སྤྱིན་སྲེག། སྐུའམ་སཱཙྪ་རྣམས་འབུམ་བྲག་རེ་དགའ་ལྡན་སྙན་བརྒྱུད་ཀྱི་

[003B]གཞན་ཡང་བསྙེན་པའི་སྔོན་དུ་གསུང་རབ་སྒྲོག་པ། དགེ་འདུན་ལ་བསྙེན་བཀུར། གཏོར་མ་བརྒྱ་རྩ་དང་ཆ་གསུམ། དབུལ་ཕོངས་ལ་སྦྱིན་གཏོང་སོགས་རང་གི་
འབྱོར་འཁོས་དང་བསྟུན་པའི་ཚོགས་གསོག་རྒྱ་གང་ཆེ་བསྒྲུབ། གཉིས་པ་དངོས་གཞི་ལ་གང་དུ་ཉམས་སུ་ལེན་པའི་གནས་ནི་བདེ་མཆོག་རྩ་རྒྱུད་ལས། རི་བོ་ཚང་ཚིང་སྨན་ལྗོངས་སམ། །ཆུ་བོ་ཆེན་པོའི་དོགས་
དག་དང། །གདོད་ནས་གྲུབ་པའི་དུར་ཁྲོད་དུ། །དེར་ནི་དཀྱིལ་འཁོར་བྲི་བར་བྱ། །ཞེས་གཡའ་རི་དང། གངས་རི་ལ་སོགས་པ་བཀྲ་ཤིས་ཤིང་བྱིན་ཆགས་པའི་རི་བོ་དང། ནགས་ཚང་ཚིང་དང། ཕུག་པ། རི་སུལ་
སྨན་ལྗོངས། དུར་ཁྲོད་ལ་སོགས་པར་བསྒོམ་པར་གསུངས་པ་ལྟར་རམ། ཡང་ན་ལས་དང་པོ་བས། དཔུང་བཟང་ལས། སངས་རྒྱས་བྱང་ཆུབ་སེམས་དཔས་བརྟེན་པ་ཡི། །གནས་སུ་བཟླས་ན་ཡིད་འོང་དངོས་
གྲུབ་ཐོབ། །ཅེས་གསུངས་པ་ལྟར། སྐྱེས་ཆེན་དམ་པ་གོང་མ་རྣམས་དང། རང་གི་རྩ་བའི་བླ་མའི་སྒྲུབ་གནས་ལྟ་བུར་བསྒོམ་ན་གནས་ཀྱིས་གང་ཟག་བྱིན་གྱིས་རློབ་པའི་དགོས་པ་ཁྱད་པར་ཅན་ཡོད་པས་དེ་
ལྟ་བུ་རྙེད་ན་ལེགས་ལ། གལ་ཏེ་མ་བྱུང་ཡང་རང་གི་ཁྱིམ་མ་མ་རྣལ་འབྱོར་དང་རྗེས་སུ་མཐུན་པའི་སྒྲུབ་ཁང་མཚམས་ཀྱི་དབུ་ཚུགས་ནས་མ་གྲོལ་གྱི་བར་དུ་བར་ཆད་མི་འབྱུང་བའི་གནས་སུ་སྒྲུབ་པ་ལ་འཇུག་པར་

[004A]༄༅། །བྱའོ༑ ༑གང་གི་ཚེ་ཉམས་སུ་ལེན་པའི་དུས་ནི་ཀུན་སྤྱོད་ལས། དགུན་ཟླ་འབྲིང་པོ་ལ་སོགས་པའི། །ཚེས་བཅུ་ལ་ནི་གུས་པས་མཆོད། །ཅེས་གསུངས་པ་ལྟར་རྒྱལ་གྱི་ཟླ་བའི་ཡར་མར་གྱི་
ཚེས་བཅུ་སོགས་མཁའ་འགྲོ་འདུ་བའི་དུས་ཁྱད་པར་ཅན་ལ་བསྙེན་པ་ལ་འཇུག་པར་བྱ་སྟེ། སྒྲུབ་ཁང་གི་ཕྱི་ནང་ཉེ་འཁོར་ཐམས་ཅད་ཕྱག་པ་དར་ལེགས་པར་བྱས་ལ་བསང་བདུག་ལེགས་པར་གཏོང། དྲི་ཞིམ་པོའི་
མེ་ཏོག་བདུད་རྩི་ལྔ་དང་བ་བྱུང་གིས་བྱུགས་ལ་ཆག་ཆག་གདབ། མེ་ཏོག་གཅལ་དུ་བཀྲམ། བདུད་རྩི་རིལ་བུ་སོགས་མེད་ན་ནང་མཆོད་བྱིན་རླབས་བྱས་པ་གཏོར་བས་འགྲུབ། སྒྲུབ་ཁང་གི་ནང་དུ་ཇི་ལྟར་འོས་པའི་ཕྱོགས་
སུ་རྗེ་བཙུན་མའི་བྲིས་འབུར་གྱི་སྐུ་དང་རྒྱུད་ཀྱི་པོ་ཏི་སོགས་མཆོག་གསུམ་གྱི་རྟེན་ལེགས་པར་དགྲམ། དེའི་མདུན་དུ་སྟེགས་བང་རིམ་ཅན་རས་སོགས་ཀྱིས་བཀབ་པའི་སྟང་མ་ལ་དབུས་སུ་རྗེ་བཙུན་མའི་གཏོར་མ་སླུམ་པོ་
པད་འདབ་བཞིས་བསྐོར་པ། སྨུག་རྩིས་བྱུགས་པ་ལ་མར་རྒྱན་སོགས་ཅི་མཛེས་ཀྱིས་སྤྲས་པ་དང། སྟེགས་དེ་ལས་ཅུང་ཟད་དམའ་པར་དེ་དང་བཟོ་དབྱིབས་འདྲ་བའི་མཁའ་འགྲོ་སྤྱི་གཏོར་དང། སྐོས་ཀྱི་བཀའ་
སྲུང་དུར་ཁྲོད་བདག་པོའི་གཏོར་མ་སྟོད་ཟུར་གསུམ་སྨད་ཟླུམ་པོ་ལ་ཆང་བུ་བདུན་གྱེ་ནལ་བསླངས་པས་བསྐོར་བ་བཤམ། འོག་མིན་མའི་དུས་འབུལ་རྒྱུའི་གཏོར་མ་ཉིན་སྟར་གསར་པ་འབུལ་བ་མི་སྤྲོན་གཏོར་ཁང་དུ་

[004B]གཏོར་མ་དེ་དག་གི་རྒྱུ་ནི་ཀུན་སྤྱོད་ལས། མྱུར་དུ་འབད་པས་ཤ་དང་ཆང་གིས་ཀྱང། །རྡོ་རྗེ་ལྷ་མོ་རབ་ཏུ་མཆོད་པར་བྱ། །ཞེས་ཤ་ཆང་གཉིས་གཙོ་བོར་གསུངས་པས་བདུད་རྩི་རིལ་བུ་
ཆང་བཟང་པོ་དང་སྦྱར་བ་དང། མར་ཁུ་བཙག་ཐག་ཆོད་པས་ཁུ་བ་བྱས་པའི་ཟན་སོགས་ལ་བྱ་སྟེ། ཡུན་རིང་དུ་སོང་ཡང་མི་རུལ་བ་དང། སེམས་ཅན་སོགས་མི་འཇུག་པ་དགོས་ལོ། །ཆག་མེད་ཡི་དམ་ཆོས་སྐྱོང་གི་གཏོར་མ་གཞན་
ཡོད་ན་དེ་དག་དང། རྒྱུ་དཀར་གསུམ་སོགས་ལས་བཟོས་པའི་གཞི་བདག་གཏོར་མ་ཡང་ལེགས་པར་བཤམ་དེ་དག་ཐམས་ཅད་ལ་རྡུལ་དང་བྱི་བ་སོགས་ཀྱི་གནོད་པས་མི་གེས་པའི་གཏོར་ཁང་ལྟ་བུ་བྱ། དེའི་མདུན་དུ་འདས་ལྷ་
དང༑ འཇིག་རྟེན་པ་དང། ཆོས་སྐྱོང་ལ་འབུལ་རྒྱུའི་ཆུ་གཉིས་སྔོན་དུ་འགྲོ་བའི་ཉེར་སྤྱོད་ཚར་གསུམ་མདུན་བསྐྱེད་ཀྱི་གཡོན་ནས་འགོ་བརྩམས་ཏེ་འཕྲེང་བསྒྲིག་བྱ། བདག་བསྐྱེད་ཀྱི་མཆོད་པ་ཡང་རང་གི་གཡོན་ཕྱོགས་ནས་
འགོ་བརྩམས་ཏེ་ལེགས་པར་བཤམ་གཞན་ཡང་གཏོར་མ་རྣམས་ཁ་གསོ་བའི་མཐེ་པ་ཀྱུ་ཡང་ཅི་རིགས་སྟ་གོན་བྱ། མཆོད་གཏོར་དེ་དག་ཀྱང་རྒྱུ་དང་བཟོ་དབྱིབས་མ་ནོར་ཞིང་གཙང་སྤྲ་ཐོན་པ་དང་རང་དང་བླ་མ་དང་ཆོས་ལ་
དམ་སེལ་ཡོད་པ་དང་མ་འདྲེས་པ་གལ་ཆེ། རང་འདུག་པའི་གནས་མལ་ལེགས་པར་བཟོ། དེ་ཡང་ཡུན་རིང་པོར་བསྡད་ན་རླན་དང་གདན་རུལ་བའི་སྐྱོན་མི་འོང་བར་བྱས་ནས་གདན་འཇམ་པོ་འབོལ་བ་གདིང། གདན་གྱི་འོག་
[005A]༄༅། །ཏུ་ས་དཀར་རམ་འབྲུ་དཀར་གྱིས་གཡུ་དྲུང་རིས་ཆོས་འཁོར་དུ་བྲི། མདུན་དུ་ཅོག་ཙེ་སོགས་ཀྱི་ཁར་དམ་ཚིག་གི་རྫས་རྡོ་རྗེ་དྲིལ་བུ་ཌཱ་མ་རུ། ཐོད་པ་བདུད་རྩི་རིལ་བུ་བཏབ་པའི་ཆང་གིས་བཀང་བ། གཞན་
ཡང་ཁ་ཌཱཾ་གསོགས་དམ་ཚིག་གི་རྫས་དང་ཡོ་བྱད་རྣམས་ཚོགས་པར་བྱ་སྟེ། རྡོ་རྗེ་མཁའ་འགྲོ་ལས། པདྨའི་ཚལ་ནི་ཉམས་དགའ་བར། །བུང་བའི་ཚོགས་འདུ་ཇི་བཞིན་དུ། །དམ་ཚིག་རྫས་སོགས་ལེགས་གནས་ན་
རིང་དུ་གནས་ཀྱང་བྱིན་གྱིས་རློབ། །ཅེས་རེ་དག་ཡོད་ན་དཔའ་བོ་མཁའ་འགྲོ་སྤྲིན་བཞིན་དུ་འདུ་བར་གསུངས་པས་སོ།། མཚམས་གཡོག་རང་བཞིན་གྱིས་རྒྱུད་འཇམ་ཞིང་དཀོན་མཆོག་ལད་དགུས་དང་གཙང་སྒྲ་ཡོད་པ་རང་
དང་དམ་ཚིག་གཙང་ཞིང། ཕར་ལབ་པ་དང་བརྡའུ་བསྟན་པས་ཀྱང་གོ་ནུས་ཤིང་གོ་བ་ལྟར་བྱེད་པའི་ཡིད་དང་མཐུན་པ་དགོས། དེ་ཡང་མཚམས་ཡུན་རིང་པོར་སྡིད་པ་ལ་གལ་སྲིད་མཚམས་གཡག་གཅིག་པུ་དེ་ན་པའམ་
གཞན་དུ་འགྲོ་དགོས་སོགས་བྱུང་ཚེ་མཚམས་གཡོག་བྱེད་རྩིས་ཀྱི་གཞན་གཅིག་གཉིས་ཀྱང་མཚམས་འོག་ཏུ་གཞུག། དེ་བཞིན་དུ་མཚམས་གཡོག་མིན་ཀྱང་རང་གི་བླ་མ་དང། མཆེད་གྲོགས། སྨན་པ་ལྟ་བུ་ནམ་དགོས་
བྱུང་ན་འཕྲང་རྩིས་ཀྱི་མཚམས་འོག་ཏུ་འཇོག་འོས་རྣམས་འཇོག་ཅིག་འཇོག་ལུགས་ཀྱང་མཚམས་ཐེ་འཇོག་སྐབས་དེ་རྣམས་བསྲུང་འཁོར་གྱི་ནང་དུ་ཡོད་པའི་མོས་པ་བྱེད། མཚམས་འོག་ཏུ་བཞག་ནའང་འབྲད་དགོས་

[005B] མཚམས་ཀྱི་སྐབས་སུ་རང་གཞན་གྱི་དོན་ཆེ་ཆུང་གང་ཡིན་ཀྱང་རང་གིས་མི་བྱེད་པའི་རྩིས་དང་པོ་ནས་བྱས་ནས་མ་བརྟགས་ན་བར་ཆད་འབྱུང་ཉེན་ཆེ་བས་དེ་ལྟར་བྱེད་དགོས་མོད་ཀྱང། མི་ཕྱེད་ཀ་མེད་
ཀྱི་གལ་ཆེན་བྱུང་ན་ཡིག་འཕྲིན་གྱིས་ཕར་ཚུར་ལ་བརྡའ་སྤྲོད་པ་ལས་མི་གསར་པ་དང་འཕྲད་པ་སོགས་གཏན་ནས་མི་རུང། ནོར་རྫས་དང་བཅའ་བོའི་རིགས་ཀྱང་མཚམས་ཁང་ནང་དུ་མཚམས་ཀྱི་རིང་མཁོ་ངེས་དང་མཚམས་མ་གྲོལ་
གྱི་རིང་ལ་གཞན་དུ་སྤོ་མི་དགོས་པ་དང་རྣམ་རྟོག་བྱ་མི་དགོས་པའི་ཡིད་ཆེས་ངེས་ཀྱི་རིགས་མ་གཏོགས་མི་འཇོག། མཚམས་ཀྱི་རིང་གཞན་ནས་དངོས་པོ་དང་ཡོ་བྱད་ཅི་བྱུང་ཡང་མཚམས་ཐོའི་ནང་དུ་ཁྱེར་མི་འོང་ཞིང་ནང་ནས་ཀྱང་ཕྱི་
ལ་མི་འབྱིན། བསྙེན་པ་ལེགས་པར་ཚུགས་ནས་མཚམས་གྲོལ་གྲོལ་གྱི་བར་དོན་གཅོད་དང་བཀོད་པ་བྱེད་དགོས་པ་རྣམས་བྱ། གཞན་བྱེད་དགོས་ཐམས་ཅད་མཚམས་ལ་འཇུག་ཉིན་ཡན་ལ་གྲུབ་པར་བྱས་ཏེ། ཕྱི་ནང་གི་
གཡེང་བ་ཅི་ཡང་མེད་པར་བྱའོ།། དེ་ནས་སྔོན་འགྲོའི་ཐོ་ཡིག་ཟུར་དུ་བཀོད་ད་ལྟར་ལས་བུམ་ཞིག་ཏུ་དུམ་སྐྱེས་མ་བསྐྱེད་དེ། ཁཎྜ་རོ་ཧི་བརྒྱ་རྩ་སོགས་བཟླས་ལ་མཐར་འོད་ཞུ་བྱས་ཏེ་བསང་ཆུ་སྒྲུབ། མཁའ་འགྲོ་སྤྱི་གཏོར་
གཞི་བདག་གཏོར་མ། བགེགས་གཏོར་རྣམས་བཤམ། རང་ཉིད་རྗེ་བཙུན་རྡོ་རྗེ་རྣལ་འབྱོར་མའི་ང་རྒྱལ་དང་ལྡན་པས་མཁའ་འགྲོ་སྤྱི་གཏོར་དང་གཞི་བདག་གཏོར་མ་བཏང་ལ་བསྙེན་སྒྲུབ་མཐར་ཕྱིན་པ་ལ་བར་ཆད་བཟློག་ཅིང་

[006A]༄༅། །མཐུན་རྐྱེན་སྒྲུབ་པའི་འཕྲིན་ལས་བཅོལ། བགེགས་གཏོར་བཏང་ལ་བསྙེན་སྒྲུབ་བྱེད་པ་ལ་མི་དགའ་བའི་བགེགས་ཀྱི་ཚོགས་ཐམས་ཅད་གནས་གཞན་དུ་བསྐྲད་པའི་དམིགས་པ་ཤུགས་དྲག་བྱ་ཞིང། དུམ་
སྐྱེས་མའི་སྔགས་སོགས་དྲག་ཏུ་བཟླ་པ་དང། གུ་གུལ་གྱིས་བདུག་པ་དང། ཡུངས་ཀར་གྱིས་བྲབ་པ་དང། རོལ་མོའི་སྒྲ་དྲག་ཏུ་བྱས་ཏེ་གཏོར་མ་ཕྱིར་བསྐྱེལ་ཞིང་བགེགས་ཐམས་ཅད་བསྐྲད་པས་གཞན་དུ་སོང་བའི་མོས་
པ་བརྟན་པོ་བྱ། དེ་ནས་མཚམས་ཀྱི་རིང་འགྲོ་དགོས་མི་དགོས་ཀྱི་མཚམས་སུ་འགོམ་ཡུག་མི་འགྲོ་བའི་སར་ས་ཡུལ་འོས་འབབ་ཡོད་ན་ཕྱོགས་བཞི་དང། མེད་ན་སྒོ་མདུན་ལྟ་བུར་མཚམས་ཐོ་སློང། མཚམས་ཐོ་
དུམ་སྐྱེས་མར་བསྐྱེད་དེ་མཆོད་གཏོར་ཕུལ་ལ་བགེགས་ཀྱི་བར་ཆད་སྲུང་བའི་འཕྲིན་ལས་བཅོལ། དེ་ནས་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་གྱིས་ཁ་ནུབ་ཏུ་ཕྱོགས་པའམ་ཕྱོགས་པར་མོས་དགོས་ཏེ། འདིའི་
རྒྱ་གཞུང་རྣམས་སུ་ཨཽ་ཌཱི་ཡ་ནའི་གནས་སུ་ཁ་བལྟས་ནས་བསྒོམ་ན་མཁའ་སྤྱོད་འགྲུབ་པའི་དགོས་པ་ཁྱད་པར་ཅན་ཡོད་པར་གསུངས་པས་སོ།། བདུད་རྩི་རིལ་བུ་བཏབ་པའི་ནང་མཆོད་དམ། མེད་ན་བྱིན་གྱིས་བརླབ་
པའི་ནང་མཆོད་ལྕེ་ཐོབ། ཏུ་བཞག་ལ་མྱངས་པས་ཁ་དག་པར་བྱས། དེ་ནས་ནང་མཆོད་ཀྱིས་བདག་དང་གནས་དང། ཡོ་བྱད་ལ་གཏོར། ཁཎྜ་རོ་ཧི་བརྗོད་ལ་སླར་ཡང་བགེགས་བསྐྲད་ཅིང་བསྲུང། དེ་ནས་རང་གི་སྤྱི་བོར་ཨ་

[006B] མགྲིན་པར་ཨཱལས་པདྨ་དམར་པོའི་ལྟེ་བར་ཨཱས་མཆེན་པ། སྙིང་གར་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུཾ་གིས་མཚན་པར་གྱུར། ཞེས་བརྗོད་ལ་ནང་མཆོད་ཀྱིས་
གནས་གསུམ་ལ་ཐིག་ལེ་བྱས་ཏེ། ཨོ་ཨཱཧཱུཾ་ལན་གསུམ་བརྗོད་དེ་གནས་གསུམ་བྱིན་གྱིས་བརླབ་པ་དང། གདན་ཡང་རྡོ་རྗེའི་རང་བཞིན་དུ་བསྒོམས་ཏེ་ལག་པ་གཡོན་པས་རེག་ལ། ཨོཾ་ཨཱཧཱུཾ་ཨོཾ་བཛྲ་ཨ་ས་ན་ཧཱུཾ། ཞེས་པས་གདན་
བསྲུང་བར་བྱའོ།། བགེགས་བསྐྲད་ཅིང་བསྲུང་བ་དང། གནས་གསུམ་བྱིན་གྱིས་བརླབ་པ་དང། གདན་བསྲུང་བ་འདི་རྣམས་གྲུབ་ཆེན་རྣམས་ཀྱི་གཞུང་དུ་མར་འབྱུང་བས་གལ་ཆེའོ།། དེ་ནས་ཇི་སྐད་དུ་སྒྲུབ་ཐབས་ཀུན་
བཟང་ལས། དལ་འབྱོར་འདི་ནི་ཤིན་ཏུ་གཡོ་བ་དང། །འཇིག་རྟེན་སྐྱེ་བོ་དམ་པ་ཕྲད་རྙེད་དཀའ། །དེ་བས་ཤེས་རབ་ཐབས་ལ་གཞོལ་བ་ཡི། །ཡིད་ལ་བྱེད་པའི་མཆོག་དེ་བསྒྲུབ་པར་བྱ། །ཞེས་གསུངས་པ་ལྟར། དལ་
འབྱོར་ཤིན་ཏུ་རྙེད་དཀའ་ཞིང་འཇིག་སླ་པ་དང། སྐྱེས་པུ་དམ་པ་དགེ་བའི་བཤེས་གཉེན་དང་འཕྲད་པ་དང། དེའི་གདམས་ངག་ཐོབ་ནས་རྣམ་པར་དག་པའི་ལམ་སྒྲུབ་པ་ཤིན་ཏུ་རྙེད་དཀའ་ཚུལ་ལ་ངེས་པ་དྲངས་ཤིང་ཁྱད་
པར་དུ་བདེ་མཆོག་རྩ་རྒྱུད་ལས། རྣལ་འབྱོར་ཆེ་མཆོག་དཔའ་བོ་ནི། །ཡུལ་ཕྱོགས་གདན་གནས་གྱུར་པ། །རིགས་ངན་ཀླ་ཀློ་ཡིན་ན་ཡང། །ཡུལ་དེ་ཡོངས་སུ་བརྟགས་པ་སྟེ། །སེམས་ཅན་ཡོངས་སུ་བཟུང་བའི་རྒྱུར་

[007A]༄༅། །ད་རུང་ནི་རྟག་པར་གནས། །ཞེས་དཔལ་འཁོར་ལོ་བདེ་མཆེག་ཡབ་ཡུམ་གྱི་ལམ་ལ་སྤྱོད་པའི་རྣལ་འབྱོར་པ་དེ་གདོལ་པ་དང་ཀླ་ཀློ་ལ་སོགས་པ་འཇིག་རྟེན་ན་རིགས་ངན་པར་བྱེད་པ་ཞིག་ཡིན་ཀྱང། དེ་གང་དུ་
བཞུགས་པའི་ས་ཕྱོགས་དེར་དཔལ་འཁོར་ལོ་སྡམ་པ་དཔའ་བོ་དང་མཁའ་འགྲོའི་ཚེགས་དང་བཅས་པ་མངོན་སུམ་དུ་བཞུགས་ནས་ལུ་བདེའི་སྣེད་བཅུད་ཐམས་ཅད་ཕྱིན་གྱིས་རློབས་པར་གསུངས་པ་དང། ལམ་འདི་ཉམས་སུ་ལེན་
པའི་རྣལ་འབྱོར་པ་དང་རྣལ་འབྱོར་མ་རྣམས་ཆོ་འདི་ཉིད་ལ་ནང་གི་མཁའ་སྤྱོད་དོན་གྱི་འདི་གསལ་གྱི་མཐར་སློབ་མི་སློབ་ཀྱི་ཟུང་འཇུག་མངོན་དུ་གྱེད་བའམ། ཡང་ན་ལུས་མ་སྤངས་པར་ཕྱིའི་མཁའ་སྤྱོད་རིག་འཛིན་གྱི་གནས་
སུ་བགྲོད་ནས་རྟེན་དེ་ཉིད་ལ་ཟུང་འབྲུག་མངོན་དུ་བྱེད་པ་དང། གལ་ཏེ་གཡེང་བས་ཚེ་འདིར་དེ་ལྟ་བུམ་འགྲུབ་ཀྱང་འཆི་བའི་ཚེ་དབའ་པོ་རྣལ་འབྱོར་མའི་ཚོགས་ཀྱིས་རོལ་མོའི་སྒྲ་དང་བཅས་མཁའ་སྤྱོད་པུ་འཁྲིད་པར་བྱེད་པ་དང་
གཞན་ཡང་ལམ་འདིར་ཞུགས་པའི་རྣལ་འབྱོར་པ་རྣམས་ལ་སྔར་བསགས་པའི་སྡིག་པ་མང་དུ་ཡོད་ཀྱང་སྐད་ཅིག་ཉིད་ལ་འབྱང་བར་འགྱུར་བ་དང། བསམ་གཏན་བསྒོམ་པ་ཙམ་དང་རྩ་རྒྱུད་ཀྱི་གླེག་བམ་ཀློག་བ་དང་བྲིས་
པ་ཙམ་གྱིས་ཀྱང་མཐོ་རིས་ཀྱི་དཔལ་སྤྱི་དང། ཁྱད་པར་འཁོར་བསྒྱུར་ཐེབ་པར་གསུངས་ཕ་སོགས་རྒྱུད་དང་འགྲེལ་པ་དུ་མ་ནས་ལན་ཅིག་མ་ཡིན་པར་བསྔགས་པའི་ལམ་བཟང་བོ་འདི་ལྟ་བུ་ལ་ཞུགས་ནས་བསྙེན་

[007B] དེའི་དབང་དུ་མ་སོང་བར་བྱ་སྙམ་པའི་སྙིང་རུས་དང་
སྤྱིར་བླ་མ་དཀོན་མཆོག་ཁྱད་པར་ཡི་དམ་གྱི་ལྷ་འདི་ལྟ་བུ་ལ་བརྟེན་ན་སྔོན་གྱི་ལས་དཔང་མ་གཏོགས་གློ་པུར་བར་ཆད་སོགས་ཀྱིས་གླགས་ཅི་ཁེལ་སྙམ་པའི་སྙིང་ཁམ་བསྐྱེད། འདི་རྣམས་ཐུན་དང་ཐུན་མཚམས་ཐམས་ཅད་
དུ་གལ་ཆེ། དེ་ནས་བྱང་ཆུབ་ཀྱི་སེམས་ཀྱི་དམིགས་རྣམ་གསལ་བཏབ་སྟེ། སེམས་ཅན་ཐམས་ཅད་ཀྱི་དོན་དུ་ཟུང་འཇུག་རྡོ་རྗེ་འཆང་གི་གོ་འཕང་ཚེ་འདི་ཉིད་ལ་མངོན་དུ་བྱའོ་སྙམ་པའི་སྒོ་ནས་ཆོ་ག་ལ་འཇུག་པར་བྱ་སྟེ་
དེ་ཡང་སྒྲུབ་ཐབས་ཐུན་མོང་མ་ཡིན་པ་བདེ་ཆེན་ཉེ་ལམ་ལས་བྱུང་བ་ལྟར་བདུད་རྩི་མྱང་བའི་རྣལ་འབྱོར་ནས་བཀྲ་ཤིས་ཀྱི་བར་དང། ཚོགས་ཀྱི་འཁོར་ལོ་དང་བཅས་པ་བྱ། གཞན་ཡང་བསྔོ་སྨོན་སོགས་ཉལ་ཁའི་ཉམས་
ལེན་གྱི་རིམ་པ་རྣམས་ལེགས་བར་བྱས་ཏེ་ཉལ་བའི་རྣལ་འབྱོར་ལ་འཇུག། སང་ཐོ་རངས་ནམ་གྱི་སུམ་ཆ་ལུས་པ་ན་འོད་གསལ་གྱི་ངང་ལས་ལྡང་བའི་རྣལ་འབྱོར་གྱིས་ལངས་ལ། གོས་ཚགས་ལེགས་པར་བྱས་ཏེ་ཁྲུས་
ཀྱི་རྣལ་འབྱོར་ཚུལ་བཞིན་དུ་བྱ། བླ་མ་སྔ་མ་འགའ་ཞིག་གིས་མཚམས་ཀྱི་རིང་ལ་ཁྲུས་མི་བྱེད་པ་དང། སྐྲ་སེན་མི་འབྲེག་པ་ཟབ་གདན་ཡིན་ཁུལ་བྱེད་མོད་ཀྱང་མངོན་བརྗོད་བླ་མ་ལས། དམ་ཚིག་ཅན་ནི་ལངས་དུས་

[008A]༄༅། །སུ། །བླ་མ་མཆོད་པ་རྗེས་དྲན་ནས། །བྱང་ཆུབ་སེམས་ཀྱི་ཆུ་ཁྲུས་བྱ། །ཞེས་དང། །རྡོ་རྗེ་རྩེ་མོ་ལས། དང་པོ་ཁོ་ནར་ཁྲུས་བྱ་ཞིང། །ཞེས་དང། དེ་བཞིན་དུ་རྒྱུད་དང་རྒྱ་གཞུང་མང་པོ་
བྱུང་བས་ཁྲུས་བྱ་བར་འགལ་བ་མེད་ཅིང། རྒྱུད་རྡོ་རྗེ་འཕྲེང་བ་ལས། ཕྱིརུ་ཉན་ཐོས་སྤྱོང་གནས་ཤིང། །ནང་དུ་འདུས་པ་ལ་དགའ་བ། །ཞེས་ནང་དུ་གསང་སྔགས་ཀྱི་རྣལ་འབྱོར་སྤྱོད་ཀྱང་ཕྱིའི་ཆ་ལུགས་འདུལ་
ཁྲིམས་དང་བསྟུན་དགོས་པར་གསུངས་ཤིང། དེ་བཞིན་དུ་རྩེ་མོ་དང་གུར་སོགས་ལས་ཀྱང་གསུངས་པས་མཚམས་སྐྲ་ཟེར་བའི་རིང་པོ་མི་འཇོག། དག་བྱིན་རླབས་དང་བླ་མཆོད་སོགས་བླ་མའི་རྣལ་འབྱོར། ཚེ་
སྒྲུབ་སོགས་ཉམས་སུ་ལེན་དགོས་རྣམས་སྔོན་དུ་བཏང། བདུད་རྩི་རིལ་བུའམ་དེ་བཏབ་པའི་ནང་མཆོད་ལྕེ་ཐོག་ཏུ་བཞག་ལ་བདུད་རྩི་མྱང་བའི་རྣལ་འབྱོར། སྐྱབས་སེམས་ནས་སྤྱོད་ལམ་གྱི་རྣལ་འབྱོར་གྱི་བར་དང་
ཚམ་རྔམ་གྱི་སྲུང་བ་སྨོན་ལམ་མདོར་བསྡུས་དང་བཅས་ཐུན་མཚམས་ལ་འཇུག། ཐུན་བར་པ་གཉིས་ལ་བདུད་རྩི་མྱང་བ་ནས་བདག་བསྐྱེད་ཀྱི་མཆོད་པ་བྱིན་རླབས་པར་སྒྲུབ་ཐབས་བཞིན་དང། དེ་ནས་བླ་མའི་
རྣལ་འབྱོར་མདུན་གྱི་ནམ་མཁར་ཞེས་པ་ནས་སྐྱབས་གནས་ཀུན་འདུས་ཀྱི་ངོ་བོར་གྱུར། ཅེས་བླ་མ་བསྐྱེད་པའི་རྣལ་འབྱོར་གྱི་རྗེས། གང་གི་དྲིན་གྱིས་ཞེས་སོགས་ཕྱག་འཚལ་བ་ནས་དབང་བཞི་ལེན་ཚུལ་གྱི་བར་

[008B] དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཞེས་སོགས་བླ་མ་བསྟིམ་པ་ནས། དེ་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར། ཅེས་པའི་བར་གཞུང་བཞིན་ལ་མི་འདྲ་བའི་ཁྱད་པར་རིགས་བདག་རང་ཆས་སུ་བསྒོམ་
དགོས་པས། ཡེ་ཤེས་ཀྱི་མེ་འབར་པའི་དབུས་ན་བཞུགས་པ་རྣམ་སྣང་ཧེ་རུ་ཀ་ཡུམ་དང་བཅས་པས་དབུ་བརྒྱན་པར་གྱུར་ཅེས་སྣོན། ལུས་དཀྱིལ་སྒོ་མ་མིན་གང་བདེ་བྱ། དེ་ནས། ཕཻཾ༑ རང་གི་ཐུགས་ཀའི་ཞེས་པ་ནས་
ཙཎྜི་ཀའི་ངོ་བོ་རྣམས་སུ་གྱུར་ཅེས་པའི་བར་གྱི་ཡེ་ཤེས་པ་བསྟིམ་པ་དང། གོ་ཆ་བགོ་བ་གཉིས་བྱ། དབང་བསྐུར་རྒྱས་གདབ་མི་དགོས། དེ་མན་བདག་བསྐྱེད་ཀྱི་མཆོད་པ་འབུལ་བ་ནས་ཚམ་རྔམ་གྱི་སྲུང་བ་སྨོན་ལམ་
མདོར་བསྡུས་པར་གོང་གི་ཐུན་དང་པོ་ལྟར་བྱའོ། །ཐུན་ཐ་མ་ལ་ཚམ་རྔམ་གྱི་སྲུང་བ་ཡན་གོང་གི་ཐུན་བར་པ་གཉིས་ལྟར་ལ་གཏོར་འབུལ་སྨོན་ལམ་ཤིས་བརྗོད་རྒྱས་པ་བཅས་སྒྲུབ་ཐབས་བདེ་ཆེན་ཉེ་ལམ་ལྟར་བྱའོ། །དེ་ལྟར་
ཐོར་ཐུན། སྔ་ཐུན། དགོང་ཐུན། སྲོད་ཐུན་ཏེ་ཐུན་བཞིར་ཉམས་སུ་ལེན་ཅིང། ཐུན་གྱི་རིང་ཐུང་རང་གི་ཁམས་དང་མོས་པ་དང་བསྟུན། མཚམས་ཀྱི་མགོ་མཇུག་གཉིས་ལྷོད་པཾ་དང་དཀྱིལ་དུ་གྲིམ་པའི་བསྙེན་སྒྲུབ་ནས་འདྲ་
མ་བྱ་དགོས། ཉི་མ་འཆར་ནུབ་ཀྱི་ཟེར་ཁ་གཉིས་དང། ཉིན་གུང་མཚན་གུང་གཉིས་ཏེ་ཏིང་ངེ་འཛིན་འཇིག་པའི་དུས་བཞི་ལ་ཐུན་མཚམས་ཁེལ་བར་བྱ། ཆོ་ག་རྣམས་དལ་བུས་འདོན་ཅིང་སྐབས་སྐབས་ཀྱི་དམིགས་རྣམ་

[009A]༄༅། །གསལ་བཏབ་ལ་རིག་པ་རྒྱ་ཡན་དུ་མ་སོང་བར་བྱ་ཞིང། ཁྱད་པར་སྐུ་གསུམ་ལམ་འཁྱེར་གྱི་སྨབས་སྦྱང་གཞི་འདི་དང་འདི་སྦྱོང་བའི་ཕྱིར་དུ་དམིགས་པ་འདི་དང་འདི་བསྒོམ་སྙམ་དུ་འཕེན་
པ་བཏང་ནས་བསྒོམ་པ་དང། ལུས་དཀྱིལ་གྱི་ཚེ་ལུས་ཀྱི་རྩ་ཁམས་དེ་དག་དེ་ལྷ་དེ་དང་དར་བསམ་ཞིང། དྷཱུ་ཏཱིའི་དབུས་དང་དེའི་ནང་ནས་ཀྱང་སྙིང་གི་དབུས་ཉིད་དུ་གསལ་འདེབས་པ་གལ་ཆེ་ཞིང། གཞན་ཡང་ཆོ་གའི་
མགོ་མཇུག་ཐམས་ཅད་དུ་ཐད་ཀ་ཐད་ཀའི་གསལ་སྣང་དང་ང་རྒལ་བསྐྱེད་པ་དང། སེམས་འཛིན་ཚུལ་སོགས་བསྐྱེད་རིམ་ལས་འབྱུང་བ་ལྟར་བྱ་བ་གལ་ཆེ། བཟླས་པ་བྱ་ཚུལ་ལ་ཁ་གྲང་ཕྲེང་ནི། ལས་སོ་སོའི་ཕྲེང་བ་རྒྱུད་
ལས་བཤད་པ་ལྟར་རམ། མ་རྙེད་ན་ཐུན་མོང་དུ་ཤིས་པ་ནི་མངོན་བརྗོད་ལས། དུང་ཆེན་ཕྲེང་བ་བླངས་ནས་སུ། །ཞེས་གསུངས་པ་ལྟར་ཐོད་ཕྲེང་ངམ། གདན་བཞི་ལས། ཞི་རྒྱས་དབང་དང་མངོན་སྤྱོད་ལ། །
བོ་དེ་ཙེ་ནི་ལས་ཀུན་བྱེད། །ཅེས་གསུངས་པ་ལྟར་པོ་དེ་ཙེ་རྒྱ་ནག་ནས་ཐོན་པ་དེའམ། བོད་དུ་འབྱུང་བ་དེ་གཉིས་ཀས་རུང་བར་གསུངས་ལ། གྲངས་ནི་རྒྱུད་ལས་ལས་ཀྱི་དབྱེ་བས་སོ་སོར་གསུངས་ཀྱང། ཕྱག་ལེན་
ལ་བརྒྱ་རྩ་བརྒྱད་ཚང་བར་མཛད་དོ།། ཕྲེང་ཐག་ནི་བུ་མོ་གྲོང་པའི་ཆོས་ཀྱིས་མགོས་པས་བཀལ་བའི་རས་བལ་གྱི་སྐུད་པ་དགུ་སྒྲིལ་བྱའོ།། བགྲང་ཕྲེང་བྱིན་གྱིས་བརླབ་པ་ནི། ལྷ་རང་རང་གི་གསུང་རྡོ་རྗེར་བསྐྱེད་

[009B] པདྨ་གར་དབང་དུ་བསྐྱེད་པ་སོགས་བདེ་མཆོག་གི་སྐབས་བཞིན་བྱ། འདི་པའི་བླ་མ་གོང་མ་རྣམས་ཀྱིས་སཾ་བྷུཊ་ལས། ཕྲེང་བ་ཀུན་གྱི་དགྲ་བཅོམ་པ། །ཞེས་སོགས་གསུངས་པ་ལྟར་མཛད་
དེ༑ དེའི་ཚུལ་ནི་རང་གི་ལག་པ་གཡོན་པདྨ་འདབ་མ་ལྡ་པའི་ལྟེ་བར་ཟླ་བའི་སྟེང་དུ་ཨ་དཀར་པོའི་མཐའ་ཨཱ་ལི་དཀར་པོ་གཡས་སྐོར། ལག་པ་གཡས་རྡོ་རྗེ་སྔོན་པོའི་ལྟེ་བར་ཉི་མའི་སྟེང་དུ་ཧཱུཾ་གི་མཐར་ཀླ་ལི་དམར་པ་
གཡོན་སྐོར་དུ་འཁོད་པར་གྱུར། ཕྲེང་བའི་སྟེང་དུ་སུཾ་དཀར་པོ། ཧཱུཾ་སྔོན་པོ། ཨཱདྨར་པོ། ཨོཾ་དཀར་པོ་རྣམས་བརྩེགས་མར་གནས་པར་བསམས་ལ་ཕྲེང་བསྙིམ་པར་བཞག། ཨ་མྲྀ་ཏས་བསངས་ཏེ་སྟོང་པ་
སྦྱངས། སྟོང་བའི་ངང་ལས་ཕྲེང་ཐག་ཧཱུཾ་ལས་གཙོ་བོ་རྡོ་རྗེ་སེམས་དཔར་ཉེ་བའི་སྲས་བརྒྱད་ཀྱིས་བསྐོར་བ་དང། ཕྲེང་བ་རྣམས་ཨཱལས་དགྲ་བཅོམ་པ། མངོ་འཛིན་ཨོཾ་ལས་འོག་མ་གཟུགས་ཀྱི་སྐུ་དང། སྟང་མ་
ཆོས་ཀྱི་སྐུ་སྟེ། དེ་རྣམས་ཀྱང་ལྷའི་སྐུའི་རྣམ་པ་མ་ཡིན་པར་དེ་དང་དེའི་ངོ་བོར་མོས་པ་ཙམ་བྱས་ལ། ཨོཾ་པ་དེ་པ་དེ་མཧཱ་ཛྙཱ་ནཾ་སརྦ་བུདྡྷ་མཧཱ་བྷ་བེ་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨཱཁཾ་སཱཧཱ། ཞེས་ཕྲེང་བ་གསར་པ་ལ་བརྒྱ་རྩང་པ་
རྒྱུན་དུ་སྐབས་དང་སྦྱར་ཏེ་བཟླས། རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པས་སངས་རྒྱས་བྱང་སེམས་ཐམས་ཅད་ཀྱི་གསུང་གི་བྱིན་རླབས་ཐམས་ཅད་ཨཱ་ལི་ཀཱ་ལིའི་རྣམ་པར་སྤྱན་དྲངས་ཏེ་ཕྲེང་བར་ཐིམ་
[010A]༄༅། །པར་བསམ། ལག་པ་གཉིས་ཐབས་ཤེས་ཀྱི་སྦྱོར་བས་བསྲུབས་པས་ཡི་གེ་རྣམས་ལས་བདུད་རྩིའི་རྒྱུན་བབས་པ་ཕྲེང་བ་ལ་ཐིམ་པར་མོས་ལ་ཕྲེང་བར་སྔགས་ཀྱི་ཧས་གདེབ། འདི་ཉིད་རྒྱུན་དུ་མ་གྲུབ་ན་ཨོཾ་གསུམ་
མ་ཉིད་ལན་གསུམ་བཟླས་པས་ཀྱང་རུང་གསུང་ངོ།། ཕྲེང་བ་ཇི་ལྟར་བགྲང་བ་ནི། མངོན་བརྗོད་ལས། ལག་གཡོན་མཐེ་བོང་སྲིན་ལག་གིས། །གསང་སྔགས་དག་ནི་བཟླ་བར་བྱ། །ཞེས་གསུངས་པས། དང་
པོར་ལག་པ་གཡོན་པའི་སྲིན་ལག་གི་སྟེང་དུ་བཀལ་ནས་མཐེ་བོས་དབབ་ཅིང་ཅི་ནུས་བགྲང་ལ། དེ་ནས་མི་བདེན་གཡོན་པའི་སོར་མོ་བཞི་སྦྱར་བའི་སྟེང་དུ་བཀལ་ནས་བགྲང་ཆོག་སྟེ། སློབ་དཔོན་ལོངས་སྤྱོད་རྡོ་རྗེས་
དུང་ཆེན་གྱི་ཕྲེང་བ་བླངས་པ་ནི་ལག་པ་གཡོན་པའི་མཐེ་བོང་སྲིན་ལག་གིས་བླངས་ཏེ་ཕྱིས་ཅི་བདེར་བཟླ་བར་བྱའོ།། ཞེས་གསུངས་པས་སོ།། མཐེ་བོང་ལྕགས་ཀྱུའི་ཚུལ་གྱིས་དངོས་གྲུབ་འགུགས་པའི་བསམ་པས་
བགྲང་བར་བྱའོ།། བཟླས་པ་དངོས་ལ་བཀོད་པའི་བཟླས་པ་དང། སྤྲོ་བསྡུའི་བཟླས་པ། འགོག་པའི་བཟླས་པ་དང་གསུམ་ལས། དང་པོ་ནི་ལུས་དཀྱིལ་གྱི་གཙོ་མོའི་ཐུགས་ཀར་ཆོས་འབྱུང་ཟླ་བ་བཾ་ཡིག་སྔགས་
འཁོར་དང་བཅས་པ་གསལ་བཏག་ཡིག་འབྲུ་རྣམས་ལ་སེམས་གཏད་ནས་ཀློག་པའི་ཚུལ་དུ་སྔགས་བཟླ། གཉིས་པ་ལ་དོན་བྱེད་ཀྱི་དམིགས་པ་གཉིས་ལས། གཞན་དོན་དོན་བྱེད་ཀྱི་དམིགས་པ་ནི། སྙིང་གའི་སྔགས་

[010B] ལུས་དཀྱིལ་གྱི་གཙོ་མོའི་སྐུའི་ནང་ཐམས་ཅད་འོད་གསལ་བར་བྱས། རིམ་བཞིན་རྣལ་འབྱོར་མ་བཞི་དང་དཔའ་མོ་སོ་གཉིས། རང་རྣལ་འབྱོར་མར་གསལ་བ་བཅས་ཀྱི་སྒུ་ཐམས་ཅད་འོད་ཀྱི་
སྣང་བསྲ་གསལ་བར་བྱས། རང་གི་ལུས་ལས་ཀྱང་ཕྱིར་ཐོན། ཕྱོགས་བཅུར་འཕྲོས། རིགས་དྲུག་གི་སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་སྒྲིབ་གཉིས་བག་ཆགས་དང་བཅས་པ་སྦྱངས་ཏེ་ཐམས་ཅད་རྡོ་རྗེ་
རྣལ་འབྱོར་མའི་སྐུར་གྱུར་པའི་ཞལ་ནས་སྔགས་ཀྱི་སྒྲ་འུར་དིར་དིར་བརྗོད་པར་བསམ། གཉིས་པ་བདག་དོན་དོན་བྱེད་ཀྱི་དམིགས་པ་ནི།  འོད་ཟེར་གྱི་སྣེ་མོར་ཕྱི་ནང་གསང་བའི་མཆོད་སྤྲིན་བསམ་གྱིས་མི་ཁྱབ་པ་སྤྲོས་ཏེ། རྒྱལ་བ་སྲས་དང་བཅས་པ་ཐམས་ཅད་ལ་ཀུན་ཏུ་བཟང་པོའི་མཆོད་
སྤྲིན་ལ་འགྲན་བཟོད་པའི་མཆོད་པས་མཆོད་ཅིང་མཉེས་པར་བྱས། དེ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འོད་ཟེར་དམར་པོའི་རྣམ་པར་སྤྱན་དྲངས་ཏེ་རང་ལ་ཐིམ་པས་རྒྱུད་བྱིན་གྱིས་བརླབས་པར་  བསམས་ལ་བཟླ། བཟླ་བྱའི་སྔགས་ཀྱང་ཇོ་བོ་ནཱ་རོ་ཏ་པའི་རྒྱ་གཞུང་ལས་ཨོཾ་གསུམ་སོགས་མི་འབྱུང་བ་ནི་
ཟབ་གནད་འབྱིན་འཇུ་གི་སྤས་པ་ཡིན་ལ། དངོས་གཞི་རྒྱལ་ཆེན་ཨིནྡྲ་བྷཱུ་ཏིས་བཀྲལ་བའི་ཕག་མོ་ཞལ་གཉིས་མའི་གཞུང་ཉིད་ཕག་མོའི་ཆོས་སྐོར་ཐམས་ཅད་ཀྱི་རྩ་བར་གྱུར་པ་ཡིན་པས་དེ་ཉིད་ཀྱི་སྔགས་བཏུ་བའི་ཆོ་ག་ལས་
ཇི་ལྟར་འབྱུང་བ་ལྟར། ཨོཾ་གསུམ་མ་ཉིད་བཟླ་དགོས་པ་ཡིན་ཏེ། ཕག་མོ་གཞན་གྱི་གཞུང་ལ་མཚང་བ་རྣམས་ཀྱང་གཞུང་འདིས་ཁ་འགེངས་པར་མཛད་བ་ནི་བརྒྱུད་ལྡན་དམ་པའི་མན་ངག་ཡིན་ནོ།། གསུམ་པ་འགོག་པའི་བཟླས་

[011A]༄༅། །པས་ཡིད་བཟླས་ཇི་ལྟར་བྱ་བ་ནི། བསམ་གཏན་གྱི་ལུས་གནད་དང་ལྡན་པས་ཐོག་མར་སྣ་བུག་གཡོན་པ་ནས་རླུང་ཐོག་མཐའ་གཉིས་འཇམ་ལ་བར་དུ་ཤུགས་ཆེ་བ་སངས་ཀྱིས་བུས་པ་དང་མཉམ་དུ་རང་རྒྱུད་ཀྱི་
ཉོན་མོངས་པ་འདོད་ཆགས་ཀྱིས་གཙོས་པའི་སྒྲིབ་གཉིས་བག་ཆགས་དང་བཅས་བརྐྱང་མའི་ལམ་ནས་རླུང་དང་འགྲོགས་ཕྱིར་ཐོན་ཏེ། དང་པོར་འདོམ་གང་ཙམ། དེ་ནས་ཁང་པ་སོགས་ཀྱི་ཕྱི་རོལ་ཙམ། དེ་ནས་ཀྱང་ཇེ་རིང་ཇེ་རིང་དུ་སྟོང་
གསུམ་འཇིག་རྟེན་གྱི་ཁམས་ཀྱང་བརྒལ་བར་སོང་ནས། མཐར་དུ་སྤྲིན་ལྟར་རང་ཡུལ་དུ་སོང་བར་བསམས་ལ་ཡུན་རིང་ཙམ་བཞག། རླུང་རོ་རྫོགས་པར་ཐོན་པའི་རྟགས་སྙིང་ན་ཀ་མ་པ་བྱུང་བ་དང། ཡང་དལ་བུས་རྡུབས་ཏེ་
གཡས་ནས་ཕྱིར་བསལ་ལ་རོ་མའི་ལམ་ནས་ཞེ་སྡང་སྦྱངས་པའི་དམིགས་པ་དང། དེ་ནས་གཉིས་ཀ་ནས་ཕྱིར་བཏང་ལ་དབུ་མའི་ལམ་བརྒྱུད་སྨིན་མཚམས་ནས་གཏི་མུག་སྦྱངས་པའི་དམིགས་པ་དང་བཅས་ཚད་སོགས་
སྔར་བཞིན་བྱ། བུམ་ཅན་ལན་མང་དུ་འཛིན་ན་སླར་ཡང་དེ་འདྲ་ཡོངས་རྫོགས་ལན་གཉིས་བྱས་ལ་རླུང་རོ་དགུ་ཕྲུགས་སུ་བསལ། ཐེངས་གཉིས་གསུམ་ཙམ་ལས་མི་འཛིན་ན་རླུང་རོ་ལན་གསུམ་བསལ་བས་ཆོག་
དེ་ནས་འོག་སྒོ་ཅུང་ཟད་འབྱེད་འཛུམ་དང་བཅས་འོག་རླུང་སྙན་གསན་འབེབས་པའི་ཚུལ་གྱིས་ཕྱེད་འཐེན་ཙམ་བྱ། སྟེང་རླུང་ས་ལེན་མའི་ཚུལ་གྱིས་རྫོགས་པར་རྡུབས་ནས་མཆིལ་མ་སྒྲ་མེད་དུ་མིད་པ་དང་མཉམ་དུ་

[011B] དེའི་ཚེ་སྙིད་གའི་ལུས་དཀྱིལ་གདན་ཆོས་འབྱུང་དང་བཅས་པ་སྟེང་རླུང་དང་སྦྲགས་ཏེ་ལྟེ་བར་ཕབ་པའི་ཆོས་འབྱུང་གི་རྩེ་མོ་གསང་བར་ཐུག་ཙམ་ཡོད་པར་བསམ། དེ་དང་དུས་མཉམ་དུ་ལུས་དཀྱིལ་གྱི་ལྷ་ཐམས་
ཅད་ཡིག་འབྲུའི་རྣམ་པར་འསྒྱུར་ནས། ལ་རལ་ཝ་བཞི་བཾ་ཡིག་ལ་ཐིམ་པར་བསམ། སླར་འོག་རླུང་རྫོགས་པར་འཐེན་ཏེ་སྲོག་ཐུར་བསྲེས་ནས་ལུས་ཚུགས་ཧ་ཅང་གྲིམས་དྲག་པ་མ་ཡིན་པར་རང་བབས་སུ་གློད། རང་སེམས་ལྟེ་བའི་
བཾ་ཡིག་ལ་ཞུགས་པ་ལྟ་བུས་སྔགས་འཁོར་གཡོན་སྐོར་དུ་ཀློག་པའི་ཚུལ་གྱིས་རླུང་ཐུབ་ཚད་བཟུང། མི་ཐུབ་པ་འདྲན་བཙན་ཐབས་སུ་མི་བཟུང་བར་འོག་རླུང་འཐན་ན་པའི་ངང་ནས་སྣ་སྒོའི་སྤུ་མཾ་འགུལ་བའི་ཚེད་ཀྱིས་དལ་
བུས་བཏང་ལ། ཅུང་ཟད་ངལ་གསོས་ལ་ཡང་འཛིན་པ་སོགས་གང་ཐུབ་ཀྱི་སྒོ་ནས་ཡིད་བཟླས་བྱ། ཐུན་ཞབས་སུ་ཞར་པྱུད་རྫོགས་རིམ་གཉིས་དང། ཁྱད་པར་དུ་འདི་པའི་ཟབ་གནད་ཐུན་མོང་མ་ཡིན་པའི་བསམ་མི་ཁྱབ་ཀྱི་རྣལ་
འབྱོར་ཉིད་ཉམས་ལེན་གྱི་སྙིང་པོར་བྱ་དགོས་པས། ཁྲིད་ཡིག་ལས་འབྱུང་བ་ལྟར་ནན་ཏན་དུ་བསྒོམ་པ་གལ་ཆེའོ།། བཟླས་པའི་སྐབས་སུ་སྤྱོད་འཇུག་ལས། བཟླས་བརྗོད་དང་ནི་དཀའ་ཐུབ་སོགས། །ཡུན་རིང་དུས་སུ་
སྤྱད་བྱས་ཀྱང། །སིམས་གཞན་གཡང་བས་བྱས་པ་ནི། །དེ་ཉིད་རིགས་པས་དོན་མེད་གསུངས། །ཞེས་གསུངས་པས་དམིགས་པ་རྩེ་གཅིག་ཏུ་མ་བྲལ་བའི་ངང་ནས་བཟླས་བརྗོད་བྱས་ན་ཡུན་རིང་པོ་མ་ཡིན་པར་བྱིན་རླབས་ཀྱི་

[012A]༄༅། །མཚན་མ་གདོན་མི་ཟ་བར་འབྱུང་ལ། ཐ་མལ་པའི་རྣམ་རྟོག་ལ་ཤེས་བ་རྒྱ་ཡན་དུ་བཏང་ནས་བགྲངས་པས་གྲངས་ཅི་ཙམ་མང་ཡང་བྱིན་རླབས་ཚུལ་མཐུན་མི་འབྱུང་བར་གསུངས་པས་འདི་ལ་ནན་ཏན་བྱའོ། །
བསྙེན་ཡིག་སྔ་མ་འགའ་ཞིག་མཐུན་གྱི་སྒང་ལ་ཇ་བཏུང་བ་དང། ཆབ་ཏོག་ལྟ་བུར་ཆབ་བསང་བྱ་རུང་པར་བཤད་པ་ནི་ཕྱག་ལེན་ཧ་ཅང་རྩིང་བར་མངོན་ནོ།། བཟླས་པའི་གྲངས་ནི༑ ལས་རུང་ཙམ་ལ་འབུམ་ཕྲག་གཅིག་གམ་རྩོད་
དུས་བཟླས་པ་བཞི་འབྱུར་དུ་བྱས་ཏེ་འབུམ་ཕྲག་བཞི་བཟླ། བསྙེན་ཆེན་ལ་བསྡུས་པ་འབྲུ་འབུམ་སྟེ་འབུམ་ཕྲག་སོ་གཉིས། རྒྱས་པར་དེ་སུམ་འགྱུར་གྱི་འབུམ་ཕྲག་གོ་དྲུག་པ་ཟླ་བར་གསུངས་ཀྱང། རང་ལུགས་དེ་སྟེང་བཞི་
འབུམ་བསྣན་པའི་འབུམ་ཕྲག་བརྒྱ་འགྲོ་ངེས་བཟླ་བར་བྱའོ།། དེ་ལྟར་སྔགས་གྲངས་ལོངས་ནས་ཡེ་ཤེས་འབེབས་སྔགས་བཟླ་བ་བླ་མ་སྔ་མ་དག་མ་གསུངས་ཀྱང་བྱས་ན་ཕུན་སུམ་ཚོགས་པའི་ཡན་ལག་ཏུ་འགྱུར་བས། བཟླ་བར་འདོད་
ན་ཨོཾ་གསུམ་མ་ལ་ཧཱུཾ་ཧཨཱཛྷཻབྟགྶ་པ་བཟླ་བར་ཐུའུ་བཀྭན་རིན་པོ་ཆེས་གསུངས་པས། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ ཝརྞྞ་ནཱི་ཡེ་བཛྲ་ནཻ་ལོ་ཙ་ནི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་ཧཱུཾ་ཧཨཱཛྷཻསཱཧཱ།  ཞེས་འབུམ་ཕྲག་བྮིའམ་གཅིག་བཟླ་
བར་བྱའོ།། དེའི་ཚེ་དམིགས་པ་ནི། རང་གི་ཐུགས་ཀ་ནས་འོད་ཟེར་དམར་པོ་དཔག་མེད་འཕྲོས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་རྡོ་རྗེ་རྣལ་འབྱོར་མའི་རྣམ་པར་བྱོན་ཏེ་རང་གི་ལུས་ལ་ཆར་ཆེན་པོ་བབས་

[012B] རྗེས་སུ་བཟུང་བའི་མཚན་མ་བརྟན་པོ་རྙེད་ན་བཟླས་གྲངས་མ་རྫོགས་ཀྱང་སྒྲུབ་པ་དཔལ་ས་སྦྱོར་ལ་འཇུག་ཏུ་རུང་བ་འདྲ་སྟེ། བཻཌཱུར་ཞུན་མའི་ཐེམ་སྐས་ལས། ཨོཾ་གསུམ་འདུ་མ་
ཕྲག་བརྒྱ་ཙམ་གྱི་གྲངས་ཀྱི་བསྙེན་པ་མཐར་ཕྱིན་པའམ། མཚན་མ་བརྟན་པོ་མ་རྙེད་ཀྱི་བར་དུ་འབད་ནས་དེ་ནས་སྒྲུབ་བསྙེན་བྱ་དགོས་པས་ཞེས་གསུངས། དེ་ལྟར་བསྙེན་པ་ཚད་ལྡན་བྱ་པ་ལ་དམ་ཚིག་དང་སྤང་བླང་གི་རིམ་པ་ནི་
ཕ་དམ་པ་སངས་རྒྱས་ཀྱི་ཞལ་ནས། བསྙེན་པ་ཡལ་བའི་གནད་ལྔ་ངོ་མ་ཤེས་ན་བསྙེན་སྒྲུབ་བྱས་པ་དོན་མེད་དུ་འགྲོ། གནད་ལྔ་ནི། ལྷ་བསྒོམ་འཕྲོར་བཞག་པས་ལུས་ཀྱི་ལྷ་ཡལ། སྔགས་བཟླས་པ་ཕྲེང་བའི་མདོ་
འཛིན་རྩ་བར་མ་སླེབ་པར་གཏམ་སྨྲས་བས་སྔགས་ཀྱི་ནུས་པ་ཡལ། བཟླས་པ་བྱེད་དུས་སྤྲོ་བསྡུའི་དམིགས་པ་མ་བྱས་པས་ཏིང་ངེ་འཛིན་ཡལ། མཚམས་ཀྱི་སྐབས་སུ་མི་དང་འཔྲད་པས་ལྷའི་མཚན་ལྟས་ཡལ། རྟེན་དང་མཆོད་
གཏོར་དམ་རྫས་སོགས་མིས་མཐོང་བས་རྫས་ཀྱི་ནུས་པ་ཡལ་གསུངས། བརྟུལ་ཞུགས་གྲུབ་པའི་བདག་ཉིད་ཆེན་པོ་པདྨ་ཀཱ་རས། དེང་སང་སྔགས་པ་རྣམས་ལ་རྒྱུད་ནས་བཤད་པའི་རྟགས་དང་ནུས་པ་ཚུལ་བཞིན་མི་
འབྱུང་བ་ནི། མཚམས་གསུམ་རལ་བའི་སྐྱོན་ཡིན། མཚམས་གསུམ་ནི་སྐུ་མཆོམས་མ་གྲོལ་བར་གཞན་དང་འཕྲད་པ། གསུང་མཚམས་མ་གྲོལ་བར་ངག་ཤོར་བ། ཐུགས་མཚམས་མ་གྲོལ་བར་ཉོན་མོངས་དྲག་

[013A]༄༅། །པོས་བར་གཅད་པའོ།། དམ་ཚིག་གསུམ་ཉམས་ན་མི་འབྱུང་སྟེ། བསྐྱེད་པའི་སྐུ་མི་གསལ། བཟླས་པའི་སྔགས་མ་དག། བསྒོམ་པའི་ཏིང་ངེ་འཛིན་གཡེལ་བའོ།། བསྲུང་བྱ་གསུམ་ཉམས་ན་མི་འབྱུང་སྟེ་
ལུས་ཀྱི་བདུད་ཐིག་ལེ་ཉམས་པ། ངག་གི་བཅུད་མཆིལ་མ་དོར་བ། ཡིད་ཀྱི་བཅུད་རྣམ་རྟོག་རྒྱུན་མ་ཆད་པའོ།། སྒྲུབ་པ་མ་ཐོན་བར་གནས་མི་སྤོ། གདན་མི་སྤྲུགས། མི་དང་ཁ་འཕྲོ་མི་བསྲེ། གཏོར་མ་དུས་ལས་མ་
ཡོལ་བར་འབུལ། འཐབ་འཁོན་མི་བྱ། གཏོར་ཕུད་ཉམས་སུ་མི་འཇུག། སྒྲུབ་ཁང་དུ་ཁྱི། ཡུགས་ས། མཛེ་ཕོ་དམེ་ཅན་འོང་མི་འཇུག། དེ་དག་གི་ཟས་མི་ཟ། རང་གི་ཉལ་མལ་དུ་གཞན་མི་གཏོང། ཕྲེང་བ་མི་ལག་
མི་འགྲིམ། གཞུ་མི་འཐེན། མདའ་མི་བཅག་མཚོན་རྩེ་ཁར་མི་འཇུག། སྤྱིར་སྔགས་བཟླ་བའི་ཚེ་སྐྱོན་བཅུ་སྤོང་དགོས། བཅུ་ནི་སྒྲ་སྐྱོན་ལྔ་ལ་ཆེ་བ། ཆུང་བ། མགྱོགས་པ། བུལ་བ། མེ་ལ་ཕུ་འདེབས་པ་དང་
ལྔའོ༑༑ བར་ཆད་ལྔ་ནི་གློ་ལུ་བ། གཏམ་སྨྲ་བ། སྦྲིད་པ། གཉིད་ལ་ཤོར་པ། ཡེངས་པ་དང་ལྔའོ། །འདི་ལྔ་ནི་ཏིང་ངེ་འཛིན་གྱི་སྲོག་ཉམས་པའི་སྐྱོན་ཡིན་གསུངས། དེས་ན་བསྙེན་སྒྲུབ་ཀྱི་སྔགས་བཟླ་བའི་ཚེ་བཟླས་པའི་
འཕྲོ་ལ་གཉིད་བྲོ་བ། གླལ་བ། སྦྲིད་པ། ལུད་པ་འོག་རླུང། བཤང་བ། གཅི་བ་སོགས་བྱུང་ན་དེ་མ་ཐག་འཕྲེང་བ་བཞག་སྟེ་ཉེ་རེག་བྱ་ཞིང་ཁ་བཤལ་ནས་དེ་འདྲི་བྱུང་སྐབས་ཀྱི་སྔགས་དེ་བཟླས་པའི་གྲངས་སུ་

[013B] དེ་ཡང་གཏམ་ཤོར་ན་ཕྲང་རྡོག་བཞི་བསྐྱུངས་ཏེ་གྲངས་སུ་མི་བརྩི། དེ་བཞིན་དུ་གློ་ལུན་ལྔ། གླལ་ན་གསུམ། སྤྲིད་ན་བཅུ། མཆིལ་སྣ་བཔས་ལུད་པ་སོགས་དོར་ན་གཅིག་འོག་རླུང་ལ་བདུན། གཉིད་ལར་རྩེ་
ལྔ་རྣམས་གྲངས་སུ་མི་བརྩི། ཐུན་མཚམས་སུ་ལང་རིག་པ་རྒྱ་ཡན་དུ་མི་བཏང་བར་རང་ཉིད་ལྷའི་ང་རྒྱལ་དང་མ་བྲལ་བའི་སྒོ་ནས་གང་སྣང་བདེ་སྟོང་གི་རྒྱས་བཏབ་ནས་ལྷ་སྐུར་བསྒོམ་པ་དང། ཁྲུས་དང་ཁ་ཟས་དང་ཉལ་བ་དང་ལྡང་
བའི་རྣལ་འབྱོར་དང། དལ་ན་ལུས་བརྟས་པར་བྱེད་པའི་རྣལ་འབྱོར་སོགས་བསྐྱེད་རིམ་ལས་འབྱུང་བ་ལྟར་བྱ། ཁྱད་པར་དུ་ལྷ་དང་བླ་མ་ལ་དད་པ་བསྒོམ་པ་དང་གསོལ་པ་འདེབས་པ་རྣམ་པ་ཐམས་ཅད་དུ་གལ་ཆེ། མཚམས་ཀྱི་
རིང་ཙལ་ཅོལ་མང་པོ་སྨྲ་མི་རུང་ཞིང། དགོས་པ་ཁྱད་པར་ཅན་ཕྲན་བུ་རང་གི་མཚམས་གཡོག་པ་ལ་ཐུན་མཚམས་སུ་སྨྲ། སྒྲ་རྩིས་སྨན་གསུམ་སོགས་ཀྱི་དཔེ་ཆ་མང་པོ་མི་བལྟ། ལམ་རིམ་སྐོར་དང། ལུགས་འདིའི་
བསྐྱེད་རྫོགས་ཀྱི་བཤད་པ་དང་མན་ངག་སོགས་བལྟ་བ་ལ་སྐྱོན་མེད། དངོས་ཉམས་རྨི་ལམ་ཅི་རིགས་ལ་ལྷའི་ཞལ་གཟིགས་དང་ལུད་བསྟན་སོགས་ཡོང་ངམ་སྙམ་པའི་རེ་བ་དང། བགེགས་ཀྱི་བར་ཆད་སོགས་འབྱུང་ངམ་སྙམ་པའི་
དོགས་པ་སོགས་གང་ཡང་མི་བྱ་བར་བླ་མ་དང་ལྷ་ལ་ཡིད་ཆེས་ཀྱི་མོས་གུས་དང། ཐུན་དང་ཐུན་མཚམས་སུ་བཤད་ཚོད་ཇི་ལྟ་བ་བཞིན་བྱ་བ་ལ་སྒྲིམ་ཞིང་འཕྲལ་དགའ་སྤྲོ་དང་བཅས་པའི་སེམས་བདེ་འབོལ་བ་བྱ། བཟླས་པ་བྱེད་

[014A]༄༅། །གནས་དེར་བཟླས་ཤིང་ཕྱེད་གནས་གཞན་དུ་སྤོས་ནས་བཟླ་པ་སོགས་ཀྱིས་མི་རུང་བས། གནས་གཅིག་ཏུ་མཚམས་ཁོངས་གཅིག་ལ་གྲངས་རྫོགས་པར་བྱ་དགོས་སོ། །གྲངས་ལེགས་པར་ཐེམ་པ་ན་བཟླས་བརྗོད་ཀྱི་ལྷག་
ཆད་ཁ་བསྐང་བའི་ཕྱིར་ཁ་སྐོང་གི་སྦྱིན་སྲེག་བྱ་སྟེ། རྡོ་རྗེ་སྙིང་པོ་རྒྱན་གྱི་རྒྱུད་ལས། གསང་སྔགས་ལྷག་ཆད་གང་ཡིན་པ། །ཐམས་ཅད་སྦྱིན་སྲེག་དག་གིས་སྐོངས། །ཞེས་གསུངས་པས་ཡར་མིར་གྱི་ཆོས་བཅུ་དང་བསྟུན་
ཁ་སྐོང་གི་ཞི་བའི་སྦྱིན་སྲེག་བྱས་པར་ཕུལ། དེ་ནས་ལྷ་དབང་དུ་བྱེད་པ་ལ་བསྙེན་པའི་བཅུ་ཆའི་དབང་གི་སྦྱིན་སྲེག་གལ་ཆེ་ཞིང། དེ་ལ་ཡང་མེ་ལྷ་ཐབ་ཏུ་འགུག་ནུས་པ་གལ་ཆེ་བས། དེའི་བསྙེན་པ་དང་དེའི་བཅུ་ཆའི་སྦྱིན་སྲེག་
རྣམས་སྔོན་དུ་འགྲོ་དགོས། འདི་རྣམས་ས་ལུགས་ཀྱི་ཡིག་ཆ་རྣམས་སུ་མི་གསལ་ཡང། གྲུབ་མཆོག་བསྟན་པའི་རྒྱལ་མཚན། ཐུའུ་བཀྭན་དྷརྨ་བཛྲ། ཨ་མཆོག་བློ་བཟང་ལུང་རིགས་རྒྱ་མཚོ་རྣམས་ཀྱི་གསུང་ལས་
འབྱུང་བ་ལྟར་དགའ་ལྡན་སྙན་རྒྱུད་ཀྱི་མན་ངག་དང་གུང་བསྒྲིག་སྟེ་འཆད་ན། གཟའ་སྐར་འཕྲོད་སྦྱོར་དགེ་བའི་ཉིན་མེ་ལྷའི་བྲིས་འབུར་གྱི་སྐུ་བཀྲམ་པའི་མདུན་དུ་དཀར་གཏོར་ཟླུམ་པོ་པད་འདབ་བཞི་པ། ཉེར་
སྤྱོད་སོགས་བཀོད་པས་མཛེས་པར་བཤམ་རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་བཅས་ལེགས་པར་གྲུབ་རྗེས་མདུན་བྱིན་པྲིས་སྐུ་དང་མེ་ལྷ་དབྱེར་མེད་ཀྱི་ཚུལ་དུ་བསྐྱེད། མཆོད་བསྟོད་བཟླས་པ་

[014B] མདུན་བསྐྱེད་གཤེགས་གསོལ་ཉེར་བསྡུ་སོགས་གང་ཡང་མི་བྱེད་པར་ཐུན་རྗེས་མ་རྣམས་ལའང་བདག་བསྐྱེད་བཟླས་པ་གྲུབ་རྗེས་མེ་ལྷ་སྔད་ཡོད་གསལ་འདེབས་ཀྱི་ཚུལ་དང་
མཛེན་རྟོགས་ནས་བཟོད་གསོལ་ཀྱི་བར་སྔར་བཞིན་བྱ། དེ་ལྟ་བུའི་སྒེ་ནས་མེ་ལྷའི་བསྙེན་པ་འབུམ་ཕྲག་གཅིག་འགྲོ་ངེས་བྱས་ཐོག་ཐུན་ཐ་མའི་ཉེར་བསྡུའི་སྐབས་མེ་ལྷ་བྲིས་སྐུར་བརྟན་བཞུགས་བྱ། དེ་ནས་མེ་ལྷའི་བཅུ་ཆའི་
སྤྱིན་སྲེག་བྱ་པ་ལ་འདི་དང་བཅུ་ཆ་ཆེན་མོ་གཉིས་ཀ་དབང་ལས་ཐམས་ཅད་པའི་ཐབ་ཏུ་བྱ་བར་གསུངས་པས། ས་གཞི་འཁོད་སྙོམས་ཚུལ་མཐུན་བྱས། རྡོ་བཙག་སོགས་ཀྱིས་དམར་པོར་བྱས་པའི་སྟེགས་བུར་ཚངས་ཟུར་གྱི་བྲག་སྤྱི་
ལྟར་གདབ། ཐིག་སྐུད་ཁྲུ་ཕྱེད་པ་ཞིག་གིས་ཟླུམ་པོར་བསྐོར་བའི་དབུས་སུ་སོར་བཞི་ས་བསྐོར་བའི་ལྟེ་བ། གེ་སར་སོར་ཕྱེད། དེ་ནས་སོར་དྲུག་གིས་བསྐོར་པ་པད་འདབ། དེ་ནས་སོར་གཅིག་དང་ཕྱེད་ཀྱིས་བསྐེར་བ་མུ་ཁྱུད། ལྟེ་
བར་པདྨ་ལྕགས་ཀྱའི་མཚན་མ། འདབ་མ་བརྒྱད་ལ་ཤར་དུ་འཁོར་ལོ། ལྷོར་རིན་པོ་ཆེ། ནུབ་ཏུ་རྡོ་རྗེ་སྔོན་པོ། བྱང་དུ་རལ་གྲིའམ་སྣ་ཚོགས་རྡོ་རྗེ། མུ་ཁྱུད་ལ་རྡོ་རྗེའི་ཕྲེང་བ། དེའི་ཕྱི་རོལ་ཏུ་སོར་བཞི་བསྣན་པས་བསྐོར་བ་མྱ་
རན༑ དེའི་ཕྱིར་སོར་བཞི་བསྣན་པས་བསྐོར་པ་ཁ་ཁྱེར། དེའི་ཕྱིར་སོར་དོས་སྟེགས་བུ་གྲུ་བཞི་པ་བྱ། མུ་རན་ལ་གསེར་དང་བཅས་པའི་ཟེའུ་འབྲུ་དང་ཁ་ཁྱེར་ལ་པདྨ་འདབ་མ་བཅུ་དྲུག་བྱེད། པདྨ་ཡང་འདབ་མ་ལྕགས་ཀྱུ་
[015A]༄༅། །ལྟ་བུ་ཉིས་རིམ་བྱེད་དེའི་ཕྱོགས་མཚམས་ཀྱི་ཐིག་པད་འདབ་བརྒྱད་ལ་རྡོ་རྗེ་རྩེ་མོ་ཐབ་ཀྱི་དབུས་སུ་བསྟན་པ་བྲི། སྟེགས་བུའི་གྲྭ་བཞིར་ཟླ་ཕྱེད་རྡོ་རྗེ་བྲི་དགོས་སོ།། བུད་ཤིང་ཡམ་ཤིང་དབང་གི་སྤྱིན་སྲེག་
སྤྱི་དང་མཐུན། འབྱོར་ན་རྫས་ཆེན་བཅུ་གཉིས་དང། གལ་ཏེ་མ་འབྱོར་ན་ཡམ་ཤིང་མའ་ཁུ་ཁྱད་རྫས་གསུམ་མོ།། ཁྱད་རྫས་ནི་མངར་གསུམ་གྱིས་སྦགས་པའི་འབྲས་ཡོས་དམར་པོ་རྣམས་མེད་མི་རུང་བའི་རྫས་སོ། །
སོ་རྩི་གོས་ཟུང་དམར་པོ། རླུང་གལ་བ། དགང་གཟར་བླུགས། ཆུ་བཞི་ཉེར་སྤྱོད་ནང་མཆད་རྡོར་དྲིལ་རྣམས་ཚོགས་པར་བྱས་ཏེ། ཕྱི་དྲོ་གླིང་ལ་གྲིབ་མ་བབས་པའི་དུས་སུ་སྒྲུབ་པ་པོ་སྟན་དམར་པོ་དྲི་བཟང་གི་ཆུས་གཤེར་
བར་བྱས་པའི་སྟེང་དུ་རྡོ་རྗེ་སྐྱིལ་ཀྲུང་གི་ཁ་ནུབ་ཏུ་ཕྱོགས་པར་འདུག་སྟེ། དར་དམར་པོས་ཐོད་བཅིང། སྨྲ་བ་བཅད། རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་སོང་རྗེས། བསང་ཆུ་ཆུ་བཞི་གཞུང་
ལྟར་བསྒྲུབ། རྡོར་དྲིལ་བྱིན་རླབས་ནས་བརྩམས་ཏེ་མེ་ལྷའི་སྦྱིན་སྲེག་ཟུར་དུ་འབྱུང་བ་ལྟར་མཚན་ཐོག་ཐག་འབུལ། དེ་ཡང་ཁྱད་པར་བའི་རྫས་འབྲས་ཡོས་དམར་བོར། བ་བསྒྱུར་བར་ཞོ་སྦྲང་རྩི་མར་སོགས་ཀྱས་བྱུགས་
པ་འབུལ་སྔགས། ན་མོ་བཛྲ་པཱ་ཎི་སྱེ། ཨོཾ་ཨྒེན་དེ་བ་ཏཱ་ཡེ། དྭ་ལི་ནི་མནྡྲ་སིདྡྷི་མ་མེ་དེ་ཧི་སཱཧཱ། ཞེས་རིག་བ་མཆོག་ལས་གསུངས་པ་འགྱུར་བཅོས་མི་བྱེད་པར་རྫས་སྔགས་སྤྲགས་ཏེ་ཁྲི་ཕྲག་ལྷག་འགྲོ་ངེས་ཕུལ་

[015B] རང་གི་ཐུགས་ཀའི་འོད་ཟེར་གྱིས་མེ་ལྷའི་ཐུགས་རྒྱུད་བསྐུལ། དེ་ལས་ཀྱང་འོད་ཟེར་འཕྲོས་པས་ལས་ལ་བསྔགས་པའི་མེ་ལྷ་སྤྱན་དྲངས་ལ་བསྟིམ་དེ་ལས་རང་འདྲ་གཉིས་པ་འོད་དམར་
བའི་ནང་དུ་གཏུམས་པ་རང་ལ་ཆགས་པ་དང་འདུན་པའི་རྣམ་པར་ཐིམ་པས་མེ་ལྷ་དབང་དུ་གྱུར་པར་བསམ། ཕྱི་ཉིན་ནམ་ལངས་པ་ན་སྦྱིན་སྲེག་གི་མཇུག་ཆོག་རྣམས་བགྱིས་ཏེ་སྨོན་ལམ་ཤིས་བརྗོད་སོགས་རྒྱས་པར་བྱའོ། །
དེ་ལྟར་བྱས་ན་མེ་ལྷ་ཐབ་ཏུ་འགུགས་ནུས་ཤིང་དེས་དངོས་གྲུབ་ཀྱི་སྒོ་མང་དུ་འབྱེད་ཚུལ་རིག་པ་མཆོག་དང་དངོས་གྲུབ་རྒྱ་མཚོན་ས་གསུངས་སོ།། མེ་ལྷ་ཐབ་ཏུ་འགུགས་པའི་བསྙེན་པ་དང་བཅུ་ཆ་འདི་གཉིས་སྔོན་ཡི་དམ་གཞན་
གྱི་སྐབས་གཏོང་མྱོང་བ་ཡིན་ན་འདིར་མ་བྱས་ཀྱང་ཆོ་ག་གོ་དེ་ནས་རེ་ཞིག་ཕྱི་མཚམས་ནང་མཚམས་སོགས་རིམ་གྱིས་གྲོལ་བར་བྱའོ།། དེ་ཡིན་གྱིས་བསྙེན་པ་ཇི་ལྟར་བྱ་བའོ།།    ༈   
བསྙེན་སྒྲུབ་སྤྲགས་མ་ཇི་ལྟར་བྱ་ཚུལ་ནི། ཡུལ་ཉི་ཤུ་རྩ་བཞིའི་ཡ་གྱལ་ལ་སོགས་པ་མཁའ་འགྲོ་འདུ་བའི་གནས་མཚན་ཉིད་དང་ལྡན་པ་དུར་ཁྲོད་དང་ཁད་ཉེ་བའི་སྒྲུབ་ཁང་དུ་བྱི་དོར་ལེགས་པར་བྱིས། བདུད་རྩི་རིལ་བུས་
ཆག་ཆག་གདབ། ཕྱི་མཚམས་ནང་མཚམས་སོགས་སྔར་བཞིན་གཅད། རྗེ་བཙུན་མའི་སྣང་བརྙན་བཀྲམ་པའི་མདུན་སྟེགས་ཀྱི་ཁར་སིནྡྡྷུ་རའི་དཀྱིལ་འཁོར་ཕྱག་ལེན་ལྟར་བཤམ་འདི་སྐབས་སིན་དཀྱིལ་པར་མ་

[016A]༄༅། །མི་བྱ་བར་མེ་ལོང་སོགས་ལ་སིནྡྷཱུ་ར་བཀྲམ་ནས་གསེར་གྱི་སྨྱུ་གུས་བྲི་དགོས་པར་གསུངས། མདུན་བུ་གཏོར་མ། ཚར་གྲངས་ཅི་འབྱོར་གྱི་མཆོད་པ། ཚོགས་ཀྱི་འཁོར་ལོ་བཅས་རྒྱས་པར་བཤམ་
དེ་ཡང་རང་ཉིད་ཚེ་འདི་བློས་བཏང་བ་ཡིན་པས་འཕྲལ་གྱི་ཉེར་མཁོ་ཙམ་མ་གཏོགས་ས་དངོས་པོ་མཐའ་དག་མཆོད་པའི་རྒྱུར་བསྒྱུར། ལྷ་དབང་དུ་བྱེད་པ་དང་ཨོཾ་ཌི་ཡཱ་ནར་ཁ་བལྟ་པ་སོགས་ཀྱི་མཚོན་བྱེད་དུ་རང་ཉིད་ཁ་ཤར་ནས་
ནུབ་ཏུ་ཕྱོགས་པར་འདུག་རང་གི་མདུན་དུ་ཌཱ་མ་རུ་ནང་མཆོད་རྡོར་དྲིལ་སོགས་དམ་ཚིག་གི་རྫས་མ་ཚང་བ་མེད་པ་འདུ་བྱ། སྒྲུབ་པ་ལ་འཇུག་པའི་དང་པོ་ནི་མེ་རླུང་རྒྱུ་བའི་དུས་སུ་བརྩམ་པར་བྱ་སྟེ། སྒྲུབ་པ་སྙེན་གྱི་སྐབས་
འདིར་གནས་དུས་ཁ་བ་ལྟོ་ཕྱོགས་སོགས་བཤད་ཚོད་ལྟར་བྱ་དགོས་ཤིང། དེ་ཡང་ས་གསུམ་གྱི་ཕོ་ཉ་མོ་རྣམས་དབང་དུ་བྱ་བའི་དབང་གི་ལས་དང་མཐུན་པར་བྱ་གསུངས། དེ་ནས་སྐྱབས་སེམས་ནས་བསམ་མི་
ཁྱབ་ཀྱི་བར་གྱི་བདག་བསྐྱེད་བཟླས་པ་དང་བཅས་པ་རྫོགས་པའི་མཇུག་ཏུ་མདུན་བསྐྱེད་ཀྱི་དཀྱིལ་འཁོར་ཡན་ལག་བཞི་རྫོགས་སུ་བསྒྲུབ་སྟེ་ཕྱི་ནང་གི་མཆོད་པ་བསྟོད་པ་དང་བཅས་པ་ཡིག་ཆ་ལོགས་སུ་འབྱུང་བ་ལྟར་
རྒྱས་པར་བྱས། བསྟོད་པའི་མཇུག་ཏུ་བཟླས་པ་བྱ་དགོས་པས། མདུན་བསྐྱེད་ཀྱི་མདུན་དུ་རང་ཉིད་རྣལ་འབྱོར་མའི་ང་རྒྱལ་གྱིས་འཁོད་པར་མོས། རང་དང་མདུན་བསྐྱེད་གཉིས་ཀའི་ཐུགས་ཀར་ཆོས་འབྱུང་ས་བོན་

[016B] ཕྱོགས་བཅུ་ན་བཞུགས་པའི་ཕོ་ཉ་གསུམ་སྤྱི་དང་ཁྱད་པར་ལྷན་སྐྱེས་ཀྱི་ཕོ་ཉ་རྣམས་ཀྱི་ཐུགས་
རྒྱུད་རང་དབང་མེད་པར་བསྐུལ་ཏེ་རྡོ་རྗེ་རྣལ་འབྱོར་མའི་རྣམ་པ་གྲངས་མེད་བསམ་གྱིས་མི་ཁྱབ་པ་ནམ་མཁའ་གང་བ་སྤྱན་དྲངས། མདུན་བསྐྱེད་ལ་སིབ་སིབ་ཐིམ་པས་ཕོ་ཉ་མོ་དེ་དག་ཐམས་ཅད་རང་ལ་དགྱེས་བཞིན་དུ་
ཆགས་པས་དབང་དུ་གྱུར་པར་བསམས་ལ། སེམས་སྐད་ཅིག་ཀྱང་མ་ཡེངས་པར་རིག་པ་ཧུར་ཕྱུང་སྟེ་གཉིད་དང་བྱིང་རྒོད་ལ་སོགས་པའི་སྐྱོན་ཐམས་ཅད་དང་བྲལ་བས་ཐུན་རེ་ལ་ཇི་ལྟར་ནུས་པ་བཟླ་ཞིང། ཐུན་མཐར་ཡིག་
བརྒྱས་ལྷག་ཆད་བསྐང། བདག་འཇུག་ལེན་པ། གཏོར་མ་འབུལ་བ་དཀྱིལ་ཆོག་ནས་འབྱུང་བ་ལྟར་བྱས། སིནྡྷཱུ་རའི་ཡེ་ཤེས་པ་གཤེགས། དམ་ཚིག་པ་བསྡུ༑ སྨོན་ལམ་མདོར་བསྡུས་བྱས་ཏེ་ཐུན་མཚམས་ལ་འཇུག་
དེ་ནས་ཐུན་ཕྱི་མ་གསུམ་ལ་བདག་འཇུག་མ་བླངས་ཀྱང་ཆོག་ཅིང་གཞན་རྣམས་ཐུན་དང་པོ་ལྟར་དང། ཐུན་ཐ་མའི་མཇུག་ཉིན་སྟར་ཚོགས་ཀྱི་འཁོར་ལོ་དང་སྨོན་ལམ་ཤིས་བརྗོད་རྣམས་རྒྱས་པར་བྱ། སིནྡྷཱུ་ར་ཐུན་རེ་བཞིན་
དུ་གསར་པ་བརྗེ་ཞིང་མ་འབྱོར་ན་ཉིན་ཞག་རེའི་ཁོངས་སུ་གསར་པ་བརྗེ། རྙིང་པ་རྣམས་མདོར་བར་སྤར་བུ་གཙང་མ་ལྟ་བུར་བླུགས་ཏེ་དཀྱིལ་འཁོར་གྱི་འོག་ཏུ་བཞག་སྟེ་ཚགས་ལེགས་པར་བྱ། དེ་ལྟ་བུའི་ཚུལ་གྱིས་ཐུན་བཞི་

[017A]༄༅། །སོགས་ཀྱིས་སྔགས་འབུམ་ཕྲག་བཞི་རྫོགས་པ་ན། ཆོས་བཅུ་རྣམ་གཉིས་གང་རུང་ཞིག་ཏུ་མཚན་ཐོག་ཐག་བཟླས་ནས་ནམ་ལངས་པ་ན་ཚོགས་གཏོར་སོགས་ཕུལ་ཏེ་ཐུན་གྲོལ་བར་བྱའོ།། འདི་
དག་གི་སྐབས་བདག་འཇུག་བརྒྱ་རྩ་དང། ཚོགས་ཀྱི་འཁོར་ལོ་བརྒྱ་རྩ་སོགས་བགྱིས་ན་ཕུན་སུམ་ཚོགས་པའི་ཡན་ལག་ཏུ་འགྱུར་རོ།། དེ་ནས་བཅུ་ཆའི་སྦྱིན་སྲེག་བྱ་དགོས་པས་སྔར་བཞིན་ལས་ཐམས་ཅད་པའི་ཐབ་
ལེགས་པར་འདུ་བྱས་ཏེ། བུད་ཤིང་ཡམ་ཤིང་སྲེག་རྫས། མཆོད་རྫས་སོགས་དབང་སྤྱི་ལྟར་དང་ཁྱད་པར་བའི་རྫས་ནི་བ་ལང་གི་ཤ་དུམ་ཆང་དང་བཅས་པ། ལུག་རུ་དམར་པོ། ཨུག་ཆོས། འཇིབ་རྩི་དམར་པོ་རྣམས་
ཧ་ཅང་མང་པོ་མ་རྙེད་ན། གྲངས་གསོག་རྒྱུ་གྲོལ་ཚོས་དམར་པོས་ཁ་བསྒྱུར་བ་གོང་གི་མེ་ཏོག་ཅི་འབྱོར་དང་བསྲེ། ཡང་ན་ཁྱད་རྫས་རྣམས་ཕྱོགས་གཅིག་ཏུ་བསྲེས་ཏེ་རིལ་བུ་སྒྲིལ་ཀྱང་མཆོག་ཏུ་གྱུར། དེ་ལྟར་ཐབ་དང་རྫས་
སོགས་ལེགས་པར་བསྒྲིགས་ཟིན་ནས། ཕྱི་དྲོ་གླིང་ལ་གྲིབ་སོ་བབ་པའི་དུས་ཁ་ནུབ་ཏུ་ཕྱོགས་ཏེ། སྟན་སེང་ལྡེང་དང་སིནྡྷཱུ་ར་སྦྱར་བའི་ཆུ་ས་གཤེར་བར་བྱས། གདན་སྟེང་དམར་པོ་ལ་པདྨ་ལྕགས་ཀྱུ་ལྟ་བུ་འདབ་མ་བརྒྱད་པའི་
དབུས་སུ་རྡོ་རྗེ་ལྕགས་ཀྱུ་རྩེ་མོ་མདུན་དུ་བསྟན་པ་བྲིས་ལ་བཏིང། དཔྲལ་བར་སིནྡྷུ་རའི་ཐིག་ལེ་བཀོད། དར་དམར་པོས་ཐོད་བཅིངས། ཆས་གོས་དམར་པོ་གྱོན་ཏེ། ཐབ་རྩར་བདག་བསྐྱེད་བཟླས་པ་གཏོར་འབུལ་དང་བཅས་པ་

[017B] རང་ཉིད་ལྷའི་ང་རྒྱལ་དང་སྣང་བ་ཐམས་ཅད་བདེ་སྟོང་གི་ངོ་བོར་བལྟས་ཏེ། སྟན་ལ་རྡོ་རྗེ་སྐྱིལ་ཀྲུང་གིས་འཁོད་དེ། དཀར་གཏོར་བཏང་བསང་ཆུ་དང་ཆུ་བཞི་སྒྲུབ་པ། རྡོར་དྲིལ་ཕྱིན་རླབས་ནས་བཟུང་ཆོ་གའི་ངག་
འདོན་རྣམས་བཅུ་ཆའི་སྦྱིན་སྲེག་གི་ཆོ་གཟུར་དུ་བཀོད་པ་ལྟར་བྱ། དེ་ཡང་གཙོ་བོ་ཁྱད་རྫས་ལ་གྲངས་གསོག་དེ་ལྟར་མཚན་ཐོག་ཐག་ཏུ་གཉིད་དང་བཟའ་བཏུང་སོགས་ཀྱིས་བར་མ་ཆོད་པར་ཕྱི་ཉི་མ་ཤར་གྱི་བར་དུ་སྦྱིན་སྲེག་
བྱས་ནས། མཇུག་ཆོག་དཀྱུས་བཞིན་བྱས། ཐུན་མཚམས་ལ་འཇུག་གོ། འདི་དག་གི་སྐབས་སུ་བསྲེག་རྫས་རྣམས་དལ་བུས་འཚིག་ཏུ་འཇུག་ཅིང། མེ་རྒྱུན་མ་ཆད་པ་དང། མེ་གསོ་བའི་བུད་ཤིང་དང་མར་ཁུ་ཡང་སྐབས་
སྐབས་སུ་འཇུག་པར་བྱའོ།། དེ་ནས་ཉིན་རེ་བཞིན་བར་མ་ཆད་པར་ཐུན་གཉིས་རེའམ་རེ་རེ་ཙམ་རང་གི་ཁམས་ཀྱི་ལྕོགས་ཚོད་དང་བསྟུན་ནས་རིམ་གྱིས་བཅུ་ཆའི་གྲངས་འགྲོ་ངེས་བྱ། མཇུག་ཏུ་འོ་ཐུག་གི་སྟོན་མོ་དང་ཚོགས་ཀྱི་འཁོར་ལོ་
བཅས་རྒྱས་པར་བྱའོ།། དེ་དག་ནི་སྒྲུབ་པ་ཇི་ལྟར་བྱ་བའི་ཚུལ་གསལ་བར་བཀོད་པའོ།། གསུམ་པ་ལས་ལ་སྦྱོར་བ་ནི། དེ་ལྟར་སྒྲུབ་པ་ལེགས་པར་ཐོན་ནས་ཤིང་ལངྒ་ལི་ཡ་ཞེས་པ་བདེ་མཆོག་རྩ་རྒྱུད་ནས་ཟུར་ཙམ་གསུངས་པ་བལ་
ཡུལ་རྒྱ་གར་སོགས་ནས་ཐོན་པ་ཁྲ་རིས་ལྟ་བུ་ཡོད་པ་དེ་མ་རྙེད་ན་བོད་དུ་དོ་རྒོད་པས་བྱ་བར་གསུངས་ལ། འདི་ཡི་ངོས་འཛིན་ལ་མི་འདྲ་བ་མང་ཡང། རྗེ་དངུལ་ཆུ་ཡབ་སྲས་ཀྱིས་བཞེད་པ་ལྟར་སྨན་གཞུང་དུ་དོ་བ་ཞེས་པ་མེ་ཏོག་སེར་པོ་

[018A]༄༅། །པཎ་ཞྭ་ལེབ་འཇོག་ལྟར་ཡོད་པ་བོད་འདིར་ཐོར་བུ་འབྱུང་བདེའི་སྡོང་པོ་ཆེ་བ་ནང་མཛུབ་གང་ཙམ་ཡོད་པ་ལ་དོ་རྒོད་པ་ཞེས་གསུངས་པས། དེ་ལྟ་བུའི་ཤིང་སྦུབས་ཅན་བཙལ་ལ་ཚེས་བྕུའམ་བརྒྱད་གང་རིགས་ལ་རང་
རྣལ་འབྱོར་མའི་བརྒྱལ་གྱིས་གཅོད་ཅིང། དེའི་ཚེ་མ་གཅད་གོང་དུ་ཁ་ཤར་ལ་བསྟན་པ་དེ་མི་ནོར་བའི་མཚན་མ་བྱས་ལ་སྲིད་དུ་སོར་བརྒྱད་དམ། སོར་དྲུག་ཡོད་པ་བཅད་ནས་བྱི་དོར་བྱས། ཤིང་སྲབ་མོ་ལ་དགའ་འཁྱིལ་གྱི་
པར་བརྐོས་པ་ཞིག་གིས་ཞབས་ལེགས་པར་བཀག། ཁ་གཅོད་ལ་ཡང་དགའ་འཁྱིལ་གྱི་པར་ལེགས་པར་བརྐོས། དེ་དག་ལ་བསངས་དང་གུ་གུལ་གྱིས་བདུག་འདུད་རྩི་རིལ་བུ་བཏབ་པའི་ནང་མཆོད་ཀྱིས་བྱུགས་ལ་
ཤིང་དེ་ཉིད་རང་གི་ལག་པ་གཡོན་པར་བཟུང། སྔར་བསགས་པའི་སིནྡྷཱུ་ར་རྣམས་ཆ་བརྒྱད་དུ་བགོས་པའི་ཆ་རེར་ཨོཾ་གསུམ་མ་སྟོང་རྩ་རེའམ་བརྒྱ་རྩ་རེ་བཟླ་བཞིན་ཡེ་མ་གྱར་བར་བླུགས། ཁ་དམ་པར་གཅད། ས་རླངས་
སོགས་ཀྱིས་སྐྱོན་མི་འབྱུང་བར་བྱས། དར་དམར་པོས་དྲིལ། སླར་ཡང་དཀྱིལ་འཁོར་སྔར་ལྟར་བཞེངས་ཏེ་སིནྡྷཱུ་རའི་དཀྱིལ་འཁོར་གྱི་དབུས་སུ་སྔར་གྱི་ཤིང་དེ་རྩ་རྩེ་མ་ནོར་ཞིང། མ་བཅད་གོང་ཤར་ལ་བསྟན་པ་དེ་མདུན་
ལ་ཕྱོགས་པར་བཞག་ལ་སྒྲུབ་མཆོད་བདག་འཇུག་ཚོགས་གཏོར་གསོལ་འདེབས་སོགས་ནན་ཏན་བྱ། དེ་ནས་ཟླ་བ་གང་ཡང་རུང་བའི་ཡར་ངོའི་ཚེས་བཅུ་ཞིག་ལ་འགྲིག་པར་མཆོད་བསྟོད་བདག་འཇུག་ཚོགས་འཁོར་

[018B]
རྩ་སྤྲད་པའི་གྲུ་མོ་ཕན་ཚུན་གྱི་སྣེ་དང་མཉམ་པ་ཞིག་ཧེ་རུ་ཀའམ། དུམ་སྐྱེས་མར་བསྐྱེད་དགོས་པས། དེའི་ཚུལ་ནི་སེང་ལྡེང་དབྱུག་པ་དེ་སྟེགས་ཀྱི་ཁར་སློག་དེའི་མདུན་དུ་ཆུ་གཉིས་ཉེར་སྤྱོད་བཤམ་དབྱུག་པ་ཁཎྜ་རོ་ཧི་ས་
བས་ང། ས་བྷཱ་ཝ་ས་སྤྱངས། སྟོང་པའི་ངང་ལས་པཾ་ལས་པདྨ་དང་ཉི་མ་རོའི་གདན་ལ་པཾ་ལས་གྲི་གུག་པཾ་གྱིས་མཚན་པ་ལས་དུ་མ་སྐྱེས་མ་དམར་མོ་ཞལ་གཅིག་ཕྱག་གཉིས་མ། གཡས་གྲི་གུག་གཡོན་ཐོད་པ་དང་བཅས་པའི་
མཆན་ཁུང་ན་ཁ་ཊཾ་ག་འཛིན་པ། རུས་པའི་རྒྱན་ཅན། གཅེར་མོ་སྐྲ་གྲེལ་བ། མི་མགོ་སྐམ་པོ་ལྔའི་དབུ་རྒྱན་དང་སྒམ་པོ་ལྔ་བཅུའི་དོ་ཤལ་ཅན། སྤྱན་གསུམ་པ་གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་
པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྦྱན་དྲངས། ཕཻཾ། ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར་རིན་འབྱུང་གིས་
དབུ་བརྒྱ་ན་པར་གྱུར། ཨོཾ་ཨྲྒྷཾ་སོགས་ཀྱིས་མཆོད། གོས་དཀར་མོ་སྟེ་མེ་ཡི་ཁམས། །ཆོས་རྗེས་དྲན་པའི་ངོ་བོ་ཉིད། །པདྨའི་རིགས་ཀྱི་མཁའ་འགྲོའི་གཙོ། །དུམ་སྐྱེས་མ་ལ་ཕྱག་འཚལ་བསྟོད། །ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ་

[019A]༄༅། །ཅེས་བརྒྱ་རྩ་བཟླ། འཕྲིན་ལས་བཅོལ་བ་ནི། དུམ་སྐྱེས་མ་རྟེན་འདི་ལ་བརྟན་པར་བཞུགས་ནས་རྣལ་འབྱོར་པ་བདག་གི་བར་ཆད་དང་བགེགས་རྣམས་བཟློག་པའི་འཕྲིན་ལས་མཛོད་ཅིག་ཡིག་བརྒྱ་
བཟླ༑ དུམ་སྐྱེས་མ་ཞུ་བ་ལས་བྱུང་བའི་རྣལ་འབྱོར་དབྱུག་པར་གྱུར་པར་བསམས་ལ་སྒྲུབ་གྲོགས་ལ་གཏད། དེས་ཀྱང་ཞལ་བཞི་པའི་སྔགས་བཟླ་ཞིང་དབྱུག་པ་ལག་ཏུ་བཟུང། ས་སྲོད་ཀྱི་དུས་སུ་རང་ཉིད་སིནྡྷཱུ་རས་བཀང་བའི་
ཤིང་དེ་ཐོགས། དབྱུག་པ་འཛིན་པའི་གྲོགས་དང་ལྷན་ཅིག་ཏུ་དུར་ཁྲོད་དུ་ཕྱིན་ནས། དེར་ཡིད་དུ་འབབ་པའི་སར་དོང་གྲུ་གསུམ་ཟུར་གཅིག་མདུན་དུ་བསྟན་པ་ཁྲུ་གང་ཙམ་བྲུས་པའི་ནང་དུ་གཡམ་སྒྲོམ་སོགས་བཙུགས་པར་སིནྡྷཱུ་
ར་དེ་བཅུག་སྟེ་ཁ་ལེགས་པར་བཅད་ཅིང་གཞན་གྱིས་མི་ཤེས་ཤིང་རང་གིས་མི་ནོར་བའི་མཚན་མ་བྱས་ལ་རང་ཉིད་དེའི་སྟེང་དུ་བསྔད་ནས་བདེ་མཆོག་ནས་འབྱུང་བ་ལྟར་གྱི་སྲུང་བའི་འཁོར་ལོ་བསྒོམ་དགོས་པས། དེའི་ཚུལ་ནི།  རང་ལྷའི་ང་རྒྱལ་གྱིས་སེ་གོལ་གཏོག་ཅིང།  ཨོཾ་སུམྦྷ་
ནི་སུམྦྷ་ཧུཾ་ཧཱུཾ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་གྲི་ཧྞ་གྲིཧྞ་ཧུཾ་ཧཱུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་ཁུ། ཨོཾ་གྲི་ཧྞཱ་པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་
ཨཱ་ན་ཡ་ཧོ་བིདྱཱ་རཱ་ཛ་ཧུཾ་ཧཱུཾ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་འཁོད་པར་གྱུར། སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་ནས་འོག་གསེར་གྱི་ས་གཞི་ལ་

[019B] སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས་ཤར་ནག། བྱང་ལྗང། ནུབ་དམར། ལྷོ་སེར་བའི་སྣ་ཚོགས་རྡོ་རྗེའི་རྭབ་གྲུ་བཞི་པ་ཚངས་པའི་འཇིག་རྟེན་ནས་
གསེར་གྱི་ས་གཞི་ལ་ཐུག་གི་བར་དུ་ཁྱབ་པར་གྱུར། རྭ་བ་གྲུབ་པ་དང་དུས་མཉམ་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་གསེར་གྱི་ས་གཞི་ལ་ཐུག་པའི་འོག་གི་ས་གཞི་སྣ་ཚོགས་རྡོ་རྗེའི་རང་
བཞིན་དུ་གྱུར། སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་རྣམས་
པར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་པར་གྱུར། ཨོཾ་མེ་རི་ནཱི་བཛྲཱི་བྷ་ཝ་བཛྲ་ཕནྡྷ་ཧཱུཾ། ཨོཾ་བཛྲ་སྲཱ་ཀྭ་ར་ཧཱུཾ་བཾ་ཧཱུཾ། ཨོཾ་བཛྲ་པཉྩ་ར་ཧཱུཾ་པཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ་
ཨོཾ་བཛྲ་ཛ་ལ་ཏྲཾ་སཾ་ཏྲཾ། ཨོཾ་བཛྲ་ཛཱ་ལཱ་ཨ་ན་ལཱ་རྐ་ཧཱུཾ་ཧཱུཾ་ཧཱུཾ། ཞེས་འོག་གཞི་ནས་མེ་དཔུང་གི་བར་རིམ་པ་བཞིན་དུ་བྱིན་གྱིས་བརླབ་སྔར་བཞིན་སེ་གོལ་བརྡབས་ལ། ཨོཾ་སྲུམྦྷ་ནི་་ཨོཾ་གྲིཧྞ་་ཨོཾ་གྲྀཧྞ་པ་ཡ་་ཨོཾ་ཨཱ་ན་ཡ་་
ཅེས་བརྗོད་དེ། རྣམ་པ་ཐམས་ཅད་དུ་འགྲོ་བ་རྣམས་བགེགས་དང་བྲལ་བར་གྱུར། ཅེས་སྲུང་འཁོར་བསྒོམ། དེ་ནས་སྐྱབས་སེམས་ནས་བརྩམས་ཏེ་སྨོན་ཤིས་བར་བདག་བསྐྱེད་ནས་འབྱུང་བ་ལྟར་འོག་གི་སིནྡྷཱུ་ར་དང་རང་ཉིད་ངོ་བོ་
[020A]༄༅། །དབྱེར་མེད་ཀྱི་ཚུལ་དུ་རྣལ་འབྱོར་མར་བསྐྱེད་ཅིང་ང་རྒྱལ་བརྟན་པོས་ཨོཾ་གསུམ་མ་བཟླ་ཞིང་སྲོད་འཁོར་གྱི་བར་ཙམ་སྡོད། གྲོགས་དེས་དབྱུག་པ་བཟུང་སྟེ་བདེ་མཆོག་གི་བདག་བསྐྱེད་སྔོན་དུ་འགྲོ་
བས་བར་ཆད་སྲུང་བའི་ཕྱིར་དུ་བྱང་ཤར་གྱི་མཚམས་སུ་སུམྦྷ་ནིའི་བཟླས་པ་བྱ། ཐུན་གྲོལ་ནས་སིནྡྷཱུ་ར་བཞག་རང་གྲོགས་དང་བཅས་ནང་དུ་ལོག། ཚེས་བཅུ་གཅིག་ཉིན་སྔ་དྲོ་ནས་སིནྡྷཱུ་རའི་དཀྱིལ་འཁོར་གསར་པ་
བཤམས་ཏེ། སྒྲུབ་མཆོད་དང་བདག་འཇུག་ཚོགས་ཀྱི་འཁོར་ལོ་སོགས་རྒྱས་པར་བྱ། ནུབ་མོ་ཡང་གྲོགས་དང་བཅས་ཏེ་དུར་ཁྲོད་དུ་ཕྱིན་ཏེ་སིནྡྷཱུ་ར་བཅུག་པའི་དོང་གི་སྟེང་དུ་འདུག་པ་དང། བསྲུང་བ་བཟླས་པ་དང་
བཅས་སྔར་ཇི་ལྟ་བ་བཞིན་བྱ། དེ་ལྟར་ནུབ་རེ་བཞིན་བཟླས་པ་ཇེ་རིང་ལ་བཏང་ལ་ཚེས་བཅུ་ནས་བཅོ་ལྔའི་བར་སྲོད་འཁོར་ཙམ་དང། བཅུ་དྲུག་ནས་ཉི་ཤུའི་བར་ནམ་ཕྱེད་ཙམ་དང། དེ་ནས་ཉེར་བཞིའི་བར་
ནམ་གྱི་སུམ་གཉིས་ཙམ་སྡོད། ཉིན་མོ་སྔར་བཞིན་སྒྲུབ་མཆོད་དང་བདག་འཇུག་ལ་བརྩོན། ཉེར་ལྔའི་ནུབ་མོ་མཚན་ཐོག་ཐག་བཟླས་པ་བྱས་ལ་ནམ་ལངས་མ་ཐག་སིནྡྷཱུ་ར་ཕྱུང་ནས་ཁྱིམ་དུ་ཁྱེར་ལ། དེ་ཉིད་དཀྱིལ་
འཁོར་གྱི་དབུས་སུ་བཞག་ནས་ཕྱི་རོལ་མཆོད་པ་བདག་འཇུག་ཚོགས་ཀྱི་འཁོར་ལོ་དང་བཅས་རྒྱས་པར་བྱས་ནས་མཁའ་སྤྱོད་ཀྱི་དངོས་གྲུབ་འགྲུབ་པའི་གསོལ་བ་ཤུགས་དྲག་འདེབས། འདི་དག་གི་སྐབས་ཐམས་ཅད་

[020B] དེ་ནས་གཉེན་གཞིས་ལོངས་སྤྱོད་སོགས་ལ་ཆགས་ཞེན་སྤངས་ཏེ་ཚེ་འདིའི་འཁྲི་བརྦད་ཀྱིས་བཅད་ནས་རང་ཉིད་གཅིག་པུར་ཀུ་སུ་ལུའི་ཆས་སུ་ཞུགས་
པར་གསུངས་ཀྱང་རྒྱུན་པར་གྱི་ཆས་ཀྱི་རུང། སིནྡྷཱུ་རའི་ཞབས་ཀྱི་དགའ་འཁྱིལ་གྱི་པར་རང་གི་དཔྲལ་བར་བཏབ་ལ་མེ་ལོང་ཁྱེར་ཏེ་པར་ཧ་ཅང་གསལ་ན་ཅུང་ཟད་མི་མངོན་པར་བྱས། སིནྡྷཱུ་ར་གཞན་གྱིས་མི་མཐོང་བར་མཆན་
ཁུད་གཡོན་དུ་འཆད། གྲོགས་མེད་པར་སྦའི་དབྱུག་པ་ཐོགས་ཏེ་ཙཱ་རི་གངས་རི་ལ་སོགས་པའི་གནས་དང། ཚོང་འདུས་ཆེ་ས་དང། སྐུད་ཚོང་མའི་ཁྲོམ་ལ་སོགས་པའི་བུང་མེད་མང་སར་ཕྱིན་ཏེ་རང་རྣལ་འབྱོར་མའི་ང་
རྒྱལ་གྱིས་སྤྱན་གྱིས་གཟིར་ནས་བལྟས་པས་བུད་མེད་རྒྱལ་པོའི་བཙུན་མོ་ལྟ་བུའམ། སྤྲང་མོ་དང། མཛེ་མོ་སོགས་ཇི་ལྟར་སྣང་ཡང་རང་གི་དཔྲལ་བའི་དགའ་འཁྱིལ་གྱི་རི་མོ་བུད་མེད་ཀྱི་དཔྲལ་བར་འཔོས་པར་འགྱུར་
བས༑ དེ་ལྟ་བུ་འདུག་ན་མེ་ལོང་ལ་བལྟས་ཏེ་རང་གི་དགའ་འཁྱིལ་སྔར་ལས་མི་གསལ་དུ་སོང་འདུག་ན་ཐེ་ཚོམ་མེད་པར་གཡོན་སྐོར་ལན་གསུམ་བྱས་ནས། ཁྱོད་མ་བདག་ནི་བུ་ཡིན་ཏེ། །ཇི་སྲིད་བྱང་ཆུབ་འབྱུང་པར་
དུ༑ ༑བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་འོ་མས་སྐྱོངས། །ཞེས་དང། ཡང་ན་རྗེ་བཙུན་རྡོ་རྗེ་རྣལ་འབྱོར་མས་ཞེས་སོགས་ཀྱི་གསོལ་འདེབས་བྱ། དེས་རྣལ་འབྱོར་མ་ཡིན་པར་ཁས་མི་ལེན་པ་ལ་སོགས་

[021A]༄༅། །པ་འབྱུང་ཡང་སྙིང་ནས་གསོལ་བ་བཏབ་པས་སྔར་ལྟར་མཁའ་སྤྱོད་དུ་འཁྲིད་པར་འགྱུར་བས་དེ་ལྟ་བུ་དང་མ་ཕྲད་ཀྱི་བར་དུ་འཁྱམས་པར་བྱ་སྟེ་ནངས་རེ་བཞིན་བཟླས་བསྒོམ་ལ་བརྩོན་ཞིང། ཚེས་
བཅུའི་མཆོད་པ་ལ་སོགས་པའི་ཡོ་བྱད་མེད་ཀྱང་སྔར་གྱི་སིནྡྷཱུ་ར་མདུན་དུ་བཞག་ནས་བསམ་གཏན་གྱི་སྒྲུབ་མཆོད་བྱ་ལ། དེ་ལྟ་བུའི་ཚུལ་གྱིས་མཁའ་སྤྱོད་འགྲུབ་པ་ནི་དབང་པོ་འབྲིང་ཞེས་བྱ་སྟེ། སིནྡྷཱུ་ར་ལངྒ་ལི་ཡི་
སྡོང་བུར་བཅས། །ཞེས་པ་ནས། མཁའ་སྤྱོད་འཁྲིད་པར་ཤོག་ཅེས་གསུངས་སོ།། དེ་ལྟར་འབད་ཀྱང་མ་འགྲུབ་ན་ཚེ་འདིར་ལུས་མ་སྤངས་པར་མཁའ་སྤྱོད་དུ་བགྲོད་པའི་ནུས་པ་མེད་པས་དབང་པོ་ཐ་མ་ཞེས་བྱ་
སྟེ༑ ད་དུང་ལེ་ལོ་མི་བྱ་བར་ཉམས་ལེན་ཆག་མེད་བྱས་ནས་བློ་སྙིང་བྲང་གསུམ་གཏད་ཉེན་ཆེ་དུས་སུ་སྐྱོབ་པ་དཀོན་མཆོག་གསུམ་ཡིན་པས་མ་འོངས་པ་ན་བར་དོར་དཔའ་བོ་མཁའ་འགྲོ་རྣམས་བྱོན་ཏེ་རང་ཉིད་སེང་
གེའི་ཁྲི་ལ་བཞག། གདུགས་དང་རྒྱལ་མཚན་ལ་སོགས་པ་དང་རོལ་མོའི་བྱེ་བྲག་སྣ་ཚོགས་དང་བཅས་ཏེ་བསུ་བ་མཛད་པར་བདེ་མཆོག་རྩ་རྒྱུད་ལས་གསུངས་ལ། འོན་ཀྱང་བར་དོའི་འཇིགས་སྐྲག་སོགས་མྱོང་མི་དགོས་
པའི་ཕྱིར་མྱུར་ལམ་འཕོ་བའི་རྣལ་འབྱོར་ཉམས་སུ་བླང་སྟེ་མཁའ་སྤྱོད་རིག་འཛིན་གྱི་གནས་སུ་བགྲོད་པར་བྱའོ། །དེ་ལྟར་མཁའ་སྤྱོད་ཀྱི་ཞིང་དེར་སླེབས་ཙམ་ཉིད་ནས་གྲུབ་པས་བཅུད་ལེན་གྲུབ་པ་བཞིན་དུ་རང་ལོ་བརྒྱད་

[021B] པོ་ཡིན་ཡང་ལོ་བཅུ་དྲུག་  ལོན་པའི་ན་ཚོད་དུ་འགྱུར། ཚེ་ཉི་ཟླ་དང་མཉམ། ནམ་མཁའ་མཛོད་ལ་མངའ་བརྙེས་ཏེ་ཡོ་བྱད་ཐམས་ཅད་ནམ་མཁའ་ལས་འབབ། རྡོ་རྗེ་རྣལ་འབྱོར་མས་དངོས་སུ་འདིའི་ལི་སྟོན་ཅིང། གཞན་
ཡང་སྤྲུལ་སྐུའི་སངས་རྒྱས་ཀྱི་ཞིང་དུ་ཕྱིན་ཏེ་སངས་རྒྱས་ལས་ཆོས་ཞུབ་དང། ལམ་ལྷག་མ་རྣམས་ཉམས་སུ་བླངས་ཏེ་རྟེན་དེ་ལ་ཟུང་འཇུག་རྡོ་རྗེ་འཆང་གི་གོ་འཕྲང་མངོན་དུ་བྱེད་ངེས་ཤ་སྟག་ཡིན་ནོ།། །།འདི་ལྟ་བུའི་ནྱུར་
ལམ་བླ་ན་མེད་པ་ལ་ཉམས་ལེན་བྱར་ཡོད་པའི་སྐལ་བ་བཟང་པོ་འདི་ལྟ་བུ་རྙེད་པའི་དུས་འདིར་མནོག་ཆུང་སྙིད་པོ་མེད་པའི་ཚེ་འདིའི་བྱ་བ་ལ་མི་གཡེང་པར་གཏན་འདུན་དངོས་གྲུབ་མཆོག་གི་དགའ་སྟོན་བསྒྲུབ་པ་ལ་ཅག་ཅིག་
ཏུ་འབད་པར་འཚལ་ལོ།། ཞེས་ཁོ་བོས་སྙིང་ཐག་པ་ནས་གདམས་སོ། །འདིར་སྨྲས་པ། གང་ཞིག་བརྡོས་བཅས་ལུས་འདི་མ་དོར་བཞིན། །དངོས་སུ་རིག་འཛིན་གྲོང་དུ་བགྲོད་བྱེད་ཅིང། །ཉེ་བའི་སྙིང་
པོ་བཀླགས་ཙམ་གྱིས་འགྲུབ་པའི། །ཁྱད་ཆོས་འདི་འདྲ་གང་མས་ཟབ་འདི་ཁོ་ན། །ནང་གི་ཕོ་ཉ་གསུམ་ལ་གནད་བསྣུན་པས། །ཕྱི་ཡི་ཕོ་ཉ་གསུམ་གྱིས་གྲོགས་མཛད་ནས། །གསང་བའི་ཕོ་ཉ་གསུམ་གྱིར་བཞལ་ནི། །མངོན་དུ་
བྱེད་འདི་ལམ་འདིའི་ཁྱད་ཆོས་ཉིད། །ཉེར་བཞིའི་ནང་གི་རྩ་སྣེའི་ཕོ་བྲང་དུ། །རྡོ་རྗེ་ལུས་ཀྱི་དཀྱིལ་འཁོར་བརྟེན་བྱས་པས། །ལས་རླུང་མི་ཤིགས་དབྱིངས་སུ་མྱུར་འགུགས་པའི། །གནད་ཟབ་འདི་ཡང་ལམ་འདིའི་

[022A]༄༅། །མྱུར་ཁྱད་ཉིད། །བདག་འདྲ་གཏན་འདུན་བསྒྲུབ་པའི་ལོང་ཙམ་མེད། །བསྒྲུབ་ཀྱང་ཚིག་ཙམ་གསོག་ལས་བསྒོམ་མི་ཤེས། །ཡང་དག་ལམ་བཟང་ཐོབ་པའི་སྐལ་དམན་ལ། །གདམས་ཟབ་འདི་ལས་བྱ་སླ་ཁེ་ཆེ་གང། །དེ་ཕྱིར་གྲོགས་དག་འདི་སྣང་བ་སླུ་བྲིད་ཀུན། །ད་ནི་ལ་འུར་བཙན་ཆོད་དུ་དོར་ནས། །གཏན་འདུན་མྱུར་ལ་མ་ཡང་རྩེ་འདིར་སྤྱོད་དང། །ཕྱི་ནང་མཁའ་སྤྱོད་གོ་འཕང་མྱུར་འཐོབ་ངེས། །
བདག་ཀྱང་ལམ་འདིར་སྒོ་གསུམ་ངལ་བའི་འབྲས། །ཇི་སྙེད་མཆིས་དང་ལེགས་ཚོགས་ཀུན་གྱི་མཐུས། །ཚེ་རབས་རྡོ་རྗེ་བཙུན་མོས་རྗེས་བཟུངས་ནས། །ཕྱི་ནང་མཁའ་སྦྱོད་དགའ་སྟོན་
མྱུར་འཐོབ་ཤོག་ །ཅེས་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་བསྙེན་སྒྲུབ་ལས་གསུམ་གྱི་ལག་ལེན་ནག་འགྲོས་སུ་བཀོད་པ་སྐལ་བཟང་མཁའ་སྤྱོད་བགྲོད་པའི་ཐེམ་སྐས་ཞེས་བྱ་བ་འདི་ཡང། ལམ་འདི་ལ་
གཅིག་ཏུ་མོས་པ་ལྷུར་ལེན་པ། ཚ་བ་རོང་ནས་དགེ་བསྙེན་རྡོ་རྗེ་རབ་བརྟན་གྱིས་རབ་དཀར་ལྷ་རེག་རྟེན་གསུམ། མདུན་ལྕོག་རྒྱ་རྩི་མ་བཀོད་ལེགས་སོགས་བདོག་པའི་སྐྱེས་བཟང་དང་བཅས་ལོ་ནས་ལོར་བསྟུད་ནན་དུ་བསྐུལ་
བ་ལ་བརྟེན་ནས། ལམ་འདིར་མོས་པ་ཡིད་བྱེད་ཀྱི་རྣལ་འབྱོར་ལྷུར་ལེན་པའི་བཙུན་གཟུགས་བདེ་ཆེན་སྙིང་པོས་ཕྱོགས་གཅིག་ཏུ་བསྒྲིགས་པའི་ཡི་གེ་པ་ནི། གཅིག་ཏུ་སྒྲུབ་པའི་རྒྱལ་མཚན་འཛིན་པ་ཞྭ་སྒབ་ཆོས་མཛད་ཐུབ་བསྟན་

[022B]།     ༈    །།ཟག་བྲལ་དགའ་བ་བརྒྱད་གཉིས་རྩིད་འཇོའི་ཉམས། །སྟོང་བཞིའི་དབྱིངས་སུ་སྒེག་
པའི་ཐིག་ལེའི་འཛུམ། །ལྷན་སྐྱེས་རྒྱལ་ཡུམ་མཛེས་སྡུག་ཝཱ་རཱ་ཧཱིས། །ཕྱི་ནང་མཁའ་སྤྱོད་གནས་སུ་ངལ་བསོ་སྩོལ། །གང་གི་བསྙེན་སྒྲུབ་ལས་
སྦྱོར་ཟབ་དགུའི་གནད། །མཁའ་འགྲོའི་སྙིང་བཅུད་སྙན་བརྒྱུད་ནོར་བུའི་ཕྲེང། །ཁྲིགས་ཆགས་གསེར་གྱི་སྲད་བུ་ལ་བརྒྱས་ནས། །སྐལ་བཟང་དགའ་སྟོན་
སྙིང་པོ་མཆོག་སྤྱིན་བྱས། །གང་འདི་གཅིག་ལས་དུ་མར་འཆར་བའི་འཕྲུལ། །མི་འཛད་དངོས་པོར་སྤེལ་བའི་རྒྱུ་སྦྱོར་བ། །དགེ་སློང་ཐུབ་བསྟན་དངོས་གྲུབ་ཕ་བློ་
ལྡན༑ ༑ཨ་མཚེ་བརྟན་སྒྲོལ་མ་དང་བཅས་གསུམ། །བླ་མ་རྡོ་རྗེ་བཙུན་མོས་དགྱེས་བཞིན་དུ། །རྗེས་སུ་གཟུང་ཞིང་འདི་ནས་འཕོས་མ་ཐག་ཕྱི་ཡི་མཁའ་སྤྱོད་ཞིང་
བཟང་ལ་སྐྱེས་ནས། །ནང་གི་མཁའ་སྤྱོད་གོ་འཕང་མངོན་བྱེད་ཤོག་མཆོག་གསུམ་བདེན་བྱིན་བདག་གི་ལྷག་བསམ་དང། །སྟོང་པའི་གཤིས་ལུགས་

[023A]༄༅། །ཆོས་ཅན་སྣ་ཚོགས་སུ། །འཆར་བའི་རྟེན་འབྱུང་འགོག་པ་མེད་པའི་མཐུས། །སྨོན་པའི་དོན་ཀུན་བདེ་བླག་འགྲུབ་གྱུར་ཅིག་ །ཅེས་
པའི་སྤར་བྱང་སྨོན་ཚིག་འདི་ཡང། རྒྱུ་སྦྱོར་བ་ནས་བསྐུལ་དོར་ཕ་བོང་ཁ་སྤྲུལ་མིང་པས་གནས་ཆེན་ཡེར་པར་མཁའ་འགྲོ་འདུ་བའི་དུས་བཟང་པོར་སྤེལ་བའོ།། །།
་ས་བྱི་ལོར་འཛུགས་ཞུས་ལེགས་པར་སོང།། །།དགེ་ལེགས་འཕེལ།། །།
བཅུ་ཆའི་དབང་གི་སྤྱིན་སྲེག་ཐབ་ཐིག་དཔེའུ་རིས་འདི་བཞིན་དགའ་ལྡན་གསེར་ཀོང་རྡོ་རྗེ་འཆང་གི་གསུང་ལཱུ་ཨི་པའི་ལུགས་ཀྱི་བདེ་མཆོག་བསྙེན་ཆེན་ཡིག་ཆ་ལས་འདིར་ཞལ་བཤུས་སུ་བཀོད་པ་ལགས་
པདྨ་ལྕགས་ཀྱུ་ཞེས་པའི་པདྨ་འདི་འདྲ་བཅུ་དྲུག་བྲིའོ།། ཤིང༑ ཆ་ཚད་སོགས་མཁའ་སྤྱོད་བསྙེན་ཡིག་གཞུང་དུ་གསུངས་པ་ལྟར་ཕྱག་བཞེས་མཐོང་བརྒྱུད་དུ་སློབ་པ་དགོས་སོ།། །།



