
[001A]༄༅། །ཀུན་མཁྱེན་ཆེན་པོ་འཇམ་དབྱངས་བཞད་པའི་གསུང་འབུམ་ཐོར་བུ་ལས་ཉམས་ལེན་གནད་ཀྱི་དྲིས་ལན་གྲུབ་པའི་མདོས་རྒྱན་ཞེས་བྱ་བ་བཞུགས་སོ།།

[001B] །ན་མོ་གུ་རུ་ཤྲཱི་བཛྲ་བཧཻ་ར་ཝཱ་ཡ། དྲན་པ་ཙམ་གྱིས་བདུད་བགེགས་ཚོགས་འཇོམས་རིམ་གཉིས་ཟབ་མོའི་འབྲས་བུ་གཡུར་དུ་ཟ། །བསྒྲུབས་པའི་མོད་ལ་མཆོག་ཐུན་དངོས་གྲུབ་ཀུན་
སྩོལ་བློ་གྲོས་མཐུ་སྟོབས་ཅིག་ཆར་རྒྱས། །སྲིད་པའི་དྲེགས་ལྡན་རྣམས་མགོར་དྲག་ཁྲོས་སྙེམས་པའི་སྐུ་གསུང་ང་རོ་མཐོང་ཙམ་གྱིས། །ཁྲོ་དབང་ཀུན་ཀྱང་བ་རྒྱལ་འགྱུར་དཔལ་ལྡན་འཇིགས་མཛད་རྡོ་རྗེས་
ཁྱོད་ལ་དགེ་ལེགས་སྩོལ། །མང་མང་ཐུབ་གསུང་བརྒྱད་ཁྲི་བཞི་སྟོང་ལས། །ཟབ་ཟབ་ཁྱད་འཕགས་བླ་མེད་རྒྱུད་ཀྱི་རྩེ། །འཇིགས་འཇིགས་ཁྲོས་ཉམས་རྫོགས་ལྡན་གང་དེའི་སྐོར། །ནན་ནན་གྲོགས་གྱིས་
བསྐུལ་ཕྱིར་མདོར་བསྡུས་འབྲི། །དེ་ཡང་ཁྱོད་ཀྱིས་འདིར་འདྲི་མི་འོས་པའང་མང་དུ་དྲིས་ཤིང། དོན་ལྡན་འགའ་ཞིག་ཀྱང་སྣང་བས་ལན་རྒྱས་པར་མི་སྤྲོ། དོན་དྲིལ་ཏེ་བྲིན། བདུད་རྩི་རིལ་བུ་སྒྲུབ་ལུགས་

[002A]༄༅། །ནི༑ ཤ་ལྔ་བདུད་རྩི་ལྔ་རྫས་སུ་ཚང་ཞིང་སྨན་རིགས་འགའ་དང་བཅས་རིལ་བུ་བྱས་པ་སྣོད་དུ་བཞག་ལ་སྔགས་པ་ནུས་ཅན་གྱིས་སྦྱངས་རྟོགས་སྤར་གསུམ་ནང་མཆོད་ལྟར་བྱས་ལ་ཡི་གེ་
གསུམ་རྟགས་བྱུང་གི་བར་འདྲེན་པ་ཞིག་སྟེ། རྒྱས་པར་རྟོག་གསུམ་སོགས་ནས་བཙལ། རླུང་དཀྱིལ་བ་དན་རླུང་མདོག་བུམ་པ་གསེར། ཤ་ལྔ་བདུད་རྩི་ལྔའི་ས་བོན་རང་མདོག་གམ་ཕྱོགས་མདོག། དེ་སྟེང་
མཚོན་བྱེད་ཀྱི་ཡི་གེ་རྣམས་ཀྱང་རང་མདོག་གམ་ཕྱོགས་མདོག་སྔོན་འགྲོའི་སྐབས་ཤར་དུ་ཚངས་པའི་གཡས་སུ་ཟླ་བ་དཀར་པོ་ནི་ཡིག་ནོར་ཏེ། དབང་པོའི་གཡས་སུ་ཡིན། འདིས་མཚོན་ཡིག་ནོར་ཤིན་ཏུ་
མང་པོ་འདི་ལ་བྱུང་འདུག། གཏོར་སྔགས་སྐབས་ཥེ་ཙ་ར་ཡ་ཞེས་བྲིས་པ་ཡང་ནོར། ནམ་མཁའི་སྐད་དོད་ཁ། དེ་ལ་རྣམ་དབྱེ་བདུན་པའི་དེ་བྱིན་ནས་ཁེ་ཞེས་པ་མཁའ་ལ་ཞེས་དང། ཙཱ་ར་ཡ་སྤྱོད་བ་སྟེ། མཁའ་

[002B] །ལུས་ངན་གཏར་ལ་གནས་པ་མོས་པས་ཀྱང་ཆོག་ཅིང་བུམ་སོགས་མ་བྲིས་པའང་ཡོད། ཕྱོགས་སྐྱོང་འདི་སྐབས་བཀུག་པ་བསྒྲུབ་པ་པོའི་མཐའ་བསྐོར་དུ་ཕྱོགས་མཚམས་བརྒྱད་དམ་སྒྲུབ་ཐབས་ནང་བཞིན་ཕྱོགས་བཅུར་ཡང་རུང་
དཀྱིལ་འཁོར་མགོ་ནས་གསལ་འདེབས་མི་དགོས་པས་ལྷག་མའི་ལན་མི་དགོས། བདག་བསྐྱེད་མཆོད་པ་འདིར་བརླབས་པ་དང། འོག་ཏུ་བརླབས་པ་གཉིས་ཡོད་ཅིང། འདིར་གཙོ་བོ་བདག་བསྐྱེད་ལ་འོག་ཏུ་འབུལ་རྒྱུ་ཡིན། ཚོགས་ཞིང་སོགས་
ལ་མཆོད་པ་འབྱོར་ན་དངོས་བཤམས་འབུལ་རུང་ཡང་ཕྱག་ལེན་ལ་ཏིང་ངེ་འཛིན་གྱིས་ཡིན་པས། ལྷ་མོ་རྣམས་མཆོད་རྫས་ཐོགས་པ་སྤྲོ་དགོས་པ་སྐབས་ཐོབ་ཕྱེ། རྡོ་རྗེའི་རྭ་གུར་གྱི་ཁ་དོག་སྔོན་པོའང་རུང། སྤྱིར་འབྱུང་བཞི་རྡོ་རྭ་དང་ཆོས་འབྱུང་
གི་ནང་དུ་བསྒོམས་པ་དང། འབྱུང་བཞི་ལས་སྣ་ཚོགས་རྡོ་རྗེ་བསྐྱེད་པ་དང། འབྱུང་བཞི་རི་རབ་དང་བཅས་བསྐྱེད་པ་དང་འབྱུང་བཞི་ཙམ་རྭ་གུར་གྱི་འོག་གཞིར་བསྐྱེད་པའི་ལུགས་དག་ལས་འདིར་ནི་ཕྱི་མ་ལྟར་ཆོ་གར་བྱུང་བས་ཉ་ཉུང་མ་
བསྲེ༑ བྱུང་ཚད་ལྷ་རེ་རེ་ལ་འགེབས་པའི་ཕྱག་སྲོལ་མེད་པས་གོང་འོག་ཀུན་ཏུ་ཐུགས་ལ་ཞོག། རྡོ་རྗེ་ལ་གནས་པའི་འཁོར་ལོ་ནི། རྡོ་རྗེའི་ཕྱོགས་གཅིག་གི་རྭའི་ཚབ་ལ་འཁོར་ལོ་གྱེན་འགྲེང་གི་རྩིབས་ཀྱི་ཐད་ལ་ཡུ་བ་སྤྲད་པ་ཡིན། ལྟེ་བར་
ཡུ་བ་སྤྲོད་པའི་ལུགས་མེད། ཁྲོ་བཅུའི་ཕྱག་དང་པོ་དག་ན་ཕྱག་མཚན་མི་འཛིན་པའི་རྒྱུ་མཚན་མི་འཐད་བ་བསྒྲུབས་པར་བསྐྱེད་མ་ཐག་པ་ནས་བགེགས་ཀྱི་རྐང་ལག་ནས་མི་འཛིན་པ་མི་འཐད་སྙམ་ཟེར་བ་ནི་ལོག་རྟོག་གཡག་ཞར་གྱི་དཔེ་སྟེ་

[003A]༄༅། །ཤན་པས་ལུག་གསོད་ཕྱིར་དུ་གྲི་བརྡར་ཡང་གྲི་བརྡར་ཙམ་ནས་རྒྱུན་དུ་གསོད་ག་ལ་དགོས། ཧེ་ཧེ་ཕྱིན་ཆད་འབྲེལ་མེད་འདི་འདྲའི་རིགས་གཏན་ནས་ཁྱེར་མ་འོང། དེ་ཡང་ཕྱག་དང་པོ་ན་ཕྱག་མཚན་མི་འཛིན་པ་ཀུན་གྱི་དགོས་པ་
དེ་ལྟར་མི་སྨྲ་སྟེ། རྣམ་སྣང་སོགས་ཀྱིས་ཀྱང་དེའི་ཕྱིར། དེས་ན་འདིར་ཁྲོ་བཅུ་ལ་རྒྱུ་མཚན་བཤད་པ་ཙམ་ཡིན་ལ། གཞན་དུ་ཁྲོ་བཅུས་ཕྱག་མཚན་དང་བཅས་ནས་བགེགས་བཟུང་ནས་ཚར་གཅོད་པ་ཡང་ཡོད་པས་སོ། །མི་བསྐྱོད་པའི་ཅོད་པན་ནི་
དབུ་རྒྱན་ཏེ་རིགས་བདག་གི་ཚུལ་ཏེ་ལྷའི་མདོག་སོགས་འོག་གི་རིགས་བདག་དང་མཚུངས། རང་གཙོ་བོར་གསལ་བ་དེའི་ཡེ་ཤེས་བཅུས་རྒྱུ་བྱས་ཏེ་ངོ་བོ་ཡེ་ཤེས་དེ་དག་རྣམ་པ་རྩིབས་བཅུར་ཤར་བ་དེ་ཉིད་ཡེ་ཤེས་བཅུ་ལས་བྱུང་བའི་གོ་དོན་དམིགས་
བསལ་ལགས། རིན་ཆེན་བདུན་བརྩེགས་ཀྱི་འོག་མ་དྲུག་ཕྱི་ནང་གཉིས་བསྒྲིག་ཡིན་ཀྱང་གསེར་གཅིག་ལས་མེད། དེའི་ཀ་པ་སོགས་ཀྱི་གློ་གཡས་གཡོན་པར་ལ་ཆ་ཕྲན་ནམ་ཆ་ཕྲན་ཕྱེད་རེ། ཕྱི་ནང་བསྒྲིག་པར་ལ་རན་ཆན་ཆ་ཕྲན་ཕྱེད་གཉིས་
དང། ཆ་ཕྲན་གཅིག་ལ་རིམ་བཞིན་ཆ་ཕྲན་གཅིག་དང་ཆ་ཕྲན་ཕྱེད་རེ། བདུན་བརྩེགས་གསེར་སྐེད་བཞིག་སྡོམས་པའི་དཔངས་ཆ་ཕྲན་གཉིས། ཟུར་ལྕམ་མི་ཐེ་པའི་ལྕམ་ཉེར་བརྒྱད། གདུང་འཁོར་མི་དགོས་པར་འབུབས་ལུགས་བྲིས་པ་དེའོ་
སྤྱིར་འབུབས་ལུགས་གདུང་འཁོར་ཡོད་མེད་གཉིས་དང། ཡོད་པ་ལའང་གསང་འདུས་དང་ཆ་འདྲ་བ། ར་ལུགས། རྟོག་བདུན། ཞེ་དགུ་མ། རོ་ལངས་བརྒྱད་བསྐོར། དཔའ་ཅིག་སོགས་དང། འདིའི་དཀྱིལ་ཆོག་གི་ཐིག་ལྟར་མཁས་པ་མང་དག་

[003B] དེ་དག་ལའང་ཁྱད་པར་མཐའ་ཡས་སོ། །གདུང་འཁོར་མེད་པ་ལའང་ཀ་བ་འཛུག་པའི་ཁྱད་པར་གཉིས་ཡང་ཡོད་ཀྱང་ལུགས་གང་བྱས་ཀྱང་མི་འགལ། གོས་ཕུར་མའི་འདབ་མ་ལྟ་བུའི་བཟང་བསྒྲིག་གམ། ཟླུམ་པོའི་འཕྲེང་བསྒྲིག་
གང་རུང། དྲ་ཕྱེད་སྣེའི་དྲིལ་བུ་གཡེར་ཁ་ལ་མཁར་པའི་དབྱུག་པ་མན་ཆད་ཀྱིས་ཆོག་གི་རྡོ་རྗེ་མེད། ཁྱེད་ཀྱི་དཔེ་འདི་ཤིན་ཏུ་མདག་འདུག་གོ་བྱང་ངོས་མིན། ཕྱི་ངོས་ཞེས་པ་ཕྱི་རོལ་གྱི་ངོས་ཞེས་པའི་དོན་ནོ། །བྱ་འདབ་དང་རྒྱལ་མཚན་སྐོར་གཞུང་ན་གསལ་
མི་མང་གི་བྱེད་པ་ལ་མཐའ་སུས་ཁེགས། འོན་ཀྱང་བྱ་འདབ་དང་ཤར་བུ་འདིའི་ཡི་གེ་མ་དགག་མ་འདི་འདྲ་མཐོས། དངོས་གྲུབ་རྒྱ་མཚོ་སོགས་དང་འགལ། གཞན་ཚེ་དཔེ་འདི་ནང་ལྟར་རོ། །ཐེམ་སྐས་ཡོད་མེད་གཉིས་བྱེད་ན་སྒོམ་ཚེ་རྭ་དང་ཕན་ཚུན་
མི་བསྒྲིབས་པ་དང། རྭ་བར་དུ་ཆུད་པ་བསྒོམ་པས། རིམ་བཞིན་རྭ་རྒྱ་དང་མཉམ་པ་དང། དབུས་རྭ་ཕྱོགས་རྭའི་བར་རྒྱ་དང་མཉམ་པའོ། །བློས་བསླངས་སོགས་ལ་མ་བྱས་ཀྱང་ཤིན་ཏུ་ཆོག་སྟེ། རྟ་བབ་གདུང་ཀ་བདག་གི་བར་ཚད་ལས་ལྷག་པ་སྟེ་གོ་སླ་
སྒོ་ལོགས་གདུང་སྟེང་མདའ་ཡབ་མེད་ཅེས་མཁས་པ་མཐའ་དག་གིས་གསུངས་སོ། །རྒྱལ་སྲིད་ཁ་ནང་ལྟ། ཀླུའི་རྒྱན་སོགས་འདོད་འཇོ་ལྟར། ཤར་རི་རིན་པོ་ཆེའི་རི་དང། འདིའི་གྲུབ་ཆེན་བརྒྱད་ནི་གྲུབ་ཆས་ཐོད་ལྔའི་རྒྱན་རྣལ་འབྱོར་རོལ་པའི་དགའ་
སྟོན་ལྟར་རོ། །པད་མཆོད་སྒོའི་སྟེང་ལོགས་དག་ཏུ་པད་རིས་བྲིས་པ་དེའོ། །སྤྱིར་ས་དང་པོར་བ་དགའ་ཞེས་འཕགས་པའི་ས་ནས་བརྩི་བ་ཞིག་ཡོད་ཀྱང། ས་བཅུ་གཅིག་བྱེད་ཚེ། དང་པོ་མོས་སྤྱོད་གཉིས་པར་བ་དགའ། ནས། བཅུ་གཅིག་པ་ཆོས་
[004A]༄༅། །ཀྱི་སྤྲིན། ཞེས་གསུངས། རང་རིགས་ཀྱི་མི་མོ་ནི་ལྷ་དེ་དང་དེའི་རིགས་ཀྱི་མིའི་མོ་སྟེ། མིའི་བུད་མེད་ཅེས་པའི་དོན་ཏེ་དེའང་རྣམ་སྣང་རིགས་ཀྱི་བཙོ་བླག་མཁན་ནས། མི་བསྐྱོད་པའི་རིགས་ཀྱི་སྨོངས་ན་ཏེ། གདོལ་བའམ་
རིགས་ངན་གྱི་བུ་མོ་གཅིག་སྙིང་ཁ་ནས་ཕྱུང། བསང་སྦྱངས་རོ་ལངས་མར་བསྐྱེད་པའི་དོན་ཡིན་གྱི། དཔེ་འདིར་རང་རིགས་ཀྱི་རིག་མ་ཕྱུང་ཞེས་བྲིས་བ་ནི་མ་དག་པ་བླ་ན་མེད་པའོ། །སྙོམས་པར་ཞུགས་པ་རྡོ་རྗེས་པདྨར་བསྲུབས་པ་ལ་བྱེད། ཁ་སྦྱར་
ཙམ་མིན། གཞན་ཡང་ཐོག་མར་འོ་བྱེད་པ་དང། འཁྱུད་པ་སོགས་ཀྱི་རྗེས་ཆགས་བྱས། དེ་ནས་འདུ་ཤེས་གསུམ་ལྡན་གྱིས་སྙོམས་པར་ཞུགས། བསྐྱེད་རིམ་ལམས་བརྟན་གྱི་དགའ་བཞི་ངོས་གནས་མི་འོང་ཡང། དམིགས་པས་ཡས་ཆས་ཀྱི་
དགའ་བཞི་དྲངས། བདེ་སྟོང་སྦྱར། རྩ་གསལ་འདེབས་མི་དགོས། ཡེ་ཤེས་སེམས་དྤའང་གསལ་འདེབས་མི་དགོས། སྐུའི་དབྱིབས་བརྒྱུད་པས་ཆོག། ལུས་ཀྱི་འཁྱུད་རྒྱ་ཙམ་མམ་མ་བྱས་ཀྱང་ཆོག། འདི་སྐོར་གྱི་སྙན་བ་རྒྱུད་ཡི་གེར་འབྲི་
སྲོལ་མེད་པས་མི་འབྲི་ཞིང། རང་རེ་ལ་སྐབས་སུའང་མ་བབ། པད་སྤུག་ཏུ་རྡོ་རྗེ་འཛུད་པ་མིན། པད་འདབ་སྦུབས་ཅན་བྱས་པའི་ནང་དུ་རྡོ་རྗེ་བཙུག། རྡོར་བད་ཀྱི་སྤུ་གུ་གཉིས་ཁ་སྦྱོར་བ་ཡིན་རྗེས་ཆགས་དགའ་བའི་བཙལ་ལུགས་སོང་ཟིན་
ཐོད་བཞིའི་སྦྱོར་ལུགས་དཔེ་ནང་ལྟར། བདུད་བཞིའི་ངོས་འཛིན་ལ་མདོ་སྔགས་མང་ཡང། དམིགས་ཚུལ་སེམས་ཅན་གྱི་ཉེར་ལེན་གྱི་ཕུང་པོ་ཕྲ་མོ་ཚུན་ཆད་སྦྱངས་པར་མོས་ནས་ཕུང་བདུད་བཅོམ། ཉོན་མོངས་སྦྱངས་ནས་ཉོན་བདུད། ཀུན་ཉོན་

[004B] རྣམ་རྟོག་ཕྲ་མོའི་དབྱིངས་ཚུན་ཆད་བཅོམ་པས་ལྷ་བདུད་བཅོམ་པར་སེམས་པ་ལགས། ཐོ་བའི་ལྟེ་བར་ས་བོན། ཡེ་ཤེས་སེམས་དཔའ་དང་ཐུགས་རྡོར་ཕན་ཚུན་མི་བསྒྲིབས་སོགས་རུང། དབང་ལྷ་བདག་
ལ་བསྡུ་བ་ཆེ་གའི་ཚིག་ལ་ཡོད། འདོད་ཡོན་མཆོད་ཚུལ་དངོས་གྲུབ་རྒྱ་མཚོ་དང་མཐའ་དཔྱོད་དུ་གསལ་ཏེ། དྲི་སྣ་དང་དྲི་རྡོ་རྗེ་མ་མཐོང་བས་ཡིད་ཚིམ། རེག་བྱ་རྡོ་རྗེ་མ་མཐོང་བ་དང་སྤྱིའི་རེག་བྱ་དང་ཁྱད་པར་གྱི་རེག་བྱས་ཡིད་ཚིམ། སྤྱིར་ཆོས་སྐྱོང་གི་བསྙེན་
པ་དང་བསྐང་གསོ་ལྟ་བུའི་ཚེ་རྡོ་རྭའི་ནང་དུ་མ་ཟད་གཞལ་ཡས་ཁང་གི་ནང་གཙོ་བོའི་མདུན་དུ་འགོད་དགོས་ཀྱང་འདིར་ནི་དེ་འདྲ་མི་དགོས། དུར་ཁྲོད་དམ་རྡོ་རྭའི་ནང་གང་རིགས་སུ་གསལ་བ་ལ་ཕུལ་བས་ཀྱང་རུང་ཞེས་རྗེ་རྒྱུད་ཆེན་རིན་པོ་ཆེས་གསུངས་འདི་སྐོར་
ལ་གནད་མང་པོ་ཡོད། སྤྱིར་དུར་ཁྲོད་ཆེན་པོ་བརྒྱད་ཀྱི་ཕྱོགས་སྐྱོང་ཞིང་སྐྱོང་རྣམས་བཀུག་སྟེ་འབུལ་བ་དང། བསྒོམས་པའི་དུར་ཁྲོད་བརྒྱད་ཀྱི་དེ་དག་ལ་འབུལ་བ་གཉིས་ཀ་འདི་ལ་རུང། གསང་འདུས་སོགས་ལ་སྔ་མའོ། །སེམས་ཅན་ཐམས་ཅད་
བཀུག་ལ་དཀྱིལ་འཁོར་འདི་ལྟ་བུ་ལ་དུར་ཁྲོད་དུ་བཀོད་དེ་ལྟར་བསམ་ལ་འབུལ། གཞི་བདག་སོགས་ལའང་འདྲ། ལྷར་དམིགས་དགོས་པ་ནི་ཐ་མལ་སྣང་ཞེན་སྦྱང་བྱ་ཡིན་པས་སོ། །མདོར་ན་དེ་དག་སྔར་ནས་ལྷར་གསལ་བཞིན་པ་ཡིན་ནའང་
འདིར་ཡང་གསལ་བཏབ་ནས་འབུལ་བའོ། །བསྙེན་པའི་སྐབས་སུ་ཏིང་ངེ་འཛིན་སེམས་དཔའ་ལས་འོད་ཟེར་འཕྲོས། རིམ་གྱིས་བརྒྱུད་དེ་རྩ་ཞལ་གྱི་ཤངས་སྤུག་ནས་ཐོན་པས་འཇམ་དབྱངས་ཞི་ཁྲོ་སངས་རྒྱས་བྱང་སེམས་རྣམས་ཀྱི་རྣམ་པས་

[005A]༄༅། །ནམ་མཁའ་ཁྱབ། སེམས་ཅན་ཐམས་ཅད་ལ་དབང་བསྐུར་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཕར་སྤྲོས་ཀྱི་ལྷ་རྣམས་ཀྱང་རིམ་གྱིས་བསྡུས། ཏིང་ངེ་འཛིན་སེམས་དཔར་ཐིམ་པར་སྐབས་སུ་བསམ་
ཞིང་སྣོད་བཅུད་ཐམས་ཅད་རྡོ་རྗེ་འཇིགས་བྱེད་དུ་བསྒོམས་པ་དེ་དག་གིས་འདོན་པར་སེམས་པ་ལགས། དབང་བཞིའི་དྲི་བ་སྐབས་གང་ཡིན་མ་ཤེས་པས་སྨྲ་རྔོ་མ་ཐོགས། བྱིང་རྒོད་ཕྲ་རགས་ངོས་འཛིན་ནི་ཁོ་བོས་ལམ་རིམ་གྱི་ཟིན་བྲིས་ན་ཤིན་
ཏུ་གསལ་བས་དེར་ལྟོས། ང་རྒྱལ་དང་རྣམ་པ་ལ་མུ་བཞི་བྱེད་ཚུལ་སྔགས་རིམ་དང་སྒྲུབ་ཐབས་བདེ་ཆེན་གསལ་བ་ན་ཡོད། འོན་ཀྱང་ཅུང་ཟད་བརྗོད་ན། རང་རྡོ་རྗེ་འཇིགས་བྱེད་ཀྱི་སྐུ་ཡོངས་རྫོགས་ཀྱི་རྣམ་པར་ཤར་རུང་རང་ཉིད་སྤང་བྱ་མཐའ་
དག་སྤངས་ཤིང་ཐོབ་བྱ་མཐའ་དག་རྫོགས་པའི་རྡོ་རྗེ་འཇིགས་བྱེད་དོ་སྙམ་པའི་ང་རྒྱལ་མེད་པ་ལ་རྣམ་པ་ཤར་ཡང་ང་རྒྱལ་མེད་པའི་མུ་སྟེ་མུ་གཅིག། ཡང་དེ་ལས་ཟློག་ནས་རང་ལ་འཇིགས་བྱེད་ཀྱི་ང་རྒྱལ་གྱིས་ང་རྒྱལ་འཆར་ཡང་རྣམ་པ་བཟོ་
དབྱིབས་མ་ཤར་བ་ལ་ནི་ང་རྒྱལ་ཤར་ཡང་རྣམ་པ་མ་ཤར་བའི་མུ་སྟེ་མུ་གཉིས། ཡང་རང་ལ་རྡོ་རྗེ་འཇིགས་བྱེད་ཀྱི་ང་རྒྱལ་དང་དེའི་རྣམ་པ་གཉིས་ཀ་མི་འཆར་བ་ལ་ང་རྒྱལ་དང་རྣམ་པ་གཉིས་ཀ་མེད་པའི་མུ་སྟེ་མུ་གསུམ། ཡང་རང་ལ་རྡོ་རྗེ་
འཇིགས་བྱེད་ཀྱི་ང་རྒྱལ་དང་བཟོ་དབྱིབས་གཉིས་འཆར་བ་ལ། ང་རྒྱལ་དང་རྣམ་པ་གཉིས་ཀ་འཆར་བའི་མུ་སྟེ་མུ་བཞིའོ། །བསྐྱེད་རིམ་གྱི་ལྷ་གསལ་བར་མི་འཆར་ན་ཡེ་ཤེས་ཅུང་ཟད་དབབ་ཅེས་པ་ཡི་གེ་མ་དག་པ་ཡིན་པས་ཡེ་ཤེས་བབས་

[005B] གསང་འདུས་ཡེ་ཤེས་ཞབས་ལུགས་ལ་ལས་དང་པོ་པ། ཡེ་ཤེས་ཅུང་ཟད་བབས་པ། ཡེ་ཤེས་ལ་ཅུང་ཟད་དབང་བ་ཡེ་ཤེས་ལ་དབང་ཡང་དག་པ་ཐོབ་པའི་གནས་སྐབས་བཞི་འབྱུང་ཞིང། འོན་དེ་དག་གི་དོན་གང་ཡིན་སྙམ་ན་
གཞུང་ན་གསལ་ཞིང། ལས་དང་པོ་བ་དང་ཡེ་ཤེས་ཅུང་ཟད་བབས་པ་གཉིས་བསྐྱེད་རིམ་གྱི་སྐབས་དོན་དང། ཡེ་ཤེས་ཅུང་ཟད་དབང་བ་ལ་བསྐྱེད་རྫོགས་གཉིས་ཀ་ཡོད་ཅིང། ཡེ་ཤེས་ཅུང་ཟད་བབས་པ་སོགས་ཟེར་བའི་རྒྱུ་མཚན་ནི་བསྐྱེད་རིམ་ལ་
བརྟན་པ་ཐོབ་པ་ཡན་ཆད་ནས། དཔེར་ན་སློབ་དཔོན་རིམ་གཉིས་ལ་མདའ་འབྱོར་པས་སློབ་མ་རྩ་བཟང་བའི་རིགས་སོགས་ལ་ཡེ་ཤེས་པ་འབབ་པའི་ཆོ་ག་བྱས་པ་དེ་ལ་ཡེ་ཤེས་པ་དེ་བབས་ནས། དེའི་རིང་ལ་གང་ཟག་རང་ཉིད་ཡིན་པར་མི་དྲན་པར་
སྣང་ངོར་ལྷ་ཡེ་ཤེས་པ་དེའི་རྣམ་པར་སྣང་ཞིང་ལྷ་དེའོ་སྙམ་པའི་ང་རྒྱལ་དང་དུས་གསུམ་མཁྱེན་པ་སོགས་འབྱུང་བ་བཞིན་དུ། བསྐྱེད་རིམ་ལ་བརྟན་པ་ཐོབ་པའི་གང་ཟག་ལ་རང་བཞིན་དེའི་རིང་ལ་རང་ཉིད་ལྷ་དེ་ཡིན་སྙམ་པའི་ང་རྒྱལ་དང་གསལ་སྣང་
བྱུང་བས་ན་ཡེ་ཤེས་བབས་པ་སོགས་ཀྱི་ཐ་སྙད་བྱས་བ་ཡིན་རྒྱུ་མཚན་དེས་ན་རྣལ་འབྱོར་པ་དེ་ལ། ས་ཆོག་ལྟ་བུའི་སྐབས་སུ། ད་ནི་དཔལ་ལྡན་རྡོ་རྗེ་འཛིན། །ཞེས་བརྗོད་པ་དང་ཁྱུར་གྱིས་ལྷ་དེར་གྱུར་པ་བཞིན་དུ་ཡང་དེ་བློ་གོམས་དྲག་པས་སོ།།
དཔེར་ན་གང་ཟག་གཅིག་དགེ་སློང་བྱས་པ་དེས་དགེ་སློང་གི་འདུ་ཤེས་གོམས་ཚེ་བརྗོད་མ་ཐག་ཏུ་དགེ་སློང་དུ་ཁྱུར་ཁྱུར་འགྲོ་བ་བཞིན་ནོ། །ཞི་ཁྲོ་སྦྲག་སྒྲུབ་ལ་ཉི་གདན་ཟླ་གདན་དུ་བསྒྱུར་བ་དང། ཞེས་པ་ནས། བཟླ་ཞེས་པ་ཡན་ཆད་ཀྱིས་ཞི་ཁྲོ་སྤྲག་

[006A]༄༅། །སྒྲུབ་མི་འདྲ་བ་གཉིས་བསྟན། འདིར་མན་ངག་ནི་ཞེས་སོགས་ཀྱི་སྲེ་ལུགས་ཀྱི་ཞི་ཁྲོ་སྦྲག་སྒྲུབ་ཐུན་མོང་མ་ཡིན་པ་བསྟན་པས། ཁྱེད་ཀྱིས་འདི་གསུམ་གཅིག་བྱས་ནས་དྲིས་འདུག་པས་སོ་སོར་ཕྱེ་ཞིག། སྲེག་ལུགས་ལ་ཉི་གདན་
སྟེང་དུ་འཁོར་ལོ་བསྐོར་བས་སོ། །ཏིང་ངེ་འཛིན་སེམས་དཔའ་ལས་འོད་འཕྲོས། ཟུག་གཟེར་དང་ལུས་འོད་དུ་བསྒྱུར། ཚུར་འདུས། ཏིང་ངེ་འཛིན་སེམས་དཔའ་ལ་བསྟིམ། རོ་མེད་དུ་དམིགས་པ་ནི་བསྡུས་གཞིག་གོ་།འདི་ལ་རྫོགས་རིམ་ལྟར་
རྩ་གསལ་འདེབས་མི་དགོས། རླུང་རོ་བསལ། སྟེང་རླུང་སྣ་ལས་མར་དྲངས་ལ་མནན། འོག་སྒོ་བཙུམ་ཙམ་བྱས་ལ་འོག་རླུང་དྲངས་ཏེ་ལྟེ་བར་ཁ་སྦྱར་ཅི་ནུས་འཛིན། མི་ཐུབ་ན་ཁ་ནས་མ་ཤོར་བར་སྣ་ནས་དལ་བུས་འབུད་པའོ། །སྙིང་ཀའི་ཧཱུཾ་ལས་
ཧཱུཾ་སྤྲོས། ཡར་དྲངས། སྤྱི་བོར་བསྟིམ་ཀྱང་ཆོག། རྒྱ་ཕིབ་དང་ཁང་ཆུང་ཁ་དོག་མཐུན། འཇིག་རྟེན་པའི་བཟླས་པ་ཞེས་པ་ཆོས་རྒྱལ་སོགས་ཀྱི་བཟླས་པའོ། །གསང་འདུས་སོགས་བླ་མེད་གཅིག་གི་དབང་ཐོབ་ན་འཇིགས་བྱེད་ཉན་རུང་ཙམ་ལགས། དེ་
ལྟར་རྣམ་མང་དྲིས་ཚིག་པདྨོ་རྣམས། །རྣམ་དཔྱོད་བཅུ་གཉིས་བདག་པོས་ལེགས་ཕྱེ་བར། །ཟབ་དོན་སྦྲང་རྩིའི་དོག་པ་རབ་རྒྱས་པས་།རིག་འཛིན་བཧྲ་མ་ར་ཡི་དགའ་སྟོན་ཤོག་སྙན་བརྒྱུད་ཡིད་ཆེས་ཚད་མ་བཞི་ལྡན་ཆོས། །དམར་ཁྲིད་སངས་རྒྱས་
ལག་གཏོད་མཁའ་འགྲོ་མའི། །ཞལ་རླངས་ཅན་གྱི་ཨ་མྲྀ་ཏས་སྙིང་ཁ། །བཀང་ནས་སྐྱེ་རྒ་འཆི་བའི་འབྲང་སྒྲོལ་ཤོག་འཇམ་དབྱངས་ཞི་ཁྲོ་བསྙེན་པའི་དཔུང་པ་སྦོམ། །དཔྱངས་ཅན་ལྷ་མོ་བཞད་པའི་འཆད་རྩོད་རྩོམ། །ཐུབ་བསྟན་སྲོག་ཏུ་སྟེར་བའི་རྡོ་རྗེ་

[006B] ༑བཀའ་སྲུང་མཐུ་ཡིས་འགྲོ་ཕན་བཞད་འགྲུབ་ཤོག། ཅེས་དྲིས་ལན་གྲུབ་པའི་མཛེས་རྒྱན་ཅེས་པ་འྡིའང་ཐོས་ལྡན་གྱི་རྣལ་འབྱོར་པ་འཇམ་དབྱངས་བཞད་པའི་རྡོ་རྗེ་གཞན་ཕན་དྲག་པོས་ཕྱོགས་ལས་རྣམ་པར་རྒྱལ་བའི་སྡེས་བྲིས་པ་ལུས་ཅན་མཐའ་དག་ཟབ་ཆོས་འདི་ཉིད་ཀྱིས་གྲེལ་བར་གྱུར་ཅིག། །﻿
[001A]༄༅། །ཀུན་མཁྱེན་འཇམ་དབྱངས་བཞད་པའི་རྡོ་རྗེའི་གསུང་འབུམ་ལས་འཇུག་སྒོ་གསུམ་གྱི་ཁྲིད་ཡིག་གཞན་ཕན་ནོར་བུའི་ཕྲེང་མཛེས་ཞེས་བྱ་བ་བཞུགས་སོ།།

[001B]༄༅། །ན་མོ་གུ་རུ་མཉྫུ་གྷོཥཱ་ཡ། བླ་མ་མཆོག་གསུམ་སྤྱི་དང་ཁྱད་པར་དུ། །རྒྱལ་བ་སྲས་བཅས་ཀུན་ལ་གུས་བཏུད་ནས་།འཛམ་གླིང་ཡངས་པོར་དབང་བསྒྱུར་ཆོས་ཀྱི་རྒྱལ། །
གང་གི་བཙུན་མོ་ཕྲེང་ལྡན་དང་མཚུངས་པ། །རཛྙི་མངྒ་ལ་ཡི་ཐུགས་དམ་དུ། །སྐྱབས་སེམས་གོ་སླ་སྐྱེ་དགུའི་བདེ་སྟེར་འབྲི་།དེ་ལ་བློ་གྲོས་མཆོག་འབྲིང་དམན་གསུམ་གྱིས་ཐུགས་ཉམས་
སུ་བཞེས་རྒྱུའི་གཙོ་བོ། བསྟན་པ་ལ་འཇུག་པའི་སྒོ་སྐྱབས་འགྲོ་ཐེག་ཆེན་ལམ་དུ་འཇུག་སྒོ་སེམས་བསྐྱེད། ཐར་འདོད་ཀྱི་འཇུག་སྒོ་ཟབ་མོ་རྟེན་འབྱུང་སྒོམ་ཚུལ་དང་གསུམ། དང་པོ་ནི་
མདུན་གྱི་ནམ་མཁར་རང་གི་རྩ་བའི་བླ་མ་དང་དབྱེར་མེད་པའི་སྟོན་པ་མཉམ་མེད་ཤཱཀྱ་སེང་གེ་དང། སྲིད་ཞིའི་སྐྱབས་མགོན་རྒྱལ་བ་ཚེ་དཔག་མེད་ལ་ཕྱོགས་བཅུའི་སངས་རྒྱས་ཐམས་ཅད་དང། ཁྱད་

[002A]༄༅། །པར་དུ་སངས་རྒྱས་སོ་ལྔ། བདེ་གཤེགས་བདུན་དང་རྒྱལ་བ་རིགས་ལྔ་མངོན་སུམ་དུ་ཏིལ་གྱི་གང་བུ་ལྟར་གང་བ་དང། དེ་བཞིན་དུ་རྒྱལ་བ་སྲས་བཅས་ཐམས་ཅད་དང་
ཁྱད་པར་བྱམས་འཇམ་དབྱངས་སྤྱན་རས་གཟིགས་ཕྱག་རྡོར་སོགས་ཉེ་བའི་སྲས་བརྒྱད། བསྐལ་བཟང་གི་སེམས་དཔའ་བཅུ་དྲུག་དང། སེམས་དཔའ་སོ་ལྔ་དང། ཤཱ་རིའི་བུ་དང་མོའུ་འགལ་གྱི་བུ་སོགས་
ཉན་ཐོས་ཀྱི་དགེ་འདུན་དང། དེ་དག་དོན་དམ་པའི་མཆོག་གསུམ་ཡིན་ལ། ཀུན་རྫོབ་བམ་བརྡར་བཏགས་པའི་མཆོག་གསུམ། སངས་རྒྱས་ཀྱི་མཆོད་རྟེན་སོགས་གང་ཡོད་དང། སྡེ་སྣོད་གསུམ་དང་
རྒྱུད་སྡེ་བཞིའི་གླེགས་བམ་གང་ཡོད་ཐམས་ཅད་དང། རྒྱལ་སྲས་དང་ཉན་རང་གི་སྐུ་དང་མཆོད་རྟེན་གང་ཡོད་རྣམས་ཕྲ་ལམ་མེར་གསལ་བར་ཡོད་པར་བསྒོམ་ལ། ནམ་མཁའ་མཐའ་མེད་པ་བཞིན་

[002B] སེམས་ཅན་དེ་དག་ཐམས་ཅད་ཀྱང་དྲིན་ཅན་གྱི་མ་ཡིན་ཚུལ་བསམས་ལ། རང་གིས་དཔུ་མཛད་དེ་དག་ཐམས་ཅད་ཀྱིས་ཀྱང་ལས་ཉོན་གྱིས་འཁོར་བར་རང་དབང་མེད་པར་སྐྱེ་བ་མཐོ་དམན་སྣ་ཚོགས་དང། ཁྱིའམ་
ཕག་ལྟ་བུའི་དུད་འགྲོར་སྐྱེ་བ་གྲངས་མེད་པ་བྱས་པ་དང། དེ་བཞིན་དུ་ཡང་སོས་ནས་མནར་མེད་ཀྱི་བར་ལ་དེ་ལྟར་སྐྱེ་བར་བྱས་ཚུལ་ལ་སྐྲག་ཅིང། སངས་རྒྱས་རང་ཉིད་འཇིགས་པ་ཐམས་ཅད་ལས་གྲོལ་བ་དང། གཞན་སྒྲོལ་བའི་ཐབས་མཁྱེན་
པ་དང། ཕན་བཏགས་མ་བཏགས་ཐམས་ཅད་ཀྱི་དོན་མཛད་པ་དང་ཐུགས་རྗེ་ཆེན་པོ་ཆེ་བ་ཉེ་རིང་མེད་པ་ཚང་བས་སངས་རྒྱས་ཀྱིས་འཇིགས་པ་དེ་དག་ལས་སྐྱོབས་ཚུལ། ཐུགས་རྗེས་སྐྱོབས་སྙམ་དུ་དགོངས་སམ་འོད་ཟེར་རེ་རེ་བཏང་བས་ཀྱང་
འཚེ་བ་ཐམས་ཅད་ལས་སྐྱོབས་ཚུལ། དཔེར་ན། ལོང་བ་རྣམས་ཀྱི་མིག་དང། འོན་བའི་རྣ་བ་དང། སྨྱོན་པ་རྣམས་ཀྱི་སེམས་རྣལ་དུ་གནས་པ་དང། ཡམས་སོགས་ནད་ཐམས་ཅད་ཞི་བ་དང། ངན་སོང་ལས་སྐྱོབས་ཚུལ་འོད་ཟེར་རེ་རེ་
བཏང་བས་ངན་སོང་ལས་ཐར་པ་དང། དེར་མི་སྐྱེ་བ་དང། ཉོན་མོངས་དང། སྐྱེ་རྒ་སོགས་ལས་སྐྱོབས་ཚུལ་ཐར་པ་ཐོབ་པར་བྱེད་པས་ན། རྗེ་བཙུན་བྱམས་པས། རྟག་ཏུ་ཉོན་མོངས་ཚོགས་ཀུན་དང་།ཉེས་པར་སྤྱོད་པ་ཐམས་ཅད་དང།།
རྒ་དང་འཆི་བ་ན་དག་ཀྱང། །སངས་རྒྱས་ཉིད་ནི་ཡོངས་སུ་སྐྱོབས། །འཚེ་བ་རྣམས་ནི་ཐམས་ཅད་དང། །ངན་སོང་དང་ནི་ཐབས་མིན་དང། །འཇིག་ཚོགས་ཐེག་པ་དམན་ལས་ཀྱང། །ཞེས་གསུངས་པས། བྱང་འཕགས་རྣམས་ཀྱིས་རང་གི་

[003A]༄༅། །སྤྲུལ་བ་དེ་རང་ངམ། དེ་ཡན་ཆད་ཀྱིས་སངས་རྒྱས་བྱང་སེམས་མ་ཡིན་པའི་མི་གཡོ་བར་བཤད་པ་དང། སྐད་ཅིག་གཅིག་ལ་སྤྲུལ་བ་བརྒྱ་སོགས་འགྱེད་པ་ཡིན་པས་ན། མདོ་དཀོན་མཆོག་སྦྲིན་ལས། གང་བྱང་
ཆུབ་སེམས་དཔའི་སྟོབས་ལ་སྟོབས་ཀྱིས་རྗི་བའི་སེམས་ཅན་དེ་ནི་སེམས་ཅན་གྱི་རིས་ན་མེད་དོ། །ཞེས་དང། དྲི་མ་མེད་པར་གྲགས་པའི་མདོ་ལས། སེམས་ཅན་ཀུན་གྱི་གཟུགས་དང་ནི། །སྐད་དང་དབྱངས་སུ་གང་བརྗོད་པ། །བྱང་ཆུབ་
སེམས་དཔའ་མཁས་རྣམས་ཀྱིས། །སྐད་ཅིག་རེ་རེ་སྟོན་པར་བྱེད། །ཅེས་སོགས་གསུངས་པ་སོགས་དང། ཡང་བྱང་ཆུབ་སེམས་དཔའ་རེ་རེས་ཀྱང་འདུལ་ཚུལ་མཐོང་ན་ལེགས་པའི་འོད་ཟེར་གྱིས་རེག་པའི་སེམས་ཅན་དེ་དག་གི་བློ་བྱང་ཆུབ་
ཏུ་འགྱུར་བ་དང། ལྷའི་འོད་ཟེར་ཟིལ་གྱིས་གནོན་པའི་འོད་ཟེར་འོད་བྱེད་ཅེས་པ་དེས་སེམས་ཅན་གང་ལ་རེག་ན་དཀོན་ཅོག་མཆོད་པའི་སྒྲོན་མེ་སོགས་བྱེད་འདོད་པ་དང། སྒྲོལ་བའི་འོད་ཟེར་གྱིས་གང་ལ་རེག་པ་ཐམས་ཅད་ཀྱིས་འཁོར་བ་ལས་
བརྒལ་བར་འདོད་པ་དང། སངས་རྒྱས་སྟོན་པའི་འོད་ཟེར་གྱིས་སངས་རྒྱས་མཐོང་བ་དང། དབང་པོ་ལྔ་སྦྱོང་བའི་འོད་ཟེར་གྱིས་དབང་པོ་སོ་སོ་སྦྱོང་བ་སོགས་དང། དེ་ཡང་བ་སྤུའི་ཁུང་བུ་གཅིག་ནས་གངྒཱའི་བྱེ་མ་སྙེད་ཐོན་ཅིང་འོད་ཟེར་རེ་རེས་
སེམས་ཅན་གྱི་བློ་དང་མཐུན་པའི་ལས་མི་འདྲ་བའི་ཡོན་ཏན་ཁྱད་པར་འཕགས་པ་རེ་རེ་བསྐྱེད་པར་བྱེད་ཅིང། དེ་བཞིན་དུ་བ་སྤུ་ཐམས་ཅད་ནས་སྤྲོ་བར་བྱེད་པ་ནི། དཀོན་མཆོག་ཏཱ་ལ་ལས། འོད་ཟེར་སྒོམ་དེ་དག་ལ་སོགས་པ། །དྲང་སྲོང་

[003B] །འོད་ཟེར་གངྒཱའི་བྱེ་མ་སྙེད་བྱུང་སྟེ། །ཀུན་ཀྱང་ལས་སྦྱོར་ཐ་དད་ཚུལ་ཅན་ནོ། །ཇི་ལྟར་སྐུ་ཡི་བ་སྤུའི་སྒོ་གཅིག་ནས། །འོད་ཟེར་གངྒཱའི་བྱེ་མ་སྙེད་བྱུང་བ། །མ་ལུས་སྤུ་རྣམས་ཀུན་ནས་དེ་བཞིན་ཏེ། །ཞེས་གསུངས་
བ་ལྟར། བྱང་སེམས་ལའང་ཡོན་ཏན་འདི་འདྲ་ཡོད་ན་སངས་རྒྱས་ལ་བསམ་གྱིས་མི་ཁྱབ་པ་ལྟ་ཅི་སྨོས། མིག་གིས་མ་མཐོང་ཡང་ལས་ཅན་གྱི་ལྷ་མི་ཡི་དྭགས་གསུམ་ཚོགས་པའི་དཔེ་བཞིན་ཡིན་སྙམ་དུ་མོས་པ་དང་ཡིད་ཆེས་ཤུགས་དྲག་བྱ་ལ། ཉན་
རང་གི་ཡོན་ཏན་ཤཱ་རིའི་བུའི་རྫུ་འཕྲུལ་དང། ལེགས་འོངས་ཀྱིས་ཀླུ་བཏུལ་བ་སོགས་ཤེས་པར་བྱས་ནས་དང་བཤུགས་དྲག་བསྐྱེད་དེ་བདག་སོགས་མར་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བླ་མ་ལ་སྐྱབས་སུ་
མཆིའོ། །སངས་རྒྱས་  ྾  ཆོས་  ྾  དགེ་འདུན་  ྾  ཞེས་སྐྱབས་འགྲོ་བཞི་བསྐོར་གྲངས་ཅི་ཙམ་འདྲེན་གྱི་བར་སེམས་མ་གཡེངས་པར་བྱ། དེ་ནས། ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་  ྾ ། དཔལ་མགོན་དམ་པ་ཆོས་
སྐྱོངས་པའི་བསྲུང་མ་རྣམས་  ྾ ། ཞེས་སྐྱབས་འགྲོ་དྲུག་བསྐོར་ལན་རེ་མང་འདོན། དེ་ནས་བླ་མ་དང་དོན་དམ་པའི་སྐྱབས་གསུམ་དང་ཀུན་རྫོབ་པའི་སྐྱབས་གསུམ་ལས་འོད་ཟེར་འཕྲོས། རང་གཞན་ཐམས་ཅད་ཀྱི་ལུས་སེམས་ཕྱི་ནང་ཐམས་
ཅད་ལ་དེས་ཁྱབ་བས་དགའ་བདེ་ཁྱད་པར་ཅན་དང། དད་པ་དང་ཤེས་རང་ཐོས་གཏོང་ཚུལ་ཁྲིམས་སོགས་ནོར་བདུན་ཐོབ་པར་བསམ་ལ་མོས་པ་ཤུགས་དྲག་རྩེ་གཅིག་པས་བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་
[004A]༄༅། །མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་དུ་མར་གསོལ་བ་དང། མཆོག་གསུམ་གྱི་ཐུགས་རྗེའི་འོད་ཟེར་རང་ལ་ཐིམ་པར་ཡང་དང་ཡང་དུ་བསྒོམ་པ་སྟོན་པའི་མདོ་སྔགས་ཀྱི་
སྐྱབས་འགྲོའི་མཐིལ་དུ་གོ་བ་ལགས། དེ་ནས་དཀོན་མཆོག་གི་ཡོན་ཏན་ཤེས་པ་དང། སྐྱབས་ཡང་དག་ཏུ་ཁས་བླངས་པ། དེ་ལས་འཇིག་རྟེན་པ་དང་ཕྱི་རོལ་པའི་ལྷ་སོགས་ལ་སྐྱབས་ཡང་དག་ཏུ་མི་སྨྲ་བ་བཞི་ཚང་ན་ངེས་པར་སྐྱོབས། ཁྱད་
པར་དེ་བཞི་ཚང་བའི་སྐྱབས་འགྲོ་ལམ་ཁྲིད་ལྟར་ཡིད་ཆེས་བློ་ལིངས་སྒྱུར་གྱི་སྐྱབས་འགྲོ་བྱས་ན་དཀོན་མཆོག་གིས་ངེས་པར་སྔར་བཤད་པ་ལྟར་སྐྱོབས་ཏེ། དེ་ལྟར་སྐྱོབས་པའི་ཕྱིའི་ཡན་ལག་གམ་ནུས་པ་སྟོན་པས་སྔོན་ཚོགས་གཉིས་དང་
ཏིང་ངེ་འཛིན་དང་སྨོན་ལམ་མཐའ་ཡས་གྲུབ་ཅིང། སྐྱབས་འགྲོ་རང་གི་ངང་གི་ཡན་ལག་གམ་ནུས་པ་ཡིད་ཆེས་ཀྱིས་སྐྱབས་སུ་སོང་བའི་ཕྱིར། དེས་ན་ད་ལྟ་སྐྱབས་འགྲོ་ཁ་ནས་བྱེད་མཁན་མང་ཡང། འཇིགས་པ་དེ་ལས་མི་སྐྱོབ་པ་ནི། རང་གིས་
སྐྱབས་ལ་ཡིད་ཆེས་དང་ཁྱད་པར་མ་ཚང་བས་ན་ནང་གི་ཡན་ལག་གམ་རྒྱུའི་ནུས་པ་མ་ཚང་བ་ཡིན་ཏེ། ལམ་རིམ་ལས། དེས་ན་བསྡུ་བ་ནས་གསུངས་པ་འདི་རྣམས་ལ་ངེས་པ་དྲངས་ནས་རྩེ་གཅིག་ཏུ་བློ་ལྟོས་འཆའ་ནུས་ན། མི་སྐྱོབ་པ་མི་སྲིད་
པས༑ སྙིང་ཐག་པ་ནས་ངེས་པ་བསྐྱེད་པར་བྱ་སྟེ། རང་སྐྱོབ་པ་ལ་རྒྱུ་གཉིས་ལས༑ ཕྱིའི་ཡན་ལག་གམ་རྒྱུ་ནི་མ་ཚང་བ་མེད་པར་སྟོན་པས་བསྒྲུབས་ཟིན་ཅིང། ནང་གི་ཡན་ལག་བློ་བཀལ་ནས་སྐྱབས་སུ་འཛིན་པ་མ་བྱུང་བས་སྡུག་བསྔལ་

[004B] །ཞེས་དང། བསྔགས་འོས་བསྔགས་བསྟོད་ལས་ཕྱི་ཡི་ཡན་ལག་སྟོབས་ཀུན་ནི། །ཁྱོད་ཀྱིས་ཡང་དག་བསྒྲུབས་ལགས་ཏེ། ནང་གི་སྟོབས་དག་མ་ཚང་བས། །བྱིས་པ་རྣམས་ནི་སྡུག་བསྔལ་བསྟེན། །ཞེས་གསུངས་
པའི་ཕྱིར། སངས་རྒྱས་ཀྱིས་སྐྱོབ་པ་ལ་བཟང་བཟང་ཞིག་མི་དགོས་ཏེ། སྐྱེས་བུ་ཐ་ཤལ་ལམ་ངན་པ་ཞིག་གི་གྲོགས་ནུས་ཤིང་ཐབས་མཁྱེན་པ་སངས་རྒྱས་ཁོ་ནའི་ཁྱད་ཆོས་ཡིན་པའི་ཕྱིར་དཔའ་པོའི་བསྔགས་འོས་བསྔགས་བསྟོད་
ལས༑ གང་ཞིག་ཡང་དག་བླངས་ནས་ནི། །ཐ་ཤལ་བས་ཀྱང་གྲོགས་ནུས་པ། །གྲོགས་བྱེད་པ་ཡི་ཆོས་དག་ནི། །ཁྱོད་ལས་གཞན་པ་འགའ་མི་རྟོགས། །ཞེས་སོ། །དེ་ལྟར་སངས་རྒྱས་ཀྱི་སྐུ་གསུང་ཐུགས་ཀྱི་ཡོན་ཏན་ཡང་ཡང་དྲན་ཅིང་
སྐྱབས་འགྲོ་རྒྱུན་དུ་བྱས་ན་འོག་ནས་བཤད་པའི་ཕན་ཡོན་བརྒྱད་འོང་བར་མ་ཟད། མཐོང་ཆོས་ཀྱི་ཁྱད་པར་ཅན་ལྔ་འཐོབ་སྟེ་ཚེ་འདིར་ཡང་བློ་ཆོས་ལ་མི་འགྲོ་བ་ཡང་གོམས་པའི་དབང་གིས་འཇུག་པའི་ཕན་ཡོན་དང། སངས་རྒྱས་འདི་འདྲ་ཞིག་
བདག་གིས་ཀྱང་ཐོབ་ན་སྙམ་པའི་སེམས་སྐྱེ་བའི་ཕན་ཡོན་དང་ལས་སྒྲིབ་དག་ནས་དུས་རྒྱུན་དུ་སངས་རྒྱས་མཐོང་བའི་ཕན་ཡོན་དང། འཆི་ཚེ་སངས་རྒྱས་མཐོང་དྲན་དབང་གིས་སྡུག་བསྔལ་མི་འབྱུང་བའི་ཕན་ཡོན་དང། དུས་རྒྱུན་དུ་ཉལ་
སོགས་གང་བྱས་ཀྱང་སངས་རྒྱས་མཐོང་བ་དང་དེ་ཐོབ་འདོད་ཀྱི་སེམས་བསྐྱེད། ན་དུ་འབྱུང་བས་ཐེག་པ་ཆེན་པོ་ལ་འཇུག་ཅིང་སངས་རྒྱས་མཐའ་ཡས་བ་མཐོང་བས་དེ་ལ་སངས་རྒྱས་མི་བཞུགས་པའི་དུས་མེད་པའི་ཕན་ཡོན་ལྔ་ཡོད་པའི་ཕྱིར། ཕན་ཡོན་

[005A]༄༅། །དང་པོ་ནི། དཀོན་མཆོག་ཏཱ་ལ་ལས། ཁྱོད་ལ་བསྒོ་ཞིང་ཁོང་དུ་ཆུད་པར་བྱ། །ཇི་ལྟར་མི་དག་མང་དུ་རྟོགས་བྱེད་པ་།དེ་ལ་གནས་པའི་རྟོགས་པ་དེ་དག་གིས། །དེ་བཞིན་དུ་ནི་དེ་ལ་སེམས་གཞོལ་འགྱུར། །དེ་བཞིན་རྒྱལ་
བ་ཡི་ནི་སྐུ་བྱད་དང། །ཡེ་ཤེས་དཔག་ཏུ་མེད་པ་ཐུབ་དབང་དྲན་།རྟག་པར་རྗེས་སུ་དྲན་པ་བསྒོམས་བྱས་ན། །དེ་ལ་སེམས་གཞོལ་རབ་ཏུ་འབབ་པར་འགྱུར། །ཞེས་སོ། །ཕན་ཡོན་གཉིས་པ་ནི། དཀོན་མཆོག་ཏཱ་ལ་ལས། རྒྱལ་དང་
རྒྱལ་བའི་ཆོས་ལ་དད་གྱུར་ཅིང། །རྒྱལ་སྲས་རྣམས་ཀྱི་སྤྱོད་ལ་དད་བྱེད་པ། །བྱང་ཆུབ་བླ་ན་མེད་ལ་དང་གྱུར་ནས། །སྐྱེས་བུ་ཆེན་པོ་རྣམས་ཀྱི་སེམས་བསྐྱེད་པའོ། །ཞེས་གསུངས་པའི་ཕྱིར་ཕན་ཡོན་གསུམ་པ་ནི། མདོ་དེ་ཉིད་ལས། ལུས་
དང་ངག་དང་ཡིད་རབ་དང་བ་ཡིས། །རྟག་ཏུ་སངས་རྒྱས་དག་གི་བསྔགས་པ་བརྗོད། །དེ་ལྟར་དེས་ནི་སེམས་ཀྱི་རྒྱུད་བསྒོམས་པས་།ཉིན་མཚན་དུ་ཡང་འཇིག་རྟེན་མགོན་པོ་མཐོང། །ཞེས་གསུངས་པས་ཡང་ཡང་བསམས་ན་སྒྲིབ་པ་དག་ནས་
སངས་རྒྱས་གང་ཡིན་ས་ནས་མཐོང་ཡོངས་གསུངས། །ཕན་ཡོན་བཞི་པ་ནི། མདོ་དེ་ཉིད་ལས། ནམ་ཞིག་དེ་ནི་ན་ཞིང་མི་བདེན། །ཤི་ལ་ཐུག་པའི་སྡུག་བསྔལ་ཚོད་བྱུང་ན། །སངས་རྒྱས་ལ་ནི་དྲན་པ་མི་ཉམས་ཏེ། །སྡུག་བསྔལ་ཚོར་བས་
འཕྲོག་པར་ཡོངས་ནི་འགྱུར། །ཞེས་གསུངས་སོ། །ཕན་ཡོན་ལྔ་པ་ནི། རྟག་ཏུ་སངས་རྒྱས་རྗེས་སུ་ངན་པའི་གང་ཟག་ལ། སངས་རྒྱས་མཐའ་ཡས་པ་མཐོང་ཞིང་སངས་རྒྱས་མི་བཞུགས་པ་མི་འབྱུང་ཞིང་ཆོས་ལས་མི་ཉམས་པ་ནི། དཀོན་མཆོག་

[005B] གང་དག་སངས་རྒྱས་རྗེས་དྲན་མི་ཉམས་ཏེ་།དེ་དག་རྟག་ཏུ་སངས་རྒྱས་མཐའ་ཡས་མའོ། །གང་དག་སངས་རྒྱས་མཐའ་ཡས་རྟག་མཐོང་བ། །དེ་ལ་སངས་རྒྱས་ནམ་ཡང་མི་བཞུགས་མིན། །གང་ལ་སངས་རྒྱས་ནམ་ཡང་མི་བཞུགས་མིན། །དེ་དག་
བར་སྐབས་ཆོས་ལས་ཉམས་མི་འགྱུར། །ཞེས་གསུངས་སོ། །དེ་ནས་སྐྱབས་སུ་སོང་ནས་སྐྱབས་འགྲོའི་བསླབ་བྱ་ལ། སོ་སོའི་བསླབ་བྱ། ཐུན་མོང་གི་བསླབ་བྱ་གཉིས། དང་པོ་ལ། དགག་པའི་བསླབ་བྱ་གསུམ་དང། བསྒྲུབ་པའི་བསླབ་བྱ་གསུམ། ཐུན་
མོང་གི་བསླབ་བྱ་བརྒྱད་རྣམས་ལ་བསླབ་ཤིན་ཏུ་དགོས་ཏེ། རྗེ་བླ་མས་ཀྱང། དེ་ཡི་བསླབ་བྱ་ཉམས་པ་མེད་པ་གཅེས། །ཞེས་གསུངས་པའི་ཕྱིར། འདི་དག་ཁྲིད་ཡིག་ཏུ་ལྟོས། གཉིས་པ་བྱང་ཆུབ་ཀྱི་སེམས་ཀྱི་སྦྱང་བ་ལ་རྒྱུ་འབྲས་བདུན་གྱི་སྒོ་ནས་དང་
བདག་གཞན་མཉམ་བརྗེའི་སྒོ་ནས་བསྒོམ་ཚུལ་གཉིས། དང་པོ་ནི་ཁྲིད་ལྟར་བྱ་དགོས་ཤིང། འདིར་མོས་པ་མདོར་བསྡུས་གཅིག་བྱ་ན་སེམས་ཅན་བར་མ་གཅིག་ལ་དམིགས་ནས་བསྒོམས། དེ་ནས་དགྲ་གཉེན་ལ་བསྒོམས་པས་ཆགས་སྡང་
བྱུང་ན་དགྲ་ཡང་ཚེ་རབས་གྲངས་མེད་པར་རང་གི་མ་བྱས་ཤིང། བདག་གིས་ཀྱང་འདིའི་མ་བྱས་པས་སྡང་མི་རིགས། གཉེན་གྱིས་ཀྱང་ཚེ་རབས་དུ་མར་བདག་བསད། བདག་གིས་ཀྱང་དེ་ལྟར་བསད་པས་སྡད་དོན་མེད། དེར་མ་ཟད་སེམས་ཅན་འདི་
རྣམས་བདེ་བ་འདོད་པར་ཡང་མཚུངས། སྡུག་བསྔལ་མི་འདོད་པར་ཡང་མཚུངས་ན། དེ་གཉིས་ཀྱི་གཅིག་གི་རེ་བ་སྒྲུབ་ཅིང་གཅིག་ལ་མི་བསྒྲུབ་བྱ་མ་ཡིན་པའི་བཏང་སྙོམས་ཚད་མེད་སྔོན་དུ་བསྒོམ། དེ་ནས་མར་ཤེས་པ་ནི། རང་གི་མ་ལ་དམིགས་ནས་

[006A]༄༅། །ཚེ་རབས་དུ་མའི་མ་ཡིན་ཚུལ་བསམས་ལ། དེ་བཞིན་དུ་ཕ་དང། དགྲ་སོགས་ལའང་བསྒོམ། དེ་ནས་དྲིན་དྲན་པ་ནི། རང་གི་མས་རང་བསྐྱངས་ཚུལ། རང་གིས་གང་ཤེས་བསམ་ལ་དྲིན་འདི་ལྟར་ཤིན་ཏུ་ཆེ་སྙམ་དུ་
བསྒོམས། དེ་བཞིན་དུ་ཕ་སོགས་ལ་བསྒོམས། དྲིན་བཟོ་བ་ནི། རང་གི་མ་དྲིན་ཆེ་ཞིང། བདེ་སྡུག་གི་རྒྱུ་ངོ་མི་ཤེས་པའི་ལོང་བ་ལྟ་བུ་དང། དེ་སྟོན་པ་པོའི་བཤེས་གཉེན་མེད་པས་ལོང་ཁྲིད་བྱེད་མཁན་མེད་པ་ལྟ་བུ་ཉི་མ་རེ་རེ་ལའང་མི་དགེ་བ་
དང་ཉོན་མོངས་པ་ཡང་ཡང་སྤྱོད་པས་འཁོར་བ་དང་ངན་འགྲོའི་གཡང་ཁར་རྒྱུགས་པ་ལྟ་བུ་འདི་རྣམས་སྡུག་བསྔལ་དང་དེའི་རྒྱུ་ལས་ཉོན་ལས་བསྒྲལ་ཏེ་སངས་རྒྱས་ལ་འགོད་པར་བྱ་ཤིན་ཏུ་དགོས་སྙམ་དུ་ལན་མང་དུ་བསྒོམ། དེ་བཞིན་དུ་ཐལ་སོགས་
པ་ལ་བསྒོམ། དེ་ནས་བྱམས་པ་ནི། སྤྱོད་འཇུག་ལས། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །མང་དུ་བཤད་ལྟ་ཇི་ཞིག་དགོས། །བྱིས་པ་རང་གི་དོན་བྱེད་དང། །ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་
པར་ལྟོས། །ཞེས་གསུངས་པ་ལྟར། ཐོག་མེད་ནས་དེ་རིང་ཡན་ཆད་དུ་རང་དོན་ཁོ་ན་བྱས་ཀྱང། རང་གཞན་གང་གི་ཡང་དོན་མི་འགྲུབ་པར་སྡུག་བསྔལ་མྱོང་བཞིན་པ་འདིར། དེ་རིང་ནས་རང་གཅེས་འཛིན་འདི་མ་སྤངས་ན། མརྒན་འདི་རྣམས་
ཀྱི་དོན་ཡང་མི་འགྲུབ་པར་འདུག་སྙམ་དུ་བསམ་ལ། མ་སོགས་སེམས་ཅན་ཐམས་ཅད་མདུན་དུ་བསམ་ལ། དེ་དག་བདེན་ཅི་མ་རུང་བདེ་བར་གྱུར་ཅིག། བདེ་བ་ཞིག་བདག་གིས་བྱའོ་སྙམ་དུ་བསམ་ལ། གཏོང་ལེན་བྱས་ནའང་ཆོག། སྙིང་རྗེ་ནི་

[006B] རྒ་བ་དང། ན་བ་དང། རྣམ་གཡེང་དང། མཐོ་དམན་དང། ལས་ཉོན་སོགས་ཀྱིས་སྡུག་བསྔལ་བར་བསམ་ལ། མརྒན་རྣམས་སྡུག་བསྔལ་དང་བྲལ་ན་ཅི་མ་རུང། སྡུག་བསྔལ་དང་བྲལ་བར་གྱུར་ཅིག། སྡུག་བསྔལ་
དང་བྲལ་བར་བདག་གིས་བྱའོ་སྙམ་དུ་སེམས་འཇམ་པོས་ཡང་ཡང་བསྒོམ། གཏོང་ལེན་འདོད་ནའང་བྱས་ཆོག། འདི་གཉིས་ཙམ་ཉན་རང་ལའང་ཡོད། ལྷག་བསམ་ནི། མ་སོགས་བདེ་བས་འཕོངས་ལུགས་དང་སྡུག་བསྔལ་གྱིས་མནར་ཚུལ་བསམ་ལ་
མ་རྒན་འདི་རྣམས་ཅི་ནས་བདེ་བ་དང་ལྡན་ཅིང། སྡུག་བསྔལ་དང་བྲལ་ན་ཅི་མ་རུང། དེ་ལྟར་དེང་ནས་བདག་གིས་བདེ་བ་དང་ལྡན་ཅིང། སྡུག་བསྔལ་དང་བྲལ་བ་གཅིག་ངེས་པར་བྱའོ། །ཞེས་ཁུར་དུ་འཁྱེར་བའི་ལྷག་བསམ་བསྒོམ། འདི་ཐེག་ཆེན་ལོ་
ནའི་ཁྱད་ཆོས་སོ། །སེམས་བསྐྱེད་པ་ནི། སེམས་ཅན་ཐམས་ཅད་ཀྱི་དོན་རྫོགས་པ་གཅིག་བྱེད་པ་ལ་སངས་རྒྱས་ཐོབ་དགོས་པར་མ་ཟད་སངས་མ་རྒྱས་པར་དུ་རང་གི་དོན་ཡང་མ་རྫོགས་ན། གཞན་དོན་ག་ལ་ནུས། སངས་རྒྱས་ཀྱི་སྐུ་བརྙན་ཙམ་
མཐོང་བས་ཀྱང་བསྐལ་པ་དཔག་མེད་ཀྱི་སྡིག་པ་བདག་པ་དང། དེ་བཞིན་དུ་གསུང་ཐོས་པ་དང། ཡོན་ཏན་དྲན་པ་རེ་རེ་ལའང་བསྐལ་པ་དཔག་མེད་ཀྱི་སྡིག་སྒྲིབ་བདག་སྙམ་དུ་དད་པ་དྲག་པོ་བསྐྱེད་ནས་སེམས་ཅན་ཐམས་ཅད་ཀྱི་དོན་དུ་བདག་
གིས་སངས་རྒྱས་ཐོབ་པར་བྱའོ། །དེའི་ཚད་དུ་དུས་གསུམ་དུ་བསགས་པའི་དགེ་བ་ཐམས་ཅད་ཀྱང་བླ་མེད་བྱང་ཆུབ་མྱུར་དུ་ཐོབ་པའི་རྒྱུར་གྱུར་ཅིག་སྙམ་དུ་བསམ་ལ། སངས་རྒྱས་ཆོས་ཚོགས་མ་ཡང་ཡང་འདོན་ཅིང་ཡིད་ལ་སྨོན་པ་དྲག་པོས་བསམ་

[007A]༄༅། །པར་བྱའོ། །བདག་གཞན་བརྗེ་བའང་ཚང་མར་ཟུར་དུ་བསྒོམ་འདོད་ན་བློ་སྦྱོང་བལྟས་ནས་ཤེས་པར་བྱའོ། །འདི་ཕན་ཡོན་ཆེ་བའི་རྒྱུ་མཚན་ཆོས་ཐམས་ཅད་ཀྱི་རྩ་བ་སེམས་ཡིན་པ་དང་ལག་བཟང་གིས་ཞུས་
པ་བཞིན་ཕན་ཡོན་མཐའ་མེད། ད་ལྟ་རང་རེ་མི་དགེ་བའི་སེམས་མཚན་མོ་ཆར་སྤྲིན་ལྟ་བུ་ལ། དགེ་སེམས་གློག་འགྱུ་བ་ཙམ་ཡིན་ཅིང་དེ་ལྟ་བུའི་སྡིག་པ་རང་འདི་སྐྱེ་ན་སྐད་ཅིག་གིས་མི་བདག་པའི་སྡིག་པ་མེད་པའི་ཕྱིར། དཔེར་ན་དུས་མཐའི་
མེས་མི་སྲེག་པའི་འཇིག་རྟེན་གྱི་ཁམས་མེད། མཇུག་གི་རི་སོགས་མེད་པ་བཞིན་ཡིན་པའི་ཕྱིར། དཔའ་བྱིན་གྱིས་ཞུས་པ་ལས། བྱང་ཆུབ་སེམས་ཀྱི་བསོད་ནམས་གང། །དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་ནི་
ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །ཞེས་དང། སྤྱོད་འཇུག་ལས། ཇི་ལྟར་མཚན་མོ་མུན་ནག་སྤྲིན་རུམས་ན། །གློག་འགྱུ་སྐད་ཅིག་རབ་སྣང་སྟོན་པ་འདྲ། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །འཇིག་རྟེན་
བསོད་ནམས་བློ་གྲོས་ཐང་འགའ་འབྱུང། །དེ་ལྟར་དགེ་བ་ཉམས་ཆུང་ཉིད་ལ་བརྟག་སྡིག་པ་སྟོབས་ཆེན་ཤིན་ཏུ་མི་ཟད་པ། །དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་པར་བྱེད། །ཅེས་དང། དེས་
ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །ཅེས་སོ། །རྒྱལ་བ་སྲས་བཅས་ཀྱིས་ལམ་དག་ལ་གཟིགས་ནས་འཚང་རྒྱ་བ་ལ་ལམ་འདི་དག་ཟབ་ཅེས་བསྐལ་པའི་བར་དུ་དཔྱད་ཀྱང་འདི་ལས་ལྷབ་

[007B] ལམ་རིམ་ལས། བསྐལ་པ་དུས་མཐའི་བར་དུ་རྨད་དུ་བྱུང་བའི་མཁྱེན་རབ་ཀྱིས་ཕྲ་བར་བྱས་ཏེ་ལམ་རྣམས་ལ་དཔྱད་པ་ན་འདི་ཉིད་འཚང་རྒྱ་ཐབས་དམ་པར་རྒྱལ་བ་སྲས་བཅས་ཀྱིས་གཟིགས་
པའི་ཕྱིར། དེ་ལྟར་ཡང་སྤྱོད་འཇུག་ལས། བསྐལ་པ་དུ་མར་རབ་དགོངས་མཛད་པ་ཡིས། །ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །ཞེས་དང། དོན་དེ་ལྟར་དགོངས་ནས། དཔལ་ལྷ་ཅིག་ཇོ་བོ་ཆེན་པོས་ཀྱང། མུན་སེལ་གདུང་བ་ཞི་བྱེད་པའི།།
ཉི་ཟླ་ལྟ་བུའི་བྱང་ཆུབ་སེམས། །བསྐལ་པར་འབད་པས་སྐྱེས་ཀྱང་རུང། །ཞེས་སོ། །དེས་ན་བྱ་བྱེད་མང་ལ་ཆོས་མང་པོ་བསླབ་མི་ཐུབ་པ་དག་གིས་བྱང་ཆུབ་ཀྱི་སེམས་ལ་སྤྱོད་ལམ་ཐམས་ཅད་དུ་བློ་སྦྱོང་བ་དང་འབད་ན་སེམས་སྐད་ཅིག་རེ་རེ་ལའང་ལྷ་
མིའི་རྒྱལ་པོ་མཐའ་ཡས་ཀྱི་རྒྱུ་བྱེད་པ། མཐར་ཐུག་སངས་རྒྱས་ངེས་པར་ཐོབ་པ་ཞིག་ཡིན་ཏེ། བཅོམ་ལྡན་འདས་ཀྱིས་གསལ་རྒྱལ་ལ་དེ་ལྟར་གསུངས་པའི་ཕྱིར། རྒྱལ་པོ་ལ་གདམས་པའི་མདོ་ལས། རྒྱལ་པོ་ཆེན་པོ་འདི་ལྟར་ཁྱོད་ནི་བྱ་བ་མང། བྱེད་པ་མང་སྟེ། ཉིན་
ཐམས་ཅད་དུ་ཐམས་ཅད་ཀྱིས་རྣམ་པ་ཐམས་ཅད་སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པ། ནས། ཤེས་རབ་ཀྱི་ཕ་རོལ་ཏུ་ཕྱིན་པའི་བར་ལ་བསླབ་པར་མི་ནུས་ཏེ། དེ་བས་ན་རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ལ་འདུན་པ་དང། དད་པ་དང། དོན་དུ་གཉེར་བ་
དང་སྨོན་པ་འྒྲོའང་རུང། འབྲེང་ཡང་རུང། འདུག་ཀྱང་རུང་ཉལ་ཡང་རུང། སད་ཀྱང་རུང། རྟག་པར་རྒྱུན་དུ་དྲན་པར་གྱིས་ལ་ཡིད་ལ་བཟུང་སྟེ་སྒོམས་ཤིག། ཅེས་པ་ནས། རྒྱལ་པོ་ཆེན་པོ་ཡང་དག་པར་རྫོགས་པའི་བྱང་ཆུབ་ཀྱི་སེམས་ཀྱི་དགེ་བའི་རྩ་བའི་ལས་
[008A]༄༅། །ཀྱི་རྣམ་པར་སྨིན་པས་ལན་དུ་མར་ལྷའི་ནང་དུ་སྐྱེས་ལན་དུ་མར་མིའི་ནང་དུ་སྐྱེས་ཏེ། ལྷ་དང་མིར་སྐྱེས་བ་ན་ཐམས་ཅད་དུ་ཡང་དབང་པོ་བྱེད་པར་འགྱུར་ཡང། ད་དུང་རྒྱལ་པོ་ཆེན་པོ་ཁྱོད་ཀྱིས་ཡང་དག་པར་རྫོགས་པའི་བྱང་ཆུབ་
ཀྱི་སེམས་ཀྱི་དགེ་བའི་རྩ་བའི་ལས་ལ་བྲི་བའམ་གང་བར་མི་མངོན་ནོ། །ཞེས་དང། སྤྱོད་འཇུག་ལས་ཀྱང། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་
བརྗོད་བྱ་ཞིང། །འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། །ཞེས་སོ། །སྤོས་ཀྱི་ཤིང་དང། སྒྲོན་མེ་ནོར་བུ་སོགས་དཔེ་དུ་མ་དང། ཤེས་བྱེད་དུ་མ་གཞན་དུ་ཤེས་པར་གྱིས་ཤིག་སྐད་ཅིག་རེ་ལ་མཐོ་རིས་ཐར་པ་དང། །ཐམས་ཅད་མཁྱེན་པའི་
སྒོ་བརྒྱ་རང་གཞན་གྱི། །རྒྱུད་ལ་སྩོལ་ཞིང་མཐོང་ཐོས་དྲན་རེག་ཀུན། །འདྲེན་མཛད་བྱང་ཆུབ་སེམས་ལ་རྟག་ཕྱག་འཚལ། །ལྷ་ཅིག་ཇོ་བོ་ཡབ་སྲས་སྐུ་མཆེད་གསུམ། །རྒྱལ་བ་གཉིས་པ་ཡབ་སྲས་ཐུགས་ཀྱི་བཅུད། །དུས་གསུམ་རྒྱལ་བ་སྲས་
བཅས་ཕེབ་པའི་ལམ། །ཁྱོད་ལ་སླར་ཡང་ལན་བརྒྱར་མགོས་ཕྱག་འཚལ། །ཐུབ་དབང་ཕུན་ཚོགས་རྨད་བྱུང་མཐའ་མེད་མཛོད། །སྐུ་བཞིའི་དབང་རྒྱལ་སྩོལ་པའི་བྱེད་པོ་མཆོག་བླ་མེད་བྱང་ཆུབ་སེམས་ཀྱི་འཁོར་ལོ་ཡིས། །མ་ལུས་འགྲོ་བའི་
དཔལ་སྡུག་སར་བགྲོད་ཤོག་ །ཅེས་འཇུག་སྒོ་གསུམ་གྱི་ཁྲིད་ཡིག་ནོར་བུའི་ཕྲེང་མཛེས་འདི་ཡང་མདོ་སྔགས་སྡེ་སྣོད་སྨྲ་བའི་མང་ཐོས་འཇམ་དབྱངས་བཞད་པས་སྟོབས་ཀྱི་འཁོར་ལོས་བསྒྱུར་བའི་བཀྲ་ཤིས་རྒྱལ་མོའི་ཐུགས་དམ་གསལ་འདེབས་སུ་འཕྲལ་མར་སྦྱར་བའོ། །ཀུན་ལ་ཕན་ཞིང་ཕྱོགས་དུས་ཀུན་ཏུ་རྒྱས་པར་གྱུར་ཅིག།།།

[008B][BLANK PAGE]﻿༄༅། །ཀུན་མཁྱེན་འཇམ་དབྱངས་བཞད་པའི་རྡོ་རྗེའི་གསུང་འབུམ་ཐོར་བུ་ཁྲིག་ཆགས་སུ་བསྡེབས་པ་ལས་ཞལ་གདམས་མགུར་མའི་སྐོར་བཞུགས་སོ། །

[001] །ན་མོ་གུ་རུ་མཉྫུ་གྷོ་ཥཱ་ཡ། སྟོན་པ་མཉམ་མེད་ཤཱཀྱའི་རྒྱལ་པོ་དང། །བྱམས་དང་འཇམ་དབྱངས་ཇོ་བོ་ཡབ་སྲས་དང། །རྒྱལ་བ་གཉིས་པ་རྒྱལ་བའི་དབང་པོ་སོགས་
བླ་མ་མཆོག་གསུམ་ལྷ་ཡིས་དུས་ཀུན་སྐྱོངས། །དགེ་ལེགས་རྩ་བ་མཆོག་གསུམ་ངོ་བོ་དང། །ཡོན་ཏན་བསྟན་གཞི་བསྟན་འགྲོའི་སྲོག་ཡིན་ཕྱིར། །ཡོངས་རྫོགས་བཤེས་གཉེན་ཚུལ་
བཞིན་བསྟེན་པ་དང། །བླ་མའི་རྣལ་འབྱོར་འབྲལ་མེད་སྙིང་ལྟར་སྐྱོངས། །དལ་འབྱོར་རྙེད་དཀའ་དོན་ཆེ་ཐོབ་དུས་འདིར། །ཁེ་ཆུང་ཉེན་ཆེ་ཆོས་བརྒྱད་མཐོ་སྙེགས་སོགས། །ཚེ་འདིའི་བདུན་མ་
སྤངས་ཏེ་རང་གཞན་གྱི། །དམ་ཆོས་སྙིང་པོ་ཆིག་དྲིལ་བྱེད་དུས་ཡིན། །མི་དགེའི་འབྲས་བུ་ངན་སོང་འཇིགས་བསམ་ལ། །དཀོན་ཅོག་ཡོན་ཏན་དྲན་པའི་སྐྱབས་འགྲོ་དང། །ལས་འབྲས་བསླུབ་

[002A]༄༅། །མེད་ཚུལ་ཡང་ཡང་དུ། །ལེགས་བསམ་འདི་སྣང་ཆགས་ཞེན་གཅོད་པ་གཅེས། །ཚེ་འདིའི་སྣང་བ་ལོག་པར་མ་གྱུར་ཕྱིན། །བྱ་བ་གང་བྱས་དགེ་བར་མི་འགྲོ་བས། །མཐོ་སྙེགས་མི་
བྱ་འདི་ལ་ནན་ཏན་སྒོམས། །རིགས་དྲུག་བཟང་ངན་མཐོ་དམན་གར་གནས་ཀྱང། །བཙོན་ཁང་བཟང་ངན་མཐོ་དམན་ཇི་བཞིན་དུ། །ཡང་ཡང་བསམ་ལ་སྲིད་པ་རྒྱུ་དང་བཅས། །བཟློག་ཐབས་
བདེན་བཞིའི་ལམ་ལ་ཡང་ཡང་དྲིལ། །འཁོར་བའི་སྣང་ཚུལ་སྡུག་བསྔལ་མ་ཤེས་པར། །རྣམ་དཀ་ངེས་འབྱུང་སྐྱེ་པ་མི་སྲིད་པས། །ཁམས་གསུམ་གར་སྐྱེས་བཤན་པའི་བཤའ་ལུག་བཞིན་
ལས་ཉོན་གཉིས་ཀྱིས་ཡང་ཡང་འཆི་ཚུལ་བསམ། །ཚུལ་དེ་ཤེས་ཀྱང་འཆིས་བྱེད་ཀུན་འབྱུང་གི་རྩ་བ་བདག་འཛིན་ཕྲ་མོ་མ་བཅོམ་པར། །ཐོས་བསམ་སྒོམ་པ་དཀའ་སྤྱད་ཚུལ་སོགས་ཀྱིས། །མི་

[002B] །ནམ་ཞིག་ཟབ་མོའི་ལྟ་དེ་རྙེད་པའི་ཚེ། །ཐག་ཁྲར་སྦྲུལ་བཞིན་ཕུང་པོ་བདག་མེད་པར། །རྟོགས་པས་ད་ལྟའི་འདི་བཞིན་ཆོས་བརྒྱད་ཀྱིས། །མི་འཁྱེར་རྟག་ཏུ་དུ་བཞིན་ཚོལ་བར་རིགས། །
བདག་མེད་རྟོགས་ཀྱང་བྱང་ཆུབ་སེམས་བྲལ་ན། །ཚོགས་གཉིས་རྒྱ་ཆེན་ཡུན་རིང་སྤྱད་བྱས་ཀྱང། །ཞི་བའི་རྒུད་ལས་མི་གྲོལ་རང་དོན་གྱི། །གཅེས་འཛིན་བཅད་ནས་གཞན་དོན་ཕན་ཡོན་བསམ། །འགྲོ་རྣམས་ཕ་མར་གྱུར་དང་སྡུག་བསྔལ་ཚུལ། །
རྨོངས་པས་བསྒྲིབས་དང་སྐྱོན་གྱིས་མནར་བའི་ཚུལ། །ཡང་ཡང་བསམས་ནས་སྙིང་རྗེའི་རྩ་བ་ཚུགས། །སེམས་བསྐྱེད་ཅེས་པའི་མིང་ལ་མ་འཁྲུལ་པར། །དགེ་བ་གང་བྱས་ངེས་པར་གཞན་དོན་དུ། །བྱེད་དམ་མི་བྱེད་རང་ལ་ལེགས་ལྟོས་ལ། །འགྲོ་
མཐོང་ཙམ་གྱིས་སེམས་བསྐྱེད་དྲན་ནུས་མཛོད། །དེ་ལྟའི་བདག་མེད་ལྟ་དང་བྱང་ཆུབ་སེམས། །མེད་པར་ལྷ་བསྒོམས་སྔགས་བཟླས་ཚུལ་ཁྲིམས་སོགས། །བདག་འཛིན་བསྒོམས་པ་ལ་འགྲོ་མུ་སྟེགས་ཀྱིས། །བདག་འཛིན་ངང་ནས་ལྟ་བསྒོམས་
སྔགས་སོགས་བཞིན། །མི་གྲོལ་ལམ་འདི་གཉིས་ལ་ནན་ཏན་སྐྱེད། །སེམས་དེ་བསྐྱེད་ཀྱང་ཕྱིན་དྲུག་སྤྱོད་པ་ལ། །བསྒྲུབ་པ་མེད་ན་སེམས་བཟང་ཙམ་ཡིན་པས། །ཕྱིན་དྲུག་སྤྱོད་དང་གཞན་དོན་བསྒྲུབ་པའི་ཆེད། །ཚོགས་བསགས་སྨོན་ལམ་སྒོ་
བརྒྱ་འབྱེད་པར་བྱ། །སྣོད་རུང་ཐབས་མཆོག་འཇུག་སྒོ་དབང་ལ་ཞུགས། །དངོས་གྲུབ་རྩ་བ་དམ་ཚིག་སྡོམ་པ་འདི། །བསྲུང་ན་རྒྱལ་བ་སྲས་བཅས་བྱིན་རློབས་ཤིང། །མཁའ་འགྲོས་བཀའ་བཞིན་སྒྲུབ་ཕྱིར་སྔགས་ལམ་མྱུར། །དེས་པར་སྙིགས་དུས་

[003A]༄༅། །ཚེ་གཅིག་རྫོགས་སངས་རྒྱས། །སྟེར་བྱེད་རིམ་གཉིས་གོ་རིམ་གྲངས་ངེས་ལ། །ཚིག་སྦྱིར་མ་འཇོག་ཡིད་ངོར་འཕྲོད་ངེས་ལ། །བསྒོམ་པའི་རྣལ་འབྱོར་ཨ་ཏོ་སྐལ་བ་བཟང། །ལྷ་སྒོམ་ཙམ་མིན་སྦྱང་གཞི་སྤྱོད་བྱེད་ཀྱི། །དོ་འཕྲོད་
བསྒོམས་པས་རྫོགས་རིམ་མྱུར་སྐྱེ་ཞིང། །ང་རྒྱལ་བསྒོམས་པས་བགེགས་བཟློག་ལྷས་བྱིན་རློབས། །གནད་གཉིས་ཚང་བའི་སྐུ་གསུམ་ལ་མ་ཁྱེར་སྒོམས། །གནད་བཞི་ལྡན་པའི་རྩ་རླུང་ཐིག་ལེ་ལ། །གནད་བསྣུན་ལས་རླུང་བཅད་དེ་སྟོང་
བཞིའི་མཐར། །ལྷ་སྐུར་འགྲུབ་པའི་སྣད་ཕྱོགས་སྟོང་ཕྱོགས་ཀྱི། །མ་བཅོས་རྫོགས་རིམ་མཆོག་འདི་རྒྱལ་བས་བསྔགས། །ད་ལྟར་རྫོགས་རིམ་ཟབ་མོ་མ་ཐོབ་ཀྱང། །ཡིད་དོར་སྐོར་དགུའི་བསྲེ་བ་ལེགས་སྦྱངས་བས། །འོད་གསལ་ལམ་བུ་འཕྲོད་
པས་སྐྱེ་འཆིའི་འཕྲང། །སྤྲུལ་པའི་གར་གྱིས་བདུད་བཞི་ངེས་བཅོམ་སྟེ། །སྐྱེད་གསུམ་བཞི་སོགས་ལ་མདོན་འཚད་རྒྱ། །དེ་བས་རིམ་གཉིས་ལུས་དང་སེམས་བཞིན་ཆོངས། །དེ་ལྟའི་ལམ་ལ་སྦྱོང་བའི་རྣལ་འབྱོར་བས། །ཉིན་མཚན་སོ་སོའི་ཀུན་
སྤྱོད་ཐུན་མཚམས་སོགས། །མདོ་དང་རྒྱུད་སྡེ་རང་རང་གཞུང་བཞིན་དུ། །ཚ་གྲང་ལྟར་མིན་ཟུད་འབྲེལ་སྤྱོད་པ་གཅེས། །དེ་ལྟར་སྡོམ་པ་གསུམ་དང་རིམ་པ་གཉིས། །གདན་གཅིག་སྟེང་ནས་ཉམས་སུ་ལེན་པའི་ཚུལ། །རྡོ་རྗེ་འཆད་ནས་ཇོ་བོ་
ཡབ་སྲས་དང། །རྒྱལ་བ་གཉིས་པའི་ལུགས་ལ་དད་པ་དང། །ཐུབ་བསྟན་ཡོངས་སུ་རྫོགས་པར་འཛིན་འདོད་ཅིང། །བློ་གྲོས་ཆེན་པོ་ཅན་རྣམས་དཔྱོད་བར་འཚལ། །དེ་ལྟར་བགྱིས་པའི་རྣམ་དཀར་དགེ་བདེས། །སྲིད་ཞིའི་རྒུད་པའི་མུན་ཚོགས་ཀུན་

[003B] །ཚོགས་གཉིས་ཡོངས་སུ་རྫོགས་པའི་རྣམས་ད་འོད། །ལུས་ཅན་ཀུན་གྱིས་ཐོབ་པར་གྱུར་ཅིག་གུ། །ཞེས་ཐེག་ཆེན་རིམ་གཉིས་དང་བཅས་པའི་བསླབ་བྱ་མུ་ཐི་ལིའི་འཁྲི་ཤིང་ཞེས་བྱ་བ་འདི་ནི་རང་གི་སློབ་མ་གཞུང་ལུགས་རབ་འབྱམས་སྨྲ་བ་
ཚེ་བློས་བཏང་གི་སྒྲུབ་པའི་རྒྱལ་མཚན་འཛིན་པའི་རྣལ་འབྱོར་པ་ལྷུན་གྲུབ་རྒྱ་མཚོས་ཞིང་ཁམས་ཀུན་ཁྱབ་ཀྱི་དཧུ་བེ་དང་བཅས་བསྐུལ་བའི་དོར། ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེས་སྦྱར་བ་འདིས་ཀྱང་སྐྱེ་དགུ་ཀུན་ལ་ཕན་ཐོགས་པར་
གྱུར་ཅིག། །།ན་མོ་གུ་རུ་མཉྫུ་གྷོ་ཥཱ་ཡ། འདྲེན་པ་མཉམ་མེད་རྩ་བརྒྱུད་བླ་མ་དང། །འདོད་དགུ་ཀུན་སྩོལ་དཀོན་ཅོག་རིན་ཆེན་གསུམ། །དངོས་གྲུབ་ཀུན་སྩོལ་ཡི་དམ་ཆོས་སྐྱོངས་ལ། །གུས་བས་འདུད་དོ་དེང་འདིར་ཤིས་པས་སྐྱོངས་
འཇིག་རྟེན་ཆོས་བཞིན་སྐྱོད་པའི་སའི་ཚངས་བས། །འདི་ཕྱིར་ཕན་པའི་བསླབ་བྱ་དགོས་གསུངས་པའི། །བཀའ་ཡི་མེ་ཏོག་སྩལ་བ་ཐུབ་པའི་བཀའི། །དོན་བཞིན་ལུང་རིགས་རིན་ཆེན་ཕྲེང་བ་བྱ། །འགྲོ་བའི་ཕན་བདེ་བསྟན་ལ་རག་ལས་པས།།
བཤད་དང་སྒྲུབ་པ་རང་རང་ནུས་པ་དང། །བསྟུན་པའི་ཐོས་བསམ་སྒོམ་ལ་བརྩོན་འགྲུས་གསུམ། །མི་དམན་རྒྱ་བོད་མཁས་གྲུབ་རྣམ་ཐར་སྐྱོངས། །འཇིག་རྟེན་བསྟན་ལ་འཇུག་པའི་ལམ་ཆེན་པོ། །དད་དང་ཡིད་ཆེས་མདོན་འདོད་དད་པ་གསུམ། །མ་
རྙེད་སྙིད་རུས་མུན་པའི་འགྲོས་སྤངས་ནས། །དམ་པའི་ལུགས་བཞིན་སོ་སོར་སྐྱོད་པར་མཛོད། །དཀོན་མཆོག་ཡོན་ཏན་བསམ་ན་དད་པ་སྐྱེ། །འཁོར་བའི་སྐྱོན་ཡོན་བདག་མེད་ཡིད་ཆེས་ཡུལ། །ཐོབ་བྱའི་ས་ལམ་འབྲས་བུ་མཐར་ཐུག་གསུམ། །ཡང་

[004A]༄༅། །ཡང་བསམ་ན་མངོན་པར་འདོད་པ་སྐྱེ། །ཤེས་རབ་མེད་པར་དད་པ་དེ་ཙམ་དུ། །མ་ཟད་སྦྱིན་སོགས་བྱང་ཆུབ་སེམས་བསྐྱེད་ཀྱང། །སྲིད་པར་འཆིང་བ་ནམ་ཡང་མི་ཆོད་པས། །བདག་མེད་ཕྲ་རགས་རིགས་པས་གཏན་ལ་
ཕོབས། །སེམས་བསྐྱེད་བྲལ་ན་གྲུབ་པ་བརྒྱད་ཐོབ་བམ། །སྦྱིན་སོགས་རྒྱ་ཆེར་བསྐལ་མདུ་སྤྱད་བྱས་སམ། །ཟབ་མོ་ལྟ་བས་ཉོན་མོངས་ཀུན་སྤངས་ཀྱང། །ཐེག་ཆེན་མི་འགྱུར་སེམས་བསྐྱེད་འཇུག་སྒོ་ཡིན། །རང་དོན་དྲི་མའི་ཉེས་མད་མ་བསམ་
པའི༑ ༑སེམས་བསྐྱེད་ཙམ་དེ་རང་རྒྱལ་ལྟར་འགྱུར་པས། །རང་གཅེས་སྤོང་དང་གཞན་གཅེས་བློ་སྦྱོང་བས། །རྒྱུ་འབྲས་བདུན་གྱི་དམིགས་རྣམ་སྐྱོང་བ་གཅེས། །སེམས་བསྐྱེད་ཟབ་མོའི་ལྟ་བ་གཉིས་ལྡན་པས། །སྲིད་ཞིའི་མཐའ་སྤོང་ཐེག་ཆེན་གཞུང་ཤིང་
ཡིན༑ ༑གཞན་ལ་ཕན་པའང་སེམས་ལ་རག་ལས་པས། །ཀུན་རྫོབ་སེམས་སྦྱོང་བྱམས་པ་ཞི་ལྷའི་ལུགས། །མ་རྣམས་གཅེས་འཛིན་ཐུགས་རྗེས་ཡིད་དྲངས་ནས། །སྔགས་ཀྱི་ཐེག་པས་སངས་རྒྱས་རྫུ་འཕྲུལ་ལྟར། །ས་ལམ་བགྲོད་པའང་ཟབ་གསལ་
ཟུང་འབྲེལ་ལམ། །བླ་མེད་བསྐྱེད་རྫོགས་ཉམས་ལེན་ཡིད་བཞིན་གྱི། །ནོར་བུ་ལྟ་བུར་སྐྱེ་དགུའི་རེ་བ་སྐོང། །ཕ་རྒྱུད་གསང་འདུས་མ་རྒྱུད་བདེ་མཆོག་གཉིས། །འཕགས་ཡུལ་མཁས་པས་ཉི་མ་བཞིན་བཀྲལ་ཞིང། །ཟླ་བྲལ་བསྔགས་པའི་མེ་
ཏོག་བྱེ་བ་ཅན། །སྲོག་བཞིན་མིག་བཞིན་གཅེས་པར་འཛིན་ལ་འབད། །འཇམ་དཔལ་རྡོ་རྗེ་འཇིགས་བྱེད་དུར་སྨྲིག་གར། །ཞུགས་པའི་བསྟན་འདིར་འཇམ་དཔལ་ཞི་ཁྲོ་གཉིས། །ལྷག་པར་ཉེ་བས་དེ་ཡི་བསྙེན་སྒྲུབ་དང། །མགོན་ཆོས་གཉིས་ཀྱི་

[004B] །འདི་དག་ལེགས་མཉེས་མྱུར་དུ་རྫོགས་སངས་རྒྱས། །འབྲིང་དང་ཐ་མས་ཀྱང་ནི་རྒྱལ་བའི་ཏོག་སེང་གེ་ང་རོའི་མདུན་དུ་མཆོག་ཐོབ་པའི། །ལེགས་པར་སྨོན་དང་མདོ་སྔགས་ཀུན་ཚད་མཛོད། །འདི་དག་ལུང་རིགས་བྱེ་
བས་གྲུབ་པའི་གཏམ། །ཡིད་ལ་གོམས་བྱས་དེས་ལྡན་རྩ་བརྒྱུད་ཀྱི། །དམ་པ་གསེར་རིའི་ཕྲེང་བའི་ཐུགས་བཅུད་དེ། །གོ་སླའི་ངག་གིས་ཚངས་དབང་ཁྱོད་ལ་བཤད། །དགེ་ཚོགས་རྒྱ་མཚོའི་དཔལ་ལས་ལེགས་འཁྲུངས་ཤིང། །ལེགས་བཤད་བང་
རིམ་མངོན་པར་ཆེས་བཀྲ་བའི། །དགེ་ལེགས་ལྷུན་པོར་སྐྱེ་རྒུ་མ་ལུས་པའི། །བསྟེན་པའི་གཞི་དང་སྐྱོབ་པའི་དབང་པོར་ཤོག་བརྩེ་བའི་ཞལ་གདམས་ཙིནྟ་མ་ནིའི་ཕྲེང། །རྩེ་མོད་བཀྲ་ཤིས་ཆོས་རྫོང་ཞེས་བྱ་བར། །མང་ཐོས་དགེ་སློང་འཇམ་བཞད་
རྡོ་རྗེ་ཡིས། །དུས་འཁོར་ལོ་ཡི་ཐོག་མའི་ཟླ་བར་སྦྱར། །སའི་ཚངས་པ་གཡོན་རུའི་ཇོ་རིག་ཐུ་ཧུང་ཐས་ཇི་ལ་གདམས་པའི་ཆབ་ཤོག་གོ། །།ན་མོ་གུ་རུ་བུདྡྷ་བོ་དཧི་སཏ་བྷྱ་མགོན་ཟླ་མེད་རྩ་བའི་བླ་མ་དང། །སྐྱབས་རིན་ཆེན་གསུམ་
ལ་ཕྱག་བྱས་ཏེ། །དུས་སྙིགས་མའི་ཐལ་བའི་རྡུལ་འཚུབས་དུས། །སེམས་སྔོན་སྦྱངས་གཞན་ཡང་མང་ཐོས་པས། །མགོན་རྒྱལ་སྲས་ཉམས་བཞེས་བདུད་རྩིའི་ཆར། །ངག་བཅད་ཀྱང་སེམས་ཀྱི་བདུད་རྩིའི་རླབས། །ད་ཡང་ཡང་གཡོས་ཚུལ་འདི་ལྟར་
སེམས། །ལར་མུན་བསྐལ་ནང་དུ་སྒྲོན་བསྐལ་རེ། །འདི་འབྱུང་ཚུལ་སྨག་ནང་གློག་ཙམ་ཡིན། །དོན་དེ་ལྟར་ཤེས་ནས་དམ་པ་ཀུན། །ལྷ་རྒྱལ་སྲས་ཆོས་ཕྱིར་སྐུ་སྲོག་གཏོང། །ད་དེ་ལྟར་མཛོད་དང་ཤེས་རབ་ཅན། །ཁྱོད་ལོ་མང་སྦྱངས་པའི་

[005A]༄༅། །རྒན་མིན་ནམ། །ཆོས་དེ་ལྟར་བྱུང་ཡང་དཀོར་ལེ་ཙམ། །སྐྱབས་སངས་རྒྱས་དུས་ནའང་དལ་འབྱོར་ཀུན། །དོན་ལེ་ཚར་ཉིན་སྐར་བཞིན་གསུངས་པས། །ལོང་ཡོད་པར་མ་སེམས་བློ་སྣ་བསྟུངས། །དུས་དེར་དུས་ནག་ཕྱོགས་ཁ་
རྒྱས་པས། །རྐྱེན་དེ་ཡང་ནང་གི་སེམས་དབང་གིས། །རིམས་སྣ་ཚོགས་སྐྱ་སྨུག་སོགས་འབྱུང་གསུངས། །དུས་དེ་འདྲར་བློ་སྣ་དམ་པ་དང། །རྒྱལ་སྲས་ཀུན་བློ་བཏུངས་སྙིང་རྗེ་སྒོམ། །ད་དེ་ལྟར་སྒོམས་ཤིག་ཤེས་རབ་ཅན། །ཁྱོད་ལོ་མང་ལམ་
རིམ་མ་བསྒོམ་མམ། །ལར་ངེས་པར་འཆི་དང་ནམ་འཆི་མེད། །ཚེ་ཕྱི་མར་ཆོས་མིན་མི་ཕན་པས། །མགོན་སངས་རྒྱས་དེས་ཀྱང་སྔོན་བྱུང་དུས། །ཁམས་གསུམ་ག་མི་རྟག་སྲིན་པོས་ཟོས། །སྐྱེ་འཆི་ལས་གྲོལ་པའི་བདུད་རྩི་དེ། །ནམ་རྙེད་
དགོངས་མཚན་མོ་བྲོས་ནས་ཕྱིན། །དོན་དེ་བཞིན་དམ་པ་ཐམས་ཅད་དང། །ཁོང་རྒྱལ་སྲས་ས་གསུམ་ས་ལྔ་སོགས། །ཐུགས་སྦྱངས་ཚུལ་དེ་ཡིན་དུས་ད་ལྟར། །དོན་དེ་ལྟར་དགོས་སོ་ཤེས་རབ་ཅན། །ཁྱོད་དཀོར་གྱིས་ཚིག་གམ་གདོན་
གྱིས་སྨྱོས། །ལར་འདི་སྣང་གི་བསྲུང་འཁོར་སྔགས་བཟླ་སོགས། །བྱང་ཆུབ་ཀྱི་སེམས་བྲལ་བདག་འཛིན་ཡིན། །བདག་འཛིན་འདི་འགོང་བོ་འཕུང་འགོང་ཞེས། །སངས་རྒྱས་དང་བྱང་སེམས་ཀུན་གྱིས་སྨད། །སྨད་པ་དེ་འདོར་བར་མི་རིགས་
སམ༑ ༑བསྟོད་སྨད་ལམ་ཡེངས་ཤེས་རབ་ཅན། །ལོ་གཞོན་དུས་ནས་ལམ་རིམ་ལ་སྦྱངས་པའི། །སེམས་འོར་རམ་རྐུན་མས་ཁྱེར་རམ་ཅི། །ཆོས་བྱེད་ཚུལ་ལས་འབྲས་དང་མ་མཐུན་ན། །ཕུབ་མ་འཆུ་དོང་ཆེ་ཡོད་དམ་པས་གསུངས། །དོན་དེ་

[005B]འདི་ཆེ་ལ་ཕྲ་བར་མང་གསུངས་པས། །ད་སྙིང་ཁམས་རང་མ་ཆེ་དམ་པ་ཀུན། །ཕྱོགས་འདི་ལ་སྐྲག་སྐད་མི་སྣང་བས། །དོན་རང་བློ་མ་འཆུག་ཤེས་རབ་ཅན། །ཁྱོད་རྗེས་འཇུག་རྟེན་ནའང་དེ་ལྟར་ཁྲིད། །ལར་འཁོར་བའི་
གནས་ལུས་འོངས་སྤྱོད་ལ། །སེམས་དགའ་ཞིང་དུང་སེམས་ཆེ་བ་དེ། །སེམས་ཆགས་ཞེན་དུ་གྲགས་པ་དེ་ཡིན་པས། །ད་ཆགས་མེད་འཕགས་པའི་རིགས་ཞེས་པ། །མགོན་བྱམས་པས་རྒྱན་གྱི་སྐབས་བཞི་པར། །གསུངས་བཞིན་དུ་སྤོང་པ་རྒྱལ་སྲས་
དང༑ ༑དམ་པ་སྤྱི་ཡི་ལུགས་དང་ཕྱག་ལེན་ཡིན། །ད་འཁོར་བའི་སྐྱོན་སེམས་ཤེས་རབ་ཅན། །ཚིག་སྐམ་པོ་མ་གྱེར་སེམས་ལ་ལྟོས། །དཔལ་རང་གཞན་གཉིས་ཀའི་ཕུན་ཚོགས་ཀྱི། །རྒྱུ་ཟླ་མེད་ཐེག་ཆེན་འཇུག་འདོད་ན། །སེམས་ཁེངས་པ་དོར་
ལ་སྙིང་རྗེ་དང། །ཆོས་བྱང་སེམས་གཞན་དོན་བློ་སྦྱོངས་ལྟར། །ཆོགས་བསགས་དང་སྨོན་ལམ་རྒྱུན་དུ་སྦྱོངས། །འདི་མེད་ན་སྟོང་ཉིད་ལ་བརྩོན་པས། །ཁོང་ཉན་རང་ཞི་བའི་རྒུད་པར་ལྷུང། །སྔགས་བཟླས་དང་ལྷ་སྒོམ་བསྐལ་པ་བརྒྱར། །འབད་
ཆེན་པོས་བྱས་ཀྱང་སངས་མི་རྒྱ། །མགོན་སངས་རྒྱས་ལ་མངོན་སུམ་བསྐལ་པ་བརྒྱར། །མཆོད་ཀྱང་སངས་རྒྱས་མ་ཐོབ་འཁོར་བསྒྱུར་བཞིན། །དོན་འདི་ལམ་འཁྲུལ་སེམས་ལ་སྦྱོངས། །ཁྱོད་ལམ་རིམ་སྒོམ་ཚུལ་འདི་མིན་པའི། །ཆོས་
གཞན་ཅིག་ཤེས་སམ་ཤེས་རབ་ཅན། །ད་ཤེས་བཞིན་ནོར་བུམ་འབོར་དོན་གཉིས་འབྱུང། །བློ་དེ་འདྲ་རྒྱུད་ལ་མ་སྐྱེས་པའི། །འཕྲལ་གཞན་ཕན་སྐད་ཀྱི་རྣམ་གཡེང་དེ། །དོན་གཉིས་པོ་མི་འགྲུབ་འཕོངས་པའི་རྒྱུ། །དོན་དེ་ལྟར་ཤེས་ནས་རྒྱལ་

[006A]༄༅། །སྲས་ཡང། །དུས་དང་པོར་བསེ་རུ་ལྟར་འདུག་ཅེས། །མགོན་རྒྱལ་བའི་ཡབ་གཅིག་གསུངས་པ་དང། །མདོ་དུ་མས་གསུངས་ཚུལ་བསླབ་བཏུས་གསལ། །རང་ལ་སེམས་དེ་ཡོད་མེད་ལྟ་རྟོག་གྱིས། །དུས་ད་རེས་མ་འཆུག་ཤེས་རང་
ཅན༑ ༑ཀྱེ་མཁས་རློམ་བུམ་སྟོང་མ་བྱེད་རང་ལ་སོམས། །སེམས་བཟང་བཙམ་གྱིས་རང་གཞན་དོན། །རྒྱུ་ཕྱིན་དྲུག་སྦྱོད་བར་མ་ཞུགས་ན། །མ་འགྲོ་ཀུན་གྱི་རེ་བ་མི་སྐོད་པས། །དུས་ཀུན་ཏུ་སྤྱོད་པའི་སྨོན་ལམ་དང། །ཚོགས་བ་སགས་རྒྱམ་ཆུད་
ཤེས་རབ་ཅན། །ཆོས་ཆེ་ཆུང་བསམ་པ་འདི་ལ་ཡོད། །འདི་སྤྱོད་ཚུལ་ཆུད་དང་འཁྲུལ་བས་མིན། །ལྷ་ཇོ་བོ་ཡབ་སྲས་རྗེས་འབྲངས་དང། །རྗེ་ཡབ་སྲས་ཐུགས་ད་མ་ཉིས་བུ་ཡིན། །དེ་ཡིན་ཚུལ་མགུར་དུ་བཞེས་མིན་ནམ། །ཁྱོད་དེ་ལྟར་མི་
སྦྱོད་ཕལ་པ་ལྟར། །ད་སྦྱད་ན་ཡོང་དམ་ཤེས་རབ་ཅན། །དུས་སྙིགས་མར་སྙིང་རུས་ཕྱིན་དྲུག་སྐྱོངས། །ཁྱོད་འདི་སྣང་མ་ལྟ་ཆོས་བཞིན་སྐྱོངས། །དོན་ཟབ་མོན་མ་མཁའི་དཀྱིལ་ལྟ་བུ། །དབྱིངས་སྤྲོས་བྲལ་ལ་རྩོལ་བམ་ཆུང་བར། །ལུང་
རིགས་པ་བྱེ་བས་ཐོས་བསམ་ལ། །དུས་ཉིན་མཚན་དང་སྐྱེ་བ་ཐམས་ཅད་དུ། །བློ་ལེགས་པར་རང་གཞན་ཀུན་འབྱོངས་པའི། །སྨོན་ལམ་དང་དངོས་སུ་རྣལ་འབྱོར་གྱིས། །འདི་མདོ་སྔགས་ཀུན་དང་ཐེག་གསུམ་གྱི། །སྲོག་དམ་བར་རྒྱལ་
བ་གཉིས་པས་གསུངས། །ད་ཚོས་འདིར་འཕྲད་དུས་གཡེང་བ་སྤོངས། །སྔགས་ཟབ་མོ་འདི་ཡིན་ཤེས་རབ་ཅན། །འདིས་ནད་ཀུན་སེལ་དང་མེས་མི་ཚུགས། །ཆུ་དང་རླུང་གིས་མི་འཁྱེར་དགྲ་དང་བགེགས། །བདག་འཛིན་པ་གཅོད་བྱེད་

[006B] །ཁྱོད་རྗེས་འཇུག་སྦེལ་ན་དེ་ཀས་སྐྱོངས། །ཆོས་སངས་རྒྱས་ཀྱི་སྦྱན་ལས་རྙེད་དཀའ་བ། །ལམ་གསང་སྔགས་འདི་ཤཱཀྱའི་རྒྱལ་བོ་དང། །རྗེ་རྒྱལ་བ་གཉིས་པའི་བསྟན་པའི་གཙོ། །དོན་འདི་ཚེད་དུ་སྨོན་ལམ་མང་
བཏབ་ཅིང། །དུས་མ་འོངས་བ་ན་སྤྱོད་གསུངས་པའི། །མགོན་དེ་ཉིད་བཅུ་ལྡན་བཤེས་བསྟེན་ནས། །སྒོ་དབང་བཞིའི་ཆུ་བོས་རྒྱུད་སྦྱངས་ནས། །ལམ་བསྐྱེད་རྫོགས་ཀྱི་གསང་ལམ་ངོ་མཚར་ཅན། །ལམ་བསྲེ་བསྐོར་གསུམ་སྐོར་དགུ་
ལ༑ ༑དུས་ཀུན་ཏུ་སྐྱོད་ལ་རྟག་ཕྱག་འཚལ། །དེ་ཚིག་གིས་སྦྱོངས་ལ་བདག་ཕྱག་འཚལ། །འདི་བདག་ཅག་ལྟ་ཅི་རྒྱལ་ཀུན་ཀྱང། །རིགས་ཀུན་ཀྱི་ཁྱབ་བདག་ལྟར་འདུད་ཅེས། །དཔལ་འདུས་པ་སོགས་ལས་གསུང་མཐོང་བས། །མི་ཁོ་བོ་
དུས་ཀུན་དེར་ཕྱག་འཚལ། །དེའི་ས་དང་ཕྱོགས་ལའང་ཕྱག་འཚལ་ན། །ཁྱེད་བསྟན་བསྲུང་དང་མཁའ་འགྲོ་ཀུན་ཇི་ལྟར་བཞེད། །ད་དུས་རྣམས་ཀུན་ཏུ་རྒྱུད་བཞིན་བསྲུངས། །འདི་ཕྱོགས་ཀུན་ཏུ་རྒྱས་པའི་བཀྲ་ཤིས་སྩོལ། །གླུ་ལེན་པ་
ལ་དགའ་བཞིག་མ་ཡིན་ཀྱང། །དུས་སྙིགས་དུས་ཆོས་ལ་སྤྱོད་པའི་ཚུལ། །དོན་ཕྱི་མིན་རང་ལ་གྲོས་བཏབ་བཞིན། །འདི་འགྲུབ་པར་བླ་མ་མཆོག་གསུམ་དང། །དཔལ་གནས་གསུམ་སྲུང་མས་གྲོགས་མཛོད་ཅིག་ཆོས་བྱེད་ན་དེ་བཞིན་མཛད་ན་
དགའ། །དོན་སུས་བྱས་སྐྱིད་པའི་རྒྱ་མཚོར་གནས། །གནས་སྲོང་བཙན་སྒྲུབ་གནས་ཕ་བོང་ཁ། །ཁ་ཆོས་ལ་དགའ་བའི་དགེ་སྦྱོང་བློ། །བློ་བདེ་དང་མི་བདེའི་དུས་དགོས་ལུགས། །ལུགས་མ་ནོར་མཚང་མིན་པར་བྲིས། །བྲིས་ཡི་གེ་བ་ནི་རང་གིས་སོ།།

[007A]༄༅། །ན་མཿ་སྭ་ར་སྭ་སྟྱཻ། རྣམ་དཀར་རྡུལ་བརྩེགས་ལེགས་སྨོན་གཡས་ཕྱོགས་སུ། །འཁྱིལ་བའི་མཁས་བཙུན་བཟང་བའི་གྲགས་སྙན་དུ། །མཐའ་བྲལ་སྒྲ་དབྱངས་ཐོས་ལྡན་ལམ་ཞུགས་པའི། །རྨོངས་པའི་རིམས་ནང་ཀུན་སེལ་
ཚུལ་འདི་རྨད། །བློ་བཟང་རྗེས་འཇུག་མཁས་མཆོག་གསེར་སྦྱངས་ཀྱིས། །འཁོར་ལོས་ཐུབ་བསྟན་གླིང་བཞིར་དབང་བསྒྱུར་བ། །གྲུབ་པའི་བགོ་སྐལ་ཐུབ་བསྟན་རི་དབང་སྤོར། །མདོ་སྔགས་མིག་སྟོང་ལྡན་འདི་ཁོ་བོས་ཐོབ། །མང་མང་ཚེ་འདིའི་
སྣང་ཞེན་དྲུག་གིས་མྱོས། །ལ་ལ་རང་བདེའི་དབྱིངས་འཐིབས་གཉིད་དུ་སོང། །མཁས་མཁས་ཚོགས་ཀྱང་ཟང་ཟིང་མགོ་འཁོར་ཆེ། །ཡང་ཡང་ཐོས་བསམ་པ་སྒོམ་པ་རྙེད་འདི་རྨད། །རྨད་བྱུང་རྨད་པ་ཙམ་མིན་ཆོས་འདི་ཟུང། །ཟུང་འཇུག་
ཟུང་འབྲེལ་ཞི་ལྷག་ཀུན་བསྒོམས་ན། །ན་ཚོད་ན་རྒ་བྱུང་ཡང་སུ་ཞིག་འགྱོད། །འགྱོད་བྲལ་འགྱོད་སེམས་མེད་པའི་ཟབ་ཆོས་ཚོལ། །ཚོལ་བཞིས་ཚོལ་ལ་སེམས་ཀྱི་བདག་ཉིད་དུ། །དུ་མ་དུ་མར་སྣང་བ་མེད་པའི་ཚུལ། །ཚུལ་བཞིན་ཚུལ་གསུམ་
རྟགས་ཀྱིས་འགོག་ཡང་འཚལ། །ཡང་ཡང་མ་བརྟག་བརྟག་དཔྱད་མེད་པ་འགའ། །སྟོང་སྟོང་ལ་མོས་མོས་པ་ལྟར་སྣང་གིས། །མཐོ་མཐོ་སྐད་བྱས་བྱས་ཚད་ཆོས་མིན་ཞེས། །མཁས་མཁས་ལུགས་མཆོག་མཆོག་ཏུ་སྨེད་འགའ་
སྡུག་སྡུག་ཀྱང་མི་ཤེས་ཤེས་རབ་མེད་པའི་ལུགས། །ལུགས་བཟང་མ་བཙལ་བཙལ་ཀྱང་མ་རྙེད་ན། །ན་ཚོད་རྒན་ཡང་ཡང་དག་ག་ལ་བདེ། །བདེ་འགྲོར་ལམ་བཟང་བཟང་མཛེས་སྡེ་སྣོད་བསྟེན། །ཞེས་པ་འདི་ཡང་རྗེ་ཉིད་ཀྱིས་

[007B]། །།སངས་རྒྱས་ཆོས་དང་དགེ་འདུན་གསུམ། །འདི་གསུམ་ཕྱི་ཡི་རིན་ཆེན་ཡིན། །ངེས་འབྱུང་སེམས་བསྐྱེད་ཟབ་མོའི་ལྟ། །འདི་གསུམ་ནང་གི་ནོར་བུ་ཡིན། །དད་དང་དམ་ཚིག་སྡོམ་པ་གསུམ། །འདི་གསུམ་
གསང་བའི་ནོར་དུ་ཡིན། །ལྷ་དང་ལྟ་བ་བཟླས་བརྗོད་གསུམ། །འདི་གསུམ་གསང་སྔགས་ཕྱི་ཡི་ནོར། །ང་རྒྱལ་གསལ་སྣང་སྦྱང་གཞི་འཕྲོད། །འདི་གསུམ་བསྐྱེད་རིམ་ནོར་བུ་ཡིན། །རྩ་རླུང་ཐིག་ལེ་རྣལ་འབྱོར་གསུམ། །སྨིན་
བྱེད་རྫོགས་རིམ་ནོར་བུ་ཡིན། །ཡུལ་དུས་ལུས་རླུང་གནད་འདི་བཞི། །འདྲས་བུ་མྱུར་བསྐྱེད་ནོར་བུ་ཡིན། །དཀའ་སྤྱད་དད་པ་སྙིང་རུས་གསུམ། །རྣལ་འབྱོར་དགའ་བསྐྱེད་ནོར་བུ་ཡིན། །དབང་དང་དམ་ཚིག་བསྐྱེད་རྫོགས་བསྒོམ། །
འདི་ལྔ་འདོད་སྟེར་ནོར་བུ་ཡིན། །ནོར་བུ་རྣམས་ལ་སུ་བསྟེན་པ། །དེ་དག་གང་བསམ་མྱུར་དུ་འགྲུབ། །ཅེས་འཇམ་དབྱངས་བཞད་པས་སྨྲས་སོ།། །།འགྲོ་འདིའི་བསོད་ནམས་ཀུན་གསལ་གཞལ་ཡས་ན། །པཎ་ཆེན་བློ་བཟང་
ཆོས་རྒྱན་ཉིན་བྱེད་གང། །དཔལ་སྟུག་གསང་གསུམ་སྤྲུལ་ཟེར་གྲངས་མེད་ལས། །བདག་གི་མགོན་གྱུར་དབང་ཕྱུག་བརྒྱད་ལྡན་གང། །ཡང་ཡང་ཡིད་ཀྱིས་ལེགས་པར་རབ་བསམ་ཞིང། །དད་དང་གུས་པས་བསྟེན་ཚུལ་མངོན་གྱུར་པའི།།
མང་མང་འགྲོ་འདིས་མ་རྙེད་ལུང་གི་ནོར། །ཟབ་ཟབ་ཡིད་ཀྱི་ཁང་བུར་བཞག་པས་སྤྲོ། །ཞེས་པའད་རྗེ་ཉིད་ཀྱིས་གསུངས་སོ།། །།རྡོ་རྗེ་འཆང་ནས་རྩ་བའི་བླ་མའི་བར། །སྙན་བརྒྱུད་ཁོ་ནར་བྱེད་པའི་བདུད་རྩི་དེ། །དད་ལྡན་གསེར་གྱིས་མིན་ན་

[008A]༄༅། །ཁ་རྩེད་དུ། །ཡི་གེའི་རེ་བ་དད་པའི་རྗེས་འབྲང་ལུགས། །གདམས་པའི་བདུད་རྩི་ཡིད་བཞིན་ནོར་ལྟར་དུ། །སྙིང་ཉིད་ཁོ་ནར་གཅེས་པར་སྐྱོངས་པའི་ནོར། །སླུ་བྲིད་ཇ་སེར་ཐུམ་བུས་ལེན་འདོད་པ། །ཧ་ཅང་ནམ་མཁའ་བ་
འདོད་བཞད་གང་རྒྱུ། །རྒྱུད་པ་ལྡན་ངོས་ཟླ་མེད་བཤེས་མང་དང། །ཁྱད་པར་སྙན་བརྒྱུད་རྒྱལ་པོའི་མངའ་བདག་ཞབས། །ཡུན་བསྟེན་རྙེད་པའི་བདུད་རྩི་ཞབས་རྡོལ་གྱི། །དུག་ཅན་སྣོད་དུ་ལེན་འདོད་དེ་བས་མཚར། །ཧ་ཅང་
བླུན་ཧམ་གཡོ་ཁྲམ་མང་གྲགས་པར། །ཧ་ཅང་ངོ་ཚས་མི་ཤེས་ཁུར་བྱས་པར། །ཧ་རེ་ལོང་འདུག་སྙམ་ནས་འདི་འདྲ་ཡང། །ཧ་ཧ་བྲག་ཕུག་རྒན་མོའི་དཔེ་མིན་ནམ། ། མཉྫུ་གྷོ་ཥ་ཧ་ས་བཛྲ་གྱིས་བྲིས།། །།ཨོཾ་བདེ་ལེགས་
སུ་གྱུར་ཅིག་དགེ་ལེགས་རྩ་བ་ཡིན་པས་དད་དང་བླ་མ་སྒོམ། །འཁོར་བར་སྐྱོ་བ་སྐྱེད་ལ་ངེས་འབྱུང་ཉིན་མཚན་གྱིས། །འགྲོ་དྲུག་ཕ་མའི་ཚུལ་བསམ་བྱམས་དང་སྙིང་རྗེ་དང། །གཞན་གྱི་དོན་དུ་ཡང་ཡང་སོམས་ལ་སེམས་སྐྱེད་མཛོད་
བསླབ་གསུམ་ཆོས་ཀྱི་འགག་ཡིན་གཅེས་བར་སྲུངས། །ཕྱིན་དྲུག་ཐེག་དྲུག་ཐེག་ཆེན་སྡོམ་ཡིན་སོ་སོར་སྦྱོངས། །བདག་མེད་བདུད་རྩིའི་མཆོག་ཡིན་ཐོས་བསམ་སྒོམས། །དུས་ཀུན་སྲོག་ལས་གཅེས་པའི་ཐབས་ལ་འབོད། །སྨོན་ལམ་དོན་གཉིས་
ལམ་ཡིན་ལེགས་པར་སྒྲུབས། །དེ་ལྟར་མཛད་ཞུ་དུས་ཀུན་དགེ་བར་འགྱུར། །ཞེས་པ་འདི་ཡང་ཀུན་མཁྱེན་འཇམ་དབྱངས་བཞད་པའི་རྡོ་རྗེས་གསུངས་སོ།། །།ལེགས་བྱས་བསོད་ནམས་རྒྱ་མཚོ་བསྲུབས་ལས་བྱུང། །དཔལ་ལྡན་སྟོབས་

[008B] །རྣལ་འབྱོར་དབང་ཕྱུག་གྲུབ་པའི་ཉིན་བྱེད་དེས། །ཐུགས་རྗེའི་ཟེར་གྱིས་བདག་བློ་ཆུ་སྐྱེས་སྐྱོངས། །གང་གི་མཛད་བཟང་ཡིད་ཀྱི་མེ་ལོང་ལ། །གང་ཞིག་འཕོས་བར་བྱས་པའི་སྐྱེ་པོའི་ཡིད།།
གང་ཞིག་ཀུན་ནས་འཕྲོག་བྱེད་བླ་མ་རྗེའི། །གང་གི་ཞབས་ཀྱི་པདྨོར་གུས་ཕྱག་འཚལ། །འདི་ན་ཆོས་བརྒྱད་མི་གཙང་དོན་གཉེར་བའི། །ཁྭ་ཏའི་ཚོགས་རྣམས་ཐར་པའི་པད་མཚོ་ལ། །ཇི་སྙམ་མེད་ཀྱང་ཐར་འདོད་དང་བའི་ཁྱུ། །ངེས་
ལེགས་མཚོར་ཞུགས་འཁོར་ལོ་གསུམ་ལ་སྤྱོད། །མང་མང་འགྲོ་འདི་འཁོར་བར་འཁོར་ལུགས་ལ། །ཡང་ཡང་བསམ་ན་འཇིག་རྟེན་བྱ་བ་འགའ། །འབད་འབད་བྱེད་པའི་སེམས་མེད་མི་འདི་ཅི། །ཉུང་ཉུང་སྤྱད་ཀྱང་རྟག་ཏུ་བདེ་བ་
ཆོས༑ ༑རིམ་གཉིས་དབང་གི་ནོར་བུ་ལེན་འདོད་ན། །ན་ག་ཛུ་ན་ལྟ་བུའི་དེད་དཔོན་དེ། །དེ་ནི་མཉེས་བྱེད་མན་ངག་གྲུ་རྫིང་ཆེ། །ཆེ་བའི་སྟོབས་བཅུའི་ནོར་ཐོབ་ཕྱིར་དུ་འཇུག་བསམ་གྱི་ན་བསམ་གྱིན་དཔལ་ལྡན་བླ་མའི་ཚོགས་ཡང་དང་
ཡང་དུ་མཆོད་ཀྱང་བཀའ་དྲིན་ལ། །བླུན་པས་བླུན་པ་བདག་གིས་ཇི་ལྟར་བཤད། །ནོར་གྱི་ནོར་མཆོག་དང་པའི་ནོར་འབུལ་བཞེས། །བཀའ་དྲིན་དྲན་པའི་ཚིགས་བཅད་དེ་སྐད་སྨྲས། །སྨྲ་བོ་འཇམ་དབྱངས་བཞད་པའི་རྡོ་རྗེ་ཡིན།། །།
བླ་མ་ཡི་དམ་གསོལ་བཏབ་བསགས་སྦྱངས་གཤིན་ས་ལས། །ལེགས་འཁྲུངས་ལུང་གི་འབྲས་བུ་གཞོན་ནུ་སྨོན་ལམ་ཆུས། །བརླན་བྱས་དགའ་བདེའི་མེ་ཏོག་གཡུར་དུ་ཟ་བ་དེར། །ཡིད་ཀྱི་བུང་བ་སྤྲོ་བའི་འཕུར་ལྡིང་ཅི་ཡང་བྱེད། །

[009A]༄༅། །བརླིང་བརླིང་མཁས་གསུངས་གནམ་ལྕགས་སྤུན་ཟླ་དེས། །ཟོབ་ཟོབ་ཚིག་སྤྱོར་དམའ་འབེབས་ཕ་རོལ་རིར། །དྲག་དྲག་ཐལ་སྐང་འབྲུག་སྒྲ་དགོད་པ་དང། །བསམ་བསམ་བཞིན་དུ་ལྷན་ཅིག་མེད་པར་བཅོམ། །
འཁྲུལ་བའི་མ་དག་སྣང་བ་འཇའ་ལྟར་བཀྲ། །མཐའ་མེད་འཁོར་བའི་གནས་འདི་མེ་སློང་འདྲ། །ངེས་འབྱུང་རྒྱུད་ལྡན་མཆེད་གྲོགས་ཉིན་སྐར་སོང། །ཀྱེ་བདག་སེམས་འདིར་ཅི་ཞིག་མི་འཆར་ཅི། །ལས་རླུང་དྲག་པོས་མི་འདོད་ཕྱོགས་
སུ་བསྐྱོད། །འཁོར་བའི་རྒྱ་མཚོར་སྡུག་བསྔལ་ན་ཀྲའི་ཁར། །ལུས་ཀྱི་རྫིང་བུ་འཆི་བདག་གིས་བོས་བཞིན། །ཀྱེ་རྨོངས་ཁྱོད་ནི་སོས་དལ་འདུག་ཁོམ་མཚར། །ལས་རླུང་གིས་བསྐྱོད་འཁོར་བ་དེས་མེད་ནི། །ཕམ་དག་ཀྱང་བུ་དང་
ཆུང་མར་གྱུར། །དགྲ་སོགས་དག་ཀྱང་གྲོགས་དང་དགྲ་རུ་གྱུར། །ཀྱེ་བདག་ཕྱོགས་འཛིན་མི་འདོར་ཅི་ཞིག་བསམ། །ཚེ་འདི་མི་རྟག་སྟོན་ཀའི་སྤྲིན་དང་འདྲ། །དགྲ་གྲོགས་དེས་མེད་བྱ་སྤུ་རླུང་ཁྱེར་འདྲ། །འཁོར་བའི་བདེ་བ་མཛེ་ཅན་མེས་བསྲེགས་འདྲ། །
ཚིག་འདི་ཚིག་ཏུ་མ་འཇོག་དོན་དུ་ཟུངས། །ཀྱེ་ཁྱོད་དགེ་སྦྱོང་སྒྲ་སྤྱིར་སོང་མིན་ནམ། །ཁྱོད་ནི་ཆུ་སྐྱར་བྱི་ལའི་སྤྱོད་པ་དེ། །ཆོས་བརྒྱད་གདོན་དང་ལྷན་ཅིག་ཆོམས་མཛོད་ལ། །བདེན་པའི་ལྡིང་ཁང་དག་ཏུ་མི་རྒྱུ་ཅི། །བསམ་དོན་གཅིག་ཆོད་
མེད་ན་སྨྱོན་པ་རང། །ཁ་སྨྲས་སེམས་མི་ཟིན་ན་བཟི་བ་ཡིན། །ཚེ་འདི་གཙོ་བོར་འཛིན་ན་དུད་འགྲོ་ཡིན། །བདེ་འདོད་དགེ་མི་སྒྲུབ་ན་བླུན་པ་ཡིན། །ད་ནི་ཚེ་འདིའི་བྱ་བ་ཆོས་བརྒྱད་སོགས། །གཡང་སྐྱུར་དབེན་པར་ཚེ་ལྷག་སྣུམ་

[009B] །སྒྲོན་མེ་ཆོས་ཀྱི་སྣང་བས་སྐྱོང་བལ། །བླ་མ་ཡི་དམ་ཆོས་སྐྱོང་གྲོགས་མཛོད་ཀྱེ། །མང་ཐོས་ཤར་རིའི་རྩེ་རུ་མ་ཕྱིན་པའི། །ཐུབ་བསྟན་པ་འདྲོ་བི་གཉེན་དུ་མ་གར་ཡང། །ལེགས་བཤད་སྣང་བ་གཞོན་ནུ་བརྒྱ་སྤྲོ་པའི། །བུམ་
ནང་ཨ་ལོ་ཀེ་གཅིག་འདི་ན་འདུག་མཁས་པའི་གསུང་རབ་ནགས་ཚལ་སྟུག་གཡོན། །རང་འདོད་ཆོས་ཀྱི་ལམ་འགྲོ་ལུང་རིགས་ཀྱི། །གཤོག་ཟུང་གཞོན་ནུ་འཛིན་ཅིང་ཆོས་བརྒྱད་ཀྱི། །མི་གཙང་སྤངས་ཙ་གོར་གཅིག་ཡང་ཡིན། །
རྒྱལ་གསུང་དབྱར་རྔའི་བདེ་ཁུར་མང་ལ་འཛིན་ཅིང། །ཚུལ་འཆོས་གཤོག་ཟུང་ནག་པོ་རབ་བ་སྤངས་ཤིང། །སྙན་ཚིག་སྒྲོ་མ་དངོས་མཁས་ཀུན་དགའ་བྱེད་གར། །བསྒྱུར་མཁས་སྔོན་མེད་མགྲིན་མཛེས་གཅིག་ཀྱང་འདུག། །མང་མང་
ཚིག་གི་སྦྱོར་བ་རབ་སྤངས་ཀྱང། །སྙན་སྙན་ལེགས་བཤད་ཚིགས་འགའ་དྲན་པའི་ཚེ། །དཀར་དཀར་ཤོག་བུའི་ཐང་ལ་ཚིག་གི་རྗེས། །ཡང་ཡང་འགོད་འདི་སྤྲང་བཅུན་ངག་དབང་ཡིན། །མཁས་ནས་འདི་འདྲ་བྱས་པ་མིན་མོད་
ཀྱང༑ ༑བློ་མའི་བཀའ་དྲིན་དྲན་དང་སྣང་ཚུལ་འགའ། །ཡིད་ལ་ཤར་ཚེ་རང་སེམས་གསོལ་འདེབས་རྔ། །ཡིད་ཀྱི་དེ་བྱུ་གུས་བསྐུལ་ནས་འདི་སྐད་བསྒྲགས།། །།ན་མོ་སྭ་ར་སྭ་སྟྱཻ། གང་གི་དགྱེས་བཞད་འཛུམ་ཟག་བདུད་རྩིའི་
ཆ༑ ༑ཕྲ་མེ་ཡིས་ཀྱང་སྙིང་མུན་ཀུན་སེལ་ཞིང། །འཆི་མེད་བདེ་འཐུང་རོ་བརྒྱར་རྫོགས་སྟེར་བའི། །དག་གི་ལྷ་མོས་སྤོ་བསམ་མཆོག་ལྷུན་གྲུབ་མཛོད། །མེ་དེའུ་མེད་པར་རྣོ་བའི་ཉོན་མོངས་མས། །བཅད་དང་མེད་པར་བྲུག་ཛུས་གདུངས་

[010A]༄༅། །བའི་མ། །འདི་ཀུན་ཅི་བདེར་བོར་ཏེ་རང་བདེ་ལ། །ཉིན་མཚན་སྤྱོད་བྲེལ་དཔེན་བར་སོས་བདེ་བཞིན། །འོན་ཀྱང་རྒྱ་གར་མཁས་གྲུབ་རྣམ་ཐར་བགར། །དཔེན་པར་རང་བཏུལ་ལེགས་བཤད་དྲི་བསུད་ཚོགས། །
གསར་བའི་ཚོགས་ཀྱིས་བློ་ལྡན་རྣམ་དཔྱོད་བྱི། །སྐྱོར་གདེས་བཞིན་བདོད་ལ་རྨང་དུ་བྱུང། །གཏི་མུག་བཐིབ་པོར་སྤྱོད་ལ་ཟབ་རྒྱས་ཆོས། །སྣང་བྱེད་མཆོག་ཏུབ་བར་བའི་མཁས་པར་འགའ། །སྟོན་དང་བསྟན་འཛིན་རྒྱན་དྲུག་པོགས་
བཞིན་དུ། །དུས་མཐའ་འདིར་ཡང་ཀུན་གྱི་མིག་མིན་ནམ། །ཀྱེ་མ་ཕྲ་ཞིབ་པའི་རྣམ་དཔྱོད་ཀྱིས། །དཔག་བར་དཀའ་ཞེང་ཤིན་ཏུ་ཟབ་པའི་དོན། །དགག་སྒྲུབ་རྣོན་པོས་འཛངས་པར་གཏན་འབེབས་པ། །རྨོངས་པས་བསླད་མིན་
མཁས་པའི་དང་ཚུལ་ཙམ། །དོན་དང་ཚིག་རེ་ལ་ཡང་ངོ་བོ་ཆོས། །རྣམ་གྲངས་སྡོག་ཆ་དྲིས་ལན་འབྲེལ་སོགས་ཀྱིས། །དབྱེ་ཞིང་དབྱེ་ནས་གསར་བ་ཡིས། །རིགས་པས་བསྒྲུབ་བའྡ་མཁས་བའི་དང་ཚུལ་ཙམ། །འཇམ་མགོན་
བླ་མ་རྗེ་བཙུན་ཙོང་ཁ་བའི། །བཤད་དང་སྒྲུབ་བའི་ཆོས་ཀྱི་རྔ་བོ་ཆེ། །ཁོ་བོས་རྣམ་དཔྱོད་དབྱུང་གུས་རབ་ཏུ་བརྡུངས་པའི་སྒྲས། རབ་མཁྲེག་འཁོར་བ་རྔོ་རྗེའི་མཐའ་ཡང་རལ། །ཤེས་བྱའི་ཕ་མཐའ་ཟོས་བ་ཁྱོད་བློའི་ལྟོར། །གྲན་པའི་
སྦོབས་ལྡན་ཆོས་དེ་མ་མཐོང་བར། །སྐྲག་ལྡན་རྒྱུ་སྐར་གཞོན་ནུ་དེ་དག་གིས། །བཅུ་གཉིས་བདག་པོར་སྐྱབས་ནས་མཁའ་ལ་ཞུགས། །སྲིད་སྒྲུབ་སྒྲོ་ལྡན་མདག་རྗེས་འགྲོ་རིགས་ཤེས་ཀྱིས། །ཀུན་རྫོབ་དངོས་པོའིའི་བེན་དགའ་བིག་བ་

[010B] །མ་བཏབ་ཕྱར་བ་ཙམ་གྱི་གྲིབ་མ་ཡིས། །གཅོད་བ་གྲིབ་མའི་གྲི་གུག་ཆུ་ལ་མཆིས། །གདུལ་བྱའི་ཡོལ་གོ་གཞན་གྱིས་ཐུབ་མིན་པའི། །བླ་མེད་རྒྱུད་སྡེའི་སེང་གེའི་འོམ་གང། །གདུལ་བྱ་རིན་ཆེན་སྣོང་དུ་འཁྲིལ་པ་འདིས། །
སྐལ་ལྡན་སྦྱད་ཤེས་ཡོངས་ཀྱི་རེབ་སྐོང། །སྔོན་བྱོན་དྲང་སྲོང་གཞན་གྱིས་བགོ་སྐལ་དུ། །མ་ཐོབ་མདོ་རྒྱུད་མན་ངག་ངག་གཱ་ཆེ། །བློ་བཟང་སྐལ་ལྡན་ཤིང་རྟས་ཕབས་པ་གང། །དཔེ་མ་ཁྱུང་ཁྱབ་འཇུག་རལ་བར་འཛིན་མིན་དང། །ནམ་ཡང་
རྒྱུན་མི་འཆད་པའི་ཐོས་བསམ་རྒྱུན། །ཉིན་བཞིན་འབབ་ཀྱང་མི་ཚིམ་ཆུ་ཡི་གཏེར། །རིན་ཆེན་འབྱུང་ཡང་གདུག་པ་ལྡན་མིན་པ། །རྟག་ཏུ་ཕན་པའི་རླབས་ཕྲེང་ཅན་འདི་མཚར།། །།ན་མོ་སྭ་ར་སྭ་སྟྱཻ། དམ་པའི་ཟླ་བ་ཟླ་བ་མཆོག་གང་
ལས༑ ༑ལེགས་བཤད་བདུད་རྩི་བདུད་རྩི་བཞིན་དུ་སྤྲོ། །གཏི་མུག་མུན་པ་མུན་པ་བཞིན་དུ་སངས། ཕན་བདེའི་རྒྱ་མཚོ་རྒྱ་མཚོ་ཇི་བཞིན་འཕེལ། སོ་མཱ་མིན་ཀྱང་དཀར་སྣང་ཀུན་ལ་སྤྲོ། །འདོད་སྟོང་མིན་ཀྱང་ས་གསུམ་མ་ལུགས་གསལ། །ནོར་
འཛིན་མིན་ཀྱང་སྐྱེད་གུ་འདེགས་ནུས་པ། །རྨད་དུ་བྱང་བའི་མགོན་ཁྱོད་རྒྱལ་གྱུར་ཅིག་ཡེ་ཤེས་སྡེ་ཚན་གཟུགས་མིག་ལས་གྲུབ་ཆོས་ཀྱི་སྐུ། །གསང་གསུམ་ངོ་མཚར་གཏེར་གྱུར་ལྔ་ལྡན་ལོངས་སྤྱོད་རྫོགས། །གང་འདུལ་རོལ་བ་འབུམ་
འགྱེད་མཆོག་གི་སྤྲུལ་བའི་སྐུ། །སྐུ་གསུམ་དབང་ཕྱུག་སྨྲ་སྟོན་ལྷ་མོས་དགེ་ལེགས་སྩོལ། །རྒྱལ་བའི་ཐུགས་བཅུད་སྔོན་གྱི་མཁས་གྲུབ་ཚོགས། །བུད་བ་བཞིན་སྡུད་དེས་གསང་དབང་རྒྱལ་ལས། །དེང་འགར་ཇ་སུན་སྣུམ་ལྡན་ཟན་འཆད་

[011A]༄༅། །གིས༑ ༑འཛུམ་སྟོན་འཁོར་སྡུད་ནུས་བ་མཆོག་ཏུ་ཆེ།། །།ན་མོ་སྭ་ར་སྭ་སྟེ། གསང་གསུམ་མི་ཟད་རྒྱ་ན་གྱི་འཁོར་ལོའི་མཛོད། །ཐབས་སུ་མཁས་པའི་སྒྱུ་འཕྲུལ་དྲ་བ་ཆེ། །གང་འདུ་ལ་གཟུགས་སྐུའི་རྣམ་རོལ་འཇོ་
སྒེག་གར། །སྒྱུར་བའི་རྣམ་འདྲེན་ཁྱབ་བདག་བླ་མར་འདུད། །མང་ཐོམ་མཁས་པ་མཐོང་ཡང་དཀར་མི་འཛུམ། །དམ་པའི་ལེགས་བཤད་ངག་དང་རིང་ནས་འཁོན། །སྡིག་བ་ནག་བོ་ཁོ་ནར་ཡིད་གཏད་མིག་འདི་སྣང་ལ་ཞེ་ན་སྦྲུལ་ངན་བོར་
ནས་བདེ། །འཇིག་རྟེན་རབ་དགའ་རྒྱས་པའི་འཕྲེང་བ་བཀྲིགས། །རྟག་ཏུ་རྣམ་བར་དཀར་བ་ཁོ་ན་འཛག་ལྷག་པའི་བསམ་པ་བརྟན་པའི་རི་བོང་ཅན། །ཐུབ་བསྟན་ས་མོས་གཉེན་དེ་ཁྱོད་ལས་སུ། །མཁས་དང་བཙུན་དང་བ་ཟད་དང་གྲུབ་པ་
བརྙེས། །ཞི་དང་བྲལ་དང་ངེས་དང། རྒྱུ་སྐར། ཤིན་ཏུ་དུལ། །དམ་བདག་གི་མཛད་པ་མ་ལུས་ཀྱང། །རྒྱལ་བས་ཁྱོད་ཉིད་ཁོ་ནར་བྱིན་ནམ་ཅི། །ཟབ་དང་བརླིང་དང་མ་ཟློས་མི་ཟླག་དམན་པའི། །བརྗོད་བྱ་རྗོད་བྱེད་སྐྱོན་གྱིས་གོས་མིན་གསུང། །
ཐུབ་པའི་མཚན་བཟང་མགུར་ལས་འོང་བ་དག་མ་བསླབ་བརྩེ་པའི་འཛུམ་གྱིས་འགྲོ་ལ་འདོམ། །མ་ཞུམ་མི་དམན་ཧ་ཅང་ང་མི་རྒྱལ། །དལ་དང་འབྲེལ་དང་ཕྲ་དང་ཞིབ་དང་ཟབ། །རྣམ་དབྱོད་སྲིད་སྒྲུབ་མངའ་ཡེ་ནུས་ཅན་གྱིས། །རྩོད་ལ་ཕྱོགས་
ལས་རྣམ་རྒྱལ་ཆོས་གྲགས་བཞིན། །སྙན་དང་འཇེབས་དང་ཟབ་དང་བི་རླང་པའི་དག་དབྱད་བ་གསུམ་གྱི་ལམ་ནས་འོང་བ་གང། །དག་བྱེད་གངྒཱའི་དཔལ་དེ་བདག་གིར་བྱས། །ཚོགས་ཀྱི་མཆོག་གྱུར་དགེ་འདུན་འདུས་པའི་སྡེ། །མཁས་བཙུན་

[011B] །གཙུག་ཏོར་མཛེས་ལྡན་དུར་སྨྲིག་འཛིན་པའི་སྡེ་ས། །འཛིན་མའི་ཁྱོན་ཡངས་མ་ལུས་འགེངས་པར་ཤོག་སྟོན་པའི་ཞལ་སྐྱིན་བླ་མའི་ཞབས་བརྟན་ཤོག་བསྟན་འཛིན་འདུས་སྡེ་མཐུན་ཞིང་རྒྱས་པར་
ཤོག་འགྲོལ་ལེགས་སྟེར་མི་དབང་སྲིད་བརྟན་ཤོག་དགེ་མཚན་ལེགས་པས་འཛིན་མ་ཀུན་ཁྱབ་ཤོག་ཉི་གཞོན་མང་ལ་དུ་འཛིན་པའི་དང་པོའི་རི། །རིན་ཆེན་ལྟོབ་གྱེས་པའི་ཆུ་གཏེར་བཞིན། །དམ་པའི་རིན་ཆེན་ཁོ་ན་ལས་གྲུབ་པའི། །མངལ་
ལྡན་མ་འདི་ལྷ་མོ་སྒྱུ་འཕྲུལ་མ། །གང་ཞིག་བལྟ་མས་ཚེ་ལུས་ནི་རབ་གཞོན་ཀྱང། །བློ་ནི་རྒྱལ་བ་ཀུན་ལས་རབ་རྒན་པའི། །རྒྱལ་རུ་འཛིན། སྲས་ཟླ་བ་རྣམ་དབྱོད་འོད་སྟོང་གིས། །མདོ་རང་བཞིན། ལྷན་སྐྱེས་བདེ་ཆེན་ལས་གྲུབ་ཟུབ་འཇུག་སྐུའི་
རྒྱུ་དབང་ཚལ་རྒོད་པ་ཨེ་མ་རྒད།། །།དགེ་དབང་རྗེས་སུ་འགྲོ་བའི་ངག་གི་དབང། །འཇམ་དཔལ་མཁྱེན་པས་སྙེ་མ་པའི་ལང་ཚོལ། །དགྱེས་ལྡན་དབྱངས་ཅན་བཞད་པའི་འཕང་འགྲོའི་དབྱངས། །མགྲིན་པར་བླངས་བ་དབང་པོ་རྡོ་རྗེ་དངོས།།
ཐུབ་བསྟན་རི་ས་མེད་གསེར་གྱི་རྡ་བོ་ཆེ། །ཐོས་བརྩོན་མི་དམན་དབྱུ་གུས་བསྐུལ་བ་ལས། །ལེགས་སྟོན་ཚངས་དབྱངས་ངག་གི་འདོད་པ་འཇོ། །སྐལ་ལྡན་གཉིད་ཀྱིས་ཡུར་ཀྱང་རྣ་བར་སྙན།། །།གསུང་གི་དབང་ཕྱུག་དཀར་དམར་རིག་བྱེད་མ། །ཉི་ཟླ་
དྲུང་གིས་ཁོ་བོའི་བློ་གྲོས་མཁའ། །བཟུང་ནས་རྨོངས་པའི་དྲི་མ་བཅོམ་དང་ལྷན། །རྩོད་པའི་པདྨ་རྩོམ་པའི་ཀུ་ནྡ་ཕྱེ། །འཇམ་མགོན་ཉིན་བྱེད་སྒྲ་དབྱངས་རི་བོང་ཅན། །རིང་ནས་ཕོས་ཏེ་ཡོ་བོའི་བློ་མཁའ་ལ། །ཞུགས་ཚེ་རྨོངས་པའི་མུན་བས་ལ་ཉིད་དང་

[012A]༄༅། །ལྷན༑ ༑བློ་ཡི་པདྨ་རྩོམ་པའི་ཀུ་མུད་རྒྱས། །ཁོ་བོའི་བློ་དང་ཉིན་བྱེད་ལྡན་པའི་མཁའ། །བརྩམ་པའི་ངག་དང་ནོར་བུ་འབྱུང་བའི་མཚོ། །ཕན་ཚུན་མཚུངས་ལས་ཟབ་རྒྱས་དང་ཚུལ་ལ། །དཔྱོད་ཕྱིར་མེས་བོས་ཀྱང་ནི་གདོང་
བཞི་སྤྲུལ། །སྦྱངས་པའི་ས་འཛིན་སྤོར་ཕྱིན་དཔྱོད་པའི་སྤྱན། །དཀྱུས་རིང་སྟོང་ཕྲག་བགྲད་དེ་བརྩོན་པ་ཡི། །རྩེ་བརྒྱས་ཉེས་བཤད་རི་བོ་བགྲོད་བཅོམ་པས། །རྨོངས་པའི་ལྷ་མིན་མོ་ཡི་མངལ་ཀུན་ལྷུང། །བགྲང་བྲལ་རྡུལ་གྱི་གྲངས་ལ་ལྟ་བའི་
མ༑ ༑ལེགས་བྱས་འོད་སྣང་བཏང་སྟེ་སྡིག་མུན་དུ། །གཅིག་ཏུ་རྨོངས་བར་མནལ་བ་འདི་དག་གིས། །བདག་སེམས་ས་མཆོག་ཇི་བཞིན་བསིལ་བར་བྱས། །བསླབ་དང་སྦྱངས་ལ་སྲིན་བྱས་སྣང་གཏིར་དཔེ། །སྐྱིད་དང་གྲགས་ལ་བསྐྲད་ནས་
འབོད་པ་འགའི། །ཐུགས་ཀྱི་ངོ་ན་རྣལ་མ་མཆིས་མ་མཆིས། །ཟླ་བའི་འོད་ཀྱི་མུན་པ་འདི་ལ་མཐོང། །སྔོན་བསགས་མེས་བོས་བྱིན་པའི་སྙན་ངག་གི་གངྒཱ་འདི་ཀོས་དྲི་མ་ཉེར་སེལ་ཀྱང། །ཁྱབ་འཇུག་རྐང་པ་བ་ཀྲུས་མིན་རྣམ་དཔྱོད་
ཀྱི༑ ༑རལ་བ་ཁོ་ནས་འཛིན་འདི་ཕལ་དང་ཅི། །བླ་མའི་གསུང་གི་ཉི་ཟེར་གྱིས་ཕྱེ་བའི། །སྨྲ་བ་འདབ་བརྒྱར་རྫོགས་པའི་སྙན་ཚིག་དྲིས། །ཕྱོགས་ཀྱི་བློ་གསལ་དྲུག་ལྡན་ཀུན་བསྡུས་ནས། །ལེགས་བཤད་སྦྲང་རྩིས་ངོམས་པར་བྱས་བ་འདྲ། །
འགྲོ་བའི་བླ་མ་ཁོ་བོ་ལ་དགྱེས་པའི། །ལེགས་བྱས་ཚོགས་གཉིས་བླ་ན་འབར་བའི་རྔ། །དམན་མིན་དད་པའི་དབྱུ་གུས་བསྐུལ་བ་ལས། །བྱུང་བའི་གྲགས་སྙན་རྣ་བའི་འདོད་པ་འཇོ།། །།སངས་རྒྱས་ཀུན་གྱི་གསང་གསུམ་རྒྱ་མཚོ་ཆེ། །

[012B] །ཞལ་ལུང་མ་ཉམས་ལེགས་པར་འོངས་པ་འདི། །རྡོ་རྗེ་ཐེག་པའི་གསང་བ་ལས་ཆེས་གསང། །སྙན་བརྒྱུད་སྙིང་པོ་ཅན་གྱི་ཉམས་མྱོང་ཁྲིད། །མཐོབ་ཚིག་སྤྱི་ཙམ་གྱི་བཟླས་ལུང་ལ། །བརྟེན་
ནས་ལ་ཁྲིད་པའི་བླ་གཟུགས་འདི་དག་གིས། །སྙན་བརྒྱུད་འདི་འདྲ་མཐོང་ཆོ་སྙིང་འགས་སམ། །མཁའ་ཡི་མཐའ་ལ་བཅལ་བའི་ཡོན་ཏན་གྱིས། །ཆེས་ཆེར་ལྕི་བའི་ཁུར་གྱིས་ས་འཛིན་མ། །རབ་ན་ནམ་མཁའ་འཁུན་བུ་སྦྲིན་གྱི་སྒྲར། །འབྱིན་
པའི་རྡུལ་ཆུ་དབྱར་གྱི་ཆར་བཞིན་རྣ་འབབ། །མཚམས་སྤྲིན་གོས་ཅན་གཞོན་ནུའི་གདུང་སེམས་མཆུ། །ན་སོས་རྒན་ཀྱང་ཉེ་མིན་གཅིག་ཤོས་ལ། །བར་མ་དགའ་བའི་བྱེད་བ་ཡིས། མོ་འཛུམ་ནག་དང་དམར་བའི་འཛུ་མ་འདི་ཅི། །གཞལ་
དཀའི་གངྒྷཱ་སྐྱེས་ཀྱི་གོང་བུ་ཆེ། །གདོང་རྩར་འོང་ཚེ་ཉེ་བར་སྤྱོད་མིན་པར། །རྒྱུ་མ་ལེབ་མོའི་ནད་ཀྱི་འཇོམས་བྱེད་གཞན། །བསྟེན་པར་བྱེད་གང་བློ་དང་ལྡན་ནམ་ཅི། །གང་ཞིག་བསྟན་ན་རང་གསལ་གཞན་གསལ་བ། །ཡངས་པའི་མཁར་འགྲོ་བཅུ་
གཉིས་བདག་བོར་ནས། །བྲག་ཆའི་རྗེས་ཟློས་ཙམ་ལ་ཞེན་པ་ཡིས། །མཚན་མོར་རྒྱུ་བའི་སྤུན་ཟླ་བྱེད་པ་ཅི། །སྡེ་སྣོད་གསུམ་དང་རྒྱུད་སྡེ་བཞིའི་མཐར་སོན། །མཐའ་སླས་གྲུབ་མཐའི་ཆུག་ཏེར་ཆེ་དབྱེ་རྒལ། །གནས་ལྔ་དཀའ་གནས་མཁའ་
ལ་རྒྱུ་སྐར་ལྟར། །མ་འདྲེས་ཡིད་ལ་གསལ་དེས་འདི་བརྩམས་སོ། །ཁྱད་འཕགས་དོན་གྱི་བཞིན་ལྡན་མེ་ལོང་མ། །ཀ་ཡེ་བྱིས་པའི་འཁྲུལ་སྤྱད་གོས་ཧྲུལ་སྐྱུར། །གསར་བཤད་སྙན་འཇེབས་དུ་ཀུ་ལ་ཡི་རས། །གྱོན་ལ་རྨང་བྱུང་འཛུམ་པའི་

[013A]༄༅། །དཔལ་ངོམས་ཤིག་ཐུབ་བསྟན་མཁའ་དབྱིངས་གསལ་བྱེད་ཐ་སྙད་ཀྱི། །རིག་གནས་བཅུ་གཉིས་བདག་པོས་གསལ་བྱས་པས། །མང་ཐོས་འདབ་བརྒྱ་ལྡན་བས་ཕྱོགས་ཀུན་ཁྱབ། །བློ་བཟང་བསྟན་པའི་འཛིན་
མ་མཛེས་གྱུར་ཅིག་ཤེས་བྱར་ཡོད་དོ་ཅོག་ཀུན་མང་ཐོས་ཀྱི། །ཉ་ལྕིབ་ཁོག་པར་བསྒྲུབ་པའི་གནས་ལྔའི་བསྟན། །འཁྲུལ་བྲལ་མུག་ཏི་ཀ་ཡི་དོ་ཤལ་གྱིས། །བློ་གསལ་མ་གྲིན་མཛེས་བློ་བཟང་བསྟན་པའི་རྒྱན།། །།ན་མཿ་
སྭར་སྭ་སྟྱཻ། སྐྱབས་མཆོག་གསུམ་དང་བླ་མ་ལྷག་པའི་ལྷ། །གུས་པས་འདུད་དོ་རེ་བ་འབྲས་ལྡན་མཛོད། །སྔོན་སྦྱངས་བག་ཆགས་སད་ཅིང་ཆོས་ཀུན་ལ། །ཐོགས་མེད་མཁྱེན་པའི་སྤྱན་རས་ཀྱིས་མཐོ་བའི། །གནས་ལྔ་གཟིགས་པའི་
མ་ཧཱ་པཎྜི་ཏའི། །ཐུགས་བཞེང་བུམ་ནང་བདུང་རྩི་འདི་བཞེས་འཚལ། །དལ་འབྱོར་རྙེད་དཀའ་སོམས་ལ་སྒོ་གསུམ་པོ། །མངོན་ལྐོག་མེད་པར་དམ་པའི་རང་བཞིན་མཛོད། །ཚེ་འདི་ལོང་མེད་དགོངས་ལ་ཉིན་མཚན་དུ། །ཡང་ཡང་རྒྱུན་
དུ་སྐྱབས་འགྲོ་ལས་འབྲས་སྒོམས། །སྐྱབས་ལ་ཡིད་ཆེས་བསྐྱེད་ལ་ཟང་ཟིང་དང། །སྒྲུབ་པའི་མཆོད་པ་རྒྱུན་དུ་ཐུགས་ལ་བསྟེན། །འཆི་ཚེ་ལས་དབང་བསམ་ནས་སུའི་དོན་དུའང། །སྡིག་པ་མི་སྤྱད་དཀར་པོའི་ལས་ལམ་སྦྱོངས། །རྩ་བ་
ལས་ཉོན་གཉིས་དང་དེ་ལས་ཀྱང། །ཉོན་མོངས་ནང་ནས་བདག་འཛིན་སྤོང་བྱེད་དུ། །བདག་མེད་གཉིས་ཀྱི་སྒོམ་ཚུལ་ཚིག་སྤྱི་དང། །ཧྭ་ཤང་མུ་སྟེགས་སོགས་ཀྱི་སྟོང་ཧད་དང། །མ་ནོར་ངེ་ཉིད་སྒོམ་ཚུལ་ཆེས་ཕྲ་ཚོལ། །གཞན་གྱི་དོན་དུ་

[013B] །ཚོགས་ལ་ཇི་ཙམ་བརྩོན་ཀྱང་ཐམས་ཅད་མཁྱེན། །མི་ཐོབ་དེ་ཕྱིར་བྱང་ཆུབ་སེམས་བཟང་པོ། །དོན་གཉིས་རྒྱུ་ཡིན་འདི་ལ་དུས་ཀུན་འབུངས། །འདི་མེད་གཞན་དོན་བྱས་ཀྱང་རང་དོན་དུ། །འགྱུར་ཚུལ་སོམས་ལ་
དུས་ཀུན་ཐུགས་ཐུལ་ཞིག་དེ་ལྟར་བྱས་ན་ཕ་དགའ་བུ་ལ་ཡང། །དེ་བས་དགའ་བའི་ནོར་ནི་ག་ལ་དགོས། །མཐོད་མན་ངེས་མེད་བསྒོམ་ནས་དགེ་ལེགས་ཀྱི། །རྩ་བ་བཤེས་གཉེན་དམ་པ་ཐོད་དུ་ཁུར། །ཚིག་ཚོགས་མང་ཡང་ཀི་སྟོང་དོན་མེད་
ཡིན༑ ༑ཚིག་ཉུང་གནད་གསལ་ཞུ་ཡིག་དབྱངས་ཅན་མའི། །ཕྱག་མཛེས་ལེགས་བཤད་བཻ་ཊཱུར་པིཝང་རྒྱུད། །འཆད་མཁས་སོར་མོས་བསྐུལ་ལ་ཚངས་པ་ཡང། །བཞི་གཉིས་སྙན་གྱིས་མཉན་སྙམ་དགྱེས་ཕྱིར་འབུལ། །ཞེས་པའང་གནས་
ལྔ་རིག་པའི་པཎ་ཆེན་ཚོགས་ཆགས་པ་ཆོས་འཕེལ་གཉིས་ཞབས་དགྱེས་པའི་རོལ་གར་དུ་མང་ཐོས་འཇམ་དབྱངས་བཞད་པས་མཚམས་ཀྱི་ཐུན་མཚམས་ཞིག་ལ་བྲིས་པ། སརྦ་མངྒྷ་ལཾ།།



