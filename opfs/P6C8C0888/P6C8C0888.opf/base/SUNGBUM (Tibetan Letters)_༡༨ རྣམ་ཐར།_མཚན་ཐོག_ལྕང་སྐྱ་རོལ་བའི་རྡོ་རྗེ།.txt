༄༅། །རྗེ་བཙུན་བླ་མ་ཐམས་ཅད་མཁྱེན་པ་ལྕང་སྐྱ་རོལ་བའི་རྡོ་རྗེའི་འཁྲུངས་རབ་ཀྱི་ཕྲེང་བ་གཏམ་དུ་བརྗོད་པ་ངོ་མཚར་དད་པའི་ལྗོན་ཤིང་ཞེས་བྱ་བ་བཞུགས་སོ།།

[001B] །ན་མོ་གུ་རུ་བྷྱ་རྗེ་བཙུན་བླ་མ་ཐམས་ཅད་མཁྱེན་པ་ལྕང་སྐྱ་རོལ་པའི་རྡོ་རྗེའི་འཁྲུངས་རབ་ཀྱི་ཕྲེང་བ་གཏམ་དུ་བརྗོད་པ་ངོ་མཚར་དད་པའི་ལྗོན་ཤིང་ཞེས་བྱ་བ་
དཔལ་ལྡན་བླ་མ་དེ་ཉིད་ཀྱི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཚོགས་གཉིས་བདུད་རྩིའི་རོལ་མཚོ་ལས་འོངས་ཤིང། །མཁྱེན་བརྩེའི་དཀྱིལ་འཁོར་རྫོགས་པའི་བསིལ་ཟེར་
གྱིས། །ཐུབ་བསྟན་ཀུ་མུད་བཞད་པའི་དཔལ་ཡོན་ཅན། །ཐམས་ཅད་མཁྱེན་དངོས་རོལ་པའི་རྡོ་རྗེར་འདུད། །སྤྲོས་བྲལ་དབྱིངས་དང་རོ་གཅིག་ཉིད་གྱུར་བདེ་ཆེན་འོད་གསལ་ཆོས་ཀྱི་སྐུ། །མཐའ་
དག་འགྲོ་བའི་སྒྲ་སྐད་རྗེས་འཇུག་འགག་པ་མེད་པ་ལོངས་སྤྱོད་རྫོགས། །གཅིག་ཉིད་ལགས་ཀྱང་གདུལ་བྱའི་མོས་ངོར་ཅིང་ཡང་འཆར་བ་སྤྲུལ་པའི་སྐུ། །གསང་གསུམ་དབྱེར་མེད་དངོས་གྲུབ་གཏེར་

[002A] །ཆེན་མགོན་པོ་དེ་ཡིས་ཤིས་པ་སྩོལ། །འཁྲུལ་བ་ཀུན་བྲལ་ཡེ་ཤེས་སྤྱན་གྱིས་བདེན་གཉིས་ཤེས་བྱའི་དེ་ཉིད་མ་ལུས་གསལ་བར་གཟིགས། །རབ་དཀར་ཕྲིན་ལས་གྲུ་ཆར་
གཡོ་བས་བསྟན་པའི་ཆུ་གཏེར་བཤད་སྒྲུབ་རླབས་ཕྲེད་རོལ་པ་འཛིན། །རྒྱ་ཆེན་ལེགས་བཤད་སྒྲོན་མེའི་འཕྲེང་བས་ཐར་འདོད་བློ་ཡི་རྨོངས་པའི་མུན་པ་ཀུན་སེལ་བ། །མཁས་དང་གྲུབ་པའི་རྩེར་
གཤེགས་ཆོས་ཀྱི་རྒྱལ་པོའི་ཞབས་སྐྱེས་རྡུལ་ཕྲེང་བདག་སྙིང་པདྨོར་རོལ། །གང་ཡང་འདི་ན་རྒྱལ་ཕྲན་བྱེ་བའི་ཕྱག་འཚལ་རྡུལ་གྱིས་ལྷ་ཡི་རྫིང་རིང་མོག་པོར་བགྱིད། །ངོ་མཚར་བཀའ་ལུང་གསེར་གྱི་
སྤྲིངས་ཡིག་མཐའ་ཡས་འགྲོ་འདིའི་ཡན་ལག་མཆོག་གིས་གུས་པས་འཛིན། །དུས་རླུང་ལྟར་འཚུབ་འཇིགས་པའི་དཔུང་གིས་ཉི་མའི་བུ་ཡི་དྲེགས་པའི་བཞིན་རས་ཟུམ་བྱེད་པ། །ས་ཆེན་སྐྱོང་བའི་མཐོང་མཐིང་རལ་པས་

[002B]དག་དང་མ་དག་ཞིང་ཁམས་མཐའ་ཡས་བར། །སྣ་ཚོགས་སྒྱུ་འཕྲུལ་བཀོད་བ་ཉེར་བཟུང་སྟེ། །འགྲོ་ལ་ཕན་བདེའི་ལམ་བཟང་གསལ་མཛད་པ། །རྨད་བྱུང་སྐྱེས་རབས་ཕྲེང་བར་གུས་ཕྱག་འཚལ། །
ཇི་ལྟར་ཀ་ལན་ཏ་ཀའི་གཤོག་རླབས་ཀྱིས། །རྒྱ་ཆེན་ཀུན་གསལ་ཕ་མཐའ་འཇལ་བ་ལྟར། །བདག་ལྟའི་སྤོབས་པས་འདྲེན་མཆོག་འདི་ཉིད་ཀྱི། །གསང་གསུམ་ངོ་མཚར་ཇི་ལྟར་བརྗོད་པར་ནུས། །འོན་ཏང་གང་གའའི་རྡུལ་ལ་ཅོ་འདྲི་སྲས་བཅས་རྒྱལ་བའི་ངོ་
མཚར་གཏམ། །དང་བའི་ཡིད་ཀྱིས་སྲིད་མཐའི་བར་དུ་སྙན་པའི་དབྱངས་སུ་བསྒྲགས་བབས། །གསུམ་ལྡན་རྡོ་རྗེ་སློབ་དཔོན་གང་གི་རྨད་བྱུང་ཡོན་ཏན་ཆ་ཤས་ཙམ། །བརྗོད་པའི་བསོད་ནམས་ཕ་མཐའ་མེད་ཅེས་ཚུལ་འདིར་ཡིད་ནི་སྤྲོ་བས་ཞུགས། །དད་བས་
སྙིང་མྱོས་བདག་བློའི་ངང་མོ་དཀར། །གང་གི་ཡོན་ཏན་རྒྱ་མཚོར་སོན་པ་ན། །མཁས་རློམ་རྣམ་ཐར་བཅོས་མའི་རྫིང་བུ་ལ། །མཚར་དུ་འཛིན་པའི་རྩེ་དགའ་དོར་བར་གྱུར། །རྨད་བྱུང་ངོ་མཚར་གཏམ་གྱི་སྦྱོར་བ་འདི། །སྐལ་བཟང་དད་བའི་སྤུ་ལོང་གཡོ་
བ་དང། །བྱང་ཆུབ་སྤྱོད་བའི་འཇུག་ངོགས་གསལ་བྱེད་དེ། །ཉིན་བྱེད་ཟེར་གྱིས་རེག་པའི་འདབ་སྟོང་བཞིན། །དེ་ཕྱིར་རྣམ་གྲོལ་དོན་གཉེར་ན་ཆུང་དག་གདོལ་གཏམ་མགྲོན་བུའི་དོ་ཤལ་རི་དོར་ནས། །མཁས་བཙུན་བཟང་པོའི་གཟི་འོད་སྟོང་འབར་བའི། །
རྟོགས་བརྗོད་ནོར་བུའི་གཙུག་རྒྱན་ལེན་པར་བྱོས། །དེ་ཡང་གང་དག་ལས་དང་ཉོན་མོངས་པའི་རླུང་དྲག་པོས་བངས་ཏེ་སྲིད་པའི་རྒྱ་མཚོར་ཡུན་རིང་དུ་བྱིང་ཞིང་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་གཏན་གྱི་བདེ་བ་ལ་འགོད་པའི་སླད་དུ། བྱམས་པ་དང་
[003A]༄༅། །སྙིང་རྗེ་ཆེན་པོས་ཐུགས་རང་དབང་མེད་པར་བསྐྱོད་དེ་བླ་ན་མེད་པའི་བྱང་ཆུབ་ཀྱི་སེམས་ནི་ཡང་དག་པར་བསྐྱེད། །ཀུན་རྫོབ་དང་དོན་དམ་པའི་བདེན་བ་ལ་དམིགས་པའི་བསོད་ནམས་དང་ཡེ་ཤེས་ཀྱི་ཚོགས་གཉིས་རླབས་པོ་ཆེ་དག་ནི་
ཉེ་བར་བསགས། རིགས་ཀྱི་ཁམས་བདེ་བར་གཤེགས་པའི་སྙིང་པོ་དྲི་མ་མཐའ་དག་དང་བྲལ་བའི་ཆོས་སྐུའི་ངོ་བོར་ནི་སོན། །གཟུགས་ཀྱི་སྐུ་རྣམ་པར་དག་པ་གཉིས་ཀྱིས་འཁོར་བ་མ་སྟོང་གི་བར་དུ་འགྲོ་བའི་དོན་མཛད་པའི་འཕྲིན་ལས་མཐའ་ཡས་བ་ལ་མངའ་
བརྙེས་པའི་རྒྱལ་བའི་དབང་པོ་སངས་རྒྱས་བཅོམ་ལྡན་འདས་རྣམས་ནི། ཆོས་ཀྱི་སྐུ་ལས་ནམ་ཡང་གཡོ་བ་མེད་བཞིན་དུ་ཇི་ལྟར་དྲི་མ་མེད་པའི་ནོར་བུ་ཆུ་ཤེལ་གྱི་དབང་པོ་ཚོན་སྣ་ཚོགས་དང་འཕྲད་པའམ། ལྷ་ཡི་ལམ་དུ་གནས་བའི་བསིལ་ཟེར་དབང་པོ་གཅིག་
ཉིད་སའི་སྟེང་གི་ཆུ་སྣོད་ཐ་དད་པའི་ནང་དུ་འཆར་བ་ཇི་ལྟ་བ་བཞིན་མཐའ་ཡས་པའི་ཞིང་དུ་གདུལ་བྱ་རྣམས་ཀྱི་ཁམས་དང་བསམ་པ་དང་དབང་པོའི་རིམ་པ་དང་འཚམ་བར་སྤྲུལ་བའི་ཟློས་གར་དཔག་ཏུ་མེད་བ་སྟོན་པར་མཛད་པ་ཡིན་ཏེ། རྒྱུད་བླ་མ་ལས། ཆོས་ཀྱི་
སྐུ་ལས་མ་གཡོས་པར། །སྤྲུལ་བའི་རང་བཞིན་སྣ་ཚོགས་ཀྱིས། །ཞེས་པ་ནས། ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་གནས་བར་སྟོན། །ཞེས་དང། སངས་རྒྱས་མཉམ་སྦྱོར་ལས། །རེས་འགའ་ཞི་ལ་རེས་འགའ་ཁྲོ། །རེས་འགའ་བགེགས་
ཆེན་གདོན་མཛད་ཅིང། །སྐྱེ་དང་རི་བོ་ཐམས་ཅད་དང། །ཤེས་དང། ལྡོང་པོ་ དེ་དག་ཀུན་ཏུ་འཚོ་བའི་ཆོས་འཛིན་ཅིང། །བླ་ན་ཡོད་དང་བླ་ན་མེད་རྣམས་དང། །རལ་པ་རིང་དང་གཞོན་ནུའི་བརྟུལ་ཞུགས་ཅན། །དེ་དག་གི་ཡང་སློབ་དཔོན་

[003B] །དེ་དག་དགོན་པར་ལྗོང་ཤིང་ཆེན་པོར་གྱུར། །སྨན་དང་རིན་ཆེན་མི་བཟང་གཏེར་རྣམས་དང། །ཡིད་བཞིན་ནོར་བུ་འདོད་པ་འབྱིན་ཤིང་དང། །ལམ་གོལ་འཁྱམས་པ་རྣམས་ལ་ལམ་སྟོན་འགྱུར། །ཞེས་གསུངས་པ་ལྟར་དག་པའི་ཞིང་དུ་ལོངས་སྤྱོད་
རྫོགས་པའི་སྐུ་དང། མ་དག་པའི་ཞིང་ཁམས་ལ་ལར་མཛད་པ་བཅུ་གཉིས་ཀྱི་ཚུལ་སྟོན་པ་སྤྲུལ་པའི་སྐུ་དང། ཞིང་ཁམས་ལ་ལར་བྱང་ཆུབ་སེམས་དཔའ་དང། རང་སངས་རྒྱས་དང། ཉན་ཐོས་དང། མཁས་པ་པཎྜི་ཏ་དང། གྲུབ་པ་དང། རིག་པ་འཛིན་པ་
ལ་སོགས་པ་དང། ཞིང་ཁམས་ལ་ལར་ཚངས་པ་དང། བརྒྱ་བྱིན་དང། འཁོར་ལོས་བསྒྱུར་བའི་རྒྱལ་པོ་ལ་སོགས་པ་དང། ལ་ལར་གྲུ་གཟིངས་དང། སྨན་དང། ཟམ་པ་དང། ལྗོན་ཤིང་དང། བྱ་དང་རི་དྭགས་ལ་སོགས་པ་གང་དང་གང་གིས་འདུལ་
བ་ལ༑ དེ་དང་དེའི་ཚུལ་བཟུང་ནས་མཐའ་ཡས་པའི་གདུལ་བྱ་རྣམས་སྨིན་གྲོལ་གྱི་ལམ་ལ་རིམ་གྱིས་བཀོད་དེ། མཐར་ཁ་སྦྱོར་ཡན་ལག་བདུན་ལྡན་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་ལ་བཀྲི་བར་མཛད་དོ། །ཚུལ་དེ་ཇི་ལྟ་བ་བཞིན་དུ། བདག་ཅག་
རྣམས་ཀྱི་འདྲེན་མཆོག་དམ་པ། དུས་གསུམ་རྒྱལ་བ་མ་ལུས་པའི་མཁྱེན་བརྩེ་གཅིག་ཏུ་བསྡུས་པའི་ངོ་བོ། །ཤེས་བྱའི་དཀྱིལ་འཁོར་མཐའ་དག་ལ་ལྐོག་ཏུ་མ་གྱུར་པའི་ཡེ་ཤེས་ཀྱི་སྤྱན་དྲི་མ་མེད་པ་དང་ལྡན་པ། རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་
ཕ་རོལ་ཏུ་སོན་ཏེ་རིག་པའི་གནས་མཐའ་དག་འཆད་བ་དང། རྩོད་པ་དང། རྩོམ་བ་ལ་སའི་སྟེང་ན་འགྲན་པའི་ཟླ་ཐམས་ཅད་དང་བྲལ་བའི་སྨྲ་བའི་ཁྱུ་མཆོག་ཆེན་པོ། །རྒྱལ་བ་གཉིས་པའི་རིང་ལུགས་ཀྱི་གདུགས་དཀར་པོ་རྒྱ་མཚོའི་གོས་ཅན་གྱི་ཁྱོན་ཀུན་ཁྱབ་པར་

[004A]༄༅། །འདེགས་པ་ལ་ཐུགས་རྗེ་དང་སྙིང་སྟོབས་ཕུལ་ཏུ་བྱུང་བ། ངེད་བར་གཤེགས་པའི་གསུང་རབ་རབ་འབྱམས་ཀྱི་དགོངས་པ་རང་དབང་དུ་འགྲེལ་བ་ལ་རྣམ་དཔྱོད་ཐོགས་པ་མེད་པའི་ངེས་པ་དོན་གྱི་ཤིང་རྟ་ཆེན་པོ། །ནོར་འཛིན་
གྱི་དཀྱིལ་འཁོར་ལ་སྟོབས་ཀྱི་འཁོར་ལོས་བསྒྱུར་བའི་གནམ་བསྐོས་གོང་མ་ཆེན་པོ་ལ་སོགས་པའི་འཛམ་གླིང་དྲེགས་ལྡན་མཐའ་དག་གི་གཙུག་གི་ནོར་བུས་གང་གི་ཞབས་སྟེགས་ཀྱི་པདྨ་མངོན་པར་མཆོད་པའི་ལྷ་མིའི་གཙུག་རྒྱན་དམ་པ། གོང་མ་བདག་པོ་ཆེན་
པོའི་བཀའི་ལུང་གིས་ཀོན་ཏིང་ཕུའུ་ཤན་བཀང་ཚྀ་ཏཱ་ཀོ་ཤྲི་སྟེ་བོད་ཀྱི་སྐད་དུ་བྱམས་བརྩེས་ཀུན་གྱི་སྤྱི་བོ་ནས་དབང་བསྐུར་བའི་ཀུན་མཁྱེན་ཆེན་པོ་ཞེས་འབོད་པའི་མཚན་དང་ལུང་ལས་ཀྱིས་མངོན་པར་མཐོ་བ། རིགས་དང་དཀྱིལ་འཁོར་ཀུན་གྱི་ཁྱབ་བདག་དོན་གྱི་
སླད་དུ་མཚན་ནས་སྨོས་ཏེ་ཡོངས་རྫོགས་བསྟན་པའི་མངའ་བདག་ཐམས་ཅད་མཁྱེན་བ་ཡེ་ཤེས་བསྟན་པའི་སྒྲོན་མེ་ཞེས་སྙན་གྲགས་ཀྱི་བ་དན་དཀར་པོས་གསུམ་ན་རྣམ་པར་གཡོ་བ་འདི་ཉིད་ཀྱང་བསྐལ་བ་དཔག་ཏུ་མེད་པའི་སྔ་རོལ་ནས་བྱང་ཆུབ་སེམས་དཔའི་སྤྱོད་པ་
རླབས་པོ་ཆེ་དག་གི་ཕ་རོལ་ཏུ་བྱོན་ཏེ། ལོངས་སྤྱོད་རྫོགས་པའི་སྐུར་མངོན་པར་རྫོགས་པར་སངས་རྒྱས་ཟིན་ཀྱང། སླར་ཡང་ཐུགས་བརྩེ་བ་ཆེན་པོས་ཀུན་ནས་བསྐྱོད་དེ། དག་པ་དང་མ་དག་པའི་ཞིང་ཁམས་བགྲང་ལས་འདས་པར་གང་ལ་གང་འདུལ་གྱི་སྤྲུལ་བའི་
བཀོད་པ་མཐའ་ཡས་བ་སྲིད་མཐའི་བར་དུ་སྟོན་པར་མཛད་དོ། །ཞེས་བྱ་བར་ལུང་དང་རིགས་པ་དུ་མས་ལེགས་པར་གྲུབ་པ་ཉིད་དོ། །དེ་ལྟ་མོད་ཀྱི་དེ་ལྟ་བུའི་སྐྱེས་པའི་རབས་ཀྱི་རྣམ་པར་ཐར་པ་མཐའ་ཡས་པ་དག་ནི། རྒྱལ་བ་སྲས་དང་བཅས་པས་བསྐལ་བ་བྱེ་

[004B] བདག་ཅག་ཚུ་རོལ་མཐོང་བ་རྣམས་ཀྱིས་ཕྱོགས་ཙམ་ཞིག་བསྙད་པའི་རྡོ་ཡང་མི་ཐོགས་མོད། འོན་ཀྱང་རེ་ཞིག་བདག་ཅག་དང་སྐལ་བ་མཉམ་པའི་བྱིས་པ་སོ་སོའི་སྐྱེ་བོ་དག་གི་སྣང་ངོར། ལམ་ལ་སློབ་པའི་
དགེ་བའི་བཤེས་གཉེན་གྱི་ཚུལ་བཟུང་ནས་རྒྱ་གར་འཕགས་པའི་ཡུལ་དང། བོད་གངས་ཅན་གྱི་ལྗོངས་སུ་བསྟན་འགྲོའི་དོན་རྒྱ་ཆེར་མཛད་པའི་རྣམ་པར་ཐར་པའི་ཚུལ་ལས་བརྩམས་ཏེ་ཅུང་ཟད་ཙམ་ཞིག་ངག་གི་ལམ་དུ་སྤེལ་བ་འདི་ལ་ཁ་ན་མ་ཐོབ་མེད་དོ། །
རྒྱུ་མཚན་དེ་ཉིད་ཀྱི་ཕྱིར་སངས་རྒྱས་སྣང་བ་མཐའ་ཡས་ངུར་སྨྲིག་གར་གྱིས་རྣམ་པར་རོལ་པ་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་བློ་བཟང་དཔལ་ལྡན་ཡེ་ཤེས་དཔལ་བཟང་བོས་མཛད་པའི་རྗེ་ཉིད་ཀྱི་འཁྲུངས་རབ་གསོལ་འདེབས་ཀྱི་དགོངས་དོན་
བཞིན། རང་ཉིད་ཀྱིས་དད་པ་གོང་དུ་འཕེལ་བ་དང། སྐལ་བ་དང་ལྡན་པ་གཞན་དག་ཀྱང་གུས་པ་བསྐྱེད་པའི་ཕྱིར་རྟོགས་པ་བརྗོད་པ་གཏམ་དུ་གླེང་བར་བྱའོ། །མགོན་ཁྱོད་འོག་མིན་ཞིང་མཆོག་ཉམས་དགའ་བར། །སར་གནས་རྒྱལ་སྲས་རྒྱ་མཚོའི་
འཁོར་གྱི་དབུས། །རང་དོན་མཐར་ཐུག་ཆོས་ཀྱི་སྐུ་བརྙེས་ཀྱང། །ཟག་མེད་ཞི་བའི་བདེ་ལ་མི་གཞོལ་བར། །གངྒཱའི་རྡུལ་སྙེད་ཕྱོགས་བཅུའི་ཞིང་རྣམས་སུ། །སྣ་ཚོགས་གདུལ་བྱའི་མོས་པ་དང་འཚམ་པར། །གང་འདུལ་སྤྲུལ་བའི་གར་གྱིས་རོལ་པ་ནི།།
སྲིད་མཐར་སྟོན་པས་མི་ངལ་འདི་ཡ་མཚན། །འོན་ཀྱང་ངོ་མཚར་རོལ་མོ་འདི། །ཁྱོད་ཉིད་ཁོ་ནའི་མ་ལགས་ཏེ། །དུས་གསུམ་རྒྱལ་བ་མ་ལུས་པའི། །རྣམ་པར་འཕྲུལ་བ་ཉིད་ཡིན་ནོ།།    ༈    །།ཐུབ་གསུང་དབྱར་སྐྱེས་རྩེ་དགའ་ལས་འོངས་པའི། །

[005A]༄༅། །ལེགས་བཤད་ཀུན་དགས་མྱོས་པའི་མདོངས་མཐའ་ཅན། །རྣམ་གྲོལ་འཇོ་སྒེག་རོལ་པ་ལྷུར་ལེན་པ། །དགྲ་བཅོམ་ཆེན་པོ་ཙུན་དའི་ཞབས་ལ་འདུད། །དེ་ཡང་འདི་སྐད་ཅེས་ཐོས་ཏེ། འཁྲུངས་རབས་གསོལ་འདེབས་ལས་
ཁྱོད་ནི་ཞིང་འདིར་བདེ་གཤེགས་ཉི་མའི་གཉེན། །འགྲོ་བ་ཀུན་གྱི་དཔལ་དུ་གྱུར་པའི་ཚེ། །ཐེག་ཆེན་འཕགས་མཆོག་ཉན་ཐོས་དགྲ་བཅོམ་ཚུལ། །རབ་བཟུང་ཙུན་དར་གྱུར་ལ་གསོལ་བ་འདེབས། །ཞེས་གསུངས་པ་ལྟར། བདག་ཅག་གི་སྟོན་པ་ཤཱཀྱ་ཐུབ་པ་
འཇིག་རྟེན་དུ་བྱོན་པའི་ཚེ་བདག་ཉིད་ཆེན་པོ་འདི་དགྲ་བཅོམ་བ་ཙུན་ད་ཞེས་བྱ་བར་སྐུའི་སྐྱེ་བ་བཞེས་ཏེ། དེ་ནི་གཟུགས་དང་ལང་ཚོ་ཕུན་སུམ་ཚོགས་ཤིང་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། སྟོན་པའི་སྤྱན་སྔར་གདམས་ངག་ཉན་པ་ལ་བརྟེན་ནས་དགྲ་བཅོམ་
པའི་འབྲས་བུ་ཐོབ་སྟེ། བརྗོད་པ་རྣམ་པར་དག་པའི་དབྱངས་ཀྱིས་རྒྱལ་པོ་དང། བྲམ་ཟེ་དང། ཁྱིམ་བདག་རྣམས་ལ་འཁོར་བ་ལས་ངེས་པར་འབྱུང་བའི་གཏམ་མཛད་དེ་ཐར་བའི་ལམ་དུ་བཀོད་པ་སོགས་རྣམ་པར་ཐར་པ་མཐའ་ཡས་པ་དང་ལྡན་པ་ཞིག་གོ་
རྒྱུ་སྐར་དབུས་ནབ་སངས་དང། །རྐང་འཐུང་ཁྲོད་ན་ཙན་དན་བཞིན། །ཐུབ་པའི་སློབ་མ་གསུང་སྐྱེས་དབུས། །ཁྱོད་ནི་ཡོན་ཏན་ཚོགས་ཀྱིས་མཛེས། །ཡེ་ཤེས་རལ་གྲིས་ཁམས་གསུམ་གྱི། །ཀུན་སྦྱོར་འདུལ་བའི་དགྲ་ཐབས་མཁན། །འདི་དེ་རྟོགས་བརྗོད་
འཁྲི་ཤིང་གི་མེ་ཏོག་རབ་འཐོན་དང་པོ་ཡིན། །ཞེས་པ་ནི་དགྲ་བཅོམ་བ་ཙུན་དར་སྐུའི་སྐྱེ་བ་བཞེས་པའི་ཡལ་འདབ་སྟེ་རབ་ཏུ་བྱེད་བ་དང་པོའོ།།    ༈    །།འདུས་བའི་མན་ངག་བདུད་རྩིའི་དོག་པ་ཡིས། །རྣམ་དཔྱོད་རིན་ཆེན་བུམ་བཟང་ལ་རེག་པས།།

[005B] །ཤཱཀྱ་བཤེས་གཉེན་ཞབས་ཀྱིས་དེང་འདིར་སྐྱོངས། །དེ་ཡང་འཁྲུངས་རབས་ལས། །ཀླུ་སྒྲུབ་ཟླ་བའི་འོད་སྣང་འཇིག་རྟེན་འདིར། །འཕགས་པར་གྱུར་ཚེ་ཤཱཀྱ་བཤེས་གཉེན་ཞེས། །རབ་གྲགས་མདོ་སྔགས་
ཆོས་ཚུལ་ཀུན་གྱི་བདག་མཆོག་གྱུར་ཆོས་ཀྱི་རྒྱལ་པོར་གསོལ་བ་འདེབས། །ཞེས་གསུངས་བ་ལྟར་དཔལ་མགོན་འཕགས་པ་ཀླུ་སྒྲུབ་ཀྱི་ཐུགས་སྲས་ཆེན་པོ་སློབ་དཔོན་ཤཱཀྱ་བཤེས་གཉེན་དུ་སྐུའི་སྐྱེ་བ་བཞེས་པའི་ཚུལ་ནི། དེ་ཡང་རྒྱ་གར་འཕགས་པའི་ཡུལ་དུ་
སྐུ་འཁྲུངས། ཐེག་པ་ཆེན་པོའི་ཆོས་ཀྱི་ཚུལ་ལ་ཤིན་ཏུ་དང་པར་གྱུར་ཏེ། ཤིང་རྟ་ཆེན་པོ་ཀླུ་སྒྲུབ་ཀྱི་ཞབས་པད་གུས་པས་བསྟན་ནས་གཞུང་ལུགས་ལ་ལེགས་པར་སྦྱངས་པས་གསུང་རབ་སྤྱི་དང་ཁྱད་པར་དུ་དཔལ་གསང་བ་འདུས་པའི་བདག་པོར་གྱུར་ཏེ་རིམ་པ་
གསུམ་པ་ལ་སོགས་པ་མཛད། གདམས་པའི་དོན་ཐུགས་ཉམས་སུ་བཞེས་བས་གྲུབ་པའི་གོ་འཕང་མཐོན་པོ་བརྙེས་ཏེ། སངས་རྒྱས་ཀྱི་བསྟན་པ་ལ་བྱ་བ་ཡང་དག་པར་མཛད་པ་ཞིག་སྟེ་རྣམ་པར་ཐར་བ་རྒྱས་བ་ནི་མ་མཐོང་བས་འབྲི་བར་མ་ནུས་སོ། །འོན་ཀྱང་
འདི་ནི་ཡོ་ག་ལ་མཁས་པའི་མི་གསུམ་གྱི་ནང་ཚན་ཤཱཀྱ་བཤེས་གཉེན་དང་གཅིག་ཏུ་འཁྲུལ་བར་མི་བྱ་སྟེ། དེ་ནི་སློབ་དཔོན་ཤཱཀྱ་འོད་ཀྱི་སློབ་མ་ཡིན་པར་རྗེ་ཏཱ་ར་ནཱ་ཐའི་རྒྱ་གར་ཆོས་འབྱུང་དུ་གསུངས་པའི་ཕྱིར་རོ། །ཀླུ་སྒྲུབ་སྤྱན་སྔའི་ཆུ་གཏེར་ནི། །མཛེས་བྱེད་
རྒྱལ་སྲས་ངང་མོ་ཡི། །རྣམ་ཐར་ཟླ་ཆོས་ཆེས་ཕྲ་ཡང། །སྐལ་བཟང་ལྷ་ཆེན་རྒྱན་དུ་འོས། །ཞེས་བ་ནི་སློབ་དཔོན་ཆེན་པོ་ཤཱཀྱ་བཤེས་གཉེན་དུ་སྐུའི་སྐྱེ་བ་བཞེས་པའི་ཡལ་འདབ་སྟེ་གཉིས་པའོ།།    ༈    །།རྒྱུད་སྡའི་རལ་མཚོ་རྣམ་དཔྱོད་རི་དབང་གིས།།

[006A]༄༅། །བསྲུབས་པ་ལས་འོངས་མན་ངག་ཀ་ལ་ཤས། །སྐལ་ལྡན་ལེགས་བྲིས་ཡིད་ཀྱི་འདོད་འཇོ་བ། །དརྤན་ཨཱ་ཙརྱ་ཞེས་གྲགས་དེར་འདུད། །དེ་ཡང་འཁྲུངས་རབས་ལས། གཞན་ཡང་འཕགས་པའི་ཡུལ་དུ་གཤིན་རྗེའི་
གཤེད། །འཇིགས་མཛད་དཔའ་བོ་མངོན་གྱུར་གྲུབ་པའི་གཙོ། །དརྤན་ཨཱ་ཙརྱ་ཞེས་སྙན་བའི་དར། །ས་གསུམ་ཀུན་ཏུ་གཡོ་ལ་གསོལ་བ་འདེབས། ཞེས་གསུངས་བ་ལྟར་གྲུབ་ཐོབ་ཆེན་པོ་དརྤན་ཨཱ་ཙརྱ་ཞེས་གྲགས་པར་སྐུའི་སྐྱེ་བ་བཞེས་
པའི་ཚུལ་ནི། དེ་ཡང་རྒྱ་གར་འཕགས་པའི་ཡུལ་དུ་སྐུ་བལྟམས། ཆུང་དུ་ནས་ཐེག་པ་ཆེན་པོའི་རིགས་ཀྱི་བག་ཆགས་ཡོངས་སུ་སད་དེ། སློབ་དཔོན་ཆེན་པོ་མ་ཏི་གརྦྷ་ལ་སོགས་པའི་ཞབས་ལ་གཏུགས་ཏེ། མདོ་སྔགས་ལ་སྦྱངས་བས་མཁས་
པ་ཆེན་པོར་གྱུར། ཡེ་ཤེས་ཀྱི་མཁའ་འགྲོ་མའི་ཞལ་མངོན་སུམ་དུ་གཟིགས། ཀྲི་ཡས་མུད་ཙ་ཞེས་པའི་ཆོ་ག་རྒྱས་པ་ཞིག་མཛད། འདི་སྔོན་ཆད་བོད་དུ་མ་གྲགས་ཀྱང། དུས་ཕྱིས་ས་བཟང་འཕགས་པ་གཞོན་ནུ་བློ་གྲོས་དཔོན་སློབ་བདུན་གྱིས་བལ་
བོ་ཡེ་རང་དུ་བྱོན་ནས། པཎྜི་ཏ་མ་ཧཱ་བོ་དཧི་ལ་དབང་ལུང་ཡོངས་སུ་རྫོགས་པར་གསན་ཏེ། གངས་ཅན་གྱི་ལྗོངས་སུ་སྤེལ་བར་མཛད་པས་ད་ལྟའི་བར་དུ་དར་ཞིང་རྒྱས་པར་གྱུར་ཏོ། །སྐུ་ཚེའི་རིག་འཛིན་བརྙེས་ཏེ་དགུང་ལོ་སྟོང་དང་ཉིས་བརྒྱ་བཞུགས་པ་ལ་
ཚེམས་ལན་ཉི་ཤུ་བརྗེས་ཞེས་གྲགས། ཟབ་མོའི་རྣལ་འབྱོར་ཉིན་བྱེད་ཟེར། །འཐུངས་པས་རབ་མྱོས་པདྨ་དཀར། མཐར་བྱེད་གྲང་རེག་ལས་རྒྱལ་ཏེ། །འཆི་མེད་གེ་སར་སོ་ཕྲེང་རྒོད། །ཅེས་བ་ནི་གྲུབ་ཐོབ་ཆེན་པོ་དརྤན་ཨཱ་ཙརྱར་སྐུའི་སྐྱེ་བ་བཞེས་

[006B]།    ༈    །།བརྩོན་པ་ཆེན་བོས་རྒྱ་གར་འཕགས་ཡུལ་ནས། །མདོ་དང་རྒྱུད་སྡེ་དཔག་མེད་སྤྱན་དྲངས་ཏེ། །སངས་རྒྱས་བསྟན་པ་ཉི་ལྟར་གསལ་མཛད་པ། །ཀ་བ་དཔལ་བརྩེགས་ཞབས་ལ་གུས་བས་འདུད། །དེ་ཡང་འཁྲུངས་
རབས་ལས། ཁ་བ་ཅན་གྱི་ལྗོངས་སུའང་དེ་བཞིན་དུ། །སེམས་ཅན་རྣམས་ལ་བརྩེ་བས་ཉེར་དགོངས་ཏེ། །བདག་ཅག་འགྲོ་བའི་མགོན་གྱུར་སྒྲ་བསྒྱུར་ཆེ། །ཀ་པ་དཔལ་བརྩེགས་ཞབས་ལ་གསོལ་བ་འདེབས། །ཞེས་གསུངས་པ་ལྟར་ལོ་ཙཱ་བ་ཆེན་པོ་ཀ་བ་
དཔལ་བརྩེགས་སུ་སྐུའི་སྐྱེ་བ་བཞེས་པའི་ཚུལ་ནི། དེ་ཡང་བོད་གངས་ཅན་གྱི་ཡུལ་དུ་སྐུ་བལྟམས། ལོ་ཙཱ་བསླབས་པས་མཁས་པར་མཁྱེན་ཏེ་རྒྱ་གར་དུ་བྱོན། ཆོས་རྒྱལ་ཁྲི་སྲོང་ལྡེ་བཙན་གྱི་དུས་སུ་མདོ་སྔགས་ཀྱི་ཆོས་མཐའ་ཡས་བ་བསྒྱུར། ལོ་ཙཱ་བ་
བརྒྱ་དང་བརྒྱད་ཀྱི་ནང་ནས་མཆོག་ཏུ་གྱུར་བར་གྲགས། ཐང་ཡིག་ལས་ལོ་ཙཱ་བ་ཆེན་པོ་འདི་ཉིད་ཙུན་དའི་སྐྱེ་བར་ལུང་ཡང་བསྟན་ཏེ། དེ་ཉིད་ལས། ཡབ་མིང་ཀ་བ་བློ་ལྡན་ཞེས་བྱ་བ། །ཡུམ་མིང་འབྲོམ་བཟའ་རྡོ་རྗེ་ལྕམ་གྱི་བུ། །ཤཱཀྱ་ཐུབ་ཉེ་གནས་ཙུནྡ་
ཚེ་འཕོས་པ། །སྐྱེས་བུ་ཀ་པ་དཔལ་བརྩེགས་ཞེས་བྱ་བ། །ཞེས་སོ། །རྨད་དུ་བྱུང་བའི་སྙིང་སྟོབས་ཀྱིས། །ཕན་བདེའི་འོད་ཟེར་རྒོད་པ་ཡི། །དམ་ཆོས་སྒྲོན་མེ་སྦར་བ་ན། །རྒུད་བའི་མུན་བ་ག་ཤེད་སོང། །ཞེས་པ་ནི་ལོ་ཙཱ་བ་ཆེན་པོ་ཀ་པ་དཔལ་
བརྩེགས་སུ་སྐུའི་སྐྱེ་བ་བཞེས་པའི་ཡལ་འདབ་སྟེ་བཞི་བའོ།།    ༈    །།མདོ་སྒྱུ་སེམས་སྡེའི་གདམས་པ་ལ་བརྟེན་ནས། །ཀུན་བཟང་གཉུག་མའི་རང་ཞལ་མངོན་སུམ་གཟིགས། །སྣང་སྲིད་རྟེན་འབྲེལ་ཀུན་ལ་མངའ་བརྙེས་བ། །རྣལ་འབྱོར་དབང་ཕྱུག་

[007A]༄༅། །སྒྲོ་ཕུག་ཞབས་ལ་འདུད། །དེ་ཡང་འཁྲུངས་རབས་ལས། དེ་ལས་སླར་ཡང་བཀོད་པའི་རོལ་བ་ནི། །གསང་སྔགས་སྔ་འགྱུར་གྲུབ་པ་མཆོག་བརྙེས་པ། །སྒྲོ་ཕུག་ཅེས་གྲགས་ཀུན་གྱི་འདྲེན་པ་མཆོག་རྣལ་འབྱོར་
དབང་ཕྱུག་ཞབས་ལ་གསོལ་བ་འདེབས། །ཞེས་གསུངས་པ་ལྟར་ལྷ་རྗེ་སྒྲོ་ཕུག་པར་སྐུའི་སྐྱེ་བ་བཞེས་པའི་ཚུལ་ནི། སོ་ཟུར་གནུབས་གསུམ་སྔགས་པའི་རྒྱལ་པོ་ཞེས་ཡོངས་སུ་གྲགས་པའི་ནང་ཚན། ཟུར་གྱི་རིགས་ལས་ཡབ་ལྷ་རྗེ་བདེ་
གཤེགས་རྒྱ་པོ་པ་དང། ཡུམ་ཇོ་སྲས་མོ་མདའ་མོ་གཙུག་ཏོར་ལྕམ་བྱ་བ་གཉིས་ཀྱི་སྲས་སུ་ཤིང་ཕོ་སྟག་ལ་སྐུ་འཁྲུངས། དེའི་སྔོན་ཙམ་དུ་སྐྱོ་སྟོན་ཤཱཀ་ཡེ་བྱ་བའི་རྨི་ལམ་དུ། ཡུམ་གྱི་སྲིན་ལག་ལ་བསྟན་པའི་གཙོ་བོ་ཞིག་འདུག་པ་རྨིས་པས། ཡབ་
གྱི་ཞལ་ནས། སྐྱོ་སྟོན་ཤཱཀ་ཡེས་ཀྱི་རྨི་ལྟས་ཀྱང་བཟང། ངའི་བུ་འདི་བསྟན་བའི་གཙོ་བོ་དང་ཚུལ་མཐུན་པ། འགྲོ་བ་ལ་ཕན་ཐོགས་པ་ཞིག་འོང་བར་འདུག་པས་མིང་ཡང་ཤཱཀྱ་སེང་གེར་ཐོགས་གསུང། ཡུམ་གྱི་ཞལ་ནས། མིག་རྩ་དྲུང་ཧོར་པའི་མིག་འདྲ་བས་
ཤིན་ཏུ་གྲུང་བ་ཅིག་འོང་བར་འདུག་པས། མིང་ཧོར་པོར་ཐོགས་གསུང། དེ་ལྟར་ཟུར་ཤཱཀྱ་སེང་གེ་དང་མདའ་ཚ་ཧོར་པོར་གྲགས། དེ་ཡང་འཁྲུངས་དུས་སུ་ཡབ་ཀྱིས་སྤོང་ཐག་བྱས་ནས་ཅི་ཡང་མེད་པའི་དུས་གཅིག་དང་ཐུག་པས། ཡུམ་ན་རེ། ན་ནིང་
ནས་བུ་འདི་སྐྱེ་བའི་རྒྱུས་ནི་ཡོད། རྐན་མར་ཙམ་ཞིག་མི་འཇོག་པ་ད་སྦྱིན་རྒྱུ་མེད་ཟེར་བས། རུའི་ཞལ་ནས། ཁོང་རང་ལ་བསོད་ནམས་ཤིག་ཡོད་ན་ངས་མ་བཞག་ཀྱང་འོང། བསོད་ནམས་མེད་ན་ངས་བཞག་ཀྱང་ཕན་མི་ཐོགས་གསུངས་ནས་ཁང་ཐོག་

[007B] བཙུན་མ་མོ་གཅིག་གིས་ནས་བོང་རྒྱབ་བརྒྱ་དང་མར་ཁལ་བརྒྱ་འབུལ་དུ་བྱུང་བས། རུའི་ཞལ་ནས། རྐན་མར་བྱུང་ངོ་གསུང་སྐད། དེ་ནས་བསོད་ནམས་ཅན་འགྲོ་བ་ལ་ཕན་ཐོགས་པ་གཅིག་འོད་བར་འདུག་གསུངས་ནས་
དགྱེས་སོ། སྐུ་གཞོན་པའི་དུས་སུ་ཡུམ་དང་ཞང་བོས་གཅེས་པར་བསྐྱངས་ནས། མདའ་ཕུར་ལོ་བཅོ་ལྔ་བཞུགས། དེ་ནས་ཆུ་བར་དུ་གླན་གྱི་སར་བྱོན། དེ་ནས་སྐེད་ལུངས་སུ་ཡང་ཁྱེད་གི་སར་བྱོན་ནས་ལོ་གསུམ་གྱི་རིང་ཆོས་གསན། དགུང་ལོ་བཅུ་དགུ་ལ་ཆེ་
འདོན་མཛད་པས་འཕྲིན་ལས་ལྷག་པར་རྒྱས། དེའི་དབང་གིས་ཐོམ་བསམ་ལ་ཅུང་ཟད་གནོད་པར་བྱུང་ཡང། བླ་མ་མཁས་པ་མང་པོ་སྤྱན་དྲངས་ནས་སློབ་གཉེར་རྣམས་རྫོགས་པར་མཛད། དེ་ཡང་སེམས་ཕྱོགས་ཀྱི་ཀ་པ་གུང་བུའི་སྐྱོ་སྟོན་ཤཱཀྱ་ཡེས། མདོའི་ཀ་བ་
སྐྱེད་ལུངས་ཀྱི་ཡང་ཁེང་བླ་མ། སྒྱུ་འཕྲུལ་གྱི་ཀ་བ་ཆུ་བར་གྱི་གླན་ཤཱཀྱ་བཟང་པོ། ཕྲིན་སྒྲུབ་ཀྱི་ཀ་བ་ནག་མོ་རིའི་མངའ་ཏི་ཇོ་ཤཱཀྱ་སྟེ་ཀ་བ་བཞི་ལ། མདོ། སྒྱུ་འཕྲུལ། སེམས་ཕྱོགས་གསུམ་གྱི་རྒྱུད། མན་ངག་སྒྲུབ་ཕྲེང། ཕྱག་བཞེས་དང་བཅས་པ་
རྫོགས་པར་གསན། ཁྱད་པར་དུ་གླན་ཤཱཀྱ་བྱང་ཆུབ་ལ་རྫོགས་ཆེན་སྐོར་ལུགས་གསན། ལྷ་རྗེ་ཤངས་པ་ནག་པོ་ལ་རྫོགས་ཆེན་བརྒྱུད་པ་ཐ་མའི་སྐོར་རྒྱུད་གདམས་ངག་དང་བཅས་པ་གསན་པས་གསང་སྔགས་སྔ་འགྱུར་གྱི་བསྟན་པའི་བདག་པོར་གྱུར། ལན་ཅིག་
ཞལ་ནས། རང་གི་སློབ་མ་སྟོན་པ་བཞི་ལ། ཁྱེད་ཚོས་ཚོགས་འཁོར་གྱི་ཆ་རྐྱེན་ཁྱེར་ལ་ཤོག་ངས་ཀྱང་ཁྱེར་ལ་འོང་གིས་གསུངས་ནས། སྟོན་པ་བཞྀས་ཀྱང་ལྷ་རྗེའི་གསུང་བཞིན་དུ་ཚོགས་འཁོར་གྱི་ཆ་རྐྱེན་ཁྱེར་ནས་ཕྱིན་བ་ན། སློབ་དཔོན་ཡང་སྒྲོ་ཕུག་གི་ལྟག་
[008A]༄༅། །ན་རི་སྤོ་ཐོ་ཞིག་ཡོད་པའི་ཁར་བྱོན་ནས་བཞུགས་འདུག་པ་ལ་ཆ་རྐྱེན་རྣམས་ཕུལ་ནས་ཚོགས་འཁོར་བསྐོར། གསུང་གླེང་མང་དུ་མཛད་པའི་མཐར། ཁྱེད་རྣམས་ང་མེད་པ་ལ་མྱ་ངན་མ་བྱེད་ཅིག་ངས་ད་རེས་ལུས་
མ་སྤངས་པར་རིག་འཛིན་གྱི་ས་ལ་འགྲོ་བ་ཡིན། ཁྱེད་རྣམས་ལ་ཤུལ་དུ་བཀྲ་ཤིས་ཤིང། མི་རྒྱུད་དང་བསྟན་པ་འཕེལ་བ་ཞིག་འོང་ངོ་གསུངས་ནས་མགུར་གཅིག་བཞེངས། ནམ་མཁའ་ལ་འཕགས་ནས་གཤེགས་སོ། །ཡང་མགུར་གཅིག་བཞེངས་
ཏེ་འཕགས་ནས་གཤེགས། དེ་ལྟར་མགུར་རེ་བཞེངས་ཏེ་རིམ་གྱིས་ཇེ་མཐོ་ཇེ་མཐོར་བྱོན་ཏེ་ནམ་མཁའི་དབྱངས་མིག་གིས་མི་མཐོང་བའི་སར་གཤེགས་སོ། །དེ་ནས་ཁོང་རྣམས་མྱ་ངན་གྱིས་ནོན་ཏེ་མིག་ནས་མཆི་མ་བྱུང། ཆོ་ངེ་འདོན། མཚན་ནས་པོས་ཏེ་
གསོལ་པ་དྲག་པོ་བཏབ་པས། ཡང་རིམ་གྱིས་མར་ལ་བྱོན་ཏེ། ཁྱེད་རྣམས་ངའི་ཁ་ལ་མི་ཉན་པ་སྟེང་ཞན། ད་ངའི་མི་རྒྱུད་ལ་བཀྲ་ཤིས་པ་བག་མི་འོང་གསུངས། དེ་ནས་དེའི་ཕྱི་ལོ་ཤིང་སྟག་ལ་སྐུ་མྱ་ངན་ལས་འདའ་ཚུལ་བསྟན། སྤུར་སྤྱོང་བའི་ཚེ་སྔགས་
བ་གཞོན་པ་ཆ་ལུགས་མཛེས་པ་ཞིག་གིས་རྟ་ངང་བ་བཟང་པོ་ཞིག་ལ། དུང་གི་སྒ་རང་འགུགས་ལེགས་པ་ཞིག་བསྟད་ནས་ཕུལ། འབུལ་མཁན་དེ་འདི་ནས་བྱུང་དང། འདིར་སོང། འདི་འདྲ་གཅིག་ཡིན་ཞེས་སུས་ཀྱང་ངོ་ཤེས་པ་མ་བྱུང་སྟེ་ལྷ་རྣམས་ཀྱིས་བསུ་
བའི་ལྟས་སུ་མངོན། དེ་ཡང་རྗེ་སྒྲོ་ཕུག་པ་འདི་གསང་པའི་བདག་པོ་ཕྱག་ན་རྡོ་རྗེའི་སྤྲུལ་པར་གྲགས་ཤིང། གསང་སྔགས་སྔ་འགྱུར་གྱི་བསྟན་པ་སྤེལ་བའི་ཆེད་དུ་སྐལ་བ་དང་ལྡན་པ་མཐའ་ཡས་པ་ལ་ཆོས་ཀྱི་འཁོར་ལོ་རྒྱ་ཆེར་བསྐོར་བས། སློབ་མ་ཡང་

[008B] །དེ་དག་གི་ནང་ནས་ཐུགས་ཟིན་པའི་སློབ་མ་བཞི་གསུམ་བཅུ་གཉིས་ཏེ། མེ་བཞི་ནི། དོ་པང་སྟོན་ལྕགས་ཀྱུ། ཤབ་རྩེ་གསེར་བ། བྱ་སྟོན་རྡོ་རྗེ་གྲགས། གཡུ་སྟོན་ནོ། །ནག་བཞི་ནི། ལྕེ་སྟོན་རྒྱ་ནག་
ཟུར་ནག་འཁོར་ལོ། །མྱང་ནག་མདོ་པོ། མདའ་ནག་གཙུག་ཏོར་དབང་ཕྱུག་གོ་སྟོན་བཞི་ནི། རྒྱ་སྟོན། གྱབས་སྟོན། ཉེ་སྟོན། ཞང་སྟོན་ནོ། །རྒྱལ་ཀུན་མཐུ་སྟོབས་ནུས་པ་ཡི། །དཔལ་ནི་ང་ཉིད་ལ་ཡོད་ཅེས། །མགོན་ཁྱོད་སྙེམས་པར་མི་འཚལ་ཏེ།།
རྡོ་རྗེ་འཛིན་ལའང་དེ་ཡོད་ཕྱིར། །ཞེས་པ་ནི་ལྷ་རྗེ་སྒྲོ་ཕུག་པར་སྐུའི་སྐྱེ་བ་བཞེས་པའི་ཡལ་འདབ་སྟེ་ལྔ་པའོ།།    ༈    །མངོན་སུམ་རྗེས་བཟུང་སྐལ་ལྡན་འགྲོ་རྣམས་ལ། །འཕགས་པའི་འཕྲིན་ལས་ཉི་
ལྟར་གསལ་མཛད་པ། །སི་སི་རི་པའི་ཞབས་ལ་ཕྱག་འཚལ་ལོ། །དེ་ཡང་འཁྲུངས་རབས་ལས། སི་སི་རི་པའི་མཚན་ཅན་སྤྱན་རས་གཟིགས། །དངོས་སུ་ཞལ་གཟིགས་སྤས་པའི་བརྟུལ་ཞུགས་ཅན། །མར་གྱུར་འགྲོ་རྣམས་ལམ་བཟང་འཁྲིད་མཛད་པ།།
འགྲོ་པའི་སྐྱབས་གཅིག་དམ་པར་གསོལ་བ་འདེབས། །ཞེས་གསུངས་པ་ལྟར་གྲུབ་པའི་དབང་ཕྱུག་སི་སི་རི་པར་སྐུའི་སྐྱེ་བ་བཞེས་པའི་ཚུལ་ནི། ཨེ་རིག་པའི་འབྱུང་གནས་ཀྱི་སའི་ཆར་སྐུ་བལྟམས། ཆུང་ངུ་ནས་དང་པ་དང་བརྩོན་འགྲུས་དང་སྙིང་རྗེ་ལ་
སོགས་པ་ཐེག་པ་ཆེན་པོའི་རིགས་ཀྱི་བག་ཆགས་ཡོངས་སུ་སད། དགེ་པའི་བཤེས་གཉེན་དུ་མ་ལས་ཟབ་པ་དང་རྒྱ་ཆེ་པའི་གདམས་པ་རྣམས་ལེགས་པར་གསན་ཏེ། ཐུགས་རྗེ་ཆེན་པོ་བསྒྲུབས་པས་ཞལ་མངོན་སུམ་དུ་གཟིགས་ཤིང་བྱིན་གྱིས་བརླབས།།

[009A]༄༅། །སྐབས་འགར་ཐག་བཏགས་པས། ལས་དག་པ་ཞིག་གིས་ཕྱག་བཞི་ཡོད་པར་ཡང་མཐོང། ཡི་གེ་དྲུག་པའི་སྒོ་ནས་རང་གཞན་གྱི་དོན་རྒྱ་ཆེན་པོ་མཛད་པས། སྤྱན་རས་གཟིགས་དབང་སི་སི་རི་བ་ཞེས་གྲགས་
ཤིང༑ སྤས་པའི་རྣལ་འབྱོར་ཡོན་ཏན་མཐའ་ཡས་པ་དང་ལྡན་པ་ཞིག་སྟེ། རྣམ་པར་ཐར་པ་རྒྱས་པ་མ་མཐོང་བས་འབྲི་བར་མ་ནུས་སོ། ཁྱོད་ཀྱི་ཐུགས་རྗེའི་རྔ་ཡབ་ཀྱིས། །འགྲོ་བའི་གདུང་བ་སེལ་བ་ཙམ། །སྤྲིན་བྲལ་སྟོན་ཀའི་ཟླ་བ་ཡི། །བསིལ་ཟེར་
ཉིད་ཀྱང་དེ་ལྟ་མིན། །ཞེས་པ་ནི་གྲུབ་པའི་དབང་ཕྱུག་སི་སི་རི་བར་སྐུའི་སྐྱེ་བ་བཞེས་པའི་ཡལ་འདབ་སྟེ་དྲུག་པའོ།།    ༈    །།ངེས་འབྱུང་བསམ་པ་མཆོག་གིས་རྒྱུད་གཏམས་ཤིང། །རིས་མེད་འགྲོ་ལ་བུ་གཅིག་ལྟ་བུར་བརྩེ། །རིན་ཆེན་བྱང་ཆུབ་སེམས་
ཀྱི་གཏེར་གྱུར་པ། །གླང་རི་ཐད་བའི་ཞབས་ལ་གུས་པས་འདུད། །དེ་ཡང་འཁྲུངས་རབས་ལས། མ་རིག་འཁོར་བའི་འཁྲུལ་འཁོར་འཇོམས་པ་ལ། །ཡེ་ཤེས་རྡོ་རྗེའི་ཐོག་དང་རབ་མཚུངས་པའི། །སྟོང་ཉིད་སེང་གེའི་ང་རོ་ཆེར་སྒྲོགས་པ། །དཔལ་ལྡན་བླ་
མའི་ཞབས་ལ་གསོལ་བ་འདེབས། ཞེས་གསུངས་པ་ལྟར་དགེ་བའི་བཤེས་གཉེན་གླང་རི་ཐང་པར་སྐུའི་སྐྱེ་བ་བཞེས་པའི་ཚུལ་ནི། དེ་ཡང་ཡུལ་དབུས་ཀྱི་སའི་ཆ་འཕན་ཡུལ་གཉའ་གོང་གསེར་མ་གཤོངས་བྱ་བར། ཡབ་ཇོ་བོ་དར་མ་མདོ་བཟང་
གི་སྲས་སུ་ཤིང་ཕོ་རྟ་ལ་འཁྲུངས། རུས་ཤུགས་ཚངས་ཡིན། ནར་སོན་པ་ན་ཁོང་རང་གི་ཞང་པོ་བཤེས་གཉེན་གྲོག་མོ་མཁར་པའི་སྤྱན་སྔར་རབ་ཏུ་བྱུང། མཚན་རྡོ་རྗེ་སེང་གེར་བཏགས། རྒྱལ་བ་འོད་དཔག་ཏུ་མེད་པའི་སྤྲུལ་པར་གྲགས་ཀྱང་

[009B] དང་པོར་ཤིན་ཏུ་བཀྲེན་པའི་ཚུལ་མཛད་དེ། ལོ་ན་སྤྱན་སྔ་བ་ལ་ཆོས་གསན་དུས་ཡོས་སྤར་བ་རེས་གདན་སྣོན་མཛད་ཀྱིན་བཞུགས། དེ་ནས་བསོད་སྙོམས་མཛད་པས་རྙེད་པ་
གང་བྱུང་སྤྱིར་དགེ་འདུན་དང། ཁྱད་པར་དུ་པོ་ཏོ་པ་དཔོན་སློབ་ལ་དྲངས་པས། སླད་ནས་སྐུ་བསོད་སྐྱེས་ཏེ་གྲྭ་པ་ཉིས་སྟོང་ཙམ་འཚོགས་པའི་ཞབས་ཏོག་ཁོང་རང་གིས་གནང། གནས་ངེས་མེད་མཛད་ཅིང་སྐུ་མཆེད་གསུམ་ལ་སོགས་པའི་བླ་མ་མང་དུ་བསྟེན་ནས་སྡེ་
སྣོད་གསུམ་ལ་གསན་སྦྱངས་རྒྱ་ཆེར་མཛད། རྗེ་སྤྱན་སྔ་བས་ལོའི་མཆོད་རྟེན་བཞེངས་དུས། ཁོང་གིས་གྲྭ་བ་ལྔ་བརྒྱ་ཁྲིད་དེ་མཆོད་རྟེན་བརྩིགས་པའི་གྲོགས་ལྡན་ཞུས། སྐུ་མཆེད་གསུམ་གྱི་ནང་ནས་གཙོ་བོར་པོ་ཏོ་པའི་རྣམ་ཐར་དང་གསུང་སྒྲོས་ལ་གཙིགས་ཆེ་བར་
མཛད། པོ་ཏོ་པ་གཤེགས་ཁར་ཁོང་ལ། ཁྱེད་གནས་གཅིག་ཏུ་མ་བཞུགས། དངོས་པོ་ཅི་ཡང་བདག་གིར་མ་འཛིན། དེ་གཉིས་སེམས་ལ་ཞོག་གསུངས། སྤྱན་སྔ་བ་ལ་ཁོང་གིས། མི་ཚེ་ཧྲིལ་བོར་བྱམས་བ་ཁོ་ན་བསྒོམ་པར་ཞུ་ཞུས་པས། སྤྱན་སྔ་པའི་དབུ་
ཞྭ་ཕུད་ནས། ཇོ་བོ་བ་ཆ་བྱད་བཟང་གསུངས་ནས་དབུ་དུད་དུད་པ་མཛད་སྐྲད། ལན་ཅིག་གི་ཚེ་ཚེ་རབས་ཐམས་ཅད་དུ་དགེ་སློང་གི་དངོས་པོ་དང་མི་འབྲལ་བར་དམ་བཅའ་བརྟན་པོ་མཛད་པས། དཔལ་ལྷ་མོ་དྲེའུ་སྐད་ལྷང་དེ་བྱོན་ནས་དེའི་བར་དུ་ངས་ཁྱོད་ཀྱི་གྲོགས་བྱའོ་
གསུང། ཁོང་ཉིད་ཀྱི་ཞལ་ནས། ཅི་ཙུག་སོང་ངམ། བསྲུང་སྔོམ་བག་རེ་ཡང་བྱས། བསམ་སྒོམ་བག་རེ་ཡང་བྱས། བསོད་ནམས་ཀྱི་ལས་ཀ་བག་རེ་ཡང་བྱས་པ་ལ། ཅི་འདྲའི་པོ་ཏི་ཟབ་མོ་ཞིག་ཞལ་ཕྱེ་ཡང་སྐྱོན་ཐམས་ཅད་རང་གི་ཡིན། ཡོན་ཏན་ཐམས་ཅད་ཇོ་བོ་

[010A]༄༅། །སེམས་ཅན་གྱི་ཡིན། དེའི་གནད་ཀས་ཁེ་དང་རྒྱལ་ཁ་ཐམས་ཅད་གཞན་ལ་བྱིན་ལ། གྱོང་དང་བུབ་ཁ་ཐམས་ཅད་རང་གིས་བླང་སེམས་པ་མིན་པ་གོ་རྒྱུ་མ་རྙེད་གསུངས། ཡང་ཞལ་ནས། འགྲོ་བ་རིགས་དྲུག་གར་
སྐྱེ་ཆ་མེད་དེ། གར་སྐྱེས་ཀྱང་སེམས་ཅན་ལ་ཕན་འདོགས་པ་འདི་མི་བརྗེད་དམ་སེམས། མིག་ལོང་ཡང་ཆོས་མི་འཆོར། རྣ་བ་འོན་པ་དང། མཛེས་ཁྱེར་བ་དང། རྐང་ལག་ཞ་བ་དང། ལྕེ་ལྐུགས་ཀྱང་ཆོས་མི་འཆོར་གསུངས་ཏེ། དོན་ལ་ཕྱིར་མི་ལྡོག་པར་
ཞལ་གྱིས་བཞེས་པ་ཡིན་གསུངས། པོ་ཏོ་བ་གཤེགས་ནས་ཐང་གྲོང་ལྟག་ཏུ་གཏོར་མ་མཛད་དུས་གཏོར་སྔེར་བྱ་རོག་གིས་ཁྱེར་ཏེ། གླང་ཐང་གི་ཤར་གྱི་རི་དེའུ་དེའི་ཁར་བཞག་པས། དཔོན་ཤཱཀྱ་བྱ་བས་ཞབས་ཏོག་བྱས་ཏེ། དེར་ལོ་གསུམ་སྒྲུབ་པ་མཛད་
ཞོལ་དུ་སྒྲུབ་ཆུ་ཡང་བྱུང། ཉིན་མཚན་དབྱེར་མེད་དུ་བྱང་ཆུབ་ཀྱི་སེམས་ཀྱི་ཏིང་ངེ་འཛིན་བསྒོམས་པར་མཛད་པ་ལ་ཀླུ་མོ་སྤུན་གསུམ་གྱིས་གླང་ཐང་གི་གནས་ཕུལ། དགེ་འདུན་གྱི་སྡེ་འཛུགས་པར་ཞུས། ཕྱིས་རི་དེའི་སྟེང་ནས་ཡར་འཕུར་ཏེ། ཐུགས་འཕྲེང་
སྐྱུར་སར་ཁྲོན་པ་བྲུས། དབུ་ཞྭ་སྐྱུར་སར་བླ་བྲང་བྱས་ཏེ་དགོན་པ་བཏབ། སྐལ་བ་དང་ལྡན་པའི་གདུལ་བྱ་དཔག་ཏུ་མེད་པ་འདུས་པ་ལ་བཀའ་གདམས་གཞུང་དྲུག་དང། ལམ་སྒྲོན། བྱམས་ཆོས་ལ་སོགས་པའི་གཞུང་བཤད་རྒྱ་ཆེར་སྩལ་ཏེ། བསྟན་པ་ལ་ཕན་
ཡང་དག་པར་བཏགས། ལ་མོ་ཆགས་དེའུ་བཞུགས་དུས་དགེ་བཤེས་བྱ་ཡུལ་བས་ཀྱང་འདུལ་བ་མདོ་རྩ་བ་གསན། ཕྱིས་སུ་གླང་ཐང་བསྣེའུ་ཟུར་བའི་སློབ་མར་གྱུར་ཅིང་སྣེའུ་ཟུར་པས་ཁྱེད་ཀྱི་ཡོན་ཏན་ནམ་བདེ་བ་འདི་རྣམས་གཞན་གང་ལས་ཀྱང་མ་བྱུང་

[010B] དེ་ཁོ་ན་བཞིན་དུ་བདག་གཞན་བརྗེ་བའི་བྱང་ཆུབ་ཀྱི་སེམས་ཀྱི་ཉམས་ལེན་གཏོང་ལེན་ཁོ་ན་ལ་ཐུགས་དམ་གྱི་མཐིལ་དུ་མཛད་དེ། ཁོ་བོས་རླུང་ཐ་མལ་དུ་གཏོང་མ་མྱོང་གསུངས། ཞལ་བཞུགས་རིང་གླང་ཐང་གི་
དགོན་པའི་ལྕགས་རིའི་ནང་དུ་ཚུད་པའི་སྲོག་ཆགས་རྣམས་ཀྱང་བྱམས་པའི་སེམས་དང་ལྡན་པར་གྱུར་ཏེ་གཅིག་ལ་གཅིག་མི་འཚེ་བར་གྲགས། བླ་མ་རྡོ་རྗེ་གདན་པས་ཁྱུང་པོ་རྣལ་འབྱོར་ལ་སངས་རྒྱས་སྣང་བ་མཐའ་ཡས་ཀྱི་སྤྲུལ་པ་གླང་རི་ཐད་པ་ལ་བསྙེན་པར་རྫོགས་
ཤིག་ཅེས་ལུང་བསྟན། ཁྱུང་པོ་རྣལ་འབྱོར་གྱིས་མཁན་པོ་མཛད། རྟག་ཏུ་ངེས་འབྱུང་དང་སྐྱོ་ཤས་ཀྱི་དབང་དུ་གྱུར་ཏེ། འཛུམ་ཡེ་མི་མཛད་པས་གླང་རི་ཐང་པ་ངོ་ནག་ཅེས་གངས་ཅན་པ་ཡོངས་ཀྱི་རྣ་བའི་རྒྱན་དུ་གྱུར། དེ་ལྟར་འགྲོ་བའི་དོན་རྒྱ་ཆེན་པོ་མཛད་ནས་
ཚོགས་བའང་ཉིས་སྟོང་ཙམ་འདུས། རང་ལོ་བདུན་ཅུ་བ་ཆུ་མོ་ཡོས་ཀྱི་ལོ་ས་ག་ཟླ་བའི་ཉི་ཤུ་གསུམ་ལ་ངོ་མཚར་བའི་ལྟས་དུ་མ་དང་བཅས་ཏེ་བདེ་བ་ཅན་དུ་གཤེགས་སོ། །སྨིན་ཅིང་གྲོལ་བར་མཛད་པའི་སློབ་མ་མཐའ་ཡས་བའི་ནང་ནས་གཙོ་བོར་གྱུར་པ་ནི་
དགེ་བཤེས་ཤ་བོ་སྒང་བ། རྒྱ་ལྕགས་རི་བ། དགེ་བཤེས་གཉན་པ་ཝ་འདུལ་འཛིན། མགར་ཞང་ཞུང་བ། ཁྱུང་པོ་རྣལ་འབྱོར། ཡར་ལུང་ལྕགས་ཞིང་བ། མ་ཐང་བ། ཉེ་མལ་བ། གླང་ཐང་ཞང་ལ་སོགས་པ་མང་དུ་བྱོན་ཞིང། གདན་ས་ནི་ཕྱི་མ་འདིས་སྐྱོང་བར་
མཛད་དོ། བཀའ་གདམས་གླེགས་བམ་ལས་བཞུགས་གནས་སློབ་མ་དང་བཅས་པ་གསལ་བར་ལུང་བསྟན་ཏེ། ད་ནི་རིན་ཆེན་གསལ་མཛད་པས། །ཐུགས་རྗེ་ཆེན་པོར་བྱིན་བརླབས་པའི། །རྡོ་རྗེ་སེངྒེས་གླང་མའི་རི། །འདབས་ཀྱི་ཐང་སྨན་དགྲམ་པ་ལ། །ཐུགས་

[011A]༄༅། །རྗེས་དགོན་པ་རབ་བཞེངས་ནས། །བྱང་ཆུབ་སེམས་དཔའ་དཔག་མེད་སྡུད། །དེ་ཡིས་མདོ་སྡེར་སྨྲ་བ་དང། །ཞང་ཞེས་མདུང་གི་ཕུར་བཞུགས་དང། །གཞན་ཡང་ཤ་པོ་པ་ཞེས་པ། །བརྩེ་བའི་བརྩེ་མཆོག་སྙིང་རྗེ་ཅན། །
དམ་པའང་དགོན་བུར་བཅས་ཏེ་འབྱུང། །ཞེས་གསུངས་སོ། །གང་ཐུགས་འདབ་བརྒྱའི་ཚལ་ཆེན་པོ། །བཀའ་གདམས་ཉི་ཟེར་དང་འགྲོགས་པས། །ལྷག་བསམ་གེ་སར་རྒོད་པའི་རྩེར། །ཡོན་ཏན་རྒྱ་མཚོའི་ཟིལ་མངར་འཛིན། །ཞེས་པ་ནི་དགེ་པའི་
བཤེས་གཉེན་ཆེན་པོ་གླང་རི་ཐང་པར་སྐུའི་སྐྱེ་བ་བཞེས་པའི་ཡལ་འདབ་སྟེ་བདུན་པའོ།།    ༈    །།མཁྱེན་བརྩེ་ནུས་པས་རྒྱ་བོད་ཧོར་གསུམ་ཀུན། །དབང་དུ་བསྡུས་ཏེ་བུ་རམ་ཤིང་བའི་བསྟན། །འཁོར་ལོ་གསུམ་གྱིས་ཕྱོགས་མཐར་རྒྱས་མཛད་པ། །འགྲོ་
བའི་མགོན་པོ་ཆོས་རྒྱལ་འཕགས་པར་འདུད། །དེ་ཡང་འཁྲུངས་རབས་ལས། འཇམ་དབྱངས་ས་སྐྱ་པཎ་ཆེན་གདུང་རིགས་སུ། །རྗེ་བཙུན་བློ་གྲོས་རྒྱལ་མཚན་ཞེས་བྱར་གྱུར། །སངས་རྒྱས་བསྟན་པ་ཕྱོགས་བཅུར་རྒྱས་བར་མཛད། །བསྟན་པའི་
སྒྲོན་མེ་མཆོག་ལ་གསོལ་བ་འདེབས། །ཞེས་གསུངས་པ་ལྟར་འགྲོ་བའི་མགོན་པོ་ཆོས་རྒྱལ་འཕགས་པར་སྐུའི་སྐྱེ་བ་བཞེས་པའི་ཚུལ་ནི། གཙང་སྟོད་ཀྱི་སའི་ཆ་གཡས་རུ་ངམ་རིང་གི་ཀླུ་ཁུད་ཅེས་བྱ་བར། ཡབ་ས་སྐྱ་པཎ་ཆེན་གྱི་གཅུང་སློབ་དཔོན་ཟངས་
ཚ་བསོད་ནམས་རྒྱལ་མཚན་དང། ཡུམ་མ་ཅིག་ཀུན་སྐྱིད་གཉིས་ཀྱི་སྲས་སུ་ཤིང་ལུག་ཟླ་བ་གསུམ་པའི་ཚེས་དྲུག་ལ་སྐུ་བལྟམས། དེ་གཉིས་ཀྱི་སྲས་སུ་འཁྲུངས་པའི་རྐྱེན་ནི། ཡབ་ཟངས་ཚས་ཆོགས་བདག་བསྒྲུབས་པས་ཞལ་གཟིགས་ཏེ། ཚོགས་

[011B] ཟངས་ཚ་སྐྲག་ནས་ཡུན་རིང་ལྟ་མ་ནུས། དབུས་གཙང་ཁམས་གསུམ་སོགས་བོད་ཀྱི་གཞུང་ཏལ་ཙམ་གཟིགས་པས། ཁྱོད་རང་གིས་གང་མཐོང་དབང་དུ་འདུ་བ་ཡིན་
པ་ལ༑ དབུས་གཙང་ཁམས་གསུམ་སོགས་ཁྱོད་ཀྱི་བུའམ་ཚ་བརྒྱུད་ཀྱི་དབང་དུ་འདུ་བ་ཞིག་འབྱུང། མྱུར་དུ་མ་མཐོང་བས་ཁྱོད་རང་ལ་ནི་དབང་ཐང་མེད་ཟེར། འོན་ཀྱང་ཡུན་རིང་དུ་སྲས་མ་བྱུང་བས་ཟངས་ཚ་ངང་ཐུང་ནས། ཚོགས་བདག་གནད་ལ་དབབ་པའི་
སྦྱོར་བ་མཛད་པས། སྐབས་ཤིག་གུང་ཐང་དུ་སྤྱན་རས་གཟིགས་ཀྱི་ཞལ་གཟིགས་པའི་ས་སྟོན་རི་པ་བཞུགས་པའི་རྩར་ཚོགས་བདག་བྱོན་ནས། ཟངས་ཚས་ང་ལ་དབུས་གཙང་ཁམས་གསུམ་དབང་དུ་འདུ་བ་ཞིག་དགོས་ཟེར་ནས་ནན་གྱིས་བསྐུལ་བྱུང་ཡང། ཁོ་
རང་ལ་ནི་སྐལ་བ་མི་འདུག་ཁོའི་བུར་འཇིག་རྟེན་གྱི་ཁམས་རྒྱ་ཆེན་པོ་དབང་དུ་འདུ་བའི་སྨོན་ལམ་བཏབ་བ་ཞིག་དགོས་རྒྱུ་ལ་ཁྱེད་ལ་སྐལ་བ་འདུག་པས། ཟངས་ཚའི་བུར་སྐྱེ་བ་བཞེས་ན་དབུས་གཙང་ཁམས་གསུམ་སོགས་བོད་ཡུལ་ཕལ་ཆེར་དབང་དུ་འདུ་
བ་ཞིག་འབྱུང་བར་སྣང་བས་ཅིས་ཀྱང་སྐྱེ་བ་ལེན་དགོས་ཞེས་བསྐུལ་བ་ལ་བརྟེན་ནས་དེ་བཞིན་མཛད་པ་ཡིན་ནོ། །ཡུམ་གྱི་ལྷུམས་སུ་ཞུགས་པ་དང། སྐུ་བལྟམས་པའི་དུས་དག་ཏུ་ངོ་མཚར་བའི་ལྟས་ཕུན་སུམ་ཚོགས་པ་མང་དུ་བྱུང་ངོ། །གཞོན་ནུ་ནས་བློ་
གྲོས་དང་དབང་པོ་ཤིན་ཏུ་གསལ་བས་ཡི་གེ་འབྲི་ཀློག་ལ་སོགས་པ་ཚེགས་མེད་པར་མཁྱེན། རིག་པའི་གནས་ཕལ་ཆེ་བ་གཟིགས་པ་ཙམ་གྱིས་ཐུགས་སུ་ཆུད། སྔོན་གྱི་གནས་དྲན་པའི་མངོན་ཤེས་ཀྱང་ཐོགས་པ་མེད་པ་མངའ་སྟེ། ས་སྟོན་རི་པའི་སློབ་མ་གཉིས་

[012A]༄༅། །ཀྱིས་བདག་ཅག་གི་བླ་མས་སྐྱར་སྐུ་འཁྲུངས་འདུག་ཟེར་བ་ཐོས་པས་བལྟར་འོང་བ་དང། བདག་ཉིད་ཆེན་པོ་འདི་བྱིས་པའི་ཁྲོད་ན་རྩེ་ཞིང་བཞུགས་པས་མཁྱེན་ནས། ཁྱེད་གཉིས་འོངས་སམ་ཞེས་གསུངས་པས། ཁོང་གཉིས་
ཀྱིས་ངེད་གཉིས་ངོ་ཤེས་སམ་ཞུས་པས་ཤེས་ཏེ། ངའི་སློབ་མ་འདི་དང་འདིའོ་ཞེས་གསུངས་པས། ཁོང་གཉིས་དད་པ་སྐྱེས་ཏེ་མིག་ནས་མཆི་མ་ལྷུང་ཞིང་ཞབས་སྤྱི་བོར་བླངས་སོ། །ཡང་བར་སྐབས་ཤིག་བདག་ཉིད་ཆེན་པོ་འདི་ཆོས་རྗེ་པཎ་ཆེན་གྱི་ཕྱག་
ཕྱིར་སྐྱིད་གྲོང་དུ་བྱོན་པའི་ཚེ། གུང་ཐང་གི་དགེ་བའི་བཤེས་གཉེན་དགེ་འདུན་དང་བཅས་པ་རྣམས་ཀྱིས་བསུ་བ་དང། མཇལ་འཕྲད་ལ་སོགས་པ་རྒྱ་ཆེར་མཛད་ནས། སོ་སོར་འགྲོ་བའི་ཚེ་གླང་རི་ཐང་པའི་དགེ་འདུན་རྣམས་ཀྱིས་འཕགས་པའི་དྲུང་དུ་མཇལ་
དུ་འོངས་པ་ལས། དེའི་ནང་ནས་བཙུན་བ་བགྲེས་པོ་ཅིག་ལ་འཕགས་པས་གཟིགས་ནས། ངའི་ཉེ་གནས་བཀྲ་ཤིས་གྲུབ་བྱུང་གསུངས་པས། བཙུན་པ་བགྲེས་པོ་དེས་ཀྱང་རང་གི་བླ་མ་ཡིན་པར་ཤེས་ནས། ངའི་བླ་མ་ཞེས་ཞབས་ལ་འཇུས་ནས་མཆི་མ་ཕྱུང་ངོ་
ཞེས་གྲག་དེ་ནས་དགུང་ལོ་གསུམ་པ་ལ་ཀྱཻ་རྡོ་རྗེའི་སྒྲུབ་ཐབས་མཚོ་སྐྱེས་ཀྱིས་མཛད་པ་སོགས་གསང་སྔགས་ཀྱི་ཆོས་ཟབ་མོ་དུ་མ་གསུངས་པས་ཚོགས་པ་ཐམས་ཅད་ངོ་མཚར་བར་གྱུར་ཏེ། འདི་ནི་ངེས་པར་འཕགས་པའོ་ཞེས་ཕྱོགས་ཀུན་ཏུ་བསྒྲགས་
པས་དེ་ཕྱིན་ཆད་འཕགས་པ་ཞེས་མཚན་ཐོགས་སོ། །དགུང་ལོ་བརྒྱད་པ་ལ་སློབ་དཔོན་དཔའ་བོས་མཛད་པའི་སྐྱེས་རབས་སོ་བཞི་པ་ཐུགས་ཐོག་ནས་གསུངས། དགུ་པ་ལ་ཆོས་རྗེ་པའི་སྔོན་འགྲོའི་ཆོས་འཁོར་མཛད་དུས་བརྟག་གཉིས་གསུངས་

[012B]བཅུ་པ་ལ་ཆོས་རྗེའི་ཕྱག་ཕྱིར་བྱོན་པའི་ལམ་དུ་དབུས་སུ་མཁྱེན་རབ་ཀྱི་དབང་ཕྱུགས་སྐྱ་པཎྜི་ཏས་མཁན་པོ། ཟུལ་ཕུ་བསན་བཟའ་འཕྲེང་གསོལ་གྱི་སློབ་དཔོན་མཛད་
ནས་རབ་ཏུ་བྱུང། མཚན་བློ་གྲོས་རྒྱལ་མཚན་དཔལ་བཟང་པོ་ཞེས་བཏགས། སྐྱོར་མོ་ལུང་པའི་མཁན་པོ་ཤེས་རབ་སེང་དགེ་ལ་དགེ་ཚུལ་གྱི་བསླབ་བྱ་གསན། དེ་ནས་རིམ་གྱིས་མདོ་ཁམས་དང། མདོ་སྨད་དང། བྱང་ངོས་ཀྱི་ས་ཆར་བྱོན་ཏེ། དེ་དག་རྣམས་སུ་ཡང་
ཐེག་པ་གསུམ་གྱི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཞིང་གདུལ་བྱ་དཔག་ཏུ་མེད་པ་སྨིན་ཅིང་གྲོལ་བར་མཛད་དོ། །དེ་ནས་བདག་ཉིད་ཆེན་པོ་འདི་དགུང་ལོ་བཅུ་བདུན་བཞེས་པའི་ཚེ། ཆོས་ཀྱི་རྗེ་འདི་ཉིད་ལ་མངའ་བའི་ཡོན་ཏན་གྱི་ཆོས་ཐམས་ཅད་ཡོངས་སུ་རྫོགས་
པར་གྱུར་ཏེ༑ བསྟན་པའི་ཁུར་ཆེན་པོ་འཁྱེར་ནུས་པར་ཆོས་རྗེ་ཉིད་ཀྱིས་གཟིགས་ནས་ཆོས་ཀྱི་དུང་དང་ལྷུང་བཟེད་ལ་སོགས་པ་གནང། སློབ་མའི་ཚོགས་རྣམས་ཀྱང་བདག་ཉིད་ཆེན་པོ་འདི་ལ་གཏད་ནས། ད་ནི་ཁྱོད་ཀྱིས་བསྟན་པའི་བྱ་བ་དང་སེམས་ཅན་དཔག་ཏུ་མེད་
པའི་དོན་བྱ་བའི་དུས་ལ་བབས་པས་སྔོན་གྱི་དམ་བཅས་པ་དྲན་པར་གྱིས་ཤིག་ཅེས་བསྟན་པ་གཏད་དོ། །དེ་ནས་གླང་གི་ལོ་ལ་ཧོར་གྱི་རྒྱལ་བོ་གོ་བེ་ལའི་ཕོ་བྲང་དུ་བྱོན་ཏེ། རྒྱལ་པོ་བཙུན་མོ་སྲས་དང་བཅས་པས་ཞབས་སྤྱི་བོར་བླངས། རྒྱལ་པོ་ན་རེ། བོད་ཀྱི་ཡུལ་
དུ་མི་ཆེ་བ་སུ་འདྲ་བྱུང་ཞེས་དྲིས་པ་ལ། བདག་ཉིད་ཆེན་པོའི་ཞལ་ནས། བོད་ཀྱི་ཡུལ་དུ་མི་ཆེ་པ་ཆོས་རྒྱལ་མེས་དབོན་རྣམ་གསུམ་བྱོན་བ་ལགས་གསུངས་པས། དེ་གསུམ་མི་ཆེ་བའི་རྒྱུ་མཚན་ཅི་ཡིན་གསུངས་པ་ལ་སྲོང་བཙན་སྒམ་བོ་ཐུགས་
[013A]༄༅། །ཁྲི་སྲོང་ལྡེའུ་བཙན་འཇམ་དབྱངས་ཀྱི་སྤྲུལ་པ། ཁྲི་རལ་པ་ཅན་ཕྱག་ན་རྡོ་རྗེའི་སྤྲུལ་པ་ཡིན་པས་མི་ཆེ་པ་ལགས་ཞུས་པས། ཁྱེད་བོད་ཡུལ་དུ་ཕོ་རྒོད་པ་སུ་བྱུང་གསུངས་པ་ལ། ཕོ་རྒོད་པོ་མི་ལ་རས་པ་ཞེས་བྱ་བ་བྱུང་གསུངས་
པས། དེ་ཅི་ཡིན་གསུངས། ཚེ་སྟོད་ལ་དགྲ་བཏུལ། ཚེ་གཞུག་ལ་ཆོས་བྱས་གྲུབ་པ་ཐོབ་པ་ལགས་ཞུས་པས། ཁྱོད་ཀྱི་ཡུལ་དུ་མི་ཡོན་ཏན་ཆེ་བ་སུ་བྱུང་གསུངས་པ་ལ། ཡོན་ཏན་ཆེ་བ་བདག་གི་བླ་མ་ཆོས་རྗེས་སྐྱ་པ་ལྟ་བུ་བྱུང་ཞུས་པས། བླ་མ་ཆོས་རྗེ་
པའི་མཁྱེན་པ་དེ་ཅི་ཙམ་ཡིན། དེ་ལ་ཁྱེད་རང་གིས་ཅི་ཙམ་བསླབ་གསུངས་པས། བླ་མ་ཆོས་རྗེ་པའི་མཁྱེན་པ་དེ་རྒྱ་མཚོ་དང་འདྲ། དེ་ནས་བདག་གིས་ཆུ་ཕུལ་གང་བླངས་པ་ཙམ་བསླབ་ཞུས་སོ། །དེ་ནས་རྒྱལ་པོ་ན་རེ། བོད་ལ་དམག་ཁྲལ་འགྲེལ་བ་དང་
ནོར་སྡུད་ལ་གཏོང་གསུངས་པ་ལ། བདག་ཉིད་ཆེན་པོ་འདིས་ནན་ཆེར་ཞུ་བར་མཛད་དེ། བོད་མཐའ་འཁོབ་ཡུལ་ཆུང། འབྱོར་བ་དམན་པས་དམག་དང་ཁྲལ་མི་ཐེག་ཅེས་ཞུས་པར་རྒྱལ་པོས་མ་གནང་བར། བདག་ཉིད་ཆེན་པོ་འདིས་དེ་ལྟར་ན་བོད་ཀྱི་བནྡེ་
འདིར་འོངས་ནས་བསྡད་པ་ལ་དགོས་པ་མི་འདུག་པས་རང་ཡུལ་ལ་འགྲོ་བ་ཞུ་ཞུས་པས། འོ་ན་བྱོན་པས་ཆོག་ཅེས་རྒྱལ་པོས་གསུངས་པ་ལ། བཙུན་མོ་ཆ་བུ་ན་རེ། འདི་འདྲའི་བནྡེ་དཀོན། སྔར་གྱི་ཚལ་པ་ལ་སོགས་པའི་བནྡྷེ་རྒན་པོ་རྣམས་ལ་འདིའི་ཡོན་ཏན་
གྱི་ཆ་ཤས་ཙམ་ཡང་མངའ་བའི་སྔོན་གྱི་གཏམ་རྒྱུད་མི་འདུག་པས། བནྡེ་བོད་དུ་མེ་བཏང་བར་ད་དུང་ཡོན་མཆོད་གསུང་གླེང་དང་ཆོས་ཀྱི་དྲི་བ་འདྲ་མཛད་ན་ལེགས་ཞེས་རྒྱལ་པོ་ལ་ཞུས་པས་གསན་ནས། ཡོན་མཆོད་གསུང་གླེང་མང་དུ་མཛད། དེའི་ཚེ་བདག་ཉིད་

[013B] རྒྱལ་པོ་ན་རེ། ཁྱེད་དེ་ཙམ་དུ་ང་རྒྱལ་ཆེ་བ་ཅི་ཡིན། ཁྱེད་ལ་གང་ཅི་ཡོད་གསུངས་པ་ལ། བདག་ཉིད་ཆེན་པོ་འདིའི་ཞལ་ནས། ངེད་སྔོན་ནས། རྒྱ། མི་ཉག་རྒྱ་གར། མོན། བོད་ཀྱི་རྒྱལ་པོ་ལ་སོགས་
པའི་བླ་མཆོད་བྱས་པས། ཞུ་ས་དཔངས་མཐོ་ཙམ་བྱུང་བ་ཡིན་ཞུས། རྒྱལ་པོ་ན་རེ། བོད་ཀྱི་རྒྱལ་པོ་ནམ་བྱས། རྒྱལ་བོ་སུ་ཡིས་བཀུར་ཞིང་དབང་སུ་ཡིས་ཞུས། བནྡེ་བོད་དང་མི་མཐུན་པའི་བརྫུན་ཟེར་བ་ཅིག་འདུག་གསུངས་པ་ལ། བདག་ཉིད་ཆེན་པོ་འདིའི་ཞལ་
ནས༑ ངེད་ཀྱིས་སྔོན་དུ་བོད་ཀྱི་རྒྱལ་པོ་བྱས་ཏེ། རྒྱ་དང་དམག་འཐབ་པས། བོད་རྒྱལ་ནས་འཛམ་བུ་གླིང་གི་སུམ་གཉིས་འོག་ཏུ་ཆུག་དེ་རྗེས་རྒྱ་བོད་གཉིས་གཉེན་བྱས། ཀོང་ཇོ་དང་ཇོ་བོ་གདན་དྲངས་ཚུལ་ཞུས་པས། རྒྱལ་པོ་ན་རེ། བདེན་མི་བདེན་ཡིག་ཚང་ལ་
ལྟོས་ཤིག་གསུངས་པ་ལྟར་བལྟས་པས། བདག་ཉིད་ཆེན་པོ་འདིས་ཇི་ལྟར་གསུངས་པ་བཞིན་བྱུང་བས་རྒྱལ་པོ་ཡང་ཐུགས་དགྱེས། དེར་མ་ཟད་སྔ་རོལ་ལོ་བྱེ་བའི་གོང་དུ་འཛམ་བུ་གླིང་དུ་ཁྲག་གི་ཆར་བ་ཞག་བདུན་པ་བབས་པ་ཡིན་གསུངས་པར། རྒྱའི་ཡིག་ཚང་
དུ་ཡང་དེ་བཞིན་བྱུང་བས་རྒྱལ་པོ་ཡིད་ཆེས། ཡང་བདག་ཉིད་ཆེན་པོ་འདིས་ངེད་ཀྱི་ཕ་མེས་ལ། མི་ཉག་རྒྱལ་པོས་གོས་ཆེན་གྱི་བླ་བྲེ་ཤ་བའི་རྭ་ཅོ་ནས་བཟུང་ཐུབ་པ་ཕུལ་ཡོད་གསུངས་པས། རྒྱལ་བོས་ས་སྐྱར་བལྟར་བཏང་བས་འདུག་ཟེར་ནས་རྒྱལ་པོ་ཡབ་སྲས་
ཤིན་ཏུ་མོས་པར་གྱུར། དེ་ནས་བཙུན་མོས་རྒྱལ་པོ་ལ་བདག་ཉིད་ཆེན་པོ་འདི་བོད་དུ་མ་བཏང་ན་ལེགས། ས་སྐྱ་བ་ལ་གསང་སྔགས་ཟབ་མོའི་དབང་བསྐུར་གཞན་ལ་མེད་པའི་ཁྱད་ཆོས་ཤིག་ཡོད་པར་འདུག་དེ་ཞུས་པ་འཐད་ཅེས་ཞུས་པས། རྒྱལ་པོ་ན་རེ། སྔོན་ལ་

[014A]༄༅། །ཁྱོད་ཀྱིས་ཞུས་དང་དེ་ནས་ངས་ཞུའོ་གསུངས་པས། བཙུན་མོས་ཀྱཻ་རྡོར་གྱི་དབང་ཞུས་པས་ཤིན་ཏུ་དད་པར་གྱུར། དབང་ཡོན་དུ་ཅི་བཞེད་ཞུས་པས། བདག་ཉིད་ཆེན་པོའི་ཞལ་ནས། རང་གི་ལུས་ལོངས་སྤྱོད་ཁ་རྗེ་དབང་ཐང་
ཐམས་ཅད་འབུལ་བ་ཡིན། ཁྱད་པར་དུ་རང་ཉིད་གང་ལ་རྩིས་ཆེ་བའི་དངོས་པོ་དེ་འབུལ་དགོས་གསུངས་པས། བཙུན་མོས། ང་བག་མ་ལ་ཡོང་དུས་ཕ་མེས་ཀྱིས་བྱིན་པའི་ནོར་རྩིས་ཆེ་བ་འདི་ཡིན་ཟེར་ནས་རྣ་རྒྱན་གྱི་སྟེང་ན་མུ་ཏིག་གི་རྡོག་པོ་ཆེན་པོ་ཞིག་ཡོད་
པ་དེ་ཕུལ་པ་སོག་པོ་གཅིག་ལ་བཙོངས་པས་གསེར་བྲེ་ཆེན་གང་དང། དངུལ་བྲེ་ཆེན་སྟོང་བྱུང་བ་ཡར་བསྐུར་ནས་གཙང་ཆུ་མིག་གི་ཆོས་འཁོར་དང། ས་སྐྱའི་གསེར་ཐོག་ཆེན་མོའི་གཞི་བྱས་ཟེར། དེ་ནས་བཙུན་མོས་རྒྱལ་པོ་ལ། བླ་མ་འཕགས་པ་ལ་ཆོས་
གཞན་ལས་ཁྱད་པར་དུ་འཕགས་པ་ཞིག་འདུག་པ་དེ་གསན་པ་གྲག་ཞུས་པས། རྒྱལ་པོས་ཀྱང་དང་དུ་བླངས་ནས་བཙུན་མོ་ལ་གནང་པའི་ཆོས་ཁྱད་པར་དུ་འཕགས་པ་དེ་བདག་ལ་གནང་དགོས་ཞེས་ཞུས་པས། བདག་ཉིད་ཆེན་པོ་འདིའི་ཞལ་ནས། ཁྱེད་རྒྱལ་པོ་ཆེན་
པོ་ཡིན་པས་ཆོས་ཀྱི་དམ་ཚིག་བསྲུང་མི་ཐུབ། ད་རེས་ལོ་ཙཱ་བ་མཁས་པ་ཡང་མེད་པས་རྗེས་ནས་ཕུལ་ན་ཆོག་གསུངས་པས། རྒྱལ་པོ་ན་རེ། དམ་ཚིག་ཅི་བསྲུང་དགོས་ཞུས་པས། དབང་བསྐུར་ཞུས་ནས་བླ་མ་གྲལ་མགོར་བཞུགས། ལུས་ཀྱིས་ཕྱག་འཚལ་
ངག་གིས་ཅི་གསུང་ཉན། ཡིད་ཀྱིས་ཐུགས་དང་མ་འགལ་བ་བྱེད་དགོས་གསུངས་པས། རྒྱལ་པོ་ན་རེ། དེ་ལྟ་བུའི་དམ་ཚིག་བསྲུང་མི་ཐུབ་པར་འདུག་གསུངས་པས། བཙུན་མོ་ན་རེ། དེ་ལ་ཐབས་ཡོད་དེ། ཆོས་ཞུ་བའི་སྐབས་དང་མི་ཉུང་དུས་བླ་མ་གུང་ལ་

[014B] རྒྱལ་ཕྲན་དང་མི་དཔོན་ལ་སོགས་པ་མི་ཆོགས་ཆེ་དུས་རྒྱལ་པོ་གུང་ལ་བཞུགས། བོད་ཕྱོགས་ཀྱི་བྱ་བ་རྣམས་གསུང་ལྟར་སྒྲུབ། བླ་མ་ལ་མ་ཞུས་པར་རྒྱལ་པོས་ལུང་མ་གནང། དེ་མ་ཡིན་པའི་བྱ་བ་ཆེ་ཆུང་གཞན་ལ་བླ་མའི་གསུང་དང་ཞལ་འཇུག་མ་མཛད་
ཅེས་ཞུས་པས། བདག་ཉིད་ཆེན་པོ་འདིས་ཀྱང་ཞལ་གྱིས་བཞེས་ནས་བསྙེན་སྒྲུབ་མཛད། དེའི་བར་ལ་ལོ་ཙཱ་བ་ཡང་འབོད་དུ་བཏང། བསྙེན་མཚམས་གྲོལ་ནས་དབང་གི་ཡོ་བྱད་རྣམས་སྟ་གོན་མཛད་དེ། རྒྱལ་པོས་གཙོ་བྱས་སྐལ་བ་དང་ལྡན་པ་ཉི་ཤུ་རྩ་ལྔ་ལ་
དཔལ་ཀྱི་རྡོ་རྗེའི་དཔང་མོ་ཆེ་ལན་གསུམ་གྱི་བར་དུ་བསྐུར་བར་མཛད་དེ། ཆེན་པོ་ཧོར་གྱི་རྒྱལ་ཁམས་སུ་གསང་སྔགས་རྡོ་རྗེ་ཐེག་པའི་ཆོས་ཀྱི་དབུ་བརྙེས་སོ། རྒྱལ་པོའང་ཤིན་ཏུ་དད་པར་གྱུར་ཏེ། དབང་ཡོན་དང་པོ་ལ་ཁྲི་སྐོར་བཅུ་གསུམ་ཕུལ། དབང་ཡིན་པར་མ་ལ་
ཆོས་དུང་དཀར་པོ་རྒྱད་གྲགས་ཀྱིས་གཙོས་བོད་ཆོལ་ཁ་གསུམ་ཕུལ། དབང་ཡོན་ཐ་མ་ལ་རྒྱའི་མི་གྱུར་ཆེན་མོ་ཕུལ་བས་བདག་ཉིད་ཆེན་པོ་འདི་ཐུགས་ཤིན་ཏུ་མཉེས་ནས་བསྔོ་བ་འདི་ལྟར་མཛད་དེ། ནམ་མཁའི་ཁམས་ནི་ཁྲག་གི་མདོག་ལྟར་དམར། །རྐང་ལག་རོ་
ཡིས་ཕྱི་ཡི་རྒྱ་མཚོ་ཁེངས། །འདི་འདྲ་བཅད་པའི་དགེ་བ་གང་དེ་ཡིས། །མཁྱེན་རབ་དབང་ཕྱུག་ཐུགས་དགོངས་རྫོགས་པའི་ཕྱིར། །ཕན་བདེའི་བསྟན་པ་རབ་ཏུ་རྒྱས་པ་དང། མི་དབང་སྐུ་ཚེ་ཡུན་དུ་བརྟན་ཕྱིར་བསྔོ། ཞེས་གསུངས་སོ། །དེ་ལྟར་བདག་ཉིད་ཆེན་པོ་འདི་
རྒྱལ་པོ་ཆེན་པོའི་ཏི་ཤྲཱི་རྒྱུར་པའི་རྗེས་སུ། གྲུབ་ཐོབ་ཀརྨ་པ་གཤིས་རྫུ་འཕྲུལ་མཐའ་ཡས་པ་བསྟན་པ་རྒྱལ་པོས་གཟིགས་ནས་ཡ་མཚན་ཏེ། རང་རེའི་བླ་མ་ལས་འཕྲལ་སྣང་གི་རྫུ་འཕྲུལ་དང་རྟོགས་པ་རྟོགས་ལྡན་རྒྱ་བོ་འདིར་རང་ངོ་མཐོ་བ་འདུག་ཅེས་འཁོར་གྱི་

[015A]༄༅། །ནང་དུ་གསུངས་པས་རྐྱེན་བྱས། བཙུན་མོ་བློ་མ་བདེ་བར་བདག་ཉིད་ཆེན་པོའི་སྤྱན་སྔར་ཕྱིན་ཏེ། རྒྱལ་པོས་གསུང་ཚུལ་རྣམས་སྙན་དུ་གསོལ་ནས། བླ་མས་ཀྱང་རྫུ་འཕྲུལ་ཞིག་མ་བསྟན་ན། རྒྱལ་པོའི་རེ་བ་མི་ཁེངས་ཤིང་
ཐུགས་ལ་འགྱུར་བ་ཡང་བྱུང་དགོས་འདུག་ཅེས་གསོལ་བ་བཏབ་པས། བདག་ཉིད་ཆེན་པོའི་ཞལ་ནས། པག་ཤིའི་རྫུ་འཕྲུལ་ཡང་སྤྱིར་གདུལ་བྱ་དུས་ལ་བབས་པ་དང་དོན་ལ་ངེད་ཀྱི་ཡིན། འོན་ཀྱང་རྒྱལ་པོ་དད་པ་ཅན་གྱི་རེ་བ་མ་ཁེངས་ན་མི་རུང། རྡོ་རྗེ་ཐེགས་པ་
ལས་ཀྱང་ཉེས་པ་ཆེ་བར་བཤད་པས་རྫུ་འཕྲུལ་སྟོན་པར་བྱའོ་ཞེས་ཞལ་གྱིས་བཞེས། དེ་ནས་རྒྱལ་པོ་བློན་པོ་འཁོར་དང་བཅས་པ་ལ་བརྡའ་སྤྲད་ནས། དེ་ཐམས་ཅད་འཛོམ་པ་ནི། བདག་ཉིད་ཆེན་པོའི་ཞལ་ནས། བཙུན་མོ་རང་རལ་གྲི་རྣོན་པོ་ཞིག་ཁྱེར་ཤོག་
གསུངས་པ་ལྟར་བཙུན་མོས་གྲི་ཕུལ་བ་བཞེས་ཏེ། ངེད་ཀྱི་ཡན་ལག་རྣམས་རྒྱལ་བ་རིགས་ལྔར་བྱིན་གྱིས་བརླབས་པར་བྱ་ཡི། ཁྱེད་རང་རྒྱལ་བློན་རྣམས་རིགས་ལྔའི་ཞིང་ཁམས་གང་དུ་མོས་པ་དེར་སྐྱེ་པར་གསོལ་བ་ཐོབ། ཡིད་མ་ཆེས་ན་གཟིམ་ཁྲིའི་སྟེང་ན་ལུས་རིལ་བོ་
ཡོད་པས་དེ་ལ་མཇལ་བར་མཛོད་ཅེས་གསུང་གནང་སྟེ་ཡན་ལག་རྣམས་སོ་སོར་ཕྲལ་ནས་དབུ་རྣམ་པར་སྣང་མཛད། ཕྱག་ཞབས་བཞི་རིགས་གཞན་བཞིར་བྱིན་གྱིས་བརླབས་ཏེ་རྒྱལ་བ་རིགས་ལྔ་ཀྲོང་དེ་བྱོན་པ་ལ། རྒྱལ་པོ་བཙུན་མོ་བློན་པོ་བྲན་འཁོར་དང་བཅས་
པ་དང་པ་ཤུགས་དྲག་པོ་སྐྱེས་ཏེ་ཕྱག་དང་བསྐོར་བ་བྱེད་ཅིང་སྨོན་ལམ་བཏབ། དེ་ནས་སྐུ་གཟུགས་ལ་འཇལ་དུ་ཕྱིན་པས་གཟིམ་ཁྲིའི་ནང་ན་མ་ཚལ་ཁྲག་གིས་ཅུང་ཟད་གོས་པ་རྒྱལ་བློན་རྣམས་ཀྱིས་མཐོང་ནས་སྐྲག་སྟེ་སྐད་ཤུགས་ཆེན་པོས་གསོལ་བ་བཏབ་ཀྱང་རྫུ་

[015B]དེ་ནས་བཙུན་མོ་ཆ་བུས། འཇིག་རྟེན་མགོན་པོ་རྫུ་འཕྲུལ་མྱུར་དུ་མ་བཤིག་ན་རྒྱལ་པོའི་སྙིང་གས་ནས་འཆི་བར་འདུག་གོ། །ཞེས་གསོལ་བ་བཏབ་པས། རྫུ་འཕྲུལ་དེ་ལས་བཞེངས་པས་རྒྱལ་པོ་འཁོར་བཅས་དགའ་སྤྲོ་དང་ལྡན་པར་
གྱུར། དེ་ཕྱིན་ཆད་གྲུབ་པ་ཐོབ་པའི་སྐྱེས་བུ་ཅི་འདྲ་ཞིག་བྱོན་ནས་རྫུ་འཕྲུལ་བསྟན་ཀྱང། རྒྱལ་པོའི་ཐུགས་ལ་རྫུ་འཕྲུལ་ངོ་མཚར་ཆེ་ཡང་སྤངས་རྟོགས་ཀྱི་ཡོན་ཏན་དེད་ཀྱི་བླ་མའི་གོང་དུ་འགྲོ་བ་མི་འདུག་སྙམས་ཤར། དེ་ནས་རྒྱལ་པོས་བདག་ཉིད་ཆེན་པོ་འདི་ལ་
ཏི་ཤྲཱིའི་མཚན་གསོལ་ཞིང་རིན་པོ་ཆེའི་ཐམ་ཁ་ཕུལ། གཞན་ཡང། གསེར་དང་མུ་ཏིག་གི་སྣམ་སྦྱར། སྐུ་ཆོས། ཕྱ་མཚེ། དབུ་ཞྭ། ཕྱག་ལྷ་མ། བཞུགས་གདན། གསེར་ཁྲི། གདུགས། གསོལ་ཞལ། གསོལ་སྡེར་སོགས་ཚང་མ། རྡ་མོད་
ཆིབས་དྲེལ། གསེར་གྱི་སྒ་འཁོར་ཚང་མ་བཅས་ཕུལ། དགུང་ལོ་ཉྀ་ཤུ་བཤེས་པ་སྟག་གི་ལོ་ལ། བནྡེ་ཤེད་བསྐྱེད་ཀྱི་བཀའ་ཤོག་བོད་ཡིག་ཏུ་བྲིས་པ་དང། དངུལ་བྲེ་ཆེན་ལྔ་བཅུ་རྩ་དྲུག་ཇ་སི་གཉིས་བརྒྱ། གོས་ཡུག་བརྒྱད་ཅུ། དར་ཡུག་སྟོང་དང་
བརྒྱ་བཅས་ཕུལ་ལོ། །དེ་སྐབས་བདག་ཉིད་ཆེན་པོ་འདིས་ཞུས་ཏེ། བནྡེའི་ཁང་པར་གསེར་ཡིག་པ་མི་སྡོད་པ་དང། འུ་ལག་མི་བསྐུལ་བ་དང། ཁྲལ་ཁུར་མི་དགོས་པའི་བདག་རྐྱེན་ཀྱང་གནང། དེ་ནས་རྒྱལ་པོའི་བཀའ་ལས། ཉི་མ་ནུབ་ཀྱི་བནྡེ་རྣམས་ཇི་ལྟར་
བྱ་བའི་མགོ་ལུངས་སྐྱ་པ་ཤེས་སུ་ཆུག་བྱ་བའི་ལུང་ཡང་སྩལ། ཡང་རྒྱལ་བའི་བཀའ་ལས། བོད་ཀྱི་ཡུལ་དུས་སྐྱ་བའི་ཆོས་ལུགས་ལས་གཞན་བྱས་མི་ཆོག་པའི་ལུད་འབུད་གསུངས་པ་ལ། བདག་ཉིད་ཆེན་པོ་འདིས་དེ་བྱེད་མི་རུང། རང་རང་གི་ཆོས་ལུགས་གང་ཡོང་སྐྱོང་

[016A]༄༅། །དུ་འཇུག་པ་དོགས་གསུངས་ནས། མཆོད་ཡོན་གཉིས་ཀའི་འཇལ་ས་ཐམས་ཅད་ལ་རང་རང་གི་ཆོས་ལུགས་ལ་འབད་པ་ཐོན་ཞེས་གསུངས། དེ་ལྟར་ན་བོད་ཀྱི་གྲུབ་མཐའ་སྣ་ཚོགས་པ་རྣམས་རང་རང་གི་ཆོས་ལུགས་བཟུང་ནས་
བསྡད་ཆོག་པ་བྱུང་བ་ཡང་བདག་ཉིད་ཆེན་པོ་འདིའི་བཀའ་དྲིན་དུ་འཁུམས། དེ་ལྟར་རྒྱལ་པོ་ཆེན་པོས་གཙོས་སྐད་རིགས་མི་གཅིག་པ་དུ་མ་ལ་ཆོས་ཀྱི་བརྡ་དང་ཐ་སྙད་དུ་མ་གསལ་བར་མཛད་ཅིང། ཁྱད་པར་དུ་མིའི་དབང་པོ་གོ་པེ་ལིའི་གསུང་གིས་རྒྱ་ནག་ལ་
སོགས་པ་རྣམས་ལ་རང་རང་གི་ཡི་གེ་ཡོད་པ་བཞིན་དུ། ངེད་ཧོར་རྣམས་ལ་ཡང་དེད་རང་གི་སྐད་ཀྱི་བཀླགས་ཆོས་པའི་ཡི་གེ་མཛད་པར་ཞུ་ཞེས་བསྐུལ་ནས་སྔོན་ཆད་ཧོར་རྣམས་ལ་ཡི་གེ་མེད་པ་ལ། བདག་ཉིད་ཆེན་པོ་འདིས་ཡི་གེ་ཁྱད་པར་དུ་འཕགས་པ་
མཛད་པ་ཡིན་ནོ། དེའི་ཕྱི་ལོ་རྒྱལ་པོ་འཇང་ཡུལ་དུ་དམག་ལ་བྱོན་པའི་སྐབས། བདག་ཉིད་ཆེན་པོ་འདི་བྱང་ངོས་སུ་བྱོན་ཏེ་ཆོས་རྗེ་བའི་སྐུ་འབུམ་ལ་རབ་གནས་མཛད། ཆོས་རྗེ་པཎ་ཆེན་གྱི་གསུང་བཞིན་དུ་འུ་ཡུག་པ་ལ་བསྙེན་རྫོགས་ཞུ་བ་དང་
སྔར་མ་གསན་པའི་ཆོས་དུ་མ་གསན་པའི་ཆེད་དབུས་གཙང་དུ་འབྱོན་པར་དགོངས་ནས་མདོ་ཁམས་ཀྱི་བར་བྱོན་པ་དང། འུ་ཡོག་པས་གླང་གཾ་ལོ་ལ་སྐུ་གཤེགས་པའི་གཏམ་གསན་ནས་ཕྱིར་ལོག་སྟེ་རྒྱལ་བོ་ཚུར་བྱོན་པ་དང་ལྷན་ཅིག་རྒྱ་ཡུལ་དུ་བྱོན་ནས་
རྒྱ་དང་ཧོར་གྱིས་མཚམས་ཐེ་ལེ་ཞེས་བྱ་བར་བཞུགས། དེ་ནས་དབུས་སུ་བང་ཆེན་པ་བཏང་ནས། སྡེ་སྣོད་རྒྱ་མཚོའི་མངའ་བདག་སྙེ་ཐང་པ་གྲགས་པ་སེངྒེ་གདན་དྲངས། དགུང་ལོ་ཉེར་གཅིག་པ་ཤིང་མ་ཡོས་ཀྱི་ལ། ཟླ་བ་ལྔ་བའི་ཚེས་བཅོ་ལྔའི་ཉིན། སྙེ་ཐང་

[016B] ཇོ་གདན་བྱང་བ་བསོད་ནམས་རྒྱལ་མཚན་གྱིས་ལས་སློབ། ཡར་ལུང་པ་བྱང་ཆུབ་རྒྱལ་མཚན་གྱིས་གསང་སྟོན། གནམ་ཕར་པ་ཚུལ་ཁྲིམས་རིན་ཆེན་སོགས་ཀྱིས་བསྐོར་མཛད་དེ་བསྙེན་པར་རྫོགས་ནས་གནས་འདུལ་བ་འཛིན་པ་
མཐའ་དག་གི་གཙུག་གི་ནོར་བུར་གྱུར་ཏོ། མཁན་པོ་ལས་ཕར་ཕྱིན་གསལ་སོགས་དང། སློབ་དཔོན་ལས་སོ་ཐར་མདོ་རྩ་སོགས་དང། གསང་སྟོན་ལས་སྡེ་བདུན་ལ་སོགས་པ་གསན། དེ་ནས་རྗེ་བཙུན་འཇམ་པའི་དབྱངས་ཀྱི་བཞུགས་པའི་གནས་རི་བོ་
རྩེ་ལྔར་བྱོན། དེའི་ཚེ་སྐྱེ་བོ་ཐམས་ཅད་ཀྱིས་མངོན་སུམ་དུ་རྗེ་བཙུན་འཇམ་པའི་དབྱངས་ཀྱིས་རྣམ་པར་རོལ་བས་སྔོན་མ་བྱུང་བའི་འོད་ཀྱི་དྲང་ལ་སོགས་པའི་བསུ་བ་དང་མཆོད་པའི་ཁྱད་པར་རྒྱ་ཆེན་པོ་བྱུང། བདག་ཉིད་ཆེན་པོ་འདིས་རིང་བོ་རྩེ་ལྔ་ལ་བསྟོད་བསྔགས་
ཡང་རྒྱ་ཆེར་མཛད་དོ། དེ་ནས་སླར་ཡང་རྒྱལ་པོའི་ཕོ་བྲང་དུ་བྱོན་ནས་ཆོས་ཀྱི་འཁོར་ལོ་མཐའ་ཡས་པ་བསྐོར། དེའི་ཚེ་རྒྱའི་ཡུལ་དུ་སྔོན་དུ་བྱུང་བ་ཐའི་ཤང་ལ་བྱིན་ཞེས་བྱ་བའི་རྗེས་སུ་འབྲངས་པ་ཟིན་ཤིང་ཞེས་བྱ་བའི་སྡེ་རབ་ཏུ་མང་པོ་གནས་པ་རྣམས་ལྟ་བ་
ངན་པ་ལ་མངོན་པར་ཞེན་ནས། དེ་དག་དང་གཞན་དག་ལ་ཡང་གནོད་པར་འགྱུར་བ་གཟིགས་ནས། རྒྱལ་པོ་ཆེན་པོའི་བཀས་ལོག་པའི་གྲུབ་མཐའ་འདི་དག་ཆོས་དང་མཐུན་པར་ཚར་ཆོད་ཅིག་ཅེས་བསྐུལ་ཏེ། ཟིན་ཤིང་གི་སྟོན་པ་རིང་དུ་སྤྱངས་པས་རང་གི་གཞུང་
ལུགས་ཀྱི་མཐར་སོན་པ་བཅུ་བདུན་ཡང་དག་པའི་རིགས་པས་ཕམ་པར་མཛད་ནས་ལྟ་བ་ངན་པ་ལས་བཟློག་སྟེ། ཡང་དག་པའི་ལྟ་བ་འཛིན་དུ་བཅུག་ནས་རབ་ཏུ་བྱུང་སྟེ་ཐུབ་པའི་བསྟན་པ་ཆེར་ཆེར་གསལ་བར་མཛད་པ་ཡིན་ཏེ། དེའི་ཚེ་བདག་ཉིད་ཆེན་པོའི་འདིས་ཟིན་ཤིང་

[017A]༄༅། །བཏུལ་བའི་ཚིགས་སུ་བཅད་པ་ལས། དེ་བློ་དག་པ་ལྕགས་ཀྱི་ཁམས། ཡང་དག་གསུངས་པའི་བསྟན་པ་ཡི། །གསེར་འགྱུར་རྩི་ཡིས་རབ་སྦྱངས་ནས། །ཐུབ་པའི་བརྟུལ་ཞུགས་ལེགས་འཛིན་པའོ། །སྡོམ་བརྩོན་དམ་པར་
བདག་གིས་བསྒྱུར། །ཞེས་གསུངས་སོ། །དགུང་ལོ་ཉེར་བརྒྱད་པའི་དུས་སུ་ཆ་རྐྱེན་མང་པོ་བསྐུར་ནས། དཔོན་ཆེན་ཤཱཀྱ་བཟང་པོས་དབུ་རྩེ་རྙིང་མའི་ནུབ་ཏུ་གསེར་ཐོག་ཆེན་མོ་བཞེངས། དེ་ལྟར་ཤར་ཕྱོགས་ཀྱི་རྒྱལ་ཁམས་ཆེན་པོར་བསྟན་པ་དང་འགྲོ་བའི་
དོན་དཔག་ཏུ་མེད་པ་མཛད་ནས། སླར་ཡང་ཁ་བ་ཅན་གྱི་གདུལ་བྱ་རྣམས་རྗེས་སུ་བཟུང་བའི་ཕྱིར། དགུང་ལོ་སོ་གཅིག་པ་ཤིང་མི་གླང་གི་ལོ་ལ་རིམ་གྱིས་གདན་ས་ཆེན་པོ་དཔལ་ལྡན་ས་སྐྱར་བྱོན་ཏེ། མཆོག་དམན་པར་མའི་སེམས་ཅན་མཐའ་ཡས་པ་མཐོང་
ཐོས་དྲན་རེག་གིས་དོན་ལྡན་དུ་མཛད་དོ། །དེའི་ཚེ་ནོར་གྱི་དངོས་པོ་གཏོས་ཆེ་བ་བསྣམས་ཡོང་པ་རྣམས་ལས། འགའ་ཞིག་ནི་རྡོ་རྗེ་གདན་ལ་སོགས་པའི་གནས་ཁྱད་པར་དུ་འཕགས་པ་རྣམས་དང། མཆོད་པར་འོས་པ་རྣམས་ལ་མཆོད་པའི་རྫས་སུ་ཕུལ་ལ་
འགའ་ཞིག་ནི་གཙུག་ལག་ཁང་དང་དེ་བཞིན་གཤེགས་པའི་སྐུ་དུ་མ་བཞུགས་པའི་མཆོད་རྟེན་རིན་པོ་ཆེ་དུ་མ་ལས་གྲུབ་པའི་སྒོ་མང་ཤིན་ཏུ་མཚར་ཞིང་རྒྱ་ཆེར་རྒྱབ་ཡུལ་དང་བཅས་པ་བཞེངས་པ་དང། བླ་མ་གོང་མ་རྣམས་ཀྱི་སྐུ་འབུམ་ལ་གསེར་གྱི་
གདུགས་ཆོས་འཁོར་ལ་སོགས་པ་མཛད་དོ། །འགའ་ཞིག་ནི་དེ་བཞིན་གཤེགས་པའི་གསུང་རབ་དུ་མ་རིན་པོ་ཆེ་ལས་བཞེངས་སོ། །འགའ་ཞིག་ནི་དགེ་སྤྱོང་དང། བྲམ་ཟེ་དང་

[017B] བདག་ཉིད་ཀྱི་དོན་དུ་ཡོངས་སུ་མ་བཟུང་ཞིང་གཞན་གྱི་དོན་ཁོ་ནར་མཛད་དོ། །དབུས་གཙང་ཁམས་གསུམ་གྱི་དགེ་བའི་བཤེས་གཉེན་མཐའ་ཡས་པ་སྦྲིན་བཞིན་འདུས་པ་རྣམས་ལ་ཟབ་པ་དང་རྒྱ་ཆེ་བའི་ཆོས་
ཀྱི་འཁོར་ལོ་རྒྱ་ཆེར་བསྐོར་ནས་སངས་རྒྱས་ཀྱི་བསྟན་པ་རིན་པོ་ཆེ་ཉི་མའི་ཟེར་གྱིས་རེག་པའི་པདྨོ་བཞིན་དུ་གསལ་བར་མཛད་དོ། །བདག་ཉིད་ཆེན་པོ་འདི་མང་དུ་ཐོས་པའི་རྒྱ་མཚོའི་ཕ་རོལ་ཏུ་སོན་ཀྱང་དམ་པའི་ཆོས་ཆོལ་བ་ལ་ངོམས་པ་མི་མངའ་བའི་དབང་གིས་
སླར་ཡང་ཆོས་ཀྱི་རྣམ་གྲངས་མཐའ་ཡས་པ་གསན་པའི་ཚུལ་སྟོན་པར་མཛད་དེ། ཁ་ཆེའི་པཎྜི་ཏ་ཤྲཱི་ཏ་ཐཱ་ག་ཏ་བྷ་དྲ་ཞེས་བྱ་བའི་དྲུང་དུ། སྒྲ་མདོ་ཀ་ལཱ་པ་དང། དེའི་འགྲེལ་བ་སློབ་མ་ལ་ཕན་པ། སྡེབ་སྦྱོར་གྱི་རྣམ་བཞག་དམ་ཆོས་པདྨ་དཀར་པོ་
འགྲེལ་བ་དང་བཅས་པ། རྡོ་རྗེ་གཅོད་པ་ཚུལ་བརྒྱ་ལྔ་བཅུ་པ་ལ་སོགས་པ་གསན། གློ་བོ་ལོ་ཙཱ་བ་ཤེས་རབ་རིན་ཆེན་གྱི་དྲུང་དུ། གཤེད་དམར་བཅུ་གསུམ་མའི་དབང། དེའི་ཆ་ལག་དང་བཅས་པ། འཕྲེང་བ་བསྐོར་གསུམ། ཕྱག་ན་རྡོ་རྗེའི་ཆོས་སྐོར་ལ་སོགས་
པ་གསན། མཆིམ་ནམ་མཁའ་གྲགས་ཀྱི་དྲུང་དུ། ཉི་ཁྲི་སྣང་བ། ཇོ་བོའི་ཆོས་ཆུང་བརྒྱ་རྩ། བེའུ་བུམ་སྔོན་པོ། དཔེ་ཆོས་རིན་ཆེན་སྤུངས་པ་ལ་སོགས་པ་གསན། གསང་བ་གཉན་འདོད་སྲུང་མགོན་པོའི་དྲུང་དུ། འཇམ་དཔལ་དྲག་པ་སྔགས་ཀྱི་དབང་བདུན་
འཇམ་དཔལ་ཞི་ཁྲོའི་སྒྲུབ་ཐབས། རྟོག་པ་གསུམ་པ། གཏམ་རྒྱུད་ཀྱི་རྟོག་པ་ལ་སོགས་པ་གསན། སློབ་དཔོན་ཡོན་ཏན་དཔལ་གྱི་དྲུང་དུ། དེ་བཞིན་གཤེགས་པའི་སྙིང་པོའི་མདོ་ལ་སོགས་པ་ཟབ་མོའི་མདོ་ལྔར་གྲགས་པ་རྣམས་གསན། ཚོགས་
[018A]༄༅། །སྒོམ་ཀུན་དགའ་དཔལ་གྱི་དྲུང་དུ། འཁྲུལ་འཁོར་གྱི་རིམ་པ་འགའ་ཞིག་གསན། ཞང་ཞུང་པ་རྡོ་རྗེ་འོད་ཟེར་གྱི་དྲུང་དུ། ཡེ་ཤེས་སྙིང་པོ་རྣལ་འབྱོར་མའི་རྒྱུད་ཀྱི་ལུང་གསན། རིན་པོ་ཆེ་སྐྱོབ་པ་དཔལ་གྱི་དྲུང་དུ་
མཁའ་འགྲོ་རྒྱ་མཚོའི་ལུང་གསན། རྒ་ལོ་ཙཱ་པའི་དྲུང་དུ། གཤེད་དམར་ལྷ་ལྔའི་དབང་ཆ་ལག་དང་བཅས་པ། ཕག་མོའི་དབང། ཚོགས་བདག་གི་སྒྲུབ་ཐབས་ལས་ཚོགས་དང་བཅས་པ་ལ་སོགས་པ་གསན། ཆག་ལོ་ཙཱ་པའི་དཔོན་པོ་ཉི་མ་དཔལ་གྱི་དྲུང་དུ་
དཔལ་མཆོག་དང་པོ། དམ་ཚིག་གསུམ་བཀོད་ཀྱི་རྒྱུད། འདུས་པའི་དཀྱིལ་ཆོག་ཉི་ཤུ་པ། བཤད་རྒྱུད་རྡོ་རྗེ་ཕྲེང་བ། མཛོད་ཀྱི་འགྲེལ་བ་རྒྱལ་སྲས་མ། བྱང་སའི་འགྲེལ་བ་རྒྱ་མཚོའི་སྤྲིན་ལ་སོགས་པ་གསན། ཞང་མངོན་བ་བ་རིན་ཆེན་རྡོ་རྗེའི་དྲུང་དུ། ཀུན་
ལས་བཏུས་པའི་བཤད་པ། ཐེག་བསྡུས་ཀྱི་འགྲེལ་པ་རྣམས་གསན། བྲག་ཕུག་བ་འབུམ་པ་འོད་ཟེར་གྱི་དྲུང་དུ། ཤེར་ཕྱིན་སྟོང་ཕྲག་བརྒྱ་པ། ཁྲི་སྲོང་ལྡེའུ་བཙན་གྱིས་མཛད་པའི་འགྲེལ་ཆེན། ཤེར་ཕྱིན་ཡི་གེ་ཉུང་དུ་ལ་སོགས་པ་གསན། འདུལ་
བ་འཛིན་བ་ཤཱཀྱ་བྱང་ཆུབ་ཀྱི་དྲུང་དུ། དགེ་སློང་མའི་སོ་སོར་ཐར་པ། དགེ་སློང་གི་ཚིག་ལེའུ་བྱས་པ། འདུལ་བ་རྒྱ་ཆེར་འགྲེལ། ཀརྨ་ཤ་ཏམ་ལ་སོགས་པ་གསན། སྡོམ་བརྩོན་སེང་གེའི་ལ་གནོན་གྱི་དྲུང་དུ། སྤྱོད་འཇུག་གི་འགྲེལ་ཆེན་
སོ་སོར་ཐར་པའི་ཚིག་གི་བརྗེད་བྱང་གཉིས་གསན། མངོན་པར་དབང་ཕྱུག་བརྩོན་འགྲུས་ཀྱི་དྲུང་དུ། འཇམ་པའི་རྡོ་རྗེ་ལྷ་བཅུ་དགུའི་དབང། བདག་མེད་ལྷ་མོ་བཅོ་ལྔའི་དབང། བདེ་མཆོག་ལྷ་བཅུ་གསུམ་མ་དང། ལྷ་ལྔ་གཉིས་ཀྱི་དབང། སྒྲོལ་མ་ཉི་ཤུ་རྩ་

[018B] རྡོ་རྗེ་འཛིན་པ་ཆོས་ཀྱི་མགོན་པོའི་དྲུང་དུ། ཀུན་རིག་གི་དབང། རྩེ་མོ་རིགས་བསྡུས་ཀྱི་དབང་ལ་སོགས་བ་གསན། དགེ་བའི་བཤེས་གཉེན་ལྷ་བཙུན་གྱི་དྲུང་དུ། རིགས་པ་དྲུག་ཅུ་བའི་འགྲེལ་པ་ཟླ་གྲགས་ཀྱིས་མཛད་པ་སོགས་
གསན། སློབ་དཔོན་སངས་རྒྱས་འབུམ་གྱི་དྲུང་དུ། ཐམས་ཅད་ཡོད་སྨྲའི་འདུལ་བ་ལུང་དུམ་བུ་བཞི་པ་གཞུང་ཁྲི་ཕྲག་བཅུ་གཅིག་ཏུ་ལོངས་པ་དང། མ་ཧཱ་མ་ཡཱའི་འགྲེལ་བ། དུས་འཁོར་གྱི་རྒྱུད་ཕྱི་མ། ཕྱག་ན་རྡོ་རྗེ་མངོན་པར་དབང་བསྐུར་བའི་རྒྱུད་ལ་སོགས་
པ་ཆོས་མང་དུ་གསན། སློབ་དཔོན་འབྲས། བུད་པའི་དྲུང་དུ། དེ་ཁོ་ན་ཉིད་བསྡུས་པའི་འགྲེལ་བ་དང། གསོ་དཔྱད་ཀྱི་མན་ངག་འགའ་ཞིག་གསན་ནོ། དེ་ལྟར་དགེ་བའི་བཤེས་གཉེན་དུ་མའི་གངས་རི་ལས་ཉེ་བར་འོངས་པའི་ཟབ་བ་དང་རྒྱ་ཆེ་བའི་ཆུ་ཀླུང་གྲངས་མེད་པ་
ཐམས་ཅད་བདག་ཉིད་ཆེན་པོ་འདིའི་ཐུགས་ཀྱི་རྒྱ་མཚོ་ཆེན་པོ་དང་རོ་གཅིག་ཏུ་གྱུར་ཏོ། །འདི་ནི་དམ་པའི་ཆོས་གསན་པའི་ཚུལ་མདོ་ཙམ་སྨོས་པ་ཡིན་གྱི། རྒྱས་པར་ནི་གསན་ཡིག་ལས་ཤེས་པར་བྱའོ། །དེ་ནས་སླར་ཡང་རྒྱལ་བོས་གདན་འདྲེན་གྱི་གསེར་
ཡིག་པ་རིམ་པར་བྱུང་བར་བརྟེན། དགུང་ལོ་སུམ་ཅུ་རྩ་གསུམ་པ་མེ་མོ་ཡོས་ལ་ལས་ཚན་བཅུ་གསུམ་གྱི་གྲྭ་སྒྲིགས་མཛད་ནས་བྱོན། དེའི་ཚེ་བཅོམ་ལྡན་རལ་གྲིབས། སངས་རྒྱས་བསྟན་པ་བཀའ་ཕྱག་སྤྲིན་གྱིས་བསྒྲིབས། །སེམས་ཅན་བདེ་སྐྱིད་མི་དཔོན་
ལག་ཏུ་ཤོར། སྙིགས་དུས་དགེ་སྦྱོང་དཔོན་པོའི་བརྟུལ་ཞུགས་འཛིན། འདི་གསུམ་མ་རྟོགས་འཕགས་པ་མྀན་པར་གོ། ཞེས་ཟུར་ཟ་མཛད། དེའི་ལན་དུ་བདག་ཉིད་ཆེན་པོའི་ཞལ་ནས། བསྟན་ལ་འཕེལ་འགྲིབ་ཡོང་བ་རྒྱལ་པས་གསུངས། སེམས་

[019A]༄༅། །ཅན་བདེ་སྐྱིད་རང་རང་ལས་ལ་རག་གང་ལ་གང་འདུལ་དེ་ལ་དེ་སྟོན་བྱེད། །འདི་གསུམ་མ་རྟོགས་མཁས་པ་མིན་བར་གོ་ཞེས་གསུངས་སོ། །ལམ་བར་དུ་བཀའ་གདམས་པའི་དགེ་བའི་བཤེས་གཉེན་ནམ་མཁའ་འབུམ་དང་
མཇལ་ཏེ་དམ་པའི་ཆོས་ཀྱི་གསུང་གླེང་མང་དུ་མཛད། དེ་ནས་བདག་ཉིད་ཆེན་པོ་འདི་ཆུ་ཤེལ་དབང་པོ་རྒྱུ་སྐར་གྱི་ཚོགས་ཀྱིས་བསྐོར་བའམ། ཐུབ་པའི་དབང་པོ་ཉན་ཐོས་ཆེན་པོའི་ཚོགས་ཀྱིས་བསྐོར་བ་ལྟར་སློབ་མ་དུལ་བའི་ཚོགས་མཐའ་ཡས་པ་
དང་བཅས། བོད་ཀྱི་ཡུལ་ནས་དཔག་ཚད་བརྒྱ་ཕྲག་མང་པོའི་ལམ་ཤིན་ཏུ་བགྲོང་དཀའ་བའི་ཆུ་པོ་དུམ་དང། ཐང་དང། རི་རྒྱུད་དུ་མ་དང། ཟམ་པ་དང། འཕྲང་ལ་སོགས་བ་དུ་མ་ལས་བརྒལ་ཏེ་རིམ་གྱིས་སའི་བདག་པོ་ཆེན་པོ་གང་དུ་བཞུགས་པའི་
རྒྱལ་ཁམས་སུ་བྱོན་པར་གྱུར་ཏོ། །དེའི་ཚེ་རྒྱལ་པོ་ཆེན་པོ་དང། དེའི་སྲས་ཀྱི་ཐུ་བོ་ཇི་མ་གྱིམ་དང། བཙུན་མོ་དང། བློན་པོའི་ཚོགས་ཆེན་པོ་དང་བཅས་པ་ཐམས་ཅད་ཀྱིས་རྒྱ་གར་གྱི་གླང་པོ་ཆེ་ལ་རིན་པོ་ཆེའི་དྲ་བས་སྤྲས་པའི་ཁྲི་དང། རིན་པོ་ཆེའི་ཟར་
ཚགས་མངོན་པར་འཕྱང་བའི་གདུགས་དང། རྒྱལ་མཚན་དང། བ་དན་དང། རོལ་མོའི་ཚོགས་རྒྱ་ཆེན་པོ་དུ་མ་དང་བཅས་པ་རྒྱལ་པོའི་འབྱོར་བ་ཆེན་པོས་བསུ་བ་དང། མཆོད་པའི་ཁྱད་པར་དཔག་ཏུ་མེད་པ་མཛད་ཅིང་ཕོ་བྲང་ཆེན་པོར་གདན་དྲངས་ནས་
ཟབ་པ་དང་རྒྱ་ཆེ་བའི་ཆོས་ཀྱི་ཚུལ་དུ་མ་ཞུས་ཤིང། སངས་རྒྱས་ཀྱི་བསྟན་པ་མེ་ཏོག་ཀུ་མུ་དའི་ཚལ་ལ་ཟླ་བའི་འོད་ཟེར་ཤར་བ་ལྟར་ཆེས་ཆེར་གསལ་བར་མཛད་དོ། །དེ་ནས་དགུང་ལོ་སོ་དྲུག་པ་ལྕགས་ཕོ་རྟའི་ལོ། རྒྱལ་པོས་གསོལ་བ་བཏབ་སྟེ་ཀྱཻ་རྡོར་

[019B] དབང་ཡོན་དུ་ཤེལ་ཏམ་གླིང་དྲུག་མ་དང། འཇའ་ས་ཁྱད་པར་ཅན་ཕུལ་ཏེ། གནམ་གྱི་འོག་སའི་སྟེན་གྣ་རྒྱ་གར་ལྷའི་སྲས་པོ། སྤྲུལ་བའི་སངས་རྒྱས། ཡི་གེ་རྩོམ་མི། རྒྱལ་ཁམས་ཆམ་འཇགས་སུ་འཇུག་པ་པོ། གནས་ལྔ་རིག་པའི་པཎྜི་
ཏ་འཕགས་པ་ཏི་ཤྲཱི་ཞེས་པའི་མཚན་གསོལ། དངུལ་བྲེ་ཆེན་སྟོང་རྭ་ཅན། གོས་དར་ལྔ་ཁྲི་དགུ་སྟོང་ལ་སོགས་པ་ཟང་ཟིང་གི་འབུལ་པ་མཐའ་ཡས་པ་ཕུལ། དེ་ལྟར་རྒྱ་དང་ཧོར་གྱི་རྒྱལ་ཁམས་སུ་སངས་རྒྱས་ཀྱི་བསྟན་པའི་བྱ་བ་དང། གདུལ་བྱ་དཔག་ཏུ་མེད་པའི་དོན་
མཛད་ནས། སླར་ཡང་ཁབ་ཅན་པ་རྣམས་ལ་ཐུགས་རྗེས་གཟིགས་ཤིང། ཐུགས་བརྩེ་བར་དགོངས་ནས་སློབ་མའི་ཚོགས་རྒྱ་ཆེན་པོ་དང། སའི་བདག་པོ་རྒྱལ་པོའི་སྲས་རྒྱལ་བུ་ཨ་རོག་ཆེ་ཞེས་བྱ་བ་དཔུང་གི་ཚོགས་རྒྱ་ཆེན་པོ་དང་བཅས་པས་ཞབས་འབྲིང་བྱས་ཤིང་
རིམ་གྱིས་གདན་ས་ཆེན་པོར་བྱོན་པའི་ལམ་རྣམས་སུ་མི་དང་མི་མ་ཡིན་པའི་འགྲོ་བས་འབྱོར་བ་དུ་མས་བསུ་བ་དང། སྐྱེལ་བ་དང། མཆོད་པ་དང། བསྙེན་བཀུར་བའི་ཁྱད་པར་དཔག་ཏུ་མེད་པ་དང། བགྲོད་དཀའ་བའི་ཆུ་བོ་རྣམས་ལ་ཡང། མི་དང་མི་མ་ཡིན་པ་
ཐམས་ཅད་ཀྱིས་ཟམ་པ་འཛུགས་པ་ལ་སོགས་པ་དང། མཐོང་བ་དང་ཐོས་པ་ཐམས་ཅད་ཀྱང་བ་སྤུའི་ཚོགས་ཀུན་ནས་ལྔང་ཞིང་མཆིམ་གཡོག་བར་བྱེད་པ་ལ་སོགས་པ་ངོ་མཚར་བའི་ཁྱད་པར་དཔག་ཏུ་མེད་པ་བྱུང་ཞིང། དེ་དག་སོ་སོའི་བསམ་པ་དང། ཁམས་
དང་མཐུན་པར་དམ་པའི་ཆོས་དུ་མ་བསྟན་ནས་སྨིན་ཅིང་གྲོལ་བར་མཛད་དེ། བྱི་བའི་ལོ་ལ་ངོ་མཚར་བའི་ལྟས་དུ་མ་དང་བཅས་གདན་ས་ཆེན་པོ་དཔལ་ལྡན་ས་སྐྱར་ཕྱག་ཕེབས་པ་ཡིན་ནོ། །དེའི་མོད་ལ་དབུས་གཙང་ན་བཞུགས་པའི་དགེ་བའི་བཤེས་གཉེན་ཆེན་པོ་ཆོས་

[020A]༄༅། །དོན་དུ་གཉེར་བ་སློབ་མའི་ཚོགས་དང་བཅས་པ་དང། མི་ཆེན་བོ་དུ་མ་འདུས་ཤིང། རྒྱ་གར་དང། ཁ་ཆེ་ལ་སོགས་པ་ནས་ཀྱང་འདིའི་སྙན་པས་པཎྜི་ཏ་དུ་མ་བྱུང་ལ། དེ་དག་ཐམས་ཅད་ཀྱིས་རང་རང་གིས་ཇི་ལྟར་འབྱོར་བའི་མཆོད་པ་
དང། བསྙེན་བཀུར་རྒྱ་ཆེན་པོ་བྱས་ཤིང་དགེ་བའི་རྩ་བ་དུ་མ་བསྐྱེད་ནས་དམ་པའི་ཆོས་གསུངས་བར་གསོལ་བ་བཏབ་ཅིང། བདག་ཉིད་ཆེན་པོ་འདིས་ཀྱང་ཆོས་ཀྱི་རྗེ་ཉིད་ལ་མངའ་བའི་དབང་དང་བྱིན་རླབས་ཀྱི་བཀའ་དུ་མ་དང། བཤད་པའི་སྲོལ་
དུ་མ་དང། མན་ངག་གི་སྐོར་ཕྲ་ཞིང་ཕྲ་བ་ཐམས་ཅད་ཀྱང་ང་ལ་ལེགས་པར་ཡོད་པ་ཡིན་པས། ཁྱེད་རང་སོ་སོ་གང་ལ་མོས་པའི་ཆོས་ཐམས་ཅད་ད་ལྟ་ང་ལ་ཞུས་ཤིག་གསུངས་ནས། ཤིན་ཏུ་ཟབ་པ་དང་རྒྱ་ཆེ་པའི་ཆོས་ཀྱི་སྒོ་གྲངས་ལས་འདས་
པ་དཔེ་མཁྱུད་མེད་པར་གནང་ཞིང། ཟང་ཟིང་གི་སྤྱིན་པ་ཡང་རྒྱ་ཆར་སྩལ་ཏེ། གངས་ཅན་པ་རྣམས་ཆོས་དང་ཟང་ཟིང་གཉིས་ཀས་ཚིམ་བར་མཛད་དོ། །གདན་ས་ཆེན་པོར་དེ་ལྟ་བུའི་ཚུལ་གྱིས་ཉིན་མཚན་འདའ་བར་མཛད་ཅིང་འགྲོ་བ་དུ་མ་སྨིན་གྲོལ་
ལ་བཀོད་དེ། དེ་ནས་མེ་མོ་གླང་གི་ལོའི་དཔྱིད་ཟླ་ར་བ་ལ་རྒྱལ་བོ་ཇིམ་གྱིམ་ཞེས་བྱ་བས་སྦྱིན་བདག་བྱས་ནས་གཙང་ཆུ་མིག་རིང་མོར་ཆོས་ཀྱི་འཁོར་ལོ་རྒྱ་ཆེན་པོ་བསྐོར་བའི་ཚེ། བདག་ཉིད་ཆེན་པོ་འདིས་དགེ་འདུན་ཁྲི་ཕྲག་བདུན་ལྷག་པ་ལ་ཞལ་ཟས་གྱ་
ནོམ་བས་བསྙེན་བཀུར་ནས། དགེ་འདུན་རེ་རེ་ལ་གསེར་ཞོ་རེ། སུམ་རྣམ་རེའི་འགྱེད་མཛད་ཅིང་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཏེ། དེར་འདུས་པ་དགེ་འདུན་ཁྲི་ཕྲག་བདུན་དང། གཞན་ཡང་ཆོས་སྨྲ་བའི་དགེ་བའི་བཤེས་

[020B] སྐྱེ་བོ་ཕལ་བ་དང་བཅས་པའི་འབུམ་ཕྲག་ཏུ་ལོངས་པ་ལ་རྒྱལ་པ་ཐམས་ཅད་ཀྱི་བགྲོད་བ་གཅིག་པའི་ལམ་བོ་ཆེ་ཐེག་པ་ཆེན་པོའི་བྱང་ཆུབ་མཆོག་ཏུ་སེམས་བསྐྱེད་པ་འཛིན་དུ་བཅུག་
སྟེ༑ དེ་ཐམས་ཅད་ཀྱང་འབྲས་བུ་བླ་ན་མེད་པ་རྫོགས་པའི་བྱང་ཆུབ་ཏུ་ངེས་པ་ཁོ་ནར་མཛད་བ་ཡིན་ཏེ། རྗེ་འདི་ཉིད་ཀྱྀས་བསྟན་པའི་རྩིས་མཛད་པ་ལས། སྐྱེ་བོ་ཕལ་བ་དང་བཅས་པ་འབུམ་དུ་ལོངས་པ་ལ་དགེ་སློང་རྡོ་རྗེ་འཛིན་པ་འཕགས་པས་བྱང་ཆུབ་ཀྱི་
མཆོག་ཏུ་སེམས་བསྐྱེད་པ་བྱས་པའི་ཉིན་པར་བསྟན་རྩིས་འདི་ཡང་ཡི་གེར་བྲིས་ཞེས་འབྱུང་བ་ཡིན་ནོ། །དེ་ལྟར་ཆོས་འཁོར་ཞག་མ་བཅུ་བཞིའི་རིང་མཛད་ཅིང། མཇུག་ཏུ་དགེ་འདུན་འདུས་པ་རྒྱ་མཚོའི་དབུས་སུ། བདག་ཉིད་ཆེན་བོ་འདིས་བསྔོ་བའི་
ཡོན་བཤད་ཆེན་མོ་མཛད། གཞན་ཡང་མདོ་ཁམས་སྒང་དུ་གསེར་གྱི་པོ་ཏི་བརྒྱ་དང་བཅོ་ལྔ་དང། སྟག་ཐོག་གཞིས་མོ་ཆེན་མདོ་མང་པོ་ཏི་བཞི་བཅུ་གསེར་ལས་བཞེངས་ཤིང། གཞན་ཡང་གདན་ས་ཆེན་པོར་ཆོས་རྗེའི་ནང་རྟེན་གསེར་གྱི་སྒོ་མང་དང་
དེའི་བཞུགས་གནས་གཙུག་ལག་ཁང་གསེར་ཐོག་ཆེ་པ་ལ་སོགས་པ་བཞེངས། མདོར་ན་ཉིན་རེ་བཞིན་ཡང་འབྱོར་བའི་ཁྱད་པར་ཚད་མེད་པ་ཕྱག་ཏུ་བབས་པ་རྣམས་ཀྱང་རང་དོན་དུ་ཏིལ་འབྲུ་ཙམ་ཡང་མི་འཛིན་པར། དཀོན་མཆོག་གསུམ་མཆོད་པ་དང་
ཕོངས་པ་རྣམས་ལ་ཅི་དགར་སྦྱིན་པ་འབའ་ཞིག་མཛད་པ་ཡིན་ནོ། །གཞན་ཡང་བདག་ཉིད་ཆེན་པོ་འདི་ལ་མངོན་པར་ཤེས་པ་ཡང་ཐོགས་པ་མེད་པར་མངའ་སྟེ། རྒྱ་གར་གྱི་པཎྜི་ཏ་གོ་ཏམྦྷ་དྲ་ལ་མཚན་མོ་རྨི་ལམ་ཇི་ལྟར་བྱུང་བ་ཐམས་ཅད་བདག་ཉིད་ཆེན་པོ་

[021A]༄༅། །འདིའི་མངོན་པར་ཤེས་པས་མཁྱེན་ནས་ནང་པར་པཎྜི་ཏ་ལ་གསུང་བྱོན་པའི་ཚེ། པཎྜི་ཏ་ཤིན་ཏུ་ངོ་མཚར་བར་གྱུར་ནས། མཧཱ་གུ་རུ་ལ་མངོན་པར་ཤེས་པ་ཨ་ཚི་ཞེས་ཟེར་ཞིང་ཤིན་ཏུ་དད་པར་གྱུར་ཅེས་གྲག་འདི་ལྟ་བུའི་
བདག་ཉིད་ཆེན་པོ་འདི་ལ་བསྟན་བཅོས་རྩོམ་བའི་རྒྱུ་ཚོགས་ཀྱང་མ་ཚང་བ་མེད་པར་མངའ་བས། གསོལ་འདེབས་དང། སྤྲིངས་ཡིག་དང། སྒྲུབ་ཐབས་དང། མན་ངག་དང། དྲིས་ལན་ལ་སོགས་པ་པོ་ཏི་བཞི་རུ་ལོངས་པ་མཛད་ཅིང། དེ་དག་ཀྱང་ཚིག་སྦྱོར་
ལེགས་ཤིང་དོན་ཟབ་པ། མཁས་པ་རྣམས་མགུ་བ་སྐྱེད་པའི་བསྟན་བཅོས་ཕུན་སུམ་ཚོགས་བར་སྣང་ངོ། །གསུང་ལས་སྐྱེས་པའི་སློབ་མ་ཡང། ཤར་ནུབ་གུང་གསུམ་དང། བླ་མ་གྲགས་པ་བུ་འོད་ཟེར། བླ་མ་བཀྲ་ཤིས་དཔལ། ཞང་དཀོན་
མཆོག་དཔལ། དགེ་སློང་ཀུན་དགའ་བློ་གྲོས། གསལ་བ་འོད་ཟེར་འབུམ། དབུས་པ་སངས་རྒྱས་འབུམ་ལ་སོགས་པ་བཤད་སྒྲུབ་ཀྱི་རྒྱལ་མཚན་འཛིན་པའི་སྐྱེས་མཆོག་མཐའ་ཡས་པ་བྱོན་ཏེ། བདེ་བར་གཤེགས་པའི་རིང་ལུགས་དྲི་མ་མེད་པ་ཆེས་
ཆེར་གསལ་བར་མཛད་དོ། །དེ་ནས་བདག་ཉིད་ཆེན་པོ་འདི་སྐུ་ཚེ་དེ་ཉིད་ཀྱི་གདུལ་བྱ་ཐམས་ཅད་སྨིན་ཅིང་གྲོལ་བར་རང་གི་མངོན་པར་ཤེས་པས་མཁྱེན་ཅིང། སྐུའི་བཀོད་པ་གཞན་གྱིས་སེམས་ཅན་གྱི་དོན་རྒྱ་ཆེན་པོ་མཛད་པའི་དུས་ལ་བབས་པར་གཟིགས་
ནས༑ སློབ་དཔོན་ཆེན་པོ་དྷརྨཱ་ཕ་ལ་རཀྵི་ཏ་ལ་བླ་མས་སྐྱ་བ་ཆེན་པོའི་རྣམ་པར་ཐར་པ་ལ་སོགས་པ་གསུངས་ནས། བླ་མ་དམ་པ་དེ་རྣམས་ལ་ཡོན་ཏན་གྱི་ཕུང་པོ་དེ་ལྟ་བུ་མངའ་ཞིང། བསྟན་པའི་བྱ་བ་དེ་ལྟ་བུ་མཛད་པ་ཡིན་ལ། ངས་ཀྱང་བསྟན་པའི་བྱ་བ་དང་

[021B] ད་ནི་ཁྱོད་ཀྱིས་ཀྱང་དེ་བཞིན་དུ་བྱེད་དགོས་པ་ཡིན་པས་གོ་བར་གྱིས་ཤིག་ཅེས་གསུངས་སོ། །དེ་ཡང་སྔར་སྐུ་ན་ཕྲ་མོའི་དུས་སུ་མནལ་ལམ་དུ། སྦ་མཁར་ཚིགས་བརྒྱད་ཅུ་བ་ཚིགས་བཞི་བཅུ་ཞེ་དྲུག་
པ་དེ་འཁྱོགས་པ་གཅིག་ཕྱག་ཏུ་བྱུང་ནས། ནང་བར་རྗེས་པཎ་ལ་ཞུས་བས། ཚིགས་གྲངས་དེ་རྣམས་ཀྱི་ཚེའི་མཚོན་བྱེད་ཡིན་ཏེ། ཚིགས་ཞེ་དྲུག་པ་ཅུང་ཟད་འཁྱོགས་པ་དེ་ལོ་དེར་སློབ་པ་ན་ཅུང་ཟད་དོགས་པའི་ལྟས་ཡིན་པས་དེ་དུས་གཟབ་དགོས་ཞེས་
གསུངས་པའི་ལུང་བསྟན་ལྟར་མྱ་ངན་ལས་འདའ་བ་ལ་མངོན་དུ་ཕྱོགས་བར་གྱུར་པ་ན། མི་དགེ་བའི་ལྟས་དང་མཚན་མ་མང་དུ་བྱུང། དེའི་ཚེ་བདག་ཉིད་ཆེན་པོ་འདི་ལ་བདེ་བ་ཅན་ན་དེ་བཞིན་གཤེགས་པ་ཨ་མི་ཏཱ་བྷ་ཝ། པདྨ་རཱ་གའི་རི་བོ་ལྟར་ཀུན་ནས་བརྗིད་པའི་
ཞབས་ཀྱི་དྲུང་ན། བྱང་ཆུབ་སེམས་དཔའི་ཚོགས་དུ་མ་ཀུན་ཏུ་བཟང་པོའི་མཆོད་པའི་སྤྲིན་གྱི་ཕུང་པོ་ཆེན་པོས་མཆོད་པ་བྱེད་པ་ལ་སོགས་པ་སངས་རྒྱས་ཀྱི་ཞིང་རྣམ་པར་དག་པ་དུ་མའི་བཀོད་པ་ཐུགས་དམ་དུ་གཟིགས་པའི་སྣང་བ་བྱུང་ལ། ཁྱད་པར་དུ་འབྲུག་ལོ་ཟླ་བ་བཅུ་
པའི་ཚེས་གསུམ་གྱི་མཚན་མོ་ལ། དཔལ་གྱི་རི་ལ་སློབ་དཔོན་ཆེན་པོ་ཀླུ་སྒྲུབ་བྱང་ཆུབ་ཀྱི་ཤིང་རྒྱ་དང་ཚད་གཞལ་བར་དཀའ་བའི་ཞབས་ཀྱི་དྲུང་ན་བཞུགས་པ་ལ། བདག་ཉིད་དབུ་མ་རིགས་པའི་ཚོགས་དྲུག་ལ་སོགས་པ་གསན་ཅིང། ནམ་མཁའ་ལ་ལྷའི་བུ་མོ་དུ་མས་
མཆོད་པའི་ཁྱད་པར་དཔག་ཏུ་མེད་པས་མཆོད་བ་བྱེད་པ་དང། རིག་པའི་རྒྱལ་མོ་རྨ་བྱ་ཆེན་མོ་མངོན་སུམ་དུ་བཞུགས་པ་རྣམས་རྨི་ལམ་དུ་གསལ་བར་བྱུང་ཞེས་གསུངས་ནས། དེའི་རྣམ་པར་ཐར་པ་ནི་མ་འོངས་པའི་སེམས་ཅན་རྣམས་ཀྱི་དོན་དུ་འབྲི་བ་མཛད་དོ། །

[022A]༄༅། །བླ་མ་པཎ་ཆེན་གྱི་དུས་མཆོད་ཟླ་པ་བཅུ་པ་ནས་བཟུང་སྟེ་མཛད་པ་ལ། དྲུང་ན་འཁོད་པ་རྣམས་ན་རེ། དུས་མཆོད་འདི་སྔར་ནས་ཟླ་བ་བཅུ་གཅིག་པ་ལ་མཛད་པ་མ་ལགས་སམ་ཞེས་ཞུས་པས། དེ་བཞིན་ཡིན་མོད་ཀྱི། ལོ་རེའི་
ནང་དུ་ཟླ་བ་རེ་ཙམ་བྱེད་པ་དམ་བཅའ་ཡིན་ལ། བཅུ་གཅིག་བའི་ཟླ་བ་ཚང་བར་མཎྜལ་འབུལ་བ་ལ་སོགས་པ་མ་བྱུང་གིས་དོགས་ནས་བསུ་བ་ཡིན་མོད་གསུང། དེ་ལྟར་ཟླ་བ་བཅུ་གཅིག་པའི་ཚེས་བཅོ་བརྒྱད་ཀྱི་བར་དུ་ཚོགས་སུ་བྱོན་ཅིང་ཆོས་གནང་
བཅུ་དགུ་ནས་ཚོགས་སུམ་བྱོན་པར་གཟིམས་ཁང་རང་དུ་བཞུགས་པ་མཛད། དེ་ནས་དགུང་ལོ་ཞེ་དྲུག་པ་ལྕགས་པོ་འབྲུག་གི་ལོ་ཟླ་བ་བཅུ་གཅིག་པའི་ཉི་ཤུ་གཉིས་ཀྱི་སྔ་དྲོའི་ཆ་ལ་མཆོད་པའི་ཚོགས་རྒྱ་ཆེན་པོ་ཤོམས་གསུངས་ནས། རྡོ་རྗེ་དང་དྲིལ་བུ་
བསྣམས་ཏེ། གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་མྱ་ངན་ལས་འདའ་བའི་ཚུལ་བསྟན་ཏོ། དེ་ནས་གདུང་ཞུགས་ལ་ཕུལ་བས་གདུང་རྣམས་ནི་རིང་བསྲེལ་གྱི་ཕུང་པོ་ཆེན་པོར་གྱུར་ཅིང། ངོ་མཚར་བའི་ལྟས་ཀྱང་མང་དུ་བྱུང་ངོ། །དེ་
ལྟ་བུའི་བདག་ཉིད་ཆེན་པོ་འདི་ནི། ལོ་ཙཱ་བ་ཀ་པ་དཔལ་བརྩེགས་ཀྱི་སྐྱེ་བར་གྲགས་ཏེ། སློབ་དཔོན་པདྨའི་མ་འོངས་ལུང་བསྟན་ལས། ལོ་ཙཱ་ཀ་པ་དཔལ་བརྩེགས་ཁྱོད། །དཀར་ནག་རྒྱ་རུ་འགྲོ་དོན་བྱེད། །དེ་ནས་ཨུ་རྒྱན་གྷ་ན་རུ། །པདྨ་དང་གྲོས་བསྟན་
ནས༑ ༑གཙང་གི་གྲོམ་པ་ཞེས་བྱ་བར། །འཁོན་གྱི་རིགས་གྱུར་ལུག་ལོ་བ། །དེ་ཡིས་སྡེ་སྣོད་བསྟན་པ་འཛིན། །འཕགས་པའི་མཚན་ཅན་གསང་སྔགས་སྐྱོང། །མཐའ་མི་དེ་ཡིས་འདུལ་བར་འགྱུར། །ཞེས་གསུངས་པ་ལྟར་རོ། །འོད་གསལ་འཁོན་

[022B] །རྒྱལ་སྲས་དཔའ་པོ་སྨྲ་བའི་ཟླ་བ་འཛེག་གངས་ཅན་འཇིག་རྟེན་ཀུ་མུད་གཞོན་ནུའི་ཚལ། །ཕན་དང་བདེ་བའི་འཛུམ་དཀར་ཅི་ཡང་འགྱེད། །རྨད་བྱུང་གསང་གསུམ་མཛད་པ་ཡིས། །ས་ཡི་བདག་པོ་ཐུགས་ཕྲེགས་ཏེ། །
དབང་སྔོན་རལ་བའི་ཅོད་པན་གྱིས། །ཁྱོད་ཞབས་རྡུལ་འཕྲེང་གཏོང་མི་ཕོད། །མཐའ་ཡས་སྐྱེ་རྒུའི་རྐང་སྟེགས་ཉིད་གྱུར་ཅིང། །དགེ་ལེགས་ནགས་ཚལ་ཕྲེང་བ་བསྐྲུན་པ་འདི། །ནོར་འཛིན་ཁྱོན་ནམ་ཁྱོད་ཀྱི་འཕྲིན་ལས་ཞེས། །བདག་གི་ཡིད་ནི་ཐེ་ཚོམ་དཔྱང་ཐག་
འཛིན། །ཞེས་པ་ནི་འགྲོ་བའི་མགོན་པོ་ཆོས་རྒྱལ་འཕགས་བར་སྐུའི་སྐྱེ་བ་བཞེས་པའི་ཡལ་འདབ་སྟེ་བརྒྱད་པའོ།།    ༈    །།འཆད་རྩོད་རྩོམ་པའི་འོད་ཟེར་འབུམ་ཕྲག་གིས། །མདོ་རྒྱུད་གཞུང་ལུགས་པདྨ་ཁ་ཕྱེ་སྟེ། །ལེགས་བཤད་སྦྲང་རྩིའི་དགའ་སྟོན་
རྩོལ་མཛད་པ། །བསོད་ནམས་རྒྱལ་མཚན་ཞབས་ལ་གུས་པས་འདུད་དེ་ཡང་འཁྲུངས་རབས་ལས། འགྲོ་བའི་མགོན་པོ་བསོད་ནམས་འཕགས་པ་ཞེས། །མདོ་སྔགས་རྒྱུད་སྡེ་རྒྱ་མཚོའི་ཕ་རོལ་སོན། །མཐུ་སྟོབས་དབང་ཕྱུག་གནོད་སྦྱིན་བྲན་དུ་འཁོལ། །ཡོངས་
འཛིན་གདུལ་བྱའི་སྐྱབས་ལ་གསོལ་བ་འདེབས། ཞེས་གསུངས་པ་ལྟར་ཆོས་ཀྱི་རྗེ་བླ་མ་དམ་པ་བསོད་ནམས་རྒྱལ་མཚན་དུ་སྐུའི་སྐྱེ་བ་བཞེས་པའི་ཚུལ་ནི། འགྲོ་མགོན་འཕགས་པའི་གཅུང་སློབ་དཔོན་ཕྱག་ན་རྡོ་རྗེ་ལ་སྲས་དྷརྨ་པཱ་ལ་དང། སློབ་དཔོན་ཡེ་
འབྱུང་གཉིས་བྱུང་བའི་ཕྱི་མའི་སྲས་བདག་ཉིད་ཆེན་པོ་བཟང་པོ་དཔལ་ཞེས་བྱ་བ་ནི་རྗེ་འདིའི་ཡབ་ཡིན་ལ། དེ་ཡང་ཡབ་ཀྱིས་དགུང་ལོ་ལྔ་བཅུ་བཞེས་པ་དང། ཡུམ་ཞ་ལུ་སྐུ་ཞང་གི་སྲས་མོ་གཞོན་ནུ་འབུམ་ལོ་ཉེར་བདུན་ལོན་པའི་ཚེ། རྗེ་འདི་ལྷུམས་སུ་ཞུགས་པར་
[023A]༄༅། །ན་ཡུམ་གྱི་རྨི་ལམ་དུ་ཉི་མའི་དཀྱིལ་འཁོར་ལྟོ་བར་ཞུགས་པའི་སྣང་བ་དང། གཡས་རུ་གཙང་བོ་དུས་གཅིག་ལ་འཐུངས་པ་དང། ཆུ་དེ་ལ་མི་མང་པོ་བརྒལ་བར་ཆས་པས། དེ་རྣམས་ཆུ་ལ་སྒྲོལ་བར་རྩོམ་པ་རྨིས་ཏེ། བོ་དོང་ཨེའི་
བླ་མ་འཁོན་སྟོན་ལ་ཞུས་པས་ཁྱེད་ལ་སྲས་སངས་རྒྱས་ཀྱི་བསྟན་པའི་གསལ་བྱེད་ཆེན་པོ་ཞིག་གམ། ཡང་ན་སྟོབས་ཀྱི་འཁོར་ལོས་བསྒྱུར་བའི་རྒྱལ་བོ་ལྟ་བུ་བསོད་ནམས་དང་ལྡན་པ་གཅིག་བལྟམས་པའི་ལྟས་ཡིན་ཞེས་ལུང་བསྟན། ཆུ་ཕོ་བྱི་བའི་ལོ། ས་ག་
ཟླ་བའི་ཚེས་བརྒྱད་ཀྱི་སྔ་དྲོ་རིན་ཆེན་སྒང་གི་བླ་བྲང་གོང་མར་སྐུ་འཁྲུངས། དེའི་ཚེ་ས་གཡོ་པ་དང། ནམ་མཁའ་ལ་འཇའ་ཚོན་འཁྲིགས་པ། ཁའུ་གཙང་པོ་ཆེར་རྒྱས་པ་ལ་སོགས་པ་དགེ་ལགས་ཀྱི་ལྟས་མང་དུ་བྱུང་བས། མི་ཐམས་ཅད་ཇོ་མོའི་སྲས་འཁྲུངས་
པའི་ལྟས་ཨ་ལ་ལ་ཞེས་དགའ་ཞིང་ངོ་མཚར་བར་གྱུར་ཏོ། །མཚན་ཡང་རྨི་ལྟས་དང་མཐུན་པར་ཉི་མ་བདེ་བའི་བློ་གྲོས་ཞེས་བཏགས་སོ། །བླ་ཆེན་ཏི་ཤྲཱི་ཀུན་དགའ་བློ་གྲོས་ལ་སོགས་པ་ཡབ་གཅིག་ལ་ཡུམ་མི་གཅིག་པའི་སྐུ་མཆེད་དགུ་འཁྲུངས་པའི་
མཐའ་ལྟག་ནི་ཆོས་རྗེ་ཉིད་ཡིན་ནོ། །སྲས་དེ་གསོ་བའི་མ་མ་ཀུན་དགའ་སྐྱིད་ཅེས་པ་ལ་གཏད་ནས་བསྐྱེད་བསྲིངས་ཏེ། རང་བཞིན་གྱི་ཡིད་དུ་འོང་བ། གཟུགས་མཛེས་ཤིང་ལྟན་སྡུག་པ། བྱིས་པའི་སྤྱོད་པ་ལས་འདས་པ། ཀློག་དང་ཡི་གེ་ལ་སོགས་པ་བརྡ་
སྤྲད་པ་ཅམ་གྱིས་མཁྱེན་པ། ཞི་ཞིང་དུལ་བ་ལ་སོགས་པའི་ཡོན་ཏན་དུ་མ་དང་ལྡན་པར་གྱུར་ཏོ། །འཁྲུངས་ནས་ཟླ་བ་གསུམ་ཙམ་འདས་བ་ན་ཏིང་ངེ་འཛིན་ཟབ་མོ་ལ་མངའ་བརྙེས་ཤིང་མངོན་བར་ཤེས་བ་དང་ལྡན་པ་ཆོས་རྗེ་ཉན་པོ་བ་བསོད་ནམས་བརྟན་

[023B] དེ་ནས་དགུང་ལོ་གསུམ་ཙམ་བཞེས་པ་ན་མཁས་གྲུབ་ཆེན་པོ་རོང་བ་ཤེས་རབ་སེང་གེས་སྐུ་རིམ་པ་མཛད་དེ། གཤིན་རྗེའི་གཤེད་དམར་པོ་ལྷ་ལྔའི་དབང་བསྐུར་བ་ཡང་གསན། དེ་ཙམ་ན་སྒྲོ་སྨོན་ཅན་གྱི་བླ་
མ་བཟང་པོ་བ་ལས་ལུགས་འཇམ་དབྱངས་ཨ་ར་པ་ཙ་ནའི་ལུང་མནོས་ནས་བླ་མས་ཀྱང་སྒྲུབ་གྲོགས་མཛད་དེ་ཟླ་གསུམ་ཙམ་བསྒྲུབས་པས་ཐུགས་རབ་ཐོགས་པ་མེད་པ་བྱུང། བརྩམས་བ་ཐམས་ཅད་ཀྱི་མགོར་ཡང་འཇམ་པའི་དབྱངས་ལ་མཆོད་བརྗོད་མཛད། དགུང་
ལོ་བརྒྱད་པ་ལ་རིན་ཆེན་སྒང་དུ་སྡེ་སྣོད་འཛིན་པ་དུ་མའི་དབུས་སུ། རྒྱ་བོད་ཀྱི་མཁས་གྲུབ་དུ་མ་དང། ཡབ་མེས་གོང་མ་རྣམས་ཀྱྀ་བཞེད་སྲོལ་ཕྱིན་ཅི་མ་ལོག་པར་རྣམ་གྲངས་དུ་མས་གསལ་ཞིང་རྒྱ་ཆེ་བར་གསུངས་པས། སྡེ་སྣོད་འཛིན་པ་ཐམས་ཅད་ཀྱང་
ངོ་མཚར་ཞིང་སྙན་པའི་གྲགས་པ་ཆེན་པོ་བསྒྲགས་སོ། །དེ་ནས་ཡབ་ཡུམ་ལ་སོགས་པ་ལ་རབ་ཏུ་བྱུང་བའི་ཞུ་བ་ནན་ཆེར་ཞུས་ཀྱང་ཡུན་རིང་བོར་མ་གནང། རབ་ཏུ་བྱུང་བ་ལ་དཀའ་ལས་ཆེན་པོ་བྱུང་གསུངས། བླ་མ་བཟང་པོ་བ་དང། བླ་མ་གཞོན་ནུ་དཔལ་
གཉིས་ལས་པ་ཆོས་བརྟག་གཉིས། བདེ་དགྱེས་ཡོ་ག་གསུམ་ལ་སོགས་བས་ལུགས་ཀྱི་དབང་བྱིན་རླབས་ལུང་མན་ངག་མང་དུ་གསན་ཅིང་ཕྱག་ལེན་ཕྲ་མོ་ཡན་ཆད་ཐུགས་སུ་ཆུད་པར་མཛད། ཁྱད་པར་བླ་མ་བཟང་པོ་བདེ་ཉིད་ལས་དུས་འཁོར་སྦྱོར་དྲུག་
ཐུགས་རྗེ་ཆེན་པོའི་དམར་ཁྲིད་ལ་སོགས་པ་ཞུས་པས། འཇམ་པའི་དབྱངས་ཀྱི་ཞལ་གཟིགས་ཤིང་ཏིང་ངེ་འཛིན་གྱི་སྒོ་དུ་མ་ཐུགས་ལ་འཁྲུངས། ཡབ་བདག་ཉིད་ཆེན་པོ་ལས་བདེ་མཆོག་ཀྱེ་རྡོར་སྒྲོལ་མ་ལ་སོགས་པའི་དབང། ཆོས་སྐྱོང་ཆེ་ཆུང་གི་རྗེས་

[024A]༄༅། །གནང། ཐུགས་བསྐྱེད་ལ་སོགས་པ་ཆོས་མང་དུ་གསན། དགུང་ལོ་བཅུ་གཅིག་པ་ལ་བླ་ཆེན་ཀུན་དགའ་བློ་གྲོས་ཀྱི་དྲུང་དུ་དགེ་བསྙེན་གྱི་སྡོམ་པ་ཞུས་ཏེ། ཐེག་ཆེན་སེམས་བསྐྱེད། བདེ་ཀྱེ་ཡོ་ག་གསུམ་ལ་སོགས་པའི་དབང་
ཆོས་སྐྱོང་ཆེ་ཆུང། ཚོགས་བདག་དམར་ཆེན། དཀར་མོ་ཉི་ཟླའི་རྗེས་གནང་ལ་སོགས་པ་དུ་མ་གསན་ནོ། །དེ་ནས་སྔགས་མཚན་ཉིད་ཀྱི་གཞུང་ལུགས་རྒྱ་མཚོའི་ཕ་རོལ་ཏུ་སོན་པ་བླ་མ་དཔལ་ལྡན་སེང་གེ་ལས་ཚད་མ་རྣམ་འགྲེལ་ལ་སོགས་པའི་མཚན་ཉིད་
རྡོ་རྗེ་ཕྲེང་བ་ལ་སོགས་པའི་དབང་བྱིན་རླབས། ལམ་འབྲས་ལ་སོགས་པའི་ཁྲིད་མན་ངག་རྒྱུད་འབུམ་ལ་སོགས་བའི་ལུང། བླ་མ་དེ་ལ་བཞུགས་པ་ཕལ་ཆེ་བ་གསན་ཞིང་ཐུགས་སུ་ཆུད་དོ། །དགུང་ལོ་བཅུ་བདུན་པ་ལ་གངས་ཅན་གྱི་མཁས་གྲུབ་ཐམས་ཅད་
ཀྱིས་བསྟེན་པའི་འདུལ་བ་འཛིན་པ་ཆེན་པོ་ཇོ་གདན་ཚོགས་པའི་མཁན་ཆེན་བསོད་ནམས་གྲགས་པས་མཁན་པོ། །མཁས་མཆོག་དཔལ་ལྡན་སེང་གེས་སློབ་དཔོན། བླ་མ་བཟང་པོ་བས་གྲིབ་ཚོད་པ་མཛད་དེ་རབ་ཏུ་བྱུང་ནས་བསོད་ནམས་རྒྱལ་མཚན་དཔལ་བཟང་
པོ་ཞེས་མཚན་གསོལ། དགུང་ལོ་བཅུ་དགུ་པ་ལ་དཔང་ལོ་ཙཱ་བ་བློ་གྲོས་བརྟན་པའི་དྲུང་དུ། གཅེན་འཇམ་དབྱངས་དོན་ཡོད་རྒྱལ་མཚན་པ་དང་ལྷན་ཅིག་མངོན་པ་ཀུན་ལས་བཏུས་ཀྱི་བཤད་པ་དང། ཀླུ་སྒྲུབ་ཀྱི་བསྟོད་ཚོགས་ལ་སོགས་པ་གསན་
དགུང་ལོ་ཉི་ཤུ་བ་ལ་དགེ་ཚུལ་གྱི་མཁན་སློབ་ཞུས་པའི་མཁན་སློབ་རྣམས་ཀྱིས་དགེ་སློང་གི་མཁན་སློབ་ཀྱང་མཛད། གྲིབ་ཚོད་པ་བླ་མ་དོན་ཡོད་དཔལ་བ་དང། གྲོགས་ལྡན་པ་སློབ་དཔོན་གྲུབ་རྒྱལ་བ་ལ་སོགས་པ་དད་པའི་དགེ་འདུན་མཁས་ཤིང་བཙུན་པ་

[024B] གཅེན་པོ་འཇམ་པའི་དབྱངས་དོན་ཡོད་རྒྱལ་མཚན་
དཔལ་བཟང་པོ་དང་སྐུ་མཆེད་གཉིས་བསྙེན་པར་རྫོགས་པར་མཛད་དོ། །མཁན་ཆེན་བསོད་ནམས་གྲགས་པ་དང། མཁན་ཆེན་བསོད་ནམས་བཟང་པོ་བ་ལས་འདུལ་བ་མདོ་རྩ། ལུང་སྡེ་བཞི་ལ་སོགས་པ་འདུལ་བའི་ཆ་ལག་ལག་ལེན་དང་བཅས་པས་ཐོག་
དྲངས་ཏེ། ཆོས་ཀྱི་རྣམ་གྲངས་དུ་མ་གསན་ནོ། །དེ་ནས་བཟུང་སྟེ་འདུལ་བའི་སྤང་བླང་གི་ཉེས་ལྟུང་ཕྲ་མོ་ཡང་ཁྱད་དུ་མི་གསོད་ཅིང། ཕམ་ལྷག་སོགས་ཀྱི་ཉེས་བསམ་གོས་པ་ཡིན་ནོ། །དགུང་ལོ་ཉེར་གཅིག་པ་ལ་དབང་ལོ་ཙཱ་བ་བློ་གྲོས་བརྟན་པ་རིན་ཆེན་སྒང་བླ་
བྲང་དུ་གདན་དྲངས་ཏེ། རྩ་བ་ཤེས་རབ། དེའི་འགྲེལ་བ་ཚིག་གསལ། དབུ་མ་འཇུག་པ་རང་འགྲེལ་དང་བཅས་པ་བཞི་བརྒྱ་པ་སོགས་དབུ་མའི་སྐོར་དང། བདེ་མཆོག་ལྷ་ལྔ། ལྷ་བཅུ་གསུམ་མ་སོགས་ཀྱི་སྒྲུབ་ཐབས་ཀྱི་ལུང། གཤིན་རྗེའི་གཤེད་ཀྱི་སྐོར་དུ་མ། སྒྲོལ་
མའི་སྒྲུབ་ཐབས་ལས་ཚོགས་དང་བཅས་པ་གསན། དགུང་ལོ་ཉེར་གཉིས་པ་ལ་བོ་དང་ཨེར་བྱོན་ནས་ལོ་ཙཱ་བ་དེ་ཉིད་ཀྱི་དྲུང་དུ། སའི་དངོས་གཞི། མངོན་པ་ཀུན་ལས་བཏུས་ཀྱི་འགྲེལ་བ་རྒྱལ་སྲས་མ། བྱམས་ཆོས་ཕྱི་མ་བཞི་འགྲེལ་བ་དང་བཅས་པ། ཉི་ཤུ་
པ་རྩ་འགྲེལ། སུམ་ཅུ་བ་རྩ་འགྲེལ་སོགས་གསན། དགུང་ལོ་ཉེར་གསུམ་བ་ལ་ལོ་ཙཱ་བ་དེ་ཉིད་ཀྱི་དྲུང་དུ། མངོན་བ་ཀུན་བཏུས་ཀྱི་བཤད་བ། ཐུབ་བ་དགོངས་རྒྱན་གྱི་བཤད་པ། བསླབ་པ་ཀུན་བཏུས། མདོ་ཀུན་བཏུས། ཆོས་ཆུང་བརྒྱ་རྩ། བ་རི་བརྒྱ་རྩ། སྒྲུབ་ཐབས་

[025A]༄༅། །རྒྱ་མཚོ་ལ་སོགས་པ་གསན། དགུང་ལོ་ཉེར་བཞི་པ་ལ་པོ་དོང་ཨེར་ལོ་ཙཱ་བ་དེ་ཉིད་ཀྱི་དྲུང་དུ། ཚད་མ་ཀུན་ལས་བཏུས་རང་འགྲེལ་དང་བཅས་པ། གཏན་ཚིག་ཐིགས་པ། འབྲེལ་བ་བརྟག་པ་ལ་སོགས་པ་ཚད་མའི་བསྟན་བཅོས་
དུ་མ་དང། ཀྱེ་རྡོར་སྙིང་འགྲེལ་ལ་སོགས་པ་མདོ་སྔགས་ཀྱི་ཆོས་ཚུལ་མཐའ་ཡས་པ་གསན་ནས་ཐུགས་སུ་ཆུད་པར་མཛད། ཡང་དེའི་དྲུང་དུ། དུས་འཁོར་གྱི་རྒྱུད་ཀྱི་བཤད་པ་ཡོངས་སུ་རྫོགས་པར་གསན་ནས་དུས་འཁོར་འགྲེལ་ཆེན་དུ་གྲགས་པ་ཡང་མཛད་
རྗེ་འདི་ལ་བཀའ་དྲིན་ལྷག་པར་ཆེ་བའི་བླ་མ་ལྔ་ཡོད་པའི་གཅིག་ལོ་ཙཱ་བ་ཆེན་པོ་འདི་ཡིན་ནོ། །དེ་ནས་དཔལ་ལྡན་ས་སྐྱ་བའི་སྒྲུབ་རྒྱུད་ཀྱི་བསྟན་འཛིན་ཆེན་པོ་ཆོས་ཀྱི་རྗེ་བྲག་ཕུག་པ་བསོད་ནམས་དཔལ་པའི་དྲུང་དུ། དཔལ་དགྱེས་པ་རྡོ་རྗེའི་རྒྱུད་དབང་
ཟབ་མོ་དང། དེའི་ལུས་དཀྱིལ་གྱི་དབང། གསུང་ངག་རིན་པོ་ཆེ་མན་ངག་ཡོངས་སུ་རྫོགས་པ་ཆ་ལག་དང་བཅས་པ་ཉམས་ཁྲིད་དུ་གསན་ནས། དེའི་ཚེ་རྟེན་འབྲེལ་བསྒྲིགས་པའི་ཕྱིར་བླ་མའི་གཟིམས་མལ་དུ་ཆོས་རྗེ་ཉིད་ཐུགས་དམ་མཛད་ཅིང་ཉམས་
ཁྲིད་སྐྱོང་བར་བཞུགས་སུ་གསོལ་བ་ན། ཏིང་ངེ་འཛིན་གསུམ་སྐྱོན་མེད་ཐུགས་ལ་འཁྲུངས་པས། བླ་མ་བྲག་ཕུག་པའི་གསུང་གིས། རང་རེ་ཚོས་ལོ་དང་ཟླ་བར་བསྒོམ་པ་བས་དྲུང་བ་འདིས་ཞག་རེ་བསྒོམ་པ་ཏིང་ངེ་འཛིན་གྱི་སྐྱེ་ཚུལ་བཟང་པར་འདུག་འདི་ནི་ཐ་
མལ་བར་མི་འདུག་ཅེས་གསུངས་པ་སོགས་ཀྱི་སྒོ་ནས་བསྔགས་པ་ཡར་ཆེར་མཛད། ལུས་དཀྱིལ་གྱི་དབང་གསན་པའི་ཚེ། ལུས་དཀྱིལ་གྱི་ལྷ་ཚོགས་ལུས་ཀྱི་གནས་དེ་དང་དེ་རུ་བྱོན་ནས་བཞུགས་པའི་སྣང་བ་བྱུང། གཞན་ཡང་བླ་མ་དེ་ཉིད་ཀྱི་དྲུང་དུ། བདེ་མཆོག་

[025B] གཤེད་དམར་ལྷ་བཅུ་གསུམ་མ། འཇིགས་བྱེད་རྭ་ལུགས། མཧཱ་མཱ་ཡ། སྒྲོལ་མ་ལྷ་བཅུ་བདུན་མ། རིགས་གསུམ་སྤྱི་དང། ཕག་མོ་སྐོར་གསུམ། ཆོས་སྐྱོང་ཆེ་ཆུང་ལ་སོགས་པའི་དབང་བྱིན་རླབས་རྗེས་གནང། ཆོས་རྗེ་ཁུ་དབོན་
གྱི་བཀའ་འབུམ་ཕལ་ཆེ་བ་དང། ལུང་མན་ངག་མང་བོ་གསན་ཞིང། དེ་དག་གི་ཕྱག་ལེན་ཕྲ་མོ་ཚུན་ཆད་ཀྱང་མ་འདྲེས་པར་ཐུགས་སུ་ཆུད་པར་མཛད། སྔར་བླ་མ་གཞན་ལས་ཐོབ་པ་དུ་མ་ཡང་བླ་མ་འདི་ལ་བསྐྱར་ནས་གསན་པར་མཛད་དེ། ཆོས་རྗེ་ཉིད་ཀྱི་
ཞལ་ནས། བླ་མ་འདི་ནི་ཆོས་རྗེས་སྐྱ་པ་ནས་བརྒྱུད་པའི་ཆོས་བསྐོར་ལ་རྒྱུན་མ་ཆད་ཅིང། དམ་ཚིག་གི་སེལ་གཅིག་ཀྱང་མ་ཞུགས་པས་བྱིན་རླབས་ཀྱི་བཀའ་བབས་པའི་སྒོ་ནས་བསྐྱེད་རྫོགས་ཀྱི་ཏིང་ངེ་འཛིན་ཁྱད་པར་ཅན་ཐུགས་རྒྱུད་ལ་འཁྲུངས་
ཤིང། བླ་མ་གོང་མའི་ཕྱག་ལེན་རྡོ་རྗེ་དྲིལ་བུ་འཛིན་ཚུལ་ཚུན་ཆད་ཀྱང་མ་འདྲེས་པར་སྐྱོང་བའི་བརྒྱུད་པ་རྣམ་པར་དག་པར་འདུག་པས། ངས་སྔར་གཞན་དུ་ཐོབ་པའི་ས་སྐྱ་བའི་ཆོས་མང་པོའང་སླར་བསྐྱར་ནས་ཞུས་ཞེས་གསུངས་ཤིང། བླ་མ་རྣམས་ཀྱི་
ནད་ནས་འགྲན་གྱི་དོ་མེད་དུ་མཛད་དོ། །བླ་མ་བྲག་ཕུག་པའི་ཞལ་ནས། ཆོས་རྗེ་བ་ཁྱེད་ལ་ཧོར་གྱིས་གདན་འདྲེན་འོང་བར་འདུག་དེར་བྱོན་ན་འགྲོ་དོན་ཆེན་པོ་འོང་བར་འདུག་སྟེ་སྐུ་ཚེ་ཐུང་བར་འདུག་འོན་ཀྱང་འབྱོན་མི་དགོས་པ་བྱེད་མཁན་འདྲ་འོང་
བར་འདུག་ཅེས་དང། བོད་འདིར་དུས་སྐབས་དན་པ་འཆར་ཞིང་ཡུན་རིང་བསྡད་ཀྱང་མི་ལེགས་པ་མང་པོ་མཐོང་བར་འདུག་ཅེས་པ་དང། ད་ལོ་བཅུ་ལྷག་ཙམ་ན་མར་ས་སྐྱ་པ་ལ་འབྱུང་ཚུལ་ལ་སོགས་པ་མ་འོངས་པ་མང་པོ་ལུང་བསྟན་ཏོ། །གཅེན་བོ་ཀུན་

[026A]༄༅། །དགའ་ཉི་མ་དང། ཏི་ཤྲཱི་ཀུན་དགའ་རྒྱལ་མཚན། འཇམ་དབྱངས་དོན་ཡོད་རྒྱལ་མཚན་པ་རྣམས་ལས་ཀྱང་ཐུགས་བསྐྱེད་དང་ཚད་མ་ལ་སོགས་པའི་ཆོས་ཅུང་ཟད་གསན། ཀུན་སྤངས་ཆེན་པོའི་བུ་ཆེན་ཆོས་རྗེ་བྲག་ཁ་པ་
གྲགས་པ་སེང་གེ་ལས་དུས་འཁོར་གྱི་དབང། སྦྱོར་དྲུག་ཐུགས་རྗེ་ཆེན་པོའི་དམར་ཁྲིད། གཅོད། གཟེར་ལྔ། དཀའ་ཐུབ་ཀྱི་སྐོར་ལ་སོགས་པ་མང་དུ་གསན། བདེ་དྲོད་ཀྱི་ཉམས་རྟོགས་དང་ལྡན་པ་བླ་མ་སྲོན་པ་ཆོས་དཔལ་བཟང་པོ་པ་ལས་སྦྱོར་དྲུག་
ཁོང་པ་རང་གི་ལུགས་ཀྱི་སྲོག་རྩོལ་གྱི་མན་ངག་གཤིན་རྗེའི་གཤེད་ཀྱི་ཆོས་སྐོར་ལ་སོགས་པ་མང་དུ་གསན། གན་པ་རིན་ཆེན་རྒྱལ་མཚན་པ་ལས་གུར་རིགས་བསྡུས། གསང་འདུས་འཕགས་ཞབས། ཕྱག་རྡོར་བདེ་ཁྲོས། འཁོར་ཆེན། ཚེ་དཔག་
མེད་གྲུབ་རྒྱལ་མ། ས་ལུགས་ཀྱི་ཡང་ཕུར། རྣམ་འཇོམས་བིར་ལུགས་ལ་སོགས་པའི་དབང་དང། བུ་ཏྲ་ལ་སོགས་པའི་རྗེས་གནང་མང་དུ་གསན། ཐམས་ཅད་མཁྱེན་པ་བུ་སྟོན་རིན་པོ་ཆེའི་དྲུང་དུ། གདན་བཞིའི་དབང། རྡོ་རྗེ་དབྱིངས་ཀྱི་དབང། དཔལ་
མཆོག་རིགས་བསྡུས་ཀྱི་དབང། རྩེ་མོ་རིགས་བསྡུས་ཀྱི་དབང་ལ་སོགས་པ་དབང་བསྐུར་གྱི་རིགས་ཟབ་ཅིང་རྒྱ་ཆེ་བ་དུ་མ་དང། རྒྱུད་ཀྱི་བཤད་བཀའ་དང། གཞན་ཡང་རྒྱུད་དང་དེའི་འགྲེལ་བ། སྒྲུབ་ཐབས། དཀྱིལ་ཆོག་མན་ངག་ལ་སོགས་པ་ཆོས་
ཀྱི་རྣམ་གྲངས་མཐའ་ཡས་པ་དང། བུ་སྟོན་པ་རང་གི་གསུང་འབུམ་ཕལ་ཆེ་བ་རྣམས་གསན། འཕགས་མཆོག་འཇིག་རྟེན་དབང་ཕྱུག་གི་རྣམ་འཕྲུལ་རྒྱལ་སྲས་ཐོགས་མེད་པ་ལས་ཁམས་གསུམ་རྣམ་རྒྱལ་གྱི་དབང་ལ་སོགས་པ་མདོ་སྔགས་ཀྱི་ལུང་མང་དུ་

[026B] ཇོ་གདན་མཁན་ཆེན་གཞོན་ནུ་མགོན་པོ་ལས་དབང་བྱིན་རླབས། མདོ་རྒྱུད་ཀྱི་གཞུང་འགྲེལ་མན་ངག་ཕྲན་མང་པོ་རྣམས་རྩད་བཅད་ཅིང་གཞན་ལ་ཞུ་རུ་བཏང་ནས་མང་དུ་གསན། ལོ་ཆེན་བྱང་ཆུབ་རྩེ་མོ་ལས་སྒྲ་སྙན་ངགས་ལ་སོགས་པ་གསན་
སྦྱོང་མཛད་ཅིང། ཚུར་ཡང་ཆོས་བཀའ་ཅི་རིགས་ཞུས། གཞན་ཡང་རིགས་དང་ཡོན་ཏན་ལ་སོགས་ཀྱིས་ཁེངས་པ་མི་མཛད་པར་གང་དང་གང་ལ་མཁས་པ་སུ་ལ་ཡང་འདྲི་བ་དང། རང་གཞན་ལ་ཆོས་ཀྱི་དག་ཐེར་ཁོན་མཛད་པས་བསྟན་པ་གསལ་བར་མཛད་
ཐོན་བྱ་བྲལ་བ་ལ་སོགས་པ་ཕལ་པ་ཅིག་ལའང་མཉམ་འགྲོགས་སུ་མཛད་ནས་ཆོས་གདམས་ངག་ཅུང་ཟད་ཤེས་པ་ཙམ་ཡང་ཕན་ཚུན་བརྡར་ཤ་གཅོད་པ་སོ་སོའི་བློ་ལ་ངེས་པར་མཛད་པའི་སྒོ་ནས་གངས་ཅན་གྱི་ཁྲོད་ན་ཐེག་པ་གསུམ་གྱི་ཆོས་ཀྱི་བཀའ་ལུང་
མན་ངག་རྣམ་པར་དག་བ་འགྱུར་རོ་ཅོག་ཕལ་མོ་ཆེ་གསན་ཅིང། སྦྱོར་བྱུང་གི་བརྩོན་འགྲུས་ཕུལ་དུ་བྱུང་བས་བླ་མ་སོ་སོའི་བཞེད་སྲོལ། གསུང་སྒྲོས་ཕྱག་ལེན་རྣམས་མ་འདྲེས་པར་ཐུགས་སུ་ཆུད་པར་མཛད་དོ། །གཞན་ཡང་སྐུ་གཟུགས་མཆེད་རྟེན་ལ་
སོགས་པའི་ཆགས་ཚད། གསེར་འགྱུར་ལ་སོགས་པ་བཟོའི་རིགས་དུ་མ་དང། ཡན་ལག་བརྒྱད་པ་ལ་སོགས་པ་གསོ་བ་རིག་པའི་གཞུང་མན་ངག་ལག་ལེན་དུ་མཁྱེན་པར་མཛད། སམ་སྐྲྀ་ཏ་ལ་སོགས་པའི་རྒྱ་དཀར་ནག་ཧོར་བོད་ལ་སོགས་པའི་ཡི་གེ་དང་
སྒྲའི་བྱེ་བྲག་དུ་མ་མཁྱེན་ལ། དེ་དག་གི་དོན་སྤྱི་དང་རང་གི་མཚན་ཉིད་ཕྱིན་ཙམ་ལོག་པར་མངོན་སུམ་དང་རྗེས་དཔག་དང་ལུད་ཚད་མའི་སྒོ་ནས་གཏན་ལ་འབེབས་པ་ལ་ཐོགས་པ་མེད་པའི་གཏན་ཚིགས་རིགས་བ་དང། ཐེག་པ་གསུམ་གྱི་སྡེ་སྣོད་གསུམ་སྤྱི་དང། སོ་སོའི་

[027A]༄༅། །ཁྱད་པར་སྟོན་པའི་གཞུང་ཕལ་མོ་ཆེ་གསན་ཅིང་ཐུགས་སུ་ཆུད་དེ། རྗེ་བཙུན་བསོད་རྩེ་ཆུ་བོ་གངྒཱ་ཚུན་ཆད་ན་གསན་རྒྱ་ཆེ་བས་བོད་དུ་འགྱུར་རོ་ཅོག་ལ་མ་གསན་པ་ཙམ་མེད་པར་བྱེད་ལ། དེ་ཙམ་ཞིག་ངས་ཀྱང་བྱ་བསམ་པའི་
གོ་ཆ་གྱོན་པ་ཡིན་ཏེ། ཧོར་གྱིས་གཅོས་པས་ཅུང་མ་གྲུབ། གཞན་རྣམས་ཀྱང་བསྟན་པ་ལ་བསམ་ལ་དེ་བཞིན་གོ་ཆ་བསྐྱེད་དགོས་གསུངས་སོ། །དེ་ལྟར་དམ་པའི་ཆོས་ཚོལ་བ་ལ་བརྩོན་འགྲུས་ཕུལ་དུ་བྱུང་བ་སྟེ། ཆོས་རྗེ་ཉིད་ཀྱི་ཞལ་ནས། ད་ལྟ་བོད་ན་
ཡོད་པ་གཅིག་ལ་མཁན་ཆེན་བུ་སྟོན་པའི་བརྩོན་འགྲུས་ལ་སུས་ཀྱང་མི་ངོ། །དེ་མིན་གཞན་གཅིག་ལ་ང་ཡང་བརྩོན་འགྲུས་ཆུང་རྒྱུ་མེད་ཅེས་གསུངས། དགུང་ལོ་ཉེར་བདུན་བཞེས་པའི་ཚེ། ལོ་གཅིག་གི་ནང་དུ་ཧོར་གྱིས་གདན་འདྲེན་པ་ཐེངས་གསུམ་
བྱུང་སྟེ། བླ་མ་བྲག་ཕུག་པའི་གསུང་དྲན་ནས་ཐབས་སྣ་ཚོགས་པའི་སྒོ་ནས་བྱོལ་ཐབས་མཛད། དེ་ནས་གདན་འདྲེན་པའི་གསེར་ཡིག་བ་དང་བཅས་ལྷ་སར་བྱོན་ཏེ། ཇོ་བོ་རིན་པོ་ཆེ་ལ་གསེར་ཆབ་གསོལ། བསྟོད་པ་ལེགས་པ་ཞིག་མཛད་པས་འཇའ་དང་མེ་
ཏོག་གི་ཆར་འབབས་པ་སོགས་པ་ངོ་མཚར་བའི་ལྟས་མང་དུ་བྱུང། དེ་ནས་གུང་ཐང་ནས་གདན་དྲངས་པ་ལྟར་བྱོན་ནས་དེར་ཟླ་བ་དྲུག་ཙམ་བཞུགས། བར་སྐབས་ཤིག་བསམ་ཡས་སུ་མཁན་པོ་བོ་དཧི་ས་ཏྭའི་དབུ་ཐོད་གདན་དྲངས་ཏེ་གཟུངས་དང་རྟེན་ཁྱད་པར་
ཅན་མང་པོའི་ནང་རྫོང་མཛད་ནས་བསྟོད་པ་ལེགས་པ་ཞིག་དང་མཆོད་པ་གྱ་ནོ་མ་པ་འབུལ་བར་མཛད་པས་མེ་ཏོག་གི་ཆར་འབབ་པ་དང། ལྷའི་རོལ་མོའི་སྒྲ་སྒྲོགས་པ་སོགས་བྱུང། དགུང་ལོ་ཉེར་བརྒྱད་ནས་དྲུག་ཅུ་ལྷག་བཞེས་ཀྱི་བར་དུ་གཅོ་ཆེར་རིམ་གཉིས་ཟབ་

[027B] མདོ་སྔགས་ཀྱི་ཆོས་ལ་གཟིགས་རྟོགས་དང་འཆང་རྩོད་རྩོམ་གསུམ་སོགས་བསྟན་པའི་བྱ་བ་ཁོ་ནས་དུས་འདའ་བར་མཛད་དོ། །དེ་ལྟ་བུའི་བླ་མ་དམ་པ་འདི་ནི་མངོན་པར་རྟོགས་པའི་ཡོན་ཏན་དྲི་མ་མེད་པ་ལ་མངལ་
བརྙེས་པ་ཡིན་ཏེ། ལྷག་བ་ཚུལ་ཁྲིམས་ཀྱི་བསླབ་པའི་དབང་དུ་བྱས་ན། སོ་ཐར་བྱང་སེམས། རིག་པ་འཛིན་པའི་བསླབ་བྱ་བསྲུང་སྡོམ་རྣམས་མིག་གི་འབྲས་བུ་ལྟར་གཅེས་པར་བསྲུང་ཞིང། ཁྱད་པར་སོ་སོར་ཐར་པ་ལ་གཙིགས་ཆེ་བར་མཛད་དེ་
ཤ་ཆང། ཕྱི་དྲོའི་ཁ་ཟས། ཐ་ན་གོས་ཕུ་དུང་མ་གྱོན་པ་ལ་སོགས་པ་འདུལ་བ་དང་འགལ་བ་ཕྲ་མོ་ཙམ་ཡང་སྤངས་ཏེ། དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་འདུལ་བ་ནས་ཇི་ལྟར་གསུངས་པ་བཞིན་ཕྱག་ལེན་ལ་ཐེབས་པར་མཛད་དོ། །ལྷག་པ་ཤེས་
རབ་ཀྱི་བསླབ་པ་དང་ལྡན་པའི་ཚུལ་ཡང། རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་ཅིང། འཁོར་འདས་ཀྱི་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་གཟིགས་ཤིང་ཐ་སྙད་དུ་རྟེན་ཅིང་འབྲེལ་བར་འབྱུང་བའི་ཚོགས་མ་
ལུས་པ་ཆུ་ནང་གི་ཟླ་བ་ལྟར་གཟིགས་པའི་མཁྱེན་རབ་ཕུན་སུམ་ཚོགས་པ་མངའ་འོ། །ལྷག་བཏིང་ངེ་འཛིན་གྱི་བསླབ་པ་དང་ལྡན་པའི་ཚུལ་ཡང། དབུས་སུ་དུས་གཅིག་གི་ཚེ། སྲོད་ཅིག་དགེ་བཤེས་འདྲ་དང་ཆོས་ཀྱི་གསུང་གླེད་མཛད་པའི་དོན་ཚིགས་བཅད་དུ་དྲུང་
ནས་མཛད། བསྙེལ་དོགས་ནས་མུན་ནག་ཕྱག་ཡིག་མཛད། མི་ཉག་ཤེར་རྒྱལ་དྲུང་ན་ཡོད་བས། དྲུང་ནས་ཕྱག་ཡིག་བྱང་དྲག་པས་རྒྱུས་ཐོག་ནས་འོད་བ་ལགས་སམ་ཞུས་པས། འམ་འབུ་ལ་འོད་གསལ་གྱི་སྣད་བ་ཟླ་བ་ཤར་བའི་སྣང་བ་ཙམ་ཞིག་རྒྱུན་དུ་
[028A]༄༅། །ཡོད་པས་བྲིས་པ་ཡིན་གསུངས་ཏེ། སང་བ་ལྟས་པས་ཉིན་པར་བྲིས་པ་དང་ཁྱད་མི་འདུག་པས། ཁོང་པ་ཡང་ཡིད་ཆེས་ཏེ་དད་པ་ཆེན་པོ་སྐྱེས། ཡང་ཆོས་རྫོང་པའི་དགེ་བཤེས་ཞིག་གོང་དཀར་དུ་འགྲོ་བའི་ཚེ་ཕྱག་དབང་
དང་སྐུ་ཁམས་ཞུས་པས། ཁྱེད་རང་ཕྱིན་པ་ལེགས་པར་འོངས། ལྷག་པའི་ལྷ་དང་མཇལ་བར་འདུག་གི་ཞེས་གསུངས་ནས། དགེ་བཤེས་དེས་ཀྱང་ཕྱིན་པས། གཡས་རུ་ལ་འགྲོ་བའི་ཚེ་ཀོ་བའི་ནང་ནས་ཡི་དམ་དྲན་པར་བྱས་ཏེ་གསོལ་བ་བཏབ་པས། སྲིན་
པོ་རི་ངོས་ཀྱི་ནམ་མཁའ་ལ་འཁོར་ལོ་བདེ་མཆོག་ཞལ་མཐོང། ཏིང་ངེ་འཛིན་དང་རྟོགས་པ་བསམ་གྱིས་མི་ཁྱབ་པ་སྐྱེས་པས་ཆོས་རྗེ་ཉིད་ལ་རྡོ་རྗེ་འཆང་དངོས་ཀྱི་མོས་པ་སྐྱེས། ཡང་ཆོས་རྫོང་དུ་དབང་བསྐུར་བ་མཛད་པ་ཅིག་གི་ཚེ། དབང་རྫས་
རྡོ་དྲིལ་རིམ་པས་གཏད་པ་ན་བླ་མ་ལེགས་པ་བྱ་བ་ཕལ་བ་ཅིག་ཡོད་པ་དེའི་མདུན་དུ་སླེབས་ཙ་ན། དྲུང་གིས་ཕྱག་དྲིལ་ཁྱེར་ཤོག་གསུངས་ནས་གནང་སྟེ། ཕྱིས་གསང་ཕུ་བྲག་ནག་གི་གདན་ས་བྱས་པས་གསང་སྔགས་ཀྱི་ལག་ལེན་ལ་དེ་བས་འགྲོ་དོན་
ཆེ་བ་མེད་པ་ཅིག་བྱུང། གཞན་ཡང་བླ་མ་དཔལ་ལྡན་ཚུལ་ཁྲིམས་ལ་ཁྱོད་ཀྱིས་ཁྲིད་གཉེར་གྱིས་ཤིག་གསུངས་པས། ཕྱིས་ཁྲིད་དཔོན་དུ་གྱུར་དེ་དག་ཀྱང་མངོན་པར་ཤེས་པའི་ཏིང་ངེ་འཛིན་བསམ་གྱིས་མི་ཁྱབ་པ་མངའ་བའི་མཐུར་སྣང་ངོ། དེར་མ་
ཟད་བདག་གཞན་མཉམ་བརྗེ་བྱང་ཆུབ་ཀྱི་སེམས་མངའ་པའི་ཚུལ་ནི། དྲུང་གི་གཟིམས་ཁང་བྱང་ཆུབ་རྫོང་ཞེས་བྱ་བའི་དགེ་རུ་འབྲོག་སྡེ་ཅིག་ལ་སྟོད་བྱང་གིས་ཆ་ལ་གཉེན་ཚན་འདྲའི་སྟོབས་ཀྱིས་བྲོས་པས། མ་གཅིག་ལ་སོགས་པ་རིན་ཆེན་སྒོ་གི་ཉེ་

[028B] དེ་པ་རྩད་བཅད་ནས་འགུགས་པ་ཡིན་ཟེར་པ་ལ་ཁོང་པ་རང་བྱང་ངོས་དགའ་བ་ཡིན་ཡང་གང་བདེ་ལ་བཏང་དགོས་གསུངས་ནས། གཞན་མི་དགའ་བ་དང་མི་འདོད་པ་རྣམས་ཐམས་ཅད་དུ་སྤོང་ཞིང། རང་རང་སོ་སོ་ཇི་ལྟར་དགའ་བདེའི་
མཐུན་ཕྱོགས་ཁོ་ན་མཛད་དེ། གཞན་གྱི་འདོད་པ་སྒྲུབ་པའི་གེགས་རྣམ་པ་ཐམས་ཅད་དུ་མི་མཛད་པར་སྣང་ཞིང། གཞན་ལ་ཕན་པ་དང་བདེ་བ་འབའ་ཞིག་ཅི་ནུས་སུ་སྒྲུབ་པར་མཛད་དེ། ཐ་ན་སྐྱེ་བོ་དམན་པ་སྤྲང་པོ་ཅིག་གི་ལམ་དུ་མིག་ན་བ་ལ་སོགས་
པས་ཀྱང་ཞུས་ན་དེའི་མདུན་དུ་བཞུགས་ཏེ། ལྗགས་ཆབ་བམ། གདམས་ངག་སྨན་སྦྱོར་ལ་སོགས་པ་ཐབས་ཇི་ལྟར་མངའ་བས་ཕན་འདོགས་ཤིང་ཕ་མས་བུ་ལ་བྱ་བ་བཞིན་མཛད་པ་འདི་ནི་ཀུན་གྱིས་མཐུན་སྣང་དུ་གྲུབ་པའོ། །གཞན་ཡང་དཔལ་ལྡན་
ས་སྐྱ་པའི་གདུང་རབས་རྩོད་མེད་བོད་ཤིང་སྒོ་ཅན་གྱི་བདག་པོ་འཕགས་པ་རིན་པོ་ཆེའི་གཞི་ཐོག་གི་གདན་སར་མངའ་ཕུལ་ཏེ། ཀུ་ཤྲཱིའི་མཚན་དང། དམ་ཁ་ལ་སོགས་གོང་ནས་འཇའ་ས་དང་གནང་སྦྱིན་ཡང་ཡང་བྱུང། གདུང་རྒྱུད་ཐམས་ཅད་ཀྱི་གཙོ་
བོར་གྱུར་པ་ཡིན་པས། འཆད་ཉན་ལ་སོགས་པའི་བསྟན་པའི་བྱ་བ་དང། སྡེ་དང་རྒྱལ་ཁམས་ཆོས་བཞིན་དུ་སྐྱོང་བ་ལ་སོགས་པའི་ཐུགས་ཀྱི་གོ་ཆ་ཆེན་པོ་བགོས་ན་ཡང། ཞལ་ངོ་གདུང་བརྒྱུད་མང་བས། རང་རང་སེ་སོ་ནས་ས་སྐྱའི་བདག་པོ་བྱ་པར་
འདོད་པས། ས་སྐྱར་བཞུགས་ཙ་ན་སྐུ་བསོད་དང་མངའ་ཐང་ལ་མི་འཆམ་པས། སོ་སོ་ནས་འཁྲུག་ལོང་དང་རང་གཞན་ཐམས་ཅད་ཆགས་སྡང་མི་དགེ་བ་སྟོབས་ཆེན་འཕེལ་བའི་རྣམ་འགྱུར་མང་པོ་གཟིགས་ནས། རང་གི་འཇིག་རྟེན་འདིའི་འཁོར་ལོངས་

[029A]༄༅། །སྤྱོད་གོས་དང། མངའ་ཐང་བདེ་སྐྱིད་ཐམས་ཅད་ལ་གཅེས་པར་འཛིན་པའི་འཇིག་རྟེན་ཆགས་སྡང་གི་ཁྱུ་ནས་བུད་དེ། གཞན་ཇི་ལྟར་འདོད་པ་བཞིན་བྱེད་དུ་འཇུག་པ་དེ་ཉིད་ཆོས་དང་མཐུན་པར་དགོངས་ནས་གཞན་ཅི་དགར་བཅུག་ཅིང་
དགའ་མགུར་མཛད་དེ། རང་ཉིད་དྭགས་ཀོང་ལ་སོགས་པ་གཞན་ལ་གནོད་པར་མི་འགྱུར་བའི་གནས་གཡེང་བ་མེད་པ་རྣམས་སུ་འཇིག་རྟེན་གྱི་བྱ་བ་ཐམས་ཅད་དོར་ནས། སེམས་ཅན་གྱི་དོན་དུ་བསྟན་པ་རིན་པོ་ཆེའི་ཁུར་བསྣམས་ཏེ། དེ་ཡང་ཕྱོགས་རིས་ཀྱི་སྡེ་སྐྱོང་
བ་དང། ལོངས་སྤྱོད་མངའ་ཐང་ལ་མི་འཆམ་པའི་སྒོ་ནས་སྔེ་འཁྲུག་དང། རྒྱལ་ཁམས་ཀྱི་ཡོ་བྱུས་ཡིན་ཟེར་ནས་གཡོ་སྒྱུ་ཁྲམ་གསུམ་གྱི་མི་དགེ་བ་དུ་མས་རང་གཞན་ཐམས་ཅད་ཕུང་ཞིང་མི་དགེ་བ་འཕེལ་བའི་བྱ་བ་བྱེད་པ་རྣམས་སེམས་ཅན་གྱི་དོན་དང་བསྟན་པའི་ཞབས་
ཏོག་བྱེད་པ་མ་ཡིན་ཏེ། གཞན་ཆོས་ལ་འཇུག་པ་ལ་རང་ཆོས་བཞིན་བྱེད་དགོས་པས། རང་ཆོས་བཞིན་བྱེད་པ་ནི་བསླབ་པ་གསུམ་ལ་ནན་ཏན་བྱེད་པ་དེ་ཉིད་སངས་རྒྱས་ཀྱི་བསྟན་པ་འཛིན་པ་དང། སེམས་ཅན་གྱི་དོན་ཡིན་གསུངས་ནས་ཆོས་རྗེ་ཉིད་ཀྱང་སངས་
རྒྱས་ཀྱི་བསྟན་པ་དང་སེམས་ཅན་ལ་དགོངས་ནས་སྔོན་གྱི་མཁས་གྲུབ་རྣམས་ཀྱི་ཚུལ་ལ་ཞུགས་ཏེ། གསུང་རབ་ལས་ཇི་སྐད་བཤད་པ་བཞིན་བསླབ་པ་གསུམ་ལ་ནན་ཏན་དུ་སྒྲུབ་པ་ལྷུར་ལེན་ཅིང་ཆོས་བཞིན་དུ་མཛད་དོ། །གཞན་ཡང་ཡི་དམ་ཆོས་སྐྱོང་ལ་
སོགས་པའི་ཞལ་བསྟན་ཅིང་བྱིན་གྱིས་བརླབས་པ་ཡིན་ཏེ། དགུང་ལོ་ཉི་ཤུ་སྐོར་ཅིག་བཞེས་པའི་སྐབས་སུ་མནལ་ལམ་དུ། ཆོས་རྗེས་སྐྱ་པཎྜི་ཏ་ཡིན་ཟེར་བའི་སྐུ་གཟུགས་རིང་པོ་བྱས་པ། ན་བཟའ་ཐེར་ལྕམ་དུར་ཁ་གསོལ་བ་གཅིག་རྨིས་ཏེ། མནལ་སད་

[029B] དུས་ཕྱིས་དཔེ་ཁང་ན་ཆོས་རྗེ་བའི་ན་བཟའ་ཐེར་ལྕམ་དུར་ཁ་ད་ལྟའི་མི་གཟུགས་རིང་པོ་མིན་པས་མི་རྫོགས་པ་ཞིག་བྱུང་བས་སྔར་གྱི་རྨི་ལམ་དྲན་གསུངས། ཡང་བར་སྐབས་
ཤིག་པཎ་ཆེན་ཤཱཀྱ་ཤྲཱི་ཡིན་ཟེར་བའི་དགེ་སྦྱོང་གཟུགས་རིང་པོ་བྱས་པ་ལ། ཤ་བྱིན་གྱི་ཅུང་ཕྲ་བ། རས་རྡོ་ཆོས་ཀྱི་ཕྱར་བུ་མནབས་པ། ཕྲག་ཆུང་བཟེད་པ། དབྱིབས་མཁན་ཆེན་དྷརྨ་ཤྲཱི་འདྲ་བ་ཅིག་དང་མཇལ་ནས་ཆོས་གསན་པའི་མནལ་ལམ་བྱུང་
བ་དང། ཡང་ལན་ཅིག་དིང་རི་གླང་འཁོར་ཡིན་ནམ་སྙམ་པ་ཞིག་ཏུ་ཕ་དམ་པ་ཡིན་ཟེར་བའི་རྣལ་འབྱོར་བ་གཟི་བརྗིད་ཅན་ཞིག་དང་མཇལ་ནས་ཆོས་གསན་པ་རྨིས་ཏེ། དེ་དུས་མཁན་ཆེན་བུ་སྟོན་པ་ལ་ཞི་བྱེད་ཀྱི་སྐོར་རྣམས་ཆེད་དུ་གཏད་ནས་ཞུ་བསམ་པ་མེད་ནའང་
ཉིན་གཅིག་མཁན་ཆེན་པའི་ཞལ་ནས། ངས་ཞི་བྱེད་ཀྱི་སྐོར་རྣམས་ང་རང་གི་ཁུ་བོ་ལ་ཐོབ་པ་ཡིན་གསུངས་པས་རྐྱེན་བྱས་ནས་ཞུ་བའི་འདུན་པ་བྱུང་སྟེ་དེ་ལ་ལྟ་བ་འདྲ་ཞེས་གསུངས། ངག་གཞན་ཡང་ཆོས་རྒྱལ་འཕགས་པ་ལ་སོགས་པའི་བླ་མ་གོང་མ་དུ་མའི་
ཞལ་གཟིགས་ཏེ་བྱིན་གྱིས་བརླབས་ཤིང། ཡང་བླ་མ་ཏི་ཤྲཱི་ཀུན་དགའ་རྒྱལ་མཚན་སྐུ་གཤེགས་ནས། རྒྱལ་པོས་བླ་མ་འདི་སྤྱན་འདྲེན་པའི་གསེར་ཡིག་པ་བཏང་སྐབས། དེའི་གནས་ཚུལ་གསན་པས་ས་སྐྱ་ན་ཆོས་གསུང་འཕྲོ་ལ་སུས་ཀྱང་མཚོར་བར་
ཕྱོགས་གཞན་དུ་འབྱོན་པར་བརྩམས་ཏེ་ཁའུ་ལམ་བརྒྱུད་ནས་དྭགས་པོར་བྱོན་པ་ན་ཁའུ་ཉིན་ཁ་པ་ཆེན་པོ་ཞིག་བབས་པའི་ལམ་ཁ་ན། སྤྱང་ཀིའི་རྗེས་འདྲ་བ་སེམས་ཅན་གང་ཡིན་མི་ཤེས་པ་ཅིག་གི་རྗེས་གཅིག་འདུག་པ་དེ་དེད་ནས་བྱོན་པས་དྭགས་པོར་

[030A]༄༅། །མ་སླེབས་ཀྱི་བར་དུ་སེམས་ཅན་དེའི་རྗེས་འདུག་པས་ལམ་མ་ནོར་པར་བྱུང། དེ་ནི་ཆོས་སྐྱོང་གི་རྣམ་འཕྲུལ་དུ་འདུག་ཅེས་གསུངས། ཡང་ལན་ཅིག་རྗེ་འདི་པ་འཕན་ཡུལ་གྱི་གྲོག་ནང་དུ་ཞག་མལ་མཛད་པའི་ནུབ་མོ་དགེ་སློང་བཟང་
རྒྱལ་བས་དངུལ་ཏམ་ཅིག་ཡོད་པ་སྔས་འོག་ཏུ་བཅུག་ནས་ཉལ་བའི་ཚེ། གནས་ཚང་དེ་བས་མཚན་ཕྱེད་ཙམ་ན་དངུལ་ཏམ་དེ་བརྐུས་ནས་ཁྱེར་སོང་པ་ཚོར་ནས་རྗེས་གཅོད་ལ་རྒྱུག་པས། གནས་ཚང་གི་མི་རྣམས་ཀྱིས་བརྡུང་བརྡེག་བྱས། དེ་ནས་མ་འགྱང་བར་
གནས་ཚང་དེ་པའི་ཁང་པ་ལ་ཐོག་རྒྱབ་སྟེ་མི་ངོ་དྲག་པ་དེ་འདས། དེ་ཡང་ཆོས་སྐྱོང་གི་ནུས་པར་འདུག་ཅེས་གླེང། ཡང་ལན་ཅིག་ཆོས་རྫོང་གིས་ཆ་གཟིགས་པར་བརྩམས་ཏེ་གཞུང་ཀོ་ལ་བྱོན་པའི་ཚེ། ཀོ་བ་རལ་ནས་གཞན་ཐམས་ཅད་ཏ་བཏབ་པོར་གྱུར་
པ་ན༑ རྗེ་འདིས་སྐྲག་མི་དགོས་ཉེན་ཅི་ཡང་མེད་གསུངས་པས། ཀོ་བ་སླེ་ལ་ཐོགས་ནས་གནོད་པ་ཅི་ཡང་མ་བྱུང། དེའི་ཚེ་ཀོ་བ་ལ་འཇའ་གཉིས་རིམ་གྱིས་ཟུག་པས་ཐམས་ཅད་ངོ་མཚར། ཡང་ལན་ཅིག་དྭགས་པོའི་མཁར་ཀླུ་བཟང་དུ་བཞུགས་ནས་
དུས་འཁོར་འགྲེལ་ཆེན་རྩོམ་པའི་གྲ་བ་མཛད་པ་ན། ནུབ་གཅིག་མནལ་ལམ་དུ་མཁན་ཆེན་བུ་སྟོན་པ་ཡིན་སྙམ་པ་ལ། རེས་འགའ་བུད་མེད་གཅིག་ཡིན་སྙམ་པ་ཞིག་གིས་སྣག་བུམ་དང་སྨྱུ་གུ་གཉིས་གཏད་ནས་མགྱོགས་པར་བྲིས་ཤིག་ཟེར་བ་བྱུང་
གཞན་ཡང་འཆད་རྩོད་རྩོམ་གསུམ་གྱི་སྒོ་ནས་རྒྱལ་པའི་བསྟན་པ་རིན་པོ་ཆེ་ཉིན་མོ་ལྟར་གསལ་བར་མཛད་པ་ཡིན་ཏེ། འཆད་པ་ཉི་མའི་འོད་ཟེར་གྱིས་གདུལ་བྱའི་བློ་གྲོས་ཀྱི་པདྨོ་རབ་ཏུ་རྒྱས་པར་མཛད་པའི་ཚུལ་ནི། གདན་ས་ཆེན་པོ་དཔལ་ལྡན་ས་སྐྱ་དང་

[030B] སྒྲོ་སྨོན་ཅན། མངའ་རིས་གུང་ཐང། ལྷས། བསམ་ཡས། སྙེ་ཐང་ཆོས་རྫོང། དྭགས་པོ། ཡར་ལུང་ལ་སོགས་པ་དབུས་གཙང་མངའ་རིས་དང་བཅས་པ་ནས་ལེགས་པར་བཤད་པ་དོན་དུ་གཉེར་བའི་མཁས་པའི་སྐྱེ་བོ་དཔག་ཏུ་མེད་པ་འདུས་པ་རྣམས་ལ་
དབུ་མ་རིགས་པའི་ཚོགས་དྲུག་སྤྱོད་འཇུག་བྱམས་ཆོས་ལྔ། མངོན་པ་གོང་འོག་ཚད་མ་སྡེ་བདུན་ལ་སོགས་པ་མཚན་ཉིད་ཀྱི་ཕྱོགས་དང། དགྱེས་པ་རྡོ་རྗེ། བདེ་མཆོག་གསང་པ་འདུས་པ། དུས་ཀྱི་འཁོར་ལོ་ལ་སོགས་བརྒྱུད་སྡེ་རྣམས་ཀྱི་དབང་དང། རྒྱུད་འགྲེལ་
གྱི་བཤད་པ། བསྐྱེད་རྫོགས་ཉམས་ཁྲིད་ལ་སོགས་པ་མདོ་དང་སྔགས་ཀྱི་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་བསྐོར་ཏེ། གདུལ་བྱ་མཐའ་ཡས་པ་སྨིན་གྲོལ་གྱི་ལམ་བཟང་པོ་ལ་འགོད་པར་མཛད། ཁྱད་པར་དགུང་ལོ་ང་བདུན་བཞེས་པའི་ཚེ། སྙེ་ཐང་དུ་དབུས་
གཙང་གི་སྡེ་སྣོད་འཛིན་པ་ཕལ་མོ་ཆེ་འདུས་པ་ལ་དུས་ཀྱི་འཁོར་ལོའི་རྒྱུད་དང། དེའི་འགྲེལ་པ་དྲི་མེད་འོད་ཀྱི་བཤད་ལུང་རྒྱས་པར་སྩལ། དུས་འཁོར་གྱི་འཆད་ཉན་གཅིག་ལ་དབུས་རང་དུ་སྡེ་སྣོད་འཛིན་པའི་ཚོགས་པ་དེ་ལས་ཆེ་བ་མ་བྱུང་བར་གྲག་ཡང་དགུང་ལོ་དྲུག་ཅུ་རེ་
གཅིག་ཙམ་བ་ཞེས་པའི་ཚེ། བོ་དོང་ཨེའི་ཆོས་གྲྭ་ཆེན་པོར། མཁས་གྲུབ་ཕྱོགས་ལས་རྣམ་རྒྱལ་དང། ལོ་ཆེན་བྱང་ཆུབ་རྩེ་མོ་ལ་སོགས་པ་སྡེ་སྣོད་འཛིན་པ་ཕལ་ཆེ་བ་འདུས་པར། ཟླ་བ་བཞི་ཙམ་གྱི་རིང་དུས་ཀྱི་འཁོར་ལོའི་རྒྱུད་འགྲེལ་གྱི་བཤད་པ་ཡང་དག་པར་སྩལ། གཙང་
ཕྱོགས་སུ་དུས་འཁོར་གྱི་འཆད་ཉན་གཅིག་ལ་ཚོགས་པ་དེ་ལས་ཆེ་བ་མ་བྱུང་བར་གྲག་ཡང་སྙེ་ཐང་ཆོས་རྫོང་དུ་བཞུགས་སྐབས་ཤིག་ཐམས་ཅད་མཁྱེན་པ་ཙོང་ཁ་བ་ཆེན་པོས་ཀྱང་ཞབས་ལ་གཏུགས་ཏེ། འཇམ་དབྱངས་ཨ་ར་པ་ཙ་ནའི་རྗེས་གནང། བདེ་མཆོག་དྲིལ་བུ་ལུས་དཀྱིལ་

[031A]༄༅། །གྱི་དབང། གུར་མགོན་གྱི་རྗེས་གནང་རྣམས་གསན། ཡང་རྗེ་འདིས་ཉན་པོ་དགོན་པར་ཕར་ཕྱིན་གསུངས་པའི་ཚེ། དེའི་སྔ་རོལ་ཞག་འགའ་ན་འཕན་ཡུལ་གྱི་གྲོ་བ་ཀུན་མཁྱེན་ཞེས་གྲུབ་ཐོབ་ཆེན་པོ་ཞིག་བཞུགས་པ་དེའི་ཉམས་སྣང་ལ། ཉན་
པོ་དགོན་པ་ན་བཅོམ་ལྡན་འདས་ཤཱཀྱ་ཐུབ་པ་འཁོར་མང་པོ་ལ་ཆོས་གསུང་གི་ན་འདུག་པ་ཅིག་བྱུང། དེ་ནས་ཞག་མ་ཁ་ཤས་འདས་པ་ན་རྗེ་འདིས་ཕར་ཕྱིན་གསུང་བར་མཛད་པས། གྲུབ་པའི་དབང་ཕྱུག་དེ་ཡང་རྗེ་འདི་ལ་དད་པ་ཚད་མེད་པ་སྐྱེས། དེའི་ཚེ་སྟོད་ལུང་ནས་དགེ་
བཤེས་ཤེས་རབ་རྡོ་རྗེ་གྲོགས་མང་པོ་དང་བཅས་མཇལ་དུ་འོང་བར། རྗེ་འདི་ཉིད་ཉན་པོའི་ཆོས་ཁྲིའི་སྟེང་ནས་བཞུགས་པ། རྒྱང་རིང་པོ་ནས་འཇམ་པའི་དབྱངས་འོད་ཟེར་དང་བཅས་པའི་རྣམ་པར་མངོན་སུམ་དུ་མཐོང་བས། ཤེས་རབ་རྡོ་རྗེ་ཡིད་རང་དབང་མེད་པར་དད་ནས་
མྱུར་བར་རྗེ་ཉིད་ཀྱི་དྲུང་དུ་ཕྱིན་ཏེ་སྐུ་དྲུང་དུ་སླེབ་པ་ན་ཕྱག་རྟེན་འབུལ་རྒྱུ་ཅིག་བསམ་པས་ཚོང་བྱ་རྒྱུའི་མཎྜལ་ཅིག་ཡོད་པ་དྲན་ནས་དེ་ལག་ཏུ་ཐོགས་པ་ན་མཎྜལ་གྱི་རྒྱན་གཞན་ནི་མེད་པར་རང་གི་ལག་པའི་སོར་མོ་ལྔ་བཅད་དེ་མཐེ་བོང་ལ་རི་བོ་མཆོག་རབ། གཞན་བཞི་ལ་
གླིང་བཞི་བྱས་ལ་འབུལ་སྙམ་ནས་རྡོ་མཁྲེགས་པ་ཅིག་ཀྱང་ལག་ཏུ་ཁྱེར་ནས། རྗེ་ཉིད་ཀྱི་སྐུ་མདུན་དུ་སླེབས་པའི་མོང་མཎྜལ་མདུན་དུ་བཞག་སྟེ། ལག་པ་གཡས་པས་རྡོ་དེ་བཟུང་ནས་ཐེ་ཙོམ་མེད་པར་ལག་པ་གཡོན་པའི་སོར་མོ་ལ་བསྣུན་པས་གུང་མཛུབ་གཉིས་ཆད་
གཞན་རྣམས་མ་ཆད་པ་ཙམ་དུ་གྱུར་ཀྱང། ཁོང་རང་ཡིད་དགའ་སྤྲོ་དང་བཅས་པ་མ་གཏོགས་པ་སྡུག་བསྔལ་ཅུང་ཟད་ཀྱང་མ་བྱུང་བ་ལ། རྗེ་ཉིད་ཏབ་ཏབ་པོར་གྱུར་ཏེ་ཕྱག་ཕྱིས་ཀྱི་དར་ཁ་གང་གིས་སོར་མོ་རྣམས་དཀྲིས། ཞལ་ཆབ་མང་པོ་བཏབ་ཅིང་བཞག་སྟེ། དེའི་ནུབ་

[031B] ཞག་གཅིག་གཉིས་ནས་སོར་མོ་རྣམས་རྨ་རྗེས་མེད་པར་སོས་ཏེ། དེ་ནས་དགེ་བཤེས་ཤེས་རབ་རྡོ་རྗེ་དེ་ལ་དག་པའི་སྣང་བ་དང་བྱིན་རླབས་ནུས་པ་དང་ལྡན་པ་བྱུང་ཞིང། མི་ཕྱེད་པའི་དང་པ་བརྟན་པོ་ཐོབ་པོ། །དེ་ལྟ་
བུའི་སྙན་པའི་གྲགས་པ་ཕྱོགས་ཀུན་ཏུ་ཁྱབ་པར་གྱུར་ཏེ། ཐུན་མོང་རིག་པའི་གནས་ལྔ་ལ་མཁས་པས་ཕྱི་རོལ་པའི་བྲམ་ཟེའི་རིགས་ཀྱི་པཎྜི་ཏ་ཆེན་པོ་བི་དྱ་ཀ་ར་ཀི་རི་དང། ཏ་བཧུ་བ་ཀི་རི་ཅེས་པ་གཉིས་རྒྱ་གར་གྱི་ཡུལ་ནས་བྱང་ཕྱོགས་སུ་འོང་སྟེ། འདི་ཡི་སྐུ་ཡི་སྙན་པའི་
གྲགས་པ་ཚོར་ནས་མཇལ་དུ་འོང་བས་ཞལ་མཐོང་བའི་མདོ་ལ་སྔོན་གྱི་ལས་ཀྱི་སྒྲིབ་བཟད་དེ། སྐྱེས་བུ་དམ་པ་འདི་ལ་ཡིད་ཆེས་ཀྱི་དད་པ་སྐྱེས་ནས་རྟག་རྣམ་རྩེན་ཞེས་བྱ་བའི་སྔེ་བ་སྦྱོར་གྱིས་བཅིངས་པའི་བསྟོད་པ་ངོ་མཚར་བ་ཞིག་ཀྱང་ཕུལ། སངས་རྒྱས་ཀྱི་བསྟན་པ་ལ་དད་དེ་
རབ་ཏུ་བྱུང་བར་མཛད་ཅིང། མ་ཧཱ་མཱ་ཡ་དང། སྒྲོལ་མ་ལ་སོགས་པའི་དབང་བསྐུར་ཡང་སྩལ་ཏེ་དམ་པའི་ཆོས་ཀྱིས་ཚིམ་པར་མཛད་དོ། །དེ་ཡང་བུ་ཧྲངས། མངའ་རིས་སྐོར་གསུམ། དབུས་གཙང་ཁམས་གསུམ་ན་བཞུགས་པའི་མཁས་པ་རྣམས་ཀྱིས་རྗེ་འདིའི་
ཞབས་ལ་གཏུགས་ཏེ་ལེགས་བཤད་ཀྱི་བགོ་སྐལ་ལེན་པར་མཛད་པས། སློབ་མའི་ཚོགས་ཀྱང་ས་ཆེན་པོ་ལ་ནགས་ཚལ་ཕྲེང་བ་ཚར་དུ་དངར་བ་ལྟར་མཆིས་སོ། །རྩོད་བ་གནམ་ལྕགས་ཀྱི་རྡོ་རྗེས་ལོག་རྟོག་གི་བྲག་རི་སྙིལ་བར་མཛད་པའི་ཚུལ་ནི། རྒོལ་བ་མཁས་
པར་གྲགས་པ་དུ་མས་མདོ་སྔགས་ཀྱི་དཀའ་གནད་ཇི་ལྟར་དྲིས་ཀྱང་ཡིད་ཆེས་པའི་ལུང་དང། དངོས་སྟོབས་ཀྱི་རིགས་པའི་སྒོ་ནས་ཐེ་ཚོམ་གྱི་དྲ་བ་སེལ་བར་མཛད་པ་དང། བདེ་བར་གཤེགས་པའི་གྲུབ་མཐའ་ལ་མ་རྟོགས་པ་དང་ལོག་པར་རྟོག་པ་དང། མ་ངེས་པར་སྨྲ་

[032A]༄༅། །བའི་སྨྲ་བ་ངན་པ་མཐའ་དག་དྲི་མ་མེད་པའི་རིགས་པས་ཚར་བཅད་ནས་ཕྱིན་ཅི་མ་ལོག་པའི་གྲུབ་མཐའ་ལ་འགོད་པར་མཛད་པའོ། །རྩོམ་པ་ནོར་བུའི་ཕྲེང་བས་མཁས་པ་རྣམས་ཀྱི་མགུལ་བ་བརྒྱན་པར་མཛད་པའི་ཚུལ་ནི། རྒྱས་པའི་བསྟན་
བཅོས་ཚད་མ་རྣམ་འགྲེལ་གྱི་ཊཱིཀྐ་རྒྱས་འབྲིང་བསྡུས་གསུམ། མངོན་རྟོགས་རྒྱན་གྱི་ཊཱིཀྐ་རྒྱས་བསྡུས་གཉིས། དེའི་ལྷན་ཐབས་མདོ་དང་སྦྱར་བ་གཅིག་སྤྱོད་འཇུག་གི་ཊཱིཀྐ་ས་བཅད་དང་བཅས་པ། མདོ་སྡེ་རྒྱན་དང། རྒྱུད་བླ་མ་གཉིས་ལ་ཊཱིཀྐ་ས་བཅད་དང་བཅས་
པ་རེ་རེ། འབྱེད་རྣམ་གཉིས་ལ་ཊཱིཀྐ་རེ་རེ། རིགས་པ་དྲུག་ཅུ་པ། སྟོང་ཉིད་བདུན་ཅུ་པ། རྩོད་པ་བཟློག་པ། ཞིབ་མོ་རྣམ་འཐག་རྣམས་ལ་ཊཱིཀྐ་ས་བཅད་དང་བཅས་པ་རེ་རེ། བཤེས་སྤྲིངས་ཀྱི་ཊཱིཀྐ། སྒྲའི་བསྟན་བཅོས་ཀ་ལཱ་པའི་ཊཱིཀྐ། དུས་འཁོར་འགྲེལ་ཆེན་གྱི་ཊཱིཀྐ་
ས་བཅད། ཆོས་འབྱུང། དུས་བཞི་སྟོང་པར་འཇུག་ཚུལ་གྱི་རྩིས་བཞི། ཐུགས་དཀྱིལ་གྱི་བསྲུང་འཁོར་མངོན་རྟོགས། དཀྱིལ་འཁོར་ཡོངས་རྫོགས་ཀྱི་བསྲུང་འཁོར། མངོན་རྟོགས། དཀྱིལ་ཆོག་སྦྱོར་དྲུག་གི་ཁྲིད་ཡིག་ངོ་སྤྲོད་ཆེན་མོ། ཐུགས་རྗེ་ཆེན་པོའི་དམར་
ཁྲིད་ངོ་སྤྲོད་དང་བཅས་པ། དགེས་པ་རྡོ་རྗེའི་རྩ་རྒྱུད་ཀྱི་འགྲེལ་པ་རྒྱས་བསྡུས་གཉིས། མངོན་རྟོགས་ཡན་ལག་དྲུག་པ། དཀྱིལ་འཁོར་བདུན་བསྲེའི་ཚུལ་གཅིག་ལུས་དཀྱིལ་གྱི་དབང་ཆོག་ལམ་དུས་ཀྱི་ཁྲིད་ཡིག་གུར་རིགས་བསྡུས་ཀྱིས་ཆོག་མངོན་རྟོགས་
དཀྱིལ་ཆོག་ཆོས་སྐྱོང་གི་བསྟོད་པ་གཉིས། ཕུར་མཆོད་རྒྱས་པའི་ཡིག་ཆ་གཅིག་ལམ་འབྲས་བླ་མ་བརྒྱུད་པའི་གསོལ་འདེབས། ལམ་འབྲས་ཀྱི་ཁྲིད་ཡིག་གཞུང་བཤད། བྷ་ཡ་ནིའི་སྒྲུབ་ཐབས། དྲིལ་བུ་པའི་སྒྲུབ་ཐབས། ལུ་ཨི་བའི་སྒྲུབ་ཐབས་

[032B] རྡོ་རྗེ་ཕུར་པའི་མངོན་རྟོགས་རྒྱས་འབྲིང་བསྡུས་གསུམ། དཀྱིལ་ཆོག་དྲག་པོའི་རྗེས་གནང་བྱ་ཚུལ། རྡོར་དབྱིངས་ཀྱི་དཀྱིལ་ཆོག་རྒྱས་བསྡུས་གཉིས། ས་ཆོག་གི་བཀའ་བསྒོའི་ཚིགས་བཅད། དཔལ་མཆོག་རྡོར་སེམས་
ཀྱི་དཀྱིལ་ཆོག་མགོན་པོ་ཕྱག་བཞི་པའི་གཏོར་ཆོག་ལྔ་ལྡན་གྱི་ཁྲིད་ཡིག་རབ་གནས་ཉིན་གཅིག་མ། སྒྲོལ་མ་དཀར་མོའི་སྒྲུབ་ཐབས་དང་སྦྱིན་སྲེག་རྗེས་གནང། སྒྲོལ་མ་མཎྜལ་བཞི་པའི་ཆོ་ག་འོད་ཟེར་ཅན་ཕྱག་གཉིས་མའི་སྒྲུབ་ཐབས། སྦྱིན་སྲེག་སངས་
རྒྱས་ཀྱི་མཚན་འབུམ་ཕྱག་འཚལ་དང་བཅས་པ་དྲུག་དང། བླ་མའི་མཚན་འབུམ་ཆ་གཉིས་ཀྱི་མགོ་དྲངས་ནས་གཟུངས་འབུམ་ཐམས་ཅད་ཕྱོགས་གཅིག་ཏུ་བྱས་པ་རྒྱས་འབྲིང་བསྡུས་གསུམ། མཐར་བཀྲ་ཤིས་བསྔོ་བ་སྨོན་ལམ་གྱིས་བརྒྱན་པ། སྨོན་པ་སེམས་བསྐྱེད་ཀྱི་ཆོ་
ག་རྒྱས་འབྲིང་བསྡུས་གསུམ། འཇུག་པ་སེམས་བསྐྱེད་ཀྱི་ཆོ་ག་མཁན་པོ་ཞི་བ་འཚོའི་བསྟོད་པ། དྲུང་དོན་ཡོད་པ་ལ་བསྟོད་པ། ཐུབ་པའི་བསྟོད་པ་མཁས་པའི་ཡིད་འཕྲོག་དེའི་ས་བཅད། སྒྲོལ་མའི་བསྟོད་པ། ལོ་ཙཱ་བ་བློ་གྲོས་བསྟན་པ་ལ་སྤྲིངས་ཡིག་རྒྱ་མ་
རིན་པོ་ཆེ་ལ་སྤྲིངས་ཡིག་འབྲི་གུང་བླ་མ་ཀུན་རྒྱལ་བ་ལ་སྤྲིངས་ཡིག་ཚལ་པ་ཀུན་དགའ་རྡོ་རྗེ་ལ་སྤྲིངས་ཡིག་ལ་སོགས་པ་སྤྲིངས་ཡིག་གི་སྐོར་ཐོར་བུ་བ་དང་བཅས་མཛད་དོ། །མི་འཇིགས་པ་སྐྱབས་ཀྱི་སྦྱིན་པ་ཡང་མི་ནག་ཅན་སྐྱབས་ཚོལ་དུ་འོངས་པ་རྣམས་ཐབས་དུ་
མའི་སྒོ་ནས་འཇིགས་པ་དེ་དག་ལས་སྐྱོབས་པར་མཛད་པ། ཟང་ཟིང་གི་སྦྱིན་པ་ཡང་དད་འབུལ་གྱི་རྙེད་པ་བྱུང་བ་ཐམས་ཅད་དཀོན་མཆོག་གི་ཞབས་ཏོག་སྐུ་གསུང་ཐུགས་ཀྱི་རྟེན་བཞེངས་པ། བླ་མ་རྣམས་ཀྱི་དུས་མཆོད། དགེ་འདུན་ལ་བསྙེན་བཀུར། དབུལ་ཕོངས་རྣམས་
[033A]༄༅། །ལ་སྦྱིན་པ་གཏོང་པ་སོགས་གཞན་དོན་ཁོ་ན་ལས་རང་དོན་དུ་ཅུང་ཟད་ཙམ་ཡང་ཆུད་འཛའ་བར་མི་མཛད་དོ། །རྒྱུན་གྱི་ཐུགས་དམ་གྱི་རིམ་པའང་ཐོ་རངས་སྔ་བར་བཞེངས་ནས་བླ་མའི་རྣལ་འབྱོར་ཚར་གསུམ་ཁུག་པའི་མན་ངག་དང་བཅས་པ་
བསྒོམ་པར་མཛད། དེ་ནས་དུས་འཁོར་དང་ལམ་འབྲས་ཀྱི་རླུང་སྦྱོར་དང། ལྟ་ཁྲིད་སྐྱོང་བར་མཛད། དེ་ནས་ཚ་གོང་དུ་དཀར་གཏོར་ཆ་བཞི་དང། ཛམ་བྷ་ལའི་ཆུ་སྦྱིན་ལ་སོགས་པ་གནང། ཉིན་གུང་གི་ཆ་ལ་འཆད་རྩོད་རྩོམ་གསུམ་མཛད་པའི་ཞོར་ལ་གཏོར་མ་བརྒྱ་རྩ་སོགས་
གཏོར་མའི་རིམ་པ་རྣམས་གཏོང་བར་མཛད། དེ་ནས་ཤེར་སྙིང་གང་འགྲུབ་རེ་དང། སྒྲོལ་མ་མཎྜལ་བཞི་པ། འོད་ཟེར་ཅན་གྱི་བསྒོམ་བཟླས་རྣམས་མ་ཆག་པར་མཛད། དགོང་མོ་བདེ་མཆོག་དང་ཀྱཻ་རྡོར་གང་རུང་གི་བདག་བསྐྱེད་ལ་བརྟེན་ནས་དབང་རྒྱས་བསྡུས་གང་ལྕོགས་
རེ་མ་ཆག་བར་མཛད་དོ། །དགུང་ལོ་དྲུག་ཅུ་རེ་བཞི་བཞེས་པའི་ཚེ། ཆོས་རྫོང་དུ་བསྟན་པའི་གསལ་བྱེད་དགེ་པའི་བཤེས་གཉེན་མང་པོ་ལ་ངས་དབང་བསྐུར་བྱེད་པའི་ཐ་མ་ཡིན། ད་ལན་ཤོག་གསུངས་ནས་དཔལ་དུས་ཀྱི་འཁོར་ལོའི་དཀྱིལ་འཁོར་དུ་དབང་བསྐུར། དེའི་ཚེ་
མེ་ཏོག་གི་ཆར་ཆེན་པོ་བབ། མགུར་ཆམ་ཞིག་ལ་བརྟེན་ནས་སྐུ་ཁམས་ཅུང་ཟད་ལྟེམ་ཡང། ཡར་ལུང་ཆོས་འཁོར་ལ་གདན་འདྲེན་པ་ལ། ཆོས་རྫོང་ནས་འཇང་ནས་འཇང་གི་གཙུག་ལག་ཁང་དུ་ཕེབས། སོང་ཆུའི་ཀོ་བ་ལ་བྱོན་པའི་ཚེ། འདི་རང་ངའི་ཀོ་པའི་ཐ་མ་ཡིན་ནམ་གསུང། འོན་
ཀྱང་འུ་ཤང་རྡོར་ཕེབས་པ་ན་རྡོ་རིང་གི་རྩ་བ་ནས་གཙུག་ལག་ཁང་ལ་ཕྱག་གྲངས་ལས་འདས་པ་དཔག་ཏུ་མེད་པ་མཛད། རྡོ་རར་ཕེབས་པའི་ནུབ་མོ་ཁར་སང་འཇང་དུ་བསྡད་པའི་ནུབ་མོ་དེ་སོ་མ་བསོད་གསུངས། དེ་ཅི་ལགས་ཞུས་པས། དེ་ནུབ་དབུས་ཀྱི་ལྷ་འདྲེ་ཐམས་

[033B] འཆམ་སྐུ་འདྲ་དང། སེམས་ཅན་གྱི་རིགས་གཟུགས་སྣ་ཚོགས་པ་མང་པོ་ཞིག་འདུས་ནས་མདུན་དུ་གྲལ་ཀ་འདྲ་ཅིག་བྱས་ནས་ཞུ་བ་བྱ་རྒྱུ་ཡོད་པ་ཡིན་ཟེར། དེའི་ནང་གི་བུད་མེད་ཅིག་ལ་ཁྱོད་ཀྱིས་ཞུ་བ་གྱིས་ལ། འདི་ནས་
གཞན་དུ་མི་འབྱོན་པར་གསོལ་བ་ཐོབ་ཟེར་བའི་སྣང་བ་ཞིག་བྱུང། དེ་ནི་ཆོས་རྫོང་གི་གཞི་བདག་མོའི་འཕྲུལ་ཡིན་པར་འདུག་གསུངས། འོ་ན་ད་རུང་བྱོན་པ་མི་འཐད་དམ་ཞུས་པས། བསམ་ཡས་སུ་བསྡད་པས་ཆོག་གསུངས་ནས་བསམ་ཡས་སུ་བྱོན། དེར་མཁན་
ཆེན་ཞི་པ་འཚོའི་དབུ་ཐོད་གདན་དྲངས་ནས་འདི་འུ་ཅག་བོད་ལ་བཀའ་དྲིན་ཆེ་བ་ཡིན་གསུངས་ནས་ཉིན་རེ་བཞིན་སྐུ་ཁམས་ཀྱིས་མི་ལྕོགས་བཞིན་དུ་ཕྱག་བརྒྱ་རྩ་དང། མཆོད་པ་རྒྱ་ཆེར་ཕུལ་ནས་སྨོན་ལམ་འདེབས་པར་མཛད། དེ་ནས་སྐུ་བསྙུང་པའི་ཚེ་དགའ་ལྡན་
པའི་ལྷ་ཡིན་ཟེར་བ་ཅིག་གིས་རིན་པོ་ཆེའི་ཁྲི་ཅིག་དང། སྒྲོམ་བུ་ཅིག་ཁྱེར་ནས་བླ་མ་གདན་འདྲེན་པ་ཡིན་ཟེར་པའི་སྣང་བ་ཅིག་བྱུང་གསུངས། བཞུགས་པར་གསོལ་བ་བཏབ་པས་ཁོང་རྣམས་རེ་ཞིག་ལོག་སོང་གསུངས་ནས། ཡང་སྐབས་ཤིག་ནད་ནང་ཐོ་རངས་མཁན་
ཆེན་བུ་སྟོན་རིན་པོ་ཆེ་བཞུགས་པའི་ས་ཅིག་ན་རྡོ་རྗེ་རྣལ་འབྱོར་མ་ཡིན་སྙམ་པ་གཅིག་འདུག་པ། མཁན་ཆེན་བུ་སྟོན་པ་ན་རེ། འདི་མཁའ་སྤྱོད་མ་ཡིན་ནོ་གསུངས་པའི་སྣང་བ་གཅིག་བྱུང་གསུངས། སྐུ་ན་གཞོན་དུས་སུ་ཡང་ཕ་དམ་པ། ཁ་ཆེ་པཎ་ཆེན། ས་སྐྱ་པཎ་ཆེན་
ལ་སོགས་པ་དང་མནལ་ལམ་དུ་འཇལ་ཞིང། ཡང་ཉིན་ཅིག་ཆེན་པོ་དགེ་སློང་བས། གཟིགས་སྣང་ཞིག་རྒྱུན་དུ་ཡོད་པའི་རྣམ་བཞིག་འདུག་པ་ཇི་ལྟར་ལགས་ཞུས་པས། རྗེ་འདིས་ཕྱག་མཇུབ་ཀྱི་ཚིགས་ལ་ཚོད་མཛད་ནས། འདི་ཀ་ཙམ་པའི་དེ་བཞིན་གཤེགས་

[034A]༄༅། །པ་མང་པོས་ཞིང་འདི་ཐམས་ཅད་གང་འདུག་གསུངས་པ་ལ། དེ་རྣམས་བླ་མ་གོང་མ་རྣམས་ཀྱི་ཐུགས་དམ་གྱི་ལྷ་ཚོགས་ལགས་སམ་ཞུས་པས། དེ་མིན་དེ་ཚོ་ཐམས་ཅད་ཁ་སང་ནས་བྱོན་ཚར། རང་རེས་བློ་ཁེལ་ན་དཀོན་མཆོག་གིས་མི་
བསླུ་བ་བདེན་པར་འདུག་གསུང། དགུང་ལོ་དྲུག་ཅུ་རེ་བཞི་པ་ཞེས་པའི་ཡོས་ལོ་ཟླ་པ་དྲུག་པའི་བཅུ་དགུའི་ཉིན། ཐམས་ཅད་མཐུན་སྣང་དུ་གྲུབ་པར་དྲི་ཞིམ་པོའི་ངད་ལྡང་བ་བྱུང་བས། ཁྱེད་རྣམས་ཀྱིས་སྤོས་ཅི་འདྲ་ཞིག་བསྲེགས་པ་ཡིན་གསུངས་པར་
བསྲེགས་པ་མེད་ཞུས་པས། ལྷའི་དྲི་བསུང་གིས་ཀུན་ནས་ཁྱབ་པ་ཞིག་བྱུང་གསུང། ཉི་ཤུའི་ཉིན་སློབ་མ་རྣམས་ལ་ཞལ་ཆེམས་མང་པོ་གནང་ཞིང། ཁྱད་པར་དུ་སྐུར་བའི་གཞི་བྱུང་གི་དོགས་ནས། ངས་ལོ་བཅུ་བདུན་ལ་རབ་ཏུ་བྱུང་བ་ནས། དེང་ཕན་
ཆད་འདུལ་ཁྲིམས་ལ་ངོ་ལྐོག་མེད་པར་རྣམ་པར་དག་པ་ཡོད་པས། ད་ལ་རབ་ཏུ་བྱུང་བ་དང། བསྙེན་པར་རྫོགས་པར་བྱས་པ་ཐམས་ཅད་ཡིད་བརྟན་དུ་རུང་བ་ཡོད་ཅེས་གསུང་ཤོག་མཛད། དེ་ཐམས་ཅད་དཔང་དུ་བཞག་སྟེ་ནན་ཏན་དུ་མཛད་དོ། །ཇི་སྲིད་
བསྙུང་གི་བར་ལའང་ཐུགས་དམ་གྱི་རིམ་པ་ཐམས་ཅད་ཆག་པའི་སྐབས་མེད་ཅིང། ཁྱད་པར་དུ་ཉི་ཤུ་ལྔའི་ཉིན་ཡང་ཕྱག་གིས་འཕྲེང་བ་འཛིན་ཤུགས་མེད་བཞིན་དུ། དྲུང་ན་གནས་པ་ཀུན་ལ་ཕྲེང་པའི་སྣེ་མོ་དང་གྲངས་འཛིན་དུ་བཅུ་གནས་བསྙེན་
པའི་རྀམ་པ་རྣམས་མཛད་དོ། །ཉི་ཤུ་ལྔའི་ཉི་མ་ཕྱེད་ཙམ་ན་མཆོད་པ་དང་གཏོར་མ་བཟང་པོ་ཤོམས་གསུང། བཤམས་པས་སྔགས་དང་ཕྱག་རྒྱ་ཏིང་ངེ་འཛིན་གྱིས་བྱིན་རླབས་རྒྱས་པར་མཛད་ནས་ཡི་དམ་མང་པོའི་སྔགས་དང་ཕྱག་རྒྱ་མང་པོ་མཛད་ནས་

[034B] སྨོན་ལམ་ཡང་མང་པོ་འདེབས་པ་གནང། ད་གོང་མོའི་ཚེ་དོ་ནུབ་མར་མེ་གསལ་བོ་གྲབས་ཀྱིས། ཁྱེད་རྣམས་ལ་བྲེལ་པ་ཞིག་བྱུང་ཉེན་ཡོད་དོ་གསུངས། ཐུགས་དམ་གྱི་རིམ་པ་ཐམས་ཅད་གྲུབ། སྲོད་ཀྱི་དུས་སུ་ཞབས་དྲུང་ནག་ནས་
པ་ཀུན་ལ་ཁྱེད་རྣམས་རེ་ཞིག་རངས་པར་རྒྱུག་གསུངས་ནས་སོང། ཆེན་པོ་རིན་རྒྱལ་དང། དགེ་བཤེས་བཟང་རྒྱལ་གཉིས་ཞབས་དྲུང་ན་ཡོད་པའི་ཚེ། འོ་ད་རན་བྱུང་གསུངས་ནས་བཞེངས་པའི་ཚུལ་མཛད་ཀྱིན་འདུག་ཟེར་མ་ཅིག་འོང་བ་ལགས་སམ་ཞུས་པས་
མིན་ང་རང་ལ་རྒྱུས་ཞིག་བདོག་གི་ཅོག་གེ་མ་རེག་པར་ཞོག་ཅིག་གསུངས་ནས། འདི་འདྲ་བའི་བདེ་བ། མི་འགྱུར་བའི་བདེ་བ། འཛག་མེད་ཀྱི་བདེ་བ་ཞེས་སོགས་དང། རྡོ་རྗེའི་ཚིག་ཐིག་ལེ་སྟོང་པ་འགྱུར་མེད་དྲུག་དབུ་མའི་ཐིག་ལེ། སྟོང་པ་ཉིད་ཀྱི་ཐིག་ལེ་
ཞེས་བརྡའི་ཚིག་མང་པོ་གསུངས་ཤིང་གཟུགས་སྐུའི་བཀོད་པ་ཆོས་ཀྱི་དབྱིངས་སུ་བསྡུས་པའི་ཚུལ་བསྟན་ཏོ། །དེའི་ཚེ་སྔ་དྲོ་ས་གཡོ་བ་དང། ནམ་མཁའ་ལས་སྒྲ་ཆེན་པོ་གྲགས་པ་ཀུན་གྱིས་ཚོར་ཞིང་མེ་ཏོག་གི་ཆར་ཁ་བ་བུ་ཡུག་ལྟར་དུ་འབབ་པར་གྱུར་
གདུང་ཞུགས་ལ་ཞེན་པའི་ཚེ་ནམ་མཁའ་ལས་འཇའ་ཤར་ཞིང་མེ་ཏོག་གི་ཆར་བབས། རིང་བསྲེལ་ཡང་མང་དུ་བྱོན་ནོ། །དབུ་ཐོད་རིལ་པོར་བྱོན་པ་རིན་ཆེན་སྒང་གི་ནང་རྟེན་དུ་བཞུགས་སུ་གསོལ། སྐུ་གདུང་ས་སྐྱ་ལ་སོགས་པ་གང་དུ་སྤྱན་དྲངས་པའི་
ས་དང། ཟླ་མཆོད་ཀྱི་ཚེ་ཡང་མེ་ཏོག་གི་ཆར་ཆེན་པོ་འབབ་བ་སྐྱེ་བོ་རྣམས་ཀྱིས་མཐུན་སྣང་དུ་མཐོང་བར་གྱུར་ཏོ། །ལྷག་བསམ་བ་དན་སྟོང་གིས་རབ་མཛེས་པའི། །རྒྱ་ཆེན་བརྩོན་པའི་གཟིངས་དང་འགྲོགས་པ་ཁྱོད། །རང་གཞན་གྲུབ་མཐའ་རྒྱ་མཚོའི་མཐར་སོན་ཏེ། །

[035A]༄༅། །ལུང་རྟོགས་ནོར་བུའི་གན་མཛོད་བདག་གིར་མཛད། ཁྱོད་ཀྱི་ཟབ་ཡངས་མཁྱེན་པའི་དཀྱིལ་འཁོར་ལས། །མཐའ་ཡས་ལེགས་བཤད་འོད་ཟེར་སྤྲོ་བ་ཡིས། །བུ་རམ་ཤིང་བསྟན་པདྨ་དཀར་པོའི་ཚལ། །བཤད་སྒྲུབ་སྦྲང་རྩིའི་ཁུར་
གྱིས་དུད་པར་གྱུར། །གངས་ཅན་ལྗོངས་གནས་མཁས་གྲུབ་མཐའ་དག་གིས། ཁྱོད་ཞབས་གཙུག་རྒྱན་ཉིད་དུ་བྱས་གྱུར་པ། །དེ་ཚེ་རབ་དཀར་གྲགས་པའི་དོ་ཤལ་གྱིས། །ཕྱོགས་ཀྱི་བུ་མོའི་མགྲིན་པ་སྐལ་བཟང་བྱེད། ཅེས་པ་ནི་དཔལ་ལྡན་བླ་མ་དམ་པ་
བསོད་ནམས་རྒྱལ་མཚན་དུ་སྐུའི་སྐྱེ་བ་བཞེས་པའི་ཡལ་འདབ་སྟེ་དགུ་པའོ།།    ༈    །།སྨོན་ལམ་རྟ་བདུན་བཞོན་པ་ལ་བརྟེན་ནས། །སྐལ་བཟང་དད་པའི་མཁའ་ལ་རྣམ་པར་རྒྱུ། །འཕྲིན་ལས་འོད་སྟོང་ཕྱོགས་བཅུར་འགྱེད་མཛད་པ། །བྱམས་ཆེན་ཆོས་རྗེའི་
ཞབས་ལ་གུས་པས་འདུད། །དེ་ཡང་འཁྲུངས་རབས་ལས། ཁྱད་པར་ཁམས་གསུམ་འདྲེན་མཆོག་བཙོང་ཁ་པའི། །སྲས་ཀྱི་མཆོག་གྱུར་བྱམས་ཆེན་ཆོས་ཀྱི་རྗེ། །གཽ་ཏ་བསྟན་པའི་སྙིང་པོའི་སྣང་བྱེད་མཆོག་ཁྱབ་བདག་འཁོར་ལོའི་མགོན་པོར་གསོལ་བ་འདེབས་
ཞེས་གསུངས་པ་ལྟར། བྱམས་ཆེན་ཆོས་རྗེ་ཤཱཀྱ་ཡེ་ཤེས་པར་སྐུའི་སྐྱེ་བ་བཞེས་པའི་ཚུལ་ནི། ལྷ་ལྡན་སྤྲུལ་པའི་གཙུག་ལག་ཁང་གི་བྱ་འདབ། ཞང་འགྲོ་བའི་མགོན་པོ་གཡུ་བྲག་པའྀ་གདན་ས། ཚལ་གུང་ཐང་གི་ཞོལ་དུ་སྐུ་བལྟམས། ཆུང་དུ་ནས་སྔོན་གནས་
རྗེས་དྲན་གྱི་གསུང་མང་དུ་བྱོན། དམ་པའི་རིགས་ཀྱི་བག་ཆགས་ཡོངས་སུ་སད་དེ་སངས་རྒྱས་ཀྱི་བསྟན་པའི་སྒོར་ཞུགས་ནས་རབ་ཏུ་བྱུང་སྟེ་མཚན་ཤཱཀྱ་ཡེ་ཤེས་སུ་གསོལ། དེ་ནས་བརྩམས་ཏེ་ཐུབ་པའི་བརྟུལ་ཞུགས་ཀྱིས་སྒོ་གསུམ་ཡང་དག་པར་བསྡམས་

[035B] ཡི་གེ་འབྲི་ཀློག་སོགས་ཆོས་སྤྱོད་ཀྱི་བྱ་བ་ལ་བརྩོན་པར་མཛད། བཤེས་གཉེན་དུ་མའི་ཞབས་པད་བསྟེན་ནས་གཞུང་ལུགས་ལ་སྦྱངས་པས་མཁས་པའི་གོ་འཕང་བརྙེས་ཤིང། ཁྱད་པར་དུ་ཆོས་ཀྱི་རྒྱལ་པོ་བཙོང་ཁ་པ་ཆེན་པོའི་ཞབས་པད་བསྟེན་ནས་རྩ་
བ་ཤེས་རབ། བཞི་བརྒྱ་པ། བྱང་ཆུབ་ལམ་རིམ། གསང་སྔགས་ལམ་རིམ། གསང་འདུས་རིམ་ལྔ། རྩ་ལྟུང་རྣམ་བཤད། བླ་མ་ལྔ་བཅུ་པ་སོགས་མདོ་སྔགས་ཀྱི་ཆོས་མང་དུ་གསན། ངག་རྒྱུན་ལྟར་ན་རྗེ་རིན་པོ་ཆེའི་གསོལ་བ་འདྲེན་མཁན་ཡིན་ཞེས་གྲགས་ལ་
གང་ལྟར་ཡང་རྗེ་རིན་པོ་ཆེ་དང་མི་འབྲལ་བར་མཛད་ནས་མདོ་སྔགས་ཀྱི་ཆོས་ཐམས་ཅད་བུམ་པ་གང་བྱོའི་ཚུལ་དུ་གསན་པ་ཞིག་ཡིན་པར་འདུག་ལྷག་པར་བྱམས་སྙིང་རྗེའི་ཉམས་ལེན་དང། ཚུལ་ཁྲིམས་ལ་གཅེས་སྤྲས་སུ་མཛད་ཅིང་སྦས་པའི་ཚུལ་གྱིས་གསང་
འདུས་ཀྱི་བསྐྱེད་རྫོགས་ལ་ཉམས་ལེན་གཙོ་བོར་མཛད་པ་ཞིག་སྟེ། ཆོས་རྗེ་འདི་བས་ཞུས་ནས། གསང་འདུས་ཀྱི་བསྲེ་བ་སྐོར་དགུའི་མན་ངག་རྗེ་རིན་པོ་ཆེས་གནང་བ་གསུང་འབུམ་དུ་བཞུགས་པ་ལྟར་རོ། །བར་སྐབས་ཤིག་རྒྱ་ནག་གོང་མ་ཏཱ་མིང་ཡུང་ལོ་རྒྱལ་བོས་
གངས་ཅན་གྱི་ལྗོངས་ནས་མཆོད་གནས་སུ་འོས་པའི་སྐྱེས་མཆོག་དམ་པ་ཞིག་གདན་འདྲེན་པར་དགོངས་པ་ན། རྗེ་རིན་པོ་ཆེའི་སྙན་གྲགས་གསན་ནས་ཏཱ་ཞིན་བཞིས་གཙོ་བྱས་བང་ཆེན་པ་རྣམས་མངགས་པ་བོད་དུ་འབྱོར་བའི་ཚེ། རྗེ་རིན་པོ་ཆེ་ཉིད་ཐོག་མར་སྐུ་མཚམས་
ཤིན་ཏུ་དམ་པར་བཞུགས་ནས་མཇལ་ཁ་མ་གནང། དེ་ནས་མི་དབང་གྲགས་པ་རྒྱལ་མཚན་པས་གཙོ་མཛད་དཔོན་ནམ་མཁའ་བཟང་པོ་བ་དང་བཅས་པ་ངོ་ཆེན་དུ་སྤྲན་ནས། གསེར་ཡིག་པ་རྣམས་ཀྱི་མིག་ནས་མཆི་མ་ཕྱུང་ཞིང་ཞུ་བ་ནན་ཆེར་ཕུལ་བས། སེ་རར་ཕེབས་

[036A]༄༅། །ནས་གསེར་ཡིག་པ་རྣམས་ལ་མཇལ་ཁ་གནང། གོང་མ་ཆེན་པོའི་བཀའ་ལུང་དང། གནང་སྦྱིན་གྱ་ནོམ་བ་ཕུལ་བ་རྣམས་ཀྱང་བཞེས། རྗེ་རང་ཉིད་རྒྱ་ནག་ཏུ་ཕེབས་ན་དགག་བྱ་ཆེ་ཞིང། དགོས་པ་ཆུང་བའི་རྒྱུ་མཚན་དང་བཅས་
གསུངས་ནས་མི་འབྱོན་པར་ཐག་བཅད། དེ་ནས་གསེར་ཡིག་པ་རྣམས་ཀྱིས་རྗེ་ཉིད་ཕེབས་མ་ཐུབ་ཀྱང། རྗེ་ཉིད་དང་ཁྱད་པར་མེད་པའི་སློབ་མ་ཞིག་མཆོད་གནས་སུ་གཏོང་དགོས་ཚུལ་ཞུས་པས། རང་གི་སློབ་མ་མཁས་གྲུབ་མཐའ་ཡས་པ་ཡོད་པའི་ནང་ནས་ཆོས་རྗེ་
འདི་བ་སྐུ་ཚབ་ཏུ་འབྱོན་དགོས་པའི་བཀའ་དང། འགྲོ་དོན་ཇི་ལྟར་བྱ་ཚུལ་གྱི་བསླབ་སྟོན་ཞིབ་པར་སྩལ་ཞིང། རྒྱལ་ཆེན་རྣམ་ཐོས་སྲས་ཆོས་རྗེ་འདིའི་འཕྲིན་ལས་བསྒྲུབ་པའི་བསྲུང་མར་བསྐོ་བར་མཛད། ལོ་རྒྱུས་འགའ་ཞིག་ལས། གསེར་ཡིག་པ་
རྣམས་ཀྱིས་རྗེ་རིན་པོ་ཆེ་གདན་མ་འདྲོངས་པར་ཕྱིར་ལོག་སྟེ་གོང་མར་རྒྱུ་མཚན་ཞུས་པས། རྗེ་རིན་པོ་ཆེ་ཕེབས་མ་ཐུབ་ཀྱང་རྗེ་རིན་པོ་ཆེའི་སློབ་མ་ཞིག་གདན་འདྲེན་དགོས། ཞེས་བད་ཆེན་པ་བཏང་བ་ལ་བརྟེན་ནས་ཆོས་རྗེ་འདི་ཕེབས་པ་ཡིན་ཞེས་བའང་འདུག་
པས་བརྟག་དེ་ནས་ཆོས་རྗེ་འདི་བ་དཔོན་སློབ་རྣམས་དང། ཏཱ་ཞིན་བཞི་བཅས་ལྷོ་ཁམས་ལི་ཐང་གི་ས་ཆ་བརྒྱུད་དེ་རྒྱ་ནག་ཏུ་བྱོན། ཟིའུ་ཆོན་དུ་ཕེབས་པའི་ཚེ། རྒྱའི་དཔོན་བོ་རྣམས་ཀྱིས་དམག་མི་དང་བཅས་ཏེ་བསུས། དེ་ནས་ཐེན་ཏུ་ཧུའི་མཁར་དུ་བྱོན་
པའི་ཚེ། གོང་མ་ཆེན་པོ་ནས་ཏཱ་ཞིན་བཞི་གནང་སྦྱིན་གྱ་ནོམ་པ་དང་བཅས་བསུ་བར་བཏང་བའད་འབྱོར་ཏེ། རྒྱལ་པོའི་བཀའ་ལས། ཤཱཀྱ་ཡེ་ཤེས་ཞེས་བྱ་བའི་བླ་མ་ཁྱོད། རྟོགས་པའི་ཡོན་ཏན་མཐོ་ཞིང་ཆེ་བ། ཤེས་རབ་ཆེ་ཞིང་གསལ་བ། སྨོན་ལམ་གྱི་

[036B] དེ་བཞིན་གཤེགས་པའི་རྟོགས་པ་དང་ལྡན་པ། གདུལ་བྱ་ཞི་བའི་ཐབས་ཀྱིས་འདུལ་བར་བྱེད་པ། ཞི་བའི་འཕྲིན་ལས་བསམ་གྱིས་མི་ཁྱབ་པ་མངའ་བ་ཡིན་ཞེས་ཐོས་ནས། ཐེ་ཀྱེན་ཧའུ་ཞེན་གྱིས་གཙོས་བང་ཆེན་བ་རྣམས་མངགས་ཏེ་ཚུལ་
མཐུན་གྱི་བཀའི་ལུང་གིས་གདན་དྲངས་པར། ད་ལྟ་བླ་མ་ཁྱོད་བོད་ཡུལ་ནས་ཆིབས་ཁ་བསྒྱུར་བའི་ལམ་བར་ན། ཉི་ལྷག་ཚ་གྲང་ལ་མ་འཛེམ་པར་བགྲོད་ནས་དཔག་ཚད་ཁྲི་ཕྲག་དུ་མའི་ས་ཆ་བརྒྱུད་དེ་ཕྱོགས་འདིར་ཕེབས་པས་བདག་དགའ་བ་དཔག་ཏུ་མེད་པ་སྐྱེས་
ད་རྟེན་འབྲེལ་ལེགས་པ་འགྲིག་པའི་ཆེད་དུ་འབུལ་བ་བསུ་བ་གཟབ་རྒྱས་སུ་བཏང་བ་ཡིན་ཏེ། འདི་ནི་བདག་ཡིད་སྤྲོ་བའི་རྟགས་ཡིན་ཞེས་པའི་ལུང་དང། ཟད་ཟིང་གི་སྐྱེས་གྱ་ནོམ་བ་བསྐུར་བ་རྣམས་ཀྱང་ཕུལ། དེ་ནས་རིམ་གྱིས་བྱོན་ཏེ་གོང་མའི་ཕོ་བྲང་དང་ཉེ་བར་ཕེབས་
པའི་ཚེ། ཅོ་མིན་ཐིའི་ཏུས་གཙོ་བྱས་བློན་པོ་རྣམས་ཀྱིས་བསུས་ཏེ། ཕོ་བྲང་གི་ནང་མཁར་སེར་པོའི་བྱང་ཕྱོགས་སུ་ཧེ་ཡིན་ཟི་ཞེས་བྱ་བའི་དགོན་པར་བྱོན་ནས་བཞུགས། དེ་ནས་རྒྱལ་བོའི་ཕོ་བྲང་ནང་མ་ཏཱ་ཤིན་ཏིན་བྱ་བར་གོང་མ་དང་མཇལ་འཕྲད་མཛད། དེའི་ཚོ་གོང་མ་ཆེན་
པོ་ནས་བཀུར་སྟི་དང་ཐུགས་ཤིན་ཏུ་དགྱེས་པའི་གསུང་འཕྲོས་མང་པོ་གནང་ཞིང། ཡུལ་ལུགས་ཀྱི་སྟོན་མོ་ཡང་རྒྱས་པར་ཕུལ། རྒྱལ་པོའི་བཀའ་ལས། ད་ཁྱེད་རང་ཧེ་ཡིན་ཊི་ཞེས་བྱ་བའི་དགོན་པར་བཞུགས་ནས་རྒྱུད་སྡེ་བཞིའི་དཀྱིལ་འཁོར་གྱི་སྒྲུབ་མཆོད་
བྱེད་དགོས་ཞེས་གསུང་གནང། དེ་ནས་རྗེ་འདི་བ་དཔོན་སློབ་རྣམས་ཀྱིས་གསང་འདུས། བདེ་མཆོག་འཁོར་ཆེན། འཇིགས་བྱེད་ཞེ་དགུ་མ། སྨན་བླ་རྣམས་ཀྱི་སྒྲུབ་མཆོད་རྒྱས་པར་མཛད། དེའི་ཚེ་ནམ་མཁའ་ལས་ལྷ་རྣམས་ཀྱིས་རོལ་མོའི་སྒྲ་

[037A]༄༅། །བསྒྲགས་པ་ཡང་ཀུན་གྱིས་ཚོར་ཞིང། ནམ་མཁའི་ངོས་སུ་རྒྱལ་མཚན་རྡོ་རྗེ་འཁོར་ལོ་པདྨ་སྣ་ཚོགས་རྡོ་རྗེའི་དབྱིབས་ཅན་གྱི་འཇའ་ཚོན་ཡང་ཡང་ཤར་བ་སྐྱེ་བོ་ཐམས་ཅད་ཀྱིས་མཐུན་སྣང་དུ་མཐོང། སྤྲིན་དང་བྲལ་བའི་ནམ་
མཁའ་ལས་མེ་ཏོག་གི་ཆར་བ་བས་པ་ཡང་ལན་དུ་མར་བྱུང་བས་ཐམས་ཅད་ཡིད་ཆེས་ཀྱི་དད་པ་ཐོབ། རྒྱལ་བོའི་མནལ་ལམ་དུ་ཡང་ཧེ་ཡིན་ཟིའི་སྟེང་གི་ནམ་མཁའ་ལ་ཕྱོགས་བཅུའི་སངས་རྒྱས་བྱང་སེམས་ཐམས་ཅད་བྱོན་ནས་བཞུགས་པ་རྨིས། ཆོས་རྗེ་
འདི་བའི་རྨི་ལམ་དུ་ཡང་སྒྲུབ་མཆོད་མཛད་པའི་དཀྱིལ་འཁོར་གྱི་ལྷ་ཚོགས་ཡང་ཡང་གཟིགས་པའི་སྣང་བ་བྱུང། དེའི་ཚེ་རྒྱལ་པོ་ཆེན་པོ་ཐུགས་ཤིན་ཏུ་དགྱེས་ཤིང་ཡིད་ཆེས་ཀྱི་དད་བ་ལྷག་པར་སྐྱེས་ཏེ། ཆོས་རྗེ་འདི་ལ། ཐམས་ཅད་མཁྱེན་པ། བློ་གྲོས་
ཆེན་པོ། ཀུན་གྱི་སྐྱོབ་པ། བྱམས་པ་ཆེན་པོ། ཡངས་པའི་རྒྱལ་ཁམས་ཐམས་ཅད་བདེ་བར་སྤྱོར་བ། ཀུན་གྱི་གཙུག་ཏུ་དབང་བསྐུར་བ། ནུབ་ཕྱོགས་ཀྱི་རྒྱལ་བའི་སྲས་པོ། སྐྱིད་པའི་རྒྱལ་སྲིད་མྀ་འགྱུར་བརྟན་པའི་བླ་མ་ཆེན་པོ། ཏཱ་ཀོའུ་ཤྲཱི་བྱམས་ཆེན་
ཆོས་རྗེ་ཞེས་པའི་མཚན་དང། གསེར་ནག་ལས་གྲུབ་པའི་ཐམ་ཀ་དང་བཅས་ཕུལ་ཏེ་བསྟན་འཛིན་མཐའ་དག་གི་གཙུག་རྒྱན་དུ་མངའ་གསོལ། དེ་ནས་ཏཱ་ཤེན་ཏིན་ཞེས་པའི་ཕོ་བྲང་དུ་གདན་དྲངས་ནས་རྒྱལ་བོ་རང་དང་བཞུགས་གདན་མཐོ་དམན་འདྲ་བར་
མཛད་ཅིང། ཡུལ་ལུགས་ཀྱི་སྟོན་མོ་ཡང་གཟབ་སྟེ་ཕུལ། དེ་ནས་གོང་མ་བདག་པོ་ཆེན་པོ་ལ་གྲུབ་རྒྱལ་མའི་ལུགས་ཀྱི་ཚེ་དབང། གྲུབ་ཆེན་ཏེ་ལོ་པའི་ལུགས་ཀྱི་བདེ་མཆོག་འཆི་བ་མཐར་བྱེད་ཀྱི་དབང་དང་བཅས་ཕུལ། གོང་མའི་དབུ་ཐོག་ཏུ་བུམ་པ་བཞག་

[037B] ཚེ་རིལ་ལས་འོད་འཕྲོ་བ་སོགས་བྱུང་བས་རྒྱལ་པོ་ཡང་ལྷག་པར་དད་པ་སྐྱེས། ཡོན་དུ་ཟང་ཟིང་གི་དངོས་པོ་གཏོས་ཆེ་བ་ཕུལ། ནུས་པ་སྟོན་པའི་ཕྱིར་རྒྱ་ནག་ཏུ་རྫུ་འཕྲུལ་གྱིས་ཁ་བ་ཆེན་པོ་ཡང་ཕབ་བས་ཐམས་
ཅད་ཡིད་ཆེས། དེ་ནས་རྒྱལ་པོ་ལ་དགོངས་པ་ཞུས་ཏེ་རི་བོ་རྩེ་ལྔར་བྱོན་ནས་གནས་མཇལ་མཛད། དེའི་ཚེ་ནམ་མཁའ་ལས་འཇའ་ཚོན་ཤར་བ་ཀུན་གྱིས་མཐོང་ཞིང། ཆོས་རྗེ་བ་འདིས་འཇམ་དབྱངས་དང། ཇོ་བོ་ཨ་ཏི་ཤ་ཡབ་སྲས། བླ་མ་འཕགས་པ་རྣམས་ཀྱི་
ཞལ་གཟིགས། དེར་བཞུགས་རིང་ཕྱོགས་ཐ་དད་ནས། བླ་མ་དཔོན་པོ་དུ་མས་གཙོས་དད་ལྡན་གྱི་སྐྱེ་བོ་མཐའ་ཡས་བ་མཇལ་དུ་འོང་བ་ལ་དབང། རྗེས་གནང། ཁྲིད། བསྙེན་རྫོགས་རབ་བྱུང་དང། བསྙེན་གནས་དང་སྨྱུང་གནས་ཀྱི་སྔོམ་པ་འབོག་བ་སོགས་
རང་རང་གི་སྐལ་བ་དང་འཚམ་པའི་དམ་པའི་ཆོས་ཀྱི་ཆར་ཆེན་པོ་ཕབ་ནས་སྨིན་གྲོལ་གྱི་ལམ་ཡང་དག་པ་ལ་འགོད་པར་མཛད། རྒྱལ་ཁམས་ལ་བདེ་སྐྱིད་འབྱུང་བའི་ཕྱིར་རྡོ་རྗེ་ཕུར་བའི་སྒྲུབ་མཆོད་མཛད་པས་ཕུར་བུ་ནམ་མཁའ་ལ་འཕགས་པ་བྱུང། ཤིན་ཏུ་སྲ་
བའི་རྡོ་སྔོན་པོ་མཁྲེགས་བ་ཞིག་འདམ་ལྟར་བརྫིས་ཏེ་ཕྱག་རྗེས་ཀྱང་བཞག་པས་ཕྱོགས་དེའི་སྐྱེ་བོ་ཐམས་ཅད་ངོ་མཚར་བའི་གནས་ལ་བཀོད། དེ་ནས་ཕྱིར་བྱོན་ནས་བསྟན་འགྲོའི་དོན་རྒྱ་ཆེར་མཛད་ཅིང། ཁྱད་པར་དུ་རི་བོ་དགེ་ལྡན་པའི་མདོ་སྔགས་ཀྱི་རིང་ལུགས་དྲི་
མ་མེད་པ་གསལ་པར་མཛད། རྒྱལ་པོ་ཆེན་པོ་རྣམ་ཐོས་སྲས་ཀྱིས་འཕྲིན་ལས་སྒྲུབ་པར་མཛད་པས་ཟང་ཟིང་གི་ལོངས་སྤྱོད་ཀྱང་དབྱར་མཚོའི་འཕེལ་བ་ལ་འགྲན་པ་བྱུང། དེ་ནས་དབུས་སུ་འབྱོན་པར་དགོངས་ཏེ། གོང་མ་བདག་པོ་ཆེན་པོ་ལ་དགོངས་པ་ཞུས་པ་ན་
[038A]༄༅། །ཆོས་རྗེ་འདི་བའི་ཐུགས་བཞེད་ལྟར་གནང་ཞིང། ཕེབས་ཁར་གོང་མ་ཆེན་པོས་གོས་ཆེན་སྟོང་ཕྲག་གཅིག་གིས་གཙོས་ཟང་ཟིང་གི་དངོས་པོ་མཐའ་ཡས་པ་ཕུལ། དེ་ནས་ལི་ཐང་གི་ས་ཆ་བརྒྱུད་དེ་དབུས་སུ་བྱོན། ཐོག་མར་
དགའ་ལྡན་དུ་ཕེབས་ནས་རྗེ་བདག་ཉིད་ཆེན་པོ་དང་མཇལ་ཏེ་ཟང་ཟིང་གི་འབུལ་ནོད་ཀུན་ཏུ་བཟང་པོའི་མཆོད་སྤྲིན་ལ་འགྲན་པ་ཕུལ། སླད་ནས་སེ་རར་གདན་དྲངས་ནས་སེར་རྩེར་ཆོས་འཁོར་རྒྱ་ཆེར་བསྐོར་བའི་ཞབས་ཏོག་བསྒྲུབས་ཏེ། འགྲེལ་བ་སྒྲོན་གསལ་གྱི་
བཤད་པ། རིམ་ལྔའི་དམར་ཁྲིད། དུས་འཁོར་འགྲེལ་ཆེན་དྲི་མེད་འོད་ཀྱི་བཤད་པ། སྦྱོར་དྲུག་གི་ཁྲིད། བདེ་མཆོག་རྩ་རྒྱུད་ཀྱི་བཤད་པ། ནཱ་རོ་ཆོས་དྲུག་དབུ་མའི་ལྟ་ཁྲིད་སོགས་ཟབ་པ་དང་རྒྱ་ཆེ་བའི་ཆོས་དཔག་ཏུ་མེད་པ་གསན། དེའི་ཚེ་རྗེ་རིན་པོ་ཆེས་
བསྟན་བའི་གསོས་སུ་རྒྱུད་གྲྭ་རྣམ་དག་ཅིག་འཛུགས་པའི་ཐུགས་དགོངས་བཞེས་ཏེ། ཆོས་རྗེ་འདི་ལ་རྒྱུད་གྲྭ་འཛུགས་པའི་བདག་རྐྱེན་དགོས་ཚུལ་སྔར་ནས་ཡང་ཡང་གསུངས་པ་དང། ལྷག་པར་སྐབས་དེར་གསུང་ནན་སྩལ་བར་བརྟེན་ཆོས་རྗེ་འདི་བས་ཆ་རྐྱེན་གང་
དགོས་རྣམས་ཕུལ་ཏེ། དཔལ་ལྡན་སྨད་རྒྱུད་གྲྭ་ཚང་ཕྱག་འདེབས་མཛད་ཏེ། འདི་ཡང་ཆོས་རྗེ་བ་འདིའི་འཕྲིན་ལས་ལས་བྱུང་བར་སེམས་སོ། །དེ་ནས་རྗེ་བདག་ཉིད་ཆེན་པོས། བཤད་སྒྲུབ་ཀྱི་བསྟན་པ་རིན་པོ་ཆེ་སྲིད་མཐའི་བར་དུ་མི་ཉམས་པའི་ཆེད་དུ་
ཆོས་རྗེ་བ་འདི་ལ་སེ་ར་ཐེག་ཆེན་གླིང་འདེབས་དགོས་པའི་བཀའ་གནང་བ་ལྟར་དང་དུ་བླངས་ཏེ། ས་མོ་ཕག་གི་ལོ་དེ་ཀ་ལ་གཙུག་ལག་ཁང་གི་རྨང་བཏང་ནས་སྦྱིལ་བུ་སོགས་རིམ་གྱིས་ཆགས་ཤིང། དེ་ནས་ལོ་རེ་བཞིན་རྗེ་རྒྱས་སུ་སོང་སྟེ་ད་ལྟ་སེ་ར་ཐེག་པ་

[038B] །དེ་ལྟར་གཙུག་ལག་ཁང་བསྐྲུན་ཏེ། དེའི་ནང་དུ་ཆོས་རྗེ་བ་རང་ཉིད་ཀྱིས་རྒྱ་ནག་ནས་བསྣམས་ཕེབས་བའི་སྟོན་པ་གནས་བརྟན་བཅུ་དྲུག་དགེ་
བསྙེན་ཧ་ཤང་དང་བཅས་པ་ཙན་དན་དཀར་པོ་ལས་གྲུབ་པ་ནང་བཞུགས་སུ་བཞུགས་པའི་སྨན་སྐུ་ཁྱད་པར་ཅན་བཞེངས། རྒྱ་ནས་བསྣམས་པའི་བཀའ་འགྱུར་ངོ་མཚར་ཅན་རྣམས་འཇོག་བ་གནང་ནས་ལོ་གཉིས་ཙམ་གྱི་བར་དུ་ཆོས་ཀྱི་འཁོར་ལོ་བསྐོར་
གུང་རུ་རྒྱལ་མཚན་བཟང་པོའི་རྣམ་ཐར་ལས། དགུང་ལོ་ཞེ་དྲུག་པའི་སྟེང་དུ་ཐེག་ཆེན་གླིང་དུ་ཕེབས་ནས། བྱམས་ཆེན་ཆོས་རྗེ་ཤཱཀྱ་ཡེ་ཤེས་པའི་དྲུང་དུ་འཇིགས་བྱེད་ཀྱི་དབང། རྣམ་སྲས་མདུང་དམར་ཅན་གྱི་རྗེས་གནང་ཞུས། ཅེས་དང། ཆབ་མདོ་འདེབས་
པ་བོ་བྱང་སེམས་ཤེས་རབ་བཟང་པོའི་རྣམ་ཐར་དུ། ཆོས་རྗེ་ཤཱཀྱ་ཡེ་ཤེས་པ་ལ་གཤེད་དམར་ལྷ་ལྔ། ཚེ་དཔག་མེད་ལྷ་དགུ། སོ་སོར་འབྲང་མ། གདུགས་དཀར། རྣམ་རྒྱལ་མ། ཤརྦ་རི། འོད་ཟེར་ཅན་རྣམས་ཞུས། ཞེས་འབྱུང་བ་ལྟར་ན་མཁས་པ་ཆེན་པོ་དེ་
གཉིས་ཀྱིས་ཀྱང་སྐབས་དེར་ཆོས་རྗེ་འདིའི་ཞབས་ལ་གཏུགས་པར་སྣང། དེ་ནས་རིང་པོར་མ་ལོན་པར་རྗེ་བཙོང་ཁ་བ་གཞན་དོན་དུ་གཤེགས་པའི་ཚུལ་བསྟན་པ་ན། དགའ་ལྡན་དུ་བྱོན་ཏེ་སྐུ་གདུང་ལ་མཆོད་པ་རྒྱ་ཆེར་ཕུལ་ཞིང་སྨོན་ལམ་འདེབས་པ་གནང། དེ་ནས་རྗེའི་
དགོངས་པ་རྫོགས་ཐབས་སུ་སེ་ར་ཐེག་ཆེན་གླིང་དུ་ཡང་ཆོས་རྗེ་རང་ཉིད་ཀྱིས་གཙོ་བྱས་དགེ་འདུན་མང་པོས་གསང་བདེ་འཇིགས་གསུམ་ལ་སོགས་པའི་དཀྱིལ་འཁོར་ཆེན་པོ་རྣམས་ཞལ་ཕྱེ་ནས་བདག་འཇུག་བཞེས་པར་མཛད། དེའི་ཆེ་ནམ་མཁའ་ལ་འཇའ་ཤར་བ་དང་

[039A]༄༅། །མེ་ཏོག་གི་ཆར་འབབ་པ་སོགས་བྱུང། རྗེ་གཤེགས་པའི་ལོ་རྗེས་མའི་ལྔ་མཆོད་ལ་དཔོན་ནམ་མཁའ་བཟང་པོ་ཁུ་དབོན་གྱིས་ར་ཁ་བྲག་ཏུ་གདན་དྲངས་ཏེ་དུས་མཆོད་རྒྱ་ཆེན་པོ་མཛད། དེའི་ཚེ་ཡང་མེ་ཏོག་གི་ཆར་ཆེན་པོ་བབས། དེ་ནས་
སླར་ཡང་ལྕགས་གླང་གི་ལོར། གོང་མ་བདག་པོ་ཆེན་པོས་གདན་འདྲེན་པ་བྱུང་བར་བརྟེན། རྗེ་རིན་པོ་ཆེའི་དངོས་སློབ་ཆོས་ཀྱི་རྗེ་དར་རྒྱས་བཟང་པོ་གདན་སར་བསྐོས། དེ་ནས་ཨ་མོ་གྷ་ཆོས་རྗེ་དང། བསོད་ནམས་ཤེས་རབ་ཆོས་རྗེ་རྣམ་གཉིས་ཀྱིས་གཙོས་
སློབ་མ་དགེ་བའི་བཤེས་གཉེན་དུ་མ་དང་བཅས་བོད་ཡུལ་ནས་ཆིབས་ཁ་བསྒྱུར་ཏེ། རིམ་གྱིས་མཚོ་སྔོན། བཙོང་ཁ། ཟི་ལིང། མཛོ་མོ་མཁར། ཀ་ཅུ། འཕགས་པ་ཤིང་ཀུན། ཐོའུ་ཇུའུ། མེན་ཇུའུ། ཟི་ངན་ཕུལ། ཤན་ཟི། ཨུ་ཐའི་
ཤན་རྣམས་བརྒྱུད་དེ་ཕོ་བྲང་དང་ཁད་ཉེ་བར་ཕེབས་སྐབས་གོང་མ་སྐུ་གཤེགས། ཟོན་ཏེ་རྒྱལ་སར་འཁོད་ནས་ཆོས་རྗེ་འདི་ལ་ཡབ་རྒྱལ་བོའི་དུས་ལས་ཀྱང་གུས་འདུད་ལྷག་བར་མཛད། རྒྱལ་བོའི་དགོངས་རྫོགས་སུ་རྒྱུད་སྡེའི་བཞིའི་དཀྱིལ་འཁོར་ཞལ་ཕྱེ་ནས་སྒྲུབ་
མཆོད་མཛད། དེའི་ཚེ་འཇའ་དང་མེ་ཏོག་གི་ཆར་བབས་པ་དང། ནང་མཆོད་ཀྱི་བདུད་རྩི་ཁོལ་བ་དང། བུམ་པའི་ཆུ་ལུད་བ་སོགས་རྟགས་ངོ་མཚར་བ་དུ་མ་བྱུང་བས་ཟོན་ཏེ་རྒྱལ་པོ་ཡང་ཡིད་ཆེས་ཀྱི་དད་པ་གོང་འཕེལ་དུ་གྱུར། རྒྱལ་པོ་ལ་ཞལ་ཏ་གནང་སྟེ། རྒྱ་ནག་གི་
ཡུལ་གྲུ་སོ་སོར་གཙུག་ལག་ཁང་རྟེན་དང་བརྟེན་པ་གསར་དུ་བཞེངས་པ་དང། དགེ་འདུན་གྱི་སྡེ་མང་པོ་འཛུགས་པ། ལྷ་ཁང་རྙིང་བ་གསོ་བ་སོགས་བསྟན་པའི་ཞབས་ཏོག་ཡང་དག་པ་མཛད། མཁས་པ་ཡོན་ཏན་ཅན་རྣམས་ལ་ཀཽ་ཤྲཱི་དང། ཆན་ཤི་ལ་སོགས་པའི་

[039B] གོ་ས་གནང་ཞིང་བདག་རྐྱེན་རྒྱ་ཆེར་མཛད། དེ་ལྟར་བསྟན་པ་དང་འགྲོ་བའི་དོན་རྒྱ་ཆེན་པོ་མཛད་ནས་དགུང་ལོ་བརྒྱད་ཅུ་རྩ་གཉིས་པ་ཤིང་ཡོས་ཟླ་བ་བཅུ་བའི་བཅོ་བརྒྱད་ཀྱི་ཉིན་ཆོས་རྗེ་རྣམ་པ་གཉིས་ལ་ཞལ་ཆེམས་གནང་སྟེ། ཉེར་བཞིའི་ཉིན་ཞི་
བའི་དབྱིངས་སུ་གཤེགས་པའི་ཚུལ་བསྟན་ཏོ། །དེའི་ཚེ་ཕོ་བྲང་ནས་ནུབ་ཕྱོགས་སུ་ལེ་བར་ཉིས་སྟོང་བརྒྱད་བརྒྱ་ཙམ་གྱིས་ཆར་ཐུན་གོན་ཞེས་བྱ་བའི་མཁར་ཡོད་ཅིང། ཉི་ཤུ་བཞིའི་ནམ་ཕྱེད་ཀྱི་དུས་སུ་མཁར་དེའི་ཤར་ཕྱོགས་ནས་མི་འགའ་འོང་བ་ལ། མཁར་བསྲུང་རྣམས་
ཀྱིས་སུ་ཡིན་དྲིས་བས་ང་བྱམས་ཆེན་ཆོས་རྗེ་ཡིན། བོད་ཡུལ་ལ་འགྲོ་རྒྱུ་ཡིན་གསུང་ཞིང། རྟ་དཀར་པོ་ཞིག་ལ་ཆིབས་ནས་གྲྭ་བ་གཉིས་དང་བཅས་ཤར་སྒོའི་སྟེང་ནས་ནམ་མཁའ་ལ་འཕགས་ཏེ་ནུབ་ཕྱོགས་ཀྱི་བར་སྣང་ལ་ཕེབས་པ་མཐོང། དེ་ནས་མཁར་བསྲུང་
རྣམས་ཀྱིས་མཁར་དེའི་དཔོན་པོ་ལ་ཞུས་པས། དེས་ཀྱང་དཔོན་པོ་གཞན་ལ་ཡི་གེ་ཕུལ་བ་རིམ་གྱིས་རྒྱལ་བོའི་སྙན་དུ་གསོལ་བས་སྐུ་གཤེགས་པའི་དུས་དང་མཐུན་པར་བྱུང་བས་རྒྱལ་བློན་ཐམས་ཅད་དད་པ་ཚད་མེད་པ་སྐྱེས། ཡོངས་གྲགས་ཀྱི་ལོ་རྒྱུས་ལྟར་ན། རྒྱ་ནག་ནས་དབུས་
སུ་ཕེབས་པའི་མཛོ་མོ་མཁར་དུ་ཞི་བར་གཤེགས་ཞེས་གྲག་དེ་ནས་ཧེ་ཡན་ཟི་བྱམས་ཆེན་ལྷ་ཁང་དུ་ཏཱ་ཀཽ་ཤྲཱི་དཔལ་ལྡན་གྱིས་གཙོ་མཛད། ཀཽ་ཤྲཱི། ཆན་ཤི་སོགས་དགེ་འདུན་ཐམས་ཅད་འདུས་ནས་ཞག་ཞེ་དགུའི་བར་དུ་དགོངས་རྫོགས་རྒྱ་ཆེར་སྒྲུབ། སྐུ་གདུང་ཞུགས་ལ་ཞེན་པའི་ཚེ་ངོ་
མཚར་བའི་ལྟས་དུ་མ་བྱུང་ཞིང་རིང་བསྲེལ་ཡང་མང་དུ་བྱོན། དེ་ནས་གསེར་གྱི་མཆོད་རྟེན་བཞེངས་པའི་ནང་དུ་སྐུ་གདུང་རིང་བསྲེལ་དང་བཅས་པ་བཞུགས་སུ་བཅུག་ནས་རབ་གནས་རྒྱས་པར་མཛད། རྒྱལ་པོའི་བཀའ་ལུང་ལྟར་ཆོས་རྗེ་བསོད་ནམས་ཤེས་

[040A]༄༅། །རབ་དང། ཆོས་རྗེ་སེང་གེ་བཟང་པོ་གཉིས་ཀྱིས་སྐུ་གདུང་གི་མཆོད་རྟེན་མཛོ་མོ་མཁར་དུ་གདན་དྲངས་ནས་གཙུག་ལག་ཁང་ཁྱད་བར་དུ་འཕགས་པ་བསྐྲུན་ཏེ་བཞུགས་སུ་གསོལ། དེ་ལ་བརྟེན་ནས་དགེ་འདུན་གྱི་སྡེ་ཡང་ཆགས་ཏེ་ད་ལྟ་
ཡང་མ་ཉམས་པར་ཡོད་དོ། །དེའི་སློབ་མ་སྙེ་ཐང་བ་ཆོས་རྗེ་ཨ་མོ་གྷ་བ་དང། བསོད་ནམས་ཤེས་རབ་གཉིས་ཀྱིས་ཀྱང་ཟོན་ཏེ་རྒྱལ་བོའི་ཏི་ཤྲི་མཛད་དེ་ལུགས་གཉིས་ཀྱི་འཕྲིན་ལས་མཆོག་ཏུ་འཕེལ་བར་བྱུང། དགའ་ལྡན་གྱི་ཐུབ་པ་གནས་བཅུའི་ཟི་ཐང་ཡ་མཚན་
ཅན་འདི་ཡང་མཆོད་ཡོན་འདི་གསུམ་གྱི་རིང་ལ་དབུས་སུ་གདན་དྲངས་པར་སྣང། བླ་མ་དེ་གཉིས་ཀྱི་སློབ་མ་ཆོས་རྗེ་གཞོན་ནུ་དཔལ་ལྡན་ཞེས་པས་ཀྱང་རྒྱལ་བོའི་བླ་མཆོད་མཛད་དེ་དགེ་འདུན་གྱིས་དེ་བསྐྱངས་ཤིང། རྒྱལ་བའི་བསྟན་པ་རིན་པོ་ཆེ་སྤེལ་བར་མཛད་དོ། །དེ་ནས་
བཟུང་སྟེ་ད་ལྟའི་བར་དུ་རྒྱལ་ཁབ་ཆེན་པོ་བེ་ཆིང་དུ་མཉམ་མེད་རི་བོ་དགའ་ལྡན་པའི་རིང་ལུགས་དྲི་མ་མེད་པ་དར་རྒྱས་སུ་གྱུར་པ་ཡང་ཆོས་རྗེ་འདི་བའི་བཀའ་དྲིན་དུ་ཤེས་པར་བྱའོ། །རབ་དཀར་ཚོགས་གཉིས་བདུད་རྩིའི་རོལ་མཚོ་ལས། །ཉེ་བར་འོངས་པའི་རྒྱལ་སྲས་འོད་དཀར་ཅན་
བསྟན་འཛིན་མགྲིན་སྔོན་རལ་བར་ངལ་གསོལ་བས། །དགེ་ལེགས་ཀུ་མུད་ཅི་ཡང་བཞད་པར་གྱུར། །ངོ་མཚར་གསང་གསུམ་བཀོད་པའི་རྣམ་འཕྲུལ་གྱིས། །འཛམ་གླིང་ས་ཆེན་སྐྱོང་བ་དབང་བསྡུས་ཏེ། །ཤར་ཕྱོགས་འཇིག་རྟེན་དད་པའི་ཁང་བཟང་རྩེར། །བློ་བཟང་རིང་ལུགས་
རྒྱལ་མཚན་བསྒྲེང་བར་མཛད། །འཕྲིན་ལས་གངས་རི་ལས་འོངས་ཉལ་འགྲོ་སྟོད། །གཅིག་ཏུ་འཁྱིལ་བ་འདུས་སྡེའི་ཆུ་གཏེར་ནི། །མཁས་གྲུབ་གདེངས་ཅན་བྱེ་བས་བསྟེན་པ་ལས། །དུས་མཐར་ལུས་ཅན་ཀུན་གྱི་གསོས་སུ་གྱུར། །ཞེས་པ་ནི་བྱམས་ཆེན་ཆོས་རྗེ་ཤཱཀྱ་

[040B]།    ༈    །།དྲི་བྲལ་མཁྱེན་ཡངས་སྤྲིན་སྔོན་བ་གམ་ལས། །རྒྱ་ཆེན་ལུང་གི་གྲུ་ཆར་དང་བཅས་ཏེ། །དགག་སྒྲུབ་རིགས་པའི་གནམ་ལྕགས་སྟོང་འབེབས་པ། །རྗེ་བཙུན་ཆོས་ཀྱི་རྒྱལ་མཚན་ཞབས་ལ་འདུད། །
དེ་ཡང་འཁྲུངས་རབས་ལས། རྒྱལ་བ་གཉིས་པའི་ལུགས་སྲོལ་མ་ལུས་པ། །ཉིན་བཞིན་ལེགས་བཤད་འོད་བརྒྱས་སྣང་མཛད་ཅིང། །ཐུབ་བསྟན་ཆོས་ཀྱི་རྒྱལ་མཚན་འཛིན་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཞེས་གསུངས་པ་ལྟར། རྗེ་བཙུན་
ཆོས་ཀྱི་རྒྱལ་མཚན་དཔལ་བཟང་པོར་སྐུའི་སྐྱེ་བ་བཞེས་པའི་ཚུལ་ནི། གཙང་ཉང་སྟོད་རིགས་པའི་འབྱུང་གནས་ཀྱི་སའི་ཆ། ཁྱེའུ་ཞེས་པར་རྡོག་ཡེ་ཤེས་སེང་གེ་སོགས་གྲུབ་པའི་དབང་ཕྱུག་དུ་མ་བྱུང་བའི་རིགས་ལས། རྟ་ནག་ཕྱུག་པོ་གཞུང་ལྷོ་སྨད་སོགས་ཀྱི་མི་ཁྱིམ་
མང་པོའི་དཔོན་དུ་གྱུར་པ། ཕྱིས་སྨིན་དྲུག་ཁྱུང་རྩེ་སོགས་རྫོགས་ཆེན་གྱི་བདག་པོར་གྱུར་པའི་དཔོན་ཆེན་པོའི་བརྒྱུད་པ་ཡབ་ནང་སོ་བསོད་ནམས་འཕེལ་དང། ཡུམ་སྒྲོལ་མ་འབུལ་གཉིས་ཀྱི་སྲས་སུས་མོ་གླང་གི་ལོ་ལ་སྐུ་བལྟམས། ལྷུམས་སུ་ཞུགས་དུས་ཡུམ་གྱི་མནལ་
ལམ་དུ་མི་ཞིག་གིས་ཤེལ་གྱི་མཆོད་རྟེན་དྲི་མ་མེད་པ་ཞིག་བྱིན་ནས། འདི་རྒྱ་གར་གྱི་མཆོད་རྟེན་ཡིན། འདི་ལ་མཆོད་པ་གྱིས་དང་བདེ་སྐྱིད་ཕུན་སུམ་ཚོགས་པ་ཡོད་ཟེར་པ་ཞིག་བྱུང། དེ་དུས་རྗེ་བ་སོ་བ་དགེ་ལྡན་གྱི་ཁྲི་ཐོག་ཏུ་བཞུགས་ཀྱང། གཙང་དུ་བཞུགས་
དུས་ནས་རྩ་བའི་བླ་མ་ཡིན་བས་མཇལ་བ་དང། ལྷ་ས་དགེ་ལྡན་སོགས་སྐྱི་ཤོད་ཀྱི་གནས་རྣམས་སུ་མཇལ་བ་ལ་བྱོན། དེ་དུས་རྗེ་བ་སོ་བ་དང་མཇལ་བས་ཁྱེད་ཀྱི་ལྷུམས་སུ་ཞུགས་པའི་སྲས་འདི་བསྟན་པ་ལ་ཕན་ཐོགས་པའི་བསྟན་འཛིན་ཆེན་པོ་ཞིག་ཡོང། མཚན་

[041A]༄༅། །ཆོས་ཀྱི་རྒྱལ་མཚན་དུ་ཐོགས། འཁྲུངས་མ་ཐག་ན་བཟའ་འདི་གསོལ་ཞེས་བཀྲ་ཤིས་ཁ་བཏགས་ཤིག་གནང། གཙང་དུ་ཕེབས་པ་ན་ཡུམ་གྱི་མནལ་ལམ་ལ་བླ་མ་ཁྱད་པར་ཅན་ཞིག་འབྱོན་ཟེར་ནས་ཁྱེའུ་གཞིས་
ཀའི་རྩེ་ནས་དར་འཕྱར་བ་དང་དུང་འབུད་པ་དང་རྔ་བོ་ཆེ་བརྡུང་བ་སོགས་བྱུང། དེ་ནས་རིང་པོར་མ་ཐོག་པར་སྐུ་འཁྲུངས་ཤིང་བཙས་སྟོན་སོགས་རྒྱ་ཆེར་བྱས་ཏེ། རིམ་གྲོའི་ཁྱད་པར་དུ་མས་བསྐྱངས་པས་གཞོན་ནུ་དེ་རྫིང་གི་པདྨ་ལྟར་སྐྱེད་བསྲིངས་པར་གྱུར་ཏོ། །སྐུན་
ཕྲ་མོ་ནུ་ཞོ་བཞེས་པའི་སྐབས་རྗེ་བ་སོ་བའི་དངུལ་གདུང་ལ་མཇལ་བར་དགའ་ལྡན་དུ་ཕེབས་པའི་ཚེ། ཡུམ་ལ་ཨ་མ་དྲུང་པའི་ནུ་མ་གཡས་པ་ངའི་འབུལ་སྐལ་དུ་ཕུལ་ལ་ཐོང་གསུངས་པས། དེ་ནས་ནུ་མ་གཡས་པ་སྐམ་སོང་བ་ཞིག་བྱུང་འདུག་དགུང་ལོ་གསུམ་བཞིའི་
དུས་ཉིད་ནས་སངས་རྒྱས་བྱང་སེམས་ཀྱི་སྐུ་བརྙན་གཟིགས་པ་ན་ཐུགས་དད་འཁྲུངས་ཤིང། དཀར་མེ་སོགས་མཆོད་པ་འབུལ་བ་ལ་བརྩོན་པར་མཛད། དགུང་ལོ་དྲུག་བཞེས་པའི་ཚེ། པཎ་ཆེན་དགེ་འདུན་གྲུབ་པ་ཉང་སྟོད་ཀྱི་ཆབ་ཚན་ལ་ཕེབས་པ་སྤྱན་དྲངས་ཏེ། བསྙེན་
བཀུར་རྨད་དུ་བྱུང་བ་མཛད་ཅིང་ཡབ་ཡུམ་སོགས་ཞལ་ངོ་རྣམས་ལྷན་ཅིག་ཏུ་གྲུབ་རྒྱལ་ལུགས་ཀྱི་ཚེ་དབང་མང་དུ་གསན་པ་རྣམས་ནི་ཐུགས་ལ་ཤིན་ཏུ་གསལ་བར་བྱུང་བས། ཕྱིས་གནས་རྙིང་རིན་པོ་ཆེའི་དྲུང་དུ་གསུང་ཆོས་གསན་དུས་ཁྱེད་ཀྱིས་ངའི་བླ་མ་རིན་པོ་ཆེ་དེ་
ལས་ཚེ་དབང་ཐོབ་འདུག་སྟེ། སྐུ་ན་ཕྲ་དྲག་པས་ངེས་པོ་མ་བྱུང་བ་འདྲ་གསུངས་པ་ལ། ངེས་པོ་བྱུང་ལགས་ཞུས་པས། ཇི་ལྟར་བྱུང་གསུངས་པ་ལ། བླ་མ་བགྲེས་པོ་དབུ་སྐྱ་རིལ་ལེ་བ་སྤྱན་ཧྲིག་ཧྲིག་བྱེད་པ་ཞིག་མདོ་ལི་ལ་བཏེག་ནས་མི་ཐམས་ཅད་ཚོགས་ཏེ་བྱིན་རླབས་ཞུ་

[041B]ཚེ་དབང་གི་དུས་ལན་ཅིག་ཚེ་རིལ་ཕྱེད་ཀ་ཞིག་བྱུང། གཞན་ཚང་བར་བྱུང་ཞུས་པས་ངེས་པོ་བྱུང་འདུག་པ་ཤིན་ཏུ་ལེགས་ཏེ། དེ་སངས་རྒྱས་ཚེ་དཔག་མེད་དངོས་སུ་མཇལ་བ་དང་ཁྱད་མེད་གསུངས་ནས། ང་དང་ཇོ་ལགས་ཚེ་རིང་པོ་ཡོང་བསམ་པ་ཡོད་ཅེས་གསུངས་
དགུང་ལོ་བདུན་བཞེས་པའི་དུས་སུ་གནས་རྙིང་ཆོས་རྗེ་ཀུན་དགའ་བདེ་ལེགས་རིན་ཆེན་རྒྱལ་མཚན་དཔལ་བཟང་པོ་དབེན་གནས་སྨན་ཆུན་བཞུགས་པའི་དྲུང་དུ་དགེ་བསྙེན་གྱི་སྡོམ་པ་ཞུས་དུས། གོང་དུ་བཤད་པ་ལྟར། ཡུམ་ལ་རྗེ་བ་སོབས་ལུང་བསྟན་ཚུལ་རྣམས་
སྙན་དབང་དུ་གསན་འདུག་པས་གནས་རྙིང་ཆོས་རྗེའི་ཞལ་ནས། ངའི་བླ་མ་ལན་དུ་མར་བསྔགས་པའི་པཎྜི་ཏ་ཡིན། ཁྱེད་ལ་ཁོང་གིས་མཚན་གནང་འདུག་པ་འདི་ངས་སྤོ་མི་ནུས། ཁྱད་པར་འདི་ལ་རྟེན་འབྲེལ་ཆེན་པོ་ཡོད། རྟེན་འབྲེལ་འཆུག་ཏུ་མི་རུང་བས། མཚན་དེའི་
སྟེང་དུ་དཔལ་བཟང་པོ་བསྣན་ནས། ཆོས་ཀྱི་རྒྱལ་མཚན་དཔལ་བཟང་པོ་ཞེས་མཚན་གསོལ། རྗེ་ཉིད་ཀྱི་དྲུང་དུ། ཆོས་སྤྱོད་ནར་མའི་སྐོར་དང་ཟབ་ཆོས་དུ་མ་ཞུས་ཤིང། ཚེ་དཔག་མེད་གྲུབ་རྒྱལ་ལུགས་ལ་སོགས་པའི་དབང་བཀའ་རྗེས་གནང་མང་དུ་གསན། གཞན་ཡང་
སྨིན་དྲུག་ཁྱུང་རྩེ་དང་ཁྱེའུ་གཞིས་སོགས་སུ་བཞུགས་ནས། དཀའ་ཆེན་བཞིའི་རྩ་གཞུང། རྩ་འཇུག་གཉིས། མདོ་སྡུད་པ། བྱང་ཆུབ་ལམ་སྒྲོན། མཚན་བརྗོད་རྣམས་ཐུགས་འཛིན་མཛད་ཅིང། གནས་རྙིང་རིན་པོ་ཆེའི་དྲུང་དུ་ལོ་ལྔ་བཞུགས། དགུང་ལོ་བཅུ་གསུམ་པ་
ལ་རྗེ་འདི་བ་ལ་སྐུ་མཆེད་ལྔ་ཡོད་པའི་བཞི་པ་དང། འདི་ཉིད་ཀྱིས་གནས་རྙིང་རིན་པོ་ཆེའི་དྲུང་དུ་དགེ་ཚུལ་གྱི་སྡོམ་པ་ཞུས་ཏེ་གཅུང་པོའི་མཚན་ཀུན་དགའ་ཆོས་ལྡན་དུ་བཏགས། ལོ་དེ་ལ་སྐུ་མཆེད་ལྷན་ཅིག་ཏུ་བཀྲ་ཤིས་ལྷུན་པོར་གསན་སྤྱོང་ལ་ཕེབས། གླིང་འདབས་

[042A]༄༅། །སུ་ཕེབས་པ་དང་གསུང་ཆོས་ཀྱི་གཎྜི་བརྡུང་བ་དུས་མཉམ་དུ་བྱུང༑ དེའི་སང་ཉིན་བཀྲ་ཤིས་ལྷུན་པོའི་ཁྲི་ཐོག་པ་པཎ་ཆེན་ལུང་རིགས་རྒྱ་མཚོ་དང་མཇལ། ཁོང་གི་ཞལ་ནས། ཁ་སང་གཎྜི་བརྡུང་བ་དང་ཁྱེད་འདིར་ཕེབས་པ་གཉིས་དུས་མཉམ་དུ་
བྱུང་འདུག་པར་ཤིན་ཏུ་ལེགས། ཁྱེད་ཀྱིས་བསྟན་པ་ལ་ཕན་ཐོགས་རྒྱ་ཆེན་པོ་འབྱུང་བའི་རྟེན་འབྲེལ་ཡིན། བཅོམ་ལྡན་རིག་རལ་ཡང་སྣར་ཐང་དུ་ཐོག་མར་ཕེབས་དུས་དབུ་ལ་ཉི་མ་ཤར་བ་དང། ཚོགས་ཀྱི་དུང་འབུད་པ། ཐེམ་པའི་ནང་དུ་ཞབས་བཞག་པ་རྣམས་དུས་
མཚུངས་བྱུང་འདུག་དེ་ཁོང་གིས་བསྟན་པ་དར་ཞིང་རྒྱས་པར་མཛད་པའི་འཕྲིན་ལས་ཆེན་པོ་འབྱུང་བའི་རྟེན་འབྲེལ་ཡིན་པར་འདུག་གསུངས་པ་དང། ངེད་རང་གི་བསམ་པ་ལ་ཡང་བཀྲ་ཤིས་ལྷུན་པོ་རང་དུ་འཆད་ཉན་གྱི་སྒོ་ནས་ཕན་ཐོགས་འབྱུང་བའི་རྟེན་འབྲེལ་ཡིན་སྙམ་པ་བྱུང་སྟེ། རེ་
ཞིག་བསམ་པ་ལྟར་གྱི་ཕན་ཐོགས་པ་མ་བྱུང་ཡང། སློབ་གཉེར་དམར་པོ་བྱུང་བས་དེ་ཁ་ལ་བལྟ་བ་འདྲ་ཞེས་གསུངས། དེ་ནས་བློ་གསལ་བྱེ་བའི་བསྟི་གནས་ཐོས་བསམ་གླིང་གྲྭ་ཚང་དུ་ཞུགས། ཀུན་མཁྱེན་ཆོས་འབྱོར་དཔལ་བཟང་པོའི་ཞབས་བད་བསྟེན་ནས་བསྡུས་སྦྱོར་བརྩི་
བར་མཛད། ཀུན་མཁྱེན་ཆོས་འབྱོར་བའྀ་ཞལ་ནས་གཞི་གྲུབ་ན་མཚན་ཉིད་མ་ཡིན་པར་བུད་གསུངས་པར། ལན་འཁྲུལ་མད་ཕུལ་བས་ཐུགས་ཤིན་ཏུ་དགྱེས། དེས་རིགས་གཞན་རྣམས་ཀྱང་ཤེས་པར་བདུག་བསམ་པ་བྱུང་གསུངས། དེ་ནས་སྦྱོར་བ་བརྩི་པ་
སོགས་ཆེར་མ་མཛད་ཀྱང། སྔོན་སྦྱངས་པའི་བག་ཆགས་སད་བའི་སྟོབས་ཀྱིས་ཟླ་ཆོས་གཉིས་ཙམ་ལ་བསྡུས་སྦྱོར་གྱི་རིགས་པའི་གནས་མཐའ་དག་དང། རྟགས་རིགས་བློ་རིགས་སོགས་རིགས་པ་དང་པོའི་སྒོ་འབྱེད་རྣམས་ལ་བློ་གྲོས་ཀྱི་སྣང་བ་ཆེས་ཆེར་རྒྱས་ཏེ། གྲྭ་ཚང་

[042B] དེའི་ཚེ་བླ་མ་གྲྭ་བ་ཐམས་ཅད་ཞལ་མཐུན་པར་རིགས་ལམ་ལ་ཞུགས་མ་ཐག་བློ་སྐྱེད་དང། རིགས་ལམ་ལ་བྱང་ཆུབ་པ་འདི་འདྲ་བ་སྔོན་མ་བྱུང་བ་ལྟ་བུ་ཡིན་ཞེས་མཐུན་པར་གླེང་
དེ་ནས་ཀུན་མཁྱེན་ཆོས་འབྱོར་པའི་དྲུང་དུ་ཚད་མ་སྡེ་བདུན་མདོ་དང་བཅས་པ་རྣམས་དང། གཙོ་བོར་ཚད་མ་རྣམ་འགྲེལ་ལ་སྦྱངས་པར་མཛད། ཐར་ལམ་གསལ་བྱེད་སོགས་ཚད་མའི་དར་ཊིཀ་རྣམས་དང། རིགས་རྒྱན་ལ་སོགས་པའི་སྤྱི་དོན་རྣམས་གསན་
པཎ་ཆེན་ལུང་རིགས་རྒྱ་མཚོའི་དྲུང་དུ་རྣམ་འགྲེལ་གྱི་ཊཱིཀྐ་ཚར་གཅིག་སྤྱི་ཆོས་ལ་དཔེ་ཆོས་རིན་སྤུངས། བེའུ་བུམ་སྔོན་མོ་རྩ་འགྲེལ་དང་རྗེས་གནང་ཁ་ཤས་གསན། དགུང་ལོ་བཅོ་ལྔའི་དུས་སུ་ཚད་མ་སྡེ་བདུན་མདོ་དང་བཅས་པ་རིགས་པའི་ལམ་ནས་སྨྲ་བ་ལ་
མཁས་པའི་གྲགས་པ་ཐོབ། དེ་ནས་རྒྱལ་བ་བཙོང་ཁ་པ་ཡབ་སྲས་རྣམས་ཀྱི་ཊཱིཀྐའི་སྟེང་ནས་དབུ་མ། ཕར་ཕྱིན། མངོན་པ་མཛོད་རྣམས་ཀྱི་འབྲུ་གནོན། དཀའ་གནས། མཐའ་དཔྱོད་དང་བཅས་པ་ཀུན་མཁྱེན་ཆོས་འབྱོར་པ་ལས་གསན། དགུང་ལོ་བཅུ་
དྲུག་བཞེས་པན་པཎ་ཆེན་ཡེ་ཤེས་རྩེ་མོ་བཀྲ་ཤིས་ལྷུན་པོའི་ཁྲི་ཐོག་ཏུ་ཕེབས། དེའི་ཚེ་བཀྲ་ཤིས་ལྷུན་པོའི་མཁན་པོ་སུས་མཛད་ཀྱིས་དཀའ་ཆེན་བཞི་དང། གསང་འདུས་ཀྱི་འགྲེལ་བ་སྒྲོན་གསལ་དང་བཅས་པ་འཆག་མེད་དུ་གནང་བའི་སྲོལ་ཡོད་
འདུག་པས། པཎ་ཆེན་ལ་འདུལ་བ་མདོ་རྩ། མངོན་པ་མཛོད། ཚད་མ་རྣམ་འགྲེལ་རྣམས་ཀྱི་ཊཱིཀྐ་ཚར་རེ། ལམ་རིམ་ཆེ་ཆུང། བཀའ་གདམས་གླེགས་པམ་ཆ་ལག་ཚང་བ། ཇོ་བོའི་བདེན་གཉིས། རྒྱལ་སྲས་རིན་པོ་ཆེའི་དཀའ་འབུམ་རྣམ་ཐར། ཐམས་ཅད་
[043A]༄༅། །མཁྱེན་པ་བཙོང་ཁ་པ་ཆེན་པོའི་བཀའ་འབུམ། མཁས་གྲུབ་རྗེའི་བཀའ་འབུམ། མགོན་པོ་སྙིང་ཞུགས་མ་གཏོགས་པའི་མགོན་པོའི་རྗེས་གནང་རྣམས་དང། མགོན་པོ་བཅུ་གསུམ་གྱི་རྒྱ་གཞུང་གི་ལུང། གནོད་སྦྱིན་བཞི་
ལྷ་མོ་དང་བཅས་པའི་ཕྱག་དྲུག་པའི་སྐོར་གྱི་ཆོས་བཀའ་རྫོགས་པ་དང། གཞན་ཡང་ཆོས་བཀའ་མང་དུ་གསན། གཙོ་བོར་ཆོས་གྲར་བྱོན་ནས་རིགས་ལུང་ལ་བརྩོན་པ་ཆེན་པོ་མཛད་པས་དགུང་ལོ་བཅོ་བརྒྱད་དུ་ཕེབས་དུས་ཕར་ཚད་དབུ་གསུམ། འདུལ་
མཛོད་སོགས་ཀྱི་དགོངས་དོན་ཇི་ལྟ་བ་བཞིན་དུ་ཐུགས་སུ་ཆུད་དེ། རིགས་པ་སྨྲ་པ་མཐའ་དག་གི་གཙུག་རྒྱན་དུ་གྱུར་ཏོ། །དེ་ནས་འདུལ་འཛིན་སེམས་དཔའ་ཆེན་པོ་ཚུལ་ཁྲིམས་ཡེ་ཤེས་པའམ་ཁྱུང་པོ་བྱ་བྲལ་དུ་གྲགས་པ་དེ་ཉིད་ཁྱུང་རིར་ཕེབས་དུས་ལམ་རིམ་
གྱི་སྤྱོད་པ་སྤྱི་བསླབ། གཞི་གསུམ་གྱི་ཕྱག་ལེན། སྡོམ་པ་གསུམ་གྱི་ཕྱིར་བཅོས་སོགས་ཆོས་མང་དུ་གསན། དེ་ནས་ཀུན་མཁྱེན་ཆོས་འབྱོར་དཔལ་བཟང་པོ་ལ་འདུལ་བ་མདོ་རྩ། མངོན་པ་ཀུན་བཏུས། བྱམས་ཆོས་ཕྱི་མ་བཞི། དབུ་མ་རྀགས་ཚོགས་
དྲུག་རྣལ་འབྱོར་སྤྱོད་པ་བཞི་བརྒྱ་བ་རྣམས་རང་རང་གི་ཊཱིཀྐའི་སྟེང་ནས་གསན། བླ་མ་འདི་ལ་བརྟེན་ནས་ལུང་རིགས་སྨྲ་བ་ལ་གཞན་དྲིང་མི་འཇོག་པའི་སྤོབས་པ་བརྙེས་པས་བླ་མ་རྣམས་ཀྱི་ནང་ནས་བཀའ་དྲིན་ཆེ་ཤོས་གཅིག་ཏུ་འཛིན་པར་མཛད་དོ། །
བར་སྐབས་ཤིག་མཁས་པ་ཆེན་པོ་ཐོག་སངས་རྒྱས་དཔལ་རིན་པ་དང། རྗེ་འདི་གཉིས་ཚད་མ་རྣམ་འགྲེལ་གྱི་མ་དམིགས་པའི་རྟགས་ཡང་དག་འཇུག་པའི་དུས་ལ་བརྒལ་བརྟགས་མཛད་པས་མཁས་པ་དེ་ཉིད་མི་སྨྲ་བའི་བརྟུལ་ཞུགས་ལ་བཀོད། དེར་མ་

[043B]དགུང་ལོ་ཉེར་གསུམ་པ་ལ་བཀྲ་ཤིས་ལྷུན་པོའི་དགེ་བསྐོས་མཛད་ནས་ཆོས་གྲྭ་དེའི་སྒྲིག་ལམ་རྣམ་བཞག་རིགས་ལུང་སོགས་དགེ་བའི་བྱ་
བ་མཐའ་ངག་དབྱར་གྱི་ཆུ་བོ་བཞིན་དུ་གོང་འཕེལ་དུ་མཛད་པ་དང། དགག་དབྱེ་ལ་མང་ཇ་ཚབ་ར་ཟས་སྣ་དགོངས་བུར་དགེ་འདུན་རེ་རེ་ལ་མར་ཉག་བདུན་རེ་སོགས་ཀྱི་བསྙེན་བཀུར་གྱིས་མཉེས་པར་མཛད་ཅིང། དེ་དག་གི་སྐབས་སུ་རྗེ་ཤེས་རབ་སེང་གེའི་དངོས་སློབ་
མཁས་གྲུབ་རིན་ཆེན་བཤེས་གཉེན་ལ་ནི་གུ་ཆོས་དྲུག་རྟ་མགྲིན་གསང་སྒྲུབ་སོགས་ཤངས་བ་ལུགས་ཀྱི་ཟབ་ཆོས་དུ་མ་དང། གུ་རུ་ཞི་དྲག་སོགས་ཀྱི་རྗེས་གནང་དུ་མ་དང། དབུ་མ་རིགས་ཚོགས་དྲུག་གི་ལུང་སོགས་དང། ཁྱད་པར་དུ་དབུ་མའི་ལྟ་ཁྲིད་ཉམས་
ཁྲིད་ཀྱི་ཚུལ་དུ་གསན་པས་དགག་བྱ་འཆར་ཚུལ་འཁྲུལ་མེད་དུ་ངོས་ཟིན་ནས། གཅིག་དུ་བྲལ་ལ་སོགས་པའི་སྒོ་ནས་འགོག་ཚུལ་རྣམས་ལེགས་པར་ཐུགས་སུ་ཆུད་དེ་རྒྱལ་བའི་དགོངས་པ་མཐར་ཐུག་པ་ཀླུ་སྒྲུབ་ཡབ་སྲས་དང། རྒྱལ་བ་བཙོང་ཁ་པ་ཡབ་སྲས་
ཀྱི་ཐུགས་བཅུད་ཟབ་ལམ་དབུ་མའི་ལྟ་བ་མཐར་ཐུག་པ་ཐུགས་ལ་འཁྲུངས། གཞན་ཡང་གནས་རྙིང་བ་ཀུན་དགའ་བདེ་ལེགས་དང། མཁས་བཙུན་ཡོན་ཏན་རྒྱ་མཚོ་གཉིས་ལ་རྒྱལ་བ་བཙོང་ཁ་པ་ནས་མཁས་གྲུབ་ཐམས་ཅད་མཁྱེན་པ་ཡབ་སྲས་ལ་
བརྒྱུད་པའི་དབུ་མའི་ལྟ་ཁྲིད་ལུང་ཁྲིད་ཀྱི་ཚུལ་དུ་གསན། གཉལ་སྟོན་དཔལ་འབྱོར་ལྷུན་གྲུབ་ཡབ་སྲས་ལ་འཇམ་དབྱངས་ཆོས་རྗེ་ནས་ཀུན་མཁྱེན་བློ་གྲོས་སེང་གེ་ལ་བརྒྱུད་པ་རྣམས་གསན། ཀུན་མཁྱེན་ཆོས་འབྱོར་དཔལ་བཟང་ལ་མཁས་གྲུབ་ཐམས་ཅད་

[044A]༄༅། །མཁྱེན་པ་དང། རྗེ་བཙུན་ཤེས་རབ་སེང་གེ་གཉིས་ལས་རྒྱལ་སྲས་འདུལ་དཀར་བ་ལ་བརྒྱུད་པ་རྣམས་གསན། རྒྱལ་བ་དགེ་འདུན་རྒྱ་མཚོ་ལ་མཁས་གྲུབ་ནོར་བཟང་རྒྱ་མཚོ་ནས་བརྒྱུད་པ་རྣམས་གསན་པ་སོགས་ལུགས་
འདིའི་ལྟ་ཁྲིད་བླ་མ་བཟང་ལ་མང་བ་ལས་གསན་པར་མཛད་ཀྱང། དབུ་མའི་ལྟ་བ་རྣམ་པར་དག་པ་མཁས་གྲུབ་རིན་ཆེན་བཤེས་གཉེན་པའི་གསུང་ལ་བརྟེན་ནས་རྙེད་པས་བླ་མ་རྣམས་ཀྱི་ནང་ནས་བཀའ་དྲིན་ཆེ་བའི་བླ་མ་གཅིག་ཏུ་མཛད་དོ། །གནས་རྙིང་
ཆོས་རྗེ་ཀུན་དགའ་བདེ་ལེགས་ལ་བློ་སྦྱོང་མཚོན་ཆའི་འཁོར་ལོ། རྨ་བྱ་དུག་འཇོམས། སེམས་དཔའི་རིམ་པ། མཐའ་འཁོབ་འདུལ་བའི་ཆོས་བཞི། གྱེར་སྒོམ་རྡོ་རྗེའི་གླུ་ལ་སོགས་པའི་བློ་སྦྱོང་གི་རྒྱ་གཞུང་མཐའ་དག་དང། བློ་སྦྱོང་དོན་བདུན་མ་
ཁམ་ལུང་གི་ཐུན་བརྒྱད་མ། གླང་རི་ཐང་པའི་ཚིག་བརྒྱད་མ་སོགས་བློ་སྦྱོང་གི་སྐོར་རྣམས་དང། བཀའ་གདམས་ཐོར་བུ་བ། ཤ་རབ་པའི་ལམ་རིམ་བརྗེད་བྱང་མ་སོགས་ཤ་ར་བ་ནས་འཆད་ཁ་བ་ལ་བརྒྱུད་པའི་ལམ་རིམ་མང་པོ་དང། སྣར་ཐང་བ་ནས་བརྒྱུད་
བའི་ལམ་རིམ། སྣར་ཐད་པའི་ལམ་མཆོག་མཁས་གྲུབ་རྗེའི་ཡིག་ཆུང་ཉེར་གཅིག་གི་ལུང། མགོན་པོ་སྙིང་ཞུགས་སོགས་མགོན་པོའི་སྐོར་གྱི་ཟབ་ཆོས་ཁ་ཡར་དང། ལྷ་མོ་ཕྱག་བཞི་མ། གནས་རྙིང་བ་ནས་བརྒྱུད་པའི་མགོན་པོ་ཕྱག་དྲུག་
པའི་སྐོར་རྣམས་དང། མགོན་པོ་སྟག་ཞོན་ཕུབ་རལ་ཅན་རྣམས་ཀྱི་ལུང་རྗེས་གནང་རྣམས་གསན་ཞིང་སྡེ་ཕྱིར་བཀའ་དྲིན་ཚད་མེད་པས་བསྐྱངས་པས་འདི་ཡང་བླ་མའི་གཙོ་བོ་ཞིག་ཏུ་མཛད་དོ། །རྟ་ནག་ཆོས་རྗེ་ཆོས་ཀྱི་དཔལ་འབྱོར་པ་ཞེས་ཚེ་

[044B] མཁའ་འགྲོ་མ་སེང་གདོང་མའི་རྗེས་གནང། འཇམ་དབྱངས་ནག་པོའི་བསྲུང་བཟློག་སོགས་ཆོས་བཀའ་ཅི་རིགས་པ་གསན། ཆོས་རྗེ་དབྱངས་
པ་གྲགས་བསམ་པ་ལ་གསང་འདུས་བདེ་མཆོག་གཉིས་ཀྱི་དབང་དང་བསྐྱེད་རྫོགས་སོགས་གསང་སྔགས་ཀྱི་ཆོས་མང་དུ་གསན། དེ་ལྟར་དགུང་ལོ་ཉེར་གསུམ་པ་ཡན་ལ་གཙང་ཕྱོགས་སུ་མདོ་སྔགས་ཀྱི་གསན་སྦྱངས་རྒྱ་ཆེར་མཛད་ནས་དཔལ་འཁོར་
བདེ་ཆེན་དང། གནས་རྙིང་གི་གཟུངས་སྒྲུབ་སྐབས་སུ་རབ་འབྱམས་པའི་གྲྭ་སྐོར་མཛད། དེའི་ཚེ་ས་དགེ་ལྡན་གྱི་མཁས་པ་མཐའ་དག་གིས་སྐུ་ན་གཞོན་ནུ་ལ་ཡོན་ཏན་མཐའ་ཡས་པ་འདི་ལྟ་བུ་མངའ་བ་ཞེས་བསྔགས་བརྗོད་ཀྱི་མེ་ཏོག་འཐོར། དེ་ནས་
བཀྲ་ཤིས་ལྷུན་པོ་བ་རྣམས་ཀྱིས་ཡང་བསྐྱར་གྱི་ཆོས་ཁྲིམས་པར་བསྐོ་བའི་རྩིས་བྱས་པ་ན། རྗེ་འདིས་སློབ་གཉེར་ལ་གནོད་གསུངས་ནས་དགོངས་པ་ཞུ་བར་མཛད། ཇོ་བོ་རིན་པོ་ཆེ་དང། རྗེ་རིན་པོ་ཆེའི་སྐུ་གདུང་མཇལ་བ་དང། གཉལ་སྟོན་དཔལ་
འབྱོར་ལྷུན་གྲུབ་ཡབ་སྲས་སོགས་ཀྱི་སྙན་པས་ཐུགས་དྲངས་ཏེ། དེ་རྣམས་ལས་ལེགས་པར་བཤད་པའི་བགོ་སྐལ་ལེན་པར་བཞེད་ནས་དགུང་ལོ་ཉེར་བཞི་པ་ལ་དབུས་སུ་ཕེབས། ལམ་བར་དུ་མཁས་གྲུབ་རིན་ཆེན་བཤེས་གཉེན་པ་དང་མཇལ་
ཁོང་གིས་ཊཱི་ཀ་ཆེན་དགོངས་པ་རབ་གསལ་གྱི་དཔེ་ཞིག་གནང་ནས་རྟེན་འབྲེལ་ལེགས་པར་བྱུང། ཁྱེད་ཀྱིས་དབུས་ཕྱོགས་སུ་བསྟན་པ་ལ་ཕན་པ་རྒྱ་ཆེན་པོ་ཐོགས་པ་འབྱུང་ཞེས་ལུང་བསྟན། དེ་ནུབ་གཤག་ཆུང་ཞིག་ཏུ་ཊཱིཨྐ་ཆེན་ལ་མཆོད་མེ་ཕུལ་

[045A]༄༅། །བར་ཉིན་ཞག་སྦྲེལ་བའི་ཡུན་ཚད་ཐུབ་པས་རྟེན་འབྲེལ་ལེགས་པར་དགོངས་ནས་ཐུགས་དགྱེས་པ་ཆེན་པོ་བྱུང། དེ་ནས་རིམ་གྱིས་བྱོན་ནས་གཙང་རོང་གི་སྤུབས་སུ་ཞག་གཅིག་བཞུགས་པའི་མནལ་ལམ་ལ་རྗེ་བཙུན་མ་སྒྲོལ་
མའི་སྐུ་ཅིག་དང་དམ་ཅན་ཆོས་ཀྱི་རྒྱལ་པོའི་སྐུ་ཅིག་གསལ་བར་བྱུང། དེ་ནས་སྙེ་ཐང་འོར་དུ་ཕེབས། མཆོད་ཁང་རྣམས་མཇལ་ནས་ཞག་གཅིག་བཞུགས་པའི་མནལ་ལམ་ལ་བྱིས་པ་གོས་དཀར་གྱོན་པ་ཞིག་བྱུང་ནས་ད་སེ་ར་ནས་འོངས་པ་ཡིན། ང་དང་
མཉམ་དུ་སེ་ར་ལ་འབྱོན་དགོས་ཟེར་བ་ཅིག་བྱུང། དེ་ནས་སེ་རར་བྱོན། མཁས་པ་ཆེན་པོ་དོན་ཡོད་དཔལ་ལྡན་པ་དང་མཇལ། དེའི་ཚེ་ཁོང་གི་ཞལ་ནས། ཁྱེད་གཙང་ནས་འབྱོན་དུས་མནལ་ལམ་སོགས་རྟེན་འབྲེལ་ལེགས་པོ་བྱུང་ངམ་གསུང་བ་ལ་
རྗེ་འདིའི་ཐུགས་དགོངས་ལ་མནལ་ལམ་བྱུང་ཚུལ་རྣམས་ཞིབ་ཞུས་བྱས་ན་ཐུགས་ཁྲེལ་ཞུགས་དོགས་ནས། ཡུལ་འདི་འདྲ་ཞིག་ཏུ་བསྡད་པའི་ནུབ་རྗེ་བཙུན་མ་སྒྲོལ་མའི་སྐུ་ཅིག་མཇལ་བའི་རྨི་ལམ་བྱུང་ཞུས་པས། དེ་མནལ་ལམ་བཟང་པོར་འདུག་
སྒྲོལ་མ་འཕྲིན་ལས་ཀྱི་ལྷ་ཡིན་ཁྱེད་ལ་འཕྲིན་ལས་ཆེན་པོ་འབྱུང་བའི་རྟེན་འབྲེལ་དུ་འདུག་གསུང། དེ་ནས་མཁས་པ་ཆེན་པོ་གཉལ་སྟོན་དཔལ་འབྱོར་ལྷུན་གྲུབ་པའི་དྲུང་དུ། རྗེ་རིན་པོ་ཆེས་མཛད་པའི་རྩ་འཇུག་གཉིས་ཀྱི་ཊཱིཀ་ཆེན། དྲང་ངེས་རྣམ་
འབྱེད་ཀྱི་ཊཱིཀྐ། ཀརྨ་ཤ་ཏམ། ཚུལ་ཁྲིམས་ལེའུ་རྣམ་བཤད། ཀུན་རིག་ཊཱིཀ་ཆེན། བློ་སྦྱོང་གི་རྒྱ་གཞུང་འགའ་ཞིག་དང། རྗེ་ཧོར་སྟོན་པས་མཛད་པའི་བློ་སྦྱོང་ཉི་མའི་འོད་ཟེར་རྣམས་ཀྱི་བཤད་ལུང་གསན། རྟ་མགྲིན་ཡང་གསང་ཁྲོས་པའི་

[045B] རིན་པོ་ཆེ་གང་གི་རིགས་ཡིན་དྲིས་པས་པདྨའི་རིགས་ཡིན་ཟེར་བ་ཞིག་བྱུང། སང་ཉིན་རྗེས་གནང་ཞུས་དུས་ཁྱོད་ལ་རྨི་ལམ་ཅི་བྱུང་གསུང་བ་ལ་མནལ་ལམ་བྱུང་
ཚུལ་ཞུས་པས་རྨི་ལམ་ཤིན་ཏུ་བཟང་བར་འདུག་ཡི་དམ་འདིས་རྗེས་སུ་འཛིན་པ་དང། འདི་ལ་བརྟེན་ནས་དངོས་གྲུབ་ཐོབ་པའི་རྟེན་འབྲེལ་ཡིན་གསུང། པདྨ་དབང་ཆེན་གྱི་གཏོར་དབང། ཆོས་སྐྱོང་ལྕམ་སྲིད། ཨ་གྷོ་ར། ལེགས་ལྡན་རྣམས་ཀྱི་རིགས་
གཏད། གིང་ལྔ་གཟའ་གདོང་གི་བཀའ་བསྒོ་དང་བཅས་པ་གནང་ནས། ངེད་ཀྱིས་ཀུན་མཁྱེན་བློ་གྲོས་རིན་ཆེན་སེངྒེ་ལ་ཐོབ་པ་ཡིན་ཞེས་ལོ་རྒྱུས་རྒྱས་པར་གསུངས། དེ་ནས་རྗེ་དོན་ཡོད་དཔལ་ལྡན་པའི་དྲུང་དུ་ཊཱིཀ་ཆེན་གཉིས་ཀྱི་སྟེང་ནས་རྩ་འཇུག་
གི་ཞིབ་བཤད་ལུང་དང་བཅས་པ། སྟོང་ཐུན་སྐལ་བཟང་མིག་འབྱེད་ཀྱི་ཞིབ་བཤད་ལུང་དང་བཅས་པ། དྲང་ངེས་རྣམས་འབྱེད་ཀྱི་ཞིབ་བཤད་ལུང་དང་བཅས་པ། འགྲེལ་པ་བུདྡྷ་པཱ་ལི་ཏ། འགྲེལ་པ་ཚིག་གསལ། འཇུག་པའི་རང་འགྲེལ་རྣམས་ཀྱི་ལུང་
སྤྱོད་འཇུག་དར་ཊིཀ་བསླབ་བྱ་ཆེན་མོ། དགེ་ཚུལ་གྱི་བསླབ་བྱ། གླེང་འབུམ། གྲོ་ལུང་པའི་བསྟན་རིམ། སྐྱེས་ཚོམས་གཉིས། སྔོམ་གསུམ་རྣམ་བཞག་རྣམས་ཀྱི་ཞིབ་བཤད་ལུང་དང་བཅས་པ་གསན། དེའི་ཚེ་ཆོས་མཚམས་ཤིག་ལ་སེ་ར་
རྩེར་རྗེའི་གཟིམས་ཁང་སེར་པོར་དཔེ་མཚམས་ལ་བྱོན་ཏེ་དྲང་ངེས་རྣམ་འབྱེད་ཐུགས་ལ་བྱང་བར་བཟུང་ནས། དེའི་དོན་རྗེའི་རྩ་འཇུག་གི་ཊཱིཀ་ཆེན་གཉིས་དང། སྟོང་ཐུན་སྐལ་བཟང་མིག་འབྱེད། ཀུན་མཁྱེན་མུས་སྲད་པའི་ས་བཅད། རྗེ་དཔལ་འབྱོར་

[046A]༄༅། །ལྷུན་གྲུབ་པའི་ཊཱིཀྐ་རྣམས་ཀྱི་སྟེང་ནས་ཞིབ་ཏུ་དཔྱད་ཅིང། མདོ་སྡེ་དགོངས་འགྲེལ། དབུ་མ་རྒྱན་རྩ་འགྲེལ། དབུ་མ་སྣང་བ་རྣམས་ལ་གཟིགས་རྟོགས་མཛད་པས་དབུ་སེམས་ཀྱི་ཤིང་རྟ་ཆེན་པོ་རྣམས་ཀྱི་གྲུབ་པའི་
མཐའ་ལ་འཁྲུལ་བ་མེད་པའི་ངེས་པ་རྙེད། སྐབས་དེར་དུས་བཟང་རྣམས་ལ་མེ་ཏོག་གི་ཆར་བབས་པ་བྱུང་ཞིང་མནལ་ལམ་ལ་རིན་པོ་ཆེའི་གཏེར་མང་པོ་ཐོན་པ་བྱུང་བ་ནི། རྗེ་རིན་པོ་ཆེའི་ཐུན་མོང་མ་ཡིན་པའི་གྲུབ་མཐའ་མང་པོ་ངས་རྟོགས་བྱུང་
བ་དེའི་ལྟས་ཡིན་པ་འདྲ་གསུང། ཡང་བར་སྐབས་ཤིག་སེ་ར་རྩེའི་རྗེའི་གཟིམས་ཁང་དེར་དཔེ་མཚམས་མཛད་ནས། གནས་འདི་རྗེ་རིན་པོ་ཆེས་ཤེར་ཕྱིན་གྱི་མདོའི་འགྲེས་རྐང་རྣམས་གསེར་བཙོ་མའི་ཡི་གེའི་གཟུགས་སུ་ནམ་མཁའ་ལས་
གཟིགས་པའི་གནས་ཡིན་པས། གནས་འདིར་དབུ་མ་ལ་སློབ་གཉེར་བྱས་ན་བློ་སྐྱེད་ཆེ་བ་ཡོང་དགོངས་ནས། རྩ་འཇུག་གི་འགྲེལ་ཆེན་གསུམ། རྗེ་རིན་པོ་ཆེས་མཛད་པའི་རྩ་འཇུག་གི་ཊཱིཀ་ཆེན་གཉིས་སྟོང་ཐུན་སྐལ་བཟང་མིག་འབྱེད། ཀུན་མཁྱེན་
པའི་ཚིག་གསལ་སྟོང་ཐུན་རྣམས་ལ་ཞིབ་གཟིགས་མཛད་པས་ཀླུ་སྒྲུབ་ཡབ་སྲས་དང། རྒྱལ་བ་བཙོང་ཁ་པ་ཆེན་པོ་ཡབ་སྲས་ཀྱི་དབུ་མའི་བཤད་སྲོལ་ཕྱིན་ཅི་མ་ལོག་པར་ཐུགས་སུ་ཆུད་ཅིང་ཟབ་མོ་དབུ་མའི་ལྟ་བ་ལ་ཐུགས་ངེས་སྔར་ལས་ཆེ་བ་
འཁྲུངས། དེའི་ཚེ་མནལ་ལམ་ལ་མཁས་གྲུབ་ཐམས་ཅད་མཁྱེན་པ་ཡིན་ཟེར་བའི་བླ་མ་ཅིག་གིས་དགེ་བཤེས་བ་དབུ་མའི་ལྟ་བ་ཁྱད་པར་ཅན་འདོད་ན། རྗེ་བཙུན་བླ་མ་དང་འཇམ་དབྱངས་དབྱེར་མེད་དུ་བྱས་ནས་གསོལ་བ་འདེབས་པ་དང། བསག་

[046B] གཞུང་ཁུངས་ཐུབ་ལ་དཔྱོད་པ་གལ་ཆེ་ཟེར་བ་ཞིག་བྱུང་བས། གནས་འདིར་དབུ་མ་ལ་ཐོས་བསམ་བྱེད་མཁན་བྱུང་ན་བློ་སྐྱེད་ཆེན་པོ་ཡོང་བའི་གནས་ཡིན་གསུང། བར་སྐབས་ཤིག་རི་བོ་དགེ་ལྡན་དུ་བྱོན་ནས་འདུལ་བ་
འཛིན་པ་རྗེ་ཤེས་རབ་བཟང་པོས་མཁན་པོ་དང། ཆོས་རྗེ་ཚུལ་ཁྲིམས་བཟང་པོས་ལས་སློབ་མཛད་ནས་མཚན་ཉིད་དང་ལྡན་པའི་ཁ་སྐོང་གྲངས་ཚང་བའི་དབུས་སུ་བསྙེན་རྫོགས་ཀྱི་སྡོམ་པ་ཡང་དག་པར་བཞེས་ཏེ་ལྷག་བ་ཚུལ་ཁྲིམས་ཀྱི་བསླབ་པ་རིན་པོ་
ཆེ་མིག་གི་འབྲས་བུ་ལྟར་བསྲུང་བར་མཛད་པས་འདུལ་བ་འཛིན་པ་རྣམས་ཀྱི་ཁྲོད་ན་ཉེ་བར་འཁོར་ལྟ་བུར་གྱུར་ཏོ། སྐབས་དེར་རྡོ་རྗེ་འཆང་ཤེས་རབ་བཟང་པོ་ལ་བསླབ་བྱ་ཆེན་མོ། མེ་ཏོག་ཕྲེང་རྒྱུད་ལ་སོགས་པའི་བཤད་ལུང་དུ་མ་དང། ཕག་མོ་བརྡ་བཞི་
དཔལ་མཆོག་རིགས་བསྡུས་རྣམས་ཀྱི་དབང། རྟ་མགྲིན་ཤྭ་ན་བཞི་སྐོར་ལ་སོགས་པའི་རྗེས་གནང་འགའ་ཞིག་གསན། དགུང་ལོ་ཉེར་བདུན་པ་ལ་སླར་གཙང་ཕྱོགས་སུ་ཕེབས། ལོ་དེའི་མཇུག་གནས་རྙིང་སེ་ར་གྲྭ་ཚང་གི་འཆད་ཉན་ལ་གདན་འདྲེན་བྱུང་བས་
བདག་ཉིད་ཆེན་པོ་རང་ལ་ཕེབས་བཞེད་གཏན་ནས་མེད་ཀྱང། གནས་རྙིང་རིན་པོ་ཆེ་ཀུན་དགའ་བདེ་ལེགས་ཀྱི་བཀའ་ལུང་ནན་ཆེ་བ་མ་ཐེག་པར་དེར་ཕེབས་ནས་ལོ་གསུམ་གྱི་བར་ལ་འཆད་ཉན་མཛད་ཅིང། ཆོས་རྗེ་ཀུན་དགའ་བདེ་ལེགས་ལ་བསོ་བ་ནས་བརྒྱུད་པའི་
ཆོས་མང་དུ་གསན། དེ་ནས་བྱམས་ཆེན་བདེ་བ་ཅན་གྱི་འཆད་ཉན་ལ་གདན་འདྲེན་པ་བྱུང་བའི་ཚེ། རྗེ་འདི་བའི་མནལ་ལམ་དུ་གླང་པོ་ཆེ་དཀར་པོ་ཤིན་ཏུ་ཆེ་བ་ཅིག་ལ་རྗེ་རང་གི་ཕྱག་དཔེ་རྣམས་བཀལ་ནས་ཕྱོགས་དེར་འགྲོ་བ་ཞིག་བྱུང་བས་འཆད་ཉན་གྱིས་ཕན་

[047A]༄༅། །ཐོགས་པར་དགོངས་ནས། དགུང་ལོ་སོ་གཅིག་པ་ལ་བྱམས་ཆེན་དུ་ཕེབས། དེའི་ཉིན་མེ་ཏོག་གི་ཆར་བབས་པ་དང། འཇའ་ཤར་བ་དང། ནམ་མཁའ་ལས་ལྷའི་རོལ་མོའི་སྒྲ་སྙན་པོ་སྒྲོགས་པ་སོགས་བྱུང་བས་སྐྱེ་བོ་རྣམས་
ཤིན་ཏུ་དད་པར་གྱུར། རྗེ་འདི་མཁས་པའི་སྙན་གྲགས་ཆེ་བ་ལ་བརྟེན། ཕྱོགས་ཐ་དད་ནས་སློབ་གཉེར་བ་མང་དུ་འདུས་པ་དང། གྲྭ་ཚང་རང་གི་སློབ་གཉེར་བ་དང་བཅས་པ་བྱ་བྲལ་འཆད་ཉན་བཞིན་གྱྀ་ཆོས་གྲྭར་རིགས་ལུང་དམར་བར་བྱུང། ལོ་གཉིས་
པ་ལ་བཀྲ་ཤིས་ལྷུན་པོར་ཆོས་པར་མཛད་པས་གཞི་བའི་གྲྭ་ཚང་རྣམས་དང་འདྲ་བའི་དགེ་བཤེས་རགས་ལ་སློབ་གཉེར་བ་མང་བས་འདི་ལྟ་བུའི་འཆད་ཉན་འབྱུང་བ་ཞེས་ཐམས་ཅད་ཧ་ལས་བར་གྱུར། པཎ་ཆེན་ཡེ་ཤེས་རྩེ་མོ་དང། ཀུན་མཁྱེན་ཆོས་འབྱོར་
གཉིས་ཀྱང་ཐུགས་དགྱེས་ཚུལ་ཆེན་པོ་མཛད། ཀུན་མཁྱེན་པའི་གདན་ས་ལ་མདོ་སྔགས་ཀྱི་གཞུང་ལུགས་རབ་འབྱམས་སྨྲ་བའི་མཁས་མཆོག་ཆོས་རྗེ་བློ་བཟང་བཤེས་གཉེན་ཕེབས་འདུག་པ་ལ་ཆོས་འབྲེལ་ཡོད་པ་ཅིག་མཛད་པས་ཀུན་མཁྱེན་པ་ལྷག་པར་
ཐུགས་དགྱེས་ཏེ། ང་ལ་འཇམ་གླིང་གི་ནོར་བུ་ཕུལ་བ་ལས་ཆོས་རྗེ་ལ་ཆོས་འབྲེལ་མཛད་པ་འདི་དགའ་ཞེས་ཐུགས་དགྱེས་པ་ཆེན་པོ་བྱུང། དེའི་ཚེ་བསྐལ་བཟང་འཁྱམས་སུ་པོ་ཏི་བཅུ་ལྷག་པ་ལ་དཀའ་བའི་གནད་རྣམས་ལ་འབྲུ་གནོན་རེ་དང་སྦྲགས་པའི་
དམ་བཅའ་འཇོག་པ་གནང་བ་ལ། སུས་ཀྱང་བགྲོ་གླེང་འགྲོ་བ་མ་བྱུང་ཞིང་ཕར་ལ་ཐལ་འགྱུར་གཅིག་གཉིས་ཏེ་ཙམ་གནང་པས་རྒོལ་བ་རྣམས་ཕམ་པར་མཛད་པས། ཐམས་ཅད་ཞལ་མཐུན་པར་དེང་སང་ས་དགེ་གང་གི་ཁྲོད་ན་ཡང་གཞུང་ལུགས་ཀྱི་གོ་རྒྱ་དང་

[047B] དེ་ནས་བ་སོ། བྱམས་ཆེན། རྒྱལ་བྱེད་ཚལ་རྣམས་སུ་ཆོས་ཐོག་མཛད་ཅིང་པོ་ཏི་ལྔ་དྲུག་ཙམ་གྱི་འཆད་ཉན་གནང། ཆོས་གྲྭ་
འཛུགས་པའི་བར་སྐབས་ཤིག་རྗེ་མཁས་བཙུན་ཡོན་ཏན་རྒྱ་མཚོ་ལྷ་རིན་བཞུགས་པ་མཇལ་དུ་བྱོན་པའི་ནུབ་སྔོན་མ་དེ་ལ་མཁས་བཙུན་པའི་མནལ་ལམ་དུ་བུད་མེད་སྔོ་སེང་བ་ཅིག་གིས་གོས་ཆེན་སེར་པོ་ལས་བྱས་པའི་རྒྱལ་མཚན་དྲི་མས་ཅུང་ཟད་གོས་པ་ཞིག་
གཏད་ནས་འདི་ཁྱོད་ཀྱིས་དྲི་མ་དང་བྲལ་བར་གྱིས་ལ་རྗེ་རིན་པོ་ཆེའི་ཆོས་ཁྲིལ་ཚུགས་ཟེར་བ་ཅིག་བྱུང། མཇལ་བའི་ནུབ་དེ་ལ་མནལ་ལམ་དུ་ནུབ་སྔོན་མའི་བུད་མེད་དེས་རིན་པོ་ཆེ་ཤེལ་ལས་གྲུབ་པའི་བུམ་པ་ཅིག་གཏད་ནས་འདིའི་ནང་དུ་བདུད་རྩི་རིལ་བུ་དམར་ནག་
ཆུག་ཟེར་བ་ཅིག་བྱུང་བས། དེའི་ཉིན་བདག་ཉིད་ཆེན་པོ་འདིས་གསུང་ཆོས་ཀྱི་འབྲེལ་བ་ཞུས་པས་རྗེ་མཁས་བཙུན་པས་ཁྱེད་སྣོད་ལྡན་གྱི་སློབ་མར་འདུག་ཆོས་གལ་ཆེ་བ་རྣམས་ལ་ཁྱེད་རང་གིས་ཀྱང་གཏུགས། ངས་ཀྱང་ལན་གཏོང་གསུངས་ནས་ཐུགས་དགྱེས་པ་
ཆེན་པོ་གནང། རྗེ་མཁས་བཙུན་པ་དེ་རྗེ་འདི་པའི་སྐུ་ཚེ་སྔ་མ་དུ་མའི་བླ་མར་འདུག་པས་སྐུ་ཚེ་འདིར་ཡང་མི་ཕྱེད་པའི་དད་པ་བརྟན་པོ་ཐོབ་པས་དབང་ལུང་རྗེས་གནང་ཟབ་ཁྱད་ཅན་མཐའ་ཡས་པ་གསན་པ་ལ་རགས་པ་ཅུང་ཟད་ཙམ་འདིར་བརྗོད་པ་ནི། གསང་འདུས་མི་
བསྐྱོད་པ་དང་འཇམ་རྡོར་གཉིས། བདེ་མཆོག་ལུ་དྲིལ་གཉིས། དྲིལ་བུ་ལྷ་ལྔ། མཁའ་འགྲོ་རྒྱ་མཚོ། མཻ་ཏྲི་བཅུ་གསུམ་མ་སྟེ་བདེ་མཆོག་སྐོར་དང། འཇིགས་བྱེད་བཅུ་གསུམ་མ། རོ་ལངས་བརྒྱད་སྐོར། གཤེད་དམར་བཅུ་གསུམ་མ་
[048A]༄༅། །ཀྱཻ་རྡོར་མཚོན་ཆ་ཅན་དང་ལྷ་དགུ་མ་གཉིས། དུས་ཀྱི་འཁོར་ལོ། ཕག་མོ་བཅུ་གསུམ་མ། མི་འཁྲུགས་པ། ཚེ་དཔག་མེད་ལྷ་དགུ་མ། ཀུན་རིག་རྣམ་པར་སྣང་མཛད། རྡོར་དབྱིངས། རྣམ་སྣང་མངོན་བྱང་རྣམས་ཀྱི་དབང། འགྲེལ་བསྒྲོན་གསལ་
གྱི་སྟེང་ནས་རྩ་རྒྱུད་ལེའུ་བཅུ་བདུན་པའི་ཞིབ་བཤད། ལེའུ་བཅོ་བརྒྱད་པ་ནཱ་རོ་པའི་འགྲེལ་བའི་སྟེང་ནས་ཞིབ་བཤད། རྣམ་བཞག་རིམ་པའི་ཊཱིཀྐ། བཤད་རྒྱུད་ལྷ་མོ་བཞིས་ཞུས། ཡེ་ཤེས་རྡོ་རྗེ་ཀུན་ལས་བཏུས། རིམ་ལྔ་གདན་རྫོགས། རིམ་ལྔ་གསལ་སྒྲོན་
མཐའ་དཔྱོད་རིན་པོ་ཆེའི་མྱུ་གུ། རྡོ་རྗེ་སྙིང་པོ་རྒྱན་གྱི་རྒྱུད། བདེ་མཆོག་འདོད་འཇོ། དྲིལ་བུ་རིམ་ལྔའི་ཊཱིཀྐ། བདེ་མཆོག་རྩ་རྒྱུད་ཀྱི་ཊཱིཀྐ་ཆེན། འགྲིལ་ཆེན་དྲི་མེད་འོད་ཀྱི་ཞིབ་བཤད། པད་དཀར་ཞལ་ལུང། བརྟག་གཉིས་ས་ལུགས། མཁས་གྲུབ་རྗེའི་བརྟག་
གཉིས་རྣམ་བཤད། རྟོག་བདུན་རྣམ་བཤད། རྡོ་རྗེ་འཆང་ཆེན་པོའི་ལམ་གྱི་རིམ་པ། རྩ་ལྟུང་རྣམ་བཤད། བླ་མ་ལྔ་བཅུ་པའི་རྣམ་བཤད། འཕོ་ཁྲིད་གསེར་གྱི་སྒོ་འབྱེད་རྣམས་ཀྱི་ཞིབ་བཤད་ལུང་དང་བཅས་པ། མཁས་གྲུབ་རྗེའི་གསུང་འབུམ་ཐོར་བུ་པ། གསང་འདུས་
སྦྱིན་སྲེག་སྦྱིན་སྲེག་དངོས་གྲུབ་རྒྱ་མཚོ། ཚེས་བཅུ་ལག་མཆོད། འཇམ་དཔལ་རྩ་རྒྱུད། སམྦུ་ཊ་རྣམས་ཀྱི་ལུང། གསང་འདུས་བསྐྱེད་རྫོགས། བདེ་མཆོག་ལུ་ཨི་བའི་བསྐྱེད་རྫོགས། དྲིལ་བུ་བའི་རྫོགས་རིམ། འཇིགས་བྱེད་བསྐྱེད་རིམ། འཁོར་ཚན་བསྐྱེད་རིམ། བ་སོ་རྗེའི་
དུས་འཁོར་བསྐྱེད་རིམ། དུས་འཁོར་སྦྱོར་དྲུག་ནཱ་རོ་ཆོས་དྲུག་གི་ཁྲིད་ལ་སོགས་པའི་ཁྲིད་ཀྱི་སྐོར་དུ་མ་རྣམས་གསན་པས་བཀའ་དྲིན་ཆེ་བའི་བླ་མ་ཞིག་ཏུ་མཛད་དོ། །བྱམས་ཆེན་དུ་འཆད་ཉན་མཛད་པའི་ཚེ་བཞུགས་གྲལ་དུས་སྐྱ་བའི་དགེ་བཤེས་དྲག་པ་རྣམས་དང། དགེ་ལྡན་

[048B] རྗེ་འདི་ནམ་བཞེངས་དགོས་པའི་ནུབ་དམ་ཅན་ཆོས་ཀྱི་རྒྱལ་བོ་གཟི་བརྗིད་དང་ལྡན་པ་རེ་གཟིགས་སྣང་ལ་བྱུང་ཞིང། བགྲོ་གླེང་ཡང་རྗེ་འདི་ཉིད་རྒྱལ་བ་འབའ་ཞིག་བྱུང་སྟེ། ས་སྐྱ་བའི་དགེ་བཤེས་
མཁས་གྲགས་ཆེ་བ་མང་དུ་འདུས་པ་རྣམས་ལུང་དང་རིགས་པ་དྲི་མ་མེད་པའི་གཟི་བརྗིད་ཀྱིས་ཟིལ་གྱིས་གནོན་པར་མཛད་དོ། །དེ་ལྟར་ལོ་བཅུ་གསུམ་པའི་རིང་བྱམས་ཆེན་བདེ་བ་ཅན་པའི་འཆད་ཉན་མཛད་པས་སྦྱོར་བ་རྩིབ་ནས་བཟུང་སྟེ་རབ་འབྱམས་གྲྭ་སྐོར་ཐེང་
བའི་དགེ་བཤེས་བཅུ་ཕྲག་ལྷག་ཙམ་དང། པོ་ཏི་གཉིས་གསུམ་གྱི་ཡོན་ཏན་ཆགས་པ་ནི་དཔག་ཏུ་མེད་པ་བྱུང་བས་ཕྱོགས་དེར་རྒྱལ་བ་བཙོང་ཁ་པ་ཆེན་པོའི་བསྟན་པ་དར་ཞིང་རྒྱས་པར་མཛད་དོ། །དེ་ནས་རྗེ་དོན་ཡོད་དཔལ་ལྡན་པས་སེར་བྱེས་པ་གྲྭ་ཚང་གི་
འཆད་ཉན་འཇོག་པར་དགོངས་ནས། རྗེ་བཙུན་མ་སྒྲོལ་མ་དང། ཆོས་རྗེ་ཀུན་མཁྱེན་པའི་ཡི་དམ་ཆོས་སྐྱོང་རྣམས་ལ་གསོལ་བ་དྲག་ཏུ་བཏབ་ནས་མནལ་ལམ་བརྟག་པར་མཛད་པས། ནུབ་གཅིག་མནལ་ལམ་དུ་བུ་མོ་རས་གོས་གྱོན་པ་ཞིག་དང། ཨ་ཙ་ར་དུང་
ལོང་སྐྱ་ཁྲོལ་ལེ་བ་ཅིག་དང་གཉིས་བྱུང་ནས་འཆད་ཉན་པ་གཙང་ན་ཡོད་དེ་གདན་དྲོངས་དང་བསྟན་པ་ལ་ཕན་པ་རྒྱ་ཆེན་པོ་ཐོགས་པ་ཡོད་ཟེར་བ་བྱུང་བར་བརྟེན། གྲྭ་ཚང་གི་མི་སྣ་བསགས་ནས་འཆད་ཉན་གྱི་འོས་རིས་བསྐོར་བས་གྲྭ་ཚང་ནང་གསེས་ཀྱི་ཆགས་སྡང་
གིས་དགེ་རྒན་བློ་མ་ཚད་པ་གཅིག་ཙམ་མ་གཏོགས་གཞན་རྣམས་རྗེ་འདི་ལ་འཐད་པར་བྱུང་ནས་གཙང་ལ་གདན་འདྲེན་དུ་བཏང་བས། རྗེ་འདིའི་ཐུགས་དགོངས་ལ་མཁས་གྲུབ་རིན་ཆེན་བཤེས་གཉེན་གྱིས་དབུས་ཕྱོགས་སུ་བསྟན་པ་ལ་ཕན་ཐོགས་རྒྱ་ཆེན་པོ་

[049A]༄༅། །འབྱུང་བར་ལུང་བསྟན་པ་དང། གདན་འདྲེན་པ་སླེབ་པའི་ནུབ་རྗེ་རང་ལ་དམ་ཅན་ཆོས་ཀྱི་རྒྱལ་པོའི་སྐུ་སྣུམ་ཞིང་བརྗིད་པ་ཅིག་གིས་གཟིགས་སྣང་བྱུང་བས་འཆད་ཉན་ལ་ཕེབས་ན་ལེགས་པར་དགོངས་ཏེ། སྡེ་བས་གནང་
བ་བྱུང་ཞིང་གྲྭ་ཚང་འདི་ལ་འཆད་ཉན་པ་ཅིག་འཁོད་ན་ཞལ་སྔ་ནས་དོན་ཡོད་པའི་བཀའ་ལུང་ནན་ཆེ་བར་འདུག་ཅིང། ངེད་རང་ལ་རྨི་ལམ་བཟང་བར་བྱུང་བས་ཁྱེད་རང་རྣམ་པའི་གསུང་བཞིན་བྱས་ཆོག་གྱིས་ཞལ་བཞེས་གནང་ནས་སྙན་ཞུས་པ་རྣམས་
དབུས་ལ་ལོག་པའི་མཚམས་ནས། སྔར་གྱི་དགེ་རྒན་དེས་སྡེ་བ་སྒར་བའི་བླ་མ་ཆོས་རྗེ་ཏེ་བ་ར་བ་ལ་གོས་ཆེན་ཏ་ཧུན་ཡུག་གཅིག་གིས་གཙོས་པའི་འབུལ་བ་ཆེན་པོ་བྱས་ནས་རྗེ་འདྀ་པ་དབུས་ལ་ཕེབས་མི་ཐུབ་པའི་གེགས་ཆེན་པོ་བྱུང་བས། དེའི་ལོ་
རྒྱུས་རྗེ་དོན་ཡོད་དཔལ་ལྡན་པས་གསན་ནས་ཁོ་རང་དཔོན་སློབ་གསུམ་ཞབས་བཙུགས་སུ་རིན་སྤུངས་སུ་ཕེབས་ཏེ། དབྱུང་བ་བརྒྱུད་ནས་བསྐོས་ཇ་ཞུས། བདག་ཉིད་ཆེན་པོ་འདི་གྲྭ་ཚང་གི་འཆད་ཉན་ལ་བསྐོ་བར་ཐག་བཅད་ནས་དཔོན་སློབ་རྣམས་སྔོན་
ལ་ཕེབས། རྗེ་འདི་བ་དཔོན་སློབ་རྣམས་པཎ་ཆེན་ཡེ་ཤེས་རྩེ་མོ་མཇལ་དུ་བཀྲ་ཤིས་ལྷུན་པོར་བྱོན་པས། པཎ་ཆེན་སྣར་ཐང་ན་བཞུགས་པས་དེར་བྱོན་ནས་དབུས་སུ་འཆད་ཉན་ལ་འབྱོན་དགོས་ཚུལ་དང་འདོད་ཆོས་རྣམས་ཞུ་བ་ལ་ཡོང་བ་ཡིན་ཞུས་པས་
དེ་ཀ་ལེགས་ཁྱེད་ལ་ཡང་འཕྲིན་ལས་ཆེན་པོ་ཡོང་འདོད་ཆོས་རྣམས་ད་ལན་འགྲུབ་པར་བྱེད་གསུང། ཐུགས་དགྱེས་པ་ཆེན་པོས་འདོད་ཆོས་དུ་མ་གནང། འཁོར་ཆེན་གྱི་དབང་ཞུས་དུས་ཀྱི་འཁོར་ལོ་ཆེན་པོ་ཞལ་གཟིགས་བྱུང་ཚུལ་ཞིང་ཏུ་གསུང་

[049B] འབྲས་སྤུངས་ཀྱི་རྒྱབ་རིའི་རྩེ་དེར་རྒྱལ་བ་བཙོང་ཁ་པ་སྐུ་ཆོས་གསེར་གྱི་མདོག་ཅན་བཞེས་པ་ཉི་མ་འབུམ་གྱི་འོད་འཕྲོ་བ་ཞིག་བཞུགས་པའི་མདུན་དུ་དུང་
དཀར་ཆེ་བ་འབུད་པ་ཞིག་བྱུང། དེ་ནས་སེ་རར་ཕེབས་ཏེ་དགུང་ལོ་ཞེ་གསུམ་པ་ལྕགས་ལུག་གི་ལོ་ལ་བྱེས་པ་གྲྭ་ཚང་གི་འཆད་ཉན་པ་མཛད་དེ། བློ་གསལ་བརྒྱ་ཕྲག་དུ་མ་འདུས་པ་རྣམས་ལ་ལེགས་པར་བཤད་པའི་བདུད་རྩིའི་བགོ་སྐལ་སྩོལ་བར་མཛད་དོ། །
སྡེ་བ་སྒར་བས་ས་སྐྱ་བའི་དགེ་བཤེས་མཁས་པ་མང་པོ་བསགས་ནས་པོ་ཏ་ལ་དང། གཞིས་ཀ་སྣེའུ་རྣམས་སུ་སེ་འབྲས་ཀྱི་བླ་མ་རྣམས་དང་བཞུགས་གྲལ་དུ་བགྲོ་གླེང་ལན་མང་དུ་མཛད་པས་རྗེ་འདི་ལ་འགྲན་ཟླ་མེད་ཅིང། ལུང་རིགས་དྲི་མ་མེད་པས་ཕས་
ཀྱི་རྒོལ་བ་རྣམས་ཕམ་པར་མཛད་པས་ས་སྐྱ་བའི་གྲུབ་མཐའི་ཕྱོགས་འཛིན་ཆེན་པོ་ཡོད་པའི་དཔོན་སྐྱ་མང་པོས། ཁྱེད་ས་སྐྱ་བའི་དགེ་བཤེས་འདི་ཙམ་ཞིག་འཚོགས་ནས་སྨིན་དྲུག་ཁྱུང་རྩེ་བའི་སློབ་དཔོན་འདིའི་ཡ་བ་དབུས་གཙང་གཉིས་ཀ་རུ་མི་ཡོང་
བར་འདུག་པ་འདི་ཅི་ཡིན་ཞེས་གླེང་བ་ཡང་བྱུང། དེ་ནས་གཉལ་སྟོན་དཔལ་འབྱོར་ལྷུན་གྲུབ་སྐུ་གཤེགས་ནས་སེ་རའི་མཁན་པོར་བླ་མའི་ཞབས་ཏོག་ལ་དམིགས་ནས་རྗེ་དོན་ཡོད་དཔལ་ལྡན་པ་བསྐོ་བའི་ཐུགས་ཁུར་ཆེན་པོ་བཞེས་པས། སྡིག་པ་དག་
པའི་རྟགས་དང། སངས་རྒྱས་བྱང་སེམས་མཉེས་པའི་མཚན་ལམ་མང་དུ་བྱུང། རྗེ་དོན་ཡོད་དཔལ་ལྡན་པ་ལ་བྱང་ཆུབ་ལམ་རིམ་ཆེ་ཆུང་སོགས་ཆོས་མང་དུ་གསན། བར་སྐབས་ཤིག་ཐོས་བསམ་གླིང་གི་འཆད་ཉན་ལ་གདན་འདྲེན་པ་བྱུང་བས། ཀུན་མཁྱེན་

[050A]༄༅། །ཆོས་འབྱོར་བ་བཀའ་དྲིན་ཆེ་ཤོས་ཀྱི་བླ་མ་ཡིན་པ་དང། བཀྲ་ཤིས་ལྷུན་པོར་ཐུགས་སྤྱོད་ལ་ཕེབས་དུས་རྟེན་འབྲེལ་ལེགས་པར་བྱུང་བས། བཀྲ་ཤིས་ལྷུན་པོར་ཕན་ཐོགས་ཆེན་པོ་ཡོང་པའི་རྟེན་འབྲེལ་དུ་དགོངས་ནས། ཐུགས་
སྤྲོ་ཤུགས་དང་ལྡན་པས་ཕེབས་བར་ཐག་བཅད་ནའང། དམ་ཅན་ཆོས་ཀྱི་རྒྱལ་པོའི་སྐུའི་སྣང་བ་མནལ་ལམ་ཚུན་ཆད་དུ་ཡང་མ་བྱུང་བ་དང། ནམ་མཁའ་ནས་ཁྱོད་རང་བསྡད་ན་དགའོ་ཞེས་པའི་སྒྲ་ལྷང་དེ་བཞིག་བྱུང་བས་གནོད་སྦྱིན་བེག་རྩེར་དགོངས་
ནས་མི་འབྱོན་པར་ཐུགས་ཐག་བཅད་པས། དེ་ནས་དམ་ཅན་ཆོས་ཀྱི་རྒྱལ་པོ་གཟི་བརྗིད་དང་ལྡན་པ་མངོན་སུམ་དང་མནལ་ལམ་དུ་ཡང་ཡང་བྱུང། དེ་ནས་མཁས་གྲུབ་དོན་ཡོད་དཔལ་ལྡན་ཆོས་དབྱིངས་སུ་གཤེགས་པའི་གདན་སར་རྗེ་འདིས་
ཐུགས་ཁུར་བཞེས་ནས་ཐམས་ཅད་མཁྱེན་པ་དགེ་འདུན་རྒྱ་མཚོ་སྤྱན་དྲངས། དེའི་དྲུང་དུ་ཆོས་གསན་པ་ཅུང་ཟད་བརྗོད་ན། དུས་འཁོར་རྒྱུད་འགྲེལ། མཁས་གྲུབ་ནོར་བཟང་བའི་དུས་འཁོར་སྤྱི་དོན། འགྲེལ་པ་སྒྲོན་གསལ། བཀའ་གདམས་
གླེགས་བམ། དཔེ་ཆོས་རིན་ཆེན་སྤུངས་པ། གཏམ་རྒྱུད་རིན་སྤུངས། བྱང་ཆུབ་ལམ་རིམ། དཔག་བསམ་འཁྲི་ཤིང། སྙན་དག་མེ་ལོང། མཚན་བརྗོད་རྣམ་བཤད་སོགས་རྗེ་དེ་ཉིད་ཀྱི་བཀའ་འབུམ་ཚད་པར་གསན། དེ་ནས་བར་སྐབས་ཤིག་
རྒྱལ་བ་དགེ་འདུན་རྒྱ་མཚོས་སྒྲུབ་ཐབས་རྒྱ་མཚོ་གནང་བའི་དུས་སུ་རྗེ་འདི་པ་དཔོན་སློབ་བཞི་བརྒྱ་ཙམ་ཆོས་བར་བཏེག་ནས་འབྲས་སྤུངས་སུ་བྱོན། དེའི་ཚེ་ཐམས་ཅད་མཁྱེན་པའི་སྐུ་འཁོར་ན་ཆོས་རྗེ་ལེགས་དོན་པ་སོགས་དགེ་བཤེས་མང་པོ་

[050B] རྗེ་འདི་བའི་སྐུ་འཁོར་ན་སྨྲ་བའི་དབང་ཕྱུག་བྱམས་པ་བཀྲ་ཤིས་པ་སོགས་དགེ་བཤེས་མང་དུ་བཞུགས་པས་མཁས་པ་དེ་དག་དང་འབྲས་སྤུངས་པའི་མཁས་པ་རྣམས་འདུས་ཏེ་ཆོས་གྲྭར་རིགས་ལུང་མཛད་པས། ཐམས་ཅད་ཀྱིས་
དགེ་བཤེས་མཁས་པ་མང་པ་གྲྭ་འཚོགས་ཆེ་བ་བྱེས་པ་འདི་འདྲ་བ་ད་ལྟ་གང་ན་ཡང་མེད་པ་འདྲ་ཞེས་ཡིད་སྨོན་དུ་བྱེད་པ་བྱུང། དགེ་བཤེས་མང་པོས་རྗེ་འདི་པ་ལ་དཀའ་གནས་ཀྱི་དོགས་དཔྱོད་ཞུས་པ་ན། ལན་ཐོགས་མེད་དུ་སྩལ་བས་ཐམས་ཅད་ཀྱིས་གུས་
འདུད་ལྷུར་བླངས། དེར་སྒྲུབ་ཐབས་རྒྱ་མཚོའི་རྗེས་གནང་ལུང་དང་བཅས་པ་གསན་ནས་སེར་ཐེག་ཆེན་གླིང་དུ་ཕེབས། བར་སྐབས་ཤིག་གཙང་དུ་ཡུམ་མཇལ་བ་ལ་བྱོན་ཏེ། དེ་ཕྱོགས་ཀྱི་གདུལ་བྱ་མང་པོའི་དོན་མཛད། དེའི་ཚེ་རྒྱལ་བ་བཙོད་ཁ་པ་ཆེན་པོ་
དངོས་སུ་བྱོན་ཏེ་ཁྱོད་བླ་མ་ཡི་དམ་གྱིས་འཆད་ཉན་ལ་བསྐོས་པ་ཡིན་པས་མྱུར་བར་དབུས་སུ་སོད་ལ་འཆད་ཉན་གཙོ་བོར་གྱིས་དང། བསྟན་བསྲུང་རྣམས་ཀྱིས་འཕྲིན་ལས་སྒྲུབ་པ་ཡིན་གསུངས་པ་བྱུང། དེ་ཡང་རྗེ་འདིས་སངས་རྒྱས་བྱང་སེམས་དང་
ཡི་དམ་དུ་མའི་ཞལ་གཟིགས་ཤིང་ཆོས་སྐྱོང་རྣམས་ཀྱིས་འཕྲིན་ལས་སྒྲུབ་པ་དང། ཁྱད་པར་དུ་སྟོང་ཉིད་སྙིང་རྗེའི་སྙིང་པོ་ཅན་ཐུགས་ལ་འཁྲུངས་པ་ལ་བརྟེན་ནས་བཀའ་བསྒོ་བྱས་པ་ཙམ་གྱིས་ཀྱང་གདོན་བགེགས་ཀྱི་རིགས་ཐོན་པ་མང་དུ་བྱུང་སྟེ། དེ་དུས་
གླང་ཕུན་མི་ཅིག་འདྲེས་བསྐྱོད་ནས་རྒྱུན་རིང་དུ་སོང་བ་ལ། གདོན་འདུལ་ནུས་མཐུ་ཅན་དུ་གྲགས་པ་དུ་མས་ཀྱང་ཕན་ཐོགས་མ་བྱུང་ཞིང་བྱིན་རླབས་བྱེད་མཁན་རྣམས་ལ་གནོད་ཚབས་ཆེ་བར་བྱུང་ནས། རྗེས་སུ་གསང་སྔགས་གསར་རྙིང་གི་གྲུབ་ཐོབ་ཏུ་རློམས་པ་

[051A]༄༅། །རྣམས་ཀྱིས་ཀྱང་བཀའ་བསྒོ་རེ་ཙམ་རེ་མི་ནུས་པའི་དུས་སུ་རྗེ་འདི་པས་བཀའ་བསྒོ་ཞིག་གནང་བས། ཆོས་རྗེ་ཆོས་རྒྱལ་བའི་བཀའ་གཉན་ཟེར་ནས་མི་དེ་བགེགས་ལས་ཐར་བས། ཀུན་གྱིས་ཨོ་རྒྱན་པདྨ་དངོས་སུ་བྱོན་
ཡང་འདི་བས་ལྷག་པ་མེད་ཟེར་ནས་ངོ་མཚར་བའི་ཡུལ་དུ་བྱེད་པ་བྱུང། ཡང་ལན་ཅིག་བྱེ་རི་སྟག་རྩེར་དཔོན་ས་རྡོ་རྗེ་བསྟན་སྐྱོང་རྒྱལ་མོ་གདོན་ཞུད་གཅིག་གིས་ཤངས་ཚལ་ཤོར་ནས་བཞུགས་མི་བཞུགས་ལ་ཐུགས་པའི་ཚེ། རྗེ་འདི་པ་གདན་འདྲེན་དུ་
བྱུང་དུས་དམ་ཅན་ཆོས་ཀྱི་རྒྱལ་པོ་འཇིགས་ཤིང་རྔམས་པ་ཕྱག་གཡས་ན་ལྕགས་ཀྱི་རྡོ་རྗེ་བསྣམས་པ་ཞིག་གི་གཟིགས་སྣང་བྱུང་བསད་ལན་ངས་ཁག་ཐེག་འདི་ལ་ཐུགས་ཞེད་མི་དགོས་གསུངས་པས། སྡེ་བ་དཔོན་བློན་རྣམས་ཀྱིས་ཁྱེད་སངས་རྒྱས་སུ་
སོང་བའི་ཐུགས་རྗེ་ཞིག་ཡོད་ན་མ་གཏོགས་ད་ལན་ཁག་ཅན་ཞིག་ལ་གཏོད་པ་འདྲ་གསུངས་ནས་ཐུགས་འཚབས་བར་གྱུར་པ་ལ། བཀའ་བསྒོ་ཞིག་གནང་བས་ཤར་ས་ཚལ་ཇེ་ཉུང་དང། ཐུགས་དྲན་ཇེ་གསལ་དུ་སོང་ཞིང་སྐུ་ཁམས་གཞི་མེད་དུ་དྲངས་
པས་ཐམས་ཅད་བྱིན་རླབས་དང་ནུས་མཐུ་ལ་ཡིད་ཆེས་པའི་དད་པ་ཆེན་པོ་ཐོབ་པར་གྱུར་ཏོ། །ཡང་རག་ཁ་པའི་ཨ་ལགས་ཞིག་ལ་གདོན་ཞུད་ཆེན་པོ་ཞིག་གིས་དྲན་པས་མི་ཟིན་པ་ཁ་ནས་འདྲེས་བསླབ་པའི་གཏམ་སྣ་ཚོགས་ལབ་པ་ལ་སྐྱིད་ཤོད་ཀྱི་སྔགས་
པ་མཐུ་ཆེ་བ་མང་པོས་རྗེས་གནང་དང་བྱིན་རླབས་བྱས་པས་ཁྱད་མ་བྱུང་བའི་ཁར་བྱིན་རླབས་བྱེད་མཁན་འདས་པ་ཡང་བྱུང་འདུག་དེའི་ཚེ་བདག་ཉིད་ཆེན་པོ་འདི་བྱིན་རླབས་ལ་གདན་དྲངས་པའི་ཚེ་རྗེ་འདི་བས་དམིགས་མེད་བྱང་ཆུབ་ཀྱི་སེམས་རིན་པོ་ཆེ་

[051B] ཕྱག་བཙལ་ནས་ཆོས་རྗེ་རིན་པོ་ཆེ་རྗེ་བཙུན་པ་ཕེབས་འདུག་པ་ཁྱེད་རང་གིས་གང་གསུང་བྱེད་ཟེར་བ་ལ། སེམས་ཅན་ལ་གནོད་འཚེ་བྱེད་མི་ཉན་པའི་ཆོས་བཤད་མཛད་པས་ཨ་ལགས་གདོན་ལས་ཐར་
པར་གྱུར་པས་བྱིན་རླབས་ཀྱི་རྟགས་མཚན་ལ་ཐམས་ཅད་ཧ་ལས་པར་གྱུར་པ་སོགས་མཐའ་ཡས་སོ། གཞན་ཡང་རྗེ་འདི་ལ་བླ་མ་དང་སངས་རྒྱས་བྱང་སེམས་ཀྱི་གཟིགས་སྣང་ངོ་མཚར་བ་བྱུང་ཚུལ་ནི། ལན་ཅིག་མནལ་ལམ་དུ་བུད་མེད་ཤིང་ལོའི་གོས་
ཅན་བཞིས་ཁྲི་ཆེན་པོ་ཞིག་བཏེག་པའི་སྟེང་དུ་རྒྱལ་བ་བཙོང་ཁ་པ་ཆེན་པོ་བཞུགས་པའི་མདུན་དུ་མཁས་གྲུབ་བསྟན་པའི་བདག་པོ་དེས་དྲང་ངེས་རྣམ་འབྱེད་དང། དབུ་མའི་སྐོར་གྱི་དྲི་བ་མང་པོ་མཇད་པའི་མདུན་དུ་གླིང་སྨད་པ་ཕྱོགས་ལྷ་འོད་ཟེར་ལ་སོགས་པ་
མང་པོ་ཞིག་ཡོད་པ་ལ་བུད་མེད་དེའི་གཅིག་གིས། རྗེ་འདི་ལ་དྲི་ལྡན་ཨ་མྲྀ་ཏ་འདི་མྱང་ནས་འཚེངས་ཟེར་ནས་རྒོད་པ་ཞིག་བྱུང། ཡང་ལན་ཅིག་མནལ་ལམ་ལ་རྒྱལ་ཚབ་ཆོས་རྗེ་ཡིན་ཟེར་བའི་བླ་མ་ཞིག་གིས་རྣམ་བཤད་སྙིང་པོ་རྒྱན་གྱི་དཀའ་གནས་མང་
པོ་ལ་ཞིབ་ཏུ་བཤད་པ་ཞིག་གནང་ནས། ལྗགས་ཀྱི་སྟེང་ནས་པདྨ་དཀར་པོ་ཞིག་བླངས་ནས་གནང་སྟེ། དེ་ཞལ་དུ་བཞེས་པས་ལུས་སེམས་ལ་བདེ་བ་ཁྱད་པར་ཅན་སྐྱེས་པའི་ངང་ནས་མནལ་སད་པ་དང། ལུས་སེམས་ལ་དགའ་བ་ཚད་མེད་པ་སྐྱེས་ཏེ་
རྣམ་བཤད་ཀྱི་བཤད་པ་ཕལ་ཆེ་བམ་བརྗེད་པར་ཡོད་པ་ཞིག་བྱུང་གསུངས། ཞལ་སྔ་ནས་བདེ་ལེགས་ཉི་མས་རྗེ་འདི་ལ་སྒྲོལ་དཀར་དང་མགོན་པོའི་ཞལ་གཟིགས་བྱུང་བར་ཀུན་གྱིས་མཐུན་པར་གླེང་འདུག་པས་གསུང་འཚལ་ཞུས་པར། ཞལ་ནས་

[052A]༄༅། །མིས་ཟེར་བ་ལ་གཏད་ར་ཅི་ཡོད། འོན་ཀྱང་སྒྲོལ་དཀར་ཡིད་བཞིན་འཁོར་ལོ་རྗེ་ནོར་བཟང་རྒྱ་མཚོས་ཞལ་གཟིགས། དེ་ལ་ཐམས་ཅད་མཁྱེན་པ་དགེ་འདུན་རྒྱ་མཚོས་གསན། དེས་བདག་ལ་ལན་དུ་མར་ཐུགས་
དགྱེས་བཞིན་དུ་གནང་བྱུང། མགོན་པོ་དང་ཆོས་རྒྱལ་གཉིས་ལ་ཆེད་དུ་གཉེར་ནས་བསྙེན་སྒྲུབ་སོགས་མ་བྱས་ཀྱང་ཐུགས་རྗེས་འཛིན་པ་ཞིག་ཡོད་དེ། རྒྱལ་བ་བཙོང་ཁ་པའི་གསུང་རབས་ཀྱི་དགོངས་དོན་མཐར་ཐུག་པ་གོ་བ་འདིའི་
བྱིན་རླབས་ཡིན་སྙམ་པ་ཡོང་གསུང། ཡང་ལོ་གཅིག་གཙང་དབུས་གཉིས་སུ་སྡེ་གཟར་རྒྱུན་རིང་པོ་བྱུང་སྟེ། རྗེ་འདིས་སྟག་རྩེར་དམག་བཟློག་མཛད་པས་ཐོ་རངས་ཤིག་མགོན་པོ་ཕྱག་དྲུག་པ། རྣམ་ཐོས་སྲས། དམ་ཅན་ཆོས་རྒྱལ་
རྣམས་ཀྱི་ཞལ་གཟིགས་པའི་ཉིན་སྟག་རྩེ་བ་ལ་ཇུས་ཡག་བྱུང་བས་སྡེ་བ་དཔོན་སློབ་རྣམས་ཐུགས་ཡིད་ཆེས་ཤིང་མི་ཕྱེད་པའི་དད་པ་བརྟན་པོ་ཐོབ། དབུ་མའི་སྤྱི་དོན་རྩོམ་པ་མཛད་དེ་ཐལ་བཟློག་གི་སྐབས་སུ་སླེབས་པའི་ཚེ་དམ་ཅན་ཆོས་ཀྱི་རྒྱལ་
པོ་འཇིགས་ཤིང་རྔམས་པ་ཞིག་གར་སྟབས་མཛད་ཀྱིན་བྱོན་ནས་ཁྱེད་ཀྱི་བསྟན་བཅོས་འདིའི་བདག་པོ་ངས་བྱེད་གསུང། སེར་ཐེག་ཆེན་གླིང་ན་བཞུགས་པའི་སྐབས་ཤིག་མནལ་ལམ་ལ་ར་མོ་ཆེའི་ངོ་བོ་རིན་པོ་ཆེའི་ཐུགས་ཀ་ནས་འོད་ཟེར་
ཅིག་འཕྲོས་ཏེ། རྗེ་འདི་པའི་ཐུགས་ཁར་ཟུག་དེ་ལས་འོད་ཟེར་དཔག་ཏུ་མེད་པ་འཕྲོས་པས་སྐྱིད་ཤོད་ལུང་པ་འོད་ཀྱི་ལུང་པོ་ཅིག་ཏུ་སོང་བ་ཞིག་བྱུང་གསུངས། ཡང་བར་སྐབས་ཤིག་དམ་ཅན་ཆོས་ཀྱི་རྒྱལ་པོ་དངོས་སུ་བྱོན་ནས་དེང་སང་

[052B] ང་ལ་ཡང་མཆོད་བསྟོད་རེ་ཙམ་མི་བྱེད་གསུངས་པ་ཅིག་བྱུང་བས། དེ་དུས་སེ་རའི་ཚོགས་ཆེན་དུ་མང་ཇ་གཅིག་གནང་ནས། པཎ་ཆེན་དགེ་འདུན་
གྲུབ་པས་མཛད་པའི་ཆོས་རྒྱལ་ཡབ་ཡུམ་གྱི་བསྟོད་པ་དེ་འཛུགས་པར་མཛད། རྗེ་འདིས་ཡི་དམ་གྱི་གཙོ་བོ་རྡོ་རྗེ་འཇིགས་བྱེད་ལ་མཛད་དེ་ཡི་དམ་གྱི་བདག་འཇུག་རེ་དང། རྫོགས་རིམ་རྣལ་འབྱོར་བཞི་པའི་དམིགས་རིམ་ཆག་མེད་དུ་གནང་བ་ལ་
བརྟེན་ནས་བསྐྱེད་རྫོགས་ཀྱི་རྟོགས་པ་ཁྱད་པར་ཅན་ཐུགས་ལ་འཁྲུངས་པར་དོན་གྱིས་གོ་བ་བྱུང་ཞེས་ཨེ་བ་དཀའ་ཆེན་ཤེས་རབ་རྒྱལ་པོ་གསུང། རྟ་མགྲིན་ཡང་གསང་ཁྲོས་པས་ཀྱང་རྗེས་སུ་བཟུང་ཞིང་བྱིན་གྱིས་རློབས་པར་མཛད་དེ། རྗེ་རང་གི་ཞལ་ནས་
གོང་དུ་བཤད་པ་ལྟར་རྗེ་དཔལ་འབྱོར་ལྷུན་གྲུབ་པ་ལ་པདྨ་དབང་ཆེན་གྱི་རྗེས་གནང་གསན་དུས་མནལ་ལམ་ཁྱད་པར་ཅན་བྱུང་ཞིང། ངས་ཡི་དམ་དང་ཆོས་སྐྱོང་འདི་རྣམས་ཀྱི་བསྙེན་སྒྲུབ་སོགས་མ་བྱས་ཀྱང་ཡི་དམ་ཆོས་སྐྱོང་འདི་རྣམས་ཀྱིས་བྱིན་གྱིས་བརླབས་
པ་དང་སྐྱོབ་པའི་རྟགས་མང་དུ་བྱུང་བས་ཀུན་མཁྱེན་རིན་པོ་ཆེའི་དབུ་ཚང་ཀྱི་གསུང་སྒྲོས་འདི་རྣམས་བཤད་ན་གྲྭ་ཚང་ལ་དར་རྒྱས་ཤིན་ཏུ་ཆེ་བ་ཡོང་བར་འདུག་ཀྱང། རྗེ་ཡབ་སྲས་ཀྱྀ་གསུང་དང་མི་མཐུན་པ་རེ་གཉིས་འདུག་པ་ལ་དགག་པ་འབུལ་དགོས་པ་
བྱུང་ཞེས་གསུངས། དེ་སྐབས་དགའ་ལྡན་བྱང་གླིང་གི་ཞལ་བདག་ལོ་འགའ་ཞིག་མཛད། དེ་ནས་ཆུ་མོ་ལུག་གི་ལོར། སྟག་རྩེ་རིན་ཆེན་སྒང་གི་མཁན་པོར་ཕེབས་ཏེ། བྱང་ཆུབ་ལམ་རིམ། བདེ་གསང་གི་བསྐྱེད་རྫོགས། ཁྲོམ་ཆོས་མ་ཎི་
[053A]༄༅། །བཀའ་འབུམ་སོགས་གནང་བས་སྐལ་ལྡན་གྱི་གདུལ་བྱ་མང་པོ་ཐར་པ་མཆོག་གི་བདེ་བ་ལ་འགོད་པར་མཛད་དོ། །དེ་ནས་དགུང་ལོ་བདུན་ཅུ་པ་ས་ཕོ་ཁྱིའི་ལོར། རྒྱལ་བ་དགེ་འདུན་རྒྱ་མཚོའི་རྒྱལ་ཚབ་ཏུ་སེ་
ར་ཐེག་ཆེན་གླིང་གི་མཁན་པོ་མཛད། བྱང་ཆུབ་ལམ་རིམ་ལ་སོགས་པ་ལེགས་པར་བཤད་པའི་ཆོས་ཀྱི་ཆར་ཆེན་པོ་ཕབ་ནས་སྐལ་ལྡན་གྱི་གདུལ་བྱ་དཔག་ཏུ་མེད་པ་སྨིན་ཅིང་གྲོལ་པར་མཛད། བྱི་བའི་ལོར། གྲྭ་ཚང་གི་འཆད་ཉན་ལ་ཆོས་རྗེ་
ཤེས་རབ་སེང་གེ་བསྐོས་ནས་རྗེ་འདི་གཟིམས་ཁང་རང་དུ་བཅར་བཞུགས་མཛད་དེ། བཀའ་ཆེན་བཞིའི་ཊཱིཀྐ། དྲང་ངེས་རྣམ་འབྱེད་སོགས་གང་ལ་གང་འདོད་ཀྱི་བཀའ་ཆོས་ཀྱི་ཆར་ཕབ། བར་སྐབས་ཤིག་གོང་དཀར་ནས་དཔོན་ས་བདག་མོས་
གདན་དྲངས་ཏེ་གསུང་ཆོས་མང་དུ་གསན། དེའི་ཚེ་ཕྱོགས་དེའི་རང་གཞན་གྱི་མཁས་པ་ཕྱོགས་རིས་ཅན་དུ་མ་ཡོད་པ་རྣམས་ཀྱང་རྗེ་འདིའི་སྐུ་གསུང་ཐུགས་ཀྱི་མཛད་པ་ལ་དད་ཅིང་གུས་པར་གྱུར། སླར་སེ་རར་ཕེབས་པའི་སྐབས་ཤིག་ད་ལྟ་རྡོ་
སྐུ་རྣམས་བཞེངས་པའི་ཐད་ཙམ་གྱི་ནམ་མཁའ་ལ་རྒྱལ་བ་བཙོང་ཁ་པ་དང་དམ་ཅན་ཆོས་རྒྱལ་ཡབ་ཡུམ་བཞུགས་པའི་གཟིགས་སྣང་བྱུང་བ་ལ་བརྟེན་ནས་རྒྱལ་བ་བཙོང་ཁ་པ། ཐམས་ཅད་མཁྱེན་པ་དགེ་འདུན་རྒྱ་མཚོ། དམ་ཅན་ཆོས་རྒྱལ་
ཡབ་ཡུམ་རྣམས་ཀྱི་སྐྱ་བྲིས་བརྒྱབ་ནས་རྡོ་བརྐོ་མཁན་མ་རྙེད་པ་ལ་གཙང་བ་ཡིན་ཟེར་བའི་མི་ཞིག་བྱུང་ནས། རྡོ་སྐུ་རྣམས་བརྐོས་གྲུབ་པ་ན་གནང་སྦྱིན་མཛད་དགོངས་ནས་ཡོད་ཙན་གར་སོང་ཆ་མེད་པ་ཞིག་བྱུང་བས་དགེ་འདུན་པ་རྣམས་ཀྱིས་

[053B] །དེ་ནས་དགུང་ལོ་དོན་གསུམ་པ་ལྕགས་མོ་གླང་གི་ལོ་ལ། བདེ་ཆེན་གསང་སྔགས་མཁར་གྱི་གདན་སར་ཕེབས་ནས་ཞིང་གཞན་དུ་གཤེགས་ཀྱི་བར་ལོ་རེ་བཞིན་ཆོས་སྡེ་དེར་ཡང་ཟླ་རེ་ཟླ་གཉིས་ཙམ་ལ་
བསླབ་བྱ། ལམ་རིམ་སོགས་ཆོས་བཀའ་མང་དུ་སྩལ། ཆོས་སྡེ་དེ་ཉིད་དུ་བཞུགས་པའི་ཚེ་དགེ་བཤེས་གསུང་ཆོས་དོན་དུ་གཉེར་བ་ཞབས་ཕྱིར་འབྲངས་པ་རྣམས་ལ་ཡང་རྩ་འཇུག་ཕར་ཚད། རྒྱུད་བླ་མ། དྲང་ངེས་རྣམ་འབྱེད་
ལ་སོགས་པའི་དཀའ་གནས་རྣམས་ལ་ཞིབ་བཤད་མཛད་དེ། དེ་དག་གི་རེ་བ་ཡོངས་སུ་བསྐངས། སེ་རའི་གདན་སར་ཕེབས་ནས་གཞི་གསུམ་སོགས་འདུལ་བའི་ཕྱག་ལེན་རྣམ་པར་དག་པར་མཛད་ཅིང་གྲྭ་བ་མང་པོ་ལ་གཞུང་སོ་སོའི་ཊཱིཀྐ་དང་
དཀའ་གནས་རྣམས་ལ་མཐའ་དབྱོད། སྤྱི་དོན་བཅས་གནང་བའི་ཚེ་ནུབ་ཅིག་མནལ་ལམ་དུ་བྱིས་པ་གོས་དཀར་གྱོན་པ་ཞིག་བྱུང་ནས་ཁྱེད་ཀྱིས་སློབ་མ་འདི་རྣམས་ཀྱི་ནང་ན་གཉིས་གསུམ་ཙམ་སྨིན་པར་གྱིས་དང་བློ་བསྐྱེད་རེ་ཡོད་གི་གཞན་
འདི་རྣམས་ལ་བློ་བསྐྱེད་བྱུང་པ་ཞིག་མི་འདུག་སེམས་ཆོས་དང་རྒྱབ་བསྣོལ་དུ་སོང་བའི་ཆོས་སྐད་ཀྱི་རྣམ་པ་རེ་ལབ་རྒྱུ་ཡོད་པས་བློ་བསྐྱེད་དུ་མི་འགྲོ་བློ་བསྐྱེད་བྱུང་ཟེར་བ་དེ་སྙིང་རྗེ་དང་བྱང་ཆུབ་སེམས་ཀྱིས་རྒྱུད་ཕྱུག་ཅིང། རིགས་དྲུག་གི་སེམས་
ཅན་ཐམས་ཅད་དྲིན་ཅན་གྱི་ཕ་མར་ཤེས་ནས་བདག་གི་བདེ་དགེ་དང་དེ་རྣམས་ཀྱི་སྡུག་བསྔལ་གཏོང་ལེན་བྱེད་པའི་བློ་དུ་རི་བ་སྤྱི་གཙུག་ཏུ་ཐོག་བབས་ཀྱང་མི་བརྗེད་ཅིང། བདག་འཛིན་གྱི་འཁྲི་བ་ཆོད་པ་ཞིག་ལ་བློ་བསྐྱེད་བྱུང་བར་འཇོག་པ་ཡིན། ཁྱེད་

[054A]༄༅། །ཀྱིས་སློབ་མ་འདི་རྣམས་ལ་ལམ་རིམ་དང་བློ་སྦྱོང་གཙོ་བོར་གྱིས་ལ་ཆོས་སྟོན་ཟེར་བ་བྱུང་བས། ལོ་རེ་ལ་ཚོགས་པ་རྣམས་ལ་བློ་སྦྱོང་གི་རྒྱ་གཞུང་མང་པོ་དང། རྗེ་ཧོར་སྟོན་པའི་བློ་སྦྱོང་སོགས་བློ་སྦྱོང་
མང་པོ་གནང་བ་ཡིན་གསུང། བར་སྐབས་ཤིག་ཀརྨ་རབས་བརྒྱད་པ་མི་བསྐྱོད་རྡོ་རྗེས་རྗེ་འདི་ལ་བསྔགས་བརྗོད་ཀྱི་ཡི་གེ་དང། ཁོང་རང་གིས་མཛད་པའི་ཕར་ཕྱིན་གྱི་ཊཱིཀ་ཆེན། རབ་འབྱམས་པ་དཔོན་གཡོག་གཉིས་ལ་བསྐུར་
ནས་ངེད་ཀྱི་ཊཱིཀྐ་འདི་ལ་དགག་སྒྲུབ་ཚུལ་བཞིན་དུ་མཛད་དགོས་གསུང་བ་དང། རྒྱལ་བ་དགེ་འདུན་རྒྱ་མཚོའི་ཞལ་སྔ་ནས་ཀྱིས་ཀྱང། ཆོས་རྗེ་ཀརྨ་པས་དེད་ལ་ཡང་དེ་བཞིན་གནང་འདུག་ཀྱང་ངེད་བྲེལ་བས་གཡེངས་ནས་མི་ཁོམ་པར་སྣང་
ངེད་རང་དཔོན་སློབ་དགོངས་པ་གཅིག་པས་ཁྱེད་ཀྱིས་ལན་མཛོད། ཁྱེད་འདྲ་བ་ཞིག་གིས་ལན་མ་མཛད་ན་གཞན་གྱིས་ཇི་ལྟ་བ་བཞིན་ཡོང་བ་དཀའ། ཀརྨ་པ་སྐུ་ཡུལ་གཉན་པས་ལན་མ་བྱས་ན་བརྙས་སྟབས་སུ་ཡང་འགྲོ་བ་དང་
གཞན་ཕྱོགས་པ་རྣམས་ཀྱིས་དགེ་ལྡན་པའི་དཀྱིལ་ན་ལན་ལྡོན་ནུས་པ་མི་འདུག་ཟེར་ནས་སྐུར་བ་ཞུ་བའི་རྐྱེན་དུ་ཡང་འགྲོ་བར་སྣང་བས། འདིའི་ལན་ཁྱེད་ཀྱིས་ཅིས་ཀྱང་མཛད་དགོས་ཞེས་བཀའ་གནང་བ་ཁུར་དུ་བཞེས་ནས་ཀར་ལན་
ཀླུ་སྒྲུབ་དགོངས་རྒྱན་བརྩམས་ནས་འབུམ་རབ་འབྱམས་པ་དཔོན་གཡོག་གཉིས་འབུལ་དུ་བཏང་བས། རྗེ་ཀརྨ་པའི་སྒར་ཆེན་སྙེ་མོན་བཞུགས་པའི་སར་ཕུལ་བ་ལ་གཟིགས་རྟོག་ཞིབ་པར་མཛད་ཅིང། སྐུ་འཁོར་གྱི་དགེ་བཤེས་རྣམས་ལ་

[054B] རྒྱལ་བ་
བཙོང་ཁ་པའི་དབུ་མའི་ལྟ་གྲུབ་ལ་ཐུགས་དད་ཆེན་པོ་འཁྲུངས་ཏེ། རྗེ་འདི་ལ་བསྔགས་བརྗོད་ཀྱི་བཀའ་ཤོག་དང། རྗེ་བཙོང་ཁ་བའི་དབུ་སྐྲ་འཁྲུལ་མེད་ཀྱི་རྟེན་དང་བཅས་པ་གནང། ཀར་ལན་འབུལ་བའི་སྐབས་སུ་རྗེ་ཀརྨ་པའི་མནལ་
ལམ་དུ་བར་སྣང་ནས་སྒྲ་ཞིག་ལ། རྒྱ་ནག་རི་བོ་རྩེ་ལྔ་ནས་འཇམ་དབྱངས་དྷརྨ་དྷ་ཏུའི་སྤྲུལ་བས་ཀླུ་སྒྲུབ་ཀྱི་དགོངས་པ་ཕྱིན་ཅིམ་ལོག་པར་བཤད་པས། དེ་རིང་ཉིད་དུ་ཁྱོད་ཉིད་ཚིམ་པར་གྱིས་ཟེར་བ་བྱུང་ཞེས་འབུམ་རབ་འབྱམས་པ་ལ་བཀའ་
ལུང་གནང། རྗེ་འདི་ལ་ཀར་ལན་བརྩམས་པ་དང། འབུལ་བའི་སྐབས་རྣམས་སུ་རྗེ་རིན་པོ་ཆེ་དང། ཆོས་ཀྱི་རྒྱལ་པོའི་གཟིགས་སྣང་ཡང་དང་ཡང་དུ་བྱུང་བར་ཨེ་བ་དཀའ་ཆེན་ཤེས་རབ་རྒྱལ་པོ་ལ་དངོས་སུ་གསུངས། དེ་དུས་ཀར་ལན་
དུ་གོ་ཤཀ་གཉིས་ཀྱིས། རྗེ་བཙོང་ཁ་པ་ལ་དགག་པ་བྱས་པའི་ལན་ཞིག་བྱེད་པས་དཔང་པོ་མཛད་དགོས་གསུང་བས། རྗེ་ཀརྨ་པས་བསྟན་པའི་དག་ཐེར་ཁྱེད་ལྟ་བུའི་སྐྱེས་བུད་མ་པས་མཛད་པར་རིགས་པས་ཅིས་ཀྱང་ནས་བརྩམ་པར་མཛོད་ལ་
བདག་ལ་འཕྲོད་པ་ཞིག་གལ་ཆེ་གསུང་བ་ལ་བརྟེན་ཤཱཀ་ལན་རྫོགས་པར་མཛད། གོ་ལན་གྱི་སྟོད་ཙམ་བརྩམས་གྲུབ་ནས་ཡོད་པར་བདག་ཉིད་ཆེན་པོ་མྱ་ངན་ལས་འདའ་ཁར་རྗེ་ཀརྨ་པའི་ཕྱག་ཏུ་འབུལ་ཐུབ་པ་གྱིས་གསུང་བས་ཟུལ་ཕུར་ཕེབས་

[055A]༄༅། །དུས་འབུམ་རམ་པ་དང་ཉེ་གནས་ཆེན་པོ་བསྟན་འཕེལ་གཉིས་ཀྱིས་འབུལ་དུ་ཕྱིན་པས་ཐུགས་དགྱེས་ཏེ་ཁོང་གཉིས་ལ་གནང་སྦྱིན་ཆེན་པོ་མཛད། སྔ་ཕྱིར་བསྟན་པའི་རྒྱུན་ལ་དགོངས་ནས་གསུང་རྩོམ་
མཛད་པའི་རིམ་པ་ཡང་དབུ་མའི་སྤྱི་མ་ཐལ། འཇུག་པའི་དཀའ་གནས་ཀྱི་དོགས་དབྱོད་ཉུང་བསྡུས་གཅིག་ཕར་ཕྱིན་སྤྱི་དོན་སྐབས་དང་པོའི་འཕྲོ་ཅུང་ཟད་མ་གཏོགས་ཆ་ཚང་བ། ཚད་མའི་སྤྱི་དོན། ཚད་མའི་མཐའ་དཔྱོད་ལེའུ་
གཉིས་པ་མ་ཚད་པ་གཅིག་དྲང་ངེས་རྣམ་འབྱེད་ཀྱི་མཐའ་དཔྱོད་བསྡུས་པ་གཅིག་ཀར་ལན་དང་ཤཱཀ་ལན་ཡོངས་རྫོགས། གོ་ལན་རྩོམ་འཕྲོ། མཁས་གྲུབ་རིན་པོ་ཆེའི་རྣམ་ཐར། གནས་རྙིང་ཀུན་དགའ་བདེ་ལེགས་ཀྱི་
རྣམ་ཐར། ཁྱད་པར་འཕགས་བསྟོད་ཀྱི་ས་བཅད། བཟང་སྤྱོད་སྨོན་ལམ་གྱིས་བཅད། གུ་རུ་དྲག་པོའི་སྒྲུབ་ཐབས། སྒྲོལ་དཀར་གྱི་སྒྲུབ་ཐབས་བསྟོད་པ་དང་བཅས་པ། དབུ་མའི་ལྟ་ཁྲིད་ཉུང་བསྡུས་གཅིག་རྒྱ་བན་
གྱིས་འབུམ་བཞེངས་པའི་དཀར་ཆགས། འཇུག་པའི་ཊཱིཀྐ་སྔ་རྟིང་གཉིས། ཕར་ཚད་དབུ་གསུམ་འདུལ་མཛོད་དང་བཅས་པ་ལ་ཞལ་སློབ་རྣམས་ཀྱིས་སྔ་ཕྱིར་ཟིན་བྲིས་བྱས་པའང་མང་དུ་ཡོད་པར་སྣང་ངོ། །གཞན་ཡང་རྗེ་འདི་
མཁས་བཙུན་བཟང་གསུམ་གྱི་ཡོན་ཏན་དང་ལྡན་པའི་ཚུལ་ལ་མཁས་པའི་ཡོན་ཏན་ནི། ཐོག་མཐའ་བར་གསུམ་དུ་དགེ་བའི་བཤེས་གཉེན་དུ་མ་བསྟེན་ནས་མདོ་རྒྱུད་དབང་ལུང་མན་ངག་གཞུང་ལུགས་སོ་སོའི་ཚིག་དོན་མ་ལུས་བར་

[055B] གཞུང་ལུགས་གང་འཆད་ཅིང་གཞུང་ལུགས་རེ་རེ་ལ་རྒྱ་བོད་ཀྱི་མཁས་པའི་བཤད་སྲོལ་མི་འདྲ་བ་དུ་མ་ལུང་རིགས་དང་སྦྱར་ནས་བཤད་པས། གོ་བ་བོགས་ཆོད་བདེ་བླག་ཏུ་སྟེར་
ནུས་པ་དང། དཀའ་བའི་གནད་རྣམས་ལ་བརྒལ་ཞིང་བརྟགས་པ་མཛད་པའི་ཚེ། དངོས་སྟོབས་ཀྱི་རིགས་པ་དྲི་མ་མེད་པས་ལོག་པར་རྟོག་པ་རྣམས་ལྷག་མ་མ་ལུས་པར་སུན་འབྱིན་ནུས་ཤིང། དངོས་སྟོབས་ཀྱི་རིགས་པ་ཡང་དེང་སང་གི་
ཚིག་ཕྱིར་འབྲངས་ཏེ། ཕར་འཐེན་ཚུར་འཐེན་གྱི་སྒོ་ནས་ཚིག་གི་ནང་འགལ་ཅུང་ཟད་ཅིག་བྱུང་པ་ལ། སྟོན་པ་བཟང་བར་རློམ་པ་ལྟ་བུ་མ་ཡིན་པར་བསྟན་བཅོས་རྩོམ་པ་པོ་རང་རང་གི་དགོངས་པར་འཐད་པའི་ཕྱོགས་རྣམས་སྒྲུབ་ནུས་པ་དང་
མི་འཐད་པའི་ཕྱོགས་རྣམས་དངོས་སྟོབས་ཀྱི་རིགས་པས་སུན་འབྱིན་ནུས་པར་ཡོད་པ་ནི། རྗེ་འདི་ཉིད་ཀྱི་གསུང་རབ་རྣམས་ལ་རྣམ་དཔྱོད་དང་ལྡན་པའི་གཟུར་གནས་རྣམས་ཀྱིས་བལྟས་པས་ཤེས་ནུས་ཤིང། ཐ་ན་རྗེས་གནང་རེ་ཙམ་ལ་
ཡང་ལུགས་མི་འདྲ་བ་དུ་མ་དང། གཞན་ལས་འཕགས་པའི་ཟབ་ཁྱད་རེ་འབྱུང། བླ་མ་རྣམས་ཀྱི་རྣམ་ཐར་གསུང་པའི་ཚེ་གཞན་ལས་ཁུངས་བཙུན་ཞིང་ཡིད་ཆེས་པས་འཁྲུལ་མེད་རེ་འབྱུང། ཀུན་མཁྱེན་ཆོས་འབྱོར་དཔལ་བཟང་སོགས་
བླ་མ་རྣམས་ཀྱིས་བཞེད་པ་མི་འཐད་པ་རེ་ཙམ་ཡོད་པ་ལ་དགག་པ་མཛད་པ་ན། ངེད་ཀྱི་ཞལ་སྔ་ནས་དེ་འདི་སྐད་གསུངས་ཞེས་ལུགས་དེ་བསྐྱར་ནས་དེ་ལ་དོགས་དབྱོད་ཀྱི་ཚུལ་དུ་དགག་པ་རེ་མཛད། དེ་ལྟར་ལུང་དང་རིགས་པ་སྨྲ་བ་ལ་མཁས་

[056A]༄༅། །པའི་མཆོག་ཏུ་གྱུར་ཏེ་སྙན་པའི་གྲགས་པ་ཕྱོགས་བཅུར་རྒྱས་སོ། །བཙུན་པའི་ཡོན་ཏན་ཡང་སོ་ཐར་བྱང་སེམས་སྔགས་ཀྱི་སྡོམ་པ་གསུམ་ལེགས་པར་མནོས་ནས་རང་རང་གི་ཉེས་བྱས་ཕྲ་མོས་ཀྱང་མ་གོས་
པར་ཚུལ་བཞིན་དུ་བསྲུང་བར་མཛད་པས་ལྷ་དང་བཅས་པའི་འཇིག་རྟེན་ཐམས་ཅད་ཀྱི་ཡོན་གནས་དམ་པར་གྱུར་ཏོ། །བཟང་བའི་ཡོན་ཏན་ནི་འགྲོ་བ་མཐའ་དག་ལ་བུ་གཅིག་པ་ལྟར་བརྩེ་བ་དང་སྙིང་རྗེ་ཆེན་པོས་དྲངས་པའི་བྱང་
ཆུབ་ཀྱི་སེམས་རིན་པོ་ཆེ་དང། མཐའ་བྲལ་གྱི་དེ་ཁོ་ན་ཉིད་གཟིགས་པའི་ཤེས་རབ་ཁྱད་པར་ཅན་དང། རིམ་གཉིས་ཀྱི་རྟོགས་པ་ཁྱད་པར་ཅན་རྣམས་ཐུགས་རྒྱུད་ལ་མངའ་བས་སོ། །འཕྲལ་གྱི་མཛད་པ་ཡང་མཐོན་པོ་ལ་ལྷག་
པར་མི་བཀུར། དམའ་བ་ལ་མི་བརྙས། མཐོ་དམན་ཀུན་ལ་ཞེ་ས་རེ་དང་བཅས་གསུང་གླེང་གནང་བ། ཆོས་འཆད་ཉན་ལ་སྤྲོ་ཤས་ཆེ་བ། ཆོས་མཐུན་གྱི་གྲ་བ་རྣམས་ལ་བུ་གཅིག་བ་ལྟར་བརྩེ་བ། བསྟན་པ་ལ་ཐུགས་རུས་ཆེ་བ་
ཚེ་འདིའི་ཆེ་ཐབས་དང་སྙན་གྲགས་ལ་མི་དགྱེས་པ། འཕྲལ་དུ་གྲ་བ་སྙོམས་ཆུང་གི་ཇ་ཞུས་རེའམ་དར་ཁ་ཙམ་ཕུལ་བ་ལ་ཡང་ཐུགས་དགྱེས་པ་ཆེན་པོ་མཛད་པ་དོན་ལ་འཛམ་གླིང་གསེར་གྱིས་བཀང་ནས་ཕུལ་ཡང་ཞེན་ཆགས་
མི་མངའ་བ། མི་ཚེ་ཧྲིལ་པོར་ཞབས་འབྲིང་དུ་བསྡད་ཀྱང་སྐྱོན་གྱི་རྣམ་པ་ཅུང་ཟད་ཙམ་ཡང་མི་མཐོང་ཞིང། ཡོན་ཏན་གྱི་ཆ་ནས་དད་གུས་ཆེས་ཆེར་འཕེལ་བ། ཉིན་མཚན་ཐུགས་དམ་གྱིས་འདའ་ཡང་མི་གཞན་ལ་ཕྱོགས་ཙམ་

[056B] དེ་ཡང་དྭགས་པོ་སློབ་དཔོན་ཡོན་ཏན་རྒྱ་མཚོས་རྗེ་འདི་ལ་ཐུགས་དམ་གྱི་རིམ་པ་ཇི་ལྟར་གནང་གིན་ཡོད་ཞུས་པས། ངས་ཐུགས་དམ་བྱེད་ཀྱིན་མེད་པ་མཐོང་ངམ་གསུངས། སླར་ཡང་ནན་ཆེར་དུ་ཞུས་པས་
ཁྱེད་རྣམས་ཀྱིས་དབེ་ཆ་བལྟ་བ་ལ་ཐུགས་དམ་གྱི་ཐ་སྙད་མི་བྱེད་པར་འདུག་ཀྱང་ངས་ཁ་འདོན་གྱི་གཙོ་པོ་དཔེ་ཆ་བལྟ་བ་འདི་རང་ཡིན། ང་དཔེ་ཆ་བལྟ་བ་ལ་ནུས་རབ་ཡོད། གཞན་ཁ་འདོན་ཆེར་མེད། རྡོ་རྗེ་འཇིགས་བྱེད་ཀྱི་བདག་འཇུག་རེ་
མཚན་བརྗོད་ཚར་རེ། རྡོ་རྗེ་སེམས་དཔའི་བསྒོམ་བཟླས། ཡི་གེ་བརྒྱ་པ་བརྒྱ་རྩ་རེ། སྡོམ་པ་གསུམ་རང་རང་གི་ཕྱིར་བཅོས་ཀྱི་སྒོ་ནས་བཤགས་སྔོམ་རེ། གཏོར་འབུལ་ཉུང་བསྡུས་ཏེ། མཚན་མོ་ཐུན་གསུམ་གྱི་དང་པོ་ལ་དབུ་མའི་
ལྟ་ཁྲིད། བར་པ་ལ་བདེ་མཆོག་དྲིལ་བུ་པའི་ཁྲིད། ཐ་མ་ལ་རྡོ་རྗེ་འཇིགས་བྱེད་ཀྱི་ཁྲིད་རེ་རྣམས་འཆག་མེད་དུ་བྱེད་ཀྱིན་ཡོད་པ་རྣམས་ཀྱང་སངས་རྒྱས་ཀྱི་བསྟན་པ་ཅི་དར་དང། བསྟན་འཛིན་གྱི་སྐྱེས་བུའི་སྐུ་རིམ་དང། སེམས་
ཅན་ལ་བདེ་སྐྱིད་འབྱུང་བའི་ཐབས་འབའ་ཞིག་ལ་དམིགས་པ་ཡིན། ལར་ངས་ལོ་བཅོ་བརྒྱད་པའི་དུས་སྨན་ཆུ་ན་ཞལ་སྔ་ནས་ཀུན་དགའ་བདེ་ལེགས་ལ་བློ་སྦྱོང་མང་པོ་ཉན་པའི་དུས་ཤིག་ནས་བཟུང་སྟེ། ཐ་ན་བརྩི་བཞག་ཆོས་ཐུན་
རེ་བཟུང་བ་དང། གཞན་ལ་ཆོས་ཐུན་རེ་བཤད་པ་རྣམས་ཀྱང་སངས་རྒྱས་ཀྱི་བསྟན་པ་དར་བའི་ཆེད་དུ་དམིགས་པ་ཡིན། སངས་རྒྱས་ཀྱི་བསྟན་པ་དར་ན་སེམས་ཅན་གྱི་བདེ་སྐྱིད་ཀྱང་ཞར་ལ་འབྱུང་གསུངས། དེ་ལྟར་བསྟན་པ་དང་

[057A]༄༅། །སེམས་ཅན་གྱི་དོན་རྒྱ་ཆེན་པོ་མཛད་དེ། སྐུ་དངོས་ཀྱི་གདུལ་བྱ་རྣམས་རྫོགས་པའི་མཐར། ཆུ་མོ་ཡོས་ཀྱི་ལོ་ནས་ཞིང་ཁམས་གཞན་དུ་གཤེགས་པའི་དགོངས་པ་གནང་འདུག་སྟེ། ལོ་དེའི་སྟོན་རི་
བོ་དགེ་ལྡན་ནས་ཆོས་ཀྱི་རྗེ་རྒྱལ་མཚན་བཟང་པོ་མཇལ་དུ་བྱོན་པ་ལ། ད་ལམ་ཁྱེད་བྱོན་པ་ལེགས། ངེད་རང་དཔོན་སློབ་ད་ལན་མིན་པ་མི་མཇལ། ངེད་རང་རྣམས་ཀྱིས་བསོད་ནམས་སུ་མིང་བཏགས་པའི་འདུ་འཛི་ལང་ལོང་འདི་
བདུད་ཀྱི་བསླུ་བྲིད་ཆེན་པོར་འདུག་འདི་ལ་མ་ཆགས་པར་སྤྱིར་སངས་རྒྱས་ཀྱི་བསྟན་པ། སྒོས་རྒྱལ་བ་བཙོང་ཁ་པ་ཆེན་པོའི་བསྟན་པ་ལ་ཐུགས་རུས་མ་ཆུང། སངས་རྒྱས་ཀྱི་བསྟན་པ་ཅི་ངར་བྱེད་པ་གལ་ཆེ་གསུངས་པ་ལ། ཆོས་རྗེ་
རྒྱལ་མཚན་བཟང་པོས་སླར་དཔོན་སློབ་མཇལ་པའི་སྨོན་ལམ་འདེབས་པས་ཅིས་ཀྱང་མཇལ་པའི་སྨོལ་ལམ་ཞུས་པས། ཆོས་རྗེ་རང་སྨོན་ལམ་མཛོད་དང་བན་རྒན་ཇི་ལྟར་ཚེ་རིང་ཡང་སང་ཕོད་ད་ཙམ་ཕན་ལ་མི་སྡོད། དེའི་བར་ལ་
མཇལ་ཨེ་ཐུབ་མི་ཤེས་གསུངས་པ་ལ། ཆོས་རྗེ་རྒྱལ་མཚན་བཟང་པོས་བརྟན་བཞུགས་ཕུལ་བས། གང་ལྟར་ཡང་བསྟན་པ་ལ་ཐུགས་རུས་མཆུང་བསྟན་པ་ཉམས་དམའ་པའི་དུས་ཡིན་གསུངས། སྟོང་ཉིད་སྙིང་རྗེའི་སྙིང་པོ་
ཅན་ཐུགས་ལ་འཁྲུངས་ཡང་ཐུན་མོང་གི་སྣང་ངོར་སྤྱན་ཆ་བ་འདོན་པ་སོགས་མི་མཛད་ཀྱང། དེ་དུས་བསྟན་པ་ཉམས་པ་ཐུགས་ཀྱིས་མ་བཟོད་ནས་སྤྱན་ཆབ་མང་དུ་བཏོན་པས། ཆོས་རྗེ་རྒྱལ་མཚན་བཟང་པོ་ཡང་ཐུགས་ཤིན་ཏུ་སྐྱོ་ནས་

[057B] ཇི་སྐད་གསུང་བ་བཞིན་ཆོས་རྗེ་རྒྱལ་མཚན་བཟང་པོས་དེའི་རྗེས་སུ་མཇལ་མ་ཐུབ་པ་འདུག་སྟེ། མངོན་ཤེས་ཐོགས་པ་མེད་པ་མངའ་པའི་གསུང་དུ་སྣང། དེ་ནས་དགུང་ལོ་དོན་དྲུག་པ་ཤིང་ཕོ་འབྲུག་གི་ལོ་ལན་
ཅིག་གཟིམས་ཁང་གི་རྩེ་ཐོག་ཏུ་ཞབས་འཆག་མཛད་པའི་ཚེ། ང་ད་ལོ་འཆི་བར་འདུག་ཆོས་རྗེ་ཆོས་སྐྱོང་རྒྱ་མཚོ་ཡང་ཞི་བར་གཤེགས་པའི་ལོར་བྱང་ཤམ་བྷ་ལ་ལ་འབྱོན་པའི་མནལ་ལམ་བྱུང་འདུག་ང་ལ་ཡང་ད་ལོ་དགའ་ལྡན་
དུ་འགྲོ་བའི་རྨི་ལམ་ལན་འགའ་བྱུང་གསུངས། ལོ་དེའི་ཧོར་ཟླ་དགུ་པའི་ཚེ་བཅོ་ལྔའི་ཉིན་དཔོན་སློབ་ཉུང་འདུས་ཤིག་ལྷ་སར་བྱོན་ནས་ཇོ་པོ་རིན་པོ་ཆེ་དང། བཅུ་གཅིག་ཞལ་སོགས་ལ་གསེར་ཆབ་སྙན་དར་ཕུལ་ནས་བསྟན་པ་རྒྱས་པའི་
སྨོན་ལམ་རྒྱས་པར་མཛད། དེའི་ཚེ་གདན་འདྲེན་པ་མང་དུ་བྱང་བ་ལ་སྨོན་ལམ་འཆག་པར་འདུག་པས་ང་མི་འགྲོ། མི་རྒན་ཇོ་བོ་ལ་ཕྱི་ཕྱག་གཅིག་འཚལ་དུ་ཡོང་པ་ཇས་ཁྱེར་ན་མི་ཡོང་གསུངས་པ་ལ། དྭགས་པོ་སློབ་དཔོན་པས་གསུང་
དེ་ཚེར་མ་ཐག་ཐུགས་ཐོན་པ་འདྲ་བ་ཞིག་བྱུང་ནས་དར་ཅིག་ག་རིང་ལ་གསུང་མ་ཐོན། དེ་ནས་སླར་ཡང་ཡུན་རིང་བཞུགས་དགོས་པའི་བརྟན་བཞུགས་ཕུལ་བ་ལ། ད་ལོ་ཡང་མང་པོ་ལོན། ནམ་འཆི་ཆ་མེད་པས་ཇོ་བོ་རིན་པོ་ཆེ་ཡང་ཡང་མཇལ་
ཨེ་ཐུབ་མི་ཤེས་བསམ་པ་མ་གཏོགས་ཕྱི་ཕྱག་ཡིན་པའི་དེས་པ་ཅི་ཡོད་གསུངས་པས། དྭགས་པོ་སློབ་དཔོན་པས་གསུང་དེ་སེམས་གསོ་བ་ཙམ་ཏུ་འདུག་དགོངས་ཤིང་སེ་རལ་ཕྱག་ཕྱིར་བྱོན། ཞག་ལྔ་དྲུག་གི་རིང་ལ་དཔོན་སློབ་གསུང་གླེང་མང་དུ་
[058A]༄༅། །མཛད་པས། བདག་ཉིད་ཆེན་པོ་འདིའི་ཞལ་ནས། དུས་དེང་སང་ལས་སངས་རྒྱས་ཀྱི་བསྟན་པ་ཉམས་དམའ་བ་མ་བྱུང། བསྟན་འཛིན་གྱི་སྐྱེས་བུར་ཁས་འཆེ་བ་མང་དུ་འདུག་ཀྱང་བསྟན་པའི་ཁུར་ཤིན་ཏུ་
ཆུང་བར་འདུག་ཐམས་ཅད་མཁྱེན་པ་དགེ་འདུན་རྒྱ་མཚོའི་ཞལ་སྔ་ནས་དེ་གང་དུ་བཞུགས་ཀྱང་བསྟན་པ་དར་ཞིང་རྒྱས་པར་མཛད་པས་བཞུགས་པ་གཅིག་བུས་བསྟན་པ་ལ་ཕན་པ་གཅིག་ཡོད་པ་དེ་ནི་ཞིང་ཁམས་གཞན་དུ་གཤེགས། ཆོས་རྗེ་
ཆོས་སྐྱོང་རྒྱ་མཚོ་པ་དེ་ལ་བསྟན་པའི་ཁུར་ཆེན་པོ་གཅིག་ཡོད་པ་དེ་ཡང་མི་བཞུགས། སངས་རྒྱས་ཀྱི་བསྟན་པའི་མིང་ཙམ་གྱི་དུས་ལ་བབ། བསྟན་པའི་ཁུར་བྱེད་པ་ནི་ཉིན་མོའི་སྐར་མ་ཙམ་ལས་དཀོན། རང་རེ་རྣམས་ཀྱི་ཁ་ཐབས་ནི་
འདིར་ཟད་པས་བྱེད་ཐབས་མི་འདུག་གསུངས། བསྟན་པ་ཉམས་པ་ཐུགས་ཀྱིས་མ་བཟོད་ནས་གསུང་འདར་ལྷང་དེ་བ་དང་བཅས་སྤྱན་ཆབ་མང་དུ་གནང་བས་དྭགས་པོ་བ་ལ་ཡང་སྤྱན་ཆབ་མང་དུ་བྱུང། དེ་ནས་ཧོར་ཟླ་བཅུ་གཅིག་པའི་ཚེས་
བཅུ་གསུམ་ལ་བདེ་ཆེན་ནས་སྔེ་པ་དམག་དཔོན་པ་བསྙུང་ནས་གདན་འདྲེན་དུ་བྱུང་བས། དེ་ཉིན་ཚལ་དུ་ཕེབས་ནས་བཞུགས་པ་དང་སྔེ་པ་གཤེགས་པ་གསན་ནས་ཚེས་བཅུ་བཞི་ལ་སེ་རར་ཕེབས། ཚེས་བཅུ་བཞིའི་གུང་ཚིགས་གནང་མ་ཐག་ཞལ་
སྐྱུགས་ཅུང་ཟད་བྱུང། སྙུང་ཟུག་ཆེར་མེད་ཀྱང་སྐུ་ཁམས་ཉོག་པ་ཞིག་བྱུང་བས་སྨན་པ་རྣམས་ཀྱིས་སྐུ་གྲིབ་ཡིན་པར་འདུག་ཟེར་ནས་སྐུ་རིམ་དང་ཁྲུས་གསོལ་སོགས་བྱས་ཀྱང་ཕན་ཆ་ཆེར་མ་བྱུང། སྐུ་རིམ་གྱི་འགྱེད་གྲབས་བྱས་པའི་ཚེ་དྲིལ་བུ་

[058B] སྐུ་རིམ་གྱི་འགྱེད་གཏོང་རྒྱུ་ཡིན་ཞུས་པས། ངའི་སྣམ་སྦྱར་ལྷུང་བཟེད་མགོན་དཀར་གྱི་ཐང་ག་རྣམས་ཞོག་གསུང། དེ་ནས་ཚེས་པ་བཅོ་བརྒྱད་ཀྱི་དགོང་མོ་སྐུ་ཁམས་
དྭངས་ཤིང་སྐུ་མདངས་ཡང་སྔར་ལས་བཟང་བ་ཞིག་བྱུང་བས་སྐུ་དྲུང་ན་འཁོད་པ་རྣམས་ལ་དགྱེས་ཚོར་ཆེན་པོ་བྱུང། དེའི་ཚེ་སྐུ་དྲུང་ན་འཁོད་པ་རྣམས་ལ། གོ་ཤཱཀ་གཉིས་ཀྱིས་རྒྱལ་བ་བཙོང་ཁ་པ་ཆེན་པོའི་བསྟན་པ་ཆེས་ཆེར་དར་པ་མ་བཟོད་
ནས་ལྟ་གྲུབ་ལོག་པ་མང་པོ་རྗེ་རིན་པོ་ཆེའི་ལྟ་གྲུབ་ཡིན་ཟེར་ནས་སྐུར་ཞུས་དང། དགག་པ་མང་པོ་བྱས་འདུག་པས་ཁོང་གཉིས་ཀྱི་དགག་ལན་འདི་དག་འཆི་ཁར་ཁ་འདོན་རྣམས་བཅག་ནས་བྱས་པ་ཡིན། གོ་བོ་རབ་འབྱམས་པའི་ལན་འདིའི་
འཕྲོ་མ་གྲུབ་ཀྱང་འདི་གཉིས་རྗེ་ཀརྨ་བ་མི་བསྐྱོད་རྡོ་རྗེའི་དྲུང་དུ་ཅིས་ཀྱང་འབུལ་ཐུབ་པ་ཞིག་གྱིས་གཤུང་ནས་དབུ་ཕུར་ནས་བཞུགས་པས་སྐུ་དྲུང་ན་འཁོད་པ་རྣམས་མྱ་གནང་གྱིས་གདུངས་ནས་ངུས་པས། དབུ་ཕུར་བ་བཞག་ནས་ཁྱེད་རྣམས་ཀྱིས་མྱ་ངན་
དེ་ལྟར་མ་བྱེད། བླ་མ་བཟུང་ནས་བསྡད་པ་སུ་ཡང་མེད། ལྷག་པར་བན་རྒན་གཅིག་བསྡད་ཀྱང་བསྟན་པ་དང་སེམས་ཅན་ལ་ཕན་པ་ཞིག་མི་ཡོང་བར་འདུག་ཁྱེད་རང་རྣམས་ཀྱང་ཚུལ་ཁྲིམས་རྣམ་དག་དང་ལྡན་པར་གྱིས་ལ་རང་
རང་ལ་བབས་ཚོད་ཀྱིས་བསྟན་པ་ལ་གང་ཕན་དང། དབོན་གནས་རེ་བསྟེན་ལ་དགེ་སྦྱོར་ཅི་འཕེལ་བྱས་ན་ངའི་བསམ་པ་ཡང་དེས་རྫོགས། ཡོན་ཏན་ཐམས་ཅད་ཀྱི་གཞི་མ་ཚུལ་ཁྲིམས་ཡིན་པས་ཚུལ་ཁྲིམས་ལ་གཅེས་སྤྲས་དང་ལས་

[059A]༄༅། །རྒྱུ་འབྲས་ལ་རྩིས་སུ་བྱེད་དགོས། ལས་རྒྱུ་འབྲས་ལ་མི་འཛེམ་པར་ཙལ་ཏེ་བཏང་ནས་ཚུལ་ཁྲིམས་ཁ་རལ་སྣ་རལ་དུ་སོང་ནས་ཆོས་མང་པོ་ཤེས་ཀྱང་དེས་ཕན་པ་གཅིག་ཀྱང་མེད། ཚུལ་ཁྲིམས་རྣམ་པར་
དག་པར་གྱིས་ལ་མིག་ལྟོས་ལ་གང་ཕན་གྱིས་གསུངས། ཐུགས་རིག་ཤིན་ཏུ་དྭངས་བས་མཚན་དེ་ལ་ཡང་ཐུགས་དམ་ལ་འགྲུས་པར་མཛད། དེའི་དང་ནས་བཅུད་གུའི་ནམ་སེང་ལ་བབས་པ་ན་ཞབས་རྡོ་རྗེའི་སྐྱིལ་ཀྲུང། ཕྱག་
གཉིས་མཉམ་བཞག་མཛད་ནས་དགའ་ལྡན་ཆོས་ཀྱི་ཕོ་བྲང་དུ་གཤེགས་པའི་ཚུལ་བསྟན་ཏོ། ཞག་བརྒྱད་ཀྱི་རིང་ཐུགས་དམ་ལ་བཞུགས་ཤིང། དེའི་ཚེ་ནམ་མཁའ་སྤྲིན་དང་བྲལ་ཞིང་འཇའ་ཁ་དོག་སྣ་ཚོགས་པ་འཆར་བ་དང་
མེ་ཏོག་སྣ་ཚོགས་ཀྱི་ཆར་འབབ་པ་སོགས་ཡ་མཚན་པའི་ལྟས་མང་དུ་བྱུང། ཐུགས་དམ་གྲོལ་བ་དང་དྲི་བཟང་གི་ཆུས་ཁྲུས་གསོལ་བའི་རིལ་བུ་བྱས་པ་རྣམས་ལ་ཡང་རིང་བསྲེལ་མང་དུ་འཕེལ། དེ་ནས་ཉི་ཤུ་བདུན་གྱི་དགོང་མོ་རྗེ་འདིའི་
ཐུགས་སྲས་དམ་པ་དྭགས་པོ་སློབ་དཔོན་ཡོན་ཏན་རྒྱ་མཚོས་སྐུ་གདུང་ཞུགས་འབུལ་མཛད་པས་གླིང་ཁྲོད་དང། ཕྱོགས་མཐའ་རྣམས་སུ་ཡང་མེ་ཏོག་དཀར་སེར་ལྗང་སྔོན་སོགས་མེ་ཏོག་སྣ་ཚོགས་ཀྱི་ཆར་མང་དུ་བབས་པ་དང། འཇའ་
ཁ་དོག་སྣ་ཚོགས་པ་ཡང་གུར་ཕུབ་པ་ལྟར་སེ་རའི་ཕྱོགས་ཐམས་ཅད་དུ་ཟུག་པ་བྱུང་བས། རྗེ་འདི་ལ་མི་གུས་པའི་སྐྱེ་བོ་སྐལ་བ་དམན་པ་རྣམས་ཀྱང་འགྱོད་པ་དྲས་པོས་བཤགས་པ་བྱེད་ཅིང་གུས་པ་ཆེས་ཆེར་འཕེལ་བར་གྱུར། དེ་ནས་

[059B] རང་གི་སྐུ་རྒྱན་གྱི་གཡུ་མུ་རིག་སོགས་རིན་པོ་ཆེའི་རྒྱན་གྱིས་སྤྲས་པའི་གསེར་གདུད་ངོ་མཚར་ཅན་ཞིག་མྱུར་དུ་བཞེངས་ནས་སེ་རར་ཕེབས་པ་དང། གདུང་ཁང་ཞལ་
ཕྱེ་བ་ལ་དུང་གཡས་འཁྱིལ་གསུམ། དུང་གི་རྣམ་པ་དོད་ཙམ་གཅིག་དང་ཐོད་དབྱུག་གཅིག་རིང་བསྲེལ་ཁ་དོག་མི་འདྲ་བ་སྣ་ཚོགས་པ་ཡོད་པ་དཔག་ཏུ་མེད་པ་བྱུང་བ་རྣམས་ནི་དད་པ་ཅན་རྣམས་ཀྱི་ལག་ཏུ་འཕེལ་བའང་བྱུང། གདུང་
རུས་འགའ་ཞིག་ལ་ཨོཾ་ཨཱ་ཧཱུཾ་དང་ཡ་མ་རཱ་ཛའི་ཡིག་འབྲུ་རྣམས་ཚང་བ། ཨཱ་ལི་ཀཱ་ལིའི་ཡིག་འབྲུ་ཐོར་རེ་རྣམས་བྱུང་ཞིང། གདུང་རུས་ཀ་ཤི་ཁ་གང་གི་ལྟེབས་སུ་བཏུམས་པས། ཀ་ཤི་ལ་རྡོ་རྗེ་འཇིགས་བྱེད་དཔའ་བོ་གཅིག་པ་
ཞལ་ཕྱག་ཡོངས་སུ་རྫོགས་པ་ཞིག་བྱོན། གཞན་མའི་གདུང་རུས་གདུད་ཐལ་རྣམས་ཀྱི་ནང་དུ་ཡང་དུང་དཀར་གཡས་འཁྱིལ་དང་རིང་བསྲེལ་མང་དུ་བྱུང། དུད་གཡས་འཁྱིལ་གཅིག་གསེར་གདུང་གི་བང་རིམ་ལ་ཤེལ་སྒོ་བྱས་ནས་ཡོད་
དུད་གཡས་འཁྱིལ་གཅིག་དང་ཐོད་དབྱུག་གི་རྣམ་པ་གཉིས་ལྷ་བཙན་པོ་འཇིག་རྟེན་དབང་ཕྱུག་ལ་ཕུལ་བས་མཆོད་ཐེབས་ཀྱི་རིན་པོ་ཆེ་མང་དུ་གནང། གཅིག་དྲུང་ཆེན་ལ་ཡོད་གསུངས། དུང་གཡས་འཁྱིལ་གྱི་ཉམས་ཡོད་ཙམ་ཞིག་སྡེ་བ་འཕྱོས་པ་
ལ་ཕུལ་བས། ཁོ་རང་གི་ཕྱག་ཏུ་འབྱོར་བ་ན་དུང་གཡས་འཁྱིལ་གསལ་བ་ཞིག་བྱུང་ཞེས་གྲག་ཀ་ཤིའི་རས་ལ་རྡོ་རྗེ་འཇིགས་བྱེད་བྱོན་པ་དེ་དགོས་ཟེར་མཁན་འབྱུང་དོགས། གཞན་ལམ་མངོན་པར་དྲུང་ཆེན་ལ་ཡོད་པ། ཕྱིས་དྭགས་

[060A]༄༅། །པོ་སློབ་དཔོན་ཡོན་ཏན་རྒྱ་མཚོས་མཇལ་ཁ་དགོས་གསུངས་པས། ཆོས་རྗེ་རྒྱལ་མཚན་བཟང་པོ་ལ་ཕུལ་ཟེར་ཡང་མ་ཕུལ་བར་འདུག་གསུངས། དྭགས་པོ་སློབ་དཔོན་རང་ལ་ཡང་ཚེམས་གཅིག་ལ་
ཨ་ཉིས་བརྩེགས་ཡོད་པ་གཅིག་ཡོད་གསུངས། དེས་མཚོན་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་ངོ། ལེགས་བཤད་ནོར་བུའི་དཔལ་ལ་རྗེས་ཆགས་པའི། །བློ་གྲོས་ལང་ཚོ་རྫོགས་པའི་དེད་དཔོན་ཁྱོད། །རྨད་བྱུང་
བརྩོན་པའི་གྲུ་གཟིངས་ལ་བརྟེན་ནས། །སྡེ་སྣོད་གངྒཱ་འཛིན་དེའི་ཕ་རོལ་སོན། །རྣམ་དཔྱོད་སྤྲིན་དཀར་འཛུམ་པ་ལས། །དམ་ཆོས་ཆར་ཆེན་སྟོང་ཕབ་པས། །སྐལ་བཟང་ཡིད་ཀྱི་ཞིང་ས་ནི། །རྣམ་གྲོལ་མྱུ་གུའི་ཕྲེང་བ་འཛིན། །རྩོད་པའི་
ཁྲི་ལ་ཁྱོད་བཞུགས་ཚེ། །བློ་བཟང་བསྟན་ལ་ཅོ་འདྲི་བའི། །ལོག་བར་སྨྲ་བ་རྣམས་ཀྱི་ལྕེ། །སྙིང་དང་ལྷན་ཅིག་འདར་བ་བརྟེན། །ངེས་དོན་གཞུང་ལུགས་འོ་མའི་མཚོར། །གང་ཐུགས་ཟླ་ཟེར་རོལ་པ་ལས། །ཟབ་དོན་རྦ་རླབས་
ལུད་པའི་རྩེར། །ཐར་འདོད་དང་མོ་འཕུར་ཞིང་ལྡིང། །དགེ་ལེགས་རིན་ཆེན་ལས་གྲུབ་ལུང་རིགས་ཀྱི། །ཉི་ཟླའི་འོད་འབར་མཁས་མཆོག་གསེར་རིས་བསྐོར། །རྐང་འཐུང་ཅོད་པན་འཛིན་པའི་ལྷུན་པོ་འདིས། །ཐུབ་བསྟན་ཆུ་སྲིན་
གྲོང་ཁྱེར་ཅི་ཡང་མཛེས། །ཞེས་པ་ནི་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོར་སྐུའི་སྐྱེ་བ་བཞེས་པའི་ཡལ་འདབ་སྟེ་བཅུ་གཅིག་བའོ།།    ༈    །།གཙུག་ལག་ཆུ་གཏེར་དབུས་ན་རྣམ་རོལ་ཞིང། །ལུང་དང་རིགས་པའི་གདེངས་

[060B] །བསླབ་གསུམ་ནོར་བུའི་མཛོད་ལ་མངའ་བརྙེས་པ། །འཁོན་སྟོན་ཆོས་རྗེའི་ཞབས་ལ་གུས་པས་འདུད། །དེ་ཡང་འཁྲུངས་རབས་ལས། འཇམ་དབྱངས་འཁོན་གྱི་རིགས་འཁྲུངས་ས་གསུམ་གྱི། །འགྲོ་བའི་
དེད་དཔོན་མངའ་བརྙེས་སྐྱབས་གཅིག་བུ། །དཔལ་འབྱོར་ལྷུན་གྱིས་གྲུབ་པའི་མཚན་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཞེས་གསུངས་པ་ལྟར། འཁོན་སྟོན་ཆེན་པོ་དཔལ་འབྱོར་ལྷུན་གྲུབ་ཏུ་སྐུའི་སྐྱེ་བ་
བཞེས་བའི་ཚུལ་ནི། ཡུལ་དབུས་ཨེ་རིག་པའི་འབྱུང་གནས་ཀྱི་སའི་ཆ། སྐྱོགས་མཁར་ཞེས་པའི་གྲོང་དུ་འཇམ་དབྱངས་བདུན་བརྒྱུད་སོགས་སྐྱེས་མཆོག་ཏུ་མ་བྱུང་བའི་འཁོན་གྱི་རིགས་ལས། གསང་སྔགས་རྙིང་མ་བཀའ་གཏེར་
མཐའ་དག་ལ་གསན་རྒྱ་ཆེ་ཞིང། གྲུབ་པའི་ཡོན་ཏན་ཡང་དག་པར་བརྙེས་པ་ཡབ་ཚེ་དབང་ནོར་བུ་དང། ཡུམ་བུད་མེད་ཀྱི་སྐྱོན་དང་བྲལ་བ་རྒྱལ་མོ་འཛོམ་བྱ་བ་གཉིས་ཀྱི་སྲས་སུ་ལྕགས་མོ་བྱའི་ལོ་ལ་སྐུ་བལྟམས་ཤིང། སྐུ་
མཆེད་གསུམ་ལས་རྗེ་འདི་བགྲེས་པ་ཡིན། བཙས་མ་ཐག་ཏུ་ཧྲཱི་དང་དྷཱི་དང་ཨ་ར་པ་ཙ་ན་སོགས་འདྲེན་པ་བྱུང་ཞིང། བྱིས་པའི་དུས་ན་རྩེད་མོའི་འཚབ་ཏུ་ཡང་ཟླ་བོ་རྣམས་ལ་དབང་བསྐུར་ཆོས་བཤད་མཛད་པ། རྩིག་པ་དང་རྡོ་ལ་
ཡི་གེ་འབྲི་བ་སོགས་མཛད་པ་ལས་བྱིས་པའི་རྣམ་པ་ཡེ་མེད་པར་གྲགས། དགུང་ལོ་བདུན་བརྒྱད་ཙམ་ལོན་པའི་དུས་ཡི་གེ་འབྲི་ཀློག་བསླབ་བས་དཀའ་ཚེགས་མེད་པར་མཁས་པར་མཁྱེན། དེའི་ཚེ་ཀློག་པའི་སློབ་དཔོན་གྱི་དཔེ་ཆའི་ཁྲོད་ན་

[061A]༄༅། །ཐེག་པ་ཆེན་པོའི་བློ་སྦྱོང་གི་སྐོར་མང་དུ་འདུག་པས། འབྲི་ཀློག་གི་གསེང་དང། སློབ་དཔོན་གྱིས་མ་གཟིགས་པའི་ལྐོག་ཐམས་ཅད་དུ་ལྗགས་ལྐོག་གནང་བས། ངེས་འབྱུང་གི་བསམ་པ་བཅོས་
མ་མ་ཡིན་པ་ཐུགས་རྒྱུད་ལ་འཁྲུངས་ཤིང། ཁྱད་པར་གྲོང་བའི་མི་ཞིག་གིས་ཁྱི་ལ་གྲི་བརྒྱབ་པའི་རྨའི་ཟུག་རྡུ་མི་བཟོད་པ་བྱུང་ནས་སྐད་དྲག་པོ་ཡང་ཡང་འདོན་པ་གསན་ཞིང་གཟིགས་པ་བྱུང་བས་ཀྱང་རྐྱེན་བྱས་ཏེ། ཁྱི་དེས་དངོས་
སུ་དཔེར་མཚོན་པའི་འགྲོ་བའི་སྡུག་བསྔལ་ལ་མི་བཟོད་པའི་སྙིང་རྗེ་ཤུགས་དྲག་པོའི་དབང་གིས་སྤྱན་ཆབ་མང་དུ་འདོན་པ་བྱུང། དེ་ནས་ཆུ་མིག་ལོ་ཙཱ་བས་མཛད་པའི་ཀ་ལ་བའི་འགྲེལ་བའི་སྟེང་ནས་སྒྲའི་རི་མོ་དང། སྙན་ངག་མེ་ལོང་
གི་དཔེར་བརྗོད། སུམ་རྟགས། གསོ་རིག་གི་སྐོར་སོགས་ལ་བསླབ་སྦྱངས་མཛད་པས་ཐུགས་སུ་ལེགས་པར་ཆུད། ཡུལ་ལུགས་ཀྱི་སྟབས་ནས་གསུང་རབ་འབྲི་བ་ཡང་མང་དུ་མཛད་དོ། །དགུང་ལོ་བཅུ་ལོན་པའི་ཚེ། ཐམས་
ཅད་མཁྱེན་པ་བསོད་ནམས་རྒྱ་མཚོ་ནང་སོ་རྒྱ་རི་བས་རི་སྒོ་ཆོས་རྫོང་དུ་སྤྱན་དྲངས་སྐབས། མ་ཅིག་གྲུབ་རྒྱལ་ལུགས་ཀྱི་ཚེ་དབང། ཐུགས་རྗེ་ཆེན་པོའི་སྒོམ་ལུང། ཐེག་ཆེན་ཐུན་མོང་མ་ཡིན་པའི་སྐྱབས་འགྲོ་དང་སེམས་བསྐྱེད་
ཞུས༑ ཆོས་རྗེ་བསྐལ་བཟང་པ། ཆོས་རྗེ་དགེ་འདུན་བསམ་གྲུབ། ཆོས་རྗེ་སངས་རྒྱས་བློ་གྲོས་གསུམ་ལ་ཚེ་དབང་གསན། དགུང་ལོ་བཅུ་གསུམ་ལོན་ཚེ་དྲགས་པོ་གྲྭ་ཚང་གི་སློབ་དཔོན་སྐལ་བཟང་རྒྱ་མཚོ་ལ་སྒྲོལ་མ་ཉི་ཤུ་རྩ་

[061B] ཕྱག་འཚལ་ཉེར་གཅིག་གི་ལུང། གདུངས་དཀར་བསྟོད་པ་དང་བཅས་པའི་ལུང། བྱང་ཆུབ་ལམ་རིམ་ཆུང་བའི་དཀར་པོའི་ལས་འབྲས་ལ་ཐུག་གི་བར་གྱི་བཤད་ལུང་གསན། གསང་སྔགས་རྙིང་
མའི་སློབ་དཔོན་ནོར་བུ་ཡོངས་གྲགས་ལ་ཚོ་སྒྲུབ་གསང་བ་འདུས་པ། ཟུར་རི་སློབ་དཔོན་པར་ཀརྨ་ཀཾ་ཚང་ནས་བརྒྱུད་པའི་ཚེ་དབང་གྲུབ་རྒྱལ་ལུགས། སྔགས་གྲྭ་ཆེ་ཆུང་གི་བླ་མ་གཉིས་ལ་འབྲུག་པ་ནས་བརྒྱུད་པའི་རས་ཆུང་སྙན་བརྒྱུད་
ལུགས་ཀྱི་ཚེ་རྟ་ཟུང་འབྲེལ་ཏིང་ངེད་འཛིན་གྱི་དབང་དང་བཅས་པ། ཡབ་ལ་རྒྱུད་གསང་བ་སྙིང་པོ་དང། དེའི་འགྲེལ་པ་གཡུང་སྟོན་གྱིས་མཛད་པ། ཀུན་མཁྱེན་ཀློང་ཆེན་པའི་ཕྱོགས་བཅུ་མུན་སེལ་སོགས་ཟབ་ཆོས་ཅི་རིགས་པ་གསན་
དགུང་ལོ་བཅུ་བདུན་པ་མེ་མོ་གླང་གི་ལོར་ས་སྐྱ་ནས་བདག་ཆེན་སྔགས་འཆང་ཆེན་པོ་བསམ་ཡས་སུ་ཕེབས། ཡབ་སྲས་གཉིས་ག་མཇལ་བར་འབྱོན་རྩིས་ལ། བདག་ཆེན་པས་ཞྭ་སེར་གྱིས་བར་ཁང་གི་ཞལ་བ་འཕྱི་བའི་རྡོག་ཕྱིས་བྱེད་ཟེར་བའི་
གཏམ་ངན་ཞིག་བྱུང་བས། ཡབ་ཀྱིས་མཛད་པ་དེ་འདྲ་ཡིན་ན་རུས་ནི་མཉམ། ཅི་བྱེད་ཅེས་མ་བྱོན། ཕྱིས་གཏན་དེ་བདེན་པའི་ངེས་པ་མི་འདུག་ཆོས་ཀྱི་གེགས་བྱུང་བ་འདྲ་གསུངས། ཐམས་ཅད་མཁྱེན་པ་བསོད་ནམས་རྒྱ་མཚོ་ནང་སོ་རྒྱ་
རི་བས་གདན་དྲངས་པའི་ཚེ། གཙུག་ཕུད་འབུལ་མི་ཤིན་ཏུ་མང་བ་འདུག་པ་དང་ལྷན་ཅིག་པར། རྗེ་འདི་པའི་ཐུགས་དགོངས་ལ། རྒྱལ་བ་འདི་ལྟ་བུ་ལ་རབ་ཏུ་བྱུང་ཐུབ་ན་སྐལ་བར་བཟང་སྙམ་པའི་ཐུན་མོང་མ་ཡིན་པའི་ཐུགས་དད་འཁྲུངས་ཏེ་

[062A]༄༅། །རབ་ཏུ་བྱུང། མཚན་བསོད་ནམས་རྣམ་རྒྱལ་དུ་གསོལ་ཏེ། ཆོས་ཀྱི་རྒྱལ་པོ་བཙོང་ཁ་པ་ཆེན་པོའི་བསྟན་པའི་སྒོར་ཞུགས། ཐམས་ཅད་མཁྱེན་པའི་དྲུང་དུ་སྐྱབས་འགྲོ་སེམས་བསྐྱེད་ཀྱི་ཆོས་སྐོར། གྲུབ་རྒྱལ་
ལུགས་ཀྱི་ཚེ་དབང། སྤྱན་རས་གཟིགས་ཀྱི་སྐྱེས་རབས། དེའི་དམར་ཁྲིད། འཁྱེར་སོ་གསུམ་གྱི་དང་ནས་ཡིག་དྲུག་བཟླ་ལུགས་རྒྱས་བསྡུས་གཉིས། བསྟོད་ཚོགས་སྐོར་འགའ་ཞིག་གི་ལུང། དཔལ་ལྡན་ལྷ་མོ་དམག་ཟོར་
མའི་རྗེས་གནང་ཐུན་མོང་མ་ཡིན་པ། མ་ཅིག་དཔལ་ལྷ་དང་སྤྱན་རས་གཟིགས་ཕྱག་བཞི་པའི་རྗེས་གནང་གཉིས། ཐམས་ཅད་མཁྱེན་པ་བསོད་ནམས་རྒྱ་མཚོས་ཆོས་རྒྱལ་སྲོང་བཙན་སྒམ་པོ་ལ་དངོས་སུ་གསན་པའི་ཉེ་བ་རྒྱུད། སློབ་དཔོན་
པདྨའི་དངོས་སློབ་གྲུབ་ཆེན་བཛྲ་ལ་དངོས་སུ་གསན་པའི་ཚེ་དབང་ཉེར་བརྒྱུད་རྣམས་གསན། དེ་དུས་ཆོས་སྒོར་ཞུགས་པ་ཕལ་ཆེར་ལ་རྒྱལ་དྭགས་པོ་གྲྭ་ཚང་དུ་འགྲོ་དགོས་པའི་བཀའ་ངེས་པ་གནང་གི་འདུག་པ་ལྟར། རྗེ་འདི་ཉིད་ཕེབས་བཞེད་བྱུང་
ན་ཡང་ཡོ་བྱད་མ་འགྲིག་པ་སོགས་ཀྱི་སྟབས་ནས་ལོ་ངོ་བཞི་ཙམ་གྱི་རིང་འབྲི་ཀློག་གི་སྒོ་ནས་འགྲོ་ཕན་མཛད་པ་དང། ཁྱད་པར་དགུང་ལོ་བཅོ་བརྒྱད་ལོན་པ་ས་ཕོ་སྟག་གི་ལོར། ཁུ་བོ་རྙིང་མའི་རྟོགས་ལྡན་ཞིག་ཡོད་པ་དེ་དང་ལྷན་
དུ་སློབ་དཔོན་ཆེན་པོའི་དངོས་ཀྱི་སློབ་མ་ཡང་དག་ཐུགས་ཀྱི་བཀའ་བབས་གནུབས་ནམ་མཁའི་སྙིང་པོའི་རྣམ་འཕྲུལ་རིག་འཛིན་ཆེན་པོ་ཉི་ཟླ་སངས་རྒྱས་པའི་དྲུང་དུ་བྱོན་ནས་རྫོགས་པ་ཆེན་པོ་ཀློང་གསལ་སྙིང་ཐིག་ཆེས་པ་འགྲོ་འདུལ་

[062B] གཞན་ཡང་དྲག་པོ་རང་བྱུང་རང་ཤར་གྱི་དབང་འབྲིང་པོ། དམ་རྫས་སྐྱེ་བདུན་གྱི་སྐོར། རྗེ་ཉིད་ཀྱི་
རྣམ་མགུར། གཏེར་སྟོན་རིན་ཆེན་དཔལ་བཟང་གི་མནལ་ལམ་དར་དཀར་མའི་སྙན་བརྒྱུད་མཛོད་རྐང་དགུ་པ་ཡན། དེའི་རྣམ་ཐར་རྒྱས་འབྲིང་བསྡུས་གསུམ། དམ་ཅན་སྡེ་བདུན་གྱི་གཏོར་ཆོག་གཏེར་ཀ་འོག་མའི་བཏགས་གྲོལ་
སྐྱེར་སྒང་ལུགས་ཀྱི་རྟ་མགྲིན་གསང་སྒྲུབ། མངའ་བདག་དུང་མཚོ་རས་པའི་ཚེ་སྒྲུབ་ཉི་ཟླ་ཁ་སྦྱོར། མ་འོངས་ལུང་བསྟན་སོགས་ལྷོ་བྱང་གི་གཏེར་ཁའི་དབང་ལུང་མང་དུ་གསན། ཉམས་ལེན་གྱི་ཚེ་ཐང་ལྷོད་ཕྲན་ཚོགས་བྱུང་དུས་
ཁུ་བོས། སྐས་ཁའི་འོག་གི་ལྗང་བུ་དང་འདྲ་བ་ཁྱོད་གསུངས་ཤིང། བཀའ་བཀྱོན་དང་ཕྱག་འབེབས་ཡང་ཡང་མཛད། ཚན་གྱི་བཅུད་ལེན་འབའ་ཞིག་ལ་བརྟེན་ནས་བསྒོམས་པས་ཉམས་རྟོགས་ཤིན་ཏུ་འཕེལ་བ་བྱུང། དགུང་ལོ་
བཅུ་དགུ་བཞེས་པའི་ཚེ་གྲུབ་དབང་ཉི་ཟླ་སངས་རྒྱས་སྒྲུབ་སྡེ་ཀུན་བཟང་རྩེར་ཕེབས་པའི་ཕྱག་ཕྱིར་བྱོན། སླར་ཡང་གསོལ་བ་བཏབ་སྟེ། སྤྲུལ་སྐུ་དྲི་མེད་ལྷུན་པོས་བོད་ཡུལ་གྱི་རྡོ་རྗེ་གདན་རས་འཕྲུལ་སྣང་གི་གཙུག་ལག་ཁང་གི་རང་
བྱུང་ཐུགས་རྗེ་ཆེན་པོའི་གཙང་ཁང་ནས་གདན་དྲངས་པའི་དོན་ཏིག་འགྲོ་བ་ཀུན་སྒྲོལ་གྱི་དབང་ལུང་ཁྲིད་མན་ངག་ཀུན་གསན་ནས་ཐུགས་ཉམས་སུ་བསྟར་བའི་ཚུལ་མཛད། གཞན་ཡང་ཀུན་མཁྱེན་ཀློང་ཆེན་པའི་ཐེག་མཆོག་མཛོད་ཀྱི་
[063A]༄༅། །བཤད་ལུང། བླ་མ་སྐུ་གསུམ་གྱི་སྒྲུབ་པའི་ཆོས་སྐོར། རིན་པོ་ཆེ་བྱེ་ཚང་པས་མཛད་པའི་ཁུག་པ་ལྔའི་ངོ་སྤྲོད་སོགས་མང་དུ་གསན། སྐབས་ཤིག་གཏེར་སྟོན་བདེ་ཆེན་གླིང་བ་ཨེ་གཉལ་དུ་འགྲོ་དོན་
ལ་ཕེབས་པའི་ཚེ་ཞལ་མཇལ་གནང། ཆོས་འབྲེལ་མེད་ཀྱང་ལུང་ཟྀན་གྱི་གཏེར་སྟོན་དུ་དགོངས་པའི་ཐུགས་དང་ཚད་མེད་པ་འཁྲུངས། མི་རིང་བར་ཡབ་གཤེགས་པས་དེ་མ་ཐག་གསལ་འདེབས་ཀྱི་རྟེན་འབུལ་བར་གྲབ་ཏུ་གྲུབ་དབང་
ཉི་ཟླ་སངས་རྒྱས་ཀྱི་སྐུ་ཞབས་སུ་ཕེབས་པས། སྒོ་དྲུང་དུ་གྲྭ་པ་ཞིག་གིས་ཡབ་གྲོངས་པ་ཡིན་ནམ་ཞེས་དྲིས་བྱུང་བར། སྐད་ཆ་ཡོད་ཆོད་མིན་པར་སུས་གླེང་གསུངས་པས། རིན་པོ་ཆེས་ཐུགས་དམ་འོད་གསལ་གྱི་ངང་ནས་གཟིགས་པས་
བཀའ་ཕེབས་གནང་ཟེར་བས། སྔར་ནས་ཐུགས་དང་བླ་ན་མ་མཆིས་པ་ཡོད་པའི་སྟེང་དུ་སླར་ཡང་དད་པ་གོང་འཕེལ་དུ་གྱུར། དེ་དུས་མོད་སྔགས་ཀྱི་ཐོས་པ་རྣམས་གྲུབ་རྗེས་ཚེ་དང་སྒྲུབ་པ་མཉམ་པའི་རི་ཁྲོད་ཁོ་ན་མ་གཏོགས་གོ་ས་འཛིན་པ་
སོགས་གཏན་མི་བྱེད། ཁྱད་པར་ངེས་དོན་ཡང་ཟབ་རྫོགས་པ་ཆེན་པོ་དང་མཇལ་བར་ཆེས་དཀའ། ད་རེས་སངས་རྒྱས་ལག་པར་གཏོད་རྒྱུ་ཡོད་པའི་སྐབས་འདིར་མི་མེད་ཀྱི་དབེན་པ་ཁོ་ན་བསྟེན་དགོངས་ཏེ། སྒྲུབ་འཕྲིན་མངོན་སྤྱོད་
སོགས་ལ་དོན་གཉེར་ཆེར་མ་གནང་བས། གྲུབ་ཐོབ་རིན་པོ་ཆེའི་གསུང་ལས། ངེད་ཀྱང་སྔ་མོ་ཁྱོད་ཀྱི་བློ་དང་འདྲ་བ་ཞིག་ཡོད་ཀྱི། དུས་ཕྱིས་བུ་སློབ་འདྲ་མང་བས་འཕྲིན་ལས་རྣམ་བཞིའི་སྐོར་འདི་ཡང་དགོས་པ་ཅིག་བྱུང་གསུངས་

[063B] རྗེ་བཙུན་ལས་ཀྱི་རྡོ་རྗེ་སོགས་ལ་སླར་དོན་གཉེར་བྱེད་དགོས་བྱུང། དེ་སྐབས་ནི་འདོད་ཆོས་དེ་དག་མ་ཐོབ་པས་བྱེད་མ་ཐུབ་
སླར་ཆོས་ཞུ་པ་དེ་ཚོ་མ་བྱུང་བས་ཅི་ཡིན་ནམ་སྙམ་ཙ་ན། རྗེས་སུ་བདག་པོ་རིན་པོ་ཆེའི་དབོན་སྐུ་མཆེད་གཉིས་དེར་བཞུགས་པའི་སྟབས་ཀྱིས་ཆོས་ཀྱིས་མ་ཕོངས་པ་ཡིན་པར་འདུག་ཅེས་བཀའ་ཕེབས་པ་གསན། དགུང་ལོ་ཉི་ཤུ་ལོན་ཚེ་
སྔར་གྱི་ཐུགས་བཞེད་ལྟར། ཤར་ཕྱོགས་བསྟན་པའི་སྒྲོན་མེ་དྭགས་པོ་གྲྭ་ཚང་དུ་ཕེབས་རྩིས་ཀྱིས་རི་སྒོ་རྫོང་དུ་ནང་སོ་རྒྱ་རི་བར་ལམ་སྐྱེལ་དགོས་ཚུལ་ཞུས་པས། ཁྱོད་ལ་སངས་རྒྱས་ཞག་བདུན་མའི་གདམས་པ་ཡོད་ན། གྲྭ་ཚང་ལ་འགྲོ་
མི་དགོས་ལས་ཆེ་ཞེས། གྲབ་ཏུ་གྲུབ་དབང་གི་སྐུ་ཞབས་སུ་བྱོན་པ་ལ་མ་རངས་པའི་ཀུན་སློང་སྐྱོན་ཅན་གྱི་ཟུར་ཟ་བར་བྱུང་བས། སླར་བསྐྱར་བ་སོགས་མ་གནང་བར་ཐུགས་ཐག་བཅད་དེ་འགྲུལ་ཚན་གཞན་དང་བསྡེབས་ནས་ཕེབས། དགུང་
ལོ་ཉེར་གཅིག་པ་ལྕགས་ཕོ་འབྲུག་གི་ལོར། མཁན་པོ་རིན་པོ་ཆེ་མང་ཐོས་མཁས་པའི་དབང་པོའོ་ལ་ཁ་ལྦ་བ་བློ་བཟང་རྒྱ་མཚོའི་དྲུང་དུ་དགེ་ཚུལ་གྱི་སྡོམ་པ་ཡང་དག་པར་མནོས་ཏེ་ཚུལ་ཁྲིམས་མིག་འབྲས་བཞིན་དུ་བསྲུང་བར་མཛད་
དེ་ནས་གྲྭ་ཚང་གི་ཆོས་གྲྭར་ཞུགས། བསྡུས་གྲྭ་ལ་སློབ་གཉེར་མཛད་པས་རྩོལ་པ་ཆེན་པོ་མ་དགོས་པར་རང་ཤུགས་ཀྱིས་མཁྱེན། དེ་ནས་ཕར་ཕྱིན་གྱི་བསྐྱར་ཆོས་ཡོངས་རྫོགས་གཉིས་དང། དབུ་མའི་བསྐྱར་ཆོས་ཚར་འགའ་གསན་

[064A]༄༅། །པས་ཐེག་པ་ཆེན་པོའི་སྡེ་སྣོད་ཀྱི་དོན་རྣམས་ལྷག་མ་མེད་པར་ཐུགས་སུ་ཆུད། སྤྱི་ཆོས་སུ་བྱང་ཆུབ་ལམ་རིམ་ཆུང་བའི་སྐྱེས་བུ་ཆུང་ངུའི་སྐོར་གྱི་བཤད་ལུང། རྒྱལ་བ་བཙོང་ཁ་པའི་རྣམ་ཐར་
དད་པའི་འཇུག་ངོགས་དང་གསང་བའི་རྣམ་ཐར། བཀའ་གདམས་གླེགས་བམ་རིན་པོ་ཆེ་ལས་རྡོག་ཆོས་ཀྱི་སྐོར་དང། ཐམས་ཅད་མཁྱེན་པ་དགེ་འདུན་རྒྱ་མཚོའི་རྣམ་ཐར་རྣམས་ཀྱི་ལུང་གཟབ་བཤད་དང་བཅས་པ་གསན་
དགུང་ལོ་ཉེར་གཉིས་པ་ཆུ་རྟའི་ལོར། ཆོས་འཁོར་རྒྱལ་གྱི་དབྱར་ཆོས་དུས། ཤིང་རྟ་ཆེན་པོ་ཀླུ་སྒྲུབ་ཀྱི་དགོངས་དོན་ཕྱིན་ཅི་མ་ལོག་པ་དཔལ་ལྡན་ཟླ་བའི་ཞལ་ལུད་ལྟར། སྙིགས་དུས་ཀྱི་རྒྱལ་བ་གཉིས་པ་བཙོང་ཁ་བ་ཆེན་
པོའི་བཞེད་པ་ཇི་བཞིན་དུ་གསལ་བར་སྟོན་པའི་ཟབ་མོ་དབུ་མའི་ལྟ་ཁྲིད་ཐུགས་རྩོམ་གནང་པས། རབ་འབྱམས་སྨྲ་བའི་མཁས་པ་ཕལ་ཆེར་ཐུགས་ཡིད་ཕྲོགས་ཤིང། མཛད་བྱང་གསལ་ཁ་མེད་པ་ལ་བརྟེན། རྗེ་འདི་དང་གྲྭ་ཐོག་
གཅིག་པའི་ཆགས་སྡང་གི་རྣམ་པ་ཡིད་ལ་བྱེད་བ་ཞིག་གིས་སུས་མཛད་མ་ངེས་ཤིང་དོན་བཟང་པོ་འདུག་པ་ལ་བརྟེན་བློ་ལ་བཟུང་ནས་བཤར་སྦྱང་མང་དུ་བྱས་ཤིང། སྐབས་ཤིག་མཛད་པ་བོ་ཤེས་ནས་འཕྲོ་བཅད་ཅེས་གླེང། དེ་རྗེས་
གྲུམ་མདའ་མཁན་པོ་བློ་བཟང་ཆོས་འཕེལ་གྲྭ་ཚང་གི་འཆད་ཉན་གྱི་ཁྲི་ཐོག་ཏུ་བྱོན་པ་ནས་བཟུང་རིམ་གྱིས་ཕར་ཕྱིན་གྱི་སྤྱི་དོན། ཚང་མ་རྣམ་འགྲེལ། འདུལ་མཛོད་སོགས་ཀྱི་གཞུང་འགྲེལ་ཀུན་ལ་ཐོས་བསམ་ཕུལ་ཏུ་བྱུང་བ་མཛད་

[064B] མཆེད་གྲོགས་ཞིག་གིས་བསྐུལ་བ་ལ་བརྟེན་ནས་དཀོན་མཆོག་གསུམ་ལ་སྐྱབས་སུ་འགྲོ་ཚུལ་གྱི་གདམས་པ་ཟབ་མོ་སྙན་བརྒྱུད་ཁྱད་པར་གསུམ་ལྡན་ཞེས་བྱ་བའི་ཐུགས་རྩོམ་གནང་
ལོ་ཤས་ནས་རི་སྒོ་ཆོས་སྡེའི་དགེ་བསྐོས་ཀྱི་ལས་སྣ་བབས་ཏེ། གཞི་དགོན་དུ་ལོ་གཅིག་བཞུགས་ལས་སྣ་ཐོན་རྗེས་རི་ཁྲོད་ཅིག་ཏུ་འགོལ་བཞུགས་ཀྱི་སྐབས། དྭགས་པོ་རབ་འབྱམས་པ་དང། བྱམས་གླིང་རབ་འབྱམས་པ་
ཞེས་པ་དཔོན་སློབ་ཁྲི་རིན་པོ་ཆེ་དཀོན་མཆོག་ཆོས་འཕེལ་གཉིས་ལ། རྒྱས་པའི་བསྟན་བཅོས་ཚང་མ་རྣམ་འགྲེལ་གྱི་ཊཱིཀྐ་དང། ཁྱད་པར་རྣམ་འགྲེལ་ལེའུ་གཉིས་པ་ལ་རྒྱལ་བ་བཙོང་ཁ་པའི་དགོངས་པ་ཐུན་མོང་མ་ཡིན་པའི་གཟབ་
བཤད་དང། ཞར་ལ་དཀོན་མཆོག་གསུམ་གྱི་དཀའ་གནང་དང། སྒྲ་མཚམས་སྦྱོར་ལྔ་པ་གསུངས། དེ་ལྟར་དྭགས་པོ་གྲྭ་ཚང་དུ་མདོ་ཕྱོགས་ལ་ཐོས་བསམ་ཕུལ་དུ་ཕྱིན་པ་མཛད་ཀྱང། དེས་ཐུགས་མ་ཚིམ་པར་རྗེ་ཉིད་བྱམས་
ཆེན་ཆོས་རྗེ་དང། རྗེ་བཙུན་ཆོས་ཀྱི་རྒྱལ་མཚན་དུ་སྐུ་སྐྱེ་བ་བཞེས་པའི་སྔོན་གནས་རྗེས་སུ་དྲན་པའི་བག་ཆགས་ཀྱི་མཐུས། སེར་ཐེག་ཆེན་གླིང་གི་བྱེས་པ་གྲྭ་ཚང་འདི་སྤྱིར་མཁས་མཆོག་བྱེ་བའི་བསྟི་གནས་ཡིན་པ་དང། ཁྱད་པར་
དབུ་མའི་བཀའ་བབས་ཡིན་པའི་ཐུགས་ངེས་དང་བཅས་ཏེ་སེ་རར་བྱོན་ནས་བྱེས་པ་གྲྭ་ཚང་དུ་བཞུགས། འཆད་ཉན་ལས་ཐོག་ཏུ་ཆོས་རྗེ་དཔལ་འབྱོར་བསོད་ནམས་ལྷུན་གྲུབ་དང། འཕྲིན་ལས་ལྷུན་གྲུབ་གཉིས་རིམ་བཞིན་བཞུགས་

[065A]༄༅། །འདུག་པ་ལ་གུས་པ་གསུམ་གྱིས་བཏུང་དེ། འཇུག་པ་རྩ་འགྲེལ་དང། རྗེ་བདག་ཉིད་ཆེན་པོའི་རྣམ་བཤད་རྣམས་ཉིང་ཁུར་བསྒྲིལ་ཏེ་ཊཱི་ཀ་འགྲེལ་གཙོ་བོར་གསན། འགྱང་མེད་དུ་གླིང་བསྲེ་
ཡང་གྲུབ། དཔོན་སློབ་འཕྲིན་ལས་ལྷུན་གྲུབ་ཀྱི་དྲུང་དུ་སྤྱི་ཆོས་དང་སྒོས་ཆོས་ཅི་རིགས་པར། རྒྱལ་བ་བཙོང་ཁ་པའི་བཀའ་འབུམ་ཐོར་བུ། གླེགས་བམ་བཀའ་རྒྱ་མ། ལྷ་ཆོས་བདུན་ལྡན། རང་རྒྱུད་ལ་བསྐུལ་མ་འདེབས་
པ་དད་པའི་ལྗོན་ཤིང། མ་འོངས་ལུང་བསྟན། ལོ་རྒྱུས། ཞུ་ལན་ནོར་བུ་ཕྲེང་བའི་རྩ་བ། མདོ་སྡེ་རྒྱན། རྒྱུད་བླ། འབྱེད་གཉིས་དང། ཆོས་མཚམས་སུ་པདྨ་དབང་ཆེན་ཡང་གསང་ཁྲོས་པའི་དབང། ཕྱག་རྡོར་
འཁོར་ཆེན་གྱི་དབང། ཚེ་དཔག་མེད་ལྷ་དགུའི་དབང། དབྱངས་ཅན་མ་དཀར་མོའི་རྗེས་གནང་རྣམས་གསན། དེ་ནས་ཆོས་གྲྭ་ཆེན་པོ་རྩེས་ཐང་དུ་མཁས་མང་འདུས་པ་རྒྱ་མཚོའི་དབུས་སུ་གཞུང་ལུགས་རབ་འབྱམས་སྨྲ་བའི་གྲྭ་
སྐོར་མཛད་དེ་གསུང་རབ་ཀྱི་དཀའ་བའི་གནད་ལ་བཤད་པ་མཐའ་ཀླས་པ་མཛད་པས་གཟུར་གནས་སྐྱེ་བོ་རྣམས་དད་གུས་ཆེས་ཆེར་འཕེལ་ཞིང། རྩོད་ངག་རིགས་པའི་རྡོ་རྗེས་རྒོལ་བ་ངན་པ་མཐའ་དག་གི་སྤོབས་པ་ཕྲོགས་པར་མཛད་དོ། །
སླར་ཡང་སྐྱིད་ཤོད་དུ་ཕེབས། དགའ་ལྡན་ཆོས་རྗེ་བྱམས་པ་རྒྱ་མཚོ་ལ་བྱང་ཆུབ་ལམ་རིམ་ཆུང་བའི་བཤད་ལུང་གསན། དེའི་སྐབས་ལྷས་བྲག་དགོན་སྤྱན་སྔ་གཞོན་ནུ་ཆོས་དཔལ་བཟང་པོ་མདོ་སྔགས་ཀྱི་ཆོས་ཀྱི་གསན་རྒྱ་ཤིན་ཏུ་

[065B] བྲག་དགོན་དུ་ཕེབས། སྤྱན་སྔ་རིན་པོ་ཆེའི་དྲུང་དུ། དཔལ་སྣར་ཐང་པའི་མངོན་རྟོགས་བརྒྱ་རྩ། རྡོ་རྗེ་འཕྲེང་བ་དང། ཀྲི་ཡ་ས་མུཉྩ་ཟུང་དུ་འཇུག་པ་ཞེ་ལྔ་མའི་དབང། གྲི་གུག་ལྕམ་དྲལ་
གྱི་རྗེས་གནང་སྙིང་ཞུགས་དང་སྦྲགས་པ། རྣམ་འཇོམས། བདེ་མཆོག་དཀར་པོ། རྟ་མགྲིན་ཤྭ་ན་བཞི་བསྐོར། དབྱངས་ཅན་མ་གསང་སྒྲུབ། རྗེ་བཙུན་རིག་བྱེད་མ། འཇམ་དབྱངས་ནང་སྒྲུབ། དུར་ཁྲོད་བདག་པོ་
འཇམ་དཀར་གཙོ་འཁོར་ལྔ་པ། འཇམ་དབྱངས་ལུས་དཀྱིལ། དཔའ་གཅིག་སྒྲོལ་དཀར། སེང་གདོང་མ། ཚོགས་བདག་དཀར་དམར་རྣམས་ཀྱི་རྗེས་གནང། བྱང་སེམས་ཟླ་བ་རྒྱལ་མཚན་ལུགས་ཀྱི་རྟ་མགྲིན་ལྕགས་
རལ་ཅན་གྱི་རྗེས་གནང་ལས་ཚོགས་དང་བཅས་པ། དབྱངས་ཅན་མ་དཀར་མོའི་རྗེས་གནང། ཆོས་སྐོར། འཇམ་དབྱངས་ནག་པོའི་བཟླས་ལུང། གུ་རུ་ཞི་བའི་བླ་མའི་རྣལ་འབྱོར། ཚེ་རིང་མཆེད་ལྔའི་རིགས་གཏད། འཇམ་
དབྱངས་ཆོས་སྐོར། རྩ་ཤེ་ལམ་སྒྲོན། གླང་ཐང་པའི་བློ་སྦྱོང་ཚིགས་བརྒྱད་མ། བློ་སྦྱོང་མཚོན་ཆ་འཁོར་ལོ། རྨ་བྱ་དུག་འཇོམས། རྟོག་པ་འབུར་འཇོམས། སྐྱིད་སྡུག་ལམ་འཁྱེར། ཉི་མའི་འོད་ཟེར། བསླབ་བྱ་ཆེན་མོ་
གནས་བཅུའི་སྒྲུབ་ཡིག་དཔེ་ཆོས་རིན་ཆེན་སྤུངས་པ་རྩ་འགྲེལ། སྤྱན་སྔ་བློ་གྲོས་རྒྱལ་མཚན་པའི་ལམ་རིམ་གྱི་ཁྲིད། ཁ་རག་པའི་ཨང་ཡིག་བདུན་ཅུ། ཁྲིད་ཆེན་བརྒྱད་ཀྱི་ཁ་སྐོང། ཐམས་ཅད་མཁྱེན་པ་བསོད་ནམས་རྒྱ་མཚོས་

[066A]༄༅། །མཛད་པའི་ལམ་རིམ་གྱི་ཁྲིད། ཐམས་ཅད་མཁྱེན་པ་དགེ་འདུན་རྒྱ་མཚོའི་གསུང་འབུམ་ཅ་དུམ་པ་དང་ཆ་དུམ་པའི་ལུང་སོགས་དབང་ལུང་མན་ངག་གི་རིགས་མཐའ་ཡས་པ་གསན། སྤྱན་སྔ་རིན་པོ་ཆེ་འདི་ཉིད་
ཆོས་ཀྱི་གན་མཛོད་ལྟ་བུ་ཡིན་པར་འདུག་ཅེས་ཡང་ཡང་བསྔགས་བརྗོད་གནང། ལན་ཅིག་སྤྱན་སྔ་ལ་སྐྱེ་བརྟག་ཞུས་པས། ལྷ་མོ་ཤྲ་མ་ཎའི་སྒོ་ནས་རྨི་ལམ་བསྒུགས་གསུངས་པ་བཞིན་གནང་བས། སྲོད་ཀྱི་མནལ་ལམ་དུ་
བུད་མེད་ཅིག་བྱུང་ནས་ཁྱོད་ལ་ལོ་བདུན་གྱི་ཚེ་ལས་མེད་ཟེར་བས། ཆོས་ལྡན་གྱི་དགོས་པ་དུ་མ་སྒྲུབ་པའི་གེགས་སུ་གྱུར་གྱིས་དོགས་ནས་ཐུགས་འཛངས་པར་བྱུང་པས། སླར་སྨོན་ལམ་བཏབ། བར་གཅོད་སེལ་བྱེད་ལ་ཅི་ཕན་དྲིས་
པས༑ ཐོ་རངས་ཁའི་མནལ་ལམ་དུ་ལོ་རེ་ལ་ཚེ་དཔག་མེད་དང་སྒྲོལ་དཀར་གྱི་སྐུ་བརྒྱ་རེ་བཞེངས་ན་ལོ་བདུན་ཅུ་དོན་བདུན་ཐུབ། དེ་ནས་ཅི་བྱས་ཀྱང་མི་ཕན་ཟེར་བ་བྱུང་བ་ལྟར། སྐུ་བརྙན་རྣམས་ལོ་ལྟར་གྱི་མ་ཆག་བ་གནང། སྐབས་
ཤིག་པར་གཅོད་ཀྱི་རྣམ་པས་གྲང་གཞིའི་སྙུན་གྱིས་སྐུ་ཅུང་ཟད་མ་བདེ་བ་ལ། དྲུང་པ་སྔགས་རམ་པ་བཟང་པོ་རྣམ་རྒྱལ་བྱིན་རླབས་ཆེ་བར་གྲགས་པས། སྲས་ཁང་དགོན་པར་ཕེབས་ཏེ། བྱིན་རླབས་དང་ཐབས་ཞུས་པས། མགོན་
པོ་ཏྲག་ཤད་ཀྱི་རྗེས་གནང་མཛད། དེ་ནུབ་རྨི་ལམ་བསྒུགས་ཤིག་གསུངས། སྲོད་ཀྱི་མནལ་ལམ་དུ་མི་ཕོ་མོ་ཐལ་སྐྱ་མང་པོ་ཞིག་འདུག་པ་ལ། མི་ནག་རྟ་ནག་ཞོན་པ་མདུང་ཁྱེར་བ་ཞིག་གིས་དེད་སོང་བ་བྱུང། ནང་བར་ཕྱག་འབུལ་

[066B] མདང་འམ་བུས་ཁོ་བཏང་ཡོད་པ་སླེབ་ཨེ་བྱུང་གསུངས། དེ་ནི་ཆོས་སྐྱོང་བྲན་དུ་འཁོལ་བའི་རྟགས་སུ་འདུག་ཅེས་ཕྱིས་སུ་གསུངས། གཞན་ཡང་མགོན་པོ་ཕྱག་དྲུག་པའི་རྗེས་གནང། ལྷ་བཞི་དྲིལ་སྒྲུབ་དང་བླ་མགོན་
དབྱེར་མེད་ཀྱི་ཁྲིད། དམིགས་བརྩེ་མའི་ཁྲིད། ལྟུང་བཤགས་ཀྱི་ཁྲིད། འཕོ་ཁྲིད། གཤེད་དམར་ལྷ་བཅུ་གསུམ་གྱི་དབང། ཟ་མ་ཏོག་གི་ལུང་ཁྲིད། བཅུ་གཅིག་ཞལ་ལྷ་ལྔ་དང་དོན་ཞགས་ལྷ་ལྔའི་དབང། ཞལ་ཀླུ་སྒྲུབ་རྩ་
མགོན་གྱི་རྗེས་གནང། ཞལ་བྲམ་གཟུགས་ཀྱི་བླ་མའི་རྣལ་འབྱོར། མགོན་པོ་དང་རྣམ་སྲས་ཀྱི་རྒྱས་པ་དང་དབང་གི་འཁྲུལ་འཁོར་གྱི་ཕྱག་ལེན། སྨན་བླ། ཕྱག་རྡོར་གོས་སྔོན་ཅན། རྣམ་སྲས་སེར་ཆེན་སོགས་ཆོས་བཀའ་མང་
དུ་གསན། ཆུ་འབྲུག་ལོར་ཡར་ཀླུང་མཁར་ཐོག་ཏུ་མཁས་པའི་དབང་པོ་སྒོམ་སྡེ་ནམ་མཁའ་རྒྱལ་མཚན་ལ་དཔལ་རྡོ་རྗེ་འཇིགས་བྱེད་ཀྱི་དབང་བཞི། དེའི་སྔགས་བཏུ། མགོན་པོ། ཆོས་རྒྱལ་ཕྱི་ནང་གསང་གསུམ། རྣམ་སྲས་
རྣམ་འཇོམས། ཕག་དཀར་ཤེས་རབ་གསལ་བྱེད་ཀྱི་རྗེས་གནང་གསན། སླར་ཡང་འདོད་ཆོས་ཞུ་བར་ཡོངས་ཆོ་ག་བའི་བཀའ་བཞེས་བཟང་པོ་གནང་ཞེས་ཕྱིས་ཀྱང་ཐུགས་གཟོ་བའི་བཀའ་འཕྲོས་གནང། སྐྱི་ཤོད་ཉང་ཕྲན་ཕ་བོང་
ཁར་ཆོས་རྗེ་རིན་ཆེན་བཤེས་གཉེན་པར། འཇིགས་བྱེད་ཀུན་རིག་གཉིས་ཀྱི་དབང། ཆོས་རྒྱལ་རྣམ་སྲས་གཉིས་ཀྱི་རྗེས་གནང། ལྕམ་སྲིང་སེང་གདོང་མ་གཉིས་ཀྱི་རྗེས་གནང་ལུང་དང་བཅས་པ། བྱང་ཆུབ་གཞུང་ལམ་

[067A]༄༅། །འདུལ་བའི་སྤྱི་དོན། མཁས་གྲུབ་བཀའ་འབུམ་གྱི་སྟོད་ཆ་རྣམས་གསན་ནོ། བར་སྐབས་ཤིག་སྟོད་ལུང་ཕྱོགས་སུ་ཕེབས་པས། ལམ་ཁར་སྡེ་བ་སྣང་རྩེ་ནས་ཁྲོམ་དབང་ཞིག་མཛད་ཀྱི་འདུག་པས་
ཁྲོམ་གྱི་མཐའ་གཅིག་ཏུ་བཞུགས་ནས་གསན་ཀྱང། གསུང་ཆུང་ཞིང་ཐག་འགྱངས་བས་ཚིག་འབྲུ་གསལ་བར་མ་གསན། བུམ་པ་དང་ཙ་ཀ་ལི་འགྲིམས་པ་སོགས་ཞིབ་པར་གཟིགས། ཕྱིས་རྩད་བཅད་པས་ཐུགས་རྗེ་ཆེན་པོ་འཁོར་
བ་ལས་སྒྲོལ་གྱི་དབང་ཡིན་པར་འདུག་འོན་ཀྱང་ཚིག་སོགས་གསལ་བ་མ་བྱུང་བར་བརྟེན་དབང་ཐོབ་པའི་གོ་ཆོད་པ་མི་གནང་བར་མངོན་ཞིང། དེ་དུས་གཏེར་སྟོན་པ་གྲགས་ཆེ་སྐབས་ཡིན་འདུག་པས་དད་པ་ཆེ་ཙམ་བྱུང་ཡང། དུས་ཕྱིས་
ལུང་བསྟན་སོགས་མང་དུ་གཟིགས་པས་སླད་ཆེ་བར་དགོངས་ཏེ་བཏང་སྙོམས་སུ་མཛད། དགུང་ལོ་སོ་བཞི་པ་ཤིང་ཕོ་རྟའི་ལོ། དགའ་ལྡན་དུ་རྗེ་བདག་ཉིད་ཆེན་པོའི་གཟིམས་ཁང་རྒྱལ་ཁང་རྩེར་བསྟན་པའི་གསལ་བྱེད་ཆེན་པོ་ཆོས་
རྗེ་དཔལ་འབྱོར་རྒྱ་མཚོས་མཁན་པོ་དང། ཆོས་རྗེ་དགེ་འདུན་རྒྱལ་མཚན་གྱིས་སློབ་དཔོན་མཛད། དད་པའི་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་ཏེ་མཚན་དཔལ་འབྱོར་ལྷུན་གྲུབ་ཏུ་གསལ་ཞིང། འདུལ་བའི་
བསླབ་བྱ་ཆེན་མོ་དང། འདུལ་བའི་གླེང་འབུམ་སོགས་ཀྱི་བཤད་ལུང་ཡང་གསན་ནོ། །དེ་ནས་ཐུགས་དགོངས་ལ། ཚེ་འདི་ཡུན་ཐུང་ཤེས་བྱའི་རྣམ་པ་མང། ཟེར་བ་བཞིན། རྒྱུ་མཚན་ཉིད་ཀྱི་ཆོས་མཐའ་ཟད་བ་མེད་པ་ལྟ་བུ་

[067B] སངས་མ་རྒྱས་བར་དུ་སློབ་གཉེར་ཚར་བའི་སྐབས་ཅི་མཆིས་ཀྱང། སྙིང་པོའི་མཆོག་འབྲས་བུ་གསང་སྔགས་རྡོ་རྗེའི་ཐེག་པ་ཕྱི་འགྱུར་གྱི་སྐོར་ལ་ཐོས་བསམ་མཛད་པའི་དགོངས་འདུན་མངོན་དུ་གྱུར་ཏེ་དཔལ་ལྡན་སྨད་རྒྱུད་གྲྭ་ཚང་
དུ་ཕེབས། འཆད་ཉན་ལས་ཐོག་ཏུ་མཁས་ཤིང་གྲུབ་པའི་དབང་ཕྱུག་ཆེན་པོ་རྣམ་རྒྱལ་དཔལ་བཟང་བཞུགས་འདུག་བ་ལ། རྡོ་རྗེ་འཆང་དངོས་ཀྱི་ཐུགས་དད་དང་བཅས་ཏེ་གུས་པས་བསྟེན་ནས། ཤིང་ལུག་ལོར་འདུས་པའི་བསྐྱེད་རྫོགས་
ཀྱི་ཊཱིཀྐའི་བསྐྱར་ལུང། རིམ་ལྔ་གསལ་སྒྲོན། བསྐྱེད་རིམ་རྣམ་བཤད། རིམ་ལྔའི་དམར་ཁྲིད་ཀྱི་སྒོམ་ལུང། ཁྲིད་ལག་རྗེས་ཚར་ལྔ། རྒྱུད་རྐྱང་ལེའུ་བཅུ་གསུམ་པ་ཡན་དང། འགྲེལ་བ་མཆན་བཅས་ལེའུ་བཅུ་གསུམ་
པའི་འགོག་པ་ཁྲོ་བོའི་འཁོར་ལོ་དྲང་དོན་ཡན་ཚར་གཉིས། ལེའུ་བཅུ་དྲུག་པའི་གནོད་སྦྱིན་ཕོ་མོ་འགུགས་པ་ནས། འགྱུར་བྱང་གི་བར་གྱི་རྩ་འགྲེལ་མཆན་བཅས། དེ་ཐམས་ཅད་ཀྱི་མཐའ་དཔྱད། བསྟན་པ་སྤྱི་རྣམ་
བསྐྱར་ལུང་དང་བཅས་པ་གསན། མེ་སྤྲེལ་ལ་འགྲེལ་པ་བཞི་སྦྲགས། ལེའུ་བཅུ་བཞི་པའི་གཤིན་རྗེ་གཤེད་ཀྱི་ལས་སྒྲུབ་པ་ཡན། ལེའུ་བཅོ་ལྔ་པའི་མཚམས་སྦྱོར་ཡན་གྱི་ཊཱིཀྐའི་བསྐྱར་ལུང། མེ་བྱ་ལ་འགྲེལ་པ་བཞི་སྦྲགས་
ཡོངས་རྫོགས། གསལ་སྒྲོན། བསྐྱེད་རིམ་རྣམ་བཤད། ས་ཁྱི་ལ་བཞི་སྦྲགས་ཀྱི་ལེའུ་བཅུ་གསུམ་པའི་ནང་རྒྱས་པ་དང་དབང་གི་ལས་སྤེལ་ཏེ་བསྟན་པ་ཡན། རྒྱུད་ཕྱི་མ། དགོངས་པ་ལུང་སྟོན། ལྷ་མོ་བཞིས་ཞུས་ལོ་
[068A]༄༅། །ཆེན་དང་འགོས་ཀྱི་འགྱུར་ལ་རྒྱལ་བ་བཙོང་ཁ་པས་ཞུས་དག་གནང་བ་སོགས་གསན། བླ་མས་ཀྱང་རང་རེའི་སྨད་རྒྱུད་ཀྱི་དཔལ་འདུས་པའི་གཞུང་ལུགས་འདི་ལ་རྡོ་རྗེ་འཆང་ནས་རྩ་བའི་བླ་མའི་བར་མི་
བར་ཀྱིས་མ་ཆོད་ཅིང་བྱིན་རླབས་ཀྱི་དྲོད་མ་ཡལ་ཞེས་སྤྲོ་བ་ཡང་ཡང་བསྐྱེད་པ་གནང་གསུང་ངོ། གཞན་ཡང་བླ་མ་དེ་ཉིད་ཀྱི་དྲུང་དུ་བདེ་མཆོག་ལཱུ་ཨི་པའི་དབང། མགོན་པོ་ཕྱག་དྲུག་པ། རྟ་མགྲིན་གསང་སྒྲུབ། ཛམ་
དཀར་སེར་རྣམས་ཀྱི་རྗེས་གནང། འཇིགས་བྱེད་ཀྱི་བསྐྱེད་རྫོགས་མཁས་གྲུབ་རྗེ་དང་བློ་གྲོས་ཆོས་སྐྱོང་བ་གཉིས་ཀྱིས་མཛད་པ། གཞི་གསུམ་ཆོ་ག་ལམ་རིམ་ཆུང་བའི་སྐྱེས་བུ་འབྲིང་གི་སྡུག་བདེན་འཁོར་བའི་ཉེས་དམིགས་
བསམ་པ་ཡན། ལམ་རིམ་གྱི་ཁྲིད། མཚན་བརྗོད། ཕྱག་རྡོར་གྱི་རྒྱུད། དགྲ་ནག་གི་རྒྱུད། འཇིགས་བྱེད་ཀྱི་རྟོག་པ་བདུན་པ། བདེ་མཆོག་གི་རྩ་རྒྱུད། མགོན་པོ་ཕྱག་དྲུག་པའི་ལས་གསུམ་རྣམ་བཞག་བླ་
མགོན་དབྱེར་མེད་ཐུན་མོང་མ་ཡིན་པ། གྲིབ་སེལ། རྟེན་བཞི་གནད་གསུམ། མཁའ་འགྲོ་དབང་སྡུད། མགོན་པོ་གནད་དབབ། དྲུག་ཅུ་བའི་སྐོར། མགོན་པོའི་རྒྱུད་ལེའུ་བརྒྱད་པ། ཆོས་རྒྱལ་གྱི་སྒྲུབ་ཐབས་རྒྱ་གཞུང་
སོགས་དམ་པའི་ཆོས་ཀྱི་བགོ་སྐལ་མཐའ་ཡས་པ་ལེན་པ་གནང། ཚལ་གྱི་རྒྱུད་ཁང་གི་ཁང་ལས་དང་ལོགས་བྲིས་སྐབས་ས་མེན་དང་མཐིང་སྤང་གཞན་སུས་ཀྱང་མ་རྙེད་པར་རྗེ་རྣམ་རྒྱལ་དཔལ་བཟང་ཉིད་ཀྱིས་རྙེད་ཅིང་

[068B] རྗེ་རྣམ་དཔལ་བས་རྡོ་ལ་ཕྱག་ཞབས་ཀྱི་རྗེས་མང་དུ་བཞག་པ་སོགས་སྐུ་གསུང་ཐུགས་ཀྱི་གསང་བའི་མཛད་པ་དཔག་པར་དཀའ་པ་མང་དུ་གཟིགས། དུས་ཕྱིས་རྗེ་ཡབ་
སྲས་ཀྱི་གསུང་རབ་ཀྱི་དཀའ་གནད་རྣམས་ལ་གཟིགས་ཚེ་ཡང། དུས་ཐོག་དེ་ལ་རང་ཕྱོགས་ཀྱི་མཁས་གྲུབ་གྲགས་ཅན་ཤིན་ཏུ་མང་ན་ཡང། རྗེ་རྣམ་དཔལ་པའི་གསུང་ཉིད་ལེགས་པར་འདུག་ཅེས་ཐུགས་དང་ཚང་མེད་པ་གནང་
མེ་བྱ་ལ་རྒྱུད་ཀྱི་ཆོས་མཚམས་ཤིག་གི་སྐབས། གདན་ས་ཆེན་པོའི་གཟིམས་ཁང་རྒྱལ་ཁང་རྩེར་མགོན་པོ་བཅུ་གསུམ་གྱི་རྗེས་གནང། སྒྲུབ་ཐབས་མདོར་བྱས་དང་མདོ་བསྲེའི་ལུང། འགྲེལ་པ་དོན་གསལ་གྱི་ཊཱིཀྐ། མཛོད་
ཀྱི་གནས་བཞི་པ་ཡན་གྱི་ཊཱིཀྐའི་བསྐྱར་ལུང་རྣམས་གསན། བྱང་རྩེ་ཆོས་སྒོ་སློབ་དཔོན་འཕྲིན་ལས་དཔལ་འབྱོར་ལ་ཕྱག་རྡོར་འབྱུང་འདུལ། གུ་རུ་ཞི་བ། གཅོད་ནམ་མཁའ་སྒོ་འབྱེད་གསན་ཅིང། གཞན་ཡང་རྒྱུད་ཀྱི་ཆོས་
མཚམས་རྣམས་སུ། འོད་གསལ་ལྷའི་རིགས་ལས་མཁས་ཤིང་གྲུབ་པ་བརྙེས་པ་ལྷ་རིན་པོ་ཆེ་ལ། དཔལ་ལྡན་དམག་ཟོར་མའི་རྗེས་གནང། ཞལ་རྣམ་འགྱུར་བཞིའི་རྗེས་གནང། ཆོས་རྒྱལ་ནང་སྒྲུབ་དང་ཞང་བློ་ན་
གྱི་རྗེས་གནང། ལྷ་མོའི་ཐུན་མོང་མ་ཡིན་པའི་བཀའ་བསྒོ་བ། མགོན་པོ་ཕྱག་དྲུག་པའི་ལས་གསུམ་རྣམ་བཞག་གཏོར་མའི་རྣམ་བཤད། རྟེན་བཞི་གནད་གསུམ། སྔགས་དོན། གསང་པ་དྲུག་གི་ཡིག་ཆུང་

[069A]༄༅། །ཞལ་ཀླུ་སྒྲུབ་ཀྱི་རྒྱ་གཞུང། གཉན་ལོའི་བསྐང་ཐུང། བསྙེན་སྔགས། ལྷ་མོའི་ལས་གསུམ་རྣམ་བཞག་གཏོར་ཆེན་རྣམ་བཤད། ཟོར་བཞི་ཐུན་སྒྲུབ། སྦྱིན་སྲེག་ནད་དང་བྱ་
ནག་གཏོང་ཐབས། སྤོགས་ཆོག་ཤོ་མོ། དཔལ་འབར་བརྟག་པ། སྤྱན་སྔ་ཆོས་དྲུག་གི་ལུང་སོགས་མཐའ་ཡས་པ་དང། སློབ་དཔོན་སངས་རྒྱས་རྒྱལ་མཚན་ལ་སྨེ་བརྩེགས། ཁྱུང་ཁྲ། སྒྲོལ་དཀར། ཨུ་ཙཱརྱ་རྣམས་
ཀྱི་རྗེས་གནང། ཆོས་རྗེ་བྱང་མ་ནས་ལ་རྣམ་ཐར་དད་པའི་འཇུག་ངོགས། ལམ་སྒྲོན་གྱི་ཊཱིཀྐ། རྡོག་ཆོས་ཆ་ཚང་རྣམས་གསན། གདན་ས་ཆེན་པོ་དགའ་ལྡན་དུ་སློབ་དཔོན་རིན་པོ་ཆེ་དགེ་འདུན་རྒྱལ་མཚན་ལ་རྡོ་རྗེ་འཆང་གི་ལམ་གྱི་
རིམ་པ་དང། བྱང་ཆུབ་ལམ་གྱི་རིམ་པ་གཉིས་ཀྱི་ཞལ་ལུང་ཡོངས་རྫོགས་གསན། གསུང་ཆོས་ཀྱི་སྐབས་ཤིག་བཞུགས་ས་སྤྱི་ཁང་ཞིག་གི་འོག་ཁང་དུ་བྱུང་བས། དེའི་སྔོན་ཙམ་དུ་གནས་སྐོར་པ་མང་པོ་བསྡད་ཤུལ་ཡིན་འདུག་པས་
སྐུ་གྲིབ་ཀྱིས་ཤིན་ཏུ་བསྙུན་པ་ཞིག་བྱུང་ཡང། བཤད་ལུང་གཉིས་ཀ་རྒྱལ་བ་བཙོང་ཁ་པ་ནས་རིམ་གྱིས་ཚིག་གཅིག་ཀྱང་མ་ཆད་པར་བརྒྱུད་ངེས་ཡིན་པར་བརྟེན། ཐུགས་རུས་བསྐྱེད་ནས་ཆོས་ཐུན་གཅིག་ཀྱང་མ་ཆག་པར་མཛད། དེ་ཡང་
སྒོམ་པ་ཡོན་ཏན་འབར་གྲང་གཞིའི་ནད་ཀྱིས་ན་བར་རྣལ་འབྱོར་པས་གསུངས་པའི་དོན་ལྟ་བུ་ཐུགས་ལ་ཤར་པར་ངེས་ཤིང་ལྷག་ཏུ་རྒྱལ་བ་བཙོང་ཁ་པའི་གསུང་རབ་ཀྱི་དཀའ་གནད་ལ་དོན་གཉེར་མཐའ་ཡས་གནང་བའི་སྟབས། སྐུ་ན་མཐོན་པོར་

[069B] དེ་ནས་ས་མོ་ཕག་གི་ལོར། འབྲས་སྤུངས་སུ་བྱོན་ནས་ཆོས་རྗེ་ནམ་མཁའ་བཟང་པོའི་དྲུང་དུ། གསང་འདུས་མི་བསྐྱོད་པ། བདེ་མཆོག་ལཱུ་ཨི་པ། དྲིལ་བུ་ལུས་དཀྱིལ་གསུམ་གྱི་དབང་བཞི་ཡོངས་རྫོགས་
ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་གསན། ཨེ་ནས་ཡུམ་ཤིན་ཏུ་བསྙུང་བའི་འབོད་མི་བྱུང་བ་དང་ལྷན་ཅིག་ཏུ་ཡུལ་དུ་ཕེབས། ལམ་བར་དུ་འཕྱོང་རྒྱས་རྩེར་ཕེབས་པས་ཞབས་དྲུང་གཞུང་ངག་དབང་བསོད་ནམས་གྲངས་པ་འཇིག་རྟེན་དགའ་
བའི་རྒྱན་གྱིས་བདག་རྐྱེན་ཚང་མ་མཆིས་པ་གནང། གསུང་ལས། ཡོན་བདག་རབ་འབྱམས་པ་ཁྱེད་གསང་སྔགས་སྔ་འགྱུར་གྱི་སྐོར་ལ་དོན་གཉེར་ཆེ་བ་ཡོད་འདུག་པ། དེས་ན་ཞབས་དྲུང་བདག་པོ་རིན་པོ་ཆེ་དེ་རིང་འདིར་ཕེབས་རྒྱུ་ཡིན་པས་ཁྱེད་རང་
ཡང་ཞག་ཤས་འདི་ཀར་སྡོད་ལ། འདོད་ཆོས་མཐའ་དག་ཆོས་ཀྱི་བདག་པོ་ལ་ཞུས་ཆོག་གསུངས་བྱུང་བས། ཐུགས་ཤིན་ཏུ་དགྱེས་ཏེ་ཆོས་འབའ་ཞིག་ལ། ཐུགས་དུངས་བའི་སེམས་མངོན་གྱུར་ཤུགས་ཆེ་བས་ཡུལ་དུ་ཕེབས་དགོས་པ་སོགས་
ཟིལ་གྱིས་ནོན་པ་ལྟ་བུར་སོང་ནས། བཞུགས་པར་ཐུགས་ཐག་བཅད་ཚེ། འབོད་མི་དེས་འདི་རུ་ཡུན་རིང་ན་དེ་བར་ཡུམ་གྲོངས་ནས་ངོས་ཀྱིས་མཇལ་རྒྱུ་མི་ཡོང་ཟེར། ནན་ཤིན་ཏུ་ཆེ་བས་འཕྲལ་དུ་ཐེགས་པར་ཤར། ལམ་དུ་ཞུགས་པ་དང་ཁྲི་
སྲོང་རྣམ་སྤྲུལ་བདག་པོ་རིན་པོ་ཆེ་དཔལ་བཀྲ་ཤིས་སྟོབས་རྒྱལ་དབང་པོའི་སྡེ་ཕེབས་པ་མཇལ། ཕྱག་འབུལ་གནང་བས། ཐུགས་འདྲིས་མེད་སྔར་ནས་ངོ་མཁྱེན་བ་ཞིག་དང་འདྲ་བའི་ཐུགས་དགྱེས་དགྱེས་དཔེ་མེད་གནང་གསུངས། རང་ཡུལ་

[070A]༄༅། །དུ་ཕེབས་ཏེ་ཡུམ་གྱི་འདི་ཕྱིའི་དགོས་པ་རྫོགས་ཐབས་ཀྱི་དགེ་པའི་མཛད་པ་རྣམས་བརྩོན་པས་བསྒྲུབས། ལན་བུག་ཨ་མི་ཞེས་དཀར་ཆས་འཛིན་པའི་བླ་མ་ལོ་བརྒྱ་དང་ཉི་ཤུ་ཙམ་ལོན་པ། གྲོངས་དུས་
ཀྱང་བསྙུང་གཞི་སོགས་ཡེ་མེད་པར་སྲས་ཀྱིས་ཐུགས་ཅུང་ཟད་དཀྲུགས་པར་བརྟེན། ཡི་དམ་ཆོས་བསྲུང་རྣམས་ལ་དང་མི་སྔོད་ཐོངས་ཤིག་གསུང་བའི་མུས་ལ་གཤེགས་པའི་ནུས་ལྡན་དེ་ཉིད་ཀྱི་དྲུང་དུ། གུ་རུ་ཞི་བ། ཚེ་དབང་
རྟ་མཆོག་རོལ་པ། ཕྱག་རྡོར་དྲེགས་འདུལ། ནཱ་ག་རཀཤ། ཁྱབ་འཇུག་དབང་ཕྱུག་རྣམས་ཀྱི་དབང། རྟ་ནག་ལྷ་མོ་སྤུ་གྲིའི་རྗེས་གནང། སྒྲ་མི་སྙན་པའི་ཚེ་སྒྲུབ་ཀྱི་གཏད་ལུང་སོགས་ཆོས་དུ་མ་དང། ལྷ་བཙུན་ངེས་
ལེགས་དཔལ་འབྱོར་ལྷུན་གྲུབ་ལ་ཞང་བློན་གྱི་རྗེས་གནང་གསན། སླར་སྐྱིད་ཤོད་དུ་ཕེབས། གཞིས་ཁ་བྲག་དཀར་དུ་ཆོས་རྗེ་དཔལ་འབྱོར་བསོད་ནམས་ལྷུན་གྲུབ་ལ། མཁས་གྲུབ་ནོར་བཟང་པའི་དུས་འཁོར་སྤྱི་དོན། བདེ་མཆོག་
སྤས་དོན་ཀུན་གསལ། དྲིལ་བུ་ལྷ་ལྔའི་རྒྱ་གཞུང། དེའི་འགྲེལ་པ་རྒྱལ་བ་བཙོང་ཁ་པས་གནང་པ། ལཱུ་ཨི་པའི་དཀྱིལ་ཆོག་ཞུ་ལན་ནོར་བུའི་འཕྲེང་པ། ཁུ་ཆོས་ཚང་བ། རྗེ་བཙུན་རིག་བྱེད་མའི་ཆོས་སྐོར། ཁྱུང་པོའི་མགུར་
བརྒྱད་རྩ་འགྲེལ། བླ་མའི་རྣལ་འབྱོར་བྱིན་རླབས་བདུད་རྩིའི་ཆུ་རྒྱུན། མཁས་གྲུབ་རྗེ་དང་གྲུབ་ཆེན་ཐར་པའི་རྒྱལ་མཚན་གཉིས་ཀྱི་བསྟོད་པ་གསན། དེ་ནས་ཕལ་ཆེར་སེར་ཐེག་ཆེན་གླིང་དུ་བཞུགས་ཏེ། ཆོས་རྗེ་འཕྲིན་ལས་ལྷུན་

[070B] མཁས་པ་འཇུག་པའི་སྒོ་ཞེས་རིག་གནས་ཀྱི་རྣམ་བཞག་སྟོན་པའི་ལེགས་བཤང་ཕུན་སུམ་ཚོགས་པ་ཞིག་ཐུགས་རྩོམ་མཛད་ཅིང། སྡེབ་སྦྱོར་གྱི་ཛཱ་ཏིའི་སྐོར་ནས་འཕྲོ་ལུས། བར་སྐབས་
ཤིག་ཉང་ཕྲན་རིན་ཆེན་ཚལ་བས་བསྙེན་བཀུར་བྱས་ཏེ། དགོང་ཞོག་ཡོན་བདག་གི་རིམ་གྲོ་དང། ཉིན་པར་ར་ས་འཕྲུལ་སྣང་གི་གཙུག་ལག་ཁང་དུ་ཞབས་བསྐོར་བདུན་ཅུ་རེ་ཙམ་མ་ཆག་པར་གནང་བས་སྐོར་འབུམ་འགྱངས་མེད་དུ་
བསོགས། གནས་སྐབས་སུ་སྐུ་ངལ་བར་བྱུང་ཡང་སྒྲིབ་པ་དག་པའི་ལྟས་དེ་ལས་ཆེ་བ་མ་བྱུང་གསུང་བ་ཕྱི་རབས་ཀྱི་གདུལ་བྱ་ལ་དགོངས་པ་འདྲ། མི་རིང་པར་གཞན་ཕན་པ་བླ་མ་དུང་དཀར་འབྲུག་གྲགས་ཀྱིས་བཀའ་འགྱུར་བཞེངས་
པ་ལ༑ ཨེ་པའི་བྲིས་མཁན་རྣམས་ལ་ཞལ་བཀོད་དང་བཅས། གཞུ་ཁང་རབ་འབྱམས་བ་དགེ་ལེགས་ལྷུན་གྲུབ་དང་ལྷན་དུ་ཟླ་བ་གསུམ་གྱི་བར་བཀའ་འགྱུར་ཞུས་དག་དང། རྒྱལ་པོ་ཡབ་ཡུམ་གྱི་སྐུ་འདྲའི་གཟུངས་གཞུགས་
སོགས་ཀྱི་བྱ་བ་མཛད། གཞན་ཡང་འདི་དག་གི་སྔ་ཕྱི་འགའ་ཞིག་ཏུ་སློབ་དཔོན་བཀྲ་ཤིས་པའི་དྲུང་དུ་རྣལ་འབྱོར་དག་རིམ། རིམ་ལྔ་གདན་རྫོགས་སོགས། སློབ་དཔོན་སིངྒྷ་ལ་ཆོས་རྗེ་རྒྱལ་སྲས་པའི་བཀའ་འབུམ། ཡིག་ཆུང་
ཉེར་གཅིག་ཆོས་རྗེ་བློ་གྲོས་མཐའ་ཡས་ལ་རྣམ་སྣང་མངོན་བྱང། བདེ་མཆོག་ལྷ་ལྔ། འཇམ་དབྱངས་ཞི་ཁྲོ་སྦྲགས་སྒྲུབ། རྭ་སྒྲེང་པ་རིན་ཆེན་དཔལ་འབྱོར་ལ་མགོན་པོ་ལྷོ་ནུབ་བ། བཀའ་གདམས་ལྷ་བཞིའི་རྗེས་གནང་

[071A]༄༅། །སློབ་དཔོན་བྱམས་པ་བརྟན་པ་ལ་ཚིག་གསལ་གྱི་སྟོང་ཐུན། འདུལ་བའི་གཞི་སྟོད། རྟ་མགྲིན་གསང་སྒྲུབ་ཀྱི་རྗེས་གནང། གཞན་ཡང་ལྕི་ལ་པོ་རབ་འབྱམས་པ་ངག་དབང་ཆོས་གྲགས་སོགས་ཆོས་
འབྲེལ་གསན་པའི་བླ་མ་ཡང་གྲངས་ལས་འདས། མདོར་ན་བསྡུས་ཚད་ནས་བཟུང་ཐུགས་གཉེར་མཛད་དུས་ཀྱི་རྣམ་པ་ཐམས་ཅད་ལ། སློབ་གཉེར་འདི་བྱས་པ་ལ་བརྟེན་ནས་སེམས་ལ་ཕན་པའི་ཉམས་ལེན་གཅིག་བྱེད་རྒྱུ་ཨེ་ཡོང་
དགོངས་པ་མ་གཏོགས། གཞན་ཁྱད་གསོད་རྙེད་པ་དང་བཀུར་སྟིའི་ཕྱིར་བསམ་པ་སྐད་ཅིག་ཀྱང་མེད་ཅེས་གསུངས། དགུང་ལོ་ཞེ་གཅིག་པ་ལྕགས་མོ་གླང་གི་ལོར། གསང་ཕུ་ནེའུ་ཏོག་གི་གྲྭ་ཚང་ཉི་མ་ཐང་གི་འཆད་ཉན་དུ་ཕེབས། ལོ་
ལྔའི་བར་དུ་འཆད་ཉན་མཛད་པས་ལྷོ་བྲག་རབ་འབྱམས་པ་བྱམས་པ་ཆོས་དབང། ནམ་མཁའ་ནོར་བུ། གུང་རུ་རབ་འབྱམས་པ་ཀུན་དགའ་ལྷུན་གྲུབ་སོགས་མཁས་པ་མང་དུ་ཐོན། མདོ་ཕྱོགས་གཅིག་པུར་མ་ཟད་ཐ་སྙད་རིགས་པ་དང། ཆོས་
འབྱུང་ལོ་རྒྱུས་སོགས་གསུངས་པས་ཕལ་ཆེར་ལ་སྔོན་མེད་པའི་ལེགས་བཤད་དུ་གྱུར། ཆུ་སྟག་ལ་འབྲས་སྤུངས་སུ་རྗེ་ནམ་བཟང་པ་ལ་རྡོ་རྗེ་ཕག་མོ། བདེ་མཆོག་དཀར་པོ། དུར་ཁྲོད་བདག་པོ་གསུམ་གྱི་རྗེས་གནང་གསན། འཕྲང་
མགོར་ཆོས་ཐོག་ཕེབས་སྐབས། ཀོང་ཆེན་རིན་པོ་ཆེའི་སློབ་མ་ཨོ་རྒྱན་ཆོས་རྫོང་གི་བླ་མ་ལ་དགོངས་འདུས་ཡོངས་རྫོགས་ཞིག་གསན་བཞེད་བྱུང་ཡང། ཉེ་གནས་ཀྱིས། ཆོས་གྲྭ་ཆག་ན་གྲྭ་པ་རྣམས་ཀྱིས་སྐུར་ཞུས་ཡོང་ཞེས་

[071B] ཤིང་སྤྲུལ་བྱེས་ཀྱི་སློབ་དཔོན་འཕྲིན་ལས་ལྷུན་གྲུབ་པས་ཀུན་སྤངས་མཛད། ངེད་ཀྱི་རྗེས་སུ་ཉི་ཐང་སློབ་དཔོན་ཡོན་བདག་རབ་འབྱམས་པ་འདི་ཤེས་རབ་དང། མདོ་སྔགས་ལ་སྦྱངས་པ་ཆེ། ཁྱད་པར་བྱེས་
པའི་གྲུབ་མཐའི་དཀའ་གནང་ཐམས་ཅད་ལ་འདྲིས་པར་ཡོད་པས་གདན་དྲངས་པ་འཐད་གསུངས་པ་བཞིན། གདན་འདྲེན་བྱུང་བས། དུས་མཆོད་ཀྱི་ཐོག་ནས་བྱེས་མཁས་འདུས་གྲྭ་ཚང་གི་ཆོས་ཀྱི་ཁྲིར་ཕེབས་སོ། བསྟན་པ་ཐུགས་
ལ་བཅངས་ནས་འཆད་ཉན་ཤིན་ཏུ་འཕེལ་བར་མཛད་པས་ཕྱོགས་མཐའི་མཁས་པ་ཐམས་ཅད་ཀྱང་བྱེས་སུ་འདུས། ཆོས་གྲྭར་བྱང་ཆུབ་མེ་ཏོག་ཤིན་ཏུ་མང་བ་སྐྱེས་པས་འགའ་ཞིག་གིས་བཙུགས་པ་ཡིན་ནམ་ཞེས་ལོག་རྟོག་བྱེད་ནའང་
རྗེ་འདིས་བླ་མ་བཞག་པ་དང་མཉམ་དུ་བྱང་ཆུབ་མེ་ཏོག་ཀྱང་ཆེར་མ་མཆིས་ཞེས་གླེང། ཆུ་ཡོས་ལ་འབྲས་སྤུངས་སུ་བྱོན། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་དྲུང་དུ་ཐམས་ཅད་མཁྱེན་པ་ཡོན་ཏན་རྒྱ་མཚོ་དང། སེ་འབྲས་ཀྱི་སློབ་
དཔོན་རྣམས་དང་ལྷན་ཅིག་པར་དབང་རྡོ་རྗེ་ཕྲེང་བ་དང། སྒྲུབ་ཐབས་རྒྱ་མཚོ་སོགས་ཆོས་བཀའ་མཐའ་ཡས་པ་གསན། རྗེ་འདི་པ་ཡང་པཎ་ཆེན་ཐམས་ཅད་མཁྱེན་པར། རྒྱལ་བ་གཉིས་པའི་བསྟན་འཛིན་ཀུན་གྱི་གཙུག་ན་མཁས་བཙུན་
བཟང་གསུམ་གྱི་མཛད་པས་མངོན་པར་མཐོ་བའི་རིགས་ཐམས་ཅད་ཀྱི་བདག་པོར་གདོན་མི་ཟ་བའི་ཐུགས་མོས་འཁྲུངས། པཎ་ཆེན་རིན་པོ་ཆེ་ནས་ཀྱང་དེ་སྐབས་ཆོས་རྗེ་དམ་ཆོས་དཔལ། གཞུ་ཁང་རབ་འབྱམས་པ། རབ་འབྱམས་པ་ཆོས་གྲགས་

[072A]༄༅། །རྣམ་རྒྱལ་སོགས་དགེ་བཤེས་གྲགས་ཅན་མང་པོའི་ཁྲོད་ནས། རྗེ་འདི་ལ་སྐྱེས་བུ་དམ་པར་དོན་གྱིས་ངོས་བཟུང་བའི་གཞན་ལས་ཐུགས་གཅིགས་ཆེ་ཞིང། གཞུང་ལུགས་ཀྱི་དཀའ་གནད་མང་བོ་ལ་དྲི་བའི་
ཚུལ་གྱིས་དོགས་གཅོད་ཀྱང་གནང། དུས་ཕྱིས་སུ་དཔོན་སློབ་ཕ་བོང་ཁ་པ་དེ་བླ་མ་རྣམ་དག་རང་ཡིན་ཞེས་བསྔགས་བརྗོད་མཛད། མཆོད་གཞིས་ཀྱི་དོན་ཅིག་ལ་སྡེ་པ་གཡུལ་རྒྱལ་བར་ཡང་ཡང་ཞུས་པས་གསལ་ཁ་མ་བྱུང་བས་
སྐབས་ཤིག་མི་དབང་མཛད་པ་རྒྱ་མཚོའི་རྦ་ཀློང་དུ། །ལྡོམ་བུའི་ཞུ་ཡིག་ལུས་ཕྲ་སིམ་གྱུར་ན། །གསུང་གི་ཞི་མིན་མཛད་པས་གང་གི་ཐུགས། །འདོད་དགུར་མཆོད་ལ་ལྷན་སྐྱེས་དགའ་བས་རོལ། ཞེས་སྙན་ངག་དམ་པ་
ཡིག་ཆུང་དུ་འབུལ་བ་གནང་བས། སྡེ་བས་མ་དགོངས་པར་སྐུ་མདུན་བྱང་མ་ནས་ལ་བསྟན་པས་འབྲུ་གཞན་དུ་བརྒྱབ་ནས་ཡིག་ཆུང་དེ་མེད་པར་མཛད། རྗེས་སུ་མཇལ་དུས་ཁྱེད་ཇི་ཆུང་བ་དེ་འདྲ་སྡེ་བར་ཕུལ་ནས་ཁོང་པ་བདག་
མིན་པ་འདུག་པ་ཨེ་ཡིན་གསུང། ཡིག་ཆུང་གི་དོན་ནི། རྒྱ་མཚོའི་ནང་དུ་གཟུགས་ཆུང་ཆུང་རྣམས་མི་མངོན་པ་ལྟར། སྡེ་བའི་ཐུགས་བྲེལ་གྱིས་རྗེ་ཉིད་ཀྱི་ཞུ་ཡིག་ད་བར་དུ་འཁྱམས་ན། གསུང་རྟ་མགྲིན་གྱིས་ཞི་བ་མིན་པ་དྲག་
པོའི་མཛད་པས་ཁྱོད་ཀྱི་སྙིང་ཟོ་ཞེས་པའི་དོན་ནོ། རྟེན་འབྲེལ་གྱི་དབང་གིས་སྡེ་བ་ཡང་མ་འགྱངས་པར་གྲོངས། སྤྲེལ་ལོར་ཐམས་ཅད་མཁྱེན་པ་ཡོན་ཏན་རྒྱ་མཚོ་སེ་ར་ཐེག་ཆེན་གླིང་དུ་བཞུགས། རྗེ་འདི་ཉིན་སྟར་གྱིས་ཕྱག་འབུལ་

[072B] ཉིན་གཅིག་བཀའ་འཕྲོས་ཀྱི་ལྷོངས་ལ། རྭ་བོད་དང་མཁས་གྲུབ་རིན་པོ་ཆེའི་ཁམས་གསུམ་རྣམ་རྒྱལ་གྱི་ལས་ཚོགས་ཀྱི་ལག་ལེན་སོགས་ལག་ཏུ་ཁེལ་མི་ཁེལ་དང། ཁྱེད་ཀྱིས་ཨེ་ཡོང་གི་དྲི་བ་གནང་བར་
ཕེབས་ལན་དུ། ལག་ལེན་གསལ་ཞིང་ཟབ་ཀྱང། ལག་ཏུ་ལོན་པ་ལ་དབང་ལུང་མན་ངག་མཐའ་དག་ཐོབ་པ། བླ་མ་དང་དམ་ཚིག་གི་སེལ་མ་ཞུགས་པ། བསྙེན་པ་ཚད་དུ་ཐེམས་པ། ལྟ་བའི་རྒྱབ་དང་སྒོམ་པའི་རྩལ་ཡོད་བ་ཞིག་
མེད་ན། དོན་མེད་པའམ་རང་ཕུང་བའི་རྒྱུ་ཡིན་པས། ངེད་ཚོས་ཕྱོགས་འགྲོ་ཤེས་ནའང་བྱེད་པ་ཐོག་ཏུ་ཁེལ་དཀའ་ཞུས་པར། སྐུ་མདུན་ན་གཞུ་ཁང་རབ་འབྱམས་པ་ཡོད་འདུག་པས། ཞལ་སྔ་ནས་བྱེས་པའི་དེ་ཐུགས་བདེན་ཞེས་
སླར་སྒྲུབ་བྱེད་མང་པོ་གསུངས། བྱང་བདག་པོ་ནས་རྒྱུད་གསང་བ་སྙིང་པོའི་བཤད་རྒྱུན་རྩད་བཅད་པས་གཞན་ནས་མ་རྙེད་པར། རྗེ་འདི་སྔ་འགྱུར་གྱི་ཕྱོགས་ལ་གསན་རྒྱ་ཆེ་ཞིང་ཁྱད་པར་དུ་གསང་བདག་སྒྲོ་ཕུག་པའི་སྔོན་གནས་
རྗེས་དྲན་གྱི་མཐུས། རྒྱུད་དོན་མཐའ་དག་གཟིགས་པ་ཙམ་གྱིས་ཐུགས་སུ་ཆུད་པའི་སྙན་གྲགས་གསན་པར་བརྟེན། ཆོས་རྗེ་ཨོ་རྒྱན་བསྟན་འཛིན་བཤད་རྒྱུན་ཞུ་བར་བཏང་བ་ལ་གཡུང་འགྲེལ་གྱི་སྟེང་ནས་ཤིན་ཏུ་ཞིབ་ཅིང་མཐའ་ཆོད་
པར་སྩལ། གླིང་བསྲེ་ཧ་ཅང་བྱེད་སླ་བའི་སྟབས་ཀྱིས་དམིགས་ལྟོས་ལ་གནོད་པར་དགོངས་ནས། གླིང་བསྲེ་བྱེད་ཁར་དབུ་ཕར་གཉིས་ལ་དམ་བཅའ་ཉི་མ་གསུམ་རེ་དང། འདུལ་པར་ཉིན་གཅིག་འཇོག་པའི་སྒྲིག་གནང་བས་
[073A]༄༅། །བསྟན་པའི་རྒྱུན་ལ་ཆེས་ཕན་པར་བྱུང། སླར་སེ་འབྲས་ཀྱི་གྲྭ་ཚང་གཞན་རྣམས་ཀྱིས་ཀྱང། དེ་ལ་དཔེ་བྱས་ནས་བཙུགས་ཞེས་གྲག་སླར་ཡང་པཎ་ཆེན་རིན་པོ་ཆེ་དབུས་ཕྱོགས་སུ་ཕེབས་
སྐབས་ཤིག་བདེ་མཆོག་རྩ་རྒྱུད། དུས་འཁོར་བསྡུས་རྒྱུད། དབང་མདོར་བསྟན། རྣམ་འཇོམས་ཀྱི་རྒྱུད། རྣམ་རྒྱལ་གཟུངས། བྱམས་པ་དམ་བཅས་པའི་གཟུངས། རྡོར་གཅོད། བདེ་མཆོག་དྲིལ་བུ་པའི་མངོན་
རྟོགས། ཆོས་རྒྱལ་གསང་སྒྲུབ་མངོན་རྟོགས། བླ་མའི་རྣལ་འབྱོར། དུས་འཁོར་སྒྲུབ་ཐབས། དཀྱིལ་ཆོག་ཤིས་བརྗོད། སྨོན་ལམ། འཇིགས་བྱེད་ཀྱི་རྒྱུད། ཏེའུ་ལོ་བའི་རྟོག་པ་ཙྪུ་ད་ཚ་ར། ཆོས་རྒྱལ་སྒྲུབ་ཐབས་
པདྨ་ཡང་གསང་གི་རྒྱུད། འཇིགས་བྱེད་བདུད་ལས་རྣམ་རྒྱལ་སོགས་ཆོས་མང་དུ་གསན། གྲུབ་ཆེན་ལས་ཀྱི་རྡོ་རྗེའི་རྣམ་འཕྲུལ་རྗེ་དྲུང་རིན་པོ་ཆེ་སྐྱིད་ཤོད་ཕྱོགས་སུ་ཕེབས། དེ་ཉིད་འཕྲལ་གྱི་སྣང་ཚུལ་གྲུབ་སྤྱོད་ཤིན་ཏུ་རྩིང་བ་
ཞིག་མཛད་པའི་སྟབས་ནས། སྐྱེ་བོ་བློ་དམན་རྣམས་ཀྱི་བློར་ཡང་མི་ཚུད་ཅིང། ཁྱད་པར་རྗེ་རིན་པོ་ཆེའི་བསྟན་པ་འདི་ཉིད་འདུལ་བའི་དང་ཚུགས་གཙོ་བོར་བྱེད་དགོས་པའི་དབང་གིས་སྐུར་ཞུས་བྱེད་པ་མང་ནའང། རྗེ་འདི་ཉིད་
ཐུགས་དད་ཚད་མེད་པ་འཁྲུངས་ནས་ཡོངས་འཛིན་དུ་བསྟེན་ནས་ཞལ་རྣམ་འགྱུར་བཞིའི་རྗེས་གནང། དྲག་པོ་དམར་ཆེན་གྱི་དབང། མགོན་པོ་ཨ་གྷོ་ར། ཛམ་ལ་དམར་པོའི་རྗེས་གནང། མགོན་པོ་ར་ཐོད། ཀླུ་བསྲུང། དབྱུ་གུ་

[073B] ཧྲི་དམར། རྣམ་སྲས་མདུང་དམར་གྱི་ལས་ཚོགས། ཀུན་མཁྱེན་མུས་སྲད་པ་ལུགས་ཀྱི་ཞལ་གྱི་ཆོས་བསྐོར། གཞན་ཡང་མ་གཤིན་སོགས་བདག་པོ་རིན་པོ་ཆེ་དང་འབྲི་གུང་པ་གཉིས་ནས་བརྒྱུད་པའི་ཆོས་བཀའ་
མཐའ་ཡས་པ་གསན། ཕྱིས་ཀྱང་རྒྱལ་བ་ཀུན་གྱི་མཐུ་སྟོབས་ཀྱི་དབང་ཕྱུག་ཡིན་ཞེས་བསྔགས་བརྗོད་མང་དུ་གནང། གཞན་ཡང་གུད་རུ་དབྱངས་དཔོན་པ་དཔལ་ལྡན་གྲགས་ཞེས་བདག་པོ་ཡབ་སྲས། ཆོས་རྗེ་དང་སམ་པ། ཡུག་ནས་
སོགས་བླ་མ་མང་དུ་བརྟེན་ནས། ཆོས་ཚིགས་བཅད་རེའི་ཕྱིར་དཀའ་བ་མང་དུ་སྤྱད་པའི་གསང་སྔགས་འཆད་བ་དེ་ཉིད་རྒྱུན་བཞུགས་སེར་རྩེར་མཛད་པའི་སྟབས་ཀྱིས་འཕྲལ་འཕྲལ་བླ་བྲང་དུ་བྱོན་ནས་ཆོས་ཀྱི་གསན་གླེང་ཇི་སྙེད་ཅིག་མཛད་དོ་
རྗེ་བཙུན་ཧཱ་ར་ན་ཐ་ཤུན་ཞབས་དྲུང་སོགས་ཀྱིས་གདན་དྲངས་ནས་དབུས་སུ་ཕེབས་པའི་ཚེ། དགའ་ལྡན་ཁང་གསར་དུ་བཞུགས་འདུག་པར་ཆོས་འབྲེལ་མང་དུ་གསན་བཞེད་ནས་ཕེབས་ཀྱང། ཐུགས་བྲེལ་གྱི་སྟབས་ནས་མཇལ་ཁ་དང་
ཆོས་འབྲེལ་ཡོད་ཙམ་ལས་མ་གྲུབ། ས་སྐྱའི་ཁྲི་ཆེན་བསོད་ནམས་དབང་པོ་ལྷ་སར་ཕེབས་སྐབས་ས་སྐྱའི་སྙན་བརྒྱུད་སོགས་ཟབ་ཆོས་མང་པོ་ཞིག་གསན་བར་བཞེད་ཀྱང། ཁོང་དཔོན་སློབ་མྱུར་དུ་ཕེབས་དགོས་པ་དང་ཐུག་སྟབས་མ་འགྲིག་
ཐམས་ཅད་མཁྱེན་པ་ཡོན་ཏན་རྒྱ་མཚོ་ཐེག་ཆེན་གླིང་དུ་བཞུགས་དུས་ཤིག་བདག་པོ་དཔོན་རིན་པོ་ཆེ་ཕེབས། རྗེ་འདིས་དབྱངས་དཔོན་པ་བརྒྱུད་ནས། བྱེས་བླ་བྲང་དུ་ཞག་ཤས་ཀྱི་བཞུགས་ཡུལ་དང། རྟ་མགྲིན་ཁང་གི་ཕུར་མཇལ་

[074A]༄༅། །སོགས་གནང། འདོད་ཆོས་ཅི་རིགས་ཀྱི་སྙན་གསན་ཕུལ་བས། ཐུགས་དགྱེས་དགྱེས་དང་བཅས་ཞལ་བཞེས་མཛད་ཀྱང། བྱང་འགྲུལ་ཚན་ཆེན་སླེབ་པ་དང་འགྲིག་ཐམས་ཅད་མཁྱེན་པ་
འབྲས་སྤུངས་སུ་ཕེབས། ཁོང་དཔོན་སློབ་ཀྱང་འབྲས་སྤུངས་ནས་རྫོང་བརྡ་བྱེད་ཅེས་འཕྲལ་འབྱོན་དགོས་བྱུང་བས་དེ་རེས་འགྱངས་སོ། །སྐབས་ཤིག་གྲོང་སྨད་དུ་མི་ཞིག་ལ་གདོན་ཤིན་ཏུ་ཆེ་བ་ཞིག་བཏབ་བྱུང་ཟེར་ནས་ནམ་ཕྱེད་
ཙམ་ན་གདན་འདྲེན་པ་བྱུང་བས། དོ་ནུབ་མུན་པའི་སྟབས་ཀྱིས་ཡོང་མི་ཐུབ་པར་འདུག། །རྟ་སྒ་ཐོད་ལ་ཁ་གྲོང་སྨད་ཕྱོགས་སུ་སྟོན་ལ་ཞོག་ཁྱོད་རང་ལོག་གསུང། གདན་འདྲེན་བ་ལོག་པས་མི་དེ་ཕྱིར་སླེབ་ཙན་ནད་པ་དྲག་
འདུག་ཟེར། དེ་ནི་དམིགས་པ་གར་གཏད་ལ་ནུས་པའི་རྩལ་འབྱིན་པའི་རྟགས་སོ། །ཆོས་མཚམས་སུ་བསྟན་རྩིས། འཕྲུལ་སྣང་གཙུག་ལག་ཁང་གི་དཀར་ཆག་གསང་འདུས་སྨོན་ལམ་གྱི་ཊཱིཀྐ་སོགས་ལེགས་བཤད་ཀྱི་
རྩོམ་པ་མང་དུ་མཛད། བར་ཁམས་ནས་བ་སོ་རྗེ་དྲུང་དང། ཤེར་དབང་སྤྲུལ་སྐུ་སོགས་རིམ་གྱིས་བྱོན། བྱེས་གྲྭ་ཚང་དུ་སློབ་གཉེར་མཛད་སྐབས་སྦྱིན་སྲེག་ཞིག་གི་སར་བ་སོ་རྗེ་དྲུང་རིན་པོ་ཆེ་ཆེད་གཉེར་གྱིས་འབོད་པ་གནང་
ཁོང་གིས་ཕྱག་ལེན་ལ་མ་གཟིགས་པར་མནལ་བས་རྗེ་ཉིད་ཐུགས་རྒྱལ་བཞེངས་ཏེ། ངས་སྦྱིན་སྲེག་མགོ་མ་ཐོན་པར་ཁྱེད་བོས་པ་མིན། ཁྱེད་རང་ལ་རྗེས་སུ་ཕན་དུ་རེ་བ་ཡིན་ཞེས་བཀའ་བཀྱོན་ཀྱང་གནང། ལྷ་སར་པཎ་ཆེན་

[074B] བྱེས་པ་གྲྭ་ཚང་གི་འདུ་ཁང་གི་ལོགས་བྲིས་གནང་བའི་དུས། པདྨ་ཡང་གསང་བཀའ་སྲུང་དང་བཅས་པའི་
སྟབས་ཀྱིས་གཉན་བས། འབྲོམ་སྟོད་སྔགས་འཆང་གིས་རི་མོ་པའི་གཙོ་བོ་བྱས། རྗེ་ཉིད་ཀྱིས་སྐུ་བརྙན་རྣམས་ལ་ཡེ་ཤེས་སེམས་དཔའ་དངོས་སུ་བཅུག་ཅིང། ཁྱད་པར་ཐིག་དང་སྐྱ་རིས་ལ་རབ་གནས་མཛད་པ་ཙམ་གྱིས་
མཆོད་མེ་འཛིན་པ་སོགས་ངོ་མཚར་བའི་ལྟས་མང་དུ་བྱུང་ཞིང་གེགས་མེད་པར་གྲུབ། ཕྱིས་སྐོར་ལོགས་བྲིས་བྱས་པ་རྣམས་ལ་དྲང་སྲོང་གི་གནོད་པ་སོགས་བྱུང་ཟེར། སྐབས་ཤིག་གཞིས་ཀ་སྣེའུ་རྗེ་འདི་པ་ཕེབས། རབ་
གསལ་སྒོ་མངས་བསྒྲིགས་པའི་ཐེམ་པ་ཡོང་བར་བཞུགས་པར། གསོལ་ཇ་འདྲེན་མཁན་ལ་ཁྱེད་རྐང་པ་ཐེམ་བའི་ཁར་ཞོག་མཛོད། ཐེམ་པས་མཚམས་ཆོད་ན་བྱིན་ལེན་མི་ཆགས་ཞེས་བཅས་པ་ཕྲ་མོར་ཡང་འཛེམ་པ་གནང་
སྐབས་དེར་བྱང་འགྲུལ་པ་མང་དུ་འབྱོར་ཞིང་རྨ་ཆེན་སྤོམ་རའི་ཉེ་འདབས་ཁྲེབ་ཅེས་བྱ་བའི་ས་ནས་དཔལ་རྡོ་རྗེ་འཇིགས་བྱེད་ཀྱི་རྣལ་འབྱོར་བ་དགེ་སློང་ཤཱཀྱ་རྒྱལ་མཚན་གྱིས་དབུས་སུ་འོང་བ་ལ་བར་ཆད་མེད་པར་འགྲུབ་པའི་དོན་དུ་
ཟླ་བ་གསུམ་མཚམས་བཅད་དེ་ལྷ་ལ་གསོལ་བ་བཏབ་པས། མཚམས་གྲོལ་ཁར་ད་ཆ་མྱུར་དུ་འགྲུལ་ཚན་མང་བར་འགྱོགས། ཁྱོད་བར་ཆད་མེད་པར་བྱམས་ཆེན་ཆོས་རྗེའི་སྐུ་སྐྱེ་དང་མཇལ། དོན་འགྲུབ་ཅེས་ལུང་བསྟན་པ་དང་

[075A]༄༅། །གཉིད་སད་བ་དུས་མཚུངས་སུ་བྱུང། དེ་འབྲལ་གསར་བརྡ་བྱུང་བས་ཡིད་ཆེས་ཏེ་ཐེ་ཚོམ་མེད་པར་སོང། འདམ་དང་སེ་འབྲས་ཚེར་གྲྭ་བ་རྣམས་ལ་བླ་མ་འདི་དང་འདི་བྱམས་ཆེན་ཆོས་རྗེའི་སྐུ་སྐྱེ་
ཨེ་ཡིན་ཞེས་དྲིས་བས༑ མ་ཚོར་ཟེར། སྔར་ལུང་བསྟན་ཡོད་པ་མི་བསླུ་བ་ཆེ་སྙམ་པའི་ངང་ནས་སེ་རའི་མང་ཇ་སྐོལ་བའི་དུང་གཏོང་ཁར་རྨི་ལམ་དུ། ད་ནང་ཁྱོད་ཀྱི་བླ་མ་བྱམས་ཆེན་ཆོས་རྗེའི་སྐུ་སྐྱེ་དེ་དང་མཇལ་ཡོང་བས་སེམས་
དགའ་བར་གྱིས་ཟེར། སྤོས་བསྐོར་ལ་ཡོངས་པ་དང། རྗེ་འདི་བ་མཐོང་མ་ཐག་རྨི་ལམ་དུ་བྱུང་བ་དང་ཁྱད་མི་འདུག་ཟེར་རབ་ཏུ་དགའ་བའི་རྣམ་འགྱུར་དང་བཅས་འཕྲལ་འཕྲལ་འོངས་ནས་ཆོས་དུ་མ་དང། བསྙེན་རྫོགས་ཀྱི་སློབ་དཔོན་ཞུས་སོ་
ལྷ་ལྡན་གྱི་ཚེས་བཅུ་པ་ཁག་ལ་བླ་མའི་དབང་གནང་བས་དམ་རྫས་ག་པཱ་ལའི་ནང་ནས་ཁོལ་ཞིང་ལུད། དབུས་གཙང་དང་མདོ་སྟོད། མདོ་སྨད། རྒྱ་ཧོར་སོགས་སྐྱེ་དགུ་མང་པོར་གསང་བདེ་འཇིགས་གསུམ་སོགས་འདོད་ཆོས་ཇི་སྙེད་སྩལ་
ཚལ་དང་ལྷས་སོགས་སུ་ཆོས་པར་བཏེག་པས། སྤྱིར་གྲྭ་ཚང་བཟང་བ་དང། ལྷག་ཏུ་རྗེ་ཉིད་ཀྱི་ཐུགས་རྗེའི་མཐུས་ལུགས་གཉིས་ཀའི་གདུལ་བྱ་འཕྲིན་ལས་ས་འུར་ལ་སོང། སྐབས་ཤིག་སྟོད་རྒྱུད་བ་དང་ལྷན་དུ་ལྷ་སར་འཛོམ་པར། འདི་
ཕྱི་གཉིས་ཀའི་སྐྱབས་གནས་ཞུ་བའི་ཕྱིར་དུ་ཕོག་ཇ་ཚུལ་འབུལ་ནོད་སོགས་བྱེས་པ་བཟང་བར་བྱུང་བས། འགའ་ཞིག་མདོ་ལས་སྔགས་སྡེ་རྐྱེན་སེལ་ཡར་འདྲེན་གང་ལ་ཡང་འཇིག་རྟེན་པ་རྣམས་མོས་པར་བྱེད་ནའང། ད་རེས་རྒྱུད་

[075B] ལ་ལ་བྱེས་པའི་བླ་མ་ཡོན་བདག་རབ་འབྱམས་པ་འདིས་དབང་སྡུད་བཞིན་བྱམས་ཟེར་བའང་བྱུང། ཨེ་ནས་བོན་རྩིས་པ་སློབ་དཔོན་ནོར་བུ་དང་གཉལ་པ་སྔགས་འཆང་བ་གཉིས་
སྐུ་གཞོགས་སུ་བསྡད་ནས། རྩིས་དང་ཡི་གེའི་སྐོར་སོགས་ཞལ་བཀོད་གནང་སྟེ། དབྱངས་གསལ་ཀླག་ཐབས་ཀྱི་རེའུ་མིག་རྡོ་རྗེ་རྣམ་འཇོམས་ཀྱི་སྔགས་འཁོར་སོགས་བྲིས་རིམ་གྱིས་ཞུས་དག་དང། རྩིས་དཀར་ནག་གི་ཕྱག་དཔེ་
རྣམས་ལ་ཡང་དག་ཐེར་གནང། རྗེ་འདིས་བླ་མ་མཛད་རིང་འཆད་ཉན་ཤིན་ཏུ་འཕེལ་བའི་སྟབས་ཀྱིས་ཕྱིས་སུ་གྲྭ་ཚང་གི་སློབ་དཔོན་མཛད་པ་རབ་འབྱམས་པ་བྱམས་པ་སྨོན་ལམ། རབ་འབྱམས་བ་འཕྲིན་ལས་བསམ་གྲུབ། རོང་པོ་བ་
རབ་འབྱམས་པ་བསོད་ནམས་བཀྲ་ཤིས། རྩེས་ཐང་རབ་འབྱམས་པ། གསང་སྔགས་མཁར་གྱི་གཞི་པ་བླ་མ་ངག་དབང་རྡོ་རྗེ་སོགས་དགེ་བཤེས་གྲངས་ཀྱིས་མི་ལང་བ་བྱུང། འོན་ཀྱང་རོང་པ་རབ་འབྱམས་པ་སོགས་དྲེད་པོ་ཆོས་རྒྱུས་
མཁན་དུ་མ་དང། ཚ་བ་དགེ་རྒན་སོགས་ཅི་རིགས་ཀྱིས་ལེགས་སྐར་གྱིས་སྟོན་བ་སྐྱོན་གྱི་གོང་བུར་མཐོང་བ་ལྟར་རྗེ་འདིའི་མཛད་པ་མཐའ་དག་ལ་ལོག་པར་བལྟས་ཏེ་ཐུགས་སུན་མང་དུ་ཞུས། དེ་ནས་མ་འོངས་པའི་དུས་རྟགས་སོགས་ཇི་
ལྟར་འབྱུང་བའི་ཚུལ་ལ་ཐུན་མོང་གདུལ་བྱའི་སྣང་ངོར་མོ་རྩིས་གནང་བ་ལྟར་སྟོན་ཡང། དོན་ལ་མངོན་བར་མཁྱེན་པ་ཉིད་ཀྱིས་དུས་མི་བདེ་བ་འོངས་པར་དགོངས་ཏེ་རི་ཁྲོད་དུ་ཕེབས་རྩིས་མཛད་ནས་འཆད་ཉན་གྱི་དགོངས་བ་ཞུས་པ་ན་

[076A]༄༅། །ཐམས་ཅད་ཀྱིས་མགྲིན་གཅིག་ཏུ་གསོལ་བ་བཏབ་སྟེ། རྟ་ལོའི་བར་འཆད་ཉན་གྱི་འཕྲོ་སྐྱོང་དགོས་པ་བྱུང། མེ་སྤྲུལ་མཇུག་ཏུ་ཁལ་ཁ་ཆོ་ཁུར་དཔོན་པོ་སོགས་དམག་དང་འགྲུལ་པ་གཏོས་ཤིན་
ཏུ་ཆེ་བ་སླེབ། དེ་སྐབས་འཇིག་རྟེན་གྲགས་པའི་རྗེས་སུ་འབྲང་བ་མང་པོ་ཞིག་སྡེ་གཟར་གྱི་འདོད་པ་མངོན་དུ་གྱུར། རྗེ་འདི་ཉིད་ནི། སྤྱིར་ཡང་སེར་དམག་མི་འོས་ཤིང། ཁྱད་པར་དབྱངས་འཆར་སོགས་ནས་ཀྱང་དོན་དུ་མི་འགྱུར་
བ་ཞིག་གཟིགས། དེ་དུས་པཎ་ཆེན་རིན་པོ་ཆེས་ཀྱང་ཐུགས་དབང་འདུས་པའི་ངེས་པ་མི་འདུག་ནའང། འགལ་བ་མེད་བར་དགོངས་ཏེ་འབྲས་སྤུངས་སུ་ཕེབས་ནས། དུས་རྟག་རྟེན་འབྲེལ་སྙན་འབུལ་ཞུས། ས་རྟ་ལྷ་ས་སྨོན་
ལམ་གྱི་སྲོད་སྐོར་ཞིག་གི་སྐབས་ཕན་བདེ་ལེགས་བཤད་གླིང་གི་སློབ་དཔོན་པ་རྟའུ་རི་ཁྲོད་པ་ཕུན་ཚོགས་བཟང་པོ་དང་མཉམ་དུ་བྱུང་བས་གསུང་འཕྲོས་ཞིག་གི་མུས། ཁོང་གིས་ངེད་ཚོད་ལོ་པཎ་ཆེན་རིན་པོ་ཆེའི་ཕྱག་ཕྱིར་མངའ་
རིས་ལ་འགྲོ་རྒྱུ་ཡིན་ཞེས་ཟེར་བས། ཁྱེད་རྣམས་བསོད་ནམས་ཤིན་ཏུ་ཆེ། ད་ལོ་ངེད་འདི་ཕྱོགས་སུ་སྡོད་མི་རྣམས་ལ་ཆགས་སྒོ་རང་ཆེ་གསུངས། དེ་ནས་རིམ་གྱིས་སྡེ་གཟར་གྱི་སྒོ་དོད་དེ། དགའ་ལྡན་ཕོ་བྲང་སོགས་ནས་
བཤོལ་བ་འགབ་ཚུལ་མཛད་ཀྱང། གཙང་སྲིད་ལ་འཕུལ་བས་མཐོང་ཕྱོགས་ཀྱིས་ཉན་འཇོག་མ་བྱས། དེ་མཚུངས་རྗེ་འདི་བས་ཆོས་མཐུན་གྱི་ཞལ་བཀོད་གནང་བར་མ་རུངས་པ་རྣམས་ཀྱི་བློ་ལ་མ་བབས་པས་ཕན་མ་ཐོགས་

[076B] བླ་བྲང་ནས་ཕེབས་མ་གྲུབ་གོང་དུ་ལྷ་སར་འཁྲུགས་པ་བྱུང་བའི་བར་དུ་ཕེབས། སྲོག་བསྐྱབ་འདྲ་ཨེ་ཡོང་གི་རྩིས་གནང་ཡང་ཐུགས་བཞེད་དང་མཐུན་
པ་ཆེར་མ་བྱུང། སྤྱིར་ཡང་སྙིགས་མ་ལྔ་བདོ་བས་འཁྲུག་ལོང་མི་བཟད་བ་འདི་ལྟ་བུ་དང། ཁྱད་པར་སེར་དམག་ཏུ་མིང་བཏགས་པས་བསྟན་པ་འགྲིབ་ཅིང་འགྲོ་བའི་ཕན་བདེ་ལ་ཆེས་གནོད་པའི་དུས་ངན་འདི་ལྟ་བུ་སྙམ་དུ་ཐུགས་སྐྱོ་
བ་དང་སྙིང་རྗེ་ཕན་ཚུན་འགྲན་པ་བཞིན་དུ་གྱུར་པའི་ངང་ནས་སེ་རར་ཕེབས། ཧོར་ཟླ་བདུན་པའི་ནང་དུ་གླིང་ལོག་བྱུང་སྟེ། སེར་འབྲས་ཕལ་ཆེར་སྟག་ལུང་ཚོར་བཏེག་སྐབས། རྗེ་འདི་བ་རིམ་གྱིས་སོག་ཡུལ་ལ་འབྱོན་དགོས་པ་བྱུང་ངོགས་
ནས་ཡེར་བར་བཞུགས། དཔོན་ས་སྟག་ལུང་མའི་གཉེར་པས། ཡེར་པར་གཙང་བས་ཉུལ་མི་བཏང་དོགས་ནས། དཔོན་སློབ་རྣམས་ཁང་པའི་ནང་དུ་བཞུགས་སུ་བཅུག་ཕྱི་ནས་སྒོ་ལྕགས་བརྒྱབ་ནས་མཛོད་ཁང་ཡིན་པ་ལྟར་བྱས་
སྔར་ནས་ཐུགས་འདྲིས་ཡོད་པའི་ཡེར་བའི་བཙུན་པ་ཀརྨ་བརྩོན་འགྲུས་ཟེར་བ་ཞིག་གིས་མི་སྣ་ལ་སྐད་ཆ་བཤད་པས་སྐུ་ཆས་རྣམས་ཤོར། དེ་ནས་སླར་སྟག་ལུང་ནས་དོ་དམ་མཛད་དེ་དགོན་པ་རྣམས་ཀྱང་སོ་སོར་སྔར་ལུགས་ལྟར་
གནས་ཆོག་པ་ཙམ་བྱུང་སྐབས། རྗེ་འདི་ཉིད་ཀྱང་ཞབས་ཐང་ལ་ཡེར་བ་ནས་གད་ཁ་པ་བརྒྱུད་དེ་སེ་རར་ཕེབས། ཞོག་གཅིག་ཚོགས་སུ་མང་ཇར་ཕེབས་བས། གྲྭ་པ་རྣམས་སྒོ་སོགས་ཇི་བཞིན་མེད་པ་ལ་དཔག་ཆས་ཀ་ཕྲན་ཚེགས་

[077A]༄༅། །ཡོད་པ་ཁུར་ནས་འོངས་པ་དང། སྣོད་མ་ཆག་པ་གཡོར་བ་མ་རྙེད་པས། ཐུགས་ལ་བསྟན་པའི་སྙིང་བོ་ནི་རྒྱལ་བ་བཙོང་ཁ་བའི་རིང་ལུགས་ཡིན། དེ་ཡང་དུས་དབང་གིས་འདི་ལྟ་བུར་གྱུར་འགྲོ་བ་དགོངས་ཐུགས་ཤིན་ཏུ་དལ་བ་བྱུང། དེ་ནས་ཕྱག་དཔེ་འཐོར་པ་རྣམས་
འགའ་རུ་ཁང་དུ་བླངས་ཏེ་བསྒྲིགས་བ་གནང་ཡང། ཆར་ལྷགས་ཀྱིས་ཆུད་ཟོས་པ་དང། དམག་མི་འགའ་ཞིག་གིས་དཔེ་ཆེའི་སྟེང་དུ་དུད་འགྲོ་བསད་པའི་ཁྲག་གིས་སྦགས་པ་སོགས་ཤིན་ཏུ་མ་རུངས་པར་གྱུར་འདུག་པས། ཐུགས་བདེ་སྤྱོད་ཐུབ་ཙམ་ཡན་ཆད་གླེགས་བམ་དུ་མཛད། དེ་མིན་ཚྭ་
ཁང་སོགས་འོ་མི་བརྒྱལ་བའི་སར་བཞུགས་སུ་བཅུག་ཟླ་ཤས་རམ་རྩེར་ཞབས་ཏོག་ཞུས་ནས་བཞུགས། ཡེར་བར་སྐུ་ཆས་འདྲེན་པར་ཉང་བྲན་བློན་པོ་བའི་གཡག་མང་པོ་ཡོད་པ་མ་བྱུད་ཟེར་གཞིས་ཀ་སྣེའུ་གཏུགས་ནས་མི་སྣ་ཕབ། རྗེ་ཉིད་ཐུགས་རྒྱལ་བཞེངས་ཏེ་གཏོར་ཟོར་འཕངས་པས་བློན་པོ་
བསོད་ནམས་བཀུམ་མོ། དེ་ནས་སྒྲུབ་བ་འབའ་ཞིག་ལ་ཐུགས་གཞོལ་ཞིང། སྒྲུབ་གནས་ཀྱང་དཔོན་ས་སྟག་ལུང་མས་ཡེར་བ་བྲག་གསེབ་ཏུ་བཞུགས། འཚོ་ཆས་ཀྱི་ཞབས་འདེགས་འདི་ནས་བྱེད་གསུངས་པ་དང། འགའ་ཞིག་གིས་ནི་རྒྱལ་འོལ་དང་ཨེ་དྭགས་ཕྱོགས་སུ་ཕེབས་པ་ལེགས་ཟེར་བ་མང་དུ་
བྱུང་ཡང། རྗེ་འདིའི་ཐུགས་དགོངས་ལ་ཉང་བྲན་ཕ་བོང་ཁ་འདི་སྔོན་ཆོས་ཀྱི་རྒྱལ་པོ་སྲོང་བཙན་སྒམ་པོས་སྒྲུབ་པ་མཛད་པས་གྲུབ་པ་ཐོབ་སྟེ། སངས་རྒྱས་ཀྱི་བསྟན་པ་དང་ཞིང་རྒྱས་པར་མཛད་པའི་གནས་གཞི་ཁྱད་པར་ཅན་ཡིན་པས་སྒྲུབ་གནས་
ལ་འདི་རང་ལེགས་ཞེས་ཕ་བོང་ཁ་བྱང་ཆུབ་ཤིང་གི་ནགས་ཁྲོད། ཡུལ་ཉི་ཤུ་རྩ་བཞིའི་ཡ་གྱལ། དེ་བི་ཀོ་ཊིར་ས་མོ་ལུག་གི་ལོར་བྱོན་ནས་ཟབ་མོའི་རྣལ་འབྱོར་ལ་རྩེ་གཅིག་ཏུ་བརྩོན་པར་མཛད། ཐུགས་དམ་སྤྲོས་བཅས་ཀྱི་རིམ་པ་ཡང་དཔལ་

[077B] དཔལ་རྡོ་རྗེ་འཇིགས་བྱེད་བཅུ་གསུམ་མ། དེ་དག་གི་བཟླས་བ་སྟོང་ཚོ་རེ་ལ་མཐའ་བརྟེན། བླ་སྒྲུབ། བསམ་གཏན་གྱི་སྦྱིན་སྲེག་ཡེ་ཤེས་ཀྱི་མགོན་པོ་ཕྱག་དྲུག་པ། ལས་གཤིན། ཞལ་
དམར་ནག་དམག་ཟོར་མ། རྣམ་སྲས་སོགས་ཆོས་སྐྱོང་སྐོར་གྱི་མཆོད་གཏོར། ཕྱི་གཏོར་བརྒྱ་རྩ། བསངས་མཆོད། ཉེར་ལྔ་བྱུང་རེས་ཀྱི་དཔལ་གསང་བ་འདུས་པ། གཞན་ཡང་པདྨ་ཡང་གསང་སོགས་རྒྱུད་སྡེ་ཆེ་བའི་རིགས་ཇི་སྙེད་དང་
གསོལ་འདེབས་ཆོས་སྤྱོད་ཀྱི་རིགས་ཀྱང་མང་དུ་གནང། གཙོ་བོར་སྤྲོས་མེད་འོད་གསལ་སྣང་བཞིའི་སྐོར་ལ་ཐུགས་དམ་གྱི་མཐིལ་དུ་མཛད། ཐུགས་དམ་གྱི་བོགས་འདོན་དང། བསྟན་དང་འགྲོ་བ་ལ་ཕན་པ་རྒྱ་ཆེན་པོའི་ལྟས་ཡ་མཚན་པ་
མང་དུ་བྱུང་ངོ། ལྕགས་སྤྲེལ་ལོར། དཔོན་ས་སྟག་ལུང་མ་གཤེགས་པའི་ཡར་འདྲེན་དུ་བྱོན། དེ་དུས་བྱང་རྩེ་ཆོས་རྗེ་ངག་དབང་ཆོས་གྲགས་འབྲོམ་གླིང་མར་གཤེགས་པའི་གདུང་དགའ་ལྡན་བྱང་རྩེར་དྲངས་པའི་ཞུགས་འབུལ་ལ་ཕེབས་
རྒྱལ་བ་བཙོང་ཁ་པའི་ཕྱག་དྲིལ། ནཱ་རོའི་ཁྲུས་བུམ་གྱིས་སྣ་དྲངས་པའི་འབུལ་ནོད་རྒྱ་ཆེར་བྱུང། དགུང་ལོ་རེ་གཅིག་བ་ལྕགས་བྱ་ལ་སྒོམ་སྡེ་ཆོས་རྗེ་རིན་ཆེན་འོད་ཟེར། ལྷ་རྩེ་དཔོན་མོ་སོགས་འགྲུལ་པ་མང་དུ་འབྱོར། སྒོམ་སྡེ་ཆོས་རྗེ་དང་
སྒར་པ་གྲྭ་ཚང་གི་སློབ་དཔོན་དུང་མཁན་སོགས་ཀྱིས་གསོལ་བ་བཏབ་སྟེ། འགྲེལ་བ་སྒྲོན་གསལ་གྱི་དབུ་ཚུགས་ཙམ་དང། བདེ་མཆོག་འདོད་འཇོ། སྤྱོད་འཇུག་རྒྱལ་བ་བཙོང་ཁ་པའི་གསུང་འབུམ་ཐོར་བུ། ཐམས་ཅད་མཁྱེན་པ་
[078A]༄༅། །དགེ་འདུན་རྒྱ་མཚོའི་གསུང་འབུམ། འདུལ་བའི་གླེང་འབུམ་སོགས་མདོ་རྒྱུད་ཀྱི་བཤད་ལུང་དུ་མ་དང། ཀུན་རིག་གི་དབང། བཅུ་གཅིག་ཞལ་གྱི་དབང། སྒྲོལ་མ་ཉེར་གཅིག་སྣར་ཐང་བརྒྱ་རྩ་
ཆོས་སྐྱོང་སྐོར་གྱི་རྗེས་གནང། སྒྲུབ་ཡིག་གི་ལུང། དཔལ་རི་བོ་དགེ་ལྡན་པར་གྲགས་པའི་ཁྲིད་ཆེན་བརྒྱད། སྙིང་པོ་དོན་གསུམ། དབུ་མའི་ལྟ་ཁྲིད། ལྟ་བ་སྤྱི་ཁྱབ་སོགས་ཀྱི་སྐོར་ཡང་མང་དུ་གནང། ཧོར་ཟླ་བཅུ་གཅིག་
པའི་ནང་དུ་རྗེ་ཉིད་ཀྱི་ཐུགས་སྲས་དམ་པ་ཆོས་ཀྱི་རྗེ་སྔགས་རམ་པ་ཟུར་བཙུན་དཔལ་འབྱོར་འཕྲིན་ལས་རབ་རྒྱས་དཔལ་བཟང་པོ་ཡང་སྐུ་ཞབས་སུ་འབྱོར། ཕྱག་དཔེ་དང། ཐུགས་དམ་ཐད་ཀ་འབྲི་བ་སོགས་ཞབས་ཕྱིར་ཤིན་ཏུ་འགྱུར་
བ་བྱུང། མདོ་སྔགས་གསར་རྙིང་གི་གསུང་ཆོས་ཀྱང་འདི་དག་གི་སྔ་ཕྱི་ཁོ་ནར་འཕེལ། སྐབས་ཤིག་ལྷ་རྩེ་དཔོན་མོས་ལྷ་ས་ནས་བཏོན་ཟེར་བའི་དཔེ་ཆ་འགའ་དང། ཕ་བོང་ཁ་ནས་ཀྱང་གཏེར་འདོན་རྒྱུ་ཡོད་ཟེར་སྐུ་ཞབས་སུ་
འོངས་པར། བརྟགས་དཔྱད་གནང་བས་གཏེར་ཡང་ཟོབ་དང། གྲུབ་རྟགས་ལ་ཡང་ཐུགས་ཐེ་ཚོམ་བྱུང་བས། ཁྱེད་རང་གི་འཕྲིན་ལས་ལྷ་སར་འཕེལ་ཞིང། གནས་འདི་ནས་གཏེར་འདོན་ནས་བཅུད་ཉམས་འགྲོ་ཞེས་ཐབས་
མཁས་ཀྱིས་རྫོད་བ་གནང། དེ་ནས་ཟ་ཕྲུག་གི་སྙུན་དམ་པོས་སྐུ་ལ་བཏབ་སྟེ། སྨན་དཔྱད་སོགས་བཅོས་ཀ་ཅི་བྱས་ཀྱང་ཕན་ངོ་ཆེ་བ་མ་བྱུང་བས། ཐུགས་དམ་གྱི་དང་རང་དུ་བཞུགས་པས་གདངས་བསྐྱེད་ཆེ་བར་བྱུང། བར་གཅོད་

[078B] ཚེ་དབང་བརྒྱ་རྩ། གུར་དྲག་ཁྱུང་དམར་ནག་ཕྱག་རྡོར་སོགས་ཀྱི་རྗེས་གནང་གསན། དེ་ཉིན་ཉི་མ་ལོག་པོས་རིང་བ་དང། ནམ་མཁའ་ལ་འཇའ་ཚོན་འཁྲིགས་པ་སོགས་ཡ་
མཚན་བའི་རྟགས་མང་དུ་བྱུང་བས་མི་རྣམས་ཀྱིས་ཞིང་བརྗེས་བར་གླེང། བྱང་རྩེའི་ཁྲི་དང་ལྕང་ར་མཁར་ཐོག་སོགས་ཀྱི་སྙན་གསན་བྱུང་ཡང། བོད་འབངས་ཀྱི་བདེ་ཐབས་ཐུགས་ལ་བརྣགས་ཤིང། རང་ཉིད་གདན་ས་ཆེ་གེ་བྱས་སོ་
ཞེས་པའི་སྙན་གྲགས་ལ་ཇི་མི་སྙམ་པ་གཉིས་འཛོམ་པས་མི་ཕེབས་པར་ཐུགས་ཐག་བཅད། རྒྱུན་གྱི་ཉམས་བཞེས་དང། སེ་འབྲས་རྒྱུད་སྟོད་སྨད་མདོ་ཁམས་ལྷོ་བྱང་གི་དགེ་བའི་བཤེས་གཉེན་མང་པོ་ལ་ཆོས་ཀྱི་བཀའ་དྲིན་སྩལ་པ་སོགས་
རྣམ་དཀར་གྱི་མཛད་པ་ཕན་ཚུན་འགྲན་པ་བཞིན་དུ་གྱུར། ཇིང་གིར་གནམ་གྱི་རྒྱལ་བརྒྱུད་ལྷ་བཙུན་དང་འགུ་རུ་ཧུང་ཐེའི་ཇི་སོགས་རྒྱལ་བརྒྱུད་ཀྱི་རིགས་དུ་མས་ཞབས་ཀྱི་པདྨོར་བཏུད་དེ་དམ་པའི་ཆོས་ཀྱི་བཀའ་དྲིན་མནོས། ཆ་གར་
རྒྱལ་པོ་སོགས་ཀྱི་བླ་མ་ཅོ་ནེ་ཆོས་རྗེར་ཡང་དབང་དང་རྗེས་གནང་སོགས་འདོད་ཆོས་ལྷུག་པར་སྩལ། རྗེ་ཉིད་ཀྱི་དབོན་པོ་ཆོས་བཟང་ནད་དམ་བོས་བཏབ་སྟེ་ཁོང་རང་གིས་ཀྱང་འཆི་བར་ཐག་བཅད། ལྷ་རྗེ་སོགས་ཀྱང་ཚམ་ཚོམ་
དུ་གྱུར་སྐབས། ཞོག་གཅིག་བཀའ་ལས། མ་དང་སྙིང་ཐིག་གི་འོད་གསལ་ལ་གནས་པའི་སྐབས་ཤིག་སོག་པོ་དགེ་འདུན་རྒྱ་མཚོའི་རྗེས་ལ་འབྲངས་པའི་མཐའ་འདྲེ་ཅིག་གིས་དབོན་པོ་ལ་བར་ཆད་བྱེད་པ་ཤར་པས། དེ་རང་

[079A]༄༅། །འདྲེ་དེ་རྫོང་དགོས་པ་འདུག་ཅེས་རྣམ་འཇོམས་ཀྱི་བྱ་བས་ཁྲུས་དང་བཅས་གླུད་རྫོང་གནང་བས་མ་འགྱངས་པར་ནང་ལས་གྲོལ། ཆོས་རྗེ་སྔགས་རམ་པར་སྒྱུ་འཕྲུལ་གསང་བ་སྙིང་པོའི་འགྲེལ་ཊཱིཀ་གཡུང་
འགྲེལ་གྱི་སྟེང་ནས་ཉིན་རེར་ཆོས་ཐུན་ཚར་གཉིས་རེ། གཞན་ཡང་སྙིང་ཐིག་གི་སྐོར་སོགས་ཆོས་མཐའ་ཡས་པ་གནང། ཤིང་ཕོ་བྱི་བའི་ལོ་ལ་ཆོས་རྗེ་བྱམས་པ་རྒྱ་མཚོའི་སྤྲུལ་སྐུས་གཙོས་པའི་འགྲུལ་ཚན་ཤིན་ཏུ་ཆེ་བ་སླེབ་
དམ་པ་རྣམས་ཟང་ཟིང་གི་འདུ་འགོད་ལྷུར་མི་མཛད་ཀྱང། འགྲོ་བའི་བསོད་ནམས་ཀྱི་ཞིང་དུ་མཁོ་དགུའི་ཡོ་བྱད་ཇི་སྙེད་ཕུལ། བདོག་པ་རྣམས་རི་ཁྲོད་ཀྱི་མཐུན་རྐྱེན་སོགས་སུ་བསྒྱུར་ནས་དོན་ལྡན་དུ་མཛད། ལོ་སྔ་མ་རྣམས་སུ་
ཕྱག་གཡོག་སྣ་ཚོགས་ཀྱི་སྟབས་ནས་སྐུ་ཆས་ཐང་ལྷོད་ཅི་རིགས་བྱུང། ཞལ་ནས། འཕྲིན་ལས་ཕུན་ཚོགས་ཟེར་བ་ཞིག་ཡོད་པ་དེ་ངེད་དང་ལོ་ཁམས་མཐུན་བས་ལག་གཡོག་བྱས་ན་འགྱུར་བ་ཡོད། མ་ཤིན་དོ་ཞག་ཙམ་སླེབ་ཡོང་
གསུངས་པ་ལྟར། དཀའ་བཅུ་འཕྲིན་ལས་ཕུན་ཚོགས་སྐུ་ཞབས་སུ་འབྱོར། འདི་དག་གི་སྔ་ཕྱིར་འདོད་ཆོས་ཞུས། གསང་བདེ་འཇིགས་གསུམ་སོགས་ཡི་དམ་གྱི་བསྙེན་སྒྲུབ་དང། ཉམས་ཁྲིད་སྐྱོང་འདོད་དོགས་གཅོད་ཞུ་བ་ལ་
བཀའ་བཅུ་རབ་འབྱམས་སོགས་དུ་མ། ལ་ལ་ལོ་ཤས། འགའ་ཞིག་དབྱར་གནས་ཙམ་སྡོད་མི་ཉུང་མཐའ་འང་བཅུ་རེ་ཙམ་བསྟར་ཆགས་སུ་བྱུང་བར། དད་འབུལ་བསྔོ་རྟེན་གྱི་སྟེང་ནས་ཉིན་རེར་ཇ་གཉིས་རེ་དང། གཞུང་དུ་ཞུ་

[079B] གཙོ་བོར་རྒྱལ་བ་བཙོང་ཁ་པའི་མདོ་སྔགས་ཀྱི་གསུང་རབ་རྣམས་ཀྱིས་ཐོག་དྲངས་པའི་གྲུབ་མཐའ་རིས་སུ་མ་ཆད་བའི་འདོད་ཆོས་ཀྱིས་ཚིམ་བར་མཛད། ཤིང་གླང་ཇུ་ནང་ཐུབ་
པ་ཐེའི་ཇི་སོགས་བྱང་ཕྱོགས་ཧོར་སོག་གི་ཡུལ་གྱི་སྐྱ་སེར་ཇི་སྙེད་འབྱོར། གྲྭ་ཚང་ཆོས་རྗེ་བསོད་ནམས་བཀྲ་ཤིས་དང། དུ་རལ་ནང་སོ་གཉིས་ཀྱིས་གསོལ་བ་བཏབ་ནས། བོད་ཀྱི་རྡོ་རྗེ་གདན་ལྷ་སར་གདན་དྲངས། རྡོ་རྗེ་ཕྲེང་བ་
ཞེ་ལྔ་མའི་དབང། བདེ་མཆོག་དྲིལ་བུ་ལྷ་ལྔའི་དབང། རྟ་མགྲིན་ཡང་གསང། ཐུགས་རྗེ་ཆེན་པོ་སོགས་ཀྱི་དབང་ལུང་རྗེ་གནང་མང་པོ་ཟླ་བ་གཅིག་གི་རིང་ལ་གནང། གསང་འདུས་ཡེ་ཤེས་ཞབས་ལུགས་ཀྱི་དབང་གི་དགུང་མོ་
ས་གཡོས་པ་སོགས་ལྟས་ཡ་མཚན་པ་མང་དུ་བྱུང། རྒྱལ་དབང་ཡོན་ཏན་རྒྱ་མཚོའི་དངུལ་གདུང་གི་རབ་གནས་ལ་པཎ་ཆེན་ཐམས་ཅད་མཁྱེན་པས་གཙོ་མཛད་སེ་འབྲས་ཀྱི་སློབ་དཔོན་ལས་ཐོག་ཟུར་བ་ཐམས་ཅད་འདུས་པར་རྗེ་འདིས་
ཀྱང་བྱོན། སྒོ་མང་སློབ་དཔོན་ཆོས་གྲགས་རྣམ་རྒྱལ་དང་གསང་སྔགས་གསར་སྙིང་གི་མཚམས་ལ་འབེལ་གཏམ་མཛད་པས་མཁས་པ་རྣམས་དགྱེས་པ་བསྐྱེད་བར་བྱས། བར་ཁམས་ནས་རྒྱལ་བ་འཕགས་པ་ལྷ་ཕེབས་ཏེ། ཐོག་
མར་ནི་བཀའ་ཆོས་ཤིག་གསན་བཞེད་ཡིན་པས་དགོངས་འདུས་ཞུ་ཟེར། དེ་ཡོངས་རྫོགས་མ་ཐོབ་གནང་བར་ཐུགས་མཐོ་དམའ་རེ་ཡོད་ཚོད་དུ་གདའ་བས་རྗེས་མ་ཆོས་ནི་མ་ཞུས་འདུག་མི་ཏྲ་བརྒྱ་རྩའི་དབང་ཆོག་ཞིག་བསྐུལ་ནས་

[080A]༄༅། །གསལ་བའི་སྒྲོན་མེ་ཞེས་བ་ཐུགས་རྩོམ་གནང། མེ་སྟག་ལོའི་སྨོན་ལམ་ཆེ་ཆུང་གི་སྐབས་པཎ་ཆེན་ཐམས་ཅད་མཁྱེན་པ་ཕེབས་ལམ་དུ་ཐུགས་བྲེལ་གྱིས་གཡེངས་ནས་ཅུང་ཟད་འགྱངས་དོགས་
དགའ་ལྡན་ཕོ་བྲང་ནས་སྙན་གསན་ཕུལ་བ་ལྟར། པཎ་ཆེན་རིན་པོ་ཆེ་མ་ཕེབས་བར་དུར་མོ་ཆེའི་སྨོན་ལམ་གྱི་ཚོགས་དབུ་མཛད། མེ་ཡོས་ཀྱི་སྟོན་མཇུག་རྒྱལ་དབང་ལྔ་པ་ཆེན་པོའི་སྐུ་ཞབས་སུ་བཀའ་ཐོ་ཞིག་འབུལ་བ་གནང་
བས། དེའི་སྔོན་ཙམ་དུ་ཕྱི་ནས་རླུང་ཡེ་མེད་བར་ནད་དུ་རླུང་དམར་གྱིས་སྐོར་ཚུབ་བྱས་པས། དེའི་ཁྲོད་དུ་མི་དམར་པོ་ཞིག་གཅིག་གིས་མཐོང་འདུག་སྟེ། བེག་ཙེ་འདི་བཀའ་སྡོད་དུ་སོང་གཤིས་ཕྱག་བྲིས་ཀྱི་ཕོ་ཉར་སྔོན་དུ་འོངས་
པ་ཞིག་ཡིན་པར་འདུག་ཅེས་ལྔ་པ་ཆེན་པོ་གསུངས། དེ་ནས་སྐུའི་འཕྲོད་རྟེན་གྱི་ཆེད་ཨེའི་ཆབ་ཆེན་ལ་ཕེབས། དེ་ཡང་གདུལ་བྱའི་ངོར་ཆབ་ལ་བཞུགས་པར་སྟོན་པ་ཙམ་མ་གཏོགས། དོན་སྐུན་ཕེབས་པ་སོགས་ཀྱིས་ད་རེས་
ལས་ཨེ་ཕྱོགས་སུ་ཕེབས་བར་མི་འཆར་ཞིང། འདུལ་དགོས་ཀྱི་གདུལ་བྱ་ལྷག་མ་མང་པོའི་དོན་དུ་དགོངས་ཏེ་མཐོང་ཐོས་དྲན་རེག་བཀའ་འབྲེལ་གྱི་སྒོ་ནས་རྣམ་དཀར་གྱི་ལས་རླབས་པོ་ཆེ་བསྐྲུན། ཁྱད་པར་རི་སྒོ་ཆོས་སྡེར་
ཕེབས་ནས་སྨན་བླ་བདེ་གཤེགས་བདུན་གྱི་དབང། ཆོས་སྐྱོང་སྐོར་གྱི་རྗེས་གནང་སོགས་འདོད་ཆོས་དུ་མ་དང། ཇ་གོས་དར་སོགས་ཟང་ཟིང་གི་འགྱེད་ཀྱིས་ཚམ་པར་མཛད། གྲྭ་བ་རྣམས་ཀྱིས། ཞལ་སྔ་ནས་བྱམས་

[080B] གསོལ་དཔོན་རབ་བརྟན་གྱིས་གཙོས་པའི་སྐྱེ་བོ་མང་པོ་ཡན་ལག་བརྒྱད་པའི་བསླབ་ཁྲིམས་
ལ་འགོད་བར་མཛད། ཕེབས་ཞོར་ཆད་དཀར་རྫོང་དུ་ཞབས་དྲུད་ཁྲི་བས་བསྙེན་བཀུར་གྱ་ནོམ་པ་དང་བཅས་སྙིང་ཐིག་ཞུ་བའི་སྙན་གསན་ཕུལ། འོན་ཀྱང་སྐྱིད་ཤོད་དུ་ཐུགས་རིངས་བས་འཕྲལ་དུ་འབུལ་མ་ཐུབ་སླར་སྒྲུབ་པའི་
བསྟི་གནས་ཉིད་དུ་ཕེབས། དགེ་འདུན་བཅུ་ཕྲག་རེ་ལྷག་པར་ལོ་རེ་བཞིན་དབྱར་གནས་དགག་དབྱེ་གསོ་སྦྱོང་སྟེ་གཞི་གསུམ་གྱི་ཕྱག་ལེན་དང། རྒྱུན་ལྡན་དུ་བསྟན་འགྲོའི་ཕན་བདེའི་ཆེད་དུ། སྔ་ཇ་ལ་ཤེར་སྙིང་ཚར་སུམ་ཅུ་
ནག་པོ་སྐོར་གསུམ། དམག་ཟོར་མ། རྣམ་སྲས། ཞལ་དམར་ནག་ཏྲག་ཤད། དཔལ་ལྷ་སོགས་ཀྱི་མངོན་རྟོགས། དགོངས་ཇ་ལ་བསྐང་གསོ། གཏོར་བསྔོ། སྨོན་ལམ་ཤིས་བརྗོད་པར། ཉེར་ལྔ་བྱུང་རེས་
ཀྱི་གསང་འདུས་མངོན་དཀྱིལ་གྱི་རྒྱུན་འཛུགས་པར་གནང། རྡོ་རྗེ་འཆང་ཆེན་པོའི་ལམ་རིམ། བྱང་ཆུབ་ལམ་རིམ། དབང་ལུང་ཁྲིད་སོགས་སོ་སོའི་རེ་འདོད་དང་སྦྱར་ཏེ་ཆོས་འཕེལ་བར་མཛད། འདི་དག་གི་སྔ་ཕྱི་རྣམས་
སུ་འཇིགས་བྱེད་ཀྱི་ཆོས་འབྱུང་ནོར་བུའི་འཕྲེང་པ་སོགས་བཀའ་རྩོམ་མང་དུ་མཛད། རྐུན་མ་ཞིག་གིས་དར་པོ་ཆེ་བརྐུས་པར། རི་ཁྲོད་པ་རྣམས་ཀྱིས་དར་པོ་ཆེ་སྣངས་ཆུང་ཡང་འདི་རིགས་མང་ན་རྗེས་སོར་རི་ཁྲོད་མི་ཆགས་བས། འདི་

[081A]༄༅། །ལ་མངོན་སྤྱོད་ཀྱི་རྟགས་ཐོན་པ་ཞིག་དགོས་ཞུས་བས། བེག་ཙོའི་ལས་སྦྱོར་གྱིས་ལོ་མ་འགྱངས་པར་མི་དེ་གུམས། དྲག་ལས་གནང་ན་རྭ་སྣུབས་དང་མཚུངས་པའི་མཐུ་བོ་ཆེ་ཞིག་ཡོང་ངེས་
ཀྱང༑ རྩལ་འདོན་མི་གནང། ཞལ་ནས། རྗེ་མི་ལས་ང་མཆོག་ལ་སེམས་དཔའི་རྣལ་འབྱོར་བ་ཡིན་ཞེས་ལུང་འདྲེན་ཀྱང་མཛད། འབྲུག་པ་བཟང་སྡིང་སྐུ་སྐྱེས་རྒྱ་བོད་ཀྱི་སྐད་ཤན་སྦྱར་སྡེབ་སྦྱོར་སོགས་ཡོད་པའི་ཞུ་ཡིག་
སྙན་ངག་གི་ལམ་ནས་དྲངས་པ་ཞིག་ཕུལ་བར། ཞབས་ཕྱི་པ་རྣམས་ཀྱིས། ད་རེས་འདི་པ་དང་མཚུངས་པའི་བཀའ་ཤོག་གནང་བ་ལེགས་ཞུས་པས། ད་ངེད་རང་རི་ཁྲོད་དུ་བསྡད་ནས་གཡེང་བ་གང་ཆུང་དང་དགེ་སྦྱོར་གང་འཕེལ་ལ་
གཙོ་བོར་བྱེད་པ་ལས། ཐ་སྙད་སྤྲོས་པའི་རིགས་ཀྱིས་དགོས་པ་ཆུང། འདི་ལ་ལན་དེ་འདྲ་ཞིག་བྱས་ན། སླར་ཁོང་གིས་དེའི་ལན་བྱེད། ཡང་ལན་གྱི་མནོ་བསམ་གཏོང་དགོས་ཡོང་བས། དེ་ཐམས་ཅད་ཀྱི་འཚབ་ཏུ་དམིགས་རྐང་རེ་
བསྐྱངས་ཀྱང་སླེབ་ཚོད་ཅིག་ཡོད་གསུངས། བཀའ་གདམས་ཀྱི་ཕྱག་ལེན་ལ་ཐུགས་ཤིན་ཏུ་དགྱེས་པས་དབྱར་གནས་དང་དུས་བཟང་མང་པོར་གནས་བཅུའི་སྒྲུབ་མཆོད་སྣར་ཐང་པའི་ལུགས་བཞིན་ཕྱག་ལེན་དུ་གནང། ས་ཕོ་འབྲུག་གི་ལོར་ཆུ་
འཛིན་གྱི་སྒྲིབ་གཡོགས་མེད་པར་ནམ་མཁའ་གཡའ་དག་པ་བཞིན་དུ་ཉིན་བྱེད་དབང་པོའི་འོད་མོག་མོག་པོར་གྱུར་པ་ལ་བརྟེན། སྐྱེ་འགྲོ་ཕལ་ཆེར་ཡིད་ཚམ་ཚོམ་དུ་གྱུར་ཅིང། འདི་འདྲ་གང་གི་རྟགས་ཡིན་ནམ་ཞེས་གླང་སྐབས། གྲུབ་

[081B] ཡི་གེ་དྲུག་པའི་འཕྲིན་ལས་པ་བླ་མ་དུང་དཀར་བ་སོགས་དུ་མས། རྗེ་འདི་པའི་དྲུང་དུ་དྲི་བ་ཞུས་པར། མ་འོངས་འབྱུང་འགྱུར་གྱི་རིམ་པ་བཤད་པའི་ལུང་བསྟན་ལྔ་པ་
ཡངས་པའི་རྒྱལ་ཁམས་བདེ་ཐབས་ཀྱི་སྐུ་རིམ་དགེ་བསྐུལ་གྱི་རིམ་པ་ཕན་བདེའི་འབྱུང་གནས་ཞེས་པ་གནང། དེ་ནི་དུས་གསུམ་ལ་ཆགས་ཐོགས་མི་མངའ་བའི་མངོན་པར་མཁྱེན་པ་དང་ལྡན་པའི་རྟགས་སུ་སྣང་ངོ། དེ་སྐབས་ལོག་རྟོག་ཅན་
རྣམས་ཀྱིས་འཕྱ་སྨོད་ཀྱི་གཏམ་སྣ་ཚོགས་བསྒྲགས་ཀྱང་རབ་བྱུང་བཅུ་གཅིག་པའི་ས་སྦྲུལ་ནས་ལྕགས་འབྲུག་གི་བར་གྱི་དུས་རྟགས་རྣམས་ལ་ནད་རིམས་དང། ཨར་ས་ལང་ལ་བརྟེན་པ་སོགས་དུས་འཁྲུགས་ལྷོ་བྱང་མང་པོར་བྱུང་བ་ཐམས་ཅད་ཀྱི་སྤྱོད་
ཡུལ་དུ་གྱུར། སྐབས་དེར། ཀུན་གྱིས་དམིགས་བརྩེ་མ་ལ་འབད་དགོས་གསུངས་པ་ནི་བསྟན་འཛིན་ཆོས་རྒྱལ་གྱི་ལུང་གིས་གངས་ཅན་གྱི་ལྗོངས་སུ་མངའ་བསྒྱུར་བའི་བརྡར་སྣང། ལྕགས་རྟའི་ལོ་བར་ཁམས་ནས་བ་སོ་རྗེ་དྲུང་རིན་པོ་ཆེ་བྱོན། ཟང་
ཟིང་གི་འབུལ་བ་གྱ་ནོམ་པ་ཕུལ་ཏེ། བདེ་མཆོག་ལཱུ་ཨི་པའི་དབང་བཞི་ཡོངས་རྫོགས་ཞུས། ལྕགས་ལུག་ཞལ་སྔ་ནས་སྐུ་སྐྱེས་རྒྱུད་ཀྱི་འཆད་ཉན་འཇོག་རྒྱུ་ཡིན་པས་བླ་མ་གནང་དགོས་ཚུལ་གྱི་སྙན་གསན་བྱུང་ཡང་མི་ཕེབས་པའི་བཀའ་གསལ་
གནང། ཁལ་ཁ་དཔོན་པོ་ཨ་ཁས་ཏའི་ཆིན། ཆ་ཀར་སྐུ་སྐྱེ། ཅོ་ནེ་ཆོས་རྗེ་སོགས་བྱང་འགྲུལ་མང་དུ་འབྱོར། དབང་བཀའ་རྗེས་གནང་ལུང་སོགས་ཀྱིས་སོ་སོའི་རེ་བ་ཡོངས་སུ་བསྐངས། ཅི་ནའི་ཡུལ་གྲུ་ལས་འོངས་བའི་དངོས་པོ་འགྲོ་

[082A]༄༅། །བའི་ལེགས་སྤྱད་ཀྱི་རྒྱུར་བསྐྲུན། ཆུ་སྤྲེལ་ལོ་སྐུ་ཤིན་ཏུ་བསྙུན་པ་ཞིག་བྱུང་བས། འགའ་ཞིག་གིས་ད་ལོ་བར་གཙོད་ཆེ་བ་ཞིག་མི་ཡོང་ལས་ཆེ་ཞེས་ཞུས་པར། ངེད་གནས་འདིར་སླེབས་ནས་རྟེན་
འབྲེལ་མང་དུ་བརྟགས་པར་ད་ལོ་ཅུང་ཟད་འཚེ་བ་ཙམ་ཡོད་ནའང། རིམ་གྲོས་བཟློག་བར་འདུག་ལོ་དྲུག་གི་རིང་སྡོད་བསམ་པ་ཡོད་གསུངས། ཆུ་བྱ་ཧོར་ཟླ་གསུམ་པའི་ནང་དུ་དགའ་ལྡན་ཕོ་བྲང་དུ་ཕེབས། རྒྱལ་དབང་རིན་པོ་ཆེ་ལ་
ཞལ་བྲམ་གཟུགས་ཀྱི་བླ་མའི་རྣལ་འབྱོར། ནཱ་ག་ར་ཀྵ། བླ་མ་དྲག་པོ། ཐུགས་རྗེ་ཆེན་པོའི་དབང། དུར་ཁྲོད་བདག་པོ་རྣམས་ཀྱི་རྗེས་གནང་ཕུལ། ཤིང་ཁྱིའི་དབྱར་སྨད་སྐུ་ཤིན་ཏུ་བསྙུན་པའི་ཚུལ་བསྟན་ཏེ། གསོལ་སྨན་དང་
སྐུ་རིམ་མང་དུ་བསྒྲུབ། སྒྲུབ་སྡེས་བརྟན་བཞུགས་ཕུལ་བས་སྐུ་ཁམས་དངས་པར་གྱུར། ཤིང་ཕག་ཟླ་བ་གསུམ་བའི་ནང་དུ་རྒྱལ་དབང་རིན་པོ་ཆེ་ཕ་བོང་ཁར་བྱོན་ཏེ་ཟླ་བ་ཕྱེད་གཉིས་ལ་ཐུག་གི་བར་དུ་བཞུགས་ནས་གསང་སྔགས་གསར་
རྙིང་གི་དབང་ལུང་ཁྲིད་མན་ངག་མཐའ་ཡས་པ་གསན། ཡིག་ཆུང་ཉེར་གཅིག་གི་ལྗགས་ལུང་སྐབས་གསུང་སྒྲོས་འདི་རྣམས་ཡི་གེར་མ་བཏབ་ན་རྗེའི་སྙན་བརྒྱུད་རྣམས་རིམ་གྱིས་ནུབ་དོགས་ཚུལ་འདུག་ཅེས་མཁས་གྲུབ་རིན་པོ་ཆེའི་
གསུང་རྣམས་བྱུང་བས་རྐྱེན་བྱས་སྤྱན་ཆབ་ཤར་མར་ཤོར་ཏེ་ཡུག་གཅིག་ལྗགས་ཀློག་གི་མཚམས་འཇོག་དགོས་པ་བྱུང། རྒྱལ་དབང་ལྔ་པ་ཆེན་པོའི་བཀའ་ལས། རྗེ་འདི་རིས་མེད་ཆོས་ལ་མཁྱེན་པ་ཆེ་བས་གྲུབ་མཐའ་མི་གཙང་བར་གླེང་

[082B] གྲུབ་མཐའ་གཙང་གཙང་མོ་ཚོས་ཀྱང་རྒྱལ་བ་ཙོང་ཁ་པའི་བསྟན་པ་ལ་ཐུགས་ཞེན་བཅོས་མིན་རྗེ་འདི་བ་ཙམ་དཀའ་བར་མཆིས་གསུངས། ཕྱག་དཔེ་དཔེ་ཁྲིར་བརྩིགས་པའི་ཚེ་ཡང། རྒྱལ་བ་གཉིས་བའི་གསུང་རབ་རྣམས་
སྟེང་ཁོ་ནར་འོང་བ་གནང། གལ་བོར་འོག་ཏུ་ཆུད་ན་བཀའ་བཀྱོན། བསྐྱེད་རིམ་གྱི་རྟོགས་པ་མཐར་ཕྱིན་པའི་རྟགས་ཀྱི་གསུང་ཐོལ་བྱུང་དུ་ཡང་ཡང་གནང། སླར་ཞིབ་ཏུ་ཞུས་ན་སྦས་པའི་བརྟུལ་ཞུགས་འཛིན། བར་སྐབས་ཤིག་རྫི་བོ་ཞིག་
རྦབ་ལ་ཤོར་ནས་ཤི་བའི་བསྔོ་ཞུས་བྱུང་བས། དེ་མ་ཐག་བཅོས་མིན་གྱི་སྙིང་རྗེ་ཆེན་པོ་བླ་ན་མེད་པའི་རྣམ་པ་དང་བཅས་བསྔོ་སྨོན་མཛད། སླར་སྐུ་མདུན་གྱི་མི་ཚོར་སྦུབ་ཟོས་རྣམ་པའི་ཇི་མི་སྙམ་པ་ལྟ་བུར་བཞུགས། ཐུགས་དམ་བརྟག་པ་
འགའ་ཞིག་ཞུ་མཁན་བྱུང་བ་ན། ཕྱག་འཕྲེང་ལ་བརྩིས་པའི་མོ་ཞིག་གནང་བས་བཀའ་ཕེབས་གང་གནང་གི་ཐོག་ཁོ་ནར་འགྲོ་བ་ཞིག་བྱུང། བླ་མེད་ཀྱི་དབང་བཀའ་རྗེས་གནང་སོགས་མཛད་པའི་ཚེ་དབང་རྫས་མཆོད་པ་ཡོ་བྱད་ཕྲ་མོ་ཚུན་ལ་
ཡང་སོ་སོའི་བཤད་སྤྲོལ་ལྟར་ཞིབ་ཏུ་གནང་བ་མ་གཏོགས་སླ་ཆོས་གཏན་ནས་མི་མཛད། ཁྲིད་ཕྱག་བཞེས་ཀྱི་རིགས་ཀྱང་བླ་མ་འདི་འདི་འདྲ་བཞེད་ཅེས་ཞིབ་ཆ་དང་བཅས་གསུངས། ཧོར་ཟླ་དགུ་པའི་ནང་དུ་ཨར་ས་ལང་གི་དམག་དཔུང་ཆེན་པོ་དང་
བཅས་ཏེ་འདམ་དུ་འབྱོར། སླེབ་མ་ཐག་ཡོང་ཤ་བུའི་དཔོན་ཁག་བཞི་ཙམ་བཅོམ་པ་སོགས་ཀྱི་དྲག་ཤུལ་གྱིས་བོད་རྣམས་སྐྲག་ཅིང། རྒྱལ་བ་གཉིས་པའི་བསྟན་པ་ལ་མི་བསྲུན་པའི་བློ་ཡོད་པ་འདྲ་ཞེས་ཕལ་ཆེར་ཡིད་གཉིས་སུ་གྱུར་ཀྱང་
[083A]༄༅། །རྗེ་འདི་ཉིད་ཀྱིས་སྐྱོན་དུ་འགྱུར་བ་མི་འོང་ཞེས་གསལ་བར་གསུངས། དེ་ཡང་སོག་དམག་དེས་སྤྱིར་བསྟན་པ་དང། བོད་ཁམས་ལ་མི་དགེ་ཁྱད་པར་རྒྱལ་བ་བཙོང་ཁ་པའི་བསྟན་པ་ལ་ངན་སེམས་འཆང་བ་
མཁྱེན་ཏེ། དཔལ་རྡོ་རྗེ་འཇིགས་བྱེད་ཀྱི་རྒྱུད་རྟོག་པ་གསུམ་པའི་དོན་རྒྱས་པར་བཤད་པ་ཁམས་གསུམ་ལས་རྣམ་པར་རྒྱལ་བའི་ཉི་འོད་ཀྱི་འཕྲིན་ལས་རྣམ་བཞིའི་སྒོ་ནས་སྡང་སེམས་ཞི་བ། སྤ་བཀོང་བ། དབང་དུ་བསྡུ་བ་སོགས་ཀྱི་ལས་སྦྱོར་
དང། ཨར་ས་ལང་ལ་ཡང་རྒྱལ་བ་གཉིས་པའི་བསྟན་པ་ལ་གུས་མཆོད་ལྷུར་བླངས་ན་འདི་ཕྱིར་དགེ་བའི་ཞལ་ཏ་དང་ཕྱག་ཐམ་གནང་ངོ། སོག་པོའི་དམག་གིས་ཡར་འབྲོག་ཕྱོགས་སུ་བརྒྱུགས་པ་ལ་བརྟེན། མེ་བྱིའི་དི་བྱད་ཀ་གཙང་པ་ནས་
བོད་ཁྲི་སྐོར་བཅུ་གསུམ་གྱི་དཔུང་གནམ་མཚོ་ལེ་གོང་དུ་བཏེག་གཙང་སྡེ་སྲིད་ཀྱི་གསུང་ལྟར་བོད་སོག་གི་བར་ཆིང་བྱེད་པར་རྒྱལ་དབང་རིན་པོ་ཆེ་འཕན་ཡུལ་རྒྱལ་ལྷ་ཁང་བར་དུ་བྱོན། ཚུར་ལམ་ཕ་བོང་ཁར་ཕེབས་ཏེ་རྗེ་འདི་ཉིད་ཀྱི་དྲུང་དུ་བཀའ་ཆོས་
ཅི་རིགས་གསན། དེའི་ཚེ་ཉེ་འཁོར་དུ་འབྲུམ་པ་མཆེད་པས། ཞལ་ནས། ད་ལོའི་འབྲུམ་ནད་འདི་ཡང་མཐའ་དམག་བོད་དུ་ལྷགས་ཆེ་བས་མཐའ་འདྲེའི་ཁ་རླངས་ཡིན་པས་རྒྱལ་འགོང་གནད་ལ་གཟིར་བའི་སྐོར་འདི་ལག་ལེན་དུ་བསྟར་དགོས་ཚུལ་གྱི་
བསླབ་སྟོན་དང་ལྗགས་ཁྲིད་གནང་བ་རྒྱལ་དབང་རིན་པོ་ཆེས་ཉམས་བཞེས་མཛད་པས་རྟགས་གསལ་བར་ཐོན། རྒྱལ་དབང་རིན་པོ་ཆེ་ནས་བསྟན་པ་དང་སེམས་ཅན་གྱི་དོན་དུ་ཡུན་རིང་པོར་བཞུགས་དགོས་པའི་གསོལ་བ་བཏབ་པས། བྲག་དགོན་དུ་སྐྱེ་བརྟག་

[083B] ང་ལོ་དོན་དྲུག་པ་ཡིན་པས། ད་ཡུན་རིང་སྡོད་ཨེ་ཐུབ་མི་ཤེས་ཞེས་ཞལ་གྱིས་བཞེས་པ་མ་བྱུང། སྐུ་སྐྱེ་བ་གང་དུ་བཞེས་ཞུས་པར་ཡང། སྔར་སློབ་གཉེར་མུས་ལ་རི་ཁྲོད་ཉག་བསྐྱངས་ནས་སྒྲུབ་པ་ཞིག་བྱེད་
རྒྱུ་བྱུང་ན་དག་པའི་ཞིང་གཅིག་ཏུ་སྐྱེ་ཨེ་ཐུབ་ཀྱི་འདུན་པ་ཡིན་ནའང། བར་དུ་རྣམ་གཡེང་དང་དཀོར་གྱི་དབང་གིས་རང་དབང་འདུས་པ་ཞིག་དཀའ་བར་འདུག་ཀྱང། རྒྱ་ཧོར་དབུས་གཙང་སོགས་སུ་སྐྱེ་བ་ལེན་འདོད་ནི་མེད་ཅེས་བཀའ་ཕེབས། དེ་ཡང་
ཐུགས་རང་དབང་མི་འདུས་པ་གསུང་བ་ནི་དགོངས་པ་ཅན་དུ་མངོན། ཧོར་ཟླ་བདུན་པའི་ནང་དུ་ཨར་ས་ལང་མི་བཟང་དང་བཅས་ཇོ་མཇལ་ལ་འོང། རྗེ་འདི་ཉིད་མཇལ་ཏེ། ལེགས་ཉེས་ཀྱི་བརྟག་པ་ཞུ་བ་དང། ཟང་ཟིང་གི་འབུལ་ནོད་མང་དུ་བྱས་
དམ་སེལ་གྱི་རྣམ་པས་ནམ་མཁའ་ཤིན་ཏུ་འཚུབ་ཅིང། ཁྱད་པར་དགེ་འཕེལ་གྱི་རི་རྒྱུད་ནས་སྣ་དྲངས། ཕ་བོང་ཁའི་བར་སེར་བ་དྲག་ཏུ་བབས། དེ་འཕྲལ་བསྐང་བཤགས་དང་གཏོར་འབུལ་སོགས་མཛད་པས་ནམ་མཁའ་དྭངས། བརྟག་པ་ཡང། ཨར་
ས་ལང་ཕར་མཚོ་ཁར་ལོག་ན་ཕ་དང་ཨེ་འཕྲད་ཞུས་པས་མི་འཕྲད་ཅིང་བར་ཆད་ཆེ་བ་འདུག་གསུངས། ཕའི་བློན་པོ་ཐའི་ཅང་གིས་ང་འདི་ནས་མགྱོགས་པར་མཚོ་ཁར་ཕྱིན་ན་དཔོན་པོ་དང་ཨེ་མཇལ། སྡེ་རྣམས་འཚམ་པོར་ཨེ་ཡོད། དཔོན་སྐུ་ཁམས་
ཨེ་བཟང་ཞུས་པས། ད་ལྟ་སྡེ་ཡང་འཚམ་པོར་ཡོད། དཔོན་ཡང་སྐུ་ཁམས་བཟང་བར་འདུག་ཁྱོད་དང་དཔོན་མི་མཇལ་གསུངས། ཐའི་ཅང་གི་བསམ་པ་ལ། དཔོན་སྐུ་ཁམས་བཟང། སྡེ་འཚམ་པོར་ཡོད་ན་ཟླ་བ་གཉིས་གསུམ་ལ་

[084A]༄༅། །ང་མཚོ་ཁར་ནི་སླེབ་འགྲོ། བརྟག་པ་འདི་ཅི་འདྲ་ཡིན་བསམ་པ་ཤར་བ་རྗེས་སུ་གླེང་བརྗོད་བྱུང་འདུག་དེ་ནས་ཟླ་བ་དྲུག་ཐོག་ལ་བར་ཁམས་སུ་ཨར་ས་ལང་དཔོན་གཡོག་ནང་འཁྲུག་དང། མཚོ་ཁར་
ཨོ་རོད་ཀྱི་དམག་གིས་བཅོམ་པ་དུས་མཉམ་དུ་བྱུང། མེ་གླང་གི་ལོ་ལ་དབྱར་གནས་སོགས་སྔར་བཞིན་རྒྱས་པ་གནང། གནས་བཅུ་ཕྱག་མཆོད་ཀྱི་ཞལ་བཀོད་དང། ཐ་མའི་ཞལ་གདམས་ཀྱང་མང་དུ་གསུངས། དགག་དབྱེ་
གྲོལ་རྗེས་ཧོར་ཟླ་བརྒྱད་པའི་ཚེས་བརྒྱད་ནས་སྐུ་ཅུང་ཟད་བསྙུད་བའི་ཚུལ་བསྟན་པར་ཉི་ཐང་དྲུང་འཚོ་པ་སོགས་སྨན་པ་རྣམས་ཀྱིས་འཕྲོད་བརྟེན་མང་དུ་བྱས་ཀྱང་ཕན་པ་ཆེར་མ་བྱུང། ཚེས་དགུ་དང་བཅུའི་ཉིན་ནམ་མཁའ་ལ་ཡང་ཡང་གཟིགས་
ཀྱིན་བཞང་མོ་དང་བཅས་ཏེ་དགྱེས་པའི་རྣམ་འགྱུར་མང་དུ་མཛད། ཚེས་བཅུ་གཅིག་གི་སྲོད་ལ་ཞིང་འདིའི་མཛད་པ་ཐ་མ་བསྟན་ཏེ་ཆོས་ཀྱི་དབྱིངས་སུ་སྐུ་གཤེགས་པའི་ཚུལ་བསྟན། ཞག་བདུན་གྱི་བར་དད་ལྡན་གསོལ་བ་འདེབས་
པ་རྣམས་ཀྱི་ཆེད་དང། དམངས་ཕལ་པ་རྣམས་ཀྱི་དད་པའི་གསོས་སུ་ཐུགས་དམ་ལ་བཞུགས་པའི་རྟགས་དྲི་བཟང་པོས་ཁྱབ་པ་དང། སྐུ་མདངས་མ་ཡལ་བ་སོགས་བྱུང། ཆོས་བཅུ་དགུའི་ཉིན་སྨད་རྒྱུད་གྲྭ་ཚང་གི་སློབ་དཔོན་ཆོས་རྗེ་
ཆོས་རྒྱལ་བས་ཐོག་དྲངས་དཔོན་སློབ་ཐམས་ཅད་ཀྱིས་གདུང་མཇལ་དང། སྐུ་གདུད་རིན་པོ་ཆེའི་དྲུང་དུ་འདུས་པའི་སྨོན་ལམ་མགྲིན་གཅིག་ཏུ་གསུངས་པས་མཚམས་སྦྱར་ཏེ། འཆི་བ་འོད་གསལ་ཆོས་ཀྱི་སྐུ་ལས་བར་དོ་ལོངས་སྤྱོད་

[084B] གདུང་ཆོག་ལ་དགེ་སློང་རི་ཁྲོད་པ་རྣམས་ཀྱིས་དཔལ་གསང་བ་འདུས་པའི་དཀྱིལ་འཁོར་གྱི་ཆོ་གའི་སྒོ་ནས་ཀུན་ཏུ་བཟང་པོའི་མཆོད་སྤྲིན་ཟད་མི་ཤེས་པ་འབུལ་བ་དང། རྒྱུད་སྟོང་
སྨད་ཚོར་འདུས་བའི་སྟོང་རྩ། སེར་འབྲས་དགེ་གསུམ་ལ་མང་འགྱེད། པཎ་ཆེན་ཐམས་ཅད་མཁྱེན་པ་སོགས་བླ་མ་རྣམས་ལ་ཐུགས་དམ་འདེགས་ཆས་ཀྱིས་མཚོན་དགོངས་པ་རྫོགས་ཐབས་རྒྱ་ཆེན་པོ་བཀའ་བཅུ་པ་འཕྲིན་ལས་ཕུན་ཚོགས་ཀྱིས་
དོ་དམ་བྱས་ཏེ་བསྒྲུབས། དེ་ཡང་ཞལ་ཆེམས་བཞིན། གླང་ལོའི་འཕྲོ་མ་རྫོགས་ཀྱི་རིང་སྐུ་གདུང་རིན་པོ་ཆེ་བཞུགས་པ་འགབ་པར་ཀུན་མཐུན་ཏེ། ཚེས་ཉི་ཤུའི་དགོངས་མོ་ཆོས་རྗེ་སྔགས་རམ་པ་དང་ཉི་ཐང་སློབ་དཔོན་གཉིས་ཀྱིས་སྦུར་ཆས་བྱས་ནས་
མཆོད་པའི་རྟེན་དུ་བཞུགས་སུ་གསོལ། ཟླ་བ་བཅུ་པའི་ནང་དུ་བསྟན་འཛིན་ཆོས་ཀྱི་རྒྱལ་པོ་དང། ཅོ་ནེ་ཆོས་རྗེ་སོགས་ཀྱིས་གདུང་མཇལ་དུ་བྱོན། དངུལ་སྲང་ལྔ་བཅུ་མ། དངུལ་གྱི་ཀ་ཏོར་སོགས་རྟེན་བཞེངས་ཀྱི་མཐུན་རྐྱེན་མཆོག་དམན་
དུ་མས་མང་དུ་ཕུལ། བྱེས་པ་སློབ་དཔོན་བྱམས་པ་སྨོན་ལམ་དང། རི་ཁྲོད་པ་རྣམས་ཀྱིས་གདུང་ཞུགས་སུ་ཕུལ་བས་ནམ་མཁའ་དྭངས་པ་དང། འཇའ་འོད་ཀྱི་གུར། མེ་ཏོག་གི་ཆར་བབས། ཕྱིར་མི་ལྡོག་པའི་རྟགས་སུ་དབུ་ཐོད་
བམ་རིལ། ཐུགས། སྐུ་ཉུངས་འབྲུ་ལྟ་བུའི་རིང་བསྲེལ་འགའ་ཞིག་བྱོན། ས་སྟག་ནང་དུ་བྱང་ཆུབ་ཆེན་པོའི་མཆོད་རྟེན་མཐོ་བཅུ་པ་ཉིད་ཆོས་རྗེ་སྔགས་རམ་པས་ཐིག་རྩ། གཟུངས་གཞུགས་འབུལ་བ་དང། གང་ཅིའི་ཁུར་ལེན་

[085A]༄༅། །བཀའ་བཅུ་པས་བགྱིས་ཏེ། བལ་པོ་བདུན་གྱིས་ཟླ་བ་གཅིག་ལ་གེགས་མེད་པར་ལྷུན་གྱིས་གྲུབ། རི་ཁྲོད་པ་རྣམས་ཀྱིས་རབ་ཏུ་གནས་པ་མཛད་དེ། བཀྲ་ཤིས་པའི་མེ་ཏོག་གི་ཆར་ཕབ་པོ། རྗེ་འདི་
ཉིད་ཀྱི་གསུང་ལས་སྐྱེས་པའི་སློབ་མ་ཡང། རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་ངག་དབང་བློ་བཟང་རྒྱ་མཚོ་དཔལ་བཟང་པོ། ཟུར་ཆེན་དཔལ་འབྱོར་འཕྲིན་ལས་རབ་རྒྱས་སོགས་མཁས་གྲུབ་གཉིས་ལྡན་གྱི་
སྐྱེས་མཆོག་མཐའ་ཡས་པ་མཆིས། བསྟན་པའི་རྒྱུན་ལ་དགོངས་ནས་སྔ་ཕྱིར་ལེགས་པར་བཤད་པའི་རྩོམ་པ་ཡང། ཐམས་ཅད་མཁྱེན་པ་དགེ་འདུན་རྒྱ་མཚོས་མཛད་པའི་བླ་མ་མཆོད་པའི་རྣམ་བཤད། འཇིགས་བྱེད་ཆོས་འབྱུང་
འཇིགས་བྱེད་ཀྱི་འཕྲིན་ལས་བཞིའི་སྦྱིན་སྲེག་དབུ་མའི་ལྟ་ཁྲིད། ཕར་ཕྱིན་གྱི་ཊཱིཀྐ་ཤིན་ཏུ་གསལ་བ། སྐྱབས་འགྲོའི་རྣམ་བཤད། བདེ་བ་ཅན་གྱི་སྨོན་ལམ་གྱི་ཊཱིཀྐ། ས་གསུམ་མའི་ཊཱིཀྐ། སྨན་བླ་བདེ་གཤེགས་བདུན་གྱི་
དབང་ཆོག་བརྡ་འགྲོལ་བློ་བཟང་དགོངས་རྒྱན། འཆད་རྩོད་རྩོམ་གསུམ་གྱི་རྣམ་བཞག་མཁས་པ་ཀུན་གྱི་འཇུག་ངོགས། ཞལ་གདམས་དྲིས་ལན་གྱི་རིགས། བྱང་གཏེར་ཐུགས་སྒྲུབ་ཀྱི་མངོན་རྟོགས་སོགས་མདོ་སྔགས་ཀྱི་བསྟན་བཅོས་
མང་དུ་མཛད་དེ། རྒྱལ་བའི་བསྟན་པ་རིན་པོ་ཆེ་གསལ་བར་བྱས་སོ།། །།སྨྲས་པ། འཁོན་རིགས་འཆི་མེད་ཚལ་ལས་འཁྲུངས་པ་གང། །ངོ་མཚར་ལང་ཚོའི་འདབ་འཕྲེང་མ་རྫོགས་ཀྱང། །ལེགས་བཤད་འདོད་དགུའི་ཆར་ཆེན་འབེབས་

[085B] །སྔོན་མེད་དཔག་བསམ་ཤིང་ཆེན་འདི་ཡ་མཚན། །སྔོན་སྦྱངས་མང་ཐོས་བག་ཆགས་ཡོངས་སད་པས། །རབ་འབྱམས་ཤེས་བྱའི་ཚོན་རིས་མ་ལུས་པ། །གཞོན་ནུའི་མིག་སྔར་པྲ་ཕབ་གཟུགས་བརྙན་བཞིན། །ཁྱོད་བློའི་མེ་ལོང་དྭངས་པར་ཅི་ཡང་གསལ། །
རྣམ་མང་མཁས་གྲུབ་བཅུ་གཉིས་བདག་པོ་ཡི། །ཟབ་རྒྱས་མན་ངག་འོད་སྟོང་ཀུན་འཐུངས་པའི། །རྒྱལ་སྲས་སྦྲང་རྩིའི་རྒྱལ་མཚན་དབང་པོ་དེ། །དུས་མཐར་སྐལ་བཟང་བུང་བའི་ཉེར་འཚོར་གྱུར། །ཐོས་བསམ་དྲི་མེད་རིགས་པའི་འཐོར་རླུང་གིས། །བདག་འཛིན་རྨོངས་པའི་སྤྲིན་
ཚོགས་དྲ་བ་ཀུན། །དབྱིངས་སུ་བསྐྲད་པས་ཁྱོད་ཐུགས་ཀུན་གསལ་ངོས། །སྟོང་ཉིད་ཉིན་བྱེད་སྒེག་མོའི་རྩེ་དགའ་འཛིན། །མདོ་རྒྱུད་མན་ངག་ཀུན་གྱི་ཕ་མཐར་སོན། །ཉམས་དང་རྟོགས་པའི་བང་མཛོད་བདག་གིར་མཛད། །མཐུ་ལྡན་ཆོས་སྐྱོང་བསྲུང་མ་བྲན་དུ་བཀོལ། །ཁྱོད་ནི་ཐུབ་བསྟན་རྒྱ་མཚོའི་
དེད་དཔོན་ནོ། །ཞེས་པ་ནི་མཁས་གྲུབ་ཆེན་པོ་འཁོན་སྟོན་དཔལ་འབྱོར་ལྷུན་གྲུབ་ཏུ་སྐུའི་སྐྱེ་བ་བཞེས་པའི་ཡལ་འདབ་སྟེ་བཅུ་གཉིས་པའོ།།    ༈    །།རྣམ་དག་ཚངས་སྤྱོད་ཆ་ཤས་ཡོངས་སུ་གང། །བྱམས་དང་སྙིང་རྗེའི་བསིལ་ཟེར་འཕྲེང་བ་ཡིས། །
ལུས་ཅན་ཕན་བདེའི་ཀུ་མུད་རྒྱས་མཛད་པ། །གྲགས་པ་འོད་ཟེར་ཞབས་ལ་གུས་པས་འདུད། དེ་ཡང་འཁྲུངས་རབས་ལས། རྒྱལ་བསྟན་ས་མོས་ཚལ་མཆོག་ཁ་འབྱེད་པའི། །གྲགས་པའི་འོད་ཟེར་འགྱེད་མཁས་གྲུབ་པའི་གཙོ། །མཐོང་ཐོས་
དྲན་རིག་སྨིན་ཅིང་གྲོལ་མཛད་པ། །དཔལ་ལྡན་བླ་མ་དམ་པར་གསོལ་བ་འདེབས། ཞེས་གསུངས་པ་ལྟར། ཆོས་ཀྱི་རྗེ་གྲགས་པ་འོད་ཟེར་དུ་སྐུའི་སྐྱེ་བ་བཞེས་པའི་ཚུལ་ནི། མདོ་སྨད་བཙོང་ཁའི་ཡུལ་གྱི་ཧུ་ལན་ནུ་ར་ཞེས་པའི་ལུང་བའི་

[086A]༄༅། །མདོར་ཉེ་བར། ལྕང་སྐྱ་ཟེར་བའི་གྲོང་ཚེ་ཆེ་ཆུང་འཚམ་པ་ཞིག་ཡོད་པ་དེར་སྐུ་སྐྱེ་བ་བཞེས། གཞོན་ནུ་ནས་བསྟན་པའི་སྒོར་ཞུགས་ཏེ། ཡོན་ཏན་ཀུན་གྱི་གཞིར་གསུངས་པའི་ཚུལ་ཁྲིམས་ལས་རབ་བྱུང་གི་
ཚུལ་ཁྲིམས་རྣམ་པར་དག་པ་བཞེས། རྒྱལ་བ་ཡོན་ཏན་རྒྱ་མཚོ་དང། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་ཡབ་སྲས་གཉིས་ཀྱིས། ཕན་བདེའི་གཞི་རྩ་སངས་རྒྱས་ཀྱི་བསྟན་པ་རིན་པོ་ཆེ་བླ་ནས་
བླར་སྤེལ་བའི་ཆེད་དུ་རྒྱལ་སྲས་དོན་ཡོད་ཆོས་ཀྱི་རྒྱ་མཚོ་རྫོང་བརྡའ་མཛད་དེ་གསར་དུ་འདེབས་པ་གནང་བའི་དགོན་ལུང་དུ་གྲགས་པ་མདོ་སྨད་ཀྱི་དགོན་བ་ཇི་སྙེད་ཡོད་པ་རྣམས་ཀྱི་ནང་ནས། མཚན་ཉིད་ཀྱི་འཆད་ཉན་ཐོག་མར་ལེགས་པར་
དར་བའི་ཆོས་སྡེ་ཆེན་པོ་དགའ་ལྡན་བྱམས་པ་གླིང་དུ་ཆོས་གྲྭར་ཞུགས། དམ་ཆོས་རྒྱ་མཚོ་ཞེས་པའི་ཡོངས་འཛིན་མཚན་གཞན་སུམ་བྷ་སློབ་དཔོན་པར་གྲགས་པའི་དམ་པ་རིན་པོ་ཆེ་དེ་ཉིད་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནས་
ལོ་འགའ་ཞིག་གི་རིང་མཚན་ཉིད་ཀྱི་ཕྱོགས་ལ་ཐོས་བསམ་མཛད། དེ་རྗེས་དབུས་གཙང་དུ་ཕེབས་འབྲས་སྤུངས་ཀྱི་དཔལ་ལྡན་བཀྲ་ཤིས་སྒོ་མང་གི་ཆོས་གྲྭར་ཞུགས་ཏེ་དབུ་ཕར་འདུལ་མཛོད་སོགས་ལ་གསན་སྦྱོང་ཚུལ་མཐུན་མཛད། དམས་
རིང་ཆོས་སྡེ་ཆེན་པོར་གྲྭ་སྐོར་གནང། བཤད་པ་དམ་བཅའ་ཁས་ལེན་སོགས་ཕུལ་ཏུ་བྱུང་བའི་སྒོ་ནས་རབ་འབྱམས་པའི་མཚན་གསོལ། དེ་དུས་མཁས་པའི་གྲགས་པ་ཧ་ཅང་མི་ཆེ་ནའང་བསླབ་ཚུགས་བཙུན་པས་ལྟག་སྒོའི་དགེ་སློང་

[086B] ཁོང་བཞུགས་པའི་སྤྱི་ཁང་ལ་ལྷག་སྒོ་རྒྱབ་ཟེར་བས་ལྟག་སྒོའི་དགེ་སློང་དུ་གྲགས། དབུས་ནས་རང་ཡུལ་དུ་བྱོན་ཏེ་དགོན་ལུང་དུ་ཕེབས་
སུམ་བྷ་སློབ་དཔོན་པ་དེ་ཉིད་རྗེ་འདིའི་སྐུ་ཡོན་ཀུན་སྤྱོད་སོགས་ལ་ཐུགས་ཤིན་ཏུ་མགུ་ནས་མཚན་ཉིད་ཀྱི་བརྩི་བཞག་གཏོང་བའི་སློབ་དཔོན་དུ་བསྐོས་བར། ཁོང་གིས་ཀྱང་བླ་མའི་བཀའ་བཞིན་དུ་བརྩི་བཞག་གཏོང་བ་དང། འཆད་ཉན་
གྱི་དོ་དམ་སོགས་ལ་ཐུགས་བརྩོན་ཆེ་བར་མཛད་ཅིང། གྲྭ་བ་རྣམས་ཀྱིས་ཀྱང་བརྩི་བཞག་འཛིན་སྐྱོར་སྦྱངས་སོགས་ལ་འབད་དེ་འཆད་ཉན་གོང་འཕེལ་དུ་གྱུར་པ་ན་ཤེས་རབ་རྒྱ་མཚོ་སོགས་ནག་པོའི་ཕྱོགས་སུ་གྱུར་པའི་གྲྭ་རྒན་འགའ་
ཞིག་གིས་ཁ་སྨྲས་བྱས་པར་བརྟེན། དབེན་པའི་གནས་མཆོག་རི་བོ་དན་ཏིག་ཏུ་བྱོན་ནས་ཐུགས་དམ་ཟབ་མོའི་རྣལ་འབྱོར་ལ་རྩེ་གཅིག་ཏུ་བརྩོན་པར་མཛད་པས་མངོན་པར་རྟོགས་པའི་ཡོན་ཏན་ཁྱད་པར་ཅན་ཐུགས་རྒྱུད་ལ་འཁྲུངས་
བར་སྐབས་ཤིག་ཐད་རིང་ཐར་པ་གླིང་ནས་འཆད་ཉན་གསར་འཛུགས་ཀྱི་སློབ་དཔོན་དུ་གདན་དྲངས་པ་ལྟར། དེར་བྱོན་ཏེ་འཆད་ཉན་གསར་དུ་བཙུགས་ནས་བློ་གསལ་སྐྱེ་བོའི་ཚོགས་ལ་ལེགས་པར་བཤད་པའི་དགའ་སྟོན་སྩོལ་བར་
མཛད། ཐང་རིང་གི་ཆོས་གྲྭ་ནས་སློབ་གཉེར་བ་འགའ་ཞིག་དགོན་ལུང་དུ་གྲྭ་སྐོར་དུ་ཕྱིན་པར། དམ་བཅའ་དང། བགྲོ་གླེང་སོགས་ཕུན་སུམ་ཚོགས་པ་བྱུང་བས་དགོན་ལུང་གི་ཆོས་གྲྭ་བ་རྣམས་ཀྱི་ཡིད་ཕྲོགས་པ་བྱུང་བར་བརྟེན། སྔར་

[087A]༄༅། །གྱི་ཁ་སྨྲས་བྱེད་མཁན་རྣམས་ཀྱིས་འགྱོད་ཚངས་དང་བཅས་བཤགས་པ་ཕུལ་བ་བཞེས་ཏེ། དགོན་ལུང་པ་རྣམས་ཀྱིས་གདན་དྲངས་པ་ལྟར་བྱོན་ནས་སླར་ཡང་མཚན་ཉིད་ཀྱི་བླ་མའི་གོ་སར་ཕེབས་ནས་འཆད་ཉན་
ཤིན་ཏུ་འཕེལ་བར་མཛད། དོན་གཉེར་ཅན་དུ་མ་ལ་དབང་དང་རྗེས་གནང། ལུང་ཁྲིད་མན་ངག་སོགས་སོ་སོའི་འདོད་པ་ལྟར་སྩལ་ཏེ་རྒྱལ་བའི་བསྟན་པ་རིན་པོ་ཆེ་རྒྱས་པར་མཛད། དེ་ལྟར་བསྟན་འགྲོའི་མཛད་པ་རྣམས་མཐར་ཕྱིན་ནས་སྐུ་
དངོས་ཀྱི་གདུལ་བྱ་རྫོགས་པ་ན་དགའ་ལྡན་མཁའ་སྤྱོད་ཀྱི་གནས་སུ་གཤེགས་པའི་ཚུལ་བསྟན་ཏོ། སྨྲས་པ། རབ་དཀར་དད་པའི་རྩ་བ་མཆོག་ཏུ་བརྟན། །རྒྱ་ཆེན་བརྩོན་པའི་ཡལ་འདབ་རྒྱས་པའི་རྩེར། །ཚངས་སྤྱོད་འབྲས་བུའི་ཁུར་གྱིས་
ཡོངས་དུད་པ། །བཤེས་གཉེན་ཡོངས་འདུའི་དབང་པོ་བསྔགས་པར་འོས། །སྲིད་པའི་ཕུན་ཚོགས་རྩྭ་རྩེའི་ཟིལ་བ་དང། །སྤུ་གྲིའི་སོར་ཆགས་སྦྲང་རྩི་ལྟར་དགོངས་ནས། །གྲུབ་པས་བསྟེན་པའི་དབེན་པའི་གནས་མཆོག་ཏུ། །ཟབ་མོའི་ལམ་
ལ་གཞོལ་བ་འདི་རྨད་བྱུང། །ཕུལ་ཏུ་བྱུང་བའི་མངོན་པར་རྟོགས་པ་ཡི། །ཡོན་ཏན་དུ་མའི་ཚོགས་ཀྱིས་རྒྱུད་གཏམས་ཀྱང། །བུམ་ནང་མར་མེ་ཇི་བཞིན་བཀའ་གདམས་པའི། །རྣམ་ཐར་འཛིན་ཁྱོད་བསྟན་པའི་སྲོག་ཤིང་ཡིན། ཞེས་བ་ནི་
ཆོས་ཀྱི་རྗེ་གྲགས་པ་འོད་ཟེར་དུ་སྐུའི་སྐྱེ་བ་བཞེས་པའི་ཡལ་འདབ་སྟེ་བཅུ་གསུམ་པའོ།།    ༈    །།བློ་གྲོས་སྤྱན་སྟོང་མངོན་པར་གཡོ་བས་ཤེས་བྱའི་དེ་ཉིད་མ་ལུས་གཟིགས། །རྨད་བྱུང་ལུང་དང་རིགས་བའི་མཚོན་ཆས་རྒོལ་ངན་སྦྱིན་སྐྱེས་ཀུན་

[087B] །མདོ་སྔགས་ལེགས་བཤད་བདུད་རྩིའི་དཔལ་གྱིས་སྐལ་བཟང་མཁར་ཉལ་ཀུན་སྐྱོང་བ། །མཁས་མཆོག་ལྷ་བརྒྱའི་གཙུག་རྒྱན་བཤེས་གཉེན་བ་དེ་སོགས་བདག་པོར་འདུད། །དེ་ཡང་འཁྲུངས་རབས་ལས། དག་གི་དབང་ཕྱུག་
དུར་སྨྲིག་འཛིན་པ་ཡི། །མདོ་སྔགས་གསུང་རབ་ཀུན་གྱི་སྙིང་པོའི་དོན། །ཚུལ་བཞིན་ལེགས་བཤད་ཀུན་ལ་སྦྱིན་མཛད་པ། །བློ་བཟང་ཆོས་ལྡན་ཞབས་ལ་གསོལ་བ་འདེབས། །ཞེས་གསུངས་བ་ལྟར། ཡོངས་རྫོགས་བསྟན་པའི་མངའ་
བདག་རྡོ་རྗེ་འཆང་བློ་བཟང་ཆོས་ལྡན་དཔལ་བཟང་པོར་སྐུ་སྐྱེ་བ་བཞེས་པའི་ཚུལ་ནི། མདོ་སྨད་བཙོང་ཁའི་ལྗོངས་གཡི་དགེ་ཞེས་བྱ་བའི་ཆར་གཏོགས། རྟ་ཕྱུག་ཏུ་གྲགས་པའི་གྲོང་དུ་ཡབ་ཞན་ཅི་ནས་ཚོང་ལ་འོངས་ཏེ། གྲོང་དེར་གཞི་ཆགས་པའི་
ཇང་ཡེ་ཧར་ཞེས་པ་རང་བཞིན་དྲང་ཞིང་གཡོ་སྒྱུས་དབེན་པ། ངོ་ཚ་ཤེས་ཤིང་ཁྲེལ་ཡོད་པ་སོགས་ཡ་རབས་ཀྱི་ཡོན་ཏན་དུ་མ་དང་ལྡན་ཞིང། ཡུམ་ནི་ཐར་མོ་མཚོ་ཞེས་པ་དང་རྒྱུད་འཇམ་ཞིང་དཀོན་མཆོག་ལ་དད་པ་ཞིག་སྟེ། ཡབ་ཡུམ་དེ་གཉིས་
ཀྱི་སྲས་སུ་ཆུ་རྟ་མགོ་ཟླ་བའི་ཚེས་བཅུའི་མཚན་མོ་སྐུ་བལྟམས། ལྷུམས་སུ་ཞུགས་པའི་ཚེ་ཡུམ་གྱི་མནལ་ལམ་དུ་ཉི་མའི་དཀྱིལ་འཁོར་ས་ནས་རྙེད་པ་སོགས་རྨི་ལྟས་ཡ་མཚན་པ་མང་དུ་བྱུང། དེ་ནས་མཐུན་པའི་ཡོ་བྱད་དག་གིས་སྐྱེད་བསྲིངས་
ཏེ་ལོ་ཁ་ཤས་ལོན་པ་ན་སྔོན་གནས་རྗེས་དྲན་གྱི་མཐུས། ང་ལྕང་སྐྱ་བླ་མ་ཡིན། ང་ལ་གྲ་བ་དང་རྟེན་གསུམ་འདི་དང་འདི་བྱ་བ་ཡོད་ཚུལ་གྱི་གསུང་གསལ་བོ་གནང་བྱུང་བར། ཡབ་ཡུམ་གཉིས་ཀྱིས་སྐུ་སྐྱེ་རྣམས་ཀྱི་གནས་ཚུལ་མ་གསན་ཅིང་མི་
[088A]༄༅། །མཁྱེན་པར་བརྟེན། དེ་སྐད་མ་ཟེར་ཞེས་བཀག་པས་ཅི་ཡང་མི་གསུང་བའི་ཚུལ་མཛད་དེ་ལྐུགས་བ་ལྟ་བུར་བཞུགས། དེ་ནས་ཡབ་ཡུམ་གཉིས་ཐུགས་མ་བདེ་བར་ལྐུགས་ཁ་འབྱེད་པའི་ཐབས་དང་
རིམ་གྲོ་མང་དུ་བྱས་པས་ཅང་མ་ཕན་པར་ལུས་བསྒྱུར་ཏེ་དགེ་བསྙེན་དུ་བསྒྲུབས་ནས་མཚན་ལ་དགེ་འདུན་སྐྱབས་ཞེས་པས་བཏགས་རིམ་གྱིས་སྨྲ་ཐུབ་པར་གྱུར། དེ་ནས་ཡི་གེ་འབྲི་ཀློག་ཆོས་ཉན་བཤད་སོགས་ཀྱི་རྣམ་པས་སྐུ་རྩེད་མཛད་པ་
ཐང་རིང་ཁྲི་བ་ལས་ཐོག་པ་ལྡན་མ་གྲུབ་ཆེན་ཚུལ་ཁྲིམས་རྒྱ་མཚོས་གསན་ནས་བུ་ཆུང་ཁྲིད་ཤོད་གསུངས་པ་ལྟར་སྐུ་མདུན་དུ་མཇལ་བར་བྱོན་བས་ཐུགས་བརྩེ་བའི་རང་བཞིན་མཛད་ཅིང་ཞྭ་སྣམ་དང་གཟན་ལ་སོགས་པའི་གནང་སྦྱིན་སྩལ་ཏེ་རྟེན་
འབྲེལ་སྒྲིག་པ་གནང། དེ་ནས་ལྕང་སྐྱ་བླ་མའི་དཔོན་པོ་སོགས་ཀྱིས་ཐོས་ནས་བླ་མ་གོང་མའི་ཡོ་བྱད་འགའ་ཞིག་ངོས་འཛིན་མཛད་བཅུག་པར་ངོས་འཛིན་འཁྲུལ་མེད་དུ་བྱུང་ཞིང། པཎ་ཆེན་རིན་པོ་ཆེར་ཞུས་པས་ཆོས་རྗེ་གྲགས་པ་འོད་ཟེར་གྱི་
སྐུ་སྐྱེ་འཁྲུལ་མེད་ཡིན་ཚུལ་གྱི་བཀའ་ལུང་གསལ་བོ་སྩལ། དེ་ནས་དགུང་ལོ་ལྔ་བཞེས་པའི་ཚེ་དགོན་ལུང་སྤྱི་སྒེར་གྱི་མི་སྣ་ལྕང་སྐྱའི་དཔོན་པོ་གྲྭ་བ་དང་བཅས་པས་ཐང་རིང་ཐར་པ་གླིང་དུ་གདན་དྲངས་ནས་བཞུགས་སུ་བཅུག་ལྡན་མ་གྲུབ་
ཆེན་ཚུལ་ཁྲིམས་རྒྱ་མཚོ་དང། ཁྲི་ཐོག་པ་ཕུན་ཚོགས་བཟང་པོའི་མཚན་ཅན་གཉིས་ཀྱི་དྲུང་དུ་རབ་ཏུ་བྱུང་ནས་མཚན་བསྟན་འཛིན་ལེགས་བཤད་རྒྱ་མཚོར་གསོལ། དེ་ནས་སྐྱ་ཐ་རབ་འབྱམས་བ་ཟེར་བ་དགེ་རྒན་དུ་བསྟེན་ནས་ཀློག་

[088B] དེ་ཀའི་ཞར་ལ་སྔོན་འཇུག་རྗེས་འཇུག་གི་ཁྱད་པར་དང། རྣམ་དབྱེའི་སྐོར་རྣམས་ཀྱང་ཕལ་ཆེར་མཁྱེན་པ་བྱུང། དགུང་ལོ་དགུ་བཞེས་པ་
ལྕགས་སྟག་གི་ལོར། ཆོས་སྡེ་ཆེན་པོ་དགོན་ལུང་བྱམས་པ་གླིང་དུ་གདན་དྲངས། ཁྲི་ཐོག་པ་ཡོངས་ཀྱི་དགེ་བའི་བཤེས་གཉེན་ཆེན་པོ་དོན་གྲུབ་རྒྱ་མཚོའི་ཞལ་སྔ་ནས་དང། སུམ་བྷ་སློབ་དཔོན་པ་དམ་ཆོས་རྒྱ་མཚོ་རྣམ་གཉིས་ཀྱིས་གཙོས་
མཆོག་དམན་ཀུན་གྱིས་བསུ་བ་སེར་སྦྲེང་སྟོན་མོ་སོགས་ཤངས་ལེན་ཡང་དག་པ་མཛད། སྤྲུལ་བའི་སྐུ་རིན་པོ་ཆེ་ཉིད་ནས་ཀྱང་དེར་འདུས་པ་ཀུན་ལ་བཀའ་ཆོས་དང་ཕྱག་དབང་བཅས་སྩལ་ཏེ་སྨིན་གྲོལ་གྱི་ལམ་བཟང་པོར་བཀོད། དགུང་ལོ་བཅུ་
གཅིག་པ་ཆུ་ཕོ་འབྲུག་ལ། གོང་མ་ཤུན་ཅི་རྒྱལ་པོས་པད་དཀར་འཛིན་པ་རྒྱལ་དབང་ལྔ་པ་ཆེན་པོ་རྒྱལ་ཁབ་བེ་ཅིང་དུ་གདན་དྲངས་ནས་བྱོན་པའི་ལམ་བར་དུ་མཇལ་ཏེ། དགེ་བསྙེན་གྱི་སྡོམ་པ་དང་རབ་བྱུང་གི་ཚུལ་ཁྲིམས་ཡང་དག་པར་བཞེས་ཤིང་
ཐུགས་རྗེ་ཆེན་པོའི་རྗེས་གནང་ཡད་གསན། དགེ་བའི་བཤེས་གཉེན་ཆེན་པོ་ལྡན་ཆུང་འོད་ཟེར་བཀྲ་ཤིས་ཀྱི་དྲུང་དུ་རྡོ་རྗེ་འཇིགས་བྱེད་ཀྱི་དབང་སོགས་དབང་བཀའ་འགའ་ཞིག་དང། ཡི་དམ་གྱི་ལྷ་དུ་མའི་རྗེས་གནང་གསན། དགོན་ལུང་དུ་ཆོས་
གྲྭར་ཞུགས་ཏེ་རིགས་ལམ་ལ་སྦྱངས་པར་མཛད། དེ་ནས་དགོན་ལུང་ཁྲི་ཐོག་པ་སྡེ་སྣོད་གསུམ་གྱི་མངའ་བདག་ཐར་བོ་བཀྲ་ཤིས་རྒྱལ་མཚན་ཞེས་པའི་དྲུང་དུ་རིགས་ལམ་གྱི་འཕྲོ་དང། ཕར་ཕྱིན་གྱི་གཞུང་ཚན་ཁ་ཡར་གསན་པས་གཞུང་དེ་རྣམས་ཀྱི་

[089A]༄༅། །དོན་ལྷག་མ་མེད་པར་ཐུགས་སུ་ཆུད་དེ་རིགས་ལུང་གཏོང་བ་དང། ཁས་ལེན་འཛིན་པ་སོགས་ལ་སུས་ཀྱང་བསྒྲུན་དུ་མེད་པར་གྱུར། ཚོགས་ལངས་ཀྱི་བཤད་པ་འགའ་ཞིག་ཀྱང་ཐུགས་རྩོམ་གནང་བ་ཚིག་
སྦྱོར་ཕུན་སུམ་ཚོགས་པ་བྱུང་བར་བརྟེན། གཞན་གྱིས་བསྟོད་བསྔགས་མཛད་པའི་ཚེ་རྗེ་ཉིད་ཀྱི་ཞལ་ནས། གཞན་གྱིས་བསྔགས་བརྗོད་བྱས་པ་རྣམས་གཅམ་བུའི་ཚིག་ཡིན། བདག་ཡུལ་དབུས་སུ་ཕྱིན་ནས་སློབ་གཉེར་གཤའ་མ་ཞིག་
བྱས་ཏེ་དབེན་པའི་གནས་སུ་བྱང་ཆུབ་ལམ་གྱི་རིམ་པ་ལ་བག་ཆགས་འཇོག་དགོས་གསུངས། དེ་དུས་ནས་རྗེ་འདི་པག་ཆགས་ཀྱི་དབང་གིས་བདེ་མཆོག་ལ་ཐུགས་དགྱེས་པ་ཞིག་ཡོད་འདུག་སྟེ། བར་སྐབས་ཤིག་བདེ་མཆོག་པ་རྣམས་ཀྱིས་
དབྱིད་ཀྱི་རྒྱལ་མོའི་གླུ་དབྱངས་འདོན་པ་གསན་པས་ཐུགས་ལ་དགའ་ཚོར་ཆེན་པོ་འཁྲུངས་ཤིང། བདེ་མཆོག་འཛིན་དགོས་པར་འདུག་དགོངས་ཏེ་ནང་དུ་ཕེབས་འཕྲལ་ཕྱག་དཔེ་ཞིག་ཐུམ་ཕྱེ་སྟེ་ཁ་ཕྱེ་བས་དེའི་ནང་གི་དཔེ་ཚན་དང་པོ་བདེ་
མཆོག་ལཱུ་ཨི་བའི་སྒྲུབ་ཐབས་ཡིན་འདུག་པ་གཟིགས་པས་ཐུགས་ལྷག་པར་མཉེས་ནས་ཐུགས་འཛིན་མཛད་དེ་བདེ་མཆོག་པའི་གྲལ་དུ་བྱོན་ཅེས་གླེང། དེ་ནས་མདོ་སྔགས་ཀྱི་གཞུང་ལ་སློབ་གཉེར་གཤའ་མ་ཞིག་མཛད་པར་བཞེད་ནས་ཡུལ་
དབུས་སུ་བྱོན། ཐམས་ཅད་མཁྱེན་པ་ལྔ་པ་ཆེན་པོའི་དྲུང་དུ་དགེ་ཚུལ་གྱི་སྡོམ་པ་བཞེས་ཏེ་མཚན་ངག་དབང་བློ་བཟང་ཆོས་ལྡན་ཞེས་བཏགས། དེ་ནས་ལྷོ་ཁར་བོན་མདའ་མངའ་རིས་གྲྭ་ཚང་དུ་རྒྱལ་སྲས་རིན་པོ་ཆེ་བློ་བཟང་བསྟན་འཛིན་མཇལ་

[089B] ཞར་ལ་བསམ་ཡས་ལ་གནས་མཇལ་ཡང་ཞིབ་བར་མཛད། རྒྱལ་སྲས་རིན་པོ་ཆེ་ནས་མཐོང་གཟོས་དང་བཀུར་སྟི་ཤངས་ལེན་སོགས་ཡང་དག་བ་གནང། དེའི་དྲུང་དུ་རིགས་གསུམ་མགོན་པོའི་རྗེས་གནང་སོགས་ཆོས་བཀའ་ཅི་རིགས་
གསན། ཚུར་འབྱོན་ཁར་རྒྱལ་སྲས་རིན་པོ་ཆེ་ནས་ཐུགས་གཉེར་ཇི་ལྟར་མཛད་ཚུལ་གྱི་ཞལ་ཏ་ཞིབ་བར་སྩལ། དེ་ནས་བཀྲ་ཤིས་ལྷུན་པོར་བྱོན་ཏེ་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་དྲུང་དུ་མཇལ་ཏེ་ཟང་ཟིང་གི་འབུལ་ནོད་གཟབ་རྒྱས་ཞུས་
ཕྱི་ནང་གི་རྟེན་མཇལ་ཡང་ཞིབ་པར་གནང། དེ་ནས་དབུས་སུ་བྱོན་ཏེ་ཆོས་སྡེ་ཆེན་པོ་དཔལ་ལྡན་འབྲས་སྤུངས་ཀྱི་དགུན་ཆོས་ཐོག་མཁས་མཆོག་བྱེ་བའི་བསྟི་གནས་དཔལ་ལྡན་བཀྲ་ཤིས་སྒོ་མང་གི་ཆོས་གྲྭར་ཞུགས། དཔོན་སློབ་འཕྲིན་
ལས་ལྷུན་གྲུབ་པའི་དྲུང་དུ་ལོ་གསུམ་གྱི་རིང་ཕར་ཕྱིན་ཡོངས་རྫོགས་གསན་པས་ཤེར་ཕྱིན་གྱི་དགོངས་དོན་སྨྲ་བ་ལ་འགྲན་ཟླ་དང་བྲལ་བའི་མཁས་པ་ཆེན་པོར་གྱུར། དགུང་ལོ་ཉེར་གསུམ་བཞེས་པའི་ཚེ་རྒྱལ་དབང་ལྔ་པ་ཆེན་པོའི་དྲུང་དུ་བསྙེན་
རྫོགས་ཀྱི་སྡོམ་པ་བཞེས་ནས་ཚུལ་ཁྲིམས་མིག་གི་འབྲས་བུ་ལྟར་བསྲུང་བར་མཛད། དགུང་ལོ་ཉེར་བཞི་པ་ཤིང་མོ་སྦྲུལ་གྱི་ལོར། འཇམ་མགོན་ངག་དབང་བློ་གྲོས་རྒྱ་མཚོ་དཔལ་ལྡན་བཀྲ་ཤིས་སྒོ་མང་གི་འཆད་ཉན་པར་བྱོན་པའི་དྲུང་དུ་
དབུ་མ། མཛོད་འདུལ་རྣམས་ལོ་བརྒྱད་ཀྱི་བར་དུ་གསན་ནས་རྫོགས་པར་མཛད། དེ་ཡང་སྒོ་མང་གི་ཆོས་གྲྭར་ཡོངས་འཛིན་རྣམ་པ་གཉིས་སྔ་ཕྱིར་ལོ་བཅུ་གཅིག་གི་བར་དུ་བསྟེན་ནས་བཀའ་བོད་ཆེན་པོ་ལྔ་ལ་སྦྱོང་བར་མཛད་པས་

[090A]༄༅། །གཞུང་དེ་དག་གིས་བརྗོད་བྱ་གང་སྟོན་དང། དཀའ་གནས་ཀྱི་མཐའ་གཅོད་ཚུལ་དང། གཞུང་དོན་ལམ་གྱི་རིམ་པར་སྒྲིགས་པའི་ཚུལ་སོགས་བརྗོད་དོན་མ་ལུས་བ་ལྷག་མ་མེད་པར་ཐུགས་
སུ་ཆུང་དེ་མཁས་པའི་གྲགས་སྙན་གྱི་བ་དན་སྲིད་རྩེའི་བར་དུ་བསྒྲེང། མེ་ཕོ་སྤྲེའུ་ལོར། དཔལ་ལྡན་འབྲས་སྤུངས་སུ་གླིང་བསྲེ་དཀའ་བཅུའི་མཚན་བཏགས་མཛད། དགུང་ལོ་ཉེར་དགུ་བཞེས་པ་ལྕགས་ཕོ་ཁྱིའི་ལོར་ལྷས་སྨོན་
ལམ་གྱི་གྲྭ་སྐོར་མཛད་པས་རྗེ་འདིའི་རྨད་དུ་བྱུང་བའི་ཡོན་ཏན་གྱིས་མཁས་པ་རྣམས་ཡིད་འཕྲོག་པར་མཛད། ཆུ་མོ་གླང་གི་ལོར། སྒོ་མང་དཔོན་སློབ་བློ་གྲོས་རྒྱ་མཚོ་དཔལ་ལྡན་སྨད་རྒྱུད་གྲྭ་ཚང་གི་ཆོས་ཁྲིར་བྱོན་པའི་ཞབས་ཕྱིར་ཕེབས་
དགུང་ལོ་སོ་གསུམ་པ་ཤིང་ཕོ་སྟག་གི་ལོར། གཙང་སྟོད་བཀྲ་ཤིས་ལྷུན་པོར་བྱོན། པཎ་ཆེན་ཐམས་ཅད་མཁྱེན་པའི་སྤྲུལ་པའི་སྐུ་རིན་པོ་ཆེ་དང་མཇལ། ཤར་རྩེ་གྲྭ་ཚང་གི་བླ་མ་བློ་བཟང་པདྨའི་དྲུང་དུ་རྗེ་རིན་པོ་ཆེའི་གསུང་འབུམ་ཚང་མ་
པཎ་ཆེན་རིན་པོ་ཆེའི་གསུང་འབུམ་ཕལ་ཆེ་བ་རྣམས་ཀྱི་ལུང། འཇིགས་བྱེད། ཀུན་རིག་ཚེ་དཔག་མེད་རྣམས་ཀྱི་དབང། སྒྲོལ་མ་ཉེར་གཅིག་གི་རྗེས་གནང་སོགས་དབང་ལུང་མན་ངག་མཐའ་ཡས་པ་གསན། སྔགས་པ་དཔོན་
སློབ་དགེ་འདུན་དོན་གྲུབ་པའི་དྲུང་དུ་གསང་འདུས། འཁོར་ཆེན། བདེ་མཆོག་ལྷ་ལྔ། མི་འཁྲུགས་པ། གདུགས་དཀར། གཙུག་ཏོར་རྣམ་རྒྱལ་སོགས་ཀྱི་དབང། འཇམ་དབྱངས་ཆོས་སྐོར། སྣར་ཐང་བརྒྱ་རྩ། མགོན་པོའི་

[090B] འཁྲུལ་འཁོར། དྲུག་ཅུ་པ། མགོན་པོའི་བེའུ་བུམ་སོགས་ཀྱི་ལུང་ཁྲིད་རྣམས་གསན། དཀྱིལ་འཁོར་གྱི་ཐིག་དང་མཆོད་རྟེན་གྱི་ཐིག་སོགས་ཕྱག་ལེན་དུ་མ་ལ་མཁས་པར་སྦྱངས་
དྲུང་པ་རིན་པོ་ཆེ་བློ་བཟང་རྒྱལ་མཚན་པ་ལས་དབེན་ས་པའི་ཐུན་མོང་མ་ཡིན་པའི་ལམ་རིམ་གྱི་ཁྲིད། ལྟ་ཁྲིད་གཉིས། སྤྱན་སྔ་བློ་གྲོས་རྒྱལ་མཚན་པའི་ལམ་རིམ་སོགས་ཆོས་བཀའ་མང་པོ་གསན། ཤིང་ཡོས་ཀྱི་ལོར་སླར་ཡང་བཀའ་ཆོས་
མང་པོ་གསན་པའི་ཆེད་དུ་གཙང་དུ་བྱོན། རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་དྲུང་དུ་བདེ་མཆོག་ལཱུ་ཨི་བ་དང། དྲིལ་བུ་ལུས་དཀྱིལ་གཉིས་ཀྱི་དབང། བདེ་གསང་འཇིགས་གསུམ་གྱི་བསྐྱེད་རྫོགས་ཀྱི་ཁྲིད། ཕྱག་ཆེན། ནམ་
མཁའ་སྒོ་འབྱེད་སོགས་ཟབ་ཆོས་དུ་མ་གསན། དཀའ་ཆེན་ཆོས་འཕེལ་བྱ་བ་ལས་འཇིགས་བྱེད་ཀྱི་བསྐྱེད་རྫོགས་དང། བློ་སྦྱོང་གི་ཁྲིད། བཀའ་གདམས་གླེགས་བམ། འདུལ་བའི་གླེང་འབུམ་གྱི་ལུང་སོགས་ཆོས་བཀའ་ཅི་རིགས་
གསན། ས་མོ་ལུག་གི་ལོར། མཁྱེན་བརྩེའི་བདག་ཉིད་འཇམ་མགོན་འཕྲིན་ལས་ལྷུན་གྲུབ་མདོ་སྨད་ནས་དབུས་སུ་ཕེབས་ཏེ། དོན་གཉེར་བ་མང་དུ་འདུས་པ་ལ་རྡུལ་ཚོན་ལ་བརྟེན་ནས་གསང་འདུས་ཀྱི་དབང་སྩལ། དེའི་ཚེ་རྗེ་འདི་དང་
རྗེ་འཇམ་དབྱངས་བཞད་པའི་རྡོ་རྗེ་དཔོན་སློབ་གཉིས་ཀྱིས་ཞབས་ཕྱི་ཞུས་ཏེ། དཀྱིལ་འཁོར་བྲི་ཐིག་རྡུལ་ཚོན་སོགས་སྦྱོར་དངོས་འཇུག་གསུམ་གྱི་ཕྱག་ལེན་མཐའ་དག་རྒྱུད་དང་གྲུབ་ཆེན་གྱི་དགོངས་བ་ཇི་ལྟ་བ་བཞིན་དུ་མཛད་པས་གསང་སྔགས་

[091A]༄༅། །ལ་མཁས་པའི་གྲགས་སྙན་ཐོབ། ཕྱིས་སུ་རྗེ་འདི་ཉིད་འཇམ་དབྱངས་གོང་མའི་གསེར་ཡིག་པར་ཕེབས་སྐབས། སྡེ་སྲིད་ཀྱི་ཞལ་ནས། སྔ་སོར་བཙན་པོ་ནོ་མོན་ཧན་གྱིས་གསང་འདུས་ཀྱི་དབང་གནང་
སྐབས་ཁྱེད་ཀྱིས་གྲོགས་ལྡན་ཞུས་ཏེ། བྲི་ཐིག་རྡུལ་ཚོན་སོགས་ཀྱི་ཕྱག་ལེན་ཁྱད་པར་དུ་འཕགས་པ་བྱུང་འདུག་པའི་སྙན་གྲགས་ཐོས་ཞེས་བསྔགས་བརྗོད་མཛད། དཔོན་སློབ་འཕྲིན་ལས་ལྷུན་གྲུབ་པའི་དྲུང་དུ་འཇམ་དཔལ་ཞལ་
ལུང་གི་དམར་ཁྲིད་གསན་ཏེ་ཟིན་བྲིས་ཡང་མཛད། རྒྱལ་དབང་ལྔ་པ་ཆེན་པོས་པཎ་ཆེན་མཆོག་གི་སྤྲུལ་པའི་སྐུ་རིན་པོ་ཆེ་ལ་ཟབ་རྒྱས་ཀྱི་བཀའ་ཆོས་མང་པོ་སྩལ་བའི་ཚེ། རྗེ་འདིས་ཁྲིད་ཀྱི་སྐྱོར་མགོ་གནང་སྟེ་གསུང་བཤད་དང་ཁྲིད་དམིགས་
མཐའ་དག་ལྷག་ཆད་མེད་པར་ཟིན་བྲིས་སུ་མཛད་པས་དེར་འཚོགས་པ་ཀུན་ཡི་རངས་པར་གྱུར། ངེས་པ་དོན་གྱི་རྡོ་རྗེ་སློབ་དཔོན་ཆེན་པོ་ཕུན་ཚོགས་ལེགས་འབྱོར་བའི་ཞལ་སྔ་ནས་ཀྱིས་འབྲས་སྡུངས་འདུ་ཁང་ཆེན་མོར། སེམས་དཔའ་རིན་
བོ་ཆེ། བྱང་རྩེ་མཁན་པོ། གནས་རྙིང་ཞབས་དྲུང། འབྲས་སྤུངས་ཀྱི་སློབ་དཔོན་སོགས་དགེ་འདུན་འདུས་པའི་ཚོགས་ལ་རྡོ་རྗེ་འཕྲེང་བ་དང་ཀྲྀ་ཡ་གཉིས་སྦྲགས་པའི་དཀྱིལ་འཁོར་ཞེ་ལྔའི་དབང་སྩལ་བའི་ཚེ། རྗེ་འདི་ཡང་མ་ཆག་པར་
བྱོན་ནས་ཡོངས་སུ་རྫོགས་པ་གསན། དགུང་ལོ་སོ་དགུ་བཞེས་པ་ལྕགས་ཕོ་སྤྲེའུ་ལོར། བྱང་རྩེ་མཁན་རིན་པོ་ཆེ་ནས་རྡོ་རྗེ་འཕྲེང་བའི་དཀྱིལ་ཐང་ཡོངས་རྫོགས་བཞེངས་པའི་ཐིག་ཚེན་དང་ལྷའི་བཀོད་པ་རྣམས་རྗེ་འདི་ཉིད་ཀྱིས་མཛད་དེ་

[091B] རྒྱལ་དབང་ལྔ་པ་ཆེན་པོའི་སྐུ་ཞབས་སུ་ཕྱག་ནས་ཞུ་བར་ཁྱེར་བས་སུས་བཀོད་པ་བྱས་པ་ཡིན་ཞེས་བཀའ་འདྲི་གནང་བར། རྗེ་འདིས་བཀོད་པ་མཛད་ཚུལ་ཞུས་པས། རྒྱལ་དབང་རིན་པོ་ཆེ་ནས་འདི་ལྟ་བུའི་ཚད་ལྡན་ངོས་
གཙང་བྱུང་བས་ཡ་མཚན་ཆེ་ཞེས་བསྔགས་བརྗོད་མཛད། ལྕགས་མོ་བྱའི་ལོར། དགའ་ལྡན་འདུ་ཁང་དུ་དགེ་འདུན་བ་མང་ལ་བྱང་རྩེ་མཁན་རིན་པོ་ཆེ་ངག་དབང་བློ་གྲོས་རྒྱ་མཚོས་རྡོར་ཕྲེང་དང་ཀྲྀ་ཡ་སྦྲགས་པའི་དཀྱིལ་འཁོར་ཞེ་ལྔའི་དབང་
སྩལ་བའི་ཚེ། རྗེ་འདིས་ཕྱག་གཡོག་མཛད་པས་ཕྱག་ལེན་མཐའ་དག་སླ་ཆོས་མ་ཡིན་པར་ངོས་གཙང་བ་བྱུང། དགུང་ལོ་ཞེ་གཅིག་པ་ཆུ་ཕོ་ཁྱིའི་ལོ། སླར་ཡང་གཙང་དུ་བྱོན། སྔོན་ནས་ཆོས་འབྲེལ་ཡོད་པའི་བླ་མ་ཞལ་བཞུགས་པ་རྣམས་
དང་མཇལ་ཏེ་ཆོས་བཀའ་ཅི་རིགས་ཞུས། ཁྱད་པར་དུ་རིགས་དང་དཀྱིལ་འཁོར་ཀུན་གྱི་ཁྱབ་བདག་སྲད་རྒྱུད་རྡོ་རྗེ་འཆང་དཀོན་མཆོག་ཡར་འཕེལ་བའི་དྲུང་དུ་མཇལ་ཏེ་གསང་འདུས་དང་འཇིགས་བྱེད་གཉིས་ཀྱི་དབང་ཆེན། དེ་གཉིས་ཀྱི་
བསྐྱེད་རྫོགས་ཀྱི་ཁྲིད། བདེ་མཆོག་གི་དམར་ཁྲིད། ན་རོ་ཆོས་དྲུག་འཕོ་ཁྲིད་གསེར་གྱི་སྒོ་འབྱེད། སྦྱིན་སྲེག་དྲུག་ཅུ་པ། ལྟོ་འཕྱེའི་ཐིག་དང་ཕྱག་ལེན། རྗེ་རིན་པོ་ཆེ་ནས་བརྒྱུད་པའི་ཚེ་ཁྲིད་ཐུན་མོང་མ་ཡིན་པ་སོགས་ཟབ་
རྒྱས་ཀྱི་གདམས་པ་མང་དུ་གསན་པས་རྗེ་འདིའི་ཐུགས་ཀྱི་བུམ་བཟང་ཡོངས་སུ་གང་བར་གྱུར། ཞྭ་ལུ་མཁན་ཆེན་འཇམ་དབྱངས་བསྟན་འཛིན་ལས་ཚེམ་བུད་མར་ཁྲིད། ལྔ་པ་ཆེན་པོའི་གསུང་འབུམ་ཕལ་ཆེ་བ་དང། བུ་སྟོན་གྱི་གསུང་འགའ་ཞིག་

[092A]༄༅། །གི་ལུང་རྣམས་གསན། ཁོང་གིས་ཚུར་བདེ་མཆོག་ལུས་དཀྱིལ་གྱི་དབང་དང། འགྲེལ་བ་བཞི་སྦྲགས་ཀྱི་ལུང་ཞུ་བར་མཛད། སྣར་ཐང་བྱང་ཆེན་གྱི་སློབ་དཔོན་རྣམ་རྒྱལ་མཚན་ཅན་ལས་ཀྱང་ཆོས་
འབྲེལ་གསན། ཆུ་མོ་ཕག་གི་ལོར། བྱང་རྩེ་མཁན་རིན་པོ་ཆེ་ངག་དབང་བློ་གྲོས་རྒྱ་མཚོ་དགའ་ལྡན་གྱི་ཁྲི་ཐོག་ཏུ་བྱོན་ཏེ་སྨོན་ལམ་གྱི་ཚོགས་དབུ་མཛད་སྐབས་ཞབས་ཕྱིར་ཕེབས་ཏེ། དབོན་སློབ་ལྷན་ཅིག་ཏུ་བསྟན་འགྲོའི་ཕན་བདེ་བླ་ནས་
བླར་འཕེལ་བའི་སྨོན་ལམ་གྱི་མཚམས་སྦྱོར་ཡང་དག་པ་གནང། དགུང་ལོ་ཉེར་གཅིག་ནས་ཞེ་གཉིས་ཀྱི་བར་དུ་དབུས་གཙང་དུ་བཞུགས་ཤིང། དེའི་རིང་ལ་མཚན་ཉིད་དང་ལྡན་པའི་དགེ་བའི་བཤེས་གཉེན་རྣམས་ལས་ཟབ་
རྒྱས་དམ་པའི་ཆོས་ཀྱི་ཐོས་པ་མཛད་པའི་ཚུལ་ནི། སྒོ་མང་དཔོན་སློབ་བསམ་འགྲུབ་སྒང་བའི་དྲུང་དུ་བདེ་མཆོག་དང་འཇིགས་བྱེད་གཉིས་ཀྱི་དབང། དཔོན་སློབ་འཕྲིན་ལས་ལྷུན་གྲུབ་བའི་ཞལ་སྔ་ནས་ལས། བདེ་གསང་འཇིགས་གསུམ་
བཀའ་གདམས་ཐིག་ལེ་བཅུ་དྲུག་རྣམས་ཀྱི་དབང་དང། བེའུ་བུམ་སྔོན་པོ། བཀའ་གདམས་ཐོར་བུ་པ། པཎ་ཆེན་གྱི་གསུང་འབུམ་ཐོར་བུ་སོགས་ཀྱི་ལུང། ཁྲི་རིན་པོ་ཆེ་ངག་དབང་བློ་གྲོས་རྒྱ་མཚོ་པའི་སྐུ་ཞབས་ནས། བདེ་གསང་
འཇིགས་གསུམ། རྡོ་རྗེ་འཕྲེང་བ། ཀུན་རིག་རྣམས་ཀྱི་དབང། འཇམ་དབྱངས་ཆོས་སྐོར། ཕྱག་རྡོར་སྙན་བརྒྱུད་ཀྱི་དབང་ལུང་རྗེས་གནང། དམར་པོ་སྐོར་གསུམ། རྣམ་སྲས་སོགས་ཀྱི་རྗེས་གནང་དུ་མ་དང། གྲུབ་རྒྱལ་

[092B] སྒྲོལ་དཀར་གྱི་ཚེ་ཁྲིད། བསམ་གཏན་ཉལ་སྒོམ་ལ་སོགས་པའི་ཁྲིད་མང་པོ། བརྒྱད་སྟོང་པ། གཟུངས་འདུས། བྱམས་ཆོས་སྡེ་ལྔ། དབུ་མ་རིགས་ཚོགས་དྲུག་བཀའ་གདམས་ཀྱི་གཞུང་མང་པོ་དང་
འགྲེལ་པ་དོན་གསལ། མཛོད་རྩ། མདོ་རྩ་བ། རྣམ་འགྲེལ་རྩ་བ་སོགས་ལུང་དུ་མ་རྣམས་གསན། ཁྲི་རིན་པོ་ཆེ་བློ་བཟང་དོན་ཡོད་པའི་སྐུ་ཞབས་ནས། འགྲེལ་པ་བཞི་སྦྲགས། རིམ་ལྔའི་ཁྲིད་དང་ལུང་རྣམས་གསན། བཅོ་བརྒྱད་
ཆོས་རྗེ་བྱམས་པ་ངག་དབང་ལྷུན་གྲུབ་པའི་ཞལ་སྔ་ནས་ལས། ཀྱེ་རྡོ་རྗེའི་དབང། སྒྲུབ་ཐབས་བརྒྱ་རྒྱམ་གྱི་རྗེས་གནང་ལུང་དང་བཅས་པ་རྣམས་གསན། མེར་གེན་དཔོན་སློབ་ངག་དབང་བློ་གྲོས་པའི་ཞལ་སྔ་ནས་ལས། བདེ་གསང་
འཇིགས་གསུམ་གྱི་སྒྲུབ་ཐབས་དཀྱིལ་ཆོག་བསྐྱེད་རྫོགས་རྗེ་རིན་པོ་ཆེ་དང་མཁས་གྲུབ་རིན་པོ་ཆེས་མཛད་བ་རྣམས་དང། འདུལ་འཛིན་བས་མཛད་པའི་ཀུན་རིག་གི་སྒྲུབ་ཐབས། དཀྱིལ་ཆོག་ཀུན་རིག་ཊི་ཀ་ཆེན། འདུལ་ཊིཀ་རིན་
ཆེན་འཕྲེང་བ། མཛོད་ཐར་ལམ་གསལ་བྱེད་རྣམས་ཀྱི་ལུང་གསན། སྒྲུབ་བརྒྱུད་ཀྱི་བསྟན་འཛིན་དམ་པ་མཁར་སྐྱ་གྲུབ་ཆེན་པའི་སྐུ་ཞབས་ནས། གཟིམས་ཁང་གོང་སྦྲུལ་སྐུ་རིན་པོ་ཆེའི་གསུང་འབུམ་ཕལ་ཆེ་བའི་ལུང། མཁར་སྐྱ་
གྲུབ་ཆེན་ལྷ་ལུང་བ་བསོད་ནམས་དོན་གྲུབ་ལས་བློ་བཟང་བཀའ་འབུམ། མཁས་གྲུབ་སངས་ཡེ་བའི་བཀའ་འབུམ་ལ་སོགས་བའི་ལུང་གསན། རྒྱལ་བ་འཕགས་པ་ལྷ་དང། སེམས་དཔའ་ཆེན་པོ་རྣམས་ལའང་ཆོས་འབྲེལ་ཞུས་ཏེ་བཤེས་
[093A]༄༅། །གཉེན་དུ་མའི་གངས་རི་ལས་འོངས་པའི་ལེགས་པར་བཤད་པ་ཉལ་འགྲོའི་རྒྱུན་གྱིས་རྗེ་འདིའི་ཐུགས་ཀྱི་ཆུ་གཏེར་ཡོངས་སུ་གད་བར་གྱུར། རྒྱལ་དབང་ཐམས་ཅད་མཁྱེན་པས་ཞྭ་ལུ་མཁན་ཆེན་བསོད་ནམས་
མཆོག་གྲུབ་ལས་པཎ་ཆེན་ཤཱཀྱ་ཤྲིའི་སྡོམ་རྒྱུན་བཞེས་པའི་རྗེས་སུ་འབྲང་ནས། ཁྲི་ཆེན་ངག་དབང་བློ་གྲོས་རྒྱ་མཚོ་ལས་སྡོམ་རྒྱུན་གསར་དུ་བཞེས། དེ་ནས་འབྲས་སྤུངས་སུ་ཕེབས། རྗེ་རང་གི་སློབ་མ་མདོ་སྔགས་རབ་འབྱམས་སྨྲ་བའི་
དབང་ཕྱུག་འཇམ་དབྱངས་བཞད་པའི་རྡོ་རྗེས་ཐོག་དྲངས་སློབ་མའི་ཚོགས་མང་པོ་དང་བཅས་པས་མདོ་སྡེ་རྒྱན་ལ་སོགས་པའི་ལུང་མང་པོ་ཞུས་ཏེ། དམ་པའི་ཆོས་ཀྱི་དགའ་སྟོན་ཕྱོགས་བརྒྱར་སྤེལ་བའི་རྟེན་འབྲེལ་གྱི་སྒོ་ལེགས་པར་ཕྱེ། སུམ་བྷ་
ཞབས་དྲུང་རིན་པོ་ཆེ་གཙོས་དགོན་ལུང་མི་ཆེན། ཐང་རིང་མི་ཚན་གྱི་གྲྭ་བ་རྣམས་ལ་རྒྱན་འཇུག་གཉིས་ལ་སོགས་པའི་ལུང་གནང། དེ་ནས་མདོ་སྨད་དུ་འབྱོན་པའི་དགོངས་པ་གཏད་དེ་རྒྱལ་སྲས་རིན་པོ་ཆེའི་དྲུང་དུ་མཇལ་བར་ཕེབས། ཐུགས་
དགྱེས་ཚོར་ཆེན་པོ་དང་བཅས་ཞལ་གདམས་ལྷུག་པར་སྩལ། དེ་ནས་དགའ་ལྡན་དུ་བྱོན་ཏེ། ཁྲི་ཆེན་དང། རྗེ་འདི་བ་དཔོན་སློབ་གཉིས་ཀས་རྗེ་བཙོང་ཁ་པའི་གཟིམས་ཆུང་འོད་གསལ་ཕུག་ཏུ་མཆོད་འབུལ་རྒྱས་པ་མཛད་དེ་ཞལ་འདོན་ཐུགས་
སྨོན་རྒྱ་ཆེར་མཛད། མདོ་སྨད་དུ་འབྱོན་པའི་ལམ་ཆས་ཁལ་རྟ་སོགས་མཐུན་རྐྱེན་སྐུ་ཞབས་ནས་གནང་ཞིང། གང་ཅིའི་བསླབ་སྟོན་ཞིབ་རྒྱས་སྩལ། ཕེབས་ཁར་དཔོན་སློབ་གཉིས་འབྲལ་མི་ཕོད་པ་ལྟར་མཛད་ཅིང་ཁྲི་རིན་པོ་ཆེ་ནས་སྐྱེལ་ཐུད་

[093B] དེ་ལྟར་ཚོང་པ་ཁེ་སྤོགས་གྲུབ་པའམ། དེད་དཔོན་མཁས་པ་རྒྱ་མཚོའི་གླིང་ནས་ནོར་བུའི་ཚོགས་མཐའ་ཡས་པ་དང་བཅས་རང་ཡུལ་དུ་འཁོར་པ་ལྟར། རྗེ་འདི་ཉིད་ཀྱང་ལུང་དང་རྟོགས་པའི་ཡོན་ཏན་རིན་པོ་ཆེ་དུ་མས་ཐུགས་ཀྱི་གན་མཛོད་
ཡོངས་སུ་གཏམས་ཏེ། ཆུ་མོ་ཕག་གི་ལོར་མདོ་སྨད་དུ་བྱོན། དགོན་ལུང་དུ་ཕེབས་པའི་ཉིན་བསུ་བ་སེར་སྤྲེང་སྤྱི་སྒེར་ནས་གསོལ་སྟོན་སོགས་བསྙེན་བཀུར་ཡང་དག་པ་ཞུས། ཤིང་ཕོ་བྱི་བའི་ལོར། སྟག་ཕྱུག་ཆོས་རྗེས་སྐུ་འབུམ་དུ་གདན་
དྲངས་པ་ལྟར་བྱོན་ཏེ། མཆོད་རྟེན་གྱི་བཀོད་པ་གཟུངས་འཇུག་རབ་གནས་སོགས་རྒྱས་པ་མཛད། དེ་ཀའི་རྟེན་མཇལ་ཞིབ་ཏུ་མཛད། ཞར་ལ་གྲོ་ཚང་དང་ཐང་རིང་དགོན་པར་ཡང་བྱོན། ཤིང་མོ་གླང་གི་ལོར་སྨིན་གྲོལ་ཆོས་ཀྱི་རྒྱལ་པོའི་སྐུ་ཞབས་
ནས་གདན་དྲངས་པ་ལྟར་གསེར་དགོན་དམ་ཆོས་གླིང་དུ་བྱོན་ཏེ། དམ་པ་གོང་མའི་ཕྱག་ལེན་ལྟར་རྟེན་རྣམས་ལ་གཟུངས་འཇུག་འབུལ་བ་གནང། མཁས་གྲུབ་དམ་པ་དཀའ་ཆེན་བློ་བཟང་དར་རྒྱས་སོགས་དོན་གཉེར་བ་མང་དུ་འདུས་པ་ལ་དམ་
པའི་ཆོས་ཀྱི་བཀའ་དྲིན་སྩལ། དེ་ནས་ཀན་ཆེན་དགོན་པར་གདན་དྲངས་པ་ལྟར་བྱོན་ཏེ། རྟེན་གསར་དུ་བཞེངས་པ་རྣམས་ལ་གཟུངས་འཇུག་དང་རབ་གནས་རྒྱས་པ་མཛད། དགོན་པ་དེའི་བླ་མ་མཁས་བཙུན་མཚན་ཅན་དང། རོང་པོ་བྱང་
ཆུབ་མི་ལ། ཁ་ཀྱ་དབུ་མཛད་སོགས་དོན་གཉེར་བ་རྣམས་ལ་འདོད་ཆོས་ཀྱི་ཆར་ཕབ། ལོ་དེར་ཧལ་ཧ་དང་ཨོ་རོད་ཀྱི་གཞུང་བསྟན་ལ་རྒྱའི་དོན་དུ་རྒྱལ་དབང་རིན་པོ་ཆེའི་སྐུ་ཞབས་ནས་ཁྲི་ཆེན་བློ་གྲོས་རྒྱ་མཚོག་གཏོང་བར་མཛད་པ་མཚོ་སྔོན་པོའི་ཁར་

[094A]༄༅། །ཕེབས་པ་ན། རྗེ་འདི་མཇལ་དུ་བྱོན། ངེད་དང་མཉམ་དུ་འགྲོ་དགོས་གསུངས་པ་ལྟར་ཞབས་ཕྱིར་བྱོན། མེ་ཕོ་སྟག་གི་ལོར་ཁུ་རིང་པེར་ཆེར་ཞེས་པའི་ས་ཆར་ཁྲི་ཆེན་དཔོན་སློབ་དང། ཧལ་ཧ་རྗེ་བཙུན་
དམ་པ་བཅས་གདན་འཛོམ། ཧལ་ཧ་དང་ཨ་རོད་ཀྱི་དཔོན་པོ་རྣམས་དང། གོང་མའི་མི་སྣ་འགའ་དང་བཅས་མང་དུ་འཚོགས། ཁྲི་རིན་པོ་ཆེར་བཀའ་ཆོས་ཞུ་མི་མང་བར་བྱུང་སྟེ་ཐུགས་བྲེལ་གྱིས་མ་ལྕོགས་པའི་ཚེ། ཕལ་ཆེར་ལ་རྗེ་འདིས་
ཆོས་གནང། མེ་མོ་ཡོས་ཀྱི་ལོར། ཁྲི་རིན་པོ་ཆེ་རྒྱལ་ཁབ་ཆེན་པོ་བེ་ཅིང་དུ་ཕེབས། སྨོན་ལམ་གྱི་ཚོགས་དབུ་མཛད། ཁྲི་རིན་པོ་ཆེ་ལ་གོང་མས་མཇལ་ཁ་ལན་གཉིས་བྱུང་བས་སྔ་ཕྱིར་རྗེ་འདི་ཡང་ཕེབས་ཏེ། མཇལ་ཁ་སྔ་མའི་སྐབས་སུ་
གོང་མ་ཆེན་པོས་བཀའ་འདྲི་དང། ཁ་བཏགས་གོས་ཆེན་སོགས་ཀྱི་གནང་སྦྱིན་གྱ་ནོམ་པ་མཛད། རྗེས་མའི་སྐབས་སུ་ཙན་དན་ཇོ་བོའི་མདུན་དུ་གོང་མའི་བཀའ་ལྟར་གནས་རྙིང་ཞབས་དྲུང་དང་རྗེ་འདི་བ་གཉིས་བགྲོ་གླེང་མཛད་པས། གོང་མ་ཐུགས་
དགྱེས་ཏེ་དཔའ་དར་གནང། གོང་མའི་བཀའ་ལས། རྗེ་འདི་དང་དབུ་མཛད་གཉིས་བེ་ཅིང་ལ་བཞུགས་དགོས་ཞེས་གསུངས་པར། ཁྲི་རིན་པོ་ཆེ་ནས་ཐབས་མཁས་ཀྱིས་དགོངས་པ་ཞུས་པ་ལྟར་བྱུང། ས་ཕོ་འབྲུག་གི་ལོར། ཁྲི་རིན་པོ་ཆེ་དེ་ཉིད་
གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་པས་རྗེ་འདི་ཉིད་ཐུགས་ཤིན་ཏུ་སྐྱོ་བར་གྱུར་ཡང་སྲན་བཙུགས་ཏེ་སྐུ་གདུང་རིན་པོ་ཆེའི་ཞབས་ཏོག་ཚུལ་དང་མཐུན་པ་མཛད་པས་མཚན་ལྟས་ཀྱང་ལེགས་པར་བྱུང། དེ་ནས་ཨ་མདོར་

[094B] ཆོས་གྲྭ་བ་རྣམས་ལ་སློབ་གཉེར་གྱི་རྟིང་བསྐུལ་དང། བརྩི་བཞག་འཆག་མེད་དུ་གནང། གཞི་བ་
རྣམས་ཀྱང་ལམ་རིམ་ལ་བལྟ་རྟོག་བྱེད་དུ་བཅུག་སྟེ་ཐབས་མཁས་ཀྱི་མཛད་པའི་སྒོ་ནས་འཆད་ཉན་དབྱར་གྱི་ཉལ་འགྲོའི་འཕེལ་བ་ལ་འགྲན་པར་གྱུར་ཏེ། སློབ་གཉེར་བ་ཡང་མང་དུ་ཐོན། བར་སྐབས་ཤིག་དགེ་བའི་བཤེས་གཉེན་ཆེན་པོ་ཨ་
རིག་རབ་འབྱམས་པ་ཆོས་སྐྱོང་རྒྱ་མཚོ། སྨྲ་བའི་དབང་ཕྱུག་དམ་པ་བདེ་ཆེན་དཔོན་སློབ་བློ་བཟང་བཀྲ་ཤིས། རིག་གནས་སྨྲ་བའི་དབང་པོ་བཱ་ཇོའུ་བླ་མ་བློ་བཟང་འོད་ཟེར། གྲུབ་པའི་དབང་ཕྱུག་དཀའ་ཆེན་བློ་བཟང་དར་རྒྱས་སོགས་བསྟན་འཛིན་
གྱི་སྐྱེས་མཆོག་དུ་མ་རྗེ་འདིའི་དྲུང་ནས་ཟབ་རྒྱས་ཆོས་ཀྱི་གདམས་བ་ཞུ་བའི་ཕྱིར་བྱོན་ཏེ། ཁོང་རྣམས་དང། དགོན་ལུང་གི་རྔོ་བ་ཆོས་རྗེ། བདེ་དགུ་ཆོས་རྗེ། སུམ་བྷ་ཞབས་དྲུང་སོགས་དོན་གཉེར་བ་མང་དུ་འདུས་པ་ལ་བདེ་གསང་འཇིགས་
གསུམ་གྱི་བསྐྱེད་རྫོགས། སྙིང་པོ་དོན་གསུམ། བླ་མ་མཆོད་པ། འཕོ་ཁྲིད་གསེར་གྱི་སྒོ་འབྱེད། ལམ་རིམ། བློ་སྦྱོང་ལྟ་ཁྲིད། གཅོད་ཁྲིད་སོགས་མདོ་སྔགས་ཀྱི་ཁྲིད་མང་པོ་དང། དཀྱིལ་འཁོར་གྱི་ཐིག་མཆོད་རྟེན་གྱི་ཐིག་ལྟོ་འཕྱེའི་ཐིག་
ལ་སོགས་པའི་བྲི་ཐིག་རྣམས་དང། རབ་གནས། སྦྱིན་སྲེག་ལ་སོགས་པའི་ཕྱག་ལེན་ཕྲ་ཞིབ་རྣམས་སློབ་པ་གནང། གཞན་ཡང་སོ་སོའི་ཐུགས་འདོད་ལྟར་གྱི་ཟབ་རྒྱས་ཆོས་ཀྱི་བཀའ་དྲིན་ལེགས་པར་སྩལ། རྒྱུན་པར་ཡང་དགུན་དུས་ཆོས་གྲྭར་

[095A]༄༅། །བརྩི་བཞག་གནང་བ་དང་སྨོན་ལམ་ཆེན་མོའི་བྲེལ་བ་སོགས་མ་གཏོགས། སྟོན་དཔྱིད་དབྱར་གསུམ་ལ་ཆོས་གྲྭ་ཚུགས་པའི་དུས་སུ་གསུང་ཆོས་བརྩི་བཞག་གནང་བའི་ཐུགས་བྲེལ་དང། གཞན་གྱི་སྐབས་
ཕལ་ཆེར་ལ་སྐུ་སྐྱེས། ཆོས་རྗེ། དཀའ་བཅུ། རབ་འབྱམས་པ། དགེ་ཚུལ་སློང་མང་པོ་ལ་རྗེ་བཙུན་བཙོང་ཁ་པའི་གསུང་འབུམ་ཕལ་ཆེ་བ་དང། སྟོང་ཐུན་སྐལ་བཟང་མིག་འབྱེད། རྣམ་བཤད་སྙིང་པོ་རྒྱན། ཇོ་པོའི་ཆོས་ཆུང་བརྒྱ་
རྩ་སོགས་རྒྱ་བོད་ཀྱི་མཁས་གྲུབ་དུ་མས་མཛད་པའི་པོ་ཏི་མང་པོའི་ལུང། སྒྲུབ་ཐབས་བརྒྱ་རྒྱམ་སོགས་སྤྱི་བཀའི་རྗེས་གནང། གྲུབ་རྒྱལ་ལུགས་ཀྱི་ཚེ་དབང་སོགས་ཟུར་བཀའི་རྗེས་གནང་མང་པོ་དོན་གཉེར་ཅན་སོ་སོའི་འདོད་པ་ལྟར་གནང་ཞིང་
གོང་དུ་བཤད་པའི་བྲི་ཐིག་དང་ཕྱག་ལེན་སློབ་པ་དང། རབ་བྱུང། དགེ་ཚུལ་བསྙེན་རྫོགས་མང་པོ་སྒྲུབ་པ་སོགས་དམ་པའི་ཆོས་ཀྱི་དགའ་སྟོན་སྤེལ་བས་དུས་འདའ་བར་མཛད་དོ། ས་མོ་སྦྲུལ་གྱི་ལོར་མཚོ་སྔོན་གྱི་སྤྱི་དཔོན་ཏཱ་ལའི་ཧུང་ཐེའི་ཇིའི་སྒར་
ཐོག་ཏུ་བྱོན། བསྙེན་བཀུར་ཕུན་སུམ་ཚོགས་པ་བསྒྲུབས། དཔོན་ལ་དབུས་གཙང་ནས་ཚེ་དབང་བརྒྱ་རྩ་དང། འཆི་བླུ་གཏོང་དགོས་པའི་གསུང་བརྟགས་ཕེབས་འདུག་ཀྱང་ཞུ་ཡུལ་གྱི་བླ་མ་མ་རྙེད་བས་ཅུང་ཟད་འགྱངས་ཤིང། སྐབས་དེར་དཔོན་
གྱི་མནལ་ལམ་དུ་རྗེས་གནང་ཞུ་བའི་བླ་མ་བྱུང་འདུག་པར་ཅིའི་ཕྱིར་མི་ཞུ་ཟེར་བ་རྨིས་བས་མཚམས་སྦྱར་ཏེ། རྗེ་འདིས་ཚེ་ཆོག་གི་སྒོ་ནས་འཆི་བླུ་དང། ཚེ་དབང་བརྒྱ་རྩ། མགོན་པོའི་རྗེ་གནང་རྣམས་གནང། ཞལ་ངོ་མགྲོན་གཉེར་སྐྱར་པོ་

[095B] དྲུང་ཡིག་རྟ་ལམ་པ་གཉིས་ལའང་ཚེ་དབང་དང་རྟ་མགྲིན་སོགས་ཀྱི་རྗེས་གནང་འགའ་ཞིག་སྩལ། དེ་ཀར་བཞུགས་སྐབས་ཨེར་ཏི་ནི་ཆོས་རྗེ་ཞིང་གཞན་དུ་ཕེབས་པའི་སྐུ་གདུང་ཞུགས་འབུལ་ལ་གདན་དྲངས་པ་ལྟར་བྱོན་ཏེ་
དགོངས་རྫོགས་ཀྱི་ཐུགས་དམིགས་རྒྱ་ཆེ་བ་གནང། དགོན་ལུང་གི་ཁྲི་ཐོག་ཏུ་ཡུན་རིང་ཙམ་བཞུགས་རྒྱུ་བྱུང་ན་དགོན་པ་རང་གི་འཁོར་ལོ་གསུམ་གྱི་བྱ་བ་དབྱར་མཚོ་ལྟར་འཕེལ་བ་ཞིག་འོང་བར་ཡོད་ནའང། ལྷ་སྡེའི་ཁ་འཛིན་བླ་བྲང་ནས་བྱེད་དགོས་
པ་དང། ཁ་མཆུའི་རིགས་ཀྱང་མང་བས་ཐུགས་སུན་ཏེ། ལྕགས་ཕོ་རྟའི་ལོར་དགོངས་པ་ཞུས་ཏེ་ཆོས་རྗེ་དཔལ་ལྡན་རྒྱ་མཚོ་དགོན་ལུང་ཁྲི་པར་བསྐོས། རྗེ་རང་ཉིད་དབེན་གནས་བྱང་ཆུབ་གླིང་དུ་ཕེབས་ནས་མདོ་སྔགས་ཀྱི་ལམ་གྱི་རིམ་པ་
མ་ལུས་པ་ཐུགས་ཉམས་སུ་བཞེས་པར་མཛད། དཔོན་ཏཱ་ལའི་ཧུང་ཐེའི་ཇི་བསྙུང་ནས་རྗེ་འདི་གདན་དྲངས་པ་ལྟར་ཕེབས་ནས་དཔོན་པོ་ལ་རྐྱེན་སེལ་གྱི་རྗེས་གནང་འགའ་ཞིག་གནང། ཉི་མ་འགའ་ནས་དཔོན་པོ་གཤེགས་པས་དགོངས་
རྫོགས་ལ་བདུན་ཕྲག་གཅིག་གི་རིང་རྗེ་འདི་ཉིད་དང། ཆ་གན་ནོ་མོན་ཧན་གཉིས་ལྷན་ཅིག་ཏུ་གསང་འདུས་ཀྱི་ཆོ་ག་གསུངས་པར་མཛད། ནོ་མོན་ཧན་ལ་ཁྲི་ཆེན་གྱི་སྤྲུལ་སྐུའི་དོན་སྐོར་གསུང་སྒྲོས་ནང་སྦྱར་མང་པོ་གནང། དགུང་ལོ་ལྔ་བཅུ་
བཞེས་པ་ལྕགས་ལུག་ལ། རྗེ་འདི་ཉིད་ཀྱིས་རྒྱུ་ཡོན་ཕུལ་ཏེ་ལི་ཐང་ནས་བཀའ་འགྱུར་མཚལ་དཔར་མ་གདན་དྲངས་པ་རབ་གནས་རྒྱས་པར་མཛད་དེ། ཆོས་སྡེ་ཆེན་པོ་དགོན་ལུང་བྱམས་པ་གླིང་གི་སྤྱི་སོར་ཕུལ། བར་སྐབས་ཤིག་མཚོ་

[096A]༄༅། །སྔོན་གཡོན་རུའི་དཔོན་པོ་ཕུན་ཚོགས་དབང་ཕྱུག་གི་སྲས་མོ་གཤེགས་པས་དགོངས་རྫོགས་ལ་གདན་དྲངས། དེ་ལས་ཞག་ཤས་བཞུགས་ནས་གཤིན་པོའི་རྣམ་ཤེས་ངན་སོང་དུ་མི་འཁྱམས་པའི་ཐུགས་
དམིགས་མཛད། ཆུ་ཕོ་སྤྲེའུ་ལོར་དགོན་ལུང་བྱམས་པ་གླིང་གི་འདུ་ཁང་ཆེན་མོར་ཁྲི་པ་དཔལ་ལྡན་རྒྱ་མཚོ། སུམ་བྷ་ཞབས་དྲུང། གཞན་ཡང་དཀའ་རབ་འབྱམས་མང་པོ་དང། མཆོད་རྟེན་ཐང་གི་བླ་མ་ཟུར་བ། བ་ཇོའུ་བླ་མ་
བློ་བཟང་འོད་ཟེར། སེམས་ཉིད་བླ་མ་ཟུར་པ། ཀན་ཆེན་དགོན་གྱི་བླ་མ་ཁྲི་པ། སྒོམ་ཞིས་ཞབས་དྲུང། བ་ཡན་ཐང་གསུམ་གྱི་ཨར་ཀྱ་དགོན་པའི་བླ་མ། ཤཱ་རྫོང་བླ་མ། རོང་པོའི་སྒོམ་ཆེན་ནུ་གུ་པ། སྒོམ་ཆེན་སྤྲེལ་ནག་
པ་སོགས་གཞི་བྱེས་ཀྱི་དགེ་འདུན་ཚོགས་པ་སྟོང་ཕྲག་གཉིས་ལྷག་དང། མི་སྐྱ་ཡང་མང་པོ་འཚོགས་པ་ལ་རྡོ་རྗེ་འཕྲེང་བ་དང་ཀྲྀ་ཡ་གཉིས་སྤྲགས་པའི་དཀྱིལ་འཁོར་ཞེ་ལྔའི་དབང་ལེགས་པར་བཤད་པ་དུ་མས་བརྒྱན་ཏེ། བླ་མ་གོང་མ་
རྣམས་ཀྱི་ཕྱག་ལེན་ཇི་ལྟ་བ་བཞིན་ལེགས་པར་སྩལ་པས། སྐལ་བ་དང་ལྡན་པ་རྣམས་ཀྱི་ཡིད་ཀྱི་བུམ་བཟང་གསང་ཆེན་རྡོ་རྗེ་ཐེག་པའི་བྱིན་རླབས་ཀྱི་བདུད་རྩིས་ཡོངས་སུ་གཏམས་པར་མཛད་དོ། ཁྲི་ཆེན་སྤྲུལ་སྐུ་ཆ་གན་ནོ་མོན་ཧན་གྱི་
སྐུ་ཚར་འཁྲུངས་ཏེ་བལྟ་རྟོག་གི་ཆེད་ཆོས་རྗེ་དོན་གྲུབ་རྒྱ་མཚོ་རྫོང་བརྡའ་མཛད། དགུང་ལོ་ང་གཉིས་བཞེས་པ་ཆུ་མོ་བྱའི་ལོར། རྒྱལ་སྲས་རིན་པོ་ཆེ་མདོ་སྨད་དུ་ཕེབས། དེ་སྐབས་བླ་བྲང་དང་སྤྱི་བ་སོ་སོར་མཛད་པ་ཡུན་རིང་མ་སོང་བར་

[096B] འཆད་ཉན་སོགས་ཆོས་ཕྱོགས་ཀྱི་བྱ་བ་ལ་ཤིན་ཏུ་གནོད་འདུག་པར་བརྟེན། རྗེ་འདིས་ཐུགས་ཁུར་བཞེས་ཏེ་བླ་མ་གྲྭ་བ་རྒན་
གཞོན་ཐམས་ཅད་གྲོས་མཐུན་གྱི་སྒོ་ནས་གཉེར་བ་ལོགས་སུ་བསྐོས། བཅའ་ཡིག་ཆེན་མོ་གསར་དུ་བཞག་སྟེ་ཆོས་སྡེའི་ལུགས་གཉིས་ཀྱི་བགྱི་བ་ཡར་ཟླའི་འཕེལ་བ་ལ་འགྲན་པར་མཛད། དེ་ནས་རྗེ་འདིས་ཐུགས་སྨོན་གྱི་དབང་གིས་
རྒྱ་ནག་པོའི་གདུལ་བྱ་རྣས་འདུལ་བའི་དུས་ལ་ཉེ་བར་བབས་པ་ན། གོང་མ་བདེ་སྐྱིད་རྒྱལ་པོའི་སྐུ་ཞབས་ནས་རྡོ་རྗེ་བླ་མ་དང། ཇར་གོ་ཆི་གཅིག་ཡིག་མཁན་གཅིག་བཅས་གདན་འདྲེན་པར་བྱུང། གོང་མའི་བཀའ་ལས། དེད་ལ་
ཡོན་ཏན་ཆེན་པོ་ཡོད་པའི་བླ་མ་ཆེ་བ་ཞིག་དགོས་བྱུང་བར། བླ་མ་རིན་པོ་ཆེ་དང་པཎ་ཆེན་རིན་པོ་ཆེ་རྣམ་པ་གཉིས་དགུང་ལོ་མཐོ་བས་གདན་མ་དྲངས། ཁྱོད་རང་ཡོན་ཏན་ཆེན་པོ་ཡོད་པའི་བླ་མ་བཟང་པོ་ཡིན་འདུག་པས་འབོད་མཁན་བཏང་
བ་ལྟར་ཅིས་ཀྱང་ཡོང་དགོས་ཞེས་བཀའ་ལུང་ལྕི་པ་སྩལ། རྗེ་རང་ཉིད་དབེན་པར་སྒྲུབ་པ་མཛད་པའི་ཐུགས་བཞེད་མ་གྲུབ་པ་དང། དགོན་པའི་བླ་མ་དགེ་འདུན་དང་བཅས་པ་ཡང་རྗེ་འདི་ཉིད་ཡུལ་གཞན་ཞིག་ཏུ་ཕེབས་པའི་ཐུགས་
འགྱོད་ཀྱིས་དཔོན་སློབ་ཚང་མ་ཐུགས་བློང་བློང་པོར་གྱུར་ཡང། བཀའ་གྱེན་བཟློག་མ་ནུས་པས་འབྱོན་པར་ཐག་བཅད། སྨིན་གྲོལ་ནོ་མོན་ཧན་མཇལ་ཏེ་རྗེས་གནང་འགའ་ཞིག་གསན། ཆུ་བཟང་རིན་པོ་ཆེ་དང་ལྔ་མཆོད་ནང་སོ་

[097A]༄༅། །གཉིས་ལའང་འབྱོན་བཞུད་ཀྱི་གསུང་གླེང་རྒྱས་པ་མཛད། ཆོས་རྗེ་ཀུན་དགའ་རྒྱ་མཚོ་དགོན་ལུང་གི་ཁྲི་པར་བསྐོས། དགེ་སློང་བཀྲ་ཤིས་རྒྱ་མཚོ་བླ་བྲང་གི་དོ་དམ་པར་བཞག་དགོན་ལུང་
ཚོགས་ཆན་དུ་སྤྱན་དྲངས་ཏེ་ཞབས་བརྟན་རྒྱས་པར་ཕུལ། སུམ་བྷ་ཞབས་དྲུང་རིན་པོ་ཆེས་གཙོ་མཛད། དཀའ་རབ་འབྱམས་དུ་མའི་འཁོར་དང་བཅས་རྒྱ་ནག་ཏུ་ཆི་བས་ཁ་བསྒྱུར། དགོན་པའི་ཁྲི་རིན་པོ་ཆེ་དང། ཟུར་པ་
རྣམས་ཀྱིས་གཙོས་དགེ་འདུན་མང་དང་ཆོས་སྐྱོང་ཁོག་ཞུགས་མཛད་དེ་ཕེབས་སྐྱེལ་ཞུས། གཞི་བྱེས་ཐམས་ཅད་སེམས་འཕྲེང་བཞིན་དུ་རྗེ་འདི་ཉིད་རང་ཡུལ་དུ་མགྱོགས་པར་ཕེབས་པའི་རྟེན་འབྲེལ་བསྒྲིགས། དགོན་ལུང་སྤྱི་གཉེར་
སྟག་ཕྱུག་ཆོས་རྗེ་བཅས་ཀྱིས་ཞག་ཁ་ཤས་ཀྱི་བར་དུ་ཕེབས་སྐྱེལ་ཞུས། ཁྲི་ཆེན་སྤྲུལ་སྐུའི་ངོས་འཛིན་གྱི་ཆེད་དུ་རྟེན་གསུམ་ཉེར་སྤྱད་དུ་མ་དང་བཅས་སྟག་ཕྱུག་ཆོས་རྗེ་རྫོང་སྟ་མཛད། དེ་ནས་རིམ་གྱིས་ཕེབས་ཏེ་ཕོ་བྲང་གི་ཉེ་འཁོར་ཤཱ་ཧོ་
ཟེར་བའི་མཁར་གཅིག་ཏུ་ཕེབས། དེའི་ཚེ་གོང་མའི་བཀའ་ལྟར་ཕོ་བྲང་ནང་གི་ཏཱ་བླ་མ་ཐམས་ཅད་བསུ་བར་འབྱོར། དེའི་ཕྱི་ཉིན་ཆང་ཕྲུན་ཡོན་དུ་གྲགས་པའི་སྐྱེད་མོའི་ཚལ་དུ་གོང་མ་དང་མཇལ་འཕྲད་མཛད། གོང་མ་ཡང་ཐུགས་
ཤིན་ཏུ་དགྱེས་ཏེ་ཁྱོད་ལ་ཡོན་ཏན་ཆེན་པོ་ཡོད་པ་ཐོས་ནས་འབོད་དུ་བཏང་བ་ཡིན། ཁྱོད་འོངས་པ་ཤིན་ཏུ་ལེགས་ཞེས་བཀའ་གནང་བར། རྫེ་འདིས་བདག་གིས་མཚན་ཉིད་ཀྱི་ཕྱོགས་ལ་སློབ་གཉེར་ཕྲན་བྱས་ཀྱང་ཡོན་ཏན་ཆེན་པོ་མ་ལོག་

[097B] ཆར་འབེབས་གཅོད་སོགས་མན་ངག་གི་རིགས་མང་པོ་གང་ཡང་མ་བསླབ་པས་མི་ཤེས་ཀྱང་གོང་མའི་བཀའ་བཟློག་མ་ནུས་པར་འོངས་པ་ཡིན་ཞེས་ལན་ཕུལ་
དེ་ནས་ཕོ་བྲང་ནང་དུ་བྱོན། ཏཱ་ཀཽ་ཤྲི་མེར་གེན་ཆོས་རྗེ། ཆོས་འབྱོར་རབ་འབྱམས་པ། ཆ་གན་བླ་མ་འི་ཞབས་དྲུང། ཤྲ་ཁ་ཞབས་དྲུང་སོགས་བླ་མ་སོ་སོས་ཞབས་ཏོག་བསྙེན་བཀུར་འབུལ་བ་སོགས་གྱ་ནོམ་པ་མཛད། བར་
སྐབས་ཤིག་ཚ་བའི་རྐྱེན་གྱིས་འཁྲུ་བའི་བསྙུང་གཞི་ཞིག་བྱུང་བར། གྲྭ་མང་གིས་ཞབས་བརྟན་དང། རྗེ་རང་གིས་གསོལ་སྨན་བཞེས་པ་ལ་བརྟེན་ནས་མ་འགྱངས་བར་ཟླ་བ་ཉ་བ་སྤྲིན་དང་བྲལ་པ་ལྟར་བསྙུན་ལས་གྲོལ། གོང་མ་ཆེན་
པོ་ནས་རྗེ་འདི་ལ་ན་བཟའ་ཚང་མ། སུམ་བྷ་ཞབས་དྲུང་སོགས་ཞབས་ཕྱི་རྣམས་ལའང་གོ་བབས་དང་མཐུན་པར་གོས་དམར་སེར་གྱི་ལྭ་བ་སོགས་གནང། གོང་མའི་བཀའ་ལྟར་བྱམས་ཆེན་ཆོས་རྗེའི་ལྷ་ཁང་དུ་བཞུགས། རྗེ་འདི་ཉིད་ལ་
བླ་མ་ཆེན་པོའི་གོས་དང། སུམ་བྷ་ཞབས་དྲུང་ལ་ཇ་སག་གི་གོས་གནང། ཞབས་ཕྱི་དཀའ་བཅུ་དང་རབ་འབྱམས་པ་བཅོ་ལྔ་ཏཱ་བླ་མའི་གྲལ་དུ་བཞག་པ་སོགས་གསོལ་རས་དང་བདག་རྐྱེ་ན་ཚད་མེད་བ་གནང། བར་སྐབས་ཤིག་
གོད་མ་ཆེན་པོ་རྗེ་འདིའི་གཟིམས་ཁང་དུ་ཕེབས། རྟེན་ལ་ཕྱག་མཛད་ཅིང་ཅུང་ཟད་བཞུགས་ཏེ་ཞབས་ཕྱིའི་གྲྭ་བ་རྣམས་ལ་འདོན་པ་གསུང་བཅུག་ནས་གཟིགས་རྟོག་ཞིབ་པར་གནང། ཐུགས་ནང་གཙང་བའི་ཚུལ་གྱིས་རྗེ་འདིའི་རྟེན་
[098A]༄༅། །སྒམ་རྣམས་ཁ་ཕྱེ་ནས་ཞིབ་གཟིགས་མཛད། སྐུ་འདྲ་འགའ་ཞིག་ཕུལ་བ་མ་བཞེས་པར་པཎ་ཆེན་རིན་པོ་ཆེའི་ཕྱག་འཕྲེང་ཞིག་ཡོད་པ་བཞེས། ཕེབས་བསུ་དང་ཕེབས་སྐྱེལ་གྱི་སྐབས་གོང་མ་
རང་གིས་རྗེ་འདི་ཉིད་ཀྱི་གྲུ་མོ་ནས་བསྐྱོར་ཏེ་མཉམ་པོར་ཕེབས་ཆོག་པ་སོགས་ཀྱི་བདག་རྐྱེན་བླ་ན་མེད་པ་མཛད། ཤིང་ཕོ་ཁྱིའི་ལོར་གོང་མའི་བཀའ་ལས། ཁྱེད་རང་རྣམས་གསར་དུ་འོངས་པ་ཡིན་གཤིས་ཚ་བ་ཨེ་ཐུབ་མི་ཤེས་
ཕྱི་ལོགས་ལ་ཕེབས་ནས་གོང་མའི་སུ་རུག་སྟེང་དུ་བཞུགས་ཞེས་གསུང་གནང། གོང་མའི་མཛོད་ནས་རྗེ་འདི་བ་དཔོན་སློབ་ལ་གཟིམས་གུར། རས་གུར། ཁལ་རྟ་སོགས་ཆ་རྐྱེན་གང་དགོས་ཕུལ་ནས་ཕྱི་ལོགས་ལ་ཕེབས་ཏེ་
དབྱར་ངོ་དེར་བཞུགས། ཆེན་པོ་ཧོར་གྱི་ཡུལ་གྱི་དད་ལྡན་བརྒྱ་ཕྲག་འདུས་པ་ལ་དམ་པའི་ཆོས་ཀྱི་ཆར་ཆེན་པོ་ཕབ་སྟེ། མངོན་མཐོ་དང་ངེས་ལེགས་ཀྱི་ལམ་བཟང་པོ་ལ་བཀོད། སྟོན་ཀ་གོང་མ་རི་དྭགས་ཀྱི་སར་ཕེབས་པའི་ཞབས་
ཕྱིར་བྱོན། སྐབས་དེར་ཧལ་ཧ་རྗེ་བཙུན་དམ་པ་གོང་མའི་མདུན་དུ་ཕེབས་འདུག་པས། རྗེ་འདི་ལ་ཆོས་ཀྱི་བཀའ་འདྲི་མང་པོ་གནང་བར་ལན་ཕུལ་བས་ཐུགས་མཉེས་ཚུལ་ཆེན་པོ་མཛད། སླར་ཕོ་བྲང་ནང་དུ་བྱོན། ཉི་མ་ཐད་
ཞབས་དྲུང་བེ་ཅིང་དུ་ཕེབས། དེའི་མདུན་དུ་རྒྱལ་དབང་གི་ཡི་དམ་སྒྲུབ་སྐོར་དང། རྒྱུད་བཞིའི་ལུང་རྣམས་གསན། དེ་ནས་ཤིང་མོ་ཕག་དང། མེ་ཕོ་བྱི་བ་གཉིས་ཀྱི་དབྱར་ཁ་ཤར་ཀ་རུ་བསིལ་ཁང་ཆེན་པོའི་ནང་དུ་སོག་གུར་

[098B] སྐབས་དེ་དག་ཏུ་སྔ་ཕྱིར་དོན་གཉེར་བ་མང་དུ་འདུས་པ་ལ་རང་རང་གི་འདོད་པ་ལྟར་ཟབ་རྒྱས་དམ་པའི་ཆོས་ཀྱི་ཆར་ཆེན་པོ་ཕབ་སྟེ་དགེ་བའི་ལོ་ཏོག་སྨིན་པར་མཛད། དགུང་ལོ་ང་དྲུག་བཞེས་
པ་མེ་མོ་གླང་གི་ལོར། གོང་མ་ཆེན་པོའི་བཀས་རྒྱལ་དབང་རིན་པོ་ཆེར་གསེར་ཡིག་འབུལ་དུ་བྱོན། ལམ་བར་དུ་མཁར་སྔོན་ཇ་སག་ཨེམ་ཆིའི་བླ་མས་གདན་དྲངས། ཞག་འགའ་བཞུགས་ཏེ་ཁོང་པ་ལ་རྗེས་གནང་འགའ་
གནད་ཞིང། རབ་བྱུང་དགེ་ཚུལ་བསྙེན་རྫོགས་ཀྱི་སྡོམ་པ་ཞུ་མཁན་མང་དུ་བྱུང་བ་རྣམས་ཀྱི་རེ་བ་ཡོངས་སུ་བསྐངས། ཛ་ཡ་པཎྜི་ཏས་ལྷ་ཁང་དང་དགོན་པ་གསར་བཞེངས་བྱེད་རྒྱུའི་ས་ཆར་གདན་དྲངས་ཏེ་ལྷ་བསངས་དང་བཀྲ་
ཤིས་བརྗོད། མཁར་སྔོན་པོའི་ས་ཆར་གནས་པའི་བླ་མ་དཔོན་པོ་སྐྱ་སེར་དྲག་ཞན་མཐའ་དག་ལ་དམ་པའི་ཆོས་ཀྱི་བཀའ་དྲིན་སྩལ། མཁར་སྔོན་པོའི་ལྷ་ཁང་སོ་སོའི་བླ་མ་རྣམས་ཀྱིས་ཀྱང་བསུ་སྐྱེལ་སྟོན་མོ་རྫོང་བ་སོགས་ཕུན་
སུམ་ཚོགས་པ་བྱས། ལོ་དེར་གོང་མ་ཆེན་པོ་ཉིད་ཤཱ་མཁར་དུ་ཕེབས། རྗེ་འདི་ཡང་རིམ་གྱིས་ཆ་གན་སུ་བུ་རཱ་ག་ཞེས་པར་ཕེབས་པའི་ཉིན། གོང་མ་ཆེན་པོའི་སྐུ་ཞབས་ནས་རྗེ་འདི་འབོད་མི་བཏང་བ་ལྟར་ཞབས་ཕྱི་ཉུང་
བསྡུས་དང་བཅས་རིངས་སྟབས་ཀྱིས་ཕེབས། གོང་མ་དང་མཇལ། རྒྱལ་དབང་མཆོག་གི་དོན་སྐོར་གྱི་བཀའ་འདྲི་རྒྱས་པ་ཕེབས་པར་ལན་ཡང་ཞིབ་པར་ཞུས། པཱ་ཐུར་ཐེའི་ཇི་སོགས་མཚོ་སྔོན་གྱི་དཔོན་པོ་རྣམས་གོང་མ་མཇལ་

[099A]༄༅། །བར་འོངས་རྒྱུའི་སྐོར་གྱི་གསུང་འཕྲོས་ཡང་ནང་སྦྱར་དུ་གནང། ཕེབས་ཀར་གོང་མ་རང་གི་ཕྱག་གིས་ཁ་བཏགས་གནང་ནས་བཀུར་གཟོས་ཆེར་མཛད། དེ་ནས་རིམ་གྱིས་ཕེབས་ཏེ་ཏེའི་ཐུང་
ཟམ་ཁར་འབྱོར་བན། དགོན་ལུང་སྤྱི་སྒེར་གྱི་གཉེར་བ་རྣམས་དད། དཀའ་བཅུ་རབ་འབྱམས་སོགས་བསུ་བ་མང་དུ་འབྱོར་བས་གཞི་བྱེས་མ་བུ་འཕྲོད་པ་ལྟར་ཕན་ཚུན་དགའ་བདེའི་དཔལ་གྱིས་དོམས་པར་གྱུར། ཏེའི་ཐུད་སེ་
རེ་ལུང་གི་སྨོན་ལམ་གྱི་ཚོགས་དབུར་གདན་དྲངས་པར་ཕེབས་ཏེ། བསྟན་པ་རྒྱས་པའི་བསྔོ་སྨོན་ཡང་དག་པ་གནང། དེ་ནས་བཙོང་ཁར་ཕེབས་པའི་ཉིན་ཨཱ་ཀྱ་དགོན་གྱི་སྒར་བ་དཀའ་བཅུ་རྣམ་གཉིས་ཀྱིས་གདན་དྲངས་ཏེ། སྐུ་གསུང་
ཐུགས་རྟེན་མང་པོ་ལ་ཕྱག་ནས་འཐོར་བར་མཛད་ཅིང་བསྙེན་བཀུར་ཕུན་སུམ་ཚོགས་པ་ཞུས། བཀྲ་ཤིས་ཆོས་གླིང་གི་བླ་མ་དཀའ་བཅུ་བཟང་པོ་དར་རྒྱས་ཀྱིས་གཙོ་མཛད། དགེ་འདུན་མང་མ་ལམ་ཁར་ཕེབས་ནས། གདུགས་དང་
རྒྱལ་མཚན་ལ་སོགས་པའི་མཆོད་རྫས་ཐོགས་ཏེ། སེར་སྦྲེང་གི་བསུ་བ་དང། སྟོན་མོ་སོགས་རྒྱས་པར་ཕུལ། རྗེ་ཉིད་ནས་ཀྱང་དེ་དག་ལ་ཟབ་རྒྱས་ཆོས་ཀྱི་བཀའ་དྲིན་ཡང་དག་པར་སྩལ། དེ་ནས་ཧ་ཅང་མི་རིང་བ་འཕྲང་ཐོན་པའི་
ཟམ་པའི་ཐད་དུ་དགོན་ལུང་བྱམས་པ་གླིང་གི་ཁྲི་རིན་པོ་ཆེས་གཙོས་བླ་མ་ཁྲི་གདན་ཟུར། ཞབས་དྲུང། དཀའ་རབ་འབྱམས་མང་པོས་བསུ་བ་འབྱོར་ཏེ་སྟོན་མོ་གཟབ་རྒྱས་ཕུལ་ཞིད་དགྱེས་པའི་གསུང་གིས་ཚང་མ་མགུ་བར་མཛད་

[099B] གཞི་སྔོད་ཀྱི་རྒྱ་དཔོན་དུ་མ་དང་བཅས་པས་ཆིབས་བསུ་བྱས། ཞག་འགའི་རིང་ཟི་ལིད་དུ་བཞུགས་ཏེ་རྡོ་རྗེ་བླ་མ་སོགས་ལ་མཚོ་སྔོན་གྱི་དཔོན་པོ་རྣམས་གོང་མའི་
མཇལ་ཁར་འགྲོ་རྒྱུའི་སྐོར་གྱི་གསུང་གླེང་མཛད། གོང་མ་ཆེན་པོར་རྗེ་འདི་ཉིད་ཀྱིས་ཞུས་ཏེ། དགོན་ལུང་ལྷ་ཁང་ཆེན་མོར་མཚན་གནད་པ་སྐྱེལ་བར་རྗེ་འདི་ཉིད། རྡོ་རྗེ་བླ་མ། ཇ་སག་བླ་མ་བློ་བཟང་རྣམ་རྒྱལ། གདུགས་དཀར་ཧོ་
ཤུའི་ཨི་ཇིན། ཨེར་ལད་བེའུ་ཇར་གོ་ཆི། ཟི་ལིང་གི་ཏོའུ་ཡེ་དང་བཅས་དགོན་ལུང་དུ་ཕེབས། རྟ་བསུ་ལེ་ཚན། སེར་སྦྲེང་སོགས་ཀྱི་བསུ་བ་དང། དགའ་སྤྲོའི་སྟོན་མོ་སོགས་རྒྱས་པར་བྱས། རྡོ་རྗེ་བླ་མས་ངེད་སྔ་སོར་རྗེ་འདི་
གདན་འདྲེན་ལ་ཡོང་པའི་སྐབས་ཁྱེད་ཚོལ་འདི་འདྲའི་གྲྭ་འགྲིག་པོ་མེད་མོད། ད་ལམ་གྱི་བྱེད་པ་འདི་ལ་བལྟས་ན་བླ་མ་འདི་ཁྱེད་ཚང་ལ་ལུགས་གཉིས་ཀྱི་སྒོ་ནས་བཀའ་དྲིན་ཆེ་བ་ཡིན་འདུག་ཅེས་ཟེར། རྗེ་འདིས་དགོན་ལུང་ཚོགས་ཆེན་
དུ་འགྱེད་དང་མང་ཇ་གྱ་ནོམ་པ་དང། སྤྱི་འཇོག་ལ་གོས་ཆེན་ཚེམ་གྲུབ་མའི་རྒྱལ་སྲིད་སྣ་བདུན། བཀྲ་ཤིས་རྟགས་བརྒྱད། དངུལ་དཀར་གྱི་བྱ་མ་བུམ། ཆོས་སྐྱོང་གི་ན་བཟའ་ཆ་ཚང། གསེར་སྐྱེམས་ཀྱི་ཕོར་པ་བཅས་ཕུལ་
དགོན་ལུང་རི་ཁྲོད་ལ་ཡང་སྤྱི་འཇོག་དང་མང་འགྱེད་གྱ་ནོམ་པ་གནང། དེ་བཞིན་དུ་གསེར་དགོན་དམ་ཆོས་གླིང། སྐུ་འབུམ། བྱ་ཁྱུང། ཆུ་བཟང། ཐང་རིང་སོགས་དགོན་སྡེ་ཆེ་ཕྲ་རྣམས་ལ་མང་ཇ་དང་འགྱེད་བཅས་ཕུལ་ཏེ་

[100A]༄༅། །ཆོས་སྦྱིན་གྱི་སྒོ་འཕར་འབྱེད་པར་མཛད། ཟི་ལིང་ནས་དབུས་སུ་ཆིབས་ཁ་བསྒྱུར་ཏེ། ལྕགས་རིའི་ཕྱིར་སླེབ་པའི་ནམ་གུང་ཙམ་དུ་ཟི་ལིང་ནས་རྡོ་རྗེ་བླ་མ་སོགས་མི་བཟང་རྣམས་ཀྱིས་ཡིག་
མཁན་ཚེ་རིང་ཟེར་བ་བཏང་ནས། མཚོ་ཁའི་དཔོན་པོ་རྣམས་གོང་མའི་མཇལ་ཁར་མི་འགྲོ་བའི་གནས་ཚུལ་ངེད་ཚོར་སྐྱེལ་མཁན་བཏང་འདུག་པས། མཚོ་ཁའི་ཚོགས་འདུ་མ་གྲོལ་གོང་དུ་ཁྱེད་ཕེབས་ནས་གསུང་དགོས་ཞེས་
འཕྲིན་བྱུང་བར་བརྟེན། དེ་མ་ཐག་རྗེ་རང་ཉིད་ཞབས་ཕྱི་ཉུང་འདུས་དང་བཅས་མགྱོགས་པར་ཕེབས་པས་ཆ་གན་ཐོ་ལོ་ཀེའི་ས་ཆར་ཉིན་གུང་ཡོལ་ཙམ་དུ་ཕེབས། དཔོན་པོ་གཞན་རྣམས་གྱེས་ནས་བྱམས་པ་གླིང་མཁན་པོ་
གསོལ་དཔོན་སྔགས་རམ་པ། པཱ་ཐུར་ཐེའི་ཇི་ལྷ་བཟང། ཨེར་ཏེ་ནི་པཱ་ཐུར་སོགས་དཔོན་པོ་ཆེ་ཁ་རྣམས་ཀྱིས་བསྒུགས་འདུག་པས། འཚོགས་སར་རྗེ་འདི་དང། ཇ་སག་བླ་མ་བློ་བཟང་རྣམ་རྒྱལ་བཅས་ཕེབས་ཏེ་དཔོན་
པོ་རྣམས་ལ་ཁྱེད་ཚོ་སྔ་སོར་མཇལ་ཁ་ལ་འགྲོ་རྒྱུར་ཐག་བཅད་ནས། གོང་མ་ལ་དེ་ལྟར་ཞུས་འདུག་པ་ད་ཆ་མི་འགྲོ་བའི་རྒྱུ་མཚན་ཅི་ཡོད། ཁྱེད་ཚོ་སོང་ན་བདག་རྐྱེན་འོངས་ཤིང་མ་སོང་ན་བཀའ་བཀྱོན་ངེས་པར་འོངས་པས་ཕྱིན་
པ་དྲག་ཅེས་གསུངས་པའི་ལན་དུ། རྒྱལ་དབང་རིན་པོ་ཆེ་མཚམས་གྲོལ་ནས་མཇལ་ཁ་འོངས་སྐད་འདུག་པས་ངེད་ཚོ་ལ་མཇལ་ཁ་ཤིན་ཏུ་གལ་ཆེ་བས་དེར་འགྲོ་རྒྱུ་ཡིན་ཟེར་བར། རྗེ་འདི་ཉིད་ཀྱིས་རྒྱལ་དབང་རིན་པོ་ཆེའི་

[100B] དེ་དུས་འགྲོ་བར་ཁས་བླངས་ནས་ད་ཆ་མི་འགྲོ་བའི་རྒྱུ་མཚན་གང་ཡིན་ཞེས་ཕན་ཚུན་གསུང་གླེང་མང་དུ་བྱས་པའི་མཐར། དཔོན་པོ་རྣམས་ཀྱིས་རྗེ་འདི་ལ་ཁྱེད་ཀྱིས་ངེད་
ཚོ་སོང་ན་བདག་རྐྱེན་ངེས་པར་འོངས་ཞེས་གསུང་པ་འདི་ལ་ཡིད་ཆེས་པར་འདུག་ནའང། དཔོན་པོ་སྐལ་ལྡན་རྡོ་རྗེ་དང། པཉྩ་རཀྵ་སོགས་ལ་བདག་རྐྱེན་གནང་ཁུལ་གྱིས་མི་ལེགས་པ་བྱུང་བའི་སྐད་ཆ་ཚོར་བས་དོགས་པ་སྐྱེས་པ་
ཡིན་ཟེར། རྗེ་འདིས་ཡར་ཕེབས་པའི་ལམ་པར་དུ་གོང་མ་ཆེན་པོར་མཇལ་ཏེ། མཚོ་སྔོན་གྱི་དཔོན་པོ་རྣམས་ཀྱི་མཇལ་ཁའི་སྐོར་ནང་སྦྱར་གསུང་ཡོད་པ་ལྟར་ཁྱེད་རང་རྣམས་གོང་མའི་མཇལ་ཁར་སོང་ན་སྐྱོན་མེད་པའི་སྟེང་དུ་བདག་
རྐྱེན་གནང་བའི་ཁག་ཁྱག་བདག་གིས་བྱེད། འདི་དཀོན་མཆོག་དཔང་དུ་བཞག་ནས་ལབ་པ་ཡིན་པས་བདེན་པར་ཟུངས་ཞེས་གསུང་བར་དཔོན་པོ་རྣམས་ཀྱིས་ད་ནི་ཁྱེད་ཀྱི་གསུང་ལ་ཡིད་ཆེས་པ་ཡིན། ངེད་ཚོ་གོང་མའི་མཇལ་ཁར་འགྲོ་བར་
ཐག་བཅད་པ་ཡིན་ཟེར་བྱུང་བས་དེ་ལུགས་ཀྱི་འཕྲིན་ཟི་ལིང་དུ་སྐྱེལ་མི་བཏང། རྗེ་འདི་ཉིད་རིམ་གྱིས་དབུས་སུ་བྱོན། ལྷ་སར་ཕེབས་ནས་ཞག་མང་པོ་མ་འགྱངས་པར་རྒྱལ་དབང་དྲུག་པ་བོ་ཏཱ་ལར་གསར་དུ་གདན་དྲངས་པའི་སྐབས་སུ་
གོང་མའི་གསེར་ཡིག་དང་རྟེན་ཆས་རྣམས་ཕུལ། དེ་ནས་རྗེ་འདི་ཉིད་ཀྱིས་ཞལ་དཀར་སྟེགས་བཅས། ཆབ་རིལ་རྒྱན་དྲུག་བཟེད་ཞལ་བཅས་ཆ་ཚང་དང། རྡོ་རྗེ་དྲིལ་བུ་སོགས་ཀ་ཅ་དང་ཕྱག་མཚན་གྱི་རིགས་མང་པོ། གཞན་

[101A]༄༅། །ཡང་གསེར་དངུལ་གོས་ཆེན་ཁ་བཏགས་བཅས་དངོས་པོ་གཙང་ཞིང་གྱ་ནོམ་པའི་ལེགས་འབུལ་སྤུས་གཙང་བ་ཕུལ། ཞབས་བརྟན་ཆེན་མོའི་ཚོགས་འཁོར་གྱི་ཐེབས་སུ་དངུལ་སྲང་བརྒྱ་ཕྲག་དུ་མ་
དང༑ ན་བཟའ་ཆ་ཚང། བཞུགས་གདན་རྒྱ་བ་ཡོལ། གོས་དར་སོགས་དང་བཅས་ཞབས་བརྟན་རྒྱས་པར་ཕུལ། བར་སྐབས་ཤིག་རྒྱལ་དབང་རིན་པོ་ཆེ་ལྷ་སར་རྟེན་མཇལ་དུ་བྱོན་པའི་ཚེ་འཁྱམས་ར་ཆེན་མོར་བཞུགས་
གྲལ་དུ་རྗེ་འདི་ཉིད་ནས་གསེར་གྱི་མཎྜལ་ཁྱད་འཕགས་ཀྱི་གཙོས་གོས་དར་མཛོད་བཏགས་སོགས་སླར་ཡང་འབུལ་བ་གྱ་ནོམ་པ་ཕུལ། གཞུང་ས་ནས་ཀྱང་རྗེ་འདི་ཉིད་ལ་བཞུགས་ཁྲི་རྒྱ་བ་ཡོལ་ཁ་དཀར་སོགས་བཀུར་གཟོས་
ཕུན་སུམ་ཚོགས་པ་གནང། སྣང་བ་མཐའ་ཡས་དུར་སྨྲིག་གར་གྱིས་རྣམ་པར་རོལ་པ་པཎ་ཆེན་ཐམས་ཅད་མཁྱེན་པའི་དྲུང་དུ་གོང་མའི་གསེར་ཡིག་དང་རྟེན་ཆས་རྣམས་ཕུལ། རྗེ་རང་ཉིད་ཀྱིས་ཀྱང་མཆོད་རྫས་སྣ་ཚོགས་
གསེར་དངུལ། གོས་དང། མཛོད་བཏགས་སོགས་ཟང་ཟིང་གི་འབུལ་བ་གྱ་ནོམ་པ་ཕུལ་ཏེ། ཚེ་དཔག་མེད་འཇམ་ལུགས། གྲུབ་རྒྱལ་ལུགས་ཀྱི་ཚེ་དབང། མགོན་པོ། ཆོས་རྒྱལ་ལྷ་མོ་རྣམས་ཀྱི་རྗེས་གནང་བཅས་
གསན། རིག་འཛིན་འཇམ་དབྱངས་གྲགས་པའི་དྲུང་དུ་གསུང་འབུམ་རྒྱ་ཅན་མའི་ནང་གི་རྟ་ཞལ་ཡིད་བཞིན་གྱི་རྒྱ་ཅན་ཞུས། རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་སྤྲུལ་སྐུར་མཇལ་ཏེ་འབུལ་བ་སྤུས་གཙང་བ་ཕུལ་ཞིང་

[101B] འབྲས་སྤུངས་ཚོགས་ཆེན་ལ་མང་ཇ་དང་མཉྫི་ཁ་རེ། ཁ་བཏགས་ཉིན་བདེ་ཆེ་
ལེགས་འདོམ་འཁོར་མའི་འགྱེད། བླ་མ་རྣམས་ལ་རྒྱ་རས་སེར་པོས་བཟོས་པའི་རས་བེར་རེའི་གཙོས་འབུལ་བ་རྣམ་བཞག་དང་བཅས་ཕུལ། སྒོ་བློ་གཉིས། བདེ་སྔགས་གཉིས་བཅས་གྲྭ་ཚང་བཞི་སྒོ་མང་གྲྭ་ཁང་གི་སྟེང་ཤོད་
དུ་མཉམ་དུ་འཚོགས་པ་ལ་གྲྭ་ཇ་དང། ཧོར་དར་དམར་པོ་ཁ་རེའི་འགྱེད་ཕུལ། སྒོ་མང་གྲྭ་ཚང་ལ་ཟུར་དུ་གྲྭ་ཇ་དང་དངུལ་ཞོ་དོ་རེའི་འགྱེད། སྤྱི་འཇོག་གོས་ཆེན་རྡོ་རྗེ་གསང་ལམ་མའི་བླ་བྲེ་བཅས་ཕུལ། དེ་བཞིན་དུ་སེར་
དགེ་ལྡན། རྒྱུད་སྟོད་སྨད། བཀྲ་ཤིས་ལྷུན་པོ། རྭ་སྒྲེང། བཀྲ་ཤིས་ལྗོངས། ཉི་མ་ཐང་སོགས་ཀྱི་བླ་མ་སོ་སོར་འབུལ་བ་དང། དགེ་འདུན་ལ་མང་འགྱེད་བཅས་ཕུལ། ལྷས་དང་པོ་ཏ་ལར་བཞུགས་པའི་ཇོ་
ཤཱཀ་གཉིས་ཀྱིས་གཙོས་སྐུ་བརྙན་རྣམས་ལ་གསེར་ཆབ་དང་སྙན་ཤལ་སྤོས་ཕོར་སོགས་མཆོད་པའི་སྤྲིན་ཆེན་ལེགས་པར་བསྟར་ཏེ་བསྟན་པ་རིན་པོ་ཆེ་ཕྱོགས་མཐར་རྒྱས་པའི་ཐུགས་དམིགས་ཀྱི་འཚམས་སྦྱོར་ཡང་དག་པ་གནང་
སྡེ་སྲིད་སྟག་རྩེར་དངུལ་གོས་ཆེན་ཁ་བཏགས་སོགས་དངོས་པོ་གཏོས་ཆེ་བ་ཕུལ་ནས་སྨད་རྒྱུད་ཀྱི་ཞོགས་གུར་སྨོན་གྱི་གྲྭ་ཁང་གསར་རྒྱགས་དགོས་ཚུལ་ཞུས་པར། ཁོང་གིས་ཀྱང་ཐུགས་ཁུར་བཞེས་ཏེ་མ་འགྱངས་པར་ལེགས་

[102A]༄༅། །བར་བསྒྲུབས། གནས་ཆུད་ཆོས་རྒྱལ་དང་ལ་མོ་ཆོས་སྐྱོང་གཉིས་སྐུ་ཕེབས་ཞུས་ཏེ་སྙན་ཤལ་དང་འབུལ་བ་གཟབ་རྒྱས་ཕུལ། ཆོས་སྐྱོང་གཉིས་ནས་ཀྱང་རྗེ་འདི་ལ་དགྱེས་པའི་རྣམ་འགྱུར་
ཤིན་ཏུ་ཆེ་བ་མཛད། མཁས་ཤིང་གྲུབ་པའི་དབང་ཕྱུག་དཀྱིལ་འཁོར་འཁོར་ལོའི་མགོན་པོ་འཇམ་དབྱངས་བཞད་པའི་རྡོ་རྗེའི་ཞལ་སྔ་ནས་དང། སྲད་རྒྱུད་དཔོན་སློབ་བློ་བཟང་དོན་གྲུབ། སྦེན་སེར་དཔོན་སློབ་དཀའ་ཆེན་བློ་
བཟང་ཆོས་དར། ཆོས་སྡིངས་ཁྱུང་ཚང་གི་དཔོན་སློབ་སངས་རྒྱས། རྒྱུད་སྨད་བླ་མ་དབུ་མཛད་མཁས་དབང་དགེ་འདུན་ཕུན་ཚོགས་སོགས་བླ་མ་དགེ་བཤེས་མང་པོས་གཙོས་དོན་གཉེར་བ་མང་དུ་འདུས་པ་ལ་རྗེ་རང་ཉིད་ཀྱི་
གསུང་འབུམ་ཕལ་ཆེ་བ་དང། མདོ་སྔགས་ཀྱི་བཀའ་ཆོས་མང་པོ་སྩལ། ལྷ་སར་ཟླ་བ་གསུམ་ལྷག་ཙམ་བཞུགས་རིང་འཇམ་དབྱངས་བཞད་པའི་རྡོ་རྗེའི་ཞལ་སྔ་ནས་སྐུ་ཞབས་སུ་བཅར་བཞུགས་མཛད་ཅིང་ཕྱོགས་སོ་སོ་ནས་
ཟབ་ཆོས་དོན་དུ་གཉེར་བའི་སྐྱེ་པོ་སྔ་ཕྱིར་འོངས་པ་རྣམས་ཀྱི་རེ་བ་ཡོངས་སུ་བསྐང། དགུང་ལོ་ང་བདུན་པས་ཕོ་སྟག་གི་ལོའི་ཚེས་གཅིག་གི་ཉིན་རྒྱལ་དབང་རིན་པོ་ཆེ་ནས་ལྷ་མོའི་ཚེས་གཏོར་མཛད་པའི་ཚོགས་གྲལ་དུ་ཕེབས་
དེ་ལྟར་ཆོས་དང་ཟང་ཟིང་གི་སྦྱིན་པ་རྒྱ་ཆེན་པོས་བསྟན་པའི་ཞབས་ཏོག་ཡང་དག་པ་བསྒྲུབ། དེ་ནས་མདོ་སྨད་དུ་ཆི་བས་ཁ་བསྒྱུར། ལམ་བར་དུ་རྭ་སྒྲེད་དུ་བྱོན་ཏེ་ཇོ་བོ་འཇམ་པའི་རྡོ་རྗེས་གཙོས་རྟེན་གསུམ་རྣམས་ལ་སྙན་ཤལ་

[102B] དེར་བཞུགས་པའི་དགེ་འདུན་རྣམས་ལ་ཡང་མང་འགྱེད་ཕུལ། དེ་ནས་རིམ་གྱིས་བྱོན་ཏེ་ཟི་ལིང་དང་ཉེ་བར་ཕེབས་པ་ལ་དགོན་ལུང་སྤྱི་གཉེར་སོགས་
ཆི་བས་བསུ་བ་རྣམས་འབྱོར། བ་སོ་རྗེ་དྲུང་རིན་པོ་ཆེ་བོའི་ཅིང་དུ་ཕེབས་སྐབས་སུ་སྣང་བས་དུས་དེར་མཇལ་འཛོམ་མཛད། དེ་ནས་རྗེ་འདི་ཁྲི་ཆེན་བློ་གྲོས་རྒྱ་མཚོའི་སྤྲུལ་སྐུ་མཇལ་བའི་ཆེད་དུ་མང་རར་ཕེབས། ཆ་གན་
ནོ་མོན་ཧན་དང་ཁྲི་ཆེན་སྤྲུལ་སྐུ་བཅས་པར་མཇལ་འཕྲད་མཛད། ནོ་མོན་ཧན་དང་ནད་སོ་བཅས་པར་སྤྲུལ་སྐུའི་སྐོར་གྱི་གསུང་ནན་ཞིབ་པར་གནང། དེར་བཞུགས་རིང་ཁོང་རྣམས་ཀྱིས་ཀྱང་བསྙེན་བཀུར་དང་ཞབས་ཏོག་
ཚད་མེད་པ་ཕུལ། བདེ་ཆེན་དཔོན་སློབ་གྲགས་པ་རྒྱ་མཚོ་དང་སྔགས་རམ་པ་འཇམ་དབྱངས་བློ་གྲོས་སོགས་ལ་བཀའ་ཆོས་ཅི་རིགས་སྩལ། དེ་ནས་ཟི་ལིང་དུ་ཕེབས་པ་ན་པཱ་ཐུར་ཐའི་ཇི་སོགས་མཚོ་ཁའི་དཔོན་ཁག་རྣམས་གོང་
མ་ཆེན་པོར་མཇལ་ཏེ་ཡར་འོངས་པ་སྐབས་དེར་ཟི་ལིང་དུ་འབྱོར་འདུག་པས། དཔོན་པོ་རྣམས་རྗེ་འདི་དང་མཇལ་ཏེ་ཁྱེད་ཀྱིས་གསུང་ལྟར་ངེད་ཚོ་སོང་བས། གོང་མ་ཆེན་པོ་ནས་ཝང་གི་ལུང་ལས་སོགས་བདག་རྐྱེན་གཞན་དང་
མ་འདྲ་བ་གནང་བྱུང་བའི་གནས་ཚུལ་ཞུས་པས། རྗེ་ཉིད་ཀྱང་ཐུགས་ཤིན་ཏུ་དགྱེས་པར་གྱུར། དམ་ཆོས་གླིང་དུ་བྱོན་ཏེ་སྨིན་གྲོལ་ནོ་མོན་ཧན་དང་མཇལ། ལྷ་མོའི་རྗེས་གནང་སོགས་ཟབ་ཆོས་འགའ་ཞིག་གསན། དེ་ནས་
[103A]༄༅། །དགོན་ལུང་བྱམས་པ་གླིང་དུ་ཕེབས། ཁྲི་པ་ཀུན་དགའ་རྒྱ་མཚོ་དང། ཁྲི་ཟུར་དཔལ་ལྡན་རྒྱ་མཚོ་གཉིས་ཀྱིས་གཙོས་དགོན་པ་དང་རི་ཁྲོད་ཀྱི་གྲྭ་པ་དོན་གཉེར་ཅན་མང་པོ་ལ་རྗེ་ཉིད་ཀྱི་གསུང་
འབུམ་གྱི་ལུང་དང། ཀླག་ལུང་དུ་མ། ཡི་དམ་ཆོས་སྐྱོང་འགའ་ཞིག་གི་རྗེས་གནང་བཅས་གནང། བསྙེན་རྫོགས་ཀྱི་དངོས་པོ་དོན་དུ་གཉེར་བའི་སྐྱེ་བོ་བརྒྱ་ཕྲག་བརྒལ་བའི་མཁན་པོ་མཛད་དེ། དེ་དག་གི་ཡིད་ཀྱི་
བུམ་བཟང་སྤོང་བདུན་འཁོར་བཅས་ཀྱི་ལྷ་ཡི་ཆུ་བོས་ཡོངས་སུ་གཏམས་པར་མཛད། དེ་ནས་ཆོས་རར་བྱོན་ཏེ་གྲྭ་པ་ཆོས་ར་པ་རྣམས་ཀྱི་རིགས་ལུང་ལ་གཟིགས་རྟོག་མཛད་པས་ཐུགས་ལྷག་བར་མཉེས། དགོན་ལུང་
ཆོགས་ཆེན་ནས་ཞབས་པད་བསྐལ་བརྒྱར་བརྟན་པར་བཞུགས་པའི་རྟེན་འབྲེལ་སོག་དུ་མ་ནས་ལེགས་པར་བསྒྲིགས། དེ་ནས་སྐུ་འབུམ་དུ་དྲུག་པའི་སྨོན་ལམ་མཇལ་བར་བྱོན། དེའི་ཚེ་སྐུ་འབུམ་ནས་རྟ་བསུ་དང། དགེ་འདུན་
རྣམས་ཀྱིས་སེར་སྦྲེང་བཅས་བཀུར་གཟོས་ཡང་དག་པ་ཞུས། བྱམས་པའི་གོས་སྐུ་ཆེན་མོ་བཀྲམ་པར་མཇལ་ཏེ། སྦྱན་འདྲེན་ཁྲུས་གསོལ་མཆོད་འབུལ་སྨོན་ལམ་སོགས་ཡང་དག་པ་གནང། ཁྲི་ཐོག་པ་ཆུ་བཟང་
རིན་པོ་ཆེ་དང་མཇལ་འཕྲད་གནང། སྐུ་འབུམ་ཆོས་སྐྱོང་ནས་ཀྱང་གུས་པའི་རྣམ་འགྱུར་མཛད། དེར་སྐྱ་སེར་གྱི་འཚོགས་པ་ཤིན་ཏུ་ཆེ་བ་འདུས་པས་དེ་རྣམས་ཕྱག་དབང་གིས་ཚིམ་པར་མཛད། བླ་བྲང་གཉིས་དང་སྤྱི་སོ་

[103B] དེ་ནས་སྟག་ཕྱུག་སྒར་བར་ཁྲི་རིན་པོ་ཆེའི་སྐུ་གསུང་ཐུགས་རྟེན་རྣམས་མཇལ་བར་བྱོན། ཆུ་བཟང་རིན་པོ་ཆེ་དང་གང་ཅིའི་གསུང་གླེང་ནང་སྦྱར་ཞིབ་རྒྱས་
མཛད། གྲུབ་དབང་དམ་པ་དཀའ་ཆེན་བློ་བཟང་དར་རྒྱས་ཀྱིས་གཙོས་རི་དགོན་གྱི་གྲྭ་པ་མང་པོར་འདོད་ཆོས་ཅི་རིགས་གནང། ཕེབས་ཀར་ཆུ་བཟང་རིན་པོ་ཆེ་ནས་སྐྱེལ་ཐུང་དང། སྤྱི་སྒེར་གྱིས་སྐྱེལ་རིང་མཛད། དེ་ནས་ཟི་ལིང་
མཁར་དུ་ཕེབས་ཏེ་རེ་ཞིག་བཞུགས། དེར་རོང་པོའི་གྲུབ་ཆེན་ནི་གུ་པ། བྲག་དཀར་སྔགས་རམ་པ། དགེ་སློང་ཆོས་གྲགས། དཀའ་བཅུ་ཚུལ་ཁྲིམས་རྒྱ་མཚོ་སོགས་སྒྲུབ་པའི་རྒྱལ་མཚན་འཛིན་པ་མང་པོ་དང། དགོན་སྡེ་
ཆེ་ཆུང་དུ་མའི་གྲྭ་པ་མང་པོ་སྔ་ཕྱིར་བྱོན་པ་རྣམས་ལ་རྗེས་གནང། ལྗགས་ལུང་སོགས་དམ་པའི་ཆོས་ཀྱི་བདུད་རྩིས་ཚིམ་པར་མཛད། དེ་མོ་སྤྲུལ་སྐུ་རིན་པོ་ཆེ་གཞུང་ས་ནས་གོང་མའི་འཚམས་ཞུས་ལ་རྫོང་ལྟ་གནང་པ་དེར་ཕེབས་
བ་དང་མཇལ་འཕྲད་མཛད། ཟི་ལིང་ནས་དེ་མོ་རིན་པོ་ཆེ་དང་རྗེ་འདི་པ་གཉིས་མཉམ་དུ་ཕེབས། ལམ་པར་དུ་ཏའི་ཐུང་དགོན་ཆེན། སེར་ལུང་གཉིས་ཀྱི་བླ་མ་དང་གྲྭ་མང་མཇལ་བར་བྱོན། གྲུང་ལད་མཁར་དུ་སེམས་ཉིད་བླ་མ་
ཐུར་ཆེན་དགོན་གྱི་བླ་མ་འདན་མ་སྤྲུལ་སྐུ། སེམས་ཉིད་དགོན་གྱི་བླ་མ། ཏོབ་ཚང་ཆོས་རྗེ། སེམས་ཉིད་ནང་སོ་སོགས་མང་པོ་ལ་རྗེས་གནང་ཁ་ཤས་སྩལ། ཟུང་ཤན་ནས་འབྲི་གུང་ནང་སོ་བཟང་པོ་རྒྱལ་མཚན་གྱིས་གདན་དྲངས་

[104A]༄༅། །ཏེ་བསྙེན་བཀུར་དང་ཞབས་ཏོག་འབུལ་བ་གྱ་ནོམ་བ་ཕུལ། དགོན་པ་གསར་དུ་བཏབ་པར་ཕྱག་ནས་གནང། དེ་ནས་རིམ་གྱིས་ཉིད་ཤ་མཁར་དུ་བྱོན། དེར་དེ་མོ་སྤྲུལ་སྐུ་རིན་པོ་ཆེའི་དྲུང་དུ་རྗེས་
གནང་ཁ་ཤས་གསན། ལམ་བར་དུ་ཨོར་ཏུ་སུའི་དཔོན་ཁག་རྣམས་ཀྱིས་གཙོས་སྐྱ་སེར་དྲག་ཞན་གྲངས་མེད་མཇལ་དུ་འོངས་པ་རྣམས་ལ་དམ་པའི་ཆོས་ཀྱི་བཀའ་དྲིན་སྩལ་ཏེ་མངོན་མཐོང་དེས་ལེགས་ཀྱི་ལམ་བཟང་པོ་ལ་འགོད་པར་
མཛད། ལོ་དེར་གོང་མ་ཆེན་པོ་ཨུ་ལ་ཞེས་པ་ཟླ་བ་གཅིག་ཙམ་འགྲོ་དགོས་པའི་ས་ཆར་རི་དྭགས་ལ་ཕེབས། མི་སྣ་ཕྱོགས་ནས་འཁོར་མཁན་རྣམས་གོང་མ་གར་བཞུགས་ཀྱི་སར་འགྲོ་དགོས་པ་ལུགས་སྲོལ་ཡིན་ཀྱང། གོང་
མ་ཆེན་པོ་ནས། རྗེ་འདི་ཉིད་ལ་ལྷག་པར་བརྩེ་བའི་དབང་གིས་ཁོང་གི་རྗེས་ལ་ཡོང་མི་དགོས་པར། པེའི་ཅིང་ལ་ཕེབས་ནས་བསྒུག་ན་ཆོག་ཟེར་བའི་བཀའ་འབེབས་པར་མི་བཟང་ཞིག་མངགས་པ་ཨོར་ཏུ་སུར་འབྱོར་བས་རྗེ་
འདི་འཁོར་དང་བཅས་པ་དགའ་བདེའི་དཔལ་ལ་འཁོད། དེ་ནས་མཁར་སྔོན་དུ་བྱོན། དོན་གཉེར་བ་མང་པོ་དགེ་བསྙེན་དང། དགེ་ཚུལ་དང། བསྙེན་རྫོགས་ཀྱི་སྡོམ་པ་ལ་བཀོད། སེར་སྐྱ་མཆོག་དམན་མང་བོར་འདོད་
ཆོས་ཅི་རིགས་གནང། ཛ་ཡ་པཎྜི་ཏས་ལྷ་ཁང་དང་རྟེན་གསུམ་མང་པོ་བཞེངས་པ་ལ་རབ་གནས་རྒྱས་པ་མཛད། ཁོང་ལ་མགོན་པོ་ཕྱག་དྲུག་པ། ལྷ་མོ། ཁྱུང་ཁྲ་རྣམས་ཀྱི་རྗེས་གནང་བཅས་སྩལ། བརྟེན་པའི་དམ་ཚིག་

[104B] ཤི་རེ་ཐུས་ཀྱང་ཕེབས་བསུ་དང་བསྙེན་བཀུར་གཟབ་རྒྱས་ཞུས། པེའི་ཅིང་དུ་ཕེབས་ནས་གོང་མའི་བཀའ་ལྟར་ཕེབས་བསྒུག་ཞུས། གོང་མ་ཆེན་པོ་རྒྱལ་ཁབ་
ཏུ་ཕེབས་པར་ཉེ་བ་ན་རྗེ་འདི་ཞག་གཉིས་གསུམ་གྱི་ས་ཆར་བསུ་བར་བྱོན། གོང་མ་ཆེན་པོ་དང་མཇལ་འཕྲད་མཛད་པས་བཀའ་འདྲི་གནང་ཞིང་དགྱེས་ཉམས་ཆེན་པོ་མཛད། དེ་ཡང་གོང་མ་ཆེན་པོ་སྡེ་སྲིད་ལ་ཐུགས་མི་མཉེས་པར་ཡོད་
འདུག་པས། རྗེ་འདི་དབུས་སུ་ཕེབས་ཀར་ཞུ་སྣ་བྱེད་མི་དེས་ལྕང་སྐྱ་ཧུ་ཐོག་ཐུས་ད་ལམ་སྡེ་པར་མཇལ་རྒྱུ་མིན་ཟེར་བྱུང་ཞེས་གོང་མའི་དགོངས་པ་དང་བསྟུན་ནས་ཞུས་པས་ཐུགས་མཉེས་ཚོར་ཆེན་པོ་གནང། དེ་ནས་ཞུ་སྣ་བྱེད་
མི་དེས་རྗེ་འདི་ལ་ཁྱེད་ད་ལམ་དབུས་སུ་ཕེབས་ནས་སྔེ་སྲིད་མཇལ་ཆོག་པ་མེད། ཟེར་བྱུང་བར་ཐུགས་ལ་བབས་པོ་ཞིག་མ་བྱུང་ཡང་བྱ་ཐབས་དང་བྲལ། དེ་ནས་དབུས་སུ་ཕེབས་སྐབས་དེ་ལུགས་ཀྱི་རྒྱུ་མཚན་གསང་བཀྲོལ་ནས་སྡེ་
སྲིད་ལ་ཞུས་པས། ཁྱེད་ཀྱིས་ད་ལམ་མ་མཇལ་ན་གཞུང་གི་བསྟན་དོན་ལ་རྒྱར་འདི་ལས་གནོད་ཚབས་ཆེ་བ་མེད་ཚུལ་གྱིས་ཨུ་ཚུགས་མཛད་བྱུང་བར། རྗེ་འདིས་རྒྱལ་དབང་རིན་པོ་ཆེའི་ཞབས་ཏོག་ཏུ་འགྱུར་ན་རང་གི་སྲོག་ལའང་
ལྟོས་པ་མེད་ཅེས་གསུངས་ནས་སྡེ་སྲིད་ལ་ཕྱག་འཚལ་དགོས་པ་བྱུང། སྐབས་དེར་གོང་མའི་བཀའ་ལས་ཁྱོད་ཀྱིས་སྡེ་སྲིད་ལ་ཕྱག་མ་བྱས་སམ་ཞེས་དྲི་བ་གནང་པའི་ལན་དུ། ཕྱག་བྱས་པའི་རྒྱུ་མཚན་མ་གསང་བར་ཞུས་པས་དོན་འདི་

[105A]༄༅། །རེ་ཞིག་གསང་ན་ལེགས་ཞེས་བཀའ་ཕེབས་ཀྱང། རྗེ་འདི་རིང་མོ་ཞིག་ནས་བདེན་པ་སྨྲ་བ་ལ་གོམས་པའི་དབང་གིས་མི་མང་འཚོགས་སར་སྡེ་སྲིད་ལ་མཇལ་ཚུལ་ཡང་ཡང་གསུངས་པས་
སྦྱིན་བདག་དཔོན་པོ་སྙིང་ཉེ་བ་རྣམས་ཀྱིས་བཀའ་ལས་འདས་པའི་ཆད་ལས་ལ་ཁྲིམས་ལུགས་ལྟར་སྒོ་འགགས་སུ་བུས་འཛུག་མཛད་དགོས་ཚུལ་སོགས་ཞུས་པར་བརྟེན། པུས་འཛུག་གནང་བ་མི་མང་པོས་ཀྱང་མཐོང་
གཅིག་ནས་གཅིག་ཏུ་བསྒྲགས་ཏེ་བཀའ་ལས་འདས་པ་ཡིན་འདུག་ཅེས་གྲགས་པ་ཆེར་སོང་བས། གོང་མ་རིན་པོ་ཆེར་ཡང་གནང་ཐབས་མེད་པ་བྱུང་སྟེ། ཧོར་ཟླ་བཅུ་གཅིག་པར་བཀའ་འདས་ཀྱི་ཆད་པ་རྗེ་འདི་ཉིད་བླ་མ་
ཆེ་བའི་གྲལ་རིམ་ནས་ཕབ། དགེ་སློང་རང་འགའ་བའི་གྲལ་རིམ་དུ་ཞོག་ལ་པེའི་ཅིང་དུ་ཁོང་རང་གི་ལྷ་ཁང་དུ་སྡོད་ཆུག་ཟླ་བོ་ཇ་ས་ག་བླ་མ་མུག་དུན་ལ་ཐོང་ཞེས་པའི་བཀའ་ཕེབས་པར། རྐྱེན་ངན་གྲོགས་ཤར་ལྟ་བུར་
གྱུར་ཏེ་ཐུགས་དམ་ཟབ་མོ་ལ་རྩེ་གཅིག་ཏུ་བརྩོན་པར་མཛད། དགུང་ལོ་ང་བརྒྱད་པ་ས་མོ་ཡོས་ཀྱི་ལོའི་ཚེས་གཅིག་གི་ཞོག་ཁ་སུམ་བྷ་ཞབས་དྲུང་རིན་པོ་ཆེར་གོང་མས་ཁ་བཏགས་ཆེ་བ་ཞིག་གནང་ནས་རྗེ་འདི་ལ་མཚམས་འདྲྀར་
མངགས། ཉི་ཤར་ཙམ་ལ་གོང་མ་ཆེན་པོ་ཙན་དན་ཇོ་བོ་མཇལ་བར་ཕེབས། དེར་རྗེ་འདི་ཉིད་བྱོན་ནས་ཁ་བཏགས་དང། བོད་ནས་ཕེབས་པའི་སྐྱོས་མར་སྐུ་འདྲ་གཅིག་ཚེ་དཔག་མེད་ཀྱི་དཀྱིལ་ཐང་ཆུང་བ་ཤེལ་སྒོ་

[105B]འཕྲེང་བ་གཅིག། སྤོས་ཁྲེས་འགའ་དང་བཅས་ཕུལ་བ་དགྱེས་པའི་རྣམ་འགྱུར་བཅས་བཞེས་ཏེ་ཕྱག་གིས་ཁ་བཏགས་གནང། དེ་ལྟ་བུའི་ངང་ཚུལ་འདི་ནི་གོང་མ་ཆེན་པོ་དང་རྗེ་འདི་པ་མཆོད་ཡོན་གཉིས་
དུས་རིང་མོ་ཞིག་ནས་བསྟན་འགྲོའི་དོན་དུ་ཐུགས་སྨོན་ལྷན་ཅིག་མཛད་པའི་རྣམ་ཐར་དུ་སྣང། དེ་ནས་གོང་མ་ཆེན་པོ་རང་གིས་ཆག་ཚད་སོགས་ཞལ་བཀོད་མཛད་དེ་འཇམ་དབྱངས། སྤྱན་རས་གཟིགས། ཀུན་ཏུ་བཟང་པོ་
གསུམ་གྱི་སྐུ་བརྙན་ཁྱད་འཕགས་བཞེངས་པར་མཛད་པའི་གཟུངས་གཞུག་སྒྲིལ་བའི་དོ་དམ་གོང་མའི་བཀའ་ལྟར་སྒྲུབ། དེ་ནས་ཟླ་བ་འགའ་སོང་པའི་འཚམས། གོང་མའི་བཀའ་ལས། ད་ཁྱེད་རང་སྔར་ལུགས་ལྟར་བླ་མ་
ཆེ་ཁའི་གྲལ་དུ་སྡོད། སེམས་བདེ་མོ་གྱིས། ཁྱོད་ཀྱི་ཟླ་པོ་ཇ་སག་བླ་མ་མུག་དུན་དུ་བཞག་ན་ཁྱེད་རང་བློ་མི་བདེ་བར་འདུག་པས། ཁོ་རང་ཡང་མཁར་སྔོན་ཤི་རེ་ཐུའི་རྩར་འཇོག་རྒྱུ་ཡིན་ཞེས་གསུངས་པས། རྗེ་འདི་ཐུགས་
ཤིན་ཏུ་མཉེས། དགུང་ལོ་ང་དགུ་པ་ལྕགས་འབྲུག་གི་ལོར། དགོན་ལུང་དུ་སྨོན་ལམ་ཆེན་མོའི་གཏོང་ཐེབས་བསྐུར་ཏེ། དགེ་འདུན་རྣམས་ཟང་ཟིང་གི་དངོས་པོ་གྱ་ནོམ་པས་མཉེས་པར་མཛད། གོང་མས་བཞེངས་པའི་
རིགས་གསུམ་མགོན་པོའི་སྐུ་བརྙན་རྣམས་རི་བོ་རྩེ་ལྔར་གདན་དྲངས། དེའི་ཚེ་རྗེ་འདི་ཉིད་གོང་མའི་བཀའ་ལྟར་གནས་མཆོག་དེར་ཕེབས་ནས་རྟེན་རྣམས་ལ་གཟུངས་འཇུག་ཕུལ་ཏེ། རྡོ་རྗེ་འཇིགས་བྱེད་ཀྱི་སྒོ་ནས་རབ་གནས་

[106A]༄༅། །རྒྱས་པར་མཛད། གནས་དེའི་ལྷ་ཁང་རྣམས་ལ་མཆོད་མཇལ་ཞིབ་ཏུ་གནང་ཞིང་རི་སྐོར་ལ་ཕེབས་པའི་ཚེ། ལྷོ་རི་དང་བྱང་རིའི་རྩེར་འཇའ་ཚོན་ཁ་དོག་སྣ་ཚོགས་པ་ངད། ཤར་རི་
དང་བྱང་རིའི་བར་ནས་ཕུས་ཏིང་གི་ཐད་དུ་འཇའ་ཚོན་ཁ་དོག་སྣ་ལྔའི་གུར་ཁྱིམ་ཤིན་ཏུ་གསལ་བ་ཞིག་གཟིགས་ཏེ་ཐུགས་འདུན་དྲག་པོས་སྤྱན་དམིགས་མཛད། ཞབས་ཕྱི་ན་ཡོད་པ་ཕལ་ཆེར་གྱིས་ཀྱང་མཐོང། ཤར་རིའི་
རྩེར་མཆོད་མཇལ་གནང་དུས། དེ་ནས་འོག་ཕྱོགས་སུ་གཟིགས་པ་ན་སྤྲིན་དཀར་གསར་བས་ཡོངས་སུ་ཁྱབ་པའི་གཟིགས་སྣང་ཁྱད་པར་ཅན་བྱུང་བ་ཞབས་ཕྱི་རྣམས་དང། གཉུག་མར་གནས་པའི་ཧོར་ཤད་རྣམས་ཀྱིས་ཀྱང་
མཐོང་ཞིང་རྒྱུས་ཡོད་རྣམས་ཀྱིས་ཤིན་ཏུ་ཡ་མཚན་པར་བྱེད་དོ། དེར་འཚོགས་པའི་བོད་ཀྱི་བན་དེ་དང། རྒྱའི་བན་དེ་དང། སྐྱེས་པ་བུད་མེད་ཁྲི་ཕྲག་ཉེ་བར་འདུས་པ་ལ་བཟའ་བཏུང་དང་གནང་སྦྱིན་སྩལ་ཏེ་ཡིད་ཚིམ་
པར་མཛད། དྲུག་པའི་སྨོན་ལམ་གྱི་ཚོགས་དབུར་ཕེབས་ཏེ་བསྟན་འགྲོའི་ལེགས་ཚོགས་ཡར་ཟླ་ལྟར་འཕེལ་བའི་ཐུགས་སྨོན་གནང། རྩེ་ལྔར་གནས་མཇལ་དུ་འོངས་པའི་དད་ལྡན་མང་པོ་ལ་རྗེས་གནང་བཀའ་བསྒོ་
སོགས་རང་རང་གི་འདོད་ཆོས་ལྷུག་པར་སྩལ། ཤེ་ཧུ་ཆོན་གྱི་བླ་མ་སོགས་གནས་དེའི་དོན་གཉེར་བ་རྣམས་ལའང་འདོད་ཆོས་ཅི་རིགས་གནང། རབ་བྱུང་དགེ་ཚུལ་བསྙེན་རྫོགས་ཀྱང་ཁ་ཤས་སྒྲུབ་བར་མཛད་

[106B] ཆང་ཁྲུ་ཡོན་ཞེས་གྲགས་པའི་སྐྱེད་མོས་ཚལ་གྱི་ལྷ་ཁང་དང། དེའི་རྟེན་གྱི་གཙོ་བོ་ཐུབ་པ་ཆེན་པོ་གཙོ་འཁོར་
གྱི་སྐུ་བརྙན་རྣམས་གསར་དུ་བཞེངས་པའི་སྐབས། གོང་མའི་བཀའ་ལྟར་གཟུངས་འཇུག་ཕུལ་ཞིང་དགེ་ལེགས་རྒྱ་མཚོའི་ཆོ་ག་ལ་བརྟེན་ནས་རབ་གནས་རྒྱས་པར་མཛད། གོང་མ་ཆེན་པོ་ནས་ཀྱང་བདག་རྐྱེན་སྤམ་མཐོ་བ་
གནང། དགུང་ལོ་དྲུག་ཅུ་པ་ལྕགས་སྤྲུལ་ལ་ཧར་ཆིན་བྱམས་པ་བཀྲ་ཤིས་ཀུང་གིས་གོང་མ་ཆེན་པོའི་ཞབས་བརྟན་དུ་སྐུ་གསུང་ཐུགས་རྟེན་མང་པོ་གསར་དུ་བསྐྲུན་པའི་རབ་གནས་ལ་གདན་དྲངས་པ་ལྟར་ཧར་ཆིན་དུ་ཕེབས་
ལྷ་ཁང་རྟེན་གསུམ་རྣམས་ལ་རབ་གནས་རྒྱས་པར་མཛད། དཔོན་པོ་ཀུང་གིས་གཙོས་ཡུལ་དེའི་དཔོན་རིགས། མི་བཟང། བླ་མ་སོགས་དོན་གཉེར་བ་མཐའ་ཡས་པ་ལ་འཇིགས་བྱེད་བཅུ་གསུམ་མ། བདེ་མཆོག་ལྷ་ལྔ་
བཅུ་གཅིག་ཞལ་གྱི་དབང་སོགས་དབང་མང་པོ་དང། འཇིགས་བྱེད་ཀྱི་བསྐྱེད་རྫོགས་ཀྱི་ཁྲིད། སྐྱབས་འགྲོ་དང་རྡོ་རྗེ་སེམས་དཔའི་བསྒོམ་བཟླས་ཀྱི་ལུང། གཞན་ཡང་ཡི་དམ་གྱི་ལྷ་དུ་མའི་རྗེས་གནང་སོགས་ཟབ་པ་
དང་རྒྱ་ཆེ་བའི་ཆོས་ཀྱི་འཁོར་ལོ་རྒྱ་ཆེར་བསྐོར་ཏེ་སྐྱེ་པོ་ཁྲི་ཕྲག་དུ་མ་ཐར་པ་དང་ཐམས་ཅད་མཁྱེན་པའི་ལམ་བཟང་པོ་ལ་འགོད་བར་མཛད༑ སོ་ཐར་གྱི་ཚུལ་ཁྲིམས་དོན་དུ་གཉེར་བ་མང་པོ་འདུས་པ་ལའང་དགེ་བསྙེན་དགེ་ཚུལ་

[107A]༄༅། །བསྙེན་རྫོགས་ཀྱི་སྡོམ་པ་སྩལ། དེ་ནས་ཧར་ཆིན་བཀྲ་ཤིས་ཝང་གིས་གདན་དྲངས་ཏེ་ཚེ་དཔག་མེད་གྱི་གསེར་སྐུ་བརྒྱ་རྩ་སོགས་རྟེན་གསུམ་རྣམས་ལ་རབ་གནས་རྒྱས་པར་མཛད། ཧར་ཆིན་
ཝང་དང་ཆོས་རྗེ་བླ་མ་སོགས་སློབ་མ་ཉེར་ལྔ་ཙམ་ལ་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་སྨིན་རྒྱས་སུ་སྩལ། གོང་མ་ཆེན་པོ་ནས་ཧལ་ཧ་ཚོ་བདུན་མངའ་འོག་ཏུ་བཅུག་སྟེ་སོ་སོར་བདག་རྐྱེན་གཟེངས་བསྟོད་གནང་
པའི་ཚོགས་འདུའི་ས་ཆ་དོ་ལོན་ནོར་དུ་གྲགས་པར་ལྷ་ཁང་གསར་རྒྱགས་མཛད། དེའི་ཚེ་གོང་མའི་བཀའ་ལྟར་རྗེ་འདི་ངོ་ལོན་ནོར་དུ་ཕེབས་ནས་རྗེ་འདི་པ། རྗེ་དྲུང་སྤྲུལ་སྐུ། ཀོ་ཤྲི་མེར་གེན་ཆོས་རྗེ་དང་བཅས་པས་ལྷ་ཁང་
རྟེན་གསུམ་རྣམས་ལ་རབ་གནས་རྒྱས་པར་མཛད། དེའི་ཉིན་གོང་མ་ཆེན་པོ་ཡང་དེར་ཕེབས་ནས། ལྷ་ཁང་འདི་བསྟན་འགྲོ་སྤྱི་དང། ཁྱད་པར་ནང་གི་དར་ཚ་ཆེན་པོ་བརྒྱད། ཕྱིའི་ཚོ་ཆེན་བཞི་བཅུ་ཞེ་དགུ་
ཧ་ལ་ཧ་ཨོ་རོད་ཐམས་ཅད་ཀྱི་དོན་དུ་བཞེངས་པ་ཡིན་ཞིང། ལྷ་ཁང་འདི་ལ་སྔར་གྱི་སོགས་པོ་རྙིང་བའི་ཇ་སག་ཞ་དགུ་དང། དེའི་སྟོང་དུ་ཧལ་ཧའི་ཇ་སག་གསར་བ་ལྔ་བཅུ་ལྷག་ཙམ་ལས་ཇ་སག་རེ་ནས་གྲྭ་བ་རེ་བསྡུས་པའི་
གྲྭ་པ་བརྒྱ་དང་བརྒྱད་ཡོད་པའི་དགེ་འདུན་གྱི་སྡེ་གསར་དུ་འཛུག་པའི་བླ་མར་ཁྱོད་རང་སྡོད་དགོས། ལོ་སྟར་གྱིས་དགུན་པེའི་ཅིང་དང། དབྱར་འདི་ཀར་སྡོད་ད་གཟོད་ཟླ་བ་གསུམ་པའི་ནང་དུ་སྐྱེས་སྐར་ལ་འདོན་པ་ཆེན་པོ་འདོན་

[107B] དགུང་ལོ་རེ་གཅིག་པ་ཆུ་ཕོ་རྟའི་ལོར་མཚོ་བདུན་དགོན་གསར་དུ་ཕེབས། གྲྭ་པ་གསར་ཞུགས་པ་རྣམས་ལ་གཟིགས་རྟོག་མཛད་ཅིང་
སྒྲིག་ལམ་ཀུན་སྤྱོད་ཞིབ་ཏུ་སློབ་པ་གནང་ཞིང། གྲྭ་བ་རང་ཡུལ་ནས་ཆས་ཀ་མ་ཡོད་བ་རྣམས་ལ་རང་རང་གིས་གང་ཞུས་ལྟར་གྱི་ཡོ་བྱད་ཀྱང་གནང། དེའི་ཚེ་རྗེ་འདི་ཉིད་ཀྱི་ལུང་དང་རྟོགས་པའི་ཡོན་ཏན་དྲི་མ་མེད་པས་ཡིད་
དྲངས་ཏེ་པདྨའི་མཚོ་ལ་བུང་བའི་འདུ་འགོད་ལྟར་ཕྱོགས་སོ་སོ་ནས་ཟབ་ཆོས་དོན་དུ་གཉེར་བའི་སྐྱེ་པོ་མཐའ་ཡས་པ་རིམ་པར་འདུས་པ་ལ་དབང། རྗེས་གནང། ལུང་ཁྲིད་སོགས་དམ་པའི་ཆོས་ཀྱི་ཆར་ཆེན་པོ་ཕབས་ཏེ་ཡིད་ཀྱི་ཞིང་
སར་བྱང་ཆུབ་ཀྱི་མྱུ་གུ་རྒྱས་པར་མཛད། རྣམ་པར་དཀར་བའི་མཛད་འཕྲིན་ཀྱང་ཕྱོགས་བཅུར་རྒྱས་ཏེ་སྐྱེ་བོ་ཀུན་གྱི་ཡིད་ཀྱི་གསོས་སྨན་དམ་པར་གྱུར་ཏོ། བར་སྐབས་ཤིག་སྐུ་ཅུང་ཟད་བསྙུང་ཚུལ་བསྟན་པར་གཞི་བྱེས་
ཀྱི་དགེ་འདུན་ཚང་མས་རྗེ་དྲུང་རིན་པོ་ཆེས་གསུངས་པའི་ཞབས་བརྟན་རྣམས་བསྒྲུབ་པར་མཛད། ཏཱ་བླ་མ་དཀའ་བཅུ་བློ་བཟང་རྣམ་རྒྱལ་བཏང་ནས་གོང་མ་ཆེན་པོར་ཞུས་པས་གསོལ་སྨན་ཞིག་གོང་མ་རང་གི་ཕྱག་ནས་སྩལ། སྨན་པ་
མཁས་པ་གཅིག་ཀྱང་བཏང་འདུག་པས་མ་འགྱངས་པར་ཟླ་བ་ཉ་བ་གཟའ་ལས་ཐར་པ་ལྟར་བསྙུང་ལས་གྲོལ་ཏེ་སྐུ་འཁོར་རྣམས་དགའ་བདེའི་དཔལ་ལ་རོལ་པར་གྱུར། དེ་ནས་གོང་མའི་བཀའ་བཞིན་སྟོན་ཀ་པེའི་ཅིང་དུ་ཕེབས། བར་སྐབས་ཤིག་
[108A]༄༅། །སུམ་བྷ་ཞབས་དྲུང་རིན་པོ་ཆེ་སྐུ་བསྙུང་སྟེ་བེའི་ཅིང་ནང་གི་དགེ་འདུན་སྟོང་ཕྲག་ལྷག་ཙམ་གྱིས་སྐུ་རིམ་བསྒྲུབ་པ་དང་སྨན་པ་མཁས་པས་གསོལ་སྨན་ཕུལ་ཡང་ཕན་མ་ཐོགས་པར་ཞི་བར་གཤེགས་པ་ཉིན་ཞག་
གཅིག་གི་རིང་ཐུགས་དམ་ལ་བཞུགས་པ་བྱུང། ཞབས་དྲུང་འདི་བ་བཀའ་གདམས་པའི་རྣམ་ཐར་སྐྱོང་བའི་སྐྱེས་བུ་དམ་པ་ཞིག་ཡིན་པར་བརྟེན། རྗེ་རང་ཉིད་ཀྱང་ཐུགས་ཁྲལ་ཆེ་བ་གནང། དགུང་ལོ་རེ་གཉིས་པ་ཆུ་མོ་ལུག་གི་ལོར་
སུམ་བྷ་ཞབས་དྲུང་གཤེགས་པའི་ཐུགས་ཁྲལ་དང། མནལ་ལམ་འཁྲུགས་པ་སོགས་བར་ཆད་ཀྱི་འཚུབ་ལྟས་ཤིན་ཏུ་ཆེ་བ་བྱུང་སྟེ། རྗེ་དྲུང་རིན་པོ་ཆེར་གསུང་བརྟགས་ཞུས་པ་བཞིན་བདུན་ཕྲག་ལྔའི་རིང་ལ་རྗེ་ཉིད་སྐུ་འཚམས་
མཛད་བས་བར་ཆད་ཀྱི་མཚན་མ་མཐའ་དག་མིང་གི་ལྷག་མ་ཙམ་དུ་གྱུར། དེ་ནས་དགོན་ལུང་སྤྱི་སོར་འབུལ་རྒྱུའི་ཆེད་དུ་བྱམས་པ། སྨན་བླ། རྣམ་སྣང་རྣམས་ཀྱི་གསེར་སྐུ། སྐུ་ཞབས་རང་གི་མཆོད་ཁང་དུ་བཤམས་རྒྱུའི་སྟོན་པ་
དང་བཅས་སྨན་བླ་བདེར་གཤེགས་བརྒྱད། འོད་དཔག་མེད། རྒྱལ་བ་རིགས་ལྔ། རྡོ་རྗེ་འཆང། རྡོ་རྗེ་སེམས་དཔའ། མི་འཁྲུགས་པ། ཚེ་དཔག་མེད། ཉེ་བའི་སྲས་ཆེན་བརྒྱད་རྣམས་ཀྱི་གསེར་སྐུ་ཉི་ཤུ་རྩ་བདུན་
དྲི་མེད་འགྲེལ་བ་ནས་བཤད་པའི་མཆོད་རྟེན་མགྲིན་རིང་བརྒྱད། དུས་ཀྱི་འཁོར་ལོ་ནས་བཤད་པའི་མགྲིན་ཐུང་མཆོད་རྟེན་རྣམས་དང། གསེར་ཟངས་ལས་བརྡུང་བའི་བདེར་གཤེགས་མཆོད་རྟེན་དགུ་རྣམས། ཆ་ཚད་བཟོ་དབྱིབས་

[108B] བཟོ་བོ་རྣམས་ཡོན་གྱིས་མགུ་བར་མཛད། རེ་རེར་སངས་རྒྱས་ཀྱི་འཕེལ་གདུང་རེ་རེས་ཐོག་དྲངས་བྱིན་རྟེན་བྱིན་རླབས་ཅན་ཤིན་ཏུ་མང་པོ་དང། ཆོས་སྐུའི་རིང་བསྲེལ་གཟུངས་ཆེན་
སྡེ་ལྔ་སོགས་གཟུངས་སྔགས་ཟབ་མོའི་གཟུངས་གཞུག་ལེགས་པར་ཕུལ་ཏེ། རྗེ་རང་ཉིད་ཀྱིས་རབ་གནས་ཚུལ་དང་མཐུན་པ་མཛད་པ་རྣམས་དང། ཁྲི་རིན་པོ་ཆེའི་སྤྲུལ་སྐུར་འབུལ་རྒྱུའི་སྐུའི་རྟེན་ཚེ་དཔག་མེད་ཀྱི་སྐུ་བརྙན། གསུང་གི་རྟེན་
བླ་མ་ལྔ་བཅུ་པ། འདུལ་བ་རྒྱ་མཚོའི་སྙིང་པོ། སྡོམ་པ་ཉི་ཤུ་པ་དང་བཅུ་བཞི་པ། རྡོ་རྗེ་ཐེག་པའི་རྩ་ལྟུང་དང་སྦོམ་པོ་བསྲུང་བའི་ཐབས། རྟོགས་བརྗོད་བདུན་ལེགས་མ། འཇམ་དཔལ་མཚན་བརྗོད། མདོ་སྡུད་པ། རྒྱན་འཇུག་གཉིས་
ལམ་སྒྲོན། ལམ་གྱི་གཙོ་བོ་རྣམ་གསུམ། ལུགས་གཉིས་ཀྱི་བསླབ་བྱ་བླང་དོར་རབ་གསལ་རྣམས་གསར་དུ་བཞེངས་པའི་པོ་ཏི་གཅིག་ཐུགས་ཀྱི་རྟེན་རྣམ་རྒྱལ་མཆོད་རྟེན། གཞན་ཡང་རྡོར་དྲིལ། ཌ་མ་རུ། དངུལ་བུམ་སོགས་
དབང་ཆས་ཆ་ཚང། སྐུ་ཆོས། སྐུ་གཟན། སྐུ་ཤམ། སྐུ་འགག་སྐུ་རག་དབུ་ཞྭ། ཕྱག་ཕྲེང་སོགས་ཉེར་མཁོའི་ཡོ་བྱད་རྣམ་པ་མང་བོ། བླ་བྲེ། ཡོལ་བ། བཞུགས་གདན། སྙེ་འབོབ། ཁ་བཏགས་རྩེར་སོན། དངུལ་མན་
གོས་ཡུག་དར་ཡུག་སོགས་ལེགས་འབུལ་སྤམ་མཐོ་པ་སྐྱེལ་བར་དོན་ཡོད་རྒྱ་མཚོ་གཏོང་བར་མཛད། དབྱར་ཐོག་མཚོ་བདུན་དུ་ཕེབས། སྔ་མོ་ནས་བི་ལིག་ཐུ་ནོ་མོན་ཧན། རབ་འབྱམས་པ་ངག་དབང་བསྟན་འཛིན། དྲུང་རམ་པ་བསྟན་

[109A]༄༅། །པ་ལྷུན་གྲུབ། ཆས་པ་དཀའ་བཅུ་བཅས་མང་པོས་ལམ་རིམ་གྱི་ཁྲིད་གནང་དགོས་ཚུལ་ཡང་ཡང་ཞུས་པར་བརྟེན། ཞུ་བ་བོ་རྣམས་དང། ཕྱོགས་མང་པོ་ནས་དཀའ་རམ། དགེ་ཚུལ་སློང་
དཔོན་པོ། མི་བཟང། བཙུན་སྐྱ་བརྒྱ་ཕྲག་ལྷག་བྱོན་པ་རྣམས་དང། གཞིར་གནས་དཀའ་རམ་བརྒྱ་དང་དགེ་ཚུལ་སློང་བརྒྱ་ཕྲག་ལྷག་བཅས་སུམ་བརྒྱ་ཉེ་བ་རྣམས་ལ་བྱང་ཆུབ་ལམ་གྱི་རིམ་པའི་དམར་ཁྲིད་ཤིན་ཏུ་རྒྱས་པ་དང་
བྲང་ཏི་ནམ་མཁའ་དཔལ་བཟང་གི་ཡིག་ཆའི་སྟེང་ནས་སྒྲུབ་ཐབས་རྒྱ་མཚོའི་རྗེས་གནང་ཚང་མ་ལུང་དང་བཅས་པ། གཞན་ཡང་སོ་སོའི་འདོད་ཆོས་ཅི་རིགས་རྣམས་སྩལ། ལམ་ཁྲིད་ལ་གསུང་བཤད་ཀྱི་སྐབས་སུ་གཞུང་དོན་
རྣམས་མན་ངག་གིས་བརྒྱན་ཏེ། གདུལ་བྱ་རྣམས་ཀྱི་བློ་དང་འཚམས་པའི་བཤད་པས་ཉན་པ་པོ་རྣམས་ཡིད་འཁུལ་ངེས་པ་མཛད། ལམ་ཁྲིད་ལ་འཚོགས་པ་རྣམས་ཀྱང་ཆོས་ཐུན་སྐབས་སེམས་མི་གཡེང་བར་རྣ་བ་གཏོད་པ་དང། ཐུན་
བར་རྣམས་སུ་དམིགས་ཁྲིད་འཛིན་སྐྱོར། ཁྲིད་ཡིག་ཟིན་བྲིས། ལམ་རིམ་ཆེ་ཆུང་སོགས་ལ་བལྟ་བ་ཕན་ཚུན་ལ་དོགས་གཅོད་བྱེད་པ་སོགས་མགོ་མཇུག་ཐམས་ཅད་ལ་དོན་གཉེར་ཤིན་ཏུ་ཆེ་བར་བྱུང། དེ་ལྟ་བུའི་འཆད་ཉན་
ལ་རྗེ་རང་ཉིད་ཀྱང་ཤིན་ཏུ་དགྱེས་པའྀ་གསུང་བྱོན་པ་ནི། བཀའ་རྩོམ་ལས། །མཐའ་འཁོབ་འཆད་ཉན་སྣང་བས་དབེན་པ་ཡི། །མུན་པའི་གླིང་དུ་བྱང་ཆུབ་ལ་མ་རིམ་གྱི། །དམིགས་རིམ་འཆད་པའི་སྒྲོན་མེ་བཏེགས་པ་དང། །

[109B] །བདག་ཀྱང་མཐའ་འཁོབ་ཡུལ་དུ་འཁྱམས་འཁྱམས་ནས། །ཆོས་སྤྱོད་ཅི་རིགས་བྱེད་ཁུལ་བྱས་ན་ཡང། །ཆོས་ཚུལ་འདི་འདྲ་འཆད་རྒྱུ་བྱུང་བ་ནི། །སྐལ་བ་བཟང་སྙམ་སྤྲོ་བ་
ལྷག་པར་འཕེལ། ཞེས་སོ། རྟ་ལོ་ནས་བཟུང་སྟེ་ལུག་ལོའི་བར་དུ་མཚོ་བདུན་གྱི་དགོན་པའི་བླ་མ་གྲྭ་པ་རྣམས་ལ་ལོ་རེ་རེར་རྟ་རེ་གནང་ཞིང། ལོ་ཕལ་ཆེར་ལ་རྟ་གཉིས་རེ་དང། སྐུ་རིམ་གྱི་ཡོན་དང་བཅས་གསུམ་རེ་གནང་བའང་ཡོད་
གཞན་ཡང་ཨ་མདོའི་ཕྱོགས་ཀྱི་གནས་མཇལ་བ་དང། ཧོ་ཤང་ལྷ་ཁང་བཞེངས་མཁན་དང། ཨ་ཙ་ར་གནས་བསྐོར་བ་རྣམས་ལ་ཡང་ཁོ་རང་ཚོས་འདོད་པ་ལྟར་རྟ་སྒ་འཁོར་ཚད་མ། གོས་སློག་ལམ་ཆས་སོགས་སྩལ་ཏེ་རེ་བ་
སྐོང་བར་མཛད། དགུང་ལོ་རེ་གསུམ་པ་ཤིང་ཕོ་སྤྲེའུ་ལོར། མཚོ་བདུན་དགོན་གསར་དུ་ཕྱོགས་ནས་བྱོན་པའི་གྲྭ་བ་དོན་གཉེར་བ་རྣམས་དང། གཞི་སྡོད་ཀྱི་བླ་མ་གྲྭ་པ་རྣམས་ལ་འཇིགས་བྱེད་ཀྱི་དབང་དང། སྔགས་བཏུའི་
རྗེས་གནང། བསྐྱེད་རིམ་གྱི་ཁྲིད་སོགས་འདོད་ཆོས་དུ་མ་སྩལ། དགོན་དེར་བསྟན་པའི་རྩ་བ་གཞི་གསུམ་ཆོ་གའི་ཕྱག་ལེན་ཡང་གསར་དུ་འཛུག་པར་མཛད་བ་དེང་སང་གི་བར་དུ་འཕེལ་རྒྱས་སུ་གྱུར། དགེ་འདུན་རྣམས་ལ་རྒྱུན་གྱི་
མང་ཇ་ཟླ་བ་རེ་རེར་ཚེས་གཅིག་སོགས་ཉི་མ་བརྒྱད་ལ་ཇ་ཐུག་བླ་བྲང་ནས་གཏོང་བའི་ཐུགས་ཁུར་བཞེས། དེ་ནས་དགོན་པའི་སྤྱི་བ་ལོགས་སུ་བཞག་སྟེ་སྤྱི་གཉེར་གཉིས་བསྐོས་ཤིང། ཕྱག་མཛོད་ནས་སྤྱི་འཇོག་ལ་རྟ་ཕོ་རྒོད་བརྒྱ་

[110A]༄༅། །དང་ཉི་ཤུ། ར་ལུ་གསུམ་བརྒྱ། གོས་དར་ཡུག་ཁ་ཤས་མགྲོན་གདན་རིང་ཐུད་འགའ། སྒམ་ཆེ་ཆུང་ཁ་ཤས། སྡེར་མ། ཁྲོ་སོགས་སྣོད་སྤྱད་ཀྱི་བྱེ་བྲག་དུ་མ། ངུད་ཚང་གཅིག་དང་བཅས་
སྦྱོར་འཇག་མཛང། དགུང་ལོ་རེ་བཞི་པ་ཤིང་མོ་བྱའི་ལོར། འཇམ་དབྱངས་གོང་མ་ཆེན་པོ་མཚོ་བདུན་དུ་དགོན་གསར་གྱི་ལྷ་ཁང་མཇལ་བར་ཕེབས། རྗེ་འདི་ཉིད་ཀྱིས་ལྗགས་བཀོད་མཛད་དེ་གདུགས། རྒྱལ་མཚན། བ་དན་
མ་ཏོག་དང་སྤོས། དུང་ཆེན། རྒྱ་གླིང། རྡ་རོལ་སོགས་མཆོད་རྫས་རྣམ་པ་སྣ་ཚོགས་པ་ཐོགས་པའི་སེར་སྦྲེང་གིས་བསུ་བ་དང། བླ་བྲང་ནས་སྟོན་མོ་རྒྱས་པ། རྔ་མོང་དགུ་ཚན། རྟ་དགུ་ཚན་བཅས་ཕུལ་བས་གོང་མ་ཆེན་
པོ་ཐུགས་ཤིན་ཏུ་དགྱེས་པའི་རྣམ་འགྱུར་མཛད། རྗེ་འདི་ཉིད་དང། ཏཱ་བླ་མ་གཉིས། རྗེ་འདི་ཉིད་ཀྱི་ཞབས་ཕྱི་བ་དཀའ་བཅུ། རབ་འབྱམས་པ་གསུམ། དེམ་ཆི་སྦྱིན་པ་རྒྱ་མཚོ་རྣམས་ལ་གོས་ཆེན་མད་ནུག་གི་ཝ་བ་རེ། ཇ་སག་
ནས་བསྡུས་པའི་གྲྭ་པ་བརྒྱ་དང་བཞི་ལ་གོས་ཆེན་གྱི་ཝ་བ་རེ། གོས་ཆེན་ཡུག་རེ། དཔོན་སློབ་ཐམས་ཅད་ལ་ཁ་བཏགས་རེ། རྗེ་འདི་ཉིད་ཀྱིས་གཙོས་སྤྱི་སྒེར་སོ་སོ་ལ་རི་དྭགས་ཀྱི་ཤ་སྐམ་སོགས་གནང་སྦྱིན་གྱ་ནོ་མ་བ་སྩལ། གོང་
མའི་བཀའ་ལས། རྗེ་འདི་ལ་ཁྱེད་རང་གིས་ལྷ་ཁང་གི་གཙང་སྦྲ། མཆོད་པ། དགེ་འདུན་གྱི་སྒྲིག་ལ་མ་སོགས་ཡག་པོ་བྱུང་འདུག་པས་ཆན་ཞིའི་ལུང་ལས་གནང་རྒྱུ་ཡིན་ཞེས་གསུང། དེ་ནས་གོང་མ་ཆེན་པོ་སྟོན་ཀ་བེའི་ཅིང་

[110B] ཀཽ་ཤྲིའི་ལུང་ལས་ཕུལ་ཞིག་ཅེས་བཀའ་གནང། དགུང་ལོ་རེ་ལྔ་པ་མེ་ཕོ་ཁྱིའི་ལོར། གོང་མ་ཆེན་པོ་ནས་
ཀོན་ཏ་དི་ཕུའུ་ཤན་བཀྭང་ཙི་ཏཱ་ཀཽ་ཤྲི་ཞེས། བོད་ཀྱི་སྐད་དུ་བྱམས་བརྩེས་ཀུན་གྱི་སྤྱི་བོ་ནས་དབང་བསྐུར་བའི་ཀུན་མཁྱེན་བླ་མ་ཆེན་པོ་ཞེས་པའི་བཀའ་དང་གསེར་ཡིག་གསེར་སྲད་བརྒྱད་ཅུ་གྱ་བརྒྱད་དང་ཞོ་བརྒྱད་སྐར་མ་བརྒྱད་
ལས་བཟོས་པའི་གསེར་ཐམ་ལུང་ལས་རྣམས་གནང་བ། ཇར་གོ་ཆི་གཉིས། དྲུང་ཡིག་གཉིས་བཅས་དཔོན་པོ་བཞིས་སྐྱེལ་ཏུ་འོང། བེའི་ཅིང་གི་བླ་མ་སྤྱིའི་ཁྲིམས་བདག་ཀཽ་ཤྲི་མེར་གན་ཆོས་རྗེས་གཙོ་མཛད་པའི་ཇ་སག་བླ་མ་
ཏཱ་བླ་མ། དེམ་ཆི་རྣམས་དང། ཧལ་ཧ་ཛ་ཡ་པཎྜི་ཏ། མཁར་སྔོན་ཤེ་རེ་ཐུ་ཆོས་རྗེ་སོགས་བླ་མ་དཔོན་པོ་མི་བཟད་རྣམས་ཀྱིས་དགའ་སྟོན་གྱི་ལེགས་འབུལ་རྒྱས་པར་ཕུལ། སྐྱེལ་མཁན་དཔོན་པོ་བཞིལ་རྟ་སྒ་འཁོར་ཚ་ངམ་རེ། གོས་ཡུག་
བཞི་རེ་བཅས་གནང། དགུང་ལོ་རེ་དྲུག་པ་མེ་མོ་ཕག་གི་ལོར་རྗེ་ཉིད་ཀྱི་ཕྱག་མཛོད་ནས་མཐུན་རྐྱེན་སྦྱར་ཏེ་མཚོ་བདུན་དགོན་གསར་གྱི་འདུ་ཁང་སྔར་ལས་ཇེ་ཆེར་བཏང་སྟེ་གསར་བཞེངས་མཛད། སངས་རྒྱས་ཀྱི་མཛད་བཅུའི་ཞལ་ཐང་
བཅུ་གཉིས། ཅོག་ཙེ་གཞི། ཏིང་ཕོར། བདུན་ཚར་འགའ། མཆོད་སྐོང་དུ་མ། རྔ་དང་ཅོང་སོགས་གསར་དུ་བསྒྲུབ། གོང་མའི་མགྲོན་གཉེར་བཀྲ་ཤིས་ཁཱ་ཞེས་པས་སྦྱིན་བདག་མཛད་དེ། སྒོ་ཁང་གི་ནང་དུ་རྒྱལ་ཆེན་

[111A]༄༅། །བཞིའི་སྐུ་བརྙན་བཞེངས། འདུ་ཁང་རྟེན་གསུམ་དང་བཅས་པ་ལེགས་པར་གྲུབ་ནས་རབ་གནས་མཛད། དགུང་ལོ་རེ་བདུན་པ་ས་ཕོ་བྱི་བའི་ལོར་གོད་མ་ཆེན་པོས་ཧ་ཡི་ཀུ་ཞེས་པར་གསར་དུ་བཞེངས་
བའི་ལྷ་ཁང་རྗེ་འདིས་རབ་གནས་མཛད། སྟོན་གོང་མ་རི་དྭགས་ལ་ཕེབས་པའི་ས་ཆར་སྲས་བཅོ་བརྒྱད་པ་སྐུ་བསྙུང་ཏེ་རྗེ་འདིས་སྐུ་རིམ་མཛད་པས་རེ་ཞིག་སྐུ་ཁམས་བདེ་ཉམས་བྱུང་ཡང་མ་འགྱངས་པར་སྐུ་གཤེགས། དགོངས་
རྫོགས་སུ་སྲས་ཀྱི་ནོར་རྫས་གད་ཡོད་ཕུལ་བ་བདག་གིར་མཛད་དེ་ཐུགས་དམིགས་གནང། བར་སྐབས་སུ་གོང་མ་ཆེན་པོ་སྐུ་བསྙུངས་པའི་ཚུལ་བསྟན་པར། སྲས་རྣམས་ཀྱིས་རྗེ་འདི་ལ་བརྟགས་པ་ཞུས་པས་སྐུ་རིམ་རྣམས་རྗེ་འདི་
ཉིད་དང། ཞབས་དྲུང་ངག་དབང་དཔལ་འབྱོར་ཧུ་ཐོག་ཐུ། ཤེ་རེ་ཐུ་ནོ་ཡོན་ཆོས་རྗེ། བསྟན་པ་ཇ་སག་བཅས་ཀྱིས་ལེགས་པར་བསྒྲུབས་པས་གོང་མ་ཆེན་པོའི་སྐུ་ཁམས་བདེ་བར་གྱུར། སྲས་རྣམས་ཀྱིས་ཀྱང་འཚོ་བ་ཞབས་ཏོག་
གཟབ་སྟེ་ཕུལ། དགུང་ལོ་རེ་བརྒྱད་པས་མོ་གླང་གི་ལོར་གོང་མ་ཆེན་པོ་ནས་དབུས་གཙང་གི་གཞུང་བསྟན་ལ་རྒྱའི་དོན་ལ་མི་སྣ་གཏོད་རྩིས་མཛད་སྐབས། རྗེ་བཙུན་དམ་པ་དང་རྗེ་འདི་བ་ལ་ཁྱེད་གཉིས་ཀྱིས་མི་སྣ་རེ་ཡང་ཐོང་ཞེས་བཀའ་
གནང་སྟེ། རྗེ་འདི་ཉིད་ཀྱིས་དེམ་ཆི་སྦྱིན་པ་རྒྱ་མཚོ་རྫོངས་སྟ་མཛད། དེའི་སྐབས་སུ་སེ་འབྲས་དགེ་གསུམ། བཀྲ་ཤིས་ལྷུན་པོ། དགའ་ལྡན་ཆོས་སྡིངས་རྣམས་ལ་མང་ཇ་དང་འགྱེད། པོ་ཏ་ལ་དང་འབྲས་སྤུངས་གཉིས་ཀྱི་དཔར་ཁང་

[111B] སྲས་གཉིས་པས་གོང་མའི་ཞབས་བརྟན་ལ་དམིགས་ཏེ་གསེར་སྲད་སྟོང་ཕྲག་གཅིག་གིས་རྡོ་རྗེ་འཇིགས་བྱེད་ཀྱི་སྐུ་བརྙན་གསར་དུ་བཞེངས་པར། སྲས་ཀྱི་
གསུང་ལྟར་རྗེ་ཉིད་ཀྱིས་གཟུངས་གཞུག་ཕུལ་ཏེ་རབ་གནས་རྒྱས་པར་མཛད། མདའ་རིས་ཞབས་དྲུང་དང། དམ་རིང་མཁན་པོ་ཆགས་པ་ཆོས་འཕེལ་གཉིས་ལ་འཇིགས་བྱེད་བཅུ་གསུམ་མ་དང། བདེ་མཆོག་ལུ་ཨི་པའི་དབང་
སྨིན་རྒྱས་སུ་སྩལ། དགུང་ལོ་རེ་དགུ་པ་ལྕགས་སྟག་གི་ལོར་གོང་མ་ཆེན་པོར་དགོངས་པ་ཞུས་ཏེ་དགོན་ལུང་དུ་ཕེབས་རྒྱུའི་གྲྭ་སྒྲིག་མཛད། གོང་མ་ཆེན་པོ་ཐུགས་དགྱེས་ཉམས་ཆེན་པོ་དང་བཅས་གང་ཅིའི་སླབ་སྟོན་རྒྱས་པར་སྩལ་ཞིང་
ཤིང་རྟ་སེར་པོ་ཡང་གནང། པེའི་ཅིང་ནང་གྀ་ཐམ་ཀ་བླ་མས་གཙོས་པའི་བླ་མ་རྣམས་དང། གོང་མའི་སྲས་རྣམས་ཀྱིས་འབུལ་རྫོངས་གྱ་ནོམ་པ་ཕུལ། དེ་ནས་དོ་ལོན་ནོར་བརྒྱུད་དེ་རིམ་གྱིས་བྱོན་བས་མཁར་སྔོན་དུ་ཕེབས། དེར་གོང་
མའི་སྲས་མོ་བཞི་པ་དང། གཤག་སྐོར་ཟུར་བ་ཤེ་རེ་ཐུ་ནོ་ཡོན་ཆོས་རྗེ། ཆོས་རྗེ་ངག་དབང་བསོད་ནམས། ཨ་མ་ཐུ་ཇ་སག་ཇ་སག་བླ་མ་བློ་བཟང་རྣམ་རྒྱལ་སོགས་ཀྱིས་ཕེབས་བསུ་དང་སྟོན་མོ་འབུལ་བ་སོགས་བསྙེན་བཀུར་
ཡང་དག་པ་བསྒྲུབ། དེ་ནས་རིམ་གྱིས་ཕེབས་པས་ཨོར་ཏུ་སུའི་ས་ཆར་དཔོན་ཁག་རྣམས་ཀྱིས་ཀྱང་བསུ་སྐྱེལ་སྟོན་མོ་འབུལ་བ་སོགས་བསྙེན་བཀུར་ཕུན་སུམ་ཚོགས་པ་མཛད། དེ་ནས་རིམ་གྱིས་ཟུང་ཤན་ཏུ་ཕེབས་ཕན་འབྲི་གུང་དགོན་

[112A]༄༅། །པའི་བླ་མ་ཏ་ལའི་ཆོས་རྗེ། སྟག་ལུང་དགོན་པ་ནས་དབོན་པོ་རབ་འབྱམས་པ། པྲ་སྟི་དགོན་པའི་བླ་མ་ཞྭ་དམར་རབ་འབྱམས་པ་འོད་ཟེར། འདན་མ་ཞབས་དྲུང་རིན་པོ་ཆེ། སེམས་ཉིད་དགོན་གྱི་བླ་མ་
སེམས་ཉིད་ཞབས་དྲུང་རིན་པོ་ཆེ། དགོན་ལུང་སྤྱི་གཉེར། ཆོས་སྐྱོང་ཆེན་པོའི་སྐུ་རྟེན། ཐུར་ཆེན་དགོན་བའི་བླ་མ་ཁྲི་བ་དགེ་འདུན་མང་དང་བཅས་པ། ཇག་རོད་ནས་དཔའ་རིས་ཀྱི་སྒར་བ་སྒོམ་སྡེ་རྣམས་དང། མཁྱེན་རབ་ཀྱི་དབང་
ཕྱུག་དམ་པ་དགོན་ལུང་ཁྲི་ཐོག་པ་ཐོའུ་བཀྭན་ཞབས་དྲུང་རིན་པོ་ཆེ། མཆོད་རྟེན་ཐང་གི་བླ་མ་ཁྲི་པ་རྣམས་ཕེབས་བསུར་རིམ་པར་འབྱོར་བས་རྗེ་འདི་ཉིད་ཀྱང་ཐུགས་དགྱེས་ཚོར་ཆེན་པོ་མཛད། དེ་ནས་རིམ་གྱིས་ཏའི་ཐུད་དུ་ཕེབས་པ་ན་
ཏའི་ཐུང་དགོན་ཆེན་དང། སེར་ལུང་གཉིས་ཀྱི་བླ་མ་གྲྭ་མང་མཇལ་དུ་བྱོན། དཔོན་ཆེན་ཀླུ་སྐྱབས་ཀྱིས་ཀྱང་ཕེབས་བསུ་དང་ཞབས་ཏོག་བསྙེན་བཀུར་ཕུན་སུམ་ཚོགས་པ་བསྒྲུབ། དེ་ནས་རིམ་གྱིས་ཕེབས་པའི་ལམ་པར་དུ་ཐང་རིང་དང་
ཨ་ཀྱཱ་སྒྲར་པ། བཀྲ་ཤིས་ཆོས་གླིང་སོགས་ཕྱོགས་དེའི་སྒར་བ་རྣམས་ཀྱིས་ཕེབས་བསུ་སྔ་ཕྱིར་འབྱོར། ནེམ་པའི་མཁར་དང་ཉེ་བར་ཕེབས་པ་ན་མི་དཔོན་ཆེན་པོ་ཁྱི་ཀྱ་ཨ་ལི་ཧ་ཨ་མ་བས་ཕེབས་བསུ་དང་བསྙེན་བཀུར་ཞུས། ལྕང་སྐྱའི་གྲོང་དུ་ཕེབས་
པ་ན་གེ་སེར་དགོན་དམ་ཆོས་གླིང་གི་ལས་སྣ་རྣམས་ཀྱང་ཕེབས་བསུར་འབྱོར། ལམ་བར་ན་ཡོད་པའི་གྲོང་པ་རྣམས་ཀྱིས་ཀྱང་སྟོན་མོ་དང་འབུལ་བ་སོགས་བསྙེན་བཀུར་ཡང་དག་པར་བསྒྲུབ། ཟླ་བ་ལྔ་པའི་ཡར་ཚེས་ལ་དགོན་ལུང་དུ་ཕེབས་

[112B] དགེ་འདུན་གྱི་ཚོགས་དང། མཇལ་བ་ཕོ་མོ་མང་དུ་འདུས་པ་རྣམས་ཕྱག་དབང་གིས་ཚིམ་པར་མཛད། སྐུ་འབུམ་
གསེར་ཁོག་བདེ་ཆེན། ཐང་རིང་སོགས་དགོན་པ་སོ་སོ་ནས་གདན་འདྲེན་པ་བྱུང་བར་གོང་མའི་དགོངས་པ་མ་ཁྲོལ་བའི་སྟབས་ཕེབས་མ་ཐུབ་ཀྱང་དགོན་པ་སོ་སོར་མང་འགྱེད་དང་སྤྱི་འབུལ་གྱ་ནོམ་པ་གནང། གཟིམས་ཁང་གི་མཆོད་ཁང་
སྟེང་མར་གསེར་སྐུ་བརྒྱད་བཅུ། གསེར་ཟངས་ཀྱི་མཆོད་རྟེན་བཅུ་དགུ། ཙན་དན་གྱི་མཆོད་རྟེན་བཅོ་བརྒྱད། རྗེ་རིན་པོ་ཆེའི་རྣམ་ཐར་ཐང་ཀ་བརྒྱད་བཅས་བཞུགས་པ་དང། མཆོད་ཁང་འོག་མར་ལི་ཐང་བཀའ་འགྱུར། བསྟན་འགྱུར་
གསར་བཞེངས་བཅས་ལ་རྗེ་རང་ཉིད་དང། ཁྲི་ཐོག་པ་ཞལ་སྔ་ནས་ངག་དབང་ཆོས་རྒྱ་མཚོ་རྣམ་གཉིས་ཀྱིས་གཙོས་དགེ་འདུན་འདུས་པས་རབ་ཏུ་གནས་པ་རྒྱས་པར་མཛད། གོང་མའི་མི་སྣ་ཨ་ད་ཧ་ཏཱ་དང། ཟི་ལིང་ཙོང་ཡེ། བིང་ཡེ་ཁྱི་ཀྱ་དཔོན་པོ་
ལི་ཀྱ་གོང་འགབ་གཉིས་ཀྱི་དཔོན་པོ་རྣམས་དང། གྲོ་ཚང་ནང་སོ། ཞིང་སྐྱོང་ནང་སོ། ཧན་གྱི་ནང་སོ། རབ་བརྟན་པེའི་ལི། ཆེ་ཆེན་ཏའི་ཆིང། ཚེ་བརྟན་པེའི་ལི། ད་ཡན་ཐའི་ཇི་རྣམས་མཇལ་བར་བྱོན། རབ་བརྟན་པེའི་ལིས་སྟོན་
མོ་གཟབ་རྒྱས་ཞུས། རྟ་རྔ་མོང་སོགས་ཀྱི་འབུལ་བའང་ཕུལ། ཨ་ཁུ་ཝང། ཏའི་ཆིང་ཧོ་ཤོའུ་ཆི། ཨེར་ཏི་ནི་མེར་གན་ཏའི་ཆིང་སོགས་དཔོན་པོ་འགའ་ཞིག་དང། བྱ་ཁྱུང་དགོན་པ་རྣམས་ཀྱིས་མཚམས་ཞུས་མི་སྣ་བཏང་བ་
[113A]༄༅། །རྣམས་ཀྱང་འབྱོར། དགོན་ལུང་གི་བླ་མ་སྤྱི་བ། སྒར་བ་སོ་སོ་ནས་དགའ་སྟོན་གྱི་ཞབས་ཏོག་གཟབ་སྟེ་ཕུལ། གཟིམས་ཁང་གོང་གི་ཡང་སྲིད་མངའ་རིས་ཞབས་དྲུད་རིན་པོ་ཆེར་བདེ་མཆོག་ལུས་དཀྱིལ་
གྱི་དབང་སོགས་ཆོས་བཀའ་ཅི་རིགས་སྩལ། ཁྲི་ཆེན་རྒྱ་ནག་པའི་སྤྲུལ་སྐུ་དང། བདེ་ཆེན་དཔོན་སློབ་གྲགས་པ་རྒྱ་མཚོ་གཉིས་མཇལ་བར་བྱོན་ཏེ་འབུལ་བ་གྱ་ནོམ་པ་ཕུལ། ཁྲི་ཆེན་སྤྲུལ་སྐུས་རྡོ་བཅལ་ཆེན་མོར་དམ་བཅའ་བཞག་དེའི་ཚེ་
རྗེ་འདིས་གཟིགས་རྟོག་མཛད་པས། ཁྲི་ཆེན་སྤྲུལ་སྐུ་རིན་པོ་ཆེས་མཚན་ཉིད་པའི་ལུགས་ཀྱི་ལན་ཚུལ་དང་མཐུན་པ་གནང་བས་རྗེ་ཉིད་ཀྱི་ཐུགས་ཤིན་ཏུ་དགྱེས། ཁོང་རྣམ་པ་གཉིས་ལ་དྲིལ་བུ་ལུས་དཀྱིལ་གྱི་དབང་དང། བློ་སྦྱོང་ལྟ་ཁྲིད་
བཅས་ཆོས་བཀའ་ཅི་རིགས་གནང། སྤྲུལ་སྐུ་རིན་པོ་ཆེར་མདོ་སྔགས་ལ་ཐུགས་གཉེར་གཤའ་མ་གནང་དགོས་ཚུལ་གྱི་སྙན་སྒྲོན་ཞིབ་པར་ཕུལ། གཞན་ཡང་སྔ་ཕྱིར་སྐྱོར་མོ་ལུང་མཁན་པོ་ཟུར་བ། རབ་འབྱམས་པ་བློ་བཟང་དཔལ་འབྱོར་
ཐང་རིང་གི་བླ་མ་ཕྲི་གདན་ཟུར་གསུམ། སྐུ་འབུམ་དང་གསེར་ཁོག་གཉིས་ཀྱི་རྒྱུད་པ་བླ་མ་སྟག་ཕྱུག་སིང་ཐུ་ཆོས་རྗེ། ཀན་ཆེན་ཁྲི་བ། ལི་ཀྱ་ཆོས་རྗེ། ཡེན་ཀྱ་ཞབས་དྲུང། བྲ་སྟི་བླ་མ། དོར་ཤི་བླ་མ། མདུང་ནག་ཆོས་རྗེ། བདེ་ཐང་
ཞབས་དྲུང། དཀའ་ཆེན་བློ་བཟང་དར་རྒྱས། རོང་པོ་སྔགས་རམ་པ་འཇམ་དབྱངས་བློ་གྲོས་སོགས་ཕྱོགས་གཞན་ནས་ཕེབས་པ་མང་པོ་དང། ཆོས་སྡེ་རང་གི་ཁྲི་ཆོག་བ་ཐོའུ་བ་ཀྭན་ཞབས་དྲུང་རིན་པོ་ཆེ་དང། འདན་མ་ཞབས་དྲུང་སོགས་

[113B] ཆུ་བཟང་རིན་པོ་ཆེ་མཇལ་བར་བྱོན་ཏེ་ཁོང་གིས་བསྐུལ་བ་ལྟར་རྟེན་འབྲེལ་སྙིང་པོའི་རྣམ་བཤད་ལྗགས་རྩོམ་མཛད་
ཆོས་སྡེ་ཆེན་པོ་བཀྲ་ཤིས་འཁྱིལ་ནས་མཁས་ཤིང་གྲུབ་པའི་དབང་ཕྱུག་ཆེན་བོ་ཀུན་མཁྱེན་འཇམ་དབྱངས་བཞད་པའི་རྡོ་རྗེ་མཇལ་བར་བྱོན་ཏེ་འབུལ་བ་རྒྱ་ཆེན་པོ་ཕུལ། ཁོང་སྔ་སོར་དབུས་གཙང་ན་བཞུགས་པའི་དུས་སུ་རྗེ་འདི་ལ་ཞུ་ཡིག་ཕུལ་ཏེ་
དགོན་ལུང་དུ་མཚན་ཉིད་ཀྱི་འཆད་ཉན་འདུག་ཀྱང་སྔགས་ཀྱི་འཆད་ཉན་མི་འདུག་པས། རྒྱུད་གྲྭ་ཞིག་གསར་འཛུག་མཛད་དགོས་ཞེས་ཞུས་པར་རྗེ་ཉིད་ཀྱིས་སྐབས་སུ་བབས་བ་ན་ཚུགས་པའི་སྨོན་པ་བགྱིད་ཅེས་གསུངས། སྐབས་དེར་རྒྱུད་
པ་གསར་ཚུགས་ཀྱི་རྟེན་འབྲེལ་རང་འགྲིག་ལྟ་བུར་གྱུར་བར་བརྟེན། རྗེ་འདི་ཉིད་ཀྱིས། འཇམ་དབྱངས་བཞད་པ་རིན་པོ་ཆེར་སྔ་སོར་ཁྱེད་ཀྱིས་སྔགས་ཀྱི་འཆད་ཉན་ཞིག་འཛུག་དགོས་གསུངས་པ་དུས་ལ་བབས་འདུག་པས། ཁྱེད་ཀྱིས་
འཛུག་དགོས་ཞེས་བཀའ་གནང་བར་ཁོང་གིས་ཀྱང་བླ་མའི་བཀའ་བཞིན་བསྒྲུབ་སྟེ། ཆོས་སྡེ་ཁྲི་རིན་པོ་ཆེ་དང། འདན་མ་ཞབས་དྲུང་རིན་པོ་ཆེ་སོགས་ལ་འགྲེལ་བ་བཞི་སྒྲགས་ཀྱི་བཤད་ལུང་གནང་ཞིང། རྒྱུད་གྲྭའི་སློབ་དཔོན་དུ་འདན་མ་
ཞབས་དྲུང་དང། བླ་མ་དབུ་མཛད་པར་ཀན་ཆེན་བློ་གྲོས་རྒྱ་མཚོ་བསྐོས་ཏེ། འདུས་པའི་རྒྱུད་གྲྭ་དཔལ་ལྡན་སྨད་རྒྱུད་ཇི་ལྟ་བ་བཞིན་དུ་བཙུགས། རྗེ་འདི་ཉིད་ཀྱིས་འཇམ་དབྱངས་བཞད་པའི་སྐུ་ཞབས་ལ་འཇིགས་བྱེད་བཅུ་གསུམ་མའི་

[114A]༄༅། །དབང་དང། ཞབས་ཕྱིའི་གྲྭ་མང་བཅས་ལ་གྲུབ་རྒྱལ་ལུགས་ཀྱི་ཚེ་དབང་གནང། རྗེ་འདི་ཉིད་ཀྱིས་དགོན་ལུང་འདུ་ཁང་གསར་རྒྱགས་ཐེབས་སུ་སྔ་ཕྱིར་དངུལ་གོས་དར་སོགས་ཟང་ཟིང་གི་དངོས་བོ་
གཏོས་ཆེ་བ་བསྐུར་བ་རྣམས་ཆུད་ཟོས་སུ་མ་སོང་བར་ཁྲི་རིན་པོ་ཆེས་ཐུགས་ཁུར་བཞེས་ཏེ་འདུ་ཁང་ཀབ་བརྒྱ་དང་བཅུ་གཉིས། ཤིང་རྩི། ལྡེབ་རིས་སོགས་བཟོ་བཀོད་ཕུན་སུམ་ཚོགས་པ་གསར་དུ་བསྒྲུབ་པའི་འདུ་ཁང་རྟེན་གསུམ་དང་བཅས་
པ་རྣམས་ཟླ་ཚེས་དགེ་བར་རྗེ་འདི་ཉིད་དང། རྗེ་འཇམ་དབྱངས་བཞད་པ། ཆུ་བཟང་རིན་པོ་ཆེ། ཁྲི་ཐོག་པ་ཐོའུ་བཀྭན་རིན་པོ་ཆེ། དམ་ཆོས་གླིང་གི་རྒྱུད་པ་དབོན་སློབ། དགོན་ལུང་གི་རྒྱུད་བ་དཔོན་སློབ་རྣམས་ཀྱིས་གཙོས་དགེ་འདུན་ལྔ་བརྒྱར་
ཉེ་བས་འཇིགས་བྱེད་ཀྱི་སྒོ་ནས་བཀྲ་ཤིས་སྙེ་མ་ལྷར་རབ་གནས་རྒྱས་བར་མཛད་དེ་དགེ་ལེགས་ཀྱི་མེ་ཏོག་ཆར་དུ་བསྙིལ། འདུ་ཁང་གསར་བཞེངས་ཀྱི་དགེ་རྩ་རྣམས་བླ་མེད་བྱང་ཆུབ་ཀྱི་རྒྱུར་བསྔོ་བའི་ཆེད་དུ་ཉི་མ་གཅིག་ལ་ཆོ་འཕྲུལ་སྨོན་ལམ་ཆེན་མོའི་
ཕྱག་ལེན་ཇི་ལྟ་བ་བཞིན་མཛད་དེ། ཚོགས་དབུར་དཔོན་སློབ་ཆུ་བཟང་རིན་པོ་ཆེ་གདན་དྲངས་ནས་འབུལ་བ་དང། དགེ་འདུན་ལ་མང་འགྱེད་གྱ་ནོམ་པ་ཕུལ་ཏེ། གོང་སྨོས་ཀྱི་དགེ་བ་རྣམས་ཐུབ་བསྟན་རིན་པོ་ཆེ་དར་ཞིང་རྒྱས་པའི་རྒྱུར་བསྔོ་བ་མཛད་
བྱང་ཆུབ་གླིང་གི་གྲུབ་སྡེར་བྱོན་ཏེ་རི་ཁྲོད་པ་རྣམས་ལ་ཆོས་བཀའ་འགའ་ཞིག་གནང། བཙན་ཁང་དུ་བྱོན་ཏེ་ཆོས་སྐྱོང་ཆེན་པོ་སྤྱན་འདྲེན་ཞུས་ཏེ་རྟེན་ཆས་གྱ་ནོམ་པ་ཕུལ། ཆོས་སྐྱོང་གིས་ཀྱང་ཕྱག་དབང་ཞུ་བ་སོགས་གུས་པ་ཆེན་པོ་མཛད། བེའི་ཅིང་

[114B] དགེ་འདུན་ཚོགས་བས་ཞབས་བརྟན་རྒྱས་བར་ཕུལ། ཆོས་སྐྱོང་ཆེན་པོ་ཁོག་ཞུགས་མཛད་ནས་ཞབས་པད་བསྐལ་བརྒྱར་བཞུགས་པའི་རྟེན་འབྲེལ་བསྒྲིག་
རྗེ་འདི་ཉིད་ཀྱིས་ཆོས་སྐྱོང་ལ་རི་དགོན་ཚང་མ་གཉེར་གཏང་དང། དགོན་ལུང་དང་དམ་ཆོས་གླིང་གཉིས་ཐུགས་མཐུན་ལུགས་ལེགས་འོངས་བའི་འཕྲིན་བཅོལ་ནན་ཆེར་མཛད། ཆོས་སྐྱོང་གིས་ཀྱང་འཕྲིན་ལས་གཡེལ་མེད་དུ་སྒྲུབ་པར་ཞལ་གྱིས་
བཞེས། སྤྱི་བླ་བྲང་ནས་ཕེབས་རྫོང་ཀྱི་འབུལ་བ་དང་སྟོན་མོ་རྒྱ་ཆེར་བཏེག་དའུ་ཁང་གི་ལྟག་ཏུ་ལྷ་ཁང་གསར་བཞེངས་ཀྱི་ཐེབས་སུ་དངུལ་སྲད་སྟོང་ཕྲག་ལྷག་ཙམ་གནང་ནས་གང་ཅིའི་བསླབ་སྟོན་ཞིབ་རྒྱས་སྩལ། དེ་ཀར་བཞུགས་རིང་དགེ་ཚུལ་
དང་བསྙེན་རྫོགས་དོན་དུ་གཉེར་བ་བརྒྱ་ཕྲག་མང་པོ་བྱུང་པ་རྣམས་ཀྱང་བསླབ་པའི་གཞི་ལ་ལེགས་པར་བཀོད། དེ་ནས་ཟླ་ཚེས་དགེ་བར་བེའི་ཅིང་དུ་ཆིབས་ཁ་བསྒྱུར། དགོན་ལུང་གི་བླ་མ་དགེ་འདུན་དང་བཅས་པས་ཕེབས་སྐྱེལ་མཛད། དགོན་
ལུང་ཁྲི་རིན་པོ་ཆེ་དང་སྤྱི་གཉེར་སོགས་ལས་སྣ་རྣམས་ཀྱིས་ཐག་རིང་ཙམ་ལ་ཕེབས་བསྐྱེལ་ཞུ་རྩིས་འདུག་ཀྱང། རྗེ་ཉིད་ནས་ཐག་རིང་ལ་འགྲོ་མི་དགོས་གསུང་ནས་བིང་གུའི་ལུང་མདོ་ནས་ཕྱིར་ལོག་གཞན་ཡང་སྔར་ཕེབས་བསུ་བྱེད་མི་རྣམས་
ཀྱིས་ཕེབས་རྫོངས་དང་ཕེབས་སྐྱེལ་ལེགས་པར་ཞུས། ཨ་ལག་ཤར་ཨ་བོ་ཝང་གིས་གདན་འདྲེན་ཞུས་ཏེ། གོས་ཆེན་འགའ་དང། རྟ་ཕོ་རྒོད་སུམ་བརྒྱར་ཉེ་བ་ཕུལ་བའི་ནང་ནས་གོས་ཆེན་རྣམས་དང་རྟ་གཅིག་བཞེས་ཏེ། ཝང་དང་གེ་གེ་

[115A]༄༅། །གཉིས་ལ་རྐྱེན་སེལ་གྱི་རྗེས་གནང་མང་ཙམ་སྩལ། ཉིད་ཤ་མཁར་དུ་ཕེབས་པ་ན་དེ་མཆི་སྦྱིན་པ་རྒྱ་མཚོ་དབུས་གཙང་ནས་གསར་དུ་སླེབ་སྟེ་གང་ཅིའི་གསུང་འཕྲོས་རྒྱས་བ་གནང། རྒྱ་དབོན་རྣམས་ཀྱིས་ཀྱང་
སྐྱེལ་བསུ་དང་ཞབས་ཏོག་བསྙེན་བཀུར་ཡང་དག་བ་བསྒྲུབ། ཨོར་ཏུ་སུའི་ས་ཆར་བཀའ་འགྱུར་བེའི་ལི་སོགས་དཔོན་ཁག་རྣམས་ཀྱིས་སྔར་ལུགས་བཞིན་ཞབས་ཏོག་གྲོགས་དན་ལེགས་པར་ཞུས། མཁར་སྔོན་དུ་དེ་ཀའི་བླ་མ་གྲྭ་རིགས་
ཀྱིས་བཀུར་སྟི་སྔར་རྒྱུན་བཞིན་དང། ཁྱད་པར་དོ་ལོན་ནོར་གྱི་ཏཱ་བླ་མ་དཀའ་འགྱུར་པ་ནོ་མོན་ཧན་གྱིས་ལམ་བར་དུ་ཕེབས་བསྒུག་གནང་འདུག་པ་མཇལ་ཏེ་སྟོན་མོ་དང་འབུལ་བ་སྤམ་མཐོ་བ་ཕུལ། ཤ་བར་ཐུ་ཟེར་བའི་ས་ཆར་དོ་ལོན་ནོར་
གྱི་ལས་སྣ་རྣམས་ཕེབས་བསུར་འབྱོར། ལྕགས་རིའི་ནང་དུ་བཱ་ཡན་སུ་མེར་བེའི་ཅིང་ནས་བླ་བྲང་གཉེར་བ་སོགས་ཕེབས་བསུར་འབྱོར་ཏེ་ཞབས་ཏོག་ཞུས། ནན་ཁུའི་ནང་དུ་སྲས་བཅུ་གཉིས་པ་སོགས་ལྷ་སྲས་རྣམས་ཀྱིས་འཚམས་ཞུས་པ་བཏང་བ་
རྣམས་འབྱོར། ཆིང་ཧོར་དཔོན་པོ་ཕེའི་ཏན་ཏཱ་ཕེབས་བསུར་བྱོན། སྟོན་མོ་དང་འབུལ་བ་བཟང་པོ་ཕུལ་ཞིང་ལྷ་སྲས་བཞི་བས་ཀྱང་དེ་མཐུན་མཛད། གོང་མ་ཆེན་པོར་འཚམས་ཞུས་གནང་བས་ཐུགས་དགྱེས་ཚོར་ཆེན་པོ་མཛད། དགུང་ལོ་བདུན་བཅུ་
པ་ལྕགས་མོ་ཡོས་ཀྱི་ལོར་ལྷ་སྲས་བཞི་བས་མཐུན་རྐྱེན་སྦྱར་ཏེ། པེའི་ཅིང་དུ་པཱ་ཐུར་ཇཱ་ན་གྱི་གཞིམ་ཁང་བ་དང་བཅས་པ་ཉོས་ནས་ལྷ་ཁང་གཞི་བཏིང། དོ་ལོན་ནོར་གྱི་ལྷ་ཁང་གི་ཤིང་རྩི་དང་རྟེན་བཞེད་གི་མ་གོ་ཡང་ལོ་དར་བརྩམས། དགུང་ལོ་དོན་གཅིག་

[115B] བུམ་པར་རིལ་བུ་ལྡུགས་པ་དང་བུམ་པའི་ཁ་འབྱེད་
པ་སོགས་གོང་མ་རང་གིས་མཛད། མཇུག་ཏུ་བུམ་པ་ཁ་ཕྱེ་བས་རིལ་བུ་ཕོར་བ་གསུམ་བཞི་ཙམ་འཕེལ་འདུག་པ་གཟིགས་ནས་གོང་མ་ཆེན་པོ་ཡང་ཐུགས་ལྷག་པར་མཉེས། དེ་འཕྲལ་ཐམ་ཀ་བླ་མ་ངག་དབང་དཔལ་འབྱོར། མགྲོན་གཉེར་བཀྲ་ཤིས་ཁཱ་སོགས་
ཀྱིས་བསྐུལ་ནས། འོད་ཟེར་ཀུན་འཕགས་དཔལ་བརྩེགས་ལ་སོགས་པའི། །དུས་གསུམ་སངས་རྒྱས་བྱང་སེམས་བྱིན་རླབས་ཀྱིས། །གོང་མ་ཆེན་པོ་བསྐལ་བརྒྱར་ཞབས་བརྟན་ཅིང། །ཐུབ་པའི་བསྟན་དར་འགྲོ་ཀུན་བདེ་བར་ཤོག། །ཅེས་པ་
གསར་རྩོམ་མཛད་དེ་ཞབས་པད་བརྟན་པའི་རྟེན་འབྲེལ་བསྒྲིག་གོང་མའི་བཀའ་ལྟར་གཙང་བ་བླ་མ་དགེ་ལེགས་ཆོས་རྗེ་དང། དཀའ་བཅུ་བློ་བཟང་དཔལ་འབྱོར་རྣམ་གཉིས་ཀྱིས་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་ཆོས་འཁོར་
བསྐོར་ཚུལ་ནས་བསྒྲོ་གླེང་མཛད། གོང་མའི་བཀས་རྗེ་འདིས་དབུ་མཛད་གནང་ནས་ཤིས་བརྗོད་རྒྱས་པར་མཛད། བླ་མ་དགེ་འདུན་དང་བཅས་པར་གོང་ནས་རིལ་བུ་ཐུམ་རེ་ཁ་བཏགས་དངུལ་སོགས་ཀྱི་གནང་སྦྱིན་སྩལ། བེའི་ཅིང་གི་ལྷ་
ཁང་རྟེན་གསུམ་དང་བཅས་པ་ལེགས་པར་གྲུབ་ནས་གོང་མར་ཞུས་པས། ལྷ་ཁང་ལ་ཟུང་གྲུ་ཟི་ཞེས་པའི་མཚན་གནང། ལྷ་ཁང་དེར་སྤོ་པའི་ཉིན་ལྷ་སྲས་བཞི་པས་མཆོད་རྫས་སྣ་ཚོགས་པ་ཐོགས་པས་མདུན་བསུས་ཏེ་ལྷ་ཁང་དེར་གདན་དྲངས་

[116A]༄༅། །བཞུགས་ཁྲི་བཞུགས་གདན་དང་བཅས་པ། ན་བཟའ་ཆ་ཚང། གསེར་དངུལ་གོས་དར་སོགས་འབུལ་བ་སྤམ་མཐོ་བ་དང་བཅས་ཞབས་བརྟན་ཕུལ་ཞབས་ཕྱི་རྣམས་ལའང་ཟང་ཟིང་གི་གནང་སྦྱིན་གྱ་ནོམ་པ་སྩལ། གསོལ་
སྟོན་ཀྱང་རྒྱ་ཆེ་བར་བཏེགས་ཏེ་ཕན་དང་བདེ་པའི་ལེགས་ཚོགས་ལྷུན་གྱིས་གྲུབ་པའི་རྟེན་འབྲེལ་སྒོ་དུ་མ་ནས་སྒྲིག་པར་མཛད། ལོ་དེའི་དབྱར་ཁ་དོ་ལོན་ནོར་དུ་བྱོན། ལྷ་ཁང་གསར་བཞེངས་ལ་རབ་གནས་རྒྱས་པར་མཛད། ཏཱ་བླ་མ་གཉིས། བི་ལིག་
ཐུ་ནོ་མོན་ཧན་རྣམས་ལ་གོས་ཆེན་ཡུག་རེ་དང་རྟ་རེ། དགེ་འདུན་པ་མི་རེར་ཁ་བཏགས་རེ་དང་རྟ་རེ་ཡོན་ཕུལ། བཀའ་འགྱུར་པ་བློ་བཟང་ཚུལ་ཁྲིམས་ཀྱིས་ལོ་སྔ་མར་མི་ཏྲ་བརྒྱ་རྩ་གནད་པའི་ཡོན་ཕུད་ལ་དངུལ་གྱི་མཎྜལ། ན་བཟའ་ཆ་ཚང། གོས་
ཆེན་འགའ། རྟ་ཕོ་རྒོད་བརྒྱ་དང་བཅས་ཞབས་བརྟན་ཕུལ། ཨུ་རད་མེར་གེན་ད་ཡན་ཆི་དབོན་སློབ་ལ་བཱ་རི་བརྒྱ་རྩའི་རྗེས་གནང་སྩལ། ཨེང་ཉོད་ཚངས་སྦྱིན་ཝང་གིས་གདན་དྲངས་ཏེ་ལྷ་ཁང་གསར་བཞེངས་ལ་རབ་གནས་མཛད། ཝང་དང་
ཨོ་ཆིར་ཨ་ཀི་སོགས་ཚོགས་པ་མང་པོ་ལ་སྣར་ཐད་བརྒྱ་རྩའི་རྗེས་གནང་སྩལ། ཝང་གིས་ཟང་ཟིང་གི་འབུལ་བ་རྒྱ་ཆེར་བསྟབ། དགུང་ལོ་དོན་གཉིས་པ་ཆུ་མོ་སྤྲུལ་གྱི་ལོར་འཇམ་དབྱངས་གོང་མ་ཆེན་པོ་མཚོ་བདུན་དུ་ཆི་བས་ཁ་བསྒྱུར། ལྷ་ཁང་མཇལ་དུ་
ཕེབས་པར་སྟོན་མོ་དང་འབུལ་བ་གྱ་ནོམ་པ་ཕུལ། གོང་མ་ཆེན་པོ་ཚོགས་ཀྱི་གྲལ་མགོར་ཚོགས་ཡུན་གཅིག་གི་རིང་ལ་བཞུགས། དགེ་འདུན་རྣམས་ཀྱི་འདོན་པ་བཟང་ཞེས་གསུངས། རྗེ་འདི་ཉིད་ལ་ཐུགས་དགྱེས་པའི་གསུང་འཕྲོས་མང་ཙམ་གནང། དགེ་

[116B] དེར་ཞག་བཞི་བཞུགས་པའི་རིང་ལ་ཞོག་ཀ་རེར་འོ་མའི་སྦྲིས་མ་དྲོན་པོ་དྲངས་པས། གོང་མའི་ཞལ་ནས། འདི་ནང་ལ་སྟོན་མོ་འབུལ་བའི་རིགས་ཅི་ཙམ་བྱུང་བ་ལས་ཁྱོད་ཀྱིས་འོ་མའི་སྦྲིས་མ་
དྲངས་པ་དེ་ལྷག་ཅེས་གསུངས། ཕར་འབྱོན་པའི་ཉིན་ལྷ་ཁང་མཇལ་བར་ཕེབས། རྟེན་མཇལ་གྲུབ་ནས་རྗེ་འདི་ཉིད་ཀྱི་གཟིམས་ཁང་དུ་ཕེབས། གོང་མའི་བཀའ་ལྟར་རྗེ་འདི་དང་གོང་མ་གཉིས་བཞུགས་ཁྲི་གཅིག་གི་སྟེང་དུ་བཞུགས། ཞབས་ཕྱིའི་
དཀའ་རམ་གཉིས་ཀྱིས་བགྲོ་གླེང་མཛད་པས། གོང་མ་ཐུགས་མཉེས། ཕེབས་ཀར་གོང་མའི་ཞལ་ནས། ལྷ་ཁང་འདི་ཕྱིའི་སོགས་པོ་ཐམས་ཅད་ཀྱི་དོན་དུ་བཞེངས་པ་ཡིན། ཁྱེད་ཚོས་སྐུ་རིམ་ལེགས་པར་བྱས་པའི་མཐུས་སོག་བོ་ཐམས་ཅད་ལ་བདེ་སྐྱིད་
ཕུན་སུམ་ཚོགས་པ་བྱུང། ད་དུང་སྔར་མུ་བཞིན་ཡུན་རིང་སྡོད་པའི་རྟེན་འབྲེལ་གྱི་ཆེད་དུ་ཁ་བཏགས་སྟེར་བ་ཡིན་ཞེས་རྗེ་འདི་ལ་ཁ་བཏགས་དང་བཅས་བཀའ་ལུང་བཟང་པོ་སྩལ། ཕེབས་སྐྱལ་ལ་འབྱོན་རྩིས་མཛད་པ་ན་གོང་མ་ཆེན་པོ་ཞལ་འཛུམ་པ་དང་
བཅས་ཕེབས་མི་དགོས་གསུངས་ནས་སྐྱེལ་ཐུང་མཛད། སྟོན་ཀ་བེའི་ཅིང་ལ་བྱོན། གོང་མ་ཆེན་པོར་མཇལ་འཕྲད་མཛད་པས་ཐུགས་དགྱེས་པའི་གསུང་གནང། པེའི་ཅིང་གི་གྲྭ་བ་མང་པོ་དང་ཕྱི་ནས་འོངས་པའི་གྲྭ་བ་མང་པོ་ལ་བསྙེན་རྫོགས་ཀྱི་སྔོམ་
བ་སྩལ། ལོ་དེའི་དགུན་སྔ་མོ་ནས་སྐུ་རླུང་གི་བསྙུད་གཞི་ཞིག་ཡོད་པ་ཅུང་ཟད་འཁྲུག་པའི་རྐྱེན་དང། རྣམ་ཐར་གྱི་འཕྲོ་ཐུགས་རྩོམ་གནང་བའི་དགོངས་པས་བདུན་ཕྲག་གསུམ་སྐུ་འཚམས་ལ་བཞུགས། ཐུན་འཚམས་རྣམས་སུ་རྣམ་ཐར་གྱི་འཕྲོ་བཀའ་

[117A]༄༅། །རྩོམ་མཛད། དགུང་ལོ་དོན་གསུམ་པ་ཆུ་རྟའི་ལོར་དབྱིད་ཟླར་བའི་མཇུག་ཙམ་ལ་སྐུ་རླུང་རྙིང་བཅུང་ཞིག་ཆེ་རུ་སོང་བར་བརྟེན། སྨན་རམ་བ་ཀུན་བཟང། བཀྲ་ཤིས་ཁཱ་སོགས་དང་ཞབས་ཕྱི་རྣམས་ཀྱིས་ཞབས་བརྟན་
ཕུལ་བས་དེ་འཕྲལ་དུ་བསྙུན་གཞི་ཤིན་ཏུ་དྭངས་བར་གྱུར། གོང་མའི་བཀའ་ལྟར་ཡེ་ཧོར་དུ་ཕེབས་ནས་ལྷ་ཁང་སེར་བོ་ལ་རབ་གནས་མཛད། དཀའ་ཆེན་ཤེས་རབ་དར་རྒྱས་ཀྱིས་གཙོས་ངོན་གཉེར་བ་རྣམས་ལ་པཎ་ཆེན་རིན་པོ་ཆེའི་གསུང་འབུམ་
གྱི་ལུང་གནང། ཟླ་བ་བཞི་པར་དོ་ལོན་ནོར་དུ་ཕེབས། ཕྱོགས་མཐའ་དག་ནས་སྐྱ་སེར་མཆོག་དམན་དཔག་ཏུ་མེད་པ་མཇལ་དུ་འོངས་པ་རྣམས་བཀའ་ཆོས་ཀྱིས་ཚིམ་པར་མཛད། རྡོ་རྗེ་འཕྲེང་བའི་དབང་ཆོག་གསར་རྩོམ་ལ་ཞུས་དག་ཀྱང་གནང། གྲྭ་
བ་རྣམས་ལ་གང་ཅིའི་བསླབ་བྱ་རྒྱས་པར་མཛད། རྡོ་རྗེ་འཕྲེང་བའི་ཡིག་ཆ་ལ་ཞུས་དག་དང་པོ་གྲུབ་ནས་སླར་ཡང་རྗེ་རང་ཉིད་ཞུས་དག་མཛད་དེ་མཐའ་རྟེན་གྱི། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་
ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །ཞེས་པར་ཞུས་དག་གི་འཚམས་གནང། དེའི་སང་ཉིན་ཟླ་བ་ལྔ་བའི་བཅུ་གསུམ་ནས་ཆབ་འགག་གི་བསྙུང་ཚུལ་བསྟན། དེ་འཕྲལ་དུ་ཚོགས་ཆེ་ཆུང་རྣམས་སུ་
ཞབས་བརྟན་ལ་བརྩོན་པར་མཛད། གོང་མའི་སྐུ་ཞབས་དང་ལྷ་སྲས་བཞི་པར་དེ་ལུགས་ཀྱི་རྒྱུ་མཚན་ཞུ་མི་བཏང་བས། གོང་ནས་སྨན་རམ་པ་ཀུན་བཟང། རྒྱའི་སྨན་པ་གཅིག་བཀྲ་ཤིས་ཁའ་བཏང་བ་རྣམས་འབྱོར་ཏེ་སོ་སོ་ནས་གསོལ་སྨན་ཞུས་

[117B] འོན་ཀྱང་རྗེ་འདི་ཉིད་ཐུགས་དཀྱེལ་ཆེབས་དགའ་སྡུག་གི་རྣམ་པ་ཕྱིར་མི་མངོན་པའི་སྟབས་ཀྱིས་བསྙུང་ཟུག་ཆེར་ཡོད་པའི་རྣམ་པ་ཕྱི་རོལ་ཏུ་མི་མངོན་སྨན་པ་རྣམས་དང་གསུང་སྒྲོས་གནང་བ་དང། རྒྱུན་གྱི་ཐུགས་དམ་སོགས་
སྔར་རྒྱུན་བཞིན་མཛད། ཉེར་གཉིས་ལ་མགྲོན་གཉེར་བཀྲ་ཤིས་ཁཱ་ཕྱིར་ལོག་ཉི་ཤུ་བཞིའི་ཉིན་སང་ཉིན་ཉི་ཤུ་ལྔ་ཡིན་ནམ་གསུངས་པར་ཡིན་ཞུས་པས་ཅང་མི་གསུང། ཉི་ཤུ་ལྔའི་ཉིན་ཞལ་དཔུགས་རྒྱུ་བ་ཞན་དུ་སོང་བས་གཞན་དོན་ལ་
དགོངས་པ་གཏད་པར་ཤེས་ནས་ཕལ་ཆེར་ཅི་བྱ་གཏོལ་མེད་དུ་གྱུར། ཕྱག་མཛོད་བ་དཀའ་ཆེན་ཤེས་རབ་དར་རྒྱས་ཀྱིས་ཐལ་མོ་སྤྱར་ཏེ་གདོང་མཆི་མས་གང་བ་དང་བཅས་ཏེ། བསྟན་འགྲོ་སྤྱི་དང་ཁྱད་པར་ངེད་ཅག་ལྟོས་བཅས་ཐུགས་ནས་མ་དོར་
བར་ཞབས་བད་བརྟན་པའི་ཐུགས་རྗེས་འཛིན་དགོས། ཅིས་ཏེ་གཞན་དོན་ལ་དགོངས་བ་གཏང་བ་མཛད་ངེས་ན། དོན་དུ་དམ་པ་ཁྱེད་རྣམས་ལ་དེ་ཙམ་གྱིས་ལྟོས་པ་མི་འདུག་ཀྱང། ཡུལ་དུས་འདིར་ཐུགས་དམ་ལ་བཞུགས་པ་ཡ་མཚན་དུ་རྩིབ་དང་
ཉིད་རིན་པོ་ཆེ་མཚན་སྙན་གྲགས་ཆེ་བ་བཅས་ཐུགས་དམ་ལ་བཞུགས་པ་ཐུགས་ལ་འདོགས་དགོས། བདག་གིས་ཀྱང་མི་ཚེ་གཅིག་ལ་ཞབས་ཕྱི་ཞུས་ཁུལ་བྱས་ཀྱང་མ་རིག་པ་སོགས་ཉོན་མོངས་པས་བླ་མ་བསྟེན་ཚུལ་ལས་འགལ་བ་རྣམས་མཐོལ་བཤགས་
ཞུ་བས་སྒྲིབ་པར་མི་འགྱུར་བའི་ཐུགས་རྗེས་འཛིན་དགོས། ཁྱད་པར་དུ་ངེད་རྣམས་ཀྱིས་ཚེ་འདི་ལ་ཞལ་མཇལ། གསུང་ཐོས་ཏེ་དམ་ཧྶྤའི་ཆོས་ཀྱི་བདུད་རྩིས་ཚིམ་པར་བྱེད་པའི་སྤྲུལ་སྐུ་མྱུར་དུ་ཕེབས་དགོས་ཞེས་གསོལ་བ་ནན་གྱིས་བཏབ་བས། ཞལ་
[118A]༄༅། །ནས་ཁྱེད་རང་ཆོས་དཀོན་མཆོག་ལ་གསོལ་པ་ཐོབ། ངས་ཀྱང་དཀོན་མཆོག་ལ་གསོལ་བ་འདེབས། ཞེས་གསུངས། བསྙུང་ཚུལ་བསྟན་པ་ནས་བཟུང་སྟེ་གྲྭ་མང་གི་མཇལ་ཁ་འཚམས་བྱས་ཡོད་པར་
དེ་ཉིན་ཐམས་ཅད་ལ་མཇལ་དུ་ཆུག་ཅེས་བཀའ་གནང་སྟེ་གྲྭ་མང་ལ་ཕྱག་དབང་གནང། གྲྭ་པ་རྣམས་ལ་རེ་རེ་ནས་གཟིགས་རྟོག་ཞིབ་པར་མཛད། རྒྱ་རྩིས་ཀྱི་ཉེར་དྲུག་དང། དཀར་རྩིས་ཀྱི་ཉེར་ལྔའི་ཞོག་ཀ་ཞལ་ལྷོ་ཕྱོགས་ལ་གཟིགས་ཏེ་ཞབས་
བསྐྱངས་བསྐུམས་དང། ཕྱག་གཡས་ཀྱིས་སྐུ་རྒྱབ་ངོས་ཀྱི་གདན་ལ་བརྟེན་ནས་བཞུགས་པར་མཛད་ཅིང། ཉི་མ་ཤར་ནས་རིང་པོ་མ་ལོན་པ་སྦྲུལ་གྱི་དུས་སུ་སྟོང་པ་གསུམ་རིམ་གྱིས་ཐིམ་ནས་ཐམས་ཅད་སྟོང་པ་དོན་གྱི་འོད་
གསལ་མངོན་དུ་མཛད་དེ་མཁའ་སྤྱོད་ཀྱི་གནས་སུ་ཞི་བར་གཤེགས་པའི་ཚུལ་བསྟན་ཏོ། དེའི་ཚེ་སྐུ་དྲང་པོར་བཞུགས་ཞིང་ཞལ་གྱི་དཀྱིལ་འཁོར་མདངས་དང་ལྡན་པ་དང། གཉེར་མ་དང་ཁང་ཁུང་སོགས་མེད་པར་བལྟ་
བས་ཆོག་མི་ཤེས་པའི་རང་བཞིན་ཅན་དུ་གྱུར་ཏེ། གདུང་མཇལ་ལ་བྱོན་པ་རྣམས་ཀྱང་མཐོང་བ་ཙམ་གྱིས་ཤིན་ཏུ་ངོ་མཚར་བར་གྱུར། གོང་མས་མགྲོན་གཉེར་བཏང་བ་འབྱོར་ཏེ་སྐུ་གདུང་མཇལ་ཞིང་ཕྱིར་ལོག་ནས་རྒྱུན་རིང་མ་
སོང་བར་ཐུགས་དམ་གྲོལ་བར་མཛད། དེ་ནས་ཕྱག་མཛོད་པ་དཀའ་ཆེན་ཤེས་རབ་དར་རྒྱས་ཀྱིས་ཐུགས་ཁུར་བཞེས་ཏེ་ཞག་བཞི་བཅུ་ཞེ་དགུའི་བར་དུ་དགོངས་རྫོགས་སྒྲུབ་པར་མཛད། སྐུ་གདུང་གི་མདུན་དུ་ཞབས་ཕྱི་པ་བཅུ་ཕྲག་

[118B] བཀའ་འགྱུར་བ་ནོ་མོན་ཧན་གྱིས་གཙོས་གྲྭ་པ་བཅུ་ལྷག་གིས་ཀུན་རིག་གི་ཆོ་ག་དང་བདག་འཇུག་ཏཱ་བླ་མ་རབ་འབྱམས་པ་བློ་གྲོས་བཟང་པོས་གཙོས་གྲྭ་བ་
བཅུ་ལྷག་གིས་འཇིགས་བྱེད་ཀྱི་ཆོག་དང་བདག་འཇུག་ཆོས་རྗེ་ཆོས་རྒྱ་མཚོ་སོགས་གྲྭ་པ་བཅུ་ལྷག་གིས་གསང་འདུས་ཀྱྀ་ཆོག་ཚོགས་ཆེན་ནས་སྨན་ཆོག་ཆེན་མོ་གསུངས་ནས་ཐུགས་དགོངས་རྫོགས་པའི་ཐབས་ཡང་དག་
བ་བསྒྲུབས། པེའི་ཅིང་གི་དགོན་སྡེ་ཁག་རྣམས་དང། ཞེ་ཧོར་གྱི་གྲྭ་ཚང་ཁག་དང། མཁར་སྔོན་གྱི་དགོན་སྡེ་རྣམས་དང། རི་བོ་རྩེ་ལྔའི་ཆོས་སྡེ་ཁག་དང། ཧལ་ཧ་རྗེ་བཙུན་དམ་པའི་སྐུ་ཕྱོགས་གྲྭ་ཚང། ཛ་ཡ་པཎྜི་ཏའི་
གྲྭ་ཚང་སོགས་དགེ་འདུན་གྱི་སྡེ་ཆེས་མང་བར་མང་ཇ་དང་འགྱེད་གྱ་ནོམ་པ་ཕུལ་ཏེ་དགོངས་པ་ཆོས་ཀྱི་དབྱིངས་སུ་རྫོགས་པར་མཛད། གོང་མའི་སྐུ་ཞབས་ནས་གདུང་འབུལ་དུ་དངུལ་སྲད་ལྔ་བཅུའི་མཎྜལ། ཁ་བཏགས་རྩེར་སོན་
གཙང་སྤོས་དམར་སེར་བག་ཆ་བཞི། མཛོད་བཏགས་ཉིས་བརྒྱ་བཅས་གནང། ལྷ་སྲས་བཞི་བ་སོགས་གོང་མའི་སྲས་རྣམས་ཀྱིས་ཀྱང་གདུང་འབུལ་དང་མཆོད་པ་རྒྱ་ཆེན་པོ་ཕུལ། བེའི་ཅིང་ནང་གི་བླ་མ་ཆེ་ཆུང་རྣམས་ཀྱིས་
དངུལ་གྱི་མཎྜལ། གོས་ཆེན་ཁ་བཏགས་སོགས་གཏོས་ཆེ་བ་ཕུལ། གཞན་ཡང་རྗེ་བཙུན་དམ་པའི་སྐུ་ཞབས་དང། ཛ་ཡ་པཎྜི་ཏ་སོགས་ཧལ་ཧའི་བླ་དཔོན་མང་པོ་དང། ཤི་རེ་ཐུ་ཞབས་དྲུང་སོགས་མཁར་སྔོན་གྱི་བླ་མ་རྣམས་དང་

[119A]༄༅། །བཀའ་འགྱུར་པ་ནོ་མོན་ཧན་སོགས་མཚོ་བདུན་གྱི་བླ་མ་ཆེ་ཆུང་རྣམས་ཀྱིས་ཀྱང་དད་པས་ཀུན་ནས་བསླངས་ཏེ་གདུང་འབུལ་དང་མཆོད་པ་རྒྱས་པ་ཕུལ། གོང་མའི་སྲས་མོ་གཉིས་པ་དང་
བཞི་པ། ཨུ་ཅུ་མུ་ཆིན་ཆིན་ཝང། སུ་ཉིད་མགོན་བསྲུང་ཝང། ཧར་ཆིན་བཀྲ་ཤིས་ཝང། ཧར་ཆིན་བྱམས་པ་བཀྲ་ཤིས་ཀུང་སོགས་དད་ལྡན་གྱི་སྦྱིན་བདག་རྣམས་ཀྱིས་ཀྱང་གདུང་འབུལ་དང་མཆོད་པ་རྫོགས་ལྡན་གྱི་སྤྲིན་
བཞིན་ཕུལ། དགོངས་རྫོགས་རྣམས་བསྒྲུབ་ཟིན་ནས་སྐུ་གདུང་རིན་པོ་ཆེ་དགོན་ལུང་དུ་གདན་འདྲེན་རྩིས་བྱས་ཏེ། གོང་མ་རིན་པོ་ཆེར་དེ་ལུགས་ཀྱི་རྒྱུ་མཚན་ཞུས་པ་ན། གྲྭ་བ་རྣམས་ཀྱིས་ཞུས་པ་ལྟར་གདན་འདྲེན་དུ་ཆུག་
ཅེས་དགོངས་པ་གནང། དེ་ནས་ཧོར་ཟླ་དགུ་བའི་ལྷ་བབས་ཀྱི་དུས་ཆེན་མར་ངོའི་ཉེར་གཉིས་ལ་སྐུ་གདུང་རིན་པོ་ཆེ་དོ་ལོན་ནོར་ནས་གདན་དྲངས། བཀའ་འགྱུར་བས་གཙོས་བླ་མ་རྣམས་ཀྱིས་སྐྱེལ་མ་མཛད། ལམ་བར་
ན་འཁོད་པའི་སེར་སྐྱ་དྲག་ཞན་ཀུན་གྱིས་ཀྱང་གདུང་འབུལ་མཐའ་ཡས་པ་ཕུལ། ཏའི་ཐུང་དུ་དགོན་ལུང་སྤྱི་གཉེར་དང། ཞིད་སྐྱོང་རབ་འབྱམས་པ་དཔོན་སློབ་རྣམས་བསུ་བར་འབྱོར་བར། ནེ་བེས་ཀྱིས་ཆར་བསྟན་
འགྲོའི་དཔལ་མགོན་དམ་པ་ཁྲི་ཟུར་ཐོའུ་བཀྭན་རྀན་པོ་ཆེས་གཙོས་དཀའ་རམ་རྣམས་ཕེབས་བསུར་འབྱོར། གཞི་བྱེས་ཀྱི་གྲྭ་དཔོན་སློབ་ཚང་མ་མྱ་ངན་གྱིས་ཤིན་ཏུ་གདུངས་པར་གྱུར་ཀྱང་ཐོའུ་བཀྭན་རིན་པོ་ཆེ་ནས་ཐུགས་

[119B] ཧོར་ཟླ་བཅུ་གཉིས་པའི་ཚེས་གསུམ་གྱི་ཉིན་གྲྭ་མང་གིས་སེར་སྦྲེང་དང་བཅས་དགོན་ལུང་གི་གཟིམས་ཁང་དུ་གདན་དྲངས། དགོན་ལུང་ཚོགས་
ཆེན་ལ་མང་ཇ་དང་འགྱེད་གྱ་ནོམ་པ་ཕུལ་ཏེ་དགོངས་རྫོགས་སྒྲུབ། གཞན་ཡང་སྐུ་འབུམ། དགའ་ལྡན་དམ་ཆོས་གླིང། ཐད་རིང། གྲོ་ཚང། བཱ་ཀྱོའུ། མཆོད་རྟེན་ཐང། སེམས་ཉིད་དགོན་པ། ཀན་ཆེན་དགོན་པ་
བྲ་སྟི་དགོན་པ། ལ་མོ་བདེ་ཆེན། རོང་པོའི་ཕྱོགས་ཀྱི་དགོན་པ་འགའ་ཞིག་བཀྲ་ཤིས་འཁྱིལ། བསམ་གཏན་རྩེ། འབྲུག་ལུང། བཀྲ་ཤིས་ཆོས་གླིང་སོགས་མདོ་སྨད་ཀྱི་དགོན་སྡེ་ཆེ་ཆུང་རྣམས་སུ་མང་འགྱེད་
སྤྱི་འབུལ་དང་བཅས་པ་གྱ་ནོམ་ཕུལ། དགོན་ལུང་རི་ཁྲོད་དུ་ཡང་མང་འགྱེད་བཏང། ལུག་ལོ་ཧོར་ཟླ་དང་པོའི་ཚེས་ལྔའི་ཉིན་ཆུ་བཟང་རིན་པོ་ཆེ། ཐོའུ་བཀྭན་རིན་པོ་ཆེ། འདན་མ་ཞབས་དྲུང། རྒྱུད་པ་དབོན་སློབ་
བློ་གྲོས་རྒྱ་མཚོ་སོགས་ཀྱིས་རྡོ་རྗེ་འཇིགས་བྱེད་ཀྱི་ཆོ་ག་ལ་བརྟེན་ནས་སྐུ་གདུང་རིན་པོ་ཆེ་ཞུགས་འབུལ་མཛད། དེའི་ཚེ་ནམ་མཁའ་གཡའ་དག་ཅིང་སྦྱིན་བསྲེག་གི་དུ་བ་བཻཌཱུརྱའི་མདོག་ལྟར་སྔོ་ཞིང་དྲི་དད་ཕུན་སུམ་ཚོགས་པ་
དང་ལྡན་པ་བྱད་ངོས་ཁོ་ནར་འགྲོ་བ་ཞིག་བྱུང་བས་ཉི་མ་རྒྱ་མཚོ་སོགས་གྲྭ་རྒན་རྣམས་ཀྱིས་དུ་བའི་འགྲོ་ལུགས་བལྟས་ན་སྤྲུལ་སྐུ་བྱང་ངོས་སུ་འབྱོན་པ་འདྲ་ཞེས་གླེང་བ་ཕྱིས་སུ་དེ་དང་མཐུན་པར་བྱུང། ཆུ་བཟང་རིན་པོ་ཆེའི་ཞལ་

[120A]༄༅། །ནས་ང་ལ་དེ་དུས་ཆམ་པ་ཐུ་མོ་ཞིག་བྱུང་ཡོད་པ་སྐུ་གདུང་སྦྱིན་བསྲེག་གི་དུ་བ་མ་ནམ་པ་ཙམ་གྱིས་དྭངས་པར་གྱུར། ཅེས་གསུང། བསྲེག་ཆོག་གནང་བའི་བླ་མ་དགེ་འདུན་རྣམས་ལ་འབུལ་
བ་ཞབས་ཏོག་གཟབ་རྒྱས་ཞུས། དབུས་གཙང་དུ་དགོངས་རྫོགས་སྒྲུབ་པའི་ཆེད་དུ་ཆོས་རྗེ་ཕུན་ཚོགས་རྣམ་རྒྱལ་རྫོང་སྟ་མཛད། རྒྱལ་བ་ཡབ་སྲས་གཉིས། རྒྱལ་སྲས་རིན་པོ་ཆེ། སེམས་དཔའ་རིན་པོ་ཆེ་སོགས་
ལ་བསྔོ་རྟེན། སེ་འབྲས་དགེ་གསུམ། རྒྱུད་སྟོང་སྨད། བཀྲ་ཤིས་ལྷུན་པོ། དགེ་ལྡན་ཆོས་སྡིངས་སོགས་དགོན་པ་ཆེ་ཆུང་རྣམས་སུ་མང་འགྱེད། ཇོ་ཤཱཀ་གིས་གཙོས་རྟེན་རྣམས་ལ་མཆོད་འབུལ་གྱི་ཐེབས་
སུ་གསེར་དངུལ། གོས་དར། ཇ་རས་སོགས་ཁྱོན་བསྔོམས་དངུལ་སྲང་ཁྲི་ཕྲག་བཞི་ཙམ་གྱི་ཟང་ཟིང་གི་བདོག་པ་བསྐུར་བར་མཛད། སྔོན་ནས་ཞལ་བཞེས་ཡོད་པ་ལྟར་ལྷ་སྲས་བཞི་པས་མཐུན་རྐྱེན་སྦྱར་ཏེ་
སྐུ་གདུང་མཆོད་རྟེན་རྒྱུ་དང་བཟོ་དབྱིབས། ཕྲ་བཀོད་སོགས་ཕུན་སུམ་ཚོགས་པ་ཞིག་བསྒྲུབས་ཏེ་བསྐུར་བ་ཟླ་བ་ལྔ་པའི་ནང་དུ་འབྱོར། ཆོས་རྗེ་རྣམ་པས་ཐུགས་ཁུར་བཞེས་ཏེ་སྐུ་གདུང་གི་རིང་བསྲེལ་རྣམས་མཆོད་རྟེན་གྱི་
ནང་དུ་སྤྱན་དྲངས་ཤིང་གཟུངས་འཇུག་སོགས་དམ་པ་གོང་མའི་ཕྱག་ལེན་དང་མཐུན་པར་ཕུལ་ནས་རབ་ཏུ་གནས་པ་མཛད་དེ། བྱིན་རླབས་ཀྱི་གཟི་འོད་ཡོངས་སུ་འབར་བའི་མཆོད་སྡོང་དམ་པ་སྐྱེ་དགུའི་བསོད་ནམས་ཀྱི་ཞིང་དུ་

[120B] །སྨྲས་པ། ཐུགས་བསྐྱེད་བདུད་རྩིའི་མཚོ་ཆེན་དཔག་དཀའ་བ། །བརྩེ་ཆེན་ནོར་རྒྱས་དབང་པོས་ཡོངས་བཟུང་སྟེ། །སྨོན་ལམ་རི་བོས་བསྲུབས་པའི་ངོ་མཚར་ལས། །
རྒྱལ་སྲས་ཆུ་ཤེལ་དབང་པོ་དེང་འདིར་འཁྲུངས། །གངས་ཅན་མདོ་སྨད་གསེར་ལྡན་དགའ་མའི་བཞིན། །སྤྲུལ་བའི་སྐྱེས་མཆོག་ཉིན་བྱེད་དང་འགྲོགས་པ། །དེ་ཡི་མོད་ལ་ཉེས་བརྒྱའི་རྒུད་པ་ཡི། །མུན་པའི་བླ་
གོས་གློ་བུར་ཉིད་དུ་དོར། །ཐུབ་པའི་བསྟན་ལ་རྗེས་ཆགས་དེད་དཔོན་ཁྱོད། །དབུས་གཙང་ཆོས་ཀྱི་རྒྱ་མཚོར་བདེར་བྱོན་ཏེ། །གཞུང་ལུགས་ནོར་བུའི་གན་མཛོད་རྣམ་དཔྱོད་ཀྱི། །གྲུ་གཟིངས་སྟོང་
ཕྲག་གཡོ་བས་བདག་གིར་མཛད། །རབ་དཀར་གྲགས་པའི་ཨུཏྤལ་ཕོན་པོ་ནི། །ཕྱོགས་ཀྱི་བུ་མོའི་རྣ་བར་བཀོད་བྱས་པ། །དེ་ཚེ་མཁས་རྣམས་ཁྱོད་ཞབས་གུས་བསྙེན་ཏེ། །ཟབ་རྒྱས་མན་ངག་འཐུངས་
བས་ཅི་ཡང་བྲེལ། །ཁྱོད་ཞབས་སེན་མོའི་འདབ་འཕྲེང་རི་བོང་ཅན། །བཀྲ་ཤིས་དགེ་མཚན་འོད་ཟེར་སྤྲོ་བ་གང། །འཁོར་བསྒྱུར་མགྲིན་སྔོན་རལ་བས་གུས་བསྟེན་ན། །དྲེགས་ལྡན་ཕལ་གྱིས་བཏུད་
འདིར་ཅི་ཞིག་མཚར། །རྒྱུ་འབྲས་ཐེག་བའི་དཀའ་གནད་མ་ལུས་པ། །གསལ་བར་འགྲེལ་བའི་ཁྱོད་གསུང་ལེགས་བཤད་ཚོགས། །སྐལ་བཟང་སྙིང་གི་ཡོལ་གོར་བསྟེན་པ་ལས། །དུས་མཐར་ཐུབ་

[121A]༄༅། །བསྟན་མཛེས་པའི་རྒྱན་དུ་གྱུར། །ཁྱོད་ཀྱི་འཕྲིན་ལས་དཔག་བསམ་ཤིང་ཆེན་ལས། །བསྡུ་བཞིའི་འབྲས་བུ་ཆར་དུ་བསྙིལ་བ་ཡིས། །ཐར་འདོད་ལེགས་བྲིས་ཚོགས་རྣམས་ཀུན་
དགའི་དབྱངས། །སྒྲོགས་པས་སྲིད་ཞིའི་གདུང་བ་སེལ་བ་སྙམ། །ཞེས་པ་ནི་ཡོངས་རྫོགས་བསྟན་པའི་མངའ་བདག་ངག་དབང་བློ་བཟང་ཆོས་ལྡན་དཔལ་བཟང་པོར་སྐུའི་སྐྱེ་བ་བཞེས་པའི་ཡལ་འདབ་སྟེ་བཅུ་
བཞི་པའོ། །དེ་ལྟར་ན་རྗེ་བཙུན་བླ་མ་ཐམས་ཅད་མཁྱེན་པ་ལྕང་སྐྱ་རོལ་པའི་རྡོ་རྗེའི་འཁྲུངས་རབས་ཀྱི་འཕྲེང་བ་གཏམ་ཏུ་བརྗོད་པ་ངོ་མཚར་དད་པའི་ལྗོན་ཤིང་ཞེས་བྱ་བ་ལས་སྐུ་ཚེ་སྔ་མ་རྣམས་ཀྱི་རྣམ་པར་ཐར་
པ་བརྗོད་ཟིན་ཏོ། །ཞེས་པ་འདི་ནི་རྗེ་བཙུན་བླ་མ་གང་གི་ཞབས་འབྲིང་དུ་འཁོད་པ་ལུགས་གཉིས་ལ་བློ་གྲོས་ཀྱི་འཇུག་བ་མཆོག་ཏུ་ཡངས་པའི་ཨེམ་ཆི་ཆོས་རྗེ་བློ་བཟང་རྣམ་རྒྱལ་གྱིས་མཛོད་བཏགས། དངུལ་གྱི་
མཎྜལ། གོས་ཆེན་སེར་པོ་འདོམ་བརྒྱད་ཡུག་བཅས་བསྐུལ་བ་ལ་བརྟེན་ནས། རྗེ་བཙུན་བླ་མ་ཐམས་ཅད་མཁྱེན་པ་གང་དེའི་ཞབས་ཀྱི་པདྨོ་ལ་ཉེ་བར་གཏུགས་པའི་བཙུན་པ་་དཀོན་མཆོག་འཇིགས་མེད་དབང་པོའི་
སྡེས་གདོང་ངན་ཞེས་པ་མེ་སྤྲེལ་ཧོར་ཟླ་གཉིས་པའི་ཚེས་ལ་སྦྱར་བའི་ཡི་གེ་པ་ནི་སྔགས་རམ་པ་ཆོས་འཛིན་དར་རྒྱས་སོ། །འདི་ལ་ལྗགས་ཞུས་སོང་བ་ཞིག་ཡོད་ཀྱང་ཕྱག་དཔེ་མ་སྙུང་བས་ཐོར་བུ་འགའ་བ་སྡུར་ནས་བྲིས་

[121B][BLANK PAGE]



