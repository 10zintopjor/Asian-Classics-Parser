
[001A] །དེ་ཉིད་ཞེ་དགུའི་ཆིངས་རྣལ་འབྱོར་དག་རིམ་དཔེ་རྙིང་ལྟར་དང་མཁས་གྲུབ་ནོར་བཟང་གིས་མཛད་པ་ལྟར་དང་བསྙེན་སྒྲུབ་ཡན་ལག་བཞིའི་ཆིངས་རྒྱུད་ཕྱི་མའི་འགྲེལ་པ་ནཱ་རོ་པའི་གསུང་ལྟར་བཞུགས།།

[001B] །ཡན་ལག་བདུན་ལྡན་རྒྱལ་བར་མགོས་བཏུད་དེ། །ཡན་ལག་བཞི་དང་དེ་བཞིན་རྣལ་འབྱོར་བཞི། །ཏིང་འཛིན་གསུམ་དང་དེ་ཉིད་ཞེ་དགུའི་ཆིངས། །འདུས་པའི་རིམ་པ་དང་པོར་སྦྱར་ཏེ་འཆད།།
བསྙེན་པ་ཉེར་སྒྲུབ་སྒྲུབ་པ་སྒྲུབ་ཆེན་བཞི། །ཡེ་ཤེས་ས་ནས་དེ་བཞིན་ཉིད་བྱང་ཆུབ། །བསྙེན་པའོ་སྟོང་པ་ཉིད་ལ་རོ་གཅིག་ཞུགས། །ཉི་ལྡང་པ་ནས་དང་པོའི་མགོན་པོའི་བར། །ཉེར་སྒྲུབ་ཡིན་ཏེ་ཡེ་ཤེས་སྐུ་ལ་ཉེ། །སྒོ་
གསུམ་རླབས་ནས་རིགས་བདག་དབང་སྐུར་བར། །སྒྲུབ་པའོ་སེམས་དཔའ་སུམ་བརྩེགས་བསྒྲུབ། །རིག་མ་འདུ་བྱ་བ་ནས་ལས་རྒྱལ་མཆོག་།སྒྲུབ་ཆེན་ཡིན་ཏེ་གཞན་དོན་རྒྱ་ཆེན་ཕྱིར། །འདི་ནི་སྒྲུབ་ཐབས་དངོས་ཀྱི་སྡུད་པའི་
ཆིངས། །ཚོགས་ཞིང་བསྲུང་འཁོར་དེ་མིན་ཡན་ལག་ཙམ། །ཡེ་ཤེས་ས་ནས་ཉི་ཟླའི་བྱང་ཆུབ་བར། །རྣལ་འབྱོར་ཡིན་ནོ་མངོན་བྱང་ལྷག་མ་གསུམ། །རྗེས་སུ་རྣལ་འབྱོར་སྤྲུལ་སྐུ་རྡོར་སེམས་ནས། །ལུས་དཀྱིལ་བཀོད་ཟིན་

[002A]༄༅། །ཤིན་ཏུ་རྣལ་འབྱོར་རོ། །སྒོ་གསུམ་བྱིན་རླབས་ནས་ནི་མཆོད་སྔགས་ཀྱི། །ང་རྒྱལ་འཛིན་པར་རྣལ་འབྱོར་ཆེན་པོར་འདོད་།འདི་བཞི་དང་པོ་སྦྱོར་བའི་ཆིངས་ཙམ་ཡིན། །ཡེ་ཤེས་ས་ནས་མཆོད་
པའི་ང་རྒྱལ་བར། །དང་པོ་སྦྱོར་བའི་ཏིང་ངེ་འཛིན་ཞེས་བྱ་།དཀྱིལ་འཁོར་ལྷ་སྤྲུལ་སྔོན་དུ་གཉིས་སྦྱོར་ཕྱིར། །པདྨར་རྟེན་བསྐྱེད་པ་ནས་གཞལ་ཡས་ཁང། །སྤྲོ་བསྡུའི་བར་ནི་དཀྱིལ་འཁོར་རྒྱལ་པོ་མཆོག་དཀྱིལ་འཁོར་དགོད་བྱའི་ལྷ་
རྫོགས་ཏིང་འཛིན་ཕྱིར། །ཕྲ་ཐིག་ནས་བཟུང་ཞི་སོགས་བསྒྲུབ་པའི་བར། །ལས་རྒྱལ་མཆོག་སྟེ་རྒྱལ་བའི་སྐུ་གསུང་ཐུགས་།འཕྲིན་ལས་རྗེས་མཐུན་ཏིང་འཛིན་ཡིན་པའི་ཕྱིར། །གཙོལ་མི་བསྐྱོད་བཅུག་པས་ཞེ་སྡང་རྡོར། །ཏིང་འཛིན་
སྔ་མ་གཉིས་སུ་མཁས་རྣམས་འདོད། །འདི་གསུམ་མངོན་རྟོགས་ལས་བཅས་སྡོམ་པའི་ཆིངས། །གནས་ཀྱི་དེ་ཉིད་སླའོ་ཚོགས་ཞིང་ནས་།སྡོམ་བཟུང་བར་ནི་སྙིང་རྗེར་དམིགས་དེ་ཉིད། །སྲུང་ལ་གཙོ་བསྐྱེད་འཁོར་བསྐྱེད་ཕུར་

[002B] །རྭ་བའི་དེ་ཉིད་བཞི་སྟེ་སྔོན་འགྲོ་དྲུག་ཡེ་ས་རྡོར་ས་རྟེན་སྐྱེད་ལྷག་མོས་དགོད། །དེ་བསྡུ་འོད་གསལ་གཞུག་པའི་དེ་ཉིད་དྲུག་བསྙེན་པའི་ཡན་ལག་ལ་ནི་ཕྱེ་བར་འདོད། །ཉི་སོགས་ལྡང་དང་ཟླ་དང་ཡེ་ཙམ་དང། །ས་བོན་ཕྱག་མཚན་སྐུ་རྫོགས་སྤྲུལ་སྐུར་སྒྱུར། །ལུས་རྟེན་སྒོམ་དང་
ཕུང་པོ་གཤེགས་པར་བསྒོམ། །ཁམས་བཞི་གཤེགས་མ་མིག་སོགས་སེམས་དཔར་སྒོམ། །གཟུགས་སོགས་སེམས་མ་ཡན་ལག་ཁྲོ་བོར་བསྒོམ། །ལྡང་བའི་ཡན་ལག་ཁྲོ་བོར་བསྒོམ་པའི་བར། །དེ་ཉིད་བཅུ་གསུམ་ཉེར་སྒྲུབ་ཡན་ལག་ཡིན། །སྐུ་གསུང་ཐུགས་དང་ཐུན་མོང་དེ་ཉིད་བཞི་།ཡེ་
ཤེས་དེ་ཉིད་ཏིང་འཛིན་དེ་ཉིད་དེ། །དེ་ཉིད་དྲུག་ནི་སྒྲུབ་པའི་ཡན་ལག་གོ་རིག་མ་འདུ་བྱས་སོགས་ཀྱི་དེ་ཉིད་དང། །གཤེགས་པ་གཤེགས་མ་སེམས་དཔའ་སེམས་མ་དང། །ཁྲོ་བོ་དབྱུང་དང་ཕྱག་མཚན་ཐིག་ལེ་དང། །ཡིད་བཟླས་ངག་བཟླས་དོན་དམ་གཞུག་དེ་ཉིད་།བསྐུལ་དང་མཆོད་
བསྟོད་དང་ནི་ཉེར་བསྡུ་དང། །ཁ་ཟས་ལུས་རྟས་དངོས་གྲུབ་ཆུང་དུ་དང། །འབྲིང་གི་དེ་ཉིད་དག་སྟེ་ཞེ་དགུའོ། །རིག་མ་འདུ་བྱ་བ་ནས་འདི་བར་གྱི། །དེ་ཉིད་བཅོ་བརྒྱད་སྒྲུབ་པ་ཆེན་པོ་སྟེ་།ཞེ་དགུའི་འདྲེན་ཚུལ་དག་རིམ་རྙིང་པ་བཞིན། །ནོར་བཟང་རྒྱ་མཚོས་མཛད་པ་བཞིན་དུ་བྲིས། །དགེ་
བས་འགྲན་བྲལ་འདུས་པའི་ལུགས་བཟང་པོ། །ཕྱོགས་དུས་ཀུན་ཏུ་དར་ཞིང་རབ་རྒྱས་ཏེ། །མ་རྣམས་ཚེ་གཅིག་ཟུང་འཇུག་ཐོབ་གྱུར་ཅིག་།སྨྲ་བོ་འདུས་དགའ་འཇམ་དབྱངས་བཞད་རྡོར་ལགས།།    ༈    །།མཁྱེན་པའི་གཏེར་དང་ངག་གི་དབང་ཕྱུག་མ། །རྡོ་རྗེ་འཆང་དང་དབྱེར་མེད་
བླ་མ་ལ། །གུས་པས་ཕྱག་བྱས་སླར་ཡང་འདུས་པ་ཡི། །རིམ་གཉིས་ཆིངས་ཀྱི་གནད་དོན་འགའ་ཞིག་དབྱེ། །དེ་ལ་རྣལ་འབྱོར་རྗེས་སུ་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེན་པོ་དང་།དཀྱིལ་འཁོར་རྒྱལ་པོ་མཆོག་གི་རྣལ་འབྱོར་དང། །ལས་རྒྱལ་མཆོག་གི་རྣལ་

[003A]༄༅། །འབྱོར་རྣལ་འབྱོར་དྲུག་གནས་ནས་ཡེ་ཤེས་མཆོག་གི་དེ་ཉིད་བར། །རྣལ་འབྱོར་ལ་ནི་དེ་ཉིད་བཅོ་ལྔ་སྟེ། །རྣལ་འབྱོར་དབྱེ་བ་བཅོ་ལྔ་ཡིན་ཞེས་གསུངས། །དེ་རྗེས་གསུམ་ནི་རྗེས་སུ་རྣལ་འབྱོར་ཏེ། །སྤྲུལ་སྐུ་སྒྱུར་ནས་ཡན་ལག་ཁྲོ་བོའི་བར། །དེ་
ཉིད་བདུན་ནི་ཤིན་ཏུ་རྣལ་འབྱོར་རོ། །སྐུ་ནས་རིག་མ་འདུ་བྱ་སོགས་དེ་ཉིད། །དེ་ཉིད་བདུན་ནི་རྣལ་འབྱོར་ཆེན་པོ་སྟེ། །རྒྱུད་ལས་བཅུ་བདུན་རྗེས་སུ་རྣལ་འབྱོར་སོགས། །ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོའི་སྦྱོར་བ་བསྒོམ་པར་བྱ། །ཞེས་གསུངས། གཤེགས་
པ་དབྱུང་ནས་ཁྲོ་བོ་དབྱུང་པའི་བར། །དེ་ཉིད་ལྔ་ནི་དཀྱིལ་འཁོར་རྒྱལ་མཆོག་གི་རྣལ་འབྱོར་ཡིན་ཏེ་བཤད་རྒྱུད་རྡོ་རྗེ་འཕྲེང། །དེ་ནས་དཀྱིལ་འཁོར་རྒྱལ་མཆོག་གི་རྣལ་འབྱོར་མཆོག་ལ་དབྱེ་བ་ལྔ། །ཞེས་གསུངས། ཕྱག་མཚན་ནས་ནི་དངོས་གྲུབ་འབྲིང་སྒྲུབ་པར། །ལས་
རྒྱལ་མཆོག་ལ་དེ་ཉིད་བཅུ་གཉིས་ཏེ། རྒྱུད་ལས། དེ་ནས་ཀྱང་ནི་ལས་རྒྱལ་མཆོག་རྣལ་འབྱོར་དབྱེ་བ་བཅུ་གཉིས་སོ། །ཞེས་གསུངས་དེ་ཉིད་ཞེ་དགུས་བསྐྱེད་རིམ་ཀུན་བསྡུས་ཏེ། རྒྱུད་ལས། དེ་ཉིད་དབྱེ་བ་བཞི་བཅུ་དགུ། །བསྐྱེད་པའི་རིམ་པ་བསྡུས་པའོ། །ཞེས་
གསུངས།།    ༈    །།བསྙེན་སྒྲུབ་ཡན་ལག་བཞི་ཡི་ཆིངས་བཤད་ན་།བསྙེན་དུས་སྒྲུབ་དུས་སྒོ་ནས་གཉིས་ཡོད་པར། །ཕྱི་མའི་རྒྱུད་ཀྱི་དགོངས་པ་ནཱ་རོས་བཀྲལ། །དེ་བཞིན་ཉིད་ལ་བྱང་ཆུབ་བསྙེན་པ་དང། །དང་པོའི་མགོན་པོར་བསྐྱེད་པ་ཉེར་སྒྲུབ་སྟེ། །སེམས་དཔའ་
སུམ་བརྩེགས་བྱེད་པ་སྒྲུབ་པའོ། །རྒྱལ་མཆོག་གཉིས་ནི་སྒྲུབ་པ་ཆེན་པོ་སྟེ། །དེ་དག་བསྙེན་བའི་དུས་ཀྱི་ཡན་ལག་འདོད། །བསྙེན་དུས་ཡན་ལག་བཞི་ནི་སྒྲུབ་དུས་ཀྱི། །བསྙེན་པའོ་བསྐྱེད་རིམ་བོགས་འབྱིན་ཟླ་དྲུག་སོགས། །སྤྱོད་པ་སྒྲུབ་དུས་ཀྱི་ནི་སྒྲུབ་པར་འདོད་།བསྐྱེད་

[003B] །སྒྲུབ་དུས་ཀྱི་ནི་ཉེ་བར་སྒྲུབ་པ་སྟེ། །བསྐྱེད་རིམ་སྒོ་ནས་འཇིག་རྟེན་པའི་དངོས་གྲུབ་།རྒྱ་ཆེན་ཐོབ་དེ་སྒྲུབ་དུས་སྒྲུབ་ཆེན་ཡིན། །འདི་ནི་རིམ་པ་དང་པོའི་ཡན་ལག་བཞི། །རིམ་པ་གཉིས་པའི་དེ་ཡང་རྣམ་གཉིས་ཏེ་བསྙེན་དུས་ཟུང་འཇུག་ཡབ་
ཡུམ་སྙོམས་འཇུག་ལས། །སྨིག་སོགས་རྟགས་ལྔ་བསྙེན་དུས་སྒྲུབ་པའོ། །བསྙེན་དུས་ཟུང་འཇུག་པ་ཡི་སྣང་གསུམ་ནི། །རྫོགས་རིམ་གྱི་ནི་བསྙེན་དུས་ཉེ་བར་སྒྲུབ། །དེ་དུས་འོད་གསལ་ལས་བྱུང་ལོངས་སྐུ་ནི། །རྫོགས་རིམ་བསྙེན་དུས་ཀྱི་ནི་བསྙེན་པར་བཤད། །དེ་དུས་
ཟུང་འཇུག་དཀྱིལ་འཁོར་རྒྱལ་པོ་མཆོག་རྫོགས་རིམ་བསྙེན་དུས་སྒྲུབ་པ་ཆེན་པོ་སྟེ། །བསྙེན་པའི་དུས་ཀྱི་ཡན་ལག་བཞི་པོ་དེ་།རྫོགས་རིམ་པ་ཡི་སྒྲུབ་དུས་བསྙེན་པ་ཡིན། །ཟུང་འཇུག་པ་ཡི་བོགས་འབྱིན་སྤྱོད་པ་ནི། །སྒྲུབ་པའི་དུས་ཀྱི་སྒྲུབ་པ་ཡིན་པར་བཤད་།ཟུང་
འཇུག་པ་ཡི་སྙིང་པོ་བསྐུལ་པ་གང། །རྫོགས་རིམ་སྒྲུབ་དུས་ཀྱི་ནི་ཉེར་སྒྲུབ་སྟེ། །ཟུང་འཇུག་པ་ཡིས་མཆོག་གི་དངོས་ཐོབ་པ། །སྒྲུབ་དུས་སྒྲུབ་པ་ཆེན་པོ་ཡིན་ནོ་ཞེས། །ནཱ་རོའི་དགོངས་པར་མགྲིན་པ་གསར་བསྟོད་ནས། །བྱ་བཏང་འཇམ་དབྱངས་བཞད་པའི་རྡོ་རྗེས་སྨྲས།། །།﻿༄༅། །གསང་བདེ་འཇིགས་གསུམ་སོགས་ཀྱི་བསྙེན་ཡིག་བཞུགས་སོ། །
༄༅། །གསང་འདུས། འཇིགས་བྱེད་སོགས་བླ་མེད་བརྒྱུད་ཀྱི་ཕྱོགས་སུ་གཏོགས་པ་དང། རྣལ་འབྱོར་རྒྱུ་དམན་ཆད་ཀྱི་ལུགས་ལ་བདག་བསྐྱེད་ཀྱི་མཆོད་པ་རང་གི་གཡས་ཕྱོགས་ནས་མགོ་བརྩམ་མདུན་བསྐྱེད་
ཀྱི་མཆོད་པ་རྟེན་ཚུར་ཞལ་གཟིགས་པའི་གཡས་དང་རང་གི་གཡོན་ངོས་ནས་མགོ་བརྩམ། བདེ་མཆོག་ལ་བདག་བསྐྱེད་ཀྱི་མཆོད་པ་རང་གི་གཡོན། མདུན་བསྐྱེད་ཀྱི་མཆོད་པ་རྟེན་གྱི་གཡོན་དང། རང་གི་

[174A]༄༅། །གཡས་ནས་མགོ་བརྩམ་ཏེ་བཤམས་གཏོར་མ་རྟེན་གྱི་མདུན་ཕྱོགས་སུ་བཤམས་པ་ཡིན་ཅིང། གཏོར་རྒམ་ལྟ་བུར་འཇོག་ན་འོས་འགབས་སུ་འཇོག་འཇིགས་བྱེད་ལ་ཐུན་བཞིའི་བསྙེན་པ་བྱེད་ཚེ། ཐུན་དང་པོ་ལ་སྔོན་
འགྲོའི་གཏོར་མ་ནས་ཉེར་བསྡུའི་བར་ཏེ་འཇིགས་བྱེད་ཕྱག་གཉིས་པའི་ང་རྒྱལ་གྱིས་ལངས་ཏེ་ཐུན་འཚམས་བྱེད། གཉིས་པ་དང་གསུམ་པ་ལ། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཞེས་པ་ནས་མགོ་བརྩམ་ཞིང་གཞན་
ཐུན་འཚམས་བྱེད་པའི་བར་སྔ་མ་དང་འདྲ། ཐུན་བཞི་པ་ལ་མགོ་བརྩམ་ཚུལ་ཕྱི་མ་དང་འདྲ་ཞིང། ཉེར་བསྡུའི་མཐར་གཉིད་ཀྱི་འོད་གསལ་ལ་འཇུག་གསང་འདུས་ལ་ཐུན་དང་པོར་སྔོན་འགྲོའི་གཏོར་མ་ནས། དགེ་བ་འདི་ཡིས་མྱུར་དུ་བདག་ཅེས་སོགས་
གྱི་བར། གཉིས་པ་གསུམ་པ་གཉིས་ལ། རང་ཉིད་མི་བསྐྱོད་རྡོ་རྗེར་གསལ་བའི་ཞེས་པ་ནས་མགོ་བརྩམས་ཏེ་འཇུག་སྔ་མ་ལྟར། བཞི་པ་ལ་མགོ་བརྩམ་པ་ཕྱི་མ་དང་འདྲ་ཞིང། རང་གི་ལུས་ཀྱི་ཆ་སོ་སོ་ལ་ཟིམ་པར་གྱུར་ཞེས་པའི་འཇུག་ཏུ་རང་གི་ལུས་
ཀྱི་ལྷ་རྣམ་སྣང། སྦྱན་མ། སའི་སྙིང་པོ། །གཟུགས་རྡོ་རྗེ་མ། བྱམས་པ། གཤིན་རྗེའི་གཤེད། མི་གཡོ་བ་རྣམས་རིམ་གྱིས་འོད་གསལ་ལ་ཐིམ་ཞེས་པ་ནས། གཙོ་བོ་ཡང་འོད་གསལ་དུ་ཐིམ་པར་གྱུར། ཞེས་གཉིད་ཀྱི་འོད་གསལ་ལ་འཇུག་བདེ་མཆོག་
ལ་ཐུན་དང་པོ་ལ་སྔོན་འགྲོ་གཏོར་མ་ནས། སྲིད་པ་གསུམ་འབར་སྐུ་ནི། ཞེས་སོགས་ཀྱི་བར། གཉིས་པ་གསུམ་པ་གཉིས་ལ་མགོ་ཤྲཱི་ཧེ་རུ་ཀ་ཧི་ནི་ཀུན་གྱི་འབྱུང་གནས་སུ་གྱུར་བའི་སེམས་དེ་རྒྱུའི་ཞེས་པ་ནས་འཇུག་སྔ་མ་ལྟར། བཞི་པ་ལ་མགོ་བརྩམས་
པ་ཕྱི་མ་ལྟར་དང། འཇུག་ནཱད་ཡང་སྒྲའི་རྩེ་མོ་བརྒྱ་སྟོང་གི་ཆའི་ཚད་ཙམ་དུ་གྱུར་ཏེ། དེ་ཡང་མི་དམིགས་པར་གྱུར། ཞེས་གཉིད་ལ་འཇུག་གསུམ་ཀར་གཏོར་མཐུན་བཞི་ཀའི་སྐབས་སུ་འབུལ་ཐུབ་ན་ཤིན་ཏུ་ལེགས། མཐུབ་ན་ཐུན་བཞི་བའི་མཐར་
ཕུལ་བས་ཆོག་བསྙེན་པའི་སྐབས་སུ་མདུན་བསྐྱེད་མི་དགོས་གཏོར་མགྲོན་ལོགས་སུ་གསལ་འདེབས་དགོས། གཙོ་འཁོར་རྣམས་ཀྱི་གྲངས་བསྙེན་སོང་རྗེས་ཐུན་བཞིའི་ཆོག་སྔ་མ་ལྟར་དང། བཟླས་པའི་གཙོ་འཁོར་རྣམས་ཀྱི་སྔགས་བརྒྱ་ནས་ཉེར་

[174B] བཟླས་པའི་དམིགས་པ་ཆོ་ག་རང་རང་ན་གསལ། ཡེ་ཤེས་འབེབས་སྔགས་བཟླས་པའི་ཚེ་རང་བཞིན་གནས་ནས་བཞུགས་པའི་འཇིགས་བྱེད་སོགས་ལས་ལྷ་རང་འདྲ་དཔག་ཏུ་མེད་པ་
འཕྲོས་ཏེ། རང་ལ་ཐིམ་པའི་དམིགས་པ་བྱེད། རི་ཁྲོད་ལྟ་བུར་འདུག་ཚེ་རང་གི་ཡི་དམ་གྱི་ལྷ་དང་ཆོས་སྐྱོང་བསྟེན་ཆོག་པ་གཞིང་བཅས། གཞན་ཡང་བླ་མ་མཆོད་པ་སོགས་ཁ་ཏོན་གྲུབ་ན་ལེགས། མ་གྲུབ་ཀྱང་བླ་མ་དང་ཡི་དམ་དབྱེར་མེད་དུ་མོས་པའི་ངང་
ནས་ཡི་དམ་གྱི་ལྷ་ལ་ཚིག་དྲིལ་བྱས་ཀྱང་ཆོག་ཚེ་འདི་དང། འཆི་ཁ་དང། ཕྱི་མ་གང་ལའང་གསང་བདེ་འཇིགས་གསུམ་ཀ་གང་རུང་རེ་ཡི་དམ་དུ་བྱས་ནས་བསྒོམ་བཟླས་བྱས་ན་དེ་ལས་ལྷག་པ་ཅི་དགོས། འདིར་དེའི་ལན་མདོར་བསྡུ་ཙམ་བགོད་པ་ཡིན་གྱི། རྒྱས་པར་
གཞན་ལས་ཤེས་པར་བྱ། ཅེས་པ་འདི་ནི་ལྷ་ཁང་སེར་པོའི་དགེ་སློང་ཤེས་རབ་རྒྱ་མཚོས་དྲི་བ་འགའ་ཞིག་བྱས་པའི་ལན་དུ་སྙོམས་ལས་པར་ངང་དབང་བློ་བཟང་ཆོས་ལྡན་གྱིས། བྲིས་པའོ།། །།དགེའོ།། ལེགས་སོ།།



﻿
[001A]༄༅། །ཐོག་མཐའ་བར་དུ་དགེ་བའི་དཔལ་གསང་བ་འདུས་པའི་བསྙེན་ཡིག་ཟུང་འཇུག་ཆར་འབེབས་དངོས་གྲུབ་ཀྱི་རྒྱ་མཚོ་རྫོགས་ལྡན་སྤྲིན་བཟང་འཕྲོ་བ་སྐལ་བཟང་རེ་བ་ཀུན་སྐོང་ཞེས་བྱ་བ་བཞུགས་སོ།།

[001B] །ན་མོ་གུ་རུ་མཉྫུ་གྷོ་ཥཱ་ཡ། བླ་མ་དང་མགོན་པོ་འཇམ་དཔལ་དབྱངས་དབྱེར་མ་མཆིས་པ་རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་དང་བརྒྱུད་པའི་བླ་མ་རྣམས་ལ་ཕྱག་
འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་བཟུང་དུ་གསོལ། ཡན་ལག་བདུན་ལྡན་རྒྱལ་བ་རྡོ་རྗེ་འཆང། །རྒྱུད་འདི་གང་ལ་གཏད་པ་གསང་བའི་
བདག་ཉེ་བའི་ལམ་འདི་གསལ་མཛད་འཇམ་དཔལ་དབྱངས། །སྐྱབས་མཆོག་རྣམ་གསུམ་ཞབས་པད་གཙུག་ན་མཛེས། །གསང་བའི་གནད་རྣམས་སྤེལ་མཛད་མགོན་སྤྱི་དང། །
ཁྱད་པར་ཀླུ་སྒྲུབ་ཡབ་སྲས་ཙོང་ཁ་པ། །ཡབ་སྲས་ཚོས་འདི་སྤེལ་མཛད་ཐམས་ཅད་ལ། །དུས་རྣམས་ཀུན་ཏུ་གུས་པས་ཕྱག་བགྱིད་དོ། །སྣ་ཚོགས་ཚོན་དང་འཕྲད་པའི་ཤེལ་བཞིན་

[002A]༄༅། །དུ༑ ༑ཟུང་འཇུག་སྒྱུ་མའི་རོལ་པ་སྣ་ཚོགས་ཀྱིས། །འགྲོ་འདྲེན་སངས་རྒྱས་ཐམས་ཅད་འདུས་པའི་གར། །རྟེན་དང་བརྟེན་པར་སྟོན་མཛད་དེར་ཕྱག་འཚལ། །
མན་ངག་བྲལ་བའི་རང་བཟོའི་གོམས་སྟབས་དང། །ཉམས་མྱོང་བ་ཅུད་བྲལ་བུམ་སྟོང་འབྱོ་ཚུལ་གྱིས། །དུ་མའི་དོན་གཉེར་སྐྱེ་བོ་བསླུས་མཐོང་ནས། །སྙན་བརྒྱུད་བདུད་རྩིའི་བུམ་པ་དེང་
འདིར་སྦྱིན། །དེ་ལ་འདིར་དཔལ་གསང་བ་འདུས་པའི་བསྙེན་སྒྲུབ་ལས་གསུམ་གྱི་རྣམ་བཞག་འཆད་པ་ལ། བསྙེན་བའི་རྣམ་བཞག་བསྒྲུབ་པའི་རྣམ་བཞག་ལས་ལ་སྤྱོར་ལུགས་
ཀྱི་རྣམ་བཞག་གསུམ། དང་པོ་ལ། སྤྱིར་གསང་བ་འདུས་པའི་དོན་ཐམས་ཅད་བསྙེན་སྒྲུབ་ཡན་ལག་བཞིར་འདུ་ཚུལ་དུ་མ་ཞིག་ནཱ་རོ་བའི་རྒྱུད་ཕྱི་མའི་འགྲེལ་པ་དང། ཤནྟི་བའི་སྙིམ་ཏོག་

[002B] རྒྱུད་ཀྱི་འགྲེལ་བྱེད་སློབ་དཔོན་དྲི་མེད་སྦས་བ་སོགས་ཀྱིས་ཀྱང་དེ་ལྟར་དུ་མཛད་ཅིང། བསྙེན་དུས་དང། བསྒྲུབ་དུས་ཀྱི་བསྙེན་སྒྲུབ་ཡན་ལག་བཞི་སོགས་དུ་མ་ཡོད་པ་རྣམས་སོ་སོར་ཤེས་དགོས་ལ། དེ་ཡང་སྤྱིར་རིམ་པ་
གཉིས་ཀ་བསྙེན་པ་ཡིན་ཏེ། མཆོག་དང་ཐུན་མོང་གི་བསྙེན་བ་རྣམ་པ་གཉིས་སུ་ཡོད་པའི་ཕྱིར། རྒྱུད་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཐ་མལ་པ་ནི་རྡོ་རྗེ་བཞི། །མཆོག་ནི་ཡན་ལག་
དྲུག་གིས་སོ། །ཞེས་གསུངས་པའི་ཕྱིར། རིམ་གཉིས་ལ་བསྙེན་པ་བྱས་པ་དང། བསྙེན་སྒྲུབ་ལས་གསུམ་གྱི་བསྙེན་པ་དང། བསྙེན་སྒྲུབ་ཡན་ལག་བཞིའི་བསྙེན་པ་རྣམས་མིང་འདྲ་ཡང་དོན་མི་གཅིག་སྟེ། རིམ་གཉིས་ཀྱིས་
མཆོག་གི་གོ་འཕང་ལ་ཉེ་པར་བྱེད་པ་དེ་དང་པོའི་དོན་ཡིན། རང་གིས་ལྷ་དེའི་ཐུགས་རྒྱུད་བསྐུལ་ནས་ཉེ་བར་བྱས་པ་དེ་བསྙེན་སྒྲུབ་ལས་གསུམ་གྱི་བསྙེན་བའི་དོན་ཡིན་ཏེ། དོན་དམ་འོད་གསལ་ཆོས་སྐུ་དང་དམིགས་རྣམ་གྱི་སྒོ་ནས་ཉེ་བ་
དེ་བསྙེན་སྒྲུབ་ཡན་ལག་བཞིའི་བསྙེན་བའི་དོན་ཡིན་པའི་ཕྱིར་བསྙེན་སྒྲུབ་ལས་གསུམ་གྱི་བསྙེན་པ་ལ་ཡང་གསུམ་ཡོད་དེ། ལྷའི་ཏིང་ངེ་འཛིན་མ་གྲུབ་ཀྱང་བཟླས་བརྗོད་ཚུལ་བཞིན་བྱས་པའི་གྲངས་བསྙེན་དང། ལྷའི་གནང་བ་ཐོབ་བའི་
མཚན་མའི་བསྙེན་པ་དང། ལྷའི་རྣལ་འབྱོར་བརྟན་པའི་སེམས་དག་བ་ཐོབ་བའི་བསྙེན་པ་གསུམ་ཡོད་ལ། དེ་གསུམ་གང་ཡང་མ་ཐོབ་བའི་དུས་བསྙེན་དུ་གྲགས་པས་བསྙེན་པའི་གོ་མི་ཆོད་བའི་ཕྱིར་ཝ་ཝ་པས། དཀྱིལ་འཁོར་

[003A]༄༅། །བདག་པོའི་འབུམ་བཟླས་ཤིང། །དཀྱིལ་འཁོར་པ་ཡི་དེ་བཞིན་ཁྲི། །ཞེས་ཇི་སྐད་གསུངས་པ་བཞིན་དུ་བཟླས་བརྗོད་བྱས་པས་ལྷའི་མཚན་མ་ཐོབ་པ་འམ། རང་སེམས་དག་ཅིང་བརྟན་པར་གྱུར་པར་
བྱས་ཏེ། སྔོན་དུ་བསྙེན་པ་དང། ཞེས་དང། དེ་བཞིན་དུ་དཔལ་འཛིན་གྱིས་དམར་ནག་གི་དཀྱིལ་ཆོག་ཏུ་ཡང་དེ་ལྟར་གསུངས་ལ། མར་མེ་མཛད་བཟང་པོས་ཀྱང། འཁོར་ལོ་ལ་གནས་ཚུལ་བཞིན་བཟླས་།ཞེས་པ་ནས་
ཅི་རིགས་པ་ནི་བཟླས་བྱ་དང། །ཞེས་པ་ཡན་ཆད་ཀྱིས་གྲངས་ཀྱི་བསྙེན་པ་འདོན་ཚུལ་དང་བཅས་པ་རྒྱས་པར་བཤད། རང་བདག་ལ་སོགས་བཀའ་ཐོབ་པའམ། །ཞེས་པས་མཚན་མའི་བསྙེན་པ་དང། འགོག་པའི་འཁོར་ལོ་
བསྒོམ་པ་ཡིས། །རང་སེམས་དག་ནས་བྲི་བར་བྱ། །ཞེས་པས་སེམས་དག་པའི་བསྙེན་བ་བསྟན། འགྲེལ་པས་ཀྱང་དེ་བཞིན་དུ་བཤད། སྒྱུ་འཕྲུལ་ཆེན་པོའི་དཀྱིལ་ཆོག་ལས་ཀྱང། དེ་ཡི་བདག་པོའི་འབུམ་བཟླས་
ཤིང༑ ༑ལྷག་མ་རྣམས་ལ་ཁྲི་ཁྲིའོ། །དེ་བཞིན་ལྷ་ཡིག་ནང་པའམ། །མཚན་མ་བཟང་དང་ལྡན་གྱུར་ནས། །དེ་ནས་དཀྱིལ་འཁོར་བྲི་བའི་ཕྱིར། །ཞེས་གསུངས་པ་ལྟ་བུ་མང་བའི་ཕྱིར། བསྙེན་པ་དེ་གསུམ་གང་ཡང་
མ་ཐོབ་པར་ལོ་གཅིག་གམ། ཟླ་བ་དྲུག་གམ། ཟླ་བ་བཞི་ལ་སོགས་པའི་དུས་ཀྱི་བསྙེན་པ་ཡོད་ཅེས་དཔའ་བོ་རྡོ་རྗེ་དང་བོད་མང་པོ་དག་གིས་འདོད་པ་ནི་འཁྲུལ་བའོ། །གྲངས་ཀྱི་བསྙེན་པའི་གོ་དོན་ཡོད་དེ། ལྷའི་རྣལ་འབྱོར་ལ་གནས་

[003B] འཁོར་རྣམས་ལ་ཁྲི། ཡེ་ཤེས་འབེབས་སྔགས་ཁྲི། ཉེས་པ་དག་པའི་ཁ་སྐོང་གི་སྦྱིན་སྲེག་དང་བཅས་པ་དགོས་པའི་ཕྱིར། ཀྱཻ་རྡོ་རྗེའི་རྒྱུད་ལས་ཀྱང། དཀྱིལ་འཁོར་བདག་པོའི་བཟླས་པ་འབུམ། །དཀྱིལ་འཁོར་
པ་ཡི་དེ་བཞིན་ཁྲི། །ཞེས་དང། མར་མེ་མཛད་ཀྱིས་ཀྱང། འཁོར་ལོ་ཅན་སྔགས་འབུམ་བཟླས་པའི། གཞན་གྱི་ཁྲི་སྟེ། ཞེས་གསུངས་པའི་ཕྱིར། གཉིས་པ་ལྟའི་མཚན་མའི་བསྙེན་པའི་གོ་དོན་ཡོད་དེ་བསྙེན་པའི་གྲངས་མ་སོང་ཡང་
ལྷའི་གནང་བ་ཐོབ་ན་དེ་མཆོག་ཡིན་པའི་ཕྱིར། མར་མེ་མཛད་ཀྱིས། ཡང་ན་ནི། འཁོར་ལོ་ཅན་གྱིས་བཀས་གནང་བྲི། །ཞེས་གསུངས་པའི་ཕྱིར། རྒྱུད་སྡེ་སྤྱི་རྣམ་ལས་ཀྱང་དེ་ལྟར་གསུངས་སོ་།གསུམ་པ་སེམས་དག་པའི་བསྟེན་
པའི་གོ་དོན་ཡོད་དེ། སེམས་དག་པ་ནི་ལྷའི་ང་རྒྱལ་དང་གསལ་སྣང་བརྟན་པོ་རྙེད་པ་ཡིན་ལ། ལྷའི་གནང་བ་མ་ཐོབ་ན་དེ་ཙམ་གྱིས་མི་ཆོག་པར་བཟླས་པ་ཡང་སྔ་མ་ལྟར་བྱེད་དགོས་པའི་ཕྱིར་ཏེ། མར་མེ་མཛད་ཀྱིས། འགོག་
པའི་འཁོར་ལོ་བསྒོམས་པ་ཡིས། །རང་སེམས་དག་ནས་བྲི་བར་བྱ་།ཞེས་གསུངས་ལ། དེའི་དོན་འཆད་པ་ལ། སྔགས་རིམ་ལས། མཚན་མའི་བསྙེན་པ་ལ་གཉིས་ལས། ལྷའི་གནང་བའི་མཚན་མ་མ་བྱུང་ན། སེམས་དག་
པའི་མཚན་མ་བྱུང་ཡང་བཟླས་པའི་གྲངས་རྫོགས་པར་བྱ་སྟེ་ཀླུ་བྱང་གིས། བསྒོམ་པ་ལྷུར་བྱས་ནས་མཚན་མ་རྙེད་ནས་བྲི་བར་གསུངས་པ་འང་སྔགས་བཟླས་པ་ལ་གནས་པར་གསུངས་པ་དང། ཕྱེད་བཅས་བཞི་བརྒྱ་བ་ལས་ཀྱང་
[004A]༄༅། །འཁོར་ལོ་ལ་གནས་ཚུལ་བཞིན་བཟླས། །མཚན་མ་ཐོབ་ནས་ཡང་དག་བྲི། །ཞེས་གཉིས་ཀ་ཚོགས་པ་ལ་གསུངས་པའི་ཕྱིར། ཞེས་སོ། །དེ་ལྟ་བུའི་བསྙེན་པ་གསུམ་གྱི་རྣམ་བཞག་ལ་བསྒྲུབ་པ་པོའི་
རྟེན་གྱི་གང་ཟག་གི་ཁྱད་པར། གནས་ཀྱི་ཁྱད་པར། དུས་ཀྱི་ཁྱད་པར། ཆོ་གའི་ཁྱད་པར་དང་བཞི། དང་པོ་ནི། རྣལ་འབྱོར་དག་རིམ་ལས་བཤད་པ་ལྟར་ལམ་ཐུན་མོང་བས་རྒྱུད་སྦྱངས་པ་དཔལ་གསང་བ་འདུས་པའི་
དཀྱིལ་འཁོར་དུ་དབང་ཐོབ་པ། དམ་ཚིག་དང་སྡོམ་པ་བསྲུང་བ་ལ་བརྩོན་པ། བླ་མ་ལས་ལྷའི་རྣལ་འབྱོར་བསྒོམ་པའི་གནང་བ་ཐོབ་པ་བཞི་དགོས་པའི་ཕྱིར། དང་པོ་ཡིན་ཏེ། སྒྲུབ་ཐབས་ཀུན་བཟང་ལས། དེ་ལ་སྔགས་པ་
སྙིང་རྗེའི་སྟོབས་ཀྱིས་ནི། །བྱང་ཆུབ་མཆོག་ཏུ་སེམས་ནི་བསྐྱོད་པ་དང། །གཏོང་བ་ལ་སོགས་ཡོན་ཏན་རྣམས་ཀྱིས་བརྒྱན། །ཟབ་མོའི་ཚུལ་དག་ལ་ནི་ལྷག་པར་མོས། །ཞེས་དང། ཇི་སྐད་དུ། ལག་ན་རྡོ་རྗེ་དབང་བསྐུར་པའི་རྒྱུད་
ལས་ཀྱང། འཇམ་དཔལ། གང་དག་བྱང་ཆུབ་ཀྱི་སེམས་བསྒོམ་པ་ལ་ཞུགས་པ་དང། གང་གི་ཚེ་དེ་དག་གི་བྱང་ཆུབ་ཀྱི་སེམས་གྲུབ་པར་གྱུར་བ་དེའི་ཚེ། འཇམ་དཔལ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་
ནས་སྤྱོད་བའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་དུ་ཞུགས་པར་བྱ་ཡི། གང་དག་གི་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ནི་ཞུགས་པར་མི་བྱ་སྟེ། དེ་དག་

[004B]ཞེས་པ་སོགས་གྲགས་ཆེ་བའི་ཕྱིར། གཉིས་པ་ཡིན་ཏེ། དབང་བསྐུར་མེད་ན་དངོས་གྲུབ་ཐམས་ཅད་མི་འབྱུང་བ་དང། དབང་བསྐུར་ནི་དངོས་གྲུབ་ཐམས་ཅད་ཀྱི་རྒྱུར་ཡང་བཤད་པའི་ཕྱིར་ཏེ་
འགྲེལ་ཆེན་སྒྲོན་གསལ་ལས། དངོས་གྲུབ་ཐམས་ཅད་ནི་དཀྱིལ་འཁོར་དུ་དབང་བསྐུར་པ་ཉིད་ལས་འབྱུང་བར་འགྱུར་རོ། །ཞེས་དང་རྒྱུད་རྡོ་རྗེའི་འཕྲེང་བ་ལས། དབང་བསྐུར་བ་ནི་གཙོ་བོ་སྟེ་།དངོས་གྲུབ་དམ་པ་རྟག་ཏུ་གནས། །ང་ཡིས་
ཇི་བཞིན་དོན་བཤད་པ། དེ་ཕྱིར་ཐོག་མར་ཡང་དག་ཉོན། །ཞེས་དང། སངས་རྒྱས་ཡེ་ཤེས་ཞབས་ཀྱིས་སྒྲུབ་ཐབས་ཀུན་བཟང་ལས་དཔལ་ལྡན་འདུས་པའི་དཀྱིལ་འཁོར་ཆོ་ག་ཡིས། །རང་ཉིད་དབང་བསྐུར་ཕུན་སུམ་ཚོགས་
ལྡན་ཞིང། །ཞེས་དང། སར་ཧའི་གསང་བའི་མཛོད་ལས་ཀྱང་དབང་བསྐུར་ཡང་དག་སྦྱིན་ལྡན་ན། །སྐྱེ་ཞིང་སྐྱེ་བར་དབང་བསྐུར་འགྱུར། །དེ་ཡིས་སྐྱེ་བ་བདུན་ལ་ནི། །མ་བསྒོམས་པར་ཡང་དངོས་གྲུབ་ཐོབ། །ཅེས་གསུངས་
པའི་ཕྱིར། གསུམ་པ་ནི། དམ་ཚིག་དང་སྡོམ་བའང་བསྲུང་དགོས་ཏེ། དམ་ཚིག་དང་སྡོམ་པ་མ་བསྲུངས་ན་གསང་སྔགས་མི་འགྲུབ་པ་དང། ཚེ་འདིར་ཡང་འབྱུང་པོ་སོགས་ཀྱིས་ཚེ་སྲོག་འཕྲོག་བ་དང་ཕྱི་མ་དམྱལ་བར་འགྲོ་བ་དང་
དམ་ཚིག་ཉམས་པའི་ཕྱག་མཆོད་སོགས་སངས་རྒྱས་བྱང་སེམས་ཀྱིས་མི་བཞེས་པ་སོགས་བཤད་བ་གང་ཞིག། དམ་ཚིག་མ་ཉམས་ན་བསྒོམས་པའི་འབད་རྩོལ་སོགས་ཆེར་མ་བྱས་ཀྱང། སྐྱེ་བ་བཅུ་དྲུག་ཚུན་ལ་མཆོག་གི་དངོས་གྲུབ་ཐོབ་

[005A]༄༅། །པ་ཡིན་པའི་ཕྱིར། རྟགས་དང་པོ་གྲུབ་སྟེ། རྩེ་མོ་ལས། བྱང་ཆུབ་སེམས་ནི་མ་སྐྱེས་དང། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་སྤྱོད་པ། །དད་པ་མེད་པས་འགྲུབ་མི་འགྱུར། །ཞེས་དང་
མཉམ་སྤྱོར་ལས་ཀྱང། དཀྱིལ་འཁོར་དག་ཏུ་མ་ཞུགས་དང། །དམ་ཚིག་རྣམས་ནི་སྤངས་པ་དང། །གསང་པའི་གནད་རྣམས་མི་ཤེས་པས། །བསྒྲུབས་ཀྱང་ཅི་ཡང་འགྲུབ་མི་འགྱུར། །ཞེས་དང། འབལ་སེར་དཀའ་བཅུའི་
ཟིན་བྲིས་ལས། རྩ་བའི་ལྟུང་བ་བྱུང་ན། མཁའ་འགྲོ་འབྱུང་པོས་སྲོག་འཕྲོག་ཅིང། དམྱལ་བར་འགྲོ་བ་དང། སྦོམ་པོའི་ཉེས་དམིགས་ཀྱང་དེ་དང་འདྲ་བར་འབྱུང་བ་དང། དམ་ཚིག་ཉམས་པའི་ཕྱག་དང་མཆོད་པ་སོགས་སངས་
རྒྱས་ཀྱིས་མི་བཞེས་པ་དང། དེ་ཤ་ཟ་སོགས་ཀྱིས་ཟོས་ཀྱང་སྟོན་པས་སྐྱོབ་པར་མི་མཛད་བ་རྒྱུད་ལས་གསུངས་པ་རྩ་ལྟུང་གི་རྣམ་བཤད་དུ་དྲངས་པ་རྣམས་ཤེས་པར་བྱ་ཞིང། ལྟུང་བ་དེའི་ངན་འགྲོར་འཁྲིད་པའི་ཆ་འམ་ནུས་པ་དེ་
སྟོབས་བཞིའི་སྒོ་ནས་འདག་པར་ནུས་ཀྱང། ཡོན་ཏན་གོང་ནས་གོང་དུ་འགྲོ་བའི་ནུས་པ་བཀག་ནས་རྒྱུད་ཆུད་ཟོས་པར་བྱེད་པ་ནི་འདག་པར་མི་ནུས་པར་གསུངས་པས་དང་པོ་ནས་ལྷུང་བསམ་གོས་པ་ཉིད་ལ་འབད་པར་བྱའོ། །
ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། སར་ཧའི་གསང་བའི་མཛོད་ལས། གལ་ཏེ་དམ་ཚིག་སྡོམ་ལ་གནས། །སྐྱེ་འདིར་ལས་དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་ཐོབ། །རེ་ཞིག་དམ་ཚིག་ཉམས་པ་

[005B] ༑དངོས་གྲུབ་ཐོབ་པ་ལྟ་ཞོག་གི་མི་ཡི་སྐྱེ་བའང་རྙེད་པར་དཀའ། །ཞེས་དང། དམ་ཚིག་ལྔ་པ་ལས་ཀྱང། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། །ཅེས་དང་འབལ་སེར་དཀའ་བཅུའི་ཟིན་བྲིས་ལས་
ཀྱང༑ བྱང་ཆུབ་ཀྱི་སེམས་སྤྱངས་པ། དབང་རྣམ་དག་ལེན་པ་དམ་ཚིག་དང་སྡོམ་པ་ཚུལ་བཞིན་བསྲུང་བ་དང། གསུམ་པོ་འདི་མེད་མི་རུང་གི་སྔོན་འགྲོ་མཆོག་ཡིན་ཞིང། གདམས་ངག་དམ་པ་རྒྱུད་སྡེའི་སྙིང་པོ་ཕྱུང་བ་ཡིན་པས། གལ་
ཆུང་ངུ་མི་བཞག་པར་ཐོག་མ་ཉིད་དུ་དེ་རྣམས་ཚགས་སུ་ཚུད་པ་ཞིག་བྱ་དགོས་སོ། །ཞེས་གསུངས་པའི་ཕྱིར། བཞི་པ་ཡིན་ཏེ། ཝ་ཝ་པའི་བདེ་མཆོག་གི་སྒྲུབ་ཐབས་གཙུག་ནོར་ལས། བླ་མ་རྗེ་བཙུན་ཡང་དག་པར་མཉེས་པར་བྱ་བ་
སྔོན་དུ་སོང་བས་བདེ་མཆོག་གི་རྒྱུད་ལས་གསུངས་པའི་ཆོ་ག་བཞིན་དུ་དཀྱིལ་འཁོར་དུ་ཞུགས་པ་རིམ་པ་བཞིན་དུ་དབང་བསྐུར་ཞིང་རྗེས་སུ་གནང་བ་དང་དམ་ཚིག་ཐོབ་བ། ཞེས་དང། སློབ་དཔོན་མཚོ་སྐྱེས་ཀྱིས་མཛད་པའི་ཀྱཻ་རྡོར་སྒྲུབ་ཐབས་
ལས་ཀྱང། རྗེ་བཙུན་བླ་མ་ཡང་དག་པ་ལ་ཆོ་ག་ཇི་ལྟ་པར་གསོལ་བ་བཏབ་པས། ཀྱཻ་རྡོར་ལས་གསུངས་པའི་དཀྱིལ་འཁོར་དུ་ཞུགས་པ་རིམ་པ་ཇི་ལྟ་བ་བཞིན་དུ་དབང་བསྐུར་བ། ཡང་དག་པའི་བཀས་གནང་བ། ཞེས་དང། གྲུབ་ཆེན་
མི་ཐུབ་ཟླ་བའི་སྒྲུབ་ཐབས་ཡན་ལག་དྲུག་པ་ལས་ཀྱང། ཆོ་ག་ཇི་ལྟ་བ་བཞིན་དུ་དཔལ་དགྱེས་པ་རྡོ་རྗེར་གསུངས་པའི་དཀྱིལ་འཁོར་དུ་ཞུགས་ཤིང་རིམ་པ་ཇི་ལྟ་བ་བཞིན་དབང་བསྐུར་ཏེ་ཡང་དག་པར་རྗེས་སུ་གནང་བ། ཞེས་དང། གཉིས་

[006A]༄༅། །མེད་རྡོ་རྗེའི་བདེ་མཆོག་བཅུ་གསུམ་མའི་དཀྱིལ་ཆོག་ལས་དེའི་ཕྱིར་དེ་ལ་ཇི་ལྟ་བ་བཞིན་དུ་དབང་བསྐུར་ཞིང་རྗེས་སུ་གནང་བ་ཐོབ་པ་དང། ཞེས་གསུངས་པ་ལྟ་བུ་སོགས་བླ་མ་ལས་གནང་བ་ཐོབ་དགོས་པ་
ནི་མ་རྒྱུད་ལ་གྲགས་ཤིན་ཏུ་ཆེ་ཞིང། སྒྲུབ་ཐབས་ཀུན་བཟང་ལས་ཀྱང། ཆོ་ག་བཞིན་དུ་རྗེས་གནང་ཐོབ་པ་ཡི། །བློ་དང་ལྡན་པས་བླ་མ་མཉེས་པར་བྱ། །ཞེས་དང། དེ་བཞིན་དུ་དཔལ་ལྡན་ཟླ་བའི་ཞབས་ཀྱི་རྡོ་རྗེ་སེམས་དཔའི་
སྒྲུབ་ཐབས་ལས་ཀྱང། རིམ་པ་ས་བསྒྲུབ་པའི་ཐབས་ཐོས་ནས་རྡོ་རྗེ་བླ་མའི་གནང་པ་ཐོབ་ནས། ཞེས་གསུངས་པའི་ཕྱིར། དེ་ལྟ་བུའི་བསྒྲུབ་པ་པོ་མཚན་ཉིད་དང་ལྡན་པ་ཞིག་དང། གང་ཟག་དེས་ཀྱང། དགོས་པ་མཆོག་གི་དངོས་གྲུབ་
ཀྱི་ཆེད་དུ་ཚོགས་གཉིས་བསགས་པར་བྱ་བའི་ཆེད་དང། ཏིང་ངེ་འཛིན་མངོན་དུ་འགྱུར་པའི་ཆེད་དུ་བསྒྲུབ་པ་ཞིག་དགོས་ཏེ། སྤྱི་རྒྱུད་ལས། ཚེ་འདིའི་འབྲས་བུ་འདོད་མི་བྱ། །ཚེ་འདིའི་འབྲས་བུ་འདོད་པ་ལ། །འཇིག་རྟེན་ཕ་རོལ་
ཡོད་མི་འགྱུར། །འཇིག་རྟེན་ཕ་རོལ་དོན་གཉེར་བྱས། །འཇིག་རྟེན་འདི་ཡི་འབྲས་བུ་རྒྱས། །ཞེས་དང། གསང་འདུས་ཀྱི་འགྲེལ་པ་སྙིམ་པའི་མེ་ཏོག་ལས། རྒྱུད་འདིར་བསྒོམ་པ་དང་བཟླས་པའི་དབང་ཐོབ་པ། མོས་པ་བརྟན་
པ༑ བྱང་ཆུབ་ཀྱི་སེམས་བརྟན་པ། དཀོན་མཆོག་གསུམ་ལ་གཅིག་ཏུ་སྐྱབས་སུ་སོང་བ། བླ་མ་དང་རྡོ་རྗེ་འཆང་ཐ་མི་དད་པར་མོས་པ། བློ་གྲོས་དང་ལྡན་པ། སྙིང་རྗེ་དང་ལྡན་པ། དངོས་གྲུབ་ཀྱི་མཆོག་འདོད་པ་གང་ཡིན་པ་

[006B]ཕྱིར་དང། རྣལ་འབྱོར་དབང་དུ་བྱ་བའི་ཕྱིར་དང། དང་པོ་བསྒྲུབ་པའམ་བསྒྲུབ་པ་ཆེན་པོ་ལ་ཡུན་རིང་དུ་མངོན་པར་བརྩོན་པར་བྱའོ། །ཞེས་གསུངས་པའི་ཕྱིར། ཝ་ཝ་
པས་ཀྱང་འདི་ལྟར་བཤད་པའོ། །གཉིས་པ་གནས་ཀྱི་ཁྱད་པར་ཡོད་དེ། རབ་སངས་རྒྱས་ཀྱི་མཛད་པ་བཅུ་གཉིས་ལྟ་བུའམ། ཞབས་ཀྱིས་བཅགས་པ་ཡན་ཆད་དང། རྒྱ་བོད་ཀྱི་པཎ་གྲུབ་སོགས་སྐྱེས་བུ་དམ་པས་ཞབས་ཀྱིས་
བཅགས་ཤིང། དབང་བསྐུར་སོགས་བྱས་པའི་གནས་ནི་ཤིན་ཏུ་མཆོག་ཡིན་པའི་ཕྱིར་ཏེ། གསང་འདུས་རྩ་རྒྱུད་ལེའུ་བརྒྱད་པ་ལས་རྒྱལ་ཉིད་སྐྱེས་ཤིང་ཞི་བའི་གནས་རྣམས་སུ། །ཞེས་དང། དཔུང་བཟང་གིས་ཞུས་པ་
ལས༑ རང་སངས་རྒྱས་དང་བདེ་གཤེགས་ཉིད་སྐྱེས་དང། །རྒྱལ་བ་སྔོན་ཆད་གང་ན་བཞུགས་པ་ཡི། །གནས་གང་བསོད་ནམས་ལྡན་ཞིང་ཡིད་དགའ་བའི། །ལྷ་དང་ལྷ་མིན་ལ་སོགས་ཕྱག་འཚལ་མཆོད། །གསོ་སྦྱོང་སྡོམ་པ་
དང་ནི་ལྡན་པ་ཡིས། །བདག་ཉིད་དག་པར་བྱ་ཕྱིར་བརྟེན་བྱ་བ་།ཞེས་གསུངས་པ་ལྟ་བུ་མང་པའི་ཕྱིར། དེ་བཟང་བའི་རྒྱུ་མཚན་ཡོད་དེ། གནས་ཀྱིས་གང་ཟག་བྱིན་གྱིས་རློབས་པའི་ཕྱིར། དེར་མ་ཟད་ཡུལ་ཉི་ཤུ་རྩ་བཞི་དང་
ཕྱོགས་སྐྱོང་ལྟ་བུ་གང་རུང་གནས་པའི་ས་དེ་ཡང་མཆོག་ཡིན་ཏེ། བདེ་མཆོག་རྩ་རྒྱུད་ལས། ལམ་གྱི་བཞི་མདོ་འམ་ཁྱིམ་དག་གམ། །དཔའ་བོའི་གནས་དང་རི་བོར་ནི། །དམ་ཚིག་གནས་ལ་མཁའ་འགྲོ་མ། །རིང་པོར་གནས་

[007A]༄༅། །ཀྱང་གཟིགས་པར་འགྱུར། །ཞེས་དང། སྦས་དོན་ཀུན་གསལ་ལས། འོ་ན་གནས་གང་དུ་གནས་པ་ལ་རྣལ་འབྱོར་མས་གཟིགས་པར་འགྱུར་ཞེ་ན། ལམ་བཞི་འདུས་པའི་མདོ་འམ། རང་ཁྱིམ་
མམ། དཔའ་བོ་སྟེ་ཕྱོགས་སྐྱོང་ལ་སོགས་པའི་གནས་དང། ཞེས་གསུངས་པའི་ཕྱིར་རོ། །དེ་མཆོག་ཡིན་པའི་རྒྱུ་མཚན་ཡོད་དེ། རང་བཞིན་གྱིས་དཔའ་བོ་མཁའ་འགྲོ་འདུས་ནས་བྱིན་གྱིས་རློབས་པའི་གནས་ཡིན་པའི་ཕྱིར་
འབྲིང་ནི་ཁྱད་པར་དེ་དག་དང་མི་ལྡན་ཡང། བཀྲ་ཤིས་ཤིང་ཡིད་དུ་འོང་པའི་རི་བོ་དང། སྐྱེད་ཚལ་སོགས་ཡིན་ཏེ། དཔུང་བཟང་གིས་ཞུས་པ་ལས། དེ་ལྟ་བུ་ནི་མ་རྙེད་གཞན་ཡང་ནི། །ཆུ་བོ་ཆུ་ཀླུང་འབབ་ཆུ་ཡོད་པ་དང། །
པདྨ་ཨུཏྤལ་གྱིས་ནི་བརྒྱན་པའི་མཚོ། །སྐྱེ་བོ་རྣམས་ནི་ཤིན་ཏུ་མི་རྒྱུ་བ། །དྭངས་ཤིང་ཞིམ་པའི་ཆུ་ནི་མང་བ་དང། །ཞེས་པ་ནས། ཡིད་འོང་མཉམ་ཞིང་ཚེར་མ་མེད་པ་དང། །མི་ཡི་དངོས་གྲུབ་གནས་སུ་བསྒྲགས་པ་ཡིན། །
ཞེས་དང། རྩ་རྒྱུད་ལེའུ་བཅུ་གཉིས་པ་ལས་ཀྱང། དགོན་པ་ཆེན་པོའི་ས་ཕྱོགས་སམ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྒྲུབ་པར་བྱ་།ཞེས་གསུངས་
པའི་ཕྱིར། གནས་དེ་འདྲ་བ་ཞིག་དགོས་པའི་རྒྱུ་མཚན་ཡོད་དེ་བསྒྲུབ་པ་པོ་ཡིད་མི་གཡེང་ཞིང། སེམས་བརྟན་པ་དང། ཕྱི་ནང་གི་རྟེན་འབྲེལ་འགྲིག་བའི་ཕྱིར། ཐ་ནའང་ནག་ཕྱོགས་ལ་དགའ་བའི་རྒྱལ་འགོང་སོགས་

[007B]ཡིད་དུ་འོང་བ་ཞིག་དགོས་ཏེ། རྡོ་རྗེ་སེམས་དཔའི་སྒྲུབ་ཐབས་ལས་དེ་ནས་སྒྲུབ་པ་བོས་དགོན་པ་ཆེན་པོ་ལ་སོགས་པའི་ཡིད་དང་མཐུན་པའི་གནས་སུ། ཞེས་དང། དཔུང་བཟང་
གིས་ཞུས་བ་ལས་ཀྱང། མི་བཟད་གདོན་རྣམས་ཀྱང་ནི་མི་གནས་པ་།མེ་ཏོག་འབྲས་བུ་གཙང་མ་ཡོད་པ་དང། །སྨན་ལྗོངས་ལྗོན་ཤིང་སྣ་ཚོགས་ཡོད་པ་དང། །ས་སྟེང་གནས་མལ་ཤིན་ཏུ་གཙང་བ་དང། །གང་ན་སྟག་
གཟིག་སེང་གེ་མེད་པ་དང། །ཡིད་འོང་མཉམ་ཞིང་ཚེར་མ་མེད་བ་དག་མི་ཡི་དངོས་གྲུབ་གནས་སུ་བསྒྲགས་པ་ཡིན། །ཞེས་དང། ཀྱཻ་རྡོར་རྩ་རྒྱུད་ལས། དང་པོ་བསྒོམ་པ་བྱེད་དུས་ཀྱི། །གནས་ནི་གང་དུ་བསྔགས་བས་སེམས། །
གཅིག་ཏུ་མཉམ་བཞག་འགྲུབ་འགྱུར་བའི། །གནས་ནི་བཟང་པོ་ངེས་བར་བརྟག་རང་གི་ཁྱིམ་དུ། ཞེས་དང། རྣམ་བཤད་མཁའ་འགྲོའི་གསང་མཛོད་ལས། དང་པོ་བརྟན་པ་མ་ཐོབ་བས། །གོམས་པར། ཞེས་པ་ནས། དེ་ཡང་
གཙོ་བོར་རང་ཁྱིམ་དུའོ། །ཞེས་གསུངས་པའི་ཕྱིར། དོར་བར་བྱ་བའི་གནས་ཡོད་དེ། དཔུང་བཟང་གིས་ཞུས་པ་ལས། གྲོག་པོ་གྲོག་མཁར་ཐལ་བ་སྐྲ་ཤད་དང། །ཉལ་ཉིལ་སོལ་བ་ཚྭ་སྒོ་ཚོགས་ཅན་སྤངས། །ཞེས་གསུངས་
པའི་ཕྱིར། བཤད་པ་ལྟར་གྱི་གནས། སྡོད་ལུགས། བཟའ་བཏུང་སོགས་ཏིང་ངེ་འཛིན་སྐྱེ་བ་དང་རྗེས་སུ་མཐུན་པ་ཚང་དགོས་ཏེ། དེ་མཚང་ན་བརྩོན་འགྲུས་གཅིག་པུས་ཏིང་ངེ་འཛིན་མི་སྐྱེ་བའི་ཕྱིར། སློབ་དཔོན་དཔའ་བོས་
[008A]༄༅། །ཤེས་རབ་གྲོགས་ཀྱིས་བསྐྱངས་ན་དོན་ཆེན་འགྲུབ་།བརྩོན་འགྲུས་གཅིག་པུ་བྱས་ན་ངལ་བའི་མཐའ། །ཞེས་དང། ཇོ་བོ་ཆེན་པོས། ཏིང་འཛིན་ཡན་ལག་ལས་བྱུང་བས། །ཚོགས་ནི་ཡོངས་སུ་
རྫོགས་པ་ལས། །མྱུར་དུ་དངོས་གྲུབ་ཐོབ་པར་འགྱུར། །དེ་ལྟར་གསང་སྔགས་ཚུལ་གནས་ཡིན། །ཏིང་འཛིན་ཡན་ལག་ཉམས་གྱུར་ཅིང་།དེ་ཡི་མི་མཐུན་ཕྱོགས་གནས་ན། །སྐྱེ་བ་བྱེ་བ་སྟོང་གིས་ཀྱང་།ཏིང་འཛིན་རབ་
ཏུ་འགྲུབ་མི་འགྱུར། །ཞེས་གསུངས་པའི་ཕྱིར། གནས་དེར་བསམ་གཏན་གྱི་ཁང་བ་བཅའ་ན་མི་རུང་བའི་ས་གཞིའི་རྡོ་བསྐྲ་ཤད་ཐལ་བ་སོགས་བི་བཧུ་ཏིའི་དཀྱིལ་ཆོག་ལས་གསུངས་པ་ལྟར་སྦྱངས་ནས་དེའི་སྟེང་དུ་ཁང་པ་སྒོ་ལྷོ་
མ་ཡིན་པའི་ཕྱོགས་གཞན་དུ་བསྟན་པ། ཤར་དང་ལྷོ་རུ་སྐར་ཁུང་ཅན་ནང་གསལ་བ་བྱེད་པར་བཤད་དེ། འབལ་སེར་ཟིན་བྲིས་ལས་སྐབས་འདི་ནས་བསམ་གཏན་གྱི་ཁང་པ་སྒྲུབ་དགོས་པ་ཡིན་ལ། དེའི་ཚུལ་ནི་འོག་ཏུ་
བཤད་པར་བྱའོ། །ཞེས་དང། འོག་ཏུ་ཡང། དེ་ཉིད་ལས། སྒོམ་ཁང་ཞལ་ཞལ་ལེགས་པ་ཚོན་གསལ་བོ་ཡོད་པ་ལ། ཤར་དང་ལྷོའི་ཐད་དུ་སྐར་ཁུང་རྒྱ་ཆེ་རེ་བྱ་ཞིང། ཞེས་དང། དཔུང་བཟང་གིས་ཞུས་པ་ལས་
དེར་ནི་ས་རྐོས་སྦྱངས་ནས་གནས་རྩིག་པར། །དྲོ་ལ་བརྟན་ཅིང་འཇིམ་པས་ཞལ་ཞལ་བྱས། །ཤར་རམ་བྱང་ངམ་ནུབ་ཏུ་སྒོ་གཏོད་ཅིང། །ལྷོ་ཕྱོགས་སུ་ནི་ནམ་ཡང་མི་གཏོད་དོ། །ཞེས་གསུངས་པའི་ཕྱིར། གསུམ་པ་དུས་ཀྱི་

[008B] མཚམས་སྡོམ་པའི་ཐོག་མ་ཐོ་རངས་བྱས་ནས། ཐུན་གཞན་ཅི་བདེར་བྱས་ན་ཤིན་ཏུ་ལེགས་པའི་ཕྱིར། སྒྲུབ་ཐབས་ཀུན་བཟང་ལས། དང་པོར་ནང་པར་སྙིང་ཁའི་ཟླ་དབུས་སུ་།ཞེས་སོགས་དང། མཆོག་གི་
དངོས་གྲུབ་བརྙེས་པའི་གྲུབ་ཆེན་མར་མེ་མཛད་ཀྱི་དཀྱིལ་ཆོག་བརྒྱ་ལྔ་བཅུ་པ་ལས་ཀྱང། ནང་བར་དང་པོར་འདུག་ནས་ནི་།རྣམ་ཐར་སྒོ་ནས་ལེགས་དག་ཕྱིར། །སོགས་དང། འགྲེལ་པ་སྙིམ་པའི་མེ་ཏོག་ལས། དེའི་ཚེ་དེས་
དང་ཕོར་ནང་བར་གྱི་དུས་སུ་སྙིང་ཁའི་ཟླ་བ་ལ་དེའི་ས་བོན་འོད་ཟེར་གྱི་ཕྲེང་བ་ཅན་བསམ་སྟེ། གདོང་བཀྲུ་བ་ལ་སོགས་པ་བྱའོ། །ཞེས་གསུངས་པའི་ཕྱིར། ཤིན་ཏུ་གསལ་བར་བཤད་དོ། །དུས་ནང་བར་བྱེད་པའི་རྒྱུ་མཚན་
ཡང་ཡོད་དེ། དེ་དུས་གནས་གཙང་མའི་ལྷ་རྣམས་གྱིས་གཟིགས་པས་ལས་མྱུར་དུ་འགྲུབ་ལ། གསང་འདུས་ཀྱི་དཀྱིལ་འཁོར་འོག་མིན་ནས་སྤྱན་འདྲེན་པ་དང་ཤིན་ཏུ་འབྲེལ་ཆེ་བའི་ཕྱིར། ལེགས་གྲུབ་ཀྱི་རྒྱུད་ལས། བྱེ་བྲག་ཏུ་ནི་སྲོད་
ལ་སྟེ༑ ༑དེ་ནི་ཞི་པའི་ལས་ཀྱི་དུས། །གཙང་མའི་རིགས་ཀྱི་ལྷ་རྣམས་ནི། །དེར་ནི་ཀུན་ཏུ་གཟིགས་པས་ན། །ལས་རྣམས་མྱུར་དུ་འགྲུབ་པར་འགྱུར། །ཞེས་དང། ལྷ་རྣམས་མ་ལུས་པ་དག་ཀྱང། །དེ་ཡི་དུས་སུ་རྒྱུ་བས་ན། །
ལས་སུ་བྱ་བ་ཐམས་ཅད་ལ། །དུས་དེ་ཁོ་ནར་རབ་ཏུ་ཤིས། །ནང་བར་དུས་ན་ལྷ་རྣམས་ནི། །ཡིད་དགར་གྱུར་ནས་མཆོག་སྦྱིན་མཛད་།ཅེས་གསུངས་པའི་ཕྱིར། དེས་ན་ཡི་དམ་རང་རང་ལ་དུས་ཁྱད་པར་བ་རེ་བཤད་པའི་རྒྱུ་མཚན་

[009A]༄༅། །མགོ་བར་མཚམས་སྡོམ་བ་སྔ་དོ་ལས་མི་རུང་སྙམ་ནས་བསྙེན་ཡིག་དུ་མར་བྲིས་བ་ནི་རང་རང་གི་མཚན་ཉིད་གསལ་བར་བྱེད་དོ། །བཞི་པ་ཆོ་གའི་ཁྱད་པར་ལ། སྦྱོར་བའི་དང། དངོས་གཞིའི་དང། རྗེས་
ཀྱི་ཆོ་ག་གསུམ་ལས། དང་པོ་ལ། ཐོག་མར་ཕྱི་ནང་གི་ཁྲུས་བྱེད་པ་དང། དེ་ནས་བགེགས་བསྐྲད་ལ་གནས་སོགས་བསྲུང་བ་དང་དེ་ནས་གནས་ཁང་བྱི་དོར་བྱ་བ་དང། དེ་ནས་དྲི་ཉི་མ་དང་བདུད་རྩི་བྱུགས་ལ་མེ་ཏོག་བཀྲམ་པ་དང་
ནང་མཆོད་རྡོར་དྲིལ་མཆོད་གཏོར་སོགས་དམ་ཚིག་གི་ཡོ་བྱད་དང་བྲིས་འབུར་གྱི་རྟེན་དང། སྣ་ཚོགས་རྡོ་རྗེའི་རི་མོས་སྤྲས་བའི་སྟན་དང། དེ་ལ་སེམས་དཔའི་སྐྱིལ་ཀྲུང་གིས་ཁ་ཤར་དུ་ཕྱོགས་ཏེ་འདུག་པ་དང། བརྒྱད་པོ་དེ་
དངོས་སུ་ཐུབ་ན་ལེགས་ལ། མ་ཐུབ་ནའང་མོས་པ་ཚུན་ཆད་རེ་དགོས་ཏེ། རྒྱུད་དང་མཁས་གྲུབ་དུ་མས་གསུང་མ་བའི་ཕྱིར་རོ་།དང་པོ་ཕྱི་ནང་གི་ཁྲུས་བྱེད་ཚུལ་ཡོད་དེ། སྙིམ་བའི་མེ་ཏོག་ལས། དེའི་ཚེ་དེས་དང་པོར་ནང་བར་
གྱི་དུས་སུ་རང་གི་སྙིང་ཁའི་ཟླ་བ་ལ་དེའི་ས་བོན་འོད་ཟེར་གྱི་ཕྲེང་བ་བསམ་ལ་གདོང་བཀྲུ་བ་ལ་སོགས་པར་བྱའོ། །ཞེས་དང། ཤྲི་བྷ་དྲའི་འཇིགས་བྱེད་སྒྲུབ་ཐབས་ལས་ཀྱང། དང་པོ་ཁོ་ནར་ཆོས་བདག་མེད་པ་བསྒོམས་བས་
ནང་གི་བདག་ཉིད་ཀྱི་ཁྲུས་བྱས་ལ། ཞེས་དང། རྒྱུད་དག་ལས་ཀྱང། དང་པོར་སྟོང་ཉིད་རྣམ་བསམས་ནས། །ལུས་ཅན་ཀུན་གྱི་དྲི་མ་བཀྲུ། །ཞེས་བ་ལྟ་བུ་མང་བའི་ཕྱིར། དེའི་རྗེས་སུ་གཉིས་པ་བྱེད་ཚུལ་ཡོད་དེ། ཕྱི་ནང་

[009B] འབྱོར་ན་བགེགས་གཏོར་སྤྱི་མའམ་ཆ་གསུམ་ལྟ་བུས་བགེགས་ལ་གཏོར་མ་བྱིན་ནས་གཏོར་མ་ཕྱིར་བཏང་ལ་གུ་གུལ་གྱིས་བདུག། ཡུངས་དཀར་གྱིས་བྲབ་ཅིང་བགེགས་མཐར་བྱེད་ཀྱི་ཕྲེང་
སྔགས་དང། ཧཱུཾ་བཞི་པའི་སྔགས་མང་དུ་བརྗོད་ལ། བགེགས་བསྐྲད་ཅིང། སྔགས་དེ་དག་བརྗོད་ལ་གནས་ཁང་ཡོ་བྱད་དང་བདག་བསྲུང་ལ་རྡོ་རྗེའི་རྭ་གུར་བསྒོམ་པ་ཡིན་པའི་ཕྱིར་ཏེ་སྙིམ་པའི་མེ་ཏོག་ལས། དེའི་འོག་ཏུ་
བདུད་རྩི་ཐབས་སྦྱོར་གྱི་སྔགས་ཀྱིས་གནས་དང་བདག་དང་རྣལ་འབྱོར་བསྲུང་བ་བྱས་ལ། ཞེས་དང། སློབ་དཔོན་འཇམ་དཔལ་དབྱངས་ཀྱིས་འཇིགས་བྱེད་ཕྱག་གཉིས་པའི་སྒྲུབ་ཐབས་ལས། སྟན་བདེ་བ་ལ་གནས་ནས། ཞལ་
བཞི་བའི་སྔགས་ཀྱིས་ཕྱོགས་བཞིར་སྔགས་ཤིང་བྱིན་གྱིས་བརླབས་བ་ནི། ཨོཾ་སུམྦྷ་ནི་སུམྦྷ་ཧཱུཾ། གྲྀཧྣ་གྲྀཧྣ་ཧཱུཾ། གྲྀཧྣ་བ་ཡ་གྲྀཧྣ་བ་ཡ་ཧཱུཾ། ཨཱ་ན་ཡ་ཧོ། བྷ་ག་ཝཱ་ན། བིདྱཱ་རཱ་ཛ་ཧཱུཾ། ཞེས་བྱ་བས་སོ། །ཞེས་གསུངས་པའི་
ཕྱིར༑ སྐབས་འདིར་མཚམས་ཐོའང་འཇོག་ལ། མཚམས་ཐོ་རིང་ཐུང་ཅི་དགོས་རིགས་བསད་བྱད་ལ། དེའི་ཚེ་མཚམས་འོག་ཏུ་འཇོག་དགོས་ཀྱི་ལོངས་སྤྱོད་དང་མི་སོགས་ཀྱང་རབ་མཚམས་ནང་དེར་ཡོད་ན་ལེགས་ཀྱང་དེར་མེད་ན་
ཡང་དམིགས་བས་མཚམས་ནང་དེར་འཇོག། མཚམས་ཐོ་ལྷར་བསྐྱེད་མཁན་སྣང་ལ། དེ་ནི་དཀྱིལ་འཁོར་རྡུལ་ཚོན་གྱི་སྐབས་ཁྲོ་བོ་བཅུ་དང་ཕུར་ཐོ་སོགས་ཀྱི་རིགས་འགྲེ་ལས་ཤེས་བྱེད་གསར་མལ་མེད་ཀྱང་མི་རུང་བ་རང་

[010A]༄༅། །ཆེར་མི་སྣང་ངོ། །གསུམ་པ་བྱེད་ཚུལ་ཡོད་དེ། བགེགས་བསྐྲད་སོགས་བྱས་པའི་འོག་ཏུ་གནས་ཁང་བྱི་དོར་བྱེད་པ་ཡིན་ལ་དེ་ལ་མདོ་ནས་སེམས་དྭངས་པར་འགྱུར་བ་དང། མཛེས་པར་འགྱུར་
བ་ལ་སོགས་པ་ཕན་ཡོན་ལྔ་བཤད་ཅིང། འབལ་སེར་ཟིན་བྲིས་ལས་གནས་དིར་ཕྱག་བདར་དང། ཆག་ཆག་གདབ་པ་དང། མེ་ཏོག་བཀྲམ་རྡོ་རྗེ་དྲིལ་བུ་ལ་སོགས་པའི་ཆས་རྣམས་དང་ལྡན་པར་བྱའོ་།སྐབས་
འདི་ནས་བསམ་གཏན་གྱི་ཁང་པ་སྒྲུབ་དགོས་པ་ཡིན་ལ། དེའི་ཚུལ་ནི་འོག་ཏུ་བཤད་པར་བྱའོ། །ཞེས་དང། ཞི་བ་ཡེ་ཤེས་ཀྱིས་མཎྜལ་བྱི་དོར་བྱ། ཞེས་གསུངས་པ་ལྟ་བུ་མང་བའི་ཕྱིར། བཞི་བདེའི་རྗེས་སུ་གནས་
ཁང་བྱི་དོར་བྱས་པ་དེ་ལ་དྲི་ཞིམ་དང་བདུད་རྩི་བྱུགས་པ་དང། མེ་ཏོག་གཅལ་དུ་བཀྲམ་པ་ཡིན་ཏེ། དེ་ལྟར་དུ་མཁས་པ་དུ་མས་བཤད་པའི་ཕྱིར་ཏེ། ཤནྟི་པའི་སྙི་མ་ཏོག་ལས། བསམ་གཏན་གྱི་ཁང་བ་ཡང་ཙན་དན་
བཟང་པོ་ལ་སོགས་པ་དང། མེ་ཏོག་གིས་གཅལ་བཀྲམ་པས་གཙང་ཞིང་དྲི་ཞིམ་པར་བྱ་བ་འམ་དོ་ལྟར་མོས་པར་བྱས་ནས་ཞུགས་ཏེ། ཞེས་དང། སློབ་དཔོན་ལྷན་སྐྱེས་རོལ་པའི་ཧ་ལ་ཧ་ལའི་སྒྲུབ་ཐབས་ལས་ཀྱང་
དང་པོར་ཡིད་དང་མཐུན་པའི་གནས་སུ་ཙན་དན་ལ་སོགས་པས་ལེགས་པར་བྱུགས་ལ་ཐང་ཀ་ལ་སོགས་པ་གནས་ལ་བཞུགས་སུ་གསོལ་ཏེ། ཞེས་དང། མི་ཕམ་བཤེས་གཉེན་སོགས་ཀྱིས་ཀྱང་དེ་ལྟར་བཤད་དེ་དཀྱིལ་ཆོག་

[010B] ཡིད་དང་རྗེས་མཐུན་གནས་ལ་ལར། །ཙན་དན་མཆོག་ལ་སོགས་པས་བྱུགས། །མེ་ཏོག་དྲི་བཟང་གཅལ་བཀྲམ་པར། །ཞེས་དང། སྒྲུབ་ཐབས་ཀུན་བཟང་ལས་ཀྱང་ཙན་དན་བཟང་པོ་ལ་སོགས་
ཀྱིས་བྱུགས་ཤིང། །དྲི་ཞིམ་མེ་ཏོག་གཅལ་བཀྲམ་མཆོག་གི་ཆའམ་།བསམ་གཏན་གནས་སུ་བདེ་བའི་སྟན་ལ་ནི། །ཞེས་དང། བདེ་མཆོག་སོགས་ནས་ཀྱང། མེ་ཏོག་སོགས་ཀྱི་མཚོན་དོན་དང་བཅས་ནས་དེ་ལྟར་བཤད་
ལ༑ ཁྱད་པར་དུ་ཡང་བདུད་རྩིས་བྱུགས་ན་བགེགས་ཀྱི་བསྲུང་བ་ཆེན་པོར་འགྱུར་ཏེ། ཨིནྡྲ་བོ་དཧིས་མཛད་པའི་གསང་འདུས་ཀྱི་སྒྲུབ་ཐབས་དང་རྫོགས་རིམ་སོགས་སྟོན་པའི་ཡེ་ཤེས་གྲུབ་པ་ལས་བདུད་རྩི་ལྔ་ནི་གེགས་མེད་ཕྱིར། །
སེམས་ནི་ཡང་དག་སྦྱང་ཕྱིར་དང། །གླང་པོའི་ཤ་སོགས་ཀྱང་དེ་བཞིན། །རྣལ་འབྱོར་བ་ལ་རྒྱལ་བས་གསུངས། །ཞེས་དང། གསང་བ་གྲུབ་པ་ལས་ཀྱང། སྲོག་ཆགས་ལུས་ཀུན་ལས་བྱུང་བའི། །སྒྲོན་མ་རྟག་ཏུ་ཆོ་ག་བཞིན། །
ལྷ་ཡི་དངོས་གྲུབ་ཐོབ་པའི་ཕྱིར། །འབད་པས་བཟའ་བར་བྱ་བ་ཉིད། །ཅེས་དང། ཁྱད་པར་དུ་སློབ་དཔོན་ཡན་ལག་མེད་པའི་རྡོ་རྗེའི་ཐབས་ཤེས་གྲུབ་པ་ལས། བགེགས་དང་བདུད་སོགས་ཞི་བྱའི་ཕྱིར། །བདུད་རྩི་ལྔ་པོ་བྱིན་གྱིས་
བརླབས། །བཤང་གཅི་ལ་སོགས་རྣམ་གནས་པ། །འདིར་ནི་བསྲུང་བ་བླ་མེད་ཡིན། །རིམས་དང་དུག་དང་དབྱིག་དུག་ནད། །མཁའ་འགྲོ་མ་དང་གདོན་གྱིས་འཚེ། །བདུད་དང་ལོག་འདྲེན་ཉིད་དག་ནི། །འདི་ཡིས་རབ་ཏུ་ཞི་བར་

[011A]༄༅། །འགྱུར། །ཞེས་གསུངས་ཤིང། འབྱུང་བྱུགས་ན་སྲིན་པོ་སོགས་ཀྱི་འཚེ་བ་བསྲུང་བར་བཤད་པ་འང་ཡོད་པས་བདུད་རྩི་རིལ་བུ་སོགས་མེད་ན་ནང་མཆོད་བྱིན་རླབས་བྱས་པ་གཏོར་བས་ཀྱང་འགྲུབ་
ལྔ་པ་དགོས་པ་སོགས་ཡོད་དེ། ནང་མཆོད་རྡོར་དྲིལ་མཆོད་གཏོར་སོགས་དམ་ཚིག་གི་རྫས་དང་ཡོ་བྱད་ཡོད་ན་དཔའ་བོ་མཁའ་འགྲོ་སྤྲིན་བཞིན་འདུ་བ་ཡིན་ཏེ། རྡོ་རྗེ་མཁའ་འགྲོ་ལས། པདྨའི་ཚལ་ནི་ཉམས་དགའ་བར། །བུང་
བའི་ཚོགས་འདུ་ཇི་བཞིན་དུ། །དམ་ཚིག་རྫས་སོགས་ལེགས་གནས་ན་།རིང་དུ་གནས་ཀྱང་བྱིན་གྱིས་རློབས། །ཞེས་གསུངས་པའི་ཕྱིར་དེས་ན་གཏོར་མ་སོགས་སླ་ཆོས་སུ་མ་སོང་བ་དགོས། དྲུག་པ་བྲིས་སྐུ་དགོས་ཏེ་
བྲིས་སྐུ་བཤམས་ན་ཏིང་ངེ་འཛིན་གསལ་པ་དང། དངོས་གྲུབ་འགྲུབ་པ་སོགས་དགོས་པ་མང་བའི་ཕྱིར། འཇམ་དཔལ་རྩ་རྒྱུད་ལས། རས་བྲིས་འབྲིང་དུ་གསུངས་པ་འདི། །དཔལ་དོན་གཉེར་ལས་ཡང་དག་འབྱུང། །ས་
ཡི་སྟེང་གི་མི་རྣམས་ལ། །གྲུབ་པ་འབྲིང་ནི་འདི་ལ་བརྟེན། །འཁོར་བར་སྔོན་ཆད་འཁོར་བ་ན། །སྡིག་པ་ཅུང་ཟད་གང་བྱས་པ། །འདི་ནི་རས་བྲིས་མཐོང་ཙམ་གྱིས། །དེ་ཡི་མོད་ལ་རྣམ་པར་འཇིག་འགྲོ་བ་ལྔར་ནི་
འཁོར་བ་ན། །སེམས་ཅན་རྨོངས་པས་མི་ཤེས་ཏེ། །འཇམ་དཔལ་དབྱངས་ཀྱིས་རས་བྲིས་ནི། །འབྲིང་པོ་མཐོང་པར་བྱེད་པའོ། །མཚམས་མེད་ལྔ་པོ་བྱེད་པ་དང། །སྡིག་པས་རྙོག་པོར་བྱེད་འགྱུར་བ། །སྔགས་རྣམས་

[011B] །ཚུལ་ཁྲིམས་ཉམས་པའང་འགྲུབ་པར་འགྱུར། །མྱུར་དུ་རྟོགས་པའང་འགྲུབ་པ་ཡིན། །བཟླས་པ་ཐོབ་པར་བྱེད་པ་ཡིན། །རས་བྲིས་འབྲིང་པོ་མཐོང་བས་ནི། །ནད་པ་དག་ཀྱང་ནད་ལས་ཐར་
དབུལ་པོ་རྣམས་ཀྱང་ནོར་ཐོབ་བྱེད། །བུད་མེད་རྣམས་ཀྱང་བུ་ཐོབ་འགྱུར། །དེ་ཚེ་མཐོང་པ་ཙམ་གྱིས་ནི། །བསོད་ནམས་རྒྱ་ཆེན་ཐོབ་པར་འགྱུར། །ཞེས་དང། སྡོམ་འབྱུང་ལས། སྔགས་པ་ལས་ནི་དང་པོ་པས། །གཟུགས་
བརྙན་ལ་སོགས་བྱ་བ་སྟེ། །བྲིས་སྐུ་སྒྲུབ་ན་མྱུར་བར་ནི་།དངོས་གྲུབ་རྒྱ་ཆེན་ཐོབ་པར་འགྱུར། །ཞེས་དང། ལས་རྣམ་པར་འབྱེད་པའི་མདོ་ལས། བྲམ་ཟེའི་ཁྱེའུ་ནེ་ཙོ་ལ་བཀའ་སྩལ་པ། དེ་བཞིན་གཤེགས་པའི་མཆོད་རྟེན་
བཞེངས་པའི་ཕན་ཡོན་བཅོ་བརྒྱད་དེ། བཅོ་བརྒྱད་པོ་གང་ཞེ་ན་རྒྱལ་པོ་ཆེན་པོའི་ཁྱིམ་དུ་སྐྱེ་བ་དང། གཟུགས་བཟང་བ་དང་མཛེས་ཤིང་མིག་ཏུ་སྡུག་པར་འགྱུར་བ་དང། དབང་པོ་རྣོ་བར་འགྱུར་བ་དང། གཡོག་
འཁོར་ཆེན་པོར་འགྱུར་བ་དང། གཡོག་འཁོར་མི་ཕྱིད་པ་དང་ལོངས་སྤྱོད་ཆེན་པོར་འགྱུར་བ་དང། མངོན་དུ་འགྲོ་བར་བྱ་བར་འགྱུར་བ་དང། བརྟན་དུ་འགྱུར་བ་དང། ཕྱོགས་བཅུར་བརྗོད་པ་དང། སྒྲ་དང་ཚིགས་སུ་བཅད་
པ་རྒྱ་ཆེན་པོ་མངོན་དུ་འབྱུང་བར་འདོད་པ་དང། ལྷ་དང་མིས་མཆོད་པར་འགྱུར་བ་དང། ནོར་མང་པོ་དང་ལྡན་པར་འགྱུར་བ་དང། འཁོར་ལོས་བསྒྱུར་པའི་རྒྱལ་པོ་ཐོབ་པར་འགྱུར་བ་དང། ཚེ་དང་ལྡན་པར་འགྱུར་བ་དང་
[012A]༄༅། །ལུས་རྡོ་རྗེའི་ཚོགས་ལྟར་འགྱུར་བ་དང། ལུས་མཚན་དང་དཔེ་བྱེད་ཀྱིས་བརྒྱན་པར་འགྱུར་བ་དང། མཐོ་རིས་སུ་སྐྱེ་བར་འགྱུར་བ་དང། མྱུར་དུ་ཡོངས་སུ་མྱ་ངན་ལས་འདའ་བ་སྟེ། བཅོ་བརྒྱད་པོ་
འདི་དག་ནི་དེ་བཞིན་གཤེགས་པའི་སྐུ་བཞེངས་པའི་ཕན་ཡོན་ནོ་།ཞེས་གསུངས། བྲིས་སྐུ་དང་འབུར་སྐུ་ཚད་ལྡན་བཞེངས་ན་དངོས་གྲུབ་མྱུར་བར་མངོན། བདུན་པ་སྣ་ཚོགས་རྡོ་རྗེས་སྤྲས་པའི་སྟན་ཡོད་དེ། འདི་ལ་གདན་
འོག་ཏུ་གཡུང་དྲུང་འབྲི་བ་དང། སྣ་ཚོགས་རྡོ་རྗེ་འབྲི་བ་གཉིས་འདུག་པ་ལས་ཕྱི་མ་ལེགས་ཏེ། ཝ་ཝ་བའི་བདེ་མཆོག་སྒྲུབ་ཐབས་གཙུག་ནོར་ལས། དུར་ཁྲོད་ལ་སོགས་པ་ཡིད་དང་རྗེས་སུ་མཐུན་པའི་གནས་སུ་སྣ་ཚོགས་
རྡོ་རྗེའི་གདན་ལ་ལེགས་པར་འདུག་ནས། བདུད་རྩི་ལྔའི་རིལ་བུ་ལ་ཡི་གེ་གསུམ་བཟླས་པས་ཁ་དག་པ་ལ་སོགས་པ་བྱས་ནས། ཞེས་གསུངས་པ་དང་མཐུན་ལ། སློབ་དཔོན་བློ་བཟང་སྙིང་པོས་ཀྱང་གདན་རྡོ་རྗེའི་གདན་དུ་བྱིན་
གྱིས་རློབས་པར་འོག་ཏུ་འཆད་འགྱུར་དང་མཐུན་པའི་ཕྱིར་བརྒྱད་པ་གདན་དེ་ལ་ཁ་ཤར་དུ་ཕྱོགས་ཏེ་སེམས་དཔའི་སྐྱིལ་ཀྲུང་གིས་སྡོད་པར་བཤད་དེ། རྡོ་རྗེ་སེམས་དཔའི་སྒྲུབ་ཐབས་ལས། དེ་ནས་བསྒྲུབ་བ་པོ་དགོན་
པ་ཆེན་པོ་ལ་སོགས་པའི་ཡིད་དང་རྗེས་སུ་མཐུན་པའི་གནས་སུ་ཤར་དུ་མངོན་པར་ཕྱོགས་པས་སེམས་དཔའི་སྐྱིལ་ཀྲུང་གིས་མཉམ་པར་གནས་ཏེ། ཞེས་དང། མདོར་བྱས་ལས། འཇམ་པའི་སྟན་ལ་འདུག་ནས་ནི། །སེམས་

[012B] །ཞེས་དང། མདོ་བསྲེ་ལས་ཀྱང། སེམས་དཔའི་སྐྱིལ་ཀྲུང་གིས་གནས་པར་བཤད་པའི་ཕྱིར་དང། དེ་དག་གི་དོན། ལས་བཞི་བསྒྲུབ་དུས་ཕྱོགས་ངེས་པ་ཅན་དགོས་ཀྱི་བསྙེན་དུས་དེས་བཟུང་མི་
དགོས་པར་ཡང་བཞེད་དེ། འབལ་སེར་ཟིན་བྲིས་ལས། གནས་དེར་འཇམ་པའི་སྟན་ལ་ཁ་ཤར་དུ་ཕྱོགས་ནས་བསྒྲུབ་པར་བཤད་ཅིང་འཕྲིན་ལས་བསྒྲུབ་པའི་དུས་སུ་ཕྱོགས་ཀྱི་ངེས་པ་ཤིན་ཏུ་དགོས་ཤིང། བསྙེན་པའི་
སྐབས་སུ་མ་གྲུབ་ན་ཕྱོགས་བཏགས་པ་ཙམ་ཡིན་པའི་བསམ་པས་གང་ཡང་རུང་བའི་ཕྱོགས་སུ་བསྟན་པས་ཆོག་གོ་སེམས་དཔའི་སྐྱིལ་ཀྲུང་ནི། རྡོ་རྗེའི་སྐྱིལ་ཀྲུང་ལས་རྐང་པ་གཡོན་གདན་ལ་ཕབ་ནས། གཡས་བརླ་སྟེང་དུ་བཞག་པ་
སྟེ༑ ཞེས་གསུངས་པའི་ཕྱིར། ཕྱོགས་ཀྱི་ཁྱད་པར་གྱི་ཞིབ་ཆ་འདི་འཇིགས་བདེ་སོགས་ལའང་ཤེས་པར་བྱ། གཉིས་པ་དངོས་གཞིའི་ཆོ་གའི་ཁྱད་པར་ལ། འཁྲུལ་བདག་དགག་བ་དང། རང་ལུགས་འཐད་ལྡན་གཉིས་ལས་
དང་པོ་ལ་རྒྱ་གང་པའི་ལུགས་ལ་དབྱད་བ་དང། བོད་ཀྱི་ལུགས་ལ་དབྱད་པ་གཉིས། དང་པོ་ལ། པྲཛྙ་ཤྲིས་བསྙེན་དུས་སུ་བདག་མདུན་སྦྲགས་ནས་བསྙེན་པ་བྱེད་བར་འདོད་དེ། དེས་དཀྱིལ་འཁོར་བྱེད་པའི་གནས་སུ་མཎྜལ་ལ་དྲིའི་ཐིག་
ལེ་དང། མེ་ཏོག་གི་ཚོམ་བུ་བྱས་ནས་དེར་ལྷ་བསྒོམས་ཏེ་སྔགས་བཟླ་ཞེས་འདོད་པའི་ཕྱིར་ཏེ། རྡོ་རྗེ་འཆང་ཆེན་པོའི་ལམ་རིམ་ལས། བཟླས་ལུགས་ལ་གང་དུ་དཀྱིལ་འཁོར་བྱེད་པའི་གནས་སུ་མཎྜལ་བྱས་ལ་དྲིའི་ཐིག་ལེ་མེ་

[013A]༄༅། །ཏོག་གི་ཚོམ་བུ་དང་བཅས་པ་བྱས་ནས་དེར་ལྷ་བསྒོམས་ཏེ་བཟླ་ཞེས་པྲཛྙཱ་ཤྲི་ཟེར་བ་དང། ཞེས་གསུངས་པའི་ཕྱིར། ཡང་རྒྱ་གར་གྱི་སློབ་དཔོན་འཇིགས་བྱེད་ལྷ་ན་རེ། དཀྱིལ་འཁོར་ཚང་མ་བསྒོམ་མ་
ཐུབ་ན་དཔའ་པོ་གཅིག་པ་ལྟ་བུ་བསྒོམས་ནའང་ཆོག་ལ། བྲེལ་བ་སོགས་ཀྱིས་དབང་མེད་བྱུང་ན། བཟླས་པ་དུ་མ་ཞིག་བྱས་ནས་ལྷས་གནང་བར་བསམ་ན་དེས་གོ་ཆོད་ཟེར་ཏེ། རྡོ་རྗེ་འཆང་ཆེན་པོའི་ལམ་རིམ་ལས། འཇིགས་
བྱེད་ལྷས། དབང་མེད་བྱུང་ན་བཟླས་པ་དུ་མ་ཞིག་བྱས་ལ་ལྷས་གནང་བར་བསམ་པས་ཀྱང་བྱར་རུང་བ་དང། ལྷ་ཡང་དཔའ་བེ་གཅིག་བ་བསྒོམས་པས་ཀྱང་ཆོག་བར་འདོད། ཅེས་གསུངས་པའི་ཕྱིར་དེ་དག་མི་འཐད་དེ་
དེ་དག་ལ་ཤེས་བྱེད་ཁུངས་ཐུབ་ཅུང་ཟད་ཀྱང་མེད་པའི་ཕྱིར་ཐོག་མའི་བསྙེན་དུས་ནས་མདུན་བསྐྱེད་ལ་དམིགས་ནས་བསྙེན་པ་བྱ་མི་དགོས་པའི་ཕྱིར་དང། ཚང་ལྡན་སུས་ཀྱང་མ་བཤད་པས་དེ་འདྲ་བྱ་མི་རིགས་པའི་
ཕྱིར༑ རྡོ་རྗེ་འཆང་ཆེན་པོའི་ལམ་རིམ་ལས། འདོད་པ་རྣམས་ལ་ཤེས་བྱེད་ཁུངས་ཐུབ་པ་ཅུང་ཟད་ཀྱང་མེད་པས་མི་དགོས་ཤིང་མི་བྱའོ། །ཞེས་གསུངས་པའི་ཕྱིར། འདི་ལ་ཤེས་བྱེད་མེད་ཅིང་གནོད་བྱེད་ཡོད་ལུགས་འོག་ཏུ་
འཆད་ངོ། །གཉིས་པ་ནི། བོད་ཀྱི་བླ་མ་ཁ་ཅིག་ན་རེ། དཀྱིལ་འཁོར་བསྒྲུབ་པའི་སྔོན་དུ་གཞན་ལ་དབང་བསྐུར་བའི་བསྙེན་པ་བྱེད་པ་ལ་མདུན་བསྐྱེད་དང་འབྲེལ་དགོས་ཤིང། དེ་ཡང་བུམ་བསྐྱེད་བྱས་ནས་འདོན་པ་འམ་

[013B]འཐད་དེ། དབང་བསྐུར་པའི་ལས་རུང་གི་བསྙེན་པ་ལ། གྲུབ་ཆེན་མར་མེ་མཛད་བཟང་པོ་དང། གྲུབ་ཆེན་ནག་པོ་སྤྱོད་པ་དང་དཔལ་འཛིན་དང། དོན་ཡོད་ཞབས་
སོགས་ཀྱིས་ཀྱང་བསྐྱེད་རིམ་ཐུན་བཞིར་བསྒོམས་ནས་ལྷས་གནང་བ་ཕྱིན་པ་དང། ཡང་ན་ཏིང་ངེ་འཛིན་བརྟན་པས་སེམས་དག་པའི་མཚན་མ་ཤིན་ཏུ་བརྟན་པོ་ཐོབ་པ་དང། ཡང་ན་གཙོ་བོ་ལ་འབུམ། འཁོར་རྣམས་ལ་ཁྲི་
ཕྲག་སོགས་བཟླས་པས་ཆོག་པར་བཤད་ཀྱི། བདག་བསྐྱེད་མ་གཏོགས་པ་མདུན་བསྐྱེད་ལ་དམིགས་ནས་འདོན་པ་ཟུར་ཙམ་ཡང་མ་བཤད་པའི་ཕྱིར། གྲུབ་ཆེན་དཔལ་འཛིན་གྱི་དགྲ་ནག་གི་དཀྱིལ་ཆོག་ལས། དང་པོར་
ཚངས་པའི་གནས་བཞི་དང་ལྡན་པའི་རྣལ་འབྱོར་པ་འགྲོ་བ་གདོན་པའི་བསམ་པ་ཅན་གྱིས་རང་ཉིད་གྲུབ་པའི་ཕྱིར་རམ་གཞན་ལན་གཉིས་སམ་ལན་གསུམ་གསོལ་བ་འདེབས་པ་དེ་རྗེས་སུ་བཟུང་བར་བྱ་བའི་ཕྱིར། གལ་
ཏེ་དཀྱིལ་འཁོར་འབྲི་བར་འདོད་ན། དེས་རྣལ་འབྱོར་བཞི་སྔོན་དུ་འགྲོ་པའི་བསྙེན་པའི་ཆོག་བྱས་ཏེ་བཅོམ་ལྡན་འདས་གཤིན་རྗེ་གཤེད་ནག་པོའི་སྔགས་འབུམ་བཟླ་ཞིང། གཏི་མུག་གཤིན་རྗེ་གཤེད་ལ་སོགས་པ་གཞན་རྣམས་
ཀྱི་ཁྲི་བྱ་བ་འམ། བཅོམ་ལྡན་འདས་ཀྱི་རྗེས་སུ་མཚན་མ་ཐོབ་པའམ། རང་གི་སེམས་དག་པའི་སྒོ་ནས་འབྲི་བར་བྱའོ། །ཞེས་དང། དེ་བཞིན་དུ་གྲུབ་ཆེན་ནག་པོ་སྤྱོད་པའི་བདེ་མཆོག་དཀྱིལ་ཆོག་ལས། ད་ནི་དངོས་གྲུབ་མ་

[014A]༄༅། །ལུས་པ། །སྒྲུབ་བྱེད་ཡེ་ཤེས་བཤད་བྱ་སྟེ། །ལྷ་ནི་མཉེས་པར་མ་བྱས་ན། །བདག་ཉིད་རྣམ་པར་སུན་འབྱིན་ཡིན། །དཔལ་ལྡན་ཁྲག་འཐུང་སོགས་འཁོར་ལོའི། །སྔགས་རྣམས་བརྙེན་ལ་རབ་དང་
ཅིང༑ ༑དཔའ་བོའི་སྙིང་པོའི་གསང་སྔགས་ནི། །ཁྲི་ཕྲག་གསུམ་དུ་བཟླས་བརྗོད་བྱ། །དཔའ་བོ་རྣལ་འབྱོར་མ་འཁོར་ལོའི། །ཁྲི་ཕྲག་གཉིས་ནི་བསྙེན་པ་བྱ། །ཀ་ཀའི་གདོང་སོགས་རྣམ་པ་བརྒྱད། །སྙིང་པོའི་རྣལ་འབྱོར་མ་
བཞི་ནི། །སྟོང་ཕྲག་ལྔ་དང་ལྔ་བརྒྱ་ནི། །སྔོན་དུ་བསྙེན་པ་བྱ་བ་སྟེ། །བདག་གམ་ཡང་ན་དཀྱིལ་འཁོར་ནི། །སྔོན་དུ་བསྙེན་བས་འགྲུབ་པར་འགྱུར། །ཞེས་གསུངས་པས། བདག་གམ་ཡང་ན་དཀྱིལ་འཁོར་ནི། །ཞེས་དེ་
གཉིས་ཀྱི་བསྙེན་པ་ལ་གཅིག་གིས་ཆོག་པར་བཤད་པའི་ཕྱིར་དང། གྲུབ་ཆེན་མར་མེ་མཛད་ཀྱི་དཀྱིལ་ཆོག་བཞི་བརྒྱ་ལྔ་བཅུ་པ་ལས། རང་གི་འཁོར་གནས་སྔོན་བསྙེན་པ། །བྱས་ནས་དཀྱིལ་འཁོར་བྲི་བར་བྱ། །ཡིད་
དང་རྗེས་མཐུན་གནས་ལ་ལར། །ཞེས་པ་ནས། རང་ངམ་གཞན་གྱིས་གསོལ་བཏབ་པའམ། །གཞན་དོན་འབད་པར་བྱེད་པས་ཀྱང་།འཁོར་ལོ་ལ་གནས་ཚུལ་བཞིན་བཟླ། །མཚན་མ་ཐོབ་ནས་ཡང་དག་བྲི། །
ཞེས་མདུན་བསྐྱེད་དང་མ་སྤྲག་པར་བདག་ཉིད་ལྷའི་དཀྱིལ་འཁོར་གྱི་འཁོར་ལོ་ལ་གནས་ནས་འདོན་པར་བཤད་ཀྱི། གཙོ་རྐྱང་ལ་གནས་ནས་འདོན་པར་ཡང་མ་བཤད་དེ། དེ་ཡང་ཐུན་བཞི་ཀ་ལ་བཟླས་པ་བྱ་བར་བཤད་

[014B] བསྙེན་པ་མ་སོང་ཡང། སྔགས་ཅུང་ཟད་ཙམ་ཞིག་བཟླས་པས་ཆོག་པར་ཡང་མ་བཤད་ལ། དེ་བཞིན་དུ་དོན་ཡོད་ཞབས་ཀྱི་འཇིགས་བྱེད་ཀྱི་དཀྱིལ་ཆོག་ལས། བླ་མ་དང་རྡོ་རྗེ་འཇིགས་བྱེད་ལ་མོས་པའི་སློབ་མ་ཡོན་ཏན་དང་
ལྡན་པས། དང་པོར་དཀྱིལ་འཁོར་དང། ཚོགས་ཀྱི་མཆོད་པ་ཆེན་པོ་བྱས་ནས་བླ་མ་ལ་གསོལ་བ་གདབ་པར་བྱའོ། །དེ་ནས་བླ་མ་ཁྲོ་བ་མེད་པ་སྔགས་དང། ཕྱག་རྒྱ་དང། རྒྱུད་ལ་མཁས་པ། ཐོས་པའི་ཕ་རོལ་ཏུ་སོན་པ། རྒྱུད་
འདིར་དབང་ཐོབ་པ། དམ་ཚིག་དང་སྡོམ་པ་ལ་གནས་པ། དེས་དཀྱིལ་འཁོར་གྱི་ལྷ་རྣམས་བསྐྱེད་པ་དང་བསྙེན་པ་ལ་ཐུག་པར་བྱས་ནས་ཡི་གེ་བཅུ་པའི་སྙིང་པོ་འབུམ་ཕྲག་གཅིག་ཏུ་བཟླས་པར་བྱ་སྟེ། དང་པོ་བསྙེན་པའོ། །ཞེས་
རང་ཉིད་དཀྱིལ་འཁོར་གྱི་འཁོར་ལོ་ལྷ་མོ་བརྒྱད་ཀྱིས་བསྐོར་བ་ཅན་དུ་བསྐྱེད་ནས་དེ་ནས་སྔགས་འདོན་པར་བཤད་ཀྱི། མདུན་བསྐྱེད་དང་སྦྲགས་པ་སོགས་མ་བཤད་པ་ལྟ་བུ་ཤིན་ཏུ་མང་པའི་ཕྱིར། ཚུལ་འདི་ལ་དགོངས་ནས་
རྡོ་རྗེ་འཆང་ཆེན་པོའི་ལམ་རིམ་ལས། བོད་ཀྱི་བླ་མ་ཁ་ཅིག་ཀྱང་བུམ་བསྐྱེད་དམ་ཡང་ན་མདུན་བསྐྱེད་བྱས་ལ་བཟླས་པ་བྱ་གསུངས་ཀྱང། མར་མེ་མཛད་བཟང་པོ་ལ་སོགས་པ་ཁུངས་ཐུབ་དུ་མས་མངོན་རྟོགས་ཀྱི་སྐབས་སུ་བཤད་
པ་བཞིན་གྱི་བསྒོམ་བཟླས་མ་གཏོགས་པ་དམིགས་བསལ་མ་བཤད་པས་སྤྱིར་ལྷའི་བསྒོམ་བཟླས་ཐུན་བཞིར་བྱེད་པ་དང། དབང་བསྐུར་པ་སོགས་ཀྱི་དོན་དུ་ཐུན་བཞིར་བསྒོམ་བཟླས་བྱེད་པ་རྣམས་ཁྱད་མེད་དོ། །ཞེས་གསུངས་པའི་

[015A]༄༅། །ཕྱིར༑ དེ་ལྟར་རྒྱུད་ཀྱི་དགོངས་པའང་ཡིན་ཏེ། རྒྱུད་རྡོ་རྗེའི་ཕྲེང་བ་ལས། སྔོན་དུ་བསྙེན་པས་སྤྱངས་དང་།ཞེས་སོགས་དཀྱིལ་འཁོར་འབྲི་པའི་ཐོག་མར་བསྙེན་བ་བྱེད་པའི་ཆོག་འཆང་པ་
ན༑ རྒྱུད་དེ་ཉིད་ལས། དེ་ཡི་ཡང་དག་ཆོ་ག་ཡིས། །ཆོ་ག་མཆོག་ནི་བྱ་བ་ཡིན། །རྣལ་འབྱོར་རྗེས་སུ་རྣལ་འབྱོར་སོགས། །ཆོ་ག་ལ་སོགས་བརྩམས་པར་བྱ། །བགེགས་མཐར་བྱེད་པའི་སྙིང་པོའི་སྔགས། །ཡི་གེ་ཉི་
ཤུ་རྩ་བཞི་མཆོག་སྟོང་ཕྲག་བཅུ་ནི་ཡོངས་སུ་བཟླ། །ཐོག་མར་མཁས་པས་ཇི་བཞིན་དུ། །བགེགས་རྣམས་ཐམས་ཅད་བསལ་བའི་ཕྱིར། །སྔོན་དུ་བསྙེན་བ་ཞེས་ནི་བཤད། །ཅེས་བསྐྱེད་རིམ་གྱི་རྣལ་འབྱོར་བཞི་
སོགས་བཤད་ཀྱི། མདུན་བསྐྱེད་ཀྱི་འཕྲོས་ཙམ་ཡང་མི་འདུག་པའི་ཕྱིར། ཡང་བོད་ཀྱི་བླ་མ་ཁ་ཅིག་གིས་ཀྱཻ་རྡོར་ལྟ་བུའི་དཀྱིལ་འཁོར་ལ་དབང་བསྐུར་རེས་ཀྱི་བསྙེན་པ་ཚང་མ་རེ་འདོན་དགོས་པ་དང། བདེ་མཆོག་ནག་པོ་
ལ་ཡང་དེ་ལྟར་དགོས་པར་འདོད་པ་ཡང་མི་འཐད་དེ། དཀྱིལ་ཆོག་དག་ནའང་གཙོ་བོ་ལ་འབུམ། འཁོར་ལ་ཁྲི་སོགས་བཟླས་ནས་དཀྱིལ་འཁོར་འབྲི་བར་བཤད་ཀྱི། དབང་བསྐུར་རེས་ཀྱི་གཙོ་བོ་ལ་འབུམ་འཁོར་
ལ་ཁྲི་སོགས་འདོན་དགོས་པར་མ་བཤད་པའི་ཕྱིར་དང། རྡོ་རྗེ་འཆང་ཆེན་པོའི་ལམ་རིམ་ལས། དཀྱིལ་འཁོར་གཅིག་ལའང་དབང་བསྐུར་རེས་ཀྱི་གྲངས་རྫོགས་པའི་བཟླས་བསྒོམ་བྱ་བར་བོད་ཀྱི་བླ་མ་ཁ་ཅིག་

[015B] སྔར་བཤད་པ་ལྟ་བུའི་བསྒོམ་བཟླས་ལན་གཅིག་སོང་ན་དེ་ཉིད་ཀྱིས་ཆོག་ལ། ཞེས་གསུངས་པའི་ཕྱིར་གཉིས་པ་རང་ལུགས་ནི། གཏོར་མ་འབུལ་དུས་ཀྱི་ལྷ་བསྐྱེད་པའི་དམིགས་རྟེན་དུ་དྲིའི་དཀྱིལ་འཁོར་
བྱེད་པར་གདན་བཞིའི་མངོན་རྟོགས་འཕགས་པ་ལྷས་མཛད་པར་བཤད་པ་མ་གཏོགས་བསྙེན་རྐྱང་ལ་བདག་མདུན་སྦྲགས་ནས་བསྙེན་པ་བྱེད་བརྒྱུད་སྡེ་གོང་མ་གཉིས་ལ་མེད་དོ། །ལྷ་ལ་གནང་བཞུ་བའི་ཉེར་བསྡོགས་ཀྱི་བསྙེན་པ་
བུམ་ཕ་ལ་བརྟེན་ནས་བསྒྲུབ་པ་འཁོར་ཆེན་གྱི་དཀྱིལ་ཆོག་ཏུ་ཛ་ཝ་རི་པས་གསུངས་པ་ལྟ་བུ་དང། རྟོག་གསུམ་ལས། འཕགས་ཚོགས་མཆོད་སྤྱིན་དང་པོ་སྙེ། །གཉིས་པ་བཟླས་པ་རྣམ་པར་འབད། །ཅེས་གསུངས་པ་ལྟ་བུའི་
ལས་བཞིའི་སྒྲུབ་པ་སྟོན་གྱི། བསྙེན་སྒྲུབ་སྤྲགས་མ་རས་བྲིས་དང་ལུགས་མ་ལྟ་བུ་སོགས་ལ་བརྟེན་ནས་བདག་མདུན་གཉིས་སྦྲགས་ནས་བསྙེན་པ་བྱེད་པར་བཤད་པ་མ་གཏོགས་བསྙེན་རྐྱང་ལ་དེ་ལྟར་བཤད་པ་གཅིག་ཀྱང་མེད་པའི་
ཕྱིར༑ ཞི་བ་ཡེ་ཤེས་ཀྱི་བསྙེན་ཆོག་དེ་ཡང་བསྙེན་སྒྲུབ་སྤྲགས་མ་འདིའི་དབང་དུ་བྱས་ཀྱི། བསྙེན་རྐྱང་མ་ཡིན་པར་བསྐྱེད་རིམ་ཆེན་མོ་ལས་བཤད། དེས་ན་རང་ཉིད་གདན་ལ་བསྡད་དེ་བདུད་རྩི་རིལ་བུ་བཏབ་པའི་ནང་མཆོད་དམ། དེ་
མེད་ནའང་ནང་མཆོད་བྱིན་གྱིས་བརླབ་པ་ལྕེ་ཐོག་ཏུ་བཞག་ལ་ངག་དག་པར་བྱས། དེ་ནས་ནང་མཆོད་ཀྱིས་བདག་དང་གནས་དང་ཡོ་བྱད་ལ་གཏོར་ལ་བགེགས་མཐར་བྱེད་ཀྱི་འཕྲེང་སགས་བརྗོད་ལ་སླར་ཡང་བགེགས་བསྐྲད་ཅིང་
[016A]༄༅། །བསྲུངས། དེ་ནས་རང་གི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མ་སྲིན་བར་ཨཱ་ལས་པདྨ་དམར་པོའི་ལྟེ་བར་ཨཱས་མཚན་པ། སྙིང་གར་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པའི་
ལྟེ་བར་ཧཱུཾ་གིས་མཚན་པར་གྱུར། ཞེས་བརྗོད་ལ། ནང་མཆོད་ཀྱིས་གནས་གསུམ་ལ་ཐིག་ལེ་བྱས་ཏེ་ཨོཾ་ཨཱཧཱུཾ་ལན་གསུམ་བརྗོད་དེ་གནས་གསུམ་བྱིན་གྱིས་བརླབས་པ་དང། གདན་བསྲུང་བ་ཡང་བྱ་སྟེ་སློབ་དཔོན་བློ་
གྲོས་བཟང་པོའི་གཤེད་དམར་སྒྲུབ་ཐབས་ལས། སེམས་དང་རྗེས་སུ་མཐུན་པའི་ས་ཕྱོགས་སུ་བརྟུལ་ཞུགས་ལ་གནས། འཇམ་པའི་སྟན་ལ་འདུག། དེ་ནས་མགོ་བོར་པདྨ་དཀར་པོ་དང་ཟླ་བ་ལ་གནས་པའི་ཨོཾ་ཡིག་དང་
མགྲིན་པར་པདྨ་དམར་པོ་དང་ཉི་མ་ལ་གནས་པའི་ཨཱཡིག་དང་སྙིང་གར་སྣ་ཚོགས་པདྨ་དང་ཉི་མ་ལ་གནས་པའི་ཧཱུཾ་ཡིག་སྔོན་པོ་བསྒོམ་སྟེ། ཨོཾ་ཨཱཧཱུཾ་རིམ་པ་བཞིན་བརྗོད་ཅིང་ལག་པ་གཡོན་པས་དགོད་དེ་ལན་གསུམ་མགོ་
བོ་ནས་བརྩམས་ནས་བདག་ཉིད་བསྲུངས་བར་བྱའོ། །གདན་ཡང་རྡོ་རྗེའི་རང་བཞིན་དུ་བསྒོམས་ཏེ་ལག་པ་གཡོན་པས་རེག་ལ། ཨོཾ་ཨཱཧཱུཾ་བཛྲ་ཨཱས་ནེ་ཧཱུཾ། ཞེས་པས་གདན་བསྲུངས་པར་བྱའོ་།ཞེས་གསུངས་པའི་ཕྱིར་ཏེ། དེ་
ནས་དམ་ཚིག་གསུམ་འཛིན་པ་ནས་བཟུང་སྟེ་ཆོ་གའི་ཚིག་རིས་ལྟར་དམིགས་པ་གསལ་ཞིང་ང་རྒྱལ་བརྟན་པའི་སྒོ་ནས་སྔོན་འགྲོའི་གཏོར་མ་བཏང་ལ་འཕྲིན་ལས་བཅོལ། སྔོན་འགྲོའི་གཏོར་མ་འདི་ཐོར་ཐུན་མ་གཏོགས་ཐུན་ཕྱི་

[016B] དེ་ནས་བཟུང་ཆོ་གདལ་བུས་འདོན་ཅིང་གང་སྒོམ་རྒྱུ་སྔ་མ་དེ་མ་ཤར་བར་དུ་ཕྱི་མ་གསལ་མི་གདབ་བྱི་མ་གསལ་འདེབས་པའི་ཚེ་ཡང་སྔ་མ་རྒྱད་བསྒྱུར་མི་བྱ་བར་སྔ་མའི་སྟེང་དུ་དམིགས་པ་ཕྱི་མ་བསྣན་གྱིན་
བྱེད༑ དམིགས་པ་དེའི་རྣམ་པ་ཤར་བའི་ཚེ་དེ་དང་དེའོ་སྙམ་པའི་ང་རྒྱལ་རེ་བྱས་ན་ལྷས་བྱིན་གྱིས་རློབས་པ་དང། བགེགས་བཟློག་སླ་བ་སོགས་ཀྱི་དགོས་པ་ཆེ་ཞིང། སྦྱང་གཞི་འདི་དང་འདི་སྤྱོད་པའི་ཕྱིར་དུ་དམིགས་པ་འདི་དང་
འདི་སྒོམ་སྙམ་དུ་འཕེན་པ་བཏང་ནས་བསྒོམ་ན་མར་གྱི་སྦྱང་གཞི་འཁོར་བ་དང་ལས་ཉོན་སོགས་སྤྱོད་སླ་བ་དང། ཡར་གྱིས་ལམ་གོང་མ་དང་འབྲས་བུ་སངས་རྒྱས་ཀྱི་རྟོགས་པ་རྣམས་སྐྱེ་སླ་བར་སྔགས་རིམ་ལས་བཤད་པས། ཡི་དམ་
ལྷའི་བྱིན་རླབས་མྱུར་དུ་འཇུག་པ་དང། ལམ་གོང་མའི་རྟོགས་པ་མྱུར་དུ་སྐྱེ་བའི་གནད་གཉིས་དང་ལྡན་པའི་བསྐྱེད་རིམ་སྒོམ་ཚུལ་འདི་བསྙེན་པའི་སྐབས་སུའང་ཏིང་ངེ་འཛིན་གྱི་གཙོ་བོ་གྱིས་ཤིག་དེ་ལྟར་རྟེན་གཞལ་ཡས་
ཁང་བརྟེན་པ་ལྷ་དང་བཅས་པ་ལེགས་པར་གསལ་བཏབ་སྟེ། དེ་ཡང་ལྷ་དང་མི་ལས་ཡོན་ཏན་ཁྱད་པར་དུ་འཕགས་པའི་ཁང་བཟང་ཕྱི་ནས་བལྟས་ན་རིན་པོ་ཆེ་བཻཌཱུརྱ་དཀར་པོའི་ཁ་དོག་ལྟ་བུ་དཀར་ལྷག་ལྷག་པ་ནང་གི་
ལྷ་དང་དཀྱིལ་འཁོར་གྱིས་གཞི་དང་བཅས་པ་ཐམས་ཅད་གསལ་སེང་གེ་མཐོང་བ། ནང་ནས་བལྟས་ན་དར་སེང་གེ་ཡོལ་སྒོར་སྔོན་པོ་གྲུ་བཞི་སྒོར་མོར་འཐེན་པ་ལྟ་བུ་ལ། ཕྱིའི་རྩིག་པ་འདོད་སྣམ་རྡོར་མེ་རི་དང་བཅས་པ་ཚུན་

[017A]༄༅། །ཆད་ཧྲམ་མེ་མཐོང་བ་དང། སྟེང་ན་རིན་པོ་ཆེའི་རྒྱ་ཕིབས་འོད་འཕར་བ་དང་བཅས་པ། རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། ནང་གི་གདུང་མ་མ་གཏོགས་པའི་སྟེང་དང་འོག་གིས་
གཞི་ཀ་བ་དང་བཅས་པ་ཐམས་ཅད་ཤར་དཀར། ལྷོ་སེར། ནུབ་དམར་བྱང་ལྗང་པའི་དབུས་སུ་རང་ཉིད་སྤང་བྱ་ཐམས་ཅད་སྤངས་ཤིང། ཐོབ་བྱ་ཐམས་ཅད་ཡོངས་སུ་རྫོགས་པའི་རྡོ་རྗེ་འཆང་སྐུ་མདོག་སྔོན་པོ་ཞལ་གསུམ་
ཕྱག་དྲུག་མཚན་སོ་གཉིས་དང་དཔེ་བྱད་བརྒྱད་ཅུས་སྤྲས་པ་མཛེས་ཤིང་བལྟ་བས་ཆོག་མི་ཤེས་པ་ཨིནྡྲ་ནི་ལའི་ལྷུན་པོ་ལ་དབང་པོའི་གཞུས་འཁྱུད་པ་ལྟར་ལྷ་རྫས་ཀྱི་གོས་ཀྱིས་བརྒྱན་པ་ལ་རང་འདྲའི་ཡུམ་རེག་བྱ་རྡོ་རྗེ་
མས་འཁྱུད་པ་ལ་ང་རྒྱལ་དང་གསལ་སྣང་བརྟན་པར་བྱས། དེའི་མཐའ་བསྐོར་དུ་གཤེགས་པ་བཞི། གཤེགས་མ་བཞི། རྡོ་རྗེ་མ་བཞི་སེམས་དཔའ་བརྒྱད་རྣམས་ཕྱོགས་མདོག་ཅན་སྒོ་བཞི་དང་མཚམས་བཞི་དང་སྟེང་འོག་
ན་ཁྲོ་བོ་བཅུ་བོ་ཤིན་ཏུ་འཇིགས་པ་ཧ་ཧའི་གད་རྒྱངས་འབྲུག་ལྟར་སྒྲོགས་པ་རྣམས་མིག་གིས་མངོན་སུམ་དུ་མཐོང་བ་ལྟ་བུ། རྣ་བས་ཐོས་པ་ལྟ་བུ། རང་ཉིད་ཁྱུར་གྱིས་དེ་འདྲ་བ་ཞིག་ཏུ་སོང་བར་བསམ་ལ་གཙོ་བོར་བསྒོམ་
དེ་ཡང་རྣམ་སྣང། སྤྱན་མ། གཤིན་རྗེ་གཤེད་གསུམ་ལྟ་བུའི་བཞུགས་སྟབས་སྐུའི་དབྱིབས་རགས་པ་བློ་ལ་གསལ་བོར་འཆར་བ་བྱུང་ན་ལྷ་གཞན་ལའང། དེ་གསུམ་གྱི་རྣམ་པ་དེས་མ་ཁྱབ་པ་མི་འོང་བས་དེ་ལྟར་འཆར་

[017B] གོམས་པའི་སྟོབས་ཀྱིས་ལྷ་སོ་གཉིས་ཀྱི་རྟེན་དང་བརྟེན་པ་ཤིན་ཏུ་གསལ་ཞིང་ནམ་འདོད་དུ་འཆར་བ་ཡིན་ཀྱང་ཡུད་ཙམ་གྱིས་གསལ་བར་མི་འཆར་ན་ལས་དང་པོ་པ་ཡིན་ལ། དེ་ནས་རགས་
པའི་དཀྱིལ་འཁོར་ཡུད་ཙམ་གྱིས་གསལ་བར་འཆར་ནུས་ཀྱང། སྐྱེ་མཆེད་ཀྱི་ལྷ་དེ་ལྟར་མི་ནུས་ན་ཡེ་ཤེས་ཅུང་ཟད་བབས་པ་དང་སྐྱེ་མཆེད་ཀྱི་ལྷ་ཚུན་ཆད་ཀྱང་ཡུད་ཙམ་གྱིས་གསལ་བར་འཆར་ཞིང་ནམ་འདོད་དུ་འོང་
བ་ནི་ཡེ་ཤེས་ལ་ཅུང་ཟད་དབང་བ་ཡིན་ཏེ། དེ་ལྟ་བུའི་ཡེ་ཤེས་ཅུང་ཟད་བབས་པ་ཐོབ་ཀྱི་བར་དུ་བསྒོམས་ལ། དེ་ནས་གྲངས་བསྙེན་བཅུ་ཆའི་སྦྱིན་སྲེག་དང་བཅས་པ་རྫོགས་པར་བྱས་ནས་རྫས་དང་སྔགས་ལ་བརྟེན་པའི་
དངོས་གྲུབ་རྣམས་རྒྱུད་ནས་བཤད་པའི་ཆོ་ག་བཞིན་བསྒྲུབས་པས་ཇི་ལྟར་འདོད་པ་བཞིན་འགྲུབ་པ་ཡིན་ལ། རྒྱུད་ནས་བཤད་ཚོད་ཀྱི་བསྙེན་པ་གཙོ་བོ་ནི་འདི་འདྲ་བ་ཞིག་དགོས། སློབ་དཔོན་ཡང་འདི་འདྲ་བ་ཞིག་དགོས་
འདིའི་སྐབས་སུ་ཐུན་མགོ་ལ་ལྷ་ཡིན་ནོ་སྙམ་པའི་ང་རྒྱལ་བཞག་པས་ཐུན་རེའི་བར་དུ་སྒོམ་ཐེབས་གཅིག་པོ་དེས་ཐ་མལ་གྱི་སྣང་བ་འདི་དག་འགགས་ནས་ལྷ་དེ་ཡིན་ནོ་སྙམ་པའི་ང་རྒྱལ་དང་གསལ་སྣང་འབའ་ཞིག་འཆར་བ་འབྱུང་
བ་ནི༑ དཔེར་ན་གང་ཟག་འགའ་ཞིག་ལ་ལྷ་ཡེ་ཤེས་པ་བབས་པའི་ཚེ་ཡེ་ཤེས་པ་དེ་གནས་ཀྱི་བར་དུ་རང་ཉིད་ཀྱི་སྣང་བ་མི་འཆར་བར་ལྷ་དེ་ཡིན་ནོ་སྙམ་པའི་སྣང་ཞེན་འབའ་ཞིག་འཆར་བ་བཞིན་ཡིན་པས་ན་ཡེ་ཤེས་བབས་པ་

[018A]༄༅། །དང༑ ཟླ་བ་སོགས་ནམ་འདོད་ཀྱི་བར་དུ་ང་རྒྱལ་དེ་ལ་གནས་མི་ནུས་པས་ན་ཡེ་ཤེས་པ་བབས་ཀྱང་ཅུང་ཟད་ཡིན་པས་ཡེ་ཤེས་པ་ཅུང་ཟད་བབས་པ་ཞེས་བྱ། གནས་སྐབས་གསུམ་བའི་ཚེ་ཡེ་ཤེས་
པ་བབས་པར་མ་ཟད། ཏིང་ངེ་འཛིན་དེ་ལ་ཉིན་ཞག་མང་པོའི་བར་དུ་ནམ་འདོད་དུ་ཅུང་ཟད་འཇོག་ནུས་པས་ན་ཡེ་ཤེས་ལ་ཅུང་ཟད་དཔང་བ་ཞེས་བྱ་ལ། འདིའི་ཚེ་ཐིག་ལེ་ཕྲ་མོའི་ནང་དུ་རྟེན་བརྟེན་པ་ཡོངས་རྫོགས་བསྒོམས་ནས་
སྤྲོ་བསྡུ་མང་དུ་བྱས་པའི་དབྱང་སྒོམ་གྱི་སྟོབས་ཀྱིས་ཏིང་ངེ་འཛིན་སྟོབས་ཅན་ཤིན་སྦྱངས་དང་བཅས་པ་དྲངས་ན་ལྷ་ལ་བརྟེན་པའི་ཞི་ལྷག་ཟུང་འབྲེལ་དུ་ཡང་འགྱུར། འདིའི་སྐབས་སུ་རྣལ་འབྱོར་བས་བླ་གབ་མེད་པའི་གནས་
སུ་གཞལ་ཡས་ཁང་བསྒོམས་པས་ཆུ་ཐུབ་པ་དང། ཆུ་བོ་ཆེན་པོ་རྡོ་རྗེའི་རྡུལ་ཕྲ་རབ་ཏུ་བསྒོམས་ནས་སྟེང་དུ་མི་བྱིང་བར་འགྲོ་བ་དང། ནམ་མཁའ་ལ་རིན་པོ་ཆེའི་སྐས་བསམ་ནས་དེ་ལ་འཛེགས་འགྲོ་བས་ཆོག་པ་ལ་སོགས་
པ་འབྱུང་ཞིང། དེ་ལྟ་བུའི་རྣལ་འབྱོར་པ་དེས་དངོས་གྲུབ་ཐམས་ཅད་སྔགས་ལ་མ་ལྟོས་པར་ཏིང་ངེ་འཛིན་ཙམ་གྱིས་འགྲུབ་གསུངས་སོ། །རྫོགས་རིམ་སྒོམ་ནའང་མཚན་ཉིད་པ་མྱུར་དུ་སྐྱེ། དེ་དག་དང་འདྲ་བ་མ་བྱུང་ནའང་
ང་རྒྱལ་དང་གསལ་སྣང་འཆར་ཐུབ་བ་ཞིག་མ་མཐའ་དགོས། དེ་ལྟ་བུའི་སྔགས་པས་ཕྱི་ནང་གི་བཟླས་པ་གཉིས་བྱེད་པར་བཤད་པས། ནང་ཏིང་ངེ་འཛིན་གྱི་རྡོར་བཟླས་ནི། སློང་དུ་འགྲོ་བ་དང་ཚོལ་བ་ལ་སོགས་པ་དམན་པ་

[018B] ལོངས་སྤྱོད་གང་ལ་ཡང་ཆགས་ཞེན་སྤངས་ཤིང་ལུས་གནས་པར་འགྱུར་བ་དེ་ཙམ་གྱིས་ཆོག་ཤེས་པས་སྔགས་ཡི་གེ་གསུམ་དང་ངའི་ཡན་ལག་ལྷའི་རྣལ་འབྱོར་ལ་ཡིད་མི་ཕྱེད་ཅིང། འདོད་ཡོན་ལྔའི་རང་བཞིན་
ཤེས་ནས་ལོངས་སྤྱོད་པའི་སྔགས་པས་ལུས་རྣམ་སྣང་གི་ཚེས་བདུན་ལྡན་གྱི་སྒོ་ནས་ལྕེ་དང་མཆུ་མི་མགུལ་ཞིང་སྒྲ་སྤང་བའི་རྡོར་བཟླས་བྱ་བ་ཡིན་ཏེ། རྡོ་རྗེ་སེམས་དཔའི་སྒྲུབ་ཐབས་ལས་ཕྱི་ནང་གི་བདག་ཉིད་ཅན་གྱི་བཟླས་
པ་བྱ་ཞེས་དང། མདོ་བསྲེ་ལས། ཕྲ་མོའི་སྦྱོར་པ་བྱས་ལ། ཞེས་དང། ལེའུ་བདུན་པ་ལས། སློང་མོ་ཟ་ཞིང་མི་བཟླ་སྟེ། །མ་བསླངས་པ་ལའང་ཆགས་མི་བྱ། །འདོད་པ་ཀུན་ལ་ལོངས་སྤྱོད་ཅིང། །སྔགས་གྱི་ཡན་ལག་མ་ཉམས་
བཟླས། །ཞེས་གསུངས་པ་ལ་སོགས་པའི་རྡོ་རྗེའི་བཟླས་པ་དྲན་པར་བྱ་སྟེ། ཞེས་དང། རྒྱུད་ཚིག་དའི་འགྲེལ་བ་སྒྲོན་གསལ་ལས་ཀྱང། དེ་ལྟ་བུའི་སྤྱོད་པ་ལ་གནས་པས་ཅི་ཞིག་བྱ་ཞེ་ན། འདོད་པ་ཀུན་ལ་ཞེས་པ་ལ་སོགས་
པ་གསུངས་ཏེ། སྔགས་ནི་ཡི་གེ་གསུམ་མོ། །ཡན་ལག་མ་ཉམས་པ་ནི་ལྷའི་རྣལ་འབྱོར་དང་མི་ཕྱེད་པའི་འདོད་པ་ཀུན་ལ་ལོངས་སྤྱོད་པའི་སྔགས་པས་བཟླས་པར་བྱའོ། །དེ་ལྟར་བྱས་པ་ལ་ཡོན་ཏན་ཅི་ཞིག་ཡོད་ཅེ་ན་ལུས་དང་ངག་
དང་སེམས་རྣམས་ནི་ཞེས་བྱ་བ་ལ་སོགས་པ་གསུངས་ཏེ། ལུས་དང་ངག་དང་སེམས་བདེ་བར་གནས་པ་ནི་རྩེ་གཅིག་པར་གྱུར་པའོ། །ཞེས་དང། རྡོ་རྗེ་འཆང་ཆེན་པོའི་ལམ་རིམ་ལས། ངག་ཏུ་འདོན་མི་འདོན་ནི་ཀྱཻ་རྡོར་གྱི་སྒྲུབ་ཐབས་

[019A]༄༅། །འཁྲུལ་སྤོང་དང། དྲིལ་བུ་པ་དང། ཝ་ཝ་པའི་བདེ་མཆོག་གི་སྒྲུབ་ཐབས་ལས། རྡོ་རྗེའི་བཟླས་པ་དང་ཁྲོ་བོའི་བཟླས་པ་གཉིས་ཀ་བྱ་བར་གསུངས་ལ། དགྲ་ནག་གི་སྒྲུབ་ཐབས་སུ་ཤནྟི་བ་དང་
ཀ་མ་ལ་རཀྵི་ཏས་ཁྲོ་བོའི་བཟླས་པ་ཁོ་ན་དང་ཡིད་ཟླས་མི་བྱ་བར་གསུངས་ཏེ། གཤིན་རྗེ་གཤེད་ཀྱི་ཁྱད་ཆོས་སུ་མངོན་ནོ་།ཞེས་དང། རྩེ་མོ་ལས་ཀྱང། ཇི་ལྟར་བྱང་ཆུབ་སེམས་དཔའ་ཡིས་།བྱང་ཆུབ་སྙིང་པོར་བཅིང་
པ་བཞིན། །དེར་ནི་མིག་དག་བཙུམ་བྱ་ཞིང། །སོ་ལ་སོ་ནི་བཞག་པར་བྱ། །མཆུ་གཉིས་དག་ཀྱང་མཉམ་བྱ་ཞིང། །དྲན་པ་རྩེ་གཅིག་བྱས་ནས་ཀྱང། །སྦྱོར་མེད་སྦྱོར་བས་སྔགས་བཟླ་ཞིང་།ཕྱག་རྒྱ་ཆེན་པོ་བཅིང་
བར་བྱ། །ཞེས་དང། རྒྱུད་རྡོ་རྗེའི་ཕྲེང་བ་ལས་ཀྱང། དེ་འོག་ཡི་གེ་གསུམ་ཁྲིར་ནི། །བསམ་པ་ཀུན་གྱིས་བཟླས་བྱས་ན། །ཡིད་ལ་འདོད་པའི་དངོས་གྲུབ་སྟེར། །ཞེས་དང། རྩ་རྒྱུད་ཀྱིས་ཡང་ཡང་བཤད་པའི་དགོངས་
པ་ཡིན། རྡོར་བཟླས་བྱེད་ལུགས་ལ་རྒྱུད་སྡེ་འོག་མ་དང་ཐུན་མོང་བ་ངག་ནས་མི་བརྗོད་པར་བཟླས་བྱའི་སྔགས་གང་ཡིན་པ་ངག་ཏུ་འདོན་བའི་རྣམ་པ་ཡིད་ལ་བྱེད་པ་ནི་ཡིད་བཟླས་དང་རྡོར་བཟླས་སུ་བཤད་དེ། དེ་ཡང་ཐུགས་
ཀར་སྔགས་ཕྲེང་གི་རྣམ་པ་ཡང་མི་བསྒོམ། ལྕེ་ལྐོག་མ་མཆུ་སོགས་ཀྱིས་ཀྱང་མ་ཡིན་པར་བཤད་པའི་ཕྱིར། རྩེ་མོ་ལས། རིག་སྔགས་དག་ནི་བཟླས་པ་ནི། །ཇི་ལྟར་ཡིད་ཀྱི་རྡོ་རྗེ་བཟླས། །ཞེས་པའི་ལན་དུ། དྲན་དང་

[019B] །རིག་སྔགས་དག་ནི་བཟླས་བྱ་ཞིང་།སྐུ་ཉིད་ཀྱང་ནི་བསམ་པར་བྱ། །མཆུ་ཡིས་མ་ཡིན་ལྕེས་ཀྱང་མིན། །རྐན་ཉིད་ཀྱིས་ཀྱང་མ་ཡིན་ཏེ། །ལྕེ་དང་ལྐོག་མས་ཀྱང་མ་ཡིན། །རྟག་ཏུ་སྙིང་ག་ནས་ཀྱང་མིན་
ཤིན་ཏུ་ཕྲ་བའི་ཡིད་ཀྱིས་ནི། །སེམས་ནི་ཆོས་ཉིད་ནང་ཆུང་བྱ། །དེ་ལྟར་བཟླས་པ་བྱས་ན་ནི། །ཡིད་ཀྱི་རྡོ་རྗེའི་བཟླས་པ་ཡིན། །ཞེས་དང། དཔལ་འབྲས་རྡོ་རྗེས་དྲངས་པ་ལས། རྡོ་རྗེའི་ཚིག་གིས་བཟླས་བྱ་སྟེ། །རྡོ་
རྗེའི་ཚིག་ནི་སྒྲ་སྤངས་པ། །ཞེས་གསུངས་པའི་ཕྱིར། འདི་འདྲའི་རྡོ་རྗེའི་བཟླས་པ་ནི། གཤིན་རྗེ་གཤེད་མ་ཡིན་པའི་ལྷ་ཐམས་ཅད་ཀྱི་སྙིང་པོ་ཉེ་སྙིང་རྩ་སྔགས་གསུམ་ཀ་ལ་འདི་འདྲའི་ཡིད་བཟླས་དང་ངག་བཟླས་གཉིས་
གཉིས་རུང་ལ། གཤིན་རྗེ་གཤེད་ཀྱི་སྔགས་གསུམ་ལ་དེ་མི་རུང་བར་ཤནྟི་པ་དང། ཀམ་ལ་རཀྵི་ཏས་བཤད་ཅིང། སྔར་དྲངས་པའི་རྩ་རྒྱུད་ཀྱིས། འདོད་པ་ཀུན་ལ་ལོངས་སྤྱོད་ཅིང། ཞེས་སོགས་ཀྱིས་ཡི་གེ་གསུམ་ཁོ་ནའི་
རྡོར་བཟླས་བསྟན་པས་མི་འདྲ་བས་རྡོར་བཟླས་ཟེར་བ་ཀུན་དོན་གཅིག་པར་མ་འཛིན་ཞིག། བསྐྱེད་རིམ་པས་ཡི་གེ་གསུམ་གྱི་རྡོར་བཟླས་བྱེད་ཚུལ་ནི། རླུང་ཕྱིར་འགྲོ་ན་རླུང་གི་རང་གདངས་ཧཱུཾ་ཞེས་པའི་སྒྲས་ཕྱིར་འགྲོ་བ་དང་
ནང་དུ་འཇུག་པ་ན་ཨོཾ་ཞེས་པའི་གདངས་ཀྱིས་འཇུག་པ་དང། ཞུགས་ཏེ་གནས་པ་ན་ཨཱཞེས་པའི་གདངས་ཀྱིས་གནས་པར་བསམ་པའི་རྡོར་བཟླས་འདི་བླ་མེད་ཁོ་ནའི་ལུགས་ཀྱི་རྡོར་བཟླས་ཡིན་ཏེ། རྩ་རྒྱུད་ལེའུ་བཅུ་བཞི་པ་
[020A]༄༅། །ལས༑ འགོག་པ་རྡོ་རྗེའི་རྒྱལ་པོ་ནི། །ཡོངས་སུ་རྫོགས་པ་མཛེས་མཆོག་གི་ཞེས་དང། དེའི་ཐད་ཀྱི་འགྲེལ་པ་མཆན་དང་སྤྲགས་པ་ལས། རྡོ་རྗེ་རྒྱལ་པོ་ནི་ཡི་གེ་གསུམ་གྱི་སྔགས་སོ། །དེ་ཡང་
འགོག་པ་ཡང་ཡིན་ལ། རྡོ་རྗེ་རྒྱལ་པོ་ཡང་ཡིན་པས་ན། འགོག་པ་རྡོ་རྗེའི་རྒྱལ་པོ་སྟེ། ཡི་གེ་གསུམ་པོ་དེ་ཡོངས་སུ་རྫོགས་པ་སྟེ་འཇུག་པ་ལ་སོགས་པ་གནས་པ་དང་ལྡང་པའི་ཚུལ་གྱིས་རྒྱུན་མི་འཆད་པར་རྒྱུ་བར་འགྱུར་པས་
སོ༑ ༑དེ་ནས་ཡི་གེ་གསུམ་རླུང་དང་སྦྱར་བས་ནི་ཡི་གེ་གསུམ་གྱི་བཟླས་པ་རྫོགས་པར་བསྟན་ཏོ། །མཛེས་པའི་མཆོག་སྟེ་འདོད་པའི་འདོན་ཞི་རྒྱས་སོགས་ཀྱི་དངོས་གྲུབ་བསྒྲུབས་བས་མཛེས་པའི་ཕྱིར་རོ། །ཞེས་གསུངས་པའི་ཕྱིར་
ཡི་གེ་གསུམ་གྱི་གདངས་སུ་བྱེད་པའི་རྡོར་བཟླས་འདི་ལ་ལྷའི་ཚོགས་སྤྲོ་བ་དང་བསྡུ་བའི་གསལ་ཁ་འགྲེལ་པ་འདིར་མ་བཤད་ཀྱང་མན་ངག་ཏུ་ཐུགས་ཀའི་ས་བོན་ལས་རླུང་ཧཱུཾ་ཞེས་པའི་གདངས་ཀྱིས་ཕྱིར་ལྡང་བ་དང་དུས་
མཉམ་དུ་དཀྱིལ་འཁོར་རྒྱལ་མཆོག་གི་ལྷ་སྤྲོས་པའི་སྐབས་ལྟར་ལྷ་སོ་གཉིས་ཀྱི་དཀྱིལ་འཁོར་སྤྲོས། འགྲོ་བའི་དོན་བྱས་སླར་ཡང་རླུང་ནང་དུ་འཇུག་བ་ན། ཨོཾ་ཞེས་པའི་གདངས་ཀྱིས་ལྷའི་ཚོགས་དང་ལྷན་ཅིག་ཏུ་ཞུགས་
ཐུགས་ཀའི་ས་བོན་ལ་ཐིམ། ཨཱཞེས་པའི་གདངས་ཀྱིས་གནས་པར་བསམ་པ་ཡིན་ཏེ། དེ་ལྟར་དུ་པཎ་གྲུབ་དུ་མས་བཤད་ཅིང། བསྐྱེད་རྫོགས་ཀྱི་རྡོར་བཟླས་སོ་སོའི་ཁྱད་པར་དང་བྱེད་ལས་སོགས་བླ་མའི་ཞལ་ལས་

[020B] རྗེ་ཡབ་སྲས་ཀྱི་གསུང་རབ་གུང་བསྡུར་ནས་ཤེས་དགོས་པ་ཞིག་ཡིན་པའི་ཕྱིར། འདོད་འཇོ་ལས། རྡོ་རྗེའི་བཟླས་པ་ནི་རང་གི་ལྟེ་བར་ཟླ་བ་ལ་གནས་པའི་ཧཱུཾ་དཀར་དམར་རམ། ཡང་ན་ནཱ་ད་རྐྱང་པ་དཀར་
དམར་ལ་བལྟས་ལ་དེ་གཉིས་གང་ཡིན་ཀྱང་རླུང་ཕྱིར་འབྱུང་བ་ན་ཧཱུཾ་ཡིག་གི་གདངས་ཀྱིས་ནཱ་ད་ལས་འཁོར་ལོ་ལྔའི་ལྷ་ཚོགས་ཡང་དག་བར་སྤྲོས་ཏེ་འགྲོ་བའི་དོན་བྱས་པར་བསམ། སླར་ཡང་ཕྱིར་འཇུག་པ་ན་འཇུག་པའི་རླུང་ཨོཾ་ཡིག་གི་
གདངས་ཀྱིས་འཕྲེང་པའི་སྐུད་པ་ཚུར་འཐེན་པ་བཞིན་དུ་སྔགས་དང་ལྷན་ཅིག་ཏུ་འོངས་ནས་ལྟེ་བའི་ནཱ་ད་དེ་ཉིད་ལ་ཐིམ་པར་བསམ་མོ། །རྡོར་བཟླས་འདི་ལ་ཡི་གེ་གསུམ་གྱི་རྡོར་བཟླས་བྱེད་བར་འགྲེལ་པ་གསུམ་ཀ་ལས་བཤད་པས་
གནས་པའི་རླུང་ལ་ཇི་ལྟར་བྱ་པ་མི་གསལ་ཡང་ནང་དུ་ཞུགས་ནས་ཐིམ་པའི་འོག་ཏུ་རླུང་ཅུང་ཟད་ནང་དུ་བཟུང་ནས་དེའི་གདངས་ནི་ཨཱའི་གདངས་སུ་བཟླའོ། །འགྲེལ་བ་སྡོམ་འབྱུང་ལས། བླ་མ་དམ་བའི་གདམས་པས། ཡང་ནས་
ཡང་དུ་རྡོར་བཟླས་བྱ་བར་བཤད་པ་བཞིན། འདིའི་གནད་ལེགས་པར་བླ་མ་ལས་བཙལ་དགོས་སོ། །ཞེས་དང། རྒྱུད་ལས་ཀྱང་བསྔགས་ཏེ། མངོན་བརྗོད་ལས། སྲོག་རྩོལ་ལས་སྡོམ་ཆོ་ག་བཞིན། །ཡེ་ཤེས་ཀྱི་ནི་བཟླས་
པ་བྱ༑ ༑སྤྲོ་དང་བསྡུ་བའི་སྦྱོར་བ་ཡིས། །མྱུར་དུ་དངོས་གྲུབ་ཐོབ་པར་འགྱུར། །ཞེས་གསུངས་པའི་ཕྱིར། འདི་རྫོགས་རིམ་བའི་རྡོར་བཟླས་སུ་མི་འགྱུར་ཏེ། མི་ཤིག་བའི་ཐིག་ལེ་ལ་མ་དམིགས་ཤིང། དབུ་མའི་ནང་དུ་འདི་མ་

[021A]༄༅། །བསྒོམས་པའི་ཕྱིར། ཕན་ཡོན་ཤིན་ཏུ་ཆེ་སྟེ། ཡེ་ཤེས་རྡོ་རྗེ་མི་བསྐྱོད་པ་སོགས་རིགས་གསུམ་དང། དེ་གསུམ་ལས་བྱུང་པ་སྤྱན་སོགས་ནས་ཁྲོ་བོ་རྣམས་ཀྱི་བར་དེ་དག་གི་སྔགས་ཀུན་གྱི་ནུས་པ་དེ་
མ་ཐག་ཏུ་འགུགས་པའི་གྲོགས་རྡོར་བཟླས་འདིས་བྱེད་པའི་ཕྱིར་རྩ་རྒྱུད་ལེའུ་བཅུ་བཞི་པ་ལས། ཡེ་ཤེས་རྡོ་རྗེ་གསུམ་ལས་བྱུང་།ཀུན་ནས་དེ་མ་ཐག་ཏུ་འགུགས། །ཞེས་དང། དེའི་འགྲེལ་བ་སྒྲོན་གསལ་ལས་ཀྱང་
རྡོ་རྗེ་ཡེ་ཤེས་གསུམ་ནི་མི་བསྐྱོད་པ་ལ་སོགས་པའོ། །དེ་རྣམས་ལས་བྱུང་བ་ནི་བཤད་མ་ཐག་པའི་སྤྱན་མ་དང། གཤིན་རྗེ་གཤེད་ལ་སོགས་པའི་སྔགས་རྣམས་སོ། །ཀུན་ནས་ཞེས་བྱ་བ་ནི་སྔགས་ཐམས་ཅད་དོ། །དེ་མ་
ཐག་ཏུ་ཞེས་པས་རིང་པོར་མི་ཐོགས་པར་འགུགས་ཤིང་ཁུགས་པར་འགྱུར་ལ། ཉེ་བར་འགྲུབ་པར་འགྱུར་བ་སྟེ། ཞེས་དང། དེའི་མཆན་བུ་ལས་ཀྱང། འདིའི་དོན་ནི་མཁས་པ་ཁ་ཅིག་རྩ་སྔགས་བཅོ་ལྔ་པོས་ལས་གང་
འགྲུབ་པ་དེ་འབྲུ་གསུམ་ངག་ཏུ་བཟླས་པ་ཁོ་ནས་འགྲུབ་པར་སྟོན་པ་ཡིན་ཞེས་ཟེར་བ་ནི་དོན་མིན་ནོ། །ཞེས་དང། རང་གི་ལུགས་ནི་འདི་འབྲུག་གསུམ་ངག་ཏུ་བཟླས་པ་མིན་གྱི་རླུང་སྔགས་དབྱེར་མེད་ཀྱི་རྡོར་བཟླས་བྱས་པས་
འདོད་དོན་འགྲུབ་པ་ཡིན་ལ། བསྐྱེད་རིམ་བས་ཀྱང་ངག་ཏུ་བཟླས་པའི་སྔགས་ཀྱི་ལས་བསྒྲུབ་པ་རྣམས་ལ་རྡོར་བཟླས་ཀྱིས་གྲོགས་བྱས་ནས་མྱུར་དུ་འགྲུབ་པར་སྟོན་པ་ཡིན་ནོ། །ཞེས་དང། གཞན་ཡང་ཡི་གེ་གསུམ་གྱིས་གཞི་

[021B] ཚེ་འཛིན་པར་བྱེད། ལམ་བསྐྱེད་རིམ་གྱི་དུས་སུ་ལྷའི་སྐུ་བསྐྱེད་པ་དང། རིམ་པ་གཉིས་ཀའི་སྐབས་སུ་ལྷའི་རྒྱུད་བསྐུལ་བ་དང། སྔོན་གྱི་ལས་སྒྲིབ་སྦྱོང་བ་དང། ཞི་སོགས་
ཀྱི་ལས་འགྲུབ་པར་བྱེད་པ་སོགས་ཕན་ཡོན་མཐའ་ཡས་པའི་ཕྱིར་ཏེ་སྤྱོད་བསྡུས་ལས། ང་ནི་ཡི་གེ་གསུམ་གྱི་བྱ་བ་བསྟན་པར་བྱ་སྟེ་ཞེས་པ་ནས། ལྷུན་གྱིས་འགྲུབ་པའི་རྡོ་རྗེའི་བཟླས་པ་བྱ་སྟེ་སྔོན་གྱི་ལས་
སྒྲིབ་སྤྱད་པར་བྱེད་དོ། །དེ་ཉི་ན་མོ་དང་མཚན་མོའི་རིམ་གྱི་གྲངས་ཉེ་བར་བཟུང་ནས། ཆུ་ལ་སོགས་པའི་དཀྱིལ་འཁོར་དུ་བྱུགས་ཏེ་དཀར་པོ་ལ་སོགས་པའི་ཁ་དོག་ལ་གནས་ནས་ཞི་བ་ལ་སོགས་པའི་ལས་བྱེད་དོ། །དེ་ཉིད་ཡི་
གེའི་གཟུགས་སུ་ཡོངས་སུ་བརྟགས་ལ་ལྕེ་རྩེ་ཤིན་ཏུ་མི་བསྐྱོད་ཅིང། ཞེས་གསུངས་པ་ལ་སོགས་པའི་ངག་གི་བཟླས་བརྗོད་ཀྱི་མཚན་ཉིད་ཀྱིས་བཟླས་བརྗོད་བྱས་ན་ཕྱིའི་ཁ་དོག་ལ་སོགས་པའི་བྱ་བ་ལ་བརྟེན་ཏེ་ཞི་བ་ལ་
སོགས་པའི་བྱ་བ་ལ་སོགས་པ་ལ་ལས་རྣམས་བྱེད་དོ། །ཞེས་གསུངས་པའི་ཕྱིར། འདི་འདྲ་བའི་ཡི་གེ་གསུམ་གྱི་རྡོར་བཟླས་གཤིན་རྗེ་གཤེད་སྐོར་ལ་འང་རུང་ཡང། རྩ་སྔགས་སོགས་ལ་ཡིད་བཟླས་མི་བྱེད་པ་རྒྱུད་དང་
ཤནྟི་བ་ཀ་མ་ལརྐྵི་ཏ་ལ་སོགས་ཀྱི་དགོངས་པར་སྣང་བས་ཁྱད་པར་ཤེས་པར་གྱིས། གཉིས་པ་ངག་གི་བཟླས་བརྗོད་བྱེད་ལུགས་ལ་བཞི་ལས། འདིར་སྙིང་པོ་དང་ཉེ་སྙིང་ཙམ་འདོན་པ་དང་རྒྱུན་པའི་བསྙེན་པ་ལ་ཡེ་ཤེས་

[022A]༄༅། །སེམས་དཔའི་ཐུགས་ཀའི་ས་བོན་ཧཱུཾ་ཡིག་ཉི་མའི་འོད་ཟེར་ལྟ་བུ་ཅན་དེའི་མྠའང་སྐོར་གྱི་ནང་བསྐོར་དུ་བཛྲ་དཧྲྀཀ་ཅེས་ཉེ་སྙིང་གིས་བསྐོར་བ། དེའི་ཕྱི་རོལ་ཏུ་ཨོཾ་ཨཱབཛྲ་དཧྲྀཀ་ཧཱུཾ་ཧཱུཾ་ཞེས་པའི་སྙིང་པོས་
བསྐོར་བར་བསམ་ལ་སྔགས་བཟླས་པའི་ཚེ་ས་བོན་ལས་དཀྱིལ་འཁོར་བའི་ལྷའི་ཚོགས་སྤྲོས། ཡེ་ཤེས་སེམས་དཔའི་སྣ་བུག་གཡས་ནས་ཐོན། དམ་ཚིག་སེམས་དཔའི་སྐུའི་དབྱིབས་བརྒྱུད་སྣ་བུག་གཡས་ནས་ཐོན་ཏེ་འཇིག་རྟེན་གྱི་
ཁམས་ཐམས་ཅད་ཁྱབ་སྟེ། འགྲོ་བའི་དོན་བྱས་ནས་སླར་དབུགས་རྔུབ་པ་དང་སྔགས་ལྷན་ཅིག་ཏུ་ཕྲེང་བའི་སྐུང་བ་འདྲེན་པའི་ཚུལ་གྱིས་སྙིང་གའི་ས་བོན་ལ་ཞུགས་ཤིང། ལྷ་སོ་སོའི་སྔགས་བརྗོད་པ་ན་སྤྲོ་བ་དང། རྫོགས་པ་ན་
བསྡུ་བ་སྟེ་འདི་ལ་དམ་ཚིག་གི་བཟླས་པ་ཞེས་བྱ་ལ། སྙིང་པོ་དང་ཉེ་སྙིང་གི་བཟླས་པ་ཡིན་ཞིང། འཕགས་པ་ཡབ་སྲས་ཀྱི་གཞུང་ན་འདི་འདྲ་ཆེར་མི་གསལ་ཡང། དགོངས་པ་ཡིན་ཏེ། མདོ་བསྲེ་ལས། ལེའུ་བཅུ་གསུམ་པ་
ལས༑ བརྗོད་ནས་རྡོ་རྗེ་སྤྲོ་བ་ནི། །རྫོགས་ནས་རབ་ཏུ་བསྡུ་བར་བྱ། །ཞེས་བྱ་བ་གསུངས་པས། ངག་གིས་བཟླས་བརྗོད་བྱས་བའོ་།ཞེས་དང། མདོར་བྱས་ལས་ཀྱང་ཚིག་དེ་བཀོད་ལ། ཡེ་ཤེས་ཞབས་ལུགས་སོགས་
མང་བོས་བཤད་དེ། མར་མེ་མཛད་བཟང་པོས། ཡེ་ཤེས་སྐུ་ནི་སྤྲོ་ཞིང་བཟླ། །བརྗོད་ཅིང་སྲོག་གིས་སྤྲོ་བྱ་ཞིང། །སྔགས་ནི་རྩོལ་བས་བསྡུ་བར་བྱ། །སྐུ་སོགས་སྤྲོ་དང་བསྡུས་པ་འདིས། །རིམ་བཞིན་རིམ་བཞིན་

[022B] །དེ་ལྟར་བརྗོད་དེ་མཁའ་ཁྱབ་པའི། །སྐུ་ལ་སོགས་ཏེ། ཞེས་དང། དེའི་འགྲེལ་བར་ཤནྟི་པས། སྟགས་ཀྱི་ཚད་དང་རྗེས་སུ་མཐུན་བས་གཅིག་གམ་གཉིས་སམ་སྔགས་མང་བོ་བརྗོད་པར་བྱས་ནས་གང་གི་
ཚེ་སྐྱོ་པའི་དོན་དུ་ཅུང་ཟད་དབུགས་རིང་དུ་འབྱིན་པ་དེ་ནི་སྲོག་ཡིན་ཏེ། དེས་ཡོངས་སུ་བསྡུས་པ་ནི་བརྗོད་པའི་དུས་དང་སྤྲོ་བའི་དུས་ཡིན་ནོ། །དེ་ལྟར་བྱས་ན། སེམས་རྣམ་པར་གཡེངས་པར་མི་འགྱུར་རོ། །ལ་ལ་ནི་ཁྱད་པར་
དུ་བསམ་གཏན་གྱིས་དུབ་ན་བྱ་བ་ཡིན་ནོ། །ཞེས་ཟེར་རོ། །གཞན་དག་ནི་སྔགས་རེ་རེ་བཟླས་པ་ན་སྤྲོ་བའི་དུས་ཡིན་ལ། དེའི་མཐར་ནི་བསྡུ་བའི་དུས་ཡིན་ནོ་ཞེས་ཟེར་རོ། །ཞེས་གསུངས་ཤིང། མན་སྙེ་ལས་ཀྱང་དེ་ལྟར་བཤད་
ལ༑ ལས་བཞི་ཀའི་བཟླས་པ་བྱས་ཆོག། གཉིས་པ་ནི། དོ་ལི་སྟེ་ཁྱོགས་ཀྱི་བཟླས་པ་ནི་ཆོས་ཐམས་ཅད་མཉམ་པ་ཉིད་ཀྱི་ང་རྒྱལ་གྱིས་རྩ་སྔགས་ཀྱི་ཕྲེང་བ་ཡུམ་གྱི་ཞལ་ནས་ཐོན། རང་གི་ཞལ་དུ་ཞུགས། རྡོ་རྗེའི་ལམ་ནས་
ཡུམ་གྱི་པདྨར་སོང། རྩ་དབུམ་ལས་གྱེན་དུ་བྱུང་སྟེ་ཡུམ་གྱི་ཞལ་ནས་བྱུང་བ་རང་གི་ཞལ་དུ་ཞུགས་ནས་འཁོར་བར་བསྒོམ་ཞིང། ཡི་གེ་ལྷོད་ཅིང་ཞི་བའི་རྣམ་པས་ཕྲེང་སྔགས་བཟླ་བ་སྟེ། འདི་ཞི་བའི་རྩ་སྔགས་ཀྱི་བཟླས་
པ་སྟེ༑ མན་སྙེ་སོགས་ལས་བཤད་དོ། །འདིར་ཡི་གེ་ལྷོད་ཅིང་ཞི་བའི་རྣམ་པ་མ་བྱས་བར་སྔགས་འཁོར་ལུགས་འདི་ལྟར་བྱས་པ་ལ་ལས་བཞིའི་བཟླས་པ་ཡོད་དེ། ཞི་བ་ལ་དཀར་པོ། རྒྱས་བ་ལ་སེར་བོ། དབང་ལ་དམར་

[023A]༄༅། །པོ༑ དྲག་པོ་ལ་ནག་པོ་བྱས་ནས་དམིགས་པ་བཞི་ཡོད་བའི་ཕྱིར། མཚོ་སྐྱེས་ཀྱི་ཀྱཻ་རྡོར་སྒྲུབ་ཐབས་ལས། རིམ་པ་འདིས་རྒྱུན་མི་འཆད་བར་སྔགས་འཁོར་བར་བྱ་ཞིང། ལས་ཀྱི་དབྱེ་བས་
ཁ་དོག་གི་དབྱེ་བ་བྱས་ཏེ་ཞེས་གསུངས་བའི་ཕྱིར། གསུམ་པ་ཁྲོས་པའི་བཟླས་པ་ནི། རང་གི་ཐུགས་ཀ་ནས་རྩ་སྔགས་ཀྱི་ཕྲེང་བར་བྱུང། དང་པོ་ལྷ་མོའི་ཞལ་དུ་ཞུགས། ཡུམ་གྱི་པདྨ་ནས་ཐོན་ཏེ་རང་གི་རྡོ་རྗེའི་ལམ་ནས་ཞུགས་
རྩ་དབུམ་ནས་གྱན་དུ་བརྒྱུད་དེ་རང་གི་ཞལ་ནས་ཐོན། ཡུམ་གྱི་ཞལ་དུ་འཁོར་བར་བསམ་ལ། སྔགས་གདུག་ཅིང་རྩུབ་པའི་རྣམ་པ་ཅན་དུ་དམིགས་ནས་བཟླ་སྟེ་འདི་ཡང་དྲག་པོའི་ཕྲེང་སྔགས་ཀྱི་བཟླས་པའོ། །བཞི་པ་ཁྲོ་བོའི་
བཟླས་པ་ནི། སྙིང་པོ་ལ་སོགས་པ་དྲག་ཏུ་བརྗོད་པ་སྟེ་འདི་ནི་གསུམ་ཀའི་བཟླས་བའོ། །འདི་ལ་ལས་ཡང་བཞི་ཀ་ཡོད་དེ། རྒྱུད་ལས། ཁྲོ་བོའི་དམ་ཚིག་ཡེ་ཤེས་ཀྱིས། །རང་གི་རྡོ་རྗེས་དཀྱིལ་འཁོར་བསྒྲགས། །སྔགས་
ཀྱི་ཡི་གེའི་ཚིག་ཐོས་བ། །དེ་ནི་ཁྲོ་བོའི་བཟླས་བར་བཤད། །ཅེས་དང། རྡོ་རྗེ་འཆང་ཆེན་པོའི་ལམ་རིམ་ལས་ཀྱང། སྒྲོན་གསལ་ལས། ཁྲོ་བོ་ནི་གཤིན་རྗེ་གཤེད་ལ་སོགས་བའི་སྔགས་དང། དམ་ཚིག་ཡེ་ཤེས་ནི་
བསྐྲད་པ་སོགས་ཀྱི་ཆོ་ག་ཤེས་པ་དང། དཀྱིལ་འཁོར་ནི་རང་གི་ལུས་དང། རྡོ་རྗེ་ནི་ལྕེ་སྟེ་དེས་བསྒྲགས་པ་ནི་རང་ངམ་གཞན་གྱིས་ཐོས་པར་བཟླས་པ་ལ་བཤད་དོ། །ཞེས་གསུངས་པ་འདིས་འཁྲུལ་གཞི་བྱས་ནས། ཁ་

[023B]པའི་སྒྲ་དྲག་པོ་བྱས་ནས་འདོན་མཁན་ཡོད་དོ། །ལྔ་པ་གོང་བུའི་བཟླས་བ་ནི། ཐུགས་ཀའི་ས་བོན་གྱི་མཐར་སྔགས་རྣམས་མགོ་གྱེན་བསྟན་མར་མེའི་ཕྲེང་བ་བཞིན་
འབར་བར་བསམ་ནས། སེམས་ཀྱིས་བྲིས་པ་བཞིན་བཟླ་བ་ནི་གོང་བུའི་བཟླས་བཞེས་གྲུབ་ཆེན་ཛ་ལན་དྷ་རི་བས་བཤད་ལ། དེ་འདྲ་བའི་འདོན་ལུགས་ཤནྟི་བ་དང་དམ་ཚིག་རྡོ་རྗེའི་ཀྱཻ་རྡོར་སྒྲུབ་ཐབས་ལས་བཤད་ཅིང། དེ་ལ་
འགོག་པའི་བཟླས་པར་ཡང་ཤནྟི་པས་བཤད་དེ། སྙིམ་ཏོག་ལས། ཡེ་ཤེས་སེམས་དཔའི་ཐུགས་ཀར་རྗེས་སུ་མཐུན་པའི་གདན་ལ་སྙིང་པོའི་སྔགས་བལྟས་ཏེ་ས་བོན་དེ་ཉིད་ལ་ཟླུམ་པོར་ཡོངས་སུ་བསྐོར་བ་མགོ་གྱེན་དུ་བལྟ་བའི་
སྔགས་ཀྱི་ཡི་གེའི་ཕྲེང་བ་མར་མེའི་ཕྲེང་བ་ལྟ་བུར་འབར་བས་གཡས་ནས་བསྐོར་པར་ཡིད་ཀྱིས་བྲིས་ལ། དེ་ཉིད་ལ་ཡིད་མཉམ་པར་བཞག་སྟེ་དེ་ཉིད་བཟློས་ཤིང་ཇི་སྲིད་འདོད་ཀྱི་བར་དུ་བཟླ་བར་བྱ་སྟེ། དེ་ནི་འགོག་བའི་བཟླས་
པའོ༑ ༑ཞེས་གསུངས་ཤིང། དེ་ལ་ལཱ་ལི་ཏས། ཡི་གེ་འབར་བ་བསྒོམས་པ་ཡིས། །དངོས་གྲུབ་དག་ནི་མྱུར་བ་ཡིན། །ཞེས་གསུངས། ཡང་ཞལ་དུ་ཡོད་དང་ལྷ་ཐམས་ཅད་ཀྱིས་འདོན་བར་དམིགས་ནས། འདོན་བ་ཡང་
དམ་ཚིག་གི་བཟླས་བར་ཛ་ལན་དྷ་རི་པས་བཤད། བཟླས་པའི་ཚེ་དམ་ཚིག་གི་བཟླས་པས་གཉིས་དང། གོང་བུའི་བཟླས་པ་གསུམ་སྒྲིལ་ནས། དུས་གཅིག་ལ་དམིགས་ནས་བཟླས་བ་བྱ་སྟེ། ཞལ་དུ་ཡོད་དང་ལྷ་ཐམས་ཅད་
[024A]༄༅། །ཀྱིས་འདོན་བར་བསམ་ན་དེའི་གྲངས་ཀྱི་འགྱུར་ཡོད་པར་གསུངས་ཏེ། འཁྲུལ་སྤོང་ལས། ལྷ་ཐམས་ཅད་དང་ལྷ་མོའི་ཞལ་ཐམས་ཅད་ནས་སྔགས་འདོན་པར་མོས་པར་བྱའོ། །འདི་ཉིད་ནི་ལྷ་
མོ་ཐམས་ཅད་ཀྱི་བཟླས་བ་ལས་ལྷ་རང་ཉིད་ཀྱི་བཟླས་པ་བརྒྱ་འགྱུར་ཇུ་བྱས་པར་འགྱུར་རོ། །ཞེས་གསུངས་པའི་ཕྱིར། བཟླས་པའི་གྲངས་སུ་གཞུགས་པ་ནི། ཐུན་གྱི་ངོ་བོ་ལ་ཧ་ཅང་མྱུར་བུལ་ལ་སོགས་པའི་སྐྱོན་དང་བྲལ་
ཞིང༑ སེམས་རྩེ་གཅིག་པས་མ་ཡེངས་པར་བཟླས་བ་རྣམས་ཡིན་གྱི་ཐུན་བཏང་བའི་སྐབས་སུ་གང་བྱུང་བཟླས་པ་རྣམས་གྲངས་ལ་མི་ཕན་ཀྱང་བཟླས་བར་ནི་བཤད་དེ། སློབ་དབོན་མི་བསྐྱོད་རྡོ་རྗེའི་དགྲ་ནག་གི་སྒྲུབ་ཐབས་
ལས༑ ལངས་ནས་ཀྱང་གསང་སྔགས་སྐུ་ལ་དམིགས་ཤིང་གྲངས་ལ་ཕན་མི་འདོགས་ཀྱང་བཟླས་པར་བྱའོ། །ཞེས་དང། བདེ་མཆོག་རྩ་རྒྱུད་ལས། ཉལ་དང་མཉལ་འདུག་པ་འམ། །ཟས་དང་སྦྱོར་སོགས་རྣམས་ལ་ཡང། །
སྔགས་པས་རྟག་ཏུ་བཟློས་བྱེད་ན། །དེ་ལ་གགས་ནི་ཡོད་མ་ཡིན་།ཞེས་གསུངས་བའི་ཕྱིར། ཧ་ཅང་མྱུར་བ། ཧ་ཅང་བུལ་བ་སོགས་བཟླས་བའི་སྐྱོན་དེ་དག་སྤངས་དགོས་ཏེ། དགྲ་ནག་གི་རིམ་པ་བཅུ་གཉིས་བ་ལས་
བཟླས་བ་ཡིན་མཚན་ཉིད་མཆོག་བཟླས་པ་གང་ཞིག་རབ་བཟླས་ན་།དངོས་གྲུབ་ཡངས་པ་ཐོབ་པ་ནི། །མྱུར་བར་མ་ཡིན་ངལ་བར་མིན་།རིང་དུ་མ་ཡིན་ཐུད་དུ་མིན། །ཞེས་དང། དེའི་འགྲེལ་བར་དཔལ་འཛིན་གྱིས་

[024B]ནང་གི་མ་ནིང་གི་བཟླས་བའི་ངོ་བོའོ། །ཡངས་པ་ཞེས་བྱ་བ་ནི་ཕྱག་རྒྱ་ཆེན་པོའི་མཚན་ཉིད་ཅན་ནོ། །མྱུར་བར་མ་ཡིན་ཞེས་བྱ་བ་ནི་སྐྱེན་པར་མ་ཡིན་པའོ། །དལ་བར་མ་
ཡིན་བ་ནི་ཡི་གེ་རེ་རེ་ནས་དལ་བུས་བརྗོད་པའོ། །རིང་དུ་མ་ཡིན་ཞེས་བྱ་བ་ནི་ཐུང་བ་རྣམས་སོ། །ཐུང་བར་མ་ཡིན་ཞེས་བྱ་བ་ནི་རིང་བ་རྣམས་ཞེས་བྱ་བའི་ལྷག་མའོ། །ཞེས་དང། དགྲ་ནག་གི་འགྲེལ་པ་ནག་པོ་པས་མཛད་པ་ལས། བཟླས་
པ་ནི་ངག་གི་རྗེས་སུ་འགྲོ་བའོ། །མཚན་ཉིད་ནི་འབྱུང་འཇུག་རྗེས་སུ་དྲན་པའོ། །མཆོག་ནི་དེ་བཞིན་གཤེགས་པའི་སྙིང་པོའོ། །བཟླས་བ་གང་ཞིག་ནི་སྐུ་དང་གསུང་དང་ཐུགས་ཀྱི་སྔགས་སོ། །བཟླས་པ་ནི་སྐྱེས་པ་དང་བུད་མེད་
དང་མ་ནིང་གིས་སོ། །སྐྱེས་པ་ནི་ངག་གི་གཙོ་བོར་རོ། །མ་ནིང་གིས་ནི་ནང་དུ་བཞག་སྟེ། ལུས་ངག་ཡིད་གསུམ་གྱི་འབྲེལ་བརྗེས་སུ་དྲན་པས་ན་རབ་བཟླས་ཞེས་བྱའོ། །དེའི་ཁྱད་པར་ཅི་ཞེ་ན་དངོས་གྲུབ་ཡངས་པ་སྟེ་ཕྱག་
རྒྱ་ཆེན་པོ་ཐོབ་པའོ། །དེ་དག་བཟླས་པའི་ཐབས་ཀྱི་དངོས་གྲུབ་ཅི་ལྟ་བུ་ཞེ་ན་མྱུར་བར་མ་ཡིན་ཏེ། སྟུག་པོ་མི་རྫོགས་ཤིང་རིང་པོ་ཐུང་ངུར་འགྱུར་བའི་ཕྱིར་རོ། །དལ་པར་མ་ཡིན་ཏེ་སྟུག་པོ་ལྷག་པར་འཕེལ་བར་འགྱུར་
ཞིང༑ ཐུང་ངུ་རིང་པོར་འགྱུར་བའི་ཕྱིར་རོ། །རིང་དུ་མ་ཡིན་ཏེ་ལྷག་པར་འཇུག་པའི་ཕྱིར་རོ། །ཐུང་ངུ་མ་ཡིན་ཏེ་ཁོང་ནས་འབྱུང་བ་མེད་པར་འགྱུར་བའི་ཕྱིར་རོ། །ཞེས་དང། དེ་བཞིན་དུ་གཞོན་ནུ་ཟླ་བས་ཀྱང་བཤད་ལ་

[025A]༄༅། །དཔལ་འབྲས་རྡོ་རྗེས་ཀྱང་གསལ་བར་ཞེས་བྱ་བ་ནི་གུག་བསྐྱེད་དང་ཚད་དང་ཡོངས་སུ་མ་བྲལ་བ་སྟེ། རིང་བར་མ་ཡིན་དལ་བར་མ་ཡིན་པར་དབུགས་རྡུབས་པ་དང་འབྱིན་པས་ཀྱང་གནོད་པར་མ་གྱུར་པ་དང་
དབང་པོ་དང་རྩོལ་བས་བསྐྱེད་པའི་སྒྲ་ཆེ་བའི་གསལ་བར་མ་ཡིན་ཏེ། ཞེས་གསུངས་ལ། དེ་བཞིན་དུ་ཤནྟི་བ་དང་ཀམ་ལ་རཀྵི་ཏས་ཀྱང་བཤད་དོ། །སྔགས་ཀྱི་བསྙེན་གྲངས་སྙིང་པོའི་གྲངས་ལ་འཛིན་དགོས་ཏེ། སྙིང་བོ་ཏེ་
སྙིང་རྩ་སྔགས་སོགས་ཀྱི་རྣམ་བཞག་ནི་གོ་སླ་ཞིང་འདོད་ལུགས་སྣ་ཚོགས་ཡོད་ཀྱང། མར་མེ་མཛད་ཀྱི་དཀྱིལ་ཆོག་ཕྱེད་བཅས་བཞི་བརྒྱ་པ་ལས། འབྱིན་པ་དེ་ཉིད་གསུམ་དང་སྦེལ། ཞེས་དང། དེའི་དོན་རྡོ་རྗེ་འཆང་གི་ལམ་རིམ་
ལས༑ བཛྲ་དཧྲྀ་ཀ་པ་སོགས་པའི་འབྱིན་སྔགས་འབྲུ་གསུམ་དང་སྦེལ་བ་བསྙེན་ཀའི་དུས་ཀྱི་བཟླས་བྱའི་སྔགས་སུ་གསུངས་པ་དང། ཞེས་གསུངས་པའི་ཕྱིར། བཟླས་པའི་ཕྲེང་བ་སྔགས་རིམ་ལྟར་སྒྲུབ་ལ་དེ་ཡང་རིགས་
སོ་སོ་ལ་ཕྲེང་བ་སོ་སོ་འམ། ཡང་ན་རིགས་ཐམས་ཅད་ལ་བོ་དེ་ཙ་བྱས་ལ། རབ་གནས་བསྡུས་པ་གསུང་རྡོ་རྗེར་བསྐྱེད། ཡེ་ཤེས་པ་བསྟིམ། སྔགས་བཟླས་ཞུ་བ་ལས་འཕྲེང་བར་བལྟས་ལ། བསྙེན་དུས་དེས་ཆོག། ལས་
བསྒྲུབ་པ་ལ་ཕྲེང་བ་སོ་སོར་དགོས་ཤིང། དེ་ཡང་སྔགས་ཀྱི་བསྒྲུབ་པ་སྟེ་ནས་པ་བསྐྱེད་པའི་སྐབས་ཀྱི་ཕྲེང་བ་ལ་གྲངས་ལྔ་བཅུ། དབང་ལ་དེའི་ཕྱེད་ཉེར་ལྔ། ཞི་བ་ལ་བརྒྱ་རྩ་གཅིག། རྒྱས་པ་ལ་བརྒྱ་དང་བརྒྱད། མངོན་སྤྱོད་ལ་

[025B] རིགས་སོ་སོའི་ཕྲེང་བའི་རྒྱུ་ཡང་སོ་སོར་དགོས་ལ། ད་ལྟ་རང་གཞན་མང་པོས་ལས་བཞིའི་ཕྲེང་བ་སོ་སོར་བྱེད་ཁུལ་ཡིན་པ་ལ། གྲངས་ཀུན་ལ་བརྒྱ་དང་བརྒྱད་བྱེད་པ་ནི་ཡན་ལག་བཅུ་གཉིས་ཀྱི་ཐོག་མའི་རྟགས་ཕྱིར་
ཤར་བའོ། །བསྙེན་པ་བྱེད་དུས་ཀྱི་ལྷའི་ཁ་དོག་གི་ཁྱད་པར་ལ་རྒྱུད་དང་རྒྱ་གཞུང་ལས་ཁ་དོག་བསྒྱུར་དགོས་པར་མ་བཤད་ལ་བོད་ཀྱི་བླ་མ་དག་ལྷ་དབང་དུ་སྡུད་པས་སྔགས་ཁ་དོག་དམར་པོ་བྱ་གསུངས་པ་ལྟ་བུ་ཡང་རུང་སྟེ། རྡོ་རྗེ་
འཆང་ཆེན་པོའི་ལམ་རིམ་ལས། སྔོན་དུ་བསྙེན་པའི་སྐབས་སུ་ལྷ་རྣམས་ཁ་དོག་བསྒྱུད་མི་དགོས་པ་བཞིན་དུ་སྔགས་ཀྱི་ཁ་དོག་ཀྱང་ལྷ་དང་མཐུན་པ་སྣ་ཚོགས་བྱ་བ་འམ། ཡང་ན་བོད་ཀྱི་བླ་མ་དག་ལྷ་དབང་དུ་སྡུད་པས་ཁ་དོག་དམར་པོ་
བྱ་གསུངས་བ་ལྟ་བུར་བྱའོ། །ཞེས་གསུངས་པའི་ཕྱིར། ཐུན་གཅིག་ལ་གཙོ་འཁོར་གྱི་སྔགས་འདོན་ལུགས་ལ། ཕལ་ཆེ་བའི་ཕྱག་ལེན་ལ་གཙོ་བོའི་སྙིང་པོ་ལ་ཅི་ཐོན་ཐོན་བཏོན་ནས། དེ་ནས་འཁོར་གྱི་སྔགས་གཅིག་གམ་གཉིས་སོགས་
འདོན། དེ་ནས་མཆོད་བསྟོད། ཡིག་བརྒྱས་བརྟན་པར་བྱས། སྨོན་ལམ་བཏབ་སྟེ་ཐུན་དེ་ལས་ལྡང་བར་སྣང་ལ། བསྙེན་པ་གྲངས་བསྐྱེལ་བའི་གོ་རིམ་ཡང། ཐོག་མར་གཙོ་བོའི་བསྙེན་གྲངས་ཟིན་པར་བྱས་དེའི་རྗེས་སུ་འཁོར་
བསྐྱེད་རིམ་བཞིན་སོ་སོའི་བསྙེན་གྲངས་ཟིན་པར་བྱས། དེ་ནས་བགེགས་མཐར་བྱེད་ཀྱི་ཕྲེང་སྔགས་གྲངས་ཟིན་པར་བྱས། དེ་ནས་ཡེ་ཤེས་འབེབས་པའི་སྔགས་ཀྱི་གྲངས་ཟིན་པར་བྱེད་ལ། རྒྱུད་རྒྱ་གཞུང་ལས་གསལ་ཁ་ཆེར་

[026A]༄༅། །མི་སྣང་ཡང་རུང་སྟེ། ལྷ་གཙོ་བོའི་སྔགས་སོང་ན་དེ་གཙོ་པོ་ཡིན་གྱི། འཁོར་གྱི་སྔགས་གཙོ་བོ་མ་ཡིན་པའི་ཕྱིར་སར་ཧའི་ཐོད་པའི་དཀྱིལ་ཆོག་ལས། འཁོར་རྣམས་གཙོ་བོའི་ཡན་ལག་ཕྱིར་
ཐ་དད་པར་ནི་བཟླས་མི་བྱ། །གལ་ཏེ་མཚན་མ་མཐོང་གྱུར་ན་།བཟླས་པའི་འཕྲོ་ཡང་བཤོལ་བས་འགྲུབ། །ཅེས་དང། ཨབྷྱ་ཀ་རས་ཀྱང། རྫོགས་པའི་རིམ་པའི་རྣལ་འབྱོར་ལ་ནི་འཁོར་ལོའི་གཙོ་བོའི་སྙིང་པོའི་སྔགས་
ཉིད་ཀྱིས་ལྷ་གཞན་རྣམས་ཀྱི་བསྒྲུབ་བྱ་འགྲུབ་པར་འགྱུར་བས་དེ་རྣམས་ནི་མ་བྲིས། ཞེས་གསུངས་པ་ལྟར། བླ་མེད་ཀྱི་སྐབས་སུ་གཙོ་བོའི་སྔགས་ཀྱིས་དཀྱིལ་འཁོར་གྱི་སྔགས་ཀྱི་གོ་ཆོད་པའི་སྐབས་འགའ་ཞིག་ཡོད་པའི་
ཕྱིར༑ དེ་ཉིད་བསྡུས་པའི་དཀྱིལ་ཆོག་རྡོ་རྗེ་འབྱུང་བ་ལས་ཐུན་རེ་རེ་ལ་གཙོ་བོའི་སྔགས་གང་བཏོན་པའི་བཅུ་ཆ་རེ་འཁོར་རྣམས་ཀྱི་སྔགས་འདོན་པར་བཤད་དེ། དཔེར་ན་གཙོ་བོའི་སྔགས་སྟོང་བཏོན་ན། འཁོར་རྣམས་ཀྱི་
སྔགས་བརྒྱ་རྩ་རེ་བཏོན་པས་གཙོ་བོའི་སྔགས་བུམ་སོང་བ་ན་འཁོར་རྣམས་ཀྱི་སྔགས་ཁྲི་ཕྲག་རེ་འགྲུབ་པ་རྣམས་ཐུན་གཅི་ལ་འོང་བས་དེ་ལྟར་བྱས་ན་ལེགས་སོ། །དེ་ཡང་ཐུན་དང་པོ་ལ་ཏིང་ངེ་འཛིན་གསུམ་ག་བྱ་ལ་
རྣམ་སྣང་གི་སྔགས་འདོན་པའི་ཚེ་ལུས་དཀྱིལ་གྱི་རྣམ་སྣང་གི་ཐུགས་ཀ་དང། མདུན་གྱི་རྣམ་སྣང་གི་ཐུགས་ཀ་གཉིས་ཀ་ལ་དམིགས་ནས་བཟླ་ལ། དེས་གཞན་ལའང་རིགས་པ་བསྒྲེ། ཐུན་ཕྱི་མ་གསུམ་ལ་ཆོག་བསྡུས་

[026B] དེའི་ཚེ་འཁོར་གྱི་སྔགས་ལུས་དཀྱིལ་གྱི་ལྷའི་ཐུགས་ཀར་དམིགས་ནས་འདོན། བགེགས་མཐར་བྱེད་ཀྱི་སྔགས་འདོན་པའི་ཚེ། རང་གི་ཐུགས་ཀའི་སྙིང་པོ་ཉེ་སྙིང་གི་ཕྱི་རོལ་ཏུ་ཕྲེང་སྔགས་ཀྱིས་བསྐོར་
བར་དམིགས་ལ་གོང་བུའི་བཟླས་པའམ། ཁྲོས་པའི་བཟླས་པའི་དམིགས་པ་བྱས་ལ་བཟླ། ཡེ་ཤེས་འབེབས་པའི་ཚེ་ལྷ་ཁ་དོག་དམར་པོ་བསྒོམས་ལ་རྡོ་རྗེ་གསུམ་གྱི་ལྷ་ཚོགས་སྤྱན་དྲངས་ཏེ་བསྟིམ་པའི་དམིགས་པ་བྱས་ལ་བཟླ། འདི་
ཙམ་ལས་མི་གསལ་ཡང་ཞིབ་ཆ་ཅུང་ཟད་བྱ། དེ་ལྟར་ཉི་མ་རེ་རེར་དུས་བཞི་བཞིར་བྲས་ནས་བསྒོམས་པས། གྲུབ་པའི་རྟགས་འབྱུང་བར་འགྱུར་ཏེ། ཏིང་ངེ་འཛིན་འགྲུབ་པའི་མཚན་མ་འམ། བཟླས་པའི་ནུས་པས་ལྷ་མཉེས་
བར་འགྱུར་བའི་རྟགས་གཉིས་འབྱུང་སྟེ། སྙིམ་པའི་མེ་ཏོག་ལས། དེ་ལྟར་སྒོམ་པར་བྱེད་པ་ཉིད་ཀྱི་དུས་སུ་བསྒོམས་པའི་བཟླས་པ་འགྲུབ་པར་འགྱུར་ཏེ། གྲུབ་བདེ་ཡང་དེ་ལ་དམིགས་པ་མ་ལུས་པ་ཤིན་ཏུ་གསལ་བར་སྣང་བ་རྒྱུན་མི་
འཆད་པའི་ཕྱིར་རམ། ལྷུན་གྱིས་གྲུབ་པ་ལས་བྱུང་བའི་དགའ་བའི་ཤུགས་རྒྱུན་མི་འཆད་པའི་ཕྱིར་རམ། ཉེ་བར་གྲུབ་པའི་སྒྲ་གསལ་བར་ཐོས་པ་ལ་སོགས་པའི་ལྟས་ལེའུ་བཅོ་ལྔ་བ་ལས་གསུངས་པའི་རྨི་ལམ་གྱི་ཁྱད་པར་
རྣམས་ཀྱིས་ཡང་དག་པར་ཤེས་པར་བྱའོ། །ཞེས་གསུངས་ལ། འདིའི་དོན་ནི་བསྒོམས་པས་འགྲུབ་པའི་རྟགས་ལ་དམིགས་པ་མ་ལུས་པ་ཤིན་ཏུ་གསལ་བར་རྒྱུན་མི་འཆད་པར་གོང་ནས་གོང་དུ་འཕེལ་བ་འམ། ལྷུན་གྱིས་གྲུབ་པ་

[027A]༄༅། །ལས་བྱུང་པའི་དགའ་བདེ་ཁྱད་པར་ཅན་དེ་གཉིས་འབྱུང་ལ། དེ་ནི་གྲུབ་པ་དེ་ཡང། ཞེས་པ་ནས། དགའ་བའི་ཤུག་མ་རྒྱུན་མི་འཆད་པར་ཞེས་པས་བསྟན་ལ། མུ་ཏིག་ཕྲེང་བ་ལས་ཀྱང་དེ་ལྟར་
བཤད་དོ། །བཟླས་པ་འགྲུབ་པའི་རྟགས་ལ་ལྷའི་གསུང་གི་སྒྲ་གསལ་བར་ཐོས་པ་དང། སོགས་ཁོང་ནས་ལྷའི་སྐུའི་སྣང་བ་སོགས་འཛིན་ལ་རྨི་ལྟས་ཀྱང་རྒྱན་ཐམས་ཅད་ཀྱིས་བརྒྱན་པའི་ལྷའི་བུ་དང་བུ་མོ་དང། མིའི་ཁྱེའུ་
དང་བུ་མོ་ཡིད་དུ་འོང་བ་མངོན་དུ་ཕྱོགས་པ་འམ། པང་བར་གནས་པ་འམ། ཉེ་འཁོར་ན་གནས་པ་མཐོང་ན་དེས་ཀྱང་དངོས་གྲུབ་ཐོབ་པར་འགྱུར་ཏེ། རྩ་རྒྱུད་ལེའུ་བཅོ་ལྔ་པ་ལས། རྒྱན་རྣམས་ཐམས་ཅད་ཡོངས་རྫོགས་པའི། །
ལྷ་ཡི་བུ་མོ་ཡིད་འོང་དང། །ཁྱེའུ་བུ་མོ་དག་མཐོང་ན། །དེ་ནི་དངོས་གྲུབ་ཐོབ་པར་འགྱུར། །ཞེས་དང། དེའི་འགྲེལ་པ་སྒྲོན་གསལ་ལས་ཀྱང། རྒྱན་ཐམས་ཅད་ཡོངས་སུ་རྫོགས་པའི་ལྷའི་བུ་བུ་མོ་ཡིད་དུ་འོང་བ་སྟེ། བརླ་དབང་
ལ་སོགས་པའི་ལྷའི་བུ་མོ་རྣམས་མཐོང་བ་དང། ཡང་ན་མིའི་བུ་མོ་འམ། མཚན་ཐམས་ཅད་དང་ལྡན་པའི་ཁྱེའུ་དང་བུ་མོ་གང་གིས་མཐོང་བ་དེ་ནི་འཇིག་རྟེན་པའི་དངོས་གྲུབ་རྣམས་ཐོབ་ཅིང་རེག་པར་འགྱུར་རོ། །ཞེས་དང་
སྙིམ་པའི་མེ་ཏོག་ལས་ཀྱང། ལྷ་རྣམས་ཀྱི་བུ་མོ་དང་ཁྱེའུ་དང་དུ་མོ་དག་གང་ཡིད་དུ་འོང་བ་དེ་རྣམས་ཀྱང་མངོན་དུ་ཕྱོགས་པར་གྱུར་པ་འམ། པང་པར་གནས་པ་འམ། གང་ན་གནས་པ་མཐོང་ནའོ། །ཞེས་དང། གཞན་ཡང་དཀའ་

[027B] རྒྱལ་པོས་རྩེད་མོ་བྱ་བའི་སྐྱེད་མོས་ཚལ་ལ་སོགས་པའི་ནགས་ཚལ་དང་ཁང་བཟང་དང་གཙུག་ལག་ཁང་སོགས་ཡིད་དུ་འོང་བ་དང། རི་བོ་ཉམས་དགའ་བ་ལ་སོགས་པར་འགྲོ་
བ་དང། དེ་ན་ལྷའི་བུ་བུ་མོ་འམ། མིའི་བུ་བུ་མོ་ཡིད་དུ་འོང་བ་སྣ་ཚོགས་མཐོང་ན་དངོས་གྲུབ་ཀྱི་རྟགས་ཡིན་ཞིང། དེ་བཞིན་དུ་སངས་རྒྱས་དང་བྱང་ཆུབ་སེམས་དཔས་རང་ལ་དབང་བསྐུར་བ་དང། རིགས་འཛིན་གྱི་རྒྱལ་པ་ཆེན་
པོས་མཆོད་པར་བྱེད་པ་མཐོང་ན་དངོས་གྲུབ་འགྲུབ་པ་ཡིན་ཏེ། རྩ་རྒྱུད་ལེའུ་བཅོ་ལྔ་བ་ལས། ཀུན་དགའ་ར་བ་སྐྱེད་མོས་ཚལ། །ལྷ་ཡི་བུ་མོ་སོགས་པས་བརྒྱན། །སངས་རྒྱས་ཀུན་གྱིས་བྱིན་བརླབ་པ་།བསམ་གཏན་དམ་
ཚིག་ཅན་གྱིས་མཐོང། །སངས་རྒྱས་བྱང་ཆུབ་སེམས་དཔའ་ཡིས། །དེ་ནི་མངོན་པར་དབང་བསྐུར་མཐོང། །རིགས་འཛིན་རྒྱལ་པོ་ཆེན་པོ་ཡིས། །མཆོད་པ་བྱས་པར་ངེས་མཐོང་ངོ། །ཞེས་དང། དེའི་འགྲེལ་པ་སྒྲོན་
གསལ་ལས། ཀུན་དགའ་ར་བ་ནི་དཀའ་ཐུབ་ཀྱི་གནས་སོ། །སྐྱེད་མོས་ཚལ་ནི་རྒྱལ་འོ་འི་རྩིད་མོ་བྱེད་པའི་ཚལ་ཏེ། དེ་དག་ལ་སོགས་པ་ཡིད་ཉམས་དགའ་བའི་ས་ཕྱོགས་རྣམ་པ་སྣ་ཚོགས་པ་ལ་ལྷ་དང་མི་ལ་སོགས་པའི་བུ་མོས་
བརྒྱན་པར་བསམ་གཏན་གྱི་དམ་ཚིག་ཅན་ཏེ། ཡོངས་སུ་རྫོགས་པའི་རྣལ་འབྱོར་ལ་གནས་པ་གང་གིས་མཐོང་བ་དེ་ནི་སངས་རྒྱས་ཀུན་གྱིས་བྱིན་གྱིས་བརླབ་བ་སྟེ། དེ་བཞིན་གཤེགས་པ་ཐམས་ཅད་ཀྱི་ཡིད་དུ་འོང་བའི་དངོས་གྲུབ་ཐོབ་པར་
[028A]༄༅། །འགྱུར་ཏེ། དེ་ཉིད་ལས། འཇིག་རྟེན་པའི་བདེ་བ་ཡིད་ལ་འདོད་པ་ཡང་ཐོབ་པར་འགྱུར་བ་ནི་རྨི་ལམ་གྱི་རྣམ་པར་སྨིན་པའོ། །བདག་ཉིད་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་དབང་
བསྐུར་པར་གྱུར་པ་གང་གིས་རྨི་ལམ་དུ་མཐོང་བ་དེ་ནི་རིགས་འཛིན་རྒྱལ་པོ་ཆེན་པོ་ཡིས་ཏེ་རིག་པ་འཛིན་པའི་གཙོ་བོ་རྣམས་ཀྱིས་བདག་ཉིད་ལ་མཆོད་པ་བྱས་པ་མཐོང་ན་རྨི་ལམ་གྱི་འབྲས་བུ་ཐོབ་པར་འགྱུར་རོ། །ཞེས་དང་
གཞན་ཡང་རྩ་རྒྱུད་ལས། རྡོ་རྗེ་ལས་བྱུང་སྣ་ཚོགས་པའི་།རྨི་ལས་དྲི་མ་མེད་མཐོང་ན། །སྐུ་གསུང་ཐུགས་ཀྱི་རྡོ་རྗེ་ལས་།སྐྱེས་པ་བླ་མེད་འགྲུབ་པར་འགྱུར། །ཞེས་དང། དེའི་འགྲེལ་པ་ལས། སྣ་ཚོགས་པའི་ནི་དེ་ལྟར་
གསུངས་པ་རྣམས་དང། མ་གསུངས་པའི་རྨི་ལམ་དྲི་མ་མེད་པ་སྟེ་ཞེས་དང། དེའི་འགྲེལ་བ་ཤནྟི་བའི་སྙིམ་ཏོག་ལས། སྣ་ཚོགས་པའི་ཞེས་བྱ་བ་ནི། བདག་ཉིད་བྱང་ཆུབ་སེམས་དཔར་འགྱུར་བའམ་བྱང་ཆུབ་སེམས་
དཔའི་མཛད་པ་ཆེན་པོ་ལ་འཇུག་པར་འགྱུར་བའམ། གཞན་ཡང་སངས་རྒྱས་དང་བྱང་ཆུབ་སེམས་དཔའ་མངོན་སུམ་དུ་འགྱུར་བའམ། བུ་མོ་དང་ཁྱེའུ་ཡིད་དུ་འོང་བའམ། དེ་ལྟ་བུའི་རིགས་གཞན་འགའ་ཞིག་མཐོང་ན་
ཞེས་བྱ་བའི་དོན་ཏེ། །ཞེས་གསུངས་བ་འདི། སྒྲོན་གསལ་ལས་གསུངས་པ་དང་མ་གསུངས་པའི་རྟགས་ཡིད་དུ་འོང་བ་སྣ་ཚོགས་འོང་ལུགས་ལེགས་གྲུབ་ལས་གསུངས་པ་རྣམས་ཡིན་ཏེ། དངོས་གྲུབ་རབ་ནི། ལེགས་གྲུབ་

[028B] གལ་ཏེ་གཉིད་ལོག་རྨི་ལམ་ན། །བསྟན་ལ་གཏོགས་པའི་ལྷ་མཐོང་ངམ། །སོ་སོར་རིགས་པའི་གཟུགས་དག་གམ། །ཡང་ན་རིགས་སྔགས་བདག་པོའང་རུང། །དཀོན་མཆོག་གསུམ་ལས་གཅིག་ཙམ་མམ། །དེ་དག་ལ་ནི་
མཆོད་པ་སོགས། །རྒྱལ་སྲས་རྫུ་འཕྲུལ་ཆེན་པོ་འམ། །འཁོར་ནི་རྣམ་པ་བཞི་རྣམས་དང། །བདག་ཉིད་ཆོག་སྤྱོད་པ་འམ། །ཡང་ན་གོས་ཀྱིས་འཕུར་བ་དག་མཐོང་ན་དངོས་གྲུབ་སྟེར་འགྱུར་བ་།བསྒྲུབ་བ་བོས་ནི་ཤེས་པར་
བྱ༑ ༑ཞེས་དང། དངོས་གྲུབ་འབྲིང་གི་ལྟས་ནི། དེ་ཉིད་ལས། རི་དང་གླང་པོ་འབབ་ཆུ་དང། །རྒྱ་མཚོ་དང་ནི་འབྲས་བུའི་ཤིང། །དང་མོ་ལ་སོགས་བྱ་རྣམས་དང། །སེང་གེ་ལ་སོགས་རི་དྭགས་སོགས། །ཁྱུ་མཆོག་བཀྲ་ཤིས་
རྟ་ལ་སོགས། །བུ་མོ་བཟང་མོ་བརྒྱན་པ་དང། །བུམ་པ་ལ་སོགས་བཀྲ་ཤིས་པ། །རྣམ་པ་སྣ་ཚོགས་གཡས་ཕྱོགས་ནའོ། །ནོར་དང་གོས་རྣམས་རྙེད་པ་དང། །དེ་ལ་སོགས་པ་རྣམ་དག་པའི། །རྨི་ལམ་བཟང་པོ་མཐོང་ན་ནི། །བློ་
ཆེན་འགྲུབ་པར་ཤེས་པར་བྱ། །ཞེས་དང། དངོས་གྲུབ་ཐ་མ་ནི་དེ་ཉིད་ལས། ཞོ་དང་འབྲས་ཡོས་འོ་མ་མར། །མེ་ཏོག་འབྲས་བུ་རྩ་བ་དང། །ཡང་ན་གྲུབ་པའི་རྫས་ཀྱང་རུང། །རྨི་ལམ་དག་ན་རྙེད་པའམ། །དེ་འདྲའི་རྣམ་
པ་མཐོར་གྱུར་ན། །རིགས་སྔགས་འགྲུབ་པར་གསུངས་པས་ན། །དེ་ནས་བློ་དང་ལྡན་པ་ཡིས། །བསྙེན་པའམ་བསྒྲུབ་པའི་ལས་རྣམས་བརྩམས། །ཞེས་གསུངས། དངོས་གྲུབ་མྱུར་དུ་འགྲུབ་པའི་མཚན་མའང། དེ་ཉིད་ལས་

[029A]༄༅། །གལ་ཏེ་སྔགས་ཀྱི་ནོར་བུ་དམ། །བསྒྲུབ་པའི་རྫས་རྣམས་མཐོང་ན་ནི། །དེ་ནས་བསྙེན་པའམ་བསྒྲུབ་པ་ཡིས། །ལས་རྣམས་མྱུར་དུ་བརྩམས་པར་བྱ། །གོས་དང་ཁྲུས་དང་རྒྱན་དག་གིས། །དེ་ཚེ་བསྙེན་
པའམ་བསྒྲུབ་པ་ཡིས། །ལས་རྣམས་རབ་ཏུ་བརྩམ་པར་བྱ། །ཞེས་གསུངས། ནང་གི་རྟགས་ཡང་རྒྱུད་སྡེ་སྤྱི་རྣམ་ལས། ལྷའི་རྣལ་འབྱོར་གྱི་སྐབས་སུ་བཀྲེས་བ་ཆུང་བ་དང། ནད་ལས་ཐར་པ་དང་ཤེས་པ་ཁྱད་པར་ཅན་འབྱུང་བ་
དང། ལྷག་པར་གཟིམ་དང་ས་ཆེ་ཞིང་བརྟན་པ་དང། རྨི་ལམ་བཟང་ཞིང་བདེན་པར་རྨི་བ་དང། བཟླས་བརྗོད་ལ་དགའ་རུ་སོང་བ་དང། ངལ་བ་ཆུང་ཞིང་དྲི་ཞིམ་པོ་བྲོ་བ་དང། ཡོན་ཏན་ལྷུར་ལེན་པ་དང། ལྷ་ལ་གུས་པ་ཆེ་རུ་སོང་ན་
བཟླས་བསྒོམ་གནང་དུ་སོང་བའི་རྟགས་ཡིན་ཏེ། ཞེས་དང། ལེགས་གྲུབ་ལས། གལ་ཏེ་བཟློས་ཚེ་གློ་བུར་དུ། །སྐུ་གཟུགས་རི་མོ་མཆོད་རྟེན་ལས། །སྣ་ཚོགས་པ་ཡི་འོང་བྱུང་ན། །དེ་ཚེ་དངོས་གྲུབ་མྱུར་དུ་ངེས། །བཀྲེས་པ་
ཆུང་ཞིང་ནད་ལས་ཐར། །ཤེས་པ་ཁྱད་པར་ཅན་ཡང་འབྱུང་།ལྷག་པར་གཟི་མདངས་ཆེ་བརྟན་པ། །གསང་སྔགས་བཟླས་པའི་མཚན་ཉིད་ཡིན། །མཚན་མོ་རྨི་ལམ་དག་པ་དང། །བདེན་པ་རྣམས་ནི་མཐོང་བ་དང། །
བཟླས་བརྗོད་བྱེད་ལ་དགའ་བ་ནི། །གསང་སྔགས་བཟླས་པའི་མཚན་ཉིད་ཡིན། །ངལ་བ་ཆུང་ཞིང་དྲི་ཞིམ་དང། །གཏོང་ཕོད་ཡོན་ཏན་ལྷུར་ལེན་ཞིང། །ལྷ་ལ་ལྷག་པར་གུས་པ་ནི། །གསང་སྔགས་བཟླས་པའི་མཚན་

[029B] །ཞེས་གསུངས་སོ། །དེས་ན་ལེགས་གྲུབ་ཀྱི་རྟགས་འདི་དག་ནི་རྒྱུད་སྡེ་བཞི་ཀའི་ལྷ་བསྒྲུབ་པ་རྣམས་ཀྱི་ཐུན་མོང་གི་རྟགས་ཡིན་ལ། སྒྲོན་གསལ་གྱིས་ཀྱང་གསུངས་པ་དང་མ་གསུངས་བཞེས་པའི་རྒྱུད་འདིར་མ་གསུངས་
པའི་རྨི་ལམ་དེ་དག་ཡིན་པ་ནི། རྣལ་འབྱོར་བས་ཉམས་མྱོང་གི་སྟེང་ནས་ངེས་པར་བྱས་ནས་བཤད་དགོས་ཀྱི། དེ་ལྟར་མ་ཡིན་པར་ཅི་རྡོལ་སྨྲ་བ་ནི་དུས་འཁོར་སོགས་ལས་རྣལ་འབྱོར་ངན་པ་སེམས་ཅན་ལ་གནོད་པ་བྱེད་པར་
བཤད་པའི་མཚན་ཉིད་དེའི་ནང་དུ་འདུག་པས་མཆིལ་མའི་ཐལ་བ་བཞིན་དུ་དོར་བར་བྱ། ཡང་ལྷ་རྒྱབ་ཀྱིས་ཕྱོགས་པ་སོགས་ཀྱི་རྟགས་ནི་རྒྱུད་སྡེ་སྤྱི་རྣམ་ལས་ཤེས་པར་བྱ་ཞིང། རྟགས་ངན་ན་བསྲུང་འཁོར་བསྒོམ་པ་དང། བླ་
མ་ལ་དད་གུས་སོགས་བྱས་པས་ཞི་བར་འགྱུར་རོ། །གཞན་ཡང་སྙིང་མི་དགའ་བ་སོགས་བྱུང་ནའང་ཐུགས་ཀའི་དམིགས་པ་ལ་གཏད་དེ་སེམས་མ་ཡེངས་པར་བཟླས་བརྗོད་བྱས་པས་ཞི་བར་འགྱུར་རོ། །གྲངས་ཀྱི་བསྙེན་པ། མཚན་
མའི་བསྙེན་པ། སེམས་དག་པའི་བསྙེན་པ་གསུམ་གྱི་གོ་དོན་སྔར་བཤད་ཟིན་ལ། གཞན་ཡང། བསྙེན་པ་ལ། དཀྱིལ་འཁོར་སོགས་སུ་འཇུག་པ་ལ་དབང་བའི་ལས་རུང་གི་བསྙེན་པ་དང། དངོས་གྲུབ་བསྒྲུབ་པའི་བསྙེན་པ་གཏིས་
ཡོད་ཅིང། དང་པོ་ལ། གྲངས་ཀྱི་བསྙེན་པ་དང། ལྷའི་གནང་བ་ཐོབ་པ་ལྟ་བུའི་མཚན་མའི་བསྙེན་པ་དང། ལྷའི་ང་རྒྱལ་དང་གསལ་སྣང་བརྟན་པའི་སེམས་དག་པའི་བསྙེན་པའི་མཚན་མ་གསུམ་གང་རུང་ཞིག་ཐོབ་དགོས་ཏེ། དེ་མ་

[030A]༄༅། །ཐོབ་པར་དཀྱིལ་འཁོར་གྱི་ལས་ལ་ཞུགས་ན་ཉེས་པ་དཔག་མེད་འོང་བའི་ཕྱིར་ཏེ། བསྙེན་སོགས་དག་པར་མ་བྱས་པར། །དཀྱིལ་འཁོར་ལས་ལ་འཇུག་པ་དང། །ཞེས་པའི་སྦོམ་བོའི་ཆར་གཏོག་ཅིག་
འོང་བས་སྔགས་ལུགས་ཀྱི་སྦོམ་པོ་དང་ཕར་ཕྱིན་ཐེག་པའི་ལུགས་ཀྱི་ལྟུང་བ་བཞི་ཀ་མཉམ་པའི་ཕྱིར། འཕགས་པ་ལྷའི་གདན་བཞིའི་དཀྱིལ་ཆོག་སྙིང་པོ་མདོར་བསགས་ལས། དཀྱིལ་འཁོར་མཆོག་གི་སློབ་དཔོན་གྱིས། །
སྔོན་དུ་བསྙེན་པ་ལ་འབད་ནས། །ལྷ་ཡི་དཀྱིལ་འཁོར་དེ་ཉིད་ནི་།ཤིན་ཏུ་དུལ་བས་བརྟག་པར་བྱ། །ལྷ་ནི་མཉེས་པར་མ་བྱས་ན་།བདག་ཉིད་རྣམ་པར་སུན་འབྱིན་ཡིན། །ཞེས་དང། གྲུབ་ཆེན་ནག་པོ་སྤྱོད་པའི་བདེ་མཆོག་
གི་དཀྱིལ་ཆོག་ལས་ཀྱང། ད་ནི་དངོས་གྲུབ་མ་ལུས་པ། །སྒྲུབ་བྱེད་ཡེ་ཤེས་བཤད་བྱ་སྟེ། །ལྷ་ནི་མཉེས་པར་མ་བྱས་ན། །བདག་ཉིད་སུན་འབྱིན་བྱེད་པ་ཡིན། །ཞེས་བདག་ཉིད་སུན་འབྱིན་པར་བཤད་པ་དང། འཕྲེང་བ་ལས་
ཀྱང༑ ཐམས་ཅད་མཁྱེན་པའི་ལམ་ཤེས་པས། །སྔོན་དུ་བསྙེན་པའི་ཚོགས་བསོག་ཅིང། །བགེགས་ནི་རྣམ་པར་ཉམས་བྱེད་བྱ། །བསྙེན་པ་མེད་པས་དངོས་གྲུབ་མེད། །ཅེས་གསུངས་པའི་ཕྱིར། དཀྱིལ་འཁོར་གྱི་ལས་ཇི་ལྟ་བུ་
ཞེ་ན༑ རྒྱུད་སྡེ་སྤྱི་རྣམ་ལས། དེ་ལ་དཀྱིལ་འཁོར་གྱི་ལས་ནི་རང་ཉིད་བདག་འཇུག་ལེན་པ་དང། གཞན་ལ་དབང་བསྐུར་བ་དང་རབ་གནས་དང། སྦྱིན་སྲེག་སོགས་ཡིན་ལ། ཞེས་གསུངས་པའི་ཕྱིར་དེའི་ནང་གི་ལས་རུང་

[030B] གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ། ཡེ་ཤེས་འབེབས་པ་ཁ་སྐོངས་དང་བཅས་པར་དགོས་བ་ནི། ཀྱཻ་རྡོར་སོགས་རྒྱུད་དུ་མ་དང། ཝ་ཝ་བ་སོགས་ཀྱི་དཀྱིལ་ཆོག་དུ་མ་ལས་བཤད་པའི་ཕྱིར་དང། དཱ་རིཀ་
པས༑ འཕྲིང་དམ་ཆུང་ངུའི་ཚུལ་གནས་ན། །དཀྱིལ་འཁོར་བདག་པོའི་འབུམ་དུ་སྟེ། །དེ་བཞིན་མཁའ་འགྲོའི་སྟོང་ཕྲག་བཅུ། །བཟླས་ཏེ་ལྷ་རྣམས་མཉེས་པར་བྱ། །ཡེ་ཤེས་མཆོག་ལ་ཁྲི་ཕྲག་སྟེ་།སྦྱིན་སྲེག་མཆོག་གིས་ཉེ་བར་མཆོད།།
ཅེས་གསུངས་པའི་ཕྱིར། འདིའི་ཡེ་ཤེས་འབེབས་པ་ཁྲི་བཤད་པ་ཐོད་པའི་རྒྱུད་ལྟར་སྔགས་པ་རབ་ལ་དགོངས་སམ་དཔྱད། འདིར་བགེགས་མཐར་བྱེད་ཀྱི་ཕྲེང་སྔགས་ཁྲི་འདོན་དགོས་ཏེ། བསྙེན་དུས་དེ་ལྟར་འདོན་བརྒྱུད་རྡོ་རྗེའི་
ཕྲེང་བའི་དགོངས་པ་ཡིན་པའི་ཕྱིར། དེ་སྐད་དུ་རྡོ་རྗེའི་ཕྲེང་བ་ལས། བགེགས་མཐར་བྱེད་པའི་སྙིང་པོའི་སྔགས། །ཡི་གེ་ཉི་ཤུ་རྩ་བཞི་མཆོག་སྟོང་ཕྲག་བཅུ་ནི་ཡོངས་སུ་བཟླ། །ཐོག་མར་མཁས་པས་ཇི་བཞིན་དུ། །བགེགས་
རྣམས་ཐམས་ཅད་བསལ་བའི་ཕྱིར། །སྔོན་དུ་བསྙེན་བཞེས་ནི་བཤད། །ཅེས་གསུངས་པའི་ཕྱིར། ཡེ་ཤེས་འབེབས་པའི་སྔགས་དཱ་རི་ཀ་བས་ཁྲི་འདོན་པར་བཤད་ཀྱང། དབང་དོན་དེ་ཉིད་རབ་གསལ་ལས། གཙོ་བོ་ལ་
འབུམ་དང་འཁོར་རྣམས་ལ་ཁྲི་ཕྲག་རེ་དང། བགེགས་མཐར་བྱེད་ཀྱི་ཕྲེང་སྔགས་ཁྲི་དང། ཡེ་ཤེས་འབེབས་པའི་སྔགས་འབུམ་གྱི་བཟླས་པ་སོང་ཞིང། ཕྱི་མའི་བཅུ་ཆའི་སྦྱིན་སྲེག་བྱས་པའོ་།ཞེས་གསུངས་པའི་དོན་ཡོད་

[031A]༄༅། །དེ༑ དེ་ལྟར་གསུངས་པ་ནི་ཡེ་ཤེས་པ་འབེབ་ཐུབ་པའི་དབང་དུ་བྱས་པ་ཡིན་ཏེ། རྒྱུད་ལས། རི་རྩེ་ཉམས་ནི་དགའ་བ་དང། ཞེས་སོགས་ཀྱི་འགྲེལ་བའི་མཆན་བུ་ལས། འདིར་སྔོན་དུ་རང་གི་ལྷའི་
སྔགས་ལ་ཡི་གེ་བཞི་པོ་གདགས་ལ་འབུམ་བཟླ་ཞིང། དེའི་བཅུ་ཆའི་སྦྱིན་སྲེག་བྱ། ལས་ཚོགས་གཞན་ལས་བཤད་པ་ལྟར་གྱི་བསྐྱེད་རིམ་བརྟན་པ་དང། སྤྱོད་པ་བྱ་བའང་སྔོན་དུ་འགྲོ་དགོས་ཏེ། ཡེ་ཤེས་པ་བཤད་ཚད་
བཞིན་འབེབས་པ་ལ་དེ་རྣམས་དགོས་སོ། །ཞེས་གསུངས་པའི་ཕྱིར། དེ་ལྟར་སྔགས་འབུམ་འདོན་པ་ནི་རྒྱུད་ཀྱི་དགོངས་པ་ཡིན་ཏེ། རྩ་རྒྱུད་ལེའུ་བཅུ་བཞི་པ་ལས། ཡང་ན་ཁྲོ་བོ་ཐམས་ཅད་ནི། །དབེན་པའི་གནས་ནི་ཆེན་པོ་རུ།།
སྔགས་པས་འབུམ་དུ་བཟླས་བྱས་ན། །ལས་རྣམས་ཐམས་ཅད་བྱེད་པར་བཤད། །ཅེས་པས་ཁྲོ་བོ་རྣམས་ཀྱིས་མཚོན་ནས་ལྷ་གང་གི་ཡང་སྔགས་འབུམ་བཟླ་དགོས་པར་བཤད་པའི་ཕྱིར་ཏེ། དེའི་འགྲེལ་བ་སྒྲོན་གསལ་
ལས༑ སྔགས་ལ་མཆོག་ཏུ་གཞོལ་བ་རྣམས་ཀྱིས་ཁྱད་པར་གྱི་ཆོ་ག་བསྟན་པར་བྱ་བའི་ཕྱིར། ཡང་ན་ཞེས་བྱ་བ་ལ་སོགས་པ་གསུངས་ཏེ། ཁྲོ་བོ་ཐམས་ཅད་ནི་གཤིན་རྗེ་གཤེད་ལ་སོགས་པ་སྟེ། དེ་རྣམས་ཀྱི་སྔགས་
དབེན་པའི་གནས་ནི་ཆེན་པོ་རུ་སྟེ། རི་བོ་དབེན་པའི་གནས་དག་ཏུའོ་།སྔགས་པས་ཞེས་པ་སྟེ་བསྒྲུབ་པ་པོས་འབུམ་དུ་བཟླས་པ་བྱས་ན་ལས་ཐམས་ཅད་བྱེད་པ་སྟེ། དོན་ཐམས་ཅད་བསྒྲུབ་པར་བཤད་དོ་།ཞེས་དང་

[031B] འདིར་ཁྲོ་བོ་བཅུ་ལ་གསུངས་པ་ནི་མཚོན་པ་ཙམ་སྟེ་ལྷ་གཞན་ལའང་འདྲའོ། །ཞེས་གསུངས་པའི་ཕྱིར། དེ་ཡང་འདིར་སྔགས་འབུམ་བཟླས་ན་འགྲུབ་པར་གསུངས་པ་ནི་སྔགས་པ་སྡིག་པ་དང་བྲལ་
བའི་དབང་དུ་བྱས་པ་ཡིན་པར་རྣམ་སྣང་མངོན་བྱང་གི་དགོངས་པ་ཡིན་ལ། འདི་ལྟ་བུའི་སྔགས་གྲངས་རྣམས་ལ་རྩོད་དུས་སུ་བཟླས་པ་བཞི་འགྱུར་དུ་འདོན་དགོས་པ་ནི་སྡོམ་འབྱུང་གི་དགོངས་པ་ཡིན་ལ། སེམས་ཅན་བསོད་ནམས་ཆུང་བས་
བྱེ་བ་འདོན་དགོས་པ་སངས་རྒྱས་ཐོད་པའི་དགོངས་པ་ཡིན་པའི་ཕྱིར། མཆན་བུ་དེ་ཉིད་ལས། འབུམ་དུ་བཟླས་ན་ལས་འགྲུབ་བར་གསུངས་པ་ནི་སྡིག་པ་དང་བྲལ་བའི་སྔགས་པར་དགོངས་པ་རྣམ་སྣང་མངོན་བྱང་ལས་གསུངས་ལ། སྔགས་
གྲངས་འདི་འདྲ་རྣམས་ལ་རྩོད་དུས་སུ་བཞི་འགྱུར་བགྲང་དགོས་པ་སྡོམ་འབྱུང་ལས་བཤད་དོ། །སངས་རྒྱས་ཐོད་པར། བསོད་ནམ་ཆུང་བས་བྱེ་བ་འདོན་དགོས་པར་བཤད་དོ། །ཞེས་གསུངས་པའི་ཕྱིར། འདི་ལྟར་དེ་གསུམ་གྱིས་
གསུངས་པ་ཡང་ཡིན་ཏེ། རྣམ་སྣང་མངོན་བྱང་ལས། ལུས་ཅན་སྡིག་དང་བྲལ་བ་ལ། །གྲངས་ཀྱི་ངེས་པ་གསུངས་པ་ཡིན། །ཞེས་གསུངས་ལ། སྡོམ་འབྱུང་གིས་རྫོགས་ལྡན་ལ་འབུམ་ཕྲག་གཅིག་འདོན་རྒྱུ་དེ་གསུམ་ལྡན་ལ་འབུམ་ཕྲག་
གཉིས་འདོན་པ་དང། གཉིས་ལྡན་ལ་འབུམ་ཁྲག་གསུམ་འདོན་དགོས་པ་དང། རྩོད་དུས་སུ་འབུམ་ཕྲག་བཞི་འདོན་དགོས་པར་བཤད་པའི་ཕྱིར་ཏེ། སྡོམ་འབྱུང་གི་ལེའུ་བཅུ་གཉིས་པ་ལས། རྫོགས་ལྡན་ལ་ནི་བཟླས་བྱ་གཅིག་ཉིས་འགྱུར་
[032A]༄༅། །གསུམ་ལྡན་ལ་བཟླས་བྱ། །སུམ་འགྱུར་གཉིས་ལྡན་ལ་རབ་བརྗོད། །རྩོད་ལྡན་བཟླས་པ་བཞི་འགྱུར་རོ། །ཞེས་གསུངས་པའི་ཕྱིར་དང། ཐོད་པའི་རྒྱུད་ཀྱི་དགོངས་པ་བཞིན་བྱས་ན་ཤིན་ཏུ་བསོད་
ནམས་ཆེ་བས་སྔགས་ཁྲིས་འགྲུབ་པ་དང། བསོད་ནམས་འབྲིང་པོས་འབུམ་གྱིས་འགྲུབ་པ་དང། བསོད་ནམས་ཆུང་བམ་བྱེ་བ་འདོན་དགོས་པར་བཤད་དེ། ཐོད་པའི་དཀྱིལ་ཆོག་ལས། བསོད་ནམས་ཆེ་འབྲིང་ཆུང་བ་དག་
བྱེ་བ་འབུམ་དང་ཁྲིས་འགྲུབ་འགྱུར། །ཞེས་དང། བྷཱ་བ་བྷ་དྲས་ཀྱང། དེ་ནས་རང་གི་རིག་པ་འན་ཁྲི་ངམ་འབུམ་མ་མ་བྱེ་བ་སྙེད་དུ་བཟླས་ལ། ཞེས་གསུངས་པའི་ཕྱིར། འདིས་ནི། དངོས་གྲུབ་བསྒྲུབ་པའི་རིམ་པ་ལ་ཡང་
བསོད་ནམས་ཆེ་འབྲིང་ཆུང་གསུམ་གྱི་དངོས་གྲུབ་བསྒྲུབ་ཚུལ་ཡང་ཤེས་པར་བྱའོ། །ཡེ་ཤེས་འབེབས་པའི་སྔགས་ནི་གསང་འདུས་ཀྱི་བླ་མ་ཁ་ཅིག་ཡེ་གེ་བཞི་ཁོ་ན་འདོན་པར་འདོད་པ་མི་འཐད་དེ། རྩ་རྒྱུད་ལས། སྔགས་ཀྱི་
བསམ་གཏན་གྱིས་བསྐུལ་བས། ཞེས་པའི་དགོངས་པ་དང་ཡང་འགལ་བའི་ཕྱིར་ཏེ། དེའི་འགྲེལ་པ་ལས། སྔགས་ཀྱི་བསམ་གཏན་གྱེས་བསྐུལ་བས་ཞེས་བྱ་བ་ནི། རང་གེ་སྔགས་དང་རང་གི་ཕྱག་རྒྱ་ལ་དམིགས་པས་རབ་
ཏུ་བསྐུལ་ཞིང་རྦོད་པས་སོ། །ཞེས་གསུངས་ལ། དེའི་དོན་རང་གི་ལྷའི་སྔགས་ལ་ཡེ་ཤེས་པ་བསྐུལ་ཞིང་རྦོད་བའི་ཡི་གེ་བཞིག་དགས་དགོས་ཞེས་པའི་དོན་ཡིན་པའི་ཕྱིར་རོ། །ཁ་ཅིག་གིས་གསང་བ་འདུས་པ་ལ། ཨོཾ་ཨཱ་

[032B] ཧཱུཾ་ཧ་ཨཱཛྷེཞེས་རྡོ་རྗེ་འཆང་གི་སྙིང་པོ་ལ་ཡི་གེ་བཞི་བཏགས་པ་ཁོ་ནར་འདོད་པ་མི་འཐད་དེ། རྗེའི་མཆན་བུ་ལས། རང་གི་ལྷའི་སྔགས་ལ་ཡི་གེ་བཞི་པོ་གདགས་ལ་ཞེས་པ་དང་མི་མཐུན་པའི་ཕྱིར་ཏེ། རང་གི་ལྷའི་
སྔགས་ཞེས་པ་ནི་རྡོ་རྗེ་འཆང་ཁོ་ན་དང་སྦྱོར་རྒྱུ་མ་ཡིན་གྱི་རང་གི་མེ་ཏོག་ཕོག་པའི་ལྷའི་སྔགས་ལའང་བྱེད་དགོས་པའི་ཕྱིར་ཏེ། ཕྱེད་བཅས་བཞི་བརྒྱ་པ་ལས། འཁོར་ལོ་ཅན་སྔགས་འབུམ་བཟླས་པ་འམ། །ཡང་ན་རང་གི་ལྷ་ཡི་
འབུམ། །ཞེས་གསུངས་པས་གཙོ་བོའི་སྔགས་འབུམ་བཟླ་བའམ། རང་གི་མེ་ཏོག་ཕོག་པའི་ལྷའི་སྔགས་འབུམ་གང་རུང་བཟླ་རྒྱུ་ཡིན་ལ། གཙོ་བའི་སྔགས་འབུམ་མ་བཟླས་པར། རང་གི་ལྷའི་སྔགས་འབུམ་བཟླས་ཚེ་རང་གི་
ལྷའི་སྔགས་ལ་ཡི་གེ་བཞི་བཏགས་ལ་འབུམ་འདོན་དགོས་པ་རྗེའི་དགོངས་པ་ཡིན་པའི་ཕྱིར་ཏེ། དཀྱིལ་ཆོག་རིན་ཆེན་ཕྲེང་བ་ལས། སྔོན་དུ་བཟླས་པ་དང། དེའི་མ་དག་པ་ཁ་སྐོང་བའི་སྦྱིན་སྲེག་ནི་ཤིན་ཏུ་གལ་ཆེའོ། །ཞེས་དང་
དབང་དོན་དེ་ཉིད་རབ་གསལ་ལས། འདིར་སྔར་བཤད་པ་ལྟར་བཅུ་ཆའི་སྦྱིན་སྲེག་བྱེད་པར་བཤད་པའི་སྦྱིན་སྲེག་གཉིས་མི་གཅིག་སྟེ། སྔ་མ་ཞི་བའི་སྦྱིན་སྲེག་དང། ཕྱི་མ་དབང་ལས་ཐམས་ཅད་པའི་ཐབ་ཏུ་ལྷ་དབང་དུ་བྱེད་པའི་
སྦྱིན་སྲེག་ཡིན་པའི་ཕྱིར། འདོད་འཇོ་ལས། གཉིས་ཀ་ཐུན་མོང་དུ་ཡེ་ཤེས་འབེབས་པའི་སྔགས་ཁྲི་ཕྲག་གཅིག། དེ་རྣམས་ལ་སྤྱིར་ཉེས་པ་དག་བྱེད་ལ་ནི། ཅི་ཙམ་འཚམས་པ་ཞིག་གིས་སྦྱིན་སྲེག་བྱ། ཡེ་ཤེས་འབེབས་པ་ལ་ནི་

[033A]༄༅། །གཞན་ནས་བཅུ་ཆའི་སྦྱིན་སྲེག་བྱ་བར་གསུངས་ཏེ་སྔ་མ་ནི་ཞི་བ་དང། ཕྱི་མ་ནི་དབང་ངོ་ཞེས་དང། སྦྱིན་སྲེག་དངོས་གྲུབ་རྒྱ་མཚོ་ལས་ཀྱང། ཡང་ཐབ་དེ་ལ་ཁ་དོག་དམར་པོ་བྱས་པའི་སྒོ་ནས་
དབང་ལས་ཐམས་ཅད་པ་ཡང་ཡོད་དེ། སློབ་དཔོན་བློ་གྲོས་བཟང་པོས། དེ་ནས་ལས་ཐམས་ཅད་པའི་ཐབ་ཁུང་དུ་ཆོ་ག་བཞིན་དུ་མངར་གསུམ་གྱིས་བསྐུས་པའི་མེ་ཏོག་དམར་པོ་སྟོང་ཕྲག་བཅུས་སྦྱིན་སྲེག་བྱ་སྟེ་ཞེས་པ་
སྲེག་རྫས་དམར་པོས་ལས་ཐམས་ཅད་པའི་ཐབ་ཏུ་ལྷ་དབང་དུ་བྱེད་པའི་སྦྱིན་སྲེག་བྱ་བར་གཤེད་དམར་གྱི་མངོན་རྟོགས་ལས་གསུངས་པའི་ཕྱིར་རོ། །ཞེས་དང། དུས་འཁོར་དབང་ལེའི་འགྲེལ་པ་ལས། བཅོམ་ལྡན་
འདས་ཀྱི་སྔགས་རྐང་བ་བཅུ་དྲུག་པ་སྟེ། འདི་བྱེ་བ་བཟླས་པས་སྦྱིན་སྲེག་འབུམ་ཕྲག་བཅུས་གྲུབ་པ་ཆེན་པོ་བརྒྱད་འགྲུབ་པར་འགྱུར་ཏེ། སྔོན་དུ་བསྙེན་པའི་ངེས་པའོ་ཞེས་དང། ལེགས་གྲུབ་ལས་ཀྱང། རིགས་སྔགས་
དག་ནི་ཐམས་ཅད་དང། །སྦྱིན་སྲེག་ལས་ཀྱིས་གཟི་བྱིན་བསྐྱེད་།ཅེས་པ་ནས། མེ་ཏོག་འབུམ་དག་འབུལ་བྱས་ནས། །དེས་ནི་ལྷ་ཉིད་གཟི་བྱིན་བསྐྱེད། །ཅེས་གསུངས་པ་སོགས་མང་ལ། རྒྱ་སྟོན་གྱི་འཇིགས་བྱེད་
རྒྱུད་འགྲེལ་ལས། གསང་སྔགས་འབུམ་དུ་བཟླས་པ་ལས། །སྦྱིན་སྲེག་ཁྲི་ཕྲག་གཅིག་བྱ་སྟེ། །ཞེས་སོགས་སྤྱི་རྒྱུད་ལས་བཤད་པར་གསུངས་པ་ནི་སྤྱི་རྒྱུད་ན་ལུང་དེ་མི་སྣང་བས་ནོར་བ་ཁོ་ནའོ། །ཡང་བོད་ཁ་ཅིག་གིས་

[033B]བཟླས་ནས། དེའི་བཅུ་ཆའི་སྦྱིན་སྲེག་བྱེད་པ་སྡོམ་འབྱུང་གི་དགོངས་པ་ཡིན་ཟེར་བ་མི་འཐད་དེ། དེ་ཞི་རྒྱས་དབང་དྲག་སོགས་ཀྱི་དངོས་གྲུབ་བསྒྲུབ་པའི་དབང་དུ་བྱས་
པ་ཡིན་པའི་ཕྱིར་ཏེ། སྡོམ་འབྱུང་གི་རིམ་པར་ཕྱེ་བ་བཅུ་གཅིག་པ་ལས། ཨོཾ་ཧྲཱིཧཱ་ཧཱ་ཧཱུཾ་ཧཱུཾ་ཕཊ། །འབུམ་ཕྲག་གསུམ་དུ་བཟླས་ནས་ནི། །བཟླས་པའི་བཅུ་ཆའི་སྦྱིན་སྲེག་བྱ། །ཆར་བབས་པ་དང་གཏེར་དང་ནི། །ངག་གི་
དངོས་གྲུབ་བསྒྲུབ་པར་བྱ། །ཞེས་སོགས་ཤིན་ཏུ་མང་བའི་ཕྱིར་ཡང་རང་ཕྱོགས་པ་ཁ་ཅིག་གིས། བཅུ་ཆའི་སྦྱིན་སྲེག་བྱེད་པ་ཐམས་ཅད་ཡེ་ཤེས་འབེབས་པ་ཁོ་ན་ལ་བྱེད་པ་མི་འཐད་དེ། ལྷ་གང་དང་གང་གི་ལས་ཚོགས་
བྱེད་པ་དེའི་སྔགས་འབུམ་ཕྲག་དུ་མ་འམ་བྱེ་བ་བཟླས་ནས་སྔགས་དེ་ལ་མན་ངག་གཅིག་ཁ་བསྒྱུར་ཏེ་བཅུ་ཆའི་སྦྱིན་སྲེག་བྱེད་དགོས་པའི་ཕྱིར་ཏེ། སྒྲོན་གསལ་ལེའུ་བཅུ་བཞི་པའི་སྤྱན་མའི་ལས་སྦྱོར་མཆན་བུ་ལས། འདིར་
ཕྲེང་སྔགས་རྣམས་ཀྱི་ལས་བསྒྲུབ་པ་ལ་བསྐྱེད་རིམ་བརྟན་པ་སོགས་སྔར་དང་འདྲ་ལ། ཁྱད་པར་དུ་འོག་ནས་འཆད་པ་ལྟར་སྔགས་གང་གིས་བསྒྲུབ་པའི་སྔགས་འབུམ་ཕྲག་གཅིག་དང། ལས་ཐམས་ཅད་པའི་དབང་གི་ཐབ་
ཏུ་སྔགས་དེས་ལྷ་དབང་དུ་བྱེད་པའི་སྦྱིན་སྲེག་ཁྲི་ཕྲག་གཅིག་བྱ་བ་སྔོན་དུ་བཏང་བ་ནི་སྔགས་གཞོལ་བའི་ལས་སྒྲུབ་པ་ཐམས་ཅད་ལ་འདྲའོ། །ཞེས་དང། རལ་གཅིག་མའི་སྔགས་ཀྱིས་ཀླུའི་བུ་མོ་འགུགས་པར་སྟོན་པའི་རྩ་རྒྱུད་ཀྱི་ལེའུ་

[034A]༄༅། །བཅུ་བཞི་པ་ལས། ཨོཾ་ཤཱུ་ལི་ནི་སཱཧཱ། དེ་ནས་འདི་ནི་གསུངས་ཙམ་གྱིས། །ཀླུ་ཡི་བུ་མོ་མཐུ་ཆེན་རྣམས། །ཚིག་པར་གྱུར་ཅིང་གོས་དང་བྲལ། །སངས་རྒྱས་བྱང་ཆུབ་རྗེས་སུ་དྲན་།སྔགས་ཀྱི་རིག་པ་
འདི་ཡིས་ནི། །ཀླུ་རྣམས་ཐམས་ཅད་འགུགས་པར་འགྱུར། །ཞེས་པའི་ཐད་ཀྱི་མཆན་བུ་ལས་ཀྱང། སྔགས་འདི་བཟླས་པའི་གྲངས་དང། དེའི་བཅུ་ཆའི་སྦྱིན་སྲེག་སོགས་སྔོན་དུ་སོང་བས་དོན་འགྲུབ་ཀྱི་ཏིང་ངེ་འཛིན་གཉིས་བྱེད་
རལ་གཅིག་མ་ནི་སྐུ་མདོག་སོགས་སྒྲོལ་མ་དང་འདྲ་བ་དེ་རང་གེ་ཡུམ་དུ་བྱའོ། །དེ་ནས་ལས་སྦྱོར་གྱི་དུས་སུ། ཞེས་གསུངས་ལ། དེ་བཞིན་དུ་སྡོམ་འབྱུང་ལས། ཡི་གེ་བདུན་པའི་གསང་སྔགས་ནི་།འབུམ་ཕྲག་གསུམ་དུ་བཟླས་ལ་
བསྒྲུབ། །བཅུ་ཆའི་སྦྱིན་སྲེག་བྱས་ནས་ལས། །རྣམ་པར་དེས་པས་བསྒྲུབ་པར་བྱ། །དབྱེ་བ་དང་ནི་བསྐྲད་པའི་ལས། །ཁྱད་པར་དུ་ནི་བསད་པའི་ལས། །རྡོ་རྗེ་སེམས་དཔས་གང་གསུངས་བཞིན་།བཟླས་བ་ཙམ་གྱིས་འགྲུབ་
པར་འགྱུར། །ཞེས་དང། དུས་འཁོར་འགྲེལ་ཆེན་ལས་ཀྱང། འདི་ལ་དང་པོར་བྱ་བེ་བཟླས་པ་དང་སྦྱིན་སྲེག་འབུམ་ཕྲག་བཅུ་བྱ་སྟེ། ལས་སོ་སོ་ལ་བཟླས་པ་འབུམ་ཕྲག་བཅུ་དང་སྦྱིན་སྲེག་ཁྲི་ཕྲག་བཅུའོ། །ཞེས་པ་ནི་ངེས་པའོ། །
ཞེས་གསུངས་པ་ལྟ་བུ་ཤིན་ཏུ་མང་བའི་ཕྱིར། ཡང་ཁ་ཅིག་གིས་དཀྱིལ་འཁོར་གཅིག་ལ་བསྙེན་པ་སོང་ན་དཀྱིལ་འཁོར་གཞན་ལ་བསྙེན་པ་མ་སོང་ན་འང་དཀྱིལ་འཁོར་གཞན་གྱི་དབང་བསྐུར་པ་སོགས་རུང་ཟེར་བ་མི་འཐད་

[034B] རྟོགས་པ་མཐོན་པོ་འགའ་ཞིག་ལ་རུང་ཙམ་སྲིད་ཀྱི་བསྐྱེད་རྫོགས་ཀྱི་རྟོགས་པ་མཐོན་པོ་མ་ཐབ་པས་ནི་དཀྱིལ་འཁོར་སོ་སོ་ལ་བསྙེན་པ་སོ་སོར་དགོས་པ་དང། དེའི་རྒྱུ་མཚན་རྒྱུད་སྡེ་སྤྱི་རྣམ་ལྟར་ཡིན་པའི་ཕྱིར། རྡོ་རྗེ་འཆང་
ཆེན་པོའི་ལམ་རིམ་ལས། ལྷ་རིགས་མི་གཅིག་པའི་དཀྱིལ་འཁོར་སོ་སོ་ལ་ནི་བསྒོམ་བཟླས་སོ་སོར་བྱ་དགོས་པར་མངོན་ནོ། །ཞེས་གསུངས་པའི་ཕྱིར། ཡང་ཁ་ཅིག། ནག་པོ་སྤྱོད་པ་སགས་ཀྱི་དགོངས་པར་བསམ་ནས། དཀྱིལ་
འཁོར་གྱི་ལས་སོགས་ལ་འཇུག་པའི་གྲངས་བསྙན་ལ་གཙོ་བོ་ལ་འབུམ། འཁོར་རྣམས་ལ་ཁྲི་སོགས་འདོན་དགོས་པ་ཁོ་ན་ཟེར་ནའང་མི་འཐད་དེ། ལྷའི་གནང་བ་ཐོབ་ན་གྲངས་འགྲོ་མི་དགོས་པ་ནི་སྔར་བཤད་ཟིན་ལ། གྲངས་
བསྙེན་ལའང་དེ་ལྟར་ངེས་བཟུང་མེད་པའི་ཕྱིར་ཏེ། འཁོར་མེད་པའི་དཔའ་ཅིག་གི་དཀྱིལ་འཁོར་ལྟ་བུ་དུ་མ་ཡོད་ཅིང། དེ་ལ་འཁོར་གྱི་བཟླས་པ་མེད་པའི་ཕྱིར། དཔེར་ན་འཇིགས་བྱེད་དཔའ་ཅིག་གི་བསྙེན་པ་སོང་ནས་
སྦྱིན་སྲེག་སོགས་བྱེད་པ་རྒྱུད་དང་མཁས་གྲུབ་དུ་མས་བཤད་པའི་ཕྱིར། རྡོ་རྗེ་འཆང་ཆེན་པོའི་ལམ་རིམ་ལས། དཔའ་བོ་གཅིག་པའི་བསྒོམ་བཟླས་བྱས་པས་ཀྱང་ཆོག་པའི་སྐབས་ཡོད་པ་རྡོ་རྗེ་འཇིགས་བྱེད་ལྟ་བུ་མ་གཏོགས་
བ་རྣམས་ལ་གཙོ་འཁོར་ཚད་མའི་བསྒོམ་བཟླས་བྱའོ། །ཞེས་གསུངས་བའི་ཕྱིར། ཡང་ཁ་ཅིག་གིས། གཙོ་འཁོར་དང་བཅས་པའི་དཀྱིལ་འཁོར་གཞིར་བཞག་ལ་དེ་ལྟར་ཁྱབ་པ་ངེས་པར་འདོད་ནའང་མི་འཐད་དེ། འཇིགས་

[035A]༄༅། །བྱེད་རོ་ལངས་བརྒྱད་བསྐོར་གྱི་འཁོར་གྱི་སྔགས་གཞི་མ་གྲུབ་པའི་ཕྱིར་དང། དེར་མ་ཟད་འཇིགས་བྱེད་ལྷ་བཅུ་བདུན་མར་གྲགས་པ་གཤིན་རྗེ་ཕོ་བརྒྱད་མོ་བརྒྱད་ཀྱིས་བསྐོར་བའི་དཀྱིལ་འཁོར་
ལའང་འཁོར་གྱི་སྔགས་རྒྱུད་རྒྱུ་གཞུང་ནས་མ་བཤད་ཅིང་གཙོ་བོའི་སྔགས་ལས་འདོན་པར་མ་བཤད་པའི་ཕྱིར། དོན་ཡོད་ཞབས་ཀྱི་འཇིགས་བྱེད་དབང་ཆོག་ལས། རྒྱུད་འདིར་དབང་ཐོབ་བ་དམ་ཚིག་དང་སྡོམ་པ་
ལ་གནས་པ་དེས་དཀྱིལ་འཁོར་གྱི་ལྷ་རྣམས་བསྐྱེད་པ་དང། བསྟེན་པ་ལ་ཐུག་པར་བྱས་ནས་ཡི་གེ་བཅུ་པའི་སྙིང་པོ་འབུམ་ཕྲག་གཅིག་ཏུ་བཟླས་པར་བྱ་སྟེ། དང་པོ་བསྙེན་པའོ། །ཞེས་གཙོ་བོའི་བསྙེན་པ་ལས་འཁོར་གྱི་སྔགས་
འདོན་བར་མ་བཤད་བའི་ཕྱིར། བྱས་པ་ལ་ཁོ་ན་རེ། ཟ་མ་ཏོག་ལས། དོན་ཡོད་ཞབས་ཀྱིས་དེ་ལྟར་གསུངས་བ་དེ་དཔའ་ཅིག་གི་དབང་དུ་བྱས་ལ། ཞེས་གསུངས་པ་དང་འགལ་བར་འགྱུར་ཏེ། ཁྱོད་ཀྱིས་བཤད་མ་ཐག་པ་དེའི་
ཕྱིར་ཟེར་ན་ཤིན་ཏུ་མི་འགལ་ཏེ། ཁོ་བོས་ནི་དོན་ཡོད་ཞབས་ཀྱིས་གསུངས་པ་དེ་རོ་ལངས་བརྒྱད་བསྐོར། ཁྲོ་མོ་བརྒྱད་བསྐོར། ཞེ་དགུ་མ། དཔའ་ཅིག་བཞི་བའི་དབང་དུ་བྱས་པར་འདོད་ཅིང། དེ་ལྟར་ཡིན་པའི་ཕྱིར་
ཏེ༑ འདིར་འཁོར་གྱི་ལྷ་བསྐྱེད་པར་བཤད་པ་དང། དཀྱིལ་འཁོར་འབྲི་བའི་སྐབས་སུ་ཞེ་དགུ་མའི་མཚན་མ་བྲི་བའང་བཤད་ཡང་ན་རོ་ལངས་བརྒྱད་པ་སྐོར་གྱི་མཚན་མ་འབྲི་བ་དང་ཡང་ན་ཁྲོ་མོ་བརྒྱད་ཀྱི་མཚན་

[035B]འབྲི་པ་དང། བུམ་པའི་སྐབས་སུའང་གཙོ་བོའི་བུམ་བ་དང་ལྷ་མོ་བརྒྱད་ཀྱི་བུམ་པ་འཇོག་བར་བཤད་ལ། ལྷའི་རྣམ་དག་གི་སྐབས་སུའང་ལྷ་མོ་བརྒྱད་ཀྱི་རྣམ་དག་བཤད་
པའི་ཕྱིར། དཀྱིལ་ཆོག་དེ་ཉིད་ལས། མཚན་མ་དགོད་པ་ཡང། དེ་དབུས་རོ་ནི་བྲི་བར་བྱ། །ཤར་དུ་མགོ་བོ། ཞེས་པ་ནས། མེ་ཐབ་ལ་སོགས་པ་བྲིའོ། །ཞེས་པ་འདི་ཡན་ཆད་ཀྱིས་ཞེ་དགུ་མའི་དཀྱིལ་འཁོར་བསྟན། ཡང་
དཀྱིལ་ཆོག་དེ་ཉིད་ལས། ཁྱད་པར་དུ་གྲྭ་བཞིར་ནི་སྣ་ཚོགས་པདྨའི་སྟེང་དུ་གྲི་གུག་བྲི་བར་བྱའོ། །དབུས་སུ་ཡའི་སྟེང་དུ་པདྨ། པདྨའི་སྟེང་དུ་གྲི་གུག་བྲི་བར་བྱའོ། །ཞེས་པས་ཁྲོ་མོ་བརྒྱད་བསྐོར་གྱི་དཀྱིལ་འཁོར་བསྟན། ཡང་དེ་
ཉིད་ལས། ཡང་ན་སྒོ་བཞི་དང་གྲྭ་བཞེར་རོ་ལངས་བརྒྱད་བྲི་སྟེ་ཞེས་པས་རོ་ལངས་བརྒྱད་བསྐོར་གྱི་དཀྱིལ་འཁོར་བསྟན་པ་སོགས་ཡིན་པའི་ཕྱིར་ཏེ། བསྐྱེད་རིམ་ཆེན་མོ་ལས་ཀྱང་དེ་ལྟར་བཤད་ཅིང། དཔའ་བོ་གཅིག་
པའི་དབང་བསྐུར་བའི་དཀྱིལ་འཁོར་ལའང་མི་རོ་སོགས་མཚན་མ་བཀོད་ཀྱང་རུང་བ་སློབ་དཔོན་མི་བསྐྱོད་བས་བཞེད་དེ། མི་བསྐྱོད་བའི་དཀའ་འགྲེལ་ལས། འོན་ཀྱང་དཔའ་བོ་གཅིག་བའི་དཀྱིལ་འཁོར་དུ་ནི་ཕྱག་མཚན་
ཇི་སྙེད་པའང་འགོད་པར་བྱ་བ་ཡིན་བས་ན། ཤར་དུ་མགོ་བོ་ཞེས་བྱ་བ་ལ་སོགས་པ་སྨོས་ཏེ། ཞེས་གསུངས་པའི་ཕྱིར། དངོས་གྲུབ་བསྒྲུབ་པའི་བསྙེན་ཚད་ཡང་དེ་དག་གིས་ཤེས་སླ་ལ་གཞན་དུའང་རྒྱས་པར་བཤད་
[036A]༄༅། །ཟིན་ཏོ། །གཞན་ཡང་བསྙེན་པ་འདོན་པའི་དུས་སུ་རྒྱུག་པ་དང། མཆོང་བ་དང། བཟའ་བཏུང་དང། སེམས་གཡེངས་པ་སོགས་བྱས་ན་བཟླས་བརྗོད་ཀྱི་གོ་མི་ཆོད་པར་བཤད་ཅིང། དེར་མ་ཟད་
སྤྱོད་པ་གསུམ་གྱི་སྐབས་ལྟ་བུ་མ་ཡིན་པར་རྟོགས་པ་དམན་པའི་སྐབས་སུ་ལུས་ངག་ཡིད་གསུམ་གྱི་སྤྱོད་པ་འདུལ་བ་ལྟར་དགོས་ཏེ། དེ་དུས་སེམས་ལ་དབང་མ་ཐོབ་པའི་ཕྱིར་ཏེ། རྒྱུད་རྡོ་རྗེའི་ཕྲེང་བ་ལས། ཕྱི་རུ་ཉན་ཐོས་སྤྱོད་
སྐྱོང་ཞིང། །ནང་དུ་འདུས་པ་ལ་རབ་དགའ། །ཞེས་དང། ལེགས་གྲུབ་ལས། སྔགས་པ་ཁྱིམ་པས་རྟགས་དང་ཆོ་ག་སྤངས། །ལྷག་མ་རྣམས་ནི་ཉམས་སུ་བླང་བར་བྱ། །ཞེས་གསུངས་པ་སོགས་མང་པའི་ཕྱིར། སྤྱོད་པ་གསུམ་
གྱི་སྐབས་ལྟ་བུ་འདུལ་བ་དང་སྔགས་འགལ་བ་ནང་ཐུག་པའི་ཚེ་འདུལ་བ་ནས་བཀག་པ་སྤྱད་ཀྱང་སྐྱོན་མེད་དེ། སེམས་ལ་དབང་ཁྱད་པར་ཅན་ཐོབ་པས་ལུས་ངག་གི་སྤྱོད་པ་མི་དགེ་བར་འགྱུར་རྒྱུ་རྣམས་ཀྱང་དགེ་བར་བསྒྱུར་ཐུབ་
པའི་ཕྱིར་ཏེ། རྡོ་རྗེའི་ཕྲེང་བ་ལས། བཀག་པ་ངག་ཀྱང་བྱེད་པས་ན། །བྱ་དང་བྱ་མིན་རྣམས་སྤངས་ཏེ། །པདྨ་ལ་ནི་འདམ་གྱིས་བཞིན། །ངོ་བོ་ཉིད་ཤེས་གོས་མ་འགྱུར། །ཞེས་དང། ཀྱཻ་རྡོར་ལས་ཀྱང། བསླབ་དང་སྡོམ་
ལས་ཤིན་ཏུ་གྲོལ། །ཞེས་སོགས་གསུངས་པའི་ཕྱིར། དེར་མ་ཟད་གཞན་ཡང་སྔགས་ཀྱི་དོན་མྱུར་དུ་འགྲུབ་པའི་ཡན་ལག་བདུན་དང། ལུས་བསྲུང་ཞིང་གནོད་པ་བསལ་པའི་ཡན་ལག་བདུན་དང། རང་གིས་རང་ལ་རྩོན་

[036B] ལུས་ངག་ཡིད་གསུམ་གྱི་ཉམས་མི་འདྲ་བ་བྱུང་ན། མན་ངག་གིས་བཅོས་པར་བྱ་སྟེ། ཡང་ན་མཁས་པ་གཞན་ལ་དྲིས་ཏེ་བགེགས་བསལ་ཞིང་དོག་བཏོན་ནས་བདུད་སྡེའི་གཡུལ་ལས་རྒྱལ་བར་བྱ་
བ་ཡིན་ཏེ། ནག་པོ་ཞབས་ཀྱི་ཏིང་ངེ་འཛིན་གྱི་ཚོགས་ལེའུ་ལས་འདུ་འཛིལ་དགའ་བ་སྤངས་ཤིང་དབེན་པར་གནས་པར་བྱ་བ་དང་དེར་ཡང་རང་གི་གཞུང་ཇི་ལྟ་བ་བཞིན་དུ་ལྷ་མཉེས་པར་བྱ་བ་དང། ལྷ་ཉེ་བར་བྱ་བ་དང་
ལྷ་མངོན་དུ་བྱ་བ་རྣམ་པ་གསུམ་ལ་བརྩོན་ཞིང་འབད་རྩོལ་དྲག་ཏུ་བྱ་བ་དང། དེར་ཡང་རེ་བ་དང། དོགས་པ་དང། འདོད་པ་དང་འཇིགས་པ་སྤངས་ཏེ་གནས་པར་བྱ་བ་དང། སྙིང་རྗེ་ཆེན་པོ་དང་ལྡན་པ་དང། སེམས་དཔའ་ཞིང་
བརྟུལ་ཕོང་པའི་སྒོ་ནས་འདོད་པའི་དོན་མ་གྲུབ་པའི་བར་དུ་ལུས་དང་སྲོག་གི་ཕྱིར་ཡང་མི་གཏོང་ངོ། །ཞེས་དམ་བཅའ་བ་དང། དེ་ཡང་རྨི་ལམ་ལ་སོགས་པར་རྟགས་དང་མཚན་མ་ཅི་བྱུང་ཡང་དགའ་བ་དང་མི་དགའ་བ་མི་བྱ་ཞིང་
གཞན་ལ་མི་སྨྲ་བ་དང། དེར་ཡང་ལྷའི་རྨི་ལམ་དང་རྟགས་ལ་སོགས་པ་ནི་གདམས་ངག་ལས་ཤེས་པར་བྱ་ཞིང། ཁྱད་ཀྱིས་མི་བསད་པ་སྟེ། དེ་དག་ནི་སྐྱེས་བུའི་དོན་མྱུར་དུ་འགྲུབ་ཅིང་མངོན་དུ་གྱུར་པའི་ཡན་ལག་རྣམ་པ་བདུན་
ནོ༑ ༑དེ་ལྟ་བུའི་གང་ཟག་གི་ལུས་ནི་ཤིན་ཏུ་དཀོན་ཞིང་གཅེས་པས་ན་ལུས་བསྲུང་བར་བྱ་སྟེ། གོས་དང་ཟས་དང། སྨན་ལ་སོགས་པ་ཇི་ལྟར་མཐུན་པར་སྤྱད་པ་དང། མི་དང་མི་མ་ཡིན་པའི་གནོད་པ་བསྲུང་བ་དང། གནས་

[037A]༄༅། །མཐུན་ཞིང་བདེ་ལ་གནོད་པ་མེད་པ་ལ་གནས་པ་དང་ལུས་སེམས་ངལ་ཞིང་དུ་བ་པའི་ལས་དང་བྱ་བ་མི་བྱ་བ་དང་ནམ་ཕྱེད་དང་ཉི་མ་ཕྱེད་དང་ཟས་འཇུ་བའི་དུས་དང། ལུས་ལ་ནང་ཁམས་སྐྱེ་
བའི་དུས་སུ་དམིགས་པ་ལ་འབད་རྩོལ་མི་བྱ་བ་དང། ལུས་དང་སེམས་ངལ་ཞིང་དུ་བ་པའི་དུས་སུ་སྐྱོ་བ་བསད་ཞིང་དམིགས་པ་སྦོར་བ་ནི་མན་ངག་ལས་ཤེས་པར་བྱ་བ་དང། རྟག་ཏུ་སྤྱོད་ལམ་གྱི་རྣལ་འབྱོར་གྱིས་ལུས་མཉམ་
པར་བཞག་པ་སྟེ། དེ་དག་ནི་ལུས་བསྲུང་ཞིང་གནོད་པ་བསལ་བའི་ཡན་ལག་རྣམ་པ་འདུན་མོ། །དེ་ལྟར་གནས་པས་སྐྱོ་ཞིང་དགེ་བ་ལ་གཡེལ་བ་དང། བྱ་བ་བྱེད་པའི་རྣམ་རྟག་བྱུང་ན་རང་གིས་རང་ལ་ལྕག་གང་བ་ཅིང་
གཉེན་པོ་བསྐྱེད་པར་བྱའོ། །ལུས་ལ་གནོད་པ་གློ་བུར་བ་བྱུང་བ་དང། ཤེས་པའི་བྱེ་བྲག་མི་འདྲ་བ་བྱུང་ན། རང་གིས་ཉམས་དང་མན་ངག་གིས་བཅོས་པར་བྱ་ཞིང། ཡང་ན་མཁས་པ་གཞན་ལ་དྲི་བར་བྱའོ། །ཞེས་
གསུངས། འདི་དག་རྒྱུད་སྡེ་བཞིའི་ལྷ་གང་སྒྲུབ་ནའང་གལ་ཆེ་ལ། འདིའི་ཏིང་འཛིན་ཚོགས་ལེ་འདི་ལ་ད་དུང་བལྟ་དགོས་སོ་།གཞན་ཡང་བཟླས་བརྗོད་དམ། ཏིང་ངེ་འཛིན་སྒོམ་པའི་ཚེ་གནས་གཞན་དུ་འགྲོ་འདོད་བྱས་
ན་གནོད་སྦྱིན་གཞན་དང་གཞན་དུ་འགྲོ་འདོད་སེམས་ལ་ཞུགས་ནས་བར་ཆད་བྱེད་པ་དང། སྨྲ་བཅད་སོགས་མཚམས་དམ་པོའི་ནང་དུ་གང་ཟག་གཞན་བཙུད་ན་ཡི་དྭགས་འདོད་སྲེད་ཅན་སེམས་ལ་ཞུགས་ནས་ཟས་ནོར་སོགས་

[037B] ཡང་ན་འབྱུང་པོ་ཡན་ཤོ་ན་བ་སྙིང་ལ་ཞུགས་ནས་སེམས་དཀྲུགས་འཐབ་རྩོད་གཞན་ལ་སྦྱོ་བ་སྟེ། རྡེག་པ་སོགས་བྱེད་པའི་བར་ཆད་བྱེད་པ་གང་རུང་འབྱུང་ལ། དེར་མ་ཟད་ཉལ་ལ་དགའ་ཞིང་
སྲེད་ལ། བཟླས་བརྗོད་ལ་མི་བརྩོན་ན་གནོད་སྦྱིན་ལྟོ་འཕྱེ་ཉལ་བརྩོན་སྙོམས་བྱེད་བྱ་བ་སེམས་ལ་འཇུག་པ་སོགས་བཤད་དེ། སངས་རྒྱས་གསང་བའི་རྣལ་འབྱོར་རྟོག་པའི་གེགས་སེལ་ལས། བདུན་པ་བར་ཆད་བགེགས་ནི་རྣལ་
འབྱོར་བ། །གནས་སྤངས་གནས་ཚོལ་གཞན་དུ་འགྲོ་འདོད་ན། །གནོད་སྦྱིན་གཞན་དང་གཞན་དུ་འགྲོ་འདོད་ནི། །རྣལ་འབྱོར་སེམས་ལ་ཞུགས་ནས་གནས་གཞན་འཕེན། །གལ་ཏེ་རྣལ་འབྱོར་བསྒོམ་ཞིང་གནས་བཟུང་བས། །སྨྲ་བཅད་
བར་སྐབས་ནང་དུ་གཞན་འཛུད་ན། །ཕྱིར་བྱུང་ཁེངས་གྲགས་འདོད་སྐམ་ཟས་ནོར་ཚོལ། །ཡི་དྭགས་འདོད་སྲེད་ཅན་གདོན་དེ་སེམས་ཞུགས་།གལ་ཏེ་རྣལ་འབྱོར་སེམས་དཀྲུགས་འཐབ་རྩོད་ཅིང། །འཁོར་ལ་གཤེ་དང་གཞན་
ལ་སྤྱོ་བྱེད་ན། །འབྱུང་པོའི་བདག་པོ་ཡ་ན་ཤོན་བ། །བསྒྲུབ་པོ་དེ་ཡི་སྙིང་ལ་ཞུགས་པ་ཡིན། །གལ་ཏེ་རྣལ་འབྱོར་ཟ་ཞིང་ཉལ་ལ་དགའ། །ཟས་སྐོམ་སྲེད་ཅིང་བཟླས་ལ་མི་བརྩོན་ན། །ལྟོ་འཕྱེ་ཉལ་བརྩོན་སྙོམས་བྱེད་ཅེས་བྱ་བ།།
རྣལ་འབྱོར་སེམས་ལ་ཞུགས་ནས་གནས་པར་བྱེད། །ཅེས་སོགས་གསུངས་པ་འདི་ལ་ཞིབ་པར་བལྟ་དགོས། རྟོག་པའི་གེགས་བསལ་བ་ནི། དེ་འདྲ་བའི་གེགས་གང་ལའང་དབུ་སེམས་གང་རུང་གི་ལྟ་བ་ངེས་པར་བྱས་ལ་རྣམ་རྟོག་བསལ་

[038A]༄༅། །ནས་རྟོག་མེད་སྟོང་ཉིད་ཀྱི་ཏིང་ངེ་འཛིན་ལ་གནས་ན་སྔར་ཡོད་ཀྱི་གེགས་ཞི་ཞིང་ཕྱིན་ཆད་བར་ཆད་མི་འབྱུང་ལ་འབྲས་བུ་བྱང་ཆུབ་མྱུར་དུ་ཐོབ་པ་སོགས་ཀྱི་ཕན་ཡོན་ཡོད་པའི་ཕྱིར། དེ་ཉིད་ལས་
བརྒྱད་པ་རྐྱེན་བསལ་ཐབས་ནི་རྣལ་འབྱོར་བ། །སེམས་ལ་བར་ཆད་མཚན་མ་དེ་བྱུང་ན། །འདི་ལྟར་བསམ་ནས་མཚན་རྟོག་བསལ་བར་བྱ། །ཆོས་སུ་ཅི་སྣང་སེམས་ལས་གཞན་མེད་ཅིང། །སེམས་ཀྱི་རང་བཞིན་ཆོས་ཉིད་
ངོ་བོ་ལ། །ཞེས་པ་ནས། དེ་ལྟར་རིང་དུ་གནས་ན་རྟོག་གེགས་ནི་།མྱུར་བར་ཞི་བས་ཇི་བཞིན་བསྒོམ་པ་ལ། །བར་ཆད་སེམས་ཀྱི་རྟོག་པ་འབྱུང་མི་འགྱུར། །བྱང་ཆུབ་འབྲས་བུ་མྱུར་དུ་ཐོབ་པར་འགྱུར་།ཞེས་གསུངས་ལ། འདི་རྒྱུད་སྡེ་དུ་མ་
དང་མཐུན་པར་སྣང་བས་ལེགས་སོ། །བསྙེན་པའི་ཐོ་མདོ་ཙམ་བཤད་ཟིན་ཏོ།    ༈    །གཉིས་པ་བསྒྲུབ་པའི་ཐོ་མདོ་ཙམ་བཀོད་ན། ད་ལྟ་བསྙེན་པ་དང་བསྒྲུབ་པ་གཉིས་འདྲེས་ནས་རྣམ་བཞག་མི་ཤེས་པ་དག་ལ་ཕན་པར་སྣང་བས་ས་བཅད་ཙམ་བྲི་
ན༑ བསྒྲུབ་པ་ལ་ནི་གནས་ཁྱད་པར་བ་དཔའ་བོ་མཁའ་འགྲོ་འདུ་བ་སོགས་དགོས་ལ། རྟེན་གྱི་གང་ཟག་བསྙེན་བ་རབ་གཅིག་བྱས་པ་དགོས་དེར་མ་ཟད་བསྒྲུབ་གཡོག་མཚན་ཉིད་དང་ལྡན་པ་དགོས་ལ། བསྒྲུབ་པའི་ཆོ་ག་བདག་མདུན་
གཉིས་སྦྲགས་དགོས་ཤིང། མདུན་བསྐྱེད་བསྒྲུབ་པའི་རྟེན་རབ་རྡུལ་ཚོན་གྱི་དཀྱིལ་འཁོར། འབྲིང་བྲིས་འབུར་གྱི་སྐུ་མཚན་ཉིད་པ་ལ་བརྟེན་ནས་སྒྲུབ་དགོས་པ་ནི་སྤྱི་ལ་འདྲ་ལ། དེ་ཡང་ཞི་སོགས་ཀྱི་དངོས་གྲུབ་བསྒྲུབ་པའི་ཉེར་

[038B]སྤེལ་ཚིག་བཏགས་ནས་མྱུར་དུ་འགྲུབ་པའི་མཚན་མ་ཁྱད་པར་ཅན་འབྱུང་གི་བར་དུ་པ་སྒྲུབ་པ་ནི་བསྒྲུབ་པ་ཕལ་བ་ཡིན་ལ། ལྷས་ད་ཁྱོད་ཀྱིས་དངོས་གྲུབ་གང་འདོད་ཅེས་གསུང་གི་བར་དུ་སྔགས་ཁྱད་
པར་བ་ཞིག་འདོན་པ་ནི་རྒྱུད་སྡེ་དུ་མ་ནས་བཤད་པའི་བསྒྲུབ་པ་བཟང་ཤོས་ཡིན་ཏེ། སློབ་དཔོན་ཞི་བ་ཡེ་ཤེས་ཀྱི་བསྙེན་པའི་ཆོ་ག་ལས། ཇི་སྲིད་ཏིང་འཛིན་སྔགས་དང་ཆོག་ལྡན་པ་ཡིས། །ལྷ་ཉེ་རྩེ་གཅིག་མཚན་མཐོབ་པ་བསྙེན་པར་
གསུངས། །རྟགས་ཐོབ་དབེན་པར་སོང་སྟེ་གླལ་དང་སྤྲིད་པ་དང་།གཉིད་སྤངས་བརྟུལ་ཞུགས་བཅས་པ་དངོས་གྲུབ་བསྒྲུབ་པའོ། །ཞེས་དང། སློབ་དཔོན་མི་བསྐྱོད་པས་དྲངས་པ་ལས། བསྟོད་པ་དང་བཅས་མཆོད་ཡོན་རྒྱུད་འབྲེལ་
ནས༑ ༑རྩེ་གཅིག་སེམས་ཀྱིས་གདོང་གཏུགས་ཕྱག་བྱ་སྟེ། །དད་དང་འབད་པས་རྗེས་མཐུན་དམ་པ་བླངས། །དམ་པ་ཐོབ་ནས་དགའ་བས་ཕྱག་བྱས་ཏེ། །དད་པས་བསྟོད་ཅིང་མཆོད་ཡོན་ཕུལ་ནས་སུ། །གསང་སྔགས་བརྗོད་ཅིང་སླར་ཡང་
གཤེགས་སུ་གསོལ། །ཞེས་དང། གཤེད་དམར་ལས་ཀྱང། བཅོམ་ལྡན་འདས་ཀྱི་སྐུ་གཟུགས་ས་མཐང་ཀ་བཞུགས་སུ་གསོལ་ལ་ཅི་འབྱོར་བའི་མཆོད་པ་བྱས་ཏེ་བྱ་བ་ཐམས་ཅད་སྤངས་ནས། བྱ་བ་དེ་ལ་སེམས་རྩེ་གཅིག་པས་
བཟླས་པ་བྱ་སྟེ། ཇི་སྲིད་རང་ཉིད་བྱོན་ནས་ཀྱཻ་བསྒྲུབ་པ་པོ་ཁྱོད་ལ་མཆོག་ཅི་སྦྱིན་པར་བྱ། ཞེས་གསུང་གི་བར་དུའོ་ཞེས་གསུངས་ཤིང། གཞན་ཡང་དོན་དེ་ལྟར་དུ་ལེགས་གྲུབ་སོགས་དང་རྣལ་འབྱོར་རྒྱུད་དང། བླ་མེད་ཀྱི་རྒྱུད་

[039A]༄༅། །རྩ་འགྲེལ་དུ་མ་དང། རྒྱ་གཞུང་དུ་མའི་དགོངས་པ་ཡིན་པར་ཤེས་དགོས་ལ། འོན་ཀྱང་དེ་དག་ལ་མཆོད་པ་འབུལ་ཚུལ་སྔགས་ཏིང་ངེ་འཛིན་གྱི་ཁྱད་པར་སོགས་མི་འདྲ་བ་དུ་མ་ཡོད་པ་ཤེས་དགོས་
བསྒྲུབ་པའི་ཚུལ་བཤད་ཟིན་ཏོ།    ༈    །གསུམ་པ་ལས་སྦྱོར་ལ། དེ་ལྟར་བསྙེན་བསྒྲུབ་གཉིས་ཀ་འམ། བསྙེན་པ་གསུམ་ཅི་རིགས་ལེགས་པོ་ཞིག་སོང་བས་ཀྱང་བསམ་གཏན་ཙམ་མམ། འཁྲུལ་འཁོར་རམ། སྦྱིན་
སྲེག་སོགས་ལ་བརྟེན་ནས་ཞི་རྒྱས་དབང་དྲག་གྲུབ་པ་ཆེན་པོ་བརྒྱད་སོགས་བསྒྲུབ་པ་ཡིན་ཏེ། སློབ་དཔོན་ཞི་བ་ཡེ་ཤེས་ཀྱིས་གྲུབ་པའི་གདུལ་བྱའི་རང་བཞིན་སྣ་ཚོགས་གནས་པ་ལ། །ཞི་བ་ལ་སོགས་ཐབ་ཀྱི་སྦྱོར་བ་ལས་སུ་
གསུངས། །ཞེས་དང། མདོ་བསྲེ་ལས་ཀྱང། དེ་ནས་ལེའུ་བཅུ་པ་ལས་།སྔགས་ཀྱི་སྐྱེས་བུ་ཇི་སྙེད་པ། །རྡོ་རྗེ་གསུམ་གྱི་ཡེ་ཤེས་རྫོགས། །དབང་པོ་གཉིས་པོ་སྦྱོར་པ་ཡིས། །དངོས་གྲུབ་ཐམས་ཅད་བརྟག་པར་བྱ། །
ཞེས་གསུངས་པ་འདིས། རྡོ་རྗེ་པདྨ་ཡང་དག་པར་སྦྱར་བས། ཞི་བ་ལ་སོགས་པའི་ལས་ཐམས་ཅད་རབ་ཏུ་སྒྲུབ་པོ། །ཡི་གེ་གསུམ་གྱི་སྔགས་དང། ཕྲེང་བའི་སྔགས་དང། སྨན་དང། ནང་གི་སྦྱིན་སྲེག་གིས་ཀྱང་ལས་ཐམས་
ཅད་རབ་ཏུ་བསྒྲུབ་པར་བྱ་སྟེ། ཞེས་གསུངས་ལ། དེ་ལྟ་བུའི་བསྙེན་བསྒྲུབ་ལས་གསུམ་གྱི་རྣམ་བཞག་ཤེས་ཤིང་བྱེད་པའི་བསྒྲུབ་པ་པོ་ལ་རྡོ་རྗེ་འཆང་ལྟར་གུས་པས་ཕྱག་སོགས་བྱ་བར་རིགས་པ་སོགས་ཀྱི་བསྔགས་བརྗོད་

[039B]ཏེ། རྒྱུད་ཕྱི་མ་ལས། གང་ཞིག་དངོས་གྲུབ་མཆོག་གི་ཐབས་ནི་འདི་བསྒོམ་ཞིང། །བསྙེན་པའི་ཆོ་ག་ཉེ་བར་བསྒྲུབ་པ་བསྒྲུབས་པ་དང། །བསྒྲུབ་པ་ཆེན་པོས་བློ་མི་
འགྱུར་བའི་སྒྲུབ་དབང་པོ། །བྱང་ཆུབ་རྡོ་རྗེ་འདྲར་བལྟ་དེ་ལ་ཕྱག་འཚལ་ལོ། །ཞེས་པ་ནས། གང་དུ་ཞི་སོགས་ལས་ཚོགས་ཤིན་ཏུ་རྟོགས་པ་ཡིས། །འཁྲུལ་འཁོར་སྔགས་ཀྱི་ཆོ་ག་དེ་བཞིན་རྒྱས་འདེབས་པའི། །སྒྲུབ་བྱ་
འདི་དང་ལྡན་པའི་བསྒྲུབ་པའི་དབང་པོ་ནི། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་གིས་གཙོ་བོར་བསྒྲུབ་པ་པོ་མཐོང་རེག་པ་དང། །ལེགས་པར་དྲན་དང་མིང་ཙམ་ངེས་པར་ཐོས་པ་དང། །དད་པར་བྱེད་ཅིང་
ཕྱོགས་གཅིག་ཙམ་ཞིག་འཛིན་པ་དག་བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །ཞེས་དང། རྗེ་བླ་མས་ཀྱང་རྒྱུད་ཀྱི་དོན་བླ་མའི་དྲིན་གྱིས་མ་ནོར་པར་རྟོགས་ནས་ཐུན་བཞིའི་རྣལ་འབྱོར་ལ་བརྩོན་ཞིང། བློ་མི་
འགྱུར་བའི་བསྒྲུབ་པ་པོའི་དབང་པོ་དང་བསྒྲུབ་པ་པོའི་དབང་པོ་དེ་གང་གིས་མཐོང་ཞིང་ཐོས་པ་དང། དྲན་ཞིང་རེག་པ་དང་དད་ཅིང་ཕྱོགས་གཅིག་ཙམ་འཛིན་པ་ཡན་ཆད་ལའང་རྡོ་རྗེ་འཆང་དང་འདྲ་བར་བལྟས་ནས་ཕྱག་འཚལ་
ལོ༑ ༑ཞེས་རྒྱུད་ཀྱི་རྒྱལ་པོ་ཆེན་པོ་ལས་དངོས་སུ་གསུངས་པ་ཞེས་གསུངས་པ་སོགས་པཎ་གྲུབ་དུ་མས་རྒྱུད་ཕྱི་མའི་འགྲེལ་པར་དེ་ལྟར་དུ་བཤད་པའི་ཕྱིར། ལས་སྦྱོར་བཤད་ཟིན་ཏོ། །དེ་ལྟར་ན་ཐོག་མར་དགེ་བ་བསྙེན་པ་
[040A]༄༅། །དང༑ བར་དུ་དགེ་བ་བསྒྲུབ་པ་དང། ཐ་མར་དགེ་བ་ལས་སྦྱོར་རྒྱ་ཆེན་པོ་བཤད་ཟིན་ཏོ།། །།སྨྲས་པ། སྟོང་ཕྲག་སུམ་ཅུ་རྩ་གསུམ་རྒྱུད་སྡེའི་རྩེ། །བརྒྱད་ཁྲི་བཞི་སྟོང་ཆོས་ཀྱི་ཕུང་པོའི་སྣོད། །ཟླ་བྲལ་དཔལ་
ལྡན་འདུས་པའི་བསྙེན་བསྒྲུབ་ལས། །ཇི་བཞིན་ཤེས་ཤིང་བྱེད་འདི་རྒྱལ་བའི་ཟླ། །རིམ་གཉིས་གནད་ཤེས་སྦྱངས་གཞི་སྦྱོང་བྱེད་འཕྲོད། །དམ་གཙང་ལྷ་ཡི་ང་རྒྱལ་གསལ་སྣང་ཅན་།བསྙེན་ཐོབ་རིག་སྔགས་འཆང་དེར་རྒྱལ་བ་དང། །མཁའ་འགྲོའི་ཚོགས་ཀྱིས་རྡོ་རྗེ་འཆང་ཞེས་བསྔགས། །
དབང་ཐོབ་དམ་སྡོམ་ངག་ལ་མཁས་ཤིང་བཙུན། །རིམ་གཉིས་གནད་རྣམས་མོས་པ་ཙམ་གྱིས་སྐྱོད། །བསྙེན་གསུམ་ཅི་རིགས་ཐོབ་པའི་སྔགས་པ་ཡང། །སྨད་པར་མི་འོས་རྒྱལ་བས་བསྔགས་པའི་ཡུལ་།རིམ་གཉིས་གནད་དང་དམ་ཚིག་སྡོམ་པ་བྲལ། །ལྷ་ཡི་སྣང་ཞེན་མེད་ལ་ཚེ་འདིའི་ཆེད།།
ཚིག་འདོན་རལ་བ་རིང་ལ་ཁ་སྤུ་གཡེར། །ཕར་བལྟས་འཇིགས་ཀྱང་ཁོང་རུལ་དམྱལ་མེའི་ཤིང། །དེ་ལྟར་གནང་བཀག་ལྟ་སྒོམ་སྤྱོད་པ་སོགས། །རང་བཟོ་སྤངས་ནས་རྒྱལ་དང་པཎ་གྲུབ་ལུགས་།ཇི་བཞིན་སྤེལ་མཛད་གང་ན་གནས་བ་དེར། །ཐུབ་བསྟན་ཉི་མ་རབ་གསལ་དེར་ཕྱག་འཚལ། །
ཏིང་འཛིན་རི་མོ་འབུམ་བཀྲའི་རིམ་གཉིས་གོས། །ཐབས་ཤེས་རིན་ཆེན་ཡུ་བ་ལ་བརྟེན་རྩེར། །ཟུང་འཇུག་དབང་རྒྱལ་འོད་ཟེར་ཕྱོགས་བཅུར་འཕྲོ། །འདུས་པའི་རྒྱལ་མཚན་ཕྱོགས་བཅུར་ཚུགས་པར་ཤོག་རྟོག་ངན་སྐྱེད་བྱེད་ལས་རླུང་ཀུན་བཅད་དེ། །ཐམས་ཅད་སྟོང་བའི་མཁའ་ངོས་
མཛེས་བྱེད་པའི། །མི་སློབ་ཟུང་འཇུག་བཅུ་གཉིས་བདག་ཐོབ་སྟེ་།ཐུབ་བསྟན་གླིང་བཞིའི་བད་ཚལ་རྒྱས་བྱེད་ཤོག་ཅེས་ཐོག་མཐའ་བར་དུ་དགེ་བའི་དཔལ་གསང་བ་འདུས་པའི་བསྙེན་ཡིག་ཟུང་འཇུག་ཆར་འབེབས་དངོས་གྲུབ་ཀྱི་རྒྱ་མཚོ་རྫོགས་ལྡན་སྤྲིན་བཟང་འཕྲོ་བ་སྐལ་བཟང་རེ་བ་གུན་

[040B] རྒྱན་དྲུག་མཆོག་གཉིས་ལྟ་བུའི་མཁས་མངའ་བར་ཞིག་གིས་གང་བའི་གྲྭ་ཚང་ཕན་ཚུན་ཞེས་པའི་ནང་ཚན། མཁས་མང་བློ་གསལ་གླིང་གི་སློབ་དཔོན་རིན་པོ་ཆེ་མདོ་སྔགས་ཐུབ་བསྟན་ཡོངས་ལ་སྦྱངས་པའི་མཁས་པ། སྦྱིན་པ་དང་ཚུལ་ཁྲིམས་སོགས་དམ་པའི་ཡོན་ཏན་གྱིས་
མཛེས་པ། ཡེ་ཤེས་མགོན་པོ་སོགས་ཚེ་སྔོན་འགྲུབ་པའི་རྟགས་མཚན་གྱིས་མཐོ་བ་སོགས་ཡོན་ཏན་དུ་མས་ཕྱུག་པ་དེ་ཉིད་ཀྱིས་བསོད་ནམས་ཁ་བཏགས་དང། ཞོའི་སྙིང་པོ་ཆེ་ལེགས་དང་ཕྱག་བྲིས་བཅས་ཡང་ཡང་བསྐུལ་བ་དང། གཞུང་བརྒྱ་སྨྲ་བ་མི་ཉག་ཆོས་རྗེ་ནོར་བུའི་མཚན་ཅན་གྱིས་དངུལ་གྱི་མེ་ཏོག་
དང་བཅས་ཡང་ཡང་བསྐུལ་བ་དང། མདོ་སྔགས་རབ་འབྱམས་སྨྲ་བའི་དོན་གཉེར་ཅན་དུ་མས་ཀྱང་ཡང་ཡང་བསྐུལ་བའི་ངོར་ཆོས་ཚུལ་འདིའི་དབང་ལུང། བཤད་པ། རིམ་གཉིས་ཀྱི་ཁྲིད། ལས་སྦྱོར། སྙན་བརྒྱུད་མཐའ་དག་བླ་མ་དམ་པ་དུ་མའི་བཀའ་དྲིན་གྱིས་ཞིབ་པར་ཐོབ་ཅིང་ཡུན་རིང་དུ་འདྲིས་
པར་བྱས་ངའི་དཔལ་གསང་བ་འདུས་པ་ལ་དགའ་བའི་སྤོད་པ་པ་་འཇམ་དབྱངས་བཞད་པའི་རྡོ་རྗེས་སྦྱར་བ་འདིས་ཀྱང་རྒྱལ་བའི་བསྟན་པ་སྤྱི་དང། ཁྱད་པར་དུ་དཔལ་གསང་བ་འདུས་པའི་བསྟན་བ་ཕྱོགས་དུས་ཐམས་ཅད་དུ་དར་ཞིང་རྒྱས་པར་བྱེད་པའི་རྒྱུར་གྱུར་ཅིག། །།སརྦ་མངྒ་ལཾ།། །།