༄༅། །བློ་སྦྱོང་གི་སྐོར་སོགས་གསུང་ཐོར་བུའི་རིགས་རྣམས་ཕྱོགས་གཅིག་ཏུ་བསྡེབས་པ་བཞུགས་སོ། །

[001A] །ཐུགས་རྗེ་ཆེན་པོ་ལ་ དྲང་དོན་གྱི་ཐུགས་རྗེ་ཆེན་པོ་སྙིང་རྗེའི་ལྷ་སྤྱན་རས་གཟིགས་དང། ངེས་དོན་དབུ་མ་འཇུག་པའི་བསྟོད་ཕྱག་ལྟར་སྙིང་རྗེ་ཆེན་པོ་ཐོག་ཐ་བར་གསུམ་དུ་གལ་ཆེ་བ་དེ་ལ་ཕྱག་འཚལ་བའོ།།  ཕྱག་
འཚལ་ལོ།། ཆོས་ཁུངས་བཙུན་པར་བསྟན་པའི་ཕྱིར་མཛད་པ་པོའི་ཆེ་བ་བསྟན་པ། མན་ངག་བདུད་རྩིའི་ ཨམྲྀ་ཏ་ཞེས་འཆི་མེད་ལ་འཇུག་འཆི་བདུད་ཕྲ་མོ་ཡང་བཅོམ་པ་སངས་རྒྱས་ཁོ་ན་ཡིན་ཞིང། དེ་འདྲའི་འཆི་མེད་ཀྱི་གོ་འཕང་
ཐོབ་བྱེད་ཀྱི་  སྙིང་པོ་འདི། །གསེར་གླིང་པ་ནས་བརྒྱུད་པ་ཡིན།  །གདམས་པ་འདིའི་ཁུངས་མཛའ་བོའི་བུ་མོའི་གཏམ་རྒྱུད་དང། དམྱལ་བའི་ཤིང་རྟ་འདྲེན་པའི་གྱད་ཀྱི་རབས། སྡོང་པོ་བཀོད་མདོ། འཇམ་དཔལ་རྣམ་པར་རོལ་པའི་མདོ། ཀླུ་སྒྲུབ་ཀྱི་རིན་
ཆེན་ཕྲེང་བའི་བདག་ལ་དེ་དག་སྡིག་སྨིན་ཞིང་སོགས་དང། བྱམས་པའི་མདོ་སྡེ་རྒྱན། ཐོགས་མེད་ཀྱི་བྱངས།  ཞི་བ་ལྷའི་ སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །སོགས་ཡིན།  གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་ཆེ་བ་

[002A] །བསྟན་པ། རྡོ་རྗེ་ རྡོ་རྗེ་ཕ་ལམ་ཆག་ཀྱང་རིན་པོ་ཆེ་གཞན་ཟིལ་གྱིས་གནོན་པ་ལྟར་བློ་སྦྱོང་གི་ཆ་ཤས་ཀྱིས་ཀྱང་བདག་གཅེས་འཛིན་གནོན་པ།  ཉི་མ་ ཉི་འོད་ཀྱི་ཆ་ཤས་ཀྱིས་ཀྱང་མུན་པ་སེལ་བ་ལྟར་འདིའི་ཆ་ཤས་
ཀྱིས་ཀྱང་བདག་གཅེས་འཛིན་སེལ་པ།  ལྗོན་ཤིང་ སྨན་གྱི་ལྗོན་པ་ལྟ་ཅི་ལོ་འདབ་ཀྱི་ཆ་ཤས་རེས་ཀྱང་ནད་སེལ་བ་ལྟར་འདིས་བདག་གཅེས་འཛིན་སེལ་བ།  བཞིན། །གཞུང་དོན་ལ་སོགས་ཤེས་པར་བྱ། །སྙིགས་མ་ལྔ་པོ་བདོ་བ་འདི།།
 ལ་བརྟེན་ནས་ཆོས་ལམ་དུ་མི་འགྲོ་བའི་སྐབས་བློ་སྦྱོང་གིས་གྲོགས་བྱས་ནས་རྐྱེན་ངན་གྱིས་མི་འཁྲུག་པ་སོགས་ཀྱིས་རྐྱེན་ངན་  བྱང་ཆུབ་ལམ་དུ་བསྒྱུར་བ་ཡིན། །གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པ་ལ་དོན་ཚན་བདུན་གྱི་
དང་པོ་སྔོན་འགྲོ་རྟེན་གྱི་ཆོས་བསྟན་པ་ནི། དང་པོ་སྔོན་འགྲོ་དག་ལ་བསླབ།  །སྔོན་འགྲོ་དལ་འབྱོར་དོན་ཆེ་རྙེད་དཀའ། འཆི་བ་མི་རྟག་པ། ངན་འགྲོའི་སྡུག་བསྔལ། སྐྱབས་འགྲོ་ལས་འབྲས། འཁོར་བའི་སྡུག་བསྔལ་བསམ་པ་རྣམས་ཡིན།།

[002B] རང་རེས་ཞིབ་ཏུ་བསམ་ན་འཁོར་འདས་ཐམས་ཅད་སེམས་བསྐྱེད་པའི་ཆ་རྐྱེན་དུ་གོ་རྒྱུ་ཡོད། དེ་ནི་འཁོར་བའི་གནས་ཚུལ་གང་ལ་བལྟས་ཀྱང་ཁྱོད་སེམས་བསྐྱེད་ཅིག་ཅེས་བསྐུལ་བ་ལྟ་བུ་དང་
ཉན་རང་རྣམས་ཞི་མཐར་ལྷུང་བའི་ཚུལ་ལ་བལྟས་ཀྱང་སེམས་བསྐྱེད་བར་བསྐུལ་བ་ལྟ་བུར་ཡོད། སེམས་སྦྱོང་དགོས་པའི་རྒྱུ་མཚན་གཅིག་སེམས་ཅན་ཐམས་ཅད་ལ་འཆི་བ་མི་རྟག་པ་ཁོས་ཁྱབ་པའི་རྒྱུ་མཚན་གྱིས་ཡིན། དེར་མ་ཟད། བཞི་བརྒྱ་པ་ལས། དེ་ཕྱིར་མི་
རྟག་གང་ཡིན་པ། །ཐམས་ཅད་སྡུག་བསྔལ་ཞེས་བྱར་འགྱུར། །ཞེས་གསུངས་པ་ལྟར། འཁོར་བའི་གནས་ལུས་ལོངས་སྤྱོད་ཐམས་ཅད་མི་རྟག་ཅིང་སྡུག་བསྔལ་བའི་རང་བྮིཨྣ་པས་ཁམས་གསུམ་གྱི་འགྲོ་བ་རྣམས་སྡུག་བསྔལ་བའི་ཚུལ་བསམས་
ནས་སེམས་བསྐྱེད། ཡང་འགྲོ་བ་རྣམས་ལས་ཉོན་གྱི་གཞན་དབང་དུ་སོང་ནས་ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་ལུ་གུ་རྒྱུད་དུ་འཁོར་ཚུལ་བསམས་ནས་ཀྱང་སེམས་བསྐྱེད་པ་ཡིན། དེ་ལ།  དོན་དམ་བྱང་ཆུབ་ཀྱི་སེམས་སྦྱོང་ཚུལ་དང། ཀུན་
རྫོབ་བྱང་ཆུབ་ཀྱི་སེམས་སྦྱོང་ཚུལ་གཉིས་ལས། དོན་དམ་བྱང་ཆུབ་ཀྱི་སེམས་སྦྱོང་ཚུལ་ཡིག་རྙིང་ཕལ་ཆེར་ ལ་གདུལ་བྱ་སྟོང་ཉིད་ལ་གོམས་པ་ཆེ་བའི་དབང་རྣོན་གྱི་དབང་དུ་མཛད་དེ་  སྔོན་དུ་གསུངས་ཀྱང། རང་ལུགས་འྗམ་
མགོན་ཙོང་ཁ་པ་ཆེན་པོའི་བཞེད་སྲོལ་ལྟར་བློ་སྦྱོང་ཉི་མའི་འོད་ཟེར། བློ་བཟང་དགོངས་རྒྱན། བདུད་རྩིའི་སྙིང་པོ། ཀེའུ་ཚང་རྩ་ཚིག་སོགས་མང་པོར་འོག་ཏུ་གསུངས་པ་བཞིན་དགོས་པ་ཁྱད་པར་ཅན་གྱི་སླད་འོག་ཏུ་འགོད་

[003A]༄༅། །པར་བྱ་བས། དེས་ན་ཀུན་རྫོབ་བྱང་ཆུབ་ཀྱི་སེམས་སྦྱོང་བ་ནི།  དང་པོ་བདག་གཞན་མཉམ་པ་བསྒོམ་དགོས་ཤིང། དེ་བསྒོམ་པའི་ཁུངས་ནི། བསླབ་བཏུས་ལས། བདག་གཞན་མཉམ་ཉིད་གོམས་བྱས་པས། །
བྱང་ཆུབ་སེམས་ནི་བརྟན་པར་འགྱུར། །ཞེས་པ་འདི་ཡིན། །འདིར་བདག་གཞན་མཉམ་ཞེས་པ་དེ་བདག་གཞན་གཉིས་ཀ་བདག་མེད་པར་མཉམ་པ་ལྟ་བུ་དང། འཁོར་བར་སྡུག་བསྔལ་བར་མཉམ་པ། བདེ་བ་འདོད་ཅིང་སྡུག་བསྔལ་མི་འདོད་པར་མཉམ་པ་ལྟ་བུ་ལ་མི་ཟེར། རང་
ལ་གཅེས་འཛིན་གྱི་བློ་ཇི་ཙམ་སྐྱེ་བ་དེ་ཙམ་ཞིག་སེམས་ཅན་ལ་སྐྱེ་བ་ལ་ཟེར་བ་ཡིན། འདི་ཇི་ལྟར་བསྒོམ་ཚུལ་ཟུར་དུ་གསལ་བ་ལྟར་བྱ་དགོས། དེ་ནས་དགེ་བཤེས་ཤ་བོ་སྒང་པས། ཇི་སྲིད་རང་ལ་དགྲར་མ་མཐོང་བའི་རིང་ལ་བླ་མ་སོགས་སུས་ཀྱང་ཕན་ཐོགས་མི་ནུས། རང་ལ་
དགྲར་མཐོང་ན་ཡོ་ཕན་ཐོགས་སུ་ཡོང། གསུངས་པ་ལྟར།  ལེ་ལན་ཐམས་ཅད་གཅིག་ལ་འདའ།  བར་བྱ་སྟེ། སྤྱོད་འཇུག་ལས། ཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་བྱུང། །ཞེས་དང། འཇིག་རྟེན་དག་ན་འཚེ་བ་གང་ཡོད་དང། འཇིཌ་
དང་སྡུག་བསྔལ་ཇི་སྙེད་ཡོད་གྱུར་པ། །དེ་ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་དེས་ཀོ་བདག་ལ་ཅི་ཞིག་བྱ། །ཞེས་དང། དམ་པས། སྐྱིད་སྡུག་གཉིས་ཀྱི་ལེ་ལན་གཞན་སེམས་ཀྱང། །རྐྱེན་རྩ་རང་ལ་ཡོད་དོ་དིང་རི་བ། །ཞེས་དང། བློ་སྦྱོང་མཚོན་ཆའི་འཁོར་ལོ་ལས་
དེ་ལྟར་ལགས་པས་དགྲ་བོ་བདག་གིས་ཟིན། །འཇབ་ནས་བསླུ་བའི་ཆོམ་རྐུན་བདག་གིས་ཟིན། །རང་དུ་བརྫུས་ནས་བསླུ་བའི་ཟོག་པོ་ནི། །ཨེ་མ་བདག་འཛིན་འདི་ཡིན་ཐེ་ཚོམ་མེད། །ཅེས་གསུངས་པ་ལྟར། དུག་དང། མཚོན། གྱོད༑ ནད༑ མི་དང་མི་མིན་གནོད་པ།  ངན་སོང་

[003B] ཀླུ་སྒྲུབ་ཀྱི་བྱང་ཆུབ་སེམས་འགྲེལ་ལས། སེམས་ཅན་རྣམས་ལ་ཆགས་བྲལ་བ། །དུག་བཞིན་འབད་པས་སྤང་བར་བྱ། །ཉན་ཐོས་རྣམས་ནི་ཆགས་བྲལ་བས། །བྱང་ཆུབ་དམན་པ་ཐོབ་མིན་ནམ། །སེམས་ཅན་ཡོངས་སུ་མདོར་བས། །རྫོགས་སངས་རྒྱས་ཀྱིས་བྱང་ཆུབ་ཐོབ། །
ཅེས་ཉན་རང་རྣམས་དམན་ལམ་དུ་གོལ་བའང་རང་གཅེས་འཛིན་གྱིས་ལན་པར་གསུངས། མདོར་ན། སྤྱོད་འཇུག་ལས། མང་དུབ་ཤད་ལྟ་ཅི་དགོས་ཏེ། །བྱིས་པ་རང་གི་དོན་བྱེད་དང། །ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །ཞེས་ལྟར་རྒྱུད་པ་ཀུན་གྱི་རྩ་བར་ངོས་བཟུང། སྤྱོད་འཇུག་ལས། འཇིག་རྟེན་བདེ་བ་ཇི་
སྙེད་པ། །དེ་ཀུན་གཞན་བདེ་འདོད་ལས་བྱུང། །ཞེས་པ་ལྟར་སེམས་ཅན་རྣམས་འཕྲལ་ཡུན་གྱི་ལེགས་ཚོགས་ཀུན་གང་ལས་འབྱུང་བའི་གཏེར་ཆེན་ཡིད་བཞིན་གྱི་ནོར་བུ་དང་མཚུངས་ཤིང། ཞིང་ས་བཟང་པོ་དང། འོ་མ་འཛད་མེད་ཀྱི་བ་ལེགས་པ་འདྲ་བར་དྲིན་ཆེ་བས་གཅེས་པར་འོས་ཤིང། དེ་ལྟར་མོད་ཀྱང་སྤྱོད་འཇུག་ལས། སེམས་ཅན་
རྣམས་དང་རྒྱལ་བ་ལས། སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་གསུངས་པ་ལྟར། རང་རེ་རྣམས་ད་ལྟ་སངས་རྒྱས་ཀྱི་སྐུ་ལ་མཆོད་པ་འབུལ། གུས་པར་བྱེད། སྡུག་བསྔལ་ཞི་བ་དང་བདེ་བའི་སྨོན་ལམ་འདེབས། ས་ལམ་རྒྱུད་ལ་སྐྱེ་བའི་གསོལ་འྡེབྶ་
བྱེད་ཀྱང། སྡུག་བསྔལ་ཞི་བ་དང། བདེ་བ་གང་ལས་འབྱུང་བ་དང། ཐེག་པ་ཆེན་པོའི་ལམ་འབྲས་བུ་དང་བཅས་པ་གང་ལས་འབྱུང་བའི་རྒྱུ་སེམས་ཅན་ཡལ་བར་འདོར། ཁྱད་དུ་གསོད་པ་འདི་ཤིན་ཏུ་ནོར་བར་མཐོང་ནས་སེམས་ཅན་  ཀུན་ལ་བཀའ་དྲིན་ཆེ་བར་བསྒོམ།  །སེམས་ཅན་གཞན་གྱི་སྡུག་བསྔལ་རྒྱུ་དང་བཅས་པ་རང་
ལ་ཚུར་ལེན་པ་དང། རང་གི་ལུས་ལོངས་སྤྱོད་དགེ་རྩ་རྣམས་སེམས་ཅན་ལ་ཕར་གཏོང་བའི།  གཏོང་ལེན་གཉིས་པོ་སྤེལ་མར་སྦྱངས།  །གཞན་གྱི་སྡུག་བསྔལ་གྱིས་རང་ལ་མི་གནོད་པས་སེལ་མི་དགོས་སྙམ་ན། རྒས་དུས་ཆེད་གཞོན་དུས་ནོར་གསོག་མི་རིགས་པ་དང། རྒྱུད་ཐ་དད་པས་མི་འདྲ་སྙམ་ན། མའི་སྡུག་བསྔལ་སེལ་མི་

[004A]༄༅། །རིགས༑ དེ་དྲིན་ཆེ་བས་མི་འདྲ་སྙམ་ན། སེམས་ཅན་ཀུན་མ་དྲིན་ཅན་ཡིན་པ་འདྲ། དེར་མ་ཟད་རྐང་པའི་ནད་ལག་པས་སེལ་མི་རིགས་པའི་སྐྱོན། དེ་ཚོགས་པ་གཅིག་པས་མི་འདྲ་སྙམ་ན། ཚོགས་པ་ཟེར་བ་སྐད་ཅིག་མ་དང། ཆ་ཤས་དུ་མ་བསགས་པ་ལས་རང་སྐྱ་བའི་
ཚོགས་པ་མེད། རང་གཙོ་ཆེ་བས་འདོར་མི་ནུས་སྙམ་ན། ཐོག་མེད་ནས་རང་དོན་འབའ་ཞིག་བསྒྲུབས་ཀྱང་མ་ཕན་ཞིང་འཁོར་བའི་གནོད་པ་བརྒྱ་ཕྲག་གི་འདམ་དུ་ལྷུང། སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག་ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་ཡང་
བདེ་བ་མེད། །ཅེས་གསུངས།  ལེན་པའི་གོ་རིམ་ བློ་ནུས་ཆུང་བ་ཆོས་ཐོག་མར་རང་གི་ཕྱི་དྲོའི་སྡུག་བསྔལ་སྔ་དྲོ་ལེན་པ་སོགས་རིམ་གྱིས།  རང་ནས་བརྩམས།  །ཏེ་བློ་སྦྱོང་ ཞིང།  དེ་ནས་གཉེན་དང། བར་མ། དགྲ་སོགས་དང། དེ་ནས་རིམ་གྱིས་རྒྱ་ཆེར་བཏང་སྟེ་མཁའ་ཁྱབ་ཀྱི་འགྲོ་བའི་སྡུག་
བསྔལ་ལེན་པར་བྱེད། གཏོང་ལེན་  དེ་གཉིས་རླུང་ འགྲོ་འོང་ལ་  བསྐྱོན་པར་བྱ། །ཡུལ་ ཡིད་འོང་མི་འོང་བར་མ་  གསུམ་ ལ་བརྟེན་ནས་  དུག་གསུམ་ སྐྱེས་ཚེས་སེམས་ཅན་གྱི་དུག་གསུམ་གོ་བཅད་དེ་སེམས་ཅན་རྣམས་དུག་གསུམ་དང་བྲལ་བར་སྨོན་པའི་  དགེ་རྩ་གསུམ། །རྗེས་ཀྱི་མན་ངག་མྡོར་
བསྡུས་པ། །དེ་ལ་དྲན་པ་བསྐུལ་བའི་ཕྱིར།  །བདག་ལ་དེ་དག་སྡིག་སྨིན་ཞིང། །བདག་དགེ་མ་ལུས་དེར་སྨིན་ཤོག་སོགས་དང། འགྲོ་བའི་སྡུག་བསྔལ་གང་ཅིའང་རུང།   ྾  །ཞེས་སོགས་གཏོང་ལེན་གྱི་གསོལ་འདེབས་རིགས་ངག་ཏུ་འདོན་ཞིང། མདོ་ཕལ་ཆེན་དང། སྤྱོད་ཡུལ་ཡོངས་སུ་དག་པའི་མདོ་ནས་བཤད་པ་
ལྟར་གྱི་སྤྱོད་ལམ་གྱི་རྣལ་འབྱོར་དང་འབྲེལ་བར།  སྤྱོད་ལམ་ཀུན་ཏུ་ཚིག་གིས་སྦྱང། །དོན་དམ་བྱང་ཆུབ་ཀྱི་སེམས་སྦྱོང་བ་ནི།  ཐབས་ཀྱི་ཆ་ལ་  བརྟན་པ་ཐོབ་ནས་གསང་བ་ དོན་དམ་བྱང་ཆུབ་ཀྱི་སེམས་སྦྱོང་ཚུལ་  བསྟན།  །ཕྱི་བཟུང་བ་ཡུལ་གྱིས་བསྡུས་པའི་དངོས་པོ་རྣམས་འདི་ལྟར་བློ་ལ་སྣང་

[004B] བདེན་པར་གྲུབ་པ་རྡུལ་ཙམ་མེད་པས།  ཆོས་རྣམས་རྨི་ལམ་ལྟ་བུར་བསམ།  །ནང་འཛིན་པ་སེམས་ཀྱིས་བསྡུས་པའི་ཆོས་རྣམས་ཀྱང་རང་བཞིན་གྱིས་མ་གྲུབ་ཅིང་དོན་དམ་པར་  མ་སྐྱེས་ པའི་  རིག་པའི་གཤིས་ལ་དཔྱད།  ཆོས་ཅན་བཟུང་འཛིན་གྱིས་བསྡུས་པའི་ཆོས་རྣམས་མ་ཟད། ཆོས་ཉིད་ཁོ་རང་
ཡང་བདེན་མེད་དུ་གཏན་ལ་འབེབས་དགོས་པས།  གཉེན་པོ་ཉིད་ཀྱང་རང་སར་གྲོལ།  །སྟོང་ཉིད་དེ་རྟོགས་ན་མྱང་འདས་ཐོབ་པ་དང། མ་རྟོགས་ན་འཁོར་བ་མི་ལྡོག་ཅིང་འཁོར་བའི་རྒྱུ་འབྲས་བསྐྱེད་པར་བྱེད་པས་འཁོར་འདས་ཀུན་གྱི་གཞི་དང། དེར་མ་ཟད་སྟོང་པ་ལས་རྟེན་འབྱུང་ཅི་ཡང་འཆར་བས།  ལམ་གྱི་ངོ་བོ་ཀུན་
གཞིའི་ངང་ལ་བཞག་ཐུན་མཚམས་སྒྱུ་མའི་སྐྱེས་བུར་བྱ།  །ཞེས་པ་དོན་དམ་བདེན་པ་སྒྱུ་མར་གསུངས་པ་ཡོད་ཙམ་དུ་གྲུབ་ཀྱང་བདེན་པ་ཁེགས་པ་ལ་བྱས་པ་དང། སྟོང་བཞིན་སྣང་བའི་སྣང་བ་སྒྱུ་མ་གཉིས་ལས་འདིར་ཕྱི་མ་ལྟར་བྱ།  གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ།  ལ་མདོར་བྶྟན་
རྒྱས་བཤད་གཉིས་ལས། དང་པོ་ནི།  མི་དགེ་བའི་བདག་འབྲས་ལྷ་ཀླུ་འཁྲུགས། ནག་ཕྱོགས་རྒྱས། ནད་མུག་འཁྲུག་རྩོད་སོགས་ཕྱི་ནང་ཐམས་ཅད་ནས་བར་ཆད་ལྡང་ཞིང།  སྣོད་བཅུད་སྡིག་ པའི་འབྲས་བུ་སྣ་ཚོགས་ པས་གང་བའི་ཚེ། །རྐྱེན་ངན་ རུ་འཛིང་བ་འདི་དག་ཆོས་འདིས་འགལ་རྐྱེན་མཐུན་རྐྱེན་དང། བར་
གཅོད་གྲོས་སུ་འཁྱེར། །གནོད་བྱེད་བཤེས་གཉེན་དུ་འཁྱེར་ནས་  བྱང་ཆུབ་ལམ་དུ་བསྒྱུར།  །དགོས་ཏེ་གསེར་གླིང་པས། རྐྱེན་ངན་དགེ་བའི་བསྐུལ་མ་ཡིན། །དྲི་གདོན་རྒྱལ་བའི་ཆོ་འཕྲུལ་ཡིན། །ན་ཚ་སྡིག་སྒྲིབ་ཀྱི་ཕྱགས་མ་སྟེ། །སྡུག་བསྔལ་ཆོས་ཉི་ཀྱི་ཡོ་ལང་ཡིན། །ཞེས་དང། སྤྱོད་འཇུག་ལས། གཞན་ཡང་
སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །ཞེས་གསུངས། གཉིས་པ་རྒྱས་བཤད་ལ། བསམ་པ་སེམས་བསྐྱེད་ལ་བརྟེན་ནས་བསྒྱུར་བ་དང། སྦྱོར་བ་བསགས་སྦྱང་ལ་བརྟེན་ནས་བསྒྱུར་བ་གཉིས། དང་པོ་ནི། ཡུལ་དུས་དང། སྐྱིད་སྡུག་བཟང་ངན་སོགས་  འཕྲལ་ལ་གང་

[005A]༄༅། །ཐུག་ ཅི་བྱས་ཅི་བྱུང་ཡང་ལེགས་པའི་  བསྒོམ་དུ་སྦྱར་བ་སྟེ།  ཁ་ཆེ་པཎ་ཆེན་གྱིས། སྐྱིད་ན་བདེ་བ་ཚོགས་སུ་བསྔོ། །ཕན་བདེས་ནམ་མཁའ་གང་བར་ཤོག་སྡུག་ན་ཀུན་གྱི་སྡུག་བསྔལ་ཁུར། །སྡུག་བསྔལ་རྒྱ་མཚོ་སྐེམས་པར་ཤོག་ཅེས་དང། རྒྱལ་བ་ཡང་
དགོན་པས། སྡིག་སྡུག་རྐྱེནྶྣང་སྣ་ཚོགས་འདི། །མཁན་པོར་ཟད་པས་ཅིས་ཀྱང་ཆོག་ཅེས་དང། གཞན་ཡང། འབྱོར་ན་མི་དགའ་རྒུད་ན་དགའ། །འབྱོར་ན་གསོག་སྲུང་སྡུག་བསྔལ་ཆེ། །རྒུད་ན་དཀའ་སྤྱད་ལྷ་ཆོས་འགྲུབ། །སྤྲང་ལུས་ཆོས་པའི་གཏད་སོ་ཡིན། །བསྟོད་ན་མི་དགའ་སྨད་ན་དགའ། །བསྟོད་
ན་ཁེངས་སེམས་ང་རྒྱལ་སྐྱེ། །སྨད་ན་རང་སྐྱོན་ཐེར་ལ་འབུད། །སྐྱིད་ན་མི་དགའ་སྡུག་ན་དགའ། །སྐྱིད་ན་ཉོན་མོངས་དུག་ལྔ་འབར། །སྡུག་ན་སྔོན་བསགས་ལས་ངན་འཛད། །སྡུག་བསྔལ་བླ་མའི་ཐུགས་རྗེ་ཡིན། །ཞེས་པ་ལྟར། སྡུག་བསྔལ་བདེ་བའི་ལམ་ཡིན། དེ་མེད་ན་བདེ་བ་མེད། སྡུག་བསྔལ་དངོས་གྲུབ་ཀྱི་
མཚམས་སྦྱོར། རྟོགས་པའི་བོགས་འདོན་དུ་འཁྱེར་བ་ཡིན། དེར་མ་ཟད། བདེ་བ་ལ་སྐྱོན་དུ་བལྟ་ཞིང། སྡུག་བསྔལ་ལ་རྒྱན་དང་ཡོན་ཏན་དུ་བལྟ་བ་འདི་ཐེག་པ་ཆེན་པོའི་བློ་སྦྱོང་གི་སྐབས་འདིར་མ་གཏོགས་མི་དགོས་པ་དང་གལ་མི་ཆེ་བ་མིན། སྐྱེས་བུ་གསུམ་ཀའི་ལམ་གྱི་ཉམས་ལེན་ལ་གལ་ཆེ། དེའི་རྒྱུ་མཚན་ཐོག་
མར་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་སློབ་སྐབས་ཚེ་འདིའི་མ་ཤི་ཚུན་ཆད་ཀྱི་བདེ་བ་ལ་སྐྱོན་དུ་བལྟས་ནས་ཚེ་འདི་བློས་བཏང་སྟེ། སྐྱབས་འགྲོ་དང་ལས་འབྲས་ཀྱི་བླང་དོར་ལ་གཙིགས་སུ་བྱས་ནས་ཚོགས་བསག་སྒྲིབ་སྦྱོང་སོགས་ཆོས་ཕྱིར་དཀའ་སྤྱད་སྡུག་ཁུར་གྱི་སྡུག་བསྔལ་ལ་རྒྱན་དུ་བལྟས་ཤིང་དང་དུ་བླངས་ཏེ་ཕྱི་མ་དོན་གཉེར་
གྱི་བློ་དེ་སྐྱེ། སྐྱེས་བུ་འབྲིང་དང་ཐུན་མོང་བའི་སྐབས། ཚེ་ཕྱི་མར་མངོན་མཐོ་ལྷ་མིའི་ལུས་རྟེན་དང་བདེ་འབྱོར་ཕུན་ཚོགས་ཤིག་ཐོབ་ཀྱང་ཟག་བཅས་ཀྱི་བདེ་བ་ཡིན། དེ་ལ་ཡིད་བརྟན་མེད། འགྱུར་ནས་འགྲོ། ཡང་བསྐྱར་སྡུག་བསྔལ་འདུ་བྱེད་ཅིང་འདྲེན་པར་ཤེས་ཏེ་ཡིད་སྐྱོ་ནས་འཁོར་བའི་བདེ་བ་ཐམས་ཅད་ལ་སྐྱུག་

[005B] ནད་ཅན་གྱིས་ཟས་མཐོང་བ་ལྟར་སྐྱོན་དུ་བལྟས་ནས་ཐར་པ་དོན་གཉེར་གྱི་བསམ་པས་བསླབ་གསུམ་ཉམས་ལེན་གྱི་དཀའ་སྤྱད་སྡུག་བསྔལ་ལ་ཁུར་དུ་མི་འཛིན་པར་རྒྱན་དུ་བལྟས་ཏེ་བསླབ་པས་ཀུན་འབྱུང་གི་འཁོར་ལོ་ལྡོག་པ་དེ་འོང། སྐྱེས་བུ་ཆེན་པོའི་སྐབས་སུ་ལྷག་པར་གལ་ཆེ་བ་ཡོངས་གྲགས་སྨོས་མ་དགོས། མདོར་ན་བདེ་བར་
སྐྱོན་དང་ཉེས་དམིགས་སུ་མ་བལྟས་ན་འཁོར་བ་དང་ངན་སོང་ལས་མི་ཐར། ཆོས་ཕྱིར་སྡུག་བསྔལ་དང་ལེན་མེད་ན་ཐར་པ་ཐོབ་མི་ནུས། རང་བདེ་དོན་གཉེར་གྱི་སྐྱོན་མ་མཐོང་ན་གཞན་ཕན་གྱི་བྱང་སེམས་མི་སྐྱེ། དཀའ་སྤྱད་བརྩོན་འགྲུས་ཀྱི་སྡུག་བསྔལ་དང་ལེན་མ་བྱས་ན་སྤྱོད་པ་ཕྱིན་དྲུག་གི་ཉམས་ལེན་མཐར་ཕྱིན་མི་ནུས་པ་ཡིན་
གཉིས་པ་ནི། དགེ་རྩ་ཐམས་ཅད་བྱང་ཆུབ་ཀྱི་རྒྱུར་བསྔོ་བ་སོགས་ཚོགས་གསོག་  སྦྱོར་བཞི་ལྡན་ཐབས་ཀྱི་མཆོག་ །ལམ་རྒྱུད་ལ་སྐྱེ་བའི་འགལ་རྐྱེན་སྡིག་ལྟུང་སྦྱོང་བ། གདོན་བགེགས་ལ་དྲིན་དྲན་ནས་སྙིང་རྗེས་གཏོར་མ་སྦྱིན་པ། ཆོས་སྐྱོང་ལ་སེམས་བསྐྱེད་འཕེལ་བའི་འཕྲིན་བཅོལ་གྱི་སྒོ་ནས་བློ་སྦྱོང་གི་ཉམས་ལེན་
སྤེལ།  བཞི་པ་ཚེ་གཅིག་གྱི་ཉམས་ལེན་དྲིལ་ནས་བསྟན་པ་ནི། མན་ངག་སྙིང་པོ་མདོར་བསྡུས་པ། །སྟོབས་ལྔ་ བློ་བདག་འཛིན་ཆགས་སྡང་སོགས་ཀྱི་དབང་དུ་མི་གཏོང་སྙམ་པ་འཕེན་པའི་སྟོབས། བློ་སྦྱོང་གི་བསམ་པ་དང་མི་འབྲལ་བར་བྱེད་པ་གོམས་པའི་སྟོབས། སེམས་བསྐྱེད་མི་ཉམས་ཤིང་འཕེལ་
བའི་ཆེད་ཚོགས་གསོག་པ་དཀར་པོ་ས་བོན་གྱི་སྟོབས། རང་གཅེས་འཛིན་གྱི་སྐྱོན་བསམ་ནས་སྤོང་བ་སུན་འབྱིན་པའི་སྟོབས། དགེ་རྩ་རྣམས་སེམས་བསྐྱེད་མི་ཉམས་ཤིང་འཕེལ་བའི་རྒྱུར་སྨོན་པ་སྨོན་ལམ་གྱི་སྟོབས་དང་ལྔས་ཉམས་ལེན་སྤེལ།  དག་དང་སྦྱར་བར་བྱ། །ཐེག་ཆེན་འཕོ་བའི་གདམས་ངག་ནི། །
 ཡོ་བྱད་ཐམས་ཅད་ཚོགས་སུ་བསྟབས་ཏེ་དགེ་རྩ་སྒྲུབ་པ་དཀར་པོ་ས་བོན་གྱི་སྟོབས། ལུས་ལ་མ་ཆགས་པ་འཕེན་པའི་སྟོབས། ཉོན་མོངས་ཀྱི་ཉེས་དམིགས་དྲན་པ་སུན་འབྱིན་པའི་སྟོབས། སེམས་བསྐྱེད་དང་མི་འབྲལ་བར་སྨོན་པ་སྨོན་ལམ་གྱི་སྟོབས། སེམས་བསྐྱེད་རྒྱུན་དུ་གོམས་པར་བྱ་བ་གོམས་པའི་སྟོབས་ཏེ་  སྟོབས་ལྔ་ཉིད་ཡིན་

[006A]༄༅།  །སངས་རྒྱས་ཀྱི་རྣམ་ཐར་དྲན་ཏེ་སེངྒེའི་ཉལ་སྟབས་སོགས་  སྤྱོད་ལམ་གཅེས། །ལྔ་པ་བློ་འབྱོངས་པའི་ཚད་བསྟན་པ་ནི།  རྒྱལ་བས་གསུངས་པའི་  ཆོས་ཀུན་ བདག་གཅེས་འཛིན་དང་བདག་འཛིན་གཉིས་ཀྱི་གཉེན་པོར་  དགོངས་པ་གཅིག་ཏུ་འདུས། །
མི་གཞན་གྱི་དབང་པོ་དང། རང་གིས་རང་ལ་བརྟག་ན་ཞེ་མི་ཁྲེལ་བ་སྟེ་  དབང་པོ་གཉིས་ཀྱིས་གཙོ་བོ་བཟུང།  །འབྱོར་རྒུད་བདེ་སྡུག་སོགས་རྐྱེན་བྱུང་རོ་སྙོམས་པས།  ཡིད་བདེ་འབའ་ཞིག་རྒྱུན་དུ་བསྟེན། །བྱང་བློ་བའི་ཚད་ནི་ སྔར་དང་མི་འདྲ་བར་བདག་གཅེས་འཛིན་གྱི་བསམ་པ་  ལོག་པ་ཡིན། །
སྡུག་བསྔལ་བཟོད་པའི་དཀའ་ཐུབ་པ་ཆེན་པོ། གཞན་གཅེས་པར་འཛིན་པའི་སེམས་དཔའ་ཆེན་པོ། ཆོས་སྤྱོད་ལས་མི་འདའ་བའི་དགེ་སྦྱོང་ཆེན་པོ། སྡིག་ལྟུང་ཕྲ་མོར་ཡང་འཛེམས་པའི་འདུལ་འཛིན་ཆེན་པོ། ཐེག་པ་ཆེན་པོའི་ལམ་རྣལ་མ་ལ་འབྱོར་བའི་རྣལ་འབྱོར་པ་ཆེན་པོ་སྟེ།  འབྱོངས་རྟགས་ཆེན་པོ་ལྔ་ལྡན་ཡིན་
ཡེངས་ཀྱང་ རྟ་རྩལ་འབྱོངས་པ་ལྟར་རྐྱེན་གློ་བུར་བྱུང་བ་བཟོད་ཅིང།  ཐུབ་ན་འབྱོངས་པ་ཡིན། །དྲུག་པ་བློ་སྦྱོང་གི་དམ་ཚིག་ བཅོ་བརྒྱད་  བསྟན་པ་ནི།  བློ་སྦྱོང་ཁས་བླངས་དང་མ་འགལ་བ། ཐོ་ཅོར་མ་ཤོར་བ། ཕྱོགས་རེར་མ་སོང་བ་སྟེ།  སྤྱི་དོན་གསུམ་ལ་རྟག་ཏུ་བསླབ།  །དེ་སྔོན་གྱི་བསམ་པ་དེ་
འདུན་པ་བསྒྱུར་ལ་སྤྱོད་ལམ་མཛེས་ཆོས་བཅོས་མི་དགོས་པར་རང་སོར་བཞག་ །གཞན་གྱི་སྐྱོན་  ཡན་ལག་ཉམས་པ་བརྗོད་མི་བྱ། །མི་གཞན་ གྱི་སྐྱོན་གྱི་  ཕྱོགས་གང་ ལ་  ཡང་བརྟག་ཅིང་མི་བསམ་མོ། །ཉོན་མོངས་ དུག་གསུམ་  གང་ཆེ་དེ་སྔོན་ལ་ གཉེན་པོ་བསྟེན་ནས་  སྦྱང།  །བློ་སྦྱོང་བསྒོམས་པའི་
འབྲས་བུ་ འཁོར་བའི་བདེ་སྐྱིད་དང། རང་དོན་དུ་བྱང་ཆུབ་སོགས་  རེ་བ་ཐམས་ཅད་སྤང།  །བློ་སྦྱོང་འདྲེ་གདོན་འདུལ་ཕྱིར་སྒོམ་པ་ལྟ་བུ་ཆོས་བརྒྱད་ཀྱི་འདྲེས་པ་དང། བདག་གཅེས་འཛིན་གྱི་ཀུན་སློང་གིས་སླད་པ་  འདུག་ཅན་གྱི་ཟས་ ལྟ་བུ་  སྤང།  ཉོན་མོངས་ལ་གཉེན་པོ་མ་བསྟན་པར་དེའི་རྒྱུན་བསྐྱངས་པ་དང།།

[006B] དགྲ་ལྟ་བུར་ཞེ་འཁོན་ཡུན་རིང་འཛིན་པའི་  གཞུང་བཟང་པོ་མི་བརྟེན།  གཞན་ལ་སྐྱོན་བརྗོད་དང། སུན་འབྱིན་གྱི་  གཤགས་ངན་མི་རྒོད།  གཞན་ལ་གནོད་པ་བྱ་བའི་དུས་སྐབས་སྒུག་པ་སྟེ།  འཕྲང་མི་སྒུག་ ཕ་རོལ་པོ་དེ་མང་ཚོགས་དབུས་སུ་དམའ་འབེབས་བཏང་བ་དང། སྐྱོན་མཚང་བཏོན་ཏེ་ཚར་བཅད་པ། ལྷ་འདྲེ་དྲག་སྔཊ་
ཀྱིས་གཟིར་བ་སོགས་  གནད་ལ་མི་དབབ།  རང་སྐྱོན་གཞན་འགེལ་དང། རང་གི་ལས་འགན། ཁག་ངན་སོགས་གཞན་ལ་གཡོ་ཐབས་ཀྱིས་འགེལ་བ།  མཛོ་ཁལ་གླང་ལ་མི་འབྱོ།  བློ་སྦྱོང་འདྲེ་གདོན་འདུལ་བ་དང། གནོད་པ་ཞི་བྱེད། གྲོང་ཆོག་སོགས་ཀྱི་ཆེད་སྒོམ་པ་  ལྟོ་ བཅོས་  ལོག་པ་མི་བྱ།  ཁེ་སང་དང། ངོ་སོ་སོཌ་
ལ་གང་འགྱོགས་ཀྱིས་ཧར་ཐོབ་བྱེད་པའི་  འགྱོགས་ཀྱི་རྩེ་མི་གཏོད།  བློ་སྦྱོང་བདག་གཅེས་འཛིན་གྱི་གཉེན་པོར་མ་སོང་བར་གྲོགས་སུ་སོང་བ་ལྟ་བུ།  ལྷ་བདུད་དུ་མི་དབབ།  རང་སྐྱིད་པའི་དོན་དུ་གཞན་སྡུག་བསྔལ་ལ་སྦྱོར་བ་དང། གཞན་ལ་སྡུག་བསྔལ་འབྱུང་དུ་རེ་བ་ལྟ་བུ།  སྐྱིད་ཀྱི་ཡན་ལག་ཏུ་སྡུག་མི་འཚོལ་
བདུན་པ་བློ་སྦྱོང་གི་བསླབ་བྱ་ ཉི་ཤུ་རྩ་གཉིས་  བསྟན་པ་ནི།  ཟས་གོས་འགྲོ་འདུག་སོགས་སྤྱོད་ལམ་ཀུན་ཏུ་  རྣལ་འབྱོར་ཐམས་ཅད་ བློ་སྦྱོང་གི་ཉམས་ལེན་འདི་ཉིད་ཁོ་ནས་རྒྱས་ཐེབས་པར་བྱ་བ་སྟེ།  གཅིག་གིས་བྱ།  །རྐྱེན་བཟང་ངན་དང། ཉོན་མོངས་སོགས་གང་བྱུང་གང་སྐྱེས་ཀྱང་གཉེན་པོ་བློ་སྦྱོང་ཁོ་ནས་
 གཅིག་ཆོག་བྱ་བ་སྟེ།  ལོག་གནོན་ཐམས་ཅད་གཅིག་གིས་བྱ།  །དགེ་སྦྱོར་གང་བྱེད་ཀྱང་ཐོག་མར་སེམས་བསྐྱེད་དང་མཐར་བྱང་ཆུབ་ཏུ་བསྔོ་བ་བྱ་དགོས་པས་ན།  ཐོག་མཐའ་གཉིས་ལ་བྱ་བ་གཉིས།  །སྐྱིད་སྡུག་  གཉིས་པོ་གང་བྱུང་ ཡང་བློ་སྦྱོང་གི་ཉམས་ལེན་མ་ཤོར་བར་  བཟོད་པར་བྱ།  །ཆོས་སྤྱིའི་
དམ་ཚིག་དང། བློ་སྦྱོང་གི་དམ་ཚིག་བཅོ་བརྒྱད་  གཉིས་པོ་སྲོག་དང་བསྡོས་ལ་བསྲུང།  །ཐོག་མར་ཉོན་མོངས་ཀྱི་གཉེན་པོ་དྲན་དཀའ། བར་དུ་ཉོན་མོངས་སྐྱེས་པ་བཟློག་དཀའ། མཐར་རྒྱུན་གཅོད་དཀའ་བ་སྟེ།  དཀའ་བ་གསུམ་ལ་བསླབ་པར་བྱ།  །བླ་མ་བཟང་པོ་དང་མཇལ་བ། བློ་ལས་སུ་རུང་བ།།

[007A]༄༅།  །ཟས་གོས་མཐུན་རྐྱེན་ཚང་བ་སྟེ།  རྒྱུ་ཡི་གཙོ་བོ་རྣམ་གསུམ་བླང།  །བླ་མར་མོས་གུས། བློ་སྦྱོང་ལ་སྤྲོ་བ། སྒོ་གསུམ་བག་ཡོད་བཅས་མི་ཉམས་པ་སྟེ།  ཉམས་པ་མེད་པ་རྣམ་གསུམ་བསྒོམ།  །ལུས་ཕྱག་བསྐོར་སོགས་དང། ངག་གསོལ་འྡེབྶ་
དང་བཟླས་བརྗོད། ཡིད་སེམས་བསྐྱེད་དང་མི་འབྲལ་བ་སྟེ།  འབྲལ་མེད་གསུམ་དང་ལྡན་པར་བྱ།  །བློ་སྦྱོང་གི་  ཡུལ་ལ་ དགྲ་གཉེན་བར་གསུམ་སོགས་ཀུན་ལ་  ཕྱོགས་མེད་དག་ཏུ་སྦྱང།  །བློ་སྦྱོང་གི་ཉམས་ལེན་ཡུལ་ཐམས་ཅད་དང་བྱ་བ་ཐམས་ཅད་ལ་  ཁྱབ་པ་དང་ ཉམས་ལེན་ཁ་ཙམ་མིན་པར་  གྟིང་
འབྱོངས་ཀུན་ལ་གཅེས། །བཀོལ་བ་ རང་གི་ནང་མི། དགྲ་ཟླ། ཕན་བཏགས་ཀྱང་ཚུར་གནོད་པ། ལས་དབང་གིས་རང་གར་མཐོང་མི་འདོད་པ། ཕ་མ་སོགས་ཡུལ་གཉན་པའི་རིགས་བཅས་ལྔ་པོ་དེ་ལ་བློ་སྦྱོང་དཀའ་བས་ཟུར་དུ་དམིགས་ཀྱིས་བཀར་བའམ་བཀོལ་ཏེ། དེ་  རྣམས་ལ་རྟག་ཏུ་ བློ་སྦྱོང་  བསྒོམ། །
 ཟས་གོས་མཐུན་རྐྱེན་སོགས་འཛོམས་མ་འཛོམས་ལྟ་བུའི་  རྐྱེན་གཞན་དག་ལ་ལྟོས་ ཏེ་བློ་སྦྱོང་འདོར་བར་མི་བྱ། །ཚི་འདི་ལས་ཕྱི་མ་གལ་ཆེ། ཉམས་ལེན་གཞན་ལས་བློ་སྦྱོང་གལ་ཆེ་བས།  ད་རེས་གཙོ་བོ་ཉམས་སུ་བླང།  །ཆོས་ལ་དཀའ་སྤྱོད་མི་བཟོད་འཇིག་རྟིན་ལ་དྐཱ་སྤྱད་བཟོད་པའི་བཟོད་པ་གོ་ལོག་
ཆོས་ཀྱི་རོ་མི་མྱང་བར་འཇིག་རྟེན་གྱི་རོ་མྱང་བ་རོ་མྱང་གོ་ལོག་སྡིག་ཅན་ལ་སྙིང་མི་རྗེ་ཆོས་པར་སྙིང་རྗེ་བ་སྙིང་རྗེ་གོ་ལོག་དགེ་ཕྲུག་སོགས་རང་ལ་ལྟོས་པ་རྣམས་ཆོས་ལ་མི་སྦྱོར་བར་ཚེ་འདི་པར་སྦྱོར་པའི་གཉེར་སེམས་གོ་ལོག་ཆོས་ལ་མི་འདུན་འཇིག་རྟེན་ལ་འདུན་པའི་འདུན་པ་གོ་ལོག་དགེ་བར་ཡི་རང་མི་
མི་བྱེད་སྡིག་པར་ཡིརང་བྱེད་པའི་ཡི་རང་གོ་ལོག་སྟེ།  གོ་ལོག་ དྲུག་  མི་བྱ།  ཉམས་ལེན་ལ་ཐང་ལྷོད་  རེས་འཇོག་མི་བྱ།  །རྡོ་རུས་ཐུག་པར་  དོལ་ཆོད་དུ་སྦྱང། རྟོགས་དཔྱོད་གཉིས་ཀྱིས་བརྟག་དཔྱད་ཅེས་པའང་འཇུག།  ཞུན་ཐར་བཅད།  ཐར་བར་བྱ། །

[007B] སེམས་ཅན་གྱི་དོན་ཁས་བླངས་ཟིན་པས་བློ་སྦྱོང་བྱས་པ་དང། གཞན་ལ་ཕན་བཏགས་པར་  ཡུས་མ་བསྒོམ། གཞན་གྱི་གནོད་པ་ཕྲ་མོར་ཁོང་ཁྲོ་སོགས་  ཀོ་ལོང་མ་སྡོམ།  དགའ་ཆོག་སྡུག་ཆོག་དབྱར་གནམ་ལྟ་བུ་དང། ཉམས་ལེན་འདོར་ཆོག་ཆོག་  ཡུད་ཙམ་པ་མི་བྱ།  ཉམས་ལེན་ལ་ངེས་དང་སྐད་གྲགས་
སོགས་དན་གཉེར་མི་བྱེད་པ་སྟེ།  འོར་ཆེ་མི་འདོད།  དགེ་བཤེས་མཆད་ཀ་བ་ཆེན་པོ་ཉིད་  བྱང་ཆུབ་སེམས་ལ་གདེངས་ཐོབ་པའི་གསུང་གིས་མཇུག་བསྡུ་བ། རང་གི་མོས་པ་མང་བའི་རྒྱུས། །སྡུག་བསྔལ་གཏམ་ངན་ཁྱད་བསད་ནས། །བདག་འཛིན་འདུལ་བའི་
གདམས་ངག་ཞུས། །ད་ནི་ཤི་ཡང་མི་འགྱོད་དོ། །དེ་ལྟར་བློ་སྦྱོང་དོན་བདུན་མའི་རྩ་ཚིག་དང། འགྲེལ་པ་སོགས་བཀའ་གདམས་གསར་རྙིང་གི་གསུང་གི་ཁྲོད་དུ་ཤིན་ཏུ་མང་བ་བཞུགས་ཀྱང། ཕལ་ཆེར་གཞུང་ཚིག་གི་གོ་རིམ། ཚིག་སྣ་མང་ཉུང་
འདྲ་མིན་ཤིན་ཏུ་མང་ཞིང། འགའ་ཞིག་ཁྲིད་ཀྱི་སྐབས་ཀྱི་ས་བཅད་ལ་སྦྱར་མ་བདེ་བ་ཡང་ཅི་རིགས། འགའ་ཞིག་ཡོངས་གྲགས་མིན་པའི་རྩ་ཚིག་ཀྱང་སྣ་ཚོགས་སྣང་བ་བཅས་ལ་བརྟེན། རང་ལུགས་འཇམ་མགོན་ཙོང་ཁ་པ་ཆེན་པོའི་གསུང་རྒྱུན་ལྟར་གྱི་
བློ་སྦྱོང་ཉི་མའི་འོད་ཟེར། བློ་བཟང་དགོངས་རྒྱན། བདུད་རྩིའི་སྙིང་པོ་རྣམས་ཀྱི་དགོངས་དོན་གུང་བསྒྲིགས་པའི་རྩ་ཚིག་ཅིག་བྱུང་ན་ཅི་མ་རུང་སྙམ་རིང་ནས་སེམས་མུར། ཤིང་ཕག་ལོར་ཆབ་མདོ་དགེ་ལྡན་བྱམས་པ་གླིང་དུ་བྱང་ཆུབ་ལམ་རིམ་ཆེན་མོ་འཆད་སྐབས་
གཅིག་ཏུ་སྒྲུབ་པ་ལྷུར་ལེན་ལམ་རིམ་པ་ཕུན་ཚོགས་དཔལ་ལྡན་ནས་རྟེན་བཅས་ཇི་ལྟར་བསྐུལ་བ་བཞིན་རྩ་འགྲེལ་མང་པོར་ཞིབ་བརྟག་གིས་རྩ་ཚིག་ཕྱོགས་བསྒྲིགས་ཐོག་ས་བཅད་ཀྱིས་བརྒྱན་ཏེ་ཕྱོགས་གཅིག་ཏུ་་ཕ་བོང་ཁའི་སྤྲུལ་མིང་པས་བྲིས་པ་འགྲོ་དོན་

[008A]༄༅། །འཕེལ་བར་གྱུར་ཅག།  །།གོང་གསལ་བློ་སྦྱོང་དོན་བདུན་མའི་རྩ་གཞང་ལ་བདག་གི་དྲིན་ཅན་རྩ་བའི་བླ་མ་སེམས་དཔའ་ཆེན་པོ་་སྐྱབས་རྗེ་ཡོངས་འཛིན་ཁྲི་བྱང་རྡོ་རྗེ་འཆང་རྗེ་བཙུན་བློ་བཟང་ཡེ་ཤེས་བསྟན་འཛིན་རྒྱ་མཚོ་དཔལ་བཟང་པོ་མ་ཆོག་གིས་
རྨོངས་རྟུལ་འདུ་གསུམ་པ་དཔལ་ལྡན་བདག་ལ་ཉམས་ལེན་གོ་བདེའི་ཆེད་དགྱེས་བརྩེའི་བཀའ་དྲིན་བླ་མེད་ཀྱིས་མཆན་འགྲེལ་ཕྱག་བསྟར་མར་སྩལ་བ་བྱིན་རླབས་རྩིའི་རྒྱུན་བཟང་བདག་གཞན་འགྲོ་བ་ཀུན་གྱི་རྒྱུད་ལ་འཇུག་པར་གྱུར་ཅིག། །། ་དགེ་བཤེས་འཆད་ཁ་བ་སྐུ་འདའ་ཁར།  ཡུལ་དང་
གཉེན་བཤེས་རབ་སྤངས་ཏེ། །འཛིན་ཆགས་མེད་པའི་དགེ་རྩ་བྱས། །བཤེས་གཉེན་བཞུགས་པའི་ས་ཕྱོགས་སུ། །ཐོས་བསམ་སྒོམ་གསུམ་དགེ་རྩ་བྱས། །ད་ནི་ཤི་ཡང་མི་འགྱོད་དོ། །ཧུ་རུ་ཉེ་དུ་མ་མཆོད་ཅིང། །ཧྲུལ་པོའི་གོས་གྱོན་དམན་ཆ་བཟུང། །
སུ་དང་འགྲོགས་ཀྱང་ཡིད་མ་ཕྱུང། །གྲགས་པ་མ་བསྒྲུབས་ནོར་མ་བསགས། །ད་ནི་ཤི་ཡང་མི་འགྱོད་དོ། །མི་ཆོས་ལྷ་ཆོས་རིས་སྲིད་དང། །ཡོན་བདག་ལྷ་བཞིན་མཆོད་པ་དང། །བན་མོའི་བསྙེན་བཀུར་ཀུན་སྤངས་ཏེ། །དྲང་སྲོང་ཆེན་པོའི་རྣམ་ཐར་སྤྱད།།
ད་ནི་ཤི་ཡང་མི་འགྱོད་དོ། །བྱད་བཞིན་ཅན་དང་ནོར་ཅན་ལ། །ཚོགས་གསོག་བསྙེན་བཀུར་མ་བྱས་ཤིང། །བུན་བསྐྱེད་མ་བྱས་ཚོང་མ་བྱས། །མཁར་ལན་མ་བྱས་གཞིས་མ་བཟུང། །ད་ནི་ཤི་ཡང་མི་འགྱོད་དོ།  །ཞེས་པ་ལ་སོགས་གསུངས་ནས་
གནས་དེ་ཉིད་དུ་འདས་སོ།། གསུང་འདིའི་ཚིག་རྣམས་སེམས་ལ་ཕན་ཆེ་བས་འདིར་བཀོད།། །། ༄༅། །བྱང་ཆུབ་སེམས་སྦྱོང་ལ་རྒྱུ་འབྲས་བདུན་དང། བདག་གཞན་མཉམ་བརྗེའི་སྒོ་ནས་བློ་སྦྱོང་ཚུལ་གཉིས་ཡོད་པའི་གཉིས་ཀའི་སྔོན་འགྲོར་

[008B] འགྲོ་བ་ཀུན་ལ་སེམས་སྙོམས་ཕ་མའི་འདུ་ཤེས་དང། །ཕན་པའི་སེམས་དང་བྱམས་པའི་ཡིད་ཀྱིས་བརྟུལ་བྱ་ཞིང། །ཞེས་གསུངས་པ་ལྟར། བཏང་སྙོམས་བསྒོམ་ཚུལ་རེ་ཡོད་ཅིང། དེ་ཡང་ཚད་མེད་བཞིའི་ནང་གི་བཏང་སྙོམས་དང་
མི་འདྲ། དེ་ནི་སེམས་ཅན་རྣམས་འཁོར་བར་འཁྱམས་པ་དེ་ཆགས་སྡང་གིས་ལན་པར་མཐོང་ནས་ཆགས་སྡང་དང་བྲལ་བའི་བཏང་སྙོམས་ལ་གནས་པར་སྨོན་པ་ཡིན། འདིར་རང་ཉིད་སེམས་ཅན་རྣམས་ལ་བློ་ཉེ་རིང་དང་ཆགས་སྡང་གི་དབང་དུ་མ་སོང་བར་
སེམས་སྙོམས་པའི་བཏང་སྙོམས་བསྒོམ་པ་ཡིན། དེ་ལ་ཡང་ནང་གསེས་ཀྱི་ཁྱད་པར་གཉིས་ཡོད་དེ། རྒྱུ་འབྲས་བདུན་གྱི་མར་ཤེས་ཀྱི་སྔོན་འགྲོའི་བཏང་སྙོམས་པ་ནི། དགྲ་གཉེན་བར་གསུམ་ལ་ཉེ་རིང་དང་ཆགས་སྡང་བཀག་པའི་བཏང་སྙོམས་ཙམ་སྟེ་
ཉན་རང་དང་ཐུན་མོང་བའི་བཏང་སྙོམས་སྐྱེད་ཚུལ་ཙམ་ཞིག་ཡིན། བདག་གཞན་མཉམ་བརྗེའི་སྔོན་འགྲོའི་བདག་གཞན་མཉམ་པ་ནི། གོང་གི་བཏང་སྙོམས་དེ་ཙམ་མིན་པར་སེམས་ཅན་ཐམས་ཅད་ལ་ཕན་བདེ་སྒྲུབ་པ་དང། སྡུག་བསྔལ་སེལ་བའི་
བསམ་སྦྱོར་རིང་ཐུང་མེད་པར་སྙོམས་པ་ཐེག་ཆེན་ཐུན་མོང་མ་ཡིན་པའི་བཏང་སྙོམས་བསྒོམ་ཚུལ་ཁྱད་པར་དུ་འཕགས་པ་ཡིན། དེ་ཡང་མར་ཤེས་ཀྱི་སྔོན་འགྲོའི་བཏང་སྙོམས་བསྒོམ་སྐབས་ཆེས་ཡིད་དུ་མི་འོང་བའི་དགྲ་ཞིག་དང། ཤིན་ཏུ་གཅེས་པའི་
གཉེན་ཞིག་བར་མའི་སེམས་ཅན་གཅིག་བཅས་གང་ཟག་གསུམ་མདུན་དུ་གསལ་བ་ལ་དམིགས་ནས་སོ་སོའི་སྟེང་དུ་ཡིད་དུ་འོང་མི་འོང་དང། བཏང་སྙོམས་ཀྱི་བློའི་འཆར་ཚུལ་རྣམས་གསལ་པོར་ཤར་དུ་བཅུག་དེ་ནས་དགྲ་དེ་ལ་མཚོན་ན་

[009A]༄༅། །ཡིད་དུ་མི་འོང་བ་དང། ཁོ་ལ་མི་འདོད་པ་ཞིག་བྱུང་ན་སྙམ་པའི་བློ་འཆར་བ་དེའི་རྒྱུ་མཚན་བརྟག་པ་ན། ཁོས་ད་རེས་ཚེ་འདིར་རང་ལ་གནོད་པ་ཕྲན་བུ་བྱས་པའི་རྒྱུ་མཚན་ཞིག་ལ་བརྟེན་ནས་བྱུང་བར་རིག་
ནས་དེ་ལ་འདི་ལྟར་བསམ་དགོས། མི་འདིས་སྔར་ཚེ་རབས་མང་པོར་ཕ་མ་དང། མཛའ་བཤེས་བྱས་ཏེ་ཕན་བཏགས་པ་གྲངས་མེད་ཅིག་བྱས་པ་མ་ཟད། ཚེ་འདིར་ཡང་ཚེ་མཇུག་འདིར་གཉེན་དུ་གྱུར་ཏེ་ཕན་འདོགས་པར་མི་བྱེད་པའི་ངེས་པ་
མེད་ཅིང། གང་ལྟར་ཡང་ཕྱི་མ་ཕན་ཆད་དུ་རང་འཁོར་བ་ལས་མ་ཐར་གྱི་བར་སྐྱེ་བ་གྲངས་མེད་བླངས་དགོས་པས་དེ་དག་ཅིག་ཚེ་སྔར་བཞིན་ཁོས་ཕན་ཐོགས་གྲངས་མེད་ཅིག་བྱེད་དགོས་པར་ཐག་ཆོད་པས། དེས་ན་འདས་མ་འོངས་ད་ལྟ་དུས་གསུམ་
གང་དུའང་ཕན་འདོགས་ཚད་མེད་བསྒྲུབས་དང་བསྒྲུབ་འགྱུར་གྱི་གཉེན་གྱི་མཐར་ཐུག་འདི་ལྟ་བུ་ཞིག་ལ་ད་རེས་ཚེ་འདིར་གནོད་པ་ཕྲན་བུ་ཞིག་བྱས་པ་རྟགས་སུ་བཀོད་དེ་དགྲ་ཞེས་ཡལ་བར་དོར་ཏེ་ཞེ་སྡང་གི་བསམ་པ་འཆང་བ་འདི་ནི་མ་རབ་ཁྲེལ་མེད་གྕན་
གཟན་གདུག་པ་ཅན་དང་མི་མ་ཡིན་གདུག་པ་ཅན་གྱི་ངང་ཚུལ་དུ་སོང་འདུག་པས། ད་ནས་བཟུངས་ཏེ་བསམ་ངན་དེ་འདྲ་གཏན་ནས་སྐྱེ་དོན་མི་འདུག་སྙམ་དུ་ཞེ་སྡང་དགག་དེ་བཞིན་དུ་གཉེན་དེ་ལ་དམིགས་ནས་ཡིད་དུ་འོང་ཞིང་ཆགས་པའི་རྣམ་པ་འཆར་
བ་ན་དེའི་རྒྱུ་མཚན་དཔྱད་ཚེ་གནས་སྐབས་ཚེ་འདིར་ཉེ་འབྲེལ་དུ་གྱུར་པའམ་ཟས་ནོར་སོགས་ཕན་འདོགས་ཕྲན་བུ་བྱས་པའི་རྒྱུ་མཚན་གྱིས་བྱུང་བར་ཤེས་པ་ན། འདི་ལྟར་བསམ་སྟེ་གཉེན་འདིས་སྔར་ཚེ་རབས་མང་པོར་དགྲ་བྱས་ཏེ་ཕན་ཚུན་གསོད་རེས་

[009B] ཤ་ཟོས་ཁྲག་རེས་བྱས་པའང་གྲགས་མེད་བྱས་ཤིང། ཚེ་འདིར་ཡང་ཚེ་མཇུག་འདིར་དགྲར་གྱུར་ཏེ་གནོད་པ་མི་བྱེད་པའི་ངེས་པ་མེད། གལ་ཏེ་ཚེ་འདིར་མ་གནོད་ཀྱང་ཚེ་རབས་ཕྱི་མ་རྣམས་སུ་དགྲར་གྱུར་ཏེ་གནོད་པ་དུ་མ་བྱེད་པར་ཐག་ཆོད་
པས༑ ད་རེས་ཕན་ཐོགས་ཕྲན་བུ་བྱས་པ་སོགས་ཀྱི་རྒྱུ་མཚན་ཕྲ་མོ་ཞིག་ལ་བརྟེན་ནས་གཉེན་ཞེས་ཧ་ཅང་ཆགས་པར་བྱེད་པ་འདི་ནི་སྲིན་མོའི་བསླུ་བྲིད་ལ་ཆགས་པ་དང། ཕག་པ་ཕག་རྫི་ལ་ཆགས་པ་དང་ཁྱད་པར་མེད་པས་ཧ་ཅང་གཉེན་ཞེས་ཆགྶ་
དོན་མི་འདུག་སྙམ་དུ་འདོད་ཆགས་དགག་བར་མའི་སེམས་ཅན་ལ་དམིགས་ནས་ཡལ་བར་འདོར་བའི་བློ་སྐྱེས་ན་དེ་ཡང་ད་ལྟའི་གནས་སྐབས་འདིར་ཕན་གནོད་གང་ཡང་མ་བྱས་པས་རང་དང་འབྲེལ་མེད་ལྟ་བུ་ཞིག་མཐོང་ཡང་འབྲེལ་མེད་མིན་ཏེ། ཚེ་
རབས་མང་པོར་གྲོགས་དང་མཛའ་བཤེས་སུ་གྱུར་ནས་ཕན་འདོགས་སོགས་བྱས་དང་བྱེད་འགྱུར་དུ་ངེས་པས་ཡལ་བར་འདོར་བ་མི་རིགས་སྙམ་པ་སོགས་མདོར་ན་འདས་མ་འོངས་ད་ལྟ་དུས་གསུམ་ཀའི་རྒྱུ་མཚན་བསམས་ནས་དགྲ་གཉེན་ལ་ཆགས་སྡང་བཀག་
སྟེ་སེམས་སྙོམ་པའི་བཏང་སྙོམས་སྒྲུབ་པ་ཡིན། བདག་གཞན་མཉམ་བརྗེའི་བློ་སྦྱོང་གི་སྔོན་འགྲོའི་བཏང་སྙོམས་སྒྲུབ་པའི་ཚེ་དགྲ་གཉེན་བར་གསུམ་ཐམས་ཅད་ལ་ཉེ་རིང་མེད་པར་བདེ་བ་སྒྲུབ་པ་དང། སྡུག་བསྔལ་སེལ་བའི་བསམ་སྦྱོར་སྙོམ་དྒོས་
པའི་རྒྱུ་མཚན་ཞིབ་ཏུ་མ་བསམ་ན་མི་འོང་བས། དེ་ལ་ཀུན་རྫོབ་ལ་ལྟོས་པའི་སྒྲུབ་བྱེད་དང། དོན་དམ་ལ་ལྟོས་པའི་སྒྲུབ་བྱེད་གཉིས། དང་པོ་ལ་ཡང་གཞན་ངོ་ལ་ལྟོས་པའི་སྒྲུབ་བྱེད་དང། རང་ངོ་ལ་ལྟོས་པའི་སྒྲུབ་བྱེད་གཉིས། དང་པོ་ལ་གསུམ་

[010A]༄༅། །སྟེ། དང་པོ་ནི། རང་རྨི་ལམ་དུའང་སྡུག་བསྔལ་ཕྲ་མོ་ཙམ་ཡང་མི་འདོད་ཅིང། བདེ་བ་ཇི་ཙམ་བྱུང་ཡང་ཆོག་ཤེས་མེད་པ་ལྟར་སེམས་ཅན་རྣམས་ཀྱང་ཐ་ན་འབུ་སྲིན་ཕྲ་མོ་ཚུན་ཆད་བདེ་བ་འདོད་པ་དང། སྡུག་
བསྔལ་མི་འདོད་པར་སྒོ་ཀུན་ནས་མཉམ་པས་འདོར་ལེན་བྱེད་མི་རིགས་པ་དང། གཉིས་པ་ནི། དེར་མ་ཟད་དཔེར་ན་སྤྲང་པོ་བཅུ་སློང་བར་འོངས་པ་ན་ཐམས་ཅད་སློང་བར་གཅིག་པས་ཐམས་ཅད་ལ་ཟས་སྦྱིན་ཉེ་རིང་བྱ་དོན་མེད་པ་ལྟར་སེམས་ཅན་
རྣམས་ཟག་མེད་ཀྱི་བདེ་བ་ལྟ་ཅི། ཟག་བཅས་ཀྱི་བདེ་བ་ཕྲ་མོ་ཙམ་ཐོབ་པའང་ཉིན་སྐར་ལྟར་དཀོན་པས་བདེ་བས་ཕོངས་ཤིང། བདེ་བ་དོན་དུ་གཉེར་བ་འདྲ་བས་ཉེ་རིང་མེད་པར་ཕན་བདེ་སྙོམས་པར་སྒྲུབ་དགོས་པ་དང། གསུམ་པ་ནི། ནད་
པ་ཉམ་ཐག་འགའ་ཤས་ཡོད་ན་དེ་ཀུན་ཉམ་ཐག་པར་མཉམ་པས་དེ་ལ་ཆགས་སྡང་དང་འདོར་ལེན་བྱེད་རིན་མེད་ཅིང། བྱས་ན་རང་ཉིད་ཀྱི་སྐྱོན་ཡིན་པ་ལྟར་སེམས་ཅན་རྣམས་ཉོན་མོངས་དུག་གསུམ་གྱི་གཞན་དབང་དུ་སོང་ནས་འཁོར་བ་སྤྱི་དང་བྱེ་བྲག་
གི་སྡུག་བསྔལ་གསུམ་པོ་ཅི་རིགས་ཀྱིས་ཉམ་ཐག་པར་མཉམ་པས་ཀྱང་འདོར་ལེན་བྱེད་དོན་མེད་པ་བཅས་རྒྱུ་མཚན་གསུམ་བསམས། དེ་ནས་སེམས་ཅན་ཁོ་རང་ཚོར་བལྟས་ན་དེ་ལྟར་རེད་མོད་ཀྱང། རང་ལ་ཁྱད་པར་མེད་པས་དེ་འདྲའི་ཁུར་བྱ་དགོས་དོན་མི་
འདུག་སྙམ་ན།  གཉིས་པ་  རང་ངོ་ལ་ལྟོས་ནས་ཀྱང་དགོས་པའི་སྒྲུབ་བྱེད་ལ་ཡང་གསུམ་སྟེ། དང་པོ་ནི། རང་ཉིད་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་འདོད་ནའང་སེམས་ཅན་ཐམས་ཅད་ལ་བརྟེན་དགོས་པ་མ་ཟད། ཐོག་མེད་ནས་སེམས་ཅན་ཐམས་

[010B] མཛའ་བཤེས་སོགས་གཉེན་དུ་གྱུར་ཏེ་རང་ལ་ཕན་བཏགས་པར་མཉམ་པས་རང་ངོས་ནས་འདི་དགྲ་དང་འདི་གཉེན་ཞེས་ཉེ་རིང་དང་འདོར་ལེན་བྱེད་མི་རིགས་པ་དང། གཉིས་པ་ནི། འོན་ཕན་བཏགས་པ་ལྟར་
གནོད་པའང་བྱས་མོད་སྙམ་ན། སེམས་ཅན་རྣམས་ཀྱིས་རང་ལ་གནོད་པ་བྱས་པའི་གནས་སྐབས་དེ་སྐབས་རེ་སྐབས་རེ་ལས་མེད་ཅིང། དངོས་དང་བརྒྱུད་ནས་ཕན་བཏགས་པའི་གནས་སྐབས་ནི་ཆེས་ཤིན་ཏུ་མང་བ་ད་ལྟའི་གནས་སྐབས་ལ་བལྟས་ཀྱང་ཤེས་
པ་ལྟར་ཡིན་པས་ཉེ་རིང་དང་འདོར་ལེན་བྱེད་མི་འོས་པ་དང། གསུམ་པ་ནི། དེར་མ་ཟད་རང་ཉིད་འཆི་བར་ངེས་ཤིང་ནམ་འཆི་ངེས་པ་མེད་པས། དཔེར་ན། གསོ་རྒྱུ་ངེས་པའི་ནག་ཅན་འགའ་ཤས་བཙོན་ཁང་གཅིག་ཏུ་ཡོད་ན་སང་ཉིན་གསོད་ངེས་ཀྱི་
མི་དེས་དོ་ནུབ་རང་གཞན་གྱི་ཕྱོགས་རིས་དང། ཆགས་སྡང་བྱེད་པཅོལ་ཆུང་བ་ལྟར་རང་གཞན་ཐམས་ཅད་མི་རྟག་པའི་ཁར་ཆུད་པ་གཅིག་པས་ཆགས་སྡང་དང་འདོར་ལེན་བྱེད་རིན་གང་ཡང་མེད་པར་བསམ་པ་བཅས་རྒྱུ་མཚན་གསུམ་བསམ། དེར་མ་
ཟད་གཉིས་པ་དོན་དམ་ལ་ལྟོས་པའི་སྒྲུབ་བྱེད་ལ་ཡང་གསུམ་སྟེ། དང་པོ་ནི། གནོད་བྱེད་ལ་དགྲ་དང། ཕན་འདོགས་མཁན་ལ་གཉེན་ཞེས་རང་བློ་འཁྲུལ་པས་བཏགས་ཤིང་བཟུང་བ་ལྟར་གྲུབ་ན་དེ་བཞིན་གཤེགས་པས་རྣམ་པ་ཐམས་ཅད་མཁྱེན་པའི་ཡེ་
ཤེས་ཀྱིས་དེ་ལྟར་གཟིགས་དགོས་པ་ལ། དེས་སྐུ་ལ་ཙྣྡན་གྱི་བྱུག་པ་བྱེད་པོ་དང། སྟེའུ་བསྣུན་པ་པོ་གཉིས་གཉེན་དང་དགྲར་མ་གཟིགས་པ། རྣམ་འགྲེལ་ལས། ཙནྡན་སྟེའུ་མཚུངས་པ་ལ། །ཆགས་བྲལ་ཞེས་ནི་བརྗོད་པ་ཡིན། །ཞེས་གསུངས་

[011A]༄༅། །པ་ལྟར་ཡིན་པས་ན། དགྲ་གཉེན་ཞེས་རིས་སུ་གཅོད་པ་དེ་རང་སེམས་འཁྲུལ་པའི་སྣང་ངོ་ཙམ་ཁོ་ན་ཡིན་པ་དང། གཉིས་པ་ནི། ཡང་དགྲ་དང་གཉེན་ཞེས་རྟག་རྟག་བརྟན་བརྟན་ལྟ་བུར་བཟུང་ཡང། དེ་ལྟར་
དགྲ་གཉེན་དུ་གྲུབ་ན་དགྲ་གཉེན་སོ་སོར་འགྱུར་མེད་དུ་གནས་དགོས་པ་ལ། དེ་ལྟར་མིན་པ་སྐྱེས་བུ་འབྲིང་གི་བློ་སྦྱོང་སྐབས་འཁོར་བར་ངེས་པ་མེད་པའི་ཉེས་པའི་སྐབས་སུ། ཕ་ནི་བུ་ཉིད་མ་ནི་ཆུང་མ་ཉིད། །ཅེས་སོགས་ལྟར་དགྲ་གཉེན་ངེས་པ་མེད་པར་
འགྱུར་བའི་ཚུལ་རྣམས་བསམས་ནས་དགྲ་གཉེན་ཞེས་འཛིན་སྟངས་དམ་པོར་བཟུང་སྟེ་འདོར་ལེན་བྱེད་དོན་མེད་པ་དང། གསུམ་པ་ནི། བསླབ་བཏུས་ལས། བདག་དང་གཞན་གཉིས་ལྟོས་པ་སྟེ། །ཕ་རོལ་ཚུ་རོལ་ཇི་བཞིན་ནོ། །ཞེས་དང། བདག་
ཉིད་རང་གིས་མ་གྲུབ་ན། །གང་ལ་ལྟོས་ཏེ་གཞན་དུ་འགྱུར། །ཞེས་སོགས་ལྟར། ལྟ་ལུགས་དང་མཐོང་ལུགས་གཅིག་གི་ཁྱད་པར་ཙམ་སྟེ། དཔེར་ན་མི་གཅིག་ལ་དགྲ་གཉེན་གཉིས་ཀྱིས་མཐོང་ལུགས་སོ་སོར་འབྱུང་བ་དང། ཕ་རི་ཚུར་རི་ལྟར་
ཕན་ཚུན་ལྟོས་ནས་བཏགས་པ་ཙམ་མ་གཏོགས་དོན་དམ་པར་མ་གྲུབ་པས་མཐའ་གཅིག་ཏུ་ངེས་བཟུང་གིས་ཆགས་སྡང་དང། འདོར་ལེན་མི་རིགས་པ་དང་བཅས་རྒྱུ་མཚན་གསུམ་སྟེ། རྒྱུ་མཚན་དགུ་པོ་ཞིབ་ཏུ་བསམས་པའི་མཐར། ཐག་བཅད་པ་
ལྔ་ལས། དང་པོ་ནི། དེ་ལྟར་ཀུན་རྫོབ་དང་དོན་དམ་གྱི་རྒྱུ་མཚན་དེ་དག་གང་ནས་བསམས་ཀྱང་སེམས་ཅན་ལ་ཆགས་སྡང་དང་ཕྱོགས་རིས་སུ་བཅད་དེ་འདོར་ལེན་བྱེད་དོན་གཏན་ནས་མེད་པ་མ་ཟད། ཆགས་སྡང་ཞེས་པ་འདི་ནི་འདི་ཕྱི་འཕྲལ་ཡུན་ཀུན་ཏུ་

[011B] འཁོར་བའི་བཙོན་ར་ལས་ཐར་དུ་མི་འཇུག་པའི་བཙོན་སྲུང། དམྱལ་བའི་མེ་ནང་དུ་འཁྲིད་པའི་གཤེད་མ། ཐ་ན་རྨི་ལམ་ཚུན་ཆད་དུ་བདེ་རུ་མི་འཇུག་པའི་ཁོང་སྐྲན་ལྟ་བུ་ཡིན་པས་བློ་ངན་འདི་ཉིད་རྩ་བ་
ནས་འདོན་དགོས་ཤིང། སེམས་ཅན་ཐམས་ཅད་ལ་བདེ་བ་སྒྲུབ་པ་དང། སྡུག་བསྔལ་སེལ་བའི་བསམ་པ་མཉམ་སྙོམས་སུ་བསྟེན་པ་ནི་གནས་སྐབས་དང། མཐར་ཐུག་གང་ལའང་དོན་ཆེ་ཞིང་དུས་གསུམ་གྱི་སངས་རྒྱས་བྱང་སེམས་ཐམས་ཅད་
གཤེགས་ཤིང་གཤེགས་པར་འགྱུར་བའི་ལམ་གཅིག་པུ་དང། རྒྱལ་བ་སྲས་བཅས་ཀྱི་བཞེད་དགོངས་གཅིག་པའི་ཐུགས་དམ་གྱི་མཐིལ་ཡིན་པས། དེས་ན་བདག་གིས་སེམས་ཅན་འདི་རྣམས་ཀྱིས་འཁོང་རང་ཚོའི་ངོས་ནས་རང་ལ་ཚུར་ཕན་གནོད་ཇི་
ལྟར་བྱས་རུང། རང་གི་ངོས་ནས་ཆགས་སྡང་དང། ཉེ་རིང་གི་བློ་སྤངས་ཏེ་བདེ་བ་སྒྲུབ་པ་དང། སྡུག་བསྔལ་སེལ་བའི་བསམ་སྦྱོར་ཁྱད་པར་ཅུང་ཟད་ཀྱང་མེད་པ་ཞིག་མི་བྱེད་ཐབས་མེད་དུ་འདུག་པས་དེ་ལྟའི་ཉམས་ལེན་ལ་བློ་ནུས་ཅི་ཡོད་ཀྱིས་འྦད་
པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སྡུག་བསྔལ་ཕྲ་མོ་ཙམ་ཡང་མི་འདོད་ཅིང། །བདེ་ལ་ནམ་ཡང་ཆོག་ཤེས་མེད་པར་ནི། །བདག་དང་གཞན་ལ་ཁྱད་པར་ཡོད་མིན་ཞེས། །གཞན་བདེ་དགའ་བ་
བསྐྱེད་པར་བྱིན་གྱིས་རློབས། །ཞེས་གསོལ་འདེབས་དང་འབྲེལ་སེམས་ཅན་ཐམས་ཅད་ལ་ཕན་བདེ་སྒྲུབ་པ་དང། སྡུག་བསྔལ་སེལ་བའི་བསམ་སྦྱོར་སྒོ་ཀུན་ནས་མཉམ་སྙོམས་སུ་སྒྲུབ་པར་ཐག་བཅད། གཉིས་པ་ནི། དེ་ལྟར་བདག་གཞན་མཉམ་པ་

[012A]༄༅། །བསམ་པའི་རྗེས་རང་གཅེས་འཛིན་གྱི་སྐྱོན་བསམ་དགོས། དེ་ཡང་མི་དགེ་བའི་དབང་གིས་དམྱལ་བ་མནར་མེད་དུ་སྐྱེས་པ་ནས་བཟུང་ཉན་རང་དགྲ་བཅོམ་ཞི་མཐའ་ལ་ལྷུངས་པ་དང། བྱང་ཆུབ་སེམས་དྤའ་
འགའ་ཞིག་ལམ་བུལ་བ་སོགས་མདོར་ན་འཁོར་འདས་གཉིས་ཀྱི་ཉེས་སྐྱོན་ཐམས་ཅད་རང་གཅེས་འཛིན་གྱི་སྐྱོན་ལས་བྱུང་བའི་ཚུལ་སྒོ་དུ་མ་ནས་བསམས་ཏེ་འདི་ཕྱི་འཕྲལ་ཡུན་ཀུན་གྱི་གནོད་པ་བརྒྱ་ཕྲག་འབྱུང་བའི་གཞི་རྩ་དུག་གི་ས་བོན་ལྟ་བུ་འྡི་
ཡུལ་ནས་མ་བཏོན་གྱི་བར་དུ་ཅུང་ཟད་ཙམ་ཡང་བདེ་བའི་གོ་སྐབས་མ་མཆིས་པས། ད་ནི་བློ་ངན་འདིའི་དབང་དུ་སྐད་ཅིག་ཀྱང་གཏོང་བར་མི་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། རང་ཉིད་གཅེས་པར་འྫིན་
པའི་གཅོང་ནད་འདི། །མི་འདོད་སྡུག་བསྔལ་བསྐྱེད་པའི་རྒྱུར་མཐོང་ནས། །ལེན་ལན་བདས་ལ་ཁོན་དུ་བཟུང་བྱས་ཏེ། །བདག་འཛིན་གདོན་ཆེན་འཇོམས་པར་བྱིན་གྱིས་རློབས། །ཞེས་གསོལ་འདེབས་དང་འབྲེལ་རང་གཅེས་འཛིན་གྱི་བསམ་ངན་
སྤོང་བར་ཐག་བཅད། གསུམ་པ་ནི། དེ་ནས་གཞན་གཅེས་འཛིན་གྱི་ཡོན་ཏན་བསམ་དགོས། དེ་ཡང་གནས་སྐབས་ཚེ་འདིའི་བདེ་སྐྱིད་ནས་བཟུངས་སངས་རྒྱས་ཀྱི་སའི་བར་གྱི་འཁོར་འདས་གཉིས་ཀྱི་ལེགས་ཚོགས་ཐམས་ཅད་གཞན་གྕེས་
འཛིན་གྱི་མཐུ་ལས་འབྱུང་བའི་ཚུལ་སྒོ་དུ་མ་ནས་བསམས་ཏེ། ཕན་བདེ་མ་ལུས་འབྱུང་བའི་གཞི་རྩ་གཞི་ལམ་འབྲས་གསུམ་གང་གི་གནས་སྐབས་སུའང་མེད་དུ་མེད་རུང་བའི་མཛའ་བཤེས་གཅིག་པུ་སེམས་ཅན་འདི་དག་གིས་རང་ལ་ཚུར་གནོད་པ་ཇི་ལྟར་

[012B] རང་གི་ངོས་ནས་བླ་མ་སངས་རྒྱས་དང། ཡིད་བཞིན་གྱི་ནོར་བུ་ལྟ་བུར་གཅེས་ཤིང་ཕངས་ལ་འདོར་མི་ཕོད་པའི་བསམ་པ་བཟང་པོ་དང་སྐད་ཅིག་ཀྱང་མི་འབྲལ་བཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ་སྙམ་དུ། མ་རྣམས་གཅེས་བཟུང་བདེ་ལ་འགོད་པའི་བློ། །མཐའ་ཡས་ཡོན་ཏན་འབྱུང་བའི་སྒོར་མཐོང་ནས། །འགྲོ་བ་འདི་དག་དག་གི་དགྲར་ལངས་ཀྱང། །སྲོག་ལས་གཅེས་པར་འཛིན་པར་བྱིན་གྱིས་རློབས། །ཞེས་གསོལ་འདེབས་དང་
འབྲེལ་གཞན་གཅེས་འཛིན་ཉམས་ལེན་གྱི་མཐིལ་དུ་བཟུང་བར་ཐག་བཅད། བཞི་པ། དེ་ལྟར་བདག་གཅེས་འཛིན་གྱི་སྐྱོན་དང། གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་བསམས་པ་ལ་བརྟེན་ནས་གཅེས་འཛིན་གྱི་བསམ་པ་གཉིས་བརྗེ་དགོས་
པར་མཐོང་ཡང། དེ་ཙམ་བརྗེ་ཨེ་ནུས་སྙམ་ན་སྔོན་བདག་ཅག་གི་སྟོན་པ་དང་རང་རེ་གཉིས་འཁོར་བར་འཁྱམས་པ་འདྲ་འདྲ་ཡིན་ཡང། ཐུབ་པས་གཞན་གཅེས་པར་བཟུང་བས་དོན་གཉིས་མཐར་ཕྱིན་ཏེ་སངས་རྒྱས། རང་གིས་རང་དོན་འབའ་ཞིག་
བསྒྲུབས་པས་གཞན་དོན་ལྟ་ཅི་རང་དོན་སྣེ་གཅིག་ཙམ་མ་འགྲུབ་པའི་ཁ་སྟབས་འདིར་ལུས་པ་སོགས་གཅེས་འཛིན་གཉིས་ཀྱི་སྐྱོན་ཡོན་བསམ་ཞིང། དེར་མ་ཟད་བློ་གོམས་ན་གཞན་གྱི་ལུས་ལའང་རང་གི་འདུ་ཤེས་སྐྱེ་བ། དཔེར་ན། ཕ་མའི་ཁུ་ཁྲག་
གི་གོང་བུ་ལ་ད་ལྟ་རང་གིས་ངའི་ལུས་ཞེས་བདག་གིར་བཟུང་བ་སོགས་ཀྱི་རྒྱུ་མཚན་བསམས་ནས་བདག་གཞན་བརྗེ་ནུས་བར་མཐོང་བ་ན། ད་ནི་གང་ལ་བསམས་ཀྱང་བདག་གཞན་མ་བརྗེས་པའི་ཐབས་མི་འདུག་ཅིང། བརྗེ་བར་ཡང་མ་ནུས་རང་

[013A]༄༅། །ནུས་སུ་འདུག་པས་བདག་གཞན་བརྗེ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། མདོར་ན་བྱིས་པ་རང་དོན་ཁོ་ན་དང། །ཐུབ་དབང་གཞན་དོན་འབའ་ཞིག་
མཛད་པ་ཡི། །སྐྱོན་དང་ཡོན་ཏན་དབྱེ་བ་རྟོགས་པའི་བློས། །བདག་གཞན་མཉམ་བརྗེ་ནུས་པར་བྱིན་གྱིས་རློབས། །ཞེས་གསོལ་འདེབས་དང་འབྲེལ་བདག་གཞན་བརྗེ་ནུས་པར་ཐག་བཅད། ལྔ་པ་ནི། དེ་ནས་སླར་ཡང་བདག་གཅེས་འཛིན་གྱི་སྐྱོན་
དང། གཞན་གཅེས་འཛིན་གྱི་ཡོན་ཏན་གཉིས་སྤེལ་ནས་འདི་ལྟར་བསམ་སྟེ། དཔེར་ན་རང་གཅེས་པར་བཟུང་སྟེ་གཞན་གྱི་སྲོག་བཅད་པས་དམྱལ་བར་སྐྱེ། ཚེ་ཐུང། གཞན་གཅེས་པར་བཟུང་ནས་སྲོག་གཅོད་སྤངས་པས་བདེ་འགྲོར་སྐྱེ་ཞིང་
ཚེར་རིང་བ་ལྟ་བུ། དགེ་མི་དགེའི་ལས་ལམ་བཅུའི་འབྲས་བུ་བཟང་ངན་སོགས་སྐྱོན་ཡོན་གཉིས་སྤེལ་ནས་ཡང་ཡང་བསམས་ནས། མདོར་ན་རང་གཅེས་འཛིན་དེ་རྒུད་པ་ཀུན་གྱི་སྒོ་དང། གཞན་གཅེས་འཛིན་དེ་ཡོན་ཏན་ཀུན་གྱི་གཞི་མར་འདུག་པས་
ད་ནི་གལ་ཇི་འདྲ་ལ་ཐུག་ཀྱང་བདག་གཞན་བརྗེ་བའི་རྣལ་འབྱོར་འདི་མི་གཏོང་བར་ཉམས་ལེན་གྱི་མཐིལ་དུ་བཟུང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། རང་ཉིད་གཅེས་འཛིན་རྒུད་པ་ཀུན་གྱི་སྒོ། །མ་རྣམྶ་
གཅེས་འཛིན་ཡོན་ཏན་ཀུན་གྱི་གཞི། །དེ་ཕྱིར་བདག་གཞན་བརྗེ་བའི་རྣལ་འབྱོར་ལ། །ཉམས་ལེན་སྙིང་པོར་བྱེད་པར་བྱིན་གྱིས་རློབས། །ཞེས་གསོལ་འདེབས་དང་འབྲེལ་བདག་གཞན་བརྗེ་བ་ལ་སྤྲོ་ཤུགས་བསྐྱེད་དེ་བརྗེ་བར་ཐག་བཅད། དེ་ལྟར་

[013B] དངོས་གཞི་བདག་གཞན་བརྗེ་བའི་བསམ་པ་དངོས་དང་འབྲེལ་བར་གཏོང་ལེན་གྱི་དམིགས་སྐོར་རྣམས་རང་ཤུགས་ཀྱིས་གནད་དུ་འགྲོ་བ་ཞིག་འོང་ལ། འདི་དག་ཚིག་ཙམ་དུ་སོང་ན་དངོས་གཞིའི་གཏོང་
ལེན་སྐབས་མིག་ཟིམ་ཟིམ་བྱེད་ཁུལ་བྱས་ཀྱང་ཚིག་ཙམ་ལས་མི་འོང་ངོ། །དེ་ནས་གཏོང་ལེན་དངོས་གཞིའི་དམིགས་རྣམས་སྐྱོང་བ་ཡིན་པས་དེའི་ཚུལ་ཐུན་མོང་དང་ཐུན་མོང་མ་ཡིན་པ་རྣམས་ནི་ཁྲིད་ཡིག་དག་དང། བླ་མའི་ཞལ་ལས་འབྱུང་བ་ལྟར་
ཉམས་སུ་བླང་བར་བྱ་དགོས་ཤིང། ཐམས་ཅད་འདིར་འབྲིར་མི་ལང་བས་རེ་ཞིག་བཞག་གོ། །།ཁ་ནས་བདག་གཞན་མཉམ་བརྗེ་མ་ཎི་ལྟར། །བཟླས་ཀྱང་གལ་ལ་ཐུག་ཚེ་མཁན་སློབ་དང། །ཕ་མའང་འདོར་བར་ཕོད་པའི་སྙིང་ཁམས་
ཅན༑ ༑ཐེག་ཆེན་གཟུགས་བརྙན་བདག་འདྲ་སྐྱོ་བ་ལ།  །ཞེས་པ་འདི་ནི་མི་རྗེ་བཀའ་ཟུར་ཤན་ཁ་བ་འགྱུར་མེད་བསོད་ནམས་སྟོབས་རྒྱས་མཆོག་ནས། བཏང་སྙོམས་བསྒོམ་ཚུལ་སོགས་བླ་མའི་ཞལ་ཤེས་མན་ངག་གསལ་འཁོད་ཅིག་འབྲི་དགོས་ཞེས་ནན་གྱིས་བསྐུལ་གནང་བཞིན་ཁྲི་བྱང་པས་ཡི་གེར་བྐོད་
པའོ།། །། ་བློ་སྦྱོང་སྐབས་གཏོང་ལེན་གྱི་དམིགས་པ་སྐྱོང་ཚུལ་རྒྱས་པར་སྦྲོ་ན། རང་གཅེས་འཛིན་གྱི་བློ་ངན་དེ་སྙིང་གི་དཀྱིལ་དུ་ནག་ཕུང་ངེར་ཡོད་པར་བསམ། སེམས་ཅན་རྣམས་ཀྱང་ངོ་བོ་འགྲོ་བ་དེ་དང་དེ་ཡིན་པ་ལ་རྣམ་པ་མ་རྒན་ཉམ་
ཐག་པ་འབའ་ཞིག་རང་མདུན་དེར་འཁོད་པར་མོས། དེ་ནས་ལེན་པའི་སྐབས་དམྱལ་བ་མ་ནར་མེད་པ་ནས་བཟུང་གཟུགས་གཟུགས་མེད་སྲིད་རྩེའི་བར་གྱི་འབྲས་བུ་འཁོར་བའི་སྡུག་བསྔལ་བརྒྱད་དམ་གསུམ་གྱིས་བསྡུས་པ་ཐམས་ཅད་འོད་ནག་པོའི་རྣམ་པར་

[014A]༄༅། །རིགས་དྲུག་སོ་སོ་ནས་མས་རིམ་གྱིས་བླངས། དེ་བཞིན་དུ་རྒྱུ་ལས་ཉོན་གྱི་ཀུན་འབྱུང་གཉིས་ཀྱི་དང་པོ། ལས་ཀྱི་ཀུན་འབྱུང་མི་དགེ་བཅུ། མཚམས་མེད་ལྔ། སྡོམ་གསུམ་གྱི་བསླབ་བྱ་དང་འགལ་བའི་ཉེས་
པ་སོགས་དང། ཉོན་མོངས་པའི་ཀུན་འབྱུང་རྩ་ཉོན་དྲུག་ཉེ་ཉོན་ཉི་ཤུ་སོགས་ཉོན་མོངས་བག་ཆགས་དང་བཅས་པ་རིམ་གྱིས་བླངས། ཡང་ཉན་རང་དང་བྱང་སེམས་རྣམས་ཀྱི་རྒྱུད་ཀྱི་མཐོང་སྒོམ་གྱི་ལམ་གྱི་མི་མཐུན་ཕྱོགས་ཤེས་སྒྲིབ་ཕྲ་
མོའི་བར་གྱི་སྤང་བྱ་མཐའ་དག་རིམ་གྱིས་བླངས་ཤིང། གང་བླངས་པ་དེ་ཐམས་ཅད་འོད་ནག་པོའི་རྣམ་པར་རང་གི་སྙིང་གི་དཀྱིལ་དུ་ནག་ཐིམ་གྱིས་བསྟིམས་ཏེ་རང་གཅེས་འཛིན་གྱི་བློ་ངན་རྡུལ་དུ་བརླག་མ་དེ་རྣམས་སྡུག་བསྔལ་རྒྱུ་དང་བཅས་པ་
ལས་གྲོལ་ཏེ་ལུས་དྲངས་གསལ་འོད་ཀྱི་རང་བཞིན་དུ་སོང་བར་བསམ། གཏོང་བའི་སྐབས་སུ་ལུས་དང། ལོངས་སྤྱོད། དགེ་རྩ་གཏོང་བ་གསུམ་གྱི་དང་པོ། རང་གི་ལུས་མང་པོར་སྤྲུལ་ནས་གཏོང་བ་དང། གཅིག་པུར་གཏོང་བ་གང་བྱེད་
ཀྱང་ནོར་བུའི་དབྱིབས་དང་ཁ་དོག་སོགས་བསམ་མི་དགོས་ཤིང། རང་ལུས་དེ་ཡིད་བཞིན་གྱི་ནོར་བུ་ལྟར་དགོས་འདོད་ཐམས་ཅད་འབྱུང་བ་ཞིག་ཏུ་བསྒྱུར་ཏེ། ཕྱི་སྣོད་ཀྱི་འཇིག་རྟེན་ལ་བཏང་བས་དམྱལ་བ་ནས་བཟུང་སྟེ་མ་དག་པའི་སྣོད་ཀྱི་སྐྱོན་ཐམས་
ཅད་བསལ་ཏེ་དག་པའི་ཞིང་ལྟར་གྱུར། ནང་བཅུད་ཀྱི་སེམས་ཅན་ལ་བཏང་བས་ངན་འགྲོ་བ་རྣམས་ཀྱི་ལུས་མཐོ་རིས་ཡོན་ཏན་བདུན་ལྡན་གྱི་དལ་འབྱོར་གྱི་རྟེན་དུ་གྱུར། ལྷ་མི་ལ་སོགས་པའི་བདེ་འགྲོ་བ་རྣམས་ཀྱང་ལུས་ཀྱི་གནས་ངན་ལེན་གྱི་སྐྱོན་

[014B] ལོངས་སྤྱོད་གཏོང་བ། རང་ལུས་ཡིད་བཞིན་གྱི་ལུས་སུ་བསྒྱུར་བ་དེ་དང། རང་ལ་དབང་བའི་ཟས་ནོར་ཁང་ཁྱིམ་སོགས་དང། མི་དབང་བ་བདག་པོས་བཟུང་དང་མ་
བཟུང་གི་ལོངས་སྤྱོད་རྣམས་སེམས་ཅན་རྣམས་ལ་མཁོ་རྒུའི་ཡོ་བྱད་ཅི་འདོད་ཐམས་ཅད་ནམ་མཁའ་མཛོད་ལྟ་བུར་བཏང་སྟེ་མ་རྒན་སེམས་ཅན་ཐམས་ཅད་ལ་འཇིག་རྟེན་ལས་འདས་དང་མ་འདས་ཀྱི་མཐུན་རྐྱེན་ཐམས་ཅད་ཕུན་སུམ་ཚོགས་པར་གྱུར་པར་བསམ་
དགེ་རྩ་གཏོང་བ། རང་རྒྱུད་ཀྱི་བསླབ་པ་གསུམ་དང། ཐོས་བསམ་སྒོ་གསུམ། ཐ་ན་གཟུངས་ཚིག་གཅིག་ཙམ་ཏོན་པ་ཚུན་ཆད་ཀྱི་དུས་གསུམ་གྱི་དགེ་རྩ་རྣམས་འོད་དཀར་པོའི་རྣམ་པར་བཏང་བས་སེམས་ཅན་རྣམས་ཀྱི་རྒྱུད་ལ་དད་སོགས་འཕགས་
ནོར་བདུན། ཚད་མེད་བཞི། ཕར་ཕྱིན་དྲུག་བྱང་ཕྱོགས་སོ་བདུན། རྒྱུད་སྡེ་བཞིའི་ལམ་གྱི་རྟོགས་པ་སོགས་བདེ་བླག་ཏུ་རྒྱུད་ལ་སྐྱེས། ཡང་བླ་མ་རྒྱལ་བ་སྲས་བཅས་ཀྱི་ཐུགས་རྒྱུད་ཀྱི་སྤངས་རྟོགས་ཀྱི་ཡོན་ཏན་དང། དགེ་ཚོགས་དཔག་ཏུ་
མེད་པ་དེ་ཐམས་ཅད་བདག་པོ་མེད་པས་དེ་རྣམས་ཀྱང་རང་གི་བློས་བླངས་ཏེ་སེམས་ཅན་ལ་བཏང་བས་སངས་རྒྱས་ཀྱི་རྒྱུ་རྐྱེན་ཐམས་ཅད་ཚང་ནས་ད་ལྟར་རང་སངས་རྒྱས་ཆོག་ཆོག་ཏུ་གྱུར་པར་བསམ། མཚམས་འདིར་སེམས་བསྐྱེད་འབྲས་བུ་ལམ་བྱེད་ཀྱི་
དམིགས་པ་བྱེད་པར་མོས་ན་ཚོགས་ཞིང་གི་གཙོ་བོའི་ཐུགས་ཀ་ནས་རང་འདྲ་ཞིག་རང་ལ་བསྟིམས་པས་རང་ཐུབ་དབང་དུ་གྱུར། དེ་ལས་འོད་ཟེར་སེམས་ཅན་གྱི་གྲངས་དང་མཉམ་པ་སྤྲོས་སེམས་ཅན་རྣམས་ལ་ཕོ་པས་ཐམས་ཅད་སངས་རྒྱས་ཏེ་

[015A]༄༅། །ཐུབ་དབང་གི་སྐུར་གྱུར་པ་སོགས་སྦྱོར་ཆོས་ཀྱི་སྔོན་འགྲོའི་སྐབས་ལྟར་བྱ། འབྲས་བུ་ལམ་བྱེད་མི་བྱེད་ན་གོང་གསལ་སངས་རྒྱས་ཆོག་ཏུ་གྱུར་པར་བསམ་པའི་ཚབ་ཏུ་སངས་རྒྱས་སོང་སྙམ་པ་བྱེད། དེ་ལྟར་ལེན་པ་དང་
གཏོང་བ་རྣམས་དམྱལ་བ་མནར་མེད་ནས་བཟུང་ངན་སོང་གསུམ། ལྷ་མི། ཉན་རང་སྐྱེ་འཕགས་སློབ་མི་སློབ། བྱང་སེམས་བཅུ་རྒྱུན་མཐའ་བའི་བར་ལ་རེ་རེ་ནས་རིམ་གྱིས་བྱེད་ཅིང། དེ་ཡང། དཔེར་ན་ཉན་རང་དང་བྱང་སེམས་རྣམས་སྤང་
བྱའི་ལྷག་མ་རྣམས་སྤངས་ཏེ་ཚོགས་གཉིས་རྫོགས་ཏེ་སངས་རྒྱས་པར་བསམ་པ་ལྟ་བུ་གཏོང་ལེན་བྱ་ཡུལ་དེ་དང་དེ་རང་རང་གི་ངོ་སྐལ་གྱི་རིམ་པ་དང་འཚམས་པར་བྱ་དགོས་པ་ཡིན།། ་ཡང། བློ་སྦྱོང་གི་གཏོང་ལེན་གྱི་དམིགས་པ་རྒྱས་པར་
མ་ཕྱེ་བར་ཅུང་ཟད་བསྡུས་ནས་སྐྱོང་ཚུལ། དཔེར་ན་བླ་མཆོད་ཀྱི། དེས་ན་རྗེ་བཙུན་བླ་མ་ཐུགས་རྗེ་ཅན། །ཞེས་སོགས་ཀྱི་གསོལ་འདེབས་ཚར་གསུམ་འདོན་སྐབས་ལྟ་བུ་དང་སྦྱར་ནས་བྱེད་ན། དམིགས་ཡུལ་སེམས་ཅན་རྣམས་སྡུག་བསྔལ་
གྱིས་ཉམ་ཐག་པའི་མ་རྒན་འབའ་ཞིག་གི་རྣམ་པར་མདུན་དུ་གསལ་བཏབ་ནས། གསོལ་འདེབས་ཚར་དང་པོའི་སྐབས། མ་དེ་རྣམས་ཀྱི་སྡུག་བསྔལ་ཐམས་ཅད་ཅིག་ཅར་དུ་འོད་ནག་པོའི་རྣམ་པར་སྣ་གཡས་ནས་ནག་ལོང་ལོང་དུ་ཐོན་རང་གི་སྣ་གཡོན་
དུ་ཞུགས་ཏེ་སྙིང་གི་དཀྱིལ་རང་གཅེས་འཛིན་གྱི་བློ་ངན་ནག་ཕུང་ངེར་ཡོད་པ་དེ་ལ་ཕོག་པས། གད་སྙིགས་ཐལ་བའི་ཕུང་པོ་ཆུང་ངུ་ཞིག་གི་སྟེང་ཆུ་ཆེན་བྱོ་བ་ལྟར་གར་སོང་ཆ་མེད་དུ་བརླག་པར་མོས་ཏེ་མའི་རྒྱུད་ཀྱི་འབྲས་བུ་འཁོར་བའི་སྡུག་བསྔལ་རྣམས་

[015B] གཏོང་བའི་སྐབས་རང་གི་དལ་འབྱོར་གྱི་ལུས་འདི་ཡིད་བཞིན་གྱི་ལུས་སུ་བསྒྱུར་ཏེ་ཕར་སྤྲོས་འོད་དཀར་པོའི་རྣམ་པར་མ་རྒན་རྣམས་ཀྱི་སྣ་གཡོན་དུ་ཞུགས་ཏེ་ཐིམས་པས་མ་དེ་རྣམས་ཀྱི་ལུས་ཀྱི་གནས་ངན་ལེན་གྱི་སྐྱོན་ཐམས་ཅད་དག་ནས་ཆོས་
སྒྲུབ་པའི་ལུས་རྟེན་ཕུན་སུམ་ཚོགས་པ་ཐེག་མཆོག་འཁོར་ལོ་བཞི་ལྡན་གྱི་དལ་འབྱོར་གྱི་རྟེན་བཟང་ལ་བཀོད་པར་མོས། གསོལ་འདེབས་གཉིས་པའི་སྐབས། སེམས་ཅན་རྣམས་ཀྱི་རྒྱུད་ཀྱི་འཁོར་བའི་རྒྱུ་ལས་དང། ཉོན་མོངས་བརྒྱད་ཁྲི་བཞི་སྟོང་
སོགས་ལས་ཉོན་གྱི་ཀུན་འབྱུང་ཕྲ་རགས་ཐམས་ཅད་འོད་ནག་པོའི་རྣམ་པར་སྣ་གཡས་ནས་ཐོན། རང་གི་སྣ་གཡོན་དུ་ཞུགས་ཏེ་ནང་དུ་སླེབས་པ་དང་དུས་མཉམ་དུ་གནམ་ལྕགས་ཀྱི་ཐོག་དང། སེར་བའི་རྣམ་པར་གྱུར་ཏེ་རང་གི་སྙིང་དབུས་རང་གཅེས་འཛིན་
གྱི་བློ་ངན་ནག་ལིང་ངེ་བའི་སྟེང་དུ་བབས་པས་བྲག་རི་ཐོག་གིས་གཏོར་བ་ལྟར་རྡུལ་དུ་བརླག་པར་བསམས་ཏེ་སྡུག་བསྔལ་གྱི་རྒྱུ་ཀུན་འབྱུང་རྣམས་ཚུར་བླངས། གཏོང་བའི་སྐབས། རང་གི་ཚེ་སྔོན་གྱི་སྦྱིན་པ་ལས་བྱུང་བའི་དགེ་བའི་འབྲས་བུ་རྣམྶ་
འོད་དཀར་པོའི་རྣམ་པར་རང་གི་སྣ་གཡས་ནས་ཐོན། མཁོ་དགུའི་ལོངས་སྤྱོད་དུ་གྱུར་པ་དང་ཆབས་ཅིག་རང་གི་ཟས་ནོར་ཁང་ཁྱིམ་དཔེ་ཆ་སོགས་ལོངས་སྤྱོད་གང་ཡོད་པ་རྣམས་ཀྱང་ནམ་མཁའ་མཛོད་ལྟ་བུར་གྱུར་ཏེ་སེམས་ཅན་རྣམས་ལ་བཏང་བས་
ཆོས་སྒྲུབ་པའི་མཐུན་རྐྱེན་ཐམས་ཅད་མ་ཚང་བ་མེད་ཅིང། ཚངས་པའི་དཔལ་འབྱོར་དང་མཉམ་པའི་ལོངས་སྤྱོད་ཕུན་སུམ་ཚོགས་པ་ལ་བཀོད་པར་མོས། གསོལ་འདེབས་གསུམ་པའི་སྐབས། སེམས་ཅན་རྣམས་ཀྱི་རྒྱུད་ཀྱི་ཤེས་བྱའི་སྒྲིབ་པ་ཐམྶ་

[016A]༄༅། །ཅད་འོད་ནག་པོའི་རྣམ་པར་སྣ་གཡས་ནས་ཐོན། རང་གི་སྣ་གཡོན་ནས་ནང་དུ་ཞུགས་པ་དང་མཉམ་དུ་སྡོམ་སྡིག་སྦལ་སྦྲུལ་སྟག་གཟིག་སོགས་སྲོག་ཆགས་མ་རུངས་པའི་རྣམ་པར་གྱུར་ནས་རང་གཅེས་འཛིན་
གྱི་བློ་ངན་སྙིང་གི་དཀྱིལ་དུ་ནག་ཕུང་ངེར་ཡོད་པ་དེ་བྱ་རྒོད་ཤ་ལ་རུབ་པ་ལྟར་ཧབ་ཐོབ་ཀྱིས་ཟོས་ཏེ་ལྷག་མེད་དུ་གྱུར་སོང་སྙམ་པ་བྱེད། གཏོང་བའི་སྐབས། རང་རྒྱུད་ཀྱི་ཐོས་བསམ་སྒོམ་གསུམ་བསླབ་གསུམ་སོགས་དུས་གསུམ་དུ་བསགས་
ཤིང༑ གསོག་འགྱུར་གྱི་དགེ་རྩ་ཇི་སྙེད་ཡོད་པ་ཐམས་ཅད་འོད་དཀར་པོའི་རྣམ་པར་སྣ་གཡས་ནས་སྤྲོས་སེམས་ཅན་རྣམས་ཀྱི་སྣ་གཡོན་དུ་ཞུགས་ཤིང་ཐིམ་པས་བཤེས་གཉེན་ལ་གུས་པ་ནས་བཟུང་སྟེ་མི་སློབ་པའི་ཟུང་འཇུ་གི་བར་གྱི་ས་
ལམ་གྱི་སྤང་རྟོགས་ཁྱད་པར་ཅན་ཐམས་ཅད་བདེ་བླག་ཏུ་རྒྱུད་ལ་སྐྱེས་ཏེ་སངས་རྒྱས་པར་བསམ། དེ་དག་མདོར་བསྡུ་ན། འབྲས་བུ་འཁོར་བའི་སྡུག་བསྔལ་ལེན་པ་དང། རྒྱུ་ལས་རྣམས་དང་གཙོ་བོ་ཉོན་སྒྲིབ་ལེན་པ། ཤེས་བྱའི་སྒྲིབ་པ་ལེན་
པ་བཅས་ཚུར་ལེན་པ་གསུམ། རང་གི་ལུས་གཏོང་བ་དང། ལོངས་སྤྱོད་གཏོང་བ། དགེ་རྩ་གཏོང་བ་སྟེ་ཕར་གཏོང་བ་གསུམ་བཅས་ལེན་པ་གསུམ་དང། གཏོང་བ་གསུམ་སྤེལ་ནས་གསོལ་འདེབས་ཚར་གསུམ་དང་རིམ་པ་བཞིན་སྦྱོར་
ཞིང༑ ལེན་པའི་སྐབས་རླུང་ནང་དུ་འཐེན་པ་དང། གཏོང་བའི་སྐབས་རླུང་ཕྱིར་བཏང་སྟེ་གཏོང་ལེན་རླུང་ལ་བསྐྱོན་པའི་འཕྲུལ་འདེགས་ཀྱང་སྤྲོ་ཞིང་ལོང་ཡོད་ན་བྱའོ། །དེ་ལྟར་དམིགས་པ་སྐྱོང་ཚུལ་ནི་སྡུག་བསྔལ་ཅན་གྱི་སེམས་ཅན་གཙོ་བོར་

[016B] དག་ཞིང་གི་བྱང་སེམས་དང། ཉན་རང་སློབ་མི་སློབ་བྱང་སེམས་སྐྱེ་འཕགས་སོགས་ལ་དམིགས་ནས་ཚུར་ལེན་པ་དང། གཏོང་བ་ཞིབ་པར་བྱེད་ན་སྤངས་རྟོགས་མཐོ་དམན་སོགས་ཀྱི་རིམ་པ་དང་མཐུན་
པར། དཔེར་ན། ས་བཅུའི་བྱང་སེམས་ལྟ་བུར་རང་གི་ལུས་ལོངས་སྤྱོད་དགེ་རྩ་རྣམས་གཞན་དོན་སྒྲུབ་པའི་ཆ་རྐྱེན་གྱི་ཡོ་བྱད་དང་མཆོད་རྫས་སུ་བསྒྱུར་ཏེ་གཏོང་བ་ལྟ་བུ་གཏོང་ལེན་གྱི་དམིགས་པ་ཕྱེ་ཚུལ་ཤེས་དགོས་པ་ཡིན། གོང་གསལ་ལེན་པའི་
སྐབས་སུ་ཐོག་དང་སེར་བའི་རྣམ་པ་དང། སྡོམ་སྡིག་སྦལ་སྦྲུལ་སྟག་གཟིག་སོགས་ཀྱི་རྣམ་པར་བསམ་པ་བློར་མི་བདེ་ན་འོད་ནག་པོའི་རྣམ་པར་བསམ་ཡང་ཆོག་བླ་མ་ཞལ་བཞུགས་པ་རྣམས་ཀྱི་ཚུལ་བསྟན་སྙུན་གཞི་སོགས་མ་དག་སྣང་ངོའི་གསང་གསུམ་
གྱི་འགལ་རྐྱེན་རྣམས་ཚུར་བླངས་ཤིང། ལུས་དང་ལོངས་སྤྱོད་དགེ་རྩ་རྣམས་སྙུན་གསོའི་སྨན་དང། མཆོད་རྫས་སོགས་མཐུན་རྐྱེན་མཁོ་དགུར་སྤྲོས་ཏེ་ཕུལ་བས་གསང་གསུམ་འཕྲིན་ལས་དང་བཅས་པ་འཕེལ་ཞིང་རྒྱས་ཏེ་བསྟན་འགྲོར་སྨན་པའི་བཞེད་
དགོངས་མཐའ་དག་འབད་མེད་ལྷུན་གྲུབ་ཏུ་གྱུར་པར་བསམ་པ་ལྟ་བུ་ཡང་བྱར་རུང་ཞིང། ཞིང་ཁྱད་པར་ཅན་ལ་བརྟེན་པའི་ཚོགས་གསོག་རླབས་པོ་ཆེར་འགྱུར་བ་ཡིན། བདག་གཞན་མཉམ་པའི་བཏང་སྙོམས་རྒྱུ་མཚན་དགུའི་སྒོ་ནས་བསྒོམ་ཚུལ་དང་
བླ་མཆོད་ཀྱི་ཚིག་དང་སྦྲགས་ཏེ་གཏོང་ལེན་གྱི་དམིགས་པ་སྐྱོང་ཚུལ་འདི་དག་བློ་སྦྱོང་གི་ཉམས་ལེན་ཉིན་ལྟར་ཆག་མེད་དུ་སྐྱོང་བ་རྣམས་ཀྱི་སྙིང་ནོར་དུ་བཟུང་རྒྱུ་ལས། གདམས་ངག་བཤད་ཆོས་སུ་འཁྱེར་བའི་ཆོས་དྲེད་མཁན་བདག་འདྲའི་རིགྶ་

[017A]༄༅། །ཀྱིས་ཚོང་ཟོང་དུ་བྱ་རྒྱུ་ཞིག་མིན་ནོ། །ཞེས་པ་འདི་ནི། རྫ་དཔལ་སྤྲུལ་རིན་པོ་ཆེས། ཉོན་མོངས་མེ་ཡིས་རང་རྒྱུད་སྲེག་བཞིན་དུ། །ལེགས་བཤད་དྲི་བཟང་ཕྱོགས་བརྒྱར་འགྱེད་པ་ཅན། །གདོལ་སྤྱོད་ཐལ་
བ་འཛིན་པའི་སྤོས་རེང་འདིས། །ནམ་ཞིག་འཕགས་པ་དགྱེས་པ་ཡོད་གྱུར་ཅིག་ །ཅེས་གསུངས་པ་ལྟར། རང་ཉིད་དུག་གསུམ་གྱི་ཁོལ་པོར་གྱུར་ཀྱང། རྗེས་སོར་བློ་སྦྱོང་གི་ཉམས་ལེན་ལ་མོས་པའི་སྐྱེས་བུ་གཞན་འགའ་བྱུང་ཚེ་དེ་དག་ལ་ནམ་ཞིག་མཁོ་ཕན་གྱི་དུས་སྐབས་འོང་ལས་ཚེ་
སྙམ་ནས་ཡབ་རྗེ་དྲིན་ཅན་བླ་མའི་མན་ངག་ཡི་གེའི་ལམ་དུ་ཁྲི་བྱང་པས་བཀོད་པའོ།། །། ་བཀའ་བློན་ལས་རོགས་ཤན་ཁ་བས་ཞུས་ངོར་སྩལ་བའི་ཞལ་གདམས་ནི།  སྙིང་གི་དུམ་བུ་བཞིན་དུ་བདག་ཅག་ལ། །ཤིན་ཏུ་བརྩེ་ཞིང་དུང་བའི་དྲིན་ཅན་མ། །སྣ་ཚོགས་
སྡུག་བསྔལ་བརྒྱ་ཡིས་རྟག་མནར་བའི། །ཚུལ་འདིར་མི་སེམས་ཕྱུགས་དང་བྱེ་བྲག་ཅི། །ཀྱེ་ཧུད་རིང་ནས་བྱམས་པའི་ནུ་ཞོ་ཡིས། །ཡང་ཡང་བསྐྱངས་པའི་མ་རྒན་དྲིན་མོ་ཆེ། །དམྱལ་མེར་མགྲིན་པ་མཆི་མས་བརྣངས་བཞིན་དུ། །ཉམ་ཐག་ཆོ་
ངེ་སྒྲོག་འདི་སུ་ཡིས་བཟོད། །ཕན་བདེ་གྲངས་མེད་བསྒྲུབས་པའི་གཅེས་རྒུའི་མ། །སྲིད་པའི་མུན་པར་བར་མེད་རྟག་འཁོར་ཞིང། །ཉེས་བརྒྱས་གཟིར་བའི་ཉམ་ངའི་ངང་ཚུལ་འདི། །ཤེས་བཞིན་ཡལ་བར་འདོར་བ་ཅང་ཕོད་དམ། །རང་རེའི་
དོན་དུ་གཅེས་པའི་ལུས་སྲོག་ཀྱང། །ལན་མང་བཏང་བའི་དྲིན་ཅན་འདི་རྣམས་ལ། །བྱས་ཤེས་དྲིན་གཟོའི་ལྷག་བསམ་མ་བསྐྱེད་ན། །མ་རབས་ཁྲེལ་མེད་དེ་ལས་གཞན་པ་སུ། །བདག་བདེ་འབའ་ཞིག་དོན་དུ་གཉེར་གཉེར་ནས། །སྡུག་བསྔལ་ཡོད་

[017B] །བདེ་སྐྱིད་རླུང་ལ་བསྐུར་བའི་སྙིང་མེད་པོ། །བདག་འདྲའི་སྤྱོད་ཚུལ་བསམ་ན་ཡིད་རེ་མུག་ཨ་ཡེ་སྐལ་བཟང་བློ་ལྡན་སྐྱེས་བུ་རྣམས། །རྣམ་དཔྱོད་ཨུཏྤལ་མིག་ཡངས་ད་གདོངས་ལ། །དུས་གསུམ་བདེ་གཤེགས་
བྱེ་བའི་ལམ་པོ་ཆེ། །གཞན་ཕན་བྱང་སེམས་སྤྱོད་པའི་ཚུལ་ལ་ལྟོས། །འགྲོ་ལ་ཕན་པ་ཅུང་ཟད་བསྒྲུབ་ན་ཡང། །དབྱིངས་ནས་རྒྱལ་བ་སྲས་བཅས་རབ་དགྱེས་ཏེ། །ཤིས་པའི་མེ་ཏོག་དགའ་ཆར་འབུམ་བསྙིལ་བས། །སྐལ་བཟང་དེ་ཡི་ཚངྶ་
གནས་ཀུན་དགེར་བྱེད། །སྐད་ཅིག་གཅིག་ཙམ་བསྐྱེད་ཀྱང་ཉན་རང་གི་བསོད་ནམས་བྱེ་བ་ཡོངས་གནོན་བྱང་ཆུབ་སེམས། །ཡིད་བཞིན་ནོར་འདྲ་འདི་ལ་བློ་སྦྱོང་བའི། །སྐལ་བ་འདོད་རྒུར་རྙེད་པ་ད་རེས་ཙམ། །རྒྱལ་སྲས་རྣམས་ཀྱི་གཅེས་པའི་
མཛོད་གཅིག་པུ། །བདག་གཞན་མཉམ་བརྗེའི་རྣལ་འབྱོར་ཟབ་མོ་འདིར། །བློ་མོས་རྗེས་སུ་ཕྱོགས་པ་ཙམ་ལ་ཡང། །ཕྱོགས་རེའི་ཉམས་ལེན་ཕལ་གྱིས་དོ་ཟླ་མིན། །འདི་ནི་ཕན་གནོད་བདེ་སྡུག་བཟང་ངན་རྐྱེན། །ཅི་བྱས་ཅི་བྱུང་ལེགས་པའི་ལམ་
གྱི་གྲོགས། །རྣལ་འབྱོར་རྒྱན་དུ་འཁྱེར་བའི་དཔའ་གདེང་གིས། །གུ་ཡངས་བློ་བདེ་ངལ་བསོའི་དབུགས་འབྱིན་ཡིན། །ཁ་ཏོན་བཟླས་བརྗོད་རྣམ་གྲངས་མང་ན་ཡང། །བྱང་ཆུབ་སེམས་འདི་མེད་ན་ཅི་འདྲ་རང། །ཟབ་དགུའི་གསང་སྔགས་རྣལ་འབྱོར་
སྒོམ་པ་ཡང། །འདི་མེད་སངས་རྒྱས་ས་ལ་རིང་བ་སྙམ། །ད་ནི་མ་ཡེངས་མ་ཡེངས་ཚུལ་འདིར་འབུངས། །ཚེ་ཐུང་ཡུད་ཀྱིས་འགྲོ་ཡི་ད་ལྟ་འབུངས། །ལམ་བཟང་མཇལ་བར་དཀའ་འོ་བག་ཆགས་ཞོག་བརྒྱ་ཐོས་གཅིག་མེད་ང་འདྲ་མིན་པར་མཛོད། །

[018A]༄༅། །དེ་སྐད་རང་ལ་ཉམས་མྱོང་མེད་བཞིན་དུ། །ཁ་ནས་ཆོས་གཏམ་སྨྲ་བ་ཁྲི་བྱང་པས། །ཁྱབ་བདག་བླ་མས་རྗེས་བཟུང་ཤན་ཁ་བ། །མི་དབང་མཆོག་གི་ཉམས་བཞེས་བསྐུལ་མར་བྲིས།། །།
 ་སྐྱབྶ་རྗེ་ཡོངས་འཛིན་ཁྲི་བྱང་རྡོ་རྗེ་འཆང་ཆེན་པོས་རྒྱ་གར་རྒྱལ་ཡོངས་ཀུན་ཁྱབ་རླུང་འཕྲིན་གྱི་ནང་དུ་འཇུག་རྒྱུར་སྩལ་བར།  དེ་ཡང་ཇི་སྐད་དུ། འཕགས་ཡུལ་གྱི་སློབ་དཔོན་ཆེན་པོ་འཕགས་པ་ལྷའི་གསུང་ལས། སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་
ཏུ་ཡོད་མིན་ན། །བྱིས་ཁྱོད་འདིར་ནི་བྱིང་བ་ལ། །འཇིགས་པ་ཅིས་ན་སྐྱེ་མི་འགྱུར། །ཞེས་གསུངས་པ་ལྟར། རང་ཅག་རྣམས་ཀྱིས་རྙེད་དཀའ་ལ་རྙེད་ན་དོན་ཆེ་བའི་དལ་འབྱོར་གྱི་རྟེན་བཟང་ཐོབ་ཀྱང། ཁེ་ཉེན་གྱི་འདམ་ཁ་ཕྱིན་ཅི་ལོག་ཏུ་སོང་སྟེ་སྙིང་
པོ་མེད་པ་མནོག་ཆུང་ཚེ་འདི་ཙམ་གྱི་བདེ་བ་སྒྲུབ་པ་དང། སྡུག་བསྔལ་སེལ་བའི་ཐབས་འབའ་ཞིག་ལ་གཡེངས་ཏེ་དོན་ཆེན་གཏན་གྱི་འདུན་མ་འཁོར་བ་སྡུག་བསྔལ་གྱི་རྒྱ་མཚོ་ལས་ཐར་པའི་ཐབས་ལ་མི་བརྩོན་ཞིང། གལ་ཏེ་ཕྱག་མཆོད་ཁ་ཏོན་དང་
ཐོས་བསམ་ལ་ཞུགས་པ་སོགས་དགེ་སྦྱོར་ལ་ཅུང་ཟད་བརྩོན་ཁུལ་བྱས་ཀྱང་གནས་སྐབས་ཀྱི་རྐྱེན་སེལ་སོགས་ཚེ་འདི་པ་ཙམ་གྱི་ཆེད་དུ་སོང་ནས། དོན་མ་ཡིན་པའི་བྱ་བ་ཁོ་ནས་མི་ཚེ་སྟོང་ཟད་དུ་སོང་སྟེ་ཚེ་རབས་གཏན་གྱི་འདུན་མ་རླུང་ལ་བསྐུར་བ་
འདི་ནི། ཉོན་མོངས་པའི་གདོན་ཆེན་པོས་བརླམས་པའི་སྨྱོན་པ་དང། བླང་དོར་གྱི་གནས་ལྟ་བ་ལ་རྣམ་དཔྱོད་དང་བྲལ་བའི་རྨོངས་པ་མི་བཟད་པ་དུད་འགྲོ་དང་ཁྱད་པར་མ་བྱུང་བ་ཡིན་པས། དེ་འདྲའི་ངང་ཚུལ་དུ་མ་སོང་བར་འཇིག་རྟེན་ཕྱི་མ་ཕན་

[018B] དོན་དེ་ལ་ཡང་མངོན་མཐོ་དང་ངེས་ལེགས་གཉིས་ཡོད་པའི་ནང་ནས་མངོན་མཐོ་ལྷ་མིའི་རྟེན་བཟང་ཞིག་ཐོབ་ཀྱང། འཁོར་བ་འདི་ལས་གཏན་དུ་ཐར་བ་ཞིག་མ་བྱུང་ན། ནམ་ཞིག་བདེ་འགྲོར་གནས་པའི་
ལས་བཟང་པོའི་འཕེན་པ་ཟད་ནས། སླར་ཡང་ངན་འགྲོའི་གནས་སུ་སྐྱེ་དགོས་པ་སོགས་སྡུག་བསྔལ་གྱི་རང་བཞིན་ལས་མ་འདས། དཔེར་ན། མི་ནག་ཅན་གསོད་པར་ངེས་པ་ཞིག་རྒྱལ་པོའི་ཁྲིམས་རར་བཟུང་ནས་བཅིངས་པ་དང། བརྡེག་པ་
དང༑ མཚོན་གྱིས་བསྣུན་པ་སོགས་ཀྱི་སྡུག་བསྔལ་དུ་མས་མནར་བཞིན་པ་ལ། སྐབས་འགར་བཙོན་སྲུང་སོགས་ཅུང་ཟད་ངལ་བསོ་བ་དང། གཞན་གྱི་ངོ་ཆེན་ལྟ་བུས་རེ་ཞིག་བརྡུང་བརྡེག་སོགས་མ་བྱུང་ཡང་བཙོན་དུ་བཟུང་ཞིང་མཐར་གསོད་པར་
ངེས་པས་སྡུག་བསྔལ་གྱི་རང་བཞིན་ཁོ་ན་ལས། བདེ་བའི་གོ་སྐབས་མེད་པ་བཞིན་དུ་རང་རེ་ལས་དང་ཉོན་མོངས་པའི་དབང་གིས་འཁོར་བའི་སྐྱེ་སྲིད་དུ་ཉིང་མཚམས་སྦྱོར་ཕྱིན་སྡུག་བསྔལ་མ་ལུས་པ་འབྱུང་བའི་གནས་འཁོར་བར་སྐྱེ་བའི་བཙོན་ཁང་དུ་
ཚུད་པ་ཡིན་པས་འགྲོ་བ་རིགས་དྲུག་གི་སྐྱེ་གནས་བཟང་ངན་གང་དུ་སྐྱེས་ཀྱང་སྡུག་བསྔལ་ཁོ་ན་ཉིད་ལས་མ་འདས། དེས་ན། བཙོན་པ་བཙོན་ཁང་ནས་ཐར་བ་ལ་ཐར་འདོད་སྐྱེད་དགོས་ཤིང། དེ་ཡང་བཙོན་རའི་སྐྱོན་མ་བསམ་ན་མི་འབྱུང་བ་བཞིན་དུ་འཁོར་
བ་ལས་ཐར་བ་ལ་ཐར་འདོད་ཀྱི་བློ་སྐྱེད་དགོས། དེ་ལ་འཁོར་བའི་སྡུག་བསྔལ་བསམ་དགོས། དེ་ཡང་དོན་ལ་སྡུག་བསྔལ་དངོས་གནས་མེད་པ་ཞིག་བློས་གསར་དུ་བཅོས་ཏེ་བསམ་པ་མ་ཡིན་པར་འཁོར་བ་སྡུག་བསྔལ་གྱི་རང་བཞིན་ཡིན་པ་ལ་ཡིན་པར་

[019A]༄༅། །བསམ་པ་ཡིན། བསམ་ཚུལ་ཡང་བཅོམ་ལྡན་འདས་ཀྱིས་སྡུག་བསྔལ་བདེན་པ། ཀུན་འབྱུང་བདེན་པ། འགོག་པའི་བདེན་པ། ལམ་གྱི་བདེན་པ་སྟེ་བདེན་པ་བཞིར་གསུངས་ཤིང། དེ་ཡང་ངོ་བོ་དང། བྱ་
བ་དང། བྱ་བ་འབྲས་བུ་དང་བཅས་པ་བཟླས་པ་སྟེ་བདེན་བཞི་ལན་གསུམ་རྣམ་གྲངས་བཅུ་གཉིས་སུ་བཟླས་ཏེ་ཆོས་ཀྱི་འཁོར་ལོ་དང་པོ་བསྐོར་བར་མཛད་ཅིང། དེ་བདེན་པ་བཞི་པོ་དེ་རྒྱུ་འབྲས་ཀྱི་དབང་དུ་བྱས་ན། མངོན་རྟོགས་རྒྱན་ལས། རྒྱུ་དང་
ལམ་དང་སྡུག་བསྔལ་དང། །འགོག་པ་ལ་ནི་གོ་རིམ་བཞིན། །ཞེས་གསུངས་པ་ལྟར། ཀུན་འབྱུང་སྔོན་དུ་གསུངས་དགོས་ཀྱང་འདིར་གོ་རིམ་ལྡོག་སྟེ་སྡུག་བསྔལ་བདེན་པ་སྔོན་དུ་གསུངས་པའི་གནད་ནི། སྡུག་བསྔལ་ལ་ཡིད་འབྱུང་མེད་པར་དེའི་
རྒྱུ་སྤོང་འདོད་མི་འབྱུང་བས་དེ་ལ་ཡིད་འབྱུང་སྐྱེ་བའི་ཕྱིར་སྡུག་བསྔལ་བདེན་པ་དང་པོར་གསུངས་ཤིང། དེ་འདྲའི་སྡུག་བསྔལ་གྱི་རྒྱུ་ཀུན་འབྱུང་སྤངས་པའི་བྲལ་བ་ལ་ཐོབ་འདོད་སྐྱེས་ནས་དེའི་རྒྱུར་ལམ་ལ་བརྩོན་པར་འགྱུར་བས་ན་འགོག་བདེན་སྔོན་དང་
ལམ་བདེན་རྗེས་ལ་གསུངས་པ་འདི་དག་གདུལ་བྱས་ཉམས་སུ་ལེན་པའི་གོ་རིམ་གྱི་དབང་དུ་བྱས་ཏེ་གསུངས་པ་རེད། འདི་བཞི་ནི། ཐར་འདོད་རྣམས་ཀྱིས་སྤང་བླངས་བྱ་རྒྱུའི་གཙོ་བོ་ཞིག་ཡིན། དེ་ཡང་རྗེ་བཙུན་བྱམས་པས་རྒྱུད་བླ་མ་ལས། ནད་ནི་ཤེས་
བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་ནད་པ་ནད་ཀྱིས་མནར་བའི་སྐབས་དེའི་རྒྱུ་ངོས་བྯུང་

[019B] སྡུག་བསྔལ་གྱི་རྒྱུ་དང་བྲལ་འདོད་དགོས་ལ། དེ་སྐྱེ་བ་
ལ་སྡུག་བསྔལ་གྱི་རྒྱུ་གང་ཡིན་རྩད་གཅོད་བྱེད་དགོས། དེ་འབྱུང་བ་ལ་སྡུག་བསྔལ་གྱིས་མནར་བ་དེ་ཉིད་མནར་ཚུལ་ཤེས་དགོས་ཤིང། དེ་ཡང་ཟག་བཅས་ཉེར་ལེན་གྱི་ཕུང་པོ་ལ་ཚོར་བ་བདེ་སྡུག་བཏང་སྙོམས་གསུམ་ལས། ཟག་བཅས་ཀྱི་སྡུག་བསྔལ་གྱི་
སྡུག་བསྔལ་མ་གཏོགས་པ་གཞན་གཉིས་ལ་རང་རེས་སྡུག་བསྔལ་ཡིན་པར་མ་ཤེས་པའི་དབང་གིས་འཁོར་བའི་ཕུན་ཚོགས་ལ་ཡིད་ཆགས་ཏེ་སྡུག་བསྔལ་བདེ་བར་འཛིན་པའི་ཕྱིན་ཅི་ལོག་གི་བློ་ངན་གྱིས་དུས་རྟག་ཏུ་བསླུས་པ་རེད། དེས་ན་འཁོར་བའི་སྡུག་
བསྔལ་ཕྲ་རགས་རྣམས་བསམ་དགོས། དེ་ལ་ཡང་སྡུག་བསྔལ་དྲུག་དང། གསུམ་དང། བརྒྱད་བསམ་ཚུལ་སོགས་དུ་མ་ཡོད་པ་ལས། འཁོར་བ་སྤྱིའི་སྡུག་བསྔལ་དྲུག་སྟེ། དང་པོ་ངེས་པ་མེད་པའི་ཉེས་པ་ནི། འཁོར་བ་འདིར་སྐྱེ་བ་ཞིག་བླངས་ཕྱིན་
ཆད་བཟང་ངན་གང་ཡང་ཡིད་བརྟན་ཐུབ་པ་ཅུང་ཟད་ཀྱང་མེད། དཔེར་ན་དགྲ་གཉེན་ལྟ་བུར་མཚོན་ན་ངེས་པ་མེད་དེ། མགོན་པོ་ཀླུ་སྒྲུབ་ཀྱིས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་འགྱུར་པ་དག་བཤེས་ཉིད་དང། །ལྡོག་པ་ཉིད་དུ་མཆིས་པས་
དེ་སླད་དུ། འཁོར་བ་དག་ན་ངེས་པ་འགའ་མ་མཆིས། །ཞེས་གསུངས་པ་ལྟར། ཐོག་མ་མེད་པ་ནས་འཁོར་བ་འདིར་འཁོར་ཏེ་ཆགས་ཤིང་ཞེན་པས་རང་གི་ཕ་མ་དང། བུ་ལ་སོགས་པ་གཅེས་ཤིང་ཡིད་ལ་གཅགས་པའི་གཉེན་བཤེས་སུ་བཟུང་བ་རྣམས་

[020A]༄༅། །ཚེ་རབས་གཞན་དུ་ཕན་ཚུན་གཅིག་གིས་གཅིག་ལ་གསོད་པ་སོགས་གནོད་པ་སྣ་ཚོགས་བྱེད་པའི་དགྲ་ཡི་དང་མར་འགྱུར་ཞིང། ཡང་རྣམ་པ་ཀུན་ནས་གནོད་པ་བྱེད་པའི་དགྲ་རྣམས་ཚེ་རབས་གཞན་དུ་
རང་གི་བུ་ལ་སོགས་པའི་གཉེན་དུ་འགྱུར་ཏེ་ལྷག་པར་ཆགས་ཤིང་ཞེན་པར་བྱེད་པ་སོགས་མདོར་ན་ཚེ་སྔ་མའི་དགྲ་རྣམས་ཚེ་འདིའི་གཉེན་དུ་འགྱུར་ཞིང། ཚེ་སྔ་མའི་གཉེན་རྣམས་ཚེ་འདི་ཡི་དགྲར་འགྱུར་བ་དང། དེ་བཞིན་དུ་ཚེ་འདི་ཡི་དགྲ་གཉེན་རྣམས་
ཀྱང་ཚེ་ཕྱི་མར་དགྲ་གཉེན་གོ་ལྡོག་སྟེ་འགྱུར་ནས་འགྲོ། ཚེ་འདི་རང་ལ་ཡང་ཚེ་སྟོད་ཀྱི་དགྲ་ཚེ་སྨད་ཀྱི་གཉེན་དང། ཚེ་སྟོད་ཀྱི་གཉེན་ཚེ་སྨད་ཀྱི་དགྲར་འགྱུར་བ་སོགས་དང། དེར་མ་ཟད་སྔ་དྲོ་འབྲལ་མི་ཕོད་པ་ལྟ་བུའི་གཉེན་དང་གྲོགས་པོར་བཟུང་བ་
རྣམས་ཕྱི་དྲོ་དགྲ་ཡི་དངྨར་འགྱུར་བ་ཤིན་ཏུ་མང་བ་མངོན་སུམ་གྱིས་གྲུབ་པས་དགྲ་གཉེན་ལ་ཡིད་བརྟན་གང་ཡང་མེད། དེ་ལྟར་ཡིད་བརྟན་མེད་བཞིན་དུ་ངའི་དགྲ་དང། ངའི་གཉེན་ཞེས་མཐའ་གཅིག་ཏུ་བཟུང་ནས་ཆགས་སྡང་གི་སྡིག་པ་སྣ་ཚོཌ་
བྱེད་པ་འདི་ནི་ཤིན་ཏུ་འཁྲུལ་བ་རེད། དེ་བཞིན་དུ་འཁོར་བའི་ཕུན་ཚོགས་ཇི་ཙམ་ཐོབ་ཀྱང་རང་དབང་མེད་པར་ཐམས་ཅད་བོར་ཏེ་འཇིག་རྟེན་ཕ་རོལ་ཏུ་འགྲོ་དགོས་པས་ཡིད་བརྟན་མེད་ཅིང། ཚེ་འདི་དང་ལ་ཡང་འཁོར་བའི་ཕུན་ཚོག་འདིས་གནོད་
པ་དང། སྡུག་བསྔལ་སྒོ་དུ་མ་ནས་སྐྱེད་པར་བྱེད་དེ། འདོད་པ་ལ་གདམས་པའི་མདོ་ལས། དགེ་སློང་དག་འདོད་པ་རྣམས་ལས་སེམས་ལྡོག་ཅིག་ལམ་འདི་ནི་འཇིགས་པ་དང་བཅས་པའོ། རབ་ཏུ་འཇིགས་པ་དང་བཅས་པའོ། །ཚེར་མ་

[020B] །ཐིབས་པོ་དང་བཅས་པའོ། །ལམ་གོལ་བའོ། །ལམ་ངན་པའོ། །ཞེས་གསུངས་པ་ལྟར་འཁོར་བའི་ཆོས་ལ་བློ་གཏད་བྱ་ས་གང་ཡང་མེད་པར་བལྟས་ལ་ངེས་འབྱུང་སྐྱོ་ཤས་བསྐྱེད་དགོས། གཉིས་པ་ངོམས་པ་མེད་པའི་ཉེས་པ་ནི་
རང་རེ་རྣམས་སྔོན་ཆད་འཁོར་བའི་ཕུན་ཚོགས་དང་བདེ་སྐྱིད་ལ་འདི་མ་མྱོང་བྱ་བ་མེད་ཀྱང། སྐོམ་པས་གདུངས་པའི་མིས་ལན་ཚྭའི་ཆུ་འཐུང་བ་བཞིན་དུ་ཇི་ཙམ་བྱུང་ན་ཡང་སྲེད་པ་ཇེ་འཕེལ་ལ་སོང་ནས་ངོམས་པ་དང་ཚིམ་པ་མེད་པ། དཔེར་ན། སྒོར་
གཅིག་ཙམ་ལས་མེད་པའི་མི་ཞིག་དང་པོར་སྒོར་བཅུ་བྱུང་ན་བསམ། དེ་བྱུང་བའི་ཚེ་ན། ཡང་བརྒྱ་བྱུང་ན་བསམ། དེ་བྱུང་ན་སྟོང་བྱུང་ན་བསམས་ནས་ཇི་ཙམ་བྱུང་ཡང་མི་ངོམས་པ་དང་འདྲ་ཞིང། མདོ་རྒྱ་ཆེར་རོལ་པ་ལས། རྒྱལ་པོ་ལྷ་ཡི་འདོད་
པ་གང་ཡིན་དང། །མི་ཡི་འདོད་པ་བཟང་པོ་གང་ཡིན་པ། །འདོད་པ་དེ་དག་མི་གཅིག་གིས་ཐོབ་ཀྱང། །དེས་ཀྱང་མི་ཆོག་དེས་ཀྱང་ཡང་འཚོལ་ལོ། །ཞེས་གསུངས་པ་ལྟར། ལྷ་དང་མིའི་བདེ་སྐྱིད་དཔལ་འབྱོར་ཐམས་ཅད་མི་གཅིག་ལ་བྱུང་ན་
ཡང་དེས་མ་ངོམས་པར་ད་དུང་དེ་ལས་ལྷག་ཙམ་ཞིག་ཨེ་ཐོབ་བལྟ་བ་རེད། སྔར་རྒྱལ་པོ་ང་ལས་ནུས་ཡུལ་དུ་མ་ལ་དབང་ཡང་ངོམས་པ་མེད་པས་མཐར་བསོད་ནམས་ཟད་དེ་ལྷུངྦའི་ལོ་རྒྱུས་ལྟར་ཡུལ་གཅིག་ལ་དབང་ན་ཡུལ་གཉིས་ལ་དྦང་
བྱེད་དུ་ཡོད་སྙམ་པ་དང། དེ་བཞིན་དུ་ཇི་ཙམ་ལ་དབང་བྱར་ཡོད་ཀྱང་མི་ངོམས། མདོར་ན་ཇི་ཙམ་གྱི་དཔལ་འབྱོར་ཞིག་བྱུང་ཡང་ད་དུང་བྱུང་ན་བསམས་ནས་དེའི་དོན་དུ་ངལ་རྩོལ་ཆེན་པོས་འབད་སྒྲུབ་བྱེད་དགོས་པས་ཚེ་འདིར་ཡང་སྡུག་བསྔལ་ཆེ་

[021A]༄༅། །ལ་སྡིག་པའི་འབྲས་བུས་ཕྱི་མར་ཡང་སྡུག་བསྔལ་ཆེ་བས་འདོད་ཡོན་ལ་ཆོག་ཤེས་བྱེད་དགོས། ཆོག་ཤེས་མེད་ན་ནོར་ལོངས་སྤྱོད་ཇི་འདྲ་ཞིག་འཛོམས་ཀྱང་སྤྲང་པོ་དང་ཁྱད་མེད་དེ། སྔོན་རྒྱ་གར་ན་དབུལ་པོ་དེས་
པས་ནོར་བུ་རིན་ཐང་བྲལ་བ་ཞིག་རྙེད་པ་ཡུལ་འདི་ན་སུ་དབུལ་བ་ཞིག་ལ་སྤྲོད་དགོས་ཞེས་རྒྱལ་པོ་གསལ་རྒྱལ་ལ་ཞུས་ནས། རྒྱལ་པོ་ཁྱོད་ཆོག་ཤེས་མེད་པས་དབུལ་ཤོས་ཡིན་ཞེས་ཞུས་པ་ལྟར་རེད། ཆོག་ཤེས་མ་བྱུང་ན་ངོམས་པའི་མཐའ་མེད་ཅིང་
ངོམས་པ་མེད་པ་ཁོ་རང་སྡུག་བསྔལ་ཡིན། གསུམ་པ་ལུས་ཡང་ནས་ཡང་དུ་འདོར་བའི་ཉེས་པ་ནི། ལུས་ཇི་ལྟར་བླངས་ཀྱང་ཡིད་བརྟན་མེད་དེ་སྔོན་ཆད་རང་རེས་ཚངས་པ་དང་བརྒྱ་བྱིན་སོགས་ཀྱི་ལུས་གྲངས་མེད་པ་བླངས་ཀྱང་དོན་གང་ཡང་མ་བྱུང་
བར། སླར་ཡང་དམྱལ་བ་ཡི་དྭགས་སོགས་དང། བྲན་གྱི་ཐ་མ་སོགས་བྱས་ཀྱང། དེ་ནས་ཤི་འཕོས་ཏེ་གླིང་བར་གྱི་མུན་ནག་པའི་ལྷར་སྐྱེས་ཏེ་འོད་ཀྱིས་ཕྱོགས་མཐའ་དག་སྣང་བར་ནུས་པ་སོགས་བྱས་ཀྱང། དེ་ནས་ཤི་འཕོས་ཏེ་གླིང་བར་གྱི་མུན་ནག་
ཏུ་སྐྱེས་ནས་རང་གི་ལག་པ་བརྐྱང་བསྐུམས་ཙམ་ཡང་མི་མཐོང་བ་དང། སྔར་སྐྱེ་བ་མང་པོར་ལྷ་མིའི་ལོངས་སྤྱོད་ཀྱང་འདི་ཡོད་མ་མྱོང་ཟེར་རྒྱུ་མེད་པ་ལྟ་བུ་གང་ཡང་ལོངས་སྤྱོད་མྱོང་ཡང། ད་ལྟ་དེ་འདྲའི་འབྱོར་བ་གང་ཡང་སྟོན་རྒྱུ་མེད་པ་སོགས་མདོར་ན་
འཁོར་བ་འདིར་ལུས་ཇི་འདྲ་ཞིག་བླངས་ཏེ་དཔལ་འབྱོར་ལོངས་སྤྱོད་བཟང་པོ་ཇི་ཙམ་ཐོབ་ཀྱང། དེ་སྔོན་ནང་བཞིན་འདོར་རྒྱུ་ལས་སྙིང་པོ་གང་ཡང་མི་འབྱུང། སྔར་རང་ཅག་འཁོར་ལོས་བསྒྱུར་བའི་རྒྱལ་པོའི་སྐྱེ་བ་ཡང་མང་པོ་བླངས་མྱོང་བ་རེད་དེ། དེས་མ་

[021B] རྒྱ་པོ་ཁྲི་སྟེང་དུ་ཤི་བ་དང། སྤྲང་པོ་རྒྱ་ལམ་ཁར་ཤི་བ་གཉིས་ཤི་ནས་བར་དོའི་འཕྲང་འགྲིམས་པའི་ཚེ་མཐོ་དམན་མེད་པར་འདྲ་མཉམ་ཡིན་པས་ད་ལྟ་ནས་གཟབ་དགོས། བཞི་པ་ཡང་ཡང་ཉིང་མཚམས་སྦྱར་བའི་ཉེས་པ་ནི། མྱ་ངན་
བསལ་བ་ལས། ཡང་དང་ཡང་དུ་དམྱལ་བ་ན། །ཟངས་ཞུན་བསྐོལ་བ་གང་འཐུང་པ། །རྒྱ་མཚོའི་ནང་གི་ཆུ་ལ་ཡང། །དེ་ཡི་ཚད་ཙམ་ཡོད་མ་ཡིན། །ཞེས་གསུངས་པ་ལྟར། དཔེར་ན་སྔོན་ཆད་དམྱལ་བར་སྐྱེས་ནས་ཟངས་ཞུན་འཁོལ་མ་འྠུང་
བའང་རྒྱ་མཚོ་ཆེན་པོའི་ཆུ་ལས་མང་ཙམ་བཏུང་ཟིན་ཀྱང། ད་དུང་འཁོར་བའི་སྐྱེ་རྒྱུན་གཅོད་ཐུབ་པ་ཞིག་མ་བྱུང་ན་དེ་བས་ཀྱང་ལྷག་ཙམ་འཐུང་དགོས་པ་འགྱུར་བ་དང། སྔོན་ཆད་དུད་འགྲོ་ལུག་ལྟ་བུར་སྐྱེས་ནས་བཤན་པས་གསོད་པ་དང། འབུ་སྲིན་
སོགས་དུད་འགྲོ་ཆུང་བར་སྐྱེས་ནས་ཆེ་བས་ཟོས་པ་དང། སྡིག་པ་རྭ་ཅན་དང། སྦྲུལ་ལྟ་བུ་སྲོག་ཆགས་མི་སྡུག་པའི་ལུས་བླངས་པའང་གྲངས་མེད་ཅིང། ད་དུང་ཡང་འཁོར་བའི་ཕྱི་མཐའ་སྤངས་ཐུབ་པ་ཞིག་མ་བྱུང་ན་དེ་དག་གི་སྐྱེ་བ་སྔར་ལས་མང་བ་ཞིག་
བླངས་ནས་སྡུག་བསྔལ་མྱོང་དགོས་པ་སོགས་སྡུག་བསྔལ་གྱི་འཁོར་ལོ་ཚད་མེད་དུ་འཁྲོ་བ་ལས་འོས་མེད། ལྔ་པ་ཡང་ཡང་མཐོ་དམན་དུ་འགྱུར་བ་ནི། འདུལ་བ་ལུང་ལས། བསགས་པ་ཀུན་གྱི་མཐའ་འཛད་ཅིང། །མཐོན་པོ་རྣམས་ཀྱི་མཐར་ལྷུང་
གྱུར༑ ༑ཕྲད་པའི་མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་ནོར་རྫས་བསགས་པའི་མཐར་འཛད་པ་དང། མཐོན་པོའི་མཐར་ལྷུང་བ། འདུས་པའི་མཐར་འབྲལ་བ། སྐྱེ་བའི་མཐར་འཆི་བ་སྟེ་འདུས་བྱས་ཀྱི་མཐའ་བཞིར་

[022A]༄༅། །གསུངས་པ་ལྟར། འཁོར་བའི་ཕུན་ཚོགས་ཇི་འདྲ་ཞིག་ཐོབ་ཀྱང་མཐའ་རྒུད་པས་མ་བསྡུས་པ་མེད་དེ། གོང་དུ་སྨོས་པ་ལྟར་སྐབས་རེ་ཟག་བཅས་ཀྱི་བསོད་ནམས་རེའི་མཐུས་ལྷ་ཚངས་པ་དང། བརྒྱ་བྱིན་དང་
འཁོར་ལོས་བསྒྱུར་བ་སོགས་སུ་སྐྱེས་ནས་འཇིག་རྟེན་ཀུན་གྱིས་འདུད་པའི་གནས་སུ་བྱེད་པ་དང། ཡང་ལས་བཟང་པོའི་འཕེན་པ་ཟད་ནས་སླར་ཡང་ལས་ངན་གྱི་མཐུས་ངན་འགྲོ་དང། མིའི་ནང་གི་ཡང་བྲན་དུ་སྐྱེ་དགོས་པ་སོགས་སྐྱེ་བ་སྔ་ཕྱིའི་མཐོ་དྨན་
འགྱུར་འགྲོ་བ་དང། ཚེ་འདྲི་ཡང་ཚེ་སྟོད་ཚེ་སྨད་ལ་མཐོ་དམན། དབུལ་ཕྱུག་སོགས་མ་ངེས་པར་འགྱུར་བ་མངོན་སུམ་དུ་མཐོང་བ་འདི་ལྟར་ཡིན་པས། རང་རེ་རྣམས་ཚེ་འདིར་སྟོབས་འབྱོར་མངའ་ཐང། དབང་དང་གོ་ས། ཐུན་མོང་བའི་ཡོན་
ཏན་སོགས་ཇི་འདྲ་ཡོད་ཀྱང་གནས་སྐབས་ཡུད་ཙམ་པ་ཟློས་གར་དང་མཚུངས་པས་ང་རྒྱལ་དང་རློམས་སེམས་བྱ་རིན་གང་ཡང་མེད། དྲུག་པ་གྲོགས་མེད་པའི་ཉེས་པ་ནི། ལས་ཉོན་གྱི་དབང་གིས་འཁོར་བ་འདིར་གང་དུ་སྐྱེས་ཀྱང་རང་གི་ལས་ཀྱི་བགོ་
སྐལ་ལ་སྤྱོད་པ་ལས་གཉེན་བཤེས་དང་མཛའ་གྲོགས་གང་གིས་ཀྱང་ཕན་པ་མེད་དེ། གང་དུ་སྐྱེ་ནའང་རང་གི་གླས་ཀྱི་དབང་གིས་སྐྱེ་བ་མ་གཏོགས་གྲོགས་སུས་ཀྱང་མི་ཕན། བར་དུ་སྡུག་བསྔལ་བྱུང་ན་ཡང་རང་གཅིག་པུས་མྱོང། མཐར་འཆི་བའི་ཚེ་
ཡང་རང་གཅིག་པུར་མར་གྱི་དཀྱིལ་ནས་སྤུ་བཏོན་པ་ལྟར་ཤི་འགྲོ་བ་ལས། གྲོགས་གཅིག་ཀྱང་རྗེས་སུ་འབྲང་བ་མེད་དེ། རྒྱལ་སྲས་ཞི་བ་ལྷས། སྐྱེས་ན་གཅིག་པུར་སྐྱེ་འགྱུར་ཞིང། །འཆི་ནའང་དེ་ཉིད་གཅིག་འཆི་སྟེ། །སྡུག་བསྔལ་སྐལ་གཞན་མི་

[022B] །གེགས་བྱེད་མཛའ་བས་ཅི་ཞིག་བྱ། །ཞེས་གསུངས་པ་ལྟར་འཁོར་བའི་མཛའ་བཤེས་ལ་ཡིད་བརྟན་བྱ་ས་གང་ཡང་མེད། གཞན་ཡང་ལུས་ལོངས་སྤྱོད། ཕ་མ་མཛའ་བཤེས་སོགས་མི་འདོད་བཞིན་དུ་འབྲལ་དགོས་པ་དང། དགྲ་དང་
ཁ་མཆུ་སོགས་དང་མི་འདོད་བཞིན་དུ་འཕྲད་པ། འདོད་པ་བཙལ་ཀྱང་མི་རྙེད་པ་དང། མི་འདོད་པའི་རྐྱེན་ངན་ཐོག་ཏུ་བབས་པ་སོགས་སྡུག་བསྔལ་སྣ་ཚོགས་པ་ཞིག་མྱོང་དགོས་པ་མངོན་སུམ་དུ་མྱོང་བས་གྲུབ་པ་འདི་བཞིན་རེད། དེ་ལྟར་འྑོར་
བའི་སྡུག་བསྔལ་མྱོང་ལུགས་དང། དེ་ཡང་མཐའ་མེད་པའི་ཚུལ་ཞིབ་ཏུ་བསམ་ན་སྙིང་ནས་ཡིད་ཐང་ཆད་དགོས་པ་ཞིག་ཡོད་ཀྱང། ད་དུང་ཡིད་འབྱུང་མི་སྐྱེ་བར་སྡུག་བསྔལ་ལ་བདེ་བར་འཁྲུལ་ནས་ཕྱི་མ་ལེབ་མར་མེའི་འོད་ལ་མཆོངས་པ་བཞིན་དུ་
རྒྱུག་པའི་ངང་ཚུལ་འདི་ནི་ཤིན་ཏུ་བླུན་པ་ཡིན། དེས་ན་རང་གི་འཁོར་བ་མཐའ་ཅན་དུ་བྱས་ཏེ་སྡུག་བསྔལ་གྱི་མཐའ་རྫོགས་པ་ཞིག་བྱེད་འདོད་ན། འཁོར་བའི་སྐྱེ་རྒྱུན་གཅོད་ཐུབ་པ་ཞིག་ངེས་པར་དགོས། དེ་ལ་འཁོར་བའི་སྡུག་བསྔལ་ཐམས་ཅད་ཀྱི་རྩ་
བ་ནི། ཀུན་འབྱུང་ལས་དང་ཉོན་མོངས་པ་གཉིས་ཡིན་པས། ལས་ཉོན་གཉིས་སྤང་དགོས། དེ་གཉིས་ཀྱི་ནང་ནས་ཀྱང་ཉོན་མོངས་པ་གཙོ་ཆེ་སྟེ་ཉོན་མོངས་མེད་ན། ལས་ཇི་སྙེད་ཅིག་ཡོད་ཀྱང་འཁོར་བར་སྐྱེ་བ་འཕེན་མི་ནུས། དཔེར་ན་ནས་ཀྱི་ས་བོན་
ཇི་ཙམ་ཡོད་ཀྱང་རླན་དང་ས་ལ་སོགས་པ་མེད་ན་མྱུ་གུ་སྐྱེ་མི་སྲིད་པ་ལྟར་ཡིན། ལས་མེད་ཀྱང་ཉོན་མོངས་ཡོད་ན་དེ་མ་ཐག་ལས་བསགས་ཏེ་སྡུག་བསྔལ་གྱི་རྒྱུ་བསྒྲུབ་ཅིང་འཁོར་བར་འཆིང་བར་བྱེད་པས་འཁོར་བ་ལས་ཐར་བར་འདོད་ན་རང་རྒྱུད་ཀྱི་

[023A]༄༅། །ཉོན་མོངས་པའི་དགྲ་འདི་རྩ་བ་ནས་གཞོམ་དགོས། དེ་གཞོམ་པ་ལ་ལྷག་པའི་བསླབ་པ་གསུམ་དང། དེ་ཡི་ནང་ནས་ཀྱང་བདག་འཛིན་ཉོན་མོངས་པ་དེ་དངཱྫིན་སྟངས་དངོས་འགལ་དུ་ཞུགས་པའི་ཤེས་
རབ་ཀྱི་བསླབ་པ་ཁྱད་པར་ཅན་རྒྱུད་ལ་སྐྱེ་བའི་ཐབས་ལ་འབད་དེ་དལ་འབྱོར་གྱི་རྟེན་བཟང་དོན་ལྡན་དུ་བྱེད་པ་ལ་སྒོ་གསུམ་ནུས་པ་ཅི་ཡོད་ཀྱིས་འབད་དགོས་པ་ཡིན་ནོ།། །། ་ ཐེག་ཆེན་གསོ་སྦྱོང་སྐབས་ཀྱི་ཇི་ལྟར་སྔོན་གྱི་ཞེས་སོགས་ཀྱི་འྦྲུ་
འགྲེལ་མདོར་བསྡུས་ནི། དེ་ཡང་སངས་རྒྱས་རྣམས་ཆོས་རྣམས་ཀྱི་ཆོས་ཉིད་དེ་བཞིན་ཉིད་སྟོང་པ་ཉིད་ཀྱི་དབྱིངས་ལ་ཡེ་ཤེས་ཀྱིས་དེ་དང་རྗེས་སུ་མཐུན་པར་གཤེགས་ཤིང་མཉམ་པར་བཞག་པས་ན།  དེ་བཞིན་གཤེགས་པ།  ཡང་ན། མཚན་བརྗོད་ལས། ཇི་སྐད་སྨྲས་པ་དེ་བཞིན་བྱེད། །ཅེས་པ་ལྟར་
གདུལ་བྱ་ལ་བླང་དོར་དང་ལམ་ཇི་ལྟར་བསྟན་པ་དེ་བཞིན་དུ་སྔོན་སངས་རྒྱས་རང་ཉིད་ཀྱིས་ཀྱང་ལམ་དེར་ཞུགས་ཤིང་བསླབས་སྟེ་སངས་རྒྱས་ཀྱི་སར་གཤེགས་པས་ན། དེ་བཞིན་གཤེགས་པ། བདུད་བཞིའི་དགྲ་ཕྲ་རགས་ཐམས་ཅད་ལྷག་མེད་དུ་བཅོམ་པས་  དགྲ་བཅོམ་པ།  སྤངས་རྟོགས་ཀྱི་ཡོན་ཏན་མ་ལུས་པ་
ཡང་དག་པར་ཡོངས་སུ་རྫོགས་ཤིང། ཀུན་ནས་ཉོན་མོངས་པའི་མ་རིག་པའི་མུན་པ་དང། གཉིས་སྣང་འཁྲུལ་པའི་བག་ཆགས་ཕྲ་མོ་དང་བཅས་པ་སངས་ལ། ཇི་ལྟ་ཇི་སྙེད་པའི་ཤེས་བྱ་ཀུན་གཅིག་ཅར་དུ་གཟིགས་པའི་བློ་གྲོས་རྒྱས་པས་ན་  ཡང་དག་པར་རྫོགས་པའི་སངས་རྒྱས།  འཁོར་བསྒྱུར་གྱི་
ཞོན་པར་འོས་པའི་རྟ་མཆོག་ཅང་ཤེས་དེ་ལམ་བདེ་བ་དང་ལམ་གནོད་པ་མེད་པ་ནས་འཇུག་ཅིང་ཞོན་པ་པོ་དེ་ཉིད་བསྲུང་བ་དང། ཞོན་པ་པོའི་ལུས་མི་འཁྲུག་པར་བདེ་བའི་གནས་སུ་སྐྱེལ་བ་བཞིན་དུ་སེམས་ཅན་རྣམས་ལ་ཐར་པ་དང། ཐམས་ཅད་མཁྱེན་པའི་ལམ་མ་ནོར་བ་སྟོན་ཅིང་སྒོ་གསུམ་ཉེས་སྐྱོན་གྱིས་འཁྲུག་པ་

[023B]  རྟ་ཅང་ཤེས་ལྟ་བུ།  རྟ་གླང་ཕལ་གྱིས་འཁྱེར་མི་ནུས་པའི་ཁུར་གླང་ཆེན་གྱིས་འཁྱེར་བ་བཞིན། སེམས་ཅན་ཐམས་ཅད་ལ་རྣམ་པ་ཀུན་ཏུ་ཕན་བདེ་བླ་ན་མེད་པ་བསྒྲུབ་པའི་ཁུར་ཉན་རང་སོགས་ཀྱིས་འཁྱེར་མི་ནུས་པ་དེ་ཉིད་མ་བཅོལ་བཞིན་
དུ་ཐུགས་རྗེ་ཆེན་པོས་ཁུར་དྲ་བཞེས་པས་  གླང་པོ་ཆེན་པོ།  རང་དོན་སྤངས་པ་མཐར་ཕྱིན་པས་ན་  བྱ་བ་བྱས་ཤིང།  གང་ལ་གང་འདུལ་གྱི་སྒོ་ནས་གཞན་དོན་ལྷུར་བཞེས་པས་  བྱེད་པ་བྱེད་པ།  རང་རྒྱུ་ལས་ཉོན་གྱིས་བསྐྱེད་པའི་ཟག་བཅས་ཉེར་ལེན་གྱི་ཕུང་པོའི་ཁུར་བོར་བས་ན།  ཁུར་བོར་བ་
 ལམ་དུས་སུ་གཞན་དོན་རྒྱལ་སྲས་ཀྱི་སྤྱོད་པར་བསླབས་པས་འབྲས་བུ་མྱང་འདས་ཆེན་པོའི་གོ་འཕང་བརྙེས་པས་ན།  རང་གི་དོན་རྗེས་སུ་ཐོབ་པ།  རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་ལས་ཉོན་ཅི་རིགས་ཀྱིས་བསྡུས་པའི་ཀུན་འབྱུང་གི་རྟེན་འབྲེལ་ཐམས་ཅད་ཟད་པས་ན།  སྲིད་པ་ཀུན་ཏུ་སྦྱོར་བ་
ཡོངས་སུ་ཟད་པ།  ཐོག་མཐའ་བར་དུ་དགེ་བའི་ཆོས་སྟོན་ཅིང། བཀའ་མི་བསླུ་བས་ན།  ཡང་དག་པའི་བཀའ།  ཀུན་ནས་ཉོན་མོངས་ཕྱོགས་ཀྱི་སྲིད་པའི་འཆིང་བ་ཐམས་ཅད་ལས་གྲོལ་བས་ན།  ལེགས་པར་རྣམ་པར་གྲོལ་བའི་ཐུགས།  ཉོན་སྒྲིབ་ཙམ་མ་ཟད་ཤེས་སྒྲིབ་ལས་རྣམ་
པར་གྲོལ་ཞིང། རྣམ་པ་ཐམས་ཅད་མཁྱེན་པའི་ཡེ་ཤེས་མངའ་བཙན།  ལེགས་པར་རྣམ་པར་གྲོལ་བའི་ཤེས་རབ་ཅན།  སངས་རྒྱས་  དེ་དག་གིས་ རང་དོན་དོར་ནས་གཞན་  སེམས་ཅན་ཐམས་ཅད་ཀྱིས་དོན་གྱི་ཕྱིར་དང།  སེམས་ཅན་རྣམས་གནས་སྐབས་མངོན་མཐོ་ལ་
འགོད་པས་ན་  ཕན་པར་བྱ་བའི་ཕྱིར་དང།  མཐར་ཐུག་ངེས་ལེགས་ལ་འགོད་པས་ན་  གྲོལ་བར་བྱ་བའི་ཕྱིར་དང།  ཆོས་དང་ལོངས་སྤྱོད་ཀྱིས་ཕོངས་པའི་  མུ་གེ་མེད་པར་བྱ་བའི་ཕྱིར་དང། ལུས་སེམས་ཀྱི་ནད་དང། དུག་གསུམ་གྱི་གཅོང་  ནད་མེད་པར་བྱ་བའི་ཕྱིར་དང་

[024A]༄༅། ། དྲན་པ་ཉེར་བཞག་བཞི་སོགས་ལམ་  བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང། འབྲས་བུ་བླ་ན་མེད་པ་སྤངས་རྟོགས་ཡང་དག་པར་རྫོགས་པའི་བྱང་ཆུབ་ངེས་པར་རྟོགས་ པའམ། ཐོབ་
པར་བྱ་བའི་ཕྱིར་གསོ་སྦྱོང་ གི་སྡོམ་པ་ཇི་ལྟར་བཞེས་ཤིང།  ཡང་དག་པར་ བསྲུང་བ་  མཛད་པ་དེ་བཞིན་དུ།  བདག་གིས་ཀྱང་སེམས་ཅན་ཐམས་ཅད་ཀྱི་དོན་དང། ཕན་པ་དང། གྲོལ་བ་སོགས་དགོས་པ་དེ་དག་གི་ཕྱིར་དུ། དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་
དུ་ཐེག་པ་ཆེན་པོའི་དགེ་རྩ་གསོ་ཞིང། སྡིག་པ་མི་དགེ་བའི་ཕྱོགས་སྦྱོང་བྱེད་ཡན་ལག་བརྒྱད་པའི་སྡོམ་པ་བླངས་ནས་ཚུལ་བཞིན་དུ་བསྲུང་བར་བགྱིའོ་སྙམ་དུ་ཚིག་རྣམས་ངག་ཏུ་བརྗོད་པ་ཡིན། ཐེག་ཆེན་གསོ་སྦྱོང་སྐབས་ཀྱི་སྔོན་འགྲོ་ཀུན་སློང་བཅོས་ཚུལ་འདི་ཡང་སྐྱབྶ་རྗེ་ཁྲི་བྱང་རྡོ་རྗེ་འཆང་ཆེན་པོས་བདག་དྤལ་
ལྡན་ལ་སྩལ་བའོ།། །། ་བདེ་མཆོག་གི་གཏོར་འབུལ་སྐབས་ཀྱི་འདོད་གསོལ་སྲིད་པ་དང་མཉམ་ཞི་བ་ཆགས་བཅོམ་ཞེས་སོགས་ཀྱི་འགྲེལ་པ་ནི།  དཔལ་འཁོར་ལོ་སྡོམ་པ་རང་ཉིད་སྤངས་རྟོགས་མཐར་ཕྱིན་ཀྱང། བརྩེ་བ་ཐུགས་རྗེ་ཆེན་པོའི་གཞན་
དབང་དུ་གྱུར་པས་རྒྱུད་ལྔའི་འགྲོ་བ་ལུས་པ་ཡོངས་སུ་སྒྲོལ་སླད་ཇི་སྲིད་པ་འཁྲོ་བ་མ་སྟོངས་བར་གང་འདུལ་གྱི་མཛད་པ་སྲིད་པ་འཁོར་བའི་འགྲོ་བ་དང་སྐལ་མཉམ་གྱི་ཚུལ་དུ་རོལ་པས་སྙིང་རྗེས་ཞི་བ་ལ་མི་གནས་པ་དང། ཤེས་རབ་ཆེན་
པོས་ཆགས་སོགས་སྒྲིབ་གཉིས་ཀྱི་འཆིང་བ་མ་ལུས་པ་ཉེ་བར་བཅོམ་ཞིང་ཞི་བའི་ཉེར་ཞི་བརྙེས་པས་ན་ཤེས་པས་སྲིད་པ་འཁོར་བ་ལ་མི་གནས་པ། ཡང། སྲིད་པ་དང་མཉམ་ཞེས་པ་ཤེས་བྱར་སྲིད་དོ་ཅོག་གམ་སྣང་ཞིང་སྲིད་པའི་

[024B] ཞིབ་ཆགས་བཅོམ་ཞེས་ཞི་བའི་རོ་ལ་ཆགས་པ་བཅོམ་སྟེ་སེམས་ཅན་ཀུན་ལ་བུ་གཅིག་མའི་བརྩེ་བ་ཇི་བཞིན་བརྩེ་བའི་ཡོན་ཏན། ཀུན་ཏུ་རྟོག་པ་འཇོམས་
ཞེས་པ་གདུལ་བྱའི་རྒྱུད་ཀྱི་དུག་གསུམ་དང་གཉིས་སྣང་གི་ཀུན་ཏུ་རྟོག་པའིའྖིང་བའམ་དྲ་བ་མ་ལུས་པ་འཛོམས་པར་མཛད་པའི་འཕྲིན་ལས་ཀྱི་ཡོན་ཏན། ཁྱོད་ནི་དངོས་པོ་ཞེས་སོགས་ནི། ཁྱོད་ནི་དངོས་པོ་མྠའ་དག་སྟེ་ཆོས་ཐམས་
ཅད་མྠའ་ཞིའི་སྤྲོས་དང་བྲལ་བའི་བདེན་མེད་ནམ་མྑའ་ལྟ་བུར་གཟིགས་པ་དང་ལྡན་པ། མགོན་པོ་ཤིན་ཏུ་ཞེས་སོགས་ནི། མགོན་པོ་ཞེས་བོས་ནས་འགྲོ་ལ་ཤིན་ཏུ་བརྩེ་བའི་སྙིང་རྗེའི་ཆུ་ཁུར་ལྕི་བའི་ཆུས་བརླན་པའི་ཐུགས་བརྩེ་ཆེན་
ཆར་སྤྲིན་གྱི་ཡེ་ཤེས་ཀྱི་ཆུས་བྱིན་གྱིས་རློབས་པར་མཛོད་ཅིག་གང་ལ་ན། བདག་སོགས་གདུལ་བྱའི་རྒྱུད་ཀྱི་ཞིང་ས་དེ་ལ་རློབས་ཤིག་གང་གིས་ཤེ་ན། གནས་གསུམ་གྱི་མཁའ་འགྲོ་ལྷ་མོའི་ཚོགས་རྣམས་ཀྱིས་སྒྲུབ་པ་པོ་ལ་ཤིན་ཏུ་
རྗེས་སུ་བརྩེ་བའི་ཐུགས་ཀྱིས་མཛོད་ཅེས་པའོ། །གཞན་ཡང། རྐང་པ་དང་པོས་ཤེས་བྱའི་ཆོས་ཐམས་ཅད་ཀྱི་སྟེང་གི་གནས་ལུགས་ཇི་བཞིན་གཟིགས་པའི་ཡེ་ཤེས་ཀྱིས་ཆགས་སོགས་སྒྲིབ་གཉིས་ཀྱི་འཆིང་བ་མ་ལུས་པ་རྩད་ནས་སྤངྶ་
པའི་སྤངས་པ་ཕུན་ཚོགས། རྐང་པ་གཉིས་པས་ཇི་ལྟ་ཇི་སྙེད་པའི་ཆོས་ཐམས་ཅད་ཅིག་ཅར་མངོན་སུམ་དུ་གཟིགས་པའི་མཁྱེན་པ་ཕུན་ཚོགས། རྐང་པ་གསུམ་པས་བརྩེ་བ་ཕུན་ཚོགས། བཞི་བས་འཕྲིན་ལས་ཕུན་ཚོགས་བསྟན་

[025A]༄༅། །ཐུབ་དབང་གི་སྐུར་གྱུར་པ་སོགས་སྦྱོར་ཆོས་ཀྱི་སྔོན་འགྲོའི་སྐབས་ལྟར་བྱ། འབྲས་བུ་ལམ་བྱེད་མི་བྱེད་ན་གོང་གསལ་སངས་རྒྱས་ཆོག་ཏུ་གྱུར་པར་བསམ་པའི་ཚབ་ཏུ་སངས་རྒྱས་སོང་སྙམ་པ་བྱེད། དེ་ལྟར་ལེན་པ་དང་
གཏོང་བ་རྣམས་དམྱལ་བ་མནར་མེད་ནས་བཟུང་ངན་སོང་གསུམ། ལྷ་མི། ཉན་རང་སྐྱེ་འཕགས་སློབ་མི་སློབ། བྱང་སེམས་བཅུ་རྒྱུན་མཐའ་བའི་བར་ལ་རེ་རེ་ནས་རིམ་གྱིས་བྱེད་ཅིང། དེ་ཡང། དཔེར་ན་ཉན་རང་དང་བྱང་སེམས་རྣམས་སྤང་
བྱའི་ལྷག་མ་རྣམས་སྤངས་ཏེ་ཚོགས་གཉིས་རྫོགས་ཏེ་སངས་རྒྱས་པར་བསམ་པ་ལྟ་བུ་གཏོང་ལེན་བྱ་ཡུལ་དེ་དང་དེ་རང་རང་གི་ངོ་སྐལ་གྱི་རིམ་པ་དང་འཚམས་པར་བྱ་དགོས་པ་ཡིན།། ་ཡང། བློ་སྦྱོང་གི་གཏོང་ལེན་གྱི་དམིགས་པ་རྒྱས་པར་
མ་ཕྱེ་བར་ཅུང་ཟད་བསྡུས་ནས་སྐྱོང་ཚུལ། དཔེར་ན་བླ་མཆོད་ཀྱི། དེས་ན་རྗེ་བཙུན་བླ་མ་ཐུགས་རྗེ་ཅན། །ཞེས་སོགས་ཀྱི་གསོལ་འདེབས་ཚར་གསུམ་འདོན་སྐབས་ལྟ་བུ་དང་སྦྱར་ནས་བྱེད་ན། དམིགས་ཡུལ་སེམས་ཅན་རྣམས་སྡུག་བསྔལ་
གྱིས་ཉམ་ཐག་པའི་མ་རྒན་འབའ་ཞིག་གི་རྣམ་པར་མདུན་དུ་གསལ་བཏབ་ནས། གསོལ་འདེབས་ཚར་དང་པོའི་སྐབས། མ་དེ་རྣམས་ཀྱི་སྡུག་བསྔལ་ཐམས་ཅད་ཅིག་ཅར་དུ་འོད་ནག་པོའི་རྣམ་པར་སྣ་གཡས་ནས་ནག་ལོང་ལོང་དུ་ཐོན་རང་གི་སྣ་གཡོན་
དུ་ཞུགས་ཏེ་སྙིང་གི་དཀྱིལ་རང་གཅེས་འཛིན་གྱི་བློ་ངན་ནག་ཕུང་ངེར་ཡོད་པ་དེ་ལ་ཕོག་པས། གད་སྙིགས་ཐལ་བའི་ཕུང་པོ་ཆུང་ངུ་ཞིག་གི་སྟེང་ཆུ་ཆེན་བྱོ་བ་ལྟར་གར་སོང་ཆ་མེད་དུ་བརླག་པར་མོས་ཏེ་མའི་རྒྱུད་ཀྱི་འབྲས་བུ་འཁོར་བའི་སྡུག་བསྔལ་རྣམས་

[025B] གཏོང་བའི་སྐབས་རང་གི་དལ་འབྱོར་གྱི་ལུས་འདི་ཡིད་བཞིན་གྱི་ལུས་སུ་བསྒྱུར་ཏེ་ཕར་སྤྲོས་འོད་དཀར་པོའི་རྣམ་པར་མ་རྒན་རྣམས་ཀྱི་སྣ་གཡོན་དུ་ཞུགས་ཏེ་ཐིམས་པས་མ་དེ་རྣམས་ཀྱི་ལུས་ཀྱི་གནས་ངན་ལེན་གྱི་སྐྱོན་ཐམས་ཅད་དག་ནས་ཆོས་
སྒྲུབ་པའི་ལུས་རྟེན་ཕུན་སུམ་ཚོགས་པ་ཐེག་མཆོག་འཁོར་ལོ་བཞི་ལྡན་གྱི་དལ་འབྱོར་གྱི་རྟེན་བཟང་ལ་བཀོད་པར་མོས། གསོལ་འདེབས་གཉིས་པའི་སྐབས། སེམས་ཅན་རྣམས་ཀྱི་རྒྱུད་ཀྱི་འཁོར་བའི་རྒྱུ་ལས་དང། ཉོན་མོངས་བརྒྱད་ཁྲི་བཞི་སྟོང་
སོགས་ལས་ཉོན་གྱི་ཀུན་འབྱུང་ཕྲ་རགས་ཐམས་ཅད་འོད་ནག་པོའི་རྣམ་པར་སྣ་གཡས་ནས་ཐོན། རང་གི་སྣ་གཡོན་དུ་ཞུགས་ཏེ་ནང་དུ་སླེབས་པ་དང་དུས་མཉམ་དུ་གནམ་ལྕགས་ཀྱི་ཐོག་དང། སེར་བའི་རྣམ་པར་གྱུར་ཏེ་རང་གི་སྙིང་དབུས་རང་གཅེས་འཛིན་
གྱི་བློ་ངན་ནག་ལིང་ངེ་བའི་སྟེང་དུ་བབས་པས་བྲག་རི་ཐོག་གིས་གཏོར་བ་ལྟར་རྡུལ་དུ་བརླག་པར་བསམས་ཏེ་སྡུག་བསྔལ་གྱི་རྒྱུ་ཀུན་འབྱུང་རྣམས་ཚུར་བླངས། གཏོང་བའི་སྐབས། རང་གི་ཚེ་སྔོན་གྱི་སྦྱིན་པ་ལས་བྱུང་བའི་དགེ་བའི་འབྲས་བུ་རྣམྶ་
འོད་དཀར་པོའི་རྣམ་པར་རང་གི་སྣ་གཡས་ནས་ཐོན། མཁོ་དགུའི་ལོངས་སྤྱོད་དུ་གྱུར་པ་དང་ཆབས་ཅིག་རང་གི་ཟས་ནོར་ཁང་ཁྱིམ་དཔེ་ཆ་སོགས་ལོངས་སྤྱོད་གང་ཡོད་པ་རྣམས་ཀྱང་ནམ་མཁའ་མཛོད་ལྟ་བུར་གྱུར་ཏེ་སེམས་ཅན་རྣམས་ལ་བཏང་བས་
ཆོས་སྒྲུབ་པའི་མཐུན་རྐྱེན་ཐམས་ཅད་མ་ཚང་བ་མེད་ཅིང། ཚངས་པའི་དཔལ་འབྱོར་དང་མཉམ་པའི་ལོངས་སྤྱོད་ཕུན་སུམ་ཚོགས་པ་ལ་བཀོད་པར་མོས། གསོལ་འདེབས་གསུམ་པའི་སྐབས། སེམས་ཅན་རྣམས་ཀྱི་རྒྱུད་ཀྱི་ཤེས་བྱའི་སྒྲིབ་པ་ཐམྶ་

[026A]༄༅། །ཅད་འོད་ནག་པོའི་རྣམ་པར་སྣ་གཡས་ནས་ཐོན། རང་གི་སྣ་གཡོན་ནས་ནང་དུ་ཞུགས་པ་དང་མཉམ་དུ་སྡོམ་སྡིག་སྦལ་སྦྲུལ་སྟག་གཟིག་སོགས་སྲོག་ཆགས་མ་རུངས་པའི་རྣམ་པར་གྱུར་ནས་རང་གཅེས་འཛིན་
གྱི་བློ་ངན་སྙིང་གི་དཀྱིལ་དུ་ནག་ཕུང་ངེར་ཡོད་པ་དེ་བྱ་རྒོད་ཤ་ལ་རུབ་པ་ལྟར་ཧབ་ཐོབ་ཀྱིས་ཟོས་ཏེ་ལྷག་མེད་དུ་གྱུར་སོང་སྙམ་པ་བྱེད། གཏོང་བའི་སྐབས། རང་རྒྱུད་ཀྱི་ཐོས་བསམ་སྒོམ་གསུམ་བསླབ་གསུམ་སོགས་དུས་གསུམ་དུ་བསགས་
ཤིང༑ གསོག་འགྱུར་གྱི་དགེ་རྩ་ཇི་སྙེད་ཡོད་པ་ཐམས་ཅད་འོད་དཀར་པོའི་རྣམ་པར་སྣ་གཡས་ནས་སྤྲོས་སེམས་ཅན་རྣམས་ཀྱི་སྣ་གཡོན་དུ་ཞུགས་ཤིང་ཐིམ་པས་བཤེས་གཉེན་ལ་གུས་པ་ནས་བཟུང་སྟེ་མི་སློབ་པའི་ཟུང་འཇུ་གི་བར་གྱི་ས་
ལམ་གྱི་སྤང་རྟོགས་ཁྱད་པར་ཅན་ཐམས་ཅད་བདེ་བླག་ཏུ་རྒྱུད་ལ་སྐྱེས་ཏེ་སངས་རྒྱས་པར་བསམ། དེ་དག་མདོར་བསྡུ་ན། འབྲས་བུ་འཁོར་བའི་སྡུག་བསྔལ་ལེན་པ་དང། རྒྱུ་ལས་རྣམས་དང་གཙོ་བོ་ཉོན་སྒྲིབ་ལེན་པ། ཤེས་བྱའི་སྒྲིབ་པ་ལེན་
པ་བཅས་ཚུར་ལེན་པ་གསུམ། རང་གི་ལུས་གཏོང་བ་དང། ལོངས་སྤྱོད་གཏོང་བ། དགེ་རྩ་གཏོང་བ་སྟེ་ཕར་གཏོང་བ་གསུམ་བཅས་ལེན་པ་གསུམ་དང། གཏོང་བ་གསུམ་སྤེལ་ནས་གསོལ་འདེབས་ཚར་གསུམ་དང་རིམ་པ་བཞིན་སྦྱོར་
ཞིང༑ ལེན་པའི་སྐབས་རླུང་ནང་དུ་འཐེན་པ་དང། གཏོང་བའི་སྐབས་རླུང་ཕྱིར་བཏང་སྟེ་གཏོང་ལེན་རླུང་ལ་བསྐྱོན་པའི་འཕྲུལ་འདེགས་ཀྱང་སྤྲོ་ཞིང་ལོང་ཡོད་ན་བྱའོ། །དེ་ལྟར་དམིགས་པ་སྐྱོང་ཚུལ་ནི་སྡུག་བསྔལ་ཅན་གྱི་སེམས་ཅན་གཙོ་བོར་

[026B] དག་ཞིང་གི་བྱང་སེམས་དང། ཉན་རང་སློབ་མི་སློབ་བྱང་སེམས་སྐྱེ་འཕགས་སོགས་ལ་དམིགས་ནས་ཚུར་ལེན་པ་དང། གཏོང་བ་ཞིབ་པར་བྱེད་ན་སྤངས་རྟོགས་མཐོ་དམན་སོགས་ཀྱི་རིམ་པ་དང་མཐུན་
པར། དཔེར་ན། ས་བཅུའི་བྱང་སེམས་ལྟ་བུར་རང་གི་ལུས་ལོངས་སྤྱོད་དགེ་རྩ་རྣམས་གཞན་དོན་སྒྲུབ་པའི་ཆ་རྐྱེན་གྱི་ཡོ་བྱད་དང་མཆོད་རྫས་སུ་བསྒྱུར་ཏེ་གཏོང་བ་ལྟ་བུ་གཏོང་ལེན་གྱི་དམིགས་པ་ཕྱེ་ཚུལ་ཤེས་དགོས་པ་ཡིན། གོང་གསལ་ལེན་པའི་
སྐབས་སུ་ཐོག་དང་སེར་བའི་རྣམ་པ་དང། སྡོམ་སྡིག་སྦལ་སྦྲུལ་སྟག་གཟིག་སོགས་ཀྱི་རྣམ་པར་བསམ་པ་བློར་མི་བདེ་ན་འོད་ནག་པོའི་རྣམ་པར་བསམ་ཡང་ཆོག་བླ་མ་ཞལ་བཞུགས་པ་རྣམས་ཀྱི་ཚུལ་བསྟན་སྙུན་གཞི་སོགས་མ་དག་སྣང་ངོའི་གསང་གསུམ་
གྱི་འགལ་རྐྱེན་རྣམས་ཚུར་བླངས་ཤིང། ལུས་དང་ལོངས་སྤྱོད་དགེ་རྩ་རྣམས་སྙུན་གསོའི་སྨན་དང། མཆོད་རྫས་སོགས་མཐུན་རྐྱེན་མཁོ་དགུར་སྤྲོས་ཏེ་ཕུལ་བས་གསང་གསུམ་འཕྲིན་ལས་དང་བཅས་པ་འཕེལ་ཞིང་རྒྱས་ཏེ་བསྟན་འགྲོར་སྨན་པའི་བཞེད་
དགོངས་མཐའ་དག་འབད་མེད་ལྷུན་གྲུབ་ཏུ་གྱུར་པར་བསམ་པ་ལྟ་བུ་ཡང་བྱར་རུང་ཞིང། ཞིང་ཁྱད་པར་ཅན་ལ་བརྟེན་པའི་ཚོགས་གསོག་རླབས་པོ་ཆེར་འགྱུར་བ་ཡིན། བདག་གཞན་མཉམ་པའི་བཏང་སྙོམས་རྒྱུ་མཚན་དགུའི་སྒོ་ནས་བསྒོམ་ཚུལ་དང་
བླ་མཆོད་ཀྱི་ཚིག་དང་སྦྲགས་ཏེ་གཏོང་ལེན་གྱི་དམིགས་པ་སྐྱོང་ཚུལ་འདི་དག་བློ་སྦྱོང་གི་ཉམས་ལེན་ཉིན་ལྟར་ཆག་མེད་དུ་སྐྱོང་བ་རྣམས་ཀྱི་སྙིང་ནོར་དུ་བཟུང་རྒྱུ་ལས། གདམས་ངག་བཤད་ཆོས་སུ་འཁྱེར་བའི་ཆོས་དྲེད་མཁན་བདག་འདྲའི་རིགྶ་

[027A]༄༅། །ཀྱིས་ཚོང་ཟོང་དུ་བྱ་རྒྱུ་ཞིག་མིན་ནོ། །ཞེས་པ་འདི་ནི། རྫ་དཔལ་སྤྲུལ་རིན་པོ་ཆེས། ཉོན་མོངས་མེ་ཡིས་རང་རྒྱུད་སྲེག་བཞིན་དུ། །ལེགས་བཤད་དྲི་བཟང་ཕྱོགས་བརྒྱར་འགྱེད་པ་ཅན། །གདོལ་སྤྱོད་ཐལ་
བ་འཛིན་པའི་སྤོས་རེང་འདིས། །ནམ་ཞིག་འཕགས་པ་དགྱེས་པ་ཡོད་གྱུར་ཅིག་ །ཅེས་གསུངས་པ་ལྟར། རང་ཉིད་དུག་གསུམ་གྱི་ཁོལ་པོར་གྱུར་འབུམ་བཞི། ཡབ་ཡུམ་གྱི་ཉེ་སྙིང་གཉིས་དང། རྩ་སྔགས་ཁྲི་རེ་རེའམ་སྟོང་ཕྲག་རེ། གོ་ཆ་བཅུ་གཉིས་ཀྱི་སྔགས་སྟོང་ཕྲག་རེ། འཁོར་གྱིས་སྔགས་རྣམས་རྒྱས་པ་དེའམ། མ་ཐུབ་ན། ཨོཾ་རྀཾ་ཧཱུཾ་ཧཱུཾ་ཕཊ། སོགས་ས་
བོན་རེ་རེ་ལ་འགོར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་གང་རུང་ཁྲི་རེ་རེ། དེ་ནས་གཙོ་བོའི་སྙིང་པོ་དང་ཡུམ་གྱི་སྙིང་པོ་སྦྲེལ་བའི་མཐར་ཡེ་ཤེས་འབེབས་སྔགས་བདག་འཇུག་ཆོ་གའི་ནང་གསལ་རྒྱས་པའམ། ཧཱུཾ་ཧ་ཨཱཛྷཻ་བཏགས་པའི་བསྡུས་པ་
གང་རུང་རབ་འབུམ། ཐ་མ་ཁྲི་གཅིག་བཅས་སོང་མཚམས་མེ་སྐར་ཞིག་དང་བསྟུན་ནས་ཏིལ་གཙོ་བོར་གྱུར་པའི་ཁ་སྐོང་གི་ཞི་བའི་སྦྱིན་སྲེག་བརྒྱ་སྟོང་སོགས་ཅི་འགྲུབ་བྱེད། འདི་ཡན་ཆད་ལ་གཞི་བསྙེན་ཆེན་པོ་ཞེས་གྲགས་པ་ཡིན་
གནས་སྤོ་དགོས་པ་དང། བར་མཚམས་བཞག་ནས་གཞན་དུ་འགྲོ་དགོས་ཚེ་མཚམས་ཐོ་གཤེགས་གསོལ་བྱེད། དེ་འདྲ་མ་དགོས་ཚེ་གཤེགས་གསོལ་མི་བྱེད་པར་མེ་ལྷའི་བསྙེན་པ་སོགས་བྱ། མཚམས་ཀྱི་རིང་དགོང་མོ་གྟོར་

[027B] མ་ཐུབ་ཚེ་གཏོར་སྒམ་ནང་ཚོགས་འཁོར་ཆེ་བ་ཞིག་བཙུགས་ཏེ་མཐེབས་སྐྱུ་ལྟ་བུས་ཁ་གསོ་བྱས་ཆོག་དེ་ནས་འཇིག་རྟེན་པའི་
མེ་ལྷའི་བསྙེན་པ་གཏོང་དགོས་ཤིང། མེ་ལྷའི་སྐུ་ཙཀ་ལི་ཚུན་ཆད་དང། མེ་ལྷའི་འབུལ་གཏོར་དཀར་པོ་ཉེར་སྤྱོད་བཅས་བཤམས་ཏེ་སྲོད་ཐུན་ནས་འགོ་བཙུགས་ཏེ་མེ་ལྷའི་བསྙེན་པ་ཆོ་ག་ཟུར་གསལ་ལྟར་སྔགས་གྲངས་འབུམ་ཕྲག་གཅིག་རྫོགས་
པའི་མཐར། མེ་ལྷའི་བཅུ་ཆའི་དབང་གི་སྦྱིན་སྲེག་བྱ་དགོས་པས་དབང་ལས་ཐམས་ཅད་པའི་ཐབ་ཕྱག་ལེན་ལྟར་བྲིས་ཏེ། རྫས་ཆེན་བཅུ་གཉིས་ཁ་དོག་དམར་པོར་བསྒྱུར་བ་དང། ཁྱད་པར་གྱི་རྫས་འབྲས་ཡོས་དང། མར། ཞོ༑ སྦྲང་རྩི་སྦྱར་
བ་དམར་པོ་བཤམས་ཏེ་ཕྱི་དྲོ་ཉི་མ་ནུབ་མཚམས་ནས་ཆོ་ག་ཟུར་གསལ་ལྟར་གྱི་སྦྱིན་སྲེག་ཚུགས་ཏེ་མཚན་ཐོག་ཐག་གཅིག་ལ་སྦྱིན་སྲེག་ཁྲི་གཅིག་འགྲོ་གང་ཐུབ་དང། མ་ཐུབ་ན་སང་ཉིན་སོགས་སུ་སྦྱིན་སྲེག་ཚར་གཅིག་གཉིས་གང་འོས་བྱེད་
གཞི་བསྙེན་ཆེན་པོའི་སྐབས་བདག་འཇུག་བརྒྱ་རྩ་དང། གྲུབ་ན་དྲུག་ཅུ་མ་བརྒྱ་རྩ་ཡང་འབུལ། དེ་ནས་ཡི་དམ་གྱི་བསྙེན་སྒྲུབ་སྦྲགས་མ་བྱ་དགོས་པ་ཡི་དམ་གྱི་འབུལ་གཏོར་གསར་པ་ཞིག་བཞེངས་ནས་གཏོར་སྒམ་དུ་བཞག་མྪམྶ་
སྔར་ལས་དམ་པར་བྱས་ཏེ་བསྙེན་སྒྲུབ་སྦྲགས་མའི་ཆོ་ག་ཟུར་དུ་འབྱུང་བ་ལྟར་སྲོད་ཐུན་ཞིག་ནས་འགོ་བརྩམས་ཏེ་མདུན་བསྐྱེད་ལ་དམིགས་ནས་ཡབ་ཀྱི་སྙིང་པོའི་མཇུག་ཏུ་སྤེལ་ཚིག་བཏགས་པ་འབུམ་བྮིའམ་གཅིག་བཟླ་ཞིང། སྔགས་གྲངས་

[028A]༄༅། །རྫོགས་པའི་ནུབ་མོ་མཚན་ཐོག་ཐག་གཅིག་ཏུ་བཟླས་པ་བྱེད། དེ་རྗེས་མེ་སྐར་དང་བསྟུན་ཏེ་དབང་ལས་ཐམས་ཅད་པའི་ཐབ་ཏུ་ཡིག་ཆ་ཟུར་གསལ་ལྟར་གྱི་འདས་ལྷའི་བཅུ་ཆའི་དབང་གི་སྦྱིན་སྲེག་འྦུལ་
དགོས་པས། ཕྱི་དྲོ་གྲིབ་སོ་རི་སྐེད་ལ་སླེབས་དུས་སུ་ཐབ་ཀྱི་རྩར་བདག་བསྐྱེད་བཟླས་པ་གཏོར་འབུལ་དང་བཅས་པ་བཏང་རྗེས་སྦྱིན་སྲེག་འགོ་བཙུགས་ཏེ་སང་ཞོག་ཉི་མ་རྫོགས་པར་མ་ཤར་བར་དུ་སྦྱིན་སྲེག་བར་མ་ཆད་པར་བྱེད་ཅིང། དེ་ནས་བཟུང་
སྟེ་ཉིན་གྲངས་མང་ཉུང་སྐབས་བསྟུན་གྱིས་དབང་གི་སྦྱིན་སྲེག་མེ་ཏོག་དམར་པོ་གཙོ་བོར་གྱུར་པ་རབ་ལ་འབུམ་གཅིག་དེ་མིན་ཁྲི་གཅིག་འགྲོ་བ་བྱེད་ཅིང་མཇུག་ཏུ་རྒྱས་པའི་སྦྱིན་སྲེག་ཚོགས་སྟོན་དང་བཅས་པ་བྱ། དེའི་མུ་མཐུད་དེ་རབ་ལ་ཟླ་འཛིན་
དང། དེ་མིན་ཚེས་བཅོ་ལྔ་ཞིག་ལ་འཁེལ་བར་བྱས་ཏེ་དངོས་གྲུབ་ཀྱི་རྫས་ལེན་པ་སོགས་བྱ། འདིར་བསྙེན་སྒྲུབ་ཀྱི་གོ་རིམ་ཙམ་བཀོད་པ་ཡིང་ཡི་ཕྱག་ལེན་མན་ངག་ཞིབ་པ་ཡིག་ཆ་གཞན་ནས་འབྱུང་བ་ལྟར་བྱའོ།། །། ་རྗེ་བཙུན་རྡོ་རྗེ་
རྣལ་འབྱོར་མའི་ཉམས་ཁྲིད་ཉིན་བདུན་ལ་གཏོང་ཚུལ། དངུལ་ཆུའི་གསུང་གཞིར་བཞག་ན། ཉིན་དང་པོར་བསྐྱེད་རིམ་རྣལ་འབྱོར་བཅུ་གཅིག་གི་ཉལ་བའི་རྣལ་འབྱོར་ནས། རྡོར་སེམས་བསྐྱེད་ཆོག་བར་སྒྲོ་འདོགས་བཅད་ནས་སྐྱབས་སེམྶ་
དང། ཡིག་བརྒྱ་གསོག་ཉིན་གཉིས་པར། བླ་མའི་རྣལ་འབྱོར་ལ་སྒྲོ་འདོགས་བཅད་ནས་མཎྜལ་གྲངས་གསོག་།ཉིན་གསུམ་པར། བདག་ལྷར་བསྐྱེད་པ་དང། འགྲོ་བ་དག་པའི་རྣལ་འབྱོར་ལ་སྒྲོ་འདོགས་བཅད་ནས་མངོན་རྟོགྶ་

[028B] རྣམ་པ་སྤྱི་ལ་སེམས་འཛིན། ་ཉིན་བཞི་པར། ལུས་དཀྱིལ་ནས་ཡིད་བཟླས་བར་སྒྲོ་འདོགས་བཅད་ནས་སྐུའི་རྣམ་པ་བྱེ་བྲག་པ་ལ་སེམས་འཛིན། ་ཉིན་ལྔ་པར། ཞར་བྱུང་རྫོགས་རིམ་ནས་
དབང་པོ་ཐ་མའི་བགྲོད་ཚུལ་བར་སྒྲོ་འདོགས་བཅད་ནས་ལུས་དཀྱིལ་ལ་སེམས་འཛིན། ་ཉིན་དྲུག་པར། རྩ་དབུ་མ་ཆུང་བ་དང། འབྲས་བུ་སྒྲུབ་ཚུལ། ་ཉིན་བདུན་པར། འཕོ་བའམ། བསམ་མི་ཁྱབ་གང་རུང་དང། མཇུག་སྡུད་ཚར་
ཆོསྲྒྱུན་གྱི་ཉམས་ལེན་རྣམས་འཆད་པ་ཡིན།། ་སྐྱབས་མཆོག་རྡོ་རྗེ་འཆང་ཕ་བོང་ཁ་པ་ཆེན་པོ་མཆོག་ནས་བཀའ་ཁྲིད་ཉིན་བདུན་དུ་སྩལ་སྐབས། ་ཉིན་དང་པོར། ས་ཆེན་གྱི་གསུང་རྣལ་འབྱོར་བཅུ་གཅིག་གི་སྡོམ་ཚིག་བརྩི་གཞག་
གནང་སྟེ་ལམ་སྤྱིའི་རྣམ་གཞག་དང། རྒྱུད་ཀྱི་ཁུངས་བཤད་པ་སོགས་ས་བཅད་རྒྱས་པར་ཕྱེ་བ་དང། ཉལ་བའི་རྣལ་འབྱོར་ནས་སྐྱབས་སེམས་རྫོགས་པའི་བར་སྒྲོ་འདོགས་བཅད་ནས། སློབ་མ་རྣམས་ཀྱིས་ཐུན་ལ་སྐྱབས་སེམས་གྲངས་གསོག་
ཉིན་གཉིས་པར། དེ་ཉིད་བཅུ་བཞིའི་རྩ་ཚིག་གི་རྐང་པ་དྲུག་བརྩི་གཞག་གནང་སྟེ་བླ་མའི་རྣལ་འབྱོར་རྫོགས་པའི་བར་ལ་སྒྲོ་འདོགས་བཅད་ནས། ཐུན་ལ་ཡིག་བརྒྱ་དང་མཎྜལ་གྲངས་གསོག་་ཉིན་གསུམ་པར། དེ་ཉིད་བཅུ་བཞིའི་རྩ་ཚིག་
རྐང་པ་ལྷག་མ་དྲུག་བརྩི་གཞག་དང། སྦྱང་གཞི་ངོས་བཟུང་བ་ནས་བདག་བསྐྱེད་གཙོ་མོ་བསྐྱེད་པའི་བར་རམ། འགྲོ་བ་དག་པའི་རྣལ་འབྱོར་བར་སྒྲོ་འདོགས་བཅད་ནས། ཐུན་ལ་གཙོ་མོའི་ང་རྒྱལ་དང། རྣམ་པ་སྤྱི་ལ་སེམས་འཛིན། མྔོན་

[029A]༄༅། །རྟོགས་ལྷག་མ་ལ་བསྔོ་བགྲང་ཙམ་བྱས་ནས་ཆོ་ག་བསྡུ། ་ཉིན་བཞི་པར། མཐོང་གྲོལ་ལྡེ་མིག་གི་སྡོམ་ཚིག་རྐང་པ་བརྒྱད་བརྩི་གཞག་དང། འགྲོ་བ་དག་པའི་རྣལ་འབྱོར་ནས་ཞར་བྱུང་རྫོགས་རིམ་རྫོགས་པའི་
བར་སྒྲོ་འདོགས་བཅད། ཐུན་ལ་སྐུའི་རྣམ་པ་བྱེ་བྲག་པ་ལ་སེམས་འཛིན། ་ཉིན་ལྔ་པར། མཐོང་གྲོལ་ལྡེ་མིག་ཚིག་རྐང་ལྷག་མ་བརྒྱད་བརྩི་གཞག་དང། དེ་ཉིད་བཅུ་བཞིའི་འཆིང་དང། གཏོར་འབུལ། སྤྱོད་ལམ། ཐུན་མཚམས་
སྐོར༑ དབང་པོ་རབ་ཀྱི་བགྲོད་ཚུལ་པར་སྒྲོ་འདོགས་བཅད་ནས་ཐུན་ལ་ལུས་དཀྱིལ་ལ་སེམས་འཛིན་གཏོང། ་ཉིན་དྲུག་པར་བརྩི་གཞག་མེད། དབང་པོ་འྦྲིངྠའི་བགྲོད་ཚུལ་དང། རྫོགས་རིམ་ནཱ་རོ་ཆོས་དྲུག་ནས་བཤད་པ་ལྟར་གྱི་
གཏུམ་མོ་འཁོར་ལོ་བཞི་མ། བསྲེ་བ་སྐོར་དགུ་བཅས་ཀྱི་ཁྲིད་གཏོང། ་ཉིན་བདུན་པར། རྫོགས་རིམ་རྩ་དབུ་མ་ཆུང་བ། འཕོ་བ། བསམ་མི་ཁྱབ་ཐུན་མོང་མིན་པ་སློབ་མ་གཅིག་གང་སུམ་ལས་མི་མང་བར་ཟུར་དུ་འཆད་པ་
ལས་ཚོགས་པར་མི་གསུངས་ཤིང། ཚར་ཆོས་རྒྱུན་གྱི་ཉམས་ལེན་བཅས་ཀྱི་ཁྲིད་གནང་སྲོལ། ཉིན་རེ་བཞིན་འདས་མ་འདས་ཀྱི་ལྷ་ལ་གཏོར་འབུལ། ཁྲིད་ཀྱི་བཤད་པ་རྒྱས་འབྲིང་བསྡུས་གསུམ་རེ་དང། སང་ཉིན་བསྐྱར་བཤད་
བཅས་བཤད་པ་བཞི་བཤད་མཛད་དགོས། དངུལ་ཆུ་དང་འདི་གཉིས་ཀྱི་ཕྱག་ལེན་ཁྱད་པར་ནི། འགོར་ལམ་སྤྱིའི་རྣམ་གཞག་སོགས་དང། རྫོགས་རིམ་ཆོས་དྲུག་གི་གཏུམ་མོ་འཁོར་ལོ་བཞི་མ་དང། བསྲེ་བ་སྐོར་དགུའི་ཁྲིད་གཏོང་དང་མི་

[029B] རྒྱས་པ་མ་ཁོམ་དུས་ལམ་སྤྱིའི་རྣམ་གཞག་དང། གཏུམ་མོ་འཁོར་ལོ་བཞི་མ། བསྲེ་སྐོར་སོགས་བཞག་ཀྱང་ཆོག་པ་ཡིན། དེང་དུས་རྡོ་རྗེ་རྣལ་འབྱོར་མའི་ལམ་ལ་ཉམས་ལེན་བྱེད་
པོ་ཆེས་མང་བས། ཉམས་ཁྲིད་འཆད་ཉན་བྱ་ཚུལ་སྐྱབྶ་མཆོག་རྡོ་རྗེ་འཆང་གི་ཕྱག་བཞེས་མི་ཉམས་ཆེད་ཡོངས་འཛིན་ཁྲི་བྱང་པས་ཡི་གེར་བཀོད་པའོ།། །། ་ རྗེ་བཙུན་བྱམས་མགོན་གྱི་རྣམ་ཐར་དང་འབྲེལ་བའི་དགེ་བསྐུལ་ལྡེ་ཡིའི་རྒྱང་བསྒྲགས་རླུང་འཕྲིན་ཐོག་
འཇུག་གནང་མཛད་པར།  བཟང་པོའི་བསྐལ་པ་འདིར་འཛམ་བུའི་གླིང་དུ་སངས་རྒྱས་སྟོང་རྩ་གཉིས་འབྱོན་པའི་ནང་ཚན་མ་འོངས་རྣམ་འདྲེན་ལྔ་པ་རྗེ་བཙུན་བྱམས་པ་མགོན་པོའི་རྣམ་ཐར་མདོར་བསྡུས་ཙམ་ཞུ་ན། བྱམས་མགོན་འདི་ཉིད་སྔོན་བསྐལ་པ་
གྲངས་མེད་ཚད་མེད་བསམ་གྱིས་མི་ཁྱབ་པའི་སྔོན་རོལ་ཏུ་འཁོར་ལོས་བསྒྱུར་བའི་རྒྱལ་པོ་རྣམ་པར་སྣང་བྱེད་ཅེས་བྱ་བར་གྱུར་པའི་ཚེ། དེ་བཞིང་ཤེགས་པ་ཐུབ་ཆེན་པོ་ལ་གདུགས་ཚོད་ཕུལ་ནས་བླ་ན་མེད་པའི་བྱང་ཆུབ་མཆོག་ཏུ་ཐུགས་བསྐྱེད་
ཡང་སྔོན་གླིང་བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོ་གསེར་མདོག་ཅན་དུ་གྱུར་པའི་ཚེ། སངས་རྒྱས་གསེར་བཟང་འོད་འཁོར་དང་བཅས་པ་ལོ་བྱེ་བ་ཕྲག་བརྒྱད་ཅུ་རྩ་བཞིར་བཀུར་བསྟི་བྱས་ཏེ་བྱང་ཆུབ་མཆོག་ཏུ་ཐུགས་བསྐྱེད། ཡང་
སྔོན་བསྐལ་པ་ཆེན་པོ་འཛིན་པ་ཞེས་བྱ་བར་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱི་མདུན་ན་འདོན་བྲམ་ཟེ་རྒྱ་མཚོའི་རྡུལ་གྱི་སྲས་རྒྱ་མཚོའི་སྙིང་པོ་རབ་ཏུ་བྱུང་ནས་སངས་རྒྱས་ཏེ་དེ་བཞིན་གཤེགས་པ་རིན་ཆེན་སྙིང་པོ་ཞེས་བྱ་བར་གྱུར་པའི་ཚེ་

[030A]༄༅། །ཡབ་བྲམ་ཟེ་རྒྱ་མཚོའི་རྡུལ་གྱིས་རྒྱལ་པོ་རྩིབས་ཀྱི་མུ་ཁྱུད་དང། རང་གི་སློབ་མ་བྲམ་ཟེ་རིག་བྱེད་སློབ་པ་སྟོང་ལ་སོགས་པར་ཡང་ཡང་བསྐུལ་ཏེ་སངས་རྒྱས་རིན་ཆེན་སྙིང་པོའི་སྤྱན་སྔར་བྱང་ཆུབ་ཏུ་ཐུགས་བསྐྱེད་དུ་
བཅུག་ཅིང། དེའི་ཚེ་དེ་བཞིན་གཤེགས་པས་དེ་དག་བསྐལ་པ་བཟང་པོ་འདིར་འཚང་རྒྱ་བར་ལུང་བསྟན་ནས་རིག་བྱེད་སློབ་པ་སྟོང་པོ་དེ་དག་གིས་རང་རང་གི་གདུལ་ཞིང་བཟུང་བ་ན། དང་པོ་འཁོར་བ་འཇིག་ནས། ཐ་མ་མོས་པ་སྣང་མཛད་ཀྱི་བར་
ཐམས་ཅད་ཀྱིས་རང་རང་གི་སངས་རྒྱས་ཀྱི་ཞིང་གདུལ་སླ་བ་དང། ཞིང་དག་པ་ཤ་སྟག་བཟུང་ནས་རྩོད་ལྡན་ཚེ་ལོ་བརྒྱ་པའི་དུས་འདི་དང། མ་འོངས་ཚེ་ལོ་བརྒྱད་ཁྲི་པའི་དུས་གཉིས་པོ་འདི་ལུས་ཏེ། དེ་ཡང་ཚེ་ལོ་བརྒྱ་པའི་དུས་འདི་ནི་སྙིགས་
མ་ལྔ་བདོ་བའི་དུས་ཚེ་ཐུང། ནད་མང། དམུ་རྒོད་འདུལ་དཀའ་བ་སོགས་ཧ་ཅང་ངན་ཆེས་པ་དང། མ་འོངས་ཚེ་ལོ་བརྒྱད་ཁྲི་པའི་དུས་དེ་ནི་སྣོད་བཅུང་ཐམས་ཅད་ལྷ་དང་མཉམ་པའི་ཕུན་སུམ་ཚོགས་ཤིང། མི་རྣམས་རང་བཞིན་གྱིས་དགེ་བའི་
ལམ་ལ་གནས་པ་ཤ་སྟག་འབྱུང་བས་ཧ་ཅང་བཟང་ཆེས་ཏེ་ཐམས་ཅད་ཀྱིས་བཏང་སྙོམས་སུ་བཞག་ཏེ་ལུས་པ་ན། བྲམ་ཟེ་རྒྱ་མཚོའི་རྡུལ་གྱིས་ཐུགས་རྗེས་མ་བཟོད་པར་ཚེ་ལོ་བརྒྱ་པའི་དུས་འདིར་འབྱོན་པའི་ཐུགས་བསྐྱེད། བྱམས་མགོན་
འདི་ཉིད་རིག་བྱེད་སློབ་པ་སྟོང་གི་ལྔ་པ་དྲི་མེད་འོད་ཅེས་བྱ་བར་གྱུར་པ་དེས་ཐུགས་ཀྱི་མ་བཟོད་ནས། ཚེ་ལོ་བརྒྱད་ཁྲི་པའི་དུས་སུ་ཞིང་འདིར་འཚང་རྒྱ་བའི་མཛད་པ་སྟོན་པར་ཐུགས་བསྐྱེད་པ་ན། སངས་རྒྱས་རིན་ཆེན་སྙིང་པོས་ཀྱང་བྶྐལ་

[030B] གཞན་ཡང་འཁོར་བསྒྱུར་ཡུལ་འཁོར་སྐྱོང་གི་སྲས་སྐ་རགས་ཅན་ཞེས་བྱ་བར་གྱུར་པའི་ཚེ་སངས་རྒྱས་ཡོན་ཏན་རིན་ཆེན་སྣ་ཚོགས་བཀོད་པའི་རྒྱལ་པོའི་སྤྱན་སྔར་ཐུགས་བསྐྱེད་པ་སོགྶ་
སངས་རྒྱས་མང་པོའི་སྤྱན་སྔར་ཐུགས་བསྐྱེད་པར་མཛད་ཅིང། དེ་ལྟར་ཐུགས་བསྐྱེད་ནས་བསྐལ་པ་དཔག་ཏུ་མེད་པར་ཚོགས་གཉིས་བར་མ་ཆད་དུ་བསགས། དེའི་ཚེ་བཅོམ་ལྡན་འདས་ཤཱཀྱ་ཐུབ་པ་ཡོངས་འཛིན་དུ་བསྟེན་ཏེ་དབུ་གཙུག་
ཏུ་འབྲལ་མེད་བསྒོམས་པས་གདུལ་བྱ་རྣམས་ཀྱིས་བྱམས་མགོན་གྱི་དབུའི་གཙུག་ན་བྱང་ཆུབ་མཆོད་རྟེན་ཡོད་པར་མཐོང་སྟེ་ད་ལྟ་བྱམས་མགོན་གྱི་སྐུའི་དབུ་གཙུག་ཏུ་མཆོག་རྟེན་རེ་བྱེད་སྲོལ་ཡོད་པ་འདི་ཡང་དེའི་རྒྱུ་མཚན་གྱིས་ཡིན། དེ་བྮིན་
གཤེགས་པ་རིན་ཆེན་གདུགས་འཇིག་རྟེན་དུ་བྱོན་པའི་ཚེ་བྱམས་མགོན་འདི་ཉིད་དགེ་སློང་བློ་གྲོས་བརྟན་པ་ཞེས་བྱ་བར་གྱུར་ནས་དེ་བཞིན་གཤེགས་པ་དེ་ཉིད་བསྙེན་བཀུར་ཞིང། ལོ་བརྒྱད་ཁྲི་བཞི་སྟོང་གི་བར་དུ་ཉིད་རེ་བཞིན་སེམས་ཅན་བརྒྱ་ཕྲག་རེ་
ཙམ་བསླབ་པའི་གཞི་ལྔ་ལ་མ་བཀོད་ཀྱི་བར་ལ་ཟས་མི་བཟའ། སེམས་ཅན་གྱི་དོན་དུ་འགྱུར་བ་མཐོང་ཚེ་ཞག་མང་པོའི་བར་དུ་ཟས་བཅད་ཀྱང་དེས་མི་སྐྱོ་བར་སེམས་ཅན་གྱི་དོན་ལ་བརྩོན་པར་མཛད་དེ་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་སུམ་ཅུ་
རྩ་དྲུག་བསླབ་པའི་གཞི་ལྔ་ལ་བཀོད། སྲོག་ཆགས་བྱེ་བ་ཕྲག་གསུམ་ཐེག་པ་ཆེན་པོའི་ལམ་ལ་བཀོད། སྲོག་ཆགས་གྲངས་མེད་པ་ཞིག་ལ་བྱམས་པའི་ཏིང་ངེ་འཛིན་བསྐྱེད་པར་མཛད། ཐ་ན་གྲོང་དང། གྲོང་ཁྱེར་སོགས་གང་དང་གང་

[031A]༄༅། །དུ་བྱོན་པའི་ཚེ་གང་གི་ཞལ་མཐོང་བ་དང། གསུང་ཐོས་པ། ཕྱག་གིས་རེག་པ། གང་དུ་ཞབས་བཅགས་པའི་ས་དེར་གནས་པའི་སེམས་ཅན་དེ་དག་ཀྱང་བྱམས་པའི་ཏིང་ངེ་འཛིན་ལ་བཀོད། ཕྱོགས་
བཅུའི་སངས་རྒྱས་སྲས་དང་བཅས་པས་བསྟོད་བསྔགས་རྒྱ་ཆེར་བསྒྲགས་པ་ལ་བརྟེན་ནས་ཕྱོགས་བཅུའི་ཞིང་ཐམས་ཅད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ཞེས་མཚན་དུ་གྲགས་ལ། སྐྱེ་བ་ཐམས་ཅད་དུ་བྱམས་པའི་
མཚན་དང་ལྡན་ཞིང། མངོན་པར་རྫོགས་པར་སངས་རྒྱས་པའི་ཚེ་ཡང་དེ་བཞིན་གཤེགས་པ་བྱམས་པ་ཞེས་མཚན་དུ་གྲགས་པ་ཡིན། དེ་ལྟ་བུའི་རྗེ་བཙུན་བྱམས་པ་མགོན་པོ་ཞིང་འདིར་བྱོན་ནས་འཚང་རྒྱ་བའི་མཛད་པ་སྟོན་པའི་དུས་ནི་
བསྐལ་པ་བཟང་པོ་འདིར་ཡ་ཐོག་རིང་མོ་དང། མ་ཐོག་རིང་མོ། བར་གྱི་ཁུག་པ་བཅོ་བརྒྱད་བཅས་ཡོད་པ་ལས། ད་ལྟའི་དུས་འདི་ཡ་ཐོག་རིང་མོའི་གནས་སྐབས་ཡིན། འདི་རྫོགས་ནས་བར་གྱི་ཁུག་པ་བཅོ་བརྒྱད་ཀྱི་འགོར་རྗེ་བྩུན་
བྱམས་མགོན་ཞིང་འདིར་འབྱོན་པར་འགྱུར་ལ། དེ་ཡང་ད་ལྟའི་ཐུབ་བསྟན་འདི་ལོ་ལྔ་སྟོང་དུ་གནས་པ་རིམ་གྱིས་རྫོགས་ནས་ནུབ་པའི་རྗེས་སེམས་ཅན་རྣམས་ཚེ་ལོ་བཅུ་ལ་རིང་མཐའ་བྱེད་པའི་དུས་འབྱུང་ཞིང། དེ་ནས་མུ་གེ་དང། ནད་
དང༑ མཚོན་གྱི་བསྐལ་པ་རྣམས་རིམ་གྱིས་བྱུང་སྟེ་སེམས་ཅན་རྣམས་ཤིན་ཏུ་སྡུག་བསྔལ་ཞིང། ཉམ་ཐག་པར་གྱུར་པ་ན་རྗེ་བཙུན་བྱམས་མགོན་གྱི་སྤྲུལ་པ་སྐུ་གཟུགས་ཁྲུ་གང་པ་ཆོས་གོས་གསོལ་ཞིང། མཛེས་སྡུག་གཟི་བརྗིད་འབར་བ་

[031B] དད་དེ་ཁྱོད་ཀྱི་འདི་ལྟ་བུའི་སྐུ་གཟུགས་མཛེས་པ་ཅི་ལས་བྱུང་ཞེས་གསོལ་བ་ན། ངས་བཟོད་པ་བསྒོམས་པས་འདི་ལྟར་བྱུང་བ་ཡིན། ཁྱེད་རྣམས་ཀྱང་བྱམས་པ་དང་
བཟོད་པ་སྒོམས་ཤིང། །དེ་ལྟར་བྱས་ན་ང་དང་འདྲ་བར་འགྱུར་རོ་ཞེས་གསུངས་པས། བྱམས་པའི་ཐུགས་བསྐྱེད་ཀྱི་མཐུས་སེམས་ཅན་དེ་དག་གིས་བཟོད་པ་བསྒོམས་པས་རིམ་གྱིས་བསོད་ནམས་རྒྱས་ནས་ཚེ་རིང་དུ་འཕེལ་ཏེ་ཚེ་ལོ་ཉི་ཤུ་
པ་དང། སུམ་ཅུ་པ་སོགས་ཇེ་རིང་དུ་གྱུར་ཅིང། བདེ་སྐྱིད་ཀྱང་ཇེ་འཕེལ་དུ་སོང་སྟེ་འཛམ་གླིང་གི་ས་ཆེན་པོའི་ཁྱོན་འདི་ཐམས་ཅད་ལག་མཐིལ་ལྟར་མཉམ་ཞིང་ཡངས་པ་སོགས་བདེ་བ་ཅན་གྱི་སྣོད་བཅུད་ཀྱི་བཀོད་པ་ལྟ་བུའི་ཡོན་ཏན་བརྗོད་ཀྱི་
མི་ལངས་པ་ཞིག་འབྱུང་ལ། དེར་སྐྱེས་པའི་མི་རྣམས་ཀྱང་ལྷ་ཡི་དཔལ་འབྱོར་ལ་ལོངས་སྤྱོད་ཅིང། ཚེ་ལོ་བརྒྱད་ཁྲི་ཐུབ་པ། ལུས་གཟུགས་ཆེ་བ། དེང་སང་གི་མིའི་འདོམ་ཉི་ཤུ་རྩ་གཉིས་ཙམ་ཡོད་པ་ལྷའི་ལུས་དང་ཁྱད་པར་མེད་པ་ཤ་
སྟག་འབྱུང་བ་དེའི་དུས་སུ་འབྱོན་པ་ཡིན། དེ་ཉིད་གང་དུ་བྱོན་པའི་གནས་ནི་བདག་ཅག་གི་སྟོན་པ་མྱ་ངན་ལས་འདའ་ཚུལ་བསྟན་པ་གྲོང་ཁྱེར་རྩྭ་ཅན་ནམ། རྩ་མཆོག་གྲོང་དུ་ཏོག་གི་བློ་གྲོས་ཞེས་བྱ་བའི་རྒྱལ་པོའི་ཕོ་བྲང་ཡངས་ཤིང་རྒྱས་པ་
སྐྱེད་མོས་ཚལ་དང། གྲོང་དང། གྲོང་ཁྱེར་ལ་སོགས་པ་མཐའ་དག་ལྷ་ཡུལ་གྱི་འབྱོར་པ་ཟིལ་གྱིས་གནོན་ནུས་པ་ཞིག་འབྱུང་ལ། དེར་གླིང་བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོ་དུང་ཞེས་བྱ་བ་འབྱུང་ཞིང། དེའི་མདུན་ན་འྡོན་

[032A]༄༅། །ཆེན་པོ་བྲམ་ཟེ་ཚངས་རབ་དང། དེའི་བཙུན་མོ་ཚངས་ལྡན་མ་གཉིས་ཀྱི་སྲས་སུ་བྱམས་མགོན་འདི་ཉིད་དགའ་ལྡན་ནས་གཟིགས་པ་ལྔ་ལ་གཟིགས་ཏེ་ལྷུམས་སུ་ཞུགས། སྐྱེད་མོས་ཚལ་མེ་ཏོག་བྯང་
རྒྱས་ཞེས་བྱ་བར་ཡུམ་ཚངས་ལྡན་མའི་རྩིབས་ལོགས་གཡས་ནས་སྐུ་བལྟམས། འོད་ཀྱིས་འཇིག་རྟེན་ཐམས་ཅད་བཀང། ལྷ་དབང་བརྒྱ་བྱིན་གྱིས་བར་སྣང་ལས་བླངས། ཕྱོགས་བཞིར་གོམ་པ་བདུན་རེ་བོར་བའི་ཤུལ་དུ་གཏེར་ཆེན་པོ་རེ་
དང། པདྨ་རེ་འབྱུང་ཞིང། རྒྱལ་པོ་དུང་ལ་སྲས་སྟོང་འཁྲུངས་པ་དང། ལྷ་རྣམས་ཀྱིས་མཆོད་པ་སྣ་ཚོགས་བྱེད་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་འབྱུང། སྒྱུ་རྩལ་སྟོན་པ་སོགས་གཞོན་ནུ་རོལ་རྩེད་མཛད་པས་སྲོག་
ཆགས་གྲངས་མེད་སྨིན་གྲོལ་ལ་བཀོད་ཅིང། ལོ་ཉིཁྲིའི་བར་ཁྱིམ་དུ་བཞུགས། དེ་ནས་འཚང་རྒྱ་བའི་དུས་ལ་བབས་པ་ན། རྒྱལ་པོ་དུང་གིས་རིན་པོ་ཆེའི་མཆོད་སྡོང་སྦོམས་སུ་འདོམ་དྲུག་ཅུ་རྩ་བཞི། འཕང་དུ་འདོམ་སྟོང་ཡོད་པ་
ཞིག་བྱམས་པའི་ཡབ་ཚངས་རབ་ལ་ཕུལ། དེས་བྲམ་ཟེ་རྣམས་ལ་བྱིན། བྲམ་ཟེ་རྣམས་ཀྱིས་དེ་མ་ཐག་བཤིགས་ཏེ་བགོས་པ་གཟིགས་པ་ལ་བརྟེན་ནས་མི་རྟག་པ་ཐུགས་ལ་དགོངས་ཏེ་ཡབ་ལ་གནང་བ་གསོལ་ནས། བྲམ་ཟེ་དང། རྒྱལ་བུ་
བཞི་སྟོང་བརྒྱད་ཅུ་དང་བཅས་ཏེ་རབ་ཏུ་བྱུང་ནས་ཀླུ་ཤིང་ཞེས་པའི་བྱང་ཆུབ་ཀྱི་ཤིང་དྲུང་དུ་འཁོད་དེ་རབ་ཏུ་བྱུང་བའི་ནུབ་མོ་ཉིད་ལ་མངོན་པར་རྫོགས་པར་སངས་རྒྱས། ཞག་བདུན་དུ་ཆོས་མ་གསུངས་པ་ལ་ཚངས་པས་གདུགས་དཀར་པོ་གསེར་དག་

[032B] གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ཏེ་གསོལ་བ་བཏབ་པ་ལ་བརྟེན་ནས་མེ་ཏོག་མཛེས་པར་རྒྱས་པའི་སྐྱེད་མོས་ཚལ་དུ་གཤེགས་ཤིང། དེར་གཤེགས་པའི་རྫུ་འྥྲུལ་
དང། ཆོ་འཕྲུལ་རྣམས་མཐོང་བས་རྒྱལ་པོ་དུང་ཡང་སྲས་དང། བཙུན་མོ་དང་བཅས་རྒྱལ་པོ་བཞི་སྟོང་བརྒྱད་ཅུ། ཚངས་རབ་སོགས་བྲམ་ཟེ་བཞི་སྟོང་བརྒྱད་ཅུ། སྲོག་ཆགས་སྟོང་ཕྲག་གྲངས་མེད་པ་རྣམས་ཀྱང་དེར་འདུས་ཏེ་རབ་ཏུ་བྱུང་
དེ་ནས་ཆོས་ཀྱི་འཁོར་ལོ་བསྐོར་བའི་འདུས་པ་དང་པོ་ལ་དགྲ་བཅོམ་པ་དུང་འཕྱུར་དགུ་དང་བྱེ་བ་དྲུག་གཉིས་པ་ལ་དུང་འཕྱུར་དགུ་དང་བྱེ་བ་བཞི། གསུམ་པ་ལ་དུང་འཕྱུར་དགུ་དང་བྱེ་བ་གཉིས་འབྱུང། དེའི་ཚེ་རྒྱལ་བའི་འོད་ཟེར་གྱིས་གླིང་འྡིར་
མུན་པ་མེད་ཅིང། ཉི་ཟླའི་འོད་ཀྱང་ཟིལ་གྱིས་མནན་ནས་མེ་ཏོག་ཁ་བྱེ་ཟུམ་དང། བྱ་རྣམས་སྒྲ་གྲགས་མི་གྲགས་ཀྱི་ཁྱད་པར་ཙམ་ལས་ཉིན་མཚན་གྱི་ཁྱད་པར་འབྱེད་དུ་མེད་ཅིང། སྐྱེ་བོ་ཐམས་ཅད་ཀྱང་བདེ་སྐྱིད་ཕུན་སུམ་ཚོགས་ཤིང་བྱམས་
པ་ལ་གནས་ཤིང་ཆོས་ལ་སྤྱོད་པ་ཤ་སྟག་ཡིན། སངས་རྒྱས་ཉན་ཐོས་དང་བཅས་པ་བསོད་སྙོམས་ལ་གཤེགས་པ་ན་ཡང་ནམ་མཁའ་ནས་ལྷ་རྣམས་ཀྱིས་མཆོད་ཅིང། ལྷ་ཡི་ཞལ་ཟས་གྱ་ནོམ་པ་སྟོབས་པར་བྱེད། དེ་ལྟར་ལོ་དྲུག་ཁྲིའི་བར་དུ་
སེམས་ཅན་གྲངས་མེད་དཔག་ཏུ་མེད་པའི་དོན་མཛད་ཅིང་འཁོར་ལོ་བསྐོར་ནས་ཡོངས་སུ་མྱ་ངན་ལས་འདའ་སྟེ་སྐུ་གདུང་ནི་རིལ་པོ་གཅིག་ཏུ་བཞུགས་པ་དང། དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་པ་སོགས་མདོ་སྡེ་བསྐལ་བཟང་སོགས་ལས་

[033A]༄༅། །གསུངས་ཤིང། སྟོན་པ་ཤཱཀྱ་ཐུབ་པའི་བསྟན་པ་འདི་ལ་རབ་ཏུ་བྱུང་ནས་བསླབ་པའི་གཞི་རྣམས་སྲུང་ཡང་ཐེག་པ་གསུམ་གང་རུང་གི་འབྲས་བུ་མ་ཐོབ་པ་རྣམས་བྱམས་མགོན་ཞིང་འདིར་བྱོན་ནས་ཆོས་
འཁོར་བསྐོར་བའི་ཚེ་རྗེས་སུ་བཟུང་ནས་འབྲས་བུ་ཐོབ་པ་དང། དེ་བཞིན་དུ་ཤཱཀྱའི་དགེ་འདུན་ལ་ཆོས་གོས་དང། བསོད་སྙོམས་དང་སྨན་ལ་སོགས་པ་དད་པས་འབུལ་བ་རྣམས་དང། ཉ་སྟོང་བརྒྱད་གསུམ་དང། ཆོ་འཕྲུལ་ཟླ་བ་སོགས་དུས་
ཆེན་རྣམས་སུ་དགེ་སྦྱོར་དང་ཡན་ལག་བརྒྱད་པའི་ཚུལ་ཁྲིམས་སོགས་སྲུང་བ་རྣམས་ཀྱང་མ་འོངས་བྱམས་མགོན་ཞིང་འདིར་འབྱོན་པའི་ཚེ་དེའི་འཁོར་དུ་སྐྱེས་ནས་གསུང་གི་བདུད་རྩི་ཐོབ་སྟེ་འཁོར་བ་མཐའ་ཅན་དུ་འགྱུར་བ་ཡིན་ཏེ། བྱམས་
པ་ལུང་བསྟན་པའི་མདོ་ལས། ཤཱཀྱ་སེང་གེའི་བསྟན་པ་ལ། །བསླབ་གཞི་ཡང་དག་བླངས་ནས་ནི། །ཇི་ལྟར་གསུངས་བཞིན་རབ་བསྒྲུབས་ན། །ང་ཡི་བསྟན་ལ་ལྷགས་པ་ཡིན། །དགེ་འདུན་ལ་ཡང་ལྷུང་བཟེད་དང། །ཞལ་ཟས་
དང་ནི་བཏུང་བ་དང། །བསྙུན་གསོས་སྣ་ཚོགས་བྱིན་པ་རྣམས། །ང་ཡི་བསྟན་ལ་ལྷགས་པ་ཡིན། །བཅུ་བཞི་དང་ནི་བཅོ་ལྔ་དང། །དེ་བཞིན་ཟླ་ཕྱེད་ཚེས་བརྒྱད་དང། །ཆོ་འཕྲུལ་གྱི་ནི་ཟླ་བ་ལ། །བསྙེན་གནས་ཡན་ལག་བརྒྱད་བསྲུངས་
ཤིང། །མཆོད་དང་གསོ་སྦྱོང་ལེགས་བྱས་ན། །ང་ཡི་བསྟན་ལ་ལྷགས་པ་ཡིན། །ཞེས་བྱམས་མགོན་རང་ཉིད་ཀྱི་རྡོ་རྗེའི་བཀའ་མི་འགྱུར་བས་ཞལ་གྱིས་བཞེས་པ་ལགས་པས་རང་རེ་སྟོན་པ་ཤཱཀྱ་ཐུབ་པའི་རྗེས་འཇུག་རྣམས་ཀྱིས་

[033B] བྱམས་པས་དམ་བཅས་པའི་གཟུངས་ཁ་ཏོན་དུ་བྱེད་པ་དང། བྱམས་པའི་སྐུ་བཞེངས་པ། བྱམས་པའི་སྨོན་ལམ་འདོན་ཞིང་གཞན་ལ་སྤེལ་བ་དང། བྱམས་ཆོས་སྡེ་ལྔ་ལ་ཐོས་བསམ་སྒོམ་གསུམ་སོགས་ལ་
འབད་ན་ངེས་པར་དུ་རྗེ་བཙུན་བྱམས་མགོན་ཞིང་འདིར་འབྱོན་པའི་ཚེ་རྒྱལ་བའི་ཐུགས་བསྐྱེད་དང། སྨོན་ལམ་གྱི་བདེན་མཐུས་རང་རེ་དེའི་འཁོར་དུ་སྐྱེས་ཏེ་ཐེག་གསུམ་གྱི་གདམས་པས་རྒྱུད་ཚིམས་ཏེ་རྣམ་གྲོལ་གཏན་བདེའི་བཙན་ས་ཟིན་པར་
གདོན་མི་ཟ་བས། འབྱུང་དཀའ་འཇིག་སླ། བྱུང་ཡང་སྙིང་པོ་མེད་པའི་འདི་སྣང་སྲིད་པའི་བདེ་འབྱོར་རྨི་ལམ་གྱི་རོལ་རྩེད་ལྟ་བུ་ལ་མགོ་བོ་འཁོར་ཏེ་མི་ཚེ་སྟོང་ཟད་དུ་མ་སོང་བར་ཐམས་ཅད་ཀྱིས་ཕྱག་ལེན་དུ་ཐེབས་པར་མཛད་དུ་གསོལ།། །།
་ སྲིད་ཚབ་བདེ་མཁར་བས་གོང་ས་རྒྱལ་དབང་མཆོག་ལ་བརྟན་བཞུགས་འབུལ་སྐབས་ཀྱི་མཎྜལ་བཤད་པ།  ཨོཾ་སྭ་སྟི་བདེ་ལེགས་སུ་གྱུར་ཅིག་བདུད་རྩིའི་འོད་ཟེར་ཉི་མ་སྟོང་གི་རྩེ་དགའ་འབར་བ་འཆི་མེད་གྲུབ་པའི་དངོས་པོ་ཉིད། །ཤིས་པའི་འདབ་སྟོང་
ཕྱོགས་བྲལ་ནམ་མཁའི་ཕ་མཐར་འགོད་པའི་ཟེགས་མ་བརྒྱ་ཕྲག་འཐོར་བ་ན། །ཚེ་སྦྱིན་ལྷ་མོར་བརྗོད་པའི་དབྱངས་ནི་སྲིད་ཞིའི་ཁམས་སུ་སྙན་རྒུའི་ཚད་དུ་འཇེབས་པའི་གླུ། །ཀུན་གྱི་ཁ་ལ་ལྷན་སྐྱེས་བཞིན་དུ་རྣམ་པར་འཕྲོ་བ་དེ་ཡིས་དེང་འདིར་དྒེ་
ལེགས་སྩོལ། །ཞེས་སྲིད་ཞིའི་དགེ་མཚན་མ་ལུས་པ་མགྲོན་དུ་འགུགས་པའི་ལེགས་བརྗོད་པདྨ་དཀར་པོའི་ཕྲེང་བ་མངོན་པར་འཐོར་བས་བཀྲ་ཤིས་དགེ་ལེགས་ཀྱི་སྒོ་བརྒྱ་ཡངས་པོར་འབྱེད་པ་སྔོན་དུ་བཏང་སྟེ། དེ་ཡང་ཇི་སྐད་དུ། བསྟན་པའི་

[034A]༄༅། །བདག་པོ་ཡང་དག་པར་རྫོགས་པའི་སངས་རྒྱས་ཤཱཀྱ་སེང་གེའི་གསུང་ལས། སྙན་པའི་བ་དན་འཇིག་རྟེན་གསུམ་ན་གྲགས། །དམ་པའི་ཆོས་སྒྲ་སེང་གེའི་སྒྲ་སྒྲོག་པ། །ཐམས་ཅད་མཁྱེན་པ་དཀོན་མཆོག་མཛོད་
བརྙེས་པའི། །ཞབས་ལ་ཚངས་དབང་གཙུག་གི་ནོར་བུས་བཏུད། །ཅེ་གསུངས་པ་ལྟར་རྒྱལ་ཀུན་སྙིང་རྗེའི་རང་གཟུགས་འཕགས་མཆོག་གངས་རིའི་མགོན་པོ་སྡོམ་བརྩོན་འཁོར་བསྒྱུར་གྱི་རྣམ་པར་རོལ་རོལ་བའི་ངོ་མཚར་གྲགས་སྙན་བ་དན་དྐར་
པོ་ཕྱོགས་ཀྱི་རི་བོའི་རྩེ་མོར་གཡོ་བསྶྲིད་པ་གསུམ་གྱི་ཁྱོན་ལ་མངོན་པར་དགེ་བའི་སྐུའི་གསང་བ། དམ་པའི་ཆོས་ཟབ་པ་དང་རྒྱ་ཆེ་བའི་ལེགས་བཤད་འཇིགས་པ་མེད་པའི་གདོང་ལྔའི་སྒྲ་དབྱངས་ཀུན་ཏུ་བསྒྲགས་པའི་གསུང་གཅིག་ཉིད་ཀྱང་དུ་
མའི་སྐད་ཀྱི་རྣམ་པར་འཆར་བའི་གསུང་གི་གསང་བ། ཇི་ལྟ་བ་དང་ཇི་སྙེད་པའི་ཤེས་བྱ་མ་ལུས་པ་ཅིག་ཅར་མཁྱེན་པ་ལ་ཆགས་ཐོགས་ཀྱི་སྒྲིབ་པ་ཅུང་ཟད་ཀྱང་མི་མངའ་བའི་ཐུགས་ཀྱི་གསང་བ་སྟེ། ཕྱོགས་བཅུའི་རབ་འབྱམས་ཞིང་གི་རྒྱལ་བ་ཀུན་གྱི་གསང་གསུམ་མཚན་དཔེར་སྤུངས་པའི་ཚོམ་བུ། དཀོན་མཆོག་གསུམ་གྱི་ཡོན་ཏན་ནོར་བུའི་མཛོད་ལ་མངའ་བརྙེས་པས། མི་མཇེད་འཇིག་རྟེན་གྱི་བདག་པོ་ཚངས་པ་ཆེན་པོས་ཀྱང། གང་གི་ཞབས་མཐིལ་ཟླ་བའི་མེ་ལོང་མངོན་པར་མཆོད་པ་ལ་
བརྩོན་པ་མི་ལྷོད་པས་ལྷ་དང་མིའི་ཡོན་གནས་དམ་པར་གྱུར་པ། གོང་ས་ལྷ་མིའི་རྣམ་འདྲེན་སྐྱབྶ་མགོན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་ཞབྶ་སེན་ས་གསུམ་ཆེ་རྒུའི་གཙུག་རྒྱན་ནོར་བུའི་ལན་

[034B] མཆོག་ཏུ་གུས་པའི་དད་པ་དང་ལྷག་བསམ་ནམ་ཡང་གཡོ་མེད་རྡོ་རྗེའི་ལྷུན་པོའི་མཆེད་ཟླར་འགྲན་པ་སྲིད་བློན་ལས་ཚབ་བདེ་མཁར་བ་ནས་ཀླ་ཀློ་རྒྱ་དམར་གྱི་བཙན་འོག་ཏུ་ཚུད་པའི་
བོད་ལུས་སེར་སྐྱ་ཉམ་ཐག་ཡོངས་ཀྱི་མགྲིན་ཚབ་ཏུ་སྙིམ་པའི་པདྨོ་སྤྱི་བོད་བཀོད་དེ་གསོལ་བ་རྩེ་གཅིག་ཏུ་འདེབས་པའི་སྙིང་པོར། དེ་ཡང་ཇི་སྐད་དུ། དཔལ་ངག་གི་དབང་ཕྱུག་འཇིག་རྟེན་གྲགས་པའི་སྡེས། མཆོག་ཏུ་མི་འགྱུར་བདེ་ཆེན་ཁམས་
སུ་བཏུང་བའི་རོལ་རྩེད་བྱང་ཆུབ་སྙིང་པོའི་གཏེར་གྱི་རྫིང། །རབ་དྭངས་དངར་བའི་བསོད་ནམས་ཆུ་བོ་ཞི་བའི་རླབས་ལྡན་འཇིག་རྟེན་དོན་མང་སྒྲུབ་ལ་རྒྱུ། །མཐའ་མེད་འཁོར་བའི་གདུང་བ་རབ་ཞིའི་སངས་རྒྱས་དག་པའི་བདག་ཉིད་ཀུན་གྱི་གཙོར་གྱུར་པ། །
ལྷ་ཡི་ལྷ་ཁྱོད་ཐམས་ཅད་མཁྱེན་པར་སྒྲོག་པའི་ཡོན་ཏན་ཕུང་པོས་འདིར་ཡང་མཐོ་བར་མཛོད། །ཅེས་གསུངས་པ་ལྟར། ཤེས་དང་ཤེས་བྱའི་སྤྲོས་པ་མ་ལུས་པ་རྣམ་ཀུན་མཆོག་ལྡན་གྱི་མཆོག་ཏུ་མི་འགྱུར་བའི་བདེ་ཆེན་བདུད་རྩིའི་བཏུང་བའི་ཁམས་སུ་
བཞུས་པའི་སྒྱུ་མ་ཆེན་པོའི་རོལ་རྩེད། བླ་ན་མེད་པའི་བྱང་ཆུབ་སྙིང་པོའི་གཏེར་གྱིས་ཡོངས་སུ་གཏམས་པའི་འདོད་འབྱུང་གངྒཱ་འཁྱིལ་བའི་རྫིང་བུ། འབད་རྩོལ་གྱི་དྲི་མའི་རྙོག་པ་རབ་ཏུ་དྭངས་ཤིང། གདུལ་བྱའི་བསོད་ནམས་ཀྱི་སྐལ་བར་རྣམ་
བྱང་ཞི་བའི་རླབས་ཕྲེང་མཚར་དུ་དངར་བའི་འཕྲིན་ལས་ཀྱི་ཆུ་ཀླུང་འབུམ་ཕྲག་འཇིག་རྟེན་གསུམ་གྱི་འགྲོ་བའི་དོན་མང་སྒྲུབ་སླད་ཕྱོགས་བཅུའི་ནམ་མཁའི་ཕ་མཐར་འགོག་མེད་དུ་རྒྱུ་བས་སྔོན་གྱི་ཐོག་མའི་མཐའ་མེད་པའི་ཟག་བཅས་འཁོར་བའི་གདུང་བ་རྒྱུ་

[035A]༄༅། །དང་བཅས་པ་ཉེ་བར་ཞི་བའི་མཛད་པ་ཅན། དག་པ་རབ་འབྱམས་ཀྱི་དཀྱིལ་འཁོར་མ་ལུས་པ་སྤྲོ་དང་བསྡུ་བའི་བདག་ཉིད། རིགས་ཀུན་གྱི་གཙོ་བོར་གྱུར་པའི་ལྷ་ཡི་ལྷ། སངས་རྒྱས་རྡོ་རྗེ་འཆང་ཐམས་ཅད་
མཁྱེན་པ་ཞེས་མཚན་གྱི་བསྔགས་པ་དོན་དང་ལྡན་པའི་སྐྱབྶ་མགོན་ཆེན་པོ་གང་ཉིད། གཟོད་མ་ཉིད་ནས་སེམས་ཅན་གྱི་ཁམས་རྒྱ་མཚོ་ལམ་གྱི་བདེན་པ་འདུ་བྱེད་པ་ལ་རིམ་གྱིས་བཀྲིས་ནས་འབྲས་བུའི་ངོ་བོ་ཉིད་དུ་མཛད་པར་བཞེད་ནས་
སློབ་པ་ལམ་གྱི་མངོན་པར་རྟོགས་པ་ལ་ཆེཐང་དུ་མཛད་དེ་བསྡུ་བའི་དངོས་པོ་བཞི་དང། ཕྱིན་དྲུག་གི་ལང་ཚོ་དུས་ལས་ཡོལ་བ་མེད་པའི་ཚུལ་སྟོན་ཅིང། འདོད་པའི་བསོད་ནམས་དང། སོ་སོར་སྐྱེ་བའི་ཉོན་མོངས་པའི་མཐའ་གཉིས་ལས་རྣམ་
པར་བརྒལ། མངོན་པར་ཤེས་པ་དང། ཡེ་ཤེས་དང། རིག་པའི་བདག་ཉིད་དུ་མྱ་ངན་ལས་འདའ་བའི་མིག་དང་ཡེ་ཤེས་མངོན་དུ་བསྐྱེད་ནས་འཇིག་ཚོགས་ལ་བལྟ་བའི་རིའི་རྩེ་མོ་ནི་བཤིག་ཆོས་ཀྱི་མིག་རྡུལ་དང་བྲལ། མཁྱེན་གསུམ་
སྦྱོར་བཞིས་བསྡུས་པའི་རྣལ་འབྱོར་ལ་བསྟེན་གོམས་རབ་ཀྱི་མཐར་ཕྱིན་ནས་སྐུ་དང་ཡེ་ཤེས་ཟུང་དུ་འཇུག་པའི་ངེས་གསང་ནམ་མཁའ་མཛོད་ལ་དབང་འབྱོར་བའི་རྒྱལ་ཐབས་མངོན་དུ་མཛད་དེ། སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་ཆོ་འཕྲུལ་
ཆེན་པོ་ཟད་མི་ཤེས་པ་ཆུ་ཟླ་དང་མིག་འཕྲུལ་བཞིན་འགྲོ་ཁམས་རྒྱ་མཚོའི་སྐལ་བ་དང་འཚམས་པར་འཇུག་པ་ལས། རབ་འབྱམས་ཕྱོགས་བཅུའི་རྒྱལ་བས་ལུང་བསྟན་བདེན་པའི་རྔ་བོ་ཆེས་བསྐུལ་ཞིང་བསྔགས་པ་བཞིན་ཐར་པ་དམ་པའི་མགྲོན་དུ་

[035B] ལྷག་པར་ཡང། ཇི་སྐད་དུ། ཐུབ་པའི་ཉི་མ་
དུས་ཀྱིས་ནུབ་གྱུར་ཏེ། །མགོན་སྐྱབས་མེད་པའི་འགྲོ་བ་མང་པོ་ལ། །རྒྱལ་བའི་མཛད་པ་ཉེ་བར་སྒྲུབ་མཛད་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །ཞེས་གསུངས་པ་ལྟར། མགོན་པོ་མཆོག་ཉིད་བདག་སོགས་སྙིགས་དུས་ཀྱི་
འགྲོ་བ་མགོན་མེད་པ་རྣམས་ཀྱི་མགོན་དང། སྐྱབས་མེད་པ་རྣམས་ཀྱི་སྐྱབས་དང། གླིང་དང། དཔུང་གཉེན་དམ་པར་བསམ་བཞིན་མི་ཡི་སྲིད་པ་བཟུང་སྟེ་མཁས་་ཙུན་བཟང་གྲུབ་ཡ་མ་བྲལ་བའི་རྣམ་ཐར་གཙང་མས་ཐུབ་བསྟན་ཡོངས་རྫོགས་ཀྱི་
བདག་པོར་བཞེངས་ཏེ། སྟོན་པ་བླ་ན་མེད་པའི་གསུང་རབ་མ་ལུས་པ་སྐལ་བ་མཆོག་ཏུ་མ་སྨད་པའི་གང་ཟག་རྣམས་ཚེ་གཅིག་ཉིད་ལ་རྣམ་པ་ཐམས་ཅད་མཁྱེན་པའི་གོ་འཕང་དམ་པར་བགྲོད་པའི་ཆ་རྐྱེན་དུ་མ་ཚང་བ་མེད་པར་འདོམས་པའི་ལེགྶ་
བཤད་བདུད་རྩིའི་གྲུ་ཆར་འདོད་དགུར་འཇོ་བ་མ་ཟད། ཡིད་སྲུབས་སྙིང་ལ་ཞུགས་པའི་བསྟན་དགྲ་སྡིག་ཅན་རྒྱ་དམར་གྱིས་གངས་ལྗོངས་རྒྱལ་བསྟན་ཆབ་སྲིད་སྐྱེ་འགྲོའི་བདེ་སྐྱིད་དང་བཅས་པ་རྨངས་ནས་འཇིག་པའི་བསམ་སྦྱོར་མི་བཟད་པ་ཐོག་ཏུ་
བབས་པའི་དུས་ངན་འདིར་ཡང་མགོན་པོ་གང་ནས་འཇིགས་བྲལ་་ཕྲོག་བྱེད་དར་མའི་བརྟུལ་ཞུགས་ལྷུར་བཞེས་ཀྱིས་བསྟན་དང་འགྲོ་བའི་དགེ་མཚན་སླར་གསོའི་རླབས་ཆེན་མཛད་བཟང་སྐུ་ངལ་འཛེམས་མེད་ཉིན་མཚན་ཁོར་ཡུག་ཏུ་བསྐྱངས་དང་

[036A]༄༅། །སྐྱོང་བཞིན་པའི་བཀའ་དྲིན་ཕུང་པོ་གཞིས་བྱེས་བོད་འབངས་སེར་སྐྱ་ཡོངས་ཀྱི་ཕྲག་པར་མཆོག་རབ་རི་བོའི་སྤོ་ལྟར་མཆོག་ཏུ་ལྕི་བའི་བཀའ་དྲིན་གྱི་ཆ་ཕྲ་མོ་ཙཾ་གསབ་པའི་སླད་དང། བསྟན་པ་དང་འགྲོ་བའི་མགོན་དུ་
ཞབྶ་ཟུང་བདེ་ལྡན་ཞིང་མགོན་ལྟར་བརྟན་པར་གསོལ་བ་འདེབས་པའི་སླད་དུ། ཟབ་ལམ་བླ་མ་མཆོད་པའི་ཚོགས་འཁོར་དང་འབྲེལ་བའི་བརྟན་བཞུགས་ཞབས་བརྟན་བསྟར་འབུལ་ཐོག་སྲིད་ན་རིང་བའི་ལྷ་རྫས་ཀྱིས་བཏེགས་པའི་ཞིང་ཁམས་
རྒྱ་མཚོའི་བཀོད་པས་སྣ་དྲངས་  ྾    ྾  འབུལ་ལམ་ཞུས་པ་ལགས་ན་བརྩེ་ཆེན་ཡེ་ཤེས་ཀྱི་གཟིགས་པ་ཡུད་ཙམ་འབེབས་པ་ནས། སླར་ཡང་གསོལ་བ་འདེབས་པའི་སྙིང་པོ་ནི། ཇི་སྐད་དུ་མགོན་པོ་བྱམས་པས། རྫུ་འཕྲུལ་རྐང་པ་སྟོན་པར་
ནི༑ ༑དེ་ཡིས་གནས་པར་སྤྱོད་པའི་ཕྱིར། །ཞེས་པ་ནས། འཆི་མེད་ཞི་བའི་གནས་ཐོབ་ལ། །འཆི་བདུད་རྒྱུ་བ་མེད་པའི་ཕྱིར། །ཞེས་སོགས་གསུངས་པ་ལྟར། མགོན་པོ་མཆོག་ཉིད་རིང་མོ་ཞིག་ནས་རྫུ་འཕྲུལ་གྱི་རྐང་པ་བཞི་ལ་བསྟེན་གོམས་མང་དུ་
མཛད་པས་ཕུང་པོ་ལྔའི་ཉེར་ལེན་དང། སྡུག་བསྔལ་བདེན་པའི་ཆོས་ཉིད་ཀྱིས་ནམ་ཡང་བརྫི་བའི་གོ་སྐབས་མ་མཆིས་ཀྱང། གཟུགས་ཀྱི་སྐུ་རྣམ་པ་ཐམས་ཅད་པའི་བདག་ཉིད་ཅན་མྱ་ངན་ལས་མི་འདའ་བར་གསོལ་བ་འདེབས་པའི་ཡན་ལག་གིས་གཞན་
རྒྱུད་ལ་བསོད་ནམས་ཀྱི་ཚོགས་རྒྱ་ཆེན་པོ་འདུ་བར་མཛད་པའི་ཐབས་མཁས་ཀྱི་འཕྲིན་ལས་དང་དུ་བཞེས་པ་ནི་བདེ་བར་གཤེགས་པའི་ཆོས་ཉིད་ལགས་ན། ཞིང་གི་མཆོག་དཀོན་མཆོག་གསུམ་གྱི་ངོ་བོ་ཉིད་ལུས་ཅན་གྱི་མཐུན་སྣང་དུ་གྲུབ་པའི་སྐུ་མྖོག་

[036B] སེམས་ཅན་གྱི་ཉེར་འཚོ་ཁོ་ནར་ཇི་སྲིད་སངས་རྒྱས་མོས་པ་ཞིང་འདིར་མ་བྱོན་གྱི་བར་དུ། ལྷག་པར་བརྟན་པའི་ཐུགས་བསྐྱེད་ཀྱི་རི་མོ་སུས་ཀྱང་གཞིག་ཏུ་མེད་པའི་རྟེན་ཅིང་འྦྲེལ་
འབྱུང་ཆེན་པོ་རྡོ་རྗེའི་ཆོས་བདུན་གྱི་རང་བཞིན་དུ་ལྷམ་མེ་ལྷན་ནེར་འཚོ་ཞིང་གཞེས་པ་དང། བོད་ལུས་སེར་སྐྱ་མཆོག་དམན་མཐའ་དག་དགྲ་བོའི་བཙན་གནོན་གྱི་སྡུག་བསྔལ་བཟོད་དཀའི་མུན་པ་ལས་མྱུར་དུ་གྲོལ་ཏེ་མགོན་པོ་གང་གི་མཐོང་གྲོལ་གསེར་གྱི་ཞལ་བཟང་དངོས་
མཇལ་ཐོག་གངས་ལྗོངས་ཆོས་སྲིད་ཀྱི་དཔལ་ཡོན་འབུམ་དུ་བཞད་པའི་དགའ་སྟོན་ལ་མྱུར་བ་ཉིད་དུ་སྤྱོད་པ་དང། རྒྱུ་སྦྱོར་བ་མིའི་དབང་པོ་མཆོག་སྟངས་དཔྱལ་སྲས་སྲོས་དང་བཅས་པ་ཡང་ཕྱི་ནང་གི་འགལ་རྐྱེན་མཐའ་དག་ཞི་ཞིང། ལེགས་ཚོགས་སྒོ་ཀུན་ནས་
འཕེལ་བ་དང། སྒོ་གསུམ་གྱི་བྱ་བ་ཅི་བགྱིས་མགོན་ཁྱོད་དགྱེས་པའི་མཆོད་སྤྲིན་དུ་སྨིན་ཞིང། སྐྱེ་བ་ཀུན་ཏུ་འབྲལ་མེད་རྗེས་སུ་འཛིན་པའི་སྐྱབས་འཇུག་བརྩེ་བས་གཟིགས་པ་མཁྱེན་མཁྱེན། ཞེས་གསོལ་བ་རྩེ་གཅིག་ཏུ་འདེབས་པ་ལགས་ན། ཇི་ལྟར་
གསོལ་བ་བཏབ་པའི་རེ་འབྲས་རྣམས་དེ་དེ་བཞིན་འགྲུབ་པའི་བཀའ་བཞེས་བཟང་པོ་སྤྱི་བོ་བདེ་ཆེན་འཁོར་ལོའི་མཛེས་རྒྱན་དུ་སྩོལ་བ་མཁྱེན། ལགས།། །། ་ རྒྱ་གར་དུ་བྱེས་འབྱོར་མདོ་སྨད་མི་རིགས་སྤྱི་ནས་གོང་ས་ཆེན་པོར་བརྟན་བཞུགས་འབུལ་སྐབས་ཀྱི་མཎྜལ་བཤད་པ།།
ཨོཾ་བདེ་ལེགས་སུ་གྱུར་ཅིག་དགེ་ལེགས་རིན་ཆེན་རང་བཞིན་ལྷུན་པོ་འཇིག་རྟེན་གསུམ་གྱི་བླ་ན་མཐོ། །ཉིན་བྱེད་སྣང་བའི་རྦ་རླབས་མངོན་དགའ་ས་གསུམ་མུན་པའི་དཔུང་ཚོགས་འཇོམས། །ཁོར་ཡུག་ཡིད་འོང་གསེར་རིའི་ཕྲེང་མཛེས་སྐབས་གསུམ་བགྲོད་

[037A]༄༅། །པ་ངལ་བསོའི་སྟེགས། །རྣམ་དཀར་སྣང་བའི་གཟི་འོད་སྟོང་འབར་མཆོག་གསུམ་ཐུགས་རྗེས་ཤིས་པར་སྒྲུབས། །ཞེས་ཡིད་འཕྲོག་ཚངས་སྲས་སྒེག་མོའི་ཕང་འགྲོའི་སྒྲ་ལས་དྲངས་པའི་མཆོག་གསུམ་ཐུགས་རྗེ་བསྐུལ་བའི་
སྭ་སྟི་ཀའི་དབྱངས་སྙན་གསང་མཐོར་སྒྲོག་པས་ལོངས་སྤྱོད་ཀྱི་འཁོར་ལོའི་ལམ་ཡངས་པར་བྱས་ཏེ། དེ་ཡང་ཇི་སྐད་དུ་སོ་སོ་ཐར་པའི་མདོ་ལས། སྙན་པའི་བདན་འཇིག་རྟེན་གསུམ་དུ་གྲགས། །དམ་པའི་ཆོས་སྒྲ་སེངྒེའི་སྒྲ་བསྒྲགས་པ། །ཐམས་ཅད་
མཁྱེན་པ་དཀོན་མཆོག་མཛོད་བརྙེས་པ། །ཞབས་ལ་ཚངས་དབང་གཙུག་གི་ནོར་བུས་གཏུགས། །ཞེས་གསུངས་པ་ལྟར། རབ་འབྱམས་རྒྱལ་བ་ཀུན་གྱི་བརྩེ་ཆེན་སྙིང་རྗེའི་རང་གཟུགས་ཀུན་མཁྱེན་ཕྱག་ན་པདྨོ་ཞེས་གྲགས་པ་དོན་ལྡན་གྱི་སྙན་པའི་བྡན་
དཀར་པོ་འཇིག་རྟེན་གསུམ་གྱི་བླ་ན་འཕུར་ལྡིང་གི་རྩེ་དགའ་ཆེས་ཆེར་གསལ་ཞིང། འཁོར་གྱི་དབུས་ན་ཟབ་པ་དང་རྒྱ་ཆེ་བའི་དམ་པའི་ཆོས་ཀྱི་སྒྲ་དབྱངས་སྒྲོག་པ་ལ་མི་འཇིགས་པ་དམ་བཅའ་བཞི་ལྡན་གྱི་སྨྲ་བའི་སེངྒེ་ཁྱུ་མཆོག་རླབས་པོ་ཆེའི་གནས་སུ་གཤེཊ་
པ༑ ཇི་ལྟ་བ་དང་ཇི་སྙེད་པའི་ཆོས་ཀུན་མ་འདྲེས་གཅིག་ཅར་གཟིགས་པའི་ཐམས་ཅད་མཁྱེན་པ་ཆེན་པོ། དཀོན་མཆོག་རིན་པོ་ཆེ་རྣམ་པ་གསུམ་གྱི་ཡོན་ཏན་ནོར་བུའི་ཚོགས་ཀྱི་འབྱུང་གནས་ཐེག་གསུམ་དམ་ཆོས་མཛོད་ལ་མངའ་བརྙེས་པ། ཚངས་དབང་
ཁྱབ་འཇུག་སོགས་དྲེགས་པའི་ང་རོས་ས་གསུམ་གཅིག་ཅར་གྲུམ་པ་ལྟ་བུར་སྒྲོག་པ་རྣམས་ཀྱིས་ཀྱང་གང་གི་མདུན་དུ་བལྟ་བྱེད་ཀྱི་འོད་ཟེར་སྤྲོ་བར་མི་བཟོད་ཅིང། གཙུག་རྒྱན་ནོར་བུའི་འོད་ཀྱིས་ཞབྶ་སེན་གྱི་པདྨོའི་ངོས་ལ་ལན་གཅིག་མིན་པར་རེག་པ་ཉེ་བར་

[037B] སྒོ་གསུམ་གུས་འབངས་མདོ་སྨད་
ཨ་མདོ་སྟོད་སྨད་བར་གསུམ་གྱི་མི་རིགས་རྒྱ་གར་འབྱོར་འཁོད་སྤྱི་མགྲིན་ནས་གནས་ལྔ་ས་ལ་བཏུད་པའི་ལྷ་ཕྱག་གྲངས་མེད་དང་བཅས་ཏེ་གསོལ་བ་རྩེ་གཅིག་ཏུ་འདེབས་པའི་སྙིང་པོ་ནི། དེ་ཡང་བདག་སོགས་ལྷ་དང་བཅས་པའི་ཡིད་ཅན་མ་ལུས་པའི་རྣམ་
འདྲེན་བླ་ན་མེད་པ། མཐའ་ཡས་རྒྱལ་བའི་སྤྱན་སྔར་ཐུགས་དམ་བཅས་ཤིང། ལན་གཅིག་མིན་པར་གོམས་པའི་ཐུགས་བསྐྱེད་རླབས་པོ་ཆེའི་མཐུ་ནུས་དུས་སུ་སྨིན་པ་ལས། ཡོངས་རྫོགས་ཐུབ་བསྟན་ཆོས་ཀྱི་སྲིད་ལ་བཀའ་ཡི་འཁོར་ལོས་འདོད་རྒྱུར་
མངའ་དབང་བསྒྱུར་བའི་ཆོས་ཀྱི་རྒྱལ་པོ་ཆེན་པོ། མཁས་གྲུབ་བྱེ་བའི་ཟུར་ཕུད་མན་དྷ་ར་བའི་ཕྲེང་བ་ཞབས་སྟེགས་ནོར་བུའི་མེ་ལོང་ངོས་ལ་གསལ་ཞིང། རླབས་ཆེན་འཕྲིན་ལས་ཉིན་བྱེད་བྱེ་བའི་འོད་ཀྱིས་ནོར་འཛིན་ཡངས་པའི་ཁྱོན་ཀུན་འགེངས་པར་
མཛད་པའི་སྐྱབྶ་མགོན་ཐུགས་རྗེའི་གཏེར་ཆེན་གང་ཉིད་ནི། ཇི་སྐད་དུ། དཔལ་ཕྱོཊ་གླང་གིས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེཊ་སྐྱོབ་ལ་ཕྱག་འཚལ་ཏེ།  །ཞེས་པའི་དོན་ཀུན་མཁྱེན་སྐྱེད་བྱེད་ཀྱི་རྒྱུ་མེད་པ་དང། ཀུན་མཁྱེན་ཤེས་བྱེད་ཀྱི་རྒྱུ་མེད་པར་འདོད་པ་
འགོག་བྱེད་དུ་ལུཊ་འབྱུང་ལུགས་  ལྡོག་གི་བཤད་པའི་ཚུལ་གཉིས་རིགས་པའི་དབང་ཕྱུག་དཔལ་ཆོས་ཀྱི་གྲགས་པས་ཚད་མ་གྲུབ་པའི་ལེའུ་ཇི་ལྟར་གསུངས་པའི་དོན་དང་མཐུན་པར་གཞལ་དུ་མི་སྤྱོད་པའི་བསྐལ་པ་དུ་མའི་སྔ་རོལ་ནས་དང་པོར་དཀོན་མྖོག་

[038A]༄༅། །གསུམ་དངོས་པོ་སྟོབས་ཤུགས་ཀྱི་རིགས་པས་སྒྲུབ་ཚུལ་ལེགས་པར་ཐུགས་སུ་ཆུད་ནས་ཚད་མས་དྲངས་པའི་ཡིད་ཆེས་ཀྱིས་མཆོག་གསུམ་ལ་སྐྱབས་སུ་བསྟེན་ཅིང། སྐྱབས་སུ་སོང་ནས་གཞན་དོན་དུ་རྫོགས་པའི་བྱང་
ཆུབ་བསྒྲུབ་དགོས་པ་དང། སྒྲུབ་ནུས་པ་གཉིས་ཀ་ཚད་མས་ལེགས་པར་ངེས་པ་ན། ཐོག་མར་ཁམས་གསུམ་གྱི་རྒྱུད་དུ་གཏོགས་པའི་འགྲོ་བ་ཉམ་ཐག་པ་རྣམས་ཀྱི་ངང་ཚུལ་ལ་ཤས་མི་བཟོད་པའི་སྙིང་རྗེ་ཆེན་པོ་དང། ལྷག་བསམ་གྱིས་དྲངས་པའི་
སྨོན་པ་སེམས་བསྐྱེད་ཀྱིས་བླ་ན་མེད་པའི་རྫོགས་པའི་བྱང་ཆུབ་ལས་སླར་ལྡོག་པ་མེད་པའི་གོ་ཆ་བགོས་ཤིང། རྫོགས་བྱང་དེ་ཡང་བདེན་བཞིའི་གནས་ལུགས་རྟོགས་པའི་བློ་གོམས་པ་ལས་འབྱུང་བར་གཟིགས་ནས་བསྐལ་པ་རྒྱ་མཚོའི་བར་དུ་རླབྶ་
ཆེན་རྒྱལ་སྲས་ཀྱི་སྤྱོད་པ་སྦྱིན་སོགས་ཕར་ཕྱིན་དྲུག་གི་ཚུལ་ལ་གོ་སྒྲུབ་འཇུག་སྒྲུབ་སོགས་སྒྲུབ་པ་བཞིའི་ཉམས་ལེན་ལས་མི་འདའ་བར་བསླབ་ཆིང། མཐར་ཁྱད་པར་གསུམ་ལྡན་གྱི་སྤངས་རྟོགས་བདེ་བར་གཤེགས་པའི་གོ་འཕང་དམ་པ་བསྙེས་ཟིན་
ནའང། ཇི་སྐད་དུ། མདོ་སྡེ་ཕལ་པོ་ཆེ་ལས། བྱང་ཆུབ་རྒྱ་མཚོ་རབ་བརྙེས་གྱུར་ནས་ཀྱང། །སེམས་ཅན་རྒྱ་མཚོ་རབ་ཏུ་སྨིན་བྱའི་ཕྱིར། །བྱང་ཆུབ་སེམས་བསྐྱེད་རྒྱ་མཚོ་སྟོན་མཛད་ཅིང། །མི་འགྲིབ་སྤྱོད་པ་རྒྱ་མཚོ་དུས་ཀུན་སྟོན། །བྡེ་
གཤེགས་རྣམས་ཀྱི་རྣམ་འཕྲུལ་དེ་འདྲའོ། །ཞེས་གསུངས་པ་ལྟར་མུ་མཐའ་མེད་པའི་སེམས་ཅན་རྣམས་ཀྱི་ཁམས་དང་སྐལ་བ་ཇི་ལྟ་བ་བཞིན་དུ་ནམ་མཁས་གར་ཁྱབ་ཏུ་སྐུ་ཡི་བཀོད་པ་མཐའ་ཡས་པ་ཆུ་ཟླ་དང་གཟུགས་བརྙན་བཞིན་དུ་སྟོན་པར་མཛད་པ་

[038B] ཐེག་པ་ཆེན་པོ་རྒྱུད་བླ་མ་ལས། ཇི་ལྟར་བཻཌཱུར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་རྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་གཟུགས་བརྙན་སྣང། །ཞེས་གསུངས་པ་ལྟར་ལགས་ཤིང་
དེ་ལྟ་བུའི་གསང་བ་བསམ་གྱི་མི་ཁྱབ་པའི་གནས་རྣམས་ནི་སར་གནས་ཀྱི་སེམས་དབའ་ཆེན་པོ་རྣམས་ཀྱིས་ཀྱང་གཞལ་བར་མི་སྤྱོད་ན་བློ་གྲོས་ཆུང་དུ་བདག་ལྟ་བུས་ནམ་མཁའི་ཁྱོན་ལ་མཛུབ་མོའི་འདུ་འགོད་ཀྱིས་ཚད་འཇལ་བ་ལྟར་ག་ལ་ནུས། ཐུན་མོང་ཡོངས་
གྲགས་ཀྱི་སྣང་ངོར་ཡང་བཀའ་གདམས་གླེགས་བམ་རིན་པོ་ཆེ་སོགས་ནས་གསུངས་པ་ལྟར་འཕགས་པའི་ཡུལ་དུ་བྲམ་ཟེའི་ཁྱེའུ་སྣང་བ་སོགས་ངོ་མཚར་སྐྱེས་རབས་ཀྱི་ཕྲེང་བ་དུ་མ་དང། བོད་གངས་ཅན་གྱི་ལྗོངས་སུའང་ཐོག་མར་མིའི་འགྲོ་བ་སྤེལ་བ་ནས་
བཟུང་སྟེ་རྒྱལ་བློན་པཎ་གྲུབ་སོགས་ཀྱི་སྤྲུལ་པ་འི་རོལ་གར་སྣ་ཚོགས་པས་རྒྱལ་བསྟན་རིན་པོ་ཆེ་དབུ་བརྙེས་སྲོལ་གཏོད་དར་ཞིང་རྒྱས་བར་མཛད་ཅིང། ཐམས་ཅད་མཁྱེན་པ་དགེ་འདུན་གྲུབ་པ་ནས་བཟུང་སྡོམ་བརྩོན་དུར་སྨྲིག་འཆང་བའི་སྐུའི་ཕྲེང་བ་ཟམ་མི་ཆད་
པར་བྱོན་པ་རྣམས་ཀྱིས་བོད་ལྗོངས་ཀྱི་སྐྱེ་འགྲོ་མཐའ་དག་ཆོས་སྲིད་ཉིན་བྱེད་འོད་ཀྱིས་རྒུད་མུན་གདུང་བ་རིང་དུ་བསྐྲད་དེ་ཆོས་འབྱོར་བདེ་སྐྱིད་སྣང་བ་དམ་པའི་དགའ་སྟོན་ལ་སྦྱོར་བར་མཛད་ཅིང། ལྷག་པར་རྒྱལ་མཆོག་སྐུ་ཕྲེང་གསུམ་པ་བསོད་ནམས་རྒྱ་མཚོ་
དང། ལྔ་པ། བདུན་པ། བཅུ་གསུམ་པ་ཆེན་པོ་རྣམས་ཀྱི་ཞབྶ་ཟུང་རྩིབས་སྟོང་འཁོར་ལོའི་རེ་ཁ་མདོ་སྨད་ནོར་འཛིན་གྱི་ཐིག་ལེར་བཀོད་དེ་དགོན་གནས་འདེབས་པ་སོགས་བསྟན་འགྲོའི་དོན་རླབས་པོ་ཆེ་མཛད་དེ་ཞབས་སེན་གྱིས་རེག་པའི་རྡུལ་

[039A]༄༅། །ཕྲན་མཐའ་དག་ཀྱང་མཆོད་འོས་སུ་བྱིན་གྱིས་བརླབས་པར་མཛད་པ་མ་ཟད། དེང་གི་དུས་འདིར་ཡང། ཇི་སྐད་དུ། རབ་འབྱམས་རྒྱལ་བ་ཀུན་གྱི་ཡེ་ཤེས་ནི། །གང་འདུལ་ཅིར་ཡང་འཆར་བའི་ཐབས་མྑས་
མཆོག་ངུར་སྨྲིག་འཛིན་པའི་གར་གྱི་རྣམ་རོལ་བ། །སྐྱབས་མགོན་དམ་པའི་ཞབས་ལ་ཕྱག་འཚལ་ལོ། །ཞེས་གསུངས་པ་ལྟར། ཕྱོགས་བཅུའི་འདྲེན་པ་སྟོང་གི་མཁྱེན་བརྩེ་ནུས་གསུམ་གཅིག་ཏུ་བསྡུས་པའི་བདག་ཉིད། སེམས་ཅན་གྱི་
དབང་པོ་ཞི་བ་ལ་འགོད་པའི་ཐུགས་རྗེ་ཆེན་པོ་དང་ལྡན་པ། གསུམ་ལྡན་ངུར་སྨྲིག་འཆང་བ་ཀུན་གྱི་གཙུག་རྒྱན་སྐྱབྶ་མགོན་ཆེན་པོ་གང་ཉིད། སྤྱིར་ལུས་ཅན་ཡོངས་ཀྱི་བསོད་ནམས་དང། ཡང་སོགས་བདག་ཅག་མདོ་སྨད་སྐྱེ་བོ་རྣམས་ཀྱི་བྶོད་
ནམས་བ་ཀུ་ལ་ཡི་འདབ་རྒྱ་བརྩེ་ཆེན་ཐུགས་རྗེའི་འགྲམ་ཆང་གི་གཟེགས་མས་ཕྱེ་བ་ལས། དགེ་བཅུའི་ལང་ཚོ་དར་བའི་མདོ་སྨད་སྐུ་འབུམས་ཀྱི་ཐིག་ལེར་མཛེས་སྐུའི་གེ་སར་སྙིང་པོ་མངོན་དུ་གསལ་བའི་སྐལ་བཟང་ཐོབ་པ་མ་ཟད། གངས་ཅན་ཆོས་ཀྱི་
ཁྲི་ལ་ཞབྶ་སོར་འཁོད་དེ་སྲས་བཅས་རྒྱལ་བ་ཀུན་གྱི་གསང་གསུམ་རྨད་དུ་བྱུང་བའི་མཛད་པ་མཐའ་དག་རང་ཉིད་གཅིག་པུས་ཕྱག་མཚན་དུ་བཞེས་ཏེ་དུས་ཀྱི་ཐ་མ་སྙིགས་མའི་རང་མ་ཚང་མཚོ་ལྟར་རྡོལ་བའི་སྐབས་འདིར་ཐུགས་བསྐྱེད་རླབས་པོ་ཆེའི་
མཐུ་ལྷག་པར་གྲུབ་པས་མཛད་པ་འཕྲིན་ལས་ཀྱི་ཕྱོགས་རེ་རེ་ཙམ་ཡང་མཁའ་མཉམ་བསྟན་འགྲོ་ཡོངས་ཀྱི་སྲོག་ཟུངས་ཁོ་ནར་སྨིན་ཞིང། མཁས་བཙུན་བཟང་གྲུབ་ཡ་མ་བྲལ་བའི་འཕགས་ཆེན་དམ་པའི་རྣམ་ཐར་གཙང་མ་ལྷུར་བཞེས་ཐོག་ལྷག་པར་ཡིད་

[039B] སྐྱེ་འགྲོའི་བདེ་སྐྱིད་མཐའ་དག་ཇི་ལྟར་ཆང་གིས་མྱོས་པའི་ལག་ལྡན་གྱིས་འདབ་རྒྱས་པདྨའི་རྫིང་བུ་རྙོགས་མར་བྱས་པ་ལྟར་
ཉམས་ཉེས་པར་བྱས། མ་རུངས་པར་བྱས་པའི་གནས་སྐབས་འདིར་ཡང། ཇི་སྐད་དུ་སྤྱོད་འཇུག་ལས། ཇི་ལྟར་རླུང་གིས་འགྲོ་བའམ། །འོང་བས་ཤིང་བལ་དབང་བསྒྱུར་བ། །དེ་བཞིན་སྤྲོ་བས་དབང་བསྒྱུར་ཞིང། །དེ་ལྟ་ན་ནི་འགྲུབ་པར་འགྱུར། །ཞེས་
གསུངས་པ་ལྟར། རྒུད་ཚོགས་ཇི་ཙམ་བདོ་བ་དེ་ཙམ་དུ་ཐུགས་སྟོབས་དང་གོ་ཆའི་སྤྲོ་བ་ལྷག་པར་འཕེལ་བ་ནམ་མཁའི་ལྡིང་རྒྱ་མཚོར་འཇུག་པ་དང་འདྲ་བར་ཞུམ་པ་དང་བག་ཚ་བའི་རྣམ་པ་ཆ་ཙམ་མེད་པར་རྒྱལ་བསྟན་ཉམས་པ་གསོ་ཞིང། བོད་ལྗོངས་སྐྱེ་འགྲོའི་
བདེ་དོན་ལ་ཉིན་མཚན་ཀུན་ཏུ་ཐུགས་ཁུར་ཆེ་བཞེས་སྐྱོང་བཞིན་པ་མ་ཟད། ཕར་ཕྱིན་བསྡུས་པ་ལས། ཚིག་ཏུ་མ་བརྗོད་ཚེགས་སུ་མ་གྱུར་ཀྱང། །ཉམས་སུ་མཁོ་བའི་ལོངས་སྤྱོད་རིམ་གྲོ་འདུ། །ཞེས་གསུངས་པ་ལྟར། བདག་ཅག་ཕྱོགས་འདིར་ལྷགས་
པའི་བོད་རིགས་སྐྱ་སེར་མཆོག་དམན་ཡོངས་ཀྱང་མགོན་པོ་གང་གི་ཐུགས་རྗེའི་འཇུག་པ་ཁོ་ནར་བརྟེན་ནས་འཚོ་གོས་གནས་མལ་སོགས་གང་ཅིར་སེམས་ངལ་མེད་པར་ཅི་དགར་ཐོབ་པ་དང། འཕགས་པ་བྱམས་པས་མདོ་སྡེ་རྒྱན་ལས། གཤེགས་ནས་
སྤྱོད་པ་མཁྱེན་མཛད་ཅིང། །དེ་ཡི་སྐད་ཀྱིས་སེམས་ཅན་གྱི། །འོང་དང་འགྲོ་བ་ངེས་འབྱུང་བ། །ལེགས་འདོམས་ཁྱོད་ལ་ཕྱག་འཚལ་ལོ། །ཞེས་གསུངས་པ་ལྟར། མ་འོངས་བོད་ལྗོངས་ཆོས་སྲིད་གཉིས་ལྡན་གྱི་མདུན་ལམ་གསར་པའི་བཀའ་སློབ་

[040A]༄༅། །བདུད་རྩི་ཆུ་བོ་ཚིག་གི་ཆ་ཤས་རེར་ཡང་དོན་བཟང་པོའི་རོ་འབུམ་ཕྲག་ཏུ་བྲོ་བའི་རྩ་ཁྲིམས་སྤྱི་ནོད་བཅས་ཀྱི་བཀའ་དྲིན་སྟོང་གསུམ་རི་རབ་བྱེ་བ་ཐེར་འབུམ་བརྩེགས་པ་ལས་ཀྱང་ཆེས་ཆེར་ལྕི་བའི་ཆ་ཤས་ཙམ་གསབ་
པའི་སླད་དང། ད་དུང་ཡང་བསྟན་འགྲོ་ཡོངས་ཀྱི་སྤྱི་དཔལ་དམ་པར་ཞབས་ཟུང་རྡོ་རྗེའི་ཁྲི་ལ་བསྐལ་བརྒྱར་གཡོ་མེད་བཞུགས་སུ་གསོལ་བའི་སླད། ཟབ་ལམ་བླ་མ་མཆོད་པའི་ཚོགས་འཁོར་དང་འབྲེལ་བའི་བརྟན་བཞུགས་བསྟར་འབུལ་ཐོག་
རབ་དཀར་ལྷ་རྫས་ཐ་གྲུ་མ་ཉམས་པས་བཏེགས་པའི་ཞིང་ཁམས་རྒྱ་མཚོའི་བཀོད་པས་སྣེ་དྲངས་དངོས་འབྱོར་གྱི་འབུལ་བ་ཉུང་ཤས་དང་བཅས་ལུས་ལོངས་སྤྱོད་དུས་གསུམ་དགེ་ཚོགས་དང་བཅས་པ་ཐམས་ཅད་ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་གྱི་
རང་བཞིན་དུ་བློས་བླངས་ཏེ་འབུལ་བ་ལགས་ན། བདོག་པའི་དངོས་པོ་ཤིན་ཏུ་དམན་རུང་ལྷག་བསམ་དག་པའི་མཆོད་སྤྲིན་དུ་དགོངས་ཏེ་དགྱེས་བརྩེའི་གཟིགས་པ་ཡུད་ཙམ་བཙའ་བ་ནས། སླར་ཡང་གསོལ་བ་འདེབས་པའི་སྙིང་པོ་ནི། ལྷོ་བྲག་
མཁན་ཆེན་ལས་ཀྱི་རྡོ་རྗེའི་གསུང་ལས། ཀྱེ་མ་སྐྱེ་འགྲོའི་བདེ་སྐྱིད་ནི། །འཕེལ་འགྲིབ་ཁྱོད་ལ་རག་ལས་ན། །བསྐལ་པ་ཕྱི་མཐའི་བར་དུ་ཡང། །ཚེ་ལ་དབང་བའི་སྐུར་བཞེངས་ཤིག་ཅེས་གསུངས་པ་ལྟར། གངས་ལྗོངས་བསྟན་འྒྲོའི་
ཕན་བདེའི་དགེ་མཚན་འཕེལ་འགྲིབ་ཀྱི་རྩབ་མགོན་ཁྱོད་ཁོ་ན་ལ་རག་ལས་ཤིང། མགོན་པོ་མཆོག་ཉིད་ཞབས་ཟུང་གཡོ་མེད་དུ་བརྟན་པ་ཞིག་བྱུང་ཚེ། ཇི་སྐད་དུ། མངོན་རྟོགས་རྒྱན་ལས། བདེ་སྒྲུབ་ཡོན་ཏན་ཕུན་ཚོགས་ཀུན། །རྒྱ་

[040B] །འབྲས་བུ་མཆོག་གི་སྤ་བ་ཡི། །སེམས་དཔའ་ཆེན་པོ་དེ་ལ་ནི། །རྣམ་པ་ཀུན་ཏུ་སྟེན་པར་བྱེད། །ཅེས་བདག་ཉིད་ཆེན་པོ་རྣམས་གང་དུ་འཚོ་ཞིང་གཞེས་པ་དེར་རྒྱ་མཚོ་ཆེན་པོར་ཆུ་ཀླུང་གྲངས་མེད་འདུ་བ་བཞིན་བདེ་དྒེ་
ལེགས་ཚོགས་ཐམས་ཅད་འབད་མེད་ངང་གི་ས་འདུ་ཞིང་འཕེལ་བར་འགྱུར་བ་ཆོས་ཉིད་དུ་གསུངས་པ་ལྟར། བོད་གངས་ཅན་གྱི་ཆོས་སྲིད་དགེ་མཚན་མ་ལུས་ངམ་ངམ་ཤུགས་ཀྱིས་འགྲུབ་ཅིང་འཕེལ་བ་གདོན་མི་ཟ་ལགས་ན། དབུ་མ་བཞི་བརྒྱ་པ་
ལས། ཇི་ལྟར་མ་ནི་ཁྱད་པར་དུ། །ནད་ཐེབས་བུ་ལ་གདུང་འགྱུར་བ། །དེ་བཞིན་བྱང་ཆུབ་སེམས་དཔའི་བརྩེ། །དམ་པ་མིན་ལ་ཁྱད་པར་དུའོ། །ཞེས་གསུངས་པ་ལྟར། བདག་ཅག་སྙིགས་འགྲོའི་ངན་སྤྱོད་ལ་ཐུགས་སྐྱོ་བསུན་གྱི་རྣམ་པ་མི་
བཞེས་པར་དམན་ལ་ལྷག་པར་བརྩེ་བའི་ཐུགས་བསྐྱེད་ཀྱི་གོ་ཆ་ལྷག་པར་བཞེས་ཏེ། ཇི་སྲིད་ནམ་མཁའ་གནས་ཀྱི་བར་དུ་ཞབྶ་ཟུང་རྡོ་རྗེའི་ཆོས་བདུན་གྱི་རང་བཞིན་དུ་འཚོ་ཞིང་གཞེས་པ་དང། དེའི་མཐུ་ལས་བོད་ལྗོངས་རང་དབང་གཙང་མའི་
དཔལ་ཡོན་མྱུར་དུ་བཞད་དེ་ཆོས་འབྱོར་བདེ་སྐྱིད་ཀྱི་དགའ་སྟོན་ལ་སྤྱོད་པ་དང། སྐྱབས་རོལ་ཏུ་གཏོགས་པའི་གུས་འབངས་རྣམས་ཀྱང་ཚེ་དཔལ་བསོད་ནམས་དར་ལ་དྲག་ཅིང། སྒོ་གསུམ་བྱ་བ་མཐའ་དག་མགོན་ཁྱོད་དགྱེས་པའི་མཆོད་
སྤྲིན་དུ་འགྱུར་ཞིང། འབྲེལ་ཐོགས་འདས་གསོན་མཐའ་དག་ཚེ་རབས་ཀུན་ཏུ་མགོན་པོ་གང་གིས་མཉེས་བཞིན་རྗེས་སུ་བཟུང་སྟེ་རིང་མིན་སྐུ་བཞིའི་རྒྱལ་ཐབས་ཆེན་པོ་མངོན་དུ་འགྱུར་བའི་སྐྱབས་འཇུག་བརྩེ་བས་གཟིགས་པ་མྑྱཻཨྣ། མཁྱཻན་

[041A]༄༅། །ཞེས་གསོལ་བ་རྩེ་གཅིག་ཏུ་འདེབས་པ་ལགས་ན། ཇི་ལྟར་གསོལ་བ་བཏབ་པའི་རེ་འབྲས་བཟང་པོ་དེ་དེ་བཞིན་འགྲུབ་པའི་བཀའ་བཞེས་བཟང་པོ་སྤྱི་བོ་བདེ་ཆེན་འཁོར་ལོའི་མཛེས་རྒྱན་དུ་སྨིན་པ་མྑྱཻཨྣ་
ལགས།།  །། ་ཌ་ལ་ཧོ་སེར་གཞིས་ཆགས་བོད་རིགས་སྐྱ་སེར་སྤྱི་ནས་བརྟན་བཞུགས་འབུལ་སྐབས་ཀྱི་མཎྜལ་བཤད་པ།  ཨོཾ་བདེ་ལེགས་སུ་གྱུར་ཅིག་བློ་བཟང་མཁྱེན་པའི་འོད་དཀར་གཅིག་གིས་ཤེས་བྱའི་མཐའ་ཡི་མུ་ཁྱུད་འཆིང། །བདུད་ཀྱིས་མི་
ཐུབ་དབང་ཕྱུག་བརྒྱད་ཀྱི་རི་དྭགས་མཚན་མ་འཛིན་པ་ཉིད། །འཆི་མེད་རྡོ་རྗེ་རྟག་པའི་ཐིག་ལེ་ཀུན་དགའ་གསར་པའི་ལང་ཚོ་ཅན། །དེང་འདིར་ཚེ་བཅུད་བདུད་རྩིའི་ཐིགས་ཕྲེང་འབུམ་དུ་འཛག་པས་ཤིས་གྱུར་ཅིག་ཅེས་བླ་མ་བློ་བཟང་ཐུབ་དབང་
རྡོ་རྗེ་འཆང་ཚེ་དང་ཡེ་ཤེས་དབག་ཏུ་མེད་པའི་གསང་གསུམ་རྡོ་རྗེའི་བྱིན་བརྒྱ་བསྐུལ་བའི་སྙན་ཚིག་བུང་བ་རྣམ་པར་རྩེན་པའི་རྒྱུད་མངས་ཀྱི་སྒྲ་དབྱངས་སྙན་དགུར་འཁྲོལ་པས་ངག་གི་ལམ་ཡངས་པར་བྱས་ཏ། དེ་ཡང་ཇི་སྐད་དུ། རྗེ་བཙུན་བློ་བྯང་
ཆོས་ཀྱི་རྒྱལ་མཚན་དཔལ་བཟང་པོའི་གསུང་ལས། བློ་བཟང་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་ཡོན་ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས་
ཞེས་གསུངས་པ་ལྟར། དུས་གསུམ་ཕྱོགས་བཅུར་བཞུགས་པའི་བློ་ཆེན་བསྐལ་བཟང་རྒྱལ་བ་ཀུན་གྱི་བརྩེ་ཆེན་སྙིང་རྗེའི་ཕུང་པོ་མ་ལུས་པ་གཅིག་ཏུ་བསྡུས་པའི་རང་གཟུགས། སྟོབས་བཅུ་མི་འཇིགས་བཞི། མ་འདྲེས་པའི་ཆོས་བཅོ་བརྒྱད་ལ་

[041B] ལྷུན་གྲུབ་འཕྲིན་ལས་རྒྱུན་མི་ཆད་པའི་རླབས་ཆེན་མཛད་བཟང་སྐལ་བཟང་གདུལ་བྱའི་དཔལ་དུ་འབད་མེད་ཅི་དགར་གྲོལ་བའི་སྲིད་གྮིའི་
རྣམ་འདྲེན་ཆེན་པོ་གོང་ས་སྐྱབྶ་མགོན་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་ཞབྶ་སེན་ཟླ་བ་ནོར་བུའི་ཅོད་པན་དྲེགས་ལྡན་ལྷ་བརྒྱའི་བཙུག་ན་ལྷམ་མེར་འབར་བའི་གསེར་ཁྲི་མངོན་མཐོའི་དྲུང་དུ། སྒོ་གསུམ་གུས་འབངས་
པན་ཇབ་མངའ་ཁུལ་ཊལ་ལ་ཧོ་སེར་གནས་སྡོད་གཞུང་ཞབས་རྣམས་དང། གདན་ས་གསུམ། རྒྱུད་དགྲ་སྟོད་སྨད། ཆོས་ལུགས་ཁག་བཅས་ཀྱི་དགེ་འདུན། གཞན་ཡང་མི་མང་བྱིངས་བཅས་བོད་རིགས་སེར་སྐྱ་སྤྱི་མགྲིན་ནས་དད་གསུམ་ཉི་འོད་ཀྱིས་
ཕྱེ་བའི་སོར་བཅུའི་འདབ་བརྒྱ་སྤྱི་བོར་བཀོད་པའི་ལྷ་ཕྱག་གྲངས་མེད་དང་བཅས་གསོལ་བ་རྩེ་གཅིག་ཏུ་འདེབས་པའི་སྙིང་པོ་ནི། དེ་ཡང་ཇི་སྐད་དུ། འཇམ་མགོན་ཆོས་ཀྱི་རྒྱལ་པོའི་གསུང་ལས། ས་གསུམ་འགྲོ་བའི་རེ་སྐོང་ཡིད་བཞིན་ནོར། །
ལེགས་བཤད་འོད་སྟོང་འགྱེད་པའི་ཉིན་མོར་བྱེད། །ཡོན་ཏན་ཆ་ཤས་ཡོངས་རྫོགས་འོད་དཀར་ཅན། །དཔལ་ལྡན་བླ་མ་ལུས་ཅན་གཙུག་ན་རྒྱལ། །ཞེས་གསུངས་པ་ལྟར། ས་གསུམ་གྱི་ཡིད་ཅན་མ་ལུས་པའི་གནས་སྐབས་དང་མཐར་ཐུག་གི་
མངོན་འདོད་ཀྱི་རེ་བ་ཡིད་བཞིན་དུ་སྐོང་བའི་བསམ་འཕེལ་དབང་གི་རྒྱལ་པོ། ཟབ་པ་དང་རྒྱ་ཆེ་བའི་ལེགས་བཤད་ཀྱི་འོད་སྟོང་འགོག་མེད་དུ་སྤྲོ་བས་སྐལ་བཟང་གདུལ་བྱའི་བློ་གྲོས་ཀྱི་པདྨ་འབུམ་གྱི་འཛུམ་ཕྲེང་བཞད་པའི་ཉིན་བྱེད་ཆེན་པོ། ཁྱད་པར་

[042A]༄༅། །གསུམ་ལྡན་གྱི་སྤངས་རྟོགས་པའི་ཡོན་ཏན་གྱི་ཆ་ཤས་ཡོངས་སུ་རྫོགས་ཤིང། ཁམས་གསུམ་གྱི་རྒུད་པའི་ཚ་གདུང་སེལ་བའི་འོད་དཀར་ཅན་སྐྱབྶ་མགོན་ཐུགས་རྗེའི་གཏེར་ཆེན་གང་ཉིད་བསྐལ་པ་ཚད་མེད་གྲངས་
མེད་དཔག་ཏུ་མེད་པའི་སྔ་རོལ་ནས་བརྩེ་བ་སྙིང་རྗེ་ཆེན་པོས་དྲངས་པའི་བདག་པས་གཞན་གཅེས་པར་འཛིན་པའི་བྱང་ཆུབ་མཆོག་ཏུ་ཐུགས་བསྐྱེད། བར་དུ་བཏང་སྲུང་དག་སྤེལ་གྱིས་སྡུད་པའི་རླབས་ཆེན་ཕྱིན་དྲུག་གི་སྤྱོད་པ་རྒྱ་མཚོ་ལྟ་བུར་ཞུམས་པ་
མེད་པར་བསླབ། མཐར་རྫོགས་སྨིན་བྱང་གསུམ་མཐར་ཕྱིན་ཏེ་དེ་བཞིན་གཤེགས་པ་འོད་ཟེར་ཀུན་འཕགས་རྒྱལ་པོའི་ངོ་བོར་སངས་རྒྱས་ཟིན་ནའང། ཇི་སྐད་དུ། དཔལ་ལྡན་ཟླ་བའི་ཞབས་ཀྱིས། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང། །
ཡིད་བཞིན་ནོར་བུ་ཇི་བཞིན་རྣམ་མི་རྟོག་འགྲོ་སྒྲོལ་བར་དུ་འཇིག་རྟེན་འབྱོར་སླད་རྟག་འདིར་ནི་སྤྲོས་དང་བྲལ་ལ་སྣང་བར་འགྱུར། །ཞེས་གསུངས་པ་ལྟར། ཐུགས་རྗེ་ཆེན་པོའི་གཞན་དབང་དུ་གྱུར་པས་ཆོས་སྐུ་ལས་གཡོ་བ་མེད་བཞིན་དུ་
ནམ་མཁས་གར་ཁྱབ་ཀྱི་སེམས་ཅན་རྣམས་ལ་རང་རང་གི་མོས་པ་དང་འཚམས་པར་དཔག་བསམ་ཤིང་དང། ཡིད་བཞིན་ནོར་བུ་ལྟར་གང་འདུལ་གྱི་སྤྲུལ་པའི་རོལ་གར་མཐའ་ཀླས་པ་ཞིག་འབད་མེད་ལྷུན་གྲུབ་ཏུ་སྟོན་པར་མཛད་དེ་སྐད་ཅིག་རེར་ཡང་
གདུལ་བྱ་མ་སྨིན་པ་སྨིན་པར་མཛད། མ་གྲོལ་བ་གྲོལ་བར་མཛད། གྲོལ་བ་མཐར་ཕྱིན་པར་མཛད་པའི་ཚུལ་མཐའ་དག་པ་ནི་སར་གནས་ཀྱི་སེམས་དཔའ་ཆེན་པོ་རྣམས་ཀྱིས་བསམ་བརྗོད་ཀྱི་ཡུལ་ལས་འགོངས་ན་བདག་ལྟ་བུའི་སོ་སྐྱེ་འཆིང་བ་ཀུན་

[042B] ཇི་སྐད་དུ། མཁའ་ལྡིང་དབང་པོས་མཁའ་ལ་བགྲོད་བགྲོད་ནས། །ནམ་ཞིག་རང་སྟོབས་བྲི་བས་ལྡོག་འགྱུར་གྱི། །ནམ་མཁའ་ཟད་པས་ལྡོག་པར་མི་འགྱུར་བཞིན། །ཁྱོད་ཀྱི་ཡོན་ཏན་བྲྗོད་
པའང་དེ་ལྟར་ལགས། །ཞེས་གསུངས་པ་ལྟར་ལགས་ཤིང། ཡོངས་གྲགས་ཐུན་མོང་གདུལ་བྱའི་སྣང་ཚོད་ཀྱི་དབང་དུ་བྱས་ན་གངས་ཅན་གྱི་ལྗོངས་སུ་ཐོག་མར་མིའི་འགྲོ་བ་སྤེལ་བ་ནས་བཟུང་སྟེ་རྒྱལ་བློན་པཎ་གྲུབ་སོགས་ཀྱི་སྤྲུལ་པའི་ཟློས་གར་སྣ་
ཚོགས་པས་རྒྱལ་བསྟན་རིན་པོ་ཆེ་དབུ་བརྙེས་སྲོལ་གཏོད། དར་ཞིང་རྒྱས་པར་མཛད་ཅིང། ལྷག་པར་ཐམས་ཅད་མཁྱེན་པ་དགེ་འདུན་གྲུབ་ནས་བཟུང་སྡོམ་བརྩོན་དུར་སྨྲིག་འཆང་བའི་སྐུ་ཡི་ཕྲེང་བ་ཟམ་མི་ཆད་པར་བྱོན་པ་རྣམས་ཀྱིས་གངྶ་
ཅན་གྱི་སྐྱེ་འགྲོ་མཐའ་དག་ཆོས་སྲིད་གཉིས་ཀྱི་སྒོ་ནས་བདེ་ལྡན་ཞིང་ལ་མོས་པ་ལྷོད་པོར་སྤྱོད་པའི་སྐལ་བ་ཅན་དུ་མཛད་ཅིང། ལྷག་པར་དེང་གི་དུས་བདག་སོགས་སྙིགས་དུས་ཀྱི་འགྲོ་བ་མགོན་དང་སྐྱབས་མ་མཆིས་པ་རྣམས་ཀྱི་མགོན་དུ་མགོན་པོ་
མཆོག་ཉིད་བསམ་བཞིན་སྲིད་པ་བཟུང་སྟེ་འཆད་རྩོད་རྩོམ་གསུམ་དང། མཁས་བཙུན་བཟང་གྲུབ་ཀྱི་རྣམ་ཐར་གཙང་མ་བདག་གིར་བཞེས་ཏེ་གངས་ལྗོངས་སྐྱེ་འགྲོ་མཐའ་དག་ལུགས་ཟུང་ཆབ་སྲིད་ཀྱི་སྤྲིན་དཀར་དཀྲིགས་པའི་གྲིབ་བསིལ་དུ་འྪོ་
བཞིན་པའི་སྐབས་དུས་ངན་སྙིགས་མའི་སྐྱེ་བོའི་དཀར་མིན་ལས་ཀྱི་འབྲས་བུ་དུས་སུ་བདོ་བ་ལྟ་བུས་གངས་ལྗོངས་ཆོས་ཀྱི་ཞིང་སར་ལོག་སྨོན་ཀླ་ཀློའི་དཔུང་གིས་རྩུབ་སྦྱོར་དྲག་པོས་སྤྱི་སྒོས་རྒྱལ་བསྟན་སྐྱེ་འགྲོའི་བདེ་སྐྱིད་དང་བཅས་པ་རྨེགས་མེད་དུ་འཇོམས་

[043A]༄༅། །པའི་དུས་ངན་མི་བཟད་པ་ཐོག་ཏུ་བབས་པ་ན་ཞུམས་པ་མེད་པའི་ཐུགས་སྟོབས་ཀྱི་གོ་ཆ་ཆེས་ཆེར་བཞེས་ཏེ་བསྟན་འགྲོའི་བདེ་དོན་གལ་པོ་ཆེའི་སླད་དུ་རྒྱ་གར་འཕགས་པའི་ཡུལ་འདིར་ཞབས་ཟུང་བཀོད་དེ་བསྟན་
འགྲོའི་དགེ་མཚན་རྨངས་ནས་གསོ་བའི་ཐབས་མཁས་ཐུགས་རྗེའི་མཛད་བཟང་ཉིན་མཚན་ཁོར་ཡུག་སྐུ་ངལ་འཛེམས་མེད་ཀྱིས་ཐུགས་ཁུར་ཆེ་བཞེས་བསྐྱངས་དང་སྐྱོང་བཞིན་པ་དང། བདག་སོགས་ཕྱོགས་འདིར་ལྷགས་འབྱོར་གྱི་བོད་རིགས་སེར་
སྐྱ་མཆོག་དམན་ཀུན་ཀྱང་མགོན་པོ་གང་གི་ཐུགས་རྗེའི་འཇུག་པ་ཉག་གཅིག་ལ་བརྟེན་ནས་ཟས་གོས་གནས་མལ་གང་ཅིར་ངལ་བ་མ་དགོས་པར་རང་རང་འཁོས་བསྟུན་ལུགས་གཉིས་བྱ་བ་བག་ཕེབས་སུ་སྤྱོད་པའི་གོ་སྐབས་ཐོབ་པ་བཅས་ཀྱི་
བཀའ་དྲིན་ནི་བསྐལ་བརྒྱའི་བར་དུ་གཞལ་ཡང་ཆ་ཙམ་གཞལ་བར་མི་ནུས་མོད། འོན་ཀྱང་བཀའ་དྲིན་གྱི་ཆ་ཕྲ་མོ་ཙམ་གསབ་པའི་སླད་དང། ད་ལམ་རྡ་རམ་ས་ལ་ཞེས་ཆོས་ཀྱི་ཞིང་དུ་སྙན་པའི་སྨན་ལྗོངས་ཀྱི་ཕོ་བྲང་ཁམས་གསུམ་ལས་རྣམ་
པར་རྒྱལ་བའི་དགེ་མཚན་འབུམ་དུ་བཞད་པ་འདིར་ཞབས་སེན་གྱི་པདྨོ་མངོན་པར་བཀོད་པའི་རྟེན་འབྱུང་གི་ལེགས་འབུལ་མཚོན་བྱེད་དུ་ཟབ་ལམ་བླ་མ་མཆོད་པའི་ཚོགས་མཆོད་དང་འབྲེལ་བར་མཁའ་འགྲོའི་བརྟན་བཞུགས་ཀྱི་ཞབས་བརྟན་བྶྟར་
འབུལ་ཐོག་རབ་དཀར་ཀཻ་ལ་ཤའི་མདངས་འཕྲོག་གི་ལྷ་རྫས་ཀྱིས་བཏེགས་པའི་ཞིང་ཁམས་རྒྱ་མཚོའི་བཀོད་པས་སྣེ་དྲངས་དངོས་འབྱོར་འབུལ་བ་ཅུང་ཟད་བཅས་དད་གུས་སྦྲོ་གསུམ་གྱིས་འབུལ་བ་ལགས་ན། འབུལ་བའི་དངོས་པོ་པདྨའི་

[043B] མོས་ལྡན་དག་པའི་མཆོད་སྤྲིན་དུ་དགོངས་ཏེ་དགྱེས་བརྩེའི་སྤྱན་ལམ་དུ་ཡུད་ཙམ་བཙའ་བ་ནས། སླར་ཡང་གསོལ་བ་འདེབས་པའི་སྙིང་པོ་ནི། འཇིག་རྟེན་ཁམས་ཀྱི་ཕན་བདེ་རབ་འབྱམས་མ་ལུས་པའི་གྮི་
རྩ་གཅིག་པུ་ནི་སངས་རྒྱས་ཀྱི་བསྟན་པ་རིན་པོ་ཆེ་ཁོ་ན་ཡིན་ལ། བསྟན་པ་དེ་ཡང་བཤད་སྒྲུབ་གཉིས་ཀྱི་སྒོ་ནས་ཚུལ་བཞིན་གང་དུ་དར་བའི་གནས་ནི་བོད་གངས་ཅན་གྱི་ལྗོངས་ཁོ་ན་ཙམ་དུ་ཟད་ཅིང། ལྗོངས་དེར་བསྟན་པ་གནས་དང་མི་གནས་དང་
འཕེལ་འགྲིབ་ཇི་འགྱུར་གྱི་རྩ་བ་ནི་མགོན་པོ་ཁྱོད་ཉིད་ཀྱི་སྐུ་ཚེ་དང་ཆབ་སྲིད་མཛད་འཕྲིན་གྱི་རྗེས་སུ་འགྲོ་ལྡོག་བྱེད་ཅིང། དེ་ཁོ་ན་ལ་རག་ལས་པ་མངོན་སུམ་ཚད་མས་བསྙོན་མེད་དུ་གྲུབ་པ་དེ་ལྟར་ལགས་ན། སྙིགས་མའི་ངང་ཚུལ་དང། དུག་
ལྔ་རགས་པའི་སྐྱེ་འགྲོའི་བརླང་སྤྱོད་ལ་ཐུགས་སྐྱོ་བསུན་གྱི་རྣམ་པ་ནམ་ཡང་མི་བཞེས་པར་བཟོད་སྟོབས་དང། ཐུགས་བསྐྱེད་ཀྱི་གོ་ཆ་ཆེས་ཆེར་བཞེས་ཏེ་ཞབས་ཟུང་གཡོ་མེད་རྡོ་རྗེའི་ཁམས་སུ་བརྟན་ཅིང། རླབས་ཆེན་ཆོས་སྲིད་ཀྱི་ཉི་མ་
འབུམ་དུ་འབར་བས་བོད་ལྗོངས་རྒུད་པའི་རྨག་རུམ་ལྷག་མེད་ཕ་མཐར་བསྐྲད་དེ་བསྟན་དང་སྐྱེ་འགྲོའི་བདེ་སྐྱིད་པདྨོ་ཆེས་ཆེར་བཞད་པའི་དགའ་སྟོན་མྱུར་བ་ཉིད་དུ་འཆར་བ་དང། གུས་འབངས་སྐྱབས་འོག་པ་རྣམས་ཀྱང་སྐྱེ་བ་ཀུན་ཏུ་མགོན་པོ་
གང་གི་གསང་འཛིན་སྲས་ཀྱི་ཐུ་བོར་རྗེས་སུ་འཛིན་པ་བཅས་སྐྱབས་འཇུག་བརྩེ་བས་གཟིགས་པ་མྑྱཻཨྣ། མཁྱེན། ཞེས་གསོལ་བ་འདེབས་པ་ལགས་ན། ཇི་ལྟར་རེ་བའི་འབྲས་བཟང་དེ་དེ་བཞིན་དུ་སྨིན་པའི་བཀའ་བཞེས་བཟང་པོ་བདག་

[044A]༄༅། །ཅག་རྣམས་ཀྱི་སྤྱི་བོའི་གཙུག་ཏུ་སྩོལ་བ་མྑྱཻཨྣ། ལགས།།  །། ་ལྕགས་ཁྱི་ལོར་གོང་ས་ཆེན་པོ་མཆོག་ནས་རྡ་རམ་ས་ལར་བྱང་ཆུབ་ལམ་རིམ་དང། དུས་འཁོར་དབང་ཆེན་སོགས་ཀྱི་གསུང་ཆོས་སྩལ་མཇུག་སྦྱིན་བདག་རྣམས་ཀྱིས་
བརྟན་བཞུགས་ཕུལ་བའི་མཎྜལ་བཤད་པ།  རབ་འབྱམས་གསུང་རབ་ཀུན་ལ་བལྟ་བའི་མིག་སྐལ་བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གུས་
ཕྱག་འཚལ། །ཞེས་གསུངས་པ་ལྟར། ཐུབ་པ་སངས་རྒྱས་བཅོམ་ལྡན་འདས་ཀྱིས་གདུལ་བྱའི་ཁམས་དང་བསམ་པ་དང། བག་ལ་ཉལ་ཇི་ལྟ་བ་བཞིན་དུ་གཟིགས་ནས་དབང་པོའི་རིམ་པ་དང་འཚམས་པར་སྡེ་སྣོད་གསུམ་དང། གྶང་
སྔགས་རྒྱུད་སྡེ་བཞི་སོགས་ཟབ་པ་དང་རྒྱ་ཆེ་བའི་ཆོས་ཀྱི་རྣམ་གྲངས་མཐའ་ཀླས་པ་བཀའ་སྩལ་བ་རྣམས་དང། དེ་དག་གི་དྲང་ངེས་ཀྱི་དགོངས་པ་འཕགས་བོད་ཀྱི་མཁས་གྲུབ་རྣམས་ཀྱིས་ལེགས་པར་བཀྲལ་པའི་བསྟན་བཅོས་ཚད་དང་གཞལ་དུ་
མེད་པའི་གསུང་རབ་རབ་འབྱམས་ཀྱི་ཟབ་མོའི་དོན་ཀུན། ཇི་ལྟར་ཆུ་བུར་གྱི་མིག་ཆུང་དུས་ནམ་མཁའ་དང་ས་གཞི་རྒྱ་ཆེན་པོ་མཐོང་ནུས་པ་བཞིན་གང་ལ་བརྟེན་ནས་འབད་མེད་དུ་མཐོང་སྟེ་གདམས་ངག་གི་མཐིལ་དུ་ངེས་པ་རྙེད་པར་བྱེད་པ་གཟུགས་
བརྒྱར་བལྟ་བའི་མིག་དང་མཚུངས་ཤིང། འཕྲུལ་གྱི་ལྡེ་མིག་གཅིག་གིས་མཛོད་ཀྱི་སྒོ་བརྒྱ་འབྱེད་པ་ལྟར་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་གསལ་རྗེན་དུ་སྟོན་པར་བྱེད་པ་སྐལ་བཟང་ཐར་འདོད་ཀྱི་སྐྱེ་བོ་རྣམས་བྱང་ཆུབ་ཆེན་པོའི་ཁང་བཟང་

[044B]
པ་བཞིན་གསལ་བར་མཛད་ཅིང། འགྲོ་བ་ཀུན་གྱི་མ་འདྲིས་པའི་མཛའ་བཤེས་དང་དཔུང་གཉེན་གཅིག་པུར་གྱུར་པ་གོང་ས་ལྷ་མིའི་རྣམ་འདྲེན་སྐྱབྶ་མགོན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུང་ངག་དབང་བློ་
བཟང་བསྟན་འཛིན་རྒྱ་མཚོ་སྲིད་གསུམ་དབང་བསྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་གི་ཞབས་སེམས་སྦགས་དབང་གཙུག་གི་ནོར་བུས་བཏེགས་པའི་ཁྲིའི་དྲུང་དུ། སྒོ་གསུམ་གུས་འབངས་རྣམས་ནས་གནས་ལྔ་སར་ཕབ་པའི་ལྷ་
ཕྱག་གྲངས་མེད་དང་བཅས་སོར་བཅུའི་འདབ་ཕྲེང་སྤྱི་བོར་བཀོད་དེ་གསོལ་བ་རྩེ་གཅིག་ཏུ་འདེབས་པའི་སྙིང་པོ་ནི། ཇི་སྐད་དུ། འཇམ་མགོན་ཆོས་ཀྱི་རྒྱལ་པོའི་གསུང་ལས། རིང་ནས་གོམས་པའི་ཐུགས་རྗེའི་ཆབ་ཀྱིས་རང་བདེ་འྡོད་
པའི་ཡིད་ཀྱི་མེ་དཔུང་བཅིལ། །ཟབ་མོའི་དོན་ཀུན་ཇི་བཞིན་གཟིགས་པས་ཀུན་ཏུ་རྟོག་པའི་སྤྲོས་པའི་དྲ་བ་བཅད། །ཉིད་ཀྱིས་གཟིགས་གང་འགྲོ་ལ་བསྐྲུན་ཕྱིར་གཞན་ཕན་ཁུར་ཆེན་སྐྱོ་མེད་ཐུགས་ཀྱིས་འཁྱེར། །ཞེས་གསུངས་པ་ལྟར་
མགོན་པོ་མཆོག་ཉིད་གཞལ་དུ་མི་སྤྱོད་པའི་བགྲང་ཡས་བསྐལ་པ་རྒྱ་མཚོ་ལྟ་བུའི་སྔོན་རོལ་ནས་མཁའ་ཁྱབ་ཀྱི་འགྲོ་བ་མཐའ་དག་ལ་བུ་གཅིག་པའི་མ་བཞིན་རྗེས་སུ་བརྩེ་བའི་ཐུགས་རྗེའི་ཆབ་རྒྱུན་གྱིས་རང་ཉིད་ཞི་བདེ་དོན་གཉེར་གྱི་ཞུགས་ཀྱི་ཕུང་

[045A]༄༅། །པོ་མཐའ་དག་ལྷག་མེད་དུ་བཅིལ་ནས་ཞི་བའི་ཕྱོགས་གཅིག་པའི་མྱང་འདས་ཀྱི་མཐའ་ལ་མི་གནས་ཤིང། ཆོས་རྣམས་ཀྱི་གནས་ལུགས་དེ་ཁོ་ན་ཉིད་ཕྱིན་ཅི་མ་ལོག་པར་མངོན་སུམ་དུ་གཟིགས་པའི་ཡེ་
ཤེས་ཀྱི་རལ་གྲིས་སྲིད་པར་འཆིང་བྱེད་ཀྱི་ཀུན་ཏུ་རྨོངས་པའི་མཚན་འཛིན་གྱི་སྤྲོས་པའི་དྲ་བ་མ་ལུས་པ་དྲུང་ནས་བཅད་པས་སྲིད་པའི་མཐའ་ལས་རིང་དུ་གྲོལ་ཏེ་སྲིད་ཞིའི་མཐའ་ལ་མི་གནས་པའི་སྐུ་བཞིའི་རྒྱལ་ཐབས་ཆེན་པོ་མངོན་དུ་
མཛད་ཟིན་ནའང། དེ་ཙམ་གྱིས་བཞེད་པ་མི་ཁེངས་པར་རང་ཉིད་ཀྱིས་གཟིགས་ཤིང་གཤེགས་པའི་ལམ་བཟང་རྣམས་འགྲོ་ལ་སྟོན་པར་བཞེད་པའི་གཞན་ཕན་གྱི་ཁུར་ཆེན་པོ་སྐྱོ་བ་མེད་པར་བདག་གིར་བཞེས་ཏེ། སྲིད་པ་ཇི་
སྲིད་བར་འགྲོ་ཁམས་རྒྱ་མཚོའི་མོས་བློ་དང་འཚམས་པར་གང་འདུལ་སྤྲུལ་པའི་ཟློས་གར་མཐའ་ཀླས་པ་ལྷུན་གྲུབ་རྒྱུན་མི་ཆད་དུ་སྤྲོ་བར་མཛད་པ་ནི། རྒྱན་ལས། གང་གིས་སྲིད་པ་ཇི་སྲིད་བར། །འགྲོ་ལ་ཕན་པ་སྣ་ཚོགས་དག་
མཉམ་དུ་མཛད་པའི་སྐུ་དེ་ནི། །ཐུབ་པའི་སྤྲུལ་སྐུ་རྒྱུན་མི་ཆད། །ཅེས་གསུངས་པ་ལྟར་ལགས་ཤིང། ལྷག་པར་ཡང་ཇི་སྐད་དུ། ཐུབ་པའི་ཉི་མ་དུས་ཀྱིས་ནུབ་གྱུར་ཏེ། །མགོན་སྐྱབས་མེད་པའི་འགྲོ་བ་མང་པོ་ལ། །རྒྱལ་
བའི་མཛད་པ་ཉེ་བར་སྒྲུབ་མཛད་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །ཞེས་གསུངས་པ་ལྟར། ཐུབ་པ་འཇིག་རྟེན་གྱི་སྒྲོན་མེ་ཆེན་པོ་ནི་དུས་ཀྱི་ནུབ་རིའི་ཕག་ཏུ་གཞོལ། དེའི་རྗེས་འཇུག་འཕགས་བོད་ཀྱི་

[045B]
སྙིགས་དུས་ཀྱི་འགྲོ་བ་མགོན་མེད་པ་རྣམས་ཀྱི་མགོན་སྐྱབས་དམ་པར་སྡོམ་བརྩོན་ངུར་སྨྲིག་འཆང་བའི་སྐུའི་རྣམ་པར་བསྟན་ཏེ་རྒྱལ་བའི་མཛད་པ་མ་ལུས་པ་སྒྲུབ་པར་མཛད་པ་མ་ཟད། དེང་དུས་སྐྱེ་འགྲོའི་དཀར་མིན་ལས་ཀྱི་འབྲས་
བུ་དུས་སུ་བདོ་བས་ཡིད་སྲུབས་ཀྱིས་བརླམས་པའི་ནག་ཕྱོགས་ཀྱི་སྐྱེ་བོའི་དཔུང་གིས་གངས་ལྗོངས་རྒྱལ་བསྟན་ཆབ་སྲིད་སྐྱེ་འགྲོའི་བདེ་སྐྱིད་དང་བཅས་པ་རྨེགས་མེད་དུ་འཇོམས་པའི་དྲག་སྦྱོར་བཙན་གནོན་མི་བཟད་པ་ཐོག་ཏུ་
བབས་པ་ན། མགོན་པོ་གང་ནས་ཞུམ་མེད་ཐུགས་བསྐྱེད་དམ་བཅའ་བཙན་པོའི་བཟོད་སྟོབས་ཀྱི་གོ་ཆ་ཆེས་ཆེར་བཞེས་ཏེ་བསྟན་འགྲོའི་བདེ་དོན་རླབས་པ་ཆེའི་སླད་དུ་རྒྱ་གར་འཕགས་པའི་ཡུལ་འདིར་ཆིབས་ཞལ་བསྒྱུར་ཏེ་
རྒྱལ་བསྟན་ཆབ་སྲིད་ཉམས་པ་གསོ་ཞིང་བོད་ལྗོངས་རང་དབང་རང་བཙན་གྱི་སྐལ་བཟང་མྱུར་བར་སྤྱོད་སླད། འཕྲུལ་མཛདས་ཐབས་མཁས་ཀྱི་མཛད་བཟང་ལུ་གུརྒྱུད་སྐུ་ངལ་འཛེམས་མེད་ཀྱིས་བསྐྱངས་དང་སྐྱོང་བཞིན་པ་མ་
ཟད། དེང་གི་སྐབས་འདིར་ཡང་རྒྱལ་དང་རྒྱལ་སྲས་དམ་པ་རྣམས་ནི་གཞན་རྒྱུད་ལ་བསོད་ནམས་ཀྱི་ཚོགས་རྒྱ་ཆེན་པོ་འདུ་བར་མཛད་པའི་ཐབས་ལ་མཁས་པའི་འཕྲིན་ལས་ཆེས་ཆེར་དྭངས་དུ་བཞེས་པ་ཆོས་ཉིད་ཡིན་པས་ན་

[046A]༄༅། །འཇིག་རྟེན་ན་ནད་མཚོན་མུ་གེའི་བསྐལ་པ་ཉེ་བར་ཞི་ནས་བདེ་སྐྱིད་རྫོགས་ལྡན་གྱི་དཔལ་ལ་ཅི་དགར་སྤྱོད་པ་དང། རིས་མེད་པའི་རྒྱལ་བའི་པ་རིན་པོ་ཆེར་རྨ་འབྱིན་ཅིང། སྐྱེ་འགྲོའི་བདེ་
སྐྱིད་ལ་འཚེ་བའི་སྡིག་ཏོ་ཅན་དག་བསམ་སྦྱོར་མ་རུངས་བ་ཞི་ནས་ལམ་ཕྱིན་ཅི་མ་ལོག་པར་འཇུག་པ་སོགས་འཕྲལ་ཡུན་གྱི་དགོས་པ་དུ་མའི་སླད་དུ། མཆོག་གསུམ་གྱི་རྟེན་ས་ཡུལ་གནྡྙོ་ལ་ཁོར་ཁོར་ཡུག་དང་བཅས་བ་
བཀོད་ལེགས་སྲ་བརྟན་མཐོ་ཞིང་མཛེས་པ་དང། རྟེན་གྱི་གཙོ་བོར་བཟོ་སྦྱངས་སུམ་རྟེན་གྱི་ལསྶྣ་ཚོགས་པའི་དོ་ཟླར་འོས་པ་དག་གི་ལག་སོར་གྱི་རོལ་པ་ལས་བསྐྲུན་པ་བསྟན་པའི་བདག་པོ་མཉམ་མེད་ཟས་གཙང་སྲས་
དང། ཨོ་ཌི་ཡ་ནའི་སློབ་དཔོན་ཆེན་པོ་པདྨ་ཀ་ར་སྣང་སྲིད་ཟིལ་གནོན་བདུད་དཔུང་འདུལ་བའི་བདག་ཉིད་ཅན་དང། གངས་ལྗོངས་ཀྱི་སྐྱེ་འགྲོ་རྣམས་བོད་ཀྱི་ལྷ་སྐལ་མགོན་པོ་ཕྱག་ན་པདྨོའི་ཐུགས་རྗེ་སྤྱན་རས་ཀྱིས་བྩའ་
བ་ནམ་ཡང་མི་འདོར་བའི་བརྡར་ལྷ་ལྡན་འཕྲུལ་སྣང་གཙུག་ལག་ཁང་གི་རྟེན་གཙོ་ཇོ་བོ་ཐུགས་རྗེ་ཆེན་པོ་རང་བྱོན་ལྔ་ལྡན་གྱི་དབུ་ཞལ་ཚལ་བུ་ཕྱོགས་འདིར་བྱོན་པ་ནང་གཟུངས་ཀྱི་སྙིང་པོར་བཞུགས་པའི་ཐུགས་རྗེ་ཆེན་པོའི་སྣང་བརྙན་
བཅས་ཞིང་གི་མཆོག་སྐུ་གསུམ་གྱི་ངོ་བོ་ཉིད་དུ་ལུས་ཅན་ཀུན་གྱི་མཐུན་སྣང་དུ་གྲུབ་པའི་སྣང་བརྙན་མཐོང་ན་མི་མཐུན་པ་མེད་པ་གསར་བཞེངས་ལ། རྒྱུད་སྡེ་རིན་པོ་ཆེ་ནས་ལེགས་པར་གསུངས་པའི་གཟུངས་འབུལ་དང་

[046B] རྟེན་དམ་ཚིག་གི་གཟུགས་བརྙན་ལ་ལྷག་པར་གནས་པས་ཡེ་ཤེས་སེམས་དཔའ་མངོན་སུམ་
དུ་བཞུགས་པར་མཛད་དེ་མཐོང་ཐོས་དྲན་རེག་རྣམས་ཡང་དག་པའི་དོན་དང་ལྡན་པ་ལ་སྦྱོར་བར་མཛད་པ་དང། ལྷག་པར་ཡང། ཤེར་ཕྱིན་གྱི་མདོ་ལས། རྒྱལ་བ་འདས་དང་མ་བྱོན་ད་ལྟ་གང་བཞུགས་པ། །ཀུན་ལམ་
ཕ་རོལ་ཕྱིན་པ་འདི་ཡིན་གཞན་མ་ཡིན། །ཞེས་དང། རྗེ་བཙུན་བྱམས་མགོན་གྱིས། ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང། །འགྲོ་ལ་ཕན་པར་བྱེད་རྣམས་ལམ་ཤེས་ཉིད་
ཀྱིས་འཇིག་རྟེན་དོན་སྒྲུབ་མཛད་པ་གང། །གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། །
ཞེས་གསུངས་པ་ལྟར། དུས་གསུམ་གྱི་འཕགས་བཞི་སྐྱེད་པའི་ཡུམ་ཤེར་ཕྱིན་གྱི་མདོ་སྡེ་རིན་པོ་ཆེའི་དངོས་བསྟན་སྟོང་ཉིད་དང། སྦས་དོན་མངོན་རྟོགས་ཀྱི་རིམ་པ་རྣམས་ཤིང་རྟ་ཆེན་པོ་གཉིས་ཀྱིས་བཀྲལ་བའི་བྐའ་
སྲོལ་མ་ཚང་བ་མེད་པར་བསྡུས་ནས་མཉམ་མེད་ཇོ་བོ་ཆེན་པོ་དའི་པཾ་ཀ་རས་ལམ་གྱི་ངོ་བོ་གོ་རིམ་དྲང་ངེས་སོགས་མ་འཁྲུལ་བར་གདུལ་བྱ་བློ་དམན་དག་གིས་ཀྱང་ཉམས་སུ་བླངས་བདེ་བར་བཀོད་པ་བྱང་ཆུབ་ལམ་སྒྲོན་གྱི་སྐབས་

[047A]༄༅། །སུ་བསྟན་པའི་སྐྱེས་བུ་གསུམ་གྱི་ཉམས་སུ་བླང་བྱའི་རིམ་པ་དེ་ཉིད་ཇི་ལྟ་བ་བཞིན་གོ་སླ་མ་འཆོལ་བར་རྣལ་འབྱོར་པ་གཅིག་གི་ཉམས་ལེན་དུ་བསྡུས་ཏེ་བསྟན་པ་རྗེ་བདག་ཉིད་ཆེན་པོའི་ལེགས་བཤད་
བྱང་ཆུབ་ལམ་རིམ་རྒྱས་འབྲིང་བསྡུས་གསུམ་གྱི་ནང་ཚན་ལམ་རིམ་ཆེན་པོ་ཞེས་སེམས་ཅན་ཐམས་ཅད་ཀྱི་བསོད་ནམས་དང་ཡེ་ཤེས་ཀྱི་དགེ་བའི་ཤིང་རྟ། སྲིད་ཞིའི་འདོད་པ་འཇོ་བའི་དཔག་བསམ་ནོར་བུའི་ལྗོན་པ་འདི་ཉིད་ཀྱི་
བཤད་ལུང་གི་རིམ་པ། ཇི་སྐད་དུ། བསྟོད་པ་བརྒྱ་ལྔ་བཅུ་པ་ལས། མཁས་པ་རྣམས་ཀྱི་དགའ་བ་སྐྱེད། །བར་པ་རྣམས་ཀྱི་བློ་ཡང་སྤེལ། །ཐ་མའི་རབ་རིབ་འཇོམས་མཛད་པའི། །གསུང་འདི་སྐྱེ་བོ་ཀུན་ལ་
སྨན། །ཞེས་གསུངས་པ་ལྟར། གསུང་རབ་སྤྱིའི་ཁོག་ཕུབ་ཅིང། ལམ་གྱི་ལུས་ཡོངས་སུ་རྫོགས་པའི་བཤད་པས་གཞུང་བསྲངས། གནད་ཟབ་ལ་གོ་སླ་བ། རྒྱས་བཤད་དོན་དུ་འགྲིལ་བ། སྔ་ཕྱི་འབྲེལ་ཆགྶ་
པ༑ གདམས་ངག་ལ་ངེས་པ་བསྐྱེད་པའི་ཡན་ལག་གཞུང་གི་རྒྱབ་བརྟེན། བཤད་དོན་བདེ་བླག་ཏུ་གོ་བའི་དཔེ་དང་གཏན་ཚིག་དམ་པ་གོང་མའི་གསུང་སྒྲོས་དང། ཞལ་ཤེས་མན་ངག་དུ་མས་ཟུར་བརྒྱན་ཏེ་
དམིགས་རིམ་རྣམས་མྱོང་སྟེང་དུ་བསྐོར་ནས་གསུངས་པས་རྒྱུད་ཐོག་ཏུ་འགྲིལ་ཞིང། གོ་བ་འབྱམས་ཀླས་པ་སོགས་མཁས་པ་མགུ་བ་བསྐྱེད་པའི་ལེགས་བཤད་རྨད་དུ་བྱུང་བ་ཉིན་ཞག་དུ་མའི་བར་དུ་སྩལ་ཏེ་གདུལ་བྱའི་

[047B] དེར་མ་ཟད་བདེན་དོན་རྣམ་པ་བཅུ་གཉིས། དེ་ཉིད་རྣམ་པ་བཅུ་དྲུག་རིག་པ། རྣམ་ཀུན་མཆོག་ལྡན་སྟོང་གཟུགས་ཕྱག་རྒྱ་ཆེན་པོ་དང་མཉམ་པར་སྦྱོར་བའི་བདེ་ཆེན་
རང་གི་རིག་པའི་ངོ་བོ་དཔལ་དང་པོའི་སངས་རྒྱས་དུས་ཀྱི་འཁོར་ལོའི་སྐུར་བཞེངས་ཏེ། སློབ་མ་རྗེས་འཛིན་དང། སྟ་གོན། བསྐྱེད་རིམ་སྒོམ་པའི་སྣོད་དུ་རུང་བར་བྱེད་པའི་བྱིས་པ་ལྟར་འཇུག་པའི་དབང་བདུན། རྫོགས་རིམ་
ཉམས་ལེན་སྒོམ་པ་དབང་དུ་བྱེད་པའི་དབང་གོང་མ་གསུམ། རྒྱུད་རྫོགས་པར་སྟོན་པ་པོར་བྱེད་པ་གོང་མའི་ཡང་གོང་མ་རྡོ་རྗེ་སློབ་དཔོན་བདག་པོ་ཆེན་པོའི་དབང་དང་བཅས་པ་བརྒྱུད་ལྡན་བླ་མ་རྣམས་ཀྱི་ཕྱག་ལེན་རྣམ་པར་དག་པའི་
སྒོ་ནས་སྨིན་རྒྱས་སུ་སྩལ་བ་བཅས་ཀྱི་བཀའ་དྲིན་གྱི་ཕ་མཐའ་ནི་ཀུན་གསལ་སྒེག་མོའི་གཞུ་འདོམས་བརྒྱ་ཕྲག་གིས་ཀྱང་གཞལ་དུ་བཏུབ་པ་ཅི་ཞིག་འོན་ཀྱང་བཀའ་དྲིན་གྱི་ཆ་ཕྲ་མོ་ཙམ་གསབ་པའི་སླད་དུ་རབ་དཀར་ལྷ་རྫས་སྲིད་
ན་རིང་བས་བཏེགས་པའི་ཞིང་ཁམས་རྒྱ་མཚོའི་བཀོད་པས་སྣེ་དྲངས། དངོས་འབྱོར་གྱི་འབུལ་བ་ཕྲན་བུ་དན་བཅས་ལུས་ལོངས་སྤྱོད་དུས་གསུམ་དགེ་ཚོགས་དང་བཅས་པ་ཀུན་བཟང་མཆོད་པའི་སྤྲིན་དུ་སྤྲོས་ཏེ་འབུལ་བ་ལགྶ་
ན༑ བརྩེ་ཆེན་ཐུགས་རྗེའི་སྤྱན་ཟུར་ཡུད་ཙམ་འབེབས་པ་དང། སླར་ཡང་གསོལ་བ་འདེབས་པའི་སྙིང་པོ་ནི། ཇི་སྐད་དུ། བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམ་སྦྱངས་ཤིང། །སྨོན་

[048A]༄༅། །ལམ་རྒྱ་ཆེན་དགོངས་པ་ཡོངས་རྫོགས་པ། །ཁྱེད་བཞེད་འགྲོ་དོན་མཛད་དུས་འདིར་ལགས་ན། །ཞེས་གསུངས་པ་ལྟར། བགྲང་ཡང་བསྐལ་པར་གོམས་པའི་ཐུགས་བསྐྱེད་སྨོན་པའི་མཐུ་བཞིན་འགྲོ་
ལ་སྨན་པའི་དུས་སྐབས་འདིར། སྙིགས་ལྔའི་ཉེས་བརྒྱས་གཟིར་བའི་འགྲོ་ལ་ལྷག་པར་བརྩེ་བས་ཁྱེད་སྐུ་མི་ཤིགས་རྡོ་རྗེའི་རང་གཤིས་སུ་བསྐལ་པ་རྒྱ་མཚོར་གཡོ་མེད་བརྟན་པར་གསོལ་བ་ནི་ཞུ་བྱའི་དོན་གྱི་སྙིང་པོ་ལགས་ཤིང་
ཕྱོགས་མཚུངས་གཙུག་ལག་ཉི་ཟླའི་རྣ་ཆ་ཟུང་དུ་འབྲེལ་བའི་དགའ་བ་བརྒྱ་ལྡན་གྱི་ཆབ་སྲིད་རིན་ཆེན་ལྷུན་པོ་དང། རྒྱལ་བསྟན་གསེར་གྱི་འཛིན་མ་དུས་ངན་ཆུ་གཏེར་འཕྱུར་བའི་ཀློང་དུ་འབྱིང་ལ་ཆ་བ་འདི་ཉིད་ཐབས་མཁས་མྫད་
བཟང་རུས་སྦལ་གཟུགས་ཀྱིས་འདེགས་ལ་དཔའ་བའི་སྟོབས་ལྡན་མི་ཡི་སེངྒེའི་རྣམ་ཐར་ལྷུར་བཞེས་དང་འབྲེལ་སྐྱབས་འབངས་སུ་གཏོགས་པ་བདག་ཅག་རྣམས་ཀྱང་སྐྱེ་བ་ཀུན་ཏུ་འབྲལ་མེད་རྗེས་སུ་འཛིན་པ་མྑྱཻཨྣ།། །།
་གང་ཞིག་རྐང་དྲུག་ལྡན་པའི་ཕྲེང་བ་འཕུར་ལྡིང་སྒྲ་སྙན་སྒྲོག་པ་ཡི། །རྐང་པས་བསྣུན་པས་འདྲ་བ་དང་ལྡན་བཅུ་ཕྲག་འདབ་མའི་ཟེའུ་འབྲུ་དཀར། །ཡིད་སྲུབས་ཟོལ་སྐྱེས་སྤུ་ལོང་གོས་ཅན་ཅོད་པན་མེ་ཏོག་འཛིན་པ་འདིས་
བདག་གི་རྒྱལ་བའི་ཞབས་ལ་མཆོད་པས་འཇིག་རྟེན་འདི་དག་ཞི་གྱུར་ཅིག་ཅེས་ཚངས་སྲས་སྒེག་མོའི་ཕང་འགྲོའི་རྒྱུད་ལས་དྲངས་པའི་ཤིས་བརྗོད་གནྡྷརྦྷ་བའི་གླུ་དབྱངས་ཕྱོགས་བྲལ་སྲིད་པའི་སྒྲ་འཛིན་དུ་འཇེབས་པར་སྒྲོག་པས་

[048B] དེ་ཡང་ཇི་སྐད་དུ། ངག་གི་དབང་ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱལ་བ་རྒྱ་མཚོ་གངས་རིའི་མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིའི་མཛོད། །མཚུངས་པ་མེད་པའི་སྡེ་ལ་གསོལ་
བ་འདེབས། །ཞེས་གསུངས་པ་ལྟར། ངག་གི་དབང་ཕྱུག་བློ་གཏེར་རྡོ་རྗེ་རྣོན་པོ་སྐལ་བཟང་གདུལ་བྱའི་དཔལ་དུ་བྱོན་པ་འཇམ་མགོན་རྒྱལ་བ་གཉིས་པའི་བསྟན་པ་རིན་པོ་ཆེ་ཚུལ་བཞིན་འཛིན་པའི་མཁས་ཚུལ་གསུམ་གྱི་རྣམ་ཐར་རྨད་དུ་
བྱུང་ཞིང། རབ་འབྱམས་ཕྱོགས་བཅུའི་རྒྱལ་བ་ཐམས་ཅད་ཀྱི་གསང་གསུམ་ཡོན་ཏན་གྱི་རྒྱ་མཚོ་གཅིག་ཏུ་བསྡུས་པའི་རང་གཟུགས། སྐྱེ་རྒུ་སྤྱི་དང་ལྷག་པར་བསིལ་ལྡན་གངས་རིའི་ལྗོངས་ཀྱི་སྐྱེ་འགྲོ་ཡོངས་ཀྱི་མགོན་དང་སྐྱབས་དང་
དཔུང་གཉེན་དམ་པ། སྲིད་པ་གསུམ་གྱི་ཟག་པ་བག་ཆགས་དང་བཅས་པ་རྩད་ནས་འཇོམས་པ་ལ་མངའ་དབང་འདོད་རྒུར་བསྒྱུར་ཞིང། གནས་སྐབས་དང་མཐར་ཐུག་གི་ཕན་བདེ་ཟད་མི་ཤེས་པའི་བདུད་རྩིའི་གཏེར་མཛོད་
དུས་གསུམ་གྱི་སངས་རྒྱས་ཐམས་ཅད་ལས་ཀྱང་མཚུངས་པ་མེད་པའི་བཀའ་དྲིན་གྱི་ཕུང་པོ་བོད་འབངས་སེར་སྐྱ་ཡོངས་ཀྱི་ཕྲག་པར་མཆོག་རབ་ལྷུན་པོའི་སྤོ་ལྟར་ཆེས་ཆེར་མཆོག་ཏུ་ལྕི་བ་སྐྱབྶ་མགོན་རྒྱལ་བའི་དབང་པོ་རྗེ་བཙུན་ངག་
དབང་བློ་བཟང་བསྟན་འཛིན་རྒྱ་མཚོ་སྲིད་གསུམ་དབང་བསྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་གི་ཞབྶ་སེན་ལྷ་དང་བཅས་པའི་འཇིག་རྟེན་ཐམས་ཅད་ཀྱིས་མཆོད་འོས་སྡེ་བཞིའི་དགེ་མཚན་ཆར་དུ་བསྙིལ་བའི་ཁྲི་འཕང་

[049A]༄༅། །མངོན་མཐོའི་དྲུང་དུ། སྒོ་གསུམ་གུས་འབངས་རྣམས་ནས་གནས་ལྔ་ས་ལ་ཕབ་པའི་ལྷ་ཕྱག་གྲངས་མེད་དང་བཅས་སོར་བཅུའི་འདབ་ཕྲེང་སྤྱི་བོར་བཀོད་དེ་གསོལ་བ་རྩེ་གཅིག་ཏུ་འདེབས་པའི་སྙིང་
པོ་ནི།   ྾    ྾  མདོར་ན་མགོན་པོ་ཀླུ་སྒྲུབ་ཀྱིས། ཐམས་ཅད་མཁྱེན་པའི་ཡོན་ཏན་ནི། །ཐམས་ཅད་མཁྱེན་པ་ཉིད་ཀྱིས་མཁྱེན། །ས་གཞི་ཡི་ནི་ལྕི་བའི་ཚད། །མཐའ་ཡས་ཉིད་ཀྱིས་ཤེས་པར་འགྱུར། །ཞེས་ས་ཆེན་པོའི་དཀྱིལ་འཁོར་ཡོངས་
རྫོགས་བཏེགས་ན་ལྕི་བར་ཤེས་ཀྱང། འདི་ཙམ་ཞེས་ས་གཞི་ཕྲག་པར་བསྟེན་པའི་ཀླུའི་རྒྱལ་པོ་མཐའ་ཡས་ཉིད་ལས། གཞན་གྱིས་བརྗོད་མི་ནུས་པ་ལྟར་སངས་རྒྱས་ཀྱི་ཡོན་ཏན་མཐའ་དག་པ་སངས་རྒྱས་ཉིད་ཀྱི་སྤྱོད་ཡུལ་ལས། ས་བཅུ་
སྲིད་པ་མཐའ་མ་བས་ཀྱང་སྤྱོད་ཡུལ་དུ་མ་གྱུར་ན་བདག་ལྟ་བུས་བྱེ་བ་སྟོང་གི་ཆ་ཙམ་ཡང་བསམ་བརྗོད་ཀྱི་ཡུལ་ལས་འགོངས་ཤིང། དེ་ལྟ་ནའང་རང་གཞན་གྱི་དད་པའི་གསོས་སུ་ཐུན་མོང་གདུལ་བྱའི་སྣང་ངོ་དང་བསྟུན་པའི་ངོ་མཚར་བའི་ཡོན་ཏན་
གྱི་ཆ་ཅུང་ཟད་ཙམ་གསོལ་ན། ཐེག་པ་གསུམ་གྱི་ཡོན་ཏན་ཐམས་བསྐྱེད་པའི་གཞི་མ་ཡང་དག་པའི་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་བསྟེན་ནས། མང་དུ་ཐོས་པ་ཚོལ་བ་ལ་རིང་པར་ཆས་ཏེ་སྐྱེ་བའི་ཐོབ་པའི་བློ་
གྲོས་ཀྱི་མཐུ་ཆེན་པོས་མདོ་སྔགས་ཀྱི་གསུང་རབ་རབ་འབྱམས་མུ་མཐའ་བྲལ་བའི་ཟབ་དོན་རྒྱ་མཚོའི་ཕ་རོལ་ཏུ་སྐད་ཅིག་གིས་བགྲོད་དེ་སྡེ་སྣོད་གསུམ་གྱི་གནད་མ་ལུས་པ་རང་དབང་དུ་འདོམས་པ་ལ་འཇིགས་པ་མེད་པའི་ཁྱུ་མཆོག་རླབས་པོ་ཆེའི་

[049B] དེ་ལྟར་ཐོས་པའི་དོན་རྣམས་ཀྱང་འཐད་པ་སྒྲུབ་པའི་རིགས་པ་སོགས་རིགས་པ་བཞིའི་སྒོ་ནས་ཡང་ཡང་ལེགས་པར་དཔྱད་ཅིང་བསམ་པའི་བསམ་བྱུང་གི་ས་ངེས་པ་ཇི་བཞིན་རྙེད་དེ་ལམ་གྱི་གོལ་ས་ཆོད་པ་ན། དཔྱད་
དོན་རྣམས་ཉམས་མྱོང་རྒྱུད་ཐོག་ཏུ་བཀལ་ནས་དྲན་དང་ཤེས་བཞིན་གྱིས་ཚུལ་བཞིན་བསྐྱངས་པས་ཡང་དག་པའི་བསམ་གཏན་སྒོམ་བྱུང་གི་རྟོགས་པ་ཀློང་དུ་གྱུར་པ་མ་ཟད། སྡོམ་པ་གསུམ་གྱི་བསླབ་གཞིའི་གནས་ཕྲ་མོ་ཚུན་ལས་ནམ་
ཡང་འདའ་བ་མེད་པའི་ཚུལ་ཁྲིམས་རྣམ་པར་དག་པས་ཞབས་སེན་བཀྲ་ཤིས་ཀྱིས་རེག་པའི་རྡུལ་ཕྲན་ཡང་ལྷ་མིའི་གཙུག་ཏུ་བཀུར་འོས་སུ་གྱུར་ཅིང། བྱང་ཆུབ་ཀྱི་སེམས་རྣམ་པ་ཀུན་གྱི་མཆོག་དང་ལྡན་པའི་རང་བཞིན་ཕར་ཕྱིན་དྲུག་དང་
བསྡུ་བའི་དངོས་པོ་བཞི་སོགས་ཐབས་ལ་མཁས་པའི་སྤྱོད་པ་མཐའ་ཡས་པས་ལུས་ཅན་མཐའ་དག་གི་སྲིད་པའི་གདུང་བ་མི་བཟད་པ་འཕྲོག་པའི་ཆོས་ཀྱི་སྤྲིན་ཆེན་པོར་བཞེངས་པ་སོགས། མདོར་ན་ཇི་སྐད་དུ། མཉམ་མེད་ཇོ་བོ་རྗེའི་ཞལ་
ནས། འདུལ་བ་བཞིན་དུ་འདུལ་ཁྲིམས་གཙང། །མདོ་སྡེ་བཞིན་དུ་ལྷག་བསམ་སྦྱོང། །མངོན་པ་བཞིན་དུ་ལྷག་ཤེས་རྒྱས། །ཞེས་དང། འབྲོམ་ཆོས་ཀྱི་རྒྱལ་པོས། ང་ཐོས་དུས་ཚེ་ན་བསམ་སྒོམ་བདོ། །ང་བསམ་དུས་ཚེ་
ན་ཐོས་སྒོམ་བདོ། །ང་གཅིག་ཏུ་མ་ལུས་བསྡོམས་བྱས་ནས། །ཆོས་ལམ་དུ་ཁྱེན་ནས་འགྲོ་ཤེས་པ། །ང་བཀའ་གདམས་ཕྱོགས་ཆར་མ་ལྷུང་བས། །དོན་རྒྱ་འབག་མིག་བཞིན་འཕྲུལ་ཤེས་པ། །ལེགས་ཀུན་ཏུ་གཏོགས་ཏེ་བྐའ་

[050A]༄༅། །གདམས་ཡིན། །ཞེས་གསུངས་པ་ལྟར། ཐོས་བསམ་སྒོམ་གསུམ་དང། མཁས་བཙུན་བཟང་གསུམ་ཡ་མ་བྲལ་བར་གཅིག་གྲོགས་སུ་གཅིག་ཁྱེར་བ་ཇོ་བོ་བཀའ་གདམས་པའི་རྣམ་ཐར་གཙང་མ་
ཐུགས་ཉམས་སུ་བསྟར་བ་མ་ཟད། ལྷག་པར་མདོ་སྔགས་གསུང་རབ་ཐམས་ཅད་ཀྱི་སྙིང་པོ། སྔོན་བྱོན་རྒྱལ་བ་རྣམས་ཀྱི་གཤེགས་ཤུལ། རྒྱ་བོད་མཁས་གྲུབ་རྣམས་ཀྱི་ཐུགས་དམ་གྱི་མཐིལ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
ཐུགས་ཀྱི་བཅུད་ཕྱུང་བའི་མན་ངག་སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་མྱུར་བ་མྱུར་བར་ཁྲིད་པའི་ཐབས་ཟབ་མོ་ལམ་གྱི་ལུས་ཡོངས་སུ་རྫོགས་པ་བླ་མ་མཆོད་པ་དང། དགའ་ལྡན་ཕྱག་རྒྱ་ཆེན་པོའི་ཉམས་ཁྲིད། འཕགས་
ཡུལ་གྱི་སློབ་དཔོན་ཆེན་པོ་ཞི་བ་ལྷས་ཐེག་པ་ཆེན་པོའི་ལམ་གྱི་གཞུང་ཤིང་བྱང་ཆུབ་ཀྱི་སེམས་རིན་པོ་ཆེ་སྤྱོད་པ་དང་བཅས་པ་རྒྱལ་བའི་དགོངས་པ་བཞིན་གསལ་བར་སྟོན་པའི་ལེགས་བཤད་ཟླ་མེད་པ་སྤྱོད་འཇུག་ཆེན་པོའི་བཤད་ཁྲིད་  ྾  
མཆོག་ཏུ་དར་བ་མཛད་པ་དང། དེང་སྐབས་སྙིགས་ལྔའི་རང་མདངས་དུས་སུ་བདོ་བས་རྒྱལ་བསྟན་སྤྱ་དང་ལྷག་པར་གངས་ལྗོངས་ཆོས་ལྡན་གྱི་བསྟན་སྲིད་ཆེས་ཆེར་ཉག་ཕྲག་གྱུར་པའི་སྐབས་འདིར་ཐུགས་བསྐྱེད་དང་བཟོད་སྟོབས་ཀྱི་གོ་ཆ་ཟླ་
མེད་པ་བདག་གིར་བཞེས་ཏེ། ཆོས་སྲིད་སླར་གསོའི་ཐབས་མཁས་ཀྱི་མཛད་བཟང་བསྐྱངས་དང་སྐྱོང་བཞིན་གྱི་བཀའ་དྲིན་གྱི་ཕ་མཐའ་ནི་  ྾    ྾  གསབ་པའི་སླད་དང། ལྷག་པར་འདི་ལོ་དགུང་གྲངས་སོ་བདུན་དུ་ཕེབས་པར་གསང་གསུཾ་

[050B]  ྾    ྾   ཞེས་པ་མན་གོང་གསལ་སྤྱི་ལྟར་རོ།། །། ་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ་
བོད་ས་བྱ་ཟླ་བ་བཅུ་པའི་ཚེས་ཉེར་ལྔ་ཉིན། རྒྱ་གར་གྱི་རྒྱལ་ས་ལྡི་ལི་གསར་བར་ལ་དྭགས་ནང་པའི་གཙུག་ལག་ཁང་དུ་དགེ་ལྡན་རིང་ལུགས་རིག་གཞུང་གཅེས་སྐྱོང་ཚོགས་པས་གོ་སྒྲིག་ཞུས་པ་བཞིན་དགའ་ལྡན་ལྔ་མཆོད་ཆེན་མོའི་དུས་དྲན་ཚོགས་འདུའི་སྐབས་་སྐྱབས་རྗེ་རིན་པོ་ཆེ་མཆོག་ནས་སྩལ་བའི་
གསུང་བཤད་ནི།  དེ་རིང་འདི་གར་ཕེབས་པའི་སྐུ་ཞབས་རྣམ་པ་ལྷན་རྒྱས་ལ་ཞུ་རྒྱུ། ཆོས་ཀྱི་རྒྱལ་པོ་འཇམ་མགོན་ཙོང་ཁ་པ་ཆེན་པོ་མཆོག་ཞིང་འདིར་བྱོན་ནས་རགས་པའི་གཟུགས་སྐུས་འདུལ་བར་བྱ་བའི་གདུལ་བྱའི་དོན་ཡོངས་སུ་རྫོགས་
པར་མཛད་དེ། གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་ཕྱིར་རྣམ་སྨིན་གྱི་རགས་པའི་གཟུགས་སྐུའི་བཀོད་པ་བསྡུས་ཏེ་དགའ་ལྡན་ཡིད་དགའ་ཆོས་འཛིན་དུ་རྗེ་བཙུན་མི་ཕམ་མགོན་པོའི་དྲུང་དུ་གཤེགས་པའི་དུས་ཆེན་ཁྱད་པར་ཅན་གྱི་
སྐབས་འདིར། ངས་འཇམ་མགོན་བླ་མས་རྒྱལ་བའི་བསྟན་པ་རིན་པོ་ཆེ་བཤད་སྒྲུབ་གཉིས་ཀྱི་སྒོ་ནས་འཛིན་སྤེལ་མཛད་པའི་ཡོན་ཏན་མདོར་བསྡུས་ཙམ་ཞུ་བའི་དབང་དུ་བཏང་ན། དཀོན་མཆོག་རྗེས་དྲན་གྱི་མདོ་ལས། དམ་པའི་ཆོས་ནི་ཐོག་མར་
དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ་ཞེས་སོགས་ཀྱི་སྒོ་ནས་བསྔགས་པར་འོས་པའི་རྒྱལ་བའི་བཀའ་དེ་ལ་གཉེན་པོའི་སྒོ་

[051A]༄༅། །ནས་ཆོས་ཕུང་བརྒྱད་ཁྲི་བཞི་སྟོང། ངོ་བོ་དང་བྱེད་ལས་ཅི་རིགས་པའི་སྒོ་ནས་གསུང་རབ་ཡན་ལག་བཅུ་གཉིས་སམ་དགུ། དུས་ཀྱི་སྒོ་ནས་འཁོར་ལོ་རིམ་པ་གསུམ། བརྗོད་བྱའི་སྒོ་ནས་སྡེ་སྣོད་གསུམ། གྡུལ་
བྱའི་སྒོ་ནས་ཐེག་པ་ཆེ་ཆུང་གི་སྡེ་སྣོད་གཉིས། ཐེག་ཆེན་ལའང་མདོ་སྔགས་སྡེ་སྣོད་གཉིས་སུ་ཡོད་ཅིང། དེ་ལྟ་བུའི་ཐུབ་བསྟན་རིན་པོ་ཆེ་འཛིན་ཚུལ་ཡང། ལུང་གི་བསྟན་པ་ཐོས་བསམ་གྱིས་གཏན་ལ་ཕབ་སྟེ་བཤད་པའི་སྒོ་ནས་འཛིན་པ་
དང། རྟོགས་པའི་བསྟན་པ་སྒོམ་པས་ཉམས་སུ་བླངས་ཏེ་སྒྲུབ་པའི་སྒོ་ནས་འཛིན་པ་དེ་ལ་བསྟན་འཛིན་གྱི་སྐྱེས་བུ་ཞེས་བརྗོད་པ་ཡིན། དེས་ན་འཇམ་མགོན་ཙོང་ཁ་པ་ཆེན་པོས་ཀྱང། ཇི་སྐད་དུ། སློབ་དཔོན་ཆེན་པོ་དབྱིག་གྙེན་
གྱིས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། གཞི་ཚུལ་ཁྲིམས་རྣམ་པར་དག་པའི་ཐོག་ནས་འདུལ་བ་ཀཱ་རི་ཀ་ལྔ་བཅུ་པ་ནས་བཟུང་རྒྱུད་རྒྱལ་གསང་བ་འདུས་པའི་བར་མདོ་སྔགས་ཀྱི་
གསུང་རབ་མཐའ་དག་ཡི་གེ་ན་གཅིག་ཀྱང་འདོར་རྒྱུ་མེད་པར་ཐོས་བསམ་གྱིས་གཏན་ལ་ཕབ། རུང་ཆུ་འདེབས་པ་ཚུན་ཆད་ཀྱི་འདུལ་བའི་བཅས་རྐྱང་ཕྲ་མོ་ནས། བདེན་གཉིས་དབྱེར་མེད་ཟུང་འཇུག་གི་བར་རྟོགས་པའི་བསྟན་པ་མཐའ་དག་སྒྲུབ་
པས་ཉམས་སུ་བཞེས་ནས་མདོ་སྔགས་གང་ལའང་ཐོས་བསམ་སྒོམ་གསུམ་ཡ་མ་བྲལ་པར་གཅིག་གྲོགས་སུ་གཅིག་འགྲོ་བའི་སྒོ་ནས་ཡོན་ཏན་མཐའ་དག་མཚོ་ནང་གི་པདྨ་བཞིན་རྒྱས་པར་གྱུར་ཏེ། སྐལ་ལྡན་གྱི་གདུལ་བྱ་རྣམས་ལ་ཟབ་མོའི་ལམ་

[051B] དེ་ཡང་ཐོག་མར་ཐོས་པ་མེད་ན་ལག་རྡུམ་བྲག་ལ་འཛེགས་པ་ལྟར་འགྱུར་བས་མདོ་སྔགས་ཀྱི་
གཞུང་མཐའ་དག་ལ་ཕྱོགས་རེར་མ་སོང་བའི་ཐོས་པ་གལ་ཆེ་བར་གཟིགས་ནས། རྗེ་བཙུན་རེད་མདའ་བ་སོགས་རིས་སུ་མ་ཆད་པའི་མཁས་གྲུབ་གཉིས་ལྡན་གྱི་དགེ་བའི་བཤེས་གཉེན་དུ་མ་རིགས་ཀྱི་ཅོད་པན་དུ་བསྟེན་ནས། དང་པོ་མདོ་ཕྱོགས་ལ་
སྦྱངས་པ་མཛད་ཚུལ་ནི། རྒྱལ་བའི་བཀའ་ཐེག་པ་ཐུན་མོང་བ་མདོ་སྡེའི་ཕྱོགས་སུ་གཏོགས་པ་ཐམས་ཅད་ཀྱི་བརྗོད་བྱ་བསྡུས་པའི་སྡོམ་ལྟ་བུ་དེབྱམྶ་ཆོས་དང། འཛམ་གླིང་རྒྱན་དྲུག་མཆོག་གཉིས་ཀྱི་གཞུང་ལུགས་བཀའ་པོད་ཆེན་པོ་ལྔ་
ཡིན་ཏེ། གོང་དུ་སྨོས་པ་ལྟར་བཀའ་ཐམས་ཅད་སྡེ་སྣོད་གསུམ་དང། ཐེག་པ་ཆེ་ཆུང་གཉིས་སུ་འདུ་ཞིང། ཐེག་ཆེན་གྱི་ལྟ་བའི་གནད་འགག་རྣམས་དབུ་མ་དང། ཚད་མའི་རིག་གཞུང་གིས་སྟོན། སྤྱོད་པའི་སྐོར་རྣམས་ཕར་ཕྱིན་གྱིས་
སྟོན། ཐེག་དམན་གྱི་ལྟ་སྤྱོད་རྣམས་མངོན་པ་མཛོད་དང། ཐེག་པ་ཆེ་ཆུང་གཉིས་ཀའི་ཐུན་མོང་གི་ཚུལ་ཁྲིམས་འདུལ་བས་སྟོན་པ་ཡིན། ཡང་དབུ་ཚད་མཛོད་གསུམ་མངོན་པའི་སྡེ་སྣོད་ཀྱི་སྡོམ་དང། ཕར་ཕྱིན་མདོ་སྡེའི་སྡེ་སྣོད་ཀྱི་སྡོམ་
མདོ་རྩ་འདུལ་བའི་སྡེ་སྣོད་ཀྱི་སྡོམ་ལྟ་བུ་ཡིན། དེས་ནགྮུང་ཆེན་དེ་དག་གསན་སྦྱོང་མཛད་ཚུལ་ལ། ཤེར་ཕྱིན་གྱི་མདོ་སྡེ་རིན་པོ་ཆེ་རྣམས་དང། དེ་དག་གི་དགོངས་པ་སྦས་དོན་མངོན་རྟོགས་ཀྱི་རིམ་པ་རྣམས་དངོས་པོ་བརྒྱད་དང་

[052A]༄༅། །དོན་བདུན་ཅུའི་སྒོ་ནས་གསལ་བར་མཛད་པ་རྗེ་བཙུན་བྱམས་མགོན་གྱིས་མཛད་པའི་བསྟན་བཅོས་མངོན་རྟོགས་རྒྱན་དང། མདོ་སྡེ་རྒྱན། དབུས་མཐའ་རྣམ་འབྱེད་དང། ཆོས་དབྱིངས་རྣམ་འབྱེད་
རྒྱུད་བླ་མ་སྟེ་བྱམས་ཆོས་སྡེ་ལྔ་དང། སློབ་དཔོན་ཐོགས་མེད་ཀྱིས་མཛད་པའི་སའི་དངོས་གཞི་སོགས་སྡེ་ལྔ་སྡོམ་རྣམ་གཉིས། དབྱིག་གཉེན་གྱི་ཉི་ཁྲི་གཞུང་འགྲེལ་དང། མདོ་སྡེ་རྒྱན་འགྲེལ། གཞན་ཡང་འཕགས་ཡུལ་གྱི་
པཎྜི་ཏ་རྣམས་ཀྱིས་མཛད་པའི་ཕར་ཕྱིན་གྱི་གཞུང་ལུགས་མང་པོ་ལ་སྦྱངས་པ་མཐར་ཕྱིན་པ་མཛད་དེ་ཐེག་པ་ཆེན་པོའི་ལམ་མཐའ་དག་ཡུལ་མཁྱེན་པ་གསུམ་དང། རྒྱུ་སྦྱོར་བ་བཞིའི་ཉམས་ལེན་དུ་བསྡུས་ནས་འབྲས་བུ་ཆོས་སྐུ་འཕྲིན་ལས་
དང་བཅས་པ་འགྲུབ་ཚུལ་ལ་ཐུགས་ངེས་བརྟན་པོ་འཁྲུངས། ཤེར་ཕྱིན་གྱི་མདོ་སྡེའི་དངོས་བསྟན་ཟབ་མོ་སྟོང་ཉིད་ཀྱི་རིམ་པ་རྣམས་ཕྱིན་ཅི་མ་ལོག་པར་གསལ་བར་མཛད་པ་མགོན་པོ་ཀླུ་སྒྲུབ་ཀྱིས་མཛད་པའི་རྩ་ཤེས་དང། ཞིབ་མོ་རྣམ་
འཐག། རྩོད་ཟློག་སྟོང་ཉིད་བདུན་ཅུ་པ། རིགས་པ་དྲུག་ཅུ་པ། རིན་ཆེན་ཕྲེང་བ་སྟེ་རིགས་ཚོགས་དྲུག་མདོ་ཀུན་བཏུས། བསྟོད་ཚོགས། སློབ་དཔོན་ཨརྱ་དེ་ཝའི་བཞི་བརྒྱ་པ་རྩ་འགྲེལ། སློབ་དཔོན་སངས་རྒྱས་བསྐྱངས་ཀྱིས་
མཛད་པའི་བུད་དྷ་པཱ་ལི་ཏ། ཟླ་བ་གྲགས་པའི་དབུ་མ་འཇུག་པའི་རྩ་འགྲེལ་གཉིས་དང། རྩ་ཤེའི་འགྲེལ་པ་ཚིག་གསལ། ལེགས་ལྡན་འབྱེད་ཀྱི་དབུ་མ་སྙིང་པོ། རྟོག་གེ་འབར་བ། ཤེས་རབ་སྒྲོན་མེ། ཞི་བ་འཚོའི་དབུ་མ་རྒྱན་རྩ་

[052B] སློབ་དཔོན་ཆེན་པོ་ཞི་བ་ལྷས་མཛད་པའི་སྤྱོད་འཇུག་རྩ་འགྲེལ། བསླབ་བཏུས་སོགས་ལ་སྦྱངས་པ་མཛད་དེ་ཀླུ་སྒྲུབ་ཡབ་སྲས་ཀྱི་རིག་པའི་གནས་ལ་ཚིག་སྤྱི་ཙམ་མིན་པར་ཚད་མའི་སྟོབས་ཀྱིས་ངེས་པ་གཞན་དྲིང་མི་འཇོག་པ་རྙེད་ནས་ཐལ་
འགྱུར་བའི་ཐུན་མོང་མིན་པའི་བདེན་གཉིས་འཇོག་ཚུལ་ཐ་སྙད་ཚད་སྒྲུབ་དང། དངོས་ཀུན་རང་བཞིན་གྱིས་གྲུབ་པ་མེད་པ་གཉིས་འགལ་མེད་གཅིག་གྲོགས་སུ་གཅིག་འགྲོ་ཚུལ། རང་བཞིན་མེད་པའི་ཆོས་ལ་འཁོར་འདས་ཀྱི་བྱ་བྱེད་ཚད་གྲུབ་འྗོག་
ཤེས་ཚུལ། སྤྲོས་པའི་མཐའ་བརྒྱད་དང་བྲལ་བའི་སྟོང་པ་ཉིད་རིགས་པའི་རྣམ་གྲངས་ཁྱད་པར་ཅན་རྣམས་ཀྱིས་གཏན་ལ་འབེབས་ཚུལ་སོགས་དབུ་མའི་གཞུང་གི་དཀའ་གནད་རྣམས་ལ་སྒྲོ་འདོགས་ལྷག་མ་མེད་པར་ཆོད། བསྟན་པའི་ནང་མྫོད་
འདུལ་བའི་སྐོར་ལ། འདུལ་བ་ལུང་སྡེ་བཞིའི་གནད་དོན་མ་ལུས་པར་བསྡུས་པ་སློབ་དཔོན་ཡོན་ཏན་འོད་ཀྱིས་མཛད་པའི་མདོ་རྩ་བ་དང། རྒྱ་ཆེར་འགྲེལ། སློབ་དཔོན་ཆེས་ཤེས་ཀྱིས་མཛད་པའི་རྒྱས་འགྲེལ། ཡོན་ཏན་འོད་ཀྱི་འགྲེལ་ཆུང། སུམ་
བརྒྱ་པ། འོད་ལྡན། སློབ་དཔོན་དུལ་བའི་ལྷས་མཛད་པའི་རྣམ་འབྱེད་ཀྱི་དོན་འགྲེལ། དགྲ་བཅོམ་པ་སག་ལྷས་མཛད་པའི་མེ་ཏོག་ཕྲེངྲྒྱུད་སོགས་འཕགས་ཡུལ་གྱི་སློབ་དཔོན་རྣམས་ཀྱིས་མཛད་པའི་འདུལ་བའི་གཞུང་ལུགས་དུ་མ་ལ་གྶན་
སྦྱོང་མཛད་དེ་ཡོན་ཏན་ཐམས་ཅད་ཀྱི་གཞི་མ་སོ་ཐར་གྱི་སྡོམ་པ་མ་ཐོབ་པ་ཐོབ་པར་བྱེད་ཚུལ། ཐོབ་པ་མ་ཉམས་པར་བསྲུང་ཚུལ། ཉམས་ན་ཕྱིར་བཅོས་ཚུལ། དགག་སྒྲུབ་གནང་གསུམ་གྱི་བཅས་མཚམས་སོགས་ཐམས་ཅད་ཕྲ་ཞིབ་ཐུགས་སུ་ཆུད་

[053A]༄༅། །ཆོས་མངོན་པའི་སྐོར་ལ། སློབ་དཔོན་དབྱིག་གཉེན་གྱིས་མཛད་པའི་མཛོད་རྩ་དང། དེའི་རང་འགྲེལ། རྒྱལ་སྲས་གྲགས་པ་བཤེས་གཉེན་གྱིས་མཛད་པའི་དོན་གསལ། སློབ་དཔོན་གང་སྤེལ་གྱི་འྒྲེལ་
བཤད། ཀུན་བཏུས་ཀྱི་འགྲེལ་པ་རྒྱལ་སྲས་མ། ཁ་ཆེ་འདུས་བཟང་དང། སློབ་དཔོན་ཕྱོགས་གླང་གི་མཛོད་འགྲེལ་སོགས་རྒྱ་གར་གྱི་པཎྜི་ཏའི་ལེགས་བཤད་དུ་མ་གུང་བསྒྲིགས་ཏེ་གཟིགས་པས་ཆོས་མངོན་པའི་ཚིག་དོན་མ་ལུས་པ་ཐུགས་སུ་ཆུད་
ཚད་མ་རིག་པའི་སྐོར་ལ། སློབ་དཔོན་ཕྱོགས་གླང་གིས་མཛད་པའི་ཚད་མ་ཀུན་བཏུས་དང། རིགས་སྒོ། དེའི་འགྲེལ་པ་གཙོ་བོ་རྣམ་འགྲེལ་རྩ་བ་དང། རང་འགྲེལ། རྣམ་ངེས། རིགས་ཐིག་འབྲེལ་པ་བརྟག་པ། གཏན་ཚིགས་ཐིགས་
པ༑ རྩོད་རིགས། རྒྱུད་གཞན་སྒྲུབ་པ། སློབ་དཔོན་ཛེ་ཏ་རིས་མཛད་པའི་གཏན་ཚིགས་དེ་ཁོ་ན་ཉིད་བསྟན་པ། ཚད་མ་རྒྱན་གྱི་འགྲེལ་པ། ལྷ་དབང་བློ་དང། ཤཱཀྱ་བློའི་འགྲེལ་པ་སོགས་འཕགས་ཡུལ་གྱི་མཁས་པས་མཛད་པའི་ཚད་མའི་
གཞུང་བོད་དུ་འགྱུར་རོ་ཅོག་ལ་སྦྱངས་ཏེ་མངོན་སུམ་རྗེས་དཔག་ཡང་དག་ལྟར་སྣང་བཞི། སྒྲུབ་དང་སུན་འབྱིན་ཡང་དག་ལྟར་སྣང་བཞི་བཅས་རྟོག་གེའི་ཚིག་དོན་བརྒྱད་ཀྱི་རིག་པའི་གསང་ཚིག་གི་སྒོ་བརྒྱ་ཕྱེ་སྟེ་སྟོན་པ་བཅོམ་ལྡན་འདས་ཁོ་ན་རྣམ་གྲོལ་དོན་དུ་
གཉེར་བ་ལ་ཚད་མའི་སྐྱེས་བུ་དང། དེའི་བསྟན་པ་ཐར་འདོད་ཀྱི་འཇུག་ངོགས་སུ་ངེས་པ་གཏིང་ནས་རྙེད་པའི་ཚད་མའི་རིགས་ལམ་ལ་དབང་འབྱོར་བས་ཕྱོགས་ལས་རྣམ་པར་རྒྱལ་བའི་གོ་འཕང་ཐོབ། ཐེག་པ་ཆེན་པོ་གསང་སྔགས་རྡོ་རྗེ་ཐེག་པའི་

[053B] ཐོག་མར་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་དང། རྡོ་རྗེ་ཕྲེང་བ་སོགས་བཤད་རྒྱུད། གཤིན་རྗེ་གཤེད་དམར་ནག་འཇིགས་གསུམ་གྱི་རྒྱུད་སོགས་ཕ་རྒྱུད། བདེ་མཆོག་ཀྱཻ་རྡོར། དུས་འཁོར། སྒྱུ་མ་ཆེན་པོ་
སངས་རྒྱས་ཐོད་པ། རྡོ་རྗེ་གདན་བཞི་སོགས་མ་རྒྱུད་ཀྱི་སྐོར་ཏེ་རྣལ་འབྱོར་བླ་མེད་ཀྱི་རྒྱུད་སྡེ་དུ་མ་དང། རྩ་རྒྱུད་དེ་ཉིད་བསྡུས་པ་དུམ་བུ་བཞི། དཔལ་མཆོག་རྡོ་རྗེ་རྩེ་མོ་སོགས་རྣལ་འབྱོར་རྒྱུད་ཀྱི་སྐོར། རྣམ་སྣང་མངོན་བྱང། ལག་ན་རྡོ་རྗེ་དབང་བསྐུར་བའི་
རྒྱུད་སོགས་སྤྱོད་རྒྱུད་ཀྱི་སྐོར། གསང་བ་སྤྱི་རྒྱུད། ལེགས་གྲུབ་དཔུང་བཟང་གིས་ཞུས་པ། བསམ་གཏན་ཕྱི་མ་སོགས་བྱ་རྒྱུད་རིགས་གསུམ་གྱི་སྐོར་ཏེ་རྒྱུད་སྡེ་བཞི་དང། དེ་དག་སོ་སོའི་དགོངས་འགྲེལ་འཕགས་ཡུལ་གྱི་པཎ་གྲུབ་དུ་མས་མཛད་
པ་དང། བོད་ཀྱི་མཁས་པ་གོང་མ་རྣམས་ཀྱིས་མཛད་པ་སོགས་དགོངས་འགྲེལ་མཐའ་དག་ལ་སྦྱངས་པ་མཐར་ཕྱིན་པར་མཛད་དེ་རྒྱུད་སྡེ་སོ་སོའི་གནད་དོན་ཟབ་ཅིང་རྒྱ་ཆེ་བ་རྣམས་ལྟ་ཅི་སྨོས། ལས་ཚོགས་དང། ཕྱག་ལེན་ཕྲ་མོ་ཚུན་ཆད་ཀྱང་མ་
འདྲེས་པར་ཐུགས་སུ་ཆུད། མདོར་ན་ཐུབ་པ་སངས་རྒྱས་བཅོམ་ལྡན་འདས་ཀྱི་བཀའ་ཐེག་པ་གསུམ་དང། རྒྱུད་སྡེ་བཞིས་བསྡུས་པའི་མདོ་རྒྱུད་རྣམས་དང། དེ་དག་གི་དགོངས་དོན་འཛམ་གླིང་རྒྱན་དྲུག་མཆོག་གཉིས་རྗེས་འབྲངས་དང་བཅས་པས་
ལེགས་པར་བཀྲལ་བའི་བསྟན་བཅོས་རྣམས་པཎྜི་ཏ་མང་པོས་དྲི་མ་མེད་པའི་རིགས་པས་བརྟགས་ཤིང་དཔྱད་དེ་གཏན་ལ་ཕབ། རྣལ་འབྱོར་པ་རྣམས་ཀྱིས་ཉམས་སུ་བླངས་ཏེ་ཉམས་རྟོགས་ཚད་མ་ཐུགས་རྒྱུད་ལ་འཁྲུངས་པའི་ཟབ་ཆོས། ཐོན་མི་སཾ་

[054A]༄༅། །བཧོ་ཌ་ནས་བཟུང་བོད་དུ་བསྟན་པ་སྔ་དར་དང། ཕྱི་དར་གྱི་ལོ་ཙཱ་བ་མང་པོ་ཞིག་གིས་ལུས་སྲོག་བློས་བཏང་གིས་དཀའ་སྤྱད་སྙིང་རུས་དྲག་པོས་རྒྱ་གར་འཕགས་པའི་ཡུལ་དུ་བྱོན་ཏེ་པཎ་གྲུབ་དུ་མའི་ཞབས་ལ་
གཏུགས། གསེར་ལ་ཕངས་པ་མེད་པར་བྱས་ཏེ་ཡོན་དུ་ཕུལ་ཏེ་མདོ་རྒྱུད་མན་ངག་མཐའ་ཡས་པ་གསན་ཅིང་བོད་སྐད་དུ་བསྒྱུར། དེ་ཡང་རང་གར་གྱ་ཚོམ་དུ་བསྒྱུར་བ་མ་ཡིན་པར་རྒྱ་གར་གྱི་པཎྜི་ཏ་ཆེན་པོ་རེ་དང་ལྷན་དུ་བགྲོས་ནས་ཞིབ་ཏིག་
ནན་ཏན་གྱིས་བསྒྱུར་ཅིང་བཤད་པ་སོགས་འཕགས་བོད་ཀྱི་མཁས་གྲུབ་མུ་ཏིག་བསྟར་ལ་བརྒྱུས་པ་བཞིན་ཟམ་མ་ཆད་པར་བརྒྱུད་པའི་རིམ་པ་རྣམས་རྗེ་རིན་པོ་ཆེ་རང་གི་གསན་ཡིག་དང། མཁས་གྲུབ་རྗེའི་གསན་ཡིག་དག་ལ་ཇི་ལྟར་གསལ་བ་
བཞིན་ཁུངས་ལྡན་འབའ་ཞིག་ལ་གསན་སྦྱོང་དཔྱིས་ཕྱིན་པར་མཛད་དེ་མགོན་པོ་ཀླུ་སྒྲུབ་གཉིས་པ་ལྟར་བུར་མན་ངག་ཡིད་བཞིན་ནོར་བུའི་གཏེར་ཆེན་པོ། ཐོས་པ་རྒྱ་མཚོའི་ཁྱོན་ལ་འདོད་རྒུར་དབང་བསྒྱུར་བའི་ལུང་གི་ཡོན་ཏན་གྱིས་མཁས་པའི་དེད་དཔོན་
མཆོག་ཏུ་གྱུར་པའི་སྙན་གྲགས་ཀྱི་རྔ་བོ་ཆེ་སྲིད་པ་གསུམ་ན་ཟླ་མེད་པར་སྒྲོག་པ་འདི་བཞིན་བྱུང་བ་རེད། དེ་ལྟར་མང་དུ་ཐོས་པའི་དོན་རྣམས་བ་སྟོང་གི་འོ་མ་ཉིང་ཁུར་བྱས་པ་ལྟ་བུར་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་བྱང་ཆུབ་ལམ་གྱི་རིམ་པའི་
མན་ངག་ལྟར་རང་རྒྱུད་དང་སྦྱར་བའི་ཉམས་བཞེས་ལ་ཇི་ལྟར་སྦྱོར་བའི་ཚུལ་ནི། འཁོར་བ་མཐའ་དག་སྡུག་བསྔལ་གྱི་རང་བཞིན་དུ་གཟིགས་པའི་སྐྱོ་ཤས་དང། ངེས་འབྱུང་ཤུགས་དྲག་གིས་བསྐུལ་ཏེ་ཡོན་ཏན་ཐམས་ཅད་སྐྱེ་བ་དང། གནས་པ་

[054B] འཕེལ་བའི་ཞིང་ས་ལྟ་བུ་སྡོམ་པ་གསུམ་གྱི་བཅས་རང་གི་ཉེས་ལྟུང་ཕྲ་མོས་ཀྱང་མ་གོས་པར་ཚུལ་བཞིན་དུ་བསྲུང་བའི་མཐུས་ཕྱིན་ཅི་ལོག་གི་ཀུན་ཏུ་སྤྱོད་པ་མཐའ་དག་ཡོངས་སུ་སྤངས་པའི་སྐུ་གསུང་ཐུགས་ཀྱི་མཛད་སྤྱོད་ཞི་ཞིང་དུལ་བ་དང་
བྱང་ཆུབ་ཀྱི་སེམས་ཀྱི་ཕན་ཡོན་དྲན་པའི་སྤྲོ་ཤུགས་ཀྱིས་རྗེ་བཙུན་བྱམས་མགོན་དང། འཕགས་པ་ཐོགས་མེད་ཀྱི་གཞུང་ལས་གསུངས་པའི་རྒྱུ་འབྲས་མན་ངག་བདུན་དང། བྱང་ཆུབ་སེམས་དཔའི་སྡེ་སྣོད་མདོ་སྡེ་ཕལ་པོ་ཆེ་སོགས་ཀྱི་མན་
ངག་རྒྱལ་སྲས་ཆེན་པོ་ཞི་བ་ལྟའི་བསླབ་བཏུས་དང། སྤྱོད་འཇུག་ནས་གསུངས་པ་ལྟར་བདག་པས་གཞན་གཅེས་པའི་བྱམས་པ་ལྷག་བསམ་དང། སྙིང་རྗེ་ལྷག་བསམ་གྱིས་དྲངས་པའི་བྱང་ཆུབ་ཀྱི་སེམས་ལ་ཉམས་མྱོང་གི་རྩལ་ཐོན་
དབེན་གནས་དུ་མར་འདུ་འཛིའི་གཡེང་བ་རིང་དུ་དོན་ཏེ་དཔྱད་འཇོག་སྒོམ་པའི་ཏིང་འཛིན་ལ་གཞོལ་བས་འཁོར་འདས་ཀྱི་ཆོས་ཐམས་ཅད་རྟེན་འབྲེལ་ཚོགས་པ་ལས་ཐ་སྙད་སྣང་ཙམ་མ་གཏོགས་མེད་པར་གཟིགས་ནས་སྣང་པས་སྟོང་པ་མ་སྒྲིབ་ཅིང་
སྟོང་པས་སྣང་བ་མི་འགོག་པར་སྟོང་དང་རྟེན་འབྱུང་རྒྱུ་འབྲས་སུ་འཆར་བའི་ཟབ་མོ་དབུ་མའི་ལྟ་བ་ཁྱད་པར་ཅན་ཐུགས་ལ་འཁྲུངས། རྒྱུད་རྒྱལ་གསང་བ་འདུས་པ་ནས་བཤད་པའི་རིམ་ལྔ། འཁོར་ལོ་སྡོམ་པའི་བསྐྱེད་རྫོགས། ན་རོ་ཆོས་དྲུག་
ནི་གུ་ཆོས་དྲུག་དཔལ་དུས་ཀྱི་འཁོར་ལོའི་སྦྱོར་བ་ཡན་ལག་དྲུག་སོགས་གསང་སྔགས་ཀྱི་རྣལ་འབྱོར་ཟབ་མོ་རྣམས་ཚུལ་བཞིན་དུ་བསྐྱངས་པས་རྒྱུད་སྡེ་ནས་བཤད་པ་ལྟར་གྱི་བདེ་སྟོང་གི་ཡེ་ཤེས་ཁྱད་པར་ཅན་ཐུགས་རྒྱུད་ལ་འཁྲུངས་ཏེ་གྲུབ་པའི་ཉམ་

[055A]༄༅། །རྟོགས་མཐོན་པོར་གཤེགས་པ་དང། ལྷག་པའི་ལྷ་དུ་མས་ཞལ་གཟིགས་ཤིང་རྗེས་སུ་བཟུང་བའི་ཚུལ་རྣམས་ཞིབ་པ་མང་ཚོགས་ཀྱི་ཁྲོད་དུ་ཞུ་བ་སྐབས་སུ་མི་བབས། དེ་ལྟར་མཁས་དང་གྲུབ་པའི་ཡོན་ཏན་གྱི་
རྩལ་ཡོངས་སུ་རྫོགས་ནས་བསྟན་པ་ལ་བྱ་བ་མཛད་པའི་ཚུལ་ནི། བྱང་ཆུབ་ལམ་རིམ་ཆེན་མོ་དང། སྔགས་རིམ་ཆེན་མོ་སོགས་མདོ་སྔགས་ཀྱི་ཟབ་དོན་བཀྲལ་བའི་ལེགས་བཤད་ཁོ་ན་གསུང་འབུམ་པོ་ཏི་བཅོ་བརྒྱད་ཙམ་མཆིས་པ་སོགྶ་
མཁས་པའི་བྱ་བ་འཆད་རྩོད་རྩོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་དྲི་མ་དང་བྲལ་བ་ཉིན་མོ་ལྟར་གསལ་བར་མཛད་དེ། དུས་དེང་སང་ལ་ཉེ་བའི་བར་དུ་འཛམ་གླིང་གི་ཁྱོན་ལ་འཇམ་མགོན་བླ་མའི་རྗེས་འཇུག་དགེ་འདུན་གྱི་སྡེ་དང། བཤད་
སྒྲུབ་ཀྱི་རྒྱུན་བཟང་རྒྱ་ཆེར་འཕེལ་ཏེ་ཐར་འདོད་སྐལ་བཟང་གི་སྐྱེ་བོ་གྲངས་མེད་པ་ཞིག་ཐེག་པ་མཆོག་གི་ལམ་བཟང་གི་སྐལ་བར་འདོད་རྒྱུར་སྤྱོད་བཞིན་པ་རང་གཞན་ཀུན་གྱི་མཐོང་ཆོས་སུ་གྲུབ་པ་དེ་ལྟར་ལགས་པས་ཞིབ་ཞུ་མ་དགོས།། །།
 ་དེ་ཉིན་ཕྱི་དྲོ་ལ་དྭགས་རྡ་རམ་ས་ལར་མང་ཚོགས་ཚོགས་འདུའི་སར་གསུང་བཤད་ལ།  དགེ་འདུན་ལྷན་རྒྱས་དང། དབུས་གཞུང་བློན་ཆེན་ཌོག་ཀྲར་ཀ་རང་སིང། ཕྱི་རྒྱལ་ཁག་གི་འཐུས་མི་རྣམ་པ། གཞན་ཡང་འདིར་ཕེབས་མཛའ་བཤེས་སྐུ་ཞབས་
རྣམ་པར་ཞུ་རྒྱུར། དེ་རིང་འཇམ་མགོན་བླ་མ་ཙོང་ཁ་པ་ཆེན་པོ་དགའ་ལྡན་ཡིད་དགའ་ཆོས་འཛིན་དུ་གཤེགས་པའི་དུས་ཆེན་ལ་བརྟེན་རྗེ་བདག་ཉིད་ཆེན་པོའི་རྣམ་ཐར་རྒྱ་མཚོ་ལྟ་བུ་ལས་ཟེགས་མ་ཙམ་ཞིག་ཞུ་རྒྱུར། ༸རྒྱལ་བ་ཐམས་ཅད་ཀྱི་

[055B] སྙིགས་མའི་དུས་འདིར་རྒྱལ་བའི་བསྟན་པ་རིན་པོ་ཆེ་སྤེལ་བ་ལ་རྒྱལ་བ་ཉིད་དང་མཚུངས་པའི་འཕྲིན་ལས་ནམ་མཁའ་མཛོད་ལ་
དབང་བསྒྱུར་ཞིང། ཐུབ་པའི་བསྟན་ལ་མ་རྟོགས་པ་དང་ལོག་པར་རྟོག་པ་བར་མེད་འཐིབས་པའི་མུན་ནག་མ་ལུས་པ་དྲུང་ནས་འབྱིན་པའི་སྲིད་པའི་མིག་མཆོག་བརྟན་པའི་འཁོར་ལོ་ངུར་སྨྲིག་གི་རྒྱལ་མཚན་འཆང་བའི་སྨྲ་བའི་ཉི་མཁམས་གསུཾ་
ཆོས་ཀྱི་རྒྱལ་པོ་ཤར་ཙོང་ཁ་པ་བློ་བཟང་གྲགས་པའི་དཔལ་ཞེས་གྲགས་པ་དོན་ལྡན་གྱི་མཚན་སྙན་གསེར་གྱི་རྔ་སྒྲ་སྲིད་པ་གསུམ་ན་བསྐུལ་བ་མེད་པར་སྙན་དགུར་འཇེབས་པ་དེ་ཉིད་ཀྱི་གསང་བ་བསམ་གྱིས་མི་ཁྱབ་པའི་རྣམ་པར་ཐར་པ་བརླིང་ཞིང་མཐའ་
མི་རྟོགས་པར་རྒྱ་མཚོའི་འཇིང་ལྟ་བུ་རྣམས་ལྟ་ཅི། ཐུན་མོང་གདུལ་བྱའི་སྐལ་བ་དང་འཚམས་པར་ཞིང་འདིར་དགེ་བའི་བཤེས་གཉེན་གྱི་རྣམ་པར་རོལ་བའི་མཛད་པ་ཕུལ་དུ་བྱུང་བའི་ཡོན་ཏན་མཐའ་དག་ནི་ནམ་མཁའི་ཁྱོན་ལ་མཛུབ་མོའི་འདུ་འགོད་
ཀྱིས་ཚད་འཇལ་བ་ལྟར་མི་ནུས་མོད། འོན་ཀྱང་རྣམ་པར་ཐར་པའི་ཆ་ཤས་ཙམ་ཞུས་ན། དེ་ཡང་འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟེང་པ་ན། །ཁྱོད་ཉིད་བྱིས་པའི་གཟུགས་ཅན་གྱིས། །སངས་རྒྱས་
མཛད་པ་བྱེད་པར་འགྱུར། །དེ་ཚེ་དགོན་ཆེན་རབ་དགའ་བ། །ཁ་བ་ཅན་ན་ཡོད་པ་ཡིན། །ཞེས་གནས་དང་དུས། དགོན་གནས་ཀྱི་མིང་དང། ཁྱོད་ཉིད་ཅེས་རྗེ་བཙུན་འཇམ་དབྱངས་ཉིད་དངོས་སུ་མི་ཡི་རྣམ་པར་བཟུང་བ་བདེ་བར་གཤེགས་

[056A]༄༅། །པའི་བཀའ་དྲི་མ་མེད་པས་བསྟན་ལ། གཞན་ཡང། མདོ་སྡེ་གདམས་ངག་འབོགས་པའི་རྒྱལ་པོ་དང། ལྷ་མོ་དྲི་མ་མེད་པས་ཞུས་མེད། བཛྲ་བཀའི་ཐང་ཡིག་དང། བཀའ་གཏམས་གླེགྶ་
བམ། མ་གཅིག་ལབ་སྒྲོན་གྱི་ལུང་བསྟན་སོགས་དུ་མ་ནས་ལན་གཅིག་མ་ཡིན་པར་ལུང་བསྟན་གྱི་མེ་ཏོག་་ཐོར་བའི་བདག་ཉིད་ཆེན་པོ་ཙོང་ཁ་པ་ཆེན་པོ་ནི་རབ་བྱུང་དྲུག་པའི་མི་བྱ་ལོར་མདོ་སྣད་ཙོང་ཁའི་ཡུལ་དུ་ཡབ་ཀླུ་འབུམ་དགེ་དང། ཡུམ་
ཤིང་བཟའ་ཨ་ཆོས་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་ཏེ་སྐུ་བལྟམས། ཆོས་རྗེ་དོན་གྲུབ་རིན་ཆེན་གྱིས་ཡིད་མ་རྡོ་རྗེ་འཇིགས་བྱེད་ཀྱི་ལུང་བསྟན་པ་བཞིན་གཞོན་ནུ་ནས་རྗེས་སུ་བཟུང། ཀརྨ་པ་རོལ་པའི་རྡོ་རྗེ་ལས་དགེ་བསྙེན་
གྱི་སྡོམ་པ་བཞེས་ཏེ་ཀུན་དགའ་སྙིང་པོ་ཞེས་མཚན་གསོལ། ཆོས་རྗེ་དོན་གྲུབ་རིན་ཆེན་ལས་མདོ་སྔགས་ཀྱི་ཆོས་མང་དུ་གསན་ཅིང། བར་མ་རབ་བྱུང་དང། ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པ་བཞེས་ཏེ་མཚན་ཡང་བློ་བྯང་
གྲགས་པའི་དཔལ་ཞེས་བྱ་བ་གསོལ། དགུང་ལོ་བཅུ་དྲུག་པའི་ཚེ་དབུས་གཙང་གི་ཕྱོགས་སུ་སློབ་གཉེར་ལ་བྱོན་ཏེ་གླང་ལོ་སྟོན་དུས་དབུས་སུ་ཕེབས། དེ་ནས་བཟུང་སྟེ་མཉེས་ཐང་པ་བཀྲ་ཤིས་སེང་གེ་ས་བཟང་མ་ཏི་པཎ་ཆེན་
སྐྱོར་ལུང་མཁན་པོ་བློ་གསལ་བ། བླ་མ་དམ་པ་བསོད་ནམས་རྒྱལ་མཚན། ཞ་ལུ་སྒྲ་ཚད་པ་རིན་ཆེན་རྣམ་རྒྱལ། སྣར་ཐང་ལོ་ཙཱ་བ་དོན་བཟང། ཉ་དཔོན་ཀུན་དགའ་དཔལ་བ་སོགས་དབུས་གཙང་གི་མཁས་པ་དུ་མ་ལས་དབུ་མ་དང་

[056B] ཕར་ཕྱིན། མངོན་པ། འདུལ་བ་སོགས་འཕགས་ཡུལ་གྱི་ཤིང་རྟ་ཆེན་པོ་རྣམས་ཀྱི་གཞུང་ལུགས་ལ་གསན་སྦྱོང་མཛད་ཅིང། ལྷག་པར་རྗེ་བཙུན་རེད་མདའ་བ་ཆེན་པོའི་ཞབས་ལ་གཏུགས་ནས་མདོ་སྔགས་ཀྱི་གསུང་རབ་
རྒྱ་མཚོ་ལྟ་བུའི་དཀའ་གནད་མཐའ་ཡས་གསན་བསམ་མཛད་པས་ལམ་གྱི་ལུས་ཡོངས་སུ་རྫོགས་པ་གུང་འགྲིགས་ཏེ་རིགས་པའི་ལམ་ནས་དྲངས་པའི་ངེས་པ་དཔྱིས་ཕྱིན་པར་འཁྲུངས། གསང་ཕུ་དང། སྐྱོར་ལུང། མཉེས་ཐང་བདེ་བ་ཅན་
རྩེད་ཐང། སྣར་ཐང། ས་སྐྱ་སོགས་དབུས་གཙང་གི་གྲྭ་ས་ཆེན་པོ་རྣམས་སུ་རིམ་བཞིན་གྲ་བསྐོར་མཛད་ཅིང། དེའི་ཚེ་དགེ་བའི་བཤེས་གཉེན་སྡེ་སྣོད་འཛིན་པ་རྒྱ་མཚོ་ལྟ་བུ་མཐའ་དག་ཀྱང་རྗེ་འདིའི་ལེགས་བཤད་གསར་པ་ཉམས་སུ་མྱོང་
བས་ནི་ཡིད་ཚིམས། འགྲན་ཟླ་མེད་པའི་རྣམ་དཔྱོད་ཀྱི་དངོས་སྟོབས་རིགས་པའི་རྩལ་གྱིས་ང་རྒྱལ་ཁེངས་པའི་རི་བོ་བསྙིལ། དད་པའི་སྤུ་ལོང་གཡོས་ཏེ་བསྟོད་བསྔགས་རོལ་མོ་འཁྲོལ་བ་ལ་བྲེལ་བར་གྱུར། ཡར་ལུང་རྩེད་ཐང་རྣམ་རྒྱལ་ལྷ་
ཁང་དུ། ཁ་ཆེའི་པཎ་ཆེན་ཤཱཀྱ་ཤྲིའི་མཁན་བརྒྱུད་བཀའ་བཞི་པ་ཚུལ་ཁྲིམས་རིན་ཆེན་ལས་བསྙེན་རྫོགས་ཀྱི་སྡོམ་པ་ཡང་དག་པར་བཞེས་ཏེ། ལྷག་པ་ཚུལ་ཁྲིམས་ཀྱི་བསླབ་པ་ཡོངས་སུ་རྫོགས་པའི་ལྷའི་ཆུ་བོས་ཐུགས་རྒྱུད་ཀྱི་བུམ་བཟང་ཉེ་
བར་གཏམས། འབྲི་གུང་སྤྱན་སྔ་རིན་པོ་ཆེ་དང། མཐེལ་སྤྱན་སྔ་གྲགས་པ་བྱང་ཆུབ་པའི་དྲུང་ནས་ནཱ་རོ་ཆོས་དྲུག་སོགས་དྭགས་པོ་དང། ཕག་གྲུའི་བཀའ་བརྒྱུད་ཀྱི་ཆོས་རྣམས་གསན། བླ་མ་དབུ་མ་པ་བརྩོན་འགྲུས་སེང་གེ་དང་མཇལ་ཏེ་

[057A]༄༅། །ཆོས་ཕར་ཚུར་གསན་རེས་མཛད་ཅིང། ལྷག་པར་རྗེ་བཙུན་འཇམ་དཔལ་དབྱངས་ཀྱི་ས་དགེ་བའི་བཤེས་གཉེན་དང། བླ་མ་དབུ་མ་བས་ལོ་ཙཱ་བ་མཛད་དེ་རྗེ་བཙུན་གྱི་དྲུང་ནས་མདོ་སྔགས་སྤྱི་དང། ཁྱད་
པར་ཟབ་མོ་དབུ་མའི་ལྟ་བའི་སྐོར་དང། སྔགས་མཚན་ཉིད་ཀྱི་ཁྱད་པར། སྔགས་བླ་མེད་ཀྱི་ལམ་གྱི་གནད་ཆེ་ཤོས་རྣམས་དང། རིམ་པ་ལྔའི་གོ་རིམ་གྲངས་ངེས་སོགས་མཐའ་ཡས་པ་ལ་དྲི་གཏུགས་ནན་ཏན་དུ་མཛད། ཉང་སྟོད་གོང་
གསུམ་པ་བདེ་ཆེན་པ་ཆོས་ཀྱི་དཔལ་བ་དང། ས་ཤྐྱའི་རྗེ་བཙུན་རེད་མདའ་བ། བླ་མ་ཁྱུང་པོ་ལྷས་པ་སོགས་ཀྱི་དྲུང་ནས་རྡོ་རྗེའི་ཕྲེང་བ་སོགས་ཕྲེང་བ་སྐོར་གསུམ་དང། དུས་འཁོར། བདེ་གསང་འཇིགས་གསུམ། རྡོར་དབྱིངས་སོགྶ་
རྒྱུད་སྡེ་བཞིའི་དབང་ཁྲིད་མཐའ་ཡས་པ་གསན་ཏེ་རྒྱུད་སྡེ་རྒྱ་མཚོར་མི་འཇིགས་པའི་སྤོབས་པ་བརྙེས། འཇམ་དཔལ་དབྱངས་ཀྱིས་ལུང་བསྟན་པ་བཞིན་དགུང་ལོ་སོ་དྲུག་པ་ལ་སློབ་དཔོན་འཇམ་དཀར་བ་སོགས་དབུས་པ་བཞི་དང། རྟོགྶ་
ལྡན་འཇམ་དཔལ་རྒྱ་མཚོ་སོགས་མདོ་སྨད་པ་བཞི་སྟེ་འཁོར་དག་པ་རྣམ་བརྒྱད་ཁྲིད་དེ་དཔོན་སློབ་དགུ་བྱ་བྲལ་ལ་བྱོན་ནས་འོལ་ཁ་ཆོས་ལུང་དུ་ཕེབས། ཕྱག་སོར་གྱི་རྩེ་རྣམས་སེར་ཁར་སོང་གི་བར་དུ་ཕྱག་དང་མཎྜལ་འབུལ་བ་སོགས་བསགས་
སྦྱངས་ལ་འགྲུས་པར་མཛད་ཅིང། ཐེག་པ་ཆེན་པོའི་ལམ་གྱི་རིམ་པ་ལ་བློ་སྦྱོང་བར་མཛད་པས་བྱང་ཆུབ་ཀྱི་སེམས་རིན་པོ་ཆེ་བཅོས་མ་མིན་པ་ཐུགས་རྒྱུད་ལ་འཁྲུངས། འོལ་ཁ་ལྷ་སྡིངས་སུ་བསགས་སྦྱངས་དང་འབྲེལ་བར་ཟབ་མོ་དྦུ་

[057B] གཞན་ཡང་དབེན་པའི་གནས་དུ་མར་རིམ་གཉིས་
ཀྱི་རྣལ་འབྱོར་ལ་གཞོལ་བས་རྒྱུད་སྡེ་ནས་བཤད་པ་ལྟར་གྱི་རྫོགས་རིམ་གྱི་རྟོགས་པ་ཁྱད་པར་ཅན་བརྙེས། ཕྱོགས་དང་ཕྱོགས་ན་སྐལ་ལྡན་དུ་མ་ལ་མདོ་སྔགས་ཀྱི་དཀའ་བའི་གནད་ཐམས་ཅད་རྒྱལ་བའི་དགོངས་པ་ལྟར་བཤད་ཅིང། མདོ་
སྔགས་ཀྱི་ལམ་རིམ་གཉིས་སོགས་ལེགས་བཤད་ཀྱི་བསྟན་བཅོས་ཀྱང་མང་དུ་བརྩམས། རྗེ་ཉིད་དགུང་ལོ་ང་གསུམ་ལ་ཕེབས་པ་ས་མོ་གླང་གི་ལོའི་ཟླ་བ་དང་པོ་ལ་ལྷ་ལྡན་ཆོ་འཕྲུལ་སྨོན་ལམ་ཆེན་མོ་འཛུགས་པར་མཛད། དེའི་
ཚེ་བུ་སློབ་རྣམས་དང། སྦྱིན་བདག་རྣམས་ཀྱིས་གདན་ས་ཞིག་འདེབས་པར་གསོལ་བ་བཞིན་ཡི་དམ་གྱི་ལྷ་དང། ལྷོ་བྲག་གྲུབ་ཆེན་ལས་ཀྱི་རྡོ་རྗེས་ལུང་བསྟན་པ་བཞིན་ལོ་དེར་འབྲོག་རི་བོ་ཆེར་ཕེབས། གནས་དེར་ས་འདུལ་མཛད་
ཅིང་འདུལ་འཛིན་གྲགས་པ་རྒྱལ་མཚན་དང། རྒྱལ་ཚབ་དར་མ་རིན་ཆེན་གཉིས་ལ། གཙང་ཁང་དང། འདུ་ཁང། སྤྱིལ་བུ་སོགས་ཞལ་བཀོད་མཛད་དེ་སླར་སེ་ར་ཆོས་སྡིངས་སུ་ཕེབས། གོང་གསལ་སྲས་ཀྱི་ཐུ་བོ་གཉིས་
སོགས་ཀྱིས་ཐོག་དྲངས་དགེ་འདུན་ལྔ་བརྒྱ་ཙམ་གྱིས་གླང་ལོ་དེ་གར་འབྲོག་རིར་ཕེབས་ཏེ་ཉེ་འཁོར་གྱི་སྐྱེ་བོ་མཆོག་དམན་རྣམས་ཀྱིས་དྭང་བླངས་མཛད་པས། གཙང་ཁང་དང། འདུ་ཁང་སོགས་ལེགས་པར་གྲུབ་ཅིང། དེ་དག་ཀྱང་

[058A]༄༅། །འདུལ་བ་ནས་བཤད་པ་ལྟར་ཕྱག་ལེན་མཛད་པས་མཁར་ལས་ཙམ་གྱིས་ཀྱང་བསྟན་པའི་མིག་རྒྱན་ལ་ཕན་པར་མཛད། དགུང་ལོ་ལྔ་བཅུ་ང་ལྔ་ནས་དགུང་གྲངས་ང་བདུན་བར་སྐུ་མཚམས་གཙོ་བོར་མྫད་
པས་བླ་མ་དང། ཡི་དམ་སངས་རྒྱས་བྱང་སེམས་དུ་མའི་ཞལ་གཟིགས། ཐུགས་དམ་གྱི་སེང་དབར་རྣམས་སུ་མདོ་སྔགས་ཀྱི་ལེགས་བཤད་བརྩམས་པ་དང། སྐལ་ལྡན་རྣམས་ལ་ཟབ་རྒྱས་ཀྱི་ཆོས་ཆར་འབེབས་པ་སོགས་མཛད་ཅིང་
མདོར་ན་རྗེ་བླ་མ་མཆོག་གིས་འདུལ་བ་ཀཱ་རི་ཀ་ལྔ་བཅུ་ནས། རྒྱུད་རྒྱལ་གསང་བ་འདུས་པའི་བར་མདོ་སྔགས་ཀྱི་གསུང་རབ་མཐའ་དག་ཡི་གེ་ན་གཅིག་ཀྱང་འདོར་དུ་མེད་པར་ཐོས་བསམ་གྱིས་གཏན་ལ་ཕབ། རུང་ཆུ་འདེབས་པ་ཚུན་ཆད་ཀྱི་
འདུལ་བའི་བཅས་རྐྱང་ཕྲ་མོ་ནས་བདེན་གཉིས་དབྱེར་མེད་ཟུང་འཇུག་གི་བར་གྱི་རྟོགས་པའི་བསྟན་པ་མཐའ་དག་སྒྲུབ་པས་ཉམས་སུ་བཞེས་པས་སྒོམ་བྱུང་གི་ཉམས་དང་རྟོགས་པའི་ཡོན་ཏན་གྱི་རྩེ་མོར་ནི་སོན། རྒྱལ་བའི་བསྟན་པ་རིན་པོ་
ཆེ་ལ་མ་རྟོགས་པ་དང། ལོག་པར་རྟོག་པའི་དྲི་མ་ཐམས་ཅད་ནི་ཡོངས་སུ་བསལ། མདོ་སྔགས་ཀྱི་གཞུང་ལུགས་ཐམས་ཅད་འགལ་བ་མེད་པར་གང་ཟག་གཅིག་འཚང་རྒྱ་བའི་ཉམས་ལེན་གྱི་གདམས་པའི་མཆོག་ཏུ་ཤར་ཏེ། ལམ་
གྱི་རིམ་པར་ནི་བསྒྲིགས། ཁྱད་པར་ཟབ་མོ་དབུ་མའི་ལྟ་བ་དང། རྡོ་རྗེ་ཐེག་པའི་གསང་སྔགས་ཟབ་མོའི་གནད་རྒྱ་བོད་ཀྱི་མཁས་གྲུབ་མང་པོས་ཀྱང་གསལ་བར་མ་ནུས་པའི་གནད་དུ་མ་རྗེ་བཙུན་འཇམ་དཔལ་དབྱངས་ཀྱི་མན་ངག་ལ་

[058B] ཐུན་མོང་མ་ཡིན་པའི་སྙན་བརྒྱུད་སྤྲུལ་པའི་གླེགས་བམ་དང་བཅས་པ་རྗེ་བཙུན་ལས་དངོས་སུ་ནོད་དེ། ཤིན་ཏུ་མྱུར་བར་ཟུང་འཇུག་རྡོ་རྗེ་འཆང་གི་གོ་འཕང་མངོན་དུ་བྱེད་པའི་སྐལ་ལྡན་གྱི་ཕ་ཕོགས་སུ་སྩལ་བ་
སོགས་ཕྱི་འདུལ་བའི་ཀུན་སྤྱོད་རྣམ་པར་དག་པ་བཀའ་གདམས་གོང་མའི་བཞེད་སྲོལ་ཕྱི་གཙང་ནང་གཙང་པདྨའི་སྦུབས་ལྟ་བུ། ནང་བདག་པས་གཞན་གཅེས་ཀྱི་བྱང་ཆུབ་ཀྱི་སེམས་རིན་པོ་ཆེ་ཐུགས་དམ་གྱི་མཐིལ་དུ་བཟུང་ཞིང། གསང་བ་
རིམ་གཉིས་ཀྱི་རྣལ་འབྱོར་མཆོག་གི་ཉམས་ལེན་ལ་གཅིག་ཏུ་གཞོལ་བས་ཚང་ལ་མ་ནོར་བའི་གྲུབ་མཐའ་པདྨོའི་སྙིང་པོ་ལྟ་བུ་ཞིག་གི་སྲོལ་ཕྱེ་བར་མཛད་པ་ལ་རི་བོ་དགེ་ལྡན་པའི་ལུགས་ཞེས་ལུས་ཅན་མཐའ་ཡས་པའི་གདུང་སེལ་ཡོངས་འདུའི་ལྗོན་
པ་ཉིད་དུ་གྱུར་ཅིང། དགུང་ལོ་རེ་གསུམ་པ་ས་མོ་ཕག་གི་ལོར་སྲས་ཀྱི་ཐུ་བོ་དར་མ་རིན་ཆེན་ལ་སྐུ་བེར་དང་དབུ་པཎ་གནང་སྟེ་གདན་སར་དོན་གྱིས་གོ་བར་མཛད་དེ། ཟླ་བ་བཅུ་པའི་ཚེས་ཉེར་ལྔ་ཉིན་གསང་སྔགས་བླ་ན་མེད་པའི་ལམ་ལ་
བརྟེན་ནས་ཐམས་ཅད་སྟོང་པ་འོད་གསལ་ཆོས་ཀྱི་སྐུ་མངོན་དུ་མཛད་པའི་ཕྲ་བའི་རླུང་སེམས་མཚན་དཔེས་སྤྲས་པའི་ཡེ་ཤེས་ཀྱི་སྐུར་བཞེངས་ཏེ་རགས་པའི་སྤྲུལ་སྐུ་དགའ་ལྡན་ཡིད་དགའ་ཆོས་འཛིན་དུ་བྱང་ཆུབ་སེམས་དཔའ་འཇམ་དཔལ་སྙིང་པོར་
སྤྲུལ་ནས་ཞིང་ཁམས་རབ་འབྱམས་རྣམས་སུ་སྤྲུལ་པ་མཐའ་ཡས་པས་སེམས་ཅན་གྱི་དོན་མཛད། སྐུ་གདུང་རིན་པོ་ཆེ་གཞོན་ནུ་ལོ་བཅུ་དྲུག་ལོན་པའི་ན་ཚོད་ཅན་འོད་ཀྱི་གོང་བུར་གྱུར་པ་དེ་ཉིད་རྒྱལ་ཚབ་འདུལ་འཛིན་སོགས་སྲས་ཀྱི་ཐུ་བོ་རྣམས་ཀྱིས་

[059A]༄༅། །དངུལ་གྱི་རྣམ་རྒྱལ་མཆོད་རྟེན་གསར་བཞེངས་ཀྱིས་བུམ་ནང་དུ་བཞུགས་སུ་གསོལ་བ་དགའ་ལྡན་རྣམ་པར་རྒྱལ་བའི་གླིང་གི་རྟེན་གཙོར་ལྷ་མིའི་བསོད་ནམས་ཀྱི་ཞིང་དམ་པར་བཞུགས་པ་ལགས་ཤིང། དེ་ནས་
བཟུང་ད་ལྟའི་བར་དགའ་ལྡན་ལྔ་མཆོད་ཆེན་མོ་ཞེས་བོད་ཟླ་བཅུ་པའི་ཚེས་ཉེར་ལྔ་ལ་རྒྱ་བོད་ཧོར་སོགས་གི་ཡུལ་གྲུ་དུ་མར་སྐྱ་སེར་མང་པོ་རྣམ་དཀར་ལ་བརྩོན་ཞིང་གླིང་མེ་སྦར་བ་སོགས་དགེ་བའི་སྲོལ་བཟང་རྒྱུན་མ་ཆད་པ་ཡིན་པས། རྗེ་བླ་མ་མྱ་
ངན་ལས་འདས་པའི་མཛད་པ་བསྟན་པའི་རྣམ་ཐར་གྱིས་ཀྱང་གདུལ་བྱ་དཔག་མེད་དགེ་བའི་ལས་ལམ་གྱི་སྣང་བ་དཀར་པོ་ལ་འགོད་པར་མཛད་པ་ལགས་ཤིང། དེ་ལྟ་བུའི་འཇམ་མགོན་ཙོང་ཁ་པ་ཆེན་པོའི་རྗེས་སུ་ཞུགས་པའི་བསྟན་འཛིན་གྱི་
སྐྱེས་བུ་དམ་པ་རྣམས་ཀྱི་མཛད་སྲོལ་སྤྱི་བསྡོམས་རགས་པ་ཙམ་སྨྲོས་ན། ཐོག་མར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་བསྟན་པའི་གཞི་མ་སོ་ཐར་གྱི་བསླབ་གཞི་རྣམས་མིག་གི་འབྲས་བུ་ལྟར་གཅེས་པར་བཟུང་བའི་ཐོག་མཁས་
མང་བྱེ་བའི་འབྱུང་ནས་གདན་ས་ཆེན་པོ་གང་རུང་གི་ཆོས་གྲར་ཞུགས། མཚན་ལྡན་དགེ་བའི་བཤེས་གཉེན་དུ་མ་བསམ་སྦྱོར་གཉིས་ཀྱིས་ཚུལ་བཞིན་བསྟེན་ཅིང། ཁ་ཟས་ངན་དོན་ཙམ་དང་ཆོས་གོས་ངན་ཙམ་གྱིས་ཆོག་ཤེས་
པ་སོགས་འཕགས་པའི་རིགས་བཞི་ལ་གནས་པའི་སྒོ་ནས་མི་ལོ་ཉི་ཤུ་ནས་སུམ་ཅུའི་བར་ཙམ་རིང་གྲོགས་བློ་གསལ་རིགས་པ་སྨྲ་བ་བརྒྱ་ཕྲག་དུ་མ་དང་ལྷན་ཅིག་འཛམ་གླིང་རྒྱན་དྲུག་མཆོག་གཉིས་རྗེས་འབྲངས་དང་བཅས་པའི་གཞུང་ལུགས་

[059B] འོལ་སྤྱི་ཙམ་མ་ཡིན་པར་དྲི་མ་མེད་པའི་ལུང་དང། དངོས་སྟོབས་ཀྱི་རིག་པའི་ལམ་ནས་དྲངས་ཏེ་བརྒལ་ཞིང་བརྟག་སྟེ་རྣམ་པར་དཔྱོད་པའི་ཚུལ་ལ་གུས་སྦྱོར་དང། རྟག་སྦྱོར་གྱི་བརྩོན་པ་ཆུ་བོའི་རྒྱུན་བཞིན་བསྟེན་
ནས་གཞུང་ལུགས་རྒྱ་མཚོའི་དཀའ་གནད་ལ་ཐོས་བསམ་གྱི་སྒྲོ་འདོགས་ལེགས་པར་བཅད། དེ་ནས་མཁས་པ་འགའ་ཤས་ཀྱིས་ཐར་འདོད་བློ་གསལ་དོན་གཉེར་ཅན་རྣམས་ལ་རྒྱལ་བའི་བཀའ་དང་དགོངས་འགྲེལ་གྱི་དོན་རྣམས་ཕྱིན་ཅི་མ་ལོག་
པར་འཆད་པ་དང། མ་རྟོགས་པ་དང་ལོག་པར་རྟོག་པ་རྣམས་རིགས་ལམ་རྣོན་པའི་སྒོ་ནས་ཚར་གཅོད་པ་དང། ཟབ་དོན་སྟོན་པའི་ལེགས་བཤད་ཀྱི་ཕྲེང་བ་གསར་པ་རྩོམ་པ་སོགས་མཁས་པའི་བྱ་བ་རྣམ་གསུམ་གྱི་སྒོ་ནས་གདུལ་བྱ་སྐྱོང་
ཞིང་བསྟན་པ་སྤེལ་བ་དང། ཡང་ལ་ལ་ཞིག་རང་གིས་གང་ཐོགས་པའི་དོན་རྣམས་སྒྲུབ་པ་སྙིང་པོར་བྱ་བར་བཞེད་དེ་དགྲ་གཉེན་གྱི་འཚོ་ཚིས། བཙན་ཕྱུག་གི་སྲུང་སོགས་རྣམ་གཡེང་དེང་འདུ་འཛི་ལ་བདུད་དུ་ལྟས་ནས་སྤངས། ས་
མཁྲེགས་ལ་གདན་དང། རྡོ་མ་ཁྲེགས་ལ་སྔས་སུ་བྱས། རྣམ་པ་ཀུན་ཏུ་ལྟོ་གོས་གཏམ་གསུམ་ལ་གྱོང་བསྐུར་ནས་དབེན་པའི་རི་སུལ་དུ་རི་དྭགས་རྨས་མ་བཞིན་དུ་གནས་ཏེ་མདོ་སྔགས་ཀྱི་ལམ་ཡོངས་རྫོགས་ཉམས་ལེན་གྱི་ལུས་གྕིག་
ཏུ་སྒྲིལ་ནས་ཚེ་དང་སྒྲུབ་པ་སྙོམ་པར་མཛད་པ་སོགས་མདོར་ན་རི་བོ་དགེ་ལྡན་པའི་བསྟན་འཛིན་སྐྱེས་བུ་རྣམས་ཕྱི་རུ་འདུལ་བའི་གཀུན་སྤྱོད་རྣམ་པར་དག་པ་ཇོ་བོ་བཀའ་གདམས་པའི་རྣམ་ཐར་གཙང་མ་ལ་གནས་ཤིང། ནང་དུ་ཐུན་མོང་བ་གྮན་

[060A]༄༅། །ཕན་བྱང་ཆུབ་ཀྱི་སེམས་དང། ཐུན་མོང་མ་ཡིན་པ་གསང་སྔགས་ཀྱི་ལམ་རིམ་གཉིས་ཀྱི་སྙིང་པོ་བདེ་སྟོང་དབྱེར་མི་ཕྱེད་པའི་ཏིང་འཛིན་ཟབ་མོའི་རྣལ་འབྱོར་ལ་སྤྱོད་པས་མཁས་བཙུན་བཟང་གྲུབ་ཡ་མ་
བྲལ་བའི་སྒོ་ནས་བསྟན་པ་བཤད་སྒྲུབ་གཉིས་ཀྱིས་འཛིན་པར་མཛད་པ་ཡིན། འོན་ཀྱང་སྤྱི་མཐུན་བསོད་ནམས་མ་ཡིན་པའི་འབྲས་བུ་དུས་སུ་སྨིན་པ་དང། ནག་ཕྱོགས་བདུད་རིགས་འབྱུང་པོའི་ལོག་སྨོན་དར་བ་དུས་མཚུངས་ཀྱིས་སྤྱི་སྒོས་
རྒྱལ་བསྟན་ཡོངས་རྫོགས་ལ་ཉམས་ཆག་གནོད་པའི་དུས་འགྱུར་སྔར་བྱུང་མ་མྱོང་བ་ཞིག་བྱུང་བ་ནི་རང་ཅག་སྟོན་པ་སངས་རྒྱས་ཀྱི་རྗེས་འཇུག་ཡོད་དོ་ཅོག་གི་སྙིང་ལ་ཚེར་མའི་ཟུག་རྔུ་ལྟ་བུར་གྱུར་པ་དེ་ལྟར་ལགས་ཀྱང། ་རྒྱལ་བསྟན་ཡོངས་རྫོགས་
ཀྱི་བདག་པོ་གོང་ས་སྐྱབྶ་མགོན་ཆེན་པོ་མཆོག་གི་གསང་གསུམ་ལ་ཉེ་ཞོ་མེད་པར་ཕྱོགས་འདིར་ཞབྶ་འཁོད་བཀའ་དྲིན་ཆེ་བའི་སྟབས་ཀྱིས་བོད་མི་ཆོས་སྤྱོད་དགེ་འདུན་དང། སྐྱེ་བོ་ཕོ་མོ་གྲངས་མང་ཞིག་འཕགས་ཡུལ་དུ་འབྱོར་འཁོད་
ལ་ཆོས་ལྡན་རྒྱ་གར་གཞུང་ནས་གཟིགས་སྐྱོང་གཙོ་འགན་བཞེས་མུས་ཐོག་ཡར་ལྡན་སྤྱོད་བཟང་ཅན་གྱི་ཕྱི་རྒྱལ་རྒྱལ་ཁབ་ཁག་དང། ཚོགས་པ་ཁག་གིས་མཐུན་རྐྱེན་རོགས་རམ་ལ་བརྟེན་ནས་འཚོ་གོས་གནས་མལ་གྱིས་མི་ཕོངས་པར་རང་
མོས་དམ་པའི་ཆོས་ལ་ཅི་དགར་ལོངས་སུ་སྤྱོད་པའི་གོ་སྐབས་ཐོབ་པ་མ་ཟད། ད་ལམ་ཡང་རྒྱལ་ས་ཆེན་པོ་འདིར་འཇམ་མགོན་བླ་མའི་དུས་ཆེན་ལྔ་མཆོད་དང་སྟབས་མཚུངས་སུ་དུས་དྲན་ཚོགས་འདུ་རྒྱ་ཆེན་པོ་འདི་འདྲ་ཚུགས་ཏེ་བླ་དཔོན་ཆེ་རྒུ་

[060B] ཚང་མར་ཐུགས་རྗེ་ཆེ་ཞུ་རྒྱུ་དང་ཆབས་
ཅིག་ཕྱིན་ཆད་ཀྱང་འཇམ་མགོན་བླ་མའི་ལུགས་བཟང་འདི་ཉིད་མི་ཉམས་དར་རྒྱས་སུ་བརྒྱུད་འཛིན་ཐུབ་ཕྱིར། དགེ་ལྡན་ལུགས་བཟང་རིག་གཞུང་གཅེས་སྐྱོང་གི་ཚོགས་པ་ཞིག་སྔོན་ཚུགས་ཟིན་པ་འདི་དག་མཚན་དོན་མཚུངས་པའི་ཡར་
རྒྱས་གོང་འཕེལ་འབྱུང་ཐབས་ལ་ཚང་མས་མཐུན་འགྱུར་དགོངས་བཞེས་རྒྱ་ཆེ་རྒྱུན་འཁྱོངས་གནང་བའི་རེ་འདུན་ཡིད་ཆེས་ཞུ་བཞིན་པ་ལགས་ཤིང། མཐའ་དོན་སྨོན་ཚིག་ཞུ་རྒྱུར། རིས་སུ་མ་ཆད་པའི་ཐུབ་པའི་བསྟན་པ་སྤྱི་དང། བྱེ་བྲག་
འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལུགས་བཟང་དྲི་མ་མེད་པ་འདི་ཉིད་ཕྱོགས་དུས་གནས་སྐབས་ཀུན་ཏུ་དར་ཞིང་རྒྱས་པར་ཤོག་ །། ་ སྐུ་རྟེན་གྱི་གཟུངས་གཞུག་འདོད་གསོལ་སྨོན་ཚིག་ལ།  མཁྱེན་བརྩེ་ནུས་པའི་
བདག་ཉིད་བླ་མ་ཡི་དམ་རྒྱལ་བ་སྲས་དང་བཅས་པ་རྣམས་ཀྱིས་ཕན་བདེའི་རྩ་ལག་ཐུབ་བསྟན་སྤྱི་དང། ཁྱད་པར་འཇམ་མགོན་རྒྱལ་བ་གཉིས་པའི་བཞེད་སྲོལ་མདོ་སྔགས་ཀྱི་ཆོས་ཚུལ་དྲི་མ་མེད་པ་འདི་ཉིད་བཤད་སྒྲུབ་རྣམ་པར་དག་པས་ས་
སྟེང་ཀུན་ཏུ་དར་རྒྱས་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། ཐུབ་བསྟན་སྙིང་པོ་འཛིན་པའི་དམ་པའི་སྐྱེས་བུ་གང་ན་སུ་བཞུགས་དང། ཁྱད་པར་ཀུན་མཁྱེན་རྒྱལ་དབང་ཕྱག་ན་པདྨོ་ཐམས་ཅད་མཁྱེན་ཅིང་གཟིགས་པ་ཆེན་པོའི་

[061A]༄༅། །གསང་གསུམ་མི་ཤིགས་རྡོ་རྗེའི་ཆོས་བདུན་གྱི་ངོ་བོར་བསྐལ་བརྒྱར་བརྟན་ཅིང། རྣམ་དཀར་རླབས་ཆེན་བཞེད་དོན་མཐའ་དག་གེགས་མེད་ལྷུན་གྱིས་འགྲུབ་ཅིང་བསྟན་འགྲོའི་གསོས་སུ་འགྱུར་བར་
མཛད་དུ་གསོལ། གདན་ས་ཆེན་པོ་བཞི་དང། རྒྱུད་གྲྭ་རྣམ་གཉིས་ཀྱིས་གཙོས་རིས་མེད་དགེ་འདུན་གྱི་སྡེ་རྣམས་ཐུགས་མཐུན་ལྟ་སྤྱོད་འདུལ་ཁྲིམས་དང་བཅས་པའི་རྣམ་ཐར་བཟང་པོར་གཅིག་ཏུ་གཞོལ་ཞིང། སྡེ་སྣོད་གསུམ་གྱི་འཆད་
ཉན་དང། བསླབ་པ་གསུམ་གྱི་ཉམས་བཞེས་སོགས་བཤད་སྒྲུབ་ཀྱི་བྱ་བས་དུས་འདའ་བ་དང། ཆོས་མཐུན་གྱི་འདོད་རྒུ་འབད་མེད་ལྷུན་གྲུབ་ཏུ་འབྱུང་བར་མཛད་དུ་གསོལ། ཡངས་པའི་རྒྱལ་ཁམས་སྤྱི་དང་གངས་ཅན་གྱི་ལྗོངས་སུ་
གནས་པའི་སྐྱེ་འགྲོ་རྣམས་སྙིགས་དུས་ཀྱི་རྒུད་པའི་ཉེར་འཚེ་མཐའ་དག་ཞི་ནས། ལོ་ལེགས་སྐྱ་རྒྱལ་སྣོད་བཅུད་ཀྱི་དཔལ་འབྱོར་འཕེལ་ཞིང། སྐྱེ་རྒུ་རྣམས་མཆོག་གསུམ་ལ་མོས་གུས་དང། ལས་འབྲས་ལ་ཡིད་ཆེས་སོགྶ་
སྡིག་སྤོང་དགེ་སྒྲུབ་ཀྱི་བསམ་སྦྱོར་དག་ཅིང། ཕུན་ཚོགས་སྡེ་བཞིའི་དཔལ་ལ་ཅི་དགར་སྤྱོད་པར་མཛད་དུ་གསོལ། རྟེན་འདི་ཉིད་བཞེངས་པའི་རྒྱུ་སྦྱོར་འབྲེལ་ཐོགས་དང་བཅས་པ་རྣམས་ཀྱིས་མཚོན་སེམས་ཅན་ཐམས་ཅད་ཀྱིས་
ཐོག་མེད་ནས་བསགས་པའི་སྒོ་གསུམ་གྱི་སྡིག་པ་མི་དགེ་བའི་ལས་ངན་སྤྱི་དང། སྡོམ་པ་གསུམ་གྱི་རྩ་བ་དང་ཡན་ལག་གི་དམ་སྡོམ་ཉམས་པའི་སྡིག་སྒྲིབ་ཉེས་ལྟུང་ཅི་མཆིས་བྱང་ཞིང་དག་ནས། ཆོས་མཐུན་དགེ་བཅུའི་བྱ་བས་

[061B] ཡོན་སྦྱོར་འབྲེལ་ཐོགས་དང་བཅས་པ་སྐྱེ་བ་ཀུན་ཏུ་མི་ཁོམ་བརྒྱད་ཀྱི་གནས་ངན་དུ་མི་ལྟུང་བར་ཐེག་མཆོག་འཁོར་ལོ་བཞི་ལྡན་གྱི་རྟེན་བཟང་བརྒྱུད་མར་ཐོབ་ཅིང། མདོ་སྔགས་ཟུང་འབྲེལ་གྱི་བསྟན་ལ་ཞུགས་
ཏེ་ངེས་འབྱུང་བྱང་སེམས་ཡང་དག་པའི་ལྟ་བ་རྒྱུད་ལ་སྐྱེས་ཤིང། སྒྲིབ་གཉིས་བྱང་ཚོགས་གཉིས་རྫོགས་ཏེ་སྐུ་བཞིའི་གོ་འཕང་འཐོབ་པར་བྱིན་གྱིས་བརླབ་ཏུ་གསོལ།། །། ་ ཚིག་སྟོང་དགུ་བརྒྱ་དྲུག་ཅུ་རེ་བརྒྱད་ལོར་སུས་ཇི་ལན་ཀྲེར་
བོད་ཀྱི་ཆོས་དང་རིག་གཞུང་ཉམས་ཞིབ་ཁང་ཆོས་འཁོར་དགོན་སྒོ་དབྱེ་རྟེན་འབྲལ་མཛད་སྒོའི་ཐོག་སྐྱབྶ་རྗེ་རིན་པོ་ཆེ་མཆོག་ནས་གསུང་བཤད་སྩལ་བ་འདི་ལྟར།  སྐྱབྶ་རྗེ་ཡོངས་འཛིན་ཁྲི་ཆེན་རྡོ་རྗེ་འཆང་ཆེན་པོ་མཆོག་དང། དགེ་འདུན་རྣམ་པ། སྐུ་ཞབས་ཁུན་
གྱིས་གཙོས་པའི་ཡོན་བདག་རྣམ་པ། མཁས་དབང་སྐུ་ཞབས་ལིན་དྷ་སྒིར། གཞན་ཡང་འདིར་ཕེབས་ཆོས་ཀྱི་སྤུན་ཟླ་རྣམ་པ་ལྷན་རྒྱས་ལ་ཞུ་རྒྱུ། ད་རེས་སྲིད་འབྱོར་བདེ་སྐྱིད་ཕུན་སུམ་ཚོགས་པའི་ཡུལ་ལུང་འདི་འདྲ་ཞིག་ཏུ་ནབ་པ་
སངས་རྒྱས་པའི་ཆོས་དང། གཙུག་ལག་རིག་གཞུང་ཉམས་ཞིབ་ཁང་འདི་ཡི་སྒོ་དབྱེ་རྟེན་འབྲེལ་གྱི་བཀྲ་ཤིས་དུས་སྟོན་བཟང་པོ་འདིར། ཕྲན་རང་ངོ་བཅར་ཐོག་ནང་པའི་ཆོས་དང་རིག་གཞུང་གི་གནས་ལུགས་ཕྲན་བུ་ཞུ་རྒྱུའི་གོ་སྐབས་
ཐོབ་པ་འདི་ནི་བསམ་བཞིན་དགའ་སྤྲོ་སྐྱེ་འོས་པའི་སྐལ་བཟང་གི་བགོ་སྐལ་ཞིག་ཡིན་པར་ངོས་འཛིན་ཞུ་གི་ཡོད། དུས་རབས་ཉི་ཤུ་པ་འདིའི་ནང། ཕྱི་དངོས་པོའི་ཡར་རྒྱས་དང། ཚན་རིག་གི་ནུས་ཤུགས། སྤྱི་ཚོགས་ཀྱི་མདུན་བསྐྱོད་ལ་

[062A]༄༅། །སོགས་པས་འགྲོ་བ་མི་རིགས་ཀྱི་ཕྱིའི་འཚོ་བའི་གནས་སྟངས་ནི་བློ་ཡུལ་ལས་བརྒལ་བའི་ཡར་རྒྱས་ལོ་རེ་ནས་ལོ་རེར་འགྲོ་མུས་ཡིན་ནའང། ནང་སེམས་ཀྱི་ཉེས་སྐྱོན་སེལ་མ་ཐུབ་ཚེ། ཆགས་སྡང་རྨོངས་
གསུམ་གྱི་དབང་གིས་རྒྱལ་ཁབ་ཕན་ཚུན་གཡུལ་འཁྲུགས་ཀྱིས་མཚོན་རང་གཞན་ཚང་མ་ཡིད་ལ་བདེ་བའི་གོ་སྐབས་མེད་པར་རྟག་ཏུ་སེམས་ཚབས་དང། བྲེལ་དང་ངས། འཇིགས་སྐྲག་སོགས་ཀྱིས་འཁོར་ལོ་བསྐོར་ཏེ། ནང་སེམས་ཀྱི་
ཞི་བདེ་དང་ཐག་ཇེ་རིང་རྗེ་འགྱངས་སུ་འགྲོ་བ་རེད། དེ་ལ་བརྟེན་ནས་ཞི་བ་དང་ཚིམ་པའི་སེམས་ཀྱི་བདེ་བ་འཚོལ་བར་མི་རིགས་ཚང་མས་འབད་བརྩོན་དང། རེ་བ་བྱེད་བཞིན་པ་དེ་ལྟར་ཡང་སེམས་མ་ཞི་བ་ཞི་བར་བྱེད་པ་དང། མ་དུལ་བ་
དུལ་བར་བྱེད་ཅིང། སེམས་ཀྱི་སྡུག་བསྔལ་གྱི་འཆིངས་ཐག་རང་སར་གྲོལ་ཏེ། ནང་སེམས་ཀྱི་ཞི་བདེ་ཐོབ་པའི་ཐབས་ལམ་ནི། ཆོས་ཀྱི་ལམ་སྟོན་བཟང་པོ་ཁོ་ན་ལ་རག་ལས་པར་སྐྱེ་བོ་ཀུན་གྱིས་མཐོང་ཆོས་ཚད་གྲུབ་ཏུ་གྱུར་ཡོད་པ་
རེད། དེར་མ་ཟད་འཇིག་རྟེན་འདིར་འཇིགས་སྣང་སྐྱེ་འོས་པའི་དམག་འཁྲུགས་སོགས་ཀྱི་སྡུག་བསྔལ་སེལ་ཞིང། ཞི་བདེ་དང་མི་རིགས་དབར་གྱི་མཐུན་འབྲེལ། སྐྱེ་འགྲོའི་ཕན་བདེ་བསྐྱེད་ཅིང་སྲུང་སྤེལ་བྱེད་པའི་གཞི་གཅིག་པུ་ནི་ཆོས་
ཀྱི་སློབ་སྟོན་དེ་ཡིན། འཇིག་རྟེན་འདིར་ཕན་བདེའི་གཞི་རྟེན་དུ་གྱུར་པའི་ཆོས་ལུགས་ངོ་མཚར་ཅན་དུ་མ་ཡོད་པའི་ནང་ནས་སྟོན་པ་སངས་རྒྱས་ཀྱི་ཆོས་ནི། གདུལ་བྱ་སོ་སོའི་མོས་པ་དང། བློའི་ནུས་ཤུགས། སེམས་ཀྱི་འཁྱེར་སོ་དང་

[062B] ཐེག་དམན་དང། ཐེག་ཆེན། གསང་སྔགས་ཀྱི་ཐེག་པ་སོགས་ཡོད་པས་རང་བློར་གང་འཚམས་ཀྱིས་ལག་ཏུ་བླང་བདེ་བ་དང། སེམས་དང་ལྡན་ཚད་ལ་གནོད་པ་མེད་པའི་ལམ་སྟོན་པས་ཁྱབ་ཆེ་བ་
སངས་རྒྱས་རང་ཉིད་ཀྱིས་ངའི་བཀའ་ལ་རིགས་པ་ཚད་མས་ལེགས་པར་བརྟགས་ཤིང་དཔྱད་དེ་འཐད་པར་ངེས་པ་མ་རྙེད་པར་རྨོངས་དད་ཀྱིས་མི་འཇུག་པར་གསུངས་པས་རྒྱུ་མཚན་མེད་པར་ཡིད་ཆེས་དང་བློས་འགེལ་མི་དགོས་པས་ཁུངས་བྩན་
པ༑ བསྒྲུབ་མི་ནུས་པའི་བཅས་ཁྲིམས་དང། བཟོད་པར་དཀའ་བའི་དཀའ་ཐུབ་སོགས་ལ་བརྟེན་མི་དགོས་པས་འཇུག་བདེ་བ། སྐྱེ་བོ་སོ་སོའི་སེམས་ཀྱི་རང་གཤིས་དང་བསྟུན་ནས་ཐབས་མཁས་ཀྱིས་ཁྲིད་པས་རྒྱུད་ལ་སྣམ་ཆེ་བ་
སངས་རྒྱས་ཀྱི་གསུང་གི་བརྗོད་དོན་ཐམས་ཅད་རིགས་པས་གཏན་ལ་ཕབ་སྟེ་སྐྱེ་བོ་ཚང་མའི་བློ་ཡུལ་དུ་འཆར་རུང་བས་གོ་བདེ་བ་སོགས་ཁྱད་ཆོས་དུ་མས་ཡིད་འཕྲོག་སྟེ། དེང་གི་སྐབས་འདིར་འཛམ་གླིང་སྤྱི་དང། ཁྱད་པར་ནུབ་ཕྱོགས་ཀྱི་
ཡུལ་གྲུ་ཆེན་པོ་འདི་དག་གི་བློ་གྲོས་དང་ལྡན་པའི་སྐྱེ་བོ་ཧ་ཅང་མང་པོས་ནང་པ་སངས་རྒྱས་པའི་ཆོས་ལ་དོ་སྣང་དང་ཉམས་ཞིབ་གནང་བཞིན་པ་རེད། ནང་པ་སངས་རྒྱས་པའི་ཆོས་འདི་ནི་སྤྱི་ཚོགས་འགའ་ཤས་དང། རྒྱལ་ཁབ་འགའ་ཤས་ཀྱི་
གཅེས་ནོར་ཙམ་མ་ཡིན་པར་འཛམ་གླིང་གི་ས་ཆེན་པོ་འདིའི་འགྲོ་བ་ཡོངས་ཀྱི་གཅེས་ནོར་ཞིག་ཡིན། འདི་ནི་གང་ཟག་སོ་སོའི་སྒེར་གྱི་བདེ་དོན་ཙམ་དང་འབྲེལ་བ་མ་ཡིན་ལ། ཐར་པའི་གོ་འཕང་སྒྲུབ་པའི་ལམ་ཁོ་ན་ཙམ་སྟོན་པ་མ་ཡིན་པར་སྤྱི་

[063A]༄༅། །ཚོགས་ཀྱི་འཚོ་བ་དང། ཡུལ་མིའི་རིག་གནས་ཀྱི་ལམ་སྲོལ་བཟང་པོ། ཡ་རབས་ཀྱི་སྤྱོད་བཟང། དྲང་བདེན་གྱི་གཤིས་རྒྱུད་སྐྱོང་ཚུལ་སོགས་མང་ཚོགས་དང་མི་རིགས་ཀྱི་འཚོ་བའི་ལམ་སྲོལ་བཟང་པོ་
དག་ཀྱང་ཡང་དག་པར་སྟོན་པ་ཡིན། སྟོན་པ་སངས་རྒྱས་ཀྱིས་ལེགས་པར་བཅས་པའི་དགེ་འདུན་གྱི་འདུལ་ཁྲིམས་ནི་འཇིག་རྟེན་འདིར་དམངས་གཙོའི་ལམ་སྲོལ་གྱི་ཐོག་མའི་སྲོལ་འབྱེད་ལྟ་བུར་བརྗོད་ཀྱང་མི་འོས་པ་མེད། སངས་རྒྱས་ཀྱིས་
གསུངས་པའི་གཞིའི་གནས་ལུགས་རྡུལ་རྫས་ཀྱི་ནུས་པ་དང། ཆུར་གནས་ཀྱི་སྲོག་ཆགས་ཕྲ་མོ་སོགས་སྐབས་དེའི་སྐྱེ་བོ་རྣམས་ཀྱི་མཐོང་ཆོས་སུ་མ་གྲུབ་ཅིང། དངོས་གཙོའི་རིག་པས་གཏན་ལ་མ་ཕབ་པ་དུ་མ་ཡོད་པ་རྣམས་རིམ་བྮིན་
ཚན་རིག་གི་ཡར་རྒྱས་དང་བསྟུན་ནས་གནས་ཚུལ་མང་པོ་གཏན་འབེབས་ར་འཕྲོད་ཡོང་དང་ཡོང་མུས་འདི་ལ་གཞིགས་ན། ད་དུང་ཚན་རིག་གི་ཡར་རྒྱས་ལ་བརྟེན་ནས་རིང་པོར་མི་ཐོགས་པར་སྐྱེ་བ་སྔ་ཕྱི་དང། ལས་འབྲས་ཀྱི་རྣམ་གཞག་སོགས་
ཀྱང་ངེས་པར་གཏན་ལ་ཕབ་ཐུབ་པའི་ཡིད་ཆེས་ཡོད། དེས་ན་ནང་ཆོས་དང་ཚན་རིག་གཉིས་འབྲལ་མི་རུང་བར་གཅིག་ཕན་གཅིག་གྲོགས་བྱེད་པའི་དུས་རབས་ཤིག་ངེས་པར་ཡོང་ངེས་ལ། སྐབས་དེར་གསར་བརྗེའི་ལུགས་སྲོལ་ལ་མྱོང་
སྦྱངས་ཆེ་བའི་འཇིག་རྟེན་འདིའི་སྐྱེ་འགྲོ་ཚང་མས་སངས་རྒྱས་ཀྱི་ཆོས་ལ་ཡིད་ཆེས་དང་གུས་བཀུར་བྱེད་པར་ངེས། སྟོན་པ་ཐུགས་རྗེ་ཅན་དེས་རིགས་རུས་དང་ཁ་དོག་སྟོབས་འབྱོར་གྲལ་རིམ་སོགས་ཀྱི་དབྱེ་བ་མེད་པར་ནང་གི་སེམས་ཀྱི་འཁྱེར་སོ་

[063B] སེམས་ཅན་ཡོངས་ལ་ཕན་ཚུན་བྱམས་བརྩེ་དགོས་པའི་ལམ་སྲོལ་བཟང་པོ་ཉིད་སྟོན་པས་མི་རིགས་དང་སྤྱི་ཚོགས་རྒྱལ་ཁབ་ཕན་ཚུན་དཔར་གྱི་བདེན་པའི་མཛའ་མཐུན་སྤེལ་བའི་ཐབས་ལམ་ཟབ་ཤོས་ཀྱང་ནང་པའི་ཆོས་འྡི་
ཡིན། དེ་ལྟར་སངས་རྒྱས་ཀྱི་ཆོས་འདི་ཐོག་མར་རྒྱ་གར་གྱི་ཡུལ་དུ་བྱུང་ཡང་རིམ་བཞིན་ཤར་ནུབ་ཀྱི་ཡུལ་གྲུ་མང་པོར་ཁྱབ་བརྡལ་དུ་ཕྱིན་པ་ལས། བོད་ཀྱི་ཡུལ་ནི་སངས་རྒྱས་ཀྱི་བསྟན་པའི་གནས་ཡུལ་ལྟེ་བའམ་གཙོ་བོ་ཞིག་ཏུ་གྱུར་པ་རེད་
གང་ལགས་ཞེན་བོད་ཀྱི་ལོ་ཙཱ་བ་མཁས་པ་མང་པོས་རྒྱ་གར་དུ་བྱོན་ཏེ་སྟོན་པ་སངས་རྒྱས་ཀྱི་གསུང་ཆེས་ཤིན་ཏུ་མང་པོ་དང། རྒྱ་གར་གྱི་མཁས་པ་ཚད་ལྡན་མང་པོའི་གསུང་རྣམས་བོད་སྐད་དུ་བསྒྱུར། བཀའ་དང་བསྟན་བཅོས་བསྒྱུར་པའི་
འགྱུར་གྲངས་ཤིན་ཏུ་མང་བ་བོད་དང་མཚུངས་པ་རྒྱལ་ཁབ་གཞན་གང་དུའང་མ་བྱུང་བ་རེད། བསྒྱུར་ཚུལ་ཡང་རང་གར་གང་བྱུང་ཙམ་མ་ཡིན་པར་རྒྱལ་པོའི་བཀས་བཅད་པ་བཞིན་རྒྱ་གར་གྱི་མཁས་པ་པཎྜི་ཏ་ཚད་ལྡན་རེ་དང། བོད་ཀྱི་ལོ་ཙཱ་བ་
ཚད་ལྡན་རེ་ཟུང་འབྲེལ་གྱིས་བསྒྱུར་དགོས་པ་དང། བསྒྱུར་ཟིན་པ་རྣམས་འཕགས་བོད་ཀྱི་མཁས་པ་མང་པོའི་སྤྱན་སྔར་འགྲེམས་ཏེ་ཞུས་དག་ཚད་ཐུབ་མ་སོང་བར་དུ་བཀའ་དང་བསྟན་འགྱུར་གྱི་གྲལ་དུ་མི་འཇུག་པ་ཡིན། འགྱུར་གྱི་ཁྱད་པར་ཡང་
སྐད་ཡིག་གཞན་ལས་ཁྱད་པར་དུ་འཕགས་པའི་རྒྱུ་མཚན་ནི། བོད་ཀྱི་སྐད་ཡིག་འདི་ཉིད་དམིགས་བསལ་གྱིས་ནང་པའི་བཀའ་བསྟན་བསྒྱུར་ཆེད་སཾ་ཀྲྀ་ཏ་དང་པཱ་ལིའི་སྐད་ཡིག་ལ་གཞི་བཅོལ་ཏེ་བརྩམས་པ་ཡིན་པས་སྐད་དོད་ཚིག་འབྲུ་རེ་རེ་བཞིན་

[064A]༄༅། །ཐད་ཀར་བསྒྱུར་ཆོག་ཏུ་ཡོད་པས་སྤོམ་ཚོད་དོན་བསྒྱུར་ཙམ་ལ་བསྟེན་མ་དགོས་པས་ཤིན་ཏུ་ཁུངས་དག་པ་དང། ཐེག་པ་གོང་འོག་ཡོངས་རྫོགས་ཀྱི་བཀའ་དང་བསྟན་བཅོས་འགྱུར་བས་ཆ་ཚང་བའང་ཡིན་
ཆོས་ལུགས་གང་འདྲ་ཞིག་ཡིན་རུང་ཡུལ་ལུང་དེའི་སྤྱི་ཚོགས་ཀྱི་གོམས་གཤིས་ཀྱི་ཤན་མ་ཞུགས་པ་དཀོན་ཀྱང། བོད་དུ་དར་བའི་སངས་རྒྱས་ཀྱི་ཆོས་ནི་འཕགས་ཡུལ་གྱི་མཁས་པ་ཚད་ལྡན་མང་པོ་བོད་དུ་བྱོན་ཏེ་ཡང་ཡང་དག་ཐེར་མཛད་
པ་དང། བོད་ཀྱི་མཁས་པ་ཚོས་བསྟན་བཅོས་གང་འདྲ་ཞིག་བརྩམས་རུང་བཀའ་བསྟན་རྒྱ་གཞུང་ཚད་ལྡན་རེ་ལ་ངེས་པར་དུ་ཁུངས་བཅོལ་བས་སྤྱི་ཚོགས་དང། ཡུལ་ལུང་གི་ཤན་གྱིས་མ་བསླད་པར་སྟོན་པས་ཇི་ལྟར་གསུངས་པའི་ཆོས་
ལུགས་ངོ་མ་བསྲེ་བསླད་དང་བྲལ་བ་ཞིག་ཡིན་པར་མ་དད། སློབ་གཉེར་བ་མང་པོས་མི་ཚེ་ཧྲིལ་པོ་ཆོས་ཀྱི་སློབ་གཉེར་ལ་བསྐྱལ་ཏེ་ཧ་ཅང་ཞིབ་ཅིང་ཕྲ་བའི་རིགས་པས་ལེགས་པར་གཏན་ལ་ཕབ་པའི་སྒོ་ནས་ད་བར་རྒྱུན་མཐུད་འཛིན་སྐྱོང་
བྱས་པས་མཐའ་ཆོད་ཅིང། ཁུངས་དག་པ་སོགས་ནང་པའི་ཆོས་ཀྱི་འཛིན་སྐྱོང་གི་ཐོག་འཛམ་གླིང་ནང་བོད་འདི་གནས་ཚད་མཐོ་ཤོས་སུ་ངེས་པར་བགྲང་རུང་བ་ཡིན། འོན་ཀྱང་བར་བརྒལ་དུས་ཡུན་རིང་པོ་ཞིག་གི་རིང་བོད་ཀྱི་སྤྱི་ཚོགས་ཀྱི་
ནུས་ཤུགས་མང་ཆེ་བ་ཆོས་ཕྱོགས་སུ་བཏོན་ཅིང། གཞན་རེ་མ་དགོས་པར་རང་མགོ་རང་ཐོན་རང་དབང་བདེ་སྐྱིད་ཀྱི་དཔལ་ཡོན་བཟང་པོ་ལ་གཡེང་སྟེ་འཛམ་གླིང་མི་རིགས་གཞན་དག་དང་འབྲེལ་ལམ་ཡངས་པོ་མ་བྱུང་བའི་རྐྱེན་གྱིས་བོད་ཀྱི་

[064B] འགྲེལ་བཤད་བྱེད་མཁན་རེ་ཟུང་བྱུང་བ་ཚོས་ཀྱང་གནས་ལུགས་ཇི་བཞིན་མ་རྟོགས་པར་ནོར་འཁྲུལ་གྱིས་བཤད་པ་སོགས་ལ་བརྟེན་ནས་བོད་དང་བོད་ཀྱི་ནང་
པའི་བསྟན་པ་དང་བཅས་པ་བར་སྐབས་མི་རིགས་མང་པོའི་བློ་ཡུལ་ལས་ཕྱི་རོལ་ཏུ་གྱུར་པ་དང། འགའ་ཤས་ཀྱིས་བོད་ཀྱི་ཆོས་ལ་བླ་མའི་ཆོས་ཞེས་སངས་རྒྱས་ཀྱི་ཆོས་ལས་ལོགས་སུ་ཡིན་པའམ། བསྲེ་བསླད་སོང་བ་ལྟ་བུར་སེམས་པ་
སོགས་ལོག་རྟོག་དུ་མ་བྱུང་བ་རྣམས་ད་ཆ་རིམ་པས་སེལ་བའི་འགོ་བརྩམས་པ་དགའ་སྤྲོ་བྱ་འོས་པ་ཞིག་རེད། དེ་ལྟར་གོང་དུ་གང་ཞུས་ལྟར་བོད་འདི་སངས་རྒྱས་ཀྱི་བསྟན་པའི་འབྱུང་ཁུངས་ལྟ་བུར་དུས་རབས་རིང་པོའི་བར་དུ་གནས་ནའང་
དེང་སྐབས་སྤྱི་མཐུན་གྱི་བསོད་ནམས་དམན་པའི་དབང་གིས་གློ་བུར་གྱི་རྐྱེན་ངན་དྲག་པོ་སྔར་བྱུང་མ་མྱོང་བ་ཞིག་བྱུང་ནས་བོད་ཀྱི་ཆོས་དང་རིག་གཞུང་ལྟ་ཅི་མི་རིགས་ཚུན་ཆད་ཀྱང་རྩ་བརླག་ཏུ་འགྲོ་བཞིན་པའི་གནས་ཚུལ་ཤིན་ཏུ་སྐྱོ་བོ་ཐབས་སྡུག་
བོད་མི་ཙམ་མ་ཟད་འཛམ་གླིང་ཁྱོན་གྱི་གཟུར་གནས་དྲང་བདེན་བློ་ལྡན་སྙིང་རྗེ་ཅན་ཀུན་ཀྱང་ཡིད་སྐྱོའི་གདུང་བ་དབང་མེད་དུ་སྐྱེ་དགོས་པའི་དུས་ངན་འདི་འདྲ་ཞིག་བྱུང་བ་རེད། སྐབས་འདིར་བོད་ཀྱི་ཆོས་དང་རིག་གཞུང་ལ་སྲུང་སྐྱོབ་བྱ་རྒྱུ་ནི་ང་
ཚོ་བོད་མི་བཙན་བྱོལ་བ་རྣམས་ཀྱི་དམིགས་བསལ་ཛ་དྲག་གི་ལས་འགན་ཞིག་ཡིན་པར་མ་ཟད། ཡ་རབས་སྤྱོད་བཟང་སྐྱོང་བའི་འཛམ་གླིང་མི་རིགས་ཡོངས་རྫོགས་ཀྱི་བབས་འོས་ལས་འགན་ཞིག་ཀྱང་རེད་བསམ་གྱི་འདུག་དེས་ན་ད་

[065A]༄༅། །རེས་འདི་ག་སུད་སིའི་ཡུལ་འདིར་སྔོན་གོམས་ལས་སྨོན་རྟེན་འབྲེལ་བཟང་པོའི་བག་ཆགས་ཡོངས་སུ་སད་ཅིང་མཁྱེན་རླབས་ཕུལ་དུ་ཕྱིན་པའི་ཡོན་བདག་ཆེན་པོ་ཁུན་མཆོག་ནས་ཕངས་པ་མེད་པར་གཏོང་བའི་
སྒོ་བརྒྱ་ཡངས་པོར་ཕྱེ་སྟེ་རྩ་བའི་འགན་བཞེས་གནང་བའི་ཐོག་འབྱོར་ལྡན་སྦྱིན་བདག་རྣམས་ནས་ཀྱང་མཐུན་རྐྱེན་རོགས་རམ་དང་བཅས་སྐུ་ཞབས་རྣམ་པ་ཚང་མས་བོད་མི་དང། ནང་ཆོས་ལ་དོ་སྣང་ཆེན་པོས་ནང་པ་སངས་རྒྱས་པའི་ཆོས་དང་རིག་
གཞུང་ཉམས་ཞིབ་གནང་ཡུལ་བོད་སྲོལ་གྱི་གཙུག་ལག་ཁང་རྟེན་དང་བརྟེན་པར་བཅས་པ་གསར་བཞེངས་དང། དགེ་འདུན་གྱི་མཐུན་རྐྱེན་སྦྱོར་བ་འདི་དག་ནི་ཧ་ཅང་གཟི་བརྗིད་ཆེ་བའི་མཛད་རྗེས་ཡི་རང་བསྔགས་བརྗོད་ཞུ་འོས་པ་ཞིག་རེད། རིག་
གཞུང་ཁང་འདི་ནི་ནུབ་གླིང་འདིར་བོད་ཀྱི་ཤེས་རིག་དང། ནང་ཆོས་ཉམས་ཞིབ་ཁང་དང། དགེ་འདུན་གྱི་སྡེའི་ཐོག་མ་ཡིན་པས་རྒྱལ་རབས་ཀྱི་ནང་དུ་ངོ་མཚར་ཆེ་བའི་ལེའུ་གསར་པ་ཞིག་འགོ་བརྩམས་པར་ངོས་འཛིན་གྱི་ཡོད། ལས་དོན་འྡིས་
འཛམ་གླིང་སྤྱི་དང་ཁྱད་པར་ནུབ་ཕྱོགས་ཀྱི་མཁས་པ་ནང་པའི་ཆོས་ལ་ཉམས་ཞིབ་དང། སློབ་སྦྱོང་གནང་འདོད་ཡོད་པ་རྣམས་དང་ཕན་ཚུན་རིག་གཞུང་སྤེལ་རེས་ཀྱི་མཛའ་འབྲེལ་བཟང་པོས་ཡུལ་གྲུ་འདིས་མཚོན་ནུབ་གླིང་ཆེན་པོ་འདིར་ནང་ཆོས་དར་
རྒྱས་ཁྱབ་སྤེལ་ཡོང་བའི་སྒོ་ཆེན་ཞིག་ཕྱེ་བ་ཡིན་པས་རིམ་བཞིན་འཛམ་གླིང་ཡོངས་ལ་དམ་པའི་ཆོས་ཀྱི་སློབ་སྟོན་ལ་བརྟེན་ནས་ཞི་བདེ་དང་མཛའ་མཐུན་གྱི་འཚོ་བ་གོང་འཕེལ་ཡོང་བའི་རེ་བ་དང་སྨོན་ལམ་ཡང་ཞུ་གི་ཡིན། གཙུག་ལག་ཁང་འྡིར་

[065B] བོད་ཀྱི་དགེ་འདུན། མི་མང་དང་བཅས་པའི་ཚབ་ཞུས་ཏེ་སྙིང་ནས་ཐུགས་རྗེ་ཆེ་ཞུ་རྒྱུ་ཡིན།།  །། ་བོད་གཞུང་ཆོས་དོན་ལས་ཁུངས་ནས་དགེ་བཤེས་ལྷ་རམ་པའི་
ཨང་རིམ་གཞུང་ཁྲའི་འགོ་བརྗོད་རྩོམ་བསྐུལ་ཞུས་པ་ལྟར་བཀའ་རྩོམ་ཟིན་བྲིས་ལ།  ལྷ་ལྡན་སྨོན་ལམ་ཆེན་མོའི་གྲ་སྐོར་དམ་བཅའ་བའི་དགེ་བཤེས་རྣམས་གཞོན་ནུ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང། མཁས་མང་བྱེ་བའི་འབྱུང་གནས་གདན་ས་ཆེན་པོའི་ཆོས་གྲར་
ཞུགས་ཏེ་མི་ལོ་ཉི་ཤུ་ནས་སུམ་ཅུའི་བར་ཙམ་རིང་ས་མཁྲེགས་ལ་གདན་དང། རྡོ་མཁྲེགས་ལ་སྔས། རྣམ་པ་ཀུན་ཏུ་དགྲ་གཉེན་འཚོ་ཚིས། བཙན་ཕྱུག་གི་ངོ་སྲུང་སོགས་རྣམ་གཡེང་དང་འདུ་འཛི་ལ་བདུད་དུ་བལྟས་ནས་སྤངས། ལྟོ་གོས་གཏམ་གསུཾ་
ལ་གྱོང་བསྐུར་ནས་འཚོ་བ་དང་ཆོས་གོས་ངན་ངོན་ཙམ་གྱིས་ཆོག་ཤེས་པར་བྱས་ཏེ་བཤེས་གཉེན་མཁས་པའི་ཞབས་རྡུལ་གཙུག་ཏུ་བསྟེན་པའི་སྒོ་ནས་གྲོགས་བློ་གསལ་རིགས་པ་སྨྲ་བ་བརྒྱ་ཕྲག་དུ་མ་དང་ལྷན་ཅིག་འཛམ་གླིང་རྒྱན་དྲུག་མཆོག་གཉིས་རྗེས་
འབྲངས་དང་བཅས་པའི་གཞུང་ལུགས་རྣམས་ལ་ཚིག་སྤྱི་ཙམ་དང། འོལ་སྤྱི་ཙམ་མ་ཡིན་པར་དྲི་མ་མེད་པའི་ལུང་དང་དངོས་སྟོབས་ཀྱི་རིགས་པའི་ལམ་ནས་དྲངས་ཏེ་རྣམ་པར་དཔྱོད་པའི་ཚུལ་ལ་གུས་སྦྱོར་དང་རྟག་སྦྱོར་གྱི་བརྩོན་འགྲུས་ཆུ་བོའི་རྒྱུན་བཞིན་
བསྟེན་ནས་སློབ་གཉེར་མཐར་ཕྱིན་པར་བྱས་པའི་འབྲས་རྟགས་སུ་ལྷ་ལྡན་སྨོན་ལམ་ཆེན་མོར་གདན་ས་གསུམ་གྱི་མཁས་མང་གསེར་རིའི་ཕྲེང་བའི་དབུས་སུ་གྲ་བསྐོར་དམ་བཅའ་བཞག་སྟེ་དགེ་བཤེས་ལྷ་རམ་པའི་མིང་གི་ཅོད་པན་གྱིས་མཛེས་པར་བྱེད་སྲོལ་

[066A]༄༅། །མ་ཟད། དམ་བཅའི་སྐབས་མཁས་པ་མང་པོས་གཞུང་ཆེན་རྣམས་ཀྱི་གོང་འོག་གི་ཚིག་དོན་ལས་བརྩམས་པའི་བརྒལ་བརྟག་དང་དྲི་བ་ཇི་བྱུང་ལ་གཞུང་དོན་དང་མི་འགལ་བའི་ལན་འདེབས་ཀྱི་རྣམ་དཔྱོད་བྯང་
ཞན་ཇི་བྱུང་མཚན་ཞབས་མཁན་པོ་རྣམས་དང། མཁན་པོ་གཞུང་ལས་པ་བཅས་ནས་བརྟག་ཞིབ་དང་འབྲེལ་བློ་གྲོས་ཀྱི་རྩལ་སྦྱངས་གཟེངས་སུ་མཐོ་རིགས་རྣམས་ཨང་རིམ་བཀོད་དེ། གོང་ས་སྐྱབྶ་མགོན་ཆེན་པོར་སྙན་འབུལ་དང་འྦྲེལ་
གཞུང་ས་མཆོག་ནས་ཨང་རིམ་ལྟར་ལེགས་སྐྱེས་ཀྱི་གནང་ཆ་གཟེངས་བསྟོད་བསྐྱངས་ལམ་ལྟར། ད་ལམ་ཡང་གོང་གསལ་དགེ་བཤེས་རྣམས་ཀྱིས་ཐོག་མར་གདན་ས་གསུམ་གྱི་གྲྭ་ཚང་དྲུག་གི་མཁན་པོ་རྣམས་ནས་རྒྱུགས་ལེན་དང། དེ་
རྗེས་སྨོན་ལམ་གྱི་དམ་བཅའ་དངོས་གཞིའི་བཟང་ཞན་བརྟག་དཔྱད་ཀྱི་ཨང་རིམ་བཀོད་དེ་དང་པོར་  ྾    ྾  །།  །།་གཟུངས་སྔགས་ཡི་གེ་དྲུག་མའི་འགྲེལ་བཤད་ནི།  རྒྱལ་ཀུན་སྙིང་རྗེའི་རང་གཟུགས་འཕགས་མཆོག་ཐུགས་རྗེ་ཆེན་པོའི་
གཟུངས་སྔགས་ཡི་གེ་དྲུག་མ་འདི་ནི་ཚིག་ཉུང་ལ་དོན་ཤིན་ཏུ་རྒྱ་ཆེ་ཞིང་ཟབ་པ་ཞིག་ཡིན། དེའི་རྒྱུ་མཚན་གང་ཡིན་ཞེ་ན། སྔགས་ཀྱི་འགོའི་ཨོཾ་ཡིག་དེ་ཉིད་ཨ་ཨུ་མ་གསུམ་འདུས་པའི་བདག་ཉིད་ཅན་ཡིན་ཏེ། སྒྲ་མདོར། ཨཱི་ཡི་གེ་ཨུའི་ཡི་
གེ་ལ་ཨོ་སྟེ་ཕ་རོལ་ཡང་དབྱིའོ། །ཞེས་པས། ཨ་ཡིག་དེ་ཉིད་ཕ་རོལ་གྱི་ཨུ་མཐོང་བ་ལས་ཨོ་ཡིག་ཏུ་བསྒྱུར། ཕ་རོལ་གྱི་ཨུ་ཕྱིས། མ་ནི་སྔ་མར་རྗེས་སུ་ང་རོའོ། །ཞེས་པས། མ་སྲོག་མེད་ཨོ་ཡིག་གི་སྟེང་དུ་ཐིག་ལེར་བྱིན་པས་ཨོཾ་ཡིག་

[066B] དེ་ལྟར་ཡི་གེ་གསུམ་གཅིག་ཏུ་གྱུར་ནས་ཨོཾ་ཡིག་གྲུབ་པ་ཡིན། འདིའི་དོན་ལ། ཨ་ཨུ་མ་གསུམ་པོ་དེ་སློབ་དཔོན་ཨ་བྷྱ་ཀཱ་རའི་མན་ངག་སྙེ་མ་ལྟར་ན་གཞི་ལ་སྒྲུབ་པ་པོའི་ལུས་ངག་ཡིད་གསུམ་མཚོན། ལམ་ལ་དག་མ་དག་གི་སྒྱུ་ལུས་
པ་གཉིས་ཀི་སྐུ་གསུང་ཐུགས་གསུམ་དང། འབྲས་བུ་ལ་སངས་རྒྱས་ཀྱི་སྐུ་གསུང་ཐུགས་གསུམ་མཚོན་པར་བཤད་པས་ཡི་གེ་གསུམ་འདུས་པ་ལས་ཨོཾ་གྲུབ་པ་དེས་ཐབས་ཤེས་ཟུང་འཇུག་གི་ལམ་ལ་བརྟེན་ནས་སྒོ་གསུམ་གྱི་དྲི་མ་རྣམས་སྦྱངྶ་
ཏེ༑ སངས་རྒྱས་ཀྱི་སྐུ་གསུང་ཐུགས་གསུམ་དྦྱེརྨི་ཕྱེད་པ་དེ་འགྲུབ་པ་མཚོན་པ་དང། ཡང་ཡི་གེ་གསུམ་གྱིས་མ་དག་འཁོར་བའི་སྐྱེ་ཤི་བར་དོ་གསུམ་དང། ཡི་གེ་གསུམ་མཚམས་སྦྱར་བས་ཨོཾ་གྲུབ་པ་དེས་གསང་སྔགས་ཟབ་མོའི་ལམ་
དུས་སུ་སྨིན་བྱེད་དང་གྲོལ་བྱེད་ཀྱི་ཐབས་ལ་བརྟེན་ནས་གཞི་དུས་ཀྱི་སྐྱེ་ཤི་བར་དོའི་འཕྲུལ་འཁོར་བཅོམ་སྟེ། ལམ་དུས་དང་འབྲས་དུས་ཀྱི་སྐུ་གསུམ་དབྱེར་མེད་ཀྱི་གོ་འཕང་འགྲུབ་པ་མཚོན་པ་ཡིན། མཚོན་དོན་དེ་དག་དྲན་པའི་སྒོ་ནས་ཨོཾ་
ཞེས་ལན་གཅིག་བརྗོད་ན་མཚོན་དོན་དེ་དག་དྲན་པའི་མཐུ་དང། སངས་རྒྱས་ཉིད་ཏིང་ངེ་འཛིན་དང། སྨོན་ལམ་ལ་མངའ་བརྙེས་པའི་སྟོབས་ཀྱིས་ཕན་ཡོན་དཔག་ཏུ་མེད་པ་ཐོབ་པས་ཨོཾ་ཡིག་དེ་ལ་ནོར་བུ་འཛིན་པའི་སྔགས་ཞེས་
བརྗོད་པ་ཡིན་ཏེ། རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་དང་ནོར་སྟེར་དཔལ་དང་གཡང། །སྐལ་བཟང་རྣམ་པ་དང་ལྡན་ཞིང། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྔགས་སུ་བརྗོད། །ཅེས་

[067A]༄༅། །གསུངས། མ་ཎི་པདྨེ་ཞེས་པ་ནི། ནོར་བུ་པདྨ་འམ། པདྨ་ནོར་བུ་ཞེས་འཕགས་པ་སྤྱན་རས་གཟིགས་ཀྱི་མཚན་གྱི་རྣམ་གྲངས་ཡིན་ལ། མཚན་དེ་ལྟར་བརྗོད་པའི་རྒྱུ་མཚན་ནི། པད་མ་འདམ་གྱིས་
མ་གོས་པ་ལྟར་འཕགས་པ་སྤྱན་རས་གཟིགས་རང་ཉིད་ཤེས་རབ་ཆེན་པོས་སྲིད་པ་འཁོར་བའི་རྩ་བ་བདེན་འཛིན་བག་ཆགས་དང་བཅས་པའི་དྲི་མ་མ་ལུས་པ་སྤངས་པས་སྲིད་པའི་མཐའ་ལ་མི་གནས་པའི་བརྡར་ཕྱག་མཚན་དུ་པདྨ་དཀར་པོ་
འཛིན་པ་དང། རང་ཉིད་ཞི་བ་བླ་ན་མེད་པའི་བྱང་ཆུབ་ཆེན་པོའི་གོ་འཕང་བརྙེས་ཟིན་ཀྱང། བརྩེ་བ་སྙིང་རྗེ་ཆེན་པོའི་དབང་གིས་ཞི་བའི་དབྱིངས་སུ་བཏང་སྙོམས་སུ་གཞོལ་བའི་ཞི་མཐའ་བཀག་སྟེ། རིགས་དྲུག་གི་གནས་རྣམས་སུ་
གང་ལ་གང་འདུལ་གྱི་སྤྲུལ་པ་སྟོན་པ་སོགས་ཐབས་མཁས་ཀྱི་མཛད་པ་སྣ་ཚོགས་པས་ཡིད་བཞིན་གྱི་ནོར་བུ་ལྟར་སེམས་ཅན་རྣམས་ཀྱི་སྡུག་བསྔལ་གྱི་རྒུད་པ་མཐའ་དག་སེལ་ཞིང། གནས་སྐབས་དང་མཐར་ཐུག་གི་ཕན་བདེ་མ་
ལུས་པ་སྩོལ་བར་མཛད་པའི་བརྡར་ཕྱག་དང་པོ་གཉིས་ཐལ་མོ་སྦྱར་ཏེ་ནོར་བུ་འཛིན་པའི་ཕྱག་རྒྱ་མཛད་པ་ཡིན། དེ་ལ་བརྟེན་ནས་འཕགས་པ་སྤྱན་རས་གཟིགས་ཀྱི་མཚན་ལའང་ཕྱག་ན་པདྨོ་དང། པད་དཀར་འཛིན་པ། པད་དྐར་
འཆང་བ། པུནྜ་རི་ཀའི་ཕྱག་མཚན་འཆང་བ། ནོར་བུ་འཛིན་པ། ནོར་བུ་པདྨ། པདྨ་ནོར་བུ་སོགས་སུ་གྲགས་པ་ཡིན། ཧཱུཾ་ཞེས་པ་ནི། ཐུགས་རྡོ་རྗེའི་ས་བོན་ཏེ། ཧཱུཾ་གི་ཡི་གེའི་ཆ་ལྔས་ཡེ་ཤེས་ལྔ་ཡུལ་དང་བཅས་པ་མཚོན་

[067B] རྡོ་རྗེ་རྩེ་མོ་ལས། ཡི་གེ་ཧཱུཾ་ནི་ཅི་ཡིན་བརྗོད། །སྡུག་བསྔལ་འཆོས་ཤིང་འཇོམས་པར་བྱེད། །གདུག་པ་སྔགས་ཀྱིས་
གསོད་བྱེད་ཅིང། །སྲིད་པའི་ཞགས་པ་གཅོད་པར་བྱེད། །ཧཱུཾ་ནི་མཆོག་ཏུ་དྲན་པར་བྱ། །ཞེས་གསུངས་པ་ལྟར་ཡིན། དེ་ལྟར་མ་ནི་པདྨེ་ཞེས་སྤྱན་རས་གཟིགས་ཀྱི་མཚན་ནས་བོས་ཏེ། ཧཱུཾ་ཞེས་ཁྱེད་རང་གི་ཐུགས་བརྩེ་བ་ཆེན་པོས་བདག་
ནམ་ཡང་མི་འདོར་བར་རྗེས་སུ་ཟུངས་ཤིག་ཅེས་པའམ། ཡང་ན། ཁྱེད་རང་གི་ཐུགས་སྙིང་རྗེ་ཆེན་པོའི་བྱིན་རླབས་དེ་བདག་གི་རྒྱུད་ལ་འཇུག་པར་མཛོད་ཅིག་ཅེས་གསོལ་བ་འདེབས་པ་ཡིན། དེར་མ་ཟད། མ་ཎི་དང། པདྨེ་དང་
ཧཱུཾ་གསུམ་གྱི་དོན་ཤིན་ཏུ་རྒྱ་ཆེ་སྟེ། མ་ཎིས་ཐབས་སྙིང་རྗེ་ཆེན་པོ་དང། པདྨེས་ཤེས་རབ་སྟོང་པ་ཉིད། ཧཱུཾ་གིས་སྟོང་དང་སྙིང་རྗེ་ཡ་མ་བྲལ་བའི་ཟུང་འཇུག་སྟོན་པ་དང། ཡང། གཞི་ལམ་འབྲས་གསུམ་གྱི་ནང་ནས་གཞི་ལ་ཡུལ་གྱི་དབང་
དུ་བྱས་ན། མ་ཎི་ས་ཀུན་རྫོབ་ཙམ་དུ་རྒྱུ་འབྲས་རྟེན་འབྲེལ་བྱ་བྱེད་སོགས་འཁོར་འདས་ཆོས་ཀུན་གྱི་རྣམ་བཞག་ཐམས་ཅད་འཐད་པའི་རྟེན་འབྱུང་དང། པདྨེས་དོན་དམ་པར་རང་བཞིན་གྱིས་གྲུབ་པ་རྡུལ་ཙམ་ཡང་མེད་ཅིང། བདེན་འྫིན་
གྱི་དམིགས་པའི་གཏད་སོ་བྲལ་བའི་སྟོང་པ། ཧཱུཾ་གིས་དེ་ལྟ་བུའི་སྟོང་དང་རྟེན་འབྱུང་གཉིས་འགལ་མེད་གཅིག་གྲོགས་སུ་གཅིག་ཤར་བ་སྟོན། ཡུལ་ཅན་གྱི་དབང་དུ་བྱས་ན། མ་ཎིས་འཁོར་འདས་བརྟན་གཡོ་སྣོད་བཅུད་སོགས་ཀུན་རྫོབ་

[068A]༄༅། །སྤྲོས་པའི་བརྫུན་རིས་སྣ་ཚོགས་པ་བཀྲ་བའི་སྣང་བ་དང། པདྨེས་དེ་དག་ཐམས་ཅད་ཆུ་ཟླ་དང་གཟུགས་བརྙན་བཞིན་དུ་ངོ་བོ་བདེན་པས་སྟོང་བ་རྟོགས་པ་དང། ཧཱུཾ་གིས་དེ་ལྟ་བུའི་སྣང་སྟོང་གྙིས་
དབྱེར་མེད་སྒྱུ་མ་ལྟ་བུར་གཟིགས་པའི་རྣལ་འབྱོར་དེ་བསྟན་པ་ཡིན། ཡང། ཡུལ་དང་ཡུལ་ཅན་གཉིས་ཚོགས་ཀྱི་དབང་དུ་བྱས་ན། མ་ཎིས་གཟུང་འཛིན་རྣམ་རྟོག་གི་བློས་འཁྲུལ་པའི་སྣང་ངོར་ཅིར་ཡང་འཆར་བའི་ཡུལ་གྱི་སྣང་བ་དང་
པདྨེས་ཡུལ་ཅན་བརྗོད་དུ་མེད་པའི་རང་སེམས་དོན་དམ་པར་སྐྱེ་བ་མེད་པ། ཧཱུཾ་གིས་གཉུག་མ་ལྷན་ཅིག་སྐྱེས་པའི་ངག་དུ་རོ་གཅིག་པར་སྟོན་པ་ཡིན། ལམ་གྱི་དབང་དུ་བྱས་པ་ལ་ཕ་རོལ་ཏུ་ཕྱིན་པའི་ཐེག་པ་ལྟར་ན། མ་ཎིས་རྒྱལ་སྲས་
བྱང་ཆུབ་སེམས་དཔའི་སྤྱོད་པའི་རྟེན་སེམས་བསྐྱེད་དང། སྦྱིན་པ་དང་ཚུལ་ཁྲིམས་ཀྱི་ཉམས་ལེན་སོགས་བྱང་ཆུབ་སེམས་དཔའི་རྒྱ་ཆེ་བའི་སྤྱོད་མཆོག་ཐབས་ཀྱི་ཆ་དང། པདྨེས་གསལ་ལ་རྣམ་པར་མི་རྟོག་པའི་ཤེས་རབ་ཀྱི་ཕ་རོལ་ཏུ་
ཕྱིན་པའི་ཉམས་ལེན་སོགས་ཟབ་མོའི་ལམ་ཤེས་རབ་ཀྱི་ཆ། ཧཱུཾ་གིས་དེ་ལྟ་བུའི་ལམ་ཐབས་ཤེས་ཡ་མ་བྲལ་བའི་ཟུང་འཇུག་ལ་བརྟེན་ནས་རྣམ་པ་ཐམས་ཅད་མཁྱེན་པའི་ཆོས་སྐུ་འགྲུབ་པ་སྟོན། གསང་སྔགས་རྡོ་རྗེ་ཐེག་པའི་ལམ་ལ་
རྒྱུད་སྡེ་འོག་མ་གསུམ་ལྟར་ན། མ་ཎིས་ལམ་མཚན་མ་དང་བཅས་པའི་རྣལ་འབྱོར་དང། པདྨེས་མཚན་མ་མེད་པའི་རྣལ་འབྱོར། ཧཱུཾ་གིས་ལམ་དེ་གཉིས་ལ་བརྟེན་ནས་སྟོན་པ་རྡོ་རྗེ་འཆང་གི་གོ་འཕང་འགྲུབ་པ་སྟོན། རྒྱུད་སྡེ་

[068B] མ་ཎིས་རྒྱ་ཆེ་བ་སྣང་ཕྱོགས་ལྷའི་འཁོར་ལོ་ལ་དམིགས་པའི་གསལ་སྣང་དང། པདྨེས་དོན་དམ་པར་ལྷ་སྐུ་འཇའ་ཚོན་སྒྱུ་མ་ལྟ་བུར་བལྟ་བའི་ཟབ་པ། ཧཱུཾ་གིས་དེ་ལྟ་
བུའི་ཟབ་གསལ་གཉིས་སུ་མེད་པའི་ལྷའི་རྣལ་འབྱོར་ལ་བརྟེན་ནས་རྒྱལ་བའི་ཆོས་གཟུགས་ཀྱི་སྐུ་འགྲུབ་པ་དེ་བསྟན། རྣལ་འབྱོར་བླ་མེད་ཀྱི་ལམ་ཐུན་མོང་མ་ཡིན་པ་ལྟར་ན། དཔལ་ལྡན་འདུས་པའི་རྩ་བཤད་ཀྱི་རྒྱུད་ནས་བསྟན་པའི་
ཨེ་ཝཾ་གྱི་ཡི་གེ་གཉིས་ཀྱི་དོན། སྒྲོལ་གསལ་ལས། ཨེ་ཎི་པདྨ་ཞེས་བཤད་ལ། །ཝ་ནི་རྡོ་རྗེ་ཉིད་ཡིན་ནོ། །ཐིག་ལེ་དེར་ནི་ས་བོན་ཏེ། །དེ་ལས་འགྲོ་བ་གསུམ་རྣམས་སྐྱེ། །ཞེས་སོགས་ཀྱི་དགོངས་པ་ལྟར། མ་ཎི་ཐབས་ཕྱོགས་ཝཾ་
ཡིག་དང། པདྨེས་སྟོང་ཕྱོགས་ཤེས་རབ་ཨེ་ཡིག་གི་དོན་སྟོན་པ་ཡིན་པས། ཨེ་ཝཾ་གྱི་དོན་ཐམས་ཅད་མ་ཎི་དང། པདྨེ། ཧཱུཾ་གསུམ་གྱི་ནང་དུ་འདུ་བ་ཡིན་ཞིང། དེའང་མཚོན་བྱེད་རྟགས་དང། ཐོབ་བྱེད་ཀྱི་ལམ། འཐོབ་བྱ་
འབྲས་བུ་དང་གསུམ་ལས། དང་བོ་མཚོན་བྱེད་རྟགས་ཀྱི་དབང་དུ་བྱས་ན། མ་ཎིས་ཡབ་ཀྱི་རྡོ་རྗེ་ནོར་བུ་དང། པདྨེས་ཕྱག་རྒྱའི་པདྨ་དང། ཧཱུཾ་ཡིག་གིས་དེ་གཉིས་མཉམ་པར་སྦྱར་བ་ལ་བརྟེན་ནས་གཞི་དུས་སུ་བུ་བསྐྱེད་པ་
དང། ལམ་དུས་སུ་ལྷ་སྦྲོ་བ་རྣམས་བསྟན། ཐོབ་བྱེད་ལམ་ལ་བདེ་སྟོང་དབྱེར་མེད་དང། བདེན་གཉིས་དབྱེར་མེད་གཉིས་ཡོད་པའི་དང་པོའི་དབང་དུ་བྱས་ན། མ་ཎིས་ལམ་དུས་ཀྱི་བདེ་བ་ཆེན་པོའི་ཡེ་ཤེས་དང། པདྨེས་ལམ་དུས་ཀྱི་སྟོང་

[069A]༄༅། །ཉིད་རྟོགས་པའི་ཤེས་རབ། ཧཱུཾ་ཡིག་གིས་དེ་གཉིས་ངོ་བོ་དབྱེར་མེད་པ་བསྟན། གཉིས་པ་བདེན་གཉིས་དབྱེར་མེད་ཀྱི་དབང་དུ་བྱས་ན། མ་ཎིས་འོད་གསལ་གྱི་བཞོན་པའི་རླུང་སེམས་ལས་བྶྒྲུབྶ་
པའི་མཚན་དཔེ་དངོས་སམ། རྗེས་མཐུན་པ་ཅི་རིགས་པས་སྤྲས་པའི་ཀུན་རྫོབ་ཀྱི་ལྷ་སྐུ་དངོས་གནས་པ་དག་མ་དག་གི་སྒྱུ་མའི་སྐུ་དང། པདྨེས་རླུང་ཐམས་ཅད་བསྒོམས་སྟོབས་ཀྱིས་སྙིང་གའི་མི་ཤིགས་པ་ལ་ཐིམ་པ་ལས་བྱུང་བའི་
སྟོང་ཉིད་རྟོགས་པའི་དཔེ་དོན་གྱི་འོད་གསལ་དོན་དམ་པ་དང། ཧཱུཾ་ཡིག་གིས་དེ་ལྟ་བུའི་བདེན་གཉིས་སྐུ་ཐུགས་སུ་དངོས་པོ་གཅིག་པ་ཟུང་དུ་འཇུག་པའི་བདེན་གཉིས་དབྱེར་མེད་བསྟན། འཐོབ་བྱ་འབྲས་བུའི་དབང་དུ་བྱས་ནའང་གོང་ལྟར་
བདེ་སྟོང་ཟུང་འཇུག་དང། བདེན་གཉིས་ཟུང་འཇུག་གཉིས་ཡོད་པ་ལས། བདེ་སྟོང་ཟུང་འཇུག་ནི། མ་ཎི་ས་སངས་རྒྱས་འཕགས་པའི་ཐུགས་རྒྱུད་ཀྱི་སྟོང་ཉིད་རྟོགས་པའི་ཤེས་རབ་དང། པདྨེས་དེའི་ཐུགས་རྒྱུད་ཀྱི་བདེ་བ་ཆེན་
པོའི་ཡེ་ཤེས། ཧཱུཾ་ཡིག་གིས་དེ་གཉིས་ངོ་བོ་དབྱེར་མེད་དུ་བསྟན་པ་དང། བདེན་གཉིས་ཟུང་འཇུག་ནི། མ་ཎི་ས་སངས་རྒྱས་འཕགས་པའི་ཐུགས་རྒྱུད་ཀྱི་གཟུགས་སྐུ་དང། པདྨེས་དེའི་ཐུགས་རྒྱུད་ཀྱི་ཤེས་རབ་བདེ་སྟོང་དབྱེར་མེད་
ཀྱི་ཡེ་ཤེས། ཧཱུཾ་ཡིག་གིས་སྐུ་ཐུགས་ངོ་བོ་དབྱེར་མེད་གཅིག་ཏུ་འཇུག་པའི་ཟུང་འཇུག་བསྟན་པ་ཡིན། གཞན་ཡང་གཟུངས་སྔགས་ཡི་གེ་དྲུག་མ་འདི་ཉིད་ཀྱི་ཨོཾ་ཡིག་གིས་རྣམ་སྣང། མ་ཎིས་རིན་འབྱུང། པདྨས་འོད་དཔག་མེད་

[069B] མེའི་སྲོག་གི་ཨེ་ཡིག་གིས་ནམ་མཁའི་ཁམས་དང། ནམ་མཁའི་ཁམས་ཀྱི་ས་བོན་ཁཾ་དེ་ཉིད་དོན་གྲུབ་ཀྱི་སྐྱེད་བྱེད་ཀྱི་ས་བོན་ཡིན་པས། ཨེ་ཡིག་གིས་དོན་ཡོད་གྲུབ་པ་བསྟན་ཏེ་རྒྱལ་བ་རིགས་ལྔ་
བསྟན་པ་སོགས་མདོར་ན། ཆོས་ཕུང་བརྒྱད་ཁྲི་བཞི་སྟོང་གི་བརྗོད་བྱའི་གནད་མཐའ་དག་མ་ཚང་བ་མེད་པར་འདིར་འདུ་བ་ཡིན་པས། འདི་ཉིད་ཀྱི་དོན་བསམ་ཞིང་ཡིད་ཆེས་ཀྱི་དད་པ་བརྟན་པོས་བཟླས་བརྗོད་ལ་བརྩོན་ན་སྡིག་ལྟུང་
སྦྱོང་བ་ལ་སྟོབས་ཆེ་བ་པཎྜི་ཏ་གྲགས་པའི་ལྷ་ལ་སོ་ཐར་གྱི་ཕམ་པ་འཆབ་བཅས་བྱུང་བ་འགྱོད་ནས་མ་ཎིའི་བཟླས་སྒོམ་ལ་བརྩོན་པས་ཤི་ནས་དམྱལ་བར་སྐྱེས་པ་དེ་མ་ཐག་སྤྱན་རས་གཟིགས། རྟ་མགྲིན། མི་གཡོ་བ། སྟོབས་པོ་ཆེ་
རྣམས་བྱོན་ནས་གཤིན་རྗེ་ལས་འཕྲོག་སྟེ་འཕྲལ་དུ་སླར་མི་ཡུལ་དུ་བསྐྱལ་བས་ཕུང་པོ་མ་ཚིག་ཙམ་ལ་འདས་ལོག་བྱུང་བ་དང། ཡིག་དྲུག་ལ་བརྟེན་ནས་ཆོས་སྤོང་གི་ཉེས་པ་འདག་སླབ་སྔར་བླ་མ་ཞིག་གིས་རི་བོ་པོ་ཏ་ལར་ཕེབས་པར་
ཉེ་གནས་ཀྱིས་ཁྲིད་རོགས་ཞུས་པ་བླ་མས་སྤྱན་རས་གཟིགས་ལ་ཞུས་པས། དེས་བརྒྱད་སྟོང་པ་གསེར་ཆོས་ཤིག་བཙོང་ནས་ཟོས་པས་ངེད་མི་མཐོང། ཤི་ནས་དམྱལ་བར་འགྲོ་གསུངས། འོ་ན་ཅི་བྱ་ཞུས་པས། ངེད་ཀྱི་བྯླས་
སྒོམ་ལ་བརྩོན། ཞེས་གསུངས་པ་དང། སྔར་མི་ཞིག་གིས་ཙནྡན་གོར་ཤི་ཤའི་འཕགས་པའི་སྐུའི་ཆ་ཤས་ཤིག་བཤིག་ནས་སྨན་དུ་བྱས་པ་རྗེས་སུ་འགྱོད་པ་སྐྱེས་ནས་སྤྱན་རས་གཟིགས་ཀྱི་བཟླས་སྒོམ་ལ་བརྩོན་པས། དེའི་ཁྱོ་ཤུག་

[070A]༄༅། །གཉིས་ཀ་ལུས་མ་སྤངས་པར་མཁའ་སྤྱོད་དུ་སོང་བ་སོགས་སྔོན་བྱུང་གི་ལོ་རྒྱུས་མང་ཞིང། དེར་མ་ཟད་ཡིག་དྲུག་གི་བཟླས་སྒོམ་ལ་ཚུལ་བཞིན་འབད་ན་ཕ་རོལ་ཏུ་ཕྱིན་པ་དྲུག་གི་ཆོས་རྣམས་ཡོངས་སུ་
རྫོགས་པར་འགྱུར་བ་དང། འགྲོ་བ་རིགས་དྲུག་གི་སྐྱེ་སྒོ་གཅོད་ཅིང་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བ་དང། མཆོག་དང་ཐུན་མོང་ཞི་རྒྱས་དབང་དྲག་གི་དངོས་གྲུབ་དྲུག་འཐོབ་པར་འགྱུར་བ་དང། རྩ་བའི་ཉོན་མོངས་པ་དྲུག་
དག་པ་དང། སྐུ་གསུང་ཐུགས་ཡོན་ཏན་འཕྲིན་ལས་མཛད་པ་དང་བཅས་པའི་ཡོན་ཏན་དྲུག་ཐོབ་པ་དང། ཚོགས་སྦྱོར་མཐོང་སྒོམ་མི་སློབ་རྣམ་མཁྱེན་དང་བཅས་པའི་ལམ་དྲུག་མཐར་ཕྱིན་པར་འགྱུར་བ་ལ་སོགས་པ་བསམ་བརྗོད་ཀྱི་ཡུལ་
ལས་འདས་པའི་ཕན་ཡོན་ཚད་མེད་པ་ཞིག་འཐོབ་པར་འཕགས་པ་སྤྱན་རས་གཟིགས་ཀྱི་མདོ་རྒྱུད་ཉི་ཤུ་རྩ་གཅིག་སོགས་ལས་གསལ་བར་གསུངས་པ་རྣམས་རྟོགས་པར་བྱའོ། །མདོ་རྒྱུད་ཉི་ཤུ་རྩ་གཅིག་ནི། གཟུངས་སྔགས། གསང་
སྔགས། རིགས་སྔགས་སུ་གསུངས་པའི་མདོ་གཟུངས་བཅུ་བཞི། སྤྱན་རས་གཟིགས་ཀྱི་མཚན་ཐོས་པའི་ཡོན་ཏན་གྱི་མདོ་བདུན་ཏེ་ཉི་ཤུ་རྩ་གཅིག་ཡིན་ལ། མདོ་གཟུངས་བཅུ་བཞི་ནི། ཕྱག་སྟོང་སྤྱན་སྟོང་གི་གཟུངས། པདྨའི་
སྙིང་པོའི་གཟུངས། ཞལ་བཅུ་གཅིག་པའི་མདོ། གདོང་བཅུ་གཅིག་པའི་གཟུངས། དོན་ཡོད་ཞགས་པའི་གཟུངས། དོན་ཞགས་ཆུང་བའི་གཟུངས། པདྨ་མཆོག་གི་མདོ། དབང་ཕྱུག་འཁོར་ལོའི་མདོ། ཆོ་ག་སྔགས་ཀྱི་རྒྱུད་

[070B] སྙིང་རྗེ་ཆེན་པོའི་མདོ། འོད་ཟེར་བཀོད་པའི་མདོ། པདྨ་ཅོད་པ་ན་སྔགས་ཀྱི་རྒྱུད། ཡི་གེ་དྲུག་མའི་མདོ་དང་བཅུ་བཞི་ཡིན་ལ། དེ་རྣམས་ཀྱི་ནང་དུ་སོ་སོའི་གཟུངས་སྔགས་ཀྱི་ཡོན་ཏན་བསྟན་པ་དང། མཚན་
ཐོས་པའི་ཡོན་ཏན་གྱི་མདོ་བདུན་ནི། ཟ་མ་ཏོག་བཀོད་པའི་མདོ། པདྨ་བཀོད་པའི་མདོ། པུཎྜ་རི་ཀའི་མདོ། ཆུ་ཀླུང་སྣ་ཚོགས་པའི་མདོ། སྣང་བ་རོལ་པའི་མདོ། མཚན་བརྒྱ་རྩ་བརྒྱད་པའི་མདོ། མཚན་རབས་ཡོངས་སུ་
བསྟན་པའི་མདོ་སྟེ། མཚན་ཐོས་པའི་ཡོན་ཏན་གྱི་མདོ་བདུན་ཡིན་ནོ།  །ཅེས་པ་འདི་ནི་ཕྱི་ལོ་ཚིག་སྟོང་དགུ་བརྒྱ་ལྔ་བཅུ་ང་དགུའི་ལོར་གོང་ས་སྐྱབྶ་མགོན་ཆེན་པོའི་སྐུ་སྲུང་གསང་བའི་ལས་བྱེད་དུ་རྒྱ་གར་གཞུང་གིས་ཆེད་བཙུགས་འབྲས་ལྗོངས་ཡ་པ་
བསོད་ནམས་རྒྱ་མཚོ་ས་སྤྱན་རས་གཟིགས་ཀྱི་གཟུངས་སྔགས་ཡི་གེ་དྲུག་མའི་འགྲེལ་བཤད་ཅིག་རྩོམ་བསྐུལ་ཞུས་ཏེ་ཟིན་ཐོ་འགོད་གནང་གིས་འཕྲོ་ཅན་དུ་ལུས་པ་སླར་ཡང་དོན་གཉེར་ཅན་འགའ་ཞིག་གིས་སྙན་བསྐུལ་ཞུས་པ་ལ་བརྟེན་ནས་རྣལ་འབྱོར་བླ་མེད་དང་འབྲེལ་བའི་ཟབ་
བཤད་བསྣན་ཏེ་འཕྲོ་སྐྱོང་མཛད་པའོ།། །། ་འཁོར་བ་ལས་སྒྲོལ་ཞེས་སོགས་ཤོ་ལོ་ཀ་གཅིག་གི་དོན་འགྲེལ་ནི།  འཁོར་བ་ལས་སྒྲོལ་ཏཱ་རེ་མ། །ཞེས་པ་སྡུག་བསྔལ་བདེན་པ་ལས་སྒྲོལ་བ་སྟེ། རྒྱུ་ཀུན་འབྱུང་གི་འབྲས་བུ་སྡུག་བསྔལ་གྱི་སྡུག་
བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་པོ་ཅི་རིགས་ཀྱིས་བསྡུས་པའི་འཁོར་བའི་སྡུག་བསྔལ་ཕྲ་རགས་ཐམས་ཅད་ལས་སྒྲོལ་བ། ཏུཏྟཱ་ར་ཡིས་འཇིགས་བརྒྱད་སྒྲོལ། །ཞེས་པ་འཁོར་བའི་སྡུག་

[071A]༄༅། །བསྔལ་གྱི་རྒྱུ་ལས་དང་ཉོན་མོངས་པའི་ཀུན་འབྱུང་བདེན་པ་ལས་སྒྲོལ་བ་སྟེ། སེངྒེ། གླང་ཆེན། མེ་སོགས་ཕྱིའི་འཇིགས་པ་བརྒྱད་ཀྱི་དཔེས་མཚོན་པའི་ནང་གི་འཇིགས་པ་འདོད་ཆགས། ཞེ་སྡང་
གཏི་མུག་སོགས་རྩ་བའི་ཉོན་མོངས་དྲུག་ཉེ་བའི་ཉོན་མོངས་ཉི་ཤུ་སོགས་ཉོན་མོངས་དང། དེ་དག་གིས་བསྐྱེད་པའི་ཟག་བཅས་ཀྱི་ལས་སོགས་འཁོར་བའི་རྒྱུ་ལས་དང་ཉོན་མོངས་པའི་ཀུན་འབྱུང་གི་འཇིགས་པ་མཐའ་དག་ལས་སྒྲོལ་བ་
ཏུ་རེས་ཞེས་བྱེད་སྒྲ་སྦྱར་བ་འཇིགས་པ་ལས་སྒྲོལ་བྱེད་ཀྱི་ཐབས་ཐེག་པ་གསུམ་གྱི་ལམ་གྱི་བདེན་པ་ལ་འགོད་པ། ན་བ་རྣམས་ལས་སྒྲོལ། །ཞེས་པ་ནི། རྣམས་ཞེས་མང་ཚིགས་སྦྱར་བའི་དོན། ལམ་ཉམས་སུ་བླངས་པ་ལ་བརྟེན་ནས་སྤང་བྱ་
སྒྲིབ་གཉིས་བག་ཆགས་དང་བཅས་པ་གཏན་ནས་སྤངས་པའི་འགོག་བདེན་མངོན་ཏུ་བྱས་ཏེ་སྲིད་ཞིའི་འཇིགས་པ་མཐའ་དག་ལས་གྲོལ་བའི་བླ་མེད་སྐུ་བཞིའི་གོ་འཕང་མཆོག་ལ་འགོད་པ། སྒྲོལ་མ་ཡུམ་ལ་ཕྱག་འཚལ་ལོ། །ཞེས་པ་དེ་ལྟ་
བུའི་འཇིགས་པ་ཐམས་ཅད་ལས་སྒྲོལ་བར་བྱེད་པའི་སྐྱབས་གནས་དམ་པ་རྒྱལ་བ་ཀུན་གྱི་འཕྲིན་ལས་ལྷག་པའི་ལྷ་མོའི་རྣམ་པར་ཤར་བའི་ཡུམ་མཆོག་བཅོམ་ལྡན་འདས་མ་ཁྱོད་ལ་དུས་དང་རྣམ་པ་ཀུན་ཏུ་སྒོ་གསུམ་རབ་ཏུ་བཏུད་ནས་ཕྱག་འཚལ་
ལོ་ཞེས་པ་ཡིན་ནོ།  །ཞེས་པ་འདི་ནི་བཀའ་དྲིན་མཚུངས་མེད་སྐྱབྶ་རྗེ་ཡོངས་འཛིན་ཁྲི་བྱང་རྡོ་རྗེ་འཆང་ཆེན་པོ་མཆོག་གི་ཞལ་སྔ་ནས་ལས། བདག་བཀའ་འབངས་ཀྱི་ཐ་ཤལ་བ་ཀུན་རྨོངས་དུག་གསུམ་གྱི་ཁོལ་བོ་ཟེ་ཕུག་དགེ་གཟུགས་གྱི་ན་པ་བློ་བཟང་ཆོས་འཕེལ་ལ་དགྱེས་བརྩེས་སྩལ་བ་ལྟར་བཅོས་

[071B] སླར་མགོན་པོ་གང་གི་སྤྱན་ལམ་དུ་ཕབ་ཞུས་ཀྱིས་དག་པར་བཅོས་ཏེ་ཡི་གེར་བཀོད་པ་ལགས་སོ། །དགེ་ལེགས་འཕེལ།། །།།



