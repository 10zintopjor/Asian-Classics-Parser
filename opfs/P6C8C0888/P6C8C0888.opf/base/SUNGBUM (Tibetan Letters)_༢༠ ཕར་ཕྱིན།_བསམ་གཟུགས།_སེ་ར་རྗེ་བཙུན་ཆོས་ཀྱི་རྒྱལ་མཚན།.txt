༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་ལས་བསམ་གཟུགས་ཀྱི་མཐའ་དཔྱོད་བཞུགས་སོ། །

[001A] །བསམ་གཏན་གཟུགས་མེད་ལ། འཇུག་པའི་སྒྲུབ་པ་ཐེག་ཆེན་ལ། འཛེག་པ་ཡིན་པར་ཤེས་པར་བྱ། །ཞེས་སོགས་ཀྱི་སྐབས་སུ། བསམ་གཏན་གཟུགས་མེད་བཤད་པ་ལ། རྒྱུ་ངོ་
པོ༑ འབྲས་བུ་གསུམ་ལས། དང་པོ་ལ། གང་ལ་སྐྱེ་བ་ལུས་རྟེན་དང། གང་ལས་སྐྱེས་པ་སེམས་རྟེན་བཤད་པ་གཉིས། དང་པོ་ནི། ཁ་ཅིག་ངན་སོང་གསུམ་དང་སྒྲ་མི་སྙན་པའི་རྟེན་ལ་བསམ་གཏན་དང་
གཟུགས་མེད་ཀྱི་དངོས་གཞིའི་སྙོམས་འཇུག་གསར་དུ་སྐྱེ་བ་མེད་དེ། དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར། ལྷ་མིན་གྱི་རྟེན་ལ། དེ་གསར་དུ་སྐྱེ་བ་མེད་དེ། དེ་རྣམས་ཕྲག་དོག་གི་སྒྲིབ་པ་ཤས་
ཆེན་པོ་དང་ལྡན་པའི་ཕྱིར། མཚམས་མེད་བྱས་པའི་གང་ཟག་གི་རྟེན་ལ་དེ་གསར་དུ་སྐྱེ་བ་མེད་དེ། དེ་ལས་ཀྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར། ཟེར་ན། སྐྱོན་འཕེན་པ་ཁ་ཅིག་ངན་སོང་གི་རྟེན་ལ་
བསམ་གཏན་གྱི་དངོས་བཞིའི་སྙོམས་འཇུག་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་སྙིང་རྗེ་ཚད་མེད་གསར་དུ་སྐྱེ་བ་ཡོད་པ་གང་ཞིག་སྙིང་རྗེ་ཚད་མེད་ཡིན་ན་རང་གི་བདག་རྐྱེན་དུ་གྱུར་པའི་བསམ་
གཏན་གྱི་དངོས་གཞི་ལ་བརྟེན་ནས་བྱུང་བས་ཁྱབ་པའི་ཕྱིར། དང་པོ་མ་གྲུབ་ན། དེར་ཐལ། དེའི་རྟེན་ལ་སྙིང་རྗེ་ཆེན་པོ་གསར་དུ་སྐྱེ་བ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན། དེར་ཐལ། དེའི་རྟེན་ལ་

[002A] །ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་པའི་ཕྱིར། རང་ལུགས་ལ། མཚམས་མེད་བྱས་པའི་རྟེན་ལ་བསམ་གཏན་གྱི་དངོས་གཞིའི་སྙོམས་འཇུག་གསར་དུ་སྐྱེ་བ་མེད་པར་ཐལ། དམ་བཅའ་
འཐད་པའི་ཕྱིར། འདོད་ན། མཚམས་མེད་བྱས་པའི་རྟེན་ལ། བསམ་གཏན་གྱི་སྙོམས་འཇུག་གསར་དུ་སྐྱེ་བ་མེད་པར་ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན། རྒྱལ་པོ་མ་སྐྱེས་དགྲ་དེས་
བསམ་གཏན་གྱི་སྙོམས་འཇུག་མ་ཐོབ་པར་ཐལ་ལོ། འདོད་མི་ནུས་ཏེ། དེས་བསམ་གཏན་གྱི་ཉེར་བསྡོགས་ཐོབ་པའི་ཕྱིར་ཏེ། དེས་རྒྱུན་ཞུགས་ཀྱི་འབྲས་བུ་ཐོབ་པའི་ཕྱིར། ཁ་ཅིག་ངན་སོང་
གསུམ་དང་སྒྲ་མི་སྙན་པ་རྣམས་བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་སྔར་མེད་གསར་དུ་སྐྱེ་བ་དང། སྐྱེས་ཟིན་གནས་པའི་རྟེན་དུ་མི་རུང་སྟེ། དེ་རྣམས་རྣམ་སྨིན་གྱི་སྒྲིབ་
པ་ཤས་ཆེན་པོ་དང་ལྡན་པའི་ཕྱིར། འདུ་ཤེས་མེད་པ་དང་སྲིད་རྩེའི་རྟེན་ལ་དེ་གསར་དུ་སྐྱེ་བ་མེད་དེ། དེ་རྣམས་ཀྱི་རྒྱུད་ལ་ཡིད་ཀྱི་ཤེས་པ་མེད་པའི་ཕྱིར། ཟེར་ན། ངན་སོང་བའི་རྟེན་ལ་བསམ་གཏན་
གཟུགས་མེད་ཀྱི་དངོས་གཞིའི་སྙོམས་འཇུག་ཡོད་པར་ཐལ། དུད་འགྲོའི་རྟེན་ལ་དེ་ཡོད་པའི་ཕྱིར་ཏེ། དུད་འགྲོའི་རྟེན་ཅན་གྱི་བྱང་འཕགས་ཀྱི་རྒྱུད་ལ་དེ་ཡོད་པའི་ཕྱིར། དུད་འགྲོའི་རྟེན་ཅན་གྱི་བྱང་

[002B] བསམ་བཞིན་དུ་དུད་འགྲོར་སྐྱེ་བ་བླངས་པའི་བྱང་འཕགས་ཡོད་པའི་ཕྱིར་ཏེ། བསམ་བཞིན་དུ་འཁོར་བར་སྐྱེ་བ་བླངས་པའི་བྱང་འཕགས་ཡོད་པའི་ཕྱིར། ཁོ་ན་རེ། དུད་འགྲོའི་རྟེན་
ཅན་གྱི་བྱང་འཕགས་དེ་དུད་འགྲོ་ཡིན་པར་ཐལ། དེ་ཡོད་པའི་ཕྱིར་ན་མ་ཁྱབ། ཁ་ཅིག་དེ་དུད་འགྲོ་ཡིན་ཟེར་ན། དེའི་ལུས་དེ་དུད་འགྲོའི་ལུས་ཡིན་པར་ཐལ། དེ་དུད་འགྲོ་ཡིན་པའི་ཕྱིར། འདོད་མི་ནུས་ཏེ་
དེ་རྣམ་སྨིན་གྱི་ལུས་མ་ཡིན་པའི་ཕྱིར་ཏེ། ཡིད་ཀྱི་རང་བཞིན་གྱི་ལུས་ཡིན་པའི་ཕྱིར་ཏེ། བྱང་འཕགས་ཀྱི་ལུས་ཡིན་པའི་ཕྱིར། ཁ་ཅིག་དེའི་ལུས་དེ་དུད་འགྲོའི་ལུས་ཀྱི་གཟུགས་བརྙན་ཡིན་ཟེར་བ་མི་འཐད་
དེ༑ དེའི་བྱད་བཞིན་དེ་དུད་འགྲོའི་བྱད་བཞིན་གྱི་གཟུགས་བརྙན་ཡིན་པར་ཐལ། དེའི་ལུས་དེ་དུད་འགྲོའི་ལུས་ཀྱི་གཟུགས་བརྙན་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བྱད་བཞིན་གྱི་གཟུགས་
བརྙན་དུ་ཐལ་ལོ། །འདོད་མི་ནུས་ཏེ། བྱད་བཞིན་ཡིན་པའི་ཕྱིར། ཁོ་ན་རེ། དེ་དུད་འགྲོའི་གཟུགས་བརྙན་དུ་ཐལ། རྒྱུད་བླ་མའི་འགྲེལ་བ་ལས། འཁོར་བ་ནི་ཟག་པ་མེད་པའི་དབྱིངས་ན་ཁམས་གསུམ་གྱི་གཟུགས་
བརྙན་གྱི་ཡིད་ཀྱི་རང་བཞིན་གྱི་ལུས་གསུམ་ཡིན་ཏེ། ཞེས་གསུངས་པའི་ཕྱིར་ན་མ་ཁྱབ། གཞན་ཡང། འདུ་ཤེས་མེད་པའི་གང་ཟག་ཆོས་ཅན། ཁྱོད་ཀྱི་རྒྱུད་ལ་གང་ཟག་གི་བདག་འཛིན་མེད་པར་ཐལ། ཁྱོད་ཀྱི་
རྒྱུད་ལ་ཡིད་ཀྱི་ཤེས་པ་མེད་པའི་ཕྱིར། རྟགས་ཁས། འདོད་ན། དེའི་རྒྱུད་ལ་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་མེད་པར་ཐལ་ལོ། །འདོད་མི་ནུས་ཏེ། དེ་ལམ་མ་ཞུགས་ཀྱི་གང་

[003A]༄༅། །གང་ཟག་ཡིན་པའི་ཕྱིར། གཞན་ཡང། དེའི་རྒྱུད་ལ་སྐྱེ་སེམས་དང་འཆི་སེམས་གང་རུང་མེད་པར་ཐལ། དེའི་རྒྱུད་ལ་ཡིད་ཀྱི་ཤེས་པ་མེད་པའི་ཕྱིར། ཁྱབ་སྟེ་སྐྱེ་སེམས་དང་འཆི་སེམས་གང་རུང་ཡིན་ན། ཡིད་ཀྱི་ཤེས་
པ་ཡིན་དགོས་པའི་ཕྱིར། དེར་ཐལ། མཛོད་ལས། ཆད་དང་མཚམས་སྦྱོར་འདོད་ཆགས་བྲལ། །ཉམས་དང་འཆི་འཕོ་སྐྱེ་བ་རྣམས། །ཡིད་ཀྱི་རྣམ་ཤེས་ཁོ་ནར་འདོད། །ཅེས་གསུངས་པའི་ཕྱིར། གཞན་ཡང། དེའི་རྒྱུད་ལ་རང་རིག་མེད་
པར་ཐལ། དེའི་རྒྱུད་ལ་ཡིད་ཤེས་མེད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་རང་རིག་ཡོད་པར་ཐལ། ཁྱོད་གང་ཟག་ཡིན་པའི་ཕྱིར། ཁ་ཅིག་འདོད་པ་ལ་སོགས་པ་འོག་མ་འོག་མའི་རྟེན་ལ་གོང་མ་གོང་མའི་སྙོམས་འཇུག་གསར་དུ་
སྐྱེ་བ་ཡོད་ཅིང། རང་སའི་རྟེན་ལ་རང་སའི་སྙོམས་འཇུག་གསར་དུ་སྐྱེ་བ་མེད་དེ། རང་ས་ན་རང་སའི་སྙོམས་འཇུག་མ་ཉམས་པར་ཡོད་པའི་ཕྱིར། གོང་སའི་རྟེན་ལ་འོག་སའི་སྙོམས་འཇུག་གསར་དུ་སྐྱེ་བ་མེད་དེ། གོང་ས་ན་རང་སས་བསྡུས་
པའི་རང་གི་འོག་ས་ལས་མཆོག་ཏུ་གྱུར་པའི་སྙོམས་འཇུག་ཡོད་པའི་ཕྱིར། གོང་མའི་རྟེན་ལ་འོག་སའི་སྙོམས་འཇུག་སྤྱིར་བཏང་ལ་མངོད་དུ་བྱེད་པ་མེད་དེ། དེ་བྱས་པ་ལ་དགོས་པ་མེད་པའི་ཕྱིར། དམིགས་བསལ་ལ་ཡོད་དེ། སྲིད་རྩེའི་རྟེན་ལ་ཅི་ཡང་
མེད་ཀྱི་སྙོམས་འཇུག་མངོན་དུ་བྱེད་པ་ཡོད་པའི་ཕྱིར། སྲིད་རྩེའི་རྟེན་ཅན་གྱི་ཕྱིར་མི་འོང་གིས་ཅི་ཡང་མེད་ཀྱི་སེམས་ལ་བརྟེན་ནས་སྲིད་རྩེ་ལ་ཆགས་བྲལ་བྱེད་པའི་ཕྱིར་ཏེ། མཛོད་ལས། བསམ་གཏན་གཟུགས་མེད་རང་དང་ནི། འོག་སའི་རྟེན་ཅན་
འོག་དགོས་མེད། །སྲིད་རྩེར་འཕགས་པས་ཅིང་ཡང་མེད། །མངོན་སུམ་བྱས་ནས་ཟག་པ་ཟད། །ཅེས་གསུངས་པའི་ཕྱིར། ཟེར་ན། གོང་སའི་རྟེན་ལ་འདོད་པའི་སྙོམས་འཇུག་མངོན་དུ་བྱེད་པ་ཡོད་པར་ཐལ། དེའི་རྟེན་ལ་འོག་སའི་སྙོམས་འཇུག་མངོན་

[003B]གཟུགས་ཁམས་དང་གཟུགས་མེད་ཁམས་གང་རུང་ཡིན་ན། གོང་ས་ཡིན་དགོས་པའི་ཕྱིར། འདོད་ན། འདོད་པའི་སྙོམས་འཇུག་ཡོད་པར་ཐལ་ལོ། །བྱས་པ་ལ། ཁོ་ན་རེ། གོང་མའི་རྟེན་ལ་འོག་སའི་སྙོམས་འཇུག་
མངོན་དུ་བྱེད་པ་ཡོད་པར་ཐལ། བསམ་གཏན་གཉིས་པའི་རྟེན་ལ་བསམ་གཏན་དང་པོའི་སྙོམས་འཇུག་མངོན་དུ་བྱེད་པ་ཡོད་པའི་ཕྱིར་ན་མ་ཁྱབ། གཞན་ཡང། བསམ་གཏན་གཉིས་པའི་རྟེན་ལ་བསམ་གཏན་དང་པོའི་སྙོམས་འཇུག་
མངོན་དུ་བྱེད་པ་མེད་པར་ཐལ། སྤྱིར་བཏང་དམིགས་བསལ་གྱི་དོན་དེ་འཐད་པའི་ཕྱིར། འདོད་ན། དེ་ཡོད་པར་ཐལ། བསམ་གཏན་གཉིས་པ་བའི་རྒྱུད་ལ་བསམ་གཏན་དང་པོའི་སྙོམས་འཇུག་ཡོད་པའི་ཕྱིར་ཏེ། བསམ་གཏན་གཉིས་
པའི་རྟེན་ཅན་གྱི་བྱང་སེམས་ས་དྲུག་པ་བའི་རྒྱུད་ལ་དེ་ཡོད་པའི་ཕྱིར། གཞན་ཡང། བསམ་གཏན་གཉིས་པ་བའི་རྒྱུད་ལ་བསམ་གཏན་དང་པོའི་སྙོམས་འཇུག་ཡོད་པར་ཐལ། དེའི་རྒྱུད་ལ་བསམ་གཏན་དང་པོའི་སེམས་ཡོད་པའི་ཕྱིར། དེའི་
རྒྱུད་ཀྱི་མིག་གི་རྣམ་པར་ཤེས་པ་དེ་བསམ་གཏན་དང་པོའི་སེམས་ཡིན་པའི་ཕྱིར་ཏེ། མཛོད་ལས། གཉིས་པ་སོགས་ན་ལུས་མིག་དང། །རྣ་བའི་རྣམ་ཤེས་རྣམ་རིག་སློང། །གང་ཡིན་དེ་ནི་དང་པོར་གཏོགས། །ཞེས་གསུངས་པའི་ཕྱིར། གཞན་
ཡང༑ བསམ་གཏན་གཉིས་པ་བའི་རྒྱུད་ལ་བསམ་གཏན་དང་པོའི་སེམས་ཡོད་པར་ཐལ། བསམ་གཏན་གཉིས་པ་ནས་བསམ་གཏན་དང་པོར་འཆི་འཕོ་ཀ་མའི་གང་ཟག་དེའི་རྒྱུད་ལ་བསམ་གཏན་དང་པོའི་སེམས་ཡོད་པའི་ཕྱིར། དེའི་རྒྱུད་
ལ་དེའི་ཤེས་པ་ཡོད་པའི་ཕྱིར། དེའི་རྒྱུད་ལ་བསམ་གཏན་དང་པོའི་རྣམ་སྨིན་འགྲུབ་བྱེད་ཀྱི་ལས་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ལས་ཉོན་གྱིས་བསམ་གཏན་དང་པོར་སྐྱེ་བ་ལེན་ཁ་མའི་གང་ཟག་ཡིན་པའི་ཕྱིར། ཁ་ཅིག་

[004A]༄༅། །རང་སའི་རྟེན་ལ་རང་སའི་སྙོམས་འཇུག་གསར་དུ་སྐྱེ་བ་ཡོད་པར་ཐལ། བསམ་གཏན་དང་པོའི་རྟེན་ལ་བསམ་གཏན་དང་པོའི་སྙོམས་འཇུག་གསར་དུ་སྐྱེ་བ་ཡོད་པའི་ཕྱིར། བསམ་གཏན་དང་པོ་བའི་རྒྱུད་ཀྱི་བསམ་གཏན་དང་པོའི་
དངོས་གཞིའི་སྙོམས་འཇུག་དེ་དེའི་རྟེན་ལ་གསར་དུ་སྐྱེས་པའི་ཕྱིར་ན་མ་ཁྱབ། དེར་ཐལ། དེ་གསར་དུ་སྐྱེས་པའི་ཕྱིར། གཞན་ཡང། དེ་འདོད་པའི་རྟེན་ལ་གསར་དུ་སྐྱེས་པར་ཐལ། དེ་གསར་དུ་སྐྱེས། དེ་བསམ་གཏན་དང་པོའི་རྟེན་ལ་གསར་དུ་
མ་སྐྱེས་པའི་ཕྱིར། འདོད་ན། དེ་འདོད་པའི་རྟེན་ལ་སྐྱེས་པར་ཐལ་ལོ། །འདོད་ན། དེའི་འདོད་པའི་རྟེན་ལ་ཡོད་པར་ཐལ་ལོ། །ཟེར་ན། འགོག་པ་དང་པོར་མིའི་ནང་དུ། །ཞེས་གསུངས་པ་མི་འཐད་པར་ཐལ། ཁམས་གོང་མའི་རྟེན་ལ་འགོག་སྙོམས་
གསར་དུ་སྐྱེ་བ་ཡོད་པའི་ཕྱིར། མ་གྲུབ་ན། དེར་ཐལ། དེའི་རྟེན་ཅན་གྱི་གང་ཟག་གི་རྒྱུད་ཀྱི་འགོག་སྙོམས་དེ་དེའི་རྟེན་ལ་གསར་དུ་སྐྱེས་པའི་ཕྱིར། ཁྱབ་པ་ཁས། དེར་ཐལ། དེ་གསར་དུ་སྐྱེས་པའི་ཕྱིར། གཞན་ཡང། གོང་ན་མཐོང་ལམ་མེད། ཅེས་གསུངས་པ་
མི་འཐད་པར་ཐལ། ཁམས་གོང་མའི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར། དེའི་རྟེན་ལ་ལམ་ཤེས་གསར་དུ་སྐྱེ་བ་ཡོད་པའི་ཕྱིར་ཏེ། དེའི་རྟེན་ཅན་གྱི་བྱང་འཕགས་ཀྱི་རྒྱུད་ཀྱི་ལམ་ཤེས་དེའི་རྟེན་ལ་གསར་དུ་སྐྱེས་པའི་ཕྱིར། ཁྱབ་
པ་ཁས། དེར་ཐལ། དེ་གསར་དུ་སྐྱེས་པའི་ཕྱིར། གཞན་ཡང། འདོད་པའི་རྟེན་ཅན་གྱི་ལོངས་སྐུ་ཡོད་པར་ཐལ། འདོད་པའི་རྟེན་ལ་གསར་དུ་སངས་རྒྱས་པའི་གང་ཟག་ཡོད་པའི་ཕྱིར། དེའི་རྟེན་ལ་རྣམ་མཁྱེན་གསར་དུ་ཐོབ་པ་ཡོད་པའི་ཕྱིར་
ཏེ༑ དེའི་རྟེན་ཅན་གྱི་སངས་རྒྱས་འཕགས་པའི་རྒྱུད་ཀྱི་རྣམ་མཁྱེན་དེ་འདོད་པའི་རྟེན་ལ་གསར་དུ་ཐོབ་པའི་ཕྱིར། ཁྱབ་པ་ཁས། དེར་ཐལ། དེ་གསར་དུ་སྐྱེས་པའི་ཕྱིར། གཞན་ཡང། བསམ་གཏན་དང་པོའི་རྟེན་ལ་དེའི་ཉེར་བསྡོགས་

[004B] དེའི་རྟེན་ལ་དེའི་ཉེར་བསྡོགས་གསར་དུ་སྐྱེ་བ་ཡོད་པའི་ཕྱིར། འདོད་ན། བསམ་གཏན་དང་པོ་བའི་རྒྱུད་ལ་དེའི་ཉེར་བསྡོགས་ཡོད་པར་ཐལ་ལོ། །འདོད་མི་ནུས་ཏེ། བསམ་གཏན་དང་པོ་བ་ཡིན་ན་བསམ་གཏན་དང་
པོའི་དངོས་གཞི་ཐོབ་པས་ཁྱབ་པའི་ཕྱིར། གཞན་ཡང། སྲིད་རྩེའི་རྟེན་ལ་ཅི་ཡང་མེད་ཀྱི་ཉེར་བསྡོགས་གསར་དུ་སྒོམ་པ་ཡོད་པར་ཐལ། དེའི་རྟེན་ལ་ཅི་ཡང་མེད་ཀྱི་སྙོམས་འཇུག་གསར་དུ་སྐྱེ་བ་ཡོད་པའི་ཕྱིར། སྲིད་རྩེའི་རྟེན་ཅན་གྱི་ཕྱིར་
མི་འོང་གི་རྒྱུད་ཀྱི་ཅི་ཡང་མེད་ཀྱི་སྙོམས་འཇུག་དེ། དེའི་རྟེན་ལ་གསར་དུ་སྐྱེས་པའི་ཕྱིར། ཁྱབ་པ་ཁས། དེར་ཐལ། དེ་གསར་དུ་སྐྱེས་པའི་ཕྱིར། འདོད་ན། དེའི་རྟེན་ལ་ཅི་ཡང་མེད་དུ་སྐྱེ་འགྱུར་གྱི་ལས་གསར་དུ་བསགས་པ་ཡོད་པར་ཐལ་ལོ།།
འདོད་ན། དེའི་རྟེན་ལ་འཕེན་བྱེད་ཀྱི་ལས་གསར་དུ་བསགས་པ་ཡོད་པར་ཐལ་ལོ། །འདོད་ན། སྲིད་རྩེའི་སས་བསྡུས་ཀྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་ཡོད་པར་ཐལ་ལོ། །འདོད་མི་ནུས་ཏེ། དེ་ཡིན་ན་ཅི་ཡང་
མེད་མན་ཆད་ཀྱི་སས་བ་སྡུས་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སྲིད་རྩེའི་རྟེན་ལ་ཅི་ཡང་མེད་གྱི་སྙོམས་འཇུག་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་གང་ཟག་གི་བདག་མེད་མངོན་སུམ་དུ་རྟོགས་པའི་ཅི་ཡང་མེད་ཀྱི་སྙོམས་འཇུག་
གསར་དུ་སྐྱེ་བ་ཡོད་པའི་ཕྱིར། ཞེས་ཟེར་ན། མ་ཁྱབ་ཟེར་སྣང་ཡང། སྲིད་རྩེའི་རྟེན་ལ་གསར་དུ་སྐྱེ་རྒྱུའི་གང་ཟག་གི་བདག་མེད་མངོན་སུམ་དུ་རྟོགས་པའི་ཅི་ཡང་མེད་ཀྱིས་དངོས་གཞིའི་སྙོམས་འཇུག་ཡོད་པ་ལ་དགོངས་སམ་སྙམ་མོ། །
སྤྱིར་གང་ཟག་གི་བདག་མེད་མངོན་སུམ་དུ་རྟོགས་པའི་ཅི་ཡང་མེད་ཀྱི་སྙོམས་འཇུག་གསར་དུ་སྐྱེ་བའི་རྟེན་ཅན་གྱི་གང་ཟག་ཡིན་ན། ཅི་ཡང་མེད་ཀྱི་སྙོམས་འཇུག་གསར་དུ་སྐྱེ་བའི་རྟེན་ཅན་གྱི་གང་ཟག་ཡིན་དགོས་པར་ཐལ། ཁྱོད་ཀྱི་སྒྲུབ་

[005A]༄༅། །བྱེད་དེ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་སྦྱོར་ལམ་ཆོས་མཆོག་ཆེན་པོའི་སྐད་ཅིག་ཐ་མ་ལ་གནས་པའི་སེམས་དཔའ་ཆོས་ཅན། བསམ་གཏན་གྱི་དངོས་གཞིའི་སྙོམས་འཇུག་གསར་དུ་སྐྱེ་
བའི་རྟེན་ཅན་གྱི་གང་ཟག་ཡིན་པར་ཐལ། སྟོང་ཉིད་མངོན་སུམ་དུ་རྟོགས་པའི་དེ་གསར་དུ་སྐྱེ་བའི་རྟེན་ཅན་གྱི་གང་ཟག་ཡིན་པའི་ཕྱིར། ཁྱབ་པ་ཁས། དེད་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་གསར་དུ་
སྐྱེ་བའི་རྟེན་ཅན་གྱི་གང་ཟག་ཡིན་པའི་ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞིའི་སྙོམས་འཇུག་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར། ཁ་ཅིག་སྐྱེ་འཕགས་ཀྱི་དབང་དུ་བྱས་ན་ལམ་མ་ཞུགས་ཀྱི་དབང་
དུ་བྱས་པ་དང་ལམ་ཞུགས་ཀྱི་དབང་དུ་བྱས་པ་གཉིས་ལས། དང་པོ་ནི། བསམ་གཟུགས་བརྒྱད་ཀ་ཐོབ་པའི་ལམ་མ་ཞུགས་ཀྱི་གང་ཟག་ཡོད་དེ། དེ་ཐོབ་པའི་ཕྱི་རོལ་པ་ཡོད་པའི་ཕྱིར། གཉིས་པ་ལ། ཐེག་ཆེན་གྱི་དབང་དུ་བྱས་པ་དང་ཐེག་
དམན་གྱི་དབང་དུ་བྱས་པ་གཉིས། དང་པོ་ལ། བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པའི་སྦྱོར་ལམ་རྩེ་མོ་མན་ཆད་ལ་གནས་པའི་སེམས་དཔའ་ཡོད་དེ། ངན་སོང་དུ་སྐྱེ་བ་ལེན་པའི་དེ་ཡོད་པའི་ཕྱིར། ཐེག་ཆེན་གྱི་སྦྱོར་
ལམ་བཟོད་པ་ནས་ཆོས་མཆོག་འབྲིང་མན་ཆད་ལ་གནས་པའི་སེམས་དཔའ་ཡིན་ན། བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པས་ཁྱབ་ཀྱང་བསམ་གཏན་གཉིས་པའི་དེ་ཐོབ་པས་མ་ཁྱབ་སྟེ། དེ་གང་རུང་ལ་གནས་
པའི་སེམས་དཔའ་གཟུགས་ཁམས་སུ་ལས་ཉོན་ཀྱིས་སྐྱེ་བ་ལེན་པ་ཡོད་པའི་ཕྱིར། ཆོས་མཆོག་ཆེན་པོ་ལ་གནས་པའི་སེམས་དཔའ་ཡིན་ན། བསམ་གཟུགས་བརྒྱད་ཀ་ཐོབ་པས་ཁྱབ་སྟེ། དེ་ཡིན་ན་ཁམས་གསུམ་པོ་གང་རུང་དུ་

[005B] གཉིས་པ་ལ། རྒྱུན་ཞུགས་དང་ཕྱིར་འོང་གང་རུང་ཡིན་ན། བསམ་གཏན་གྱི་དངོས་གཞི་མ་ཐོབ་པས་ཁྱབ་སྟེ། དེ་གང་རུང་ཡིན་ན། འདོད་པ་ལ་འདོད་ཆགས་དང་མ་བྲལ་བས་ཁྱབ་པའི་ཕྱིར། ཕྱིར་
མི་འོང་དང་དགྲ་བཅོམ་གང་རུང་ཡིན་ན། དང་པོའི་དངོས་གཞིའི་སྙོམས་འཇུག་ཐོབ་པས་ཁྱབ་སྟེ། དེ་གང་རུང་ཡིན་ན། །བསམ་གཏན་དང་པོའི་ཉེར་བསྡོགས་ཀྱི་སྟོབས་ཀྱིས་འདོད་པ་ལ་འདོད་ཆགས་དང་བྲལ་བས་ཁྱབ་པའི་
ཕྱིར༑ དེ་གང་རུང་ཡིན་ན། བསམ་གཏན་དང་པོའི་དངོས་གཞི་ཐོབ་པས་ཁྱབ་ཀྱང། གཉིས་པའི་དངོས་གཞིའི་སྙོམས་འཇུག་ཐོབ་པས་མ་ཁྱབ་སྟེ། དེ་མ་ཐོབ་པའི་དེ་ཡོད་པའི་ཕྱིར། ཞེས་ཟེར། འོ་ན། བསྔགས་འོས་བསྔགས་པ་སྟོད་
ལས། ཁྱོད་ཀྱི་བསྟན་པའི་རྗེས་སུ་འགྲོ་བ། །བསམ་གཏན་དངོས་གཞི་མ་ཐོབ་ཀྱང། །བདུད་ཀྱི་མིག་རས་བཅའ་བཞིན་དུ། །སྲིད་པ་དག་ནི་ལྡོག་པར་བགྱིད། །ཅེས་གསུངས་པ་མི་འཐད་པར་ཐལ། བསམ་གཏན་གྱི་དངོས་གཞི་མ་ཐོབ་པར་ཉོན་མོངས་
སྤངས་པའི་གང་ཟག་མེད་པའི་ཕྱིར། མ་གྲུབ་ན་སོང། དགྲ་བཅོམ་ཐོབ་མ་ཐག་པའི་སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། དེས་བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པར་
ཐལ༑ འདོད་པའི་ཕྱིར། འདོད་ན། དེ་ཐོབ་པར་ཐལ། དགྲ་བཅོམ་པ་ཡིན་པའི་ཕྱིར། འཁོར་གསུམ་གཞན་ཡང། དེ་འདྲའི་དགྲ་བཅོམ་གྱིས་བསམ་གཏན་གཉིས་པའི་དངོས་གཞིའི་སྙོམས་འཇུག་ཐོབ་པར་ཐལ། དེས་བསམ་གཏན་དང་པོའི་དེ་
ཐོབ་པ་གང་ཞིག་སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཡིན་ན། བསམ་གཟུགས་བརྒྱད་ཀ་ཡིན་དགོས་པའི་ཕྱིར་ཏེ། དེ་ཡིན་ན་བསམ་གཏན་གཉིས་པའི་དངོས་གཞིའི་སྙོམ་

[006A]༄༅། །འཇུག་ཡིན་དགོས་པའི་ཕྱིར། མ་གྲུབ་ན། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་དེས་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་རྗེས་སུ་བསམ་གཏན་གཉིས་པའི་དངོས་གཞིའི་སྙོམས་འཇུག་ཐོབ་ཕྱིར་
དུ༑ བསམ་གཏན་གཉིས་པའི་ཉེར་བསྡོགས་སྒོམ་པར་ཐལ། མ་གྲུབ་པ་དེའི་ཕྱིར། འདོད་ན། དེས་དེའི་ཕྱིར་དུ་དེའི་ཉེར་བསྡོགས་ཡིད་བྱེད་དྲུག་པོ་གང་རུང་གཅིག་སྒོམ་པར་ཐལ། འདོད་པའི་ཕྱིར། ཁྱབ་སྟེ། དེའི་ཉེར་བསྡོགས་ཟག་མེད་
མེད་པའི་ཕྱིར། འདོད་ན། དེའི་རྒྱུད་ལ་དེ་དྲུག་པོ་གང་རུང་ཡོད་པར་ཐལ་ལོ། །འདོད་ན། དེའི་རྒྱུད་ལ་བསམ་གཏན་གཉིས་པའི་ཉེར་བསྡོགས་སྦྱོར་བ་མཐའི་ཡིད་བྱེད་ཡོད་པར་ཐལ་ལོ། །འདོད་ན། །དེའི་རྒྱུད་ལ་འཇིག་རྟེན་པའི་སྒོམ་སྤང་དུ་གྱུར་པའི་
བསམ་གཏན་དང་པོའི་ཉོན་མོངས་ཆུང་ངུའི་ཆུང་ངུའི་དངོས་གཉེན་བྱེད་པའི་བསམ་གཏན་གཉིས་པའི་ཉེར་བསྡོགས་ཡོད་པར་ཐལ་ལོ། །གཞན་ཡང། བསམ་གཏན་གཉིས་པའི་དངོས་གཞིའི་སྙོམས་འཇུག་ཡིན་ན། རང་གི་ཉེར་ལེན་དུ་གྱུར་པའི་
བསམ་གཏན་གཉིས་པའི་ཉེར་བསྡོགས་ལས་བྱུང་བས་ཁྱབ་པར་ཐལ། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པས་བསམ་གཏན་དང་པོའི་དངོས་གཞི་ཐོབ་པའི་ཚེ་བསམ་གཏན་གཉིས་པའི་དངོས་གཞིའི་སྙོམས་འཇུག་མ་ཐོབ་པའི་ཕྱིར་
འདོད་ན། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་ན་རང་གི་ཉེར་ལེན་དུ་གྱུར་པའི་བསམ་གཏན་དང་པོའི་ཉེར་བསྡོགས་ལས་བྱུང་བས་ཁྱབ་པར་ཐལ། འདོད་པའི་ཕྱིར། འདོད་ན། ཆོས་ཉིད་ཀྱི་སྟོབས་ཀྱིས་ཐོབ་པའི་བསམ་
གཏན་དང་པོའི་དངོས་གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། འདོད་ཉོན་དགུ་པའི་དངོས་གཉེན་བར་ཆད་མེད་ལམ་ལ་བརྟེན་ནས་ཕྱིར་མི་འོང་གི་འབྲས་བུ་ཐོབ་མ་ཐག་པའི་

[006B] བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པར་ཐལ། ཕྱིར་མི་འོང་ཡིན་པའི་ཕྱིར། ཁྱབ་པ་ཁས། འདོད་ན། དེས་བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ལ་བརྟེན་ནས་བསམ་
གཏན་དང་པོའི་དངོས་གཞིའི་སྙོམས་འཇུག་ཐོབ་པར་ཐལ། འདོད་པ་གང་ཞིག། དེས་དེའི་ཉེར་བསྡོགས་མི་ལྕོགས་མེད་ལ་བརྟེན་ནས་དེ་མ་ཐོབ་པའི་ཕྱིར། མ་གྲུབ་ན། འདོད་ཉོན་དགུ་པའི་དངོས་གཉེན་ལ་བརྟེན་ནས་དགྲ་བཅོམ་
ཐོབ་མ་ཐག་པའི་སྤང་བྱ་ཅིག་ཅར་བའི་དགྲ་བཅོམ་གྱི་དེ་ལ་བརྟེན་ནས་དེ་ཐོབ་པར་ཐལ། འདོད་པའི་ཕྱིར། འདོད་ན། དེས་འདོད་ཉོན་དགུ་པའི་དངོས་གཉེན་པར་ཆད་མེད་ལམ་ལ་བརྟེན་ནས་དེ་ཐོབ་པར་ཐལ་ལོ། །འདོད་ན། དེས་
སྲིད་ཉོན་དགུ་པའི་དངོས་གཉེན་བར་ཆད་མེད་ལམ་ལ་བརྟེན་ནས་སྲིད་རྩེའི་དངོས་གཞིའི་སྙོམས་འཇུག་ཐོབ་པར་ཐལ་ལོ། །རྩ་པར་འདོད་ན། དེས་བསམ་གཏན་དང་པོའི་ཉེར་བ་སྡོགས་སྦྱོར་བ་མཐའི་ཡིད་བྱེད་ལ་བརྟེན་ནས་ཕྱིར་
མི་འོང་གི་འབྲས་བུ་ཐོབ་པར་ཐལ་ལོ། །འདོད་མི་ནུས་ཏེ། དེས་འདོད་ཉོན་དགུ་པའི་དངོས་གཉེན་བར་ཆད་མེད་ལམ་ལ་བརྟེན་ནས་དེ་ཐོབ་པའི་ཕྱིར། གཞན་ཡང། བྱང་སེམས་སྦྱོར་ལམ་པ་ཡིན་ན་བསམ་གཏན་གྱི་དངོས་གཞིའི་སྙོམས་
འཇུག་ཐོབ་པས་ཁྱབ་པར་ཐལ། ཚོགས་ལམ་ཆེན་པོ་ལ་གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞིའི་སྙོམས་འཇུག་ཐོབ་པས་ཁྱབ་པའི་ཕྱིར་ཏེ། དེ་ཡིན་ན་ཆོས་རྒྱུན་གྱི་ཏིང་ངེ་འཛིན་ཐོབ་པས་ཁྱབ་པའི་ཕྱིར་
མདོ་སྡེའི་རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། །སངས་རྒྱས་རྣམས་ལས་ཞི་གནས་དང། །ཡེ་ཤེས་ཡངས་པ་ཐོབ་བྱའི་ཕྱིར། །གདམས་ངག་རྒྱ་ཆེན་ནོད་པར་འགྱུར། །ཞེས་གསུངས་པའི་ཕྱིར། གཞན་ཡང། ལས་ཉོན་གྱི་དབང་གིས་ཡི་དྭགས་སུ་སྐྱེ་

[007A]༄༅། །བ་ལེན་པའི་བྱང་སེམས་སྦྱོར་ལམ་པ་ཡོད་པར་ཐལ། དེའི་དབང་གིས་དན་སོང་དུ་སྐྱེ་བ་ལེན་པའི་དེ་ཡོད་པའི་ཕྱིར། རྟགས་ཁས། འདོད་ན། འཚོ་བའི་ཡོ་བྱད་ཀྱིས་འཕོངས་པའི་བྱང་སེམས་སྦྱོར་ལམ་པ་ཡོད་པར་
ཐལ་ལོ། །འདོད་མི་ནུས་ཏེ། བྱང་སེམས་སྦྱོར་ལམ་པ་ཡིན་ན། རིགས་ཀྱི་ཉེས་དམིགས་བཞི་དང་བྲལ་བས་ཁྱབ་པའི་ཕྱིར། སྐབས་འདིའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་དེ་ཐེག་ཆེན་གྱི་སྦྱོར་ལམ་དྲོད་ནས་བཞག་པ་ལ་
རྒྱུ་མཚན་ཡོད་པའི་ཕྱིར། གཉིས་པ་ལ། ཁ་ཅིག་བསམ་གཏན་གྱི་དངོས་གཞིའི་སྙོམས་འཇུག་འཐོབ་བྱེད་ཀྱི་ཐབས་སུ་གྱུར་པའི་བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ། བསམ་གཏན་གྱི་ཉེར་བསྡོགས་ཀྱི་མཚན་ཉིད་ཟེར་ན་
བསམ་གཏན་གཉིས་པའི་ཉེར་བསྡོགས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པར་ཐལ་ལོ། །འདོད་མི་ནུས་ཏེ། བསམ་གཏན་དང་
པོའི་དངོས་གཞིའི་སྙོམས་འཇུག་ཐོབ་པའི་ཕྱིར། ཆོས་ཅན་དེའི་ཕྱིར། ཁ་ཅིག་རང་གི་ཐོབ་བྱར་གྱུར་པའི་བསམ་གཏན་གྱི་དངོས་གཞི་འཐོབ་བྱེད་ཀྱི་ཐབས་སུ་གྱུར་པའི་བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ། དེའི་མཚན་ཉིད་ཟེར་
ན༑ བྱང་སེམས་འཕགས་པའི་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེའི་ཐོབ་བྱར་གྱུར་པའི་བསམ་གཏན་གྱི་དངོས་གཞིའི་སྙོམས་འཇུག་ཡོད་པའི་ཕྱིར་ཏེ་
སངས་རྒྱས་འཕགས་པའི་རྒྱུད་ཀྱི་དེ་དེ་ཡིན་པའི་ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞིའི་སྙོམས་འཇུག་ཡིན་པའི་ཕྱིར། ཁ་ཅིག་རང་གི་ཐོབ་གྱུར་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་བྱེད་ཀྱི་

[007B] འདོད་སེམས་རྩེ་གཅིག་པའི་ཏིང་ངེ་འཛིན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར༑ ཆོས་ཅན་དེའི་ཕྱིར། ཁྱབ་སྟེ། བསམ་གཏན་དང་པོའི་ཉེར་བསྡོགས་ཡིན་ན་དེ་ཡིན་དགོས་པའི་ཕྱིར། རྟགས་ཁས། འདོད་ན། དེ་བསམ་དང་པོའི་སས་བསྡུས་སུ་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་
འདོད་པ་ལ་འདོད་ཆགས་དང་བྲལ་བྱེད་ཀྱི་ཐབས་སུ་གྱུར་པའི་བསམ་གཏན་དང་པོའི་སས་བསྡུས་ཀྱི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ། བསམ་གཏན་དང་པོའི་ཉེར་བསྡོགས་ཀྱི་མཚན་ཉིད། ཟེར་ན། དགྲ་བཅོམ་ཐོབ་མ་
ཐག་པའི་སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་རྣམ་གྲོལ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་བསམ་གཏན་གྱི་དངོས་གཞིའི་
སྙོམས་འཇུག་ཐོབ་དོན་དུ་དམིགས་རྣམ་ཡོངས་སུ་སྦྱོང་བའི་ཐབས་ཀྱི་དགེ་བས་བསྡུས་པའི་རིག་པ་དེ། བསམ་གཏན་གྱི་ཉེར་བསྡོགས་ཀྱི་མཚན་ཉིད། བསམ་གཏན་དང་པོའི་དངོས་གཞི་ཐོབ་དོན་དུ་དེའི་དམིགས་རྣམ་ཡོངས་སུ་
སྦྱོང་བའི་ཐབས་ཀྱིས་བསྡུས་པའི་རིག་པ་དེ། བསམ་གཏན་དང་པོའི་ཉེར་བསྡོགས་ཀྱི་མཚན་ཉིད། ཟེར་ན། སྤང་བྱ་ཅིག་ཅར་བའི་རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། དེ་དེར་ཐལ། དེ་རྒྱུན་ཞུགས་ཞུགས་པའི་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་ན། ཞི་རགས་ཀྱི་རྣམ་པ་ཅན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་

[008A]༄༅། །ཕྱིར༑ གཞན་ཡང། བསམ་གཏན་དང་པོའི་ཉེར་བསྡོགས་ཟག་མེད་མེད་པར་ཐལ། མཚན་ཉིད་དེ་འཐད་པའི་ཕྱིར། ཁ་ཅིག་རང་གི་ཡན་ལག་གིས་མ་ཟིན་ཅིང་རང་གི་ཐོབ་བྱར་གྱུར་པའི་བསམ་གཏན་གྱི་
དངོས་གཞིའི་སྙོམས་འཇུག་འཐོབ་བྱེད་ཀྱི་ཐབས་སུ་གྱུར་པའི་བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ། བསམ་གཏན་གྱི་ཉེར་བ་སྡོགས་ཀྱི་མཚན་ཉིད། དེས་བསམ་གཏན་དང་པོ་སོགས་ལའང་རིགས་འགྲེ་
ཟེར་ན། ཏིང་ངེ་འཛིན་གནས་ཀྱི་ཡན་ལག་དང་ལྡན་པའི་བསམ་གཏན་དང་པོའི་ཉེར་བསྡོགས་མེད་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། རྣམ་པ་ཤད་སྙིང་པོའི་རྒྱན་ལས། དེ་ཡང་ཡིད་ལ་བྱེད་པ་དང་པོ་ཞི་གནས་མཚན་ཉིད་པ་དེ་
ནི༑ འོག་ས་ལས་འདོད་ཆགས་དང་བྲལ་བར་བྱེད་པའི་གནས་ཀྱི་ཡན་ལག་ཏུ་ཤེས་པར་བྱའོ། །ཞེས་གསུངས་པ་མི་འཐད་པར་ཐལ་ལོ། །གཞན་ཡང། གཉེན་པོའི་ཡན་ལག་དང་ལྡན་པའི་བསམ་གཏན་དང་པོའི་ཉེར་བསྡོགས་མེད་པར་ཐལ་
མཚན་ཉིད་དེ་འཐད་པའི་ཕྱིར། འདོད་ན། དེ་ཡོད་པར་ཐལ། བསམ་གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ནས་གཉེན་པོའི་ཡན་ལག་ཐོབ་པའི་ཕྱིར་ཏེ། གཉེན་པོའི་ཡན་ལག་དང་ལྡན་པའི་བསམ་གཏན་དང་པོའི་ཉེར་བསྡོགས་
རབ་ཏུ་དབེན་པ་ཡིད་བྱེད་ཡོད་པའི་ཕྱིར་ཏེ། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆེན་པོའི་དངོས་གཉེན་བྱེད་པའི་ནུས་པ་ཐོབ་པའི་དེ་ཡོད་པའི་ཕྱིར། ཁ་ཅིག་རང་སའི་སས་བསྡུས་ཀྱི་དངོས་གཞིའི་སྙོམས་འཇུག་འཐོབ་བྱེད་
ཀྱི་ཐབས་སུ་གྱུར་པའི་བསམ་གཏན་གྱི་སྦྱོར་བའི་སས་བསྡུས་ཀྱི་དགེ་བའི་རིག་པ་དེ། བསམ་གཏན་གྱི་ཉེར་བསྡོགས་ཀྱི་མཚན་ཉིད། དེས་བསམ་གཏན་དང་པོ་སོགས་ལའང་རིགས་འགྲེ། ཟེར་ན། བསམ་གཏན་དང་པོའི་ཉེར་བསྡོགས་ཆོས་ཅན། མཚན་

[008B] མཚོན་བྱ་དེའི་ཕྱིར། འདོད་ན། ཁྱོད་ཀྱི་སས་བསྡུས་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞིའི་སྙོམས་འཇུག་ཡིན་ན་
བསམ་གཏན་དང་པོའི་ཉེར་བསྡོགས་ཀྱི་སས་བསྡུས་མ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། བསམ་གཏན་དང་པོའི་ཉེར་བསྡོགས་ཆོས་ཅན། མཚན་ཉིད་དེར་ཐལ། ཁྱོད་བསམ་གཏན་དང་པོའི་སས་བསྡུས་གང་ཞིག། ཁྱོད་བསམ་
གཏན་དང་པོའི་དངོས་གཞིའི་སྙོམས་འཇུག་འཐོབ་བྱེད་ཀྱི་བསམ་གཏན་གྱི་སྦྱོར་བ་ཡིན་པའི་ཕྱིར་ན་མ་ཁྱབ་སྟེ། རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་གཅིག་ཅར་པའི་རྒྱུན་ཞུགས་ཆོས་ཅན། །ཁྱོད་སྲིད་པ་
ཐ་མའི་ཚེ་སློབ་དཔོན་གཞན་གྱིས་གད་མས་དག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པར་ངེས་པའི་གང་ཟག་ཏུ་ཐལ། ཁྱོད་ཐེག་དམན་གྱི་གང་ཟག་གང་ཞིག་ཁྱོད་སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་
ངག་ལ་མི་ལྟོས་པར་འདོད་པའི་རྟེན་ལ་ཐེག་དམན་གྱི་བྱང་ཆུབ་མངོན་དུ་བྱེད་པར་ངེས་པའི་གང་ཟག་ཡིན་པའི་ཕྱིར། ཁྱབ་པ་ཁས། དང་པོ་སླ་གཉིས་པ་གྲུབ་སྟེ། དེ་དེའི་ཚེ་དེ་ལ་མི་ལྟོས་པར་འདོད་པའི་རྟེན་ལ་རང་རྒྱལ་གྱི་བྱང་ཆུབ་
མདོན་དུ་བྱེད་པར་ངེས་པའི་གང་ཟག་ཡིན་པའི་ཕྱིར། འདོད་མི་ནུས་ཏེ། ཉན་ཐོས་ཡིན་པའི་ཕྱིར། ཁ་ཅིག་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ། བསམ་གཏན་དང་པོའི་ཉེར་བསྡོགས་ཀྱི་
ཐོག་མ་ཡིན་ཟེར་ན། དེ་ལ་སྐྱོན་འཕེན་པ་ཁ་ཅིག་དེ་ཆོས་ཅན། བསམ་གཏན་དང་པོའི་ཉེར་བསྡོགས་ཀྱི་ཐོག་མ་མ་ཡིན་པར་ཐལ། ཁྱོད་ཀྱི་སྔོན་དུ་བསམ་གཏན་དང་པོའི་ཉེར་བསྡོགས་ཀྱི་སས་བསྡུས་པའི་ཞི་གནས་འགྲོ་དགོས་པའི་ཕྱིར་ཏེ། །

[009A]༄༅། །ཁྱོད་དེའི་སས་བསྡུས་པའི་ལྷག་མཐོང་ཡིན་པའི་ཕྱིར། ཟེར་བ་མི་འཐད་དེ། དེའི་གནས་སྐས་སུ་ཞི་ལྷག་ཟུང་འབྲེལ་མ་ཐོབ་པའི་ཕྱིར་ཏེ། རྣམ་བཤད་ལས། ལྷག་མ་ཐོང་ཐོག་མ་ཐོབ་པ་ནི་མོས་པ་ལས་
བྱུང་བའི་ཡིད་བྱེད་དེ་སྒོམ་བྱུང་ངོ། །ཞེས་གསུངས་པའི་ཕྱིར། གཞན་ཡང། དེ་ཆོས་ཅན། ཤེས་རབ་ཡིན་པར་ཐལ། ལྷག་མཐོང་ཡིན་པའི་ཕྱིར། འདོད་ན། སེམས་བྱུང་ཡིན་པར་ཐལ་ལོ། །འདོད་མི་ནུས་ཏེ། དེར་གྱུར་པའི་
གཙོ་བོ་སེམས་ཡོད་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། སེམས་བྱུང་ཡིན་པར་ཐལ། ཀུན་འགྲོ་ལྔ་པོ་གང་རུང་ཡིན་པའི་ཕྱིར་ཏེ། ཡིད་བྱེད་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཟེར་ན། སྐྱེས་བུ་ཚད་མ་ཡིན་ན་
ཚད་མ་ཡིན་དགོས་པར་ཐལ་ལོ། །རང་ལན་ནི། དེ་ཆོས་ཅན། ཁྱོད་བསམ་གཏན་དང་པོའི་ཉེར་བསྡོགས་ཀྱི་ཐོག་མ་མ་ཡིན་པར་ཐལ། ཁྱོད་ཀྱི་སྔོན་དུ་ཞི་གནས་ཀྱིས་བསྡུས་པའི་བསམ་གཏན་དང་པོའི་ཉེར་བསྡོགས་འགྲོ་
དགོས་པའི་ཕྱིར། ཁྱོད་ལྷག་མཐོང་གིས་བསྡུས་པའི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར། མཁས་པ་ཁ་ཅིག་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ་འདོད་པའི་
སས་བསྡུས་ཡིན་གསུང་པ་མི་འཐད་དེ། དེ་བསམ་གཏན་གྱི་སས་བསྡུས་ཡིན་པའི་ཕྱིར། དེ་བསམ་གཏན་ས་དྲུག་གང་རུང་ཡིན་པའི་ཕྱིར་ཏེ། བསམ་གཏན་དང་པོའི་ཉེར་བསྡོགས་ཡིན་པའི་ཕྱིར། གཞན་ཡང། དེ་ཡིན་
ན་འདོད་པའི་སས་བསྡུས་ཡིན་དགོས་པར་ཐལ། དེ་འདོད་པའི་སས་བསྡུས་ཡིན་པའི་ཕྱིར། འདོད་ན། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དུ་གྱུར་པའི་བསམ་གཏན་དང་པོའི་སྐྱེ་བ་

[009B] དེར་ཐལ། དེའི་ཕྱིར། དེ་ཡོད་པའི་ཕྱིར། བསམ་གཏན་དང་པོའི་སྐྱེ་བ་འཕེན་བྱེད་ཀྱི་ལས་ཡིན་ན་བསམ་གཏན་དང་པོའི་ཉེར་བསྡོགས་ཡིན་དགོས་པའི་ཕྱིར། འདོད་མི་ནུས་ཏེ། བསམ་གཏན་དང་པོའི་སས་བསྡུས་
ཡིན་པའི་ཕྱིར། དེའི་སྐྱེ་བ་འཕེན་བྱེད་ཀྱི་ལས་ཡིན་པའི་ཕྱིར། ཁྱབ་སྟེ། ས་གཞན་གྱི་ལས་ཀྱིས་ས་གཞན་གྱི་རྣམ་སྨིན་གྱི་ཕུང་པོ་འཕེན་པ་མེད་པའི་ཕྱིར། ཁོ་ན་རེ། དེ་འདོད་པའི་སས་བསྡུས་སུ་ཐལ། དེ་མཉམ་པར་མ་བཞག་པའི་སས་
བསྡུས་ཡིན་པའི་ཕྱིར་ཏེ། ཉན་ས་ལས། མཉམ་པར་མ་བཞག་པའི་ས་བའི་ཡིད་ལ་བྱེད་པ་དག་གིས་འདོད་པ་རྣམས་ལ་རགས་པའི་མཚན་ཉིད་དང། བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་རྟོག་པར་བྱེད་པ་དེ་ནི་སོ་སོར་རིག་པ་ཡིད་
ལ་བྱེད་པ་ཞེས་བྱ་སྟེ། ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་བསམ་གཏན་དང་པོའི་ཉེར་བསྡིགས་མཚན་ཉིད་སོ་སོར་རིག་པ་ཡིད་བྱེད་དེས་མཉམ་པར་མ་བཞག་པའི་ས་པའི་ཉེས་དམིགས་ཡིད་ལ་བྱེད་པ་དག་གིས་འདོད་པ་ལ་རགས་
པ་དང། བསམ་གཏན་དང་པོ་ལ་ཞི་བའི་རྣམ་པར་ཐོས་བསམ་གྱིས་དཔྱོད་པར་བྱེད་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ་མཉམ་གཞག་
གི་སས་བསྡུས་སུ་ཐལ། འགྲེལ་བ་རྒྱལ་སྲས་མ་ལས། མཉམ་པར་བཞག་པའི་ས་པའི་ཡིད་ལ་བྱེད་པ་དག་གིས་འདོད་པ་ལ་རགས་པ་ལ་སོགས་པར་ལྟ་བའི་ཕྱིར་རགས་པ་དང། དེ་མེད་པའི་ཕྱིར་བསམ་གཏན་དང་པོ་ལ་སོགས་པ་ཞི་བའི་
མཚན་ཉིད་དུ་སོ་སོར་དཔྱོད་པར་བྱེད་པ་དེ་ནི། སོ་སོར་རིག་པ་ཡིད་ལ་བྱེད་པ་ཞེས་བྱ་སྟེ། དེ་ནི་ཐོས་པ་དང་བསམ་པ་འདྲེས་མར་རིག་པར་བྱའོ། །ཞེས་གསུངས་པའི་ཕྱིར། ཁོ་ན་རེ། དེ་ཆོས་ཅན། སྒོམ་བྱུང་གི་བློ་ཡིན་པར་ཐལ། མཉམ་

[010A]༄༅། །གཞག་གིས་སས་བསྡུས་ཡིན་པའི་ཕྱིར། ཁྱབ་སྟེ། མཛོད་ལས། མཉམ་པར་བཞག་པའི་དགེ་བ་ནི། སྒོམ་པ་འོ་ཞེས་གསུངས་པའི་ཕྱིར་ན་མ་ཁྱབ། འདོད་མི་ནུས་ཏེ། ཐོས་བསམ་འདྲེས་མའི་བློ་ཡིན་པའི་ཕྱིར་
དེ་ནི་ཐོས་པ་དང། ཞེས་གསུངས་པའི་ཕྱིར། ཁ་ཅིག། དེ་ཆོས་ཅན། ཐོས་བྱུང་གི་བློ་དང་སེམས་བྱུང་གི་བློའི་གཞི་མཐུན་ཡིན་པར་ཐལ། དེ་འདྲེས་མའི་བློ་ཡིན་པའི་ཕྱིར། ཞེས་ཟེར་བ་མི་འཐད་དེ། བསམ་གཏན་དང་པོའི་ཉེར་བསྡོགས་
མོས་པ་ཡིད་བྱེད་ཆོས་ཅན། ཞི་གནས་དང་ལྷག་མཐོང་གི་གཞི་མཐུན་ཡིན་པར་ཐལ། ཞི་ལྷག་ཟུང་འབྲེལ་གྱི་བློ་ཡིན་པའི་ཕྱིར། ཁྱབ་པ་ཁས། ཁོ་ན་རེ། དེ་ཡིན་ན་མཉམ་གཞག་གི་སས་བསྡུས་ཡིན་དགོས་པར་ཐལ། དེ་དེ་ཡིན་པའི་ཕྱིར་
འདོད་ན། དེར་གྱུར་པའི་ཐོས་བྱུང་གི་བློ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། མཉམ་པར་མ་བཞག་པའི་སས་བསྡུས་ཡིན་པའི་ཕྱིར། ཐོས་བྱུང་གི་བློ་ཡིན་པའི་ཕྱིར་ན་མ་ཁྱབ། ཁ་ཅིག། དེ་འདོད་པའི་སས་བསྡུས་སུ་ཐལ་
འདོད་པའི་སས་བསྡུས་ཀྱི་དེ་ཡོད་པའི་ཕྱིར། འདོད་པའི་སས་བསྡུས་ཀྱི་བསམ་གཏན་དང་པོའི་ཉེར་བསྡོགས་ཡོད་པའི་ཕྱིར། འདོད་པའི་སས་བསྡུས་ཀྱི་ཞི་གནས་ཡོད་པའི་ཕྱིར་ན་མ་ཁྱབ། ཁ་ཅིག་དེ་མེད་ཟེར་བ་མི་འཐད་དེ་
དེ་ཡོད་པར་ཐལ། དེའི་སས་བསྡུས་ཀྱི་ཞི་ལྷག་ཟུང་འབྲེལ་གྱི་ལམ་ཡོད་པའི་ཕྱིར། འདོད་པའི་སས་བསྡུས་ཀྱི་ཐེག་ཆེན་གྱི་སྒོམ་ལམ་བར་ཆད་མེད་ལམ་ཡོད་པའི་ཕྱིར། འདོད་པའི་སེམས་སུ་གྱུར་པའི་དེ་ཡོད་པའི་ཕྱིར། དེ་ཁམས་གསུམ་
ས་དགུ་ལ་བརྟེན་ནས་སྐྱེ་བར་འགྲེལ་ཆེན་ལས་བཤད་པའི་ཕྱིར། ཁ་ཅིག་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཡིན་ན། བསམ་གཏན་དང་པོའི་ཉེར་བསྡོགས་ཀྱི་ཐོག་མའི་ཞི་གནས་འབའ་ཞིག་གིས་བསྡུས་པས་ཁྱབ་

[010B] དེ་མ་ཁྱབ་པར་ཐལ། སྤང་བྱ་ཅིག་ཅར་བའི་རྒྱུན་ཞུགས་དེས་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་གྱི་ཉོན་མོངས་ཅིག་ཅར་དུ་སྤོང་བ་གང་ཞིག་ཞི་ལྷག་ཟུང་འབྲེལ་མ་ཐོབ་པར་
ཁམས་གསུམ་གྱི་ཉོན་མོངས་ཅིག་ཅར་དུ་སྤོང་མི་ནུས་པའི་ཕྱིར། ཁོ་ན་རེ། མཛོད་འགྲེལ་ལས། ཉེར་བསྡོགས་ཀྱི་དང་པོ་ནི་མི་ལྕོགས་པ་མེད་སྟེ། དེ་ནི་དག་པ་བ་ཡང་ཡིན་ལ་ཟག་པ་མེད་པ་ཡང་ཡིན་ནོ། །ཞེས་བཤད་པ་མི་འཐད་པར་ཐལ་
མ་ཁྱབ་དེའི་ཕྱིར་ན་མ་ཁྱབ་སྟེ། ཉེར་བསྡོགས་མི་ལྕོགས་མེད་པ་ཉེར་བསྡོགས་བརྒྱད་ཀྱི་དང་པོ་ཡིན་ཞིང། བསམ་གཏན་དང་པོའི་ཉེར་བསྡོགས་ལ་དག་པ་བ་དང་ཟག་མེད་གཉིས་ཡོད་པ་ལུང་དེའི་དོན་ཡིན་པའི་ཕྱིར། ཁོ་ན་རེ། བསམ་
གཏན་དང་པོའི་ཉེར་བསྡོགས་མི་ལྕོགས་མེད་པ་ཡིན་ན། བསམ་གཏན་དང་པོའི་ཉེར་བསྡོགས་ཀྱི་ཐོག་མའི་ཞི་གནས་ཡིན་དགོས་པར་ཐལ། དེ་ཡིན་ན་བསམ་གཏན་དང་པོའི་ཉེར་བསྡོགས་ཡིད་བྱེད་དྲུག་པོ་གང་རུང་མ་ཡིན་དགོས་
པའི་ཕྱིར་ན་མ་ཁྱབ། ཁ་ཅིག་བསམ་གཏན་དང་པོའི་ཉེར་བསྡོགས་མི་ལྕོགས་མེད་དེ་བསམ་གཏན་དང་པོའི་ཉེར་བསྡོགས་ཀྱི་ཐོག་མའི་ཞི་གནས་དང། དེའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་ཀྱི་སྟེང་ནས་མི་འཇོག་
དེ༑ དེའི་གནས་སྐབས་སུ་ཞི་ལྷག་ཟུང་འབྲེལ་མ་ཐོབ་པའི་ཕྱིར། དེས་ན། བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ནས་སྦྱོར་བ་མཐའི་ཡིད་བྱེད་ཀྱི་བར་ལ་འཇོག་པ་ཡིན་ནོ། །ཟེར་ན། བསམ་གཏན་དང་པོའི་ཉེར་བསྡོགས་མི་ལྕོགས་
མེད་དུ་གྱུར་པའི་ཉེར་བསྡོགས་རབ་ཏུ་དབེན་པ་ཡིད་བྱེད་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། སྤང་བྱ་གཅིག་ཅར་པའི་རྒྱུན་ཞུགས་ཞུགས་པའི་རྒྱུད་ཀྱི་བསམ་གཏན་དང་པོའི་ཉེར་བསྡོགས་མི་ལྕོགས་མེད་དུ་གྱུར་པའི་བསམ་

[011A]༄༅། །གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཡོད་པར་ཐལ་ལོ། །འདོད་ན། དེའི་རྒྱུད་ཀྱི་མཐོང་ལམ་བར་ཆད་མེད་ལམ་དུ་གྱུར་པའི་དེ་ཡོད་པར་ཐལ་ལོ། །འདོད་ན། དེ་ཆོས་ཅན། ཁྱོད་རང་གི་ངོ་བསྐལ་
གྱི་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་ཆེན་པོའི་དངོས་གཉེན་ཡིན་པར་ཐལ། ཁྱོད་བར་ཆད་མེད་ལམ་དུ་གྱུར་པའི་བསམ་གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཡིན་པའི་ཕྱིར། རྟགས་ཁས། འདོད་
ན། ཁྱོད་ཀྱི་ངོ་བསྐལ་གྱི་སྤང་བྱར་གྱུར་པའི་སྒོམ་སྤངས་ཉོན་མོངས་ཡོད་པར་ཐལ་ལོ། །འདོད་མི་ནུས་ཏེ། མཐོང་ལམ་ཡིན་ཕྱིར། རྟགས་ཁས། གཞན་ཡང། དམ་བཅའ་དེ་མི་འཐད་པར་ཐལ། བསམ་གཏན་དང་པོའི་ཉེར་བསྡོགས་མི་
ལྕོགས་མེད་ཡིན་ན། ཞི་རགས་ཀྱི་རྣམ་པ་ཅན་མ་ཡིན་དགོས། བསམ་གཏན་དང་པོའི་ཉེར་བསྡོགས་ཡིད་བྱེད་དྲུག་པོ་གང་རུང་ཡིན་ན་ཞི་རགས་ཀྱི་རྣམ་པ་ཅན་ཡིན་དགོས་པའི་ཕྱིར། གཉིས་པ་འབུད་དོ། །བྱས་པ་ལ་ཁོ་ན་རེ། དེ་ཡིན་ན་ཉེར་
བསྡོགས་ཟག་མེད་ཡིན་དགོས་པར་ཐལ། དེ་ཡིན་ན་ཞི་རགས་ཀྱི་རྣམ་པ་ཅན་མ་ཡིན་དགོས་པའི་ཕྱིར། རྟགས་ཁས་ཟེར་ན་མ་ཁྱབ། འདོད་ན། སྦྱོར་ལམ་སྟན་གཅིག་ལ་གནས་པའི་སྤང་བྱ་ཅིག་ཅར་བའི་རྒྱུན་ཞུགས་ཞུགས་པའི་རྒྱུད་ཀྱི་
བསམ་གཏན་དང་པོའི་ཉེར་བསྡོགས་མི་ལྕོགས་མེད་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་དེར་ཐལ། དེ་ཡོད་པའི་ཕྱིར། འདོད་ན། འཕགས་རྒྱུད་ཀྱི་ཉེར་བསྡོགས་ཡིན་པར་ཐལ། འདོད་པའི་ཕྱིར། ཁྱབ་སྟེ། བསམ་གཏན་གྱི་དངོས་གཞིའི་
སྙོམས་འཇུག་ཟག་མེད་ཡིན་ན་འཕགས་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་ཡིན་དགོས་པའི་ཕྱིར། མཛོད་ལས། ཟག་མེད་འཇིག་རྟེན་འདས་པའོ། །ཞེས་གསུངས་པའི་ཕྱིར། ཁོ་ན་རེ། སྤང་བྱ་ཅིག་ཅར་བའི་རྒྱུན་

[011B] ཞི་རགས་ཀྱི་རྣམ་པ་ཅན་གྱི་བསམ་གཏན་དང་པོའི་ཉེར་བསྡོགས་མ་ཡིན་
པར་ཐལ། བསམ་གཏན་དང་པོའི་ཉེར་བསྡོགས་མི་ལྕོགས་མེད་ཡིན་པའི་ཕྱིར། །བདེན་པའི་རྣམ་པ་ཅན་གྱི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར། ཆོས་ཅན་དེའི་ཕྱིར། འདོད་ན། དེ་ཡིན་པར་ཐལ། བདེན་བཞི་ལ་ཞི་
རགས་སུ་བལྟས་ནས་སྒོམ་པར་བྱེད་པའི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར་ན་མ་ཁྱབ། རེ་ཞིག་དོགས་པ་ནི། བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་ཐོབ། ཉོན་མོངས་རྣམ་སྤྱོང་གི་བསམ་གཏན་
དང་པོའི་ཉེར་བསྡོགས་མ་ཐོབ་པའི་གང་ཟག་གི་རྒྱུད་ཀྱི་བསམ་གཏན་དང་པོའི་ཉེར་བསྡོགས་ཡིན་ན། བསམ་གཏན་དང་པོའི་ཉེར་བསྡོགས་ལས་དང་པོའི་ཡིད་བྱེད་ཡིན་པས་མ་ཁྱབ་པར་ཐལ། བསམ་གཏན་དང་པོའི་ཉེར་བསྡོགས་
སྦྱོར་བ་མཐའི་ཡིད་བྱེད་ཐོབ། དེའི་སྦྱོར་བ་མཐའི་འབྲས་བུ་ཡིད་བྱེད་མ་ཐོབ་པའི་གང་ཟག་གི་རྒྱུད་ཀྱི་བསམ་གཏན་དང་པོའི་ཉེར་བསྡོགས་ཡིན་ན། དེའི་ཉེར་བསྡོགས་སྦྱོར་བ་མཐའི་ཡིད་བྱེད་ཡིན་པས་མ་ཁྱབ་པའི་ཕྱིར་ན་མ་ཁྱབ་
མ་གྲུབ་ན། མཐོང་ལམ་གྱི་སྔ་རོལ་དུ་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་བརྒྱད་པ་སྤངས་པའི་འབྲས་བུ་ཐོད་རྒལ་བའི་ཕྱིར་འོང་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ་
དེའི་ཕྱིར། དེ་དེར་ཐལ། དེ་འདྲའི་ཞུགས་པ་དེས་བསམ་གཏན་དང་པོའི་སྦྱོར་བ་མཐའི་ཡིད་བྱེད་ཐོབ། དེའི་སྦྱོར་བ་མཐའི་འབྲས་བུ་ཡིད་བྱེད་མ་ཐོབ་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། དེ་ལ་བརྟེན་ནས་འཇིག་རྟེན་པའི་

[012A]༄༅། །སྒོམ་སྤངས་སུ་གྱུར་པའི་འདོད་ཉོན་བརྒྱད་པ་སྤངས་པའི་ཕྱིར། མཐོང་ལམ་གྱི་སྔ་རོལ་དུ་དེ་སྤངས་པའི་ཕྱིར། དེ་དེར་ཐལ། དེ་ཡོད་པའི་ཕྱིར། དེའི་སྔ་རོལ་དུ་དེ་སྤངས་པའི་འབྲས་བུ་ཐོད་རྒལ་བའི་ཕྱིར་འོང་
ཡོད་པའི་ཕྱིར། དེ་འདྲའི་ཕྱིར་འོང་འབྲས་གནས་ཚེ་གཅིག་བར་ཆད་གཅིག་པ་ཡོད་པའི་ཕྱིར། མཛོད་འགྲེལ་ལས། སྔོན་རྣམ་པ་གསུམ་དང་བཞི་པ་སྤངས་བའམ། བདུན་དང་བརྒྱད་སྤངས་པ་འབྲས་བུ་ཐོབ་པ་ནི་ཇི་སྲིད་དུ་འབྲས་བུ་ཁྱད་
པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ་རིགས་ནས་རིགས་སུ་སྐྱེ་བ་འམ་བར་ཆད་གཅིག་པ་མ་ཡིན་ནོ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། ཕྱིར་འོང་ཞུགས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་
ཡིན་པར་ཐལ། བསམ་གཏན་དང་པོའི་ཉེར་བསྡོགས་མི་ལྕོགས་མེད་ཡིན་པའི་ཕྱིར། བར་ཆད་མེད་ལམ་དུ་གྱུར་པའི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར། ཁ་ཅིག། བསམ་གཏན་དང་པོའི་ཉེར་བསྡོགས་མོས་པ་
ཡིད་བྱེད་ཐོབ་པ་དང། ལྷག་མཐོང་ཐོབ་པ། སྒོམ་བྱུང་གི་བློ་ཐོབ་པ་རྣམས་དུས་མཉམ་ཟེར་ན། བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་མ་ཐོབ་བར། ལྷག་མཐོང་ཐོབ་པ་མེད་པར་ཐལ། དམ་བཅའ་འཐད་པའི་ཕྱིར་
འདོད་ན། དེ་ཡོད་པར་ཐལ། དེ་མ་ཐོབ་པར་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཐོབ་པ་ཡོད་པའི་ཕྱིར། དེ་ཡིན་ན་དེའི་ཉེར་བསྡོགས་ཡིད་བྱེད་དྲུག་པོ་གང་རུང་མ་ཡིན་དགོས་པའི་ཕྱིར། གཞན་ཡང། དམ་བཅའ་དེ་མི་འཐད་
པར་ཐལ། བསམ་གཏན་དང་པོའི་ཉེར་བསྡོགས་ཀྱི་ཐོག་མའི་ཞི་གནས་ལ་གནས་པའི་གང་ཟག་དེས་སྒོམ་བྱུང་གི་བློ་ཐོབ་པའི་ཕྱིར། དེས་མཉམ་གཞག་གི་སས་བསྡུས་ཀྱི་དགེ་བ་ཐོབ་པའི་ཕྱིར། ཁྱབ་སྟེ། མཛོད་ལས། མཉམ་པར་བཞག་

[012B] སྒོམ་པའོ་ཞེས་གསུངས་པའི་ཕྱིར། ཁོ་ན་རེ། མཉམ་གཞག་གི་སས་བསྡུས་ཀྱི་དགེ་བ་ཡིན་ན། སྒོམ་བྱུང་གི་བློ་ཡིན་དགོས་པར་ཐལ། མཉམ་པར་བཞག་པའི་དགེ་བ་ནི། །སྒོམ་པའོ་ཞེས་གསུངས་པའི་ཕྱིར་ན་མ་ཁྱབ། ཁོ་ན་
རེ༑ དམ་བཅའ་དེ་འཐད་པར་ཐལ། རྣམ་བཤད་ལས། ལྷག་མཐོང་ཐོག་མར་ཐོབ་པ་ནི་མོས་པ་ལས་བྱུང་བའི་ཡིད་བྱེད་དེ་སྒོམ་བྱུང་ངོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་བསམ་གཏན་དང་པོའི་ཉེར་བསྡོགས་མཚན་ཉིད་
སོ་སོར་རིག་པ་ཡིད་བྱེད་ལ་གནས་པའི་གང་ཟག་དེས་བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ཐོབ་པ། ལྷག་མཐོང་ཐོབ་པ། འདོད་པ་ལ་རགས་པ་དང། བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་དཔྱོད་པར་བྱེད་
པའི་སྒོམ་བྱུང་གི་མྱོང་བ་ཐོབ་པ་རྣམས་དུས་མཉམ་པ་དེའི་དོན་ཡིན་པའི་ཕྱིར། ཁ་ཅིག་རང་གི་དམིགས་པ་ལ་འབད་མེད་ལྷུན་གྲུབ་ཏུ་འཇུག་ནུས་པའི་ཏིང་ངེ་འཛིན་དེ་ཞི་གནས་ཀྱི་མཚན་ཉིད་ཟེར་ན། འདོད་སེམས་རྩེ་གཅིག་པའི་ཏིང་
ངེ་འཛིན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། འདོད་ན། ཤིན་སྦྱངས་ཀྱི་བདེ་བས་ཟིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། དེ་ཤིན་སྦྱངས་ཀྱི་བདེ་བས་ཟིན་པར་ཐལ། དེ་དང་
མཚུངས་ལྡན་གྱི་ཤིན་སྦྱངས་ཀྱི་བདེ་བ་ཡོད་པའི་ཕྱིར་ཏེ། དགེ་སེམས་ཡིན་ན་རང་གི་འཁོར་དུ་གྱུར་བའི་ཤིན་སྦྱངས་ཀྱི་བདེ་བ་ཡོད་དགོས་པའི་ཕྱིར། མཛོད་ལས། དད་དང་བག་ཡོད་ཤིན་ཏུ་སྦྱངས། བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་རྣམ་
གཉིས་མི་འཚེ་དང། །བརྩོན་འགྲུས་རྟག་ཏུ་དགེ་ལ་བྱུང། །ཞེས་གསུངས་པའི་ཕྱིར་ན་མ་ཁྱབ་སྟེ། དབང་ཤེས་ཡིན་ན་རྟོག་པ་ཅས་དཔྱོད་བཅས་ཡིན་དགོས་པར་ཐལ། མཛོད་ལས། རྟོག་དང་དཔྱོད་དང་བཅས་པ་ནི། རྣམ་པར་

[013A]༄༅། །ཤེས་པའི་ཁམས་ལྔ་ཡིན། །ཞེས་གསུངས་པའི་ཕྱིར། ཁ་ཅིག་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་སྒོ་ནས། རང་གི་དམིགས་པ་ལ་འབད་མེད་ལྷུན་གྲུབ་ཏུ་འཇུག་པའི་ཏིང་ངེ་འཛིན་ཞི་གནས་ཀྱི་
མཚན་ཉིད་ཟེར་ན། གཟུགས་མེད་ཁམས་པའི་གང་ཟག་གི་རྒྱུད་ཀྱི་ཞི་གནས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ན་ལུས་སེམས་ཤིན་སྦྱངས་ཡོད་པར་ཐལ་ལོ། །འདོད་ན། དེ་ན་རེག་བྱ་ཡོད་པར་ཐལ་ལོ། །
ཁྱབ་སྟེ། ལུས་ཤིན་སྦྱངས་ཡིན་ན་རེག་བྱ་ཡིན་དགོས་པའི་ཕྱིར། དབུས་མཐའི་འགྲེལ་པ་ལས། ལུས་ཀྱི་རེག་བྱའི་ཁྱད་པར་དགའ་བས་ཟིན་ན་ལུས་ཤིན་ཏུ་སྦྱངས་པར་རིག་པར་བྱ་སྟེ། ཞེས་གསུངས་པའི་ཕྱིར། རྩ་བར་འདོད་ན། དེ་ན་གཟུགས་
ཡོད་པར་ཐལ་ལོ། །ཁ་ཅིག། ཤིན་སྦྱངས་ཀྱིས་ཟིན་པའི་སྒོ་ནས་རང་གི་དམིགས་པ་ལ་འབད་མེད་ལྷུན་གྲུབ་ཏུ་འཇུག་པའི་བློ། ཞི་གནས་ཀྱི་མཚན་ཉིད། ཟེར་ན། ཞི་གནས་དང་མཚུངས་ལྡན་གྱི་གཙོ་བོའི་སེམས་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། འདོད་ན། ཏིང་ངེ་འཛིན་དུ་ཐལ། ཁྱབ་སྟེ། མདོ་སྡེ་དཀོན་མཆོག་སྤྲིན་ལས། ཞི་གནས་ནི་སེམས་རྩེ་གཅིག་པའོ། །ལྷག་མཐོང་ནི་ཡང་དག་པར་སོ་སོར་རྟོག་པའོ། །ཞེས་དང། ལམ་རིམ་ལས་
ཡང་དག་པའི་ཏིང་ངེ་འཛིན་ལ་བརྟེན་ནས་སེམས་འཇོག་པ་ཞི་གནས་དང། ཆོས་རབ་ཏུ་རྣམ་པར་འབྱེད་པའི་ཤེས་རབ་ལ་ལྷག་མཐོང་དུ་གསུངས་ཏེ། ཞེས་གསུངས་པའི་ཕྱིར། ཁ་ཅིག་ཞི་གནས་ཀྱི་
དམིགས་པ་ལ་སོ་སོར་དཔྱོད་པར་བྱེད་པའི་ཤེས་རབ་ལྷག་མཐོང་གི་མཚན་ཉིད་ཟེར་ན། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དུ་གྱུར་པའི་ཤེས་རབ་ཆོས་ཅན། མཚོན་བྱ་དེར་ཐལ་

[013B] ཆོས་ཅན་དེའི་ཕྱིར། འདོད་ན། །རང་གི་དམིགས་པ་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་ལ་སོ་སོར་དཔྱོད་པར་བྱེད་པའི་ཤེས་རབ་ཏུ་ཐལ་ལོ། །འདོད་མི་ནུས་ཏེ། ཆོས་
ཅན་དེའི་ཕྱིར། ཁ་ཅིག་དཔྱད་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་སྒོ་ནས་རང་གི་དམིགས་པ་ལ་སོ་སོར་དཔྱོད་པར་བྱེད་པའི་ཤེས་རབ་དེ། ལྷག་མཐོང་གི་མཚན་ཉིད་ཟེར་ན། གཟུགས་མེད་ཁམས་
པའི་གང་ཟག་གི་རྒྱུད་ཀྱི་ལྷག་མཐོང་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། སྔར་བཞིན་འགོག་ཁ་ཅིག་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་ལ་སོ་སོར་དཔྱོད་པར་བྱེད་
པའི་བློ། ལྷག་མཐོང་གི་མཚན་ཉིད་ཟེར་ན། དེ་དང་མཚུངས་ལྡན་གྱི་གཙོ་བོ་སེམས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཤེས་རབ་དུ་ཐལ་ལོ། །ཁ་ཅིག་བསམ་གཏན་དང་པོའི་ཉེར་བསྡོགས་ཡིད་བྱེད་དྲུག་པོ་དེ་ལམ་
བཞིར་འདུ་སྟེ། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དད་མོས་པ་ཡིད་བྱེད་གཉིས་སྦྱོར་ལམ་དང། རབ་ཏུ་དབེན་པ་ཡིད་བྱེད་དང། སྦྱོར་བ་མཐའི་ཡིད་བྱེད་གཉིས་བར་ཆད་མེད་ལམ་དང་
དཔྱོད་པ་ཡིད་བྱེད་ཁྱད་པར་གྱི་ལམ་དང། དགའ་བསྡུད་པ་ཡིད་བྱེད་ལམ་བཞི་ཆར་གྱིས་བསྡུས་པའི་ཕྱིར། ཟེར་ན། བསམ་གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཆོས་ཅན། ཁྱོད་རྒྱུད་ལྡན་གྱི་ཕྱི་རོལ་པ་མེད་
པར་ཐལ། ཁྱོད་བར་ཆད་མེད་ལམ་ཡིན་པའི་ཕྱིར། ཁ་ཅིག་བསམ་གཏན་དང་པོའི་ཉེར་བསྡོགས་དང་ཚོར་བ་བདེ་བའི་གཞི་མཐུན་ཡོད་ཟེར་ན། དེ་མེད་པར་ཐལ། ཉེར་བསྡོགས་ཀྱི་ཚོར་བ་ཡིན་ན། ཚོར་བ་བཏང་སྙོམས་

[014A]༄༅། །ཡིན་དགོས་པའི་ཕྱིར། མཛོད་ལས། དག་པ་བདེ་མིན་སྡུག་བསྔལ་མིན། །ཞེས་གསུངས་པའི་ཕྱིར། ཁོ་ན་རེ། གསེར་འཕྲེང་ལས། ལུང་དེ་དྲངས་ནས་འདི་ལ་ཉེར་བསྡོགས་ཀྱི་ཚོར་བ་བཏང་སྙོམས་སུ་བཤད་
པ་ནི། འདིར་མི་གཟུང་ངོ། །ཞེས་གསུངས་པ་མི་འཐད་པར་ཐལ། ཉེར་བསྡོགས་ཀྱི་ཚོར་བ་ཡིན་ན། ཚོར་བ་བཏང་སྙོམས་ཡིན་དགོས་པའི་ཕྱིར་ན་མ་ཁྱབ། ཁ་ཅིག་བསམ་གཏན་དང་པོའི་ཉེར་བསྡོགས་དང་ཚོར་བ་བདེ་བའི་གཞི་
མཐུན་ཡོད་པར་ཐལ། བསམ་གཏན་དང་པོའི་ཉེར་བསྡོགས་དགའ་བ་སྡུད་པ་ཡིད་བྱེད་དུ་གྱུར་པའི་ཚོར་བ་བདེ་བ་ཡོད་པའི་ཕྱིར། དེ་ལ་དགའ་བ་སྡུད་པ་ཞེས་བརྗོད་པའི་རྒྱུ་མཚན་ཡོད་པའི་ཕྱིར། ཟེར་ན། འོ་ན། བསམ་གཏན་བཞི་པའི་ཉེར་
བསྡོགས་དགའ་བ་སྡུད་པའི་ཡིད་བྱེད་དུ་གྱུར་པའི་ཚོར་བ་བདེ་བ་ཡོད་པར་ཐལ། དེ་ལ་དེ་ལྟར་རྗོད་པ་ལ་རྒྱུ་མཚན་ཡོད་པའི་ཕྱིར། ཁྱབ་པ་ཁས། འདོད་མི་ནུས་སོ། །གཞན་ཡང། ལམ་རིམ་ཆེན་མོ་ལས། ཚོར་བ་སིམ་པའི་རྣམ་པ་ཅན་གྱི་
དགའ་བ་དེ་ནི་སྐབས་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་འབྲས་བུ་ལ་འབྱུང་ཡང། བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ཏིང་ངེ་འཛིན་དང་མཚུངས་ལྡན་དང་མི་འབྱུང་ཞིང། ཞེས་གསུངས་པ་མི་འཐད་པར་
ཐལ༑ དམ་བཅའ་འཐད་པའི་ཕྱིར། ཁ་ཅིག་བསམ་གཏན་དང་པོའི་ཉེར་བསྡོགས་ཡིན་ན་དེའི་སྙོམས་འཇུག་མ་ཡིན་དགོས་ཏེ། རྣམ་བཤད་སྙིང་པོའི་རྒྱན་ལས། བསམ་གཏན་དང་གཟུགས་མེད་བཤད་པ་ལ། རྒྱུ་ངོ་བོ་འབྲས་བུ་
ཞེས་གསུངས་པའི་ཕྱིར། ཞེས་ཟེར་ན། རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། བསམ་གཏན་དང་པོའི་སྙོམས་འཇུག་མ་ཡིན་པར་ཐལ། དེའི་ཉེར་བསྡོགས་ཡིན་པའི་ཕྱིར་

[014B] རྩ་བར་འདོད་ན། དེ་ཆོས་ཅན། ཁྱོད་དེ་ཡིན་པར་ཐལ། ཁྱོད་སྙོམས་འཇུག་གང་ཞིག་ཁྱོད་སྙོམས་འཇུག་ཡིན་ན། ཁྱོད་དེའི་དེ་ཡིན་དགོས་པའི་ཕྱིར། དང་པོ་དེར་ཐལ། ཁྱོད་སྙོམས་འཇུག་ཟག་མེད་ཡིན་པའི་
ཕྱིར་ཏེ། ཁྱོད་ཉན་ཐོས་ཀྱི་བར་ཆད་མེད་ལམ་ཡིན་པའི་ཕྱིར།    ༈    བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་བཤད་པ་ལ། རྒྱུ་ངོ་བོ་འབྲས་བུ་གསུམ་ལས། དང་པོ་ལ། གང་ལ་སྐྱེ་བ་
ལུས་རྟེན་བཤད་པ་དང། གང་ལ་བརྟེན་ནས་སྐྱེས་པའི་སེམས་རྟེན་དྲུག་དང་བཅས་པའི་རྟེན་ལ་དེ་གསར་དུ་སྐྱེ་བ་ཡོད་དེ། དེའི་དང། ས་གོང་འོག་གི་རྟེན་གྱི་དབང་དུ་བྱས་པ་དང། སྐྱེ་འཕགས་ཀྱི་རྟེན་གྱི་དབང་དུ་བྱས་
པ་གསུམ། དང་པོ་ནི། ངན་སོང་གསུམ་དང། སྒྲ་མི་སྙན་པའི་རྟེན་ལ་བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་གསར་དུ་སྐྱེ་བ་མེད་དེ། དེ་རྣམས་བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་
གསར་དུ་སྐྱེ་བའི་བགེགས་སུ་གྱུར་པའི་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར། ལྷ་མ་ཡིན་དང་ཟ་མ་མ་ནིང་གི་རྟེན་ལ་དེ་གསར་དུ་སྐྱེ་བ་མེད་དེ། དེ་རྣམས་དེར་གྱུར་པའི་ཕྲག་དོག་གི་སྒྲིབ་པ་ཤས་ཆེན་པོ་དང་ལྡན་པའི་
ཕྱིར༑ དེས་ན་གླིང་གསུམ་གྱི་སྐྱེས་པ་བུད་མེད་འདོད་ལྷ་རིགས་དྲུག་དང་བཅས་པའི་རྟེན་ལ་དེ་གསར་དུ་སྐྱེ་བ་ཡོད་དེ། དེའི་རྟེན་ལ་དེ་གསར་དུ་སྐྱེ་བའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་བ་ཡོད་པའི་ཕྱིར། གཉིས་པ་ནི་
འདོད་པ་ལ་སོགས་པ་ས་འོག་མ་འོག་མའི་རྟེན་ལ་གོང་མ་གོང་མའི་སྙོམས་འཇུག་གསར་དུ་སྐྱེ་བ་ཡོད་དེ། འདོད་པའི་རྟེན་ལ་བསམ་གཏན་དང་པོའི་དངོས་གཞིའི་སྙོམས་འཇུག་གསར་དུ་སྐྱེ་བ་ཡོད་པ་ནས་ཅི་ཡང་མེད་ཀྱི་རྟེན་ལ་

[015A]༄༅། །སྲིད་རྩེའི་དེ་གསར་དུ་སྐྱེ་བ་ཡོད་པའི་ཕྱིར། རང་སའི་རྟེན་ལ་རང་སའི་སྙོམས་འཇུག་གསར་དུ་སྐྱེ་བ་མེད་དེ། བསམ་གཏན་དང་པོའི་རྟེན་ལ་བསམ་གཏན་དང་པོའི་སྙོམས་འཇུག་གསར་དུ་སྐྱེ་བ་མེད་པ་ནས་
ཀྱང། བསམ་གཏན་གཉིས་པའི་དེ་མ་ཐོབ་པའི་འཕགས་པ་ཡོད་དེ། ཕྱིར། དེའི་རྟེན་ལ་དེའི་ཉེར་བསྡོགས་སྒོམ་པ་མེད་པའི་ཕྱིར། བསམ་གཏན་གཉིས་པའི་རྟེན་ལ་བསམ་གཏན་དང་པོའི་སྙོམས་འཇུག་མངོན་དུ་བྱས་པ་ཡོད་དེ། བསམ་
གཟུགས་བརྒྱད་ཐོབ་པའི་བསམ་གཏན་གཉིས་པ་བ་ཡོད་པའི་ཕྱིར། གསུམ་པ་ལ་བསམ་གཏན་དང་པོའི་དངོས་གཞི་ཐོབ་པའི་སོ་སྐྱེ་ཡོད་དེ། བསམ་གཟུགས་བརྒྱད་ཀ་ཐོབ་པའི་སོ་སྐྱེ་ཡོད་པའི་ཕྱིར་ཏེ། སྲིད་རྩེར་སྐྱེ་བ་ལེན་
མ་མྱོང་བའི་སེམས་ཅན་མེད་པའི་ཕྱིར། བསམ་གཏན་དང་པོའི་དངོས་གཞི་མ་ཐོབ་པའི་འཕགས་པ་ཡོད་དེ། རྒྱུན་ཞུགས་ཞུགས་འབྲས། ཕྱིར་འོང་ཞུགས་འབྲས། འདོད་ཉོན་དགུ་པའི་དངོས་གཉེན་བར་ཆད་མེད་ལམ་ལ་
བརྟེན་ནས་ཕྱིར་མི་འོང་གི་འབྲས་བུ་ཐོབ་མ་ཐག་པའི་ཕྱིར་མི་འོང་འབྲས་གནས། དགྲ་བཅོམ་ཐོབ་མ་ཐག་པའི་སྤང་བྱ་ཅིག་ཅར་བའི་དགྲ་བཅོམ་འབྲས་གནས་གང་རུང་ཡིན་ན། བསམ་གཏན་དང་པོའི་དངོས་གཞིའི་སྙོམས་འཇུག་མ་
ཐོབ་དགོས་པའི་ཕྱིར། བསམ་གཏན་དང་པོའི་དངོས་གཞི་ཐོབ་ཀྱང། བསམ་གཏན་གཉིས་པའི་དེ་མ་ཐོབ་པའི་འཕགས་པ་ཡོད་དེ། ཞི་རགས་གྱི་རྣམ་པ་ཅན་གྱི་འཇིག་རྟེན་པའི་ལམ་ལ་བརྟེན་ནས་ཕྱིར་མི་འོང་གི་འབྲས་བུ་ཐོབ་མ་ཐག་
པའི་གང་ཟག་དེས་བསམ་གཏན་དང་པོའི་དེ་ཐོབ་ཀྱང། བསམ་གཏན་གཉིས་པའི་དེ་མ་ཐོབ་པའི་ཕྱིར། བྱང་སེམས་ཡིན་ན་བསམ་གཏན་གྱི་ཉེར་བསྡོགས་ཐོབ་པས་ཁྱབ་སྟེ། དེ་ཡིན་ན་ཞི་ལྷག་ཟུང་འབྲེལ་ཐོབ་པས་ཁྱབ་པའི་ཕྱིར་

[015B] ཡིན་ན་ཆོས་རྒྱུན་གྱི་ཏིང་ངེ་འཛིན་ཐོབ་པས་ཁྱབ་པའི་ཕྱིར། གཉིས་པ་ལ་ཉེར་བསྡོགས་ཀྱི་
རྣམ་གཞག་སྤྱིར་བསྟན་པ། བསམ་གཏན་དང་པོའི་ཉེར་བསྡོགས་བྱེ་བྲག་ཏུ་བཤད་པ། ཉེར་བསྡོགས་ལྷག་མ་རྣམས་ཀྱང་དེ་དང་མཚུངས་པར་བསྟན་པ་གསུམ། དང་པོ་ནི་སྤྱིར་ཉེར་བསྡོགས་ལ་བརྒྱད་ཡོད་དེ། བསམ་གཏན་
དང་པོའི་ཉེར་བསྡོགས་ནས། སྲིད་རྩེའི་ཉེར་བསྡོགས་ཀྱི་བར་བརྒྱད་ཡོད་པའི་ཕྱིར། ཉེར་བསྡོགས་ཀྱི་ཚོར་བ་ཡིན་ན་ཚོར་བ་བཏང་སྙོམས་ཡིན་པས་ཁྱབ་ཅིང། ཉེར་བསྡོགས་ཕལ་ཆེར་དག་པ་བ་དང་བསམ་གཏན་དང་པོའི་
ཉེར་བསྡོགས་ལ་དག་པ་བ་དང་ཟག་མེད་གཉིས་ཡོད་དེ། བསམ་གཏན་དང་པོའི་ཉེར་བསྡོགས་ལ་བརྟེན་ནས་རང་གི་ངོ་སྐལ་གྱི་སྤང་བྱའི་ས་བོན་སྤོང་བ་ཡོད་པའི་ཕྱིར། སྡེ་པ་ཁ་ཅིག། དེ་ལ་དག་པ་བ་ཟག་མེད། ཉོན་མོངས་ཅན་གསུམ་
དུ་ཡོད་ཟེར། །དེ་སྐད་དུ་ཡང་མཛོད་ལས། དེ་དག་ལ་ནི་ཉེར་བསྡོགས་བརྒྱད། །དག་པ་བདེ་མ་ནི་སྡུག་བསྔལ་མིན། །དང་པོ་འཕགས་པའང་ཞེས་བཤད་པའི་ཕྱིར། རང་ལུགས་ནི་ཉེར་བསྡོགས་ཉོན་མོངས་ཅན་མེད་དེ། ཉེར་བསྡོགས་
རྣམས་རང་གི་འོག་ས་ལས་འདོད་ཆགས་དང་བྲལ་བྱེད་ཡིན་ཅིང། ཉེར་བསྡོགས་ཉོན་མོངས་ཅན་གྱིས་དེ་དང་བྲལ་བར་བྱེད་མི་ནུས་པའི་ཕྱིར། ཉེར་བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་པའི་བསམ་གཏན་གྱི་དངོས་
གཞིའི་སྙོམས་འཇུག་འཐོབ་བྱེད་ཀྱི་ཐབས་སུ་གྱུར་པའི་བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ། བསམ་གཏན་གྱི་ཉེར་བསྡོགས་ཀྱིས་ཚན་ཉིད། དབྱེ་ན་བཞི། ཉེར་བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་པའི་

[016A]༄༅། །གཟུགས་མེད་ཀྱི་དངོས་གཞིའི་སྙོམས་འཇུག་འཐོབ་བྱེད་ཀྱི་ཐབས་སུ་གྱུར་པའི་གཟུགས་མེད་ཀྱི་སས་བསྡུས་ཀྱི་དགེ་བའི་རིག་པ་དེ། གཟུགས་མེད་ཀྱི་ཉེར་བསྡོགས་ཀྱི་མཚན་ཉིད། དབྱེ་ན་བཞི། གཉིས་པ་བསམ་གཏན་
དང་པོའི་ཉེར་བསྡོགས་བྱེ་བྲག་ཏུ་བཤད་པ་ལ། མཚན་ཉིད། དབྱེ་བ། སོ་སོའི་རང་བཞིན། ཡིད་བྱེད་དྲུག་འཇིག་རྟེན་པའི་ལམ་བཞིར་བསྡུ་ཚུལ་ལོ། །དང་པོ་ནི། ཉིར་བསྡོགས་ཀྱི་སས་བསྡུས་ཤིང། རང་གི་ཐོབ་བྱར་གྱུར་པའི་བསམ་གཏན་
དང་པོའི་དངོས་གཞིའི་སྙོམས་འཇུག་འཐོབ་བྱེད་ཀྱི་ཐབས་སུ་གྱུར་པའི་བསམ་གཏན་དང་པོའི་སས་བསྡུས་ཀྱི་དགེ་བའི་རིག་པ་དེ། དེའི་མཚན་ཉིད། དབྱེ་ན་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པ་ལས་དང་པོ་བ་དང་
ཉོན་མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་གཉིས་ཡོད་དེ། ཉན་ས་ལས། དེ་ལ་ཡིད་ལ་བྱེད་པའི་ལས་དང་པོ་བས་ནི། རྩེ་གཅིག་ཏུ་བྱ་བ་ཉིད་ལ་ཇི་སྲིད་དུ་ཡིད་ལ་བྱེད་པ་མ་ཐོབ་ཅིང། སེམས་རྩེ་གཅིག་པ་ཉིད་ལ་མ་རེག་གི་བར་
དུ་ལས་དང་པོ་བ་ཡིན་ནོ། །དེ་ལ་ཉོན་མོངས་རྣམ་པར་སྦྱོང་བའི་ལས་དང་པོ་པ་ནི་ཡིད་ལ་བྱེད་པ་ཐོབ་པ་ཉོན་མོངས་པ་རྣམས་ལས་སེམས་སྦྱོང་བར་འདོད་པའི་མཚན་ཉིད་སོ་སོར་རིག་པའི་ཡིད་ལ་བྱེད་པ་གང་ཡིན་པ་ལས་བརྩམས་ཤིང་ལེན་པ་ལ་གོམས་
པ་གང་ཡིན་པ་སྟེ། ཞེས་གསུངས་པའི་ཕྱིར། ཉོན་མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་ཐོབ་པ་ལབ་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་འཐོབ་པ་སྔོན་དུ་འགྲོ་དགོས་ཏེ། ཉོན་མོངས་རྣམ་སྦྱོང་
གི་བསམ་གཏན་དང་པོའི་ཉེར་བསྡོགས་དང། ལྷག་མཐོང་གིས་བསྡུས་པའི་བསམ་གཏན་དང་པོའི་ཉེར་བསྡོགས་དོན་གཅིག་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་དང། ཞི་གནས་འབའ་ཞིག་གིས་བསྡུས་པའི་

[016B] ཞི་གནས་ཀྱིས་བསྡུ་ས་པའི་བསམ་གཏན་དང་པོའི་ཉེར་བསྡོགས་ཐོབ་པ་སྔོན་དུ་འགྲོ་དགོས་པའི་ཕྱིར་ཏེ་
ཉེར་བསྡོགས་ཀྱིས་བསྡུས་པའི་ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་པའི་ཕྱིར། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱ་སྟེ། ཐོག་མར་ཞི་གནས་
བཙལ་བྱ་ཞེས་དང། དཀོན་མཆོག་བརྩེགས་པ་ལས། ཚུལ་ཁྲིམས་ལ་ནི་གནས་ནས་ཏིང་ངེ་འཛིན་ཐོབ་ཏེ། ཏིང་ངེ་འཛིན་ཐོབ་ནས་ཀྱང་ཤེས་རབ་སྒོམ་པར་བྱེད། ཅེས་དང། སྒོམ་རིམ་བར་པ་ལས། དེ་ལྟ་བས་ན་སྒྲིབ་པ་མཐའ་དག་སྤངས་
ནས་ཡོངས་སུ་དག་པའི་ཡེ་ཤེས་འབྱུང་བར་འདོད་པས། ཞི་གནས་ལ་གནས་ནས་ཤེས་རབ་བསྒོམ་པར་བྱའོ། །ཞེས་གསུངས་པའི་ཕྱིར། འོ་ན། ལྷག་མཐོང་ཐོབ་པ་ལ་ཞི་གནས་སྔོན་དུ་འགྲོ་དགོས་ན། ཞི་གནས་སྒྲུབ་ཚུལ་དེ་གང་ཞེ་
ན་འདི་ལ་དབུས་མཐའ་ལས་གསུངས་ཚུལ་དང། མདོ་སྡེ་རྒྱན་དང་ཀུན་བཏུས་ལས་གསུངས་ཚུལ་གཉིས། དང་པོ་ནི་ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་བསྟེན་པའི་སྒོ་ནས་ཞི་གནས་སྒྲུབ་པ་ཡིན་ཏེ། དབུས་མཐའ་ལས་
ཉེས་པ་ལྔ་སྤོང་འདུ་བྱེད་བརྒྱད། བསྟེན་པའི་རྒྱུ་ལས་བྱུང་བའོ། །ཞེས་གསུངས་པའི་ཕྱིར། གཉིས་པ་ནི། སེམས་གནས་པའི་ཐབས་དགུ་ལ་པ་རྟེན་ནས་ཞི་གནས་སྒྲུབ་པར་གསུངས་ཏེ་ཀུན་བཏུས་ལས། ཞི་གནས་གང་ཞེན། འདི་ལྟ་སྟེ། ནང་ཉིད་
ལ་སེམས་འཇོག་པ་དང། རྒྱུན་དུ་འཇོག་པ་དང། སླན་སྟེ་འཇོག་པ་དང། ཉེ་བར་འཇོག་པ་དང། དུལ་བར་བྱེད་པ་དང། ཞི་བར་བྱེད་པ་དང། རྣམ་པར་ཞི་བར་བྱེད་དང། རྩེ་གཅིག་ཏུ་བྱེད་པ་དང། མཉམ་པར་འཇོག་པའོ། །ཞེས་གསུངས། ནང་

[017A]༄༅། །ཉིད་དུ་འཇོག་པ་ནི། དང་པོར་ལྷ་སྐུ་ལ་སོགས་པ་དམིགས་པ་གང་ཡང་རུང་བ་ལ་སེམས་གཏད་དེ་སྒོམ་པར་བྱེད་པའི་ཏིང་ངེ་འཛིན་ལ་འཇོག་གཉིས་པ་ནི། དམིགས་པ་འཕྲོ་མཐུད་དེ་སྒོམ་པར་བྱེད་པའི་ཏིང་ངེ་འཛིན་གཅིག་
ལ་འཇོག་གསུམ་པ་ནི། སེམས་སྔར་གྱི་དམིགས་པ་ལས་གཡེང་བའི་ཚེ་སླར་ཡང་སེམས་སྔར་གྱི་དམིགས་པ་ལ་གཏད་དེ་སྒོམ་པར་བྱེད་པའི་ཏིང་ངེ་འཛིན་གཅིག་ལ་འཇོག་བཞི་པ་ནི། དམིགས་པ་གོང་འཕེལ་དུ་བཏང་སྟེ་སྒོམ་པར་བྱེད་པའི་ཏིང་ངེ་འཛིན་
གཅིག་ལ་འཇོག་ལྔ་པ་ནི། ཏིང་ངེ་འཛིན་སྒོམ་པའི་ཚེ་བྱིད་བ་བྱུང་ན་ཏིང་ངེ་འཛིན་གྱི་ཡོན་ཏན་བསམ་པའི་སྒོ་ནས་ཏིང་ངེ་འཛིན་སྒོམ་པ་ལ་དགའ་བའི་སྤྲོ་པ་བསྐྱེད་དེ་སེམས་དམིགས་པ་ལ་འཛིན་པར་བྱེད་པའི་ཏིང་ངེ་འཛིན་གཅིག་ལ་བྱེད་
དྲུག་པ་ནི། ཏིང་ངེ་འཛིན་སྒོམ་པའི་ཚེ་རྒོད་པ་བྱུང་བ་ན་རྣམ་གཡེང་གི་ཉེས་དམིགས་ཡིད་ལ་བསམ་པའི་སྒོ་ནས་ཏིང་ངེ་འཛིན་སྒོམ་པ་ལ་མི་དགའ་བ་ཞི་བར་བྱས་ཏེ། སེམས་དམིགས་པ་ལ་འཛིན་པར་བྱེད་པའི་ཏིང་ངེ་འཛིན་གཅིག་ལ་བྱེད། བདུན་
པ་ནི། ཏིང་ངེ་འཛིན་སྒོམ་པའི་ཚེ་བ་རྣ་བ་སེམས་དང་ཡིད་མི་བདེ་བ་བྱུང་བ་ན་དེ་མ་ཐག་ཞི་བར་བྱས་ཏེ་གོམ་པར་བྱེད་པའི་ཏིང་ངེ་འཛིན་ལ་བྱེད། བརྒྱད་པ་ནི། འབད་རྩོལ་དང་བཅས་པའི་སྒོ་ནས་རང་གི་དམིགས་པ་ལ་ཇི་ལྟར་འདོད་འདོད་དུ་འཇོག་པའི་ཏིང་
ངེ་འཛིན་ལ་བྱེད། དགུ་པ་ནི། འབད་མེད་ལྷུན་གྲུབ་ཏུ་རང་གི་དམིགས་པ་ལ་ཇི་ལྟར་འདོད་འདོད་དུ་འཇོག་པའི་ཏིང་ངེ་འཛིན་ལ་བྱེད། འདི་ལ་འདོད་སེམས་རྩེ་གཅིག་པའི་ཏིང་ངེ་འཛིན་ཞེས་ཀྱང་བྱ། འབད་མེད་ལྷུན་གྲུབ་ཏུ་རང་གི་དམིགས་པ་ལ་ཇི་ལྟར་
འདོད་འདོད་དུ་མཉམ་པར་བཞག་པའི་ངང་ནས་ཤིན་སྦྱངས་ཀྱིས་ཟིན་པའི་བདེ་བ་ཐོབ་པ་ཞི་གནས་ཐོབ་པ་དང། བསམ་གཏན་དང་པོའི་ཉེར་བསྡོགས་ཐོབ་པ་དང། སྒོམ་བྱུང་གི་བློ་ཐོབ་པ་དང། གོང་སའི་ཤེས་པ་ཐོབ་པ་རྣམས་དུས་མཉམ་

[017B] མདོ་སྡེ་རྒྱན་ལས་དམིགས་པ་ལ་ནི་སེམས་གཏད་ནས། དེ་རྒྱུན་རྣམ་པར་གཡེང་མི་བྱ། །རྣམ་གཡེང་མྱུར་དུ་རྟོགས་བྱས་ནས། །དེ་ལ་སླར་ནི་བསླན་པར་བྱ། །བློ་ལྡན་གོང་ནས་གོང་དུ་ཡང། །སེམས་ནི་ནང་དུ་བསྡུ་བར་བྱ། །དེ་ནས་ཡོན་ཏན་
མཐོང་པའི་ཕྱིར། །ཏིང་ངེ་འཛིན་ལ་སེམས་འདུལ་ལོ། །རྣམ་གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ། །ཆགས་སེམས་ཡིད་མི་བདེ་ལ་སོགས། །ལངས་པ་དེ་བཞིན་ཞི་བར་བྱ། །དེ་ནས་སྡོམ་བརྩོན་ཅན་གྱིས་ནི། །སེམས་ལ་མངོན་
པར་འདུ་བྱེད་བཅས། །རང་གི་རང་གིས་འབྱུང་བ་ཐོབ། །དེ་གོམས་པ་ལས་འདུ་མི་བྱེད། །དེ་ནས་དེ་ཡི་ལུས་དང་སེམས། །ཤིན་ཏུ་སྦྱངས་པ་ཆེ་ཐོབ་ནས། །ཡིད་ལ་བྱེད་དང་བཅས་ཅེས་བྱ། །དེ་ཡི་དེ་ནི་སྤེལ་བྱས་ནས། །འཕེལ་བ་རིང་དུ་འགྲོ་བ་ཡི། །དངོས་གཞིའི་
གནས་པ་དེ་ཐོབ་བོ། །ཞེས་གསུངས་པའི་ཕྱིར། དེ་ཡང། དམིགས་པ་ལ་ནི་སེམས་གཏད་ནས། །ཞེས་པས། ནང་ཉིད་དུ་འཇོག་པ་དེ་བསྟན། དེ་རྒྱུན་རྣམ་པར་གཡེང་མི་བྱ། །ཞེས་པས། རྒྱུན་དུ་འཇོག་པ་དེ་བསྟན། རྣམ་གཡེང་མྱུར་དུ་རྟོགས་བྱས་ནས། །
དེ་ལ་སླར་ནི་བསླན་པར་བྱ། །ཞེས་པས། བསླན་སྟེ་འཇོག་པ་དེ་བསྟན། བློ་ལྡན་གོང་ནས་གོང་དུ་ཡང། སེམས་ནི་ནང་དུ་བསྡུ་བར་བྱ་ཞེས་པས་ཉེ་བར་འཇོག་པ་དེ་བསྟན། དེ་ནས་ཡོན་ཏན་མཐོང་བའི་ཕྱིར། །ཏིང་ངེ་འཛིན་ལ་སེམས་འདུལ་ལོ། །ཞེས་
པས༑ དུལ་པར་བྱེད་པ་དེ་བསྟན། རྣམ་གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ། །ཞེས་པས། ཞི་བར་བྱེད་པ་དེ་བསྟན་ཆགས་སེམས་ཡིད་མི་བདེ་ལ་སོགས། །ཞེས་སོགས་རྐང་པ་གཉིས་ཀྱིས་ནི། །རྣམ་པར་ཞི་བར་བྱེད་པ་དེ་བསྟན་
དེ་ནས་སྡོམ་བརྩོན་ཅན་གྱིས་ནི། །ཞེས་སོགས་རྐང་པ་གསུམ་གྱིས་ནི། །རྩེ་གཅིག་ཏུ་འཛག་པ་དེ་བསྟན། དེ་གོམས་པ་ལས་འདུ་མི་བྱེད། །ཅེས་པས། མཉམ་པར་འཇོག་པ་དེ་བསྟན། དེ་ནས་དེ་ཡི་ལུས་དང་སེམས། །ཞེས་སོགས་རྐང་པ་གསུམ་གྱིས་

[018A]༄༅། །ཞི་གནས་དང་བསམ་གཏན་དང་པོའི་ཉེར་བསྡོགས་ཐོབ་པའི་འཚམས་དེ་བསྟན། དེ་ཡི་དེ་ནི་སྤེལ་བྱས་ནས། །ཞེས་སོགས་རྐང་པ་གཉིས་ཀྱིས། བསམ་གཏན་དང་པོའི་ཉེར་བསྡོགས་ལྷག་མ་རྣམས་བསྟན་ཅིང་
དངོས་གཞིའི་གནས་པ་དེས་ཐོབ་བོ། །ཞེས་པས། བསམ་གཏན་དང་པོའི་དངོས་གཞིའི་སྙོམས་འཇུག་བསྟན་པ་ཡིན་ནོ། །ཁོ་ན་རེ། ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་ན། ཀུན་བཏུས་ལས། ལ་ལས་ནི་ལྷག་མཐོང་ཐོབ་པ་
ཡིན་གྱི་ཞི་གནས་ནི་མ་ཡིན་ཏེ། དེ་ལྷག་མཐོང་ལ་བརྟེན་ནས་ཞི་གནས་ལ་བརྩོན་པར་བྱེད་དོ། །ཞེས་པ་དང་འགལ་ལོ་ཞེ་ན། སྐྱོན་མེད་དེ། བདེན་བཞི་མངོན་སུམ་དུ་རྟོགས་པའི་བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ལྷག་མཐོང་ལ་
བརྟེན་ནས་བདེན་བཞི་མངོན་སུམ་དུ་རྟོགས་པའི་བསམ་གཏན་དང་པོའི་དངོས་གཞིའི་སྙོམས་འཇུག་གིས་བསྡུས་པའི་ཞི་གནས་སྒྲུབ་དགོས་པ་ལུང་དེའི་དོན་ཡིན་པའི་ཕྱིར། དེ་སྐད་དུ་ཡང་སའི་དངོས་གཞི་ལས། གཞན་ཡང། སྡུག་བསྔལ་རྣས་ལམ་གྱི་
བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ལ་བསམ་གཏན་དང་པོ་ལ་སྨོས་པ་ནི་མ་སྤོབ་སྟེ། དེ་འདུག་མ་ཐག་ཏུ་སེམས་འཇོག་སྟེ། ཆོས་རབ་ཏུ་རྣམ་པར་འབྱེད་པར་མི་བྱེད་དོ། །དེ་ལྷག་པའི་ཤེས་རབ་དེ་ཉིད་ལ་བརྟེན་ནས་ལྷག་པའི་སེམས་ལ་སྦྱོར་པར་བྱེད་
དོ༑ །ཞེས་གསུངས། འོ་ན། ཞི་གནས་ཀྱི་ངོ་བོ་དེ་གང་ཞེ་ན། ཤིན་སྦྱངས་ཀྱིས་ཟིན་པའི་སྒོ་ནས་རང་གི་དམིགས་པ་ལ་འབད་མེད་ལྷུན་གྲུབ་ཏུ་འཇོག་པའི་ཏིང་ངེ་འཛིན། །ཞི་གནས་ཀྱི་མཚན་ཉིད། ཅིའི་ཕྱིར་ཞི་གནས་ཞེས་བྱ་ཞེན། སེམས་ཕྱི་རོལ་
གྱི་ཡུལ་ལ་འཕྲོ་བ་ཞི་ནས་ནང་དུ་དམིགས་པ་ལ་རྩེ་གཅིག་ཏུ་གནས་པས་ན། དེ་ལྟར་བརྗོད་པའི་ཕྱིར། ཞི་གནས་ཀྱི་དང་ནས་རང་གི་དམིགས་པ་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་ལ་སོ་སོར་དཔྱོད་

[018B] ཅིའི་ཕྱིར་ལྷག་མཐོང་ཞེས་བྱ་ཞེ་ན། ལྷག་པ་དེ་དམིགས་པ་ཁྱད་པར་དུ་མཐོང་བའི་རྒྱུ་མཚན་གྱིས་བརྗོད་པའི་ཕྱིར། ཉོན་མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་ལ་དབྱེ་ན་
བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པའི་ཡིད་བྱེད་ནས། སྦྱོར་བ་མཐའི་ཡིད་བྱེད་ཀྱི་བར་དྲུག་ཡོད་དེ། དེ་སྐད་དུ་ལང། ཀུན་བཏུས་ལས། ཡིད་ལ་བྱེད་པ་བདུན་གྱིས་བསམ་གཏན་དང་པོ་ལ་སྙོམས་པར་འཇུག་སྟེ། ཡིད་ལ་བྱེད་པ་
བདུན་གང་ཞེ་ན། མཚན་ཉིད་རབ་ཏུ་རིག་པའི་ཡིད་ལ་བྱེད་པ་དང། མོས་པ་ལས་བྱུང་བ་དང། རབ་ཏུ་དབེ་ན་པ་དང། དགའ་བ་བསྡུས་པ་དང། དཔྱོད་པ་དང། སྦྱོར་བ་མཐའ་དང། སྦྱོར་བ་མཐའི་འབྲས་བུ་ཡིད་ལ་བྱེད་པའོ། །ཞེས་གསུངས། བསམ་
གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་དང། ཉེར་བསྡོགས་ཀྱི་གཞི་མཐུན་ཡོད་དམ་ཞེ་ན། མཛོད་པའི་ལུགས་ལ་ཡོད་དེ། བསམ་གཏན་དང་པོའི་སྦྱོར་པ་མཐའི་འབྲས་བུ་ཡིད་བྱེད་དེ་ལ་ཉེར་བསྡོགས་དང་དངོས་གཞིའི་ཚོར་བ་གཉིས་སུ་ཡོད་
པའི་ཕྱིར་ཏེ། ཉན་ཐོས་དབང་རྟུལ་གྱི་རྒྱུད་ཀྱི་བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་བསམ་གཏན་དང་པོའི་ཉེར་བསྡོགས་དང། ཉན་ཐོས་དབང་རྣོན་གྱི་རྒྱུད་ཀྱི་དེ་དེའི་དངོས་གཞིའི་སྙོམས་འཇུག་ཡིན་པའི་ཕྱིར། བསམ་གཏན་དང་པོའི་ཉེར་
བསྡོགས་དང་དངོས་གཞིའི་ཚོར་བས་མི་མཚུངས་པས། ཉན་ཐོས་དབང་རྟུལ་གྱི་རྒྱུད་ཀྱི་དེ་བསམ་གཏན་དང་པོའི་དངོས་གཞིའི་ངོ་བོར་བསྐྱེད་མི་ནུས། ཉན་ཐོས་དབང་རྣོན་གྱི་དེ་དེ་ལྟར་བསྐྱེད་ནུས་པའི་ཕྱིར། བསམ་གཏན་བཞི་པའི་ཉེར་བསྡོགས་
དང་སྦྱོར་བ་མཐའི་འབྲས་བུ་ཡིད་བྱེད་ཀྱི་གཞི་མཐུན་མེད་དེ། བསམ་གཏན་བཞི་པའི་ཉེར་བསྡོགས་དང་དངོས་གཞི་ས་མཚུངས་པས། ཉན་ཐོས་དཔང་རྟུལ་གྱི་བསམ་གཏན་བཞི་པའི་སྦྱོར་བ་མཐའི་འབྲས་བུ་ཡིད་བྱེད་དེ་བསམ་གཏན་བཞི་པའི་དངོས་གཞིའི་

[019A]༄༅། །སྙོམས་འཇུག་གི་ངོ་བོར་སྐྱེད་ནུས་པའི་ཕྱིར་ཏེ། མཛོད་ལས། ས་གསུམ་རྒྱལ་ལ་བསམ་གཏན་ནམ། ཉེར་བསྡོགས་ལས་མཐའི་རྣམ་གྲོལ་ལམ། །གོང་མའི་ཉེར་བསྡོགས་ལས་མིན་འཕགས། །བརྒྱད་ཀྱིས་རང་གོང་ས་ལས་རྒྱལ། །ཞེས་
གསུངས་པའི་ཕྱིར། རང་ལུགས་ནི། བསམ་གཏན་དང་པོའི་ཉེར་བསྡོགས་དང་སྦྱོར་བ་མཐའི་འབྲས་བུ་ཡིད་བྱེད་ཀྱི་གཞི་མཐུན་མེད་དེ། དེའི་སྦྱོར་བ་མཐའི་འབྲས་བུའི་ཡིད་བྱེད་ཡིན་ན། དེའི་དངོས་གཞིའི་སྙོམས་འཇུག་ཡིན་དགོས་
པའི་ཕྱིར། དེ་ཡིན་ན་བསམ་གཏན་དང་པོའི་དངོས་གཞིའི་སྙོམས་འཇུག་ཡིན་དགོས་ཀྱང། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་ན། དེ་ཡིན་མི་དགོས་ཏེ། ཕྲ་བ་ཆོས་ཉིད་ཀྱི་སྟོབས་ཀྱིས་ཐོབ་པའི་བསམ་གཏན་དང་པོའི་
དངོས་གཞིའི་སྙོམས་འཇུག་དང། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་རྣམས་བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་མ་ཡིན་པའི་ཕྱིར་ཏེ། དེ་ཡིན་ན་
རང་གི་ཉེར་ལེན་དུ་གྱུར་པའི་བསམ་གཏན་དང་པོའི་ཉེད་བསྡོགས་སྦྱོར་བ་མཐའི་ཡིད་བྱེད་ལས་བྱུང་བས་ཁྱབ་པའི་ཕྱིར། སོ་སོའི་རང་བཞིན་ནི། བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་ནི་སེམས་གནས་པའི་ཐབས་
དགུ་ལ་བརྟེན་ནས་རང་གི་དམིགས་པ་ལ་ཇི་ལྟར་འདོད་འདོད་དུ་འཇོག་པའི་ཞི་གནས་རྐྱང་པ་རྒྱུན་ཆགས་པ་ཅིག་ལ་བྱེད། ཞི་གནས་དེའི་དང་ནས་འདོད་པ་ལ་རག་པ་དང། བསམ་གཏན་དང་པོ་ལ་ཞི་བའི་མཚན་ཉིད་དུ་ཐོས་བསམ་གྱིས་དཔྱོད་
པར་བྱེད་ཅིང། དེ་ལྟར་ད་ཕྱད་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་མ་ཟིན་པའི་ལྷག་མཐོང་རྗེས་མ་ཐུན་བ་གཅིག་ལ་བསམ་གཏན་དང་པོའི་ཉེར་བསྡོགས་མ་ཚན་ཉིད་སོ་སོར་རིག་པ་ཡིད་བྱེད་དུ་འཇོག་དེ་ལྟ་བུའི་མཚན་

[019B] འདོད་པ་ལ་རགས་པ་དང། བསམ་གཏན་དང་པོ་ལ་ཞི་པའི་རྣམ་པར་སོ་སོར་རྟོག་པའི་ཤེས་རབ་ཀྱིས་དཔྱོད་པར་བྱེད་ཅིང། དེ་ལྟར་དཔྱད་སྟོབས་ཀྱིས་དྲངས་པའི་ལུས་
སེམས་ཤིན་སྦྱངས་ཀྱི་བདེ་བས་ཟིན་པ་ན་བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ཐོབ་པ་དང། གང་ཟག་དེས་ལྷག་མཐོང་ཐོབ་པ་ཞི་ལྷག་ཟུང་འབྲེལ་ཐོབ་པ། འདོད་པ་ལ་རགས་པ་དང། བསམ་གཏན་དང་པོ་ལ་ཞི་བའི་
རྣམ་པར་སོ་སོར་རྟོག་པའི་ཤེས་རབ་ཀྱིས་དཔྱོད་པར་བྱེད་པའི་སྒོ་མ་བྱུང་གི་བློ་ཐོབ་པ་རྣམས་དུས་མཉམ། དེ་ལྟ་བུའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་གོམས་པར་བྱས་པ་ལ་བརྟེན་ནས། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་
ཆེན་པོའི་ཆེན་པོའི་དངོས་གཉེན་བྱེད་པའི་ནུས་པ་ཐོབ་པ་ན། བསམ་གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཐོབ་པར་འཇོག་དེ་ལ་དྲུག་ཡོད་དེ། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆེན་པོ་སྐོར་གསུམ་གྱི་རིམ་པ་
བཞིན་དུ་དངོས་གཉེན་བྱེད་པའི་འཇིག་རྟེན་པའི་བར་ཆད་མེད་ལམ་ཆུང་དུ་སྐོར་གསུམ་དང། དེ་གསུམ་རིམ་བཞིན་དུ་སྤངས་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་ཆུང་དུ་སྐོར་གསུམ་ཏེ་དྲུག་ཡོད་པའི་ཕྱིར། དེའི་རྗེས་སུ་འཇིག་རྟེན་པའི་
སྒོམ་སྤང་དུ་གྱུར་པའི་འདོད་ཉོན་འབྲིང་གི་ཆེན་པོའི་དངོས་གཉེན་བྱེད་ནུས་པའི་ནུས་བ་ཐོབ་པ་ན། བསམ་གཏན་དང་པོའི་ཉེར་བསྡོགས་དགའ་བ་སྡུད་པ་ཡིད་བྱེད་འཐོབ་པར་འཇོག་དེ་ལ་དྲུག་ཡོད་དེ། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་
འབྲིང་སྐོར་གསུམ་གྱི་རིམ་བཞིན་དུ་དངོས་གཉེན་བྱེད་པའི་འཇིག་རྟེན་པའི་སྒོམ་ལམ་བར་ཆད་མེད་ལམ་འབྲིང་སྐོར་གསུམ་དང། དེ་གསུམ་རིམ་བཞིན་དུ་སྤང་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་འབྲིང་སྐོར་གསུམ་ཏེ་དྲུག་ཡོད་

[020A]༄༅། །པའི་ཕྱིར། དེ་ལྟར་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་དྲུག་པ་སྤངས་པ་ན། འདོད་ཉོན་སྤངས་སམ་སྙམ་པ་འབྱུང་བས་ཉོན་མོངས་སྐྱེ་སླ་བའི་མཚན་མ་ཡིད་ལ་བྱས་ཏེ། འདོད་ཉོན་སྤངས་སམ་མ་སྤངས་སྙམ་
དུ་དཔྱོད་པར་བྱེད་པའི་ཡིད་བྱེད་ཅིག་ལ་བསམ་གཏན་དང་པོའི་ཉེར་བསྡོགས་དཔྱོད་པ་དེ་ཉིད་འཇོག་དེ་ལྟར་དཔྱད་པས་འདོད་ཉོན་ཆུང་དུ་སྐོར་གསུམ་མ་སྤངས་པར་མཐོང་ནས་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆུང་
ངུའི་ཆེན་པོའི་དངོས་གཉེན་བྱེད་པའི་ནུས་པ་ཐོབ་པ་ན། བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ཐོབ་པར་འཇོག་དེ་ལ་ལྔ་ཡོད་དེ་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆུང་དུ་སྐོར་གསུམ་གྱི་རིམ་བཞིན་
དུ་དངོས་གཉེན་བྱེད་པའི་འཇིག་རྟེན་པའི་སྒོམ་ལམ་བར་ཆད་མེད་ལམ་ཆེན་པོ་སྐོར་གསུམ་དང། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆུང་ངུའི་ཆེན་པོ་དང་ཆུང་ངུའི་འབྲིང་གཉིས་རིམ་པ་བཞིན་དུ་སྤངས་པའི་འཇིག་རྟེན་པའི་
སྒོམ་ལམ་རྣམ་གྲོལ་ལམ་ཆེན་པོའི་ཆུང་དུ་དེའི་འབྲིང་གཉིས་ཏེ་ལྔ་ཡོད་པའི་ཕྱིར། བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་དུ་གྱུར་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་མེད་དེ། བསམ་གཏན་
དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ལ་བརྟེན་ནས་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆུང་ངུའི་ཆུང་དུ་སྤངས་པ་ན། བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་ཐོབ་པའི་ཕྱིར། དེ་ལྟར་ཡང་ཉན་ས་ལས། དེ་ལ་
མཚན་ཉིད་སོ་སོར་རིག་པའི་ཡིད་ལ་བྱེད་པས་ནི་སྤང་བར་བྱ་བ་གང་ཡིན་པ་ཡང་ཡོངས་སུ་ཤེས་པར་བྱེད་ཐོབ་པར་བྱ་བ་གང་ཡིན་པ་དེ་ཡང་ཡོངས་སུ་ངེས་པར་བྱེད་ཅིང་སྤང་པར་བྱ་བ་སྤངས་པ་དང། ཐོབ་པར་བྱ་བ་ཐོབ་པར་བྱ་བའི་ཕྱིར་སེམས་གཏང་

[020B] །མོས་པ་ལས་བྱུང་བའི་ཡིད་ལ་བྱེད་པས་ནི་སྤང་བར་བྱ་བ་དང་ཐོབ་པར་བྱ་བའི་ཕྱིར་ཡང་དག་པར་བརྩོན་པར་སྦྱོར་བར་བྱེད་དོ། །རབ་ཏུ་དབེན་པ་ཡིད་ལ་བྱེད་པས་ནི་ཉོན་མོངས་ཆེན་པོ་སྤོང་བར་བྱེད་དོ། །དགའ་བ་
སྡུད་པ་ཡིད་ལ་བྱེད་པས་ནི་ཉོན་མོངས་པའི་རྣམ་པ་འབྲིང་སྤོང་བར་བྱེད་དོ། །དཔྱོད་པ་ཡིད་ལ་བྱེད་པས་ནི། མངོན་པའི་ང་རྒྱལ་མེད་པ་ལ་སེམས་འཇོག་པར་བྱེད་དོ། །སྦྱོར་བ་མཐར་ཐུག་པའི་ཡིད་ལ་བྱེད་པས་ནི་ཉོན་མོངས་པའི་
རྣམ་པ་ཆུང་ངུ་སྤོང་བར་བྱེད་དོ། །སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པས་ནི་རྣམ་པ་དེ་དག་བསྒོམ་པའི་འབྲས་བུ་ཉམས་སུ་མྱོང་བར་བྱེད་དོ། །ཞེས་གསུངས་པའི་ཕྱིར། སྔར་བཤད་པའི་ཡིད་བྱེད་དྲུག་པོ་དེ་འཇིག་རྟེན་པའི་ལམ་རྣམ་
པ་བཞིར་འདུ་བ་ཡིན་ཏེ། ཡིད་བྱེད་དང་པོ་གཉིས་འཇིག་རྟེན་པའི་སྦྱོར་བའི་ལམ་དང། རབ་ཏུ་དབེན་པ་ཡིད་བྱེད་དང་སྦྱོར་བ་མཐའི་ཡིད་བྱེད་གཉིས་བར་ཆད་མེད་ལམ་དང། དཔྱོད་པ་ཡིད་བྱེད་ཁྱད་པར་ཅན་གྱི་ལམ་དང། དགའ་བ་བསྡུད་པ་ཡིད་
བྱེད་འཇིག་རྟེན་པའི་ལམ་རྣམ་པ་བཞི་ཆར་གྱིས་བསྡུས་པའི་ཕྱིར། དེ་ལྟར་ཡང་བསྡུ་བ་ལས། མཚན་ཉིད་སོ་སོར་རིག་པ་དང་མོས་པ་ཡིད་ལ་བྱེད་པ་ནི་སྦྱོར་བའི་ལམ་གྱིས་བསྡུས་པ་ཡིན་ནོ། །རབ་ཏུ་དབེན་པ་དང་སྦྱོར་བ་མཐར་ཐུག་པ་གཉིས་
ནི་བར་ཆད་མེད་ལམ་ཀྱིས་བསྡུས་པ་ཡིན་ནོ། །དགའ་བསྡུད་པ་ནི་ལམ་རྣམ་པ་བཞི་ཆར་གྱིས་བསྡུས་པ་ཡིན་ནོ། །དཔྱོད་པ་ཡིད་ལ་བྱེད་པ་ནི་ཁྱད་པར་གྱི་ལམ་གྱིས་བསྡུས་པ་ཁོ་ན་ཡིན་ནོ། །ཞེས་གསུངས་པའི་ཕྱིར། ཉེར་བསྡོགས་ལྷག་
མ་རྣམས་ཀྱང་དེ་དང་མཚུངས་པར་བསྟན་པ་ནི། དེ་བཞིན་དུ་བསམ་གཏན་གཉིས་པ་ནས་སྲིད་རྩེའི་པར་ལ་ཡང་ཡིད་བྱེད་དྲུག་དྲུག་ཏུ་ཤེས་པར་བྱ་སྟེ། ཀུན་བཏུས་ལས། བསམ་གཏན་དང་པོ་ལ་ཇི་ལྟ་བར་འདུ་ཤེས་མེད་མིན་གྱི་སྐྱེ་མཆེད་ཀྱི་བར་ལ་

[021A]༄༅། །ཡང་དེ་བཞིན་ནོ། །ཞེས་གསུངས་པའི་ཕྱིར། བསམ་གཏན་གཉིས་པ་ལྟ་བུ་ལ་མཚོན་ན། བསམ་གཏན་དང་པོ་ལ་རགས་པ་དང། གཉིས་པ་ལ་ཞི་བའི་མཚན་ཉིད་དུ་བལྟས་ནས་སྒོམ་པར་བྱེད་པའི་བསམ་གཏན་གཉིས་པའི་ཉེར་
བསྡོགས་ཞི་གནས་འབའ་ཞིག་པ་དེ་ལ་བསམ་གཏན་གཉིས་པའི་ཉེར་བསྡོགས་ཡིད་ལ་བྱེད་པའི་ལས་དང་པོར་འཇོག་བསམ་གཏན་དང་པོ་ལ་རགས་པ་དང། གཉིས་པ་ལ་ཞི་བའི་མཚན་ཉིད་དུ་སོ་སོར་དཔྱོད་པར་བྱེད་ཅིང་དེ་ལྟར་དཔྱད་སྟོབས་ཀྱིས་
དྲངས་པའི་ལུས་སེམས་ཤིན་སྦྱངས་ཀྱི་བདེ་བས་མ་ཟིན་པའི་ཡིད་བྱེད་ཅིག་ལ་བསམ་གཏན་གཉིས་པའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དུ་འཇོག། དེ་ལྟར་དཔྱད་ཅིང་དཔྱད་སྟོབས་ཀྱིས་དྲངས་པའི་ལུས་སེམས་ཤིན་
སྦྱངས་ཀྱི་བདེ་བས་ཟིན་པ་ན་དེའི་ཉེར་བསྡོགས་མོས་པ་ཡིད་བྱེད་ཐོབ་པར་འཇོག་དེ་ལྟ་བུ་གཅིག་གོམས་པར་བྱས་པ་ལས་འཇིག་རྟེན་པའི་སྒོམ་སྤང་དུ་གྱུར་པའི་བསམ་གཏན་དང་པོའི་ཉོན་མོངས་ཆེན་པོའི་ཆེན་པོའི་དངོས་གཉེན་བྱེད་
པའི་ནུས་པ་ཐོབ་པ་ན་དེའི་ཉེར་བསྡོགས་རབ་ཏུ་དབེན་པ་ཡིད་བྱེད་དེ་ཐོབ་པར་འཇོག་དེ་ལ་དྲུག་ཡོད་དེ། དེས་གཞན་ལྷག་མ་རྣམས་ལ་ཡང་ཤེས་པར་བྱའོ། །གཉིས་པ་ངོ་བོ་ལ་དཔྱད་པ་ལ། ཁ་ཅིག་བསམ་གཏན་གྱི་དངོས་གཞིའི་སས་
བསྡུས་ཀྱི་སྙོམས་འཇུག་དེ། བསམ་གཏན་གྱི་དངོས་གཞི་སྙོམས་འཇུག་གི་མཚན་ཉིད། གཟུགས་མེད་ལ་རིགས་འགྲེ་ཟེར་ན། རེ་ཞིག་འདུ་ཤེས་མེད་པའི་སྙོམས་འཇུག་ཆོས་ཅན། མཚོ་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། བསམ་
གཏན་གྱི་དངོས་གཞིའི་སས་བསྡུས་པ་གང་ཞིག་སྙོམས་འཇུག་ཡིན་པའི་ཕྱིར། དང་པོ་དེར་ཐལ། དེ་བསམ་གཏན་གྱི་སས་བསྡུས་ཡིན་པའི་ཕྱིར་ཏེ། དེ་བསམ་གཏན་བཞི་པའི་སས་བསྡུས་ཡིན་པའི་ཕྱིར། མཛོད་ལས། དེ་བཞིན་འདུ་ཤེས་མེད་

[021B]བསམ་གཏན་མཐའ་མར་འབྱུང་འདོད་པས། །ཞེས་གསུངས་པའི་ཕྱིར། གཉིས་པ་དེར་ཐལ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། གཉིས་པ་ལ། འགོག་པའི་སྙོམས་འཇུག་ཆོས་ཅན། གཟུགས་མེད་ཀྱི་
དངོས་གཞིའི་སྙོམས་འཇུག་ཡིན་པར་ཐལ། གཟུགས་མེད་ཀྱི་དངོས་གཞིའི་སས་བསྡུས་པ་གང་ཞིག་སྙོམས་འཇུག་ཡིན་པའི་ཕྱིར། དང་པོ་དེར་ཐལ། དེ་གཟུགས་མེད་ཀྱི་སས་བསྡུས་པ་ཡིན་པའི་ཕྱིར་ཏེ། དེ་སྲིད་རྩེའི་ས་ས་
བསྡུས་པ་ཡིན་པའི་ཕྱིར་ཏེ། མཛོད་ལས། འདི་གནས་དོན་དུ་སྲིད་རྩེར་སྐྱེ། །ཞེས་གསུངས་པའི་ཕྱིར། གཉིས་པ་དེར་ཐལ། མཐར་གྱིས་གནས་པའི་སྙོམས་འཇུག་ཡིན་པའི་ཕྱིར། དེ་དེར་ཐལ། མཐར་གྱིས་གནས་པའི་སྙོམས་འཇུག་དགུ་
ཡོད་པའི་ཕྱིར། ཁ་ཅིག་གིས། །ཡན་ལག་གི་སྒོ་ནས་རང་གི་འོག་ས་ལས་འདས་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ་བསམ་གཏན་གྱི་སྙོམས་འཇུག་གི་མཚན་ཉིད་ཟེར་ན། བསམ་གཏན་གྱི་ཉེར་བསྡོགས་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བསམ་གཏན་གྱི་ཉེར་བསྡོགས་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་གིས། ཡན་ལག་གི་སྒོ་ནས་རང་གི་འོག་ས་ལས་འདའ་བར་བྱེད་པའི་དགེ་སེམས་རྩེ་གཅིག་པ་མཚུངས་
ལྡན་དང་བཅས་པ་དེ། བསམ་གཏན་གྱི་སྙོམས་འཇུག་གི་མཚན་ཉིད་ཟེར་ན། བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་གིས། ཡན་ལག་གི་
སྒོ་ནས་རང་གི་འོག་ས་ལས་འདས་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ། རྒྱུ་སྙོམས་འཇུག་གི་བསམ་གཏན་གྱི་དངོས་གཞིའི་སྙོམས་འཇུག་གི་མཚན་ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་བསམ་གཏན་དང་པོའི་

[022A]༄༅། །དངོས་གཞིའི་སྙོམས་འཇུག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། འདོད་ན། སྡུག་བསྔལ་བདེན་པ་ཡིན་པར་ཐལ་ལོ། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་གིས། རང་གི་འཕང་བྱར་གྱུར་
པའི་འབྲས་བུ་སྐྱེ་བའི་བསམ་གཏན་འཕེན་བྱེད་དུ་གྱུར་པའི་བསམ་གཏན་གྱི་སྙོམས་འཇུག་དག་པ་བར་དམིགས་པ་དེ། རྒྱུ་སྙོམས་འཇུག་གི་བསམ་གཏན་གྱི་མཚན་ཉིད། དབྱེ་ན་དེའི་ཉེར་བསྡོགས་དང་དངོས་གཞིའི་སྙོམས་འཇུག་གཉིས་ཡོད། ཚེ་རབས་
གཞན་དུ་རྒྱུ་སྙོམས་འཇུག་གི་བསམ་གཏན་བསྒོམས་པ་ལ་བརྟེན་ནས་ཐོབ་པའི་སྐྱེས་སྟོབས་ཀྱི་ཆོས་འབྲས་བུ་སྐྱེ་བའི་བསམ་གཏན་གྱི་མཚན་ཉིད། དབྱེ་ན་ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམ་པའི་རྒྱུ་མཐུན་གྱི་འབྲས་བུ་
རྣམ་སྨིན་གྱི་འབྲས་བུ། བདག་པོའི་འབྲས་བུ་དང་གསུམ་ཡོད། དང་པོ་ནི། སྡུག་བསྔལ་གྱི་བདེན་པར་གྱུར་པའི་གཟུགས་ཁམས་པའི་གང་ཟག་ལྟ་བུ། གཉིས་པ་ནི། གཟུགས་ཁམས་པའི་གང་ཟག་གི་རྒྱུད་ཀྱི་རྣམ་སྨིན་གྱི་ངོ་བོར་གྱུར་པའི་ཕུང་པོ་ལྔ་ལྟ་བུ། །གསུམ་
པ་ནི། གཟུགས་ཁམས་པའི་གཞལ་ཡས་ཁང་ལྟ་བུ། སྡུག་བསྔལ་བདེན་པར་གྱུར་པའི་གཟུགས་ཁམས་པའི་གང་ཟག་དེ་འབྲས་བུ་སྐྱེ་བའི་བསམ་གཏན་ཡིན་གྱི། གཟུགས་ཁམས་པའི་གང་ཟག་ཡིན་ན་འབྲས་བུ་སྐྱེ་པའི་བསམ་
གཏན་ཡིན་པས་མ་ཁྱབ་སྟེ། འབྲས་བུ་སྐྱེ་བའི་བསམ་གཏན་དུ་གྱུར་པའི་གང་ཟག་ཡིན་ན་ལས་ཉོན་གྱིས་འཁོར་བར་སྐྱེ་བ་ལེན་པས་ཁྱབ་པའི་ཕྱིར། ཞེས་ཟེར། རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་བསམ་
གཏན་འགལ་ལམ་མི་འགལ་ཞེ་ན། ཁ་ཅིག་འགལ་ཏེ། དང་པོ་ཡིན་ན་རང་གི་འོག་སའི་རྟེན་ཅན་ཡིན་པས་ཁྱབ། གཉིས་པ་དེ་ཡིན་ན་རང་སའི་རྟེན་ཅན་ཡིན་པས་ཁྱབ་པའི་ཕྱིར། ཟེར་ན། ཁ་ཅིག། དང་པོ་འཐད་ཀྱང་ཕྱི་མ་མི་འཐད་དེ་

[022B] ཞེས་ཟེར་བ་དང། ཁ་ཅིག་
དེ་གཉིས་འགལ་ཏེ། དང་པོ་ཡིན་ན་སྦྱོར་བྱུང་ཡིན་དགོས། ཕྱི་མ་ཡིན་ན་སྐྱེས་ཐོབ་ཡིན་དགོས་པའི་ཕྱིར། ཟེར་ན། དེ་ཡང་མི་འཐད་དེ། དང་པོ་ལ་བསྐལ་པ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་ཐོབ་པའི་འདོད་ཁམས་པའི་གང་ཟག་གི་
རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་གིས་མ་ཁྱབ་པའི་ཕྱིར། ཞེས་བཀག་ནས། དེས་ན་དེ་གཉིས་མི་འགལ་ཏེ། བསྐལ་པ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་ཐོབ་པའི་ཞི་གནས་སོགས་དེ་གཉིས་ཀ་ཡིན་པའི་
ཕྱིར༑ ཞེས་ཟེར་བ་རྣམས་མི་འཐད་དེ། བསམ་གཏན་དང་པོའི་སྐྱེ་བ་འགྲུབ་བྱེད་ཀྱི་ལས་སུ་གྱུར་པའི་བསམ་གཏན་དང་པོའི་སྙོམས་འཇུག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་
བསམ་གཏན་དང་པོའི་སྐྱེ་བ་འཕེན་བྱེད་ཀྱི་ལས་སུ་གྱུར་པའི་བསམ་གཏན་གྱི་སྙོམས་འཇུག་དག་པ་བ་ཡིན་པར་ཐལ། འདོད་པ་དེ་ལ་རྒྱུ་མཚན་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་བསམ་གཏན་དང་པོའི་སྐྱེ་བ་འཕེན་
བྱེད་ཀྱི་ལས་སུ་ཐལ། འདོད་པ་གང་ཞིག་ལས་ཡིན་པའི་ཕྱིར། འདོད་མི་ནུས་ཏེ། དེའི་སྐྱེ་བ་འགྲུབ་བྱེད་ཀྱི་ལས་ཡིན་པའི་ཕྱིར། གཞན་ཡང། དེ་ཆོས་ཅན། དེའི་ཉེར་བསྡོགས་ཡིན་པར་ཐལ། དེའི་སྐྱེ་བ་འཕེན་བྱེད་ཀྱི་ལས་
ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེའི་དངོས་གཞིའི་སྙོམས་འཇུག་ཡིན་པའི་ཕྱིར། གཞན་ཡང། སྡུག་བདེན་དུ་གྱུར་པའི་གཟུགས་ཁམས་པའི་གང་ཟག་ཡིན་ན་འབྲས་བུ་སྐྱེ་བའི་བསམ་གཏན་ཡིན་པས་ཁྱབ་པར་ཐལ་

[023A]༄༅། །ཁྱོད་ཀྱི་དམ་བཅའ་དེའི་ཁྱད་པར་འཐད་པའི་ཕྱིར། འདོད་ན། གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་དང་རྒྱུད་གཅིག་ཏུ་གྱུར་པའི་གཟུགས་ཀྱི་སྐྱེ་སྲིད་ལ་གནས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར་
དེ་ལས་ཉོན་གྱི་གཞན་དབང་དུ་གྱུར་པའི་གང་ཟག་གང་ཞིག་སྡུག་བདེན་དང་གཟུགས་ཁམས་པའི་གང་ཟག་གི་གཞི་མཐུན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ལས་ཉོན་གྱིས་འཁོར་བར་སྐྱེ་བ་ལེན་པར་ཐལ། འདོད་
པའི་ཕྱིར། ཁྱབ་པ་ཁས། འདོད་མི་ནུས་ཏེ། །ཚེ་དེ་ལ་མྱང་འདས་མངོན་དུ་བྱེད་དེས་ཡིན་པའི་ཕྱིར། གཞན་ཡང་བསྐལ་པ་འཇིག་པའི་ཚེ་ཆོས་ཉིད་ཀྱི་སྟོབས་ཀྱི་ཐོབ་པའི་འདོད་ཁམས་པའི་གང་ཟག་གི་རྒྱུད་ཀྱི་བསམ་གཏན་དང་
པོའི་སྐྱེ་བ་འགྲུབ་བྱེད་ཀྱི་ལས་སུ་གྱུར་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། སྐྱེས་སྟོབས་ཀྱི་ཆོས་ཡིན་པར་ཐལ། འབྲས་བུ་སྐྱེ་བའི་བསམ་གཏན་ཡིན་པའི་ཕྱིར། རྟགས་ཁས། འདོད་ན། བསྐལ་པ་འཇིག་
པའི་ཚེ་འདོད་ཁམས་པའི་གང་ཟག་ཡིན་ན་བསམ་གཏན་དང་པོའི་སྙོམས་འཇུག་ཐོབ་པས་ཁྱབ་པར་ཐལ་ལོ། །གཞན་ཡང་བསམ་གཏན་གཉིས་པ་ནས་ཤི་འཕོས་ནས་བསམ་གཏན་དང་པོར་སྐྱེ་བ་ལེན་ཁ་མའི་གང་ཟག་གི་རྒྱུད་ཀྱི་བསམ་
གཏན་དང་པོའི་སྐྱེ་བ་འགྲུབ་བྱེད་ཀྱི་ལས་སུ་གྱུར་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། རང་གི་འོག་སའི་རྟེན་ཅན་དུ་ཐལ། རྒྱུ་སྙོམས་འཇུག་གི་བསམ་གཏན་ཡིན་ཕྱིར། ཁྱབ་པ་ཁས། དེར་ཐལ། ཆོས་ཅན་དེའི་
ཕྱིར༑ འདོད་ན། འདོད་པའི་རྟེན་ཅན་དུ་ཐལ། བསམ་གཏན་དང་པོའི་དངོས་གཞིའི་སྙོམས་འཇུག་གང་ཞིག་རང་གི་འོག་སའི་རྟེན་ཅན་ཡིན་པའི་ཕྱིར། གཞན་ཡང། བསམ་གཏན་དང་པོ་ནས་བསམ་གཏན་དང་པོར་སྐྱེ་བ་ལེན་ཁ་མའི་གང་ཟག་

[023B] རང་གི་འོག་སའི་རྟེན་ཅན་དུ་ཐལ། རྒྱུ་སྙོམས་འཇུག་གི་བསམ་གཏན་ཡིན་པའི་ཕྱིར། ཁྱབ་པ་ཁས། རྟགས་གསལ་གྲུབ་ཟིན། བསམ་གཏན་བཞི་པ་
ནས་ལས་ཉོན་གྱིས་གཟུགས་ཁམས་སུ་སྐྱེ་བ་ལེན་པ་མེད་པར་ཐལ། བསམ་གཏན་བཞི་པའི་རྟེན་ལ་རྒྱུ་སྙོམས་འཇུག་གི་བསམ་གཏན་མེད་པའི་ཕྱིར་ཏེ། དེའི་རྟེན་ལ་རྒྱུ་སྙོམས་འཇུག་གི་བསམ་གཏན་དང་པོ་ནས་བཞི་པའི་
བར་གང་རུང་མེད་པའི་ཕྱིར། དང་པོ་མ་གྲུབ་ན། བསམ་གཏན་བཞི་པ་བའི་རྒྱུད་ཀྱི་རྒྱུད་སྙོམས་འཇུག་གི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། རང་གི་འོག་སའི་རྟེན་ཅན་ཡིན་པར་ཐལ། རྒྱུ་སྙོམས་འཇུག་གི་བསམ་
གཏན་ཡིན་པའི་ཕྱིར། ཁྱབ་པ་ཁས། འདོད་ན། འདོད་པའི་རྟེན་ཅན་དུ་ཐལ་ལོ། །གཉིས་པ་མ་གྲུབ་ན། བསམ་གཏན་བཞི་པ་བའི་རྒྱུད་ཀྱི་རྒྱུ་སྙོམས་འཇུག་གི་བསམ་གཏན་བཞི་པའི་དངོས་གཞིའི་སྙོམས་འཇུག་ཆོས་ཅན། རང་གི་འོག་
སའི་རྟེན་ཅན་དུ་ཐལ། རྒྱུ་སྙོམས་འཇུག་གི་དེ་ཡིན་པའི་ཕྱིར། འདོད་མི་ནུས་ཏེ། རང་སའི་རྟེན་ཅན་ཡིན་པའི་ཕྱིར། ཁོ་ན་རེ། རྒྱུ་སྙོམས་འཇུག་གི་བསམ་གཏན་ཡིན་ན་རང་གི་འོག་སའི་རྟེན་ཅན་ཡིན་དགོས་པར་ཐལ། དེའི་ཉེར་བསྡོགས་
ཡིན་ན་དེ་ཡིན་དགོས་པའི་ཕྱིར་ན་མ་ཁྱབ་བོ། །ཁ་ཅིག་རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་དེ་གཉིས་འགལ་ཏེ། དང་པོ་ཡིན་ན་དགེ་བ་ཡིན་དགོས། ཕྱི་མ་ཡིན་ན་ལུང་མ་བསྟན་ཡིན་དགོས་པའི་ཕྱིར། དང་པོ་གྲུབ་སྟེ། སྙོམས་
འཇུག་དགེ་བ་རྩེ་གཅིག་པ། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཡིན་ན་ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམས་པའི་རྣམ་སྨིན་གྱི་འབྲས་བུ་ཡིན་དགོས། རྣམ་སྨིན་གྱི་འབྲས་བུ་ཡིན་ན་ལུང་མ་བསྟན་

[024A]༄༅། །ཡིན་དགོས་པའི་ཕྱིར་ཏེ། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར། ཟེར་ན། ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམས་པའི་རྒྱུ་མཐུན་གྱི་འབྲས་བུར་གྱུར་པའི་
འབྲས་བུ་སྐྱེ་བའི་བསམ་གཏན་མེད་པར་ཐལ། དམ་བཅའ་འཐད་པའི་ཕྱིར། འདོད་ན། རྣམ་བཤད་ལས། གཉིས་པ་ནི། སྐྱེ་བ་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམས་པའི་རྣམ་སྨིན་དང་རྒྱུ་མཐུན་གྱི་
འབྲས་བུར་གྱུར་པ་དེ་ཚངས་རིགས་ནས་འོག་མིན་གྱི་བར་གྱི་སེམས་ཅན་གྱི་རྒྱུད་ཀྱི་སྐྱེས་སྟོབས་ཀྱིས་ཆོས་རྣམས་སོ། །ཞེས་གསུངས་པ་མི་འཐད་པར་ཐལ་ལོ། །གཞན་ཡང། བསམ་གཏན་དང་པོའི་རྟེན་ཅན་གྱི་སོ་སྐྱེའི་རྒྱུད་ཀྱི་
བསམ་གཏན་དང་པོའི་དངོས་གཞིའི་སྙོམས་འཇུག་དག་པ་བ་ཆོས་ཅན། རྒྱུ་སྙོམས་འཇུག་གི་བསམ་གཏན་མ་ཡིན་པར་ཐལ། འབྲས་བུ་སྐྱེ་བའི་བསམ་གཏན་ཡིན་པའི་ཕྱིར། ཁྱབ་པ་ཁས། དེར་ཐལ། བསམ་གཏན་དང་པོའི་སྐྱེས་
སྟོབས་ཀྱི་ཆོས་ཡིན་པའི་ཕྱིར། དེ་དེར་ཐལ། བསམ་གཏན་དང་པོའི་རྟེན་ཅན་གྱི་གང་ཟག་ཡིན་ན་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པས་ཁྱབ་པའི་ཕྱིར། རྩ་བར་འདོད་ན། དེ་ཆོས་ཅན། དེ་ཡིན་པར་ཐལ་
བསམ་གཏན་དང་པོའི་སྙོམས་འཇུག་གང་ཞིག། །རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་བས་བསྡུས་པའི་ཆོས་ཡིན་པའི་ཕྱིར། ཁ་ཅིག་འབྲས་བུ་སྐྱེ་བའི་བསམ་གཏན་ཡིན་ན་རང་སའི་རྟེན་ཅན་ཡིན་པས་
ཁྱབ་ཟེར་ན། བསམ་གཏན་བཞི་པའི་རྟེན་ཅན་གྱི་སོ་སོ་སྐྱེ་པོའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། བསམ་གཏན་བཞི་པའི་སྐྱེས་སྟོབས་ཀྱི་ཆོས་ཡིན་པའི་ཕྱིར། དེ་དེར་

[024B] བསམ་གཏན་བཞི་པའི་རྟེན་ཅན་གྱི་གང་ཟག་ཡིན་ན་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པས་ཁྱབ་པ་གང་ཞིག་བསམ་གཏན་བཞི་པའི་རྟེན་ཅན་གྱི་གང་ཟག་གི་རྒྱུད་ཀྱི་བསམ་གཏན་བཞི་པའི་
དངོས་བཞི་དེ་དེའི་སྐྱེས་སྟོབས་ཀྱི་ཆོས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། བསམ་གཏན་བཞི་པ་པའི་རྒྱུད་ཀྱིས་བསྡུས་པ་གང་ཞིག་ཁྱོད་བསམ་གཏན་དང་པོའི་དངོས་གཞིའི་སྙོམས་འཇུག་དག་པ་བ་
ཡིན་པའི་ཕྱིར། ཁ་ཅིག་རྟོག་དཔྱོད་གཉེན་པོའི་ཡན་ལག་དང་ལྡན་པའི་སྒོ་ནས་འདོད་པ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག་དབེན་པ་ལས་སྐྱེས་པའི་
དགའ་བ་དེ་ཕན་ཡོན་གྱི་ཡན་ལག་ཏུ་ལྡན་པ་དེ། བསམ་གཏན་དང་པོའི་དངོས་གཞིའི་སྙོམས་འཇུག་གི་མཚན་ཉིད། ནད་རབ་ཏུ་དངས་བ་གཉེན་པོའི་ཡན་ལག་དང་ལྡན་པའི་སྒོ་ནས་རྟོག་དཔྱོད་ལ་འདོད་ཆགས་དང་
བྲལ་བས་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག་ཏིང་ངེ་འཛིན་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏུ་ལྡན་པ་དེ། བསམ་གཏན་གཉིས་པའི་དངོས་གཞིའི་སྙོམས་
འཇུག་གི་མཚན་ཉིད། དྲན་ཤེས་བཞིན་བཏང་སྙོམས་གསུམ་གཉེན་པོའི་ཡན་ལག་ཏུ་ལྡན་པའི་སྒོ་ནས་དགའ་བ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་
ཞིག༑ དགའ་བས་དབེན་པའི་བདེ་བ་ཕན་ཡོན་གྱི་ཡན་ལག་ཏུ་ལྡན་པ་དེ། བསམ་གཏན་གསུམ་པའི་དངོས་གཞིའི་སྙོམས་འཇུག་གི་མཚན་ཉིད། དྲན་པ་དང་བཏང་སྙོམས་ཡོངས་དག་གཉེན་པོའི་ཡན་ལག་ཏུ་ལྡན་པའི་སྒོ་ནས་

[025A]༄༅། །བདེ་བ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག། ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་ལྡན་པ་དེ། བསམ་གཏན་བཞི་པའི་
དངོས་གཞིའི་སྙོམས་འཇུག་གི་མཚན་ཉིད། སྦྱོར་བའི་དུས་སུ་གཟུགས་དང་ཐོགས་པའི་འདུ་ཤེས་རགས་པ་ཡོད་པར་མཐོང་ནས་འདུ་ཤེས་དེ་ཉིད་ཡང་དང་ཡང་དུ་བཤིག་ཅིང། ཆོས་ཐམས་ཅད་ནམ་མཁའ་ལྟར་མཐའ་ཡས་སོ་
སྙམ་དུ་སྒོམ་པ་ལ་བརྟེན་ནས། དངོས་གཞིའི་དུས་སུ་དེ་མངོན་དུ་གྱུར་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ། ན་མ་མཁའ་མཐའ་ཡས་ཀྱི་དངོས་གཞིའི་སྙོམས་འཇུག་གི་མཚན་ཉིད། སྦྱོར་བའི་
དུས་སུ་ཆོས་ཐམས་ཅད་ནི་ནམ་མཁའ་ལྟར་མཐའ་ཡས་སོ་སྙམ་པ་དེ་ཉིད་དགག་བྱར་བྱས་ནས་ཆོས་ཐམས་ཅད་རྣམ་ཤེས་ལྟར་མཐའ་ཡས་སོ་སྙམ་དུ་སྒོམ་པ་ལ་བརྟེན་ནས་དངོས་གཞིའི་དུས་སུ་དེ་མངོན་དུ་གྱུར་པའི་དགེ་
སེམས་རྩེ་གཅིག་པ་མཚུངས་ལྡན་དང་བཅས་པ་དེ། རྣམ་ཤེས་མཐའ་ཡས་ཀྱི་དངོས་གཞིའི་སྙོམས་འཇུག་གི་མཚན་ཉིད། །སྦྱོར་བའི་དུས་སུ་གཟུང་བྱ་ཅི་ཡང་མེད་སྙམ་དུ་བསྒོམས་པ་ལ་བརྟེན་ནས་དངོས་གཞིའི་དུས་སུ་དེ་མངོན་དུ་
གྱུར་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ། ཅི་ཡང་མེད་ཀྱི་དངོས་གཞིའི་སྙོམས་འཇུག་གི་མཚན་ཉིད། སྦྱོར་བའི་དུས་སུ་འདུ་ཤེས་རགས་པ་ནི་ནད་དང་འབྲས་དང་ཟུག་རྔུའོ། །འདུ་ཤེས་མེད་པ་ནི་ཀུན་
ནས་ཉོན་མོངས་པའོ། །འདུ་ཤེས་མེད་མིན་ནི་ཞི་བའོ། །གྱ་ནོམ་པའོ་སྙམ་དུ་བསྒོམས་པ་ལ་བརྟེན་ནས་དངོས་གཞིའི་དུས་སུ་དེ་མངོན་དུ་གྱུར་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ། སྲིད་རྩེའི་དངོས་

[025B] དེ་ལ་སྐྱོན་འཕེན་པ་ཁ་ཅིག་ན་རེ། མཚན་ཉིད་དང་པོ་དེ་མི་འཐད་པར་ཐལ། རྟོག་དཔྱོད་གཉེན་པོའི་ཡན་ལག་དང་ལྡན་པའི་བསམ་གཏན་དང་པོའི་དངོས་གཞིའི་
སྙོམས་འཇུག་མེད་པའི་ཕྱིར་ཏེ། བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་ན་གཉེན་པོའི་ཡན་ལག་བཏང་ཟིན་པས་ཁྱབ་པའི་ཕྱིར། དེ་ཐོབ་ན་འདོད་པ་ལ་འདོད་ཆགས་དང་བྲལ་ཟིན་པས་ཁྱབ་པའི་ཕྱིར་
གཞན་ཡང། རྟོག་དཔྱོད་གཉེན་པོའི་ཡན་ལག་དང་ལྡན་པའི་བསམ་གཏན་དང་པོའི་དངོས་གཞིའི་སྙོམས་འཇུག་མེད་པར་ཐལ། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་གྱི་དངོས་གཉེན་བྱེད་པའི་བསམ་གཏན་
དང་པོའི་དངོས་གཞིའི་སྙོམས་འཇུག་མེད་པའི་ཕྱིར། ཞེས་ཟེར་ན། འོ་ན་ཡན་ལག་ལྔ་དང་ལྡན་པའི་བསམ་གཏན་གྱི་དངོས་གཞིའི་སྙོམས་འཇུག་མེད་པར་ཐལ། དེ་དང་ལྡན་པའི་བསམ་གཏན་དང་པོའི་དེ་མེད་པའི་ཕྱིར། རྟགས་
ཁས༑ འདོད་ན། མཛོད་འགྲེལ་ལས། ཏིང་ངེ་འཛིན་ནི་ཡན་ལག་ཀྱང་ཡིན་ལ་བསམ་གཏན་ཡང་ཡིན་ནོ། །ལྷག་མ་རྣམས་ནི་ཡན་ལག་དག་ཡིན་ནོ་ཞེས་གྲག་གོ། ཡན་ལག་བཞི་པའི་དམག་ཇི་ལྟ་བ་ཡན་ལག་ལྔ་པའི་བསམ་
གཏན་ཡང་དེ་དང་འདྲའོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། རྣམ་མཁྱེན་དེ་ཤེས་སྒྲིབ་ཀྱི་གཉེན་པོ་བྱེད་པའི་ཡོན་ཏན་དང་མི་ལྡན་པར་ཐལ། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་
བསམ་གཏན་དང་པོའི་དངོས་གཞིའི་སྙོམས་འཇུག་མེད་པའི་ཕྱིར། རྟགས་ཁས། འདོད་མི་ནུས་ཏེ། དེ་གཉེན་པོའི་ཡན་ལག་དང་ལྡན་པའི་ཕྱིར་ཏེ། ལམ་བདེན་ཡིན་པའི་ཕྱིར། ཁྱབ་སྟེ། དག་གསལ་གཉེན་པོའི་ཕྱོགས་ཉིད་ཀྱི། །

[026A]༄༅། །ཞེས་གསུངས་པའི་ཕྱིར། རང་ལུགས་ཀྱིས་སྐྱོན་ནི། བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་ཆོས་ཅན། མཚན་ཉིད་དང་པོའི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་ཀྱི་ཡན་ལག་
ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་རྟོག་པ་ཡོད་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། ཁྱབ་སྟེ། མཛོད་ལས། རྟོག་མེད་བསམ་གཏན་ཁྱད་པར་ཅན། །ཞེས་གསུངས་པའི་ཕྱིར། གཞན་ཡང། དེ་ཆོས་ཅན་
དབེན་པ་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏུ་ལྡན་པར་ཐལ། མཚོན་བྱ་དང་པོ་དེའི་ཕྱིར། འདོད་མི་ནུས་ཏེ། ཚོར་བ་བཏང་སྙོམས་ཀྱི་ས་པ་ཡིན་པའི་ཕྱིར། མཛོད་ལས། རྣམ་གསུམ་བདེ་མིན་སྡུག་བསྔལ་མིན། །
ཞེས་གསུངས་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་བསམ་གཏན་གཉིས་པའི་དངོས་གཞིའི་སྙོམས་འཇུག་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཤེས་སྒྲིབ་སྤངས་
པའི་མཁྱེན་པ་ཡིན་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་བསམ་གཏན་བཞི་པའི་དངོས་གཞིའི་སྙམས་འཇུག་ཆོས་ཅན། ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་ལྡན་པར་ཐལ། བསམ་གཏན་
བཞི་པའི་དངོས་གཞིའི་སྙོམས་འཇུག་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་ཚོར་བ་བཏང་སྙོམས་ཡོད་པར་ཐལ་ལོ། །འདོད་མི་ནུས་ཏེ། དེའི་རྒྱུད་ཀྱི་ཚོར་བ་ཡིན་ན། ཚོ་རབ་བདེ་བ་ཡིན་དགོས་པའི་ཕྱིར། གཞན་
   ༈    མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཆོས་ཐམས་ཅད་ནམ་མཁའ་ལྟར་མཐའ་ཡས་པར་ཐལ། འདོད་པ་གང་ཞིག་རྣམ་མཁྱེན་ཡིན་པའི་ཕྱིར་

[026B] དེའི་རྒྱུད་ཀྱི་ཅི་ཡང་མེད་ཀྱི་དངོས་གཞིའི་སྙོམས་འཇུག་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། འདོད་ན། གཟུང་བྱ་ཅི་ཡང་མེད་པར་ཐལ། འདོད་པ་གང་ཞིག་རྣམ་མཁྱེན་ཡིན་པའི་ཕྱིར། གཞན་
   ༈    མཚན་ཉིད་བཞི་པ་དེར་ཐལ། མཚོན་བྱ་དེའི་ཕྱིར། འདོད་ན། འདུ་ཤེས་མེད་མིན་ཞི་བ་དང། གྱ་ནོམ་དུ་ཐལ། འདོད་པ་གང་ཞིག་རྣམ་མཁྱེན་ཡིན་པའི་ཕྱིར་
རྟགས་རྣམས་དེར་ཐལ། དེ་ཡོད་པའི་ཕྱིར། དེའི་རྒྱུད་ལ་བསམ་གཟུགས་བརྒྱད་ཀ་ཡོད་པའི་ཕྱིར། དེ་ཡོད་པར་ཐལ། དེའི་རྒྱུད་ལ་མཐར་གནས་སྙོམས་འཇུག་དགུ་ཡོད་པའི་ཕྱིར་ཏེ། དེའི་རྒྱུད་ཀྱི་མཐར་གནས་སྙོམས་འཇུག་དགུ་ལ་
སྙོམས་པར་འཇུག་པའི་ཡེ་ཤེས་ཆོས་སྐུ་ཡོད་པའི་ཕྱིར་ཏེ། མཐར་གྱིས་ནི། སྙོམས་འཇུག་དགུ་ཡི་བདག་ཉིད་དང། ཆོས་ཀྱི་སྐུ་ཞེས་བརྗོད་པ་ཡིན། ཞེས་གསུངས་པའི་ཕྱིར། ཁ་ཅིག་རྟོག་དཔྱོད་གང་རུང་གཉེན་པོའི་ཡན་ལག་ཏུ་ལྡན་པའི་
སྒོ་ནས་འདོད་པ་ལ་འདོད་ཆགས་དང་བྲལ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག་དགའ་བ་དེ་དང་ཚོར་བ་བཏང་སྙོམས་གང་རུང་ཕན་ཡོན་གྱི་ཡན་ལག་ཏུ་ལྡན་པ་དེ། བསམ་གཏན་དང་པོའི་དངོས་གཞིའི་སྙོམས་
འཇུག་གི་མཚན་ཉིད། དེ་ལ་དབྱེ་ན། བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བ་དང་ཁྱད་པར་ཅན་གཉིས། དང་པོའི་མཚན་ཉིད་ནི། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་སྒོ་ནས་འདོད་པ་ལ་འདོད་ཆགས་
དང་བྲལ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག་དགའ་བདེ་ཕན་ཡོན་གྱི་ཡན་ལག་ཏུ་ལྡན་པ་དེ། དང་པོའི་མཚན་ཉིད། དཔྱོད་པ་གཉེན་པོའི་ཡན་ལག་དང་ལྡན་པའི་སྒོ་ནས་རྟོག་པ་ལ་འདོད་ཆགས་དང་

[027A]༄༅། །བྲལ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག་ཚོར་བ་བཏང་སྙོམས་ཕན་ཡོན་གྱི་ཡན་ལག་དང་ལྡན་པ་དེ་གཉིས་པའི་མཚན་ཉིད་ཟེར་ན། བསམ་གཏན་དང་པོའི་དངོས་གཞིའི་
སྙོམས་འཇུག་ཆོས་ཅན། རྟོག་དཔྱོད་གང་རུང་གཉེན་པོའི་ཡན་ལག་ཏུ་ལྡན་པར་ཐལ། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་པའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་ཡན་ལག་ཏུ་གྱུར་པའི་རྟོག་དཔྱོད་
གང་རུང་དེ་ཁྱོད་ཀྱི་ཡན་ལག་ཏུ་ཐལ་ལོ། །འདོད་ན། དེའི་ཡན་ལག་ཏུ་གྱུར་པའི་རྟོག་དཔྱོད་གང་རུང་ཆོས་ཅན། དེའི་ཡན་ལག་མ་ཡིན་པར་ཐལ། རྟག་པ་ཡིན་པའི་ཕྱིར། གཞན་ཡང། བསམ་གཏན་དང་པོའི་དངོས་གཞིའི་སྙོམས་
འཇུག་ཙམ་པོ་བ་དང་ཁྱད་པར་ཅན་གཉིས་ཀ་ཆོས་ཅན། མཚན་ཉིད་དང་པོའི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། དགའ་བ་དེ་ཕན་ཡོན་གྱི་ཡན་ལག་ཏུ་ཡང་མི་ལྡན། ཚོར་བ་བཏང་སྙོམས་ཕན་ཡོན་གྱི་ཡན་
ལག་ཏུ་ཡང་མི་ལྡན་པའི་ཕྱིར། དང་པོ་མ་གྲུབ་ན། བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་དེ། དགའ་བདེ་ཕན་ཡོན་གྱི་ཡན་ལག་ཏུ་ལྡན་པར་ཐལ། མ་གྲུབ་པ་དེའི་ཕྱིར། ཕྱི་མ་རིགས་འགྲེ། སྐྱོན་འཕེན་པ་ཁ་
   ༈    རྟོག་དཔྱོད་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་ཐལ། མཚན་ཉིད་ཕྱི་མ་གཉིས་འཐད་པའི་ཕྱིར། འདོད་ན། སྒྲ་དོན་འགྲེས་རུང་དུ་འཛིན་
པའི་རྟོག་པར་གྱུར་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་རྟོག་པ་གཉེན་པོའི་ཡན་ལག་ཏུ་ལྡན་པར་

[027B]   ༈    ཁྱོད་ཀྱི་ཡན་ལག་ཏུ་གྱུར་པའི་དཔྱོད་པ་དེ་ཁྱོད་ཀྱི་ཡན་ལག་ཏུ་གྱུར་པའི་རྟོ་ཀ་པ་ཡིན་པའི་ཕྱིར། དེ་ཁྱོད་ཀྱི་ཡན་ལག་ཡིན་པ་གང་ཞིག་རྟོག་པ་ཡིན་པའི་ཕྱིར་ན་
འདིར་མ་ཁྱབ། ཡང་དེ་ཆོས་ཅན། ཁྱོད་ཀྱི་ཡན་ལག་ཏུ་གྱུར་པའི་ཤེས་པ་མེད་པར་ཐལ། ཁྱོད་ཀྱི་ཡན་ལག་ཏུ་གྱུར་པའི་རྟོག་པ་ཡང་མེད། ཁྱོད་ཀྱི་ལག་ཏུ་གྱུར་པའི་རྟོག་མེད་ཀྱི་ཤེས་པ་ཡང་མེད་པའི་ཕྱིར། དང་པོ་དངོས། གཉིས་པ་མ་གྲུབ་ན་
ཁྱོད་དང་མཚུངས་ལྡན་གྱི་རྟོག་མེད་ཀྱི་ཤེས་པ་ཡོད་པར་ཐལ། མ་གྲུབ་པ་གང་ཞིག་ཁྱོད་ཀྱི་ཡན་ལག་ཡིན་ན། ཁྱོད་དང་མཚུངས་ལྡན་ཡིན་དགོས་པའི་ཕྱིར། ཡང་དེ་ཆོས་ཅན། ཁྱོད་ཀྱི་ཡན་ལག་ཏུ་གྱུར་པའི་རྟོག་པ་ཡོད་པར་ཐལ་
ཁྱོད་ཀྱི་ཡན་ལག་ཏུ་གྱུར་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་ཡོད་པའི་ཕྱིར་ན་མ་ཁྱབ་སྟེ། རྟོག་མེད་བསམ་གཏན་ཁྱད་པར་ཅན། །ཞེས་གསུངས་པ་མི་འཐད་པར་ཐལ། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་བསམ་
གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་ཡོད་པའི་ཕྱིར། མ་གྲུབ་ན་སོང། དེར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པར་གྱུར་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་དེ་
དེ་ཡིན་པའི་ཕྱིར། མ་གྲུབ་ན། དེར་ཐལ། ཁྱོད་བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་གང་ཞིག་ཁྱོད་ཀྱི་ཡན་ལག་ཏུ་གྱུར་པའི་རྟོག་དཔྱོད་གཉིས་ཡོད་པའི་ཕྱིར་ཏེ། ཁྱོད་ཀྱི་ཡན་ལག་ཏུ་གྱུར་པའི་དཔྱོད་པ་
དེ་ཁྱོད་ཀྱི་ཡན་ལག་ཏུ་གྱུར་པའི་རྟོག་དཔྱོད་གཉིས་ཀ་ཡིན་པའི་ཕྱིར་ཏེ། དེ་ཁྱོད་ཀྱི་ཡན་ལག་ཏུ་གྱུར་པའི་རྟོག་པ་གང་ཞིག་དེ་ཁྱོད་ཀྱི་ཡན་ལག་ཏུ་གྱུར་པའི་དཔྱོད་པ་ཡིན་པའི་ཕྱིར། རྟགས་ཁས། ཁ་ཅིག་བསམ་གཏན་དང་པོའི་

[028A]༄༅། །དངོས་གཞིའི་སྙོམས་འཇུག་ཙམ་པོ་བ་ཆོས་ཅན། མཚན་ཉིད་གཉིས་པའི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་རྟོག་དཔྱོད་གཉིས་གཉེན་པོའི་ཡན་ལག་ཏུ་ལྡན་པར་ཐལ་ལོ། །འདོད་ན། དེ་
ཆོས་ཅན། རྟོག་དཔྱོད་གཉིས་ཁྱོད་ཀྱི་གཉེན་པོའི་ཡན་ལག་ཏུ་ཐལ། ཟེར་ན། མ་ཁྱབ། འདོད་ན། རྟོག་དཔྱོད་གཉིས་ཀ་ཆོས་ཅན། ཁྱོད་བསམ་གཏན་གྱིས་ས་བསྡུས་ཡིན་པར་ཐལ། ཁྱོད་བསམ་གཏན་དང་པོའི་དངོས་གཞིའི་སྙོམས་འཇུག་ཙམ་
པོ་བའི་གཉེན་པོའི་ཡན་ལག་ཡིན་པའི་ཕྱིར་ཟེར་ན། བསམ་གཟུགས་བརྒྱད་ལ་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་འོད་ཐོད་རྒལ་གྱི་དངོས་གཞིའི་སྙོམས་འཇུག་ཆོས་ཅན། འགོག་པ་དེ་ཁྱོད་ཀྱི་སྤེལ་ཆོས་སུ་ཐལ། ཁྱོད་
འགོག་པ་སྤེལ་ནས་སྙོམས་པར་འཇུག་པའི་ཐོད་རྒལ་གྱི་སྙོམས་འཇུག་ཡིན་པའི་ཕྱིར། མ་ཁྱབ་ན། བསམ་གཏན་དང་པོའི་དངོས་གཞིའི་སྙོམ་འཇུག་ཙམ་པོ་པ་དེ་རྟོག་དཔྱོད་གཉེན་པོའི་ཡན་ལག་ཏུ་ལྡན་ན་རྟོག་དཔྱོད་གཉིས་པོ་དེ་དེའི་ཡན་ལག་
ཡིན་པས་ཁྱབ་པ་ཡོད་པར་བུད། འདོད་ན། འགོག་པ་དེ་ཐོད་རྒལ་གྱི་ཏིང་ངེ་འཛིན་གྱི་གནས་སུ་ཐལ། འདོད་པའི་ཕྱིར། འདོད་ན། དེ་ཐོབ་པའི་གང་ཟག་ཡིན་ན་ཐོད་རྒལ་གྱི་ཏིང་ངེ་འཛིན་ཐོབ་པའི་གང་ཟག་ཡིན་དགོས་པར་ཐལ་ལོ། །སྐྱོན་
འཕེན་པ་ཁ་ཅིག་བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བའི་ཡན་ལག་ཏུ་གྱུར་པའི་རྟོག་པ་ཆོས་ཅན། རྟོག་དཔྱོད་གཉེན་པོའི་ཡན་ལག་ཏུ་ལྡན་པར་ཐལ། བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བ་
ཡིན་པའི་ཕྱིར། དེ་དེར་ཐལ། ཡན་ལག་བཞི་བའི་དམག་ཇི་ལྟ་བ་བཞིན་དུ། ཞེས་གསུངས་པའི་ཕྱིར། འདོད་ན། ཁྱོད་ཀྱི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་རྟོག་པ་ཡོད་པར་ཐལ་ལོ། །འདོད་ན། ཁྱོད་དང་མཚུངས་ལྡན་གྱི་རྟོག་

[028B] །འདོད་མི་ནུས་ཏེ། ཁྱོད་རྟོག་པ་ཡིན་པའི་ཕྱིར། གཞན་ཡང། བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་པའི་ཡན་ལག་ཏུ་གྱུར་པའི་རྟོག་པ་དེ་རྟོག་པ་ཐུག་མེད་ཡིན་པར་ཐལ། དེའི་ཡན་ལག་ཏུ་གྱུར་པའི་
རྟོག་པ་དེ་དེའི་ཡན་ལག་ཏུ་གྱུར་པའི་རྟོག་པ་ཡིན་པའི་ཕྱིར། ཟེར་ན། སྡོར་སྣང་དབང་ཤེས་ཉམས་སུ་མྱོང་བའི་རང་རིག་དེ་རང་རིག་ཐུག་མེད་དུ་ཐལ། དེ་ཉམས་སུ་མྱོང་བའི་རང་རིག་དེ་རང་རིག་ཉམས་སུ་མྱོང་བའི་རང་རིག་ཡིན་པའི་ཕྱིར། ཁྱབ་པ་
   ༈   བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བ་ཆོས་ཅན། ཁྱོད་རྟོག་དཔྱོད་གཉེན་པོའི་ཡན་ལག་ཏུ་ལྡན་པར་ཐལ། ཆོས་ཅན་དེའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་ཡན་ལག་ཏུ་གྱུར་པའི་རྟོག་
དཔྱོད་གཉིས་སུ་ཕྱེ་བའི་རྟོག་པ་ཡོད་པར་ཐལ་ལོ། །འདོད་ན། དེ་ཆོས་ཅན། ཁྱོད་རང་གི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་རྟོག་པ་དེ་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། ཁྱོད་ཀྱི་ཡན་ལག་ཏུ་གྱུར་
པའི་དེ་ཡོད་པའི་ཕྱིར། འདོད་ན། ཁྱོད་སེམས་རྩིད་པའི་རྣམ་པ་ཅན་གྱི་བློ་ཡིན་པར་ཐལ། འདོད་པ་གང་ཞིག་ཁྱོད་ཀྱི་ཡན་ལག་ཏུ་གྱུར་པའི་རྟོག་པ་དེ་སེམས་རྩིང་བའི་བློ་ཡིན་པའི་ཕྱིར་ཏེ། མཛོད་ལས། རྟོག་དང་དཔྱོད་པ་རྩིང་ཞིབ་ཉིད། །
ཞེས་གསུངས་པའི་ཕྱིར། འདོད་ན། ཁྱོད་ཀྱི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་དཔྱོད་པ་ཡོད་པར་ཐལ། ཁྱོད་རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་ཕྱིར། འདོད་ན། ཁྱོད་རང་གི་ཡན་ལག་ཏུ་གྱུར་པའི་རྟོག་དཔྱོད་གཉིས་
སུ་ཕྱེ་བའི་དཔྱོད་པ་དེ་དང་མཚུངས་ལྡན་རྣམ་པ་ལྔ་མཚུངས་སུ་ཐལ་ལོ། །འདོད་ན། ཁྱོད་སེམས་ཞིབ་པའི་རྣམ་ཅན་གྱི་བློ་ཡིན་པར་ཐལ། འདོད་པ་གང་ཞིག་ཁྱོད་ཀྱི་ཡན་ལག་ཏུ་གྱུར་པའི་དཔྱོད་པ་དེ་སེམས་ཞིབ་པའི་རྣམ་པ་ཅན་བློ་ཡིན་པའི་

[029A]༄༅། །ཕྱིར་ཏེ། མཛོད་ལས། རྟོག་དང་དཔྱོད་པ་རྩིང་ཞིབ་གཉིས། །ཅེས་གསུངས་པའི་ཕྱིར། འདོད་མི་ནུས་ཏེ། སེམས་རྩིང་པའི་རྣམ་པ་ཅན་ཡིན་པའི་ཕྱིར་ཟེར་ན་མ་ཁྱབ། རྣམ་མཁྱེན་ཆོས་ཅན། སེམས་རྩིང་བའི་རྣམ་པ་ཅན་མ་ཡིན་
པར་ཐལ། སེམས་ཞིབ་བའི་རྣམ་པ་ཅན་གྱི་བློ་ཡིན་པའི་ཕྱིར་ཏེ། ཁྱོད་སེམས་ཞིབ་པའི་རྣམ་པ་ཤར་བའི་བློ་ཡིན་པའི་ཕྱིར། འདོད་མི་ནུས་ཏེ། སེམས་རྩིང་བའི་རྣམ་པ་ཤར་བའི་བློ་ཡིན་པའི་ཕྱིར། གཞན་ཡང། མིག་ཤེས་སུ་གྱུར་པའི་ཚོར་
པ་བདེ་བ་མེད་པར་ཐལ། གཟུགས་འཛིན་མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་བདེ་བ་མེད་པའི་ཕྱིར། མ་གྲུབ་ན་སོང། གཟུགས་འཛིན་མིག་གི་རྣམ་པར་ཤེས་པ་ཆོས་ཅན། ཁྱོད་རང་གི་འཁོར་དུ་བྱུང་བའི་ཚོར་བ་
པ་བདེ་བ་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། ཁྱོད་ཀྱི་འཁོར་དུ་བྱུང་བའི་ཚོར་བ་བདེ་བ་ཡོད་པའི་ཕྱིར། འདོད་ན། ཁྱོད་གཟུགས་ཡིད་འོང་གི་རྣམ་པ་ཅན་གྱི་བློ་ཡིན་པར་ཐལ། འདོད་པ་གང་ཞིག་དེ་གཟུགས་ཡིད་འོང་གི་
རྣམ་པ་ཅན་གྱི་བློ་ཡིན་པའི་ཕྱིར་ཏེ། མིག་ཤེས་སུ་གྱུར་པའི་ཚོར་བ་བདེ་བ་ཡིན་པའི་ཕྱིར། འདོད་ན། མིག་ཤེས་སུ་གྱུར་པའི་ཚོར་བ་སྡུག་བསྔལ་མེད་པར་ཐལ། གཟུགས་འཛིན་མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་སྡུག་
བསྔལ་མེད་པའི་ཕྱིར། མ་གྲུབ་ན་སོང། དེ་ཆོས་ཅན། ཁྱོད་རང་གི་འཁོར་དུ་བྱུང་བའི་ཚོར་བ་སྡུག་བསྔལ་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། ཁྱོད་ཀྱི་འཁོར་དུ་བྱུང་བའི་ཚོར་བ་སྡུག་བསྔལ་ཡོད་པའི་ཕྱིར། འདོད་ན་
ཁྱོད་གཟུགས་ཡིད་མི་འོང་གི་རྣམ་པ་ཅན་གྱི་བློ་ཡིན་པར་ཐལ། འདོད་པ་གང་ཞིག་དེ་གཟུགས་ཡིད་མི་འོང་གི་རྣམ་པ་ཅན་གྱི་བློ་ཡིན་པའི་ཕྱིར། འདོད་མི་ནུས་ཏེ། གཟུགས་ཡིད་འོང་གི་རྣམ་པ་ཅན་གྱི་བློ་ཡིན་པའི་ཕྱིར། ཁྱབ་པ་ཁས། ཁ་ཅིག་

[029B]རང་གི་འོག་ས་འདོད་པ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་རིགས་སུ་གནས་པ། བསམ་གཏན་དང་པོའི་དངོས་གཞིའི་སྙོམས་འཇུག་གི་མཚན་ཉིད། བསམ་གཏན་གཉིས་པའི་སྙོམས་འཇུག་
གང་ཞིག་རང་གི་འོག་ས་བསམ་གཏན་དང་པོ་ལ། ཞེས་སོགས་གཞན་རྣམས་ལ་ཡང་རིགས་འགྲེ་ཞེས་ཟེར་ན་བསམ་གཏན་དང་པོའི་སྙོམས་འཇུག་གང་ཞིག་འདོད་པ་ལ་འདོད་ཆགས་དང་བྲལ་ན། མཚན་ཉིད་དང་པོའི་ཟུར་ཕྱི་མ་དེ་ཡིན་དགོས་
པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། དགྲ་བཅོམ་ཐོབ་མ་ཐག་པའི་སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པའི་རྒྱུད་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། མཚོན་བྱ་དང་པོ་དེར་
   ༈    འདོད་མི་ནུས་ཏེ། དེའི་ཉེར་བསྡོགས་ཡིན་པའི་ཕྱིར། གཞན་ཡང། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་ན་བསམ་གཏན་གཉིས་པའི་དེ་མ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར་
འདོད་ན། སངས་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ཀྱི་བསམ་གཟུགས་བརྒྱད་ཀ་ཡིན་ཁྱབ་མཉམ་ཡིན་པའི་ཕྱིར་
   ༈    རྣམ་མཁྱེན་ཡིན་ན་དེ་བཅུ་ག་ཡིན་དགོས་པའི་ཕྱིར་ཏེ། དེ་ཡིན་ན་ཤེར་ཕྱིན་ཡིན་དགོས་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་སྦྱིན་སོགས་བཅུ་ཡིན་ཁྱབ་
མཉམ་ཡིན་པར་ཐལ། དེའི་རྒྱུད་ཀྱི་ཕར་ཕྱིན་བཅུ་ཡིན་ཁྱབ་མཉམ་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། བསམ་གཏན་གཉིས་པའི་གོང་

[030A]༄༅། །ས་ཡིན་པར་ཐལ། བསམ་གཏན་གསུམ་པའི་དངོས་གཞི་ཡིན་པའི་ཕྱིར། འདོད་མི་ནུས་ཏེ། དེའི་འོག་ས་ཡིན་པའི་ཕྱིར་ཏེ། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་པའི་ཕྱིར། རྟགས་ཁས། ཞེས་ཟེར་ན། བསམ་
གཏན་དང་པོའི་དངོས་གཞིའི་སྙོམས་འཇུག་ཡིན་ན་ནང་རབ་ཏུ་དངས་པ་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་ཐལ། དེ་ཡིན་ན་བསམ་གཉིས་པའི་དངོས་གཞིའི་སྙོམས་འཇུག་མ་ཡིན་དགོས་པའི་ཕྱིར། འདོད་ན། དེ་ཡིན་ན་རྟོག་
དཔྱོད་ཀྱི་རྟོག་པ་དང་བཅས་པས་ཁྱབ་པར་ཐལ་ལོ། །འདོད་ན། སངས་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། གཞན་ཡང། བསམ་གཏན་གསུམ་པའི་དངོས་
གཞིའི་སྙོམས་འཇུག་ཡིན་ན་དྲན་པ་དང་བཏང་སྙོམས་ཡོངས་དག་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་ཐལ། དེ་ཡིན་ན་བསམ་གཏན་བཞི་པའི་དངོས་གཞིའི་སྙོམས་འཇུག་མ་ཡིན་དགོས་པའི་ཕྱིར། འདོད་ན། དེ་ཡིན་ན་བསམ་
གཏན་གྱི་སྐྱོན་བརྒྱད་ལས་མ་གྲོལ་བས་ཁྱབ་པར་ཐལ་ལོ། །འདོད་ན། སངས་རྒྱས་འཕགས་པའི་རྒྱུད་ཀྱི་བསམ་གཏན་གསུམ་པའི་དངོས་གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། དེས་ན་སྤང་བྱ་ཅིག་ཅར་བའི་ཉན་ཐོས་དགྲ་
བཅོམ་པའི་རྒྱུད་ཀྱི་བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་བརྒྱད། ཡིན་ཁྱབ་མཉམ་ཡིན་བྱས་པ་ལ་ཁོ་ན་རེ། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་སྲིད་རྩེའི་དངོས་གཞིའི་སྙོམས་འཇུག་ཏུ་གྱུར་པའི་
ལམ་ཟག་མེད་ཡོད་པར་ཐལ། དེའི་རྒྱུད་ལ་བསམ་གཏན་དང་པོའི་དངོས་གཞིའི་སྙོམས་འཇུག་ཏུ་གྱུར་པའི་དེ་ཡོད་པ་གང་ཞིག། དེའི་རྒྱུད་ཀྱི་སྲིད་རྩེའི་དངོས་གཞིའི་སྙོམས་འཇུག་དང་དེའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་

[030B] འདོད་ན། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན། བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི་ཐབས་ལ་མི་མཁས་པ་ཡིན་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་གྱི་དེ་
དང་འདི་ལ་འགལ་བ་མེད་དོ། །ཞེས་བྱ་བ་ནི་ཁ་ཅིག་གོ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ན་མ་ཁྱབ་སྟེ། ཐེག་དམན་གྱི་གྲུབ་མཐའི་དབང་དུ་བྱས་ན་སྲིད་རྩེའི་སེམས་དང་ལམ་ཟག་མེད་ཀྱི་གཞི་མཐུན་མེད་ཀྱང་ཐེག་ཆེན་གྱི་གྲུབ་
མཐའི་དབང་དུ་བྱས་ན་དེ་ཡོད་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན་ལུང་དེའི་དོན་མ་གྲུབ་ཐལ། འདོད་སེམས་དང་ལམ་ཟག་མེད་ཀྱི་གཞི་མཐུན་ཡོད་པའི་ཕྱིར་ཏེ། འདོད་པའི་སས་བསྡུས་ཀྱི་ཐེག་དམན་གྱི་མི་སློབ་ལམ་ཡོད་པའི་ཕྱིར་
ཉན་ཐོས་དགྲ་བཅོམ་པའི་རྒྱུད་ཀྱི་སོ་ཐར་གྱི་སྡོམ་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། འདོད་པའི་སས་བསྡུས་གང་ཞིག་ཕྱི་མ་ཡིན་པའི་ཕྱིར། དང་པོ་དེར་ཐལ། སོ་ཐར་གྱི་སྡོམ་པ་ཡིན་པའི་ཕྱིར། གཉིས་པ་དེར་ཐལ། ཉན་ཐོས་
ཚོགས་ལམ་པའི་རྒྱུད་ཀྱི་སོ་ཐར་གྱི་སྡོམ་པ་དེ་ཚོགས་ལམ་ཡིན་པའི་ཕྱིར་ཏེ། ཀུན་བཏུས་ལས། ཚོགས་ཀྱི་ལམ་གང་ཞེ་ན། སོ་སོའི་སྐྱེ་བོའི་ཚུལ་ཁྲིམས་དང། དབང་པོའི་སྒོ་སྡོམ་པ་དང། ཞེས་གསུངས་པའི་ཕྱིར། ཁོ་ན་རེ། སྤང་བྱ་ཅིག་ཅར་བའི་ཉན་ཐོས་
དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་དེ་བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བ་དང་ཁྱད་པར་ཅན་གཉིས་ཀ་ཡིན་པར་ཐལ། དེ་བསམ་གཟུགས་བརྒྱད་ཀ་ཡིན་པའི་ཕྱིར། འདོད་
   ༈    རྟོག་བཅས་དཔྱོད་བཅས་ཀྱི་བསམ་གཏན་གྱི་སྙོམས་འཇུག་ཡིན་པར་ཐལ། བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བ་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། རྟོག་མེད་དཔྱོད་པ་ཅས་ཀྱི་དེ་ཡིན་པའི་ཕྱིར་ཏེ་

[031A]༄༅། །བསམ་གཏན་དང་པོའི་དངོས་གཞིའི་སྙོམས་འཇུག་ཁྱད་པར་ཅན་ཡིན་པའི་ཕྱིར། འདིའི་ལན་ལ། ཁ་ཅིག། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ལ་ཙམ་ཁྱད་
གཉིས་ཀྱི་དབྱེ་བ་མེད་དེ། བསམ་གཏན་དང་པོའི་དངོས་གཞིའི་སྙོམས་འཇུག་ཟག་མེད་ལ་དེ་མེད་པའི་ཕྱིར། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཟག་མེད་མེད་པའི་ཕྱིར། ཞེས་ཟེར་བ་མི་
འཐད་དེ། ཟག་མེད་ས་དགུ་མེད་པར་ཐལ། བསམ་གཏན་དང་པོའི་དངོས་གཞིའི་སྙོམས་འཇུག་ཙམ་བོ་བར་གྱུར་བའི་ལམ་ཟག་མེད་མེད་པའི་ཕྱིར། གཞན་ཡང། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་དེས་བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་རྗེས་སུ་བསམ་གཏན་གཉིས་པའི་དངོས་གཞི་ཐོབ་དོན་དུ་བསམ་གཏན་གཉིས་པའི་ཉེར་བསྡོགས་སྒོམ་པ་ཡོད་པར་ཐལ། དེས་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པའི་དུས་སུ་བསམ་གཏན་གཉིས་
པའི་དངོས་གཞི་མ་ཐོབ་པའི་ཕྱིར། འདོད་ན། དེས་དེའི་རྗེས་སུ་བསམ་གཏན་གཉིས་པའི་ཉེར་བསྡོགས་ཡིད་བྱེད་དྲུག་རིམ་ཅན་དུ་སྒོམ་པ་གཅིག་ཡོད་པར་ཐལ། འདོད་པ་གང་ཞིག། དེའི་ཉེར་བསྡོགས་ཟག་མེད་མེད་པའི་ཕྱིར། འདོད་ན། དེའི་རྒྱུད་ལ་
འཇིག་རྟེན་པའི་བར་ཆད་མེད་ལམ་གྱིས་བསྡུས་པའི་བསམ་གཏན་གཉིས་པའི་ཉེར་བསྡོགས་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་འཇིག་རྟེན་པའི་སྒོམ་སྤང་དུ་གྱུར་པའི་བསམ་གཏན་དང་པོའི་ཉོན་མོངས་ཀྱི་དངོས་གཉེན་བྱེད་
པའི་བསམ་གཏན་གཉིས་པའི་ཉེར་བསྡོགས་ཡོད་པར་ཐལ། འདོད་པའི་ཕྱིར། ཁོ་ན་རེ། དེའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ཆོས་ཅན། ཁྱོད་ཀྱི་གོང་ས་མེད་པར་ཐལ། ཁྱོད་སྲིད་རྩེའི་དངོས་གཞིའི་སྙོམས་འཇུག་ཡིན་པའི་

[031B] འདོད་མི་ནུས་ཏེ། ཁྱོད་ཆོས་ཅན་དེ་དང་གཅིག་ཡིན་པའི་ཕྱིར། ཡང་ཁོ་ན་རེ། སྲིད་རྩེའི་དངོས་གཞིའི་སྙོམས་འཇུག་གི་གོང་ས་ཡོད་པར་ཐལ། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་སྲིད་རྩེའི་དངོས་གཞིའི་སྙོམས་འཇུག་
གི་གོང་ས་ཡོད་པའི་ཕྱིར། མ་གྲུབ་ན། དེར་ཐལ། དེའི་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་གི་དེ་ཡོད་པ་གང་ཞིག། དེ་གཉིས་ཡིན་ཁྱབ་མཉམ་ཡིན་པའི་ཕྱིར་ན་མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་ཉན་ཐོས་ཀྱི་རྟོགས་རིགས་སུ་གནས་པར་ཐལ། དེའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཉན་ཐོས་ཀྱི་རྟོགས་རིགས་སུ་གནས་པ་གང་ཞིག། དེ་གཉིས་ཡིན་ཁྱབ་མཉམ་ཡིན་པའི་ཕྱིར་
ཁྱབ་པ་ཁས། ཁ་ཅིག། ཟག་མེད་ཀྱི་བསམ་གཟུགས་བརྒྱད་ཡིན་ཁྱབ་མཉམ་ཡིན་ཟེར་ན། བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པའི་གང་ཟག་ཡིན་ན། བསམ་གཏན་གཉིས་པའི་དེ་ཐོབ་པའི་གང་ཟག་ཡིན་དགོས་པར་ཐལ་
བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པའི་ཕྱིར་མི་འོང་ཡིན་ན། བསམ་གཏན་གཉིས་པའི་དེ་ཐོབ་པའི་ཕྱིར་མི་འོང་ཡིན་དགོས་པའི་ཕྱིར། མ་གྲུབ་ན་སོང། བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་བསམ་
གཏན་གཉིས་པའི་དེ་མ་ཐོབ་པའི་ཕྱིར་མི་འོང་གི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། བསམ་གཏན་གཉིས་པའི་དངོས་གཞིའི་སྙོམས་འཇུག་ཟག་མེད་ཡིན་པར་ཐལ། །བསམ་གཏན་དང་པོའི་དངོས་
གཞིའི་སྙོམས་འཇུག་ཟག་མེད་ཡིན་པའི་ཕྱིར། ཁྱབ་པ་ཁས། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་གང་ཞིག། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་པའི་ཕྱིར། དང་པོ་དངོས་ཕྱི་མ་

[032A]༄༅། །དེར་ཐལ། དེ་དེའི་ཉེར་བསྡོགས་མ་ཡིན་ཕྱིར། རྩ་བར་འདོད་ན། དེ་འདྲ་བའི་ཕྱིར་མི་འོང་ཆོས་ཅན། ཁྱོད་ཀྱི་བསམ་གཏན་གཉིས་པའི་དངོས་གཞིའི་སྙོམས་འཇུག་ཟག་མེད་ཐོབ་པར་ཐལ། ཁྱོད་ཀྱི་རྒྱུད་ཀྱི་གང་ཟག་གི་
བདག་མེད་མངོན་སུམ་དུ་རྟོགས་པའི་མཁྱེན་པ་དེ་བསམ་གཏན་གཉིས་པའི་དངོས་གཞིའི་སྙོམས་འཇུག་ཡིན་པའི་ཕྱིར། གཞན་ཡང། རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན།།
སྲིད་རྩེའི་སྙོམས་འཇུག་ཟག་མེད་ཡིན་པར་ཐལ། བསམ་གཏན་དང་པོའི་སྙོམས་འཇུག་ཟག་མེད་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་ཉེར་བསྡོགས་ཟག་མེད་ཡིན་པའི་ཕྱིར། འདོད་ན་སླ། ཁོ་ན་རེ། སྤང་བྱ་ཅིག་ཅར་བའི་ཉན་
ཐོས་དགྲ་བཅོམ་པའི་རྒྱུད་ཀྱི་རྣམ་གྲོལ་ལམ་ཆོས་ཅན། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་སྲིད་རྩེའི་སྙོམས་འཇུག་ཡིན་པར་ཐལ། དེའི་རྒྱུད་ཀྱི་བསམ་གཏན་དང་པོའི་སྙོམས་འཇུག་ཡིན་པའི་ཕྱིར། ཁྱབ་སྟེ། དེའི་
རྒྱུད་ཀྱི་བསམ་གཟུགས་བརྒྱད་ཡིན་ཁྱབ་མཉམ་ཡིན་པའི་ཕྱིར་ཟེར་ན་མ་ཁྱབ། རྟགས་གྲུབ་སྟེ། དེའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་ནས་སྲིད་རྩེའི་དངོས་གཞིའི་སྙོམས་འཇུག་གི་བར་ཡིན་ཁྱབ་མཉམ་ཡིན་པའི་
ཕྱིར༑ ཁ་ཅིག། བསམ་གཏན་གྱི་རབ་མཐའ་ཡིན་ན་བསམ་གཏན་བཞི་པའི་དངོས་སྙོམས་འཇུག་ཡིན་པས་ཁྱབ་ཟེར་ན། དེ་མ་ཁྱབ་པར་ཐལ། བསམ་གཟུགས་བརྒྱད་ལ་རབ་མཐའ་ཡོད་པའི་ཕྱིར། གཉིས་པ་རང་ལུགས་ནི། བསམ་
གཏན་གཟུགས་མེད་ཀྱི་ངོ་བོ་ལ། དངོས་ཀྱི་དོན། དབྱེ་བ། ཕྱེ་བ་སོ་སོའི་དོན་བཤད་པའོ། །དང་པོ་ལ། རྒྱུ་སྙོམས་འཇུག་གི་བསམ་གཏན་གཟུགས་མེད་བཤད་པ་དང། འབྲས་བུ་སྐྱེ་བའི་བསམ་གཏན་གཟུགས་མེད་བཤད་པ་གཉིས། དང་པོ་ནི་

[032B] བསམ་གཏན་གྱི་དངོས་གཞིའི་སྙོམས་འཇུག་གི་མཚན་ཉིད། བསམ་གཏན་གྱི་དངོས་གཞིའི་སྙོམས་འཇུག་གང་ཞིག་
རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་བས་བསྡུས་པའི་ཆོས། རྒྱུ་སྙོམས་འཇུག་གི་བསམ་གཏན་གྱི་དངོས་གཞིའི་སྙོམས་འཇུག་གི་མཚན་ཉིད། དམིགས་པའི་སྒོ་ནས་རང་གི་འོག་ས་ལས་འདས་པའི་གཟུགས་མེད་
ཀྱི་དངོས་གཞིའི་སས་བསྡུས་ཀྱི་དགེ་བའི་རིག་པ་དེ། གཟུགས་མེད་ཀྱི་དངོས་གཞིའི་སྙོམས་འཇུག་གི་མཚན་ཉིད། གཟུགས་མེད་ཀྱི་དངོས་གཞིའི་སྙོམས་འཇུག་གང་ཞིག། རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་
བས་བསྡུས་པའི་ཆོས། རྒྱུ་སྙོམས་འཇུག་གི་གཟུགས་མེད་ཀྱི་དངོས་གཞིའི་སྙོམས་འཇུག་གི་མཚན་ཉིད། དེས་ན་བསམ་གཏན་རྣམས་ལ་ཡན་ལག་གི་སྒོ་ནས་རང་གི་འོག་ས་ལས་འདས་པ་ཞེས་རྗོད་པའི་རྒྱུ་མཚན་ཡོད་དེ། དེའི་དངོས་གཞིའི་སྙོམས་
འཇུག་གོང་མ་གོང་མ་རྣམས་འོག་མ་འོག་མའི་ཡན་ལག་རགས་པ་རྣམས་ལས་ངེས་པར་འབྱུང་ཞིང། དེ་རྣམས་ལ་ཡན་ལག་མི་འདྲ་བའི་དབྱེ་བ་ཡོད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཟུགས་མེད་གྱི་དངོས་གཞིའི་སྙོམས་
འཇུག་རྣམས་ལ། དམིགས་པའི་སྒོ་ནས་རང་གི་འོག་ས་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། དེའི་དངོས་གཞིའི་སྙོམས་འཇུག་གོང་མ་གོང་མ་རྣམས་འོག་མ་འོག་མའི་དམིགས་པ་རགས་པ་རྣམས་ལས་ངེས་པར་འབྱུང་
ཞིང༑ དེ་རྣམས་ལ་དམིགས་པ་མི་འདྲ་བའི་ཁྱད་པར་ཡོད་ཅིང། ཡན་ལག་མི་འདྲ་བའི་ཁྱད་པར་མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཉིས་པ་ནི། ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་སྒོམ་པའི་རྣམ་སྨན་

[033A]༄༅། །གྱི་འབྲས་བུ་དང། རྒྱུ་མཐུན་གྱི་འབྲས་བུ་གང་རུང་གིས་བསྡུས་པའི་སྐྱེས་ཐོབ་ཀྱི་ཆོས། །འབྲས་བུ་སྐྱེ་བའི་བསམ་གཏན་གྱི་མཚན་ཉིད། དཔེར་ན། ཚངས་རིས་ནས་འོག་མིན་གྱི་བར་གྱི་སེམས་ཅན་གྱི་རྒྱུད་
ཀྱི་སྐྱེས་སྟོབས་ཀྱི་ཆོས་ལྟ་བུ། ཚེ་རབས་གཞན་དུ་རྒྱུ་སྙོམས་འཇུག་གི་གཟུགས་མེད་བསྒོམས་པའི་རྣམ་སྨིན་གྱི་འབྲས་བུ་དང་རྒྱུ་མཐུན་གྱི་འབྲས་བུ་གང་རུང་གིས་བསྡུས་པའི་སྐྱེས་སྟོབས་ཀྱི་ཆོས། འབྲས་བུ་སྐྱེ་བའི་
གཟུགས་མེད་མཚན་ཉིད། དཔེར་ན། གཟུགས་མེད་རིགས་བཞིར་སྐྱེས་པའི་སེམས་ཅན་གྱི་རྒྱུད་ཀྱི་སྐྱེས་སྟོབས་ཀྱི་ཆོས་ལྟ་བུའོ། །དེས་ན་རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་བསམ་གཏན་
གཉིས༑ འགལ་ལམ་ཞེན། མི་འགལ་ཏེ། དེ་ལ་མུ་བཞི་ཡོད་པའི་ཕྱིར་ཏེ། རྒྱུ་སྙོམས་འཇུག་གི་བསམ་གཏན་ཡིན་ལ། འབྲས་བུ་སྐྱེ་བའི་བསམ་གཏན་མ་ཡིན་པའི་མུ། འབྲས་བུ་སྐྱེ་བའི་བསམ་གཏན་ཡིན་ལ། གཅིག་ཤོས་མ་
ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་བཞིར་ཡོད་པའི་ཕྱིར། དང་པོ་ནི། འདོད་པའི་རྟེན་ཅན་གྱི་སོ་སོའི་སྐྱེ་པོའི་རྒྱུད་ཀྱི་བསམ་གཏན་དང་པོའི་དངོས་བཞིའི་སྙོམས་འཇུག་དག་པ་བ་ལྟ་བུ། གཉིས་པ་ནི་
གཟུགས་ཁམས་པའི་གང་ཟག་གི་རྒྱུད་ཀྱི་རྣམ་སྨིན་གྱི་ངོ་བོར་གྱུར་པའི་གཟུགས་ཕུང་ལྟ་བུ། གསུམ་པ་ནི། བསམ་གཏན་དང་པོའི་རྟེན་ཅན་གྱི་སོ་སོ་སྐྱེ་བོའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་དང་
བསམ་གཏན་བཞི་པའི་རྟེན་ཅན་གྱི་སོ་སོ་སྐྱེ་བོའི་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་ལྟ་བུ། བཞི་པ་ནི་སླ། གཉིས་པ་དབྱེ་བ་ལ། གོང་སའི་དངོས་གཞིའི་སྙོམས་འཇུག་དེ་ལ་བརྒྱད་ཡོད་དེ། བསམ་གཏན་དང་པོའི་

[033B] སྲིད་རྩེའི་དངོས་གཞིའི་སྙོམས་འཇུག་གི་བར་བརྒྱད་ཡོད་པའི་ཕྱིར། དེས་ན་བསམ་གཏན་དང་པོ་ནས་ཅི་ཡང་མེད་ཀྱི་བར་ལ་ཉོན་མོངས་ཅན། དག་པ་བ། ཟག་མེད་གསུམ་དུ་ཡོད་དེ། མཛོད་ལས། དེ་ལྟར་
སྙོམས་འཇུག་དངོས་གཞིའི་རྫས། །རྣམ་པ་བརྒྱད་བདུན་རྣམ་པ་གསུམ། །ཞེས་གསུངས་པའི་ཕྱིར། མངོན་པ་གོང་འོག་གཉིས་ལས་སྲིད་རྩེའི་དངོས་གཞིའི་སྙོམས་འཇུག་ཟག་མེད་མེད་པར་བཤད་དེ། ཀུན་བཏུས་
ལས༑ འདུ་ཤེས་མེད་འདུ་ཤེས་མེད་མིན་སྐྱེ་མཆེད་ནི། འདུ་ཤེས་ཀྱི་རྒྱུ་བ་ཡོངས་སུ་མི་གསལ་བའི་ཕྱིར་འཇིག་རྟེན་པ་ཉིད་དེ། དེའི་ཕྱིར་མཚན་མ་མེད་པ་ཞེས་བྱའོ། །ཞེས་དང། འགྲེལ་ཆེན་ལས། འདོད་པ་ཁམས་དང་སྲིད་རྩེ་ན། །
བྱང་ཆུབ་ལམ་གྱི་ཡན་ལག་སྤངས། །ཞེས་གསུངས་པའི་ཕྱིར། མངོན་པ་གོང་འོག་གཉིས་ལྟ་བུས། །དེ་ལྟར་བཤད་ཀྱང། རང་ལུགས་ནི། སྲིད་རྩེའི་དངོས་གཞིའི་སྙོམས་འཇུག་ཟག་མེད་ཡོད་དེ། ཐེག་ཆེན་གྱི་སྒོམ་ལམ་
བར་ཆད་མེད་ལམ་གསར་དུ་སྐྱེ་བའི་སེམས་རྟེན་དུ་གྱུར་པའི་སྲིད་རྩེའི་དངོས་གཞིའི་སྙོམས་འཇུག་ཟག་མེད་ཡོད་པར་འགྲེལ་ཆེན་ལས་བཤད་པའི་ཕྱིར། དེ་བཞིན་དུ་ཐེག་དམན་གྱི་ལམ་ཟག་མེད་དང་སྲིད་རྩེའི་སེམས་ཀྱི་
གཞི་མཐུན་ཡོད་དེ། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པས་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པའི་ཚེ། དེའི་ངོ་བོར་གྱུར་པའི་བསམ་གཟུགས་བརྒྱད་ཀ་ཐོབ་པའི་ཕྱིར། གསུམ་པ་ཕྱེ་བ་སོ་སོའི་
དོན་བཤད་པ་ལ། བསམ་གཟུགས་བརྒྱད་སོ་སོའི་ངོ་བོ་བཤད་པ། སྙོམས་འཇུག་ཉོན་མོངས་ཅན་བཤད་པ། དག་པ་བ་བཤད་པ། ཟག་མེད་བཤད་པ། བསམ་གཏན་གྱི་ཡན་ལག་བཤད་པ། གཟུགས་མེད་ཀྱི་དམིགས་པ་བཤད་པའོ། །

[034A]༄༅། །དང་པོ་ནི། རང་གི་འོག་ས་འདོད་པ་ལ་འདོད་ཆགས་དང་བྲལ་བའི་རིགས་སུ་གནས་པའི་བསམ་གཏན་དང་པོའི་དངོས་གཞིའི་སས་བསྡུས་ཀྱི་དགེ་བའི་རིག་པ། བསམ་གཏན་དང་པོའི་དངོས་གཞིའི་སྙོམས་འཇུག་
གི་མཚན་ཉིད། དབྱེ་ན། ཙམ་ཁྱད་གཉིས། བསམ་གཏན་དང་པོའི་དངོས་གཞིའི་སྙོམས་འཇུག་གང་ཞིག། ཚོར་བ་བདེ་པའི་ས་བའི་རིགས་སུ་གནས་པ་དེ་ཙམ་པོ་བའི་མཚན་ཉིད། དེ་གང་ཞིག། ཚོར་བ་བཏང་སྙོམས་གྱི་ས་པའི་
རིགས་སུ་གནས་པ་དེ་ཁྱད་པར་ཅན་གྱི་མཚན་ཉིད། དེ་ལ་ཙམ་ཁྱད་གཉིས་སུ་བྱེད་པའི་རྒྱུ་མཚན་ཡོད་དེ། དེའི་ཡན་ལག་ཏུ་གྱུར་པའི་རྟོག་པ་ལ་འདོད་ཆགས་དང་བྲལ་ནས། དེའི་ཡན་ལག་ཏུ་གྱུར་བའི་དཔྱོད་པ་ལ་འདོད་ཆགས་
དང་མ་བྲལ་བའི་བསམ་གཏན་དང་པོའི་དངོས་གཞིའི་སྙོམས་འཇུག་ཡོད་པའི་རྒྱུ་མཚན་གྱིས་དེ་ལྟར་འབྱེད་པའི་ཕྱིར། བསམ་གཏན་གཉིས་པ་ཡན་ཆད་ཀྱི་དངོས་གཞིའི་སྙོམས་འཇུག་ལ་ཙམ་ཁྱད་གཉིས་སུ་མི་འབྱེད་དེ་
བསམ་གཏན་གཉིས་པའི་དངོས་གཞིའི་སྙོམས་འཇུག་གི་ཡན་ལག་རྣམས་ནང་ཕན་ཚུན་ལ་འདོད་ཆགས་དང་བྲལ་དཀའ་སླའི་ཁྱད་པར་མེད་པའི་ཕྱིར། རང་གི་འོག་ས་བསམ་གཏན་དང་པོ་ལ་འདོད་ཆགས་དང་བྲལ་བའི་རིགས་སུ་
གནས་པའི་བསམ་གཏན་གཉིས་པའི་དངོས་གཞིའི་སས་བསྡུས་ཀྱི་དགེ་བའི་རིག་པ། བསམ་གཏན་གཉིས་པའི་དངོས་གཞིའི་སྙོམས་འཇུག་གི་མཚན་ཉིད། དེས་གཞན་རྣམས་ལ་རིགས་འགྲེ། རང་གི་འོག་ས་ཅི་ཡང་མེད་པ་ལ་
འདོད་ཆགས་དང་བྲལ་བའི་རིགས་སུ་གནས་པའི་སྲིད་རྩེའི་དངོས་གཞིའི་སས་བསྡུས་ཀྱི་དགེ་བའི་རིག་པ། སྲིད་རྩེའི་དངོས་གཞིའི་སྙོམས་འཇུག་གི་མཚན་ཉིད། གཉིས་པ་སྙོམས་འཇུག་ཉོན་མོངས་ཅན་བཤད་པ་ལ། གང་ལ་

[034B] གང་གིས་ཉོན་མོངས་པར་བྱ་བའི་ཆོས། ཇི་ལྟར་ཉོན་མོངས་པར་བྱེད་པའི་ཚུལ་དང་གསུམ་ལས། དང་པོ་ནི། བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་དག་པ་བ་རྣམས་ཡིན་ཏེ་
མཛོད་ལས། འཇིག་རྟེན་པ་ཡི་དགེ་བ་ནི། །དག་པ་དེ་ནི་དེས་མྱོང་བྱ། །ཞེས་གསུངས་པའི་ཕྱིར། གཉིས་པ་ལ་བཞི་ཡོད་དེ། སྲིད་པ་ལྟ་བ་ང་རྒྱལ། མ་རིག་པ་རྣམས་སུ་ཡོད་པའི་ཕྱིར་ཏེ། ཀུན་བཏུས་ལས། ལུང་དུ་མ་བསྟན་པའི་རྩ་བ་
བཞི་པོ། སྲེད་པ་དང། ལྟ་བ་དང། ང་རྒྱལ་དང། མ་རིག་པ་སྟེ། ཞེས་དང། མཛོད་ལས། གཞན་མིན་བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །ཞེས་གསུངས་པའི་ཕྱིར། དེས་ན། ཀུན་བཏུས་ལས། ལུང་དུ་མ་བསྟན་ཞེས་
སྨོས་པས་དགེ་བ་དང་མི་དགེ་བ་གཉིས་ཀྱིས་ཉོན་མོངས་པར་མི་བྱེད་པ་དེ་བསྟན། དེས་ན་མི་དགེ་བས་ཉོན་མོངས་པར་མི་བྱེད་དེ། ཁམས་གོང་ན་མི་དགེ་བ་མེད་པའི་ཕྱིར། རྩ་བ་བཞི་པོ་ཞེས་སྨོས་པས། །ཁོང་ཁྲོས་ཉོན་མོངས་
པར་མི་བྱེད་པ་དེ་བསྟན། དེས་ན་ཁོང་ཁྲོས་ཉོན་མོངས་པར་མི་བྱེད་དེ། ཁམས་གོང་ན་ཁོང་ཁྲོ་མེད་པའི་ཕྱིར། གསུམ་པ་ནི། བསམ་གཏན་གྱི་དངོས་གཞིའི་སྙོམས་འཇུག་དག་པ་བ་ལ་མཉམ་པར་བཞག་པའི་ཚེ་སྙོམས་འཇུག་གི་བདེ་
བ་ལ་རོ་མྱོང་གི་སྲེད་པ་སྐྱེས་ཏེ། ཕྱིས་སྙོམས་འཇུག་དེ་སྲེད་པ་དེ་དང་མཚུངས་ལྡན་དུ་གྱུར་པ་ནི་སྲེད་པས་ཉོན་མོངས་པར་བྱེད་པའི་ཚུལ་དང། ཡང་དེ་ལ་མཉམ་པར་བཞག་པའི་ཚེ་མངོན་ཤེས་ཀྱི་མཐུས་སྔོན་དང་ཕྱི་མའི་
མཐའ་འགའ་ཞིག་མཐོང་བ་ན། བདག་དང་འཇིག་རྟེན་རྟག་པའོ་སྙམ་པའི་ལྟ་བ་ངན་པ་སྐྱེས་ཏེ། ཕྱིས་སྙོམས་འཇུག་དེ་ལྟ་བ་དེ་དང་མཚུངས་ལྡན་དུ་གྱུར་པ་ནི་ལྟ་བས་ཉོན་མོངས་པར་བྱེད་པའི་ཚུལ་དང། དེ་ལ་མཉམ་པར་བཞག་

[035A]༄༅། །པའི་ཚེ་བདག་གིས་ནི་སྙོམས་འཇུག་འདི་ཐོབ་ཀྱི་གཞན་གྱིས་ནི་མ་ཐོབ་བོ་སྙམ་པའི་སེམས་ཁེངས་པས་ང་རྒྱལ་སྐྱེས་དེ། ཕྱིས་སྙོམས་འཇུག་དེ་ང་རྒྱལ་དེ་དང་མཚུངས་ལྡན་དུ་གྱུར་པ་ནི། ང་རྒྱལ་གྱིས་ཉོན་མོངས་
པར་བྱེད་པའི་ཚུལ་དང། དེ་ལ་མཉམ་པར་བཞག་པའི་ཚེ་མ་རིག་པའི་དབང་གིས་བདག་གིས་ཐོབ་པའི་སྙོམས་འཇུག་འདི་ཐར་ལམ་ཡིན་ནམ་མིན་སྙམ་པའི་ཐར་ལམ་ལ་ཐེ་ཚོམ་སྐྱེ་སྟེ། ཕྱིས་སྙོམས་འཇུག་དེ་མ་
རིག་པ་དང་མཚུངས་ལྡན་དུ་གྱུར་པ་ནི། མ་རིག་པས་ཉོན་མོངས་པར་བྱེད་པའི་ཚུལ་ཡིན་ནོ། །འོ་ན། སྙོམས་འཇུག་ཉོན་མོངས་ཅན་རྣམས་སྙོམས་འཇུག་ཡིན་ནམ། ཞེ་ན། མ་ཡིན་ཏེ། སྙོམས་འཇུག་ཡིན་ན་དགེ་བ་ཡིན་དགོས། དེ་
རྣམས་ཉོན་མོངས་ཅན་ཡིན་པའི་ཕྱིར། དང་པོ་དེར་ཐལ། སྙོམས་འཇུག་དགེ་བ་རྩེ་གཅིག་པ། ཞེས་གསུངས་པའི་ཕྱིར། གཞན་ཡང། བསམ་གཏན་གྱི་སྙོམས་འཇུག་ཉོན་མོངས་ཅན་རྣམས་སྙོམས་འཇུག་མ་ཡིན་ཏེ། དེ་རྣམས་དེའི་
ཡན་ལག་དང་ཡང་མི་ལྡན་པའི་ཕྱིར་ཏེ། མཛོད་ལས། ཉོན་མོངས་ཅན་ལ་དགའ་བདེ་དང། །རབ་དང་ཤེས་བཞིན་དྲན་པ་དང། །བཏང་སྙོམས་དྲན་པ་དག་པ་མེད། །ཅེས་གསུངས་པའི་ཕྱིར། ཁོ་ན་རེ། སྙོམས་འཇུག་ཉོན་མོངས་ཅན་
རྣམས་སྙོམས་འཇུག་མ་ཡིན་ན། དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་བདུན་རྣམ་པ་གསུམ། །ཞེས་སྙོམས་འཇུག་གི་དབྱེ་བར་བཤད་པ་དང་འགལ་ལོ་ཞེས་ཟེར་ན་སྐྱོན་མེད་དེ། དེ་རྣམས་སྙོམས་འཇུག་གི་རྫས་
རྒྱུན་ཙམ་ཡིན་པས། དེ་ལ་སྙོམས་འཇུག་གི་མིང་གིས་བཏགས་ནས་བསྟན་པ་ཡིན་པའི་ཕྱིར། དཔེར་ན། ས་བོན་རུལ་བ་དེ་ས་བོན་མིན་ཀྱང་ས་བོན་གྱི་མིང་གིས་བཏགས་པ་བཞིན་ནོ། །མཛོད་འགྲེལ་ལས། ཉོན་མོངས་ཅན་ཇི་ལྟར་

[035B] ཧ་ཅང་ཐལ་བར་འགྱུར་རོ་ཞེ་ན་མ་ཡིན་ཏེ། དེ་དང་རིགས་མཐུན་པ་ཁོ་ན་ལ་དེའི་མིང་དུ་བཏགས་པའི་ཕྱིར་ཏེ། དཔེར་ན། ས་བོན་རུལ་བ་བཞིན་ནོ། །ཞེས་གསུངས། སྙོམས་འཇུག་གི་
རྫས་རྒྱུན་གང་ཞིག། རང་སའི་ཉོན་མོངས་པས་བསླད་པ་དེ། སྙོམས་འཇུག་ཉོན་མོངས་ཅན་གྱི་མཚན་ཉིད། གསུམ་པ་བསམ་གཏན་གྱི་སྙོམས་འཇུག་དག་པ་བཤད་པ་ལ། བསམ་གཏན་གྱི་དངོས་གཞིའི་སྙོམས་འཇུག་གང་
ཞིག༑ འཇིག་རྟེན་པའི་དགེ་བས་བསྡུས་པ། བསམ་གཏན་གྱི་དངོས་གཞིའི་སྙོམས་འཇུག་དག་པ་བའི་མཚན་ཉིད། དབྱེ་ན། དེ་དག་པ་བ་ཉམས་པ་ཆ་མཐུན། གནས་པ་ཆ་མཐུན། ཁྱད་པར་ཆ་མཐུན། དེས་འབྱེད་ཆ་མཐུན་དང་
བཞི༑ དང་པོ་ནི། བསམ་གཏན་གྱི་དངོས་གཞིའི་སྙོམས་འཇུག་དག་པ་བ་གང་ཞིག། རང་གི་མཇུག་ཐོགས་སུ་རང་སའི་ཉོན་མོངས་དང་རང་གི་འོག་སའི་ཉོན་མོངས་གང་རུང་སྐྱེ་བ་དང་རྗེས་སུ་མཐུན་པ་དེ། ཉམས་པ་ཆ་མཐུན་གྱི་
མཚན་ཉིད། དེ་གང་ཞིག། རང་གི་མཇུག་ཐོགས་སུ་རང་སའི་དངོས་གཞིའི་སྙོམས་འཇུག་དག་པ་བ་གཞན་སྐྱེ་བ་དང་རྗེས་སུ་མཐུན་པ་དེ། གནས་པ་ཆ་མཐུན་གྱི་མཚན་ཉིད། དེ་གང་ཞིག། རང་གི་མཇུག་ཐོགས་སུ་རང་གི་གོང་སའི་
དངོས་གཞིའི་སྙོམས་འཇུག་དག་པ་བ་གཞན་སྐྱེ་བ་དང་རྗེས་སུ་མཐུན་པ་དེ་ཁྱད་པར་ཆ་མཐུན་གྱི་མཚན་ཉིད། དེ་གང་ཞིག་རང་གི་མཇུག་ཐོགས་སུ་དངོས་གཞིའི་སྙོམས་འཇུག་ཟག་མེད་སྐྱེ་བ་དང་རྗེས་སུ་མཐུན་པ་དེ་ངེས་འབྱེད་ཆ་མཐུན་
གྱི་མཚན་ཉིད་ཡིན་ཏེ། མཛོད་ལས། དག་པ་ཉམས་པ་ཆ་མཐུན་སོགས། །རྣམ་བཞི་དེ་ནི་གོ་རིམ་བཞིན། །ཉོན་མོངས་སྐྱེ་དང་རང་ས་དང། །གོང་དང་ཟག་མེད་རྗེས་མཐུན་པའོ། །ཞེས་གསུངས་པའི་ཕྱིར། གཟུགས་མེད་ཀྱི་དངོས་གཞིའ་

[036A]༄༅། །སྙོམས་འཇུག་གང་ཞིག། འཇིག་རྟེན་པའི་དགེ་བས་བསྡུས་པ་དེ། གཟུགས་མེད་ཀྱི་དངོས་གཞིའི་སྙོམས་འཇུག་དག་པ་བའི་མཚན་ཉིད། ཡང་བསམ་གཏན་གྱི་དངོས་གཞིའི་སྙོམས་འཇུག་དག་པ་བ་ལ་དབྱེ་ན། བསམ་
གཏན་དང་པོ་ནས་བཞི་པའི་བར་བཞི་ཡོད། བསམ་གཏན་དང་པོའི་དངོས་གཞིའི་སྙོམས་འཇུག་གང་ཞིག། འཇིག་རྟེན་པའི་དགེ་བས་བསྡུས་པ། དེའི་དངོས་གཞིའི་སྙོམས་འཇུག་དག་པ་པའི་མཚན་ཉིད། དབྱེ་ན་བཞི་ཡོད་དོ། །མཚན་ཉིད་ནི་སྲིད་
རྩེའི་བར་དུ་ཡང་སྔ་མས་རིགས་འགྲེ། ཁྱད་པར་ནི། སྲིད་རྩེའི་དངོས་གཞིའི་སྙོམས་འཇུག་དག་པ་བ་ཁྱད་པར་ཆ་མ་ཐུན་མེད་དེ། སྲིད་རྩེ་ལ་གོང་ས་མེད་པའི་ཕྱིར། ཁ་ཅིག། མངོན་པ་གོང་འོག་གཉིས་ཀྱི་ལུགས་ལ་སྲིད་
རྩེའི་དངོས་གཞིའི་སྙོམས་འཇུག་དག་པ་བ་ངེས་འབྱེད་ཆ་མཐུན་མེད་དེ། སྲིད་རྩེའི་སེམས་དང་ཐེག་དམན་གྱི་ལམ་ཟག་མེད་ཀྱི་གཞི་མཐུན་མེད་པའི་ཕྱིར། ཟེར་བ་མི་འཐད་དེ། མངོན་པར་གོང་འོག་ལྟར་ན་ཡང། སྲིད་
རྩེའི་དངོས་གཞིའི་སྙོམས་འཇུག་དག་པ་བ་ངེས་འབྱེད་ཆ་མཐུན་ཡོད་པར་ཐལ། རང་གི་མཇུག་ཐོགས་དེ་མ་ཐག་ཏུ་སྙོམས་འཇུག་ཟག་མེད་སྐྱེ་བ་དང་རྗེས་སུ་མཐུན་པའི་སྲིད་རྩེའི་དངོས་གཞིའི་སྙོམས་འཇུག་དག་པ་བ་
ཡོད་པའི་ཕྱིར་ཏེ། རང་གི་མཇུག་ཐོགས་དེ་མ་ཐག་ཏུ་ཅི་ཡང་མེད་ཀྱི་དངོས་གཞིའི་སྙོམས་འཇུག་ཟག་མེད་སྐྱེ་བ་དང་རྗེས་སུ་མཐུན་པའི་སྲིད་རྩེའི་དངོས་གཞིའི་སྙོམས་འཇུག་དག་པ་བ་ཡོད་པའི་ཕྱིར་ཏེ། སྲིད་རྩེའི་རྟེན་ཅན་
གྱི་ཕྱིར་མི་འོང་དེས་ཅི་ཡང་མེད་ཀྱི་སེམས་ལ་བརྟེན་ནས་སྲིད་རྩེ་ལ་ཆགས་བྲལ་བྱེད་པའི་ཕྱིར་ཏེ། མཛོད་ལས། བསམ་གཏན་གཟུགས་མེད་རང་དང་ནི། །ཞེས་སོགས་གསུངས་པའི་ཕྱིར། བཞི་པ་སྙོམས་འཇུག་ཟག་

[036B] བསམ་གཏན་གྱི་དངོས་གཞིའི་སྙོམས་འཇུག་གང་ཞིག། འཇིག་རྟེན་ལས་འདས་པའི་དགེ་བར་དམིགས་པ་དེ། དེའི་དངོས་གཞིའི་སྙོམས་འཇུག་ཟག་མེད་ཀྱི་མཚན་ཉིད། གཟུགས་མེད་ཀྱི་དངོས་གཞིའི་
སྙོམས་འཇུག་གང་ཞིག་འཇིག་རྟེན་ལས་འདས་པའི་དགེ་བར་དམིགས་པ་དེ་དེའི་དངོས་གཞིའི་སྙོམས་འཇུག་ཟད་མེད་ཀྱི་མཚན་ཉིད་ཡིན་ཏེ། མཛོད་ལས། ཟག་མེད་འཇིག་རྟེན་འདས་ཀྱི་ཡིན། །ཞེས་གསུངས་པའི་
ཕྱིར༑ ལྔ་པ་བསམ་གཏན་གྱི་ཡན་ལག་བཤད་པ་ལ། དབྱེ་བ། བསྡུ་བ། སོ་སོའི་ངོ་བོ་ངོས་བཟུང་བའོ། དང་པོ་ནི། བསམ་གཏན་གྱི་ཡན་ལག་དེ་ལ་བཅོ་བརྒྱད་ཡོད་དེ། བསམ་གཏན་དང་པོའི་ཡན་ལག་ལྔ། གཉིས་པའི་
བཞི༑ གསུམ་པའི་ལྔ། བཞི་པའི་བཞི་རྣམས་སུ་ཡོད་པའི་ཕྱིར། དང་པོ་ལ་ལྔ་ཡོད་དེ། གཉེན་པོའི་ཡན་ལག་རྟོག་དཔྱོད་གཉིས། ཕན་ཡོན་གྱི་ཡན་ལག་དབེན་པ་ལས་སྐྱེས་པའི་དགའ་བདེ་གཉིས། གནས་ཀྱི་ཡན་ལག་
ཏིང་ངེ་འཛིན་རྣམས་སུ་ཡོད་པའི་ཕྱིར། གཉིས་པའི་ཡན་ལག་བཞི་ཡོད་དེ། གཉེན་པོའི་ཡན་ལག་ནང་རབ་ཏུ་དང་བ་དང། ཕན་ཡོན་གྱི་ཡན་ལག་ཏིང་ངེ་འཛིན་ལས་སྐྱེས་པའི་དགའ་བདེ་གཉིས། གནས་ཀྱི་ཡན་ལག་ཏིང་
ངེ་འཛིན་རྣམས་སུ་ཡོད་པའི་ཕྱིར། གསུམ་པའི་ཡན་ལག་ལྔ་ཡོད་དེ། གཉེན་པོའི་ཡན་ལག་དྲན་པ་ཤེས་བཞིན་བཏང་སྙོམས་གསུམ། ཕན་ཡོན་གྱི་ཡན་ལག་དགའ་བས་དབེན་པའི་བདེ་བའི་དབང་པོ། གནས་ཀྱི་ཡན་ལག་ཏིང་ངེ་
འཛིན་རྣམས་སུ་ཡོད་པའི་ཕྱིར། བཞི་པའི་ཡན་ལག་ལ་བཞི་ཡོད་དེ། གཉེན་པོའི་ཡན་ལག་དྲན་པ་དང་བཏང་སྙོམས་ཡོངས་དག་གཉིས། ཕན་ཡོན་གྱི་ཡན་ལག་ཚོར་བ་བཏང་སྙོམས། གནས་ཀྱི་ཡན་ལག་ཏིང་ངེ་འཛིན་རྣམས་སུ་ཡོད་

[037A]༄༅། །པའི་ཕྱིར་ཏེ། མཛོད་ལས། དང་པོ་ལ་ལྔ་རྟོག་དཔྱོད་དང། །དགའ་དང་བདེ་དང་ཏིང་འཛིན་རྣམས། །གཉིས་པ་ལ་ནི་ཡན་ལག་བཞི། །རབ་དང་དང་ནི་དགའ་ལས་སོགས། །གསུམ་པ་ལ་ལྔ་བཏང་སྙོམས་དང་
དྲན་དང་ཤེས་བཞིན་བདེ་དང་གནས། །མཐའ་ན་བཞི་དྲན་བཏང་སྙོམས་དང། །བདེ་མིན་སྡུག་མིན་ཏིང་འཛིན་རྣམས། །ཞེས་གསུངས་པའི་ཕྱིར། གཉིས་པ་ལ་བསྡུ་བ་ནི། མཛོད་པའི་ལུགས་དང། ཀུན་བཏུས་ཀྱི་ལུགས་
གཉིས༑ དང་པོ་ནི། བསམ་གཏན་གྱི་ཡན་ལག་དེ་ལ་མིང་གི་སྒོ་ནས་བཅོ་བརྒྱད་དུ་དབྱེ་བ་དེ། རྫས་ཀྱིས་བསྡུ་ན་བཅུ་གཅིག་ཏུ་འདུ་བ་ཡིན་ཏེ། རྟོག་དཔྱོད་གཉིས། དགའ་བདེ་གཉིས། ཏིང་ངེ་འཛིན། ནང་རབ་ཏུ་དང་བ། དྲན་ཤེས་
བཞིན་བཏང་སྙོམས་གསུམ། ཚོར་བ་སེམས་ཚོར་བདེ་པའི་དབང་པོ། ཚོར་བ་བཏང་སྙོམས་ཀྱི་དབང་པོ་རྣམས་སུ་འདུ་བའི་ཕྱིར། རང་ལུགས་ནི། ཀུན་བཏུས་ཀྱི་རྗེས་སུ་འབྲང་ཞིང། དེའི་ལུགས་ལ། བསམ་གཏན་གྱི་ཡན་ལག་རྣམ་པ་
དགུར་འདུ་སྟེ་དགའ་བདེ་གཉིས་ངོ་བོ་གཅིག་ཅིང། ནང་རབ་ཏུ་དང་བ་དྲན་ཤེས་བཞིན་བཏང་སྙོམས་གསུམ་ལས་རྫས་གཞན་མ་ཡིན་པའི་ཕྱིར། གཞན་ཡང། བསམ་གཏན་གྱི་ལན་ལག་རྣམས་གསུམ་དུ་ཡང་འདུ་སྟེ་གནོད་པ་སྤོང་བ་གཉེན་
པོའི་ཡན་ལག་ཕན་པ་སྒྲུབ་པ་ཕན་ཡོན་གྱི་ཡན་ལག་ཏིང་ངེ་འཛིན་གནས་ཀྱི་ཡན་ལག་དང་གསུམ་དུ་འདུ་བའི་ཕྱིར། དེ་ཡང་ཡིན་ཏེ། བསམ་གཏན་དང་པོའི་ཡན་ལག་ཏུ་གྱུར་པའི་རྟོག་དཔྱོད་གཉིས། གཉིས་པའི་ཡན་ལག་ཏུ་
གྱུར་པའི་ནང་རབ་ཏུ་དང་བ། གསུམ་པའི་ཡན་ལག་ཏུ་གྱུར་པའི་དྲན་ཤེས་བཞིན་བཏང་སྙོམས་གསུམ་བཞི་པའི་ཡན་ལག་ཏུ་རྒྱུར་པའི་དྲན་པ་དང་བཏང་སྙོམས་ཡོངས་དག་རྣམས་གནོད་པ་སྤོང་བ་གཉེན་པོའི་ཡན་ལག་ཏུ་འདུ། བསམ་

[037B] གསུམ་པའི་ཡན་ལག་ཏུ་གྱུར་པའི་ཡན་ལག་ཏུ་གྱུར་པའི་དགའ་བས་དབེན་པའི་བདེ་
པའི་དབང་པོ། བཞི་པའི་ཡན་ལག་ཏུ་གྱུར་པའི་ཚོར་བ་བཏང་སྙོམས་རྣམས་ཕན་ཡོན་གྱི་ཡན་ལག་ཏུ་འདུ། བཞི་ཀའི་ཏིང་ངེ་འཛིན་རྣམས་གནས་ཀྱི་ཡན་ལག་ཏུ་འདུ་བའི་ཕྱིར། དང་པོ་གྲུབ་སྟེ། བསམ་གཏན་དང་པོའི་ཡན་ལག་ཏུ་གྱུར་
པའི་རྟོག་དཔྱོད་གཉིས་ནས་བཞི་པའི་ཡན་ལག་ཏུ་གྱུར་པའི་དྲན་པ་དང་བཏང་སྙོམས་ཡོངས་དག་གི་བར་རྣམས་རང་རང་གི་ཉེར་བསྡོགས་ཀྱི་སྐབས་ཀྱི་གཉེན་པོའི་རྒྱུན་ཡིན་པའི་ཕྱིར། གཉིས་པ་གྲུབ་སྟེ། བསམ་གཏན་དང་པོའི་
ཡན་ལག་ཏུ་གྱུར་པའི་དགའ་བདེ་གཉིས་ནས། བཞི་པའི་ཡན་ལག་ཏུ་གྱུར་པའི་ཚོར་བ་བཏང་སྙོམས་ཀྱི་བར་རྣམས་གཉེན་པོས་སྤང་བྱ་སྤང་བའི་ཕན་ཡོན་གྱི་ཡན་ལག་ཡིན་པའི་ཕྱིར། གསུམ་པ་གྲུབ་སྟེ། ཏིང་ངེ་འཛིན་རྣམས་
ཀྱིས་གཉེན་པོའི་ཡན་ལག་དང། ཕན་ཡོན་གྱི་ཡན་ལག་རྣམས་ཀྱི་རྟེན་བྱེད་པའི་ཕྱིར། རྟགས་གསུམ་ཀ་གྲུབ་སྟེ། ཀུན་བཏུས་ལས། གཉེན་པོའི་ཡན་ལག་དང་ཕན་ཡོན་གྱི་ཡན་ལག་དང་དེ་གཉིས་ཀའི་གནས་ཀྱི་ཡན་ལག་གི་
ཕྱིར་རོ། །ཞེས་གསུངས་པའི་ཕྱིར། གསུམ་པ་སོ་སོའི་ངོ་བོ་ངོས་བཟུང་བ་ལ། བསམ་གཏན་དང་པོའི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་རྟོག་པ་ནི། རང་ཡུལ་ལ་རྩིད་བའི་རྣམ་པས་འཇུག་པའི་སེམས་བྱུང་གཅིག་
ལ་བྱེད། དེའི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་དཔྱོད་པ་ནི་རང་ཡུལ་ལ་ཞིབ་པའི་རྣམ་པས་འཇུག་པའི་སེམས་བྱུང་གཅིག་ལ་བྱེད་དེ། མཛོད་ལས། རྟོག་དང་དཔྱོད་པ་རྩིད་ཞིབ་ཉིད། །ཞེས་དང། ཀུན་བཏུས་

[038A]༄༅། །ལས༑ རྟོག་པ་གང་ཞེ་ན། སེམས་པའམ། ཤེས་རབ་ལ་བརྟེན་ནས། ཀུན་ཏུ་འཚོལ་བའི་ཡིད་ཀྱིས་བརྗོད་པ་སྟེ། དེ་ནི་སེམས་རྩིད་བའོ། །དཔྱོད་པ་གང་ཞེན། སེམས་པའམ། ཤེས་རབ་ལ་བརྟེན་ནས་
སོ་སོར་རྟོག་པའི་ཡིད་ཀྱིས་བརྗོད་པ་སྟེ། དེ་ནི་སེམས་ཞིབ་པའོ། །ཞེས་གསུངས་པའི་ཕྱིར། དེས་ན་བསམ་གཏན་དང་པོའི་ཡན་ལག་ཏུ་གྱུར་པའི་རྟོག་པ་དེ། སེམས་རྩིད་བའི་རྣམ་པ་ཅན་དང། དེའི་ཡན་ལག་ཏུ་གྱུར་པའི་
དཔྱོད་པ་དེ་སེམས་ཞིབ་པའི་རྣམ་པ་ཅན་ཡིན་ན། དེ་གཉིས་བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བའི་ཡན་ལག་ཏུ་ལྡན་པར་འགལ་ལོ། །ཞེ་ན། སྐྱོན་མེད་དེ། བསམ་གཏན་དང་པོའི་ཡན་ལག་ཏུ་གྱུར་པའི་
རྟོག་པ་དེས་རང་དང་མཚུངས་ལྡན་གྱི་བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བ་དེ་ཧ་ཅང་རྩིད་བར་མི་བྱེད། །དེའི་ཡན་ལག་ཏུ་གྱུར་པའི་དཔྱོད་པ་དེས་རང་དང་མཚུངས་ལྡན་གྱི་བསམ་གཏན་དང་པོའི་དངོས་གཞིའི་
སྙོམས་འཇུག་ཙམ་པོ་བ་དེ་ཧ་ཅང་ཞིབ་པར་མི་བྱེད་པ་ཡིན་པའི་ཕྱིར། དཔེར་ན། མར་གསར་པ་ཆུ་གྲང་མོའི་ནང་དུ་བཅུག་སྟེ་ཉི་མའི་འོད་ཟེར་ལ་བཞག་པའི་ཚེ་ཉི་མས་ཧ་ཅང་ཚ་བར་མི་བྱེད་ཆུས་ཧ་ཅང་གྲང་བར་མི་བྱེད་
པ་བཞིན་ནོ། །མཛོད་པའི་ལུགས་ལ། བསམ་གཏན་དང་པོའི་ཡན་ལག་ཏུ་གྱུར་པའི་དགའ་བ་ནི་དེར་གྱུར་པའི་ཚོར་བ་ཡིད་བདེ་གཅིག་ལ་འཇོག་སྟེ། མཛོད་ལས། ལུང་རྣམ་གཉིས་ཕྱིར་དགའ་ཡིད་བདེ། །ཞེས་གསུངས་པའི་
ཕྱིར༑ དེའི་ཡན་ལག་ཏུ་གྱུར་པའི་བདེ་པ་ནི་ཤིན་སྦྱངས་ཀྱི་བདེ་བ་ལ་བྱེད་དེ། མཛོད་ལས། དང་པོ་ནི། ཤིན་ཏུ་སྦྱངས་པ་བདེ་བ་ཡིན། །ཞེས་གསུངས་པའི་ཕྱིར། རང་ལུགས་ནི། བསམ་གཏན་དང་པོའི་ཡན་ལག་ཏུ་གྱུར་པའི་ཚོར་བ་

[038B] བདེ་བ་ཞེས་བརྗོད་པའི་རྒྱུ་མཚན་ཡོད་དེ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་དབང་པོ་རྟེན་བཅས་ལས་རུང་དུ་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཆོས་ཅན། དགའ་བ་ཞེས་བརྗོད་པའི་
རྒྱུ་མཚན་ཡོད་དེ། རང་དང་མཚུངས་ལྡན་གྱི་རྣམ་ཤེས་འཁོར་བཅས་དགའ་བ་རྣམས་ཀྱིས་ཚིམ་པར་བྱས་པའི་སྒོ་ནས་སེམས་ལས་རུང་དུ་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་རོ། །དེ་སྐད་དུ་ཡང། ཉན་ས་ལས་
གཟུགས་ཀྱི་ལུས་དང། ཡིད་ཀྱི་ལུས་ཀྱི་ཚོར་པའི་བདེ་བ་དང་ཤིན་ཏུ་སྦྱངས་པའི་བདེ་བ་སོ་སོར་མྱོང་བར་བྱེད་པས་ན། དེའི་ཕྱིར་བདེ་བ་ལུས་ཀྱིས་མྱོང་ལ། ཞེས་གསུངས་པའི་ཕྱིར། བསམ་གཏན་དང་པོའི་ཡན་ལག་ཏུ་གྱུར་པའི་
ཏིང་ངེ་འཛིན་ནི་དེ་དང་མཚུངས་ལྡན་གྱི་སེམས་སེམས་བྱུང་རྣམས་དམིགས་པ་གཅིག་ལ་སྡུད་པར་བྱེད་པའི་བསམ་གཏན་དང་པོའི་ཡིད་བྱེད་ཅིག་ལ་བྱེད། བྱེ་བྲག་སྨ་བ་ན་རེ། བསམ་གཏན་དང་པོའི་ཡན་ལག་ཏུ་གྱུར་པའི་ཏིང་ངེ་འཛིན་དེ་
བསམ་གཏན་དང་པོའི་དངོས་གཞིའི་སྙོམས་འཇུག་ཀྱང་ཡིན། དེའི་ཡན་ལག་ཀྱང་ཡིན། དེ་ལས་གཞན་པའི་ཡན་ལག་རྣམས་དེའི་ཡན་ལག་ཡིན་ཀྱང་དེའི་དངོས་གཞིའི་སྙོམས་འཇུག་མ་ཡིན་པའི་ཕྱིར། ཞེས་ཟེར། རང་ལུགས་ནི་
བསམ་གཏན་དང་པོའི་ཡན་ལག་ཏུ་གྱུར་པའི་རྟོག་པ་ནི་ཡན་ལག་ལྔ་པའི་བསམ་གཏན་དང་པོའི་དངོས་གཞིའི་སྙོམས་འཇུག་མིན་ཀྱང། དེའི་དངོས་གཞིའི་སྙོམས་འཇུག་ཡིན་ཏེ། ཡན་ལག་བཞི་པའི་དམག་གི་ནང་ཚན་དུ་
གྱུར་པའི་རྟ་པའི་དམག་དེ་ཡན་ལག་བཞི་པའི་དམག་མིན་ཀྱང། དམག་ཡིན་པ་བཞིན་ཡིན་པའི་ཕྱིར། དེ་སྐད་དུ་ཡང། མཛོད་འགྲེལ་ལས། ཏིང་ངེ་འཛིན་ནི་ཡན་ལག་ཀྱང་ཡིན་ལ་བསམ་གཏན་ཡང་ཡིན་ནོ། །ལྷག་མ་རྣམས་ནི་

[039A]༄༅། །ཡན་ལག་དག་ཡིན་ནོ་ཞེས་གྲག་གོ། ཡན་ལག་བཞི་པའི་དམག་ཇི་ལྟ་བར་ཡན་ལག་ལྔ་པའི་བསམ་གཏན་ཡང་དེ་དང་འདྲ་ལ། ཞེས་གསུངས་པའི་ཕྱིར། བསམ་གཏན་གཉིས་པའི་ཡན་ལག་ཏུ་གྱུར་པའི་ནང་རབ་
ཏུ་དང་བ་དེ་གང་ཞེ་ན། བྱེ་བྲག་སྨྲ་བ་ན་རེ། བསམ་གཏན་དང་པོ་ལས་ངེས་པར་འབྱུང་བའི་ཡིད་ཆེས་པའི་དད་པ་ལ་བྱེད། ཞེས་ཟེར། དེ་སྐད་དུ་ཡང། མཛོད་ལས། རབ་ཏུ་དང་བ་དད་པ་ཡིན། ཞེས་གསུངས་པའི་ཕྱིར། རང་
ལུགས་ནི། བསམ་གཏན་གཉིས་པའི་ལན་ལག་ཏུ་གྱུར་པའི་དྲན་ཤེས་བཞིན་བཏང་སྙོམས་གསུམ་པོ་དེ་དེའི་ཡན་ལག་ཏུ་གྱུར་པའི་ནང་རབ་ཏུ་དང་བ་ཡིན་ཏེ། བསྡུ་པ་ལས། དེའི་ནང་ཡོངས་སུ་དང་པའི་ཆོས་ཀྱི་ངོ་བོ་ཉིད་གང་
ཞེ་ན་སྨྲས་པ། དྲན་པ་དང། ཤེས་བཞིན་དང། བཏང་སྙོམས་ཀྱི་ངོ་བོ་ཉིད་དོ། །ཞེས་གསུངས་པའི་ཕྱིར། དེའི་ཡན་ལག་ཏུ་གྱུར་པའི་དགའ་བདེ་གཉིས་ངོ་བོ་གཅིག་ཡིན་ཏེ། དེའི་ཡན་ལག་ཏུ་གྱུར་པའི་ཚོར་བ་སིམ་པར་མྱོང་བ་
དེས་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དབང་པོ་རྟེན་བཅས་དེ་ལས་རུང་དུ་བྱེད་པའི་ཆ་ནས་བདེ་བ་དང། རང་དང་མཚུངས་ལྡན་གྱི་རྣམ་ཤེས་འཁོར་བ་ཅེས་དགའ་བ་རྣམས་ཀྱིས་ཚིམ་པར་བྱེད་པའི་སྒོ་ནས་དགའ་བར་བཞག་པའི་
ཕྱིར༑ ཏིང་ངེ་འཛིན་ནི་རང་དང་མཚུངས་ལྡན་གྱི་སེམས་སེམས་བྱུང་རྣམས་དམིགས་པ་གཅིག་ལ་སྡུད་པར་བྱེད་པའི་བསམ་གཏན་གཉིས་པའི་ཡིད་བྱེད་ཅིག་ལ་བྱེད། བསམ་གཏན་གསུམ་པའི་ཡན་ལག་ཏུ་གྱུར་པའི་བདེ་བ་
ནི༑ དགའ་བའི་ཀུན་དཀྲིས་དང་བྲལ་བའི་སེམས་ཚོར་བདེ་བའི་དབང་པོ་ལ་བྱེད། དེའི་ཡན་ལག་ཏུ་གྱུར་པའི་དྲན་པ་ནི། དགའ་བའི་ཀུན་དཀྲིས་ལྡོག་པའི་དམིགས་རྣམ་མི་བརྗེད་པར་འཛིན་པའི་བསམ་གཏན་གསུམ་པའི་ཡིད་

[039B] དེའི་ཤེས་བཞིན་ནི་བྱིང་རྒོད་འབྱུང་མི་འབྱུང་རྟོག་པའི་བསམ་གཏན་གསུམ་པའི་ཡིད་བྱེད་གཅིག་ལ་བྱེད། བཏང་སྙོམས་ནི་རྟོག་དཔྱོད་གཉིས་དང་དགའ་བའི་སྐྱོན་དང་བྲལ་བའི་སྒོ་ནས་མི་མཉམ་པ་མེད་
པར་རང་གི་དམིགས་པ་ལ་རྩེ་གཅིག་ཏུ་འཇོག་པའི་འདུ་བྱེད་བཏང་སྙོམས་གཅིག་ལ་བྱེད། ཏིང་ངེ་འཛིན་ནི་སྔར་དང་འདྲ། བསམ་གཏན་དང་པོར་དྲན་ཤེས་བཞིན་བཏང་སྙོམས་ཡོད་ཀྱང་ཡན་ལག་ཏུ་མ་སྨྲོས། གཉིས་
པར་དེ་གསུམ་ལ་རང་མིང་གིས་མ་སྨོས། གསུམ་པར་དེ་གསུམ་ལ་མིང་རང་གི་སྨོས་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། བསམ་གཏན་དང་པོར་རྟོག་དཔྱོད་ཀྱི་རྙོག་མ་དང་བཅས་པ་དང། གཉིས་པར་དགའ་བའི་
ཀུན་དཀྲིས་དང་བཅས། གསུམ་པ་དེ་དང་བྲལ་བའི་རྒྱུ་མཚན་གྱིས་དེ་ལྟར་རྗོད་པའི་ཕྱིར། དེ་སྐད་དུ་ཡང། བསྡུ་བ་ལས། དེ་ལ་བསམ་གཏན་དང་པོ་ལ་ནི་དྲན་པ་དང། ཤེས་བཞིན་དང། བཏང་སྙོམས་དག་རྟོག་པ་དང་
དཔྱོད་པའི་སྒོ་དག་གིས་མངོན་པར་བསྒྲུབས་པས་ན་དེའི་ཕྱིར་ཡོད་ཀྱང་མ་སྨྲོས་སོ། །བསམ་གཏན་གཉིས་པ་ལ་ནི་ངོ་བོ་ཉིད་ལས་ལས་བྱེད་པ་དག་ཡིན་ཡང་སེམས་དགའ་བའི་ཉོན་མོངས་པས་ཀུན་ནས་དཀྲིས་པ་ཡིན་པས་དེའི་
ཕྱིར་ནང་ཡོངས་སུ་དང་བའི་མིང་གིས་བསྟན་ཏོ། བསམ་གཏན་གསུམ་པ་ལ་ནི་སེམས་ཀྱི་ཉེ་བའི་ཉོན་མོངས་པ་དེ་དང་བྲལ་བའི་ཕྱིར། རང་གི་མཚན་ཉིད་དེ་ཁོ་ནས་བསྟན་ཏེ། ཞེས་སོ། །བཞི་པ་ནི། བསམ་གཏན་བཞི་པའི་ཡན་ལག་ཏུ་གྱུར་
པའི་དྲན་པ་དང་བཏང་སྙོམས་གཉིས་ལ་ཡོངས་དག་གིས་སྒྲས་སྟོན་པའི་རྒྱུ་མཚན་ཡོད་དེ། དེ་བསམ་གཏན་གྱི་སྐྱོན་བརྒྱད་ལས་གྲོལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེའི་སྐྱོན་བརྒྱད་ནི། རྟོག་དཔྱོད་གཉིས། དབུགས་

[040A]༄༅། །འབྱུང་རྡུབ་གཉིས། ཟག་བཅས་ཀྱི་ཚོར་བ་བདེ་བ་དང་ཡིད་བདེ་གཉིས། སྡུག་བསྔལ་དང་ཡིད་མི་བདེ་གཉིས་རྣམས་ཡིན་ཏེ། མཛོད་ལས། སྐྱོན་བརྒྱད་ལས་ནི་གྲོལ་བའི་ཕྱིར། བཞི་པ་གཡོ་བ་མེད་པ་ཡིན། རྟོག་དང་
དཔྱོད་དང་དབུགས་དག་དང། བདེ་བ་ལས་སོགས་བཞི་ཡིན་ནོ། །ཞེས་གསུངས་པའི་ཕྱིར། བསམ་གཏན་བཞི་པའི་ཡན་ལག་ཏུ་གྱུར་པའི་ཤེས་བཞིན་མི་འཇོག་པའི་རྒྱུ་མཚན་ཡོད་དེ། དེར་བྱིང་རྒོད་འབྱུང་མི་འབྱུང་རྟོག་མི་དགོས་
པའི་ཕྱིར་ཏེ། བསམ་གཏན་བཞི་པ་དེ་སྐྱོན་བརྒྱད་ལས་གྲོལ་བའི་ཕྱིར། བསམ་གཏན་བཞི་པའི་དངོས་གཞིའི་སྙོམས་འཇུག་དེ་ཚོར་བ་བཏང་སྙོམས་ཕན་ཡོན་གྱིས་ཡན་ལག་ཏུ་ལྡན་ཡང་དེ་ཡིན་ན་དེ་ལྡན་མི་དགོས་པའི་ཕྱིར་ཏེ། བདེ་བ་
ཅན་གྱི་རྟེན་ཅན་གྱི་གང་ཟག་གི་རྒྱུད་ཀྱི་བསམ་གཏན་བཞི་པའི་དངོས་གཞིའི་སྙོམས་འཇུག་དེ་ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་མི་ལྡན་པའི་ཕྱིར་ཏེ། ཞིང་བཀོད་ཀྱི་མདོ་ལས། ཀུན་དགའ་པོ་ཞིང་དེ་ན་བདེ་བ་ཡང་མ་
ཡིན་སྡུག་བསྔལ་ཡང་མ་ཡིན་པའི་ཚོར་བའི་སྒྲ་ཡང་མེད་ན་སྡུག་བསྔལ་གྱི་སྒྲ་དག་ལྟ་ག་ལ་ཡོད། ཞེས་གསུངས་པའི་ཕྱིར། གཞན་ཡང། དེ་མི་དགོས་ཏེ། སངས་རྒྱས་འཕགས་པའི་རྒྱུད་ཀྱི་བསམ་གཏན་བཞི་པའི་དངོས་གཞིའི་
སྙོམས་འཇུག་དེ་དང་མི་ལྡན་པའི་ཕྱིར་ཏེ། ཚོར་བ་རྣམས་ཀྱི་ནང་ནས་ཚོར་བ་བདེ་བ་མཆོག་ཡིན་པའི་ཕྱིར། བསམ་གཏན་བཞི་པོ་ལ་མི་འདྲ་བའི་ཁྱད་པར་ཅི་ཡོད་ཅེན་ཡོད་དེ། ཏིང་ངེ་འཛིན་ཡོངས་དུ་རྫོགས་མ་རྫོགས་དང། ཕན་
འདོགས་པ་ཡོངས་སུ་རྫོགས་མ་རྫོགས་དང། ཡོངས་སུ་དག་པ་ཡོངས་སུ་རྫོགས་མ་རྫོགས་ཀྱི་ཁྱད་པར་ཡོད་པའི་ཕྱིར་ཏེ། བསྡུ་བ་ལས། བསམ་གཏན་དང་པོ་དང་གཉིས་པ་ལ་ཁྱད་པར་ཅི་ཡོད་ཅེ་ན། སྨྲས་པ་ཏིང་ངེ་འཛིན་ཡོངས་སུ་རྫོགས་

[040B] །གཉིས་པ་དང་གསུམ་པ་ལ་ཁྱད་པར་ཅི་ཡོད་ཅེ་ན། སྨྲས་པ། ཕན་འདོགས་པ་ཡོངས་སུ་རྫོགས་པའི་ཁྱད་པར་ཡོད་དོ། །བསམ་གཏན་གསུམ་པ་དང་བཞི་པ་ལ་ཁྱད་པར་ཅི་ཡོད་ཅེ་ན། སྨྲས་པ། ཡོངས་སུ་དག་པ་
ཡོངས་སུ་རྫོགས་པའི་ཁྱད་པར་ཡོད་དོ། །ཞེས་གསུངས་པའི་ཕྱིར། བསམ་གཏན་བཞི་པོ་དེ་ལ་མི་འདྲ་བའི་ཁྱད་པར་ཡོད་ཀྱང། འགལ་བ་ནི་མ་ཡིན་ཏེ། སངས་རྒྱས་འཕགས་པའི་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་ཡིན་
ན་བསམ་གཟུགས་བརྒྱད་ཀ་ཡིན་དགོས་པའི་ཕྱིར། དེའི་རྒྱུད་ཀྱི་དྲན་པ་ཉེར་གཞག་ཡིན་ན། བྱང་ཕྱོགས་སོ་བདུན་པོ་ཐམས་ཅད་ཡིན་དགོས་པའི་ཕྱིར། བསམ་གཏན་བཞི་པོ་རྣམས་ནི། ཟག་བཅས་ཀྱི་ཚོར་བ་བདེ་སྡུག་མངོན་འགྱུར་བ་ཕྲ་
རགས་ལས་ངེས་པར་འབྱུང་བ་ཚོར་བར་བྱེད་ཀྱི། ཟག་བཅས་ཀྱི་ཚོར་བ་བཏང་སྙོམས་ལས་ངེས་པར་འབྱུང་བ་ཚོར་པ་མི་བྱེད་དེ། སོ་སོའི་སྐྱེ་བོ་རང་ག་བ་རྣམས་ཀྱི་འདུ་བྱེད་ཀྱི་སྡུག་བསྔལ་ལ་སྡུག་བསྔལ་གྱི་རང་བཞིན་ཏུ་རྟོག་པར་དཀའ་བའི་
ཕྱིར༑ ཟག་བཅས་ཀྱི་ཚོར་བ་བདེ་སྡུག་མངོན་འགྱུར་བ་ཕྲ་རགས་ལས་ངེས་པར་འབྱུང་བའི་དབང་དུ་བྱས་ནས་བསམ་གཏན་བཞི་བཞག་པ་ཡིན་ཏེ། ཟག་བཅས་ཀྱི་ཚོར་བ་སྡུག་བསྔལ་རགས་པ་ཡིད་མི་བདེ་དང་སྡུག་
བསྔལ་ཕྲ་བ་སྡུག་བསྔལ་གྱི་གནས་ངན་ལེན་དང་བདེ་བ་རགས་པ་ཡིད་བདེ་དང། ཕྲ་བ་བདེ་པའི་དབང་པོ་ལས་ངེས་པར་འབྱུང་བའི་དབང་དུ་བྱས་ནས་རིམ་པ་བཞིན་དུ་བསམ་གཏན་བཞིར་བཞག་པའི་ཕྱིར། ཟག་བཅས་
ཀྱི་འདུ་ཤེས་ཕྲ་རགས་ལས་ངེས་པར་འབྱུང་བའི་དབང་དུ་བྱས་ནས། གཟུགས་མེད་བཞིར་བཞག་པ་ཡིན་ཏེ། ཟག་བཅས་ཀྱི་འདུ་ཤེས་དེ་ལ། ཐོགས་པའི་འདུ་ཤེས་དང་ནང་རྣམ་ཤེས་ལ་བཀྲ་བར་འཛིན་པའི་འདུ་ཤེས་གཉིས་

[041A]༄༅། །ཡོད་ཅིང། དང་པོ་ལ་ཕྱི་རོལ་གྱི་གཟུགས་ལ་ཐོགས་པའི་འདུ་ཤེས་དང། གཉེན་པོ་ནམ་མཁའི་འདུ་ཤེས་གཉིས། ནང་རྣམ་ཤེས་ལ་བཀྲ་བར་འཛིན་པ་ལ་སྤང་བྱ་རྣམ་ཤེས་ལ་བརྟེན་པ་དང། གཉེན་པོ་ཅི་ཡང་
མེད་ཀྱི་འདུ་ཤེས་གཉིས་ཏེ་བཞི་ལས་ངེས་པར་འབྱུང་བའི་དབང་དུ་བྱས་ནས། གཟུགས་མེད་བཞིར་རིམ་པ་བཞིན་དུ་བཞག་པའི་ཕྱིར། འབྲས་བུ་ནི། བསམ་གཏན་དང་པོའི་དངོས་གཞིའི་སྙོམས་འཇུག་ཆུང་འབྲིང་ཆེན་པོ་གསུམ་
བསྒོམས་པ་ལ་བརྟེན་ནས། རིམ་པ་བཞིན་དུ་ཚངས་རིས། ཚངས་པ་མདུན་ན་འདོན། ཚངས་ཆེན་རྣམས་ཀྱི་སྐྱེ་བ་གྲུབ་པར་བྱེད། གཉིས་པའི་སྙོམས་འཇུག་ཆུང་འབྲིང་ཆེན་པོ་གསུམ་བསྒོམས་པ་ལ་བརྟེན་ནས་རིམ་པ་བཞིན་དུ་
འོད་ཆུང། ཚད་མེད་འོད། འོད་གསལ་རྣམས་ཀྱི་སྐྱེ་བ་དེ་འགྲུབ་པར་བྱེད། གསུམ་པའི་སྙོམས་འཇུག་ཆུང་འབྲིང་ཆེན་པོ་གསུམ་བསྒོམས་པ་ལ་བརྟེན་ནས་རིམ་པ་བཞིན་དུ། དགེ་ཆུང། ཚད་མེད་དགེ། དགེ་རྒྱས་རྣམས་ཀྱི་སྐྱེ་བ་
འགྲུབ་པར་བྱེད། བཞི་པའི་དངོས་གཞིའི་སྙོམས་འཇུག་དེ་རྣམས་རིམ་པ་བཞིན་དུ་བསྒོམས་པ་ལ་བརྟེན་ནས། སྤྲིན་མེད། བསོད་ནམས་སྐྱེས། འབྲས་བུ་ཆེ་བ་རྣམས་སུ་སྐྱེ། བསམ་གཏན་གྱི་སྤེལ་སྒོམ་ལྔ་བྱས་པ་ལ་བརྟེན་ནས་
གནས་གཙང་ལྔ་རྣམས་སུ་སྐྱེ། ནམ་མཁའ་མཐའ་ཡས་སྐྱེ་མཆེད་ཀྱི་དངོས་གཞིའི་སྙོམས་འཇུག་དག་པ་བ་ཆུང་འབྲིང་ཆེན་པོ་གསུམ་བསྒོམས་པ་ལ་བརྟེན་ནས་གཟུགས་མེད་ནམ་མཁའི་སྐྱེ་བ་བཟང་ངན་འབྲིང་གསུམ་དུ་སྐྱེ། དེས་
ཕྱི་མ་རྣམས་ལ་རིགས་འགྲེ། སྐྱེ་བ་བཟང་ངན་གྱི་ཁྱད་པར་ནི། ཚེ་རིང་ཐུང་དང། ཉོན་མོངས་མང་ཉུང་སོགས་ལ་འཇོག། གཞུང་འདི་གང་ལས་འཕྲོས་ན་གོང་དུ་གོ་ཆའི་སྒྲུབ་པ་བཤད་ནས། དེ་རྗེས་སུ་འཇུག་སྒྲུབ་བཤད་པ་ལ། འོ་ན། དེ་

[041B] དེ་འཆད་པ་ལ་འདི་བྱུང། དོན་ནི། འཇུག་སྒྲུབ་ཆོས་ཅན། ཁྱོད་ལ་དབྱེ་ན་དགུ་ཡོད་དེ། བསམ་གཏན་གཟུགས་མེད་ལ་འཇུག་པའི་སྒྲུབ་པ་ནས། རྣམ་མཁྱེན་ལ་འཇུག་པའི་ཁྱོད་ཀྱི་བར་དགུ་ཡོད་པའི་ཕྱིར། །
།།ཤེར་ཕྱིན་མན་ངག་སྙིང་པོའི་དཀའ་བའི་གནད། །ལུང་རིགས་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེས་སྲོལ། །བརྒྱུད་འཛིན་དང་བཅས་བསྐལ་བརྒྱར་དར་རྒྱས་ཤོག་ །།དགེ་
ལེགས་འཕེལ།།    ༈    །།རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་
བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག་ཅེས་འཛམ་གླིང་ཡངས་པའི་ཁྱོན་ལ་འཚེ་མེད་ཞི་བའི་ལམ་སྟོན་
རྣམ་འདྲེན་ཤཱཀྱ་སེངྒེའི་རིང་ལུགས་སྒོ་ཀུན་ནས་རྒྱས་པ་སོགས་འཕྲལ་ཡུལ་ལེགས་ཚོགས་དུ་མའི་ཆེད་དུ་དམིགས། །ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་དང་བྲི་བརྐོ་ལེགས་པར་གྲུབ་པའི་དགེ་
བསྔོའི་སྨོན་ཚིག་ཏུ་ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་རྒྱ་མཚོས་སྦྱར་བའོ།།    ༈   ། །།དགེ་ལེགས་འཕེལ།། སརྦ་མྔྒ་ལཾ། །



