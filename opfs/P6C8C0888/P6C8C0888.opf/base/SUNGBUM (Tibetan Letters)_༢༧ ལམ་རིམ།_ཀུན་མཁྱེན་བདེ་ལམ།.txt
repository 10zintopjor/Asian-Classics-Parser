[#THE FOLLOWING TEXT HAS INCOMPLETE SECTIONS, WHICH ARE ON ORDER]
་ད། །དགེ་ལེགས་རྒྱ་མཚོའི་ཇུལ་གྱི་གྲངས་སྙེད་
བགྲང་ཡས་སྐལ་པར་བསགས་པས་རབ་བསྐྲུན་གསལ་རྫོགས་
མཚན་དཔེས་ཀུན་ནས་མཛེས་ཤིང་མཐོང་ན་མི་མཐུན་མེད་པའི་སྐུ་
དབྱངས་གཅིག་གིས་ཀྱང་སྣ་ཚོགས་ཁམས་དང་སྐད་རྀགས་ཐ་དད་
དཔག་མེད་འགྲོ་བར་སོ་སོའི་བློ་དང་འཚམས་པའི་དོན་སྟོན་རེ་བ་ཇི་
། །བཞིན་སྐོང་པའི་གསུང། །ཟབ་ཡངས་མཁྱེན་བརྩེས་ཤེས་བྱ་མ་ལུས་
ལག་མཐིལ་སྐྱུ་རུ་ཇི་བཞིན་གཟིགས་ཤིང་རིས་མེད་འགྲོ་ཀུན་བུ་གཅིག་མ་ལྟར་བྱམས་བརྩེས་
གཅེས་པར་སྐྱོང་བའི་ཐུགས། །གཞན་ཆེད་ཁོ་ནར་ཐུགས་མཆོག་ལེགས་བསྐྱེད་ཚོགས་གཉིས་
རབ་བསགས་བདུད་བཞི་གཏན་བཅོམ་མངོན་པར་སངས་རྒྱས་ཆོས་འཁོར་བསྐོར་མཛད་ཤཱ་ཀྱའི་རྒྱལ་
བོར་གུས་ཕྱག་འཚལ། །གང་གི་དད་པོར་བྱང་ཆུབ་མཆོག་ཏུ་ཐུགས་བསྐྱེད་ཙམ་ནས་བྱམས་པ་
ཆེན་པོས་འགྲོ་ཀུན་ཕན་བདེའི་དཔལ་ལ་འགོད། །ཉོན་མོངས་དགྲ་ཚོགས་གང་གིས་ཀྱང་ནི་

[002B] །རྒྱལ་ཀུན་ཐེག་ཆེན་ལམ་དུ་བཙུད་པས་ཡབ་དུ་གྱུར་ཀྱང་ཇི་སྲིད་སྐལ་བར་རྒྱལ་སྲས་གཞོན་ནུའི་ཚུལ་བཟུང་ནས། །གྲངས་མེད་
ཞིང་དུ་སྣ་ཚོགས་སྤྲུལ་བས་བསྟན་འགྲོའི་དོན་མཛད་འཇམ་དབྱངས་ཞེས་གྲགས་སྲས་ཀྱི་ཐུ་པོ་གཉིས་ལ་འདུད། །ཐེག་པ་ཆེན་པོའི་སྲོལ་བཟང་བཏོད་ནས་ཐུབ་བསྟན་གསལ་བར་བྱེད་དོ་ཞེས། །
རྒྱལ་བ་ཉིད་ཀྱིས་ལུང་དུ་བསྟན་ཅིང་མདོ་བཏུས་རིགས་ཚོགས་ལ་སོགས་དང། །རྣམ་ངེས་ས་སྡེ་ལ་སོགས་ཟབ་དང་རྒྱ་ཆེའི་ལེགས་བཤད་དུ་མ་ཡིས། །རྒྱལ་བསྟན་གསལ་མཛད་ཤིང་རྟ་ཆེན་པོ་
ཀླུ་གྲུབ་ཐོགས་མེད་གཉིས་ལ་འདུད། །དཔལ་མགོན་ཀླུ་གྲུབ་ཐོགས་མེད་ཞི་བ་ལྷའི། །གདམས་པའི་རྒྱུད་པ་ཆུ་བོ་གསུམ་འདྲེས་ཀྱི། །བདུད་རྩིའི་ཉིད་ཁྲུས་ཐུགས་ཀྱི་བུམ་བཟང་གཏམས། །
འགྲོ་ལ་འགྱེད་མཁས་ཕུལ་བྱུང་ཞབས་ལ་འདུད། །རྒྱལ་བའི་ཡབ་གཅིག་རྗེ་བཙུན་མཁྱེན་པའི་གཏེར། །དུས་མཐར་ངུར་སྨྲིག་འཛིན་པའི་གར་བསྒྱུར་ནས། །མདོ་སྔགས་གཉིས་ཀྱི་ལམ་གྱི་
གནང་མཐའ་དག་ཉི་ལྟར་གསལ་མཛད་ཙོང་ཁ་པ་ལ་འདུད། །མདོ་རྒྱུད་རྒྱ་མཚོའི་འཇིངས་ལ་ལེགས་བརྒལ་ཏེ། །འཇམ་མགོན་བླ་མའི་གདམས་པ་ཡིད་བཞིན་ནོར། །ཐུགས་ཀྱི་གྲུ་རྫིང་
བཀངས་ཏེ་དངོས་གྲུབ་ཚར། །འབེབ་མཁས་དེད་དཔོན་ཆོས་རྒྱན་ཞབས་ལ་འདུད། །རིགས་གནས་ལྷ་ལམ་ཡངས་བར་ཐོགས་མེད་བགྲོད། །འཕྲིན་ལས་འོད་སྟོང་འཛིན་མའི་ཁྱོན་ཀུན་ཁྱབ། །
ཕན་དང་བདེ་པའི་པད་ཚལ་རྒྱས་མཛད་པ། །བསྟན་པའི་ཉི་མ་གངས་ཅན་མགོན་པོར་འདུད། །པཎ་ཆེན་དྷཱ་རྨངྡྷ་ཚའི་གདམས་པའི་བཅུད། །མྱངས་ཏེ་སྒྲུབ་པ་སྙིང་པོར་མཛད་པ་ཡིས། །

[003A]༄༅། །སྤང་རྟོག་ཡོན་ཏན་རབ་རྒྱས་གདུལ་བྱ་རྣམས། །སྨིན་མཛད་གྲུབ་མཆོག་བློ་རྒྱན་ཞབས་ལ་འདུད། །མདོ་རྒྱུད་གཞུང་ལ་ཐོས་བསམ་མཐར་སོན་ཅིང། །ཕྱག་ན་པདྨོའི་གདམས་པས་རྒྱུད་
གྲོལ་ནས། །ཐུབ་བསྟན་གསལ་ཞིང་གདུལ་བྱ་ཐེག་ཆེན་སར། །འཁྲིད་མཛད་འཕྲིན་ལས་མཚན་ཅན་ཞབས་ལ་འདུད། །ཤིང་རྟ་ཆེན་པོའི་སྲོལ་བཟང་ལེགས་བཟུང་སྟེ། །ཟབ་ཅིང་རྒྱ་ཆེའི་ལམ་བཟང་
མངོན་དུ་མཛད། །སྐལ་ལྡན་གདུལ་བྱའི་ཚོགས་ལ་ལེགས་གདམས་ནས། །ལམ་རིམ་རྒྱས་མཛད་བཤེས་གཉེན་ཀུན་ལ་འདུད། །ཡོངས་འཛིན་གཉིས་ཀྱི་མན་ངག་ཞལ་ཤེས་དང། །རྗེ་ཡི་གསུང་རབ་
བཀའ་གདམས་གོང་མའི་གཞུང། །རྣམས་ལ་བརྟེན་ནས་བྱང་ཆུབ་ལམ་རིམ་གྱི། །དམིགས་པ་ཡིད་ལ་བྱེད་ཚུལ་འདི་ན་སྤྲོ། །ཤིང་རྟ་ཆེན་པོ་གཉིས་ཀྱི་ལམ་གྱི་སྲོལ། །ཀུན་མཁྱེན་དོན་གཉེར་སྐྱེ་བོ་
མཆོག་གི་ལུགས། །སྐྱེས་བུ་གསུམ་གྱི་ཉམས་ལེན་ཆ་ཚང་བ། །བྱང་ཆུབ་ལམ་གྱི་རིམ་པའི་ཁྲིད་ལ་བཞི། །གང་ནས་བྱུང་བའི་ཁུངས་ཀྱི་ཆེ་བ་དང། །དེ་ནས་བྱུང་བའི་གདམས་པའི་ཕན་ཡོན་དང། །
ཆོས་ལ་ཉན་བཤད་ཇི་ལྟར་བྱེད་ཚུལ་དང། །གདམས་པ་དངོས་ཀྱི་སློབ་མ་བཀྲི་ཚུལ་ལོ། །གདམས་པའི་ཁུངས་ནི་རྫོགས་པའི་སངས་རྒྱས་ཀྱི། །ཤེར་ཕྱིན་རྒྱས་འབྲིང་བསྡུས་པ་གསུམ་ཆར་ལས། །སྦས་པའི་ཚུལ་གྱིས་
གསུངས་པ་བྱམས་མགོན་གྱིས། །མངོན་རྟོག་རྒྱན་ལས་དངོས་སུ་གསལ་བར་བཤད། །དེ་ལྟ་ན་ཡང་འདི་ཡི་རྩ་བའི་གཞུང། །ལམ་སྒྲོན་ཡིན་ལ་དེ་ནི་མཛད་པ་པོ། །ཨདྷི་ཤ་ཡིན་དེ་ཡི་ཆེ་བ་ནི། །ཟ་ཧོར་རྒྱལ་པོ་
དགེ་བ་དཔལ་གྱི་སྲས། །ཐུན་མོངས་རིགས་གནས་སྒྲ་ཚད་བཟོག་སོ་བཞི། །ནང་རིག་རྒྱུད་སྟེ་བཞི་དང་སྡེ་སྣོད་གསུམ། །ཀུན་ལ་སྦྱངས་པས་མཁས་པའི་ཕུལ་དུ་ཕྱིན། །སོ་ཐར་བྱང་སེམས་སྔགས་ཀྱི་ཚུལ་

[003B] །ཞི་གནས་སྐྱེད་རིམ་བརྟན་པོའི་ཏིང་ངེ་འཛིན། །ལྷག་མཐོང་རྫོགས་རིམ་ཟབ་མོའི་ཤེས་རབ་སྟེ། །ཐུན་མོང་བ་དང་ཐུན་མོང་མ་ཡིན་པའི། །བསླབ་པ་གསུམ་གྱིས་ཐུགས་རྒྱུད་ལེགས་གཏམས་པས། །
ལུང་དང་རྟོག་པའི་བསྟན་པའི་བདག་པོར་གྱུར། །མཁས་ཤིང་གྲུབ་པའི་དམ་པ་མང་བསྟེན་ནས། །མདོ་སྔགས་གདམས་པའི་རྒྱུན་བཟང་ལེགས་པར་མནོས། །འཕགས་པའི་ཡུལ་དུ་མུ་སྟེགས་རྒོལ་བར་ན། །
ལན་གསུམ་ཕམ་མཛད་རང་སྡེ་གོང་འོག་གི་མ་རྟོག་ལོག་རྟོག་ཐེ་ཚོམ་ལེགས་བསལ་ཏེ། །བསྟན་པ་རྒྱས་པར་མཛད་པས་ཐམས་ཅད་ཀྱིས། །ཕྱོགས་རིས་མེད་པར་གཙུག་གི་རྒྱན་དུ་འཛིན། །བོད་དུ་བྱང་ཆུབ་
འོད་ཀྱིས་སྤྱན་དྲངས་ཏེ། །བསྟན་པའི་དག་ཏེར་མཛད་པར་གསོལ་བཏབ་པས། །མདོ་སྔགས་གནད་ཀུན་བསྡུས་ཏེ་ཉམས་ལེན་གྱི། །རིམ་པར་དྲིལ་བའི་བྱང་ཆུབ་ལམ་སྒྲོན་མཛད། །བསྟན་པའི་སྲོལ་བཟང་ནུབ་
རྣམས་གསར་དུ་བཅུག་ཉམས་ནས་ཅུང་ཟད་ཡོད་རྣམས་ལེགས་པར་སྤེལ། །ལོག་རྟོག་ངན་པས་སྦགས་རྣམས་ཕྱིར་བསལ་ཏེ། །བསྟན་པ་དྲི་མེད་ཀུན་དུ་རྒྱས་པར་མཛད། །ཁྲིད་གཞུང་དངོས་ནི་ཁམས་
གསུམ་ཆོས་ཀྱི་རྒྱལ། །ཙོང་ཁ་པ་ཡི་ལམ་རིམ་རྣམས་ཡིན་ལ། །བདག་ཉིད་ཆེ་དེ་རྒྱལ་བ་རང་ཉིད་ཀྱིས། །འཇམ་དཔལ་རྩ་རྒྱུད་སོགས་ལས་ལུང་བསྟན་ཅིང། །དོན་ལ་འཇམ་དཔལ་དབྱངས་དང་དབྱེར་མེད་
ཀྱང། ༑ཐུན་མོང་སྣང་དོར་མཁས་གྲུབ་མང་བསྟེན་ནས། །རིགས་གནས་མདོ་སྔགས་གཞུང་དང་གདམས་པའི་རྒྱུན། །ཀུན་ལ་སྒྲོ་འདོགས་ཆོད་པའི་ཐོས་པ་བཙལ། །གཞུང་ལུགས་ཐམས་ཅད་གདམས་པའི་
མཆོག་ཏུ་ཤར། །སྒྲུབ་པ་སྙིང་པོར་མཛད་དེ་ཉམས་སུ་བླངས། །འཆད་རྩོད་རྩོམ་པས་ཐུབ་བསྟན་ཡིད་བཞིན་ནོར། །བྱི་དོར་བྱས་ཏེ་ཉི་ལྟར་གསལ་བར་མཛད། །གདམས་པའི་ཆེ་བར་བཞི་ལས་དང་པོ་ནི། །

[004A]༄༅། །འདི་ལ་བརྟེན་ནས་གསུང་རབ་ཐམས་ཅད་ཀྱིས། །སངས་རྒྱས་སྒྲུབ་པའི་ལམ་གྱི་གཙོ་བོ་དང། །ཡན་ལག་ཅི་རིག་འཆད་པས་དངོས་སུའམ། །བརྒྱུད་ནས་འཚང་རྒྱའི་ཐབས་སུ་ལེགས་གསུངས་པར། །གོབས་
བསྟན་པ་ཐམས་ཅད་འགལ་མེད་རྟོགས། །ཆེ་བ་གཉིས་པ་གདམས་པ་འདི་ཡིས་ནི། །གསུང་རབ་དགོང་འགྲེལ་བཅས་པའི་ལམ་གྱི་གནད། །བཤེས་གཉེན་བསྟན་ཚུལ་ནས་བཟུང་ལྷག་མཐོང་བར། །ཐམས་ཅད་
དཔྱད་སྒོམ་འཇོག་སྒོམ་གང་རུང་གི་ཉམས་ལེན་རིམ་པར་དྲིལ་ནས་འཁྲིད་པས་ན། །གསུང་རབ་མ་ལུས་གདམས་པར་འཆར་བར་འགྱུར། །ཆེ་བ་གསུམ་པ་གདམས་པ་འདི་ཡིས་ནི། །གསུང་རབ་དགོངས་
འགྲེལ་བཅས་པའི་གཞུང་ཆེ་བ། །རྣམས་ཀྱིས་ཉམས་སུ་བླང་བྱ་འདི་དང་འདི། །བསྟན་པར་འདུག་གོ་སྙམ་དུ་ཚེགས་མེད་པར། །གོ་བར་འགྱུར་བས་མདོ་རྒྱུད་བསྟན་བཅོས་ཀྱི། །གཞུང་དོན་རྒྱལ་བའི་
དགོངས་པ་བདེ་བླག་རྙེད། །ཆེ་བ་བཞི་པ་གདམས་པ་འདི་ཉིད་ལ། །བརྟེན་ནས་ཐེག་པ་དམན་པའི་མདོ་ལྟ་བུ། །བརྒྱུད་ནས་འཚང་རྒྱའི་ཐབས་སུ་གོ་བས་ན། །གསུང་རབ་གང་ལའང་འཚང་རྒྱའི་གེགས་
ཡིན་ནོ། །སྙམ་དུ་བཟུང་ནས་འདོར་བའི་ཆོས་སྤོང་གི་ཉེས་སྤྱོད་ཆེན་པོར་ང་འགག་ཉིད་དུ་འགྲོ། །ཆོས་ལ་ཉན་བཤད་ཇི་ལྟར་བྱ་བ་ལ། །ཉན་ཚུལ་བཤད་ཚུལ་མཇུག་ཏུ་བྱ་ཚུལ་གསུམ། །དང་པོ་
ལ་གསུམ་ཐོས་པའི་ཕན་ཡོན་ནི། །མཁས་མཆོག་དཔའ་བོའི་ལེགས་བཤད་སྐྱེས་རབ་ལས། །གང་ཞིག་ཐོས་པས་ཡིད་ནི་དད་གྱུར་ནས། །ལེགས་པར་དགའ་ལ་བརྟན་པ་ཉིད་དུ་འགྱུར། །ཤེས་རབ་
སྐྱེ་ཞིང་གཏི་མུག་མེད་པར་འགྱུར། །རང་གི་ཤེས་ཀྱང་དེ་ནི་ཉོ་བའི་རིགས། །ཐོས་པ་གཏི་མུག་མུན་སེལ་སྒྲོན་མེ་ཡིན། །རྐུན་པོ་ལ་སོགས་མི་འཁྱེར་ནོར་གྱི་མཆོག་ཀུན་དུ་རྨོངས་པའི་དགྲ་འཇོམས་

[004B] །ཐབས་ཚུལ་མན་ངག་སྟོན་པས་གྲོགས་ཀྱི་མཆོག་འཕོངས་པར་གྱུར་ཀྱང་མི་འགྱུར་མཛའ་བོ་ཡིན། །གནོད་པ་མེད་པ་མྱ་ངན་ནད་ཀྱི་སྨན། །ཉེས་པ་ཆེན་པོའི་དཔུང་འཛོམ་དཔུང་གི་མཆོག་གྲགས་དང་
དཔལ་དང་གཏེར་གྱི་མཆོག་ཀྱང་ཡིན། །ཡ་རབ་རྣམས་དང་འཕྲད་ན་སྐྱེས་ཀྱི་མཆོག་ཚོགས་ཀྱི་ནང་ན་མཁས་པ་མགུ་བར་འགྱུར། །ཞེས་དང་གཞན་ཡང་ལེགས་བཤད་དེ་ཉིད་ལས། །ཐོས་པའི་རྗེས་འཇུག་སྒྲུབ་པ་
སྙིང་པོར་བྱེད། །སྐྱེ་བའི་རྫོང་ལས་ཚེག་ཆུང་ཐར་པར་འགྱུར། །ཞེས་པ་རྣམས་ཀྱིས་ཐོས་པ་ལ་བརྟེན་ནས། །འཕྲལ་དུ་དད་དང་དགའ་དང་བརྟན་པ་དང། །ཤེས་རབ་ལ་སོགས་ཡོན་ཏན་མང་འབྱུང་ཞིང། །ཐོས་དོན་
སྒྲུབ་ལ་འབད་དན་འཁོར་བར་རུ། །སྐྱེ་བའི་རྫོད་ལས་ཐར་བར་འགྱུར་གསུངས་ཞིང། །གཞན་ཡང་ཐོས་པའི་ཚོམས་ལས་ཀྱང། །ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་
བྱེད༑ ༑ཐོས་པས་དོན་མ་ཡིན་པ་སྤོང། །ཐོས་པས་མྱ་ངན་འདས་པ་འཐོབ། །ཅེས་པས་ཐོས་པ་ལ་བརྟེན་ནས། །རིམ་བཞིན་བླང་དོར་ཆོས་རྣམས་ཤེས། །སྡིག་ལས་ལྡོག་པའི་ཚུལ་ཁྲིམས་སྲུང། །
དོན་མེད་སྤོང་བའི་ཏིང་འཛིན་སྒོམ། །བདག་མེད་རྟོགས་པའི་ཤེས་རབ་ཀྱིས། །སྲིད་ལས་གྲོལ་བར་འགྱུར་ཞེས་བཤད། །གཞན་ཡང་བཀའ་གདམས་དགེ་བཤེས་གྲོ་ལུང་བས། །མཛད་པའི་
བསྟན་རིམ་ཆེན་མོར་ཇི་སྐད་དུ། སྔོན་ཆད་མ་ཐོས་རྨད་བྱུང་ཐོས་པ་དང། །ཐོས་པ་ཡོངས་སུ་བྱང་དང་ཐེ་ཚོམ་སྤོང། །ལྟ་བ་དྲང་དང་དོན་ཆོས་ཟབ་མོ་རྟོག་ཆོས་ཀུན་ཤེས་ཤིང་ཉེས་སྤྱོད་འདོར་བ་དང། །
དོན་མེད་སྤོངས་དང་དོན་མཆོག་ཞི་ཐོབ་སོགས། །ཐོས་པ་ཡོན་ཏན་བསམ་ཡས་འབྱུང་ཁུངས་ཡིན། །ཞེས་གསུངས་པ་ལྟར་སྔོན་ཆད་མ་ཐོས་པའི། །ངོ་མཚར་རྨད་བྱུང་གཏམས་མང་ཐོས་པ་སོགས་

[005A]༄༅། །མཐའ་ཡས་ཡོན་ཏན་འབྱུང་བའི་ཁུངས་ཡིན་ཅིང། །ཐོས་པ་འདི་འདྲ་རྙེད་པར་དཀའ་ཚུལ་ནི། །མདོ་སྡེ་གསང་བ་བསམ་གྱིས་མི་ཁྱབ་པར། །འཇིག་རྟེན་སངས་རྒྱས་འབྱུང་བ་བརྒྱ་ལམ་སྟེ། །མི་ཡི་
ལུས་ནི་ཚོགས་ཀྱིས་རྙེད་པ་ཡིན། །ཀྱེ་མ་དད་པ་དང་ནི་ཆོས་ཉན་པ། འདི་འདྲ་སྐལ་པ་བརྒྱར་ཡང་རྙེད་པར་དཀའ། །ཞེས་གསུངས་པ་ལྟར་བསམ་ནས་དམ་པའི་ཆོས། །ཉན་ལ་སྤྲོ་བ་ཤུགས་དྲག་སྐྱེད་པར་བྱ། །
གཉིས་པ་ཆོས་དང་ཆོས་སྨྲ་ལ། །རིམ་གྲོ་བསྐྱེད་ཚུལ་སྐྱེས་རབས་ལས། །རབ་ཏུ་དམའ་བའི་སྟན་ལ་འདུག་དུལ་བའི་དཔལ་ནི་རྣམ་པར་བསྐྱེད། །དགའ་དང་ལྡན་པའི་མིག་གིས་བལྟ། །ཚིག་གི་བདུད་རྩི་
འཐུང་བ་བཞིན། །གུས་པ་བསྐྱེད་དེ་རྩེ་གཅིག་བཏུད། །རབ་ཏུ་དང་ལ་དྲི་མེད་ཡིད༑ །ནད་པས་སྨན་པའི་ཚིག་ཉིན་བཞིན། །རིམ་འགྲོ་བསྐྱེད་དེ་ཆོས་ཉོན་ཅིག་ཞེས་དང་ས་ཡི་སྙིང་པོའི་མདོ་ལས་ནི། །
གཅིག་ཏུ་དད་ཅིང་གུས་པས་ཆོས་མཉན་གྱི། །དེ་ལ་འཕྱ་ཞིང་སྐུར་བར་མི་བྱའོ། །ཆོས་སྨྲ་བ་ལ་མཆོད་པ་བྱ་བ་ནི། །སངས་རྒྱས་འདྲ་བར་དེ་ལ་འདུ་ཤེས་བསྐྱེད། །ཞེས་པ་ལྟར་གྱི་སྤྱོད་ལམ་བསམ་པ་
བསྟེན། །གསུམ་པ་ཉན་ཚུལ་དངོས་ལ་རྣམ་པ་གཉིས། །འགལ་རྐྱེན་སྣོད་ཀྱི་སྐྱོན་གསུམ་སྤོང་བ་དང། །མཐུན་རྐྱེན་འདུ་ཤེས་དྲུག་པོ་བསྟེན་ཚུལ་ལོ། །དང་པོ་ཆོས་ཉན་ཚེ་ན་གཉིད་རྨུག་གམ། །རྣམ་
གཡེང་སོགས་ཀྱིས་མཉན་པར་མི་སྒྲིམ་པ། །ཆོས་ཀྱི་དོན་ནི་ལོག་པར་བཟུང་བའམ། །རྙེད་བཀུར་འདོད་སོགས་ཀུན་སློང་སྐྱོན་ཆགས་པ། །བཟུང་བའི་ཚིག་དོན་བརྟན་པར་མི་བྱེད་པར། །བརྗེད་པ་
སོགས་ཀྱིས་མྱུར་དུ་ཉམས་འགྱུར་བའི། །ཁ་སྤུབ་མི་གཙང་ཞབས་རྡོལ་ལྟ་བུ་ཡི། །སྣོད་ཀྱི་སྐྱོན་གསུམ་སྤང་སྟེ་མདོ་ལས་ནི། །ལེགས་པར་རབ་ཏུ་ཉོན་ལ་ཡིད་ལ་ཟུང། །ཞེས་པ་ལྟར་གྱི་གཉེན་པོ་ལེགས་

[005B] །གཉིས་པ་རང་ལ་རྒྱུན་རིང་གསོ་དཀའ་ཞིང། །སྡུག་བསྔལ་དྲག་པོ་སྐྱེད་པའི་ཆགས་པ་སོགས། །ཉོན་མོངས་ནད་ཀྱིས་ན་བའི་ནད་པ་དང། །ཆོས་སྨྲ་བ་ལ་ཆགས་སྡང་རྨོངས་གསུམ་སོགས། །ཉོན་མོངས་
ནད་ཀུན་གསོ་བའི་སྨན་པ་དང། །རྗེས་སུ་བསྟན་པའི་ཆོས་ལ་ཉོན་མོངས་པའི། །ནད་ཀྱི་རྩ་བ་དྲུང་ནས་འབྱིན་པའི་སྨན། །ཆོས་དེ་ཚུལ་བཞིན་ཉམས་སུ་ལེན་པ་ལ། །སྨན་མཆོག་བསྟེན་ནས་ཉོན་མོངས་ནད་གསོ་
བ༑ ༑ཆོས་དེ་ཐོག་མར་གསུང་བའི་བཅོམ་ལྡན་འདས། །རྗེས་སུ་དྲན་ནས་གུས་པས་དམ་པར་ལྟ། །ཆོས་འདི་མཉན་པས་བསྟན་པ་འཇིག་རྟེན་ན། །ཡུན་རིང་གནས་ན་ཅི་མ་རུང་སྙམ་པའི། །འདུ་ཤེས་དྲུག་པོ་
ལེགས་པར་བསྟན་པ་གཅེས། །རང་ལ་ནད་པ་ལྟ་བུ་ཡི། །འདུ་ཤེས་འཇོག་པར་སྤྱོད་འཇུག་ལས། །ཐ་མལ་ནད་ཀྱིས་བཏབ་པ་ཡང། །སྨན་པའི་དག་བཞིན་བྱ་དགོས་ན། །འདོད་ཆགས་ལ་སོགས་ཉེས་བརྒྱ་ཡི། །
ནད་ཀྱིས་རྟག་བཏབ་སྨོས་ཅི་དགོས། །ཞེས་དང་ཆོས་སྨྲར་སྨན་པ་ལྟ་བུ་ཡི། །འདུ་ཤེས་འཇོག་པར་འཕགས་པ་སྡུད་པ་ལས། །དེ་ལྟ་ན་ཡང་བྱང་ཆུབ་དམ་པ་འཚོལ་བ་ཡི། །བསམ་པ་དྲག་ལྡན་མཁས་པའི་ང་
རྒྱལ་ངེས་བཅོམ་ལྟེ། །ནད་པའི་ཚོགས་ཀྱིས་གསོ་ཕྱིར་སྨན་པ་བསྟེན་པ་ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། །ཞེས་དང་ཐོས་དོན་ཉམས་སུ་ལེན་པ་ལ། །འཚོ་བའི་འདུ་ཤེས་ཏིང་
འཛིན་རྒྱལ་པོ་ལས། །མི་དག་ན་ཞིང་ལུས་ནི་སྡུག་བསྔལ་ཏེ། །ལོ་གྲངས་མང་པོ་རེ་འགའ་མཐར་པ། །དེ་ནི་ཡུན་རིང་ནད་ཀྱིས་ཉོན་མོངས་ལས། །ནད་རྣམས་གསོ་བའི་ཕྱིར་ཡང་སྨན་པ་བཙལ། །ཡང་དང་
ཡང་དུ་དེ་ཡིས་བཙལ་བ་ཡིས། །སྨན་པ་མཁས་ཤིང་རིག་པ་དེ་རྙེད་དེ། །དེས་ཀྱང་སྙིང་རྗེ་ཉེ་བར་བཞག་ནས་ནི། །སྨན་འདི་བཏང་བར་གྱིས་ཞེས་བྱིན་པ་དང། །སྨན་མང་བཟང་ཞིང་འཕངས་པ་དེ་བླངས་ནས། །

[006A]༄༅། །ན་བ་འཚོ་པར་འགྱུར་བའི་སྨན་མི་འཐུང། །སྨན་པས་མ་ལན་སྨན་གྱིས་མ་ཉེས་ཏེ། །ནད་པ་དེ་ཉིད་ཀྱིས་ནི་ཉེས་པ་ཡིན། །དེ་བཞིན་བསྟན་པ་འདི་ལ་རབ་བྱུང་སྟེ། །སྟོབས་དང་བསམ་གཏན་
དབང་པོ་ཀུན་རིག་ནས། །སྒོམ་པ་ལ་ནི་མངོན་པར་བརྩོན་མི་བྱེད། །རིགས་པར་མི་བརྩོན་ག་ལ་མྱ་ངན་འདའ། །ཞེས་དང་གཞན་ཡང་མདོ་སྡེ་དེ་ཉིད་ལས། །ངས་ནི་རབ་ཏུ་བཟང་པོའི་ཆོས་བཤད་ཀྱང། །ཁྲོད་ཀྱིས་
ཐོས་ནས་ཡང་དག་མ་སྤྱད་ན། །ནད་པ་སྨན་གྱི་རྒྱལ་བ་ཐོག་པ་དག་བདག་གི་ནད་ནི་གསོ་བར་མི་ནུས་བཞིན། །ཞེས་དང་གཞན་ཡང་ཐོས་པའི་ཚོམ་ལས་ཀྱང། །ལེགས་གསུངས་ཐོས་པ་སྙིང་པོར་ཤེས་པ་དང་
ཏིང་ངེ་འཛིན་དག་སྙིང་པོར་ཤེས་གྱུར་ཀྱང། །གང་ཞིག་བག་མེད་བརླང་པོར་བྱེད་པ་དེའི། །ཐོས་དང་ཤེས་པ་དོན་ཆེན་མི་འགྱུར་རོ། །གང་ཞིག་འཕགས་པས་བསྟན་པའི་ཆོས་དགའ་ཞིང། །དེ་ནི་ལུས་དང་ངག་གིས་
སྤྱོད་བྱེད་པ། །དེ་དག་བཟོད་ལྡན་གྲོགས་དགའ་དབང་པོ་བསྡམས། །ཐོས་དང་ཤེས་པའི་ཕ་རོལ་ཕྱིན་པ་འཐོབ། །ཞེས་དང་ལྷག་བསམ་བསྐུལ་བའི་མདོ་ལས་ཀྱང། །བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་
བར་བྱ་བའི་རོ་ནི་ནང་ན་འདུག་ཤུན་པ་ཟོས་པའི་མེས་ནི་བུར་རམ་རོ། །ཞིམ་པ་རྙེད་པར་ནུས་པ་མ་ཡིན་ནོ། །ཇི་ལྟར་ཤུན་པ་དི་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་སེམས་ཡིན། །དེ་ལྟ་བས་ན་སྨྲ་ལ་དགའ་སྤོང་སྟེ། །
རྟག་ཏུ་བག་ཡོད་བྱོས་ལ་དོན་སོམས་ཤིག་ཞེས་པ་རྣམས་ཀྱིས་བསྟན་ཅིང་ཉམས་ལེན་ལ། །བརྩོན་པ་ཡུན་རིང་དགོས་པ་བཤགས་བསྟོད་ལས། །དེར་ཡང་སེམས་ནི་རྒྱུན་དུ་རྣམ་རྨོངས་ལ། །ཡུན་རིང་དུས་
སུ་ནད་གཞི་བསྟེན་བྱེད་ཅིང། །མཛེ་ཅན་རྐང་པ་ལག་པ་ཆད་པ་ལ། །ཐང་འགའ་སྨན་བསྟེན་པ་ཡིས་ཅི་པ་གྱིར་མཆི། །ཞེས་པ་ལྟར་རོ་བཤད་པའི་ཚུལ་ལ་བཞི། །དང་པོ་དམ་ཆོས་བཤད་པའི་ཕན་ཡོན་ནི། །

[006B] །གང་གིས་གང་གའི་བྱེ་སྙེད་སངས་རྒྱས་ཞིང། །རིན་ཆེན་བདུན་གྱིས་ཡོངས་སུ་བཀང་བྱས་ནས། །དགའ་རབ་སེམས་ཀྱིས་རྒྱལ་ལ་ཕུལ་བ་དང། །གང་གིས་
སེམས་ཅན་གཅིག་ལ་ཚིགས་བཅད་བྱིན། རིན་ཆེན་སྦྱིན་པ་ཤིན་ཏུ་རྒྱ་ཆེན་ངེས། །ཚིགས་བཅད་སྦྱིན་པ་སྙིང་རྗེས་བསྒྲུབ་དེ་ལ། །ཆར་ཡང་མི་ཕོད་གྲངས་སུའང་མ་ཡིན་ན། །གཉིས་དང་
གསུམ་ལ་བསམ་དུ་ག་ལ་ཡོད། །ཅེས་དང་གཞན་ཡང་མདོ་སྡེ་དེ་ཉིད་ལས། །གང་གའི་བྱེ་སྙེད་རིན་ཆེན་གསེར་དག་གིས། །བཀང་སྟེ་གང་ལ་སྦྱིན་པ་བྱིན་པ་བས། །དུས་ངན་ཚེ་ན་ཚིགས་
བཅད་གཅིག་བརྗོད་པ། །དེ་ཡི་ཕན་འདོགས་ཅི་འདྲ་དེ་ལ་མེད། །ཞེས་པ་ལྟར་རོ་གཉིས་པ་སྟོན་པ་དང། །ཆོས་ལ་རིམ་འགྲོ་བསྐྱེད་ཚུལ་བསྟན་རིམ་ལས། །ཆོས་སྨྲ་དེས་ཀྱང་སྟོན་པ་རྗེས་དྲན་
ཞིང༑ ༑གུས་པ་ཆེན་པོས་ཆོས་དོན་ལེགས་བསམ་ནས། །ཞེས་གསུངས་པ་ལྟར་སྟོན་པའི་ཡོན་ཏན་དང། །བཀའ་དྲིན་ཆོས་ཀྱི་བརྗོད་དོན་ཕན་ཡོན་རྣམས། །ལེགས་པར་རྗེས་སུ་དྲན་པས་
གུས་པ་བསྐྱེད། །གསུམ་པ་དམ་ཆོས་འཆད་ཚེ་བསམ་པ་དང། །སྦྱོར་བ་ཇི་ལྟ་བུ་ཡིས་བཤད་པ་ནི། །རྒྱལ་བའི་དམ་ཆོས་པ་དམ་དཀར་པོ་ལས། །མཁས་པ་དུས་སུ་སེམས་པར་བྱེད་པ་ན།།
ཁང་བུར་ཞུགས་ཏེ་དེ་བཞིན་སྒོ་བཅད་ནས། །ཆོས་འདི་ཐམས་ཅད་ལ་ནི་ཚུལ་བཞིན་བལྟ། །ལངས་ནས་ཞུམ་པ་མེད་པའི་སེམས་ཀྱིས་ཤོད། །མཁས་པ་བདེ་ལ་རྟག་ཏུ་གནས་པར་འགྱུར། །
བདེ་ལ་འདུག་ནས་དེ་བཞིན་ཆོས་ཀྱང་སྟོན། །གཙང་ཞིང་ཡིད་དུ་འོང་བའི་ས་ཕྱོགས་སུ། །ཡངས་པའི་སྟན་ནི་རབ་ཏུ་བཤམས་བཏིང་སྟེ། །བཟང་པོའི་ཚོན་གྱིས་ལེགས་པར་ཁ་བསྒྱུར་བའི། །ཆོས་

[007A]༄༅། །གོས་གཙང་མ་དེས་ནི་རབ་བགོས་ནས། །དངུལ་གཟན་ནག་པོ་དེ་བཞིན་བཤམས་བྱས་ལ། །ཤམ་ཐབས་ཆེ་ཚད་ལེགས་པར་རབ་བགོས་ནས། །བཅོས་བུའི་རས་རྣམས་སྣ་ཚོགས་
ལེགས་བཏིང་བ། །རྐང་རྟེན་བཅས་པའི་ཁྲི་ལ་རབ་འདུག་ཅིང། །རྐང་པ་ལེགས་པར་བཀྲུས་སྟེ་སྟེང་འཛེགས་ནས། །གདོང་དང་བཞིན་གྱི་མདངས་ནི་རབ་སྣུམ་ཞིང། །ཆོས་ཀྱི་སྟན་ལ་དེ་ནི་རབ་
འདུག་ནས། །སེམས་ཅན་ལྷག་པ་རྩེ་གཅིག་གྱུར་རྣམས་ལ། །གཏམ་མང་རྣམ་པ་སྣ་ཚོགས་ཉེ་བར་སྟོན། །དགེ་སློང་དག་དང་དགེ་སློང་མ་དག་དང། །དགེ་བསྙེན་རྣམས་དང་དགེ་བསྙེན་མ་དག་
དང༑ ༑རྒྱལ་པོ་དག་དང་རྒྱལ་བུ་རྣམས་ལ་ཡང། །མཁས་དེ་རྟག་ཏུ་ཕྲག་དོག་མེད་པར་ནི། །སྣ་ཚོགས་དོན་ལྡན་སྙན་པའི་གཏམ་ཡང་སྟོན། །ལེ་ལོ་དག་ཀྱང་རྣམ་པར་རབ་སྤངས་ནས། །སྐྱོ་བ་སྙམ་པའི་
འདུ་ཤེས་སྐྱེད་མི་བྱ། །མཁས་པས་མི་དགའ་ཐམས་ཅད་རྣམ་པར་སྤང། །བྱམས་པའི་སྟོབས་ནི་འཁོང་ལ་བསྒོམ་པར་བྱ། །ཉིན་མཚན་དུ་ཡང་ཆོས་མཆོག་རབ་ཏུ་བསྒོམ། །མཁས་པ་དེས་ནི་བྱེ་བ་
ཁྲག་ཁྲིག་དཔེས། །འཁོར་རྣམས་མགུ་ཞིང་དེ་བཞིན་དགའ་བར་བྱེད། །དེ་ལ་ནམ་ཡང་འདོད་པ་ཅུང་ཟད་མེད། །ཟས་དང་སྒོམ་དང་བཟའ་དང་བཅའ་བ་དང། །གོས་དང་མལ་ཆ་ཆོས་ཀོས་རྣམས་དང་ནི། །
ན་བའི་གསོ་སྨན་དག་ཀྱང་མི་བསམ་སྟེ། །འཁོར་རྣམས་ལ་ནི་ཅི་ཡང་མི་བླང་ངོ། །གཞན་དུ་མཁས་པས་རྟག་ཏུ་བདག་ཉིད་དང། །སེམས་ཅན་འདི་དག་སངས་རྒྱས་འགྲུབ་པར་ཤོག་ཕན་ཕྱིར་འཇིག་རྟེན་ཆོས་གང་
བསྟན་པ་དེ། །བདག་གི་བདེ་བའི་ཡོ་བྱད་ཀུན་སྙམ་སེམས། །ཞེས་གསུངས་པ་ལྟར་བྱ་དགོས་མདོར་བསྡུན། །བསམ་པ་བློ་གྲོས་རྒྱ་མཚོའི་མདོར་གསུངས་ལྟར། །རང་ལ་སྨན་པ་བཤད་བྱའི་ཆོས་ལ་སྨན། །

[007B] །སྐྱེས་བུ་དམ་པ་ཆོས་ཚུལ་ཡུན་རིང་དུ། །གནས་ན་སྙམ་པའི་འདུ་ཤེས་ལྔ་བསྐྱེད་ཅིང། །ཉན་པའི་འཁོར་ལ་བྱམས་པ་ལེགས་པར་བསྒོམ། །གཞན་དག་མཐོ་བར་དོགས་
པའི་ཕྲག་དོག་དང། །ཆོས་ལ་ཕྱི་བཤོལ་བྱེད་པའི་ལེ་ལོ་དང། །ཡང་ཡང་འཆད་པས་ངལ་བའི་སྐྱོ་བ་དང། །བདག་ཉིད་བཟང་པོར་སྒྲོགས་ཤིང་གཞན་སྐྱོན་གླེང། །གནད་དོན་ཀུན་སློང་དམན་པས་སྦེད་པ་ཡི། །དཔེ་འཁྱུད་
བྱེད་དང་རྙེད་བཀུར་གྲགས་པ་སོགས། །ཟང་ཟིང་དག་ལ་ལྟ་བ་ཀུན་སྤངས་ཏེ། །རང་གཞན་ཐམས་ཅད་སངས་རྒྱས་ཐོབ་ཕྱིར་དུ། །བསྟན་པའི་བསོད་ནམས་གང་དེ་བདག་ཉིད་ཀྱི། །བདེ་བའི་ཡོ་བྱད་ཡིན་ནོ་
སྙམ་དུ་བསམ། །སྦྱོར་བ་ཁྲུས་བྱས་གཙང་སྦྲ་དང་ལྡན་པས། །གཙང་མའི་གོས་བགོས་ཡིད་འོངས་ཕྱོགས་སུ། །ཤེར་ཕྱིན་གསུང་ཆེ་རྒྱལ་བ་རང་ཉིད་ཀྱིས། །གདན་ཁྲི་བཤམས་པར་མཛད་ལྟར་དམ་
ཆོས་ནི། །རྒྱལ་བས་ཀྱང་ནི་བཀུར་བའི་ཞིང་ཡིན་པས། །ཆོས་ལ་བཀུར་ཕྱིར་འཆད་ཚེ་རང་ཉིད་ཀྱང། །ཁྲི་སྟན་བཟར་པོ་བཤམས་པར་ལེགས་འཁོད་དེ། །བདུད་དང་བདུད་ཀྱི་རིག་རྣམས་མི་འོང་ཞིང། །
འོང་ཀྱང་བར་ཆད་བྱ་བར་མི་ནུས་པར། །བློ་གྲོས་རྒྱ་མཚོའི་མདོ་ལས་གསུངས་པ་ཡི། །བདུད་ཚར་གཅོད་པའི་གཟུངས་སྔགས་ཟབ་མོ་བཟླ། །ཏ་དྱ་ཐཱ། ཤ་མེ་ཤ་མ་བ་ཏི་ཤ་མེ་ཏི་ཤ་ཏྲུཾ། ཨཾ་ཀུ་རེ་མཾ་
ཀུར༑ ༑མ་ར་ཛི་ཏེ་ཀ་རཱ་ཏེ་ཡུ་ཀ་ཡུ་རོ་ཏེ་ཛོ་བ་ཏི། ཨོ་ལེ་ཡ་ནི་བི་ཤ་ཐ་ནི་རྨ་ལེ་མཱ་ལཱ་པ་ན་ཡེ། ཁུ་ཁུ་རེ་ཁ་གེ་གྲ་སེ། གྲ་ས་ནི། ཨོ་མུ་ཁཱི། བ་རཾ་མུ་ཁཱི། ཨཱ་མུ་ཁཱི། ཤ་མི་ཏཱ་ནི་སརྦ་གྲ་ཧ་བནྡྷ་ན་ནི། གྲི་ཧཱི་
རཱ་སརྦྦ་ར་པྲ་ནཱ་ཏི་ན་ནི་མུ་ཀྟཱ་མཱ་དཱ་བྲ་ཤ་སྠཱ་བི་ཏཱ་བུདྷ་མུ་ཏྲ། ཨ་བུད་གྷ་ཏི་རཱ། སརྦ་མཱ་རི་པུ་ཙ་རི་ཏ་པ་རི་ཤུདྷྱ། བི་ག་ཙྪ་ནྟུ། སརྦ་མཱ་རཱ་ཀརྨ་ཎི། གལ་ཏེ་སྔགས་འདི་བཟླ་བ་མ་གྲུབ་ན། །ཤེར་སྙིང་

[008A]༄༅། །བདུད་བཟློག་བྱེད་པ་དམ་པའི་སྲོལ། །དེ་ནས་བཞིན་གྱི་མདངས་ནི་རབ་གསལ་བས། །བཤད་དོན་གོ་བའི་ཡན་ལག་མཐུན་དཔེ་དང། །རིག་པས་ངེས་པའི་ཡན་ལག་གཏན་ཚིག་དང། །ཡིད་
ཆེས་ཡན་ལག་ལུང་དང་ལྡན་པར་བཤད། །བཞི་པ་གང་ལ་བཤད་པའི་ཁྱད་པར་ནི། །མདོ་སྡེ་ཏིང་འཛིན་རྒྱལ་པོ་ལས། །ཆོས་ཀྱི་སྦྱིན་པའི་ཆེད་ཀྱི་ཕྱིར། །གལ་ཏེ་ཁྱོད་ལ་གསོལ་འདེབས་ན། །རབ་རྒྱས་
བདག་གིས་མ་བསླབས་ཞེས། །ཐོག་མར་ཚིགས་དེ་བརྗོད་བར་བྱ། །ཁྱོད་ནི་ཤེས་ཤིང་མཁས་ཡིན་ན། །བདག་ཉིད་ཆེན་པོའི་མདུན་དུ་ནི། །བདག་གིས་ཇི་ལྟར་བཤད་ནུས་ཞེས། །ཁྱོད་ཀྱིས་དེ་སྐད་
བརྗོད་པར་བྱ། །འཕྲལ་དུ་བརྗོད་པར་མི་བྱ་ཡི། །སྣོད་ལ་བརྟག་པ་བྱས་ནས་བྱ། །གལ་ཏེ་སྣོད་ནི་ཤེས་གྱུར་ན། །གསོལ་མ་བཏབ་ཀྱང་བཤད་པར་བྱ། །འཁོར་ནི་མང་པོ་འཁོང་ནང་དུ། །གལ་ཏེ་ངན་
ཚུལ་ངན་མཐོང་ན། །ཁྱོད་ཀྱིས་ཡོ་བྱད་བསྙུངས་མི་བཤད། །སྦྱིན་པའི་བསྔགས་པ་བརྗོད་པར་བྱ། །གལ་ཏེ་འདོད་པ་ཆུང་ཞིག་སྟེ། །ཚུལ་ཁྲིམས་དག་པར་གནས་ཡིན་ན། ཁྱོད་ཀྱི་བྱམས་པའི་སེམས་
བསྐྱེད་ལ། །ཡོ་བྱད་བསྙུངས་པའི་གཏམ་གྱིས་ཤིག་གལ་ཏེ་སྡིག་འདོད་ཆུང་གྱུར་ཅིང། །ཚུལ་ཁྲིམས་ལྡན་པ་མང་གྱུར་ལ། །གཉེན་པོ་རྙེད་པ་དེ་ཡི་ཚེ། །ཚུལ་ཁྲིམས་བསྔགས་པ་བརྗོད་པར་བྱ། །
ཞེས་གསུངས་པ་ལྟར་གསོལ་བ་འདེབས་པ་དང། །སྣོད་ལ་བརྟགས་ཏེ་བཤད་དུ་རུང་བ་དང། །སྣོད་དུ་ཤེས་ནམ་གསོལ་བ་ལ་ཡང། །བཤད་པར་བྱ་ཞིང་དེ་ཡང་སྐབས་དང་སྦྱར། །གསོལ་བ་མ་བཏབ་
སྣོད་དུ་མི་རུང་ལ། །བཤད་པར་མི་བྱ་འདུལ་བའི་མདོ་ལས་ནི། །ཉན་པོ་འདུག་ལ་འགྲེངས་ཏེ་མི་བཤད་ཅིང། །དེ་བཞིན་ཉལ་ལ་འདུག་དང་སྟན་མཐོན་པོར། །འདུག་ལ་དམའ་བར་འདུག་དང་སྟན་བཟང་

[008B] ༑འདུག་ལ་ངན་པར་འདུག་དང་མདུན་འགྲོ་ལ། །ཕྱི་ནས་འགྲོ་དང་ལམ་ནས་འགྲོ་བ་ལ། །འགྲམ་ནས་འགྲོ་བས་བཤད་པར་མི་བྱ་ལ། །མགོ་བོ་གཡོགས་དང་བརྫེས་དང་གཟར་བ་དང། །ལག་གཉིས་
གཉའ་དང་ལྟག་པར་བསྣོལ་བ་དང། །དོག་རེ་ཅན་དང་ཞྭ་གྱོན་ཅོད་པན་ཅན། །འཕྲེང་བ་ཅན་དང་ཐོད་དཀྲིས་བྱས་པ་དང། །གླང་ཆེན་རྟ་ཞོན་ཁྱོགས་དང་བཞོན་སྟེང་འདུག་མཆིལ་ལྷམ་གྱོན་དང་ལག་ན་མཁར་
བ་གདུགས། །མཚོན་དང་རལ་གྲི་དགྲ་ཆ་ཐོགས་པ་དང། །གོ་ཆ་གྱོན་པ་རྣམས་ལ་མི་བཤད་པར། །གསུངས་ཤིང་འདུག་ཉལ་ལ་སོགས་འགའ་ཞིག་ནི། །སྤྱིར་བཏང་ན་བ་མིན་པའི་དབང་དུ་བྱས། །
གསུམ་པ་ཉན་བཤད་མཇུག་ཏུ་ཐུན་མོང་དུ། །བཤད་དང་མཉན་ལས་བྱུང་བའི་དགེ་བ་རྣམས། །གནས་སྐབས་སྒྲུབ་པའི་བར་ཆད་ཞི་བ་དང། །མཐར་ཐུག་རྫོགས་བྱང་ཐོབ་ཕྱིར་ལེགས་པར་བསྡོ། །དེ་ལྟའི་
ཚུལ་གྱིས་བཤད་ཉན་ཐུན་རེ་ལའང། །ཇི་སྐད་གསུང་བའི་ཕན་ཡོན་རྣམས་འབྱུང་ལ། །ཆོས་དང་ཆོས་སྨྲར་མ་གུས་པ་ལ་སོགས། །ལས་སྒྲིབ་སྔར་བསགས་འདག་ཅིང་སོག་འཕྲོ་འཆད། །གདམ་པ་ཡིས་ནི་
རྒྱུད་ལ་ཕན་འགྱུར་པས། །སྤྱིར་ན་དམ་པ་སྔ་མ་ཐམས་ཅད་དང། །ཁྱད་པར་ལུགས་འདིའི་བླ་མ་གོང་མ་རྣམས། །འདི་ལ་ནན་ཏན་ཤིན་ཏུ་ཆེ་བར་མཛད། །དེ་བས་ཉན་བཤད་ལམ་དུ་གཏོང་བའི་ཚུལ། །འདི་ལ་
བློ་ལྡན་རྣམས་ཀྱིས་འབད་པར་རིགས། །གདམས་པ་དངོས་ཀྱི་སློབ་མ་བཀྲི་ཚུལ་ལ། །ལམ་གྱི་རྩ་བ་བཤེས་གཉེན་བསྟེན་ཚུལ་དང། །བསྟེན་ནས་བློ་སྦྱང་བ་ཡི་རིམ་པ་གཉིས། །དང་པོ་ལ་ཡང་རྒྱས་པར་
བཤད་པ་དང། །སྐྱོང་ཚུལ་བསྡུས་ཏེ་བསྟན་པའོ་དང་པོ་ནི། །འཕགས་པ་ཡོན་ཏན་རིན་ཆེན་སྡུད་པ་ལས། །སློབ་མ་བཟང་པོའི་བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །

[009A]༄༅། །ཅིའི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང། །སངས་རྒྱས་ཆོས་རྣམས་དགེ་བའི་བཤེས་ལ་བསྟེན་ཏོ་ཞེས། །ཡོན་ཏན་ཀུན་གྱི་ །ཞེས་སོགས་མདོ་རྒྱུད་
བསྟན་བཅོས་དུ་མ་ལས། །ལེགས་ཚོགས་ཐམས་ཅད་བླ་མར་རག་ལས་པར། །གསུངས་ཕྱིར་བླ་མ་བསྟེན་ཚུལ་མ་ནོར་བ། །གལ་ཆེ་དེས་ན་འདི་ལ་དྲུག་མཛད་པའི། །དང་པོ་བསྟེན་བྱ་བླ་མའི་མཚན་ཉིད་ནི། །སྤྱིར་ནི་བླ་མའི་
མཚན་ཉིད་མང་གསུངས་ཀྱང། །འདིར་ནི་ཐེག་པ་ཆེན་པོར་འཁྲིད་པ་ཡི། །བླ་མའི་མཚན་ཉིད་ཐེག་ཆེན་མདོ་རྒྱན་ལས། །བཤས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག་
དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བསྟེན། །ཞེས་པས་ཚུལ་ཁྲིམས་ཏིང་འཛིན་ཤེས་རབ་ཀྱི། །དུལ་ཞིང་ཞི་ལ་ཉེར་ཞི་སློབ་མ་ལས། །ཡོན་ཏན་ལྷག་པ་
གཞན་གྱི་དོན་སྒྲུབ་པར། །སྤྲོ་བ་བརྟན་པའི་བརྩོན་བཅས་སྡེ་སྣོད་གསུམ། །ལ་སོགས་མང་དུ་ཐོས་པའི་ལུང་གིས་ཕྱུག་ཆོས་ཀྱི་བདག་ཉིད་ངེས་པའི་དེ་ཉིད་རྟོགས། །བཀྲི་བའི་
རིམ་པར་མཁས་ཤིང་བཤད་བྱའི་དོན། །བློ་ལ་སྐྱེལ་བར་གཟོ་བའི་སྨྲ་མཁས་པ། །རྙེད་བཀུར་སོགས་ལ་མི་ལྟ་བྱམས་སྙིང་རྗེས། །ཀུན་ནས་སླངས་སྟེ་སྟོན་པའི་བརྩེ་བདག་ཉིད། །ཡང་
ཡང་འཆད་པས་མི་ངལ་འཆད་པ་ཡི། །དཀའ་སྤྱད་བཟོད་པའི་སྐྱོ་བ་སྤངས་པ་སྟེ། །བཤེས་གཉེན་ཡོན་ཏན་བཅུ་དང་ལྡན་པ་ཅིག་དགོས་པར་གསུངས་ཤིང་དེ་ཡི་ནང་ནས་ཀྱང། །བསླབ་
གསུམ་དེ་ཉིད་རྟོགས་དང་བརྩེ་བ་ལྔ། །གཙོ་བར་པུ་ཏོ་རིན་ཆེན་གསལ་གྱིས་གསུང། །དེ་ཉིད་རྟོགས་པ་མངོན་གྱུར་གཙོ་བོ་སྟེ། །མེད་ན་ལུན་དང་རིགས་པས་རྟོགས་པས་ཀྱང། །འགྲུབ་བར་

[009B] །དེ་ལྟར་བླ་མའི་མཚན་ཉིད་ཤེས་བྱས་ནས། །མཚན་ལྡན་བླ་མ་བཙལ་དགོས་བསྟན་རིམ་ལས། །དམ་ཆོས་ཡོངས་འཛིན་དམ་པའི་བཤེས་གཉེན་དག་
རིང་ན་བཞུགས་ཀྱང་མཆོག་ཏུ་རྙེད་དཀའ་དང། །དོན་ཆེན་སྒྲུབ་ཕྱིར་རབ་ཏུ་གུས་པ་ཡིས། །དཀའ་བའི་འདུ་ཤེས་དོར་ཏེ་ཡོངས་སུ་བཙལ། །ཞེས་གསུངས་པ་ལྟར་ཐག་རིང་བགྲོད་དཀའ་
སོགས། །གང་ན་བཞུགས་ཀྱང་ཚེགས་ལ་མི་ལྟ་བར། །མཚན་ཉིད་ལྡན་པ་ཤིན་ཏུ་རྙེད་དཀའ་དང། །དོན་ཆེན་སྒྲུབ་པས་གཏན་གྱི་མདུན་མ་ཡི། །རྩ་བ་ཡིན་ཕྱིར་འབད་པས་བཙལ་བར་བྱ། །གལ་ཏེ་
དུས་ཀྱི་དབང་གིས་མ་རྙེད་ན། །དབུང་བ་བཟང་པོས་ཞུས་པའི་མདོ་སྡེ་ལས། །ཇི་ལྟར་འཁོར་ལོ་གཅིག་པའི་ཤིང་རྟ་ནི། །རྟ་དང་ལྡན་ཡང་ལམ་དུ་མི་འགྲོ་ལྟར། །དེ་བཞིན་སྒྲུབ་པ་ཡི་ནི་གྲོགས་མེད་ན། ལུས་
ཅན་དངོས་གྲུབ་ཐོབ་པར་མི་འགྱུར་རོ། །དེ་ནི་བློ་ལྡན་གཟུགས་བཟང་གཙང་སྦྲ་ཆེ། །རིགས་ནི་བཙུན་ཞིང་ཆོས་ལ་གཞོལ་བ་དང། །སྤོབ་པ་ཆེ་ཞིང་དཔལ་ལ་དབང་པོ་ཐུལ། །སྙན་པར་སྨྲ་ཞིང་སྦྱིན་
ཕོད་ །བཀྲེས་དང་སྐོམ་དང་ཉོན་མོངས་བཟོད་པ་དང། །བྲམ་ཟེ་དང་ནི་ལྷ་གཞན་མཆོད་མི་བྱེད། །སྒྲིན་ཅིང་གཟོ་ལ་བྱས་པ་གཟོ་བ་དང། །དཀོན་མཆོག་གསུམ་ལ་དད་པ་གྲོགས་པོ་
ཡིན། །དེ་ལྟའི་ཡོན་ཏན་མ་ལུས་ལྡན་པ་དག་རྩོད་པའི་དུས་ན་ཤིན་དུ་དཀོན་པས་ན། །ཡོན་ཏན་ཕྱེད་དམ་བཞི་ཆ་བརྒྱད་ཆ་ཅན། །དེ་ལྟ་བུ་ནི་སྔགས་པའི་གྲོགས་པོར་བསྟེན། །ཞེས་པས་གྲོགས་ལ་བློ་
ལྡན་གཟུགས་བཟང་སོགས། །མཚན་ཉིད་རྫོགས་པ་རྙེད་པར་མ་གྱུར་ན། །ཡོན་ཏན་བརྒྱད་ཆ་ལྡན་པ་མ་མཐར་གསུང། །དེ་ནི་བླ་མ་ལ་ཡང་མཚུངས་སོ་ཞེས། །ཇོ་བོ་ཆེན་པོས་གསུང་བར་བུ་

[010A]༄༅། །ཏོ་བའི། །གསུང་སྒྲོས་དོལ་བས་བསྒྲིགས་ལས་བཤད་པས་ན། །ཐེག་ཆེན་བླ་མའི་མཚན་ཉིད་འཆན་སྐབས་སུ། །གསུངས་པའི་ཡོན་ཏན་བརྒྱད་ཆ་ལྡན་པ་ལ། །མ་མཐར་བྱས་
ཏེ་དེ་འདྲའི་བླ་མ་བསྟེན། །གཉིས་པ་བསྟེན་བྱེད་སློབ་མའི་མཚན་ཉིད་ནི། །འཕགས་པས་གཟུར་གནས་བློ་ལྡན་དོན་གཉེར་བའི། །ཉན་པོ་སྣོད་ཅེས་བྱ་བར་བཤད་ཅེས་གསུང། །དེས་ནི་ཕྱོགས་ལྷུང་
མེད་པའི་གཟུར་གནས་དང། །ལེགས་ཉེས་རྣམ་པར་འབྱེད་པའི་བློ་གྲོས་དང། །ཆོས་ལ་དོན་གཉེར་ཆེ་བའི་འདུན་པ་གསུམ། །ཚང་བ་ཉན་པའི་སྣོད་དུ་རུང་བར་བཤད། །འགྲེལ་བར་ཆོས་དང་ཆོས་
སྨྲར་གུས་པ་དང། །ཉན་ཚེ་ཡིད་གཏོང་བསྣན་ཏེ་ལྔ་རུ་གསུང། །དེ་ལྟར་ན་ནི་སྔ་མ་ལྔ་པོ་དང། །ཉེས་བཤད་དོར་ནས་ལེགས་བཤད་འཛིན་དང་དྲུག་བླ་མས་བཀྲི་རུ་རུང་བའི་རྟེན་གྱི་ཆོས། །ཡིན་པས་དེ་རྣམས་
ཚང་ངམ་མ་ཚང་བརྟགས། །ཚང་ན་དགའ་བ་བསྒོམ་ཞིང་མཚང་ན། །ཕྱི་མ་ཚུན་ཆོད་ཚང་བའི་རྒྱུ་ལ་འབད། །དེ་ལྟའི་མཚན་ཉིད་རྫོགས་པར་མ་ཚང་ཡང། །དོན་ནི་གོ་བར་ནུས་པས་མཉན་པ་ལ། །
ཕན་ཡོན་འབྱུང་བ་འཕགས་པ་ཤ་རིའི་བུས། །སྒྲུབ་བྱ་བསྙེན་པར་རྫོགས་ཚེ་བྲམ་ཟེ་ཞིག་གབ་ཏེ་འདུག་པས་ཚུལ་ཁྲིམས་ཉམས་པ་ལ། །སྡུག་བསྔལ་རྣམ་པ་བཅུ་གཉིས་འབྱུང་གསུངས་པ། །ཐོས་
ནས་འཆལ་ཚུལ་བྱེད་ལས་ལོག་ཞེས་པའི། །དཔེ་དང་སྦྱར་ཏེ་རྣམ་བཤད་རིགས་པར་གསུངས། །དོན་མ་གོ་ཡང་དད་ནས་མཉན་པ་ལའང། །ཕན་ཡོན་འབྱུང་སྟེ་འདྲེན་མཆོག་ཐུབ་དབང་གིས། །དམ་ཆོས་
འཆད་ཚེ་གནག་རྫི་དགའ་བོ་ཡིས། །ཕྱུག་མ་སྐྱོང་ཞིང་ཕྱིན་བསམ་ཐོང་བ་ན། །མཁར་བའོ་མཚུག་བྱས་ཏེ་འགྲེང་བཞིན་དུ། །ཉན་པའི་མཁར་བས་སྤལ་བ་ཆོས་ཉན་པ། །མནན་ཏེ་སྣད་ཀྱང་སྦལ་བས་

[010B] །གེགས་སུ་འགྱུར་དོགས་ཁ་རོགས་བསྡད་པ་ལས། །འཐོས་ཏེ་མཐོ་རིས་ཐོབ་པར་གསུངས་པ་བཞིན། །གསུམ་པ་སློབ་མས་བླ་མ་བསྟེན་ཚུལ་ལ། །བསམ་པས་བསྟེན་ཚུལ་སྦྱོར་བས་བསྟེན་
ཚུལ་གཉིས། །དང་པོ་ལ་གསུམ་བྶྟྟེན་པའི་བསམ་པ་སྤྱིར། །བཤད་དང་རྩ་བ་དད་པ་སྦྱར་བ་དང། །བཀའ་བདྲེན་བསམ་སྟེ་གུས་པ་བསྐྱེད་ཚུལ་ལོ། །དང་པོ་ལེགས་པར་བརྟགས་ཏེ་མཉན་རུང་བའི། །བླ་མ་
རྙེད་ཚེ་དམ་ཆོས་བཀའ་འདྲིན་ནོད། །དེ་ཉིད་བསྟེན་ཚུལ་ཕྱིན་ཅི་མ་ལོག་པ། །བྱ་དགོས་སྡོང་པོ་བཀོད་པར་སེམས་དགུ་ཡིས། །དགེ་བའི་གཤེས་གཉེན་བསྙེན་བཀུར་བྱ་བར་གསུང། །དེ་ནི་བསྟན་པའི་
བསམ་པ་ཐམས་ཅད་ཀྱི། །གནད་ཀུན་བསྡུས་པ་ཡིན་ཅིང་སེམས་དགུ་ནི། །རང་དབང་དོར་ནས་རང་ཉིད་བླ་མ་ཡི། །དབང་དུ་གཏོང་བ་བུ་འཛངས་ལྟ་བུའི་སེམས། །བཤེས་དང་མཛའ་བ་སུས་ཀྱང་
མི་ཕྱེད་པར། །བརྟན་པར་བྱེད་པ་རྡོ་རྗེ་ལྟ་བུའི་སེམས། །རང་གི་བླ་མའི་བྱ་བའི་ཁུར་ཐམས་ཅད། །འཁུར་བར་བྱེད་པ་ས་ག་ལྟ་བུའི་སེམས། །སྡུག་བསྔལ་ཅི་འདྲ་བྱུང་ཀྱང་མི་གཡོ་བ་
འཁོར་ཡུག་གི་ནི་རི་བོ་ལྟ་བུའི་སེམས། །ངན་ལས་ཅི་འདྲ་བཅོལ་ཀྱང་མ་འཕྲིག་པར། །སྒྲུབ་པ་འཇིག་རྟེན་བྲན་གཡོགས་ལྟ་བུའི་སེམས། །རློམ་པས་ཁེངས་པའི་ང་རྒྱལ་ཀུན་སྤངས་ཏེ། །
དམན་ས་འཛིན་པ་ཕྱག་དར་ལྟ་བུའི་སེམས། །བླ་མའི་བྱ་བ་ཤིན་དུ་ལྕི་བའི་ཁུར། །སྤྲོ་བཞིན་འཛིན་པ་ཐེག་པ་ལྟ་བུའི་སེམས། །བླ་མས་ཇི་ལྟར་བརྙས་ཤིང་གཤེས་གྱུར་ཀྱང། །ཁྲོ་བ་མེད་པ་
སྒོ་ཁྱི་ལྟ་བུའི་སེམས། །བླ་མའི་བྱ་བར་འགྲོ་འོང་ཅི་ཙམ་ཞིག་བྱས་ཀྱང་མི་སྐྱོ་གྲུ་གཟིང་ལྟ་བུའི་སེམས། །འདི་རྣམས་ཡིན་ཅིང་གཞན་ཡང་བསྟན་རིམ་ལས། །རྙེད་ནས་རང་དགར་མི་

[011A]༄༅། །བཏང་དེ་ཡི་ནི། །དབང་གྱུར་འཛེམ་ཞིང་འཇིགས་བཅས་རབ་གུས་པས། །ཡོན་ཏན་བླངས་ལས་དོན་ཆེན་སྒྲུབ་འདོད་ཅིང། །གང་གིས་མཉེས་འགྱུར་སྒྲུབ་ཕྱིར་རྒྱུན་དུ་བསྟེན། །
ཞེས་པ་ལྟར་གྱི་བསམ་པ་རྣམས་ཀྱང་བསྟེན། །གཉིས་པ་རྩ་བ་དད་པ་སྦྱང་བ་ནི། །དཀོན་མཆོག་སྒྲོན་མེའི་མདོ་ལས་ཇི་སྐད་དུ། །དད་པ་སྔོན་འགྲོ་མ་ལྟར་སྐྱེད་པ་སྟེ། །ཡོན་ཏན་ཐམས་ཅད་སྲུང་
ཞིང་འཕེལ་བར་བྱེད། །དོགས་པ་སེལ་ཞིང་ཆུ་བོ་རྣམས་ལས་སྒྲོལ། །དད་པ་བདེ་ལེགས་གྲོང་ཁྱེར་མཚོན་བྱེད་ཡིན། །དད་པ་རྙོག་པ་མེད་ཅིང་སེམས་དང་བྱེད། །ང་རྒྱལ་སྤོང་ཞིང་གུས་པའི་
རྩ་བ་ཡིན། །དད་པ་ནོར་དང་གཏེར་དང་རྐང་པའི་མཆོག་ལག་པ་བཞིན་དུ་དགེ་སྡུད་རྩ་བ་ཡིན། །ཞེས་པས་དད་པ་ཡོན་ཏན་ཐམས་ཅད་ཀྱི། །སྔོན་དུ་འགྲོ་བའི་ཆོས་ཀྱི་མཆོག་ཡིན་ཏེ། །མ་ལྟར་
ཡོན་ཏན་སྔར་མེད་སྐྱེད་པར་བྱེད། །སྐྱེས་ཟིན་སྲུང་ཞིང་གོང་ནས་གོང་དུ་ནི། །འཕེལ་བར་བྱེད་སོགས་ཕན་ཡོན་མང་གསུངས་ཤིང། །ཆོས་བཅུ་པ་ཡི་མདོ་ལས་ཀྱང། །གང་གིས་འདྲེན་པ་ངེས་
འབྱུང་ལ། །དད་པ་ཐེག་པའི་མཆོག་ཡིན་ཏེ། །དེ་ཕྱིར་བློ་དང་ལྡན་པའི་མིས། །དད་པས་རྗེས་སུ་འབྲང་བ་བསྟེན། །མ་དད་པ་ཡི་མི་དག་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་
མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་པས་ཐམས་ཅད་མཁྱེན་པ་དང། །ཐར་པ་ལ་སོགས་ཡོན་ཏན་ཀུན། །དད་པ་ལ་བརྟེན་འཐོབ་འགྱུར་གྱི། །དད་པ་མེད་པར་དཀར་པོའི་
ཆོས། །གང་ཡང་འཐོབ་པ་མེད་པ་ནི། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་མི་འབྱུང་བ། །ཇི་བཞིན་ཡིན་ཞེས་གསུང་བའི་ཕྱིར། །དད་པ་སྐྱེད་པ་གལ་ཆེ་ལ། །སྤྱིར་ན་དད་པ་མང་

[011B] །འདིར་ནི་བླ་མར་དད་པ་སྟེ། །དེ་ཡང་དད་པ་སྐྱེད་ཙམ་མ་ཡིན་པར། །དུས་རྣམས་ཀུན་དུ་སྐྱོན་རྟོག་བློ་འདོར་ཞིང། །ཡོན་ཏན་རྟོག་པའི་བསམ་པ་རབ་སྦྱངས་ཏེ། །དད་པ་ཤུགས་དྲག་འགྱུར་
མེད་བསྐྱེད་དགོས་ལ། །རང་གིས་ཆོས་འབྲེལ་མནོས་ཕྱིན་བླ་མ་དེ། །ཐོས་ཆུང་བློ་དམན་ཚུལ་འཆལ་ཡིན་ན་ཡང། །སྟོན་པའི་འདུ་ཤེས་བསྐྱེད་དེ་དད་གུས་ཀྱིས། །བསྙེན་བཀུར་བྱ་བར་དཀོན་མཆོག་
སྤྲིན་ལས་བཤད། །སྐྱོན་རྟོག་འདོར་ཞིང་ཡོན་ཏན་སེམས་པའི་བློ། །བརྟན་པོ་སྐྱེ་ལ་སངས་རྒྱས་དངོས་ཡིན་པར། །ལྟ་བའི་བསམ་པ་བྱུང་ན་གནད་དུ་ཆེ། །ཐེག་ཆེན་མདོ་དང་འདུལ་བའི་མདོ་
དག་ལས། །བླ་མར་སྟོན་པའི་འདུ་ཤེས་སྐྱེད་དགོས་པ། །མང་དུ་གསུངས་ཤིང་སྔགས་ཀྱི་རྒྱུད་སྔེ་ལས། །བླ་མ་རྡོ་རྗེ་འཆང་དུ་ལྟ་བར་བཤད། །དེ་སྐད་དུ་ཡང་ཀྱེ་རྡོར་ལས། །ཕྱི་མའི་དུས་
སུ་གྱུར་པ་ན། །ང་ཉིད་སློབ་དཔོན་གཟུགས་ཀྱི་སྐུ། །ཞེས་དང་བཤད་རྒྱུད་གུར་ལས་ཀྱང། །གང་ཉིད་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་གཟུགས་སུ་འཛིན། །སེམས་ཅན་
ཕན་གདགས་དམིགས་ནས་ནི། །ཐ་མལ་བ་ཡི་གཟུགས་སུ་གནས། །ཞེས་པས་རང་ཅག་མ་དག་པའི། །གདུལ་བྱའི་སྣང་ངོར་རྡོ་རྗེ་འཆང། །ཐ་མལ་པ་ཡི་ཚུལ་འཛིན་པར། །བཤད་ལ་
ངེས་ཤེས་ལེགས་དྲངས་ཏེ། །དཔའ་བོས་བླ་མ་ལྔ་བཅུ་བར། །སློབ་དཔོན་དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ་ཞེས་གསུངས་པ་ལྟར་རང་ཉིད་ཀྱི། །རྩ་བའི་བླ་མ་གང་ཡིན་པ། །
དེ་དང་སྟོན་པ་རྡོ་རྗེ་འཆང། །དབྱེར་མེད་གཅིག་ཏུ་བལྟ་བར་བྱ། །དེ་ལྟ་ན་ནི་སངས་རྒྱས་བཅོམ་ལྡན་འདས། །སྐྱོན་ཀུན་ཟད་ཅིང་ཡོན་ཏན་ཀུན་རྫོགས་པ། །ཡིན་པས་བླ་མ་འདི་ལ་སྐྱོན་གྱི་རིགས་

[012A]༄༅། །དངོས་ཞེན་ཆེ་བ་འམ་བསླབ་ཁྲིམས་ལྷོད་པ་སོགས། །འདི་དང་འདི་འདྲ་འདུག་པ་ཅི་སྙམ་ན། །དེ་ནི་རང་ཉིད་སྣང་བ་མ་དག་པས། །དེ་ལྟར་སྣང་བ་ཡིན་གྱི་དངོས་གནས་མིན། །
དཔེར་ན་ལེགས་པའི་སྐར་མས་ཟས་གཙང་སྲས། །སྐྱོན་གྱི་གོང་བུར་མཐོང་བ་ཇི་བཞིན་ནོ། །སྙམ་དུ་བསམ་ལ་སྐྱོན་རྟོག་བསམ་པ་དགག་གལ་ཏེ་ཉོན་མོངས་མང་པའམ་བག་མེད་པས། །
སྐྱོན་རྟོག་བྱུང་ན་སྡོམ་སེམས་མཐོལ་བཤགས་བྱ། །རྒྱལ་བའི་མཚན་དཔེ་ལ་སོགས་གསང་གསུམ་གྱི། །ཡོན་ཏན་འདི་ལ་མེད་པ་ཅི་སྙམ་ན། །དེ་ཡང་རང་སྣང་ལས་ངན་སྡིག་སྒྲིབ་ཀྱིས།།
བསྒྲིབ་པས་ཡིན་གྱི་དོན་ལ་མེད་པ་མིན། །དཔེར་ན་དམུས་ལོང་ངག་ལ་མཁའ་དབྱིངས་སུ། །ཉི་ཟླ་སྐར་མ་ལ་སོགས་མི་སྣང་བཞིན། །སྙམ་དུ་བསམ་ལ་ཡོན་ཏན་ཡོད་པར་བལྟ། །གཞན་ཡང་
ཚུལ་ཁྲིམས་གཙང་བའམ་མང་ཐོས་སོགས། །བླ་མར་ཡོན་ཏན་གང་ཡོད་ཡང་དང་ཡང། །བསམ་ལ་དད་པ་ཇེ་རྒྱས་འགྲོ་བར་བྱ། །གསུམ་པ་བཀའ་དྲིན་རྗེས་སུ་དྲན་པ་ནི། །སྡོང་པོ་བཀོད་པའི་མདོ་ལས་
ཇི་སྐད་དུ། །འདི་ནི་བདག་གི་དགེ་བཤེས་ཆོས་སྨྲ་བ། །ཆོས་ཀུན་ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་དཔའི་སྤྱོད་ལམ་ཡོངས་སྟོན་པ། །ཡིན་ཞེས་སེམས་གཅིག་བསམ་ནས་འདིར་
འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྟུང་པས་མ་མ་འདྲ། །བྱང་ཆུབ་ཡན་ལག་ཡོངས་སུ་སྐྱོང་བ་ཡིན། །དགེ་བཤེས་འདི་དག་གནོད་པ་རྣམ་པར་ཟློག་རྒ་ཤི་ཐར་
བྱེད་སྨན་པ་ལྟ་བུ་སྟེ། །བདུད་རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་ཉ་ལྟ་བུར་དཀར་པོའི་ཆོས་ཀྱིས་རྒྱས། །ཞི་བའི་ཕྱོགས་སྟོན་ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ་

[012B] །ཡོངས་སུ་སྐྱོང་དང་མཉན་པ་འདྲ་བ་ཞེས། །དེ་འདྲའི་སེམས་ཀྱིས་ནོར་བཟང་འདིར་འོངས་སོ། །བྱང་ཆུབ་སེམས་དཔའ་བདག་གི་བློ་སྐྱེད་བ། །སངས་
རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་དག་བདག་བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་འདིར་འོངས་སོ། །འཇིག་རྟེན་སྐྱོབ་པས་དཔའ་བོ་ལྟ་བུ་སྟེ། །དེད་དཔོན་
མགོན་དང་སྐྱབས་སུ་གྱུར་པ་ཡིན། །དེ་དག་གདག་ལ་བདེ་སྟོབས་མིག་ཡིན་ཞེས། །དེ་འདྲའི་སེམས་ཀྱིས་དགེ་བཤེས་བསྙེན་བཀུར་བྱེད། །ཞེས་གསུངས་པ་ལྟར་བསམ་ཞིང་ཆོས་བཅུ་པར། །
ཡུན་རིང་འཁོར་བར་འཁྱམས་པ་འཚོལ་བྱེད་དང། །གཏི་མུག་གཉིད་ཀྱིས་ནོན་ལས་སད་བྱེད་དང། །སྲིད་པའི་རྒྱ་མཚོར་བྱིང་བའི་འབྱིན་བྱེད་དང། །ལམ་ངན་ཞུགས་ལ་ལམ་བཟང་སྟོན་བྱེད་
དང། །སྲིད་པའི་བཙོན་རང་བཅིངས་པ་འགྲོལ་བྱེད་དང། །ཡུན་རིང་ནད་ཀྱིས་གཟིར་བའི་སྨན་པ་དང། །ཆགས་སོགས་ཉོན་མོངས་མི་ཆེན་རབ་འབར་བ། །ཀུན་ནས་ཞི་བར་བྱེད་པའི་ཆར་སྤྲིན་གྱི། །
འདུ་ཤེས་བསྐྱེད་པར་གསུངས་པ་རྣམས་བསམ་སྟེ། །གུས་པ་ཆེན་པོ་ཤུགས་དྲག་བསྐྱེད་པར་བྱ། །གཉིས་པ་སྦྱོར་བས་བསྟེན་ཚུལ་མདོ་རྒྱན་ལས། །བཀུར་སྟི་རྙེད་པ་དག་དང་རིམ་འགྲོ་དང། །སྒྲུབ་པའི་
སྒོ་ནས་བཤེས་གཉེན་བསྟེན་པར་བྱ། །ཞེས་གསུངས་པ་ལྟར་རྙེད་བཀུར་རིམ་འགྲོ་དང། །སྒྲུབ་པའི་སྒོ་ངས་བསྟེན་པའི་ཚུལ་གསུམ་ལས། །དང་པོ་རྙེད་བཀུར་བྱ་ཚུལ་བསྟན་རིམ་ལས། །དུས་དང་
དུས་སུ་མནབས་ །གདན་ཆ་བསྙུན་གྱི་རྐྱེན་སྨན་བཞོན་པའི་ཚོགས། །ནོར་འབྲུ་རིན་ཆེན་བཞུགས་གནས་ལ་སོགས་པ། །འབྱོར་ཚོགས་བཟང་དགུ་རྣམས་ཀྱིས་ཅི་ནུས་མཆོད། །

[013A]༄༅། །ཞེས་གསུངས་པ་ལྟར་རང་ལ་འབྱོར་ལྡན་ན། །ནོར་ལ་སྙིང་པོ་སྒྲུབ་པའི་ཆེད་དུ་འམ། །བསླབ་ཁྲིམས་ལ་སོགས་ཞུ་བ་འམ་བླ་མ་ལ། །ཉེ་བར་མ་ཁོ་བ་སོགས་ཀྱི་དུས་སྐབས་དང་
སྦྱར་ཏེ་ན་བཟའ་ལ་སོགས་བཟང་དགུ་དབུལ། །མདོར་ན་བླ་མ་ལྔ་བཅུ་པར། །རང་གི་དམ་ཚིག་སློབ་དཔོན་ནི། །སྦྱིན་མིན་བུ་དང་ཆུང་མ་དང། །རང་སྲོང་གིས་རྟག་བསྟེན་བྱ་ན། །ལོངས་སྤྱོད་གཡོ་
བས་སྨོས་ཅི་དགོས། །ཞེས་གསུངས་པ་ལྟར་རང་ཉིད་ལ། །གང་ཡོད་དངོས་པོ་འཕངས་མེད་དབུལ། །གཉིས་པ་རིམ་འགྲོ་བྱ་ཚུལ་བསྟན་རིམ་ལས། །གུས་པར་སྨྲ་དང་མངོན་དུ་ལྡང་བ་དང། །
ཕྱག་དང་བསྐོར་བ་མཎྜལ་ །དྲིལ་ཕྱིས་བསྐུ་མཉེ་སྐུ་ཁྲུས་གདན་སྟོབ་སོགས། །སྐུ་ཡི་རིམ་འགྲོ་དུས་བཞིན་ལེགས་པར་སྒྲུབ། །གཞན་ཡང་དེ་ལ་སངས་རྒྱས་ཉིད་འཛིན་
པས། །མཐོང་པ་ཙམ་ཡང་རྙེད་དཀར་མངོན་བསམ་སྟེ། །ལུས་ངག་ཡིད་ཀྱིས་ཅི་ནུས་གུས་པའི་ལས། །སྣ་ཚོགས་རྗེས་སུ་སྒྲུབ་པས་བསྙེན་བཀུར་བྱ། །ཞེས་གསུངས་པ་ལྟར་ལུས་
ཀྱིས་ལྡང་བ་དང། །ཕྱག་སྐོར་སྐུ་ཁྲུས་བསྐུ་མཉེ་དྲིལ་ཕྱིས་དང། །བསྐུན་གཡོག་སོགས་དང་ངག་གིས་བསྟོད་བསྔགས་དང། །ཡོན་ཏན་བརྗོད་པ་སོགས་དང་ཡིད་ཀྱིས་ནི། །དེ་དག་
སྒྲུབ་ལ་དགའ་དང་སྤྲོ་བ་དང། །བསྒྲིམས་ཤིང་གུས་པ་ཆེན་པོ་སྐྱེད་པའོ། །གསུམ་པ་སྒྲུབ་པས་བསྟེན་ཚུལ་མདོ་རྒྱན་ལས། །བསྟན་པ་ཇི་སྐད་བསྟན་པ་སྒྲུབ་པ་དེས། །དེ་ཡི་སེམས་
ནི་ཡང་དག་མགུ་བར་བྱེད། །ཅེས་དང་གཞན་ཡང་སྐྱེས་པའི་རབ་ལས་ཀྱང། །ཕན་པའི་ལན་དུ་མཆོད་པ་བྱ་བ་ནི། །བསྒོ་བའི་ཚིག་བཞིན་ཉམས་སུ་ལེན་པ་ཡིན། །ཞེས་དང་དེ་བཞིན་བསྟན་

[013B] །ཇི་སྙེད་གསུང་བཞིན་ཐོབ་བསམ་སྒོམ་པ་ཡིས། །ཅི་རིགས་ལེགས་པར་སྒྲུབ་པའི་སྒོ་ནས་ནི། །དེ་ཡི་གསུང་ལ་གསུང་དུ་བྱེད་པ་གང། །དེ་ནི་བླ་མ་མཉེས་བྱེད་མཆོག་ཏུ་གསུངས། །
ཞེས་གསུངས་པ་ལྟར་ཅི་གསུང་བཀའ་བཞིན་དུ། །སྒྲུབ་པ་ཡིན་ཅིང་ཁྱད་པར་གདམས་པའི་དོན། །ཚུལ་བཞིན་སྒྲུབ་པ་སྙིང་པོར་བྱེད་པའོ། །ཅི་གསུང་སྒྲུབ་ལ་ཆོས་དང་མི་མཐུན་པའི། །བྱ་བར་སྦྱོར་
ན་དེ་ལ་འཇུག་མི་བྱ། །དེ་ཡང་བླ་མ་ལྔ་བཅུ་པར། །རིགས་པ་ཡིས་ནི་མི་ནུས་ན། །མི་ནུས་དེ་ལ་ཚིག་གིས་སྦྱང། །ཞེས་གསུངས་པ་ལྟར་མི་འཇུག་པའི། །རྒྱུ་མཚན་དགོས་པ་ངག་འཇམ་པོས། །
བརྗོད་པའི་བཤད་སྦྱང་ལེགས་བྱས་ཏེ། །བྱ་བ་དེ་ལས་ལྡོག་བྱ་ཡི། །དེ་ཉིད་རྒྱུ་མཚན་དུ་བྱས་ཏེ། །མི་གུས་པ་དང་བརྙས་སྨོད་སོགས། །གཏན་ནས་བྱ་བར་མི་རུང་ངོ། །མདོར་ན་བླ་མ་ལྔ་བཅུ་པར། །
འདིར་མེད་སྨོས་པ་ཅི་ཞིག་དགོས། །བླ་མ་དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་བ་ནི། །དེ་དང་དེ་ལ་འབད་དེ་བརྟག་དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་
གསུངས་པར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་གསུངས་པ་ལྟར་འབད་པ་གཅེས། །དེ་ལྟར་བསྟེན་པའི་ཚེ་ན་མདོ་རྒྱན་ལས། །དམ་ཆོས་
བགོ་སྐལ་བ་སྤྱོད་ཡོན་ཏན་ལྡན། །བཤེས་གཉེན་རབ་ཏུ་བསྟོན་བྱེད་ཟང་ཟིང་མིན། །ཞེས་གསུངས་པ་ལྟར་བླ་མས་ཆོས་འཆད་པའི། །བགོ་སྐལ་ཆད་པ་མེད་པར་ཉན་དགོས་ཀྱི། །
བཟའ་བཏུང་ལ་སོགས་ཟང་ཟིང་དངོས་པོ་ལ། །མི་ལྟ་བ་ཅིག་དགོས་ཏེ་པུ་ཏོ་བས། །རང་ཅག་ཆོས་ལ་ཅིར་ཡང་མི་རྩི་བར། །ཇ་སུན་རེ་ཡི་མཐོ་དམན་ཙམ་ལ་ནི། །ཐུགས་ལ་བཏགས་དང་མ་

[014A]༄༅། །བཏགས་རྩི་བ་དེ། །ཞེ་འདོད་བློ་ཕུགས་རུལ་བའི་རྟགས་ཡིན་གསུང། །ཅི་ཙམ་བསྟེན་པའི་ཡུན་ནི་སྐྱེས་རབ་ལས། །དམ་པ་རྣམས་ནི་སུས་ཀྱང་མི་བསྲིང་ །དུལ་བའི་ཚུལ་
གྱིས་དགེ་བ་བསྟེན་པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ། །ཆེད་དུ་མ་བགོས་པར་ཡང་གོས་པར་འགྱུར། །ཞེས་གསུངས་པ་ལྟར་བླ་མ་དམ་པ་ལ། །ཡུན་རིང་བསྟེན་ན་དེ་ཡི་ཡོན་ཏན་གྱི། །ཆ་
ཤས་དང་ངམ་ཤུགས་ཀྱིས་གོས་པར་འགྱུར། བཞི་བཤེས་གཉེན་བསྟེན་པའི་ཕན་ཡོན་ནི། །ཐེག་ཆེན་དགེ་བའི་བཤེས་གཉེན་ཚུལ་བཞིན་དུ། །བསྟེན་པའི་ཕན་ཡོན་སྡོང་པོ་བཀོད་པའི་མདོར། །
མང་དུ་གསུངས་བའི་དོན་རྣམས་མདོར་བསྡུས་སྟེ། །བསྟན་པའི་རིམ་པར་གསུངས་པ་འདི་ལྟ་སྟེ། །དེ་མཐོང་བས་ཀྱང་ཡོན་ཏན་རིན་ཆེན་ཚོགས། །ཀུན་འབྱུང་རྒྱལ་སྲས་
རྫོགས་པའི་རྒྱུ། །དྲན་དང་ཏིང་འཛིན་གཟུང་སོགས་འགྲུབ་པ་སྟེ། །སངས་རྒྱས་མཐོང་ཞིང་དོན་ཆེན་ཀུན་རྫོགས་འགྱུར། །ཞེས་བས་དགེ་བའི་བཤེས་གཉེན་མཐོང་བ་ལ། །བརྟེན་
ནས་ཡོན་ཏན་རིན་ཆེན་ཀུན་འབྱུང་ཞིང། །རྒྱལ་སྲས་སྤྱོད་པ་དག་ཅིང་རྫོགས་པ་སོགས། །བཤད་ཅིང་ཕན་ཡོན་གཞན་ཡང་དེ་ཉིད་ལས། །དེ་ཡིས་རྒྱུན་ཏུ་བསྐྱང་ཞིང་ལེགས་
བཟུང་བ། །ངན་སོང་ཐེག་དམན་སྡིག་གྲོགས་བདུད་ལས་འདའ། །བློ་ལྡན་ཆོས་མཐུན་བརྩམ་པ་ཀུན་མཐར་ཕྱིན། །འཇིག་རྟེན་ཆོས་ལས་འདས་ཤིང་ཡང་དག་འཕགས། །
བསླབ་དང་མི་འགལ་བྱིས་བའི་ས་ལས་འདའ། །བྱང་ཆུབ་ཡན་ལག་ཀུན་གྱིས་རྣམ་པར་འཕེལ། །ཞེས་པས་མཚན་ཉིད་ལྡན་པའི་དགེ་བཤེས་ཀྱིས། །ཡུན་རིང་བསྐྱང་ཞིང་བརྩེ་

[014B] །དེ་ནི་ངན་འགྲོ་ཐེག་དམན་སྡིག་གྲོགས་བདུད། །ཀུན་ལས་ཕ་རོལ་འདའ་སོགས་མང་དུ་བཤད། །བཤེས་གཉེན་བསྟེན་པས་སངས་རྒྱས་གོ་འཕང་
མཆོག་འཐོབ་ལ་ཉེ་ཞིང་རྒྱལ་བ་ཐམས་ཅད་དགྱེས། །ཚེ་རབ་ཀུན་དུ་དགེ་བཤེས་ཀྱིས་མི་འཕོངས། །ངན་འགྲོར་མི་ལྟུང་ལས་དང་ཉོན་མོངས་པའི། །དབང་དུ་མི་འགྲོ་
སེམས་དཔའི་སྤྱོད་པ་དང། །མི་འགལ་དེ་ལ་དྲན་པ་བརྟན་ལྡན་པས། །ཡོན་ཏན་ཚོགས་ཀྱིས་ཇེ་མཐོ་ཇེ་མཐོང་འགྱུར། །གནས་སྐབས་མཐར་ཐུག་དོན་རྣམས་ཐམས་ཅད་
འགྲུབ། །བསམ་སྦྱོར་དགེ་བས་རང་གཞན་དོན་བྱེད་ཅིང། །ཚོགས་གཉིས་རྫོགས་སོགས་ཕན་ཡོན་དཔག་མེད་པ། །སྡོང་པོ་བཀོད་པའི་མདོ་ལ་སོགས་པས་བཤད། །གཞན་ཡང་
བཤེས་གཉེན་བཀུར་བས་ངན་འགྲོ་རུ། །འཁྱམས་པར་འགྱུར་པའི་ལས་རྣམས་ཚེ་འདི་ལ། །རིམས་སམ་མུ་གེ་འཐབ་རྩོད་རྨི་ལམ་ངན། །ལ་སོགས་ལུས་དང་སེམས་ལ་
གནོད་པའི་རིགས། །ཅུང་ཟད་ཙམ་ཞིག་མྱོང་བར་གྱུར་བས་ཀྱང། །འདྲོངས་ཏེ་བྱ་ཞིང་ཟད་པར་འགྱུར་བ་དང། །སངས་རྒྱས་བྱེ་བ་དཔག་ཏུ་མེད་པ་ལ། །མཆོད་པ་ཕུལ་ཏེ་
དགེ་རྩ་བསྐྱེད་པ་རྣམས། །ཟིལ་གྱིས་གནོན་ཅིང་རྫོགས་པའི་སངས་རྒྱས་ཀྱི། །ཡོན་ཏན་རྣམ་འཕྲུལ་དཔག་ཏུ་མེད་པ་ཀུན། །བཤེས་གཉེན་བཀུར་ལས་འབྱུང་བར་བལྟའོ་ཞེས། །
ས་ཡི་སྙིང་པོའི་མདོ་ལས་བཤད་པས་ན། །ཕན་ཡོན་དེ་རྣམས་བསམ་སྟེ་དགེ་བའི་བཤེས། །ཚུལ་བཞིན་བསྟེན་ལ་སྤྲོ་བ་ཤུགས་དྲག་བསྐྱེད། །ལྔ་བ་མ་བསྟེན་པ་ཡི་ཉེས་དམིགས་

[015A]༄༅། །ནི། །ཆོས་ཀྱི་བཀའ་དྲིན་མནོས་པའི་བླ་མ་ལ། །བརྙས་ཤིང་སྨོད་དམ་མ་གུས་པ་ལ་སོགས། །བསྟེན་ཚུལ་ལོག་ན་ཚེ་འདིར་ནད་དང་གདོན། །དུ་མས་གཙོ་
ཞིང་ཕྱི་མར་ངན་སོང་དུ། །སྡུག་བསྔལ་དཔག་ཏུ་མེད་པ་མྱོང་འགྱུར་ཏེ། །ལག་ན་རྡོ་རྗེ་དབང་བསྐུར་བའི། །རྒྱུད་སྡེ་ལས་ནི་ཇི་སྐད་དུ། །དཔའ་བོ་བསྒྲིམས་ཏེ་དེ་ཉོན་ཅིག་འཚམས་
མེད་ལ་སོགས་མི་བཟད་པ། །དམྱལ་བ་གང་དག་ངས་བཤད་པ། །དེ་རྣམས་ཀྱི་ནི་གནས་སུ་བརྗོད། །དེར་ནི་སྐལ་པ་མཐའ་ཡས་སོ། །དེ་ལྟ་བས་ན་རྣམ་ཀུན་ཏུ། །དེ་ལ་ནམ་ཡང་
བརྙས་མི་བྱ། །ཞེས་དང་ལྔ་བཅུ་པ་ལས་ཀྱང། །སློབ་དཔོན་ལ་ནི་སྨོད་པ་དེ། །ཡམས་དང་མཛེ་དང་ནད་རྣམས་དང། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་
བར་འགྱུར། །རྒྱལ་པོ་མེ་དང་སྤྲུལ་གདུག་དང། །ཆུ་དང་མཁའ་འགྲོ་རྐུན་པོ་དང། །གདོན་དང་ལོག་འདྲེན་རྣམས་ཀྱིས་ཀྱང། །བསད་ནས་སེམས་ཅན་དམྱལ་བར་འགྲོ། །ནམ་ཡང་
སློབ་དཔོན་དག་གི་ནི། །ཀུན་ཏུ་སེམས་དཀྲུགས་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །དམྱལ་བར་ངེས་པར་འཚེད་པར་འགྱུར། །མནར་མེད་ལ་སོགས་འཇིགས་རུང་བའི། །
དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་རྣམས། །དེར་ནི་གནས་པར་ཡང་དག་བཤད། །ཅེས་དང་མཁས་གྲུབ་ཤན་ཏི་པས། །མཛད་པའི་དགྲ་ནག་དཀའ་འགྲེལ་དུ། །དྲངས་
བའི་ལེགས་བཤད་གཞུང་ལས་ཀྱང། །ཚིག་བཅད་གཅིག་ཙམ་མཉན་པ་ལ། །གང་གིས་བླ་མར་མི་འཛིན་ན། །ཁྱི་ཡི་སྐྱེས་གནས་བརྒྱར་སྐྱེས་ནས། །སྨེ་ཤ་ཅན་དུ་སྐྱེ་བར་འགྱུར། །ཞེས་

[015B] །སངས་རྒྱས་མངོན་སུམ་པ་ཡི་ཏིང་འཛིན་ལས། །གསུངས་པ་བསྡུས་ཏེ་བཤད་པ་བསྟན་རིམ་ལས། །གལ་ཏེ་དེ་ལ་སྟོན་པའི་འདུ་ཤེས་དང། །དད་གུས་
མེད་ཅིང་སྡང་བས་བརྙས་སྤོང་ན། །བདུད་ཀྱིས་ཡོངས་ཟིན་ཡོན་ཏན་འགྲུབ་པ་ནི། །གནས་མེད་སྔར་ཐོབ་དག་ཀྱང་ཡོངས་འཇིག་འགྱུར། །མི་བཟད་སྡིག་ལྕི་ས་ །
འཁོར་ཞིང་ནམ་ཡང་དགེ་བཤེས་འཕྲད་མི་འགྱུར། །ཞེས་པས་བཤད་པའི་ཉེས་དམིགས་རྣམས་བསམ་ནས། །དམ་ཆོས་ཚིག་གཅིག་མཉན་པ་ཡན་ཆད་ལ། །བརྙས་སྨོད་མ་གུས་པ་སོགས་འབད་
པས་སྤང། །མི་དགེའི་བཤེས་དང་སྡིག་གྲོགས་བསྟེན་ན་ཡང། །བཟང་པོའི་ཡོན་ཏན་ཁད་ཀྱིས་འགྲིབ་འགྱུར་ཅིང། །ཉེས་ལྟུང་སྡིག་གྲིབ་འཕེལ་ནས་ངན་སོང་དུ། །ལྟུང་སྟེ་བདེན་པ་པོ་ཡི་
ལེའུ་ལས། །གང་དག་སྡིག་གྲོགས་སྤྲུལ་གྱིས་སེམས་ཟིན་ཅིང། །དགེ་བའི་བཤེས་ཀྱི་དུག་སྨན་རྣམས་སྤངས་པ། །དེ་དག་དམ་ཆོས་དཀོན་མཆོག་ཐོས་གྱུར་ནའང། །ཀྱཻ་
གཡང་ས་ཆེ་ལས་ལྟུང། །ཞེས་དང་བཤེས་ཀྱི་ཚོམ་ལས་ཀྱང། །དད་པ་མེད་ཅིང་འཇུངས་པ་དང། །རྫུན་དུ་སྨྲ་དང་ཕྲ་མ་ཅན། །མཁས་པས་བཤེས་པར་མི་བྱ་ཞིང། །སྡིག་ཅན་མི་དང་
འགྲོགས་མི་བྱ། །གལ་ཏེ་སྡིག་པ་བྱེད་པ་དག་སྡིག་མི་བྱེད་པས་བསྟེན་ན་ཡང། །སྡིག་པ་བྱེད་པར་དགོས་སྐྱེ་ཞིང། །མི་སྙན་པ་ཡང་འཕེལ་བར་འགྱུར། །བསྟེན་བྱ་མ་ཡིན་བསྟེན་པའི་
མི། །དེ་ཡི་སྐྱོན་གྱིས་སྐྱོན་ཅན་འགྱུར། །དོང་བར་དུག་བསྐུས་མདའ་བཅུག་པས། །དུག་མ་སྐུས་པའང་གོས་པ་བཞིན། །ཞེས་སོགས་ན་དེ་དག་རྒྱང་རིང་དུ། །སྤང་བར་བྱ་སྟེ་བསྟན་པའི་རིམ་

[016A]༄༅། །པ་ལས། །དེ་ཕྱིར་དུག་སྡོང་སྦྲུལ་གདུག་བྲག་ཆེན་གྱི་བྱ་སྐྱིབ་འབར་འདྲའི་སྡིག་གྲོགས་སྐད་ཅིག་ཀྱང། །འགྲོགས་དང་ཀུན་སྨྲ་སོགས་བསྟེན་རིང་སྤང་ །གྲིབ་མ་ཙམ་དང་
འཕྲད་པའང་འདོད་མི་བྱ། །ཞེས་པ་ལྟར་རོ་དྲུག་པ་དོན་བསྡུ་ནི། །དེ་ལྟར་ཕན་ཡོན་ཉེས་དམིགས་ཤེས་བྱས་ཏེ། །ཡང་ཡང་བསམ་ལ་ཚེ་རབས་ །ད་བར་བསྟེན་ཚུལ་ཇི་བཞིན་མ་བྱུང་བ། །
ཐམས་ཅད་བསམ་པ་ཐག་པས་བཤགས་ཤིང་བསྔམ་ །སྣོད་རུང་ཆོས་རྣམས་རང་ལ་འབད་པས་བསྒྲུབ། །བསྟེན་ཚུལ་ཇི་བཞིན་བྱེད་པའི་འདུན་པ་བཏང། །དགེ་བའི་བཤེས་ཀྱི་མཚན་ཉིད་
ཡོངས་རྫོགས་པ། །ཡང་ཡང་བསམ་ལ་དེ་ལྟའི་མཚན་ལྡན་གྱིས། །བྱང་ཆུབ་བར་དུ་རྗེས་སུ་འཛིན་པའི་རྒྱུར། །རྒྱ་ཆེན་ཚོགས་བསགས་སྨོན་ལམ་མང་དུ་གདབ། །དེ་ལྟར་བྱས་ན་རིང་པོར་
མི་ཐོག་པར། །རྟག་ཏུ་དུ་དང་ནོར་བཟང་ལྟ་བུར་འགྱུར། །གཉིས་པ་སྐྱོང་ཚུལ་བསྡུས་ཏེ་བསྟན་ལ་གཉིས། །སྐྱོང་ཚུལ་དངོས་དང་ལོག་རྟོག་དགག་པའོ། །དང་པོ་དངོས་ལ་ཐུན་དང་ཐུན་འཚམས་
སུ། །ཇི་ལྟར་བྱ་ཚུལ་གཉིས་ལས་དང་པོ་ལའང། །སྦྱོར་དངོས་མཇུག་གསུམ་ཡོད་པའི་དང་པོ་ལ། །གནས་ཁང་བྱི་དོར་བྱས་ལ་རྟེན་གསུམ་དགྲམ། །མཆོད་པ་གཡོ་མེད་བཀོད་པ་
མཛེས་པར་བཤམ། །བདེ་བའི་སྟན་ལ་འཁོད་ནས་སྐྱབས་སེམས་བྱ། །མདུན་གྱི་ནམ་མཁར་ཚོགས་ཞིང་བཞུགས་པར་བསམ། །བསགས་སྦྱང་གནད་བསྡུས་ཡན་ལག་བདུན་པ་
དབུལ། །དོན་ཆེན་གསུམ་གྱི་སྒོ་ནས་གསོལ་བ་གདབ། །དེ་ལྟར་ཆོས་དྲུག་ཡོད་པའི་དང་པོ་ནི། །ལྷ་ཅིག་ཇོ་བོ་ཆེན་པོ་ཡིས། །ལས་དང་པོ་ཡི་གང་ཟག་གིས། །ལུས་དབེན་པ་ལ་མ་

[016B] །སེམས་དབེན་རྙེད་པར་དཀའ་བའི་ཕྱིར། །འདྲི་ །འདྲེས་བས་འདྲིས་ཤིང་ཆགས་པར་བྱེད། །དེ་ཡིས་འཁོར་བའི་འཁོར་ལོ་བསྐོར། །དེ་ལྟའི་
འདྲེས་པ་སྤང་ །རྟག་ཏུ་བག་དང་ལྡན་པར་བྱ། །ཞེས་པས་བློ་ནི་མ་སྦྱངས་པའི། །རང་ཅག་ལྟ་བུའི་གང་ཟག་གིས། །ལུས་ཀྱི་དབེན་པ་མ་བསྟེན་པར། །རྣམ་གཡེང་སོགས་
ཀྱིས་དབེན་པ་ཡིས། །སེམས་ནི་བརྟན་པོ་རྙེད་དཀའ་བས། །མ་རུང་སྐྱེ་བོ་མང་པོ་དང། །ལྷན་ཅིག་འདྲི་ །འདྲེས་པས་ཆགས་སོགས་འཕེལ་བྱེད་ཅིང། །
དེ་ཡིས་མི་དགེ་མང་བསགས་ཏེ། །འཁོར་བར་ཡུན་རིང་འཁྱམས་འགྱུར་བས། །དབེན་བར་བག་ཡོད་བསྟེན་བྱ་ཞེས། །བཤད་ལྟར་དབེན་པ་བསྟེན་དགོས་ལ། །དེ་ཡང་ཐེག་
ཆེན་མདོ་རྒྱན་ལས། །བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱད་ལྡན། །
ཞེས་གསུངས་པ་ལྟར་ཟས་གོས་སོགས། །ཆོས་མཐུན་འཚོ་བ་རྙེད་སླ་ཞིང། །དགྲ་གཅན་མེད་པས་གནས་བཟང་དང། །བྲོ་ནད་མི་སྐྱེད་ །ལྟ་སྤྱོད་མཐུན་པའི་གྲོགས་བཟང་
ལྡན། །ཉིན་པར་སྐྱེ་བོ་ཉུང་བ་དང། །མཚན་མོ་སྒྲ་ནི་ཆུང་བ་ཡི། །རྣལ་འབྱོར་བདེ་བའི་ཡོ་བྱད་རྣམས། །ལྡན་པ་མཐུན་པའི་ཡུལ་དུ་ནི། །ཇོ་བོའི་བླ་མ་གསེར་གླེང་པས། །བཞུགས་ཁང་ཤིན་ཏུ་གཙང་མའི་ནང། །
སྐུ་གསུང་ཐུགས་རྟེན་མང་བཀྲམ་ཞིང། །མཆོད་རྫས་བཟང་མང་ལེགས་བཤམ་པའི། །ཕྱག་བཞེས་ཇི་བཞིན་ཇོ་བོ་དང། །བཀའ་གདམས་གོང་མ་རྣམས་ཀྱིས་ཀྱང། །མཛད་པའི་

[017A]༄༅། །སྲོལ་བཞིན་སྒྲུབ་ཁང་དུ། །བྱི་དོར་གཙང་མ་ལོགས་བྱས་ཏེ། །རྒྱལ་བས་འཇམ་དཔལ་རྩ་རྒྱུད་ལས། །བུ་ཁྱོད་འཇམ་དཔལ་གཞོན་ནུ་ཉོན། །ང་ནི་འཇིག་རྟེན་མྱ་ངན་
འདས། །ས་སྟེང་སྟོང་པར་གྱུར་པ་དང། །ཆོས་ཀྱི་མཛོད་ཀྱང་ཞིག་པ་དང། །ཉན་ཐོས་རྣམས་ཀྱང་འདས་པ་ན། །རྐང་གཉིས་དམ་པ་སྟོན་པ་ཡི། །སྐུ་གཟུགས་མཆོད་རྟེན་དག་ཀྱང་བྱ། །
སྤོས་དང་དེ་དང་བྱུག་པ་ཡིས། །མཆོད་དང་བསྙེན་བཀུར་བྱ་བ་དང། །རྣམ་པ་སྣ་ཚོགས་གོས་མཆོག་དང། །གཞན་ཡང་ནོར་བུའི་གདུབ་ཀོར་རྒྱན། །རྣམ་པ་སྣ་ཚོགས་བཟའ་དང་བཅའ།།
ཡང་དག་སྦྱར་བ་དབུལ་བར་བྱ། །རྣམ་པ་སྣ་ཚོགས་ཕུན་སུམ་ཚོགས། །ཅི་འདོད་ཁ་ཟས་ཟ་བ་ལ། །དེ་བཞིན་སྔགས་ནི་བཟླས་བྱས་དབུལ། །སེམས་ཅན་དགེ་བའི་རྟོག་གནས་འགྱུར། །
དམ་པའི་འགྲོ་བའི་སྐྱེ་གནས་སུ། །གྲོང་མཆོག་དག་ཏུ་སྐྱེ་བར་འགྱུར། །མཐར་ནི་བྱང་ཆུབ་གཞོལ་འགྱུར་ཞིང། །ཕྱིས་ནས་ཞི་བར་ཡང་དག་འགྲོ། །ཞེས་གསུངས་པ་ཡི་དོན་ཅི་བཞིན།།
ཐུབ་དབང་སྐུ་བརྙན་ལ་སོགས་པའི། །སྐུ་གསུང་ཐུགས་རྟེན་ལེགས་པར་དཀྲམ། །གཉིས་པ་མཆོད་པ་བཤམ་པ་ནི། །རང་ལ་འབྱོར་བ་ཡོད་གྱུར་ན། །ཆུ་བཞི་ཉེར་སྦྱོང་འདོད་ཡོན་ལྔ།།
རིན་ཆེན་བདུན་དང་རྟགས་རྫས་བརྒྱད། །ལ་སོགས་དངོས་སམ་བཅོས་མ་ཡི། །མཆོད་པ་རྣམ་པ་སྣ་ཚོགས་པ། །བཀོད་པ་ཤིན་ཏུ་མཛེས་པར་བཤམ། །མཆོད་པའི་སྤྲིན་གྱི་གཟུང་སྔགས་
ནི༑ ༑ཨོཾ་ན་མོ་བྷ་ག་ཝ་ཏེ་བཛྲེ་སཱ་ར་པྲ་མ་རྡྷཱ་ནི། ཏ་ཐཱ་ག་ཏཱ་ཡ་ཨྲྷ་ཏེ་སམྱཀྶཾ་བུདྷཱ་ཡ། ཏ་ཌྱ་ཐཱ། ཨོཾ་བཛྲེ་བཛྲེ། བ་ཧཱ་བྫྲ། མ་ཧཱ་ཏི་ཛ་བཛྲེ། མ་ཧཱ་བིཌྱ་བཛྲེ། མཧཱ་བོ་དཧི་ཙི་དྟ་བཛྲེ། མཧཱ་བོ་དཧི་མཎྚོ་པ་

[017B] སརྦ་ཀརྨ་ཨ་ཝ་ར་ན་བི་ཤོ་དྷ་ན་བཛྲེ་སཱ་ཧཱ། བདུན་ནམ་གསུམ་སེགས་ཅི་རིགས་བརྗོད། །ཀུན་བཟང་མཆོད་པར་གྱུར་བར་བསམ། །གསུམ་པ་མལ་སྟན་བདེ་བ་ལ། །འཁོད་
ནས་སྐྱབས་སེམས་བྱ་བ་ནི། །རང་ཉིད་གང་དུ་འདུག་པའི་གཞིར། །སྒྲུབ་པ་ལས་ནི་མི་འགྱུར་བའི། །མཚོན་བྱེད་གཡུང་རུང་དཀར་པོ་བྲི། །དེ་སྟེང་སྔོན་ཚེ་སྟོན་པ་ཡིས། །བྱང་ཆུབ་མངོན་
དུ་མཛད་པའི་ཚེ། །ཟོར་བའི་གདན་ལ་ལེགས་བཞུགས་པ། །སྨོན་གནས་བྱས་ཏེ་དུར་བ་སོགས། །རྩ་འཇམ་རྩོ་མོ་དབུས་བསྟན་དགྲམ། །དེ་སྟེང་ནང་ཚང་ཅན་གྱི་སྟན། །རྒྱབ་ཕྱོགས་
ཅུང་ཟད་མཐོ་བ་ཡི། །བདེ་ཞིང་འཇམ་པ་བསམ་གཏན་དང། །མཐུན་པའི་མལ་ལ་རང་གི་ལུས། །དྲང་པོར་བསྲང་སྟེ་སྐྱིལ་ཀྲུང་ངམ། །ཕྱེད་པས་རུང་བའི་སྤྱོད་ལམ་གྱིས། །འཁོད་དེ་
ཚོམས་ལས་ཇི་སྐད་དུ། །ཆོས་རྣམས་སྔོན་དུ་ཡིད་འགྲོ་སྟེ། །ཡིད་མགྱོགས་ཡིད་ནི་གཙོ་བོ་ཡིན། །ཞེས་པས་དགེ་དང་མི་དགེའི་ཆོས། །གང་ལའང་སྔོན་དུ་འགྲོ་བའི་ཡིད། །གཙོ་བོ་
ཡིན་པར་བཤད་པ་དང། །ལྷག་བསམ་རབ་དཀར་དྲིས་ལན་ལས། །སྒོམ་རྣམས་ཀུན་གྱི་དང་པོའི་མགོ་རྒྱ་གར་སྐད་མཚུངས་རང་རྒྱུད་ལ། །ལེགས་པར་བརྟག་པ་ཡིན་ནོ་ཞེས། །
ཟླ་མེད་བླ་མ་མཆོག་ཏེ་བཞེད། །ཅེས་གསུངས་པ་ལྟར་ཐོག་མར་ནི། །རང་གི་རྒྱུད་ལ་ལེགས་བརྟག་ཏེ། །མི་དགེའི་བསམ་པ་མངོན་གྱུར་བ། །ཡོད་ན་སྣ་བུག་གཉིས་ནས་རླུང། །
ཕྱིར་ལ་འབུད་དང་ལྷན་ཅིག་ཏུ། །སོང་ནས་འཇའ་ལྟར་ཡལ་བར་བསམ། །དགེ་སེམས་མངོན་དུ་གྱུར་ཡོད་ན། །ནང་དུ་རྡུབ་དང་ལྷན་ཅིག་ཏུ། །རྒྱལ་བ་སྲས་བཅས་ཐམས་ཅད་ཀྱི།།

[018A]༄༅། །བྱིན་བརླབས་འོད་ཟེར་རྣམ་པ་ཡིས། །ཞུགས་ཏེ་སེམས་ཅན་ཐམས་ཅད་ཀྱི། །དོན་དུ་སངས་རྒྱས་ཐོབ་འདོད་ཀྱི། །དགེ་སེམས་མངོན་དུ་གྱུར་བར་བསམ། །དེ་ནས་ཇོ་
བོ་ཆེན་པོ་ཡིས། །སྒྲུབ་པར་འདོད་པའི་གང་ཟག་གིས། །ས་ལྟར་ཆོས་ཀུན་གཞིར་གྱུར་བས། །དང་པོར་སྐྱབས་སུ་ལེགས་འགྲོ་ཞིང། །དེ་ཡི་བསླབ་པའི་ཆོས་ལ་བསླབ། །ཞེས་གསུངས་པ་
ལྟར་སངས་རྒྱས་པའི། །ཉམས་ལེན་ཆོས་ཀུན་གཞིར་གྱུར་པ། །དཀོན་མཆོག་གསུམ་ལ་སྐྱབས་འགྲོ་བྱ། །མདུན་གྱི་ནམ་མཁར་སེང་ཁྲི་པད་མ་དང། །ཉི་མའི་སྟེང་དུ་རྩ་བའི་བླ་མ་ནི།།
འདྲེན་མཆོག་ཐུབ་པའི་དབང་པོའི་རྣམ་པ་ཅན། །དེ་ཡི་གཡས་གཡོན་མདུན་རྒྱབ་ཕྱོགས་བཞི་རུ། །བྱམས་པ་འཇམ་དབྱངས་རྩ་བའི་བླ་མ་དང། །རྡོ་རྗེ་འཆང་ལ་རྒྱ་ཆེན་སྤྱོད་རྒྱུད་དང།།
ཟབ་མོ་ལྟ་རྒྱུད་ཆོས་འབྲེལ་ཡོད་ཚད་དང། །ཉམས་ལེན་བྱིན་བརླབས་རྒྱུད་པ་ཐམས་ཅད་ཀྱིས། །བསྐོར་ཞིང་དེ་དག་རྣམས་ཀྱི་ཕྱི་རོལ་དུ། །གཞན་ཡང་བླ་མ་མཆོག་གསུམ་སྲུངས་
མའི་ཚོགས། །དཔག་ཏུ་མེད་པ་སྤྲིན་དཔུང་འཁྲིགས་པ་ལྟར། །བཞུགས་པའི་སྐྱབས་ཡུལ་ནམ་མཁའ་གང་བ་བསམ། །རང་གི་མཐའ་སྐོར་རིགས་དྲུག་སེམས་ཅན་གྱིས། །བསྐོར་བར་མོས་ཏེ་
རང་གཞན་འགྲོ་བ་ཀུན། །ཐོགས་མེད་དུས་ནས་འཁོར་བར་འཁྱམས་ཤིང་མནར། །ད་དུང་སྐྱབས་གནས་ཡང་དག་མ་བསྟེན་ན། །མི་ཟད་སྡུག་བསྔལ་མུ་མཐའ་མེད་པར་མྱོང། །དེ་བས་འཇིགས་
པ་ཀུན་ལས་སྐྱོབ་ནུས་པ། །ཁྱེད་རྣམས་མགོན་སྐྱབས་དཔུང་གཉེན་དམ་པར་གཟུང། །བདེ་སྡུག་གང་ལ་སྦྱོར་བ་ཁྱེད་རྣམས་མཁྱེན། །སྙམ་པའི་བསམ་པ་ཤུགས་དྲག་ངང་ནས་ནི།།

[018B] །དེ་དག་སྐབས་སུ་སྐྱབས་ཡུལ་དེ་རྣམས་ལས། །བདུད་རྩི་འོད་ཟེར་འཕྲོས་ཏེ་རང་གཞན་ལ། །ཕོག་པས་ལས་ངན་སྡིག་སྒྲིབ་ཐམས་ཅད་དང། །ཁྱད་པར་
སྐྱབས་འགྲོའི་བསླབ་བྱ་དང་འགལ་བའི། །ཉེས་ལྟུང་སྡིག་སྒྲིབ་དག་ནས་སྐྱབས་འོག་ཏུ། །ཚུད་བྱུང་སྙམ་པའི་དམིགས་པ་ཡང་ཡང་བྱ། །དེ་ནས་མར་གྱུར་སེམས་ཅན་ཐམས་ཅད་ཀྱི། །དོན་དུ་བླ་
མེད་རྫོགས་པའི་སངས་རྒྱས་ཀྱི། །གོ་འཕང་མྱུར་དུ་ཐོབ་ན་ཅི་མ་རུང། །ཐོབ་པར་གྱུར་ཅིག་འཐོབ་པར་བྱིན་གྱིས་བརློབ། །སྙམ་པའི་བསམ་པས་སངས་རྒྱས་ཆོས་ཚོགས་མ། །ལན་གསུམ་
བརྗོད་པས་སྐྱབས་ཡུལ་དེ་རྣམས་ལས། །འོད་ཟེར་ཕོག་པས་བྱང་ཆུབ་སེམས་མཆོག་སྐྱེས། །སངས་རྒྱས་འཐོབ་པར་བྱིན་གྱིས་བརླབ་པར་བསམ། །དེ་ནས་སེམས་ཅན་ཐམས་ཅད་ཟག་
མེད་ཀྱི། །བདེ་བ་རྒྱུ་བཅས་ལྡན་ན་ཅི་མ་རུང། །ལྡན་པར་གྱུར་ཅིག་འགྱུར་བར་བྱིན་གྱིས་བརློབ། །སྙམ་དུ་བསམ་ཞིང་ཕྱི་མ་གསུམ་ལ་ཡང། །རིགས་འདྲེ་སྦྱར་ཏེ་ཚད་མེད་སྒོམ་པའི་ཚིག་
ངག་ཏུ་བརྗོད་ཅིང་དེ་ཚེ་སྐྱབས་ཡུལ་ལས། །འོད་ཟེར་འཕྲོས་ཏེ་སེམས་ཅན་ཐམས་ཅད་ལ། །ཕོག་ཏེ་བྱིན་གྱིས་བརླབ་བྱུང་སྙམ་དུ་མོས། །དེ་ནས་སྐྱབས་ཡུལ་ཐམས་ཅད་འོད་དུ་ཞུ། །རང་ལ་ཐིམ་
ནས་བྱིན་གྱིས་བརླབ་པར་བསམ། །བཞི་པ་ཚོགས་ཞིང་གསལ་འདེབས་བྱེད་ཚུལ་ནི། །མདུན་དུ་སེར་ཁྲི་ཡངས་ཤིང་རྒྱ་ཆེ་བའི། །སྟེང་གི་ཅུང་ཟད་རྒྱབ་ལ་ཕྱོགས་པའི་སར། །གདོང་ལྔའི་
ཁྲི་དང་པད་མ་ཉི་ཟླའི་སྟེང། །རྩ་བའི་བྲ་མ་ཤཱཀ་ཐུབ་རྣམ་པ་ཅན། །བཙོ་མའི་གསེར་མདོག་ཞལ་གཅིག་ཕྱག་གཉིས་པ། །བདུད་འདུལ་ས་གནོན་མཉམ་བཞག་ཕྱག་རྒྱ་ཅན། །གཙུག་ཏོར་

[019A]༄༅། །ལ་སོགས་གསལ་རྫོགས་མཚན་དཔེས་མཛེས། །གུར་གུམ་མདངས་ལྡན་ཆོས་གོས་རྣམ་གསུམ་གསོལ། །ཞབས་གཉིས་རྡོ་རྗེ་སྐྱིལ་ཀྲུང་ཚུལ་གྱིས་བཞུགས། །
དེའི་གཡས་སུ་རྒྱལ་ཚབ་བྱམས་པ་སོགས། །རྒྱ་ཆེན་སྤྱོད་པའི་རྒྱུད་པའི་བླ་མ་དང། །གཡོན་དུ་འཕགས་པ་འཇམ་དབྱངས་གཞོན་ནུ་སོགས། །ཟབ་མོ་ལྟ་བའི་རྒྱུད་པའི་བླ་མ་
རྣམས། །པདྨ་ཉི་ཟླའི་གདན་ལ་ཚར་དུ་དངར། །མདུན་དུ་རྩ་བའི་བླ་མ་མཇལ་དུས་ཀྱི། །རྣམ་པ་ཅན་ལ་དབང་ལུང་མན་ངག་སོགས། །ཆོས་འབྲེལ་མནོས་པའི་བླ་མ་ཐམས་ཅད་ཀྱིས། །
བསྐོར་བ་པདྨ་ཉི་ཟླའི་གདན་ལ་བཞུགས། །སྟེང་དུ་ཅུང་ཟད་རྒྱབ་ཕྱོགས་མཁའ་དབྱིངས་སུ། །རྡོ་རྗེ་འཆང་ལ་བྱིན་བརླབ་བརྒྱུད་པ་ཡི། །བླ་མ་རྣམས་ཀྱིས་བསྐོར་བ་པདྨ་དང། །ཉི་ཟླའི་
དཀྱིལ་འཁོར་སྟེང་དུ་མཛེས་པར་བཞུགས། །དེ་དག་རྣམས་ཀྱི་ཕྱི་རོལ་མཐའ་སྐོར་དུ། །བརྒྱུད་པའི་བླ་མ་ཡི་དམ་སངས་རྒྱས་དང། །བྱང་སེམས་ཉན་རང་ཆོས་སྐྱོང་སྲུང་མའི་ཚོགས།།
ཞི་ཁྲོ་རབ་འབྱམས་རང་རང་གདན་ལ་བཞུགས། །ཐམས་ཅད་དངས་གསལ་འོད་ཀྱི་རང་བཞིན་ཅན། །སྐུ་ལས་འོད་ཟེར་དཔག་ཏུ་མེད་པ་འཕྲོ། །མཐོང་ཐོས་དྲན་པས་འཇིགས་པ་ཀུན་
ལས་སྐྱོབ། །མཆོག་ཐུན་དངོས་གྲུབ་མ་ལུས་བདེ་བླག་རྩོལ། །གཙོ་འཁོར་ཀུན་གྱི་གནས་ལྔར་ཡི་གེ་ལྔས། །མཚན་པའི་ཧཱུཾ་ཡིག་འོད་ཀྱིས་རང་བཞིན་གྱི། །གནས་ནས་ཡེ་ཤེས་པ་
རྣམས་སྤྱན་དྲངས་པར། །བསམ་ལ་སྤྱན་འདྲེན་ཚིགས་བཅད་ཅི་རིགས་བརྗོད། །ཡེ་ཤེས་པ་རྣམས་དམ་ཚིག་པ་ལ་ཐིམ། །དབྱེར་མེད་གྱུར་པར་བསམ་ལ་ཚོགས་ཞིང་བསྐྱེད། །ལྔ་པ་

[019B] །ཡན་ལག་བདུན་པ་ཕུལ་ཏེ་རྒྱུད་སྦྱངས་པ། །བཟང་པོ་སྤྱོད་པའི་ཡན་ལག་བདུན་པ་སོགས། །ཚིགས་བཅད་རྒྱས་བསྡུས་སྐབས་སྦྱར་བརྗོད་བྱ་
ཞིང༑ །མདུན་གྱི་ཚོགས་ཞིང་རྣམས་ཀྱིས་མཚོན་པ་ཡི། །དུས་གསུམ་ཕྱོགས་བཅུའི་མཆོག་གསུམ་ཐམས་ཅད་ལ། །དཔག་མེད་ལུས་ཀྱིས་ཕྱག་འཚལ་ངག་གིས་བསྟོད། །ཡིད་
ཀྱིས་མོས་པས་སྒོ་གསུམ་གུས་ཕྱག་འཚལ། །ལྷ་དང་མི་ཡི་མེ་ཏོག་དམ་པ་སོགས། །བླ་ན་ཡོད་པའི་མཆོད་པ་ཐམས་ཅད་དང། །སར་གནས་སེམས་དཔས་བཟང་དགུ་སྤྲུལ་པ་ཡི། །
བླ་ན་མེད་པའི་མཆོད་པ་ཀུན་གྱིས་མཆོད། །དུག་གསུམ་དབང་གིས་ལུས་ངག་ཡིད་གསུམ་གྱིས། །སྡིག་པ་རང་གིས་བྱས་དང་བྱེད་བཅུག་དང། །གཞན་གྱིས་བྱས་པར་རྗེས་སུ་ཡི་རང་བ། །
ཐམས་ཅད་འགྱོད་སྡོམ་སེམས་ཀྱིས་སྙིང་ནས་བཤགས། །རྒྱལ་བ་སྲས་བཅས་རང་རྒྱལ་སློབ་མ་དང། །འགྲོ་བ་གཞན་གྱི་དགེ་བ་ཐམས་ཅད་ལ། །ཤིན་དུ་དབུལ་པོས་རིན་ཆེན་གཏེར་
རྙེད་ལྟར། །རབ་ཏུ་དགའ་བས་རྗེས་སུ་ཡི་རང་བསྒོམ། །གཙོ་བོར་ཕྱོགས་བཅུའི་ཞིང་དུ་སངས་རྒྱས་ཏེ། །ཆགས་ཐོགས་མེད་པའི་མཁྱེན་པ་མཆོག་བརྙེས་ནས། །རིང་པོར་མ་ལོན་ཇི་
སྙེད་མཆིས་རྣམས་དང། །རྒྱལ་བ་ཀུན་ལ་ཆོས་འཁོར་སྐོར་བར་བསྐུལ། །ཕྱོགས་བཅུའི་ཞིང་དུ་རྒྱལ་བ་མྱ་ངན་ལས། །འདའ་ཚུལ་སྟོན་པ་རྣམས་ལ་འགྲོ་བ་ཀུན། །ཕན་བདེར་འགོད་ཕྱིར་
ཞིང་རྡུལ་གྲངས་སྙེད་ཀྱི། །སྐལ་བར་མྱ་ངན་མི་འདོད་གསོལ་བ་གདབ། །ཡན་ལག་སྔ་མ་དྲུག་གིས་མཚོན་པ་ཡི། །དགེ་རྩ་ཐམས་ཅད་སེམས་ཅན་ཐམས་ཅད་དང། །ཐུན་མོང་བྱས་ཏེ་རྫོགས་

[020A]༄༅། །པའི་བྱང་ཆུབ་མཆོག་འཐོབ་པའི་རྒྱུ་རུ་འདུན་པ་དྲག་པོས་བསྔོ། །ཕྱག་མཆོད་བསྐུལ་བ་གསོལ་གདབ་ཡི་རང་ལྔ། །མཐུན་རྐྱེན་ཚོགས་སོགས་ཡིན་ལ་སྡིག་བཤགས་ནི། །
འགལ་རྐྱེན་སྒྲིབ་སྦྱོང་ཡིན་ཞིང་ཡི་རང་གི་ཕྱོགས་གཅིག་རང་གི་དགེ་བ་བྱས་པ་ལ། །དགའ་བ་བསྒོམ་པ་སྤེལ་བར་བྱེད་པ་སྟེ། །བསྔོ་བས་དགེ་རྣམས་མང་པོར་སྤེལ་བ་དང། །གནས་སྐབས་འབྲས་
བུ་བྱུང་བས་ཟད་འགྱུར་བ། །མི་ཟད་པར་བྱེད་བསྡུ་ན་བསགས་དང་སྦྱང། །སྤེལ་ཞིང་མི་ཟད་བྱེད་པ་གསུམ་དུ་འདུ། །འདི་ལ་ཤིན་དུ་ནན་ཏན་བྱ་བར་རིགས། །དྲུག་པ་དོན་ཆེན་གསུམ་གྱིས་
གསོལ་འདེབས་པ། །ཐོག་མར་གསེར་དངུལ་ཟངས་སོགས་ལས་གྲུབ་པའི། །མཎྜལ་བྱི་དོར་བྱས་པར་པ་བྱུང་དང། །དྲི་བཟང་སྦྱར་བ་ལེགས་པར་བྱུགས་པའི་ཁར། །འབྲས་དཀར་
སོགས་ཀྱི་ཚོམ་བུ་ལེགས་བཀོད་དེ། །དེ་ཉིད་དབང་ཆེན་གསེར་གྱི་ས་གཞི་དང། །རི་རབ་གླིང་བཞི་གླིང་ཕྲན་ཉི་ཟླ་དང། །རིན་ཆེན་བདུན་སོགས་ལྷ་མིའི་འདོད་དགུའི་རྫས། །མ་ཚང་མེད་པ་
ཚོགས་པར་མོས་ནས་དབུལ། །དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་གདན་བཞུགས་ནས། །ཞེས་སོགས་ཚིགས་བཅད་གཅིག་གིས་གསོལ་བཏབ་པས། །མཇལ་
དུས་རྣམ་པ་ཅན་གྱི་བླ་མ་ལས། །གཉིས་པ་ཚེད་དེ་རང་གི་སྤྱི་བོར་བཞུགས། །ལམ་མཆོག་སྒོ་འབྱེད་ཡོངས་སུ་རྫོགས་པ་ཡིས། །གསོལ་བ་བཏབ་པས་ཚོགས་ཞིང་ཐམས་ཅད་ལས། །
བདུད་རྩི་འོད་ཟེར་འཕྲོས་ཏེ་རང་གཞན་ལ། །ཐིམ་པས་ལས་ངན་སྡིག་སྒྲིབ་ཐམས་ཅད་སྦྱང། །བྱང་ཆུབ་ལམ་གྱི་རིམ་པའི་རྟོགས་པ་རྣམས། །སྐྱེ་བའི་འགེགས་བྱེད་ཕྱིན་ཅི་ལོག་གི་བློ། །མཐའ་

[020B] །ལྷག་མཐོང་བར་གྱི་ཕྱིན་ཅི་མ་ལོག་པའི། །རྟོག་པ་ཁྱད་པར་ཅན་རྣམས་སྐྱེ་བ་དང། །ཕྱི་དང་ནང་གི་བར་ཆད་མ་ལུས་པ། །ཉེ་བར་ཞི་བར་བྱིན་གྱིས་
བརླབས་སྙམ་དུ། །བསམ་པའི་དམིགས་པ་མན་ངག་བཞིན་དུ་སྦྱང། །སྐྱེ་བ་ཀུན་དུ་ཡང་དག་བླ་མ་དང། །ཞེས་སོགས་ཚིགས་བཅད་གཅིག་གིས་གསོལ་བཏབ་པས། །ཚེ་རབས་ཀུན་
ཏུ་མཚན་ལྡན་བླ་མ་དང། །འབྲལ་བ་མེད་པར་ཟབ་རྒྱས་གདམས་པའི་བཅུད། །ཉམས་སུ་བླངས་ཏེ་ས་ལམ་མཐར་ཕྱིན་ནས། །ཟུང་འཇུག་རྡོ་རྗེ་འཆང་གི་གོ་འཕང་མཆོག་མྱུར་དུ་
འཐོབ་པར་བྱིན་གྱིས་བརླབ་པར་བསམ། །དེ་ནས་གཙོ་བོ་བླ་མ་ཐུབ་དབང་ལས། །འོད་ཟེར་འཕྲོས་ཏེ་འཁོར་གྱི་ཚོགས་ཞིང་ལ། །ཕོག་པས་ཐམས་ཅད་འོད་ཀྱི་རྣམ་པར་ཞུ། །གཙོ་བོར་
ཐིམ་ཞིང་སྟེང་གི་རྡོ་རྗེ་འཆང། །ཐུབ་པའི་དབང་པོའི་སྤྱི་བོ་ནས་ཞུགས་ཏེ། །ཐུགས་ཁར་ཡེ་ཤེས་སེམས་དཔའི་ཚུལ་གྱིས་བཞུགས། །དེ་ནས་བླ་མ་ཐུབ་དབང་ལ་དམིགས་ཏེ། །དཔལ་ལྡན་
རྩ་བའི་བླ་མ་རིན་པོ་ཆེ། །ཞེས་སོགས་སྔར་བཞིན་བརྗོད་ཅིང་གསོལ་བ་གདབ། །བླ་མ་ཐུབ་དབང་སྤྱི་བོའི་བླ་མར་ཐིམ། །སྤྱི་བོའི་བླ་མ་ཐུབ་པའི་རྣམ་པར་གྱུར། །དེ་ལ་ཡན་ལག་བདུན་དང་
མཎྜལ་ཕུལ། །སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་
འདེབས། །བདེ་ཆེན་ཁོངས་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྣ་ཚོགས་སྤྲུལ་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས་

[021A]༄༅། །བླ་མ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཡི་དམ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས།།
སངས་རྒྱས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
དགེ་འདུན་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །མཁའ་འགྲོ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས།།
ཆོས་སྐྱོང་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
ཞེས་པ་བརྗོད་ཅིང་ཤུགས་དྲག་གསོལ་བ་གདབ། །གཉིས་པ་དངོས་གཞིའི་དམིགས་པ་སྐྱོང་ཚུལ་ལ། །ཐུན་མོང་སྤྱི་དང་སྐབས་འདིའི་སྐྱོང་ཚུལ་གཉིས། །དང་པོ་དམིགས་པ་གང་དང་
གང་སྐྱོང་ཀྱང། །དམིགས་པའི་གྲངས་དང་གོ་རིམ་ངེས་ངེས་བྱ། །དེ་ནས་ངེས་པར་བྱས་པ་དེ་ཉིད་ལས། །ལྷག་ཆད་གོང་འོག་འཁྲུགས་པ་ལ་སོགས་པའི། །ནོར་འཁྲུལ་དང་བྲལ་ལེགས་
པར་བསྐྱང་བར་བྱ། །སྙམ་པའི་འཕེན་པ་དྲག་པོ་འགའ་ཞིག་བཏང། །དེ་ནས་སེམས་ནི་དམིགས་པ་ལ་གཏད་ནས། །དྲན་དང་ཤེས་བཞིན་བརྟན་པོ་ལྡན་པས་བསྐྱང། །གཉིས་པ་སྐབས་
འདིའི་དམིགས་པ་སྐྱོང་ཚུལ་ནི། །ཐོག་མར་བསྟེན་པའི་ཕན་ཡོན་ལེགས་བསམ་ནས། །ཚུལ་བཞིན་བསྟེན་ལ་སྤྲོ་བ་ཤུགས་དྲག་དང། །བསྟེན་ཚུལ་ལོག་པའི་ཉེས་དམིགས་

[021B] །སྐྱོན་རྟོག་པ་དང་མ་གུས་པ་ཡི་བློ། །སྐད་ཅིག་ཙམ་ཡང་མ་ཤོར་བ་ཅིག་བྱ། །སྙམ་པའི་སྡོམ་སེམས་ནན་ཏན་ཆེན་པོས་སྦྱང། །དེ་ནས་རང་གི་མཐོང་ཐོས་མངོན་གྱུར་པའི། །
བླ་མའི་ཡོན་ཏན་ཁྲིམས་གཙང་མང་ཐོས་སོགས། །གང་དང་གང་ཞིག་ཡོད་པ་དེས་མཚོན་ཏེ། །བསམ་ཡས་ཡོན་ཏན་ཡོད་པའི་ཚུལ་བསམ་ལ། །དང་པའི་དད་པ་སྐྱེད་ཅིང་ཇེ་འཕེལ་
བཏང། །དེ་ནས་བླ་མའི་ཆོས་ཀྱི་བཀའ་དྲིན་གྱིས། །སྔ་སོར་གོ་བ་ལེགས་པར་བསྐྱེད་པ་སོགས། །ཕན་བཏགས་པ་དང་སླད་ནས་ཉམས་མྱོང་དང། །རྟོག་པ་གོང་ནས་གོང་དུ་
འཕེལ་བ་ཡིས། །རྫོགས་བྱང་འཐོབ་པར་འགྱུར་སོགས་ཕན་འདོགས་པའི། །བཀའ་དྲིན་ཆེ་ཚུལ་མང་དུ་བཤད་པ་ལྟར། །བསམ་སྟེ་སྙིང་ནས་གུས་པ་བཤུགས་དྲག་སྦྱང། །རྙེད་པ་
སྟོབས་དང་བསྙེན་བཀུར་རིམ་འགྲོ་དང། །ཅི་གསུང་སྒྲུབ་པའི་མཆོད་པས་མཉེས་བྱེད་པ། །ལུས་དང་སྲོག་ལའང་འཕངས་པ་མེད་པར་བསྒྲུབ། །སྙམ་པའི་ཞེ་རུས་སྙིང་ཁམས་ཆེན་པོ་
བསྐྱེད། །བླ་མའི་ཡོན་ཏན་བཀའ་དྲིན་ལེགས་སྟོན་པའི། །དད་གུས་སྐྱེད་པའི་ཚིགས་བཅད་ངག་ཏུའང་བརྗོད། །སྤྱི་བོའི་བླ་མ་ཐུབ་པའི་དབང་པོ་ལ། །བདག་གི་རྒྱུད་ལ་ཡོངས་འཛིན་དགེ་བའི་
བཤེས། །བསམ་སྦྱོར་གཉིས་ཀྱིས་ཚུལ་བཞིན་བསྟེན་པའི་བློ། །ཤུགས་དྲག་སྐྱེ་བར་བྱིན་གྱིས་བརླབ་ཏུ་གསོལ། །སྙམ་དུ་གསོལ་བས་བླ་མའི་བྱིན་བརླབས་ཀྱིས། །ཚུལ་བཞིན་བསྟེན་པའི་བསམ་
པ་སྐྱེས་པར་བསམ། །གསུམ་པ་མཇུག་ཏུ་ཇི་ལྟར་བྱ་བ་ནི། །སྤྱི་བོའི་བླ་མ་ཐུབ་དབང་ལ་དམིགས་ནས། །སྐྱབས་གནས་ཀུན་འདུས་བླ་མ་བཅོམ་ལྡན་འདས། །རྫོགས་པའི་སངས་རྒྱས་

[022A]༄༅། །ཤཱཀྱ་ཐུབ་པ་ལ། །རྩེ་གཅིག་གུས་པས་ཕྱག་འཚལ་གསོལ་བ་འདེབས། །བརྩེ་བས་བདག་རྒྱུད་བྱིན་གྱིས་བརླབ་ཏུ་གསོལ། །ཞེས་པས་གསོལ་བ་དྲག་ཏུ་བཏབ་པ་ཡིས། །དགྱེས་
བཞིན་འོད་དུ་ཞུ་ནས་རང་ལ་ཐིམ། །རང་ཉིད་ཐུབ་པའི་དབང་པོར་གྱུར་པ་ཡི། །ཐུགས་ཁར་པད་ཟླར་ཨོཾ་ཡིག་སེར་པོས་མཚན། །མཐའ་སྐོར་སྔགས་ཀྱི་འཕྲེང་བས་བསྐོར་བ་ལས། །འོད་ཟེར་འཕྲོས་
ཏེ་སྣོད་བཅུད་ཀུན་ལ་ཐོབ། །སྣོད་རྣམས་དག་ཞིང་བཅུད་རྣམས་ཐུབ་པར་གྱུར། །མགྲིན་གཅིག་བཟླ་བར་མོས་ལ་སྔགས་འདི་བཟླ། །ཨོཾ་མུ་ནི་མུ་ནི་མཧཱ་མུ་ནི་ཡེ་སཱ་ཧཱ། མཐར་ནི་སྣོད་བཅུད་
ཐམས་ཅད་མི་དམིགས་པས། །རྒྱས་གདབ་དགེ་བ་བཟང་སྤྱོད་སོགས་ཀྱིས་བསྔོ། །དེ་ལྟའི་ཚུལ་གྱིས་ཐོ་རངས་སྔ་དྲོ་དང། །ཕྱི་དྲོ་སྲོད་དེ་སྤྱིར་ན་ཐུན་བཞིར་བསྒོམ། །འོན་ཀྱང་དང་པོར་སྒོམ་
པའི་ཡུན་རིང་ན། །བྱིང་དང་རྒོད་པའི་དབང་དུ་འགྲོ་སླ་ཞིང། །དེ་ལ་གོམས་ན་བློ་སེམས་འཚོས་དཀའ་བས། །ཐོ་རངས་ལ་སོགས་ཐུན་ནི་རེ་རེ་ལའང། །སྒོམ་ཡུན་ཐུང་བའི་ཐུན་ཆུང་གྲངས་མང་
བྱ༑ །དམིགས་པ་གསལ་ལ་སྒོམ་པར་འདོད་པའི་འཕྲོ། །བཅད་ཀྱིན་བསྐྱར་ན་ཕྱི་རེས་འཇུག་སྙིང་འདོད། །སྒོམ་གྱིས་སྐྱོ་ཞིང་དུབ་ཀྱང་ཡུན་བསྲིང་ན། །ཕྱི་རེས་མལ་སྟན་མཐོང་ཚེ་སྐྱུག་ལོག་
ལོག་འོང་བར་དམ་པ་གོང་མའི་གསུང་ལས་འབྱུང། །ཅུང་ཟད་བརྟན་དུ་སོར་ཚེ་རིམ་གྱིས་ནི། །ཐུན་ཡུན་བསྲིང་ཏེ་དེ་དག་ཐམས་ཅད་ལ། །སྦྱོར་བ་ཧ་ཅང་དམ་དང་ལྷོད་དྲག་པའི། །སྐྱོན་དང་བྲལ་བར་
བསྐྱངས་ན་གེགས་ཉུང་ཞིང། །དུབ་དང་བྱིང་རྨུག་ལ་སོགས་ཞི་བར་འགྱུར། །ལམ་རིམ་བློ་སྦྱོང་ལྟ་ཁྲིད་ལ་སོགས་པའི། །མདོ་ཕྱོགས་མན་ངག་གཞན་ལས་མང་འབྱུང་བའི། །ཐུན་གྱི་ངོ་བོའི་

[022B] །སྐྱབས་ཡུལ་ཚོགས་ཞིང་རང་ཉིད་ལྷར་སྒོམ་སོགས། །དམིགས་རིམ་འདི་ནི་བདག་ཉིད་ཆེན་པོ་ཡིས། །མཁས་གྲུབ་བསྟན་པའི་ཉི་མར་གདམས་པའི་རྒྱུན། །པཎ་
ཆེན་ཆོས་ཀྱི་རྒྱལ་པོར་ལེགས་བརྒྱུད་པ། །སྔགས་དང་འབྲེལ་བའི་གདམས་པ་ཟབ་མོ་སྟེ། །གསང་སྒྲོགས་དགག་བྱ་ཆུང་བ་འདིར་བཀོད་ཀྱི། །ཤིན་དུ་ཟབ་གནད་འགའ་ཞིག་ཞལ་ལས་
ཤེས༑ །བདག་ཉིད་ཆེན་པོས་རྗེ་བཙུན་ཤེར་སེང་ལ། །གདམས་པའི་མན་ངག་གངས་ཅན་འགྲོ་བའི་མགོན། །བསྟན་པའི་མངའ་བདག་རྒྱལ་དབང་རིན་པོ་ཆེར། །བརྒྱུད་པ་མདོ་ལུགས་
ཐུན་མོང་མ་ཡིན་པའི། །འཁྲིད་ཚུལ་ལྟར་ན་བཤེས་གཉེན་བསྟེན་ཚུལ་ལ། །སྔོན་འགྲོ་དངོས་གཞི་གཉིས་ལས་དང་པོ་ནི། །སྐྱབས་ཡུལ་མཆོག་གསུམ་རྣམས་ལ་དེང་ནས་བཟུང། །
འཚང་རྒྱའི་བར་དུ་མགོན་སྐྱབས་དབུང་གཉེན་ཞུ། །སྙམ་པའི་དད་པ་ལྷང་བ་སྔོན་བཏང་ལ། །སྐྱབས་མགོན་དེ་རྣམས་བདག་གི་མགོན་སྐྱབས་སུ། །དགྱེས་བཞིན་བྱོན་པའི་མོས་པ་དུང་
དུང་བ། །བྱས་ཏེ་སྐྱབས་འགྲོ་ཉེར་གཅིག་ཡན་ཆད་བྱ། །བླ་མ་དཀོན་མཆོག་རིན་ཆེན་རྣམ་གསུམ་ལ། །སྐྱབས་སུ་མཆིའོ་བདག་རྒྱུད་བྱིན་གྱིས་བརློབ། །ཁྱད་པར་སྐྱེས་བུ་གསུམ་གྱི་ལམ་རིམ་
རྣམས། །མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། །ཞེས་པའི་གསོལ་འདེབས་བདུན་སོགས་སྐབས་བསྡུན་བརྗོད། །བདག་གིས་མར་གྱུར་སེམས་ཅན་ཐམས་ཅད་ཀྱི། །དོན་དུ་རྫོགས་སངས་
གོ་འཕང་ཐོབ་པར་བྱ། །དེ་ཡི་ཆེད་དུ་སྐྱེས་བུ་རྣམ་གསུམ་གྱི། །ལམ་ །ཞེས་པ་གསུམ་སོགས་བརྗོད་དེ་སེམས་མཆོག་བསྐྱེད། །དངོས་གཞིའི་དམིགས་སྐོར་

[023A]༄༅། །གཞན་རྣམས་སོར་རྗེས་སུ། །ཐམས་ཅད་དུ་ནི་ས་གཞི་དག་གསེག་མ་ལ་སོགས་མེད་པ་དང། །ལག་མཐིལ་ལྟར་མཉམ་བཻ་ཌུརྱའི། །རང་བཞིན་འཇམ་པོར་གནས་གྱུར་ཅིག་
ཅེས་པས་ས་གཞི་བྱིན་གྱིས་བརླབ། །སེང་གེས་བཏེགས་པའི་རིན་ཆེན་ཁྲི། །རྩ་རྒྱུད་བླ་མའི་གྲངས་མཉམས་པ། །རྒྱབ་མདུན་མཐོད་མའི་རྣམ་པ་ཅན། །བང་རིམ་གྱི་ནི་དབྱིབས་ལྟར་འཁོད། །
རྣམ་དག་ཆོས་ཀྱི་དབྱིངས་ལས་མ་གཡོས་ཀྱང། །ཐུགས་རྗེས་ཚད་མེད་འགྲོ་ལ་ཕྱོགས་བཅུར་གཟིགས། །རྒྱལ་བ་ཀུན་གྱི་འཕྲིན་ལས་རྒྱས་མཛད་པ། །དུས་གསུམ་བླ་མ་འཁོར་བཅས་
གཤེགས་སུ་གསོལ། །མ་ལུས་སེམས་ཅན་ཀུན་གྱི་མགོན་གྱུར་ཅིང། །ཞེས་སོགས་ཚིགས་བཅད་གསུམ་གྱིས་སྤྱན་དྲངས་པས། །ཆོས་འདི་སྟོན་པའི་རྩ་བའི་བླ་མ་དང། །གཉིས་སུ་མེད་པའི་
ཤཱཀྱའི་རྒྱལ་པོ་ལ། །རྒྱ་ཆེན་སྤྱོད་རྒྱུད་ཟབ་མོ་ལྟ་རྒྱུད་ཀྱི། །བླ་མ་རྣམས་ཀྱིས་བསྐོར་བའི་མཐའ་སྐོར་དུ། །ཐེག་པ་གསུམ་གྱི་སློབ་དང་མི་སློབ་པའི། །འཕགས་པའི་དགེ་འདུན་སྤྲིན་གྱི་ཕུང་པོ་ལྟར། །
འཁྲིགས་པས་བསྐོར་བ་བྱོན་ནས་སྟན་དང་ཁྲི། །བཤམས་པར་རང་ལ་ཕྱོགས་ཏེ་བ་ཞུགས་པར་མོས། །ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཞེས་སོགས་བརྗོད་དེ་ཁྲུས་ཀྱི་ཁང་པ་བསྐྱེད། །ཇི་ལྟར་
བལྟམས་པ་ཙམ་གྱིས་ནི། །ཞེས་སོགས། ཚིགས་བཅད་སྐབས་སྦྱར་བརྗོད་དེ་སྐུ་ཁྲུས་གསོལ། །སྟོང་གསུམ་ཀུན་ཏུ་དྲི་དང་ལྡང་བ་ཡི། །ཞེས་སོགས་བརྗོད་དེ་དྲི་བཟང་ལྡེ་གུས་བྱུག་སྲབ་
འཇམ་ཡང་པ་ལྷ་ཡི་གོས། །ཞེས་སོགས། བརྗོད་དེ་རུང་བའི་ན་བཟའ་སོ་སོར་དབུལ། །བདག་དང་འགྲོ་ལ་ཐུགས་བརྩེའི་ཕྱིར། །ཞེས་སོགས་ཚིགས་བཅད་ཀྱིས་ནི་བརྟན་པར་བཞུགས་སུ་

[023B] །འདྲེན་པ་མཉམ་མེད་སྟོན་པ་བཅོམ་ལྡན་འདས། །ཞེས་སོགས་ལམ་རིམ་རྒྱུད་པའི་གསོལ་འདེབས་ཀྱི། །ཚིགས་རྐང་བཞི་པའི་གསོལ་བ་འདེབས་ཞེས་པ། །ཕྱག་འཚལ་ལོ་ཞེས་འདོན་པ་
བསྒྱུར་པ་དང། །སྦྲགས་ཏེ་ལྕོག་ན་ལུས་ཀྱིས་ཕྱག་ཀྱང་འཚལ། །འབྱོར་ན་རིན་ཆེན་མ་མཐའ་གཡམ་པ་སོགས། །མཎྜལ་གང་ཡང་རུང་བར་འབྲུ་སོགས་ཀྱིས། །ཚོམ་བུ་སོ་བདུན་མ་དང་བདུན་མ་གཉིས་
བཀོད་པ་ཉུང་མཐའ་ཉེར་གཅིག་ལ་སོགས་འབུལ། །མཆོད་ཡོན་ཕལ་ཆེར་མཆོད་ཡོན་བླ་རེ་དང། །ཞེས་སོགས་ཀྱིས་ནི་ཆུ་གཉིས་ཉེར་སྤྱོད་དང། །རོལ་མོ་འདོད་ཡོན་རྒྱལ་སྲིད་སྣ་བདུན་སོགས། །དངོས་
བཤམས་ཡིད་སྤྲུལ་མཆོད་པ་སྣ་ཚོགས་འབུལ། །རྒྱུན་གྱི་ཉམས་ལེན་འཁྱེར་བདེ་བྱེད་པའི་ཚེ། །མེ་ཏོག་དམ་པ་འཕྲེང་བ་དམ་པ་དང། །ཞེས་སོགས་བཟང་པོ་སྤྱོད་པ་ལས་འབྱུང་བའི། །ཚིགས་བཅད་
བརྗོད་དེ་ཡན་ལག་བདུན་པ་དབུལ། །བླ་མའི་དྲུང་དུ་ཡོད་ན་སྐུ་ཁྲུས་དང། །བསྐུ་མཉེ་དྲིལ་ཕྱིས་ལ་སོགས་བྱ་དགོས་པའི། །དོད་དུ་འདིར་ནི་ཁྲུས་སོགས་བྱ་བ་དང། །ཟང་ཟིང་མཆོད་པས་མཉེས་
པར་བྱེད་པའི་དོད། །མཎྜལ་ལ་སོགས་མཆོད་པ་འབུལ་པར་གསུང། །འོན་ཀྱང་དངོས་སུ་དེ་དག་བྱར་ཡོད་ན། །ཚིག་དང་འགྲོ་སྒོར་རྩེག་ཏེ་མི་བྱེད་པར། །དོད་ཐུབ་བྱས་ཀྱང་དགེ་བཤེས་པུ་ཏོ་བས། །
དུང་ཕོར་དྲི་མ་ཅན་དུ་སྤང་སྤོས་རེ། །བཏབ་ནས་ཙནྡན་ག་བུར་སྤོས་ཀྱི་ཆུ། །ཞེས་སོགས་བརྗོད་པ་ལོང་བས་མིག་ལྡན་ལ། །མགོ་སྐོར་བྱེད་ཅེས་གསུང་དང་མཚུངས་སམ་སྙམ། །དེས་ན་དངོས་དང་མོས་
པ་གཉིས་ཀ་ཡིས། །གཡོ་ཟོལ་མེད་པར་ཚོགས་སོགས་ཐབས་ལ་འབད། །གཉིས་པ་ཐུན་འཚམས་ཇི་ལྟར་བྱ་བ་ནི། །སྤྱིར་ན་ཕྱག་མཆོད་བསྐོར་བ་ཁ་ཏོན་སོགས། །དགེ་སྦྱོར་མང་ཀྱང་སྐབས་ཀྱི་

[024A]༄༅། །གཙོ་བོ་ནི། །ཐུན་གྱི་ངོ་བོར་བསྐྱད་རྒྱུའི་དམིགས་རྣམ་ལ། །དྲན་ཤེས་བསྟེན་དང་དེ་སྟོན་གསུང་རབ་བལྟ། །ཡོན་ཏན་སྐྱེ་བའི་མཐུན་རྐྱེན་ཚོགས་སོག་ཅིང། །འགལ་རྐྱེན་སྒྲིབ་པ་སྦྱོང་
དང་ཁས་བླང་པའི། །སྲུང་སྡོམ་ལ་ནི་ནན་ཏན་བྱེད་པ་གཅེས། །གཞན་ཡང་སྤྱོད་བསྡུས་སྒྲོན་མེ་ལས། །ཟས་ཀྱི་ཚོད་ཀྱང་རིག་པར་བྱ། །དབང་པོ་རྣམས་ཀྱི་སྒོ་ཡང་བསྡམ། །ནམ་གྱི་ཆ་སྟོད་ཆ་
སྨད་ལ། །མི་ཉལ་རྣལ་འབྱོར་བརྩོན་པར་བྱ། །ཞེས་གསུངས་པ་ལྟར་བསླབ་པ་ལ། །བཞི་ལས་དབང་པོའི་སྒོ་སྡོམ་པ། །ཞི་བ་ལྷ་ཡི་སྤྱོད་འཇུག་ལས། །བྲེ་མོའི་གཏམ་ནི་སྣ་ཚོགས་དང། །
ངོ་མཚར་ལྟད་མོ་རྣམ་མང་པོ། །ཀུན་ལ་འཇུག་པར་འགྱུར་པ་ན། །དེ་ལ་ཆགས་པ་སྤང་བར་བྱ། །དོན་མེད་ས་རྐོ་རྩ་གཅོད་དང། །ས་རིས་འབྲི་སོགས་བྱེད་འགྱུར་ན། །བདེར་གཤེགས་
བསླབ་པ་དྲན་བྱས་ནས། །སྐྲག་པས་དེ་ཡི་མོད་ལ་དོར། །ཞེས་གསུངས་པ་ལྟར་གཟུགས་སྒྲ་སོགས། །ཡུལ་ནི་ཉེ་རིང་གང་ལ་ཡང། །ཆགས་སྡང་སྐྱེ་བ་འགོག་དགོས་ཤིང། །དེ་ལ་
ཡུལ་དེར་དབང་པོའི་སྒོ། །སྡོམ་པ་དགོས་པས་དེ་ཉིད་ལས། །དོན་མེད་གཡེང་བར་ལྟ་བར་ནི། །ནམ་ཡང་བདག་གིས་མི་བྱ་སྟེ། །ངེས་པར་སེམས་པས་རྟག་ཏུ་ནི། །མིག་ནི་ཕབ་ཏེ་
བལྟ་བར་བྱ། །ཞེས་གསུངས་པ་ལྟར་མིག་གིས་ནི། །དོན་མེད་གཡེང་བར་ལྟ་བ་ཡི། །སྤྱོད་ལམ་རྒོད་བག་ཅན་མིན་པར། །དྲན་པ་བསྟེན་ཏེ་མིག་ཕབ་པའི། །དུལ་བར་ལྟ་ཞིང་སྒྲ་སོགས་
ལའང། །དེ་ཡིས་མཚོན་ཏེ་ཤེས་པར་བྱ། །ཤེས་བཞིན་ཏུ་ནི་སྤྱོད་པ་ནི། །ཞི་བ་ལྷ་ཡི་ཇི་སྐད་དུ། །གང་ཚེ་བསྐྱོད་པར་འདོད་གྱུར་ཏམ། །སྨྲ་བར་འདོད་པར་གྱུར་ན་ཡང། །དང་པོ་རང་གི་

[024B] །བརྟན་པས་རིག་པ་ལྡན་པར་བྱ། །གང་ཚེ་རང་ཡིད་ཆགས་པ་འམ། །ཁྲོ་བར་མཐོང་བ་དེ་ཡི་ཚེ། །ལས་སུ་མི་བྱ་སྨྲ་མི་བྱ། །ཤིང་བཞིན་དུ་ནི་གནས་པར་བྱ། །རྒོད་དང་ག་
ཞར་བཅས་པ་འམ། །གལ་ཏེ་ང་རྒྱལ་རྒྱགས་ལྡན་པ་འམ། །མཚད་འབྲུ་བ་ཡི་བསམ་པ་དང། །གལ་ཏེ་སྐྱོར་འབྱིན་བསླུ་སེམས་སམ། །གང་ཚེ་བདག་བསྟོད་ལྷུར་ལེན་པའམ། །གཞན་ལ་སྨོད་པ་ཉིད་དང་ནི། །
གཤེ་བཅས་འགྱེད་དང་བཅས་གྱུར་པ། །དེ་ཚེ་ཤིང་བཞིན་གནས་པར་བྱ། །རྙེད་དང་བཀུར་སྟི་གྲགས་འདོད་པ་འམ། །གཡོགས་འཁོར་དོན་དུ་ཕྱིར་འདོད་པ་འམ། །བདག་སེམས་རིམ་འགྲོ་འདོད་གྱུར་ན། །དེ་ཚེ་ཤིང་བཞིན་གནས་པར་
བྱ༑ ༑གཞན་དོན་ཡལ་བར་འདོར་བ་དང། །རང་དོན་གཉེར་བར་འདོད་པ་དག་སྨྲ་བར་འདོད་པའི་སེམས་བྱུང་བ། །དེས་ནི་ཤིང་བཞིན་གནས་པར་བྱ། །མི་བཟོད་ལེ་ལོ་འཇིགས་པ་དང། །དེ་བཞིན་སྤྱི་བརྡོལ་མུ་ཅོར་དང། །རང་གི་ཕྱོགས་བཞིན་སེམས་
བྱུང་བ༑ ༑དེས་ནི་ཤིང་བཞིན་གནས་པར་བྱ། །དེ་ལྟར་ཀུན་ནས་ཉོན་མོངས་དང། །དོན་མེད་བརྩོན་པའི་ཡིད་བརྟགས་ནས། །དེ་ཚེ་དཔའ་བོས་གཉེན་པོ་ཡིས། །དེ་ནི་བརྟན་པོར་ །ཞེས་གསུངས་པ་ལྟར་སྒོ་གསུམ་གྱི། །བྱ་བ་གང་
དང་གང་ལ་ཡང། །འཇུག་ཚེ་རིགས་དང་མི་རིགས་པ། །བརྟག་ཏེ་བླང་དོར་ལེགས་པར་བྱ། །འདི་དང་སྔ་མ་གཉིས་པོ་ཡིས། །ཐུན་གྱི་དངོས་གཞིའི་དགེ་སྦྱོར་ལ། །བོག་འདོན་ཚུལ་ཁྲིམས་ཡོངས་སུ་དག་རྣམ་པར་མི་
རྟོག་ཏིང་ངེ་འཛིན། །བདེ་བླག་འགྲུབ་པར་གསུང་པས་འབད། །ཟས་ཀྱི་ཆོད་རིག་པ་ལ་བཤེས་སྤྲིང་ལས། །ཁ་ཟས་སྨན་དང་འདྲ་བར་རིག་པ་ཡིས། །འདོད་ཆགས་ཞེ་སྡང་མེད་པར་བསྟེན་བགྱིས་སྟེ། །
རྒྱགས་ཕྱིར་མ་ལག་བསྙེམས་པའི་ཕྱིར་མ་ལག་མཚག་ཕྱིར་མ་ལག་ལུས་གནས་འབའ་ཞིག་ཕྱིར། །ཞེས་གསུངས་པ་ལྟར་ཀུན་སློང་དམན་པ་ཡིས། །བཟའ་བར་མི་བྱ་ལུས་འདི་འཚོ་པ་ལ། །

[025A]༄༅། །བརྟེན་ནས་རང་གིས་ཚངས་སྤྱོད་སྒྲུབ་པ་དང། །སྦྱིན་པ་པོ་ཡི་དོན་དུ་འགྱུར་བ་དང། །ལུས་ཀྱི་སྲིན་བུ་ད་ལྟ་ཟང་ཟིང་གིས། །བསྡུས་ལ་མ་འོང་པ་ན་ཆོས་སྦྱིན་གྱིས། །བསྡུ་བའི་ཕྱིར་དང་
སེམས་ཅན་ཐམས་ཅད་ཀྱི། །དོན་ནི་སྒྲུབ་བོ་སྙམ་པས་རན་པར་བྱ། །མི་ཉལ་རྣལ་འབྱོར་བརྩོན་ཚུལ་བཤེས་སྤྲིང་ལས། །རིག་པའི་བདག་ཉིད་ཉིན་པར་མཐའ་དག་དང། །མཚན་མོའང་ཐུན་གྱི་སྟོད་
སྨད་བཟླས་ནས་ནི། །བརྣལ་ཚེའང་འབྲས་བུ་མེད་པར་མི་འགྱུར་བར། །དྲན་དང་ལྡན་པར་དེ་དག་བར་དུ་མནོལ། །ཞེས་གསུངས་པ་ལྟར་ཉིན་མོ་ཧྲིལ་པོ་དང། །མཚན་མོའི་སྟོད་དང་སྨད་ཀྱི་ཆག་གཉིས་
ལ༑ ༑འཆག་དང་འདུག་པས་དགེ་ལ་འབད་བྱ་ཞིང། །བར་བའི་ཆ་ལ་རྐང་པ་གཉིས་བཀྲུས་ནས། །ནང་དུ་ཞུགས་ཏེ་མལ་ལ་གློག་ཡས་ཕབ། །རྐང་པ་གཡོན་པ་གཡས་པའི་སྟེང་བཞག་སྟེ། །
ཇི་ལྟར་སེང་གེ་ལུས་རྩལ་ཆེ་བ་དང། །སེམས་ཀྱི་གཟེངས་མཐོ་བརྟན་ཅིང་ཕ་རོལ་གནོན། །དེ་བཞིན་དགེ་ལ་བརྩོན་པའི་ཡང་རྩལ་ཆེ། །སེམས་གཟེངས་མཐོ་སོགས་སེང་གེ་བཞིན་དུ་ཉལ། །
དེ་ཡིས་ལུས་ནི་ལྷོད་པར་མི་འགྱུར་ཞིང། །གཉིད་ནའང་དྲན་པ་མི་བརྗེད་གཉིད་མི་སྡུག་རྨི་ལམ་ངན་པ་རྨི་བར་མི་འགྱུར་རོ། །སྣང་བའི་འདུ་ཤེས་དགེ་བའི་དྲན་ཤེས་དང། །མྱུར་དུ་སད་དེ་ལྡང་བའི་
འདུ་ཤེས་བསྟེན། །འདི་དང་སྔ་མ་ཚུལ་མཐུན་བྱུང་ན་ཚེ། །དོན་མེད་འདའ་བ་དུ་མ་ཁེགས་པས་འབད། །དངོས་གཞིའི་དམིགས་པ་ཐུན་མོངས་མ་ཡིན་པ། །མ་གཏོགས་སྦྱོར་དངོས་
མཇུག་དང་ཐུན་འཚམས་སུ། །ཇི་ལྟར་བྱ་བ་རྣམས་ནི་འདི་ནས་བཟུང། །ལྷག་མཐོང་བར་གྱི་གང་སྐྱོད་ཀུན་ལ་སྦྱར། །གཉིས་བ་དེ་ལ་ལོག་རྟོག་དགག་པ་ནི། །ཁ་ཅིག་སོ་སོར་རྟོག་པའི་ཤེས་རབ་

[025B] །ཡང་ཡང་དཔྱོད་པ་ཐོས་པའི་སྐབས་ཡིན་གྱི། །སྒོམ་གྱི་ཚེ་ན་དཔྱད་པ་མི་བྱ་སྟེ། །དེ་ནི་ལམ་གྱི་གེགས་སུ་འགྱུར་ཕྱིར་རོ། །ཟེར་བ་གནད་དོན་གཏན་ནས་མགོ་བའི། །རྟགས་ཏེ་མདོ་སྡེ་
རྒྱན་ལས་ཇི་སྐད་དུ། །འདི་ན་དང་པོར་ཐོས་ལ་བསྟེན་ནས་ཚུལ་བཞིན་ཡིད་ལ་བྱེད་པ་འབྱུང། །ཚུལ་བཞིན་ཡིད་ལ་བྱེད་པ་ལས་ཀྱང་ཡང་དག་དོན་ཡུལ་ཡེ་ཤེས་འབྱུང། །ཞེས་པས་ཐོས་
པའི་དོན་རྣམས་བསམ་བྱུང་གིས། །ཚུལ་བཞིན་ཡིད་ལ་བྱས་ལས་ཡང་དག་དོན། །མངོན་སུམ་རྟོགས་པའི་སྒོམ་བྱུང་འབྱུང་བར་གསུང། །དེས་ན་ཉམས་སུ་བླང་བྱ་གང་ཡིན་པ། །དང་པོར་
གཞན་ལས་མཉན་ནས་གཞན་སྟོབས་ཀྱིས། །ངེས་པར་བྱེད་ཅིང་དེ་ནས་ཐོས་དོན་དེ། །རང་གིས་ལུང་དང་རིགས་པས་ཚུལ་བཞིན་དུ། །དཔྱད་དེ་རང་གི་སྟོབས་ཀྱིས་ངེས་པར་བྱེད། །དེ་ལྟར་
ཐོས་དང་བསམ་པས་ངེས་བྱས་ཏེ། །ཇི་ལྟར་ངེས་དང་དེ་ལ་ཡང་དང་ཡང། །འདྲིས་ཤིང་གོམས་པར་བྱེད་ལ་སྒོམ་ཞེས་ཟེར། །དེ་ལས་སྒོམ་བྱུང་ཤེས་རབ་འབྱུང་བས་ན། །རྟོག་ཅིང་དཔྱོད་པ་
སྒོམ་གྱི་གྲོགས་སུ་འགྱུར། །ཐོས་དང་བསམ་པས་གཏན་ལ་ཕབ་པ་ལ། །སོ་སོར་རྟོག་པའི་དཔྱོད་པ་མི་བྱེད་པར། །འཇོག་པའི་སྒོམ་ཡང་ཡོད་པས་སྒོམ་ལ་ནི། །དཔྱད་སྒོམ་འཇོག་སྒོམ་
གཉིས་ཀ་ཁས་བླང་དགོས། །འོ་ན་ལམ་གྱི་རིམ་པ་ལྟ་བུ་ལ། །དཔྱད་འཇོག་སྒོམ་གཉིས་གང་དང་གང་ལ་བྱ། །སྙམ་ན་དགེ་བའི་བཤེས་གཉེན་བསྟེན་ཚུལ་ནས། །རྒྱལ་སྲས་སྤྱོད་པ་སྤྱི་ལ་
བསླབ་ཚུལ་བར། །རྣམས་ལ་གཙོ་བོར་དཔྱད་སྒོམ་བྱ་དགོས་ཏེ། །དེ་དག་ལ་ནི་ཤུགས་དྲག་རྒྱུན་རིང་བའི། །ཡིད་འཁྲུལ་ནུས་པ་མེད་ན་དེ་དག་གི་བཟློག་ཕྱོགས་མ་དད་པ་སོགས་

[026A]༄༅། །འགོག་མི་ནུས། །ཡིད་འཁུལ་བ་ལ་སོ་སོར་རྟོག་པ་ཡིས། །དཔྱད་པ་དགོས་ཏེ་དཔེར་ན་ཆགས་ཡུལ་ལ། །སྡུག་པའི་མཚན་མ་མང་དུ་བསམ་ན་ནི། །འདོད་ཆགས་
དྲག་པོ་སྐྱེ་ཞིང་དགྲ་ལ་ནི། །ཡིད་མི་འོང་གི་མཚན་མ་མང་བསམ་ན། །ཞེ་སྡང་དྲག་པོ་སྐྱེ་བར་འགྱུར་བ་བཞིན། །དེས་ན་དད་པ་ལ་སོགས་སྒོམ་པ་ལ། །རྣམ་པ་གསལ་ལམ་མི་གསལ་
ཇི་ལྟར་ཡང། །བློ་ཡི་འཛིན་སྟངས་ཤུགས་དྲག་རྒྱུན་རིང་བ། །དགོས་པས་དཔྱད་ནས་སྒོམ་པ་གཙོར་བྱ་ཞིང། །དེ་ཡང་བླ་མའི་ཡོན་ཏན་བསམ་པ་སོགས། །དཔྱད་ནས་བསྒོམ་
པས་དད་པ་ལྷང་ལྷང་བ། །སྐྱེས་ཚེ་དེ་ལ་རྩེ་གཅིག་འཇོག་པའང་བྱ། །ཞི་གནས་ལྟ་བུར་འཇོག་སྒོམ་གཙོར་བྱ་སྟེ། །དེ་ཡང་ཐོག་མར་ཞི་གནས་སྒོམ་ཚུལ་གྱི། །གནད་རྣམས་
སོ་སོར་རྟོག་པས་ལེགས་དཔྱད་དེ། །སྒོམ་ཚུལ་ཇི་བཞིན་ངེས་ནས་སྔོན་འགྲོ་རྣམས། །སོང་ནས་དངོས་གཞིའི་དམིགས་པར་གཏོད་པའི་ཚེ། །ཡང་ཡང་དཔྱོད་པ་གནས་པའི་གེགས་
བྱེད་པས། །དམིགས་པར་རྩེ་གཅིག་འཇོག་པ་གཙོ་བོར་བྱ། །དམིགས་པར་བརྟན་ཆགས་གནས་པའི་ཏིང་འཛིན་གྱི། །གེགས་ཀྱི་གཙོ་བོ་བྱིང་རྒོད་གཉིས་ཡིན་ལ། །དཀོན་མཆོག་
སོགས་ཀྱི་ཡོན་ཏན་མཐོང་བའི་བློ། །ཤུགས་དྲག་རྒྱུན་རིང་སེམས་ཀྱི་གཟེང་མཐོ་བ། །བྱིར་བ་གཅོད་པའི་གཉེན་པོའི་གཙོ་བོ་དང། །འཆི་བ་མི་རྟག་ངན་འགྲོའི་སྡུག་བསྔལ་སོགས། །
ཉེས་དམིགས་མཐོང་བའི་སྐྱོ་ཤས་ཤུགས་དྲག་ལ། །རྒྱུན་རིང་ཡོད་ན་རྒོད་པ་གཅོད་པར་སླ། །དེས་ན་བཤེས་ལ་དད་གུས་སོགས་སྒོམ་པ། །ཏིང་འཛིན་སྒྲུབ་པའི་ཐབས་ཀྱི་མཆོག་

[026B] །འཇོག་སྒོམ་ཙམ་དུ་མ་ཟད་དཔྱད་སྒོམ་ཀྱང། །བྱིང་རྒོད་གཉིས་དང་བྲལ་བར་བསྐྱར་དགོས་པས། །བྱིང་རྒོད་འགོག་ཚུལ་གནད་རྣམས་ཤེས་པར་བྱ། །མནན་ངག་འདི་བའི་བླ་
མ་གོང་མ་རྣམས། །དམིགས་པ་གང་འབོག་དེ་ཡི་དམིགས་སྐོར་ལ། །ངེས་ཤེས་དྲང་ཕྱིར་མདོ་དང་བསྟན་བཅོས་ཀྱི། །ཤེས་བྱེད་སྐབས་སུ་བབ་པ་རྣམས་ཀྱི་དོན། །བླ་མ་གོང་མའི་མན་ངག་
དམ་པ་ཡིས། །སེམས་ལ་བསྐོར་ནས་སྔ་མའི་གསུང་བསྒྲོས་ཀྱིས། །བརྒྱན་ཏེ་རྒྱ་ཆེར་འཆད་ཅིང་བཤད་པ་ལ། །མཁས་པ་ཅིག་གིས་ཉན་ལ་མཁས་པ་ཡི། །སློབ་མ་ཅིག་ལ་བཤད་ན་ཆོས་གྲྭའི་
བློའི༑ །འཁྲུལ་སྟོབས་དེ་འདྲ་ལྐོག་ཏུ་བསམ་པ་ལ། །འོང་བར་དཀའ་ཞེས་གསུང་བ་ལེགས་ཤིང་མེད། །ད་རེས་དམིགས་པ་འབོག་པའི་སྐབས་ཡིན་ཞེས། །མགོ་ཉུག་ཙམ་གྱིས་ཆོག་པར་
མི་བྱ་སྟེ། །དེ་ནི་ཐོས་བསམ་དུས་དང་ཉམས་ལེན་དུས། །འགལ་བར་འཛིན་པའི་ལོག་རྟོག་ཡིན་པས་སོ། །འོན་ཀྱང་བཤད་པ་ཐམས་ཅད་ཉམས་ལེན་དུ། །འཁྱེར་ཚུལ་ཤེས་པ་སྲིད་མཐར་སྣང་
བས་ན། །བསྐྱད་རྒྱུ་ཉེ་བར་བསྡུས་པ་ཀུན་ །གསུང་རབ་ཐམས་ཅད་གདམས་པར་འཆར་བ་ནི། །སྐྱོང་ཚུལ་འདི་ལ་ངེས་པ་རྙེད་ལ་རག་དེ་ཕྱིར་འདི་ལ་གོ་བ་ལེགས་པར་བཙལ། །
གཉིས་པ་བཤེས་གཉེན་བསྟེན་ནས་བློ་སྦྱང་བའི། །རིམ་པ་ལ་ནི་དལ་འབྱོར་ཚང་བའི་རྟེན། །འདི་ལ་སྙིང་པོ་བླང་ཕྱིར་བསྐུལ་བ་དང། །སྙིང་པོ་ཇི་ལྟར་ལེན་པའི་ཚུལ་དངོས་གཉིས། །དང་པོ་
ལ་ཡང་དལ་འབྱོར་ངོས་བཟུང་བ། །དོན་ཆེ་བསམ་པ་རྙེད་དཀའ་བསམ་པ་གསུམ། །དང་པོ་ལ་ཡང་དལ་འགྱད་འབྱོར་བ་བཅུ། །གཉིས་ལས་དལ་བ་བརྒྱད་ནི་སྡུད་པ་ལས། །ཁྲིམས་ཀྱིས་

[027A]༄༅། །དུད་འགྲོའི་འགྲོ་བ་དུ་མའི་ངོ་བོ་དང། །མི་ཁོམ་བརྒྱད་སྤོང་དི་ཡིས་དལ་བ་རྟག་ཏུ་རྙེད། །ཅེས་གསུངས་པ་ལྟར་མི་ཁོམ་བརྒྱད་པོ་དང། །བྲལ་བ་ལ་ནི་དལ་བ་ཞེས་ཟེར་ལ། །
མི་ཁོམ་བརྒྱད་ནི་བཤེས་པའི་སྦྲང་ཡིག་ལས། །ལོག་པར་ལྟ་བ་འཛིན་དང་དུད་འགྲོ་ཉིད། །ཡི་དགས་ཉིད་དང་དམྱལ་བར་སྐྱེ་བ་དང། །རྒྱལ་བའི་བཀའ་མེད་པ་དང་མཐའ་ཁོབ་ཏུ། །ཀླ་ཀློར་སྐྱེ་
དང་གླེན་ཞིང་ལྐུག་པ་ཉིད། །ཚེ་རིང་ལྷ་ཉིད་གང་ཡང་རུང་བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་པ་བརྙེས་ནས་ནི། །སྐྱེ་བ་ཟློག་པའི་སླད་དུ་འབད་པར་མཛོད། །
ཅེས་པ་ལྟར་རོ་དཀོན་མཆོག་ལས་འབྲས་དང། །སྐྱེ་བ་སྔ་ཕྱི་མེད་པར་ལྟ་བ་ཡི། །ལོག་ལྟ་ཅན་ནི་ཆོས་ལ་མི་མོས་ཤིང། །ངན་སོང་གསུམ་ནི་སྡུག་བསྔལ་གྱིས་མནར་བས། །དམ་ཆོས་སྒྲུབ་པའི་
བློ་ཡང་སྐྱེ་དཀའ་ལ། །སྐྱེས་ཀྱང་སྒྲུབ་པར་མི་ནུས་རྒྱལ་བའི་བཀའ། །མེད་པའི་མུན་སྐལ་ལྟ་བུར་སྐྱེས་པ་དང། །སྒྲོན་སྐལ་ཡིན་ཀྱང་རྒྱལ་བའི་འཁོར་རྣམ་བཞི། །དགེ་སློང་དགེ་བསྙེན་
བ་མ་མི་རྒྱུ་བའི། །མཐའ་ཁོབ་ཡུལ་དུ་སྐྱེས་དང་འཁོར་བཞི་པོ། །རྒྱུ་ཡང་ལྕེ་དབང་ལ་སོགས་མཚང་བའི། །གླེན་ལྐུག་གསུམ་ནི་བླང་དོར་ཤེས་མི་ནུས། །བསམ་གཏན་བཞི་བའི་འདུ་
ཤེས་མེད་པ་པ། །གཟུགས་མེད་སོ་སྐྱེས་རྟག་ཏུ་གཡེང་བ་ཡི། །འདོད་པའི་ལྷ་སྟེ་ཚེ་རིང་ལྷ་རྣམས་ནི། །ཐར་ལམ་སྒྲུབ་པའི་སྐལ་བ་བཟང་དང་བྲལ། །དེ་ཕྱིར་དེ་རྣམས་དགེ་བ་བྱ་བ་ཡི། །
དལ་བ་མེད་པས་མི་ཁོམ་པ་ཡིན་ལ། །དེ་དང་བྲལ་ནས་དགེ་ཆོས་བྱེད་པ་ལ། །ཁོམ་པས་དལ་བ་ཞེས་སུ་བརྗོད་པ་ཡིན། །གཉིས་པ་འབྱོར་བ་བཅུ་ནི་ཐོགས་མེད་ཀྱིས། །ཉན་པར་བཤད་པ་

[027B] །མི་ཉིད་འཕགས་པའི་གནས་སྐྱེས་དབང་པོ་ཚང། །གནས་ལ་དད་ཅིང་ལས་མཐའ་མ་ལོག་དང། །སངས་རྒྱས་བྱུང་ཞིང་ཆོས་གསུངས་རྣམ་པར་གནས། །རྗེས་སུ་འཇུག་
བཅས་གཞན་གྱིས་ཕྱིར་སྙིང་བརྩེ། །ཞེས་པ་ལྟར་རོ་པོ་འམ་མོའི་དབང་པོ། །ལྡན་པའི་མི་དང་སྐལ་བ་མཉམ་པར་སྐྱེས། །བཅོམ་ལྡན་འདས་ཀྱི་འཁོར་བཞི་རྒྱུ་བ་ཡི། །ཁྱད་པར་འཕགས་པའི་གནས་
ཏེ་ཡུལ་དབུས་སྐྱེས། །གླེན་ལྐུག་ཡན་ལག་ཉམ་པ་སོགས་མིན་པར། །ཆོས་ཀྱི་སྐལ་བ་ཡོད་པས་དབང་པོ་ཚང། །དཀར་ཆོས་སྐྱེ་བའི་གནས་མཆོག་འདུལ་བ་སོགས། །སྡེ་སྣོད་གསུམ་ལ་
མོས་པས་གནས་ལ་དད། །ཚེ་འདིར་མཚམས་མེད་ལྔ་པོ་གང་ཡང་རུང། །བྱས་པ་མེད་པས་ལས་ཀྱི་མཐའ་མ་ལོག་དེ་ལྔ་རང་གི་རྒྱུད་ཀྱིས་བསྡུས་པ་ཡི། །དམ་ཆོས་སྒྲུབ་པའི་ཆ་རྐྱེན་ཡིན་
པས་ན། །རང་འབྱོར་ལྔའོ་བྱང་ཆུབ་སྙིང་པོ་ལ། །འདུག་པའི་སངས་རྒྱས་བྱོན་ནས་མངོན་སུམ་བཞུགས། །སངས་རྒྱས་དེ་འམ་དེ་ཡི་ཉན་ཐོས་ཀྱིས། །གདུལ་བྱའི་བློ་དང་འཚམས་པའི་དམ་ཆོས་
སྟོན། །བསྟན་བཞིན་ཉམས་སུ་བླང་བས་འབྲས་བུའི་ཆོས། །མངོན་དུ་བྱེད་པའི་སྒྲུབ་པའི་བསྟན་པ་གནས། །ཆོས་ལ་བསྟེན་ནས་གང་ཟག་དམན་པས་ཀྱང། །འབྲས་བུ་ཐོབ་པ་མཐོང་ནས་
གཞན་རྗེས་འཇུག་སྦྱིན་པ་པོ་ཡིས་བཟའ་བཏུང་ཆོས་གོས་སོགས། །སྟེར་བའི་རང་ལ་གཞན་གྱིས་ཕྱིར་སྙིང་བརྩེ། །ལྔ་ནི་གཞན་གྱི་རྒྱུད་ཀྱིས་བསྡུས་པ་ཡི། །དམ་ཆོས་སྒྲུབ་པའི་ཆ་རྐྱེན་ཡིན་
པས་ན། །གཞན་འབྱོར་ལྔའོ་དེ་ལས་དང་པོ་བཞི། །ད་ལྟ་ཚང་བ་མེད་ནའང་ཆོས་སྟོན་པ། །བསྟན་པ་གནས་པ་དེ་ལ་འཇུག་པ་ནི། །རྗེས་མཐུན་ཚང་དུ་རུང་བས་རང་ཉིད་ལ། །དལ་འབྱོར་ཚད་

[028A]༄༅། །ངམ་མ་ཚད་ལེགས་བརྟགས་ཏེ། །ཕལ་ཆེར་ཚང་བ་འདུག་ན་དགའ་བ་བསྒོམ། །གཉིས་པ་དལ་འབྱོར་དོན་ཆེ་བས་མ་ཚུལ་ནི། །ཙནྟ་གོ་མིས་སློབ་མར་སྦྲིང་བ་ལས། །
བདེ་གཤེགས་ལམ་རྟེན་འགྲོ་བ་འདྲེན་པར་ཆས་གྱུར་ཅིང། །སེམས་ཀྱིས་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་ཀླུ་ཡིས་རྙེད་མིན་ལྷ་མིན་དང། །མཁའ་ལྡིང་རིག་འཛིན་མི་
འམ་ཅི་དེར་ལྟོ་འཕྱེས་མིན། །ཞེས་པས་བདེ་བར་གཤེགས་པའི་ལམ་གྱི་རྟེན། །འགྲོ་ཀུན་འདྲེན་པར་ཆས་ཏེ་རྒྱལ་སྲས་ཀྱི། །རླབས་ཆེན་སྤྱོད་ལ་འཇུག་པའི་བྱང་ཆུབ་སེམས། །འཇུག་
པའི་སྡོམ་པས་ཟིན་པ་སྐྱེ་བའི་རྟེན། །ཁྱད་པར་ཅན་གྱི་དབང་དུ་བྱས་གྱུར་ན། །མི་ཡི་རྟེན་ལ་སྐྱེ་བ་གང་ཡིན་པ། །ལྷ་ཀླུ་སོགས་ཀྱི་རྟེན་ལ་སྐྱེ་བ་མིན། །དེ་ཕྱིར་མི་ཡི་རྟེན་འདི་མཆོག་ཏུ་
བཤད། །གཞན་ཡང་འཛམ་གླིང་མི་ཡི་རྟེན་འདི་ལ། །མངོན་མཐོ་ལྷ་དང་མི་ཡི་གོ་འཕང་དང། །ངེས་ལེགས་ཐར་པ་དང་ནི་ཐམས་ཅད་མཁྱེན། །སྒྲུབ་བྱེད་མི་དགེ་བཅུ་སྤོང་ཚུལ་ཁྲིམས་དང། །
བསམ་གཟུགས་བརྒྱད་ཀྱི་དངོས་གཞི་སྙོམ་འཇུག་བརྒྱད། །སོ་ཐར་ལ་སོགས་སྡོམ་གསུམ་ཐེགས་གསུམ་གྱི། །ལམ་ལྔ་ས་བཅུ་ཐམས་ཅད་སྐྱེ་རུང་ཞིང། །མཆོག་གི་སྤྲུལ་སྐུའི་མཛད་
པའང་འདི་ལ་སྟོན། །ལྷ་དག་འཆི་ཆོ་དེ་ལ་ལྷ་གཞན་གྱིས། །ཁྱོད་ནི་ཕྱི་མ་བདེ་འགྲོར་སྐྱེ་གྱུར་ཅིག་བདེ་འགྲོ་འདི་ནི་མི་ཡི་འགྲོ་བའོ་ཞེས། །ལྷ་རྣམས་ཀྱིས་ཀྱང་སྨོན་པའི་གནས་བྱེད་པར། །
དགའ་བོ་མངལ་དུ་འཇུག་པའི་མདོ་ལས་བཤད། །སྔགས་ནས་སྙིག་དུས་ཚེ་ཐུང་གཅིག་ལ་ཡང། །ཐེག་ཆེན་ལམ་གྱི་འཇུག་སྒོ་སེམས་བསྐྱེད་ནས། །ཟུང་འཇུག་རྡོ་རྗེ་འཆང་གི་བར་

[028B] །སྐྱེ་བར་གསུང་ཕྱིར་འདི་ནི་དོན་ཆེའོ། །འཇིག་རྟེན་ན་ནི་ཡིད་བཞིན་ནོར་བུ་ཅིག་རྙེད་ན་དོན་ཆེན་གྲུབ་སྙམ་དགའ་བ་སྐྱེ། །དེ་ལྟ་ན་ཡང་བསམ་འཕེལ་དབང་རྒྱལ་ལས། །ཚེ་འདིའི་
ཟང་ཟིང་དགོས་འདོད་འབྱུང་ན་ཡང། །ཕྱི་མའི་དོན་ཆེན་གང་ཡང་མི་འབྱུང་བས། །དམ་པ་རྣམས་ཀྱི་ལན་གཅིག་མ་ཡིན་པར། །རྟེན་འདི་ཡིད་བཞིན་ནོར་ལས་ལྷག་པར་བསྔགས། །དེ་ལྟར་
དལ་འབྱོར་ཐོབ་པ་དོན་ཆེ་ཚུལ། །ཤིན་ཏུ་དབུལ་པོས་འདོད་དགུའི་གཏེར་ཆེན་པོ། །རྙེད་པ་ལྟ་བུའི་དགའ་བ་ལྷང་ལྷང་བ། །མ་སྐྱེས་བར་དུ་ནན་ཏན་ཆེན་པོས་སྒོམ། །དེ་ལྟར་ཤིན་ཏུ་དོན་ཆེ་བའི། །
དལ་བའི་རྟེན་བཟང་རྙེད་གྱུར་ནས། །སྡིག་སྤོང་དགེ་བ་བསྒྲུབ་པ་དང། །སྐྱབས་འགྲོ་ལྷག་པའི་ཚུལ་ཁྲིམས་སོགས། །སྙིང་པོ་ཅི་ཡང་མ་བླང་བར། །དོན་མེད་འདའ་བར་བྱས་གྱུར་ན། །
དབུལ་པོས་ནོར་བུ་རྙེད་གྱུར་ཏེ། །དགོས་དོན་ཅི་ཡང་མ་བསྒྲུབ་པར། །གྱི་ནར་ཕྱག་དར་ཁྲོད་ཞིག་ཏུ། །བོར་བ་ལས་ཀྱང་འདི་ཉིད་སྨད། །དམྱལ་བ་ལ་སོགས་མི་ཁོམ་པའི། །གནས་ཀྱི་
གཙོང་རོང་ཉམས་ང་བ། །བརྒྱུད་མར་བརྒྱུད་དེ་ལན་གཅིག་ཙམ། །ཐར་བ་འདི་ནི་དོན་མེད་དུ། །བྱས་ཏེ་སླར་ཡང་ཉམས་པའི་གནས། །དེ་རུ་ཕྱིར་ལ་ལོག་གྱུར་ན། །བདེ་འདོད་རང་གིས་རང་ཉིད་
ལ། །དེ་ལས་བསླུས་ཚབ་ཆེ་བ་དང། །དོན་སྒྲུབ་པ་ལ་རྨོངས་ཚབ་ཀྱང། །དེ་ལས་ཆེ་བ་ཅི་ཞིག་ཡོད། །འཕགས་པ་དཔའ་བོས་ཇི་སྐད་དུ། །གང་ཞིག་ཐོབ་ན་འཁོར་བ་ཡི། །
ཕ་རོལ་ཕྱིན་པའི་ས་བོན་བསྐྲུན། །བྱང་ཆུབ་དཔལ་གྱི་ས་བོན་མཆོག། །ཡིད་བཞིན་ནོར་བུ་ལས་ལྷག་པའི། །ཡོན་ཏན་རྒྱུན་གྱི་མི་རྣམས་ནི། །སུ་ཞིག་འདིར་དེ་འབྲས་མེད་བྱེད། །

[029A]༄༅། །ཅེས་དང་གཞན་ཡང་དེ་ཉིད་ཀྱིས། །གང་ཞིག་དགེ་བས་ཕྱུག་པའི་མི། །སྐལ་བ་གྲངས་མེད་ཀྱིས་ཐོབ་ནས། །འདིར་ནི་རྨོངས་པས་བསོད་ནམས་གཏེར། །ཅུང་
ཟད་ཙམ་ཡང་མི་སོགས་པ། །དེ་དག་འཇིག་རྟེན་ཕ་རོལ་ཏུ། །མི་ཟད་མྱ་ངན་ཁང་པར་འཇུག་རིན་ཆེན་གླིང་ཕྱིན་ཚོང་པ་ནི། །ལག་པ་སྟོང་པར་རང་ཁྱིམ་བཞིན། །དགེ་བཅུའི་ལས་
ཀྱི་ལམ་མེད་པར། །ཕྱི་ནས་ཡང་ནི་ཐོབ་མ་ཡིན། །མི་མ་ཐོབ་པར་བདེ་བ་ནི། །ཇི་ལྟར་དེ་བདེ་སྡུག་བསྔལ་ཉིད། །དེ་བས་ཕ་རོལ་བསླུས་ཡོད་མིན། །དེ་ལས་མཆོག་ཏུ་རྨོངས་པ་
མེད༑ ༑ཅེས་དང་རྒྱལ་སྲས་ཞི་བ་ལྷས། །འདི་འདྲའི་དལ་བརྙེད་གྱུར་ནས། །བདག་གིས་དགེ་གོམས་མ་བྱས་པ། །འདི་ལས་བསླུས་པ་གཞན་མེད་དེ། །འདི་ལས་རྨོངས་པའང་
གཞན་མེད་དོ། །གལ་ཏེ་བདག་གིས་དེ་རྟོགས་ནས། །རྨོངས་པས་ཕྱིས་ཀྱང་སྒྱིད་ལུག་ན། །མྱ་ངན་ཆེན་པོ་ལྡང་བར་འགྱུར། །དམྱལ་མེ་བཟོད་དཀས་ཡུན་རིང་དུ། །བདག་གི་ལུས་ལ་
བསྲེག་གྱུར་ན། །འགྱོད་པ་མི་བཟད་མེ་འབར་བས། །སེམས་གདུང་འགྱུར་བར་གདོན་མི་ཟ། །ཤིན་ཏུ་རྙེད་དཀའ་ཕན་པའི་ས། །ཅི་ཞིག་ལྟར་སྟེ་རྙེད་གྱུར་ནས། །བདག་ཉིད་ཤེས་དང་
ལྡན་བཞིན་དུ། །ཕྱིར་ཡང་དམྱལ་བ་དེར་འཁྲིད་ན། །སྔགས་ཀྱི་རྨོངས་པར་བྱས་པ་བཞིན། །བདག་ལེ་འདིར་སེམས་མེད་དུ་ཟད། །ཅེས་རྨོངས་བདག་ཀྱང་མ་ཤེས་ཏེ། །བདག་གི་ཁོང་ན་
ཅི་ཞིག་ཡོད། །ཅེས་སོ་དེས་ན་རྟེན་འདི་ལ། །བཟའ་བཏུང་སོགས་ཀྱི་འཚོ་བ་ཡི། །རྔན་པ་བྱིན་ནས་མཐོ་རིས་དང། །ཐར་པའི་རྒྱུ་ཚོགས་བསྒྲུབ་པར་བྱ། །སྙམ་དུ་བསམ་སྟེ་སྤྱོད་འཇུག་

[029B] །འདི་ལ་གླ་རྔན་བྱིན་ནས་ནི། །ད་ནི་རང་གི་དོན་བྱེད་ཆུག་ཕན་པ་མེད་པར་འདི་ལ་ནི། །ཐམས་ཅད་སྦྱིན་པར་མི་བྱའོ། །ཞེས་དང་གཞན་ཡང་དེ་ཉིད་ལས། །མི་ཡི་གྲུ་ལ་བརྟེན་
ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱི་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག་ཞེས་སོ་གཞན་ཡང་དཔེ་ཆོས་ལས། །སྲིན་བུས་ཕྱག་འཚལ་
རྐྱང་ལ་ཞོན། །རྩང་བའི་ཉ་དང་སྨེ་འུ་ཟན། །ཞེས་གསུངས་པ་སོགས་སྒོ་དུ་མས། །སྙིང་པོ་ལེན་འདོད་ཤུགས་དྲག་བསྐྱེད། །གསུམ་པ་ཤིན་དུ་རྙེད་དཀའ་ཚུལ། །དལ་འབྱོར་
ཕུན་སུམ་ཚོགས་པའི་རྟེན། །ལྟ་ཞོག་བདེ་འགྲོ་ཙམ་ཞིག་ཀྱང། །འཐོབ་བྱེད་དགེ་བ་སྲིད་ཙམ་ལ། །གེགས་བྱེད་སྡིག་པ་རྔམ་ཆེ་བས། །འཐོབ་པར་དཀའ་སྟེ་བཞི་བརྒྱ་བར། །ཕལ་མོ་
ཆེར་ན་མི་རྣམས་ནི། །དམ་པ་མ་ཡིན་ཕྱོགས་ཡོངས་འཛིན། །དེས་ན་སོ་སོ་སྐྱེ་བོ་རྣམས། །ཕལ་ཆེར་ངེས་པར་ངན་འགྲོར་འགྲོ། །ཞེས་པས་འགྲོ་བ་ཕལ་མོ་ཆེས། །དམ་པ་མིན་པ་མི་དགེ་
བཅུ༑ ༑ལ་སོགས་ལས་ངན་ཆེར་ །སེམས་དཔར་ཁོང་ཁྲོ་སྐད་ཅིག་མ། །རེ་རེས་ཀྱང་ནི་སྐལ་པའི་བར། །མནར་མེད་མེ་ནང་གནས་དགོས་ན། །སྐྱེ་བ་དཔག་ཏུ་མེད་པ་ལ། །
སྡོན་ །འབྲས་བུ་སྔན་ཆད་མ་ཕྱུང་ཞིང། །གཉེན་པོས་ཀྱང་ནི་མ་བཅོམ་པ། །རང་གི་རྒྱུད་ལ་ཡོད་རྣམས་ཀྱིས། །ངན་འགྲོར་སྐལ་བ་དུ་མ་རུ། །གནས་དགོས་
འོང་བ་ལྟ་ཅི་སྨོས། །སྔར་བསགས་སྡིག་པ་འདག་ངེས་སུ། །སྦྱོང་ཞིང་གསར་སོག་སྡོམ་བྱེད་ན། །བདེ་འགྲོ་འཐོབ་ནའང་དེ་ལྟ་བུ། །ཚུལ་མཐུན་བྱེད་པ་ཤིན་ཏུ་དཀོན། །དེ་བཞིན་བྱེད་པ་མ་

[030A]༄༅། །བྱུང་ན། །ངན་འགྲོར་འགྲོ་ལས་འོས་མེད་ཅིང། །སོང་ན་དགེ་བ་མི་བྱེད་པར། །སྡིག་པ་རྒྱུན་ཆགས་བྱེད་པས་ན། །སྐལ་པ་དཔག་ཏུ་མེད་པར་ནི། །བདེ་འགྲོའི་སྒྲ་ཡང་ཐོས་པ་དཀའ། །
དེ་སྐད་དུ་ཡང་སྤྱོད་འཇུག་ལས། །བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་ཐོབ་མི་འགྱུར། །མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། །གང་ཚེ་དགེ་སྤྱད་ །དགེ་བ་བདག་གིས་མ་བྱས་ན་
ངན་སོང་སྡུག་བསྔལ་ཀུན་མོངས་པ། །དེ་ཚེ་བདག་གིས་ཅི་བྱར་ཡོད། །དགེ་བ་དག་ཀྱང་མ་བྱས་ལ། །སྡིག་པ་དག་ཀྱང་ཉེ་ར་བསགས་ན། །སྐལ་པ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་
ཐོས་མི་འགྱུར། །དེ་ཉིད་ཕྱིར་ན་བཅོམ་ལྡན་གྱིས། །རྒྱ་མཚོ་ཆེར་གཡེང་གཉའ་ཤིང་གི་བུ་གར་རུས་སྤལ་མགྲིན་ཆུད་ལྟར། །མི་ཉིད་ཤིན་ཏུ་ཐོབ་དཀར་གསུངས། །སྐད་ཅིག་གཅིག་
བྱས་སྡིག་པས་ཀྱང། །སྐལ་པར་མནར་མེད་གནས་འགྱུར་ན། །ཐོག་མེད་སྐལ་བར་བསགས་སྡིག་གིས། །བདེ་འགྲོར་མི་འགྲོ་སྨོས་ཅི་དགོས། །ཞེས་པ་ལྟར་རོ་ངན་སོང་དུ། །སྐྱེས་ཆོ་སྡུག་བསྔལ་མྱོང་བཞིན་དུ། །
སྡིག་པ་འཕྲལ་ལ་མང་སོག་པས། །ངན་འགྲོ་བརྒྱུད་དགོས་དེ་ཉིད་ལས། །དེ་ཙམ་ཁོ་ན་མྱོང་ནས་ནི། །དེ་ནི་རྣམ་ཐར་མི་འགྱུར་ཏེ། །འདི་ལྟར་དེ་ནི་མྱོང་བཞིན་དུ། །སྡིག་པ་གཞན་དག་རབ་ཏུ་
སྐྱེ། །ཞེས་གསུངས་པ་ལྟར་ལེགས་པར་བསམ། །ངོ་བོའི་སྒོ་ནས་རྙེད་དཀའ་ཚུལ། །དམྱལ་བ་པ་ལས་ཡི་དགས་ཉུང། །དེ་ལས་དུད་འགྲོ་ཆེས་ཉུང་ཞིང། །དེ་ལས་མི་ཡི་ལུས་ཐོབ་པ། །
ཉུང་ཚུལ་འདོམ་གང་གྲུབ་ཉིའི་སར། །དབྱར་དུས་སྲིན་བུ་གྲངས་མེད་པ། །ཡོད་ཀྱང་མི་ཆུང་གཤིབ་ན་ཡང། །ལྔ་བཅུ་སྐོར་ལས་མི་ཤོང་བ། །མངོན་སུམ་མཐོང་བ་དེ་ཡིས་མཚོན། །ངན་

[030B] །སླར་ཡང་ངན་འགྲོར་སྐྱེ་བ་དང། །ངན་འགྲོ་བདེ་འགྲོ་གཉིས་ཀ་ནས། །འཕོས་ཏེ་ངན་འགྲོར་སྐྱེ་བ་གཉིས། །ས་ཆེན་རྡུལ་དང་འདྲ་བ་ལ། །ངན་འགྲོའི་གནས་ནས་
ཤི་འཕོས་ཏེ། །བདེ་འགྲོར་སྐྱེ་དང་ངན་འགྲོ་དང། །བདེ་འགྲོ་གཉིས་ནས་ཤི་འཕོས་ཏེ། །བདེ་འགྲོར་སྐྱེ་བ་སེན་མོའི་རྩེར། །བླངས་པའི་རྡུལ་དང་འདྲའོ་ཞེས། །ལུང་གཞིར་བཤད་པས་ཀྱང་ནི་
འགྲུབ། །སྒྱུ་ཡི་སྒོ་ནས་རྙེད་དཀའ་ཚུལ། །བདེ་འགྲོ་ཙམ་ཞིག་འཐོབ་པ་ལའང། །ཚུལ་ཁྲིམས་སྲུང་བ་ལ་སོགས་པའི། །དགེ་བ་རྣམ་དག་སྣ་རེ་དགོས། །དལ་འབྱོར་ཚང་བ་འཐོབ་པ་
ལ༑ །རྣམ་དག་ཁྲིམ་ཀྱིས་གཞི་བཟུང་ཞིང། །སྦྱིན་པ་སོགས་ཀྱིས་གྲོགས་བྱས་ཏེ། །དྲི་མེད་སྨོན་པས་འཚམས་སྦྱར་བ། །ལ་སོགས་དགེ་རྩ་མང་དགོས་ན། །རྒྱུ་ཚོགས་དེ་བཞིན་སྒྲུབ་པ་
ནི༑ །སྲིད་མཐར་སྣང་ཞིང་རྒྱུ་མེད་པར། །འབྲས་བུ་དལ་འབྱོར་ཇི་ལྟར་འཐོབ། །འབྲས་བུའི་སྒོ་ནས་རྙེད་དཀའ་ཚུལ། །འགྲོ་བ་རིགས་ནི་མི་མཐུན་པ། །ངན་སོང་གསུམ་གྱི་འགྲོ་བ་ལ། །ལྟོས་ཏེ་
བདེ་འགྲོ་སྲིད་ཙམ་དང། །རིགས་མཐུན་བདེ་འགྲོ་གཞན་ལས་ནི། །དལ་འབྱོར་ཚང་བ་ཤིན་ཏུ་དཀོན། །དཔེ་ཡི་སྒོ་ནས་རྙེད་པར་དཀའ་ཚུལ་ནི། །འཕགས་པ་ཀླུ་ཡིས་བཤེས་པའི་སྤྲིང་ཡིག་ལས། །
རྒྱ་མཚོ་ཆེར་གཡེངས་གཉའ་ཤིང་བུ་ག་རུ། །རུས་སྦལ་འཕྲད་པ་བས་ཀྱང་དུད་འགྲོ་ལས། །མི་ཉིད་ཆེས་ཐོབ་དཀའ་བས་མི་དབང་གིས། །དམ་ཆོས་སྤྱད་པས་དེ་འབྲས་མཆིས་པར་
མཛོད། །ཅེས་པ་ལྟར་རོ་དེ་ལྟར་མང་བསམ་ནས། །ཙནྟ་གོ་མིས་སློབ་མར་སྦྲིང་ །མི་ཡི་དངོས་པོ་ཤིན་ཏུ་རྙེད་དཀའ་རྙེད་གྱུར་ནས། །དོན་དུ་བརྣག་པ་གང་ཡིན་དེ་ནི་བརྟུན་ཏེ་སྒྲུབ།།

[031A]༄༅། །ཅེས་དང་བཀའ་གདམས་བསྟན་པའི་རིམ་པ་ལས། །ཉིན་མཚན་ཕྱེད་པར་ལུས་ངག་ཡིད་གསུམ་གྱིས། །གཡེལ་མེད་བསོད་ནམས་ངོམས་མེད་བསྒྲུབ་པས་འདའ། །གནོད་
དང་དོན་མེད་སྐབས་མེད་རབ་བསྒྲིམ་པས། །སྙིང་པོ་བླང་བས་ཚེ་འཕྲས་ །ཞེས་གསུངས་པ་ལྟར་ཉིན་མཚན་ཐམས་ཅད་དུ། །སྒོ་གསུམ་གཡེལ་བ་མེད་པར་བསོད་ནམས་ཀྱི། །
ལས་བཟང་ཆོག་ཤེས་མེད་པར་སྒྲུབ་པ་དང། །རང་དང་གཞན་ལ་གནོད་པའི་སྒོར་གྱུར་པ། །མི་དགེ་བཅུ་སོགས་སྡིག་ལས་ཐམས་ཅད་དང། །དོན་མེད་ལུང་མ་བསྟན་གྱི་ལས་གང་ཡང། །
བྱ་བའི་གོ་སྐབས་མེད་པར་ཐག་བསྲིང་བར། །ངོ་ཚ་ཁྲེལ་ཡོད་དྲན་དང་ཤེས་བཞིན་རྣམས། །རབ་ཏུ་བསྒྲིམས་ནས་དམ་ཆོས་ཚུལ་བཞིན་དུ། །སྒྲུབ་པའི་སྙིང་པོ་དམ་པ་བླང་པ་ཡིས། །ཚེ་འདི་
ཉིན་རེ་བཞིན་དང་སྐད་ཅིག་མ། །རེ་རེ་བཞིན་ཡང་འབྲས་བུ་ཡོད་པར་བྱ། །གཉིས་པ་སྙིང་པོ་ལེན་པའི་ཚུལ་ལ་གཉིས། །ལམ་རིམ་སྤྱི་ལ་ངེས་པ་བསྐྱེད་པ་དང། །སྙིང་པོ་ལེན་ཚུལ་དངོས་པོ་དང་
པོ་ནི། །རྒྱལ་བས་སེམས་ཅན་དོན་དུ་གསུངས་པའི་ཆོས། །ཐམས་ཅད་སྐྱེས་བུ་གསུམ་གྱི་ཆོས་སྐོར་དུ། །འདུ་སྟེ་སེམས་ཅན་དོན་ལ་མངོན་མཐོ་དང། །ངེས་ལེགས་གཉིས་ལས་མངོན་
མཐོ་སྒྲུབ་པ་ལས། །བརྩམས་ཏེ་གསུངས་རྣམས་སྐྱེས་བུ་ཆུང་ངུའི་ཆོས། །དངོས་སམ་ཐུན་མོང་པ་ཡི་ཆོས་སྐོར་དུ། །འདུ་ཞིང་ངེས་ལེགས་ལ་ནི་འཁོར་བ་ལས། །འགྲོ་བ་ཙམ་གྱི་ཐར་པ་མྱང་
འདས་དང། །ཐམས་ཅད་མཁྱེན་པའི་གོ་འཕང་མཆོག་གཉིས་ལས། །དང་པོ་སྒྲུབ་བྱེད་ཉན་ངང་ཐེག་པ་ལས། །བརྩམས་ཏེ་གསུང་རྣམས་སྐྱེས་བུ་འབྲིང་གི་ཆོས། །དངོས་སམ་མཐུན་མོང་པ་

[031B] །ཕྱི་མ་སྒྲུབ་བྱེད་ཐེག་པ་ཆེན་པོ་ལས། །བརྩམས་ཏེ་གསུང་པ་ཕར་ཕྱིན་ཐེག་པ་དང། །སྔགས་ཀྱི་ཆོས་ཀུན་སྐྱེས་བུ་ཆེན་པོ་ཡི། །ཆོས་སྐོར་ཉིད་དུ་ལེགས་པར་འདུ་
བས་སོ། །སྐྱེས་བུ་གསུམ་གྱིས་དོན་དུ་གཉེར་བྱ་ཡི། །གཙོ་བོ་མངོན་མཐོ་ཐར་པ་ཀུན་མཁྱེན་གསུམ། །ཡིན་ཏེ་སྐྱེས་བུ་ཆུང་དུ་ཁྱད་པར་ཅན། །ཚེ་འདིའི་བདེ་ལ་ཆེད་ཆེས་མི་བྱེད་པར། །
ཕྱི་མའི་མཐོ་རིས་ཕུན་ཚོགས་དོན་དུ་གཉེར། །སྐྱེས་བུ་འབྲིང་ནི་འཁོར་བ་མཐའ་དག་ལ། །སྐྱོ་བ་བསྐྱེད་ནས་སྲིད་ལས་གྲོལ་བ་ཡི། །ཐར་པ་ཙམ་ཞིག་རང་གི་དོན་དུ་གཉེར། །སྐྱེས་བུ་ཆེན་པོ་
རང་དོན་ཡལ་བོར་ཏེ། །སེམས་ཅན་གཞན་གྱི་སྡུག་བསྔལ་ཟད་ཕྱིར་དུ། །ཀུན་མཁྱེན་གོ་འཕང་ཐོབ་བྱར་བྱེད་པས་སོ། །དེ་སྐད་དུ་ཡང་བྱང་ཆུབ་ལམ་སྒྲོན་ལས། །གང་ཞིག་ཐབས་
ནི་གང་དག་གིས། །འཁོར་བའི་བདེ་བ་ཙམ་དག་ལ། །རང་ཉིད་དོན་དུ་གཉེར་བྱེད་པ། །དེ་ནི་སྐྱེས་བུ་ཐ་མར་ཤེས། །སྲིད་པའི་བདེ་ལ་རྒྱབ་ཕྱོགས་ཤིང། །སྡིག་པའི་ལས་ལས་
ལྡོག་བདག་ཉིད། །གང་ཞིག་རང་ཞི་ཙམ་དོན་གཉེར། །སྐྱེས་བུ་དེ་ནི་འབྲིང་ཞེས་བྱ། །རང་རྒྱུད་རྟོག་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་
དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །ཞེས་སོ་སྐྱེས་བུ་ཆུང་དུ་ལ། །ཚེ་འདི་འབའ་ཞིག་དོན་གཉེར་དང། །ཕྱི་མ་དོན་གཉེར་གཉིས་ཡོད་ཀྱང། །སྐབས་
འདིར་ཕྱི་མའི་དབང་དུ་བྱས། །འདིར་ནི་སྐྱེས་བུ་ཆུང་འབྲིང་ཆེ་གསུམ་གྱི། །ལམ་ལ་རིམ་བཞིན་སོ་སོར་འཁྲིད་པ་སྟེ། །དེ་ཡི་དོན་ནི་སྐྱེས་བུ་ཆུང་འབྲིང་དང། །ཐུན་མོང་པ་ཡི་ལམ་

[032A]༄༅། །རྣམས་ཆེན་པོ་ཡི། །ལམ་གྱི་ཡན་ལག་སྔོན་འགྲོ་ཡིན་པས་ན། །དང་པོར་ཆུང་དུའི་ལམ་ནས་རིམ་པ་བཞིན། །ཁྲིད་ནས་ཐེག་པ་ཆེན་པོར་འཇུག་པ་ཡིན། །ཡན་
ལག་ཡིན་ཚུལ་སློབ་དཔོན་རྟ་དབྱངས་ཀྱིས། །ཀུན་རྫོབ་བྱང་སེམས་བསྒོམ་པའི་མན་ངག་ལས། །མི་འྪ་བ་དང་བདེན་པ་དང། །བྱིན་ནས་ལེན་དང་ཚངས་པར་སྤྱོད། །འཛིན་པ་
ཐམས་ཅད་གཏང་པ་ནི། །འདི་ནི་བདེ་འགྲོའི་སྤྱོད་པ་ཡིན། །འཁོར་བའི་སྡུག་བསྔལ་ཡོངས་མཐོང་ནས། །སྤང་ཕྱིར་བདེན་པའི་ལམ་བསྒོམ་ཞིང། །ཁ་ན་མ་ཐོ་གཉིས་སྤོང་
བ༑ ༑འདི་ནི་ཞི་བའི་སྤྱོད་པ་ཡིན། །འདི་དག་ཀུན་ཀྱང་བླང་བྱ་སྟེ། །ངེས་འབྱུང་ལམ་གྱི་ཡན་ལག་ཡིན། །ཆོས་ཀུན་སྟོང་པ་ཉིད་རྟོགས་པས། །འགྲོ་ལ་སྙིང་རྗེའི་ཆུ་རྒྱུན་འབྱུང། །
ཐབས་མཁས་སྤྱོད་པ་མཐའ་ཡས་པ། །ངེས་འབྱུང་མཆོག་གི་སྤྱོད་པ་ཡིན། །ཞེས་སོ་ཆུང་འབྲིང་གཉིས་ཀྱི་ཐུན་མོང་ལམ། །སྐྱེས་བུ་ཆེན་པོའི་ལམ་གྱི་ཡན་ལག་དང། །སྔོན་འགྲོ་
ཡིན་ན་ཆེན་པོའི་ལམ་རིམ་དུ། །བྱས་པས་ཆོག་མོད་ཆུང་འབྲིང་ཆེ་གསུམ་གྱི། །ལམ་རིམ་ཞེས་པའི་ཐ་སྙད་བྱ་ཅི་དགོས། །ཞེན་འདི་ལ་དགོས་པ་ཆེན་པོ་གཉིས། །ཡོད་དེ་འདི་ལྟར་སྐྱེས་
བུ་ཆུང་འབྲིང་དང། །ཐུན་མོང་པ་ཡི་བློ་ཡང་མ་སྐྱེས་པར། །རང་ཉིད་སྐྱེས་བུ་ཆེན་པོར་ཁས་འཆེ་པའི། །ལོག་རྟོག་ངན་པའི་ང་རྒྱལ་གཞོམ་པ་དང། །སྐྱེས་བུ་ཆེ་འབྲིང་ཆུང་དུ་གསུམ་ཆར་གྱི། །
རང་རང་བློ་དང་ཇི་ལྟར་འཚམས་པ་ཡི། །འདོད་དོན་འདི་ལ་བརྟེན་ནས་འགྲུབ་འགྱུར་བས། །གསུམ་ཆར་ལ་ཡང་ཕན་པར་འགྱུར་བས་སོ། །འོན་ཀྱང་འདི་ཡི་དགོས་པའི་གཙོ་བོ་ནི། །གང་ཟག་

[032B] །ཡན་ལག་ཐམས་ཅད་ཚང་པར་ལེགས་བསྟན་ཏེ། །ཀུན་མཁྱེན་སངས་རྒྱས་ས་ལ་འགོང་པ་ཡིན། །གཉིས་པ་སྙིང་པོ་ལེན་ཚུལ་དངོས་ལ་གསུམ། །མངོན་མཐོ་དོན་གཉེར་སྐྱེས་
བུ་ཆུང་ངུ་དང། །ཐུན་མོང་པ་ཡི་ལམ་གྱི་རིམ་པ་དང། །ཐར་པ་དོན་གཉེར་སྐྱེས་བུ་འབྲིང་པོ་དང། །ཐུན་མོང་པ་ཡི་ལམ་གྱི་རིམ་པ་དང། །ཀུན་མཁྱེན་དོན་གཉེར་སྐྱེས་བུ་ཆེན་པོ་ཡི། །ལམ་གྱི་རིམ་པ་ལ་ནི་བློ་སྦྱང་པའོ། །དང་པོ་ལ་གསུམ་སྐྱེས་བུ་ཆུང་
ངུ་དང། །ཐུན་མོང་པ་ཡི་བསམ་པ་སྦྱང་བ་དང། །སྐྱེས་པའི་ཚད་དང་ལོག་རྟོག་བསལ་པའོ། །དང་པོ་ལ་གཉིས་ཕྱི་མ་དོན་གཉེར་གྱི། །བསམ་པ་བསྐྱེད་དང་ཕྱི་མར་བདེ་བའི་ཐབས། །
བསྟེན་པའི་ཚུལ་ལོ་དང་པོ་ལ་ཡང་གཉིས། །འཆི་བ་རྗེས་སུ་དྲན་པ་བསམ་པ་དང། །ངན་འགྲོ་པ་ཡི་སྡུག་བསྔལ་བསམ་པའོ། །དང་པོ་ལ་བཞི་འཆི་བ་མ་བསྒོམ་པའི། །ཉེས་དམིགས་
བསམ་དང་བསྒོམ་པའི་ཕན་ཡོན་དང། །འཆི་བ་དྲན་པའི་བསམ་པ་ཅི་འདྲ་ཞིག། །བསྐྱེད་དང་འཆི་བ་དྲན་པ་སྒོམ་ཚུལ་ལོ། །དང་པོ་འཆི་བ་དྲན་པ་མ་བསྒོམ་པའི། །ཉེས་དམིགས་
བསམ་ཚུལ་བླུན་རྨོངས་ཕལ་ཆེར་གྱིས། །རང་ལ་འཆི་བ་འོང་དང་མི་འོང་གི་རྟོག་དཔྱོད་ཙམ་ཡང་བྱེད་པར་མི་འགྱུར་ལ། །འགའ་ཞིག་ལ་ནི་ནམ་ཞིག་འཆི་བ་ཞིག། །འོང་སྙམ་ཡོད་ཀྱང་ལོ་
ཟླ་ཞག་གྲངས་རྣམས། །རེ་རེ་བཞིན་ནས་མི་འཆི་སྙམ་པ་དང། །རྒས་ཤིང་ཁོག་དང་འཆི་ནང་དྲག་པོ་ཡིས། །ཐེབ་ཀྱང་རེ་ཞིག་གསོན་དུ་རེ་བ་ཡི། །བསམ་པ་མངོན་དུ་གྱུར་ཏེ་འཆི་གྲབ་ཀྱི། །དམ་ཆོས་སྒྲུབ་
ལ་བློ་ཁ་མི་ཕྱོགས་པར། །ཚེ་འདིའི་འདུན་མ་ཁ་ནའི་དབང་དུ་འགྲོ། །བརྒྱ་ལ་ཐོས་བསམ་སོགས་ལ་ཞུགས་གྱུར་ཀྱང། །ཚེ་འདིའི་བདུན་མའི་དབང་དུ་སོང་བ་ཡིས། །དགེ་བ་གང་བྱས་མཐུ་ཆུང་ཉེས་ལྟུང་

[033A]༄༅། །སོགས། །ངན་འགྲོའི་རྒྱུ་དང་མ་འདྲེས་ཤིན་དུ་དཀོན། །གལ་ཏེ་ཕྱི་མར་དམིགས་ནས་བསྒྲུབ་ན་ཡང། །ཕྱི་བཤོལ་ལེ་ལོ་གཉིད་རྨུག་བྲེ་མོའི་གཏམས། །བཟའ་བཏུང་སོགས་ལ་
འཇུག་པའི་རྣམ་གཡེང་གིས། །ཉིན་མཚན་འདའ་བས་བརྩོན་པ་ཆེར་མི་འབྱུང། །ཚེ་འདྲིར་ཡུན་རིང་གནས་སུ་རེ་བ་ཡིས། །བསླུས་ན་ཆོས་པར་རློམ་ཀྱང་མཁོ་དགུ་དང། །རྙེད་བཀུར་སོགས་
ལ་ཆག་པ་དྲག་པོ་སྐྱེ། །དེ་དག་འབྱུང་ལ་གཞན་གྱིས་གེགས་བྱས་སམ། །བྱེད་དུ་དོགས་ལ་སྡང་བ་ཤུགས་དྲག་དང། །ཆགས་སྡང་སོགས་ཀྱི་ཉེས་དམིགས་ལ་རྨོངས་པའི། །གཏི་མུག་
རྒྱས་ཤིང་དེ་ལས་ང་རྒྱལ་སོགས། །ཉོན་མོངས་དྲག་པོ་ཆུ་བོའི་རྒྱུན་བཞིན་འཇུག་དེ་ལས་མི་དགེ་བཅུ་དང་འཚམས་མེད་ལྔ། །ལ་སོགས་མི་དགེའི་ལས་རྣམས་མང་བསགས་ཏེ། །
ཤུགས་དྲག་ཡུན་རིང་སྡུག་བསྔལ་བཟོད་དཀའ་བའི། །ངན་འགྲོར་འཁྲིད་པས་དེ་ལས་མ་རུང་ཅི། །དེ་སྐད་དུ་ཡང་འཕགས་པ་ལྷས། །གང་ལ་འཇིག་རྟེན་གསུམ་མངའ་བདག་རང་
ཉིད་འཆི་བདག་བྱེད་པོ་མེད། །ཡོད་དེས་རྣལ་བཞིན་གཉིད་ལོག་ན། །དེ་ལས་མ་རུང་གཞན་ཅི་ཡོད། །ཞེས་དང་ཞི་བ་ལྷ་ཡིས་ཀྱང། །ཐམས་ཅད་བོར་དེ་ཆེ་དགོས་པར། །བདག་གི་དེ་ལྟར་
མ་ཤེས་ནས། །མཛའ་དང་མི་མཛའི་དོན་གྱི་ཕྱིར། །སྡིག་པ་རྣམ་པ་སྣ་ཚོགས་བྱས། །ཞེས་དང་བསྟན་རིམ་ལས་ཀྱང་ཇི་སྐད་དུ། །དེ་ལ་བརྟན་པར་ཞེན་པའི་འཁྲུལ་པ་ཡིས། །བསླུས་
པས་ལུས་དང་ལོངས་སྤྱོད་ལ་སོགས་ཀྱི། །བདེ་ལ་བརྐམ་སོགས་ཉོན་མོངས་ཀུན་རྒྱས་ནས། །དོན་དུ་འགྱུར་པ་རྣམ་དཔྱོད་ཐག་བསྲིང་བྱེད། །དེ་ལས་ཉེས་སྤྱོད་བརླང་པ་སྣ་ཚོགས་ཀྱིས་

[033B] །སྨན་ལ་རྒྱལ་ཕྱོགས་ངེས་པར་བདེ་འགྲོ་དང། །ཐར་པའི་ཆོས་ཀྱི་སྲོག་འཆད་ངན་འགྲོར་གཞོལ། །ཞེས་སོ་གཉིས་པ་སྒོམ་པའི་ཕན་
ཡིན་ནི། །འཆི་བ་དྲན་པ་ཡང་ཡང་བསམ་པ་ཡིས། །དེ་རིང་སར་ཡང་མི་འཆིའི་ངེས་པ་མེད། །སྙམ་པའི་མྱུར་དུ་འཆི་བའི་ཕྱོགས་འཛིན་པའི། །བསམ་པ་དུ་རེ་ཡོད་པར་གྱུར་པ་ན། །
ཚེ་འདིའི་ཕུན་ཚོགས་སྙིང་པོ་མེད་མཐོང་ནས། །དེ་ཡི་ཆེད་དུ་འབད་པའི་བློ་ལྡོག་ཅིང། །སྐྱབས་འགྲོ་ལས་འབྲས་ཚུལ་ཁྲིམས་ལ་སོགས་ལ། །བླང་དོར་ཚུལ་བཞིན་བསྒྲུབ་ལ་བརྩོན་པ་
ཡིས༑ ༑མངོན་མཐོ་ངེས་ལེགས་རྒྱུ་ལ་འཇུག་པས་ན། །འཆི་བ་བསམ་ལས་དོན་ཆེ་ཅི་ཞིག་ཡོད། །དེ་ཕྱིར་རྒྱལ་བས་མྱ་ངན་འདས་ཆེན་ལས། །ཞིང་ས་རྨོ་བའི་ནང་ན་སྟོན་ལོག་མཆོག་
རྗེས་ཀྱི་ནང་ན་བ་གླང་ཁྱུ་མཆོག་རྗེས། །འདུ་ཤེས་ནང་ན་མི་རྟག་པ་དང་ནི། །འཆི་བའི་འདུ་ཤེས་མཆོག་སྟེ་འདི་དག་གིས། །འདོད་པ་མ་རིག་ང་རྒྱལ་ལ་སོགས་སེལ། །ཉོན་མོངས་ཉེས་སྤྱོད་འཇོམས་
པའི་ཐོ་བ་དང། །དགེ་ལེགས་ཐམས་ཅད་སྒྲུབ་ལ་འཇུག་པའི་སྒོ། །ཆེན་པོར་གྱུར་སོགས་དཔེ་ཡི་སྒོ་ནས་བསྔགས། །འཆི་བ་དྲན་པའི་ཕན་ཡོན་ཚོམས་ལས་ཀྱང། །ལུས་འདི་སྫ་སྣོད་འདྲ་བར་རྟོགས་
བྱ་ཞིང། །དེ་བཞིན་ཆོས་རྣམས་སྨིག་རྒྱུ་འདྲར་ཤེས་ནས། །བདུད་ཀྱི་མེ་ཏོག་མཚོན་ནི་འདིར་གཅོད་པ། །འཆི་བདག་རྒྱལ་པོས་བལྟར་ཡང་མེད་པར་འགྲོ། །རྒ་བ་མཐོང་ཞིང་ནད་ཀྱི་སྡུག་བསྔལ་
དང། །སེམས་དང་བྲལ་བའི་ཤི་བ་མཐོང་ནས་ནི། །བརྟན་པའི་བཙོན་ར་འདྲ་པའི་ཁྱིམ་སྤངས་ཀྱི། །འཇིག་རྟེན་ཕལ་བས་འདོད་སྤངས་ནུས་རེ་སྐན། །ཞེས་དང་གཞན་ཡང་བསྟན་པའི་རིམ་པ་

[034A]༄༅། །ལས། །འདི་ལ་ངེས་པར་ཡིད་ཆེས་བློ་ལྡན་གང། །འཇིག་རྟེན་ཆོས་ཀུན་མེད་ཉིད་རྟོགས་པས། །དེ་ཡི་སྤྲོས་ལ་ཆགས་སོགས་ངེས་བཟློག་ཅིང། །ཉེས་པར་སྤྱོད་པའི་ཚད་ཚིད་
ཀུན་ལས་འདའ། །རྒུད་པ་ཀུན་སེལ་བདེ་ལེགས་ཉིད་སྦྱིན་པ། །དམ་པའི་སྐྱབས་མཆོག་རིན་ཆེན་ལྟར་བཟུང་ནས། །ཅིས་ཀྱང་ཆོས་ལས་མི་འདའ་བསོད་ནམས་ཀྱི། །ལས་ཀྱིས་མི་ངོམ་སྙིང་པོ་
ལེན་པར་ངེས། །དེས་ན་འདི་ནི་འདུ་ཤེས་མཆོག་ཉིད་དང། །ཉོན་མོངས་ཉེས་ཚོགས་ཀུན་འཇོམས་ཐོ་བ་དང། །དགེ་ལེགས་ཙི་ལྕོགས་གཅིག་ཆར་བསྒྲུབ་པའི་སྒོ། །ལ་སོགས་ལེགས་
ཚོགས་མང་པོས་རབ་ཏུ་བསྔགས། །ཞེས་སོ་དེས་ན་འདི་ལ་ཟབ་ཆོས་གཞན། །བསྒོམ་རྒྱུ་མེད་པ་རྣམས་ཀྱི་ཉམས་ལེན་ནོ། །སྙམ་དང་བསྒོམ་ཡང་དང་པོར་ཅུང་ཟད་ཙམ། །བསྒོམ་
པར་བྱ་ཡི་རྒྱུན་པའི་ཉམས་ལེན་དུ། །མི་འོས་སྙམ་དུ་མི་གཟུང་ཐོག་མཐའ་བར། །གསུམ་དུ་དགོས་པར་ངེས་པ་སྙིང་ནས་བསྐྱེད། །གསུམ་པ་འཆི་བ་དྲན་པ་ཅི་འདྲ་ཞིག། །སྐྱེད་ན་འཆི་བས་
འཇིགས་བློ་སྐྱེད་དགོས་ལ། །དེ་ཡང་གཉེན་དང་ལོངས་སྤྱོད་ལ་སོགས་ལ། །ཆགས་པའི་དབང་གིས་དེ་དང་འབྲལ་དོགས་ནས། །སྐྲག་པ་ལམ་ལ་ཡེ་ནས་མ་སྦྱངས་པའི། །སྐྲག་ལུགས་ཡིན་
པས་འདིར་ནི་དེ་མི་སྐྱེད། །ཕྱི་མར་ངན་འགྲོར་སྐྱེ་བ་འགོག་པ་དང། །མངོན་མཐོ་ངེས་ལེགས་རྒྱུ་ནི་མ་སྒྲུབ་པར། །འཆི་བདེ་ལ་འཇིགས་པ་བསྐྱེད་དགོས་ཏེ། །སྐྲག་པས་འཆི་བ་འགོག་པར་
མི་ནུས་ཀྱང། །ངན་འགྲོར་སྐྱེ་བའི་རྒྱུ་ལས་ལྡོག་པ་དང། ། མཐོ་རིས་ཐར་པའི་རྒྱུ་ལ་ལེགས་འབད་ནས། །འཆི་ཚེ་གཉེན་ལུས་སོགས་དང་འབྲལ་དོགས་དང། །ངན་འགྲོར་ལྷུང་གི་དོགས་པས་

[034B] །དེ་སྐད་དུ་ཡང་སྐྱེས་རབ་ལས། །རབ་ཏུ་བསྒྲིམས་ཀྱང་གནས་མི་ནུས། །གང་ལ་བཅོས་སུ་མི་རུང་བ། །འཇིགས་ཤིང་སྡར་ །དེ་ལ་ཕན་པ་ཅི་ཞིག་ཡོད། །
དེ་ལྟར་འཇིག་རྟེན་ཆོས་ཉིད་ལ་བརྟགས་ན། །མི་རྣམས་སྡིག་པ་བྱས་པས་འགྱོད་པར་འགྱུར། །དགེ་བའི་ལས་ཀྱང་ལེགས་པར་ཡོངས་མ་བྱས། །ཕྱི་མའི་ཚེ་ལ་སྡུག་བསྔལ་འབྱུང་དུ་དོགས། །
འཆི་བར་འགྱུར་པའི་འཇིགས་པས་རྨོངས་པར་འགྱུར། །གང་ལས་བདག་གི་ཡིད་ནི་འགྱོད་འགྱུར་པ། །དེ་ཉིད་བདག་གིས་བྱས་པར་ཡོངས་མི་དྲན། །དཀར་པོའི་ལས་ཀྱང་རབ་ཏུ་གོམས་པར་བྱས་
ཆོས་ལ་གནས་ན་འཆི་བས་སུ་ཞིག་འཇིགས། །ཞེས་དང་བཞི་བརྒྱ་བ་ལས་ཀྱང། །བདག་ནི་འཆིའོ་སྙམ་སེམས་པ། །གང་ལ་ངེས་པར་ཡོད་གྱུར་པ། །དེས་ནི་འཇིགས་པ་ཡོངས་བཏང་ཕྱིར། །
འཆི་བདག་ལ་ཡང་གལ་འཇིགས། །ཅེས་སོ་བཞི་པ་འཆི་བདྲན་པ་དེ། །སྒོམ་ཚུལ་རྩ་བ་གསུམ་དང་རྒྱུ་མཚན་དགུ། །ཐག་གཅོད་གསུམ་གྱི་སྒོ་ནས་སྒོམ་པ་སྟེ། །དེ་ལ་རྩ་བ་གསུམ་ཞེས་བྱ་བ་ནི་
ངེས་པ་ཁོ་ནར་འཆི་བ་བསམ་པ་དང། །ནམ་འཆི་ངེས་པ་མེད་པ་བསམ་པ་དང། །འཆི་ཚེ་དམ་ཆོས་མ་གཏོགས་གང་གིས་ཀྱང། །ཕན་པ་མེད་ཚུལ་བསམ་པའོ་དང་བོ་ཡི། །རྒྱུ་མཚན་གསུམ་
ལས་དང་པོ་རང་ཅག་ལ། །འཆི་བདག་ངེས་པར་འོང་ཞིང་དེ་ཡང་ནི། །རྐྱེན་གྱིས་བཟློག་ཏུ་མེད་དེ་ཅི་འདྲ་བའི། །སྐྱེ་བ་བླང་ཀྱང་འཆི་བ་འོང་པ་ནི། །མི་རྟག་པ་ཡི་ཚོམ་ལས་ཅི་སྐད་དུ། །གང་
ཡང་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་ཀྱང། །སྐུ་ལུས་འདི་ནི་སྤོང་མཛད་ན། །སྐྱེ་བོ་ཕལ་པ་སྨོས་ཅི་དགོས། །ཞེས་སོ་ཡུལ་ཕྱོགས་གང་དུ་བསྡད་ཀྱང་རུང་

[035A]༄༅། །འཆི་བ་ངེས་པར་འོང་པ་དེ་ཉིད་ལས། །གང་དུ་གནས་ན་འཆི་བས་མི་ཚུག་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ན་མེད་རྒྱ་མཚོའི་ནང་ན་མེད། །རི་བོ་རྣམས་ཀྱི་གསེབ་
ཏུ་ཞུགས་ནའང་མིན། །ཞེས་སོ་སྡོན་དང་ཕྱི་དུས་ནམ་དུ་ཡང། །སྐྱེས་ཀྱང་འཆི་བས་འཇོམས་པ་དེ་ཉིད་ལས། །བྱུང་དང་བྱུང་བར་འགྱུར་བ་ཇི་སྙེད་པ། །ཀུན་གྱིས་ལུས་འདི་བཏང་ནས་འགྲོ་བས་ན་
དེ་ཀུན་འཇིག་པར་མཁས་པས་རྟོགས་ཀྱིས་ཏེ། །ཆོས་ལ་གནས་ཀྱིས་ངེས་པར་སྤྱད་པ་སྤྱོད། །ཅེས་སོ་དེ་ལས་བྲོས་པས་མི་ཐར་ཞིང། །སྟོབས་ནོར་རྫས་སྔགས་སྨན་སོགས་གང་གིས་ཀྱང། །བཟློག་
ཏུ་མེད་པ་རྒྱལ་པོར་གདམས་པ་ལས། །བཤད་ཅིང་དེ་ལྟར་བསྟན་པའི་རིམ་པ་ལས། །རི་ཆེན་སྲ་བ་འཕན་མེད་འཐུག་པོ་ཡིས། །ཀུན་ནས་འཇོམས་དང་མི་བཟད་སེང་གེའི་ཁར། །རི་དྭགས་
ཕྲ་མོ་ཆུད་ལྟར་སྟོབས་སོགས་ཀྱིས། །བཟློག་ཏུ་མེད་པས་ལུས་སེམས་གདུང་བས་གཟིར། །ཞེས་སོ་རྒྱུ་མཚན་གཉིས་པ་ཚེ་འདི་ལ། །སྣོན་པ་མེད་ཅིང་འབྲིད་བྱེད་བར་མ་ཆད། །
ཡོད་པས་ངེས་པར་འཆི་སྟེ་ཚེ་རིང་མཐའ། །ལོ་བརྒྱ་ཐུབ་ཏུ་ཆུག་ཀྱང་དེའི་བར་གྱི། །ཚེ་ནི་ལོ་ཟླ་ཞག་དང་ཉིན་མཚན་དང། །སྔ་དྲོ་ལ་སོགས་སོང་བས་འབྲི་བྱེད་ཅིང། །སྣོན་པ་ཅི་ཡང་
མེད་པར་སྤྱོད་འཇུག་ལས། །ཉིན་མཚན་སྡོད་པ་ཡོད་མེད་པར། །ཚེ་འདི་རྟག་ཏུ་གོད་འགྱུར་ཞིང། །སྣོན་པ་གུད་ནས་འོང་མེད་ན། །བདག་ལྟ་འཆི་བར་ཅིས་མི་འགྱུར། །ཞེས་དང་དེ་
བཞིན་ཚོམས་ལས་ཀྱང། །དཔེར་ན་ཐག་ནི་བརྐྱང་བ་ལ། །སྦུན་ནི་གང་དང་གང་བཅུག་པའི། །སྦུན་གྱིས་གཏིང་ལ་གཏུག་པ་ལྟར། །མི་རྣམས་སྲོག་ཀྱང་དེ་བཞིན་ནོ། །དཔེར་ན་

[035B] །གོམ་པ་གང་དང་གང་བོར་བས། །གསད་པའི་དྲུང་དུ་བསྙེན་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཆུ་ཀླུང་དྲག་ཏུ་འབབ་པའི་རྒྱུན། །ལྡོག་པ་མེད་པ་ཇི་ལྟ་བར། །
དེ་བཞིན་མི་ཡི་ཚེ་འགྲོ་བ། །སླར་ནི་ལྡོག་བ་འགྱུར་པ་མེད། །དགའ་བ་ཉིད་དང་ཐུན་བ་དང། །དེ་ཡང་སྡུག་བསྔལ་ལྡན་པ་དག། །མྱུར་བ་ཁོ་ནར་འཇིག་འགྱུར་ཏེ། །ཆུ་ལ་དབྱུག་གུས་བྲིས་པ་
བཞིན། །དཔེར་ན་ཕྱུག་རྫི་དབྱུག་ཐོགས་ཀྱིས། །ཕྱུག་རྣམས་གནས་སུ་ཕྱིན་བྱེད་ལྟར། །དེ་བཞིན་ན་དང་རྒ་བ་ཡིས། །མི་རྣམས་འཆི་བདག་དྲུང་དུ་སྐྱེལ། །ཞེས་དང་རྒྱ་ཆེར་རོལ་པའི་མདོ་ལས་
ཀྱང། །སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས། །འགྲོ་བའི་ཚེ་འགྲོ་ནམ་མཁའི་ཀློག་འདྲ་སྟེ། །རི་གཟར་འབབ་ཆུ་ལྟ་བུར་མྱུར་མགྱོག་འགྲོ། །
ཞེས་པ་རྣམས་ཀྱི་མཐུན་དཔེ་དུ་མ་ཡི། །སྒོ་ནས་ཚེ་ནི་འཛད་པ་མྱུར་བར་གསུངས། །བཞི་བརྒྱ་པ་ཡི་འགྲེལ་པར་དྲངས་པ་ལས། །མི་ཡི་དཔའ་བོ་ཐོག་མའི་མཚན་མོར་ནི། །གང་ལ་འཇིག་རྟེན་
མངལ་ན་གནས་གྱུར་བ། །དེ་ནས་བརྩམ་ནས་དེ་ནི་ཉིན་རེ་ཞིང། །འགྲོས་བཤོལ་མེད་པར་འཆི་བདག་དྲུང་དུ་འགྲོ། །ཞེས་དང་ཕྱིན་ཅི་ལོག་བཞི་འགོག་པ་ལས། །རི་བོ་མཐོན་པོའི་རྩེ་མོའི་
སྟེང་ནས་ས་ལ་ལྟུང་བར་གྱུར་བ་ཡི། །ཞིག་པར་གྱུར་ཚེ་ཅི་འདི་བར་སྣང་ལ་ནི་བདེ་བ་མྱོང་འགྱུར་རམ། །སྐྱེས་ནས་བརྩམས་ཏེ་འཆི་བ་ཉིད་ཕྱིར་རྟག་ཏུ་རབ་ཏུ་རྒྱུག་པ་ན། །སེམས་ཅན་རྣམས་ནི་
བར་སྐབས་གང་དུ་བདེ་བ་ཇི་ལྟར་ཐོབ་པར་འགྱུར། །ཞེས་བ་དག་གིས་མངལ་དུ་ཞུགས་པ་ནས། །སྐད་ཅིག་ཙམ་ཡང་སྡོད་པའི་སྐབས་མེད་པར། །འཆི་བདག་དྲུང་དུ་འགྲོ་བས་གསོན་པའི་

[036A]༄༅། །ཚེ། །སྡོད་པར་བཟུང་ནས་དགའ་བར་མི་བྱ་གསུངས། །རྒྱུ་མཚན་གསུམ་པ་གསོན་པའི་ཚེ་ན་ཡང། །དམ་ཆོས་བྱ་ལོང་མེད་པར་འཆི་བ་ནི། །ཚེ་ཡི་རིང་མཐའ་ལོ་བརྒྱ་
ཐུབ་གྱུར་ཀྱང། །ཆོས་ལ་ལོང་ཡོད་བྱ་བར་མི་རུང་སྟེ། །དོན་མེད་ཁོ་ནར་སྔར་ནས་མང་ཞིག་འདུས། །ལྷག་མའང་ཕྱེད་ནི་ཉིད་ཀྱིས་འདས་འགྱུར་ཞིང། །གཞན་ཡང་ནད་དང་ཚོལ་ཀྲོ་སོག་
བསྲུང་དང། །བྲེ་མོའི་གཏམ་དང་བཟའ་བཏུད་སྡུག་བསྔལ་དང། །ཡིད་མི་བདེ་དང་རྣམ་གཡེང་གཞན་གྱིས་ཀྱང། །དོན་མེད་ཉིད་དུ་འདའ་ལ་རྒས་པའི་ཚེ། །ལུས་དང་དབང་པོ་
སེམས་ཀྱི་སྟོབས་ཉམས་པས། །ཆོས་ཚུལ་ཇི་བཞིན་བྱེད་པའི་མཐུ་ཉམས་པས། །དམ་ཆོས་སྒྲུབ་པའི་ལོངས་སྐབས་མེད་པར་འགྱུར། །དེ་ལྟར་ཕྱིན་ཅི་ལོག་བཞི་འགོག་
པ་ལས། །འདི་ན་མི་རྣམས་ཚེ་ནི་མཆོག་ཏུ་རིང་ཡང་ལོ་བརྒྱ་ཁོ་ནར་ཐད། །དེ་ལས་ཀྱང་ནི་དང་པོ་བྱིས་པ་ཐམ་རྒས་པས་དོན་མེད་བྱེད། །གཉིད་དང་ན་སོགས་དག་གིས་དེ་དུས་མེད་པར་ཀུན་
ནས་རེབ་འཇོམས། །བདེ་བར་གནས་པའི་མི་ནང་འགྲོ་བའི་ཚེ་ན་ལྷག་མ་ཅི་ཙམ་ཡོད། །ཅེས་སོ་དེ་ལྟར་ཚེ་འདིའི་ཕུན་ཚོགས་ནི། །ཇི་ལྟར་འཇོམས་ཡང་རྨི་ལམ་ཐུན་གཅིག་ལ། །བདེ་བ་
སྤྱད་པས་སད་ནས་དྲན་པ་ལྟར། །འཆི་བའི་དུས་སུ་དྲན་པའི་ཡུལ་ཙམ་དུ། །འགྱུར་ལ་འཆི་བའི་དགྲ་ནི་གང་གིས་ཀྱང། །དགག་ཏུ་མེད་པའི་ངེས་པར་འོང་འགྱུར་ན། །ཅིའི་ཕྱིར་ཚེ་
འདིའི་བསླུ་བྲིད་འབའ་ཞིག་ལ། །དགའ་བར་བྱ་ཞེས་བསམ་སྟེ་དམ་པའི་ཆོས། །ངེས་པར་བྱ་དགོས་པ་ལ་ཐག་བཅད་ཅིང། །ཞེ་དམ་མང་དུ་བྱ་སྟེ་སྐྱེས་རབ་ལས། །ཀྱེ་མའོ་

[036B] །གནས་པ་མི་བརྟན་དགའ་མི་འགྱུར། །ཀུ་མུ་ཏ་ཡི་དཔལ་འདི་ཡང། །དྲན་པར་བྱ་བ་ཉིད་དུ་འགྱུར། །འགྲོ་བ་འདི་ལྟ་བུར་ནི་འཁོད་པ་ལ། །སྐྱེ་བོ་འཇིགས་པ་མེད་
པ་ངོ་མཚར་ཀྱི། །ལམ་རྣམས་ཐམས་ཅད་འཆི་བདག་ཉིད་ཀྱིས་བཀག། །དོགས་པ་མེད་པར་རབ་ཏུ་དགའ་ཞིང་སྤྱོད། །ན་དང་རྒ་དང་འཆི་བའི་གནོད་བྱེད་དགྲ། །མཐུ་ཆེན་དགག་ཏུ་མི་ནུས་
ཡོད་བཞིན་ལ། །འཇིག་རྟེན་ཕ་རོལ་ཉམ་ངར་ངེས་འགྲོ་ན། །སེམས་ཤེས་སུ་ཞིག་འདི་ལ་དགའ་བར་སེམས། །ཞེས་དང་ཀ་ནི་ཀ་ཡི་སྦྲིང་ཡིག་ལས། །འཆི་བདག་བརྩེ་བ་མེད་པ་ཅན། །
སྐྱེས་རྩལ་དོན་མེད་གསོད་འགྱུར་བ། །གསོད་པ་མངོན་དུ་མཐོང་བཞིན་དུ། །མཁས་པ་སུ་ཞིག་བག་རྐྱོང་སྤྱོད། །དེ་སླད་དཔའ་ཆེན་བཟོད་མེད་དེས། །མདའ་ནི་མི་བཟད་འཆོར་མེད་
པ། །དེ་ནི་ཇི་སྲིད་མ་འཕངས་པ། །དེ་སྲིད་རང་གི་དོན་ལ་འབོད། །ཞེས་སོ་དེ་ལྟར་བསམ་སྟེ་ཕྱི་མ་ལ། །ཕན་པའི་དམ་ཆོས་སྒྲུབ་པར་ཐག་གཅད་དོ། །རྩ་བ་གཉིས་པ་ནམ་འཆི་ངེས་
མེད་ཚུལ། །བསམ་པ་དེ་རིང་ཕན་དང་ལོ་བརྒྱ་ཚུན། །འཆི་བ་འོང་བར་ངེས་ཤིང་དེའི་བར་གྱི། །ཉིན་ཞག་གད་ལ་འོང་བ་མ་ངེས་པས། །དེ་རིང་ལྟ་བུར་འཆི་དང་མི་འཆི་པ། །གང་དུ་ཡང་
ནི་ཐག་གཅོད་མི་ནུས་མོད། །འོན་ཀྱང་བློ་ཡིས་འཆི་བའི་ཕྱོགས་བཟུང་ནས། །དེ་རིང་འཆིའོ་སྙམ་པའི་བློ་བསྐྱེད་དགོས། །གཞན་དུ་ཚེ་འདིའི་སྡོད་གྲབ་བྱེད་བྱེད་ནས། །ཕྱི་མའི་གྲབ་
ཤོམ་བྱེད་པ་མི་འོང་བས། །དེ་ཡི་བར་དུ་འཆི་བདག་གིས་བཟུང་སྟེ། །འགྱོད་ཅིང་མྱ་ངན་བཅས་བཞིན་འཆི་དགོས་སོ། །ཉིན་རེ་ཞིང་ཡང་འཆི་གྲབ་ཆོས་བྱས་ན། །ཕྱི་མའི་དོན་མང་

[037A]༄༅། །འགྲུབ་པས་མ་ཤི་ཡང། །དེ་ནི་བྱས་པ་ལེགས་ལ་ཤི་ན་ནི། །ཁྱད་པར་དུ་ཡང་དགོས་པས་དོན་ཆེའོ། །དེ་རིང་འཆིའོ་སྙམ་པའི་བློ་བསྐྱེད་དེ། །ཕྱི་མའི་དོན་ལ་འབད་པར་
ཚོམ་ལས་ཀྱང། །སང་དང་འཇིག་རྟེན་ཕྱི་མ་གཉིས། །སྔོན་དུ་གང་འོང་ཏོལ་མེད་ཀྱི། །སང་གི་ཚིས་ལ་མི་འབད་པར། །ཕྱི་མའི་དོན་ལ་འབད་པར་རིགས། །ཞེས་དང་དེ་བཞིན་སྤྱོད་
འཇུག་ལས། །དེ་རིང་ཁོ་ན་མི་འཆི་ཞེས། །བདེ་བར་འདུག་པ་རིགས་མ་ཡིན། །བདག་ནི་མེད་པར་འགྱུར་བའི་དུས། །དེ་ནི་གདོན་མི་ཟ་བར་འབྱུང། །ཞེས་སོ་དེས་ན་འདི་ནི་གལ་ཆེའོ། །འདི་ལ་རྒྱུ་མཚན་
གསུམ་ལས་འཛམ་གླིང་པའི། །ཚེ་ལ་ངེས་པ་མེད་པར་བསམ་པ་ནི། །སྒྲ་མི་སྙན་པ་མ་གཏོགས་གཞན་རྣམས་ཀྱིས། །རང་རང་ཚེ་ཚད་ཐུབ་པའི་ངེས་མེད་ཀྱང། །ཕལ་ཆེར་ཐུབ་པ་མང་ལ་
འཛམ་གླིང་པའི། །ཚེ་ནི་ཤིན་དུ་མ་ངེས་སྔོན་དུས་སུ། །ཚེ་ལོ་དཔག་མེད་ཐུབ་པ་མང་འབྱུང་ལ། །དག་དོད་ །ད་ལྟ་རྒན་གཞོན་བར་མ་གང་ལ་འཆི། །
ངེས་པ་མེད་པ་མངོན་གསུམ་སྣང་ཕྱིར་རོ། །དེ་ལྟར་མངོན་པ་མཛོད་ལས་ཅི་སྐད་དུ། །འདི་ན་མ་ངེས་ཐ་མར་ནི། །ལོ་བཅུ་དང་པོ་དཔག་ཏུ་མེད། །ཅེས་དང་དེ་བཞིན་ཚེམ་ལས་ཀྱང། །
སྔ་དྲོ་སྐྱེ་བོ་མང་མཐོང་བ། །ཕྱི་དྲོ་ཁ་ཅིག་མཐོང་མི་འགྱུར། །ཕྱི་དྲོ་སྐྱེ་བོ་མང་མཐོང་བ། །སྔ་དྲོ་ཁ་ཅིག་མཐོང་མི་འགྱུར། །སྐྱེས་བ་བུ་མེད་མང་པོ་དང། །དར་ལ་བབ་པའང་འཆི་
འགྱུར་ན། །དེ་ལ་མི་འདི་གཞོན་ཞེས་ཏེ། །གསོན་པའི་གདེང་དྲོད་ཅི་ཞིག་ཡོད། །ཁ་ཅིག་མངལ་དུ་འཆི་བར་འགྱུར། །དེ་བཞིན་ཁ་ཅིག་བཙས་པའི་སར། །དེ་བཞིན་ཁ་ཅིག་གོག་ཙམ་ན། །

[037B] །ལ་ལ་རྒན་དང་ལ་ལ་གཞོན། །ལ་ལ་དར་ལ་བབ་པའི་མི། །རིམ་གྱིས་རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་ལྟུང་བ་བཞིན། །ཞེས་སོ་རང་གིས་དྲན་པའི་བླ་མ་དང། །
མཛའ་བཤེས་གཉེན་དང་ཉེ་དུ་ལ་སོགས་པ། །བློ་བུར་ཕྱི་ནང་རྐྱེན་གྱིས་ཤི་བ་རྣམས། །ཡིད་ལ་བྱས་ཏེ་བདག་ཀྱང་དེ་ལྟ་བུའི། །ཆོས་ཅན་ཡིན་ནོ་སྙམ་དུ་ཡང་དང་ཡང། །བསམ་ལ་གོམས་པ་
ཤུགས་དྲག་བསྐྱེད་པར་བྱ། །རྒྱུ་མཚན་གཉིས་པ་འཆི་རྐྱེན་མང་པ་དང། །གསོན་རྐྱེན་ཉུང་བ་བསམ་ཚུལ་སྲོག་འདི་ལ། །གནོད་པ་མང་སྟེ་མི་དང་མི་མ་ཡིན། །གདོན་གྱི་རིགས་དང་
གཅན་ཟན་དུག་སྦྲུལ་སོགས། །སེམས་དང་ལྡན་པའི་གནོད་བྱེད་མང་ཡོད་ལ། །གཡང་སར་ལྷུང་དང་མེས་སྲེག་ཆུས་འཁྱེར་སོགས། །ཕྱི་རོལ་འབྱུང་བའི་གནོད་པའང་མང་ཡོད་ཅིང། །
ནང་གི་འབྱུང་བཞི་འཁྲུགས་དང་འཕེལ་འགྲིབ་ཏུ། །གྱུར་པའི་རྐྱེན་གྱིས་བྲོ་ནད་སྐྱེད་པ་ཡིས། །འཆི་རྐྱེན་བྱེད་པ་ཤིན་དུ་མང་བས་སོ། །དེ་སྐད་དུ་ཡང་བཤེས་པའི་སྤྲིང་ཡིག་ལས། །
ཚེ་ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་མི་རྟག་ན། །དབུགས་རྡུབ་དབུགས་འབྱུང་གཉིད་ཀྱིས་ལོག་པ་ལས། །སད་ཁོམ་གང་ལག་དེ་ནི་ངོ་མཚར་ཆེ། །
ཞེས་དང་རིན་ཆེན་འཕྲེང་བ་ལས། །འཆི་བདག་རྐྱེན་གྱི་ནང་གནས་པ། །རླུང་དམར་ནང་འདུག་མར་མེད་བཞིན། །ཞེས་དང་བཞི་བརྒྱ་པ་ལས་ཀྱང། །ནུས་པ་མེད་པས་འབྱུང་
ཀུན་ལ། །ཚོགས་པ་ཞེས་བྱ་སྐྱེ་འགྱུར་ཏེ། །འགལ་བ་རྣམས་ལ་བདེའོ་ཞེས། །རྣམ་པ་ཀུན་དུའང་མི་རིགས་སོ། །ཞེས་སོ་གནས་ཁང་རྟིབ་དང་མཛའ་བོས་བསླུས། །བཟའ་བཏུང་

[038A]༄༅། །ཧ་ཅང་མང་དང་མི་འཕྲོད་པ། །བསྟེན་པ་སོགས་ཀྱིས་འཆི་རྐྱེན་བྱེད་པས་ན། །གསོན་རྐྱེན་རྣམས་ཀྱང་འཆི་པའི་རྐྱེན་དུ་འགྱུར། །དེ་སྐད་དུ་ཡང་རིན་ཆེན་འཕྲེང་བ་ལས། །
འཆི་བའི་རྐྱེན་ནི་མང་པ་སྟེ། །གསོན་པ་ཡིས་ནི་ཉུང་ཟད་ཅིག་དེ་དག་རྣམས་ཀྱང་འཆི་བའི་ཡང། །དེ་བས་རྟག་ཏུ་ཚེས་མཛོད་ཅིག་ཅེས་དང་གཞན་ཡང་བསྟན་པའི་རིམ་པ་ལས། །
འཆི་རྐྱེན་རྣམས་ཀྱང་བཟློག་དཀའ་མཐའ་ཡས་ཏེ། །ནང་དང་ཕྱི་དང་མི་དང་མི་མིན་སོགས། །ཟ་ན་རང་དང་ཟས་སོགས་སྟེན་པས་ཀྱང། །དུས་མིན་དུས་ཀྱི་བརྒྱ་དང་གཅིག་ཅེས་གསུངས། །
ཞེས་སོ་རྒྱུ་མཚན་གསུམ་པ་ལུས་འདི་ནི། །ཉམས་སྟོབས་ཆུང་བས་ཤིན་དུ་འཇིག་སླ་ཚུལ། །ལུས་འདི་དབུ་པ་ལྟ་བུར་ཉམས་ཆུང་བས། །ཚེར་མ་ཟུག་པ་ལྟ་བུའི་གནོད་པ་ལའང། །
བསྙད་ནས་སྲོག་འདི་འཇིག་པར་འགྱུར་བས་ན། །འཆི་རྐྱེན་རྣམས་ཀྱིས་གཞོན་པར་ཤིན་དུ་སླ། །འཕགས་པ་གླུ་ཡི་བཤེས་པའི་སྤྲིང་ཡིག་ལས། །ས་དང་ལྷུན་ །
འབར་བས་བསྲེགས་པའི་ལུས་ཅན་འདི་དག་ཀྱང། །ཐལ་པ་ཡང་ནི་ལུས་པར་མི་འགྱུར་ན། །ཤིན་དུ་ཉམས་ཆུང་མི་ལྟ་སྨོས་ཅི་འཚལ། །ཞེས་སོ་དེ་ལྟར་བསམ་ནས་འཆི་བདག་གིས། །
ལུས་སྲོག་ནམ་འཇོམས་ངེས་པ་མི་སྣང་བས། །ལོང་ཡོད་མི་བྱ་ད་ལྟ་ཉིད་རང་ནས། །ཆོས་ཅིག་བྱ་བར་ཐག་གཅོད་ཞེ་དམ་བྱ། །དཔའ་བོས་ཀ་ནི་ཀ་ཡི་སྤྲིང་ཡིག་ལས། །འཆི་བདག་
སུ་དང་མི་བཤེས་པ། །བློ་བུར་དག་ཏུ་བབ་འགྱུར་བས། །སང་དག་བྱ་ཞེས་མ་བཞེས་པར། །དམ་པའི་ཆོས་ལ་བསྐུར་ཏེ་མཛོད། །འདི་སང་དེང་ནི་འདི་བྱ་ཞེས། །བྱ་བ་མི་ལ་བཟང་པོ་

[038B] ༑ནམ་ཞིག་ཁྱོད་ནི་མེད་འགྱུར་པའི། །སང་དེ་གདོན་མི་ཟ་བར་འོང། །ཞེས་དང་མི་དྲ་ཛོ་གེས་ཀྱང། །ས་བདག་ཇི་ལྟར་གཡར་པོའི་ལུས། །ནད་མེད་རྒུད་མེད་བདེར་གནས་པ། །དེ་ཉིད་
ཚེ་ན་སྙིང་པོ་བླང། །ན་འཆི་རྒུད་པས་འཇིགས་མེད་བགྱི། །གང་ཚེ་ན་རྒས་རྒུད་སོགས་ན། །དྲན་ཡང་དེ་ཚེ་ཅི་བགྱིར་ །ཞེས་སོ་རྩ་བ་གསུམ་ལས་གལ་ཆེ་ཤོས། །ནམ་འཆི་
ངེས་མེད་བསམ་བ་འདི་ལ་འབད། །རྩ་བ་གསུམ་པ་འཆི་ཚེ་དམ་པའི་ཆོས། །མ་གཏོགས་གཞན་གྱིས་ཕན་པ་མེད་ཚུལ་ལ། །རྒྱུ་མཚན་གསུམ་ལས་དང་པོ་གཉེན་ནམ་བཤེས། །
གྲོགས་དང་ཉེ་དུ་འཁོར་སློབ་ལ་སོགས་པ། །བརྩེ་གདུང་ཇི་ལྟར་ཆེ་བས་མཐའ་བསྐོར་ཡང། །དེ་དག་འབྲངས་དང་རང་ལ་འཁྲིད་པའི་དབང། །མེད་པར་རང་ཉིད་གཅིག་པུར་འགྲོ་དགོས་ཏེ། །
དེ་ལྟར་ཞི་བ་ལྷ་ཡི་སྤྱོད་འཇུག་ལས། །བདག་ནི་མལ་ན་འདུག་བཞིན་དུ། །གཉེན་བཤེས་ཀུན་གྱིས་མཐའ་སྐོར་ཡང། །སྲོག་འཆད་པ་ཡི་ཚོར་བ་དག་བདག་ཉིད་གཅིག་པུས་མྱོང་བར་
འགྱུར། །གཤིན་རྗེའི་ཕོ་ཉས་ཟིན་པ་ལ། །གཉེན་གྱིས་ཅི་ཕན་བཤེས་ཅི་ཕན། །དེ་ཚེ་བསོད་ནམས་གཅིག་སྐྱབས་ན། །དེ་ཡང་བདག་གིས་མ་བསྟེན་ཏོ། །ཞེས་སོ་རྒྱུ་མཚན་གཉིས་
པ་ལོངས་སྤྱོད་རྫས། །ནོར་གྱི་ཕུང་པོ་ཇི་སྙེད་ཡོད་གྱུར་ཀྱང། །རྡུལ་ཕྲན་ཙམ་ཡང་འཁྱེར་དུ་མི་བཏུབ་པར། །ལག་པ་སྟོང་པར་འགྲོ་བས་སྤྱོད་འཇུག་ལས། །རྙེད་པ་མང་པོ་ཐོབ་གྱུར་ཏེ། །
ཡུན་རིང་དུས་སུ་བདེ་སྤྱད་ཀྱང། །ཆོམ་པོས་འཕྲོག་པ་ཇི་བཞིན་དུ། །སྒྲེན་མོ་ལག་པ་སྟོང་པར་འགྲོ། །ཞེས་དང་སློབ་དཔོན་དཔའ་བོས་ཀྱང། །རྣམ་སྨིན་འབྱིན་པ་སྔོན་ལས་ཀྱིས། །

[039A]༄༅། །ཁྱོད་ནི་ཡོངས་སུ་བཏང་གྱུར་པ། །བར་བའི་ལས་དང་རྗེས་འབྲེལ་ཞིང། །འཆི་བདག་གིས་ནི་དྲངས་པ་ན། །དགེ་དང་སྡིག་པ་མ་གཏོགས་པར། །འགྲོ་བ་ཐམས་ཅད་ཕྱིར་ལོག་ནས། །
འགའ་ཡང་ཁྱོད་རྗེས་མི་འབྲལ་བར། །མཁྱེན་པར་མཛོད་ལ་ལེགས་པར་སྤྱོད། །ཞེས་དང་རྒྱལ་བ་བཤེས་གཉེན་གྱིས། །ལྷ་གཅིག་ཇི་ལྟར་ཁྱོད་འབྱོར་ཀྱང། །གཤེགས་ནས་འཇིག་རྟེན་གཞན་བཞུང་
ཚེ། །མྱ་ངམ་ཐང་ལ་དགྲས་བཅོམ་ལྟར། །གཅིག་པུ་སྲས་མེད་བཙུན་མོ་མིན། །ན་བཟའ་མ་མཆིས་བཤེས་མ་མཆིས། །རྒྱལ་སྲིད་མ་མཆིས་ཁབ་མ་མཆིས། །དཔག་མེད་མཐུ་དཔུང་མངའ་
ལག་ཀྱང། །གཟིགས་སུ་མ་མཆིས་གསན་མ་མཆིས། །གཅིག་ཙམ་ཉིད་ཅིག་ཕྱི་ཐག་གིས། །རྗེས་སུ་འབྲང་བའང་མི་མངའ་འོ། །མདོར་ན་ཉིད་ཀྱི་མཚན་ཙམ་ཡང། །དེ་ཚེ་མེད་
ན་གཞན་ཅི་སྨོས། །ཞེས་པ་ལྟར་རོ་རྒྱུ་མཚན་གསུམ་པ་ནི། །གཞན་རྣམས་ལྟ་ཞོག་ལྷན་ཅིག་སྐྱེས་པ་ཡི། །རང་གི་ལུས་ཀྱང་འདོར་ཏེ་བཤེས་སྤྲིང་ལས། །ལུས་མཐའ་ཐལ་བ་མཐར་བསྐམ་
མཐར་འདྲུལ་ཞིང། །མཐའ་མར་མི་གཙང་སྙིང་པོ་མ་མཆིས་པ། །རྣམ་པར་འཇིག་དེངས་མྱགས་པར་འགྱུར་བ་སྟེ། །སོ་སོར་འགྱེས་ཆོས་ཅན་དུ་མཁྱེན་པར་མཛོད། །ཅེས་པ་ལྟར་རོ་མ་ཤི་
ཚུན་ཆོད་ཀྱི། །བདེ་བསྒྲུབ་དང་སྡུག་བསྔལ་སེལ་བ་ལ། །མི་བས་དུད་འགྲོ་ལྷག་པའང་ཡོད་པས་ན། །དེ་ལས་ཁྱད་པར་ཞུགས་པའི་སྤྱོད་པ་ཅིག་དགོས་ཏེ་གཞན་དུ་བདེ་འགྲོའི་རྟེན་རྙེད་
ཀྱང༑ །མ་རྙེད་པ་དང་འདྲ་སྟེ་སྤྱོད་འཇུག་ལས། །ཕྱུགས་ཀྱིས་སྒྲུབ་ནའང་མི་དཀོན་པའི། །མནོག་ཆུང་གང་ཡིན་དེ་དོན་དུ། །དལ་འབྱོར་ཕུན་ཚོགས་རྙེད་དཀའ་འདི། །ལས་ཀྱིས་

[039B] །ཞེས་སོ་དེས་ན་འཕྲལ་ལ་མནོག་ཆུང་ལ། །འཇིག་རྟེན་ཕྱི་མར་ཅི་ཡང་མི་ཕན་ཞིང། །འཆི་ཁར་དོན་མེད་ཀྱི་ནང་འདོར་དགོས་པའི། །ཚེ་འདིའི་ཕུན་ཚོགས་གང་
ལའང་མ་ཆག་པར། །ཕྱི་མར་ཕན་ངེས་དམ་པའི་ཆོས་ཁོ་ན། །ད་ལྟ་ཉིད་ནས་འབད་པས་སྒྲུབ་སྙམ་པའི། །བློ་ཐག་གཅོད་ཅིང་ཞེ་དམ་བརྟན་པོ་བྱ། །དེ་ཡང་བཀའ་གདམས་བསྟན་
རིམ་ཆེན་མོ་ལས། །དེ་ཚེ་ཆོས་མ་གཏོགས་པའི་སྐྱབས་གཞན་མེད། །ཆོས་ཉིད་མགོན་དང་རྟེན་དང་གླིང་ཡིན་ཏེ། །གྲང་བས་ཉེན་ལ་མེ་སོགས་ཇི་བཞིན་དུ། །ཆོས་ཀྱིས་སྐྱོབས་པས་
ཆོས་ལ་ལེགས་བརྟེན་བྱ། །ཞེས་སོ་བཤེས་གཉེན་བསྟེན་དང་དལ་འབྱོར་དང། །འཆི་བ་མི་རྟག་པ་ཡི་རྣམ་བཞག་ནི། །གསུང་རབ་དགོངས་འགྲེལ་བཅས་པ་གང་འདུག་ཀྱང། །ལམ་འདིའི་
བཤེས་གཉེན་བསྟེན་པའི་ཆོས་སྐོར་སོགས། །ཆོས་སྐོར་དེ་དང་དེ་ཡི་ཉམས་ལེན་དུ། །འཁྱེར་ཚུལ་ཤེས་པར་བྱས་ནས་ལེགས་བསྐྱངས་ན། །རྒྱལ་བའི་དགོངས་པ་བདེ་བླག་རྙེད་འགྱུར་
ཏེ། །ཆོས་སྐོར་གཞན་ལའང་དེ་ལྟར་ཤེས་པར་བྱ། །གཉིས་པ་ངན་འགྲོའི་སྡུག་བསྔལ་བསམ་པ་ནི། །དེ་ལྟར་མྱུར་དུ་འཆི་ཞིང་ཤི་ནས་ཀྱང། །མེད་དེ་མི་འགྲོ་སྐྱེ་བ་བླང་དགོས་ཤིང། །
འགྲོ་བ་གཉིས་པོ་གཅིག་ཏུ་སྐྱེ་དགོས་ལ། །དེ་ཡང་དཀར་ནག་ལས་ཀྱི་དབང་ཡིན་ཅིང། །དཀར་པོ་ཤས་ཆུང་ནག་པོ་ཚན་ཆེ་བས། །ངན་འགྲོར་སྐྱེས་ན་ཇི་འདྲ་ཞིག་ཏུ་འགྱུར། །སྙམ་དུ་
ངན་འགྲོའི་སྡུག་བསྔལ་བསམ་དགོས་ཏེ། །ཤིང་རྟ་ཆེན་པོ་མགོན་པོ་ཀླུ་སྒྲུབ་ཀྱིས། །རབ་ཏུ་ཚ་ཞིང་གྲང་པ་ཡི། །དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་དག་གིས་རིད་པ་ཡི། །

[040A]༄༅། །ཡི་དགས་དག་ཀྱང་དྲན་པར་བྱ། །རྨོངས་པའི་སྡུག་བསྔལ་རབ་མང་པའི། །བྱོལ་སོང་བལྟ་ཞིང་དྲན་པར་བྱ། །དེའི་རྒྱུ་རྣམ་སྤངས་བདེ་རྒྱུ་སྤྱད། །ཐོབ་དཀའ་འཛམ་གླིང་
མི་ཡི་ལུས། །དེ་ཐོབ་དུས་སུ་ངན་སོང་རྒྱུ། །རབ་ཏུ་བསྒྲིམས་ཏེ་བཅད་པར་བྱ། །ཞེས་སོ་འཁོར་བ་སྤྱི་དང་ཁྱད་པར་དུ། །ངན་འགྲོའི་སྡུག་བསྔལ་དྲན་པ་གནད་ཆེ་སྟེ། །རང་ཉིད་མནར་
ཚུལ་བསམ་པས་ཡིད་འབྱུང་པས། །ང་རྒྱལ་དྲེགས་པ་སེལ་ཞིང་རང་ཉམས་ལ། །དཔག་ནས་གཞན་ལའང་སྙིང་རྗེ་སྐྱེ་བ་དང། །སྡུག་བསྔལ་སྐྱེད་བྱེད་སྡིག་ལྟུང་ལ་འཛེམ་ཞིང། །
བདེ་བ་བསྒྲུབ་ཕྱིར་དགེ་ལ་དགའ་བ་སོགས། །ཕན་ཡོན་ཆེའོ་དེ་ལྟར་སྤྱོད་འཇུག་ལས། །སྡུག་བསྔལ་མེད་པར་ངེས་འབྱུང་མེད། །དེ་བས་སེམས་ཁྱོད་བརྟེན་པར་གནོས། །
གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ། །ཞེས་པ་ལྟར་རོ་དེས་ན་འདི་ལ་
གསུམ། །དམྱལ་བ་པ་དང་དུད་འགྲོ་ཡི་དགས་ཀྱིས། །སྡུག་བསྔལ་བསམ་པའོ་དང་པོ་ལ་ཡང་བཞི། །སེམས་ཅན་དམྱལ་བ་ཆེན་པོ་ཚ་དམྱལ་དང། །དེ་ཡི་ཉེ་འཁོར་པ་ཡི་དམྱལ་
བ་དང། །གྲང་པའི་དམྱལ་བ་བརྒྱད་དང་ཉི་ཚེ་པའི། །དམྱལ་བའི་སྡུག་བསྔལ་བསམ་པའོ་དང་པོ་ནི། །གང་དུ་གནས་པའི་གནས་ནི་བསྟན་རིམ་ལས། །ཡང་སོས་འདིའོ་གསུམ་ཁྲི་ཉིས་སྟོང་
ན༑ ༑གཞན་རྣམས་དེ་འོག་བཞི་སྟོང་དག་ན་སྟེ། །ཞེས་གསུངས་པ་ལྟར་འཛམ་བུ་གླིང་འདི་ནས། །མར་ལ་དཔག་ཚད་སུམ་ཁྲི་ཉིས་སྟོང་གི་འོག་ན་ཡང་སོས་ཡོད་ལ་དེ་ནས་མར། །

[040B] །ཆོད་པའི་གནས་ན་དམྱལ་བ་གཞན་བདུན་ཡོད། །དམྱལ་བ་བརྒྱད་ཀའི་གནས་ནི་རབ་འབར་བའི། །ལྕགས་ཀྱི་ས་གཞི་ལྕགས་ཀྱི་ར་བས་སྐོར། །
ལྕགས་ཀྱི་སས་ནི་ཀུན་ཏུ་ཁེབ་པ་དང། །ངེས་བཞིར་སྐོ་བཞི་ཡོད་པའི་ནང་དུ་ནི། །དཔག་ཚད་བརྒྱ་ཕྲག་དུ་མར་མཆེད་པ་ཡི། །མེ་ལྕེ་དྲག་ཏུ་འབར་བས་ཁྱབ་པ་སྟེ། །དེ་ལྟར་བསྟན་
པའི་རིམ་པར་དྲངས་པ་ལས། །མི་རིགས་འཚོ་བའི་མི་རྣམས་ཀྱིས། །འདིར་ནི་གནོད་འགྱུར་ལས་བྱས་པའི། །འགྲོ་བ་ཕྱི་མ་གང་ཡིན་པ། །དམྱལ་འགྲོ་དེ་དག་ང་ལས་ཉོན། །ཡང་
སོས་ཐིག་ནག་བསྡུས་འཇོམས་དང། །དུ་འབོད་གཉིས་དང་ཚ་བ་གཉིས། །གཞན་ཡང་མནར་མེད་ཆེན་པོ་ཏེ། །དམྱལ་བ་བརྒྱད་པོ་དེ་དག་ནི། །ཐར་བར་དཀའ་བ་བསྟན་པའོ། །
བརླང་པའི་ལས་བྱས་རྣམས་ཀྱིས་གང། །རེ་རེ་འཁོར་ནི་བཅུ་དྲུག་ཡོད། །ཆ་བཞི་དང་ནི་སྒོ་བཞིར་ལྡན། །ཆ་ཡི་ཚད་ནི་རྣམ་པར་ཕྱེ། །ལྕགས་ཀྱི་ར་བས་ཀུན་ནས་བསྐོར། །
ལྕགས་ཀྱི་སས་ནི་ཤིན་དུ་ཁེབས། །ལྕགས་ཀྱི་གཞི་ནི་རབ་ཚ་བ། །དཔག་ཚད་བརྒྱ་ཕྲག་དུ་མར་ཡང། །མེ་ལྕེ་དག་ནི་མཆེད་པར་གནས། །ཞེས་སོ་དམྱལ་བ་ཆེན་པོ་དེ་དག་ནི། །ཚ་བས་
གདུང་ཞིང་འཁོར་ནི་བཅུ་དྲུག་རེ། །ཡོད་ལ་སོ་སོའི་ཁྱད་པར་ཡང་སོས་ནི། །གཙོ་བོར་སྲོག་གཅོད་ལས་ཀྱིས་དེར་སྐྱེས་པའི། །སེམས་ཅན་ཕན་ཚུན་འདུས་ནས་ལས་དབང་གིས། །
བྱུང་བའི་མཚོན་ཆ་སྣ་ཚོགས་ཐོགས་གྱུར་ཏེ། །ཕན་ཚུན་བསྣུན་པས་བརྒྱལ་ཏེ་ས་ལ་འགྱེལ། །མཁའ་ལས་ཁྱེད་རྣམས་ཡང་ནི་སོས་གྱུར་ཅིག་ཅེས་པའི་སྒྲ་ཅིག་བྱུང་བས་སླར་ལངས་ཏེ། །

[041A]༄༅། །སྔར་བཞིན་བསྣུན་པས་སྡུག་བསྔལ་དཔག་མེད་མྱོང། །དེ་སྐད་དུ་ཡང་བསྟན་རིམ་ཆེན་མོ་ལས། །དེ་ལ་སྲོག་གཅོད་ཆེ་འབྲིང་ཆུང་ངུ་དག་གཙོར་བྱས་མི་བཟད་
སྡིག་པའི་ལས་རྣམས་ཀྱིས། །དམྱལ་བ་ཡང་སོས་འཁོར་ནི་མ་རུང་པ། །བཅུ་དྲུག་ལྡན་པར་ཡུན་རིང་མནར་བར་འགྱུར། །ཞེས་སོ་ཐིག་ནག་ན་ནི་སྲོག་གཅོད་དང། །ཚེམ་རྐུན་བྱེད་སོགས་
ལས་ངན་སྣ་ཚོགས་ཀྱིས། །གནས་དེར་སྐྱེས་པའི་སེམས་ཅན་དེ་དག་རྣམས། །དམྱལ་བ་སྲུང་རྣམས་ཀྱིས་ཟུར་བྮིའམ་ཟུར་བརྒྱད་དང། །ཆ་ཆར་གསེ་བ་རྣམ་པ་སྣ་ཚོགས་སུ། །
ནག་པོའི་ཐིག་གིས་གཅལ་ནས་ཐིག་ཇི་ལྟར། །བཏབ་པ་དེ་ལྟར་མཚོན་གྱིས་གཤེག་གཏུབ་སོགས། །སྡུག་བསྔལ་ཉམས་སུ་མྱོང་སྟེ་དེ་ཉིད་ལས། །སྲོག་གཅོད་ཆོམ་
ལས་ངན་གྱི། །ཚེགས་ཀྱིས་ཐིག་ནག་རབ་འཇིགས་མི་བཟད་པ། །གནས་ཚོགས་བཅུ་དྲུག་ལྡན་པར་གཤེག་གཏུབ་སོགས། །སྡུག་བསྔལ་བྱེ་བས་ཀུན་དུ་གདུང་བར་འགྱུར། །
ཞེས་སོ་བསྡུས་འཇོམས་ན་ནི་སྲོག་གཅོད་དང། །ཆོམ་རྐུན་བྱེད་པའི་ངན་ལས་དེ་དག་དང། །འདོད་ལོག་སྤྱོད་སོགས་ལས་ངན་སྣ་ཚོགས་ཀྱིས། །སྐྱེས་རྣམས་གཅིག་ཏུ་འདུས་ཤིང་
འཚོགས་པའི་ཚེ། །དམྱལ་བ་སྲུང་རྣམས་ཀྱིས་ལྕགས་ཀྱི་རི་ནག་པོ། །ར་གདོང་ལྟ་བུ་གཉིས་ཀྱི་བར་དུ་འཚང། །དེ་མ་ཐག་ཏུ་རི་གཉིས་ཀྱིས་འཚིར་ལ། །དེ་ཚེ་སྒོ་རྣམས་ཀུན་
ནས་ཁྲག་ཀླུངས་འབབ། །དེ་བཞིན་ལུག་དང་རྟ་དང་གླང་ཆེན་དང། །སེང་གེ་སྟག་གི་གདོང་པ་ལྟ་བུ་དང། །ལྕགས་ཀྱི་འཁྲུལ་འཁོར་ཆེན་པོའི་ནང་དུ་འཚིར། །སྟེང་ནས་ལྕགས་ཀྱི་ཕ་

[041B] །ཆེན་པོ་ལྷུང་ནས་ལྕགས་ཀྱི་ས་གཞི་ལ། །གཅོད་དང་འགྱེད་དང་བརྡུང་དང་དམྱལ་བར་བྱེད། །དེ་དག་རྣམས་ཀྱི་ཚེ་ཡང་ཁྲག་གི་ཀླུང། །རབ་ཏུ་འབབ་པས་སྡུག་བསྔལ་དེ་ཉིད་ལས། །
དེ་དག་འདོད་པ་ལོག་པར་སྤྱོད་བཅས་པའི། །སྡིག་པའི་ཕུང་པོ་འཇིགས་རུང་ཉེར་སྤྱད་པས། །བསྡུས་འཇོམ་རི་བོ་ཆེས་འཇོམས་འཇིགས་རུང་བ། །བཅུ་དྲུག་འཁོར་ལྡན་སྡུག་བསྔལ་ལྷག་
པས་འཇོམས། །ཞེས་སོ་དུ་འབོད་ན་ནི་སྡིག་པའི་ལས། །སྔ་མ་རྣམས་དང་མྱོས་འགྱུར་འཐུང་སོགས་ཀྱིས། །སྐྱེས་པའི་སེམས་ཅན་དེ་དག་རབ་ཆི་བའི། །ལྕགས་ཀྱི་གཞི་ལ་འབར་བའི་
ནགས་འཐིབ་བོ། །མཐོང་སྟེ་དེ་ལས་སྐྱོབས་པའི་གནས་འཚོལ་ཞིང། །རྒྱུག་པ་ལྕགས་ཀྱི་ཁང་པའི་ནང་དུ་འཇུག་ཕྱོགས་བཞི་སྟེང་འོག་ཀུན་ནས་མེས་བསྲེགས་པས། །ཤིན་ཏུ་
ཉམས་ཐག་སྐད་འབྱིན་དེ་ཉིད་ལས། །དེ་རྣམས་མ་རུང་མྱོས་བྱེད་འཐུང་དད་བཅས། །མི་རིགས་ལས་མང་དགའ་བཞིན་ཉེར་སྤྱད་པས། །དུ་འབོད་ཅེས་བྱ་ནགས་མེ་རབ་འབར་ཅན། །
སྒྲ་ཆེན་ལ་སོགས་བཅུ་དྲུག་ཚོགས་ཆེན་ལྟུང། །ཞེས་སོ་དམྱལ་བ་དུ་འབོད་ཆེན་པོ་ནི། །ལས་ལམ་ངན་པ་སྔ་མ་དེ་དག་དང། །རྫུན་དུ་སྨྲ་སོགས་ལས་ངན་སྣ་ཚོགས་ཀྱིས། །སྐྱེས་པའི་
སེམས་ཅན་ལྕགས་ཀྱི་ས་གཞི་སོགས། །སྔ་མའི་གནས་དང་འདྲ་བར་སྡུག་བསྔལ་ཏེ། །བསིལ་གནས་བཙལ་བས་ལྕགས་ཁང་ཉིས་རིམ་དུ། །ཆུད་དེ་ཀུན་ནས་བསྲེག་པས་སྡུག་
བསྔལ་ཏེ། །དུ་འབོད་ལྷང་ལྷང་བྱེད་དོ་དེ་ཉིད་ལས། །ལས་ལམ་དེ་དག་རང་གཞན་བསླུ་བྱེད་པའི། །རྫུན་སྨྲ་བཅས་པས་དུ་འབོད་ཆེན་པོར་ཏེ། །སྒྲ་འབྱིན་ཤིན་ཏུ་སྒྲ་འབྱིན་ལ་སོགས་

[042A]༄༅། །པ༑ །འཇིགས་རུང་འཁོར་ནི་བཅུ་དྲུག་ལྡན་པར་སྲེགས། །ཞེས་སོ་ཚ་བ་ན་ནི་ལས་ངན་པ། །སྔ་མ་རྣམས་དང་ལོག་པར་ལྟ་སོགས་ཀྱིས། །སྐྱེས་པ་དེ་དག་
དམྱལ་བསྲུང་རྣམས་ཀྱིས་ནི། །རབ་འབར་ལྕགས་ཟངས་དཔག་ཚད་དུ་མའི་ནང། །བཅུག་ནས་བསྐོལ་ཏེ་ཉ་བཞིན་སྲེགས་པ་དང། །ལྕགས་ཀྱི་གསལ་ཤིང་འབར་བས་འཕོང་ནས་ཕུག་
སྤྱི་བོར་འབྱིན་པས་དབང་པོའི་སྒོ་རྣམས་དང། །བ་སྤུའི་ཁུང་བུ་ཀུན་ནས་མེ་ལྕེ་འབར། །འབར་བའི་ལྕགས་ཀྱིས་གཞིར་གན་རྐྱལ་ལམ། །ཁ་སྦུབ་བཞག་སྟེ་རབ་ཏུ་འབར་བ་ཡི། །ཐོབས་
བརྡུང་བའི་སྡུག་བསྔལ་མི་བཟད་པ། །ཉམས་སུ་མྱོང་བར་འགྱུར་ཏེ་དེ་ཉིད་ལས། །ལོག་པར་ལྟ་སོགས་བཅས་པའི་ལས་རྣམས་ཀྱིས། །ཚ་བ་ཞེས་བྱ་རབ་འབར་ལྕགས་ཀྱིས་ནི། །ལྷག་
སྒྲར་བྱས་པས་ཆེམ་ཆེམ་རབ་བརྡུང་བ། །བ་སྤུ་སློང་པའི་འཁོར་ལྡན་དག་ཏུ་སྲེགས། །ཞེས་སོ་རབ་ཏུ་ཚ་བར་སྡིག་པའི་ལས། །སྔ་མ་རྣམས་དད་ལྷག་ཏུ་དགེ་སློང་མ། །སུན་འབྱིན་བྱེད་པས་
སྐྱེས་པའི་སེམས་ཅན་རྣམས། །རབ་འབར་ལྕགས་ཀྱི་གསལ་ཤིང་རྩེ་གསུམ་པ། །འཕོང་སུ་བཅུག་ནས་རྩེ་མོ་གཡས་གཡོན་གཉིས། །ཕྲག་པ་གཉིས་དང་དབུས་མ་སྤྱི་བོར་འབྱིན། །
དེ་ཡིས་སྒོ་རྣམས་ཀུན་ནས་མེ་ལྕེ་འབར། །རབ་འབར་ལྕགས་ལེབ་འབར་བས་ལུས་དཀྲི་ཞིང། །ལྕགས་ཟངས་ཆེན་པོར་འགྱུར་བྱེད་བསྐོལ་བའི་ནང། །སྤྱི་བོ་ཚུགས་སུ་བཅུག་ནས་
བསྐོལ་པ་ན། །བར་འཚམས་མེད་པར་སྟེང་འོག་ཐད་ཀར་འགྲོ། །པགས་པ་ཤ་ཁྲག་ཞིག་ནས་ཀེང་རུས་ཙམ། །ལུས་ཚེ་ཕྱུང་ནས་ལྕགས་ཀྱི་ས་གཞིར་འགྲེམ། །པགས་པ་ཤ་

[042B]ཚ་བར་སྡུག་བསྔལ་མྱོང་བྱེད་རྣམས་ཀྱིས་ཀྱང། །ཤིན་ཏུ་གདུང་བར་འགྱུར་ཏེ་དེ་ཉིད་ལས། །སྡིག་ལས་དེ་རྣམས་ལྷག་ཏུ་དགེ་སློང་མ། །སུན་འབྱིན་ལ་
སོགས་མང་པོས་རབ་ཚ་བ། །བུམ་ཆེན་འཚེད་པ་ཕྱོགས་ཀུན་རབ་བསྲེགས་སོགས། །བཅུ་དྲུག་འཁོར་ལྡན་མི་བཟད་གཡང་སར་ལྟུང། །ཞེས་སོམ་མནར་མེད་ན་ནི་མི་དགེ་བའི། །ལས་ལམ་
སྔ་མ་རྣམས་དང་འཚམས་མེད་ཀྱི། །ལས་སོགས་ཤིན་དུ་རྣམས་ཆེའི་སྡིག་སྤྱད་པས། །སྐྱེས་པ་དེ་རྣམས་གནས་ཀྱི་ཕྱོགས་བཞི་ནས། །དཔག་ཚད་བརྒྱ་ཕྲག་དུ་མར་ཁྱབ་པའི་མེ། །
འབར་ཞིང་མཆེད་པའི་ཤུགས་ཁྱིས་དེ་དག་གི་བགས་པ་ཤ་རུས་བཤིགས་ནས་རྐང་ལ་གཏུག་མར་མེའི་སྙིང་པོ་བཞིན་དུ་འབར་བ་ན། །སྐད་ལས་སེམས་ལྡན་ཡིན་པར་ཤེས་པ་ཙམ། །
ལྕགས་ཀྱི་ཞིབ་མའི་ནང་དུ་རབ་འབར་བའི། །ལྕགས་ཀྱི་འདག་མ་དག་ལ་འཁྲབ་ཏུ་འཇུག་རབ་འབར་ལྕགས་ཀྱི་ས་གཞིར་ལྕགས་ཀྱི་རི། །ཆེན་པོ་རྣམས་ལ་འབབ་འཇོགས་བྱེད་འཇུག་ཅིང། །
བསྙལ་ནས་ལྕེ་ཕྱུང་ཕུར་པ་བརྒྱས་བརྒྱང་ནས། །གཉེར་མ་ཁམ་ཁུམ་མེད་པར་ཐང་གཅོད་ལ། །ལྕགས་ཀྱི་འབྱེད་སྤྱད་འབར་བས་ཁ་ཕྱེ་སྟེ། །ཐུལ་ལུམ་འབབ་འཇུག་ཅིང་ཟངས་བསྐོལ་བ། །
བླུགས་ནས་ཁ་དང་ལྐོག་མ་རྒྱུ་མ་རྣམས། །ཚིག་ཏེ་འཕོངས་ནས་འཐོན་ཅིང་རབ་ཚ་བའི། །གནོད་བྱེད་རྣམས་ཀྱིས་ཀྱང་ནི་སྡུག་བསྔལ་བ། །དྲག་པོ་སྐྱེད་པར་འགྱུར་ཏེ་དེ་ཉིད་ལས། །འཚམས་
མེད་ལ་སོགས་ཆེས་ལྕིའི་སྡིག་སྤྱད་རྣམས། །མདའ་ཡི་ཤུགས་ཀྱིས་ཀྱང་མེད་རབ་མྱུར་བར། །མནར་མེད་མེ་ཆེན་བུད་ཤིང་ཉིད་འགྱུར་ཏེ། །བྱ་རོག་ལ་སོགས་ཆེས་འཇིགས་འཁོར་དང་

[043A]༄༅། །ལྡན། །ཞེས་སོ་སྡུག་བསྔལ་དེ་རྣམས་ཡུན་ཅི་ཙམ། །ཉམས་སུ་མྱོང་བ་བཤེས་པའི་སྤྲིང་ཡིག་ལས། །དེ་ལྟར་སྡུག་བསྔལ་ཤིན་ཏུ་མི་ཟད་ལོ། །བྱེ་བ་ཕྲག་བརྒྱར་
ཉམས་སུ་མྱོང་ཡང་ནི། །ཇི་སྲིད་མེ་དགེ་དེ་ཟད་མ་གྱུར་པ། །དེ་སྲིད་སྲོག་དང་འབྲལ་བར་མི་འགྱུར་རོ། །ཞེས་གསུངས་པ་ལྟར་སྡུག་བསྔལ་དེ་མྱོང་བའི། །ལས་ཀྱི་ནུས་པ་མ་ཟད་བར་དུ་
མྱོང། །མི་ལོ་ལྔ་བཅུ་རྒྱལ་ཆེན་རིགས་བཞི་པའི། །ཉིན་ཞག་གཅིག་སྟེ་ཞག་ཏེ་སུམ་ཅུལ། །ཟླ་བ་གཅིག་དང་ཟླ་བ་དེ་བཅུ་གཉིས། །ལོ་ནི་གཅིག་ཏུ་བྱས་པའི་ལོ་ལྔ་བརྒྱ། །རྒྱལ་ཆེན་རིགས་
བཞི་པ་ཡི་ཚེ་ཚད་ཡིན། །ཚེ་ཚད་དེ་ལ་ཞག་གཅིག་དེ་སུམ་ཅུ། །ཟླ་བ་གཅིག་དང་དེ་འདྲ་བཅུ་གཉིས་ལ། །ལོ་རུ་བྱས་པའི་གནམ་ལོ་ལྔ་བརྒྱ་ནི། །དམྱལ་བ་ཡང་སོས་པ་ཡི་ཚེ་ཚད་དོ། །
དེ་བཞིན་མི་ལོ་བརྒྱ་དང་ཉིས་བརྒྱ་དང། །བཞི་བརྒྱ་བརྒྱད་བརྒྱ་གཅིག་སྟོང་དྲུག་བརྒྱ་ནི། །རིམ་པ་བཞིན་དུ་སུམ་ཅུ་རྩ་གསུམ་ནས། །གཞན་འཕྲུལ་དབང་བྱེད་བར་གྱི་ལྷ་རྣམས་ཀྱི། །ཞག་རེ་
ཡིན་ལ་དེ་ནས་རིམ་པ་བཞིན། །བརྩིས་པའི་ལོ་ནི་སྟོང་དང་ཉིས་སྟོང་དང། །བཞི་སྟོང་བརྒྱད་སྟོང་གཅིག་ཁྲི་དྲུག་སྟོང་ནི། །རིམ་བཞིན་འདོད་ལྷ་གོང་མ་ལྔ་པོ་ཡི། །ཚེ་ཚད་ཡན་ཅིང་དེ་དག་
རིམ་པ་ལྟར། །ཐིག་ནག་ནས་བཟུང་ཚ་བའི་བར་རྣམས་ཀྱི། །ཞག་རེར་བྱས་པའི་རང་ལོ་གཅིག་སྟོང་ནས། །གཅིག་ཁྲི་དྲུག་སྟོང་བར་ནི་ཐིག་ནག་ནས། །ཚ་བའི་བར་གྱི་དམྱལ་བ་པ་དག་གི་
ཚེ་ཚད་ཡིན་ལ་རབ་ཏུ་ཚབ་བའི། །ཚེ་ཚད་བར་བསྐལ་བྱེད་དང་མནར་མེད་པའི། །བར་བསྐལ་གཅིག་སྟེ་མཛོད་ལས་ཅི་སྐད་དུ། །མི་རྣམས་ཀྱི་ལོ་ལྔ་བཅུ་ལ། །འདོད་པ་དང་ནི་ལྷ་རྣམས་

[043B] །འོག་མ་རྣམས་ཀྱི་ཉིན་ཞག་གཅིག་གོང་མ་གཉིས་ཀ་གཉིས་འགྱུར་རོ། །ཡང་སོས་ལ་སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་རྣམས། །དེས་ན་དེ་དག་རྣམས་
ཀྱི་ཚེ། །འདོད་པའི་ལྷ་དང་འདྲ་པ་ཡིན། །རབ་ཏུ་ཚ་ཕྱེད་མནར་མེད་ནི། །བར་གྱི་སྐལ་པའོ་ཞེས་གསུངས་དམྱལ་པ་པའི། །ཚེ་ཚད་འདི་བཞིན་མངོན་པ་གོང་མ་ཡི། །གཞུང་ལས་ཀྱང་
ནི་བཤད་དེ་བསྟན་རིམ་ལས། །མི་ལོ་ལྔ་བཅུ་རྒྱལ་ཆེན་ལྷ་ཡི་ཞག་དེས་བརྩིས་ལོ་ནི་ལྔ་བརྒྱ་ཚེ་ཚད་དེ། །དེ་ནི་ཡང་གསོས་དམྱལ་བའི་ཉིན་ཞག་གཅིག་དེ་ཡི་ལོ་ནི་ལྔ་བརྒྱ་ཚེ་ཚད་དོ། །
ཐིག་ནག་བསྡུས་འཇོམས་དུ་འབོད་ཆུང་དང་ཚེ། །ཚ་བའི་བར་རྣམས་ཞག་དང་ཚེ་ཚད་དག་གཉིས་ཀ་དེ་ལས་ཉིས་འགྱུར་ཉིས་འགྱུར་ཏེ། །རབ་ཏུ་ཚ་བའི་བར་གྱི་སྐལ་བ་ཕྱེད། །
མནར་མེད་བསྐལ་པ་གཅིག་གི་མཐར་ཐུག་པའོ། །ཞེས་སོ་གཉིས་པ་དམྱལ་བ་ཉེ་འཁོར་བ། །དམྱལ་བ་ཆེན་པོ་བརྒྱད་པོ་རེ་རེ་ལའང། །རྩིགས་ངོས་བཞི་བཞི་སྒོ་ཡང་བཞི་བཞི་ཡོད། །དེ་ཡི་
ཕྱི་རོལ་ལྕགས་ཀྱི་ར་བས་བསྐོར། །རབ་དེ་ལའང་སྒོ་ནི་བཞི་བཞི་ཡོད། །སྒོ་དེ་རེ་རེ་ན་ཡང་དམྱལ་བ་གཞན། །ལྷག་པ་བཞི་བཞི་ཡོད་དེ་མེ་མུར་གྱི། །འོ་བས་དང་རོ་མྱགས་བདམ་དང་སྤུ་གྲིའི་ལམ། །
རལ་གྲི་ལོ་མའི་ནགས་ཚལ་ལྕགས་ཀྱི་ཤིང། །ཤལ་མ་ལི་དང་ཆུ་ཀླུང་རབ་མེད་དོ། །དང་པོ་མེ་མུར་བུས་ནུབ་ཅམ་ཡོད་པར། །བདེར་གནས་འཚོལ་བའི་བསམ་པས་འགྲོ་བན། །རྐང་པ་བཞག་ཚེ་
པགས་པ་ཤ་ཁྲག་ཀུན། །འཇིག་ཅིང་བཏེགས་ཚེ་སླར་ཡང་སྐྱེ་བར་འགྱུར། །གཉིས་པ་དེ་ཡི་འདབ་ན་ཕྱི་སའི་འདམ། །རོ་ལྟར་མནམ་པ་ལ་ནི་རྒལ་པ་ན། །འགྱིལ་ནས་མགོ་བོ་མན་ཆད་བྱིང་སྟེ་འདུག་

[044A]༄༅། །སྲིན་བུམ་ཆུ་རྣོན་ཞེས་བྱས་པགས་པ་དང། །ཤ་རུས་འབིག་ཅིང་རྐང་ལག་ཏུག་ནས་འབྲུ། །དེ་ཡི་འདབ་ན་སྤུ་གྲིའི་ལམ་ཡོད་དེ། །གནས་འཚོལ་པ་དག་རྐང་པ་བཞག་ན་ནི། །
པགས་པ་ཤ་ཁྲག་ཀུན་གཅོད་བཏེགས་ན་སྐྱེ། །དེ་ཡི་འདབ་ན་ནགས་ཚལ་རལ་གྲི་ཡི། །ལོ་མ་ཅན་གྱི་གྲིབ་མ་ལ་འཁོད་ཚེ། །ཤིང་ལས་རལ་གྲི་ལྷགས་ཏེ་འབིག་ཅིང་གཤེག་ཁྱི་ནི་སྲེ་བོས་གཤུལ་ཤ་
འཐོག་ཅིང་ཟ། །དེ་ཡི་འདབ་ན་ལྕགས་ཀྱི་ཤལ་མ་ལིའི། །ཚལ་དེར་སོང་ཚེ་དེ་ལ་འཛེག་ཏུ་འཇུག་འཛེགས་ཚེ་ཚེར་མཐུར་དུ་ཁ་ལྟ་ཞིང། །འབབ་ཚེ་གྱེན་དུ་བལྟ་བས་འབིག་ཅིང་གཤེག་
ལྕགས་ཀྱི་མཆུ་ཅན་ཁྭ་ཡི་ཕྲག་པ་འམ། །མགོ་ལ་བསྡད་ནས་མིག་འབྲས་འཐོག་ཅིང་ཟ། །འདི་གསུམ་མཚོན་ཆའི་གནོད་པ་འབབ་འདྲ་བས། །སྡེ་ཚན་གཅིག་ཏུ་བྱས་སོ་དེའི་འདབ་ན། །
ཆུ་ཀླུང་རབ་མེད་འགྱུར་བྱེད་ཆུ་སྐོལ་པས། །གང་པ་དེ་ལ་ལྷུང་ནས་སྟེང་འོག་ཏུ། །འགྲོ་ཞིང་འཚེད་པ་ཟངས་ཆེན་ཆུས་བཀང་བ། །མེ་ཆེན་སྦར་བའི་ནང་དུ་སྲན་མ་སོགས། །བླུགས་པ་
བཞིན་ནོ་དེ་ཡི་འགྲམ་གཉིས་ན། །ལག་ན་དབྱུག་པ་མཆིལ་བ་རྒྱ་བཟུང་པ། །དག་གིས་ཕྱི་རུ་འབྱུང་དུ་མི་སྟེར་ལ། །རྒྱ་འམ་མཆིལ་པས་ཕྱུང་ནས་རབ་འབར་བའི། །ས་ལ་གན་རྐྱལ་
བཞག་སྟེ་ཅི་འདོད་ཅེས། །འདྲི་ཚེ་ཅང་ཡང་མི་ཤེས་མི་མཐོང་སྟེ། །འོ་ན་ཀྱང་བཀྲེས་སོ་སྐོམ་མོ་ཟེར་བ་ལ། །ལྕགས་ཀྱི་ཐུ་ལུམ་འབར་བ་ཁང་འཇུག་ཅིང། །ཟང་ཞུན་རབ་ཏུ་འབར་བ་ཁར་
སྡུགས་སོ། །དེ་ལྟར་ལན་མང་མྱོང་བ་བསྟན་རིམ་ལས། །སྒོ་བཞིའི་ཉེ་འཁོར་དག་ཏུ་བྲོས་པ་ན། །མེ་མ་མུར་དང་རོ་མྱགས་སྦུ་གྲིའི་ལམ། །རལ་གྲི་ལོ་མའི་ནགས་དང་ཤ་མ་ལི། །བ་ཚ་

[044B] །བགྲོད་པས་བཟོད་བརླག་སྡུག་བསྔལ་མང་སྤྱད་ནས། །སླར་ཡང་རིམ་ཀྱིས་དེ་དག་ཀུན་ཞུགས་ཏེ། །ནང་དུ་སྔར་ལྟར་རབ་བསྲེགས་དེ་ནས་ཡང། །ཕྱོགས་
གཞན་ཀུན་ནས་མི་བཟད་ཡུན་རིང་འཁོར། །ཞེས་སོ་གསུམ་པ་བགྲང་བའི་དམྱལ་བ་བརྒྱད། །གང་ན་གནས་པ་བསྟན་རིམ་ཆེན་མོ་ལས། །ཆུ་བུར་ཅན་ནི་ཡང་སོས་ཐད་ན་གནས། །གཞན་
ནི་ཉིས་སྟོང་ཉིས་འོག་ནའོ། ཞེས་གསུངས་པ་ལྟར་ཚ་དམྱལ་བརྒྱད་པོ་ཡི། །ཐད་ཀར་དཔག་ཚད་བཅུ་ཡི་ཕ་རོལ་ན། །གནས་ཤིང་ཆུ་བུར་ཅན་ནི་ཡང་སོས་དང། །མཉམ་ཞིང་
དེ་འོག་དཔག་ཚད་ཉིས་སྟོང་རེས། །བཅད་པ་ན་ནི་གཞན་རྣམས་རིམ་པར་གནས། །བརྒྱད་ཀའི་གནས་ནི་འཁྱག་པའི་ས་གཞིལ། །གངས་རིས་བསྐོར་ཞིང་མུན་ནག་འཐིབ་པ་ལ། །
ཤིན་དུ་བཟོད་དཀའི་ལྷགས་པ་ཆེན་པོས་ཁྱབ། །ཆུ་བུར་ཅན་ནི་ལྷགས་པ་ཆེན་པོ་ཡིས། །ལུས་ཀུན་ཆུ་བུར་བྱུང་བ་བཞིན་དུ་འཁུམས། །ཆུ་བུར་རྡོལ་བ་ལྷགས་པ་སྔ་མ་པས། །
ལྷགས་པས་བཏབ་པས་ཆུ་བུར་རྡོལ་བཞིན་འཁུམ། །སོ་ཐམ་ཐམ་པ་གྲང་ངད་ཆེས་ཆེ་པའི། །ལྷགས་པས་བཏབ་པས་སོ་ཕང་ །ཀྱི་ཧུད་ཟིར་བདེ་བས་ཆེས་
ལྷག་པའི། །ལྷགས་པས་གདུང་བས་ཁ་ནས་ཀྱི་ཧུད་ཟེར། །ཨ་ཆུ་ཟེར་བ་གྲང་བས་ཆེར་གདུང་པས། །ཉམས་ཐག་ང་རོས་ཨ་ཆུ་ཟེར་བ་འདོ་ན། །ཨུཏྤལ་ལྟར་གས་ལྷགས་པ་ཆེན་
པོ་ཡིས། །བཏབ་པས་ཁ་དོག་སྔོ་ཞིང་ལྔ་དྲུག་གས། །པདྨ་ལྟར་གས་དེ་བས་ལྷག་པ་ཡིས། །དམར་ཞིད་ཁ་བཅུ་འམ་དེ་ལས་ལྷག་པར་གས། །པདྨ་ལྟར་གས་ཆེན་པོ་མདོག་དམར་

[045A]༄༅། །ཞིང། །ཁ་བརྒྱ་འམ་དེ་བས་མང་བར་གས་པའོ། །དེ་ལྟར་གྲང་པས་གདུང་བ་བསྟན་རིམ་ལས། །མི་བཟད་ལྷགས་པས་ཆུ་བུར་ལྟར་འཁུམ་དང། །ཆུ་བུར་རྡོལ་འདྲ་
སོ་ཐམ་ཀྱེ་ཧུད་དང། །ཨ་ཆུ་ཟེར་དང་སྔོ་ཞིང་ཁ་ལྔ་འམ། །དྲུག་གས་དམར་ཞིང་ཁ་བཅུ་སོགས་གས་དང། །ཤིན་དུ་དམར་ཞིང་བརྒྱ་ཚལ་གས་པ་ལས། །གྲང་པའི་སེམས་ཅན་དམྱལ་བའི་
གནས་བརྒྱད་དོ། །ཞེས་དང་དེ་བཞིན་གཞན་ཡང་སྐྱེས་རབ་ལས། །མེད་པར་ལྟ་བ་ཚེ་རབས་ཕྱི་མ་ལ། །གནས་པ་དེ་ན་མུན་ནག་རླུང་གྲང་ལྡང། །དེས་ནི་རུས་པའང་འཇིག་པའི་ནད་སློང་ན། །
བདག་ལ་ཕན་འདོད་སུ་ཞིག་དེ་རུ་འཇུག་ཅེས་དང་སློབ་སྤྲིང་ལས་ཀྱང་ཇི་སྐད་དུ། །ལྷག་པ་དཔེ་མེད་རུས་པ་ལ་ཡང་ཐིམ་པ་ཡིས། །ལུས་སྤྲེ་བས་འདར་ཞིང་སྒུར་ནས་ཀུམ་ཀུམ་བོར་
འདུག་པ། །ཆུ་བུར་བརྒྱ་བྱུང་རྡོལ་བ་ལས་སྐྱེ་ས་སྲོག་ཆགས་ཀྱིས། །ཟོས་ཤིང་དཔད་ནས་ཞག་དང་ཆུ་སེར་རྐང་བཅས་མཛག་ཀོས་ཐག་སོ་འཐམ་སྐྲ་དང་སྤུ་རྣམས་གཡེངས་
གྱུར་པ། །མིག་དང་རྣབ་ལྐོག་མ་གནོད་པས་ཀུན་གཟིར་ཞིང། །ལུས་དང་སེམས་ཀྱི་བར་དགར་རབ་ཏུ་གློང་གྱུར་ནས། །གྲང་པའི་དམྱལ་བར་གནས་ཤིང་ཤིན་དུ་འོ་དོད་འབོད། །ཅེས་
སོ་ཚེ་ཡི་ཚད་ནི་ཚ་དམྱལ་བའི། །ཚེ་ཚད་རྣམས་ལས་ཕྱེད་ཕྱེད་ཞུགས་པ་སྟེ། །ཆུ་བུར་ཅན་ནི་ཡང་སོས་ཚེ་ཚད་ལས། །ཕྱེད་ཙམ་ཐུབ་སྟེ་གཞན་རྣམས་དེས་རིགས་བསྒྲེ། །འདི་ནི་
མངོན་བགོང་མའི་ལུགས་ཡིན་ལ། །མ་ག་ཏ་ཡི་ཏིལ་སྦྱང་ཁལ་བརྒྱད་བཅུ། །ཤོང་བ་ཏིལ་གྱིས་ཕྱུར་བུར་བཀར་བ་ལས། །ལོ་བརྒྱ་འདས་ཚེ་ཏིལ་རེ་བོར་བ་ཡིས། །ཏིལ་ཏེ་ཡོངས་སུ་

[045B] །དམྱལ་བ་ཆུ་བུར་ཅན་གྱི་ཚེ་ཚད་དེ། །འོག་མ་རྣམས་ནི་སྟེར་མ་སྟེར་མ་ལས། །ཉི་ཤུ་ཉི་ཤུའི་འགྱུར་དུ་མཛོད་ལས་བཤད། །བཞི་བ་ཉི་ཚེ་བ་ཡིད་མྱལ་བ་ནི། །
ཚད་དམྱལ་ཐང་ །མི་ཡི་ཡུལ་དང་རྒྱ་མཚོ་ཆེན་པོའི་འགྲམ། །ཆུ་དང་རི་བོ་མྱ་ངམ་ཕྱོགས་ན་གནས། །རྩིགས་པ་ཀ་བ་ཕྱགས་མ་གཏུན་ལ་སོགས། །
མི་སྡུག་སྣ་ཚོགས་དམྱིབས་ཅན་ལུས་ལངས་ནས། །མེ་མ་མུང་དང་བུམ་མ་འགོམ་ །སྡུག་བསྔལ་སྣ་ཚོགས་མྱོང་བར་ས་སྡེ་དང། །འདུལ་བ་ལུང་གཞི་མཇོད་འགྲེལ་སོགས་
ལས་བཤད། །དེ་ལྟར་དམྱལ་བ་དེ་དག་གི་སྡུག་བསྔལ་ཡང་དང་ཡང་བསམ་ཞིང། །རང་ཉིད་དམྱལ་བ་དེ་དང་དེར། །སྐྱེས་ནས་སྡུག་བསྔལ་མྱོང་བའང་བསམ། །དམྱལ་བ་དེ་
དག་རྣམས་ཀྱི་རྒྱུ། །རང་ལ་ཤིན་དུ་འབྱུང་ཉེ་བས། །ཉིན་རེ་ཞིང་ཡང་མང་སོག་ལ། །སྔར་བསགས་པའང་གྲངས་མེད་པ། །ད་དུང་ཡོད་པས་དེའི་དབང་གིས། །དམྱལ་བར་སྐྱེས་
ཚེ་སྡུག་བསྔལ་དེ། །བདག་གིས་ཇི་ལྟར་བཟོད་པར་ནུས། །སྙམ་དུ་འཇིགས་ཤིང་སྐྲག་པའི་བློ། །ཤུགས་དྲག་བསྐྱེད་དེ་སྡིག་བའི་ལས། །སྔར་བསགས་སྦྱོང་དང་ཕྱིན་ཆད་ནི། །
ཕྲ་མོ་ཡིས་ཀྱང་མ་གོས་པར། །བྱ་བ་ལ་ནི་འབད་དགོས་ཏེ། །ཞི་བ་ལྷ་ཡི་སྐྱོད་འཇུག་ལས། །དམྱལ་བ་ཡི་ནི་ལས་བྱས་ནས། །ཅི་ཕྱིར་འདི་ལྟར་བདེ་བར་གནས། །ཞེས་དང་བཤེས་
པའི་སྤྲིང་ཡིག་ལས། །སྡིག་ཅན་དབུགས་འབྱུང་འགགས་པ་ཙམ་ཞིག་གིས། །དུས་ཀྱིས་བར་དུ་ཆོད་རྣམས་དམྱལ་བ་ཡི། །སྡུག་བསྔལ་གཞལ་ཡས་ཐོས་ནས་རྣམ་སྟོང་དུ། །

[046A]༄༅། །མི་འཇིགས་གང་ལགས་རྡོ་རྗེའི་རང་བཞིན་ནོ། །དམྱལ་བ་བྲིས་པ་མཐོང་དང་ཐོས་པ་དང། །དྲན་དང་གླགས་དང་གཟུགས་སུ་བགྱིས་རྣམས་ཀྱང། །འཇིགས་
པ་སྐྱེད་བར་འགྱུར་ན་མི་བཟད་པའི། །རྣམ་སྨིན་ཉམས་སུ་མྱོང་རྣམས་སྨོས་ཅི་འཚལ། །བདེ་བཀུན་གྱི་ནང་ན་སྲེད་ཟད་པ། །བདེ་བའི་བདག་པོ་བགྱིད་པ་ཇི་ལྟ་བ། །དེ་བཞིན་
བསྡུག་བསྔལ་ཀུན་གྱི་ནང་ན་ནི། །མནར་མེད་དམྱལ་བའི་སྡུག་བསྔལ་རབ་མི་བཟད། །འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་
ལགས་པ། །དེས་ནི་དམྱལ་བའི་སྡུག་བསྔལ་ཆུང་དུ་ལའང། །འོལ་ཡང་མི་དབྱི་ཆར་ཡང་མི་ཕོད་དོ། །མི་དགེའི་ལས་འདི་རྣམས་ཀྱིས་བོན་ནི། །ལུས་ངག་ཡིད་ཀྱི་ཉེས་
སྤྱོད་ཁྱོད་ཀྱིས་ནི། །ཅི་ནས་དེ་རྡུལ་ཙམ་ཡང་མ་མཆིས་པ། །དེ་ལྟར་ཉིད་ཀྱི་རྩལ་གྱིས་འབད་པར་མཛོད། །ཞེས་སོ་གཉིས་པ་དུད་འགྲོའི་སྡུག་བསྔལ་ནི། །བྱིང་ན་གནས་པ་
རྒྱ་མཚོ་ཆེན་པོ་དང། །ཁ་འཐོར་བ་ནི་ས་སྟེང་ས་འོག་དང། །ནམ་མཁའ་ཆུ་དང་སེམས་ཅན་གཞན་གྱི་ལུས། །ལ་སོགས་གནས་ལ་ངེས་མེད་བསྟན་རིམ་ལས། །བྱིང་གི་
གནས་ནི་རྒྱ་མཚོ་ཆེན་པོ་སྟེ། །གཞན་དག་ས་སྟེང་ས་འོག་ཀུན་ན་གནས། །ཞེས་སོ་མི་དགེ་བཅུ་ཡི་ཆ་ཤས་དང། །གཏི་མུག་ཆེ་བས་ལས་འབྲས་ཕྲ་མོ་ལ། །ཁྱད་དུ་
བསད་པས་ཤིན་དུ་རྨོངས་བ་དང། །དུད་འགྲོ་རིགས་མཐུན་ཕན་ཚུན་གསྲོད་ཅིང་ཟ། །འགའ་ཞིག་འགྲོ་བ་གཞན་གྱིས་གསོད་པ་དང། །བཀོལ་སྦྱོད་བྱེད་སོགས་སྡུག་བསྔལ་

[046B] །མྱོང་སྟེ་དེ་ལྟར་བསྟན་པའི་རིམ་པ་ལས། །གཞན་ཡང་མི་དགེའི་ཆ་དང་ཆ་ཤས་དང། །གཙོ་ཆེར་བླུན་པས་ཕྲ་བའི་ལས་རྣམས་ནི། །ཁྱད་དུ་བསད་སོགས་ལས་དན་
ཉེར་བསགས་པས། །དུད་འགྲོ་ཕན་ཚུན་གསོད་ཅིང་ཟ་བ་དང། །ལྷ་དང་མི་ཡི་བཀོལ་བྱར་གྱུར་པ་ཡིས། །དབང་མེད་གསོད་ཅིང་བཀོལ་སྤྱོད་བྱེད་པར་ལྟུང། །ཞེས་དང་གཞན་ཡང་
བཤེས་པའི་སྤྲིང་ཡིག་ལས། །དུག་འགྲོའི་སྐྱེ་གནས་ན་ཡང་གསོད་པ་དང། །བཅིང་དང་རྡེག་སོགས་སྡུག་བསྔལ་སྣ་ཚོགས་པ། །ཞི་འགྱུར་དགེ་བ་སྤངས་པ་རྣམས་ལ་ནི། །
གཅིག་ལ་གཅིག་ཟ་ཤིན་ཏུ་མི་བཟད་པ། །ཁ་ཅིག་མུ་ཏིག་བལ་དང་རུས་པ་དང། །ཤ་དང་པགས་པའི་ཆེད་དུ་འཆི་བར་འགྱུར། །དབང་མེད་གཞན་དག་རྟོག་པ་ལག་པ་དང། །ལྕགས་
དང་ལྕགས་ཀྱུ་གདབ་པས་བཏབ་སྟེ་བཀོ། །ཞེས་སོ་ཚེ་ཡི་ཚད་ནི་རིང་མཐའ་ནི། །སྐལ་བ་ཙམ་རེ་ཐུབ་ཅིང་ལུས་ལ་ཡང། །ཆེ་ཆུང་ངེས་པ་མེད་དེ་བསྟན་རིམ་ལས། །
འདི་ཡང་ལུས་དང་ཚེ་ཚད་ངེས་མེད་དེ། །ཚེ་ནི་མཆོག་རིང་སྐལ་པར་གནས་པའོ། །ཞེས་སོ་དུད་འགྲོའི་སྡུག་བསྔལ་སྣ་ཚོགས་པ། །བསམ་སྟེ་དེ་རྒྱུ་བཟློག་པའི་ཐབས་ལ་
འབད། །གསུམ་པ་ཡི་དགས་སྡུག་བསྔལ་བསམ་པ་ལ། །ཡུལ་ན་གནས་དང་ཀུན་ཏུ་རྒྱུ་གཉིས་ལས། །དང་པོ་ས་འོག་དཔག་ཚད་ལྔ་བརྒྱ་དང། །འཛམ་གླིང་མཐའ་ནས་
དཔག་ཚད་སུམ་སྟོང་དང། །དྲུག་བརྒྱའི་ས་ན་ཡོད་ཅིང་ཕྱི་མ་ནི། །མི་ཡི་ཡུལ་ནའང་ཡོད་དེ་བསྟན་རིམ་ལས། །འཇིག་རྟེན་ཀུན་རྒྱུ་ཡུལ་ན་གནས་པ་སྟེ། །ཡུལ་ནི་ས་འོག་

[047A]༄༅། །དཔག་ཚད་ལྔ་བརྒྱ་དང། །འདི་ནས་སུམ་སྟོང་དྲུག་བརྒྱའི་མཐའ་ན་གནས། །ཞེས་སོ་ལས་ལམ་བཅུ་ཡི་ཆ་ཤས་དངི། །ཆགས་པས་བསྐྱེད་པའི་སེར་སྣས་བསླུས་པ་
དང༑ ༑ཕྲག་དོག་དབང་གིས་སྦྱིན་པར་མི་ཕོད་དང། །གཞན་ལ་བསྔོས་ནས་ཕྲིའམ་སྦྱིན་མི་བྱེད། །སྦྱིན་པའི་གེགས་བྱེད་ལ་སོགས་ངན་པའི་ལས། །རྣམ་མང་བསགས་པས་ཕྱི་ནང་
ཟས་སྐོམ་གྱི། །ཡི་དགས་འགྲོ་བར་སྐྱེས་ནས་བཀྲེས་སྐོམ་སོགས། །སྡུག་བསྔལ་སྣ་ཚོགས་མྱོང་སྟེ་དེ་ཉིད་ལས། ལས་ལམ་བཅུ་པོའི་ཆ་དང་ཆ་དག་དང། །གཙོ་ཆེར་
ཆགས་པས་སེར་སྣ་ཕྲག་དོག་གིས། །བསླུས་ཏེ་སྦྱིན་པ་རྣམ་གསུམ་མ་བཏང་ཞིང། །སྦྱིན་གནས་སོགས་ལ་བསྒོ་བཤའ་མ་བྱས་དང། །སྦྱིན་པར་བསྔོས་ནས་ཕྲིའམ་མི་བྱིན་
དང། །གཞན་དུ་བ་སྐྱུར་དང་སྦྱིན་པའི་གེགས་བྱེད་སོགས། །བློ་ངན་འཇུངས་ལས་སྨད་པའི་ལས་རྣམས་ནི། །རབ་འཇིགས་མང་བསགས་ཡི་དགས་འགྲོ་བར་ལྟུང། །ཞེས་སོ་
དེ་ལ་ཕྱི་ཡི་སྒྲིབ་པ་ཅན། །མཚོ་དང་འཆོའུ་ཆུ་མིག་ལ་སོགས་པའི། །ཆུ་ནས་འཐུང་བར་འདོད་དེ་ཕྱིན་པ་ན། །བསྲུང་མ་མ་དུང་དང་རལ་གྲི་ཐོགས་པ་ཡིས། །འགོག་པར་བྱེད་ཅིང་
ཆུ་ཡང་རྣག་ཁྲག་ཏུ། །མཐོང་ནས་འཐུང་བར་མེ་འདོད་སྐོམ་པས་གདུང། །ནང་གི་སྒྲིབ་པ་ཅན་ནི་ཁ་ཤིན་དུ། །ཆུང་བ་ཁབ་མིག་ཙམ་ལ་མེ་འབར་ཞིང། །ཝ་བ་ཅན་དང་གསུས་པ་
ཆེ་བ་སྟེ། །ཟས་སྐོམ་རྙེད་དུ་ཟིན་ཀྱང་སྤྱོད་མི་ནུས། །ཟས་སྐོམ་ཉིད་ལ་སྒྲིབ་པ་ཡོད་པ་ནི། །མེ་ལྕེའི་འཕྲེང་བ་ཅན་གྱིས་ཟོས་པ་དང། །འཐུང་བ་ཐམས་ཅད་འབར་ནས་འཚིག་

[047B] །ལྗན་ལྗིན་ཟ་བ་ཞེས་བྱས་གཤང་གཅི་སོགས། །ཤིན་དུ་མི་གཙང་སྨད་པའི་ཟས་ལ་སྤྱོད། །ཁ་ཅིག་རང་གི་ཤལ་བཅད་ཅིང་ཟ། །གཙང་དང་བཟང་པོའི་བཟའ་བཏུང་སྤྱོད་མི་ནུས་
དེ་སྐད་དུ་ཡང་བཤེས་པའི་སྤྲིང་ཡིག་ལས། །ཡི་དགས་ན་ཡང་འདོད་པས་ཕོངས་པ་ཡིས། །བསྐྱེད་པའི་སྡུག་བསྔལ་རྒྱུན་ཆགས་མི་འཆོས་པ། །བཀྲེས་སྐོམ་གྲང་དྲོ་ངལ་དང་འཇིགས་པ་
ཡིས། །བསྐྱེད་བ་ཤིན་དུ་མི་བཟད་བསྟེན་འཚལ་ལོ། །ཁ་ཅིག་ཁ་ནི་ཁབ་ཀྱི་མིག་ཙམ་ལ། །ལྟོ་བ་རི་ཡི་གཏོས་ཙམ་བཀྲེས་པས་ཉེན། །མི་གཙང་གྱི་ནར་བོར་པ་ཅུང་ཟད་ཀྱང། །འཚལ་བའི་མཐུ་
དང་ལྡན་པ་མ་ལགས་སོ། །ཁ་ཅིག་པགས་རུས་ལུས་ཤིང་གཅེར་བུ་སྟེ། །ཏ་ལ་ཡ་ཐོག་སྐམ་པ་ལྟ་བུ་ལགས། །ཁ་ཅིག་མཚན་ཞིང་ཁ་ནས་འབར་བ་སྟེ། །ཟས་སུ་འབང་བའི་ཁར་བབས་བྱེད་
པ་འཚལ། །སྨད་རིམ་འགས་ནི་རྣག་དང་ཕྱིས་དང། །ཁྲག་སོགས་མི་གཙང་པ་ཡང་མི་རྙེད་དེ། །ཕན་ཚུན་གདོང་དུ་འཚོག་ཅིང་མགྲིན་པ་ནས། །ལྦ་བྱུང་པ་སྨིན་པའི་རྣག་ལ་འཚལ། །
ཡི་དགས་རྣམས་ལ་སོ་གའི་དུས་སུ་ནི། །ཟླ་བའང་ཚལ་དགུན་ནི་ཉི་མའང་གྲང། །ལྗོན་ཤིང་འབྲས་བུ་མེད་འགྱུར་འདི་དག་གིས། །བལྟས་པ་ཙམ་གྱིས་ཀླུང་ཡང་སྐམ་པར་འགྱུར།།
ཞེས་དང་དེ་བཞིན་སློབ་མར་སྤྲིང་བ་ལས། །མི་བཟད་སྐོམ་པ་རྒྱང་ནས་ཆུ་ཀླུང་དྲི་མེད་པ། །མཐོང་ནས་བཏུང་བར་འདོད་དེ་སོང་ན་དེ་ཉིད་ཀྱང། །སྐྲ་ཤད་ཉ་ལྕིབ་ཚོགས་དང་རྣག་
བསུངས་འདྲེས་པ་དང། །འདབ་རྫབ་ཁྲག་དང་ཕྱིས་ས་གང་བའི་ཆུང་འགྱུར་རོ། །དུས་རླབས་རླུང་ལངས་ཆུ་འཐོར་རི་རྩེ་བསིལ་འགྱུར་ཞིང། །ཙན་ཏ་ན་ལྗོན་པ་སྔོ་འཁྲུངས་མ་ལ་

[048A]༄༅། །ཡར་སོང་ན། །དེ་ཡང་འདི་ལ་ནགས་བསྲེགས་མེ་ལྕེ་རྣོས་འཁྲིགས་ཤིང། །འགལ་དུམ་འགྱེལ་པ་མང་པོས་རད་རོད་ཅན་དུ་འགྱུར། །ཆུ་གཏེར་རླབས་འཇིགས་
འཕང་མཐོ་གྱེས་བ་ལས་བྱུང་བའི། །དབུ་བ་འཚེར་བ་ལྷག་གེར་འདུག་པར་སོད་ན་ཡང། །དེ་ཡང་འདི་ལ་བྱེ་ཚན་ཁུག་རྣ་དམར་རྩུབ་པའི། །རླུང་དམར་འཛེབས་པ་འཚུབ་པའི་མྱ་
ངམ་ཉིད་དུ་འགྱུར། །འདི་ནི་དེར་གནས་ཚར་སྤྲིན་ལྡང་བར་འདོད་ན་ཡང། །སྤྲིན་ལས་ལྕགས་མདའི་ཆང་པ་དུད་འཐུལ་འདག་མར་བཅས། །ཚ་ཚ་རྡོ་རྗེའི་ཕ་འོང་རྣམ་འཕྲོ་གསེར་
མདོག་ལྟ་བུ་ཡི། །གློགས་ཕྲེང་དམར་སེར་འགྱུ་བ་ལུས་ལ་ཆར་དུ་འབབ། །ཚ་བས་ཉེན་ལ་བུ་ཡུག་ཀྱང་ནི་ཚར་འགྱུར་ལ། །ལྷག་པས་ཉམ་ཐག་པ་ལ་མེ་ཡང་གྲང་བྱེད་དེ། །
ཤིན་ཏུ་མི་བཟད་ལས་ཡོངས་སྨིན་པས་རྣམ་རྨོངས་པ། །འདི་ལ་སྣ་ཚོགས་འདི་ཀུན་ཕྱིན་ཅི་ལོག་ཏུ་སྣང། །ཁ་བ་མིག་ཙམ་གྱི་ཁ་ལ་དཔག་ཚད་མང་འཇིགས་པའི། །ལྟོ་ཅན་
ཉམ་ཐག་རྒྱ་མཚོ་ཆེན་པོའི་ཆུ་འཐུངས་ཀྱང། །མགུལ་ཕུག་ཡངས་བ་ཉིད་དུ་ཕྱིན་པར་མ་གྱུར་བར། །ཁ་ཡི་དུག་གིས་ཆུ་ཡི་ཐིགས་བའང་སྐམ་པར་འགྱུར། །ཞེས་སོ་ཚེ་ཡི་
ཚད་ནི་ཕལ་ཆེར་ལ། །ངེས་བ་མེད་ཅིང་རིང་མཐའ་མི་རྣམས་ཀྱི། །ཟླ་བ་གཅིག་ལ་ཞག་ཏུ་བྱས་པ་ཡི། །ཞག་དེ་སུམ་ཅུ་ལ་ནི་ཟླ་བ་གཅིག་དེ་འདྲའི་ཟླ་བ་བཅུ་གཉིས་ལོར་
བྱས་པའི། །ལོ་ནི་ལྔ་བརྒྱ་ཐུབ་སྟེ་བ་སྟན་རིམ་ལས། །ལུས་དང་ཚེ་ཚད་ཕལ་ཆེར་མ་ངེས་ཏེ། །མཐར་ཐུག་ཟླ་ཉི་དག་གི་ལྔ་བརྒྱའོ། །ཞེས་སོ་བཤེས་སྤྲིང་ལས་ནི་ཇི་སྐད་དུ། །

[048B] །ཉེས་པར་སྦྱད་པའི་ལས་ཀྱི་ཞགས་པ་ནི། །སྲ་པས་བཅིང་པའི་ལུས་ཅན་ཁ་ཅིག་ལོ། །ལྔ་སྟོང་དག་དང་ཁྲིར་ཡང་འཆིར་མི་འགྱུར། །ཞེས་
ཏེ་ཁ་ཅིག་ཚེ་ཚད་ལྔ་སྟོང་དང། །ཁ་ཅིག་ཁྲི་ཙམ་ཐུབ་པར་འགྲེལ་བས་བཤད། །འོན་ཀྱང་མངོན་པ་གོང་འོག་གཉིས་ཀ་ནས། །ལྔ་བརྒྱར་བཤད་པ་རང་ལོའི་དབང་དུ་བྱས། །བཤེས་སྤྲིང་
ལས་ནི་ཅིག་ཁྲི་ལྔ་སྟོང་དུ། །བཤད་པ་མི་ལོའི་དབང་དུ་བྱས་པ་སྟེ། །དེས་ན་དེ་གཉིས་དགོངས་པ་གཅིག་ཏུ་འབབ། །ངན་སོང་གསུམ་ལྟར་འཕེན་བྱེད་སྟོབས་ཆེ་ན། །ལུས་ཀྱབ་ཆེ་ཞིང་
སྡུག་བསྔལ་ཆེ་མྱོང་ལ། །འཕེན་བྱེད་སྡིག་སྟོབས་ཆུང་ན་དེ་ལས་བཟློག་དེ་ལྟར་ངན་འགྲོའི་སྡུག་བསྔལ་ཡང་དང་ཡང། བསམ་ནས་ད་ལྟ་མེ་མ་མུར་གྱི་ནང། །ལག་པ་བཅུག་
ནས་ཞག་གཅིག་སྡོད་པ་དང། །དགུན་གྱི་ལྷགས་པའི་སྒང་ལ་འཁྱགས་སྦུབ་སུ། །གཅེར་བུར་དེ་ཙམ་སྡོད་དང་ཞག་ཁ་ཡར། །བཟའ་བཏུང་མེད་པར་འདུག་དང་ལུས་འདི་ལ། །
སྦྲང་བུས་སོ་ཙམ་བཏབ་པའང་བཟོད་དཀའ་ན། །ཚ་གྲང་དམྱལ་བ་ཡི་དགས་དུད་འགྲོ་ཡི། །སྡུག་བསྔལ་གོང་དུ་བཤད་པ་དེ་ལྟ་བུ། །མྱོང་བར་ཆུར་ཚེ་བདག་གིས་ཇི་ལྟར་བཟོད། །སྙམ་
དུད་ལྟའི་ཉམས་ལ་དཔགས་བྱས་ནས། །འཇིགས་ཤིང་སྐྲགས་པ་བཟོད་རླགས་མེད་པ་ཡི། །ཡིད་ཀྱི་འགྱུར་པ་མཐོན་པར་དུ་བསྒོམ། །འདུལ་བ་ལུང་གི་གཞི་ལས་ཀུན་དགའ་བོའི། །སྲིད་
མོའི་བུ་གཉེས་རབ་ཏུ་བྱུང་པ་ཡིས། །ཀློགས་ལས་གཡེལ་བ་མོའུ་འགལ་གྱི་བུས། །དམྱལ་བ་སྤྲུལ་ཏེ་བསྟན་པས་དེ་གཉིས་ཀྱིས། །བརྩོན་འགྲུས་བརྩམ་ཞིང་རིམ་གྱིས་དགྲ་བཅོམ་པའི། །

[049A]༄༅། །གོ་འཕང་ཐོབ་པར་གསུང་བའི་གཏམ་རྒྱུད་ལྟར། །ཡིན་པས་དགེ་ལ་བརྩོན་པའི་བརྩོན་འགྲུས་དང། །ཐར་བསྒྲུབ་ལ་བསྐུལ་ཞིང་དེ་འཐོབ་པའི། །རྒྱུ་ཡི་རྩ་བ་སྡུག་བསྔལ་
སྒོམ་པ་བསྔགས། །དེ་ཡང་ད་ལྟ་དེ་རྣམས་མ་བསམ་ན། །ངན་འགྲོར་ལྷུང་ཚེ་འཇིགས་པ་དེ་དག་ལས། །སྐྱོབ་པའི་སྐྱབས་ནི་རྙེད་པར་མི་འགྱུར་ཞིང། །དེ་ཚེ་དགེ་སྡིག་བླང་དོར་བྱེད་པའི་
མཐུ། །མེད་བས་ད་ལྟ་དེ་ལས་སྐྱོབ་པའི་སྐྱབས། །འཚོལ་དང་ལེགས་ཉེས་བླང་དོར་བྱེད་པ་ལ། །འབེད་པར་བྱ་སྟེ་དེ་ལྟར་སྤྱོད་འཇུག་ལས། །གང་ཚེ་དགེ་སྤྱད་སྐལ་ལྡན་ཡང། །
དགེ་བ་བདག་གིས་མ་བྱས་ན། །ངན་སོང་སྡུག་བསྔལ་ཀུན་རྨོངས་པ། །དེ་ཚེ་བདག་གིས་ཅི་བྱད་ཡོད། །སུ་ཞིག་འཇིགས་ཆེན་འདི་ལས་བདག་ལེགས་པར་སྐྱོབས་པར་བྱེད་འགྱུར་
ཞེས༑ ༑བྲེད་ཤ་འཐོན་པའི་མིག་བགྲད་ནས། །ཕྱོགས་བཞིར་སྐྱབས་དག་འཚོལ་བར་བྱེད། །ཕྱོགས་བཞིར་སྐྱབས་མེད་མཐོང་ནས་ནི། །དེ་ནས་ཀུན་ཏུ་ཡི་མུག་འགྱུར། །གནས་དེར་སྐྱབས་
ཡོད་མ་ཡིན་ན། །དེ་ཚེ་བདག་གིས་ཇི་ལྟར་བྱ། །དེ་ནས་རྒྱལ་བ་འགྲོ་པའི་མགོན། །འགྲོ་བ་སྐྱོབས་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་སྐྱབས་
སུ་མཆི། ། ཞེས་སོ་གཉིས་པ་འཇིག་རྟེན་ཕྱི་མ་རུ། །བདེ་པའི་ཐབས་ལ་གཉིས་ཏེ་བསྟན་པ་ལ། །འཇུག་སྒོར་མ་པ་སྐྱབས་འགྲོ་སྦྱང་བ་དང། །བདེ་ལོགས་ཀུན་ཀྱི་རྩ་བ་ཡིད་
ཆེས་ཀྱི། །དད་པ་བསྐྱེད་པའོ་དང་པོ་ལ་ནི་བཞི། །གང་ལ་བརྟེན་ནས་སྐྱབས་སུ་འགྲོ་བའི་རྒྱུ། །དེ་ལ་བརྟེན་ནས་སྐྱབས་སུ་འགྲོ་བའི་ཡུལ། །ཅི་ཙམ་གྱིས་ནི་སྐྱབས་སུ་སོང་བའི་

[049B] །སྐྱབས་སུ་སོང་ནས་བསླབ་བྱའི་རིམ་པའོ། །དང་པོ་སྐྱབས་འགྲོའི་རྒྱུ་ལ་སྦྱིར་མང་ཡང། །འདིར་ནི་གོང་དུ་བཤད་ལྟར་ཚེ་འདིར་ནི། །མི་སྡོད་མྱུར་དུ་འཆི་ཞིང་ཤི་ནས་ནི།།
གར་སྐྱེ་རང་ལ་དབང་མེད་ལས་དབང་གིས། །སྐྱེ་བར་ངེས་ལ་ལས་ཀྱང་སྤྱོད་འཇུག་ལས། །ཇི་ལྟར་མྪ་ན་མོ་མུན་ནག་སྤྲིན་རུམ་ན། །ཀློག་འགྱུར་སྐད་ཅིག་རབ་སྣང་སྟོན་པ་ལྟར། །
དེ་བཞིན་སངས་རྒྱས་མཐུ་ཡི་བརྒྱ་ལམ་ན། །འཇིག་རྟེན་བསོད་ནམས་བློ་གྲོས་ཐར་འགའ་འབྱུང། །དེ་ལྟས་དགེ་བ་ཉམས་ཆུང་ཉིད་ལ་རྟག་སྡིག་པ་སྟོབས་ཆེན་ཤིན་དུ་མི་བཟད་
བ། །ཞེས་གསུངས་པ་ལྟར་དཀར་པོ་ཉམས་ཆུང་ཞིང། །ནག་པོ་ཤིན་དུ་སྟོབས་ཆེ་དེའི་དབང་གིས། །ངན་འགྲོར་ལྟུང་ཚུལ་བསམ་པས་ཤིན་དུ་ཡང། །འཇིགས་ཤིད་སྐྲག་པ་
སྐྱེས་ནས་སྐྱབས་འཚོལ་བའི། །བསམ་པ་ཤུགས་དྲག་སྐྱེ་བ་དེ་ཡིན་ཏེ། །བདག་ཉིད་ཆེན་པོ་ཕྱོགས་ཀྱི་གླང་པོ་ཡིས། །གཏིང་མཐའ་མེད་པའི་འཁོར་བ་ནི། །རྒྱ་མཚོའི་ནང་ན་
རྣམ་པར་གནས། །འདོད་ཆགས་ལ་སོགས་མི་བཟད་པའི། །ཆུ་སྤིན་གྱིས་ནི་ལུས་བྲོས་པས། །དེ་རིང་གང་ལ་སྐྱབས་སུ་མཆི། །ཞེས་པ་ལྟར་རོ་མདོར་ན་བློ་དེ་དང། །དཀོན་མཆོག་
གསུམ་ལ་འཇིགས་པ་དེ་དག་ལས། །སྐྱོབས་པའི་ནུས་པ་ཡོད་པར་ཡིད་ཆེས་པ། །གཉིས་པོ་སྐབས་འདིར་སྐྱབས་སུ་འགྲོ་བའི་རྒྱུ། །མེད་མི་རུང་བ་ཡིན་ཕྱིར་འབད་པས་བསྐྱེད། །
གཉིས་པ་སྐྱབས་སུ་འགྲོ་པའི་ཡུལ་ལ་གཉིས། །ངོས་བཟུང་བ་དང་སྐྱབས་སུ་འོས་པ་ཡི། །རྒྱུ་མཚན་བསམ་པའི་དང་པོ་སྐྱབས་ཡུལ་ནི། བརྒྱ་དང་ལྔ་བཅུ་པ་ཡི་བསྟོད་པ་ལས་

[050A]༄༅། །གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་མངའ་ཞིང། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །གལ་ཏེ་སེམས་ཞིག་ཡོད་ན་ནི་
དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་དང། །དེ་ཡིས་བསྟན་ལ་གནས་པའི་རིང། ཞེས་གསུང་པ་ལྟར་སྐྱབས་གནས་སུ། །འོས་དང་མི་འོས་འབྱེད་པ་ཡི། །བློ་ཅིག་ཡོད་
ན་བསླུ་མེད་སྐྱབས། །དཀོན་མཆོག་གསུམ་ལ་སྐྱབས་སུ་འགྲོ། །རིགས་ཏེ་སྐྱབས་འགྲོ་བདུན་ཅུ་པར། །སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས། །
ཞེས་དང་འཇམ་དཔལ་རྣམ་རོལ་ལས། །ཕ་མ་ཁྱོད་ཀྱི་སྐྱབས་མ་ཡིན། །མཛའ་བཤེས་རྩ་ལགས་རྣམས་ཀྱང་མིན། །དེ་དག་གིས་ནི་ཁྱོད་བོར་ནས། །ཇི་ལྟར་འདོད་པ་བཞིན་དུ་འགྲོ། །འཇིགས་
འགྱུར་འཇིགས་པ་སེལ་མཛད་ཅིང། །སྐྱབས་མེད་སྐྱོབ་པའི་སངས་རྒྱས་དང། །ཆོས་དང་ཚོགས་མཆོག་དགེ་འདུན་ལ། །དེ་རིང་སྐྱབས་སུ་འགྲོ་བར་གྱིས། །ལྷ་དང་དྲི་ཟ་མི་རྣམས་ལས། །
གང་དག་དེ་ལ་སྐྱུབས་སོང་བ། །འཇིགས་པ་ཀུན་ལས་ཐར་པར་འགྱུར། །བདེ་བརྙེད་པ་དགའ་བ་མེད། །ཅེས་སོ་གཉིས་པ་སྐྱབས་སུ་འགྲོ་བ་ཡི། །ཡུལ་དུ་འོས་པའི་རྒྱུ་མཚན་བསམ་
བ་ནི། །རང་ཉིད་འཇིགས་པམེད་པའི་གོ་འཕང་ཐོབ། །གཞན་དག་འཇིགས་ལས་སྒྲོལ་བའི་ཐབྶླ་མཁས། །ཐུགས་རྗེ་ཉི་རིང་མེད་པར་ཀུན་ལ་འཇུག། །ལན་ལ་མི་ལྟ་སྒྲུབ་པའི་
མཆོད་པས་མཉེས། །དེ་ཕྱིར་སངས་རྒྱས་བཅོམ་ལྡན་འདས་ཉིད་དང། །དེ་ཡི་ཆོས་དང་དགེ་འདུན་སྐྱབས་སུ་འོས། །དེས་ན་རང་ཅག་སྐྱོབ་པའི་རྒྱུ་གཉིས་ལས། །ཕྱི་ཡི་རྒྱུ་འམ་

[050B] །མེད་པར་རྫོགས་སངས་རྒྱས་ཀྱིས་བསྒྲུབ་ཟིན་ཀྱང། །ནང་གི་ཡན་ལག་རང་གིས་བློ་བཀལ་ཏེ། །སྙིང་ནས་སྐྱབས་སུ་འཛིན་པ་མ་བྱུང་བས། །སྐྱབས་ཀྱིས་སྐྱོབ་པར་
མ་ནུས་རང་ཅག་རྣམས། །ཐོགས་མ་མེད་ནས་ད་བར་སྡུག་བསྔལ་མྱོང། །དེས་ན་ཟླ་མེད་སྐྱབས་མཆོག་མགོན་ཉིད་དུ། །བཞུགས་འདི་རིགས་པར་བྱས་ལ་དེ་ཉིད་ལ། །སྙིང་ནས་སྐྱབས་
སུ་འགྲོ་བའི་བསམ་པ་ཞིག་བསྐྱེད་པར་བྱ་སྟེ་བསྔགས་འོས་བསྔགས་བསྟོད་ལས། །ད་ནི་མགོན་མེད་ཁྱེད་རྣམས་ཀྱི། །གྲོགས་སུ་གྱུར་པ་ཞེས་སྒྲོགས་ཞིང། །ཐུགས་རྗེ་ཆེན་པོས་འགྲོ་བ་
ནི། །མངའ་བདག་འཁྱུད་པ་བཞིན་དུ་བཞུགས། །སྟོན་པ་ཐུགས་རྗེ་ཆེ་མངའ་བ། །བརྩེ་བར་ལྡན་ཞིང་ཐུགས་བརྩེར་མཛད། །དེར་བརྩོན་ལེ་ལོ་མི་མངའ་བ། །ཁྱོད་དད་འདྲ་བ་གཞན་སུ་མཆིས་
ཁྱོད་ནི་སེམས་ཅན་ཀུན་གྱི་མགོན། །སྤྱི་ཡི་རྩ་ལག་བཟང་པོ་ལགས། །མགོན་ཏུ་ཁྱོད་བཞུགས་མ་འཚལ་བས། །དེ་སླད་སྐྱེ་བོ་བྱིར་བར་གྱུར། །གང་ཞིག་ཡང་དག་བླངས་ནས་ནི། །
ཟ་ཤལ་བས་ཀྱང་གྲོགས་ནུས་པ། །གྲོགས་བྱེད་པ་ཡི་ཆོས་དག་ནི། །ཁྱོད་ལས་གཞན་པ་འགས་མི་རྟོགས། །ཕྱི་ཡི་ཡན་ལག་སྟོབས་ཀུན་ནི། །ཁྱོད་ཀྱི་ཡན་དག་བསྒྲུབ་ལགས་ཏེ། །ནང་གི་
སྟོབས་དག་མ་ཚང་བས། །བྱིས་པ་རྣམས་ནི་སྡུག་བསྔལ་བསྟེན། །ཞེས་སོ་གསུམ་པ་བསམ་པ་ཅི་ཙམ་གྱིས། །སྐྱབས་སུ་སོང་བའི་ཚུལ་ལ་རྣམ་པ་བཞི། །ཡོན་ཏན་ཤེས་དང་ཁྱད་པར་
ཤེས་པ་དང། །ཁས་བླངས་བ་དང་གཞན་དུ་མི་སྨྲ་བས། །སྐྱབས་སུ་སོང་ས་འོ་དང་པོ་ལ་ནི་གསུམ། །དང་བོ་རྫོགས་སངས་རྒྱས་ཀྱི་ཡོན་ཏན་ལ། །སྐུ་ཡི་ཡོན་ཏན་དཔེལ་བསྟོད་པ་ལས་

[051A]༄༅། །ཁྱེད་སྐུ་མཚན་གྱིས་སྦྲས་གྱུར་པ། །མཛེས་གྱུར་མིག་གི་བདུད་རྩི་ནི། །སྦྲིན་མེད་སྟོན་གྱི་ནམ་མཁའ་ལ། །སྐར་མའི་ཚོགས་ཀྱིས་སྤྲས་བ་འདྲ། །ཐུབ་བག་སེར་གྱི་མདོག་
ལྡན་པ། །ཆོས་གོས་ཀྱིས་གཡོགས་མཛེས་གྱུར་པ། །གསེར་གྱི་རི་བོའི་རྩེ་མོ་ནི། །འཚམས་ཀྱི་སྤྲིན་གྱིས་དཀྲིས་བ་འབྲ། །མགོན་ཁྱོད་རྒྱན་གྱིས་མ་བརྒྱན་ཡང། །ཞལ་གྱི་དཀྱིལ་
འཁོར་མདངས་གང་ཡིན། །ཟླ་བའི་དཀྱིལ་འཁོར་རྒྱས་གྱུར་པ། །སྦྲིན་དང་བྲལ་ལའང་དེ་མ་མཆིས། །ཁྱོད་ཀྱི་ཞལ་གྱི་པད་མ་དང། །པདྨ་ཉི་མས་ཁ་ཕྱེ་བ། །བུད་བསམ་ཐོང་
ནས་པད་མ་ནི། །ཐེ་ཚོམ་དབྱང་ཐག་ལ་འཇུག་འགྱུར། །ཁྱོད་ཞལ་གསེར་གྱི་མདོག་ལྡན་པར། །ཚེ་མ་དཀར་མཛེས་པར་གྱུར་པ་ནི། །གསེར་གྱི་རིག་སེབ་སྟོན་ཀ་ཡི། །ཟླ་ཟེར་
དྲི་མེད་ཞུགས་པ་འདྲ། །མཆོད་འོས་ཁྱོད་ཀྱི་ཕྱག་གཡས་ནི། །འཁོར་ལོའི་མཚན་གྱིས་མཛེས་གྱུར་པ། །འཁོར་བས་སྐྲག་པའི་མི་རྣམས་ལ། །ཕྱག་གིས་དབུགས་འབྱིན་མཛད་
པ་ལགས། །ཐུབ་ཁྱོད་གཤེགས་པར་གྱུར་པའི་ཚེ། །ཞབས་གཉིས་དཔལ་གྱི་པད་མ་འདྲས། །ས་གཞི་འདི་ནི་བྲིས་གྱུར་པ། །པད་མ་ཅན་གྱིས་ཇི་ལྟར་མཛེས། །ཞེས་གསུང་པ་ལྟར་
ལེགས་པར་དྲན་པར་བྱ། །གསུང་གི་ཡོན་ཏན་བདེན་པ་བོའི་ལེའུ་ལས། །འདི་ལྟར་སེམས་ཅན་ཀུན་གྱིས་ངེས་པའི་ཚིག། །མང་པོ་དག་གིས་དུས་གཅིག་ཞུ་ཞུས་ན། །སེམས་གྱིས་
སྐད་ཅིག་གཅིག་ལ་ཐུགས་ཆུད་ནས། །གསུང་དབྱངས་གཅིག་གིས་སོ་སོའི་ལན་ཀྱང་འདེབས། །དེ་ལྟ་བས་ན་འདྲེན་པ་འཇིག་རྟེན་ནི། །ཚངས་པའི་སྒྲ་དབྱངས་གསུང་སྒྲོག་

[051B] །དེ་ནི་ལྷ་མའི་སྡུག་བསྔལ་མཐར་འབྱིན་པའི། །ཆོས་གྱི་འཁོར་ལོ་རབ་ཏུ་བསྐོར་བར་མཛད། །ཅེས་དང་བསྟོད་པ་བརྒྱ་དང་ལྔ་བཅུ་པར། །ཁྱོད་ཞལ་བལྟན་རབ་
སྡུག་པ། །དེ་ལས་མཉན་ན་སྙན་པ་ཡི། །གསུང་འདི་དག་ནི་ཟླ་བ་ལས། །བདུད་རྩི་འཛག་བ་བཞིན་དུ་འབྱུང། །ཁྱོད་ཀྱི་གསུང་ནི་འདོད་ཆགས་ཀྱི། །རྡུལ་རབ་ཞི་མཛད་ཆར་
སྦྲིན་འདྲ། །ཞེ་སྡང་སྤྲུལ་གྱི་དབྱུང་བ་ལ། །ནམ་མཁའ་ལྡིང་དང་འདྲ་བ་ལགས། །ཡང་དང་ཡང་དུ་མི་ཤེས་པའི། །རབ་རིབ་འཇོམས་པའི་གདུགས་དང་འདྲ། །ང་རྒྱལ་རི་བོ་
མངོན་འཇོམས་པའི། །རྡོ་རྗེ་དང་ཡང་འདྲ་བ་ལགས། །དོན་གཟིགས་པས་ནི་མི་སླུ་བ། །ནོངས་མི་མངའ་ཕྱིར་རྗེས་སུ་མཐུན། །ལེགས་པར་སྦྱར་བས་གོ་སླ་སྟེ། །ཁྱོད་
ཀྱི་གསུང་ནི་ལེགས་གསུང་ལྡན། །རེ་ཞིག་དང་པོར་ཁྱོད་ཀྱི་གསུང། །ཉན་པ་རྣམས་ཀྱི་ཡིད་འཕྲོག་མཛད། །དེ་ནི་ཡིད་ལ་བསམ་བགྱིས་ན། །འདོད་ཆགས་གཏི་མུག་རྣམས་ཁྱད་སེལ་
ཕོངས་པ་རྣམས་ཀྱིས་དབུགས་འབྱིན་ཞིང། །བག་མེད་རྣམས་ཀྱི་སྐྱབས་ཀྱང་མཛད། །བདེ་བ་ཅན་དག་སྐྱོ་བགྱིད་པས། །ཁྱོད་གསུང་ཀུན་དང་འཚམས་བར་འཇུག་མཁས་ལྟར་ལེགས་པར་
བསམ། །ཐུགས་ཀྱི་ཡོན་ཏན་བསྔགས་བསྟོད་ལས། །ཁྱོད་འབའ་ཞིག་གི་ཡེ་ཤེས་ཀྱིས། །ཤེ་བྱ་མཐའ་དག་ཁྱབ་ལགས་ཀྱི། །ཁྱོད་ལས་གཞན་པ་ཐམས་ཅད་ཀྱི། །ཤེས་

[052A]༄༅། །བྱ་ཁོ་ན་ལྷག་པ་ལགས། །བཅོམ་ལྡན་དུས་ཀུན་གཏོགས་པའི་ཆོས། །རྣམ་ཀུན་འབྱུང་གནས་ཐམས་ཅད་ནི། །ལག་མཐིལ་སྐྱུ་རུར་ལྟ་བུར། །ཁྱོད་ཀྱི་ཐུགས་ཀྱི་སྤྱོད་
ཡུལ་གྱུར། །ཆོས་རྣམས་གཡོ་དང་མི་གཡོར་བཅས། །གཅིག་དང་སྣ་ཚོགས་སོ་སོ་ལ། །མཁའ་ལ་རླུང་དག་རྒྱུ་བ་བཞིན། །ཁྱོད་ཀྱི་ཐུགས་དག་ཐོག་མ་མངའ། །ཞེས་གསུང་མཁྱེན་
བའི་ཡོན་ཏན་དང། །བསྟོད་པ་བརྒྱ་དང་ལྔ་བཅུ་བར། །འགྲོ་བ་འདི་དག་ཐམས་ཅད་ནི། །ཁྱད་མེད་ཉོན་མོངས་རྣམས་ཀྱིས་བཅིང། །ཁྱོད་ནི་འགྲོ་བའི་ཉོན་མོངས་དག་དགྲོལ་
སླད་ཡུན་རིང་ཐུགས་རྗེས་བསྡམས། །དང་པོར་ཁྱོད་ལ་ཕྱག་བྒྱིའམ། །འོན་ཏེ་གང་གིས་འཁོར་བར་ཁྱོད། །སྐྱོན་མཁྱེན་ཡུན་རིང་དེ་ལྟ་བུར། །བཞུགས་མཛད་ཐུགས་རྗེ་ཆེ་ལ་
བགྱིས། །ཞས་དང་བདེན་པ་པོའི་ལེའུ་ལས། །གཏི་མུག་མུ་ནག་མུན་ནག་གིས་རྟག་ཏུ། །སེམས་ནི་བསྒྲིབ་པར་གྱུར་བའི་སྐྱེ་དགུ་དང། །འཁོར་བའི་བརྩོན་ངང་ཆུད་པ་རྣམས་གཟིགས་ན། །དྲང་སྲོང་
དམ་པ་དེ་ནི་ཐུགས་རྗེ་སྐྱེ། །འདོད་པའི་ཟིལ་གྱིས་ནོན་པའི་ཡིད་ལྡན་དང། །སྲེད་པ་ཆེ་ཞིང་རྟག་ཏུ་ཡུལ་བརྐམ་དང། །སྲིད་པའི་འདོད་ཆགས་རྒྱ་མཚོར་ལྟུང་བ་རྣམས། །གཟིགས་ན་རྒྱལ་
བའི་ཐུགས་རྗེ་ཆེན་པོ་སྐྱེ། །ནད་དང་མྱ་ངན་རྣམ་པ་མང་དག་གིས། །ཤིན་ཏུ་གཙེས་པའི་སྐྱེ་དགུ་ཉོན་མོངས་རྣམས། །གཟིགས་ན་སྡུག་བསྔལ་མ་ལུས་བསལ་སླད་དུ། །
སྟོབས་བཅུ་མངའ་བའི་ཐུགས་རྗེ་རབ་ཏུ་སྐྱེ། །ཐུབ་པའི་ཐུགས་རྗེ་ཆེན་པོ་རྟག་འབྱུང་སྟེ། །དེ་མི་འབྱུང་བ་ནམ་ཡང་སྲིད་མི་འགྱུར། །འགྲོ་བ་ཀུན་གྱི་བསམ་པར་གནས་པ་

[052B] །དེ་བས་སངས་རྒྱས་དེ་ལ་སྐྱོན་མི་མངའ། །ཞེས་པ་ལྟར་དུ་བརྩེ་བའི་ཡོན་ཏན་བསམ། །འཕྲིན་ལས་ཡོན་ཏན་བསྟོད་པ་བརྒྱ་ལྔ་བཅུར། །ཁྱོད་ཀྱིས་ཉོན་མོངས་གཞོམ་པར་བཤད། །
བདུད་ཀྱི་གཡོ་དག་བསྟན་པ་མཛད། །འཁོར་བའི་རང་བཞིན་མི་བཟད་བརྗོད། །འཇིགས་པ་མེད་པའི་ཕྱོགས་ཀྱང་བསྟན། །ཕན་དགོངས་ཐུགས་རྗེ་ཅན་གྱིས་ནི། །སེམས་ཅན་
རྣམས་ལ་བགྱི་འཚལ་པ། །གང་ཞིག་ཁྱོད་ཀྱིས་མ་མཛད་པ། །གཞན་ཀོ་ཅི་ཞིག་མཆིས་ལགས་ཀྱེ། །ཞེས་དང་གཞན་ཡང་བསྔགས་བསྟོད་ལས། །ཁྱོད་ཀྱིས་གང་ལས་འགྲོ་
བདག་མ་དྲངས་རྒྱུད་པ་དེ་གང་མཆིས། །གང་དང་འཇིག་རྟེན་མ་སྤྲད་པའི། །ཕུན་ཚོགས་དེ་ཡང་གང་ཞིག་མཆིས། །ཞེས་གསུངས་པ་ལྟར་འཕྲིན་ལས་ཡོན་ཏན་བསམ། །
དེ་དག་སངས་རྒྱས་རྗེས་སུ་དྲན་པའི་ཚུལ། །མདོར་བསྡུས་པ་སྟེ་ལུང་དང་རིགས་པའི་ཚོགས། །མང་པོའི་སྒོ་ནས་བསམ་ན་དད་པ་ཡང། །རིག་པ་དུ་མའི་སྒོ་ནས་སྐྱེ་འགྱུར་
ལ། །ཡང་ཡང་དྲན་པར་བྱས་ན་དད་པ་དེ། །ཤུགས་དྲག་རྒྱུན་རིང་འབྱུང་སྟེ་དཀོན་མཆོག་གཞན། །གཉིས་ཀྱི་ཡོན་ཏན་བསམ་པའང་དེ་དང་འདྲ། །སངས་རྒྱས་ཡོན་ཏན་
བསམ་པ་དུས་རྒྱུན་དུ། །ཉམས་ལེན་བྱས་ན་བློ་ནི་གོམས་པ་ཡི། །རྗེས་སུ་བྱེད་པས་དང་པོར་སྦྱོང་དཀའ་ཡང། །ཕྱིས་ནི་དེ་ལ་རང་གིས་འཇུག་པ་དང། །རྗེས་སུ་དྲན་པའི་
སངས་རྒྱས་དེ་འདྲ་ཞིག་བདག་ཉིད་ཀྱིས་ཀྱང་ཐོབ་ན་བསམ་པ་སྐྱེ། །ཉིད་མཚན་ཀུན་དུ་སངས་རྒྱས་བློ་ཡུལ་མཐོང། །འཆི་ཚེ་སྡུག་བསྔལ་ཅི་འདྲ་བྱུང་གྱུར་ཀྱང། །སངས་རྒྱས་

[053A]༄༅། །རྗེས་སུ་དྲན་ལས་ཉམས་མི་འགྱུར། །དེ་སྐད་དུ་ཡང་ཏིང་འཛིན་རྒྱལ་པོ་ལས། །ཁྱེད་ལ་བསྒོ་ཞིང་ཁོང་དུ་ཆུད་པར་བྱ། །ཇི་ལྟར་མི་དག་མང་དུ་རྟོག་བྱེད་པ། །དེ་ལ་
གནས་པའི་རྟོག་པ་དེ་དག་གིས། །དེ་བཞིན་དུ་ནི་དེ་ལ་སེམས་གཞོལ་འགྱུར། །དེ་བཞིན་རྒྱལ་བ་ཡི་ནི་སྐུ་བྱད་དང། །ཡེ་ཤེས་དཔག་ཏུ་མེད་པར་ཐུབ་དབང་དྲན། །རྟག་པར་རྗེས་སུ་
དྲན་པ་བསྒོམ་བྱས་ན། །དེ་ལ་སེམས་གཞོལ་རབ་ཏུ་འབབ་པར་འགྱུར། །དེ་ནི་འཆག་འདུག་འགྲེང་ཞིང་གནས་པའི་ཚེ། །སྐྱེས་བུ་དམ་པའི་ཡེ་ཤེས་རབ་ཏུ་འདོད། །འཇིག་རྟེན་
རྒྱལ་བ་བླ་མེད་བདག་འགྱུར་པར། །འདོད་པས་བྱང་ཆུབ་དུ་ཡང་སྨོན་ལམ་འདེབས། །ལུས་དང་ངག་དང་ཡིད་རབ་དངས་བ་ཡིས། །རྟག་ཏུ་སངས་རྒྱས་དག་གི་བསྔགས་པ་
བརྗོད། །དེ་ལྟར་དེས་ནི་སེམས་ཀྱི་རྒྱུན་བསྒོམ་པས། །ཉིད་མཚན་དུ་ཡང་འཇིག་རྟེན་མགོན་པོ་མཐོང། །ནམ་ཞིག་དེ་ནི་ན་ཞིང་མི་བདེ་ནས། །ཤི་ལ་ཐུག་པའི་སྡུག་བསྔལ་
ཚོར་བྱུང་ན། །སངས་རྒྱས་ལ་ནི་དྲན་པ་མི་ཉམས་ཏེ། །སྡུག་བསྔལ་ཚོར་བས་འཕྲོག་པར་ཡོང་མི་འགྱུར། །ཞེས་སོ་གཉིས་པ་ཆོས་ཀྱི་ཡོན་ཏན་ནི། །གོང་དུ་བཤད་ལྟར་
རྫོགས་པའི་སངས་རྒྱས་ཀྱི། །ཡོན་ཏན་མཐོང་ནས་གུས་བརྒྱུ་མཚན་དུ། །བྱས་ཏེ་སངས་རྒྱས་ཡོན་ཏན་བསམ་ཡས་ཅན། །འདི་ནི་ལུང་གི་ཆོས་ལ་ཐོས་བསམ་དང། །
རྟོག་པའི་དམ་ཆོས་འགོག་ལམ་བདེན་པ་གཉིས། །བསྒོམ་དང་མངོན་དུ་བྱས་ལས་བྱུང་བར་བསམ། །གསུམ་པ་དགེ་འདུན་ཡོན་ཏན་ཐེག་གསུམ་གྱི། །འཕགས་པའི་གང་

[053B] །དེ་ཡང་ཆོས་ཀྱི་ཡོན་ཏན་ལེགས་བསམ་སྟེ། །སྐྱོན་སྤང་ཡོན་ཏན་སྒྲུབ་པའི་བདག་ཉིད་ཀྱང། །ཆོས་དེ་ཚུལ་བཞིན་བསྒྲུབ་པར་བྱེད་པ་པོ། །ཡིན་པར་
འདུག་གོ་སྙམ་དུ་བསམ་པར་བྱ། །ཁྱད་པར་ཤེས་བས་སྐྱབས་སུ་སོང་བ་ནི། །དཀོན་མཆོག་གསུམ་གྱི་ཁྱད་པར་ལེགས་ཤེས་ནས། །སྐྱབས་སུ་འགྲོ་བ་ཡིན་ཏེ་ཁྱད་པར་ལ། །དྲུག་
ལས་མཚན་ཉིད་ལས་གྱུར་ཁྱད་པར་ནི། །སངས་རྒྱས་མངོན་པར་བྱང་ཆུབ་པ་ཡིན་ལ། །ཆོས་ནི་འབྲས་བུ་དགེ་འདུན་ཡང་དག་པར། །སྒྲུབ་པའི་མཚན་ཉིད་ཅན་ནོ་འཕྲིན་ལས་ཀྱི། །
ཁྱད་པར་རིམ་བཞིན་ལེགས་པར་འབོག་པ་དང། །ཉོན་མོངས་སྡུག་བསྔལ་སྤོངས་ལས་དམིགས་པ་དང། །མངོན་པར་སྤྲོ་བར་བྱེད་པའི་འཕྲིན་ལས་ཅན། །མོས་པའི་ཁྱད་པར་རིམ་
བཞིན་བསྙེན་བཀུར་ལ། །གུས་པས་ཞེན་དང་མངོན་དུ་བྱ་བ་ལ། །གུས་པས་ཞེན་དང་ཆོས་མཐུན་དངོས་པོ་ཡིས། །ལྷན་ཅིག་འགྲོགས་ལ་གུས་བས་ཞེན་པའོ། །བསྒྲུབ་པའི་ཁྱད་
པར་རིམ་བཞིན་མཆོད་བཀུར་དང། །རྣལ་འབྱོར་སྦྱོར་བ་གོམས་པར་བྱ་བ་དང། །ཆོས་དང་ཟང་ཟིང་ལོངས་སྤྱོད་ཐུན་མོང་གིས། །བསྒྲུབ་པའོ་རྗེས་སུ་དྲན་པའི་ཁྱད་པར་ནི། །
དཀོན་མཆོག་རྗེས་དྲན་མདོ་ལས་འབྱུང་བ་བཞིན། །དཀོན་མཆོག་སོ་སོའི་ཡོན་ཏན་དྲན་པའོ། །བསོད་ནམས་འཕེལ་ལས་གྱུར་པའི་ཁྱད་པར་ནི། །སངས་འཕགས་དགེ་འདུན་
གཉིས་ནི་གང་ཟག་གི་དབང་དུ་བྱས་པའི་བསོད་ནམས་འཕེལ་བྱེད་དེ། །ཆོས་ནི་ཆོས་ཀྱི་དབང་དུ་བྱས་པ་ཡི། །བསོད་ནམས་འཕེལ་བར་བྱེད་པའོ་སྙམ་དུ་བསམ། །ཁས་ལེན་

[054A]༄༅། །པ་ཡིས་སྐྱབས་སུ་སོང་བ་ནི། །སངས་རྒྱས་སྐྱབས་སྟོན་མྱ་ངན་འདས་པའི་ཆོས། །སྐྱབས་དངོས་དགེ་འདུན་སྐྱབས་དེ་སྒྲུབ་པའི་གྲོགས། །ཡིན་ནོ་སྙམ་དུ་འཛིན་ཅིང་
ཁས་ལེན་པའོ། །གཞན་དུ་མི་སྨྲས་སྐྱབས་སུ་སོང་བ་ནི། །ཕྱི་ནང་གཉིས་ཀྱི་སྟོན་དང་བསྟན་པ་དང། །དེ་ལ་སློབ་པ་རྣམས་ཀྱི་དམན་མཆོག་དག་ཤེས་ནས་དཀོན་མཆོག་གསུམ་པོ་
ཁོ་ན་ལ། །སྐྱབས་སུ་འཛིན་གྱི་དེ་དང་མི་མཐུན་པའི། །སྟོན་པ་སོགས་ལ་སྐྱབས་སུ་མི་འཛིན་པའོ། །ཕྱི་ནང་གཉིས་ཀྱི་སྟོན་དང་བསྟན་པ་ཡི། །དམན་མཆོག་ཁྱད་པར་འཕགས་
བསྟོད་ལས། །བདག་ནི་སྟོན་པ་གཞན་སྤངས་ནས། །བཅོམ་ལྡན་ཁྱོད་ལ་བདག་སྐྱབས་མཆི། །དེ་ཅིའི་སླད་དུ་ཞེན་ཁྱོད། །སྐྱོན་མི་མངའ་ལ་ཡོན་ཏན་ལྡན། །མུ་སྟེགས་གཞན་གྱི་
གཞུང་ལུགས་ལ། །ཇི་ལྟ་ཇི་ལྟར་རྣམས་བསམ་པ། །དེ་ལྟ་དེ་ལྟར་མགོན་ཁྱོད་ལ། །བདག་གི་སེམས་འདི་དད་པར་གྱུར། །དེ་ལྟར་ཐམས་ཅད་མཁྱེན་མིན་པའི། །གྲུབ་མཐའི་སྐྱོན་གྱིས་
བརླགས་སེམས་ལྡན། །བསམ་བརླག་རྣམས་ཀྱིས་སྐྱོན་མེད་པའི། །སྟོན་པ་ཁྱོད་ཀྱང་མི་མཐོང་ངོ། །གང་སླད་ཁྱོད་ཀྱི་བསྟན་པ་ནི། །བདེ་བས་བདེ་བ་འཐོབ་བགྱིད་པ། །དེ་སླད་སྨྲ་
བའི་སེང་ཁྱོད་ཀྱི། །གཞུང་ལུགས་ལ་ནི་འགྲོ་འདི་དང། །ཞེས་དང་བསྔགས་འོས་བསྔགས་བསྟོད་ལས། །འཇུག་དང་ལྡོག་པ་གང་ལགས་དང། །ཀུན་ནས་ཉོན་མོངས་རྣམ་བྱང་གང། །དེ་ཉིད་
དཔའ་བོ་ཁྱོད་བཀའ་དང། །གཞན་གྱི་ཚིག་གི་ཁྱད་པར་ལགས། །འདི་ནི་གཅིག་པུ་དེ་བཞིན་ཉིད། །དེ་ནི་སླུ་ཆོས་འབའ་ཞིག་ན། །ཁྱོད་ཀྱི་བཀའ་དང་གཞན་གྱི་ཚིག་དེ་ལས་ཁྱད་

[054B] །འདི་ནི་གཅིག་ཏུ་དགེ་ལ་དེ། །གཅིག་ཏུ་བར་ཆད་བགྱིད་ལགས་ན། །ཁྱོད་ཀྱི་བཀའ་དང་གཞན་གྱི་ཚིག་དེ་ལས་མི་འདྲ་ཅི་ཞིག་མཆིས། །དེ་ཡིས་བསྒོས་
ཤིང་ཉེར་བསྒོས་པ། །འདི་ཡིས་དགེ་བར་བགྱིད་འགྱུར་པ། །དེ་ཉིད་མགོན་པོ་ཁྱོད་བཀའ་དང། །གཞན་གྱི་ཚིག་གི་ཁྱད་པར་ལགས། །ཞེས་པ་ལྟར་རོ་དེ་ལྟར་ལེགས་བསམ་སྟེ། །
དཀོན་མཆོག་གསུམ་ལ་དད་པ་ཤུགས་དྲག་བསྐྱེད། །དེ་ལྟར་ངན་འགྲོའི་སྡུག་བསྔལ་རྣམས། །བསམ་ནས་འཇིགས་སྐྲག་ཤུགས་དྲག་དང། །མཆོག་གསུམ་ཡོན་ཏན་བསམ་
པ་ཡིས། །དེ་ལས་སྐྱོབ་པར་ཡིད་ཆེས་པའི། །བསམ་པ་ཤུགས་དྲག་གཉིས་ཚོགས་དང། །མཆོག་གསུམ་ཡོན་ཏན་ཐོབ་འདོད་ཅིང། །འགྲོ་བ་གཞན་ལའང་སྙིང་རྗེ་པའི་
བསམ་པས་མཆོག་གསུམ་དམ་པ་ལ། །སྙིང་ནས་བློ་རྩེ་གཅིག་དྲིལ་གྱི། །སྐྱབས་འགྲོའི་བསམ་པ་བསྐྱེད་པ་ཡིས། །མཆོག་གསུམ་རང་གི་མགོན་སྐྱབས་སུ། །མདུན་གྱི་
ནམ་མཁར་ཚོགས་པར་མོས། །རྐང་གཉིས་རྣམས་ཀྱི་མཆོག་གྱུར་བ། །རྫོགས་སངས་རྒྱས་ལ་སྐྱབས་སུ་མཆི། །སྲིད་དང་ངན་འགྲོའི་སྡུག་བསྔལ་ལས། །སྒྲོལ་བའི་སྟོན་
པ་མཛད་དུ་གསོལ། །འདོད་ཆགས་བྲལ་བའི་མཆོག་གྱུར་བ། །དམ་པའི་ཆོས་ལ་སྐྱབས་སུ་མཆི། །སྲིད་དང་ངན་འགྲོའི་འཇིགས་པ་ལས། །སྒྲོལ་བའི་སྐྱབས་དངོས་མཛད་དུ་
གསོལ། །ཚོགས་དང་ཞིང་གི་མཆོག་གྱུར་པ། །དགེ་འདུན་རྣམས་ལ་སྐྱབས་སུ་མཆི། །སྲིད་དང་ངན་འགྲོའི་སྡུག་བསྔལ་བས། །སྒྲོལ་བའི་ཟླ་གྲོགས་མཛད་དུ་གསོལ། །

[055A]༄༅། །ཞེས་པའི་ཚིགས་སུ་བཅད་པ་གསུམ། །མང་ཉུང་སྐབས་དང་སྦྱར་ལ་བརྗོད། །མཐར་ནི་སྐྱབས་ཡུལ་གཤེགས་པའམ། །རང་ལ་བ་སྟིམ་པ་གང་མོས་བྱ། །བཞི་
པ་སྐྱབས་སུ་སོང་ནས་གང་ཞིག་ལ། །བསླབ་པར་བྱ་བའི་རིམ་པ་ལ་ནི་གཉིས། །མཆོག་གསུམ་སོ་སོ་བ་དང་ཐུན་མོང་གི་བསླབ་བྱ་གཉིས་ལས་དང་པོ་དགག་པ་དང། །བསྒྲུབ་
པའི་བསླབ་བྱ་གཉིས་ལས་དང་པོ་ནི། །མྱང་འདས་མདོ་ལས་ཇི་སྐད་དུ། །གང་ཞིག་གསུམ་ལ་སྐྱབས་འགྲོ་བ། །དེ་ནི་ཡང་དག་དགེ་བསྙེན་ཏེ། །ནམ་དུའང་ལྷ་ནི་གཞན་དག་ལ། །
སྐྱབས་སུ་སོང་བ་མ་ཡིན་ནོ། །དམ་པའི་ཆོས་ལ་སྐྱབས་འགྲོ་བ། །འཚེ་ཞིང་གསོད་པའི་སེམས་དང་བྲལ། །དགེ་འདུན་ལ་ཡང་སྐྱབས་འགྲོ་བ། །མུ་སྟེགས་ཅན་དང་འགྲོགས་པ་
མིན། །ཞེས་པ་ལྟར་རོ་ཕྱི་མ་ནི། །སྐྱབས་འགྲོ་ཡན་ལག་དྲུག་པ་ལས། །སྐུ་གཟུགས་ཚིགས་སུ་བཅད་པ་དང། །ལྷན་པ་སེར་པོ་བཏབ་པ་ལ། །དད་མོས་སྒོ་ནས་སྟོན་པར་བརྟག་
ཞལ་ནས་གསུང་པ་མཐའ་དག་ལ། །སྐུར་བ་མི་གདབ་སྤྱི་བོར་བླངས། །གང་ཟག་དག་དང་མི་དག་ལ། །དམ་པར་བལྟ་བར་བྱ་བ་ཡིན། །ཞེས་པ་ལྟར་རོ་སངས་རྒྱས་སྐུ་བརྙན་ནི། །གང་ལའང་
དད་གུས་བྱ་བར་བཤེས་སྤྲིང་ལས། །ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང། །བགྱིས་བ་ཅི་འདྲ་ཡང་རུང་མཁས་པས་མཆོད། །ཞེས་སོ་ཆོས་ནི་ཚིག་བཅད་གཅིག་ཙམ་ལའང། །
བརྙས་སྨོད་བྱས་ན་ཆོས་སྤོངས་པས་སུ་འགྱུར། །དགེ་སློང་དམན་པ་ཚུལ་ཁྲིམས་འཆལ་པ་ལའང། །བརྙས་པར་གྱི་བྱ་ལྷག་བསམ་བསྐུལ་པ་ལས། །ཡོན་ཏན་འདོད་པ་ནགས་ན་

[055B] །ཕ་རོལ་དག་གི་སྐྱོན་ལ་བརྟག་མི་བྱ། །བདག་ནི་ཁྱད་པར་འཕགས་ཤིང་བདག་མཆོག་ཅེས། །དེ་སྙམ་དུ་ནི་སེམས་བསྐྱེད་མི་བྱའོ། །རྒྱག་འདི་བག་མེད་ཀུན་གྱི་རྩ་བ་
སྟེ༑ །དགེ་སློང་དམན་ལ་བརྙས་པར་ཡོང་མི་བྱ། །སྐལ་པ་གཅིག་གིས་ཐར་པ་ཐོབ་མི་འགྱུར། །འདི་ནི་བསྟན་པ་འདི་ལ་གོ་རིམ་ཡིན། །ཞེས་སོ་དེ་ལྟར་རང་ཉིད་ཀྱིས། །དཀོན་
མཆོག་གསུམ་ལ་ཅི་ཙམ་དུ། །གུས་པ་དེ་བཞིན་གཞན་གྱིས་ཀྱང། །རང་ཉིད་ལ་ཡང་གུས་གྱུར་ཏེ། །མདོ་སྡེ་ཏིང་འཛིན་རྒྱལ་པོ་ལས། །ཅི་འདྲ་པ་ཡི་ལས་བྱས་པ། །འབྲས་་
དེ་འདྲ་ཐོབ་པར་འགྱུར། །ཞེས་སོ་གཉིས་པ་ཐུན་མོངས་བསླབ་བྱ་ལ། །དྲུག་ལས་དང་པོ་ཕྱི་ནང་ཁྱད་པར་དང། །དཀོན་མཆོག་གསུམ་གྱི་ཁྱད་པར་ཡོན་ཏན་རྣམས། །ཡང་
ཡང་རྗེས་སུ་དྲན་པས་སྐྱབས་སུ་འགྲོ། །གཉིས་པ་མདོ་སྡེ་ཏིང་འཛིན་རྒྱལ་པོ་ལས། །སངས་རྒྱས་བསོད་ནམས་ཀྱིས་ནི་ཟས་རྙེད་ཀྱང། །དེ་ལ་བྱིས་པ་བྱས་པ་གཟོ་མི་འགྱུར་
ཞེས་གསུང་པ་ལྟར་ཁ་ཟས་རྙེད་པས་མཚོན། །བདེ་ལེགས་གང་བྱུང་དཀོན་མཆོག་དྲིན་ཡིན་པས། །བྱས་གཟོའི་བསམ་པས་སྣ་ཚོགས་མཆོད་པ་དང། །ཅི་ཟ་ཅི་འཐུང་ཕུད་ཀྱིས་
རྒྱུན་དུ་མཆོད། །ད་ལྟ་མཉན་ན་ཚིག་མི་ཟིན། །བསམ་ན་ཐོས་པའི་དོན་མི་གོ་བསྒོམ་ན་རྒྱུད་ལ་མི་སྐྱེ་བའི། །བློ་མཐུ་ཤིན་དུ་ཆུང་བའི་དུས། །ཞིང་གི་མཐུལ་བརྟེན་པ་
གནད། །དེས་ན་འདི་ཕྱིའི་ལེགས་ཚོགས་ཀུན། །འབྱུང་བའི་ཞིང་ས་དམ་པ་ལ། །རྒྱུན་ཆད་མེད་པར་བདེ་ལེགས་ཀྱི། །ས་བོན་བཏབ་པས་ཆོག་འདི་ལ། །བརྩོན་པ་གཅེས་ཏེ་

[056A]༄༅། །བསྔགས་བསྟོད་ལས། །ཁྱོད་དང་འདྲ་བའི་ཞིང་དག་ན། །འཇིག་རྟེན་གསུམ་ནམ་མཆིས་ཏེ། །ཁྱོད་ནི་སྦྱིན་གནས་རྣམས་ཀྱི་མཆོག་གྲལ་གཙང་མཛད་པའི་གཙང་མ་
ལགས། །ནམ་མཁའ་མཐའ་ཐུག་མ་འཆིས་པའི། །མཆུ་དང་ཞིང་དག་ཇི་ལྟ་བར། །ཁྱོད་ལ་སྨན་དང་གནོད་བགྱིས་པའི། །རྣམ་པར་སྨིན་བ་ཐུག་མ་མཆིས། །ཞེས་དང་དཔལ་ལྡན་མ་
ཁོལ་གྱིས། །སྙན་ངགས་རྩོམ་ལ་སྐལ་ཆེན་པོ། །ཁྱོད་ལ་བརྟེན་ནས་བདག་གི་བློ། །དབྱར་གྱི་དུས་ཀྱི་ཆུ་བོ་ལྟར། །ཆུང་ངུའང་ཤིན་དུ་འཕེལ་བར་འགྱུར། །ཞེས་སོ་བཟའ་བཏུང་ཕུང་
སོགས་ཀྱིས། །རྒྱུན་པར་མཆོད་ཅིང་དུས་བཟང་དང། །དུས་ཆེན་ཚེ་ན་རང་ནུས་དང། །བསྡུན་པའི་མཆོད་པ་གཟབ་ནས་དབུལ། །གསུམ་པ་སྙིང་རྗེ་ཆེན་པོས་འགྲོ་བ་གཞན། །
སྐྱབས་འགྲོའི་བསླབ་བྱ་རྣམས་ལ་ཅི་ནུས་དགོད། །བཞི་པ་རང་གིས་བྱ་བ་གང་བྱེད་དང། །དགོས་པ་ཅི་འདྲ་བྱུང་ཀྱང་དཀོན་མཆོག་ལ། །མཆོད་ཅིང་གསོལ་བ་བཏབ་ནས་བློ་
འགེལ་བ། །མ་གཏོགས་མུ་སྟེགས་ས་བོན་སོགས་ཐབས་གཞན་སྤོངས། །ལྔ་པ་ཕན་ཡོན་དྲན་པ་ས་དུས་དྲུག་ཏུ། །དཀོན་མཆོག་གསུམ་ལ་སྐྱབས་སུ་འགྲོ་བར་བྱ། །དེ་ལ་ཕན་
ཡོན་བརྒྱད་ལས་དང་པོ་ནི། །ཇོ་བོ་རྗེ་དང་ཤན་ཏི་པ་སོགས་ཀྱིས། །ཕྱི་ནང་ཁྱད་པར་སྐྱབས་འགྲོའི་འབྱེད་པས་ན། །དཀོན་མཆོག་གསུམ་ལ་སྙིང་ནས་ཡིད་ཆེས་ཀྱིས། །སྟོན་
པ་སོགས་སུ་འཛིན་ན་ནང་པར་ཚུད། །གཉིས་པ་སྐྱབས་འགྲོ་བདུན་ཅུ་པར། །དགེ་བསྙེན་གསུམ་ལ་སྐྱབས་འགྲོ་བ། །དེ་ནི་སྡོམ་བརྒྱད་རྩ་བ་ཡིན། །ཞེས་གསུངས་པ་ལྟར་

[056B] །སྡོམ་པ་ཐམས་ཅད་སྐྱེ་བའི་རྟེན། །གསུམ་པ་ལས་སྒྲིབ་བདག་པས་ན། །གང་དག་སངས་རྒྱས་སྐྱབས་དོང་བ། །དེ་དག་ངན་འགྲོར་འགྲོ་མི་འགྱུར། །
མི་ཡི་ལུས་ནི་སྤངས་ནས་སུ། །དེ་དག་ལྷ་ཡི་ལུས་འཐོབ་པའོ། །ཞེས་དང་ཆོས་དང་དགེ་འདུན་ལའང། །དེ་ལྟར་གསུང་ཞིང་བསླབ་བཏུས་སུ། །སྐྱབས་འགྲོས་སྡིག་
པ་འདག་པའི་ཚུལ། །ལེགས་པར་སྟོན་པའི་སྐྱབས་སུ་འདིར། །ཕག་གི་རྟོགས་བརྗོད་དཔེར་བྱ་ཞེས། །གསུང་པས་ཕག་ཏུ་སྐྱེ་འགྱུར་བའི། །ལྷ་ཡིས་སྐྱབས་འགྲོ་བྱས་པ་
ཡིས༑ ༑ཕག་ཏུ་སྐྱེ་བའི་སྡིག་དག་པས། །དེ་ལས་བཟློག་པ་ལྟ་བུའོ། །བཞི་པ་ཕར་ཕྱིན་བསྡུས་པ་ལས། །སྐྱབས་སོང་བསོད་ནམས་གཟུགས་ཡོད་ན། །
ཁམས་གསུམ་འདི་ཡང་སྣོད་དུ་ཆུང། །རྒྱ་མཚོ་ཆེན་པོ་ཆུ་ཡི་གཏེར། །ཕུལ་གྱིས་གཅལ་བར་གཞལ་མི་ནུས། །ཞེས་དང་འཆི་མེད་རྔ་སྒྲ་ལས། །སངས་རྒྱས་ཡོན་ཏན་
བསམ་མི་ཁྱབ། །དམ་པའི་ཆོས་ཀྱི་ཀྱང་བསམ་མི་ཁྱབ། །འཕགས་པའི་དགེ་འདུན་བསམ་མི་ཁྱབ། །བསམ་མི་ཁྱབ་ལ་དད་རྣམས་ཀྱི། །རྣམ་པར་སྨིན་པ་བསམ་མི་
ཁྱབ༑ ༑ཞེས་གསུང་པ་ལྟར་ཤེས་པར་བྱ། །ལྔ་པ་ངན་འགྲོར་མི་ལྟུང་བ། །ལས་སྒྲིབ་འདག་ཚུལ་སྟོན་ལས་ཤེས། །དྲུག་པ་མི་དང་མི་མིན་གྱི། །བར་ཆད་རྣམས་ཀྱིས་
མི་ཚུགས་པ། །མདོ་སྡེ་ལས་ནི་ཇི་སྐད་དུ། །འཇིགས་པས་སྒྲག་པའི་མི་རྣམས་ནི། །ཕལ་ཆེར་རི་དང་ནགས་ཚལ་དང། །ཀུན་དགའ་དང་ནི་མཆོད་གནས་གྱི། །

[057A]༄༅། །ལྗོན་ཤིང་རྣམས་ལ་སྐྱབས་འགྲོ་སྟེ། །སྐྱབས་དེ་གཙོ་བོ་མ་ཡིན་ཞིང། །སྐྱབས་དེ་མཆོག་གྱུར་མ་ཡིན་ལ། །སྐྱབས་དེ་ལ་ནི་བརྟེན་ནས་ཀྱང། །
སྡུག་བསྔལ་ཀུན་ལས་མི་འགྲོལ་ཞིང། །གང་ཚེ་གང་ཞིག་སངས་རྒྱས་དང། །ཆོས་དང་དགེ་འདུན་སྐྱབས་སོང་ལ། །སྡུག་བསྔལ་སྡུག་བསྔལ་ཀུན་འབྱུང་དང། །སྡུག་
བསྔལ་ཡང་དག་འདས་པ་དང། །འཕགས་ལམ་ཡན་ལག་བརྒྱད་བདེ་བ། །མྱ་ངན་འདས་པར་འགྲོ་འགྱུར་དང། །འཕགས་པའི་བདེན་པ་བཞི་པོ་དག་ཤེས་རབ་ཀྱིས་ནི་
ལྟ་བྱེད་པ། །སྐྱབས་དེ་གཙོ་བོ་ཡིན་པ་སྟེ། །སྐྱབས་དེ་མཆོག་ཏུ་གྱུར་པ་ཡིན། །སྐྱབས་དེ་ལ་ནི་བརྟེན་ནས་ཀྱང། །སྡུག་བསྔལ་ཀུན་ལས་གྲོལ་བར་གྱུར། །ཞེས་སོ་
བདུན་པ་ཆོས་ལྡན་གྱི། །བྱ་བ་ཅི་བསམ་འགྲུབ་པ་ནི། །བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། །བསོད་ནམས་ལྡན་པའི་མི་ཡི་བསམ་པ་རྣམས་ཀྱང་
འགྲུབ། །ཞེས་གསུངས་པ་ལྟར་དཀོན་མཆོག་ལ། །མཆོད་ཅིང་གསོལ་བ་ལེགས་བཏབ་ན། །ཅི་བསམ་མྱུར་དུ་འགྲུབ་པར་འགྱུར། །བརྒྱད་པ་མྱུར་དུ་འཚང་རྒྱ་བ། །སེང་གེས་
ཞུས་པའི་མདོ་ལས་ནི། །དད་པས་མི་ཁོམ་སྤོང་བར་འགྱུར། །ཞེས་གསུང་པ་ལྟར་དཀོན་མཆོག་ལ། །སྐྱབས་འགྲོ་གསོལ་བ་འདེབས་བྱས་པ་ཡིས། །དལ་འབྱོར་ཁྱད་པར་ཅན་
འཐོབ་ཅིང། །སྐྱབས་དང་མཇལ་ནས་ལམ་བཟང་ལ། །བསླབ་པས་མྱུར་དུ་འཚང་རྒྱ་འགྱུར། །དེ་ལྟའི་ཕན་ཡོན་ལེགས་བསམ་ནས། །སྐྱབས་འགྲོའི་བསླབ་བྱ་རྣམས་ལ་

[057B] །དེ་ལྟར་འཆི་བ་ལེགས་བསམ་ཞིང། །ཤི་ནས་ངན་འགྲོར་སྐྱེ་བ་ལ། །འཇིགས་ནས་མཆོག་གསུམ་སྐྱབས་སུ་བཟུང། །དེ་ཡི་སླབ་བྱར་བསླབ་པ་ན། །སྐྱབས་ཀྱིས་
ཇི་ལྟར་སྐྱོབ་སྙམ་ན། །དེ་ནི་ཚོམ་ལས་ཇི་སྐད་དུ། །སྲིད་པའི་ཟུག་རྡུ་གཅོད་བྱེད་ལམ། །ངེས་ནི་ཁྱེད་ཅག་རྣམས་ལ་བསྟན། །དེ་བཞིན་གཤེགས་པ་སྟོན་པ་སྟེ། །ཁྱེད་ཅག་
རྣམས་ཀྱིས་བྱ་དགོས་སོ། །ཞེས་གསུངས་པ་ལྟར་སངས་རྒྱས་ནི། །སྐྱབས་ཀྱི་རྣམ་བཞག་སྟོན་པ་པོ། །དགེ་འདུན་སྐྱབས་དེ་སྒྲུབ་པ་ཡི། །ཟླ་གྲོགས་ཡིན་ལ་སྐྱབས་དངོས་ནི། །
འགོག་ལམ་བདེན་པའི་ཆོས་དཀོན་མཆོག་ཡིན་ཏེ་དེ་དག་ཐོབ་པ་ན། །འཁོར་བར་སྐྱེ་པའི་འཇིགས་པ་ལས། །ཡོངས་སུ་གྲོལ་བར་འགྱུར་ཕྱིར་རོ། །དམ་ཆོས་དཀོན་མཆོག་དེ་ཡང་
ནི། །མ་སྦྱང་ལས་ནི་དང་པོ་བའི། །དུས་ཀྱི་ཉེས་སྐྱོན་ཕྱོགས་རེ་ཙམ། །སྤོང་བའི་སྤངས་པའི་ཡོན་ཏན་དང། །ཡོན་ཏན་ཕྱོགས་རེ་ཙམ་སྒྲུབ་པའི། །རྟོགས་པའི་ཡོན་ཏན་གཉིས་
པོ་དེ༑ །གོང་ནས་གོང་དུ་ཁྱད་ཞུགས་པར། །སོང་ནས་འཕགས་ལམ་ཐོབ་པ་ན། །འཐོབ་ཀྱི་བློ་བུར་འབྱུང་པ་མིན། །དེས་ན་སྐབས་འདིར་དགེ་སྡིག་གཉིས། །འབྲས་བུར་བཅས་
པའི་རྣམ་དབྱེ་ལ། །མཁས་པར་བྱས་ནས་དེ་གཉིས་ལ། །བླང་དོར་ཚུལ་བཞིན་སྒྲུབ་པ་ལ། །འཇིགས་སྐྱོབས་ཆོས་སུ་བྱ་དགོས་ཏེ། །དགེ་སྡིག་བླང་དོར་མ་བྱས་ན། །ངན་
འགྲོའི་སྡུག་བསྔལ་ལ་འཇིགས་ཀྱང། །དེ་ལ་གྲོལ་བར་མི་ནུས་ཕྱིར། །དེས་ན་ངན་འགྲོའི་སྡུག་བསྔལ་ལས། །སྐྱོབས་ལ་དེ་རྒྱུ་མི་དགེ་བར། །སྤྱོད་པའི་བསམ་པ་འཆོས་

[058A]༄༅། །དགོས་ཤིང། །དེ་ཡང་ལས་དང་འབྲས་བུ་ལ། །ཡིད་ཆེས་རྙེད་ལ་རག་ལས་བས། །གཉིས་པ་བདེ་ལེགས་ཐམས་ཅད་ཀྱི། །རྩ་བ་ཡིད་ཆེས་བསྐྱེད་ལ་
གསུམ། །ལས་འབྲས་སྤྱི་ཡིན་རྣམ་བཞག་དང། །བྱེ་བྲག་སོ་སོའི་ངོ་བོ་དང། །འཇུག་ལྡོག་བྱ་ཚུལ་བསམ་པའོ། །དང་པོ་སྤྱི་ཡི་རྣམ་བཞག་ལ། །དངོས་དང་ཕྱེ་སྟེ་བསམ་པ་
གཉིས། །དང་པོ་ལ་ཡང་རྣམ་བཞི་ལས། །ལས་འབྲས་སོ་སོར་ངེས་ཚུལ་ནི། །རིན་པོ་ཆེ་ཡི་ཕྲེང་བ་ལས། །མི་དགེ་བ་ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་
ཅད་དོ། །དགེ་ལས་བདེ་འགྲོ་ཐམས་ཅད་དང། །སྐྱེ་བ་ཀུན་དུ་བདེ་བ་དག་ཞེས་གསུང་པ་ལྟར་བདེ་སྡུག་རྣམས། །རྒྱུ་མེད་གཙོ་བོ་དབང་ཕྱུག་སོགས། །མི་མཐུན་
བ་ཡི་རྒྱུ་ལས་ནི། །འབྱུང་བ་མིན་ཅིང་དགེ་སྡིག་གཉིས། །སྤྱི་ལས་བདེ་སྡུག་སྤྱི་འབྱུང་ཞིང། །དགེ་སྡིག་ཁྱད་པར་སྣ་ཚོགས་ལས། །བདེ་སྡུག་ཁྱད་པར་སྣ་ཚོགས་
པ༑ །འཆོལ་པ་མེད་པར་སོ་སོར་འབྱུང། །དེ་འདྲའི་ལས་འབྲས་མི་སླུ་བར། །ངེས་པ་རྙེད་པ་འཇིག་རྟེན་པའི། །ཡང་དག་པ་ཡི་ལྟ་བ་ཡིན། །འདི་ཉིད་རྣལ་མ་རྙེད་གྱུར་ན། །
ངན་འགྲོའི་འཇིགས་ལས་དགྲོལ་འགྱུར་ཞིང། །མཐོ་རིས་ཐར་པ་ཐོབ་འགྱུར་ཏེ། །དེ་སྐད་དུ་ཡང་ཚོམ་ལས་ནི། །འཇིག་རྟེན་པ་ཡི་གང་དག་ལྟ། །ཆེན་པོ་སུ་ལ་ཡོད་གྱུར་
བ༑ ༑དེ་ནི་ཚེ་རབ་སྟོང་ཕྲག་ཏུ། །ངན་འགྲོར་འགྲོ་བར་མི་འགྱུར་རོ། །ཞེས་དང་བཤེས་པའི་སྤྱིང་ །གལ་ཏེ་མཐོ་རིས་ཐར་པ་མངོན་བཞེད་ན། །ཡང་དག་

[058B] །གང་ཟག་ལོག་པར་ལྟ་བས་ལེགས་སྤྱད་ཀྱང། །ཐམས་ཅད་རྣམ་པར་སྨིན་པ་མི་བཟད་ལྡན། །ཞེས་སོ་ལས་འབྲས་འཕེལ་ཆེ་བའི། །
ཚུལ་ནི་ཚོམ་ལས་ཇི་སྐད་དུ། །སྡིག་པ་ཆུང་དུ་བྱས་པས་ཀྱང། །འཇིག་རྟེན་ཕ་རོལ་འཇིགས་ཆེན་དང། །ཕུང་ཁྲོལ་ཆེན་པོ་བྱེད་འགྱུར་ཏེ། །ཁོང་བར་སོང་བའི་དུག་བཞིན་
ནོ། །བསོད་ནམས་ཆུང་དུ་བྱས་པས་ཀྱང། །འཇིག་རྟེན་ཕ་རོལ་བདེ་ཆེན་འདྲེན། །དོན་ཆེན་དག་ཀྱང་བྱེད་འགྱུར་ཏེ། །འབྲུ་རྣམས་ཕུན་ཚོགས་སྨིན་པ་བཞིན། །ཞེས་དང་
གཞན་ཡང་དེ་ཉིད་ལས། །མཁའ་ལ་བྱ་དག་གནས་པ་དེའི། །གྲིབ་མ་ལྷན་ཅིག་འགྲོགས་པ་བཞིན། །ལེགས་པར་བྱས་དང་ཉེས་པར་བྱས། །དེ་དག་འགྲོ་བའི་རྗེས་སུ་འབྲང། །ཇི་ལྟར་
ལམ་བརྒྱགས་ལམ་ཞུགས་སྡུག་བསྔལ་འགྲོ་བ་ལྟར། །དེ་བཞིན་ལས་བཟང་མ་བྱས་པའི། །སེམས་ཅན་དག་ནི་ངན་འགྲོར་འགྲོ། །ཇི་ལྟར་ལམ་བརྒྱགས་མང་
བསྡོགས་པ། །ལམ་ཞུགས་བདེ་བར་འགྲོ་བ་ལྟར། །དེ་བཞིན་ལས་བཟང་བྱས་པ་ཡི། །སེམས་ཅན་དག་ནི་བདེ་འགྲོར་འགྲོ། །ཞེས་དང་གཞན་ཡང་དེ་ཉིད་ལས། །སྡིག་པ་
ཤིན་དུ་ཆུང་དུ་ལའང། །མི་གནོད་སྙམ་དུ་བརྙས་མི་བྱ། །ཆུ་ཡི་ཐིགས་པ་བསགས་པས་ཀྱང། །སྣོད་ཆེན་ཁད་ཀྱིས་འགིང་བར་འགྱུར། །ཞེས་དང་གཞན་ཡང་དེ་
ཉིད་ལས། །སྡིག་པ་ཆུས་བྱས་བདག་ཉིད་ཀྱི། །ཕྱི་བཞིན་མི་འོང་མ་སེམས་ཤིག་ཆུ་ཡི་ཐིག་པ་ལྷུང་བ་ཡིས། །སྣོད་ཆེན་གང་བ་ཇི་བཞིན་དུ། །ཅུང་ཟད་བསགས་པའི་

[059A]༄༅། །སྡིག་པས་ཀྱང། །བྱིས་པ་རབ་ཏུ་གང་བར་འགྱུར། །དགེ་བ་ཆུང་བྱས་བདག་ཉིད་ཀྱི། །ཕྱི་བཞིན་མི་འོང་མ་སེམས་ཤིག་ཆུ་ཡི་ཐིགས་པ་ལྷུང་བ་ཡིས་
བུམ་ཆེན་གང་བ་ཇི་བཞིན་དུ། །ཅུང་ཟད་བསགས་པའི་དགེ་བ་ཡིས། །བརྟན་པར་རབ་ཏུ་གང་བར་འགྱུར། །ཞེས་དང་དེ་བཞིན་སྐྱེས་པའི་རབ་ལས་ཀྱང། །དགེ་དང་མི་དགེའི་
ལས་རྣམས་གོམས་བྱས་པས། །མི་རྣམས་ལ་ནི་འདྲིས་པ་ཉིད་དུ་འགྱུར། །དེ་ལྟ་བུ་དག་ཆེད་དུ་མ་བསྒྲི་མས་ཀྱང། །ཚེ་རབས་གཞན་ལ་རྨི་ལམ་བཞིན་དུ་སྤྱོད། །རབ་ཏུ་སྦྱིན་
དང་ཚུལ་ཁྲིམས་ལ་སོགས་མ་སྦྱངས་ན། །རིགས་དང་གཟུགས་དང་ལང་ཚོའི་ཡོན་ཏན་རྣམས་དང་ནི། །སྟོབས་ནི་རབ་ཏུ་ཆེ་ཞིང་ནོར་རྣམས་ཕྱུག་ཀྱང་རུང། །ཕྱི་མའི་ཚེ་ལ་སུ་ཡང་བདེ་
བ་ཐོབ་མི་འགྱུར། །རིགས་ལ་སོགས་པ་དམའ་ཡང་སྡིག་ལ་མ་ཆགས་ཤིང། །རབ་ཏུ་སྦྱིན་དང་ཚུལ་ཁྲིམས་ལ་སོགས་ཡོན་ཏན་ལྡན། །དབྱར་གྱི་དུས་ན་འབབ་ཆུས་རྒྱ་མཚོ་གང་བ་
བཞིན། །ཕྱི་མའི་ཚེ་ལ་ངེས་པར་བདེ་བ་རྒྱས་པར་འགྱུར། །དགེ་དང་མི་དགེའི་ལས་ལས་འཇིག་རྟེན་ཕ་རོལ་ཏུ། །བདེ་དང་སྡུག་བསྔལ་འབྱུང་བར་རབ་ཏུ་ངེས་བྱས་ནས། །སྡིག་
པ་སྤངས་ཏེ་དགེ་བའི་ལས་ལ་རབ་ཏུ་འབད། །དད་པ་མེད་པ་དག་ནི་ཇི་ལྟར་འདོད་པར་སྤྱོད། །ཞེས་སོ་དགེ་སྡིག་ལས་གཉིས་པོ། །མ་བྱས་པ་དང་མ་འཕྲད་དེ། །རང་གིས་ལས་
ཤིག་མ་བསགས་པར། །གཞན་གྱི་བསགས་པའི་འབྲས་མི་མྱོངས། །བྱས་པ་ཆུད་ཀྱང་མི་ཟད་སྟེ། །ལས་གཉིས་གང་ཞིག་བྱས་གྱུར་པ། །རྐྱེན་ནམ་གཉེན་པོས་མ་

[059B] །སྐལ་པ་མང་པོ་འདས་གྱུར་ཀྱང། །རང་གི་འབྲས་བུ་ངེས་པར་འབྱིན། །དེ་ལྟར་ཁྱད་པར་འཕགས་བསྟོད་ལས། །བྲམ་ཟེ་རྣམས་ནི་དགེ་སྡིག་དག་བྱིན་པ་ལེན་བཞིན་
འཕོ་བར་སྨྲ། །ཁྱོད་ཀྱིས་བྱས་ཆུད་མི་ཟ་དང། །མ་བྱས་པ་དང་འཕྲད་མེད་གསུངས། །ཞེས་དང་འདུལ་བ་ལུང་ལས་ཀྱང། །ལས་རྣམས་སྐལ་བ་བརྒྱར་ཡང་ནི། །ཆུད་མི་ཟ་བའང་
ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། །ཞེས་དང་ཏིང་འཛིན་རྒྱལ་པོ་ལས། །དེ་ཡང་བྱས་ནས་རེག་པར་མི་འགྱུར་མིན། །གཞན་
གྱིས་བྱས་པ་ཚོར་བར་འགྱུར་པའང་མེད། །ཞེས་སོ་གཉིས་པ་ཕྱེ་སྟེ་བསམ་ལ་གཉིས། །ལས་ལམ་བཅུ་པོ་གཙོ་བོར་བསྟན་པ་དང། །ལས་འབྲས་གཏན་ལ་དབབ་པའོ་དང་པོ་ནི་
དེ་ལྟར་སྤྱི་ཡི་རྣམ་བཞག་རིག་པ་དེས། །ལས་འབྲས་ཅི་དྲ་ཞིག་ལ་ཐོག་མ་རུང། །ངེས་པ་བསྐྱེད་ནས་བླང་དོར་བྱ་ཞེས་ན། །སྦྱར་ན་ལེགས་སྤྱོད་ཉེས་སྤྱོད་འཇུག་པའི་སྒོ། །གསུམ་དུ་
ངེས་ལ་ལུས་ངག་ཡིད་གསུམ་གྱི། །དགེ་དང་མི་དགེ་ཐམས་ཅད་ལས་ལམ་བཅུར། །མ་འདུས་ན་ཡང་མི་དགེ་ཆེ་ལོང་ངམ། །རགས་པ་ཤིན་དུ་ཆེ་རྣམས་མི་དགེ་པའི། །ལས་
ལམ་བཅུ་དང་ཁ་ན་མ་ཐོབ། །སྤངས་ན་ཤིན་དུ་དོན་ཆེའི་གནད་རྣམས་ཀྱང། །དཀར་པོ་ལས་ལམ་བཅུ་རུ་སྟོན་པས་གསུངས། །དེ་ལྟར་མངོན་པ་མཛོད་ལས་ནི། །དེ་ལས་ཆེ་
ལོང་བསྡུས་ནས་ནི། །དགེ་དང་མི་དགེ་ཅི་རིག་པར། །ལས་ཀྱི་ལམ་ནི་བཅུར་གསུངས་སོ། །ཞེས་སོ་ལས་ལམ་བཅུ་ཚན་དེ་དག་ལས། །མི་དགེ་བཅུ་པོ་ཀུན་སློང་ཙམ་

[060A]༄༅། །ནས་ཀྱང། །བསྡམས་སྟེ་དགེ་བཅུའི་ལས་ཀྱི་ལམ་ལེགས་པར། །བསྟེན་པའི་མི་དགེ་བཅུ་སྤོང་ཚུལ་ཁྲིམས་འདི། །མངོན་མཐོ་ལྷ་མིའི་དཔལ་དང་ཐེག་
གསུམ་གྱི། །ངེས་ལེགས་ཀུན་གྱི་རྩ་བའི་རྟེན་ཡིན་པས། །བཅོམ་ལྡན་འདས་ཀྱི་འདུལ་བ་རྣམ་འབྱེད་ལས། །ངག་རྣམས་སྲུང་ཞིང་ཡིད་ཀྱིས་རབ་བསྡམས་ཏེ། །ལུས་ཀྱི་མི་
དགེ་བདག་མི་བྱེད་ཅིང། །ལས་ལམ་གསུམ་པོ་འདི་དག་རབ་སྦྱངས་ན། །དྲང་སྲོང་གསུངས་པའི་ལམ་ནི་ཐོབ་པར་འགྱུར། །ཞེས་དང་དཔལ་ལྡན་ཟླ་བའི་འཇུག་པ་ལས། །
སོ་སོ་སྐྱེ་བོ་རྣམས་དང་གསུང་སྐྱེས་དང། །རང་བྱང་ཆུབ་ལ་བདག་ཉིད་ངེས་རྣམས་དང། །རྒྱལ་སྲས་རྣམས་ཀྱི་ངེས་པར་ལེགས་པ་དང། །མངོན་མཐོའི་རྒྱུ་ནི་ཚུལ་ཁྲིམས་ལས་
གཞན་མེད། །ཞེས་སོ་ལས་འབྲས་གཏན་ལ་དབབ་པ་ལ། །ནག་པོ་ལས་འབྲས་དཀར་པོའི་ལས་འབྲས་དང། །ལས་ཀྱི་རྣམ་དབྱེད་གཞན་བསྟན་པ་དང་གསུམ། །དང་པོ་ལ་
ཡང་གསུམ་སྟེ་ནག་པོ་ཡི། །ལས་ལམ་དངོས་དང་ལྕི་ཡང་ཁྱད་པར་དང། །འབྲས་བུ་སྨིན་ཚུལ་བསྟན་པའོ་དང་པོ་ནི། །མི་དགེའི་ལས་ལམ་བཅུ་པོ་རེ་རེ་ཡང། །གཞི་དང་
བསམ་པ་སྦྱོར་བ་མཐར་ཐུག་སྟེ། །ཡན་ལག་བཞི་བཞིས་འཇོག་སྟེ་བསྟན་རིམ་ལས། །སེམས་ཅན་སེམས་ཅན་མིན་གཏོགས་གཞི་དག་དང། །འདུ་ཤེས་ཀུན་སློང་ཉོན་མོངས་
བསམ་པ་གསུམ། །སྦྱོར་དང་མཐར་ཐུག་རྣམས་ཀྱིས་མི་དགེ་བའི། །ལས་ལམ་བཅུ་པོའི་མཚན་ཉིད་སོ་སོར་བཞགས། །ཞེས་སོ་དེ་ལ་སྲོག་གཅོད་ལས་ལམ་ནི། །

[060B] །སྲོག་ལྡན་གཞན་ལ་དེ་ལྟར་འདུ་ཤེས་ཤིང། །བསད་པར་འདོད་པ་ཉོན་མོངས་ཅན་གྱི་བློས། །རང་དང་གཞན་གྱི་གསོད་སྦྱོར་གང་
རུང་ལས། །ཤིབས་སྲོག་གཅོད་ལས་ལམ་རྫོགས་པ་ཡིན། །ཅེས་སོ་གཞི་ནི་སྲོག་ལྡན་སེམས་ཅན་གཞན། །བསམ་པར་འདུ་ཤེས་ཉོན་མོངས་ཀུན་སློང་གསུམ། །འདུ་ཤེས་
སེམས་ཅན་ཡིན་ལ་སེམས་ཅན་དུ། །འདུ་ཤེས་པ་དང་མིན་པར་འདུ་ཤེས་པ། །སེམས་ཅན་མིན་ལ་སེམས་མིན་པ་རུ། །འདུ་ཤེས་པ་དང་ཡིན་པར་འདུ་ཤེས་པ། །བཞི་སྟེ་དང་པོ་གསུམ་
པ་མ་འཁྲུལ་ཞིང། །གཉིས་པ་དང་ནི་བཞི་པ་འཁྲུལ་པའོ། །འདུ་ཤེས་བཞི་ལས་འདིར་ནི་སྔ་མ་སྟེ། །འདི་ལའང་དཔེར་ན་ལྷ་སྦྱིན་གསད་སྙམ་ནས། །སྦྱོར་བ་བརྩམ་པ་ནོར་ནས་
གཞན་མཆོད་སྦྱིན། །བསད་ན་དངོས་གཞི་རྫོགས་པར་མི་འགྱུར་ཞིང། །ཐོག་མར་ལྷ་སྦྱིན་མཆོད་སྦྱིན་གང་བྱུང་ཡང། །གསོད་སྙམ་ཡོད་ན་སྦྱོར་བ་རྩོམ་པའི་ཚེ། །མཆོད་སྦྱིན་
ལ་ནི་ལྷ་སྦྱིན་ཡིན་སྙམ་དུ། །ནོར་ནས་བསད་ཀྱང་དངོས་གཞིའི་ལས་ལམ་རྫོགས། །ཚུལ་འདི་ལྷག་མ་དགུ་ལའང་ཅི་རིགས་སྦྱར། །ཉོན་མོངས་པ་ནི་དུག་གསུམ་གང་རུང་སྟེ། །
ཀུན་སློང་གཞི་དེ་གསད་པར་འདོད་པའོ། །སྦྱོར་བ་ལ་ནི་གཉིས་ཏེ་སྦྱོར་བ་པོ། །རང་གིས་བྱས་སམ་གཞན་ལ་བྱེད་བཅུག་པ། །གཉིས་ཀ་འདྲ་ཞིང་སྦྱོར་བའི་ངོ་བོ་ནི། །མཚོན་ནམ་
དུག་གམ་རིགས་སྔགས་སྦྱོར་བ་སོགས། །གང་ཡང་རུང་བའི་མཐར་ཐུག་སྦྱོར་བ་དེའི། །རྐྱེན་གྱིས་ཕ་རོལ་པོ་དེ་དེ་ཚེའམ། །གཞན་གྱི་ཚེ་ན་རང་ལས་སྔ་རོལ་དུ། །ཤི་ཚེ་སྲོག་གཅོད་

[061A]༄༅། །ལས་ལམ་རྫོགས་པར་འགྱུར། །དེ་ལྟར་སློབ་དཔོན་རྟ་དབྱངས་ཀྱིས། །དེ་ལ་སྲོག་གཅོད་གང་ཞེ་ན། །སྲོག་དང་ལྡན་པར་གྱུར་པ་ལ། །སྲོག་
དང་ལྡན་པར་འདུ་ཤེས་དང། །གསོད་སེམས་ཉེ་བར་གནས་པ་དང། །རིམ་པ་བཞིན་དུ་བྱས་ལྡན་དང། །སྲོག་ནི་བཅད་པར་གྱུར་པ་སྟེ། །ཡན་ལག་ལྔ་པོ་འདི་དག་དང། །
ལྡན་པ་སྲོག་གཅོད་ཡིན་པར་བཤད། །ཅེས་སོ་ལས་ལམ་ལྷག་མ་དགུ་པོ་ཡང། །ལས་ལམ་སྔ་མ་རྫོགས་ཚུལ་རིགས་འདྲ་ཡིས། །རྫོགས་ཚུལ་ཤེས་པར་བྱ་བ་བསྟན་རིམ་
ལས། །གཞན་གྱིས་བཟུང་དངོས་བདག་གིར་ཐོབ་བྱས་དང། །བགྲོད་མིན་གནས་སུ་རེག་པ་དེ་མྱོང་བ་ནང། །མཐོང་སོགས་གཞན་དུ་བསྒྱུར་སྦྲས་གེ་བྱས་དང། །
མཐུན་དང་མི་མཐུན་འབྱེད་ཚིག་རིག་བྱེད་དང། །མནར་སེམས་གཞིར་གྱུར་རྩུབ་ཚིག་གིས་སྦྱོས་དང། །དོན་མེད་མ་འབྲེལ་བྱུང་རྒྱལ་བརྗོད་པ་དང། །གཞན་གྱི་རྫས་ལ་བདག་
བྱར་ངེས་བསམ་དང། །མནར་སེམས་གཞི་སོགས་གནོད་བྱར་ངེས་བསམ་དང། །ཡོད་པའི་དོན་ལ་སྐུར་བར་ངེས་བསམ་པ། །རྣམས་ཀྱང་དེ་ལས་མཚན་ཉིད་ཇི་
བཞིན་སྦྱར། །ཞེས་པ་ལྟར་ཏེ་འདུ་ཤེས་རང་རང་གི་སྐབས་ཀྱི་གཞི་ལ་གཞི་དེར་འདུ་ཤེས་པ། །ཉོན་མོངས་དུག་གསུམ་གང་ཡང་རུང་པ་སྟེ། །དེ་ཡང་རྒྱས་པར་
ཕྱེན་མ་བྱིན་ལེན། །གཞི་ནི་གཞན་གྱིས་ཡོངས་སུ་བཟུང་བའི་རྫས། །གང་ཡང་རུང་པའོ་བསམ་པ་འདུ་ཤེས་དང། །ཉོན་མོངས་སྔར་བཞིན་ཀུན་སློང་བདག་པོ་ཡིས། །

[061B] །སྦྱོར་བའི་སྦྱོར་བ་པོ་ནི་སྔར་དང་འདྲ། །སྦྱོར་བའི་ངོ་བོ་རང་ངམ་གཞན་དོན་དང། །ཕ་རོལ་པོ་ལ་གནོད་པ་སོགས་ཀྱི་ཕྱིར། །
མཐུ་ཡིས་འཕྲོག་དང་འཇབ་ས་ནས་རྐུ་བ་དང། །བུ་ལེན་བཅོལ་བོ་གཡར་པོ་ལ་སོགས་པ། །གཡོ་སྒྱུ་ཐབས་འཕྲུལ་སོགས་ཀྱིས་ལེན་པའང་འདྲ། །མཐར་ཐུག་
གནས་སྤོས་ཞེས་པ་མཚོན་བྱེད་ཙམ། །ཡིན་གྱི་རང་ངམ་རང་གིས་མང་ག་པ་ཡི། །བྱེད་པོ་དེ་ལ་ཐོབ་བློ་སྐྱེས་པའོ། །དེ་ཡང་སློབ་དཔོན་རྟ་དབྱངས་ཀྱིས། །མ་བྱིན་
ལེན་པ་གང་ཞེ་ན། །གཞན་དག་གི་ནི་ཡིན་པ་དང། །གཞན་གྱིས་བདག་གིར་བྱས་པ་དང། །གཞན་གྱི་ཡིན་པར་འདུ་ཤེས་དང། །རྐུ་སེམས་ཉེ་བར་གནས་པ་དང། །
རིམ་པ་བཞིན་དུ་བྱས་ལྡན་དང། །གནས་ནས་དཔག་པར་གྱུར་པ་སྟེ། །ཡན་ལག་དྲུག་པོ་དེ་དག་དང། །ལྡན་པ་གང་ཡིན་མ་བྱིན་ལེན། །ཞེས་སོ་ལོག་གཡེམ་བཞི་ལ་
ཡུལ་དང་དུས། །ཡན་ལག་དང་ནི་བགྲོད་བྱ་མིན་པ་སྟེ། །བཞི་པོ་རིམ་བཞིན་སློབ་དཔོན་རྟ་དབྱངས་ཀྱིས། །དེ་ལ་ལོག་གཡེམ་གང་ཞེ་ན། །ལོག་པར་གཡེམ་པར་རྣམ་
བཞི་སྟེ། །ཡུལ་མིན་པ་དང་དུས་མིན་དང། །ཡན་ལག་མིན་དང་བགྲོད་མིན་ཡིན། །དེ་ལ་ཡུལ་མིན་ཞེས་བྱ་ནི། །དམ་ཆོས་མཆོད་རྟེན་སྐུ་སོགས་དང། །
བྱང་ཆུབ་སེམས་དཔའི་བཞུགས་གནས་སོགས། །མཁན་པོ་དང་ནི་སློབ་དཔོན་དང། །ཕ་མ་དྲུང་ན་གནས་པ་ནི། །ཡུལ་མིན་དེ་རུ་མི་བྱའོ། །དེ་ལ་དུས་མིན་

[062A]༄༅། །ཞེས་བྱ་ནི། །ཟླ་མཚན་འཛགས་དང་སྦྲུམ་མ་དང། །བུ་ཆུང་དང་བཅས་མི་མོས་དང། །སྡུག་བསྔལ་ཡིད་མི་བདེ་སོགས་དང། །ཡན་ལག་
བརྒྱད་གནས་དུས་མིན་ཡིན། །ཡན་ལག་མིན་པ་གང་ཞེ་ན། །ཁ་དང་གཤང་ལམ་བྱིས་པ་དང། །བརླ་བསྡམས་ལག་པར་བསྐྱོད་པ་ཡིན། །བགྲོད་པར་བྱ་མིན་ཞེས་གསུངས་
ནི། །གཞན་བཟུང་ཆོས་ཀྱི་རྒྱལ་མཚན་ལྡན། །རིགས་ཀྱི་བསྲུང་དང་རྒྱལ་པོས་བསྲུང། །གཞན་གྱིས་བླངས་དང་སྨད་འཚོང་དང། །ཉེ་དུ་དག་དང་འབྲེལ་བ་ནི། །དེ་དག་
བགྲོད་བྱ་མིན་པ་ཡིན། །རྣམ་པ་དེ་དག་རྣམས་ལ་ནི། །རང་གི་ཆུང་མ་བརྟེན་པ་ཡང། །འདོད་ལོག་སྤྱོད་པར་འགྱུར་པ་ཡིན། །ཞེས་པ་ལྟར་རོ་གཞན་ལས་ནི། །སྐྱེ་བོ་
མང་པོའི་མངོན་གསུམ་དང། །བགྲོད་བྱར་གནོད་པའི་ས་ཕྱོགས་དང། །འཁྲིགས་པ་སྤྱད་དུ་མི་རུང་བའི། །ནད་བུ་ཅན་དང་ཉིན་མོའི་དུས། །རང་གི་བསྲུང་དང་ནུབ་
གཅིག་ལ། །ལན་དྲུག་ལྟ་བུ་ཚོད་ལས་ལྷག། །སྐྱེས་པ་ཀུན་དང་མ་ནིང་ལ། །བགྲོད་པར་མེ་རུང་པ་རུ་བཤད། །བསམ་པ་འདུ་ཤེས་ཉོན་མོངས་སྔ་མ་བཞིན། །ཀུན་
སློང་མི་ཚངས་སྤྱོད་པས་བགྲོད་འདོད་པ། །སྦྱོར་བདེ་ཡི་དོན་ལ་རྩོལ་བ་སྟེ། །མཐར་ཐུག་ཕན་ཚུན་གཉིས་ཀྱི་གཉིས་སྤྲད་པའོ། །རྫུན་སྨྲའི་གཞི་ནི་མཐོང་དང་ཐོས་པ་དང། །
བྱེ་བྲག་བྱེད་དང་རྣམ་པར་ཤེས་པ་བཞི། །དེ་ལས་བཟློགས་པ་བཞི་སྟེ་གོ་བྱའི་ཡུལ། །དོན་གོ་བའོ་འདུ་ཤེས་མཐོང་བ་ལ། །མ་མཐོང་བ་ལ་སོགས་པར་བསྒྱུར་པའོ། །ཉོན་

[062B] །འདུ་ཤེས་གཞན་དུ་བསྒྱུར་ཏེ་སྨྲ་འདོད་པའོ། །སྦྱོར་བ་སྨྲ་བའམ་ཅང་ཡང་མི་སྨྲ་བས། །དད་དུ་ལེན་པའམ་རང་གི་ལུས་བསྒྱུར་བའི་
མཚན་མས་སྟོན་པའོ་དགོས་པ་རང་དོན་ནམ། །གཞན་དོན་གང་གི་ཕྱིར་དུ་སྨས་ཀྱང་འདྲ། །མཐར་ཐུག་ཕ་རོལ་པོ་ཡིས་གོ་པའོ། །སློབ་དཔོན་ཆེན་པོ་རྟ་དབྱངས་ཀྱིས། །
རྫུན་དུ་སྨྲ་བ་གང་ཞེ་ན། །དངོས་པོ་གནས་པར་གྱུར་པ་དང། །དངོས་པོ་ལས་ནི་ཉམས་གྱུར་དང། །འདུ་ཤེས་གཞན་དུ་བསྒྱུར་པ་དང། །རྫུན་དུ་སྨྲ་བར་གྱུར་པ་དང། །
རིམ་པ་བཞིན་དུ་བྱས་ལྡན་དང། །ཡན་ལག་ལྔ་པོ་དེ་དག་དང། །ལྡན་པ་རྫུན་དུ་སྨྲ་བར་འགྱུར། །ཞེས་སོ་ཕྲ་མའི་གཞི་ནི་ཕ་རོལ་པོ། །མཐུན་པ་དང་ནི་མི་མཐུན་པ་
རྣམས་སོ། །བསམ་པ་འདུ་ཤེས་ཉོན་མོངས་སྔར་བཞིན་དེ། །ཀུན་སློང་སེམས་ཅན་མཐུན་པ་དབྱེ་འདོད་དང། །མི་མཐུན་པ་ལ་མི་འདུམ་པར་འདོད་པ། །སྦྱོར་བ་
བདེན་རྫུན་གང་ཡང་རུང་བ་ཡིས། །བརྗོད་བྱ་སྙན་དང་མི་སྙན་གང་ཡང་རུང། །དགོས་པ་རང་གཞན་གང་ཡང་རུང་བའི་ཕྱིར། །འབྱེད་ཚིག་སྨྲས་པ་མཐར་ཐུག་ཕ་རོལ་
པོས། །དོན་གོ་པ་སྟེ་སློབ་དཔོན་རྟར་བྱངས་ཀྱིས། །དེ་ལ་ཕར་མ་གང་ཞེན། །གཞན་དག་དབྱེ་ཕྱིར་ཕར་མ་ཡིན། །ཞེས་སོ་ཚིག་རྩུབ་གང་ལ་སྨྲ་བའི་གཞི། །ཀུན་ནས་
མནར་སེམས་སྐྱེ་བའི་གཞིར་གྱུར་པའི། །སེམས་ཅན་གཞན་དོན་བསམ་པ་འདུ་ཤེས་དང། །ཉོན་མོངས་སྔར་བཞིན་ཀུན་སློང་ངག་རྩུབ་པོས། །སྨྲ་བར་འདོད་པའོ་སྦྱོར་བ་

[063A]༄༅ ། །བདེན་མི་བདེན། །གང་ཡང་རུང་བས་རིགས་སམ་ཚུལ་ཁྲིམས་སམ། །ལུས་སམ་ཀུན་སྤྱོད་ལ་སོགས་ཅི་རིགས་ཀྱི། །སྐྱོན་ལས་བརྩམ་སྟེ་མི་
སྙན་སྨྲ་བ་སྟེ། །མཐར་ཐུག་སྨྲ་ཡུལ་གང་དེས་གོ་བའོ། །དེ་ཡང་སློབ་དཔོན་རྟ་དབྱངས་ཀྱིས། །དེ་ལ་ཚིག་རྩུབ་གང་ཞེ་ན། །གཞན་གྱི་གནད་དུ་བསྣུན་བྱེད་པའི། །
ཡིད་དུ་མི་འོང་ཚིག་སྨྲ་ཡིན། །ཞེས་སོ་ངག་ཀྱལ་གཞི་ནི་དོན་མེད་དང། །ལྡན་པའི་དོན་ནི་བསམ་པ་འདུ་ཤེས་ནི། །བརྗོད་འདོད་དོན་ལ་དེ་རུ་འདུ་ཤེས་པ། །ཉོན་མོངས་
སྔ་མ་བཞིན་ནོ་ཀུན་སློང་ནི། །འབྲེལ་མེད་བྱུང་རྒྱལ་སྨྲ་པར་འདོད་པའོ། །སྦྱོར་བ་སྨྲ་བར་རྩོམ་པའོ་མཐར་ཐུག་ནི། །སྨྲས་ཟིན་པའོ་འདི་ལ་གོ་བྱའི་ཡུལ། །མི་དགོས་
འཐབ་མོ་མཚང་འབྲུ་རྩོད་པ་དང། །འགྱིད་པ་སྨྲ་དང་གྱི་བའི་བསྟན་བཅོས་སམ། །བྲམ་ཟེའི་གསང་སྔགས་དག་ལ་དགའ་བའི་བློས། །ལུང་འཔོག་ཁ་ཏོན་བྱེད་དང་སྨྲེ་སྔགས་དང་
བརྒད་དང་བརྩེས་དང་དགའ་བར་བྱས་པ་དང། །དགར་མགུར་སྤྱད་དང་རྒྱལ་བློན་ཡུལ་འཁོར་དང། །རྐུན་པོའི་གཏམ་སོགས་འདུ་འཛིའི་གཏམ་སྨྲ་དང། །ར་རོ་པ་དང་སྨྱོས་པ་ལྟ་བུར་སྨྲ། །
ལོག་འཚོས་སྨྲ་དང་འབྲེལ་མེད་སྨྲ་བ་དང། །ཆོས་དང་མི་ལྡན་དོན་དང་མི་ལྡན་པ། །སྔ་ཕྱི་མ་འབྲེལ་ཀུན་གནས་ཉོན་མོངས་པ། །སྟོན་དང་བཞད་གང་ཀླུ་ལ་སོགས་པ་དང། །བཟློས་གར་སོགས་ལ་ལྟད་མོ་ལྟ་བ་ན། །སྨྲ་བ་རྣམས་ལ་འདིར་གཏོགས་ཉེས་པ་འབྱུང། །བརྫུན་དང་ཕྲ་མ་ཚིག་རྩུབ་གསུམ་ཀ་ཡང། །མྱལ་བར་འགྱུར་དང་གཞན་ལ་བཅོལ་པས་ཀྱང། །

[063B] །མཛོད་ལས་བཞི་ཀ་བཅོལ་བས་འགྱུར་བར་བཤད། །འདི་ལ་རྟ་དབྱངས་ཀྱིས་ནི་འདི་སྐད་དུ། །དེ་ལ་ཀྱལ་བ་གང་ཞེ་ན། །
ཆགས་པ་ཡིས་ནི་ཉེར་བསྐྱེད་ནས། །འབྲེལ་མེད་སྨྲ་བ་ཀྱལ་བ་ཡིན། །ཞེས་གསུངས་བརྣབ་སེམས་གཞི་ནི་གཞན་དག་གི། །ནོར་དང་ཡོ་བྱད་གང་ཡང་རུང་བའོ། །བསམ་པ་
འདུ་ཤེས་དེ་ལ་དེར་ཤེས་པ། །ཉོན་མོངས་སྔ་མ་བཞིན་ནོ་ཀུན་སློང་ནི། །བདག་གིར་བྱ་བར་འདོད་པའོ་སྦྱོར་བ་ནི། །བསམ་པའི་དོན་ལ་རྩོལ་བར་བྱེད་པ་སྟེ། །མཐར་ཐུག་བདག་
གིར་གྱུར་ཅིག་སྙམ་པའོ། །བརྣབ་སེམས་མཚན་ཉིད་ཡོངས་སུ་རྫོགས་པ་ལ། །རང་གི་ནོར་ལ་ལྷག་པར་ཆགས་སེམས་དང། །ལོངས་སྤྱོད་སོག་པར་འདོད་པའི་རྐམ་ཆགས་
སོགས། །གཞན་གྱི་ནོར་དང་ཡོ་བྱད་བཟང་པོ་ལ། །ཡོངས་སུ་རྟོག་ཅིང་རོ་མྱང་འཆུམ་པའི་སེམས། །བདག་གིར་གྱུར་ཅིག་སྙམ་པ་འཁུ་པའི་སེམས། །སེམས་དེས་ངོ་ཚ་མེད་
ཅིང་ཉེས་དམིགས་ལས། །འབྱུང་བ་མི་ཤེས་ཟིལ་གྱིས་ནོན་པའི་སེམས། །ལྔ་ཀ་དགོས་པར་རྣལ་འབྱོར་སྤྱོད་པའི་སར། །བཤད་ཅིང་སློབ་དཔོན་ཆེན་པོ་རྟ་དབྱངས་ཀྱིས། །དེ་ལ་
བརྣབ་སེམས་གང་ཞེ་ན། །གཞན་གྱི་ནོར་དང་ལོངས་སྤྱོད་ལ། །མཆོག་ཏུ་མངོན་པར་ཆགས་པ་ཡིན། །ཞེས་སོ་གནོད་སེམས་གཞི་དང་འདུ་ཤེས་དང། །ཉོན་མོངས་རྣམས་
ནི་ཚིག་རྩུབ་ཇི་བཞིན་ལ། །ཀུན་སློང་གཞི་དེ་བརྡེག་གསོད་བཅིང་བ་དང། །རང་གིས་ལོངས་སྤྱོད་རྒུད་ན་སྙམ་པ་སོགས། །སྦྱོར་བ་བསམ་པ་དེ་ལ་རྩོལ་བ་སྟེ། །མཐར་

[064A]༄༅། །ཐུག་བརྡེག་སོགས་བྱ་བར་ཐག་བཅད་པའོ། །འདི་ཡང་གནོད་བྱེད་རྒྱུ་དང་མཐུན་པའི་ཆོས། །མཚན་མར་འཛིན་པའི་ཞེ་སྡང་པ་ཡི་སེམས། །
གནོད་པ་བྱེད་ལ་ཤིན་དུ་མི་བཟོད་སེམས། །ཡང་དང་ཡང་དུ་ཁོང་བ་སྐྱེ་བའི་རྒྱུ། །ཡིད་ལ་བྱེད་པའི་ཁོ་ན་དུ་འཛིན་པའི་སེམས། །བརྡེག་དང་གསོད་སོགས་གནོད་པ་བྱུང་གྱུར་ན། །
ཅི་མ་རུང་སྙམ་བྱེད་པ་འཁུ་བའི་སེམས། །སྔ་མ་ལྟ་བུའི་ཟིལ་གྱིས་གནོན་པའི་སེམས། །ལྔ་ཀ་ཚང་ན་ཡོངས་སུ་རྫོགས་པར་འགྱུར། །འདི་ཡིས་བདག་ལ་གནོད་པ་
བྱས་སམ་བྱེད། །སྙམ་ནས་དེ་ལ་གནོད་པ་བྱ་བའི་ཕྱིར། །ཇི་སྙེད་སེམས་པ་དེ་སྙེད་ཐམས་ཅད་དང། །གཞི་དེའི་གཉེན་དང་ལོངས་སྤྱོད་དགེ་བ་སོགས། །ཚེ་
འདིར་ཉམས་པར་སྨོན་དང་ཕྱི་མ་ལ། །ངན་འགྲོར་སོང་ན་སྙམ་དུ་སྨོན་པ་ཡང། །གནོད་སེམས་ཙམ་དུ་འགྱུར་རོ་རྟ་དབྱངས་ཀྱིས། །གནོད་སེམས་ཞེས་པ་གང་
ཞེ་ན། །སེམས་ཅན་རྣམས་ལ་སྡང་བ་ཡིས། །བརྡེག་དང་འཆིང་དང་གསོད་པ་སྟེ། །དེ་དག་སེམས་ལ་བྱེད་པའོ། །ཞེས་སོ་ལོག་ལྟའི་གཞི་ནི་ཡོད་
པའི་དོན། །བསམ་པ་འདུ་ཤེས་སྐུར་བའི་དོན་དེ་ལ། །བདེན་པར་འདུ་ཤེས་ཉོན་མོངས་སྔ་མ་བཞིན། །ཀུན་སློང་བ་འདེབས་པར་འདོད་པའོ། །
སྦྱོར་བ་རྒྱུ་འབྲས་བྱེད་པ་ཡོད་དངོས་ལ། །སྐུར་བ་འདེབས་པའོ་རྒྱུ་ལ་སྐུར་བ་ནི། །ལེགས་སྤྱད་ཉེས་སྤྱད་མེད་དོ་ཞེས་པའོ། །འབྲས་བུར་སྐུར་བ་དགེ་

[064B] །རྣམ་པར་སྨིན་པ་མེད་དོ་ཞེས་པའོ། །བྱེད་པར་སྐུར་ལ་ཕམ་མེད་དོ་ཞེས། །ས་བོན་འདེབས་འཛིན་བྱེད་ལ་སྐུར་བ་དང། །
འཇིག་རྟེན་སྔ་ཕྱི་མེད་ཅེས་འགྲོ་འོང་གི། །བྱེད་པར་སྐུར་དང་སེམས་ཅན་རྫུས་སྐྱེ་མེད། །ཅེས་པ་སྐྱེ་འགྱུར་བྱེད་ལ་སྐུར་བ་གསུམ། །ཡོད་བའི་དངོས་ལ་
སྐུར་བ་དགྲ་བཅོམ་སོགས། །མེད་དོ་ཞེས་པའོ་མཐར་ཐུག་ཡུལ་དེ་ལ། །སྐུར་བ་གདབ་པར་ངེས་པའོ་འདི་ལ་ཡང། །ཤེས་བྱ་ཇི་བཞིན་མི་ཤེས་རྨོངས་
པའི་སེམས། །སྡིག་ལ་མངོན་པར་དགའ་བའི་དྲག་ཤུལ་སེམས། །ཚུལ་བཞིན་མིན་པའི་ཆོས་ལ་ངེས་པར་ནི། །རྟོག་པས་ལོག་པར་རྒྱུན་དུ་ཞུགས་པའི་
སེམས། །མཆོད་སྦྱིན་ལེགས་སྤྱད་ལ་སོགས་མེད་དོ་ཞེས། །སྐུར་བ་འདེབས་པས་རབ་ཏུ་ཉམས་པའི་སེམས། །སྔ་མ་ལྟ་བུར་ཟིལ་གྱིས་ནོན་བའི་
སེམས། །ལྔ་པོ་ཚང་ན་མཚན་ཉིད་རྫོགས་པར་འགྱུར། །ལོག་པར་ལྟ་བ་གཞན་ཡང་ཡོད་མོད་ཀྱི། །འདི་ལ་ལོག་ལྟ་ཞེས་སུ་གསུང་པ་ནི། །འདི་ཡིས་
དགེ་རྩ་གཅོད་ཅིང་སྡིག་པ་ལ། །འདོད་དགུར་སྤྱོད་དང་མཐུན་པས་ལོག་ལྟ་ཡི། །ཆེ་ཤོས་ཡིན་པས་གསུངས་སོ་རྟ་དབྱངས་ཀྱིས། །ལོག་ལྟ་ཞེས་པ་གང་ཞེ་ན། །
སྦྱིན་མེད་མཆོད་སྦྱིན་ཡོད་མིན་དང། །འཇིག་རྟེན་ཕ་རོལ་ཡོད་མིན་ཞིང། །དགེ་སྦྱོང་བྲམ་ཟེ་ལྷ་རྣམས་མེད། །རྫོགས་སངས་རྒྱས་དང་དགྲ་བཅོམ་དང། །

[065A]༄༅། །རང་སངས་རྒྱས་དང་ལེགས་སྤྱོད་དང། །ཉེས་བར་སྤྱོད་པ་མེད་དོ་ཞེས། །བྱ་བ་ལོག་པར་ལྟ་བ་ཡིན། །ཞེས་གསུང་ལུས་དང་ངག་གི་ལས་
བདུན་ནི། །ལས་ཡིན་སེམས་པ་འཇུག་པའི་གཞི་ཡིན་པས། །ལས་ཀྱི་ལམ་ཡང་ཡིན་ཅིང་ཡིད་ཀྱི་གསུམ། །ལས་ལམ་ཡིན་གྱི་ལས་ནི་མ་ཡིན་ནོ། །གཉིས་པ་
ལས་ཀྱི་ལྕི་ཡང་བསྟན་པ་ལ། །གཉིས་ཏེ་ལས་ལམ་བཅུ་ཡི་ལྕི་ཡང་དང། །ཞར་ལ་སྟོབས་དང་ལྡན་པའི་ལས་ཀྱི་སྒོ། །བསྡུས་ཏེ་བསྟན་པའོ་དང་པོ་སྲོག་གཅོད་
ལ། །མཚོན་ན་བསམ་པས་ལྕི་བ་དུག་གསུམ་པོ། །དྲག་པོས་བྱེད་པའོ་སྦྱོར་བས་ལྕི་བ་ནི། །སྲོག་གཅོད་བྱས་སམ་བྱེད་དམ་བྱེད་འགྱུར་ལ། །དགའ་ཞིང་རང་ཡང་བྱེད་ལ་
གཞན་བྱེད་འཇུག་དེ་ཡི་བསྔགས་པ་བརྗོད་ཅིང་མཐོང་ན་དགའ། །ཡུན་རིང་བསམ་ཞིང་བསག་པའི་སེམས་ཀྱིས་བྱེད། །རྟག་ཏུ་བྱེད་དང་བརྩོན་པས་བྱེད་པ་དང། །
ལན་རེ་ལ་ཡང་མང་དུ་གསོད་པ་དང། །སྡུག་བསྔལ་དྲག་པོ་བསྐྱེད་པས་གསོད་པ་དང། །འཇིགས་པ་བསྐྱེད་ནས་བྱ་བ་མ་ཡིན་པ། །བྱེད་དུ་བཅུག་སྟེ་གསོད་དང་ཞན་
པ་དང། །སྡུག་བསྔལ་པ་དང་བཀྲེན་དང་ཉམས་ཐག་པར། །སྨྲ་བ་གསོད་དང་ཤིན་དུ་སྙིང་རྗེ་བར། །སྨྲས་སྔགས་འདོན་བཞིན་པ་རྣམས་གསོད་པའོ། །གཉེན་
པོ་མེད་ལས་ལྕི་བ་ཉིན་གཅིག་བཞིན། །བསླབ་པ་ཅི་ལའང་མི་སློབ་ཟླ་ཕྱེད་དང། །བརྒྱད་དང་བཅུ་བཞི་བཅོ་ལྔར་བསྙེན་གནས་ལ། །མི་གནས་དུས་སུ་སྦྱིན་དང་

[065B] །མངོན་དུ་སྨྲ་དང་ཕྱག་དང་ལྡང་བ་དང། །ཐལ་མོ་སྦྱོར་དང་འདུད་པའི་སེམས་མི་བྱེད། །དུས་སུ་ངོ་ཚ་ཤེས་དང་ཁྲེལ་ཡོད་དང། །འགྱོད་པ་སྐྱེད་
པར་མི་བྱེད་འཇིག་རྟེན་པའི། །ཆགས་བྲལ་ལ་ནི་རེག་པར་མི་བྱེད་པའོ། །ལོག་པར་མངོན་པར་ཞེན་ལས་ལྕི་བ་ནི། །མཆོད་སྦྱིན་བྱེད་པ་དག་གི་ལྟ་བ་ལ། །བརྟེན་པས་
ཆོས་སུ་འདོད་ནས་གསོད་པ་དང། །ཕྱུག་རྣམས་སྐྱེད་དགུའི་བདག་པོས་ཡོ་བྱད་རྒྱུར། །སྤྲུལ་པས་བསད་ཀྱང་ཉེས་པ་མེད་སྙམ་སོགས། །ལོག་ལྟ་གང་ཡང་རུང་ལ་རྟེན་ཏེ་གསོད། །
གཞི་ལས་ལྕི་བ་དུད་འགྲོ་ལུས་བོང་ཆེ། །མིའམ་མིར་ཆགས་ཕ་མ་ཕུ་ནུ་དང། །བླ་མ་མཛའ་བཤེས་ཉན་རང་བྱང་སེམས་དང། །དགྲ་བཅོམ་གསོད་དང་དེ་བཞིན་གཤེག་པ་ལ། །
ངན་པའི་སེམས་ཀྱིས་ཁྲག་ནི་འབྱིན་པ་སྟེ། །ལྔ་ །ཡང་བར་གསུངས་ཏེ་བསྟན་པའི་རིམ་པ་ལས། །སྲོག་གཅོད་ཆགས་སོགས་དྲག་ཅིང་
མངོན་ཞེན་དང། །མི་བཟད་གདུག་པས་རྒྱུན་དུ་སྦྱོར་བྱེད་དང། །བསྙེན་གནས་སྦྱིན་སོགས་འཛོམ་དང་འགྱོད་མེད་དང། །སྡིག་མེད་ཆོས་འཕེལ་སོགས་ལྟ་ལོག་པས་
འཇུག། །ཕ་མ་བླ་མ་ལ་སོགས་གསོད་བྱེད་པ། །རྣམ་ལྔས་ལྕི་ཞིང་ལྡོག་རྣམས་ཡང་བར་གསུངས། །ཞེས་སོ་ལྷག་མ་དགུ་ཡང་གཞི་མ་གཏོགས། །ལྕི་ཡང་ཁྱད་པར་སྡ་མས་
ཤེས་པར་བྱ། །མ་བྱིན་ལེན་པ་གཞི་ལས་ལྕི་བ་ནི། །མང་དང་བཟང་དང་ཡིད་བརྟན་ལ་འཁུ་ཞིང། །འཕྲོག་དང་དམན་དང་བཀྲེན་དང་རབ་བྱུང་དང། །ཆོས་འདི་པ་དང་གོང་

[066A]༄༅། །དུ་ཆུད་པ་དང། །སློབ་དང་དགྲ་བཅོམ་རང་རྒྱལ་དགེ་འདུན་དང། །མཆོད་རྟེན་རྫས་རྣམས་རྒུ་བའམ་འཕྲོག་པའོ། །ལོག་པར་གཡེམ་པ་གཞི་ལས་ལྕི་
བ་ནི། །མ་དང་དེ་དང་འབྲེལ་བའམ་མཛའ་བོ་ཡི། །ཆུད་མའམ་དགེ་སློང་མ་དང་དགེ་སློབ་མ། །དགེ་ཚུལ་མ་ལ་ཉལ་པོ་བྱེད་པ་དང། །དབང་པོ་ཁ་རུ་འཇུག་དང་བསྙེན་གནས་བསྲུང།།
སྦྲུམ་མ་ཟླ་བ་ཚང་དང་ནད་པ་དང། །མཆོད་རྟེན་ཉེ་འཁོར་ཀུན་ངར་ཉལ་པོ་བྱེད། །རྫུན་དུ་སྨྲ་བ་གཞི་ལས་ལྕི་བ་ནི། །འབྲིད་ཅིང་བསླུ་བར་འདོད་པས་དོན་མང་པོས། །སྨྲ་དང་བ་
དང་མ་ནས་སངས་རྒྱས་ཀྱི། །བར་དང་བཟང་པོ་དང་ན་མཛའ་བོ་ལ། །སྨྲ་དང་སྲོག་གཅོད་ལ་སོགས་གསུམ་ལྕི་བ། །སྐྱེད་པ་སྨྲ་དང་དགེ་འདུན་དབྱེ་བའི་ཕྱིར། །རྫུན་དུ་སྨྲ་
བ་ཀུན་གྱི་ནང་ནས་ལྕི། །ཕྲ་མ་གཞི་ལས་ལྕི་བ་རིང་པོ་ནས། །མཛའ་དང་བཤེས་གཉེན་ཕ་མ་བུ་ཚ་འམ། །དགེ་འདུན་འབྱེད་དང་ལུས་ཀྱི་གསུམ་ལྕི་བ། །སྐྱེད་པའོ་ཚིག་རྩུབ་
གཞི་ལས་ལྕི་བ་ནི། །བླ་མ་ཕ་མ་སོགས་ལ་སྨྲ་བ་དང། །རྫུན་གྱིས་རྩུབ་པོ་སྨྲ་བ་དང། །རྫུན་གྱིས་རྩུབ་པོ་སྨྲ་དང་མངོན་སུམ་དུ། །གཤེ་དང་སྤྱོད་དང་བརྒྱད་བཀག་སྨྲ་བའོ། །ངག་ཀྱལ་གཞི་ལས་ལྕི་བ་
རྫུན་སྨྲ་སོགས། །གསུམ་པོ་ལྕི་བ་སྨྲ་དང་འཐབ་མོ་དང། །མཚང་འབྲུ་བ་དང་རྩོད་དང་འགྱེད་པ་ལ། །བརྟེན་པའི་ཀྱལ་ཚིག་ཆགས་པས་ཕྱིར་རོལ་པའི། །བསྟན་བཅོས་
ཀློགས་པ་སོགས་དང་ཕ་མ་དང། །ཉེ་དུ་བླ་མ་སོགས་ལ་བསྟིང་སླད་དང། །ཅོ་འདྲི་པ་སོགས་བརྗོད་པའོ་བརྣབ་པའི་སེམས། །གཞི་ལས་ལྕི་པ་དགེ་འདུན་མཆོད་རྟེན་གྱི། །

[066B] །རྒྱལ་པོ་སོགས་དང་ཚངས་སྤྱོད་མཁས་ནམས་ལས། །ཤེས་ཀྱི་ཁེ་དང་བཀུར་སྟི་འདོད་པའོ། །གནོད་སེམས་གཞི་ལས་ལྕི་བ་ཕ་མ་
དང། །ཉེད་དུ་བླ་མ་ཉེས་མེད་བཀྲན་པ་དང། །སྡུག་བསྔལ་པ་དང་སྙིང་རྗེ་བ་དག་དང། །ཉེས་པ་བྱེད་པ་དག་གིས་སྙིང་ཐག་པས། །བཤགས་པ་བྱེད་ལ་མནར་སེམས་སྐྱེད་
པའོ། །ལོག་ལྟ་གཞི་ལས་ལྕི་བ་ཐམས་ཅད་ལས། །སྐུར་བ་འདེབས་པར་ཞུག་ས་དང་འཇིག་རྟེན་ན། །དགྲ་བཅོམ་པ་དང་ཡང་དག་པར་སོང་དང། །ཡང་དག་པར་ནི་
ཞུགས་པ་མེད་དོ་ཅེས། །སྐུར་བ་འདེབས་པ་རྣམས་ཏེ་བསྟན་རི་མ་ལས། །དཀོན་མཆོག་གསུམ་གྱི་དཀོར་སོགས་བརྐུབ་དང། །ཕ་མ་སོགས་ལ་ལོག་སྤྱོད་བསླུ་བྱེད་ཅིང། །
འབྱེད་དང་རྩུབ་པོས་སྤྱོ་དང་ཅོ་འདྲི་དང། །འདོད་དང་གནོད་སེམས་ཐམས་ཅད་མེད་ལྟ་ལྕི། །ཞེས་སོ་སོའི་དངོས་གཞིར་ལྕི་ཚུལ་དྲུག། །གསུངས་པའི་མངོན་པར་འདུ་བྱེད་
དུག་གསུམ་དང། །དེ་གསུམ་མེད་པའི་དགེ་རྩ་དྲག་པོ་ཡིས། །ལས་གཉིས་ཀུན་ནས་སློང་བའོ་གོམ་པ་ནི། །ལས་གཉིས་རིང་ནས་བསྟེན་གོམ་གྲང་མང་བྱས། །ངོ་བོ་ཉིད་
ཀྱིས་ལུས་དང་ངག་གི་བདུན། །སྔ་མ་སྔ་མ་ཕྱི་མ་ཕྱི་མ་ལས། །ལྕི་ཞིང་གསུམ་ནི་སྔ་མ་སྔ་མ་ལས། །ཕྱི་མ་ཕྱི་མ་ལྕིའོ་གཞི་ལས་ནི། །སངས་རྒྱས་དམ་ཆོས་དགེ་
འདུན་བླ་མ་དང། །ཕ་མ་སོགས་ལ་ཕན་གནོད་བྱེད་པའོ། །མི་མཐུན་པའི་ཕྱོགས་གཅིག་ཏུ་ངེས་པ་ནི། །ཇི་སྲིད་འཚོ་བར་གཅིག་ཏུ་མི་དགེའི་ལས། །བླངས་ཏེ་

[067A]༄༅། །འདུག་ལ་དགེ་བ་སྣ་གཅིག་ཀྱང། །མི་བྱེད་པའོ་མི་མཐུན་ཕྱོགས་སེལ་བ། །མི་དགེ་སྤངས་ཏེ་དགེ་བའི་ལས་སྦྱོང་བ། །རྣམས་སུ་བཤད་ཅིང་
བཤེས་པའི་སྦྲིང་ཡིག་ལས། །རྟག་དང་མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་བྱུང་བའི་ལས། །དགེ་དང་མི་དགེ་རྣམ་ལྔ་ཆེན་པོ་སྟེ། །དེ་ལས་དགེ་
བ་སྤྱོད་ལ་བརྩོན་པར་གྱིས། །ཞེས་པས་རྟག་པར་རྒྱུན་དུ་བྱེད་པ་དང། །མངོན་པར་ཞེན་པས་བྱེད་དང་གཉེན་པོའམ། །འཇོམས་བྱེད་མེད་དང་ཡོན་ཏན་གཙོ་ལྡན་གཞི། །དཀོན་
མཆོག་སོགས་དང་ཕན་འདོགས་པ་ཡི་གཞི། །ཕ་མ་སོགས་ལ་བརྟེན་པའི་དགེ་བ་དང། །མི་དགེ་བ་ཡི་ལས་རྣམས་ཆེན་པོར་བཤད། །གཉིས་པ་སྟོབས་དང་ལྡན་པའི་ལས་
ཀྱི་སྒེ། །བསྡུས་ཏེ་བསྟན་ལ་གཞི་ལས་ཞིང་ལས་ནི། །བླ་མ་དཀོན་མཆོག་གསུམ་དང་བླ་མ་དང། །འདྲ་དང་ཕམ་སོགས་ལ་བསམ་པ་ནི། །ཤུགས་དྲག་མེད་ཅིང་ཕན་
གནོད་ཆུང་དུ་ཞིག་བྱས་ཀྱང་བསོད་ནམས་དང་ནི་ཉེས་དམིགས་ཆེ། །དེ་ཡང་མདོ་སྡེ་དྲན་པ་ཉེར་བཞག་ལས། །སངས་རྒྱས་ཆོས་དང་དགེ་འདུན་དག་ལས་ནི། །ཅུང་
ཟད་བླངས་ནའང་ཉེས་པ་ཆེན་པོར་འགྱུར། །སྔ་མ་གཉིས་ལས་བླང་བ་རིགས་མཐུན་པར། །སླར་ལ་ཕུལ་ན་ཉེས་པ་དག་འགྱུར་ལ། །དགེ་འདུན་གྱི་ནི་ཚོར་བ་མ་མྱོང་
པར། །དག་པར་མི་འགྱུར་ཞལ་དུ་འདུ་པའི་སྒོ། །བླང་ན་སེམས་ཅན་དམྱལ་བ་ཆེན་པོར་ལྟུང། །འདུ་སྒོ་མིན་ན་མནར་མེད་ཉེ་འཁོར་གྱི། །མུན་ནག་ཆེན་པོར་སྐྱེ་

[067B] །མདོ་སྡེ་ཉི་མའི་སྙིང་པོར་དགེ་འདུན་གྱི། །རྫས་ལས་འདབ་མ་ཙམ་ཞིག་ཚུལ་འཆལ་གྱིས། །སྦྱད་ན་སེམས་ཅན་དམྱལ་བ་ཆེན་པོར་སྐྱེ། །
བརྒྱལ་རིང་ནས་ཐར་ཡང་འབྲོག་དགོན་པར། །དུད་འགྲོ་རྐང་བ་ལག་པ་མེད་པ་དང། །ཡི་དགས་ལོང་པ་རྐང་ལག་མེད་པ་རུ། །སྐྱེས་ཏེ་ལོ་མང་སྡུག་བསྔལ་མྱོང་བར་གསུངས་
གཞན་ཡང་དགེ་འདུན་སྔེ་དང་དགེ་སློང་ལ། །བསྔོས་བའི་མེ་ཏོག་ཙམ་ཡང་རང་ཉིད་ཀྱིས། །སྤྱོད་དང་ཁྱིམ་པ་ལ་ནི་སྟེར་བ་དང། །ཁྱིམ་པ་དག་གིས་སྦྱོད་དུ་མི་རུང་བར། །
གསུངས་ཤིང་ཉེས་དམིགས་ཆེ་བར་དེ་ཉིད་ལས། །སྦུ་གྲི་རྣོན་པོ་དག་གིས་སུ། །རང་གི་ཡན་ལག་གཏུབས་པ་བླའི། །དགེ་འདུན་དག་ལ་བསྡོས་ཟིན་པ། །ཁྱིམ་པ་རྣམས་ལ་
སྦྱིན་མི་བྱ། །མེ་ལྕེ་འབར་བ་ལྟ་བུ་ཡི། །ལྕགས་ཀྱི་ཐུ་ལུམ་ཟོས་པ་བླའི། །དགེ་འདུན་དག་ལས་གང་དེ་ནི། །དགེ་འདུན་གྱི་ལས་ལོངས་མི་སྦྱད། །ལྷུན་པོ་དང་ནི་འདྲ་
བའི་མེ། །བླང་བ་བྱས་ཏེ་ཟོས་པ་བླའི། །ཁྱིམ་པར་གྱུར་པས་དགེ་འདུན་གྱི། །ལོངས་སྤྱོད་པར་ནི་མི་བྱའོ། །ཐམས་ཅད་དབྱུང་བ་བྱས་པ་དང། །གསལ་ཞིང་སྟེང་དུ་
བཏེགས་པ་བླའི། །ཁྱིམ་པར་གྱུར་པས་དགེ་འདུན་གྱི། །ལོངས་སྤྱོད་པར་ནི་མི་བྱའོ། །མེ་མདག་དག་གིས་གང་བ་ཡི། །གནས་ཁང་དེར་ནི་ཞུགས་པ་བླའི། །ཁྱིམ་པས་
དགེ་འདུན་གནས་ཁང་དུ། །མཚན་མོ་གནས་པར་མི་བྱའོ། །ཞེས་སོ་དད་པའི་སྟོབས་སྐྱེད་ལ་འཇུག་པའི། །ཕྱག་རྒྱའི་མདོ་ལས་འགའ་ཞིག་ཁྲོས་ནས་ནི། །ཕྱོགས་བཅུའི་

[068A]༄༅། །སེམས་ཅན་བཙོན་ར་མུན་ནག་ཏུ། །བཅུག་པ་བས་ཀྱང་ཁྲོས་ཏེ་བྱང་སེམས་ལ། །རྒྱབ་ཀྱིས་ཕྱོགས་ཏེ་འདུག་ནས་མ་རུང་བ། །འདི་ལ་མི་ལྟ་ཟེར་ན་སྡིག་
པ་ཆེས། །གྲངས་མེད་སྐྱེད་དང་འཛམ་གླིང་སེམས་ཅན་གྱི། །བདོག་པ་ཐམས་ཅད་འཕྲོག་ལས་བྱང་སེམས་ལ། །སྨད་ན་སྡིག་པ་སྔར་ལྟར་སྐྱེད་པ་དང། །མཆོད་རྟེན་གང་གའི་
ཀླུང་གི་བྱེ་མ་སྙེད། །བཤིགས་དང་བསྲེགས་པ་ལས་ཀྱང་ཐེག་ཆེན་ལ། །མོས་པའི་བྱང་སེམས་ལ་ནི་གནོད་སེམས་དང། །ཁོང་ཁྲོ་སྐྱེད་ཅིང་མི་སྙན་ཚིག་སྨྲན། །ཉེས་པ་སྔར་ལྟར་
གསུངས་ཤིང་ངེས་པ་དང། །མ་ངེས་པ་ལ་འཇུག་པ་ཕྱག་རྒྱའི་མདོར། །ཕྱོགས་བཅུའི་སེམས་ཅན་རྣམས་ཀྱི་མིག་བྱུང་བར། །བྱམས་པའི་སེམས་ཀྱིས་མིག་སླར་བསྐྱེད་པ་
དང། །སེམས་ཅན་སྔ་མ་དེ་རྣམས་བཙོན་ར་ནས། །བཏོན་ཏེ་འཁོར་ལོའི་བསྒྱུར་རམ་ཚངས་པ་ཡི། །བདེ་ལ་བཀོད་པ་བས་ཀྱང་རིམ་པ་ལྟར། །ཐེག་པ་ཆེན་པོར་
མོས་པའི་བྱང་སེམས་ལ། །དངས་པས་བལྟ་དང་དང་ས་པས་ལྟ་འདོད་ཅིང། །བསྔགས་པ་བརྗོད་ན་བསོད་ནམས་ཆེས་ཆེ་བ། །གྲང་མེད་སྐྱེད་པར་གསུང་ལ་རབ་ཏུ་ནི། །
ཞི་བ་རྣམ་པར་ངེས་པའི་ཆོ་འཕྲུལ་མདོར། །འཛམ་གླིང་སེམས་ཅན་ཀུན་གྱི་སྲོག་བཅད་དམ། །བདོག་པ་འཕྲོགས་ལས་བྱང་ཆུབ་སེམས་དཔའ་ཡིས། །ཐན་དུད་འགྲོ་
གཅིག་ལ་ཟན་ཆང་གཅིག། །སྦྱིན་པའི་དགེ་ལ་བར་ཆད་བྱས་གྱུར་ན། །སྡིག་པ་ཤིན་དུ་ཆེ་བ་གྲང་མེད་པ། །བསྐྱེད་པར་གསུངས་པ་འདི་རྣམས་ལེགས་བསམ་ནས། །

[068B] །རྟེན་གྱི་སྒོ་ནས་ལྕགས་གོང་ཆུང་དུ་ཡང། །ཆུ་ཡི་གཏིང་དུ་འབྱིད་ལ་གོང་བུ་དེ། །སྣོད་དུ་བྱས་ཚེ་ཆེ་ཡང་སྟེང་དུ་འཕྱོ། །
དེ་བཞིན་བླང་དོར་གནས་ལ་རབ་རྨོངས་པས། །ཉེས་པ་ཉེས་པར་མི་ཤེས་འགྱོད་སེམས་དང། །བཤགས་སྡོམ་མི་བྱེད་དགེ་བ་མི་སྤྱོད་པའི། །མི་མཁས་པ་ཡིས་
སྡིག་པ་ཆུང་དུ་ཞིག་ད་ལྟ་རྣམ་པར་སྨིན་པ་མྱོང་རྒྱུ་ཡང། །བསྒྱུར་ཏེ་དམྱལ་བར་སྨིན་པའི་ལྕི་འགྱུར་ལ། །ཉེ་ས་པ་ཉེས་པར་ཤེས་ནས་སྔ་མ་ལ། །འགྱོད་ཅིང་
མི་གསང་ཕྱི་མ་སྡོམ་པ་དང། །གཉེན་པོ་དགེ་བ་བྱེད་པའི་མཁས་པ་ལ། །སྡིག་པ་ཆེན་པོའང་རྣམ་སྨིན་ཡང་འགྱུར་ཞིང། །ཆུང་དུའང་ཉེས་པར་ཤེས་ཀྱང་ཁྱད་གསོད་ཀྱིས། །
ཤེས་བཞིན་འཇུག་པའི་མཁས་རློམ་ལ་ནི་ལྕི། །གཞན་ཡང་གཏི་མུག་ཤེས་ཆེ་དགེ་རྩ་ཆུང། །སྡིག་པའི་ལས་ལྕི་འགྱོད་ཚང་མ་བྱས་དང། །ཐོག་མར་དགེ་བ་མི་སྦྱོད་རྣམ་པ་ལྔས། །
ཉེས་པ་རྣམ་པར་སྨིན་པ་ཡང་བའང། །དམྱལ་བར་སྨིན་པར་འགྱུར་ཞེས་འདས་ཆེན་ལས། །གསུངས་ཤིང་རིན་པོ་ཆེ་ཡི་ཕུང་པོ་ལས། །སྟོང་གསུམ་སེམས་ཅན་ཐེག་ཆེན་
ལ་ཞུགས་ཏེ། །འཁོར་བསྒྱུར་རྒྱལ་སྲིད་ལྡན་པ་རེ་རེས་ཀྱང། །མར་སྣོད་རྒྱ་མཚོ་ཙམ་ལ་སྙིང་པོ་ནི། །རི་རབ་ཙམ་གྱི་མར་མེས་སངས་རྒྱས་ཀྱི། །མཆོད་རྟེན་
མཆོད་པས་བྱང་སེམས་རབ་བྱུང་བས། །མར་མེའི་སྙིང་པོ་འབྲུ་མར་གྱིས་བསྐུས་པ། །མཆོད་རྟེན་དྲུང་དུ་འཛིན་པའི་བསོད་ནམས་ཀྱི། །བརྒྱ་ཡི་ཆར་ཡང་ཕོད་པར་མི་

[069A]༄༅། །འགྱུར་གསུངས། །འདི་ཡི་རིག་པས་སྡོམ་པ་མེད་པ་དང། །ཡོད་དང་ཡོད་ལའང་གཅིག་ལྡན་གཉིས་ལྡན་དང། །གསུམ་ལྡན་རྣམས་ཀྱི་ལམ་ལ་
སློབ་པ་ཡང། །ཕྱི་མ་ཕྱི་མ་སྔ་མ་སྔ་མ་ལས། །ས་ཆོད་ཆེ་ཞིང་ཁྱིམ་པ་ལྟ་བུ་ཡིས། །སྦྱིན་གཏོང་ལ་སོགས་དགེ་བ་བྱེད་པའི་ཚེ། །བསྙེན་གནས་ལྟ་བུའི་སྡོམ་པ་དང་
ལྡན་པས། །བྱེད་དང་སྡོམ་པ་མེད་པས་བྱེད་པ་གཉིས། །དགེ་རྩ་ཆེ་ཆུང་ཁྱད་པར་ཆེ་བར་གསལ། །མི་དགེ་བཅུ་ལྡན་ཞིག་གིས་ལོ་བརྒྱའི་བར། །རྒྱུན་ཆད་མེད་པར་སྡིག་པ་
བསགས་པ་ལས། །ཚུལ་འཆལ་དྲང་སྲོང་རྒྱལ་མཚན་གྱིས་གཡོགས་ནས། །དད་བས་བྱིན་པ་ཞག་གཅིག་ལོངས་སྤྱོད་པ། །ཉེས་པ་ཆེ་བར་ཚུལ་འཆལ་ཚར་གཅོད་པའི། །
མདོ་ལས་གསུངས་ཤིང་འདུལ་བ་རྣམ་འབྱེད་ལས། །ལྕགས་གོང་མེ་ལྕེ་འདྲ་བ་དག་ཟོས་བར་གྱུར་པ་མཆོག་ཡིན་གྱི། །ཚུལ་འཆལ་ཡང་དག་མི་སྡོམ་པས། །
ཉེ་འཁོར་བསོད་སྙོམས་ཟ་བ་མིན། །ཞེས་པས་ཚུལ་ཁྲིམས་འཆལ་བ་དང། །བསླབ་པ་ལྷོད་པེ་གཉིས་ཀར་གསུངས། །བཤེས་གཉེན་སྟོན་པས་ཆོས་ལ་བརྟེན་པ་
ཡི། །སྡིག་པའི་གམ་ན་མི་དགེ་བ་ཅུ་པོ་ནི། །སྡིག་པ་བྲུད་བྲུད་ཡིན་གསུངས་མེད་པར་སྣང། །དངོས་པོའི་སྒོ་ནས་སྦྱིན་དང་མཆོད་པ་ལ། །ཆོས་སྦྱིན་དང་ནི་སྒྲུབ་
པའི་མཆོད་པ་གཉིས། །མཆོག་སྟེ་དེས་མཚོན་གཞན་ཡང་ཤེས་པར་བྱ། །བསམ་པའི་སྒོ་ནས་སྟོང་གསུམ་སེམས་ཅན་གྱིས། །སངས་རྒྱས་མཆོད་རྟེན་རི་རབ་ཙམ་

[069B] །སྐལ་པ་ཇི་སྙེད་བསྟི་སྟང་བྱས་པ་ལས། །སེམས་པས་བྱང་ཆུབ་སེམས་དང་མ་བྲལ་བས། །མེ་ཏོག་གཅིག་ཙམ་དོར་བའི་བསོད་ནམས་ནི། །ཆེ་བར་རིན་ཆེན་
ཕུང་པོའི་མདོ་ལས་གསུངས། །དེ་བཞིན་ཐོབ་བྱ་མཆོག་དམན་ལ་དམིགས་དང། །རང་གཞན་དོན་ལ་དམིགས་པའི་བསམ་པ་དང། །བསམ་པ་དེ་ཡང་ཤུགས་ནི་དྲག་ཞན་དང་
རྒྱུན་ཡང་རིང་ཐུང་སོགས་ཀྱིས་ཕན་ཡོན་གྱི། །ཁྱད་པར་ཤེས་པར་བྱའོ་ཉེས་སྤྱོད་ཀྱང། །ཉོན་མོངས་བསམ་པ་ཤུགས་དྲག་རྒྱུན་རིང་བ། །སྟོབས་ཆེ་དེ་ཡི་ནང་ནས་ཁོང་ཁྲོ་ནི། །དགེ་རྩ་
འཇོམས་སྟོབས་ཆེ་སྟེ་སྦྱོད་འཇུག་ལས། །བསྐལ་པ་སྟོང་དུ་བསགས་པ་ཡི། །སྦྱིན་དང་བདེར་གཤིགས་མཆོད་ལ་སོགས། །ལེགས་སྤྱད་གང་ཡིན་དེ་གུན་ཡང། །ཁོང་ཁྲོ་གཅིག་
གིས་འཇོམས་པར་བྱེད། །ཅེས་སོ་ཚངས་པ་མཚུངས་པར་སྤྱོད་པ་དང། །དེ་ལས་རྒྱལ་བའི་སྲས་ལ་ཁྲོས་པ་ནི། །ཤིན་དུ་ལྕི་སྟེ་ཏིང་འཛིན་རྒྱལ་པོ་ལས། །གཅིག་ལ་གཅིག་ཀྱང་
གནོད་སེམས་བྱས་ན་ནི། །དེ་ལ་ཚུལ་ཁྲིམས་ཐོས་པས་སྐྱོབ་མི་ནུས། །བསམ་གཏན་མི་སྐྱོབ་དགོན་གནས་སྐྱོབ་མི་ནུས། །སྦྱིན་པས་མི་སྐྱོབ་སངས་རྒྱས་མཆོད་པས་མིན། །
ཞེས་དང་ཞི་བ་ལྷ་ཡི་སྤྱོད་འཇུག་ལས། །གད་ཞིག་དེ་འདྲའི་རྒྱལ་སྲས་སྦྱིན་བདག་ལ། །གལ་ཏེ་ངན་སེམས་སྐྱེད་པར་བྱེད་པ་དེ། །ངན་སེམས་སྐྱེད་པའི་གྲངས་བཞིན་སྐལ་པར་ནི།།
དམྱལ་བར་གནས་པར་འགྱུར་ཞེས་ཐུབ་པས་གསུངས། །ཞེས་སོ་གསུམ་པ་ལས་དེའི་འབྲས་བུ་ལ། །གསུམ་ལས་རྣམ་སྨིན་འབྲས་བུ་ལས་ལམ་བཅུ། །རེ་རེ་ཡང་ནི་དུག་

[070A]༄༅། །གསུམ་ཆེ་འབྲིང་དང། །ཆུང་དུ་གསུམ་ལ་བརྟེན་པའི་གསུམ་གསུམ་མོ། །དེ་ལ་ཆེན་པོ་བཅུ་པོ་རེ་རེ་ཡིས། །དམྱལ་བར་སྐྱེ་དང་འབྲིང་བཅུ་རེ་རེ་ཡིས། །ཡི་
དགས་འགྲོ་བར་སྐྱེ་ཞིང་ཆུང་དུ་བཅུ། །རེ་རེས་དུད་འགྲོར་སྐྱེ་བར་སའི་དངོས་གཞིར། །གསུངས་ལ་དེ་བཞིན་བསྟན་པའི་རིམ་པ་ལས། །འདི་རྣམས་ཆེ་འབྲིང་ཆུང་དུར་བཤད་པ་ཡིས། །
དམྱལ་བ་ཡི་དགས་དུད་འགྲོར་སྐྱེ་བ་སྟེ། །གཙོ་ཆེར་ཆགས་སྡང་རྨོངས་པ་ཆེ་འབྲིང་དང། །ཆུང་དུས་ཕྱེ་བའི་ལས་ལམ་རྣམས་ལས་སོ། །ཞེས་སོ་རྒྱུ་མཐུན་འབྲས་བུ་ངན་འགྲོ་ནས། །མི་རུ་
སྐྱེས་ཀྱང་རིམ་བཞིན་ཚེ་ཐུང་དང། །ཆུང་མ་མ་བསྲུངས་སྐུར་བ་མང་བ་དང། །མཛའ་དང་འབྱེད་དང་ཡིད་མི་འོང་གི་སྒྲ། །ཐོས་དང་གཞན་གྱིས་རང་གི་ཚེག་མི་ཉན། །འདོད་ཆགས་ཞེ་སྡང་
གཏི་མུག་ཤས་ཆེ་བར། །འགྱུར་བར་གསུངས་ཤིང་དེ་ལྟར་དེ་ཉིད་ལས། །དེ་ནས་ཐར་ཀྱང་མཐོ་རིས་དག་ཏུ་ནི། །རྒྱུ་མཐུན་ཚེ་ཐུང་དབུལ་ཞིང་ཆུང་མ་ལྷོད། །སྐུར་མང་མཛའ་བྲལ་མི་སྙན་ཚིག་
མི་ཉན། །འདོད་ཆགས་ཞེ་སྡང་གཏི་མུག་ལྷག་སྤྱད་འགྱུར། །ཞེས་དང་བདེན་པ་པོ་ཡི་ལེའུ་དང། །ས་བཅུའི་མདོ་ལས་མི་དགེ་རེ་རེ་ལ། །འབྲས་བུ་གཉིས་གཉིས་གསུངས་ཏེ་མིར་སྐྱེས་ཀྱང་
ཚེ་ཐུང་ནད་མང་པ་དང་འབྱོར་བ་ཆུང། །གཞན་དང་ཐུན་མོང་པ་དང་གཡོགས་འཁོར་ནི། །མི་སྲུན་པའམ་ཡིད་བརྟན་མི་རུང་ལ། །ཆུང་མ་འགྲན་ཟླར་བཅས་དང་སྐུར་བ་མང། །གཞན་གྱིས་བསླུ་
དང་གཡོགས་འཁོར་མི་འདུམ་ཞིང། །ངན་དང་ཡིད་མི་འོང་གི་སྒྲ་ཐོས་ཤིང། །འཐབ་མོའི་ཚིག་ཏུ་འགྱུར་དང་སྨྲས་པའི་ཚིག་མི་བཙུན་པའམ་གཟུངས་པར་མི་འོས་ཤིང། །མ་ངེས་པ་ཡི་

[070B] །འདོད་པ་ཆ་ཞིང་ཆོག་མི་ཤེས་པ་དང། །མི་ཕན་འཚོལ་བའམ་ཕན་པ་མི་འཚོལ་དང། །གཞན་ལ་གནོད་པའམ་གཞན་གྱིས་གནོད་བྱེད་དང། །ལྟ་བར་ངན་ཞིང་གཡོ་
སྒྱུ་ཅན་དུ་འགྱུར། །གསུངས་ཤིང་བླ་མ་གོང་མ་རྣམས་ཀྱིས་ནི། །འདི་རྣམས་མྱོང་བ་རྒྱུ་མཐུན་འབྲས་བུ་དང། །མིར་སྐྱེས་ན་ཡང་སྲོག་གཅོད་མ་བྱིན་ལེན། །ལོག་གཡེམ་སོགས་ལ་ལྷག་པར་
དགའ་འགྱུར་བ། །བྱེད་པ་རྒྱུ་མཐུན་གྱི་ནི་འབྲས་བུར་བཞེད། །བདག་པོའི་དབང་གི་འབྲས་བུ་རིམ་པ་བཞིན། །མི་རུ་སྐྱེས་ཚེ་སྣོད་ཀྱི་འཇིག་རྟེན་གྱི། །འབྲས་བུ་མཐུ་ཆུང་བ་དང་མི་སྨིན་
དང༑ །འདྲུལ་དང་གཞན་དུ་འགྱུར་དང་ཤིན་ཏེ་མར། །འགྱུར་དང་མི་ཞིམ་པ་དང་མི་བརྟན་དང། །ཆུང་དང་གནོད་དང་མེད་པར་འགྱུར་བ་སྟེ། །དེ་སྐད་དུ་ཡང་བསྟན་པའི་རིམ་པ་ལས། །
དབང་གི་འབྲས་བུ་ཕྱི་ཡི་དངོས་པོ་རྣམས། །མཐུ་ཆུང་མི་སྨིན་འདྲུལ་ཞིང་གཞན་དུ་འགྱུར། །ཤིན་ཏེམ་དང་རོ་ངན་མི་བརྟན་དང། །འབྲས་བུ་ཆུང་དང་གནོད་དང་མེད་འགྱུར་པའོ། །དེ་ཡང་
རྒྱས་པར་བཤད་ན་སྲོག་གཅོད་ཀྱིས། །སྣོད་ཀྱི་བཟའ་བཏུང་སྨན་དང་འབྲས་བུ་སོགས། །མཐུ་ཆུང་སྐེམ་དང་ནུས་སྟོབས་ཆུང་བ་དང། །འཇུ་དཀའ་ནད་གཞི་སྐྱེད་པའི་སེམས་ཅན་རྣམས། །
ཕལ་ཆེར་ཚེ་ནི་ཟད་པར་མ་གྱུར་ཀྱང། །འཆི་བར་འགྱུར་རོ་མ་བྱིན་ལེན་པ་ཡིས། །འབྲས་བུ་ཉུང་དང་མི་གྲུབ་ཐོང་བ་དང། །ཆར་ཆེས་པ་དང་ཐན་ཆེས་མེད་པར་འགྱུར། །ལོག་གཡེམ་གྱི་ནིས་ཕྱོགས་
གཤང་ལྕི་དང། །འདམ་སྔ་བ་ལྗན་ན་ལྗིན་མི་གཙང་དྲིང་མང། །ཉམ་ང་བ་དང་ཉམ་མི་དགའ་པའོ། །རྫུན་གྱིས་ཞིང་ལས་དང་ནི་གྲུ་སྤྱོད་པའི། །ལས་མཐའ་མི་རྒྱས་མཐུན་པར་མི་འགྱུར་ཞིང། །

[071A]༄༅། །ཕལ་ཆེར་སླུ་དང་འཇིགས་དང་འཇིགས་བའི་རྒྱུ། །མང་པོ་ལྡན་པའི་ས་ཡི་ཕྱོགས་སུ་སྐྱེ། །ཕྲ་མས་ས་ཕྱོགས་འབར་འབུར་ལྕང་ལྕོང་དང། །མཐོན་དམན་ཆེ་དང་བགྲོད་
དཀའ་འཇིགས་པ་དང། །འཇིགས་སུ་རུང་བའི་རྒྱུ་དང་ལྡན་པའོ། །ཚིག་རྩུབ་ཀྱིས་ནི་ས་ཕྱོགས་སྡོང་དུམ་དང། །ཚེར་མ་རྡོ་དང་གསེག་མ་གྱོ་མོ་མང། །རྩུབ་དང་མི་སྣུམ་འབབ་ཆུ་སོགས་
མེད་དང། །སྐམ་དང་ཚྭ་སྒོ་དགོན་དུང་ཐ་ཆད་དང། །སྡིག་པ་ཅན་གྱི་གཞི་དང་འཇིགས་པའི་རྒྱུ། །མང་པོ་ལྡན་པའོ་ཀྱལ་བས་ལྗོན་ཤིང་ལ། །འབྲས་བུ་དུས་སུ་མི་འཆགས་དུས་མིན་འཆགས་
མ་སྨིན་སྨིན་པར་སྣང་དང་ལྗོན་ཤིང་གི་རྩ་བ་མི་བརྟན་རིང་དུ་མི་གནས་དང། །ཀུན་ར་ནགས་ཚལ་རྫིང་བུ་ཉམ་དགའ་བ། །དཀོན་ཞིང་འཇིགས་པའི་རྒྱུ་ནི་མང་བའོ། །བརྣབ་སེམས་
ཀྱིས་ནི་ཕུན་སུམ་ཚོགས་པ་ཀུན། །ལོ་དང་དུས་ཚིག་ཟླ་བ་ཞག་རེར་ཡང། །ཉམས་ཤིང་འབྲི་ལ་འཕེལ་བར་མི་འགྱུར་པའོ། །གནོད་སེམས་ཀྱིས་ནི་ཡམ་དང་གནོད་པ་དང། །ནད་འགོ་བ་དང་
འཁྲུགས་ལོང་མང་བ་དང། །སེངྒེ་སྟག་སྤྲུལ་སྡིག་པ་སྲིན་བུ་དང། །གནོད་སྦྱིན་གདུག་པ་ཆོམ་རྐུན་མང་བའོ། །ལོག་ལྟས་སྣོད་ཀྱི་འབྱུང་ཁུངས་མཆོག་ནུབ་ཅིང། །མི་གཙང་བ་དང་སྡུག་བསྔལ་
བ་དག་ནི། །མཆོག་ཏུ་གཙང་དང་བདེ་བར་སྣང་བ་དང། །གནས་དང་སྐྱོབ་དང་སྐྱབས་མེད་འགྱུར་པའོ། །གཉིས་པ་དཀར་པོའི་ལས་འབྲས་བསམ་ལ་གཉིས། །ལས་དང་འབྲས་བུ་བསམ་པའོ་
དང་པོ་ནི། །སྲོག་གཅོད་སྤོང་བའི་ལས་ལམ་ལ་མཚོན་ན། །གཞི་ནི་སེམས་ཅན་གཞན་དོན་བསམ་པ་ནི། །སོག་གཅོད་ཉེས་དམིགས་མཐོང་ནས་སྤོང་འདོད་སེམས། །སྦྱོར་བ་གསོད་པ་སྡོམ་

[071B] །མཐར་ཐུག་བསྡམ་པ་རྫོགས་པའི་ལུས་ཀྱི་ལས། །ཚུལ་འདིས་དཀར་པོའི་ལས་ལམ་ལྷག་མ་དགུའི། །རྣམ་བཞག་ཤེས་པར་བྱ་སྟེ་བསྟན་རིམ་ལས། །སེམས་ཅན་གཞན་
གསོད་ཉེས་དམིགས་ལྟ་བ་ཡིས། །བསྲུང་སེམས་དགེ་དང་ལྡན་པས་དེ་སྡོམ་བའི། །སྦྱོར་ལས་ཡང་དག་བླང་སྟི་གནས་པ་དང། །གཞན་ཡང་དེ་བཞིན་ཅི་རིགས་སྦྱོར་བར་བསླབ། །ཞེས་པ་
ལྟར་རོ་གཉིས་པ་འབྲས་བུ་ལ། །གསུམ་ལས་རྣམ་པར་སྨིན་པའི་འབྲས་བུ་ནི། །དགེ་ལས་ཆུང་འབྲིང་ཆེན་པོས་རིམ་པ་བཞིན། །མི་དང་འདོད་པའི་ལྷ་དང་ཁམས་གོང་མའི། །ལྷ་རུ་སྐྱེའོ་རྒྱུ་
མཐུན་བདག་འབྲས་ནི། །མི་དགེ་བཅུ་ཡི་རྒྱུ་མཐུན་བདག་འབྲས་ལས། །བཟློག་ཏེ་ཚེ་རིང་བ་དང་བཟའ་བཏུང་ནི། །མཐུ་དང་ནུས་པ་ཆེ་བ་ལ་སོགས་འབྱུང། །དགེ་བའི་ལས་ལམ་བཅུ་པོ་
འདི་དག་ནི། །འཁོར་བས་སྐྲག་ནས་སྙིང་རྗེ་ཆེན་པོ་དང། །བྲལ་བར་གཞན་གྱི་སྒྲ་ཡི་རྗེས་འབྲང་ནས། །སྦྱང་བ་ལས་ནི་ཉན་ཐོས་འབྲས་བུ་འགྲུབ། །སྙིང་རྗེ་ཆེ་བྲལ་གཞན་དྲིང་མི་འཇོག་ཅིང། །
རང་ཉིད་འཚང་རྒྱར་འདོད་ནས་རྟེན་འབྲེལ་གྱི། །འཇུག་ལྡོག་ལེགས་པར་ཤེས་པས་སྦྱངས་པ་ལ། །བརྟེན་ནས་རང་སངས་རྒྱས་ཀྱི་འབྲས་བུ་འགྲུབ། །སེམས་ཅན་གཞན་ལ་ཕན་སེམས་རྒྱ་ཆེ་བས་
སྙིང་རྗེ་ཐབས་མཁས་སྨོན་ལམ་ཆེན་པོ་དང། །སེམས་ཅན་ཐམས་ཅད་ཡོངས་སུ་མི་གཏོང་དང། །སངས་རྒྱས་ཡེ་ཤེས་ཤིན་དུ་རྒྱས་པ་ལ། །དམིགས་པས་སྦྱངས་ན་བྱང་ཆུབ་སེམས་དཔའ་
ཡི༑ །ས་དང་ཕ་རོལ་ཕྱིན་པ་ཐམས་ཅད་འགྲུབ། །དེ་དག་རྣམ་པ་ཀུན་དུ་ཆོས་སྦྱངས་པས། །ཡང་དག་རྫོགས་སངས་རྒྱས་ཀྱི་ཆོས་ཐམས་ཅད། །འགྲུབ་བར་འགྱུར་ཞེས་ས་བཅུའི་མདོ་ལས་

[072A]༄༅། །གསུངས། །གསུམ་པ་ལས་ཀྱི་རབ་ཏུ་དབྱེ་བ་གཞན། །བསྟན་ལ་འཕེན་རྫོགས་གཉིས་ཀྱི་དབྱེ་བ་ནི། །བདེ་འགྲོར་འཕེན་པའི་ལས་ནི་དགེ་བ་དང། །ངན་འགྲོར་
འཕེན་པའི་ལས་ནི་མི་དགེ་བ། །ཡིན་ལ་རྫོགས་བྱེད་ལ་ནི་ངེས་མེད་དེ། །བདེ་འགྲོར་སྐྱེས་ཀྱང་ཡན་ལག་ཉིང་ལག་དང། །དབང་པོ་མ་ཚར་བ་དང་མི་སྡུག་དང། །ཚེ་ཐུང་ནད་མར་དབུལ་སོགས་མི་
དགེས་བྱེད། །དུད་འགྲོ་ཀླུ་དང་ཡི་དགས་འགལ་ཞིག་ལའང། །དཔལ་འབྱོར་ཕུན་ཚོགས་ཡོད་པ་དགེ་བས་བྱེད། །དེ་ལྟར་ན་ནི་འཕེན་བྱེད་དགེ་བ་ཡིས། །འཕང་ལ་རྫོགས་བྱེད་དགེ་བས་
རྫོགས་པ་དང། །མི་དགེས་རྫོགས་པ་གཉིས་དང་མི་དགེ་བས། །འཕང་ལ་རྫོགས་བྱེད་མི་དགེས་རྫོགས་པ་དང། །དགེ་བས་རྫོགས་པ་གཉིས་ཏེ་མུ་བཞིའོ། །མཛོད་ལས་གཅིག་གིས་སྐྱེ་བ་
གཅིག་འཕེན་ནོ། །ཡོངས་རྫོགས་བྱེད་པ་དུ་མ་ཡིན་ཞེས་བཤད། །ཀུན་བཏུས་ལས་ནི་འཕེན་བྱེད་ལས་གཅིག་གིས། །ལུས་གཅིག་འཕེན་དང་དུ་མ་འཕེན་པའང་ཡོད། །འཕེན་བྱེད་དུ་མས་
ལུས་གཅིག་འཕེན་པ་དང། །དུ་མ་འཕེན་པར་བྱེད་པའང་མོད་ཅེས་གསུངས། །འགྲེལ་བར་ལས་ཀྱི་སྐད་ཅིག་གཅིག་གིས་ཚེ། །གཅིག་གི་རྣམ་སྨིན་ས་བོན་གསོ་པ་དང། །གཅིག་གིས་ཚེ་རབས་
དུ་མའི་རྣམ་སྨིན་གྱི། །ས་བོན་གསོ་དང་སྐད་ཅིག་མང་པོ་ཡིས། །ཚེ་གཅིག་ཉིད་ཀྱི་ས་བོན་ཡང་དང་ཡང། །གསོ་དང་མང་པོ་ཕན་ཚུན་ལྟོས་ནས་ནི། །ཚེ་རབས་གཅིག་ནས་གཅིག་ཏུ་བརྒྱུད་པ་ཡི།།
ས་བོན་ཡང་དང་ཡང་དུ་གསོ་ལ་བཤད། །མྱོང་བར་ངེས་དང་མ་ངེས་ས་གཉིས་ནི། །ས་ཡི་དངོས་གཞིར་བསམ་བཞིན་བྱས་པ་དང། །བསགས་པ་གང་ཡིན་མྱོང་བར་ངེས་པའི་ལས། །བསམ་

[072B] །མྱོང་བར་མ་ངེས་པ་ཡི་ལས་སུ་བཤད། །བྱས་དང་བསགས་པའི་ཁྱད་པར་དེ་ཉིད་ལས། །བསམ་པའམ་བསམ་ནས་ལུས་ངག་གང་རུང་གིས། །
ཀུན་གནས་བསླང་པ་གང་ཡིན་བྱས་པའི་ལས། །རྨི་ལམ་རྨི་ཚེ་བྱས་དང་མ་ཤེས་པར། །བྱས་དང་བསམ་བཞིན་མིན་པར་བྱས་པ་དང། །ཤུགས་དྲག་མིན་ལ་རྒྱུན་ཆགས་མ་ཡིན་པར། །
བྱས་དང་ནོར་བར་བྱས་དང་བརྗེད་པས་ནི། །བྱས་དང་མི་འདོད་བཞིན་དུ་བྱས་པ་དང། །ལུང་དུ་མ་བསྟན་པ་དང་འགྱོད་པ་ཡིས། །བསལ་དང་གཉེན་པོ་སྒོམ་པས་བསལ་བ་སྟེ། །བཅུ་པོ་
འདི་ལམ་གཏོགས་པ་ཡི་ལས། །གཞན་རྣམས་བསགས་པའི་ལས་དང་རྨི་ལམ་དུ། །བྱས་པ་ལ་སོགས་བཅུ་ནི་མ་བསགས་པའི། །ལས་སུ་གསུངས་པ་ལྟར་དུ་ཤེས་པར་བྱ། །གཏན་ལ་
བབ་པ་བསྡུ་བར་མུ་བཞི་བཤད། །དེ་ཡང་སྲོག་གཅོད་བྱས་ལམ་བསགས་དང། །མི་མཁས་པ་ཡིས་བྱས་དང་རྨི་ལམ་ན། །བྱས་དང་ཆེད་དུ་གཉེར་ནས་མ་བྱས་དང། །མི་འདོད་བཞིན་དུ་
གཞན་གྱིས་བྱེད་བཅུག་དང། །ལན་གཅིག་བྱས་ཤིང་འགྱོད་ཅིང་སྡོམ་སེམས་ཀྱིས། །ཤིན་དུ་སྲབ་མོར་བྱས་དང་འཇིག་རྟེན་པའི། །ལམ་གྱིས་ཉམས་སྨད་པ་དང་འཇིག་རྟེན་ལས། །འདས་
པའི་ལམ་གྱིས་ས་བོན་བཅོམ་པའོ། །བསགས་ལམ་བྱས་གསད་ཕྱིར་ཡུན་རིང་ནས། །རྟོག་ཅིང་དཔྱོད་ལ་སྲོག་ནི་མ་བཅད་པའོ། །བྱས་ལ་བསགས་པ་སྔ་མ་གཉིས་ལས་གཞན། །སྲོག་བཅད་
པའོ་མ་བྱས་མ་བསགས་པ། །གསུམ་པོ་དེ་དག་གང་དུའང་མ་གཏོགས་པའོ། །ཚུལ་འདི་མ་བྱིན་ལེན་ནས་ངག་ཀྱལ་བར། །ཅི་རིགས་སྦྱར་བྱ་ཡིད་ཀྱི་གསུམ་ལ་ནི། །བསགས་ལམ་བྱས་ཆེད་དུ་

[073A]༄༅། །མ་བྱས་པ། །གཞན་གྱིས་བྱེད་དུ་བཅུག་པ་རྣམས་མེད་དོ། །མྱོང་བར་ངེས་ལ་དུས་ཀྱི་སྒོ་ནས་གསུམ། །མཐོང་ཆོས་མྱོང་འགྱུར་ལས་ནི་བསགས་པའི་ཚེ། །
དེ་ཉིད་ལ་ནི་འབྲས་བུ་སྨིན་འགྱུར་བ། །དེ་ཡང་བརྒྱད་དེ་ལུས་དང་ལོངས་སྤྱོད་དང། །སྲིད་པ་ལ་ནི་ལྟ་བ་ཤས་ཆེ་བའི། །བསམ་པས་མི་དགེ་སྤྱད་པ་ཚེ་འདིར་མྱོང། །དེ་དག་ལ་ནི་ཆེད་དུ་མི་ལྟ་
བ༑ ༑ཤས་ཆེའི་བསམ་པས་དགེ་བ་ཚེ་འདིར་མྱོང། །དེ་བཞིན་གཞན་ལ་གནོད་སེམས་ཤས་ཆེ་དང། །ཕན་སེམས་ཆེ་དང་ཡོན་ཏན་ཞིང་མཆོག་ལ། །མནར་སེམས་ཆེ་དང་དད་མོས་
བསམ་པ་ཆེ། །ཕན་འདོགས་ཞིང་ལ་བྱས་པ་མི་གཟོ་དང། །བྱས་པ་གཟོ་བའི་བསམ་པ་ཤས་ཆེ་བས། །མི་དགེ་བ་དང་དགེ་བའི་འབྲས་བུ་ནི། །ཚེ་འདིར་མྱོང་བར་ས་ཡི་དངོས་གཞིར་
གསུངས། །སྐྱེས་ནས་མྱོང་འགྱུར་སྐྱེ་བ་གཉིས་པ་ལ། །འབྲས་བུ་མྱོང་ཞིང་ལན་གྲངས་གཞན་ལ་ནི། །མྱོང་བར་འགྱུར་བ་ཚེ་གསུམ་ཕན་ཆད་དུ། །སྨིན་པར་འགྱུར་པའོ་དགེ་དང་མི་དགེའི་
ལས། །མང་པོ་ཡོད་པ་ཇི་ལྟར་སྨིན་ཚུལ་ནི། །ལས་གང་ལྕི་བ་དེ་ནི་ཐོག་མར་སྨིན། །ལྕི་ཡང་མཉམ་ན་འཆི་དུས་མངོན་གྱུར་པ། །དེ་ཡང་འདྲ་ན་གོམས་ཤས་གང་ཆེ་སྟེ། །དེ་ཡང་འདྲན་
ཐོག་མར་བྱས་པ་དེ། །སྔོན་ལ་སྨིན་པར་འགྱུར་ཏེ་མཛོད་འགྲེལ་དུ། །ལས་ཀྱིས་འཁོར་བར་ལྕི་གང་དང། །ཉེ་བ་གང་དང་གོམ་པ་གང། །སྔོན་བྱས་གང་ཡིན་དེ་ལས་ནི། །སྔ་མ་སྔ་མ་རྣམ་སྨིན་
འགྱུར༑ ༑ཞེས་པ་དྲངས་པ་ལྟར་དུ་གོ་བར་བྱ། །གཉིས་པ་བྱེ་བྲག་དུ་ནི་བསམ་པ་ལ། །མི་དགེ་བཅུ་སྤོང་གིས་ནི་མངོན་མཐོ་ཡི། །རྟེན་ཞིག་རྙེད་ཀྱང་རྣམ་མཁྱེན་སྒྲུབ་པའི་རྟེན། །མཚན་ཉིད་ཚང་

[073B] །ས་ཆོད་ཆེ་བས་རྟེན་དེ་སྒྲུབ་པར་བྱ། །འདི་ལ་རྣམ་པར་སྨིན་པའི་ཡོན་ཏན་དང། །རྣམ་སྨིན་འབྲས་བུ་རྣམ་སྨིན་རྒྱུ་གསུམ་ལས། །དང་པོ་ཡོན་ཏན་ལ་ནི་
བརྒྱད་ཡོད་དེ། །ཚེ་རིང་གཟུགས་མཛེས་རིགས་མཐོ་ལོངས་སྤྱོད་དང། །གཉེན་འཁོར་མང་འཛོམ་ཚིག་བཙུན་དབང་ཆེ་བ། །སྐྱེས་པ་ཉིད་གྱུར་སྟོབས་དང་ལྡན་པའོ། །འབྲས་བུ་རིམ་
བཞིན་ཡུན་རིང་དགེ་མང་སོག་མཐོང་བ་ཙམ་གྱིས་གདུལ་བྱ་དགའ་ནས་འདུ། །གཞན་གྱིས་བཀུར་ཞིང་བསྒོ་བ་ཚུལ་བཞིན་སྒྲུབ། །ཟང་ཟིང་སྦྱིན་པས་སེམས་ཅན་འཁོར་དུ་བསྡུད། །སྙན་
པར་སྨྲ་བ་སོགས་ཀྱིས་སྨིན་པར་བྱེད། །ཕན་བཏགས་བྱས་པ་གཟོ་ཞིང་བསྒོ་བ་ཉན། །འཁོར་དུ་མི་འཇིགས་དབེན་པར་གེགས་བྱེད་མེད། །གང་ལའང་སྤྲོ་བ་ཆེ་ལ་བརྟན་པ་སྟེ། །བརྒྱད་དོ་
རྣམ་པར་སྨིན་པའི་རྒྱུ་ལ་ཡང། །བརྒྱད་ལས་དང་པོ་གཞན་ལ་མི་འཚེ་དང། །མི་འཚེའི་བསམ་པ་བསྟེན་ལ་སོགས་པ་སྟེ། །གསོད་སར་ཆུད་པ་ལེགས་བཏང་དང། །དེ་བཞིན་སྲོག་གིས་ཕན་
བཏགས་ཤིང། །སྲོག་ཆགས་འཚེ་བ་ལས་ལྡོག་པས། །ཚེ་རིང་བ་ནི་ཐོབ་པར་འགྱུར། །ནད་པའི་བསྙེན་བཀུར་བྱས་སྨན་པ། །སྨན་ནི་རབ་ཏུ་བྱིན་པ་དང། །སྲོག་ཆགས་བོང་བ་དབྱིག་
སོགས་ཀྱིས། །འཚེ་བ་མེད་ལས་ནད་མེད་ཡིན། །ཞེས་པ་ལྟར་རོ་གཉིས་པ་མར་མེ་དང། །གོས་གསར་རྒྱན་སྦྱིན་བཟོད་པ་བསྟེན་པ་སྟེ། །ཁྲོ་བ་མེད་ལ་བརྟེན་པ་དང། །རྒྱན་སྦྱིན་པ་ཡིས་
གཟུགས་བཟང་ཉིད། །ཕྲག་དོག་མེད་པའི་འབྲས་བུ་ནི། །སྐལ་བ་བཟང་པོར་རབ་ཏུ་བཤད། །ཅེས་པ་ལྟར་རོ་གསུམ་པ་བླ་མ་དང། །དཀོན་མཆོག་སོགས་ལ་ཕྱག་དང་གུས་པ་དང། །ང་རྒྱལ་

[074A]༄༅། །བཅོམ་ནས་གཞན་ལ་དྲན་ལྟར་གུས། །བཞི་པ་ཟས་གོས་ལ་སོགས་སློང་པ་ལ། །སྦྱིན་དང་སྡུག་བསྔལ་པ་དང་ཡོན་ཏན་ཞིང། །ཡོ་བྱད་མེད་ལ་སྦྱིན་དང་ཕན་འདོགས་པའོ། །
ལྔ་པ་སྫུན་ཚིག་ལ་སོགས་ངག་གི་བཞི། །སྤོང་ལ་གོམས་པར་བྱེད་པའོ་དྲུག་པ་ནི། །ཡོན་ཏན་སྣ་ཚོགས་སྒྲུབ་པར་སྨོན་ལམ་འདེབས། །མཆོག་གསུམ་བླ་མ་ཕམ་ལ་སོགས་མཆོད། །བདུན་པ་
སྐྱེས་པའི་ཡོན་ཏན་ལ་དགའ་ཞིང། །བུད་མེད་དངོས་པོ་ལ་ནི་ཉེས་དམིགས་སུ། །ལྟ་དང་བུད་མེད་ལུས་འདོད་འདུན་པ་ཟློག་ཕོ་དབང་གཅོད་པ་རྣམས་ལས་ཐར་བར་བྱེད། །བརྒྱད་པ་གཞན་
གྱིས་མི་ནུས་རང་གིས་བྱེད། །རང་དང་སྡོམ་པས་ནུས་ལ་གྲོགས་བྱེད་ཅིང། །བཟའ་བ་དང་ནི་བཏུང་པ་སྟེར་པའོ། །རྒྱུ་བརྒྱད་རང་ལ་ལྟོས་པའི་སེམས་དག་པ། །གཉིས་ནི་སྙིང་ནས་ཤུགས་
དྲག་སྒྲུབ་པ་དང། །དགེ་རྩ་བྱང་ཆུབ་སྙིང་པོར་བསྔོ་བའོ། །གཞན་ལ་ལྟོས་པ་གཉིས་ནི་ཆོས་མཐུན་པ། །རབ་འབྲིང་བ་མར་ཕྲག་དོག་འགྲན་བརྙས་སྤང། །དགའ་ཞིང་ཉིན་བཞིན་སྤྱད་བྱར་མང་དུ་
རྟོག་སྦྱོར་བ་དག་པ་རང་ལ་ལྟོས་ནས་ནི། །དུས་རིང་བར་མ་ཆད་དང་ཤུགས་དྲག་པའོ། །གཞན་ལ་ལྟོས་པ་མ་བླང་ལེན་ཏུ་གཞུག་བླང་རྣམས་དགའ་བསྐྱེད་རྒྱུན་དུ་བྱེད་དུ་གཞུག་ཞིང་དག་པ་ནི་
བསམ་སྦྱོར་དེ་དག་ཉིད། །འབྲས་བུ་བཟང་མང་སྟེར་བས་ཞིང་དུ་བཞག་དེ་དག་རྣམས་ནི་བྱང་སར་གསུངས་པ་ལ། །འགྲེལ་བར་གསུངས་པས་བསྐང་ནས་བཤད་པའོ། །གསུམ་པ་བསམ་ནས་
འཇུག་ལྡོག་བྱ་ཚུལ་ལ། །སྤྱིར་བསྟན་པ་དང་སྟོབས་བཞིས་སྦྱང་ཚུལ་གཉིས། །དང་པོ་སྤྱིར་ན་ལས་འབྲས་བསམ་པ་ལ། །དོ་གལ་ཤིན་དུ་ཆེ་དགོས་སྤྱོད་འཇུག་ལས། །མི་དགེ་བ་ལས་སྡུག་བསྔལ་

[074B] ༑དེ་ལས་ཇི་ལྟར་ངེས་ཐར་ཞེས། །ཉིན་མཚན་རྟག་ཏུ་བདག་གིས་ནི། །འདི་ཉིད་འབའ་ཞིག་བསམ་པར་རིགས། །ཞེས་དང་དགེ་བའི་ཕྱོགས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་
གསུངས། །དེའི་ཡང་རྩ་བ་རྟག་ཏུ་ནི། །རྣམ་སྨིན་འབྲས་བུ་བསྒོམས་པས་སོ། །ཞེས་གསུངས་པ་ལྟར་དཀར་ནག་གི་ལས་དང་འབྲས་བུ་ཤེས་བྱས་ནས། །ཤེས་པ་ཙམ་ལ་མི་འཇོག་པར། །
ཡང་དང་ཡང་དུ་བསྒོམ་དགོས་ཏེ། །འདི་ཉིད་ཤིན་དུ་ལྐོག་གྱུར་པས། །ངེས་པ་རྙེད་པ་དཀའ་ཕྱིར་རོ། །དེ་ཡང་ཏིང་འཛིན་རྒྱལ་པོ་ལས། །ཟླ་བ་སྐར་མར་བཅས་པ་གནས་ལྟུང་ཤིང། །རི་དང་གྲོང་དེ་
བཅས་པའི་ས་ཞིག་ལ། །ནམ་མཁའི་ཁམ་ནི་རྣམ་པ་གཞན་གྱུར་ཀྱང། །ཁྱོད་ནི་མི་བདེན་པ་ཡི་ཚིག་མི་གསུང། །ཞེས་གསུངས་པ་ལྟར་དེ་བཞིན་གཤེགས་པ་ཡི། །གསུང་ལ་ཡིད་ཆེས་བྱས་ནས་བསྐྱང་
དགོས་ཏེ། །འདི་ལ་བཅོས་མིན་ངེས་པ་མ་རྙེད་ན། །གང་ལའང་རྒྱལ་བ་དགྱེས་པའི་ངེས་མི་རྙེད། །ཁ་ཅིག་སྟོང་པ་ཉིད་ལ་ངེས་རྙེད་སྐད། །ཟེར་ནས་ལས་འབྲས་ཁྱད་དུ་གསོད་པ་ནི། །སྟོང་པ་ཕྱིན་ཅི་ལོག་
ཏུ་གོ་བ་སྟེ། །སྟོང་ཉིད་གོ་ན་དེ་ཉིད་རྟེན་འབྲེལ་གྱི། །དོན་དུ་མཐོང་ནས་ལས་འབྲས་རྣམ་བཞག་ལ། །ངེས་པ་སྐྱེ་བའི་གྲོགས་བྱེད་དེ་ཉིད་ལས། །སྒྱུ་མ་ཆུ་བུར་སྨིག་རྒྱུ་གློ་འདྲ་ཞིང། །ཆོས་རྣམས་ཐམས་
ཅད་ཆུ་ཡི་ཟླ་བ་བཞིན། །ཤིན་ས་འཇིག་རྟེན་ཕ་རོལ་འགྲོ་བ་ཡི། །སེམས་ཅན་ཤེད་ལས་སྐྱེས་པ་མི་དམིགས་ཀྱང། །ལས་རྣམས་བྱས་པ་མེད་པར་མི་འགྱུར་ཏེ། །དཀར་ནག་ཇི་བཞིན་འབྲས་བུ་སྨིན་པར་བྱེད། །
རིགས་པའི་ཚུལ་གྱི་སྒོ་འདི་བཟང་པོ་སྟེ། །ཕྲ་ཞིང་མཐོང་དཀའ་རྒྱལ་བའི་སྤྱོད་ཡུལ་ཡིན། །ཞེས་སོ་དེས་ན་ལས་དང་འབྲས་བུ་ལ། །ངེས་པ་བསྐྱེད་ནས་ཉིན་མཚན་ཐམས་ཅད་དུ། །རང་གི་སྒོ་གསུམ་ཇི་ལྟར་

[075A]༄༅། །སྤྱོད་ཅིང་འདུག་སྙམ་དུ་རྟོག་ཅིང་མི་དགེའི་སྤྱོད་པ་ལས། །ལོག་སྟེ་དགེ་ལ་འཇུག་ན་ངན་སོང་དུ། །སྐྱེ་བ་གཅོད་པར་རྒྱ་མཚོས་ཞུས་ལས་བཤད། །དེ་ལྟར་བརྟག་ན་ཆོས་དང་རང་ཅག་
གཉིས༑ ༑བར་འགྱང་ཆེན་པོ་ཡོད་པར་སྐྱེས་རབས་ལས། །ནམ་མཁའ་དང་ནི་ས་གཞིའི་བར་ཡང་རིང། །རྒྱ་མཚོའི་ཕ་རོལ་ཚུར་རོལ་འགྲམ་ཡང་རིང། །ཤར་ནུབ་གཉིས་ཀྱི་རི་བར་དེ་བས་རིང། །ཕལ་དང་
དམ་པའི་ཆོས་ཀྱང་དེ་བས་རིང། །ཞེས་པས་བཤད་དེ་རང་རྒྱུད་ལས་འབྲས་དང། །བསྡུན་ཚེ་ཆོས་དང་ཡེན་སམ་མཐུན་པ། །རིགས་ན་མཁས་པ་ཡིན་ཅིང་མ་རིག་ན། །བྱིས་པའི་ཐ་ཆད་ཡིན་ཏེ་ཚོམ་ལས་ནི། །
བྱིས་པ་གང་ཞིག་བྱིས་པའོ་ཞེས། །ཤེས་པ་དེ་འདིར་མཁས་པ་ཡིན། །བྱིས་པ་གང་ཞིག་མཁས་སེམས་པ། །དེ་ནི་བྱིས་པ་ཞེས་བརྗོད་དོ། །ཞེས་སོ་དེ་ལྟར་ཆོས་དང་མ་མཐུན་པ། །རིག་ནས་ཉེས་པར་
སྤྱོད་ལས་ལྡོག་དགོས་ལ། །ལྡོག་ཚུལ་བདེན་པ་པོ་ཡི་ལེའུ་ལས། །རྒྱལ་པོ་ཁྱོད་ནི་སྲོག་གཅོད་མ་མཛད་ཅིག་སྐྱེ་བོ་ཀུན་ལ་སྲོག་ནི་རབ་ཏུ་འཕང། །དེ་བས་ཡུན་རིང་ཚེ་བསྲུངས་སུ་འདོད་པ། །ཡིད་ཀྱི་དབུ་
ལའང་སྲོག་གཅོད་མི་བསམ་མོ། །ཞེས་གསུང་པ་ལྟར་མི་དགེ་བཅུ་ལ་སོགས། །ཁ་ན་མ་ཐོ་བ་ཡི་ལས་རྣམས་ལ། །ཀུན་སློང་བསམ་པ་ཙམ་ཡང་མི་རྒྱུ་བར། །སྡོམ་སེམས་ཀུན་དུ་བསྟེན་གོམས་ལན་མང་བྱ། །
དེ་ལྟར་ཉེས་པར་སྤྱོད་ལས་མ་ལོག་ན། །སྡུག་བསྔལ་མི་འདོད་བཞིན་དུ་མྱོང་དགོས་པས། །འཕྲལ་དུ་ཅུང་ཟད་བདེ་བར་སྣང་ན་ཡང། །འབྲས་བུ་སྨིན་ཚེ་མཆི་མས་གདོང་གཡོགས་ཏེ། །མི་འདོད་བཞིན་དུ་བསྟེན་
དགོས་ལས་ལ་འཛེམ། །རྣམ་སྨིན་མྱོང་ཚེ་དགའ་བདེ་ལ་སྦྱོད་པའི། །ལས་རྣམས་བྱ་བར་རིགས་ཏེ་ཚོམ་ལས་ཀྱང། །ཁྱོད་ནི་སྡུག་བསྔལ་གྱིས་འཇིགས་ཤིང། །ཁྱོད་ལ་སྡུག་བསྔལ་མི་སྡུག་ན། །མངོན་སུམ་

[075B] །སྡིག་པ་ཅན་གྱི་ལས་མི་བྱ། །གལ་ཏེ་སྡིག་པའི་ལས་བྱས་སམ། །བྱེད་ཀྱང་རུང་སྟེ་ཁྱོད་ཀྱིས་ནི། །ཀོ་གཅེས་ལངས་ཏེ་བྲོས་བྱས་ཀྱང། །སྡུག་བསྔལ་ལས་ནི་ཐར་མི་འགྱུར། །
གང་དུ་གནས་ན་ལས་ཀྱིས་མི་ཚུག་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་མཚོའི་ནང་ན་མེད། །རི་བོ་རྣམས་ཀྱི་གསེབ་ཏུ་ཞུགས་ཀྱང་མིན། །ཞེས་དང། བྱིས་པ་ཤེས་
རབ་ཆུང་ངུ་དག་བདག་ལ་དགྲ་བཞིན་བྱེད་པ་ཡིས། །གང་ཞིག་འབྲས་བུ་ཚར་འགྱུར་པའི། །སྡིག་ཅན་ལས་ནི་སྤྱོད་པར་བྱེད། །གང་དག་བྱས་པས་གདུང་འགྱུར་ཞིང། །མཆི་མས་གདོང་གཡོགས་དུ་
བཞིན་དུ། །རྣམ་སྨིན་སོ་སོར་སྟེན་པ་ཡི། །ལས་དེ་དག་ནི་མ་བྱས་ལེགས། །གང་ཞིག་བྱས་ན་མི་གདུང་ཞིང། །དགའ་ཞིང་ཡིད་ནི་བདེ་བ་ཡིས། །རྣམ་སྨིན་སོ་སོར་སྟོན་པ་ཡི། །ལས་དེ་དག་ནི་
བྱས་ན་ལེགས། །བདག་ཉིད་བདེ་བ་འདོད་པའི་ཕྱིར། །རྒོད་ཅིང་སྡིག་པའི་ལས་བྱས་པའི། །སྡིག་ལས་དེ་ཡི་རྣམ་སྨིན་དག་དུ་བཞིན་ཉམས་སུ་མྱོང་བར་འགྱུར། །ཞེས་དང། སྡིག་ལས་འཕྲལ་དུ་
ངེས་པར་ནི། །མཚོན་བཞིན་གཅོད་པར་མི་བྱེད་ཀྱང། །སྡིག་པའི་ལས་ཀྱི་འགྲོ་བ་དག་ཕ་རོལ་ཏུ་ནི་མངོན་པར་འགྱུར། །གང་དུ་དེ་དག་རྣམ་སྨིན་ནི། །ཚ་བ་སོ་སོར་སྟེན་པ་ཡི། །སྡིག་པའི་ལས་ཀྱིས་
འགྲོ་བ་དག་ཕ་རོལ་ཏུ་ནི་ཤེས་པར་བྱ། །ལྕགས་ལས་གཡའ་ནི་ལངས་བྱུང་ །ལངས་པ་དེས་ནི་དེ་ཉིད་ཟ། །དེ་བཞིན་མ་བརྟགས་བྱས་པ་ཡི། །རང་གི་ལས་ཀྱིས་ངན་འགྲོར་འགྲོ། །
ཞེས་སོ་འགྲོ་བ་གཉིས་སུ་སྐྱེ་བ་ནི། །ལས་ཀྱི་དབང་གིས་ཡིན་པར་མ་ཟད་ཀྱི། །ད་ལྟ་རང་ཅག་རྣམས་ལ་བདེ་སྡུག་དང། །ལེགས་ཉེས་གང་བྱུང་ཐམས་ཅད་ལས་དབང་གིས། །ཡིན་ཏེ་སྔོན་

[076A]༄༅། །ཚེ་སྟོན་པ་སངས་རྒྱས་ཀྱིས། །གང་ཟག་སུ་ལ་ཉེས་སྐྱོན་ཅི་བྱུང་ཡང། །ཕྱོགས་ངན་མཁར་ལན་སོགས་ཀྱི་ལན་ནོ་ཞེས། །ལེ་ལན་གཞན་ལ་མ་བདས་ལས་འདི་འདྲ། །
བྱས་པས་འདི་ལྟར་འགྱུར་རོ་ཞེས་བྱ་བ། །ཤ་སྟག་གསུངས་ཞེས་དགེ་བཤེས་ཤ་ར་བས། །གསུངས་པ་ཤིན་དུ་མེད་པས་དཀར་ནག་གི་ལས་གཉིས་རགས་པ་ལྟ་ཞོག་ཕྲ་མོ་ལའང། །བླང་དོར་ཚུལ་
བཞིན་བྱ་དགོས་དེར་མ་ཟད། །སྔོན་བསགས་སྡིག་ལྟུང་ཆེ་ཆུང་སྣ་ཚོགས་པ། །རྒྱུད་ལ་ཡོད་ཅིང་ད་ལྟའང་སོག་བཞིན་པ། །ཡིན་པས་དེ་དག་བཤགས་པས་མ་སྦྱར་ན། །དེ་ཡི་དབང་གིས་སྡུག་བསྔལ་
ངེས་པར་མྱོང། །དེས་ན་སྡིག་ལྟུང་སྦྱང་དགོས་ལྟུང་བ་ནི། །སྡོམ་གསུམ་སོ་སོའི་གཞུང་ནས་འབྱུང་བ་བཞིན། །ཕྱིར་བཅོས་ཚུལ་ལ་འབད་ཅིང་སྡིག་པ་ནི། །སྟོབས་བཞིའི་བཤགས་པས་སྦྱོང་བའི་ཚུལ་ལ་
འབད༑ ༑གཉིས་པ་སྟོབས་བཞིས་སྦྱང་ཚུལ་སྟོབས་བཞི་པོ། །ཚང་བའི་བཤགས་པས་མྱོང་བར་ངེས་པའི་ལས། །མཚམས་མེད་སོགས་ཀྱང་སྦྱོང་བར་བསྟན་རིམ་ལས། །རྣམ་པར་སུན་འབྱིན་གཉེན་
པོ་ཀུན་དུ་སྤྱོད། །ཉེས་པ་ལས་ལྡོག་རྟེན་གྱི་སྟོབས་རྣམས་ནི། །འཚམས་མེད་ལ་སོགས་སྡིག་པའི་ཚོགས་ཆེན་ཡང། །ཟིལ་གྱིས་གནོན་ཅིང་སྦྱོང་བར་རྒྱལ་བས་གསུངས། །ཞེས་པ་ལྟར་རོ་དེ་ལ་སྟོབས་
བཞི་ལས། །དང་པོ་སུན་འབྱིན་སྟོབས་ནི་དེ་ཉིད་ལས། །དང་པོ་འགྱོད་པས་བདག་ལ་རབ་སྨད་ནས། །དུག་ཟོས་སྨུག་ལྟར་བཤགས་པས་སྦྱང་པ་སྟེ། །ཉེ་བར་འཁོར་གྱིས་ཞུས་དང་བསྔོ་བའི་རྒྱལ། །གསེར་
འོད་དམ་པའི་ཆོ་གས་བཤགས་པའོ། །ཞེས་གསུང་པ་ལྟར་ཐོག་མ་མེད་པ་ནས། །མི་དགེ་བསགས་ལ་འགྱོད་པ་མང་བ་སྟེ། །འདི་སྐྱེ་བ་ལ་སྔར་བཤད་མི་དགེའི་འབྲས། །རྣམ་སྨིན་ལ་སོགས་སྐྱེད་ཚུལ་སྒོམ་

[076B] །བསྔོ་བགྲང་བྱེད་ཅིང་འགྱོད་པའི་ལག་ལེན་ནི། །ཉེ་བར་འཁོར་གྱིས་ཞུས་ལས་བྱུང་བ་ཡི། །སངས་རྒྱས་སོ་ལྔར་བརྟེན་པའི་བཤགས་པ་དང། །ཡོངས་སུ་བསྔོ་བའི་རྒྱལ་པོ་ལས་གསུངས་
དང༑ ༑གསེར་འོད་དམ་པའི་བཤགས་པ་ལ་སོགས་པའི། །མདོ་ཚིག་ངག་ཏུ་བརྗོད་ཅིང་དོན་ཡིད་ལ། །བསམ་ནས་འགྱོད་པ་དྲག་པོས་བཤགས་པར་བྱ། །གཉིས་པ་གཉེན་པོའི་སྟོབས་ནི་དེ་ཉིད་
ལས༑ ༑གཉིས་པ་ཐེག་མཆོག་མདོ་ཟབ་ལ་སྦྱོར་དང། །ཆོས་ཀུན་སྟོང་པ་ཉིད་ལ་འཇུག་པ་དང། །གསང་སྔགས་མཐུ་ཆེན་བཟླས་བརྗོད་བྱེད་པ་དང། །བདེར་གཤེགས་སྐུ་གཟུགས་བྱེད་དང་མཆོད་ལ་
སོགས༑ ༑ཞེས་པ་ལྟར་རོ་བཟང་པོ་སྤྱོད་པ་ལས། །འཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་དང། །དེ་ཡིས་བཟང་པོ་སྤྱོད་པ་འདི་བརྗོད་ན། །མྱུར་དུ་མ་
ལུས་ཡོངས་སུ་བྱང་བར་འགྱུར། །ཞེས་པ་ཀུན་ཏུ་བཟང་པོའི་སྨོན་ལམ་དང། །ཤེར་ཕྱིན་རྒྱས་འབྲིང་བསྡུས་པ་ལ་སོགས་པའི། །མདོ་སྡེའི་ཚིག་ནི་བློ་ལ་ལེན་པ་དང། །འཛིན་དང་ཀློག་དང་ཁ་ཏོན་
བྱེད་པ་ཡི། །མདོ་སྡེ་ཟབ་མོ་ལ་ནི་བརྟེན་པ་དང། །རྨི་ལམ་བསྟན་པའི་མདོ་ལས་ཇི་སྐད་དུ། །མ་སྐྱེས་དགྲ་ཡིས་ཕ་ནི་བསད་གྱུར་ཅིང། །དེ་བཞིན་གཤེགས་པ་དགྲོང་བའི་སྦྱོར་བྱས་ཀྱང། །དེ་
སེམས་གཅིག་གིས་ངན་འགྲོ་རྣམ་གྲོལ་ན། །གང་ཟག་དམ་པ་གང་ཡིན་སྨོས་ཅི་དགོས། །ཞེས་བས་བདག་མེད་འོད་གསལ་ཆོས་ཉིད་ལ། །འཇུག་ཅིང་གདོད་ནས་དག་པར་ཡིད་ཆེས་པ། །སྡིག་པ་སྦྱོང་
བྱེད་མཆོག་ཏུ་ལེགས་བསྔགས་པས། །ཟབ་མོ་སྟོང་པ་ཉིད་ལ་མོས་པ་དང། །དཔུང་བ་བཟང་པོས་ཞུས་པའི་མདོ་སྡེ་ལས། །སོ་ཀ་ནགས་མེ་མཆེད་པའི་མེ་ལྟེ་ཡིས། །མ་བསྒྲིམས་བཞིན་དུ་ཚང་

[077A]༄༅། །ཚིང་ཀུན་སྲེགས་ལྟར། །བཟླས་བརྗོད་མེ་ལ་ཚུལ་ཁྲིམས་རླུང་གིས་སྦར། །བརྩོན་འགྲུས་ཆེན་པོའི་མེ་ལྕེས་སྡིག་པ་སྲེག་ཇི་ལྟར་གངས་ལ་ཉི་མའི་འོད་ཟེར་གྱིས། །གདུངས་
ན་གཟི་བརྗིད་མི་བཟོད་འཇུབ་བཞིན། །ཚུལ་ཁྲིམས་ཉི་མའི་འོད་ཟེར་བཟླས་བརྗོད་ཀྱིས། །གདུངས་ན་སྡིག་པའི་གངས་ཀྱང་ཟད་པར་འགྱུར། །མུན་ནག་སྨག་ལ་མར་མེ་ཕྱུང་བ་ཡིས། །མུན་ནག་མ་
ལུས་སེལ་བར་བྱེད་པ་བཞིན། །ཚེ་རབས་སྟོང་ནས་བསགས་པའི་སྡིག་པའི་མུན། །བཟླས་བརྗོད་མར་མེས་མྱུར་དུ་སེལ་བར་བྱེད། །ཞེས་གསུངས་པ་ལྟར་ཕན་ཡོན་ཆེ་བ་ཡི། །དེ་བཞིན་གཤེགས་
པའི་ཡིག་བརྒྱ་ལ་སོགས་པའི། །གཟུངས་སྔགས་ཟབ་མོ་སྡིག་པ་བྱང་བ་ཡི། །མཚན་མ་མཐོང་གི་བར་དུ་བཟླས་བརྗོད་བྱ། །མཚན་མ་རྨི་ལམ་ན་ནི་ཟས་ངན་སྐྱུག་ཞོ་དང་འོ་མ་ལ་སོགས་འཐུང་བ་དང། །
སྐྱུག་དང་ཉི་ཟླ་མཐོང་དང་མཁའ་ལ་འགྲོ། །མེ་འབར་བ་དང་མ་ཧེ་མི་ནག་ཐུབ། །དགེ་སློང་དགེ་སློང་མ་ཡི་དགེ་འདུན་མཐོང། །འོ་མ་འབྱུང་བའི་ཤིང་དང་གླང་པོ་དང། །ཁྱུ་མཆོག་རི་དང་སེར་ཁྲི་ཁང་བཟང་གི་
སྟེང་དུ་འཛེགས་དང་དམ་པའི་ཆོས་ཉན་པ། །རྨིས་པ་ཡིན་པར་བསྐུལ་བྱེད་གཟུངས་ལས་གསུངས། །དེ་ལྟར་བཟླས་བརྗོད་ལ་ནི་བརྟེན་པ་དང། །འཇམ་དཔལ་རྩ་བའི་རྟོག་པར་ཇི་སྐད་དུ། །བསྐལ་བ་བྱེ་
པར་བྱས་པའི་སྡིག་ཤིན་དུ་མི་བཟད་གང་ཡིན་པ། །ས་སྟེང་རི་མོ་མཐོང་བ་ཡིས། །དེ་ཡི་མོད་ལ་བྱང་བར་བྱེད། །ཅེས་པས་བདེ་བར་གཤེགས་པའི་སྐུ་གཟུགས་དང། །མཆོད་རྟེན་ས་ཙྪ་བྱེད་ལ་
བརྟེན་པ་དང། །དཀོན་མཆོག་གསུམ་དང་སྐུ་གཟུགས་མཆོད་རྟེན་ལ། །དང་པས་མཆོད་པ་བྱེད་ལ་བརྟེན་པ་དང། །རིན་ཆེན་གཙུག་ཏོར་ཅན་དང་བདེར་གཤེགས་བརྒྱད། །སངས་རྒྱས་སོ་ལྔ་ལ་སོགས་

[077B] །འོད་ཀྱི་ཏོག་དང་ཡེ་ཤེས་བླ་མ་དང། །དབང་པོ་ཞི་དང་སྨོན་ལམ་བློ་གྲོས་དང། །འཇམ་དཔལ་དབྱངས་སོགས་བྱང་སེམས་མཐུ་ཆེ་བ། །རྣམས་ཀྱི་མཚན་ནས་བརྗོད་ལ་བརྟེན་པ་སྟེ། །
བསླབ་བཏུས་ལས་ནི་དངོས་སུ་གསུངས་པ་དྲུག་གཞན་ཡང་སྡིག་སྒྲིབ་སྦྱོང་བྱེད་ཤིན་དུ་མང། །གསུམ་པ་ལྡོག་པའི་སྟོབས་ནི་དེ་ཉིད་ལས། །གསུམ་པ་ཉེས་སྤྱོད་མ་ལུས་སྡོམ་པ་ནི། །སྔར་
བཤད་རྣམས་ཀྱང་ཟད་བྱེད་སྟོབས་བསྟེན་པའོ། །ཞེས་སོ་ཉེས་སྤྱོད་ཕྱིན་ཆད་སྡོམ་པ་ཡིས། །སྒོ་གསུམ་ལས་དང་ཉོན་མོངས་ཆོས་རྣམས་ཀྱི། །སྒྲིབ་པ་བྱས་དང་བྱེད་དུ་བཅུག་པ་དང། །རྗེས་སུ་ཡི་
རངས་སྔན་ཆད་ཅི་བྱས་པ། །ཐམས་ཅད་འཇོམས་པར་ཉི་མའི་སྙིང་པོར་གསུངས། །སྡོམ་སེམས་མེད་ན་རྣམ་པར་སུན་འབྱིན་དང། །གཉེན་པོ་ཀུན་ཏུ་སྤྱོད་པས་བཤགས་པ་ཡང། །ཚིག་ཙམ་ཞིག་ཏུ་འགྲོ་
བ་ལ་དགོངས་ནས། །ཕྱིན་ཆད་སྡོམ་མམ་ཞེས་པའི་དྲི་བ་ནི། །ལུང་ལས་གསུངས་ཞེས་རྒྱ་ཆེར་འགྲེལ་ལས་བཤད། །དེ་ཕྱིར་སྡོམ་སེམས་ཤིན་ཏུ་གལ་ཆེ་ལ། །དེ་ཡང་སུན་འབྱིན་སྟོབས་ལ་རག་ལས་སོ། །
བཞི་པ་རྟེན་གྱི་སྟོབས་ནི་དེ་ཉིད་ལས། །བཞི་པ་སྐྱབས་འགྲོ་སེམས་བསྐྱེད་བརྟན་པ་ཡི། །རྟེན་ལས་བརྫི་བ་མེད་པའི་གནས་ཐོབ་ཡིན། །ཞེས་གསུངས་པ་ལྟར་དཀོན་མཆོག་སྐྱབས་འགྲོ་དང། །ཐེག་ཆེན་
སེམས་བསྐྱེད་གཉིས་ལ་ལེགས་བརྟེན་ན། །སྡིག་པས་བྶྗི་ །དེ་ལྟར་ཕག་གི་རྟོགས་པ་བརྗོད་བ་ལས། །གང་དག་སངས་རྒྱས་སྐྱབས་དོང་པ། །དེ་དག་ངན་འགྲོར་འགྲོ་མི་འགྱུར། །
མི་ཡི་ལུས་ནི་སྤངས་ནས་སུ། །དེ་དག་ལྷ་ཡི་ལུས་འཐོབ་པོ། །ཞེས་དང་དཀོན་མཆོག་གཞན་གཉིས་ལའང། །དེ་བཞིན་སྦྱར་ཏེ་གསུངས་པ་དང། །བྱང་ཆུབ་སེམས་དཔའི་སྤྱོད་འཇུག་ལས། །སྡིག་པ་ཤིན་

[078A]༄༅། །དུ་མི་བཟད་བྱས་ན་ཡང། །དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་གྲོལ་འགྱུར་བ། །དེ་ལ་བག་ཅན་རྣམས་ཀྱིས་ཅིས་མི་བརྟེན། །དེས་
ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སེག་པར་བྱེད། །ཞེས་པ་ལྟར་རོ་སྟོབས་བཞེས་སྦྱངས་པ་ཡིས། །སྡིག་པ་འདག་ལུགས་ངན་འགྲོར་སྡུག་བསྔལ་བ། །ཆེན་པོ་
སྐྱེད་པའི་རྒྱུ་རྣམས་ཆུང་དུ་ཙམ། །སྐྱེད་པའི་རྒྱུ་རུ་འགྱུར་པའམ་རན་འགྲོ་རུ། །སྐྱེས་ཀྱང་དེ་ཡི་སྡུག་བསྔལ་མི་མྱོང་པའམ། །ད་ལྟའི་རྟེན་ལ་མགོ་བོ་ན་བ་ཙམ། །བྱུང་བས་དག་ནས་འགྲོ་དང་རྒྱུན་རིང་པོར། །
མྱོང་དགོས་རྣམས་ནི་ཐུང་དུའམ་གཏན་མི་མྱོང། །ལ་སོགས་ཅི་རིག་པར་ནི་འགྱུར་བ་སྟེ། །དེ་ཡང་སྦྱོང་སྟོབས་ཆེ་ཆུང་གཉེན་པོ་ཡི། །སྟོབས་བཞི་རྫོགས་དང་མ་རྫོགས་ཤུགས་དྲག་ཞན། །སྦྱོང་ཡུན་རིང་ཐུང་
སོགས་ཀྱིས་ཡིན་པས་ན། །བདག་པའི་ཚུལ་ནི་གཅིག་ཏུ་མ་ངེས་སོ། །གཞན་ཡང་ལས་རྣམས་བསྐལ་པ་བརྒྱར་ཡང་ཆུད་མི་ཟ། །ཞེས་པ་སྟོབས་བཞིའི་གཉེན་པོ་མེད་ལ་དགོངས། །ངེས་པར་མྱོང་
བར་གསུངས་པའང་དེ་དང་འདྲ། །མ་ངེས་པ་ནི་གཉེན་པོ་མ་བསྒོམ་ཀྱང། །འབྲས་བུ་འབྱིན་པའི་ངེས་པ་མེད་པ་ལ། །བྱེད་པ་ཡིན་པར་བརྒྱད་སྟོང་འགྲེལ་ཆེན་དུ། །གསུངས་ཤིང་བཤགས་པས་རྣམ་
སྨིན་འབྱིན་པ་ཡི། །ནུས་པ་ཉམས་པར་བྱས་རྣམས་རྐྱེན་གཞན་དང། །འཕྲད་ཀྱང་རྣམ་སྨིན་འབྱིན་པར་མི་འགྱུར་ལ། །ད་བཞིན་ལོག་ལྟ་སྐྱེས་དང་ཁོང་ཁྲོ་ཡིས། །དགེ་རྩ་བཅོམ་པའང་འབྲས་བུ་མི་
འབྱིན་པ། །གཉིས་པོ་འདྲ་བར་རྟོག་གེ་འབར་གསུངས། །གལ་ཏེ་མྱོང་ངེས་ལས་ཀྱང་འདག་འགྱུར་ན། །ལས་ཀྱི་རྣམ་པར་སྨིན་པ་མ་གཏོགས་སོ། །ཞེས་པ་མདོ་ལས་གསུངས་པ་ཇི་སྙམ་ན། །

[078B] །ལས་ཀྱི་འབྲས་བུ་རྣམ་པར་སྨིན་ །བཤགས་པ་སོགས་ཀྱིས་བཟློག་ཏུ་མེད་ལ་དགོངས། །གལ་ཏེ་ལས་ཀྱི་འབྲས་བུ་མ་ཕྱུང་བ། །ཚུལ་
བཞིན་བཤགས་པས་ཡོངས་སུ་ཟད་འགྱུར་ན། །མ་སྐྱེས་དགྲ་དང་བདེ་བྱེད་ལྟ་བུ་ནི། །མནར་མེད་པ་རུ་སྐྱེས་པ་ཅི་ཞེས་ན། །ལས་འབྲས་ལ་ནི་ཡིད་ཆེས་སྐྱེད་པའི་ཕྱིར། །མནར་མེད་སོགས་སུ་སྐྱེ་བ་
བསྟན་པ་ཙམ། །ཡིན་གྱི་ལས་རྣམས་མ་ཟད་པ་མིན་ཏེ། །དར་གྱི་ཕོ་ལོང་བརྡབ་ལས་འཕར་བ་བཞིན། །དེར་ནི་སྐྱེས་ཀྱང་དམྱལ་བའི་མེ་སོགས་ཀྱིས། །རེག་པ་མེད་པར་དེ་ལས་ཐར་བའི་ཕྱིར། །དེས་ན་
སྡིག་པ་རྩད་ནས་འབྱིན་པར་ཡང། །གྲུབ་ཅིང་ལས་ལ་འབྲས་བུ་མེད་པ་ཡང། །མིན་པར་གྲུབ་ཅེས་རྟོག་གེ་འབར་བར་བཤད། །བཤགས་པས་སྡིག་པ་ལྷག་མེད་དག་པ་དང། །དང་པོ་ཉིད་ནས་མ་གོས་པ་
གཉིས་ནི། །ཁྱད་པར་ཤིན་ཏུ་ཆེ་སྟེ་བྱང་སེམས་ཀྱི། །རྩ་ལྟུང་བྱུང་བས་བྱང་སྡོམ་སླར་བླངས་པས། །འཆོས་པར་ནུས་ཀྱང་ཚེ་དེར་ས་དང་པོ། །ཐོབ་མི་སྲིད་ཅེས་བྱང་སར་གསུངས་པ་དང། །སྡིག་
གྲོགས་དབང་གིས་དམ་ཆོས་སྤོངས་པའི་ལས། །བགྱིས་པ་དེས་ནི་འགྱོད་པས་ལོ་བདུན་གྱི། །བར་དུ་ཉིན་རེར་དུས་གསུམ་ཉེས་པ་ལ། །ཉེས་པར་ཤེས་ནས་བཤགས་ན་བྱང་འགྱུར་ཏེ། །དེ་ནས་
རྩོམ་པ་ཇི་ལྟར་མྱུར་ན་ཡང། །བཟོད་པ་ཐོབ་ལ་བསྐལ་བ་བཅུ་དགོས་པར། །རྣམ་པར་འཐག་པ་བསྡུས་པའི་མདོ་ལས་གསུངས། །དེས་ན་འབྲས་བུ་ཡིད་མི་འོང་འབྱིན་པ། །མ་ལུས་འདག་ཀྱང་རྟོག་པ་
སྐྱེ་བ་སོགས། །ཆེས་ཆེར་རིང་དུ་འགྲོ་བས་དང་པོ་ནས། །ཉེས་པས་མགོས་པ་ལ་འབད་པར་བྱ། །དཔེར་ན་རྐང་ལག་བསྣང་བ་བཅོས་རུང་ཡང། །སྔར་ནས་མ་བསྣད་པ་དང་མི་འདྲ་བས། །

[079A]༄༅། །གཏན་ནས་མ་བསྣད་པ་ལ་བརྩོན་དགོས་བཞིན། །དེ་ལྟར་འབད་པས་ཚོམ་ལས་ཇི་སྐད་དུ། །སྡིག་པ་བྱས་ཤིང་བསོད་ནམས་མ་བྱས་ལ། །ཆོས་དང་གོལ་ཞིང་ཆོས་མིན་ཐོབ་
པའི་མི༑ ༑སྡིག་པའི་ལས་ཅན་འཆི་བས་འཇིགས་འགྱུར་ཏེ། །ཆུ་ཆེན་ནང་དུ་གྲུ་ངན་ཞིག་པ་བཞིན། །བསོད་ནམས་བྱས་ཤིང་སྡིག་པ་མ་བྱས་ལ། །དམ་པ་རྣམས་ཀྱི་ལུགས་ཀྱི་ཆོས་སྤྱད་པས། །དེ་ནི་
ནམ་ཡང་འཆི་བས་འཇིགས་མེད་དེ། །བརྟན་པའི་གྲུབ་ཡིས་ཕ་རོལ་འགྲོ་བ་བཞིན། །གསུངས་པའི་གྲུ་ངན་ལྟ་བུར་མི་བྱ་པར། །བརྟན་པའི་གྲུ་དང་འདྲ་བར་ཅི་འགྱུར་བྱ། །དེ་ཡང་ཚུལ་མཐུན་རིགས་པར་
ལྡན་པའི་ཚིག་མང་དུ་སྨྲ་ཡང་པག་མེད་ལ་འཇུག་ན། །དོན་ནི་ཆུར་ལ་རིགས་པར་ལྡན་པའི་ཚིག་ཉུང་དུ་ཞིག་ལས་མི་ཤེས་མི་སྨྲ་ཡང། །གང་ཤེས་འདོར་ལེན་བྱེད་ན་དོན་ཆེ་སྟེ། །དེ་སྐད་དུ་ཡང་
ཚོམ་ལས་ལེགས་གསུངས་པ། །གལ་ཏེ་རིགས་བཅས་མང་དུ་སྨྲས་ཀྱང་ནི། །པག་མེད་མི་དག་དེ་ལྟར་བྱེད་མི་འགྱུར། །དཔེར་ན་ཕྱུགས་རྫིས་གཞན་གྱི་ཕྱུགས་བགྲང་ལྟར། །དེ་དག་དགེ་སྦྱོང་
བསྐལ་བ་ཐོབ་མ་ཡིན། །གལ་ཏེ་རིགས་བཅས་ཉུང་དུ་སྨྲ་བྱེད་ཀྱང། །ཆོས་ཀྱི་རྗེས་སུ་ཆོས་ལ་སྤྱོད་པ་དང། །འདོད་ཆགས་ཞེ་སྡང་གཏི་མུག་སྤོང་བྱེད་པ། །དེ་དག་དགེ་སྦྱོང་སྐལ་པ་ཐོབ་པ་ཡིན། །
དགེ་སློང་བག་ཡོད་ལ་དགའ་ཞིང། །བག་མེད་པ་ལ་འཇིགས་ལྟ་བས། །བདག་ཉིད་ངན་འགྲོ་ལས་འགྲོལ་སྟེ། །འདམ་རྫབ་ལས་ནི་གླང་ཆེན་བཞིན། །དགེ་སློང་བག་ཡོད་ལ་དགའ་ཞིང། །བག་མེད་པ་
ལ་འཇིགས་ལྟ་བས། །སྡིག་པ་ཐམས་ཅད་སྦུག་པར་བྱེད། །རླུང་གིས་ལྗོན་ཤིང་ལོ་མ་བཞིན། །ཞེས་སོ་མང་དུ་བཤད་པ་དེ་ལྟ་ན། །མགོན་པོ་ཀླུ་ཡིས་བཤེས་པའི་སྤྲིང་ཡིག་ལས། །གལ་ཏེ་མཐོ་

[079B] །ཡང་དག་ལྟ་ལ་གོམས་པ་ཉིད་དུ་མཛོད། །གང་ཟག་ལོག་པར་ལྟ་བས་ལེགས་སྤྱད་ཀྱང། །ཐམས་ཅད་རྣམ་པར་སྨིན་པ་མི་བཟད་ལྡན། །ཞེས་དང་བཀའ་གདམས་བསྟན་པའི་
རིམ་པར་ཡང། །གྲོང་དང་གྲོང་ཁྱེར་ལོ་ཏོག་རྨོ་བརྐོ་ །ལས་སོགས་ཀུན་གྱི་གཞི་རྟེན་ས་ཡིན་ལྟར། །མཐོ་རིས་བྱང་གྲོལ་སངས་རྒྱས་ཆོས་ཀུན་གྱི། །མཐར་ཐུག་དགེ་ལེགས་གཞི་རྟེན་འདིར་འབད་བྱ། །
ཞེས་གསུངས་པ་ལྟར་རྟེན་ཅིང་འབྲེལ་འབྱུང་བ། །ལས་གཉིས་རྒྱུ་དང་འབྲས་བུར་བཅས་པ་ལ། །ཚུལ་བཞིན་ལྟ་པའི་ཡང་དག་ལྟ་བ་འདི། །སྐྱེས་བུའི་གནས་སྐབས་དོན་པོ་མཐོ་རིས་དཔལ། །མཐར་
ཐུགས་དོན་ཆེན་ཐམས་ཅད་མཁྱེན་པའི་ལམ། །ཀུན་གྱི་གཞི་དང་རྟེན་དུ་མེད་མི་རུང། །ཡིན་ཕྱིར། །གོང་དུ་བཤད་པ་དེ་རྣམས་ཀྱིས། །མཚོན་དེ་འཛངས་བླུན་དྲན་པ་ཉེར་བཞག་དང། །ལས་དང་རྟོག་བརྗོད་བརྒྱ་པ་
འདུལ་ལུང་གི་རྒྱུད་གླེང་རྣམས་དང་གསུངས་རབ་གཞན་རྣམས་ཀྱང། །བལྟས་ནས་ངེས་པ་ཤུགས་དྲག་རྒྱུན་རིང་བ། །བསྐྱེད་པར་བྱ་བ་གནད་ཀྱི་དོན་དུ་གཟུང། །གཉིས་པ་ཆུང་ངུའི་བསམ་པ་སྐྱེས་བའི་ཚད། །
སྔར་ནས་ཚེ་འདིའི་དོན་གཉེར་བཅོས་མིན་པ། །ཡོད་ལ་ཕྱི་མའི་དོན་གཉེར་ཚིག་རྗེས་སུ། །འབྲང་པའི་གོ་བ་ཙམ་དུ་གྱུར་པ་དེ། །གོ་ས་འཕོས་ནས་ཕྱི་མ་དོན་གཉེར་བ། །གཙོ་བོར་སོང་ཞིང་ཚེ་འདི་དོན་གཉེར་བ། །
ཞར་བྱུང་ཙམ་དུ་སོང་ན་སྐྱེས་པ་ཡིན། །འོན་ཀྱང་དེ་ནི་བརྟན་པར་བྱ་དགོས་པས། །སྐྱེས་པ་དེ་ཡང་འབད་དེ་སྦྱང་བར་བྱ། །གསུམ་པ་དེ་ལ་ལོག་རྟོག་བསལ་བ་ནི། །གསུང་རབ་རྣམས་ནས་འཁོར་བའི་ཕུན་
ཚོགས་ལ། །བློ་ལྡོག་དགོས་པར་གསུངས་པ་ལ་འཁྲུལ་པ། །ཁ་ཅིག་ལུས་དང་ལོངས་སྤྱོད་ལ་སོགས་པ། །ཕུན་སུམ་ཚོགས་པའི་མངོན་པར་མཐོ་བ་ནི། །འཁོར་བ་ཡིན་པས་དེ་ལ་དོན་གཉེར་སྐྱེད། །

[080A]༄༅། །མི་རིགས་སྙམ་ན་དོན་དུ་གཉེར་བྱ་ལ། །གནས་སྐབས་པ་དང་མཐར་ཐུག་གཉིས་ཡོད་པའི། །འཁོར་བའི་ལུས་སོགས་ཕུན་སུམ་ཚོགས་པ་ནི། །གྲོལ་བ་དོན་གཉེར་གྱིས་ཀྱང་
གནས་སྐབས་སུ། །དོན་གཉེར་དགོས་ཏེ་རྟེན་དེ་རྒྱུད་པ་ལས། །མཐར་ནི་ངེས་ལེགས་ཐོབ་པར་བྱ་བས་སོ། །ལུས་དང་ལོངས་སྤྱོད་འཁོར་སོགས་ཕུན་ཚོགས་པའི། །མངོན་མཐོ་གང་ཡིན་ཐམས་
ཅད་འཁོར་བ་ཡིས། །བསྡུས་པ་མིན་ཏེ་ལུས་དང་ལོངས་སྤྱོད་སོགས། །ཕུན་སུམ་ཚོགས་པ་ཕ་མཐར་ཕྱིན་པ་ནི། །གཟུགས་ཀྱི་སྐུ་དང་དེ་ཡི་ཞིང་བཟང་གི་འབྱོར་བ་དང་ནི་འཁོར་རྣམས་ཡིན་ཕྱིར་རོ། །
དེ་ལ་དགོངས་ནས་བྱམས་པའི་མདོ་རྒྱན་ལས། །ལོངས་སྤྱོད་དང་ལུས་ཕུན་སུམ་ཚོགས་པ་དང། །འཁོར་རྩོམ་ཕུན་སུམ་ཚོགས་པ་མངོན་མཐོ་དང། །ཞེས་པས་ཕར་ཕྱིན་དྲུག་ལས་དང་པོ་བཞིས། །མངོན་
མཐོ་སྒྲུབ་པར་གསུངས་ཤིང་ཚད་ལྡན་གཞུང། །མང་པོ་ཞིག་ནས་ཕར་ཕྱིན་དང་པོ་བཞིས། །མཐར་ཐུག་གཟུགས་སྐུ་སྒྲུབ་པར་གསུངས་ཕྱིར་རོ། །དེས་ན་རྣམ་མཁྱེན་དོན་གཉེར་རྣམས་ཀྱིས་ནི། །སྦྱིན་ཚུལ་
བཟོད་པ་ལ་སོགས་ཆེས་མང་ཞིང། །ཕུལ་དུ་བྱུང་བ་ཤིན་དུ་ཡུན་རིང་པོར། །སྒྲུབ་པར་བྱེད་པས་སྦྱིན་སོགས་དེ་དག་གིས། །འབྲས་བུ་ལུས་ལ་སོགས་པའི་མངོན་མཐོ་ཡང། །ཕུལ་དུ་བྱུང་བ་དོན་དུ་གཉེར་བ་
ཡིན༑ ༑མཐར་ཐུག་ངེས་ལེགས་འགྲུབ་པ་སྤྱོད་འཇུག་ལས། །མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་གྲོལ། །ཞེས་གསུངས་པ་ཡིས་མཚོན་པ་ཡི། །བདེ་འགྲོའི་རྟེན་བཟང་ལ་བརྟེན་ནས། །
སྲིད་མཚོ་ཆེ་ལས་བརྒལ་བ་དང། །ཀུན་མཁྱེན་ས་རུ་བགྲོད་དགོས་ལ། །དེ་ཡང་ཚེ་རབས་དུ་མ་རུ། །བརྒྱུད་དགོས་ཕྱིར་ན་ལུས་རྟེན་དེ། །སྒྲུབ་པར་བྱེད་པའི་རྒྱུ་དམ་པ། །ཚུལ་ཁྲིམས་ལམ་གྱི་རྩ་བ་ཡིན། །

[080B] །རྟེན་གྱི་མཚན་ཉིད་ཡོངས་སུ་མ་རྫོགས་པའི། །ཡོན་ཏན་ཕྱོགས་རེ་བ་དང་ལྡན་པ་ཡིས། །ལམ་མཆོག་བསྒྲུབ་ཀྱང་ས་ཆོད་ཆུང་བས་ན། །རྟེན་གྱི་མཚན་
ཉིད་ཡོངས་སུ་རྫོགས་པ་དགོས། །དེ་ལ་དགེ་ཚུལ་ལ་སོགས་བསླབ་པའི་གཞི། །ཡོངས་སུ་མ་རྫོགས་པ་ཡིས་མི་ཆོག་པས། །དགེ་སློང་ལ་སོགས་སོ་ཐར་བསླབ་པའི་གཞི། །ཡོངས་སུ་རྫོགས་པར་
བསྲུངས་ལ་འབད་དགོས་སོ། །ཁ་ཅིག་ཚུལ་ཁྲིམས་བསྲུངས་པ་བདེ་འགྲོའི་ཕྱིར། །ཡིན་ན་དེ་ནི་བསྙེན་གནས་ཙམ་གྱིས་ཀྱང། །འཐོབ་པས་བསྲུང་པར་དཀའ་ལ་དོན་ཆུང་བའི། །དགེ་སློང་སོགས་ཀྱིས་
ཅི་བྱ་ཟེར་བ་དང། །གཞན་དག་སོ་ཐར་བསྲུང་བའི་དགོས་པ་ནི། །དགྲ་བཅོམ་འཐོབ་ཕྱིར་ཡིན་ན་བསྙེན་རྫོགས་ཀྱི། །སྡོམ་པ་ལོ་ནི་ཉི་ཤུ་མ་ལོན་པར། །བླང་དུ་མི་རུང་དགེ་བསྙེན་རྟེན་ལ་ཡང། །དགྲ་བཅོམ་
འཐོབ་ཏུ་ཡོད་པས་དགེ་བསྙེན་གྱི། །རྟེན་དེ་བསྔགས་ཀྱི་དཀའ་ལ་དོན་ཆུང་བའི། །དགེ་སློང་གིས་ནི་ཅི་ཞིག་བྱ་ཞེས་སོགས། །སྨྲ་བ་རྣམས་ནི་བསྟན་པའི་གནད་ཀྱི་དོན། །མ་ཤེས་པ་ཡི་ཅལ་ཅོལ་ཆེན་པོ་རུ། །
ཤེས་པར་བྱས་ལ་སོ་སོ་ཐར་བ་ཡི། །སྡོམ་པ་འོག་མ་འོག་མ་གཞི་རྟེན་དུ། །བྱས་ཏེ་གོང་མ་གོང་མ་བླང་ནས་ནི། །བསླབ་གཞི་ཡོངས་རྫོགས་བསྲུངས་ལ་འགྲུབ་པར་བྱ། །སྐྱེས་བུ་ཆུང་དུ་དང་ནི་ཐུན་མོང་བའི། །
ལམ་གྱི་རིམ་པར་སྦྱོར་ཚུལ་བཤད་ཟིན་ཏོ།། ། །དེ་ལྟར་འཆི་བ་རྗེས་སུ་དྲན་པ་དང། །ཤི་ནས་ངན་འགྲོར་ལྟུང་བའི་ཚུལ་བསམ་སྟེ། །འཇིག་རྟེན་འདི་ཙམ་དོན་དུ་གཉེར་བའི་བློ། །ལོག་ནས་ཕྱི་མའི་
བདེ་འགྲོ་དོན་གཉེར་ཏེ། །སྐྱབས་འགྲོ་ཐུན་མོང་པ་དང་དཀར་ནག་གི་ལས་འབྲས་ངེས་ནས་སྡིག་སྤོངས་དགེ་སྒྲུབ་ལ། །འབད་པས་བདེ་འགྲོའི་གོ་འཕང་འཐོབ་མོད་ཀྱང། །འདིར་ནི་དེ་ཙམ་ཞིག་གིས་མི་

[081A]༄༅། །ཆོག་སྟེ༑ ༑སྐྱེས་བུ་ཆུང་དུ་དང་ནི་ཐུན་མོང་པའི། །བསམ་པ་སྐྱེས་ཚེ་འབྲིང་དང་ཐུན་མོང་བ། །འཁོར་བའི་དཔལ་འབྱོར་ཕུན་ཚོགས་མཐའ་དག་ལ། །ཞེན་པ་ལོག་པའི་བསམ་
པ་ཤུགས་དྲག་པོ། །བསྐྱེད་དེ་དེ་ལ་བརྟེན་ནས་བྱང་ཆུབ་སེམས། །བསྐྱེད་དེ་སྐྱེས་བུ་ཆེན་པོར་འཁྲིད་པས་སོ། །འདི་ལྟར་ལྷ་མིའི་གོ་འཕང་མཆོག་ཐོབ་ཀྱང། །འདུ་བྱེད་སྡུག་བསྔལ་ལས་ནི་མ་འདས་
པས༑ ༑དེ་ལ་བདེ་བར་འཛིན་པ་ཕྱིན་ཅི་ལོག་ཡིན་པས་ཡང་དག་པར་ན་བདེ་བ་མེད། །སླར་ཡང་ངན་འགྲོར་ལྟུང་བས་མཐའ་ངན་ནོ། །དཔེར་ན་དེ་མ་ཐག་ཏུ་གཡང་ས་རུ། །ལྟུང་བ་འགའ་ཞིག་གཡང་
ཁར་ངལ་གསོ་བཞིན། །དེ་སྐད་དུ་ཡང་སེམས་དཔའི་སྤྱོད་འཇུག་ལས། །བདེ་འགྲོར་ཡང་དང་ཡང་འོང་སྟེ། །བདེ་བ་མང་པོ་སྤྱད་སྤྱད་ནས། །ཡུན་རིང་མི་བཟད་རྣམས་སུ་ལྟུང། །ཞེས་དང་བསློབ་སྤྲིང་ལས་
ཀྱང་ཇི་སྐད་དུ། །གང་ཞིག་འཁོར་བའི་འཁོར་ལོ་རྟག་ཏུ་འགྱུར་བ་ཡི། །ནང་དུ་ཞུགས་ནས་བསྟི་བ་ཙམ་ལ་བདེར་སེམས་པ། །དེ་ནི་ངེས་པར་དབང་མེད་རིམ་གྱིས་བརྒྱ་ཕྲག་ཏུ། །འགྲོ་བ་མཉམ་དང་མི་
མཉམ་ཀུན་དུ་འཁྱམས་པར་འགྱུར། །ཞེས་སོ་དེ་ཡི་ཕྱིར་ན་བདེ་འགྲོ་ལའང། །ངན་འགྲོ་དང་ནི་འདྲ་བར་ཤིན་དུ་ནི། །སྐྱོ་བ་བསྐྱད་པར་བྱ་དགོས་བཞི་བརྒྱ་བར། །མཁས་པ་རྣམས་ལ་མཐོ་རིས་ཀྱང། །
དམྱལ་བ་དང་མཚུངས་འཇིགས་སྐྱེད་འགྱུར། །རྣམ་པ་ཀུན་དུ་དེ་རྣམས་ལ། །སྲིད་གང་འཇིགས་པ་མི་སྐྱེད་དཀོན། །ཞེས་དང་ཡོན་ཏན་རིན་ཆེན་བསྡུད་པ་ལས། །འཁོར་བར་ཆགས་པའི་ཡིད་དང་ལྡན་རྣམས་
རྟག་ཏུ་འཁོར། །ཞེས་དང་སློབ་སྦྲིང་ལས་ཀྱང་ཇི་སྐད་དུ། །ཇི་ལྟ་ཇི་ལྟར་འགྲོ་བ་ཀུན་ལ་བདེ་བའི་འདུ་ཤེས་སྐྱེས། །དེ་ལྟར་གཏི་མུག་མུན་པ་ཤིན་དུ་འཐུག་པོར་འགྱུར། །ཇི་ལྟ་ཇི་ལྟར་འགྲོ་བ་ཀུན་ལ་སྡུག་

[081B] །དེ་ལྟ་དེ་ལྟར་གཏི་མུག་མུན་པ་ཤིན་དུ་སྲབ་མོར་འགྱུར། །ཇི་ལྟ་ཇི་ལྟར་སྡུག་པ་སྒོམ་པ་ཤིན་དུ་རྣམ་འཕེལ་བ། །དེ་ལྟ་དེ་ལྟར་འདོད་ཆགས་མེ་ལྕེ་ཤིན་དུ་འཕྲོ་བར་འགྱུར། །
ཇི་ལྟ་ཇི་ལྟར་མི་སྡུག་སྒོམ་པ་ཤིན་དུ་འཕེལ་གྱུར་བ། །དེ་ལྟ་དེ་ལྟར་འདོད་ཆགས་མེ་ལྕེ་རྩེ་གཞིལ་འགྱུར། །ཞེས་པས་ཐོག་མ་མེད་ནས་འཁོར་བ་ཡི། །ཕུན་སུམ་ཚོགས་རྣམས་བདེ་བར་འཛིན་པ་དང། །
ཤིན་དུ་སྡུག་པའི་རྣམ་པར་སྒྲོ་འདོག་པ། །གོམས་པའི་གཉེན་པོར་སྡུག་བསྔལ་མི་སྡུག་པ། །སྒོམ་པ་གོམས་པར་བྱས་ན་དེ་དག་ལྡོག་མ་སྒོམ་ན་ནི་གཏི་མུག་འདོད་ཆགས་སོགས། །འཕེལ་ནས་
སྲེད་པའི་འཁོར་ལོ་བསྐོར་གསུངས་པས། །སྲིད་པའི་ཉེས་དམིགས་སྒོམ་པ་གནད་དུ་ཆེ། །དེ་ཕྱིར་སྐྱེས་བུ་འབྲིང་དང་ཐུན་མོང་པའི། །ལམ་གྱི་རིམ་པར་བློ་སྦྱངས་པ་ལ་བཞི། །བསམ་པ་སྦྱངས་པ་
དངོས་དང་སྐྱེས་པའི་ཚད། །ལོག་རྟོག་བསལ་དང་ཐར་བར་བགྲོད་པ་ཡི། །ལམ་གྱི་རང་བཞིན་གཏན་ལ་དབབ་པའོ། །དང་པོ་ལ་ནི་ཐར་པ་དོན་གཉེར་བློ། །ངོས་བཟུང་པ་དང་སྐྱེད་པའི་ཐབས་གཉིས་
ལས༑ ༑དང་པོ་ཐར་པ་ཞེས་པ་བཅིངས་པ་ལས། །གྲོལ་བ་ཞིག་སྟེ་དེ་ཡང་ལས་ཉོན་གཉིས། །འཁོར་བར་འཆིང་བྱེད་ཡིན་ལ་དེ་གཉིས་ཀྱི། །དབང་གིས་ཁམས་གསུམ་རིགས་དྲུག་སྐྱེས་གནས་བཞིར། །
ཕུང་པོ་ཉིང་འཚམས་སྦྱར་བ་བཅིངས་པ་ཡིན། །དེ་ལས་གྲོལ་བ་ཐར་པའོ་ཐར་པ་དེ། །ཐོབ་པར་འདོད་པ་ཐར་པ་དོན་གཉེར་ཡིན། །ཕུང་པོ་ཉིང་འཚམས་སྦྱོར་ལས་གྲོལ་བའི་དོན། །ལས་ཉོན་གཉིས་ཀྱི་
གཉེན་པོ་མ་སྐྱེས་ན། །སླར་ཡང་ཉིང་འཚམས་སྦྱོར་བར་འགྱུར་པ་ལ། །གཉེན་པོ་སྟོབས་དང་ལྡན་པ་སྐྱེས་སྟོབས་ཀྱིས། །ཕྱིན་ཆད་ཉིད་འཚམས་སྦྱོར་བ་ལོག་པའོ། །གཉིས་པ་ཐར་པ་དོན་གཉེ་

[082A]༄༅། །སྐྱེད་ཐབས་ནི། །དཔེར་ན་སྐོམ་པའི་སྡུག་བསྔལ་ཞི་བ་ལ། །ཐོབ་འདོད་འགྱུར་བ་སྐོམ་བས་གདུངས་པ་ལ། །མི་འདོད་རྣམ་པར་མཐོང་ལ་རག་ལས་བཞིན། ཉེར་ལེན་
ཕུང་པོའི་སྡུག་བསྔལ་ཉེར་ཞི་བའི། །ཐར་པ་ལ་ནི་ཐོབ་འདོད་འབྱུང་བ་ཡང། །ཉེར་ལེན་ཕུང་པོ་སྡུག་བསྔལ་རང་བཞིན་ཅན། །ཡིན་པའི་ཉེས་དམིགས་མཐོང་ལ་རག་ལས་པས། །སྲིད་པའི་ཉེས་དམིགས་
སྒོམ་ནས་འདོར་འདོད་བློ། །མ་སྐྱེས་ན་ནི་སྲིད་པའི་སྡུག་བསྔལ་དེ། །ཞི་བ་ལ་ནི་ཐོབ་འདོད་མི་འབྱུང་སྟེ། །འཕགས་པ་ལྷ་ཡི་བཞི་བརྒྱ་བར། །གང་ལ་འདིར་སྐྱོ་ཡོད་མིན་བ། །དེ་ལ་ཞི་གུས་ག་ལ་ཡོད།།
རང་ཁྱིམ་ལ་བཞིན་སྲིད་པ་ནི། །འདི་ནས་འབྱུང་བའང་བྱ་བ་དཀའ། །ཞེས་སོ་སྐྱོ་བ་སྐྱེད་བའི་ཐབས་ལ་གཉིས། །སྡུག་ཀུན་གཉིས་ཀྱི་སྒོ་ནས་བསམ་པ་དང། །རྟེན་འབྲེལ་བཅུ་གཉིས་སྒོ་ནས་བསམ་པའོ།།
དང་པོ་ལ་ནི་རྣམ་པ་གཉིས་ཡོད་དོ། །སྡུག་བདེན་འཁོར་བའི་ཉེས་དམིགས་བསམ་པ་དང། །ཀུན་འབྱུང་འཁོར་བའི་འཇུག་རིམ་བསམ་པའོ། །དང་པོ་ལ་ཡང་གཉིས་ཏེ་སྡུག་བདེན་ནི། །བདེན་བཞིའི་ཐོག་
མར་གསུངས་པའི་དགོངས་པ་དང། །སྡུག་བསྔལ་སྒོམ་པ་དངོས་པོ་དང་པོ་ནི། །ཀུན་འབྱུང་རྒྱུ་དང་སྡུག་བདེན་འབྲས་ཡིན་པས། །ཀུན་འབྱུང་སྔ་ལ་སྡུག་བདེན་འཕྱིས་ཡིན་ན། །འདི་ནི་སྡུག་བསྔལ་
འཕགས་པའི་བདེན་པའོ། །འདི་ནི་ཀུན་འབྱུང་འཕགས་པའི་བདེན་པའོ་ཞེས། །སྡུག་བདེན་ཐོག་མར་གསུངས་པ་ཅི་ཞེ་ན། །དེ་ལྟར་གསུངས་པ་ལ་ནི་ཉམས་ལེན་གནད། །ཆེན་པོ་ཡོད་པས་སྐྱོན་དུ་མི་
འགྱུར་རོ། །དེ་ཡང་གདུལ་བྱ་རང་ཉིད་འཁོར་བ་ལས། །ཐར་པར་འདོད་པའི་བློ་ཅིག་མ་སྐྱེས་ན། །ཐར་པར་འཁྲིད་པའི་གོ་སྐབས་མི་འབྱུང་ཞིང། །ཐར་འདོད་སྐྱེ་ལ་འཁོར་བའི་ཉེས་དམིགས་རྣམས། །

[082B] །བདེ་བར་འཛིན་པའི་ཕྱིན་ཅི་ལོག་གི་བློས། །བསླུས་པ་ལ་ནི་འཁོར་བར་མི་འདོད་པ། །མེད་པས་དེ་ལ་ཐར་འདོད་ག་ལ་སྐྱེ། །དེ་ཕྱིར་བཞི་བརྒྱ་པ་ལས་ཇི་སྐད་
དུ༑ ༑སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་དུ་ཡོད་མིན་ན། །བྱིས་ཁྱོད་འདིར་ནི་བྱིང་བ་ལ། །འཇིགས་པ་ཅིས་ན་སྐྱེ་མི་འགྱུར། །ཞེས་གསུངས་པ་ལྟར་འཁོར་བའི་ཕུན་ཚོགས་ཀྱང། །ཡང་
དག་པར་ན་བདེ་བ་མ་ཡིན་གྱི། །སྡུག་བསྔལ་འབའ་ཞིག་ཡིན་པས་སྡུག་བསྔལ་གྱི། །རྒྱ་མཚོ་འདི་ལ་སྐྱོ་བ་སྐྱེད་དགོས་ཞེས། །བསྟན་ཕྱིར་སྡུག་བསྔལ་བདེན་པ་ཐོག་མར་གསུངས། །དེ་ནས་རང་ཉིད་
སྡུག་བསྔལ་མཚོར་ལྟུང་བ། །མཐོང་ནས་དེ་ལས་ཐར་འདོད་སྐྱེས་པ་ན། །སྡུག་བསྔལ་དེ་དག་བཟློག་དགོས་པར་མཐོང་ལ། །སྡུག་བསྔལ་བསྐྱེད་པའི་རྒྱུ་དེ་མ་བཟློག་ན། །སྡུག་བསྔལ་ངོ་བོ་མི་ལྡོག་པར་
ཤེས་ནས། །སྡུག་བསྔལ་བསྐྱེད་པའི་རྒྱུ་དེ་ཅི་འདྲ་ཞིག་ཡིན་ནམ་སྙམ་ཚེ་དེ་རྒྱུ་ཀུན་འབྱུང་གི་བདེན་པ་ཡིན་པར་ཤེས་པར་བྱེད་པའི་ཕྱིར། །དེ་ཡི་འོག་ཏུ་ཀུན་འབྱུང་བདེན་པ་གསུངས། །དེ་ནས་འཁོར་
བའི་སྡུག་བསྔལ་ཟག་བཅས་ཀྱི། །ལས་ཀྱིས་བསྐྱེད་དང་ལས་ཀྱང་ཉོན་མོངས་གིས། །བསྐྱེད་དང་ཉོན་མོངས་རྩ་བ་བདག་འཛིན་དུ། །ཤེས་པས་ཀུན་འབྱུང་འཁོར་བའི་འཇུག་རིམ་དེ། །ཤེས་ཤིང་
བདག་འཛིན་དེ་ཡང་བཟློག་ནུས་སུ། །མཐོང་ན་སྡུག་བསྔལ་འགག་པའི་འགོག་པ་དེ། །མངོན་དུ་བྱ་བར་འདོད་པའི་བློ་སྐྱེ་བས། །དེ་ཡི་འོག་ཏུ་འགོག་པའི་བདེན་པ་གསུངས། །དེ་ལྟར་འགོག་པ་མངོན་དུ་
བྱ་སྙམ་པའི། །ཐར་པ་ཐོབ་པར་འདོད་པའི་བློ་བྱུང་ན། །ཐར་པ་ཐོབ་པའི་ཐབས་དེ་ཅི་འདྲ་ཞིག་སྙམ་དུ་དཔྱད་ཚེ་ཐར་པ་འཐོབ་པའི་ཐབས། །ལམ་གྱི་བདེན་པ་ཡིན་པར་ཤེས་འགྱུར་བས། །དེ་ཡི་

[083A]༄༅། །འོག་ཏུ་ལམ་གྱི་བདེན་པ་གསུངས། །དེ་ལྟར་རྗེ་བཙུན་བྱམས་པས་རྒྱུད་བླ་ལས། །ནད་ནི་ཤེས་བྱ་ནད་ཀྱི་རྒྱུ་ནི་སྤངས་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་
ལྟར༑ ༑སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤངས་བྱ་རིག་པར་བྱ་ཞིང་སྟེན་པར་བྱ། །ཞེས་སོ་དེ་ལྟ་པས་ན་བདེན་བཞི་ནི། །ཐེག་པ་ཆེ་ཆུང་ཀུན་ཏུ་ལན་མང་གསུངས། །
འཁོར་བར་འཇུག་དང་དེ་ལས་ལྡོག་པ་ཡི། །གནད་རྣམས་བདེ་བར་གཤེགས་པས་བསྡུས་པ་ཡིན། །རྣམ་གྲོལ་བསྒྲུབ་ལ་ཤིན་དུ་གལ་ཆེ་ཞིང། །ཉམས་སུ་ལེན་པའི་གནད་ཀྱི་འགག་སྡོམ་ཀྱང། །ཆེ་བས་
རིམ་པ་དེ་ལྟར་འཁྲིད་དགོས་ཏེ། །སྡུག་བདེན་བསམ་ནས་འཁོར་བར་ཞེན་ལོག་བློ། །རྣལ་མ་མེད་ན་ཐར་འདོད་ཚིག་ཙམ་དུ། །འགྲོ་བས་ཅི་བྱས་ཀུན་འབྱུང་བདེན་པར་འགྲོ། །ཀུན་འབྱུང་བསམ་ནས་སྲིད་ཅུ་
ལས་ཉོན་རྣམས། །སྐྱེ་བའི་ཚུལ་ནི་ལེགས་པར་མ་ཤེས་ན། །གང་ལ་འཕེན་པའི་འབེན་ནི་མ་མཐོང་བར། །དེ་ཉིད་འབིག་པར་འདོད་ནས་མདའ་འཕེན་ལྟར། །ཉམས་སུ་ལེན་པའི་ལམ་གྱི་གནད་
རྣམས་འཆད། །ལམ་གྱི་བདེན་པའི་ངོ་བོ་གྲངས་ངེས་དང། །གོ་རིམ་བསྐྱེད་ཚུལ་ཇི་བཞིན་མ་ཤེས་ན། །གྲོལ་ལམ་མིན་ལ་ཡིན་པར་འདུ་ཤེས་ནས། །བརྩོན་པར་བྱས་ཀྱང་ངལ་བ་འབྲས་མེད་འགྱུར། །
སྤངས་བྱ་སྡུག་ཀུན་གཉིས་པོ་མ་ཤེས་ན། །དེ་དག་ཉེ་བར་ཞི་བའི་ཐར་པ་ཡང། །ངོས་མི་ཟིན་པས་ཐར་པ་དོན་གཉེར་དུ། །རློམ་ཡང་རློམ་པ་ཙམ་དུ་ཟད་ཕྱིར་རོ། །གཉིས་པ་སྡུག་བསྔལ་སྒོམ་པ་
དངོས་ལ་གཉིས། །འཁོར་བ་སྤྱི་ཡི་སྡུག་བསྔལ་བསམ་པ་དང། །སོ་སོའི་སྡུག་བསྔལ་བསམ་པའོ་དང་པོ་ལ། །སྡུག་བསྔལ་བརྒྱད་དང་དྲུག་དང་གསུམ་བསམ་པ། །གསུམ་ལས་དང་པོ་བརྒྱད་ནི་བཤེས་

[083B] །ངེས་བ་འདོད་པས་འཕོང་དང་འཆི་བ་དང། །ན་དང་རྒ་སོགས་སྡུག་བསྔལ་དུ་མ་ཡི། །འབྱུང་གནས་འཁོར་བ་ལ་ནི་སྐྱོ་མཛད་ཅིང། །འདི་ཡི་ཉེས་པ་ཤས་ཀྱང་གསན་པའི་རིགས། །ཞེས་
གསུངས་པ་ལྟར་འཁོར་བ་སྡུག་བསྔལ་བ། །དུ་མ་འབྱུང་བའི་གནས་སུ་སེམས་པ་ཡིས། །སྐྱོ་བ་སྒོམ་ཞིང་སྡུག་བསྔལ་འདོད་པ་ཡིས། །འཕོངས་སོགས་དངོས་བསྟན་བཞི་དང་སོགས་ཀྱི་སྒྲས། །
བསྡུས་པ་བཞི་སྟེ་བརྒྱད་དོ་འདི་དག་ནི། །བཅོམ་ལྡན་འདས་ཀྱིས་སྡུག་བདེན་ངོས་བཟུང་བའི། །སྐབས་སུ་མདོ་སྡེ་དུ་མ་ཞིག་ཏུ་གསུངས། །ཆུང་འབྲིང་ཐུན་མོང་པ་ཡི་དམིགས་སྐོར་རྣམས། །འདིར་
ཡང་བླང་བར་བྱ་ཞིང་འདི་རྣམས་ནི། །དབྱད་སྒོམ་ཡིན་ཡང་སྐབས་སུ་གང་བབ་ཀྱི། །དམིགས་པ་དེ་ལས་གཞན་པའི་དགེ་མི་དགེ་ལུང་མ་བསྟན་དང་བྱིང་རྒོད་གཉིད་རྨུག་དང། །རྣམ་གཡེང་ལ་སོགས་
གང་གི་དབང་དུ་ཡང། །མི་བཏང་ཤེས་པ་གསལ་ཞིང་དངས་པ་ཡི། །ངང་ནས་བྲེང་ཆགས་སྒོམ་སྟེ་སྤྱོད་འཇུག་ལས། །བཟླས་བརྗོད་དང་ནི་དཀའ་ཐུབ་སོགས། །ཡུན་རིང་དུས་སུ་སྤྱད་བྱས་ཀྱང། །
སེམས་གཞན་གཡེངས་བས་བྱས་པ་ནི། །དེ་ཉིད་རིག་པས་དོན་མེད་གསུངས། །ཞེས་དང་ཐེག་པ་ཆེན་པོ་ལ། །དད་པ་སྒོམ་པའི་མདོ་ལས་ཀྱང། །ཡོན་ཏན་གྱི་ནི་ཆོས་ཐམས་ཅད། །ཡིད་ནི་གཞན་
དུ་མ་གཡེང་བར། །དོན་དང་ཚིག་ལ་ཡང་དག་པར། །དཔྱད་ཅིང་བསམ་ལས་འབྱུང་གསུངས་ཏེ། །ཐེག་གསུམ་ཡོན་ཏན་སྒྲུབ་པ་ལ། །སེམས་ནི་དགེ་བའི་དམིགས་པ་ལས། །གཞན་དུ་མི་གཡེང་
གནས་པ་ཡི། །ཞིག་ནས་དངོས་སམ་རྗེས་མཐུན་པ། །ཅིག་དང་དགེ་པའི་དམིགས་པ་ལ། །སོ་སོར་རྟོག་ཅིང་དཔྱོད་པ་ཡི། །ལྷག་མཐོང་དངོས་སམ་རྗེས་མཐུན་པ། །ཅིག་སྟེ་གཉིས་ག་དགོས་

[084A]༄༅། །པར་བཤད། །འཕགས་པ་དགོངས་པ་ངེས་འགྲེལ་ལས། །ཉན་ཐོས་བྱང་སེམས་སངས་རྒྱས་ཀྱི། །དགེ་ཆོས་འཇིག་རྟེན་འཇིག་རྟེན་ལས། །འདས་པ་ཐམས་ཅད་ཞི་
ལྷག་གི་འབྲས་བུར་བཤད་པའང་དེ་ལ་དགོངས། །སྡུག་བསྔལ་བརྒྱད་ལས་སྐྱེ་བའི་སྡུག་བསྔལ་ལ། །ལང་ལས་སྐྱེ་བ་སྡུག་བསྔལ་དམྱལ་བ་པ། །རྣམས་དང་སྡུག་བསྔལ་ཁོ་ན་མྱོང་བ་ཡི། །
ཡི་དགས་རྣམས་དང་མངལ་སྐྱེས་སྒོར་སྐྱེས་ཏེ། །བཞི་པོ་དེ་དག་སྐྱེ་ཚེ་སྡུག་བསྔལ་གྱི། །ཚོར་བ་དྲག་པོ་དང་བཅས་སྐྱེ་བའོ། །གནས་ངན་ལེན་དང་ལྡན་པའི་སྡུག་བསྔལ་བ། །ཉོན་མོངས་སྐྱེ་
གནས་འཕེལ་བའི་ས་བོན་དང། །རྗེས་སུ་འབྲེལ་བས་དགེ་ལ་བཀོལ་བཟོད་པའི། །ལས་སུ་རུང་བ་མེད་ཅིང་ཅེ་འདོད་དུ། །དབང་སྒྱུར་དུ་ཡང་མི་རུང་ཉོན་མོངས་པའི། །ཕྱོགས་དང་མཐུན་པའི་
གནས་ངན་ལེན་དང་འབྲེལ། །སྡུག་བསྔལ་གནས་སུ་གྱུར་པའི་སྡུག་བསྔལ་བ། །ལས་ཉོན་དབང་གིས་ཁམས་གསུམ་གང་རུང་དུ། །སྐྱེ་བ་བླང་པས་དེ་ལ་བརྟེན་ནས་ནི། །ན་དང་རྒ་དང་འཆིབ་ལ་
སོགས་པའི། །སྡུག་བསྔལ་སྣ་ཚོགས་རྒྱས་པར་འགྱུར་པའོ། །ཉོན་མོངས་གནས་སུ་གྱུར་པའི་སྡུག་བསྔལ་པ། །འཁོར་བར་སྐྱེས་ན་ཆགས་སྡང་རྨོངས་གསུམ་གྱི། །ཡུལ་རྣམས་ལ་ནི་དུག་
གསུམ་སྐྱེ་འགྱུར་ཞིང། །དེས་ཀྱང་ལུས་སེམས་བདེ་ལ་མི་གནས་ཏེ། །སྣ་ཚོགས་སྒོ་ནས་ལུས་སེམས་གདུང་བའོ། །མི་འདོད་བཞིན་དུ་འབྲལ་བའི་སྡུག་བསྔལ་བ། །སྐྱེས་མཐའ་ད་ལྟའི་ཉེར་
ལེན་ཕུང་པོ་དང། །ངེས་པར་བྲལ་ཏེ་འཆི་ལས་མ་འདས་ཤིང། །དེ་ལྟར་འཆི་བ་དེ་ཡང་མི་འདོད་ལ། །དེས་ཀྱང་སྡུག་བསྔལ་ཁོ་ན་མྱོང་བར་བྱེད། །ཁྱད་པར་མངལ་ནས་སྐྱེ་བའི་སྡུག་བསྔལ་ནི། །

[084B] །སྐྱེ་བོ་མངལ་འཇུག་ཕྱིན་ཅི་ལོག་བློ་ཡིས། །མ་དང་ཕ་ལ་ཕོ་མོའི་འདོད་སྡང་སྐྱེ། །ལས་ཀྱི་རྗེས་འབྲང་རྫི་ཆར་དྲག་སོགས་ཀྱིས། །
གྲང་པས་ཁྱིམ་སོགས་འཇུག་པའི་འདུ་ཤེས་བཅུས། །ཤིན་དུ་རྩོག་དང་སྨད་པའི་གཟུགས་དང་མིང། །བཞི་འདུས་སྡུག་བསྔལ་ཕུང་པོ་འབའ་ཞིག་ལེན། །ཞེས་གསུངས་པ་ལྟར་བར་
དོའི་སེམས་ཅན་ནི། །མངལ་དུ་འཇུག་ཚེ་ཕོ་རུ་སྐྱེ་བ་ན། །མ་ལ་ཆགས་དང་ཕ་ལ་སྡང་བ་སྐྱེ། །མོ་རུ་སྐྱེ་ན་ཕ་ལ་ཆགས་པ་དང། །མ་ལ་སྡང་བ་སྐྱེ་ཤིང་སྔོན་ལས་ཀྱིས། །རླུང་ཆེན་
ལངས་དང་ཆར་བ་འབབ་པ་དང། །ཤིན་དུ་གྲང་དང་ཉམ་ནི་དམས་པ་དང། །སྐྱེ་བོ་མང་པོའི་ཅ་ཅོའི་སྒྲ་ཐོས་པས། །ཁང་བ་ཁང་བརྩེགས་གཞལ་མེད་ཁང་པ་དང། །ཁྲི་དང་རྩ་སྤྱིལ་ལོ་
མའི་སྤྱིལ་བུ་དང། །རྩ་སྡུག་པོ་དང་ནགས་དང་རྩིག་ཕུག་དང། །སབ་མོའི་གསེབ་ཏུ་འཇུག་གོ་སྙམ་པ་ཡི། །ཕྱིན་ཅི་ལོག་གི་འདུ་ཤེས་བཅུ་པོ་ལས། །གང་རུང་སྒོ་ནས་མངལ་དུ་འཇུག་
འགྱུར་ཞིང། །གཟུགས་ཕུང་དང་ནི་མིང་གི་ཕུང་པོ་བཞི། །འདུས་པའི་སྡུག་བསྔལ་ཕུང་པོ་འབའ་ཞིག་ལེན། །མངལ་དེར་རྒྱས་ཤིང་སྨིན་ཚུལ་དེ་ཉིད་ལས། །ཞག་ནི་བདུན་ཕྲག་སུམ་ཅུ་རྩ་
བརྒྱད་ཀྱི། །མངལ་གྱི་གནས་སྐབས་རྣམ་བཅུས་རྒྱས་སྨིན་བྱེད། །མེར་མེར་ནུར་ནུར་ལ་སོགས་རླུང་གི་ཚོགས། །དྲོད་ལྡན་ཀུན་ཏུ་རེག་སོགས་དྲོད་བཅས་འཁྲུགས། །དེ་ཡིས་རབ་འཚོང་
སྡུག་བསྔལ་མི་བཐད་ལྡན། །རྩིབ་ལོག་གཡས་གཡོན་ཞུ་མ་ཞུའི་བར་ན། །གནས་ལྔ་བཅིངས་ཤིང་གསལ་ཤིང་རྩེར་བསྐྱོན་ལྟར། །ཕྱི་སའི་ཁུང་བཞིན་དྲི་ང་རབ་རྩོག་འདམ། །སྲིན་ཚོགས་ཚང་

[085A]༄༅། །ཆེན་ཁུ་ཁྲག་རུལ་མྱགས་ཁུང། །རྟག་ཏུ་མི་གཙང་འཛག་འགྱུར་སྡིག་ཆེན་སྒོར། །ཀུན་ཏུ་བསྐུམ་ནས་མ་ཡི་སྤྱོད་ལམ་དང། །ཟས་སོགས་མཐོ་དམན་གྱི་ནས་རབ་སྡུག་
བསྔལ༑ ༑ཞེས་གསུངས་པ་ལྟར་བདུན་ཕྲག་སོ་བརྒྱད་ཀྱི། །དང་པོ་དགུ་ལ་རིམ་བཞིན་མེར་མེར་དང། །ནུར་ནུར་ལྟར་ལྟར་འཁྲང་འགྱུར་ཡན་ལག་འགྱུས། །དཔུང་པ་བུས་མོ་བཞི་དང་རྐང་
ལག་བཞི། །སོར་མོ་ཉི་ཤུ་བུ་ག་དགུ་རྣམས་ཀྱི། །མཚན་མ་སྣང་བར་འགྱུར་ཞིང་བཅུ་པ་ལ། །དེ་རྣམས་སྲ་ཞིང་བརྟན་འགྱུར་བཅུ་གཅིག་པ། །སོགས་ལ་འཕེལ་རྒྱས་སྨིན་ཅིང་རྫོགས་པར་
འགྱུར༑ ༑དེ་ཚེ་མི་གཙང་མང་པོས་ཡོངས་སུ་གང། །སྲིན་བུའི་རིགས་ནི་སྟོང་ཕྲག་མང་པོའི་གནས། །ཤིན་ཏུ་དྲིང་བ་ཡི་སྒོ་གཉིས་དང། །རུས་པའི་བུ་ག་ཁུང་བུ་ཕུག་དུ་མ། །ལྡན་པར་
གཅིན་དང་ཀླད་པ་ཀླད་རྒྱས་དང། །རྐང་གི་ཚོགས་ཀྱི་ལྗན་ལྗིན་ཅན་ནང་དུ། །ཕོ་བའི་འོག་དང་ལོང་ཀའི་སྟེང་ན་ནི། །ཕོ་ཡི་ཁ་ནི་སྒལ་ཚིག་ལ་ལྟ་ཞིང། །མོ་ནི་ལྟོ་བའི་བགོས་པ་ལ་བལྟས་ཏེ། །
ཟླ་བ་རེ་ཞིང་ཟླ་མཚན་འབྱུང་བས་བལྟ། །མ་ཡི་ཁ་ཟས་བལྡད་པ་མིད་པ་ནས། །འོག་ནས་ཁ་ཡི་དྲི་མ་ཁ་ཆུས་བརླན། །སྟེང་ནས་ཀླད་རྒྱས་ཀྱིས་སྦགས་སྐྱུག་པ་དང། །འདྲ་བའི་ཟས་ཀྱི་རོ་
བཅུད་ཁོང་བ་ནས། །ལྟེ་བའི་བུ་ག་ནས་ནི་འཇུག་པས་སྐྱེད། །རྐང་ལག་འགྲམ་པ་ཤ་མའི་སྣོད་ཀྱིས་དཀྲིས། །སྣ་བ་ཕྱིས་བཞིན་དུ་དྲོང་མན་མ་མི་བཟད། །མུན་ནག་འགྲེད་པ་ལ་ནི་ཡན་མན་
རྒྱུ༑ ༑ཟས་ཀྱི་རོ་དྲུག་མེ་སྟག་ལྟ་བུས་རེག་གྲོལ་མ་བཞིན་དུ་མི་གཙང་ཁུ་བས་གསོ། །མི་གཙང་མྱགས་པ་རབ་འབར་འདམ་དུ་བྱིང། །མ་ཡི་ལུས་ཀྱི་ནང་གི་མེ་ཡིས་གདུང། །མ་དེ་གཡོ་

[085B] །མེ་མུར་དོང་དུ་བཅུག་ལྟར་སྡུག་བསྔལ་གྱི། །ཚོར་བ་ཆེན་པོ་དྲག་རྩུབ་མི་བཟད་མྱོང། །མ་ཡིས་ཁ་ཟས་ཧ་ཅང་མང་ཉུང་དང། །སྣུམ་རྩུབ་ཚ་གྲང་ཁ་བསྐ་
ཟོས་པ་དང། །འདོད་སྤྱོད་མཆོད་རྒྱུག་ཙོག་པུར་འདུག་སོགས་ཀྱིས། །གནོད་ཅིང་བཅིང་བ་ལྡས་བཅིངས་སག་སལ་ཤིང་གིས། །བཙུགས་པ་བཞིན་གནས་སྡུག་བསྔལ་ཆེ་མྱོང་བར། །མངལ་
འཇུག་མདེ་ལས་བཤད་ཅིང་སློབ་སྤྲིང་ལས། །ཤིན་དུ་མི་བཟད་དྲིང་མི་གཙང་བཅེར་བས་འགགས། །རབ་ཏུ་དོག་པ་མུན་ནག་འཐིབ་པོར་འདུག་པ་ཡི། །མངལ་གནས་དམྱལ་བ་ལྟ་བུའི་ནང་དུ་དེ་
ཞུགས་ནས། །ལུས་ཡོངས་པ་སྐུམ་ལ་སྡུག་བསྔལ་ཆེན་པོ་མ་གནས་དགོས་སོ། །ཞེས་པ་ལྟར་གྱི་སྡུག་བསྔལ་དཔག་མེད་མྱོང། །མངལ་ནས་བཙའ་བའི་ཚེ་ཡང་སྡུག་བསྔལ་བ། །མི་བཟད་
དྲག་པོ་མྱོང་ཚུལ་དེ་ཉིད་ལས། །དེ་ནས་རིམ་གྱིས་ཏིལ་མར་བཙིར་སྤྱད་སྲ་བ་ཡིས། །བཙིར་བ་ལྟར་བྱས་དེ་ནས་ཅི་ཞིག་ལྟར་དེ་བཙས། །འོན་ཀྱང་མོད་ལ་དེ་སྲོག་མི་འདོར་གང་ཡིན་པ། །སྡུག་བསྔལ་
ཉེ་བར་སྤྱད་པའི་རྣམ་པར་མཐོ་བརྩམས་མོད། །མི་གཙང་དེ་ནང་གནས་བཅས་བགྲེ་བའི་ལུས་དེ་ནི། །མངལ་གནས་རློན་པས་དཀྲིས་ཤིང་དྲིང་མི་བཟད་ལྡན། །གཟིར་བས་གནོད་པ་པོ་དེ་རྨ་སྨིན་
ཞིག་པ་ལྟར། །སྐྱུག་ལ་ཐུག་པ་བཞིན་དུ་སྔོན་གྱི་དྲན་པས་སྤོང། །ཞེས་པས་གཅིན་དང་ཕྱིས་ས་དྲི་ང་བ། །ཁྲག་དང་ཆུ་སེར་འཛག་པའི་མ་ཡི་སྒོར། །ལས་ཀྱི་རླུང་གིས་རྐང་བ་གྱེན་དུ་དང། །
མགོ་བོ་ཐུར་བསྟན་ལག་པ་གཉིས་བསྐུམ་པ། །རུས་པའི་འཁྲུལ་འཁོར་གྱིས་ནི་ཡོངས་གཟིར་ཞིང། །ཏིལ་མར་བཙིར་ལྟར་ཕྱིར་ལ་འཐོན་པ་ཡི། །སྡུག་བསྔལ་མྱོང་བར་གསུངས་ཤིང་བསྟན་

[086A]༄༅། །རིམ་ལས། །དེ་ནས་སྲོག་ལ་འབབ་པའི་སྡུག་བསྔལ་གྱིས། །ཕྱིར་འབྱུང་ཅུང་ཟད་དྲན་པའང་དཀུན་ཉམས་མྱོས། །ལག་པའམ་གོས་སྟེང་ལྷུང་ཡང་ཚ་རྩུབ་ལ། །བ་ལང་
གསོན་བཤུས་སྲོག་ཆགས་མང་ཟ་འདྲ། །ཆུ་འཇམ་བཀྲུས་ཀྱང་མཛེ་བོའི་པགས་རུལ་བ། །ལྕགས་ཀྱིས་བཞུས་ལྟར་མི་བཟད་རབ་ཏུ་ཚ། །ཞེས་པས་བཙའ་ཚེ་བ་ལང་གསོན་པོ་ཡི། །པགས་པ་
བཤུས་དང་ལག་པས་རེག་པ་དང། །འཇམ་པོའི་གོས་སྟེང་བཞག་ཚེ་བ་ལང་གི་ཕགས་པ་བཤུས་ལ་སྲོག་ཆགས་ཀྱིས་ཟོས་དང། །རྨ་ཡིས་ཚོས་པའི་མཛེ་ཅན་ལྕག་སོགས་ཀྱིས། །བྲབ་པ་
ལྟ་བུའི་སྡུག་བསྔལ་མྱོང་བར་གསུངས། །དེ་ནས་མ་ཤིའི་བར་དུ་སྡུག་བསྔལ་པ། །རྣམ་པ་སྣ་ཚོགས་མྱོང་བ་དེ་ཉིད་ལས། །བཙས་ནས་ཞག་བདུན་གྱིན་ཆད་སྲིན་བུའི་ཚོགས། །བརྒྱད་
ཁྲིས་ཟ་བས་ཉམ་ཆུང་བཀྲེས་སྐོམ་སོགས། །ན་རྒ་འཆི་དང་སྡུག་བསྔལ་མི་སྡུག་ཕྲད། །འདོད་ཚོལ་མི་རྙེད་ཕུང་པོའི་ཁུར་གྱིས་མནར། །ཁྱད་པར་དུའང་ནད་མང་འབྱུང་གནས་ཀྱི། །མི་རྟག་སྡུག་
བསྔལ་ཡིད་བརྟན་མི་རུང་སྟེ། །ཡན་ལག་གཅོད་འབིགས་གོ་རར་འཇུག་དང་བཅིང། །སྡིག་སྤྲུལ་འཚེ་སོགས་སྡུག་བསྔལ་ཉིད་ལ་བརྟག་ཅེས་གསུངས་པ་ལྟར་མངལ་ནས་ཕྱི་རོལ་ཏུ། །
བཙས་ནས་ཞག་བདུན་ཕྱིན་ཆད་ལས་དབང་གིས། །ལུས་ལ་སྲིན་བུ་བརྒྱད་ཁྲིའི་ཚོགས་བྱུང་ནས། །ཟ་བས་གདུངས་ཤིང་ཉམ་ཆུང་བཀྲེས་སྐོམ་དང། །སྣ་ཚོགས་ནད་སོགས་ནང་གི་གནོད་པ་དང་
གོ་རང་གཞུག་ཅིང་རྐང་ལག་གཅོད་པ་དང། །སྡིག་སྤྲུལ་གཅན་ཟན་སོགས་ཀྱིས་འཚེ་བ་ཡི། །ཕྱི་ཡི་གནོད་པ་རྣམ་པ་མང་པོས་གདུང། །སྡུག་བསྔལ་བརྒྱད་ཀྱི་ནང་ནས་དང་པོ་དང། །ཐ་མ་ནན་ཏན་

[086B] །དང་པོ་དེ་ལྟར་དགོས་པ་བསྟན་རིམ་ལས། །སྐྱེ་འདི་སྡུག་བསྔལ་ཀུན་གྱི་རྩ་བ་སྟེ། །དུག་གིས་ཕོན་ལྟ་བུར་གནོད་ཀུན་བསྐྱེད། །བཀྲ་ཤིས་མ་དང་སྣ་ནག་མར་
འབྲེལ་ལྟར། །སྐྱེ་བ་དད་པས་གནོད་གཞན་སྤང་མི་ནུས། །དེས་ན་འགྲོ་བའི་སྐྱེ་བ་མ་ལུས་ལ། །མཁས་པས་གནོད་ཆེན་ཉིད་བརྟག་ཕྱིར་ཕྱོགས་བྱ། །ད་ན་སྐྱུགས་མང་ཉུང་དྲི་ངར་མཚུངས་པ་ལྟར། །
ཚེ་རིང་ཚེ་ཐུང་སྐྱེ་ཀུན་སྡུག་བསྔལ་ཉིད། །ཞེས་པ་ལྟར་རོ་རྒ་བའི་སྡུག་བསྔལ་ལ། །ལྔ་ལས་གཟུགས་བཟང་ཡོངས་སུ་ཉམས་པ་ནི། །རྙེད་པ་གཞུ་ལྟར་དགུ་ཞིང་མགོ་བོ་ནི། །སྦྲ་བའི་མེ་ཏོག་
ལྟར་དཀར་དཔྲལ་པ་ནི། །དྲེས་གཏན་ལྟ་བུར་གཉེར་མས་ཁེབ་སོགས་ཀྱིས། །ལང་ཚོ་ཉམས་ནས་ཤིན་དུ་མི་སྡུག་འགྱུར། །ལུས་ཀྱི་མཐུ་སྟོབས་ཡོངས་སུ་ཉམས་པ་ནི། །འདུག་ནས་སྐྱེ་
ཐག་པ་ཆད་འདྲ་ཞིང། །ལང་ན་ཤིང་རྩ་གནམ་དུ་འདོན་འདྲལ། །སྨྲན་ལྡིབ་ཅིང་འགྲོ་ན་འབུབ་པ་སོགས། །བྱེད་པ་ལུས་ཀྱི་རྩལ་སྟོབས་ཉམས་པའོ། །དབང་པོའི་སྒོ་རྣམས་ཡོངས་སུ་ཉམས་
པ་ནི༑ ༑མིག་གིས་གཟུགས་རྣམས་གསལ་བར་མི་མཐོང་ཞིང། །རྣ་བས་སྒྲ་དང་སྣ་ཡིས་དྲི་དང་ནི། །ལྕེ་ཡིས་རོ་དང་ལུས་ཀྱིས་རེག་བྱ་རྣམས། །གསལ་བར་མི་ཐོས་མི་ཚོར་མི་མྱོང་ལ་
དྲན་པ་ཉམས་ནས་བརྗེད་ངེས་ཆེ་བའོ། །ཡུལ་ལ་ལོངས་སྤྱོད་ཡོངས་སུ་ཉམས་པ་ནི། །བཟའ་བཏུང་ཡིད་ཁ་མི་འདོད་འཇུ་དཀའ་ཞིང། །གོས་ནི་སྲབ་ན་མི་དྲོས་འཐུག་ན་ལྕི། །ད་ལྟར་འདོད་
པའི་ཡོན་ཏན་གང་ལ་ཡང། །སྤྱོད་པར་འདོད་ཀྱང་སྤྱོད་པའི་ནུས་པ་མེད། །ཚེ་སྲོག་ཡོངས་སུ་ཉམས་པའི་སྡུག་བསྔལ་ནི། །དེ་ལྟར་རྒས་པའི་ཚེ་ན་ཚེ་འདི་ནི། །ཕལ་ཆེར་ཟད་པས་མྱུར་་

[087A]༄༅། །འཆི་བ་ལ། །མངོན་དུ་ཕྱོགས་པ་ཡིན་ཞིང་རྒ་བ་ཡི། །སྡུག་བསྔལ་གཞན་ཡང་མང་སྟེ་དེ་ཉིད་ལས། །རྒས་པས་སློན་སོགས་ནད་ལྡང་སྟོབས་སོགས་འཇོམས། །འཆི་
བདག་ཁར་སྟོབས་ཡུལ་རྣམས་སྤྱོད་མཐུ་འཕྲོག་ཀུན་གྱིས་བརྙས་འགྱུར་རབ་འབྱུང་ཐོས་སོགས་ཉམས། །ལུས་རིད་ལས་ཀྱི་མཐུ་མེད་མྱུར་བར་འཆི། །ཞེས་དང་མདོ་སྡེ་རྒྱ་ཆེར་རོལ་པ་ལས། །
རྒ་བས་རྒ་བྱས་ན་ཚོད་ཡོལ་གྱུར་ན། །སྡོང་པོ་གནམ་ལྕགས་ཀྱིས་ནི་བཅོམ་པ་བཞིན། །རྒ་བས་འཁོག་ན་འཇིགས་བཅས་ཁང་རུལ་འདྲ། །རྒ་ལས་འབྱུང་བ་ཐུབ་པ་མྱུར་དུ་སྨོས། །བུད་མེད་སྐྱེས་
པའི་ཚོགས་རྣམས་རྒ་བས་སྐེམས། །འཁྲི་ཤིང་ས་ལའི་ནགས་ལ་རླུང་དམར་བཞིན། །རྒ་བས་བརྩོན་འགྲུས་རྩལ་དང་ཤུགས་འཕྲོག་སྟེ། །དཔེར་ན་སྐྱེ་བུ་འདམ་དུ་བྱིང་བ་བཞིན། །རྒ་བས་གཟུགས་
སྡུག་གཟུགས་ནི་མི་སྡུག་བྱེད། །རྒ་བས་གཟི་བརྗིད་འཕྲོག་ཅིང་མཐུ་སྟོབས་འཕྲོག་རྒ་བས་བདེ་བ་འཕྲོག་ཅིང་བརྙས་པར་བྱེད། །རྒ་བས་འཆི་བྱེད་རྒ་བས་མདངས་ཀྱང་འཕྲོག་ཅེས་པ་ལྟར་རོ་ན་པའི་སྡུག་
བསྔལ་ལ། །ལྔ་ལས་ལུས་ཀྱི་རང་བཞིན་འགྱུར་པ་ནི། །ལང་ཚོ་རྒྱས་ཤིང་མདོག་བཟང་མདངས་གསལ་ལ། །ནད་ཀྱིས་བཏབ་ཚེ་ལུས་ཀྱི་ཤ་ཞུ་ཞིང། །བ་གས་བསྐམ་ཏེ་མདོག་ནག་མི་སྡུག་འགྱུར། །
སྡུག་བསྔལ་ཡིད་མི་བདེ་བ་འཕེལ་བ་ནི། །ལུས་ཀྱི་འབྱུང་བཞིའི་ཁམས་རྣམས་མི་སྙོམ་པར། །འགའ་ཞིག་ཤས་ཆེ་འགའ་ཞིག་ཤས་ཆུང་དུ། །གྱུར་ནས་འཁྲུགས་པས་ལུས་ལ་གདུང་བ་སྐྱེད། །དེ་ཡིས་
ཡིད་མི་བདེ་བ་བསྐྱེད་པས་ན། །ལུས་སེམས་ཤིན་དུ་གདུང་བས་ཉིན་མཚན་འདའ། །ལོངས་སྤྱོད་ཡིད་འོང་སྤྱད་དུ་མེད་པ་ནི། །ཡིད་དུ་འོང་བའི་ཟས་དང་བཏུང་བ་སོགས། །འདོད་པའི་ཡུལ་རྣམས་ནད་

[087B] །འདོད་བཞིན་དུ་ནི་སྤྱོད་པའི་དབང་མེད་ཅིང། །འགྲོ་འཆགས་ལ་སོགས་སྤྱོད་ལམ་གང་འདོད་པ། །རྣམས་ཀྱང་འདོད་པ་ཇི་བཞིན་བྱར་མེད་པའོ། །ཡིད་མི་འོང་ལ་སྤྱད་དགོས་འབྱུང་
བ་ནི༑ ༑ཤིན་ཏུ་ཁ་དང་ཚ་བའི་སྨན་སོགས་དང། །སྣུམ་བཅུད་མེད་པའི་བཟའ་དང་བཏུང་བ་སོགས། །ཡིད་མི་འོང་བ་ནན་གྱིས་སྤྱད་དགོས་ཤིང། །གཏར་སྲེག་སོགས་ཀྱང་དབང་མེད་བསྟེན་དགོས་
པའོ༑ ༑སྲོག་དང་འབྲལ་བར་འགྱུར་བའི་སྡུག་བསྔལ་ནི། །སྨན་གྱིས་མ་ཕན་རིམ་འགྲོས་མ་ཟློགས་པར། །ནད་ཚབ་ཆེ་བར་གྱུར་ཏེ་མི་འཚོ་བར། །མཐོང་ནས་འཆི་བར་ངེས་པའི་སྡུག་བསྔལ་བསྐྱེད། །
དེ་སྐད་དུ་ཡང་རྒྱ་ཆེར་རོལ་པ་ལས། །ནད་བརྒྱ་མང་དང་ནད་ཐིབས་སྡུག་བསྔལ་གྱིས། །འགྲོ་བ་གཙེས་ཏེ་མི་ཡིས་རི་དགས་བཞིན། །རྒ་དང་ན་བས་བཅོམ་པའི་འགྲོ་ལྟོས་ལ། །སྡུག་བསྔལ་ལས་ནི་འབྱུང་བ་
མྱུར་ཤོད་ཅིག་དཔེར་ན་དགུན་སྨད་རླུང་དང་ཁ་བ་ཆེ། །རྩ་ཤིང་གེལ་པ་ནགས་སྨན་མདངས་ཀྱང་འཕྲོག་དེ་ལྟར་ནད་འདིས་འགྲོ་བའི་མདངས་འཕྲོག་ཅིང། །དབང་པོ་གཟུགས་དང་སྟོབས་ནི་ཉམས་པར་བྱེད། །
ནོར་འབྲུ་ནོར་ཆེན་ཐ་མར་ཟད་པར་བྱེད། །ནད་ནི་རྟག་ཏུ་འགྲོ་བ་བརྙས་པར་བྱེད། །གནོད་པ་བྱེད་ཅིང་སྡུག་ལ་སྡང་བར་བྱེད། །ཡོངས་སུ་གདུང་བྱེད་མཁའ་ལས་ཉི་མ་བཞིན། །ཞེས་དང་བསྟན་རིམ་ལས་
ཀྱང་ཇི་སྐད་དུ། །ནད་ཀྱིས་བདེ་བ་ཀུན་འཇོམས་འཇིགས་སོགས་བསྐྱེད། །དབང་སོགས་གཟུགས་ཉམས་འཆི་བ་ཉེར་འདྲེན་པ། །དྲེའུ་སྦྲུམ་སོགས་དང་རྒྱལ་པོའི་འཁོར་ཚོགས་བཞིན། །མདོག་སྟོབས་
ངོ་ཚ་སོགས་འཇོམས་ལུས་སེམས་བསྲེག་ཅེས་པ་ལྟར་རོ་འཆི་བའི་སྡུག་བསྔལ་ལྔ། །ལོངས་སྤྱོད་ཕུན་སུམ་ཚོགས་དང་འབྲལ་བ་ནི། །འཆི་ཚེ་རིན་ཆེན་དང་ཟབ་དུད་འགྲོ་སོགས། །ལོངས་སྤྱོད་ཕུན་སུམ་

[088A]༄༅། །ཚོགས་པ་ཅི་ཡོད་ཀྱང། །དེ་དང་འབྲལ་བར་མཐོང་ནས་སྡུག་བསྔལ་པའོ། །རྩ་འཇིང་ཕུན་སུམ་ཚོགས་དང་འབྲལ་བ་ནི། །ཕ་མ་བུ་ཚ་ཆུང་མ་ལ་སོགས་པའི། །གཉེན་དང་ཉེ་དུ་
སྡུག་པ་ཅི་ཡོད་ཀྱང། །ཀུན་དང་འབྲལ་བར་མཐོང་ནས་སྡུག་བསྔལ་བ། །འཁོར་གཡོགས་ཕུན་སུམ་ཚོགས་དང་འབྲལ་བ་ནི། །སྙིང་ནས་ཤ་ཚ་བློ་གཏད་ཐུབ་པ་ཡི། །འཁོར་གཡོགས་སྙིང་དུ་སྡུག་
པ་ཅི་ཡོད་ཀྱང། །བོར་ཏེ་གཅིག་བུར་འཆི་བའི་སྡུག་བསྔལ་བ། །ལུས་གཟུགས་ཕུན་སུམ་ཚོགས་དང་འབྲལ་བ་ནི། །ལྷན་གཅིག་སྐྱེས་ཤིང་གཅེས་པར་བསྐྱངས་པའི་ལུས། །སྙིང་དུ་སྡུག་ཅིང་ཕངས་
པ་འདི་དང་ཡང། །དབང་མེད་འབྲལ་བར་མཐོང་ནས་སྡུག་བསྔལ་བ། །སྡུག་བསྔལ་ཡིད་མི་བདེ་བ་མྱོང་བ་ནི། །གནད་གཅོད་སྡུག་བསྔལ་དྲག་པོ་ཆེར་མྱོང་ཞིང། །ཉམ་ངའི་གནས་སུ་འགྲོ་བར་ཡིད་མི་
བདེ༑ ༑དྲག་པོ་མྱོང་སྟེ་རྒྱ་ཆེར་རོལ་པ་ལས། །འཆི་དང་འཕོ་དང་འཆི་འཕོ་དུས་བྱེད་པ། །ཕངས་ཤིང་སྡུག་པའི་སྐྱེས་བུ་རྟག་ཏུ་འབྲལ། །ཕྱིར་མི་འོང་ཞིང་ཕྲད་པར་འགྱུར་མ་ཡིན། །ཤིང་ལས་ལོ་
འབྲུལ་འདྲ་ཞིང་ཀླུང་རྒྱུན་མཚུངས། །འཆི་བ་དབང་ཡོད་པ་དག་དབང་མེད་བྱེད། །འཆི་བ་འཕྲོག་བྱེད་ཆུ་བོས་ཤིང་དེད་བཞིན། །མི་ནི་གཉིས་མིན་གྲོགས་མེད་གཅིག་པུར་འགྲོ། །རང་ལས་འབྲས་བུ་
ལྡན་པས་དབང་ཡང་མེད། །འཆི་བས་སྲོག་ཆགས་བརྒྱ་ཕྲག་མང་འཛིན་ཏེ། །འབྱུང་པོའི་ཚོགས་ལ་རྒྱ་མཚོའི་ཆུ་སྲིན་བཞིན། །ཀླུ་ལ་མཁའ་ལྡིང་གླང་ཆེན་སེང་གེ་འདྲ། །རྩ་ཤིང་འབྱུང་པོའི་ཚོགས་
ལ་མེ་དང་མཚུངས། །ཞེས་དང་བསྟན་རིམ་ལས་ཀྱང་ཇི་སྐད་དུ། །བསྐལ་མེ་སོགས་ལྟར་འཆི་བས་ཀུན་འཇོམས་ཏེ། །རྒྱལ་སྲས་དབང་ཐོབ་ཟབ་ཆོས་རྟོགས་མ་གཏོགས། །རྒྱལ་པོ་སྡང་སོགས་

[088B] །བཟློག་པར་ནུས་ཀྱི་འཆི་བདག་དེ་ལྟ་མིན། །ཞེས་སོ་མི་སྡུག་དང་འཕྲད་སྡུག་བསྔལ་ལྔ། །ཤིན་ཏུ་སྡང་བའི་དགྲ་དང་འཕྲད་ཙམ་གྱིས། །སྡུག་བསྔལ་ཡིད་མི་
བདེ་བ་སྐྱེད་པ་དང། །དེ་ཡིས་ཚིག་རྩུབ་རྡེག་འཚོགས་ལ་སོགས་པའི། །ཆད་པས་གཅོད་པའི་འཇིགས་གནས་གྱུར་པ་དང། །དེ་དང་དེ་ཡི་ཉེ་འབྲེལ་མཛའ་བཤེས་སོགས། །སྒྲོ་སྐུར་
གཏམས་ངན་སྨྲ་བས་འཇིགས་པ་དང། །དེ་དང་འཁོན་པས་མི་བཟད་ཁོང་ཁྲོ་སོགས། །ཉམ་ང་བཞིན་དུ་འཆི་བས་འཇིགས་པ་དང། །འཐབ་རྩོད་བྱེད་པ་ཆོས་ལས་འགལ་བ་ཡིས། །ངན་
འགྲོར་སོང་གི་དོགས་ནས་འཇིགས་པའོ། །དེ་ཡང་བསྟན་རིམ་ལས་ནི་ཇི་སྐད་དུ། །མི་སྡུག་དང་འཕྲད་དགྲ་བོས་ཉེར་བཅོམ་ཞིང། །བཙོན་རར་བཅུག་དང་འབྱུང་པོས་བརླམ་སོགས་ཡིན། །ཞེས་
པ་ལྟར་རོ་སྡུག་པ་དང་བྲལ་བའི། །སྡུག་བསྔལ་ལྔ་སྟེ་ཕངས་པའི་གཉེན་དང་བཤེས། །ཉེ་དུ་འཁོར་གཡོགས་སོགས་དང་བྲལ་བ་ན། །དེ་ཡིས་སེམས་ལ་མྱ་ངན་སྐྱེ་བ་དང། །ངག་ཏུ་སྨྲེ་སྔགས་ཀུ་
ཅོ་འདོན་པ་དང། །ལུས་ལ་ཟས་གཅོད་སོགས་ཀྱིས་གནོད་སྐྱེད་དང། །ཡུལ་དེའི་ཡོན་ཏན་དྲན་ཞིང་འདོད་པ་ཡིས། །ཡིད་ནི་རབ་ཏུ་གདུང་དང་དེའི་ལོངས་སྤྱོད། །མ་ཚང་པ་ཡིས་ཤིན་ཏུ་སྡུག་བསྔལ་
པའོ༑ ༑གཞན་ཡང་དེ་ཡི་ཆེད་དུ་ནོར་བརླག་སོགས། །སྡུག་བསྔལ་མང་དུ་འབྱུང་སྟེ་བསྟན་རིམ་ལས། །སྡུག་བསྔལ་གནོད་པ་ཀུན་གྱི་རྩ་བ་སྟེ། །ཚེ་ཟད་མཐོ་ལྟུང་རྒྱལ་སྲིད་ནོར་བརླག་སོགས། །
ཞེས་སོ་འདོད་པ་བཙལ་སྟེ་མ་རྙེད་པའི། །སྡུག་བསྔལ་ལྔ་སྟེ་སོ་ནམས་ལ་འབད་ཀྱང། །སྟོན་ཐོག་མ་གྲུབ་པ་དང་ཚོང་བྱས་ཀྱང། །ཁེ་སྤོག་མ་ཐོན་པ་སོགས་གང་དག་ལ། །རེ་བ་དེ་དག་

[089A]༄༅། །འབད་རྩོལ་ཆེན་པོ་ཡིས། །བཙལ་ཡང་མ་རྙེད་པ་ཡིས་ཡིད་ཆད་དེ། །སེམས་ལ་མྱ་ངན་སྐྱེ་དང་ངག་དུ་ནི། །སྨྲེ་སྔགས་འདོན་དང་ལུས་ལ་གནོད་སྐྱེད་དང། །ཡུལ་དེ་དྲན་
ཞིང་འདོད་པས་ཡིད་གདུང་དང། །ལོངས་སྤྱོད་མ་ཚང་བ་ཡིས་སྡུག་བསྔལ་པའོ། །གཞན་ཡང་དགེ་བ་འདོད་ཀྱང་མ་རྙེད་ལ། །མི་དགེ་དང་ནི་མ་བྲལ་པ་ལ་སོགས། །སྡུག་བསྔལ་དུ་མ་འབྱུང་སྟེ་དེ་ཉིད་
ལས༑ ༑འདོད་པ་མི་རྙེད་དགེ་བ་མ་ཐོབ་དང། །མི་དགེས་ཉེར་བཅོམ་ངལ་མང་འབྲས་མེད་སོགས། །ཞེས་སོ་ཉེ་བར་ལེན་པའི་ཕུང་པོ་ཡི། །སྡུག་བསྔལ་ལྔ་སྟེ་ཉེར་ལེན་ཕུང་པོ་འདི། །བླངས་པས་སྐྱེ་བ་ཕྱི་
མ་ཕན་ཆད་ཀྱི། །སྡུག་བསྔལ་འདྲེན་པས་མངོན་པར་འགྲུབ་པ་ཡི། །སྡུག་བསྔལ་རྣམས་ཀྱི་སྣོད་དང་ད་ལྟ་ཡི། །ཕུང་པོ་ལ་བསྟེན་ན་རྒ་འཆི་སོགས་ཀྱི། །རྟེན་དུ་གྱུར་པས་མངོན་པར་གྲུབ་པ་ལ། །བརྟེན་པའི་སྡུག་
བསྔལ་སྣོད་དང་སྡུག་བསྔལ་གྱི། །སྡུག་བསྔལ་དང་ནི་འགྱུར་བའི་སྡུག་བསྔལ་གྱི། །གནས་ངན་ལེན་ནམ་ས་བོན་རྗེས་འབྲེལ་བས། །དེ་གཉིས་བསྐྱེད་པས་སྣོད་དུ་གྱུར་པ་དང། །ལས་ཉོན་སྔ་མའི་གཞན་གྱི་དབང་
གྱུར་པའི། འདུ་བྱེད་ཡིན་ཕྱིར་ཁྱབ་པ་འདུ་བྱེད་ཀྱི། །སྡུག་བསྔལ་ཉིད་ཀྱི་རང་བཞིན་ཡིན་པའོ། །གཞན་ཡང་ཉེར་ལེན་ཕུང་པོ་འདི་བླངས་ན། །གཡང་ས་ཆེན་པོར་ལྷུང་དང་གྲོགས་མེད་པར། །མཐའ་མེད་སྣང་མེད་མུན་འཐོམ་
ལམ་རིང་དུ། །འཁྱམས་པ་ཇི་བཞིན་སྡུག་བསྔལ་དེ་ཉིད་ལས། །ཕུང་པོའི་ཁུར་ནོན་གཡང་ས་ཆེན་པོ་ཅན། །གྲོགས་མེད་མཐའ་མི་མངོན་པའི་ལམ་རིང་དུ། །མུན་ཅིང་སྣང་མེད་ཐར་སྒོའམ་མཐོངས་མེད་ཅིང། །གཞིག་པར་
མི་ནུས་ཐོས་ནའང་སྐྲག་པར་འཁྱམས། །ཞེས་པ་ལྟར་རོ་ཉེར་ལེན་ཕུང་པོ་ཡི། །འཁོར་བ་འདི་ལ་སྐྱོ་བ་རྣལ་མ་ཅིག་མ་སྐྱེས་ན་ནི་ཐར་པ་དོན་གཉེར་བློ། །རྣལ་མ་སྐྱེ་བ་མེད་ཅིང་སེམས་ཅན་རྣམས། །འཁོར་བར་འཁྱམས་ལ་སྙིང་རྗེ་ཆེན་པོ་ཡང། །སྐྱེ་བ་མེད་པས་

[089B] །གང་དུ་འཇུག་ཀྱང་འདི་ཉིད་གལ་ཆེའི། །དེ་ལྟར་འཁོར་བའི་སྡུག་བསྔལ་ལེགས་བསམ་ཏེ། །སྐྱོ་བ་བསྐྱེད་ནས་ཐར་པ་འཐོབ་པའི་ཕྱིར། །ཤིན་ཏུ་འབད་པར་བྱ་སྟེ་བསྟན་རིམ་ལས། །དེ་ལྟར་བདེ་
འགྲེའི་གནས་སྐབས་དམན་པའི་ཡང། །སྡུག་བསྔལ་དེ་འདྲ་དམྱལ་སོགས་སྨོས་ཅི་དགོས། །འདི་འདྲ་རྗེས་བསམ་སྐྱོ་བས་ནན་ཏན་གྱིས། །བརྩོན་འགྲུས་བརྟན་པོས་རྣམ་གྲོལ་བཙལ་བར་འབད། །
ཞེས་སོ་གཉིས་པ་སྡུག་བསྔལ་དྲུག་བསམ་པ། །འཁོར་བར་ཉེས་པ་དྲུག་གིས་མནར་བ་ཡི། །མི་བཟད་སྡུག་བསྔལ་འཁོར་མར་མྱོང་འགྱུར་ཏེ། །དང་པོ་ངེས་པ་མེད་པའི་ཉེས་པ་ནི། །ཕ་མ་ལ་
སོགས་བྱམས་པའི་གཉེན་རྣམས་ཀྱང། །ཚེ་རབས་གཞན་དུ་སྡང་བའི་དགྲར་འགྱུར་ལ། །ཚེ་འདིའི་དགྲ་ཡང་ཕྱི་མར་གཉེན་དུ་འགྱུར། །དེ་བཞིན་ཕ་བུ་མ་དང་ཆུང་མ་སོགས། །ཕན་ཚུན་རིམ་བཞིན་
འཕོ་ཞིང་འགྱུར་བྲས་ན། །གང་ལའང་ཡིད་བརྟན་མེད་དེ་བཤེས་སྤྲིངས་ལས། །ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་དང། །བཟློག་པ་ཉིད་དུ་མཆི་བས་དེ་སླད་དུ། །
འཁོར་བ་དག་ན་ངེས་པ་འགའ་མ་མཆིས། །ཞེས་དང་འདུལ་བ་ལུང་ལས་ཀྱང། །ཕ་ཤ་ཟ་ཞིང་མ་ལ་འཚོགས། །ཆུང་མ་ཁྱོ་ཡི་རུས་པ་འཆའ། །ལས་ངན་དགྲ་བོ་པང་དུ་བཟུང། །འཁོར་བའི་ཚེས་ལ་
གད་མོ་སྤྲོ། །ཞེས་གསུངས་པ་ལྟར་འགྱུར་བས་སོ། །ཚེ་འདི་ཉིད་ལའང་དགྲ་གཉེན་ཕན་ཚུན་དུ། །འགྱུར་ནས་འགྲོ་སྟེ་དཔུང་པ་བཟང་པོའི་མདོར། །རེ་ཤིག་ཅིག་ན་དགྲ་ཡང་མཛའ་བོར་འགྱུར། །
མཛའ་བོ་ཡང་ནི་དེ་བཞིན་དགྲར་ཡང་འགྱུར། །དེ་བཞིན་ཁ་ཅིག་ཀྱང་ནི་བར་མར་འགྱུར། །བར་མ་དེ་ཉིད་ཀྱང་ནི་དགྲ་པོར་འགྱུར། །དེ་བཞིན་མཛའ་བཤེས་འགྱུར་བར་རིག་ནས་ནི། །བློ་གྲོས་ལྡན་པས་

[090A]༄༅། །ནམ་ཡང་ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག་བཟློག་ནས་དགེ་ལ་ཅི་བདེར་གཞག་པར་བྱ། །ཞེས་གསུངས་པ་ལྟར་བསམ་ནས་དགྲ་གཉེན་ལ། །
ཆགས་སྡང་བཀག་སྟེ་འཁོར་བར་གང་ལ་ཡང། །བློ་གཏད་བྱས་མེད་པར་ལེགས་བལྟས་ལ། །འཁོར་བའི་ཆོས་ལ་སྐྱོ་བ་དྲག་པོ་བསྐྱེད། །གཉིས་པ་ངོམས་མི་ཤེས་པའི་ཉེས་པ་ནི། །འཁོར་
བའི་བདེ་ལ་ཅི་ཙམ་ལོངས་སྤྱོད་ཀྱང། །ཚིམ་དང་ངོམས་པ་མེད་པར་ཕྱི་ཕྱིར་ཡང། །སྲིད་པ་འཕེལ་བར་འགྱུར་ཞིང་དེ་ཡིས་ཀྱང། །འཁོར་བར་རིང་དུ་འཁྱམས་སྟེ་བདེ་བ་དེས། །ཆ་ཙམ་བསྐྲུན་
དུ་མེད་པའི་སྡུག་བསྔལ་བ། །བཟོད་དཀའ་དུས་ཀྱང་དཔག་ཏུ་མེད་པར་མྱོང། །དེ་སྐད་དུ་ཡང་བཤེས་པའི་སྤྲིངས་ཡིག་ལས། །ཇི་ལྟར་མཛེ་ཅན་སྲིན་བུས་ཉེན་པ་ནི། །བདེ་བའི་དོན་དུ་མེ་ལ་ཀུན་
བསྟེན་ཀྱང། །ཉེ་བར་མི་འགྱུར་དེ་ཉིད་འདྲ་བར་ནི། །འདོད་པ་རྣམས་ལ་ཆགས་པའང་མཁྱེན་པར་མཛོད། །ཅེས་དང་ཕར་ཕྱིན་བསྡུས་པ་ལས། །འདོད་པ་དེ་དག་ཐོབ་པ་དང། །ཉིན་གཅིག་བཞིན་
དུ་བསྟེན་པ་དང། །མང་དུ་བསགས་པས་མི་ངོམས་ན། །དེ་ལས་ནད་ཆེ་གང་ཞིག་ཡོད། །ཅེས་དང་སློབ་མར་སྤྲིངས་པ་ལས། །འགྲོ་བར་ལན་བརྒྱར་མ་སོན་འགྲོ་དེ་གང་ཞིག་ཡོད། །སྔོན་ཆད་
ལན་མང་མ་མྱང་བདེ་བ་དེ་གང་ཞིག་རྔ་ཡབ་དཀར་མཛེས་ལྟ་བུའི་དཔལ་གང་མ་ཐོབ་པ། །དེ་ཡང་གང་ཞིག་ཡོད་ན་འོན་ཀྱང་འདོད་ཆགས་འཕེལ། །སྔོན་ཆད་ལན་མང་མ་ །
འགྲོ་བ་གང་གིས་ཚིམ་འགྱུར་འདོད་པ་དེ་དག་མེད། །གང་གི་ལྟོར་མཉལ་བའི་སེམས་ཅན་དེ་མེད་ན། །འོན་ཀྱང་ཇི་ལྟར་འཁོར་བ་པ་ལ་ཆགས་བྲལ་མེད། །ཅེས་གསུངས་པ་ལྟར་འཁོར་བའི་ཕུན་ཚོགས་ལ། །

[090B] །ལེགས་པར་བསམ་ནས་སྐྱོ་ཤས་ཆེར་བསྐྱེད་དེ། །ཆགས་ཞན་འགོགས་པའི་ཐབས་ལ་འབད་པར་བྱ། །གཞན་ཡང་སྡུག་བསྔལ་མྱང་བའི་ཚུལ། །བསམ་
ནས་སྐྱོ་བ་བསྐྱེད་པ་ནི། །དཔའ་བོས་མྱ་ངན་བསལ་པ་ལས། །གསུང་ལྟར་བསམ་སྟེ་དེ་ཉིད་ལས། །ཡང་དང་ཡང་དུ་དམྱལ་བ་ན། །ཟངས་ཞུན་བསྐོལ་བ་གང་འཐུངས་པ། །རྒྱ་མཚོའི་ནང་གི་ཆུ་
ལ་ཡང༑ ༑དེ་ཡི་ཚད་ཙམ་ཡོད་མ་ཡིན། །ཁྱི་དང་ཕག་ཏུ་གྱུར་པ་ན། །མི་གཙང་བ་ནི་གང་ཟོས་པ། །རི་ཡི་རྒྱལ་པོ་ལྷུན་པོ་ཡི། །ཚད་ལས་ཤིན་ཏུ་ལྷག་པར་འགྱུར། །མཛའ་བཤེས་རབ་ཏུ་ཐལ་
བ་ཡིས༑ ༑འཁོར་བའི་གནས་སུ་གང་དུས་པ། །མིག་གི་མཆི་མའི་ཐིགས་པ་ཡི། །སྣོད་དུ་རྒྱ་མཚོ་རུང་མ་ཡིན། །ཕན་ཚུན་དག་ཏུ་རྩོད་པའི་ཕྱིར། །མགོ་བོ་བཅད་པ་གང་ཡིན་པ། །སྤུང་ན་དེ་
ལྟར་མཐོ་བ་ནི། །ཚངས་པའི་འཇིག་རྟེན་ལས་ཀྱང་ཐལ། །སྲིན་བུར་གྱུར་ཅིང་རབ་བཀྲེས་པས། །ས་ལུད་ཟོས་པ་གང་ཡིན་པ། །འོ་མའི་རྒྱ་མཚོ་ཆེ་ནང་དུ། །དེ་ཡིས་བཀང་ན་ཤིན་ཏུ་འགང། །
ཞེས་གསུངས་པ་ལྟར་འཁོར་བ་ན། །སྔོན་ཆད་སྡུག་བསྔལ་མང་མྱོང་བ། །བསམ་ནས་སུན་སྣང་ལེགས་བསྐྱེད་ཅིང། །ཕྱིན་ཆད་མྱོང་ལ་སྐྱོ་བ་བསྐྱེད། །གསུམ་པ་ལུས་རྟེན་ཡང་ཡང་འདོར་བ་ཡི། །
ཉེས་པ་བསམ་པའི་ཚུལ་ནི་བཤེས་སྤྲིངས་ལས། །རེ་རེའི་བདག་ཉིད་རུས་པའི་ཕུང་པོ་ནི། །ལྷུན་པོ་མཉམ་པ་སྙེད་ཅིག་འདས་གྱུར་ཏེ། །ཞེས་གསུངས་པ་ལྟར་སྤྱིར་ན་ལུས་དོར་བ། །ལྟ་ཞོག་
སེམས་ཅན་རིགས་དང་དབྱིབས་གཅིག་པ། །རེ་རེའི་ལུས་རེ་བླངས་ནས་དོར་བ་ཡི། །རུས་པ་གོད་པ་མེད་པར་སྤུང་གྱུར་ན། །རི་རབ་ལྷུན་པོ་དང་མཉམ་རྡུལ་སྙེད་ཅིག་འདས་པ་བསམ་ནས་སྐྱོ་བ་

[091A]༄༅། །བསྐྱེད་པར་བྱ། །བཞི་པ་འཁོར་བ་འདི་རུ་ཡང་དང་ཡང། །ཉིང་འཚམས་སྦྱོར་བའི་ཉེས་པ་དེ་ཉིད་ལས། །མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རིལ་བུས་བགྲངས་ཀྱང་
ས་ཡིས་ལངས་མི་འགྱུར། །ཞེས་གསུངས་པ་ལྟར་དཔེར་ན་འགའ་ཞིག་གིས། །ས་ཆེན་འདི་ལས་རྒྱ་ཤུག་འབྲུ་ཙམ་གྱིས། །རིལ་བུ་བྱས་ཏེ་འདི་ནི་བདག་གི་མ། །འདི་ནི་བདག་གི་མའི་ཡང་
མའོ་ཞེས། །བགྲང་སྟེ་འདོར་བར་བྱེད་ན་ས་ཆེན་འདི། །རིལ་བུ་བྱས་པ་མ་དང་མ་ཡི་མ། །སོགས་ཀྱི་གྲངས་ལ་སྙོག་པར་མི་ནུས་པ། །བསམ་ནས་སྐྱོ་བ་བསྐྱེད་བྱ་དེ་ཡང་ནི། །སློབ་
དཔོན་འཕགས་པ་ལྷ་ཡི་བཞི་བརྒྱ་བར། །གང་ཚེ་འབྲས་བུ་གཅིག་གི་ཡང། །ཐོས་མའི་རྒྱུ་ནི་སྣང་མིན་པ། །དེ་ཚེ་གཅིག་ལ་ཡང་རྒྱས་པར། །མཐོང་ནས་གང་ལ་འཇིགས་མི་འབྱུང། །
ཞེས་གསུངས་པ་ལྟར་རང་གི་རྒྱུའི། །ཐོག་མ་མེད་པ་དེས་མཚོན་ཏེ། །རང་གི་སྐྱེ་བའི་ཐོག་མ་ཡང། །མེད་པར་བསམ་སྟེ་སྐྱོ་བ་བསྐྱེད། །ལྔ་པ་འཁོར་བར་ཡང་ཡང་མཐོ་དམན་ཏུ། །འགྱུར་
བའི་ཉེས་པ་བསམ་ཚུལ་བཤེས་སྤྲིངས་ལས། །བརྒྱ་བྱིན་འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡང་ས་སྟེང་ལྷུང། །འཁོར་ལོས་བསྒྱུར་བ་ཉིད་དུ་གྱུར་ནས་ཀྱང། །འཁོར་
བ་དག་ཏུ་ཡང་བྲན་ཉིད་དུ་འགྱུར། །མཐོ་རིས་བུ་མོའི་ནུ་མ་རྐེད་པ་ལ། །རེག་པའི་བདེ་བ་ཡུན་རིང་མྱོང་ནས་སླར། །དམྱལ་བར་ཐག་གཅོད་དབང་བའི་འཁྲུལ་འཁོར་གྱིས། །རེག་པ་ཤིན་ཏུ་མི་
བཟད་བསྟེན་འཚལ་ལོ། །རྐང་པའི་རེག་པས་ནེམས་པར་བདེ་བཟོད་པ། །ལྷུན་པོའི་སྤོ་ལ་ཡུན་རིང་གནས་ནས་ནི། །སླར་ཡང་མེ་མུར་རོ་མྱགས་རྒྱུ་བ་ཡིས། །སྡུག་བསྔལ་མི་བཟོད་ཕོག་

[091B] །མཐོ་རིས་བུ་མོས་འབྲོངས་ཤིང་དགའ་བ་དང། །རྣམ་པར་མཛེས་ཚལ་སོན་པར་བརྩེས་ནས་སླར། །འདབ་མ་རལ་གྲི་འདྲ་ཚལ་གནས་རྣམས་ཀྱིས་ །རྐང་
ལག་རྣ་བ་སྣ་གཅོད་འཐོབ་པར་འགྱུར། །དལ་གྱིས་འབབ་པར་ལྷ་ཡི་བུ་མོ་ནི། །གདོང་མཛེས་གསེར་གྱི་པདྨ་ལྡན་ཞུགས་ནས། །སླར་ཡང་དམྱལ་བའི་ཆུ་བོ་རབ་མེད་པ། །ཆ་རྒོས་བཟོད་
གླགས་ཆུ་ཚན་འཇུག་འཚལ་ལོ། །ལྷ་ཡུལ་འདོད་བདེ་ཤིན་ཏུ་ཆེན་པོ་དང། །ཚངས་ཉིད་ཆགས་བྲལ་བདེ་བ་ཐོབ་ནས་སླར། །མནང་མེད་མེ་ཡི་བུད་ཤིང་གྱུར་པ་ཡི། །སྡུག་བསྔལ་རྒྱུན་མི་
འཆད་པ་བསྟེན་འཚལ་ལོ། །ཉི་མ་ཟླ་བ་ཉིད་ཐོབ་རང་ལུས་ཀྱི། །འོད་ཀྱིས་འཇིག་རྟེན་མཐའ་དག་སྣང་བྱས་ཏེ། །སླར་ཡང་མུན་གནག་སྨག་ཏུ་ཕྱིན་གྱུར་ནས། །རང་གི་ལག་པ་བརྐྱང་པའང་མི་
མཐོང་འགྱུར། །ཞེས་གསུངས་པ་ལྟར་ཚངས་དང་བརྒྱ་བྱིན་དང། །འཁོར་བསྒྱུར་ལ་སོགས་ལྷ་མིའི་གོ་འཕང་མཆོག་ཐོབ་ཀྱང་སླར་ཡང་མནར་མེད་ལ་སོགས་པའི་ །ངན་སོང་གསུམ་དང་བྲན་
གྱི་ཐ་མ་རུ། །སྐྱེ་བ་ཡོད་ཕྱིར་ལྷ་མིའི་རྟེན་མཐོན་པོ། །ཐོབ་ཀྱང་ཡིད་བརྟན་མེད་པས་སྐྱོ་བ་བསྐྱེད། །དྲུག་པ་ཡིད་བརྟན་རུང་བའི་གྲོགས་མེད་པའི། །ཉེས་པ་བསམ་པའི་ཚུལ་ཡང་བཤེས་
སྤྲིངས་ལས། །དེ་ལྟར་ནོངས་པར་འགྱུར་འཚལ་བསོད་ནམས་ནི། རྣམ་གསུམ་མར་མེའི་སྣང་པ་རབ་བཞེས་ཤིག་གཅིག་པུ་ཉི་མ་ཟླ་བས་མི་རྫི་བའི། །མུན་གནག་མཐའ་ཡས་ནང་དུ་འཇུག་
འཚལ་ལོ། །ཅེས་དང་དེ་བཞིན་སྤྱོད་འཇུག་ལས། །ལུས་འདི་གཅིག་པུ་བྱུང་པ་ཡང། །ལྷན་ཅིག་སྐྱེས་པའི་ཤ་རུས་དག་ཞིག་སྟེ་སོ་སོར་འགྱེས་འགྱུར་ན། །མཛའ་བ་གཞན་ལྟ་ཅི་

[092A]༄༅། །ཞིག་སྨོས། །སྐྱེ་ན་གཅིག་བུ་སྐྱེ་འགྱུར་ཞིང། །འཆི་ནའང་དེ་ཉིད་གཅིག་འཆི་སྟེ། །སྡུག་བསྔལ་སྐལ་གཞན་མི་ལེན་ན། །གེགས་བྱེད་མཛའ་བས་ཅི་ཞིག་བྱ། །
ཞེས་གསུངས་པ་ལྟར་མཛའ་བའི་གྲོགས། །མང་ཡང་འཆི་དང་སྐྱེ་བའི་ཚེ། །མཉམ་དུ་འགྲོགས་པ་ཡེ་མེད་པར། །རང་ཉིད་གཅིག་བུ་འཆི་ཞིང་སྐྱེ། །ཉི་མ་ཟླ་བའི་འོད་ཀྱིས་ཀྱང། །སེལ་
མིན་མུན་ནག་མཐའ་ཡས་པ། །མ་རིག་མུན་པར་འཇུག་དགོས་པས། །སྒོ་གསུམ་དགེ་འམ་སྦྱིན་པ་ལས། །བྱུང་བའི་དགེ་བ་ལ་སོགས་པའི། །བསོད་ནམས་གསུམ་གྱི་སྒྲོན་མེ་ཡི། །
སྣང་བ་བསྟེན་ལ་འཔད་པར་འཚལ། །དེ་ལྟར་སྡུག་བསྔལ་དྲུག་ནི་བསྡུ་བ་ནི། །འཁོར་བར་ཡིད་བརྟན་བྱ་ས་མེད་པ་དང། །འཁོར་བའི་བདེ་བར་སྤྱད་པས་མི་ངོམས་དང། །ཐོག་མ་མེད་ནས་
ཞུགས་པ་གསུམ་དུ་འདུ། །ཡང་ཡང་འདོར་བས་ལུས་བ་ཡིད་བརྟན་མེད། །དགྲ་གཉེན་འགྱུར་བས་ཕན་གནོད་བྱེད་པ་ལ། །ཡིད་བརྟན་མི་རུང་མཐོ་དམན་དུ་འགྱུར་བས། །ཕུན་ཚོགས་ཐོབ་ལ་
ཡིད་བརྟན་མི་རུང་ཞིང། །གཅིག་པུར་སྐྱེ་འཆི་བྱེད་པས་འགྲོགས་པ་ལ། །ཡིད་བརྟན་མེད་པ་བཞི་ནི་དང་པོ་དང། །བདེ་བ་ཇི་ཙམ་སྤྱད་ཀྱང་མི་ངོམས་པ། །གཉིས་པ་ཡིན་ཅིང་ཡང་ཡང་ཇི་སྲིད་དུ། །
ཉིང་འཚམས་སྦྱར་བས་སྐྱེ་བ་བརྒྱུད་པ་ཡི། །སྔོན་མཐའ་མི་མངོན་པ་ནི་གསུམ་པའོ། །གསུམ་པ་སྡུག་བསྔལ་གསུམ་ནི་འཁོར་པ་པའི། །ཚོར་བ་བདེ་བ་དང་ནི་དེ་ཉིད་དང། །མཚུངས་པར་
ལྡན་པའི་སེམས་དང་སེམས་བྱུང་དང། །གང་ལ་དམིགས་ནས་སྐྱེ་ཡུལ་ཟག་བཅས་རྣམས། །འགྱུར་བའི་སྡུག་བསྔལ་ཡིན་ཏེ་འདི་དག་གིས། །ནམ་ཞིག་སླར་ཡང་སྡུག་བསྔལ་སྐྱེད་པས་སོ། །

[092B] །ཆུ་བསིལ་བཏབ་ན་རེ་ཉིག་བདེར་སྣང་ཡང། །སླར་ཡང་ཚ་བ་སྐྱེད་བར་འགྱུར་བ་བཞིན། །ཚོར་བ་སྡུག་བསྔལ་མཚུངས་ལྡན་ཡུལ་བཅས་རྣམས། །གདུང་
པར་བྱེད་ཕྱིར་སྡུག་བསྔལ་གྱི་སྡུག་བསྔལ། །ཡིན་ཏེ་མཁལ་མའི་བྲུག་གཟེར་དྲག་པོ་བཞིན། །དཔེར་ན་ཚ་བའི་འབྲས་དེ་ཚྭ་ཆུ་སོགས། །འགྱུར་བྱེད་རེག་དང་འཕྲད་པ་ལྟ་བུའོ། །ཚོར་བ་བཏང་སྙོམས་
མཚུངས་ལྡན་ཡུལ་བཅས་པ། །འདུ་བྱེད་སྡུག་བསྔལ་ཡིན་ཏེ་འདི་དག་ནི། །ལས་དང་ཉོན་མོངས་སྔ་མའི་གཞན་དབང་དུ། །གྱུར་ཅིང་སྡུག་བསྔལ་དང་ནི་ཉོན་མོངས་པ། །ཕྱི་མ་སྐྱེ་བའི་ས་བོན་རྗེས་
འབྲེལ་བས། །ཀུན་འགྲོའི་གནས་ངན་ལེན་དང་ལྡན་པའོ། །དཔེར་ན་ཚ་ཆུ་གྲང་ཆུ་གཉིས་ཀ་དང། །མ་འཕྲད་པ་ཡི་ཚ་བའི་འབྲས་བཞིན་ནོ། །ཚོར་བ་བདེ་བ་སྐྱེས་ཚེ་ཆགས་པ་རྒྱས། །སྡུག་
བསྔལ་སྐྱེས་ཆོ་ཁོང་ཁྲོ་འཕེལ་བ་དང། །བཏང་སྙོམས་ཀྱི་ནི་གནས་ངན་ལེན་གྱི་ལུས། །རྟག་པ་སོགས་སུ་འཛིན་པའི་གཏི་མུག་རྒྱས། །འདོད་ཆགས་ཀྱིས་ནི་ཕྱི་མར་འགྲོ་བ་ལྟར། །སྐྱེ་ལ་སོགས་
པའི་སྡུག་བསྔལ་སྐྱེད་འགྱུར་ལ། །ཞེ་སྡང་གིས་ནི་འདིར་ཡང་མྱ་ངན་དང། །ཕྱི་མར་ངན་འགྲོའི་སྡུག་བསྔལ་བསྐྱེད་པར་བྱེད། །གཏི་མུག་གིས་ནི་སྔ་མ་དེ་གཉིས་ཀྱིས། །བསྐྱེད་པའི་སྡུག་
བསྔལ་གཉིས་ཀ་མི་གཏོང་པའོ། །དེས་ན་ཚོར་བ་བདེ་བ་སྡུག་བསྔལ་དུ། །བལྟས་ལ་འདོད་ཆགས་དགག་ཅིང་སྡུག་བསྔལ་ལ། །ཕུང་པོ་འདི་ནི་སྡུག་བསྔལ་ཀུན་གྱི་རྒྱུའི། །ཚོགས་པ་ཡིན་
པས་དེ་ལས་ཟུག་རྔུ་ལྟར། །སྡུག་བསྔལ་བྱུང་བར་བསམ་ལ་ཞེ་སྡང་དགག་བཏང་སྙོམས་ལ་ནི་ཕུང་པོ་མི་རྟག་དང། །ཟད་ཅིང་འགག་པའི་རང་བཞིན་ཅན་ཉིད་དུ། །བལྟས་ལ་གཏི་མུག་

[093A]༄༅། །དགག་སྟེ་ཚོར་བ་གསུམ། །དུག་གསུམ་གྱི་ནི་རྒྱུ་རུ་མི་གཏོང་པའོ། །དེ་དག་རྣལ་འབྱོར་སྤྱོད་པའི་ས་ཞེས་དང། །གཏན་ལ་དབབ་པ་བསྡུ་པའི་དགོངས་ཕ་བཞིན། །བཤད་
པའོ་དཔེར་ན་ཁུར་ཆེན་ཁྱེར་པ་ནི། །ཁུར་དེ་ཅི་ཙམ་བཀུར་དགོས་དེ་ཙམ་དུ། །བདེ་བ་མེད་བཞིན་ཉེར་ལེན་ཕུང་པོའི་ཁུར། །ཇི་སྲིད་གཟུང་དགོས་དེ་སྲིད་སྡུག་བསྔལ་འགྱུར། །ཕུང་པོ་འདི་ལ་སྡུག་
བསྔལ་ཆེ་ཆུང་དང། །ཉོན་མོངས་ཕྲ་རག་རྣམས་ཀྱི་གནས་ངན་ལེན། །བརྟན་ཆགས་ཡོད་པས་འདུ་བྱེད་སྡུག་བསྔལ་དེ། །ཡོད་ན་ཚོར་བའི་སྡུག་བསྔལ་མངོན་གྱུར་དུ། །ད་ལྟ་མེད་པའི་
སྐབས་རེ་བྱུང་གྱུར་ཀྱང། །སླར་ཡང་སྣ་ཚོགས་སྒོ་ནས་སྡུག་བསྔལ་བ། །དུ་མ་སྐྱེད་པས་འདུ་བྱེད་སྡུག་བསྔལ་ནི། །སྡུག་བསྔལ་ཀུན་ལ་ཁྱབ་དང་གཞན་གཉིས་ཀྱི། །རྩ་བ་ཡིན་ཕས་འདི་ལ་
སྐྱོ་བ་བསྐྱེད། །གཞན་ཡང་ཆགས་པ་རྒྱས་པར་འགྱུར་བ་ཡི། །ད་ལྟའི་ཚོར་བ་བདེ་བ་ཕལ་མོ་ཆེ། །སྡུག་བསྔལ་འགག་ལ་བདེ་བའི་བློ་སྐྱེས་པ། །ཡིན་གྱི་སྡུག་བསྔལ་བསལ་ལ་མ་ལྟོས་པའི་
ངོ་བོ་ཉིད་ཀྱིས་བདེ་བ་ཡོད་མིན་ཏེ། །དཔེར་ན་ཡུན་རིང་སོང་བས་ངལ་བ་ན། །བསྡད་པས་བདེ་བའི་སྣང་བ་འབྱུང་བ་དེ། །སྔ་མའི་སྡུག་བསྔལ་ཆེ་རིམ་ནས་འགག་པའི། །ཚེ་ན་བདེ་བ་རིམ་གྱིས་སྐྱེས་
པ་རུ༑ ༑སྣང་བ་ཡིན་གྱི་ངོ་བོས་བདེ་བ་ནི། །མིན་ཏེ་སླར་ཡང་སྡོད་ཡུན་རིང་དྲགས་ན། །སྔ་མ་ལྟར་དུ་སྡུག་བསྔལ་སྐྱེད་ཕྱིར་རོ། །ངོ་བོ་ཉིད་ཀྱིས་བདེ་བའི་རྒྱུ་ཡིན་ན། །སྡུག་བསྔལ་རྒྱུ་ནི་ཇི་ལྟར་
རིང་བསྟེན་པ། །ཙམ་གྱིས་སྡུག་བསྔལ་ཇེ་འཕེལ་འགྲོ་བ་བཞིན། །འགྲོ་འཆགས་ཉལ་འདུག་བཟའ་བཏུང་ཉི་གྲིབ་སོགས། །ཇི་ཙམ་རིང་དུ་བསྟེན་བདེ་ཙམ་དུ། །བདེ་བ་འཕེལ་དགོས་པ་ལ་

[093B] །སྡུག་བསྔལ་འབའ་ཞིག་བསྐྱེད་པར་སྣང་ཕྱིར་རོ། །དེ་ལྟར་དགའ་བོ་མངལ་འཇུག་མདོ་ལས་བཤད། །གཞན་ཡང་བཞི་བརྒྱ་པ་ལས་ཀྱང། །འཕེལ་བཞིན་པ་ཡི་བདེ་བ་ལ། །ཇི་
ལྟར་བཟློགས་པ་མཐོང་འགྱུར་བ། །དེ་ལྟར་སྡུག་བསྔལ་འཕེལ་བཞིན་ལ། །བཟློགས་པ་ཡོད་པ་མ་ཡིན་ནོ། །ཞེས་གསུངས་པ་ལྟར་བསམ་པར་བྱ། །གཉིས་པ་སོ་སོའི་སྡུག་བསྔལ་ནི།།
ངན་འགྲོའི་སྡུག་བསྔལ་སྔར་བཤད་ལྟར། །བསམ་ཞིང་ཚོགས་ཀྱི་གཏམས་ལས་ཀྱང། །དེ་ལས་ཀྱང་ནི་དམྱལ་བ་དག་སྡུག་བསྔལ་མི་ཟད་མར་པོ་དང། །དུས་རིང་རྒྱུན་མི་འཆད་པ་ཡི། །
བཅད་གཤེག་མེ་ཡིས་གདུངས་བ་དང། །འཆོད་ཅིང་བཏགས་པ་ལས་བྱུང་བའི། །ཤིན་ཏུ་ཉམ་ཐག་རབ་ཏུ་འཕེལ། །སྣལ་མ་ལྟ་བུར་རབ་འཚེད་པས། །བསྲེག་ཅིང་ཚ་རིམས་འདྲ་ཉམ་ཐག་
དུད་འགྲོ་ཕན་ཚུན་སྡང་དང་སྲོག་རང་དབང་མེད་པར་བསད་སོགས་ཀྱིས། །རྟག་ཏུ་སྡུག་བསྔལ་ཀྱིས་གདུངས་པས། །ཕལ་ཆེར་དམྱལ་བ་དག་དང་མཚུངས། །ཡི་དགས་མེ་ལྕེའི་ཕྲེང་བ་ཡིས། །
བསྐོར་ཞིང་སྐད་གསང་མཐོན་པོར་སྒྲོགས། །ལ་ལ་ །མགྲིན་པ་ཁབ་མིག་ལྟོ་རི་ཙམ། །རྟག་ཏུ་བཀྲེས་སྐོམ་ལ་སོགས་པས། །སྲེག་ཅིང་ལུས་ནི་སྐམ་པ་དང། །ཁ་ཅིག་
སྐྱུགས་པ་ཟ་བ་སྟེ། །གཞན་དག་དེ་ཡང་རབ་རྙེད་དགའ། །ཞེས་གསུངས་པ་ལྟར་བསམ་པར་བྱ། །མི་ཡི་སྡུག་བསྔལ་བསམ་པ་ནི། །སྔར་བཤད་སྡུག་བསྔལ་བརྒྱད་དང་དྲུག་གསུམ་དང་
ཚོགས་ཀྱི་གཏམ་ལས་ནི། །ངན་འགྲོའི་སྡུག་བསྔལ་མ་ལུས་པ། །མི་རྣམས་ལ་ཡང་ཡོད་པར་སྣང། །སྡུག་བསྔལ་གཟིར་བསད་མྱལ་བ་མཚུངས། །དབུལ་བས་གཤིན་རྗེའི་འཇིག་རྟེན་པ། །

[094A]༄༅། །འདི་ཡི་དུད་འགྲོའི་སྡུག་བསྔལ་ཡང། །མཐུ་ལྔན་སྟོབས་ཀྱིས་མཐུ་མེད་པ། །རྣམ་པར་གནོན་ཞིང་འཚེ་བ་དག། །ཆུ་བོ་ལྟ་བུ་ཉིད་ཡིན་ནོ། །ཁ་ཅིག་དབུལ་བ་ལས་
གྱུར་དང། །གཞན་དག་ཆོག་མི་ཤེས་ལས་བྱུང། །ཡོངས་ཚོལ་སྡུག་བསྔལ་མི་བཟད་དང། །ཐམས་ཅད་འཁྲུ་ཞིང་གསོད་པ་ཡིན། །ཞེས་དང་བཞི་བརྒྱ་བ་ལས་ཀྱང། །མཆོག་ལ་ཡིད་ཀྱི་
སྡུག་བསྔལ་སྟེ། །ཐ་མལ་རྣམས་ལ་ལུས་སྐྱེས་སོ། །སྡུག་བསྔལ་གཉིས་ཀྱིས་འཇིག་རྟེན་འདི། །ཉིན་རེ་ཉིན་རེ་འཇོམས་པར་བྱེད། །ཅེས་དང་བསྟན་པའི་རིམས་པ་ལས། །མི་ལའང་
སྐྱེ་རྒ་ན་འཆི་སྡུག་བྲལ་སོགས། །འཁྲུག་ཁྲོ་ཕྲག་དོག་སེར་སྣ་མི་དགེ་མང། །ཆ་གྲངས་ཕན་ཚུན་གནོད་དང་ཚེ་ཐུང་དང། །འཆི་དང་ངན་འགྲོར་ལྟུང་སོགས་མང་དྲག་གཟིར། །ཞེས་གསུངས་པ་ལྟར་
སྡུག་བསྔལ་སྣ་ཚོགས་པས། །གཟིར་བ་བསམ་སྟེ་སྐྱོ་བ་བསྐྱེད་པར་འབད། །ལྷ་མིན་མི་ལས་དཔལ་འབྱོར་ལྷག་ན་ཡང། །ལྷ་ཡི་དཔལ་ལ་སྡང་བས་ཡིད་གདུངས་ཤིང། །འཐབ་ཚེ་བཅད་དྲལ་ལ་
སོགས་སྡུག་བསྔལ་མྱོང། །ཤེས་རབ་ལྡན་ཡང་རྣམ་སྨིན་སྒྲིབ་པ་ཅན། །ཡིན་པས་རྟེན་དེར་བདེན་མཐོང་སྐལ་བ་མེད། །དེས་ན་སྨད་པའི་གནས་ཏེ་བཤེས་སྤིངས་ལས། །ལྷ་མིན་དག་
ནའང་རང་བཞིན་གྱི་ལྷ་ཡི། །དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ནེའང་འགྲོ་བ་ཡི། །སྒྲིབ་བས་བདེན་པ་མཐོང་བ་མ་མཆིས་སོ། །ཞེས་སོ་འདོད་ལྷར་འཆི་འཕོ་ལྟུང་
བ་དང༑ ༑སྤ་ཀོང་པ་དང་བཅད་དྲལ་གསོད་སྤྱུག་གི་སྡུག་བསྔལ་གསུམ་སྟེ་འཕོ་ཚེ་འཆི་ལྟས་ལྔ། །མཐོང་ནས་དེ་ལས་སྡུག་བསྔལ་ཆེ་འབྱུང་ཞིང། །འཕོས་ནས་ངན་འགྲོར་ལྟུང་སྟེ་བཤེས་

[094B] །མཐོ་རིས་ན་ཡང་བདེ་ཆེན་དེ་དག་གི་འཆི་འཕོའི་སྡུག་བསྔལ་ཉིད་ནི་དེ་བས་ཆེ། །དེ་ལྟར་བསམ་ནས་མཁས་པ་རྣམས་ཀྱིས་ནི། །ཟད་འགྱུར་མཐོ་རིས་སླད་དུ་སྲེད་མེད་བགྱི། །ཞེས་དང་འཆི་ལྟས་ལྔ་ནི་དེ་
ཉིད་ལས། །ལུས་ཀྱི་ཁ་དོག་མི་སྡུག་འགྱུར་བ་དང། །སྟན་ལ་མི་དགའ་མེ་ཏོག་ཕྲེང་རྙིངས་དང། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆད་མེད་པའི་རྔུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྦྲོན་བྱེད་
འཆི་ལྟས་ལྔ། །ལྷ་ཡུལ་གནས་པའི་ལྷུ་ །ས་སྟེང་མི་རྣམས་འཆི་བར་འགྱུར་བ་དག། །སྦྲོན་པར་བྱེད་པའི་འཆི་ལྟས་རྣམས་དང་འདྲ། །ཞེས་དང་ལྟུང་བའི་སྡུག་བསྔལ་དེ་ཉིད་ལས། །ལྷ་ཡི་འཇིག་
རྟེན་དག་ནས་འཕོས་པ་ལ། །གལ་ཏེ་དགེ་བའི་ལྷག་མ་འགའ་མེད་ན། །དེ་ནས་དབང་མེད་དུད་འགྲོ་ཡི་དགས་དང། །དམྱལ་བར་གནས་པ་གང་ཡང་རུང་བར་འགྱུར། །ཞེས་སོ་སྤ་ཀོང་བ་ཡི་སྡུག་བསྔལ་ནི། །བསོད་
ནམས་ཆེ་ལྔན་ལྷ་ཡི་དཔལ་འབྱོར་རྣམས། །བསོད་ནམས་ཆུང་བའི་ལྷ་ཡིས་མཐོང་བ་ན། །སྤ་ཀོང་ཡིད་མི་བདེ་བ་ཆེན་པོ་མྱོང། །བཅད་དྲལ་སོགས་ཀྱི་སྡུག་བསྔལ་ལྷ་མིན་དང། །འཐབ་ཚེ་ཡན་ལག་ཉིང་ལག་
གཅོད་པ་དང། །ལུས་དྲལ་པ་ཡིས་སྡུག་བསྔལ་ཆེར་སྐྱེད་ཅིང། །མགོ་བོ་བཅད་ན་འཆི་བའི་སྡུག་བསྔལ་ལོ། །སྤྱུག་པའི་སྡུག་བསྔལ་སྟོབས་ཆེན་ལྷ་འཁྲུགས་ན། །མཐུ་ཆུང་རང་གི་གནས་ནས་སྐྲོད་པའོ། །
གཞན་ཡང་ཚོགས་ཀྱི་གཏམས་ལས་ཀྱང། །འདོད་སྤྱོད་ལྷ་ནི་གང་ཡིན་པ། །དེ་ལའང་བདེ་བའི་སེམས་མེད་དེ། །འདོད་པའི་འདོད་ཆགས་རིམས་བཏབ་པའི། །ནང་གི་མེ་ཡིས་བསྲེགས་གྱུར་པ། །གང་ཞིག་སེམས་
གཡེང་གྱུར་པ་དག། །དེ་ལ་བདེ་བ་ག་ལ་ཡོད། །གཡི་མེད་སེམས་ལ་སྐད་ཅིག་ཀྱང། །དབང་བྱེད་པ་ནི་མ་ཡིན་པས། །རྣམ་གཡེང་དཀྲུགས་པའི་བདག་ཉིད་ཅན། །ནམ་ཡང་ཞི་བར་མི་འགྱུར་ཏེ། །རླུང་བཅས་འབར་

[095A]༄༅། །བས་ཁྱབ་པ་ཡི། །མེ་ནི་ཤིང་དང་བཅས་དང་མཚུངས། །ཞེས་གསུངས་པ་ལྟར་འདོད་ཡོན་ལ། །ཆགས་པའི་མེ་ཡིས་རྒྱུད་སྲེག་ཅིང། །རྣམ་པར་གཡེང་
བས་དཀྲུགས་པས་ན། །ཞི་བའི་བདེ་བ་མེད་པར་བསམ། །གཟུགས་དང་གཟུགས་མེད་ལྷ་རྣམས་ཀྱང། །སྡུག་བསྔལ་གྱི་ནི་སྡུག་བསྔལ་བ། །མངོན་གྱུར་མེད་ཀྱང་ལས་དབང་གིས། །
འཕུར་བའི་བྱ་དང་འཕང་པའི་མངའ། །ཇི་བཞིན་སླར་ཡང་འོག་ཏུ་ལྟུང། །འགྱུར་བ་དང་ནི་འདུ་བྱེད་ཀྱི། །སྡུག་བསྔལ་གཉིས་ཀྱིས་མནར་བ་སྟེ། །ཚོགས་ཀྱི་གཏམས་ལས་ཇི་སྐད་དུ། །
གང་ཞིག་གཟུགས་ཅན་གཟུགས་མེད་པའི། །སྡུག་བསྔལ་སྡུག་བསྔལ་ལས་འདས་ཤིང། །ཏིང་འཛིན་བདི་བའི་བདག་ཉིད་ཅན། །སྐལ་པར་གཡོ་བ་མེད་པར་གནས། །དེ་ཡང་ཤིན་ཏུ་
ངེས་གྲོལ་མིན། །དེ་ལས་སླར་ཡང་ལྟུང་བར་འགྱུར། །ངན་འགྲོའི་སྡུག་བསྔལ་རྦ་ཀློང་ལས། །འདས་པ་ལྟ་བུར་བྱུང་གྱུར་ལ། །འབད་ཀྱང་ཇི་ལྟར་རིང་མི་གནས། །མཁའ་ལ་ལྡིང་བའི་
བྱ་དང་མཚུངས། །བྱིས་པའི་སྟོབས་ཀྱིས་མདའ་འཕངས་ལྟར། །དེ་ནི་ལྟུང་བའི་མཐའ་ཅན་ཡིན། །མར་མེ་རིང་དུ་འབར་བ་དག། །སྐད་ཅིག་རེ་རེ་འཇིག་པ་ལྟར། །འདུ་བྱེད་ཡོངས་
འགྱུར་ཞེས་པ་ཡི། །སྡུག་བསྔལ་དག་གིས་ཉེ་བར་གཙེས། །ཞེས་སོ་གོང་དུ་བཤད་པ་ལྟར། །འཁོར་བ་སྤྱི་དང་སོ་སོ་ཡི། །སྡུག་བསྔལ་དེ་རྣམས་རང་ཉིད་ཀྱིས། །མྱངས་དང་
མྱོང་ཚུལ་ལེགས་བསམ་ནས། །སྐྱོ་བ་ཤུགས་དྲག་བསྐྱེད་བྱས་ལ། །དེ་ནི་བཟོད་དཀའི་སྡུག་བསྔལ་གནས། །འཁོར་བའི་རྒྱ་མཚོ་ཆེ་འདི་ལས། །བརྩོན་པ་བཙོན་ལས་འབྲོས་བའི་

[095B] ༑རྙེད་ན་འབྲོས་ལ་བརྩོན་པ་ལྟར། །རང་ཅག་ཆོས་དང་མཇལ་བའི་དུས། །འདིར་ནི་སྲིད་ལས་ཐར་ཕྱིར་དུ། །འབད་བར་རིགས་སྟེ་ཇོ་བོ་རྗེས། །ཇི་ལྟར་བཙོན་ནི་བརྩོན་ར་ལས། །
འབྲོས་བའི་གླགས་ནི་བྱུང་བའི་ཚེ། །ཆེད་ཀ་གཞན་དང་མི་སྙོམས་པར། །དེ་ཡི་གནས་ནས་འབྲོས་པ་ལྟར། །འཁོར་བའི་རྒྱ་མཚོ་ཆེ་འདི་ལས། །རྒལ་བའི་ཀླག་དག་བྱུང་གྱུར་ན། །ཆེད་
ཀ་གཞན་དང་མི་སྙོམས་པར། །སྲིད་པའི་ཁྱིམ་ནས་འབྱུང་བར་བྱ། །ཞེས་དང་བཀའ་གདམས་བསྟན་པའི་རིམ་པ་ལས། །ལྟོས་ཤིག་མཁས་པ་བདག་ལ་ལེགས་འདོད་པ། །སུ་ཞིག་
འདི་ལྟ་བུ་ལ་མངོན་དགའ་བས། །པག་མེད་འདོད་སོགས་དབང་གྱུར་རབ་སྒྲགས་ནས། །སྙིང་པོ་དང་ལྡན་ལེགས་གསུངས་བདུད་རྩི་མཆོག་བདེ་ལེགས་ཀུན་གྱི་འབྱུང་གནས་གཅིག་པུ་ལ། །
འབད་མང་བསྒྲིབས་ཏེ་ལ་གེར་འབྲོས་མི་བྱེད། །ཞེས་སོ་གཉིས་པ་ཀུན་འབྱུང་བདེན་པ་ཡི། །སྒོ་ནས་འཁོར་བའི་འཇུག་རིམ་བསམ་པ་ནི། །དེ་ལྟར་སྡུག་བདེན་ཉེས་དམིགས་བསམ་པ་ན། །
སྐྱོ་སྟེ་ཉེས་དམིགས་གང་གིས་བསྐྱེད་སྙམ་ན། །སེམས་འདི་ཉོན་མོངས་དྲག་པོས་རབ་བསྐྱོད་དེ། །ཉེས་སྤྱོད་ལ་སོགས་དབང་མེད་བསགས་པ་ཡིས། །ངན་འགྲོའི་སྡུག་བསྔལ་ལ་སོགས་
བཟོད་དཀའ་བའི། །སྡུག་བསྔལ་ཐམས་ཅད་མྱང་སྟེ་བསྟན་རིམ་ལས། །སེམས་ནི་གདུལ་དགའ་ཉོན་མོངས་དྲག་པོའི་ཚོགས། །རབ་འབར་དགྲ་ཡི་དབང་གྱུར་ཉེས་སྤྱོད་ནི། །མི་བཟད་
རང་དབང་མེད་པར་གསོག་པས་ན། །ངན་སོང་ལ་སོགས་སྡུག་བསྔལ་གཡང་སར་འཕེན། །ཞེས་པ་ལྟར་རོ་ལས་ཉོན་ཀུན་འབྱུང་གིས། །འཁོར་བར་འཇུག་པའི་རིམ་པ་འདི་ལ་གསུམ། །

[096A]༄༅། །ཉོན་མོངས་སྐྱེ་ཚུལ་དེ་ཡིས་ལས་སོག་ཚུལ། །འཆི་འཕོ་བ་དད་ཉིང་འཚམས་སྦྱོར་ཚུལ་ལོ། །དང་པོ་འཁོར་བ་འགྲུབ་ལ་ལས་ཉོན་གཉིས། །དགོས་ཀྱང་ཉོན་མོང་
གཙོ་སྟེ་དེ་མེད་ན། །སྔར་བསག་བགྲང་ལས་འདས་པའི་ལས་ཡོད་ཀྱང། །དཔེར་ན་དྲོད་ངར་རླན་སོགས་མེད་པ་ཡི། །ས་བོན་ལས་ནི་འབྲས་བུ་མི་འབྱུང་ལྟར། །ལྷན་ཅིག་བྱེད་རྐྱེན་མེད་
པས་འབྲས་མི་འབྱིན། །ཉོན་མོངས་ཡོད་ན་སྔར་བསགས་ལས་མེད་ཀྱང། །གསར་དུ་བསག་ནས་ཕུང་པོ་འགྲུབ་ཕྱིར་རོ། །དེ་སྐད་དུ་ཡང་རྣམ་འགྲེལ་ལས། །སྲིད་པའི་སྲེད་ལས་རྣམ་
རྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་རོ། །ཞེས་དང་དེ་ལས་སྲེད་པ་ནི། །ཡོད་ན་སླར་ཡང་འབྱུང་ཕྱིར་རོ། །ཞེས་པ་རྣམས་ཀྱིས་གསལ་བར་
གསུངས། །དེས་ན་སྡུག་བདེན་འགོག་པ་ལ། །དེ་སྐྱེད་རྒྱུ་གཉིས་འགོག་དགོས་ལ། །དེ་ཡང་ཉོན་མོངས་རྩ་བ་རུ། །ཤེས་སྟེ་དེ་ཡི་གཉེན་པོ་ཞིག་བསྟེན་པ་གལ་ཆེ་དེ་ལས་ནི། །ཉོན་
མོངས་ཤེས་ལ་རག་ལས་པས། །འདི་ལ་ཉོན་མོངས་ངོས་འཛིན་དང། །ཇི་ལྟར་སྐྱེ་བའི་རིམ་པ་དང། །སྐྱེད་བའི་རྒྱུ་དང་ཉེས་དམིགས་སྟེ། །བཞི་ལས་དང་པོ་ཉོན་མོངས་པ། །ངོས་བཟུང་བ་ནི་
འདེ་ལྟ་ལྟེ། །གང་ཞིག་སྐྱེས་ན་སེམས་ཀྱི་རྒྱུད་རབ་ཏུ། །མ་ཞི་བར་བྱེད་བློ་དེ་ཉོན་མོངས་པ། །འདི་ལ་གཙོ་བོ་བཅུ་ལས་འདོད་ཆགས་ནི། །ཕྱི་དང་ནང་གི་སྡུག་ཅིང་ཡིད་འོང་བའི། །ཡུལ་ལ་
རྗེས་སུ་ཆགས་ཤིང་བྲལ་དཀའ་བ། །ཁོང་ཁྲོ་སེམས་ལྡན་སེམས་མེད་ཁྲོ་ཡུལ་ལ། །དམིགས་སྟེ་ཀུན་ནས་མནར་འདོད་སེམས་རྩུབ་མོ། །ང་རྒྱལ་འཇིག་ལྟ་ལ་བརྟེན་ཕྱི་ནང་གི་མཐོ་དམན་

[096B] །མ་རིག་བདེན་བཞི་ལས་འབྲས་དཀོན་མཆོག་གསུམ། །སོགས་ཀྱི་རང་བཞིན་མི་གསལ་མི་ཤེས་པ། །ཐེ་ཚོམ་བདེན་བཞི་ལས་འབྲས་དཀོན་མཆོག་
སོགས༑ ༑ཡོད་དམ་མེད་དང་ཡིན་ནམ་མིན་སྙམ་སེམས། །འཇིག་ལྟ་ཉེར་ལེན་ཕྲུང་པོ་ལ་དམིགས་ནས། །ང་དང་ངའི་ཞེས་བདག་དང་བདག་གིར་ལྟ། །མཐར་ལྟ་འཇིག་ལྟས་བཟུང་བའི་བདག་
རྟག་གམ། །ཉིང་འཚམས་སྦྱོར་བ་མེད་པའི་ཆད་པར་ལྟ། །ལྟ་བ་མཆོག་འཛིན་ལྟ་བ་གསུམ་པོ་དང། །ལྟ་པོའི་ཕུང་པོ་གང་རུང་མཆོག་ཏུ་འཛིན། །ཚུལ་ཁྲིམས་མཆོག་འཛིན་ཚུལ་ཁྲིམས་རྟུལ་
ཞུགས་དང། །ཕུང་པོར་དམིགས་ནས་སྲིད་ལས་གྲོལ་བར་ལྟ། །ལོག་ལྟ་ལས་འབྲས་ལ་སོགས་མེད་ཅེའམ། །དབང་ཕྱུག་ལ་སོགས་འགྲོ་བའི་རྒྱུར་འཛིན་པ། །འདི་བཅུ་སེམས་བྱུང་ཡིན་ཅིང་ཕྱི་མ་
ལྔ༑ ༑ཤེས་རབ་ཉོན་མོངས་ཅན་ཡིན་འདི་རྣམས་ནི། །ཀུན་ལས་བཏུས་པ་སོགས་ལས་འབྱུང་ལྟར་བཤད། །གཉིས་པ་ཇི་ལྟར་སྐྱེ་བའི་རིམ་པ་ནི། །འཇིག་ལྟ་མ་རིག་གཉིས་པོ་སོ་སོ་བར། །
འདོད་པ་ལྟར་ན་དཔེར་ན་ཐག་ཁྲ་ལ། །མུན་པ་ཅུང་ཟད་བབ་སྟེ་མི་གསལ་ཚེ། །དེ་ལ་སྦྲུལ་དུ་འཛིན་པའི་བློ་སྐྱེ་ལྟར། །ཕུང་པོའི་གནས་ལུགས་སྒྲིབ་པའི་མ་རིག་པའི། །མུན་པ་ལས་ནི་བདག་ཏུ་
འཁྲུལ་བ་སྐྱེ། །དེ་ལས་ཉོན་མོངས་གཞན་རྣམས་སྐྱེ་བར་འགྱུར། །གཅིག་ཏུ་འདོད་པ་ལྟར་ན་འཇིག་ལྟ་ཡིས། །བདག་ཏུ་བཟུང་ཚེ་རང་བཞིན་སོ་སོ་བར། །རིས་སུ་བཅད་ནས་ཆགས་སྡང་ལ་སོགས་
པའི༑ ༑ཉོན་མོངས་གཞན་རྣམས་སྐྱེ་སྟེ་རྣམ་འགྲེལ་ལས། །བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་སྡང། །འདི་གདག་དང་ནི་ཡོངས་འབྲེལ་ལས། །ཉེས་པ་ཐམས་

[097A]༄༅། །ཅད་འབྱུང་བར་འགྱུར། །ཞེས་དང་ཟླ་བའི་དབུ་མ་འཇུག་པར་ཡང། །ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བ་བློ་ཡིས་མཐོང་
འགྱུར་ཞིང། །ཞེས་སོ་གསུམ་པ་ཉོན་མོངས་རྒྱུ་དྲུག་ལས། །རྟེན་ནི་ཉོན་མོངས་པ་ཡི་བགལ་ཉལ། །དམིགས་པ་ཉོན་མོངས་སྐྱེ་བའི་ཡུལ་རྣམས་སྣང། །འདུ་འཛི་གྲོགས་པོ་ངན་པའི་
རྗེས་སུ་སློབ། །བཤད་པ་ལོག་པར་འཆད་པའི་ཆོས་ཉན་པ། །གོམས་པ་ཉོན་མོངས་འདྲིས་པའི་སྟོབས་སྐྱེད་པ། །ཡིད་བྱེད་ཚུལ་མིན་ཡིད་ལ་བྱེད་པའོ། །བཞི་པ་ཉེས་དམིགས་ཉོན་
མོངས་སྐྱེས་པ་ན། །སེམས་ནི་ཉོན་མོངས་པར་བྱེད་དམིགས་པ་ལ། །ཕྱིན་ཅི་ལོག་ཏུ་བྱེད་དང་པག་ལ་ཉལ། །བརྟན་པར་བྱེད་དང་རིགས་མཐུན་ཉོན་མོངས་པ། །རྒྱུན་མི་འཆད་པར་བྱེད་དང་
རང་གཞན་ལ། །གནོད་དང་འདི་ཕྱིར་ཁ་ན་མ་ཐོ་སྐྱེ། །སྡུག་བསྔལ་ཡིད་མི་བདེ་བ་མྱོང་བ་དང། །སྐྱེ་བ་ལ་སོགས་སྡུག་བསྔལ་འགྲུབ་པར་བྱེད། །མྱང་འདས་ཆོས་ལས་རིང་དུ་འགྲོ་བ་དང། །
དགེ་བ་ཉམས་བྱེད་ལོངས་སྤྱོད་ཉམས་པ་དང། །འཁོར་གྱི་ནང་དུ་ཡིད་ནི་ཞུམ་པ་དང། །དགའ་བ་མེད་ཅིང་མི་འཇིགས་པའང་མེད། །ཕྱོགས་མཚམས་ཀུན་ཏུ་མི་སྙན་འཕེལ་བ་དང། །སྟོན་
པས་སྨོད་ཅིང་བསྲུང་མ་སོགས་ཀྱིས་སྨོད། །འགྱོད་བཞིན་འཆི་ལ་ཤི་ནས་ངན་འགྲོར་སྐྱེ། །རང་དོན་མི་ཐོབ་པའོ་རྒྱན་ལས་ཀྱང། །ཉོན་མོངས་རྣམས་ཀྱིས་བདག་འཇོམས་སེམས་ཅན་
འཇོམས་ཤིང་ཚུལ་ཁྲིམས་འཇོམས། །ཉམས་བཅས་རྙེད་པས་དམན་ཞིང་བསྲུང་དང་དེ་བཞིན་སྟོན་པས་སྨད། །རྩོད་པ་མི་སྙན་དེ་ནི་གཞན་དུ་མི་ཁོམ་གནས་སུ་སྐྱེ། །ཐོབ་དང་མ་ཐོབ་ཉམས་

[097B] །ཞེས་དང་གཞན་ཡང་སྤྱོད་འཇུག་ལས། །ཞེ་སྡང་སྲེད་སོགས་དགྲ་རྣམས་ནི། །རྐང་ལག་ལ་སོགས་ཡོན་མིན་ལ། །དཔའ་འཛངས་མིན་ཡང་ཅི་
ཞིག་ལྟར། །དེ་དག་གིས་བདག་བྲན་བཞིན་བྱས། །བདག་གི་སེམས་ལ་གནས་བཞིན་དུ། །དགའ་མགུར་བདག་ལ་གནོད་བྱེད་པ། །དེ་ལ་མི་ཁྲོ་བཟོད་པ་ནི། །གནས་མིན་བཟོད་པ་སྨད་པའི་
གནས༑ ༑གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་ལ་དགྲར་ལངས་ཀྱང། །དེ་དག་གིས་ཀྱང་མནར་མེད་པའི། །མེ་ནང་ཁྲིད་ཅིང་འཇུག་མི་ནུས། །ཉོན་མོངས་སྟོབས་ཆེན་དགྲ་འདིས་
ནི༑ ༑གང་དང་ཕྲད་ན་རི་རབ་ཀྱང། །ཐལ་བ་ཡང་ནི་མི་ལུས་པ། །དེར་བདག་སྐད་ཅིག་གཅིག་ལ་འདོར། །བདག་གི་ཉོན་མོངས་དགྲ་བོ་གང། །དུས་རིང་ཐོག་མཐའ་མེད་པ་ལྟར། །དགྲ་གཞན་
ཀུན་ཀྱང་དེ་ལྟ་བུར། །ཡུན་རིང་ཐུབ་པ་མ་ཡིན་ནོ། །མཐུན་པར་རིམ་འགྲོ་བསྟེན་བྱས་ན། །ཐམས་ཅད་ཕན་དང་བདེ་བྱེད་ན། །ཉོན་མོངས་རྣམས་ནི་བསྟེན་བྱས་ན། །ཕྱིར་ཞིང་སྡུག་བསྔལ་གནོད་
པ་བྱེད༑ ༑ཅེས་གསུངས་པ་ལྟར་ཤེས་པར་བྱ། །གཉིས་པ་ཉོན་མོངས་པ་ཡིས་ལས་སོག་ཚུལ། །འཆད་ལ་གཉིས་སྟེ་བསག་པར་བྱ་བའི་ལས། །ངོས་བཟུང་བ་དང་ཇི་ལྟར་སོག་ཚུལ་ལོ། །དང་
པོ་ལས་ལ་གཉིས་སྟེ་སེམས་པའི་དང། །བསམ་པའི་ལས་སོ་དང་པོ་སེམས་པའི་ལས། །རང་དང་མཚུང་པར་ལྡན་པའི་སེམས་ཡུལ་ལ། །གཡོ་ཞིང་བསྐུལ་བའི་སེམས་འབྱུང་ཡིད་ལས་སོ། །
གཉིས་པ་བསམ་པའི་ལས་ནི་སེམས་པ་དེས། །ཀུན་ནས་སླང་བའི་ལུས་དང་ངག་གི་ལས། །ཡིན་ཏེ་མངོན་པ་མཛོད་ལས་ཇི་སྐད་དུ། །ལས་ནི་སེམས་པ་དང་དེས་བྱས། །སེམས་པ་ཡིད་ཀྱི་

[098A]༄༅། །ལས་ཡིན་ཏེ། །དེས་སྐྱེད་ལུས་དང་ངག་གི་ལས། །ཞེས་སོ་ཕྱི་མ་གཟུགས་ཅན་དུ། །བྱེ་སྨྲ་འདོད་ལ་དབྱིག་གཉེན་གྱིས། །ལུས་དང་ངག་གི་རིགས་བྱེད་དང། །
མཉམ་དུ་འཇུག་པའི་སེམས་པ་ལ། །བཞེད་པས་གཉིས་ག་སེམས་པར་བཤད། །ལས་ལ་བསོད་ནམས་བསོད་ནམས་མིན་པ་དང། །མི་གཡོ་པ་ཡི་ལས་གསུམ་དང་པོ་ནི། །འདོད་པ་
ཁམས་ཀྱིས་བསྡུས་པའི་དགེ་བའི་ལས། །གཉིས་པ་འདོད་པའི་སས་བསྡུས་མི་དགེའི་ལས། །གསུམ་པ་གཟུགས་དང་གཟུགས་མེད་སས་བསྡུས་པའི། །དགེ་བ་ཟག་བཅས་ལས་སོ་
མཛོད་རྩ་ལས། །བསོད་ནམས་བསོད་ནམས་མིན་མི་གཡོ། །བསོད་ནམས་འདོད་ཁམས་དགེ་བའི་ལས། །མི་གཡོ་གོང་མ་ལས་སྐྱེས་པ། །ཞེས་སོ་ཅིའི་ཕྱིར་མི་གཡོ་བའི། །ལས་
ཞེས་བྱ་ན་འདོད་ཁམས་ན། །ལྷ་ཡི་རྟེན་ལ་སྨིན་རྒྱུའི་ལས། །ཁ་ཅིག་མི་དང་དུད་འགྲོ་དང། །ཡི་དགས་རྟེན་ལ་སྨིན་པ་ནི། །འབྲས་བུ་གཡོ་བ་ཡིན་པ་བཞིན། །ཁམས་ནི་གོང་མར་ས་
གཞན་དུ། །སྨིན་རྒྱུའི་ལས་ནི་ས་དེ་ལས། །གཞན་དུ་སྨིན་པར་མི་ནུས་པས། །མི་གཡོ་ཞེས་བྱ་དེ་ཉིད་ལས། །གང་ཕྱིར་ས་ནི་དེ་དག་ཏུ། །ལས་རྣམས་སྨིན་ཕྱིར་མི་གཡོའི་ཕྱིར། །ཞེས་
པས་གསལ་བར་གསུང་ཕྱིར་རོ། །གཉིས་པ་ལས་དེ་ཇི་ལྟར་སོག་ཚུལ་ནི། །སྤྱིར་ན་འཕགས་པ་རྣམས་ལ་དགེ་བའི་ལས། །ཅི་རིག་སྐྱེད་ཅིང་གསར་དུ་སོག་པ་ཡོད། །མི་དགེའི་ལས་ཀྱང་རྒྱུན་
ཞུགས་ཕྱིར་འོང་གིས། །སོག་པ་ཡོད་ཀྱང་འཁོར་བར་འཕེན་པའི་ལས། །འཕགས་པས་གསར་དུ་སོག་པ་མི་སྲིད་དེ། །དབུ་མ་རྩ་བ་ཤེས་རབ་ལས། །འཁོར་བའི་རྩ་བ་འདུ་བྱེད་དེ། །དེ་ཕྱིར་

[098B] །དེ་ཕྱིར་མི་མཁས་བྱེད་པོ་ཡིན། །མཁས་མིན་དེ་ཉིད་མཐོང་ཕྱིར་རོ། །ཞེས་དང་དབྱིག་གི་གཉེན་པོས་ཀྱང། །བདེན་པ་མཐོང་ལ་འཕེན་པ་མེད། །ཅེས་གསུང་པ་
ལས་གསལ་ཕྱིར་རོ། །དེས་ན་ཇི་སྲིད་རང་ཉིད་བདག་འཛིན་གྱི། །དབང་དུ་འགྲོ་བ་དེ་སྲིད་འཕེན་བྱེད་ཀྱི། །ལས་དེ་སོག་པ་ཡོད་ལ་བདག་མེད་པའི། །དེ་ཉིད་མངོན་གསུམ་རྟོག་ནས་ལས་ཉོན་གྱི། །
དབང་གིས་འཁོར་བར་སྐྱེ་བ་ཡོད་ན་ཡང། །འཕེན་བྱེད་ལས་དེ་གསར་དུ་མི་སོག་ཏེ། །སྟོབས་ལྡན་མི་ཡིས་སྟོབས་ཆུང་རྟུང་བ་ལྟར། །རྒྱུན་ཞུགས་ཕྱིར་འོང་གིས་ཀྱང་བདག་འཛིན་དེ། །དང་དུ་ལེན་
བར་མི་བྱེད་སྤོང་ངོ་ཞེས། །རྣལ་འབྱོར་སྤྱོད་པའི་ས་ལས་གསུང་ཕྱིར་རོ། །དེས་ན་འཁོར་བར་འཕེན་པར་བྱེད་པའི་ལས། །སོག་པ་པོ་ནི་ཐེག་པ་ཆེན་པོ་ཡི། །སྦྱོར་ལ་མཆོས་མཆོག་ཆེན་པོ་ལ་
གནས་པ། །མན་གྱི་སོ་སོ་སྐྱེ་བོ་ཐམས་ཅད་དོ། །འཇིག་ལྟའི་གཞན་དབང་གྱུར་བའི་སྒོ་གསུམ་གྱིས། །སྲོག་གཅོད་ལ་སོགས་མི་དགེ་འདུ་བྱེད་ན། །བསོད་ནམས་མིན་པའི་ལས་སོག་འདོད་ཁམས་
ཀྱི༑ ༑དགེ་བ་སྦྱིན་གཏོང་ལ་སོགས་འདུ་བྱེད་ན། །བསོད་ནམས་ལས་སོག་བསམ་གཏན་གཟུགས་མེད་ཀྱི། །ས་ཡིས་བསྡུས་ཞིག་ནས་སོགས་སྒོམས་ན། །མི་གཡོ་བ་ཡི་ལས་ནི་སོག་པ་
ཡིན༑ ༑སྲིད་པའི་ཕུན་ཚོགས་ཀུན་ལ་ཉེས་དམིགས་སུ། །བལྟས་ནས་ཐར་པ་འདོད་པའི་འདུན་པ་ཡིས། །ཀུན་ནས་སླངས་སྟེ་དགེ་བའི་ལས་དུ་མ། །སྒྲུབ་པའི་ལས་དང་གཞན་དབང་བདག་མེད་
པའི༑ ༑དོན་ལ་ཚུལ་བཞིན་དཔྱོད་པའི་ཤེས་རབ་དང། །མཚུངས་པར་ལྡན་པའི་སེམས་པ་དགེ་བ་ཡི། །ལས་རྣམས་ཀུན་འབྱུང་ཡིན་ནམ་མིན་ཞེ་ན། །སྔ་མ་དེ་ནི་སྲིད་པ་ཕྱི་མ་ལ། །འདུན་

[099A]༄༅། །ཅིང་སྲེད་པའི་གཉེན་པོའི་ཕྱོགས་ཡིན་ཅིང། །ཕྱི་མ་འཁོར་བའི་རྩ་བ་བདག་འཛིན་དང། །དམིགས་རྣམས་འགལ་བར་འཇུག་པས་འཕེན་བྱེད་ཀྱི། །རྒྱུ་ཡི་ཀུན་འབྱུང་བདེན་པ་
རང་དགའ་བ། །དངོས་དེ་མིན་ཀྱང་ཡང་སྲིད་ཕྱི་མ་ཞིག་སྐྱེད་པའི་ཀུན་འབྱུང་བདེན་པ་དངོས་གནས་དང། །རྗེས་སུ་མཐུན་པས་ཀུན་འབྱུང་གིས་བསྡུས་པར། །འཇོག་པར་གཏན་ལ་དབབ་པ་བསྡུ་
བར་བཤད། །ངེས་འབྱུང་བྱང་སེམས་ཡང་དག་ལྟ་བ་གསུམ། །གང་གིས་ཀྱང་ནི་ཟིན་པ་དང་བྲལ་བའི། །དགེ་སྦྱོར་རྣམས་ནི་ཡོན་ཏན་ཁྱད་པར་བའི། །ཞིང་གི་མཐུ་ལ་བརྟེན་པ་འགའ་མ་གཏོགས། །
ཡུན་འབྱུང་རང་དགར་འགྲོ་པས་འཁོར་བའི་རྒྱུ། །གཙོ་བོར་མ་ཤི་ཚུན་གྱི་བདེ་བའི་ཕྱིར། །དམིགས་ན་བསོད་ནམས་མིན་པའི་ལས་སོག་ལ། །ཕྱི་མའི་བདེ་ལ་དམིགས་ན་བསོད་ནམས་ལས། །ཏིང་ངེ་ས་ལ་སྐྱེས་ཚོར་བ་བདེ་བ་ལ། །དེ་དམིགས་ན་བསམ་གཏན་གསུམ་པ་མན་ཆད་ཀྱི། །གོང་མར་སྐྱེ་བའི་མི་གཡོའི་ལས་སོག་ཅིང། །འདོད་ལ་མ་ཆགས་ཚོར་བ་བདེ་བས་ཀྱང། །སུན་ནས་བཏང་
སྙོམས་དོན་དུ་འདུ་བྱེད་ན། །བསམ་གཏན་བཞི་པ་ནས་བཟུང་སྲིད་རྩིའི་བར། །སྐྱེ་བའི་མི་གཡོ་བ་ཡི་ལས་སོག་པ། །སློབ་དཔོན་དབྱིག་གི་གཉེན་པོའི་དགོངས་པ་ཡིན། །དེ་ཡི་རིགས་པས་
སྲིད་པ་མཐའ་དག་ལ། །ཞེན་པ་ལོག་ནས་ཐར་པ་འཐོབ་ཕྱིར་རུ། །སྒོ་གསུམ་དགེ་བ་མངོན་པར་འདུ་བྱེད་ན། །འཁོར་བར་ཇེ་རིང་ཐར་བར་ཇེ་ཉེར་འགྲོ། །གསུམ་པ་འཆི་འཕོ་བ་དང་ཡང་སྲིད་དུ། །
ཉིང་འཚམས་སྦྱོར་བའི་ཚུལ་ལ་རྣམ་ལྔ་སྟེ། །འཆི་རྐྱེན་འཆི་བའི་སེམས་དང་ལུས་ཀྱི་དྲོད། །གང་ནས་བསྡུད་དང་ཤི་ནས་བར་མ་དོའི། །སྲིད་པ་འགྲུབ་ལུགས་དེ་ནས་སྐྱེ་སྲིད་དུ། །སྐྱེ་བ་ལེན་པའི་

[099B] །ཚེ་ཟད་པ་ཡིས་འཆི་བ་སྔོན་ལས་ཀྱིས། །ཇི་ལྟར་འཕང་པའི་ཚེ་ཀུན་ཟད་ནས་འཆི། །དུས་ལ་བབ་པའོ་བསོད་ནམས་ཟད་ནས་ནི། །འཆི་བ་ཡོ་བྱད་མེད་ནས་འཆི་བའོ། །
དེ་ལས་གཞན་དུ་ཡང་མ་སྤངས་པས། །ཚེ་མ་ཟད་པར་འཆི་བའི་འཆི་རྐྱེན་དགུ། །མདོ་ལས་གསུང་སྟེ་ཁ་ཟས་ཚོད་མི་ཟིན། །མི་འཕྲོད་ཟ་དང་སྔ་མ་མ་ཞུ་བར། །ཟ་དང་མ་ཞུ་ལྟོར་བསགས་
འབྱིན་མི་བྱེད། །སྨིན་པ་བསྒག་དང་སྨན་ནི་མི་བསྟེན་དང། །གོམས་དང་མ་གོམས་མི་ཤེས་དུས་མིན་པར། །འགྲོ་དང་མི་ཚངས་པར་ནི་སྤྱོད་པའོ། །གཉིས་པ་འཆི་བའི་སེམས་གསུམ་དགེ་
སེམས་དང། །ལྡན་པར་འཆི་བ་རང་གིས་དྲན་པའམ། །གཞན་གྱིས་དྲན་དུ་བཅུག་པའི་དད་པ་སོགས། །དགེ་ཆོས་འདུ་ཤེས་རག་པ་འབྱུང་བའི་བར། །སེམས་ལ་ཀུན་ཏུ་སྟོང་པའོ་དགེ་བ་
དང༑ ༑མི་དགེ་བྱེད་པའི་གང་ཟག་འཆི་བ་ན། །རང་གིས་དྲན་པའམ་གཞན་གྱིས་དྲན་བྱེད་ཀྱང། །སྔན་བཤད་ལན་མང་གོམས་པར་བྱས་པ་དེ། །སྟོབས་དང་ལྡན་པར་འགྱུར་ཏེ་དེ་ཡི་སེམས། །
དེ་ལ་གཞོལ་འགྱུར་གཞན་ནི་བརྗེད་པར་འགྱུར། །མཚུངས་པར་གོམས་ན་དང་པོར་གང་དྲན་པ། །དེ་ལས་ལྡོག་པར་མི་འགྱུར་གཞན་མི་འཇུག་དགེ་བ་བྱེད་པ་འཆི་བ་མུན་ཁྲོད་ནས། །སྣང་
བར་འགྲོ་དང་འདྲ་ལ་འཆི་བའི་ཚེ། །དེ་ལ་རྨི་ལམ་ལྟ་བུའི་ཡིད་འོང་གཟུགས། །སྣ་ཚོགས་འབྱུང་ཞིང་བདེ་བར་འཆི་འགྱུར་ཏེ། །སྡུག་བསྔལ་དྲག་པོ་མི་འབྱུང་ནང་གཅོད་ཆུང། །མི་དགེའི་སེམས་
དང་ལྡན་པར་འཆི་བ་ནི། །རང་གིས་དྲན་ནམ་གཞན་གྱིས་དྲན་བཅུག་ཀྱང། །རུང་སྟེ་ཆགས་སོགས་མི་དགེ་དྲན་པ་རྣམས། །འདུ་ཤེས་རག་པ་རྒྱུ་བའི་བར་དུ་འབྱུང། །དེ་ཡིས་སྡུག་བསྔལ་ཚོར་

[100A]༄༅། །བ་དྲག་པོ་མྱོང། །མི་དགེ་སྔར་བྱས་ལས་ཀྱི་འབྲས་བུ་ཡི། །སྔ་ལྟས་འདིར་མྱོང་རྨི་ལམ་བཞིན་དུ་གཟུགས། །མི་སྡུག་དུ་མ་དེ་ལ་སྣང་བར་འགྱུར། །སྣང་
ནས་མུན་པའི་ཁྲོད་དུ་འགྲོ་དང་འདྲ། །མི་དགེ་ཆེན་པོ་བྱེད་རྣམས་མི་སྡུག་པ། །དེ་དག་མཐོང་བས་ལུས་ལ་སྡུག་བསྔལ་འབྱུང། །སྤུ་ཟིང་ཞེས་བྱེད་རྐང་ལག་གཡོ་བ་པ་དང། །
བཤང་གཅི་འབྱུང་དང་མཁའ་ལ་རྙོབ་པ་དང། །མིག་ལྡོག་པ་དང་ཁ་ནས་དབུ་བ་འབྱུང། །མི་དགེ་འབྲིང་དུ་བྱེད་ལ་དེ་དག་ལས། །ཁ་ཅིག་འབྱུང་ལ་རྫོགས་པར་མི་འབྱུང་ཞིང། །ཉེས་པ་
བྱེད་ལ་གནད་གཅོད་ཤིན་ཏུ་ཆེ། །ལྷ་དང་དམྱལ་བ་གཉིས་པོ་མ་གཏོགས་པའི། །སྐྱེ་གནས་ཀུན་ལ་གནད་གཅོད་དེ་ཡོད་དོ། །ཐམས་ཅད་ཀྱང་ནི་འཆི་བའི་དུས་ཀྱི་ཚེ། །འདུ་ཤེས་མི་
གསལ་བ་ལ་མ་སློབ་པའི། །བར་དུ་ཡུན་ནི་རིང་མོ་ནས་གོམས་པའི། །བདག་ལ་ཆགས་པ་འབྱུང་ངོ་དེའི་འོག་ཏུ། །བདག་ལ་ཆགས་པའི་དབང་གིས་བདག་མེད་པར། །འགྱུར་རོ་
སྙམ་ནས་ལུས་ལ་ཆགས་འགྱུར་ཏེ། །དེ་ནི་བར་དོ་འགྲུབ་པའི་རྒྱུ་ཡིན་ནོ། །དེ་ལ་རྒྱུན་ཞུགས་ཕྱིར་འོང་གཉིས་ལ་ཡང། །བདག་ལ་ཆགས་པ་འབྱུང་མོད་ཤེས་རབ་ཀྱིས། །བརྟགས་
ནས་སྤོང་གི་དང་དུ་མི་ལེན་ཏེ། །སྟོབས་ལྡན་མི་ཡིས་སྟོབས་ཆུང་རྡུང་དང་འདྲ། །ཕྱིར་མི་འོང་ལ་བདག་ཆགས་དེ་མི་འབྱུང། །ལུང་མ་བསྟན་གྱི་སེམས་དང་ལྡན་པར་ནི། །འཆི་འཕོ་
པ་ནི་དགེ་དང་མི་དགེ་བ། །བྱེད་བྱེད་པའམ་དེ་འདྲ་མིན་ཀྱང་རུང། །རང་གིས་དགེ་དང་མི་དགེ་མ་དྲན་ལ། །གཞན་གྱིས་ཀྱང་ནི་དྲན་པར་མ་བྱས་པའོ། །དེ་ནི་བདེ་སྡུག་གང་དང་ཡང་མི་

[100B] ༑དགེ་བའི་སེམས་དང་ལྡན་པར་འཆི་པ་ཡང། །འདུ་ཤེས་རག་པ་ཡོད་པའི་བར་ཡིན་གྱི། །འདུ་ཤེས་ཕྲ་མོ་རྒྱུ་ཚེ་དགེ་བའི་སེམས། །ལྡོག་ཅིང་ལུང་མ་བསྟན་གྱི་
སེམས་སུ་འགྱུར། །དེ་ཚེ་སྔོན་ནས་གོམས་པར་བྱས་པ་ཡི། །དགེ་བ་ལ་ཡང་བརྩམ་པར་མི་ནུས་ལ། །གཞན་དག་གིས་ཀྱང་དྲན་པར་བྱེད་མི་ནུས། །མི་དགེའི་སེམས་ཀྱིས་
འཆི་ལའང་དེ་འདྲ་བས། །འདུ་ཤེས་ཕྲ་མོ་རྒྱུ་ཚེ་འཆི་བའི་སེམས། །ཐམས་ཅད་ལུང་མ་བསྟན་གྱི་སེམས་སུ་འགྱུར། །གསུམ་པ་འཆི་བའི་ཚེ་ན་ལུས་ཀྱི་དྲོད། །གང་ནས་བསྡུད་ན་
མི་དགེ་བྱེད་བྱེད་པའི། །རྣམ་ཤེས་ཀྱིས་ནི་སྟོད་ནས་ལུས་འདོར་བས། །དང་པོར་རོ་སྟོད་གྲང་མོར་འགྱུར་བ་སྟེ། །སྙིང་ཁ་ལ་ནི་ཐུག་པའི་བར་དུའོ། །དགེ་བ་བྱེད་བྱེད་པ་ནི་རོ་སྨད་ནས། །
འདོར་ཞིང་གྲང་པར་འགྱུར་ཏེ་གཉིས་ཀ་ཡང། །སྙིང་ཁ་ནས་ནི་རྣམ་ཤེས་འཕོ་བའོ། །དང་པོ་ཁུ་ཁྲག་དབུས་སུ་རྣམ་ཤེས་གང། །ཞུགས་པ་དེ་ནི་ལུས་ཀྱི་སྙིང་ཁར་འགྱུར། །ཐ་མར་གང་
ནས་འཕོ་བ་དེ་ཉིད་དུ། །ཐོག་མར་འཇུག་པ་ཡིན་ནོ་དེ་ལྟར་ན། །དྲོད་ནི་ཐོགས་མར་སྟོད་ནས་སྙིང་ཁའི་བར། །བསྡུས་ན་དེ་ནས་སྨད་ནས་སྙིང་ཁ་དང། །ཐོག་མར་སྨད་ནས་བསྡུས་ན་དེ་ནས་
ནི༑ ༑སྟོད་ནས་སྙིང་ཁར་སྡུད་པ་ཤེས་པར་བྱ། །བཞི་པ་ཤི་ནས་བར་དོ་འགྲུབ་ལུགས་ནི། །སྔར་བཤད་པ་ལྟར་རྣམ་ཤེས་ཕྱོགས་གར་ནས། །འཕོས་པའི་ཕྱོགས་ནས་བར་དུ་མ་ཆད་
པར༑ ༑ཤི་མ་ཐག་ཏུ་བར་དོའི་སྲིད་པ་འགྲུབ། །དཔེར་ན་སྲང་མདའི་མགོ་འཇུག་མཐོ་དམན་བཞིན། །རྒྱུ་ནི་ལུས་ལ་ཆགས་པ་སྐྱེས་པ་དང། །སྔོན་ཚེ་སྤྲོས་ལ་དགའ་བས་ཡོངས་

[101A]༄༅། །བསྒོས་པ། །དགེ་འམ་མི་དགེའི་ལས་ལ་བརྟེན་ནས་སོ། །བར་དོ་དེ་ཡང་དབང་པོ་ཀུན་ཚང་ཞིང། །སྐྱེ་འགྱུར་འགྲོ་བའི་ལུས་ཀྱི་རྣམ་པ་ཅན། །མིག་ནི་ལྷ་ཡི་
མིག་ལྟར་ཐོགས་མེད་ཅིང། །ལུས་ཀྱང་རྫུ་འཕྲུལ་ལྡན་བཞིན་ཐོགས་པ་མེད། །བར་དོ་རིགས་མཐུན་དང་ནི་སྒོམས་པ་ལས། །བྱུང་བའི་ལྷ་མིག་སྐྱོན་དང་བྲལ་བས་མཐོང། །དེ་སྐད་དུ་
ཡང་མཛོད་ལས་ཀྱང། །སྔོན་དུས་སྲིད་འབྱུང་ཤ་ཚུགས་ཅན། །དེ་ནི་འཆི་བའི་སྔོན་རོལ་ཏེ། །སྐྱེ་བའི་སྐད་ཅིག་ཕན་ཆད་དོ། །རིས་མཐུན་ལྷ་མིག་དག་པས་མཐོང། །ལས་ཀྱི་རྫུ་
འཕྲུལ་ཤུགས་དང་ལྡན། །དབང་པོ་ཀུན་ཚང་ཐོག་མེད་ལྡན། །མི་ཟློག་དེ་ནི་དྲི་ཟའོ། །ཞེས་སོ་དྲངས་མ་ཐག་པ་ལས། །འགྲོ་བ་གང་གི་བར་དོ་དེ། །གྲུབ་ན་སྐྱེ་བ་གཞན་དུ་ནི། །བཟློག་
ཏུ་མེད་ཅེས་གསུང་མོད་ཀྱི། །ཀུན་ལས་བཏུས་ལས་ལྡོག་པའང་བཤད། །སྲིད་པ་བཞི་ནི་ཤི་ནས་སྐྱེ་སྲིད་དུ། །སྐྱེ་བ་མ་བླངས་པར་ནི་བར་སྲིད་དང། །སྐྱེ་བ་བླང་བའི་སྐད་ཅིག་དང་པོ་ནི། །
སྐྱེ་སྲིད་ཡིན་ཅིང་དེ་ཡི་སྐད་ཅིག་མ། །གཉིས་པ་ནས་ནི་འཆི་སྲིད་སྐད་ཅིག་མ། །ཐ་མའི་སྔ་རོལ་པར་ནི་སྔོན་དུས་ཀྱི། །སྲིད་པའོ་འཆི་བའི་སྐད་ཅིག་ཐ་མ་ནི། །འཆི་སྲིད་དུ་ནི་མཛོད་ལས་གསུངས་
པས་ན། །ཁ་ཅིག་བར་དོ་སྐྱེ་བ་སྔ་མ་ཡི། །ལུས་དབྱིབས་ཅན་དུ་འདོད་དང་ཁ་ཅིག་ནི། །ཉིན་ཞག་ཕྱེད་དང་བཞི་ལ་སྔ་མ་དང། །ཕྱེད་དང་བཞི་ལ་ཕྱི་མའི་དབྱིབས་ཅན་དུ། །འདོད་པ་དག་
དང་སྔོན་གྱི་ལུས་མཐོང་ནས། །ཡིད་མི་བདེ་བ་སྐྱེ་བར་འདོད་པ་ཡང། །རྣམ་དག་ཁུངས་མེད་སྒྲོ་བཏག་ཁོ་ནའོ། །ཤས་ཆེར་མི་དགེ་བྱེད་པའི་བར་སྲིད་ནི། །ཕྱར་པ་ནག་པོའི་མ་མཚན་མོ་

[101B] །སྣང་བ་ལྟ་བུའོ་དགེ་བྱེད་བར་སྲིད་ནི། །སྣམ་བུ་དཀར་པོའི་ཟླ་འོད་དང་བཅས་པའི། །མཚན་མོའི་སྣང་བ་ལྟ་བུའོ་རང་རང་དང། །རིགས་མཐུན་བར་དོ་དང་ནི་དེ་དག་དང། །
རང་གི་སྐྱེ་གནས་མཐོང་ངོ་མངལ་འཇུག་ལས། །དམྱལ་བའི་བར་དོ་སྡོང་དུམ་ཚིག་འདྲ་དང། །དུད་འགྲོའི་བར་དོ་དུ་བ་ལྟ་བུ་དང། །ཡི་དགས་ཀྱི་ནི་བར་དོ་ཆུ་ལྟ་བུ། །འདོད་པའི་ལྷ་དང་མི་ཡི་
བར་དོ་ནི། །གསེར་ལྟ་བུ་དང་གཟུགས་ཀྱི་ཁམས་པ་ཡི། །བར་དོ་དཀར་པོར་གསུང་སྟེ་ཁ་དོག་གི་ཁྱད་པར་ཡན་ནོ་གཟུགས་མེད་ཁམས་ནས་ཁམས། །འོག་མ་གཉིས་སུ་སྐྱེ་ན་བར་
དོ་ཡོད༑ ༑འོག་མ་གཉིས་ནས་གཟུགས་མེད་དུ་སྐྱེ་ན། །གང་དུ་ཤི་བ་དེར་ནི་གཟུགས་མེད་ཀྱི། །ཕུང་པོ་འགྲུབ་ཀྱི་བར་དོ་འགྲུབ་རྒྱུ་མེད། །བར་དོ་མེད་པའི་དམིགས་གསལ་འདི་ལས་གཞན། །
མ་བཤད་ཡར་དང་མར་གྱི་འཚམས་མེད་ལ། །བར་དོ་མེད་པར་འདོད་པ་མི་རིགས་སོ། །ལྷ་ཡི་བར་དོ་གྱེན་དང་མི་ཡི་ནི། །ཐད་ཀར་འགྲོའོ་ཉེས་བྱེད་བར་དོ་ནི། །མིག་ནི་ཐུར་དུ་བྱས་སྟེ་སྤྱིའུ་
ཚུགས་སུ། །འགྲོ་བར་གསུང་སྟེ་ངན་སོང་གསུམ་ལ་དགོངས། །མཛོད་འགྲེལ་ལས་ནི་མི་དང་ཡི་དགས་དང། །དུད་འགྲོ་གསུམ་གྱི་བར་དོ་རང་ཅི་འདྲ། །དེ་བཞིན་འགྲོ་བར་བཤད་དོ་ཆེ་ཚད་ནི། །
སྐྱེ་རྐྱེན་མ་རྙེད་རེ་ལྟར་ཐོགས་ནའང། །ཞག་བདུན་གནས་ཤིང་སྐྱེ་བའི་རྐྱེན་རྙེད་ན། །ངེས་པ་མེད་དོ་གལ་ཏེ་མ་རྙེད་ཀྱང། །ལུས་རེ་བརྗེས་ནས་བདུན་ཕྲག་བདུན་ཚུན་ཆད། །གནས་ཀྱི་དེ་བར་ངེས་
པར་རྐྱེན་རྙེད་པས། །དེ་ཕན་མི་གནས་ཁུངས་ལས་དེ་ལས་རིང། །མ་བཤད་རིང་བར་གནས་འདོད་མི་རིགས་སོ། །ལྷ་ཡི་བར་དོ་ལྟ་བུ་ཞག་བདུན་གྱིས། །ཤི་ནས་སླར་ཡང་ལྷའི་བར་དོ་དེའམ། །

[102A]༄༅། །ཡང་ན་མི་ལ་སོགས་པའི་པར་དོ་ཞིག་འགྲུབ་སྟེ་དེ་ལྟར་འགྲུབ་པ་ལས་གཞན་གྱི། །བྱ་བ་འགྱུར་བས་བར་དོའི་ས་བོན་ནི། །འགྱུར་བར་བྱེད་པའི་ཕྱིར་རོ་གཞན་ལའང་
འདྲ༑ ༑ལྔ་པ་བར་དོ་དེ་ལས་སྐྱེ་སྲིད་དུ། །ཉིང་འཚམས་སྦྱོར་ཚུལ་མངལ་དུ་སྐྱེ་འགྱུར་ན། །བར་སྲིད་པ་དེས་གང་དུ་སྐྱེ་གནས་སུ། །རང་དང་རིགས་མཐུན་མཐོང་ནས་དེ་དག་ལ། །ལྟ་དང་
རྩེ་བ་ལ་སོགས་བྱ་འདོད་ནས། །སྐྱེ་བའི་གནས་སུ་འགྲོ་འདོད་ཕ་མ་ཡི། །ཁུ་ཁྲག་ལ་ནི་ཕྱིན་ཅི་ལོག་ཉིད་དུ། །མཐོང་པ་སྐྱེ་སྟེ་དེ་ཚེ་ཕ་མ་གཉིས། །ཉལ་པོ་བྱེད་པ་མེད་ཀྱང་བྱེད་པ་ཞིག་
སྒྱུ་མ་བཞིན་དུ་མཐོང་སྟེ་ཆགས་པར་འགྱུར། །དེ་ཡང་མོ་རུ་སྐྱེན་བུད་མེད་དང། །འབྲལ་བར་འདོད་ཅིང་ཕོ་ལ་ཆགས་གྱུར་ཏེ། །ཉལ་བར་འདོད་ལ་ཕོ་རུ་སྐྱེ་འབྱུར་ན། །ཕོ་དང་འབྲལ་འདོད་མོ་དང་
ཉལ་འདོད་དོ། །དེ་ཡང་ཕམ་དངོས་དེ་མཐོང་མིན་པར། །ཁུ་ཁྲག་ལ་ནི་འཁྲུལ་ནས་དེ་ལྟར་དུ། །མཐོང་པར་རྣལ་འབྱོར་སྤྱོད་པའི་ས་ལས་བཤད། །དེ་ལྟའི་འདོད་པ་སྐྱེས་ནས་ཡུལ་དེ་དང། །
ཇི་ལྟ་ཇི་ལྟར་ཉེ་བར་ཕྱོགས་པ་ན། །དེ་ལྟ་དེ་ལྟར་ཕོ་མོའི་ཡན་ལག་གཞན། །གང་ཡང་མི་སྣང་ཕོ་མོའི་མཚན་མ་གཉིས། །ཙམ་ཞིག་མཐོང་ངོ་དེ་ལ་ཁྲོས་ནས་ནི། །བར་སྲད་པ་དེ་འཆི་ཞིང་སྐྱེ་
བར་འགྱུར། །དེ་ཡང་ཕ་མ་གཉིས་པོ་ཆགས་གྱུར་ཏེ། །འདོད་ཆགས་དྲག་པོའི་སྐབས་སུ་བབ་པ་ན། །འཇུག་ཏུ་ཁུ་བ་སྐ་བ་འབྱུར་འགྱུར་ལ། །དེ་ཡི་རྗེས་སུ་ཕ་མ་གཉིས་ཀ་ལས། །ཁུ་
ཁྲག་ཐིག་པ་གཉིས་ནི་ངེས་པར་འགྱུར། །དེ་གཉིས་མ་ཡི་སྐྱེ་གནས་སུ་འདྲེས་སྟེ། །འོ་མ་སྐོལ་བ་གྲང་བའི་སྤྲིས་མ་བཞིན། །ཆགས་པར་གྱུར་པ་དེ་དང་ལྷན་ཅིག་ཏུ། །བར་སྲིད་འགག་

[102B] །རྣམ་ཤེས་མཐུ་ཡིས་དེ་ལས་གཞན་པ་ཡི། །དབང་པོའི་འབྱུང་བ་ཆེན་པོ་ཕྲ་བ་དང། །འདྲེས་པ་དེ་དང་མཐུན་པའི་ཁུ་ཁྲག་གཉིས། །འདུས་པ་དབང་པོ་དང་
བཅས་གཞན་འབྱུང་སྟེ། །དེ་ཡི་དུས་སུ་རྣམ་ཤེས་ཞུགས་པ་ནི། །སྲིད་པར་ཉིང་འཚམས་སྦྱོར་བ་ཞེས་བྱའོ། །ཀུན་གཞི་འདོད་ན་དེ་དང་མི་འདོད་ན། །ཡིད་ཀྱི་རྣམ་ཤེས་ཉིང་འཚམས་སྦྱོར་
བར་འདོད། །དེ་ལ་བསོད་ནམས་ཆུང་བཞི་ག་ །རིགས་ནི་དམའ་བར་སྐྱེ་སྟེ་འཕོ་འཛུག་ཚེ། །ཀུ་ཅོའི་སྒྲ་གྲགས་འདམ་བུ་ནག་འཐིབ་པོ། །སོགས་ཀྱི་ནང་དུ་འགྲོ་བའི་སྣང་བ་འབྱུང།།
ལེགས་པ་བྱེད་བྱེད་པ་ཞིག་ཡིན་ན་ནི། །རིགས་ནི་མཐོན་པོར་སྐྱེ་སྟེ་ཞི་བ་དང། །སྙན་པའི་སྒྲ་འབྱུང་ཁང་བཟང་གཞལ་མེད་ཁང། །སོགས་ཀྱིས་གནས་སུ་འགྲོ་བའི་སྣང་བ་འབྱུང། །མངལ་ན་
གནས་པ་དེ་ཡང་ཞག་བདུན་ཕྲག་སོ་བརྒྱད་ཀྱིས་ནི་མངལ་དུ་ཡན་ལག་དང། །ཉིང་ལག་ཐམས་ཅད་དང་ནི་ལྡན་པར་འགྱུར། །ཟླ་བ་དྒུའམ་དེ་ལས་འདས་ན་ནི། །ཤིན་ཏུ་རྫོགས་འགྱུར་ཟླ་བ་
བརྒྱད་ཀྱིས་ནི། །རྫོགས་ཀྱང་ཤིན་ཏུ་རྫོགས་པ་མ་ཡིན་ལ། །དྲུག་གམ་བདུན་གྱིས་མི་རྫོགས་ཡན་ལག་རྣམས། །མ་ཚང་བར་ཡང་འགྱུར་ཞེས་མངལ་འཇུག་ལས། །གསུངས་ཤིང་རྒྱས་པར་
དེ་ལས་ཤེས་པར་བྱ། །གར་སྐྱེའི་གནས་སུ་འགྲོ་འདོད་མེད་གྱུར་ན། །མི་འགྲོ་མ་སོང་ན་ནི་དང་མི་སྐྱེ། །དམྱལ་བར་སྐྱེ་བ་ཤན་པ་བྱ་བའམ། །ཕག་འཚོང་ལ་སོགས་སྡོམ་མིན་ཅན་
རྣམས་ཀྱི། །བར་སྲིད་ཚེ་ན་རང་གི་སྐྱེ་གནས་སུ། །ལུག་ལ་སོགས་པ་རྨི་ལམ་བཞིན་དུ་མཐོང། །སྔོན་ནས་གོམས་པའི་དགའ་བས་དེར་རྒྱུག་ཅིང། །དེ་ནས་སྐྱེ་བའི་གནས་ཀྱི་གཟུགས་

[103A]༄༅། །དེ་ལ༑ ༑ཁྲོས་ནས་བར་སྲིད་འགག་ཅིང་སྐྱེ་སྲིད་དུ། །སྐྱེ་སྟེ་དེ་བཞིན་དམྱལ་བ་དང་འདྲ་བའི། །ཡི་དགས་ཝ་བ་ཅན་ལ་སོགས་པ་རུ། །སྐྱེ་པའང་དེ་དང་
འདྲ་ཞིང་དུད་འགྲོ་དང། །ཡི་དགས་མི་དང་ལྟ་ཡི་རིགས་རྣམས་སུ། །སྐྱེ་ན་སྐྱེ་བའི་གནས་དེར་རིགས་མཐུན་པ། །དགའ་བའི་སེམས་ཅན་མཐོང་ཞིང་དེ་ནས་དེར། །དགའ་དང་འདོད་པ་སྐྱེད་དེ་
སོང་བ་དང། །སྐྱེ་བའི་གནས་ལ་ཁྲོས་ནས་བར་སྲིད་དེ། །འགག་ཅིང་སྐྱེ་བར་རྣལ་འབྱོར་སྤྱོད་པའི་སར། །གསུང་སྟེ་བྱ་བ་ལ་སོགས་སྡོམ་མིན་ཅན། །མིན་པའི་དམྱལ་བར་སྐྱེ་བའང་
འདི་དང་འདྲ། །སྫུས་སྟེ་སྐྱེན་གནས་འདོད་དྲོ་དག་ཤེར་ལས། །སྐྱེ་ན་དྲི་འདོད་དེ་ཡང་ཚ་དམྱལ་དུ། །སྐྱེ་ན་དྲོ་བ་འདོད་ཅིང་གྲང་དམྱལ་དུ། །སྐྱེ་ན་བསིལ་བ་འདོད་ནས་བར་སྲིད་འགྲོ། །
སྒོང་སྐྱེས་ཀྱང་ནི་མངལ་ལས་སྐྱེས་དང་འདྲ། །གཉིས་པ་རྟེན་འབྲེལ་སྒོ་ནས་འཁོར་བའི་ཚུལ། །བསམ་ལ་བཞི་སྟེ་ཡན་ལག་དབྱེ་བ་དང། །ཡན་ལག་བསྡུ་བ་ཚེ་རབས་དུ་ལ་རྫོགས། །དོན་
བསྡུ་པའོ་དང་པོ་བཤེས་སྤྲིངས་ལས། །མ་རིག་པ་ལས་ལས་ཏེ་དེ་ལས་ནི། །རྣམ་ཤེས་དེ་ལས་མིང་དང་གཟུགས་རབ་འབྱུང། །དེ་ལ་སྐྱེ་མཆེད་དྲུག་སྟེ་དེ་ལས་ནི། །རེག་པ་ཀུན་ཏུ་འབྱུང་
བར་ཐུབ་བས་གསུངས། །རེག་པ་ལས་ནི་ཚོར་བ་འབྱུང་འགྱུར་ཞིང། །ཚོར་བའི་གཞི་ལས་སྲེད་པ་འབྱུང་བར་འགྱུར། །སྲེད་ལས་ལེན་པ་སྐྱེ་བར་འགྱུར་པ་སྟེ། །དེ་ལས་སྲིད་པ་སྲིད་
ལས་སྐྱེ་བ་ལགས། །སྐྱེ་བ་ཡོད་ན་མྱ་ངན་ན་དང་རྒ། །འདོད་པས་འཕོངས་དང་འཆི་དང་འཇིགས་སོགས་ཀྱི། །སྡུག་བསྔལ་ཕུང་པོ་ཤིན་ཏུ་ཆེ་འབྱུང་སྟེ། །སྐྱེ་པ་འགག་པས་འདི་

[103B] །ཞེས་གསུང་པ་ལྟར་ཡན་ལག་བཅུ་གཉིས་ལས། །མ་རིག་པ་ནི་རིག་པ་ཡང་དག་པ། །བདག་མེད་རྟོགས་པའི་རིག་པའི་འགལ་ཟླ་སྟེ། །བདག་ཏུ་འཛིན་
པའི་འཇིགས་ལྟར་ཆོས་སྒྲགས་བཞེད། །ཐོགས་མེད་སྐུ་མཆེད་བདག་མེད་ཡང་དག་པའི། །དོན་ལ་ཕྱིན་ཅི་ལོག་ཏུ་འཛིན་པ་དང། །རྨོངས་ཙམ་མ་རྟོགས་པ་ཡི་བློ་གཉིས་ལས། །
ཕྱི་མར་བཞེད་དེ་དེ་ཡི་ཟློགས་ཕྱོགས་ཀྱི། །གཉེན་པོའི་གཙོ་བོ་བདག་མེད་རྟོགས་པ་ཡི། །ཤེས་རབ་ཉིད་ལ་བཞེད་པར་གཉིས་ཀ་འདྲ། །རྨོངས་པ་དེ་ལ་ལས་འབྲས་ལ་རྨོངས་དང།།
བདག་མེད་དོན་ལ་རྨོངས་པ་གཉིས་ཡོད་དེ། །སྡམས་ངན་འགྲོར་འཕེན་པའི་ལས་སོག་ཅིང། །ཕྱི་མས་བདེ་འགྲོར་འཕེན་པའི་ལས་སོག་པར། །ཀུན་ལས་བཏུས་སུ་གསུངས་སོ་
འདུ་བྱེད་ནི། །ལས་ཡིན་དེ་ལ་ངན་འགྲོར་འཕེན་པ་ཡི། །བསོད་ནམས་སམ་ཡིན་པ་ཡི་འདུ་བྱེད་དང། །འདོད་པའི་བདེ་འགྲོ་འཕེན་པའི་དགེ་ལས་དང། །གོང་མའི་བདེ་འགྲོ་འཕེན་པའི་
མི་གཡོ་བའི། །འདུ་བྱེད་གསུམ་མོ་རྣམ་པར་ཤེས་པ་ནི། །ཀུན་གཞི་འདོད་ན་གུན་གཞིའི་རྣམ་ཤེས་དང། །མི་འདོད་ན་ནི་ཡིད་ཀྱི་རྣམ་ཤེས་སོ། །དེ་ཡང་མི་དགེའི་ལས་འབྲས་ལ་མོངས་
ནས༑ ༑མི་དགེ་བསགས་པའི་ལས་ཀྱེ་བག་ཆགས་དེ། །བསྒོས་པའི་ཆོ་འདིའི་རྣམ་ཤེས་རྒྱུ་དུས་ཀྱི། །རྣམ་ཤེས་ཡིན་ཅིང་དེ་ལ་བརྟེན་ནས་ནི། །ངན་འགྲོར་ཉིང་འཚམས་སྦྱར་བའི་རྣམ་
ཤེས་ནི༑ ༑འབྲས་བུའི་དུས་ཀྱི་རྣམ་པར་ཤེས་པ་ཡིན། །དེ་བཞིན་བདག་མེད་དོན་ལ་རྨོངས་པ་ཡི། །དབང་གིས་བདེ་འགྲོ་རྣམས་ཀྱང་ཡང་དག་པར། །སྡུག་བསྔལ་པ་ལ་དེ་ལྟར་མ་

[104A]༄༅། །ཤེས་པར། །བདེ་བར་བཟུང་ནས་བསོད་ནམས་མི་གཡོའི་ལས། །སོག་པའི་དུས་ཀྱི་རྣམ་ཤེས་རྒྱུ་དུས་དང། །དེ་ལ་བརྟེན་ནས་བདེ་འགྲོ་གང་རུང་དུ། །
ཉིང་འཚམས་སྦྱར་བའི་རྣམ་ཤེས་འབྲས་དུས་ཀྱིའོ། །མིང་དང་གཟུགས་ལ་མིང་ནི་ཚོར་བ་དང། །འདུ་ཤེས་འདུ་བྱེད་རྣམ་པར་ཤེས་པ་བཞི། །གཟུགས་ཅན་མིན་པའི་མིང་བཞིའི་
ཕུང་པོ་སྟེ། །གཟུགས་ནས་གཟུགས་མེད་ཁམས་སུ་སྐྱེས་པ་ན། །གཟུགས་ཀྱི་ས་བོན་ཙམ་ཡོད་གཟུགས་མེད་ལ། །དེ་ལས་གཞན་དུ་སྐྱེས་ཚེ་མེར་མེར་བོ། །ལ་སོགས་གཟུགས་
ཕུང་ཇི་ལྟར་རིག་པར་སྦྱར། །སྐྱེ་མཆེད་དྲུག་ནི་མངལ་ལས་སྐྱེས་པ་ན། །དང་པོར་རྣམ་ཤེས་ཞུགས་པའི་ཁུ་ཁྲག་གི་མེར་མེར་བོ་དང་མིང་བཞི་འཕེལ་བ་ཡིས། །མིག་ལ་སོགས་པའི་
སྐྱེ་མཆེད་བཞི་འགྲུབ་སྟེ། །ལུས་དང་ཡིད་ཀྱི་སྐྱེ་མཆེད་མེར་མེར་པོའི། །དུས་ནས་ཡོད་དོ་བརྫུས་སྟེ་སྐྱེ་ན་ནི། །ཉིང་འཚམས་སྦྱར་ཚེ་དབང་པོ་དྲུག་ཀ་ཡང། །གཅིག་ཆར་འགྲུབ་
པས་སྔ་ཕྱིའི་རིམ་པ་མེད། །སྒོང་སྐྱེས་དྲོད་གཤེར་སྐྱེས་གཉིས་མངལ་མ་གཏོགས། །གཞན་རྣམས་འདྲ་བར་ས་ཡི་དངོས་གཞིར་བཤད། །མིང་གཟུགས་གྲུབ་ཚེ་ལུས་ཀྱི་ངོ་བོ་ཐོབ། །
སྐྱེ་མཆེད་དྲུག་པོ་གྲུབ་ན་འབྱུང་ལུས་ཀྱི། །ཁྱད་པར་གྲུབ་པས་ལོངས་སྤྱོད་པའོ་གྲུབ། །སྐྱེ་མཆེད་གཟུགས་ཅན་ལྔ་ནི་གཟུགས་མེད་ཀྱི། །ཁམས་སུ་སྐྱེས་ན་མེད་དོ་རེག་པ་ནི། །ཡུལ་དང་
དབང་པོ་རྣམ་ཤེས་གསུམ་འདུས་ནས། །ཡིད་དུ་འོང་དང་མི་འོང་བར་མའི་ཡུལ། །ཡོངས་སུ་གཅོད་པ་འོས་ལུ་ལྗང་བའི་མདོར། །སྐྱེ་མཆེད་དྲུག་གི་རྐྱེན་གྱིས་ཞེས་གསུངས་པས། །ཡུལ་

[104B] །རེག་པས་ཡུལ་གསུམ་ཡོངས་སུ་བཅད་པ་དང། །རྗེས་སུ་མཐུན་པར་ཚོར་བ་བདེ་སྡུག་དང། །བཏང་སྙོམས་གསུམ་པོ་སྐྱེས་པའོ་སྲེད་པ་ནི། །
ཚོར་བ་བདེ་བ་ལ་ནི་མི་འབྲལ་དང། །སྡུག་བསྔལ་ལས་ནི་འབྲལ་བར་སྲེད་པའོ། །ཚོར་བའི་རྐྱེན་གྱིས་སྲེད་པ་སྐྱེ་གསུངས་པ། །མ་རིག་པ་ཡི་འདུ་སྟེ་རེག་པ་ཡི། །རྐྱེན་གྱིས་སྲེད་པ་
སྐྱེད་ཀྱི་མ་རིག་པ། །མེད་ན་ཚོར་བ་ཡོད་ཀྱང་སྲེད་མི་སྐྱེ། །དེ་ལྟར་རེག་པ་ཡུལ་གྱི་ལོངས་སྤྱོད་དང། །ཚོར་བ་སྐྱེ་བའམ་རྣམ་པར་སྨིན་པ་ཡི། །ལོངས་སྤྱོད་ཡིན་པས་དེ་གཉིས་རྫོགས་པ་ན།།
ལོངས་སྤྱོད་རྫོགས་པ་ཡིན་ནོ་སྲེད་པ་ལ། །འདོད་པའི་སས་བསྡུས་ལ་སོགས་ཁམས་གསུམ་གྱི། །སྲེད་པ་གསུམ་ཆར་ཡོད་དོ་ལེན་པ་ནི། །ཡུལ་རྣམས་བཞི་ལ་འདུན་ཅིང་ཆགས་པ་བཞི། །
འདི་ལྟར་གཟུགས་སྒྲ་ལ་སོགས་འདོད་ཡོན་དང། །འཇིག་ལྟ་མ་གཏོགས་ལྟ་བ་ངན་པ་དང། །ལྟ་ངན་དང་འབྲེལ་ཚུལ་ཁྲིམས་རྟུལ་ཞུགས་དང། །འཇིག་ཚོགས་ལྟ་ལ་འདུན་ཅིང་ཆགས་པ་ཡི། །
འདོད་པ་ཉེར་ལེན་ལྟ་བ་ཉེར་ལེན་དང། །ཚུལ་ཁྲིམས་རྟུལ་ཞུགས་ཉེར་ལེན་གང་ཟག་གི་བདག་སྨྲ་ཉེ་བར་ལེན་པའོ་སྲིད་པ་ནི། །སྔར་གྱི་འདུ་བྱེད་ཀྱིས་ནི་རྣམ་ཤེས་ལ། །ལས་ཀྱི་བག་ཆགས་བསྒོས་པ་
སྲེད་ལེན་གྱིས། །གསོལ་བཏབ་པ་ཡིས་ཡང་སྲིད་ཕྱི་མ་ཞིག་འདྲེན་ལ་ནུས་མཐུ་ཅན་དུ་གྱུར་པ་སྟེ། །རྒྱུ་ལ་འབྲས་བུའི་མིང་བཏག་སྐྱེ་བ་ནི། །སྐྱེ་གནས་རྣམ་བཞིར་དང་པོར་རྣམ་ཤེས་
ཤིག་ཉིང་འཚམས་སྦྱར་པའོ་རྒ་ཤི་རྒ་བ་ནི། །ཕུང་པོ་སྨིན་ཅིང་གཞན་དུ་འགྱུར་པ་སྟེ། །ཤི་བ་ཕུང་པོའི་རིགས་མཐུན་དོར་བའོ། །གཉིས་པ་ཡན་ལག་དེ་དག་མདོར་བསྡུ་ན། །མ་རིག་

[105A]༄༅། །འདུ་བྱེད་རྣམ་ཤེས་གསུམ་པོ་ནི། །འཕེན་པའི་ཡན་ལག་མིང་གཟུགས་སྐྱེ་མཆེད་དང། །རེག་ཚོར་བཞི་ནི་འཕངས་པའི་ཡན་ལག་དང། །སྲེད་ལེན་སྲིད་པ་
གསུམ་ནི་མངོན་འགྲུབ་པའི། །ཡན་ལག་སྐྱེ་རྒ་གཉིས་ནས་མངོན་གྲུབ་པའི། །ཡན་ལག་ཏུ་ནི་འཇོག་པར་ཀུན་བཏུས་སུ། །གསུངས་པ་ལྟར་རོ་འོ་ན་འཕེན་པ་དང། །འགྲུབ་པའི་
རྒྱུ་འབྲས་ཚན་པ་དེ་གཉིས་ཀྱི། །སེམས་ཅན་གཅིག་གིས་སྐྱེ་བ་ལེན་པ་ཡི། །རྒྱུ་འབྲས་ཚར་གཅིག་སྟོན་ནམ་ཚར་གཉིས་སྟོན། །དང་པོ་ལྟར་ན་འབྲས་བུའི་རྣམ་ཤེས་ནས། །ཚོར་
བའི་པར་རྣམས་གྲུབ་རྗེས་སྲེད་པ་སོགས། །སྐྱེ་བར་བཤད་པ་མི་རིག་པར་འགྱུར་ལ། །གཉིས་པ་ལྟར་ན་རྒྱུ་འབྲས་སྐོར་ཕྱི་མར། །མ་རིག་པ་དང་འདུ་བྱེད་རྒྱུ་དུས་ཀྱི། །རྣམ་ཤེས་
མེད་པར་འགྱུར་ལ་རྒྱུ་འབྲས་སྐོར། །སྔ་མར་སྲིད་ལེན་སྲིད་པ་མེད་པར་འགྱུར། །ཞེ་ན་སྐྱོན་མེད་འཕེན་པར་བྱེད་པའི་རྒྱུས། །གང་འཕང་དེ་ཉིད་འགྲུབ་པར་བྱེད་པའི་རྒྱུས། །སྒྲུབ་ཅིང་
འཕང་པ་དེ་དག་གྲུབ་པ་ན། །དེ་ཉིད་ལ་ནི་སྐྱེ་རྒ་འཇོག་ཕྱིར་རོ། །རྒྱུ་འབྲས་སྐོར་གཉིས་ཅི་ཕྱིར་བཤད་སྙམ་ན། །འཕེན་བྱེད་ཀྱིས་འཕང་འབྲས་བུ་སྡུག་བདེན་དང། །འགྲུབ་བྱེད་
ཀྱིས་སྒྲུབ་འབྲས་བུའི་སྡུག་བདེན་གྱི། །མཚན་ཉིད་སོ་སོར་བསྟན་པའི་ཕྱིར་ཡིན་ཏེ། །སྔ་མ་འཕང་པའི་དུས་ན་ས་བོན་དུ། །གནས་ཀྱི་རང་གི་ངོ་བོ་མ་གྲུབ་པས། །མ་འོང་པ་ན་སྡུག་
བསྔལ་བར་འགྱུར་ལ། །ཕྱི་མ་སྡུག་བསྔལ་དེ་ཉིད་གྲུབ་པའི་སྐབས། །ཡིན་པས་ཚེ་འདི་ལ་ནི་སྡུག་བསྔལ་བའོ། །གཞན་ཡང་འབྲས་བུ་སྐྱེ་བ་ལེན་པ་ལ། །འཕེན་པའི་རྒྱུ་དང་དེ་ཡིས་

[105B] །འགྲུབ་པའི་རྒྱུ་གཉིས་ཡོད་པ་ངོས་བཟུང་ཕྱིར། །རྒྱུ་འབྲས་ཚན་པ་གཉིས་སུ་བཤད་པ་སྟེ། །དེ་ལྟར་ས་ཡི་དངོས་གཞིར་གསུངས་ཕྱིར་རོ། །དེས་ན་འགྲུབ་བྱེད་རྒྱུ་ཡི་སྲེད་
པ་དང༑ ༑སྲེད་པ་དེ་ཉིད་སྐྱེད་པའི་ཚོར་བ་གཉིས། །རྟེན་འབྲེལ་ཚར་གཅིག་མིན་པས་སྲེད་པ་དེ། །སྐྱེད་པའི་ཚོར་བ་དེ་ནི་རྟེན་འབྲེལ་ཚར། །གཞན་པ་ཞིག་གི་འབྲས་བུའི་སྐབས་ཡིན་ནོ། །
འཕེན་དང་འཕང་བ་བཞི་ཡིས་ཤེས་བྱ་སྟེ། །གང་ཞིག་འཕང་ན་འབྲས་བུའི་རྣམ་ཤེས་ནས། །ཚོར་བའི་བར་རོ་གང་གིས་འཕང་ཞེ་ན། །མ་རིག་པ་ལ་བརྟེན་པའི་འདུ་བྱེད་ཀྱིས། །ཇི་
ལྟར་འཕང་ན་རྒྱུ་ཡི་རྣམ་ཤེས་ལ། །ལས་ཀྱི་བག་ཆགས་བསྒོས་པའི་ཚུལ་གྱིས་སོ། །འཕང་པའི་དོན་ནི་སྲེད་པ་སོགས་གསུམ་གྱི། །འགྲུབ་བྱེད་ཡོད་ན་འབྲས་བུ་དེ་དག་ནི། །འགྲུབ་
རུང་ཉིད་དུ་བྱས་པའོ་འགྲུབ་བྱེད་དང། །གྲུབ་པ་གཉིས་ནི་གསུམ་གྱིས་ཞེས་བྱ་སྟེ། །གང་གིས་འགྲུབ་པ་སྲེད་པའི་རྐྱེན་ཅན་གྱིས། །ལེན་པས་འགྲུབ་པོ་གང་ཞིག་འགྲུབ་བྱེད་ན། །སྐྱེ་རྒ་
གཉིས་པོ་ཇི་ལྟར་འགྲུབ་བྱེད་ན། །ལས་ཀྱིས་རྣམ་ཤེས་ལ་བསྒོས་བག་ཆགས་དེ། །ནུས་པ་མཐུ་ཅན་ཉིད་དུ་བྱས་པས་སོ། །སྐྱེ་བ་གཅིག་པུ་གྲུབ་པའི་ཡན་ལག་ཏུ། །བྱས་ནས་རྒ་ཤི་དེ་
ཡི་ཉེས་དམིགས་སུ། །རྟེན་འབྲེལ་མདོ་འགྲེལ་ལས་གསུངས་དེ་ལྟར་ན། །ལས་འབྲས་ཚུལ་ལ་རྨོངས་པའི་མ་རིག་པས། །ཀུན་ནས་སླངས་པའི་མི་དགེའི་འདུ་བྱེད་ཀྱི། །རྣམ་པར་
ཤེས་ལ་ལས་ངན་བག་ཆགས་བསྒོས། །ངན་སོང་གསུམ་གྱི་འབྲས་བུའི་རྣམ་ཤེས་ནས། །ཚོར་བའི་བར་རྣམས་འགྲུབ་རུང་བྱས་པ་དེ། །སྲེད་ལེན་གཉིས་ཀྱིས་ཡང་ཡང་གསོས་བཏབ་པས། །

[106A]༄༅། །ལས་ཀྱི་བག་ཆགས་མཐུ་ཅན་དུ་གྱུར་ནས། །ཕྱི་མ་ངན་འགྲོའི་སྐྱེ་རྒ་སོགས་འགྲུབ་ལ། །བདག་མེད་དོན་ལ་རྨོངས་པའི་མ་རིད་པས། །ཀུན་ནས་སླང་བའི་འདོད་
ཁམས་ཀྱིས་བསྡུས་པའི། །ཚུལ་ཁྲིམས་ལ་སོགས་དགེ་བའི་འདུ་བྱེད་དང། །གོང་མའི་སས་བསྡུས་ཞི་གནས་སྒོམ་པ་སོགས། །མི་གཡོ་བ་ཡི་ལས་ཀྱིས་རྣམ་ཤེས་ལ། །བག་
ཆགས་བཞག་ནས་འདོད་པའི་བདེ་འགྲོ་དང། །གོང་མའི་ལྷ་ཡི་འབྲས་བུའི་རྣམ་ཤེས་ནས། །ཚོར་བའི་བར་རྣམས་འགྲུབ་རུང་དུ་བྱས་པ། །སྲེད་ལེན་གཉིས་ཀྱིས་ཡང་ཡང་གསོས་
བཏབ་པས། །ལས་ཀྱི་བག་ཆགས་མཐུ་ཅན་དུ་སོང་ནས། །ཕྱི་མར་བདེ་འགྲོ་མི་དང་ལྷ་དག་ཏུ། །སྐྱེ་བ་ལ་སོགས་འགྲུབ་པོ་དེ་ལྟ་བུའི། །ཡན་ལག་བཅུ་གཉིས་དེ་ཡང་ཉོན་མོངས་
དང༑ ༑ལས་དང་སྡུག་བསྔལ་གྱི་ནི་ལམ་གསུམ་དུ། །འདུ་སྟེ་དབུ་མ་རྟེན་འབྲེལ་སྙིང་པོ་ལས། །དང་པོ་བརྒྱད་པ་དགུ་ཉོན་མོངས། །གཉིས་དང་བཅུ་པ་ལས་ཡིན་ཏེ། །ལྷག་མ་བདུན་
ནི་སྡུག་བསྔལ་ལོ། །ཞེས་སོ་ས་ལུ་ལྗང་པའི་མདོ་ལས་ནི། །དང་པོ་མ་རིག་པ་ཡི་འདེབས་པ་བོས། །ལས་ཀྱི་ཞིང་ལ་རྣམ་ཤེས་ས་བོན་བཏབ། །སྲེད་པའི་ཆུ་ཡིས་བརླན་པར་བྱས་པ་
ཡིས༑ ༑མངལ་དུ་མིང་གཟུགས་མྱུ་གུ་འགྲུབ་པར་བཤད། །གསུམ་པ་ཚེ་རབས་དུ་ལ་རྫོགས་པ་ནི། །འཕེན་དང་འཕང་པའི་ཡན་ལག་གཉིས་ཀྱི་བར། །སྐལ་པ་མང་པོ་ཞིག་གིས་
ཆོད་པའང་སྲིད། །ཚེ་རབ་གཞན་གྱིས་བར་དུ་མ་ཆོད་པར། །སྐྱེ་བ་གཉིས་པ་ལ་ནི་འགྲུབ་པའང་སྲིད། །འགྲུབ་དང་གྲུབ་པའི་ཡན་ལག་གཉིས་པོ་ནི། །བར་མ་ཆད་དུ་འོང་བས་ཚེ་གཉིས་ལ། །

[106B] །ལྷ་རུ་སྐྱེས་ནས་མྱོང་བར་འགྱུར་པའི་ལས། །གསར་དུ་བསག་ན་དེ་ཚེ་མ་རིག་པ། །འདུ་བྱེད་རྒྱུ་བའི་དུས་ཀྱི་རྣམ་ཤེས་སྟེ། །ཡན་ལག་ཕྱེད་དང་
གསུམ་དང་འཆི་ཁ་ཚུན། །སྲེད་ལེན་སྲིད་པ་གསུམ་རྫོགས་ཕྱི་མ་ལ། །འཕང་པའི་ཡན་ལག་ཕྱེད་དང་ལྔ་དང་ནི། །གྲུབ་པའི་ཡན་ལག་གཉིས་པོ་རྫོགས་པའི་ཕྱིར། །ཡུན་རིང་ན་ཡང་ཚེ་
གསུམ་ལས་མི་འགྱང། །འགྲུབ་བྱེད་གྲུབ་པ་འཕེན་བྱེད་གསུམ་པོ་ལ། །ཚེ་རེ་དགོས་ལ་འཕང་རྣམས་གྲུབ་པ་ཡི། །ཡན་ལག་དུ་ནི་འདུ་ཞིང་འཕེན་བྱེད་དང། །འགྲུབ་བྱེད་བར་དུ་ཚེ་
རབས་དུ་མ་ཡིས། །ཆོད་ཀྱང་རྟེན་འབྲེལ་གཞན་གྱི་ཚེ་ཡིན་གྱི། །རྟེན་འབྲེལ་དེ་ཡི་ཚེ་ནི་མིན་པའི་ཕྱིར། །བར་དོའི་ཚེ་ནི་ཟུར་དུ་མ་བརྩིས་སོ། །དེ་ལྟར་འབྲས་བུའི་ཡན་ལག་དེ་དག་རྣམས། །
གྲུབ་ཚེའང་འདུ་བྱེད་སོག་པ་པོ་དང་ནི། །འབྲས་བུ་མྱོང་པ་པོའི་གང་ཟག་གི་བདག་མེད་པ་ཡི་རྒྱུ་ལས་འབྲས་བུ་རྣམས། །འབྱུང་ཞིང་འཁོར་བའི་ཚུལ་དེ་མ་ཤེས་པར། །རྨོངས་ནས་བདག་དུ་
བཟུང་ཞིང་བདག་བདེ་བར། །འདོད་ནས་དེ་ཡི་ཕྱིར་དུ་སྒོ་གསུམ་གྱི། །དགེ་དང་མི་དགེ་མངོན་པར་འདུ་བྱས་པས། །སླར་ཡང་འཁོར་བས་ཉོན་མོངས་གསུམ་པོ་ལས། །ལས་གཉིས་དེ་ལས་
སྡུག་བསྔལ་བདུན་འབྱུང་ཞིང། །བདུན་པོ་ལས་ཀྱང་ཉོན་མོངས་གསུམ་ལ་སོགས། །སྔར་ལྟར་འབྱུང་བས་སྲིད་པའི་འཁོར་ལོ་ནི། །རྒྱུན་ཆད་མེད་པར་འཁོར་ཏེ་ཀླུ་སྒྲུབ་ཀྱིས། །གསུམ་པོ་
དག་ལས་གཉིས་འབྱུང་སྟེ། །གཉིས་ལས་བདུན་འབྱུང་བདུན་ལས་ཀྱང། །གསུམ་འབྱུང་སྲིད་པའི་འཁོར་ལོ་དེ། །ཉིད་ནི་ཡང་དང་ཡང་དུ་འཁོར། །ཞེས་སོ་དེ་ལྟའི་ཚུལ་གྱིས་འཁོར་བ་རུ། །

[107A]༄༅། །འཁྱམས་ཚུལ་བསམ་ན་སྐྱོ་བའི་ཐབས་མཆོག་ཏུ། །འགྱུར་བ་བསྐལ་བ་དཔག་མེད་ནས་བསག་པའི། །འཕེན་བྱེད་དགེ་དང་མི་དགེ་བ་ཡི་ལས། །རྣམ་སྨིན་
མ་ཕྱུང་གཉེན་པས་མ་བཅོམ་པ། །རྣམ་ཀྱང་ད་ལྟའི་སྲེད་དང་ལེན་པ་ཡིས། །གསོས་བཏབ་བ་ན་དེ་ཡི་དབང་གིས་ནི། །བདེ་འགྲོ་དང་ནི་ངན་འགྲོར་འཁྱམས་འགྱུར་ལ། །དགྲ་བཅོམ་པ་
ལ་སྔོན་བསག་འཕེན་བྱེད་ལས། །གྲངས་འདས་ཡོད་ཀྱང་ཉོན་མོངས་མེད་པ་ཡིས། །སྲིད་ལས་གྲོལ་ལ་ངེས་པ་བརྟན་རྙེད་ན། །ཉོན་མོངས་དགྲར་བཟུང་འགོག་ལ་བརྩོན་པ་སྐྱེ། །འདི་ལ་
བཤེས་གཉེན་ཆེན་པོ་པུ་ཆུང་བས། །ལམ་རིམ་སྤྱོད་པའང་རྟེན་འབྱུང་སྒོ་ནས་མཛད། །དེ་ཡང་ངན་འགྲོའི་ཡན་ལག་བཅུ་གཉིས་ཀྱི། །ལྡོག་འཇུག་སེམས་པ་ཆུང་ངུའི་ཆོས་སྐོར་དང། །དེ་ནས་
བདེ་འགྲོའི་ཡན་ལག་བཅུ་གཉིས་ཀྱི། །ལྡོག་འཇུག་སེམས་པ་འབྲིང་གི་ཆོས་སྐོར་ཏེ། །རང་ཉམས་ལ་དཔག་མར་གྱུར་སེམས་ཅན་རྣམས། །ཡན་ལག་བཅུ་གཉིས་སྒོ་ནས་འཁྱམས་པ་ལ། །
བྱམས་དང་སྙིང་རྗེ་སེམས་བསྐྱེད་ལ་སོགས་པའི། །ལམ་ལ་སློབ་པ་ཆེན་པོའི་སྐོར་དུ་བཞེད། །བཞི་པ་དེ་དག་རྣམས་ཀྱི་དོན་བསྡུ་ནི། །སྔར་བཤད་པ་ལྟར་ཀུན་འབྱུང་ལས་ཉོན་གྱིས། །དབང་གི་
སྡུག་བསྔལ་ཕུང་པོ་འགྲུབ་ཚུལ་དང། །ཁྱད་པར་རྟེན་འབྲེལ་ཡན་ལག་བཅུ་གཉིས་ཀྱི། །སྒོ་ནས་འཁོར་བར་འཁོར་ཚུལ་ལེགས་ཤེས་ནས། །གོམས་པར་བྱེད་པ་རྒུད་པ་ཐམས་ཅད་ཀྱི། །རྩ་བ་
རྨོངས་པའི་མུན་པ་མི་བཟད་འཇོམས། །རྒྱུ་མེད་པ་དང་མི་མཐུན་རྒྱུ་ལས་ནི། །དངོས་རྣམས་འབྱུང་བར་འཛིན་པའི་ལོག་ལྟ་སེལ། །རྒྱལ་བའི་གསུང་གི་མཇོད་ཀྱི་གཅེས་ནོར་སྤེལ། །འཁོར་

[107B] །ཐར་པའི་ལམ་ལ་ཡིད་ནི་རབ་ཏུ་སྐུལ། །སྔོན་བཤད་གོམས་པ་རྣམས་ལ་འཕགས་པའི་ལམ། །འཐོབ་པའི་བག་ཆགས་སད་པའི་ཐབས་ཀྱི་མཆོག་
དེ་ལྟར་དཔུང་བ་བཟང་པོས་ཞུས་པའི་མདོར། །གཏི་མུག་ལ་ནི་རྟེན་འབྲེལ་ལམ་གྱིས་སོ། །ཞེས་དང་དཔལ་མགོན་འཕགས་པ་ཀླུ་སྒྲུབ་ཀྱིས། །རྟེན་ཅིང་འབྲེལ་པར་འབྱུང་འདི་རྒྱལ་པ་ཡི། །གསུང་
གི་མཛོད་ཀྱི་གཅེས་པ་ཟབ་མོ་སྟེ། །གང་གིས་འདི་ནི་ཡང་དག་མཐོང་བ་དེས། །སངས་རྒྱས་དེ་ཉིད་རིག་པས་རྣམ་མཆོག་མཐོང། །ཞེས་སོ་གཉིས་པ་འབྲིང་དང་ཐུན་མོངས་པའི། །བསམ་པ་
སྐྱེས་པའི་ཚད་ནི་སྡུག་ཀུན་དང། །རྟེན་འབྲེལ་སྒོ་ནས་འཁོར་བའི་མཚན་ཉིད་རྣམས། །ཤེས་པར་བྱས་པས་དེ་ལ་འདོར་འདེད་དང། །ཉེར་ཞི་ལ་ནི་ཐོབ་འདོད་བྱུང་བ་ན། །ངེས་འབྱུང་བསམ་པ་
ཙམ་ནི་ཡིན་མོད་ཀྱང། །དེ་འདྲ་སྐྱེས་པ་ཙམ་གྱིས་མི་ཆོག་པས། །མེ་འབར་ཁྱིམ་དུ་ཚུད་དང་བཙོན་ར་རུ། །ཆུད་པའི་གང་ཟག་ནས་དེ་མི་འདོད་ཅིང། །དེ་ལས་ཐར་བར་འདོད་པའི་བློ་ཅི་ཙམ། །
སྐྱེ་བ་དེ་ལྟའི་ཚོད་ཙམ་སྐྱེད་བྱ་ཞིང། །དེ་ནས་ཀྱང་ནི་ཇེ་འཕེལ་བཏང་དགོས་སོ། །བློ་འདི་ཡམ་མེ་པ་ལས་མི་འདུག་ན། །ཀུན་འབྱུང་འགོག་པར་འདོད་པའང་དེ་འདྲ་ཞིང། །ཐར་པ་དོན་དུ་གཉེར་
པའང་དེ་དང་འདྲ། །ཐར་ལམ་སྒྲུབ་འདོད་པ་ཡང་ཚིག་ཙམ་དུ། །འགྲོ་ཞིང་གཞན་གྱི་སྡུག་བསྔལ་མི་བཟོད་པའི། །སྙིང་རྗེ་དང་ནི་བླ་མེད་བྱང་ཆུབ་སེམས། །བཅོས་མིན་ཤུགས་ཅན་བཏང་
ནས་མི་སྐྱེ་པས། །ཐེག་པ་ཆེན་པོའང་ཚིག་རྗེས་འབྲང་བ་ཡི། །གོ་བ་ཙམ་དུ་གྱུར་བས་ཆོས་སྐོར་འདི། །གདམས་པའི་མཐིལ་དུ་བཟུང་ནས་སྦྱང་དགོས་སོ། །གསུམ་པ་དེ་ལ་ལོག་

[108A]༄༅། །རྟོག་བསལ་བ་ནི། །གལ་ཏེ་འཁོར་བས་ཤིན་དུ་ཡིད་འབྱུང་བ། །སྒོམ་ན་ཉན་ཐོས་ལྟ་བུར་འཁོར་བ་ན། །བཞུགས་ལ་མི་དགའ་དེ་ཕྱིར་ཞི་མཐར་ལྟུང། །སྐྱོ་
བ་སྒོམ་པ་ཐེག་དམན་ལ་མཛེས་ཀྱི། །སེམས་དཔའ་ལ་ནི་དེ་ལྟར་མ་ཡིན་ཏེ། །མདོ་སྡེ་གསད་བ་བསམ་གྱིས་མི་ཁྱབ་པར། །བྱང་ཆུབ་སེམས་དཔའ་འཁོར་བའི་སྤྱོད་ཡུལ་ལ། །སྐྲག་ན་
སྤྱོད་ཡུལ་མིན་པར་ལྟུང་བ་དང། །ཉན་ཐོས་རྣམས་ན་འཁོར་བའི་སྤྱོད་ཡུལ་ལ། །སྐྲག་པར་འགྱུར་གྱི་སེམས་དཔའ་རྣམས་ནི་སླར། །འཁོར་བ་དཔག་མེད་འཛིན་པར་བཤད་པས་སོ། །
ཞེན་འདི་ནི་མདོ་དོན་མ་གོ་བར། །ཕྱིན་ཅི་ལོག་ཏུ་བཟུང་བས་ནོར་བ་སྟེ། །དེས་ནི་སེམས་དཔས་གཞན་ཕྱིར་སྲིད་མཐའི་བར། །རྒྱལ་སྲས་སྤྱོད་ལ་སློབ་པར་གོ་བགོས་པས། །འགྲོ་བའི་
སྡུག་བསྔལ་ཐམས་ཅད་ཕྱོགས་གཅིག་ཏུ། །སྡོམ་པ་སྐད་ཅིག་རེར་ཡང་ལུས་སེམས་ལ། །བབ་ཀྱང་དེ་ཡིས་སྐྱོ་ཞིང་བྲེད་པ་སོགས། །མེད་པར་བརླབས་ཆེན་སྤྱོད་ལ་སྤྲོ་བ་ཡི། །བརྩོན་
འགྲུས་རྩོམ་ལ་འཁོར་བས་མི་སྐྱོ་དང། །སེམས་ཅན་དོན་ལ་ཇི་ལྟར་ཆེར་བརྩོན་པ། །དེ་ལྟར་ཆེ་ཆེར་ཐུགས་ནི་བདེར་འགྱུར་བས། །འཁོར་བར་སེམས་ཅན་དོན་ལ་མི་སྐྱོ་ཞིང། །དགའ་བར་
གསུངས་པ་ཡིན་གྱི་ལས་ཉོན་གྱི། །དབང་གིས་སྲིད་པར་འཁྱམས་པའི་སྐྱེ་རྒ་དང། །ན་འཆི་སོགས་ཀྱི་སྡུག་བསྔལ་རྣམས་ལ་ནི། །ཡིད་འབྱུང་མི་བྱ་བར་ནི་བཤད་པ་མིན། །ལས་ཉོན་
དབང་གིས་འཁོར་བར་འཁྱམས་གྱུར་ན། །སྡུག་བསྔལ་དུ་མས་མནར་ནས་རང་དོན་ཡང། །ནུས་པ་མིན་ན་གཞན་དོན་ལྟ་ཅི་སྨོས། །དེ་ནི་རྒུད་པ་ཀུན་གྱི་སྒོ་ཡིན་པས། །ཐེག་དམན་

[108B] །དགག་དགོས་སྨོན་ལམ་དང་ནི་སྙིང་རྗེ་ཡིས། །སྲིད་པར་སྐྱེ་ལ་དགའ་བར་བྱ་དགོས་པས། །འཁོར་བར་དགའ་ཚུལ་དེ་གཉིས་མི་གཅིག་གོ་དབུ་མ་སྙིང་
པོ་ལས་ཀྱང་ཇི་སྐད་དུ། །སྐྱོན་མཐོང་ཕྱིར་ན་སྲིད་པར་མིན། །བརྩེ་ཕྱིར་མྱ་ངན་འདས་མི་གནས། །གཞན་དོན་སྒྲུབ་ཕྱིར་རྟུལ་ཞུགས་ཅན། །ཞེས་སོ་བཞི་བ་ཐར་ལམ་གྱི། །རང་
བཞིན་གཏན་ལ་དབབ་པ་ནི། །སློབ་དཔོན་རྒྱལ་བ་བཤེས་གཉེན་གྱིས། །སྡུག་བསྔལ་རྒྱ་མཚོ་གཏིང་མཐའ་མེད། །སྲིད་པའི་ཀློད་དུ་བྱིང་གྱུར་ཀྱང། །སྐྱོ་མེད་འཇིགས་མེད་དགའ་དང་
རྒོད༑ ༑བདག་ཅག་སྙིང་ལ་ཅི་ཞིག་མཆིས། །ཕོངས་དང་བཙལ་དཀའ་བསྲུང་དང་བརླག་འབྲལ་དང་ན་རྒ་རྒུད་པ་ཡིས། །རྟག་ཏུ་འབར་བའི་མེར་ཞུགས་ཀྱང། །བདེར་རློམ་སྨྱོན་པ་
ལགས་པ་སྙམ། །ཞེས་དང་གཞན་ཡང་དེ་ཉིད་ལས། །ཀྱེ་ཧུད་འཇིག་རྟེན་མིག་བཅས་ལོང། །མངོན་གསུམ་རྟག་ཏུ་ངེས་མཐོང་ཡང། །ད་དུང་ཅུང་ཟད་མི་སེམས་པ། །ཁྱོད་སྙིང་རྡོ་རྗེར་
གྱུར་རམ་ཅི། །ཞེས་གསུངས་པ་ལྟར་རང་ཉིད་ལ། །རང་གིས་བསྐུལ་ཞིང་འཁོར་བའི་སྐྱོན། །སྒོམ་པས་གཞོན་ནུ་མ་བདུན་གྱི། །རྟོག་བརྗོད་ལས་ཀྱང་ཇི་སྐད་དུ། །འཇིག་རྟེན་གནས་
པ་ཆུ་ནང་སོང་བའི་ཟླ་བའི་གཟུགས་བཞིན་གཡོ་པར་མཐོང། །འདོད་པ་འཁྲོས་པའི་སྦྲུལ་གྱི་ལུས་སྐྱིལ་གདེངས་ཀའི་གྲིབ་མ་ལྟ་བུར་མཐོང། །འགྲོ་བ་འདི་དག་སྡུག་བསྔལ་མེ་ཡིས་ཀུན་ཏུ་འབར་
བར་མཐོང་བས་ན། །རྒྱལ་པོ་བདག་ཅག་ངེས་པར་འབྱུང་ལ་མངོན་དགའ་དུར་ཁྲོད་དག་ཏུ་མཆི། །ཞེས་གསུང་པ་ལྟར་སྣོད་བཅུད་འཁོར་བ་ནི། །རླུང་གིས་བསྐྱོད་པའི་ཆུ་ནང་ཟླ་གཟུགས་ལྟར་

[109A]༄༅། །སྐད་ཅིག་རེར་ཡང་མི་སྡོད་གཡོ་ཞིང་འཇིག་འདོད་པའི་ཡོན་ཏན་མནོག་ཆུང་ཉེན་ཆེ་བ། །དུག་ཅན་སྦྲུལ་གདུག་ལུས་ཀྱི་གྲིབ་མ་འདྲ། །འགྲོ་བ་ལྔ་པོ་སྡུག་བསྔལ་
གསུམ་གྱི་མེ། །རབ་དུ་འབར་བས་ཀུན་དུ་ །སྲིད་ལ་ཞེན་པ་གཏིང་ནས་འགོག་པ་དང། །སྔོན་འཆད་འཁྱམས་པ་བསམ་པས་ཡིད་སྐྱོ་ཞིང། །ད་གདོད་འཁྱམས་
དགོས་བསམ་པས་འཇིགས་སྐྲག་བློ། །བཅོས་མིན་ཤུགས་དྲག་སྐྱེས་ཚེ་བཤེས་སྤྲིངས་ལས། །འཁོར་བ་དེ་འདྲ་ལགས་པས་ལྷ་མི་དང། །དམྱལ་བ་ཡི་དགས་དུད་འགྲོའི་གནས་དག་ཏུ། །
སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། །ཅེས་གསུད་པ་ལྟར་གནོད་པ་ཐམས་ཅད་ཀྱི། །རྩ་བ་འཁོར་བར་སྐྱེ་བ་ཟློག་དགོས་སོ། །དེ་ལ་ལས་
ཉོན་གཉིས་པོ་བཟློག་དགོས་ཤིང། །དེ་ཡང་ཉོན་མོངས་འཟོམས་པ་གལ་ཆེ་ལ། །དེ་ཡང་གཉེན་པོ་ཚང་ལ་མ་ནོར་བ། །སྒོམ་ལ་རག་ལས་སྒོམ་ཚུལ་འདི་ལ་གཉིས། །ལུས་རྟེན་ཇི་ལྟ་བུ་
ཡིས་བཟློག་པ་དང། །གཉེན་པོ་ཇི་འདྲ་སྒོམ་པས་བཟློགས་པའོ། །དང་པོ་རྟེན་གྱི་བཤེས་པའི་སྤྲིངས་ཡིག་ལས། །དེ་དག་དང་བྲལ་ཁོམས་པ་རྙེད་ནས་ནི། །སྐྱེ་བ་བཟློག་པའི་སླད་དུ་
འབད་པར་མཛོད། །ཅེས་གསུང་པ་ལྟར་དལ་འབྱོར་ཐོབ་པའི་རྟེན། །འདི་ལ་བཟློག་པའི་རྩོལ་བ་བྱ་དགོས་སྟེ། །མི་ཁོམ་པར་ནི་བཟློག་པའི་སྐབས་མེད་ཕྱིར། །དལ་བ་ཐོབ་ཀྱང་ཁྱིམ་ལ་
གནས་པ་ནི། །དམ་ཆོས་སྒྲུབ་པའི་བར་ཆད་ཆེས་མང་ཞིང། །ཉེས་པ་ཤིན་ཏུ་མང་པོའི་སྐྱོན་ཆགས་ལ། །རབ་ཏུ་བྱུང་བ་དེ་ལས་བཟློག་པས་ན། །འཁོར་བ་བཟློག་པའི་རྟེན་གྱི་རབ་བྱུང་

[109B]དེ་བས་རབ་ཏུ་བྱུང་ལ་མངོན་དགར་བྱ། །ཁྱིམ་པའི་སྐྱོན་དང་རབ་བྱུང་ཡོན་ཏན་ནི། །ཡང་ཡང་བསམ་པས་རབ་ཏུ་བྱུང་ཟིན་གྱི། །བསམ་པ་བརྟན་འགྱུར་མ་བྱུང་པ་རྣམས་ཀྱི། །
བཟང་པོའི་བག་ཆགས་འཇོག་ཅིང་སད་པར་འགྱུར། །དེ་ལ་ཁྱིམ་པ་འབྱོར་ན་བསྲུང་པ་དང། །དབུལ་ན་འཚོལ་པའི་སྡུག་བསྔལ་དག་གིས་ནི། །ཤ་ཐང་བདེ་བ་མེད་ལ་བདེར་རློམ་པ། །ལས་
ངན་འབྲས་བུར་ཤེས་བྱ་སྐྱེ་རབས་ལས། །བཙོན་ར་འདྲ་བའི་ཁྱིམ་ལ་ནི། །ནམ་ཡང་བདེ་བར་མ་སེམས་ཤིག་ཕྱུག་གམ་ཡང་ན་དབུལ་ཡང་རུང། །ཁྱིམས་ན་གནས་པ་ནད་དུ་ཆེ། །གཅིག་
ནི་བསྲུང་བས་ཉོན་མོངས་ལ། །གཉིས་པ་འཚོལ་བས་ཤ་ཐང་ངོ། །ཕྱུག་གམ་ཡང་ན་དབུལ་ན་ཡང། །གང་ན་བདེ་བ་མེད་གྱུར་པ། །དེ་ལ་དགའ་བ་རྨོངས་པ་ནི། །སྡིག་པའི་འབྲས་བུ་
སྨིན་པ་ཉིད། །ཅེས་དང་གཞན་ཡང་དེ་ཉིད་ལས། །ཁྱིམ་གྱི་སོ་ནམས་བྱས་ན་ནི། །བརྫུན་དུ་མི་སྨྲར་མི་རུང་ཞིང། །ཕ་རོལ་ཉེས་པ་བྱེད་པ་ལ། །ནན་དུར་མི་བྱར་མི་རུང་ངོ། །གལ་ཏེ་
ཆོས་བཤད་ཁྱིམ་གྱི་སོ་ནམ་འཚོར། །ཁྱིམ་ལ་ཕྱོགས་ན་ཆོས་ཀྱང་གལ་འགྲུབ། །ཆོས་ཀྱི་ལས་ནི་རབ་ཏུ་ཞི་བ་ཡིན། །ཁྱིམ་གྱི་དོན་ནི་དྲག་ཤུལ་ཅན་གྱིས་འགྲུབ། །དེ་བས་ཆོས་དར་འགལ་
བའི་སྐྱོན་ཡོད་ཕྱིར། །བདག་ལ་ཕན་འདོད་སུ་ཞིག་ཁྱིམ་ན་གནས། །ཞེས་དང་ཁྱིམ་གྱི་བུད་མེད་བྲན་འཁོར་དང། །ཡོ་བྱད་སོགས་ལ་ཞེན་པར་མི་བྱ་བར། །དམྱལ་བའི་རྡོ་རྗེའི་མེ་ཆར་ལ་
སོགས་སུ། །བལྟས་སྟེ་སྐྱོ་བ་སྐྱེད་བྱ་བསྟན་རིམས་ལས། །ཁྱིམ་གནས་དུར་ཁྲོད་བདེ་འཇོམས་ཆོམ་རྐུན་གནས། །བུ་སྨད་སྲེད་པ་རྡོ་རྗེའི་མེ་སོགས་འཛིན། །དེ་ཡི་རིམ་གྲོའི་རོ་མྱང་

[110A]༄༅། །ལྕགས་ཁྲི་དང། །ཐོ་ལུམ་ལྕགས་ཟངས་ཁོལ་མ་ལ་སྲིད་ཡིན། །བྲན་འཁོར་རྟ་གླང་རྔ་མོ་སོགས་འཛིན་པ། །དམྱལ་སྲུང་ལྕགས་ཀྱི་ལྕེ་སྤྱད་སོགས་འཛིན་
པའོ༑ ༑ཞེས་དང་ཁྱིམ་ནི་སྡུག་བསྔལ་བཟོད་དཀའ་གནས། །དུག་སྤྲུལ་ཚངས་དང་འདྲ་སྟེ་སྐྱེས་རབས་ལས། །དྲེགས་དང་ང་རྒྱལ་གཏི་མུག་སྦྲུལ་གྱི་ཚང། །རབ་ཏུ་ཞི་བ་དགའ་བའི་བདེ་
འཇིག་པ། །སྡུག་བསྔལ་མི་བཟད་མང་པོའི་གནས་གྱུར་ཁྱིམ། །ཁུང་དང་འདྲ་བར་སུ་ཞིག་གནས་པར་བྱེད། །ཅེས་སོ་དེ་ལྟར་ཁྱིམ་ན་གནས་པའི་སྐྱོན། །ཡང་ཡང་བསམ་ལ་ཡིད་ནི་སྐྱོ་བྱ་
ཞིང༑ ༑རབ་ཏུ་བྱུང་ལ་དེ་ལས་བཟློགས་པ་ཡི། །ཡོན་ཏན་ཅན་དུ་བལྟས་ལ་སྨོན་པར་བྱ། །རབ་བྱུང་དེ་ཡང་ཆོས་གོས་ལྷུང་བཟེད་སོགས། །ངན་ངོན་ཙམ་དང་བསོད་སྙོམས་འཚོ་བ་ཡིས། །
ཆོག་ཤེས་དབེན་པར་རང་གི་ཉོན་མོངས་པ། །སྦྱང་ནས་གཞན་གྱི་ཡོན་གནས་བྱེད་པ་ལ། །སྨོན་དགོས་གཞོན་ནུ་མ་ཡི་རྟོག་བརྗོད་ལས། །སྐྲ་རྣམས་བྲེག་པར་གྱུར་ནས་ནི། །ཕྱག་དར་ཁྲོད་ཀྱི་
གོས་འཆང་ཞིང། །དགོན་པ་ཡུལ་དུ་འདོད་པར་ནི། །ནམ་ཉིག་དེ་ལྟར་འགྱུར་ཞིག་གུ། །གཉའ་ཤིང་གང་ཙམ་རྣམ་ལྟ་ཞིང། །ས་ཡི་ལྷུང་བཟེད་ལག་ཐོགས་ནས། །དཔྱས་མེད་ཁྱིམ་
ནས་ཁྱིམ་དུ་ནི། །ནམ་ཞིག་སློངས་མོ་སྤྱོད་པར་འགྱུར། །རྙེད་དང་བཀུར་བསྟི་ཆགས་མེད་ཅིང། །ཉོན་མོངས་ཚེར་མའི་འདམ་སྫབ་སྦྱོང་བར་བྱེད་ཅིང་གྲོང་ཁྱེར་གྱི། །སྦྱིན་པའི་
གནས་སུ་ནམ་ཞིག་འགྱུར། །ཞེས་དང་རྩ་ཡི་མལ་སྟན་ལ། །བླ་གབ་མེད་པར་ཉལ་བ་ན། །བ་མོས་བརླན་པས་ལྕི་བའི་གོས། །བགོ་དང་བཟའ་བཏུང་ངན་ངོན་གྱིས། །ཆོག་ཤེས་

[110B] །འཇམ་པོའི་རྩ་ཡི་གོས་སྟན་ལ། །སྤྱོད་ཅིང་ཆོས་ལ་སེམས་པ་ཡི། །བདེ་བའི་དགའ་སྟོན་མྱོང་བ་ལ། །སྨོན་པར་བྱ་སྟེ་དེ་ཉིད་ལས། །རྩྭ་ཡི་ཚོགས་ལས་
ལངས་ནས་ནི། །བ་མོས་ལྕི་བའི་གོས་དག་དང། །ཟས་སྐོམ་ངན་ངོན་ཙམ་གྱིས་ནི། །ནམ་ཞིག་ལུས་ལ་ཆགས་མེད་འགྱུར། །ཤིང་དྲུང་ནེ་ཚེ་ལྟར་ལྗང་བའི། །ངུར་བ་འཇམ་པོའི་
གོས་ཅན་ཏུ། །མཐོང་ཆོས་བདེ་བའི་དགའ་སྟོན་དང། །ནམ་ཞིག་བདག་ནི་ཉལ་བར་འགྱུར། །ཞེས་སོ་སྨན་ལྗོངས་ཆུ་ངོགས་སུ། །གནས་ནས་ཆུ་བརླབ་སྐྱེ་འཇིག་དང། །རང་གི་ལུས་
སྲོག་འདྲར་སེམས་ཤིང། །སྲིད་པའི་རྩ་བ་འཇིག་ལྟ་ཡི། །གཉེན་པོ་ཤེས་རབ་སྒོམ་པ་དང། །སྲིད་པའི་བདེ་ལ་ཞེན་ལོག་དང། །སྣོད་བཅུད་རྨི་ལམ་སྒྱུ་མ་སོགས། །འདྲ་བར་
ཡང་ཡང་སེམས་པ་ལ། །སྨོན་པར་བྱ་སྟེ་དེ་ཉིད་ལས། །ནམ་ཞིག་ཆུ་ངོགས་སྨན་ལྗོངས་སུ། །གནས་ནས་ཆུ་རླབས་འབྱུང་འཇིག་དང། །འཚོ་བའི་འཇིག་རྟེན་གནས་འདྲ་བར། །
ཡང་དང་ཡང་དུ་ལྟ་བར་འགྱུར། །ལྟ་བ་ཀུན་གྱི་མར་གྱུར་བའི། །འཇིག་ཚོགས་ལྟ་བ་འབྱིན་པ་དང། །སྲིད་པའི་ལོངས་སྤྱོད་མི་འདོད་པར། །བདག་ནི་ནམ་ཞིག་འགྱུར་ཞིག་གུ། །
རྨི་ལམ་སྨིག་རྒྱུ་སྒྱུ་མ་སྤྲིན། །དྲི་ཟའི་གྲོང་ཁྱེར་མཚུངས་པར་ནི། །རྒྱུ་དང་མི་རྒྱུའི་འཇིག་རྟེན་དག་ནམ་ཞིག་རྟོགས་པར་བྱེད་པར་འགྱུར། །ཞེས་སོ་ཁྱིམ་པའི་སེམས་དཔའ་ཡིས། །
བསྙེན་པར་རྫོགས་ལ་ལེགས་སྨོན་པར། །དྲག་ཤུལ་ཅན་གྱི་ཞུས་ལས་བཤད། །རབ་ཏུ་བྱུང་བའི་སེམས་དཔའ་ནི། །ཁྱིམ་པའི་བྱང་ཆུབ་སེམས་དཔའ་ལས། །ཁྱད་པར་འཕག་

[111A]༄༅། །པ་མདོ་རྒྱན་ལས། །རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་མེད་རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་ཡི། །བྱང་ཆུབ་སེམས་
དཔའ་ལས་ཁྱད་འཕགས། །ཞེས་སོ་དེས་ན་རབ་བྱུང་གི་རྟེན་ནི་འཁོར་བ་བཟློགས་པ་དང། །རྣམ་གྲོལ་སྒྲུབ་པའི་རྟེན་མཆོག་ཏུ། །བསྔགས་པར་མ་ཟད་ཕར་ཕྱིན་དང། །
སྔགས་ཀྱིས་སྒོ་ནས་ཐམས་ཅད་མཁྱེན། །སྒྲུབ་ལའང་རྟེན་གྱི་མཆོག་ཏུ་གསུང། །རབ་ཏུ་བྱུང་བའི་སྡོམ་པ་ནི། །སོ་སོར་ཐར་པ་ཉིད་ཡིན་པས། །དགའ་དང་གུས་དང་སྨོན་པར་བྱ། །
གཉིས་པ་གཉེན་པོའི་ལམ་ནི་ཇི་འདྲ་ཞིག་སྒོམ་པས་བཟློགས་པར་བྱ་བ་བཤེས་སྤྲིངས་ལས། །མྒོའམ་གོས་ལ་གློ་བུད་ །དེ་དག་ཕྱིར་བཟློག་བགྱི་བ་བཏང་ནས་ཀྱང། །
ཡང་སྲིད་མེད་པར་བགྱི་སླད་འབད་འཚལ་ཏེ། །འདི་ལས་ཆེས་མཆོག་དགོས་པ་གཞན་མ་མཆིས། །ཚུལ་ཁྲིམས་དག་དང་ཤེས་རབ་བསམ་གཏན་གྱིས། །མྱ་ངན་འདས་ཞི་དུལ་བ་དྲི་མེད་
པའི༑ ༑གོ་འཕང་མི་རྒ་མི་འཆི་ཟད་མི་འཚལ། །ས་ཆུ་མེ་རླུང་ཉི་ཟླ་བྲལ་ཐོབ་མཛོད། །ཅེས་གསུངས་པ་ལྟར་སླབ་པ་རྣམ་གསུམ་ལ། །སློབ་དགོས་བསླབ་པ་གསུམ་གྱི་གྲངས་ངེས་
ལ༑ ༑གསུམ་ལས་སེམས་འདུལ་བ་ལ་ལྟོས་པ་ནི། །རྣམ་པར་གཡེང་དང་མཉམ་པར་མ་བཞག་དང། །མ་གྲོལ་བ་ལ་གསུམ་སྟེ་བསླབ་གསུམ་གྱི། །གཡེང་བ་མེད་དང་མཉམ་
པར་འཇོག་པ་དང། །གྲོལ་བར་བྱེད་པས་རྣལ་འབྱོར་བ་རྣམས་ཀྱི། །བྱ་བ་ཐམས་ཅད་རྫོགས་པར་འགྱུར་བའི་ཕྱིར། །འབྲས་བུ་སྒྲུབ་ལ་ལྟོས་པའི་གྲངས་ངེས་ནི། །ཚུལ་ཁྲིམས་

[111B] །ཏིང་ངེ་འཛིན་གྱིས་གོང་མའི་བདེ་འགྲོ་གཉིས། །ཤེས་རབ་ཀྱིས་ནི་ཐར་བ་བསྒྲུབ་པས་ན། །མངོན་མཐོ་ངེས་ལེགས་ཐམས་ཅད་གསུམ་གྱིས་སྒྲུབ། །
སྤངས་བྱ་ཉོན་མོངས་སྤོང་ལ་ལྟོས་པ་ནི། །བསླབ་པ་གསུམ་གྱིས་རིམ་བཞིན་ཉོན་མོངས་པ། །སུན་འབྱིན་པ་དང་ །ས་བོན་རྩད་ནས་སྤོངས་པར་བྱེད་
པས་སོ༑ ༑གོ་རིམ་ངེས་པ་ཚངས་པས་ཞུས་པའི་མདོ། །ས་ཡི་དངོས་གཞིར་དྲངས་ལས་ཇི་སྐད་དུ། །རྩ་བ་ཤིན་ཏུ་བརྟན་པ་དང། །ཞི་བའི་སེམས་ལ་དགའ་བ་དང། །འཕགས་
པའི་ལྟ་དང་སྡིག་པའི་ལྟ། །ལྡན་པར་བྱ་ཞིང་བྲལ་བར་བྱ། །ཞེས་པས་ཚུལ་ཁྲིམས་རྩ་བ་སྟེ། །གཞན་གཉིས་དེ་ལས་འབྱུང་བའི་ཕྱིར། །ཚུལ་ཁྲིམས་ལ་བརྟེན་མཉམ་བཞག་ལ། །
མངོན་པར་དགའ་བའི་ཏིང་ངེ་འཛིན། །མཉམ་པར་བཞག་པས་ཡང་དག་པ། །མཐོང་བའི་འཕགས་པའི་ལྟ་བ་དང། །ལྡན་ཞིང་སྡིག་ལྟ་དང་བྲལ་བ། །འབྱུང་བར་བསྟན་ནོ་རང་བཞིན་ནི། །
ཚངས་པས་ཞུས་ལས་ཇི་སྐད་དུ། །ཡན་ལག་དྲུག་དང་ལྡན་པ་དང། །གནས་བཞི་བདེ་དང་ལྡན་པ་དང། །བཞི་པོ་ཡི་ནི་རྣམ་པ་བཞི། །རྟག་ཏུ་ཡེ་ཤེས་དག་པ་ཡིན། །ཞེས་པས་ཚུལ་
ཁྲིམས་བསླབ་བ་ཡི། །ཚུལ་ཁྲིམས་ལྡན་དང་སོ་ཐར་གྱི། །སྡོམ་པས་བསྡམས་པ་གཉིས་ཀྱིས་ནི། །ཐར་བར་ངེས་པར་འབྱིན་པ་ཡི། །ཚུལ་ཁྲིམས་དག་པ་ཆོ་ །སྤྱོད་ཡུལ་
ལྡན་པ་གཉིས་ཀྱིས་ནི། །མ་སྨད་ཚུལ་ཁྲིམས་དག་པ་དང། །ཁ་ན་མ་ཐོ་ཕྲ་རབ་ལའང། །འཇིགས་པར་ལྟ་བས་མ་ཉམས་པའི། །ཚུལ་ཁྲིམས་དག་པ་བསླབ་གཞི་རྣམས། །ཡང་

[112A]༄༅། །དག་བླངས་སྟེ་སློབ་པས་ནི། །ཕྱིན་ཅི་ལོག་པ་མ་ཡིན་པའི། །ཚུལ་ཁྲིམས་དག་པའི་ཡན་ལག་དྲུག་བསྟན་ནོ་སེམས་ཀྱི་བསླབ་པ་ཡི། །སེམས་
ཀྱི་གནས་བཞི་བསམ་གཏན་བཞིས། །ཚེ་འདི་ཉིད་ལའང་བདེར་གནས་པས། །བདེ་དང་ལྡན་པའི་ཁྱད་པར་བསྟན། །ཤེས་རབ་ཀྱི་ནི་བསླབ་པ་ཡི། །འཕགས་པའི་བདེན་
པ་བཞི་པོ་ཡི། །རེ་རེའི་རྣམ་པ་བཞི་བཞི་སྟེ། །མི་རྟག་སྡུག་བསྔལ་སྟོང་བདག་མེད། །རྒྱུ་དང་ཀུན་འབྱུང་རབ་སྐྱེ་རྐྱེན། །འགོག་ཞི་གྱ་ནོམ་ངེས་པར་འབྱུང། །ལམ་རིགས་
སྒྲུབ་པ་ངེས་འབྱིན་ཏེ། །བཅུ་དྲུག་རྟོགས་པའི་ཁྱད་པར་བསྟན། །སྐྱེས་བུ་འབྲིང་གི་ལམ་དངོས་ལ། །སློབ་ན་བསླབ་པ་གསུམ་པོ་ལ། །འཁྲིད་ལུགས་རྒྱས་པར་དགོས་
ནའང༑ ༑དེ་འདྲ་མིན་པས་ཏིང་འཛིན་དང། །ཤེས་རབ་བསླབ་པར་སློབ་པའི་ཚུལ། །རྒྱས་པར་སྐྱེས་བུ་ཆེན་པོ་ཡི། །སྐབས་སུ་འཆད་པས་འདིར་མི་འཆད། །འདིར་ནི་ལྷག་
པ་ཚུལ་ཁྲིམས་ཀྱི། །བསླབ་པ་ལ་ནི་སློབ་པའི་ཚུལ། །མདོ་ཙམ་བརྗོད་དོ་དེ་ལ་ནི། །ཐོག་མར་ཚུལ་ཁྲིམས་བསླབ་པ་ཡི། །ཕན་ཡོན་ཡང་དང་ཡང་བསམ་ནས། །སྙིང་
ནས་སྤྲོ་ཤུགས་འཕེལ་བྱ་སྟེ། །དེ་ཡང་མགོན་པོ་ཀླུ་སྒྲུབ་ཀྱི། །ཁྲིམས་ནི་རྒྱུ་དང་མི་རྒྱུའི་ས་བཞིན་ཏུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་དང་དཔུང་བཟང་
གིས་ཞུས་རྒྱུད་ལས་ཀྱང། །ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག་སྙིང་རྗེའི་ཆུས་

[112B] །ཞེས་གསུངས་པ་ལྟར་ཡོན་ཏན་ཐམས་ཅད་ཀྱི། །རྟེན་དུ་བསམ་ལ་སྤྲོ་བ་ཤུགས་དྲག་བསྐྱེད། །ཚུལ་ཁྲིམས་བླངས་ནས་བསྲུང་ན་ཕན་ཡོན་དང། །
འགལ་ན་ཉེས་དམིགས་ཤིན་དུ་ཆེ་འབྱུང་སྟེ། །དགེ་སློང་ལ་ནི་རབ་ཏུ་གཅེས་པའི་མདོར། །ལ་ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་སྡུག་བསྔལ་ཡིན། །ཚུལ་
ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཚལ་པ་སྡུག་བསྔལ་ལེ། །ཞེས་སོ་དེ་ལྟར་ཕན་ཡོན་ཉེས་དམིགས་ཀྱི། །ཕྱོགས་གཉིས་བསམ་ནས་ཁས་བླང་བསླབ་པ་ལ། །རབ་ཏུ་གུས་
བྱ་ཇི་ལྟར་བསླབ་ཚུལ་ནི། །ལྟུང་བ་འབྱུང་བའི་རྒྱུ་བཞི་འགོག་དགོས་པས། །ལྟུང་བ་ལྟུང་མིན་མི་ཤེས་གཉེན་པོར་ནི། །བསླབ་བྱ་ཕྲ་རག་མཉན་ནས་ཤེས་པར་བྱ། །བག་མེད་པ་ཡི་
གཉེན་པོར་བླང་དོར་གྱི། །དམིགས་རྣམས་མི་བརྗེད་འཛིན་པའི་དྲན་པ་དང། །བླང་དོར་བྱར་བྱེད་པའི་ཤེས་བཞིན་དང། །བདག་གམ་ཆོས་ཀྱི་དབང་དུ་བྱས་ནས་ནི། །ཉེས་པ་ལ་
འཛེམ་ངོ་ཚ་ཤེས་པ་དང། །གཞན་གྱིས་སྨོད་ལ་འཛེམ་པའི་ཁྲེལ་ཡོད་དང། །ཉེས་པར་སྤྱད་པའི་རྣམ་སྨིན་ལ་འཇིགས་ནས། །ཉེས་པ་བྱེད་ལ་བག་འཁུམས་སོགས་ལ་བསླབ། །མ་གུས་
པ་ཡི་གཉེན་པོར་སྟོན་པ་དང། །དེ་ཡི་བཅས་པ་རྣམས་དང་ཚངས་སྤྱོད་ཀྱི། །གྲོགས་པོ་རྣམས་ལ་ཤིན་དུ་གུས་པར་བྱ། །ཉོན་མོངས་མང་བའི་གཉེན་པོར་རང་རྒྱུད་ལ། །བརྟག་སྟེ་ཉོན་
མོངས་གང་ཆེའི་གཉེན་པོར་འབད། །གཞན་དུ་འདི་ཙམ་ཅིག་ལས་འགལ་ན་ཡང། །སྐྱོན་ཆུང་སྙམ་ནས་བག་ཡངས་བྱས་པ་ན། །སྡུག་བསྔལ་འབའ་ཞིག་འཐོབ་སྟེ་རྣམ་འབྱེད་ལས། །

[113A]༄༅། །གང་ཞིག་སྟོན་པ་ཐུགས་རྗེའི་བསྟན་པ་ལ། །ཡལ་བར་སེམས་ཞིང་ཅུང་ཟད་འདའ་བྱེད་པ། །དེ་ནི་དེ་ལས་སྡུག་བསྔལ་གཞན་དབང་ཐོབ། །སྨིག་ཚལ་བྲེགས་
པས་ཨ་མྲའི་ཚལ་ཉམས་བཞིན། །འདི་ན་ལ་ལས་རྒྱལ་པོའི་ཚིག་ཆེན་ཡང། །འདའ་ན་ལན་འགའ་ཆད་པ་འཐོབ་མི་འགྱུར། །ཐུབ་པའི་བཀའ་ལུང་ཚུལ་མིན་འདས་བྱས་ན། །
དུད་འགྲོར་འགྲོ་འགྱུར་ཨེ་ལའི་འདབ་ཀླུ་བཞིན། །ཞེས་སོ་དེ་བས་ཉེ་ལྟུང་ཕྲ་རག་གིས། །གཏན་ནས་མ་གོས་པ་ལ་འབད་བྱ་ཞིང། །གོས་ནའང་ཇི་མི་སྙམ་པར་མི་འཇོག་པར། །སྡིག་
ལྟུང་ཕྱིར་བཅོས་ལ་ནི་འབད་པར་བྱ། །ཚངས་པས་ཞུས་པ་ལས་ཀྱང་ཇི་སྐད་དུ། །བསླབ་པ་ལ་ནི་བརྟེན་པར་བྱ། །དེ་ལ་སྙིང་ནས་ནན་ཏན་བྱ། །ཕྱིར་ནི་སྤང་བར་མི་བྱ་ཞིང། །སྲོག་
གི་ཕྱིར་ཡང་བཤིག་མི་བྱ། །རྟག་ཏུ་ནན་ཏན་གནས་པར་བྱ། །འདུལ་བ་ལ་ནི་འཇུག་པར་བྱ། །ཞེས་དང་ཚུལ་ཁྲིམས་ལྡན་པའི་མདོར། །དགེ་སློང་སྲོག་དང་བྲལ་བ་བླའི། །ཚུལ་
ཁྲིམས་ཉམས་ཤིང་ཞིག་པ་ནི། །དེ་ལྟར་མིན་ནོ་ཅིའི་ཕྱིར་ན། །ཤི་བས་སྐྱེ་བ་འདི་ཡི་ཚེ། །ཟད་པར་འགྱུར་གྱི་ཁྲིམས་ཞིག་པས། །སྐྱེ་བ་འབུམ་ཕྲག་བརྒྱའི་བར་དུ། །རིགས་དང་
བྲལ་ཞིང་བདེ་སྤངས་སྟེ། །རྣམ་པར་ལྟུང་བ་མི་བཟད་པ། །མྱོང་པར་འགྱུར་ཞེས་བཤད་པ་ལྟར། །སྲོག་དང་བསྡོས་ཏེ་བསྲུང་བར་བྱ། །དེ་ལྟ་མིན་ན་བདག་ནི་སྐྲ་བྲེག་ཤིང། །ངུར་
སྨྲིག་བགོ་ས་པ་ལ་ནི་དོན་མེད་དོ། །སྙམ་དུ་བསམ་སྟེ་ཏིང་འཛིན་རྒྱལ་པོ་ལས། །སངས་རྒྱས་བསྟན་པ་འདི་ལ་རབ་བྱུང་ནས། །སྡིག་པའི་ལས་རྣམས་ཤིན་དུ་སྤྱོད་པར་བྱེད། །

[113B] །བཞོན་དང་བ་གླང་ཤིང་རྟ་རྣམས་ལ་ཆགས། །གང་ལ་བསླབ་པའི་ནན་ཏན་མེད་པ་རྣམས། །དེ་དག་གིས་ཀྱང་ཅི་ཕྱིར་མགོ་བོ་བྲེགས། །
ཞེས་སོ་སྲིད་ལས་འབྲོས་པར་འདོད་པ་ཡི། །ཚུལ་ཁྲིམས་རྐང་པ་ཉམས་ན་འབྲོས་མི་ནུས། །སླར་ཡང་འཁོར་ཞིང་ན་རྒ་འཆི་བ་སོགས། །སྡུག་བསྔལ་དུ་མས་འཇོམས་སྟེ་དེ་ཉིད་
ལས༑ ༑མི་ཞིག་ཆོམ་རྐུན་མང་པོས་རབ་གཙེས་ནས། །འཚོ་བར་འདོད་པས་བྲོས་ཤིང་འགྲོར་བརྩམ་ནས། །དེ་ཡི་རྐང་པ་འགྲོ་ཞིང་རྒྱུག་མ་ནུས། །ཆོམ་རྐུན་དག་གིས་དེ་བཟུང་
བཅོམ་པ་ལྟར། །དེ་བཞིན་ཚུལ་ཁྲིམས་ཉམས་པ་རྨོངས་པའི་མི། །འདུ་བྱས་དག་ལས་འབྲོས་པར་འདོད་མོད་ཀྱི། །ཚུལ་ཁྲིམས་ཉམས་པ་དེ་ཡང་འབྲོས་མི་ནུས། །ན་རྒ་
འཆི་པ་དག་གིས་ཤིན་དུ་འཇོམས། །ཞེས་སོ་དེས་ན་མདོ་སྡེ་དེ་ཉིད་ལས། །ཁྱིམ་པ་སྐྱ་བོའི་གོས་གྱོན་པ། །ངས་ནི་བསླབ་པ་གང་བཤད་པ། །དེ་ཚེ་དགེ་སློང་དེ་དག་ལ། །བསླབ་
པ་དེ་ཡང་མེད་པར་འགྱུར། །ཞེས་གསུངས་པ་ལྟར་དགེ་བསྙེན་ལ། །གསུངས་པའི་བསླབ་པའི་གཞི་ལྔ་པོ། །རྫོགས་པར་སྲུང་བ་དགེ་སློང་ལའང། །མེད་པར་གསུངས་པའི་དུས་
སྐབས་འདིར། །བསླབ་པར་བརྩོན་པ་ལྷག་པར་ཡང། །བསོད་ནམས་ཆེ་སྟེ་དེ་ཉིད་ལས། །སྐལ་པ་བྱེ་བ་གང་གའི་བྱེ་སྙེད་དུ། །དང་པའི་སེམས་ཀྱིས་ཟས་དང་སྐོམ་རྣམས་
དང༑ ༑གདུགས་དང་བ་དན་མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་འགྲོ་བྱས། །གང་གིས་དམ་ཆོས་རབ་ཏུ་འཇིགས་པ་དང། །བདེར་གཤེགས་བསྟན་

[114A]༄༅། །པ་འགག་པར་འགྱུར་པའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་གྱེ་བྲག་འཕགས། །ཞེས་སོ་ལྟུང་བ་བྱུང་ཡང་
བཤགས་པས་ཆོག་སྙམས་ན་སྡོམ་སེམས་མེད་པར་འཇུག་པ་ནི། །བཅོས་ཆོག་ཟེར་ནས་དུག་ལ་ཟ་བ་དང། །འདྲ་བར་གསུངས་པས་སྲོག་ལ་བབ་ཀྱང་སྲུང། །དེ་ལྟའི་
ཚུལ་གྱིས་བསྲུང་བ་སོ་ཐར་གྱི། །སྡོམ་ལྡན་ཡིན་ན་གསང་སྔགས་བསྒྲུབ་པ་ལའང། །འདྲ་སྟེ་དཔུང་བཟང་གིས་ཞུས་རྒྱུད་སྡེ་ལས། །རྒྱལ་བ་ངས་གསུངས་སོ་སོ་ཐར་བ་ཡི། །
ཚུལ་ཁྲིམས་རྣམ་དག་འདུལ་བ་མ་ལུས་ལས། །སྔགས་པ་ཁྱིམ་པས་རྟགས་དང་ཆོ་ག་སྤང། །ལྷག་མ་རྣམས་ནི་ཉམས་སུ་བླང་བར་བྱ། །ཞེས་སོ་གསང་སྔགས་འགྲུབ་བའི་
རྩ་བ་ཡང། །ཚུལ་ཁྲིམས་ཡིན་ཏེ་རྒྱུད་སྡེ་དེ་ཉིད་ལས། །སྔགས་ཀྱི་རྩ་བ་དང་པོ་ཚུལ་ཁྲིམས་ཏེ། །དེ་ནས་བརྩོན་འགྲུས་དང་ནི་བཟོད་པ་དང། །རྒྱལ་བ་ལ་ནི་དད་དང་བྱང་ཆུབ་
སེམས༑ ༑གསང་སྔགས་དང་ནི་ལེ་ལོ་མེད་པའོ། །ཇི་ལྟར་མི་དབང་རིན་ཆེན་བདུན་ལྡན་པ། །སྐྱོ་བ་མེད་པར་སྐྱེ་དགུ་འདུལ་བར་བྱེད། །དེ་བཞིན་སྔགས་པ་ཡན་ལག་འདི་བདུན་
དང༑ ༑ལྡན་པར་གྱུར་ན་སྡིག་པ་འདུལ་བར་བྱེད། །ཅེས་དང་འཇམ་དཔལ་རྩ་བའི་རྒྱུད་ལས་ཀྱང། །ཟློས་པ་འདི་ལས་ཚུལ་ཁྲིམས་ཉམས། །དེ་ལ་གྲུབ་པ་མཆོག་མེད་ཅིང། །
གྲུབ་པ་འབྲིང་ཡང་ཡོད་མེད་དེ། །གྲུབ་པ་ཐ་མའང་ཡོད་མ་ཡིན། །ཚུལ་ཁྲིམས་འཆལ་ལ་ཐུབ་དབང་གིས། །སྔགས་འགྲུབ་པར་ནི་མ་གསུངས་ཏེ། །མྱ་ངན་འདས་གྲོང་འགྲོ་

[114B] ༑ཡུལ་དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་ངན་འདི་ལ་ནི། །སྔགས་འགྲུབ་པ་ནི་ག་ལ་ཡོད། །སྐྱེ་བོ་ཚུལ་ཁྲིམས་འཆལ་འདི་ལ། །དེ་ལ་བདེ་འགྲོ་ག་ལ་ཡོད། །
མཐོ་རིས་སུ་ཡང་མི་འགྱུར་ཞིང། །བདེ་བ་མཆོག་ཏུའང་མི་འགྱུར་ན། །རྒྱལ་བས་གསུངས་པའི་སྔགས་རྣམས་ནི། །འགྲུབ་པར་འགྱུར་བ་སྨོས་ཅི་དགོས། །ཞེས་སོ་ཚུལ་
ཁྲིམས་དག་པར་བྱེད་པ་ལ། །དྲན་ཤེས་བསྟེན་ཏེ་ཉོན་མོངས་གང་ཡང་རུང། །ཉུག་གིས་བྱུང་མ་ཐག་ཏུ་དགྲར་བལྟས་ནས། །འཐབ་སྟེ་བཟློགས་པ་ལ་ནི་འབད་པར་བྱ། །གལ་ཏེ་
དེ་ལྟར་འབད་པས་མ་བཟློགས་ཀྱང། །ཡུན་དུ་མི་སྲིང་ཆུ་ཡི་རི་མོ་ལྟར། །མོད་ལ་ལྡོག་པར་བྱ་སྟེ་བ་ཤེས་སྤྲིང་ལས། །སེམས་ནི་ཆུ་དང་ས་དང་རྡོ་བ་ལ། །རི་མོ་བྲིས་པ་དེ་འདྲར་
རིག་པར་བགྱི། །དེ་ནང་ཉོན་མོངས་ཅན་ལ་དང་པོ་ནི། །མཆོག་སྟེ་ཆོས་འདོད་རྣམས་ལ་ཐ་མ་ལགས། །ཞེས་པ་ལྟར་ཏེ་སྤྱོད་འཇུག་ལས་ཀྱང་ནི། །འདི་ལ་བདག་གིས་ཞེན་བྱ་ཞིང། །
ཁོན་དུ་བཟུང་ནས་གཡུལ་སྤྲད་དོ། །རྣམ་པ་དེ་འདྲའི་ཉོན་མོངས་པ། །ཉོན་མོངས་འཇོམས་བྱེད་མ་གཏོགས་སོ། །བདག་ནི་བསྲེགས་ཏེ་བསད་གྱུར་ཏམ། །བདག་གི་མགོ་བོ་
བཅད་ཀྱང་བླ། །རྣམ་པ་ཀུན་ཏུ་ཉོན་མོངས་པའི། །དགྲ་ལ་འདུད་པར་མི་བྱའོ། །ཞེས་སོ་ཉོན་མོངས་པ་དང་འཐབ་པ་ཡིས། །ལན་གཅིག་བཅོམ་ན་སླར་ལ་ལྡོག་འགྱུར་བ། །
མེད་པས་འདི་ལ་བརྩོན་བྱ་དེ་ཉིད་ལས། །ཐ་མལ་དགྲ་བོ་ཡུལ་ནས་བྱུང་ཡང་ནི། །ཡུལ་གཞན་དག་ཏུ་གནས་ཤིང་ཡོངས་བཟུང་ནས། །ནུས་པ་བརྟས་ནས་དེ་ནས་ཕྱིར་ལྡོག་གི་

[115A]༄༅། །ཉོན་མོངས་དགྲ་ཚུལ་དེ་དང་འདྲ་མ་ཡིན། །ཉོན་མོངས་ཉོན་མོངས་ཤེས་རབ་མིག་གིས་སྤང། །བདག་ཡིད་ལས་བསལ་གང་དུ་འགྲོ་བར་འགྱུར། །གང་དུ་
གནས་ནས་བདག་གནོད་བྱ་ཕྱིར་འོང། །བློ་ཞན་བདག་ལ་བརྩོན་པ་མེད་པར་ཟད། །ཅེས་སོ་ཉོན་མོངས་ཇི་ལྟར་སྤངས་པ་ནི། །ཉེས་པ་ཆེ་ལ་འབྲལ་དཀའ་ཉོན་མོངས་གཞན། །ཀུན་
གྱི་རྩ་བ་གཏི་མུག་ཡིན་པས་ན། །གཏི་མུག་ལ་ནི་རྟེན་འབྲེལ་ལམ་གྱིས་སོ། །ཞེས་གསུངས་པ་ལྟར་རྟེན་འབྲེལ་འཇུག་ལྡོག་སྒོམ། །འདི་ལ་གོམས་ན་ལྟ་ངན་གཞན་མི་འབྱུང། །འདི་
ཕྱིར་སྡུག་བསྔལ་སྐྱེད་ཅིང་སྔར་བསགས་དགེ་འཇོམས་ལ་ཞེ་སྡང་མཐུ་ཆེ་སྤྱོད་འཇུག་ལས། །སྐལ་བ་སྟོང་དུ་བསགས་པ་ཡི། །སྦྱིན་དང་བདེར་གཤེགས་མཆོད་ལ་སོགས། །
ལེགས་སྤྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་པར་བྱེད། །ཅེས་དང་ཞེ་སྡང་ལྟ་བུའི་སྡིག་པ་མེད། །ཅེས་སོ་འདི་ཉིད་བཅོམ་ན་འདི་ཕྱི་ལ། །བདེ་སྟེ་གང་ཞིག་
བསྒྲིམ་སྟེ་ཁྲོ་འཇོམས་པ། །དེ་ནི་འདི་དང་གཞན་དུ་བདེ་ཅེས་སོ། །སྔར་བསགས་འདུ་བྱེད་ཡང་སྲིད་འགྲུབ་པ་ལ། །ནུས་མཐུ་ཅན་དུ་བྱེད་པ་སྲེད་པ་སྟེ། །འདོད་ཁམས་པ་
རྣམས་ཡུལ་ལ་ལོངས་སྤྱོད་པའི། །རེག་པའི་རྒྱེན་གྱིས་ཚོར་བའི་རོ་མྱོང་ལས། །འབྱུང་བས་ཕྱི་དང་ནང་གི་འདོད་ཡོན་ལ། །ཆགས་པའི་ཉེས་དམིགས་སྒོམ་ནས་བཟློགས་བྱ་སྟེ། །
སློབ་དཔོན་ཆེན་པོ་དབྱིག་གི་གཉེན་པོ་ཡིས། །རི་དགས་གླང་པོ་ཕྱེ་མ་ལེབ་དང་ཉ། སྤྲང་མ་ལྔ་པོ་ལྔ་ཡིས་བཅོམ་གྱུར་ཏེ། །གཅིག་གིས་འཇོམས་ན་གང་ཞིག་ལྔ་རྣམས་ནི། །

[115B] །ཞེས་སོ་གཞན་ཡང་བཤེས་པའི་སྤྲིངས་ཡིག་ལས། །འཇིག་རྟེན་མཁྱེན་པ་རྙེད་དང་མ་རྙེད་དང། །བདེ་དང་སྡུག་བསྔལ་སྙན་དང་
མི་སྙན་དང། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་མིན་པར་མགོ་སྙོམས་མཛོད། །ཅེས་གསུངས་པ་ལྟར་འཁོར་བའི་ཉེས་དམིགས་དང། །
འཆི་བ་དྲན་པས་ཆོས་བརྒྱད་མགོ་སྙོམས་བྱ། །ང་རྒྱལ་གྱི་ནི་ཉེས་དམིགས་སྤྱོད་འཇུག་ལས། །ཉོན་མོངས་ང་རྒྱལ་གྱིས་ཁེངས་ནི། །ངན་འགྲོར་ང་རྒྱལ་གྱིས་འཁྲིད་ཅིང། །མི་ཡི་
དགའ་སྟོན་བཅོམ་པ་དང། །གཞན་གྱི་ཟན་ཟའི་བྲན་དང་ནི། །གླེན་པ་མི་སྡུག་ཉམ་ཆུང་དང། །ཐམས་ཅད་དུ་ནི་བརྙེས་པར་འགྱུར། །ཞེས་པ་ལྟར་རོ་སྤོང་ཚུལ་བཤེས་སྦྲིང་ལས། །
ན་རྒ་འཆི་སྡུག་བྲལ་དང་དེ་བཞིན་དུ། །ལས་རྣམས་བདག་གིར་བྱ་ལས་མ་འདས་ཞེས། །དེ་ལྟར་ཡང་དང་ཡང་དུ་སེམས་པ་ནི། །དེ་ཡི་གཉེན་པོའི་སྒོ་ནས་རྒྱུག་མི་འགྱུར། །ཞེས་སོ་
བདེན་བཞི་མཆོག་གསུམ་ལས་འབྲས་ལ། །ངེས་པ་བརྟན་པོ་བཙལ་ཏེ་ཐེ་ཚོམ་དགག་གཞན་ཡང་གཉིད་རྨུགས་རྒོད་འགྱོད་ལེ་ལོ་དང། །བག་མེད་ངོ་ཚ་མེད་དང་ཁྲེལ་མེད་དང། །
བརྗེད་ངེས་ཤེས་བཞིན་མ་ཡིན་ཉེ་ཉོན་རྣམས། །དགེ་ལ་བར་དུ་གཅོད་ཅིང་འབྱུང་ཉེ་བས། །ཉེས་དམིགས་རིག་པར་བྱ་སྟེ་བཤེས་སྤྲིངས་ལས། །རྒོད་དང་འགྱོད་དང་གནོད་སེམས་
རྨུགས་པ་དང། །གཉིད་དང་འདོད་ལ་འདུན་དང་ཐེ་ཚོམ་སྟེ། །སྒྲིབ་པ་ལྔ་པོ་འདི་དག་དགེ་པའི་ནོར། །འཕྲོག་པའི་ཆོམ་རྐུན་ལགས་པར་རིག་པར་མཛོད། །ཅེས་དང་ལྷག་

[116A]༄༅། །བསམ་སྐུལ་བའི་མདོ་ལས་ཀྱང། །གང་ཞིག་གཉིད་དང་རྨུགས་ལ་དགའ་འགྱུར་བ། །པད་ཀན་རླུང་དང་དེ་བཞིན་འཁྲིས་པ་རྣམས། །དེ་དག་དེ་ཡི་
ལུས་ལ་ཤས་ཆེར་འབྱུང། །དེ་ཡི་ཁམས་རྣམས་རབ་ཏུ་འཁྲུགས་པར་འགྱུར། །གང་ཞིག་རྨུགས་དང་གཉིད་ལ་དགའ་འགྱུར་བ། །ཁ་ཟས་ཉེས་པ་ལྟོ་ནི་མ་དག་ཅིང། །ལུས་ཀྱང་
ལྕི་ལ་ཟོ་མདོག་བདེ་མ་ཡིན། །དེ་ཡི་ཚིག་ཀྱང་གསལ་བར་མི་འགྱུར་རོ། །ཞེས་པས་ལུས་ལ་གནོད་པའི་ཚུལ་བསྟན་ལ། །སེམས་ལ་གནོད་པའི་ཚུལ་ཡང་དེ་ཉིད་ལས། །གང་
ཞིག་རྨུགས་དང་གཉིད་ལ་དགའ་འགྱུར་པ། །དེ་ནི་རྨོངས་ཤིང་ཆོས་ལ་འདུན་པ་ཉམས། །བྱིས་པ་ཡོན་ཏན་ཀུན་ལས་ཡོངས་སུ་ཉམས། །དཀར་པོ་ཉམས་ཤིང་མུན་པར་འགྲོ་བར་འགྱུར། །
ཞེས་སོ་དྲན་པ་ཉེར་བཞག་ལས། །ཉོན་མོངས་རྣམས་ཀྱི་གཞི་གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་ལེ་ལོ་གཅིག་ཡོད་པ། །དེ་ལ་ཆོས་ཀུན་མེད་པ་ཡིན། །ཞེས་དང་
ཚོམ་ལས་ཇི་སྐད་དུ། །བག་མེད་པ་ལ་སྦྱོར་བྱེད་པ། །སྐྱེ་བོ་བྱིས་པ་བསམ་བརླག་ཡིན། །ཚོར་དཔོན་ནོར་རྣམས་སྲུང་བ་ལྟར། །མཁས་པས་བག་དང་ལྡན་པར་བྱ། །ཞེས་
དང་སློབ་དཔོན་དཔའ་བོའི་སྐྱེས་རབ་ལས། །ལྷ་དབང་ཕྱིར་ཡང་ངོ་ཚ་བོར་ནས་ནི། །ཡིད་ལ་ཆོས་དང་འགལ་བ་བྱེད་པ་བས། །གྱོ་མོའི་སྣོད་ཐོག་གོས་ངན་གྱོན་ནས་ནི། །དགྲ་པོའི་
ཁྱིམ་དུ་འབྱོར་པ་མཐོང་ཡང་བླ། །ཞེས་དང་མགོན་པོ་ཀླུ་ཡི་བཤེས་སྤྲིངས་ལས། །དབང་ཕྱུག་ལུས་གཏོང་དྲན་པ་བདེར་གཤེགས་ཀྱིས། །བགྲོང་པ་གཅིག་པའི་ལམ་དུ་ཉེ་བར་

[116B] ༑དེ་ནི་བསྒྲིམས་ནས་མངོན་པར་བསྲུང་བགྱི་སྟེ། །དྲན་པ་ཉམས་པས་ཆོས་ཀུན་འཇིག་པར་འགྱུར། །ཞེས་དང་མགོན་པོ་ཞི་བ་ལྷས། །ཐོས་ལྡན་དད་པ་ཅན་དང་ནི། །
བརྩོན་པ་ལྷུར་ལེན་དུ་མ་ཡང། །ཤེས་བཞིན་མེད་པའི་སྐྱོན་ཆགས་པས། །ལྟུང་བའི་རྙོག་དང་བཅས་པར་འགྱུར། །ཞེས་པས་བཤད་ལྟར་ཉོན་མོངས་དེ་དག་གི་ཉེས་དམིགས་
ཡང་ཡང་བསམ་སྟེ་གང་དང་གང། །མངོན་དུ་གྱུར་ཚེ་འགོག་ལ་བརྩོན་བྱ་ཞིང། །དེ་ཡི་ཁ་སྐྱོར་ཕྱོགས་འཛིན་མི་བྱེད་པར། །དགྲ་རུ་བལྟས་སྟེ་གཉེན་པོའི་ཕྱོགས་བཟུང་ནས། །ཉེས་དམིགས་
མོངས་སུན་འབྱིན་པ་ལ་རབ་འབད་ནས། །ཇི་ལྟར་བླང་བའི་ཚུལ་ཁྲིམས་དག་པར་བྱ། །རྒྱལ་ཕམ་གང་ཞིག་བྱུང་ཀྱང་འདི་ཕྱི་ལ། །སྡིག་དང་སྡུག་བསྔལ་འབའ་ཞིག་སྐྱེད་པ་ཡི། །ཕལ་
པའི་དགྲ་དང་འཐབ་པའི་ཚེ་ན་ཡང། །རྡེག་གཅོད་ལ་སོགས་སྡུག་བསྔལ་བཟོད་བྱེད་ན། །ཉོན་མོངས་དགྲ་བོ་གཞོམས་ལ་བརྩོན་པའི་ཆེ། །ཅུང་ཟད་ངལ་བའི་དཀའ་སྤྱད་བཟོད་པ་ནི། །
ཤིན་དུའང་རིགས་སྟེ་སེམས་དཔའི་སྤྱོད་འཇུག་ལས། །དོན་མེད་དགྲ་ཡིས་རྨ་སྲོལ་བཏོད་པ་ཡང། །ལུས་ལ་རྒྱན་དང་འདྲ་བར་བསྲེལ་བྱེད་ན། །འདོན་ཆེན་བསྒྲུབ་ཕྱིར་ཡང་དག་བརྩོན་གྱུར་
པ༑ ༑བདག་ལ་སྡུག་བསྔལ་ཅི་ཕྱིར་གནོད་བྱེད་ཡིན། །ཞེས་སོ་དེ་ལྟར་ཉོན་མོངས་པའི། །དགྲ་དང་འཐབ་ནས་རྒྱལ་གྱུར་ན། །དཔའ་པོ་ཡིན་གྱི་དགྲ་གཞན་དང། །འཐབ་ནས་པ་
རོལ་བསད་གྱུར་གྱང། །དེ་ལྟ་མིན་ཏེ་དེ་ཉིད་ལས། །སྡུག་བསྔལ་ཐམས་ཅད་ཁྱད་བསད་ནས། །ཞེ་སྡང་ལ་སོགས་དགྲ་འཇོམས་པ། །དེ་དག་རྒྱལ་བྱེད་དཔའ་བོ་སྟེ། །ལྷག་མོར་
[#DATA APPARENTLY MISNUMBERED HERE]

[017A]༄༅། །ལ་གསོད་པའོ། །ཞེས་སོ་དེས་ན་དེ་ཉིད་ལས། །ཉོན་མོངས་ཕྱོགས་ཀྱི་ཁྲོད་གནས་ན། །རྣམ་པ་སྟོང་དུ་སྲན་བཙུགས་སྟེ། །ཝ་ལ་སོགས་པས་སེང་
གེ་བཞིན། །ཉོན་མོངས་ཚོགས་ཀྱིས་མི་ཚུགས་བྱ། །ཞེས་གསུངས་པ་ལྟར་གཉེན་པོའི་སྟོབས། །བསྐྱེད་ནས་ཉོན་མོངས་པ་ཡི་ཕྱོགས། །ཀུན་གྱིས་ཚུར་ལ་མི་ཚུགས་ཤིང། །
ཕ་རོལ་བཅོམ་སྟེ་རྒྱལ་བར་བྱ། །སྐྱེས་བུ་འབྲིང་དང་ཐུན་མོང་པའི། །ལམ་ལ་སྦྱོང་ཚུལ་བཤད་ཟིན་ཏོ།། །།དེ་ལྟར་འཁོར་བའི་ཉེས་དམིགས་ལེགས་བསམ་པས། །སྲིད་
ཀུན་མེ་འབར་རླུབས་ལྟར་མཐོང་གྱུར་ཏེ། །ཉོན་མོངས་སྡུག་བསྔལ་ཐམས་ཅད་ཉེར་ཞི་བའི། །ཐར་བ་འདོད་པས་ཀུན་དུ་གདུངས་པ་དེས། །བསླབ་པ་གསུམ་ལ་བསླབ་ན་འཁོར་བ་
ལས། །གྲོལ་བའི་ཐར་བ་འཐོབ་ཅིང་དེ་ཡང་ནི། །མཐོ་རིས་དཔལ་ལྟར་ལྡོག་པའང་མ་ཡིན་མོད། །འོན་ཀྱང་སྐྱོན་ཟད་ཡོན་ཏན་ཐོབ་པ་ནི། །ཕྱོགས་རེ་ཡིན་པས་རང་དོན་མ་
རྫོགས་ལ། །དེ་ཉིད་ཀྱིས་ན་གཞན་གྱི་དོན་དེ་ཡང། །ཉི་ཚེར་ཟད་ཅིང་མཐར་ནི་སངས་རྒྱས་གྱིས། །བསྐུལ་ནས་ཐེག་ཆེན་ལམ་དུ་འཇུག་དགོས་པས། །བློ་གྲོས་ལྡན་པ་རྣམས་
ཀྱིས་ཐོག་མ་ནས། །ཐེག་པ་ཆེན་པོའི་ལམ་དུ་འཇུག་རིག་སྟེ། །སློབ་དཔོན་དཔའ་བོའི་ཕར་ཕྱིན་བསྡུས་པ་ལས། །འཇིག་རྟེན་དོན་སྒྲུབ་ཚུལ་ལ་མཐུ་མེད་པའི། །ཐེག་པ་གཉིས་
བོ་གཏན་དུ་སྤངས་བྱས་ཤིང། །ཐུབ་རྒྱལ་ཐེག་པ་སྙིང་རྗེས་བསྟན་པ་ལ། །གཞན་ཕན་རོ་གཅིག་རང་བཞིན་དེ་དག་འཇུག་ཅེས་དང་གཞན་དོན་བོར་ནས་རང་དོན་ལ། །བརྩོན་པ་མི་

[017B] །བདེ་དང་མི་བདེ་རྨི་ལམ་འདྲར་གྲངས་ཤིང། །གཏི་མུག་སྐྱོན་གྱིས་དམའ་བའི་འགྲོ་མཐོང་ན། །ལས་གྱི་དམ་པ་གཞན་དོན་དགའ་བོར་ཞིང། །
རང་གི་དོན་ལ་དེ་ཀོ་ཅི་སྟེ་བརྩོན། །ཞེས་དང་རྒྱལ་བའི་རིག་དང་ལྡན་པ་རྣམས། །བླང་དོར་འབྱེད་པའི་ཤེས་རབ་མིག་ཟུམ་ཞིང། །ཉམས་ངའི་གནས་སུ་གོམ་འགྲོས་འཁྱར་པ་ལ། །
མི་བརྩེ་བ་དང་དེ་ཡི་རྨོངས་སེལ་ཕྱིར། །མི་བརྩོན་པ་ནི་མི་རིགས་དེ་ཉིད་ལས། །ཤེས་རབ་མིག་ཟུམ་འགྲོས་འཁྱར་གྱུར་བ་ལ། །འཇིག་རྟེན་དོན་སྒྲུབས་རྒྱལ་བའི་རྒྱལ་རིགས་ནས། །
སྙིང་རྗེ་མི་སྐྱེད་སྐྱེས་བུ་གང་ཞིག་ཡོད། །དེ་དག་རྨོངས་བསལ་བརྩོན་འགྲུས་སུ་མི་རྩོམ། །ཞེས་སོ་རང་དོན་ཙམ་ལ་དམིགས་པ་ནི། །དུད་འགྲོ་རྣམས་ལའང་ཡོད་ཅིང་གཞན་ཕན་ལ། །
གཅིག་ཏུ་གཞོལ་བ་སྐྱེས་བུ་ཆེན་པོ་ཡི། །ངང་ཚུལ་ཡིན་ཏེ་སློབ་མར་སྤྲིངས་བ་ལས། །ཤིན་དུ་རྙེད་སླའི་རྩ་ཁམས་འགའ་ལྟ་ཕྱུགས་ཀྱང་རང་ཉིད་ཟ། །ཤིན་ཏུ་སྐོམ་པས་གདུང་པའང། །
ཆུ་ཞིག་རྙེད་ན་དགའ་མགུར་འཐུང། །འདི་ན་སྐྱེས་བུ་གཞན་དོན་བྱེད་པར་བརྩོན་པ་གང་ཡིན་པ། །དེ་འདིའི་བརྗིད་བག་ཡིན་ཏེ་དེ་བདེ་སྐྱེས་བུའི་རྩལ་དེ་འཕགས། །ཉི་མ་རླབ་ཆེན་རྟ་ཞོན་རྒྱུ་
བསྣང་བྱེད་གང་ཡིན་དང། །ཁུར་ལ་མི་རྩག་པ་ཡི་འཇིག་རྟེན་འདིགས་པ་གང་ཡིན་ཏེ། །རང་དོན་འགའ་མེད་ཆེན་པོ་རྣམས་གྱི་རང་བཞིན་དེ་འདྲ་སྟེ། །དེ་དག་འཇིག་རྟེན་ཕན་དང་བདེ་བའི་རོ་
ལ་གཅིག་ཏུ་གཞོལ། །ཞེས་དང་འགྲོ་བ་སྡུག་བསྔལ་གྱིས་གདུངས་བར། །མཐོང་ནས་དེ་དག་དོན་དུ་བྲེལ་བ་ལ། །སྐྱེས་བུ་མཁས་པ་ཞེས་བྱ་དེ་ཉིད་ལས། །འཇིག་རྟེན་མ་རིག་དུད་

[018A]༄༅། །སྤྲིན་འཁྲིགས་པས་འགྲོ་བ་འཁྲུགས་གྱུར་པ། །སྡུག་བསྔལ་མེ་རབ་འབར་བའི་ནང་དུ་དབང་མེད་ལྷུང་མཐོང་ནས། །ཐོད་ལ་མེ་མཆེད་འབར་བ་ལྟ་བུར་ཡིད་བྲེལ་
བརྩོན་པ་གང། །འདི་ན་དེ་དག་སྐྱེས་བུ་ཡིན་དེ་མཁས་པའང་དེ་དག་ཡིན། །ཞེས་སོ་དེ་ཕྱིར་རང་གཞན་ཐམས་ཅད་ཀྱི། །ལེགས་ཚོགས་འབྱུང་གནས་ཉེས་ཚོགས་སེལ་བའི་སྨན། །
མཁས་པའི་སྐྱེ་བོ་ཀུན་གྱི་བགྲོད་གཅིག་ལམ། །མཐོང་ཐོས་དྲན་རེག་གིས་ཀྱང་འགྲོ་ཀུན་གྱི། །གསོས་སུ་འགྱུར་བ་གཞན་དོན་ལ་ཞུགས་པས། །རང་དོན་ཐམས་ཅད་ཞར་ལ་འགྲུབ་འགྱུར་པའི། །
ཐབས་མཁས་ཆེ་ལྡན་ཐེག་པ་ཆེན་པོ་ལ། །འཇུག་ཏུ་ཡོད་པ་འདི་ནི་ཀྱེ་མའོ། །བདག་གི་རྙེད་པ་ལེགས་པར་རྙེད་སྙམ་དུ། །བསམ་ལ་བརྩོན་པ་དྲག་པོས་ཐེག་པའི་མཆོག་འདི་ལ་
འཇུག་བྱ་ཕར་ཕྱིན་བསྡུས་པ་ལས། །ཤེས་རབ་རྣམ་དག་མངོན་སྒྲུབ་ཐེག་པའི་མཆོག་ཐུབ་ཆེན་ཐམས་ཅད་མཁྱེན་པ་དེ་ལས་འབྱུང། །དེ་ནི་འཇིག་རྟེན་རྣམས་ཀྱི་མིག་བཞིན་ཏེ། །
འོད་ལྡན་ཉི་མ་ཤར་བའི་འོད་དང་འདྲ། །ཞེས་གསུངས་པ་ལྟར་ཐེག་པ་ཆེན་པོ་ཡི། །ཡོན་ཏན་སྣ་ཚོགས་མཐོང་བས་ཡིད་དྲངས་བའི། །གུས་པ་ཆེན་པོ་སྐྱེད་ནས་དེར་འཇུག་བྱ། །སྐྱེས་
བུ་ཆེན་པོའི་ལམ་གྱི་རིམ་པ་ལ། །བསམ་པ་སྦྱོང་ལ་གསུམ་སྟེ་ཐེག་ཆེན་གྱི། །འཇུག་སྒོ་སེམས་སྐྱེད་ཁོ་ནར་བསྟན་པ་དང། །སེམས་དེ་ཇི་ལྟར་སྐྱེད་པར་བྱ་ཚུལ་དང། །བསྐྱེད་
ནས་སྤྱོད་པ་རྣམས་ལ་སློབ་ཚུལ་ལོ། །དང་པོ་ཐེག་པ་ཆེན་པོར་འཇུག་དགོས་ན། །འཇུག་སྒོ་གང་ཡིན་སྙམ་ན་ཐེག་ཆེན་ལ། །ཕར་ཕྱིན་ཐེག་དང་གསང་སྔགས་ཐེག་པ་གཉིས། །

[018B] །འཇུག་པའི་སྒོ་ནི་བྱང་སེམས་ཁོ་ན་སྟེ། །སེམས་དེ་སྐྱེས་ན་ཡོན་ཏན་གཞན་མེད་ཀྱང། །ཐེག་ཆེན་པར་འཇོག་སེམས་དེ་མ་སྐྱེས་ན། །སྟོང་
ཉིད་རྟོགས་པ་ལ་སོགས་ཡོན་ཏན་གཞན། །ཡོད་ཀྱང་ཐེག་ཆེན་ས་རུ་མི་ཚུད་པས། །ཐེག་ཆེན་པ་ནི་སེམས་དེ་ཡོད་མེད་ཀྱི། །རྗེས་སུ་འགྲོ་ལྡོག་བྱེད་དེ་སྤྱོད་འཇུག་ལས། །བྱང་ཆུབ་
སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམས་ཐག་རྣམས། །བདེར་གཤེགས་རྣམས་ཀྱི་སྲས་ཞེས་བརྗོད་བྱ་ཞིང། །འཇིག་རྟེན་ལྷ་མིར་བཅས་པའི་
ཕྱག་བྱར་འགྱུར། །ཞེས་དང་དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ཞེས་སོ། །མང་དུ་གསུངས་ཤིང་ཕྱག་རྡོར་དབང་བསྐུར་བའི། །རྒྱུད་སྡེ་
ལས་ཀྱང་གང་གིས་བྱང་ཆུབ་གྱི། །སེམས་དེ་རྫོགས་པར་བསྐྱེད་ཚེ་བྱང་སེམས་དེ། །རྣམ་དག་ཡེ་ཤེས་ཆེན་པོར་དབང་བསྐུར་བའི། །སྔགས་ཀྱི་དཀྱིལ་འཁོར་དུ་ན་གཞུག་བྱ་ཡི། །གང་
དག་བྱང་སེམས་རྫོགས་པར་མ་གྱུར་པ། །དེ་དག་གཞུག་པར་མི་བྱ་དཀྱིལ་འཁོར་ལ། །ལྟར་ཡང་མི་གཞུག་དེ་ལ་ཕྱག་རྒྱ་དང། །སྔགས་ཀྱང་བསྟན་པར་ཡང་ནི་མི་བྱ་གསུངས། །དེ་ལྟར་
བྱང་ཆུབ་སེམས་ནི་ཐེག་ཆེན་གྱི། །འཇུག་སྒོ་ཡིན་པར་མ་ཟད་སངས་རྒྱས་ཀྱི། །རྒྱུ་ཡི་ནང་ནས་ས་བོན་ལྟ་བུ་དང། །སྔར་བསགས་སྡིག་སྒྲིབ་སྦྱོང་དང་དགེ་བ་རྣམས། །འཕེལ་
རང་མི་ཟད་བྱེད་དང་བསོད་ནམས་ཚོགས། །རླབས་ཆེན་སྡུད་པའི་མཆོག་སྟེ་སྤྱོད་འཇུག་ལས། །སྡིག་པ་སྟོབས་ཆེན་ཤིན་དུ་མི་བཟད་པ། །དེ་ནི་རྫོགས་པའི་བྱང་ཆུབ་སེམས་

[019A]༄༅། །མིན་པ༑ ༑དགེ་གཞན་གང་གིས་ཟིལ་གྱིས་གནོན་པར་འགྱུར། །ཞེས་དང་སྦྱོང་ཚུལ་གཞན་ཡང་དེ་ཉིད་ལས། །དེས་ནི་དུས་མཐའི་མེ་བཞིན་སྡིག་ཆེན་
རྣམས༑ ༑སྐད་ཅིག་གཅིག་གིས་ངེས་པར་སྲེགས་པར་བྱེད། །ཅེས་དང་མི་ཟད་འཕེལ་ཚུལ་དེ་ཉིད་ལས། །དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་ནས་ཟད་པར་
འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་དང་བསོད་ནམས་བསྡུད་ཚུལ་དེ་ཉིད་ལས། །སེམས་ཅན་
རྣམས་ཀྱི་གླད་ནད་ཙམ། །བསལ་ལོ་སྙམ་དུ་བསམ་ན་ཡང། །ཕན་འདོད་བསམ་པ་དང་ལྡན་དེ། །བསོད་ནམས་དཔག་མེད་ལྡན་གྱུར་ན། །སེམས་ཅན་རེ་རེའི་མི་བདེ་བ། །
དཔག་ཏུ་མེད་པ་བསལ་འདོད་ཅིང། །རེ་རེའང་ཡོན་ཏན་དཔག་ཏུ་མེད། །བསྒྲུབ་པར་འདོད་པ་སྨོས་ཅི་དགོས། །ཞེས་དང་གཞན་ཡང་བསྟན་པའི་རིམ་པ་ལས། །འདི་ནི་བསོད་
ནམས་བསྡུད་པའི་སྡོམ་ཡིན་ཏེ། །ཀླུང་སོགས་ཐམས་ཅད་རྒྱ་མཚོར་འདུས་སོགས་ལྟར། །བྱིས་དང་ཉན་ཐོས་རང་རྒྱལ་རྒྱལ་སྲས་ཀྱི། །བསོད་ནམས་མ་ལུས་དང་པོའི་སེམས་ཀྱིས་
བསྡུས༑ ༑ཞེས་སོ་གཉིས་པ་སེམས་དེ་སྐྱེད་ཚུལ་ལ། །བཞི་སྟེ་རྒྱུ་རྐྱེན་གང་ལས་སྐྱེ་བ་དང། །སེམས་དེ་ཇི་ལྟར་སྦྱང་པའི་རིམ་པ་དང། །སྐྱེས་པའི་ཚད་དང་ཚེ་གས་བཟུང་ཚུལ་ལོ། །
དང་པོ་ལ་ཡང་གསུམ་སྟེ་བསྟན་རིམ་ལས། །བདག་ཉིད་ཆེན་པོའི་ཆོ་འཕྲུལ་སྟོབས་མཐོང་པའམ། །ཐེག་མཆོག་ཐོས་ནས་དེ་ལ་རབ་མོས་དང། །དམ་ཆོས་འཇིག་པའམ་སྙིགས་

[019B] །ཉེས་མང་མཐོང་བའི་རྐྱེན་བཞི་དག་ལས་ཏེ། །གཞན་ཡང་རིགས་དང་བཤེས་གཉེན་སྙིང་རྗེ་དང། །སྡུག་བསྔལ་བཟོད་པ་ཕུན་ཚོགས་རྒྱུ་བཞི་དང། །རང་དང་གཞན་
དང་རྒྱུ་དང་སྦྱོར་བ་ཡི། །སྟོབས་བཞི་རྣམས་ལས་བརྟན་དང་མི་བརྟན་འཐོབ། །ཞེས་གསུངས་པ་ལྟར་སངས་རྒྱས་བྱང་སེམས་ཀྱི། །ནུས་མཐུ་བསམ་གྱིས་མི་ཁྱབ་མཐོང་ཐོས་དང། །
ཐེག་ཆེན་སྡེ་སྣོད་མཉན་ནས་མོས་པ་དང། །དམ་ཆོས་ནུབ་ཏུ་ཉེ་བ་མ་བཟོད་དང། །ཉོན་མོངས་ཤིན་དུ་ཏག་པའི་དུས་ངན་པར། །སེམས་བསྐྱེད་དཀའ་བར་མཐོང་སྟེ་རྐྱེན་བཞི་དང། །
ཕུན་སུམ་ཚོགས་པའི་རིགས་ནི་སད་པ་དང། །དམན་ལས་ལྡོག་ཅིང་མཆོག་ལ་སྦྱོར་བའི་བཤེས། །སེམས་ཅན་དུ་ཁས་མནར་ལ་སྙིང་བརྩེ་བ། །གཞན་ཕྱིར་འཁོར་བའི་སྡུག་བསྔལ་
ཤུགས་དྲག་པོས། །གདུང་ལ་མི་སྐྱོ་བ་སྟེ་རྒྱུ་བཞི་དང། །རང་མཐུས་རྫོགས་བྱང་འདོད་པ་རང་གི་སྟོབས། །གཞན་མཐུས་རྫོགས་བྱང་འདོད་པ་གཞན་གྱི་སྟོབས། །སྔོན་གོམས་
བག་ཆགས་གསོས་པ་རྒྱུ་ཡི་སྟོབས། །ཚེ་འདིར་དགེ་ལ་རིང་གོམས་སྦྱོར་བ་ཡི། །སྟོབས་ཏེ་སྟོབས་བཞི་རྣམས་ལ་བརྟེན་ནས་སྐྱེ། །དེ་ལྟར་རྒྱུ་རྐྱེན་བརྒྱད་བོ་སོ་སོའམ། །ཚོགས་པ་
ལ་བརྟེན་རང་དང་རྒྱུ་ཡི་སྟོབས། །གཉིས་ལས་སྐྱེས་ན་བརྟན་ལ་རྒྱུ་དང་རྐྱེན། །དེ་དག་ལ་བརྟེན་གཞན་དང་སྦྱོར་བའི་སྟོབས། །གཉིས་ལས་སྐྱེས་ན་མི་བརྟན་བྱང་པར་གསུངས། །དེ་ཡང་
གཟུགས་ཀྱི་སྐུ་དང་ཆོས་ཀྱི་སྐུའི། །ཡོན་ཏན་མཐོང་བ་ཙམ་གྱིས་དྲངས་པ་ཡིས། །སངས་རྒྱས་ཐོབ་པར་འདོད་དང་སེམས་ཅན་རྣམས། །སངས་རྒྱས་ས་ལ་འགོད་པར་དམ་བཅས་

[020A]༄༅། །བའང། །སེམས་བསྐྱེད་ཅེས་སུ་མདོ་དང་བསྟན་བཅོས་ལས། །བཤད་པ་ཡོད་ཀྱང་མཚན་ཉིད་རྫོགས་པ་ཡི། །སེམས་བསྐྱེད་ལ་ནི་རང་གཞན་གཉིས་
ཀ་ཡི༑ ༑དོན་ལ་སངས་རྒྱས་མེད་དུ་མི་ནུང་པར། །མཐོང་པས་ཐོབ་པར་འདོད་དང་གཞན་ཕྱིར་དུ། །དོན་དུ་གཉེར་བ་དགོས་པར་རྒྱན་ལས་བཤད། །དེ་ལྟར་བསྟན་པ་སྤྱི་དང་
ཐེག་ཆེན་གྱི། །བསྟན་པ་ནུབ་ཏུ་ཉེ་ཞིང་སྙིགས་མ་ལས། །ཆེར་སྙིགས་མ་ལས། །ཆེར་སྙིགས་དུས་འདིར་སྙིང་ནས་སེམས་བསྐྱེད་པ། །ཤིན་ཏུ་དཀོན་པར་བལྟས་ལ་བཤེས་ལ་བརྟེན། །ཐེག་ཆེན་སྡེ་
སྣོད་མཉན་སེམས་སྦྱོར་བ་ལ། །འབད་ཅིང་གཞན་གྱིས་དབང་མེད་བསྐུལ་བ་དང། །གཡམ་ལ་རྒྱག་སོགས་མིན་པར་རང་སྟོབས་ཀྱིས། །སྙིང་ནས་སེམས་བསྐྱེད་རྩབ་ཚུག་བྱ་སྟེ། །
རྒྱལ་སྲས་སྤྱོད་ཀུན་འདི་ལ་བརྟེན་དགོས་ཕྱིར། །གཉིས་པ་སེམས་དེ་སྦྱང་བའི་རིམ་པ་ལ། །ལྷ་ཅིག་ཇོ་བོ་རྗེ་ནས་བརྒྱུད་པ་དང། རྒྱལ་སྲས་ཞི་བ་ལྷ་ནས་བརྒྱུད་པ་གཉིས། །དང་པོ་
རྒྱུ་འབྲས་བདུན་གྱི་མན་ངག་ནི། །རྫོགས་བྱང་སེམས་བསྐྱེད་ལྷག་བསམ་སྙིང་རྗེ་དང། །བྱམས་པ་དྲིན་གཟོ་དྲིན་དྲན་མར་ཤེས་བརྒྱད། །སྔ་མ་སྔ་མ་ཕྱི་མ་ཕྱི་མ་ལས། །རིམ་བཞིན་
འབྱུང་ཚུལ་བསམ་པའོ་འདི་ལ་གཉིས། །རིམ་པ་ལ་ནི་ངེས་པ་སྐྱེད་པ་དང། །རིམ་གྱིས་སྦྱང་བ་དངོས་པོ་དང་པོ་ལ། །སྙིང་རྗེ་ཐེག་ཆེན་རྩ་བར་བསྟན་པ་དང། །རྒྱུ་འབྲས་གཞན་
རྣམས་དེ་ཡི་རྒྱུ་འབྲས་སུ། །འགྱུར་བའི་ཚུལ་ལོ་དང་པོ་དཔེར་མཚོན་ན། །ལོ་ཏོག་སྨིན་པར་སྤྱོད་ལ་ས་བོན་དང། །ཆུ་དང་སྨིན་པ་གསུམ་ཀ་གལ་ཆེ་ལྟར། །རྫོགས་པའི་སངས་རྒྱས་

[020B] །ཐོག་མ་བར་དང་ཐ་མར་གལ་ཆེ་བ། །སྙིང་རྗེ་ཆེན་པོ་ཡིན་པར་འཇུག་པ་ལས། །གང་ཕྱིར་བརྩེ་ཉིད་རྒྱལ་བའི་ལོ་རྟོག་ཕུན་ཚོགས་འདིའི། །ས་བོན་དང་ནི་སྤེལ་ལ་
ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་པ་ལྟར་རོ་གཉིས་པ་རྒྱུ་འབྲས་གཞན། །
སྙིང་རྗེའི་རྒྱུ་དང་འབྲས་བུར་འགྱུར་ཚུལ་ལ། །མར་ཤེས་དྲིན་དྲན་དྲིན་གཟོ་བྱམས་པ་རྣམས། །སྙིང་རྗེ་ཆེན་པོའི་ཆུ་རུ་འགྱུར་ཚུལ་ནི། །སྤྱིར་ན་སེམས་ཅན་དེ་ཡི་སྡུག་བསྔལ་བ། །
ཡང་ཡང་བསམ་པས་དེ་དང་འབྲལ་འདོད་ཙམ། །སྐྱེ་བ་ཡོད་ཀྱང་བློ་དེ་སྐྱེ་སླ་ཞིང། །ཤུགས་དྲག་བརྟན་པོ་སྐྱེ་ལ་སེམས་ཅན་དེ། །ཡིད་དུ་འོང་ཞིང་གཅེས་ལ་འཕངས་པ་ཡི། །
རྣམ་པ་ཅན་ཅིག་དགོས་ཏེ་གཉེན་ཅིག་ལ། །སྡུག་བསྔལ་བྱུང་ན་མི་བཟོད་དགྲ་ཞིག་ལ། །བྱུང་ན་དགའ་ཞིང་བར་མ་ལ་བྱུང་ན། །ཡལ་བར་འདོར་བའི་བཏང་སྙོམས་སྐྱེ་པ་བཞིན། །གཉེན་
ལ་སྡུག་བསྔལ་བྱུང་བ་མི་བཟོད་པ། །དེ་ལ་ཡིད་དུ་འོང་ཞིང་མི་སྡུག་པ། །ཡོད་པས་ཡིན་ལ་དེ་ཡང་ཇི་ཙམ་དུ། །གཅེས་པ་དེ་ཙམ་དུ་ནི་སྡུག་བསྔལ་ལ། །མི་བཟོད་པ་ཡང་དེ་
ཙམ་སྐྱེ་བས་སོ། །དེས་ན་སེམས་ཅན་གཉེན་དུ་སྒོམ་པ་ནི། །ཡིད་དུ་འོང་བ་བསྐྱེད་པའི་ཆེད་ཡིན་ལ། །གཉེན་གྱི་མཐར་ཐུག་རང་གི་མ་ཡིན་པས། །མ་རུ་སྒོམ་དང་དྲིན་དྲན་དྲིན་
གཟོ་གསུམ། །ཡིད་དུའོ་ཞིང་གཅེས་པ་སྒྲུབ་བྱེད་ཡིན། །དེ་ལ་བརྟེན་ནས་འགྲོ་ལ་བུ་གཅིག་ལྟར། །སྙིང་ནས་སྡུག་པར་འཛིན་པའི་བྱམས་པ་འབྱུང། །དེ་ཡིས་སྙིང་རྗེ་ཆེན་པོ་

[021A]༄༅། །བསྐྱེད་པར་བྱེད། །བདེ་དང་འཕྲད་འདོད་ཙམ་གྱི་བྱམས་པ་དང། །སྙིང་རྗེ་ལ་ནི་རྒྱུ་འབྲས་ངེས་པ་མེད། །ལྷག་བསམ་དང་ནི་སེམས་བསྐྱེད་འབྲས་བུ་རུ། །
འགྱུར་བའི་ཚུལ་ནི་རིམ་གྱིས་བློ་སྦྱང་བས། །སྙིང་རྗེ་སྐྱེས་ན་གཞན་ཕྱིར་སངས་རྒྱས་ལ། །ཐོབ་འདོད་སྐྱེ་པས་པར་དེར་ལྷག་བསམ་ཅིག་ཅི་དགོས་སྙམ་ན་སེམས་ཅན་བདེ་བ་དང། །
འཕྲད་པར་འདོད་དང་སྡུག་བསྔལ་བ་དང་ནི། །བྲལ་ན་སྙམ་པའི་བྱམས་དང་སྙིང་རྗེ་གཉིས། །ཉན་རང་ལ་ཡང་ཡོད་ཀྱང་འགྲོ་ཀུན་ལ། །བདེ་བ་སྒྲུབ་དང་སྡུག་བསྔལ་སེལ་བ་ནི། །
རང་གི་ཁུར་དུ་ཁྱེར་བའི་སྙིང་སྟོབས་མེད། །དེས་ན་བདེ་སྒྲུབ་སྡུབ་བསྔལ་སེལ་བའི་ཁུར། །སྙིང་ནས་ཁྱེར་བའི་ལྷག་བསམ་སྐྱེད་དགོས་སོ། །དེ་ལྟར་སེམས་ཅན་སྒྲོལ་བའི་བློ་སྐྱེས་ཚེ། །
རང་གི་གནས་སྐབས་འདི་ལྟ་བུ་ཡིས་ནི། །གཅིག་གི་དོན་ཡང་རྫོགས་པར་མི་ནུས་ལ། །ཉན་རང་དགྲ་བཅོམ་གོ་འཕང་ཐོབ་གྱུར་ཀྱང། །རང་དོན་ཡོངས་སུ་མ་རྫོགས་གཞན་དོན་ནི། །
སེམས་ཅན་ཉུང་ཟད་རེ་ཙམ་ཐར་བ་ལ། །དགོད་པར་ནུས་ཀྱི་ཐམས་ཅད་མཁྱེན་པར་མིན། །སེམས་ཅན་གྲངས་ལས་འདས་པའི་གནས་སྐབས་དང། །མཐར་ཐུག་དོན་ཀུན་རྫོགས་པར་
སུ་ཡིས་ནུས། །སྙམ་དུ་བསམ་ན་སངས་རྒྱས་ཉག་གཅིག་ལ། །ནུས་པ་ཡོད་པར་ཤེས་ནས་སེམས་ཅན་གྱི། །དོན་དུ་སངས་རྒྱས་ཐོབ་འདོད་སེམས་བསྐྱེད་དོ། །གཉིས་པ་རིམ་
གྱིས་སྦྱང་བ་དངོས་ལ་གསུམ། །གཞན་དོན་དོན་དུ་གཉེར་བློ་སྦྱང་བ་དང། །བྱང་ཆུབ་དོན་དུ་གཉེར་བློ་སྦྱང་བ་དང། །སྦྱང་བའི་འབྲས་བུ་སེམས་བསྐྱེད་ངོས་བཟུང་པའོ། །དང་པོ་

[021B] །སྒྲུབ་དང་བློ་དེ་བསྐྱེད་པ་དངོས་གཉིས་པོ། །དང་ལོ་ལ་ཡང་སེམས་ཅན་ཐམས་ཅད་ལ། །སེམས་ནི་སྙོམས་པར་སྒྲུབ་དང་སེམས་ཅན་ཀུན། །ཡིད་
འོད་རྣམ་པ་ཅན་དུ་སྒྲུབ་པ་གཉིས། །དང་པོ་ལ་ནི་སྐྱེས་བུ་ཆུང་འབྲིང་གི་སྐབས་སུ་བཤད་ལྟར་སྔོན་འགྲོ་ལ་སོགས་པའི། །རིམ་པ་རྣམས་ནི་འདིར་ཡང་བླང་ལ་བསྐྱང། །དེ་ནས་
སེམས་ཅན་རྣམས་ལ་ཕྱོག་ས་རིས་སུ། །བཅད་ནས་ཆགས་སྡང་བཀག་སྟེ་སེམས་སྙོམས་པ། །མེད་ན་བྱམས་དང་སྙིང་རྗེ་གང་སྐྱེ་བ། །ཕྱོགས་རིས་ཅན་དུ་སྐྱེ་བས་བཏང་སྙོམས་
སྒོམ༑ ༑འདི་ལ་འདུ་བྱེད་ཚོར་བ་ཚད་མེད་པའི། །བཏང་སྙོམས་གསུམ་ལས་འདིར་ནི་ཐ་མ་དང། །དེ་ལའང་སེམས་ཅན་གཞན་དག་ཆགས་སྡང་སོགས། །ཉོན་མོངས་མེད་པར་
སྒྲུབ་པའི་རྣམ་པ་ཅན། །གཅིག་དང་རང་ཉིད་སེམས་ཅན་གང་ལ་ཡང། །ཆགས་སྡང་བཀག་ནས་སྙོམས་པའི་རྣམ་པ་ཅན། །གཉིས་ལས་འདིར་ནི་ཕྱི་མའོ་འདི་སྒོམ་པའི། །དམིགས་
པའི་གོ་རིམ་སྐྱེ་བ་སླ་བས་ན། །ཐོག་མར་ཕན་གནོད་གང་ཡང་མ་བྱས་པའི། །བར་མ་ཅིག་ལ་དམིགས་སྟེ་སེམས་སྙོམས་པ། །སྒྲུབ་པར་བྱའོ་དེ་ནས་མཛའ་བཤེས་ལ། །དམིགས་
སྟེ་ཆགས་པ་བཀག་ནས་སེམས་སྙོམས་པ། །སྒོམ་མོ་དེ་ནས་དགྲ་ལ་ཞེ་སྡང་བ། །བཀག་ནས་སྙོམས་པའི་སེམས་སྒོམ་དེ་ནས་ནི། །སེམས་ཅན་ཀུན་ལ་སྙོམས་པའི་སེམས་སྒོམ་
མོ༑ ༑གཉེན་ལ་ཆགས་དང་དགྲ་ལ་སྡང་པའི་བློ། །ཇི་ལྟར་འགོག་ན་སེམས་ཅན་ངོས་ནས་ནི། །བདེ་བ་འདོད་ཅིང་སྡུག་བསྔལ་མི་འདོད་པར། །མཚུངས་བས་ཕན་གནོད་དབྱེ་བ་མི་

[122A]༄༅། །རིགས་ཤིང། །རང་ངོས་ནས་ནི་འཁོར་བར་འཁོར་པ་ན། །སེམས་ཅན་དགྲ་གཉེན་གཉིས་ཀར་མ་གྱུར་པ། །མེད་པས་ཆགས་སྡང་དབྱེ་པ་མི་རིགས་སོ། །
སྙམ་དུ་བསམ་སྟེ་མཉམ་མེད་ཇོ་བོ་ཡིས། །འཁོར་བའི་གནས་འདིར་ངེས་པ་མེད་པས་ན། །ཕ་མ་ལ་སོགས་ཕ་མར་མ་ངེས་པས། །ཉེ་དུ་འབྲེལ་བ་དག་ལ་ཆགས་པ་སྤངས། །
དགྲར་ཡང་མ་ངེས་དེ་ལ་སྡང་པ་སྤངས། །ཞེས་དང་བུ་མོ་ཟླ་མཆོག་གིས་ཞུས་ལས། །བདག་གིས་སྔོན་ཆད་ཁྱེད་རྣམས་ཐམས་ཅད་བསད། །བདག་ཀྱང་ཁྱེད་ཀྱིས་སྔོན་ཆད་གཤེག་
ཞིང་གཏུབས། །ཀུན་ཀྱང་ཕན་ཚུན་དགྲ་དང་གསོད་པ་ཡིན། །ཁྱེད་ཅག་ཇི་ལྟར་འདོད་ཆགས་སེམས་ཀྱང་སྐྱེ། །ཞེས་སོ་དེ་ལྟར་བཏང་སྙོམས་སྒོམ་པ་ཡིས། །རང་རྒྱུད་ཆགས་དང་
སྣང་བས་མ་སྙོམས་པ། །ཞི་སྟེ་ཞིང་ས་ལེགས་པར་དུལ་བ་ལྟར། །གྱུར་ལ་ཡིད་འོང་བྱམས་པས་ཆུས་བརླན་ཏེ། །སྙིང་རྗེའི་ས་བོན་བཏབ་ན་བདེ་བླག་ཏུ། །སྐྱེ་བར་གསུངས་པས་
བཏང་སྙོམས་སྒོམ་པ་ལ། །འབད་པར་རིགས་ཏེ་སློབ་དཔོན་རྟ་དབྱངས་ཀྱིས། །དེ་ཡང་ཐོག་མར་ཚད་མེད་བློ། །བཏང་སྙོམས་ས་གཞི་ལེགས་བདལ་བ། །བྱམས་པའི་ཆུ་བོས་
རྣམ་བཅུས་པར། །རབ་ཏུ་དགའ་བའི་རྣལ་འབྱོར་བས། །སྙིང་རྗེའི་ས་བོན་ལེགས་པར་གདབ། །ཞེས་སོ་གཉིས་པ་ཐམས་ཅད་ཡིད་འོང་གི་རྣམ་པ་ཅན་ཏུ་སྒྲུབ་པ་ལ་ནི་གསུམ། །
མང་ཤེས་པ་ནི་འཁོར་བར་འཁོར་བ་ལའང། །ཐོག་མ་མེད་པས་སྐྱེ་ཤི་གཅིག་ནས་གཅིག་བརྒྱུད་སྡེ་འཁོར་ཚེ་ལུས་འདི་མ་བླངས་དང། །ཕྱོགས་འདིར་མ་སྐྱེས་བྱ་བ་ཡེ་མེད་པས། །

[122B] །སྔོན་ནས་མ་སྐྱེས་མ་སོང་མ་ཤི་བའི། །ས་ཡི་ཕྱོགས་དང་སེམས་ཅན་གང་ཞིག་གིས། །ཕ་མ་ཕུ་ནུ་སྲིང་མོ་སློབ་དཔོན་དང། །མཁན་པོ་
བླ་མ་བླ་མའི་གནས་ལྟ་བུར། །མ་གྱུར་པ་ནི་ང་ཡིས་མཐོང་དཀའ་ཞེས། །ས་ཡི་དངོས་གཞིར་དྲངས་པའི་མདོ་ལས་གསུངས། །དེ་ཡང་སྔོན་ཆད་བྱས་པར་མ་ཟད་ཀྱི། །མ་འོང་
པ་ན་བྱེད་པའང་མཐའ་ཡས་པས། །དེ་ལྟར་བསམ་ལ་འགྲོ་ཀུན་རང་གི་མ། །བྱས་ལ་དེས་པ་བརྟན་པོ་བཙལ་བྱ་སྟེ། །འདི་སྐྱེས་ན་ནི་དྲིན་དྲན་དྲིན་གཟོ་སོགས། །སྐྱེ་བར་སླ་
ལ་བློ་འདི་མ་སྐྱེས་ན། །དྲིན་དྲན་སོགས་ཀྱི་གཞི་ནི་མེད་ཕྱིར་རོ། །དེ་ནས་འགྲོ་བའི་དྲིན་དྲན་སྒོམ་པ་ནི། །ཐོག་མར་སྐྱེ་བར་མྱུར་བས་ཚེ་འདིའི་མ། །མདུན་དུ་གསལ་པོ་བསམ་
ལ་མ་འདི་ཡིས། །ད་ལྟར་མ་ཟད་འཁོར་བ་ཐོག་མེད་ནས། །ལན་གྲངས་དཔག་ཏུ་མེད་པར་བདག་གི་མ། །བྱས་ཤིང་དེ་ཚེ་ནུས་པ་གང་ཡོད་ཀྱིས། །གནོད་པ་ཀུན་ལས་བསྐྱབས་
ཤིང་ཕན་བདེ་བསྒྲུབས། །ཁྱད་པར་ཚེ་འདིར་དང་པོ་མངལ་དུ་བཟུང། །དེ་ནས་བཙས་ཚེ་བ་སྤུ་སེར་ཟེང་ངེ། །ཤིན་ཏུ་སྨེ་བ་ཤ་ཡི་དྲོད་ལ་བཅར། །སོར་བཅུའི་ཁ་ལ་གཡེངས་
ཤིང་ནུ་ཞོ་བསྣུན། །ནོམ་བུ་ཁས་བསྙོང་སྣབ་ལུད་ཁ་ཡིས་ཕྱིས། །མི་གཙང་ལག་པས་ཕྱིས་ཀྱིན་ཐབས་དུ་མས། །སྐྱོ་ངལ་མེད་པར་གསོས་སྐྱེད་ལེགས་བྱས་ཏེ། །རིམ་གྱིས་
བཀྲེས་སྐོམས་དུས་སུ་བཟའ་བཏུང་དང། །འཁྱགས་དུས་གོས་དང་འཕོང་དུས་ནོར་གྱི་རིགས། །རང་གིས་སྤྱོད་པར་མི་བྲ་བ་རྣམས་བྱིན། །ཡོ་བྱད་རྣམས་ཀྱང་རང་གིས་བདེ་བླག་ཏུ༑ ༑

[123A]༄༅། །རྙེད་པ་མིན་གྱི་སྡིག་སྡུག་གཏམས་ངན་དང། །བསྲེས་ཀྱིན་ཤ་ཐང་བཙལ་ནས་བྱིན་པ་ཡིན། །བུ་ལ་ན་ཚ་ལ་སོགས་སྡུག་བསྔལ་བ། །བྱུང་ན་བུ་དེ་འཆི་དང་ན་བ་
དང༑ ༑སྡུག་བསྔལ་བ་ལས་རང་ཉིད་འཆི་བ་དང། །ན་དང་སྡུག་ལ་འདམ་ཞིང་བུའི་སྡུག་བསྔལ། །གཏིང་ནས་མི་བཟོད་སེལ་ཐབས་བྱེད་ལ་འབད། །མདོར་ན་རང་གི་བློ་ནུས་གང་ཡོད་
ཀྱི༑ ༑ཕན་བདེ་བསྒྲུབ་ཅིང་སྡུག་བསྔལ་སེལ་པ་ལ། །བརྩོན་པའི་ཚུལ་རྣམས་བསམ་སྟེ་དྲིན་དྲན་བློ། །བཅོས་མིན་སྐྱེས་ཚོ་རིམ་གྱིས་ཕ་ལ་སོགས། །མཛའ་བཤེས་གཞན་དང་
བར་མ་དགྲ་རྣམས་དང། །ཕྱོགས་བཅུའི་སེམས་ཅན་ཀུན་ལ་རིམ་གྱིས་སྒོམ། །དེ་ནས་དྲིན་དུ་གཟོ་བ་སྒོམ་པ་ནི། །དེ་ལྟར་སེམས་ཅན་ཀུན་གྱིས་མ་བྱས་ཚེ། །དྲིན་གྱིས་བསྐྱང་
ཚུལ་བསམ་ལས་ད་ལྟ་ནི། །སྐྱེ་ཤི་འཕོས་པས་ཕན་ཚུན་གཅིག་གིས་གཅིག་གཉེན་དུ་མ་གོ་ནའང་ཐམས་ཅད་ཀྱང། །བདག་གི་ཚེ་འདིའི་མ་དང་ཁྱད་མེད་པས། །འདི་རྣམས་
དོར་ནས་རང་ཉིད་འཁོར་བ་ལས། །ཅི་ཐར་བྱེད་ན་དེ་ལས་ཁྲེལ་ཆུང་བ། །འཇིག་རྟེན་འདི་ན་མེད་དེ་སློབ་སྤྲིངས་ལས། །ཉེ་དུ་འཁོར་བའི་རྒྱ་མཚོའི་ཁངས་སུ་ཆུད་གྱུར་པ། །གློང་གི་ནང་
དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །ཅེས་དང་དེ་ལྟའི་དྲིན་ཅན་འདོར་བ་ནི། །ཤིན་
ཏུ་མ་རབས་རྣམས་ལའང་མི་རིགས་ན། །བདག་གི་ཚུལ་དང་ག་ལ་མཐུན་སྙམ་པས། །དྲིན་ལན་བསྐོར་བའི་ཁུར་གཟུང་དེ་ཉིད་ལས། །བྱིས་པ་བང་ན་བཙའ་བ་ཅི་ཡང་མི་ནུས་པས། །

[123B] །ངལ་པ་མང་སྟེན་བྱམས་ལ་བརྟེན་པ་དེ་དག་འདིར། །ཤིན་ཏུ་མ་རབས་ཞིག་ནའང་སྤོང་བར་སུ་ཞིག་སྤྲོ། །གང་གི་ཁོང་ན་འདི་
སྐབས་རྙེད་ནས་གནས་བཅས་ཤིང། །གང་གིས་བརྩེ་བའི་སེམས་ཀྱིས་ཟོན་བཅས་འདི་བླངས་པ། །ཉོན་མོངས་དེ་དག་སྡུག་བསྔལ་སྐྱབས་མེད་འདིར་བོར་ནས། །འགོ་བ་མ་རབས་ཐ་
ཤལ་ཞིག་ནའང་སུ་ཞིག་སྤྲོ། །ཞེས་དང་ཡོན་ཏན་མཐའ་ཡས་བསྟོད་པ་ལས། །སེམས་ཅན་གང་དག་མ་རིག་ལྡོངས་པས་བསམ་པ་རྒུད་པའི་བློ་གྲོས་ཅན། །ཕ་དང་བུར་གྱུར་རྣམས་ཀྱིས་
བདག་ལ་བསྙེན་བཀུར་བྱམས་པས་ཕན་བཏགས་པ། །དེ་དག་བཏང་ནས་གཅིག་པུ་ཐར་བར་བྱེད་པ་བདག་གི་ཚུལ་མིན་ཞེས། །དེ་སླད་ཁྱོད་ཀྱིས་འགྲོ་བ་མགོན་མེད་ངེས་ཐར་བགྱི་སླད་སྨོན་ལམ་
བཏབ༑ ༑ཅེས་སོ་འོ་ན་ཕན་ལན་ཅི་ཞིག་བྱ། །སྙམ་ན་མ་རྒན་དེ་རྣམས་རང་གིས་ཀྱང། །སྔོན་ཆད་འཁོར་བའི་བདེ་འབྱོར་ཇི་ཙམ་ཞིག་ཐོབ་ཀྱང་དེ་དག་ཀུན་གྱིས་མ་བསླུས་མེད། །བདག་
གིས་ཀྱང་ནི་སྔན་ཆད་ཉོན་མོངས་པའི། །གདོན་གྱིས་བརླམ་པས་སྨས་ནས་རྨ་དྲག་པོ། །བྱུང་ལ་བ་ཚྭ་ལ་སོགས་འགྱུར་བྱེད་རྫས། །འདེབས་དང་འདྲ་བར་མ་རྣམས་རང་བཞིན་གྱིས། །སྡུག་
བསྔལ་པ་ལ་སླར་ཡང་སྡུག་བསྔལ་བསྐྱེད། །ད་ནི་ཕན་བཏག་ལན་དུ་དེ་རྣམས་ནི། །ཐར་པའི་བདེ་ལ་འགོད་པར་བྱ་སྙམ་དུ། །དྲིན་གཟོ་དགོས་ཏེ་དབུ་མ་སྙིང་པོ་ལས། །གཞན་ཡང་སྔོན་ཆད་
ཉོན་མོངས་པའི། །གདོན་གྱིས་བརླམ་པ་བདག་གིས་ནི། །སྨས་ལ་འགྱུར་བྱེད་འདེབས་པ་བཞིན། །སྡུག་བསྔལ་ནད་པ་གང་སྡུག་བྱས། །སྐྱེ་བ་གཞན་དུ་གང་དག་གིས། །བྱམས་དང་

[124A]༄༅། །བསྙེན་བཀུར་ཕན་པ་བྱས། །དེ་ལ་ལན་དུ་ཕན་གདགས་པ། །མྱ་ངན་བཟླ་ལས་གཞན་ཅི་ཡོད། །ཅེས་སོ་བྱས་པ་གཟོ་བ་ནི། །མཁས་པས་བསྔགས་པའི་གནས་ཡིན་ཏེ། །
ཀླུ་རྒྱལ་རྔ་སྒྲའི་ཚིག་བཅད་ལས། །རྒྱ་མཚོ་དང་ནི་རི་རབ་དང། །ས་རྣམས་བདག་གི་ཁུར་མིན་གྱི། །བྱས་པ་མི་གཟོ་གང་ཡིན་པ། །དེ་ནི་བདག་གི་ཁུར་ཆེན་ཡིན། །མི་གང་སེམས་ནི་མི་རྒོད་ཅིང། །
བྱས་པ་གཟོ་དང་བྱས་པ་ཚོར། །བྱས་པ་ཆུད་གཟོན་མི་བྱེད་པ། །དེ་དག་མཁས་པས་རབ་ཏུ་བསྔགས། །ཞེས་སོ་མདོར་ན་མ་རྒན་རྣམས། །ཉོན་མོངས་གདོན་གྱིས་བརླམས་པས་སྨྱོ། །བླང་དོར་
ལྟ་བའི་མིག་དང་བྲལ། །ངན་སོང་གསུམ་གྱི་གཡང་ཁ་རུ། །ཉེས་པར་སྤྱོད་པས་རྡེག་འཆའ་བ། །དེ་ལྟར་ཤིན་ཏུ་ཉམ་ཐག་ཚུལ། །བསམ་ནས་དེ་ལས་གདོན་པ་ཡིས། །དྲིན་གཟོ་བྱ་སྟེ་བསླབ་
བཏུས་ལས། །ཉོན་མོངས་ཀྱིས་སྨྱོ་གཏི་མུག་ལྡོངས། །གཡང་ས་མང་པོའི་ལམ་དུ་ནི། །གོམས་པ་རེ་རེ་རྡེག་འཆའ་བ། །བདག་དང་གཞན་དག་མྱ་ངན་གཞི། །འགྲོ་བ་རྣམས་ནི་སྡུག་བསྔལ་
མཚུངས། །ཞེས་སོ་གཉིས་པ་གཞན་དོན་དོན་གཉེར་གྱི། །བློ་དེ་སྐྱེད་པ་དངོས་ལ་གསུམ་ཡོད་པའི། །བྱམས་པ་སྒོམ་པར་བྱམས་པའི་དམིགས་པ་ནི། །བདེ་དང་མི་ལྡན་པ་ཡི་སེམས་ཅན་ནོ། །
རྣམ་པ་བདེ་དང་འཕྲད་ན་ཅི་མ་རུང། །འཕྲད་པར་གྱུར་ཅིག་འཕྲད་པར་བྱ་སྙམ་པའོ། །ཕན་ཡོན་མདོ་སྡེ་ཏིང་འཛིན་རྒྱལ་པོ་ལས། །བྱེ་བ་ཁྲག་ཁྲིག་དཀྲིགས་པའི་ཞིང་དག་ན། །མཆོད་པ་རྣམ་མང་དཔག་
མེད་ཇི་སྙེད་པ། །སྐྱེས་མཆོག་རྣམས་ལ་དེ་ཡིས་རྟག་མཆོད་པ། །བྱམས་པའི་སེམས་ཀྱི་གྲངས་དང་ཆར་མི་ཕོད། །ཅེས་དང་འཇམ་དཔལ་ཞིང་བཀོད་མདོ་ལས་ཀྱང། །སངས་རྒྱས་དབང་ཕྱུག་

[124B] །ཞིང་ཁམས་སྟོང་གིས་བརྒྱན་པ་ཞེས་བྱ་བ། །དེ་ན་སེམས་ཅན་ཀུན་ཀྱང་འགོག་པ་ལ། །ཞུགས་པའི་བདེ་བ་ལྟ་བུའི་བདེ་དང་ལྡན། །དེར་ནི་ལོ་གྲངས་བྱེ་བ་བརྒྱ་སྟོང་དུ། །
ཚངས་སྤྱོད་སྤྱད་པ་ལས་ནི་ཞིང་འདི་རུ། །ཐ་ན་སེ་གོལ་གཏོགས་པའི་ཡུན་ཙམ་དུ། །སེམས་ཅན་ཀུན་ལ་བྱམས་པའི་སེམས་བསྐྱེད་ན། །སྔ་མ་ལས་ནི་བསོད་ནམས་ཆེས་ཆེ་བ། །མང་དུ་སྐྱེད་ན་
རྒྱུན་དུ་ལེགས་སྒོམ་པ། །བསོད་ནམས་ཆེ་བ་ལྟ་ཅི་སྨོས་ཞེས་བཤད། །རིན་ཆེན་འཕྲེང་བ་ལས་ཀྱང་ནི། །རྗེའུ་ཆོས་སུམ་བརྒྱའི་ཁ་ཟས་དག་ཉིན་རེ་དུས་གསུམ་སྦྱིན་པས་ཀྱང། །བྱམས་
པ་ཡུད་ཙམ་ཐང་གཅིག་གི་བསོད་ནམས་དག་ལ་ཆར་མི་ཕོད། །ལྷ་མི་བྱམས་པར་འགྱུར་བ་དང། །དེ་དག་ཀྱང་ནི་སྲུང་བ་དང། །ཡིད་བདེ་བ་དང་བདེ་མང་དང། །དུག་དང་མཚོན་གྱིས་གནོད་
མེད་དང། །འབད་པ་མེད་པར་དོན་འཐོབ་དང། །ཚངས་པའི་འཇིག་རྟེན་སྐྱེ་འགྱུར་ཏེ། །གལ་ཏེ་གྲོལ་བར་མ་གྱུར་ཀྱང། །བྱམས་ཆོས་ཡོན་ཏན་བརྒྱད་འཐོབ་བོ། །ཞེས་པས་བྱམས་པ་ཡོད་
གྱུར་ན༑ ༑ལྷ་མི་བྱམས་ཤིང་རང་གིས་འདུ། །རྒྱལ་པས་ཀྱང་ནི་བདུད་ཀྱི་སྡེ། །བྱམས་པའི་སྟོབས་ཀྱིས་ཕམ་མཛད་པས། །བསྲུང་བའི་མཆོག་ཏུ་འགྱུར་བ་སོགས། །བྱམས་པའི་ཕན་ཡོན་མང་
དུ་གསུངས། །དེས་ན་སྐྱེ་བར་དཀའ་ཡང་བསླབ་བཏུས་ལས། །བྱམས་དང་སྙིང་རྗེ་སྒོམ་པ་སྟོན་པ་ཡི། །ཚིག་བཅད་རྣམས་ལ་སེམས་ཀྱིས་ལེགས་བསམ་སྟེ། །ཚིག་བཅད་དག་ཏུའང་བཏོན་
ནས་སྒོམ་པར་གསུངས། །ཚིག་ནི་གསེར་འོད་དམ་པའི་མདོ་སྡེ་ལས། །གསེར་འོད་དམ་པའི་རྔ་ཆེན་སྒ་ཡིས་ནི། །སྟོད་གསུམ་འཇིག་རྟེན་འཇིག་རྟེན་གསུམ་འདི་ན། །ངན་སོང་སྡུག་བསྔལ་གཤིན་རྗེའི་སྡུག་

[125A]༄༅། །བསྔལ་དང། །དབུལ་བའི་སྡུག་བསྔལ་སྡུག་བསྔལ་ཞི་བར་ཤོག་ཅེས་སོགས་ལྟ་བུའོ་དེ་ལྟར་སྒོམ་ལ་འབད། །སྒོམ་པའི་རིམ་པ་ཐོག་མར་མཛའ་བཤེས་ལ། །དེ་ནས་བར་
མ་དེ་ནས་དགྲ་བོ་ལ། །དེ་ནས་སེམས་ཅན་ཀུན་ལ་རིམ་བཞིན་སྒོམ། །སྒོམ་པའི་ཚུལ་ནི་ཇི་ལྟར་སེམས་ཅན་ཞིག་སྡུག་བསྔལ་དྲག་པོས་མནར་བའི་སྡུག་བསྔལ་ཚུལ། །ཡང་ཡང་བསམ་ན་
སྙིང་རྗེ་སྐྱེ་བ་ལྟར། །སེམས་ཅན་རྣམས་ལ་ཟག་བཅས་ཟག་མེད་ཀྱི། །བདེ་བ་མེད་ཅིང་དེ་ཡིས་འཕོར་ལུག་རྣམས། །ཡང་ཡང་བསམ་པར་བྱ་སྟེ་དེ་སྒོམ་ན། །བདེ་དང་འཕྲད་འདོད་རང་གིས་
འབྱུང་འགྱུར་ལ། །དེ་ཡང་བདེ་བ་རྣམ་པ་སྣ་ཚོགས་པ། །ཡིད་ལ་བྱས་ནས་དེ་དག་སེམས་ཅན་ལ། །བསྟབ་པར་བྱའོ་གཉིས་པ་སྙིང་རྗེ་ལ། །དམིགས་པ་སྡུག་བསྔལ་གསུམ་གྱིས་ཅི་རིག་པར་
མནར་བའི་སེམས་ཅན་རྣམས་སོ་རྣམ་པ་ནི། །སྡུག་བསྔལ་དེ་དང་བྲལ་ན་སྙམ་པ་དང། །བྲལ་བར་གྱུར་ཅིག་འབྲལ་བར་བྱ་སྙམ་པའོ། །དམིགས་ཡུལ་གང་ལ་སྒོམ་པའི་གོ་རིམ་ནི། །ཐོག་མར་
མཛའ་བཤེས་དེ་ནས་བར་མ་དང། །དེ་ནས་དགྲ་བོ་དེ་ནས་ཕྱོགས་བཅུ་ཡི། །སེམས་ཅན་ཐམས་ཅད་ལ་ཡང་རིམ་གྱིས་སྒོམ། །དེ་ལྟར་བཏང་སྙོམས་བྱམས་པ་སྙིང་རྗེ་ལ། །དམིགས་ཡུལ་སོ་
སོར་ཕྱེ་ནས་རིམ་ཅན་དུ། །སྒོམ་པ་དེ་ནི་མངོན་པའི་མདོའི་རྗེས་སུ། །འབྲང་ནས་སློབ་དཔོན་ག་མ་ལ་ཤི་ལས། །མཛད་པ་ཡིན་ལ་དེ་ནི་གནད་ཆེ་སྟེ། །དང་པོ་ཉིད་ནས་སེམས་ཅན་སྤྱི་ཙམ་ལ། །
དམིགས་ནས་སྦྱང་ལ་སྐྱེ་བ་ལྟར་སྣང་ཡང། །རེ་རེ་བཞིན་ནས་བསམ་ན་གང་ལ་ཡང། །མི་སྐྱེ་རེ་རེ་བཞིན་ནས་ཡིད་འགྱུར་བའི། །མྱོང་པ་སྔར་བཤད་པ་ལྟར་ལེགས་བཏོན་ནས། །ཇེ་མང་བཏང་

[125B] །དམིགས་ནས་བསྐྱང་ན་སོ་སོ་པ་དང་ན། །ཚོགས་པ་གར་ལ་དམིགས་ཀྱང་སྐྱེ་ཕྱིར་རོ། །སྒོམ་པའི་ཚུལ་ནི་མར་གྱུར་སེམས་ཅན་རྣམས། །འཁོར་བར་ལྷུང་
ནས་སྤྱི་དང་སོ་སོ་ཡི། །སྡུག་བསྔལ་ཇི་ལྟར་མྱོང་རྣམས་སེམས་པ་སྟེ། །འཁོར་བའི་སྡུག་བསྔལ་རྣམས་ནི་སྔར་བཤད་ཟིན། །དེ་ཡང་སྐྱེས་བུ་འབྲིང་དང་ཐུན་མོང་པའི། །ལམ་ལ་སྦྱང་བས་
མྱོང་བ་སྐྱེས་བ་ཞིག་ཡིན་ན་རང་གི་ཉམས་མྱོང་ལ་དཔག་ལྟེ། །གཞན་ལ་སྒོམ་པས་སྐྱེ་པ་སླ་པར་འགྱུར། །སྡུག་བསྔལ་དེ་དག་རང་སྟེང་དུ་བསམ་ན། །ངེས་འབྱུང་བསམ་པ་སྐྱེ་བའི་རྒྱུར་འགྱུར་
ལ༑ ༑གཞན་སྟེང་བསམ་པས་སྙིང་རྗེའི་རྒྱུར་འགྱུར་རོ། །རང་སྟེང་སེམས་པ་སྔོན་དུ་མ་སོང་ན། །གཞན་ལ་གནད་དུ་འགྲོ་བ་མི་སྐྱེའོ། །དེ་དག་མཚོན་པ་ཙམ་སྟེ་རྒྱས་པར་ན། །སྙིང་རྗེའི་དམིགས་
པའི་སྡུག་བསྔལ་བརྒྱ་རྩ་བཅུ། །བྱང་བར་གསུངས་པ་བློ་ཡི་མཐུ་ཡོད་པ། །རྣམས་ཀྱིས་སྒོམ་པར་བྱའོ་དེ་ཡང་ནི། །ཉན་ཐོས་སྐྱོ་བའི་སེམས་ཀྱིས་སྡུག་བསྔལ་བ། །སྒོམ་ལས་བྱང་སེམས་སྙིང་རྗེ་
སྒོམ་པ་ཡིས། །སྡུག་བསྔལ་སེམས་པ་ཤིན་ཏུ་མང་བར་གསུངས། །བདེ་བ་མེད་དང་སྡུག་བསྔལ་མྱོང་ཚུལ་སྒོ། །མཐའ་ཡས་པ་ནས་བསམ་ན་བྱམས་པ་དང། །སྙིང་རྗེ་ཡང་ནི་ཤིན་ཏུ་མང་པོ་
སྐྱེ༑ ༑རྒྱུན་རིང་བསམ་ན་བརྟན་ཅིང་ཤུག་དྲག་པ། །སྐྱེ་བས་གདམ་ངག་ཅུང་ཟད་རེས་ཚིམ་ནས། །གཞུད་ལུགས་ཆེ་བ་ལས་ནི་བཤད་པ་རྣམས། །སྐོམ་པ་དོར་ན་སྐྱེ་སྟོབས་ཤིན་ཏུ་ཆུང། །དེ་ཡང་ལུང་
རིག་གཉིས་ཀྱིས་སྔར་བཤད་ལྟར། །ཐེག་ཆེན་འཇུག་སྒོ་སེམས་བསྐྱེད་ཡིན་ལུགས་དང། །སྙིང་རྗེ་རྩ་བར་འགྲོ་ལུགས་ལ་སོགས་ཀྱི། །གོ་དམིགས་ལེགས་པར་ཕྱེད་ནས་སོར་རྟོག་གི་ཤེས་རབ་ཕྲ་མོས་

[126A]༄༅། །དཔྱད་ཅིང་བསྐྱང་པའི་མཐར། །སྐྱེས་པའི་མྱོང་བ་དགོས་ཀྱི་གོ་བ་ཡིས། །ལེགས་པར་དམིགས་མ་ཕྱེད་པར་ཕུར་ཚུག་རེར། །འབད་པའི་མྱོང་བ་ཐམ་ཐོམ་སྐྱེས་པ་ཡིས། །གར་ཡང་
ཕྱིན་པར་མི་འགྱུར་ཉམས་ལེན་གྱི། །སྐབས་གཞན་དུ་ཡང་དེ་ལྟར་ཤེས་པར་བྱ། །སྙིང་རྗེ་སྐྱེས་པའི་ཚད་ནི་སྒོམ་རིམ་ལས། །བུ་ཆུང་སྙིང་དུ་སྡུག་པ་སྡུག་བསྔལ་བར། །གྱུར་ལམ་དེ་སྙིང་རྗེ་ཇི་ཙམ་པ། །སྐྱེ་བ་
དེ་ཙམ་བ་ཡི་བློ་ཚོད་ཅིག་སེམས་ཅན་ཀུན་ལ་སྙིང་རྗེ་རྩོལ་མེད་དུ། །རང་གིས་སྐྱེ་ན་སྙིང་རྗེ་ཆེན་པོ་ཡི། །མཚན་ཉིད་ཚང་བར་གསུངས་ཤིང་འདི་ཡིས་ནི། །བྱམས་པ་ཆེན་པོ་སྐྱེས་པའི་ཚད་ཀྱང་ཤེས། །གཞན་
ཡང་དེ་ལས་སྙིང་རྗེ་ཆེན་པོ་དེ། །གོམས་པའི་སྟོབས་ཀྱིས་སེམས་ཅན་ཐམས་ཅད་ཀྱི། །དོན་དུ་བླ་མེད་རྫོགས་བྱང་ཐོབ་འདོད་ཀྱི། །སྨོན་པའི་རང་བཞིན་ཅན་གྱི་བྱང་ཆུབ་སེམས། །འབད་བརྩོལ་མེད་པར་ཤུགས་
ཀྱི་སྐྱེའོ་ཞེས། །སྨོན་སེམས་སྐྱེ་ལ་སྙིང་རྗེ་ཆེན་པོ་དེ། །གོམས་པ་དགོས་པར་གསུངས་སྟེ་འདི་ཡིས་ནི། །སྨོན་སེམས་སྐྱེས་པའི་ཚད་ཀྱང་ཤེས་པར་བྱ། །ཐེག་བསྡུས་ལས་ཀྱང་ཇི་སྐད་དུ། །བཟང་
དང་སྨོན་པའི་སྟོབས་ཅན་དང། །འདུན་བརྟན་བྱད་པར་འགྲོ་བ་ནི། །བྱང་ཆུབ་སེམས་དཔའ་གྲངས་མེད་གསུམ། །ཀུན་ཏུ་རྩོམ་པར་མཛད་པ་ཡིན། །ཞེས་པའི་གྲངས་མེད་གསུམ་གྱི་མགོ་རྩོམ་པའི་
བྱང་ཆུབ་སེམས་དཔའ་ལའང། །སེམས་ནི་དེ་འདྲ་སྐྱེ་དགོས་སོ། །དེས་ན་གོང་དུ་བཤད་པ་འདི་དག་གི་ཕྱོགས་ནའང་མེད་པར་སེམས་ཅན་ཐམས་ཅད་ཀྱི། །དོན་དུ་སངས་རྒྱས་ཐོབ་བྱ་དེའི་ཆེད་དུ། །
བདག་གི་དགེ་བ་འདི་དང་འདི་བྱའོ། །སྙམ་དུ་བསམ་པ་བསྐྱེད་པ་ཙམ་ཞིག་ལ། །འཁྲུལ་ནས་མ་ཐོབ་པར་ཡང་ཐོབ་སྙམ་པའི། །མངོན་པའི་ང་རྒྱལ་རློམས་པ་བརྟན་བྱས་སྟེ། །བྱང་སེམས་གདམ་ངག་

[126B] །མི་སྦྱོང་གཞན་ཅིག་འཚོལ་ཞིང་འབད་པ་ཡིས། །ས་རྒྱ་མང་པོ་བཅད་པར་འདོད་པ་སྣང། །དེ་ནི་ཐེག་པ་ཆེན་པོའི་གནད་ཤེས་བས། །བལྟས་ན་བཞད་གད་
འཚོར་བའི་གནས་ཡིན་ཏེ། །རྒྱལ་སྲས་དམ་པ་རྣམས་ཀྱི་ཐུགས་དམ་གྱི། །མཐིལ་དུ་བཟུང་ནས་སྐལ་པ་དུ་མ་རུ། །སྦྱོང་བར་གཞུང་ལུགས་ཆེན་པོ་དུ་མ་ལས། །འབྱུང་ན་གོ་བ་ཙམ་ལས་
མེད་རྣམས་ཀྱི། །གདམས་པའི་མཐིལ་དུ་བཟུང་ནས་སྦྱོང་དགོས་པ། །ལྟ་ཅི་དེ་ཡང་ལམ་གཞན་སྒོམ་མི་རུང། །ཟེར་བ་མིན་གྱི་བྱང་ཆུབ་སེམས་སྦྱོང་གི་སྐོར་ཡང་གདམས་པའི་མཐིལ་དུ་ལེགས་
བཟུང་ནས། །བསྐྱང་དགོས་ཟེར་བ་ཡིན་ནོ་སྤྱི་བཏང་ལ། །སྔར་བཤད་པ་ལྟར་མྱོང་བ་མ་སྐྱེས་ཀྱང། །ཐེག་པ་ཆེན་པོའི་བསླབ་བྱ་རྣམས་ཤེས་ཤིང། །དེ་ལ་མོས་པ་ཆེན་པོ་བརྟན་གྱུར་ན། །སྔོན་
ལ་སེམས་བསྐྱེད་པ་དང་བྱང་སེམས་ཀྱི། །སྡོམ་པ་ཆོ་གས་བཟུང་ནས་དེ་རྗེས་སུ། །བྱང་སེམས་སྦྱོང་པའང་ཡོད་མེད་སྤྱོད་འཇུག་ཏུ། །སྔོན་ལ་སེམས་དཔའི་སྡོམ་པ་བཟུང་བའི་ཚུལ་
བཤད་ནས་དེ་ཡི་བསླབ་བྱ་ཕྱིན་དྲུག་གི་བསམ་གཏན་སྐབས་སུ་བྱང་སེམས་སྦྱོང་ལུག་རྣམས། །རྒྱས་པར་གསུངས་པ་ལྟ་བུའོ་དེ་ལྟ་ནའང། །དེ་ལྟར་བྱེད་པའི་སྣོད་དུ་རུང་པ་ལའང། །
སྔོན་དུ་མང་པོ་ཞིག་ལ་སྦྱང་དགོས་སྟེ། །ཕན་ཡོན་སེམས་དང་ཡན་ལག་བདུན་པ་དང། །སྐྱབས་འགྲོས་རྒྱུད་སྦྱོང་བ་དང་བསླབ་བྱ་རྣམས། །ཤེས་པར་བྱས་ནས་བསྲུང་འདོད་སྐྱེད་པའོ།།
དེས་ན་ལམ་བགྲོད་པ་ལ་སྟོང་ཉིད་ཀྱི། །རྟོགས་པ་སྦྱངས་ནས་རིམ་གྱིས་ཇེ་རྒྱས་སུ། །འགྲོ་དགོས་པ་ཡི་མིང་ཙམ་སྣང་ན་ཡང། །དེ་དང་འདྲ་བར་བྱང་ཆུབ་སེམས་སྦྱངས་ནས། །རིམ་

[127A]༄༅། །གྱིས་གོང་ནས་གོང་དུ་ཁྱད་ཞུགས་པར། །སོང་ནས་ས་ལམ་རིམ་གྱིས་བགྲོད་པར་བྱེད། །དགོས་པ་ལ་ནི་མིང་ཡང་མི་སྣང་ངོ། །འདི་ནི་རྒྱལ་བ་ཀུན་གྱི་བགྲོད་གཅིག་ལམ། །ཕར་
ཕྱིན་མན་ངག་མངོན་རྟོགས་རྒྱན་ལས་ནི། །སེམས་བསྐྱེད་ཉེར་གཉིས་གསུངས་ལ་ཤིང་རྟ་ཆེ། །རྣམས་ཀྱིས་སེམས་བསྐྱེད་ཉེར་གཉིས་དེ་དག་གིས། །ས་ལམ་བགྲོད་ཚུལ་བཤད་ལས་ཤེས་པར་བྱ། །
གསུམ་པ་ལྷག་བསམ་སྒོམ་ཚུལ་སྔར་བཤད་པ། །དེ་ལྟར་བྱམས་དང་སྙིང་རྗེ་སྒོམ་པའི་མཐར། །ཀྱེ་མ་བདག་ལ་སྡུག་ཅིང་ཡིད་འོང་བའི། །སེམས་ཅན་འདི་དག་འདི་ལྟར་བདེ་བས་འཕོངས། །སྡུག་
བསྔལ་གསུམ་གྱིས་མནར་ན་འདི་དག་ནི། །ཇི་ལྟར་བདེ་དང་འཕྲད་དང་སྡུག་བསྔལ་ལས། །ཐར་བར་བྱ་སྙམས་སེམས་ཤིང་སེམས་ཅན་རྣམས། །སྲིད་ལས་སྒྲོལ་བའི་ཁུར་དུ་འཁྱེར་བ་ལ། །ཐ་ན་ཚིག་
ཙམ་གྱིས་ཀྱང་བློ་སྦྱོང་པའོ། །འདི་ནི་དྲིན་ལན་གཟོ་བའི་སྐབས་སུ་ཡང། །ཅུང་ཟད་བྱུང་མོད་འདིར་ནི་བདེ་བ་དང། །འཕྲད་ན་སྙམ་དང་སྡུག་བསྔལ་དང་བྲལ་ན། །སྙམ་པའི་བྱམས་དང་སྙིང་རྗེས་མི་
ཆོག་གི་སེམས་ཅན་ཀུན་ལ་བདག་གི་ཕན་པ་དེ་ཀུན། །བསྒྲུབ་པོ་སྙམ་པའི་བསམ་པ་འདྲེན་ནུས་པའི། །བྱམས་དང་སྙིང་རྗེ་སྐྱེད་པར་བསྟན་ཕྱིར་རོ། །དེ་དག་ཀྱང་ནི་ཐུན་གྱི་ངོ་བོའི་སྐབས། །ཙམ་ལ་
མིན་གྱི་ཐུན་རྗེས་ལ་སོགས་པའི། །སྤྱོད་ལམ་ཀུན་ཏུ་ལེགས་པར་དྲན་བྱས་ནས། །རྒྱུན་དུ་བསྐྱངས་ན་བོགས་སམ་སྐྱེད་ཆེ་སྟེ། །སྒོམ་རིམ་བར་པར་སྙིང་རྗེ་ཆེན་པོ་དེ། །མཉམ་པར་བཞག་དང་མཉམ་པར་
མ་བཞག་པའི། །སྤྱོད་ལམ་ཀུན་ཏུའང་རུང་སྟེ་དུས་ཀུན་ཏུ། །སེམས་ཅན་ཀུན་ལ་སྒོམ་པར་བྱ་གསུངས་ལ། །སྙིང་རྗེ་དེ་ལྟར་གསུངས་པ་མཚོན་ཙམ་སྟེ། །དམིགས་རྣམས་གང་སྐྱོང་ཐམས་ཅད་ལ་

[127B] །སློབ་དཔོན་ཆེན་པོ་ཙནྡྲ་གོ་མིས་ཀྱང། །སེམས་ཀྱི་ཤིང་ནི་ཐོག་མ་མེད་དུས་ཅན། །ཉོན་མོངས་ཁ་བའི་ཁུ་བས་རླན་བསྒོས་པ། །རོ་ཞིམ་དངོས་པོར་བགྱིད་པར་མི་ནུས་ལ། །ཡོན་ཏན་
ཆུ་ཡི་ཐིགས་པས་ཅི་རུ་འགྱུར། །ཞེས་པས་དཔེར་ན་ཤིན་ཏུ་རོ་ཁ་པའི། །ཏིག་ཏའི་སྡོང་བུ་ཞིག་ལ་བུར་ཁུ་ཡི། །ཐིགས་པ་རེ་ཙམ་བླུག་པས་མངར་པོ་རུ། །བསྒྱུར་མི་ནུས་ལྟར་ཉོན་མོངས་རོ་ཁ་བས། །
ཐོག་མ་མེད་ནས་བསྒོས་པའི་སེམས་རྒྱུད་ལ། །བྱམས་དང་སྙིང་རྗེ་ལ་སོགས་ཡོན་ཏན་རིགས། །གང་ཡང་སྒོམ་ཡུན་ཐུང་ཐུང་རེ་ཡིས་ནི། །ཅིར་ཡང་མི་འགྱུར་གསུངས་པ་ལྟར་ཡིན་པས། །ཤུགས་
དྲག་རྒྱུན་དུ་སྐྱོང་ལ་འབད་དགོས་སོ། །གཉིས་པ་བྱང་ཆུབ་དོན་གཉེར་སྦྱང་བ་ནི། །སྔར་བཤད་རིམ་པས་བདས་ནས་གཞན་དོན་ལ། །བྱང་ཆུབ་དགོས་པར་མཐོང་ན་དེ་ཐོབ་འདོད། །སྐྱེད་པའང་ཡིན་མོད་
འོན་ཀྱང་དེ་ཙམ་གྱིས། །མི་ཆོག་སྐྱབས་འགྲོའི་སྐབས་སུ་བཤད་པ་ལྟར། །བདེར་གཤེགས་སྐུ་གསུང་ཐུགས་དང་འཕྲིན་ལས་ཀྱི། །ཡོན་ཏན་བསམ་པའི་སྒོ་ནས་ཐོག་མར་ནི། །དད་པ་ཇེ་འཕེལ་བྱ་ལ་དེ་ནས་
ནི༑ ༑དད་པ་དྲག་པོས་འདུན་པའི་རྟེན་བྱེད་པར། །གསུངས་པས་སངས་རྒྱས་ཡོན་ཏན་དེ་དག་ལ། །སྙིང་ནས་ཐོབ་འདོད་སྐྱེད་དེ་རང་དོན་ལའང། །རྣམ་མཁྱེན་མེད་མི་རུང་ལ་ངེས་པ་དྲངས། །ཐེག་ཆེན་
སེམས་བསྐྱེད་སྐྱེ་པའི་རྒྱུ་མང་ཡང། །སྙིང་རྗེས་དྲངས་ཏེ་རང་གིས་བསྐྱེད་པ་ནི། །མཆོག་ཏུ་ཡེ་ཤེས་ཕྱག་རྒྱའི་ཏིང་འཛིན་ལས། །བཤད་པར་སྒོམ་རིམ་དང་པོ་ལས་གསུངས་སོ། །གསུམ་པ་སྦྱངས་འབྲས་
སེམས་བསྐྱེད་ངོས་བཟུང་བ། །སྤྱི་ཡི་མཚན་ཉིད་གོང་དུ་དྲངས་པ་ཡི། །མངོན་རྟོགས་རྒྱན་གྱི་ལུང་དོན་བཞིན་ཡིན་ལ། །དབྱེ་བ་སྡོང་པོ་བཀོད་པའི་མདོར་གསུངས་ལྟར། །རྒྱལ་སྲས་བྱང་ཆུབ་སེམས་དཔའི་

[128A]༄༅། །སྤྱོད་འཇུག་ལས། །འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ། །ཞེས་
པས་སྨོན་འཇུག་སེམས་བསྐྱེད་གཉིས་སུ་གསུངས། །འདི་ལ་བཞེད་ཚུལ་མང་དུ་སྣང་ན་ཡང། །སེམས་ཅན་ཀུན་གྱི་དོན་ཏུ་སངས་རྒྱས་སུ། །གྱུར་ཅིག་སྙམས་པའམ་འགྱུར་པར་བྱ་སྙམ་དུ། །བྱང་ཆུབ་
མཆོག་ཏུ་སྨོན་པའི་སེམས་བསྐྱེད་ནས། །སྦྱིན་སོགས་སྤྱོད་པ་དག་ལ་སློབ་ཀྱང་རུང། །མི་སློབ་ཀྱང་རུང་ཇི་སྲིད་བྱང་སེམས་ཀྱི། །འཇུག་སྡོམ་མ་བཟུང་སྤྱོད་པ་ཉམས་ལེན་གྱི། །བྱ་བས་དངོས་སུ་མ་
ཟིན་དེ་སྲིད་དུ། །སྨོན་སེམས་ཡིན་ལ་འཇུག་སྡོམ་ལེགས་བཟུང་ནས། །སྤྱོད་པ་ཉམས་ལེན་བྱ་བས་ཟིན་པ་དེ། །འཇུག་སེམས་ཡིན་ཏེ་སྒོམ་རིམ་དང་པོ་ལས། །འགྲོ་ལ་ཕན་ཕྱིར་སངས་རྒྱས་གྱུར་ཅིག་ཅེས།།
ཐོག་མར་དོན་དུ་གཉེར་གང་སྨོན་པའི་སེམས། །གང་ཞིག་སྡོམ་པ་བཟུང་སྟེ་ཚོགས་རྣམས་ལ། །ཞུགས་པ་དེ་ནི་འཇུག་པའི་སེམས་སུ་བཤད། །གཉིས་པ་རྒྱལ་སྲས་ཞི་བ་ལྷའི། །གཞུང་ལ་བརྟེན་ནས་སྦྱང་ལ་
གསུམ༑ ༑བདག་གཞན་བརྗེ་དང་མ་བརྗེས་པའི། །ཕན་ཡོན་ཉེས་དམིགས་བསམ་པ་ནི། །ཞི་བ་ལྷ་ཡི་སྤྱོད་འཇུག་ལས། །གང་ཞིག་བདག་དང་གཞན་རྣམས་ནི། །མྱུར་ཏུ་བསྐྱབ་པར་འདོད་པ་དེས། །
བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་དང་གཞན་ཡང་དེ་ཉིད་ལས། །འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་བསྔལ་
ཇི་སྙེད་པ། །དེ་ཀུན་བདག་བདེ་འདོད་ལས་བྱུང། །མང་དུ་བཤད་ལྟ་ཅི་དགོས་ཏེ། །བྱིས་པ་རང་གི་དོན་བྱེད་དང། །ཐུབ་པས་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །བདག་

[128B] །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་ཡང་བདེ་བ་མེད། །ཅེས་གསུངས་པ་ལྟར་རང་ཉིད་ལ། །གཅེས་པར་འཛིན་པ་རྒུད་ཀུན་
སྒོ༑ ༑གཞན་ལ་གཅེས་པར་འཛིན་པ་ནི། །ཕུན་ཚོགས་ཀུན་གྱི་གནས་སུ་བསམ། །བདག་གཞན་བརྗེ་པའི་བསམ་པ་ཡང། །གོམས་ན་སྐྱེད་པར་ནུས་པ་ནི། །སྔར་ནས་རང་གི་དགྲ་བྱེད་པ། །མིང་
ཐོས་ན་ཡང་སྐྲགས་པ་ཞིག་ཕྱིས་སུ་མཐུན་ནས་མཛའ་བ་ན། །དེ་ཉིད་མེད་ན་མི་དགའ་ལྟར། །བློ་ནི་གོམས་པའི་རྗེས་འགྲོ་བས། །བདག་ཉིད་ལ་ནི་གཞན་བཞིན་དང། །གཞན་ལ་བདག་བཞིན་ལྟ་
བ་ཡང༑ ༑གོམས་ན་སྐྱེ་སྟེ་དེ་ཉིད་ལས། །དཀའ་ལས་ཕྱིར་ཟློག་མི་བྱ་སྟེ། །འདི་ལྟར་གོམས་པའི་མཐུ་ཡིས་ནི། །གང་གི་མིང་ཐོས་འཇིགས་པ་ཡང། །དེ་ཉིད་མེད་ན་མི་དགར་འགྱུར། །ཞེས་
དང་གཞན་ཡང་དེ་ཉིད་ལས། །བདག་གི་ལུས་ནི་གཞན་དག་ཏུ། །གཞག་པ་དེ་ལྟར་དཀའ་བ་མེད། །ཅེས་སོ་གལ་ཏེ་གཞན་གྱི་ལུས། །རང་ལུས་མིན་པས་དེ་ལ་ནི། །རང་བློ་ཇི་ལྟར་སྐྱེད་སྙམ་ན། །ལུས་
འདི་ཕ་མའི་ཁུ་ཁྲག་ལས། །གྲུབ་པ་ཡིན་པས་གཞན་ལུས་ཀྱི། །ཆ་ཤས་དག་ལས་གྲུབ་ན་ཡང། །སྔོན་གོམས་དབང་གིས་ངར་འཛིན་པ། །སྐྱེ་ལྟར་གཞན་གྱི་ལུས་ལ་ཡང། །རང་གི་བཞིན་དུ་གཅེས་
འཛིན་པ། །གོམས་ན་སྐྱེ་སྟེ་དེ་ཉིད་ལས། །དེ་བས་ཇི་ལྟར་གཞན་དག་གི་ཁུ་བ་ཁྲག་གི་ཐིགས་པ་ལ། །ཁྱོད་ཀྱིས་ངར་འཛིན་བྱས་པ་ལྟར། །དེ་བཞིན་གཞན་ལ་གོམས་པར་གྱིས། །ཞེས་སོ་དེ་ལྟར་
ཕན་ཡོན་དང། །ཉེས་དམིགས་ལེགས་པར་བསམ་པ་ནི། །སྙིང་ནས་སྒོམ་ལ་སྤྲོ་ཤུགས་སྐྱེད། །བདག་གཞན་བརྗེ་བ་གོམས་བྱས་ན། །སྐྱེད་ནུས་པར་ཡང་མཐོང་བ་དེས། །ཇི་ལྟར་སྒོམ་པའི་རིམ་

[129A]༄༅། །པ་ནི༑ ༑བདག་གཞན་བརྗེ་བ་སྒོམ་ཞེས་པ། །གཞན་ལ་ངའོ་སྙམ་པ་དང། །དེ་ཡི་མིག་སོགས་ང་ཡིའོ། །སྙམ་དུ་སྦྱོང་པ་མ་ཡིན་གྱི། །རང་ལ་གཅེས་པར་འཛིན་པ་དང། །
གཞན་ལ་ཡལ་བར་འདོར་བའི་བློ། །གོ་ས་བརྗེས་ཏེ་གཞན་དག་ལ། །བདག་ཉིད་ལྟ་བུར་གཅེས་འཛིན་ཅིང། །རང་ཉིད་ལ་ནི་གཞན་དག་ལྟར། །ཡལ་བར་འདོར་བའི་བློ་སྐྱེད་པའོ། །དེ་ཕྱིར་བདག་གི་བདེ་
བ་དང༑ ༑གཞན་གྱི་སྡུག་བསྔལ་བརྗེ་བ་ཡང། །རང་ཉིད་གཅེས་འཛིན་དགྲར་བལྟས་ནས། །རང་བདེར་རེད་ཆེར་བྱེད་པ་འགོག་གཞན་དག་གཅེས་འཛིན་ཡོན་ཏན་དུ། །བལྟས་ནས་གཞན་གྱི་སྡུག་
བསྔལ་བ། །ཡལ་བར་འདོར་བ་བཀག་ནས་དེ། །སེལ་ལ་ཆེད་ཆེར་བྱེད་པ་སྟེ། །མདོར་ན་རང་གི་བདེ་བ་ལ། །མི་ལྟ་གཞན་གྱི་སྡུག་བསྔལ་བ། །བསལ་བའི་དོན་དུ་འཇུག་པའོ། །བློ་དེ་
སྦྱོངས་ལ་གེགས་གཉིས་ཏེ། །རང་དང་གཞན་གྱི་བདེ་སྡུག་གི་རྟེན་དུ་འགྱུར་བ་བདག་གཞན་གཉིས། །སྔོ་སེར་ལྟ་བུར་སོ་སོ་བར། །རིས་སུ་བཅད་ནས་གྲུབ་པར་འཛིན། །དེ་ནས་དེ་ལ་བརྟེན་
པ་ཡི༑ ༑བདེ་སྡུག་རང་ལ་བྱུང་བ་ལ། །འདི་ནི་ང་ཡི་ཡིན་པས་ན། །བསྒྲུབ་པའམ་བསལ་བར་བྱ་སྙམ་དང། །གཞན་ལ་བྱུང་ཚེ་འདི་དག་ནི། །གཞན་གྱི་ཡིན་པས་སྙམ་པ་ཡིས། །ཡལ་བར་
འདོར་བས་དེའི་གཉེན་པོར། །བདག་གཞན་ངོ་བོ་ཉིད་ཀྱིས་ནི། །སོ་སོར་རིས་སུ་ཆད་པ་མེད། །ཕན་ཚུན་ལྟོས་ནས་རང་ཉིད་ལ། །གཞན་གྱི་བློ་སྐྱེ་གཞན་ལ་ཡང། །བདག་གི་བློ་ནི་སྐྱེ་བའི་
ཕྱིར༑ ༑དཔེར་ན་ཕ་རིར་འདི་དངོས་ནས། །ཕ་རིའོ་སྙམ་པའི་བློ་སྐྱེ་ཡང། །ཕ་རིར་ཕྱིན་ན་ཚུར་རིའོ་བློ། །སྐྱེ་བ་བཞིན་ཏེ་བསླབ་བཏུས་ལས། །བདག་གཞན་མཉམ་ཉིད་གོམས་བྱས་པས། །

[129B] །བདག་དང་གཞན་ཉིད་ལྟོས་པ་སྟེ། །ཕ་རོལ་ཚུ་རོལ་ཇི་བཞིན་སྫུན། །དོགས་ །གང་ལ་ལྟོས་ན་ཚུ་རོལ་འགྱུར། །
བདག་ཉིད་རང་གིས་མ་གྲུབ་ན། །གང་ལ་ལྟོས་ཏེ་གཞན་དུ་འགྱུར། །ཞེས་སོ་གཞན་གྱི་སྡུག་བསྔལ་གྱིས། །བདག་ལ་གནོད་པར་མི་འགྱུར་བས། །དེ་དག་སེལ་ཕྱིར་མི་འབད་དོ། །
སྙམ་པའི་གེགས་དེབ་སལ་བ་ནི། །ད་ལྟ་རྒས་ཚེ་སྡུག་བསྔལ་བར། །དགོས་ནས་གཞོན་ཚེ་ནོར་སོག་པ། །དགོས་མེད་འགྱུར་ཏེ་རྒས་པ་ཡི། །སྡུག་བསྔལ་གྱིས་ནི་གཞོན་པ་
ལ༑ ༑མི་གནོད་ཕྱིར་དང་དེ་བཞིན་དུ། །སྐྱེ་བ་སྔ་ཕྱི་ལོ་སྔ་ཕྱི། །ཟླ་བ་སྔ་ཕྱི་ཞག་སྔ་ཕྱི། །སྔ་དྲོ་ཕྱི་དྲོ་སོགས་ལའང་མཚུངས། །གལ་ཏེ་རང་གི་སྡུག་བསྔལ་ནི། །རང་ཉིད་
ཀྱིས་ནི་སེལ་དགོས་ན། །རྐང་བའི་ཚེར་མ་ལག་པ་ཡིས། །སེལ་བ་ལ་ནི་དོན་མེད་དེ། །རྐང་ལག་གཉིས་པོ་གཞན་ཡིན་ཕྱིར། །དེ་སྐད་དུ་ཡང་སྤྱོད་འཇུག་ལས། །གལ་ཏེ་དེ་ལ་
སྡུག་བསྔལ་བས། །བདག་ལ་མི་གནོད་ཕྱིར་མི་སྲུང། །མ་འོང་པ་ཡི་སྡུག་བསྔལ་ཡང། །གནོད་མི་བྱེད་ན་ངེ་ཅིས་སྲུང། །བདག་གི་དེ་ནི་མྱོང་སྙམ་པའི། །ནམ་
པར་རྟོག་དེ་ལོག་པ་སྟེ། །འདི་ལྟར་ཤི་བ་གཞན་ཉིད་ལ། །སྐྱེ་བའང་གཞན་ཉིད་ཡིན་ཕྱིར་རོ། །གང་ཚེ་གང་གི་སྡུག་བསྔལ་གང། །དེ་ནི་དེ་ཉིད་ཀྱིས་སྲུང་ན། །རྐང་
བའི་སྡུག་བསྔལ་ལག་པས་མིན། །ཅི་ཕྱིར་དེས་ནི་དེ་སྲུང་བྱ། །ཞེས་སོ་གལ་ཏེ་རྒན་གཞོན་གཉིས། །རྒྱུད་གཅིག་ཡིན་ལ་རྐང་ལག་གཉིས། །ཚོགས་པ་གཅིག་

[130A]༄༅། །པ་ཡིན་པས་ན། །རང་གཞན་གཉིས་དང་མི་འདྲ་བའོ། །སྙམ་ན་རྒྱུན་དང་ཚོགས་པ་ནི། །སྐད་ཅིག་མང་པོ་ཚོགས་པ་དང། །
ཆ་ཤས་མང་པོ་ཚོགས་པ་ལ། །བཏགས་པ་ཡིན་གྱི་རང་སྐྱ་བའི། །ངོ་བོ་མེད་ལ་རང་གཞན་གྱི། །བདག་ཀྱང་ཚོགས་རྒྱུན་དེ་ལ་འཇོག་དགོས་པས་བདག་
གཞན་ལྟོས་བཞག་ཙམ། །མིན་པའི་ངོ་བོས་གྲུབ་པ་མེད། །དེ་སྐད་དུ་ཡང་དེ་ཉིད་ལས། །རྒྱུན་དང་ཚོགས་ཞེས་བྱ་བ་ནི། །འཕྲེང་བ་དམགས་ལ་སོགས་བཞིན་
སྫུན༑ ༑ཞེས་སོ་འོན་ཀྱང་ཐོག་མེད་ནས། །རང་ཉིད་གཅེས་འཛིན་གོམས་པས་ན། །རང་གི་སྡུག་བསྔལ་མི་བཟོད་པ། །ཡིན་པས་གཞན་ལའང་གཅེས་འཛིན་བློ་
གོམས་ན་དེ་ལེ་སྡུག་བསྔལ་ལའང། །མི་བཟོད་པ་ནི་སྐྱེ་བ་ཡིན། །དེ་ལྟར་བདག་གཞན་བརྗེ་བའི་གེགས། །བསམ་ནས་སྒོམ་པའི་ཚུལ་དངོས་ནི། །བདག་
ལ་ཆགས་ལས་གཅེས་འཛིན་པ། །འདིས་ནི་འཁོར་བ་ཐོག་མེད་ནས། །ད་བར་མི་འདོད་སྣ་ཚོགས་བསྐྱེད། །རང་ཉིད་ཕུན་སུམ་ཚོགས་པ་ཅིག་
བྱེད་པར་འདོད་ཀྱང་རང་གི་དོན། །གཙོ་བོར་བཟུང་སྟེ་ཐབས་མིན་ལ། །ཞུགས་པས་སྐལ་བ་བགྲངས་ཡས་པ། །སོང་ཡང་རང་དང་གཞན་གྱི་དོན། །
གང་ཡང་མ་གྲུབ་དེ་ཙམ་དུ། །མ་ཟད་སྡུག་བསྔལ་ཁོ་ནས་མནར། །རང་དོན་སྒྲུབ་འདོད་བསམ་པ་དེ། །གཞན་ལ་སྦོས་ནས་གཞན་གྱི་དོན། །བསྒྲུབ་

[130B] །སྔ་བར་མངོན་པར་སངས་རྒྱས་ནས། །རང་དང་གཞན་གྱི་དོན་ཐམས་ཅད། །ཕུན་སུམ་ཚོགས་པར་འགྱུར་བ་ལ། །གདོན་མི་ཟ་སྟེ་དེ་ལྟ་
བུ༑ ༑མ་བྱས་པ་ཡིས་བྱ་དཀའ་ལ། །དོན་མེད་པ་ཡིས་དུས་འདས་སོ། །ད་ནི་དེ་ལྟར་ཤེས་བྱས་ལ། །དགྲ་ཡི་གཙོ་བོ་བདག་གཅེས་འཛིན། །དྲན་པ་ཤེས་བཞིན་
ལེགས་བསྟེན་ནས། །འབད་པ་དུ་མས་མ་སྐྱེས་པ། །མི་སྐྱེད་སྐྱེས་པ་རྒྱུན་གཅད་དོ། །སྙམ་པའི་ངེས་པ་བརྟན་བྱས་ཏེ། །རང་ཉིད་གཅེས་འཛིན་འགོག་པ་ལ། །
འབད་པར་བྱ་སྟེ་སྤྱོད་འཇུག་ལས། །འདི་ཡིས་བརྒྱ་ཕྲག་ཐམས་ཅད་དུ། །འཁོར་བར་བདག་ལ་གནོད་པ་བྱས། །ཡིད་ཁྱོད་རང་དོན་བྱེད་འདོད་པས། །སྐལ་པ་
གྲངས་མེད་འདས་གྱུར་ཀྱང། །ངལ་བ་ཆེན་པོ་དེ་ལྟ་བུས། །ཁྱོད་ཀྱིས་སྡུག་བསྔལ་འབའ་ཞིག་བསྒྲུབས། །ཞེས་དང་གཞན་ཡང་དེ་ཉིད་ལས། །གལ་ཏེ་ཁྱོད་ཀྱིས་
སྔ་དུས་སུ། །ལས་འདི་བྱས་པར་གྱུར་ན་ནི། །སངས་རྒྱས་ཕུན་སུམ་བདེ་མིན་པ། །གནས་སྐབས་འདི་འདྲར་འགྱུར་མི་སྲིད། །ཅེས་སོ་དེ་ལྟར་རང་ཉིད་ཀྱི། །ཁ་འཛིན་
ཕྱོགས་སྐྱོར་མི་བྱ་བར། །ལུས་དང་ལོངས་སྤྱོད་དགེ་རྩ་རྣམས། །ལྟོས་པ་མེད་པར་སེམས་ཅན་ལ། །གཏོད་ །གང་ལ་བཏང་བ་དེ་ཡི་དོན། །སྒྲུབ་
པར་བྱ་དགོས་དེ་དག་ལ། །ལོག་པར་སྒྲུབ་པ་མི་རིགས་པས། །ལུས་ལ་སོགས་ལ་རང་དོན་དུ། །དམིགས་པའི་བློ་ནི་དགག་བྱ་སྟེ། །དེ་སྐད་དུ་ཡང་སྤྱོད་

[131A]༄༅། །འཇུག་ལས། །བདག་ནི་གཞན་གྱི་དབང་གྱུར་ཞེས། །ཡིད་ཁྱོད་ངེས་པར་ཤེས་གྱིས་ལ། །སེམས་ཅན་ཀུན་དོན་མ་གཏོགས་པར། །ད་ནི་ཁྱོད་ཀྱིས་གཞན་མི་བསམ། །
གཞན་དབང་མིག་ལ་སོགས་པ་ཡིས། །རང་དོན་བསྒྲུབ་པར་རིགས་མ་ཡིན། །དེ་དོན་མིག་ལ་སོགས་པ་ཡིས། །དེ་ལ་ལོག་པར་བྱ་མི་རིགས། །ཞེས་སོ་ལུས་སོགས་གཞན་དོན་དུ། །དམིགས་
པ་ཤོར་ཏེ་རང་དོན་ལ། །དམིགས་པའམ་ལུས་ངག་ཡིད་གསུམ་གྱིས། །གཞན་ལ་གནོད་པའི་རྐྱེན་བྱེད་ན། །འདིས་ནི་སྔར་ཡང་མཐའ་མེད་པའི། །གནོད་ལ་སྦྱར་ཞིང་ད་དུང་ཡང། །ཕན་པ་
ལྟ་བུར་བཅོས་པ་ལ། །འཁྲུལ་ནས་དེ་ཡི་དབང་སོང་ན། །སྡུག་བསྔལ་ཤིང་ཏུ་མི་བཟད་སྐྱེད། །སྙམ་ནས་དགག་སྟེ་དེ་ཉིད་ལས། །ཁྱོད་ཀྱིས་ཁོ་བོ་གར་བརླག་པའི། །སྔོན་གྱི་དུས་དེ་
གཞན་ཡིན་ཏེ། །ངས་མཐོང་ཁྱོད་ད་གང་དུ་འགྲོ། །ཁྱོད་ཀྱི་དྲེགས་པ་ཀུན་གཞོམ་བྱ། །ད་དུང་བདག་ལ་རང་གི་དོན། །ཡོད་སྙམ་སེམས་པ་དེ་དོར་ཅིག་བདག་གིས་གཞན་ལ་ཁྱོད་
བཙོངས་ཀྱིས། །སྐྱོ་བར་མ་སེམས་ཞོ་ཤ་ཕུལ། །གལ་ཏེ་བག་མེད་གྱུར་ནས་ཁྱོད། །སེམས་ཅན་རྣམས་ལ་མ་བྱིན་ན། །ཁྱོད་ཀྱིས་ཁོ་བོ་དམྱལ་བ་ཡི། །སྲུངས་མ་རྣམས་ལ་བྱིན་དུ་
ངེས༑ ༑དེ་ལྟར་ཁྱོད་ཀྱིས་རེ་ལྟ་ཞིག་ཁོ་བོ་བྱིན་པས་ཡུན་རིང་སྡུག་ད་ནི་ཁོན་རྣམས་དྲན་བྱས་ཏེ། །ཁྱོད་ནི་རང་དོན་སེམས་པ་གཞོམ། །ཞེས་སོ་དེ་བཞིན་གཞན་དག་ལ། །གཅེས་
འཛིན་ཕན་ཡོན་ཡང་དང་ཡང། །བསམ་སྟེ་སྙིང་ནས་སྤྲོ་ཤུགས་བསྐྱེད། །གཞན་དག་ཡལ་བར་འདོར་བའི་བློ། །མ་སྐྱེས་པ་ནི་མི་སྐྱེད་ཅིང། །སྐྱེས་བ་རྒྱུན་གཅོད་གཞན་དག་ལ། །

[131B] །ཅི་སྐྱེས་སྒོ་ནས་རང་ཉིད་ལ། །གཅེས་པར་འཛིན་བཞིན་གཞན་དག་ལ། །གཅེས་པར་འཛིན་པ་སྐྱེད་བྱ་སྟེ། །གཞན་རྣམས་བདག་བཞིན་བཟུང་བར་བྱ། །
ཞེས་སོ་དེ་ན་སེམས་ཅན་ལ། །གཅེས་པར་འཛིན་པ་སྐྱེ་བའི་རྒྱུར། །དྲིན་དྲན་པའམ་ཕན་འདོགས་པར། །མཐོང་བ་དགོས་ལ་དེ་ཡང་ནི། །ས་བོན་གྲུང་པོ་བཏབ་པ་ལས། །སྟོན་ཐོག་
བཟང་མང་འབྱུང་མཐོང་ན། །ཞིང་ས་གཤིན་པོ་གང་དེ་ལ། །གཅེས་སྤྲས་བྱེད་པའི་བློ་སྐྱེ་ལྟར། །འགྲོ་བ་སེམས་ཅན་ཞིང་ལས་ཀྱང། །སྦྱིན་སོགས་ས་བོན་བཏབ་པ་ལས། །གནས་
སྐབས་མཐར་ཐུག་བདེ་ལེགས་ཀུན། །འགྲུབ་ལ་ངེས་པ་རྙེད་གྱུར་ན། །གཅེས་འཛིན་སྐྱེ་བས་སེམས་ཅན་གྱི། །ཞིང་ལས་འབྲས་བཟང་འབྱུང་བའི་ཚུལ། །བསམ་པར་བྱ་སྟེ། སྤྱོད་
འཇུག་ལས། །སེམས་ཅན་རྣམས་དང་རྒྱལ་པ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་སོ་དེ་ཡང་
སེམས་ཅན་གཞན། །བསད་ན་ངན་འགྲོར་ལྟུང་འགྱུར་ཞིང། །སྲོག་གཅོད་པ་ལས་ཐར་བྱས་ན། །བདེ་འགྲོར་སྐྱེ་ཞིང་ཚེ་རིང་དང། །གཞན་ལ་མ་བྱིན་བླང་བ་དང། །ལོངས་སྤྱོད་སྦྱིན་པར་
བཏང་བ་དང། །ཞེ་སྡང་ངན་སེམས་སྐྱེད་པ་དང། །བྱམས་དང་སྙིང་རྗེ་སྒོམ་པ་ལས། །འབྲས་བུ་ངན་འགྲོའི་སྡུག་བསྔལ་དང། །བདེ་འགྲོའི་བདེ་བ་མྱོང་འགྱུར་བ། །སོགས་དང་ཁྱད་
པར་དེ་དག་ལ། དམིགས་ནས་བྱང་སེམས་སྐྱེད་པ་དང། །དེ་དག་དོན་དུ་སྦྱིན་པ་སོགས། །རྒྱལ་སྲས་སྤྱོད་པ་རྣམས་སྒྲུབ་པས། །རྫོགས་སངས་རྒྱས་ཀྱི་གོ་འཕང་ཡང། །འཐོབ་འགྱུར་དེ་ལ་རག་ལས་ཤིང།།

[132A]༄༅། །སེམས་ཅན་གཞན་ལ་བརྟེན་ནས་ནི། །སྦྱིན་བ་ལ་སོགས་ཚོགས་རྫོགས་པར། །སེམས་ཅན་མགུ་བྱའི་ཚིག་བཅད་ལས། །གསུངས་པ་ལྟར་དུ་བསམ་པར་
བྱ༑ ༑སེམས་འགྲེལ་ལས་ཀྱང་ཇི་སྐད་དུ། །འཇིག་རྟེན་བདེ་འགྲོ་ངན་འགྲོ་ཡི། །འདོད་དང་མི་འདོད་འབྲས་བུ་དེ། །སེམས་ཅན་རྣམས་ལ་ཕན་པ་དང། །གནོད་པ་ལས་ནི་འབྱུང་བར་གྱུར་
སེམས་ཅན་བརྟེན་ནས་སངས་རྒྱས་ཀྱི། །གོ་འཕང་བླ་མེད་རྙེད་འགྱུར་ན། །ལྷ་དང་མི་ཡི་ལོངས་སྤྱོད་གང། །ཚངས་དང་དབང་པོ་དྲག་པོ་དང། །འཇིག་རྟེན་སྐྱོང་བས་བ་སྟེན་དེ་དག་
སེམས་ཅན་ཕན་པ་ཙམ་ཞིག་གིས། །མ་དྲངས་པ་ནི་འགྲོ་གསུམ་འདིར། །འགའ་ཡང་མེད་ལ་མཚར་ཅི་ཡོད། །སེམས་དམྱལ་དུད་འགྲོ་ཡི་དགས་སུ། །སྡུག་བསྔལ་རྣམ་པ་དུ་མའི་དངོས། །
སེམས་ཅན་རྣམས་ཀྱིས་མྱོང་བ་གང། །དེ་ནི་སེམས་ཅན་གནོད་ལས་བྱུང། །བཀྲེས་སྐོམ་ཕན་ཚུན་རྡེག་པ་དང། །གཟིར་བ་ཡི་ནི་སྡུག་བསྔལ་ཉིད། །བཟློག་པར་དཀའ་ཞིང་ཟད་མེད་དེ། །
སེམས་ཅན་གནོད་པའི་འབྲས་བུའོ། །ཞེས་པས་གནས་སྐབས་མཐར་ཐུག་གི། །བདེ་བ་ཐམས་ཅད་སེམས་ཅན་ལ། །ཕན་བཏགས་པ་ཡི་འབྲས་བུ་དང། །ངན་སོང་གསུམ་གྱི་མི་བཟད་
པའི༑ ༑སྡུག་བསྔལ་ཐམས་ཅད་སེམས་ཅན་ལ། །གནོད་པ་བྱས་པའི་འབྲས་བུར་གསུངས། །ཉན་ཐོས་འབྲས་བུ་དམན་པ་ནི། །གཞན་དོན་ཆེད་ཆེར་མ་བྱས་པས། །ཡིན་ལ་
རྫོགས་པའི་སངས་རྒྱས་རྣམས། །འབྲས་བུ་མཐར་ཐུག་བརྙེས་པ་ནི། །གཞན་དོན་ཆེད་ཆེར་བྱས་པ་ལས། །བྱུང་ཚུལ་བསམ་ནས་རང་དོན་ལ། །སྐད་ཅིག་གཅིག་ཀྱང་ཆགས་

[132B] ༑རིགས་པ་མིན་ཏེ་དེ་ཉིད་ལས། །སེམས་ཅན་རྣམས་ལ་ཆགས་བྲལ་བ། །དུག་བཞིན་འབད་པས་སྤང་བར་བྱ། །ཉན་ཐོས་རྣམས་ནི་ཆགས་བྲལ་བས། །བྱང་ཆུབ་དམན་
པ་ཐོབ་མིན་ནམ། །སེམས་ཅན་ཡོངས་སུ་མ་ངོར་བས། །རྫོགས་སངས་རྒྱས་ཀྱི་བྱང་ཆུབ་ཐོབ། །དེ་ལྟར་ཕན་དང་མི་ཕན་པའི། །འབྲས་བུ་འབྱུང་བར་བཅད་པ་ན། །དེ་དག་སྐད་
ཅིག་གཅིག་ཀྱང་ནི། །རང་དོན་ཆགས་ཤིང་ཇི་ལྟར་གནས། །ཞེས་སོ་དེས་ན་གཞན་དོན་ལ། །གཅིག་ཏུ་གཞོལ་དང་མཐར་ཐུག་གི། །བླ་མེད་འབྲས་བུ་བྱང་སེམས་ཀྱི། །མྱུ་གུ་ལས་ནི་
ལེགས་འབྱུང་བར། །ཤེས་ཤིང་དེ་ཡི་རྩ་བ་ནི། །སྙིང་རྗེར་གཟིགས་ནས་རྒྱལ་སྲས་རྣམས། །དེ་དག་སྒོམ་པ་ལྷུར་ལེན་བ། །ཆེ་ཆེར་གོམས་པས་བརྟན་གྱུར་ན། །ཤིན་ཏུ་བྱ་དཀའ་
རླབས་ཆེན་པོའི། །རྒྱལ་སྲས་སྤྱོད་པ་ཐམས་ཅད་ལ། །རང་དབང་མེད་པར་འཇུག་འགྱུར་ཏེ། །དེ་ལྟར་བྱང་ཆུབ་སེམས་འགྲེལ་ལས། །སྙིང་རྗེ་བརྟན་པའི་རྩ་བ་ཅན། །བྱང་སེམས་
མྱུ་གུ་ལས་བྱུང་བ། །གཞན་དོན་གཅིག་འབྲས་བྱང་ཆུབ་ནི། །རྒྱལ་བའི་སྲུས་རྣམས་སྒོམ་པར་བྱེད། །གང་ཞིག་གོམས་པས་བརྟན་པ་ནི། །གཞན་གྱི་སྡུག་བསྔལ་གྱིས་བྲེད་རྣམས། །
བསམ་གཏན་བདེ་བ་དོར་ནས་ཀྱང། །མནར་མེད་པར་ཡང་འཇུག་པར་བྱེད། །འདི་ནི་ངོ་མཚར་འདི་བསྔགས་འོས། །འདི་ནི་དམ་པའི་ཚུལ་ལུག་མཆོག་ཅེས་སོམ་དོར་ན་ཐེག་ཆེན་གྱི། །
རྩ་བ་ཚུག་དང་མི་ཚུག་དང། །རང་ཉིད་ཐེག་པ་ཆེན་པོ་བའི། །གསེབ་ཏུ་ཚུད་དང་མི་ཚུད་པ། །ཐམས་ཅད་བྱང་སེམས་རིན་པོ་ཆེ། །འདི་ལ་ཐུག་བས་དུས་ཀུན་ཏུ། །འདི་ལ་བློ་སྐྱེད་ཅི་

[133A]༄༅། །བྱུང་ལྟ། །སྐྱེས་ན་ལེགས་ལ་མ་སྐྱེས་ནའང། །ཅི་མི་སྙམ་པར་མི་སྡོད་པར། །བྱང་ཆུབ་སེམས་མཆོག་སྦྱོང་བའི་ཚུལ། །སྟོན་པའི་དགེ་བཤེས་རྟག་ཏུ་བསྟེན་
སྦྱོང་བའི་གྲོགས་དང་རྟག་ཏུ་འགྲོགས། །སྦྱོང་ཚུལ་སྟོན་པའི་གསུངས་རབ་དང། །དགོངས་འགྲེལ་རྣམས་ལ་ལེགས་པར་བལྟ། །དེའི་རྒྱུར་ཚོགས་སོག་སྒྲིབ་པ་སྦྱོང། །རང་གི་ཚུལ་བཞིན་
བློ་སྦྱང་ན། །ས་བོན་ཚང་བར་ཐེབ་ངེས་པས། །དོན་ཆེན་ལས་ལ་ཡིད་དགའ་བས། །འབད་པར་རིགས་ཏེ་ཇོ་བོ་ཡིས། །ཐེག་ཆེན་ཆོས་སྒོར་འཇུག་འདོད་པས། །མུན་སེལ་གདུང་བ་ཞི་བྱེད་པ་
ཉི་ཟླ་ལྟ་བུའི་བྱང་ཆུབ་སེམས། །སྐལ་པ་ །ཅེས་པ་ལྟར་རོ་སེམས་མཆོག་དེ་སྐྱེས་པའི། །ཚད་ནི་སྔར་བཤད་པ་ལས་ཤེས་པར་བྱ། །བཞི་པ་ཆོགས་བཟུང་ལ་མ་
ཐོབ་པ༑ ༑ཐོག་མར་བྱེད་དང་ཐོབ་པ་མི་ཉམས་པར། །སྲུང་དང་ཉམས་ན་ཕྱིར་བཅོས་བཅའ་ཐབས་གསུམ། །དང་པོ་ལ་ཡང་སྦྱོར་དངོས་རྗེས་གསུམ་ལས། །སྦྱོར་བ་ཇི་ལྟར་བྱ་ཚུལ་
བསྟན་རིམ་ལས། །བདེ་གཤེགས་སྲས་བཅས་སྐུ་གཟུགས་མཆོག་རྟེན་དང། །དམ་ཆོས་འཕགས་པའི་ཚོགས་མཆོག་བླ་མ་ལ། །ཚོག་ཇི་བཞིན་མཎྜལ་བྱས་ནས་ནི། །བསོད་ནམས་ཅི་
ནུས་བསག་ཕྱིར་སྟ་གོན་བྱ། །བྱང་ཆུབ་སེམས་བསྐྱེད་སྡོམ་པ་མཆོག་ལྡན་ཞིང། །ཐེག་ཆེན་བསླབ་གཞི་ལེགས་སྦྱངས་བརྩེ་ལྡན་པ། །ཆོ་ག་བཟང་པོས་རྗེས་འཛིན་བླ་མ་ལ། །རབ་གུས་
གསོལ་གདབ་ཅི་ནུས་ཚོགས་བསགས་བྱ། །ཞེས་དང་དངོས་གཞིའི་ཆོ་ག་དེ་ཉིད་ལས། །དེ་ནས་འགྲོ་བ་མཐའ་དག་དྲང་དོན་དུ། །རྣམ་པ་ཀུན་གྱི་མཆོག་ལྡན་སངས་རྒྱས་ཉིད། །རབ་ཏུ་དོན་

[133B] །སྟོང་ཉིད་སྙིང་རྗེའི་སྙིང་པོ་ཅན་གྱི་སེམས། །རྒྱལ་བ་སྲས་བཅས་ཀུན་གྱི་རྗེས་སློབ་པས། །བྱང་ཆུབ་སྙིང་པོའི་མཐར་ཐུག་རབ་བརྟན་གཟུང། །ཅེས་དང་
རྗེས་ཀྱི་བྱ་བ་དེ་ཉིད་ལས། །དེ་ལ་སོགས་པའི་དགེ་ཚོགས་མང་བསགས་ཀུན། །འགྲོ་བའི་དོན་ཕྱིར་ཀུན་མཁྱེན་རྒྱ་མཚོར་བསྔོ། །བརྟུལ་ཞུགས་མཆོག་འདི་ཡོངས་སུ་བསྐྱང་དོན་དུ། །
བསླབ་གཞི་མདོར་བསྡུས་ལེགས་པར་བརྡའ་སྤྲད་བྱ། །ཞེས་པ་ལྟར་ཏེ་རྒྱས་པར་ལམ་རིམ་ལས། །ཤེས་པར་བྱ་ཞིང་སློབ་དཔོན་མེད་པར་ཡང། །སེམས་བསྐྱེད་ཆོགས་འཛིན་པའི་ཚུལ་
ཡང་ཡོད། །གཉིས་པ་སེམས་བསྐྱེད་ཐོབ་པ་མི་ཉམས་པར། །སྲུང་བའི་ཚུལ་ལ་ཚེ་འདིར་མི་ཉམས་པའི། །རྒྱུ་ལ་བསླབ་དང་སྐྱེ་བ་གཞན་དུ་ཡང། །མི་ཉམས་པ་ཡི་རྒྱུ་ལ་བསླབ་པ་
གཉིས༑ ༑དང་པོ་ལ་ཡང་བཞི་སྟེ་དེ་ཉིད་ལས། །ཅི་ལ་བབ་ཀྱང་སེམས་ཅན་མི་སྤྲོང་ཞིང། །ཕན་ཡོན་རྗེས་བསམ་རྒྱུན་དུ་དྲན་བྱས་ཏེ། །ཅི་ནུས་བསོད་ནམས་ཡེ་ཤེས་ཚོགས་བསགས་
པས༑ ༑སྟོབས་བསྐྱེད་མི་ཉམས་ཁྱད་པར་འགྲོ་བར་འབད། །ཅེས་པ་ལྟར་རོ་དེ་ཡང་སེམས་བསྐྱེད་ལ། །སྤྲོ་ཤུག་འཕེལ་ཕྱིར་གོང་དུ་བཤད་པ་ཡི། །ཕན་ཡོན་རྣམས་དང་སྡོང་པོ་བཀོད་
པ་དང༑ ༑བྱངས་སྤྱོད་འཇུག་ལ་སོགས་བྱང་སེམས་ཀྱི། །ཕན་ཡོན་སྟོན་པའི་གཞུང་ལ་ལེགས་བལྟས་ཏེ། །ཕན་ཡོན་ཡང་ཡང་བསམ་ནས་སྤྲོ་ཤུག་སྤེལ། །སེམས་དངོས་འཕེལ་
ཕྱིར་སེམས་དེ་སྐད་ཅིག་གྱང། །མི་འདོར་བ་ཡི་ཞེ་དམ་མང་བྱས་ཏེ། །དུས་རྣམས་ཀུན་ཏུ་བཏང་བར་མི་བྱ་ཞིང། །ཉིན་མོ་ལན་གསུམ་མཚན་མོ་ལན་གསུམ་དུ། །ཚོགས་ཞིང་གསལ་བཏབ་

[134A]༄༅། །མཆོད་པ་ལེགས་ཕུལ་ནས། །བྱམས་དང་སྙིང་རྗེ་སོགས་ཀྱིས་བློ་སྦྱང་ཏེ། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །ཞེས་སོགས་ཚིགས་སུ་བཅད་
པ་བརྗོད་པ་ཡིས། །ཉིན་རེ་བཞིན་དུ་ལན་དྲུག་བཟུང་བར་བྱ། །སེམས་ཅན་གང་ཡང་རུང་བས་མི་འཐད་པ། །བྱས་སོགས་རྐྱེན་ནི་འགའ་ཞིག་ལ་བརྟེན་ནས། །ད་ནི་ནམ་ཡང་འདི་ཡི་
དོན་མི་བྱ། །སྙམ་པ་ལྟ་བུའི་སེམས་ཅན་བློས་མི་སྤང། །སྨོན་སེམས་ཆོ་གས་བཟུང་ནས་ཞག་རེ་ཞིང། །བྱང་སེམས་འཕེལ་ཕྱིར་དཀོན་མཆོག་མཆོད་པ་སོགས། །བསོད་
ནམས་ཚོགས་ཆེན་སོག་ལ་འབད་པར་བྱ། །གཉིས་པ་སྐྱེ་བ་གཞན་དུ་མི་ཉམས་པའི། །རྒྱུ་ལ་ནག་པོའི་ཆོས་བཞི་སྤང་བ་དང། །དཀར་པོའི་ཆོས་བཞི་བླང་ལ་བསླབ་པ་གཉིས། །
དང་བོ་ནག་པོའི་ཆོས་བཞི་དེ་ཉིད་ལས། །བླ་མ་མཆོད་འོས་བསླུ་དང་སེམས་ཅན་ལ། །གཡོ་དང་སྒྱུས་སྤྱོད་རྒྱལ་སྲས་སྡང་བས་སྨོད། །དགེ་བའི་རྩོམ་ལ་འགྱོད་པས་གདུང་བྱེད་
བཞི༑ ༑བྱང་ཆུབ་སེམས་ནི་མ་རུང་བྱེད་པ་ཡིན། །ཞེས་པ་ལྟར་ཏེ་དེ་ཡང་དང་པོ་ནི། །མཁན་སློབ་བླ་མ་སྦྱིན་གནས་བསླུ་བ་སྟེ། །དེ་ལ་ཡུལ་ནི་མཁན་སློབ་གོ་སླ་ལ་ །བླ་མ་རང་ལ་
ཕན་པར་འདོད་པ་དང། །སྦྱིན་གནས་ཡོན་ཏན་ཅན་ནོ་བསླུ་ལུགས་ནི། །དེ་དག་གང་ཡང་རུང་པས་སྙིང་བརྩེ་བས། །རང་ལ་ལྟུང་བ་གླེང་ཚེ་ཤེས་བཞིན་དུ། །བརྫུན་གྱི་ཚིག་གིས་དབུ་
སྐོར་མགོ་རྨོངས་པར། །བྱེད་པའོ་གཉིས་པ་འགྱོད་པ་བསྐྱེད་པ་སྟེ། །འགྱོད་པ་སྐྱེད་པའི་ཡུལ་ནི་གང་ཟག་གཞན། །དགེ་བ་བྱེད་པ་འགྱོད་དང་མི་ལྡན་པའོ། །བྱ་བ་འགྱོད་དུ་

[134B] །འགྱོད་གནས་མིན་ལ་འགྱོད་པ་སྐྱེད་པའོ། །འདི་དང་སྔ་མ་གཉིས་ལ་ཡུལ་དེ་དག་བསླུ་པར་མ་ནུས་འགྱོད་པ་མ་སྐྱེས་ཀྱང། །རང་གིས་དེ་བཞིན་བྱས་ཚེ་ནག་
ཆོས་སོ། །གསུམ་པ་བྱང་སེམས་ལྡན་ལ་སྨོད་པ་སྟེ། །དེ་ཡང་སྨོད་ཡུལ་ཐེག་པ་ཆེན་པོ་ལ། །ཡང་དག་ཞུགས་པའི་བྱང་ཆུབ་སེམས་དཔའ་འོ། །བསམ་པ་ཞེ་སྡང་གིས་ནི་ཀུན་བསླང་
པ༑ ༑བརྗོད་པའི་ཡུལ་ནི་ཕ་རོལ་དོན་གོ་བའོ། །སྨོད་པའི་ཚིག་ནི་ངང་ཚུལ་ངན་པ་ཅན། །ཞེས་པ་ལྟ་བུ་དམིགས་ཀྱིས་མ་ཕྱེ་དང། །མི་ཚངས་སྤྱོད་དོ་ཞེས་པ་ལྟ་བུ་ཡི། །དམིགས་ཀྱིས་ཕྱེ་
དང་རྣམ་པ་འདི་དང་འདིས། །མི་ཚངས་སྤྱོད་ཅེས་རྣམ་པར་ཕྱེ་ནས་ནི། །བརྗོད་པ་ཡིན་ཏེ་གསུམ་པོ་གང་རུང་ངམ། །དེ་འདྲ་གང་ཡང་རུང་བརྗོད་པའོ། །འདི་ནི་རང་ཅག་ལ་ནི་འབྱུང་ཡང་ཉེ། །
ཉེས་དམིགས་ཀྱང་ནི་ཤིན་ཏུ་སྟོབས་ཆེ་སྟེ། །བྱང་སེམས་ལ་ནི་བརྙེས་པའི་སེམས་བསྐྱེད་ན། །སེམས་དིའི་སྐད་ཅིག་དེ་སྙེད་སྐལ་པ་རུ། །དམྱལ་བར་གནས་དགོས་པ་ནི་སྤྱོད་འཇུག་ལས། །
གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །གལ་ཏེ་ངན་སེམས་སྐྱེད་པར་བྱེད་པ་དེ། །ངན་སེམས་སྐྱེད་པའི་གྲངས་བཞིན་སྐལ་བར་ནི། །དམྱལ་བར་གནས་པར་འགྱུར་ཞེས་ཐུབ་པས་གསུངས། །
ཞེས་དང་བྱང་ཆུབ་སེམས་དཔས་བྱང་སེམས་ལ། །སྐུར་བ་བཏབ་མ་གཏོགས་ལས་གཞན་གྱིས། །བྱང་སེམས་ངན་འགྲོར་ལྟུང་བར་མི་ནུས་པར། །རབ་ཞི་རྣམ་ངེས་ཆོ་འཕྲུལ་མདོ་ལས་
གསུངས། །དེ་ཕྱིར་ཁོང་ཁྲོ་རྣམ་པ་ཐམས་ཅད་དུ། །དགག་ཅིང་གལ་ཏེ་བྱུང་ནའང་དེ་མ་ཐག་བཤགས་བསྡམ་ལ་ནི་འབད་དགོས་སྡུད་པ་ལས། །སེམས་འདི་བཟང་བ་མིན་སྙམ་དྲན་

[135A]༄༅། །པ་སྐྱེད་བྱེད་ཅིང། །སོ་སོར་འཆགས་པར་བྱེད་ཅིང་ཕྱིས་ཀྱང་སྡོམ་བྱེད་ལ། །དགའ་བར་མི་བྱེད་དེ་ནི་སངས་རྒྱས་ཆོས་འདིར་སློབ། །ཞེས་པ་ལྟར་རོ་ནག་ཆོས་
བཞི་པ་ནི། །ལྷག་བསམ་མིན་པར་གཡོ་སྒྱུས་སྤྱོད་པ་སྟེ། །དེ་ལ་ཡུལ་ནི་སེམས་ཅན་གང་ཡང་རུང། །བསམ་པ་རང་བཞིན་དྲང་པོ་མ་ཡིན་པར། །གཡོ་སྒྱུ་གང་རུང་ཡིན་ལ་བྱ་བ་ནི། །
གཞན་ལ་བསླུ་ཐབས་བྱེད་པའོ་གཡོ་སྒྱུ་ནི། །བྲེ་སྲང་སོགས་ལ་སྒྱུ་ཐབས་བྱེད་པ་དང། །རང་གིས་བསམ་པའི་བྱ་བ་དེ་ཉིད་ལས། །ཤིན་ཏུ་བྱ་དཀའ་བཞིག་གྱིས་ཤིག་ཅེས། །སྔོན་ལ་ཕ་
རོལ་པོ་དེས་མི་བཏུབ་པའི། །བྱ་བ་བྱེད་པར་མདག་པས་ཕྱིས་སུ་ནི། །རང་གིས་བསམ་པའི་བྱ་བ་བྱེད་འཇུག་པ། །ལྟ་བུ་ཡིན་པར་བླ་མ་གོང་མ་གསུང། །ཀུན་བདུས་ལས་ནི་གཉིས་ཀ་
བརྙེད་བཀུར་ལ། །ཆགས་པའི་དབང་གིས་བྱུང་བའི་འདོད་ཆགས་དང། གཏི་མུག་གང་ཡང་རུང་བའི་ཆར་གཏོགས་པར། །འདྲ་ལ་སྒྱུ་ནི་ཡོན་ཏན་མེད་བཞིན་དུ། །ཡོད་པ་ལྟར་དུ་བཅོས་ནས་
སྟོན་པ་དང། །གཡོན་ནི་རང་གི་ཉེས་པ་རྐྱོང་བ་ལ། །གསུངས་ཏེ་རྐྱོང་བའི་དོན་ནི་རང་ཉིད་ཀྱིས། །ཉེས་པ་ཐབས་ཀྱིས་མི་མངོན་སྤེད་པའོ། །གཉིས་པ་དཀར་ཆོས་བཞི་ནི་བསྟན་རིམ་ལས། །
སྲོག་ལ་བབ་ཀྱང་བྶྫུན་ཚིག་མི་སྨྲ་ཞིང། །འགྲོལ་ལྷག་བསམ་གྱིས་བརྩེ་རྒྱལ་སྲས་ལ། །སྟོན་པར་ལྟ་བས་བསྔགས་བརྗོད་སེམས་ཅན་རྣམས། །ཐེག་མཆོག་ལ་འགོད་འཕོས་གྱུར་
ཀྱང་ལྡན། །ཞེས་པ་ལྟར་རོ་དཀར་ཆོས་དང་པོ་ཡི། །ཡུལ་ནི་སེམས་ཅན་ཡིན་ནོ་ཅོག་ཡིན་ལ། །བྱ་བ་དེ་ལ་སྲོག་གམ་བཞད་གད་ཀྱི། །ཕྱིར་ཡང་ཤེས་བཞིན་དུ་ནི་བརྫུན་སྨྲ་བ། །སྤོང་བའོ་དེ་

[135B] །ཁྱད་པར་ཅན་གྱི་ཡུལ་ལ་བརྫུན་གྱིས་ནི། །མགོ་སྐོར་བྱེད་པ་མི་འབྱུང་དེ་བས་འདི། །ནག་ཆོས་དང་པོའི་གཉེན་པོའི་དཀར་པོའི་ཆོས། །གཉིས་པའི་
ཡུལ་ནི་སེམས་ཅན་ཐམས་ཅད་དོ། །བྱ་བ་དེ་ལ་གཡོ་དང་སྒྱུ་མེད་པར། །ལྷག་པའི་བསམ་པ་དྲང་པོས་གནས་པ་སྟེ། །འདི་ནི་ནག་ཆོས་བཞི་པའི་གཉེན་པོའོ། །གསུམ་པའི་
ཡུལ་ནི་བྱང་སེམས་ཐམས་ཅད་དོ། །བྱ་བ་དེ་ལ་སྟོན་པ་སངས་རྒྱས་དང། །འདྲ་བའི་འདུ་ཤེས་སྐྱེད་ཅིང་དེ་དག་གི་དོན་གནས་བསྔགས་པ་ཕྱོགས་བཞིར་བརྗོད་པོའོ། །འོ་སྐོལ་
དགེ་བ་ཆང་ཆུང་བྱེད་བདུག་ཀྱང། །འཕེལ་རྟགས་མེད་པར་ཟང་རྟགས་མང་བདེ། །རྒྱལ་བའི་སྲས་དང་གྲོགས་ལ་ཞེ་སྡང་དང། །བརྙས་པ་བྱས་ཤིང་ཚིག་མདའ་བསྣུན་པས་ཟད། །
ངེས་ན་འདི་གཉིས་ལེགས་པར་སྤོང་ཐུབ་ན། །བསླབ་བཏུས་ལས་ནི་གང་ཟག་ལ་བརྟེན་པའི། །གནོད་འགྱུར་གསུང་བ་ཐམས་ཅད་མི་འོང་གསུངས། །བྱང་སེམས་གར་ཡོད་མི་ཤེས་འོད་སྲུང་
གིས། ཞུས་པ་ལྟར་དུ་སེམས་ཅན་ཐམས་ཅད་ལ། །སྟོན་པའི་འདུ་ཤེས་སྐྱེད་ནས་ཐམས་ཅད་ལ། །དག་སྣང་སྦྱར་བའི་དབང་དུ་མཛད་པ་ཡིན། །ཡོན་ཏན་བརྗོད་པའང་མཉན་པོ་སྐབས་བབ་ལ། །ཡིན་གྱི་གཞན་དུ་མ་
བརྗོད་ཉེས་པ་མེད། །འདི་ནི་ནག་ཆོས་གསུམ་པའི་གཉེན་པོའོ། །དཀར་ཆོས་བཞི་བའི་ཡུལ་ནི་རང་ཉིད་ཀྱིས། །སྨིན་པར་བྱ་རུ་བཏུབ་པའི་སེམས་ཅན་རྣམས། །བྱ་བ་ཐེག་པ་
དམན་ལ་མི་སྦྱོར་བར། །རྫོགས་པའི་བྱང་ཆུབ་འཛིན་དུ་གཞུག་པའོ། །དེ་ཡང་རང་གི་ངོས་ནས་གདུལ་བྱ་དེ། །དེ་ལ་སྦྱར་བ་དགོས་ཀྱི་ཡུལ་དེ་ལ། །རྫོགས་བྱང་དོན་དུ་གཉེར་བློ་མ་སྐྱེས་

[136A]༄༅། །ན། །ཉེས་པ་མེད་དེ་བསྒྲུབ་པར་མི་ནུས་ཕྱིར། །འདི་ནི་ནག་ཆོས་གཉིས་པའི་གཉེན་པོ་སྟེ། །གཞན་དག་མཐར་ཐུག་བདེ་ལ་འཇོག་འདོད་བློ། །ཡོད་ན་གཞན་ལ་འགྱོད་
པ་སྐྱེད་ཆེད་དུ། །དི་ཡི་སྦྱོར་བ་ཆེད་དུ་མི་སྒྲུབ་ཕྱིར། །དེ་ལྟར་སེང་གེས་ཞུས་པའི་མདོ་ལས་གསུངས། །གཞན་ཡང་ང་རྒྱལ་ཕྲག་དོག་སེར་སྣ་རྣམས། །སྤང་དང་གཞན་འབྱོར་མཐོང་ན་ཡིད་
དགའ་བ། །བཞི་དང་ལྡན་ན་སྨོན་སེམས་མའི་དོན་བར། །འཇམ་དཔལ་ཞིར་བཀོད་མདོ་ལམ་གསུངས་པ་དང། །སྤྱོད་ལམ་ཀུན་ཏུ་བྱང་ཆུབ་སེམས་སྦྱོར་དང། དགེ་བཅི་བྱེད་སྔོན་དུ་བྱང་ཆུབ་སེམས། །
སྒོམ་པར་བྱས་ན་སྐྱེ་བ་གཞན་དུ་ཡང། །བྱང་ཆུབ་སེམས་མཆོག་དེ་དང་མི་འབྲལ་བར། །ཇི་ལྟ་ཇི་ལྟར་མང་དུ་མིས་བརྟགས་ན། །ཞེས་སོགས་ཀྱིས་བཤད་ལྟར་ཉམས་སུ་བླང། །གསུམ་པ་
ཉམས་ན་ཕྱིར་བཅོས་བྱ་ཚུལ་ནི། །སྨོན་སེམས་འདོར་དང་སེམས་ཅན་བློས་གཏོང་བ། །གཉིས་ཀྱིས་སེམས་བསྐྱེད་གཏོང་ལ་དེ་ལས་གཞན། །བསླབ་བྱ་རྣམས་དང་འགལ་ན་འཇུག་སྡོམ་དང། །
མི་ལྡན་པ་ཡི་བར་དུ་བྱང་སེམས་ཀྱི། །དབང་དུ་བྱས་པའི་ལྟུང་བ་མི་འབྱུང་ཀྱང། །བར་མའི་དགེ་བ་ཁས་བླང་བསླབ་བྱ་དང། །འགལ་བའི་ཉེས་པ་སྟོབས་བཞིས་བཤགས་པར་བྱ། །འཇུག་
སྔོན་ཐོབ་ནས་སྡོམ་པའི་བསླབ་བྱ་དང། །འགལ་བའི་ལྟུང་བར་གྱུར་པ་ལྟུང་བ་ཡི། །ཕྱིར་བཅོས་ཇི་ལྟར་གསུང་ལྟར་བྱས་ཆོག་པས། །འཇུག་སེམས་བསླབ་བྱར་འདུས་ཀྱི་གཞན་དུ་མེད། །
འོན་ཀྱང་ཉིན་རེར་ལེན་དྲུག་སེམས་བསྐྱེད་པ། །སྨོན་པའི་བསླབ་བྱ་ཐུན་མོང་མིན་པའོ། །གསུམ་པ་སེམས་མཆོག་བསྐྱེད་ནས་སྤྱོད་པ་ལ། །སློབ་པའི་ཚུལ་ལ་བྱང་ཆུབ་སེམས་བསྐྱེད་ནས་

[136B] །ཐབས་ཤེས་ཡ་བྲལ་གྱིས་ནི་མི་འགྲུབ་དང། །བསླབ་པ་ལ་ནི་སློབ་པའི་རིམ་པ་གསུམ། །དང་པོ་དེ་ལྟར་སྨོན་པའི་སེམས་བསྐྱེད་ནས། །སྦྱིན་པ་
སོགས་ལ་སློབ་བར་མི་བྱེད་པ། །དེ་ཡང་ཕན་ཡོན་ཆེ་མོད་བསླབ་པ་ལ། །བསྒྲུབ་པ་ནན་ཏན་སྙིང་པོར་མ་བྱས་ན། །མངོན་པར་རྫོགས་པར་སངས་རྒྱས་མི་སྲིད་པས། །རྒྱལ་སྲས་བསླབ་པ་
སྦྱིན་སོགས་སྤྱོད་པ་ལ། །ཚུལ་བཞིན་བསླབ་པར་བྱ་སྟེ་སྤྱོད་འཇུག་ལས། །རྒྱལ་བའི་སྲས་ཀྱི་དེ་ལྟ་བུར། །བྱང་ཆུབ་སེམས་རབ་བརྟན་བཟུང་ནས། །གཡེལ་བ་མེད་པར་རྟག་ཏུ་ཡང། །
བསླབ་ལས་མི་འདའ་འབད་པར་བྱ། །བབ་ཙོལ་བརྩེམས་པ་གང་ཡིན་པའམ། །གང་ཞིག་ལེགས་པར་མ་བརྟགས་པ། །དེ་ནི་དམ་བཅའ་བྱས་གྱུར་ཀྱང། །བྱའམ་བཏང་ཞེས་བརྟག་པའི་ཕྱིར། །
སངས་རྒྱས་རྣམས་དང་དེ་ཡི་སྲས། །ཤེས་རབ་ཆེན་པོས་གང་བརྟགས་ཤིང། །བདག་ཉིད་ཀྱིས་ཀྱང་བརྟགས་བརྟགས་པ། །དེ་ལ་བཤོལ་དུ་ཅི་ཞིག་ཡོད། །གལ་ཏེ་དེ་ལྟར་དམ་བཅས་
ནས༑ ༑ལས་ཀྱིས་བསྒྲུབ་པ་མ་བྱས་ན། །སེམས་ཅན་འདི་དག་ཀུན་བསླུས་པས། །བདག་གི་འགྲོ་བ་ཅི་འདྲར་འགྱུར། །དངོས་པོ་ཕལ་བ་ཅུང་ཟད་ལའང། །ཡིད་ཀྱིས་སྦྱིན་པར་བསམ་
བྱས་ནས། །མི་གང་སྦྱིན་པར་མི་བྱེད་པ། །དེ་ཡང་ཡི་དགས་འགྱུར་གསུངས་ན། །བླ་ན་མེད་པའི་བདེ་བ་ལ། །བསམ་པ་ཐག་པས་མགྲོན་གཉེར་ནས། །འགྲོ་བ་ཐམས་ཅད་བསླུས་
བྱས་ན༑ ༑བདེ་འགྲོ་ཅིག་འགྲོ་འགྱུར་རམ། །ཞེས་དང་བསྟན་རིམ་ལས་ཀྱང་ཇི་སྐད་དུ། །བསམ་པ་ཙམ་གྱིས་ཀུན་མཁྱེན་མི་འགྲུབ་པས། །ཚུལ་ཁྲིམས་ཕུང་པོ་གསུམ་གྱི་བསླབ་པ་

[137A]༄༅། །བླངས། །ཞེས་པ་ལྟར་རོ་གཉིས་པ་ཐབས་ཤེས་གཉིས། །རེ་རེ་བ་ལ་བསླབ་པ་སངས་རྒྱས་ཀྱི། །གོ་འཕང་མི་འགྲུབ་ཚུལ་ནི་དེ་སྒྲུབ་ཐབས། །མ་ནོར་བ་ཅིག་
དགོས་ཏེ་ནོར་བ་ལ། །ཇི་ཙམ་འབད་ཀྱང་འབྲས་བུ་མི་འབྱུང་སྟེ། །འོ་མ་འདོད་ནས་རྭ་ལ་བཞོ་པ་བཞིན། །མ་ནོར་ན་ཡང་ཆ་ལ་གམ་ཚད་ན། །ཇི་ལྟར་འབད་ཀྱང་འབྲས་བུ་མི་འབྱུང་སྟེ། །
ཞིང་ས་ས་བོན་ཆུ་སོགས་གང་རུང་ཅིག་མ་ཚང་ན་ནི་མྱུ་གུ་མི་སྐྱེ་བ། །ལྟ་བུ་ཡིན་ཞེས་སྒོམ་རིམ་བར་པར་གསུང། །འོ་ན་སངས་རྒྱས་སྒྲུབ་པའི་རྒྱུ་དང་རྐྱེན། །ཚང་ལ་མ་ནོར་བ་དེ་གང་
ཞེ་ན༑ ༑ཐབས་དང་ཤེས་རབ་ཡ་བྲལ་མ་ཡིན་པའི། །ཚོགས་གཉིས་ཐུང་དུ་འབྲེལ་བ་དེ་ཡིན་ཏེ། །སངས་རྒྱས་སྒྲུབ་ལ་ཆོས་སྐུ་གཟུགས་སྐུ་གཉིས། །སྒྲུབ་དགོས་གཟུགས་སྐུ་
སྒྲུབ་ལ་བསོད་ནམས་ཚོགས། །དགོས་ཤིང་ཆོས་སྐུ་སྒྲུབ་ལ་ཡེ་ཤེས་ཚོགས། །བསགས་པ་དགོས་ཏེ་རིན་ཆེན་འཕྲེང་བ་ལས། །ཆོས་ཀྱི་སྐུ་དེ་མདོར་བསྡུ་ན། །ཡེ་ཤེས་ཚོགས་
ལས་འཁྲུངས་པ་སྟེ། །གཟུགས་ཀྱི་སྐུ་ནི་མདོར་བསྡུ་ན། །རྒྱལ་པོ་བསོད་ནམས་ཚོགས་ལས་འཁྲུངས། །ཞེས་པ་ལྟར་རོ་འོ་ན་ཐབས་ཤེས་གཉིས། །གང་ཡིན་ཞེ་ན་ཐེག་པ་ཆེན་པོ་པའི། །
རྒྱུད་ཀྱི་བྱམས་དང་སྙིང་རྗེ་བྱང་ཆུབ་སེམས། །ཕར་ཕྱིན་དང་པོ་བཞི་ལ་སོགས་པ་རྣམས། །ཐབས་ཀྱི་ཆ་དང་བསོད་ནམས་ཚོགས་ཡིན་ལ། །བདག་མེད་རྟོགས་པའི་ཞི་གནས་ལྷག་མཐོང་སོགས་
ཤེས་རབ་ཆ་དང་ཡེ་ཤེས་ཚོགས་ཡིན་ནོ། །འོ་ན་ཐབས་ཤེས་གཉིས་དང་ཚོགས་གཉིས་པོ། །ཡ་བྲལ་མིན་པར་ཟུང་དུ་འབྲེལ་པའི་དོན། །གང་ཡིན་ཞེ་ན་དཔེར་ན་བུ་སྡུག་པ། །ཤི་བས་མྱ་ངན་ཆེན་པོས་མནར་

[137B] ༑གཞན་ལ་སྨྲ་བ་སོགས་ལ་འཇུག་པའི་ཚེ། །བློ་ནི་ཇི་འདྲ་སྐྱེས་ཀྱང་མྱ་ངན་གྱི། །ཤུགས་དེས་མ་བཏང་ན་ཡང་བློ་དེ་རྣམས། །ཐམས་ཅད་མྱ་ངན་གྱི་ནི་བློ་ཡིན་པར། །མི་འགྱུར་བ་
བཞིན་སྟོང་ཉིད་རྟོགས་པའི་བློ། །ཤུགས་དྲག་སྐྱེས་ན་སྦྱིན་པ་གཏོང་བ་དང། །ཕྱག་མཆོད་སྐོར་བ་བཟླས་བརྗོད་སོགས་བྱེད་ཚེ། །དེ་དག་ལ་ནི་དམིགས་པའི་བློ་དེ་རྣམས། །སྟོང་ཉིད་རྟོག་པ་
མིན་ཀྱང་དེའི་རྩི་འམ། །ཤུགས་དང་ལྡན་པར་འཇུག་པ་མི་འགལ་ལ། །ཐུན་མགོ་ལྟ་བུར་བྱང་སེམས་ཤུགས་དྲག་པ། །སྔོན་དུ་བཏང་ན་སྟོང་ཉིད་ཏིང་འཛིན་ལ། །བཞག་ཚེ་བྱང་སེམས་
དངོས་སུ་མེད་ན་ཡང། །སེམས་དེའི་རྩི་ཡིས་ཟིན་པ་མི་འགལ་ལོ། །དེས་ན་ལྟ་བས་ཟིན་པའི་སྦྱིན་པ་ལ། །དམིགས་པ་མེད་པའི་སྦྱིན་བཞེས་བྱ་ཡི། །གཏོང་བའི་སེམས་པ་གཏན་ནས་
མེད་པ་ལ། །སྦྱིན་པའི་ཐ་སྙད་མི་རུང་དེ་བཞིན་དུ། །དགེ་བ་གཞན་ལའང་དེ་ཡི་རིགས་པ་བསྒྲེ། །ཐབས་ཤེས་ཚོགས་གཉིས་ཟུང་དུ་འབྲེལ་ཞེས་པའི། །འབྲེལ་བའི་ཚུལ་ནི་དེ་ལྟར་ཤེས་པར་
བྱ༑ ༑བཤད་པ་འདི་ལ་ས་བོན་དུ་བྱས་ཏེ། །ལེགས་པར་བསམ་ནས་ལམ་གྱི་ཕྱོགས་དེ་བ། །མིན་པའི་ཆ་ཚང་བ་ལ་ངེས་པ་ཞིག་མ་རྙེད་ན་ནི་ཐེག་པ་ཆེན་པོ་སྦྱིའི། །ལམ་གྱི་རྐང་ནི་ཟིན་
པར་མི་སྣང་བས། །ཤེས་ལྡན་རྣམས་ཀྱིས་ངེས་པ་ཆེས་བརྟན་པ། །བསྐྱེད་ལ་སྣ་ཚོགས་སྒོ་ནས་ཐེག་མཆོག་གི་རིགས་ཀྱི་ནུས་པ་ཇེ་རྒྱས་བཏང་བར་བྱ། །གསུམ་པ་བསླབ་པ་ལ་ནི་
ཇི་ལྟར་དུ། །སློབ་པའི་རིམ་པ་དེ་ཉིད་བཤད་ལ་གཉིས། །ཐེག་པ་ཆེན་པོ་སྤྱི་ལ་བསླབ་ཚུལ་དང། །ཁྱད་པར་རྡོ་རྗེ་ཐེག་ལ་བསླབ་ཚུལ་ལོ། །སྤྱི་ལ་བསླབ་པའི་ཚུལ་ལ་བྱང་སེམས་ཀྱི། །བསླབ་པ་རྣམས་

[138A]༄༅། །ལ་སློབ་འདོད་སྦྱོང་བ་དང། །སྦྱང་ནས་སེམས་པའི་སྡོམ་པ་བཟུང་བ་དང། །བཟུང་ནས་ཇི་ལྟར་བསླབ་པར་བྱ་བའི་ཚུལ། །གསུམ་མོ་དང་པོ་འདུལ་བ་སྔགས་གཉིས་ལ། །
སྡོམ་པ་མ་བཟུང་གོང་དུ་བསླབ་བྱ་རྣམས། །མཉན་དུ་རུང་བ་མིན་ཡང་བྱང་སེམས་ཀྱི། །སྔོན་དུ་བསླབ་བྱ་ལེགས་པར་ཤེས་བྱས་ནས། །སྦྱངས་ཏེ་འཛིན་པར་སྤྲོ་ན་སྡོམ་པ་ནོད། །བསླབ་བྱ་ཤེས་
པར་བྱས་ནས་ཡིད་ཡུལ་དུ། །བྱས་ཏེ་སྙིང་ནས་སློབ་འདོད་ལེགས་སྦྱངས་ཏེ། །སྡོམ་པ་བླང་ན་བརྟན་པར་འགྱུར་བས་བཟང། །བྱང་སེམས་བསླབ་བྱ་རྣམས་ནི་འོག་ཏུ་འཆད། །སྡོམ་པ་བཟུང་བ་ལ་ནི་
ལེན་ལུགས་དང། །རྩ་ལྟུང་ཉེས་བྱས་ལྟུང་བ་སྲུང་ཚུལ་དང། །ཉམས་ན་ཕྱིར་བཅོས་ཚུལ་རྣམས་རྒྱས་པར་ནི། །ཚུལ་ཁྲིམས་ལེའུ་འགྲེལ་བར་བཤད་ལས་ཤེས། །གསུམ་པ་ཇི་ལྟར་བསླབ་
པའི་ཚུལ་ལ་གསུམ། །གང་ལ་བསླབ་བའི་གཞི་དང་གཞི་དེ་རུ། །བྱང་སེམས་བསླབ་པ་ཐམས་ཅད་འདུ་ཚུལ་དང། །དེ་ལ་ཇི་ལྟར་བསླབ་པའི་རིམ་པའོ། །དང་པོ་གཞི་ནི་གསལ་བའི་དབྱེ་བ་ལ། །
མཐའ་ཡས་ཡོད་ཀྱང་བསྡུ་ན་ཕྱིན་དྲུག་ཏུ། །སེམས་དཔའི་བསླབ་བྱ་ཀུན་འདུ་ཕྱིན་དྲུག་ནི། །ལམ་གྱི་གནད་ཀུན་བསྡུས་པའི་སྡོམ་ཡིན་ཞིང། །ཚོགས་གཉིས་བསླབ་གསུམ་སོགས་གྱིས་བྱང་
སེམས་ཀྱི། །ལམ་ཀུན་བསྡུས་ཀྱང་ཕ་རོལ་ཕྱིན་དྲུག་གིས། །གོ་བ་སྐྱེད་ལྟར་གཞན་གྱིས་མི་ནུས་པས། །ཕྱིན་དྲུག་བསྡུ་གཞི་བྱེད་པ་མཆོག་ཡིན་ནོ། །གཉིས་པ་དེ་ལ་བསླབ་བ་འདུ་ཚུལ་ལ། །
གྲངས་ངེས་སྒོ་ནས་དངོས་དོན་བཤད་པ་དང། །ཞར་ལ་གོ་རིམ་ངེས་པ་བསྟན་པ་གཉིས། །དང་པོ་དངོས་ཀྱི་དོན་ནི་སྟོན་པ་ཡིས། །ཕར་ཕྱིན་དྲུག་གི་སྡོམ་ཙམ་མཛད་པ་ལ། །བྱམས་པས་དེ་ལྟར་

[138B] །གནད་རྣམས་དགོངས་པ་ཇི་བཞིན་ལེགས་བཀྲལ་ནས། །ངེས་ཤེས་སྐྱེད་པ་གྲངས་ངེས་ཚུལ་འདི་རྣམས། །ཡིན་པས་འདི་ལ་ངེས་པ་ལེགས་རྙེད་ན། །ཕྱིན་དྲུག་
ཉམས་ལེན་ལ་ནི་གདམས་པ་ཡིས། །མཆོག་ཏུ་འཛིན་པ་འབྱུང་བས་ངེས་པ་བཙལ། །ཕར་ཕྱིན་དྲུག་ཏུ་གྲངས་ངེས་ཚུལ་ལ་དྲུག་མངོན་མཐོ་སྒྲུབ་ལ་ལྟོས་པའི་གྲངས་ངེས་ནི། །རྒྱལ་
སྲས་སྤྱོད་པ་རླབས་ཆེན་རྫོགས་པ་ལ། །ཚེ་རབས་དཔག་མེད་བརྒྱུད་དགོས་སྐབས་དེར་ཡང། །ལམ་གྱིས་ཚེ་ད་འོང་ལ་ལོངས་སྤྱོད་དང། །ལུས་དང་འཁོར་དང་ལས་མཐའ་གང་བརྩམ་
པ༑ ༑འགྲུབ་པའི་མངོན་མཐོ་ཕུན་སུམ་ཚོགས་པ་བཞི། །དེ་ཡང་ཉོན་མོངས་དབང་དུ་མི་འགྲོ་དང། །བླང་དོར་གནས་ལ་འཇུག་ལྡོག་དམིག་ཕྱེད་པ། །དགོས་ཏེ་དེ་དག་ཕར་ཕྱིན་དྲུག་གིས་
སྒྲུབ༑ ༑སྐྱེ་བ་གཞན་དུ་ཕར་ཕྱིན་དྲུག་པོ་དེ། །འབྱུང་བའི་རྗེས་མཐུན་རྒྱུ་ཡང་ཕྱིན་དྲུག་དུ། །ངེས་པས་ཚེ་འདིར་བསྟེན་གོམས་ལན་མར་བྱ། །དེ་དག་གནས་སྐབས་ཀྱི་ནི་མངོན་མཐོ་
ཡིན༑ ༑ལོངས་སྤྱོད་ཕུན་སུམ་ཚོགས་སོགས་མཐར་ཕྱིན་པའི། །མངོན་པར་མཐོ་བ་སངས་རྒྱས་ས་ན་ཡོད། །དེ་སྐད་དུ་ཡང་བྱམས་པའི་མདོ་རྒྱན་ལས། །ལོངས་སྤྱོད་དང་
ལུས་ཕུན་སུམ་ཚོགས་པ་དང། །འཁོར་རྩོམ་ཕུན་སུམ་ཚོགས་པ་མངོན་མཐོ་དང། །རྟག་ཏུ་ཉོན་མོངས་དབང་ཉིད་མི་འགྲོ་དང། །བྱ་བ་རྣམས་ལ་ཕྱིན་ཅི་མ་ལོག་པའོ། །ཞེས་སོ་
དོན་གཉིས་སྒྲུབ་ལ་ལྟོས་པ་ནི། །གཞན་དོན་ཟང་ཟིང་བཏང་བས་ཕན་གདགས་ཤིང། །གཞན་གནོད་གཞི་དང་བཅས་ལས་ལེགས་པར་ལྡོག་གཞན་གྱིས་གནོད་པ་བྱེད་ལ་ཅི་མི་

[139A]༄༅། །སྙམ། །རང་གཞན་དོན་ལ་ཕྱིབ་ཤོལ་ལེ་ལོ་མེད། །རང་དོན་མཉམ་པར་བཞག་པས་སེམས་གནས་ཤིང། །ཤེས་རབ་སྟོབས་ཀྱིས་རྣམ་གྲོལ་བདེ་བ་འཐོབ། །
དེས་ན་དོན་གཉིས་སྒྲུབ་ལ་ཕར་ཕྱིན་དྲུག་དགོས་ཤིང་གྲངས་ཀྱང་ངེས་ཏེ་དེ་ཉིད་ལས། །སེམས་ཅན་དོན་ལ་རབ་བརྩོན་པ། །གཏོང་དང་མི་གནོད་བཟོད་པས་བྱེད། །གནས་དང་གྲོལ་བ་གཞིར་
བཅས་པས། །རང་དོན་རྣམ་པ་ཐམས་ཅད་སྤྱོད། །ཅེས་སོ་གཞན་དོན་རྣམ་པ་ཐམས་ཅད་པ། །རྫོགས་པར་སྒྲུབ་ལ་ལྟོས་པའི་གྲངས་ངེས་ནི། །ཐོག་མར་ཟང་ཟིང་བཏང་བས་འཕོངས་
པ་སེལ༑ ༑སེམས་ཅན་གང་ལའང་ཕར་ལ་གནོད་མི་བྱེད། །ཚུར་ལ་གནོད་པ་བྱེད་ལ་མི་ཁྲོ་བཟོད། །ཁོ་ལ་ཕན་གྲོགས་བྱས་པས་སེམས་མི་སྐྱོ། །མཉམ་བཞག་ལ་བརྟེན་རྫུ་འཕྲུལ་སོགས་
ཀྱིས་འདུན། །ལེགས་པར་བཤད་ལ་མཁས་པས་ཐེ་ཚོམ་གཅོད། །དེ་ཡིས་གྲོལ་བར་བྱེད་པས་གཞན་དོན་ལ། །ཕྱིན་དྲུག་དགོས་ཤིང་གྲངས་ངེས་དེ་ཉིད་ལས། །མི་འཕོངས་པ་དང་རྣམ་
པར་མི་འཚེ་དང། །རྣམ་འཚེ་བཟོད་དང་བྱ་བས་མི་སྐྱོ་དང། །དགའ་བྱེད་ལེགས་པར་བརྗོད་པ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ཞེས་སོ་ཐེག་ཆེན་སྡུད་ལ་ལྟོས་པ་ནི། །
རྙེད་ལ་མི་ཆགས་མ་རྙེད་དོན་མི་གཉེར། །དེ་ཡིས་བསླབ་པ་བསྲུང་ནུས་དེ་ལ་གུས། །སྡུག་བསྔལ་ཅི་འདྲ་བྱུང་ཡང་ཡིད་མི་སྐྱོ། །དགེ་བའི་བྱ་བ་སྒྲུབ་ལ་སྐྱོ་བ་མེད། །ཞི་ལྷག་གཉིས་ཀྱི་
རྣལ་འབྱོར་མི་རྟོག་པ། །དྲུག་གིས་འགྲོ་བའི་ཐེག་ཆེན་ཐམས་ཅད་བསྡུས། །དེ་དག་ཕར་ཕྱིན་དྲུག་གིས་རིམ་པར་སྒྲུབ། །དེས་ན་དྲུག་ཏུ་ངེས་ཏེ་དེ་ཉིད་ལས། །ལོངས་སྤྱོད་མངོན་པར་

[139B] །རབ་གུས་གཉིས་ལ་མི་སྐྱོ་དང། །རྣལ་འབྱོར་རྣམ་པར་མི་རྟོག་པ། །ཐེག་ཆེན་མཐའ་དག་འདིར་ཟད་དོ། །ཅེས་སོ་ཐབས་ཀྱི་རྣམ་པ་ཐམས་ཅད་པའི། །དབང་དུ་
མཛད་པའི་དྲུག་ཏུ་གྲངས་ངེས་ནི། །ཐོབ་པའི་ཡུལ་གྱི་ལོངས་སྤྱོད་ལ་མི་ཆགས། །འཐོབ་པའི་དོན་དུ་རྩོལ་བའི་རྣམ་གཡེང་སྡོམ། །སྡུག་བསྔལ་བཟོད་པས་སེམས་ཅན་བློས་མི་གཏོང། །
གང་ལ་གནས་པས་དགེ་བ་གོང་དུ་འཕེལ། །ཉོན་མོངས་པ་དང་ཤེས་བྱའི་སྒྲིབ་པ་སྦྱོང། །ཕར་ཕྱིན་དྲུག་གིས་རིམ་བཞིན་དེ་རྣམས་སྒྲུབ། །དེ་ཕྱིར་དྲུག་ཏུ་ངེས་ཏེ་དེ་ཉིད་ལས། །ཡུལ་
རྣམས་ལ་ནི་མ་ཆགས་ལམ། །དེ་ཐོབ་རྣམ་གཡེང་སྡོམ་པ་གཞན། །སེམས་ཅན་མི་གཏོང་འཕེལ་བ་དང། །སྒྲིབ་པ་རྣམ་པར་སྦྱོང་བ་གཞན། །ཞེས་སོ་འདོད་ཡོན་རྣམ་གཡེང་བྱུང་བ་
ཡི༑ ༑དབང་དུ་འགྲོ་བ་འགོག་ལ་མ་ཆགས་སྦྱིན། །ཕྱིས་འབྱུང་འགོག་ལ་དོན་མེད་དོན་མིན་བའི། །རྣམ་པར་གཡེང་བ་སྡོམ་པའི་ལེགས་སྤྱད་ཁྲིམས། །སེམས་ཅན་བྱེད་ངན་གྲངས་
མང་འབྱུང་ཉེ་ལ། །བརྟེན་ནས་དེ་དོན་ལས་ལྡོག་འགོག་ལ་བཟེད། །དགེ་བ་གྲངས་མང་དུས་རིང་བསྒྲུབ་པ་ཡིས། །འཕེལ་ལ་ཕན་ཡོན་བསམ་པས་མི་སྐྱོ་སྤྲོ། །རྩ་ཉོན་ཉེ་ཉོན་ལ་སོགས་
ཉོན་མོངས་པ། །མངོན་འགྱུར་མགོ་བོ་གནོན་ལ་བསམ་གཏན་དང། །ཉོན་མོངས་ས་བོན་ཤེས་བྱའི་སྒྲིབ་པ་རྣམས། །འཇོམས་ལ་ཤེས་རབ་དགོས་པར་བསྟན་པ་འདིས། །ཕར་ཕྱིན་
དྲུག་ལ་ངེས་པ་ཆེན་པོ་སྟེར། །བསླབ་པ་གསུམ་ལ་ལྟོས་པའི་གྲངས་ངེས་ནི། །ཁྲིམས་ཀྱི་བསླབ་པའི་ངོ་བོ་ཚུལ་ཁྲིམས་ཡིན། །དེ་ཡང་ལོངས་སྤྱོད་འབྱོར་ལ་མི་ལྟ་བའི། །སྦྱིན་པ་

[140A]༄༅། །ཡོད་ན་ཚུལ་ཁྲིམས་ཡང་དག་པར། །ལེན་པས་སྦྱིན་པ་ཁྲིམས་ཀྱི་ཚོགས་སམ་རྒྱུ། །བླང་བ་དེ་ཡང་གཤེ་ལ་སླར་མི་གཤེ། །ལ་སོགས་བཟོད་པས་སྲུང་བའི་
དེ་ནི་འཁོར། །བསམ་གཏན་སེམས་ཀྱི་བསླབ་པ་དངོས་ཡིན་ལ། །ཤེས་རབ་ཤེས་རབ་ཀྱི་ནི་བསླབ་པ་སྟེ། །བརྩོན་འགྲུས་བསླབ་པ་གསུམ་ཆར་ལ་དགོས་པས། །གསུམ་ཀ་ལ་
ཡང་གཏོགས་པས་ཕྱིན་དྲུག་ཏུ། །ངེས་ཏེ་དེ་སྟར་ཐེག་ཆེན་མདོ་རྒྱན་ལས། །རྒྱལ་བས་ཕ་རོལ་ཕྱིན་པ་དྲུག་ཡང་དག་བཤད་དེ་དང་པོ་གསུམ། །ཐ་མ་གཉིས་ཀྱི་རྣམ་པ་གཉིས། །
གཅིག་ནི་གསུམ་ཆར་ལ་ཡང་གཏོགས། །ཞེས་སོ་གོང་དུ་བཤད་པ་དེ་ལྟར་ན། །ཕུན་སུམ་ཚོགས་པའི་རྟེད་དང་དོན་གཉིས་དང། །ཐེག་པ་ཆེ་དང་ཐབས་དང་བསླབ་པ་རྣམས། །རྫོགས་
པར་བྱེད་དང་བསྡུད་པར་བྱེད་པ་ནི། །ཕར་ཕྱིན་དྲུག་ཏུ་ངེས་པར་ཤེས་བྱས་ལ། །རྒྱལ་བའི་སྲས་ཀྱིས་ཉམས་སུ་བླང་བྱ་ཡི། །གནད་སྡོམ་ཡིན་ལ་ངེས་པ་ཆེན་པོ་བཙལ། །གཞན་ཡང་
དང་པོ་ཉིད་ནས་འཁོར་བ་ལས། །མི་འདའ་བ་ཡི་རྒྱུ་ཡི་གཙོ་བོ་གཉིས། །ལོངས་སྤྱོད་ལ་ཆགས་ཁྱིམ་ལ་ཆགས་པ་སྟེ། །དེ་ཡི་གཉེན་པོར་སྦྱིན་དང་ཚུལ་ཁྲིམས་སོ། །ལན་གཅིག་འཕགས་
ཀྱང་མཐར་ནི་མི་ཕྱིན་པར། །སླར་ལ་ལྡོག་པའི་རྒྱུ་ཡི་གཙོ་བོ་གཉིས། །གཞན་གྱིས་ལོག་པར་སྒྲུབ་པ་མི་བཟོད་དང། །དགེ་ལ་ཡུན་རིང་སྦྱོར་བས་སྐྱོ་བ་སྟེ། །དེ་ཡི་གཉེན་པོར་བཟོད་
དང་བརྩོན་འགྲུས་སོ། །བྱང་ཆུབ་སེམས་དཔའི་སྤྱོད་པར་མ་ཟད་ཀྱི། །ད་ལྟ་དགེ་སྦྱོར་བྱེད་པ་དག་ལ་ཡང། །དཀའ་སྤྱད་ཐན་ཐུན་ལ་ཡང་བཟོད་པའི་སྲན། །ཆུང་དང་སྤྲོ་ཤུགས་

[140B] །དང་པོར་ཞུགས་པ་མང་ཡང་བར་སྐབས་སུ། །མ་ལོག་པ་ནི་ཆེན་པོ་མི་འོང་བར། །སྣང་སྟེ་བཟོད་བརྩོན་གཉིས་ཀྱི་མན་ངག་ལ། །མ་སྦྱངས་པ་ཡིས་ནོངས་པས་
དེ་ལ་སྦྱང། །བར་དུ་དགེ་ལས་ལོག་པར་མ་གྱུར་ཀྱང། །ཆུད་ཟ་བ་ཡི་རྒྱུ་ཡི་གཙོ་བོ་གཉིས། །དམིགས་པར་མི་གནས་ཤེས་རབ་འཆལ་བ་སྟེ། །དེ་ཡི་གཉེན་པོར་བསམ་གཏན་ཤེས་རབ་
བོ༑ ༑དེ་ནི་མི་མཐུན་པ་ཡི་ཕྱོགས་སྤོང་བའི། །གཉེན་པོའི་དབང་དུ་བྱས་པའི་གྲངས་ངེས་སོ། །ཕར་ཕྱིན་དང་པོ་བཞི་ནི་ཏིང་འཛིན་གྱི། །ཚོགས་སུ་འགྱུར་བས་བཞི་ཀས་མི་གཡེང་བའི། །
བསམ་གཏན་ཕར་ཕྱིན་འགྲུབ་ཅིང་དེ་ཉིད་ལ། །བརྟེན་ནས་ལྷག་མཐོང་སྒོམ་པས་དེ་བཞིན་ཉིད། །རྟོག་པར་འགྱུར་བས་རྒྱལ་བའི་ཆོས་ཐམས་ཅད། །འགྲུབ་པའི་གཞི་ཡི་གནས་ཀྱི་
གྲངས་ངེས་སོ། །སེམས་ཅན་སྨིན་པར་བྱ་དང་རྗེས་མཐུན་པའི། །དབང་དུ་བྱས་པའི་གྲངས་ངེས་སྔར་བཤད་པའི། །གྲངས་ངེས་གསུམ་པ་དེ་དང་དོན་འདྲའོ། །འདི་གཉིས་ཐོག་
མེད་བཞེད་པ་སེང་བཟང་གིས། །བཀོད་ལྟར་བཤད་པ་ཡིན་ཏེ་ཕྱིན་དྲུག་ལ། །ངེས་པ་སྐྱེ་བ་ལ་ནི་གནད་དུ་ཆེ། །གཉིས་པ་ཞར་ལ་གོ་རིམ་ངེས་ལ་གསུམ། །སྐྱེ་རིམ་ལོངས་སྤྱོད་ལ་ནི་མ་
ཆགས་པའི། །སྦྱིན་པ་ཡོད་ན་ཚུལ་ཁྲིམས་ལེན་པར་བྱེད། །ཉེས་སྤྱོད་སྡོམ་པའི་ཚུལ་ཁྲིམས་ཡོད་གྱུར་ན། །སྡུག་བསྔལ་གནོད་པ་ལ་ནི་བཟོད་པར་གྱུར། །ཡུན་རིང་དཀའ་བ་སྤྱད་
ལ་མི་སྐྱོ་བའི། །བཟོད་པ་ཡོད་ན་ལྡོག་པའི་རྐྱེན་ཉུང་བས། །བརྩོན་འགྲུས་བརྩོམ་པར་ནུས་སོ་ཉིན་མཚན་དུ། །བརྩོན་འགྲུས་བརྩམ་ན་དགེ་བའི་དམིགས་པ་ལ། །བཀོལ་ལ་ལས་སུ་

[141A]༄༅། །རུང་བའི་ཏིང་འཛིན་སྐྱེ། །ཚུལ་བཞིན་མཉམ་པར་བཞག་ན་ཡང་དག་པ། །ཇི་ལྟ་བ་བཞིན་རྟོགས་པའི་ཤེས་རབ་འབྱུང། །དེས་ན་སྔ་མ་ལ་བརྟེན་ཕྱི་མ་སྐྱེ། །
དམན་མཆོག་རིམ་པ་སྔ་མ་སྔ་མ་དམན། །ཕྱི་མ་ཕྱི་མ་མཆོག་གོ་རགས་པ་དང། །ཕར་བའི་རིམ་པ་སྔ་མ་སྔ་མ་རྣམས། །ཕྱི་མ་ཕྱི་མ་རྣམས་ལས་འཇུག་པ་དང། །བྱ་བར་སླ་བས་རགས་ལ་
ཕྱི་མ་རྣམས། །སྔ་མ་རྣམས་ལས་འཇུག་དང་བྱ་དཀའ་བས། །རང་རང་གི་ནི་སྔ་མ་སྔ་མ་ལས། །ཕྱི་མ་ཕྱི་མ་ཕྲ་སྟེ་མདོ་རྒྱན་ལས། །སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་
ཕྱིར་དང། །རགས་པ་དང་ནི་ཕྲ་བའི་ཕྱིར། །དེ་དག་རིམ་པར་བསྟན་པ་ཡིན། །ཞེས་སོ་གསུམ་པ་སློབ་པའི་རིམ་པ་ལ། །གཉིས་ཏེ་སྤྱོད་པ་སྤྱི་ལ་སློབ་ཚུལ་དང། །ཕར་ཕྱིན་ཐ་མ་
དྲུག་ཡོད་པའི། །དང་པོ་ལ་བཞི་སྦྱིན་པའི་ངོ་བོ་དང། །དེ་ལ་འཇུག་པའི་ཐབས་དང་རབ་དབྱེ་དང། །དོན་བསྡུ་པའོ་དང་པོ་ངོ་བོ་ནི། །གཞན་ལ་གཏོང་བའི་སེམས་པ་དགེ་བ་དང། །དེ་ཡིས་
ཀུན་ནས་བསླང་བའི་ལུས་ངག་གི་ལས་སོ་སྦྱིན་པའི་ཕར་ཕྱིན་རྫོགས་པ་ནི། །སྦྱིན་བྱའི་དངོས་པོ་གཞན་ལ་བཏང་བ་ཡིས། །འགྲོ་བ་རྣམས་ཀྱི་དབུལ་བ་བོར་བ་ལ། །མི་ལྟོས་དེ་ལྟ་མིན་
ན་ད་དུང་ཡང། །བགྲེན་པོ་དུ་མ་ཡོད་པས་སྔར་བྱོན་བའི། །རྒྱལ་རྣམས་སྦྱིན་པ་མཐར་ནི་མ་ཕྱིན་འགྱུར། །དེས་ན་ལུས་ངག་མི་གཙོ་སེམས་གཙོ་བས། །ལུས་དང་ལོངས་སྤྱོད་

[141B] །སེར་སྣ་བཅོམ་སྟེ་བསམ་པ་ཐག་པ་ནས། །གཏོང་ཞིང་དེ་ཙམ་མ་བདང་ཏབ་འབྲས་ཀྱང། །སེམས་ཅན་གཞན་ལ་བཏང་བའི་བློ་གོམས་པ། །ཡོངས་སུ་རྫོགས་ལས་
སྦྱིན་པའི་ཕར་ཕྱིན་དུ། །འགྱུར་བ་ཡིན་ཏེ་དེ་ལྟར་སྤྱོད་འཇུག་ལས། །གལ་ཏེ་འགྲོ་བ་དབུལ་བོར་བ། །སྦྱིན་པའི་ཕ་རོལ་ཕྱིན་ཡིན་ན། །ད་དུང་འགྲོ་བཀྲེན་ཡོད་ན་སྔོན། །སྐྱོབ་པ་ཇི་ལྟར་
ཕ་རོལ་ཕྱིན། །བདོག་པ་ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་བཏང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །དེ་ལྟས་དེ་ནི་སེམས་ཉིད་དོ། །ཞེས་སོ་སྦྱིན་པའི་ཕར་
ཕྱིན་ཉམས་ལེན་ནི། །དངོས་སུ་དངོས་པོ་གཞན་ལ་གཏོང་བ་ཅིག་མེད་ཀྱང་གཏོང་སེམས་བསྐྱེད་ཅིང་ཇི་འཕེལ་གཏོང། །གཉིས་པ་དེ་སྐྱེད་པ་ལ་འཇུག་པའི་ཐབས། །ལོངས་སྤྱོད་
སོགས་ལ་སེར་སྣ་མ་ལུས་པར། །བཅོམ་པ་ཙམ་གྱིས་སྦྱིན་པའི་ཕར་ཕྱིན་དུ། །འགྱུར་བ་མིན་ཏེ་སེར་སྣ་འདོད་ཆགས་ཀྱི། །ཆར་གཏོགས་ཡིན་པས་ཐེག་དམན་དགྲ་བཅོམ་པ། །གཉིས་
ཀྱིས་ས་བོན་དང་བཅས་སྦར་ཕྱིར་རོ། །དེ་ཕྱིར་སེན་སྣ་བསལ་བ་ཙམ་མིན་པར། །བདོག་པ་ཐམས་ཅད་གཞན་ལ་གཏོང་བ་ཡི། །བསམ་པ་སྙིང་ཐག་པ་ནས་སྐྱེད་དགོས་སོ། །དེ་ལ་ཡོངས་
སུ་བཟུང་བའི་ཉེས་དམིགས་དང། །བཏང་བའི་ཕན་ཡོན་སྒོམ་པར་བྱ་དགོད་པས། །ཉེས་དམིགས་བསམ་ཚུལ་ཟླ་བ་སྒྲོན་མ་ལས། །རུལ་བར་གྱུར་པའི་ལུས་འདི་དང། །སྲོག་ཀྱང་གཡོ་
བ་དབང་མེད་ཅིང། །རྨི་ལམ་སྒྱུ་མ་འདྲ་བ་ལ། །བྱིས་པ་འདི་དག་ཆགས་པས་ན། །ཤིན་ཏུ་མ་རུངས་ལས་བྱས་ཏེ། །སྡིག་པའི་དབང་དུ་སོང་བ་དང། །མི་མཁས་འཆི་བདག་བཞོན་པས་

[142A]༄༅། །སོང། །དེ་དག་མི་བཟད་སེམས་དམྱལ་འགྲོ། །ཞེས་དང་སྒོ་མཐའ་ཡས་པའི་གཟུངས་ལས་གསུངས། །སེམས་ཅན་གང་དག་ཁ་ཅིག་རྩོད་འགྱུར་ན། །དེ་ཡི་
གཞི་རྩ་ཡོངས་སུ་འཛིན་པ་སྟེ། །དེ་ལྟས་གང་ལ་སྲེད་པར་འགྱུར་བ་སྤོངས། །སྲེད་པ་སྤང་བ་བྱས་ན་གཟུངས་སུ་འགྱུར། །ཞེས་དང་ཁྱད་པར་རང་གི་ལུས་གཞན་ལ། །གཏོང་དགོས་ཚུལ་ནི་
བསླབ་པ་ཀུན་བཏུས་ལས། །འདི་ལྟར་བདག་གི་ལུས་དང་སེམས། །སྐད་ཅིག་རེ་རེས་འགྲོ་བ་ཉིད། །གལ་ཏེ་མི་རྟག་དྲི་འབབ་པའི། །ལུས་ཀྱིས་རྟག་ཅིང་དྲི་མེད་ཀྱི། བྱང་ཆུབ་ཐོབ་
པར་འགྱུར་ན་ནི། །དེ་ནི་རིན་མེད་རྙེད་མིན་ནམ། །ཞེས་དང་སྐྱེས་རབས་ལས་ཀྱང་ཇི་སྐད་དུ། །བདག་མེད་འཇིག་ལ་སྙིང་པོ་མེད་པའི་ལུས། །སྡུག་བསྔལ་དྲིན་མེད་རྟག་ཏུ་མི་གཙང་བའི་
ལུས་ཀྱིས་གཞན་ལ་ཕན་ཐོགས་འགྱུར་བ་ལ། །དགའ་བར་མི་འགྱུར་དེ་ནི་མཁས་མ་ཡིན། །ཞེས་སོ་གཞན་ལ་བཏང་བའི་ཕན་ཡོན་ཡང། །ཇི་ལྟར་བསམ་པའི་ཚུལ་ནི་སྤྱོད་འཇུག་ལས། །
ཐམས་ཅད་བཏང་བས་མྱ་ངན་འདའ། །བདག་བློ་མྱང་ངན་འདས་པ་སྒྲུབ། །ཐམས་ཅད་གཏོང་བར་ཆབས་གཅིག་ལ། །སེམས་ཅན་རྣམས་ལ་བཏང་བ་མཆོག། །ཅེས་སོ་གཞན་ཡང་འཛིན་
པའི་ཉེས་དམིགས་དང། །བཏང་བའི་ཕན་ཡོན་ཕར་ཕྱིན་བསྡུས་པ་ལས། །ལོངས་སྤྱོད་རྣམ་པ་མི་རྟག་མཐོང་གྱུར་ཅིང། །སྙིང་རྗེ་ཆེན་པོ་རང་གི་ངང་གྱུར་ན། །བྱིན་པ་བདག་གི་ཁྱིམ་
བཞག་གཞན་གྱི་བར། །ཤིན་ཏུ་རིགས་པའི་ཚུལ་གྱིས་རྟོགས་པར་འགྱུར། །གང་བྱིན་དེ་ལས་འཇིགས་པ་སྐྱེ་མི་འགྱུར། །ཁྱིམ་ན་གང་བཞག་དེ་ལས་འཇིགས་པ་འབྱུང། །མི་ཆོག་ཐུན་མོང་

[142B] །སྦྱིན་ན་ཉེས་པ་དེ་དག་གནོད་མི་འགྱུར། །བྱིན་བས་འཇིག་རྟེན་ཕ་རོལ་བདེ་བ་འགྲུབ། །མ་བྱིན་ཚེ་འདི་ཉིད་ལའང་སྡུག་བསྔལ་སྐྱེད། །མི་ཡི་ནོར་རྣམས་སྐར་མདའི་
རང་བཞིན་ལྟར། །ཡོངས་སུ་མ་བཏང་དེ་དག་མེད་པར་འགྱུར། །མ་བྱིན་ནོར་རྣམས་མི་རྟག་མེད་འགྱུར་ཏེ། །བྱིན་པས་དེ་དག་ཡོད་པའི་གཏེར་དུ་འགྲོ། །སེམས་ཅན་ཕན་པར་གཞོལ་བས་
གང་བྱིན་པའི། །ནོར་རྣམས་སྙིང་པོ་མེད་པའང་ཡོད་པར་འགྱུར། །གང་ཞིག་ཡོངས་སུ་གཏོང་བ་མཁས་པས་བསངས། །སྐྱེ་བོ་བྱིས་པ་དེ་དག་སོ་ལ་དགའ། །ཡོངས་སུ་བཟུང་བས་
མི་འབྲལ་གང་ཡང་མེད། །བྱིན་པས་རྟག་ཏུ་ཕུན་སུམ་ཚོགས་པ་འབྱུང། །བཏང་བས་ཉོན་མོངས་ཡོངས་སུ་འཛིན་མི་འགྱུར། །འཇུངས་པ་འཕགས་པའི་ལམ་མིན་ཉོན་མོངས་སྐྱེ། །
གང་ཞིག་བྱིན་པ་དེ་ནི་ལམ་གྱི་མཆོག། །དེ་ལས་གཞན་གྱུར་འཕགས་པས་ལམ་ངན་གསུངས། །ཞེས་པ་ལྟར་དུ་བསམ་ལ་མོས་པ་བསྐྱེད། །རང་གིས་དགེ་རྩ་གང་བྱས་ཐམས་ཅད་ཀྱང།།
སེམས་ཅན་ཀུན་ལ་གནས་སྐབས་མཐར་ཐུག་ཏུ། །ཕན་བདེ་རྒྱ་ཆེན་འགྲུབ་པའི་དོན་ཆེད་དུ། །བསམ་པ་དག་པས་བསྔོས་ཤིང་སྦྱིན་པར་བཏང། །དེས་ནི་སེམས་ཅན་རེ་རེ་ལ་བརྟེན་
པའི༑ ༑བསོད་ནམས་དེ་སྙེད་འཐོབ་པས་ཚོགས་ཆེན་པོ། །བདེ་བླ་རྫོགས་ཏེ་རིན་ཆེན་འཕྲེང་བ་ལས། །དེ་སྐད་བརྗོད་པའི་བསོད་ནམས་གང། །གལ་ཏེ་དེ་ནི་གཟུགས་ཅན་འགྱུར་
གང་གའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་འགྱུར། །དེ་ནི་བཅོམ་ལྡན་འདས་ཀྱིས་གསུངས། །གཏན་ཚིག་ཀྱང་ནི་འདི་ལ་སྣང། །སེམས་ཅན་ཁམས་ན་ཚད་མེད་ལ་

[143A]༄༅། །ཕན་འདོད་དེ་ནི་དེ་འདྲའོ། །ཞེས་སོ་དེ་ལྟར་བཏང་བའི་ཕན་ཡོན་ནི། །མང་དུ་བསམ་ནས་པྲོད་པ་ཆེན་པོ་དང། །ཡོངས་སུ་བཟུང་བའི་ཉེས་དམིགས་མང་བསམ་ནས།།
འཇིགས་པ་ཆེན་པོ་སྐྱེད་པར་ནུས་པ་ན། །གཞན་ལ་གཏོར་བའི་བློ་ནི་རང་གིས་སྐྱེ། །དེ་བཞིན་བྱམས་དང་སྙིང་རྗེ་སྦྱང་པ་དང། །རྒྱལ་བ་སྲས་བཅས་རྣམས་ཀྱི་རྣམ་པར་ཐར། །བསམ་པའི་མཐར་ཡང་གཏོང་སེམས་སྐྱེད་པར་བྱ། །ཇི་འདྲ་སྐྱེད་
པའི་ཚུལ་ནི་སྤྱོད་འཇུག་ལས། །ལུས་དང་དེ་བཞིན་ལོངས་སྤྱོད་དང། །དུས་གསུམ་དགེ་བ་ཐམས་ཅད་ཀྱང། །སེམས་ཅན་ཀུན་གྱི་དོན་གྱི་ཕྱིར། །ཕངས་པ་མེད་པར་བཏང་བར་བྱ། །ཞེས་
གསུངས་པ་ལྟར་ལུས་དང་ལོངས་སྤྱོད་དང། །དགེ་རྩ་གསུམ་ལ་དམིགས་ནས་སེམས་ཅན་ལ། །བསམ་པས་ཡོངས་སུ་གཏོང་བློ་སྐྱེད་པར་བྱ། །ད་ལྟ་མོས་པ་མ་སྨིན་སྟོབས་ཆུང་བས། །
སེམས་ཅན་རྣམས་ལ་བསམ་པས་ལུས་བྱིན་ཡང། །ཤ་ལ་སོགས་པ་དངོས་སུ་མི་སྟེར་མོད། །འོན་ཀྱང་ལུས་སྲོག་གཏོང་བའི་བསམ་པ་ཙམ། །མ་སྦྱང་ནེ་ནི་གོམས་པ་མེད་པས་ན་
ང་གདོད་ལུས་སྲོག་གཏོང་བར་མི་ནུས་པས། །ད་ལྟ་ཉིད་ནས་བསམ་པ་སྦྱང་དགོས་སོ། །དངོས་སུ་གཞན་ལ་སྟེར་བར་མི་བྱེད་ན། །བསམ་པས་བཏང་བ་སྫུན་དུ་འགྱུར་བས་ན། །དེ་ལ་
སྙིང་པོ་མེད་སྙམ་མི་བསམ་སྟེ། །གཏོང་བའི་སེམས་དེ་ངོ་མཚར་ཆེན་པོ་ཅན། །ཡིན་པས་འདི་ལ་ཐེ་ཚོམ་བྱ་མི་རིགས། །ཞེས་པ་བསླབ་པ་ཀུན་ལས་བཏུས་ལས་བཤད། །གསུམ་པ་
སྦྱིན་པའི་རབ་ཏུ་དབྱེ་བ་ལ། །རྟེན་ནི་སྤྱི་ཡི་དབང་དུ་བྱས་པ་ནི། །དམ་པ་དྲུག་ལྡན་ཕར་ཕྱིན་དྲུག་ལྡན་དུ། །ཕྱེ་བ་གཉིས་ལས་དང་པོ་རྟེན་དམ་པ། །བྱང་ཆུབ་སེམས་ཀྱིས་ཀུན་ལས་བསླང་

[143B] ༑དངོས་པོ་དམ་པ་སྤྱི་དང་ཁྱད་པར་བ། །རྣམས་ལ་སྤྱོད་པའི་བསམ་པ་མདོར་བའོ། ཆེད་དུ་བྱ་བ་དམ་པ་སེམས་ཅན་ལ། །འཕྲལ་དུ་བདེ་དང་ཕུགས་སུ་ཕན་ཕྱིར་དུའོ། །ཐབས་
མཁས་དམ་པ་ཆོས་ཀུན་རང་བཞིན་གྱིས། །མེད་པར་རྟོགས་པའི་ཤེས་རབ་ཀྱིས་ཟིན་པའོ། །བསྡོ་བ་དམ་པ་བཏང་བའི་དགེ་བ་རྣམས། །བླ་མེད་བྱང་ཆུབ་མཆོག་ཏུ་བསྔོ་བའོ། །རྣམ་པར་
དག་པ་དམ་པ་ཉོན་མོངས་དང། །ཤེས་སྒྲིབ་འགོག་པ་ཡིན་ཏེ་ཐེག་བསྡུས་ལས། །བཤད་ཅིང་ཕར་ཕྱིན་དྲུག་ལྡན་བྱ་བ་ནི། །སྦྱིན་པ་གང་ཡང་རུང་བ་བྱེད་པ་ན། །ཉན་རང་ཡིད་བྱེད་སྡོམ་
པའི་ཚུལ་ཁྲིམས་དང། །སངས་རྒྱས་ཆོས་ལ་མོས་ཤིང་གཤེ་བ་བཟོད། །དེ་ཉིད་གོང་དུ་འཕེལ་ཕྱིར་བརྩོན་འགྲུས་རྩོམ། །ཐེག་དམན་མ་འདྲེས་རྩེ་གཅིག་རྫོགས་བྱང་བསྔོ། །འཁོར་
གསུམ་སྒྱུ་མ་ལྟར་ཤེས་ཤེས་རབ་བསྟེན། །དྲུག་པོ་ཚང་ན་ཤིན་ཏུ་སྟོབས་ཆེ་བར། །སེང་གེ་བཟང་པོས་བརྒྱད་སྟོང་འགྲེལ་བར་གསུངས། །རྟེན་ནི་སོ་སོའི་དབང་དུ་བྱས་པ་ནི། །ཁྱིམ་
ན་གནས་པའི་སེམས་དཔའི་སྦྱིན་པ་དང། །རབ་ཏུ་བྱུང་བའི་སེམས་དཔའི་སྦྱིན་པ་གཉིས། །སྔ་མས་གཙོ་བོར་ཟང་ཟིང་སྦྱིན་པ་དང། །ཕྱི་མས་གཙོ་བོར་ཆོས་སྦྱིན་བྱ་བར་གསུངས།།
གཙོ་ཆེར་ཡིན་གྱི་དགག་དགོས་གཞན་མེད་ན། །གཉིས་ཀས་སྦྱིན་པ་གསུམ་ཀ་བྱ་བར་རུང། །ཕྱི་ནས་ཐོས་དང་ཚུལ་ཁྲིམས་ལ་སོགས་པའི། །གེགས་སུ་འགྱུར་བའི་ཟང་ཟིང་ཤ་ཐང་དུ་
བཙལ་ཞིང་བསག་ནས་གཏོང་བ་མི་རུང་ངོ། །གསུམ་པ་སྦྱིན་པའི་ངོ་བོའི་དབྱེ་བ་ལ། །ཆོས་དང་མི་འཇིགས་ཟང་ཟིང་སྦྱིན་པ་གསུམ། །དང་པོ་དམ་ཆོས་ཕྱིན་ཅི་མ་ལོག་པར། །སྟོན་དང་

[144A]༄༅། །བཟོལ་སོགས་པ་རིགས་པར་སྟོན། །བསླབ་གཞི་འཛིན་དུ་འཇུག་པའོ་གཉིས་པ་ནི། །རྒྱལ་པོ་ཆོམ་རྐུན་ལ་སོགས་མིའི་འཇིགས་པ། །སེང་གེ་སྟག་སོགས་མི་མིན་
འཇིགས་པ་དང། །ཆུ་དང་མེ་སོགས་འབྱུང་བའི་འཇིགས་པ་ལས། །སེམས་ཅན་ཡོངས་སུ་སྐྱོབ་པའོ་གསུམ་པ་ལ། །ཟང་ཟིང་དངོས་སུ་གཏོང་དང་བསམ་པས་སྦྱིན། །དང་པོ་ལ་གསུམ་
ཟང་ཟིང་གཏོང་ཚུལ་དང། །གཏོང་མ་ནུས་ན་ཇི་ལྟར་བྱ་བ་དང། །སྦྱིན་པའི་གེགས་ཀྱི་གཉེན་པ་བསྟེན་པའོ། །དང་པོ་ལ་ཡང་བཞི་སྟེ་གཏོང་བའི་ཞིང། །གཏོང་བའི་བསམ་པ་གཏོང་བའི་
སྦྱོར་བ་དང། །གང་ཞིག་གཏོང་བའི་དངོས་པོའི་དང་པོ་ནི། །བཅུ་སྟེ་མཛའ་བཤེས་དགྲ་བོ་བར་མ་དང། །ཡོན་ཏན་ཅན་དང་སྐྱོན་ཅན་རང་ལས་དམན། །མཉམ་དང་ལྷག་དང་སྐྱེད་དང་
སྡུག་པའོ། །བསམ་པ་ལ་གཉིས་གང་དང་ལྡན་དགོས་ནི། །འདི་ཡིས་སྦྱིན་པའི་ཕར་ཕྱིན་རྫོགས་པར་བྱ། །བདོག་བ་བློས་བཏང་ཟིན་པས་གཞན་གྱི་ཡིན། །ཡུལ་རྣམས་སྦྱིན་པ་
རྫོགས་བྱེད་དགེ་བཤེས་སོ། །སྙམ་པའི་དགོས་པ་དངོས་པོ་ཞིང་གསུམ་ལ། །དམིགས་པའི་བསམ་པ་གསུམ་དང་ལྡན་པ་དགོས། །སྤངས་དགོས་བསམ་པ་ལྟར་ན་མཆོག་འཛིན་དང་
བརྙས་དང་འགྲན་དང་རློམ་པས་ཁེངས་པ་དང། །འཇུངས་ལ་མི་སྙན་སྨྲ་དང་སྙན་གྲགས་འདོད། །བྱིན་ནས་འགྱོད་དང་ཞུམ་དང་ཁྱད་གསོད་བྱེད། །རིས་སུ་གཅོད་དང་ལན་དང་རྣམ་སྨིན་གྱི། །
འབྲས་བུ་ལོངས་སྤྱོད་ཙམ་འདོད་གཏོང་ཕོད་པར། །ཤེས་ནས་བཀུར་བསྟི་འབྱུང་འདོད་ལོག་འཚོ་ཡི། །བསམ་པ་ལ་སོགས་ངན་སེམས་སྤངས་པ་དགོས། །ཇི་ལྟར་གཏོང་བའི་སྦྱོར་བ་ལ་

[144B] །སྦྱོར་བ་ཅི་འདྲ་བ་ཡིས་མི་གཏོང་བ། །མྱུར་བོར་མི་སྟེར་བརྒྱད་སྟེ་སྟེར་བ་དང། །སྡུག་ཏུ་བཅུག་ནས་སྟེར་དང་ཆོས་སྲིད་ཀྱི། །ཚུལ་དང་མི་མཐུན་བྱེད་དུ་བཅུག་ནས་སྟེར་
འདི་ཙམ་སྟེང་ཞེས་ཁས་བླང་ཞེ་དམ་ལས། །ཕྲི་ནས་ངན་པའམ་ཉུང་དུ་སྟེར་བ་དང། །དྲིན་བགྲང་བྱེད་ཀྱིན་སྟེར་དང་དུས་གཅིག་ཏུ། །བྱིན་པས་ཆོག་པ་ལ་ནི་རྫས་བསྲིས་ཏེ། །ཉུང་དུ་ཉུང་དུ་
སྟེར་དང་གཞན་དག་ལས། །འཕྲོགད་གམ་ནན་གྱིས་བླང་སྟེ་སྟེ་བ་དང། །གནོད་པར་འགྱུར་བའི་ཐབས་ཀྱིས་སྟེར་བ་དང། །གྱིན་རབ་སྡད་དེ་གཞན་བྱེད་འཇུག་དང། །སློང་ལ་འཕྱ་སྨོད་
ཟུར་གྱིས་སྨོད་པའི་བསྟེང། །རྩུབ་མོའི་ངག་གིས་སློང་མོ་སྦ་འགོད་བར། །བྱས་ནས་སྟེར་དང་སྟོན་པའི་བྱས་པ་ལས། །འགལ་བར་བྱས་ཏེ་སྟེར་དང་ལོངས་སྤྱོད་རྫས། །འཕྲལ་ལ་
ཇི་ལྟར་བྱུང་བཞིན་མི་གཏོང་བར། །ཡུན་རིང་བསམ་གནས་སྟེར་བ་སྤངས་བྱ་སྟེ། །འདི་དག་འབྱུང་ཉེ་ཁྱད་པར་རྫས་བསགས་ནས། །གཏོང་བའི་རིང་ལ་སེར་སྣ་ལ་སོགས་པའི། །ཉོན་
མོངས་དུ་མ་སྐྱེད་ཅིང་དེ་སྲུང་དང། །སྤལ་བའི་ཚོགས་གིས་དགེ་བའི་བར་ཆད་བྱེད། །ཕལ་ཆེར་བར་སྐབས་སུ་ནི་བརླག་འགྱུར་བས། །མཐའ་ཡི་སྦྱིན་པའང་མི་འགྲུབ་དེ་བས་ན། །
བསམ་པའི་འདི་དག་སྤོང་བ་ལ་ནི་འབད། །སྦྱོར་བ་ཇི་ལྟ་བུ་ཡིས་གཏང་བ་ནི། །བཞིན་གྱི་མདངས་གསལ་འཛུམ་པ་སྔར་བྱེད་ལ། །གསོར་པོར་སྨྲ་པས་ཞིང་ནི་ཅི་འདྲ་ལའང། །
གུས་དང་རང་གི་ལག་གིས་དུས་སུ་དང། །གཞན་ལ་མི་གནོད་པ་དང་དཀའ་སྦྱད་ཀྱི། །སྡུག་བསྔལ་བསྲན་ནས་སྦྱིན་པའོ་དེ་དག་གི་འབྲས་བུ་རིམ་འགྲོ་བགྱིས་ཏེ་བྱིན་པས་ནི།།

[145A]༄༅། །གཉེན་སོགས་གཞན་གྱིས་རིམ་འགྲོ་བགྱིད་པར་འགྱུར། །རང་གི་ལག་པ་དར་ཏེ་བྱིན་པ་ཡིས། །རིམ་འགྲོ་འཐོབ་འགྱུར་དུས་སུ་བྱིན་པས་ནི། །དོན་རྣམས་
དུས་སུ་འགྲུབ་འགྱུར་མི་གནོད་པར། །བྱིན་པས་ལོངས་སྦྱོད་བརྟན་འགྱུར་མི་བདེ་བ། །བཟོད་པས་བྱིན་ན་བྲན་འཁོར་སྙིང་ཉེ་བར། །འགྱུར་བ་བདེན་པ་པོ་ཡི་ལེ་འུར་བཤད། །མཛོད་
ལས་ལག་པ་དར་ཏེ་བྱིན་པ་ཡིས། །ལོངས་སྤྱོད་རྒྱ་ཆེན་རྙེད་དང་མཛོད་འགྲེལ་ལས། །ལོངས་སྦྱོད་བརྟན་པས་གཞན་གྱིས་བར་མི་ཆོད། །མེ་ལ་སོགས་པས་ཆུད་མི་ཟ་བར་བཤད།།
གཞན་ཡང་གཞན་གྱི་སྦྱིན་པའི་གྲོགས་བྱེད་པའི། །སྦྱོར་བ་རང་ལ་ཡོ་བྱད་ཡོད་གྱུར་ན། །ཤིན་ཏུ་འཇུངས་པ་གཏོང་བར་མི་ཕོད་པའི། །གནས་སུ་སོང་ནས་མགུ་བྱ་བག་ཕབ་སྟེ། །
ང་ལ་ཡོ་བྱད་ཡོད་དེ་སྦྱིན་པ་ཡི། །ཕར་ཕྱིན་རྫོགས་ཕྱིར་སློང་མོ་པ་འདོད་པས། །ཁྱེད་ནི་སློང་དང་འཕྲད་ན་མ་ཟློགས་པར། །ང་ཡི་ནོར་ལས་ལོང་ལ་དེ་ལ་བྱིན། །ཡང་ནང་ཡི་ཐད་དུ་
ཁྲིད་ལ་ཤོག་ང་ཡི་སྦྱིན་ལ་དགའ་བར་གྱིས་ཤེས་བསྒོ། །དེས་ཀྱང་ནོར་གོད་མེད་པས་དེ་བཞིན་བྱེད། །དེ་ཡིས་དེ་ལ་སེར་སྣའི་དྲི་བསལ་བའི། །ས་བོན་བཏོབ་པ་ཡིན་ཏེ་རིམ་གྱིས་
ནི། །གོམས་ལས་རང་ཉིད་ཀྱིས་ཀྱང་ཉུང་དུ་སྟེར། །མ་ཆགས་ཆུང་འབྲིང་ཆེ་གསུམ་རིམ་གྱིས་འཐོབ། །དེ་བཞིན་རང་གི་མཁན་སློབ་སློབ་མ་གྲོགས་པ། །སྐམ་ཆགས་ཅན་ནམ་ཡོ་བྱད་
མེད་པ་ལ། །ཡོ་བྱད་བྱིན་ཏེ་དཀོན་མཆོག་དབུལ་འཕོང་ལ། །མཆོད་སྦྱིན་བྱེད་དུ་བཅུག་པ་རང་ཉིད་ཀྱི། །བསོད་ནམས་ཆེར་སྐྱེད་གཞན་དག་ཁ་ཅིག་གི་ཉོན་མོངས་བཏུལ་དང་ཁ་

[145B] །རྫོགས་པར་བྱས་དང་སེམས་ཅན་བསྡུས་པ་དང། སྨིན་པར་བྱས་པར་འགྱུར་བས་དེ་བཞིན་བྱ། །གཏོང་བའི་དངོས་པོར་མདོར་བསྟན་རྒྱས་བཤད་གཉིས། །དང་
པོ་གང་ཞིག་བཏང་བས་འཕྲལ་བདེ་ལ། །ཕུགས་སུ་ཕན་པ་སྡིག་སྤོང་དགེ་བ་ལ། །འགོད་དང་འཕྲལ་དུ་བ་བདེ་བར་མི་འགྱུར་ཡང། །ཕུགས་སུ་ཕན་ན་གཏང་ལ་གང་གཏང་བས། །འཕྲལ་
ཕུགས་གཉིས་ཀར་གནོད་དང་འཕྲལ་བདེ་ཡང། །ཕུགས་སུ་གནོད་ན་བཏང་བར་མི་བྱའོ། །གཉིས་པ་རྒྱས་པར་བཤད་ལ་ནང་གི་དང། །ཕྱི་ཡི་དངོས་པོ་གཏོང་དང་མི་གཏོང་བའི། །ཚུལ་
གཉིས་དང་པོ་གཏོང་དུ་མི་རུང་ཚུལ། །ཤེས་ན་དེ་ལས་བཟློགས་པ་བཏང་བྱ་རུ། །ཤེས་པས་འདི་ལ་དུས་ཀྱི་སྒོ་ནས་ནི། །བཏང་དུ་མི་རུང་བ་ནི་བྱང་སེམས་ཀྱིས། །དང་པོ་ཉིད་ནས་ལུས་
སོགས་སེམས་ཅན་ལ། །བསམ་པ་ཐག་པས་བཏང་ནས་ཤ་ལ་སོགས། །སློང་བའི་དཀའ་སྤྱད་ཀྱིས་ནི་ཡིད་འབྱུང་བར། །མི་འགྱུར་བ་ཡི་སྙིང་རྗེ་ཆེན་པོ་ཡི། །བསམ་པ་མ་རྒྱས་བར་
དུ་སློང་ན་ཡང། །གཏང་བར་བྱ་མི་རུང་སྟེ་སྤྱོད་འཇུག་ལས། །སྙིང་རྗེའི་བསམ་པ་མ་དག་པར། །ལུས་འདི་གཏང་བར་མི་བྱ་སྟེ། །ཅི་ནས་འདི་དང་གཞན་དག་ཏུ། །དོན་ཆེན་བསྒྲུབ་
པའི་རྒྱུར་གཏང་ངོ། །ཞེས་སོ་དགོས་པའི་སྒོ་ནས་ནི། །ལུས་སོགས་གཏང་དུ་མི་རུང་བ། །དགོས་པ་ཕྲན་ཚེགས་ཙམ་གྱི་ཕྱིར། །གཏང་མི་རུང་སྟེ་དེ་ཉིད་ལས། །དམ་པའི་ཆོས་
ནི་སྤྱོད་པའི་ལུས། །ཕྲན་ཚེགས་ཆེད་དུ་གནོད་མི་བྱ། །དེ་ལྟར་བྱས་ན་སེམས་ཅན་གྱི། །བསམ་པ་མྱུར་དུ་རྫོགས་པར་འགྱུར། །ཞེས་སོ་ཡུལ་གྱི་སྒོ་ནས་མི་གཏོང་བ། །བདུད་

[146A]༄༅། །ཀྱི་རིགས་ཀྱི་ལྷ་དང་དེས་བརླམ་པའི། །སེམས་ཅན་མཐོ་འཚམས་པ་ཡི་བསམ་པ་ཅན། །སྨྱོན་པ་དང་ནི་སེམས་ནི་འཁྲུགས་རྣམས་ཀྱི། །སློང་ལ་ཤ་དང་ཡན་
ལག་སོགས་མི་སྟེར། །ཕྱི་ཡི་དངོས་པོ་གཏོང་དང་མི་སྟོང་བ། །རྒྱས་པར་བཤད་ལ་གཉིས་ཏེ་མི་གཏོང་ཚུལ། །ལྔ་ལས་དུས་ཀྱི་སྒོ་ནས་མི་རུང་བ། །དཔེར་ན་རབ་བྱུང་བ་དང་བསྙེན་
གནས་ཀྱི། །སྡོམ་པ་ཅན་ལ་ཕྱི་དྲོའི་ཟས་སྟེར་བ། །ལྟ་བུའོ་ཡུལ་གྱི་སྒོ་ནས་མི་རུང་བ། །སྡོམ་བརྩོན་ཅན་ལ་རྩོག་པས་འབགས་པ་དང། །སྒོག་ཙོང་ཤ་ཆང་ལ་ནི་མ་སྤྱོད་ལ། །དེ་དག་
རྣམས་དང་སྤྱད་དུ་མི་རུང་བའི། །སྡོམ་ལྡན་ལ་ནི་སྒོག་ཙོང་ལ་སོགས་དང། །གནོད་སྦྱིན་སྲིན་པོ་སོགས་ཀྱིས་ནོན་པའམ། །བྱས་མི་གཟོ་དང་བརྗེད་ངེས་པ་རྣམས་ལ། །བུ་དང་བྲན་ལ་
སོགས་དང་བཟའ་བཏུང་གང། །མི་འཕྲོད་པའམ་འཕྲོད་ཀྱང་ཚོད་འཛིན་པར། །མི་ནུས་ནད་པ་ལ་ནི་དེ་དག་དང། །ཧ་ཅང་སྲེད་པ་ཆེ་ཞིང་འདྲངས་པ་ཡི། །ཁ་ཟས་བསོད་པ་སློང་ལ་དེ་དག་
དང༑ ༑མུ་སྟེགས་གླན་ཀ་འཚོལ་དང་གླེགས་བམ་དོན། །ཤེས་པར་འདོད་པ་མིན་བར་ནོར་རྫས་ཀྱི། །འདུ་ཤེས་ཅན་ལ་གསུང་རབ་གླེགས་བམ་སོགས། །སྟེར་དུ་རུང་བ་མ་ཡིན་དངོས་པོ་ཡི། །
སྒོ་ནས་སྦྱིན་མི་རུང་ནི་ཕ་མ་དང། །བཟའ་བཏུང་སྲོག་ཆགས་ཅན་དང་སྟེར་བ་ལ། །མི་མོས་པ་ཡི་བུ་དང་ཆུང་མ་དང། །ཟིན་ལ་སོགས་དང་སྐྱིད་ལོབ་ཅན་གྱི་རིགས། །སྦྱིན་དུ་མི་རུང་དགོས་
པའི་སྒོ་ནས་ནི། །སྦྱིན་དུ་མི་རུང་བ་ནི་རང་གཞན་ལ། །གནོད་པའི་ཕྱིར་དུ་སློང་ལ་དུག་དང་མཚོན། །ངན་འགྲོའི་རྒྱུར་རུ་འགྱུར་བའི་དགག་བྱ་དང། །ལྡན་པའི་དགའ་རྩེད་རྒྱུ་ཡི་དངོས་པོ་དང། །རྒྱ་དང་ས་

[146B] །གནོད་པའི་རྫས་དང་དེ་འགྲའི་རིག་པ་སློབ། །སྐམ་མམ་གཤེར་ལ་གནས་པའི་སྲོག་ཆགས་ལ། །གནོད་པ་སྐྱེལ་ཕྱིར་ས་ཕྱོགས་ཆུ་བོ་རྣམས། །སློང་
ལ་དེ་དག་དང་ནི་ཡུལ་མི་འམ། །གཞན་ལ་གནོད་པ་སྐྱེལ་ཕྱིར་རྒྱལ་སྲིད་དང། །མི་མཛའ་བ་ཡིས་སློང་ལ་དེ་ཡི་དགྲ། །སྟེར་བ་ལྟ་བུ་མི་རུང་བ་ཡིན་ནོ། །ཕྱི་ཡི་དངོས་པོ་གཏོང་ཚུལ་རྟེན་དེ་ལ།།
སྟོན་པས་མ་བཀག་དུས་དང་ཡུལ་དེ་ལ། །གཏོང་བར་འོས་ཤིང་འཚམས་པ་གང་ཡིན་སྟེར། །གཏོང་མི་རུང་བར་སྔར་བཤད་པ་རྣམས་ལས། །མ་གཏོགས་རྣམས་དང་རྒྱལ་པོ་བྱེད་པའི་ཚེ། །
གཞན་གྱི་བུ་དང་ཆུང་མ་ལ་སོགས་པ། །ཕ་མ་མཛའ་བཤེས་སོགས་དང་ཁ་ཕྲལ་ནས། །སྦྱིན་མི་རུང་ཡང་གྲོང་སོགས་བཅས་ཏེ་སྦྱིན། །དེ་ནི་ངན་འགྲོའི་རྒྱུ་རུ་མི་འགྱུར་བའི། །དགའ་རྩེད་དངོས་
པོ་གཞན་ལ་མི་གནོད་པའི། །རྒྱལ་སོགས་དང་སྐམ་གཤེར་ས་ཕྱོགས་དང། །སྲོག་ཆགས་མེད་པའི་བཟའ་བཏང་རང་གཞན་ལ། །ཕན་པའི་ཆེད་དུ་སློང་ན་དུག་དང་མཚོན། །མེ་དང་ཆང་ལ་
སོགས་པའང་སྦྱིན་དུ་རུང། །དེ་ལྟར་སྦྱིན་ཚེ་སློང་བ་བཀྲེན་པ་དང། །འབྱོར་བ་ཅན་གཉིས་བྱུང་ན་ཇི་ལྟར་བྱ། །སྙམ་ན་གཉིས་ཀའི་འདོད་པ་སྐོད་ནུས་ན། །དེ་བཞིན་བྱ་ལ་ནུས་པར་མ་གྱུར་ན། །
བཀྲེན་པའི་འདོད་པ་རྫོགས་པར་བྱ་སྙམ་ས་པ། །སྔོན་དུ་བཏང་ནས་འབྱོར་བ་ལྡན་དེ་ལ། །བཞིན་བཟང་ཡོ་བྱད་འདི་ནི་དང་པོ་ནས། །བགྲེན་པ་འདི་ལ་བདག་གིས་བསྔོས་ཟིན་པས། །ཁྱོད་ཀྱི་
དེ་བཟློགས་སྙམ་དུ་མ་སེམས་ཤིག་ཅེས་པའི་འཇམ་པོའི་ཚིག་གིས་གོ་བྱས་ནས། །བཀྲེན་པ་དེ་ཡི་འདོད་པ་རྫོགས་པར་བྱ། །གཉིས་བཟང་ཟིང་གཏོང་བར་མ་ནུས་ན། །ཇི་ལྟར་བྱ་བའི་

[147A]༄༅། །ཚུལ་ནི་སློང་མོ་བས། །སློང་ཚེ་སེར་སྣས་ནོན་ན་འདི་སྙམ་དུ། །དངོས་པོ་འདི་དང་བདག་ནི་འབྲལ་བ་ལ། །གདོན་མི་ཟབས་དངོས་པོ་འདི་བཏང་ལ། །སྙིང་པོ་བླང་ལ་འཆི་བའི་
དུས་བྱའོ། །འདི་ནི་བཏང་ན་འཆི་བའི་དུས་ཀྱི་ཚེ། །ནོར་ལ་མི་ཆགས་འགྱོད་པ་མེད་པ་དང། །དགའ་ཞིང་རངས་པ་སྐྱེའོ་སྙམས་དུ་བསམ། །དེ་ལྟར་བསམ་ཀྱང་གཏོང་བར་མ་ནུས་ན། །བདག་
ནི་མཐུ་ཆུབ་དགེ་རྩ་མ་སྨིན་ཏེ། །ལས་ནི་དང་པོ་པ་དང་མི་གཏོང་བའི། །སེམས་ཀྱི་དབང་དུ་གྱུར་དང་ཉེར་ལེན་པའི། །ལྟ་དང་བདག་དང་བདག་གིར་འཛིན་པ་ལ། །གནས་པ་ལགས་ཀྱི་སྐྱེས་བུ་
དམ་པ་ཁྱོད། །བཟོད་པར་མཛད་ཅིང་གདུང་བར་མི་མཛད་གསོལ། །ཇི་ལྟར་ཁྱོད་དང་སེམས་ཅན་ཐམས་ཅད་ཀྱི། །བསམ་པ་རྫོགས་པར་འགྱུར་བ་དེ་ལྟ་བུར། །བདག་གིས་བགྱི་ཞེས་སློང་
བ་པོ་དེ་ལ། །གོ་བར་བྱ་བ་གསུམ་གྱིས་གོ་བྱ་བར། །དྲག་ཤུལ་ཅན་གྱིས་ཞུས་པའི་མདོ་ལས་གསུངས། །འདི་ནི་ཕན་ཚུན་མ་དད་ཉེས་པ་གཞན། །སྤངས་ཕྱིར་ཡིན་གྱི་སེར་སྣའི་ཉེས་པ་ནི། །
མེད་པ་མིན་ཏེ་བྱང་ཆུབ་སེམས་དཔའ་ལ། །སེར་སྣ་སྨད་པར་བསླབ་བཏུས་ལས་གསུངས་སོ། །འོན་ཀྱང་འདིས་ནི་སེར་སྣས་ཆོས་དང་ནོར། །མི་སྟེར་བ་ཡི་ཕམ་པ་ཁེགས་པ་འདྲ། །ཕར་
བྱའི་བསྡུས་པ་ལས་ཀྱང་ཇི་སྐད་དུ། །ཇི་སྟེ་སློང་བ་མངོན་དུ་འོངས་གྱུར་ཀྱང། །ཤིན་ཏུ་མཐུ་ཆུང་སྦྱིན་པར་མ་ནུས་ན། །ཅི་ནས་སློང་བ་རྨ་བབ་མ་གྱུར་པར། །འཇམ་པོའི་ཚིག་གིས་དེ་ཡི་ཡིད་ཀྱང་བཞོ། །ཕྱིན་ཆད་སློང་བ་དྲུང་དུ་འོངས་གྱུར་ན། །ཅི་ནས་ཡི་ཆད་དམའ་བར་མི་འགྱུར་བར། །འཇུངས་པའི་སྐྱོན་རྣམས་རྣམ་པར་བསལ་བར་བྱ། སྲེད་པ་ཡོངས་སུ་སྤང་ཕྱིར་

[147B] །ཞེས་སོ་སྦྱིན་པའི་གེགས་ཀྱི་གཉེན་པོ་ལ། །གེགས་ནི་བཞི་སྟེ་སྦྱིན་ལ་མ་གོམས་དང། །རྒུད་དང་ཆགས་དང་འབྲས་བུ་མ་མཐོང་བའོ། །དང་པོ་སྦྱིན་པར་བྱ་བའི་རྫས་ཡོད་ཀྱང། །
ད་ལྟ་མ་བྱིན་ན་ནི་ཕྱི་མར་ཡང། །སྦྱིན་ལ་མི་དགར་འགྱུར་རོ་སྙམ་བསམ་སྟེ། །བྱིན་གྱི་མ་གོམས་ཉེས་པའི་དབང་མི་ད་ཏོང། །གཉིས་པ་ལོངས་སྤྱོད་ཧ་ཅང་ཆུང་བ་ཡིས། །མི་སྦྱིན་པ་
སྟེ་དེ་ཡི་གཉེན་པོར་ནི། །བདག་ནི་སྔོན་ཚེ་གཞན་ཕན་མ་བྱས་པར། །སྔོན་གྱི་ལས་སམ་གཞན་གྱི་དབང་གྱུར་པས། །བཀྲེས་སྐོམ་ལ་སོགས་སྡུག་བསྔལ་མད་མྱོང་ན། །གལ་ཏེ་
གཞན་ལ་ཕན་བཏགས་ལ་བརྟེན་ནས། །བྱུང་བའི་ཚེ་འདིའི་གདུང་བས་བདག་འཆི་ཡང། །སྦྱིན་པ་ཁོ་ན་ལེགས་ཀྱི་སློང་བ་པོ། །ཕྱིར་བཟློགས་པ་ནི་དེ་ལྟ་མ་ཡིན་ཏེ། །ལོངས་སྤྱོད་
མེད་ཀྱང་ཅི་ཡང་རུང་ཙམ་གྱིས། །འཚོའོ་སྙམ་དུ་འཕོང་བའི་སྡུག་བསྔལ་དེ། །དང་དུ་བླང་སྟེ་སྦྱིན་པར་བྱེད་པའོ། །གསུམ་པ་སྦྱིན་བྱའི་རྫས་དེ་ཡིད་འོང་ཞིང། །མཆོག་ཏུ་གྱུར་ལ་ཆགས་
ནས་སློང་བ་ལ། །མི་སྦྱིན་པ་སྟེ་དེ་ཡི་གཉེན་པོར་ནི། །ཆགས་པའི་ཉེས་པ་མྱུར་བར་རིག་བྱས་ནས། །སྡུག་བསྔལ་པ་ལ་བདེའོ་སྙམ་པ་ཡི། །འདུ་ཤེས་ཕྱིན་ཅི་ལོག་འདིས་ཕྱི་མ་ལ། །
སྡུག་བསྔལ་སྐྱེད་དོ་སྙམ་དུ་བསམ་ནས་སྦྱིན། །བཞི་པ་སྦྱིན་ལ་བརྟེན་ནས་རྫོགས་བྱང་མཆོག་འབྱུང་བར་འགྱུར་བའི་ཕན་ཡོན་མ་མཐོང་བར། །ལོངས་སྤྱོད་ཆེན་པོའི་ཕན་ཡོན་ལ་
བལྟས་ནས། །གཏོང་སེམས་མ་སྐྱེས་པ་སྟེ་དེའི་གཉེན་པོར། །ཉེས་པ་དེ་ནི་མྱུར་བར་རིག་བྱས་ཏེ། །འདུ་བྱེད་ཐམས་ཅད་འཇིག་དང་ཁྱད་པར་དུ། །ལོངས་སྤྱོད་འཇིག་ཅིང་འབྲལ་

[148A]༄༅། །བའི་ཚུལ་བསམ་ནས། །གང་གཏོང་ཐམས་ཅད་བྱང་ཆུབ་ཆེན་པོར་བསྔོ། །ལོངས་སྤྱོད་རྣམ་སྨིན་ཙམ་ལ་བལྟ་བ་ནི། །རིན་གྱི་ཕྱིར་དུ་ཡོ་བྱད་འཕང་མེད་དུ། །
གཞན་ལ་གཏོང་བའི་ཚོང་བདག་ལ་ནི། །ཁེ་ཙམ་འཐོབ་ཀྱི་བསོད་ནམས་མི་འཐོབ་པ། །བཞིན་དུ་ལོངས་སྤྱོད་འཐོབ་ཀྱི་ཐར་བ་ནི། །མི་འཐོབ་སྙམ་དུ་བསམ་སྟེ་བཞི་བརྒྱ་བར། །འདིར་བྱིན་པ་
ཡི་སྦྱིན་པ་ལ། །འབྲས་བུ་ཆེན་པོ་འབྱུང་འགྱུར་ཞེས། །ལེན་དང་ཡོངས་སུ་གཏོང་བ་ནི། །ཚོགས་སྤོགས་བཞིན་དུ་སྨད་པར་འགྱུར། །ཞེས་སོ་བསམ་པ་ཙམ་གྱི་སྦྱིན་པ་ནི། །དབེན་
པར་ཡིད་ནི་ནང་དུ་མཉམ་བཞག་སྟེ། །བསམ་པ་དག་ཅིང་སྙིང་ནས་དངས་པ་ཡིས། །སྦྱིན་བྱ་སྣ་ཚོགས་རྒྱ་ཆེན་དཔག་ཏུ་མེད། །རྟོག་པས་སྤྲུལ་ནས་སེམས་ཅན་ཐམས་ཅད་ལ། །
བྱིན་པར་མོས་པ་བྱེད་པའོ་འདི་ཡིས་ནི། །དཀའ་ཚེག་ཆུང་དུས་བསོད་ནམས་དཔག་མེད་འཕེལ། །བྱང་སེམས་ཤེས་རབ་ཅན་གྱི་སྦྱིན་པ་རུ། །བྱང་སར་གསུངས་སོ་འབྱོར་དང་མི་ལྡན་
པས༑ ༑འདི་ཉིད་བྱ་བར་ལག་བཟང་གིས་ཞུས་ལས། །གསུང་ཀྱང་འབྱོར་ལྡན་གྱིས་ཀྱང་བྱ་བར་རུང། །ལོངས་སྤྱོད་མེད་ཚེ་ཇི་ལྟར་བྱེད་པ་ཡི། །ཤེས་རབ་ཅན་གྱི་སྦྱིན་པས་དང་པོ། །
མ་ཐོབ་བར་དུ་ཡིན་གྱི་དེ་ཐོབ་ནས། །ལོངས་སྤྱོད་ཀྱིས་ནི་འཕོང་པ་མི་སྲིད་དོ། །བཞི་པ་དེ་དག་རྣམས་ཀྱི་དོན་བསྡུ་བ། །བྱང་སེམས་སྡོམ་པ་བཟུང་ནས་ས་མཐོན་པོའི། །སྦྱིན་ལ་སློབ་ཚུལ་
སྨོན་ཡུལ་དུ་བྱས་ནས། །སྦྱོང་དང་སྔར་བཤད་ལྟ་བུའི་སྦྱིན་གཏོང་ལ། །ད་ལྟ་ཉིད་ནས་འཇུག་པའི་གནང་བཀག་རྣམས། །ཤེས་པར་བྱས་ནས་སློབ་དང་ཁྱད་པར་དུ། །ལུས་དང་ལོངས་

[148B] །སེར་སྣའི་གཉེན་པོ་བསྟེན་ཅིང་གཏོང་བའི་བློ། །ཇེ་རྒྱས་གཏོང་ལ་འབད་ནས་དེ་ལྟར་དུ། །ཉམས་སུ་ལེན་ལ་དགའ་བསྒོམ་པ་དང། །དེ་ལྟར་མ་སྦྱང་བ་ལ་གདུང་
བ་སྐྱེད། །དགོས་ཏེ་དེ་ལྟར་བྱས་ན་ལག་བཟང་གིས། །ཞུས་ལས་གསུང་ལྟར་ཚེ་རབས་གཞན་དག་ཏུ། །དཀའ་ཚེགས་ཆུང་དུས་སྦྱིན་པའི་ཕར་ཕྱིན་དེ། །རྫོགས་པར་བྱེད་ནུས་དེ་དག་
དོར་ན་ནི། །སྐྱེ་བ་འདིར་ཡང་ཉེས་པ་ལྕི་བ་ཡིས། །རྒྱུན་དུ་གོས་འགྱུར་ཚེ་རབས་གཞན་དུ་ཡང། །འཇུག་སྙིང་མི་འདོད་སེམས་དཔའི་སྤྱོད་པ་ལ། །འཇུག་པ་ཤིན་ཏུ་དཀའ་བར་
འགྱུར་ཕྱིར་རོ། །གཞན་ཡང་དཔའ་བོས་ཕར་ཕྱིན་བསྡུས་པ་ལས། །སྦྱིན་པ་དེ་འདྲའི་རྩ་བ་བྱང་ཆུབ་སེམས། །དེ་འདྲའི་སྦྱིན་པ་གཏོང་འདོད་དེ་མི་བཏང། །འཇིག་རྟེན་ནང་ན་
གཏོང་འདོད་སེམས་ལྡན་པ། །གཏོང་བའི་ནང་ནས་མཆོག་ཅེས་རྒྱལ་བས་གསུངས། །ཞེས་གསུངས་པ་ལྟར་སྤྱོད་པ་ཀུན་གྱི་རྟེན། །བྱང་ཆུབ་སེམས་མཆོག་རྗེས་སུ་དྲན་ཅིང་
སྒོམ། །བྱང་ཆུབ་མཆོག་ཏུ་སྨོན་ཅིང་སྨོན་ལམ་འདེབས། །འདི་ནི་གཏོང་བ་ཀུན་གྱི་རྩ་བ་དང། །རབ་མཆོག་ཡིན་པས་དེ་ལ་འབད་པར་བྱ། །ལག་བཟང་གིས་ནི་ཞུས་པའི་མདོ་
ཡི་དོན། །བསྡུས་པའི་གནད་མཆོག་ཡིན་ཅིང་བསྟན་རིམ་ལས། །སྦྱིན་པ་ཀུན་གྱི་ཐོག་མཐའ་བར་དུ་ཡང། །འགྲོ་ཀུན་སྐྱབས་ཕྱིར་ཀུན་མཁྱེན་རྒྱ་མཚོར་བསྔོ། །གལ་ཏེ་
འདི་ལྟར་འཇུག་པར་མ་ནུས་ནའང། །དུས་དང་དུས་སུ་ཅུང་ཟད་ཅི་ནུས་སུ། །གུན་འཛིན་དོར་ཞིང་གཏོང་བའི་བློ་སྦྱང་སྟེ། །སྐྱེ་བ་གཞན་དུ་བདེ་བླག་འཇུག་པར་བསླབ། །བྱང་ཆུབ་

[149A]༄༅། །སེམས་བསྐྱེད་སྨོན་ལམ་མང་འདེབས་པ། །འཇིག་རྟེན་ཀུན་ཏུ་ཆོས་སྦྱིན་ཆར་གྱིས་ནི། །འགྲོ་བ་ཚིམ་བྱར་འདོད་ཕྱིར་སྦྱིན་རྣམས་ལས། །མཆོག་ཏུ་འགྱུར་པར་འདྲེན་པ་
རྣམས་ཀྱིས་བསྔགས། །ཞེས་པ་ལྟར་བསླབ་གཉིས་པ་ཚུལ་ཁྲིམས་ཀྱི། །ཕར་ཕྱིན་ལ་ལྔ་ཁྲིམས་ཀྱི་ངོ་བོ་དང། །སྒོམ་པའི་ཐབས་དང་ཁྲིམས་ཀྱི་རབ་དབྱེ་དང། །སྒྲུབ་ཚེ་ཇི་ལྟར་བྱ་དང་དེ་
དག་གི་དོན་བསྡུ་པ་འོ་དང་པོ་ངོ་བོ་ནི། །གཞན་ལ་གནོད་པ་གཞི་དང་བཅས་པ་ལས། །ཡིད་ཕྱིར་ལོག་པའི་སྤོང་སེམས་ཚུལ་ཁྲིམས་ཡིན། །སེམས་དེ་གོམས་པ་ཡོངས་སུ་རྫོགས་པ་
ཡིས། །ཚུལ་ཁྲིམས་ཕ་རོལ་ཕྱིན་འགྱུར་སྤྱོད་འཇུག་ལས། །ཉ་ལ་སོགས་པ་གང་ཞིག་ཏུ། །དེ་དག་གསོད་མི་འགྱུར་བར་བསྐྲད། །སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་
ཕ་རོལ་ཕྱིན་པར་བཤད། །ཅེས་སོ་ཚུལ་ཁྲིམས་ལ་ནི་གསུམ་ཡོད་ཀྱང། །འདིར་ནི་སྡོམ་པའི་ཁྲིམས་ཀྱི་དབང་བྱས་ནས། །སྤོང་བའི་སེམས་གསུམ་བཤད་དེ་དེ་ཡང་ནི། །ཀུན་ནས་
སློང་བར་བྱེད་དང་བཅས་པ་ཡི། །དབང་དུ་བྱས་ན་མི་དགེ་བཅུ་སྤོང་བའི། །སྤོང་བ་བཅུ་དང་ངོ་བོའི་དབང་བྱས་ན། །མི་དགེ་བདུན་པོ་སྤོང་བའི་ལུས་ངག་གི་ལས་ཀྱི་རང་བཞིན་སྤོང་བ་བདུན་
ཡིན་ནོ། །གཉིས་པ་དེ་སྒོམ་པ་ལ་འཇུག་ཐབས་ནི། །གོང་དུ་བཤད་པ་དེ་ལྟར་སེམས་བསྐྱེད་ནས། །རྒྱལ་སྲས་སྤྱོད་ལ་སློབ་པར་ཁས་བླང་བ། །དེས་ནི་འགྲོ་ཀུན་རྫོགས་པའི་སངས་རྒྱས་ཀྱི། །
ཚུལ་ཁྲིམས་རྒྱན་དང་ལྡན་པར་བསྒྲུབ་པར་ཡང། །ཁས་བླང་བས་ན་དེ་དོན་བསྒྲུབ་དགོས་ལ། །དེ་ཡང་སྔོན་དུ་རང་གི་ཚུལ་ཁྲིམས་ཉིད། །ཡོངས་སུ་དག་པའི་སྟོབས་ནི་སྐྱེད་དགོས་ཏེ། །

[149B] །ངན་འགྲོར་ལྟུང་བས་གཞན་གྱི་དོན་ལྟ་ཞོག་རང་གི་དོན་ཡང་འགྲུབ་པར་མི་འགྱུར་ཕྱིར། །དེ་ཕྱིར་གཞན་དོན་བརྩོན་པས་ཚུལ་ཁྲིམས་ལ། །གཅེས་
སྦྲས་དགོས་ཏེ་ཕར་ཕྱིན་བསྡུས་པ་ལས། །རྫོགས་པའི་སངས་རྒྱས་ཚུལ་ཁྲིམས་རྒྱན་ལྡན་པར། །འགྲོ་བ་ཐམས་ཅད་བསྒྲུབ་དོན་གང་བརྩོན་པས། །རང་གི་ཚུལ་ཁྲིམས་ཐོག་མར་
ཡོངས་སུ་སྦྱང། །ཚུལ་ཁྲིམས་དག་པའི་མཐུ་ཡི་སྟོབས་ཀྱང་བསྐྱེད། །ཅེས་བྱ་བ་དང་གཞན་ཡང་དེ་ཉིད་ལས། །ཚུལ་ཁྲིམས་ཉམས་པས་རང་དོན་མི་ནུས་ན། །གཞན་དོན་ཚུལ་ལ་
མཐུ་ཡོད་ག་ལས་འོང། །དེ་ཕྱིར་གཞན་དོན་ལེགས་པར་བརྩོན་པ་ཡིས། །འདི་ལ་རིམ་འགྲོར་གློད་པར་རིགས་པ་མིན། །ཞེས་སོ་དེ་ལྟར་ཚུལ་ཁྲིམས་དག་པ་ཡང། །འཇུག་ལྡོག་
གནས་རྣམས་ཇི་ལྟར་བཅས་པ་ལྟར། །ལག་ཏུ་ལེན་ལ་རག་ལས་དེ་ཡང་ནི། །བསྲུང་འདོད་ཤུག་དྲག་བརྟན་ལ་རག་ལས་པས། །མ་སྲུང་ཉེས་དམིགས་བསུང་བའི་ཕན་ཡོན་དག་ཡུན་རིང་
སྒོམ་ནས་བསྲུང་འདོད་སྐྱེད་པར་བྱ། །མ་བསྲུང་བ་ཡི་ཉེས་དམིགས་དེ་ཉིད་ལས། །དེ་བས་མི་བཟད་འཇིགས་པ་མཐོང་བྱ་ཞིང། །སྤང་འོས་ཆུང་ཡང་རྣམ་པར་སྤང་བར་གྱིས། །ཞེས་
གསུངས་པ་ལྟར་ཉེས་དམིགས་ཀྱིས་འཇིགས་ནས། །ཉེས་པ་ཆུང་དུའང་འབད་པས་སྤང་བ་སྟེ། །ཁྲིམས་ཀྱི་ཉེས་པར་གཤོས་མི་དགེ་བཅུའི། །ཉེས་དམིགས་རྣམས་ནི་སྔར་བཤད་
པ་ལྟར་བསམ། །ཕན་ཡོན་སྔར་ཡང་བཤད་ཅིང་དེ་ཉིད་ལས། །ལྷ་རྫས་དགའ་རྒྱུ་མི་ཡི་ལོངས་སྤྱོད་དང། །བདེ་མཆོག་རོ་མཆོག་ལྷ་ཡི་ཕུན་སུམ་ཚོགས། །ཚུལ་ཁྲིམས་རྒྱུས་བྱུང་ཅི་

[150A]༄༅། །ཞིག་ངོ་མཚར་ཆེ། །སངས་རྒྱས་ཆོས་རྣམས་དེ་ལས་བྱུང་བ་ལྟོས། །ཞེས་དང་འདི་ལ་བརྟེན་ནས་རང་གི་རྒྱུད། །གོང་དུ་ཁྱད་པར་འགྲོ་དང་སྙིང་རྗེ་ཡི། །ངང་ཚུལ་ཅན་གྱི་
སེམས་དཔའ་ཆེ་རྣམས་དང། །བསླབ་པ་མཚུངས་འགྱུར་ཉེས་པའི་ས་བོན་ཀུན། །སྤང་བའི་ཡེ་ཤེས་གཙང་མ་འཐོབ་པ་སོགས། །ཡོན་ཏན་ཕུལ་བྱུང་འབྱུང་འགྱུར་དེ་ཉིད་ལས། །ཚུལ་
ཁྲིམས་དེ་ནི་ཁྱད་པར་ཐོབ་པའི་ལམ། །སྙིང་རྗེའི་ངང་ཅན་རྣམས་དང་མཉམ་པར་སྒྲུབ། །ཡེ་ཤེས་གཙང་མ་ཕུལ་གྱི་རང་བཞིན་ཏེ། །སྐྱོན་བྲལ་རྒྱན་དུ་འགྱུར་བའི་མཆོག་ཅེས་བྱ། །ཁམས་
གསུམ་ཀུན་ཏུ་ཡིད་འོང་དྲི་བསུང་སྟེ། །རབ་ཏུ་བྱུང་དང་མི་འགལ་བྱུག་པ་ཡིན། །ཆུ་ལུགས་མཐུན་ཡང་ཚུལ་ཁྲིམས་ལན་གྱུར་ན། །མི་ཡིན་ངན་དེ་བཞིན་འཕགས་པར་འགྱུར། །ཞེས་དང་
གཅམ་གསག་མ་བརྗོད་འབད་རྩོལ་གྱིས། །མ་སྒྲུབ་ན་ཡང་ཉེར་མཁོའི་ལོངས་སྤྱོད་འདུ། །དྲག་པོས་བསྡིགས་པ་མེད་ཀྱང་འགྲོ་ཀུན་འདུད། །རིས་མེད་སྐྱེ་བོ་ཀུན་ཀྱང་ངང་གིས་བྱམས། །ལ་སོགས་
ཕན་ཡོན་ཆེ་འབྱུང་དེ་ཉིད་ལས། །ཚིག་ཏུ་མ་བརྗོད་ཚེགས་སུ་མ་གྱུར་ཀྱང། །ཉམས་སུ་མཁོ་བའི་ལོངས་སྤྱོད་རིམ་འགྲོ་འདུ། །བསྡིགས་པ་མེད་པར་འཇིག་རྟེན་ཀུན་འདུད་ཏེ། །ཆགས་མེད་
མ་བསྒྲུབས་དབང་ཕྱུག་ཐོབ་པར་འགྱུར། །བརྗོད་དུ་མི་འོས་རིགས་སུ་འབྱུང་བ་དང། །ཕན་ཞིང་དབེན་པ་གང་ཡང་མ་བྱས་ཤིང། །སྔན་ཆད་མི་བཤེས་སྐྱེ་བོ་ཐམས་ཅད་ཀྱང། །ཚུལ་
ཁྲིམས་ལྡན་པའི་སྐྱེ་བོ་དེ་ལ་འདུད། །རྐང་པ་བཀྲ་ཤིས་གྱུར་བའི་རྡུལ་དག་ཀྱང། །སྤྱི་གཙུག་དམ་པས་བླངས་ཤིང་ལྷ་དང་མི། །ཕྱག་འཚལ་མགོས་གཏུགས་ཐོབ་པ་ཀུན་ཏུ་འཁྱེར། །དེ་

[150B] །ཞེས་སོ་དེ་ལྟར་ཕན་ཡོན་ཉེས་དམིགས་རྣམས། །ལེགས་པར་བསམ་པའི་མཁས་པས་དེ་ཉིད་ལས། །རང་དབང་གྱུར་བས་ཉམས་སུ་
བདེ་བ་དང། །མཁས་པས་བསྔགས་པའི་རྒྱན་ལྡན་ཚུལ་ཁྲིམས་བསྲུངས། །བསླབ་པའི་གནས་རྣམས་ཚང་བར་ཡོངས་རྫོགས་པས། །ཀུན་རྫོབ་བསྙེམས་མེད་ཚུལ་ཁྲིམས་ཡང་
དག་བསྟེན། །ཞེས་གསུངས་པ་ལྟར་བསྲུངས་དགོས་དེ་ཡང་ནི། །རང་ཉིད་ངན་འགྲོའི་གདུང་བས་འཇིགས་ཙམ་དང། །ལྷ་མིའི་ཕུན་ཚོགས་ཙམ་ཡང་ཡིད་སྨོན་པ། །བསལ་ནས་
སེམས་ཅན་ཐམས་ཅད་ཚུལ་ཁྲིམས་ལ། །དགོད་ཕྱིར་བསྲུང་བར་བྱ་སྟེ་དེ་ཉིད་ལས། །གང་ཞིག་འཇིག་རྟེན་དཔག་ཡས་སེམས་ཅན་དག་མཐའ་དག་ཚུལ་ཁྲིམས་དག་ལ་དགོད་མོས་
ཤིང། །འཇིག་རྟེན་ཕན་ཕྱིར་ཚུལ་ཁྲིམས་སྟེན་བྱེད་པ། །དེ་ནི་ཚུལ་ཁྲིམས་ཕ་རོལ་ཕྱིན་པར་གསུངས། །དེ་བས་ངན་སོང་འཇིགས་དང་རྒྱལ་སྲིད་དང། །མཐོ་རིས་ཕུན་སུམ་ཚོགས་ལ་སྨོན་
བསལ་ཏེ། །ཚུལ་ཁྲིམས་དྲི་མེད་ཡང་དག་སྲུང་བྱ་ཞིང། །འཇིག་རྟེན་དོན་ལ་སྨོན་པའི་ཚུལ་ཁྲིམས་སྟེན། །ཞེས་སོ་གསུམ་པ་ཚུལ་ཁྲིམས་དབྱེ་བ་ལ། །གསུམ་སྟེ་ཉེས་སྤྱོད་བསྡོམས་
པའི་ཚུལ་ཁྲིམས་དང། །དགེ་ཆོས་བསྡུད་པའི་ཁྲིམས་དང་སེམས་ཅན་གྱི། །དོན་ཀུན་བྱེད་པའི་ཁྲིམས་སོ་དང་པོ་ནི། །སོ་ཐར་བྱང་སེམས་གཉིས་ཀའི་སྡོམ་ལྡན་ཞིག་ཡིན་ན་སོ་ཐར་
སྡོམ་པ་དངོས་གཞི་དང། །དེ་དག་ཐུན་མོང་པ་ཡི་སྤོང་སྡོམ་ནི། །སྡོམ་པའི་ཚུལ་ཁྲིམས་ཡིན་ལ་དེ་མིན་པར། །སེམས་དཔའི་སྡོམ་ལྡན་ཡིན་ན་སོ་ཐར་དང། །ཐུན་མོང་བཅས་རང་ཁ་ན་

[151A]༄༅། །མ་ཐོ་བ། །ཅི་རིགས་སྤོང་བའི་སྤོང་སྡོམ་སྡོམ་པའི་ཁྲིམས། །དགེ་ཆོས་བསྡུད་པ་ཕྱིན་དྲུག་ལ་སོགས་པའི། །དགེ་ལ་དམིགས་ནས་མ་སྐྱེས་སྐྱེད་པར་བྱེད། །སྐྱེས་
ཟིན་མི་ཉམས་གོང་དུ་སྤེལ་བའོ། །སེམས་ཅན་དོན་བྱེད་པ་ཡི་ཚུལ་ཁྲིམས་ནི། །བྱང་སེམས་ཚུལ་ཁྲིམས་ལྡན་པས་སེམས་ཅན་ལ། །ཕན་འདོགས་པ་སྟེ་དེ་ལ་བཅུ་གཅིག་ཏུ། །བཤད་པ་
འདི་ལྟར་ཁ་ན་མ་ཐོ་བ། །མེད་པའི་སྒོ་ནས་ལས་མཐའ་སློབ་པ་དང། །ལོངས་སྤྱོད་རྐུན་པོས་མི་འཁྱེར་ཐབས་སྟོན་པ། །ལྟ་བུ་བྱ་བ་བྱེད་པས་གྲོགས་བྱེད་པ། །ནད་པར་སྨན་སྟེར་རྐང་བ་
ཉམས་པ་དག་བཞོན་པས་གནས་སུ་སྐྱེལ་བ་ལྟ་བུ་ཡི། །ཐབས་ལ་མོངས་པའི་འགྲོ་བའི་དོན་བྱེད་པ། །གུས་པས་མལ་སྟན་སྟོབས་སོགས་བསྙེན་བཀུར་བ། །ལྟ་བུ་ཕན་འདོག་པ་ཡིས་
དོན་བྱེད་པ། །སེང་གེ་སྟག་སོགས་གནོད་པ་ལས་སྐྱོབས་པ། །ལྟ་བུ་འཇིགས་པས་ཉེན་པའི་དོན་བྱེད་པ། །གཉེན་དང་བྲལ་པའམ་ཆོམ་པོས་བཅོམ་ །མི་རྟག་པ་ཡིག་ཏམ་གྱིས་
གདུང་སེལ་པ། །ལྟ་བུ་གདུང་བས་གཟིར་བའི་དོན་བྱེད་པ། །བཟའ་བཏུང་ཡོ་བྱད་སོགས་ཀྱིས་འཕོངས་པ་ལ། །ཡིད་འོང་བཟའ་བཏུང་སྟེར་བ་ལྟ་བུ་ཡི། །ཡོ་བྱད་ཀྱིས་ནི་འཕོང་པའི་དོན་བྱེད་པ། །
ཆོས་དང་མཐུན་པའི་བགོ་བ་སྟེར་བ་དང། །འདོད་ཆགས་ཅན་ལ་མི་སྡུག་སྟོན་པ་སོགས། །གནས་ནི་འཆའ་བར་བྱེད་པའི་དོན་བྱེད་པ། །དགེ་ལ་སྦྱོར་དུ་མི་ནུས་པ་མཐོང་ན། །མི་འདོད་ལུས་ངག་
སྤྱོད་ལམ་ཀུན་སྤངས་ཏེ། །དེ་ཡི་སེམས་དང་མཐུན་པར་བྱ་བ་ནི། །བློ་སེམས་མཐུན་པར་འདོད་པའི་དོན་བྱེད་པ། །ཕ་རོལ་པོ་ཡི་ཚུལ་ཁྲིམས་ལ་སོགས་ཀྱི། །ཡོན་ཏན་ལ་ནི་བསྔགས་

[151B] །ཡང་དག་པར་ནི་ཞུགས་པའི་དོན་བྱེད་པ། །ཉེས་པར་སྤྱོད་པའི་སྡིག་པ་བྱེད་པ་ལ། །ལྡོག་ཕྱིར་ཆད་པ་གཅོད་པ་ལྟ་བུ་ནི། །ལོག་པར་ཞུགས་པའི་འགྲོ་བའི་དོན་བྱེད་པ། །
དམྱལ་བ་སྤྲུལ་ནས་གཞན་དག་སྡིག་པ་ལས། །ལྡོག་པར་བྱེད་དང་ཚེ་འཕྲུལ་ཡ་མ་ཟུང། །བསྟན་ནས་གཞན་དག་འདུན་པར་བྱེད་ལྟ་བུ། །རྫུ་འཕྲུལ་སྒོ་ནས་གདུལ་བྱའི་དོན་བྱེད་པ། །རྣམས་ཏེ་
འདི་དག་ཀུན་ཀྱང་དངོས་གཞིའི་སྐབས། །དཔྱད་སྒོམ་ཚུལ་གྱིས་བསམ་པ་སྦྱང་ཞིང། །རྗེས་ཀྱི་ཚེ་ན་སྐབས་བབ་དང་སྦྱར་ནས། །རང་གིས་དངོས་སུ་ནུས་རྣམས་ཅི་ནུས་སྒྲུབ། །ད་ལྟ་མི་
ནུས་པ་རྣམས་སྨོན་པས་སྦྱངས། །འདི་རྣམས་མཚོན་པ་ཙམ་སྟེ་རྒྱས་པར་ནི། །ཚུལ་ཁྲིམས་ལེའུ་རྒྱ་ཆེར་འགྲེལ་ལས་ཤེས། །དེས་ན་སོ་སོ་ཐར་པའི་བཅས་པ་རྣམས། །སེམས་དཔའི་
སྡོམ་ལྡན་རབ་ཏུ་བྱུང་བ་ཡི། །བསླབ་བྱའི་ཕྱོགས་གཅིག་ཡིན་པས་བྱང་སེམས་ཀྱི། །བསླབ་བྱ་ལས་ནི་ཟུར་བ་མ་ཡིན་ལ། །ཚུལ་ཁྲིམས་གསུམ་གྱི་ནང་ནས་སྡོམས་པའི་ཁྲིམས། །སོ་ཐར་
བཅས་པ་དངོས་སམ་ཐུན་མོངས་པར། །འཇུག་ལྡོག་བྱེད་པ་དེ་ཉིད་བྱང་སེམས་ལའང། །ཐོག་མར་གལ་ཆེ་དེ་ལ་བསླབ་པར་བྱ། །སོ་ཐར་སྡོམ་པ་ཉན་ཐོས་ཀྱི་ཡིན་པར། །བཟུང་ནས་དེ་ཡི་
འཇུག་ལྡོག་བཅས་པ་རྣམས། །དོར་དེ་སེམས་དཔའི་བསླབ་བྱ་གཞན་ཞིག་ལ། །སློབ་རྒྱུ་ཡིན་སྐད་ཟེར་བ་སེམས་དཔའ་ཡི། །ཁྲིམས་ཀྱི་བསླབ་པའི་གནད་དོན་མ་ཤེས་པ། །ཡིན་ཏེ་སྡོམ་
པའི་ཁྲིམས་ནི་ཚུལ་ཁྲིམས་གཞན། །གཉིས་ཀྱི་གཞི་དང་གནས་སུ་གསུང་ཕྱིར་རོ། །སྡོམ་པའི་ཁྲིམས་ཀྱི་གཙོ་བོའང་རང་བཞིན་གྱི། །ཁ་ན་མ་ཐོ་བ་རྣམས་སྤོང་བ་ཡིན། །རང་བཞིན་རྣམས་ཀྱི་

[152A]༄༅། །ཉེས་དམིགས་ །བསྡུས་ཏེ་གསུངས་པ་མི་དགེ་བཅུ་ཡིན་པས། །དེ་ལ་ཀུན་སློང་ཙམ་ཡང་མི་རྒྱུ་བའི། །སྡོམ་སེམས་བསྟེན་དགོས་པར་ཕྱིན་བསྡུས་
པ་ལས། །མཐོ་རིས་ཐར་པའི་བདེ་ལམ་གྱུར་པ་སྟེ། །ལས་ལམ་བཅུ་པོ་འདི་ལས་ཉམས་མི་བྱ། །འདི་ལ་གནས་པ་འགྲོ་ལ་ཕན་བསམ་པའི། །བསམ་པའི་ཁྱད་པར་འབྲས་བུ་ཡོད་པར་གྱུར། །
ངག་ལུས་ཡིད་རྣམས་ཡང་དག་བསྡམ་བྱ་བ། །མདོར་བསྡུས་ཚུལ་ཁྲིམས་ཡིན་ཞེས་རྒྱལ་བས་གསུངས། །ཚུལ་ཁྲིམས་མ་ལུས་འདུལ་བའི་གཞི་ཡིན་པས། །དེ་ཕྱིར་འདི་དག་རྣམ་པར་སྦྱང་
བར་གྱིས། །ཞེས་སོ་བཞི་བ་ཇི་ལྟར་སྒྲུབ་པ་ནི། །དམ་པ་དྲུག་དང་ཕར་ཕྱིན་དྲུག་ལྡན་དུ། །སྒྲུབ་པར་བྱ་སྟེ་ཕར་ཕྱིན་དྲུག་ལྡན་དུ། །སྒྲུབ་ཚེ་རང་ཉིད་ཚུལ་ཁྲིམས་ལ་གནས་ནས། །གཞན་དག་
དེ་ལ་འགོད་པ་ཚུལ་ཁྲིམས་ཀྱི། །སྦྱིན་པ་ཡིན་ལ་ལྷག་མ་སྔར་བཞིན་ནོ། །ལྔ་པ་དོན་བསྡུ་བ་ནི་སྤྱོད་པའི་རྟེན། །བྱང་སེམས་མི་ཉམས་ཇི་འཕེལ་གཏོང་བ་ནི། །ཚུལ་ཁྲིམས་ལ་སོགས་སྤྱོད་པ་ལ་
འཇུག་བའི། །རྩ་བ་ཡིན་ཅིང་སེམས་ཅན་ཐམས་ཅད་ལ། །གནོད་འཚེ་བྱེད་ལས་ལྡོག་པའི་མཆོག་ཀྱང་ཡིན། །ས་ལམ་མཐོན་པོའི་ཁྲིམས་ཀྱི་ཉམས་ལེན་རྣམས། །ད་ལྟ་སྨོན་པའི་ཡུལ་དུ་བྱས་
ནས་སྦྱོང། །ལས་ནི་དང་པོ་པ་ཡི་ཚུལ་ཁྲིམས་ལས། །བརྩམ་པའི་འཇུག་ལྡོག་གནས་ལ་ད་ལྟ་ནས། །སློབ་དང་ཁྱད་པར་མི་དགེ་བཅུ་ལ་སོགས། །རང་བཞིན་དང་ནི་བཅས་པའི་ཉེས་པ་ལ། །
ཉི་མ་རེ་ཞིང་སྡོམ་སེམས་མང་དུ་བཏང། །དེ་ཡི་ནང་ནས་རང་གིས་ཁས་བླང་པའི། །སྡོམ་པའི་རྩ་ལྟུང་རྣམས་ལ་སྡོམ་སེམས་ནི། །ཡང་དང་ཡང་དུ་གཏོང་ལ་འབད་པར་བྱ། །དེ་ལྟར་བྱས་ན་

[152B] །འབྲས་བུ་སྐྱེ་བ་གཞན་དུའང་ཚེགས་ཆུད་དུས། །སེམས་དཔའི་བསླབ་པ་རྫོགས་པར་བྱེད་ནུས་ཀྱི། །ད་ལྟ་དེ་རྣམས་ཡལ་བར་དོར་ན་ནི། །ཤིན་ཏུ་ལྕི་བའི་ཉེས་པས་དུས་
རྒྱུན་དུ༑ ༑གོས་པར་འགྱུར་ཞིང་སྐྱེ་བ་དུ་མར་ཡང། །བྱང་ཆུབ་སེམས་དཔའི་བསླབ་པ་ཡོངས་རྫོགས་ལ། །སློབ་པར་མི་ནུས་གཞན་ཡང་བསྟན་རིམ་ལས། །གཞན་ལས་ལེགས་མནོས་
བསམ་པ་རྣམ་དག་དང། །ཉམས་ན་ཕྱིར་གསོ་གུས་པས་རབ་བསྒྲིམ་པས། །ཁྲིལ་དང་ངོ་ཚེ་ཤེས་དང་འགྱོད་མེད་ཕྱིར། །ཚུལ་ཁྲིམས་ལེགས་བསྲུང་ཉམས་ན་རབ་གསོ་བའོ། །ཞེས་གསུངས་པ་
ལྟར་ཚུལ་ཁྲིམས་སྲུང་ལ་འབད། །བཟོད་པའི་ཕར་ཕྱིན་ལ་ལྔ་ངོ་བོ་དང། །དེ་ལ་འཇུག་པའི་ཐབས་དང་རབ་དབྱེ་དང། །སྒྲུབ་ཚེ་ཇི་ལྟར་བྱ་དང་དོན་བསྡུ་བའོ། །དང་པོ་ངོ་བོ་གཞན་གྱི་གནོད་པ་
ལ༑ ༑ཅི་མི་སྙམ་དང་སྡུག་བསྔལ་གང་བྱུང་ཡང། །དང་དུ་ལེན་དང་ཆོས་ལ་ངེས་སེམས་ལ། །མོས་པ་ཤིན་ཏུ་གནས་པའོ་དེ་དག་གི་མི་མཐུན་ཕྱོགས་ཀྱང་གསུམ་སྟེ་ཞེ་སྡང་དང། །ཁྲོ་
དང་ཞུམ་ནས་སྲོ་ཤི་བ་དང་ནི། །མ་མོས་མེ་འདོད་པ་སྟེ་རིམ་བཞིན་ནོ། །དེ་ལ་བཟོད་པའི་ཕར་ཕྱིན་རྫོགས་པ་ནི། །ཁྲོ་སོགས་འགོག་སེམས་གོམས་པ་ཡོངས་རྫོགས་པ། །ཡིན་གྱི་
སེམས་ཅན་མི་སྲུན་དང་བྲལ་ལ། །ལྟོས་མི་དགོས་ཏེ་སྒྲུབ་པར་མི་ནུས་པའི། །ཕྱིར་དང་རང་སེམས་དུལ་བ་དེ་ཉིད་ཀྱིས། །དགོས་པ་འགྲུབ་པའི་ཕྱིར་ཏེ་སྤྱོད་འཇུག་ལས། །སེམས་
ཅན་མི་སྲུན་ནམ་མཁའ་བཞིན། །དེ་དག་གཞོམ་གྱིས་ཡོང་མི་ལང། །ཁྲོ་བའི་སེམས་འདི་གཅིག་བཅོམ་ན། །དགྲ་དེ་ཐམས་ཅད་ཆོམ་དང་འདྲ། །ས་སྟེང་འདི་དག་ཀོས་གཡོག་ཏུ། །དེ་

[153A]༄༅། །སྙེད་ཀོ་པས་གལ་ལང། །ལྷམ་མཐིལ་ཙམ་གྱི་ཀོ་པས་ནི། །ས་སྟེང་ཐམས་ཅད་གཡོགས་དང་འདྲ། །དེ་བཞིན་ཕྱི་རོལ་དངོས་པོ་ཡང། །བདག་གིས་ཕྱིར་བཟློག་
མི་ལང་གི་བདག་གིས་སེམས་འདི་ཕྱིར་བཟློག་བྱའི། །གཞན་རྣམས་བཟློག་གོ་ཅི་ཞིག་དགོས། །ཞེས་སོ་གཉིས་པ་དེ་ལ་འཇུག་ཐབས་ནི། །མང་དུ་ཡོད་ཀྱང་བཟོད་པའི་ཕན་ཡོན་དང། །
ཁྲོ་བའི་ཉེས་དམིགས་སྒོམ་པ་གལ་ཆེ་ལ། །ཕན་ཡོན་བསམ་ཚུལ་ཕར་ཕྱིན་བསྡུས་པ་ལས། །གཞན་དོན་འདོད་པའི་ཡིད་དང་ལྡན་པ་ལ། །ཚུལ་གྱི་དམ་པ་བཟོད་པ་ཡིན་ཞེས་གསུངས། །
འཇིག་རྟེན་ལེགས་པ་ཕུན་སུམ་ཚོགས་པ་དག་ཁྲོ་བའི་སྐྱོན་ལ་བཟོད་པས་ཡོངས་སུ་སྐྱོབ། །མཐུ་ལྡན་རྣམས་ཀྱི་རྒྱན་གྱི་དམ་པ་སྟེ། །དཀའ་ཐུབ་ཚུལ་འཆང་རྣམས་ལ་སྟོབས་ཀྱི་ཕུལ། །
གནོད་སེམས་འབྲོག་གི་མེ་ལ་ཆུ་ཡི་རྒྱུན། །འདི་དང་གཞན་ལ་གནད་དགུ་བཟོད་པས་སེལ། །སྐྱེ་བོ་མཆོག་གི་བཟོད་པའི་གོ་ཆ་ལ། །མི་སྲུན་སྐྱེ་བོའི་ཚིག་གི་མདེ་ །དེ་དག་
བསྟོད་པའི་མེ་ཏོག་བཟང་གྱུར་ཅིང། །གྲགས་པའི་འཕྲེད་པ་ཡིད་དུ་འོང་པར་འགྱུར། །ཞེས་སོ་ཁྲོ་བའི་ཉེས་དམིགས་དཔའ་བོ་དང། །ཞི་བ་ལྷ་ཡིས་སྐལ་བ་སྟོང་དག་ཏུ། །བསག་པའི་དགེ་རྩ་
ཁོང་ཁྲོ་སྐད་ཅིག་མ། །གཅིག་གིས་འཇོམས་པར་བཤད་ཅིང་འཇུག་པ་ལས། །གང་ཕྱིར་རྒྱལ་སྲས་རྣམས་ལ་ཁྲོས་བ་ཡིས། །སྦྱིན་དང་ཁྲིམས་བྱུང་དགེ་བསྐལ་པ་བརྒྱར། །བསགས་པ་
སྐད་ཅིག་གིས་འཇོམས་དེ་ཡི་ཕྱིར། །མི་བཟོད་ལས་གཞན་སྡིག་པ་ཡོད་མ་ཡིན། །ཞེས་པས་བྱང་ཆུབ་སེམས་དཔས་བྱང་སེམས་ལ། །ཁྲོས་ན་དགེ་རྩ་དེ་ལྟར་འཇོམས་པར་གསུངས། །

[153B] །ལྟ་ཅི་སྨོས་པར་འཇུག་པའི་འགྲེལ་བ་ལས། །གསུངས་ཤིང་ཡུལ་དེ་སེམས་དཔར་མ་ངེས་དང། །ཁྲོ་བའི་རྒྱུ་མཚན་སྐྱོན་མཐོང་བདེན་ན་ཡང། །སྔར་
བཤད་དགེ་བ་འཇོམས་ལ་འདྲ་བར་གསུངས། །ཚངས་པ་མཚུངས་པར་སྤྱོད་ལ་ཁྲོས་པ་ཡིས། །རྨ་བྱུང་བ་དང་སྨས་པར་བྱས་པས་ཀྱང། །དགེ་རྩ་འཛམས་ །
དགེ་རྩ་བཅོམ་པའི་དོན་ནི་སྔར་བསག་པའི། །དགེ་བའི་འབྲས་བུ་མྱུར་དུ་སྐྱེད་པ་ཡི། །ནུས་པ་བཅོམ་ནས་འབྲས་བུ་རྒྱང་བསྲིང་སྟེ། །སྔོན་ལ་ཞེ་སྡང་ལྟ་བུའི་འབྲས་བུ་གཞན། །འབྱིན་པ་ཡིན་གྱི་
རྐྱེན་དང་འཕྲད་པ་ན། །རང་གི་འབྲས་བུ་འབྱིན་པར་མི་བྱེད་པ། །མིན་ཏེ་འཇིག་རྟེན་པ་ཡི་ལམ་གང་གིས། །ཀྱང་ནི་སྤངས་བྱའི་ས་བོན་སྤོང་བར་བྱེད། །ནུས་པ་མིན་ན་འཇོམས་བྱེད་ཉོན་མོངས་
ཀྱིས༑ ༑འཇོམས་བྱ་དགེ་རྩའི་ས་བོན་སྤོང་ང་ནི། །ཇི་ལྟར་ནུས་ཞེས་མཁས་པ་འགའ་ཞིག་གིས། །གསུང་ཀྱང་རྒྱུ་མཚན་དེ་ནི་མ་ངེས་ཏེ། །སོ་སྐྱེས་གཉེན་པོ་སྟོབས་བཞིས་མི་དགེ་བ། །སྦྱངས་
པའི་དག་པ་ས་བོན་སྤངས་མིན་ཀྱང། །ད་བཟོད་རྐྱེན་དང་འཕྲད་ཀྱང་རྣམ་སྨིན་འབྱིན། །མི་སྲིད་ཕྱིར་དའ་ །ཕྱུང་ནས་ཟད་པའི་དགེ་དང་མི་དགེ་ཡང། །ས་བོན་སྤངས་པ་
མིན་ཀྱང་ནམ་ཞིག་ན། །རྐྱེན་དང་འཕྲད་ཀྱང་རྣམ་སྨིན་མི་འབྱིན་ཕྱིར། །སྦྱོར་ལམ་རྩེ་མོ་ཐོབ་ཚེ་ལོག་ལྟ་དང། །ངན་འགྲོའི་རྒྱུ་རུ་གྱུར་བའི་མི་དགེ་པའི། །ས་བོན་སྤང་བ་མིན་ཀྱང་རྐྱེན་འཕྲད་ནའང། །
ལོག་པར་ལྟ་དང་ངན་འགྲོར་སྐྱེ་མི་སྲིད། །དགེ་བའི་རྣམ་པར་སྨིན་པ་རྒྱང་བསྲིང་ཙམ། །དགེ་རྩ་བཅོམ་པའི་དོན་དུ་མི་རུང་སྟེ། །རུང་ན་སྟོབས་ལྡན་མི་དགེའི་ལས་ཐམས་ཅད། །དགེ་རྩ་འཇོམས་བྱེད་

[154A]༄༅། །ཡིན་པར་གསུངས་དགོས་འགྱུར། །དེས་ན་སློབ་དཔོན་ལེགས་ལྡན་འབྱེད་ཀྱིས་ནི། །མི་དགེ་སྟོབས་བཞིས་སྦྱངས་དང་ལོག་ལྟ་དང། །གནོད་སེམས་ཀྱིས་ནི་དགེ་རྩ་
བཅོམ་པ་གཉིས། །རྐྱེན་དང་འཕྲད་ཀྱང་འབྲས་བུ་མི་འབྱིན་གསུངས། །དེ་ཡང་སྟོབས་བཞིས་སྦྱངས་པས་སྡིག་འདག་ཀྱང། །ཡོན་ཏན་གོང་མ་སྐྱེ་ལ་བུལ་བ་དང། །སྦྱིན་དང་ཚུལ་ཁྲིམས་འབྲས་བུ་
ལོངས་སྤྱོད་དང། །ལུས་རྟེན་ཕུན་ཚོགས་འབྱུང་བ་བཅོམ་ན་ཡང། །གཏོང་བའི་སེམས་དང་སྤོང་སེམས་ལ་གོམས་པའི། །བྱེད་པ་རྒྱུ་མཐུན་སླར་ཡང་སྦྱིན་ཚུལ་གྱི། །དགེ་རྩ་སྐྱེ་བར་སླ་བ་མི་
འཇོམས་དང། །ལ་ལ་བྱེད་པ་རྒྱུ་མཐུན་རྒྱུན་ཆག་སུ། །འབྱུང་བ་བཅོམ་ནས་ལུས་དང་ལོངས་སྤྱོད་སོགས། །ཕུན་ཚོགས་འབྱུང་བ་མི་འཇོམས་པ་ལྟ་བུ། །མི་དགེ་འང་ །
འདག་མི་དགོས་ཤིང་དགེ་བ་བཅོམ་པ་ལའང། །དེ་ཡི་བྱེད་པ་ཐམས་ཅད་འཇོམས་མི་དགོས། །འོན་ཀྱང་འདི་ནི་རྟོགས་དཀའི་གནས་ཡིན་པས། །གསུང་རབ་ལེགས་པར་བལྟས་ལ་དཔྱད་པར་
བྱ༑ ༑འདི་དག་མ་མཐོང་བ་ཡི་ཉེས་དམིགས་ཏེ། །མཐོང་བའི་ཆོས་ཀྱི་ཉེས་དམིགས་སྤྱོད་འཇུག་ལས། །ཞེ་སྡང་ཟུག་རྔུའི་ །ཡིད་ནི་ཞི་བ་ཉམས་མི་མྱོང། །དགའ་དང་བདེ་
བའང་མི་འཐོབ་ལ། །གཉིད་མི་འོང་ཞིང་བརྟན་མི་འགྱུར། །གང་དག་ནོར་དང་བཀུར་སྟི་ཡིས། །དྲིན་བྱིན་དེ་ལ་རྟེན་གྱུར་པ། །དེ་དག་ཀྱང་ནི་སྡང་ལྡན་པའི། །རྗེ་དཔོན་དེ་ལ་གསོད་པར་རྒོལ། །
དེ་ཡིས་མཛའ་བཤེས་སྐྱོ་བར་འགྱུར། །སྦྱིན་པས་བསྡུས་ཀྱང་སྟེན་མི་བྱེད། །མདོར་ན་ཁྲོ་བདེར་གནས་པ། །དེ་ནི་འགའ་ཡང་ཡོད་མ་ཡིན། །ཞེས་སོ་སྐྱེས་རབས་ལས་ཀྱང་ཇི་སྐད་དུ། །ཁྲོ་

[154B] །རྒྱན་གྱིས་བརྒྱན་ཡང་བཟང་པོར་ཡོང་མི་སྣང། །མལ་སྟན་བཟང་པོ་དག་ལ་ཉལ་གྱུར་ཀྱང། །ཁྲོ་བའི་ཟུག་རྔུས་སེམས་ནི་སྡུག་བསྔལ་འགྱུར། །བདག་ལ་
ཕན་པའི་དོན་གྲུབ་བརྗེད་འགྱུར་ཏེ། །ཁྲོ་བས་གདུངས་ནས་ལམ་ངན་འགྲོ་བར་བྱེད། །གྲགས་དང་དོན་གྲུབ་པ་ལས་ཉམས་པར་འགྱུར། །ཟླ་བ་མར་གྱི་ངོ་བཞིན་དཔལ་ཡང་ཉམས། །མཛའ་བཤེས་
དག་གིས་རབ་ཏུ་གཅུགས་གྱུར་ཀྱང། །ཁྲོ་བས་མི་རིགས་གཡང་སར་ལྟུང་བར་འགྱུར། །ཕན་དང་གནོད་པར་སེམས་ལ་བློ་ཉམས་ནས། །ཕལ་ཆེར་འགལ་ཞིང་སེམས་ནི་རྨོངས་པར་འགྱུར། །
ཁྲོ་བས་སྡིག་པའི་ལས་ནི་གོམས་བྱས་པས། །ངན་སོང་དག་ཏུ་ལོ་བརྒྱར་སྡུག་བསྔལ་མྱོང། །གནོད་པ་ཆེན་པོ་བྱས་པའི་ཤར་གཉེར་བའི། །དགྲས་ཀྱང་དེ་ལས་ལྷག་པ་ཅི་བྱར་ཡོད། །ཁྲོ་བ་འདི་
ནི་ནང་གི་དགྲ། །བདག་གིས་དེ་ལྟར་ཤེས་ནས་ནི། །དེ་ཡི་མཐུ་ནི་འཕྲོ་བ་དག་སྐྱེས་བུ་སུ་ཞིག་བཟོད་པར་བྱེད། །ཅེས་སོ་དེས་ན་སྤྱོད་འཇུག་ལས། །ཞེས་སྡང་ལྟ་བུའི་སྡིག་པ་མེད། །བཟོད་པ་
ལྟ་བུའི་དཀའ་ཐུབ་མེད། །དེ་བས་བཟོད་ལ་ནན་ཏན་དུ། །སྣ་ཚོགས་ཚུལ་གྱིས་སྒོམ་པར་བྱ། །ཞེས་གསུངས་པ་ལྟར་ཕན་ཡོན་དང། །ཉེས་དམིགས་མཐོང་བ་སྔོན་བཏང་ལ། །ལུང་རིག་སྣ་
ཚོགས་སྒོ་ནས་ནི། །བཟོད་པ་སྒོམས་ལ་ནན་ཏན་བྱ། །བཟོད་པའི་དབྱེ་བ་ལ་གསུམ་གནོད་བྱེད་ལ། །ཅི་མི་སྙམ་དང་སྡུག་བསྔལ་དང་ལེན་དང། །ཆོས་ལ་ངེས་པར་སེམས་པའི་བཟོད་པའོ། །
དང་པོ་སྒོམ་པའི་ཚུལ་ལ་གནོད་བྱེད་ཀྱིས། །གནོད་པ་བྱས་ལ་མི་བཟོད་དགག་པ་ནི། །གནོད་བྱེད་དེ་ནི་ཉོན་མོངས་དབང་སོང་བས། །གནོད་པ་བྱས་པ་ཡིན་པས་ཁྲོ་མི་རིགས། །དཔེར་ན་གདོན་ཀྱིས་

[155A]༄༅། །བརླམ་པའི་ནད་པ་ཡིས། །སྨན་པར་རྒོལ་ཀྱང་དེ་ལ་མི་ཁྲོ་བཞིན། །ཡིན་ནོ་སྙམ་དུ་བསམ་སྟེ་བཞི་བརྒྱ་བར། །ཁྲོ་ཡང་འབྱུང་པོས་བཟུང་བ་ལ། །སྨན་པ་འཁྲུགས་པ་
མིན་དེ་ལྟར། །ཐུབ་བས་ཉོན་མོངས་དག་གཟིགས་ཀྱི། །ཉོན་མོངས་དང་འབྲེལ་གང་ཟག་མིན། །ཞེས་དང་དཔལ་ལྡན་ཟླ་བས་ཀྱང། །འདི་འདིར་སེམས་ཅན་སྐྱོན་མིན་གྱི། །འདི་ནི་ཉོན་
མོངས་རྣམས་སྐྱོན་ཞེས། །རྣམ་པར་དཔྱད་ནས་མཁས་པ་རྣམས། །སེམས་ཅན་དག་ལ་འཁྲུགས་མི་བྱེད། །ཅེས་སོ་ཉོན་མོངས་དྲག་པོ་ཡིས། །བསྐྱེད་ཚེ་སྡུག་ཅིང་འཕང་བ་ཡི། །རང་
ལའང་གནོད་པ་བྱེད་འགྱུར་ན། །གཞན་ལོ་གནོད་པ་ལྟ་ཅི་སྨོས། །སྙམ་དུ་བསམ་སྟེ་སྤྱོད་འཇུག་ལས། །གང་ཚེ་ཉོན་མོངས་དབང་གྱུར་པས། །བདག་སྡུག་ཉིད་ཀྱང་གསོད་བྱེད་པ། །དེ་ཚེ་དེ་
དག་གཞན་ལུས་ལ། །གནོད་མི་བྱེད་པར་ཇི་ལྟར་འགྱུར། །ཞེས་སོ་གཞན་ལ་འཚེ་བྱེད་སྐྱོན། །དེ་ཡི་རང་བཞིན་ཡིན་གྱུར་ན། །མེ་ཡི་ཚ་བར་ཁྲོ་བ་དང། །གློ་བུར་ཡིན་ན་ནམ་མཁའ་ལ། །དུ་
བ་སྣང་ན་ནམ་མཁའ་ལ། །ཁྲོ་བར་མི་རིགས་པ་བཞིན་ནོ། །སྙམ་དུ་བསམ་སྟེ་དེ་ཉིད་ལས། །གལ་ཏེ་གཞན་ལ་འཚེ་བྱེད་པ། །བྱིས་པ་རྣམས་ཀྱི་རང་བཞིན་ན། །དེ་ལ་ཁྲོ་བར་མི་རིགས་ཏེ། །
སྲེག་པའི་རང་བཞིན་མེ་བཀོན་འདྲ། །འོན་ཏེ་སྐྱོན་དེ་བློ་བུར་ལ། །སེམས་ཅན་རང་བཞིན་ནི་ངེས་པ་ན། །འོ་ནའང་ཁྲོ་བར་མི་རིགས་ཏེ། །མཁའ་ལ་དུད་འཐུལ་བཀོན་པ་བཞིན། །ཞེས་སོ་གནོད་
བྱེད་ཀྱིས་བསྐྱེད་པའི། །སྡུག་བསྔལ་མྱོང་བ་རང་ཉིད་ཀྱི། །སྔོན་གྱི་མི་དགེའི་ལས་ལས་བྱུང། །དེས་ན་རང་གི་ས་ལན་པ་ལ། །གཞན་ལ་ཁྲོ་བར་མ་རིགས་གིས་སོ། །སྙམ་དུ་བསམ་སྟེ་དེ་ཉིད་

[155B] ༑བྱིས་པ་སྡུག་བསྔལ་མི་འདོད་ཅིང། །སྡུག་བསྔལ་རྒྱུ་ལ་བརྐམ་པས་ན། །རང་གི་ཉེས་པས་གནོད་འགྱུར་ན། །གཞན་ལ་བཀོན་དུ་ཅི་ཞིག་ཡོད། །དཔེར་ན་དམྱལ་བའི་སྲུངས་མ་
དང། །རལ་གྲི་ལོ་མའི་ནགས་ཚལ་ལྟར། །རང་གི་ལས་ཀྱིས་འདི་བསྐྱེད་ན། །གང་ཞིག་ལ་ནི་ཁྲོ་བར་བྱ། །བདག་གི་ལས་ཀྱིས་བསྐུལ་བྱས་ནས། །བདག་ལ་གནོད་བྱེད་རྣམས་འབྱུང་སྟེ། །
དེ་ཡིས་སེམས་ཅན་དམྱལ་འདོད་ན། །བདག་གིས་དེ་དག་མ་བརླག་གམ། །ཞེས་སོ་དེས་ན་གནོད་བྱེད་ཀྱིས། །བདག་གི་ལས་ངན་སྦྱང་པས་ན། །དྲིན་དུ་ལྟ་སྟེ་སྐྱེས་རབས་ལས། །
གང་ཞིག་རང་གི་ཆོས་ཉམས་མི་སེམས་པར། །བདག་གི་སྡིག་སྦྱང་ཕྱིར་ནི་ཞུགས་འདྲ་ལ། །འདི་ལའང་བ་དག་གིས་བཟོད་པར་མི་བྱེད་ན། །དེ་ལས་གཞན་པ་དྲིན་མེད་ཅི་འདྲ་ཞིག་ཅེས་
དང་འཇུག་པ་ལས་ཀྱང་ཇི་སྐད་དུ། །སྔོན་བྱས་པ་ཡི་མི་དགེའི་ལས་ཀྱི་འབྲས་བུ་གང། །ཟད་པར་བྱེད་པར་བརྗོད་པར་འདོད་པ་དེ་ཉིད་ཀོ་གཞན་ལ་གནོད་པ་དང་ནི་ཁྲོ་བས་སྡུག་བསྔལ་ཕྱིར། །
ས་བོན་ཉིད་དུ་ཇི་ལྟ་བུར་ན་འཁྲིད་པར་བྱེད། །ཅེས་སོ་གལ་ཏེ་གནོད་བྱེད་ཀྱིས། །བདག་གི་བསྟོད་གྲགས་རིམ་འགྲོ་ཡི། །གེགས་བྱེད་པས་ན་ཁྲོ་སྙམ་ན། །བསྟོད་གྲགས་རིམ་འགྲོས་ཚེ་རིང་
དང། ༑ནད་མེད་པ་སོགས་ཚེ་འདི་དང། །ཕྱི་མར་བདེ་འགྲོ་འཐོབ་པ་སོགས། །འདི་ཕྱི་གང་ལའང་དོན་མེད་པས། །དེ་ལ་མི་དགའ་མི་རིགས་སོ། །སྙམ་དུ་བསམ་སྟེ་དེ་ཉིད་ལས། །
བསྟོད་དང་གྲགས་པ་རིམ་འགྲོ་ནི། །བསོད་ནམས་མེ་འགྱུར་ཆེར་མི་འགྱུར། །བདག་སྟོབས་མི་འགྱུར་ནད་མེད་མིན། །ལུས་བདེ་བར་ཡང་མི་འགྱུར་རོ། །བདག་གི་རང་དོན་ཤེས་གྱུར་ན། །

[156A]༄༅། །དེ་ལ་རང་དོན་ཅི་ཞིག་ཡོད། །ཡིད་བདེ་འབའ་ཞིག་འདོད་ན་ནི། །རྒྱན་སོགས་ཆང་ཡང་བསྟེན་དགོས་སོ། །གྲགས་པའི་ཕྱིར་དུ་ནོར་ཤོར་ཞིང། །བདག་ཉིད་ཀྱང་ནི་གསོད་
བྱེད་ན། །ཚིག་འབྲུ་རྣམས་ཀྱི་ས་ཅི་ཞིག་བྱ། །ཤི་ནས་དེ་ཀོ་སུ་ལ་བདེ། །བྱེ་མའི་ཁང་བུ་རྡིབ་ །བྱིས་པ་རྣམས་ནི་ག་ཆད་དུ། །དེ་བཞིན་བསྟོད་དང་གྲགས་ཉམས་ན། །རང་གི་སེམས་ནི་བྱིས་པ་
བཞིན༑ །ཞེས་སོ་བསྟོད་དང་གྲགས་སོགས་ཀྱིས། །ཕན་པ་མེད་པར་དོན་མིན་པ། །གཡེང་དང་སྐྱོ་ཤས་འཇིག་པ་སོགས། །གནོད་པ་བྱེད་ཏེ་དེ་ཉིད་ལས། །བསྟོད་སོགས་བདག་ནི་གཡེང་བར་
བྱེད། །ཡོན་ཏན་ལྡན་ལ་ཕྲག་དོག་དང། །ཕུན་སུམ་ཚོགས་པའང་འཇིགས་པར་བྱེད། །ཅེས་སོ་དེས་ན་བསྟོད་གྲགས་སོགས། །ཉམས་པར་བྱེད་པ་ངན་འགྲོའི་རྒྱུ། །འགོག་བྱེད་ཡིན་པས་སངས་
རྒྱས་ཀྱིས། །བྱིན་བརླབས་ལྟ་བུར་གྱུར་བ་ཡིན། །སྙམ་དུ་བསམ་སྟེ་དེ་ཉིད་ལས། །དེ་ཕྱིར་བདག་གི་བསྟོད་སོགས་ནི། །གཞིག་ཕྱིར་གང་དག་གཉེར་གནས་པ། །དེ་དག་བདག་ནི་ངན་སོང་དུ། །
ལྟུང་བསྲུང་ཕྱིར་ཞུགས་མིན་ནམ། །བདག་ནི་གྲོལ་བ་དོན་གཉེར་ལ། །རྙེད་དང་བཀུར་བསྟིའི་འཆིང་མི་དགོས། །གང་དག་བདག་བཅིངས་གྲོལ་བྱེད་པ། །དེ་ལ་བདག་ནི་ཇི་ལྟར་ཁྲོ། །བདག་ནི་
སྡུག་བསྔལ་འཇུག་འདོད་ལ། །སངས་རྒྱས་ཀྱི་ནི་བྱིན་བརླབས་བཞིན། །མི་གཏོང་སྒོ་འཕང་ཉིད་གྱུར་པ། །དེ་ལ་བདག་ནི་ཇི་ལྟར་ཁྲོ། །ཞེས་སོ་གཞན་གྱིས་བརྙས་པ་དང། །ཚིག་རྩུབ་སྨྲ་དང་
མི་སྙན་ཚིག་བརྗོད་ལའང་ཁྲོ་བར་མི་རིགས་ཏེ། །དེས་ནི་རང་གི་ལུས་དང་སེམས། །གང་ལའང་གནོད་པར་མི་འགྱུར་བས། །ཅིའི་ཕྱིར་ཁྲོ་བསམ་དེ་ཉིད་ལས། །ཡིད་ནི་ལུས་ཅན་མ་ཡིན་

[156B] །སུས་ཀྱང་གང་དུའང་གཞོམ་མི་ནུས། །ལུས་མ་མངོན་པར་ཞེན་པས་ན། །ལུས་ནི་སྡུག་བསྔལ་དག་གིས་གནོད། །བརྙས་དང་ཚིག་རྩུབ་སྨྲ་བ་དང། །མི་སྙན་པ་ཡི་ཚིག་དེ་
ཡིས༑ ༑ལུས་ལ་གནོད་པར་མི་འགྱུར་ན། །སེམས་ཁྱེད་ཅིའི་ཕྱིར་རབ་ཏུ་ཁྲོ། །ཞེས་སོ་གལ་ཏེ་གནོད་བྱེད་ཀྱིས། བརྙས་སྨོད་མི་སྙན་སྨྲས་པ་ན། །གང་ཟག་གཞན་དག་མི་དགའ་བས། །
དེ་ལ་ཁྲོའི་སྙམ་སེམས་ན། །གཞན་དག་བདག་ལ་མི་དགའ་བས། །རང་ལ་ཅིར་ཡང་མི་འགྱུར་ཕྱིར། །མི་དགའ་སྤངས་ཏེ་དེ་ཉིད་ལས། །གཞན་དག་བདག་ལ་མི་དགའ་བ། །དེས་ནི་ཚེ་འདི་འམ་ཚེ་
གཞན་ལ། །བདག་ལ་ཟ་བར་མི་བྱེད་ན། །བདག་ནི་ཅིའི་ཕྱིར་དེ་མི་འདོད། །ཅེས་སོག་ཞན་དག་མི་དགའ་པས། །རྙེད་བའི་བར་ཆད་བྱེད་པས་ན། །ཁྲོའི་སྙམ་ན་རྙེད་པ་ཞིག་ཐོབ་ཀྱང་བཞག་
ནས་འགྲོ་དགོས་ལ། །ཁྲོས་པའི་སྡིག་པ་རྗེས་འབྲང་བའི། །ལོག་འཚོས་ཡུན་རིང་གསོན་པ་ལས། །རྙེད་པ་མེད་པར་མྱུར་བ་རུ། །ཤི་བ་བཟང་ཞིང་རྙེད་ཐོབ་སྟེ། །ཡུན་རིང་གནས་ཀྱང་འཆི་
བའི་ཚེ། །ལོ་བརྒྱར་བདེ་བ་སྤྱད་པ་དང། །ལོ་གཅིག་བདེ་བ་སྤྱད་པ་གཉིས། །ཁྱད་པར་མེད་དེ་དེ་ཉིད་ལས། །རྙེད་པའི་བར་ཆད་བྱེད་པའི་ཕྱིར། །གལ་ཏེ་འདི་བདག་མི་འདོད་ན། །བདག་
གི་རྙེད་པའང་འདིར་འདོར་གྱི། །སྡིག་པ་དག་ནི་བརྟན་པར་གནས། །བདག་ནི་དེང་ཉིད་ཤི་ཡང་བླའི། །ལོག་འཚོས་ཡུན་རིང་གསོན་མི་རུང། །བདག་ལྟ་ཡུན་རིང་གནས་གྱུར་ཀྱང། །འཆི་
བའི་སྡུག་བསྔལ་དེ་ཉིད་ཡིན། །རྨི་ལམ་ལོ་བརྒྱར་བདེ་མྱོང་ནས། །སད་པར་གྱུར་བ་གང་ཡིན་དང། །གཞན་ཞིག་ཡུད་ཙམ་བ་དེ་མྱོང་ནས། །སད་པར་གྱུར་བ་གང་ཡིན་པ། །སད་པ་དེ་དག་
[#DATA APPARENTLY MISNUMBERED HERE]

[057A]༄༅། །གཉིས་ཀ་ལའང། །བདེ་བ་དེ་ནི་ཕྱིར་འོང་མེད། །ཚེ་རིང་ཚེ་ཐུང་གཉིས་ཀ་ཡང། །འཆི་བའི་དུས་སུ་དེ་འདྲར་ཟད། །རྙེད་པ་མང་པོ་ཐོབ་གྱུར་ཏེ། །ཡུན་རིང་
དུས་སུ་བདེ་སྤྱད་ཀྱང། །ཆོམ་པོས་འཕྲོག་པ་ཇི་བཞིན་དུ། །སྒྲེན་མོ་ལག་པ་སྟོང་པར་འགྲོ། །ཞེས་སོ་གཞན་ཡང་གནོད་བྱེད་དེ། །རྒུད་ལ་དགའ་དང་བརླག་གྱུར་ན། །སྙམ་པའི་
བསམ་པ་ངན་པ་རྣམས། །དགག་པར་བྱ་སྟེ་དེ་ཉིད་ལས། །གལ་ཏེ་དགྲ་ཞིག་མི་དགའ་ན། །དེ་ལ་ཁྱོད་དགར་ཅི་ཞིག་ཡོད། །ཁྱོད་ཀྱིས་ཡིད་སྨོན་ཙམ་གྱིས་ནི། །དེ་ལ་གནོད་པའི་རྒྱུར་མི་
འགྱུར༑ ༑ཁྱོད་ཀྱི་འདོད་པའི་སྡུག་བསྔལ་དེ། །གྲུབ་ནའང་ཁྱོད་དགར་ཅི་ཞིག་ཡོད། །གལ་ཏེ་འཚེངས་པར་འགྱུར་ཞེ་ན། །དེ་ལས་འཕུང་བའང་གཞན་ཅི་ཡོད། །ཉོན་མོངས་ཉ་པས་བཏབ་
པ་ཡི། །མཆིལ་བ་འདི་ནི་མི་བཟད་གཟེ། །དེས་བཟུང་སེམས་དམྱལ་བུམ་པར་ཡང། །དམྱལ་བའི་སྲུངས་མས་བདག་འཚེད་དེས། །ཞེས་སོ་དེ་ལྟར་ཡང་དག་པའི། །ལུང་དང་དྲི་
མེད་རིག་པ་ལ། །བརྟེན་པའི་གོ་བ་གཏིང་ཚུག་པ། །རྙེད་ལས་སྐྱེས་པའི་མྱོང་བ་ནི། །བག་ཆགས་ཤིན་ཏུ་བརྟན་པས་ན། །སྒོམ་ཚུལ་འདི་ལ་འབད་པར་བྱ། །སོ་སོར་རྟོག་པའི་ཤེས་
རབ་ཀྱིས། །དཔྱད་སྒོམ་འདོར་རྣམས་འདི་ལ་སོགས། །རླབས་ཆེན་སྤྱོད་པ་ཀུན་འདོར་བས། །དལ་འབྱོར་སྙིང་པོ་ལེན་པའི་བགེགས། །བླ་མེད་ཡིན་པར་ཤེས་བྱས་ལ། །དུག་
བཞིན་དུ་ནི་སྤང་པར་བྱ། །གཉིས་པ་སྡུག་བསྔལ་དང་ལེན་པ། །ངེས་པར་དགོས་སྟེ་རྒྱུ་མཚན་ནི། །ཞི་བ་ལྷ་ཡི་སྤྱོད་འཇུག་ལས། །བདེ་བའི་རྒྱུ་ནི་རེ་འགའ་ཞིག་སྡུག་བསྔལ་རྒྱུ་ནི་

[057B] །ཞེས་གསུངས་པ་ལྟར་རང་ཅག་ལ། །སྡུག་བསྔལ་གཞན་གྱིས་བྱས་པ་དང། །ལས་ཀྱིས་སྐྱེད་དང་དགེ་བ་ཡི། །ཕྱོགས་ལ་ཞུགས་ན་འབྱུང་བ་སོགས། །སྣ་ཚོགས་གང་
རུང་རྒྱུན་དུ་འབྱུང། །དེ་ལ་དང་ལེན་མེད་གྱུར་ན། །སྡུག་བསྔལ་གཉུག་མ་དེའི་སྟེང་དུ། །རྟོག་པས་སྐྱེད་པའི་སེམས་ཁྲལ་གྱི། །སྡུག་བསྔལ་བསྣན་ནས་ཤིན་ཏུ་ནི། །བཟོད་དཀར་
འགྱུར་ལ་དང་ལེན་པ། །ཡོད་ན་སྡུག་བསྔལ་གཞི་བཞག་ཏེ། །མ་ལོག་གྱུར་ཀྱང་སེམས་ཁྲལ་གྱི། །སྡུག་བསྔལ་མི་འབྱུང་གཞི་བཞག་དེ། །ལམ་དུ་འཁྱེར་ཐབས་བྱས་པ་ན། །སྡུག་
བསྔལ་ཆེ་ཆེར་ཆུང་འགྱུར་བས། །དགེ་ལ་སྦྱོར་བར་ནུས་པའི་ཕྱིར། །སྡུག་བསྔལ་དང་ལེན་གནད་ཆེའོ། །དེ་ལ་སྡུག་བསྔལ་བྱུང་བ་ལ། །མི་དགའ་བྱས་ལ་དགོས་ནུས་ནི། །ཅི་
ཡང་མེད་དེ་དེ་ཉིད་ལས། །གལ་ཏེ་བཅོས་སུ་ཡོད་ན་ནི། །དེ་ལ་མི་དགའ་ཅི་ཞིག་ཡོད། །གལ་ཏེ་བཅོས་སུ་མེད་ན་ཡང། །དེ་ལ་མི་དགའ་བྱས་ཅི་ཕན། །ཞེས་དང་སྡུག་བསྔལ་གང་
ལ་ཡང༑ ༑བཟེ་རེ་མི་བྱ་དེ་ཉིད་ལས། །ཚ་གྲངས་ཆར་དང་རླུང་སོགས་དང། །ནད་དང་འཆིང་དང་རྡེག་སོགས་ལ། །བདག་གིས་བཟེ་རེ་མི་བྱ་སྟེ། །དེ་ལྟར་བྱས་ན་གནོད་པ་འཕེལ། །
ཞེས་སོ་དང་ལེན་སྐྱེད་ཚུལ་ནི། །རང་ལ་སྡུག་བསྔལ་བྱུང་བ་ལ། །ཕན་ཡོན་ཡོད་དེ་དེ་ཉིད་ལས། །སྡུག་བསྔལ་མེད་པར་ངེས་འབྱུང་མེད། །དེ་བས་སེམས་ཁྱོད་བརྟན་པར་
གནོས༑ ༑ཞེས་དང་གཞན་ཡང་དེ་ཉིད་ལས། །གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེན་ཞིང་དགེ་

[058A]༄༅། །ལ་དགའ། །ཞེས་སོ་སྡུག་བསྔལ་ཁྱད་བསད་ནས། །དགེ་ལ་འབད་ན་དོན་ཆེ་བའི། །ཕན་ཡོན་བསམ་ཚུལ་དེ་ཉིད་ལས། །འདོད་པའི་དོན་དུ་སྲེག་ལ་སོགས། །
དམྱལ་བར་སྟོང་ཕྲག་མྱོང་གྱུར་ཀྱང། །བདག་གིས་རང་གི་དོན་དང་ནི། །གཞན་གྱི་དོན་ཡང་མ་བྱས་སོ། །འདི་ནི་དེ་ཙམ་གནོད་མིན་ལ། །དོན་ཆེན་དག་ཀྱང་འགྲུབ་འགྱུར་བས། །འགྲོ་བའི་གནོད་
སེལ་སྡུག་བསྔལ་ལ། །དགའ་བ་འབའ་ཞིག་འདིར་བྱ་རིགས། །ཞེས་སོ་སྡུག་བསྔལ་དཔག་མེད་པ། །ལྡོག་པའི་ཕན་ཡོན་དེ་ཉིད་ལས། །གསོད་པའི་མི་ཞིག་ལག་བཅད་དེ། །གལ་ཏེ་ཐར་
ན་ཅིས་མ་ལེགས། །གལ་ཏེ་མི་ཡི་སྡུག་བསྔལ་གྱིས། །དམྱལ་བ་བྲལ་ན་ཅིས་མ་ལེགས། །ཞེས་སོ་ཆུང་རིམ་ནས་གོམས་ན། །མི་དཀའ་བ་ན་དི་ཉིད་ལས། །གོམས་ན་སླ་བར་མི་འགྱུར་བའི། །
དངོས་དེ་གང་ཡང་ཡོད་མ་ཡིན། །དེ་བས་གནོད་པ་ཆུང་གོམས་པས། །གནོད་པ་ཆེན་པོའང་བཟོད་པར་བྱ། །ཞེས་སོ་དེ་ཡང་རང་གི་སེམས། །ཤིན་ཏུ་བརྟན་ཚུག་སྙིང་སྟོབས་ཀྱིས། །
སྡུག་བསྔལ་དང་དུ་བླང་སྙམ་ན། །དང་ལེན་སླ་སྟེ་དེ་ཉིད་ལས། །ལ་ལ་བདག་གི་ཁྲག་མཐོང་ན། །དཔའ་བརྟན་ལྷག་པར་སྐྱེ་འགྱུར་ཡོད། །ལ་ལ་གཞན་གྱི་ཁྲག་མཐོང་ཡང། །བོག་ཅིང་
བརྒྱལ་པར་འགྱུར་བ་ཡོད། །དེ་ནི་སེམས་ཀྱི་ངང་བརྟན་དང། །སྔར་མའི་ཚུལ་ལས་གྱུར་པ་ཡིན། །ཞེས་པ་ལྟར་དེ་དེ་ལྟར་བསླབ། །གསུམ་པ་ཆོས་ལ་ངེས་པར་སེམས་པ་ལ། །མོས་པའི་
བཟོད་པ་སྐྱེད་པར་བྱེད་པ་ལ། །མོས་པའི་ཡུལ་ནི་བརྒྱད་དེ་དང་བའི་ཡུལ། །དཀོན་མཆོག་རིན་ཆེན་གསུམ་གྱི་ཡོན་ཏན་ནོ། །མངོན་དུ་བྱ་བའི་ཡུལ་ནི་བདག་མེད་པ། །གཉིས་ཀྱི་རང་བཞིན་དེ་ཁོ་

[058B] །འདོད་པའི་ཡུལ་ནི་སངས་རྒྱས་བྱང་སེམས་ཀྱི། །མངོན་ཤེས་ཕར་ཕྱིན་ལྷན་ཅིག་སྐྱེས་པའི་མཐུ། །གླང་དོར་ཡུལ་ནི་ལེགས་སྤྱད་རྒྱུ་འབྲས་དང། །ཉེས་སྤྱད་རྒྱུ་འབྲས་འདོད་དང་མི་
འདོད་གཉིས། །སྒོམ་པའི་ཡུལ་ནི་ཐོབ་བྱ་བྱང་ཆུབ་དང། །འཐོབ་ཐབས་བྱང་སེམས་བསླབ་པའི་ལམ་གཉིས་སོ། །ཐོས་དང་བསམ་པའི་རྗེས་སུ་སྒྲུབ་པའི་ཡུལ། །ཡན་ལག་བཅུ་གཉིས་
ལ་སོགས་དམ་ཆོས་སོ། །མོས་པའི་ཚུལ་ནི་གོང་དུ་བཤད་པའི་ཡུལ། །དེ་དག་ཇི་ལྟར་ཡིན་ལ་ངེས་རྙེད་ནས། །མི་མཐུན་མེད་པར་འཛིན་ཞིང་ཡང་དང་ཡང། །སེམས་པའོ་སྒྲུབ་ཚེ་ཇི་ལྟར་བྱ་
བ་ནི༑ ༑བཟོད་པ་གང་ཡང་དམ་པ་དྲུག་ལྡན་དང། །ཕར་ཕྱིན་དྲུག་དང་ལྡན་པར་སྒྲུབ་དགོས་ལ། །གཞན་དག་བཟོད་པ་སྒོམ་ལ་དགོད་པ་ནི། །བཟོད་པའི་སྦྱིན་པ་ཡིན་ལ་ལྷག་མ་རྣམས། །
གོང་དུ་བཤད་པ་ཇི་ལྟ་བ་བཞིན་ནོ། །ལྔ་པ་དོན་བསྡུ་བ་ནི་སྤྱོད་པའི་རྟེན། །སེམས་བསྐྱེད་སེམས་ཅན་ཐམས་ཅད་ཟག་ཟད་ཀྱི། །བཟོད་པ་མཆོག་ལ་འགོད་པར་འདོད་པ་ཡི། །རྩ་བ་ཡིན་པས་
གོང་དུ་ཇེ་འཕེལ་བཏང། །ས་ལམ་མཐོན་པོའི་བཟོད་པ་སྨོན་ཡུལ་དུ། །བྱས་ནས་སྦྱོང་དང་ལས་ནི་དང་པོ་པའི། །བཟོད་པའི་བསླབ་བྱ་ཐམས་ཅད་མིག་ཕྱེད་པར། །བྱས་ནས་ཚུལ་བཞིན་
དེ་ལ་སློབ་པ་དང། །ཇི་སྐད་བཤད་པའི་འཚམས་ལས་འདས་ན་ཡང། །ཕྱིར་འཆོས་པ་ལ་བརྩོན་དགོས་དེ་དག་རྣམས། །ཉམས་ལེན་ཚེ་ན་ཡལ་བར་ངོར་གྱུར་ན། །ཁ་ན་མཐོ་ཆེན་པོས་
རྒྱུན་དུ་གོས། །སྐྱེ་བ་གཞན་དུའང་ཉམས་ལེན་ཤིན་ཏུ་དཀའ། །ལམ་གྱི་གནད་དུ་བལྟས་ནས་ནུས་པ་རྣམས། །ད་ལྟ་ཉིད་ནས་སྒྲུབ་ཅིང་མི་ནུས་རྣམས། །བསམ་པས་སྦྱང་ན་དཀའ་ཚེག་

[059A]༄༅། །ཆུང་དུ་ཡིས། །བཟོད་པའི་ཕར་ཕྱིན་རྫོགས་པར་བྱེད་པ་ཡིན། །བསྟན་པའི་རིམ་པ་ལས་ཀྱང་ཇི་སྐད་དུ། །བཟོད་པ་ཞེས་བྱ་གནོད་སེམས་སོགས་སྤངས་ཤིང། །
བདག་གཞན་ལུས་ངག་ཡིད་བསྲུང་བདེ་འགྲོ་དང། །ཐར་པའི་བདེ་བ་ཀུན་བསྒྲུབ་བསྟོད་སྨད་སོགས། །མཁའ་སོགས་ལྟར་བལྟས་གཡོ་མེད་སྲན་ཐུབ་པའོ། །ཞེས་གསུངས་པ་ལྟར་བསམ་
ནས་བསླབ་ལ་འབད། །བརྩོན་འགྲུས་ཕ་རོལ་ཕྱིན་ལ་བསླབ་ལ་ལྔ། །ངོ་བོ་འཇུག་ཐབས་རབ་དབྱེ་སྒྲུབ་པའི་ཚེ། །ཇི་ལྟར་བྱ་བ་དེ་དག་དོན་བསྡུ་པའོ། །དང་པོ་ངོ་བོ་དམིགས་པ་དགེ་བ་ལ། །
དམིགས་ནས་རྣམ་པ་མངོན་པར་སྤྲོ་བ་སྟེ། །ཞི་ལྷས་བརྩོན་གང་དགེ་ལ་སྤྲོ་པའོ། །ཞེས་སོ་བྱང་སར་དགེ་བ་བསྡུ་བ་དང། །སེམས་ཅན་དོན་བྱའི་ཕྱིར་དུ་སེམས་མངོན་པར། །སྤྲོ་བ་ཕྱིན་
ཅི་མ་ལོག་པ་དང་ནི། །དེ་ཡིས་སླང་བའི་ལུས་ངག་ཡིད་ཀྱི་ལས། །གཡོ་བ་ལ་ནི་བཤད་དོ་གཉིས་པ་ནི། །བརྩོན་འགྲུས་བརྩམ་པའི་ཕན་ཡོན་མ་བརྩམ་པའི། །ཉེས་དམིགས་མང་དུ་
སེམས་པ་གཉིས་ཡིན་ཏེ། །དེ་ལ་གོམས་ན་བརྩོན་འགྲུས་བསྐྱེད་ཕྱིར་རོ། །དེ་ལ་ཕན་ཡོན་ལྷག་བསམ་བསྐུལ་བ་ལས། །སྡུག་བསྔལ་གུན་དང་མུན་པ་སེལ་བྱེད་ཅིང། །ངན་སོང་
ཡོངས་སུ་སྤོང་བའི་གཞིར་གྱུར་པ། །སངས་རྒྱས་ཀུན་གྱིས་བསྔགས་པའི་བརྩོན་འགྲུས་འཕགས། །གང་ཡིན་དེ་ནི་རྟག་ཏུ་བསྟེན་པར་གྱིས། །འཇིག་རྟེན་འདི་ན་བཟོ་གང་ཅི་ཡོད་དང། །
འཇིག་རྟེན་འདས་བཟོ་གང་དག་ཅི་ཡོད་པ། །བརྩོན་འགྲུས་བརྩམས་ལ་རྙེད་པར་མི་དཀའ་ན། །མཁས་པ་སུ་དག་བརྩོན་འགྲུས་སྟོབས་ཀྱིས་སྐྱོ། །གང་དག་སངས་རྒྱས་བྱང་ཆུབ་ཞུགས་

[059B] ༑དེ་དག་རྨུག་གཉིད་སྐྱོན་རྣམས་མཐོང་ནས་ནི། །རྟག་ཏུ་བརྩོན་འགྲུས་རྩོམས་ལ་གནས་པར་བྱེད། །འདི་ནི་ང་ཡིས་དེ་དག་བསྐུལ་བྱས་ཡིན། །ཞེས་དང་བྱམས་པས་མདོ་སྡེ་
རྒྱན་ལས་ཀྱང། །དགེ་བའི་ཚོགས་ཀྱི་ནང་ན་བརྩོན་འགྲུས་མཆོག་འདི་ལྟར་དེ་ལ་བརྟེན་ནས་དེ་རྗེས་ཐོབ། །བརྩོན་འགྲུས་ཀྱིས་ནི་མོད་ལ་བདེ་གནས་མཆོག་དངོས་གྲུབ་འཇིག་རྟེན་
འདས་དང་འཇིག་རྟེན་གཏོགས། །བརྩོན་འགྲུས་ཀྱིས་ནི་སྲིད་སྤྱོད་འདོད་པ་འཐོབ། །བརྩོན་འགྲུས་ཀྱིས་ནི་དག་པ་རབ་འགྱུར་ལྡན། །བརྩོན་འགྲུས་ཀྱིས་ནི་འཇིག་ཚོགས་འདས་ནས་
གྲོལ༑ ༑བརྩོན་འགྲུས་ཀྱིས་ནི་བྱང་ཆུབ་མཆོག་སངས་རྒྱས། །ཞེས་དང་ཕར་ཕྱིན་བསྡུས་པ་ལས་ཀྱང་ནི། །ཡོངས་སུ་སྐྱོ་མེད་བརྩོན་འགྲུས་ཆེ་ལྡན་ན། །མི་འཐོབ་མི་འགྲུབ་རྣམ་
པ་གང་ཡང་མེད། །ཞེས་པ་ལྟར་རོ་མ་བརྩམས་ཉེས་དམིགས་ནི། །བརྩོན་འགྲུས་མེད་པར་ལེ་ལོའི་དབང་སོང་ན། །དཀར་ཆོས་ཀུན་གྱིས་འཕོང་པར་གྱུར་བས་ན། །རང་གཞན་ཀུན་གྱི་
གནས་སྐབས་མཐར་ཐུག་གི་འདོད་པའི་དོན་ཀུན་འགྲུབ་ལས་ཉམས་འགྱུར་བར། །དྲན་པ་ཉེ་བར་བཞག་པའི་མདོ་ལས་གསུངས། །གསུམ་པ་རབ་དབྱེ་ལ་གཉིས་དེ་དངོས་དང། །བརྩོན་
འགྲུས་བསྐྱེད་པའི་ཐབས་སོ་དང་པོ་ནི། །གསུམ་སྟེ་གོ་ཆ་དང་ནི་དགེ་ཆོས་བསྡུད། །སེམས་ཅན་དོད་བྱེད་ཀྱི་ནི་བརྩོན་འགྲུས་སོ། །དང་པོ་གོ་ཆའི་བརྩོན་འགྲུས་དཔའ་བོ་ཡི། །ཕར་ཕྱིན་
བསྡུས་པ་ལས་ནི་ཇི་སྐད་དུ། །སྔ་ཕྱིར་འཁོར་བའི་མཐའ་དང་མཉམ་ཙམ་དུ། །རྒྱ་ཆེ་རིང་བའི་ཉིན་དང་མཚན་གྱུར་ལ། །དེ་འདྲ་བསགས་པས་ལོགས་གྱུར་དུ་རིང་བའི། །སྐལ་པ་རྒྱ་མཚོའི་

[060A]༄༅། །གྲངས་ནི་དེ་སྙེད་ཀྱིས། །བྱང་ཆུབ་མཆོག་གི་སེམས་ཅིག་སྐྱེ་འགྱུར་ལ། །དེ་འདྲའི་རྣམ་པས་ཚོགས་གཞན་རེ་རེ་ཞིང། །སྒྲུབ་དགོས་གྱུར་ཀྱང་སྙིང་རྗེས་སྐྱོ་བ་མེད། །
བྱང་ཆུབ་དམ་པ་སྒྱིད་ལུག་མེད་པར་སྒྲུབ། །འཁོར་ཚེ་རང་གི་སྡུག་བསྔལ་སེམས་བཏར་ཞིང། །གོ་ཆ་བརྟན་པ་དཔག་ཡས་དེ་སྐྱེད་ན། །བརྟུལ་ཞུགས་དཔའ་བོ་སྙིང་རྗེའི་ངང་ཅན་ལ། །
ཡང་དག་བླངས་པ་དང་པོ་ཡིན་པར་བརྗོད། །ཅེས་པ་ལྟར་རོ་དགེ་བའི་ཆོས་བསྡུད་པའི། །བརྩོན་འགྲུས་ཞེས་པ་ཕྱིན་དྲུག་ཡང་དག་པར། །འགྲུབ་པར་བྱ་ཕྱིར་དེ་ལ་སྦྱོར་བའོ། །
སེམས་ཅན་དོན་ཀུན་བྱེད་པའི་བརྩོན་འགྲུས་ནི། །སེམས་ཅན་གཞན་དོན་བྱ་བ་བཅུ་གཅིག་ལ། །ཇི་ལྟར་རིགས་པར་སྦྱོར་བའི་བརྩོན་འགྲུས་སོ། །བརྩོན་འགྲུས་བསྐྱེད་
པའི་ཐབས་ལ་བཞི། །འགལ་རྐྱེན་སྤང་དང་མཐུན་རྐྱེན་དང། །བརྩོམ་པ་ལྷུར་ལེན་ལུས་དང་སེམས། །ལས་སུ་རུང་བར་བྱ་ཚུལ་ལོ། །དང་པོ་བརྩོན་པའི་མི་མཐུན་
ཕྱོགས། །ངོས་བཟུང་པ་ནི་སྤྱོད་འཇུག་ལས། །དེ་ཡི་མི་མཐུན་ཕྱོགས་བཤད་བྱ། །ལེ་ལོ་ངན་ལ་ཞེན་པ་དང། །སྒྱིད་ལུག་བདག་ཉིད་བརྙས་པའོ། །ཞེས་པ་ལྟར་རོ་
ཕྱི་བཤོལ་གྱི། །ལེ་ལོ་འགོག་ལ་འཆི་བ་དང། །ངན་འགྲོར་ལྟུང་དང་རྟེན་བཟང་པོ། །རྙེད་པར་དཀའ་བ་གསུམ་སྒོམ་ནས། །ལེང་བྱ་བ་ངན་
པ་ལ་ཆགས་པ། །འགོག་པའི་ཚུལ་ནི་དེ་ཉིད་ལས། །དགའ་བའི་རྒྱུ་ནི་མཐའ་ཡས་པའི། །དམ་ཆོས་དགའ་བའི་མཆོག་སྤངས་ནས། །སྡུག་བསྔལ་རྒྱུ་ཡི་རྣམ་གཡེད་དང་

[060B] །ཞེས་པ་ལྟར་རོ་སྒྱིད་ལུག་པའམ། །བདག་ཉིད་བརྙས་པ་དགག་པ་ལ། །ཐོབ་བྱ་སངས་རྒྱས་འཐོབ་དཀའ་བས། །བདག་གིས་ཇི་ལྟར་
འཐོབ་སྙམ་དུ། །སྒྱིད་ལུག་འགོག་ཚུལ་དེ་ཉིད་ལས། །བདག་གིས་བྱང་ཆུབ་ག་ལ་ཞེས། །སྒྱིད་ལུག་པར་ནི་མི་བྱ་སྟེ། །འདི་ལྟར་དེ་བཞིན་གཤེགས་པ་ནི། །བདེན་པ་
གསུང་པའི་བདེན་འདི་གསུངས། །སྦྲང་བུ་ཤ་སྦྲང་བུད་བ་དང། །དེ་བཞིན་སྲིན་བུར་གང་གྱུར་བ། །དེས་ཀྱང་བརྩོན་པའི་སྟོབས་བསྐྱེད་ན། །བྱང་ཆུབ་འཐོབ་དཀའ་བླ་
མེད་འཐོབ། །བདག་ལྟ་རིགས་ཀྱི་མིར་སྐྱེས་ལ། །ཕན་དང་གནོད་པ་ངོ་ཤེས་ནས། །བྱང་ཆུབ་སྤྱོད་པ་མ་བཏང་ན། །བདག་གིས་བྱང་ཆུབ་ཅིས་མི་འཐོབ། །ཐོབ་བྱེད་ཐབས་
ལ་ཡན་ལག་སོགས། །གཏང་དགོས་ཤིན་ཏུ་བྱ་དཀའ་བ། །དེ་འདྲ་བདག་གིས་མི་ནུས་ཞེས། །སྒྱིད་ལུག་འགོག་ཚུལ་དེ་ཉིད་ལས། །འོན་ཏེ་རྐང་ལག་ལ་སོགས་པ། །
གཏང་དགོས་བདག་ནི་འཇིགས་ཤེ་ན། །ལྕི་དང་ཡང་བ་མ་དཔྱད་པར། །རྨོངས་པས་བདག་ནི་འཇིགས་པར་ཟད། །བསྐལ་པ་བྱེ་བ་གྲངས་མེད་དུ། །ལན་གྲངས་དུ་མར་བཅད་
པ་དང༑ ༑དབུག་དང་སྲེག་དང་གཤེག་གྱུར་གྱིས། །བྱང་ཆུབ་ཐོབ་པར་མི་འགྱུར་རོ། །བདག་གི་བྱང་ཆུབ་སྒྲུབ་པ་ཡི། །སྡུག་བསྔལ་འདི་ནི་ཚོད་ཡོད་དེ། །ཟུག་རྡུ་ཁོང་བརླག་
གནོད་བསལ་ཕྱིར། །ལུས་རྨ་བཏོང་པའི་སྡུག་བསྔལ་བཞིན། །སྨན་པ་ཀུན་ཀྱང་གསོར་བྱེད་ཀྱིས། །མི་བདེ་བ་ཡིས་ནད་མེད་བྱེད། །དེ་བས་སྡུག་བསྔལ་མང་པོ་དག་

[061A]༄༅། །གཞོམ་ཕྱིར་མི་བདེ་ཆུང་བཟོད་བྱ། །ཞེས་སོ་མགོ་ལ་སོགས་གཏོང་བ། །དང་པོ་ཉིད་ནས་མིག་ཏོང་གི་གཏོང་བློ་རིམ་གྱིས་གོམས་པའི་མཐར། །
དཀའ་བ་མེད་ཚུལ་དེ་ཉིད་ལས། །གསོ་སྤྱད་ཕལ་པ་འདི་འདྲ་བའང། །སྨན་པ་མཆོག་གིས་མ་མཛད་དེ། །ཆོ་ག་ཤིན་ཏུ་འཇམ་པོ་ཡིས། །ནད་ཆེན་དཔག་མེད་གསོ་བར་
མཛད༑ ༑ཚོད་མ་ལ་སོགས་སྦྱིན་པ་ལའང། །འདྲེན་པས་ཐོག་མར་སྦྱོར་བར་མཛད། །དེ་ལ་གོམས་ནས་ཕྱི་ནས་ནི། །རིམ་གྱིས་རང་གི་ཤ་ཡང་གཏོང། །གང་ཚེ་རང་གི་
ལུས་ལ་ནི། །ཚོད་སོགས་ལྟ་བུའི་བློ་སྐྱེས་པ། །དེ་ཚེ་ཤལ་སོགས་གཏོང་བ། །དེ་ལ་དཀའ་བ་ཅི་ཞིག་ཡོད། །ཅེས་སོ་ཐབས་དེ་སྒྲུབ་པ་ལ། །འཁོར་བར་སྐྱེ་བ་མཐའ་
ཡས་པ༑ ༑ལེན་དགོས་དེ་ཚེ་འཁོར་བ་ཡི། །གདུངས་པས་གནོད་པས་དེ་ལྟ་བུ། །མི་ནུས་བསམ་དུ་ཞུམ་པའི་བློ། །འགོག་པའི་ཚུལ་ནི་དེ་ཉིད་ལས། །སྡིག་པ་སྤངས་ཕྱིར་
སྡུག་བསྔལ་མེད། །མཁས་པའི་ཕྱིར་ན་མི་དགའ་མེད། །འདི་ལྟར་ལོག་པར་རྟོག་པ་དང། །སྡིག་པས་སེམས་དང་ལུས་ལ་གནོད། །བསོད་ནམས་ཀྱིས་ནི་ལུས་བདེ་ལ། །
མཁས་པ་ཡིས་ནི་སེམས་བདེ་ན། །གཞན་དོན་འཁོར་བར་གནས་ཀྱང་ནི། །སྙིང་རྗེ་ཅན་དག་ཅི་སྟེ་སྐྱོ། །ཞེས་དང་གཞན་ཡང་དེ་ཉིད་ལས། །དེ་བས་སྐྱོ་ངལ་ཀུན་སེལ་བའི། །
བྱང་ཆུབ་སེམས་ཀྱི་རྟ་ཞོན་ནས། །བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་སྒྱིད་ལུག་འགྱུར། །ཞེས་སོ་བྱང་ཆུབ་སྒྲུབ་པ་ལ། །དུས་ནི་དཔག་ཏུ་མེད་པ་འཁོར། །

[061B] །དབུ་མ་རིན་ཆེན་འཕྲེང་བ་ལས། །སྡུག་བསྔལ་པ་ལ་དུས་ཐུང་ཡང། །བཟོད་དཀའ་ཡུན་རིང་སྨོས་ཅི་དགོས། །སྡུག་བསྔལ་མེད་ཅིང་བདེ་བ་ལ། །
མཐའ་ཡས་དུས་ཀྱང་ཅི་ཞིག་གནོད། །དེ་ལ་ལུས་ཀྱི་སྡུག་བསྔལ་མེད། །ཡིད་ཀྱི་སྡུག་བསྔལ་ག་ལ་ཡོད། །དེ་ནི་སྙིང་རྗེས་འཇིག་རྟེན་སྡུག་དེ་ཉིད་ཀྱིས་ན་ཡུན་རིང་གནས། །
དེ་བས་སངས་རྒྱས་རིང་ཐོག་ཞེས། །བློ་དང་ལྡན་པ་སྒྱིད་མི་ལུག་ཉེས་ཟད་ཡོན་ཏན་དོན་དུ་ནི། །འདི་ལ་རྟག་ཏུ་འབད་པར་བྱ། །ཞེས་སོ་སངས་རྒྱས་འཐོབ་པ་ལ། །
ཚོགས་ནི་མཐའ་ཡས་རྫོགས་དགོས་ན། །དེ་ནི་མི་ནུས་སྙམ་པ་ཡི། །ཞུམ་པ་འགོག་ཚུལ་དེ་ཉིད་ལས། །ཕྱོགས་རྣམས་ཀུན་དུ་ནམ་མཁའ་དང། །ས་དང་ཆུ་དང་མེ་དང་
རླུང༑ ༑ཇི་ལྟར་མཐའ་ཡས་དེ་བཞིན་དུ། །སྡུག་བསྔལ་སེམས་ཅན་མཐའ་ཡས་འདོད། །སེམས་ཅན་མཐའ་ཡས་དེ་དག་ནི། །བྱང་ཆུབ་སེམས་དཔའ་སྙིང་རྗེ་བས། །
སྡུག་བསྔལ་དག་ལས་དྲངས་བྱས་ཏེ། །སངས་རྒྱས་ཉིད་ལ་དགོད་པར་ངེས། །དེ་ལྟར་བརྟན་པར་གནས་དེ་ནི། །མི་ཉལ་པའམ་ཉལ་ཡང་རུང། །ཡང་དག་བླངས་པ་ནས་
བཟུང་སྟེ། །བག་མེད་གྱུར་ཀྱང་སེམས་ཅན་རྣམས། །མཐའ་ཡས་ཕྱིར་ན་སེམས་ཅན་བཞིན། །བསོད་ནམས་མཐའ་ཡས་དྲག་སོག་འགྱུར། །མཐའ་ཡས་དེས་ན་
སངས་རྒྱས་ཉིད། །མཐའ་ཡས་ཐོབ་མི་དཀའ་ཞེས་བྱ། །གང་ཞིག་དཔག་མེད་དུས་གནས་ཏེ། །ལུས་ཅན་དཔག་ཏུ་མེད་དོན་དུ། །བྱང་ཆུབ་དཔག་ཏུ་མེད་འདོད་ཅིང། །

[162A]༄༅། །དགེ་བ་དཔག་ཏུ་མེད་བྱེད་པ། །དེས་ཀོ་བྱང་ཆུབ་དཔག་མེད་ཀྱང། །དཔག་ཏུ་མེད་པ་རྣམ་བཞི་ཡི། །ཚོགས་ཀྱིས་རིང་པོ་མི་ཐོག་པར། །ཇི་ལྟ་བུར་ན་
ཐོབ་མི་འགྱུར། །ཞེས་སོ་གང་ལའང་ཞུམ་ནས་བསྡད་པས་ནི། །ཅི་ལའང་མི་ཕན་ཇེ་ཞུམ་ཉིད་དུ་འགྲོ། །དེ་བས་བྱང་ཆུབ་སྒྲུབ་པའི་ཐབས་ལམ་རྣམས། །ལེགས་པར་ཤེས་
པར་བྱས་ནས་སྒྲུབ་འདོད་བློ། །གཟེང་བསྟོད་ན་ནི་དོན་གྲུབ་སྐྱེས་རབས་ལས། །ཞུམ་པས་ཕོངས་ལས་ཐར་ལ་མི་ཕན་གྱི། །དེ་བས་མྱ་ངན་གདུང་བར་མ་བྱེད་པར། །དགོས་
པའི་དོན་སྒྲུབ་མཁས་ལ་བརྟེན་བྱས་ན། །རབ་ཏུ་དཀའ་བའང་སླ་བས་ཐར་པར་འགྱུར། །དེ་བས་འཇིགས་ཤིང་མི་དགའ་མ་བྱེད་པར། །ཇི་ལྟར་བྱ་བའི་ཐབས་ཀྱིས་དགོས་པས་
བསྒྲུབ། །མཁས་པའི་གཟི་བརྗིད་བརྟན་པས་གཟེང་བསྟོད་ན། །དོན་རྣམས་ཐམས་ཅད་འགྲུབ་པ་ལག་ན་ཡོད། །ཅེས་སོ་མཐུན་རྐྱེན་བསགས་པ་ལ། །ཐེག་པ་ཆེ་ལ་འདུན་
པའམ། །མོས་སྟོབས་བསྐྱེད་དགོས་སྤྱོད་འཇུག་ལས། །བདག་ནི་སྔོན་དང་ད་ལྟར་ཡང། །ཆོས་ལ་མོས་དང་བྲལ་བ་ཡིས། །ཕོངས་པ་འདི་འདྲ་བྱུང་བར་འགྱུར། །སུ་
ཞིག་ཆོས་ལ་མོས་པ་གཏོང། །དགེ་བའི་ཕྱོགས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །དེ་ཡི་རྩ་བ་རྟག་ཏུ་ནི། །རྣམ་སྨིན་འབྲས་བུ་བསྒོམས་པས་སོ། །
ཞེས་སོ་དེ་ལྟར་ཐེག་ཆེན་ལ། །མོས་པ་བསྐྱེད་ནས་རང་གཞན་གྱི། །ཉེས་པ་མཐའ་དག་སེལ་བ་དང། །ཡོན་ཏན་མཐའ་དག་སྒྲུབ་པ་ལ། །བསྐལ་བ་དུ་མར་གོམས་དགོས་ན་

[162B] །བརྩོན་པ་ཆ་ཤས་གཅིག་ཙམ་ཡང། །སྒྲུབ་པ་མེད་པས་དལ་བ་འདི། །དོན་མེད་ཉིད་དུ་བཏང་འདུག་ཅིང། །ད་ནི་འབད་པ་བརྩམས་པར་བྱ། །
སྙམ་དུ་རང་གིས་རང་ཉིད་ལ། །བསྐུལ་མ་དགོས་ཏེ་དེ་ཉིད་ལས། །བདག་དང་གཞན་གྱི་ཉེས་པ་ནི། །དཔག་མེད་བདག་གིས་གཞོམ་བྱ་སྟེ། །གང་དུ་ཉེས་པ་རེ་རེ་ལའང། །
བསྐལ་པ་རྒྱ་མཚོར་ཟད་གྱུར་པ། །ཉེས་ཟད་རྩོམ་པ་དེ་ཡི་ནི། །ཆ་ཡང་བདག་ལ་མ་མཐོང་པ། །སྡུག་བསྔལ་དཔག་ཏུ་མེད་པའི་གནས། །བདག་ཀོ་ཅིས་ཏེ་སྙིང་མ་གས། །
བདག་དང་གཞན་གྱི་ཡོན་ཏན་ནི། །མང་པོ་བདག་གིས་བསྒྲུབ་བྱ་སྟེ། །དེ་ལ་ཡོན་ཏན་རེ་རེ་ལའང། །བསྐལ་པ་རྒྱ་མཚོར་གོམས་འགྱུར་ན། །བདག་ནི་ཡོན་ཏན་ཆ་ལ་ཡང། །
གོམས་པ་ནམ་ཡང་མ་སྐྱེས་ཏེ། །ཅི་ཞིག་ལྟར་རྙེད་སྐྱེ་བ་ནི། །བདག་གིས་དོན་མེད་བྱས་པ་མཚར། །ཞེས་སོ་དགེ་བ་གང་ལ་ཡང། །བརྩམ་ནས་མི་ལྡོག་བརྟན་པའི་
སྟོབས། །སྐྱེད་པ་དགོས་ཏེ་དེ་ཉིད་ལས། །དང་པོ་སྦྱོར་བ་བརྟག་ནས་ནི། །བརྩམ་མམ་ཡང་ན་མི་བརྩམ་བྱ། །མ་བརྩམ་པ་ནི་མཆོག་ཡིན་གྱིས། །བརྩམ་ནས་ལྡོག་པར་
མི་བྱའོ། །སྐྱེ་བ་གཞན་དུ་དེ་གོམས་ཤིང། །སྡིག་དང་སྡུག་བསྔལ་འཕེལ་འགྱུར་ཏེ། །གཞན་དང་འབྲས་བུའི་དུས་ཀྱང་ནི། །དམན་འགྱུར་དེ་ཡང་འགྲུབ་མི་འགྱུར། །ཞེས་
སོ་བརྩོམ་པ་མཐར་ཕྱིན་པར། །འདོད་པ་ཡིས་ནི་དེ་ཉིད་ལས། །ལས་དང་ཉོན་མོངས་ནུས་པ་སྟེ། །གསུམ་པོ་དག་ལ་ང་རྒྱལ་བྱ། །ཞེས་གསུངས་པ་ལྟར་ང་རྒྱལ་གསུམ། །

[163A]༄༅། །སྒོམ་པར་བྱ་དགོས་དེ་དག་ལས། །ལས་ཀྱི་ང་རྒྱལ་རང་ཉིད་ཀྱིས། །ལམ་མཆོག་སྒྲུབ་པ་གྲོགས་གནས་ལ། །ལྟོས་པ་མེ་འཆའ་རང་ཁོ་ནས། །སྒྲུབ་
བོ་སྙམ་པའོ་དེ་ཉིད་ལས། །བདག་ཉིད་གཅིག་པུས་བྱའོ་ཞེས། །འདི་ནི་ལས་ཀྱི་ང་རྒྱལ་ཉིད། །ཅེས་དང་ནུས་པའི་ང་རྒྱལ་ནི། །འགྲོ་བ་ཉོན་མོངས་དབང་གྱུར་བས། །རང་གི་
དོན་ཡང་མི་ནུས་ན། །གཞན་དོན་ལྟ་ཅི་བདག་གིས་ནི། །རང་གཞན་དོན་ཀུན་སྒྲུབ་ནུས་སོ། །སྙམ་ནས་བརྩོམ་བྱ་དེ་ཉིད་ལས། །ཉོན་མོངས་དབང་མེད་འཇིག་རྟེན་འདིས། །
རང་དོན་སྒྲུབ་པར་མི་ནུས་པས། །འགྲོ་བས་བདག་ལྟར་མི་ནུས་ཏེ། །དེ་བས་བདག་གིས་འདི་བྱའོ། །གཞན་དག་དམན་པའི་ལས་བྱེད་ན། །བདག་ཉིད་ཀྱང་ནི་ཇི་ལྟར་འཇུག་
ཅེས་སོ་དེ་གཉིས་སྒྲུབ་པ་ན། །གཞན་དག་ཁྱད་བསད་རང་ཉིད་ལ། །རློམས་པས་སྒྲུབ་པ་མ་ཡིན་གྱི། །བརྩེ་བའི་རྣམ་པ་ཅན་ཉིད་དུ། །བལྟས་ནས་ང་རྒྱལ་མ་འདྲེས་པར། །བྱ་
བ་ཡིན་ཏེ་དེ་གཉིད་ལས། །ང་རྒྱལ་གྱིས་འདི་མི་བྱེད་ཏེ། །བདག་ལ་ང་རྒྱལ་མེད་པ་མཆོག་ཅེས་སོ་གཞན་གྱིས་མི་ནུས་པ། །བདག་གིས་ནུས་སྙམ་ང་རྒྱལ་དང། །ཆོས་མཐུན་
པས་ན་ང་རྒྱལ་དུ། །བཏགས་སོ་ཉོན་མོངས་ང་རྒྱལ་ནི། །ཉོན་མོངས་རྣམ་པ་ཐམས་ཅད་དུ། །ཁྱད་དུ་བསད་ནས་བདག་འདི་ལས། །རྒྱལ་བར་བྱ་ཡི་འདི་དག་ནི། །བདག་ལས་
ནམ་ཡང་རྒྱལ་མི་བྱ། །སྙམ་དུ་བློ་ཡི་དཔའ་སྐྱེད་ནས། །བརྟན་པར་བྱེད་པའོ་དེ་ཉིད་ལས། །བདག་གིས་ཀུན་ལས་རྒྱལ་བྱ་སྟེ། །བདག་ལས་སུ་ཡང་རྒྱལ་མི་བྱ། །རྒྱལ་བ་

[163B] །ང་རྒྱལ་འདི་ལ་གནས་པར་བྱ། །ཞེས་སོ་དེ་ལྟར་མ་བྱས་པར། །ཞུམ་ན་གེགས་བྱེད་ཆུང་དུས་ཀྱང། །གནོད་པར་འགྱུར་ཏེ་དེ་ཉིད་ལས། །ཤི་བའི་སྤྲུལ་
དང་ཕྲད་གྱུར་ན། ཁྭ་ཡང་མཁའ་ལྡིང་ལྟ་བུར་སྤྱོད། །གལ་ཏེ་བདག་ཉིད་ཉམས་ཆུང་ན། །ལྟུང་བ་ཆུང་དུས་གནོད་པར་བྱེད། །ཞུམ་བཅས་རྩོལ་བ་དོར་བ་ལ། །ཕོངས་ལས་
ཐར་པ་ཡོད་དམ་ཅི། །ཞེས་སོ་སྔ་མ་ལྟ་བུ་ཡི། །ང་རྒྱལ་བྱས་ན་མི་མཐུན་ཕྱོགས། །ཆེན་པོ་ཡིས་ཀྱང་བར་དུ་གཅོད། །མི་ནུས་པས་ན་ང་རྒྱལ་དེ། །སྐྱེད་དགོས་པ་ནི་དེ་
ཉིད་ལས། །ང་རྒྱལ་རྩོལ་བ་བསྐྱེད་པས་ནི། །ཆེན་པོ་ཡིས་ཀྱང་ཐུབ་པ་དཀའ། །དེ་བས་སེམས་ནི་བརྟན་པོ་ཡིས། །ལྟུང་བ་རྣམས་ནི་གཞོམ་བྱ་སྟེ། །བདག་ནི་ལྟུང་
བས་ཕམ་བྱས་ན། །ཁམས་གསུམ་རྒྱལ་འདོད་བཞད་གད་འགྱུར། །ཞེས་པ་ལྟར་རོ་ཉོན་མོངས་ལ། །ཁྱད་གསོད་བྱས་ནས་འཇོམས་འདོད་པས། །ཉོན་མོངས་ང་རྒྱལ་
ཞེས་སུ་བཏག་དགའ་བའི་སྟོབས་ནི་མོས་པ་དང། །བརྟན་པའི་སྟོབས་ཀྱིས་སྒྲུབ་པ་ལ། །འཇུག་པའི་ཚེ་ཡང་དགའ་བཞིན་དུ། །འཇུག་ཅིང་ཞུགས་པའི་ཚེ་ན་ཡང། །
ལས་དེ་བྱེད་པས་མི་ངོམས་པའི། །བསམ་པ་ཡིན་ཏེ་དེ་ཉིད་ལས། །རྩེད་མོའི་བདེ་འབྲས་འདོད་པ་ལྟར། །འདི་ཡིས་བྱ་བའི་ལས་གང་ཡིན། །ལས་དེ་ལ་ནི་ཞེན་བྱ་སྟེ། །
ལས་དེས་མི་ངོམས་དགའ་བར་བྱ། །བདེ་བའི་དོན་དུ་ལས་བྱས་ཀྱང། །བདེ་འགྱུར་མི་འགྱུར་གཏོལ་མེད་ཀྱི། །གང་གི་ལས་ཉིད་བདེར་འགྱུར་བ། །དེ་ལས་མི་བྱེད་ཇི་ལྟར་བྱེད། །

[164A]༄༅། །སྤུ་གྲིའི་སོར་ཆགས་སྦྲང་རྩི་ལྟའི། །འདོད་པ་རྣམས་ཀྱིས་མི་ངོམས་ན། །རྣམ་སྨིན་བདེ་ལ་ཞི་བ་ཡི། །བསོད་ནམས་ཀྱིས་ལྟ་ཅི་སྟེ་ངོམས། །ཞེས་སོ་
དེ་ལྟར་མི་ངོམས་པར། །ལས་དེ་མཐར་ནི་ཕྱིན་པའི་ཕྱིར། །ཤིན་ཏུ་དགའ་བས་ལས་དེ་ལ། །བརྩམས་པར་བྱ་སྟེ་དེ་ཉིད་ལས། །དེ་ལྟས་ལས་ཚར་ཕྱིན་བྱའི་ཕྱིར། །ཉི་མ་
ཕྱེད་དུས་གདུངས་པ་ཡི། །གླང་ཆེན་མཚོར་ཕྲད་མཚོར་འཇུག་ལྟར། །ལས་དེ་ལ་ཡང་འཇུག་པར་བྱ། །ཞེས་པ་ལྟར་རོ་དོར་བའི་སྟོབས། །སྐྱེད་པའི་ཚུལ་ནི་སྒྲུབ་པ་ལ། །
བརྩོན་འགྲུས་བརྩམ་པས་ལུས་དང་སེམས། །དུབ་ན་རེ་ཞིག་ངལ་གསོ་བར། །བྱ་སྟེ་དེ་ལྟར་མ་ཡིན་ན། །ཤིན་ཏུ་སྐྱོ་ཞིང་ཞེ་སུན་པས། །ཕྱིས་སུ་བརྩོམ་པའི་བར་ཆེད་དུ། །
འགྱུར་བའི་ཕྱིར་རོ་ངལ་སོས་ཚེ། །སླར་ཡང་བརྩོན་འགྲུས་བརྩམ་བྱ་ཞིང། །སྔ་མ་ལེགས་པར་མཐར་ཐོན་ན། །གོང་མ་གཞན་ཞིག་བྱ་བ་ལ། །བརྩོན་འགྲུས་བརྩོམས་དགོས་
དེ་ཉིད་ལས། །སྟོབས་ཉམས་པ་དང་རྗེས་འབྲེལ་ན། །སླར་བྱའི་དོན་དུ་རོར་བར་བྱ། །ལེགས་པར་ཟིན་ན་ཕྱི་མ་དང། །ཕྱི་མ་འདོད་པས་དེ་སྤང་བྱ། །ཞེས་སོ་ལྷུར་བླངས་པ་
ཡི་སྟོབས། །སྐྱེད་ཚུལ་སྤང་བྱ་སྤོང་བ་ཡིས། །བརྩོན་འགྲུས་རྩམས་ཆེ་ཉོན་མོངས་པས། །ཚུར་ལ་གནོད་པར་མི་འགྱུར་དང། །ཕར་ལ་གཉེན་པོ་ལེགས་བསྟེན་ནས། །འཇོམས་
པ་གཉིས་ལ་མཁས་བྱས་ནས། །བརྩོན་པ་དགོས་ཏེ་དེ་ཉིད་ལས། །འཐབ་རྙིང་དགྲ་དང་ལྷན་ཅིག་ཏུ། །གཡུལ་ངོར་ངལ་ཁར་ལྷག་པ་བཞིན། །ཉོན་མོངས་མཚོན་ལས་གཟུར་

[164B] །ཉོན་མོངས་དགྲ་ཉམས་འཇེབས་པར་བཏག་ཅེས་སོ་དེ་ལྟར་ཉོན་མོངས་དང། །འཐབ་ཚེ་སྤང་བླང་འཇུག་ལྟོག་གི་དམིགས་རྣམ་དྲན་པ་ཤོར་གྱུར་ན། །ངན་
འགྲོའི་འཇིགས་པས་དེ་མ་ཐག་དྲན་པ་བསྟེན་དགོས་དེ་ཉིད་ལས། །གཡུལ་དུ་རལ་གྲི་ལྷུང་གྱུར་ན། །འཇིགས་པས་མྱུར་དུ་ལེན་པ་ལྟར། །དེ་བཞིན་དྲན་པའི་མཚོན་ཤོར་ན་
དམྱལ་བའི་འཇིགས་དྲན་མྱུར་དུ་བླང། །ཞེས་སོ་དྲན་ཤེས་ལེགས་བསྟེན་ནས། །ཉེས་སྤྱོད་ཆུང་དུ་ཙམ་ལ་ཡང། །འཇིགས་པར་བལྟས་ནས་འགོག་པ་དང། །གལ་ཏེ་བྱུང་
ནའང་དེ་མ་ཐག་རྒྱུན་གཅད་དགོས་ཏེ་དེ་ཉིད་ལས། །ཇི་ལྟར་ཁྲག་ལ་རྟེན་བཅས་ནས། །དུག་ནི་ལུས་ལ་ཁྱབ་འགྱུར་བ། །དེ་བཞིན་གླགས་ནི་རྙེད་གྱུར་ན། །ཉེས་པས་
སེམས་ལ་ཁྱབ་པར་འགྱུར། །ཞེས་སོ་དྲན་དང་ཤེས་བཞིན་གཉིས། །ཇི་ལྟར་བསྟེན་ཚུལ་དེ་ཉིད་ལས། །ཉུངས་མར་བཀང་པའི་སྣོད་བཀུར་ལ། །རལ་གྲི་ཐོག་པས་དྲུང་
བསྡད་དེ། །བོ་ན་གསོད་བསྡིགས་འཇིགས་པ་ལྟར། །བརྟུལ་ཞུགས་ཅན་གྱིས་དེ་བཞིན་བསྒྲིམ། །ཞེས་སོ་དེ་ལྟར་བསྒྲིམ་པའི་ཚེ། །ཉེས་སྤྱོད་སྤྱི་དང་ཁྱད་པར་དུ། །
གཉིད་ལ་སོགས་པ་ལེ་ལོའི་རྒྱུ། །འོང་ན་དང་དུ་མི་ལེན་པར། །གདོང་བཟློགས་དགོས་ཏེ་དེ་ཉིད་ལས། །དེ་བས་པང་དུ་སྦྲུལ་འོང་ན། །ཇི་ལྟར་རིངས་སུ་ལྡང་བ་ལྟར། །དེ་
བཞིན་གཉིད་དང་སྙོམ་འོང་ན། །མྱུར་དུ་དེ་དག་བཟློགས་པར་བྱ། །ཞེས་སོ་དེ་ཡང་བཟློགས་པ་ཙམ། །མིན་གྱི་དེ་ལ་ཉེས་པ་རུ། །བལྟས་ཏེ་མི་དགའ་སྐྱེད་པ་དང། །ཕྱིན་

[165A]༄༅། །ཆད་ཉེས་པ་འདི་ལྟ་བུ། །མ་བྱུང་པ་ཅིག་བྱ་སྙམ་དུ། །ཕྱིན་ཆད་བསྡོམས་པའི་འཕེན་པ་གཉིས། །མང་དུ་གཏང་སྟེ་དེ་ཉིད་ལས། །ཉེས་པ་བྱུང་
བ་རེ་རེ་ཞིང། །བདག་ལ་སྨད་ནས་ཅི་ནས་ཀྱང། །བདག་ལ་ཕྱིས་འདི་མི་འབྱུང་བ། །དེ་ལྟར་བྱ་ཞེས་ཡུན་རིང་བསམ། །ཞེས་སོ་གོང་དུ་བཤད་པ་ཡི། །བསམ་པ་དེ་ལྟའི་
གཞི་རྩ་བ། །དྲན་པ་སྟོབས་ལྡན་རྒྱུན་ཆགས་སུ། །འབྱུང་བའི་རྒྱུ་རྐྱེན་གང་ཟབ་ལ། །འབད་པར་བྱ་སྟེ་བཤེས་བསྟེན་དང། །དེའི་རྒྱུར་མང་དུ་ཐོས་སོགས་ཀྱི། །ལས་ལ་
བརྟེན་བྱ་དེ་ཉིད་ལས། །ཇི་ལྟར་གནས་སྐབས་འདི་དག་ལ། །དྲན་པ་གོམས་པ་ཉིད་འགྱུར་ཞེས། །རྒྱུ་འདི་ཡིས་ནི་ཕྲད་པའམ། །རིགས་པའི་ལས་ནི་འདོད་པར་བྱ། །ཞེས་
སོ་མདོར་ན་བྱང་སེམས་ཀྱི། །བསླབ་པའི་སྤངས་བླང་མིག་ཕྱེད་པའི། །ཐོས་པ་བྱས་ནས་ཤེས་པའི་དོན། །རྣམས་ལ་སྤྱོད་ལམ་ཐམས་ཅད་དུ། །དྲན་པ་རྒྱུན་ཆགས་
བསྟེན་པ་ལ། །བརྩོན་འགྲུས་རྩོམ་དགོས་བརྩོན་པ་ནི། །མ་འཆུག་པ་ཞིག་གལ་ཆེའོ། །དེ་ལས་ལུས་སེམས་ལས་རང་དུ། །བྱ་ཚུལ་དབང་དུ་གྱུར་པའི་སྟོབས། །
སྐྱེད་པ་དགོས་ཏེ་དེ་ཡང་ནི། །བག་ཡོད་ལེའུ་ནས་བཤད་ལྟར། །བྱང་སེམས་བསླབ་བྱར་བསླབ་དགོས་ལུགས། །མ་བསླབ་པ་ཡི་ཉེས་དམིགས་དང། །ཉོན་མོངས་
པ་ལ་དགྲར་ལྟ་ལུགས། །དཀའ་སྤྱད་ཁུར་དུ་མི་འཛིན་པར། །རྒྱན་དུ་ལྟ་པའི་སེམས་ཀྱི་སྟོབས། །བསྐྱེད་པའི་ཚུལ་རྣམས་ལས་དེ་ལ། །འཇུག་པའི་སྔོན་དུ་ལེགས་

[165B] །ལུས་སེམས་དགེ་བའི་བྱ་བ་ལ། །བཀོལ་མི་རུང་བའི་འཚེར་སྣང་ཀུན། །བཟློགས་ནས་རྒྱལ་སྲས་སྤྱོད་པ་ལ། །སློབ་ལ་ལུས་སེམས་བཀོལ་བདེ་བའི། །ལྡང་
བ་ཡངས་པར་བྱ་བ་སྟེ། །དེ་སྐད་དུ་ཡང་སྤྱོད་འཇུག་ལས། །ཅི་ནས་ལས་བྱུང་སྔོན་རོལ་ནས། །ཐམས་ཅད་ལ་ནི་མཐུ་ཡོད་པ། །དེ་ལྟར་བག་ཡོད་གཏམས་དྲན་ཏེ། །
བདག་ཉིད་ལྡང་བ་ཡངས་པར་བྱ། །ཞེས་སོ་དེ་ལྟར་འབད་པ་ཡིས། །བརྩོན་འགྲུས་ཅི་འདྲ་སྐྱེ་འགྱུར་ན། །ཤིང་བལ་འདབ་མ་འགྲོ་འོང་ལ། །རླུང་གིས་དབང་བསྒྱུར་པ་བཞིན་དུ། །
རང་གི་ལུས་སེམས་དགེ་བ་ལ། །སྤྲོ་བའི་ཤུགས་ཀྱིས་དབང་སྒྱུར་ཞིང། །དེ་ཡི་རྗེས་སུ་བྱེད་པ་ན། །བརྩོན་འགྲུས་ལེགས་པར་གྲུབ་པ་ཡིན། །དེ་ཡིས་ཚོགས་རྣམས་བདེ་བླག་
ཏུ། །འགྲུབ་པར་འགྱུར་ཏོ་དེ་ཉིད་ལས། །ཇི་ལྟར་རླུང་ནི་འགྲོ་བ་དང། །འོང་བས་ཤིང་བལ་དབང་བསྒྱུར་བ། །དེ་བཞིན་སྤྲོ་བས་དབང་བསྒྱུར་ཏེ། །དེ་ལྟར་ན་ནི་འགྲུབ་པར་གྱུར། །
ཞེས་སོ་དེ་ལྟ་བུ་རྣམས་ནི། །དཀའ་ཡང་དོར་དུ་མི་རུང་གི་འབད་པར་བྱ་དགོས་མ་ཁོལ་གྱིས། །དཀའ་སྤྱད་ལས་ནི་མ་བགྱིས་པར། །གོ་འཕང་རྙེད་དཀའ་མི་འཐོབ་ཅེས། །
དེ་སླད་ཉིད་ལའང་མ་གཟིགས་པར། །ཁྱོད་ཀྱིས་བརྩོན་འགྲུས་ལེགས་པར་སྤེལ། །ཞེས་སོ་སྒྲུབ་ཚེ་ཇི་ལྟར་བྱ་བ་ནི། །གང་བརྩོམ་ན་ཡང་དམ་པ་དྲུག་ལྡན་དང། །ཕར་ཕྱིན་
དྲུག་ལྡན་དུ་ནི་སྒྲུབ་དགོས་ཏེ། །རང་ཉིད་བརྩོན་འགྲུས་ལ་གནས་གཞན་དག་ཀྱང། །དེ་ལ་འགོད་པ་བརྩོན་འགྲུས་སྦྱིན་པ་ཡིན། །ལྷག་མ་རྣམས་ནི་སྔར་བཤད་པ་བཞིན་ནོ། །

[166A]༄༅། །ལྔ་པ་དོན་བསྡུ་པ་ནི་སྤྱོད་པའི་རྟེན། །སེམས་བསྐྱེད་རྗེས་སུ་དྲན་ཞིང་སྒོམ་པ་ནི། །སེམས་ཅན་ཐམས་ཅད་བརྩོན་འགྲུས་ལ་འགོད་པའི། །དོན་དུ་
སློབ་ལ་བསྐུལ་བྱེད་ཡིན་པས་ན། །དེ་ཉིད་ཇི་འཕེལ་གཏོང་ཞིང་ས་མཐོན་པོའི། །བརྩོན་འགྲུས་བརྩོམ་ལུགས་རྣམས་ལ་སྨོན་ཡུལ་དུ། །བྱས་ཏེ་སྦྱོང་ལ་ལས་ནི་དང་པོ་པའི། །
བརྩོན་འགྲུས་བརྩོམས་ལུགས་རྣམས་ལ་ནུས་པ་དང། །བསྡུན་ནས་འབད་དང་ཐུན་མོངས་མ་ཡིན་པའི། །བརྩོན་པའི་སྤང་བྱ་ཞུམ་པ་འགོག་པ་དང། །བྱང་ཆུབ་ཆེད་དུ་
སེམས་ཅན་ཐམས་ཅད་ཀྱི། །བདེ་སྒྲུབ་སྡུག་བསྔལ་སེལ་དང་དུས་ཤིན་ཏུ། །རིང་དང་ཚོགས་མཐའ་ཡས་དང་དཀའ་སྤྱད་ཀྱང། །དཔག་ཏུ་མེད་ལ་སྤྲོ་བའི་གོ་ཆ་ཡི། །བརྩོན་
འགྲུས་བསམ་པས་གྱོན་ལ་དེ་འདྲ་བའི། །བསམ་པ་ཤིན་ཏུ་བརླབ་ཆེ་སྐྱེད་ཙམ་གྱིས། །བསོད་ནམས་རླབ་ཆེན་རྫོགས་པར་ལག་བཟང་གིས། །ནུས་པའི་མདོ་ལས་བྱུང་བས་
འབད་པར་བྱ། །གཞན་དུ་རིགས་ཀྱི་ནུས་པ་མི་རྒྱས་ཤིང། །ཉིས་པས་གོས་ལ་ཚེ་རབས་གཞན་དུ་ཡང། །བྱང་སེམས་སྤྱོད་ལ་སློབ་པར་ཆེས་དཀའ་བར། །འགྱུར་ཞིང་དེ་ལྟ་བུ་
རྣམས་ཤེས་བྱས་ཏེ། །ཇི་ལྟ་བ་བཞིན་ཉམས་སུ་མ་ལོན་ཀྱང། །བློ་ཡིས་དེའི་ཕྱོགས་བཟུང་ནས་ཅི་ནུས་པའི། །བརྩོན་འགྲུས་བརྩམ་ན་ཚེ་རབས་གཞན་དག་ཏུ། །དཀའ་ཚེག་
ཆུང་དུས་སྡུག་བསྔལ་ཡང་མེད་པར། །མྱུར་དུ་བརྩོན་འགྲུས་ཕར་ཕྱིན་རྫོགས་པར་འགྱུར། །བསྟན་པའི་རིམ་པ་ལས་ཀྱང་ཇི་སྐད་དུ། །རྒྱལ་སྲས་རྣམས་ཀྱིས་བརྩོན་འགྲུས་

[166B] །ལུས་དང་སྲོག་ལ་གནོད་ཆེན་གྱིས་བསྡིག་ཀྱང། །ཞུམ་མེད་གནོད་སེམས་ཅིག་ཀྱང་མི་སྐྱེད་པར། །ཕྱིར་ཞིང་བརྩོན་འགྲུས་བརྟན་པོས་དམ་ཆོས་འཛིན་
དེ་ནས་སྙིང་སྟོབས་ལྷག་པས་སྦྱིན་སོགས་ཀྱི། །དཀའ་སྤྱད་མཆོག་ལ་རབ་ཏུ་དཔའ་ཆེན་དེ། །ཚངས་དབང་ལྷུན་པོ་དང་མཚུངས་བརྩེ་ཆེན་བདག་ཉོན་
མོངས་ཀུན་སྤོང་འགྲོ་བའི་གསོས་གྱུར་བའོ། །ཞེས་གསུངས་པ་ལྟར་བསམ་ལ་བརྩོན་འགྲུས་བརྩམས། །བསམ་གཏན་ཕར་ཕྱིན་ལ་ལྔ་ངོ་བོ་དང། །འཇུག་
པའི་ཐབས་དང་རབ་ཏུ་དབྱེ་བ་དང། །སྒྲུབ་ཚེ་ཇི་ལྟར་བྱ་དང་དོན་བསྡུ་བའོ། །དང་པོ་བསམ་གཏན་ངེ་པོ་ངོས་འཛིན་ནི། །དམིགས་པ་ལས་ནི་གཞན་དུ་མ་གཡེང་པར། །
གནས་པའི་དགེ་སེམས་རྩེ་གཅིག་པ་ཡིན་ཏེ། །ཞི་བ་ལྷ་ཡི་སྤྱོད་འཇུག་ལས། །དེ་ལྟར་བརྩོན་འགྲུས་བསྐྱེད་ནས་ནི། །ཡིད་ནི་ཏིང་ངེ་འཛིན་ལ་བཞག་ཅེས་སོ་
གཉིས་པ་བསམ་གཏན་ཏེ། །སྒོམ་པ་ལ་ནི་འཇུག་པའི་ཐབས། །མ་སྒོམ་པ་ཡི་ཉེས་དམིགས་དང། །སྒོམ་པའི་ཕན་ཡོན་སེམས་པ་སྟེ། །དང་པོ་ཉེས་དམིགས་
དེ་ཉིད་ལས། །སེམས་ནི་རྣམ་པར་གཡེངས་པའི་མི། །ཉོན་མོངས་མཆེ་བའི་ཕྲག་ན་གནས། །ཞེས་དང་གཞན་ཡང་དེ་ཉིད་ལས། །བཟླས་བརྗོད་དང་ནི་དཀའ་
ཐུབ་ཀུན། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་གཡེང་བས་བྱས་པ་ནི། །དེ་ཉིད་རིགས་པས་དོན་མེད་གསུངས། །ཞེས་སོ་གཉིས་པ་བསམ་

[167A]༄༅། །གཏན་ཏེ། །སྒོམ་པའི་ཕན་ཡོན་དེ་ཉིད་ལས། །ཀུན་ནས་དྲན་པའི་ཐག་པ་ཡིས། །སེམས་ཀྱི་གླང་པོ་དམ་བཏགས་ན། །འཇིགས་པ་
ཐམས་ཅད་མེད་འགྱུར་ཞིང། །དགེ་བ་ཐམས་ཅད་ལག་ཏུ་འོང། །སྟག་དང་སེང་གེ་གླང་ཆེན་དྲེད། །སྦྲུལ་དང་དགྲ་རྣམས་ཐམས་ཅད་དང། །སེམས་ཅན་དམྱལ་བའི་
སྲུང་མ་དང། །བྱད་མ་དེ་བཞིན་སྲིན་པོ་རྣམས། །སེམས་འདི་གཅིག་པུ་བཏགས་པ་ཡིས། །དེ་དག་ཐམས་ཅད་བཏགས་པར་འགྱུར། །སེམས་འདི་གཅིག་པུ་
བཏུལ་བ་ཡིས། །དེ་དག་ཐམས་ཅད་ཐུལ་བར་འགྱུར། །ཞེས་སོ་གསུམ་པ་བསམ་གཏན་རབ་དབྱེ་ནི། །ངོ་བོའི་སྒོ་ནས་འཇིག་རྟེན་འཇིག་རྟེན་འདས། །གཉིས་དང་ཕྱོགས་
ཀྱི་སྒོ་ནས་ཞི་གནས་དང། །ལྷག་མཐོང་དང་ནི་དེ་གཉིས་ཟུང་འབྲེལ་གྱི། །ཕྱོགས་སུ་གཏོགས་པ་གསུམ་དང་བྱེད་ལས་ཀྱིས། །ཕྱེ་ན་ཚེ་འདིར་ལུས་སེམས་བདེར་
གནས་དང། །ཡོན་ཏན་མངོན་པར་སྒྲུབ་དང་སེམས་ཅན་གྱི། །དོན་ཀུན་སྒྲུབ་པར་བྱེད་བའི་བསམ་གཏན་གསུམ། །དེ་ལས་དང་པོ་མཉམ་པར་བཞག་པ་ན། །ལུས་
སེམས་ཤིན་སྦྱང་སྐྱེད་པའི་བསམ་གཏན་ནོ། །གཉིས་པ་བསམ་གཟུགས་མངོན་ཤེས་རྣམ་ཐར་དང། །ཟད་པར་ཟིལ་གནོན་ལ་སོགས་ཉན་ཐོས་དང། །ཐུན་མོངས་
པ་རྣམས་སྒྲུབ་པའི་བསམ་གཏན་ནོ། །གསུམ་པ་སེམས་ཅན་དོན་བྱ་བ་ཅུ་གཅིག་གིས། །དོན་རྣམས་ཐམས་ཅད་སྒྲུབ་པའི་བསམ་གཏན་ནོ། །བཞི་པ་སྒྲུབ་ཚེ་ཇི་ལྟར་

[167B] །ཏིང་འཛིན་དགེ་བ་ཅི་འདྲ་སྒྲུབ་ན་ཡང། །དམ་པ་དྲུག་དང་ཕ་རོལ་ཕྱིན་དྲུག་དང། །འབྲེལ་པར་སྒྲུབ་སྟེ་རང་ཉིད་བསམ་གཏན་ལ། །གནས་ནས་གཞན་དག་དེ་
ལ་འགོང་པ་ནི། །བསམ་གཏན་སྦྱིན་པ་ཡིན་ལ་ལྷག་མ་རྣམས། །གོང་དུ་བཤད་པ་ལྟར་དུ་ཤེས་པར་བྱ། །ལྔ་བ་དོན་བསྡུ་པ་ནི་སྤྱོད་པའི་རྟེན། །སེམས་བསྐྱེད་རྗེས་
སུ་དྲན་ཞིང་སྒོམ་པ་ནི། །སེམས་ཅན་ཐམས་ཅད་ཟག་མེད་བསམ་གཏན་ལ། །འགོད་ཕྱིར་སློབ་ལ་སྐུལ་བྱེད་ཡིན་པས་ན། །བརྟན་པར་སྤེལ་ནས་བསམ་གཏན་
གོང་མ་རྣམས། །སྨོན་ཡུལ་བྱས་ནས་སྦྱོང་དང་དུས་དུས་སུ། །རྩེ་གཅིག་ཏིང་ངེ་འཛིན་ལ་ཅི་ནུས་སློབ། །གཞན་དུ་བསླབ་བྱ་དང་འགལ་ཉེས་པས་གོས། །ཚེ་
རབས་གཞན་དུའང་ཏིང་ངེ་འཛིན་གྱི་སྒོ། །དུ་མར་འཇུག་ལ་སློབ་པར་ཤིན་ཏུ་དཀའ། །ཚུལ་བཞིན་བྱས་ན་ཚེ་འདིར་སེམས་གཞན་དུ། །གཡེང་པ་ཇེ་ཆུང་འགྲོ་བས་
དགེ་བ་རྣམས། །བསགས་སྟོབས་ཆེ་ཞིང་ཕྱི་མར་ལུས་དང་སེམས། །བདེ་དང་ཡིད་བདེ་ལྡན་པའི་བསམ་གཏན་གྱི། །ཕར་ཕྱིན་རྫོགས་པ་སླ་བར་འགྱུར་ཕྱིར་རོ། །
མདོར་ན་བྱང་ཆུབ་སེམས་དཔའི་བསམ་གཏན་ནི། །ཐབས་ཤེས་གཉིས་ཀྱིས་རྫོགས་དགོས་བསྟན་རིམ་ཁས། །བརྟན་པའི་བསམ་གཏན་མཆོག་གི་ལས་རྣམས་
གཉིས། །རྫུ་འཕྲུལ་ལ་སོགས་མངོན་ཤེས་དྲུག་དང་ནི། །དེ་དག་ནམ་མཁའ་ལྟར་མཐོང་ཡེ་ཤེས་ཏེ། །ཐབས་དང་ཤེས་རབ་དག་གིས་རབ་རྫོགས་བྱེད། །ཅེས་སོ་

[168A]༄༅། །ཤེས་རབ་ཕར་ཕྱིན་ལ་ཡང་ལྔ། །ངོ་བོ་དང་ནི་དེ་ལ་འཇུག་ཐབས་དང། །རབ་ཏུ་དབྱེ་དང་སྒྲུབ་ཚེ་ཇི་ལྟ་བུར། །བྱ་བ་དང་ནི་དེ་དག་དོན་བསྡུ་བའོ། །
དང་པོ་ངོ་བོ་སྤྱིར་ན་ཤེས་རབ་ནི། །བརྟག་པའི་དངོས་པོ་ལ་ནི་ཆོས་རབ་ཏུ། །རྣམ་པར་འབྱེད་བྱེད་ཡིན་ལ་སྐབས་འདིར་ནི། །རིགས་པའི་གནས་ལྔ་སོགས་ལ་མཁས་པའོ་
གཉིས་པ་ཤེས་རབ་བསྐྱེད་ལ་འཇུག་པའི་ཐབས། །ཤེས་རབ་སྐྱེད་པའི་ཕན་ཡོན་མ་སྐྱེད་པའི། །ཉེས་དམིགས་སེམས་པ་ཡིན་ལ་ཕན་ཡོན་ནི། །ཤེས་རབ་སྦྱིན་
སོགས་ཕར་ཕྱིན་དང་པོ་ལྔའི། །མིག་དང་འདྲ་སྟེ་དེ་ལྟར་བསྡུད་པ་ལས། །གང་ཚེ་ཤེས་རབ་ཀྱིས་ནི་ཡོངས་སུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་
པོ། །དཔེར་ན་རི་མོའི་ལས་ནི་ཡོངས་ཟིན་མིག་མེད་པ། །ཇི་སྲིད་མིག་མ་བྲིས་བར་རྔན་པ་མི་འཐོབ་བཞིན། །ཞེས་སོ་སྦྱིན་སོགས་ལྔ་ཡི་གསེར་རྒྱན་ལ། །ཤེས་རབ་
ཨིནྚྲ་ནི་ལ་ལ་སོགས་པའི། །རིན་ཆེན་ཁྱད་པར་འཕགས་པའི་ཕྲས་སྤྲས་ན། །ཤིན་ཏུ་རྨད་བྱུང་འགྱུར་ཏེ་དཔའ་བོ་ཡིས། །སྦྱིན་ལ་སོགས་པའི་བསོད་ནམས་འདེ་དག་ནི། །
ཤེས་རབ་མགོན་བཅས་ལྷག་པར་མཐུ་ལྡན་འགྱུར། །གསེར་གྱི་རྒྱན་བཟང་རྣམ་པ་སྣ་ཚོགས་ལ། །རིན་ཆེན་ཕྲ་བཀོད་འོད་ཀྱིས་གསལ་བ་བཞིན། །སོ་སོའི་དོན་ལ་དེ་དག་
ཡོན་ཏན་མཐུ། །ཤེས་རབ་འདི་ནི་རྒྱ་ཆེན་སྒྲུབ་པར་བྱེད། །དབང་པོ་རང་རང་ཡུལ་གྱི་བྱེ་ཐག་ལ། །མཐུ་གཞན་ཡིད་ཀྱིས་གསལ་བར་བསྟན་པ་བཞིན། །ཞེས་སོ་སྦྱིན་

[168B] །ཤེས་རབ་ཀྱིས་ནི་ཟིན་ཚེ་ལྷག་པར་ཡང། །མཛེས་པར་བྱེད་པའི་ཚུལ་ནི་དེ་ཉིད་ཀྱིས། །ཤེས་རབ་མིག་གསལ་རྣམ་པར་ཕྱེ་གྱུར་ན། །
བྱང་ཆུབ་སེམས་དཔའ་རང་གི་ཤ་སྦྱིན་ཡང། །སྨན་གྱི་ཤིང་ལྟར་རྣམ་པར་མི་རྟོག་པར། །མཐོ་འམ་དམའ་བར་འགྱུར་བ་དེ་ལ་མེད། །རང་གི་དོན་དུ་ཚུལ་ཁྲིམས་མི་
སྒྲུབ་ན། །བློ་ལྡན་སྲིད་པའི་བཙོན་རའི་སྐྱོན་མཐོང་ཞིང། །དེ་ནས་འཇིག་རྟེན་མ་ལུས་གདོན་མོས་པ། །སྲིད་པའི་དོན་དུ་མི་སྒྲུབ་སྨོས་ཅི་དགོས། །ཤེས་རབ་ལྡན་པ་
རྣམས་ལ་གནོད་པ་དག་བཟོད་པའི་ཡོན་ཏན་ཡོད་པས་གནོད་མི་འགྱུར། །ཤིན་ཏུ་ངུལ་བའི་གླང་པོའི་མཆོག་རྣམས་ལ། །ལས་ཀྱི་ཁྱད་པར་རྣམ་མང་བཟོད་པ་
བཞིན། །བརྩོན་འགྲུས་གཅིག་པུ་བྱས་པ་ངལ་བའི་མཐའ། །ཤེས་རབ་གྲོགས་ཀྱིས་བསྟངས་ན་དོན་ཆེན་འགྲུབ། །དེ་འདྲའི་བསམ་གཏན་བདེ་དགའ་མཆོག་ལྡན་
པ། །སྐྱོན་བསགས་ཉེས་པ་ཆེན་པོས་རེགས་གྱུར་པའི། །ལམ་གོལ་རིགས་པའི་ཚུལ་ལ་བརྟེན་པ་ཡི། །སྐྱེ་བོ་མར་བས་ཡིད་ལ་ཇི་ལྟར་འགྲུབ། །ཅེས་པའི་
རྐང་པ་བཞི་དང་བཞི་དང་ནི། །བཞི་དང་གཉིས་དང་བཞི་ཡིས་རིམ་བཞིན་བསྟན། །གཞན་ཡང་འགལ་བར་སྣང་བའི་ཡོན་ཏན་གཉིས། །ཤེས་རབ་མཆོག་དང་ལྡན་
པས་འགལ་མེད་དུ། །སྒྲུབ་པའི་ཚུལ་ཡང་སློབ་དཔོན་དེ་ཉིད་ཀྱིས། །དབང་པོའི་ཡུལ་རྣམས་ལྷ་རྫས་འདྲ་བདོག་པའི། །རྒྱལ་སྲིད་ཆེ་ལྡན་བྱང་ཆུབ་སེམས་དཔའ་

[169A]༄༅། །དག་རང་བཞིན་ཚུལ་མིན་འགྱུར་བ་མེད་པ་ཡང། །ཤེས་རབ་ཡོན་ཏན་བློ་གྲོས་ལྡན་པའི་མཐུ། །གཞན་ལ་ཕན་བྱེད་རོ་གཅིག་བྱམས་པ་ལ། །
འདོད་ཆགས་འགོ་བ་ཡོངས་སུ་སྤངས་པ་དང། །གཞན་གྱི་སྡུག་བསྔལ་མི་བཟོད་སྙིང་རྗེ་ལ། །མྱ་ངན་ཁུར་གྱི་ལེ་ལོས་མི་དམའ་དང། །དགའ་མཆོག་དང་ལྡན་ཡང་དག་
གཡེང་མེད་དང། །འགྲོ་དོན་མི་གཡེང་བཏང་སྙོམས་ཆེན་པོ་དང། །ཡོན་ཏན་དེ་དང་དེ་དག་གཉེན་པོའི་ལམ། །ཤེས་རབ་ཆེན་པོས་བཀག་པས་རྣམ་པར་མཛེས། །
ཞེས་སོ་མདོར་ན་གནས་སྐབས་མཐར་ཐུག་གི་ལེགས་པའི་ཡོན་ཏན་ཐམས་ཅད་ཤེས་རབ་ལས། །འབྱུང་བ་ཡིན་ཏེ་སློབ་དཔོན་དེ་ཉིད་གྱིས། །བུ་ལ་བྱམས་
པའི་མ་འདྲ་ཤེས་རབ་ལས། །དེ་འདྲའི་ཕུན་སུམ་ཚོགས་འབྱུང་ཅི་མཚར་གྱི། །བདེར་གཤེགས་སྟོབས་བཅུ་སྟོབས་ཀྱི་ཕུལ་བྱུང་བ། །མཚུངས་མེད་མཆོག་ཏུ་
བྱ་བ་ཐམས་ཅད་དང། །ཡོན་ཏན་ཚོགས་གཞན་མ་ལུས་ཐམས་ཅད་ཀྱང། །དེ་འདྲའི་ཤེས་རབ་རྒྱུ་ལ་བརྟེན་ཅིང་འབྱུང། །འཇིག་རྟེན་དག་ན་རྒྱུ་རྩལ་གཏེར་མཆོག་ཏུ་
དང། །གཙུག་ལག་མིག་འདྲ་ཇི་སྙེད་ཡོད་པ་དང། །ཡོངས་སུ་སྐྱོབ་བྱེད་བློ་དང་སྔགས་ལ་སོགས། །རྣམ་བཀོད་ཆོས་ཀྱི་ཁྱད་པར་ཐ་དད་དང། །རྣམ་གྲངས་
རྣམ་མང་རྣམ་ཐར་སྒོ་དག་དང། །འཇིག་རྟེན་ཕན་པའི་རྣམ་པ་དེ་དང་དེས། །རྒྱལ་སྲས་མཐུ་ཆེན་རྣམ་པར་སྟོན་བྱེད་པ། །དེ་དག་ཐམས་ཅད་ཤེས་རབ་མཐུ་ལས་འབྱུང། །

[169B] །མཐོང་དང་མ་མཐོང་ཡོན་ཏན་འདི། །ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་བསྒྲུབ་པའི་ཕྱིར། །ཤེས་རབ་ཡོངས་
སུ་གཟུང་བར་བྱ། །ཚེས་དོན་འདོད་དང་ཐར་པ་ཡི། །འབྱུང་གནས་ཆེན་པོ་རིག་པ་ཡིན། །དེ་ལྟར་དང་པོ་གུས་པ་ཡིས། །ཤེས་རབ་ཡུམ་ཆེན་གཟུང་བར་བྱ། །
ཞེས་སོ་ཤེས་རབ་མེད་པའི་ཉེས་དམིགས་ནི། །སྦྱིན་པ་ལ་སོགས་ཕར་ཕྱིན་དང་པོ་ལྔ། །ཤེས་རབ་མེད་ན་མིག་དང་བྲལ་བ་ལྟར། །འགྱུར་བ་ཡིན་ཏེ་མདོ་སྟེ་
སྡུད་པ་ལས། །དམུས་ལོང་དམིགས་པུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པར་གལ་འགྱུར། །ཤེས་རབ་མེད་ན་མིག་མེད་
ཕ་རོལ་ཕྱིན་ལྔ་འདི། །དམིགས་པུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་སོ་ཤེས་རབ་མེད་ན་སྦྱིན་སོགས་ལྔ། །རྣམ་པར་དག་པར་མི་འགྱུར་
ཡང་དག་པའི། །ལྟ་བའང་རྙེད་མི་ནུས་ཏེ་དཔའ་བོ་ཡིས། །ཤེས་རབ་མེད་ན་འབྲས་བུ་དོན་གཉེར་ལ། །སྦྱིན་པ་བདག་ཉིད་རྣམ་པར་དག་མི་འགྱུར། །གཞན་
དོན་གཏོང་བ་སྦྱིན་པའི་མཆོག་ཅེས་གསུངས། །ལྷག་མ་ནོར་སྤེལ་དོན་གྱི་སྦྱོར་བ་ཡིན། །ཤེས་རབ་སྣང་བས་མུན་པ་མ་བསལ་ན། །ཚུལ་ཁྲིམས་དག་དང་
ལྡན་པར་དེ་མི་འགྱུར། །ཕལ་ཆེར་ཤེས་རབ་མེད་པའི་ཚུལ་ཁྲིམས་དག་ཤེས་པའི་སྐྱོན་གྱིས་ཉོན་མོངས་རྙོག་བཅས་འགྱུར། །ཤེས་རབ་ལོག་པའི་སྐྱོན་

[170A]༄༅། །གྱིས་སེམས་བརྙོགས་ན། །བཟོད་པའི་ཡོན་ཏན་དེ་ལ་གནས་མི་མོས། །ལེགས་ཉེས་རྟོག་ལ་མི་དགའི་ཚུལ་འཆང་ཞིང། །ཡོན་ཏན་
མེད་པའི་རྒྱལ་ལ་གྲགས་པ་བཞིན། །མཁས་པ་རྣམས་པ་ཕུལ་དུ་བསྔགས་གྱུར་ཅིང། །དེ་ལས་ཕྲ་ཞིང་ཟབ་པ་གཞན་མེད་པ། །འདོད་པའི་སྐྱོན་གྱིས་ཡོངས་སུ་
མ་བསྒྲིབས་པའི། །ཡིད་ལམ་དྲང་པོར་ཤེས་རབ་མེད་མི་འགྲོ། །ཤེས་རབ་ཚུལ་ལ་བརྩོན་མེད་བློ་འཆང་ན། །དེ་ཡི་ལྟ་བ་ཡོངས་སུ་དག་མི་འགྱུར། །ཞེས་
པའི་ཚིག་བཅད་གཅིག་དང་གཅིག་དང་ནི། །གཅིག་དང་གཅིག་དང་ཕྱེད་ཀྱིས་རིམ་བཞིན་བསྟན། །གཏི་མུག་རྨོངས་པའི་མུན་པ་ཆེན་པོ་དེ། །ཤེས་རབ་འོད་ཆེན་
མ་ཤར་བར་དུ་ནི། །མི་ལྡོག་ཤེས་རབ་སྣང་བྱེད་ཤར་བ་ན། །ལྡོག་པས་ཤེས་རབ་སྐྱེད་ལ་སྟོབས་ནུས་མཐུ། །ཅི་ཡོད་ཀྱིས་ནི་འབད་དགོས་སློབ་དཔོན་དེས། །
ཉི་མ་འོད་ཆེན་ཤར་བར་གྱུར་བཞིན་དུ། །འགྲོ་བའི་རྒྱུད་རྣམས་མུན་ནག་གང་འགེབས་པ། །ཤེས་རབ་འོད་ཀྱི་མཐུ་ཆེན་འགྱུང་བས་ན། །ཐམས་ཅད་བསལ་འགྱུར་
མིང་ཙམ་འབའ་ཞིག་ལུས། །དེ་བས་རང་གི་མཐུ་རྣམས་ཀུན་གཏུགས་ཏེ། །དེ་འདྲའི་ཤེས་རབ་ཚུལ་ལ་བརྩོན་པར་བྱ། །ཞེས་པའི་རྐང་བ་བཞི་དང་གཉིས་ཀྱིས་
བསྟན༑ ༑འོ་ན་གཏི་མུག་རྨོངས་པ་འགོག་དགོས་ན། །དེ་ཡི་རྒྱུ་དང་རྐྱེན་ནི་མ་ཁེགས་པར། །འབྲས་བུ་རྨོངས་པ་འགོག་པར་མི་ནུས་པས། །རྒྱུ་རྐྱེན་གང་

[170B] །ལེ་ལོ་སྙོམ་དང་སྟེན་ངན་སྟེན་པ་དང། །གཉིད་ཀྱི་དབང་གྱུར་མི་རྟོག་ངང་ཚུལ་དང། །ཐུབ་པའི་ཡེ་ཤེས་མཆོག་ལ་མོས་མེད་དང། །
ལོག་པའི་ང་རྒྱལ་ནོན་པས་དོན་འདྲི་དང། །དམའ་སེམས་བདག་ལ་ཞེན་པས་བྱུང་བའི་རྒྱུས། །མཁས་པའི་སྐྱེ་བོ་སྟན་པར་མ་དད་དང། །ལོག་པའི་རྣམ་རྟོག་
དུག་ཆེ་ལོག་ལྟ་དག་གཏི་མུག་རྒྱུ་ཡིན་ཞེས་པས་བཤད་ལྟར་རོ། །ཤེས་རབ་སྐྱེད་པའི་རྒྱུ་ཡང་དེ་ཉིད་ཀྱིས། །བསྟེན་འོས་བླ་མ་རིམ་འགྲོ་བསྙེན་བཀུར་ཏེ། །
ཤེས་རབ་སྒྲུབ་ཕྱིར་ཐོས་པ་བཙལ་བར་བྱ། །ཐོས་ཉུང་དམུས་ལོང་སྒོམ་པའི་ཚུལ་མི་ཤེས། །དེ་མེད་དེས་ཀོ་ཅི་ཞིག་བསམ་པར་བྱ། །དེ་བས་ཐོས་ལ་བརྩོན་བྱ་
ཐོས་རྒྱུ་ལས། །བསམ་བཞིན་སྒོམ་པས་ཤེས་རབ་ཡངས་པ་འབྱུང། །ཞེས་པའི་རྐང་པ་གཉིས་དང་བཞི་ཡིས་བསྟན། །གསུམ་པ་ཤེས་རབ་ཀྱི་ནི་རབ་དབྱེ་
ལ༑ ༑གསུམ་སྟེ་དོན་དམ་རྟོགས་དང་ཀུན་རྫོབ་རྟོགས། །གཞན་དོན་བྱ་བ་རྟོགས་པའི་ཤེས་རབ་བོ། །དང་པོ་དོན་དམ་རྟོགས་ལ་བདག་མེད་པའི། །དེ་ཁོ་ན་
ཉིད་དོན་སྤྱིའི་སྒོ་ནས་དང། །མངོན་དུ་གྱུར་པའི་སྐོ་ནས་འཇལ་པ་གཉིས། །གཉིས་པ་ཀུན་རྫོབ་རྟོགས་པ་སྒྲ་ཚད་དང། །བཟོ་གསོ་ནང་དོན་རིག་པའི་གནས་ལྔ་
ལ༑ ༑མཁས་པའི་ཤེས་རབ་རྣམས་སྟེ་མདོ་རྒྱན་ལས། །རིག་པའི་གནས་ལྔ་དག་ལ་བརྩོན་པར་མ་བྱས་པར། །འཕགས་མཆོག་གིས་ཀྱང་ཐམས་ཅད་མཁྱེན་

[171A]༄༅། །ཉིད་མི་འགྱུར་ཏེ། །དེ་ལྟ་བས་ན་གཞན་དག་ཚར་བཅད་རྗེས་བཟུང་དང། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ། །ཞེས་སོ་
གསུམ་པ་སེམས་ཅན་རྣམས་ཀྱི་དོན། །བྱ་བ་རྟོགས་པ་སེམས་ཅན་ཐམས་ཅད་ཀྱི། །འདི་ཕྱིའི་དོན་ཀུན་ཁ་ན་མ་ཐོ་བ། །མེད་པར་སྒྲུབ་ཚུལ་ཤེས་པའི་ཤེས་
རབ་པོ༑ ༑བཞི་པ་སྒྲུབ་ཚེ་ཇི་ལྟར་བྱ་བ་ནི། །ཤེས་རབ་གང་ཡང་དམ་པ་དྲུག་ལྡན་དང། །ཕར་ཕྱིན་དྲུག་དང་འབྲེལ་པར་བྱེད་པ་སྟེ། །རང་ཉིད་ཤེས་རབ་སྒྲུབ་
ལ་ལེགས་གནས་ནས། །གཞན་དག་དེ་ལ་འགོད་པ་ཤེས་རབ་ཀྱི། །སྦྱིན་པ་ཡིན་ལ་གཞན་རྣམས་སྔར་བཞིན་ནོ། །ལྔ་པ་དོན་བསྡུ་བ་ནི་སྟོང་པ་ཉིད། །མངོན་
གྱུར་ཤེས་རབ་ཡོད་ཀྱང་བྱང་ཆུབ་སེམས། །མེད་ན་སེམས་དཔའི་སྤྱོད་པར་མི་འགྱུར་བས། །སེམས་བསྐྱེད་ཇེ་འཕེལ་བཏང་ནས་ས་མཐོན་པོའི། །ཤེས་རབ་
ཕར་ཕྱིན་རྣམས་ཀྱང་སྨོན་ཡུལ་དུ། །བྱས་ནས་སྦྱོང་དང་ཡེ་ཤེས་ཚོགས་ཆེན་པོ། །བླ་མེད་རྫོགས་པར་བྱེད་ཐབས་ཤེས་རབ་གསུམ། །བསྐྱེད་ལ་འབད་ཅིང་
ཐོས་པ་འཚོལ་དགོས་ཏེ། །དེ་ལྟ་མིན་ན་བསླབ་བྱའི་གཙོ་བོ་དང། །འགལ་ནས་ཉེས་ལྟུང་ཆེན་པོས་འཇོམས་པ་དང། །ཚེ་རབས་གཞན་དུའང་མང་དུ་ཐོས་པ་ལ། །
མི་དགའ་བས་ན་སེམས་དཔའི་བསླབ་བྱ་རྣམས། །སློབ་པར་མི་ནུས་ཚེ་འདིར་ཤེས་རབ་གསུམ། །སྐྱེད་ཐབས་རྣམས་ལ་འབད་ན་མ་བསླབ་པའི། །ལྟུང་བ་

[171B] །བག་ཆགས་སད་ནས་ལེགས་པར་བསླབ་པ་ཡིས། །ཤེས་རབ་ཕར་ཕྱིན་བདེ་བླག་རྫོགས་པར་འགྱུར། །ཤེས་རབ་འཕེལ་
ཕྱིར་ཐོས་པ་བཙལ་བ་ལ། །དམ་པའི་བཤེས་གཉེན་སྟེན་དང་ཐོས་བསམ་གྱི། །ཆེད་དུ་དཀའ་སྤྱད་སྡུག་བསྔལ་བཟོད་པ་དང། །དོན་གཉེར་འདུ་ཤེས་སྐྱེད་ཚུལ་
བསྟན་རིམ་ལས། །ཐོས་སོགས་སྒྲུབ་ཕྱིར་དོན་ལ་མཁས་པ་ཡི། །སྤྱོད་ལྡན་དམ་པའི་ལས་ཅན་ལེགས་བསྟེན་བྱ། །བླ་མ་བསྙེན་བཀུར་ཐོས་བཙལ་དོན་
སེམས་ལ། །གནོད་དང་སྡུག་བསྔལ་སྣ་ཚོགས་ཁུར་བཟོད་བྱ། །ཆོས་ལ་རིན་ཆེན་ཆོས་སྨྲ་རིན་ཆེན་གཏེར། །མཉན་ལ་རྙེན་དཀའ་འཛིན་ལ་སྲོག་དོན་ཡོད། །
སོ་སོར་རྟོག་ལ་ཚེ་རབས་བརྒྱ་སྟོང་དུ། །མིག་རྙེད་འདུ་ཤེས་ལ་སོགས་ལྷུར་བྱ་སྐྱེད། །ཞེས་པའི་རྐང་བ་གཉིས་གཉིས་བཞི་ཡིས་ནི། །རིམ་བཞིན་བཤད་པ་
བཞིན་དུ་ལེགས་པར་བསླབ། །ཕར་ཕྱིན་ཕྱི་མ་གཉིས་པོ་སྒོམ་པའི་ཚུལ། །འོག་ཏུ་ཞི་ལྷག་སྐབས་སུ་ཞིབ་པར་འཆད། །གཉིས་པ་གཞན་རྒྱུད་སྨིན་བྱེད་
བསྡུ་བཞི་ལ། །ངོ་བོ་རྒྱུ་མཚན་བྱེད་ལས་དགོས་པ་དང། །ཅུང་ཟད་རྒྱས་པར་བཤད་པའོ་དང་པོ་ནི། །སྦྱིན་པ་སྔར་དང་འདྲ་ལ་སྙན་སྨྲ་ནི། །གདུལ་བྱ་
རྣམས་ལ་ཕར་ཕྱིན་སྟོན་པའོ། །དོན་སྤྱོད་པ་ནི་ཇི་ལྟར་བསྟན་པའི་དོན། །དེ་ལ་སྤྱོད་དུ་འཇུག་པའོ་དོན་མཐུན་ནི། །གཞན་དག་གང་ལ་སྦྱར་བ་དེ་དག་ལ། །
[#DATA APPARENTLY INCOMPLETE HERE]

[177A]༄༅། །གོས་བཟའ་བཏུང་ཡོ་བྱད་ལ་སོགས་པ། །ངན་དོན་ཙམ་ལ་བསྟེན་པའི་ཆོག་ཤེས་པ། །ཉོ་ཚོང་གཞན་དང་འགྲོགས་འདྲིས་སྨན་སྐར་རྩིས། །
ལ་སོགས་བྱ་བ་མང་པོ་ཡོངས་སྤང་བ། །བཅས་རང་ཁ་ན་མཐོའི་བསླབ་ །མི་འདྲལ་རལ་ཡང་འཆོས་པའི་ཚུལ་ཁྲིམས་དག་འཁོར་བའི་ཉེས་
དམིགས་རིགས་ནས་འདོད་ཡོན་ལ། །མི་ཆགས་འདོད་པའི་རྣམ་རྟོག་ཡོངས་སྤངས་པ། །འདི་དག་ཞི་གནས་སྒོམ་པའི་རྒྱུ་ཚོགས་དྲུག་ཡིན་པས་ལེགས་པར་
བསྟེན་དགོས་ལམ་སྒྲོན་ལས། །ཞི་གནས་ཡན་ལག་རྣམས་ཉམས་པས། །རབ་ཏུ་འབད་དེ་སྒོམ་བྱས་ཀྱང། །ལོ་ནི་སྟོང་ཕྲག་དག་གིས་ཀྱང། །ཏིང་འཛིན་
འགྲུབ་པར་མི་འགྱུར་རོ། །ཞེས་བས་ཏིང་འཛིན་ཡན་ལག་གམ། །ཚོགས་ལས་ཉམས་ན་འགྲུབ་པར་མི་འགྱུར་པར། །གསུངས་པས་འདི་དག་ལ་ནི་བསྟེན་
བར་འབད། །གཉིས་པ་ཞི་གནས་སྒོམ་པའི་ཚུལ་ལ་ནི། །སྦྱོར་པ་དངོས་གཞི་གཉིས་ཏེ་དང་པོ་ནི། །གོང་དུ་བཤད་པའི་སྦྱོར་བའི་ཆོས་དྲུག་དང། །སྐྱེས་བུ་
ཆུང་འབྲིང་དང་ནི་ཐུན་མོངས་པའི། །དམིགས་པ་རྣམས་ཀྱང་སྦྱང་ཞིང་ཁྱད་པར་དུ། །བྱང་ཆུབ་སེམས་ནི་ཡུན་རིང་སྒོམ་པར་བྱ། །དངོས་གཞི་ལ་གཉིས་
ལུས་ཀྱི་སྤྱོད་ལམ་དང། །སྒོམ་པའི་རིམ་པ་ཉིད་དོ་དང་པོ་ནི། །བདེ་འཇམ་བསྟན་ལ་ཀུན་སྤྱོད་བརྒྱད་ལྡན་ཏེ། །རྐང་པ་སྐྱིལ་ །

[177B] །སྣ་རྩེར་གཏད་དོ་ལུས་ནི་ཧ་ཅང་ཡང། །མི་དགྱེ་མི་དགུ་དྲངས་པོར་སྲང་སྟེ་འདུག་ཕྲག་པ་གཉིས་ནི་ཐད་ཁར་མཉམ་པར་བཞག་
མགོ་ནི་མི་མཐོ་མི་དམའ་མ་ཡོ་བར། །སྣ་ནས་ལྟེ་བར་ཐད་ཀར་དྲངས་པོར་གཞག་སོ་དང་མཆུ་ནི་རང་ལུགས་ཐ་མལ་བར། །གཞག་གོ་ལྕེ་ནི་ཡ་སོའི་དྲུང་དུ་གཞར། །
དབུག་ནི་ཕྱི་ནང་རྒྱུ་བ་སྒྲ་ཅན་དང། །རྔ་མ་དང་རྒོད་བག་ཅན་དུ་མི་མི་གཏད་གི་ཅི་ནས་ཕར་རྒྱུ་ཚུར་རྒྱུ་མི་ཚོར་བར། །དལ་བུ་དལ་བུས་འབད་མེད་འཇུག་པར་བྱ། །དེ་ལྟར་
བྱས་པས་ཤིན་སྦྱངས་མྱུར་དུ་སྐྱེ། །ཡུན་རིང་འདུག་ནུས་ཤིན་དུ་ངལ་མི་འགྱུར། །མུ་སྟེགས་པ་སོགས་གཞན་དང་ཐུན་མོངས་མིན། །གཞན་གྱིས་དེ་མཐོང་ཤིན་ཏུ་
དང་བ་སྐྱེ། །སངས་རྒྱས་ཀྱིས་གནང་ཉན་ཐོས་རྣམས་ཀྱིས་བསྟེན། །གཉིད་དང་རྨུག་པ་ལ་སོགས་མི་འབྱུང་གསུངས། །ལུས་ཀྱི་ཀུན་སྤྱོད་བརྒྱད་དང་ཁྱད་པར་རླུང། །
ཆ་མལ་དབབ་པ་ཇི་ལྟར་བཤད་བཞིན་བྱ། །ཏིང་འཛིན་སྒོམ་པའི་རིམ་པ་ཉིད་ལ་གཉིས། །ཏིང་འཛིན་སྐྱོན་མེད་སྐྱེད་པར་བྱ་ཚུལ་དང། །དེ་ལས་སེམས་གནས་སྐྱེ་བའི་
རིམ་པའོ། །དང་བོ་ལ་གསུམ་སེམས་ནི་དམིགས་པ་ལ། །གཏོང་བའི་སྔོན་དུ་ཇི་ལྟར་བྱ་བ་དང། །གཏོང་བའི་དུས་སུ་ཇི་ལྟར་བྱ་བ་དང། །གཏོང་བའི་འོག་ཏུ་ཇི་ལྟར་བྱ་
བའོ། །དང་བོ་ཏིང་འཛིན་སྒོམ་ལ་མི་སྤྲོ་བའི། །ལེ་ལོ་ཡོད་ན་ཏིང་འཛིན་སྒོམ་པ་ལ། །འཇུག་དུ་མི་སྟེར་ལན་ཅིག་ཐོབ་གྱུར་ཀྱང། །རྒྱུན་འཐུད་མི་ནུས་མྱུར་དུ་ཉམས་

[178A]༄༅། །འགྱུར་བས། །ཐོག་མར་ལེ་ལོ་འགོག་པ་གནད་དུ་ཆེ། །དེ་ལ་ལུས་སེམས་ཤིན་སྦྱང་ཐོབ་པ་ན། །ཉིན་མཚན་ཀུན་ཏུ་དགེ་ལ་སྦྱོར་བ་ལ། །
སྐྱོ་དུབ་མི་འབྱུང་བས་ན་ལེ་ལོ་ལྡོག་ད་སྐྱེད་པ་ལ་ཤིན་སྦྱངས་སྐྱེད་པའི་རྒྱུ། །ཏིང་ངེ་འཛིན་ལ་བརྩོན་འགྲུས་རྒྱུན་ལྡན་དུ། །བརྩོན་དགོས་དེ་སྐྱེད་པ་ལ་ཏིང་ངེ་འཛིན། །
དོན་དུ་གཉེར་བའི་འདུན་པ་དྲག་པོ་དགོས། །དེའི་རྒྱུར་ཏིང་ངེ་འཛིན་གྱི་ཡོན་ཏན་རྣམས། །མཐོང་བས་ཡིད་འཕྲོག་དད་པ་བརྟན་པོ་དགོས། །དེ་ཕྱིར་ཐོག་མར་ཏིང་འཛིན་
ཡོན་ཏན་རྣམས། །སེམས་པའི་དད་པ་ཡང་དང་ཡང་དུ་སྒོམ། །གོ་རིམ་དེ་ལྟར་ཡིན་པ་དབུ་མཐའ་ལས། །གནས་དང་དེ་ལ་གནས་པ་དང། །རྒྱུ་དང་འབྲས་བུ་
ཉིད་དུའོ། །ཞེས་པའི་གནས་ནི་འདུན་པ་སྟེ། །རྩོལ་བའི་རྒྱུ་འོ་གནས་པ་ནི། །བརྩོན་པ་ཡིན་ནོ་འདུན་པའི་རྒྱུ། །ཡོན་ཏན་མཐོང་བའི་དད་པའོ། །བརྩོན་པའི་
འབྲས་བུ་ཤིན་སྦྱངས་སོ། །དེས་ན་ཏིང་ངེ་འཛིན་གྱི་ཡོན་ཏན་ནི། །ཞི་གནས་གྲུབ་ན་མཐོང་ཆོས་བདེ་བར་གནས། །སེམས་ནི་དགེ་བའི་དམིགས་པར་གང་འདོད་འཁོལ། །
ཕྱིན་ཅི་ལོག་གི་ཡུལ་ལ་གཡེང་བཞི། །ཉེས་སྤྱོད་མི་འབྱུང་དགེ་བ་བྱེད་སྟོབས་ཆེ། །མངོན་ཤེས་རྫུ་འཕྲུལ་ལ་སོགས་སྒྲུབ་པར་ནུས། །ཁྱད་པར་དེ་ཉིད་རྟོགས་པའི་
ལྷག་མཐོང་སྐྱེ། །འཁོར་བའི་རྩ་བ་མྱུར་དུ་གཅོད་ནུས་སོགས། །ཏིང་འཛིན་སྒོམ་པ་ལ་ནི་སྤྲོ་བའི་ཤུགས། །འཕེལ་བར་འགྱུར་རྣམས་ཤེས་པར་བྱས་ལ་སྒོམ། །

[178B] །འཐོབ་པར་སླ་ཞིང་ཐོབ་ཟིན་བརྟན་པར་འགྱུར། །གཏོང་པའི་དུས་སུ་ཇི་ལྟར་བྱ་ལ་གཉིས། །གང་ལ་གཏོང་བའི་
དམིགས་པ་ངོས་བཟུང་དང། །དེ་ལ་སེམས་ནི་ཇི་ལྟར་གཏོད་ཚལ་ལོ། །དང་པོ་ལ་གཉིས་སྤྱི་ཡི་རྣམ་གཞག་དང། །སྐབས་སུ་བབ་པའི་དམིགས་པ་ངོས་
བཟུང་པའོ། །དང་པོ་སྤྱིར་ན་དམིགས་པ་བཞི་གསུངས་ཏེ། །ཁྱབ་པའི་དམིགས་པ་སྤྱད་པ་རྣམ་སྦྱོང་བའི། །དམིགས་པ་མཁས་པའི་དམིགས་པ་ཉོན་
མོངས་པ། །རྣམ་པར་སྦྱོང་བའི་དམིགས་པའོ་དང་པོ་ལ། །མ་དཔྱད་འཇོག་དང་དཔྱད་པའི་དམིགས་པ་གཉིས། །ཇི་ལྟ་ཇི་སྙེད་པ་ཡི་དངོས་པོའི་མཐའ། །
སྔ་མ་གཉིས་ཀྱིས་ཇི་ལྟ་ཇི་སྙེད་ཀྱི། །དོན་ལ་དམིགས་ནས་སྒོམ་པས་གནས་གྱུར་པ། །ཤིན་སྦྱངས་ཐོབ་པས་དགོས་པ་གྲུབ་དང་བཞི། །གཉིས་པ་ལ་ནི་
ཚེ་རབས་སྔ་མ་ལ། །འདོད་ཆགས་ཞེ་སྡང་གཏི་མུག་ང་རྒྱལ་དང། །རྣམ་རྟོག་ཤས་ཆེར་སྤྱད་པའི་གཉེན་པོར་ནི། །རིམ་བཞིན་མི་སྡུག་བྱམས་པ་རྟེན་འབྲེལ་
དང། །ཁམས་ཀྱི་རབ་དབྱེ་འབྱུང་རྡུབ་དམིགས་པ་ལྔ། །གསུམ་པ་ལ་ནི་གཟུགས་སོགས་ཕུང་པོ་ལྔ། །མིག་ལ་སོགས་པའི་ཁམས་ནི་བཅོ་བརྒྱད་
དང། །མིག་གི་སྐྱེ་མཆེད་ལ་སོགས་བཅུ་གཉིས་དང། །མ་རིག་ལ་སོགས་རྟེན་འབྲེལ་བཅུ་གཉིས་དང། །དགེ་ལས་རྣམ་སྨིན་ཡིད་འོང་འབྱུང་བ་དང། །

[179A]༄༅། །མི་དགེ་བ་ལས་ཡིད་འོང་མི་འབྱུང་བ། །ལྟ་བུ་གནས་དང་གནས་མ་ཡིན་བ་སྟེ། །དེ་དག་ལ་དམིགས་མཁས་པའི་དམིགས་པ་ལྔ། །བཞི་པ་འདོད་པའི་ས་ནས་
ཅང་མེད་པའི། །བར་གྱི་འོག་མ་འོག་མ་རག་པ་དང། །གོང་མ་གོང་མ་ཞི་བར་དམིགས་པ་དང། །བདེན་བཞིའི་མི་རྟག་ལ་སོགས་བཅུ་དྲུག་ལ། །དམིགས་
པའི་ཉོན་མོངས་སྦྱོང་བའི་དམིགས་པ་གཉིས། །དེ་ལ་སྤྱད་པ་རྣམ་སྦྱོང་དམིགས་པ་ནི། །ཆགས་སོགས་ལྷག་པར་སྤྱད་པ་རྣམས་ཀྱི་ནི། །དམིགས་ན་
ཆགས་སོགས་ལྡོག་སླ་ཏིང་ངེ་འཛིན། །འཐོབ་པར་སླ་བས་དམིགས་པ་ཁྱད་པར་ཅན། །མཁས་པའི་དམིགས་པ་ཕུང་པོ་ལ་སོགས་ཀྱི། །ཆོས་ལས་མ་
གཏོགས་བདག་ནི་འགོག་པས་ན། །བདག་མེད་རྟོག་པའི་ལྷག་མཐོང་སྐྱེ་དང་མཐུན། །ཉོན་མོངས་རྣམ་པར་སྦྱོང་བའི་དམིགས་པ་ནི། །ཉོན་མོངས་རག་ཕྲ་
སྤྱི་ཡི་གཉེན་པོར་འགྲོ། །ཁྱབ་པའི་དམིགས་པ་སྔ་མ་རྣམས་ལ་འདུ། །གང་ཟག་གང་གིས་གང་ལ་དམིགས་པ་ནི། །གང་ཟག་ཆགས་ཤས་ཆེ་བ་ལ་སོགས་
པས། །མི་སྡུག་པ་སོགས་སྤྱད་པ་རྣམ་སྦྱོང་གི་དམིགས་པར་དམིགས་ལ་ཆ་མཉམ་སྤྱད་པ་དང། །ཉོན་མོངས་ཆུང་བས་སྔར་བཤད་དམིགས་པ་ལས། །
གང་ལ་དགའ་བ་དེ་ལ་སེམས་བཟུང་ངོ། །གཉིས་པ་སྐབས་སུ་བབ་བའི་དམིགས་པ་ནི། །གང་ཟག་སོ་སོའི་དམིགས་པ་སྔར་ལྟར་ལ། །

[179B] །དམིགས་ཡུལ་བྱས་ནས་སྒོམ་པ་གནད་ཆེའོ། །དེ་བཞིན་གཤེགས་པའི་སྐུ་ལ་སེམས་འཛིན་པ། །
སངས་རྒྱས་རྗེས་སུ་དྲན་པའི་བསོད་ནམས་སྐྱེ། །གསལ་ཞིང་བརྟན་ན་ཚོགས་བསོག་སྒྲིབ་སྦྱོང་གི་ཞིང་དུ་དམིགས་པར་བྱེད་ལ་ཁྱད་ཆེ་ཞིང། །འཆི་ཚེ་སངས་
རྒྱས་རྗེས་སུ་དྲན་ལས་མ་ཉམས། །སྔགས་ལམ་སྒོམ་ན་ལྟ་ཡི་རྣལ་འབྱོར་ལ། །ཁྱད་ཆེ་བ་སོགས་དགོས་པ་མང་བ་ས་ན། །མདོ་སྡེ་ཏིང་ངེ་འཛིན་གྱི་རྒྱལ་པོ་ལས། །
གསེར་གྱི་ཁ་དོག་ལྟ་བུའི་སྐུ་ལུས་ཀྱིས། །འཇིག་རྟེན་མགོན་པོ་ཀུན་ཏུ་མཛེས་པ་སྟེ། །དམིགས་པ་དེ་ལ་གང་གི་སེམས་འཇུག་པ། །བྱང་ཆུབ་སེམས་དཔའ་
དེ་མཉམ་བཞག་ཅེས་བྱ། །ཞེས་གསུངས་པ་ལྟར་དེ་ལ་དམིགས་རྟེན་བྱ། །དེ་ཡང་བློ་ཡིས་གསར་དུ་སྐྱེད་པ་དང། །རང་བཞིན་བཞུགས་པ་གསལ་འདེབས་པ་
གཉིས་ལས། །ཕྱི་མ་དང་པ་སྐྱེ་ལ་ཁྱད་ཆེ་ཞིང། །ཐེག་པ་ཐུན་མོང་སྐབས་དང་མཐུན་པས་ན། །ཕྱི་མ་ལྟར་བྱ་སྔོན་དུ་སེམས་གང་ལ། །འཛིན་པའི་གཞི་ཡི་
དམིགས་རྟེན་འཚོལ་བ་ན། །རེས་བྲིས་ལུག་མ་ལ་སོགས་སྟོན་པའི་སྐུ། །ལེགས་པ་བཙལ་ལ་ཡང་དང་ཡང་ལྟ་ཞིང། །མཚན་མ་བཟུང་ནས་ཡིད་ཡུལ་
འཆར་དུ་གཞུག་ཡང་ན་བླ་མས་ལེགས་པར་བརྡའ་སྤྲད་པ། །ཐོས་དོན་བསམ་ཞིང་ཡིད་དོར་འཆར་བཅུག་ལ། །དམིགས་རྟེན་བཙལ་ལོ་དེ་ཡང་

[180A]༄༅། །བྲིས་སྐུ་དང། །ལུག་མ་སོགས་ཀྱི་རྣམ་བ་མི་བྱ་བར། །དངོས་ཀྱི་རྣམ་པ་ཅན་དུ་འཆར་ལ་བསླབ། །དེ་ཡང་སྐུ་ཡི་ཆ་ཤས་རག་པ་ལ། །དམིགས་ནས་དེ་ལ་བརྟན་ན་ཕྲ་བ་
ཡང། །བསྣན་ནས་དམིགས་ཤིང་དམིགས་པ་རིགས་མི་མཐུན། །མང་པོ་སྤོས་ནས་བྱེད་པར་མི་རུང་སྟེ། །འཕགས་པ་དཔའ་བོས་ཇི་སྐད་དུ། །དམིགས་པ་གཅིག་ལ་
བརྟན་ཚུལ་དུ། །ཡིད་ཀྱི་བསམ་པས་བརྟན་པར་བྱ། །དམིགས་པ་མང་པོ་བརྒྱད་པ་ལས། །ཡིད་ནི་ཉེན་མོངས་འཁྲུག་པར་འགྱུར། །ཞེས་དང་ལམ་གྱི་སྒྲོན་མ་ལས། །
དམིགས་པ་གང་རུང་གཅིག་དག་ལ། །ཡིད་ནི་དགེ་ལ་བཞག་པར་བྱ། །ཞེས་པ་ལྟར་རོ་དམིགས་རྟེན་རྙེད་པའི་ཚད། །དབུ་དང་ཕྱག་གཉིས་སྐུ་ཡི་ཁོག་པ་གཞན། །ཞབས་
གཉིས་རིམ་བཞིན་ལན་འགའ་གསལ་བཏབ་ལ། །སྐུ་ཡི་སྤྱི་ཙམ་ཡིད་ལ་བྱས་པ་ན། །ཡིད་ངོར་ཡན་ལག་རག་པ་ཆ་ཕྱེད་ཙམ། །འཆར་བ་བྱུང་ན་དེ་ལ་སེམས་བཟུང་ཞིང། །
ཁ་ཏོག་དབྱིབས་དང་གྲངས་སོགས་མ་ངེས་བ། །བྱུང་ན་དེ་ཡི་རྗེས་སུ་མི་འབྲང་བར། །རྩ་བའི་དམིགས་པ་དེ་ལ་དམིགས་རྟེན་བྱ། །གལ་ཏེ་ལྷ་ཡི་རྣམ་པ་འཆར་དཀའ་ན། །
སྔར་བསྟན་དམིགས་པ་གང་ཡང་རུང་བའམ། །དེ་ཉིད་ངེས་པའི་ལྟ་ཐོག་བཞག་ཏེ་བཟུང། །གཉིས་པ་དེ་ལ་ཇི་ལྟར་གཏོད་ཚུལ་ནི། །འདིར་ནི་སྒྲུབ་པར་བྱ་བའི་ཏིང་འཛིན་ནི། །
དམིགས་པ་ཤིན་ཏུ་གསལ་བའི་གསལ་ངར་དང། །རྩེ་གཅིག་གནས་པའི་གནས་ཆ་བརྟན་པོ་ཡི། །ཁྱད་པར་གཉིས་ལྡན་དགོས་ཤིང་དེ་གཉིས་ལ། །

[180B] །བྱིང་རྒོད་ཕྲ་རག་ལེགས་པར་ངོས་ཟིན་ནས། །དེ་གཉིས་འགོག་པའི་སྐྱོང་ལུགས་ཤེས་པ་དགོས། །དེ་གཉིས་ངོས་འཛིན་
འགོག་ཚུལ་འོག་ཏུ་སྟེན། །ཞི་གནས་འགྲུབ་པའི་མཐུན་རྐྱེན་ཏིང་ངེ་འཛིན། །དམིགས་པར་རྩེ་གཅིག་གནས་པའི་ཆ་ཡིན་ལ། །དེ་ཡང་རྒྱུན་ལྡན་དུ་ནི་སྡོད་པ་དགོས། །དེ་
ལ་སེམས་ནི་གཡེང་བར་མི་བྱེད་ཐབས། གཡེང་ངམ་མི་གཡེང་མྱུར་དུ་ཤེས་པའི་ཐབས། །གཉིས་ལས་དང་པོ་དྲན་པ་གཉིས་པ་ནི། །ཤེས་བཞིན་ཡིན་ཅིང་དམིགས་པ་མི་
བརྗེད་པའི། །དྲན་པ་རྩ་བ་ཡིན་ལ་དྲན་པ་དེས། །སེམས་ནི་དམིགས་པར་ཉེ་བར་གཏོད་ཚུལ་ནི། །སྔར་བཤད་པ་ལྟར་དམིགས་རྟེན་གསལ་བཏབ་ནས། །མ་མཐའ་
ཙམ་ཞིག་ཤར་ན་དེ་ཤེས་པས། །བཟུང་བའི་འཛིན་སྡངས་ཤུགས་ཆེན་ཅིག་སྐྱེད་ལ། །སེམས་ཀྱི་འཕང་ནི་མཐོ་བར་བྱས་ནས་ནི། །གསར་དུ་གང་ལའང་མི་དཔྱོད་པར་འཇོག་
གོ་དྲན་པ་དེ་ནི་ཁྱད་པར་གསུམ་ལྡན་ཏེ། །ཡུལ་ནི་འདྲིས་པའི་དངོས་པོ་དམིགས་རྟེན་གྱི། །རྣམ་པ་ཤར་བའོ་འཛིན་སྡངས་ཡུལ་དེ་ཉིད། །མ་བརྗེད་པ་སྟེ་དམིགས་རྟེན་མ་
བརྗེད་པའོ། །དེ་ཡང་དམིགས་རྟེན་ལ་ནི་བཞག་བ་དང། །འདི་ལྟར་དམིགས་པར་བཏགས་སོ་སྙམ་པ་ཅིག་སྐྱེད་ལ་དེ་ནས་གསར་དུ་མི་རྟོགས་པར། །བློ་དེའི་ཤུགས་མ་
ཆད་པར་རྒྱུན་སྐྱོང་བ། །དྲན་པ་བསྟེན་པའི་ཚུལ་གྱི་གནད་ཡིན་ནོ། །བྱེད་ལས་དམིགས་པ་དེ་ལས་སེམས་གཞན་དུ། །རྣམ་པར་མི་གཡེང་བར་ནི་བྱེད་པའོ། །དེ་ཡང་

[181A]༄༅། །དབུ་མ་སྙིང་པོ་ལས། །ཡིད་ཀྱི་གླང་པོ་ལོག་འགྲོ་བ། །དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་ངེས་བཅིངས་ནས། །ཤེས་རབ་ལྕག་ཀྱུས་རིམ་དབང་བྱ། །
ཞེས་གསུངས་པ་ལྟར་སྐྱོང་ལ་བསླབ། །དེ་ཡང་དྲན་པ་ཧ་ཅང་བསྒྲིམས་དྲག་ན། །རྒོད་ཤས་ཆེ་བས་གནས་ཆ་སྐྱེ་དཀའ་ལ། །ཧ་ཅང་གློད་ན་གནས་ཆ་བྱུང་གྱུར་ཀྱང། །
བྱིང་ཤས་ཆེ་བས་གསལ་ངར་མི་ཐོན་ཞིང། །བསྒྲིམས་ལྷོད་རིན་པའི་འཚམས་ཡང་ཟིན་དཀའ་བས། །སློབ་དཔོན་ཆེན་པོ་ཙནྡྲ་གོ་མི་ཡིས། །བརྩོན་པ་བསྟེན་ན་རྒོད་པ་
འབྱུང་འགྱུར་ཞིང། །དེ་སྤངས་ན་ནི་ཞུམ་པ་སྐྱེ་བར་འགྱུར། །འདི་ཡིད་རིགས་པར་མཉམ་འཇུག་རྙེད་དཀའ་ན། །བདག་གི་སེམས་དཀྲུགས་པས་ནི་ཅི་ཞིག་བགྱི། །
འབད་པས་འཇུག་ན་རྒོད་པ་འབྱུང་འགྱུར་ཞིང། །དེ་གློད་ན་ནི་ཞུམ་པ་སྐྱེ་བར་འགྱུར། །འདི་ཡི་དབུ་མར་སྒྲུབ་པའང་རྙེད་དཀའ་ན། །བདག་གི་སེམས་དཀྲུགས་པས་ནི་ཅི་
ཞིག་བགྱི། །ཞེས་པའི་ཚིག་བཅད་གཉིས་གསུངས་ཁ་ཅིག་གིས། །གློད་པ་རབ་ལ་སྒོམ་རབ་ཅེས་སྨྲ་པ། །གློད་པ་རབ་ལ་དཀའ་རྒྱུ་མེད་པས་ཁེགས། །བསྒྲིམས་
ལྷོད་རན་པའི་འཚམས་ནི་རང་ཉིད་ཀྱིས། །བརྟག་ནས་དྲན་པའི་རིགས་པ་འཕང་འདི་ཙམ། །བསྟོད་ན་རྒོད་པ་སྐྱེ་བར་འདུག་སྙམ་པའི། །ཚད་ལས་ལྷོད་ལ་འདི་ཙམ་ལ་
བཞག་ན། །བྱིང་བ་སྐྱེ་བ་སླ་བར་འདུག་སྙམ་པའི། །ཚད་ལས་མཐོ་བའི་འཇོག་ཚུལ་རིགས་པས་དཔྱད། །དྲན་པས་སེམས་ནི་དམིགས་

[181B] །ཅི་ཙམ་འཇོག་པའི་ཡུན་ནི་སྒོམ་རིམས་ལས། །ཆུ་ཚོད་གཅིག་གམ་མེལ་ཚེ་ཐུན་ཕྱེད་དམ། །ཐུན་ཚོད་གཅིག་གམ་ཇི་སྲིད་ནུས་པར་དུ། །
འཇོག་པར་ལྷག་མཐོང་སྐབས་སུ་གསུངས་པ་དེ། །ཐོག་མར་ཞི་གནས་སྒྲུབ་པའི་སྐབས་སུ་འང་འདྲ། །གཞན་ཡང་ལུས་དང་སེམས་ལ་གློ་བུར་བའི། །གནོད་པ་མ་
བྱུང་ན་ནི་མཉམ་པར་འཇོག་བྱུང་ན་ཨུ་ཚུག་བྱས་ཏེ་མི་སྒོམ་པར། །ཁམས་ཀྱི་བར་ཆད་བསལ་ཏེ་སྒོམ་པ་ནི། །མཁས་པའི་དགོངས་པ་ཡིན་པས་དེ་ལྟར་བྱ། །
གསུམ་པ་སེམས་ནི་དམིགས་པ་ལ་གཏད་པའི། །འོག་ཏུ་ཇི་ལྟར་བྱ་བ་ལ་གཉིས་ཏེ། །བྱིང་རྒོད་བྱུང་དུས་ཇི་ལྟར་བྱ་བ་དང། །དེ་དང་བྲལ་དུས་ཇི་ལྟར་བྱ་བའོ། །
དང་པོ་དེ་ལ་བྱིང་རྒོད་ངོས་ཟིན་པ། །དགོས་པས་རྒོད་པ་ཞེས་པའི་ངོ་བོ་ནི། །ཡིད་དུ་འོང་ཞིང་སྡུག་པའི་ཡུལ་ཅིག་ལ། །རྣམ་པ་སེམས་ནི་རྣམ་པར་མ་ཞི་ཞིང། །
ཕྱིར་ལ་འཕྲོ་བ་ཆགས་པའི་ཆ་ཤས་ཅིག་ཡིན་པས་ཡུལ་ལ་སྲེད་པའི་རྣམ་པས་འཇུག་བྱེད་ལས་སེམས་ནི་དམིགས་པ་ལ་གནས་པའི། །བར་ཆད་བྱེད་པས་
སེམས་ནི་དམིགས་པ་ལ། །བཏགས་ཚེ་གཟུགས་སྒྲ་སོགས་ལ་ཆགས་པ་ཡི། །རྒོད་པས་སེམས་ནི་དབང་མེད་ཡུལ་དེ་ལ། །འདྲེན་ཞིང་གཡེང་སྟེ་བཤགས་
འོས་བཤགས་བསྟོད་ལས། །ཇི་ལྟ་ཇི་ལྟར་ཞི་གནས་ལ་དམིགས་ཤིང། །དེ་དང་དེར་ཡིད་ཡང་ཡང་གཏད་པ་ན། །དེ་དང་དེ་ལས་ཉོན་མོངས་ཞགས་པ་ནི། །ཡུལ་

[182A]༄༅། །ལ་ཆགས་པའི་ཐག་པས་དབང་མེད་དྲངས། །ཞེས་སོ་བྱིང་བ་སྒྲ་བསྒྱུར་མང་པོ་ཡིས། །ཞུམ་པར་ཡང་བསྒྱུར་འདི་ལ་ཁ་ཅིག་གིས། །གཞན་ལ་མི་འཕྲོ་གསལ་
དངས་མེད་པའི་སེམས། །རྨུགས་པ་བྱིང་བར་འདོད་པ་མི་རིགས་ཏེ། །རྨུགས་པ་ལས་ནི་བྱིང་བ་སྐྱེ་བར་གསུངས། །བྱིང་བ་སེམས་ཀྱི་འཛིན་སྡངས་ལྷོད་
གྱུར་ནས། །དངས་ཆ་ཡོད་ཀྱང་གསལ་ཆ་མེད་གྱུར་ན། །བྱིང་བར་འགྲོ་སྟེ་སྒོམ་རིམ་བར་བ་ལས། །གང་ཚེ་དམུས་ལོང་ལྟ་བུའམ་མུན་པ་རུ། །ཞུགས་པ་
ལྟ་བུའམ་མིག་ནི་ཟུམ་པ་ལྟར། །སེམས་ཀྱིས་དམིགས་པ་གསལ་བར་མི་མཐོང་ཚེ། །བྱིང་བར་འགྱུར་བར་གསུངས་ཤིང་བྱིང་བ་ལ། །དགེ་བ་དང་ནི་ལུང་
མ་བསྟན་གཉིས་ཡོད། །རྨུགས་པ་གཏི་མུག་གི་ནི་ཆ་ཤས་ཡིན། །མི་དགེ་བ་དང་བསྒྲིབ་ལ་ལུང་མ་བསྟན། །གང་ཡང་རུང་བའོ་རྒོད་པ་རིག་སླ་ལ། །
བྱིང་བ་ཁུང་ཐུབ་གཞུང་ལས་མི་གསལ་བས། །ཤེས་པར་དཀའ་ཞིང་གལ་ཡང་ཆེ་བ་སྟེ། །འདི་ལ་ཏིང་འཛིན་ཉིད་དུ་འཁྲུལ་པ་ཆེ། །དེ་ཕྱིར་ཞིབ་མོས་
ཉམས་མྱོང་སྟེང་ནས་བརྟགས། །བྱིང་རྒོད་གོ་བ་ཡོད་པས་མི་ཆོག་གི་སྒོམ་ཚེ་བྱིང་རྒོད་བྱུང་ངམ་མ་བྱུང་བ། །ཇི་བཞིན་ཤེས་པའི་ཤེས་བཞིན་སྐྱེད་པ་
ཅིག་དགོས་སོ་དེ་ཡང་ཤེས་བཞིན་སྐྱེད་པ་ཡིས། །བྱིང་རྒོད་བྱུང་མ་ཐག་ཏུ་ངོས་ཟིན་བར། །མ་ཟད་སྐྱེ་གྲབ་ཕྱེད་ནས་རིག་པ་ཡི། །

[182B] །དྲན་པའི་སྐྱོང་ལུགས་དེ་ཉིད་གལ་ཆེ་སྟེ། །དྲན་པ་སྟོབས་ལྡན་རྒྱུན་ཆག་སྐྱེད་ནུས་ན། །དམིགས་པ་བརྗེད་
དེ་ཡེངས་ནས་འགྲོ་བ་འགོག་བྱིང་རྒོད་སྐྱེས་པ་རིང་པོ་མ་ལོན་པར། །ཚོར་རོ་དེ་ལ་དགོངས་ནས་སྤྱོད་འཇུག་ལས། །གང་ཚེ་དྲན་པ་ཡིད་སྒོ་ནས། །བསྲུང་བའི་
དོན་དུ་གནས་གྱུར་པ། །དེ་ཚེ་ཤེས་བཞིན་འོང་གྱུར་ཞིང། །ཞེས་སོ་དྲན་པ་བསྟེན་པའི་རང་ཉིད་ནས། །དེ་ལས་གཞན་དུ་འགྲོ་འམ་མི་འཕྲོ་ལ། །བྱ་ར་ཐུ་རེ་བྱས་ནས་
སེམས་འཛིན་པ། །འདི་ནི་ཤེས་བཞིན་སྐྱོང་བའི་གནད་དུ་བཟུང། །དེ་སྐད་དུ་ཡང་སྤྱོད་འཇུག་ལས། །ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་
བརྟག་བྱ་བ། །དེ་དེ་ཁོ་ན་མདོར་ན་ནི། །ཤེས་བཞིན་སྲུང་བའི་མཚན་ཉིད་ངོ། །ཅེས་སོ་འདིས་ནི་བྱིང་རྒོད་གཉིས། །སྐྱེ་གྲབ་བྱེད་ནས་རིག་པ་ཡི། །ཤེས་བཞིན་སྐྱེད་
ལ་དྲན་པ་ཉིད། །བསྟེན་ཚུལ་གྱིས་ནི་ཡེངས་འགྲོ་བའི། །བརྗེད་ངེས་འགོག་པའི་མིག་ཕྱེད་དགོས། །དེ་ལྟར་དྲན་ཤེས་སྐྱོང་ལུགས་ལེགས་བྱས་པས། །བྱིང་རྒོད་ཕྲ་
མོའང་ཤེས་བཞིན་གྱིས་རིག་ན། །བྱིང་རྒོད་བྱུང་མ་ཐག་ནས་དེ་འགོག་པའི། །བརྩོལ་བ་མི་སྟེན་དང་དུ་ལེན་པ་ཡི། །མི་བརྩོལ་པ་འམ་འདུ་མི་བྱེད་པ་ནི། །ཏིང་ངེ་འཛིན་
གྱི་སྐྱོན་ཡིན་དེའི་གཉེན་པོར། །འདུ་བྱེད་བའམ་བརྩོལ་བ་ཞེས་བཏགས་པའི། །སེམས་པ་སྒོམ་དགོས་ལུང་མ་བསྟན་པ་དང། །དགེ་དང་མི་དགེ་གང་རུང་ཞིག་ལ་སེམས། །

[183A]༄༅། །གཡོ་ཞིང་སྐུལ་བའི་སེམས་བྱུང་སེམས་པ་ཡིན། །འདིར་ནི་བྱིང་རྒོད་གང་བྱུང་སྤོང་ལ་སེམས། །མངོན་པར་འདུ་བྱེད་པ་ཡི་སེམས་པ་གཟུང། །བྱིང་རྒོད་འགོག་ཚུལ་ཇི་ལྟར་
བྱེད་ཅེ་ན། །བྱིང་བ་སེམས་ནི་ཧ་ཅང་བསྡུས་དྲག་པས། །དམིགས་པའི་འཛིན་སྡངས་ཤོར་བ་ཡིན་པས་ན། །དེ་ལ་སེམས་ནི་ཕྱིར་ལ་འགྲོ་བའི་རྒྱུ། །དགའ་བའི་དངོས་པོ་
དེ་བའི་སྐུ་ལྟ་བུའམ། །ཡང་ན་ཉི་འོད་ལ་སོགས་སྣང་བ་ཡི། །མཚན་མ་ཡིད་ལ་བྱས་ནས་བྱིང་བ་བསང། །ཡང་ན་སོ་སོར་རྟོག་པའི་ཤེས་རབ་ཀྱིས། །དཔྱོད་པའི་ཡུལ་
ལ་དཔྱད་ནས་སྤྲོས་ན་ཡང། །བྱིང་བ་ལྡོག་སྡེ་ཕར་ཕྱིན་བསྡུས་པ་ལས། །ལྷག་མཐོང་བརྩོན་པའི་སྟོབས་ཀྱི་མཐུས། །ཞུམ་པར་གྱུར་ན་གཟེང་ཡང་བསྟོད། །ཅེས་སོ་
བྱིང་བའམ་ཞུམ་པ་ནི། །དམིགས་པ་རྒྱ་ཆེར་བ་སྐྱེད་ན་ཡང། །ལྡོག་སྟེ་དབུ་མ་སྙིང་པོ་ལས། །ཞུམ་པ་དམིགས་པ་རྒྱ་ཆེན་དག་སྒོམ་པས་ཡངས་པ་ཉིད་དུ་བྱ། །
ཞེས་སོ་འཛིན་སྡངས་བསྟོད་པས་ཀྱང། །ལྡོག་པར་འགྱུར་སྟེ་དེ་ཉིད་ལས། །ཞུམ་པ་དག་ནི་བརྩོན་འགྲུས་ཀྱི། །ཕན་ཡོན་མཐོང་བས་གཟེང་བསྟོད་བྱ། །ཞེས་སོ་
གཞན་ཡང་དཀོན་མཆོག་གསུམ་པོ་དང། །བྱང་ཆུབ་སེམས་གྱི་ཕན་ཡོན་སྒོམ་པ་དང། །དལ་བ་ཐོབ་པ་དོན་ཆེ་བ་སོགས་ཀྱི། །ཡོན་ཏན་བསམ་པས་ཀྱང་ནི་ལྡོག་བྱ་སྟེ། །
འདི་ནི་ཕན་ཡོན་ཕྱོགས་ལ་དཔྱད་སྒོམ་གྱིས། །མྱོང་བ་ཐོན་པ་ལ་ནི་རག་ལས་སོ། །གང་ལ་བརྟེན་ནས་བྱིང་བ་སྐྱེ་བ་ཡི། །རྨུགས་དང་གཉིད་དང་དེ་གཉིས་

[183B] །སེམས་ནི་མུན་པའི་རྣམ་པ་ཅན་རྣམས་ལ། །སྣང་བ་སྒོམ་པའི་གཉེན་པོ་བསྟེན་ན་ཡང། །དེ་ལ་བརྟེན་པ་མི་སྐྱེ་སྐྱེས་པ་ལྡོག་སྤྱོད་ལམ་
འཆག་དང་སྣང་བ་གོམས་བྱེད་དང། །རྗེས་དྲན་དྲུག་དང་དེ་ལས་གཞན་པ་ཡི། །སེམས་ནི་དང་ས་བར་འགྱུར་བའི་དམིགས་པ་རྣམས། །སྒོམ་དང་གཉིད་རྨུགས་ཉེས་
དམིགས་སྟོན་པའི་ཆོས། །ཁ་ཏོན་བྱེད་དང་ཕྱོགས་དང་ཟླ་སྐར་ལ། །ལྟ་དང་ཁྲུས་སོགས་བྱ་བར་ཉན་པར་བཤད། །དེ་ཡང་བྱིང་བ་ཤིན་ཏུ་སྲབ་བ་དང། །ལན་ནི་རེ་རེ་
ཙམ་ལས་མི་འོང་ན། །སེམས་ཀྱི་འཛིན་སྡངས་བསྒྲིམ་པར་བྱས་ཏེ་སྒོམ། །བྱིང་བ་འཐུག་དང་ཡང་ཡང་འོང་གྱུར་ན། །སྒོམ་འཕྲོ་བཤོལ་ལ་གཉེན་པོ་ཅི་རིགས་པར་
བསྟེན་ལ་བྱིང་བ་སངས་ཚེ་བསྒྲིམ་སྟེ་སྒོམ། །སེམས་ནི་གང་ལ་བཟུང་པ་མི་གསལ་བར། །སེམས་ལ་མུན་པ་བབ་པ་ལྟ་བུ་ཡི། །རྣམ་པ་སྲབ་འཐུག་གང་རུང་བྱུང་
གྱུར་ན། །དེ་ཡི་གཉེན་པོར་མེ་དང་ཉི་འོད་དང། །མཚན་མ་སོགས་གྱི་སྣང་བའི་མཚན་མ་གཟུང། །ཡང་ཡང་གོམས་ན་སེམས་ཀྱི་གསལ་དངས་སྐྱེ། །རྒོད་པ་
ཆགས་པའི་སྒོ་ནས་སེམས་ཡུལ་ལ། །འཕྲོ་བ་དེ་ནི་ནང་དུ་སྡུད་པའི་ཕྱིར། །མི་རྟག་སྡུག་བསྔལ་ལ་སོགས་ཡིད་འབྱུང་བ། །བསྒོམ་པར་བྱ་སྟེ་དབུ་མ་སྙིང་པོ་ལས། །
རྒོད་པ་མི་རྟག་ལ་སོགས་པ། །ཡིད་ལ་བྱེད་པས་ཞི་བར་བྱ། །ཞེས་དང་ཆགས་སོགས་གཡེང་བ་ཡི། །ཉེས་དམིགས་སྒོམ་སྟེ་དེ་ཉིད་ལས། །གཡེང་བ་གཡེང་བའི་

[184A]༄༅། །མཚན་མ་ལ། །ཉེས་དམིགས་བལྟ་བས་བསྡུད་པར་བྱ། །ཞེས་སོ་རྒོད་པ་ཤུག་དྲག་དང། །ཡུན་རིང་བྱུང་ན་སྒོམ་གློད་ལ། །སྐྱོ་ཤས་སྒོམ་པས་ལྡོག་བྱ་ཞིང། །ཡུན་
ཐུང་ཤུགས་ནི་ཆུང་བ་ལ། །འཕྲོས་པས་བགུག་ནས་དམིགས་པ་ལ། །གདགས་སྟེ་ཕར་ཕྱིན་བསྡུས་པ་ལས། །རྒོད་པར་གང་ཚེ་གྱུར་པའི་ཡིད། །ཞི་གནས་ཚུལ་
གྱིས་བཟློགས་པར་བྱ། །ཞེས་སོ་བྱིང་རྒོད་གཉིས་ཀའི་ཐུན་མོངས་པའི། །རྒྱུ་ནི་དབང་པོའི་སྒོ་རྣམས་མ་བསྲུང་དང། །ཟས་ཚོད་མ་ཟིན་པ་དང་ནམ་གྱི་ཆ། །སྟོད་
སྨད་ལ་ནི་མི་ཉལ་སྦྱོར་བ་ལ། །མི་བརྩོན་པ་དང་ཤེས་བཞིན་མིན་པར་གནས། །བྱིང་བའི་རྒྱུ་ནི་གཉིད་ཆེ་དམིགས་པ་ལ། །སེམས་འཛིན་གློད་དང་ཞི་གནས་བསྟེན་
དྲག་དང། །སེམས་ནི་མུན་པ་ལྟར་འདུག་དམིགས་པ་ལ། །གཏོང་པར་མི་དགའ་བའོ་རྒོད་པའི་རྒྱུ། །སྐྱོ་ཤས་ཆུང་དང་སེམས་འཛིན་དམ་དྲག་དང། །གོམས་པར་
མ་བྱས་པ་དང་ཉེ་དུ་ལ། །རྟོག་པ་སོགས་ཀྱིས་རྣམ་པར་གཡེང་བའོ། །འཕྲོ་རྒོད་བཀག་སྟེ་ནང་དུ་དམིགས་པ་ལ། །བཏག་ནས་གནས་ཆ་བཙལ་ཞིང་གནས་
པའི་ཆ། །བྱུང་ཚེ་བྱིང་ཟོན་བྱས་ཏེ་གསལ་ངར་གདོན། །རེ་མོས་བྱས་ནས་ཏིང་འཛིན་སྐྱོན་མེད་བསྒྲུབ། །གཉིས་པ་བྱིང་རྒོད་བྲལ་དུས་བྱ་བ་ནི། །བྱིང་རྒོད་ཕྲ་
མོའང་བཅད་དེ་དམིགས་པར་སེམས། །མཉམ་པ་ཉིད་དུ་འཇུག་ཚེ་འདུ་བྱེད་པའམ། །རྩོལ་པ་ཏིང་ངེ་འཛིན་གྱི་སྐྱོན་ཡིན་པས། །དེ་ཡི་གཉེན་

[184B] །འདི་ནི་འདུ་བྱེད་བཏང་སྙམས་དམིགས་པ་ལ། །མཉམ་པ་ཉིད་དང་རྣལ་བུ་འབབ་པ་དང། །རང་གི་ངང་གིས་འཇུག་དང་ལས་
རུང་བའོ། །དེ་ལྟར་ཏིང་ངེ་འཛིན་སྐྱོང་ཚུལ་དེ་རྣམས་ནི། །བྱམས་པའི་མན་ངག་ཡིན་ཏེ་དབུ་མཐའ་ལས། །དེར་གནས་ལས་སུ་རུང་པ་ཉིད། །དོན་རྣམས་ཐམས་ཅད་
འབྱོར་བར་འགྱུར། །ཉིས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་པའོ། །ལེ་ལོ་དང་ནི་གདམ་ངག་རྣམས། །བརྗེད་དང་བྱིང་དང་རྒོད་པ་དང། །འདུ་
མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ། །གནས་དང་དེ་ལ་གནས་པ་དང། །རྒྱུ་དང་འབྲས་བུ་ཉིད་དུའོ། །དམིགས་པ་བརྗེད་པར་མ་གྱུར་དང། །བྱིང་
དང་རྒོད་པ་རྟོགས་པ་དང། །དེ་སྤོང་མངོན་པར་འདུ་བྱེད་དང། །ཞི་ཚེ་རྣལ་དུ་འཇུག་པའོ། །ཞེས་སོ་གཉིས་པ་ཏིང་འཛིན་སྐྱོ་མེད་པ། །བསྟེན་ནས་སེམས་གནས་
སྐྱེ་བའི་རིམ་པ་ནི། །སེམས་གནས་དགུ་ནི་དམིགས་པ་གཞན་ལ་སེམས། །བསྡུས་ནས་ནང་དུ་གཏོད་པ་སེམས་འཇོག་པ། །དང་པོར་གཏད་པའི་སེམས་དེ་ཡུལ་དེ་
ལས། །གཞན་དུ་མི་གཡེང་བ་དེ་རྒྱུན་དུ་འཇོག་གཞན་དུ་གཡེང་ན་ཤེས་པར་བྱས་ནས་སླར། །དམིགས་པ་དེ་ལ་གཏོད་པ་བླན་དེ་འཇོག་སེམས་ནི་རྒྱ་ཆེ་བ་ལས་
ནང་དུ་བསྡུས། །གོང་ནས་གོང་དུ་གཏོད་པ་ཉེ་པར་འཇོག་ཏིང་ངེ་འཛིན་གྱི་ཡོན་ཏན་ལེགས་བསམ་ནས། །ཏིང་ངེ་འཛིན་ལ་དགའ་བ་དུལ་བར་བྱེད། །རྣམ་གཡེང་

[185A]༄༅། །སྐྱོན་དུ་བལྟས་ནས་ཏིང་འཛིན་ལ། །མི་དགའ་བ་དེ་འགོག་པ་ཞི་བར་བྱེད། །ཆགས་སེམས་ཡིད་མི་བདེ་དང་གཉིད་རྨུག་སོགས། །བྱུང་བ་འགོག་པ་རྣམ་པར་ཞི་བར་བྱེད། །
ཏིང་ངེ་འཛིན་ལ་རྩོལ་མེད་ངང་གིས་ནི། །འཇུག་ཕྱིར་འབད་པ་རྩེ་གཅིག་ཏུ་བྱེད་པ། །དེ་ལྟར་གོམས་པས་སེམས་མཉམ་གྱུར་པ་ན། །བཏང་སྙོམས་བྱེད་པ་མཉམ་པར་
འཇོག་པ་སྟེ། །དེ་རྣམས་རིམ་བཞིན་སྐྱེ་བར་མདོ་རྒྱན་ལས། །དམིགས་པ་ལ་ནི་སེམས་གཏད་ནས། །དེ་རྒྱུན་རྣམ་པར་གཡེང་མི་བྱ། །རྣམ་གཡེང་མྱུར་དུ་རྟོགས་
བྱས་ནས། །དེ་ལ་སླར་ནི་བླན་པར་བྱ། །བློ་ལྡན་གོང་ནས་གོང་དུ་ཡང། །སེམས་ནི་ནང་དུ་བསྡུ་བར་བྱ། །དེ་ནས་ཡོན་ཏན་མཐོང་བའི་ཕྱིར། །ཏིང་ངེ་འཛིན་ལ་
སེམས་འདུལ་ལོ། །རྣམ་གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ། །ཆགས་སེམས་ཡིད་མི་བདེ་ལ་སོགས། །ལངས་པ་དེ་བཞིན་ཞི་བར་
བྱ། །སེམས་ལ་མངོན་པར་འདུ་ཕྱེད་བཅས། །རང་གི་ངང་གིས་འབྱུང་བ་ཐོབ། །དེ་གོམས་པ་ལས་འདུ་མི་བྱེད། །ཅེས་པའི་རྐང་བ་གཅིག་དང་གཅིག་དང་ནི། །
གཉིས་དང་གཉིས་དང་གཉིས་དང་གཉིས་དང་ནི། །གཉིས་དང་གཉིས་དང་གཅིག་གིས་རིམ་བཞིན་བསྟན། །སེམས་གནས་དགུ་པོ་དེ་ཡང་སྟོབས་དྲུག་གིས། །འགྲུབ་སྟེ་
ཐོས་པའི་སྟོབས་ཀྱིས་འཇོག་པའི་སེམས། །བསམ་པའི་སྟོབས་ཀྱིས་རྒྱུན་དུ་འཇོག་པའི་སེམས། །དྲན་པའི་སྟོབས་ཀྱིས་བླན་དེ་འཇོག་པ་དང། །

[185B] །སྟོབས་ཀྱིས་དུལ་བར་བྱེད་དང་ཞི་བར་ནི། །བྱེད་པའི་སེམས་གཉིས་བརྩོན་འགྲུས་སྟོབས་ཀྱིས་ནི། །
རྣམ་པར་ཞི་བར་བྱེད་དང་རྩེ་གཅིག་ཏུ། །བྱེད་པའི་སེམས་གཉིས་འདྲིས་པའི་སྟོབས་ཀྱིས་ནི། །མཉམ་པར་འཇོག་པའི་སེམས་གནས་འགྲུབ་པའོ། །སེམས་
གནས་དགུ་ལ་ཡིད་བྱེད་བཞི་ཡོད་དེ། །དང་པོ་གཉིས་ལ་བསྒྲིམ་སྟེ་འཇུག་པ་དང། །དེ་ནས་སེམས་ལྔར་སྐབས་སུ་ཆད་ཅིང་འཇུག་བརྒྱད་པ་ལ་ནི་ཆད་པ་མེད་པར་འཇུག་སེམས་གནས་དགུ་བར་
རྩོལ་མེད་འཇུག་པ་ཡི། །ཡིད་བྱེད་འཇོག་གོ་དང་པོ་གཉིས་ལ་ནི། །ཆད་ཅིང་འཇུག་པ་ཡོད་ལ་བར་པ་ལྔར། །བསྒྲིམ་དགོས་ཡོད་པ་འདྲ་ན་སྔ་མ་ལ། །ཆད་ཅིང་
འཇུག་དང་བར་པ་ལྔ་ལ་ནི། །བསྒྲིམ་ཏེ་འཇུག་པའི་ཡིད་བྱེད་མི་འཇོག་པ། །ཅི་ཡིན་ཞེ་ན་དང་པོ་གཉིས་ལ་སེམས། །ཏིང་ངེ་འཛིན་དུ་འགྲོ་དང་མི་འགྲོ་བ། །གཉིས་
ལས་ཕྱི་མ་ཆེས་རིང་བར་པ་ལྔར། །ཏིང་ངེ་འཛིན་ལ་གནས་པ་ཆེས་རིང་བས། །ཕྱི་མར་ཏིང་ངེ་འཛིན་གྱི་བར་བཅད་པའི། །ཐ་སྙད་མཛད་ལ་སྔ་མར་མ་མཛད་དོ། །
དེ་ཕྱིར་སྔ་ཕྱི་གཉིས་ཀར་ཚེར་བསྒྲིམ་ །འཇུག་པ་ཡོད་པར་འདྲ་ནའང་དེ་གཉིས་ལ། །ཆད་ཅིང་འཇུག་བ་ཡོད་མེད་མི་འདྲ་བས། །བསྒྲིམ་སྟེ་འཇུག་པ་ཕྱི་མར་
མ་བཞག་གོ་དེ་དག་ཤུགས་དྲག་རྒྱུན་མི་འཆད་པ་ཡི། །བརྩོན་པས་བསྒྲུབ་དགོས་ཕར་ཕྱིན་བསྡུས་པ་ལས། །རྒྱུན་མི་འཆད་བའི་རྣལ་འབྱོར་གྱིས། །བསམ་

[186A]༄༅། །གཏན་སྒྲུབ་ལ་བརྩོན་པར་བྱ། །ཡང་དང་ཡང་ཞིང་ངལ་སོ་ན། །གཙུབས་པས་མེ་ཕྱིན་མི་འགྱུར་ཏེ། །རྣལ་འབྱོར་ཚུལ་ལའང་དེ་བཞིན་དུ། །ཁྱད་པར་མ་ཐོབ་གཏང་མི་
བྱ། །ཞེས་སོ་སེམས་གནས་དགུ་པ་ཐོབ་པ་ན། །དྲན་པ་ཤུགས་དྲག་རྣལ་མར་མ་བསྟེན་པས། །སེམས་ནི་མི་རྟོག་བ་ །འགྲོ་ཞིང་དེ་ཡང་འགྲོ་
འཆག་ཉལ་འདུག་གི་སྤྱོད་ལམ་ཀུན་དང་འདྲེ་ཡང་ཐུབ་པ་ལྟར། །སྣང་བའི་ཏིང་འཛིན་ཤིན་སྦྱང་མ་ཐོབ་ན། །འདོད་པའི་སས་བསྡུས་འདོད་སེམས་རྩེ་གཅིག་པ། །
ཞི་གནས་རྗེས་མཐུན་ཡིན་གྱི་དངོས་མིན་ནོ། །གསུམ་པ་བསྒོམ་པས་ཞི་གནས་གྲུབ་པའི་ཚད། །ལུས་སེམས་དགེ་ལ་ཇི་ལྟར་འདོད་འདོད་དུ། །བཀོལ་མི་རུང་བ་
གནས་ངན་ལེན་ཡིན་ལ། །གཉེན་པོ་ཤིན་སྦྱང་སྐྱེ་བའི་སྔ་སྟས་སུ། །ཏིང་འཛིན་སྒོམ་པའི་ཀླད་པ་ལྕི་བམ་པ། །སྙམ་དུ་བྱེད་པ་སྐྱེ་སྟེ་མི་བདེ་མིན། །དེ་མ་ཐག་ཏུ་
སེམས་ཀྱི་གནས་ངན་ལེན། །འགག་པར་འགྱུར་ཞིང་སེམས་ཀྱི་ཤིན་སྦྱང་སྐྱེ། །དེ་ཡི་མཐུ་ལ་བརྟེན་ནས་ལུས་ཤིན་སྦྱང། །སྐྱེ་བའི་རྒྱུ་རུ་གྱུར་བའི་རླུང་ལུས་ལ། །རྒྱུ་ཞིང་རླུང་
དེ་ལུས་ཀྱི་ཆ་རྣམས་ལ། །ཁྱབ་པར་བརྒྱུས་པས་ལུས་ཀྱི་གནས་ངན་ལེན། །འགག་ཅིང་གཉེན་པོ་ལུས་ཀྱི་ཤིན་སྦྱང་སྐྱེ། །དེ་ཡང་ལུས་ཀུན་རྒྱས་ནས་ལས་རུང་བའི། །རླུང་
གི་མཐུ་ཡིས་གང་བ་བཞིན་དུ་སྣང། །ལུས་ཀྱི་ཤིན་སྦྱང་ནང་གི་རེག་བྱ་ཆེས། །ཡིད་དུ་འོང་བ་ཅིག་ཡིན་སེམས་བྱུང་མིན། །དེ་ནི་ཐོག་མར་སྐྱེས་ཚེ་རླུང་གི་མཐུས། །ལུས་ལ་

[186B] །བརྟེན་ནས་སེམས་ལའང་དགའ་བདེའི་ཉམས་ཆེན་པོ། །ཕུལ་བྱུང་འབྱུང་ངོ་དེ་རྗེས་ཤིན་སྦྱང་དེ། །ཐོག་མར་སྐྱེ་བའི་ཤུགས་དེ་རིམ་གྱིས་ནི། །
ཆུང་ངུ་འགྲོ་སྟེ་དེ་ཡང་ཤིན་སྦྱང་དེ། །ཟད་ནས་འགྲོ་བ་མིན་གྱི་རག་པ་དེས། །སེམས་ནི་ཧ་ཅང་གཡོ་བ་དེ་ལོག་ནས། །གྲིབ་མ་ལྟར་སྲབ་ཤིན་སྦྱང་མི་གཡོ་བ། །ཏིང་ངེ་འཛིན་དང་
མཐུན་པ་འབྱུང་ཞིང་སེམས། །དགའ་ཡལ་ཡལ་བ་དེ་ཡང་ལོག་གྱུར་ནས། །སེམས་ནི་དམིགས་པ་ལ་ནི་བརྟན་གནས་ཤིང། །དགའ་བ་ཆེན་པོས་བསྐྱོད་པའི་མ་ཞི་དང། །
བྲལ་བའི་ཞི་གནས་ཐོབ་པར་འགྱུར་བ་ཡིན། །དེ་ནི་བསམ་གཏན་དང་པོའི་ཉེར་སྡོགས་ཀྱིས། །བསྡུས་ཤིང་མཉམ་པར་བཞག་པའི་ས་བ་ཡི། །ཆུང་དུ་ཡིན་ཏེ་མདོ་རྒྱན་ལས། །
དེ་ནས་དེ་ཡི་ལུས་དང་སེམས། །ཤིན་ཏུ་སྦྱང་བ་ཆེ་ཐོབ་ནས། །ཡིད་ལ་བྱེད་དང་བཅས་ཞེས་བྱ། །ཞེས་སོ་ཞི་གནས་དེ་ནི་ཕྱི་རོལ་བའི། །དྲང་སྲོང་འཇིག་རྟེན་པ་ཡིས་ཅི་ཡང་
མེད། །མན་ཆད་ས་ནི་འོག་མ་ཐམས་ཅད་ལ། །ཆགས་བྲལ་བྱེད་དང་མངོན་ཤེས་རྫུ་འཕྲུལ་སོགས། །ཡོན་ཏན་སྒྲུབ་པ་རྣམས་ཀྱང་འདི་ལ་བརྟེན། །ནང་པས་ངེས་འབྱུང་
དང་ནི་བྱང་སེམས་ཀྱིས། །ཟིན་པར་བྱས་ནས་བདག་མེད་ལྟ་བ་དང། །སྤྲེལ་ནས་སྒོམ་པས་རིམ་གྱིས་ཐར་བ་དང། །ཐམས་ཅད་མཁྱེན་པ་ཐོབ་པར་འགྱུར་པས་ན། །ཕྱི་
ནང་གཉིས་ཀའི་ཐུན་མོང་བ་ཡིན་ལ། །རང་གི་ངོ་བོ་ལམ་ནི་གང་ཡང་མིན། །འདི་ལ་བརྟེན་ནས་ངེས་འབྱུང་སོགས་མེད་པར། །འཇིག་རྟེན་པ་ཡི་ལྷག་མཐོང་སོགས་བསྒོམ་པས། །

[187A]༄༅། །ཅི་ཡང་མེད་པ་མན་གྱི་ཉོན་མོངས་པ། །མངོན་གྱུར་དང་བྲལ་སྲིད་རྩེའི་སེམས་ཐོབ་ཀྱང། །སྲིད་ལས་མི་གྲོལ་ངེས་འབྱུང་བསམ་པ་ཡིས། །བདག་མེད་
རྟོགས་པའི་ལྷག་མཐོང་སྒོམ་པ་དང། །འབྲེལ་ན་བསམ་གཟུགས་དངོས་གཞི་མ་ཐོབ་ཀྱང། །འཁོར་བའི་འཆིང་བ་ཀུན་ལས་གྲོལ་བར་འགྱུར། །དེ་སྐད་དུ་ཡང་བ་སྔགས་འོས་
བསྔགས་པ་སྟོད་ལས། །ཁྱོད་ཀྱི་ཆོས་ལ་མི་སྤྱོད་པའི། །སྐྱེ་བོ་གཏི་མུག་གིས་ལྡོངས་བ། །སྲིད་རྩེའི་བར་དུ་སོང་ན་ཡང། །སྡུག་བསྔལ་ཡང་འབྱུང་སྲིད་པ་འགྲུབ། །ཁྱོད་
ཀྱི་བསྟན་པའི་རྗེས་འགྲོ་བ། །བསམ་གཏན་དངོས་གཞི་མ་ཐོབ་ཀྱང། །བདུད་ཀྱི་མིག་རས་བ་ཙའ་བཞིན་དུ། །སྲིད་པ་དག་ནི་ཟློག་པར་བགྱིད། །ཅེས་སོ་དེས་ན་ངེས་འབྱུང་
བྱང་སེམས་ཀྱིས། །ཟིན་པར་བྱ་སྟེ་བདག་མེད་གཉིས་རྟོགས་པའི། །ལྷག་མཐོང་དང་ནི་ཟུང་དུ་འབྲེལ་བའི་ལམ། །སྒོམ་ལ་དད་ཅིང་གུས་བས་བརྩོན་པས་བསླབ། །སྐྱེས་
བུ་ཆེན་པོའི་ལམ་གྱི་རིམ་པ་ལས། །ཞི་གནས་སྒོམ་པའི་ཚུལ་ནི་བཤད་ཟིན་ཏོ།། །།གཉིས་པ་ལྷག་མཐོང་ལ་ནི་བསླབ་ཚུལ་ལ། །ལྷག་མཐོང་གི་ནི་རྒྱུ་ཚོགས་
བསྟེན་པའི་ཚུལ། །རབ་དབྱེ་སྒོམ་ཚུལ་བསྒོམ་པས་འགྲུབ་ཚད་བཞི། །དང་པོ་ལ་གཉིས་རྒྱུ་ཚོགས་བསྟེན་ཚུལ་དང། །ཁྱད་པར་ལྟ་བ་གཏན་ལ་འབེབས་ཚུལ་ལོ། །དང་
པོ་ལྷག་མཐོང་སྒོམ་པའི་རྒྱུ་ཚོགས་ལ། །ལྷག་མཐོང་སྒོམ་ཚུལ་སྟོན་པའི་གསུང་རབ་ལ། །ཐོས་བསམ་ལེགས་པར་བྱེད་དགོས་ཁྱད་པར་དུ། །སྟོང་ཉིད་རྟོགས་པའི་ལྷག་

[187B] །དང་པོར་གསུང་རབ་གནད་དོན་ལེགས་རྟོགས་པའི། །སྐྱེས་བུ་དམ་པ་བསྟེན་ཏེ་ངེས་དོན་གྱི། །གནད་ལ་སྒྲོ་འདོགས་ལེགས་པར་ཆོད་པ་ཡི། །
ཐོས་པ་འཚོལ་དང་ཚུལ་བཞིན་སེམས་དགོས་སོ། །གཉིས་པ་ལྟ་བ་གཏན་ལ་་བེབ་པ་ལ། །བདག་འཛིན་ཉོན་མོངས་ཅན་གྱི་མ་རིག་པ། །འཁོར་བར་འཁོར་བའི་རྩ་བ་
ཡིན་ཚུལ་དང། །དེ་སྤོང་བ་ལ་ལྟ་བ་དགོས་ཚུལ་གཉིས། །དང་པོ་མ་རིག་པ་ནི་བདག་མེད་པ། །རྟོགས་པའི་ཡང་དག་རིགས་པའི་འགལ་ཟླ་སྟེ། །དེ་ལ་གང་ཟག་
དང་ནི་ཕུང་སོགས་ལ། །དམིགས་པའི་གང་ཟག་དག་ཏུ་འཛིན་པ་དང། །ཆོས་ཀྱི་བདག་ཏུ་འཛིན་པ་གཉིས་ཡོད་ཅིང། །དང་པོའི་དམིགས་པ་འཁོར་བར་འཁོར་མཁན་
དང། །སྲིད་ལས་གྲོལ་པ་ཐར་ལམ་སྒོམ་པ་པོ། །སོགས་ཀྱི་ཐ་སྙད་འཇུག་པའི་ང་ཙམ་དང། །ཕྱི་མའི་དམིགས་པར་རང་དང་གཞན་རྒྱུད་ཀྱིས། །བསྡུས་པའི་གང་
བྲག་ལས་གཞན་ཕུང་སོགས་དང། །མིག་རྣ་སོགས་དང་རྒྱུད་ཀྱིས་མ་བསྡུས་པའི། །སྣོད་ལ་སོགས་པའི་ཆོས་རྣམས་ཐམས་ཅད་འཇོག་རྣམ་པ་གཉིས་ཀས་དེ་
དག་ལ་དམིགས་ནས། །རང་གི་མཚན་ཉིད་ཀྱིས་སམ་ངོ་བོས་སམ། །རང་བཞིན་གྱིས་ནི་གྲུབ་པར་འཛིན་པའོ། །དང་པོ་ལ་ནི་གང་ཟག་གཞན་དག་ལ། །དམིགས་
པའི་གང་ཟག་བདག་ཏུ་འཛིན་པ་དང། །ངའོ་སྙམ་པ་ཙམ་ཞིག་སྐྱེ་བ་ཡི། །དམིགས་པར་གྱུར་པའི་ང་ཙམ་ལ་དམིགས་ནས། །རང་གིས་ངོ་བོས་གྲུབ་པའི་ངའོ་སྙམ་དུ། །

[188A]༄༅། །འཛིན་པའི་བདག་ཏུ་འཛིན་པའི་འཇིག་ལྟ་དང། །ང་ཡི་བ་ལ་དམིགས་ནས་དེ་ངོ་བོས། །གྲུབ་པར་འཛིན་པའི་ང་ཡིར་འཛིན་པའོ། །ངའོ་སྙམ་པ་སྐྱེས་པའི་
གཞིར་གྱུར་པའི། །ང་ལ་དམིགས་ནས་ངོ་བོས་གྲུབ་པ་ཡིས། །ངའོ་སྙམ་དུ་འཛིན་པའི་འཇིག་ལྟ་དང། །རྒྱུད་ཀྱིས་བསྡུས་པའི་ཕུང་སོགས་ལ་དམིགས་ནས། །རང་གི་ངོ་བོས་
གྲུབ་པར་འཛིན་པ་ཡི། །ཆོས་ཀྱི་བདག་འཛིན་ལྷན་སྐྱེས་གཉིས་པོ་དེ། །འཁོར་བའི་རྩ་བ་ཡིན་ཏེ་འཇུག་པ་ལས། །ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་
ལས་བྱུང་བར་བློ་ཡིས་མཐོང་གྱུར་ཅིང། །བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་བ་ཡིས་བདག་ནི་འགོག་པར་བྱེད། །ཅེས་དང་སྟོང་ཉིད་བདུན་ཅུ་བར། །རྒྱུ་
དང་རྐྱེན་ལ་ས་སྐྱེ་དངོས་རྣམས། །ཡང་དག་པར་ནི་རྟོགས་པ་གང། །དེ་ནི་སྟོན་པས་མ་རིག་གསུངས། །དེ་ལས་ཡན་ལག་བཅུ་གཉིས་འབྱུང། །ཅེས་པས་གསལ་བར་བཤད་
ཕྱིར་རོ། །བདག་འཛིན་དེ་གཉིས་འཁོར་བའི་རྩ་བ་རུ། །འཇོག་ན་འཁོར་བའི་རྩ་བ་མི་མཐུན་པ། །གཉིས་ཤིག་ཡོད་འགྱུར་སྙམ་ན་དེ་མིན་ཏེ། །བདག་འཛིན་དེ་གཉིས་དམིགས་
པ་མི་འདྲ་ཡང། །རྣམ་པའི་འཛིན་སྟངས་རང་གི་མཚན་ཉིད་ཀྱིས། །གྲུབ་པར་འཛིན་པར་འདྲ་བས་སྐྱོན་མེད་དོ། །དེ་དག་ཉོན་མོངས་ཅན་ཡིན་སྐྱེ་ཚུལ་ནི། །ཆོས་ཀྱི་བདག་ཏུ་
འཛིན་པ་ལྷན་སྐྱེས་ལས། །གང་ཟག་བདག་འཛིན་འཇིག་ལྟ་ལྷན་སྐྱེས་དང། །དེ་ལས་ཆགས་སྡང་ལ་སོགས་ཉོན་མོངས་པ། །གཞན་དང་དགེ་དང་མི་དགེའི་ལས་སོགས་

[188B] །དེ་ཡིས་འགྲོ་བ་གཉིས་སུ་སྐྱེ་བ་སོགས། །འཁོར་བར་འཁོར་ཏེ་རིན་ཆེན་འཕྲེང་བ་ལས། །ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །
ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་ཡིན། །ཞེས་དང་ཆོས་ཀྱི་གྲགས་པས་ཀྱང། །གང་ཞིག་བདག་མཐོང་དེ་ལ་ནི། །ང་ཞེས་རྟག་ཏུ་ཞེན་པར་འགྱུར། །
ཞེན་པས་བདེ་ལ་སྲེད་འགྱུར་ཏེ། །སྲེད་ལས་སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་ཡོངས་སྲེད་པ། །ངའི་ཞེས་དེ་ཡི་སྒྲུབ་བྱེད་ལེན། །དེས་ན་བདག་ལ་
མདོན་ཆགས་པ། །དེ་སྲིད་དུ་ནི་འཁོར་པར་འགྱུར། །ཞེས་སོ་གཉིས་པ་འཁོར་བའི་རྩ་བ་དེ། །སྤོང་ལ་སྟོང་ཉིད་ལྟ་བ་དགོས་པའི་ཚུལ། །འཁོར་བ་སྤོངས་ལ་རྩ་བ་
སྤོངས་དགོས་ལ། །རྩ་བ་བདག་འཛིན་གཉིས་པོ་སྤོང་པ་ལ། །བདག་འཛིན་གཉིས་ཀྱི་ཞེན་ཡུལ་སུན་ཕྱུང་སྟེ། །བདག་མེད་རྟོག་པ་དགོས་ཏེ་རྣམ་འགྲེལ་ལས། །
འདི་ཡུལ་སུན་ཕྱུང་མེད་པར་ནི། །དེ་སྤོངས་པ་ནི་ནུས་མ་ཡིན། །ཡོན་ཏན་སྐྱོན་དང་རྗེས་འབྲེལ་བའི། །འདོད་དང་སྡང་སོགས་སྤོང་བ་ནི། །དེ་དག་ཡུལ་ལ་མ་
མཐོང་བས། །ཡིན་གྱི་ཕྱི་ཚུལ་དག་གིས་མིན། །ཞེས་དང་རིག་པ་དྲུག་ཅུ་པར། །དེ་ནི་ལྟ་པ་ཀུན་གྱི་རྒྱུ། །དེ་མེད་ཉོན་མོངས་མི་སྐྱེ་སྟེ། །དེ་ཕྱིར་དེ་ནི་ཡོངས་
ཤེས་ན། །ལྟ་དང་ཉོན་མོངས་ཡོངས་སུ་འབྱང། །གང་གིས་དེ་ཤེས་འགྱུར་སྙམ་ན། །རྟེན་ནས་འབྱུང་བ་མཐོང་བ་སྟེ། །བརྟེན་ནས་སྐྱེས་པས་མ་སྐྱེས་པར། །

[189A]༄༅། །དེ་ཉིད་མཁྱེན་པའི་མཆོག་གིས་གསུངས། །ཞེས་སོ་སྟོང་ཉིད་བདུན་ཅུ་པར། །ཡང་དག་མཐོང་ཕྱིར་དངོས་སྟོང་པར། །ལེགས་ཤེས་མ་རིག་
མི་འབྱུང་བ། །དེ་ནི་མ་རིག་འགག་པ་ཡིན། །དེ་ལྟར་ཡན་ལག་བཅུ་གཉིས་འགགས། །ཞེས་དང་བཞི་བརྒྱ་པ་ལས་ཀྱང། །ལུས་ལ་ལུས་དབང་ཇི་བཞིན་དུ། །
གཏི་མུག་ཀུན་ལ་གནས་འགྱུར་ཏེ། །དེ་ཕྱིར་ཉོན་མོངས་ཐམས་ཅད་ཀྱང། །གཏི་མུག་བཅོམ་པས་བཅོམ་པར་འགྱུར། །རྟེན་ཅིང་འབྲེལ་པར་འབྱུང་བ་ནི། །མཐོང་
ན་གཏི་མུག་འབྱུང་མི་འགྱུར། །དེ་ཕྱིར་འབད་པ་ཀུན་གྱིས་འདིར། །གཏམ་དེ་ཁོ་ན་བསྙད་པར་བྱ། །ཞེས་སོ་བདག་མེད་གཏན་ལ་འབེབ་ཚུལ་ལ། །བདག་མེད་གཉིས་
ལ་ཕྲ་རག་ཁྱད་མེད་ཅིང། །བདག་འཛིན་གཉིས་པོ་ཆོས་ཀྱི་བདག་འཛིན་གྱིས། །གང་ཟག་བདག་འཛིན་སྐྱེད་ཀྱང་བདག་མེད་གཉིས། །རྟོགས་པའི་ལྟ་བ་འཚོལ་ཚེ་སྔོན་
ལ་ནི། །ངེས་པར་སླ་བས་གང་ཟག་བདག་མེད་ཀྱི། །ལྟ་བ་སྐྱེད་དགོས་ཏིང་འཛིན་རྒྱལ་པོ་ལས། །ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་
ཀུན་ལ་བློས་སྦྱར་བྱ། །ཆོས་རྣམས་ཐམས་ཅད་དེ་ཡི་ངོ་བོ་ཉིད། །ཡོངས་སུ་དག་པ་ནམ་མཁའ་ལྟ་བུ་ཡིན། །གཅིག་གིས་ཀྱང་ནི་ཐམས་ཅད་མཐོང། །ཞེས་
དང་རིན་ཆེན་འཕྲེང་བ་ལས། །སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་གཞན་སྐྱེས་བུ་གང། །

[189B] །ཡང་དག་མ་ཡིན་ཇི་ལྟ་བར། །དེ་བཞིན་ཁམས་ནི་རེ་རེ་ཡང། །འདུས་ཕྱིར་ཡང་དག་ཉིད་དུ་མིན། །ཞེས་སོ་དེས་ན་
འདི་ལ་གང་ཟག་གི་བདག་མེད་ཚུལ་དང་ཆོས་ཀྱི་བདག་མེད་ཚུལ། །གཉིས་ལས་དང་པོ་གང་ཟག་ཅེས་པ་ནི། །ལྷ་སོགས་རིགས་དྲུག་སྐྱེ་འཕགས་སོགས་
ཡིན་ལ༑ ༑དེ་དག་རང་གི་ངོ་བོས་མ་གྲུབ་ཀྱང། །མ་བརྟགས་མ་དཔྱད་མིང་བརྡས་བཞག་པ་ཡི། །ཐ་སྙད་ཀུན་རྫོབ་དུ་ཡོད་མདོ་ལུང་ལས། །བདག་ཅེས་
བྱ་བ་བདུད་ཀྱི་སེམས། །ཁྱོད་ནི་ལྟ་བར་གྱུར་བ་ཡིན། །འདུ་བྱེད་ཕུང་པོ་འདི་སྟོང་སྟེ། །འདི་ལ་སེམས་ཅན་ཡོད་མ་ཡིན། །ཇི་ལྟར་ཡན་ལག་ཚོགས་
རྣམས་ལ། །བརྟེན་ནས་ཤིང་རྟར་བརྗོད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །ཀུན་རྫོབ་སེམས་ཅན་ཞེས་བྱའོ། །ཞེས་སོ་དེ་རྣམས་གང་ཟག་
བདག་འཛིན་གྱི། །དམིགས་པར་གྱུར་པའི་ཡོད་པའི་བདག་ཡིན་ལ། །བདག་འཛིན་དེ་ཡི་འཛིན་སྡངས་ །གང་ཟག་ངོ་བོས་གྲུབ་པ་བདག་མེད་པའི། །
དེ་ཉིད་རྟོགས་པའི་རིག་པ་ཡང་དག་གི་དགག་བྱ་ཡིན་ཞིང་དེ་ཉིད་འགོག་པ་ལ། །ཐོག་མར་རང་གི་ངར་འཛིན་ལྷན་སྐྱེས་ཀྱི། །ཞེན་ཡུལ་འགོག་དགོས་འདི་ལ་གནད་
བཞི་སྟེ༑ ༑དགག་བྱ་ངེས་པ་ཁྱབ་པ་ངེས་པ་དང། །གཅིག་བྲལ་ངེས་པ་དུ་བྲལ་ངེས་པའོ། །དང་པོ་རང་གི་རྒྱུད་ལ་ལེགས་བརྟགས་ཏེ། །ངར་འཛིན་ལྷན་སྐྱེས་དེ་ཡིས་

[190A]༄༅། །རང་རྒྱུད་ཀྱི། །ང་ཞེས་ཐ་སྙད་བཏགས་པའི་ང་དེ་ལ། །དམིགས་སྟེ་ངོ་བོས་གྲུབ་པའི་ངའོ་སྣམ་དུ། །འཛིན་པའི་ཚུལ་དང་ཇི་ལྟར་བཟུང་
བ་ལྟར༑ ༑གྲུབ་པའི་ང་དེའི་དོན་སྤྱི་འཆར་བཅུག་སྟེ། །ངེས་པར་བྱེད་པ་ལ་ནི་ཅིང་ཐོག་མར་འདི། །ཤིན་ཏུ་གལ་ཆེ་དེ་ཉིད་མ་ངེས་ན། །དཔེར་ན་རྐུན་མན་གསལ་
སོང་བ་ཡི། །རྐང་རྗེས་སྤངས་ལ་འཚོལ་དང་འཕོངས་ཀྱི་འབེན། །ཤར་དུ་བཞག་ནས་ནུབ་དུ་མདའ་འཕེན་ལྟར། །དགག་བྱ་ཁེགས་པར་མི་འགྱུར་སྤྱོད་འཇུག་
ལས། །བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་སོ་གཉིས་པ་ང་དེ་རང་བཞིན་གྱིས། །གྲུབ་ན་རང་གི་གདགས་གཞིའི་ཕུང་
པོ་དང༑ ༑གཅིག་དང་ཐ་དད་གཉིས་པོ་གང་རུང་དུ། །གྲུབ་པ་དགོས་ཀྱི་དེ་ལས་གཞན་ཞིག་ཏུ། །གྲུབ་པ་མེད་དེ་སྤྱིར་ཡང་དངོས་པོ་གཉིས། །གྲུབ་ན་གཅིག་དང་
ཐ་དད་གང་རུང་དུ། །གྲུབ་དགོས་ཕྱིར་ན་དབུ་མ་རྒྱན་ལས་ནི། །གཅིག་དང་དུ་མ་མ་གཏོགས་པ། །རྣམ་པ་གཞན་དང་ལྡན་པ་ཡི། །དངོས་པོ་མི་རུང་འདི་གཉིས་
ནི། །ཕན་ཚུན་སྤངས་ཏེ་གནས་ཕྱིར་རོ། །ཞེས་སོ་གསུམ་པ་དེ་འདྲའི་བདག་ཕུང་གཉིས། །གཅིག་ཏུ་གྲུབ་ན་བདག་དེ་ཁས་བླང་བ། །དོན་མེད་འགྱུར་ཏེ་དེ་ནི་
ཁས་བླང་བ། །ཕུང་པོ་འདོར་ལེན་བྱེད་པ་སྒྲུབ་ཆེད་ཡིན། །དེ་འདྲའི་བདག་ཕུང་གཅིག་ན་ཕུང་པོ་ལས། །གཞན་པའི་ཉེ་བར་ལེན་པ་པོ་ཞིག་ནི། །མེད་པར་འགྱུར་

[190B] །ཉེ་བར་ལེན་པ་མ་གཏོགས་པའི། །བདག་ཡོད་མ་ཡིན་བྱས་པའི་ཚེ། །ཉེ་བར་ལེན་ཉིད་བདག་ཡིན་ན། །ཁྱོད་ཀྱིས་བདག་ནི་མེད་
པ་ཡིན། །ཞེས་སོ་གཞན་ཡང་དེ་འདྲའི་བདག་ཕུང་གཉིས། །གཅིག་ན་ཕུང་པོ་དུ་མ་ཡོད་པ་བཞིན། །བདག་ཀྱང་མང་པོར་འགྱུར་ལ་བདག་གཅིག་ལས། །
མེད་བཞིན་ཕུང་པོ་རྣམས་ཀྱང་གཅིག་ཏུ་འགྱུར། །དེས་ན་གཅིག་པ་མིན་ཏེ་འཇུག་པ་ལས། །གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་
མང་པོར་འགྱུར། །ཞེས་སོ་དེ་ལས་གཞན་ཡང་མི་འཐད་ཚུལ། །གང་ཟག་སྐྱེ་པ་སྔ་ཕྱི་རྒྱུད་གཅིག་པ། །མེད་པར་འགྱུར་སྟེ་དབུ་མ་འཇུག་པ་ལས། །གང་
དག་རང་མཚན་ཉིད་ཀྱིས་སོ་སོ་བ། །དེ་དག་རྒྱུད་གཅིག་གཏོགས་པར་རིགས་མ་ཡིན། །ཞེས་སོ་དེ་ལྟར་ན་ནི་ཚེ་འདི་ལ། །བྱས་པའི་ལས་གྱི་འབྲས་བུ་རང་ཉིད་
ཀྱིས༑ ༑མྱོང་བ་མེད་པས་ལས་ནི་ཆུད་ཟད་དང། །ད་ལྟའི་ལས་ཀྱི་འབྲས་བུ་རང་ཉིད་དང། །རྒྱུད་མི་གཅིག་པ་གཞན་གྱིས་མྱོང་བས་ན། །མ་བྱས་པ་དང་
འཕྲད་པའི་ཉེས་པ་ཡང། །འབྱུང་བར་འགྱུར་ཏེ་རྩ་བ་ཤེས་རབ་ལས། །གལ་ཏེ་འདི་ལས་གཞན་འགྱུར་ན། །དེ་མེད་པར་ཡང་འབྱུང་བར་འགྱུར། །དེ་བཞིན་
དེར་ནི་གནས་འགྱུར་ཞིང། །དེ་མ་ཤི་བར་སྐྱེ་བར་འགྱུར། །ཆད་དང་ལས་རྣམས་ཆུད་ཟ་དང། །གཞན་གྱིས་བྱས་པའི་ལས་རྣམས་ནི། །གཞན་གྱིས་སོ་སོར་

[191A]༄༅། །མྱོང་བ་དང། །དེ་ལ་སོགས་པར་ཐལ་བར་འགྱུར། །ཞེས་སོ་བཞི་པ་དེ་འདྲའི་བདག་ཕུང་གཉིས། །ཐ་དད་ཡིན་ན་གཟུགས་སེམས་
ཐ་དད་དུ། །དམིགས་པ་བཞིན་དུ་དེ་འདྲའི་ཕུང་པོ་ལས། །ངོ་བོ་གཞན་པའི་བདག་དེ་འདིའོ་ཞེས། །གཟུང་དུ་ཡོད་དགོས་དེ་ནི་མེད་པའི་ཕྱིར། །ཐ་དད་
གྲུབ་པ་མེད་དེ་རྩ་ཤེས་ལས། །བདག་ནི་ཉེ་བར་ལེན་པ་ལས། །གཞན་དུ་འཐད་པ་ཉིད་མ་ཡིན། །གལ་ཏེ་གཞན་ན་ལེན་མེད་པར། །གཟུང་ཡོད་
རིགས་ན་གཟུང་དུ་མེད། །ཅེས་དང་དབུ་མ་འཇུག་པ་ལས་ཀྱང་ནི། །དེ་ཕྱིར་ཕུང་པོ་ལས་གཞན་བདག་མེད་དེ། །ཕུང་པོ་མ་གཏོགས་དེ་འཛིན་མ་གྲུབ་ཕྱིར། །
ཞེས་སོ་རིག་པ་འདི་དག་རྣམས་ལ་ནི། །དགག་བྱའི་བདག་དེ་ངོ་བོས་གྲུབ་པ་རུ། །བཟུང་བར་རིག་པའི་འཕུལ་འཚམས་ཤེས་དགོས་སོ། །དེ་ལྟར་རིམ་གྱིས་དཔྱད་
པས་དགག་བྱ་དེ། །མ་རྙེད་པ་ན་བདག་མེད་རྙེད་པ་ཡིན། །དེ་ཡི་རིག་པས་ལེགས་པར་དཔྱད་པ་ན། །བདག་གི་བ་ཡང་རྙེད་པར་མི་འགྱུར་ཏེ། །དེ་སྐད་དུ་ཡང་
རྩ་བ་ཤེས་རབ་ལས། །བདག་ཉིད་ཡོད་པ་མ་ཡིན་ན། །བདག་གི་ཡོད་པར་ག་ལ་འགྱུར། །ཞེས་དང་དེ་ལྟར་དབུ་མ་འཇུག་པ་ལས། །གང་ཕྱིར་བྱེད་པོ་མེད་ཅན་
ལས་མེད་པ། །དེ་ཕྱིར་བདག་གི་བདག་མེད་པར་ཡོད་མིན། །དེ་ཕྱིར་བདག་དང་བདག་གི་སྟོང་ལྟ་བས། །རྣལ་འབྱོར་བ་དེ་རྣམ་པར་གྲོལ་བར་འགྱུར། །ཞེས་སོ་

[191B] །ལྟ་བ་ལེགས་པར་རྙེད་ཚེ་ངར་འཛིན་གྱིས། །ཇི་ལྟར་བཟུང་བའི་བདག་དེ་མེད་ན་ཡང། །ལས་འབྲས་རྟེན་དུ་གྱུར་པའི་ངའམ་བདག་སྒྱུ་
མ་མཁན་གྱིས་སྤྲུལ་པའི་རྟ་གླང་ཏེ། །རྟ་གླང་གིས་ནི་གདོད་ནས་སྟོང་ན་ཡང། །རྟ་དང་གླང་དུ་སྣང་བ་བསྙོན་མེད་དུ། །འཆར་བ་བཞིན་དུ་ད་ལྟའི་ངའམ་བདག་ངོ་བོས་
གྲུབ་པས་གདོད་ནས་སྟོང་ན་ཡང། །ངོ་བོས་གྲུབ་པར་སྣང་བ་བསྙོན་མེད་དུ། །འཆར་བར་ཤེས་བྱ་ང་ཡི་ལྟ་བ་དང། །ཉན་པའི་བྱ་བ་ལ་སོགས་རྟེན་འབྲེལ་ཀྱི། །བྱ་
བྱེད་ཐམས་ཅད་འཐད་པས་ཆད་སྟོང་མིན། །ངོ་བོས་གྲུབ་པས་གདོད་ནས་སྟོང་པ་ལ། །དེ་ལྟ་ཤེས་པས་བློས་བྱས་སྟོང་བས་མིན། །ང་ཙམ་གཅིག་པུར་མ་ཟད་ཤེས་བྱ་
ཀུན༑ ༑དེ་ལྟར་འདོད་པས་ཉི་ཚེའི་སྟོང་པའང་མིན། །དེ་ཕྱིར་དེ་ལྟར་སྒོམ་པས་བདག་འཛིན་གྱི། །མངོན་ཞེན་མཐའ་དག་འགོག་པའི་གཉེན་པོར་འགྲོ། །གཉིས་པ་ཆོས་
ཀྱི་བདག་མེད་སྒོམ་ཚུལ་ནི། །རྒྱུད་ཀྱིས་བསྡུས་པའི་ཕུང་པོ་ལ་སོགས་པ། །དམིགས་པ་གཞན་ལ་བདེན་པར་འཛིན་པའི་བློའི། །འཛིན་སྡངས་
པར་བྱེད་པ་སོགས། །གནད་བཞིའི་དཔྱད་པ་སྔར་གྱི་རིག་པ་དེས། །བསྒྲེས་ཏེ་དཔྱད་པས་བདེན་པར་མེད་པར་རྟོགས། །གཞན་ཡང་འདུ་བྱས་འདུ་མ་བྱས་ཀྱི་
ཆོས༑ ༑ཐམས་ཅད་རང་གི་ངོ་བོས་མ་ །འདུ་བྱས་ཆོས་རྣམས་རང་གི་རྒྱུ་རྐྱེན་ལ། །བརྟེན་ནས་སྐྱེས་ཤིང་འདུ་མ་བྱས་ཆོས་རྣམས། །རང་གི་ཆ་ཤས་ལ་ནི་

[192A]༄༅། །ལྟོས་ནས་ནི། །གྲུབ་པ་ཡིན་ལ་རང་རང་འདོགས་བྱེད་ཀྱི། །མིང་དང་རྟོག་པས་བཞག་ཙམ་ཡིན་ཕྱིར་རོ། །ཞེས་པའི་རིག་པའི་རྒྱལ་པོ་རྟེན་
འབྲེལ་གྱི། །གཏན་ཚིག་ལ་ནི་བརྟེན་ནས་ཆོས་ཐམས་ཅད། །རང་གི་ངོ་བོས་གྲུབ་པ་དགག་བྱ་སྟེ། །དེ་ལྟར་མ་དྲོས་པ་ཡིས་ཞུས་པའི་མདོར། །གང་ཞིག་རྐྱེན་
ལས་སྐྱེས་བ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རགས་ལས་གང་དེ་སྟོང་པར་བཤད། །གང་ཞིག་སྟོང་ཉིད་ཤེས་ཏེ་བག་ཡོད་ཡིན། །
ཞེས་སོ་ཆོས་ཀུན་ངོ་བོས་སྟོང་ན་ཡང། །རང་གི་ཆ་ཤས་གང་ཡིན་དེ་ལ་ནི། །ལྟོས་ནས་གྲུབ་ཅིང་དེ་ཡང་མིང་དང་བརྡས། །བཞག་པའི་ཐ་སྙད་ཙམ་དུ་ཡོད་པས་ན། །
དཔེར་ན་སྒྱུ་མའི་རྟ་གླང་མིག་ཤེས་ཀྱིས། །མཐོང་དང་སྣང་བ་ལྟར་གྱི་རྟ་བླང་དངོས། །མེད་པར་ཡིད་ཀྱི་ཤེས་པས་ངེས་པ་ན། །སྒྱུ་མའི་རྫུན་པའི་སྣང་བར་ངེས་པ་
བཞིན། །བདག་མེད་ལེགས་པར་བསྒོམ་པའི་རྗེས་ཀྱི་སྐབས། །གང་ཟག་ལ་སོགས་ཆོས་ཀུན་ཐ་སྙད་པའི། །ཤེས་པ་ལ་ནི་བསྙོན་མེད་སྣང་བ་དང། །སྣང་
བ་ལྟར་དུ་ངོ་བོས་མ་གྲུབ་པར། །རིག་ཤེས་ཚད་མས་རྙེད་པ་གཉིས་ཚོགས་ལ། །བརྟེན་ནས་སྒྱུ་མ་ལྟ་བུའི་སྣང་བ་འཆར། །ཐོག་མའི་སྐབས་སུ་དེ་ལྟར་ཆེད་གཉེར་
ནས། །སྒྱུ་མ་ལྟ་བུའི་སྟོང་པ་བསྒོམ་པར་བྱ། །གཉིས་པ་ལྷག་མཐོང་གི་ནི་རབ་དབྱེ་ལ། །སྤྱིར་ན་ལྷག་མཐོང་དུ་ཞིག་ཡོད་སྙམ་ན། །ས་ལམ་མཐོན་པོའི་ལྷག་

[192B] །སོ་སྐྱེའི་དུས་སུ་བསྒོམ་བྱའི་ལྷག་མཐོང་ཙམ། །སྐབས་འདིར་འཆད་པས་དེ་ལ་ངོ་བོ་ཉིད། །བཞི་ཡི་ལྷག་མཐོང་སྒོ་གསུམ་གྱི་ལྷག་མཐོང། །
ཚོལ་པ་དྲུག་གི་ལྷག་མཐོང་རྣམས་སུ་ཡོད། །བཞི་ནི་ཇི་སྙེད་པ་ཡི་ཚེས་ །དམིགས་པའི་རྣམ་པར་འབྱེད་པ་ཞེས་བྱ་དང། །ཇི་ལྟ་བ་ཡི་ཆོས་ལ་དམིགས་
པ་ཡི། །རབ་ཏུ་རྣམ་པར་འབྱེད་པ་ཞེས་བྱ་གཉིས། །དང་པོ་ལ་ནི་ཡོངས་སུ་རྟོག་པ་དང། །ཡོངས་སུ་དཔྱོད་པ་ཞེས་བྱ་གཉིས་ཡོད་ལ། །ཕྱི་མ་ལ་ནི་རྟོག་
པ་དཔྱོད་པ་གཉིས། །དོན་ནི་རགས་དང་ཕྲ་བ་རྣམས་འབྱེད་པའོ། །གསུམ་ནི་མཚན་མ་ལས་ནི་བྱུང་བ་དང། །ཡོངས་སུ་ཚོལ་ །
རྟོག་པ་ལས་ནི་བྱུང་བ་གསུམ་ཡིན་ལ། །དངོས་པོ་བདག་མེད་ངེས་ཟིན་ལ་དམིགས་ནས། །མཚན་མ་ཡིད་ལ་བྱེད་ཅིང་རྟོག་དཔྱོད་ཀྱིས། །གཏན་ལ་འབེབ་པ་
མང་དུ་མི་བྱེད་པའོ། །གཉིས་པ་སྔར་ནི་ངེས་པར་མ་བྱས་པ། །གསར་དུ་ངེས་ཕྱིར་གཏན་ལ་འབེབས་པ་སྟེ། །གསུམ་པ་ངེས་པའི་དོན་ལ་སྔར་བཞིན་དུ། །དཔྱོད་
པར་བྱེད་པ་ཡིན་ནོ་ཚོལ་བ་དྲུག་དོན་དང་དངོས་པོ་མཚན་ཉིད་ཕྱོགས་དང་དུས། །རིགས་པ་དྲུག་པོ་ཡོངས་སུ་ཚོལ་བྱེད་ཅིང། །བཙལ་ནས་སོ་སོར་རྟོག་པར་བྱེད་
པའོ། །དོན་འཚོལ་བ་ནི་ཚིག་འདིའི་དོན་ནི་འདི། །ཡིན་ནོ་ཞེས་སུ་འཚོལ་པའོ་དངོས་འཚོལ་བ། །འདི་ནི་ནང་གིའོ་འདི་ནི་ཕྱིའི་འོ་ཞེས། །དངོས་པོ་ཚོལ་བའོ་

[193A]༄༅། །མཚན་ཉིད་འཚོལ་བ་ནི། །འདི་ནི་རང་གི་མཚན་ཉིད་འདི་ནི་སྤྱིའི། །མཚན་ཉིད་དོ་ཞེས་ཚོལ་བའམ་ཐུན་མོང་དང། །ཐུན་མོང་མ་ཡིན་པ་ནི་
འཚོལ་བའོ། །ཕྱོགས་འཚོལ་བ་ནི་ནག་ཕྱོགས་ཉེས་དམིགས་དང། །སྐྱོན་གྱི་སྒོ་ནས་འཚོལ་དང་དཀར་པོའི་ཕྱོགས། །ཡོན་ཏན་དང་ནི་ཕན་ཡོན་གྱི་སྒོ་ནས། །
འཚོལ་བའོ་དུས་འཚོལ་བ་ནི་འདས་དུས་ན། །འདི་ལྟར་བྱུང་ངོ་མ་འོངས་པའི་དུས་ན། །འདི་ལྟར་བྱུང་ངོ་ད་ལྟའི་དུས་ཉིད་ན། །འདི་ལྟར་ཡོད་དོ་ཞེས་སུ་འཚོལ་
བའོ། །རིགས་པ་འཚོལ་བ་རིགས་པ་བཞི་ཡོད་ལ། །ལྟོས་པའི་རིགས་པ་འབྲས་བུ་རྒྱུ་རྐྱེན་ལ། །ལྟོས་པའོ་འདི་ཡང་ཀུན་རྫོབ་དོན་དམ་དང། །དེ་དག་གཞི་
རྣམས་སོ་སོའི་སྒོ་ནས་འཚོལ། །བྱ་བ་བྱེད་པའི་རིགས་པ་མེས་སྲེག་པའི། །བྱ་བ་བྱེད་སོགས་ཆོས་རྣམས་རང་རང་གི་བྱ་བ་བྱེད་པའོ་འདི་ཡང་འདི་ནི་ཆོས། །
འདི་ནི་བྱེད་པ་འདིས་ནི་འདི་བྱེད་ཅེས། །འཚོལ་བའོ་འཐད་པས་སྒྲུབ་པའི་རིགས་པ་ནི། །ཚད་མ་རྣམས་དང་མི་འགལ་དོན་སྒྲུབ་པའོ། །འདི་ཡང་འདི་ལ་མངོན་གསུམ་
རྗེས་དཔགས་དང། །ལུང་གི་ཚད་མ་གསུམ་པོ་ཡོད་དམ་མེད། །སྙམ་དུ་འཚོལ་པའོ་ཆོས་ཉིད་རིགས་པ་ནི། །མེ་ནི་ཚ་དང་ཆུ་ནི་བརླན་པ་སོགས། །དེ་དང་དེ་ཡི་ཆོས་
ཉིད་ཡིན་ནོ་ཞེས། །འཇིག་རྟེན་ལ་ནི་གྲགས་པའི་ཆོས་ཉིད་དང། །བསམ་གྱིས་མི་ཁྱབ་པ་ཡི་ཆོས་ཉིད་དང། །གནས་པའི་ཆོས་ཉིད་རྣམས་ལ་མོས་བྱེད་ཅིང། །དེ་ལྟར་

[193B] །མི་བྱེད་པ་སྟེ་དེ་ལྟར་འཚོལ་བའོ། །དེ་ལྟར་དྲུག་ཏུ་བཞག་པ་ཤེས་བྱ་གསུམ། །སྨྲས་པའི་དོན་དང་ཇི་སྙེད་ཇི་ལྟ་བའོ། །
དང་པོ་ལ་ནི་དོན་འཚོལ་གཉིས་པ་ལ། །དངོས་པོ་འཚོལ་དང་རང་གི་མཚན་ཉིད་འཚོལ། །གསུམ་པར་ལྷག་མ་གསུམ་དང་སྤྱིའི་མཚན་ཉིད། །འཚོལ་བ་བཞག་གོ་
དང་པོར་བཤད་པ་ཡིན། །ལྷག་མཐོང་བཞི་ཡི་སྒོ་ནས་གསུམ་ཡིན་ལ། །འཚོལ་ལུགས་དྲུག་ཏུ་གསུང་བསྒོ་གསུམ་དང། །འཚོལ་བ་དྲུག་ནི་སྔ་མ་བཞིར་
འདུའོ༑ ༑སྔར་བཤད་བསྒྲིམ་སྟེ་འཇུག་པའི་ཡིད་བྱེད་སོགས། །བཞི་ཡང་བཞི་ལྷག་གཉིས་ཀའི་ཐུན་མོངས་ཡིན། །གསུམ་པ་ལྷག་མཐོང་ཇི་ལྟར་སྒོམ་ཚུལ་ནི། །
ཞི་གནས་སྔོན་དུ་གྲུབ་པའི་འཇོག་སྒོམ་ལ། །ལེགས་པར་གོམས་པས་ཇི་ལྟ་ཇི་སྙེད་དོན། །སྐབས་སུ་གང་བབ་ཞིག་ལ་ཤེས་རབ་ཀྱིས། །སོ་སོར་འབྱེད་པའི་དཔྱད་
སྒོམ་ལེགས་བྱས་པས། །རྩེ་གཅིག་པ་ཡི་ཏིང་འཛིན་ཁྱད་པར་ཅན། །ཤིན་ཏུ་སྟོབས་ཆེན་འགྲུབ་པས་ལྷག་མཐོང་ལ། །དཔྱད་སྒོམ་བསྔགས་སོ་ཞི་ལྷག་གཉིས་
ཀ་ཡིས། །བདག་མེད་ལྟ་བུའི་དམིགས་པ་གཅིག་ཉིད་ལ། །དམིགས་ཀྱང་སྐྱོང་ཚུལ་མི་འདྲ་སྔ་མ་ལ། །འཇོག་སྒོམ་དགོས་ཤིང་ཕྱི་མར་དཔྱད་སྒོམ་དགོས། །ལྷག་མཐོང་
སྒོམ་ཚེ་དཔྱད་སྒོམ་གཅིག་བུ་ཙམ། །བྱས་ན་སྔར་བསྐྱེད་ཞི་གནས་ཉམས་གྱུར་བས། །ཞི་གནས་རྟ་ལ་བསྐྱོན་ནས་དཔྱད་སྒོམ་དང། །བར་བར་དུ་ནི་འཇོག་སྒོམ་

[194A]༄༅། །སྤེལ་ཡར་བྱ། །དེ་ཡང་དཔྱད་སྒོམ་མང་བས་གནས་བའི་ཆ། །ཆུང་དུ་སོང་ན་འཇོག་སྒོམ་མང་བྱས་ལ། །གནས་ཆ་སོར་གཞུག་འཇོག་སྒོམ་མང་བ་ཡི། །དཔྱོད་
སྙིང་མི་འདོད་པའམ་དཔྱད་ན་ཡང། །འགྲོ་མི་ཉན་པར་གནས་ཚར་ཧྲིལ་འགྲོ་ན། །དཔྱད་སྒོམ་མང་དུ་བྱས་ཏེ་ཞི་ལྷག་གཉིས། །ཆ་མཉམ་བསྒོམ་ན་སྟོབས་ཆེ་དེ་ལྟར་བྱ། །ལྷག་མཐོང་སྒོམ་
ལ་སྦྱོར་བའི་ཆོས་དྲུག་དང། །ཐུན་གྱི་དངོས་གཞི་ཐུན་རྗེས་ཐུན་འཚམས་སུ། །ཇི་ལྟར་བྱ་དང་ཁྱད་པ་བྱིང་རྒོད་དང། །བྲལ་བར་སྐྱོང་ཚུལ་ཞིག་ནས་སྐབས་བཞིན་བྱ། །གང་དུ་བཤད་ལྟར་
ལྷག་མཐོང་ཚོགས་བསྟེན་ནས། །བདག་མེད་རྟོགས་པའི་ལྟ་བ་ལེགས་རྙེད་ན། །བདག་མེད་དེ་ཉིད་རྣམ་པའི་ཡུལ་བྱས་ནས། །བདག་མེད་རྟོགས་པའི་ལྷག་མཐོང་བསྒོམ་པར་བྱ། །བཞི་
པ་བསྒོམ་པས་ལྷག་མཐོང་གྲུབ་པའི་ཚད། །དེ་ལྟར་སོ་སོར་རྟོགས་པའི་ཤེས་རབ་ཀྱིས། །དཔྱད་ནས་སྒོམ་པས་དཔྱད་སྟོབས་ཀྱིས་དྲངས་བའི། །ཤིན་སྦྱང་སྐྱེས་ཚེ་ལྷག་མཐོང་གྲུབ་པ་
ཡིན། །ཤིན་སྦྱང་ངོ་བོ་སྐྱེ་ཚུལ་སྔར་དང་འདྲ། །ཞི་གནས་ལ་བརྟེན་དཔྱད་སྒོམ་བྱས་པའི་མཐུས། །རྩོལ་མེད་རང་གི་ངང་གིས་འཇུག་པ་ཡི། །ཡིད་བྱེད་ཐོབ་ཚེ་ཞི་ལྷག་ཟུང་འབྲེལ་ཐོབ། །
སྐྱེས་བུ་ཆེན་པོའི་ལམ་གྱི་རིམ་པ་ལས། །ལྷག་མཐོང་ལ་ནི་བསླབ་ཚུལ་བཤད་ཟིན་ཏོ། །དེ་ལྟར་བྱང་ཆུབ་ལམ་གྱི་རིམ་པ་ཡི། །རིགས་པའི་མཐའ་གཅོད་པ་དང་ཤེས་བྱེད་ཀྱི། །
ཁུངས་དང་སྒོམ་པའི་ཚུལ་རྣམས་རྒྱས་པར་ནི། །ལམ་རིམ་རྒྱས་པ་རྣམས་ལས་ཤེས་པར་བྱ། །ད་ནི་ལམ་རིམ་སྤྱི་ཡི་དོན་བསྡུ་བ། །ཐོག་མར་ལམ་གྱི་རྩ་བ་མཚན་ལྡན་གྱི། །བཤེས་གཉེན་

[194B] །དེ་ཉིད་བསྟེན་ཚུལ་ཕྱིན་ཅི་མ་ལོག་པར། །ཤེས་པར་བྱས་ཏེ་ཚུལ་བཞིན་བསྟེན་ལ་བསླབ། །དེ་ནས་དལ་བའི་རྟེན་ལ་སྙིང་པོ་ཞིག་ལེན་འདོད་བཅོས་
མིན་སྐྱེས་ན་སྒྲུབ་པ་ལ། །ནང་ནས་བསྐུལ་བས་དེ་ཉིད་སྐྱེ་བའི་ཆེད། །དལ་འབྱོར་དོན་ཆེ་རྙེད་དཀའི་ཆོས་སྐོར་བསྒོམ། །དེ་ནས་ཚེ་འདི་དོན་གཉེར་མ་ལོག་ན། །ཕྱི་མ་དོན་གཉེར་ཤུགས་དྲག་
མི་འབྱུང་བས། །ལུས་འདི་མྱུར་དུ་འཇིག་པའི་མི་རྟག་དང། །ཤི་ནས་ངན་འགྲོར་འཁྱམས་ཚུལ་སྒོམ་ལ་འབད། །དེ་ཚེ་འཇིགས་པ་དྲན་པའི་བློ་རྣལ་མ། །སྐྱེ་བས་དཀོན་མཆོག་གསུམ་གྱི་
ཡོན་ཏན་ལ། །སྙིང་ནས་ངེས་པ་བསྐྱེད་ལ་སྐྱབས་སུ་འགྲོ། །སྐྱབས་འགྲོ་ཐུན་མོང་པ་ཡི་སྡོམ་པ་ལ། །གནས་ཤིང་དེ་ཡི་བསླབ་བྱ་རྣམས་ལ་བསླབ། །དེ་ནས་དཀར་པོའི་ཆོས་རྣམས་
ཐམས་ཅད་ཀྱི། །གཞི་རྩ་ལས་འབྲས་ལ་ནི་ཡིད་ཆེས་པའི། །དད་པ་བསྐྱེད་ལ་ལེགས་པར་བརྟན་བྱས་ཏེ། །དགེ་དང་མི་དགེའི་ལས་ལ་འཇུག་ལྡོག་ལ། །བསླབ་ཅིང་སྟོབས་བཞིའི་བཤགས་
པར་རྒྱུན་དུ་འབད། །དེ་ལྟར་སྐྱེས་བུ་ཆུང་དུའི་ཆོས་སྐོར་རྣམས། །ཚགས་ །བྱེ་བྲག་སོ་སོའི་ཉེས་དམིགས་མང་བསམ་ལ། །འཁོར་བ་ཐམས་ཅད་ལས་ནི་བློ་
ལྡོག་བྱ། །དེ་ནས་འཁོར་བ་གང་ལས་བྱུང་བའི་རྒྱུ། །ལས་དང་ཉོན་མོངས་གཉིས་པོ་ངོས་བཟུང་ནས། །དེ་དག་སྤོངས་འདོད་བཅོས་མ་མིན་པ་བསྐྱེད། །སྲིད་ལས་གྲོལ་ཕྱིར་ལྷག་པའི་
བསླབ་པ་གསུམ། །སྤྱི་དང་ཁྱད་པར་རང་གིས་ཁས་བླངས་པའི། །སོ་ཐར་ཚུལ་ཁྲིམས་བསྲུངས་ལ་ལེགས་པར་འབད། །དེ་ལྟར་སྐྱེས་བུ་འབྲིང་གི་ཆོས་སྐོར་རྣམས། །ཚགས་

[195A]༄༅། །ཉིད་སྲིད་མཚོ་རུ། །ལྷུང་ནས་སྡུག་བསྔལ་མྱོང་པ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །གྱུར་བ་ཡིད་ལ་བྱས་ཏེ་བྱམས་པ་དང། །སྙིང་རྗེའི་རྩ་བ་ཅན་གྱི་
བྱང་ཆུབ་སེམས། །སྦྱངས་ནས་ཅི་སྐྱེས་བྱེད་ལ་འབད་དགོས་ཏེ། །དེ་མེད་ན་ནི་ཕྱིན་དྲུག་རིམ་གཉིས་སོགས། །སྒོམ་ཀྱང་རྨངས་གཞི་མེད་པའི་ཐོག་ཙམ་ལ། །འབད་པས་བརྩོན་པར་བྱེད་
དང་འདྲ་བས་སོ། །བྱང་ཆུབ་སེམས་ལ་མྱོད་སྐྱེས་ན་ཚོགས་བཟུང་སྟེ་བསླབ་བྱ་ལ། །འབད་ནས་སྨོན་པའི་སེམས་དེ་ཅི་བརྟན་བྱ། །དེ་ནས་རྒྱལ་སྲས་སྤྱོད་པ་རླབ་ཆེན་
རྣམས། །ཤེས་པར་བྱས་ནས་དེ་ལ་སློབ་འདོད་སྐྱེ། །དེ་དག་སྐྱེས་ཚེ་འཇུག་སྡོམ་ཆོ་གས་གཟུང། །རང་རྒྱུད་སྨིན་བྱེད་ཕ་རོལ་ཕྱིན་དྲུག་དང། །གཞན་རྒྱུད་སྨིན་བྱེད་བསྡུ་བཞི་སོགས་ལ་
བསླབ། །ཁྱད་པར་རྩ་ལྟུང་དག་ལ་སྲོག་བསྡོས་བྱ། །ཟག་པ་ཆུང་འབྲིང་ཉེས་བྱས་གང་གིས་ཀྱང། །མ་གོས་པ་ལ་འབད་ཅིང་གོས་ན་ཡང། །དེ་མ་ཐག་ཏུ་ཕྱིར་བཅོས་བྱ་ལ་འབད། །དེ་
ནས་ཕར་ཕྱིན་ཐ་མ་གཉིས་པོ་ལ། །ཁྱད་པར་དུ་ཡང་བསླབ་དགོས་བསམ་གཏན་གྱི། །སྐྱོང་ལུགས་མཁས་པར་བྱས་ལ་ཏིང་འཛིན་སྒྲུབ། །བདག་མེད་གཉིས་ཀྱི་ལྟ་བ་རྣམ་དག་གཅིག་རྒྱུད་ལ་ཅི་སྐྱེས་
བྱས་ཏེ་རྙེད་པ་དང། །ལྟ་ཐོག་བཞག་ནས་ཤེས་རབ་སྐྱོང་བའི་ཚུལ། །ལེགས་པར་ཤེས་པར་བྱས་ལ་ལྷག་མཐོང་སྒྲུབ། །འདི་ཡང་འོག་མ་སྒོམ་གྱིན་གོང་མ་ལ། །ཐོབ་འདོད་ཇེ་ཆེར་འགྲོ་དང་གོང་
མ་ལ༑ ༑ཉན་བསམ་བྱས་པས་འོག་མ་སྒྲུབ་འདོད་ཀྱང། །ཇེ་ཆེར་འགྲོ་བ་ཅིག་དགོས་དེ་དག་རྣམས། །སྒོམ་པའི་ཚན་རྟོག་པ་སྤྱོང་པ་ཞིག་བྱས་ནས་བློ་ནི་ཆ་མཉམ་བྱ་དགོས་ཏེ། །འདི་ལྟར་

[195B] །དད་གུས་ཆུང་ན་ལེགས་ཚོགས་ཐམས་ཅད་ཀྱི། །རྩ་བ་འཆད་བས་བསྟེན་པའི་ཚུལ་ལ་འབད། །སྒྲུབ་ལ་སྤྲོ་ཤུགས་ཆུང་ན་དལ་འབྱོར་གྱི། །སྐོར་
དང་ཚེ་འདིའི་མངོན་ཞེན་ཆེར་སོང་ན། །མི་རྟག་པ་དང་ངན་འགྲོའི་ཉེས་དམིགས་རྣམས། །སྒོམ་ལ་གཙོར་བྱ་རང་གིས་ཁས་བླང་བའི། །བཅས་པའི་འཚམས་
འབྲས་ཀྱི། །རྣམ་བཞག་སྒོམ་པ་ལ་ནི་གཙོ་བོར་བྱ། །འཁོར་བ་ལ་ནི་སྐྱོ་ཤས་ཆུང་གྱུར་ན། །ཐར་པ་དོན་དུ་གཉེར་བ་ཚིག་ཙམ་དུ། །འགྲོ་བས་འཁོར་བའི་ཉེས་དམིགས་ཡང་ཡང་
བསམ༑ ༑ཅི་བྱེད་གཞན་གྱི་དོན་དུ་བྱེད་པའི་བློ། །ཤུགས་དྲག་མེད་ན་ཐེག་པ་ཆེན་པོ་ཡི། །རྩ་བ་འཆད་པས་སྨོན་སེམས་རླུང་བཅོས་ལ། །ལེགས་པར་སྦྱར་ཞིང་བྱང་ཆུབ་སེམས་
དཔའ་ཡི། །སྡོམ་པ་བླང་ནས་རྒྱལ་སྲས་སྦྱོང་པ་ལ། །སློབ་ཆོས་ཚན་འཛིན་འཆིང་བ་ཤུགས་དྲག་ན། །ཆོས་རྣམས་བདེན་པར་འཛིན་པའི་མཚན་འཛིན་གྱི། །དམིགས་གཏད་ཐམས་
ཅད་རིག་ཤེས་ཀྱིས་བཤིགས་ལ། །བདེན་པར་མེད་པ་ནམ་མཁའ་ལྟ་བུ་དང། །བརྫུན་པར་གྲུབ་པ་སྒྱུ་མ་ལྟ་བུ་ཡི། །སྟོང་པ་ཉིད་གཉིས་སྒོམ་ཚུལ་ལེགས་པར་སྦྱང། །སེམས་ནི་
དམིགས་པ་ལ་ནི་མི་སྡོད་པར། །ཆགས་ཡུལ་སོགས་ལ་རྒྱུག་པའི་རྣམ་གཡེང་གི། །བྲན་དུ་འགྱུར་བར་སྣང་ན་རྩེ་གཅིག་པའི། །གནས་ཆ་ལ་ནི་གཙོ་བོར་སྦྱང་བར་བྱ། །དེ་ཡིས་
མཚོན་ནས་འདིར་ནི་མ་བཤད་པ། །རྣམས་ཀྱང་སྐྱོང་ཚུལ་ཤེས་པར་བྱས་ལ་སྦྱང། །མདོར་ན་ཕྱོགས་རེ་བར་ནི་མ་སོང་བར། །རང་གི་རྒྱུད་འདི་དགེ་ཕྱོགས་ཐམས་ཅད་ལ། །བཀོལ་

[196A]༄༅། །དུ་རུང་ཅིག་ནི་བྱ་དགོས་སོ། །གཉིས་པ་ཁྱད་པར་རྡོ་རྗེ་ཐེག་པ་ལ། །བསླབ་པའི་ཚུལ་ནི་གོང་དུ་བཤད་པ་ལྟར། །མདོ་སྔགས་གཉིས་ཀར་དགོས་པའི་ཐུན་མོང་པའི། །
ལམ་རིམ་རྣམས་ལ་སྦྱང་པའི་འོག་ཏུ་ནི། །གདོན་མི་ཟ་བར་སྔགས་ལ་འཇུག་བྱ་སྟེ། །སྔགས་ལམ་དེ་ནི་དམ་ཆོས་གཞན་རྣམས་ལས། །ཆེས་ཆེར་དཀོན་པ་ཉིད་དང་ཚོགས་གཉིས་པོ། །
གཞན་ལས་མྱུར་དུ་རྫོགས་པར་བྱེད་ཕྱིར་རོ། །དེ་ལ་འཇུག་ན་སྔགས་ནས་བཤད་པ་ཡི། །མཚན་ཉིད་མ་མཐའ་ཚང་བ་ཡན་ཆད་ཀྱི། །བཤེས་གཉེན་ཅིག་ལ་སྔར་བཤད་པ་ལས་ཀྱང། །
ལྷག་པའི་བསྟེན་ལུགས་ཚུལ་བཞིན་བྱེད་པ་དགོས། །དེ་ནས་ཐོག་མར་རྒྱུད་སྡེ་ཁུངས་མ་ནས། །བཤད་པའི་གང་ཡང་རུང་བའི་དབང་ཅིག་གིས། །རང་གི་རྒྱུད་ནི་ལེགས་པར་སྨིན་པར་
བྱ། །དེ་ནས་དེ་ཚེ་བཟུང་བའི་དམ་ཚིག་དང། །སྡོམ་པ་རྣམས་ནི་ལེགས་པར་ཤེས་བྱས་ལ། །སྲོག་དང་བསྡོས་ཏེ་བསྲུང་ཞིང་རྩ་ལྟུང་གིས། །མ་གོས་པ་ལ་འབད་ཅིང་སྦོམ་པོ་དང། །ཉེས་
བྱས་ལྟུང་པ་ཕྲ་རག་གང་གིས་ཀྱང། །མ་གུས་བ་ལ་འབད་དེ་རྒྱ་ལ་ནི། །གོས་ནའང་འཆོས་ཤིང་བཤགས་པའི་ཐབས་ལ་འབད། །འདི་དག་སྔགས་ལམ་སྒོམ་པའི་གཞི་ཡིན་པས། །འདི་མེད་
ན་ནི་འགྲམ་རྩ་ཟད་པ་ཡི། །ཁང་རུལ་ལྟ་བུར་དོན་མེད་འགྱུར་ཕྱིར་རོ། །དེ་ལྟར་དམ་ཚིག་སྡོམ་པ་བསྲུང་པ་དེས། །སྔགས་ལམ་སྒོམ་ལ་རྒྱུད་སྡེ་འོག་མ་གསུམ། །ལྟར་ན་མཚན་བཅས་མཚན་
མེད་རྣལ་འབྱོར་གཉིས། །རིམ་གྱིས་སྒོམ་ཞིང་བླ་མེད་རྒྱུད་ལྟར་ན། །བསྐྱེད་རིམ་རྫོགས་རིམ་གཉིས་ཀྱི་རྣལ་འབྱོར་ལ། །རིམ་གྱིས་བསླབ་པོ་འདིར་ནི་མིང་ཙམ་གྱི། །སྒོ་ནས་སྔགས་ལ་འཇུག་

[196B]བསྟན་པ་ཡིན་པས་བསླབ་ཚུལ་རྒྱས་པར་ནི། །སྔགས་ཀྱི་ལམ་རིམ་རྣམས་ལས་ཤེས་དགོས་སོ། །དེ་ལྟའི་ཚུལ་གྱིས་བསླབ་ན་མདོ་སྔགས་ཀྱི། །གནད་དོན་ཐམས་ཅད་བསྡུས་པའི་
ལམ་གྱི་ལུས། །ཡོངས་སུ་རྫོགས་ལ་བསླབ་པར་འགྱུར་བས་ན། །དལ་པ་ཐོབ་པ་དོན་དང་ལྡན་པར་འགྱུར། །ཀུན་མཁྱེན་རྒྱལ་བའི་བསྟན་པ་རིན་པོ་ཆེ། །རང་དང་གཞན་གྱི་རྒྱུད་ལ་རྒྱས་པར་བྱེད། །ནུས་པ་ཡིན་
པས་ལམ་བཟང་འདི་འདྲ་ལ། །བློ་དང་ལྡན་པ་རྣམས་ཀྱིས་འབད་པར་རིགས། །དེ་ལྟར་གསུང་རབ་ཀུན་གྱི་གནད་བསྡུས་བ། །ཤིང་རྟ་ཆེན་པོ་གཉིས་ཀྱི་ལམ་གྱི་སྲོལ། །ཀུན་མཁྱེན་སར་བགྲོད་སྐྱེ་བོ་མཆོག་གི་ལུགས་
མདོ་སྔགས་གཉིས་ཀའི་ལམ་ལག་ཅེས་པའི་ཆོས། །དངོན་མཐོ་ངེས་ལེགས་ཐམས་ཅད་སྒྲུབ་པའི་ཐབས། །བྱང་ཆུབ་ལམ་གྱི་རིམ་པའི་ཚིག་བཅད་འདི། །ཡབ་རྗེ་རྒྱལ་བ་གཉིས་པའི་གདམས་པ་མཆོག་
ལམ་རིམ་ཆེ་ཆུང་གཉིས་ལས་བསྡུས་ཏེ་བཀོད། །བདག་ཉིད་ཆེན་པོའི་ལེགས་བཤད་ཕུལ་བྱུང་མཆོག་ཡོད་བཞིན་འདི་འདྲ་ཡན་ལག་བརྒྱད་ལྡན་གྱི། །རྒྱ་མཚོའི་འགྲམ་དུ་བ་ཚའི་ཁྲོན་པ་དང། །མཚུངས་པས་
རང་ཉིད་དལ་བ་ཙམ་དུ་ཟད། །བརྗོད་བྱ་སྔ་མར་མ་བཤད་འདིར་བརྗོད་མིན། །བརྗོད་བྱེད་བསྡེབས་ལེགས་སྙན་པས་མཛེས་མིན་ཀྱང། །ཚིག་ཉུང་དོན་འདུས་བཤར་སྦྱང་འཁྱེར་བདེ་བར། །ཁུངས་དང་སྤྲེལ་ནས་ཚིགས་
སུ་བཅད་དེ་བསྡེབས། །ཐ་ཆད་བྱིས་བློས་མ་རྟོག་ལོག་རྟོག་གི། །དབང་གིས་འགལ་འཁྲུལ་ནོར་དང་ཆད་ལྷག་སྐྱོན། །མཆིས་རྣམས་ཡེ་ཤེས་སྤྱན་ལྡན་ཐམས་ཅད་དང། །གཟུར་གནས་མཁས་པའི་ཚོགས་ལ་སྙིང་
ནས་བཤགས། །འདིར་འབད་དགེ་བ་ཟླ་ཟེར་ལྟར་དཀར་བ། །གང་དེ་རྒྱལ་བསྟན་སྤྱི་དང་ཁྱད་པར་དུ། །ཡབ་རྗེ་རྒྱལ་བའི་རིང་ལུགས་ཀུ་མུད་ཚལ། །བཞད་ཅིང་འགྲོ་བའི་ཚ་གདུང་སེལ་ཕྱིར་བསྡོ།། །།ཅེས་བྱང་ཆུབ་

[197A]༄༅། །ལམ་གྱི་རིམ་པའི་གདམས་པའི་ཚིགས་སུ་བཅད་པ་ཀུན་མཁྱེན་བདེ་ལམ་ཞེས་བྱ་བ་འདི་ནི་རང་གི་གམ་དུ་ཉེ་བར་འཁོད་ཅིང་ལུགས་གཉིས་ལ་རྣམ་དཔྱོད་མི་དམན་པ་དཀའ་བཅུ་ངག་དབང་ཆོས་ལྡན་མིང་གཞན་
ཤེས་རབས་ཡང་ཡང་བསྐུལ་ཞིང། གཞན་ཡང་བཀའ་སྡེ་སྣོད་ལ་སྦྱངས་པ་ཆེ་ཞིང་རྣམ་དཔྱོད་ཡངས་པའི་མཚོ་བདུན་དགོན་གསར་གྱི་ཏཱ་བླ་མ་ཀ་བཅུ་བཀའ་འགྱུར་པ་བློ་བཟང་ཚུལ་ཁྲིམས། །རང་གི་གམ་དུ་ཉེ་བར་འཁོད་དེ་ལག་
གཡོག་ཚུལ་མཐུན་བྱེད་མི་སྡོམ་བརྩོན་ཆོས་ལ་དཀར་ཞིང་ཉམས་ལེན་ལ་མོས་པའི་དད་འདུན་ཅན་ལྷུན་འགྲུབ་རྒྱ་མཚོ་སོགས། །དོན་གཉེར་པ་འགའ་ཞིག་གིས་ཀྱང་བསྐུལ་བ་དང། །རང་ཉིད་བག་ཆགས་འཇོག་ཅིང་སྐལ་མཉམ་
འགའ་ཞིག་ལ་ཕན་པའང་སྲིད་སྙམ་པའི་བསམ་པས་སྙོམ་ལས་པ་ངག་དབང་བློ་བཟང་ཆོས་ལྡན་དཔལ་བཟང་པོ་ཞེས་བགྱི་བས་སྤྱོད་པ་སྤྱི་བསླབ་ཡན་ཆད་ལམ་རིམ་ཆེན་མོ་དང། །ཞི་ལྷག་གཉིས་ལམ་རིམ་ཆུང་བ་ནས་ཚིག་སྣ་
བསྡུས༑ ཤེས་བྱེད་ཀྱི་ལུངས་འདྲེན་འོས་རྣམས་སྐབས་དང་སྦྱར། རྔོག་ལོ་ཆེན་པོའི་ཐུགས་སྲས་དགེ་བཤེས་གྲོ་ལུང་པ་བློ་གྲོས་འབྱུང་གནས་ཀྱི་བསྟན་རིམ། རྗེ་ཉིད་ཀྱིས་ཀྱང་ཐུགས་བརྩེས་ཆེ་བར་མཛད་པ་དེ་ལས་ཀྱང་ལུང་
འགའ་ཞིག་དྲངས། རང་ཉིད་ཀྱིས་ལམ་རིམ་གྱི་ཁྲིད་རྒྱུན། པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་དང། རྒྱལ་དབང་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་གཉིས་ལས་བརྒྱུད་པ་གཉིས་ཀ་ཐོབ་པའི་
མན་ངག་གིས་བརྒྱན་ཏེ་བཤར་སྦྱང་བྱེད་པར་འཁྱེར་བདེ་བའི་ཕྱིར་ཚིག་བཅད་དུ་བཀོད་པའི་ཡི་གེ་པ་ནི་བསྐུལ་བ་པོ་དཔྱོད་ལྡན་དཀའ་བཅུ་ཤེས་དར་བའོ། །འདིས་ཀྱང་རྒྱལ་བསྟན་སྤྱི་དང་ཁྱད་པར་རྒྱལ་བ་
བློ་བཟང་གྲགས་པའི་བསྟན་པའི་སྙིང་པོ་དྲི་མ་མེད་པ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་ཏེ། མར་གྱུར་འགྲོ་བ་ཐམས་ཅད་ཕན་བདེའི་དཔལ་བཟང་པོ་ལ་སྤྱོད་པར་གྱུར་ཅིག། །



