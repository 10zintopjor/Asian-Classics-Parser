   ༈   །།ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་གསུང། །མ་ལུས་ཤེས་བྱ་ཇི་བཞིན་གཟིགས་པའི་
ཐུགས༑ ༑ཤཱཀྱའི་གཙོ་བོ་དེ་ལ་མགོས་ཕྱག་འཚལ། །ཟླ་མེད་སྟོན་པ་དེ་ཡི་སྲས་ཀྱི་མཆོག་རྒྱལ་བའི་མཛད་པ་ཀུན་གྱི་ཁུར་བསྣམས་ནས། །གྲངས་མེད་ཞིང་དུ་སྤྲུལ་པས་རྣམ་རོལ་བ། །མི་ཕམ་འཇམ་པའི་དབྱངས་ལ་ཕྱག་འཚལ་ལོ། །ཤིན་ཏུ་དཔག་པར་དཀའ་བ་
རྒྱལ་བའི་ཡུམ། །ཇི་བཞིན་དགོངས་པ་འགྲེལ་མཛད་འཛམ་གླིང་རྒྱན། །ཀླུ་སྒྲུབ་ཐོཌ་མེད་ཅེས་ནི་ས་གསུམ་ན། །ཡོངས་སུ་གྲགས་པའི་ཞབས་ལ་བདག་ཕྱག་འཚལ། །ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །ཟབ་མོའི་ལྟ་བ་རྒྱ་ཆེན་སྤྱོད་པའི་ལམ། །མ་ནོར་ཡོངས་སུ་
རྫོགས་པའི་གནད་བསྡུས་པའི། །གདམས་པའི་མཛོད་འཛིན་མར་མེ་མཛད་ལ་འདུད། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་
རྣམས་ལ་གུས་ཕྱག་འཚལ། །འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་དན་འགྲོ་ན་ལྷང་ངེ་བ། །ཀླུ་སྒྲུབ་ཐོགས་མེད་གཉིས་ལས་རིམ་བཞིན་དུ། །ལེགས་བརྒྱུད་བྱང་ཆུབ་ལམ་གྱི་རིམ་པ་ནི། །སྐྱེ་དགུའི་འདོད་དོན་མ་ལུས་སྐོང་བས་ན། །གདམས་
པ་རིན་ཆེན་དབང་གི་རྒྱལ་པོ་སྟེ། །གཞུང་བཟང་སྟོང་གི་ཆུ་བོ་འདུ་བའི་ཕྱིར། །དཔལ་ལྡན་ལེགས་པར་བཤད་པའི་རྒྱ་མྪོའང་ཡིན། །བསྟན་པ་ཐམས་ཅད་འགལ་མེད་རྟོགས་པ་དང། །གསུང་རབ་མ་ལུས་གདམས་པར་འཆར་བ་དང། །རྒྱལ་བའི་དགོངས་པ་བདེ་བླག་རྙེད་

[056A]༄༅། །པ་དང། །ཉེས་སྤྱོད་ཆེན་པོའི་གཡང་ས་ལས་ཀྱང་བསྲུང། །དེ་ཕྱིར་རྒྱ་བོད་མཁས་པའི་སྐྱེ་བོ་ནི། །སྐལ་ལྡན་དུ་མས་བསྟེན་པའི་གདམས་པ་མཆོག་སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་རབ་མི་འཕྲོག་དཔྱོད་ལྡན་སུ་ཞིག་ཡོད། །གསུང་རབ་ཀུན་གྱི་སྙིང་
པོ་བསྡུ་བསྡུ་བ། །ཚུལ་འདི་ཐུན་རེ་སྟོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་ཚོགས། །རླབས་ཆེན་སྡུད་པར་ངེས་པས་དེ་དོན་བསམ། །དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིག་པའི་རྩ་བ་ནི། །ལམ་སྟོན་བཤེས་གཉེན་དཾ་
པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་མཉེས་པར་བྱེད། །རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །དལ་
བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིག་སླ་ནམ་མཁའི་གློག་དང་འདྲ། །ཚུལ་འདི་བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པ་དགོས། །
རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཤི་ནས་ངན་འགྲོར་མི་སྐྱེའི་གདེང་མེད་ཅིང། །དེ་ཡི་འཇིགས་སྐྱོབ་དཀོན་མཆོག་གསུམ་དུ་ངེས། །དེ་ཕྱིར་སྐྱབས་འགྲོ་ཤིན་ཏུ་བརྟན་པ་དང། །དེ་ཡི་བསླབ་བྱ་
ཉམས་པ་མེད་པར་བྱ། །དེ་ཡང་དཀར་ནག་ལས་འབྲས་ལེགས་བསམས་ནས། །བླང་དོར་ཚུལ་བཞིན་སྒྲུབ་ལ་རག་ལས་སོ། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་ལམ་མཆོག་སྒྲུབ་ལ་མཚན་ཉིད་ཚང་བའི་རྟེན། །མ་རྙེད་བར་དུ་ས་ཕྱོད་མི་འོང་

[056B] །དེ་ཡི་མ་ཚང་མེད་པའི་རྒྱུ་ལ་བསླབ། །སྒོ་གསུམ་སྡིག་ལྟུང་དྲི་མས་སྤགས་[*SBAGS]པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་ཚང་བར་བསྟེན་པ་གཅེས། །རྣལ་འབྱོར་ངས་ཀྱང་་ཐར་འདོད་ཁྱེད་་སྡུག་བདེན་ཉེས་དམིགས་བསམ་ལ་མ་འབད་ན།།
ཐར་པ་དོན་གཉེར་ཇི་བཞིན་མི་སྐྱེ་ཞིང། །ཀུན་འབྱུང་འཁོར་བའི་འཇུག་རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་ངེས་འབྱུང་སྐྱོ་ཤས་བརྟན་པ་དང། །འཁོར་བར་གང་གིས་བཅིངས་པ་ཤེས་པ་གཅེས། །རྣལ་འབྱོར་ངས་ཀྱང་་ཐར་འདོད་ཁྱེད་
ཀྱང་་སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་རྟེན། །ཚོགས་གཉིས་ཀུན་ལ་གསེར་འགྱུར་རྩི་ལྟ་བུ། །རབ་འབྱམས་དགེ་ཚོགས་སྡུད་པའི་བསོད་ནམས་གཏེར། །དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་
མཆོག་ཐུགས་དམ་མཐིལ་དུ་འཛིན། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་སྦྱིན་པ་འགྲོ་བའི་རེ་སྐོང་ཡིད་བཞིན་ནོར། །སེར་སྣའི་མདུད་པ་གཅོད་པའི་མཚོན་ཆ་མཆོག་མ་ཞུམ་སྙིང་སྟོབས་བསྐྱེད་པའི་རྒྱལ་སྲས་སྤྱོད། །སྙན་པའི་གྲགས་པ་ཕྱོགས་བཅུར་སྒྲོག་པའི་
གཞི༑ ༑དེ་ལྟར་ཤེས་ནས་ལུས་དང་ལོངས་སྤྱོད་དགེ་ཡོངས་སུ་གཏོང་བའི་ལམ་བཟང་མཁས་པས་བསྟེན། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་སེལ་བའི་ཟླ་བའི་འོད། །སྐྱེ་དགུའི་དབུས་ན་ལྷུན་
པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །དེ་ལྟར་ཤེས་ནས་ཡང་དག་བླངས་པའི་ཁྲིམས། །དམ་པ་རྣམས་ཀྱིས་མིག་བཞིན་བསྲུང་བར་མཛད། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་བཟོད་པ་སྟོབས་ལྡན་རྣམས་ལ་རྒྱན་གྱི་མཆོག་

[057A]༄༅། །ཉོན་མོངས་གདུང་བའི་དཀའ་ཐུབ་ཀུན་གྱི་ཕུལ། །ཞེ་སྡང་ལག་འགྲོའི་དགྲ་ལ་ནམ་མཁའ་ལྡིང། །ཚིག་རྩུབ་མཚོན་ལ་སྲ་བའི་གོ་ཆ་ཡིན། །དེ་ལྟར་ཤེས་ནས་བཟོད་མཆོག་གོ་ཆ་ལ། །རྣམ་པ་སྣ་ཚོགས་ཚུལ་གྱིས་གོམས་པར་མཛད། །རྣལ་འབྱོར་ངས་་
ཐར་འདོད་ཁྱེད་ཀྱང་་མི་ལྡོག་བརྟན་པའི་བརྩོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བཞིན་འཕེལ། །སྤྱོད་ལམ་ཐམས་ཅད་དོན་དང་ལྡན་པར་འགྱུར། །གང་བརྩམས་ལས་ཀྱི་མཐའ་རྣམས་ཡིད་བཞིན་འགྲུབ། །དེ་ལྟར་ཤེས་ནས་ལེ་ལོ་ཀུན་སེལ་
བའི༑ ༑རླབས་ཆེན་བརྩོན་འགྲུས་རྒྱལ་སྲས་རྣམས་ཀྱིས་བརྩམས། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། །བཞག་ན་གཡོ་མེད་རི་ཡི་དབང་པོ་བཞིན། །བཏང་ན་དགེ་བའི་དམིགས་པ་ཀུན་ལ་འཇུག་ལུས་
སེམས་ལས་སུ་རུང་བའི་བདེ་ཆེན་འདྲེན། །དེ་ལྟར་ཤེས་ནས་རྣལ་འབྱོར་དབང་པོ་རྣམས། །རྣམ་གཡེང་དགྲ་འཇོམས་ཏིང་འཛིན་རྒྱུན་དུ་བསྟེན། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་ཤེས་རབ་ཟབ་མོའི་དེ་ཉིད་ལྟ་བའི་མིག་སྲིད་པའི་རྩ་བ་དྲུངས་ནས་འབྱིན་
པའི་ལམ། །གསུང་རབ་ཀུན་ལས་བསྔགས་པའི་ཡོན་ཏན་གཏེར། །གཏི་མུག་མུན་སེལ་སྒྲོན་མེའི་མཆོག་ཏུ་གྲགས། །དེ་ལྟར་ཤེས་ནས་ཐར་འདོད་མཁས་པ་ཡིས། །ལམ་དེ་འབད་པ་དུ་མས་བསྐྱེད་པར་མཛད། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་རྩེ་གཅིག་
བསམ་གཏན་ཙམ་ལ་འཁོར་བ་ཡི། །རྩ་བ་གཅོད་པའི་ནུས་པ་མ་མཐོང་ཞིང། །ཞི་གནས་ལམ་དང་བྲལ་བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་ལྡོག་པས། །ཡིན་ལུགས་ཕུ་ཐག་ཆོད་པའི་ཤེས་རབ་དེ། །གཡོ་མེད་ཞི་གནས་རྟ་ལ་བསྐྱོན་ནས་ནི། །མཐའ་

[057B] །མཐར་འཛིན་དམིགས་གཏོད་ཐམས་ཅད་འཇིག་བྱེད་པའི། །ཚུལ་བཞིན་དཔྱོད་པའི་ཡངས་པའི་ཤེས་རབ་ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་མཛད། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་རྩེ་གཅིག་གོམས་
པས་ཏིང་འཛིན་འགྲུབ་པ་ནི། །སྨོས་པར་ཅི་འཚལ་ཚུལ་བཞིན་དཔྱོད་པ་ཡི། །སོ་སོར་རྟོག་པ་ཡིས་ཀྱང་ཡིན་ལུགས་ལ། །གཡོ་མེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞེ་ལྷག་གཉིས། །ཟུང་འབྲེལ་སྒྲུབ་ལ་བརྩོན་རྣམས་ཡ་མཚན་ནོ། །རྣལ་
འབྱོར་ངས་ཀྱང་་ཐར་འདོད་ཁྱེད་ཀྱང་་མཉམ་གཞག་ནམ་མཁའ་ལྟ་བུའི་སྟོང་ཉིད་དང། །རྗེས་ཐོབ་སྒྱུ་མ་ལྟ་བུའི་སྟོང་པ་གཉིས། །བསྒོམས་ནས་ཐབས་ཤེས་ཟུང་དུ་འབྲེལ་བ་ཡིས། །རྒྱལ་སྲས་སྤྱོད་པའི་ཕ་རོལ་འགྲོ་བར་བསྔགས། །དེ་ལྟར་རྟོགས་ནས་ཕྱོགས་རེའི་ལཾ་
གྱིས་ནི། །ཚིམ་པ་མེད་པ་སྐལ་བཟང་རྣམས་ཀྱི་ལུགས། །རྣལ་འབྱོར་ངས་ཀྱང་་ཐར་འདོད་ཁྱེད་ཀྱང་་དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །མགོན་ལ་བརྟེན་
ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱོད་ཀྱང་དེ་བཞིན་བསྐྱང་འཚལ་ལོ། །རང་གི་ཡིད་ལ་གོམས་པར་བྱ་ཕྱིར་དང།།
སྐལ་བཟང་གཞན་ལའང་ཕན་པར་བྱ་བའི་ཕྱིར། །རྒྱལ་བ་དགྱེས་པའི་ཡོངས་སུ་རྫོགས་པའི་ལམ། །གོ་སླའི་ངག་གིས་བཤད་པའི་དགེ་བ་དེས། །འགྲོ་བ་ཀུན་ཀྱང་རྣམ་དག་ལམ་བཟང་དང། །འབྲལ་མེད་གྱུར་ཅིག་ཅེས་ན་སྨོན་ལམ་འདེབས། །རྣལ་འབྱོར་ངས་ཀྱང་

[058A]༄༅། །སྨོན་ལམ་དེ་ལྟར་བཏབ། །ཐར་འདོད་ཁྱེད་ཀྱང་དེ་བཞིན་འདེབས་འཚལ་ལོ། །ཞེས་བྱང་ཆུབ་ལམ་གྱི་རིམ་པའི་ཉམས་ལེན་གྱི་རྣམ་གཞག་མདོར་བསྡུས་ཏེ་བརྗེད་བྱང་དུ་བྱས་པ་འདི་ནི། མང་དུ་ཐོས་པའི་དགེ་སློང་སྤོང་བ་པ་བློ་བཟང་གྲགས་པའི་དཔལ་
གྱིས། །འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ་



﻿༄༅། །ལམ་རིམ་བསྡུས་དོན་གྱི་ཚིག་འགྲེལ་སྙིང་པོ་མདོར་བསྡུས་གསལ་བ་ཞེས་བྱ་བ་བཞུགས་སོ། །

[001A] །ན་མོ་སུ་མ་ཏི་ཀཱི་ཏི་ཡེ། ཐུགས་བསྐྱེད་མགྱོགས་འགྲོའི་ཤུགས་ཀྱིས་ཉེར་དྲངས་པའི། །གཞན་ཕན་འཕྲིན་ལས་འགྲོ་བའི་དཔལ་དུ་ཤར། །སྐལ་ལྡན་པདྨོ་ཡོངས་ཀྱི་གཉེན་གཅིག་པོ། །ཐུབ་དབང་
སྨྲ་བའི་ཉི་མ་དེ་ལ་འདུད། །བློ་ཆེན་གཞན་གྱིས་ཤིན་ཏུ་དཔག་དཀའ་བའི། །ཟབ་དོན་ལེགས་པར་འགྲེལ་བའི་རྣམ་དཔྱོད་ཀྱིས། །བཟང་པོའི་མཛད་མཆོག་གྲགས་པའི་སྣང་བ་ཅན། །རྗེ་བཙུན་བླ་མའི་ཞབས་ལ་གུས་ཕྱག་འཚལ། །གང་དེའི་
ལེགས་པར་བཤད་པའི་མཐར་ཐུག་ནི། །བྱང་ཆུབ་ལམ་གྱི་རིམ་པ་ཞེས་གྲགས་པ། །དེ་ཡི་གནད་ཀུན་གཅིག་ཏུ་རབ་བསྒྲིལ་པ། །ལམ་རིམ་བསྡུས་པའི་དགོངས་དོན་གསལ་བར་བྱ། །དེ་ལ་འདིར་བདག་ཅག་གི་བླ་མ་ཆོས་ཀྱི་རྒྱལ་པོ་བཙོང་ཁ་པ་ཆེན་
པོས་མཛད་པའི་ཉམས་མགུར་རམ། ལམ་རིམ་བསྡུས་པའི་དོན་ནི་གང་བཤད་པར་བྱ་བའི་ཆོས་སོ། །འདི་ལ་གསུམ། སྔོན་འགྲོ་མཆོད་བརྗོད་སོགས་དང། དངོས་གཞི་གཞུང་དོན་དང། མཇུག་གི་བཤད་པའི་ཁྱད་པར་རོ། །དང་པོ་ལ་
གཉིས། མཆོད་པར་བརྗོད་པ་དང། བཤད་བྱ་ངོས་བཟུང་བའོ། །དང་པོ་ལའང་གཉིས་ཏེ། དང་པོ་ནི། ལ་ལར་ན་མོ་གུ་རུ་མཉྫུ་གྷོ་ཥཱ་ཡ། ཞེས་འབྱུང་བ་ནི་སླའོ། །གཉིས་པ་ལ་ལྔ་ལས། དང་པོ་ཐུབ་དབང་ལ་ཕྱག་འཚལ་བ་ནི་
ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །ཞེས་སོགས་རྐང་པ་བཞི་སྟེ། འདི་ལ་མཁྱེན་བརྩེ་ནུས་གསུམ་མམ། སྤངས་རྟོགས་ཀྱི་ཡོན་ཏན་སྤྱི་དང། བྱེ་བྲག་སྐུའི་ཡོན་ཏན་གྱི་དབང་དུ་བྱས་ན། མཚན་དང་དཔེ་བྱད་སོགས་

[002A]༄༅། །ཡོན་ཏན་དུ་མས་ཁྱད་པར་དུ་བྱས་པ་དེ་ནི། རྒྱུ་གང་ལས་འཁྲུངས་པ་ཡོད་དེ། བསོད་ནམས་དང་ཡེ་ཤེས་ཀྱིས་བསྡུས་པ་ཕུན་སུམ་ཚོགས་པའི་དགེ་ལེགས་རེ་རེ་ཙམ་མ་ཡིན་པར་བྱེ་བས་བསྐྲུན་པ་སྟེ་བསྐྱེད་པ་ཡིན་པའི་
ཕྱིར་རོ། །འདིར་བྱེ་བ་ཞེས་པ་ནི། མང་ཚིག་ཡིན་གྱི། གྲངས་ཀྱི་བྱེ་བ་ཙམ་ལ་མི་བཟུང་ངོ། །མཚན་དཔེ་རེ་རེ་ལ་རྒྱུ་ཇི་ཙམ་དགོས་པ་ནི། རིན་ཆེན་འཕྲེང་བ་ལས་གསལ་ལ། རྒྱུ་སོ་སོ་བ་རེ་རེའི་དབང་དུ་བྱས་པ་ནི། ཡུམ་གྱི་མདོ་སོགས་དང། མངོན་
རྟོགས་རྒྱན་ནའང་ཡོད་དོ། །གསུང་གི་ཡོན་ཏན་ལ་ངོ་བོའི་དབང་དུ་བྱས་ནའང་རུང་ལ་འབྲས་བུའི་དབང་དུ་བྱས་ན། དེ་བཞིན་གཤེགས་པའི་གསུང་གི་ཡོན་ཏན་ནམ་བྱེད་ལས་ཡོད་དེ། གྲངས་མཐའ་ཡས་པའི་འགྲོ་བའི་གནས་སྐབས་དང་མཐར་ཐུག་གི་རེ་བ་
སྐོང་བར་བྱེད་པའི་ཕྱིར་རོ། །རེ་བ་སྐོང་ཚུལ་ཡང། ཆོས་བསྟན་ནས་མངོན་མཐོ་དང་ངེས་ལེགས་ལ་བཀོད་པའི་སྒོ་ནས་ཕན་འདོགས་པ་དང། དེ་དང་དེའི་སྐབས་ཀྱི་ཐེ་ཚོམ་གཅོད་པ་ལ་བྱའོ། །ཐུགས་ཀྱི་ཡོན་ཏན་གྱི་ཁྱད་པར་ཡོད་དེ། ངོ་བོའི་དབང་དུ་
བྱས་ན་མ་ལུས་ཇི་ལྟ་ཇི་སྙེད་ཀྱི་ཤེས་བྱ་ཐམས་ཅད་ཇི་བཞིན་མངོན་སུམ་དུ་གཟིགས་པའི་ཕྱིར་རོ། །དེ་ལྟ་བུའི་སྐུ་གསུང་ཐུགས་ཀྱི་ཡོན་ཏན་དང་ལྡན་པ། ཤཱཀྱའི་རིགས་ཀྱི་གཙོ་བོ་ཤཱཀྱ་ཐུབ་པ་དེ་ལ་ཇི་ལྟར་ཕྱག་འཚལ་བ་ཡོད་དེ། ཡན་ལག་གི་
དམ་པ་མགོ་བོས་ཕྱག་འཚལ་བ་སྟེ་འདུད་པར་བྱེད་པའི་ཕྱིར་རོ། །གཉིས་པ་ནི། ཟླ་མེད་སྟོན་པ་དེ་ཡི། ཞེས་སོགས་བཞི་སྟེ། ཕྱག་འཚལ་ལོ། །གང་ལ་ན། འགྲན་ཟླ་མེད་པའི་སྟོན་པ་དེ་ཡི་ཆོས་ཀྱི་སྲས་བྱང་སེམས་རྣམས་ཀྱི་ནང་ནས་མཆོག་

[002B] །མཛད་པའི་ཁུར་
བཞེས་ཚུལ་ནི། བྱམས་འཇམ་དབྱངས་གཉིས་ཀྱིས་ཐུབ་པའི་དམ་པའི་ཆོས་སྤྱི་དང། ཁྱད་པར་རྒྱ་ཆེན་སྤྱོད་པ་དང་ཟབ་མོའི་ལྟ་བའི་བརྒྱུད་རིམ་བཟུང་སྟེ་སྤེལ་བར་མཛད་པ་འདིའོ། །གསུམ་པ་ནི། ཤིན་ཏུ་དཔག་པར་དཀའ་བ་སོགས་བཞི་སྟེ། ཕྱག་འཚལ་ལོ། །གང་ལ་ན། རྒྱལ་བའི་གསུང་རབ་སྤྱི་དང་ཁྱད་པར། ཤིན་ཏུ་
དཔག་པར་ཏེ་རྟོགས་པར་དཀའ་བ་རྒྱལ་བའི་ཡུམ་རྒྱས་འབྲིང་བསྡུས་པ་གསུམ་གྱི་དོན་ཇི་ལྟ་བ་བཞིན་དུ་དགོངས་པ་འགྲེལ་པར་མཛད་པའི་སྒོ་ནས་འཛམ་གླིང་གི་རྒྱན་དུ་གྱུར་པ་མཚོན་ལ་མགོན་པོ་ཀླུ་སྒྲུབ་དང་འཕགས་པ་ཐོགས་མེད་ཅེས་ནི་ས་འོག་ས་སྟེང་ས་བླ་སྟེ་ས་གསུམ་ན་ཡོངས་སུ་གྲགས་པའི་ཞབས་ལའོ། །གང་གིས་ན་
དེ་ །བཞི་པ་ནི། ཤིང་རྟ་ཆེན་པོ་གཉིས་ལས་སོགས་བཞི་སྟེ། འདུད་དོ། །གང་ལ་ན། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་རྣམ་པ་གཉིས་ལས་ལེགས་པར་བརྒྱུད་པའི་ཟབ་མོ་ལྟ་བ་དང། རྒྱ་ཆེན་སྤྱོད་པའི་ལམ་གྱི་རིམ་པ་ཚང་ལ་མ་ནོར་བར་ཡོངས་སུ་རྫོགས་པའི་གནད་
བསྡུས་པའི་གདམས་པའི་མཛོད་འཛིན་པ་དཔལ་མར་མེ་མཛད་ལའོ། །དེ་ཡང་ཇོ་བོ་ཆེན་པོས་བླ་མ་གསེར་གླིང་པ་བསྟེན་ནས་བྱམས་པ་དང་ཐོགས་མེད་ནས་བརྒྱུད་པའི་གདམས་པ་གསན་ལ། རིགས་པའི་ཁུ་བྱུག་བསྟེན་ནས་འཇམ་དབྱངས་དང་ཀླུ་སྒྲུབ་ནས་བརྒྱུད་པའི་གང་ས་དུད་
པའི་ཆུ་བོ་གཉིས་ཟུང་དུ་འབྲེལ་བར་མཛད་དོ། །ལྔ་པ་ནི། རབ་འབྱམས་གསུང་རབ་ཀུན་ལ་སོགས་བཞི་སྟེ། ཕྱག་འཚལ་ལོ། །གང་ལ་ན། ཕྱོགས་རེ་ཙམ་མ་ཡིན་པར་རབ་འབྱམས་གསུང་རབ་ཀུན་ལ་ལྟ་བའི་མིག་ཏུ་གྱུར་ཅིང། སྐལ་བ་བཟང་པོར་གྱུར་བའི་གདུལ་བྱ་ཐར་པར་བགྲོད་པའི་འཇུག་ངོགས་ཏེ་ལམ་

[003A]༄༅། །མཆོག་ཏུ་གྱུར་པའི་སྐྱེས་བུ་གསུམ་གྱི་ལམ་གྱི་རིམ་པ་འདི་ཉིད། བརྩེ་བའི་ཐུགས་ཀྱིས་བསྐྱོད་པ་སྟེ་དྲངས་པའི་ཐབས་མཁས་ཀྱི་མཛད་པ་ཡིས་གདུལ་བྱ་ལ་གསལ་བར་མཛད་པའི་བཤེས་གཉེན་རྣམས་ལའོ། །ཚུལ་ཇི་ལྟར་ན། ཚིག་ཙམ་མ་ཡིན་པར་ཡིད་གུས་པའི་སྒོ་ནས་སོ་
འདིར་ལྟ་བའི་མིག་ཅེས་པ་ནི། ཁ་ཅིག་བཤེས་གཉེན་ལ་སྦྱོར་བར་སྣང་ཡང། ལམ་རིམ་ཉིད་ལ་བྱེད་པར་རྗེའི་དགོངས་པ་ཡིན་པར་ལམ་རིམ་ཆེན་མོའི་མཇུག་ཏུ་གསལ་ལོ། །གཉིས་པ་བཤད་བྱ་ངོས་བཟུང་བ་ལ་གསུམ། བརྒྱུད་པའི་ཁྱད་པར། ཁྱད་ཆོས། དགོས་པའོ། །དང་པོ་ནི། འཛམ་གླིང་མཁས་པ་ཡོངས་ཀྱི་
སོགས་བཞི་སྟེ། འཛམ་གླིང་འདིར་བྱོན་པའི་མཁས་པ་ཡོངས་ཀྱི་གཙུག་གི་རྒྱན་དུ་གྱུར་ཅིང། མཁས་པའི་སྙན་པ་ཕྱོགས་ཀུན་དུ་གྲགས་པའི་བ་དན་འགྲོ་བའི་གནས་འདི་ན་ཉི་མ་ལྟར་ལྷང་ངེར་གསལ་བ་ཀླུ་སྒྲུབ་དང་ཐོགས་མེད་གཉིས་ལས་རིམ་པ་བཞིན་དུ་ལེགས་པར་བརྒྱུད་པའི་བྱང་ཆུབ་ལམ་གྱི་རིམ་པའི་གཞུང་ཉིད་
འཆད་པར་བྱའོ། །ཞེས་རྩོམ་པ་དམ་བཅའ་དོན་གྱིས་མཛད་དོ། །གཉིས་པ་ལ་གཉིས། དཔེ་དོན་གྱི་ཁྱད་པར་དང། ཁྱད་ཆོས་དངོས་སོ། །དང་པོ་ནི། སྐྱེ་རྒུའི་འདོད་དོན་མ་ལུས་སྐོང་བས་ན། །སོགས་བཞི་སྟེ། དེ་ལྟར་བརྒྱུད་པའི་བྱང་ཆུབ་ལམ་གྱི་རིམ་པ་འདི་ནི། དཔེ་དོན་གྱི་ཁྱད་པར་ཇི་ལྟ་བུ་དང་ལྡན་ཞེ་ན་
ཡོད་དེ། ཐར་འདོད་ཀྱི་སྐྱེ་རྒུའི་འདོད་དོན་མ་ལུས་པ་སྐོང་བས་ན། གདམས་པ་རིན་ཆེན་དབང་གི་རྒྱལ་པོ་ལྟ་བུ་སྟེ། ཡིད་བཞིན་གྱི་ནོར་བུ་རིན་པོ་ཆེ་དང་ཆོས་མཚུངས་ཤིང། ཐེག་པ་ཆེ་ཆུང་གི་གཞུང་ལུགས་བཟང་པོ་སྟོང་གི་ལེགས་བཤད་ཀྱི་ཆུ་བོ་མ་ལུས་པ་འདུ་བའི་ཕྱིར་ན། དཔལ་ལྡན་ཏེ་ཕུན་སུམ་ཚོགས་པ་
ལེགས་པར་བཤད་པའི་རྒྱ་མཚོ་ལྟ་བུའང་ཡིན་ནོ། །འདོད་པའི་དོན་སྐང་ཚུལ་ནི། འདིའི་དོན་ཉམས་སུ་བླངས་པ་ལས་མངོན་མཐོ་དང་ངེས་ལེགས་འགྲུབ་པ་དང། གཞུང་ལུགས་སྟོང་སྟེ་མང་ དེ་རྣམས་འདུ་ཚུལ་ཡང་རྗོད་བྱེད་ཀྱི་ཚིག་ཐམས་ཅད་འདུ་བའི་དོན་མིན་གྱི་

[003B] །གཉིས་པ་ནི། བསྟན་པ་ཐམས་ཅད་འགལ་མེད་སོགས་བཞི་སྟེ། དེ་ལྟ་བུའི་གཞུང་འདི་ནི། ཁྱད་ཆོས་སམ་ཆེ་བ་བཞི་དང་ལྡན་ཏེ། གདམས་པ་འདི་ལ་བརྟེན་ནས་རྒྱལ་བས་ཆོས་ཚུལ་ཇི་སྙད་ཅིག་གསུངས་པ་ཐམས་ཅད་ལས། ཁ་ཅིག་ནི་ལམ་གྱི་གཙོ་བོ། ཁ་ཅིག་ནི་དེའི་ཡན་ལག་
སྟོན་བྱེད་དུ་ཤེས་ནས་དངོས་དང་བརྒྱུད་བ་ཅི་རིགས་ཀྱི་སྒོ་ནས་འཚང་རྒྱ་བའི་ཆ་རྐྱེན་དུ་གོ་བར་འགྱུར་བས་ན། བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ་དང། མདོ་སྔགས་ཀྱི་གསུང་རབ་རྣམས་དང་དེའི་དགོངས་འགྲེལ་གྱི་བསྟན་བཅོས་རྣམས་བཤད་ཆོས་ཙམ་དུ་བཟུང་ནས་ཉམས་སུ་ལེན་རྒྱུ་དེ་དག་གི་དོན་ལས་གཞན་
ཞིག་ན་ཡོད་པར་འཛིན་པའི་ལོག་རྟོག་རྣམས་ལྡོག་སྟེ། གསུང་རབ་དགོངས་འགྲེལ་དང་བཅས་པའི་བརྗོད་བྱ་མཐའ་དག་ཉམས་སུ་ལེན་གྱི་གོ་རིམ་དང་མཐུན་པར་བཤེས་གཉེན་བསྟེན་ཚུལ་ནས་ཞི་ལྷག་གི་བར་བསྡུས་ནས་དཔྱད་སྒོམ་དང་འཛེག་སྒོམ་ཅི་རིགས་ཀྱི་སྒོ་ནས་ཉམས་སུ་ལེན་ཚུལ་ཤེས་པར་འགྱུར་བས་ན། གསུང་རབ་
ཐམས་ཅད་གདམས་པར་འཆར་བའི་ཆེ་བ་དང། དེ་ལྟར་གསུང་རབ་ཐམས་ཅད་གདམས་ངག་གི་མཆོག་ཡིན་ཀྱང་བློ་མ་སྦྱངས་པའི་ལས་དང་པོ་བས་གཞུང་ཆེ་བ་དེ་དག་གི་དགོངས་དོན་རང་སྟོབས་ཀྱིས་རྟོགས་ནས་ཉམས་སུ་ལན་མི་ཤེས་པས། དེ་དག་གི་དགོངས་དོན་རྣམས་འདུས་པའི་བླ་མའི་མན་ངག་བྱང་ཆུབ་ལམ་གྱི་རིམ་པ་འདི་ལྟ་བུ་ལ་བརྟེན་ནས་གཞུང་ཆེ་བ་དེ་རྣམས་ཀྱི་དགོངས་དོན་ལེགས་པར་རྟོགས་པར་འགྱུར་བས་ན། རྒྱལ་བའི་དགོངས་པ་བདེ་བླག་ཏུ་རྟོགས་པའི་ཆེ་བ་དང། དེ་ལྟར་རྙེད་པའི་ཚེ་སངས་རྒྱས་ཀྱི་བཀའ་ཐམས་ཅད་དངོས་དང་བརྒྱུད་བ་ཅི་རིགས་ཀྱི་སྒོ་ནས་འཚང་རྒྱ་བའི་ཐབས་སུ་གོ་ནས་འཚང་རྒྱ་བའི་ཐབས་མི་སྟོན་པའི་
སངས་རྒྱས་ཀྱི་བཀའ་མེད་པར་ཤེས་ཏེ། གསུང་རབ་དེ་དག་ལ་གདུལ་བྱའི་དབང་གིས་བརྗོད་བྱ་ཅུང་ཟད་རེ་མི་མཐུན་པ་དང་མཆོག་དམན་ཡོད་ཀྱང། ཐམས་ཅད་འཚང་རྒྱ་བའི་ཐབས་སྟོན་པ་ཙམ་ལ་ཁྱད་པར་མེད་པར་ངེས་ནས་ཆོས་སྤོང་བའི་ལས་མི་འབྱུང་བ་སྟེ། ཉེས་སྤྱོད་ཆེན་པོའི་གཡང་ས་ལས་ཀྱང་སྲུང་བའི་ཆེ་བ་བཞི་

[004A]༄༅། །དང་ལྡན་པའི་ཕྱིར་རོ། །གསུམ་པ་ལ་གཉིས། ཆེ་བ་དེ་ལྡན་གྱི་ཆོས་འདི་ཉམས་སུ་ལེན་རིགས་པ་དང། ཉམས་སུ་བླངས་པའི་ཕན་ཡོན་ནོ། །དང་པོ་ནི། དེ་ཕྱིར་རྒྱ་བོད་མཁས་པའི་སོགས་བཞི་སྟེ། སྔར་བཤད་པའི་ཆེ་བ་དེ་ལྟར་ཡོད་པའི་རྒྱུ་མཚན་དེའི་ཕྱིར་ན། རྒྱ་གར་དང་
བོད་ཀྱི་མཁས་པའི་སྐྱེ་བོ་ནི་སྐལ་བ་དང་ལྡན་པ་དུ་མས་ཉམས་ལེན་དུ་བསྟེན་པའི་གདམས་པ་མཆོག་ཏུ་གྱུར་པ་སྐྱེས་བུ་ཆུང་འབྲིང་ཆེ་གསུམ་གྱི་ལམ་གྱི་རིམ་པ་ཡིས་ནི་ཡིད་རབ་ཏུ་མི་འཕྲོག་པའི་རྣམ་དཔྱོད་དང་ལྡན་པ་སུ་ཞིག་ཡོད་དེ་མེད་དོ། །གཉིས་པ་ནི། གསུང་རབ་ཀུན་གྱི་སྙིང་པོ་སོགས་བཞི་སྟེ། ཐེག་པ་ཆེ་ཆུང་གི་གསུང་རབ་ཀུན་གྱི་
སྙིང་པོ་བསྡུ་བསྡུ་བའི་གཞུང་གི་ཚུལ་འདི་ནི། ལན་མང་དུ་ལྟ་ཅི་ཐུན་རེ་སྟོན་པ་དང་ལན་རེ་ཉན་པས་ཀྱང་གཞུང་ཆེ་བ་ནས་དམ་ཆོས་འཆད་པ་དང་ཐོས་པའི་ཕན་ཡོན་གྱི་ཚོགས་རླབས་ཆེན་འབྱུང་བར་གསུངས་པ་དེ་རྣམས་སྡུད་པར་ངེས་པས་སོ། །རྒྱུ་མཚན་དེས་ན། དེའི་དོན་ཡིད་ལ་བསམ་
པར་བྱའོ། །ཞེས་པ་ནི་དོན་བསྡུ་བའི་སྒོ་ནས་གདམས་པའོ། །བསྡུ་བསྡུ་བ་ནི་གསུང་རབ་ཐམས་ཅད་ཀྱི་གནད་བསྡུས་པ་དང་དེ་ཡང་མདོར་བསྡུས་ཏེ་བསྟན་པའི་དོན་ནོ། །གཉིས་པ་གཞུང་གི་དོན་བཤད་པ་ལ། མཆོད་བརྗོད་སོགས་ནི། གཞུང་གི་ཡན་ལག་ཡིན་ལ། འདིར་གཞུང་དོན་དངོས་ཀྱི་དབང་དུ་བྱས་ཏེ་འཆད་
པ་ལ་གཉིས། ཐུན་མོང་བ་དང། ཐུན་མོང་མ་ཡིན་པའི་ལམ་ལ་བསླབ་ཚུལ་ལོ། །དང་པོ་ལ་གཉིས། སྔོན་འགྲོ་དང། དངོས་གཞིའོ། །དང་པོ་ནི། དེ་ནས་འདི་ཕྱིའི་ལེགས་ཚོགས་སོགས་བརྒྱད་དེ། ལམ་རིམ་ཡོངས་རྫོགས་དང་དེའི་ཆ་ཤས་ཙམ་ལས་སུ་བླངས་པ་ལས་ཀྱང་ཕན་ཡོན་ཆེན་པོ་ཡོད་ཚུལ་བསམ་པ་
སོགས་སྔོན་དུ་བཏང་སྟེ་དེ་ནས་འདི་ལྟར་ཉམས་སུ་བླང་བར་བྱའོ། །ཞེས་མཚམས་སྦྱར་རོ། །ཕན་ཡོན་དེ་ལྟར་མཐོང་བ་དེས། འདི་དང་ཕྱི་མའི་ལེགས་ཚོགས་ཇི་སྙེད་མཆིས་པའི་རྟེན་འབྲེལ་ལེགས་པར་འགྲིག་པར་འགྱུར་བའི་རྩ་བ་ནི། རང་ལ་ལམ་སྟོན་པའི་དགེ་བའི་བཤེས་གཉེན་དམ་པར་ཤེས་པར་བྱས་ཏེ། འབད་པ་

[004B] བླ་མ་ལ་སྐྱོན་རྟོག་གི་བློ་བཀག་ནས་དད་པ་སྐྱེ་ཅི་ཐུབ་བྱེད་པའི་སྒོ་ནས་བསམ་པས་བསྟེན་པ་དང། བླ་མ་མཉེས་པ་སྒོ་མཐའ་དག་ནས་བསྒྲུབ་ཅིང་མ་མཉེས་པ་ནམ་ཡང་མི་བསྒྲུབ་པ་དང། ལུས་ཀྱིས་བཀུར་ཞིང་ངག་གིས་བསྟོད་པ་སོགས་དང། ཅི་གསུང་བཀའ་བཞིན་དུ་སྒྲུབ་པའི་སྒོ་ནས་སྦྱོར་བས་ཚུལ་
བཞིན་དུ་བསྟེན་པ་རུ་སྟེ་བསྟེན་པ་ལ་རག་ཡས་པར་མཐོང་ནས་རྐྱེན་ཅུང་ཟད་ཙམ་དུ་མ་ཟད། སྲོག་གི་ཕྱིར་ཡང་མི་གཏོང་བར་བཀའ་བཞིན་དུ་སྒྲུབ་པའི་མཆོད་པས་མཉེས་པར་བྱེད་དགོས་སོ། །དེའི་མཇུག་ཏུ། རྗེའི་གསུང་འབུམ་ཐོར་བུ་ལས། རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །
ཞེས་འབྱུང་བ་ནི། རྗེའི་གསུང་དངོས་ཡིན་ལ། ཆོས་སྤྱོད་ལས། རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །ཞེས་འབྱུང་བ་ནི། ཕྱིས་གཞན་གྱིས་བསྒྱུར་བ་སྟེ། དོན་གོ་སླ་ཞིང་ཕྱི་མ་གཞན་ལའང་སྦྱོར། བླ་མའི་མཚན་ཉིད། བསྟེན་ཚུལ་སོགས་ལམ་རིམ་སོགས་
ནས་ཤེས་པར་བྱའོ། །གཉིས་པ་ལ་གཉིས། དལ་འབྱོར་ལ་སྙིང་པོ་ལེན་པར་བསྐུལ་བ་དང། སྙིང་པོ་ཇི་ལྟར་ལེན་ཚུལ་ལོ། །དང་པོ་ནི། དལ་བའི་རྟེན་འདི་ཡིད་བཞིན་ནོར་སོགས་ཏེ། དལ་བརྒྱད་འབྱོར་བཅུ་ལྡན་པའི་སྒོ་ནས་ཆོས་སྒྲུབ་པ་ལ་ཁོས་པས་ན་དལ་བའི་རྟེན་ཁྱད་པར་ཅན་འདི་ནི། ཡིད་བཞིན་གྱི་ནོར་བུ་རིན་པོ་
ཆེ་ལས་ཀྱང་ལྷག་པ་འདི་འདྲ་བ་ནི་སྔར་ཡང་ཡང་རྙེད་པ་མ་ཡིན་གྱི་རྙེད་པ་དུས་ད་རེས་ཙམ་ཞིག་ཡིན་ནོ། །དེས་རྙེད་ན་དོན་ཆེ་བར་མ་ཟད། རྙེད་པར་དཀའ་བར་བསྟན་ཏོ། །ཡིད་བཞིན་གྱི་ནོར་བུ་ལས་ལྷག་ཚུལ་ནི་ནོར་བུ་ལས་དགོས་འདོད་འབྱུང་ཡང་ཚེ་འདིའི་གནས་སྐབས་ཀྱི་འདོད་དོན་ཡིན་ལ། རྟེན་འདི་ལ་བརྟེན་ནས་མངོན་མཐོ་ཙམ་དུ་མ་ཟད། ངེས་ལེགས་ཐར་པ་དང་ཐམས་ཅད་མཁྱེན་པ་བསྒྲུབས་ནའང་ཐོབ་ནུས་པར་གསུངས་པའི་ཕྱིར་ན་ལྷག་གོ་དེ་ལྟར་རྙེད་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་རྟེན་འདི་དོན་མེད་དུ་མི་བཏང་བར་འདི་ལ་རང་གིས་ཅི་ནུས་ཀྱི་སྒོ་ནས་ཆོས་བྱ་བའི་དམ་བཅའ་བརྟན་པོ་བྱའོ། །གཉིས་པ་སྙིང་པོ་ཇི་ལྟར་ལེན་ཚུལ་ལ་

[005A]༄༅། །གཉིས། ལམ་གྱི་དབང་དུ་བྱས་པའི་གསུང་རབ་རྣམས་འདུ་ཚུལ་དང། ཉམས་སུ་ལེན་ཚུལ་དངོས་སོ། །དང་པོ་ནི། སངས་རྒྱས་བཅོམ་ལྡན་འདས་ཀྱིས་ཆོས་ཀྱི་ཕུང་པོ་ཇི་སྙེད་ཅིག་གསུངས་པ་ནི་སེམས་ཅན་གྱི་དོན་དུ་ཡིན་ལ། དེ་ཡང་མངོན་མཐོ་ངེས་ལེགས་གཉིས་ལས། མངོན་
མཐོ་ལས་བརྩམས་ཏེ་གཙོ་བོར་གསུངས་པ་རྣམས་སྐྱེས་བུ་ཆུང་ངུ་དངོས་སམ་དེ་དང་ཐུན་མོང་བའི་ཆོས་སྐོར་དུ་འདུ་ཞིང། ངེས་ལེགས་ལ་གཉིས་ལས་ཐར་པ་ལ་བརྩམས་ཏེ་གཙོ་བོར་གསུངས་པ་རྣམས་སྐྱེས་བུ་འབྲིང་དངོས་སམ་དེ་དང་ཐུན་མོང་བའི་ཆོས་སྐོར་དུ་འདུ་ལ། ཐམས་ཅད་མཁྱེན་པ་སྒྲུབ་པ་ལས་
བརྩམས་ཏེ་གསུངས་པ་ཐམས་ཅད་སྐྱེས་བུ་ཆེན་པོའི་ཆོས་སྐོར་དུ་འདུ་བ་ཡིན་ནོ། །འདིར་སྐྱེས་བུ་ཆུང་འབྲིང་དང་ཐུན་མོང་བའི་ལམ་འགའ་ཞིག་སྐྱེས་བུ་ཆེན་པོའི་ལམ་གྱི་ཡན་ལག་ཏུ་དགོས་པ་དེར་འཁྲིད་པ་ཡིན་གྱི། སྐྱེས་བུ་ཆུང་འབྲིང་དངོས་ཀྱི་ལམ་ལ་འཁྲིད་པ་ནི་མ་ཡིན་ཏེ། མངོན་མཐོ་ཙམ་ཞིག་དོན་གཉེར་གྱི་བློ་
དེ་སྐྱེས་བུ་ཆུང་ངུའི་ལམ་དངོས་དང། རང་དོན་དུ་ཐར་པ་ཙམ་ཞིག་དོན་གཉེར་གྱི་བློ་དེ་སྐྱེས་བུ་འབྲིང་གི་ལམ་དངོས་ཡིན་པས། དེར་འཁྲིད་ན་ནི་སྐྱེས་བུ་ཆེན་པོའི་ལམ་གྱི་གོ་སར་འཁྲིད་པའི་སྐྱོན་དུ་འགྱུར་བའི་ཕྱིར་རོ། །འོ་ན། དེ་གཉིས་དང་ཐུན་མོང་བའི་ལམ་ཇི་ལྟ་བུ་ཞེ་ན། སྡིག་སྤོང་དགེ་བ་སྒྲུབ་པའི་སྒོ་ནས་མངོན་མཐོ་
དོན་གཉེར་གྱི་བློ་དེ། སྐྱེས་བུ་ཆུང་ངུ་དང་ཐུན་མོང་བའི་ལམ་དང། འཁོར་བ་ལས་གྲོལ་འདོད་ཀྱི་སྒོ་ནས་ཐར་པ་དོན་གཉེར་གྱི་བློ་དེ་སྐྱེས་བུ་འབྲིང་དང་ཐུན་མོང་བའི་ལམ་ཡིན་ཏེ། དེ་གཉིས་ཀའང་བྱང་སེམས་ཀྱི་རྒྱུད་ལ་ཡོད་ཅིང། དེས་ཉམས་སུ་ལེན་དགོས་པའི་ཕྱིར་རོ། །གལ་ཏེ་སྐྱེས་བུ་ཆུང་འབྲིང་གི་ལམ་གཉིས་སྐྱེས་བུ་
ཆེན་པོའི་ལམ་གྱི་གོལ་ས་ དེའི་གེགས་སམ་མི་མཐུན་ཕྱོགས་ཡིན་པའི་ཕྱིར་འཚང་རྒྱ་བའི་ཐབས་ཀྱང་མ་ཡིན་པར་འགྱུར་རོ་ཞེ་ན། སྐྱོན་མེད་དེ། ལམ་དེ་གཉིས་སྐྱེས་བུ་ཆེན་པོ་མྱུར་དུ་འཚང་རྒྱ་བའི་ལམ་གྱི་གོལ་ས་ཡིན་པས་དེ་འཚང་རྒྱ་བའི་ཐབས་མ་ཡིན་ཀྱང། ཉན་རང་རྣམས་རིམ་གྱིས་རྒྱུད་སྨིན་ཏེ་འཚང་རྒྱ་

[005B] །དེ་ཡང་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ལྟ་བུ་ལ་གཙོ་བོར་དགོངས་པའོ། །གཉིས་པ་ལ་གསུམ། སྐྱེས་བུ་ཆུང་ངུ་དང་ཐུན་མོང་བའི་ལམ། འབྲིང་དང་ཐུན་མོང་བའི་ལམ། ཆེན་པོའི་ལམ་དངོས་སོ། །དང་པོ་ལ་གཉིས། ཕྱི་མ་དོན་གཉེར་གྱི་བློ་
བསྐྱེད་པ། ཕྱི་མའི་བདེ་ཐབས་བསྟེན་པའོ། །དང་པོ་ལ་གཉིས། འཆི་བ་མི་རྟག་པ་བསམ་པ་དང། ངན་འགྲོའི་སྡུག་བསྔལ་བསམ་པའོ། །དང་པོ་ནི། རྙེད་དཀའ་འཇིག་སླ་སོགས་བཞི་སྟེ། རྒྱུ། ངོ་བོ། དཔེའི་སྒོ་ནས་རྙེད་པར་དཀའ་ཞིང། འཆི་རྐྱེན་མང་བས་འཇིག་པར་སླ་བ་ནི། དཔེར་ན། ནམ་མཁའི་གློག་མྱུར་དུ་འཇིག་
པ་དང་འདྲ་བའི་ཚུལ་འདི་བསམས་ནས་དགྲ་འདུལ་གཉེན་སྐྱོང་སོགས་འཇིག་རྟེན་གྱི་བྱ་བ་ཀུན་དཔེར་ན། སྙིང་པོ་མེད་པའི་ཤུན་པའི་སྤུན་པ་འཕྱར་བ་བཞིན་དུ་དོན་མེད་པར་རྟོགས་པར་གྱུར་ནས་ཉིན་མཚན་ཀུན་ཏུ་རྟེན་འདི་ལ་སྙིང་པོ་ལེན་པ་དགོས་སོ། །གཉིས་པ་ངན་འགྲོའི་སྡུག་བསྔལ་བསམ་པ་ནི། ཤི་ནས་ངན་འགྲོར་མི་སྐྱེ་
ཞེས་པ་སྟེ། དེ་ལྟར་འཆི་བ་མི་རྟག་པར་མ་ཟད། ཤི་ནས་ལས་དཀར་ནག་གཉིས་ཀྱིས་ཇི་ལྟར་འཕངས་པ་བཞིན་སྐྱེ་བ་ལེན་དགོས་ལ། དེ་ནི་དགེ་བའི་ལས་ཀྱིས་བདེ་འགྲོར་སྐྱེ་ཞིང་བདེ་བ་མྱོང་ལ། མི་དགེ་བའི་ལས་ཀྱིས་ངན་འགྲོར་སྐྱེ་ཞིང་སྡུག་བསྔལ་མྱོང་ངོ། །བདག་གིས་ནི་བདེ་སྐྱོ་འགྲོར་སྐྱེ་བའི་རྒྱུ་ཆེར་མ་བསྒྲུབས་ལ། ངན་འགྲོར་སྐྱེ་བའི་
ནི་མང་དུ་བསགས་སོ། །དེའི་ཕྱིར་ན་ཕྱི་མར་དམྱལ་བ་ལ་སོགས་པ་ངན་འགྲོར་མི་སྐྱེ་བའི་གདེངས་ཐོབ་པ་བདག་ལ་མེད་ཅིང། མེད་པར་མ་ཟད། དེར་སྐྱེ་བཤུགས་ཆེའོ་སྙམ་ནས་ངན་འགྲོའི་སྡུག་བསྔལ་ཡང་ཡང་བསམས་ཏེ་དེ་ལས་ཐར་འདོད་ཤུགས་ཅན་བསྐྱེད་དོ། །གཉིས་པ་ཕྱི་མའི་བདེ་ཐབས་ལ་གསུམ། སྐྱབས་འགྲོ་བསླབ་བྱ་དང་
བཅས་པ་དང། དེ་ལ་ལས་གཉིས་ཀྱི་བླང་དོར་ལ་འཇུག་དགོས་པ་དང། རྣམ་མཁྱེན་སྒྲུབ་པའི་རྟེན་བཤད་པའོ། །དང་པོ་ནི། དེ་ཡི་འཇིགས་སྐྱོབ་དཀོན་མཆོག་གསུམ་སོགས་གསུམ་སྟེ། དེ་ལྟར་ལས་ཀྱི་དབང་གིས་ངན་འགྲོར་ལྟུང་བར་འགྱུར་བས་ངན་འགྲོ་དེ་ཡི་འཇིགས་པ་ལས་སྐྱོབ་པའི་སྐྱབས་ནི་དཀོན་མཆོག་གསུམ་དུ་ངེས་

[006A]༄༅། །སོ། །དེ་ཡང་ཇི་སྐད་དུ། སངས་རྒྱས་ཆོས་དང་དགེ་འདུན་ཏེ། །ཐར་པ་འདོད་པ་རྣམས་ཀྱི་སྐྱབས། །ཞེས་འབྱུང་བ་ལྟར། དཀོན་མཆོག་གསུམ་སོ་སོའི་ཁྱད་པར་དང་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་དགོས་སོ། །འགྲོ་ཚུལ་ཡང་སྙིང་ཐག་པ་ནས་དཀོན་མཆོག་གསུམ་
ལ་འཁོར་བ་དང་ངན་སོང་གི་སྡུག་བསྔལ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་སྒོ་ནས་རེ་ལྟོས་འཆའ་བའི་བློ་བསྐྱེད་པའོ། །དེ་ལྟར་འཇིགས་པ་དེ་ལས་སྐྱོབ་ནུས་པར་ཤེས་ནས་སྐྱོབ་པ་དེའི་ཕྱིར་དུ་དེ་གསུམ་ལ་སྐྱབས་སུ་སོང་བའི་སྐྱབས་འགྲོ་ཤིན་ཏུ་བསྟེན་པ་དང་སྐྱབས་འགྲོ་དེ་ཡི་བསླབ་བྱ་ཐུན་མོང་བ་དང་ཐུན་
མོང་མ་ཡིན་པ་ལམ་རིམ་སོགས་ནས་བཤད་པ་ལ་ཉམས་པ་མེད་པར་བྱའོ། །གཉིས་པ་ནི། དེ་ཡང་དཀར་ནག་ལས་འབྲས་སོགས་ཏེ། དེ་ཡང་དད་པ་ལ་སྤྱིར་དང་བའི་དད་པ། ཡིད་ཆེས་པའི་དད་པ། འདོད་པའི་དད་པ་དང་གསུམ་ཡོད་ཀྱང་འདིར་ནི་གཙོ་བོ་ཡིད་ཆེས་པའི་དད་པ་སྟེ། དཀོན་མཆོག་གིས་སྐྱོབ་པ་དེ་ཡང་ལས་
འབྲས་ལ་བླང་དོར་ཕྱིན་ཅི་ལོག་ཏུ་བསྒྲུབས་ན་མི་འབྱུང་བས། དཀར་པོ་དགེ་བ་དང་ནག་པོ་མི་དགེ་བའི་ལས་འབྲས་བུ་དང་བཅས་པ་ཇི་ལྟར་ཡིན་ལེགས་པར་བསམས་ནས་དགེ་བ་འབྲས་བུ་དང་བཅས་པ་ལ་བླང་བྱ་དང། མི་དགེ་འབྲས་བུ་དང་བཅས་ལ་དོར་བྱར་བྱེད་པའི་སྒོ་ནས་ཚུལ་བཞིན་དུ་སྒྲུབ་པ་ལ་རག་ལས་སོ། །མདོར་ན་
སངས་རྒྱས་ཀྱིས་དགེ་མི་དགེ་སོགས་སོགས་ལས་དང་འབྲས་བུ་ཇི་ལྟར་གསུངས་པ་ལ་ཡིད་ཆེས་པའི་སྒོ་ནས་བླང་དོར་བྱེད་དགོས་པའི་དོན་ནོ། །ལྷག་མ་རྗེ་བཙུན་བླ་མས་སོགས་སླའོ། །གསུམ་པ་ལ་གཉིས། དངོས་དང། སྟོབས་བཞི་བསྟེན་ཚུལ་ལོ། །དང་པོ་ནི། ལམ་མཆོག་སྒྲུབ་ལ་སོགས་ཏེ། ཁྱད་པར་དུ་ལམ་མཆོག་
རྣམ་མཁྱེན་སྒྲུབ་པ་ལ་ཚེ་རིང་བ་ཁ་དོག་བཟང་བ་སོགས་རྣམ་སྨིན་གྱི་རྒྱུ་བརྒྱད་སོགས་མཚན་ཉིད་ཚང་བའི་རྟེན་ཅི་རིགས་པ་མ་རྙིད་ཀྱི་བར་དུ་ལམ་སྒྲུབ་ཀྱང་ས་ཆོད་མི་འོང་བས། དེ་འོང་བའི་ཆེད་དུ་རྟེན་མཚན་ཉིད་ཚང་བ་དེ་ཡི་མ་ཚང་མེད་པའི་རྒྱུ་སྒྲུབ་པ་ལ་བསླབ་པར་བྱའོ། །རྒྱུ་ནི་གཞན་གྱི་སྲོག་སྐྱོབ་པ། རྟེན་ལ་མར་མེ་འབུལ་བ་སོགས་

[006B] །དེའི་ཚེ་ལས་འབྲས་ལ་བླང་དོར་ཅི་ཐུབ་བྱས་ཀྱང། བག་མེད་པ་དང་ཉོན་མོངས་མང་བའི་དབང་གིས་ཉེས་པ་འབྱུང་བས་སོ། །གཉིས་པ་ནི། སྒོ་གསུམ་སྡིག་ལྟུང་སོགས་ཏེ། རང་ཅག་ནི། ལུས་ངག་ཡིད་ཀྱི་སྒོ་གསུམ་ལས་ཉོན་སྤྱི་དང་ཁྱད་པར་རང་བཞིན་གྱི་ཁ་ན་མ་ཐོ་བའི་སྡིག་པ་དང། བཅས་པའི་ཁ་ན་མ་ཐོ་བའི་ལྟུང་བའི་
དྲི་མས་སྤགས་པ་འདི་ནི། ལས་དང་ཉོན་མོངས་པའི་སྒྲིབ་པ་གཉིས་ལས་ལྷག་པར་ལས་ཀྱི་སྒྲིབ་པ་སྦྱོང་བ་གནད་ཆེ་བས་ན། དུས་རྒྱུན་ཏུ་རྟེན་གྱི་སྟོབས་དང། སུན་འབྱིན་པའི་སྟོབས། སླར་ལྡོག་པའི་སྟོབས། གཉེན་པོ་ཀུན་ཏུ་སྤྱོད་པའི་སྟོབས་ཏེ་སྟོབས་བཞིའི་བཤགས་སྡོམ་ཚང་བར་བསྟེན་པར་གཅེས་སོ། །དྲི་
མས་སྤགས་པ་འདི་ཞེས་གཞུང་མང་པོར་འབྱུང་བ་ལྟར་བྱས་ལ། ཆོས་སྤྱོད་དུ་ནི་འདིས་ཞེས་འབྱུང་ངོ། །སྟོབས་བཞིའི་ངོས་འཛིན་དང་བཤགས་ཚུལ་རྒྱས་པར་གཞན་དུ་ཤེས་པར་བྱའོ། །རྗེ་བཙུན་བླ་མས་སོགས་སྔར་བཞིན་ནོ། །གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་ཉམས་སུ་ལེན་ཚུལ་གཉིས། སྡུག་ཀུན་གཉིས་ཀྱི་ཉེས་དམིགས་པ་བསམ་
དགོས་པའི་རྒྱུ་མཚན་དང། བསམ་ཚུལ་དངོས་སོ། །དང་པོ་ནི། སྡུག་བདེན་གཉེས་དམིགས་སོགས་ཏེ། འཁོར་བ་ལས་ཐར་བར་འདོད་པས་ཐོག་མར་སྡུག་ཀུན་གཉིས་ཀྱི་ཉེས་དམིགས་བསམ་དགོས་ཏེ། ངན་སོང་གསུམ་གྱི་སྡུག་བསྔལ་དང་བདེ་འགྲོའི་སྡུག་བསྔལ་སྤྱི་དང་བྱེ་བྲག་སྐྱེ་རྒན་འཆི་སོགས་སྡུག་བསྔལ་བདེན་པས་བསྡུས་པའི་
འཁོར་བའི་ཉེས་དམིགས་བསམ་པ་ལ་འབད་ན་ནི། སྡུག་བསྔལ་ལས་ཐར་འདོད་མེད་པར་ཐར་པ་དོན་གཉེར་གྱི་བློ་ཇི་ལྟ་བ་བཞིན་མི་སྐྱེ་ཞིང། འདོད་ཆགས་སོགས་ཀྱི་ངོ་བོ་སྐྱེ་ཚུལ་ཇི་ལྟར་ཡིན་པའི་ཁྱད་པར་ཤེས་པའི་སྒོ་ནས་ཀུན་འབྱུང་བདེན་པ་འཁོར་བའི་འཇུག་རིམ་ཏུ་འགྲོ་ཚུལ་མ་བསམས་ན། འབེན་མ་མཐོང་བར་མདའ་འཕན་པ་
བཞིན་འཁོར་བའི་རྩ་བ་གཅོད་ཚུལ་མི་ཤེས་པས་སོ། །གཉིས་པ་ལ་གཉིས། སྡུག་བསྔལ་འཁོར་བའི་ཉེས་དམིགས་དང། ཀུན་འབྱུང་གི་འཁོར་བའི་འཇུག་རིམ་བསམ་པའོ། །དང་པོ་ནི། སྲིད་ལས་ངེས་འབྱུང་སོགས་ཏེ། འཁོར་བའི་གནས་སུ་སྐྱེ་རྒན་འཆི་བཞི་དང་མྱ་ངན་དང་སྨྲེ་སྔགས་འདོན་པ་ཡིད་མི་བདེ་བ་དང་ཚ་གྲང་འཐབ་རྩོད་

[007A]༄༅། །སོགས་ཀྱི་སྡུག་བསྔལ་རྣམས་མཐོང་ནས་སྲིད་པ་འཁོར་བ་ལས་ངེས་པར་འབྱུང་འདོད་ཀྱི་སྐྱོ་ཤས་དྲག་པོ་བསྟེན་པ་དང། འཆད་འགྱུར་ལྟར་སྡུག་བསྔལ་དེ་བསྐྱེད་པའི་རྒྱུ་ཡང་ཤེས་པར་བྱའོ། །གཉིས་པ་ནི། འཁོར་བར་གང་གིས་སོགས་ཏེ། འཁོར་བར་འཆིང་བ་བྱེད་གང་གིས་བཙངས་
བ་ཤེས་པ་གཅེས་པ་སྟེ་གལ་ཆེའོ། །འཆིང་བྱེད་ལ་ལས་ཉོན་གཉིས་ཏེ་ཁྱད་པར་ཕྱེན་མང་ཡང། དོན་བསྒྲིལ་ན་སོ་སྐྱེའི་རྒྱུད་ཀྱི་འདོད་ཆགས་ཁོང་ཁྲོ་ང་རྒྱལ་མ་རིག་པ་ཐེ་ཚོམ་ཉོན་མོངས་ཅན་ཕྲག་དོག་སོགས་ཉོན་མོངས་ཐམས་ཅད་ནི་ཉོན་མོངས་པའི་ཀུན་འབྱུང་བདེན་པ་ཡིན་ལ། ཉོན་མོངས་དེས་ཀུན་ནས་བསླངས་པའི་
ལས་དགེ་མི་དགེ་གང་ཡིན་ཀྱང་ལས་ཀྱི་ཀུན་འབྱུང་བདེན་པ་ཡིན་ནོ། །དེ་ཡང་གཙོ་བོ་མ་རིག་པའི་དབང་གིས་ལས་བསགས་ལས་ཀྱི་དབང་གིས་འཁོར་བར་འཇུག་པའི་རྟེན་འབྲེལ་ཡན་ལག་བཅུ་གཉིས་ཀྱི་རིམ་པ་ལེགས་པར་ཤེས་ཤིང། མདོར་ན་ལས་དང་ཉོན་མོངས་གཉིས་ཀྱི་དབང་གིས་འཁོར་བར་འཁོར་ཚུལ་རྣམས་
བླ་མའི་མན་ངག་ལ་བརྟེན་ནས་ཤེས་པ་ནི། ཀུན་འབྱུང་འཁོར་བའི་འཇུག་རིམ་ཤེས་པའོ། །འཁོར་བའི་རྩ་བ་གཅོད་ཚུལ་ནི་བདག་མེད་རྟོགས་པའི་ཤེས་རབ་ཀྱིས་མ་རིག་པའི་ཞེན་ཡུལ་ལེགས་པར་སུན་ཕྱུང་བའི་ཚུལ་གྱིས་གོམས་པར་བྱས་པའི་མཐར་མ་རིག་པ་སྤངས་པ་ན་འཁོར་བའི་རྩ་བ་བཅད་ཅིང། ཉོན་མོངས་གཞན་
ཐམས་ཅད་ཀྱང་ཞོར་ལ་སྦྱོང་བར་འགྱུར་བ་ཡིན་ནོ། །སྡུག་ཀུན་གཉིས་ཀྱི་ནང་ནས་བུན་འབྱུང་སྤངས་ན་ཤིང་རྩ་བ་བཅད་ན་བསྐམས་འགྲོ་བ་ལྟར་སྡུག་བསྔལ་ཡང་སྤོང་བར་འགྱུར་པ་གཞུང་ཆེན་པོ་རྣམས་ཀྱི་དགོངས་པ་ཡིན་མོད། དེང་སང་གི་ལས་དང་པོ་བས་ནི། ཉོན་མོངས་རྩ་བ་ནས་སྤོང་མི་ནུས་པས། སྟོབས་བཞིའི་
བཤགས་པ་ལ་བརྟེན་ནས་ཀུན་འབྱུང་གི་ནང་ཚན་སྡིག་ལྟུང་རྣམས་སྤོང་བ་གནད་ཆེའོ། །ཁྱད་པར་དུ་ཚུལ་ཁྲིམས་ཀྱི་བསླབ་པ་སོགས་གསུམ་ལ་འབད་དགོས་ལ། ཚུལ་ཁྲིམས་ཀྱི་བསླབ་པ་ནི་གཙོ་བོའི་དབང་དུ་བྱས་ན་མི་དགེ་བ་བཅུ་སྤོང་བའི་སྤོང་སེམས་ཡིན་ལ། ཏིང་ངེ་འཛིན་གྱི་བསླབ་པའི་གཙོ་བོ་ནི་

[007B] དེར་མ་ངེས་ཏེ་དགེ་བའམ་ཡང་དག་པའི་དམིགས་པ་ལ་རིང་ཐུད་གང་ཡིན་ཡང་རྩེ་གཅིག་ཏུ་གནས་པའི་སེམས་པ་རྣམས་ཏིང་ངེ་འཛིན་གྱི་བསླབ་པས་བསྡུས་སོ། །ཤེས་རབ་ཀྱི་བསླབ་པའི་གཙོ་བོ་ནི་ལྷག་མཐོང་ཡིན་ཀྱང། དེར་མ་ངེས་ཏེ། བདག་མེད་ཕྲ་རགས་ཅི་རིགས་ལ་དཔྱོད་པའི་
རིགས་པ་དོན་མཐུན་རྣམས་དང། ཆོས་ཀྱི་ཚིག་དོན་གཞན་ལའང་ལེགས་པར་དཔྱོད་པའི་ཤེས་རབ་རྣམས་ནི་ཤེས་རབ་ཀྱི་བསླབ་པར་འདུས་སོ། །གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་གཉིས། སྤྱོད་པའི་རྟེན་སེམས་བསྐྱེད་དང། སྤྱོད་པ་ལ་བསླབ་ཚུལ་ལོ། །དང་པོ་ལ་གཉིས་ལས། དང་པོ་ཁྱད་ཆོས་སུམ་
ཕན་ཡོན་ནི། སེམས་བསྐྱེད་ཐེག་མཆོག་སོགས་བཞི་སྟེ། ཐེག་ཆེན་སེམས་བསྐྱེད་ནི། ཐེག་མཆོག་ལས་ཀྱི་གཞུང་ཤིང་ལྟ་བུ་སྟེ། སྦྱིན་དྲུག་སོགས་རླབས་ཆེན་སྤྱོད་པ་རྣམས་ཀྱི་སྐྱེ་བ་དང་གནས་པ་དང་འཕེལ་བའི་གཞི་དང་རྟེན་ཡིན་ལ། བསོད་ནམས་དང་ཡེ་ཤེས་ཀྱི་ཚོགས་གཉིས་ཀུན་རྫོགས་བྱང་དུ་སྒྱུར་བར་བྱེད་པ་ལ་
ལྕགས་ཁམས་གསེར་དུ་སྒྱུར་བར་བྱེད་པའི་གསེར་འགྱུར་གྱི་རྩི་ལྟ་བུ་དང། རབ་འབྱམས་དགེ་ཚོགས་མང་པོ་སྡུད་པའི་བསོད་ནམས་ཀྱི་གཏེར་ཆེན་པོའོ། །གཞུང་འདིས་སེམས་དེ་བསྐྱེད་དགོས་པའི་རྒྱུ་མཚན་ཡང་བསྟན་ལ། གཞི་དང་རྟེན་ཞེས་པས་ཐེག་ཆེན་སེམས་བསྐྱེད་དེ། ཐེག་ཆེན་ལམ་གྱི་འཇུག་སྒོར་ཡང་བསྟན་
ཏོ༑ ༑གཉིས་པ་བསྐྱེད་ཚུལ་ནི། དེ་ལྟར་ཤེས་ནས་སོགས་གཉིས་ཏེ། ཐེག་ཆེན་སེམས་བསྐྱེད་ཀྱི་ཁྱད་ཆོས་སམ་ཕན་ཡོན་དེ་ལྟར་ཤེས་ནས་རྒྱལ་བའི་སྲས་བྱང་ཆུབ་སེམས་དཔའ་གཞན་དོན་དུ་འཇུག་པར་ནུས་པ་དཔའ་བོ་རྣམས་ཀྱིས་ནི། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་རིན་ཅེན་སེམས་མཆོག་དེ་ཉམས་ཡོན་
གྱི་གཙོ་བོའམ་ཐུགས་དམ་གྱི་མཐིལ་དུ་འཛིན་པར་མཛད་པ་ལྟར་བྱའོ། །རྗེ་བཙུན་སོགས་སྔར་བཞིན་ནོ། །གཉིས་པ་སྤྱོད་པ་ལ་བསླབ་ཚུལ་ལ་དྲུག་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན། ཤེས་རབ་པོ། །དང་པོ་ལ་གཉིས་ལས་དང་པོ་ཁྱད་ཆོས་སམ་ཕན་ཡོན་ནི། སྦྱིན་པ་འགྲོ་བའི་སོགས་བཞི་སྟེ་

[008A]༄༅། །ལུས་ལོངས་སྤྱོད་སོགས་གཞན་ལ་གཏོང་བའི་སྦྱིན་པ་ནི། སློང་བ་པོའི་འགྲོ་བའི་རེ་བ་སྐོང་བར་བྱེད་པའི་ཡིད་བཞིན་གྱི་ནོར་བུ་ལྟ་བུ་དང། དངོས་པོ་ལ་ཆགས་ཞེན་གཅོད་པའི་ཕྱིར་ན་སེར་སྣའི་མདུད་པ་གཅོད་པའི་མཚོན་ཆ་མཆོག་ཡིན་ལ། འགྲོ་བའི་དོན་ལ་མ་ཞུམ་ཞིང་སྙིང་སྟོབས་སྐྱེད་པའི་
རྒྱལ་སྲས་ཀྱི་སྤྱོད་པ་དང། གཏོང་བ་པོའི་སྙན་པའི་གྲགས་པ་ཕྱོགས་བཅུར་སྒྲོགས་པའི་གཞིའོ། །གཉིས་པ་གཏོང་ཚུལ་ནི། དེ་ལྟར་ཤེས་ནས་སོགས། ཚུལ་དེ་ལྟར་ཤེས་ནས་རང་གི་ལུས་དང་ཟས་ནོར་སོགས་ལོངས་སྤྱོད་དང། བདེར་གེ་
པར་བྱའོ། །ལོངས་སྤྱོད་ཞེས་པས་ཟང་ཟིང་གི་སྦྱིན་པ་དང། དགེ་ཞེས་པས་ཀྱང་ཆོས་ཀྱི་སྦྱིན་པའང་བསྡུས་ཤིང། མི་འཇིགས་སྦྱིན་པ་ནི་ཤུགས་ཀྱིས་ཐོབ་པོ། །གཉིས་པ་ལ་སྔར་ལྟར་གཉིས་ལས། དང་པོ་ནི། ཚུལ་ཁྲིམས་ཉེས་སྤྱད་སོགས་བཞི་སྟེ། ཚུལ་ཁྲིམས་ལ་ཉེས་སྤྱོད་སྡོམ་པ། དགེ་བ་ཆོས་སྡུད་
སེམས་ཅན་དོན་བྱེད་གསུམ་ལས་གཙོ་བོར་ཉེས་སྤྱོད་སྡོམ་པའི་དབང་དུ་བྱས་ན། ཚུལ་ཁྲིམས་དེ་ནི། སྒོ་གསུམ་གྱི་ཉེས་སྤྱོད་ཀྱི་དྲི་མ་འཁྲུད་པའི་ཆུ་ལྟ་བུ་དང། ཉོན་མོངས་པའི་ཚ་གདུང་སེལ་བར་བྱེད་པའི་ཟླ་བའི་འོད་ལྟ་བུ་དང། སྲུང་བ་པོའི་རྟེན་གྱི་གང་ཟག་དེ་སྐྱེ་རྒུའི་དབུས་ན་བི་རྒྱལ་ལྷུན་པོ་ལྟ་བུར་བརྗིད་ཆེ་ཞིང། དེ་ལྟ་བུའི་
སྟོབས་ཀྱིས་གཞན་དག་གིས་རང་ལ་འཚེ་བའི་བསྡིགས་པ་མེད་པར་འགྲོ་བ་ཀུན་འདུད་པར་བྱེད་དོ། །གཉིས་པ་སྲུང་ཚུལ་ནི། དེ་ལྟར་ཤེས་ནས་སོགས་ཏེ། ཚུལ་དེ་ལྟར་ཤེས་ནས་ཡང་དག་པར་བླངས་པའི་ཚུལ་ཁྲིམས་ནི་སྔོན་གྱི་དམ་པ་རྣམས་ཀྱིས་མིག་བཞིན་དུ་སྲུང་བར་མཛད་པ་ལྟར་བྱའོ། །གསུམ་པ་ལ་གཉིས་ལས་
དང་པོ་ནི། བཟོད་པ་སྟོབས་ལྡན་སོགས་བཞི་སྟེ། བཟོད་པ་ལ་སྡུག་བསྔལ་དང་ཡིན། གནོད་པ་ལ་ཇི་མི་སྙམ་པ། ཆོས་ལ་ངེས་ཐོབ་ཀྱི་བཟོད་པ་གསུམ་ལས། འདིར་དངོས་བསྟན་པར་བའི་དབང་དུ་བྱས་ནས་གནོད་པ་ལ་བཟོད་པའི་བཟོད་པ་ནི། གནོད་པའི་ཁུར་སྐྱེར་ནུས་པའི་བྱང་སེམས་སྟོབས་ལྡན་རྣམས་ལ་མཛེས་

[008B] ཉོན་མོངས་པའི་མེས་གདུང་བའི་གཉེན་པོ་ལ་དཀའ་ཐུབ་དུ་མ་ཡོད་ཀྱང། དཀའ་ཐུབ་ཀུན་གྱི་ཕུལ་ཏེ་མཆོག་དང་ཞེ་སྡང་ལག་འགྲོ་སྟེ་སྤྲུལ་གྱིས་མཚོན་པར་བྱེད་པ་སླུའི་དགྲ་ལ་མང་དུ་ཡོད་ཀྱང། ནམ་མཁའི་ལྡིང་སྟེ་ཁྱུད་བཞིན་དང། ཕ་རོལ་གྱིས་ཚིག་རྩུབ་ཀྱི་མཚོན་འཕེན་པ་ལ་
དེས་མི་མིག་པའི་སྲ་བའི་གོ་ཆ་སྲབ་ལྟ་བུ་ཡིན་ནོ། །གཉིས་པ་དེ་བསྒོམ་པ་ནི། དེ་ལྟར་ཤེས་ནས་སོགས་ཏེ། ཚུལ་དེ་ལྟར་ཤེས་ནས་བཟོད་པའི་མཆོག་སྔོན་གྱི་དམ་པས་རང་གི་གོ་ཆ་ལ་ཐབས་རྣམས་སྣ་ཚོགས་ཚུལ་གྱིས་རྒྱུད་ལ་གོམས་པར་མཛད་པ་ལྟར་བྱའོ། །བཞི་པ་ལ་གཉིས་ལས། དང་པོ་ནི། བརྩོན་འགྲུས་ལ་གསུམ་
ལས། དང་པོ་ནི། མི་བཟློག་བརྟན་པའི་སོགས་བཞི་སྟེ། གཙོ་བོར་གོ་ཆའི་བརྩོན་འགྲུས་ཀྱི་དབང་དུ་བྱས་ན། ཕྱིར་མི་བཟློག་ཅིང་བརྟན་པའི་བརྩོན་འགྲུས་ཀྱི་གོ་ཆ་བགོས་ན། ལུང་དང་རྟོགས་པའི་ཡོན་ཏན་ཐམས་ཅད་ཡར་དོའི་ཟླ་བ་བཞིན་གོང་དུ་འཕེལ་ལ། སྤྱོད་ལམ་ཐམས་ཅད་ལ་རྩོམ་པ་དོན་དང་ལྡན་པར་འགྱུར་ཞིང་
རང་གིས་བྱ་བ་གང་བརྩམས་པའི་ལས་ཀྱི་མཐའ་རྣམས་ཡིད་ལ་བསམས་པ་བཞིན་དུ་འགྲུབ་པར་འགྱུར་རོ། །གཉིས་པ་རྩོམ་ཚུལ་ནི། དེ་ལྟར་ཤེས་ནས་སོགས་ཏེ། ཇི་སྐད་བཤད་པ་དེ་ལྟར་ཤེས་ནས་བྱི་བཤོལ་གྱི་ལེ་ལོ་ཀུན་སེལ་བར་བྱེད་པའི་རླབས་ཆེན་གྱི་བརྩོན་འགྲུས་སྔོན་རྒྱལ་སྲས་རྣམས་ཀྱིས་བརྩམས་པར་བྱས་པ་
ལྟར་འཇུག་གོ་ལྔ་པ་ལ་གཉིས་ལས། དང་པོ་ནི། བསམ་གཏན་སེམས་ལ་སོགས་བཞི་སྟེ། དམིགས་པ་རྩ་གཅིག་པའི་བསམ་གཏན་ནི། རང་གི་སེམས་ལ་ཇི་ལྟར་འདོད་པ་བཞིན་དབང་བསྒྱུར་བའི་རྒྱལ་པོ་ལྟ་བྷ་སྟེ། དེ་ཡང་དམིགས་པ་ལ་བཞག་ན་ནི། བྱིང་རྒོད་ཀྱིས་གཡོ་བ་མེད་པར་དེ་ཡི་དབང་པོ་
བཞིན་དུ་གནས་ལ། བཞག་པ་དེ་བཏང་ན་ཡང་དགེ་བའི་དམིགས་པ་སྟེ་ཡུལ་ཀུན་ལ་འཇུག་ཅིང། རང་གི་ལུས་སེམས་དགེ་བའི་ཕྱོགས་ལ་བགོལ་ཅུ་རུང་བའི་ལས་སུ་རུང་བའི་ཤིན་སྦྱངས་ཀྱི་བདེ་ཆེན་འདྲེན་ནོ། །དམིགས་པ་ལ་རྩེ་གཅིག་ཏུ་བཞག་པའི་སྟོབས་ཀྱིས། ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་འདྲེན་

[009A]༄༅། །ཚུལ་ནི་རྗེའི་ལམ་རིམ་ལས་ཤེས་པར་བྱའོ། །གཉིས་པ་བསྒོམ་ཚུལ་ནི། དེ་ལྟར་ཤེས་ནས་སོགས་ཏེ། ཚུལ་དེ་ལྟར་ཤེས་ནས་སྔོན་བྱོན་པའི་རྣལ་འབྱོར་གྱི་དབང་པོ་རྣམས་ཀྱིས་རྣམ་གཡེང་གི་དགྲ་འཇོམས་ཤིང། དམིགས་པ་ལ་རྩེ་གཅིག་པའི་ཏིང་ངེ་འཛིན་དུས་
རྒྱུན་ཏུ་བསྟེན་པ་ལྟར་བསླབ་པོ། །འདི་ནི་གཙོ་བོ་ཞིག་གནས་བསྒོམས་པའི་དབང་དུ་བྱས་ལ། རྗེ་བཙུན་སོགས་སྔར་བཞིན་ནོ། །དྲུག་པ་ལ་གསུམ། ཤེས་རབ་བསྒོམ་ཚུལ། ཞི་ལྷག་ཟུང་དུ་འབྲེལ་ཚུལ། མཉམ་རྗེས་གཉིས་ཀ་སྐྱོང་ཚུལ་ཡན་ལག་དང་བཅས་པའོ། །དང་པོ་ལ་ཁྱད་ཆོས་སམ་ཕན་ཡོན་དང་
བསྒོམ་ཚུལ་གཉིས་ལས། དང་པོ་ནི། ཤེས་རབ་ཟབ་མོའི་དེ་ཉིད་སོགས་བཞི་སྟེ། ཤེས་རབ་ལ་ཇི་ལྟ་བ་རྟོགས་པའི་ཤེས་རབ་སོགས་གསུམ་ཡོད་ཀྱང། འདིར་གཙོ་བོ་ནི་དང་པོའི་དབང་དུ་བྱས་ནས། ཟབ་དོན་རྟོགས་པའི་ཤེས་རབ་ནི། ཆོས་རྣམས་ཀྱི་ཟབ་མོའི་དེ་ཁོ་ན་ཉིད་ལྟ་བར་བྱེད་པའི་མིག་ལྟ་བུ་དང་
སྲིད་པ་འཁོར་བའི་རྩ་བ་མ་རིག་པ་དྲུང་ནས་འབྱིན་པའི་ལམ་དུ་འགྱུར་ཞིང། ཡུམ་གྱི་མདོ་སོགས་རྒྱལ་བའི་གསུང་རབ་ཀུན་ལས་བསྔགས་པའི་ཡོན་ཏན་གྱི་གཏེར་ཆེན་པོ་དང། རྨོངས་པའི་གཏི་མུག་གི་མུན་པ་སེལ་བར་བྱེད་པའི་སྒྲོན་མེ་མཆོག་ཏུ་གྲགས་པ་ཡིན་ནོ། །གཉིས་པ་ནི། དེ་ལྟར་ཤེས་ནས་སོགས་ཏེ་
ཚུལ་དེ་ལྟར་ཤེས་ནས་ཐར་པ་འདོད་པའི་མཁས་པ་ཡིས་ལམ་དེ་ཉིད་འབད་པ་དུ་མས་རང་རྒྱུད་ལ་བསྐྱེད་པར་མཛད་དོ། །གོང་དུ་བརྗོད་པའི་ཕྱིན་དྲུག་སོ་སོའི་ངོ་བོ། དབྱེ་བ་སོགས་རྒྱས་པར་ནི་འདིར་མང་དུ་དོགས་པས་ལམ་རིམ་ཆེན་མོ་སོགས་ལས་ཤེས་པར་བྱ་ཞིང། དོན་བསྡུས་པ་ཞིག་ཁོ་བོས་ལམ་རིམ་དམར་འཁྲིད་
དུ་བཤད་ཟིན་ཏོ། །གཉིས་པ་ལ་གཉིས་ལས། ཞི་ལྷག་ཟུང་འབྲལ་བསྒོམ་པའི་དགོས་པ་དང། བསྒོམ་ཚུལ་དངོས་སོ། །དང་པོ་ནི། རྩེ་གཅིག་བསམ་གཏན་སོགས་བརྒྱད་དེ། དམིགས་པ་ལ་རྩེ་གཅིག་པའི་བསམ་གཏན་ཙམ་ལ་འཁོར་བ་ཡི་རྩ་བ་མ་རིག་པ་རྩད་ནས་གཅོད་པའི་ནུས་པ་མ་མཐོང་ཞིང། དེ་ལྟ་

[009B] བདེན་མེད་སོགས་ཀྱི་དཔྱད་དོན་ལ་ཇི་ཙམ་དཔྱད་ཀྱང་ཉོན་མོངས་རྩད་ནས་མི་ལྡོག་པས་ན། སྔོན་གྱི་དམ་པས་དེ་ཁོ་ན་ཉིད་ཀྱི་དོན་ཚུལ་བཞིན་དུ་གོ་བའི་ཡིན་ལུགས་ཀྱི་དོན་ལ་ཕུ་ཐག་ཆོད་པའི་ཤེས་རབ་དེ། དེ་ཁོ་ན་ཉིད་ལ་བྱིང་
རྒོད་ཀྱི་རྣམ་རྟོག་གིས་གཡོ་བ་མེད་པའི་ཞི་གནས་ཀྱི་རྟ་ལ་བསྐྱོན་ནས་ནི། རྟག་ཆད་ཀྱི་མཐའ་དང་བྲལ་བའི་དབུ་མའི་རིགས་པ་གཅིག་དུ་བྲལ་ལ་སོགས་པའི་མཚོན་རྣོན་གྱིས་ནི། རྟག་པ་དང་ཆད་པའི་མཐར་འཛིན་པའི་མཐར་འཛིན་གྱི་དམིགས་པའི་གཏད་སོ་བདེན་གྲུབ་ཏུ་བཟུང་བ་ལྟར་བདེན་འཛིན་གྱི་ཞེན་ཡུལ་ཐམས་ཅད་འཇིག་
པར་བྱེད་པའི་རིགས་པ་ཡང་དག་པའི་དོན་ལ་ཚུལ་བཞིན་དུ་དཔྱོད་པའི་ཡངས་པའི་ཤེས་རབ་ཀྱིས་དེ་ཁོ་ན་ཉིད་རྟོགས་པའི་བློ་གྲོས་རྒྱས་པར་མཛད་དོ། །གཉིས་པ་ནི། རྩེ་གཅིག་གོམས་པས་སོགས་དྲུག་སྟེ། རང་གི་དམིགས་པ་གང་རུང་ཅིག་ལ་དམིགས་ནས་མི་དཔྱོད་པར་རྩེ་གཅིག་ཏུ་གནས་པ་གོམས་པས་ཏིང་ངེ་འཛིན་འགྲུབ་
པར་འགྱུར་བ་ནི་གཞིར་བཅས་ཤིང་སྨོས་པ་ཅི་འཚལ་ཏེ་བརྗོད་མི་དགོས་ཀྱི། དམིགས་པ་ལ་རྩེ་གཅིག་ཏུ་གནས་བཞིན་པའི་ངང་ནས་དོན་ལ་ཚུལ་བཞིན་དུ་དཔྱོད་པ་ཡི་སོ་སོར་རྟོགས་པ་ཡི་ཤེས་རབ་ཀྱིས་ཀྱང་ཡིན་ལུགས་ཀྱི་དོན་ལ་གཡོ་བ་མེད་པར་ཤིན་ཏུ་བརྟན་པར་གནས་པ་ཡི་ཏིང་འཛིན་སྐྱེད་པར་ནུས་པ་བློས་མཐོང་ནས་
ཞི་ལྷག་གཉིས་ལས་ཕྱོགས་རེ་ཙམ་མ་ཡིན་པར་ཟུང་འབྲེལ་སྒྲུབ་པར་བྱེད་པ་ལ་བརྩོན་པ་རྣམས་ཡ་མཚན་ནོ་སྟེ་ངོ་མཚར་ཆེའོ། །རང་གི་དམིགས་པ་ལ་གཏོད་དེ་རྩེ་གཅིག་ཏུ་གནས་པ་གོམས་ཀྱང་ཞི་གནས་འགྲུབ་མོད་ལྷག་མཐོང་འགྲུབ་པ་ལ་ནི། དེ་ཙམ་གྱིས་མཆོག་པར་རྩེ་གཅིག་ཏུ་གནས་བཞིན་པའི་དད་ནས་
དཔྱད་སྟོབས་ཀྱིས་ཤིན་སྦྱངས་ཀྱི་བདེ་བ་འདྲེན་ནུས་པ་དང་དགོས་པའི་དོན་ནོ། །གསུམ་པ་ནི། མཉམ་གཞག་ནམ་མཁའ་སོགས་དྲུག་སྟེ། དེ་ཁོ་ན་ཉིད་ཀྱི་དོན་ལ་མཉམ་པར་བཞག་པའི་མཉམ་གཞག་དགག་བྱ་བདེན་གྲུབ་བཀག་པའི་ནམ་མཁའ་ལྟ་བུའི་སྟོང་ཉིད་སྒོམ་པ་དང། དེ་ལས་ཡངས་ནས་རྗེས་ཐོབ་ཏུ་བདེན་པར་སྣང་

[010A]༄༅། །ཡང་དེར་མ་གྲུབ་པའི་སྒྱུ་མ་ལྟ་བུའི་སྟོང་པ་ཉིད་གཉིས་པོ་བསྒོམས་ནས། སྦྱིན་པ་ལ་སོགས་པ་ཐབས་དང། སྟོང་ཉིད་རྟོགས་པའི་ཤེས་རབ་གཉིས་ཀ་ཟུང་དུ་འབྲེལ་བ་ཡི་སྒོ་ནས་རྒྱལ་སྲས་སྤྱོད་པ་རྒྱ་མཚོའི་ཕ་རོལ་ཏུ་འགྲོ་བ་ནི་རྒྱལ་དང་དེ་སྲས་རྣམས་ཀྱིས་བསྔགས་
སོ། །རྗེས་ཐོབ་ཏུ་སྒྱུ་མ་ལྟ་བུ་བསྒོམས་པ་ནི་སྟོང་ཉིད་སྒོམ་པ་དངོས་མིན་ནའང་ཕྱོགས་མཐུན་ཡིན་པས་དེང་བཏགས་པ་ཙམ་མོ། །ཇི་སྐད་བཤད་པ་དེ་ལྟར་རྟོགས་ནས་ཐབས་ཤེས་ཕྱོགས་རེ་བའི་ལམ་གྱིས་ནི་ཚིམ་པ་མེད་པ་སྐལ་བཟང་རྣམས་ཀྱི་ལུགས་སོ། །གཉིས་པ་ཐུན་ཐོར་མ་ཡིན་པ་སྔགས་ཀྱི་ཐེག་པ་ལ་བསླ་
ཚུལ་ནི། དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །སོགས་དྲུག་སྟེ། སྔར་བཤད་པ་དེ་ལྟར་ལམ་བགྲོད་ཚུལ་དེ་ནི། རྒྱུ་ཕ་རོལ་ཏུ་ཕྱིན་པའི་ཐེག་པ་དང། འབྲས་བུ་སྔགས་ཀྱི་ཐེག་པའི་ཐེག་ཆེན་གྱི་ལམ་མཆོག་གཉིས་གར་དགོས་པའི་ཐུན་མོང་བའི་ལམ་ཡིན་ལ། དེ་ཇི་ལྟ་བ་བཞིན་རྒྱུད་ལ་བསྐྱེད་
དེ༑ དེ་ནས་སྣགས་ལ་མཁས་པའི་དེད་དཔོན་གྱི་མགོན་རྡོ་རྗེ་སློབ་དཔོན་ལ་བརྟེན་ནས་རྒྱུད་སྡེའི་རྒྱ་མསོ་ཆེན་པོར་ཞུགས་ནས་མདོ་སྔགས་གཉིས་ཀྱི་ལམ་གྱི་གནད་ཡོངས་སུ་རྫོགས་པའི་མན་ངག་བསྟེན་པའི་གང་ཟག་དེས། དལ་འབྱོར་གྱི་ལུས་རྟེན་འདི་ཐོབ་པ་དོན་དང་ལྡན་པར་བྱས་པ་ཡིན་
ནོ༑ ༑རྗེ་བཙུན་སོགས་སྔར་ལྟར་རོ། །གསུམ་པ་མཇུག་ནི། རང་གི་ཡིད་ལ་སོགས་དྲུག་སྟེ། རང་གི་ཡིད་ལ་གོམས་པར་བྱ་བའི་ཕྱིར་དང། དོན་གཉེར་ཅན་གྱི་སྐལ་བཟང་གཞན་ལའང་ཕན་པར་བྱ་བའི་ཕྱིར་དུ། རྒྱལ་བ་དགྱེས་པའི་ཡོངས་སུ་རྫོགས་པའི་ལམ་
མདོར་བསྡུས་ནས། གོ་སླའི་ངག་གིས་བཤད་པའི་དགེ་བ་དེས་ནི། ཕྱོགས་རེ་ཙམ་མ་ཡིན་པར་འགྲོ་བ་ཀུན་ཀྱང་རྣམ་དག་ལམ་བཟང་འདི་དང། འབྲལ་བ་མེད་པར་གྱུར་ཅིག་ཅེས་ནི་སྨོན་ལམ་འདེབས་སོ། །རྗེ་བཙུན་བླ་མས་སོགས་སམ། རྣལ་འབྱོར་ངས་ཀྱང་སྨོན་ལམ་

[010B] །ཐར་འདོད་ཁྱེད་ཀྱང་དེ་བཞིན་འདེབས་འཚལ་ལོ། །ཞེས་པ་གང་བྱས་ཀྱང་དོན་ནི་སླའོ། །འདིའི་འཕྲོར་སྟོན་པ་བླ་ན་མེད་པའི་བསྟན་པ་དང། །ཞེས་སོགས་ཚིགས་བཅད་གཅིག་དང། ང་ཡི་བླ་མ་བློ་བཟང་གྲགས་པ་དེ། །ཞེས་སོགས་ཚིགས་བཅད་གཅིག་
དང། དང་པོར་རྒྱ་ཆེན་ཐོས་པ་མང་དུ་བཙལ། །ཞེས་སོགས་ཚིགས་བཅད་གཅིག་སྟེ་ཚིགས་བཅད་གསུམ་འབྱུང་བ་ནི། གཞན་གྱིས་འདོན་ཆ་ལ་ཁ་བཀང་བ་སྟེ། འདིའི་མཇུག་དངོས་མིན་པས་མ་བྲིས་སོ། །ཞེས་བྱང་ཆུབ་ལམ་གྱི་རིམ་པའི་ཉམས་ལེན་གྱི་རྣམ་གཞག་མདོར་
བསྡུས་ཏེ་བརྗེད་བྱང་དུ་བྱས་པ་འདི་ནི། མང་དུ་ཐོས་པའི་དགེ་སློང་སྤོང་བ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ། །ཞེས་པ་ནི་སླའོ། །འདིར་བྱང་ཆུབ་ལམ་གྱི་རིམ་པའི་གནད་ཚང་བས། འདོན་པའི་ཚེ་དལ་བུས་དོན་ཡིད་ལ་བཤད་པར་
བྱས་ན་ལམ་རིམ་གྱི་དོན་བསྡུས་ནས་ཉམས་སུ་བླངས་པར་འགྱུར་ཡང། ཚིག་ཙམ་ཏོན་པས་ནི་མིན་ནོ། །དེས་ན་འདི་ཁ་ཏོན་བྱེད་པས་ནི། དབྱངས་ཀྱི་སྒྲ་སྙན་པ་ཙམ་ལ་ཆགས་པར་མི་བྱའོ། །འདིར་ཉམས་སུ་ལེན་ཚུལ་རྒྱས་པར་ལམ་རིམ་དང་སྦྱར་ནས་འཆད་ནུས་ནའང་མང་དུ་དོགས་ཤིང་
དམིགས་སྐོར་ཞིག་ལོགས་སུ་བྲིས་ཡོད་པས་རྒྱས་པར་མ་བཤད་ལ། ཚིག་དོན་རྫོགས་པར་སྔར་གཞན་གྱིས་བཀྲལ་བ་མ་མཐོང་ཡང་རང་བློས་ཅི་ནུས་ཀྱིས་བཀྲལ་བའོ།། །།སྨྲས་པ། རྒྱལ་བའི་གསུང་རབ་ཀུན་གྱི་སྙིང་པོའི་དོན། །ཉམས་སུ་ལེན་པའི་
དོམ་པར་རབ་བསྒྲིལ་བ། །བྱང་ཆུབ་བགྲོད་པའི་ལམ་གྱི་རིམ་པ་འདི། །ཐུབ་བསྟན་རྒྱལ་མཚན་རྩེ་ན་ནོར་བུ་བཞིན། །དེ་ཕྱིར་ཚུལ་འདིར་ཉམས་ལེན་ཕྱོགས་ཙམ་ཞིག་བགྱིས་པ་ཡིས་ཀྱང་སྐལ་བར་ལྡན་འགྱུར་ན། །ཇི་སྐད་བཤད་བཞིན་རྫོགས་པར་ཉམས་ལེན་དུ། །བསྟར་

[011A]༄༅། །བ་གང་ཡིན་ངོ་མཚར་ཅིས་མི་ཆེ། །གཞུང་དོན་ཆ་ཤས་ཡོངས་རྫོགས་ཀུན་དའི་གཉེན། །ཐུབ་བསྟན་ལྷ་ལམ་མཛེས་པར་བྱ་ཕྱིར་དང། །འགྲོ་འདིའི་ཁམས་ཀྱི་སྒྲིབ་མུན་བསལ་བའི་ཆེད། །ལྷག་བསམ་དག་པའི་མགྱོགས་འགྲོའི་ཤུགས་ཀྱིས་
དྲངས། །འདིར་འབད་འོ་མཚོ་ལས་འཁྲུངས་རྣམ་དཀར་གྱི། །དགེ་ལེགས་བདུད་རྩིས་དོན་གཉེར་ལྡན་པ་ཡི། །འཆི་མེད་ཡིད་ཀྱི་རེ་བ་ཡོངས་རྫོགས་ཏེ། །གཏན་བདེ་སྲོག་གི་ཉེར་འཚོར་འགྱུར་བར་ཤོག་ཅེས་བྱང་ཆུབ་ལམ་གྱི་རིམ་པའི་བསྡུས་དོན་གྱི་ཚིག་འཕྲེལ་སྙིང་པོ་མདོར་
བསྡུས་གསལ་བ་ཞེས་བྱ་བ་འདི་ནི། དད་དང་རྣམ་དཔྱོད་ཟུང་དུ་འབྲེལ་བའི་ཁྱའོ་ལུང་དགའ་བཅུ་པ་བློ་བཟང་བསམ་འགྲུབ་ཀྱིས་བསྐུལ་བའི་ངོར། ཤཱཀྱའི་དགེ་སློང་བཤད་སྒྲུབ་མིང་ཅན་གྱིས་འཕྲལ་དུ་མགྱོགས་ལས་སུ་བྲིས་པ་སྟེ། ཕྱིས་བར་དུ་བརྐོ་བའི་ཚེ་ཡི་གེ་བའང་བསྐུལ་
བ་པོ་ཉིད་དོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།དགེའོ། །



﻿༄༅། །བཀའ་དྲིན་མཚུངས་མེད་ཁྱབ་བདག་འཁོར་ལོའི་མགོན་པོ་་སྐྱབས་རྗེ་ཡོངས་འཛིན་གླིང་རྡོ་རྗེ་འཆང་གི་དྲུང་ནས་དགའ་ལྡན་
ཤར་རྩེའི་འདུ་ཁང་དུ་ལམ་རིམ་བསྡུས་དོན་ནམ་ཉམས་མགུར་དུ་གྲགས་པའི་ཟབ་ཁྲིད་སྩལ་སྐབས་ཀྱི་ཟིན་ཐོར་བཞུགས་སོ།།
   ༈    ཁྲི་ཕྱག་ཤེས་སྙིང། སེང་གདོང་མའི་བཟློག་པ། བགེགས་རིགས་སྟོང་ཕྲག་བརྒྱད་ཅུ་ཞི་བ་དང།།   ྾    ྾  གསོལ་འདེབས་ལམ་མཆོག་
སྒོ་འབྱེད། མཎྜལ། སྐྱབས་སེམས་དང་བཅས་པའི་མཇུག་ཏུ། འཇམ་མགོན་བླ་མ་ཙོང་ཁ་པ་ཆེན་པའི་གསུང་ལས། དལ་བའི་རྟེན་འདི་  ྾  བདེ་གཤེགས་ལམ་རྟེན་  ྾  སོགས་ལྟར་
མིའི་རྟེན་ལ་སྙིང་རྗེ་སྟོབས་ཆེ་བས་དེའི་དབང་གིས་སེམས་བསྐྱེད་ཀྱང་སྟོབས་ཆེ་བ། རྗེའི་གསུང་འཕྲིན་ཡིག་སློབ་དཔོན་བློ་གྲོས་འཕེལ་ལ་གནང་བ་ལས། མི་ཡི་ལུས་དང་བསྟན་དང་མཇལ་
བ་ནི། །ཡང་ཡང་མི་རྙེད་ད་རེས་ཙམ་ལགས་ཤིང། །འདི་ན་དོན་ཆེན་སྒྲུབ་པའི་གནད་ཡོད་པས། །ཚུལ་འདི་སོམས་ལ་མི་ལུས་སྙིང་པོ་ལོངས།། ཐར་པ་ནི། ལས་དང་ཉོན་མོངས་
ཟད་པས་ཐར།། ན་མོ་གུ་རུ་མཉྫུ་གྷོ་ཥཱ་ཡ། ཞེས་པའི་ཡ་ནི། དགོས་ཆེད་དེ། རང་གི་ཐོབ་བྱའི་འཇམ་དབྱངས་ཀྱི་ཆེད་དུ་ཕྱག་འཚལ་བ་ཡིན། འདི་ལ་ལམ་རིམ་ལྟར་ས་བཅད་བཞི་
ཡོད་པའི་དང་པོ་ཆོས་ཁུངས་བཙུན་པར་བསྟན་པའི་ཕྱིར་མཛད་པ་པོའི་ཆེ་བ་ནི། འདིའི་མཆོད་བརྗོད་ཀྱི་རིམ་པ་རྣམས་ཀྱིས་བསྟན་པ་ཡིན། ཕུན་ཚོགས་དགེ་ལེགས་  ྾  སོགས་ཀྱིས། རྒྱུ་

[174A]༄༅། །འབྲས་ངོ་བོ་ཕུན་སུམ་ཚོགས་པའི་སྒོ་ནས་ཕྱག་འཚལ་བ། བྱེ་བའི་སྐད་དོད་ཀོ་ཌི་ཞེས་པ་རྩེ་མོ་ལ་འཇུག་པས་གྲངས་ཀྱི་རྩེ་མོ། རབ་འབྱམས་གསུང་རབ་ཅེས་པས་དངོས་
ཀྱི་བླ་མ་གྲྭ་སྐོར་མཁན་ཆེན་ཆོས་སྐྱབས་བཟང་པོ་དང། ལྷོ་བྲག་ནམ་མཁའ་རྒྱལ་མཚན་གཉིས་ཀྱིས་དབུས་དངོས་བརྒྱུད་ཀྱི་བླ་མར་གསོལ་བ་འདེབས། ཚིག་བཅད་འདིའི་དོན། ལམ་
རིམ་དང། བཤེས་གཉེན་གཉིས་ཀར་སྦྱར་རྒྱུ་ཡོད། ཀླུ་སྒྲུབ་ཐོགས་མེད་གཉིས་ལས་རིམ་བཞིན་དུ། །ལེགས་བརྒྱུད། ཅེས་པས་ལུགས་གཞན་ལས་ཁྱད་པར་འཕགས་པ་དང། འདོད་
དོན་མ་ལུས་སྐོང་བས་ན། སོགས་ཀྱིས་ཉམས་ལེན་གྱི་རིམ་པར་བསྒྲིགས་པས་ལག་ཏུ་བླངས་བདེ་བ། གཞུང་བཟང་སྟོང་གི་ཆུ་བོ་འདུ་བ། ཞེས་སོགས་ཀྱིས། མན་ངག་འདུ་ཆེ་བ་སྟེ་ཆེ་
བ་གསུམ་བསྟན། གསུང་རབ་སྙིང་པོ་བསྡུ་ཚུལ་ཡང། དོན་གཙོ་བོར་བསྡུ་བ་ལས་ཚིག་བསྡུ་མི་ཐུབ། མདོ་རྒྱུད་རྒྱ་མཚོ་ནས་བསྟན་པ་ཐམས་ཅད་འགལ་བ་མེད་པར་གོ་བ། དཀར་
ཆོས་ཀྱི་རྩ་བ་དད་པ་དང། མི་ཆོས་ཀྱི་རྩ་བ་ཀུན་དང་མཐུན་པ་ཡིན། སངས་རྒྱས་སུ་མཐོང་ན། སངས་རྒྱས་ཡིན་པས་མ་ཁྱབ། ཉེར་སྦས་ལ་བདུད་ཀྱིས་སངས་རྒྱས་སུ་བསྟན་པ་དང་

[174B] སངས་རྒྱས་མ་ཡིན་པས་མ་ཁྱབ། ལེགས་དཀར་དང། ལྷས་བྱིན་གྱིས་སངས་རྒྱས་མཐོང་ཚུལ་ལྟར་རོ།། སངས་རྒྱས་ཀྱི་འགྲོ་དོན་མཛད་ཚེ། ཐ་མལ་
པར་རེ་དགོས་མི་འཐད་པས། རེ་ས་དེ་དེའི་སྤྲུལ་པ་ཡིན་དགོས། ཆ་ལུགས་བཟང་ངན་གང་འདྲ་ཞིག་ཡོད་ཀྱང། ལས་ཀ་བྱེད་སྟངས་ལ་བརྟེན་ནས། དཔོན་པོ་ཆེན་པོ་ཞིག་ཏུ་ཤེས་
ཐུབ་པ་ལྟར། མཛད་པ་ལ་བརྟེན་ནས་སངས་རྒྱས་སུ་བསྒྲུབ་ཐུབ་པའམ་དཔོག་ནུས་པ་ཡིན། སྤངས་རྟོགས་ཀྱི་བདེ་གཤེགས་རྣམ་འགྲེལ་ལས། དེ་ལྟར་ཕྱི་རོལ་ལས་ལྷག་པ་  ྾  སེམས་
བསྐྱེད་བྱ་དགོས་པ་ནི། རང་གི་ངོས་ནས་སྤངས་རྟོགས་མ་རྫོགས་པ་རྫོགས་དགོས་པ་དང། གཞན་སེམས་ཅན་གྱི་ངོས་ནས་དྲིན་ཆེ་བས་ཕན་པ་སྒྲུབ་དགོས་པས་སེམས་བསྐྱེད་དགོས་
ལམ་གཙོའི། རྒྱལ་བའི་གསུང་རབ་  ྾  ཚིག་རྐང་གསུམ་པོ་དེ། རེ་རེ་ནས་ལམ་གཙོ་གསུམ་ཀ་ལ་སྦྱར་བ་དང། དེ་རེ་རེ་ལམ་གཙོ་རེ་རེར་སྦྱར་བ་གཉིས་ཡོད། ཀུན་རྫོབ་དེ་ཉིད་
ཞེས་སོགས་ལ། ཀུན་རྫོབ་ཅེས་པ་ཀུན་རྫོབ་བདེན་པ་དང། དེ་ཉིད་ཅེས་པ་དོན་དམ་བདེན་པ་སྟེ། སྤྱན་སྔ་བས། སྐབས་ཅིག་ལ། སྡོམ་པ་བླངས་པ་འདིས་ཕུང། སྐབས་ཅིག་ལ་

[175A]༄༅། །མི་ལུས་ཐོབ་པ་འདིས་ཀྱང་ཕུང། ཞེས་གསུངས། གྲུབ་བོ།། །།

[175B][BLANK PAGE]



﻿༄༅། །་སྐྱབས་རྗེ་ཡོངས་འཛིན་ཁྲི་བྱང་རྡོ་རྗེ་འཆང་གི་དྲུང་ལམ་རིམ་དམར་ཁྲིད་མྱུར་ལམ་དང། བདེ་ལམ་གཉིས་སྦྲགས་ཀྱི་ཉམས་ཁྲིད་
སྩལ་སྐབས་ཟིན་བྲིས་དང། ལམ་རིམ་ཉམས་མགུར་གྱི་ཟིན་ཐོར་བཞུགས་སོ།།
   ༈      ༈    སངས་རྒྱས་ཆོས་ཚོགས་མ་ཚར་གསུམ་
ལྷ་དང་ལྷ་མིན་  ྾  ལམ་རིམ་དམར་ཁྲིད་བརྩི་གཞག་དབུ་ནས་  ྾  རྟེན་འབྲེལ་ཡིན། བར་གསུངས་པ། གུས་པས་ཡང་སྐྱོར། དེ་ནས་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
གསུང་ལས། དལ་བའི་རྟེན་འདི་  ྾    ྾  ཞེས་གསུངས་པ་ལྟར། དུད་འགྲོ་ཚོར་ཁ་སྟབས་དེ་ལས་མེད་གཤིས་ཁག་མེད། རང་རེ་དེ་ལས་དྲག་པས་ཆོས་སྒྲུབ་ནུས་པར་ཡོད། ལམ་རིམ་
བདེ་མྱུར་དང། འཇམ་དཔལ་ཞལ་ལུང་མདོ་སྔགས་ཀྱི་ཁྱད་པར་ཏེ། བདུད་རྩི་འབེབས་སྦྱངས་ཡོད་མེད་དང། སེམས་དཔའ་སུམ་བརྩེགས་ཡོད་མེད་སོགས་ཀྱི་ཁྱད་པར་ཡོད། ལམ་
རིམ་དབུ་ནས། མཛད་པ་པོའི་འཇུག་བར།    ༈    ཚོན་པིར་སོགས་དགོས་པར་ཤེས་ཀྱང་སྐབས་གང་དུ་དགོས་པ་མ་ཤེས་པ་དང། དེ་ཤེས་
པའི་ལྷ་བྲིས་པ་ལྟ་བུ་དང། ཁ་ལག་བཟོ་རྒྱུ་ཤེས་ཚུལ་མ་བྱན་ལ་སྦྱར་བ་དང། འདུ་ཁང་གི་ཨར་ལས་ལ་སྦྱར་ནས་བཀའ་སྩལ། མདོ་སྡེ་རྒྱན་ལས། དད་དང་དགའ་དང་བློ་རྣམས་

[164A]༄༅། །ནི། །རྒྱུ་ཡིན་ཕྱིར་ན། ཐོག་མར་དགེ་བ་ཐོས་པའི་དབང་གིས་མངོན་འདོད་དང་རབ་དྭང་གི་དད་པ་བསྐྱེད་པ་དང། བར་དུ་དགེ་བ་བསམ་པའི་དབང་གིས་ཡིད་ལ་དགའ་བ་
བསྐྱེད་པ། ཐ་མར་དགེ་བ་སྒོམ་པའི་དབང་གིས་ཡིད་ལ་བརྟན་པ་ཐོབ་ནས་གོང་འཕེལ་དུ་འགྱུར་བའི་ཁྱད་པར་དང་ལྡན་པ། ཞི་རྒྱས་ཀྱི་ལས་ཚོགས་བསྟན་པ་དེ་དག་ཀྱང། རང་གི་དགྲ་
འདུལ་གཉེན་སྐྱོང་ལྟ་བུ་མ་ཡིན་པར། གཞན་དོན་སྒྲུབ་པའི་ཡན་ལག་ཏུ་དགོས་ཤིང། དཔེར་ན། སྨན་པས་དཔྱད་གཏར་སྨན་སྦྱིན་སོགས་ཞི་དྲག་གང་ཡང་བྱ་དགོས་པ།    ༈   
རིམ་འདི་གསུང་རབ་ཀུན་གྱི་སྙིང་པོ་བསྡུ་བསྡུ་བ། ཞེས་པ་ལྟར་གསུང་རབ་ཀྱི་བརྗོད་བྱ་ཐམས་ཅད་འདིར་བསྡུ་བ་དང། དཔེར་སྨན་ག་པུར་ཉེར་ལྔ་དཔེ་སྦྱར། དེ་བཞིན་འདི་ཉིད་བལྟ་
བའི་མིག་གློག་བརྙན་སོགས་ལ་སྦྱར་ནས་གསུངས། འདུ་ཤེས་དྲུག་གི་ཐད། ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས། ཡང་གསུང་སྲོལ་གཅིག་ལ་ཆོས་ཀྱི་ཚུལ་ལ་ཤིན་ཏུ་རིངས་
པ་སྟེ་བྲེལ་བའི་ངང་གནས་པ་ལ་སྦྱར། ཆོས་དྲེད་ལ་ཤོར་བ་དེར། ཆོས་ཕྲན་ཚེགས་ཀྱིས་མི་ཕན་པ་ནི། དཔེར་ན། སྣ་ཐག་མི་འཐེན་པ་ཞིག་ཡ་མ་ན་ན། སྣ་ཐག་ཕྲན་བུ་འཐེན་

[164B] རྒྱུན་དུ་སྣ་ཐག་འཐེན་པ་དེར་མི་ཕན་པ་ལྟར་དང། ཚིག་ལ་མཁས་ཀྱང་དོན་ལ་རྨོངས་པ་དེས། རྒྱ་མཚོར་མེ་ཤོར་བ་ལྟར་ཕན་ཐབས་དཀའ། སྨྲ་དགའི་ཉེས་པ་རྣམས་
ལམ་རིམ་ཆེན་མོ་ལྟར་སྩལ། སྐྱེ་བའི་རྫོང་ཞེས་པ། རབ་གནས་ལས། སྐྱེ་བའི་ལྗོན་ཤིང་རྩད་ནས་གཅོད་དོ། །ཞེས་པ་ལྟར་ཤིང་དེ་རྩ་བཀོག་བཏང་དགོས། ཐོས་པའི་ཕན་ཡོན་ལ་
སྦལ་པ་མཁར་བས་བརྫི་བ། དགེ་འདུན་བསྲུང་གི་སྤྱོད་ལམ་ལ་སྤྲེའུ་ལད་མོ་བྱེད་པ་མུ་སྟེགས་པ་ལྔ་བརྒྱའི་རྒྱུད་ལ་ཏིང་འཛིན་སྐྱེ། ཐེག་ཆེན་གྱི་ཆོས་བཤད་པ་ལ། གཞི་དུས་སུ་ཐེག་
ཆེན་གྱི་རིགས་སད། ལམ་དུས་སྒྲིབ་པ་སྦྱོང། འབྲས་དུས་ཆོས་སྐུ་ཐོབ། ཞུ་མར་རམ་སྒྲོན་མེ་གསལ་ལོད་ཇི་ཙམ་ཡོད་པ་དེ་ཙམ་གྱིས་མུན་པ་སེལ་བ། དཔེར་ན། སྤོས་མེ། ཞག་སྣུམ་
ཡང་ལ་སོགས་རིམ་པར་གསལ་བ་ལྟར། ཐོས་པ་ཇི་ཙམ་ཡོད་པ་ཙམ་གྱི་བློ་མུན་བསལ། ཉན་ཚུལ་མ་འགྲིག་ན། བཀྲ་ཐང་བླ་མའི་སློབ་མ་ཞིག་གིས་ཤིག་བསད་པ། ་རྒྱལ་བ་སྐལ་བཟང་
གི་སློབ་མ་ཞིག་རྨའི་ཕྱ་འཁར་ཕན་པོ་ལྷུན་གྲུབ་རྫོང་ཡིན་པ་ཤེས་བྱུང་ཟེར་བ་ལྟར་མ་ཡིན་པར་སྙིང་པོ་ལེན་ཤེས་པ་དགོས། ལམ་རིམ་ཆོས་ཀྱི་ཆེ་བ་ནས་ཉན་བཤད་བྱ་ཚུལ་མཇུག་བར་

[165A]༄༅། ། ཕྱི་མ་ལྷ་ཡུལ་དུ་སྐྱེ་བ་ཞེས་པ་དག་ཞིང་དུ་སྐྱེས་པ་ལ་བྱེད། མཚམས་ཐོར་རྒྱལ་ཆེན་བཞི། འཕགས་སྐྱེས་པོ། རྣམ་སྲས་བསྐྱེད་
པ་སོགས་སྣ་ཚོགས་ཡོད་ལ་རྒྱུ་མཚན་རེ་ཡོད། ནང་གི་སྒོམ་མཁན་བསམ་པ་རྒྱ་ཡེངས་སུ་བཏང་ན་ཕྱི་ནང་སྡོད་མཁན་མི་མཚུངས་པ་དེ་འདྲ་མི་རིགས། རྟེན་བཀྲམ་པའི་ཐད། འཁྲུགས་
བཞིན་པ་ཡི་སེམས་ཀྱིས་བལྟས་ན་ཡང། །ཞེས་དང། འཆོལ་བཞིན་པ་ཡི་ཞེས་པ་གཉིས་ཡོད། ཤ་རིའི་བུ་བང་ཆེན་པར་འཁྲུངས་སྐབས། རྣམ་གཟིགས་སྐུ་ལ་བལྟས་ཀྱིན་མོས་པའི་
འབྲས་བུ་ཤེས་རབ་ཅན་སོགས་བྱུང། ལོག་འཚོས་དཀོན་མཆོག་མི་མཉེས་པ། བུ་ལ་གནོད་པ་བྱེད་པའི་རྫས་ཀྱིས་མ་དེ་མི་དགའ་བ་ལྟར་ཡིན། བཀའ་གདམས་པའི་དགེ་བཤེས། ལྷ་
སར་ཏིང་འཛིན་ལ་བཞུགས་པར། ཞལ་ཆུ་འཆོར་བར་གནས་མོས་ཉིན་གང་གཉིད་ཉལ་མཁན་ཞིག་འདུག་ཟེར་ཚུལ། དཔེ་ཁྲིད་དགེ་རྒན་ནས་རང་ཉིད་ཀྱིས་ཇི་ཙམ་ཤེས་པ་དེའི་བར་
ཁྲིད་ཐུབ་པ་བཞིན། ཉན་རང་རྣམས་ཀྱིས་ཀྱང་རང་གི་ཤེས་ཚོད་བར་ཁྲིད་ཐུབ་པ་ལས་དེ་ལྷག་མི་ཐུབ། ཐབས་ཤེས་གཉིས་གལ་ཆེ་མཉམ། གཤོག་པ་གཉིས་དང་འདྲ་བར། དབུ་མ་

[165B] ཀུན་རྫོབ་དེ་ཉིད་  ྾  སོགས་གསུང། འོན་ཀྱང་ལམ་རིམ་འདིར་བྱང་སེམས་གཙོ། བྱང་སེམས་གོ་སླ་སྐྱེ་དཀའ། སྟོང་ཉིད་གོ་དཀའ་དེའི་རྟོགས་བློ་སྐྱེ་སླ། གདན་ལ་
པད་ཟླ་ཉི་གདན་བྱེད་པ་དང། པད་ཉི་ཟླ་བ་བྱེད་པ་གཉིས་ཀ་ཡོད། འོག་ཏུ་ཉི་མ། སྟེང་དུ་ཟླ་བ་བྱེད་པ། སྔགས་ཀྱི་སྐབས་སྙིང་གའི་ཐིག་ལེ་འོག་དམར་སྟེང་དཀར་བྱེད་པ་ལྟར་
སྟོན་པའི་ས་གནོན་དང་བདུད་རྩིས། རང་རྒྱུད་ཀྱི་བདུད་བཞི་བཅོམ་པ་དང། གཞན་རྒྱུད་ཀྱི་བདུད་བཞི་འཇོམས་པ་མཚོན། རང་གི་བླ་མ་ཁྱིམ་པ་དང་བུད་མེད་ལྟ་བུ་ཡོད་ན་རབ་བྱུང་
གི་རྣམ་པར་བསམ་ཞིང་ངོ་བོ་དེར་མོས། བླ་མའི་ཆོས་འཆད་མཉམ་གཞག་གིས་ཐོས་པ་དང་སྒྲུབ་པ་ལ་བསྐུལ་བ་དང། མཉམ་རྗེས་གཉིས་མཚོན། བླ་མ་དགྱེས་ཚུལ་ལ་རྒྱུན་དུ་སྤྱོད་
ངན་ཡིན་ཡང་ལན་གཅིག་ལེགས་པོ་བགྱིས་པས། ཕ་དགའ་བ་ལྟ་བུར་དགྱེས་པ་གཅིག་ད་བར་ངན་སོང་དུ་འཁྱམས་པར་ད་རེས་དལ་འབྱོར་ཐོབ་པས་རྒྱལ་བ་དགྱེས་པ། བུ་ཤིན་ཏུ་
ན་བར་ཨ་མ་མི་དགའ་ཡང་དགའ་ཚུལ་བསྟན་པ་ལྟར་དགྱེས་ཚུལ་དང་གསུམ། འཁོར་བ་མཐའ་མེད་ཚུལ་ནི། ནམ་མཁའ་མཐའ་མེད་པ་དེ་བཞིན་དུ་ཤེས་བྱ་ལ་མཐའ་མེད། དེར་དམིགས་

[166A]༄༅། །པའི་བདེན་འཛིན་ལ་མཐའ་མེད། དེས་བསགས་པའི་ལས་ལ་མཐའ་མེད། དེའི་དབང་གི་སྐྱེ་བ་བཅས་རིམ་བཞིན་མཐའ་མེད་པ་དང། ཡང་ན། རང་གི་སྐྱེ་བའི་ཐོག་མའི་
མཐའ་མེད་པས། དེའི་སྐབས་ཀྱི་ལས་ལའང་མཐའ་མེད་པ་སྟེ་ཚུལ་གཉིས་ཡོད། འཁོར་བའི་གཏིང་མཐའ་མེད་ཚུལ་ནི། ངེས་འབྱུང་མ་སྐྱེས་བར་དུ་འཁོར་བའི་གཏིང་མཐའ་མི་
རྙེད་པ་སྟེ། འཁོར་བའི་ཚོད་མི་ཐིག་པ་ཡིན། ལམ་རིམ་གདམས་པ་དངོས་ཀྱི་སློབ་མ་དཀྲི་ཚུལ་ནས་སྐྱབས་ཡུལ་གསལ་བཏབ་ཟིན་མཚམས་བར།    ༈   
རྒྱུ་འཇིགས་སྐྲག་དང། ཡིད་ཆེས་གཉིས་དགོས་ཚུལ། ནད་པས་སྨན་པར་རེ་བ་ལ་སྦྱར་བ་དང། ནག་ཆེན་དཔོན་ལ་རེ་བར་སྦྱར་བར་མཛད། ནང་མི་ཚང་མར་ནད་མནར་བྱུང་བར་
ཕ་རྒན་དེ་ལ་རང་ཉིད་དྲག་འདོད་དང། ནང་མི་རྣམས་ཀྱང་ནད་དྲག་བཅུག་འདོད་གཉིས་ཀ་ཡོད་པ་ལྟར། ཐེག་ཆེན་ཐུན་མོང་མིན་པའི་སྐྱབས་འགྲོ།    ༈    སྐྱབས་སུ་
མཆི་བ་ནི། འགྲོ་བ། བསྐྱབ་བྱ་དང་སྐྱབས་ཡུལ་གནམ་ས་ཁ་འགྲིགས་པ་ལྟ་བུ་དགོས། ནང་གི་སྡིག་སྒྲིབ་ཀྱི་མུན་པ་ཆ་མེད་དུ་སོང་བར་བསམ་པ་རྫོགས་རིམ་གྱི་གནད་ཡོད་པ་ལས་

[166B] སྦྱང་བསྒྱུར་ཚུད་གསུམ། དྭངས་གསལ་འོད་ཀྱི་རང་བཞིན་ཞེས་པ། སྒྱུ་ལུས། འོད་གསལ། ཟུང་འཇུག་གསུམ་ལ་སྦྱར་
གསུང་རབ་པོ་ཏི་རྣམས་དེའི་རྒྱུད་ཀྱི་སྤངས་རྟོགས་ཀྱི་ཡོན་ཏན་དེ་དང་དེའི་རྣམ་པར་ཤར། འཁོར་ལོའི་དབྱེན་མི་འབྱུང་ཡང། ལས་ཀྱི་དབྱེན་འབྱུང་ཉེ། ཇོ་བོའི་སར། བྲྀ་ཀ་མ་
ལ་ཤི་ལའི་མཁས་པ་ཞིག་གཤིན་རྗེ་གཤེད་ཀྱི་གྲུབ་ཐོབ་གཅིག་གིས་འབྲས་ཕུལ་གང་བག་མེད་སྤྱད་པས་ཡི་དྭགས་སུ་སྐྱེས་ནས་ཡོང་པ་ཕྱིར་སློག་པའི་ལོ་རྒྱུས། ཆོས་སྐྱོང་ལ་གཏང་རག་
དུས་གཏོར་ཆག་པ་སོགས་ཀྱང་དགེ་འདུན་ལ་བརྟེན་པར་སྦྱོར་ཆོས་ཐུབ་བསྟན་ལྷུན་པོའི་མཛེས་རྒྱན་དུ་གསལ། འདིར་ཐེག་ཆེན་སྐྱབས་འགྲོ་ལ། སྐྱབས་ཡུལ་སངས་རྒྱས་ལ་ཁྱད་པར་
མེད་ཅིང། ཆོས་ཐེག་ཆེན་གྱི་ཆོས་དང། དགེ་འདུན་ཡང་བྱང་ཆུབ་སེམས་དཔའ་ལ་བྱེད། དེ་ལྟར་སེམས་བསྐྱེད་པས་ཐུབ་དབང་མཉེས། དེ་ལས་འོད་ཟེར་འཕྲོས། རང་དང་
སེམས་ཅན་ཐམས་ཅད་ལྷ་སྐུར་གྱུར། བྱང་ཆུབ་ལ་བཀོད་རྒྱུ་བྱུང་སྙམ་དུ་དགའ་བ་དང་ཡི་རངས་སྒོམ། དེ་ནས་ཚད་མེད་བཞི། ཚད་མེད་ཅེས་བརྗོད་པ་ནི། དམིགས་ཡུལ་ཚད་མེད་

[167A]༄༅། །པ་ལ་དམིགས་ནས་ཚོགས་ཚད་མེད་པ་བསགས། དེ་ལ་བརྟེན་ནས་བྱང་ཆུབ་ཀྱི་ཡེ་ཤེས་ཚད་མེད་པ་ཐོབ་པས་དེ་སྐད་ཟེར། སྐྱབས་ཡུལ་བསྡུ་མི་བསྡུ་གཉིས། བསྡུ་ཚུལ་
ལ་སྨིན་མཚམས་སུ་བསྟིམས་པ། ནམ་མཁར་བཏེགས་པ་རྗེས་སུ་བསྟིམས་པ། སྟོང་པར་ཡལ་བ། ཡང་བྲེལ་བ་ཆེ་ན། ཚོགས་ཞིང་གསར་དུ་གསལ་བཏབ་མི་དགོས་པར། སྐྱབས་
ཡུལ་དེ་ལ་ཡན་ལག་བདུན་པ་འབུལ་ཡང་མཆོག་མཎྜལ་སྐབས། གསེར་གྱི་ས་གཞི་ནས་འགོ་བརྩམས་པ་དང། འོ་མཚོ་གཞི་གསེར་གྱི་ས་གཞི་ལ་བཻཌཱུརྱའི་བྱེ་མ་འམ། བཟློག་སྟེ་
བྱ་བ་དེ། ཁམས་བདེ་བར་གཤེགས་པའི་སྙིང་པོ་ཡོད་པ་ལས། སྤངས་རྟོགས་ཡོན་ཏན་རྒྱས་པ་མཚོན། འདིར་སངས་རྒྱས་རྣམས་ནི། གར་མཁན་དག་དང་རི་མ་བཟང་ལྟར་སྣང།།
ཞེས་སོགས་དང། མདོ་སྡེ་རྒྱན་དུ། ཀླུ་དག་ས་ཡི་  ྾  འོད་ཟེར་དཔག་ཏུ་མེད་པ་འདྲེས་ཤིང། ཞེས་སོགས་ལྟར་ཡིན། ཚོགས་ཞིང་དུ་ཉམས་ལེན་བྱིན་རླབས་བརྒྱུད་ལྔ་ཚོམ་དང་ལྔ་
བསྒྲིག་གཉིས་ཀ་རུང། ལུས་དཀྱིལ་སོགས་གསལ་མ་འདེབས་ན། ཡོད་བསམ་པ་ཙམ་གྱིས་འགྲིག་དཔེར་ན། དངུལ་ཁུག་ནང་དངུལ་གྱི་མདོག་དབྱིབས་དྲན་མི་དགོས་པར་འདི་ཙམ་

[167B] ཁྲུས་ཁང་གི་ཐེམ་སྐས་བཞི་གྲུབ་མཐའ་བཞི་མཚོན། ཁྲུས་དཀྱིལ་ལ་རྟ་བབས་ཀྱི་རི་མོ་མེད་ཀྱང་སྒོམ་དོན་ལ་ཡོད་ནའང་ལེགས། ཁྲུས་ཀྱི་ཆུ་མཚོར་
པདྨ། ཀུ་མུད། ཨུཏྤལ་གསུམ་ག་གསལ་བཏབ་དགོས་པ། དེས་ཐེག་པ་གསུམ་མཚོན། ཁྲུས་ཆུ་རྣམས་ཡུར་བ་དྲུག་ཏུ་བརྒྱུད་དེ་རིགས་དྲུག་སོ་སོར་འགྲོ་བའི་མོས་པ་བྱ། ལས་རྣམ་
པར་འབྱེད་པ་ཞེས་པ། མདོ་མང་མཇུག་ཏུ་འབྱུང་བ་སོགས་བལྟ་དགོས། རྔ་སྒྲའི་ཚིགས་སུ་བཅད་པ་ཞེས་པར་བསླབ་བྱ་མང་བས་ཤིན་ཏུ་ལེགས། འདིར་རྡུལ་གཅིག་སྟེང་ན་རྡུལ་སྙེད་
སངས་རྒྱས་རྣམས། །ཞེས་པའི་གནད་འགག་སྔགས་ཀྱི་ཡེ་ཤེས་ཇི་སྙེད་ཁྱབ་གྱུར་པ་སྐུ་ཡིས་ཁྱབ་ཚུལ་དེར་ཐུག་ནས་ཡོད། དབྱངས་གལ་ཆེ་བ། རྒྱལ་སྲས་ཐོགས་མེད་བསྙུང་
བར་སྒྲོལ་ཆོག་དབྱངས་སྙན་པོས་གཏོང་བཅུག་པ། ལོ་ཆེན་རིན་བཟང་གིས་མགོན་པོ་སོགས་སྤྱན་དྲངས་པར་ལྷ་མོ་འཕྲལ་དུ་མ་ཕེབས། ཁོ་མོ་དབྱངས་སྙན་པོ་ཞིག་ལ་མགོ་འཁོར་གསུངས་
པ་དང། རྗེ་ཙོང་ཁ་པས་ཆོས་རྒྱལ་སྤྱན་འདྲེན་གྱི་དབྱངས་མཛད་པས། ཆ་ཕུ་རི་ནས་ཚུར་གར་བཅས་ཕེབས་པའི་གཟིགས་སྣང་བྱུང་བས། དབྱངས་དང་ལྷན་དུ་གཏོར་མ་ཕུལ་བ་

[168A]༄༅། །དེང་དུས་རྒྱུད་གྲྭར་དབྱངས་སྦྱོང་སྐབས། བསྐང་གཏོར་བཞེངས་ནས་ཚོགས་གཞུང་གྲལ་འགོར་འཇོག་དགོས་པའི་སྲོལ་ཡོད། འདི་རྣམས་བསྟོད་བཀུར་བསྔགས་པའི་ཉམས་
ལེན་ཡིན། མེ་ཏོག་ཕུལ་བའི་ཚེ། གསེར་གྱི་བུང་བ་སྒྲ་སྙན་སྒྲོག་པ་འཁོར་བ་དང་བཅས་པ་བསམ་ན་ཡིད་དུ་འོང་བས་ལེགས། ལྷོ་བྲག་ཕྱག་རྡོར་བའང་ལྟུང་བཤགས་ཀྱི་སྒོ་ནས་ཕྱག་
བསགས་ནས་རྟོག་པ་བརྙེས་པ་ཡིན། ལྟུང་བཤགས་ནང་སྨན་བླ་མཆེད་བརྒྱད་བཅུག་པ་དྭགས་པོ་བླ་མ་རིན་པོ་ཆེའི་ཕྱག་བཞེས་ཡིན་ཞེས་རྗེ་ཕ་བོང་ཁས་མཛད། ལམ་རིམ་སྐྱབས་འགྲོའི་
རྒྱུ་ནས་བཤགས་པའི་མཇུག་བར།    ༈    ཉི་ཟླ་ལྷོ་བྱང་དུ་བཀོད་དེ། རྒྱལ་མཚན་རང་ངོས་སུ་བཀོད་པ། རང་ཉིད་གྲུབ་པའི་
རྒྱལ་མཚན་བརྟན་པའི་དགོས་པ་ཡོད། རང་ཉིད་ཚངས་པར་མོས་ཤིང། དེ་ཡང་ཚངས་པ་ཆེན་པོ་སྟེ། སངས་རྒྱས་ཀྱི་ངོ་བོ་ཚངས་པའི་རྣམ་པར་མོས། སོ་སོར་བཤགས་ཞེས་པ་
སྡིག་ལྟུང་སོ་སོར་བཤགས་པ་དང། ལྟུང་བ་སོ་སོར་བཤགས་ཚུལ།    ༈    སེམས་ཅན་རེ་རེ་ནས་དགེ་རྩ་ཡུངས་འབྲུ་ཙམ་རེ་

[168B] ཡུངས་ཀར་གོ་ཡུལ་གྱི་རིགས་པ་ཞེས་པ་ཡིན། བླ་ན་མེད་པའི་མཆོད་པ་ནི། དམ་ཆོས་འཛིན་པ། བཤེས་གཉེན་གྱིས་
རྗེས་སུ་བཟུང་བ། བྱང་ཆུབ་ཐོབ་ཕྱིར་བསྔོ་བ། དེ་ལྟར་ལམ་བཟང། ཆོས་སྲུང་སྤྱི་དང། མགོན་པོའི་ཐུགས་ཀ་ནས་འོད་ཟེར་འཕྲོས་ཏེ། ཞི་རྒྱས་དབང་དྲག་བཞིའི་ལས་སྒྲུབ་ཚུལ་
འདིར་ནོར་སྒྲུབ་ལ་མགོན་པོས་གར་མཛད་པས་ཚོགས་བདག་གི་ཁ་དང་བཤང་ལམ་མཐའ་དག་ནས་ནོར་བུའི་ཆར་འབེབས་པ་སོགས། ཆོས་སྲུང་རྣམས་དང། ཡང། ཆོས་འབྲེལ་
དངོས་ཐོབ་ཀྱི་རྩ་བའི་བླ་མ་དང། ཡང་ན། གཙོ་བོ་བློ་བཟང་ཐུབ་དབང་རྡོ་རྗེ་འཆང་གི་གནས་ལྔ་ལས་འོད་ཟེར་འཕྲོས་ནས་ལས་བཞི་སྒྲུབ་ཚུལ་སོགས་མང། སྐུ་བཞི་བདག་ཉིད་བླ་མ་
ལྷག་པའི་ལྷ། །བླ་མ་སྤྱན་རས་གཟིགས་ལ་  ྾    ྾  འཇམ་དཔལ་དབྱངས་ལ་སོགས་པ་ཁ་བསྒྱུར་ཚུལ། སྤྱི་བོ་བླ་མ་རང་ལ་ཐིམ། རང་ཐུབ་དབང་དུ་གྱུར་པ་དེའི་ཐུགས་ཀར་སྔགས་
ཕྲེང་ཨ་དཀར་པོ་གསལ་བཏབ་པ་དབུ་མའི་ལྟ་བ་བསམ་པ་སོགས་ཀྱི་སྐབས་བགྱིས་ན་ལེགས། ཨ་དགག་ཚིག་ཡིན་པ། དཔུང་བཟང་གི་ཞུས་པའི་རྒྱུད་ལས། ཇི་ལྟར་ཤིང་རྟ་

[169A]༄༅། །ཞེས་སོགས་གྲོགས་ཀྱི་ཡོན་ཏན་གསུངས་པ་འདིར་སྦྱར། ཡོན་ཏན་རྫོགས་པའི་བླ་མ་མིན་ཡང། དེ་དང་དེའི་བྱིན་བརླབ་འཇུག་དད་པ་མེད་ཅིང་ཡིད་མ་ཆེས་ན། འཇམ་
དཔལ་སྤྱན་རས་གཟིགས་དངོས་བྱོན་ཡང། དེའི་དོན་དུ་ཅི་ཡང་མི་འགྱུར། བརྒྱ་ལོར་སོགས་ལ་དངུལ་དུ་བལྟ་བས་ཕན་ཐོགས་པ་ལྟར། བླ་མ་སངས་རྒྱས་ཡིན་མིན་གང་ལྟར་ཡང་
སངས་རྒྱས་སུ་བལྟ་ན་རང་ལ་ཁེ་འབྱུང་བ་ཡིན། ལམ་རིམ་རྗེས་སུ་ཡི་རང་ནས་བླ་མ་སངས་རྒྱས་སུ་བལྟ་དགོས་པའི་རྒྱུ་མཚན་གྱི་མཇུག་གི་བར་ཟིན།    ༈   
ཆེན་མོར། ངེས་པ་སྐྱེད་པའི་ཕྱིར་ཅུང་ཟད་སྤྲོས་པ་དང། སྐྱོང་ཚུལ་མདོར་བསྡུས་ཏེ་བསྟན་པའི་ས་བཅད་གཉིས་གསུངས་པ་ལྟར། བཤད་པ་དངོས་དང། སྐྱར་བཤད་བཅས་
རྣལ་མ་ནི། ངེས་དོན་ཆོས་སྐུའི་བླ་མ་ལ། དབང་འབྱོར་བ། འབྱོར་བ་ནི། བློ་ལ་བབས་པའམ་དེར་འབྱོར་བ། བཤེས་གཉེན་བསྟེན་ཚུལ་སྐབས་རང་གི་སྤྱི་བོའི་བླ་མ་ལས་བླ་མ་
རྣམས་སྤྲོས་ནས་མདུན་དུ་བཞུགས་པར་བསམ། རང་གིས་རང་ལ་ཁྱོད་སྐལ་མེད་ཡིན་ནམ། ཞེས་སོགས་བརྗོད་ཚེ་བློ་ཁ་ཚུར་ལོག་ཡོང། བདག་རྐྱེན་ལ་བརྟེན་ནས་  ྾  བྱིན་གྱིས་

[169B]  ྾  ང་ནི་དེ་ཡི་ལུས་གནས་ཏེ། །ཞེས་དང། ཆོས་སྐྱོང་སྐུ་ཕེབས་ལ་སྦྱར། མཛད་པའི་གཙོ་བོ་མཛད་པས་  ྾  མཛད་པ་ཀུན་ལས་གསུང་གི་ནི། །ཞེས་སོགས་
བླ་མ་ནི་སངས་རྒྱས་ཀྱི་སྤྲུལ་པར་མ་ཟད་སངས་རྒྱས་ཐམས་ཅད་ཀྱི་སྤྲུལ་པ་ཡིན། འདིར་དང་པོ་ཕན་ཡོན་བསམ། དེ་ནས་ཉེས་དམིགས་ཁོ་ན་བསམ། དེ་རྗེས་ཕན་ཡོན་ཉེས་དམིགས་
གཉིས་ཀ་སྦྲགས་ནས་བསམ། སྣང་བ་ངེས་མེད་ཐད། སྐྱོན་མཐོང་བ་དད་པའི་གྲོགས་སུ་བསྒྱུར་ཚུལ་བྱ་གསུངས། དཔེར་ན། རང་མི་དགའ་ས་དེས་ཅི་བྱས་སྐྱོན་དུ་མཐོང་ནས་
བལྟས་ན་མིག་ལོག་འགྲོ་ན་རྡོག་རྒྱག་ཏུ་མཐོང། བཀྲིན་དྲན་པའི་གུས་པར། སངས་རྒྱས་ལས་ལྷག་པའི་བཀྲིན་གཉིས་ས་བཅད་ལྟར་གྱི་རྗེས། མན་ངག་ལུགས། ཚོགས་མྱུར་དུ་
རྫོགས་པའི་བཀའ་དྲིན། ཞེས་པ། རྒྱལ་བ་ཀུན་ལས་བླ་མའི་བ་སྤུ་གཅིག་མཆོད་པ་ཕན་ཡོན་ཆེ་བ། བླ་མཆོད་ལྟར་དང། བླ་མ་ལྔ་བཅུ་པར། དེ་ཡི་སྡུག་པའང་བླ་མ་བཞིན། །ཞེས་
པ་ལྟར་དང། ད་ལྟ་སངས་རྒྱས་སོགས་ཀྱི་ཞལ་གཟིགས་གང་ཡང་མེད།    ༈    སེམས་དགུས་བསྟེན་ཚུལ་དེ་སྔོན་དུ་གསུངས་པ་ལ་དགོས་པ་ཡོད་དེ། དེ་ལྟར་

[170A]༄༅། །སེམས་དགུས་སྒོ་ནས་བླ་མའི་དབང་ཡོད། དེ་ཐམས་ཅད་ཁྱེར་དགོས་པ་གང་ཡིན་ཟེར་ན། བླ་མ་སངས་རྒྱས་ཡིན་པ་རྡོ་རྗེ་འཆང་གིས་བཞེད་པ་སོགས་ཡིན་ཞེས་སྦྱར། སེམས་
དགུ་ནི། ་ ་ ་
འཁུར་བ། ཁུར་འཁུར་ཚུལ་དེ་ལས་དྲུག་ཡོད་པས། ་ སྒོམ་པ་ཡོན་ཏན་འབར་གྲང་ནས་ཇོ་བོ་གཞོན་ནུ་གྲགས་ལ་གྲོས་དྲིས་པ་
ལྟ་བུ། ་ འབྲོམ་སྟོན་པས་ཇོ་བོ་རྗེའི་རྫབ་ཕྱགས་པ་ལྟ་བུ། ་ ་
པ་ལྟ་བུ་བྱ་དཀའ་བའི་ཁུར་ལྕི་བ་སྤྲོ་བཞིན་འཛིན་པ། ་ ་།
ཚོར་བ་བདེ་སྡུག་གི་རྐྱེན་གྱིས། ཆགས་སྡང་སྐྱེ་བ་ཚོར་བའི་རྐྱེན་གྱིས་སྲེད་པ་ཞེས་པ། འདིར་དྲན་ཤེས་ཀྱིས་བསྐྱངས་དགོས་པ། སྡུག་ཚོད་དྲན་པས་ཟིན་ཨ་ཟེར་བ་ལྟར། གང་སྡོམ་པ་

[170B]  ྾  དལ་འབྱོར་ནས་ཐོག་མར་སྒོམ་སྐབས། རང་ད་ལྟ་ཇི་འདྲ་ཞིག་ཡོད། རང་གི་གྲོགས་པོ་ཟླ་ཤས་སྔོན་ཤི་སོང་བ་དེའི་ཚབ་རང་ཉིད་ཤི་བ་ཡིན་ན། ད་ཚོད་ངན་
སོང་དམྱལ་བ་ལྟ་བུར་ཆོས་ཀྱི་སྒྲ་ཐོས་པ་ཙམ་ཡང་མེད་པར་གནས། ལྷ་ཡུལ་སོགས་སུ་བདེ་སྐྱིད་ཀྱི་རང་རྒྱུ་མཚན་དུ་བྱས་པའི་ངེས་འབྱུང་དང། གཞན་རྒྱུ་མཚན་དུ་བྱས་པའི་སྙིང་
རྗེ་སྐྱེ་དཀའ། བཤེས་གཉེན་སངས་རྒྱས་སུ་ཚུལ་ཇི་ལྟར་བལྟ་བ་ནས་དལ་འབྱོར་ངོས་བཟུང་བའི་མཇུག་གི་བར།    ༈   
པ་ཙམ་གྱིས་མི་ཕན། བཀྲིན་མ་དྲན་ན། བུ་འགའ་ཞིག་གིས་ཨ་མ་ལ་ཨ་མར་ཤེས་ཀྱང། དྲིན་མ་དྲན་པར་ཨ་མ་ལ་ཉེས་རྡུང་བྱེད་པ་ཡོད། བྱ་ཡུལ་ལམ་རིམ་སོགས་ནས་རིགས་ནས་
ཁྲིད་པ། ལུས་སེམས་ཀྱི་སྟེང་ནས་སངས་རྒྱས་སྒྲུབ་པའི་ནུས་པ་ཡོད་པར་ཤེས་ཆེད་ཡིན། སྐད་ཅིག་མ་རེ་རེ་ལ་ལྟོས་པའི་དོན་ཆེ་བ་ནི་དངུལ་སྐྱེད་འཕེལ་བ་ལྟར་འགྱུར། བྱ་ཡུལ་
ལམ་རིམ་དུ། འཇིག་རྟེན་ཆོས་བརྒྱད་འདི། གཡི་བཞིན་འཇབ་མཁས། ཝ་བཞིན་འཁྲིལ་མཁས། ཞེས་གསུངས་ཡོད། རང་རེ་ད་ལྟ་དགྲ་བཅོམ་པ་བྱ་བ་བྱས་པ་ལྟ་བུ། འཆི་ཁར་

[171A]༄༅། །བྲང་ལ་སེན་མོ་འདེབས་གསུངས། ངོ་བོ་སྒོ་ནས་རྙེད་དཀའ་བ་དང། གྲངས་ཀྱི་སྒོ་ནས་རྙེད་དཀའ་བ་གཉིས་དོན་གཅིག་རང་རེའི་དགེ་བ་ནི་སྤྲང་པོའི་ཅ་ལག་བཞིན་
ཉར་ན་ཟོག་དང། སྟེར་ན་ཕན་ཐོགས་པ་མེད། མི་རྟག་པ་འདིས་ཉོན་མོངས་པ་དང། དེའི་ཉེས་སྤྱོད་གཉིས་ཀ་ཆབས་གཅིག་བཅོམ་པ། དཔེར་ན། ཐོ་བས་གསེར་དང་འོག་རྡོ་མཉམ་
དུ་བརྡུང་བ་ལྟར་བྱ་བ་ཡིན། སྡིག་པ་མང་དགེ་བ་ཉུང་བས། སྡིག་པ་ཆུང་ངུས་ཀྱང་འབྲས་བུ་ཆེན་པོ་བསྐྱེད་པས། གཉེན་པོ་དགེ་བ་མེད་པས། སྡིག་པ་རྒྱུན་མི་ཆད་པས་དལ་འབྱོར་
ཐོབ་དཀའ། ཕྱི་མ་འདི་བུ་ལོན་མང་པོ་ཆགས་པ་དང། མོ་ཊ་འདམ་དུ་ཚུད་པ་ཕྱིར་འདོན་དཀའ་བར་དཔེ་སྦྱར། ཚེ་སྒྲུབ་བགྱིས་ཀྱང་དུས་མིན་གྱི་འཆི་བ་བཟློག་ཐུབ་པ་ལས། དུས་སུ་
འཆི་བ་བཟློག་མི་ནུས། ཁ་ཏོན་སོགས་ལེགས་པོ་མ་བྱུང་ཚེ། འདི་རང་དོན་ཡིན་སྙམ་དུ་ཅུང་ཟད་ཕན་གསུངས། ཉེ་རྒྱལ་དང། པང་ནས་སྐྱེས་གཉིས་ནས། ཤི་པགས་ཤི་འགྱུར་
གྱིས་རྩེ་བའི་ཟློས་གར་ལ་མཁས་པ་སུ་ཞིག་བག་མེད་བྱེད། ཅེས་གསུངས་ཚུལ། ཤི་པགས་ཤི་བའི་རྒྱུས་པ་དང། །འཆི་འགྱུར་བཞད་གད་འཇོ་སྒེག་གིས། །འཆི་བའི་སྐྱེ་བོ་འདུས་

[171B] །མཁས་པ་སུ་ཞིག་བག་མེད་བྱེད།། གྲུབ་དབང་ན་ཁ་བ་ཐར་པའི་རྒྱལ་མཚན། རྒྱལ་ལྷ་ཐོག་ཏུ་བཞུགས་པར་གཡམ་པ་སྐུ་རྒྱབ་ལ་ཟུག་ནས་སྐུ་གཤེགས། གུང་ཐང་བླ་མ་ཞང་
གིས་མཚན་བྱང་འོག་ལ་དབང་བསྐུར་བགྱིས་ཚེ་ཕྱིས། ཞེས་གསུངས། དལ་འབྱོར་དོན་ཆེ་བ་ནས་མི་རྟག་པའི་མཇུག་བར།    ༈   
གྲངས་ཀྱི་སྒོ་ནས། དཔེའི་སྒོ་ནས། རྒྱུའི་སྒོ་ནས་བསམ་ན་ལེགས། ཆོས་བཅོ་བརྒྱད་ཀྱི་ནང་ནས་ལས་མཐའ་མ་ལོག་པ་དང། གནས་ལ་དད་པ་གཉིས་ཤིན་ཏུ་དཀའ། སྐྱབས་སུ་
འོས་པའི་རྒྱུ་མཚན་བཞི་རིམ་པ་བཞིན། སྤངས་པའི་ཡོན་ཏན། མཁྱེན་པའི་ཡོན་ཏན། བརྩེ་བའི་ཡོན་ཏན། འཕྲིན་ལས་ཀྱི་ཡོན་ཏན་དང་བཞི་ཡིན། དེ་དག་ཀྱང་ཚད་མར་གྱུར་
པ་འགྲོ་ལ་ཕན་བཞེད་པ།།   ྾    ྾  ཞེས་སོགས་ཀྱི་དོན་ལྟར། དཀོན་མཆོག་གསུམ་པོ་རེ་རེ་ལ་ཀུན་རྫོབ་དང། དོན་དམ་པ་རེ་རེ་ཡོད། སངས་རྒྱས་ལ་ཆོས་སྐུ་གཉིས་དོན་དམ་པ་དང་
གཟུགས་སྐུ་གཉིས་ཀུན་རྫོབ་པ་ཡིན། ཆོས་ལ་ལུང་གི་ཆོས་ཀུན་རྫོབ་པ་དང། རྟོགས་པའི་ཆོས་འགོག་ལམ་གཉིས་དོན་དམ་པ་ཡིན། དགེ་འདུན་ལ་འཕགས་པ་དོན་དམ་པ་དང། སོ་

[172A]༄༅། །སྐྱེ་དགེ་སློང་བཞི་གྲ་ཡན་ཆད་ཀུན་རྫོབ་པ་ཡིན། དགེ་འདུན་ནི། སངྒྷ་སྟེ། དོན་དམ་པའི་དགེ་བ་ལ་འདུན་པ་མི་ཕྱེད་པ་ལ་བྱེད། འགོག་ལམ་དངོས་ད་ལྟ་མེད་ཀྱང་
ཆ་མཐུན་ད་ལྟ་ནས་ཡོད། ལེགས་པར་ཞུགས་པ། རིམ་པར་ཞུགས་པ། དྲང་པོར་ཞུགས་པ།    ༈    སྙན་པ་བཟང་ལྡན་གྱི་ལོ་རྒྱུས་ལྟར། ནོར་ནས་བསད་པ་ལ་སྲོག་
ལས་ཆགས་ཀྱང། དངོས་གཞི་མི་རྫོགས། ངན་འགྲོའི་སྡུག་བསྔལ་ནས་ལས་འབྲས་མི་དགེ་བཅུའི་རྫུན་གྱི་མཇུག་བར།    ༈   
ཆེ་བ་ཀུན་རིག་ལས་གསུངས། སོ་སྐྱེའི་དགེ་འདུན་ཡང་འདྲིས་རྟག་པས་ཉེས་པ་འབྱུང་ཉེ་བས་གཟབ་དགོས། ཇོ་བོས། ཁོ་བོ་གཟུགས་བཟང་བས་བླ་མ་ཀུན་གྱི་ཐུགས་ལ་བཏགས། ཞེས་
གསུངས་པ་དང། ཁུ་སྟོན་གྱིས་བསོད་སྙོམས་ཕེབས་པས་འཁར་བསིལ་གྱིས་ཁྱི་སྐྲོག་པ་ལ་ཨ་མ་ཁྲོས་ནས་ཐལ་བ་སྦར་གང་ཁྱེར་ནས་ཡོང་བར། མཇལ་ནས་ཡིད་འཕྲོག་སྟེ་ཡར་གདན་
ཞུ་བྱེད་ནས་བསོད་སྙོམས་ཕུལ་བ། མི་རྟག་པ་ལ་སྤྱིར་དྲུག་བདུན་ཙམ་ཡོད། འདོད་པ་བཙལ་ཀྱང་མི་རྙེད་པ་སོགས་ལམ་རིམ་ཆེན་མོར་སྤྱིའི་སྡུག་བསྔལ་དང། བདེ་མྱུར་གཉིས་ཀྱི་

[172B] སྲེད་ལེན་གྱིས་གསོས་བཏབ་པ་ནི། འདོད་སྲེད་ཞགས་པས་འཁོར་བའི་བརྩོན་རྭར་བཅིངས།།   ྾    ྾  སྲེད་ལེན་གཉིས་ནི་མེ་ཏོག་གི་ས་བོན་ལ་ཆུ་རྒྱབ་པ་
ལྟ་བུ། རྟེན་འབྲེལ་ཡན་ལག་བཅུ་གཉིས་ཀྱི་འཁོར་ཚུལ་བསམ་ཏེ། མ་རིག་པ་བཟློག་པ་ལ་སྐྱབས་དངོས་ཆོས་དཀོན་མཆོག་ལམ་བདེན་དགོས་པ་དང། དེ་ལ་དེ་སྟོན་པའི་དགེ་བའི་བཤེས་
གཉེན་དགོས་པ་སོགས་སྐྱེས་བུ་ཆུང་ངུའི་སྐོར་དང། སྐྱེས་བུ་ཆེན་པོར། གཞན་རྟེན་འབྲེལ་གྱིས་འཁོར་ཚུལ་བསམ་ནས་སྙིང་རྗེ་བསྐྱེད་དགོས་པ་དང། སྐྱེས་བུ་འབྲིང་གི་ནི་ལམ་
དངོས་ཡིན་པ་བཅས། རྟེན་འབྲེལ་སྐོར་འདི་ལམ་རིམ་འགོ་མཇུག་ཚང་མར་ཁྱེར་རྒྱུ་ཡོད།    ༈    ཞེས་ལས་ཉོན་གྱིས་གར་
འཁྲིད་ལས་མ་མཆིས། བསླབ་པ་གསུམ་འཁོར་ལོའི་རྩིབས་དང། ལྟེ་བ་སོགས་ལ་སྦྱར་བ་དང། ཡང་སྟ་རེ་དང། ཡུ་བ་དཔུང་པ་སོགས་ལ་སྦྱར། འགྲོ་བའི་ཞིང་སར་འགྱུར་བ་ནི་
ཉན་རང་དང། ཐུབ་དབང། བྱང་སེམས་སོགས་ལྟར། ཕན་བདེ་ཀུན་གྱི་རྩ་བ་བསྟན་པ་ཡིན་པ་དང། དེ་སངས་རྒྱས་ལས་བྱུང། དེ་བྱང་སེམས་ལས་བྱུང་བས་ཡིན། དགྲ་གཉེན་

[173A]༄༅། །བར་མ་གསུམ་རེ་རེ་ལ་དུས་གསུམ་གྱི་ངང་ཚུལ་བསམ་ནས་ཉེ་རིང་ཆགས་སྡང་བཀག་མ་རྒན་འདི་རྣམས་རང་གི་དོན་དུ་སྡིག་བསགས་ནས་ངན་སོང་དུ་འགྲོ་བའང་
གྲངས་མེད། ཡིད་འོང་གི་བྱམས་པ་དང། བདེ་བ་ལྡན་འདོད་ཀྱི་བྱམས་པ་གཉིས་ཅུང་ཟད་མི་འདྲ་བ། སྔ་མ་ཨ་མས་རང་གི་གཅེས་པའི་བུ་མཐོང་བ་ལྟ་བུ། སྙིང་རྗེ་སྒོམ་པའི་ཚེ་
བཤས་ལུག་ལྟ་བུ་དང། དེ་ནས་ཚུལ་ཁྲིམས་འཆལ་བ་སོགས་ལ་དམིགས་ནས་སྙིང་རྗེ་བསྒོམ། དེ་ལྟར་དགྲ་གཉེན་བར་མ་གསུམ་གར་སྙིང་རྗེ་བསྒོམ། མི་དགེ་བ་བཅུ་རང་གཅེས་
འཛིན་གྱིས་བྱེད་ལ། དགེ་བ་བཅུ་གཞན་གཅེས་འཛིན་ལས་བྱུང། གཞན་གཅེས་པར་བཟུང་ནས་ཡིད་འོང་སྐྱེས་པ་ལ། གཞན་གྱི་དྲིན་དྲན་དགོས། སེམས་ལ་དམིགས་པའི་ཞི་གནས་དེ་
སྲོག་རླུང་ཅན་ལ་དེ་ཙམ་ལེགས་པོ་མི་ཡོང་བར་སྣང། ཞེས་གསུངས། ཞི་གནས་སྒོམ་ཚུལ་ལ། གཉེན་པོ་འདུ་བྱེད་མི་བྱེད་སོགས། དགེ་ཕྲུག་ལ་དཔེ་ཆ་བལྟ་བཅུག་པ་ལ་སྦྱར་ནས་
སྩལ་བ་བཅས། དགེ་སྦྱོང་དགའ་ལྡན་ཛེ་སྨད་སྤྲུལ་མིང་པ་བློ་བཟང་དཔལ་ལྡན་བསྟན་འཛིན་ཡར་རྒྱས་སམ་མིང་གཞན་བློ་གཏེར་དགྱེས་པའི་ལང་ཚོས་ཟིན་བྲིས་བགྱིས་པས་དགེ་བས་

[173B] །།



