
[001A]༄༅། །ཆ་བའི་དཀར་ཆག་བཞུགས།།

[001B]༄༅། །དུས་གསུམ་བདེ་གཤེགས་དགོངས་བཟང་མ་ལུས་པ། །རྒྱལ་བ་གཉིས་པའི་དགོངས་བཟང་ཇི་བཞིན་དུ། །གསལ་མཛད་རྒྱལ་ཚབ་ཆོས་ཀྱི་རྒྱལ་པོ་ཡི། །ལེགས་བཤད་འདི་ནི་རྨད་བྱུང་ངོ་མཚར་ཅན། །
ཆ་པར་ཚད་མ་རྣམ་འགྲེལ་གྱི་ཚིག་ལེའུ་བྱས་པའི་རྣམ་བཤད་ཐར་ལམ་ཕྱིན་ཅི་མ་ལོག་པར་གསལ་བར་བྱེད་པ་ལ་་བཞུགས།།

[001A]༄༅། །ཚད་མ་རྣམ་འགྲེལ་གྱི་ཚིག་ལེའུ་བྱས་བའི་རྣམ་བཤད་ཐར་ལམ་ཕྱིན་ཅི་མ་ལོག་པར་གསལ་བར་བྱེད་བ་ཞེས་བྱ་བ་བཞུགས་སོ།།

[001B] །གང་གི་ཞབས་རྡུལ་གཙུག་གིས་གུས་མནོས་པས། །རྒྱལ་བའི་ཡོན་ཏན་མ་ལུས་རབ་རྫོགས་ཤིང། །ཆགས་སོགས་ཉེས་པའི་ཚོགས་ཀུན་གཏན་འཇོམས་པ། །རྗེ་བཙུན་བླ་མ་རྣམས་ལ་གུས་ཕྱག་འཚལ་
རྒྱལ་བའི་མཁྱེན་བརྩེ་མ་ལུས་གཅིག་བསྡུས་པ། །གང་ཞིག་རིང་ནས་ལྷག་པའི་ལྷར་བསྟེན་པས། །ཟབ་མོའི་གནས་ལ་བློ་གྲོས་རྒྱས་མཛད་པ། །འཇམ་དབྱངས་དམ་པའི་ཞབས་ལ་སྤྱི་བོས་འདུད། །ལྷར་བཅས་འགྲོ་བའི་
གཅུག་ན་ལྷམ་མེ་བ། །རྒྱལ་བའི་བསྟན་དང་སྟོན་པ་རྒྱལ་བ་དག་དངོས་སྟོབས་རིགས་པས་ཀུན་ནས་གསལ་མཛད་པ། །རིགས་པའི་དབང་ཕྱུག་རྣམ་གཉིས་རྒྱལ་གྱུར་ཅིག་དོན་དམ་བདེན་པས་ཀུན་རྫོབ་འགོག་
བྱེད་ཅིང། །ཀུན་རྫོབ་སྨྲས་ཚེ་དོན་དམ་ཉམས་འགྱུར་བ། །རྟག་ཆད་མཐར་ལྟའི་གཞན་དབང་གྱུར་པ་ཡི། །བློ་དམན་རིགས་པའི་སྣང་བ་རྒྱས་ཕྱིར་དང། །དྲི་མེད་རིགས་པའི་རྣམ་དཔྱོད་དང་བྲལ་ཞིང། །ལུང་ཙམ་གཅིག་
པུར་འཆེལ་བའི་བློ་ཅན་དང། །གང་དག་རྐང་རྐྱང་ཙམ་ལ་གནས་ནས་ཀྱང། །ཤེས་བྱའི་དེ་ཉིད་རྟོགས་འདོད་གཟུང་ཕྱིར་བཤད། །གསུང་རབ་མཚོ་ཆེན་སྡེ་བདུན་སྲུབ་ཤིང་གིས། །ལེགས་པར་བསྲུངས་ལས་བྱུང་བའི་བདུད་
རྩི་དེས། །མ་རྟོགས་ལོག་རྟོག་ཐེ་ཚོམ་ནད་བཅོམ་ནས། །བློ་ལྡན་འཆི་མེད་རྒྱལ་བའི་གནས་ཐོབ་བྱ། །ཐུབ་པའི་བསྟན་པ་ཀུན་ཏུ་རྒྱས་པ་དང། །གཞན་ལ་བརྩེ་བའི་བསམ་པས་འདིར་བཤད་ཀྱི། །ཕྱོགས་སུ་འཛིན་

[002A]༄༅། །བས་དཀྲུགས་པའི་ཡིད་བོར་ལ། །རྩེ་གཅིག་གུས་པའི་སེམས་ཀྱིས་བསྒྲིམས་ཏེ་ཉོན། །བདེ་གཤེགས་ལམ་ནི་ཟབ་ཅིང་ཤིན་ཏུ་ཕྲ། །བདག་ནི་ཐོས་ཉུང་སྦྱངས་པའི་སྟོབས་དམན་ཡང། །དམ་པའི་བཤེས་
དང་འཇམ་མགོན་བླ་མ་ཡི། །དྲིན་ལས་རིགས་པའི་ལམ་བཟང་འབྱེད་པར་སྤྲོ། །དེ་ལ་འདིར་བདག་ཅག་གི་སྟོན་པ་ཆོས་ཐམས་ཅད་ལྐོག་ཏུ་མ་གྱུར་པའི་སྤྱན་མངའ་བ། མ་རིག་པའི་བག་ཆགས་མ་ལུས་པ་དྲུངས་ཕྱུང་བ་
སེམས་ཅན་མ་རིག་པའི་རབ་རིབ་ཀྱིས་བློ་གྲོས་ཀྱི་མིག་ཉམས་པར་གྱུར་པས་ཐོག་མ་མེད་པ་ནས་ཕྱིན་ཅི་ལོག་གི་ལྟ་བ་ལ་གོམས་པ། བདག་མེད་པ་ཕྱིན་ཅི་མ་ལོག་པར་མཐོང་བའི་ལམ་ཐར་བར་འགྲོ་བ་དང་མཐུན་པ་
ལས་ཉམས་པ་སྐྱབས་མེད་པ་སྐྱོབ་པར་མཛད་པའི་སླད་དུ། བདག་མེད་པ་ཕྱིན་ཅི་མ་ལོག་པ་ཉེ་བར་སྟོན་པ་ལྷུར་མཛད་པ། ལན་དང་གྲགས་པ་སོགས་ལ་མི་ལྟ་བར་མཐའ་དག་སྡུག་བསྔལ་ལས་སྒྲོལ་བར་བཞེད་པའི་ཐུགས་
རྗེ་ཆེན་པོ་མངའ་བ། སངས་རྒྱས་བཅོམ་ལྡན་འདས་དཔེ་ཟླ་མེད་པ་དེས། འགྲོ་བ་མྱ་ངན་ལས་འདས་པའི་གོ་འཕང་ལ་དགོད་པའི་སླད་དུ། དྲང་བ་དང་ངེས་པའི་དོན་ཀྱི། གསུང་རབ་མཐའ་ཡས་པ་ཞིག་བཀའ་སྩལ་ལ། དེ་
ཡང་ཕྱི་རབས་ཀྱི་གདུལ་བྱ་རྣམས་ཀྱིས་ཚད་མར་གྱུར་པའི་སྐྱེས་བུས་དགོངས་པ་བཀྲལ་བ་ལ་མ་ལྟོས་པར་རང་དབང་དུ་རྟོགས་མི་ནུས་པས། དགོངས་པ་འགྲེལ་པ་ལུང་བསྟན་པའི་ཤིང་རྟ་ཆེན་པོ་རྣམས་ཀྱིས་

[002B] དེ་ལ་བདག་ཉིད་ཆེན་པོ་ཡབ་སྲས་གཉིས་ཀྱིས་བསུང་རབ་ཀྱི་དགོངས་པ་ལ་གཞི་བདེན་པ་གཉིས་དང། ལཾ་ཐབས་ཤེས་གཉིས་དང། འབྲས་བུ་སྐུ་གཉིས་སུ་གནས་པར་གཟིཌ་ཤིང། གཞན་དག་སྟོན་པ་དང་བསྟན་པ་གཞན་དུ་
ཡོད་པར་རྟོག་པ་དང། བློའི་ནོར་གྱིས་དབུལ་པ་དག་ལུང་ཙམ་སྒྲུབ་བྱེད་ཡིན་གྱི་ལུང་གི་གནོད་བསྒྲུབ་ལ་མ་ལྟོས་པར་རིགས་པས་གྲུབ་པ་མི་སྲིད་སྙམ་དུ་དོགས་པ་བཀག་ནས་དངོས་པོའི་སྟོབས་ཀྱིས་ཞུགས་པའི་རིགས་པས་ཐུབ་པའི་བསྟན་པ་དང་སྟོན་
པ་ཉིད་སྐྱོན་དང་བྲལ་བར་བསྒྲུབ་པར་མཛད་ལ། དེ་ཡང་གཏན་ལ་འབེབས་བྱེད་ཀྱི་ཚད་མ་རྣམ་པར་དག་པའི་རྗེས་སུ་འབྲངས་ནས། ཚད་མ་ཡང་དག་དང་ལྟར་སྣང་ལེགས་པར་ཕྱེ་ཞིང། དེ་ཕྱེ་བ་ཉིད་ཀྱིས་བདེན་པ་གཉིས་ཀྱི་རྣམ་དབྱེ་ཡང་འབད་མེད་དུ་
འགྲུབ་པར་གཟིགས་ནས་སྤྱིར་གསུང་རབ་མཐའ་དག་གི་དགོངས་པ་འགྲེལ་ཞིང་གཙོ་བོར་ནི་ལྷག་པ་ཤེས་རབ་ཀྱི་བསླབ་པ་གཏན་ལ་འབེབས་པ་མངོན་པའི་བསྟན་བཅོས་མང་དུ་མཛད་ལ། དེ་ལ་བདག་ཉིད་ཆེན་པོ་དཔལ་ཆོས་ཀྱི་གྲགས་
པས་ལུས་ལྟ་བུ་དང་ཡན་ལག་གི་བསྟན་བཅོས་སྡེ་བདུན་མཛད་ལ། ལུས་ལ་རྒྱས་འབྲིང་བསྡུས་གསུམ་ལས་ཐོག་མར་རྒྱས་པའི་བསྟན་བཅོས་རྣམ་འགྲེལ་འདི་མཛད་དོ།། །མཚན་གྱི་དོན་དང། འགྱུར་གྱི་ཕྱག་དང། མཚན་
ཅན་གྱི་གཞུང་དོན་ཏོ། །དང་པོ་ནི། རྒྱ་གར་ནི་འཕགས་པའི་ཡུལ་ཏེ། དེའི་སྐད་དུ་ཕྲ་ཞེས་པ་བོད་ཀྱི་སྐད་དུ་དང་པོ་དང་རབ་སོགས་ལ་འཇུག་ལ། མཱཎ་འཇལ་བ་ལ་འཇུག་པས་དང་པོར་འཇལ་བ་ཞེས་པ་དོན་འགྱུར་དུ་མཛད་ནས་ཚད་མ་ཞེས་བྱའོ།།

[003A]༄༅། །པར་ཏི་ཀཱ་ནི་རྣམ་འགྲེལ། ཀཱ་རི་ཀ་ནི་ཚིག་ལེའུ་བྱས་པའོ། །ཀུན་རྫོབ་དང། དོན་དམ་པའི་བདེན་པ་གཉིས་གསར་དུ་རྟོགས་པའི་ཤེས་པ་ནི་ཚད་མ་ཡིན་ལ། དེ་བརྗོད་བྱར་བྱེད་པས་གསུང་རབ་དང་ཚད་མ་ཀུན་ལས་བཏུས་ལ་ཡང་
ཚད་མའི་སྒྲས་བསྟན་ལ། དེ་དག་གི་དགོངས་པ་མ་ནོང་བར་འགྲེལ་བས་རྣམ་འགྲེལ་དང། དེ་ཡང་རྗེས་སུ་བསྔགས་པའི་སྡེ་བ་སྦྱོར་ཅན་གྱི་ཚིགས་བཅད་དུ་ཡོད་པས་ཚིག་ལེའུ་བྱས་པའོ། །གཉིས་པ་ནི། བསྒྱུར་བའི་བར་ཆད་ཞི་བའི་ཆེད་དུ། འཕགས་
པ་འཇམ་དཔལ་ཞེས་སོགས་གུས་པས་འདུད་བའི་ཚུལ་སྟོན་པའོ། །གསུམ་པ་ལ་གསུམ། བཤད་པ་ལ་འཇུག་པ། བཤད་པ་ཉེ་བར་དགོད་པ། བཤད་པ་མཐར་ཕྱིན་པའི་ཚུལ་ལོ། །དང་པོ་ལ་གཉིས། ཡུལ་ཁྱད་པར་ཅན་ལ་བསྟོད་ནས་སྐྱབས་སུ་
འགྲོ་བ་དང། སྐྱབས་སུ་སོང་ནས་བྱ་བ་ཁྱད་པར་ཅན་ལ་འཇུག་པའི་ཡན་ལག་གོ། དང་པོ་ལ་གསུམ། དགོས་པ་དང། བསྡུས་པ་དང། ཚིག་དོན་ཏོ། །དང་པོ་ནི། ལྷ་དང། ཀླུ་དང་དྲང་སྲོང་ལ་སོགས་པ་རྣམས་ཀྱིས་ཞབས་ཀྱི་པདྨོ་ལ་ཕྱག་བྱས་པ། སངས་
རྒྱས་བཅོམ་ལྡན་འདས་ཀྱི་ཡོན་ཏན་བརྗོད་ནས་སྐྱབས་སུ་སོང་བས་ནི་གནས་སྐབས་རྩོམ་པའི་བར་ཆད་ཞི་བ་སོགས་དང་མཐར་ཐར་བ་ཐོབ་པར་འགྱུར་བའོ། །བསྟན་བཅོས་ལ་བརྟེན་ནས་ཐར་པ་ཐོབ་པ་ལ་དེ་ལ་ཐོས་བསམ་གྱིས་
འཇུག་དགོས་ལ། དེ་ལྟ་ན་འཇུག་པའི་ཡན་ལག་ཏུ་དགོས་འགྲེལ་དོན་མེད་པར་འགྱུར་རོ་ཞེ་ན། འོ་ན་མྱུ་གུ་བསྐྱེད་པ་ལ་ས་བོན་དོན་མེད་པར་ཐལ། ཆུ་ལུད་ལ་བརྟེན་ནས་ཀྱང་སྐྱེ་བའི་ཕྱིར། ཐུན་མོང་མིན་པའི་རྒྱུ་ས་བོན་ཡིན་ཡང་མྱུ་

[003B] ཆུ་ལུད་ཁོ་ན་ལས་སྐྱེ་བའི་དོན་ཡིན་ན་རྟགས་མ་གྲུབ་ཅེ་ན། འཇུག་པའི་ངག་ཐུན་མོང་མ་ཡིན་པ་དགོས་འགྲེལ་གྱི་ངག་ཡིན་ཡང་སྐྱབས་འགྲོའི་ངག་ལ་བརྟེན་ནས་ཀྱང་འཇུག་པ་
མི་འགལ་ལ། ངག་དེ་ཁོ་ན་ལས་འཇུག་པ་རྟགས་ཀྱི་དོན་ཡིན་ན་མ་གྲུབ་བོ། །གཉིས་པ་ནི། རྐང་པ་ཕྱེད་དང་བཞིས་བསྟོད་ནས། ཕྱི་མ་ཕྱེད་ཀྱིས་ཡིད་ཀྱིས་སྐྱབས་སུ་སོང་ནས་ལུས་ངག་གིས་འདུད་བའི་ཚུལ་གོ་བར་བྱེད་པའམ་སྒོ་གསུམ་
ཆར་གྱིས་འདུད་ཙང་སྐྱབས་སུ་འགྲོ་བའི་དོན་བསྟན་ཏོ། །བསྟོད་པ་ལ་རང་དོན་སྤངས་པ་དང་རྟོགས་པ་ཕུན་ཚོགས་རྐང་པ་དང་པོ་གཉིས་དང། གཞན་དོན་ལ་ངོ་བོ་དང་དེ་སྒྲུབ་པའི་ཐབས་གཉིས་དེ་ནས་རྐང་པ་ཕྱེད་དང་གཉིས་སོ། །ངག་འདི་བསྟན་
བཅོས་ཀྱི་ལུས་རྣམ་གཞག་ཀྱང་ཡིན་ཏེ། རྟོག་གེའི་ཚིག་དོན་བརྒྱད་ཡོད་པ་རིགས་སྒོར། མངོན་སུམ་དང་ནི་རྗེས་སུ་དཔག་ལྟར་སྣང་བཅས་པ་བདག་རིག་ཕྱིར། །སྒྲུབ་པ་དང་ནི་སུན་འབྱིན་དག་ལྟར་སྣང་བཅས་པ་གཞན་རྟོགས་ཕྱིར། །ཅེས་
གསུངས་པ་ལྟར་རང་གིས་གཞལ་བྱ་ངེས་པའི་ཐབས་དང། ངེས་ནས་གཞན་གྱིས་ངེས་སུ་འཇུག་པའི་ཐབས་གཉིས་སུ་འདུས་པ་སྔ་མ་ལེའུ་དང་པོ་གསུམ་དང་ཕྱི་མ་བཞི་པས་སྟོན་ཅིང་དེ་དག་རིམ་པ་བཞིན་རྐང་པ་དང་པོ་གཉིས་དང་
ཕྱི་མ་ཕྱེད་དང་གཉིས་ཀྱིས་སོ། །གང་ཟག་གི་བདག་མེད་རྟོགས་པའི་ཤེས་རབ་དང་དེའི་འབྲས་བུ་སྤངས་པ་དང་བཅས་པ་ནི་ལེའུ་གཉིས་པ་ནས་སྟོན་ལ། ཆོས་ཀྱི་བདག་མེད་རྟོགས་པའི་ཤེས་རབ་འབྲས་བུ་དང་བཅས་པ་ལེའུ་གསུམ་

[004A]༄༅། །པ་དང། རྒྱ་ཆེ་བ་དང་པོ་གསུམ་ག་ནས་སྟོན་ཏོ། །གསུམ་པ་ནི། རང་དོན་སྤངས་པ་ཕུན་ཚོགས་ནི། ལུས་ཅན་འཆིང་བར་བྱེད་པ་གང་ཟག་དང་ཆོས་ཀྱི་བདག་ཏུ་ཞེན་ཅིང་རྣམ་པར་རྟོག་པའི་དྲ་བ་བག་ཆགས་དང་བཅས་པ་དྲུངས་ཕྱུང་
བའི་ཚུལ་གྱིས་རྣམ་པར་བསལ་ཞིང་སྤངས་པ་དང། རྟོགས་པ་ཕུན་ཚོགས་ནི་གང་ཟག་དང་ཆོས་ལ་བདག་མེད་པའི་སྟོང་པ་ཉིད་འཕགས་པ་རྣམས་ཀྱི་མཉམ་གཞག་སཽ་རང་གིས་མངོན་སུམ་དུ་རིག་པར་བྱ་བ་ཡིན་གྱི་ཆོས་སྟོན་པའི་སྒྲ་ཙམ་ལས་ཇི་ལྟ་བ་བཞིན་
དུ་ཤེས་མི་ནུས་པས་ཟབ་ཅིང། ཡང་ན་ཉན་ཐོས་དང་རང་སངས་རྒྱས་རྣམས་ཀྱི་ཡང་སྤྱོད་ཡུལ་དུ་མ་གྱུར་པའི་གཉིས་སྟོང་གི་དེ་ཁོ་ན་ཉིད་ནི་ཟབ་མོ་ཡིན་ལ། དེ་ལ་སླར་མི་ལྡང་བའི་ཚུལ་དུ་མཉམ་པར་བཞག་པ་ཇི་ལྟ་བ་མཁྱེན་པ་དང། རྒྱ་ཆེ་བ་ཤེས་
བྱ་ཇི་སྙེད་པའི་རྣམ་པ་སྟེ་དེ་དག་ཡུལ་དང་དུས་དང་མཚན་ཉིད་དང། དབྱེ་བ་མཐའ་ཡས་པ་རྣམས་ལག་མཐིལ་གྱི་སྒྱུ་རུ་ར་བཞིན་དུ་མངོན་སུམ་དུ་གཟིགས་པ་ཇི་སྙེད་པ་མཁྱེན་པའི་ཡེ་ཤེས་སོ། །ཐུབ་པ་སངས་རྒྱས་ཆོས་ཅན། རང་དོན་ཕུན་
ཚོགས་མངའ་སྟེ། སྤངས་རྟོགས་མཐར་ཕྱིན་པར་མཛད་པའི་ཕྱིར། གཞན་དོན་ཕུན་ཚོགས་ལ་གདུལ་བྱའི་རྒྱུད་ཀྱི་མངོན་མཐོ་དང་ངེས་ལགས་ནི་གཞན་དོན་ཡིན་ལ། དེ་གང་ལས་འགྲུབ་པའི་གཟུགས་སྐུ་རྣམ་པ་གཉིས་ལ་གཞན་དོན་ཕུན་
ཚོགས་ཞེས་བྱ་སྟེ། དེ་ཉིད་ནི་ལེགས་པའམ་ཕན་པ་འབའ་ཞིག་བྱེད་པ་དང་ལེགས་པ་མ་ཡིན་པ་དང་ཅུང་ཟད་ཀྱང་མ་འདྲེས་པ་དང། རྒྱ་ཡོངས་སུ་མ་ཆད་པར་ལེགས་པའི་རིགས་རྣམ་པ་ཐམས་ཅད་ཡོངས་སུ་རྫོགས་པས་ཀུན་ཏུ་འམ་ཀུན་ནས་

[004B] །དེ་གང་ལས་འགྲུབ་པ་ནི་ཉི་མའི་འོད་ཟེར་གྱིས་གཟུགས་གསལ་བར་བྱེད་པ་དང་མུན་པ་སེལ་བར་བྱེད་པ་ལྟར། འདིས་ཀྱང་ཤེས་བྱའི་དེ་ཁོ་ན་ཉིད་གསལ་བར་བྱེད་ཅིང་མི་ཤེས་པའི་མུན་པ་སེལ་བར་བྱེད་པས་སངས་རྒྱས་ཀྱི་དམ་
པའི་ཆོས་སྟོན་པའི་གསུང་གི་འོད་ཟེར་དག་བརྗོད་བྱ་རྣམ་པ་ཀུན་ནས་ཡོངས་སུ་རྫོགས་པ་དང། འབད་རྩོལ་ཉེ་བར་ཞི་བས་འཁོར་བ་ཇི་སྲིད་པའི་དུས་ཀུན་ནས་དང། ཁམས་དང་བསམ་པ་དང་བག་ལ་ཉལ་ཇི་ལྟ་བ་བཞིན་དུ་སྟོན་པའི་ནུས་པ་ཀུན་ནས་
གདུལ་བྱ་ལ་འཕྲོ་ཞིང་ཁྱབ་པར་མཛད་པའི་ཐབས་ལས་སོ། །དེ་ལྟ་བུའི་སྐུ་གར་ལ་མངའ་བའི་སངས་རྒྱས་བཅོམ་ལྡན་འདས་དེ་ལ་ཕྱག་འཚལ་བ་ནི་སྐྱབས་སུ་སོང་ཞིང་གུས་པས་འདུད་པའི་ཚུལ་ལོ། །དེ་ཆོས་ཅན། གཞན་དོན་ཕུན་ཚོགས་མངའ་སྟེ། ཁྱོད་གྱིས་
གཟུགས་སྐུ་གཉིས་བརྙེས་པའི་ཕྱིར། ཁྱོད་ལ་བསྟོད་ཕྱག་བྱས་པ་ལ་དགོས་པ་ཡོད་དེ། དེ་ལ་བརྟེན་ནས་གནས་སྐབས་དང་མཐར་ཐུག་གི་དོན་འགྲུབ་པའི་ཕྱིར། གཉིས་པ་ལ་གཉིས། དངོས་བསྟན་ཉན་པ་པོའི་སྐྱོན་ངོས་བཟུང་ནས་རང་ལ་བལྟོས་པའི་དགོས་
པ་དང། ཤུགས་བསྟན་སྣོད་ཀྱི་མཚན་ཉིད་ངོས་བཟུང་ནས་གཞན་ལ་བལྟོས་པའི་དགོས་པའོ། །དང་པོ་ནི། རྟོག་པ་སྔོན་དུ་གཏོང་བ་དག་བྱ་བ་འགའ་ཡང་མ་མཐོང་བར་ཡུལ་ཁྱད་པར་ཅན་ལ་ཕྱག་མི་བྱེད་པས་བྱང་གང་རྩོམ་པ་ཡིན་ཞེ་ན། བསྟན་
བཅོས་རྩོམ་པའི་བྱ་བ་ལ་འཇུག་གོ་ཞེས་ཁོང་ནས་དྲང་ངོ། །རྟོག་ལྡན་གྱི་བྱ་བ་ལ་དགོས་པ་ཡོད་པས་ཁྱབ་པས་དགོས་པ་ཅི་ཞིག་མཐོང་ཞེ་ན། སློབ་དཔོན་རྣམ་འགྲེལ་འདི་རྩོམ་པ་ལ་དགའ་བ་ཁྱད་པར་ཅན་སྐྱེས་ནས་རྩོམ་པའི་བྱ་བ་ལ་ཞུགས་པའི་

[005A]༄༅། །དགོས་པ་ཡོད་དེ། སློབ་དཔོན་རང་གི་སེམས་ནི་སྔར་དུས་ཡུན་རིང་པོར་གསུང་རབ་དང་དེའི་དགོངས་འགྲེལ་ཀུན་ལས་བཏུས་པ་ལ་སོགས་པའི་ལེགས་བཤད་ལ་གོམས་པར་བྱས་པས་ངེས་ཐུགས་ཕྲོགས་ནས་ད་དུང་ལྷུང་ཏེ་དང་ལེན་ཆེད་ཆེར་
བསྐྱེད་ནས་མཐར་ཕྱིན་པར་བྱ་བའི་ཕྱིར་ཡིན་ནོ། །སློབ་དཔོན་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་དང་ལྡན་པ་མ་ཡིན་ནམ་ཅིའི་ཕྱིར་རང་དོན་ལྷུར་བླངས་ནས་གཞན་དོན་དུ་མི་རྩེམ་ཞེ་ན། ཆོས་ཀྱི་གྲགས་པ་བདག་ལ་རྣམ་འགྲེལ་འདི་
ནི་སྐྱེ་བོ་གཞན་ཕལ་ཆེར་ལ་མཐའ་གཅིག་ཏུ་ཕན་པ་རྒྱ་ཆེན་པོར་འགྱུར་བ་ཡིན་ཞེས་བསམ་པའང་མེད་དེ། སྐྱེ་བོ་ཕལ་ཆེར་བྱང་གྲོལ་གྱི་ལམ་ཕྱིན་ཅི་མ་ལོག་པར་སྟོན་པའི་ལེགས་བཤད་རྣམས་ཅུང་ཟད་ཀྱང་དོན་དུ་མི་གཉེར་ཞིང། རྒྱུ་དེ་ཁོ་ནར་
མ་ཟད་རང་ཕྱོགས་འཇིག་རྟེན་གྱི་བྱ་བ་ཕལ་པ་ལ་ཆགས་ཤིང། བསྟན་བཅོས་ལ་ཞུགས་སུ་ཆུག་ཀྱང་ལོག་པའི་བསྟན་བཅོས་དང་ཐ་སྙད་ཀྱི་གཙུག་ལག་ཙམ་སྟོན་པའི་ཕལ་པ་ལ་ཆགས་ལ། ཁྱད་པར་ཅན་རྣམས་ལ་གཞན་གྱི་ཕུན་ཚོཌ་
ལ་ཕྲག་དོག་པའི་དྲི་མ་དག་གིས་རྒྱུད་དཀྲུགས་ནས་གཞན་ལ་ཞེ་སྡང་པར་ཡང་ཡོངས་སུ་གྱུར་པ་དེས་ན་སྟེ་དེའི་ཕྱིར་རོ། །ཆགས་སྡང་གིས་རྒྱུད་ལེགས་པར་མ་དཀྲུགས་ཀྱང་ལེགས་བཤད་དང་ཉེས་བཤད་འབྱེད་པའི་ཤེས་རབ་ཀྱི་
རྩལ་མེད་པས་ན་མི་འཇུག་གོ། དོན་གཉེར་མེད་ཅིང་ཡོད་ཀྱང་གཟུ་བོར་མི་གནས། གནས་ཀྱང་ཤེས་རབ་མེད་པའོ། །ཡང་ན་དོན་གཉེར་ཡོད་ཀྱང་ཤེས་རབ་མེད་ཅེས་སྦྱར་རོ། །འདི་ཞེས་ཉེ་ཚིག་སྨོས་པ་ནི། སློབ་དཔོན་གྱི་ཐུགས་ལ་

[005B] ཡང་ན་འདི་བརྩམས་པ་ཡིན་གྱི་རྫོགས་པ་ནི་མིན་ཞེས་པའི་དོན་ཏོ། །སློབ་དཔོན་ཆོས་གྲགས་ཆོས་ཅན། རྣམ་འགྲེལ་བརྩམས་པ་ལ་དགོས་པ་ཡོད་དེ། རང་ཉིད་ལེགས་བཤད་ལ་གོམས་པ་འཕེལ་བའི་ཆང་
ཡིན་པའི་ཕྱིར། གཞན་ཁོ་ནའི་ཆེད་དུ་མི་རྩོམ་པའི་རྒྱུ་མཚན་ཡོད་དེ། སྐྱེ་བོ་ཕལ་ཆེར་ལེགས་བཤད་རྟོགས་པའི་མཐུན་རྐྱེན་དང་བྲལ་ཞིང་འགལ་རྐྱེན་གྱིས་ཟིན་པའི་ཕྱིར། གཉིས་པ་ནི། གལ་ཏེ་ལེགས་པར་བཤད་པ་སྐྱེ་བོ་གཞན་སུ་ལ་ཡང་
ཕན་པ་མེད་པ་ཡིན་ན་སྐྱེ་བོ་ཕལ་ཆེར་ཞེས་པ་སྨོས་པ་མི་རིགས་པ་དང། སློབ་དཔོན་ཕྱོགས་གླང་ལ་སྡང་བ་དོར་བ་དང་གུས་པ་བསྐྱེད་པའི་ཕྱིར་ཏུ་ཚད་མ་རྣམ་པར་ངེས་པ་བརྩམས་པའི་དགོས་པ་ཡང་མི་འགྲུབ་ལ། ཕལ་ཆེར་ལ་མི་ཕན་
ཡང་མང་པོ་དག་ལ་དོན་དུ་འགྱུར་ན། གཞན་ལ་ཕན་པ་ཡིན་ཞེས་བསམ་པའང་མེད་པའི་ཚིག་མ་འབྲེལ་བར་འགྱུར་རོ། །ལེགས་བཤད་རྩོམ་པ་པོ་ལ་ཕྲག་དོག་གིས་སྡང་བ་མི་ཕན་པའི་རྒྱུ་ཡིན་ན་ཡང་ཚད་མ་རྣམ་ངེས་ཀྱི་དགོས་པ་
བཟློག་པར་འགྱུར་རོ་ཞེ་ན། སྐྱོན་མེད་དེ་ལེགས་བཤད་རྟོགས་པར་འདོད་པ་དག་སྣོད་ཀྱི་སྐྱོན་དེ་དག་སྤོངས་ལ། བཞི་བརྒྱ་པར། གཟུར་གནས་བློ་ལྡན་དོན་གཉེར་བའི། །ཉན་པོ་སྣོད་ཅེས་བྱ་བར་བཤད། ཅེས་གསུངས་པའི་མཚན་ཉིད་དེ་དག་དང་
ལྡན་པར་གྱིས་ཤིག་ཅེས་སྣོད་ཀྱི་སྐྱོན་དངོས་སུ་བསྟན་ཅིང། མཚན་ཉིད་ཤུགས་ལ་འཕངས་ནས་སྙིང་རྗེ་བསྟན་བཅོས་རྩོམ་པའི་རྒྱུར་བསྟན་པ་དང། གསུང་རབ་སྤྱིའི་རྣམ་འགྲེལ་ཚད་མ་ཀུན་ལས་བཏུས་རྩོམ་པ་པོ་ལ་རྟོག་གེ་མི་ཤེས་

[006A]༄༅། །ཞེས་སྨོད་པ་པོ་སྡུག་བསྔལ་གྱི་རྒྱུ་ལ་གནས་པའི་སྡུག་བསྔལ་དང། དེའི་རྒྱུ་ལོག་འདོད་ཀྱི་སྙིང་རྗེ་རྩོམ་པའི་རྒྱུར་སྟོན་བཞེད་ནས་ཕྲག་དོག་ཅེས་དང་སེམས་པའང་ཞེས་སོགས་གསུངས་སོ། །དེས་ན་འདི་ལྟར་འདོན་ཏེ། བདག་ལ་འདི་ནི་གཞན་ལ་
ཕན་པ་ཡིན་ཞེས་སེམས་པའང་ཡིན། ཞེས་ཀུན་ལས་བཏུས་པ་འདི་ནི་སྔར་གཞན་ལ་ཕན་པ་རྒྱ་ཆེན་པོར་མ་གྱུར་པས་ད་ཇི་ལྟར་གཞན་ལ་ཕན་པ་རྒྱ་ཆེན་པོར་འགྱུར་སྙམ་དུ་སེམས་པའང་རྩོམ་པའི་རྒྱུ་ཡིན་པས་ཀུན་ལས་བཏུས་ཀྱི་
རྣམ་འགྲེལ་འདི་རྩོམ་པ་ལ་དགའ་བ་སྐྱེས་ཞེས་བཤད་དོ། །དེ་ཆོས་ཅན། རྣམ་འགྲེལ་འདི་བརྩམས་པ་ལ་དགོས་པ་ཡོད་དེ། གཞན་གྱི་སྡུག་བསྔལ་གཞོམ་པར་བཞེད་ནས་རྩོམ་པའི་ཕྱིར། མཐོ་རིས་དང་བྱང་གྲོལ་གྱི་ལམ་ཕྱིན་ཅི་མ་ལོག་
པར་སྟོན་པའི་གཞུང་མཆོག་འདིའི་དོན་རྟོགས་པར་འདོད་པའི་ཤེས་ལྡན་དག་རང་ལ་སྣོད་ཀྱི་མཚན་ཉིད་དེ་དག་ཚང་མ་ཚང་རྟོག་ལ་ཚང་ན་དགའ་བ་བསྒོམ། ཕྱི་མར་ཡང་དེ་དག་དང་མི་འབྲལ་བར་སྨོན་ལམ་ཡང་ཡང་གདབ། མ་ཚང་ན་ནི་
ཞིག་དེ་དང་ལྡན་པར་འགྱུར་སྙམ་དུ་དེའི་རྒྱུར་ཚོགས་གསོག་པ་དང་སྒྲིབ་པ་སྦྱོང་བ་ལ་འབད། གཞན་དུ་ན། བཞི་བརྒྱ་པར། འཇིག་རྟེན་ཡོངས་སུ་མི་ཤེས་གང། །དེ་ནི་ཐུབ་པའི་ལྟ་བུར་མངོན། ཞེས་པ་ལྟར། བསྟན་བཅོས་ཀྱི་སྐྱོན་དུ་གོ་བར་འགྱུར་བས་
སོ། །རྒྱལ་བའི་བསྟན་པ་ཡུན་རིང་དུ་གནས་ན་སྙམ་པས། ཐོས་པ་དང་བསམ་པ་དང་བསྒོམ་པ་སོགས་ལ་འཇུག་པར་བྱའི། གཞན་དང་ཁ་གཤགས་འགྱེད་པ་ཙམ་དང། རྙེད་པ་དང་བཀུར་སྟི་དང། གྲགས་པ་ཇི་ཙམ་ཐོབ་ན་སྙམ་དུ་མི་

[006B] གཞན་དུ་ན་དེ་ཉིད་ཤེས་རབ་འཚལ་བའི་རྒྱུར་འགྱུར་ཞིང། ཆོས་ལ་བརྟེན་པའི་སྔག་ གཟུང་ན་ཚིག་མི་ཟིན། བསམས་ན་དོན་མི་གོ་བསྒོམས་ན་རྒྱུད་ལ་མི་སྐྱེ་བས་བློ་གྲོས་དང་
ལྡན་པ་དག་གིས་གནས་འདི་ལ་ཤིན་ཏུ་གཟབ་པར་བྱའོ། །གཞུང་དེ་དག་གིས་ཇི་སྐད་བཤད་པའི་སྡོད་ཀྱི་མཚན་ཉིད་དང་ལྡན་ནས་ཐར་པ་དང་ཐམས་ཅད་མཁྱེན་པ་དོན་དུ་གཉེར་བ་དག་གིས། བསྟན་པ་ལ་འཇུག་པའི་སྒོ་དམ་པ་དཀོན་
མཆོག་གསུམ་ལ་སྐྱབས་སུ་སོང་ནས་ཐོས་བསམ་སོགས་ལ་འཇུག་པར་བྱ་བར་བསྟན་ཏོ། །གཉིས་པ་བཤད་པ་ཉེ་བར་དགོད་པ་ལ་གཉིས། ཐར་པ་དང་དེར་བགྲོད་པའི་ལམ་རང་གིས་ངེས་པའི་ཐབས་དང། ངས་ནས་གཞན་རྗེས་སུ་འཛིན་པའི་
ཐབས་སོ། །དང་པོ་ལ་གསུམ། ལྐོག་གྱུར་ངེས་པའི་ཐབས་དང། ངེས་བྱ་ཐར་པ་དང་ཐམས་ཅད་མཁྱེན་པ་དང་དེར་བགྲོད་པའི་ལམ་བཤད་པ་དང། མངོན་གྱུར་ངེས་པའི་ཐབས་སོ། །དང་པོ་ལ་གཉིས། རྗེས་དཔག་གི་རྟེན་གཏན་ཚིགས་
བཤད་པ་དང། ལོག་རྟོག་བླུན་པོའི་རྟགས་སུ་བསྟན་པའོ། །དང་པོ་ལ་གསུམ། གཏན་ཚིགས་ཡང་དག་གི་མཚན་ཉིད་དང། མཚན་གཞིའི་དབྱེ་བ་དང། མཚན་གཞི་ལ་མཚན་ཉིད་ངེས་བྱེད་ཀྱི་ཚད་མ་རྒྱས་པར་བཤད་པའོ། །དང་པོ་
ནི། རང་དོན་རྗེས་དཔག་དང་པོར་འཆད་པའི་དོན་ཅི། དོན་དང་དོན་མ་ཡིན་པ་རྣམ་པར་འབྱེད་པ་རྗེས་སུ་དཔག་པ་ལ་རག་ལས་པས་སོ་ཞེ་ན། འོ་ན་མངོན་སུམ་དང་པོར་བཤད་རིགས་པར་ཐལ། །མངོན་སུམ་ལས་བརླིང་བའི་ཚད་མ་

[007A]༄༅། །མེད་པས་དོན་བར་དོན་མ་ཡིན་པ་འབྱེད་ནུས་པའི་ཕྱིར། དེར་ཐལ། འཇུག་པར་བྱེད་པའི་མངོན་སུམ་གྱིས་ནི་དང་པོར་དོན་དང་དོན་མ་ཡིན་པ་འབྱེད་ནུས་ལ། དོན་བྱེད་སྣང་ཅན་གྱིས་དོན་ཐོབ་པའི་དུས་སུ་འབྱེད་པའི་ཕྱིར། ཚད་མ་ཀུན་ལས་
བཏུས་པ་དང་རྣམ་པར་ངེས་པ་ཉིད་དུ་རྗེས་སུ་དཔག་པའི་དགོས་པ་དེ་བཟློག་པར་ཐལ། མངོན་སུམ་དང་པོར་བཤད་ནས་རང་དོན་རྗེས་དཔག་དེའི་རྗེས་སུ་བཤད་པའི་ཕྱིར། འོན་ཏེ་རྟོགས་པར་དཀའ་བས་དང་པོར་བཤད་དོ་ཞེ་ན། ཡང་གཞུང་དེ་གཉིས་ཀྱི་ཚད་མ་
གཉིས་སྟན་པའི་གོ་རིམ་པ་འགལ་བར་འགྱུར་རོ། །འོན་ཏེ་མངོན་སུམ་ནི་རང་ལས་ངེས་པ་ཡང་ཡོད། གཞན་ལས་ངེས་པ་ཡང་ཡོད་ལ། རྗེས་སུ་དཔག་པ་ནི་རང་ཁོ་ན་ལས་ངེས་པའི་ཕྱིར། དོན་དང་དོན་མ་ཡིན་པ་རྣམ་པར་འབྱེད་པ་ལ་གཙོ་བོར་གྱུར་པས་ཡིན་
ནོ་ཞེ་ན་ཡང། ཉེས་པ་དེ་ཉིད་དུ་འགྱུར་རོ། །དོན་ནི་ཐར་པ་མྱ་ངན་ལས་འདས་པ་ཡིན་ལ། དོན་མ་ཡིན་པ་ནི་གནོད་པའི་བདག་ཉིད་ངན་སོང་གི་སྡུག་བསྔལ་ལ་སོགས་པ་ཡིན་ལ། དེ་དག་རྣམ་པར་འབྱེད་པ་ཡང་རྗེས་སུ་དཔག་པ་ཉིད་ལ་རག་ལས་པས་དང་པོར་
བཤད་དོ་ཞེ་ན། ཚད་མ་རྣམ་ངེས་ལས། ཕན་པ་དང་མི་ཕན་པ་ཐོབ་པ་དང་སྤོང་བ་ནི་ངེས་པར་ཡང་དག་པའི་ཤེས་པ་སྔོན་དུ་འགྲོ་བ་ཅན་ཡིན་པས་ན་ཞེས་དང། འདི་དག་གིས་དོན་ཡོངས་སུ་བཅད་ནས་འཇུག་པ་ན་ཞེས་ཚད་མ་གཉིས་ཀ་ལ་རག་ལས་
པར་བཤད་པ་དང་འགལ་བར་འགྱུར་རོ། །དེས་ན་རང་དོན་རྗེས་དཔག་དང་པོར་འཆད་པའི་རྒྱུ་མཚན་བརྗོད་དགོས་སོ་ཞེ་ན་བཤད་པར་བྱ་སྟེ། བསྟན་བཅོས་འདིར་ནི་བསྟན་པ་དང་སྟོན་པ་ཚད་མར་སྒྲུབ་པའི་སྒོ་ནས་ཐར་པ་དང་ཐམས་ཅད་མཁྱེན་པའི་ལ་འབྲས་

[007B] དེ་དག་ཀྱང་རྗེས་སུ་དཔག་པ་ཉིད་ཀྱིས་དངོས་སུ་ངེས་པར་བྱེད་པ་དང། དེ་ལ་ཡང་གསུང་རབ་ཀྱི་དགོངས་པ་འགྲེལ་བའི་སྒོ་དུ་མ་བྱུང་ཡང་སློབ་དཔོན་ཡབ་སྲས་གཉིས་ཀྱིས་ཐར་པ་རྒྱུ་འབྲས་རྣམས་
གཏན་ལ་འབེབས་བྱེད་ཀྱི་ཚད་མ་ཡང་དག་དང་ལྟར་སྣང་ལེགས་པར་ཕྱེ་ནས་དེའི་རྗེས་སུ་ཞུགས་པས་སྐྱེས་བུའི་འདོད་དོན་ཕྱིན་ཅི་མ་ལོག་པར་ཐོབ་ནུས་པའི་ཐབས་གཏན་ལ་ཕབ་པའི་སྒོ་ནས་གསུང་རབ་འགྲེལ་བར་བྱེད་ལ། གསུང་རབ་ཀུན་གྱི་རྣམ་འགྲོལ་
ཚད་མ་ཀུན་ལས་བཏུས་པར་ཚད་མའི་མཚན་ཉིད་དང། དབྱེ་བ་དང། འཇུག་ཚུལ་སོགས་བསྟན་པ་ཡང་ཤིན་ཏུ་རྟོགས་དཀའ་བར་གཟིགས་ནས། སློབ་དཔོན་འདི་ཉིད་ཀྱིས། སློབ་དཔོན་ཕྱོགས་ཀྱི་གླང་པོས་ཚད་མའི་མཚན་ཉིད་སོགས་རྣམ་པར་བཞག་
པའི་རིགས་པ་དང་ལྡན་པ་དང། འཇིག་རྟེན་པ་རྣམས་ཀྱིས་མཐོང་བའི་དོན་རིགས་པ་ཙམ་ལ་ཡང་འཁྲུལ་པར་ཞུགས་པའི་གཞན་སྡེ་བྱེ་བྲག་པ་སོགས་ཀྱིས་ཚད་མའི་འཇུག་ཚུལ་སོགས་རྣམ་པར་བཞག་པ་ནི་རིགས་པ་དང་མི་ལྡན་པའོ་ཞེས་རྒྱས་
པར་ལེའུ་དང་པོ་འདིར་འབྱེད་པར་བྱད་པ་ཡིན་ལ། དེ་དག་སོ་སོར་ཕྱེ་ནས་འཇོག་པར་བྱེད་པ་ཡང་རྗེས་སུ་དཔག་པ་ཉིད་ལ་རག་ལས་པ་ཡིན་ནོ་ཞེས་གོ་བར་བྱ་བའི་ཆེད་དུ། དེ་ལ་ལོག་པར་རྟོག་པ་བསལ་བ་སྔོན་དུ་འགྲོ་བས་དང་པོར་བཤད་པ་ཡིན་ནོ།།
འོ་ན་དང་པོར་གཏན་ཚིགས་བཤད་ནས་ཅི་ཞིག་བྱ་སྙམ་ན། རྗེས་སུ་དཔག་པ་ནི། གཏན་ཚིགས་ལ་བརྟེན་ནས་རང་གི་གཞལ་བྱ་གོ་བར་བྱེད་པ་ཡིན་ལ། དེ་ལ་ཡང་ཚུལ་གཅིག་དང་གཉིས་དང་བཞི་ལ་སོགས་པ་ལོག་པའི་རྟོག་པ་དུ་མ་མཐོང་བས། དེ་

[008A]༄༅། །བསལ་ན་རྗེས་སུ་དཔག་པ་འབད་མེད་དུ་འགྲུབ་པས་གཏན་ཚིགས་བཤད་པ་ཡིན་ནོ། །ཚད་མ་རྣམ་ངེས་ལ་སོགས་པར་མངོན་སུམ་དང་པོར་བཤད་པ་ནི་སྐྱེ་ཚུལ་གྱི་རིམ་པ་ཡིན་ལ། འདིར་ནི་ལོག་རྟོག་རྒྱས་པར་བསལ་བའི་སྒོ་ནས་གཏན་
ལ་འབེབས་བྱེད་ཀྱི་ཚད་མ་གོ་སླ་བར་བྱ་བའི་ཆེད་ཡིན་ནོ། །འོ་ན་གཞན་དུ་རྟོགས་དཀའ་བ་ཉིད་བསྒྲུབ་བྱར་བྱས་པར་འགྱུར་རོ་ཞེ་ན། མ་ཡིན་ཏེ། གཙོ་བོའི་གདུལ་བྱའི་དབང་པོའི་རིམ་པ་ལ་བལྟོས་ནས་དེ་ཙམ་གྱིས་རྟོགས་ནུས་ལ། སྡེ་བདུན་འབྲེལ་
གཅིག་ལ་བརྩམས་ཤིང་འདི་ཉིད་ཐོག་མ་ཡིན་པས་འདིར་བསྟན་པའི་རིམ་པ་ངེས་ན་གཞན་དུ་རིམ་པ་གཞན་དུ་བཤད་ཀྱང་ཉེས་པ་མེད་པའི་ཡང་ཕྱིར་རོ། །དེ་ལ་ཕྱོགས་ཆོས་ཞེས་པའི་རྐང་པ་བཞིས་གཏན་ཚིགས་ཡང་དག་གི་མཚན་ཉིད་དང་གྲངས་
ངེས་དང། དེའི་རྒྱུ་མཚན་དང། གཏན་ཚིགས་ལྟར་སྣང་ལ་ཚུལ་གསུམ་ལོག་པ་རིམ་པ་བཞིན་དུ་བསྟན་པའི་སྒོ་ནས་ལེའུ་དང་པོ་མདོར་བསྟན་ཏེ། དེ་ལ་བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་གཏན་ཚིགས་ཡང་དག་ཡིན་ཏེ། དེ་སྒྲུབ་ཀྱི་ཤེས་འདོད་ཆོས་
ཅན་ལ་འགོད་ཚུལ་དང་མཐུན་པར་ཡོད་པ་ཁོ་ནར་ངེས་པའི་ཕྱོགས་ཆོས་དང། ཕྱོགས་བཏགས་པ་བ་ཤེས་འདོད་ཆོས་ཅན་དེའི་ཆ་སྟེ་བསྒྲུབ་བྱའི་ཆོས་ཀྱིས་ཁྱབ་པ་ཡི་ཚུལ་གསུམ་ཡིན་པའི་ཕྱིར་རོ། །དེ་ཆོས་ཅན། ཚུལ་གསུམ་པའི་གཏན་ཚིགས་
དེ་ནི་རྣམ་པ་གསུམ་ཉིད་དུ་ངེས་ཏེ། བསྒྲུབ་བྱའི་ཆོས་དང་མེད་ན་མི་འབྱུང་བའི་ཁྱབ་པ་དང། ཕྱོགས་ཆོས་འབྲས་རང་མ་དམིགས་པའི་རྟགས་གསུམ་པོ་ཁོ་ན་ལ་ངེས་པའི་ཕྱིར་རོ། །ཡང་ན་མེད་ན་མི་འབྱུང་བའི་འབྲེལ་པ་གཉིས་སུ་ངེས་པའི་ཕྱིར། ཅེས་

[008B] །ཚུལ་གསུམ་དེ་ལས་གཞན་པའི་གཏན་ཚིགས་ཆོས་ཅན། རྟགས་ལྟར་སྣང་ཡིན་ཏེ། རྟགས་སུ་བཀོད་པ་གང་ཞིག་ ཚུལ་གསུམ་མིན་པའི་ཕྱིར། རྐང་པ་དང་པོ་ནི་གཞུང་ལྷག་མ་ཀུན་གྱིས་རྒྱས་པར་འཆད་ལ། རྐང་པ་གཉིས་པ་ནི་རྒྱུ་ལ་ཞེས་ད་
ནས་དེ་ནི་འབྲས་བུའི་རྟགས་ལས་སྐྱེས་ཞེས་པའི་བར་དང། བཞི་པ་ནི། དེ་ནས་ཤོ་ལོ་ཀ་བཞི་དང་གསུམ་པ་དེ་མན་ཆད་ཀྱིས་འཆད་དོ། །རྐང་པ་གཉིས་པའི་རྒྱས་བཤད་ཀྱི་གཞུང་དེ་ཙམ་ལ་བརྟེན་ནས་གྲངས་ངེས་མི་འགྲུབ་ན་དེའི་རྒྱས་བཤད་དུ་
མི་རུང་ལ། གལ་ཏེ་གྲུབ་ན་འབྲེལ་བ་ངེས་པ་སྔོན་དུ་འགྲོ་བས་གསུམ་པའི་རྒྱས་བཤད་ཀྱི་གཞུང་དགོས་པ་མེད་པར་འགྱུར་རོ། །དེ་སྔོན་དུ་འགྲོ་བ་ལ་མི་ལྟོས་ན་འཆད་ཚུལ་གཉིས་པ་མ་འབྲེལ་བར་འགྱུར་རོ་ཞེ་ན། སྐྱོན་མེད་དེ། གཞུང་གི་སྦྱོར་ཚུལ་གཉིས་
པ་ནི། ཚད་མས་བསྡུས་པའི་དབང་དུ་བྱས་པ་ཡིན་པས་རྒྱུ་ལ་ཞེས་སོགས་ལ་བརྟེན་ནས་ཀྱང་འབྲེལ་པ་ངེས་ནུས་ལ། སྦྱོར་ཚུལ་དང་པོ་ནི་གྲངས་ངེས་དང་འབྲེལ་པ་རྒྱས་པར་འཆད་པ་དང་མཐུན་པར་སྦྱར་བས་གཏན་ཚིགས་ཀྱི་ནི་ཚུལ་གསུམ་ལའང་ཞེས་སོ་
དོན་མེད་པར་མི་འགྱུར་རོ། །འོ་ན་དེ་གཉིས་རྒྱས་བཤད་ཀྱི་གཞུང་སོ་སོར་འཆད་པ་མི་འཐད་དོ་ཞེ་ན། དང་པོར་མཚན་གཞི་ངོས་བཟུང་ནས། དེ་ལ་མཚན་ཉིད་ངེས་བྱེད་ཀྱི་ཚད་མ་རྒྱས་པར་གཏན་ལ་འབེབས་པའི་དབང་དུ་བྱས་པས་སྐྱོན་མེད་དོ། །ཚུལ་གསུམ་
ཡང་དག་ཁོ་ན་ལ་ཡོད་པར་ངེས་ན་ལྟར་སྣང་ཚུལ་གསུམ་དང་མི་ལྡན་པར་ངེས་ཟིན་པའི་ཕྱིར། སྔ་མ་གསུམ་གྱི་རྗེས་སུ་རྐང་པ་བཞི་པ་སྨོས་པ་དོན་མེད་དེ་ཞེ་ན། ཡང་དག་དང་ལྟར་སྣང་སོ་སོར་ཤེས་པའི་དོན་དང་སྡེབ་སྦྱོར་གྱི་དབང་ལས་ཐ་མར་

[009A]༄༅། །བསྟན་གྱི། ཚད་མས་ངེས་པའི་རིམ་པ་ལས་རྟག་པ་བྱས་སྟོང་དུ་མ་ངེས་པར་བྱས་པ་མི་རྟག་པ་ཁོ་ན་ལ་ཡོད་པར་མི་ངེས་པ་ལྟར། ལྟར་སྣང་ཚུལ་གསུམ་དང་མི་ལྡན་པ་མ་ངེས་པར་ཚུལ་གསུམ་ཡང་དག་ཁོ་ན་ལ་ཡོད་པར་མི་ངེས་སོ།།
གཏན་ཚིགས་ཀྱི་མཚན་ཉིད་འཆད་པ་ན། རྩོད་གཞི་ལ་ཕྱོགས་ཀྱི་སྒྲས་སྟོན་པ་མི་རིགས་པར་ཐལ། ཁྱད་པར་གྱི་གཞི་ཕྱོགས་མ་གྲུབ་ན་རྟགས་དེ་ལ་བརྟེན་པའི་ཆོས་སུ་མི་འཐད་ལ། གྲུབ་ན་སླར་ཡང་རྟགས་བཀོད་པ་དོན་མེད་པའི་ཕྱིར། དེས་ན་
ཆོས་ཅན་རང་མིང་གིས་བརྗོད་པར་རིགས་སོ་ཞེ་ན། འོ་ན་ཆོས་ཅན་གྱི་སྒྲས་སྟོན་པ་ཡང་མི་རིགས་པར་ཐལ། དེའི་སྒྲ་རྩོད་གཞི་དང་མཐུན་དཔེ་ཆོས་ཅན་དང་མི་མཐུན་དཔེ་གསུམ་ལ་འཇུག་པས་རིམ་པ་བཞིན། དཔེ་གཉིས་ཀྱི་ཆོས་སུ་གྱུར་པའི་
མིག་ཤེས་ཀྱི་གཟུང་བྱས་སྒྲ་མི་རྟག་པ་དང་རྟག་པར་བསྒྲུབ་པ་ལ་ཚུལ་དང་པོ་གྲུབ་པ་མི་ཁེགས་པའི་ཕྱིར། དེ་མི་ཁེགས་ན་ཚུལ་གསུམ་ལ་ཡང་དག་གིས་ཁྱབ་པ་སྒྲུབ་པའི་ནུས་པ་མེད་པར་འགྱུར་རོ། །ཉེས་པ་མེད་དེ་
ཆོས་ཞེས་པའི་ཆོས་ཅན་གྱི་སྒྲས་མཐུན་དཔེ་བཟུང་ན་དེའི་ཆོས་ཁྱབ་ཅེས་རྗེས་ཁྱབ་སྟོན་པའི་སྒྲ་ལས་མཐུན་ཕྱོགས་ཁོ་ན་ལ་རྟགས་ཡོད་པར་གྲུབ་ཟིན་པ་དང་སྒྲ་ཟློས་པའི་སྐྱོན་དུ་འགྱུར་ལ། མི་མཐུན་དཔེ་གཟུང་ན་མི་མཐུན་ཕྱོགས་མཐའ་
དག་ལ་མེད་པར་བསྟན་པ་དང་སྒྲ་འགལ་བའི་སྐྱོན་དུ་འགྱུར་བའི་ཤུགས་དང། རྩོད་གཞི་ལ་ཉེ་བའི་ཤུགས་ཀྱིས་ཀྱང་རྩོད་གཞི་ཁོ་ན་ལ་གོ་བར་འགྱུར་རོ་ཞེ་ན། དེ་ལ་ཉེས་པ་གཉིས་ཏེ། མགོ་མཚུངས་དང་རིགས་པ་གཞན་ནོ། །དང་པོ་ནི།།

[009B] ཚུལ་དང་པོ་སྟོན་པའི་ཕྱོགས་ཀྱི་སྒྲས་ཚོགས་དོན་བཟུང་ན་རྟགས་དེ་ཚོགས་དོན་སྔར་མ་གྲུབ་པའི་སྒྲུབ་བྱེད་དུ་བསྟན་པ་དང་སྒྲ་འགལ་བ་དང། བསྒྲུབ་བྱའི་ཆོས་བཟུང་ན་རྗེས་ཁྱབ་སྟོན་པ་
དང་སྒྲ་ཟློས་པའི་སྐྱོན་དུ་འགྱུར་བའི་ཤུགས་ཀྱིས་རྩོད་གཞི་ཁོ་ན་གཟུང་བར་གོ་བའི་ཕྱིར་གསུམ་ག་ཁས་བླངས་སོ། །གཉིས་པ་ལ། རྩོད་གཞི་ཁོ་ན་ལ་ཉེ་བ་མི་འཐད། གྲུབ་ཟིན་ལན་དུ་མི་རུང། རང་ལན་ནོ། །དང་པོ་ནི། ཆོས་ཅན་གྱི་ཆོས་ཞེས་པའི་ཆོས་
ཅན་གྱི་སྒྲ་རྩོད་གཞི་ཁོ་ན་ལ་ཉེ་བ་མིན་པར་ཐལ། མཐུན་དཔེ་ཆོས་ཅན་ལ་ཡང་ཉེ་བའི་ཕྱིར། གཉིས་པ་ལ་གྲུབ་ཟིན་མི་འཐད་པ་དང། གྲུབ་ཟིན་ཡང་ཟློས་སྐྱོན་དུ་མི་འཐད་པའོ། །དང་པོ་ནི། མཐུན་ཕྱོགས་ཁོ་ན་ལ་ཡོད་པར་གྲུབ་ན་མཐུན་དཔེ་ལ་ཡོད་པར་གྲུབ་
པས་མ་ཁྱབ་པར་ཐལ། རྗེས་ཁྱབ་གྲུབ་ན་བསྒྲུབ་བྱ་གྲུབ་མི་དགོས་པའི་ཕྱིར་རོ། །གཉིས་པ་ནི། འོ་ན་སློབ་དཔོན་ཕྱོགས་གླང་གིས་ཚུལ་གསུམ་གྱི་མཚན་ཉིད་སྟོན་པ་ན། རྗེས་དཔག་བྱ་དང་དེ་མཚུངས་ལ། །ཡོད་དང་མེད་ལ་མེད་པར་ནི། །ངེས་པ་ཞེས་གསུངས་
པའི་ཚུལ་གསུམ་པ་སྟོན་པའི་སྒྲ་ཟློས་པའི་སྐྱོན་ཅན་དུ་ཐལ། ཚུལ་གཉིས་པ་སྟོན་པ་ན། མཐུན་ཕྱོགས་ཁོ་ན་ལ་ཡོད་པར་བསྟན་པས་མི་མཐུན་ཕྱོགས་ལ་མེད་པར་གྲུབ་ཟིན་པའི་ཕྱིར། སྐྱོན་མེད་དེ། གྲུབ་ཟིན་ཀྱང་ཁྱབ་པ་གཅིག་བརྗོད་པས་ཀྱང་གཉིས་
པ་འཕེན་པའི་ཚུལ་གྱི་སྦྱོར་བའི་དབྱེ་བ་བསྟན་པའི་དོན་དུ་ཡིན་ནོ་ཞེ་ན། མཐུན་དཔེ་ལ་ཡོད་པར་གྲུབ་ཟིན་ཀྱང། དེ་ཉིད་ཡང་བརྣན་ནས་ངེས་པའི་ཕྱིར་ཏུ་བསྟན་ནམ་སྙམ་པའི་དོགས་པ་མི་ཆོད་པའི་ཕྱིར་རོ། །གསུམ་པ་རང་ལན་ནི། དེས་ན་ཚུལ་དང་པོ་སྟོན་པ་ན་རྩོད་

[010A]༄༅། །གཞི་ལ་ཕྱོགས་ཀྱི་སྒྲས་སྟོན་རིགས་ཀྱི། ཆོས་ཅན་རང་མིང་གིས་སྨོས་མི་རིགས་པར་ཐལ། རང་མིང་གིས་སྨོས་ན་སྐྱོན་དེ་དག་རིམ་པར་སྤོང་དགོས་པས་རྟོགས་དཀའ་ལ། ཕྱོགས་ཀྱི་སྒྲས་སྨོས་ན་སྐྱོན་དེ་དག་འབད་མེད་དུ་སྤངས་ནས་རྩོད་གཞི་བདེ་
བླག་ཏུ་གོ་བའི་ཕྱིར། ཚུལ་ལྷག་མ་གཉིས་ཀྱི་དོགས་གཅོད་ནི་འོག་ཏུ་འཆད་དོ། །གཉིས་པ་ལ་གཉིས། གསུམ་དུ་དབྱེ་བ་དང། གསུམ་ཉིད་དུ་ངེས་པར་སྒྲུབ་པའོ། །དོན་གྱི་འབྲེལ་དབང་བཙན་པར་བྱས་ན་རྐང་པ་བཞི་པའི་རྒྱས་བཤད་ཀྱི་གཞུང་རྣམ་
གསུམ་ཉིད་ཅེས་པའི་ངེས་གཟུང་གི་སྒྲུབ་བྱེད་དུ་སྦྱར་རོ། །དང་པོ་ལ་གསུམ། འབྲས་བུ་དང། རང་བཞིན་དང། མ་དམིགས་པའི་རྟགས་སོ། །དང་པོ་ནི། རྟགས་ཀྱི་བསྒྲུབ་བྱ་ལ་དགག་སྒྲུབ་གཉིས་སུ་ངེས་ལ་སྒྲུབ་པ་གོ་བར་བྱེད་པ་ལ་བསྒྲུབ་བྱའི་ཆོས་དང་ངོ་བོ་
ཐ་དད་དང་ཐ་མི་དད་གཉིས་སུ་ངེས་པའི་དང་པོ་ནི། འབྲས་བུའི་རྟགས་སོ། །གལ་ཏེ་དེ་ལས་སྐྱེས་པའི་ཕྱིར་འབྲས་བུ་གོ་བྱེད་ཡིན་ན། མེ་ལས་དུ་བ་སྐྱེ་བོ་དང་ཁམ་པ་དང། སྔོ་བ་སོགས་སྐྱེ་བར་མཐོང་བས། སྐྱ་བོ་སོགས་ཀྱང་མེ་གོ་བྱེད་དུ་ཐལ་
འདོད་མི་རིགས་ཏེ། མི་ལོག་པས་དེ་དག་ལོག་པར་མ་ངེས་པའི་ཕྱིར། རྩྭ་དང་སོག་མའི་མེ་དང་དེ་ཡང་གསལ་བ་དང་འབར་བ་སོགས་ལས་དུ་བ་སྐྱེ་བར་མཐོང་བས་དེ་དག་ཀྱང་དུ་བའི་གོ་བྱར་ཐལ། འདོད་མི་རིགས་ཏེ། ལྡོག་པ་མ་ངེས་པའི་ཕྱིར་
ཡང་ལའི་སྟེང་དུ་དུ་བ་མངོན་སུམ་གྱིས་མཐོང་ནས་མེ་གོ་བར་བྱེད་པ་ན། ཕྱོགས་ཆོས་འཇལ་བའི་མངོན་སུམ་གྱི་གཞལ་བྱ་ལའི་དུ་བ་དེ་ལའི་མེ་གོ་བྱེད་དུ་ཐལ། ལའི་མེ་ལས་སྐྱེས་པའི་ཕྱིར། འདོད་མི་རིགས་ཏེ། ཚང་མང་ལ་སོགས་པའི་

[010B] དུ་བའི་རྟགས་ལས་ལ་ལ་མེ་གོ་བར་བྱེད་པ་ན། མེ་དང་གྲུབ་སྡེ་རྫས་གཅིག་པའི་མི་རྟག་པ་ཡང་གོ་བར་བྱེད་པར་ཐལ། མེ་ལས་སྐྱེས་པ་བཞིན་དུ་དེ་ལས་ཀྱང་སྐྱེས་པའི་ཕྱིར། འདོད་མི་རིགས་ཏེ། མེ་ངེས་བཞིན་དུ་
དེ་ཉིད་གྲུབ་མཐས་རྟག་པར་སྒྲོ་འདོགས་པ་མཐོང་བའི་ཕྱིར། ཡང་མེ་གྲུབ་དུས་ན་དུ་བ་མ་སྐྱེས་ཤིང། དེ་སྐྱེས་དུས་ན་མེ་འགགས་པས་དུ་བ་ཡོད་ན་མེ་ཡོད་པར་འགལ་བའི་ཕྱིར། བསྐྱེད་བྱ་སྐྱེད་བྱེད་ཡོད་ཀྱང། གོ་བྱ་གོ་བྱེད་ནི་རྟོག་པ་ཕྱིན་ཅི་ལོག་
གིས་སྒྲོ་བཏགས་པ་ཡིན་པས་རྒྱུ་འབྲས་ལ་གོ་བྱ་གོ་བྱེད་དུ་འདོད་པའི་ཚུལ་འདི་ནི་མི་རིགས་སོ་ཞེ་ན། སྐྱོན་མེད་དེ་རྒྱུ་མེ་དེ་ལ་ཡོད་པའི་རང་བཞིན་མེ་མ་ཡིན་པས་ལོག་པ་ལྟ་བུའི་རིགས་ཇི་སྙེད་ཅིག་ཡོད་ཀྱང་རུང། དེ་ཕན་འདོགས་བྱེད་དུ་མེད་
ན་མི་འབྱུང་བའི་འབྲས་བུ་དུ་བ་ལྟ་བུ་ནི་རིགས་ལ་རྗེས་སུ་འགྲོ་ལྡོག་གྲུབ་པས་གཏན་ཚིགས་སུ་འཐད་དེ། དུ་བ་ཆོས་ཅན། དུ་ལྡན་ལ་ལ་མེ་གོ་བྱེད་ཀྱི་འབྲས་རྟགས་ཡང་དག་ཡིན་ཏེ། དེ་སྒྲུབ་ཀྱི་ཚུལ་གསུམ་གང་ཞིག་མེའི་འབྲས་བུར་ངེས་པའི་
ཕྱིར། འདི་ལྟར་འབྲས་བུ་དེ་ཡོད་ན་དུས་ནམ་ཡང་རྒྱུ་དེ་ལས་སྐྱེ་བར་མཐོང་ལ། རྒྱུ་དེ་སྔོན་དུ་མ་སོང་ན་ཡུལ་དུས་འགར་ཡང་འབྲས་བུ་དེ་མ་མཐོང་བའི་རྒྱུ་འབྲས་ཀྱི་རིགས་ལ་རྗེས་སུ་འགྲོ་ལྡོག་ངེས་པ་དེ་ཉིད་གོ་བྱ་གོ་བྱེད་ཡིན་པས་ཉེས་པ་སྔ་
མ་དེ་དག་མེད་ལ། ལའི་དུ་བ་ཡང་རྟགས་སུ་ཁོ་བོ་མི་འདོད་དེ། དེ་ལྟ་ན་ལའི་མེ་ཉིད་བསྒྲུབ་བྱའི་ཆོས་སུ་འགྱུར་བ་དང། ལའི་དུ་བ་ཚང་མང་ལ་རྗེས་སུ་མི་འགྲོ་བས་རྗེས་ཁྱབ་ངེས་ན་བསྒྲུབ་བྱ་གྲུབ་པར་ཐལ་བ་དང། ཡང་དག་འགལ་རྟཌ་

[011A]༄༅། །སུ་ཐལ་བ་དང། ཐུན་མོང་མ་ཡིན་པའི་རྟགས་ཡང་དག་ཏུ་ཐལ་བའི་ཉེས་པ་གསུམ་མོ། །མངོན་སུམ་གྱིས་ལ་ལ་དམིགས་པའི་དུ་བ་རྟགས་སུ་འདོད་པ་ཡང་ལ་ལ་ཡོད་པའི་དུ་བ་རྟགས་སུ་འདོད་པ་དང་ཁྱབ་ཆེ་ཆུང་མེད་པས་ཉེས་པ་སྔ་མར་
འགྱུར་རོ། །རྟགས་འགོད་པའི་ཚེ་དུ་བ་ཙམ་བཀོད་ལ། སོང་བ་ནི་ལའི་དུ་བ་སོང་བར་འདོད་པ་དེ་ལ་ཡང་རྟགས་སུ་གང་སོང་བ་དེ་ལ་ཉེས་པ་གསུམ་པོ་ད་ལྡོག་ཏུ་མེད་དོ། །ཁྱོད་ཀྱིས་རྟགས་སུ་འདི་སོང་ཞེས་སྨྲས་པ་དོན་མེད་པར་ཐལ། ཁྱོད་ཀྱིས་
གང་སྨྲས་པ་དེ་རྟགས་སུ་མ་སོང་གང་སོང་བ་དེ་སྨྲ་མི་ནུས་པའི་ཕྱིར། རྟགས་བསལ་ཁས་བླངས། གང་སོང་བ་དེ་སྨྲ་ནུས་ན་ཡང་དེ་ཉིད་བཀོད་པས་ཆོག་མོད་ནད་འོང་བར་མཐོང་ནས་མ་བཀོད་དམ། ཡང་འགོད་པའི་ཚེ་ལའི་དུ་བ་རང་མཚན་བཀོད་
ལ། རྟགས་སུ་སྤྱི་མཚན་སོང་བར་འདོད་པ་དེས་ཀྱང་སྨན་གྱི་སྦྱོར་བས་རྣ་བའི་དབང་པོ་མ་ཉམས་པར་བྱས་ལ་ལེགས་པར་ཉན་དགོས་སོ། །ཡང་རྒྱུ་འབྲས་གྲུབ་དུས་ལྔ་ཕྱིར་གནས་པས་གོ་བྱ་གོ་བྱེད་དུ་རྟོགས་པ་ཕྱིན་ཅི་ལོག་གིས་བརྟགས་
པ་ཙམ་དུ་འདོད་པ་མི་རིགས་ཏེ། དེ་ལྟ་ན་དུ་བ་ཆོས་ཅན། འབྲས་བུ་ཡིན་ཏེ། ཕན་གདགས་བྱ་ཡིན་པའི་ཕྱིར་ཅེས་བཀོད་ན་གོ་བྱེད་དུ་མི་རུང་བར་ཐལ། དུ་བ་གྲུབ་ན་ཕན་གདགས་བྱར་འགལ་བས་ཕྱོགས་ཆོས་མ་གྲུབ། མ་གྲུབ་ན་དེ་ལ་རྟགས་
དེ་གྲུབ་པ་འགལ་བས་ཕྱོགས་ཆོས་མ་གྲུབ་པའི་ གཞན་ཡང་རྫས་ཐ་དད་མི་སྲིད་པ་དང་ཁས་བླངས་ཀྱི་བསལ་བ་བསྟན་མི་ནུས་པ་སོགས་ཉེས་པ་དུ་མར་འགྱུར་བས་ལྟག་ཆོད་འབའ་ཞིག་གོ། དེས་ན་ཕ་གི་ན་དུ་བ་འདུག་པས་མེ་འདུག་

[011B] །གཉིས་པ་ནི། བསྒྲུབ་བྱའི་ཆོས་སྒྲུབ་པ་དང་ངོ་བོ་ཐ་མི་དད་རྟགས་སུ་བཀོད་པ་དེ་ནི་རང་བཞིན་གྱི་རྟགས་ཏེ། བྱས་པ་ཆོས་ཅན། རང་གི་རང་བཞིན་ཡོད་ཙམ་དང་རང་ཆོས་
སུ་འབྲེལ་པ་ཅན་གྱི་ངོ་བོ་མི་རྟག་པ་སྒྲ་ལ་གོ་བར་བྱེད་པའི་རང་བཞིན་གྱི་རྟགས་ཡང་དག་ཡིན་ཏེ། དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག་མི་རྟག་པ་དང་བདག་གཅིག་པའི་ཕྱིར། ཡང་ནི་འབྲས་རྟག་གསུ་མ་ཟད་འདི་ཡང་ལྐོག་གྱུར་གོ་བྱེད་དོ། །
ཞེས་པའོ། །ཡོད་ཙམ་ཞེས་པས་ཕྱིས་བྱུང་གི་རྒྱུ་ལ་རག་ལས་པ་བཅད་ནས་བྱས་པ་ཡོད་ཙམ་དུ་བསྐྱེད་པའི་ལག་རྗེས་འཇོག་བྱེད་ཀྱི་རིགས་ཀྱི་རྒྱུ་ནུས་པ་ཐོགས་མེད་དེ་ཉིད་མི་རྟག་པའི་ལག་རྗེས་འཇོག་བྱེད་ཀྱི་རིགས་ཀྱི་རྒྱུ་ནུས་པ་ཐོགས་
མེད་ཡིན་པས་ཡོད་ཙམ་ནས་རང་ཆོས་སུ་རྗེས་སུ་འབྲེལ་བ་ཞེས་བྱའོ། །འདིར་བདག་ཅིག་འབྲེལ་བའི་རང་བཞིན་ཙམ་བཤད་ནས་འོག་ཏུ་རང་བཞིན་གྱི་རྟགས་མི་རུང་བའི་རྩོད་སྤང་དང་སྦྱོར་བའི་དབྱེ་བ་དང། འབྲེལ་པ་ངེས་བྱེད་ཀྱི་ཚད་མ་
གསུམ་གྱིས་རྒྱས་པར་འཆད་དོ། །གསུམ་པ་ལ་གཉིས། མི་སྣང་བ་མ་དམིགས་པ་དང། སྣང་རུང་མ་དམིགས་པའོ། །དང་པོ་ལ་ཚིག་དོན་དང། དེ་ངེས་བྱེད་ཀྱི་ཆད་མ་དང། རྟགས་འདིའི་དགོས་པའོ། །དང་པོ་ནི། ཤ་ཟ་ལ་རང་གང་
ལ་བསྐལ་དོན་དུ་སོང་བའི་སྐྱེས་བུའི་རྒྱུད་ཀྱི་ཚད་མ་རྣམས་ནི་འཇལ་བྱེད་དུ་མི་འཇུག་པ་ནི་ཆོས་ཅན། མདུན་གྱི་གཞི་འདིར་དེ་འདྲའི་གང་ཟག་གི་བཅད་ཤེས་དོན་མཐུན་གྱི་ཡུལ་དུ་མེད་པའི་ཤ་ཟ་ལ་གང་ཟག་དེའི་ངོར་ཡོད་ངེས་ཀྱི་

[012A]༄༅། །ཐ་སྙད་དོན་མཐུན་མི་འཇུག་པ་གོ་བའི་འབྲས་བུ་ཅན་གྱི་རྟགས་ཡང་དག་ཡིན་ཏེ། དེའི་ངོར་དེ་མི་འཇུག་པར་སྒྲུབ་པའི་ཚུལ་གསུམ་ཡིན་པའི་ཕྱིར། སྒྲ་མི་རྟག་པར་བསྒྲུབས་ན་དེ་གོ་བའི་འབྲས་བུ་ཅན་གྱི་རྟགས་ཡིན་པ་བཞིན་ནོ། །རྣམས་ནི་
ལུང་གི་ཚད་མ་སོགས་མང་ཚིག་གོ། གཉིས་པ་ནི། མདུན་གྱི་གཞིར་ཤ་ཟ་ཡོད་པ་མ་ཡིན་པ་དང། ཡང་ཡོད་ངེས་མ་ཡིན་པ་དང། ཡོད་ངེས་ཀྱི་བཅད་ཤེས་དོན་མཐུན་མི་འཇུག་སྟེ་ཤ་ཟ་ཚད་མས་མ་དམིགས་པའི་ཕྱིར་ཅེས་པ་མི་སྣང་བ་མ་དམིགས་
པར་འདོད་པ་མི་རིགས་ཏེ། དེ་ལྟ་ན་དེར་ཤ་ཟ་མེད་ངེས་སུ་ཐལ། དེ་ཡོད་ན་དམིགས་སུ་རུང་བ་ལ་དེ་མ་དམིགས་པའི་ཕྱིར། སྔ་མ་མ་གྲུབ་ཅེ་ན། འོ་ན་དེ་ཡོད་ན་ཀུན་མཁྱེན་གྱིས་ཀྱང་དམིགས་སུ་མི་རུང་བར་ཐལ། ཚད་མས་དམིགས་སུ་མི་རུང་
བའི་ཕྱིར། འདོད་ན་ཀུན་མཁྱེན་ཆོས་ཅན། ཤེས་བྱ་ཐམས་ཅད་ཇི་ལྟར་ཡོད་པ་དེ་ལྟར་མངོན་སུམ་དུ་གཟིགས་པ་མིན་པར་ཐལ། མདུན་གྱི་གཞིར་ཤ་ཟ་ཡོད་ན་ཁྱོད་ཀྱིས་ཡོད་པར་གཟིགས་པའི་ངེས་པ་མེད། དེར་ཁྱེད་ཀྱིས་མ་གཟིགས་ན་མེད་
པའི་ངེས་པ་མེད་པའི་ཕྱིར། ཡང་དེ་ཆོས་ཅན། ཤ་ཟ་གཞི་གང་ན་ཡོད་ན་ཡང་དམིགས་པར་ཐལ། སྤྱིར་ཤ་ཟ་ཡོད། ཁྱོད་ཀྱིས་ཡོད་པ་ཐམས་ཅད་མངོན་སུམ་དུ་གཟིགས་པའི་ཕྱིར། འདོད་ན་ཉམས་སོ། །གཞི་དེར་ཤ་ཟ་ཀུན་མཁྱེན་གྱིས་དམིགས་
པ་ཁེགས་པར་ཐལ། ཚེད་ མ་གྲུབ་ན་ཚད་མས་མ་དམིགས་པར་གྲུབ་པ་ཉམས་སོ། །འོ་ན་ཁྱེད་ལྟར་ན་ཡང་གཞི་དེར་དེ་མེད་ངེས་སུ་ཐལ། ཡོད་ན་དམིགས་དགོས་པ་གང་ཞིག་མ་དམིགས་པའི་ཕྱིར་ཅེ་ན། རྟགས་

[012B] དེར་ཡོད་མེད་ཐེ་ཚོམ་ཟ་བ་བཞིན་དུ། ཚད་མས་དམིགས་མ་དམིགས་ཀྱང་ཐེ་ཚོམ་ཟ་ལ་དེ་ལྟར་དེར་ཀུན་མཁྱེན་གྱིས་གཟིཌ་ མ་གཟིཌ་  ངེད་ཐེ་ཚོམ་ཟའོ། །མ་དམིགས་པ་མ་གྲུབ་ན། དམིགས་པར་ཁས་ལེན་དགོས་པས་
ཡོད་ངེས་སུ་འགྱུར་རོ་ཞེ་ན། འོ་ན་གཞི་འདིར་ཤ་ཟ་ཡོད་པར་ཐལ། གཞི་འདིར་ཤ་ཟ་ཡོད་པའི་ཕྱིར་ཅེས་བརྗོད་ན་ལན་གང་ཡིན། རྟགས་མ་གྲུབ་ན་དེར་དེ་མ་གྲུབ་པར་ཐལ། དེར་དེ་མེད་པའི་ཕྱིར། རྟགས་མ་གྲུབ་ན་སེམས་རྣལ་དུ་ཞོག་ལ་ལན་ཐོབ་
ཅིག་སྔ་ཕྱིའི་ཁྱབ་པ་མེད་སྙམ་ན་ཀུན་མཁྱེན་གྱིས་གཟིགས་པ་བཤད་པའི་སྐབས་ལ་སོམས་ཤིག་འོ་ན་མི་སྣང་བ་མ་དམིགས་པའི་དོན་ཅི་ཡིན་ཞེ་ན། དེར་དེ་ཡོད་ཀྱང་གང་ལ་བསྐལ་དོན་དུ་སོང་བའི་གང་ཟག་དེའི་རྒྱུད་ཀྱི་ཚད་མ་ལ་བལྟར་མི་རུང་བ་
ཡིན་གྱི་དེར་དེ་ཡོད་ན་སྤྱིར་ཚད་མས་དམིགས་སུ་མི་རུང་བ་ག་ལ་ཡིན། དེས་ན་སྦྱོར་བ་སྔ་མ་ལྟར་རམ་ཡང་ན་མདུན་གྱི་གཞི་འདིར་ཆོས་ཅན། ཤ་ཟ་རང་གང་ལ་བསྐལ་དོན་དུ་སོང་བ་དེས་དེ་ཡོད་ཅེས་དམ་འཆའ་བ་མི་རིགས་ཏེ། དེ་དེའི་རྒྱུད་ཀྱི་
ཚད་མས་མ་དམིགས་པའི་ཕྱིར་ཅེས་བཀོད་ན་ཁྱབ་བྱེད་མ་དམིགས་པར་སྡུད་ཅིང་དེའི་རྒྱུད་ཀྱི་དེ་འཇལ་གྱི་ཚད་མ་མེད་པ་འགོད་ན་རྒྱུ་མ་དམིགས་པར་སྡུད་ལ། ཕྱོགས་ཆོས་མངོན་སུམ་དང་ཁྱབ་པ་དེ་གཉིས་སྒྲུབ་ཚུལ་ལྟར་རོ། །འགོད་ཚུལ་དེ་ལྟར་ཡིན་
གྱི་ཤ་ཟ་ཉིད་སྨྲ་བ་པོའི་འདོད་པས་དམིགས་པའི་དགག་བྱའི་ཆོས་སུ་བཏགས་པའི་དོན་ཡིན་ལ་དེ་ཡོད་ཀྱང་ཕྱིར་རྒོལ་གྱིས་དམིགས་སུ་མི་རུང་བའོ། །འོ་ན་རྒྱུའམ་ཁྱབ་བྱེད་མ་དམིགས་པ་ཉམས་སོ་ཞེ་ན། འོ་ན་ལ་མེ་ཡོད་དུ་སྒྲུབ་པ་ལ་དུ་ཡོད་རྟགས་སུ་བཀོད་

[013A]༄༅། །ན་འབྲས་རྟགས་ཉམས་པར་འགྱུར་ཏེ། མེ་ཡོད་དང་བདག་ཅིག་པའི་ཕྱིར་རོ། །དེ་ནི་འགོད་ཚུལ་ཙམ་ཡིན་གྱི་མེ་ཉིད་སྨྲ་བ་པོའི་འདོད་པས་དམིགས་པའི་བསྒྲུབ་བྱའི་ཆོས་ཡིན་ནོ་ཞེ་ན། འདིར་ཡང་འགོད་ཚུལ་དེ་ལྟར་ཡིན་ཀྱང། ཤ་ཟ་ཡོད་
པ་ཉིད་སྨྲ་བ་པོའི་འདོད་པས་དམིགས་པའི་དགག་བྱའི་ཆོས་སུ་བཏགས་པའི་དོན་ཏ།  །དེས་ན་མ་དམིགས་པའི་རྟགས་ཡང་དག་གང་ཞིག་སྨྲ་བ་པོའི་འདོད་པས་དམིགས་པའི་
དགག་བྱའི་ཆོས་སུ་བཏགས་པའི་དོན་དེ་སྤྱིར་ཡོད་དེ་ཡོད་ན་ཕྱིར་རྒོལ་གྱིས་དམིགས་སུ་རུང་བས་མ་ཁྱབ་པ་ནི་མི་སྣང་བ་མ་དམིགས་པའི་གཏན་ཚིགས་ཡང་དག་གི་དོན་ཡིན་གྱི། དགག་བྱའི་ཆོས་ཀྱི་ཡུལ་དེ་ཡོད་ཀྱང་བལྟར་མི་རུང་བ་ཞེས་མི་སྦྱར་
ཏེ། དེ་ལྟ་ན། གཞི་དེར་དགག་བྱའི་ཆོས་ཀྱི་ཡུལ་དེ་མེད་པར་ཐལ། དེར་དགག་བྱའི་ཆོས་དེ་མེད་པའི་ཕྱིར། འོ་ན་ཁྱེད་ལ་ཡང་གཞི་དེར་དགག་བྱའི་ཆོས་སུ་བཏགས་པའི་དོན་མེད་པར་ཐལ། དེར་དགག་བྱའི་ཆོས་མེད་པའི་ཕྱིར་ཅེས་པ་མཚུངས་སོ་ཞེ་ན་
འབྲེལ་པ་ཅུང་ཟད་ཀྱང་མེད་དེ། སྒྲ་རྟག་པར་བཏགས་པའི་དོན་མི་སྲིད་པར་ཐལ། སྒྲ་རྟག་པ་མི་སྲིད་པའི་ཕྱིར། གང་དག་མི་སྣང་བ་མི་དམིགས་པའི་གཏན་ཚིགས་མི་སྲིད་པར་འདོད་པ་དེ་ལ་འདི་འདྲི་བར་བྱ་སྟེ། གྲུབ་མཐའ་ལ་བློ་ཁ་མ་ཕྱོགས་བའི་སོ་སོ་སྐྱེ་བོ་
དག་གིས་ཤེས་བྱ་མཐའ་དག་གི་གནས་ལུགས་འདི་ལྟར་ཡིན་ནོ་ཞེས་དམ་འཆའ་བ་རིགས་སམ་མི་རིགས་དང་པོ་ལྟར་ན། སྨྲ་བ་ཐམས་ཅད་བདེན་པའི་དོན་ཅན་དུ་ཁས་ལེན་དགོས་ལ། ཕྱི་མ་ལྟར་ན། དེ་མི་རིགས་པའི་རྒྱུ་མཚན་མེད་ན་མི་རིགས་ཞེས་སྨྲ་བ་སྨྱོན་པའི་

[013B] །རྒྱུ་མཚན་ཡོད་ན་སོ་སོ་སྐྱེ་བོ་དེའི་རྒྱུད་ལ་དམ་བཅའི་དོན་དེ་དམིགས་པའི་ཚད་མ་མེད་པ་ལས་གཞན་དུ་མི་འཐད་པས། མི་སྣང་བ་མ་དམིགས་པའི་དོན་ཁས་བླངས་ནས་ཐ་སྙད་ལ་སྡང་བ་ཙམ་དུ་ཟད་དོ། །གསུམ་པ་ནི། མདོ་ལས། ངའམ་
ང་དང་འདྲ་བས་གང་ཟག་གི་ཚོད་བཟུང་གི། གང་ཟག་གིས་གང་ཟག་གི་ཚོད་མི་བཟུང་སྟེ། ཉམས་པར་གྱུར་ཏ་ར་ཞེས་གསུངས་པའི་དོན་ཡིན་པས་རྒྱུ་མཚན་མ་མཐོང་བཞིན་དུ་གང་ཟག་འདི་སྐྱོན་འདི་དག་དང་བཅས་སོ། །ཡོན་ཏན་ཅུང་ཟད་ཀྱང་མེད་དོ་ཞེས་སམ་
འདི་དང་འདི་ལས་གཞན་མེད་དོ་ཞེས་ཅུང་ཟད་ཀྱང་སྨྲ་བར་མི་བྱའོ་ཞེས་པའི་དོན་ཏོ། །སྐྱེས་བུ་དམ་པ་གང་ན་ཡོད་མི་ཤེས་ཤིང་སྐྱེས་བུ་དམ་པ་ལ་སྨོད་པ་ནི་ངན་འགྲོ་མི་བཟད་པའི་རྒྱུ་ཕུལ་དུ་ཕྱིན་པར་མདོ་རྒྱུད་ཀུན་ནས་གསུངས་པས་ཐལ་བས་གཡོགས་པའི་
མེ་དོང་བཞིན་དུ་གནས་འདི་ལ་བློ་གྲོས་དང་ལྡན་པ་རྣམས་ཀྱིས་ཤིན་ཏུ་བག་དང་ལྡན་པར་བྱའོ། །སྔར་གྱི་མདོ་དང་དེའི་དགོངས་འགྲེལ་གྱི་གཞུང་འདི་དག་གིས་སེམས་ཅན་ཐམས་ཅད་ལ་ཕན་པ་དང་བདེ་བའི་སེམས་དང་ལྡན་པར་བྱ་དགོས་པ་དོན་
གྱིས་འཕངས་པས་སྐྱེ་བོ་གཞན་དག་ལ་དག་སྣང་སྦྱོང་བར་མ་ནུས་ནའང་སྐྱོན་བརྗོད་ཀྱི་སྨྲ་བ་ཉུང་དུ་བྱས་ན་མཛེས་སོ། །གཉིས་པ་ལ་གསུམ། སྣང་རུང་མ་དམིགས་པའི་རྟགས་ཀྱི་མཚན་ཉིད་དང། མཚན་གཞིའི་དབྱེ་བ་དང། དེ་ལ་རྩོད་སྤང་ངོ། །དང་པོ་ནི། སྣང་རུང་མ་
དམིགས་པའི་གཏན་ཆོགས་ཡང་དག་ཆོས་ཅན། གཞི་འགའ་ཞིག་ཏུ་རང་གི་དགག་བྱའི་ཆོས་མེད་པ་ཤེས་ཤིང་གོ་བའི་འབྲས་བུ་ཅན་གྱི་གཏན་ཚིགས་ཡིན་ཏེ། སྨྲ་བ་པོའི་འདོད་པས་དམིགས་པའི་དགག་བྱའི་ཆོས་སུ་བཏགས་པའི་དོན་དེ་ཡོད་ན་ཕྱིར་རྒོལ་

[014A]༄༅། །ལ་སྣང་རུང་གི་བྱེ་བྲག་ལ་ལྟོས་ནས། རང་གི་དགག་བྱ་འགོག་པའི་མ་དམིགས་པའི་ཚུལ་གསུམ་ཡིན་པའི་ཕྱིར། བྱེ་བྲག་ཅེས་པ་མ་དམིགས་པའི་རྟགས་ཐམས་ཅད་མ་ཡིན་གྱི་ཁྱད་པར་འདི་དང་ལྡན་པ་དགོས་ཞེས་པའི་དོན་ཏོ། །གཉིས་པ་ལ་གཉིས་
ཚིག་དོན་དང། དབྱེ་བ་མཐའ་དཔྱད་པའོ། །དང་པོ་ནི། གཞི་འགར་རང་གི་དགག་བྱའི་ཆོས་མེད་པ་བསྒྲུབ་བྱའི་དོན་དུ་ཡོད་པ་ཅན་གྱི་སྣང་རུང་མ་དམིགས་པ་ཆོས་ཅན། འགོད་ཚུལ་གྱིས་རྣམ་པ་བཞི་ཡོད་དེ་དགག་བྱའི་ཆོས་དང་ལྷན་ཅིག་མི་གནས་འགལ་དངོས་
ཀྱི་འགལ་བ་དང། དེའི་འབྲས་བུ་དག་གྲུབ་ཅིང་དམིགས་པ་རྟགས་སུ་བཀོད་པ་དང། དགག་བྱའི་ཆོས་ཀྱི་རྒྱུ་དང་ཁྱབ་མཉམ་པའི་ངོ་བོ་ཡོད་ན་བལྟར་རུང་བའི་བདག་ཉིད་དག་ནི་མ་གྲུབ་ཅིང་མ་དམིགས་པ་རྟགས་སུ་བཀོད་པ་རྣམས་ཡོད་པའི་ཕྱིར། ཡང་ན། བལྟར་
རུང་དགག་བྱའི་ཆོས་དང་སྦྱར་རོ། །གཉིས་པ་ནི། དེ་ལ་སྤྱིར་མ་དམིགས་པའི་རྟགས་འཇུག་པའི་ཚུལ་དང་དུས་དང་གྲངས་ངེས་པའི་ཚུལ་འདི་ལྟར་གནས་ཏེ། དགག་པ་བྱེད་པའི་ཚེ་དགག་གཞི་ཕྱིར་རྒོལ་གྱི་མངོན་སུམ་ལ་སྣང་དུ་རུང་བ་དང་མི་རུང་བ་གཉིས་
སུ་ངེས་པ་ལས། མི་རུང་ན་མངོན་སུམ་གྱིས་དགག་པ་བྱེད་པ་མི་སྲིད་དེ། དགག་གཞི་དངོས་སུ་རྟོགས་ནས་མེད་དགག་ཤུགས་ལ་འངལ་
ཏེ༑ རྣམ་ངེས་ལས་འདི་འགའ་ཞིག་ཏུ་དགག་པ་བྱེད་པ་ཡང་མངོན་སུམ་གྱིས་ནི་བྱ་བར་འོས་པ་མ་ཡིན་ཏེ་ཞེས་གསུངས་པའི་འགའ་ཞིག་ཏུ་ཞེས་པ་དགག་གཞི་སྣང་མི་རུང་ངོ། །དེས་ན། དེ་ལ་དགག་པ་བྱེད་ན་ངེས་པར་རྗས་དཔག་འཇུག་དགོས་སོ། །སྣང་

[014B] མི་རུང་ན་མི་སྣང་བ་མ་དམིགས་པ་མ་གཏོགས་རྟགས་གཞན་མི་འཇུག་གོ་སྣང་དུ་རུང་བ་ལ་ཡང་དགག་གཞི་དེར་
ཕྱིར་རྒོལ་གྱི་མངོན་སུམ་ལ་སྣང་དུ་རུང་བ་དང་མི་རུང་བ་གཉིས་སུ་ངེས་པ་ལས། རུང་ནས་རྟགས་ཀྱིས་དགག་པ་བྱེད་ན་རང་བཞིན་མ་དམིགས་པའི་གཏན་ཚིགས་འཇུག་པའི་དུས་སོ། །སྤྱིར་སྣང་དུ་རུང་ནས་དགག་གཞི་དེར། མངོན་སུམ་ལ་
སྣང་དུ་མི་རུང་བ་ལ། དེར་དེའི་འབྲེལ་ཟླ་སྣང་རུང་དང་འགལ་ཟླ་སྣང་རུང་གཉིས་སུ་ངེས་ལ། འབྲེལ་ཡུལ་ལ་ངོ་བོ་རྒྱུ་འབྲས་བུ་གསུམ་དུ་ངེས་ཤིང། ངོ་བོ་ལ་ཁྱབ་ཆེ་བ་དང་མཉམ་པ་གཉིས་སུ་ངེས་ལ། ཁྱབ་བྱེད་སྣང་རུང་ཡིན་ན། ཁྱབ་བྱེད་མ་དམིཌ་
པའི་རྟགས་འཇུག་དུས་དང། ཁྱབ་མཉམ་སྣང་དུ་རུང་ན་བཤད་པ་ལྟར་རང་བཞིན་མ་དམིགས་པ་འཇུག་པའོ། །རྒྱུ་སྣང་རུང་ཡིན་ན། རྒྱུ་མ་དམིགས་པ་འཇུག་དུས་དང་འབྲས་བུ་སྣང་དུ་རུང་ན། འབྲས་བུ་ཡིན་ཙམ་བཀག་པས་འགོག་མི་ནུས་པས་
དངོས་འབྲས་མ་དམིགས་པའི་རྟགས་འཇུག་དགོས་སོ། །དེ་ལྟར་ན། འབྲེལ་ཟླ་མ་དམིགས་པའི་རྟགས་བཞིར་ངེས་ཤིང། དེ་ལས་གཞན་གང་དུ་ཡང་མ་བཤད་དོ། །གཞི་དེར། འགལ་ཟླ་སྣང་དུ་རུང་བ་དེ་བསྒྲུབ་ནས་འགོག་པ་ལ། འབྲེལ་ཡུལ་ལ་ངོ་བོ་རྒྱུ་འབྲས་
གསུམ་དུ་ངེས་པ་བཞིན་དུ་འགལ་ཟླ་ཡང་འགོག་ནུས་ངོ་བོ་རྒྱུ་འབྲས་ཀྱི་འགལ་ཟླ་གསུམ་དུ་ངེས་ལ། ངོ་བོ་ལ་རང་དང་ཁྱབ་ཆེ་ཆུང་མེད་པ་དང། ཁྱབ་ཆ་བའི་འགལ་ཟླ་གཉིས་སུ་ངེས་ལ། དང་པོ་ལ་རང་གི་འགལ་ཟླ་དངོས་དང་འགལ་ཟླའི་འབྲས་བུ་རྟགས་སུ་

[015A]༄༅། །བཀོད་པ་གཉིས་སུ་ངེས་པས་རང་བཞིན་འགལ་དམིགས་དང། འགལ་འབྲས་དམིགས་པ་གཉིས་དང་གཉིས་པ་ནི་ཁྱབ་བྱེད་འགལ་དམིགས་སོ། །རྒྱུའི་འགལ་ཟླ་ལ་ཡང། དགག་བྱ་འགོག་ནུས་རྒྱུའི་འགལ་ཟླ་དངོས་དང། འགལ་ཟླའི་འབྲས་བུ་རྟཌ་
སུ་བཀོད་པ་གཉིས་སུ་ངེས་པས་རྒྱུ་འགལ་དམིགས་དང། རྒྱུ་དང་འགལ་བའི་འབྲས་བུ་དམིགས་པ་གཉིས་དང། དགག་བྱའི་ཆོས་ཀྱི་འབྲས་བུའི་འགལ་ཟླ་ལ་འབྲས་བུ་ཡིན་ཙམ་གྱི་འགལ་ཟླས་འགོག་མི་ནུས་ཤིང། དངོས་འབྲས་ཀྱི་འགལ་ཟླ་དགོས་
པས་འབྲས་བུ་འགལ་དམིགས་གཅིག་སྟེ། དེ་ལྟར་ན། འགལ་དམིགས་དྲུག་དང། འབྲེལ་ཟླ་མ་དམིགས་པ་བཞིར་ངེས་པས། རྣམ་ངེས་ལས་དེ་ལྟར་ན་མི་དམིགས་པ་འདི་ནི་སྦྱོར་བའི་བྱེ་བྲག་གིས་རྣམ་པ་བཅུ་ཡིན་ནོ་ཞེས་གསུངས་ཀྱིས་དེ་ལས་གཞན་
དུ་འདོད་པ་དག་བསྟན་བཅོས་ཀྱི་དགོངས་པར་མི་སེམས་སོ། །འདིར་རྩ་བས་དངོས་སུ་དབྱེ་བ་བཞི་བསྟན་པ་ནི། འགལ་ཟླ་བསྒྲུབས་ནས་འགོག་པ་ལ། དངོས་སུ་གནོད་པའི་འགལ་ཟླ་དང། དངོས་སུ་མི་གནོད་ཀྱང་བརྒྱུད་ནས་དངོས་སུ་གནོད་བྱེད་སྒྲུབ་པའི་
སྒོ་ནས་འགོག་པའི་གཙོ་བོ་འགལ་དམིགས་གཉིས་པོ་འདིར་འདུས་པར་ཤེས་པའི་ཆེད་དང། འབྲེལ་ཡུལ་བཀག་ནས་འགོག་པ་ལ་དོན་གཞན་དང་དོན་གཞན་མ་ཡིན་པ་བཀག་པ་གཉིས་སུ་ངེས་ལ། འདིར་ཡང་གཙོ་བོ་འདི་གཉིས་སུ་ངེས་པར་ཤེས་པའི་ཆེད་དུ་ཡིན་
ལ། འགྲེལ་པར་གཉིས་ཁ་བསྐང་བ་ནི། རང་བཞིན་འགལ་དམིགས་དང་རང་བཞིན་མ་དམིགས་པ་གཉིས་ཀྱིས། རྟགས་གཞན་འཕེན་པའི་ཚུལ་ཤེས་པར་བྱ་བའི་ཆེད་དུ་མཚོན་ཏེ་བསྟན་པ་ཡིན་ནོ། །དེ་དག་ཀྱང་སྦྱོར་བའི་བྱེ་བྲག་གིས་ཐ་དད་དུ་དབྱེ་བ་ཙམ་ཡིན་

[015B] གྲང་རེག་གཅིག་པུ་འགོག་པ་ལ་ཡང་དུ་མར་དབྱེར་རུང་ངོ། །ཡང་འདིར་བཤད་པ་རྟགས་ཡང་དག་གི་མཚན་གཞིའི་དབྱེ་བ་ངེས་པའི་ཡན་ལག་དང། འོག་ནས་བཤད་པ་མཚན་གཞི་ལ་མཚན་ཉིད་ངེས་
བྱེད་ཀྱི་ཡན་ལག་ཏུ་ཡིན་ལ། ཡང་འདིར། མདོར་བསྟན་དང་འོག་ནས་རྒྱས་པར་འཆད་པས་དགོས་པ་ཐ་དད་པ་ཅན་ཡིན་པའི་ཕྱིར་ཟློས་པའི་སྐྱོན་མེད་དོ། །འདིས་མཚེན་ནས། བདག་མེད་རྟོགས་པའི་ཤེས་རབ་ཀྱིས་བདག་འཛིན་ལ་གནོད་པའི་ཚུལ་ངེས་
པར་ཤེས་པར་བྱའོ། །གསུམ་པ་ནི། དགག་བྱའི་ཆོས་ཀྱི་འགལ་ཟླའི་ངོ་བོ་རྒྱུ་འབྲས་གསུམ་དུ་ངེས་པ་ལ། འགལ་ཟླའི་ངོ་བོ་མེས་གྲང་རེག་འགོག་པ་ལ་རྩོད་པ་མེད་ཀྱི། མེའི་རྒྱུ་དང་འབྲས་བུ་གཉིས་གྲང་རེག་འགོག་པ་ལ་ཉེ་རིང་གི་ཁྱད་པར་མི་འཐད་པས་
རྒྱུས་འགོག་མི་ནུས་ན་འབྲས་བུས་ཀྱང་མི་ནུས་ལ། དེས་ནུས་ན་ཅིག་ཤོས་ཀྱིས་ཀྱང་ནུས་པས་གཞི་འགར་གྲང་རེག་རྒྱུན་ཆགས་སུ་གནས་པ་མེད་དེ་བུད་ཤིང་དམིགས་པའི་ཕྱིར་རོ་ཞེས་པ་ཡང་ཡང་དག་ཏུ་འགྱུར་རོ་ཞེ་ན། གཉིས་བ་ལ་ཁྱབ་པ་མེད་པ་ནི་དགག་
བྱའི་ རང་ཕྱོགས་ཀྱི་ཆོས་སུ་གྲུབ་པའི་གཞིར། གྲང་རེག་འགོག་པ་ཁྱབ་པ་འཁྲུལ་པ་ཅན་ཡིན་ཏེ། དེ་འགོག་པའི་ལྷན་ཅིག་མི་གནས་འགལ་ལ་
བརྟེན་པའི་འགལ་རྒྱུ་དམིགས་པའི་རྟགས་སུ་བཀོད་པ་གང་ཞིག་གྲང་རིག་བསྐྱེད་པའི་རྒྱུ་མཚན་དག་དང་ནི་ཁྱོད་འགལ་བ་ཉིད་མེད་པའི་ཕྱིར། དགག་བྱའི་ཆོས་ཀྱི་རྒྱུ་དང་འགལ་བརྟགས་སུ་བཀོད་པ་གོ་བྱེད་ཡང་དག་ཏུ་འགྱུར་བ་ཡོད་དེ། མེས་ཁྱབ་པར་

[016A]༄༅། །ནོན་པ་དེ་རང་ཕྱོགས་ཀྱི་ཆོས་སུ་གྲུབ་པའི་གཞིར། གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་མེད་པར་སྒྲུབ་པའི་རྟགས་ཡང་དག་ཡིན་པའི་ཕྱིར་ཅེས་ཤུགས་ལ་འཕངས་སོ། །སྦྱོར་བ་དེས་འཕངས་པ་རྒྱུ་དང་འགལ་བའི་འབྲས་བུ་དམིཌ་
པ་དང་བཅས་པས་སྐབས་འདིར་འགྲེལ་པར་མ་དམིགས་པའི་སྦྱོར་བ་བརྒྱད་བསྟན་ཏོ། །དང་པོ་ལ། ཁྱབ་པ་མེད་པའི་ལན་ནི། འགལ་འབྲས་དམིགས་པའི་རྟགས་དུ་བ་དྲག་འཕྱུར་བས་ཁྱབ་པར་ནོན་པ་དེ་ལ་ཡང་ཆོས་ཅན། རང་ཕྱོགས་ཀྱི་ཆོས་སུ་
གྲུབ་པའི་གཞིར། རང་ཉིད་ཡོད་ཙམ་གྱིས་གྲང་རེག་འགོག་པ་མ་ཡིན་ཏེ། དེར་གྲང་རེག་རྒྱུན་ཆགས་སུ་གནས་པ་འགོག་པ་མེའི་དྲོད་ཀྱིས་ཁྱབ་པའི་ཡུལ་དང་དུ་བ་དྲག་ཏུ་འཕྱུར་བཞིན་པའི་དུས་དང་ལ་སོགས་པ་གྲང་རེག་འགོག་ནུས་ཀྱི་མེ་ལ་མི་
འཁྲུལ་པའི་གནས་སྐབས་ཁྱད་པར་ཅན་ལ་ལྟོས་པར་འདོད་རིགས་པའི་ཕྱིར། ཡང་ན་མེ་དང་གྲང་རེག་གཞི་དེར་ཕྱིར་རྒོལ་གྱི་མངོན་སུམ་ལ་སྣང་དུ་མི་རུང་བའི་ཡུལ་དང། དུ་བ་སྣང་དུ་རུང་བའི་དུས་དང་སོགས་པས་དེ་དྲག་ཏུ་འཕྱུར་བཞིན་པའི་
རྣམ་པའི་ཁྱད་པར་ལ་བལྟོས་ཞེས་སོ། །བུད་ཤིང་གི་འགྱུར་བ་ཆོས་ཅན། གྲང་རེག་འགོག་པ་ལ་ཁྱབ་པ་འཁྲུལ་བར་འགྱུར་ཏེ། དེ་འགོག་པ་ལ་འགལ་འབྲས་དམིགས་པའི་རྟགས་སུ་བཀོད་པ་གང་ཞིག་ཡུལ་སོགས་ཁྱད་པར་ཅན་ལ་བལྟོས་པ་ལས་
གཞན་དུ་དེ་ལ་མི་ལྟོས་པའི་ཕྱིར། དཔེར་ན་མི་གྲང་བ་གྲང་རེག་མེད་པར་སྒྲུབ་པ་ལ་ཐལ་བ་རྟགས་སུ་བཀོད་པ་བཞིན། ཡང་གི་སྐྲས་འགལ་རྒྱུ་དམིགས་པ་ལྟར་འགལ་འབྲས་ལ་ཡང་རྟགས་གང་བྱུང་གིས་མི་ཆོག་ཅེས་པའི་དོན་ཏོ། །གཉིས་པ་ལ་གཉིས་

[016B] ལྟར་སྣང་གི་ཁྱད་པར་ཡང་དག་ཏུ་འདུས་པ་དགག་པའོ། །དང་པོ་ལ་གཉིས། སྔ་ཕྱི་ལ་བརྟེན་པའི་རྩོད་སྤང་དང། དུས་མཉམ་ལ་བརྟེན་པའོ། །དང་པོ་ནི། རྒྱུ་ལས་འབྲས་བུ་གོ་བས་རྟགས་སུ་
འཐད་ཅིང་རྟགས་ཆོས་རྫས་ཐ་དད་དང་རྒྱུ་རྟགས་སུ་བཀོད་པས་གསུམ་པོ་གང་ཡང་མ་ཡིན་པས་རྣམ་གསུམ་ཉིད་ཅེས་པའི་ངེས་གཟུང་མི་འཐད་དོ་ཞེ་ན། མཐའ་གཅོད་པའི་རིགས་པའི་འབྲེལ་གྱི་དབང་དུ་བྱས་ན། རྫས་ཐ་དད་དུས་མཉམ་པ་
དང་མི་མཉམ་པ་གཉིས་ལས་སྔ་མ་ལ་རྟོགས་པ་སྐྱེས་ཀྱང་སྔ་ཕྱིའི་རྟགས་ལ་བརྟེན་པ་ཡིན་གྱི། དེ་ཉིད་རྟགས་སུ་མི་རུང་བའི་ལན་ཚོགས་པ་ཞེས་དང། མི་མཉམ་པ་ལ་རྒྱུ་འབྲས་མིན་པའི་ཕྱོགས་རྟགས་མིན་པ་ནི། མི་མཐུན་ཞེས་པ་འོག་
མ་དང་རྒྱུ་འབྲས་ལ་འབྲས་བུ་བཀོད་པ་དང། རྒྱུ་བཀོད་པ་གཉིས་ལས། འབྲས་བུའི་སྤྱིས་རྒྱུའི་སྤྱི་དཔོག་པ་འབྲས་རྟགས་སུ་བསྟན་ཟིན་ལ་རྒྱུའི་ཁྱད་པར་དཔོག་པ་རྟགས་སུ་མི་རུང་བ་མི་མཐུན་ཞེས་པ་སྔ་མ་དང། འབྲས་བུའི་ཁྱད་པར་གྱིས་
རྒྱུའི་སྤྱི་དཔོག་པ་འབྲས་རྟགས་སུ་འོག་ཏུ་འཆད་ཅིང། རྒྱུ་ལ་ཚོགས་པ་དང་མ་ཚོགས་པ་གཉིས་ལས་ཕྱི་མས་འབྲས་བུར་མ་ཟད་རུང་བ་དཔོག་པའང་མི་ནུས་པ་རྒྱུ་མ་ཚོགས་ཞེས་པ་དང། སྔ་མས་འབྲས་བུ་སྐྱེ་རུང་དང་འབྲས་བུ་བསྐྱེད་པ་གཉིས་
ལས་རུང་བ་དཔོག་ན་རང་བཞིན་དུ་འདུས་པས་གྲངས་ངེས་ལ་མི་གནོད་ཅེས་པ་ནི། རྒྱུ་ནས་དང་ཆུ་ལུད་དྲོད་གཤེར་སོགས་ཚོགས་པ་ཚང་བའི་ཚོགས་པ་ཆོས་ཅན། ཁྱོད་ལས་རང་ཕྱོགས་ཀྱི་ཆོས་སུ་གྲུབ་པའི་གཞིར། རང་འབྲས་ནས་ཀྱི་མྱུ་

[017A]༄༅། །གུ་སྐྱེ་རུང་བར་རྗེས་སུ་དཔོག་པ་གང་ཡིན་པ་དེ་ནི་རང་བཞིན་གྱི་གཏན་ཚིགས་ཡིན་པར་བརྗོད་རིགས་ཏེ། དེ་སྒྲུབ་ཀྱི་ཚུལ་གསུམ་གང་ཞིག་ཁྱོད་ལས་རང་འབྲས་ནས་ཀྱི་མྱུ་གུ་སྐྱེ་བ་ནི་ཡང་རྒྱུ་རྐྱེན་དོན་གཞན་ལ་མི་
ལྟོས་པར་རང་གྲུབ་ཙམ་ནས། དེ་སྐྱེ་རུང་གི་རྗེས་སུ་སྐྱེས་པའི་ཕྱིར། དེ་ལས་ནས་ཀྱི་མྱུ་གུ་བསྐྱེད་པ་དཔོག་ན་ཁྱབ་པ་མ་ངེས་པ་ནི། དེ་ཆོས་ཅན། གཞིར་འབྲས་བུ་ནས་ཀྱི་མྱུ་གུ་བསྐྱེད་པ་དཔོག་པ་ལ་ནི་ཁྱབ་པ་མ་ངེས་པ་ཉིད་ཡིན་ཏེ། ཁྱོད་ལས་འབྲས་
བུ་དེ་བསྐྱེད་པ་ཁྱོད་ཀྱི་ཚོགས་པ་སྐད་ཅིག་སྔ་མ་དང། ཕྱི་མའི་ནུས་པ་རྣམས་གོང་ནས་གོང་དུ་འགྱུར་བ་དང་འབྲེལ་ཞིང་ལྟོས་པའི་ཕྱིར། ཁྱབ་པ་ཡོད་པར་ཐལ། ཁྱོད་ཀྱང་ཡིན་དེ་བསྐྱེད་པ་ལ་འགལ་རྐྱེན་གྱིས་གེགས་བྱེད་པ་དང་བཅས་པ་ཡང་ཡིན་
པའི་གཞི་མཐུན་དག་སྲིད་པའི་ཕྱིར་རོ། །རྒྱུ་ཚོགས་གྲངས་ཚོང་གི་ལྡོག་པ་རྟགས་སུ་འཛིན་པ་དེ་ལ་འདི་འདྲི་བར་བྱ་སྟེ། རྒྱུའི་དོན་གང་ཡིན་རང་འབྲས་བསྐྱེད་པའོ་ཞེ་ན། འོ་ན་གཞི་དེ་ནས་ཀྱི་མྱུ་གུའི་རྒྱུར་ངེས་ནས་སྐྱེད་བྱེད་དུ་མ་ངེས་པ་མི་སྲིད་པར་ཐལ་
ལོ། །འདོད་ན་དེ་སྐྱེ་བར་ངེས་ནས། སྐྱེ་རུང་མི་རུང་ཐེ་ཚོམ་ཟ་བ་ཇི་ལྟར་ཡིན་སྨྲོས་ཤིག་དེས་ན་ནས་དང་ཆུ་ལུད་དྲོད་གཤེར་སོགས་ཚོགས་པ་ཚང་བའི་ལུག་ལོའི་དཔྱིད་ཀྱི་ཞིང་འདི་ཆོས་ཅན། ཁྱོད་ལས་རང་འབྲས་ནས་ཀྱི་མྱུ་གུ་སྐྱེ་རུང་སྟེ། ནས་དང་
ཆུ་ལུད་དྲོད་གཤེར་སོགས་ཚོགས་པ་ཚང་བའི་ཞིང་ཡིན་པའི་ཕྱིར་ཅེས་དགོད་པར་བྱ་ཞིང་རྟགས་དང་རྩོད་གཞིར་བཟུང་བ་དེ་ཉིད་རང་འབྲས་ནས་ཀྱི་མྱུ་གུ་བསྐྱེད་ངེས་ཡིན་ཡང་དེ་དག་ཡིན་ན་བསྐྱེད་པའི་ཁྱབ་པ་མ་ངེས་ཤིང། རུང་བ་ཙམ་གྱི་ཁྱབ་

[017B] །འོ་ན་ཞིང་དེ་དག་ཆོས་ཅན། ཁྱོད་ཀྱིས་ནས་ཀྱི་མྱུ་གུ་བསྐྱེད་པ་ལ་འགལ་རྐྱེན་གྱི་གེགས་མི་སྲིད་པར་ཐལ། དེ་སྐྱེད་ངེས་ཡིན་པའི་ཕྱིར་ཅེ་ན། འོ་ན་བུམ་པ་ཡོད་པ་ལ་འགལ་རྐྱེན་གྱི་གེགས་མི་སྲིད་པར་ཐལ། དེ་ཡོད་ངེས་ཡིན་པའི་ཕྱིར། ཡང་དེ་སྐྱེད་ངེས་
ཡིན་ན། དེ་མི་སྐྱེད་པ་མི་སྲིད་པས་ཁྱབ་པར་ཐལ་དེ་བསྐྱེད་པ་ལ་འགལ་རྐྱེན་གྱི་གེགས་མི་སྲིད་པས་ཁྱབ་པའི་ཕྱིར། འདོད་ན། བུམ་པ་མེད་པ་མི་སྲིད་པར་ཐལ། བུམ་པ་ཡོད་ངེས་ཡིན་པས་ཁྱབ་པའི་ཕྱིར། བསྐལ་པའི་བར་དུ་མཚུངས་སོ། །ཡང་བྱང་
ཆུབ་སེམས་དཔའ་ས་བརྒྱད་པ་བ་སངས་རྒྱས་ངེས་མ་ཡིན་པར་ཐལ། དེ་རྒྱབ་ལ་འགལ་རྐྱེན་གྱི་གེགས་དང་བཅས་པའི་ཕྱིར། ཡང་དེ་བསྐྱེད་པ་ལ་བསྐྱེད་ངེས་ཀྱིས་མ་ཁྱབ་བོ་ཞེ་ན། ཚད་མ་ཞེན་ཡུལ་ལ་འཁྲུལ་བར་ཐལ། ཚད་མའི་སྟོབས་ཀྱིས་བསྐྱེད་པ་ངེས་
ནས་བསྐྱེད་ངེས་མིན་པའི་ཕྱིར། རྟགས་ཁས་བླངས་སོ། །སྔར་བཤད་པའི་ཞིང་ཡང་ཡིན་ལ། ནས་ཀྱི་མྱུ་གུ་མི་སྐྱེད་པ་ཡང་ཡིན་པའི་གཞི་མཐུན་སྲིད་དམ་མི་སྲིད། མི་སྲིད་ན་བསྐྱེད་ངེས་ཡིན་པའི་ཁྱབ་པ་མ་ངེས་པ་དང་འགལ་ལ། སྲིད་ན། དེ་འདྲའི་གཞི་
མཐུན་དེ་ཆོས་ཅན། ནས་ཀྱི་མྱུ་གུ་སྐྱེ་རུང་དུ་ཐལ། སྔར་བཤད་པ་དེ་འདྲའི་ཞིང་ཡིན་པའི་ཕྱིར། འདོད་མི་ནུས་ཏེ། མྱུ་གུ་མི་སྐྱེད་པའི་གཞིར་ཚད་མས་ངེས་ན། སྐྱེར་མི་རུང་དུ་འགྱུར་རོ་ཞེ་ན། འོ་ན་མདུན་གྱི་གཞིར་བསྐལ་དོན་གྱི་ཤ་ཟ་སྲིད་དམ་མི་སྲིད། མི་
སྲིད་ན། མེད་ངེས་སུ་འགྱུར་བས་བསྐལ་དོན་ཉམས་ལ། སྲིད་ན། གཞི་དེར་བསྐལ་དོན་ཤ་ཟ་ཆོས་ཅན། བསྐལ་དོན་དུ་མི་རུང་བར་ཐལ། ཚད་མས་གྲུབ་པའི་ཕྱིར། གཞི་དེར་བསྐལ་དོན་ཤ་ཟ་ཡོད་པའང་སྲིད། མེད་པའང་སྲིད་པར་ཁས་བླངས་ཀྱང་ཤ་

[018A]༄༅། །ཟ་ཚད་མས་གྲུབ་པར་ཁས་ལེན་མི་དགོས་པས། ཆོས་ཅན་ཉིད་ལ་ཐེ་ཚོམ་ཟའོ་ཞེ་ན། འོ་ན། སྔར་བཤད་པའི་ཞིང་དེས་མྱུ་གུ་བསྐྱེད་པའང་སྲིད་མི་སྐྱེད་པའང་སྲིད་པས་ཞིང་དེ་དང་མྱུ་གུ་མི་སྐྱེད་པའི་གཞི་མཐུན་སྲིད་པ་ཚད་མས་གྲུབ་ཀྱང་དེ་འདྲའི་
གཞི་མཐུན་ཚད་མས་གྲུབ་པ་ཁས་ལེན་མི་དགོས་པས་ཆོས་ཅན་ཉིད་ལ་ཐེ་ཚོམ་ཟ་བར་ཀུན་ནས་མཚུངས་སོ། །འོ་ན་མ་ངེས་པ་ཉིད་ཅེས་པའི་རྐང་པ་གཉིས་འབྲེལ་པ་མེད་པར་འགྱུར་རོ་ཞེ་ན་སྐྱོན་མེད་དེ། ཚོགས་པ་ཚང་བའི་ཞིང་དེ་ཡིན་ན་མྱུ་གུ་བསྐྱེད་
པའི་ཁྱབ་པ་མ་ངེས་ཏེ་དེ་འདྲའི་ཞིང་ཡང་ཡིན་མྱུ་གུ་མི་སྐྱེད་པ་ཡང་ཡིན་པའི་གཞི་མཐུན་སྲིད་པའི་ཕྱིར་ཅེས་པའི་དོན་ཡིན་ནོ། །དེ་ལ་བུམ་པ་ཡིན་ན་ཡོད་པའི་ཁྱབ་པ་མ་ངེས་པར་ཐལ། བུམ་པའང་ཡིན་མེད་པའང་ཡིན་པའི་གཞི་མཐུན་སྲིད་
པའི་ཕྱིར་ཟེར་ན། རྟགས་མ་གྲུབ་པར་ཤིན་ཏུ་གསལ་ལོ། །གཉིས་པ་ནི། བུ་རམ་གྱི་རོའི་རྟགས་ལས་དེའི་གཟུགས་རྟོགས་པའི་ཚད་མ་སྐྱེ་བར་མཐོང་བས་དེ་རྟགས་སུ་རིགས་ལ། རྟགས་ཆོས་རྫས་ཐ་དད་ཅིང། རྒྱུ་འབྲས་མིན་པས་གསུམ་དུ་མ་
འདུས་པའི་ཕྱིར་གྲངས་ངེས་ཉམས་སོ་ཞེ་ན། ལན་དངོས་དཔེས་སྟོན་པ་ནི། ཤེས་བྱ་ཆོས་ཅན། བུ་རམ་གྱི་རོ་ལས་ཁ་ནང་དུ་བུ་རམ་གོང་བུའི་སྟེང་དུ་བུ་རམ་གྱི་གཟུགས་ལ་སོགས་པ་རྟོགས་པའི་ཚད་མ་སྐྱེས་པའི་རྒྱུ་མཚན་གྱིས་བུ་རམ་གྱི་རོ་
བུ་རམ་གྱི་གཟུགས་དཔོག་པའི་རྟགས་ཡང་དག་ཏུ་ཐལ་བའི་སྐྱོན་མེད་པར་ཐལ། དེ་འདྲའི་ཚད་མ་དེ་རྟགས་དེས་གཞི་དེར་བུ་རམ་གྱི་རོ་སྔ་མས་བུ་རམ་གྱི་གཟུགས་བསྐྱེད་པའི་ནུས་པ་ཡོད་པར་སྒྲུབ་པའི་རྒྱུ་ཆོས་རྗེས་སུ་དཔག་པའི་འབྲས་

[018B] དེ་འདྲའི་ཚད་མ་དེ་རྒྱུ་ཆོས་རྗེས་དཔོག་གི་འབྲས་རྟགས་དེ་ལ་བརྟེན་ནས་སྐྱེ་སྟེ། བུ་རམ་གྱི་རོ་གཟུགས་གཉིས་ཚོགས་པ་གཅིག་ལ་རག་ལུས་པའི་འབྲལ་པ་གྲུབ་པའི་ཕྱིར། རྒྱུ་ནི་རོའི་ཉེར་ལེན་རོ་སྔ་མ་ཡིན་
ལ། ཆོས་ནི་དེའི་ཁྱད་པར་བྱེད་ཆོས་རོ་སྔ་མས་གཟུགས་བསྐྱེད་པའི་ནུས་པའོ། །དེ་དངོས་སུ་དཔགས་པའི་སྟོབས་ལས། ཚད་མ་ཅིག་ཤོས་སྐྱེས་པ་ཡིན་གྱི། རོ་གཟུགས་རྟགས་དང་རྟགས་ཅན་དུ་སྟོན་པ་མ་ཡིན་ནོ།། །།རྩོད་པའི་བསམ་པ་ལ་
བུ་རམ་གྱི་རོ་ལས་གཟུགས་རྟོགས་པའི་རྟོགས་པ་སྐྱེས་པ་ན་གཟུགས་ཉིད་དཔོག་པའི་རྟགས་སུ་འོས་མེད་དུ་འགྱུར་སྙམ་དུ་བསམས་པ་དེ་དེ་ཁོ་ན་ལྟར་གནས་སོ་ཞེས་ལན་མ་འདེབས་ཤིག་དེ་རྟགས་ཡང་དག་ཡིན་ཡང་འབྲས་རྟགས་མཚན་
ཉིད་པ་མིན་ཞེས་སྨྲ་བས་ནི་རྩོད་པ་དེ་ཟུག་པར་ཁས་བླང་དགོས་ལ། འབྲས་རྟགས་ཡང་དག་ཏུ་ཁས་ལེན་ན། རྒྱུ་འབྲས་ཀྱི་རྣམ་དབྱེ་ཅུང་ཟད་མི་གསལ་བར་ཟད་དོ། །དཔེར་ན། དུ་བས་དུ་ལྡན་ལའི་སྟེང་དུ་མེས་བུད་ཤིང་གི་འགྱུར་བ་བསྐྱེད་པའི་
ནུས་པ་སྒྲུབ་པའི་སྟོབས་ཀྱིས། ནུས་པ་དེ་དང་དུ་བ་དང་ཚོགས་པ་གཅིག་པའི་བུད་ཤིང་གི་འགྱུར་བ་རྟོགས་པའི་ཚད་མ་གཉིས་ཀ་སྐྱེས་པ་བཞིན་ནོ། །བུད་ཤིང་གི་འགྱུར་བ་ནི་ཐལ་བ་དང་སོལ་བ་སོགས་སོ། །དཔེའི་སྦྱོར་བ་ནི། དུ་ལྡན་ལ་ཆོས་ཅན་
མེས་བུད་ཤིང་གི་འགྱུར་བ་སྐྱེད་པའི་ནུས་པ་ཡོད་དེ། དུ་བ་ཡོད་པའི་ཕྱིར་ཅེས་པའོ། །ཕྱོགས་ཆོས་བསྒྲུབ་པ་ནི། དེ་ཆོས་ཅན། བུ་རམ་གྱི་རོ་གཟུགས་ཚོགས་པ་གཅིག་ལ་རག་ལས་པར་ཐལ། ཉེར་ལེན་བུ་རམ་གྱི་རོ་སྔ་མའི་ནུས་པ་འཇུག་པ་མེད་པར་ནི་ཉེར་

[019A]༄༅། །ལེན་ཅན་བུ་རམ་གྱི་རོ་མེད་ལ། རོ་སྔ་མ་དེ་ཉིད་གཞན་བུ་རམ་གྱི་གཟུགས་ཀྱིའང་ལྷན་ཅིག་བྱེད་པའི་རྒྱུ་བྱེད། དེ་བཞིན་དུ་ཅིག་ཤོས་ལའང་སྦྱར་ནས་མདོར་ན། བུ་རམ་གྱི་རོ་སྔ་མས་བུ་རམ་གྱི་རོའི་དངོས་ཀྱི་ཉེར་ལེན་དང་བུ་རམ་གྱི་གཟུགས་ཀྱི་
དངོས་ཀྱི་ལྷན་ཅིག་བྱེད་རྐྱེན་བྱེད་ལ། བུ་རམ་གྱི་གཟུགས་སྔ་མས་དེ་ལས་ལག་སྟེ་བྱེད་པའི་ཕྱིར་རོ། །རྟགས་ཀྱི་ནུས་ཡུལ་དངོས་སུ་བསྟན་པ་ནི། དེ་ཆོས་ཅན། རྗེས་དཔག་རྣམ་པ་མི་འདྲ་བ་གཉིས་སྐྱེས་ན་རྟགས་མི་འདྲ་བ་གཉིས་དགོད་དགོས་པ་མ་ཡིན་པར་ཐལ་
སྔར་བཤད་པ་དེ་ལྟར་རྒྱུ་ཆོས་རྗེས་དཔོག་གི་འབྲས་རྟགས་གཅིག་པོ་དེ་ལས་རང་དུས་ན་འདས་པའི་བུ་རམ་གྱི་རོ་སྔ་མས་གཟུགས་བསྐྱེད་པའི་ནུས་པ་དང། རང་དང་དུས་གཅིག་པའི་བུ་རམ་གྱི་གཟུགས་རྣམས་རྟོགས་པའི་ཚད་མ་སྐྱེས་པའི་ཕྱིར། མ་
འོངས་པ་རྟོགས་པ་མ་ཡིན་ཏེ། དེ་ལ་འཁྲུལ་པའི་ཕྱིར་རོ། །དོན་བསྡུ་བ་ནི། བུ་རམ་གྱི་རོ་ལས་བུ་རམ་གྱི་གཟུགས་རྟོགས་པའི་རྗེས་དཔག་དེ་ནི་ཆོས་ཅན། ཁྱོད་ཀྱི་རྟེན་རྟགས་བཞི་པ་ངེས་པར་ཁས་བླངས་དགོས་པ་མིན་པར་ཐལ། ཁྱོད་རྒྱུ་ཆོས་རྗེས་དཔག་
གི་འབྲས་བུའི་རྟགས་ལས་སྐྱེས་པའི་ཕྱིར། གཉིས་པ་ལ་གསུམ། གཞན་དག་གིས་བཀོད་པའི་རྟགས་ལྷག་ལྡན་དུ་བསྟན་པ་དང། དེར་སྒྲུབ་པ་དང། ལྷག་ལྡན་གྱི་མིང་དོན་ཏོ། །དང་པོ་ལ། རྒྱུ་ཁ་ཡར་བས་འབྲས་བུ་སྐྱེ་རུང་དཔོག་པ་ཡང་ལྷག་ལྡན་དུ་
བསྟན་པ་ནི། སྤྱོད་པ་པོ་ལ་སོགས་པ་དག་ན་རེ། རྒྱུ་ཁ་ཡར་བས་འབྲས་བུ་དཔོག་ནུས་ཏེ། ལུས་རྒྱས། དབང་པོ་དྲངས། བློ་གསལ་བ་ཙམ་ལས་འདོད་ཆགས་སྐྱེ་བར་མཐོང་ངོ། །དེ་དག་ལས་འདོད་ཆགས་རྗེས་སུ་དཔོག་གོ་ཞེ་ན། ལྷན་ཅིག་བྱེད་པའི་རྒྱུ་

[019B] འབྲས་བུ་མྱུ་གུ་རྗེས་སུ་དཔོག་པར་འདོད་པ་གང་ཡིན་པ་ཆུ་ལུད་དང་བྲལ་བའི་ནས་དེ་ཆོས་ཅན། ཁྱོད་རང་ཕྱོགས་ཀྱི་ཆོས་སུ་གྲུབ་པའི་གཞིར་ནས་ཀྱི་མྱུ་གུ་སྐྱེ་རུང་དཔོག་པའི་རྟགས་ཡང་དག་མ་ཡིན་པར་ཐལ། དེ་སྒྲུབ་ཀྱི་ལྷག་
མ་དང་ལྡན་པའི་གཏན་ཚིགས་ཡིན་པའི་ཕྱིར་དང། ཁྱོད་ནུས་པ་འགྱུར་ནས་ཀྱང་ནས་ཀྱི་མྱུ་གུ་བསྐྱེད་པའི་ནུས་པ་མེད་པའི་ཕྱིར། ནས་ཀྱིས་རང་འབྲས་མྱུ་གུ་བསྐྱེད་ངེས་ཡིན་ཡང། ལྷན་ཅིག་བྱེད་རྐྱེན་དང་བྲལ་བས་ནམ་ཡང་བསྐྱེད་པ་མི་སྲིད་དོ། །
སྐྱེས་བུའི་ལུས་དང་དབང་པོ་དང་བློ་ཆོས་ཅན། ཁྱོད་ཆགས་བྲལ་ལ་མ་མཐོང་དུ་ཆུག་ཀྱང། རང་ཕྱོགས་ཀྱི་ཆོས་སུ་གྲུབ་པའི་གཞིར་འདོད་ཆགས་རྗེས་སུ་དཔོག་པའི་རྟགས་ཡང་དག་མ་ཡིན་པར་ཐལ། ཁྱོད་ཆགས་བྲལ་ལ་སྲིད་པ་གང་ཞིག་ཁྱོད་
ལས་འདོད་ཆགས་སྐྱེ་བར་མཐོང་ཡང། ཚུལ་བཞིན་མ་ཡིན་པའི་ཡིད་བྱེད་མེད་པར་སྐྱེ་མི་སྲིད་པའི་ཕྱིར་ཅེས་པ་བཞིན་ནོ། །འབྲས་བུའི་སྤྱིས་རྒྱུའི་ཁྱད་པར་དཔོག་པ་ལྷག་ལྡན་དུ་བསྟན་པ་ནི། དེ་ཆོས་ཅན། འབྲས་བུའི་སྤྱི་ཆོས་ཅན་ལ་འགོད་ཚུལ་ལྟར་
མཐོང་བ་ལས་ཕྱོགས་ཆོས་གྲུབ་ཅིང་མི་མཐུན་པའི་ཕྱོགས་ལ་མ་མཐོང་བ་ཙམ་གྱིས་གཏན་ཚིགས་ཡང་དག་ཏུ་ཤེས་ཤིང་འདོད་པ་མི་རིགས་པར་ཐལ། དེ་ཚད་མ་སྟེ་རྟགས་ལྟར་སྣང་ཡིན་པའི་ཕྱིར། སྤྱོད་པ་གང་དག་ཚིག་སྨྲ་བ་ལས་
སྨྲ་བ་པོའི་སྐྱེས་བུ་ཕ་རོལ་པོ་ཆགས་ཅན་དང་ཞེ་སྡང་ཅན་ལ་སོགས་པ་དཔོག་པ་བཞིན་ནོ། །ཚིག་ཆོས་ཅན། སྨྲ་བ་པོའི་སྐྱེས་བུ་ཕ་རོལ་པོ་ཆགས་ཅན་དུ་དཔོག་པའི་འབྲས་རྟགས་ཡང་དག་མ་ཡིན་པར་ཐལ། དེ་སྒྲུབ་ཀྱི་ཁྱབ་པ་མ་ངེས་པའི་ཕྱིར་

[020A]༄༅། །གལ་ཏེ་བརྗོད་འདོད་ཀྱི་འབྲས་བུར་ཁྱོད་ཀྱིས་ཁས་བླངས་པས་བརྗོད་འདོད་དེ་ཉིད་འདོད་ཆགས་ཡིན་ནོ་ཞེ་ན། མིང་འདོགས་པ་ཙམ་དུ་ཟད་ཀྱི་དོན་འདོད་ཆགས་མ་ཡིན་ཏེ། ཆགས་བྲལ་ལ་ཡང་དེ་ཡོད་པའི་ཕྱིར། དེར་ཐལ། ཆགས་བྲལ་
སྙིང་རྗེས་ཀུན་ནས་བསླངས་ནས་ཚིག་སྨྲ་བའི་ཕྱིར། སྙིང་རྗེ་དེ་ཉིད་འདོད་ཆགས་ཡིན་ནོ་ཞེ་ན། དེ་མི་འཐད་པར་ཐལ། རྒྱུའི་ཁྱད་པར་དང་འཛིན་སྟངས་ཀྱི་ཁྱད་པར་སོགས་ཀུན་ནས་མི་མཚུངས་པའི་ཕྱིར་རོ། །བྱམས་པ་དང་སྙིང་རྗེ་སོགས་ནི་རྣམ་
པ་གསུམ་སྟེ། སེམས་ཅན་ལ་དམིགས་པ་དང། ཆོས་ལ་དམིགས་པ་དང། དམིགས་པ་མེད་པ་ལ་དམིགས་པའོ། །དང་པོ་ནི། གང་གིས་ཀྱང་ཁྱད་པར་དུ་མ་བྱས་པར་སེམས་ཅན་ཙམ་ལ་དམིགས་ནས་བདེ་བ་དང་ཕྲད་པ་དང། སྡུག་བསྔལ་
དང་བྲལ་བར་འདོད་པའོ། །གཉིས་པ་ནི། གང་ཟག་གི་བདག་དང་བྲལ་བར་རྟོགས་པའི་ཤེས་རབ་ཀྱིས་ཟིན་པའི་ངང་ནས་སེམས་ཅན་ལ་དམིགས་པ་དང། གསུམ་པ་ནི། གཟུང་འཛིན་རྫས་ཐ་དད་ཀྱིས་སྟོང་བཞིན་དུ་དེར་ཞེན་པའི་སེམས་ཅན་འདི་དག་
ནི་སྙམ་དུ་དམིགས་ནས་རྣམ་པ་སྔ་མ་ལྟར་རོ། །དེ་ཡང་བདེ་བ་དང་ཕྲད་འདོད་བྱམས་པ་དང་སྡུག་བསྔལ་དང་བྲལ་འདོད་སྙིང་རྗེའོ། །གཉིས་པ་ནི། དེ་ཆོས་ཅན། རྟགས་མི་མཐུན་ཕྱོགས་ལ་མ་མཐོང་བ་ཙམ་གྱིས་ལྡོག་ཁྱབ་འཁྲུལ་པ་མེད་པ་ཅན་
མིན་པར་ཐལ། ཙམ་ཡིན་ཡང་མི་མཐུན་ཕྱོགས་ལ་འཇུག་པའི་འཁྲུལ་བ་སྲིད་པ་ཅན་ཉིད་ཡིན་པའི་ཕྱིར། དཔེར་ན། ཕྲུ་བའི་འབྲས་ལྷག་མ་ནི་ཚོས་པ་ཡིན་ཏེ། ཚོས་པའི་འབྲས་དེ་དང་ཕྲུ་བ་གཅིག་གི་ནང་དུ་བཙོས་པར་ཁྱད་མེད་པའི་ཕྱིར་ཅེས་པ་བཞིན་

[020B] གཞོགས་མི་ལ་སོགས་པས་འགའ་ཞིག་མ་ཚོས་པ་དག་ཀྱང་སྲིད་པའི་ཕྱིར་རོ། །གསུམ་པ་ནི། རིགས་པ་ཅན་པ་དག་རྒྱུ་ལས་འབྲས་བུ་དཔོག་པ་སྔ་མ་དང་ལྡན་པ་དང། འབྲས་བུ་ལས་རྒྱུ་དཔོག་པ་ལྷག་མ་དང་ལྡན་པའོ་ཞེས་ལྷག་ལྡན་གྱི་མིང་དོན་གཞན་
དུ་རྟོག་པ་དགག་པ་ནི། གཞན་དག་གིས་རྟགས་གང་ཞིག་མི་མཐུན་ཕྱོགས་ལ་མ་མཐོང་ཙམ་གྱིས་ལྡོག་ཁྱབ་གྲུབ་པའོ་ཞེས་རབ་ཏུ་སྟོན་ཅིང་གོ་བར་བྱེད་པའི་དག་སྨྲ་བ་དེ་ནི་ཆོས་ཅན། ཁྱོད་ལ་དག་སྨྲ་བའི་སྐྱེས་བུ་ཕ་རོལ་པོ་ཆགས་ཅན་དུ་སྒྲུབ་པའི་
ལྷག་མ་དང་ལྡན་པའི་གཏན་ཚིགས་ཞེས་བརྗོད་དེ། དེ་སྒྲུབ་ཀྱི་ཕྱོགས་ཆོས་གྲུབ་མཐུན་ཕྱོགས་ལ་མཐོང་ཡང། མི་མཐུན་ཕྱོགས་ལས་ལྡོག་པ་ལ་ཐེ་ཚོམ་གྱི་རྒྱུ་ཡིན་པའི་ཕྱིར། དེ་ལ་མ་ངེས་པའི་རྟགས་ཁྱབ་པ་ལ་ཐེ་ཚོམ་ཟ་བར་མ་ངེས་ཏེ། དངོས་ཀྱི་
མ་ངེས་པ་ནི། ཁྱབ་པ་མེད་ངེས་ཡིན་པས་ཁྱབ་ལ། ལྷག་ལྡན་ཁྱབ་པ་ལ་ཐེ་ཚོམ་ཟ་བར་འདོད་ན་ཡང་གང་ལ་ངག་སྨྲ་བའི་སྐྱེས་བུ་ཕ་རོལ་པོ་ཆགས་བྲལ་དུ་སྒྲུབ་པའི་འགལ་བ་ལྷག་ལྡན་དུ་སོང་བའི་གང་ཟག་དེའི་ངོར་མི་མཐུན་ཕྱོགས་ལ་ཚད་མས་
མཐོང་ཞིང་མཐུན་ཕྱོགས་ལ་ཐེ་ཚོམ་ཟ་བ་དགོས་པས་རྟགས་དང་དགག་བྱའི་ཆོས་ཀྱི་གཞི་མཐུན་དེ་ཉིད་ཀྱིས་རྟགས་དེ་ཡིན་ན་བསྒྲུབ་བྱའི་ཆོས་དེ་ཡིན་པའི་ཁྱབ་པ་ངེས་པ་ལ་སུན་འབྱིན་ཡང་དག་ཏུ་མཐོང་བས་ཁྱབ་པའི་ཕྱིར་རོ། །དེས་ན། མཐུན་
ཕྱོགས་ལ་ཐེ་ཚོམ་དང་བཅས་པ་ཞེས་བྱའི་རྗེས་ཁྱབ་ལ་ཐེ་ཚོམ་ཟ་བ་མིན་ནོ། །གསུམ་པ་མཚན་གཞི་ལ་མཚན་ཉིད་ངེས་བྱེད་ཀྱི་ཚད་མ་རྒྱས་པར་བཤད་པ་ལ་གཉིས། རྟགས་ཀྱི་ལྡོག་ཁྱབ་འགྲུབ་པ་འབྲལ་

[021A]༄༅། །པ་དེ་ཉིད་ངེས་བྱེད་ཀྱི་ཚད་མ་བཤད་པའོ། །དང་པོ་ལ་གསུམ། མི་མཐུན་ཕྱོགས་ལ་མ་མཐོང་ཙམ་གྱིས་ལྡོག་ཁྱབ་འགྲུབ་པར་འདོད་པ་དགག་པ་དང། བཀག་པས་གྲུབ་པའི་དོན་དང། མཇུག་བསྡུ་བའོ། །དང་པོ་ལ། ལྡོག་ཁྱབ་འགྲུབ་པ་འབྲེལ་
པ་ལ་ལྟོས་པ་སློབ་དཔོན་ཕྱོགས་གླང་བཞེད་པ་དང། མི་བཞེད་པ་ལ་འགལ་བ་བསྟན་པ་དང། མ་མཐོང་ཙམ་ལྡོག་ཁྱབ་ཏུ་འདོད་པའི་གཞན་སྡེ་དགག་པའོ། །དང་པོ་ལ་ཚིག་དོན་དང་མཐའ་དཔྱད་པའོ། །དང་པོ་ནི། ཤེས་བྱ་ཆོས་ཅན། ལྡོག་ཁྱབ་འགྲུབ་པ་
འབྲེལ་པ་ལ་ལྟོས་པ་སློབ་དཔོན་ཕྱོགས་གླང་གི་བཞེད་པར་རིགས་ཏེ། དེས་ཕྱོགས་ཆོས་སུ་མ་ཟད་གཏན་ཚིགས་ཡང་དག་ཉིད་ཀྱི་ཚུལ་གསུམ་གའི་མཚན་ཉིད་ལའང་ངེས་པ་བརྗོད་པར་མཛད་པ་ཡིན་པའི་ཕྱིར། དེ་ཡིས་ཚུལ་གསུམ་གའི་
མཚན་ཉིད་ལ། དེ་ལྟར་བརྗོད་པ་ལ་དགོས་པ་ཡོད་དེ། བྱས་པས་སྒྲ་མི་རྟག་པར་སྒྲུབ་པ་ལྟ་བུ། མ་གྲུབ་པའི་རྟགས་དང། ལྡོག་དོན་འགལ་བ་དང་འཁྲུལ་པ་ཅན་མ་ངེས་པའི་རྟགས་སུ་གྲུབ་པ་སོགས་ཀྱི་གཉེན་པོར་རྟོགས་པའི་ཆེད་ཡིན་པའི་ཕྱིར་
གཉིས་པ་ནི། བྱས་པ་མི་རྟག་པ་ཁོ་ན་ལ་འཇུག་པར་ངེས་པ་ལ་ཚད་མ་གསུམ་དགོས་ཀྱི་དེ་ལས་མང་བ་མི་དགོས་ཏེ། འདི་ལྟར། རྟག་མི་རྟག་དངོས་འགལ་དུ་ངེས་པའི་ཚད་མ་དང། མཚན་གཞི་བྱས་པ་ངེས་བྱེད་ཀྱི་ཚད་མ་དང། རྟག་པ་ལ་བྱས་
པ་འགོག་པའི་ཚད་མའོ། །ཚད་མ་ཕྱི་མ་གཉིས་ལས་མེད་ན། དུང་སེར་པོ་ཁོ་ན་ལ་འཇུག་པར་ཐལ། དུང་ཚད་མས་གྲུབ། སྔོན་པོ་ལ་འཇུག་པ་ཁེགས་པའི་ཕྱིར། དེ་ནི་སྔོ་སེར་དངོས་འགལ་དུ་ངེས་པའི་ཚད་མ་མེད་པའི་ཉེས་པའོ། །ཚད་མ་གཉིས་པ་

[021B] ཤེས་བྱ་མ་ཡིན་པ་མི་རྟག་པ་ཁོ་ན་ལ་འཇུག་པར་ཐལ། རྟག་མི་རྟག་དངོས་འགལ་དུ་ངེས་དེ་རྟག་པ་ལ་ཁེགས་པའི་ཕྱིར། གཞི་མ་གྲུབ་ཀྱི་རྟག་པ་ཁེགས་ན་ཉེས་པ་དེར་འགྱུར་ཡང། མོ་གཤམ་གྱི་བུ་ལ་སོགས་པ་རྟག་པའོ་ཞེ་ན། རི་བོང་གི་མགོ་ལ་
རྭ་ཡོད་ཅེས་སྨྲས་ན་ཉེས་པ་ཅི་ཡོད། དེ་ལ་རྭ་མེད་པར་ཐལ། ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར། ཅེ་ན། རི་བོང་གི་མགོའི་རྭ་རྟག་པར་ཚད་མས་དམིགས་པར་ཐལ། དེ་རྟག་པ་ཡིན་པའི་ཕྱིར། དེ་ལ་ཁྱབ་པ་མེད་ན། མི་སྣང་བ་མ་དམིགས་པའི་རྟགས་
ཀྱི་དོན་མ་རྟོགས་པ་ཡིན་ཞིང། བུམ་པ་སྣམ་བུར་ཁས་བླངས་པ་ལ་ཡང་ཉེས་པ་མེད་པར་འགྱུར་རོ། །འདོད་ན་དེ་ལ་རྭ་རྟག་པར་ཡོད་པར་ཐལ། དེ་ལ་རྭ་རྟག་པར་ཚད་མས་དམིགས་པའི་ཕྱིར། འདོད་ན། དེ་ལ་རྭ་རྟག་པར་མེད་པར་ཐལ། ཡོད་ན་དམིགས་སུ་
རུང་བ་ལས་མ་དམིགས་པའི་ཕྱིར། ཚད་མ་གསུམ་པ་མེད་ན། གཞལ་བྱ་དེ་མི་རྟག་པ་ཁོ་ན་ལ་འཇུག་པར་ཐལ། མཚན་གཞི་གཞལ་བྱ་ཚད་མས་དེས་རྟག་མི་རྟག་དངོས་འགལ་དུ་ངེས་པའི་ཕྱིར། སྦྱོར་བ་སྐོར་གཅིག་གི་ལྡོག་ཁྱབ་ངེས་ན། རྫས་ཁྱབ་ངེས་
བྱས་མ་ཁྱབ་པར་ཐལ། གནོད་པ་ཅན་གྱི་རྟགས་ལ་བརྟེན་པའི་རྗེས་དཔག་གིས། རྟག་པ་བྱས་སྟོང་དུ་ངེས་ཀྱང། བྱས་པ་མི་རྟག་པ་ཁོ་ན་ལ་འཇུག་པར་མ་ངེས་པའི་ཕྱིར་ཅེ་ན། བཤད་པར་བྱ་སྟེ། མ་མཐོང་ཙམ་གྱིས་ལྡོག་ཁྱབ་འགྲུབ་པར་འདོད་པ་དག་གི་
བསམ་པ་ཇི་ལྟར་ཡིན་བཤད་པ་དང། རྗེས་སུ་འགྲོ་ལྡོག་གི་ཁྱབ་པ་འགྲུབ་པ་འབྲེལ་པ་ལ་ལྟོས་པའི་དོན་དང། ཚུལ་གསུམ་ངོ་བོ་གཅིག་དང་ཐ་དད་བཤད་པའོ། །དང་པོ་ནི། སློབ་དཔོན་ཕྱོགས་གླང་གི་སློབ་མ་གཞུང་ལེགས་པར་མི་ཤེས་པ་དག་དང་

[022A]༄༅། །གཞན་གྱི་སྡེ་པ་དག་རྟགས་མི་མཐུན་ཕྱོགས་ལ་མ་མཐོང་ཙམ་དེ་ཉིད་ལྡོག་པ་ཡིན་གྱི་ལྡོག་ཁྱབ་འགྲུབ་པ་དེ་ལ་མེད་པར་ངེས་པ་ལ་མི་ལྟོས་ཏེ། དེ་ལྟ་ན་མི་མཐུན་པའི་ཕྱོགས་མཐའ་དག་ལ་ཡོད་ན་དམིགས་རུང་དུ་འགྱུར་ལ། གཞི་འགར་ཆོས་
འགའ་ཞིག་མེད་པར་ངེས་པ་ལ་གཞི་ངེས་དགོས་པས་རྟགས་ཁེགས་པའི་གཞི་མི་མཐུན་ཕྱོགས་ཀྱི་གསལ་བའི་དབྱེ་བ་མཐའ་དག་ཡོད་ཀྱང་ཕྱིར་རྒོལ་ལ་སྣང་དུ་མི་རུང་བའི་ཕྱིར་རོ། །དེས་ན་རྟགས་དང་དགག་བྱའི་ཆོས་ཀྱི་གཞི་མཐུན་མ་མཐོང་
བས་ཆོག་གི། གཞི་མཐུན་མི་སྲིད་པར་མཐོང་དགོས་ན་ཧ་ཅང་ཐལ་ལོ་སྙམ་ནས་སློབ་དཔོན་གྱི་སློབ་མ་དག་ནི་མ་མཐོང་ཙམ་གྱི་ལྡོག་པ་དང་མཐུན་ཕྱོགས་ལ་མཐོང་ཙམ་གྱི་རྗེས་འགྲོ་དང། ཕྱོགས་ཆོས་དང། ཚུལ་གསུམ་པོ་ཚད་མས་ངེས་པ་དང། ལྡོག་
ཕྱོགས་སྒྲུབ་པའི་ཚད་མ་མེད་པ་བརྗོད་པར་འདོད་པའི་གྲངས་གཅིག་པ་ཅན་དང། དམ་བཅའ་ལ་ཚད་མའི་གནོད་པ་མེད་པའི་ཡུལ་ཅན་དང་ཚུལ་དྲུག་ཏུ་འདོད་དེ་དེ་དག་ཀྱང་རྗེས་སུ་འགྲོ་ལྡོག་གི་ཁྱབ་པ་འགྲུབ་པ་འབྲེལ་པ་ལ་ལྟོས་པའི་ཚུལ་ལེགས་
པར་མ་དགོངས་པའི་རྣམ་འགྱུར་དུ་གསལ་ལོ། །གཉིས་པ་ནི། རྣམ་འགྲེལ་མཛད་པས་མི་དམིགས་པ་ཐམས་ཅད་ནི་མེད་པ་རྟོགས་པར་བྱེད་པ་མ་ཡིན་ནོ། །དེའི་ཕྱིར་གཅིག་ལོག་པས་གཞན་ལྡོག་པར་འདོད་པས་ནི་དེ་གཉིས་རང་བཞིན་འབྲེལ་
བ་འགའ་ཞིག་ཀྱང་འདོད་པར་བྱ་དགོས་སོ། །དེ་ལྟ་མ་ཡིན་ན་གཏན་ཚིགས་གོ་བར་བྱེད་པ་མ་ཡིན་པར་འགྱུར་རོ་ཞེས་དང། འབྲེལ་བ་མེད་པར་ནི་རྗེས་སུ་འགྲོ་བ་དང་ལྡོག་པ་ངེས་པ་མེད་དེ། དེས་ན་དེ་ཉིད་སྟོན་པར་མཛད་པ་ན་ངེས་པ་

[022B] །ཞེས་སོགས་གསུངས་པའི་དགོངས་པ་ཅུང་ཟད་བཤད་ན། དེ་ལ་སྤྱིར་འབྲེལ་པ་གཏན་ལ་ཕབ་པ་ལས། རྟགས་གསུམ་གྱི་རྣམ་དབྱེ་མི་འདོད་བཞིན་དུ་ཁས་བླང་དགོས་ཏེ། དུ་བ་མེ་དང་འབྲེལ་པ་དེ་དང་ཐ་དད་དེ་ལོག་པའི་སྟོབས་
ཀྱིས་ལྡོག་པའི་ཕྱིར། ཅེས་པའི་རྒྱུ་མཚན་ལས་འགྲུབ་ལ། མེ་ལོག་པའི་སྟོབས་ཀྱིས་དུ་བ་ལྡོག་པ་སྤྱིར་མངོན་སུམ་གྱིས་གྲུབ་ཀྱང་གཞི་འགར་དུ་བ་ལོག་མ་ལོག་ཐེ་ཚོམ་ཟ་ནས་རྟགས་ཀྱིས་སྒྲུབ་ན་རྒྱུ་མ་དམིགས་པ་དང། ཡང་མེ་དུའི་རྗེས་
འགྲོ་མངོན་སུམ་གྱིས་ངེས་ཀྱང་གཞི་འགར་མེ་ཡོད་མེད་ཀྱི་ཐེ་ཚོམ་ལྡོག་པར་བྱེད་པ་ལ་འབྲས་བུའི་གཏན་ཚིགས་དགོས་སོ། །དེ་བཞིན་དུ་ཤ་བ་དང། ཤིང་གི་འབྲེལ་པ་སྒྲུབ་པ་ལས་ཁྱབ་བྱེད་མ་དམིགས་པ་དང། རང་བཞིན་གྱི་གཏན་
ཚིགས་འགྲུབ་བོ། །བྱས་པ་མི་རྟག་པ་ལ་འབྲེལ་པའི་དོན་ལྡོག་གི་ཕྱོགས་གཅིག་དེ་གཉིས་ཐ་དད་མངོན་སུམ་གྱིས་གྲུབ་ཅིང། མི་རྟག་པ་ལོག་པའི་སྟོབས་ཀྱིས་བྱས་པ་ལྡོག་པའི་ཚུལ་ནི་མི་རྟག་པ་ལོག་པའི་གཞི་ལ་བྱས་པ་འགོག་པའི་
གནོད་པ་ཅན་གྱི་རྟགས་ལ་བརྟེན་ནས་བསྒྲུབ་པ་ཡིན་ཏེ། སྔར་རྗེས་ཁྱབ་འགྲུབ་པ་ལ་ཚད་མ་གསུམ་དགོས་པར་བཤད་པའི་ཐ་མའོ། །རྗེས་སུ་འགྲོ་ལྡོག་གི་ཁྱབ་པ་ནི། རྟགས་ཀྱི་མཚན་གཞི་བྱས་པ་ལྟ་བུ་གཞིར་བཟུང་ནས་དེ་ཉིད་མཐུན་
ཕྱོགས་ཁོ་ན་ལ་ཡོད་པར་ངེས་པ་དང། མི་མཐུན་ཕྱོགས་ལ་མེད་པ་ཁོ་ནར་ངེས་པ་དེ་ཡིན་ལ། དེ་ལ་སྔར་བཤད་པའི་འབྲེལ་པའི་དོན་ལྡོག་ངེས་བ་སྔོན་དུ་འགྲོ་དགོས་པ་ཡིན་ནོ། །གལ་ཏེ་རྟག་པ་བྱས་སྟོང་དུ་ངེས་ན་བྱས་པ་མི་རྟག་པ་ཁོ་ན་ལ་འཇུག་པ་

[023A]༄༅། །མ་ངེས་པ་འགལ་བས། འབྲེལ་པའི་དོན་ལྡོག་ངེས་པ་སྔོན་དུ་སོང་བ་ལ་མི་ལྟོས་སོ་ཞེ་ན། འོ་ན་རིམ་དང་ཅིག་ཅར་གྱི་དོན་བྱེད་པས་སྟོང་པ་ཆོས་ཅན། བྱས་པ་རྟག་པ་ལ་མེད་པར་སྒྲུབ་པའི་རྟགས་ཡང་དག་ཏུ་ཐལ། རྟག་པ་
བྱས་སྟོང་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། འདོད་ན། བྱས་པ་ལ་འགོད་ཚུལ་ལྟར་གྲུབ་པར་ཐལ་ལོ། །གཞན་ཡང་རྟག་པ་བྱས་སྟོང་དུ་ངེས་པའི་གནོད་པ་ཅན་གྱི་རྗེས་དཔག་དེས་རྟག་པའི་གསལ་བའི་དབྱེ་བ་མཐའ་དག་ལ་བྱས་
སྟོང་གི་ཁྱབ་པ་ངེས་སམ་མ་ངེས། ངེས་ན་རྩོལ་བྱུང་ཡིན་ན་མི་རྟག་པའི་ཁྱབ་པ་ངེས་པའི་ཚད་མ་ངེས། རྩོལ་བྱུང་གི་གསལ་བའི་དབྱེ་བ་མཐའ་དག་ལ་མི་རྟག་པའི་ཁྱབ་པ་ངེས་པར་ཐལ། འདོད་ན། རྩོལ་བྱུང་གིས་རྩོལ་སྒྲ་མི་རྟག་
པར་སྒྲུབ་པའི་རྗེས་ཁྱབ་ངེས་ན་བསྒྲུབ་བྱ་གྲུབ་པར་ཐལ་ལོ། །སྔར་གྱི་དེ་མ་ངེས་ན། གནོད་པ་ཅན་གྱི་རྗེས་དཔག་སྐྱེས་ཤིང་བསྒྲུབ་བྱ་མ་ངེས་པའི་ཕྱིར་རྒོལ་དེ་རྟག་པའི་གསལ་བའི་དབྱེ་བ་འགའ་ཞིག་ལ་བྱས་པ་འཇུག་པར་དོགས་སམ་
མི་དོགས། དོགས་ན་རྟག་པ་བྱས་སྟོང་དུ་ངེས་པའི་ཚད་མས་རྗེས་སུ་འགྲོ་ལྡོག་གི་ཁྱབ་པ་ཇི་ལྟར་ངེས་སྨོས་ཤིག་སྔར་གྱི་རྟག་པ་དེ་དག་ལ་ཉེས་པ་དེར་འགྱུར་ན། ཚད་མ་དེས་རྟག་པའི་གསལ་བའི་དབྱེ་བ་མཐའ་དག་ལ་བྱས་
པ་འཇུག་པར་འཛིན་པའི་སྒྲོ་འདོགས་གཅོད་པར་ཁས་ལེན་དགོས་ལ། དེ་ལྟ་ན་རྩལ་བྱུང་ཡིན་ན། རྟག་པས་སྟོང་པའི་ཁྱབ་པ་ངེས་པའི་ཚད་མ་དེས་རྩོལ་བྱུང་གི་གསལ་བའི་དབྱེ་བ་མཐའ་དག་ལ་རྟག་པ་ཡོད་པའི་སྒྲོ་འདོགས་

[023B] དེ་ལྟ་ན་རྩོལ་བྱུང་གི་སྒྲ་ལ་ཡང་སྒྲོ་འདོགས་ཆོད་དགོས་པས་རྗེས་ཁྱབ་ངེས་པའི་ཚད་མས་བསྒྲུབ་བྱ་ལ་སྒྲོ་འདོགས་ཆོད་པར་འགྱུར་རོ་ཞེ་ན། འདོད་པ་ཁོ་ནའོ། །འོ་ན་རྩོལ་བྱུང་གི་སྒྲ་མི་རྟག་པར་རྟོཌ་ བཅད་
ཤེས་སུ་ཐལ། རང་འདྲེན་བྱེད་ཀྱི་ཚད་མ་སྔ་མས་སྒྲོ་འདོགས་བཅད་ཟིན་ནས་བྱེད་པ་མཉམས་པའི་དོན་དེ་ཉིད་ལ་བརྣན་ནས་སྒྲོ་འདོགས་གཅོད་པའི་ཤེས་པ་ཡིན་པའི་ཕྱིར་ཅེ་ན། ཁྱབ་པ་མེད་དེ། བཅད་ཤེས་ལ། ཚད་མ་སྔ་མས་རྟོགས་ཟིན་གྱི་དོན་ལ་
འཇུག་པ་དགོས་ཀྱི་སྒྲོ་འདོགས་བཅད་ཟིན་གྱི་དོན་གཅོད་པ་ཙམ་གྱིས་མི་ཆོག་གོ། རྟོགས་ཟིན་གྱི་དོན་ལ་འཇུག་པར་ཡང་བས་ལེན་དགོས་ཏེ། རྩོལ་བྱུང་གི་རྟགས་ལས་རྩོལ་བྱུང་གི་སྒྲ་མི་རྟག་པར་སྒྲུབ་པའི་རྟགས་ཀྱི་ཚལ་འཇལ་བའི་ཚད་མ་དེ་ཆོས་
ཅན། རྩོལ་བ་ལས་བྱུང་བའི་སྒྲ་རྟག་པས་སྟོང་པ་རྟོགས་པར་ཐལ། རྩོལ་བ་ལས་བྱུང་བའི་སྒྲ་ལ་བློ་ཁ་ཕྱོགས་དེ་ལ་རྟག་འཛིན་གྱི་སྒྲོ་འདོགས་ཆོད་པའི་ཕྱིར་ཏེ། དེ་ལ་ཕྱོགས་ཆོས་ཀྱི་ཚད་མས་བློ་ཁ་ཕྱོགས་ཤིང་ཁྱབ་པའི་ཚད་མས་སྒྲོ་འདོགས་ཆོད་
པའི་ཕྱིར་རོ་ཞེ་ན། ཁྱབ་པ་མེད་དེ། དེ་རྟོགས་པ་ལ་རྩོལ་སྒྲ་དེ་རྟག་པས་སྟོང་པའི་ཁྱད་པར་གྱི་གཞི་ཆོས་ཅན་གྱི་ཚུལ་གྱིས་བློ་ཁ་ཕྱོགས་དགོས་ན་ཚུལ་འཇལ་བའི་ཚད་མ་ལ་དེ་མེད་པའི་ཕྱིར་རོ། །ཡང་རྟག་པ་བྱས་སྟོང་དུ་ངེས་པའི་
ཚད་མ་དེས་རྟག་པ་བྱས་པའི་གསལ་བའི་དབྱེ་བ་མཐའ་དག་གིས་སྟོང་པའི་ཁྱབ་པ་ངེས་སམ་མ་ངེས། ངེས་ན་བྱས་པ་ཡིན་ན། རྟག་པས་སྟོང་པའི་ཁྱབ་པ་ངེས་པའི་ཚད་མ་དེས་སྒྲའི་རྟག་པས་སྟོང་པའི་ཁྱབ་པ་ཡང་ངེས་པར་འགྱུར་ལ། དེ་ལྟ་ན་རྗེས་

[024A]༄༅། །ཁྱབ་ངེས་པ་ན་དགག་བྱ་ཁེགས་པར་འགྱུར་རོ། །སྔར་གྱི་དེ་མ་ངེས་ན། གནོད་པ་ཅན་གྱི་རྗེས་དཔག་སྐྱེས་བསྒྲུབ་བྱ་མ་ངེས་པའི་ཕྱིར་རྒོལ་དེ་བྱས་པའི་ཁྱད་པར་འགའ་ཞིག་རྟག་པ་ལ་འཇུག་པར་དོགས་ཤིང་སྒྲོ་འདོགས་གཅོད་པའི་
ཚད་མ་གཞན་ཡང་མེད་པས་རྗེས་སུ་འགྲོ་ལྡོག་གི་ཁྱབ་པ་ངེས་པའི་གོ་སྐབས་མེད་པར་འགྱུར་རོ་ཞེ་ན། སྐྱོན་མེད་དེ། ཚད་མ་དེས་རྟག་པ་བྱས་པའི་གསལ་བའི་དབྱེ་བ་མཐའ་དག་གིས་སྟོང་པར་ངེས་ཀྱང་རྗེས་ཁྱབ་ངེས་ན་དགག་བྱ་ཁེགས་པར་མི་
འགྱུར་ཏེ། རྗེས་ཁྱབ་ངེས་པའི་ཚད་མ་དེས་ཁྱད་གཞི་བྱས་པའི་སྟེང་དུ་སྒྲའི་རྟག་པས་སྟོང་པར་གྲུབ་ཀྱང་སྒྲ་ཁྱད་གཞིར་བཟུང་བ་ལ་རྟག་པ་མ་ཁེགས་པའི་ཕྱིར་རོ། །འདི་ལྟར་དྲི་བར་བྱ་སྟེ། ཤེས་བྱ་ཇི་སྙེད་ཡོད་པའི་གྲངས་དང་མཉམ་པའི་རྟག་པ་
ཡང་དེ་སྙེད་ཡོད་པས་སྒྲ་རྟག་པས་སྟོང་པར་རྟོགས་པའི་རྗེས་དཔག་སྐྱེས་པ་ན་རྟག་པ་ཙམ་གྱིས་སྟོང་པར་ངེས་ཀྱང། བུམ་པ་དང་སྣམ་བུའི་སྟེང་གི་རྟག་པ་དང་རིག་བྱེད་དང་པི་ཝང་གི་སྒྲ་རྟག་པ་ལ་སོགས་པའི་ངོ་བོར་མ་གྲུབ་པར་མི་རྟོགས་པས་
སྒྲ་དེ་རྟག་པའི་གསལ་བའི་དབྱེ་བ་འགའ་ཞིག་གི་ངོ་བོར་གྲུབ་པར་དོགས་པར་འགྱུར་ལ། ཡང་སྒྲ་འཇལ་བའི་ཚད་མ་ངེས། སྒྲ་དེ་སྒྲ་མ་ཡིན་ཙམ་ལས་ལོག་པར་གོ་ཡང་སྒྲ་མ་ཡིན་པའི་བུམ་པ་དང་སྣམ་བུ་སོགས་ལས་ལོག་པར་མ་གོ་བས་
མཐའ་གཅིག་ཏུ་སྒྲ་ཁོ་ནར་མི་ངེས་པར་འགྱུར་རོ་ཞེས་སྨྲས་ན་ལན་ཅི་ཡོད། གཞི་སྒྲ་ལ་རྟག་པ་ཙམ་དུ་འཛིན་པའི་སྒྲོ་འདོགས་ཆོད་ན་རྟག་པའི་ལྡོག་པས་ཁྱད་པར་དུ་བྱས་པའི་རྟག་པའི་གསལ་བའི་དབྱེ་བ་མཐའ་དག་ལ་དམིགས་པའི་སྒྲོ་འདོཌ་

[024B] རྟག་པ་ཙམ་གྱིས་སྟོང་པར་ངེས་ན་ཡང་ལྡོག་པ་དེས་ཁྱད་པར་དུ་བྱས་པའི་གསལ་བའི་དབྱེ་བ་མཐའ་དག་གིས་སྟོང་པ་ངེས་དགོས་ལ། གཞན་དུ་ན་ཚུ་རོལ་མཐོང་བས་ཡུལ་གང་ལ་ཡང་སྒྲོ་འདོགས་ཆོད་པ་མི་སྲིད་པར་འགྱུར་ཞིང། རྟགས་མ་
མཐོང་ཙམ་གྱིས་ལྡོག་ཁྱབ་འགྲུབ་པར་འདོད་པའི་གཞུང་ལེགས་པར་བཙུགས་པར་འགྱུར་རོ་ཞེ་ན། བདེན་མོད། ཁོ་བོ་ཅག་ལ་དེ་ལྟ་བུའི་དོགས་པ་མེད་མོད་ཀྱི་རིགས་པའི་གནས་ལ་ལེགས་པར་མ་སྦྱངས་པ་གང་དག་ཚད་མའི་སྒྲོ་འདོགས་གཅོད་ཚུལ་གླ་
བའི་མཚའ་ལྟར་འདོད་པ་དེ་ལ་ཁྱོད་ཀྱིས་སྨྲོས་ཤིག་དེས་ན་གནོད་པ་ཅན་གྱི་རྗེས་དཔག་དེས་རྟག་པ་བྱས་པ་ཙམ་གྱིས་སྟོང་པར་ངེས་ན་ལྡོག་པ་དེས་ཁྱད་པར་དུ་བྱས་པའི་གསལ་བའི་དབྱེ་བ་མཐའ་དག་གིས་སྟོང་པ་ངེས་དགོས་པ་ཡིན་ནོ། །གལ་ཏེ་སྤྱི་ལ་སྒྲོ་
འདོགས་ཆེད་ན་སྤྱིས་ཁྱད་པར་དུ་བྱས་པའི་བྱེ་བྲག་མཐའ་དག་ལ་སྒྲོ་འདོགས་ཆོད་ཀྱང་སྤྱིས་སྟོང་པ་ངེས་ན་དེས་ཁྱད་པར་དུ་བྱས་པའི་བྱེ་བྲག་མཐའ་དག་གིས་སྟོང་པ་ངེས་མི་དགོས་སོ་ཞེ་ན། རྣམ་པ་ཀུན་ཏུ་མཚུངས་པས་ཁྱེད་ཀྱིས་ལེགས་པར་ཕྱེ་ཞིག་ཤ་པ་
སྒུར་སྐྱོག་པོ་ཆོས་ཅན། ཤིང་ཡིན་ཏེ། ཤིང་དུ་གྱུར་པའི་ཤ་པ་ཡིན་པའི་ཕྱིར། ཅེས་པ་རྟགས་ཡང་དག་ཏུ་ཁས་བླངས་ན་ཉེས་པ་ཅི་ཡོད། ཤིང་ཡང་ཡིན་ཤ་བ་ཡང་ཡིན་པའི་གཞི་མཐུན་དུ་ངེས་ན་ཤིང་དུ་མ་ངེས་པ་འགལ་བས། རྟགས་གྲུབ་ན་བསྒྲུབ་བྱ་
ལ་ཐེ་ཚོམ་མེད་པར་འགྱུར་རོ་ཞེ་ན། འོ་ན་སྒྲ་མི་རྟག་རྟོགས་ཀྱི་ཚད་མ་དེས་སྒྲ་ཡང་ཡིན་རྟག་པ་ཡང་ཡིན་པའི་གཞི་མཐུན་མི་སྲིད་པར་ངེས་ནས་སྒྲ་ཡང་ཡིན་ཤར་ན་ཡོད་པའི་རྟག་པ་ཡང་ཡིན་པའི་གཞི་མཐུན་མི་སྲིད་པར་མ་ངེས་པ་འགལ་བས་སྤྱིས་

[025A]༄༅། །སྟོང་པར་ངེས་ན་བྱེ་བྲག་གིས་སྟོང་པར་ངེས་པའི་ཁྱབ་པ་གྲུབ་བོ། །དེ་ལྟ་ན། རྟག་ན་བྱས་པ་མ་ཡིན་པའི་ཁྱབ་པ་ངེས་ན་བྱས་པ་ཡིན་ན་མི་རྟག་པ་ཡིན་པའི་ཁྱབ་པ་ངེས་པར་འགྱུར་བས། རྗེས་ཁྱབ་ངེས་པ་ལ་ཚད་མ་དུ་དགོས་དཔྱོད་
པའི་སྐབས་དང་འགལ་ལོ་ཞེ་ན། མི་འདྲ་སྟེ། རྟག་པར་ངེས་ན་མ་བྱས་པར་ངེས་དགོས་ན་བྱས་པར་ངེས་ན་མི་རྟག་པར་ངེས་དགོས་པར་འདོད་ཀྱི། རྟག་ན་མ་བྱས་པའི་ཁྱབ་པ་ངེས་ན་བྱས་ན་མི་རྟག་པའི་ཁྱབ་པ་ངེས་དགོས་པར་མི་འདོད་དོ། །
གསུམ་པ་ལ་གཉིས། །ལུགས་གཞན་དགག་པ་དང། འཐད་པའི་ཕྱོགས་རྣམ་པར་བཞག་པའོ། །དང་པོ་ལ། མཚན་གཞི་དགག་པ་དང། མཚན་ཉིད་དགག་པའོ། །དང་པོ་ནི། ཆོས་མཐུན་སྦྱོར་གྱི་སྒྲུབ་ངག་གིས་དངོས་སུ་བསྟན་པའི་བྱས་ན་
མི་རྟག་པས་ཁྱབ་པ་རྗེས་ཁྱབ་དང། མི་མཐུན་སྦྱོར་གྱིས་དངོས་སུ་བསྟན་པའི་རྟག་ན་མ་བྱས་པས་ཁྱབ་པ་མི་མཐུན་དཔེའི་སྟེང་དུ་གྲུབ་པར་བསྟན་པ་ལྡོག་ཁྱབ་ཀྱི་མཚན་གཞི་ཡིན་གྱི། ལྡོག་པ་དེ་གཉིས་ལས་གཞན་དུ་གྱུར་པའི་སྦྱོར་བ་དེ་སྐོར་
གྱི་ཁྱབ་པའི་མཚན་གཞི་མེད་དོ་ཞེས་ཟེར་ཏོ། །དེ་ལྟ་ན། དངོས་པོའི་རྟགས་ཀྱིས་མཉན་བྱའི་དངོས་པོ་མི་རྟག་པར་སྒྲུབ་པའི་རྗེས་ཁྱབ་ངེས་པའི་བློ་ཡིན་ན་བསྒྲུབ་བྱ་ངེས་པའི་བློ་ཡིན་དགོས་པར་ཐལ། དངོས་པོ་ཡིན་ན་མི་རྟག་པས་ཁྱབ་པ་ངེས་
པའི་བློ་ཡིན་ན་རྟག་ན་དངོས་པོ་མ་ཡིན་པའི་ཁྱབ་པ་ངེས་པའི་བློ་ཡིན་དགོས། དེ་ཡིན་ན། རྟག་ན་མཉན་བྱའི་དངོས་པོ་མ་ཡིན་པའི་ཁྱབ་པ་ངེས་པའི་བློ་ཡིན་དགོས། དེ་ཡིན་ན། མཉན་བྱའི་དངོས་པོ་ཡིན་ན་མི་རྟག་པའི་ཁྱབ་པ་ངེས་པའི་བློ་ཡིན་

[025B] རྟགས་སྔ་ཕྱི་གཉིས་ཁས་བླང་དགོས་ཏེ། བྱས་པས་སྒྲ་མི་རྟག་པར་སྒྲུབ་པའི་རྗེས་སུ་འགྲོ་ལྡོག་གི་ཁྱབ་པའི་མཚན་གཞི་སྔར་བཤད་པ་དེ་ཁོ་ན་ཡིན་གྱི། དེ་ལས་ལྡོག་པ་གཞན་འཛིན་མི་རིགས་པ་དང་འགལ་ལོ། །ཡང་བྱས་པས་སྒྲ་མི་རྟག་པ་
སྒྲུབ་པའི་ལྡོག་ཁྱབ་ཡིན་ན་མི་མཐུན་ཕྱོགས་ཁོ་ན་ལ་གྲུབ་པས་མ་ཁྱབ་པར་ཐལ། དེའི་ལྡོག་ཁྱབ་ཀྱི་དོན་ལྡོག་ཡིན་ན་དེ་ཁོ་ནའི་སྟེང་དུ་གྲུབ་པས་མ་ཁྱབ་པའི་ཕྱིར། འདོད་ན་ལྡོག་ཁྱབ་ཀྱི་མཚན་གཞི་ལྡོག་པ་དེ་ཁོ་ནར་ཟད་པ་ཉམས་སོ། །རྟགས་མ་གྲུབ་ན་བྱས་
པ་སྒྲ་མི་རྟག་སྒྲུབ་ཀྱི་མ་ངེས་པའི་གཏན་ཚིགས་ཡིན་པ་ལྡོག་པའི་ཕྱིར་དུ་དེ་སྒྲུབ་ཀྱི་ཆོས་མི་མཐུན་སྦྱོར་གྱི་སྒྲུབ་ངག་སྨོས་པ་མི་རིགས་པར་ཐལ། སྒྲ་མི་རྟག་སྒྲུབ་ཀྱི་ལྡོག་ཁྱབ་ཀྱི་མཚན་ཉིད་ཡིན་ན་བྱས་པའི་སྟེང་དུ་འགོད་ཚུལ་ལྟར་གྲུབ་པ་འགལ་
བའི་ཕྱིར། འགལ་མ་ངེས་མ་གྲུབ་པའི་གཏན་ཚིགས་གསུམ་པོ་རྟགས་ཡང་དག་ཡིན་པ་ལྡོག་པའི་ཕྱིར་ཏུ། ཚུལ་གསུམ་གྱི་མཚན་ཉིད་དུ་ངེས་པ་སྨོས་པར་འདོད་པ་ནི་རྣམ་པར་འཁྱམས་ཏེ། དེ་ལྟ་ན། བྱས་པ་འདུས་མ་བྱས་ཀྱི་ནམ་མཁའི་སྟེང་
དུ་བུམ་པ་འགོག་པའི་རྟགས་སུ་ཁས་བླངས་པ་ལ་ཉེས་པ་མེད་པར་འགྱུར་རོ། །གཉིས་པ་ནི། ལྡོག་ཁྱབ་ཀྱི་མཚན་ཉིད་དུ། དེ་སྒྲུབ་ཀྱི་ཁྱབ་པའི་ཚུལ་གང་ཞིག་དཔེ་གཉིས་ཀྱི་ནང་ནས་མི་མཐུན་དཔེ་ཁོ་ནའི་སྟེང་དུ་གྲུབ་པ་དང་རྗེས་ཁྱབ་ལ་མཐུན་དཔེ་ཁོ་ནའི་སྟེང་
དུ་གྲུབ་པར་འཇོག་པ་ནི་དཔྱད་མི་བཟོད་པས་བློ་གྲོས་དང་ལྡན་པ་དག་གིས་འདི་ལ་ལན་ལེགས་པར་ཐོབ་ཅིག་བློའི་ཡུལ་དུ་བྱ་རུང་གིས་བུམ་པ་ཤེས་བྱར་སྒྲུབ་པའི་ལྡོག་ཁྱབ་གྲུབ་པ་མི་སྲིད་པར་ཐལ། དེ་སྒྲུབ་ཀྱི་དཔེ་གཉིས་ཀྱི་ནང་ནས་མི་མཐུན་དཔེ་

[026A]༄༅། །ཁོ་ན་ལ་གྲུབ་པ་མི་སྲིད་པའི་ཕྱིར། རྟགས་ཡང་དག་གི་མཚན་ཉིད་ཇི་ལྟ་བུ། མཚན་གཞི་ནི་གང། བྱས་པ་མཚན་གཞིར་བཟུང་ནས་སྒྲ་མི་རྟག་སྒྲུབ་ཀྱི་རྟགས་ཡང་དག་ཏུ་མཚོན་པ་ལ། དེ་སྒྲུབ་ཀྱི་ཚུལ་གསུམ་ཆང་བའི་གཏན་ཚིགས་མཚན་
ཉིད་དོ་ཞེ་ན། བྱས་པའི་སྟེང་དུ་དེ་སྒྲུབ་ཀྱི་ཚུལ་གསུམ་ཚང་བ་མ་གྲུབ་པར་ཐལ། ཚུལ་གསུམ་མ་གྲུབ་པའི་ཕྱིར་རྟགས་མ་གྲུབ་ན། ལྡོག་ཁྱབ་ཡིན་ན་མི་མཐུན་དཔེ་ཁོ་ན་ལ་གྲུབ་པ་ཉམས་སོ། །དེ་སྒྲུབ་ཀྱི་ཚུལ་གསུམ་ཚད་མའི་སྟོབས་ཀྱིས་ངེས་པ་མཚན་ཉིད་
དོ་ཞེ་ན། རྒོལ་བ་ཡང་དག་ཆོས་ཅན། སྒྲ་མི་རྟག་སྒྲུབ་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་ཚུལ་གསུམ་ཚད་པའི་སྟོབས་ཀྱིས་ངེས་པའི་ཕྱིར། ངེས་པའི་གཏན་ཚིགས་ཞེས་བརྗོད་པས་སྐྱོན་མེད་དོ་ཞེ་ན། སྒྲ་མི་རྟག་པར་སྒྲུབ་པའི་ཚུལ་གསུམ་ཆོས་ཅན་
ཁྱོད་ཚད་མའི་སྟོབས་ཀྱིས་ངེས་པ་ཡིན་ཏེ། ཁྱོད་ཚད་མའི་སྟོབས་ཀྱིས་གཞལ་བ་ཡིན་པའི་ཕྱིར་ཅེས་བཀོད་པ་ན་དེ་སྒྲ་མི་རྟག་སྒྲུབ་ཀྱི་གཏན་ཚིགས་ཡང་དག་ཏུ་ཐལ་ལོ། །མི་མཐུན་དཔེ་ཁོ་ན་ལ་གྲུབ་པའི་ལྡོག་ཁྱབ་ཀྱི་མཚན་གཞི་དེ་གང་ཡིན་རྟག་ན་མ་
བྱས་པས་ཁྱབ་པའི་ཁྱབ་པ་དེ་ཡིན་ནོ་ཞེ་ན། བུམ་པ་ཆོས་ཅན། ཁྱོད་ཀྱི་སྟེང་དུ་རྟག་ན་མ་བྱས་པར་གྲུབ་པ་མི་སྲིད་པར་ཐལ། རྟག་ན་མ་བྱས་པའི་ཁྱབ་པ་ཁྱོད་ཀྱི་སྟེང་དུ་གྲུབ་མི་སྲིད་པའི་ཕྱིར། དེ་མ་གྲུབ་ན། བུམ་པའི་སྟེང་དུ་ཁྱབ་པ་དེ་ཡོད་ན། རྟག་ན་
མ་བྱས་པས་ཁྱབ་པའི་ཁྱབ་པ་དེ་འདུས་མ་བྱས་ཀྱི་ནམ་མཁའ་ཁོ་ན་ལ་ཡོད་པ་ཉམས་ཏེ། རྟག་ན་མ་བྱས་པ་དང་མ་བྱས་པས་ཁྱབ་པ་དང་དེས་ཁྱབ་པའི་ཁྱབ་པ་རྣམས་བུམ་པའི་སྟེང་དུ་ཡོད་མེད་ཁྱད་པར་འབྱེད་ན་རི་བོང་གི་རྭའི་རྩེ་མོར་སྐྱིལ་མོ་ཀྲུང་

[026B] །ཁྱབ་པ་མི་འཛིན་གྱི་རྟག་པ་ལ་མ་བྱས་པས་ཁྱབ་པའི་ཁྱབ་པའོ་ཞེ་ན་མི་མཐུན་དཔེ་ན་མཁའ་ལ་ཁྱབ་པ་དེ་དངོས་སུ་འཇལ་བའི་ཚད་མ་ཆོས་ཅན། མི་མཐུན་དཔེ་ནམ་མཁའ་ །
ལྡོག་ཁྱབ་དངོས་སུ་གཞལ་བའི་ཕྱིར། འདོད་ན་འགལ་ལོ། །ཁྱབ་པ་མེད་ན། དོན་གྱིས་གོ་བས་ཅིག་ཤོས་ལ་ཞེས་པའི་དོན་ཇི་ལྟར་ཡིན། མི་མཐུན་དཔེ་ལ་ཁྱབ་པ་གཉིས་དངོས་ཤུགས་ལ་གཞལ་བའི་དོན་མིན་གྱི་ལྡོག་ཁྱབ་མི་མཐུན་དཔེ་ལ་ཡོད་པར་དངོས་སུ་གཞལ་
ར་རྗེས་ཁྱབ་གཞི་གཞན་མཐུན་དཔེ་ལ་ཡོད་པར་ཤུགས་ལ་གྲུབ་པའི་དོན་ཡིན་ནོ་ཞེ་ན། ལྷོ་ཁ་ན་སྟག་ཡོད་པར་འཇལ་བའི་ཆེད་མ་ཡིན་ན་བྱང་ཁ་ན་འབྲོང་ཡོད་པར་འཇལ་བའི་ཚད་མ་ཡིན་པར་འགྱུར་རོ། །ཚད་མ་གཅིག་གིས་འཇལ་བ་མིན་གྱི་ལྡོག་ཁྱབ་འཇལ་
བའི་ཚད་མས། ད་མི་མཐུན་དཔེའི་སྟེང་དུ་གཞལ་བ་ན་རྗེས་ཁྱབ་ངེས་པའི་ཚད་མས་མཐུན་དཔེའི་སྟེང་དུ་རྗེས་ཁྱབ་ངེས་པའི་དོན་ཡིན་ནོ་ཞེ་ན། བུམ་འཛིན་གྱིས་བུམ་པ་འཇལ་བ་སྣམ་བུ་འཛིན་པའི་ཚད་མའི་ཤུགས་རྟོགས་སུ་འདོད་པ་ནི་སྔོན་མ་བྱུང་བ་ཞིག་ཡིན་
ནོ། །འོ་ན་ཁྱེད་རང་ལ་ཡང་ཚུལ་གཉིས་ཀྱི་མཚན་གཞི་གང་ཡིན། བྱས་པ་ཚུལ་གཉིས་ཀའི་མཚན་གཞིར་རུང་ངོ་ཞེ་ན། བྱས་པ་ཆོས་ཅན། ཁྱོད་དངོས་སུ་རྟོགས་ན་བྱས་པ་དེ་ཤུགས་ལ་རྟོགས་དགོས་པར་ཐལ། ཁྱོད་སྦྱོར་བ་སྐོར་གཅིག་པོ་དེའི་རྗེས་ཁྱབ་དང་བྱས་པ་
དེའི་ལྡོག་ཁྱབ་ཡིན་པའི་ཕྱིར། རྟགས་ཁྱབ་ཁས་བླངས་ཤིང་འདོད་མི་རིགས་ཏེ། ལྡོག་པ་གཅིག་དངོས་ཤུགས་སུ་འགལ་བས་སོ་ཞེ་ན། ཁྱབ་པ་མེད་དེ། སྒྲུབ་ངག་གཉིས་ཀྱིས་དངོས་སུ་བསྟན་པའི་ཁྱབ་པ་གཉིས་དངོས་ཤུགས་ཀྱི་རྟོགས་བྱ་རྟོགས་བྱེད་ཡིན་

[027A]༄༅། །གྱི་ཚུལ་གཉིས་ཡིན་ན་དེས་ཁྱབ་པ་མ་ཡིན་ནོ། །གཉིས་པ་ནི། སྔར་བཤད་པ་ལྟར་ཁྱབ་པ་གཉིས་གཅིག་དངོས་སུ་ངེས་པའི་ཤུགས་ལ་ངེས་པར་བྱེད་པས་ཕན་ཚུན་མི་འཁྲུལ་བ་གཞུང་གི་དོན་ཏོ། །ཕྱོགས་ཆོས་མ་བརྗོད་གོང་གི་དཔེ་གཉིས་ལ་
དངོས་སུ་བསྟན་པ་ནི། འབྲེལ་བའི་རང་ལྡོག་དང་དོན་ལྡོག་གི་ཕྱོགས་གཅིག་ཁྱབ་པ་ངེས་པའི་རྒྱུར་བསྟན་པ་ཡིན་གྱི་རེ་ཙམ་གྱིས་སྒྲུབ་ངག་གིས་དངོས་སུ་བསྟན་པའི་ཁྱབ་པ་རྫོཌ་ དེ་སྟོན་པ་ལ་རྟགས་ཀྱི་མཚན་གཞི་བརྗོད་པ་ལ་ངེས་པར་
བལྟོས་ཏེ། བྱས་པ་གཞིར་བཟུང་བའི་སྟེང་དུ་མཐུན་ཕྱོགས་ཁོ་ན་ལ་ཡོད་པ་དང། མི་མཐུན་ཕྱོགས་ལ་མེད་པར་བསྟན་དགོས་ཀྱི། དེ་ལྟ་མིན་ན་སྔར་བཤད་པའི་ཉེས་པ་དེ་དག་སྤང་མི་ནུས་སོ། །འོ་ན་རྟག་ན་མ་བྱས་པས་ཁྱབ། དཔེར་ན་འདུས་མ་
བྱས་ཀྱི་ནམ་མཁའ་བཞིན་ཞེས་པ་ཙམ་གྱིས་ལྡོག་ཁྱབ་ཀྱི་བརྗོད་པ་རྫོགས་པར་ཐལ། དེས་རྟག་པ་ལ་བྱས་པ་མེད་པར་བསྟན་པའི་ཕྱིར་ཅེ་ན། མ་ཡིན་ཏེ། སྒྲ་ནི་བྱས་ཞེས་རྟགས་ཀྱི་མཚན་གཞི་བརྗོད་པ་དང་གཉིས་ཚོགས་ནས་བྱས་པ་བརྗོད་
པ་གཞིར་བཟུང་ནས་རྟག་པ་ལ་བྱས་པ་མེད་པར་བརྗོད་དགོས་པས་རྟགས་ཀྱི་མཚན་གཞི་མ་བརྗོད་པར་རྗེས་སུ་འགྲོ་ལྡོག་གི་ཁྱབ་པ་རྫོགས་པར་བརྗོད་པ་མི་སྲིད་དོ། །ཚད་མའི་འཇུག་ཚུལ་དང། སྒྲའི་བརྗོད་ཚུལ་མི་འདྲ་སྟེ། སྒྲས་ནི་བྱས་པ་དངོས་
སུ་བརྗོད་ནས་རྟག་པ་ལ་དེ་མེད་པར་བརྗོད་པ་ཉིད་ཀྱིས་དེ་ཉིད་རྟག་པ་ལ་མེད་པར་གོ་བར་བྱེད་དོ། །རྗེས་སུ་འགྲོ་ལྡོག་གི་ཁྱབ་པ་ཕན་ཚུན་སྤང་འགལ་གྱི་དངོས་འགལ་དུ་འདོད་པ་ཡང་རིགས་པའི་ལམ་ལས་འདས་པར་སྣང་སྟེ། གཞི་བྱས་པ་

[027B] །འདོད་ན། རྗེས་ཁྱབ་གཅིག་པུ་ཅན་དང་ལྡོག་ཁྱབ་གཅིག་པུ་ཅན་གྱི་རྟགས་འདོད་པ་མི་ཁེགས་པར་ཐལ་ལོ། །མཐུན་དཔེའི་
སྟེང་དུ་རྗེས་ཁྱབ་གྲུབ་པར་རྟོགས་པ་ན་མི་མཐུན་དཔེའི་སྟེང་དུ་ལྡོག་ཁྱབ་གྲུབ་པར་ཤུགས་ལ་རྟོགས་པ་མི་འཁྲུལ་བའི་དོན་ཡིན་ནོ་ཞེ་ན། འདུས་མ་བྱས་ཀྱི་ནམ་མཁའ་རྟག་པར་དངོས་སུ་རྟོགས་པ་ན་སྒྲ་མི་རྟག་པར་ཤུགས་ལ་རྟོགས་པར་ཐལ། རྟགས་
དེའི་ཕྱིར། འདོད་ན། ཁྱོད་ལྟར་ན་སྦྱོར་བ་དེའི་ལྡོག་ཁྱབ་གྲུབ་ན་བསྒྲུབ་བྱ་གྲུབ་པར་ཐལ་ལོ། །དེས་ན་ཚད་མ་ཀུན་ལས་བཏུས་པར། རྗེས་དཔག་བྱ་དང་དེ་མཚུངས་ལ། །ཡོད་དང་མེད་ལ་མེད་པར་ནི། །ངེས་པ་ཞེས་གསུངས་པ་ནི། ཚུལ་གསུམ་གྱི་མཚན་
ཉིད་སྟོན་པ་ཡིན་ལ། ཚུལ་གསུམ་ག་གཏན་ཚིགས་ཀྱི་སྟེང་དུ་མ་གྲུབ་ན་མཐུན་ཕྱོགས་ཁོ་ན་ལ་ཡོད་པར་ངེས་ན་མི་མཐུན་ཕྱོགས་ལ་མེད་པར་གྲུབ་ཟིན་པས་ལྡོག་ཁྱབ་ལོགས་སུ་སྨོས་པ་དོན་མེད་དུ་ཐལ་བའི་རྩོད་ལན་འབྲེལ་བ་མེད་པར་འགྱུར་རོ། །ཚུལ་ཐ་
དད་དུ་བཤད་པ་ནི། མཚན་ཉིད་དངོས་ཤུགས་ལ་གོ་བའི་སྦྱོར་བ་མི་འདྲ་བ་གཉིས་ཡོད་པ་སྟོན་གྱི་འགལ་བར་སྟོན་པ་མིན་ནོ། །རིགས་ཐིགས་ལས། རྗེས་སུ་འགྲོ་བ་དང་ལྡོག་པ་ནི་ཕན་ཚུན་རྣམ་པར་གཅོད་པའི་ངོ་བོ་ཡིན་པའི་ཕྱིར་རོ་ཞེས་པ་ནི། སྲོག་ལྡན་བདག་
མེད་ལས་ལྡོག་ན་བདག་ལ་རྗེས་སུ་འགྲོ་དགོས་ལ། དེ་ལྟ་ན་བདག་ལ་རྗེས་སུ་འགྲོ་བ་ཡང་ཡིན་ལྡོག་པ་ཡང་ཡིན་པ་འགལ་ལ། དེ་བཞིན་དུ་མི་མཐུན་ཕྱོགས་ལ་ཡང་སྦྱར་ནས་སྟོན་པ་ཡིན་པས་ཁྱབ་པ་གཉིས་འགལ་བའི་སྒྲུབ་བྱེད་དུ་འབྲེལ་བ་ཅུང་ཟད་ཀྱང་མེད་

[028A]༄༅། །དོ། །གཉིས་པ་ལ་གཉིས། སློབ་དཔོན་གྱི་བརྗོད་པ་འཁྲུལ་བར་ཐལ་བ་དང། མངོན་སུམ་གྱི་གནོད་པ་བསྟན་པའོ། །དང་པོ་ལ་རིགས་སྒོའི་ངག་ཉམས་པར་ཐལ་བ་ནི། ཤེས་བྱ་ཆོས་ཅན། འཁྲུལ་པ་ཅན་མ་ངེས་པའི་རྟགས་ཀྱི་གཉེན་པོར་
ཆོས་མི་མཐུན་པའི་ངག་བརྗོད་དགོས་པར་རིགས་སྒོར་བཤད་པ་གང་ཡིན་པ་དེ་མི་རིགས་པར་ཐལ། དེ་ལ་དགོས་པ་མེད་པའི་ཕྱིར། གལ་ཏེ་མ་གྲུབ་སྟེ། མ་མཐོང་བ་དེ་ཉིད་གོ་བའི་འབྲས་བུ་ཅན་ཡིན་ནོ་ཞེ་ན། དེ་ཆོས་ཅན། རྟགས་མི་མཐུན་ཕྱོགས་ལ་
མ་མཐོང་ཙམ་གོ་བའི་ཆེད་དུ་མི་མཐུན་སྦྱོར་སྨོས་མི་དགོས་པར་ཐལ། དེ་མ་སྨོས་ཀྱང་རྟོགས་པར་འགྱུར་བའི་ཕྱིར། དེར་ཐལ། སྔར་ནས་མི་མཐུན་ཕྱོགས་ལ་མཐོང་བ་མེད་པ་གང་ཞིག་མཐོང་བ་ཁེགས་པ་དེ་ཉིད་མ་མཐོང་བ་གྲུབ་པ་ཡིན་པའི་ཕྱིར། གལ་ཏེ་
རྟགས་ཡང་དག་སྔར་ནས་མི་མཐུན་ཕྱོགས་ལ་མཐོང་བ་མེད་ཅིང་མ་མཐོང་བ་གྲུབ་ཀྱང་མཐོང་བ་མེད་དོ་ཞེས་མ་བརྗོད་ན། ཕྱིར་རྒོལ་གྱིས་མི་གོ་བས་བརྗོད་དགོས་ལ། མཐོང་བ་མེད་ཅིང་མ་མཐོང་བ་མ་གོ་ན་ཁྱེད་ལྟར་དེ་ལ་མེད་པ་ཡང་མི་གོ་སྟེ། དཔེར་
ན་སྐྱེས་བུ་འགའ་ལ་བདག་མེད་མངོན་དུ་མ་གྱུར་ཅིང། ལྐོག་ཏུ་གྱུར་ཀྱང་དེ་ལྟར་མ་བརྗོད་ན་ལྐོག་གྱུར་ཡིན་པ་ཡང་མི་གོ་བ་བཞིན་ནོ། །དེས་ན་དེའི་དོན་དུ་སྒྲུབ་ངག་བརྗོད་རིགས་སོ་ཞེ་ན། དེ་ཆོས་ཅན། རྟགས་མི་མཐུན་ཕྱོགས་ལ་མཐོང་བ་མེད་ཅེས་
བྱ་བའི་སྒྲུབ་པའི་ཚིག་གིས་ཀྱང་རྟགས་དེ་མི་མཐུན་པ་དེ་ལ་མེད་པ་ཁོ་ན་གོ་བར་བྱེད་པ་མིན་པར་ཐལ། མ་མཐོང་བ་བརྗོད་ཙམ་མིན་པའི་རིགས་པ་མ་བསྟན་པའི་ཕྱིར། གལ་ཏེ་ཇི་ལྟར་སྒྲུབ་ངག་དེས་འབྲེལ་པ་བརྗོད་པ་དེའི་ཚེ་དེ་ལ་བརྟེན་ནས་མི་

[028B] དེའི་ཚེ་མེད་པ་དེ་གོ་བའི་རིགས་པ་ཡང་དག་འབྲེལ་བ་དེ་བརྗོད་པའི་ཕྱིར། འོ་ན། འགྲེལ་པ་གོ་བ་ཙམ་གྱིས་ལྡོག་ཁྱབ་གོ་བར་ཐལ། དེ་དེའི་རིགས་པ་ཡང་དག་ཡིན་པའི་ཕྱིར་ཅེ་ན། འོ་ན་བྱས་པ་གོ་བ་ཙམ་
གྱིས་སྒྲ་མི་རྟག་པ་གོ་ནུས་པར་ཐལ། དེ་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། དེས་ན་རྟགས་ཡང་དག་མ་ངེས་པ་ཡིན་པ་འགོག་པ་ལ། དགག་བྱའི་ཆོས་ལ་རྟགས་དགག་དགོས་པས། དེ་ཉིད་མི་མཐུན་སྦྱོར་གྱི་སྒྲུབ་ངག་གིས་ཚད་མའི་ཡུལ་དུ་སྟོན་
པར་བྱེད་པ་ཡིན་ནོ། །ལྷག་ལྡན་འཁྲུལ་པ་ཅན་དུ་གསུངས་པ་མི་འཐད་པར་ཐལ་བ་ནི། གལ་ཏེ་མི་མཐུན་ཕྱོགས་ལ་མ་མཐོང་བས་ལྡོག་ཁྱབ་གྲུབ་པར་འགྱུར་ན། ཤིང་ཕུང་འདི་ལས་སྐྱེས་པའི་ཤིང་ཐོག་ལྷག་མ་ཐམས་ཅད་ཆོས་ཅན། རོ་མངར་དང་
ལྡན་ཏེ། སྔར་བཟོས་པའི་ཤིང་ཐོག་དང་གཟུགས་སྨུག་པོར་མཚུངས་པ་དང། ཤིང་ཕུང་འདི་ལས་སྐྱེས་པར་མཚུངས་པའི་ཕྱིར། སྔར་ཟོས་པའི་ཤིང་ཐོག་བཞིན་ཞེས་པ་ལྷག་ལྡན་དུ་བཤད་པའི་རྟགས་འཁྲུལ་པ་ཅན་ཅི་སྟེ་ཡིན་ཏེ་མ་ཡིན་པར་ཐལ། དེ་ལ་ཡང་
མ་མཐོང་བ་ཙམ་ཡོད་པའི་ཕྱིར། དེ་ལ་དབང་ཕྱུག་སྡེ་ལ་སོགས་པ་ན་རེ། རྟགས་མ་གྲུབ་སྟེ། དེ་ནས་ཤིང་ཐོག་གཅིག་ཙམ་བླངས་ནས་ཟོས་ན་རྟགས་དང་དགག་བྱའི་ཆོས་ཀྱི་གཞི་མཐུན་མངོན་སུམ་གྱིས་མཐོང་སྲིད་པའི་ཕྱིར། དེ་མཐོང་ན་ཤིང་ཐོག་
ལྷག་མ་ཐམས་ཅད་རོ་མངར་དང་ལྡན་པའི་དམ་བཅའ་ལ་གནོད་པ་སྲིད་པས་གནོད་པ་མེད་པའི་ཡུལ་ཅན་མ་ཚང་བས་ཁྱབ་པ་འཁྲུལ་པ་ཅན་ཡིན་ནོ་ཞེ་ན། དམ་བཅའ་ལ་གནོད་པ་མ་མཐོང་བ་ཙམ་ལ་བྱེད་དམ། གནོད་པ་མེད་པར་ངེས་པ་ལ་བྱེད་

[029A]༄༅། །དང་པོ་ལྟར་ན་འདི་ལ་ཡང་ཚང་བར་ཐལ། ལྷག་མ་ཐམས་ཅད་རྩོད་གཞི་ཡིན་པས་དེ་ཁྱབ་པའི་སུན་འབྱིན་དུ་བརྗོད་པ་རིགས་པའི་ལམ་ལས་འདས་ཤིང་བརྗོད་ན་ཡང་ཐེ་ཚོམ་དེ་ཉིད་ལས་མ་འདས་པའི་ཕྱིར། ཕྱི་མ་ལྟར་ན། དེ་ངེས་ན། བསྒྲུབ་
བྱ་གྲུབ་ཟིན་པས་རྟགས་ཀྱི་མཚན་ཉིད་དུ་དོན་མེད་དོ། །ཡང་ན་རྟགས་མ་གྲུབ་ཏུ་མ་སྦྱར་བར་རྟགས་འདི་ལ་ཚུལ་གསུམ་ཚང་ཡང་གནོད་མེད་ཀྱི་ཡུལ་ཅན་མ་ཚང་བས་རྟགས་ལྟར་སྣང་ཡིན་ནོ་ཞེས་ཟེར་ན་ཡང་ལན་སྔ་མ་ལྟར་སྦྱར་རོ། །དམ་བཅའ་
ལ་དངོས་སུ་གནོད་པ་མ་མཐོང་ཞིང་གནོད་པར་དོགས་པས་ལྟར་སྣང་དུ་འགྱུར་ན་ཧ་ཅང་ཐལ་ལོ། །ལྡོག་པ་ཅན་ཙམ་དུ་བཤད་པ་རྟགས་སུ་ཐལ་བ་ནི་མདོ་མཛད་པས་མ་མཐོང་ཙམ་ལ་ལྡོག་པ་ཅན་དུ་བཏགས་པའི་སྲོག་ལྡན་ཡང་ཆོས་ཅན་
གཏན་ཚིགས་ཡང་དག་ཏུ་འགྱུར་བར་ཐལ། ཕྱོགས་ཆོས་དང་ལྡོག་ཁྱབ་གྲུབ་པའི་ཕྱིར། དབང་ཕྱུག་སྡེ་རྟགས་ཚུལ་དྲུག་ཏུ་འདོད་པས་སུན་འབྱིན་ཡང་དག་ཏུ་མི་རིགས་སོ་ཞེ་ན། སྐྱོན་མེད་དེ། སྐབས་འདི་དག་ཀུན་བརྟགས་ཀྱི་ཚུལ་གསུམ་དུ་ངེས་
པར་བསྒྲུབ་པ་ལ་གཞོལ་བ་ཡིན་ནོ། །གཏན་ཚིགས་འདི་རིགས་པ་ཅན་པས་བདག་མེད་བུམ་སོགས་ལ་སྲོག་མ་མཐོང་བས་དེ་ལས་ལྡོག་པའི་ཕྱིར། བདག་དང་བཅས་པར་རྟོགས་པ་ཡིན་ནོ་ཞེས་ཟེར་བ་ལ་མ་མཐོང་ཙམ་ཡོད་ཀྱང་ལྡོག་ཁྱབ་མི་
འགྲུབ་ཅེས་དགག་པར་མཛད་དོ། །ལྡོག་པ་ལ་ཐེ་ཚོམ་ཟ་བ་རྟགས་ཡིན་པ་མ་ལོག་པར་ཐལ་བ་ནི། ལྡོག་པ་ལ་ཐེ་ཚོམ་ཟ་བའི་རྟགས་ལྟར་སྣང་དུ་བརྗོད་པར་བྱ་བ་མིན་པར་ཐལ། མ་མཐོང་ཙམ་གྲུབ་ན་ལྡོག་ཁྱབ་གྲུབ་པས་ཁྱབ་པའི་ཕྱིར། འདོད་ན་

[029B] འདོད་པ་དེའི་ཕྱིར། དེ་ཡང་གཏན་ཚིགས་མི་མཐུན་ཕྱོགས་
ལ་མ་མཐོང་ཙམ་ཁོ་ནར་ཟད་ན་ལྡོག་པ་ལ་ཐེ་ཚོམ་ཟ་བར་ཐལ། ཐེ་ཚོམ་མི་ཟ་ན་དེ་ལ་ཡོད་པའམ་མེད་པར་འགྱུར་བའི་ཕྱིར། གལ་ཏེ་ལྡོག་པ་ལ་ཐེ་ཚོམ་ཟ་ན། ལྡོག་ཁྱབ་མ་གྲུབ་སྙམ་དུ་དོགས་པ་དགག་པའི་ཆེད་དུ་ཅི་རིགས་པ་ཞེས་སྨོས་པས་ཐེ་ཚོམ་ཟ་བ་
ལ་ལྡོག་ཁྱབ་གྲུབ་པ་སློབ་དཔོན་གྱིས་མ་བཀག་གོ་ཞེ་ན། དེ་མིན་པར་ཐལ། བརྗོད་པ་གང་ཞིག་གཉིས་ཀ་ལ་ངེས་པ་དེ་ཁོ་ན་བསྒྲུབ་པའམ། སུན་འབྱིན་པ་ཡིན་གྱི། གང་ཡང་རུང་བ་ལ་གྲུབ་པ་དང་ཐེ་ཚོམ་ཟ་བ་བརྗོད་པ་ནི་མ་ཡིན་ནོ་ཞེས་གསུངས་པའི་ཕྱིར་
རོ༑ ༑འོ་ན་ཅི་རིགས་པ་ཞེས་ཅིའི་ཕྱིར་སྨོས་ཤེ་ན། སྒྲུབ་རྟགས་ཀྱི་ཕྱོགས་ཆོས་རྒོལ་ཕྱིར་རྒོལ་གཉིས་ཀ་དང་གང་རུང་དང། ཐེ་ཚོམ་ཟ་བ་དང་ཆོས་ཅན་གཞི་མ་གྲུབ་ན་ཕྱོགས་ཆོས་མི་འགྲུབ་པའི་དཔེ་བཞི་དང་ཕྱོགས་ཆོས་ཅན་དགུའི་རྗེས་སུ་འགྲོ་ལྡོག་གི་ཁྱབ་
པ་རྒོལ་ཕྱིར་རྒོལ་གཉིས་ཀ་དང་གང་རུང་དང་ཐེ་ཚོམ་ཟ་བ་དང། མི་མཐུན་དཔེ་གཞི་མ་གྲུབ་པ་བཞི་གསུངས་པ་ཇི་ལྟར་རིགས་པར་དཔེ་དོན་དུ་སྦྱར་ཏེ་སྔ་མ་གསུམ་སྦྱར་ལ། ཐ་མ་མི་སྦྱོར་བའི་དོན་ཏོ། །དེའི་རྒྱུ་མཚན་སྒྲུབ་རྟགས་ལ་གཞི་མ་གྲུབ་ཆོས་
ཅན་དུ་བྱས་ན་ཕྱོགས་ཆོས་མི་འགྲུབ་ལ། གཞི་མ་གྲུབ་མི་མཐུན་དཔེར་བཟུང་ན་ལྡོག་ཁྱབ་གྲུབ་པ་ལ་མི་གནོད་པའི་ཕྱིར་རོ། །སློབ་དཔོན་ཆོས་མཆོག་དང་བྲམ་ཟེ་ཆེན་པོས་ཕྱོགས་ཆོས་ཅན་དགུ་ལ་སྒྲེ་བར་བྱའོ་ཞེས་གསུངས་པའི་མདོ་མཛད་པས་

[030A]༄༅། །ཕྱོགས་ཀྱི་ཆོས་ནི་རྒོལ་བ་དང་ཕྱིར་རྒོལ་བ་གཉིས་ཀ་ལ་ངེས་པར་བཟུང་ངོ། །དེ་བཞིན་དུ་མཐུན་པའི་ཕྱོགས་ལ་ཡོད་པ་དང་མེད་པ་ལ་སོགས་པ་དག་ལ་ཡང་ཅི་རིགས་པར་བརྗོད་པར་བྱའོ་ཞེས་གསུངས་པའི་དོན་འདི་ལྟར་ཡིན་ཏེ། བཟུང་
ངོ་ཞེས་པ་ཡན་ཆད་ཀྱིས་གཞན་དོན་སྐབས་ཀྱི་རྟགས་ཡང་དག་གི་ཕྱོགས་ཆོས་རྒོལ་ཕྱིར་རྒོལ་གཉིས་ཀ་ལ་ངེས་པ་དགོས་པར་བསྟན་པས་ཕྱོགས་ཆོས་རྒོལ་ཕྱིར་རྒོལ་གཉིས་ཀ་དང། གང་རུང་ལ་མ་གྲུབ་པ་སོགས་ཡིན་ན་གཞན་དོན་སྐབས་
ཀྱི་རྟགས་ཡང་དག་མིན་པར་བསྟན་ལ། དེ་ཡང་གཉིས་ཀ་ཞེས་པས་རྒོལ་ཕྱིར་རྒོལ་གང་ལ་ཡང་མ་གྲུབ་པ་དང་གང་རུང་ཁོ་ན་ལ་གྲུབ་པ་དང་ངེས་པ་ཞེས་པས་ཐེ་ཚོམ་ཟ་བ་རྣམས་གཞན་དོན་རྟགས་སུ་མི་རུང་བར་བསྟན་ལ། དེ་བཞིན་དུ་མཐུན་
པའི་ཕྱོགས་ཞེས་སོགས་ཀྱིས་མཐུན་ཕྱོགས་ལ་ཁྱབ་བྱེད་དུ་ཡོད་པ་དང་ཁྱབ་བྱེད་དུ་མེད་པ་དང། རྣམ་གཉིས་སུ་འཇུག་པའི་ཕྱོགས་ཆོས་ཅན་དགུ་བསྟན་པ་ཡིན་ཏེ། འདིའི་དགོས་པ་ནི། ཕྱོགས་ཆོས་རྒོལ་ཕྱིར་རྒོལ་གཉིས་ཀ་ལ་མ་གྲུབ་ན་
གཞན་དོན་རྟགས་ཀྱི་ཕྱོགས་ཆོས་མི་འགྲུབ་པ་བཞིན་དུ། ཕྱོགས་ཆོས་ཅན་དགུའི་འགལ་རྟགས་གཉིས་པོའི་རྗེས་སུ་འགྲོ་ལྡོག་གི་ཁྱབ་པ་རྒོལ་ཕྱིར་རྒོལ་གཉིས་ཀ་ལ་མ་གྲུབ་པས་ཁྱབ་པ་མི་འགྲུབ་ཅེས་དཔེ་དོན་དུ་སྦྱོར་བ་དང། དེ་བཞིན་
དུ་ཕྱོགས་ཆོས་རྒོལ་ཕྱིར་རྒོལ་གང་རུང་ལ་མ་གྲུབ་པ་དང། ཕྱོགས་ཆོས་ཅན་དགུའི་རྗེས་སུ་འགྲོ་ལྡོག་གི་ཁྱབ་པ་རྒོལ་ཕྱིར་རྒོལ་གང་རུང་ལ་མ་གྲུབ་པ་དཔེ་དོན་དང་ཕྱོགས་ཆོས་ལ་ཐེ་ཚོམ་ཟ་ནས་མ་གྲུབ་པ་དང་དགུའི་ནང་གི་ཐུན་

[030B] ཆོས་ཅན་མ་གྲུབ་པའི་ཕྱོགས་ཆོས་མ་གྲུབ་པ་དེ་དང་དགུའི་ནང་གི་རྟགས་ཡང་དག་གཉིས་པོ་ལ། གཞི་མ་གྲུབ་མི་མཐུན་དཔེར་བཟུང་ན་ལྡོག་ཁྱབ་མི་འགྲུབ་
པ་ནི་དཔེ་དོན་དུ་མི་སྦྱོར་བའི་དོན་ཏོ། །དགུ་པོ་འདི་དག་ནི་རྗེས་སུ་འགྲོ་ལྡོག་རྒོལ་ཕྱིར་རྒོལ་གཉིས་ཀ་ལ་ངེས་པ་དགོས་པའི་རྣམ་བཅད་ཀྱི་གནས་ཉེ་བར་བཟུང་བའི་ཡན་ལག་ཏུ་སྨོས་པ་ཡིན་ནོ། །འདི་དག་ཀྱང་སྒྲུབ་རྟགས་དང་དེ་ཡང་གཞན་དོན་
སྐབས་ཀྱི་དབང་དུ་བྱས་པར་སེམས་ཏེ། རྒོལ་ཕྱིར་རྒོལ་གཉིས་ཀ་ལ་བལྟོས་མི་དགོས་པའི་རྟགས་དང། གཞི་མ་གྲུབ་ཆོས་ཅན་དུ་བཟུང་དགོས་པའི་དགག་རྟགས་མཐོང་བའི་ཕྱིར་རོ། །འདི་དགག་སྒྲུབ་ཀྱི་རྟགས་སྤྱིའི་དབང་དུ་བྱས་པ་དང་རྗེས་སུ་འགྲོ་
ལྡོག་གི་ཁྱབ་པ་ཡང་སྔར་ཕྱོགས་སྔ་མར་བཀོད་པ་ལྟར་འདོད་པ་འགལ་བ་ཡིན་ཏེ། འབྲས་རྟགས་ཀྱི་མཐུན་དཔེ་གཞི་མ་གྲུབ་ན་ཁྱེད་རང་འདོད་པ་ལྟར་གྱི་རྗེས་ཁྱབ་གཞི་མ་གྲུབ་པས་ཁྱབ་ན་རྒྱུ་མ་དམིགས་པའི་རྟགས་ཀྱི་མི་མཐུན་དཔེ་གཞི་མ་གྲུབ་ན་
ཁྱེད་རང་འདོད་པ་ལྟར་གྱི་དེའི་ལྡོག་ཁྱབ་མ་གྲུབ་པས་མ་ཁྱབ་པ་ཉམས་སོ། །ཁྱད་པར་མཉན་བྱ་རྟགས་སུ་རིགས་པར་ཐལ་བ་ནི། ཁྱད་པར་མཉན་བྱ་ཆོས་ཅན། སྒྲ་ལ་རྟག་པ་དང་མི་རྟག་པ་གཉིས་ཀ་རྣམ་པར་གཅོད་པ་ཡི་ཡང་དག་གི་གཏན་ཚིགས་སུ་
འགྱུར་བར་ཐལ། དེ་སྒྲུབ་ཀྱི་ཕྱོགས་ཆོས་གྲུབ། དེ་གཉིས་ཀ་ལ་མ་མཐོང་བ་ཡོད་པས་ལྡོག་ཁྱབ་གྲུབ་པའི་ཕྱིར། མཉན་བྱས་སྒྲ་མི་རྟག་པར་བསྒྲུབ་པ་ལ་ལྡོག་ཁྱབ་གྲུབ་པར་ཐལ། མཉན་བྱ་མི་རྟག་པ་ཁོ་ན་ལ་གནས་ཀྱི་རྟག་པ་ལ་ནམ་ཡང་

[031A]༄༅། །མེད་པའི་ཕྱིར། གཞན་དུ་ན་སྒྲ་ཡང་མི་རྟག་པར་མི་འགྲུབ་པར་འགྱུར་རོ་ཞེ་ན། འོ་ན་གཏན་ཚིགས་མར་མེ་བཞིན་དུ་རུང་བ་ཙམ་གྱིས་གོ་བྱེད་དུ་འགྱུར་རམ། དཔེ་ལ་འབྲེལ་པ་ངེས་པ་ལ་བལྟོས། དང་པོ་ལྟར་ན་གཏན་ཚིགས་
བྱས་པ་སོགས་བློ་ཡུལ་དུ་སོང་བ་ཙམ་གྱིས་བསྒྲུབ་བྱ་གོ་ནུས་པར་ཐལ། མར་མེ་བློ་ཡུལ་དུ་སོང་བ་ཙམ་གྱིས་གཟུགས་གསལ་བར་བྱེད་པ་དང། གོ་བྱེད་ཀྱི་ཚུལ་མཚུངས་པའི་ཕྱིར། འདོད་ན། འགྲོ་བ་འགའ་ཡང་བདག་མེད་ལ་
རྨོངས་པ་མེད་པས་འབད་པ་མེད་པར་གྲོལ་བར་ཐལ་ལོ། །ཕྱི་མ་ལྟར་ན། མཉན་བྱ་སྒྲ་མི་རྟག་པར་སྒྲུབ་པའི་ཕྱོགས་ཆོས་དང། ལྡོག་ཁྱབ་གཉིས་ཀ་ཚོགས་པ་མ་གྲུབ་པར་ཐལ། བསྒྲུབ་བྱ་མ་གྲུབ་པའི་སྔར་འབྲེལ་པ་དཔེ་ལ་ངེས་པ་མི་སྲིད་པའི་ཕྱིར། གལ་ཏེ་
རྨོངས་པ་ལ་འབྲེལ་པ་སྟོན་པ་དཔེ་ལ་བལྟོས་པ་ཡིན་གྱི་མཁས་པས་ནི་དཔེ་མེད་པར་ཡང། སྔར་ཁྱབ་པ་མངོན་སུམ་གྱིས་གྲུབ་ནས་རྟགས་མཐོང་མ་ཐག་འབྲེལ་པ་དྲན་ནས་དེའི་རྗེས་སུ་སྒྲ་ལ་མི་རྟག་པ་གོ་བས་དཔེ་ལ་བལྟོས་པའི་ཕྱིའི་ཁྱབ་པ་མ་ངེས་ཀྱང་
ནང་གི་ཁྱབ་པ་ངེས་པ་ཡོད་པས་མཉན་བྱ་རྟགས་ཡང་དག་ཏུ་འགྱུར་རོ་ཞེ་ན། མི་རིགས་ཏེ། མཉན་བྱ་མི་རྟག་པར་ངེས་ན་སྒྲ་ཡང་མི་རྟག་པར་ངེས་དགོས་པའི་ཕྱིར་རོ། །འོ་ན། མཉན་བྱ་སྒྲའི་མཚན་ཉིད་མ་ཡིན་པར་ཐལ་ལོ་ཞེ་ན། སྐྱོན་མེད་དེ། སྤྱིར་དེ་གཉིས་ལ་
ངེས་དཀའ་སླ་ཡོད་ཀྱང། ཆོས་ཅན་སྒྲ་ཚད་མས་གཏན་ལ་མ་ཕབས་པར་མཉན་བྱ་དེ་ལ་འགོད་ཚུལ་ལྟར་གྲུབ་པའི་ཕྱོགས་ཆོས་གྲུབ་པ་མི་སྲིད་པས། ཕྱོགས་ཆོས་སུ་མ་སོང་ན་རྟགས་ཡང་དག་མི་སྲིད་ལ། ཕྱོགས་ཆོས་སུ་སོང་བའི་ཚེ་མཉན་བྱ་ངེས་ནས་

[031B] དེའི་རྗེས་སུ་བསྒྲུབ་བྱ་གོ་བར་བྱེད་ན་ཡང་མཉན་བྱ་ལ་མི་རྟག་པའི་ཁྱབ་པ་དེས་ནས་སྒྲ་ལ་མི་རྟག་པའི་ཁྱབ་པ་མ་ངེས་པ་མི་སྲིད་པའི་ཕྱིར་རོ། །གང་དག་མཚོན་བྱ་ལ་ཐ་སྙད་བྱར་རུང་ངེས་པར་སྦྱར་དགོས་པར་སྨྲ་བ་དེ་དག་གིས་མཉན་བྱ་
སྒྲའི་ཐ་སྙད་བྱ་རུང་མི་རྟག་པར་སྒྲུབ་པའི་རྟགས་ཡང་དག་ཏུ་ཁས་ལེན་དགོས་ཏེ། དེའི་ཕྱོགས་ཆོས་དང་རྗེས་ཁྱབ་སྔ་ཕྱིར་ངེས། དེ་ཡང་རྗེས་ཁྱབ་སྔར་ངེས་ཟིན་མ་བརྗེད་པའི་ངང་ནས་བསྒྲུབ་བྱ་ལ་དམིགས་པའི་ཐེ་ཚོམ་ཅན་གྱི་ཕྱོགས་ཆོས་རྗེས་ནས་ངེས་པར་
བྱར་རུང་བའི་ཕྱིར། ཅེས་ཟེར་ན། གཞན་དག་གིས་ལན་ཤིན་ཏུ་གདབ་པར་དཀའོ། །དེས་ན་དོགས་པ་འདི་ལྟར་བསུས་ནས་ལན་འདི་བཞིན་དུ་བྱས་ཏེ་མཉན་བྱ་དང་སྒྲའི་མིང་དོན་གྱི་འབྲེལ་པ་མ་ཤེས་པའི་སྔར་མཉན་བྱ་ལ་མི་རྟག་པའི་ཁྱབ་པ་ངེས་ནུས་སམ་
མི་ནུས། མི་ནུས་ན་ཁང་པའི་ཐུན་མོང་མ་ཡིན་པའི་མིང་མི་ཤེས་ཀྱང་ཁང་པ་འཇིག་པ་མངོན་སུམ་དུ་གྲུབ་པ་དང་འགལ་ལོ། །ངེས་ནུས་ན། ཁྱབ་པ་སྔར་ངེས་ཟིན་མ་བརྗེད་པའི་ངང་ནས་མིང་དོན་གྱི་འབྲེལ་པ་ལ་བརྟེན་པའི་ཕྱོགས་ཆོས་ཕྱིས་གོ་བར་བྱར་
ཡོད་པས་མཉན་བྱ་སྒྲ་མི་རྟག་སྒྲུབ་ཀྱི་རྟགས་ཡང་དག་ཏུ་འགྱུར་རོ་ཞེ་ན་སྔ་མ་བདེན་མོད་ཀྱི་ཕྱིས་མིང་དོན་གྱི་འབྲེལ་པ་ངེས་ན། དེ་ཕྱིན་ཆད་མཉན་བྱ་ལ་མི་རྟག་པའི་ཁྱབ་པ་ངེས་པའི་ཚད་མ་དེ་ཉིད་ཀྱིས་སྒྲ་ལ་མི་རྟག་པའི་ཁྱབ་པ་ངེས་པར་བྱེད་པ་ཡིན་པས་
མཉན་བྱ་ལ་མི་རྟག་པའི་ཁྱབ་པ་སྔར་ངེས། དེའི་རྗེས་སུ་མཉན་བྱ་སྒྲའི་ཐུན་མོང་མ་ཡིན་པའི་ཆོས་སུ་ངེས། དེའི་རྗེས་སུ་སྒྲ་མི་རྟག་པ་ངེས་ཀྱང་ཚུལ་གསུམ་གྱི་བྱེད་པ་ལ་བརྟེན་ནས་ངེས་པ་མིན་ནོ། །འོ་ན་སྒྲ་མི་རྟག་པར་མངོན་སུམ་ཚད་མས་རྟོགས་

[032A]༄༅། །པར་ཐལ། དེ་གསར་དུ་རྟོགས་ནས་རྗེས་དཔག་མིན་པའི་ཕྱིར་ཅེ་ན། སྔར་མཉན་བྱ་ལ་མི་རྟག་པའི་ཁྱབ་པ་ངེས་པའི་མངོན་སུམ་དང་ཕྱིས་མིང་དོན་གྱི་འབྲེལ་པ་ངེས་པའི་ཚད་མ་གཉིས་ཀྱི་བྱེད་པ་ལས་རྟོགས་པ་ཡིན་ནོ། །ཕྲ་བའི་མི་རྟག་པ་
རྟགས་ལས་རྟོགས་ཀྱང་རིགས་པའི་མི་རྟག་པ་མངོན་སུམ་གྱིས་གྲུབ་པ་མི་འགལ་ལོ། །རྟག་པ་ལ་མ་བྱས་པས་ཁྱབ་པ་རྟགས་ཀྱི་ཚུལ་དུ་གྱུར་པའི་ལྡོག་ཁྱབ་ཏུ་འདོད་པ་དག་གིས་མཉན་བྱའི་དངོས་པོ་སྒྲ་མི་རྟག་སྒྲུབ་ཀྱི་རྟགས་ཡང་དག་ཏུ་འགྱུར་
བའི་སྐབས་ཡོད་པར་ཁས་ལེན་དགོས་ཏེ། མཉན་བྱ་སྒྲ་མི་རྟག་པར་སྒྲུབ་པའི་ཕྱོགས་ཆོས་ཅན་གྱི་གང་ཟག་དེས་སྒྲ་རྟག་མི་རྟག་ཐེ་ཚོམ་ཟ་ནས་དྲིས་པ་ན་རྟག་ན་དངོས་པོ་མ་ཡིན་པའི་ཁྱབ་པ་ངེས་པར་བྱས་ནས་ཚད་མ་དེ་ཉིད་ཀྱིས་རྟག་ན་མཉན་
བྱའི་དངོས་པོ་མ་ཡིན་པའི་རྟགས་ཀྱི་ཚུལ་དུ་གྱུར་པའི་ལྡོག་ཁྱབ་ངེས་པར་བྱས་ནས་དེའི་རྗེས་སུ་སྒྲ་མི་རྟག་པར་ངེས་པར་བྱར་ཡོད་པའི་ཕྱིར། དཀྱུས་མ་བཤད་པར་བྱ་སྟེ། མཉན་བྱས་སྒྲ་ལ་རྟག་མི་རྟག་གཉིས་ཀ་འགོག་མི་ནུས་ཏེ། དེ་འགོག་ན་རྟག་མི་རྟག་
དངོས་འགལ་དུ་ངེས་པའི་ཚད་མ་གཞན་གྱིས་གནོད་དོ་ཅེ་ན། འོ་ན། ད་ནི་རྩ་བའི་གྲུབ་མཐའ་དོར་ནས་མ་མཐོང་ཙམ་ལས་མེད་པར་འགྲུབ་པ་མིན་པར་ཐལ། མཉན་བྱ་རྟག་མི་རྟག་གཉིས་ཀ་ལ་མ་མཐོང་ཡང་མེད་པར་མི་འགྲུབ་པའི་ཕྱིར། དེ་
བཞིན་དུ་བྱས་པ་ལྟ་བུའི་རྟགས་གཞན་ལ་ཡང་མ་མཐོང་ཙམ་གྱིས་ལྡོག་ཁྱབ་གྲུབ་པར་འདོད་པ་ལ། མ་མཐོང་ཙམ་གྱིས་ལྡོག་ཁྱབ་གྲུབ་པ་འགོག་པའི་ཚད་མ་གཞན་གྱིས་གནོད་པ་སྲིད་པར་ཐལ། དེ་དང་མཚན་ཉིད་མཚུངས་པའི་དམ་

[032B] ཁྱབ་སྟེ། མཚན་ཉིད་དང་ལྡན་པ་གཅིག་ལ་གནོད་ན་དེའི་རིགས་ཐམས་ཅད་ལ་ཡིད་བརྟན་མི་རུང་བའི་ཕྱིར་རིགས་པ་དྲི་མ་མེད་པའི་རྣམ་གཞག་མ་ཆགས་པ་དག་བྱས་མི་རྟག་གིས་ཐ་དད་ལ་སོགས་པ་སྤྱི་མཚན་
འཇལ་བའི་ཚད་མས་གྲུབ་ཀྱང་རང་མཚན་འཇལ་བའི་ཚད་མས་གནོད་སྙམ་པ་དང། ཕྱི་རོལ་གྱི་དོན་ཐ་སྙད་པའི་ཚད་མས་གྲུབ་ཀྱང་གཉིས་སྟོང་འཇལ་བའི་ཚད་མས་གནོད་པ་དང་རིགས་རྒྱུན་ལ་སོགས་པ་སོ་སོ་སྐྱེ་བོའི་ཚད་མས་གྲུབ་ཀྱང་འཕགས་
པའི་ཚད་མས་གནོད་སྙམ་པ་སོགས་ལོག་པར་རྟོག་པ་དུ་མའི་སྤྲོས་པ་རྒྱས་པར་བྱེད་དོ། །ཤེས་བྱ་ཆོས་ཅན། རིགས་རྒྱུན་གཞི་མ་གྲུབ་པར་ཐལ། འཕགས་པའི་ཚད་མས་རིགས་རྒྱུན་འཇལ་བའི་སོ་སྐྱེའི་ཚད་མའི་གཞལ་བྱའི་ལོག་ཕྱོགས་གཞལ་བའི་སྒོ་ནས་
ཚད་མ་དེ་ལ་གནོད་པའི་ཕྱིར། འདོད་ན། རྣམ་པར་ཤེས་པ་དང་ཡེ་ཤེས་སོགས་ཀུན་མི་སྲིད་པས་ཀུན་ནས་ཉོན་མོངས་པ་དང་རྣམ་བྱང་གི་ཆོས་ཐམས་ཅད་ལ་སྐུར་པ་བཏབ་པར་འགྱུར་རོ། །དེ་བཞིན་དུ་བྱས་མི་རྟག་གི་ཐ་དད་ལ་སོགས་པའི་སྤྱི་མཚན་
ཚད་མས་མ་གྲུབ་ན། རྟགས་ཡང་དག་མི་སྲིད་པས་ལྐོག་གྱུར་གྱི་དོན་ཐམས་ཅད་ལ་སྐུར་བ་བཏབ་ཅིང་ཐར་པ་ཐོབ་པའི་ཕྱིར་རྩོམ་པ་བྱས་པ་ཐམས་ཅད་དོན་མེད་པར་འགྱུར་རོ། །ཀུན་མཁྱེན་ཆོས་ཅན། ཁྱོད་ཀྱིས་ཤེས་བྱ་ཐམས་ཅད་མངོན་སུམ་དུ་
གཟིགས་པ་ལ་ཡིད་བརྟན་མི་རུང་བར་ཐལ། ཁྱོད་ལོག་རྟོག་འབའ་ཞིག་གི་ལམ་ནས་འདོས་པ་ཡིན་གྱི་ཡང་དག་པའི་ཤེས་པའི་ལམ་ནས་མ་འོངས་པའི་ཕྱིར། དེས་ན་ཚད་མ་ཇི་འདྲ་ཡང་རུང་དེའི་གཞལ་བྱ་འགོག་ནུས་ན་ཐམས་ཅད་མཁྱེན་པའི་ཚད་

[033A]༄༅། །མ་ལ་ཡང་ཡིད་བརྟན་མི་རུང་བར་དགོངས་ནས་རྣམ་འགྲེལ་མཛད་པས། མཚན་ཉིད་དང་ལྡན་པ་གཅིག་ལ་གནོད་པ་སྲིད་ན་དེའི་མཚན་ཉིད་ཐམས་ཅད་སུན་ཕྱུང་བ་ཁོ་ནར་གྱུར་པས་ཐམས་ཅད་ལ་ཡིད་བརྟན་དུ་མི་རུང་ངོ་ཞེས་གསུངས་སོ།།
སློབ་དཔོན་གྱིས་བྱེ་བྲག་པའི་སྦྱོར་བ་བཀག་པ་མི་རིགས་པར་ཐལ་བ་ནི། བྱེ་བྲག་པས་མཐོང་བའི་རྫས་ས་ཆུ་མེ་གསུམ་པོ་ལ་རེག་བྱ་བཏང་སྙོམས་པ་མི་ལྡན་ཏེ། ཞེས་བསྒྲུབ་པ་ལྡོག་ཁྱབ་འཁྲུལ་པ་མེད་པ་ཅན་དུ་ཐལ། དེ་ལ་ཡང་མི་མཐུན་ཕྱོགས་ལ་
མ་མཐོང་བ་ཙམ་ཡོད་པའི་ཕྱིར། འདོད་ན། སློབ་དཔོན་གྱིས་རླུང་གི་རབ་ཏུ་བྱེད་པ་ལས། གལ་ཏེ་མ་མཐོང་བ་ཙམ་གྱིས་མཐོང་བ་དག་ལ་འགོག་པར་བྱེད་ན་དེ་ཡང་རིགས་པ་མ་ཡིན་ནོ་ཞེས་བཀག་པ་མི་རིགས་པར་འགྱུར་རོ། །ཡང་སློབ་དཔོན་གྱིས་
སྣང་རུང་ལ་མ་མཐོང་བས་འགོག་ཏུ་ཆུག་ན་ཡང་སྣང་མི་རུང་གི་གཞི་ལ་གང་གིས་འགོག་ཅེས་དྲིས་པས། དེ་ཡང་མ་མཐོང་བས་འགོག་གོ་ཞེ་ན། ཀུན་ལས་བཏུས་ལས། གང་ཡང་གལ་ཏེ་མ་མཐོང་བ་ཙམ་གྱིས་མི་སྣང་བ་དག་ལ་འགོག་པར་བྱེད་
ན་དེ་ཡང་རིགས་པ་མ་ཡིན་ནོ་ཞེས་གསུངས་སོ། །སྔ་མ་ཀུན་ལས་བཏུས་སུ་དྲངས་པ་ནི་རབ་བྱེད་ཐོར་བུ་བ་དྲངས་པའོ། །བྱེ་བྲག་པས་སྣང་དུ་རུང་མི་རུང་གི་ས་ཆུ་མེ་རླུང་ཙམ་ལ་གཟུགས་ཡོན་ཏན་དུ་ལྡན་པས་མཐོང་བའི་རྫས་ཞེས་བྱའོ། །དེས་
ན་རླུང་གི་རབ་བྱེད་ཀྱི་དོན་འདིར་བཤད་པ་མཐོང་བ་ལ་ཞེས་པས་སྣང་དུ་རུང་མི་རུང་གི་ཆོས་གསུམ་པོ་ཙམ་ལ་མ་མཐོང་བས་མེད་པར་བསྒྲུབ་པ་འགོག་པར་མཛད་ལ་ཀུན་ལས་བཏུས་ཀྱིས་སྣང་མི་རུང་ལ་བྱེ་བྲག་ཏུ་དགག་པ་མཛད་དོ། །དགག་

[033B] གཉིས་ཀ་སྣང་མི་རུང་ཡིན་ན་འགོག་ག་ལ་ནུས་སྙམ་དུ་དགོངས་ནས། འདིར་རང་འགྲེལ་དུ་སྣང་བ་དང། དེའི་རང་བཞིན་གྱི་ཡུལ་ལ་ཡོད་པ་ཙམ་འགོག་པ་
མ་ཡིན་པའི་ཕྱིར་རོ། །དེས་ནི་ས་ལ་སོགས་པ་སྤྱིར་བཟུང་ནས་དགག་པ་སྨྲས་སོ་ཞེས་གསུངས་ཏེ། སྔ་མ་ནི། དགག་བྱའི་ཆོས་སྣང་རུང་དང་དེའི་རང་བཞིན་གྱི་ཡུལ་ནི་དགག་གཞི་སྣང་རུང་ངོ། །དེ་ཙམ་ལ་འགོག་པ་མིན་པར་བྱེ་བྲག་པས་སྣང་དུ་རུང་
མི་རུང་གི་སྤྱི་བཟུང་ནས་དགག་པ་སྨྲས་པས་མི་རིགས་པའོ། །བྱེ་བྲག་པས་མཐའ་གཞན་འགོག་པའི་རིགས་པས་རེག་བྱ་བཏང་སྙོམས་པ་འབྱུང་བའི་ཡོན་ཏན་དང། དེ་ཡང་རླུང་ལ་བརྟེན་པ་སྒྲུབ་འདོད་ནས་ཆོས་གསུམ་ལ་བརྟེན་པ་འགོག་པའི་ཆེད་
དུ་བཀོད་པ་ཡིན་ནོ། །གཉིས་པ་ནི། སྐྱུ་རུ་རའི་ཞིང་འོ་མས་བཅུས་པའི་ཞིང་པ་རྣམས་ཀྱིས་དེ་རོ་མངར་བར་མཐོང་གི་གཞན་ལ་མ་མཐོང་ན་སྐྱུ་རུ་རའི་རྟགས་ལས་དེ་འདྲའི་ཞིང་ལས་སྐྱེས་པའི་སྐྱུ་རུ་ར་རོ་མངར་དང་ལྡན་པར་དཔོག་རིགས་པར་ཐལ་
མ་མཐོང་ཙམ་གྱིས་ལྡོག་ཁྱབ་འགྲུབ་པའི་ཕྱིར། འདོད་ན་སྐྱུ་རུ་རའི་རྫས་དེ་ལ་གཅིག་རོ་མངར་པོར་མཐོང་བས་གཞན་ལ་ཡང་རོ་དེ་འདྲ་ཡོད་པས་ཁྱབ་པར་ཚད་མས་ངེས་པ་རིགས་པ་མ་ཡིན་པར་ཐལ། ཡུལ་དང་དུས་དང་སོ་ནམ་ལ་སོགས་པའི་
འདུ་བྱེད་ཀྱི་ཁྱད་པར་ལ་སྐྱུ་རུ་རའི་རྫས་ལ་རོ་མངར་སྐྱུར་དང་ནུས་པ་ཆེ་ཆུང་ཐ་དད་པ་མངོན་སུམ་ལ་སྣང་བའི་ཕྱིར། རོ་སྐྱུར་བ་དང་འཇུ་སླ་བ་དང་ནད་ཞི་བའི་ནུས་པ་སོགས་སོ། །ཡུལ་དེ་པ་རྣམས་ཀྱིས་རྟགས་དེ་མི་མཐུན་ཕྱོགས་ལ་མ་མཐོང་

[034A]༄༅། །ཡང་ཡུལ་གཞན་དུ་གནས་པ་རྣམས་ཀྱིས་མཐོང་བས་ཁྱབ་པ་འཁྲུལ་ལོ་ཞེ་ན། ཡུལ་དེ་པ་རྣམས་ཀྱི་ངོར་མ་མཐོང་པ་ཚད་མས་གྲུབ་པས་དེ་པ་རྣམས་ཀྱི་ངོར་ལྡོག་ཁྱབ་ཀྱི་དོན་ཚད་མས་གྲུབ་ལ། དེ་ལྟ་ན། རྟགས་དེའི་ལྡོག་ཁྱབ་གྲུབ་
པའི་སྐབས་ཡོད་པར་ཁས་ལེན་དགོས་ལ། དེ་འདྲའི་སྐབས་ཡོད་ན་རྟགས་དང་དགག་བྱའི་ཆོས་ཀྱི་གཞི་མཐུན་མངོན་སུམ་གྱིས་གྲུབ་པ་ནམ་ཡང་མི་སྲིད་ཅིང། སྐྱེས་བུ་མཐའ་དག་གིས་མ་མཐོང་བ་གྲུབ་དགོས་ན་རྟགས་ཀྱི་རྣམ་གཞག་
ཉམས་པར་འགྱུར་རོ། །ལྷག་ལྡན་འཁྲུལ་པ་ཅན་དང་འདི་མི་འདྲ་སྟེ། དེར་ཤིང་ཐོག་ལྷག་མ་ཐམས་ཅད་རྩོད་གཞིར་བཟུང་བས་ཁྱབ་པ་ལ་ཚད་མའི་གསལ་བ་བསྟན་མི་ནུས་ལ་འདིར་སྐྱུ་རུ་ར་ཙམ་རྟགས་དང་བྱེ་བྲག་གཅིག་རྩོད་གཞི་
དང་རོ་མངར་བ་ཆོས་སུ་བྱས་པས་ཁྱབ་པ་ལ་མངོན་སུམ་གྱི་བསལ་བ་བསྟན་ནུས་སོ། །གསུམ་པ་ནི། གཏན་ཚིགས་མི་མཐུན་པ་ལ་མ་དམིགས་པ་གང་ཡིན་པ་དེ་ཁོ་ན་དེ་ལ་མེད་པའི་སྒྲུབ་བྱེད་ཡིན་ནམ་ཅི་སྟེ་མ་ཡིན་པར་ཐལ། གསོན་ལུས་
ལ་བདག་དང་ས་ལ་ཤེས་པ་དང་སོགས་པ་འོ་མ་ལ་ཞོ་མ་དམིགས་ཀྱང་དེ་དག་མེད་པར་རབ་ཏུ་སྒྲུབ་པར་བྱེད་ནུས་པ་མིན་པའི་ཕྱིར། བྱེ་བྲག་པ་གསོན་ལུས་ལ་བདག་མ་མཐོང་ཡང་ཡོད་པར་འདོད་ཅིང། སྲོག་ལྡན་དེ་སྒྲུབ་ཀྱི་མི་མཐུན་པ་ལ་མ་
མཐོང་བས་མེད་པ་འགྲུབ་པར་འདོད་པ་འགལ་བ་དང། རྒྱང་ཕན། འབྱུང་བཞི་ལ་ཤེས་པ་མ་མཐོང་ཡང་ཡོད་པར་འདོད་ཅིང་ཚིག་ལ་སོགས་པས་ཀུན་མཁྱེན་འགོག་པའི་རྟགས་མི་མཐུན་པ་ལ་མ་མཐོང་བས་མེད་པར་འདོད་པ་འགལ་བ་དང་

[034B] འདུས་ཤིང་བསགས་པའི་རྟགས་ཀྱི་ལྡོག་ཚུལ་དེ་ལྟར་འདོད་པ་འགལ་བའོ། །ཡང་ན་གཞུང་འདིའི་ཕྱིར་རྒོལ་ཡང་རང་སྡེར་བྱས་ནས་གཞན་སྡེས་བཀོད་པའི་རྟགས་དེ་དག་ལ་ཡང་ལྡོག་
ཁྱབ་འགྲུབ་པར་ཐལ། འདོད་ན་དེ་དག་ལ་ནང་འགལ་བསྟན་མི་ནུས་པར་ཐལ་ལོ། །གཉིས་པ་ལ་གསུམ། ཁྱབ་པ་འགྲུབ་པ་རྟགས་མི་མཐུན་པ་མཐའ་དག་མེད་པར་ངེས་པ་ལ་བལྟོས་པར་གྲུབ་པ་དང། དེ་ལ་བལྟོས་ཀྱང་མི་མཐུན་ཕྱོགས་མཐའ་
དག་གྲུབ་མི་དགོས་པ་དང། ཐོག་མར་དེ་སྒྲུབ་རྟགས་གཉིས་ལ་བརྟེན་པས་གྲུབ་པའི་དོན་ཏོ། །དང་པོ་ལ་གཉིས། ཁྱབ་པ་འབྲེལ་པ་ལ་བལྟོས་པར་གྲུབ། མི་ལྟོས་ན་ཧ་ཅང་ཐལ་བའོ། །དང་པོ་ནི། གཞན་དག་གིས་རྟགས་མི་མཐུན་ཕྱོགས་མཐའ་དག་
ལ་མེད་ངེས་སུ་གྲུབ་དགོས་ན་དེ་ལ་ཡོད་ན་དམིགས་རུང་དུ་ཐལ། འདོད་ན་མི་མཐུན་ཕྱོགས་མཐའ་དག་ཆོས་ཅན། རྟགས་ཁྱོད་ལ་མེད་དེ། ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར་ཅེས་པར་འགྱུར་ལ། དེ་ལྟ་ན་མི་མཐུན་པ་མཐའ་
དག་ཕྱིར་རྒོལ་གྱིས་གྲུབ་དགོས་པས་ཧ་ཅང་ཐལ་ལ། དེས་ན་མ་མཐོང་བས་ལྡོག་ཁྱབ་གྲུབ་པོ་ཞེས་འདོད་པ་རྒྱས་པར་བཀག་ནས། འདི་ནས་བཀག་པས་གྲུབ་པའི་དོན་ཅི་ཡིན་པ་འཆད་དོ། །ཆོས་ཅན་དམིགས་བསལ་མེད་པ་ཐམས་ཅད་ལ་ཤེས་བྱ་ཆོས་
ཅན་དུ་བཟུང་ངོ། །རང་བཞིན་གྱི་རྟགས་ཡང་དག་ལ་རྟགས་དེ་ཡོད་ཙམ་དང་རང་ཆས་སུ་རྗེས་སུ་འབྲེལ་བའི་ཆོས་ཀྱི་ངོ་བོ་ལོག་པའི་སྟོབས་ཉིད་ཀྱིས་རྟཌ་ མ་མཐོང་ཙམ་གྱིས་ལྡོག་ཁྱབ་གྲུབ་པ་ཁེགས་པ་དེའི་ཕྱིར། འམ་

[035A]༄༅། །སྒྲས་རྒྱུ་ལོག་པ་ཡིས་ནི་ངེས་པར་འབྲས་བུ་ལྡོག་པར་བྱེད་དེ། འབྲས་བུ་རྒྱུ་ལ་འཁྲུལ་པ་མེད་པའི་ཕྱིར། གཉིས་པ་ནི། ལྡོག་ཁྱབ་མི་ལྟོས་ན་ཧ་ཅང་ཐལ་བ་ནི། གཅིག་ཆོས་ལོག་པས་ཇི་ལྟར་གཞན་རྟགས་ལྡོག་པར་འགྱུར་ཏེ་མིན་པར་ཐལ། ཐ་
དད་ཅིང་འབྲེལ་པ་དེ་ལྟ་མིན་པའི་ཕྱིར། འབྲེལ་པ་མེད་ཀྱང་ལྡོག་ཁྱབ་གྲུབ་ན་མི་དེ་ལ་རྟ་མི་བདོག་ཅེས་ཏེ་མེད་པས་ཕྱུགས་ཀྱང་བདོག་པ་མིན་ནམ་ཅི་མེད་པས་ཁྱབ་པར་ཐལ་ལོ། །རྗེས་འགྲོ་མི་ལྟོས་ན་ཧ་ཅང་ཐལ་བ་ནི། དེ་བཞིན་དུ་རྟགས་གཅིག་
ཅིག་ཉེ་བའི་ཕྱིར་ཇི་ལྟར་ཆོས་གཞན་ཉེ་བར་ཡོད་པར་འགྱུར་ཏེ་མིན་པར་ཐལ། ཐ་དད་འབྲེལ་པ་མེད་པའི་ཕྱིར། དཔེར་ན་མི་དེ་ལ་ཕྱུགས་བདོག་ཅེས་ཏེ་ཡོད་ན་དེ་བཞིན་རྟ་ཡང་བདོག་གམ་ཅི་ཡོད་པས་ཁྱབ་པར་ཐལ། འབྲེལ་མེད་ལ་རྗེས་ཁྱབ་གྲུབ་པའི་
ཕྱིར། གཉིས་པ་ལ་གཉིས། དངོས་དང། འབྲེལ་བ་སྟོན་པའི་གདུལ་བྱ་ངོས་གཟུང་བའོ། །དང་པོ་ནི། འབྲས་རང་གི་རྟགས་འདི་ལ་ཆོས་ཅན། ལྡོག་ཁྱབ་གྲུབ་པ་ཆོས་མི་མཐུན་དཔེ་མཐའ་དག་ལ་མེད་ངེས་སུ་གྲུབ་པ་ལ་བལྟོས་ཀྱང་ངེས་པར་རྟགས་ལྡོག་
པའི་གཞི་མི་མཐུན་ཕྱོགས་མཐའ་དག་གྲུབ་པ་ལ་བལྟོས་དགོས་པར་མི་འདོད་ཅིང་འདོད་མི་དགོས་ཏེ། དེ་མ་གྲུབ་ཀྱང་འབྲེལ་བ་ངེས་པ་ལ་བརྟེན་ནས་མི་མཐུན་པ་མཐའ་དག་ལ་མེད་ངེས་སུ་འགྲུབ་པ་དེའི་ཕྱིར། དེར་ཐལ། དེ་མ་གྲུབ་ཀྱང་བསྒྲུབ་
བྱའི་ཆོས་དེ་དག་མེད་ན་རྟགས་དེ་དག་མེད་ཅེས་དཔེ་ལ་འབྲེལ་བ་བརྗོད་ཅིང་རྟོགས་པ་ལས་ཀྱང་མི་མཐུན་ཕྱོགས་མཐའ་དག་ལ་མེད་ངེས་དེ་རྟོགས་ནུས་པའི་ཕྱིར། ངེས་པར་ཞེས་པ་ནི། མི་མཐུན་ཕྱོགས་ཡིན་ན་ཕྱིར་རྒོལ་གྱིས་གྲུབ་པས་

[035B] །སྐབས་འདིར་མི་མཐུན་དཔེ་དང་མི་མཐུན་པའི་གཞི་དང་ཕྱོགས་རྣམས་རྣམ་གྲངས་སོ། །གཞུང་འདི་གཏན་ཚིགས་ཀྱི་ནི་ཚུལ་གསུམ་ལའང། ཞེས་པ་ལ་འཕྲོས་ནས་སྔར་ལྟར་དོགས་པ་གཅོད་པ་ཡིན་གྱི་
གང་དག་མི་མཐུན་དཔེ་ནི་དཔེར་བཀོད་པ་ཁོ་ན་ལ་བཟུང་ནས་དེ་རྫས་སུ་གྲུབ་པ་ལ་བལྟོས་མི་དགོས་པར་བསྒྲུབ་པ་དེའི་དོན་མིན་ཏེ། རྫས་སུ་གྲུབ་ན་ཉེས་པ་ཅི་ཡོད། ལྡོག་ཁྱབ་འགྲུབ་པ་ལ་གནོད་པས་སོ། །དེ་ཡང་སྒྲུབ་རྟགས་ཀྱི་དབང་དུ་བྱས་སོ་ཞེ་ན། དུ་
བས་མེ་སྒྲུབ་པའི་མི་མཐུན་དཔེར་ཆུ་ཀླུང་མི་རུང་བར་ཐལ་ལོ། །མི་མཐུན་དཔེ་རྫས་སུ་གྲུབ་པ་ཡོད་ན་ལྡོག་པ་འགྲུབ་པ་ལ་གནོད་པའི་བྱས་པ་ལྟ་བུའི་དབང་དུ་བྱས་པ་ཡིན་ནོ་ཞེ་ན་མི་རིགས་ཏེ། འདི་ནི་གཏན་ཚིགས་སྤྱིའི་དབང་དུ་བྱས་པར་གསལ་གྱི། དེ་གཅིག་
བུ་བཤད་པས་ནི་མངོན་པར་འདོད་པའི་དོན་ཅུང་ཟད་ཀྱང་རྒྱས་པར་མི་བྱེད་དེ། དེ་མ་ཐག་པའི་གཞུང་གོང་འོག་གི་འབྲེལ་ལས་གསལ་བར་རྟོགས་པར་འགྱུར་རོ། །མ་གྲུབ་སྦྱར་བའི་འཕྲོས་རྐྱང་པར་སྦྱར་ན་ཅུང་ཟད་བཤད་དུ་ཡོད་ཀྱང་སྐབས་དོན་བོར་བར་
འགྱུར་བས་སྔར་ལྟར་བཤད་དོ། །གཉིས་པ་ལ་གཉིས། འབྲེལ་བ་རང་ཉིད་ཤེས་པའི་ཡན་ལག་ཏུ་བསྟན་པ་དང། རང་ཉིད་ཤེས་ཟིན་མ་བརྗེད་ཀྱང་ཁྱབ་པ་གཉིས་ལ་དྲན་པ་བསྐྱེད་པའི་ཡན་ལག་ཏུ་བསྟན་པའོ། །དང་པོ་ནི། དཔེ་ལ་འབྲེལ་པ་སྟོན་པ་ལ་དགོས་པ་
ཡོད་དོ། བསྒྲུབ་བྱའི་ཆོས་དེ་རྟགས་དེའི་ངོ་བོ་དང། སྐྱེད་བྱེད་རྒྱུའི་དངོས་པོར་གྱུར་པའི་འབྲེལ་པ་དེ་དག་མི་ཤེས་པའི་ཕྱིར་རྒོལ་ལ་དེ་ཤེས་པའི་ཆེད་དུ་བསྟན་དགོས་པའི་ཕྱིར། འབྲེལ་བ་ཤེས་ཟིན་མ་བརྗེད་པའི་མཁས་པ་རྣམས་ལ་ནི། འབྲེལ་པ་དེ་ཉིད་ཤེས་

[036A]༄༅། །པའི་ཕྱིར་ཏུ་བརྗོད་མི་དགོས་པར་ཐལ། དེ་ལ་ཕྱོགས་ཆོས་མ་ཤེས་ན་དེ་ཤེས་པའི་ཆེད་དུ་གཏན་ཚིགས་འབའ་ཞིག་བརྗོད་དགོས་པར་ཟད་པའི་ཕྱིར། གཉིས་པ་ནི། འབྲེལ་པ་ཤེས་ཟིན་མ་བརྗེད་ན་རྗེས་སུ་འགྲོ་ལྡོག་གི་ཁྱབ་པ་གཉིས་ཀ་དངོས་
སུ་བརྗོད་མི་དགོས་ཏེ། དེ་ཤེས་ན་ཁྱབ་པ་གཉིས་ལས་གང་ཡང་རུང་བ་ཞིག་དངོས་སུ་སྨྲས་པས་ཀྱང་ཅིག་ཤོས་མ་སྨྲས་པ་ལ་དྲན་པ་ཡང་དག་སྐྱེ་བར་འགྱུར་བའི་ཕྱིར། དེར་འགྱུར་ཏེ། གཅིག་དངོས་སུ་རྟོགས་པའི་ཚད་མ་དེས་ཅིག་ཤོས་དོན་གྱི་
ཤུགས་ཀྱིས་གོ་བས་སོ། །དེ་གོ་སྟེ། མི་མཐུན་དཔེ་མཐའ་དག་ཚད་མས་མ་གྲུབ་ཀྱང། དེ་ལ་མེད་པར་ངེས་པ་ལ་འབྲེལ་པ་བསྒྲུབ་པ་དགོས་པ་དང་བཅས་པ་དེ་ཉིད་ཀྱི་ཕྱིར། འབྲེལ་པ་དང་རྟགས་ཀྱི་ཚུལ་དུ་གྱུར་བའི་ཁྱབ་པ་ངེས་དཀའ་སླ་མེད་པར་
དོན་གཅིག་ཏུ་འདོད་པ་དེ་ལ། འདི་དྲི་བར་བྱ་སྟེ། འབྲེལ་པ་ཤེས་ཟིན་མ་བརྗེད་པ་ལ་དེ་ཤེས་པའི་ཡན་ལག་ཏུ་ཁྱབ་པ་བརྗོད་དགོས་སམ་མི་དགོས། དགོས་ན་འབྲེལ་པའང་བརྗོད་དགོས་པར་ཐལ་ལོ། །འདོད་ན། གཞུང་སྔ་མའི་དོན་དང་འགལ་ལ་
མི་དགོས་ན། དེ་ལ་ཁྱབ་པ་གཉིས་ཀ་བརྗོད་མི་དགོས་ཀྱི་གང་རུང་གཅིག་བརྗོད་པས་ཆོག་པར་སྟོན་པའི་གཞུང་འོག་མ་དང་འགལ་ལོ། །དེ་ཉིད་འབྲེལ་པ་ཤེས་ནས་བརྗེད་པའི་དབང་དུ་བྱས་པ་ཡིན་ནོ་ཞེ་ན། བརྗེད་ན་ཤེས་པར་འགལ་ལོ། །འོ་ན་ཁྱེད་རང་
ལྟར་ཡང་འབྲེལ་པ་ཤེས་ཟིན་མ་བརྗེད་ན་བརྗོད་མི་དགོས་ལ། དེ་མ་བརྗོད་ན། ཁྱབ་པ་བརྗོད་མི་ནུས་པར་ཁྱེད་རང་འདོད་པས་གཞུང་ཕྱི་མ་དང་འགལ་ལོ་ཞེ་ན། དེ་ཉིད་འབྲེལ་པ་མ་ཤེས་པ་ཤེས་པའི་ཕྱིར་ཏུ་བསྟན་མི་དགོས་ཀྱང། ཤེས་ཟིན་པ་དེ་

[036B] །དེ་ཡང་རྟགས་ཀྱི་མཚན་གཞི་ཚད་མས་ངེས་
དགག་ཆོས་དང་སྒྲུབ་ཆོས་དངོས་འགལ་དུ་ངེས་ཀྱང་བསྒྲུབ་བྱའི་ཆོས་ལོག་ན་རྟགས་ལྡོག་པའི་འབྲེལ་པ་མ་བསྟན་ན་ཁྱབ་པ་ཚང་བར་མི་གོ་ལ། དེ་གསུམ་ཚང་ན་ཁྱབ་པ་རྫོགས་པར་གོ་བས་དེའི་ཡན་ལག་ཏུ་བསྟན་པ་ཡིན་ནོ། །གྲུབ་ཟིན་མ་བརྗེད་པ་སྒྲུབ་
དགོས་ཀྱི་བསྒྲུབ་བྱར་འགལ་ཡང་སྒྲུབ་བྱེད་དུ་མི་འགལ་ལོ། །གསུམ་པ་ནི། གཞི་འགར་རྒྱུ་དང་ཁྱབ་བྱེད་ཀྱི་རང་བཞིན་དག་མེད་པ་རྟགས་སུ་བཀོད་པས་འབྲས་བུ་དང་ཁྱབ་བྱ་འགའ་ཞིག་དགག་པ་གོ་བར་བྱེད་པའི་ཡང་གཏན་ཚིགས་སུ་འགྱུར་ཏེ་
ཁྱབ་པའི་རྩ་བ་འབྲེལ་པ་ལ་བལྟོས་པ་དེའི་ཕྱིར། དགག་རྟགས་ཀྱི་གཙོ་བོ་དེ་གཉིས་སུ་ངེས་པ་མ་ཡིན་ཏེ། བུམ་པ་ཡོད་ན་དམིགས་པར་ནི་རིགས་པ་དང་ལྡན་པ་ལས་དེ་མི་དམིགས་པ་ཡང་གཞི་འགར་བུམ་པ་མེད་པ་གོ་བར་བྱེད་པའི་དགག་རྟགས་
ཡང་དག་ཡིན་པའི་ཕྱིར། བུམ་མེད་དོན་དུ་བྱས་ནས་དེ་ཕྱིར་རྒོལ་གྱིས་གྲུབ་ཟིན་པའི་ཐ་སྙད་འབའ་ཞིག་སྒྲུབ་ཡིན་ལ། འགོད་ཚུལ་ལ་ཡང་བུམ་པ་མེད་པའི་ཐ་སྙད་འཇུག་ཏུ་རུང་སྟེ། ཞེས་འགོད་པ་ནི་ཞིབ་ཏུ་མ་དཔྱད་པ་སྟེ་བུམ་མེད་གྲུབ་ཟིན་མ་
བརྗོད་ན་བུམ་མད་ངེས་ཟིན་པས་བློའི་ཐ་སྙད་སྒྲུབ་ཏུ་མེད་ལ། དེ་ལྟ་ན། སྨྲ་མི་ཤེས་ན་མ་གཏོགས། སྒྲའི་ཐ་སྙད་ཀྱང་བརྗོད་ཤེས་པས་སོ། །རྒྱུ་མཚན་ཅན་གྱི་སྒྲ་ཤེས་སྒྲུབ་ཅེས་པ་ནི། སྦྱོར་བ་འཆད་པའི་སྐབས་ཡིན་པས་འགོད་ཚུལ་ལ་དེ་ལྟར་

[037A]༄༅། །སྟོན་པ་མིན་ནོ། །དགག་པའི་ཡུལ་ཅན་གྱི་ཐ་སྙད་ཀྱི་གཏན་ཚིགས་ལ། དེའི་གཏན་ཚིགས་ཞེས་བཤད་དེ། ཞེས་གསུངས་པའི་དགག་པ་ནི། རྟགས་སུ་བཀོད་པའི་དམིགས་རུང་མ་དམིགས་པ་ཡིན་ལ། དེའི་ཡུལ་ཅན་ནི་བུམ་པ་མེད་
པའི་སྒྲ་བློའི་ཐ་སྙད་དོ། །དེས་ན་རང་བཞིན་མ་དམིགས་པའི་རྟགས་ཀྱི་བསྒྲུབ་བྱའི་ཆོས་སུ་མེད་དགག་གཟུང་བར་བྱ་བ་ཡིན་པས། རྒྱུ་ཚོགས་གྲངས་ཚད་གིས་འབྲས་བུ་འབྱུང་རུང་སྒྲུབ་པའི་རྟགས་སུ་འདོད་པ་ནི་ཆེར་འཁྲུལ་ལོ། །འདིར་མ་
དམིགས་པའི་རྩ་བའི་དབྱེ་བ་གསུམ་དུ་བསྟན་ནས་གོང་དུ་བཞིར་བསྟན་པ་དང། སྔར་འགལ་དམིགས་གཉིས་རྩ་བས་དངོས་སུ་བསྟན་ནས་ཁྱབ་བྱེད་མ་དམིགས་པ་མ་བསྟན་པ་དང། ཡང་འདིར་དེ་ལས་ལྡོག་སྟེ་བསྟན་པ་དང་གོང་
དུ་མ་དམིགས་པ་སྔར་བཤད་ཟིན་ནས། ཡང་འདིར་བསྟན་པ་རྣམས་འགལ་བ་དང་ཟློས་པར་ཇི་ལྟར་མི་འགྱུར་ཞེ་ན། སྤྱིར་མ་དམིགས་པའི་གཏན་ཚིགས་ལ་དགག་བྱའི་ཆོས་དེ་ཡོད་ན་དགག་གཞི་དང་ཤེས་པ་གཅིག་ལ་འདྲེར་རུང་
བ་དང་མི་རུང་བ་གཉིས་སུ་ངེས་པ་ལས། སྔ་མ་ནི་རང་བཞིན་མ་དམིགས་པ་ཉིད་དུ་ངེས་ལ་ཕྱི་མ་ལ་རང་དབང་བའི་འབྲེལ་པ་ཡོད་མེད་གཉིས་སུ་ངེས་པས་བདག་གཅིག་དང་དེ་བྱུང་གི་འབྲེལ་བ་རང་དབང་དུ་ཡོད་པ་ནི། རྒྱུ་ཁྱབ་བྱེད་མ་
དམིགས་པ་གཉིས་སུ་འདུས་པས། འདིར་རྒྱུ་དང་ཁྱབ་བྱེད་མ་དམིགས་པ་གཉིས་བསྟན་ལ། འགལ་དམིགས་དག་དང་འབྲེལ་ཟླ་མ་དམིགས་པ་གཞན་རྣམས་རྒྱ་འབྲས་ཀྱི་འབྲེལ་པ་དང་བདག་གཅིག་པའི་འབྲེལ་པ་རང་དབང་བའི་ཚུལ་གྱིས་མེད་

[037B] །འདིར་གསུམ་བཤད་པ་ནི། འབྲེལ་པ་ལ་བལྟོས་པའི་དགག་རྟགས་ཀྱི་གཙོ་བོ་སྟོན་པའི་དབང་དུ་བྱས་ལ། གང་དུ་བཞིར་བཤད་པ་ནི། གང་གང་དུ་འདུས་པའི་སྡུད་བྱེད་ཀྱི་དབྱེ་བ་ཤེས་པའི་ཆེད་དུ་ཡིན་ནོ། །ཡང་
སྔ་ཕྱི་ནི་ཕན་ཚུན་སྡུད་པའི་དོན་ཏོ། །དེ་ལྟར་མི་དམིགས་པའི་རྟགས་འདི་བསྡུས་ནས་རྣམ་པ་གསུམ་དུ་བཤད་ཀྱང། སྦྱོར་བའི་སྒོ་ནས་རྣམ་པ་དུ་མར་དབྱེ་རུང་སྟེ། རྒྱུ་ཁྱབ་བྱེད་རང་བཞིན་མ་དམིགས་པ་གསུམ་པོ་དེ་དང། རྒྱུ་ཁྱབ་བྱེད་རང་བཞིན་དེ་དང་
འགལ་བའི་འདི་ལ་དམིགས་གསུམ་དང་ལ་སོགས་པས་བསྡུས་པ་འགལ་འབྲས་དམིགས་པ་དང། རྒྱུ་དང་འགལ་བའི་འབྲས་བུ་དམིགས་པ་སོགས་འབྲེལ་ཟླ་མ་རྟོགས་པ་སྟེ་མ་དམིགས་པ་དང། འགལ་ཟླ་རྟོགས་ཤིང་དམིགས་པ་རྣམས་སུ་ཡོད་པའི་ཕྱིར་
གསུམ་པ་ནི། རྟགས་མི་མཐུན་ཕྱོགས་ལ་མ་མཐོང་ཙམ་དང། མཐུན་ཕྱོགས་ལ་མཐོང་ཙམ་ལས་ཁྱབ་པ་གཉིས་འགྲུབ་པ་མིན་ཏེ། རྟགས་ཆོས་རྒྱུ་དང་འབྲས་བུའི་དངོས་པོའམ། རང་བཞིན་དང་རང་བཞིན་ཅན་དུ་ངེས་པར་བྱེད་པའི་ཚད་མ་ལས། མེད་
ན་མི་འབྱུང་བའི་འབྲེལ་པ་ངེས་པ་དགོས་པའི་ཕྱིར། དེས་འབྲེལ་པ་ལ་བལྟོས་པའི་དོན་བསྡུས་ནས། མི་ལྟོས་ན་ཧ་ཅང་ཐལ་བའི་དོན་བསྡུ་བ་ནི། དོན་གཞན་གྱི་དུ་བ་ནི་ཆོས་ཅན། ཁྱོད་ཡོད་ན་དོན་གཞན་གྱི་མེ་དག་ངེས་པར་ཡོད་པས་ཁྱབ་པའི་ངེས་པ་གང་
ཡང་མེད་པར་ཐལ། དེ་དང་འབྲེལ་པ་གྲུབ་པ་ལས་གཞན་དུ་འབྲེལ་མེད་དོན་གཞན་ཡིན་པའི་ཕྱིར། བྱས་པ་ཆོས་ཅན། ཁྱོད་ཡིན་ན་མི་རྟག་པ་ཡིན་པས་མ་ཁྱབ་པར་ཐལ། མི་རྟག་པ་དེ་ཁྱོད་བསྐྱེད་པའི་རྒྱུ་ལས་དོན་གཞན་ཕྱིས་བྱུང་གི་ཐོབ་ལ་སོགས་

[038A]༄༅། །པའི་རྒྱུ་མཚན་ཅན་གྱི་འབྲས་བུའི་ཆོས་ཡིན་པའི་ཕྱིར། གོས་དཀར་པོ་དམར་པོར་འགྱུར་བ་ལ་ཕྱིས་བྱུང་གི་ཚོན་ལ་བལྟོས་པས་གྲུབ་ཙམ་ནས་དམར་པོར་མི་འགྱུར་བ་བཞིན་ནོ། །བྱས་མི་རྟག་རྒྱུ་སོ་སོ་ལས་སྐྱེས་པ་ལ་ཆད་མའི་
བསལ་བ་སྟོན་པ་ནི། མི་རྟག་པ་བྱས་པའི་རྒྱུ་ལས་རྒྱུ་རྐྱེན་གྱི་ཆོས་དོན་གཞན་གྱི་རྒྱུ་མཚན་ཅན་འབྲས་བུ་ཡིན་པར་གྱུར་ན་བྱས་པ་དེ་ཆོས་ཅན། མི་རྟག་པ་ལས་རྫས་གཞན་ཉིད་དུ་ཐལ། དེ་དང་རྒྱུ་རྐྱེན་སྔ་ཕྱི་ལས་སྔ་ཕྱིར་སྐྱེས་པའི་ཕྱིར། འདོད་ན་
ཚད་མས་བསལ་བ་ནི། མི་རྟག་པ་བྱས་པའི་རྒྱུ་འམ་འབྲས་བུའམ་གང་ཡང་མ་ཡིན་པའི་འབྲེལ་མེད་ཡིན། གསུམ་པ་ལྟར་ན། རྟགས་ཡང་དག་ཏུ་མི་རུང་བར་འགྱུར་རོ། །རྒྱུ་ཡིན་ནོ་ཞེ་ན། བྱས་པ་ཆོས་ཅན། མི་རྟག་པ་ཁྱོད་ཀྱི་རྒྱུ་ཉིད་མིན་པར་
ཐལ། ཁྱོད་གྲུབ་ཟིན་པའི་ཕྱིས་འབྱུང་བའི་ཕྱིར། འབྲས་བུ་ཡིན་ནོ་ཞེ་ན་ཡང། ཁྱོད་ཀྱིས་སྒྲ་མི་རྟག་པར་སྒྲུབ་པའི་ཁྱབ་པ་ག་ལ་ངེས་ཏེ་མ་ངེས་པར་ཐལ། ཁྱོད་ཀྱིས་དེ་སྒྲུབ་ཀྱི་ཕྱོགས་ཆོས་གྲུབ། མི་རྟག་པ་ཁྱོད་ཀྱི་འབྲས་བུ་ཡིན་པའི་ཕྱིར། ཆོས་
དོན་ཞེས་པའི་རྐང་པ་གཉིས་ཀྱི་འགྲེལ་པར་རིལ་རྫས་གཅིག་ཏུ་འགྱུར་རོ། །དེས་ན་ལྷན་ཅིག་སྐྱེ་བ་དང་འཇིག་པ་དག་དང་ཐམས་ཅད་ལ་ཐམས་ཅད་ཉེ་བར་སྦྱོར་བར་འགྱུར་རོ། །དེ་ལྟ་མ་ཡིན་ན་གཅིག་ཅེས་བྱ་བ་ཉིད་དུ་མི་འགྱུར་བའང་མིང་ཐ་
དད་པར་ཟད་དེ། དོན་ཁས་བླངས་ནས་དེ་སྐད་དུ་བརྗོད་པའི་ཕྱིར་རོ། །ཞེས་སོགས་ཀྱི་དོན་དུ་བསམས་ནས་དངོས་པོ་བུམ་པ་དང་རྫས་གཅིག་མ་ཡིན་ཏེ། དེ་ལྟ་ན་སྣམ་བུ་དང་ཡང་རྫས་གཅིག་པས་བུམ་སྣམ་གཉིས་རྫས་གཅིག་ཏུ་འགྱུར་ལ། དེ་ལྟ་ན་

[038B] རྒྱུ་ཐམས་ཅད་ཀྱིས་འབྲས་བུ་ཐམས་ཅད་ལ་ཕན་འདོགས་པར་འགྱུར་བས། ཁྱབ་ཆེ་ཆུང་ལ་རྫས་གཅིག་པ་མི་སྲིད་དོ་ཞེས་ཟེར་ཏོ། །དེ་ལ་གནོད་པ་འོག་ནས་འཆད་ཅིང། སྐབས་འདི་ནི་ཞིབ་ཏུ་མ་བརྟགས་པ་སྟེ་
རིལ་རྫས་གཅིག་ཏུ་འགྱུར་རོ། །ཞེས་པའི་ཐལ་བ་འཕངས་པ་ལ། གྲངས་ཅན་གྱིས་དངོས་པོ་ཐམས་ཅད་རང་བཞིན་གཅིག་ཡིན་པ་འདོད་དེ། ཡོན་ཏན་གསུམ་གྱི་རང་བཞིན་དུ་ཁྱད་པར་མེད་པའི་ཕྱིར་རོ། །ཞེས་པ་ལ་སྐྱེ་འགག་ཡང་གཅིག་པ་དང་
རྒྱུ་ཐམས་ཅད་ཀྱིས་འབྲས་བུ་ཐམས་ཅད་བསྐྱེད་པ་ལ་ཐལ་བ་འཕངས་པ་ཡིན་ཏེ། འཀྱི་བློའི་འགྲེལ་བཤད་དུ། ཡོན་ཏན་གསུམ་གྱི་རང་བཞིན་དུ་ཁྱད་པར་མེད་པའི་ཕྱིར་འདོད་དོ་ཞེ་ན། ཞེས་འབྱུང་བས་གྲངས་ཅན་སྔོན་པོའི་རང་བཞིན་དེ་ཉིད་སེར་པོའི་
རང་བཞིན་དང། སེར་པོའི་རང་བཞིན་དེ་ཉིད་སྔོན་པོའི་རང་བཞིན་ཡིན་པས་དངོས་པོ་ཐམས་ཅད་ཀྱི་རང་བཞིན་ཡོན་ཏན་བདེ་སྡུག་བཏང་སྙོམས་གསུམ་པོ་ཆ་མཉམ་པའི་གཙོ་བོ་དེ་ལ་ཆ་ཤས་ཅུང་ཟད་ཀྱང་མེད་པར་འདོད་པ་ལ་གནོད་པ་བརྗོད་པ་ཡིན་
པས། བུམ་པ་དང་དངོས་པོ་རྫས་གཅིག་ན། གནོད་པ་དེ་དག་འཇུག་པར་འདོད་པ་ནི་ཧ་ཅང་ཐལ་བའོ། །གཉིས་པ་འབྲེལ་པ་དེ་ཉིད་ངེས་བྱེད་ཀྱི་ཚད་མ་བཤད་པ་ལ་གཉིས། སྒྲུབ་རྟགས་ཀྱི་འབྲེལ་བ་ངེས་བྱེད་དང། དགག་རྟགས་ཀྱི་འབྲེལ་པ་ངེས་བྱེད་དོ། །དང་པོ་ལ་གཉིས། རྒྱས་
བར་བཤད་པ་དང། དོན་བསྡུ་བའོ། །དང་པོ་ལ་གཉིས། འབྲས་བུ་དག་རང་བཞིན་རྟགས་ཀྱི་འདྲེ་ལ་བ་ངེས་བྱེད་དོ། །དང་པོ་ལ་རྒྱས་པར་བཤད་པ་དང། དོན་བསྡུ་བའོ། །དང་པོ་ལ་མཐའ་དཔྱད་པ་དང། ཚིག་དོན་ཏེ། །དང་པོ་ནི། རྒྱུ་འབྲས་ངེས་པར་བྱེད་པ་ལ། ཚད་མ་ཕྲུགས་

[039A]༄༅། །གསུམ་དང་ལྔ་ལ་སོགས་པ་ངེས་པར་དགོས་པར་འདོད་པ་མི་རིགས་ཏེ། དེ་ལྟ་ན། བུམ་པས་ཆུ་སྐྱོར་བའི་དོན་བྱེད་ནུས་པ་ལ་ཡང་ཚད་མ་གསུམ་ལ་སོགས་པ་དགོས་པར་ཁས་བླངས་ན་གནད་པ་ཅི་ཡོད། བུམ་པས་ཆུ་སྐྱོར་བར་མངོན་སུམ་
གཅིག་གིས་གྲུབ་པས། དེ་ལ་ཚད་མ་གཞན་ཅི་དགོས་ཤེ་ན། འོ་ན། མེས་དུ་བ་བསྐྱེད་པར་བསྒྲུབ་པ་ལ་ཡང་ཚད་མ་གཞན་ངེས་པར་མི་དགོས་པར་ཐལ། མངོན་སུམ་གཅིག་གིས་དུ་བ་མེ་ལས་སྐྱེ་བཞིན་པར་མཐོང་བའི་ཕྱིར། དེ་མི་མཚུངས་ཏེ། ལན་
ཅིག་ཙམ་དེ་ལྟར་མཐོང་ཡང། བྱ་རོག་དང་ཏ་ལ་ལྟར་ཡིན་སྲིད་པས། ཚད་མ་གཞན་མེད་ན་རྣམ་པ་ཀུན་ཏུ་མེ་འཁྲུལ་བར་མི་འགྲུབ་བོ་ཞེ་ན། བུམ་པས་ཆུ་སྐྱོར་བ་ལ་ཡང་མཚུངས་སོ། །གལ་ཏེ་མེ་དུ་རྒྱུ་འབྲས་སུ་ངེས་པ་ལ། མེ་དུ་སོ་སོར་འཛིན་པའི་
མངོན་སུམ་དང། དེ་གཉིས་ཀྱི་དག་འཛིན་མངོན་སུམ་ལ་བལྟོས་དགོས་ཤེ་ན། ཅིག་ཤོས་ལ་ཡང་བུམ་པ་དང་ཆུ་སོ་སོར་འཛིན་པའི་མངོན་སུམ་དང། བུམ་པས་དབེན་པའི་གཞི་ལ། དེས་ཆུ་སྐྱོར་བའི་དོན་བྱེད་པས་སྟོང་པར་ངེས་པའི་དག་འཛིན་མངོན་
སུམ་ལ་བལྟོས་དགོས་སོ། །མེ་དུ་སྔ་ཕྱིའི་རྒྱུ་འབྲས་ཡིན་ལ། བུམ་པ་དང་རང་ནང་གི་ཆུ་དུས་མཉམ་དུ་མངོན་སུམ་གཅིག་གིས་དམིགས་སོ་ཞེ་ན། བུམ་པ་ཆོས་ཅན། རང་ནང་གི་ཆུ་ལ་ཕན་མི་འདོགས་པར་ཐལ། དེ་དང་དུས་མཉམ་ཡིན་པའི་ཕྱིར་
འདོད་ན། རང་ནང་གི་ཆུ་ཐུར་དུ་ལྟུང་བའི་གེགས་མི་བྱེད་པར་ཐལ་ལོ། །དེས་ན་ཆུ་སྐྱོར་བ་ནི། རང་གི་རིགས་འདྲ་སྔ་མ་རྣམས་དང། གོ་ས་མཚུངས་པར་གནས་པའི་ཆུ་དོན་གྱི་ཡུལ་གྱི་འབྲས་བུ་ཡིན་ལ། བུམ་པ་ནི་དོན་དེ་བསྐྱེད་པའི་རྒྱུ་ཡིན་པས་

[039B] །འོ་ན། རྒྱུ་འབྲས་ངེས་པའི་ཚད་མ་དུ་མ་བཤད་པ་ཇི་ལྟར་ཡིན་ཞེ་ན། ལོག་རྟོག་རྒྱས་བར་སེལ་བའི་དབང་དུ་བྱས་པ་ཡིན་ཏེ། དེ་ལ་རྒྱུ་མེད་དུ་འཛིན་པའི་ལོག་རྟོག་དང། མི་མཐུན་པ་རྒྱུར་འཛིན་པའི་ལོག་རྟོག་གོ། དང་པོ་ནི་
དུ་བ་གསར་སྐྱེར་ངེས་པའི་ཚད་མས་འགག་ལ། དེ་ཡང་དབང་པོ་རྣོ་ན་གློ་བུར་དུ་མངོན་སུམ་དུ་མཐོང་བ་ཙམ་དང། དབང་པོ་རྟུལ་ན་རྟག་ཏུ་ཡོད་པ་དང་རྟག་ཏུ་མེད་པ་ལ་གནོད་པ་རྒྱས་པར་བསྟན་པ་ལ་བལྟོས་སོ། །ལོག་རྟོག་གཉིས་པ་ནི། མེའི་རྗེས་
ཁོ་ནར་འབྱུང་བར་མཐོང་གི། དེ་སྔོན་དུ་མ་སོང་བར་ནམ་ཡང་འབྱུང་བ་མ་མཐོང་བའི་མངོན་སུམ་སྔོན་དུ་འགྲོ་བའི་མ་དམིགས་པ་དང། མ་དམིགས་པ་སྔོན་དུ་འགྲོ་བའི་མངོན་སུམ་ལ་བལྟོས་ལ། དེ་ཡང། དབང་པོ་རྣོ་འབྲིང་རྟུལ་གསུམ་ནི་སྒྲོ་
འདོགས་གཅོད་པའི་བྱེད་པ་རྣོ་མི་རྣོའི་ཁྱད་པར་ཡིན་ལ། རྒྱུ་འབྲས་ཀྱི་དོན་ཕན་འདོགས་བྱེད་དུ་ཡོད་མེད་ཀྱི་རྗེས་སུ་འགྲོ་ལྡོག་བྱས་དང་བྱེད་པོར་ཤེས་པའི་ཚད་དུ་གྲུབ་མཐའི་ལོག་རྟོག་ཤས་ཆེ་བ་ལ་ཚད་མ་ལྔ་ལ་སོགས་པ་བསྟན་དགོས་ལ། ལོག་
རྟོག་དངོས་སུ་མེད་ཀྱང། ལོག་རྟོག་སེལ་ཚུལ་རྒྱས་པར་ཤེས་པར་འདོད་པ་ལ་ཡང་བསྟན་དགོས་པ་ཡིན་གྱི། རྒྱུ་འབྲས་སུ་འགྲུབ་པ། ཚད་མ་དེ་དག་ལ་ངེས་པར་བལྟོས་པ་མ་ཡིན་ཏེ། དུ་བ་མེ་ལས་སྐྱེ་བཞིན་པར་མཐོང་བའི་མངོན་སུམ་གཅིག་གིས་
ཀྱང་འགྲུབ་པའི་ཕྱིར་རོ། །སློབ་དཔོན་འཀྱ་བློས། རྒྱུ་འབྲས་ལ་རྟ་དང་བ་གླང་གིས་མ་ངེས་པའི་རྩོད་སྤང་མཛད་པའི་དོན་ཡང། རྟ་དང་བ་གླང་ཡུལ་གཞན་ནས་འོངས་པ་ཡུལ་འདབ་འབྱར་འཛིན་པའི་མངོན་སུམ་ཚད་མས་འགྲུབ་ལ། དུ་བ་མེ་ཡོད་

[040A]༄༅། །པའི་གཞི་དེ་ལས་ཡུལ་གཞན་ནས་འོངས་པ་མངོན་སུམ་དེས་ཁེགས་པའི་དོན་ཏོ། །གཉིས་པ་ལ། རྟགས་དགོད་པ་ནི། དུ་བ་ཆོས་ཅན། མེའི་འབྲས་བུ་ཡིན་ཏེ། དེ་ལ་བལྟོས་ནས་དེ་ཕན་བྱེད་དུ་མེད་ན་མེད་པའི་འབྲས་བུ་སྤྱིའི་ཆོས་ཉིད་ཀྱི་
རྗེས་སུ་འཇུག་པའི་ཕྱིར། དེ་བསྒྲུབ་པ་ནི། མེད་དེ་ཕན་བྱེད་དུ་མེད་པར་ནི་དེ་ཡོད་མི་སྲིད་དེ། གལ་ཏེ་ཡོད་ན། དུ་བ་ཆོས་ཅན། རྒྱུ་དང་ལྡན་པ་ལས་འདས་པར་འགྱུར་བར་ཐལ། དུ་བ་གང་ཞིག་མེ་མེད་པར་ཡང་ཡོད་པའི་ཕྱིར། འདོད་ན། བསལ་བ་བསྟན་
པ་ནི། ཡུལ་དུས་རྟག་ཏུ་ཡོད་པའམ་ཡང་ན་འགར་ཡང་མེད་པར་འགྱུར་བར་ཐལ། དངོས་པོ་གང་ཞིག་རྒྱུ་རྐྱེན་གཞན་ལ་མི་ལྟོས་པའི་ཕྱིར། ཕྱི་མ་ཁས་བླངས་ཏེ། རྒྱུ་མེད་དུ་ཁས་བླངས་པས་སོ། །ཐལ་བ་དེ་ལ་ཁྱབ་པ་ཡོད་དེ། དངོས་པོ་
རྣམས་ནི་ཡུལ་དུས་རང་བཞིན་རས་འགའ་ཞིག་འབྱུང་བ་རྒྱུ་ལ་བལྟོས་པའི་དབང་ལས་ཡིན་པའི་ཕྱིར། དངོས་པོ་རས་འགའ་བར་མཐོང་བའི་མངོན་སུམ་ཚད་མས། དངོས་པོ་རྟག་ཏུ་ཡོད་པ་དང་འགར་ཡང་མེད་པ་ལ་གནོད་ལ། དབང་པོ་
རྣོ་ན་དེ་ཁེགས་པའི་ཚད་མ་དེ་ཉིད་ཀྱིས་རྒྱུ་མེད་ཁེགས་ལ། གཞན་དུ་ན་དངོས་པོ་རེས་འགའ་བ་དང་རྒྱུ་མེད་ཀྱི་གཞི་མཐུན་ལ་གནོད་པའི་ཚད་མ་གཞན་ཡང་བསྟན་པ་ལ་བལྟོས་སོ། །ཁ་ཅིག་རྒྱུ་མེད་དུ་སྐྱེ་ན་རྟག་ཏུ་ཡོད་པར་ཐལ་བ་
དང་ནམ་ཡང་མེད་པར་ཐལ་བ་གང་རུང་གཅིག་འཕེན་པའི་ཚུལ་བསྟན་པ་ཡིན་གྱི། གཉིས་ཀ་བརྗོད་པར་མི་རིགས་ཏེ། རྟག་ཏུ་ཡོད་ན་མེད་པར་འགལ་བས་སོ། །ཞེས་ཟེར་བ་དང། ཁ་ཅིག་རྒྱུ་ལོག་པས་འབྲས་བུ་མི་ལྡོག་ན། རྟག་ཏུ་ཡོད་

[040B] རྒྱུ་ཡོད་པའི་རྗེས་སུ་མི་བྱེད་ན་ནམ་ཡང་མེད་པར་འགྱུར་རོ། །ཞེས་རྟགས་སོ་སོས་ཐལ་བ་སོ་སོ་འཕེན་པར་འདོད་པ་དག་ནི་དཔྱད་པར་བྱ་སྟེ། ཐལ་བ་དེ་གཉིས་གཉིས་ཀ་བརྗོད་དུ་མི་རུང་ན། རྟག་ཏུ་ཡོད་པ་དང་མེད་པ་གཉིས་གང་
རུང་གཅིག་སྐྱོན་དང་བཅས་པར་ཁས་ལེན་དགོས་པས། གང་སྐྱོན་དང་བཅས། ཕྱི་མའོ་ཞེ་ན། འོ་ན་རྒྱུ་མེད་ལས་སྐྱེ་ན་རྟག་ཏུ་ཡོད་པར་ཐལ་བ་ཁོ་ན་བརྗོད་རིགས་ཀྱི་མེད་པར་ཐལ་བ་བརྗོད་མི་རིགས་པར་ཐལ། དེ་ལ་སྐྱོན་དང་བཅས་པའི་ཕྱིར། འདོད་ན་
ཕྱི་མ་ཡང་བརྗོད་པར་བཤད་པ་ཇི་ལྟར་ཡིན། སྔ་མ་སྐྱོན་དང་བཅས་ན་ཡང་དེ་བརྗོད་མི་རིགས་པར་ཐལ་ལོ། །དེ་ཡིན་ན། རྟག་ཏུ་ཡོད་མེད་གང་རུང་གཅིད་ཏུ་ཐལ་བ་བརྗོད་པ་ཡིན་གྱི་ཡ་གྱལ་སོ་སོར་ཐལ་བ་ལ་ཁྱབ་པ་མེད་དེ། ཤེས་བྱ་ཡིན་ན་བུམ་པ་
དང་བུམ་མ་ཡིན་གང་རུང་གཅིག་ཡིན་པས་ཁྱབ་ཀྱང། ཡ་གྱལ་སོ་སོས་ཁྱབ་པར་ཁས་ལེན་དུ་མི་རུང་སྟེ། དེ་ལྟ་མིན་ན། ཤེས་བྱ་ཡིན་ན་བུམ་པ་ཡིན་པར་ཐལ། དེ་ཡིན་ན་བུམ་པ་དང་བུམ་མ་ཡིན་གང་རུང་གཅིག་ཡིན་ནས་བུམ་མ་ཡིན་མ་ཡིན་པའི་ཕྱིར་
ཅེ་ན། འོ་ན་རྒྱུ་མེད་ལས་སྐྱེས་ན་རྟག་ཏུ་ཡོད་པར་ཐལ། དེ་ལས་སྐྱེས་ན་དེ་གཉིས་གང་རུང་གཅིག་ཡིན་ནས། རྟག་ཏུ་མེད་པས་མ་ཁྱབ་པའི་ཕྱིར། རྟགས་ཕྱི་མ་མ་གྲུབ་ན། ཐལ་བ་སྔ་མ་འཕེན་མི་རིགས་ལ། འདོད་ན། ཕྱི་མ་མི་རིགས་པས། ཐལ་བ་དེ་གཉིས་
གང་བརྗོད་པ་གཞུང་གི་དོན་ཡིན་པ་སྨྲ་དགོས་སོ། །གཞུང་འདི་ལ་བརྟེན་ནས་ཐལ་བ་གང་འཕེན་མི་ཤེས་པར་ཐེ་ཚོམ་བསྐྱེད་པའི་ཆེད་དུ་སློབ་དཔོན་གྱིས་གསུངས་པར་འགྱུར་རོ། །གཞན་ཡང་སྔར་གྱི་ཐལ་བ་དེ་ལ་ཁྱབ་པ་ཡོད་པའི་རྒྱུ་མཚན་གང་

[041A]༄༅། །ཡིན༑ བུམ་པ་དང་བུམ་མ་ཡིན་དངོས་འགལ་ཡིན་པས་སོ་ཞེ་ན། འོ་ན་ཤེས་བྱ་ཡིན་ན་དགག་པ་ཡིན་པས་ཁྱབ་པར་ཐལ། གཞི་གྲུབས་སྒྲུབ་པ་མ་ཡིན་ན་དགག་པ་ཡིན་དགོས་པ་གང་ཞིག། ཤེས་བྱ་ཡིན་ན་གཞི་གྲུབ་སྒྲུབ་པ་མ་ཡིན་
པའི་ཕྱིར་རོ། །རྒྱུ་མེད་ལས་སྐྱེས་ན་རྟག་ཏུ་ཡོད་མེད་གཉིས་ཀ་ཡིན་ན་དངོས་འགལ་ལ་གཉིས་ཡིན་གྱི་ཕུང་གསུམ་ཁས་བླངས་བར་འགྱུར་རོ་ཞེ་ན། ཤེས་བྱ་ཡིན་ན་བུམ་ཡོད་དང་བུམ་མེད་གཉིས་ཀ་ཡིན་ན་ཁྱོད་རང་གིས་བཀོད་པའི་ཉེས་པ་དེར་འགྱུར་
ལ། བུམ་ཡོད་ཡིན་ན་བུམ་མེད་ཤེས་བྱ་ལ་ཁེགས་པ་དང་བུམ་མེད་ཡིན་ན་བུམ་པ་ཁེགས་པར་འགྱུར་རོ། །དེས་ན་རྒྱུ་མེད་ལས་སྐྱེས་ན་རྟག་ཏུ་ཡོད་པ་དང་མེད་པ་གཉིས་ཀ་ཡིན་པས་ཁྱབ་པས་ཐལ་བ་གཉིས་ཀ་འཕེན་རིགས་ཀྱི། གབ་རུང་གཅིག་ལ་
གནོད་པ་དང་བཅས་ན་དངོས་པོ་རེས་འགའ་བར་འགྲུབ་པ་ལ་མི་ཕན་པར་འགྱུར་རོ། །རྟག་རྫས་ཡིན་ན་རྟག་རྫས་ཡིན་པས་ཀྱང་ཁྱབ་མིན་པས་ཀྱང་ཁྱབ་ན། དངོས་འགལ་ལ་ཁྱབ་པ་མེད་པར་འགྱུར་རོ་ཞེ་ན། འོ་ན། དེ་ཡིན་ན་རྟག་རྫས་གཅིག་དང་དུ་མ་
དང་བྲལ་བས་ཁྱབ་བམ་མ་ཁྱག་ཁྱབ་ན་རྒྱུད་འགལ་ལ་ཁྱབ་པ་མེད་པར་འགྱུར་ལ། མ་ཁྱབ་ན། གཅིག་དང་དུ་མ་ཙམ་དང་བྲལ་བས་མ་ཁྱབ་པས་གཞི་གྲུབ་པར་འགྱུར་རོ། །གཉིས་པ་ལ་གཉིས། དང་པོ་མེ་དུ་མ་ངེས་བའི་རྒྱུ་འབྲས་སུ་ཐལ་བས་སྒོས་
ཀྱི་དོན་བསྡུ་བ་ནི། གལ་ཏེ་མེ་མེད་བརྒྱ་བྱིན་གྱི་སྤྱི་བོ་མེ་སྟེ། དུ་བ་སྔར་མེད་གསར་དུ་བསྐྱེད་པའི་ཉེར་ལེན་གྱི་རང་བཞིན་ཡིན་ན། སྤྱི་བོ་དེ་ཉིད་ཆོས་ཅན། མེའི་རང་བཞིན་དུ་ཐལ་ལོ། །འོན་ཏེ་དེ་མེའི་རང་བཞིན་མིན་ན། དེ་ཆོས་ཅན། ཇི་ལྟར་ཁྱོད་ཀྱིས་

[041B] དུ་བ་སྔར་མེད་གསར་དུ་འབྱུང་བ་འདི་མི་རིགས་པར་ཐལ་ལོ། །ཁྱབ་སྟེ། སྔར་མེད་ཀྱི་དུ་བའི་ཉེར་ལེན་གྱི་རང་བཞིན་ཡིན་ན་མེའི་རང་བཞིན་དང། མེའི་རང་བཞིན་མིན་ན་ཅིག་ཤོས་མིན་པས་ཁྱབ་པར་ཐལ། དུ་བ་དེའི་ཉེར་ལེན་གྱི་རྒྱུའི་རང་
བཞིན་མེ་དེ་ལ་དུ་བ་བསྐྱེད་པ་ཡི་ཉེར་ལེན་གྱི་ནུས་པའི་ཆོས་སུ་གྲུབ་པས་མེའི་རང་བཞིན་མ་ཡིན་པ་ལས་བྱེ་བྲག་ཏུ་འབྱེད་པའི་ནུས་པ་དང་ལྡན་པའི་ཕྱིར། གྲོག་མའི་ཚང་དུ་མ་དང་ལྡན་པའི་གྲོག་མཁར་ལ་མིག་སྟོང་ལྡན་པའི་བརྒྱ་བྱིན་དང་འདྲ་བྭ་
བཏགས་པའོ། །དེའི་དོན་བསྡུ་བ་ནི། དུ་བ་དེ་ནི་ཆོས་ཅན། རྒྱུ་མེད་དུ་འགྱུར་བར་ཐལ། དུ་བ་གང་ཞིག་དུ་བའི་རྒྱུ་མིན་པ་ལས་འབྱུང་བའི་ཕྱིར། གཉིས་པ་སྤྱིའི་དོན་བསྡུ་བ་ནི། དུ་བ་དེའི་རང་བཞིན་གང་ཞིག་ཆོས་ཅན། རྒྱུ་མེད་དུ་འབྱུང་བ་མ་ཡིན་ཏེ། དོན་གཞན་
སྔ་མ་མེ་གང་གི་རྗེས་སུ་འགྲོ་བར་མཐོང་བའི་ཕྱིར། མི་མཐུན་པའི་རྒྱུ་ལས་ཀྱང་མི་འབྱུང་སྟེ། མེ་དེའི་རྒྱུ་ཅན་ཡིན་པ་དེའི་ཕྱིར། དེས་ན་མེའི་འབྲས་བུར་ལེགས་པར་གྲུབ་སྟེ། དེ་ཕན་འདོགས་བྱེད་དུ་ཡོད་མེད་ཀྱ་རྗེས་སུ་འགྲོ་བ་དང་ལྡོག་པ་ལས་སྐྱེས་
པའི་ཕྱིར། བསྡུ་ཚིག་ནི། རང་འགྲེལ་གྱི་ཚིག་ཤར་བ་ཡིན་པས་རྩ་རྐྱང་དུ་བྲི་མི་དགོས་ཏེ། དགོས་ན་གཞན་དུ་མ་ཡོད་པ་རྣམས་དགོས་པར་འགྱུར་རོ། །གཉིས་པ་ལ་བཞི། འབྲེལ་པ་ངེས་བྱེད་ཀྱི་ཚད་མ་མདོར་བསྟན་པ་དང་རང་བཞིན་རྟགས་ཀྱི་ཕྱོགས་
ཆོས་མ་གྲུབ་པ་སྤོང་བའི་སྒོ་ནས་ཀུན་རྫོབ་དང་དོན་དམ་གྱི་རྣམ་གཞག་བཤད་པ་དང། རང་བཞིན་རྟགས་ཀྱི་སྦྱོར་བ་དཔར་བརྗོད་པ་དང། འབྲེལ་པ་ངེས་བྱེད་རྒྱས་པར་བཤད་ནས་མ་ངེས་པ་སྤང་བའོ། །དང་པོ་ནི་འབྲས་རྟགས་སུ་མ་ཟད་རང་

[042A]༄༅། །བཞིན་གྱི་གཏན་ཚིགས་ལའང་མེད་ན་མི་འབྱུང་བའི་འབྲེལ་པ་ཡོད་དེ། མི་རྟག་པ་དེ་བྱས་པ་ཡོད་པ་ཙམ་དང། རང་ཆོས་རྗེས་སུ་འབྲེལ་པ་ཡིན་པའི་ཕྱིར། དེས་འབྲེལ་པའི་རང་ལྡོག་བསྟན་ནས། དོན་ལྡོག་སྟོན་པ་ནི། ཡོད་པའི་བདག་
ཉིད་བྱས་པ་ཆོས་ཅན། ཁྱོད་མི་རྟག་པ་དང་འབྲེལ་ཏེ། ཁྱོད་དེ་དང་ཐ་དད་དེ་མེད་ན་ནི་དེ་ལོག་པའི་སྟོབས་ཀྱིས་ཁྱོད་ཀྱང་མེད་པར་འགྱུར་བའི་ཕྱིར། དེར་ཐལ། དེ་ཁྱོད་ཀྱི་ངོ་བོ་ཐ་དད་མེད་པའི་ཁྱབ་བྱེད་ཡིན་པའི་ཕྱིར། སྔར་བཤད་པ་ནི། དམ་
བཅའ་ཙམ་དང་འདིར་ནི་འབྲེལ་པའི་སྒྲུབ་བྱེད་མདོར་བསྡུས་ཏེ་བསྟན་པས་མི་ཟློས་ལ། ཡང་ན། སྔར་རང་བཞིན་གྱི་རྟགས་ངེས་བཟུང་ནས། འདིར་དེ་ལ་རྩོད་པ་སྤོང་བ་དང། གཞན་སེལ་གྱི་རྣམ་གཞག་རྒྱས་པར་བསྟན་པའི་འཕྲོས་བཙལ་བའི་
ཕྱིར་དང། བདག་ཅིག་འབྲེལ་གྱི་རང་ལྡོག་དོན་ལྡོག་ངོས་བཟུང་བའི་ཆེད་དུ་ཡིན་ནོ། །གཉིས་པ་ལ། མདོར་བསྟན་དང། རྒྱས་བཤད་དོ། །དང་པོ་ལ་གཉིས། མཐའ་དཔྱད་པ་དང་ཚིག་དོན་ཏོ། །དང་པོ་ལ་གསུམ། རང་བཞིན་རྟགས་ལ་འཕྲོས་པའི་
དོགས་པ་སྐྱེས་པའི་ཚུལ་བཤད་པ་དང། དོགས་པ་སྐྱེ་བའི་རྒྱུ་མཚན་རྟོགས་དཀའ་བའི་གནས་ཀྱི་གཙོ་བོ་ངོས་བཟུང་བ་དང། དེ་ལ་ལུགས་གཞན་དཔེར་བརྗོད་པའོ། །དང་པོ་ནི། བྱས་པའི་རྫས་དང་མི་རྟག་པའི་རྫས་ཐ་དད་མེད་པར་ཐལ། བྱས་
མི་རྟག་རྫས་ཐ་དད་མེད་པའི་ཕྱིར། འདོད་ན། རྫས་སུ་གྱུར་པའི་བྱས་པ་གཏན་ཚིགས་ཡིན་ནམ། རྟོག་པས་བཏཌ་ཙམ་གྱི་དོན་གཏན་ཚིཌ་ཡིན། དང་པོ་ལྟར་ན། དམ་བཅའི་དོན་གྱི་ཕྱོགས་གཅིག་ཆོས་རྟགས་སུ་བཀོད་པའི་མ་གྲུབ་པར་ཐལ། བྱས་པའི་རྫས་དང་

[042B] ཕྱི་མ་ལྟར་ན། བྱས་པ་མི་རྟག་བསྒྲུབ་པའི་གཏན་ཚིགས་ཡིན་ན་མི་རྟག་པ་ཡིན་པར་འགལ་པས། ཁྱབ་པ་འགལ་ནས་མ་གྲུབ་པར་འགྱུར་ཞིང། རྗེས་དཔག་གིས་ལྐོག་གྱུར་གྱི་དོན་རང་མཚན་གོ་བ་མི་སྲིད་པས་ཕྲ་
བའི་མི་རྟག་པ་དང་རྡུལ་ཕྲན་ལ་སོགས་པ་ཚད་མས་མི་འགྲུབ་པར་འགྱུར་ཏེ། མངོན་སུམ་གྱིས་ཀྱང་མི་རྟོགས་པའི་ཕྱིར་རོ། །དེ་མ་གྲུབ་ན། རྒྱུན་དང་རགས་པ་རྟོགས་པ་མི་སྲིད་པས་འདུས་བྱས་མི་སྲིད་ལ། དེ་མེད་ན་འདུས་མ་བྱས་ཀྱང་མི་སྲིད་པར་འགྱུར་
རོ། །རྟོག་པས་བཏགས་པའི་དོན་ལ་ཞེན་ནས་ཞུགས་པས་ཐོབ་པར་འགྱུར་བས་སྐྱོན་མེད་དོ་ཞེ་ན། དེ་ལྟར་ཡིན་ཡང་དོན་རང་མཚན་ལ་མི་འཁྲུལ་བ་མི་སྲིད་དེ། སྒྲ་བྱས་པར་ངེས་བྱས་ན་མི་རྟག་པའི་ཁྱབ་པ་ངེས་ན་སྒྲའི་མི་རྟག་པ་ལ་མི་སླུ་བ་རིགས་ན་རྟཌ་
སུ་བཀོད་པའི་དོན་དེ་ཡིན་ན་མི་རྟག་པ་ཡིན་པར་འགལ་བས་ཁྱབ་པ་ཕྱིན་ཅི་ལོག་ཏུ་གྲུབ་པའི་རྟགས་ལས་མིང་དོད་པའི་ངེས་པ་བསྐྱེད་པར་བྱེད་ཀྱི། འདོད་པའི་ངེས་པ་བསྐྱེད་པར་མེ་བྱེད་དོ། །གལ་ཏེ་ཆོས་དང་ཆོས་ཅན་གྱི་བྱེ་བྲག་ཐ་དད་པ་རྟོག་པས་བཏགས་
པ་ཡིན་ཀྱང། རྟགས་སུ་བཀོད་པའི་བྱས་པ་རང་མཚན་ཡིན་ནོ་ཞེ་ན། འོ་ན། རྟགས་ལ་སོགས་པ་དོན་རང་མཚན་ལ་གྲུབ་བམ་མ་གྲུབ། གྲུབ་ན་དམ་བཅའི་ཕྱོགས་གཅིག་རྟགས་སུ་བཀོད་པའི་ཉས་པ་སོ་ན་གནས་པར་ཐལ། བྱས་མི་རྟག་རང་མཚན་ལ་ཐ་
དད་མེད་ཀྱི་རྟགས་ཆོས་ཀྱང་རང་མཚན་ལ་གནས་པའི་ཕྱིར། དེས་ན་རང་མཚན་རྟགས་སུ་བཟུང་ན། ཆོས་དང་ཐ་དད་ཉམས་པས་འབྲེལ་མེད་དུ་འགྱུར་ལ། རྟོག་པས་བཏགས་ཙམ་རྟགས་སུ་བཟུང་ན། སྒྲ་མི་རྟག་པར་སྒྲུབ་པའི་ཁྱབ་པ་འགལ་ནས་མ་

[043A]༄༅། །གྲུབ་ཅིང་ཕྱོགས་ཆོས་ཀྱང་མི་འགྲུབ་པས་རང་བཞིན་གྱི་གཏན་ཚིགས་ཡང་དག་ལ་འབྲེལ་བ་ཡོད་དོ་ཞེས་པའི་ཚིག་བརྗོད་བྱས་སྟོང་ལ། དེ་མེད་ན་རྟགས་གཞན་གཉིས་ཀྱང་མི་སྲིད་པས་ཚད་མ་མངོན་སུམ་གཅིག་པུར་ཟད་པའི་རྒྱང་ཕན་
གྱི་ལུགས་གནས་པར་འགྱུར་རོ། །ཞེས་པ་ནི་རྟོག་ལྡན་ལ་སྐྱེ་བའི་དོགས་པའོ། །ཚིག་ཙམ་མཐོང་བས་ལེགས་པར་ཚིམ་པ་དག་ནི། རྟོག་པས་བཏགས་ཙམ་ཡིན་ན་གཞལ་བྱར་རློཾ་པ་ཙཾ་མ་གཏོགས་ཚད་མའི་གཞལ་བྱར་མི་རུང་ལ། གཞལ་བྱ་ཡིན་ན་རང་
མཚན་ཡིན་པས་ཁྱབ་པར་སྨྲ་ཞིང། དངོས་སུ་ཚད་མ་གཉིས་ཡོད་པ་ལྟར་སྨྲས་ནས་རྒྱང་ཕན་གྱི་གཞུང་ལེགས་པར་འཛུགས་པར་བྱེད་དོ། །དེ་དག་གིས་ནི་ཚད་མ་དང། །གཞལ་བྱ་ཀུན་ལ་སྐུར་པ་བཏབ། །སྟོན་པས་གསུངས་པའི་ཐར་པ་དང། །ཐམས་ཅད་མཁྱེན་
པའང་ལེགས་པར་བཀག་མདོར་ན་ཀུན་ནས་ཉོན་མོངས་དང། །རྣམ་བྱང་ཆོས་རྣམས་བརླག་པར་བྱས། །བར་སྐབས་ཀྱི་ཚིགས་སུ་བཅད་པའོ། །གཉིས་པ་ནི། དཔེར་བརྗོད་ན། རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་རང་གི་མཚན་ཉིད་ཀྱིས་གྲུབ་པ་
བཀག་པ་ན་རང་གི་མཚན་ཉིད་ཀྱིས་གྲུབ་པའི་བུམ་པ་མ་ཡིན་པ་ལས་ལོག་པར་སྣང་བ་ཡང་ཁེགས་ནས་འཇོག་མི་ཤེས་པར་འགྱུར་ལ། བུམ་པ་མ་ཡིན་པ་ལས་ལོག་པར་སྣང་བའི་རང་མཚན་ཡོད་པར་བསྒྲུབ་པ་ན་རྟོག་པ་ལ་བུམ་པ་མ་ཡིན་པར་སྣང་བ་
ཡང་རང་གི་མཚན་ཉིད་ཀྱིས་གྲུབ་པ་མི་ཁེགས་ཤིང་རང་གི་མཚན་ཉིད་ཀྱིས་གྲུབ་པར་ཁས་ལེན་དགོས་ལ་རྟོག་པས་བཏགས་པ་ཙམ་དུ་འཇོག་མི་ཤེས་པར་འགྱུར། སྤྱི་མཚན་དངོས་པོ་ཡིན་པ་བཀག་ན། དངོས་པོ་ཉིད་ཀྱང་ཁེགས་ནས་ཚད་མས་

[043B] དངོས་པོ་ཁས་བླངས་ན་སྤྱི་མཚན་ཡང་དངོས་པོར་ཁས་ལེན་དགོས་པ་ཀུན་རྫོབ་ཙམ་དུ་ཡོད་པ་དང་དོན་དམ་དུ་ཡོད་པའི་ཆོས་གཉིས་གཅིག་ཚད་མར་བཟུང་ནས་ཅིག་ཤོས་སུན་འབྱིན་པའི་འགལ་འདུ་འབའ་ཞིག་ཏུ་
འགྱུར་བ་འདི། གཞུང་ལུགས་འདིའི་རྟོགས་དཀའ་བའི་གནས་ཀྱི་གཙོ་བོ་དམ་པ་ཡིན་ནོ། །འདི་མ་རྟོགས་པར་རང་མཚན་རྟོག་པའི་ཡུལ་དུ་ཁས་བླངས་ན་སྒྲུབ་འཇུག་ཏུ་སོང་ནས་ཚད་མ་གཞན་དོན་མེད་པར་འགྱུར་བ་དང་སྒྲ་དང་རྟགས་ལ་སོགས་པ་སེལ་
འཇུག་ཏུ་ཁས་བླངས་ན། དེ་དག་རང་མཚན་ལ་ཡེ་མ་རེག་པར་འཇུག་ཚུལ་རྣམས་རློམ་པ་ཙམ་འབའ་ཞིག་གོ་སྙམ་པའི་ལོག་རྟོག་རྣམས་འབྱུང་བར་འགྱུར་རོ། །མདོར་ན་རྟོག་པས་བཏགས་ཙམ་གྱི་ཆོས་ལ་ཚད་མའི་གཞལ་བྱ་སྐྱོན་མེད་རང་
མཚན་དང་མཚུངས་པར་འཇོག་མི་ཤེས་ན། སྤྱིར་ལུགས་དམ་པ་འདིའི་གནད་ལེགས་པར་རྟོགས་པ་མི་སྲིད་ཅིང། །ཁྱད་པར་ཐ་སྙད་ཙམ་དུ་ཡོད་པའི་ཀུན་རྫོབ་ཀྱི་དོན་མི་རྟོགས་པར་འགྱུར་ལ། དེ་ཉིད་དང་དོན་བྱེད་ནུས་པའི་གཞི་མཐུན་ཁས་
བླངས་ན་ལུགས་འདེའི་ཐུན་མོང་མ་ཡིན་པའི་དོན་དམ་གྱི་ཚུལ་མི་རྟོགས་པར་འགྱུར་རོ། །ཇི་སྐད་བཤད་པའི་ཡུལ་གྱི་གནས་ལུགས་དང། བློའི་འཇུག་ཚུལ་ཕྱིན་ཅི་མ་ལོག་པ་མི་རྟོགས་པ། གཞན་སེལ་དང་སེལ་བས་འཇུག་ཚུལ་ཕྱིན་ཅི་མ་
ལོག་པ་མ་རྟོགས་པ་བྱས་པ་ཡིན་པས། འདིར་གཞན་སེལ་གྱི་རྣམ་གཞག་རྒྱས་པར་མཛད་པ་ཡིན་ནོ། །གསུམ་པ་ནི། ལུགས་གཞན་ནས་དབང་ཤེས་ལ་གཟུགས་སྒྲ་ལ་སོགས་པ་རང་གི་མཚན་ཉིད་ཀྱིས་གྲུབ་པར་སྣང་ཞིང་སྣང་བ་ལྟར་དེ་དག་རང་གི་

[044A]༄༅། །མཚན་ཉིད་ཀྱིས་གྲུབ་པ་མ་ཁེགས་ན། དོན་དམ་བདེན་པ་མི་རྟོགས་ཤིང། དེ་མ་རྟོགས་ན་གཟུགས་སྒྲ་ལ་སོགས་པ་ཀུན་རྫོབ་བདེན་པར་མི་རྟོགས་ལ། རང་གི་མཚན་ཉིད་ཀྱིས་གྲུབ་པ་ཁེགས་པས་དོན་བྱེད་ནུས་པ་ཁེགས་ན། ཆད་ལྟ་
འབའ་ཞིག་ཏུ་འགྱུར་བས། གཟུགས་སྒྲ་སོགས་རང་བཞིན་གྱིས་སྟོང་པ་དོན་དམ་པའི་བདེན་པ་དང་འབྲས་བུ་བསྐྱེད་པའི་བྱ་བ་བྱེད་ནུས་པའི་གཟུགས་སྒྲ་ལ་སོགས་པ་ཀུན་རྫོབ་ཀྱི་བདེན་པར་རྣམ་པར་བཞག་པ་མཛད་དོ། །རང་བཞིན་གྱིས་ཡོད་པ་
དང་དོན་དམ་པར་ཡོད་པ་སོགས་འདྲ་ལ། གཟུགས་སྒྲ་སོགས་དོན་དམ་པར་ཡོད་པ་མ་ཁེགས་ན་ཀུན་རྫོབ་བདེན་པར་མི་འགྲུབ་པས། དེ་དག་བདེན་པས་སྟོང་པའི་རིགས་པའི་རྣམ་གཞག་རྒྱས་པར་མཛད་པ་ཡིན་ནོ། །དཔེ་དེ་བཞིན་དུ་ལུགས་འདིར་
ནི་དངོས་པོ་རང་གི་མཚན་ཉིད་ཀྱིས་གྲུབ་པར་བཞག་པ་མ་གཏོགས་བཀག་པ་ཅུང་ཟད་ཀྱང་མེད་ཅིང། རང་གི་མཚན་ཉིད་ཀྱིས་མ་གྲུབ་ན་འབྲས་བུ་བསྐྱེད་པའི་བྱ་བ་མི་རུང་བའི་ཚུལ་འབའ་ཞིག་རྩལ་དུ་བཏོན་ནས་འཆད་པར་མཛད་དོ། །ཡང་སྤྱི་མཚན་
རྟོག་པ་ལ་རང་གི་མཚན་ཉིད་ཀྱིས་གྲུབ་པར་སྣང་ཞིང། སྣང་བ་ལྟར་རང་གི་མཚན་ཉིད་ཀྱིས་གྲུབ་པ་མ་ཁེགས་ན། དེ་ཀུན་རྫོབ་ཏུ་མི་འགྲུབ་པས་དེ་འགོག་པའི་རྣམ་གཞག་རྒྱས་པར་འཆད་ཅིང། རང་གི་མཚན་ཉིད་ཀྱིས་མ་གྲུབ་པས། དེས་འབྲས་བུ་
མི་སྐྱེད་པའི་ཚུལ་རྒྱས་པར་སྟོན་བཞེད་ནས། གང་ཕྱིར་དངོས་ཀུན་རང་བཞིན་གྱིས་ཞེས་སོགས་གསུངས་ཤིང། རང་བཞིན་གྱིས་ཞེས་བྱ་བ་ནི་ལུགས་ཅིག་ཤོས་དང་ཐུན་མོང་མ་ཡིན་པའི་ཁྱད་པར་བསྟན་བཞེད་ནས་ཡིན་ནོ། །དེ་དང་མཚུངས་པར་

[044B] གཅིག་ཏུ་བསྲེ་བ་སྐད་བྱེད་ན་གཉིས་ཀ་མ་རྟོགས་པའི་རྟགས་ཡང་དད་ཡིན་པས། ཀྱེ་ཤེས་པ་ཆུང་བ་
དག་ད་དུ་ར་ཟོས་པ་མིན་ནམ། མིག་ཡང་དང་ཡང་དུ་ཕྱིས་ལ་ལྟོས་ཤིག་ད་ནི་འདི་དཔྱད་པར་བྱ་སྟེ། རང་མཚན་ཡིན་ན་ཡུལ་དང་དུས་དང་ངོ་བོ་མ་འདྲེས་པར་གནས་ལ། དེ་རང་མཚན་གྱི་ཐུན་མོང་མ་ཡིན་པའི་དོན་ལྡོག་ཀྱང་ཡིན་ཞིང། ཡུལ་མ་འདྲེས་
པ་ནི། ཤར་ན་གནས་ན་ནུབ་ན་གནས་པར་འགལ་བ་དང། དུས་མ་འདྲེས་པ་སྔ་དྲོ་སྐྱེས་ན་ཕྱི་དྲོ་སྐྱེས་པར་འགལ་བའི་དོན་དང། ངོ་བོ་མ་འདྲེས་པ། ཁྲ་བོ་ལ་ཡོད་པའི་དངོས་པོ་ཡིན་ན་སེར་སྐྱ་ལ་ཡོད་པར་འགལ་བའི་དོན་དུ་སྨྲ་བར་བྱེད་ཅིང་དངོས་པོ་
དང་རང་མཚན་དོན་གཅིག་པས་རྟགས་ཡང་དག་ཡིན་ན་དངོས་པོ་མིན་པར་འཆད་པར་བྱེད་དོ། །གཞན་དག་ནི། རང་མཚན་གྱི་དོན་དེ་ཁོ་ན་ལྟར་གནས་ཤིང། དངོས་པོ་ལ་རང་མཚན་གྱིས་མ་ཁྱབ་པས་གཏན་ཚིགས་བྱས་པ་སོགས་དངོས་པོ་
ཡིན་ཡང་རང་མཚན་མིན་པས་དཔེ་ལ་རྗེས་སུ་མི་འགྲོ་བའི་ཉེས་པ་མེད་དོ། །ཞེས་མགྲིན་པ་བསལ་ནས་སྨྲ་བར་བྱེད་དོ། །དུས་འདྲེས་པར་འཛིན་པའི་སྔ་ཕྱི་གཅིག་འཛིན་གྱི་བློ་དེས་སྔ་དུས་ན་ཡོད་ན་ཕྱི་དུས་ན་ཡོད་པས་ཁྱབ་པར་གཟུང་བར་ཐལ་
སྔ་དྲོ་སྐྱེས་ན་ཕྱི་དྲོ་མ་སྐྱེས་པས་ཁྱབ་པ་དེ་དུས་མ་འདྲེས་པའི་དོན་ཡིན་པའི་ཕྱིར། །དེ་བཞིན་དུ་ཡུལ་འདྲེས་པར་འཛིན་པའི་བློ་དེས་ཤར་ན་ཡོད་ན་ནུབ་ན་ཡོད་པས་ཁྱད་པར་གཟུང་བར་ཐལ་བ་དང། ངོ་བོ་འདྲེས་པར་འཛིན་པ་དེས། ཁྲ་བོ་ལ་ཡོད་ན་སེར་

[045A]༄༅། །སྐྱ་ལ་ཡོད་པས་ཁྱབ་པར་གཟུང་བར་ཐལ་ལོ། །དེས་ན། དུས་འདྲེས་པར་འཛིན་པའི་རྟག་འཛིན་ཀུན་བརྟགས་དང་ལྷན་སྐྱེས་ཀྱིས་སྔ་དུས་ཀྱི་དངོས་པོ་དང་ཕྱི་དུས་ཀྱི་དངོས་པོ་གཅིག་ཏུ་གཟུང་བས་དུས་མ་འདྲེས་པ་ཡང་སྔ་དུས་ཀྱི་དངོས་
པོ་ཕྱི་དུས་མེད་པ་དང། ཕྱི་དུས་ཀྱི་དངོས་པོ་སྔ་དུས་ན་མེད་པའི་དོན་ཡིན་གྱི། དེ་ལྟ་མིན་ན་དངོས་པོ་ཆོས་ཅན། སྔ་དུས་ན་མེད་པར་ཐལ། ཕྱི་དུས་ན་ཡོད་པའི་ཕྱིར། རྟགས་བསལ་ལ་ལན་འདེབས་ན་ཆོས་ཅན་ལ་ཐེ་ཚོམ་ཟ་བར་གསལ་
བས་ཆོས་ཅན་མ་གྲུབ་ཅེས་སྨྲས་ན་མཛེས་སོ། །དེ་བཞིན་དུ་ཡུལ་འདྲེས་པར་འཛིན་པས་བུམ་པ་ལྟ་བུའི་རང་གི་ཤར་ནུབ་ཀྱི་རྫས་ལ་དུས་གཅིག་ཏུ་རག་པ་ན། ཤར་ལ་རེག་པ་དེས་ནུབ་ལ་རེག་པར་གཟུང་གི་ཁྱབ་པ་གཟུང་བ་མིན་པས། ཤར་ལ་
རེག་པ་དེས། ནུབ་ལ་རག་པ་མིན་པ། ཡུལ་མ་འདྲེས་པའི་དོན་དང། ངོ་བོ་འདྲེས་པར་འཛིན་པས་ཁྲ་བོའི་རང་བཞིན་དུ་གྱུར་བའི་སྤྱི་དེ་ཉིད། སེར་སྐྱའི་ངོ་བོ་ཡིན་པར་གཟུང་བས། མ་འདྲེས་པའི་དོན་ནི། ཁྲ་བོའི་ངོ་བོ་དེ་ཉིད་སེར་སྐྱ་ལ་མེད་པའི་དོན་ཏེ། དེ་
ལྟ་མིན་ན། ཁྲ་བོ་ཡི་ནི་ངོ་བོ་གང་ཞེས་སོགས་ཀྱི་རྐང་པ་བཞི། སྔ་མ་གཉིས་ལ་ཕྱི་མ་གཉིས་ཀྱིས་གནོད་པར་འགྱུར་རོ། །གཞི་རྣམ་ཤེས་ལ་རང་མཚན་གྱི་དོན་ཚད་མས་ཁེགས་ན་ངོ་བོ་ཉིད་མེད་པར་སྨྲ་བའི་ལུགས་ཀྱི་ལྟ་བ་གོ་བར་འགྱུར་ལ་
ཡུལ་དང། དུས་དང། ངོ་བོ་མ་འདྲེས་པ་ཙམ་ཞིག་དངོས་པོ་རྣམས་ལ་ངོ་བོ་ཉིད་མེད་པར་སྨྲ་བ་རྣམས་ཀྱིས་ཀྱང་འདོད་པ་ཡིན་ནོ། །དེས་ན་རང་མཚན་གྱི་དོན་ནི་རྟོག་པས་བཏགས་པ་ཙམ་མིན་པར་ཡུལ་རང་གི་ངོས་ནས་གྲུབ་པའི་དོན་ཏོ། །གཉིས་

[045B] དངོས་པོའི་གནས་ལུགས་དང། ཡུལ་ཅན་བློའི་འཛིན་སྟངས་དང། བློ་དེས་ཡུལ་དེ་ཇི་ལྟར་རྟོགས་པའི་ཚུལ་ལོ། །དང་པོ་ནི། སྔར་བཤད་པའི་རྩོད་པའི་དོན་བསྡུས་ན། བྱས་པ་སྒྲ་མི་རྟག་སྒྲུབ་ཀྱི་དམ་བཅའི་ཕྱོགས་གཅིག་
རྟགས་སུ་བཀོད་པ་མ་གྲུབ་པར་འགྱུར་ཏེ། བྱས་མི་རྟག་ངོ་བོ་ཐ་དད་མེད་པའི་ཕྱིར། ཅེས་པའོ། །རྐང་པ་དང་པོ་བཞིས་དངོས་པོའི་གནས་ལུགས་བསྟན་ནས། དེ་ནས་རྐང་པ་ཕྱེད་དང་གསུམ་གྱིས། དངོས་པོའི་གནས་ལུགས་བསྟན་པ་དེ་ཉིད་ཀྱིས་ཀུན་རྫོབ་
དང་གཞན་སེལ་གྱི་རྣམ་དབྱེ་འབད་པ་མེད་པར་གྲུབ་བོ་ཞེས་སྟོན་པ་ཡིན་ནོ། །དངོས་པོ་ཀུན་ཆོས་ཅན། རིགས་མཐུན་དངོས་པོ་དང། གཞན་རིགས་མི་མཐུན་གྱི་དངོས་པོ་དག་ལས། ལྡོག་པ་ལ་ནི་བརྟེན་པ་ཅན་ཡིན་ཏེ། གང་གི་ཕྱིར་ན་རྟོག་པས་བཏགས་
པ་ཙམ་མིན་པར་རང་བཞིན་གྱིས་གཞན་དང་མ་འདྲེས་པར་རང་གི་ངོ་བོ་ལ་གནས་པའི་ཕྱིར། བསྡུས་ན། མཉན་བྱ་ཆོས་ཅན། སྒྲ་མ་ཡིན་པ་དང་བྱས་པ་མ་ཡིན་པ་ལས་ལོག་པ་ཡིན་ཏེ། སྒྲའི་ཐུན་མོང་མ་ཡིན་པའི་དོན་ཡིན་པའི་ཕྱིར། བྱས་པ་ལ་བལྟོས་པའི་རིཌ་
མི་མཐུན་བྱས་པ་མ་ཡིན་པའི་ནམ་མཁའ་སོགས་དང། རིགས་མཐུན་སྒྲ་མ་ཡིན་པའི་བུམ་པ་སོགས་སོ། །རིགས་མཐུན་རིགས་མི་མཐུན་ཀུན་ལས་ལྡོག་པ་དེའི་ཕྱིར། ལོགས་གང་དང་གང་ལས་དོན་དེ་ལྡོག་པ་དེའི་རྒྱུ་མཚན་ཅན་གྱི་དངོས་པོ་དེ། དེ་
ལྟར་རང་རྒྱུ་ལས་སྐྱེས་པའི་རྒྱུ་མཚན་གྱིས་བྱས་མི་རྟག་ལ་སོགས་པའི་རིགས་དུ་མ་དབྱེ་རུང་བ་ཡིན་ནོ། །བསྡུས་ན། དེ་ཆོས་ཅན། ཁྱོད་ལ་ལྡོག་པ་དུ་མ་དབྱེ་རུང་སྟེ། རང་གི་རིགས་མཐུན་རིགས་མི་མཐུན་ཀུན་ལས་ལྡོག་པར་རང་རྒྱུ་ལས་སྐྱེས་པའི་

[046A]༄༅། །ཕྱིར། དོན་ནི། སྒྲ་དེ་བྱས་པ་མ་ཡིན་པ་ལས་མ་ལོག་ན་འདུས་མ་བྱས་སུ་འགྱུར་ལ། སྒྲ་མ་ཡིན་པའི་བུམ་པ་སོགས་ལས་མ་ལོག་ན་བུམ་པ་སོགས་སུ་འགྱུར་བས་སྒྲ་མ་ཡིན་པ་ལས་ལོག་དགོས་ལ། ཡང་བུམ་པ་དེ་སྒྲ་མ་ཡིན་པ་ལས་
ལོག་ན་སྒྲ་ཡིན་པར་འགྱུར་བས། བུམ་པ་དང་ཐུན་མོང་དུ་རྗེས་སུ་འགྲོ་བའི་བྱས་པ་མ་ཡིན་པ་ལས་ལོག་པ་དང། བུམ་པ་ལས་རྗེས་སུ་མི་འགྲོ་བའི་སྒྲ་མ་ཡིན་པ་ལས་ལོག་པའི་ལྡོག་པ་དང་ཁྱབ་ཆེ་ཆུང་གཉིས་ཡོད་པར་གྲུབ་པ་ནི། རང་
མཚན་གྱི་གནས་ལུགས་བཤད་པའི་ལག་རྗེས་ལ་གྲུབ་པ་ཡིན་པས། དེས་མཚོན་ནས་ལྡོག་པ་མཐའ་དག་ལ་ཤེས་པར་བྱའོ། །གཉིས་པ་ནི། དེ་ལྟར་སྒྲ་གཅིག་བུ་དེ་ལ་ཡང་རིགས་དུ་མ་དབྱེ་རུང་བ་དེའི་ཁྱད་པར་བྱས་པ་དང་མི་རྟག་པ་
ལ་སོགས་པ་རིམ་གྱིས་རྟོགས་པའི་ཚད་མ་རྣམས་ཀྱིས། དེ་དག་རིམ་ཅན་དུ་རྟོགས་པ་ལ་བརྟེན་ནས་ཚད་མ་གཞན་གྱིས་སྒྲ་མི་རྟག་པར་རྟོགས་པར་འགྱུར་བ་དག་རབ་ཏུ་བྱེད་དོ། །སྒྲའི་ཁྱད་ཆོས་རྣམས་རིམ་གྱིས་རྟོགས་ཀྱི་དུས་གཅིག་ཁོ་ནར་
རྟོགས་པ་མ་ཡིན་ཏེ། ཁྱད་ཆོས་གོ་དཀའ་སླ་དུ་མ་ཡོད་པའི་ཕྱིར། གསུམ་པ་ནི། ཁྱད་ཆོས་རིམ་ཅན་དུ་རྟོགས་པ་ལས་སྒྲ་མི་རྟག་པར་རྟོགས་པར་འགྱུར་བ་དེའི་ཕྱིར། བྱས་པ་ལྟ་བུའི་ཁྱད་པར་གང་ཞིག་རང་གི་རྣམ་པ་ཤར་བའི་བློའི་ཆོས་
གང་གིས་གོ་བར་འགྱུར་བའི་བྱས་པ་དེ་དེའི་རྣམ་པ་མ་ཤར་བའི་བློ་དེ་ལས་གཞན་གྱིས་གོ་བར་ནུས་པ་མ་ཡིན་ལ་མི་རྟག་པའང་དེ་དང་མཚུངས་པ་དེས་ན་ཚད་མའི་ཡུལ་ན་བྱས་མི་རྟག་ཐ་དད་དུ་རྣམ་པར་གནས་པས་དམ་བཅའི་ཕྱོགས་

[046B] །ཡང་ན་བྱས་པ་ལྟ་བུའི་ཁྱད་པར་གང་ཞིག་བྱས་སོ་ཞེས་བརྗོད་པའི་མིང་གི་ཆོས་གང་གིས་ཐུན་མོང་མ་ཡིན་པར་གོ་བར་འགྱུར་བ་དེ། དེ་ལས་གཞན་མི་རྟག་གོ་ཞེས་པའི་མིང་ལས་ཐུན་མོང་མ་ཡིན་
པར་གོ་བར་ནུས་པ་མ་ཡིན་ཞེས་སྦྱར་རོ། །སྒྲ་ལ་བྱས་པ་རྟོགས་པའི་ཚད་མ་དེས་ཁྱད་ཆོས་ཀུན་རྟོགས་པ་མ་ཡིན་ཏེ། ཁྱད་ཆོས་དེ་རྣམས་དངོས་མིང་མི་འདྲ་བ་ལ་བརྟེན་ནས་རྟོག་པ་ཐ་དད་ཀྱི་རྣམ་པ་མི་འདྲ་བར་གོ་བའི་ཕྱིར། བྱས་པ་སྒྲ་མི་
རྟག་པར་སྒྲུབ་པའི་དམ་བཅའི་ཕྱོགས་གཅིག་ཆོས་རྟགས་སུ་བཀོད་པའི་མ་གྲུབ་པ་མ་ཡིན་ཏེ། བྱས་མི་རྟག་གོ་དཀའ་སླ་ཡོད་པའི་ཕྱིར། བྱས་མི་རྟག་གི་ཐ་དད་ནི་རང་རིག་མངོན་སུམ་གྱིས་ཤུགས་ལས་གྲུབ་སྟེ། བྱས་པ་དང་མི་རྟག་པ་འཇལ་
བའི་ཚད་མ་གཉིས་ལ་རྣམ་པ་སོ་སོར་ཤར་བ་ཤུགས་ལ་གྲུབ་པས་སོ། །བྱས་པ་འཇལ་བའི་ཚད་མ་དང་མི་རྟག་པ་འཇལ་བའི་ཚད་མ་གཉིས་ཀྱིས་བྱས་མི་རྟག་སོ་སོར་གོའམ་འོན་ཏེ་མ་ཡིན། སྔ་མ་ལྟར་ན། ཚད་མ་དེ་གཉིས་ཀྱིས་སོ་སོར་
གོ་བ་ཉིད་ཀྱིས་ཐ་དད་དུ་གྲུབ་ཟིན་པའི་ཕྱིར། རང་རིག་མངོན་སུམ་མི་དགོས་ལ། དེ་གཉིས་ཀྱིས་སོ་སོར་མ་གོ་ན། རང་འཇལ་བའི་ཚད་མ་གཉིས་ཀྱིས་སོ་སོར་མ་གོ་ན། སོ་སོར་མེད་པ་ཡིན་པས་རང་རིག་མངོན་སུམ་ལ་སོ་སོར་གྲོ་བའི་ནུས་
པ་མེད་པར་འགྱུར་རོ་ཞེ་ན། དེ་གཉིས་ཀྱིས་ཐ་དད་དུ་གྲུབ་མོད་ཀྱི། དེ་གཉིས་གོ་བའི་ཚད་མ་སོ་སོར་ཡོད་པ་རང་རིག་མངོན་སུམ་གྱིས་གྲུབ་པས་དེ་གཉིས་སོ་སོར་ཡོད་པ་ཡང་ཤུགས་ལ་རྟོགས་སོ། དེས་ན་བྱས་མི་རྟག་རྫས་ཐ་དད་མིན་ཡང་

[047A]༄༅། །བྱས་པའི་རྫས་དང་མི་རྟག་པའི་རྫས་ཐ་དད་ཡིན་ལ་དེ་ཡང་རྟོག་པས་བཏགས་ཙམ་ཡིན་ནོ། །བྱས་མི་རྟག་གི་ཐ་དད་ཆོས་ཅན། ཐ་དད་མཚན་ཉིད་པ་མ་ཡིན་ཏེ། རྟོག་པས་བཏགས་ཙམ་ཡིན་པའི་ཕྱིར་ཅེས་ཟེར་ན། དེ་ལ་རྟཌ་
དེའི་ཁྱབ་པ་ངེས་པའི་ཚད་མ་དེ་ཉིད་ཀྱིས་ཁྱོད་རང་གི་གཏན་ཚིགས་དེ་འབྲེལ་མེད་དུ་སྒྲུབ་ཟིན་ཡིན་ནོ། །གཉིས་པ་ལ། སྒྲུབ་པའི་སྒྲ་རྟོག་སེལ་བའི་ཡུལ་ཅན་དུ་རྒྱས་པར་བསྒྲུབ་པ་དང། དགག་པའི་སྒྲ་རྟོག་རྣམ་གཅོད་ཀྱི་ཡུལ་ཅན་དུ་འབད་པ་མེད་
པར་གྲུབ་པའི་ཚུལ་ལོ། །དང་པོ་ལ་གསུམ། སྒྲ་རྟོག་བསྒྲུབ་པ་ཁོ་ན་ལ་འཇུག་པ་དགག་པ་དང། གཞན་སེལ་ལ་འཇུག་པར་བསྒྲུབ་པ། དེ་ལ་རྩོད་པ་སྤང་བའོ། །དང་པོ་ནི་འདིར་རང་འགྲེལ་དུ། ཡང་སྒྲ་དང་རྟགས་དག་གིས་རྣམ་པར་བཅད་པ་རྟོགས་
པར་བྱེད་ཀྱི་བསྒྲུབས་པས་དངོས་པོའི་རང་གི་ངོ་བོ་ཁོ་ན་མ་ཡིན་ནོ། །ཞེས་བྱ་བ་ཇི་ལྟར་ཤེས་ཤེ་ན། ཚད་མ་གཞན་དང་སྒྲ་གཞན་འཇུག་པའི་ཕྱིར་ཏེ། ཞེས་གསུངས་པའི་དོན་ནི། སྒྲ་དང་རྟགས་ཀྱི་རྣམ་བཅད་གཞན་སེལ་རྟོགས་པར་བྱེད་ཀྱི་སྒྲུབས་པས་
ཏེ། དེ་མ་ཡིན་རྣམ་པར་བཅད་པ་ལ་མི་ལྟོས་པར་དངོས་པོའི་རང་གི་ངོ་བོ་ཁོ་ན་ཡུལ་དུ་བྱེད་པ་མ་ཡིན་ཞེས་དྲིས་པའི་དོན་དགག་པའི་ཕྱིར་ཏུ་རྟགས་དགོད་པ་ནི། ཚད་མ་གཞན་དང་སྒྲ་གཞན་འཇུག་པའི་ཕྱིར་ཏེ། ཞེས་པས་བསྟན་ཏེ། ཚད་མ་གཞན་ནི་རྟཌ་
སོ། །དེས་ན། རྗོད་བྱེད་ཀྱི་སྒྲ་དང་རྟགས་དག་ནི་གཞན་སེལ་གྱི་ཡུལ་ཅན་ཡིན་ཏེ། ཆོས་ཅན་འཇལ་བའི་ཚད་མ་དེ་ལས་ཚད་མ་གཞན་འཇུག་པའི་ཕྱིར་དང། དེ་བརྗོད་པའི་སྒྲ་ལས་སྒྲ་གཞན་འཇུག་པའི་ཕྱིར་ཅེས་པའི་སྒྲུབ་རྟགས་དང་ཡང་སྒྲུབ་

[047B] ཞེས་པའི་དགག་རྟགས་དང་གཉིས་བསྟན་ནས། དེའི་རྟགས་བསྒྲུབ་པ་ནི། འདི་ནས་བཟུང་སྟེ་སྟོན་ལ། ཁྱབ་པ་བསྒྲུབ་པ་ནི་ཆ་ཤས་སྒྲོ་འདོགས་ཞེས་པ་ནས་སྟོན་ཏོ། །དེས་ན་འདི་ལ་གཉིས། ཆོས་ཅན་འཇལ་བའི་ཚད་མ་དེ་ལས་
ཚད་མ་གཞན་དང་སྒྲ་གཞན་འཇུག་པར་བསྒྲུབ་པ་དང། དེ་གྲུབ་ན་གཞན་སེལ་གྱི་ཡུལ་ཅན་དུ་གྲུབ་པར་བསྟན་པའོ། །དང་པོ་ལ་སྤྱིར་བསྟན་པ་དང། བྱེ་བྲག་ཏུ་བསྟན་པའོ། །དང་པོ་ལ་གསུམ། ཐལ་བ་དགོད་པ་དང། རང་ལ་མཚུངས་པ་སྤང་བ་དང། དོན་བསྡུ་
བའོ། །དང་པོ་ནི། སྒྲ་ལ་སྒྲ་འཛིན་མངོན་སུམ་གྱིས་མ་མཐོང་ཞིང་མ་གཞལ་བའི་ཆ་གཞན་ཚད་མ་ཕྱི་མ་རྣམས་ཀྱིས་བརྟག་ཅིང་གཞལ་བར་བྱ་བའི་ཆ་གང་ཅི་ཞིག་ཡོད་དེ་ཅུང་ཟད་ཀྱང་མེད་པར་ཐལ། སྒྲའི་ཐུན་མོང་མ་ཡིན་པའི་དོན་གྱི་རང་གི་ངོ་བོ་གཅིག་པོ་
དེའི་བདག་ཉིད་མངོན་སུམ་དུ་གྲུབ་པ་ཡིན་ཞིང་དེས་དྲངས་པའི་ངེས་ཤེས་ཀྱང་དེ་དང་འཇུག་ཚུལ་མཚུངས་པའི་ཕྱིར། སྒྲ་རྟོག་སེལ་བ་ལ་མི་འཇུག་ན། སྒྲ་འཛིན་མངོན་སུམ་གྱིས་སྒྲའི་ཆོས་མཐའ་དག་མངོན་སུམ་དུ་མཐོང་བ་བཞིན་དུ། དེས་དྲངས་
པའི་སྒྲ་ངེས་པའི་ངེས་ཤེས་དེས་སྒྲའི་ཆོས་ཐམས་ཅད་ངེས་པར་འགྱུར་ལ། དེ་ལྟར་ན། ཚད་མ་གཞན་དོན་མེད་པར་ཐལ་བ་ལས་ཚད་མ་གཞན་འཇུག་པ་མཐོང་བའི་ཕྱིར་ཅེས་པའི་དོན་ཏེ། དེའི་དོན་ནི། སྒྲ་ངེས་པའི་ཆོས་ཤེས་དེས་སྒྲ་དེ་སྒྲ་མ་ཡིན་
པ་ལས་ལོག་པར་གོའམ་མ་གོ། མ་གོ་ན་སྒྲ་མ་ཡིན་དུ་འཛིན་པའི་ཞེན་ཡུལ་རྣམ་པར་བཅད་པ་མ་གོ་བས་སྒྲར་ཡང་མ་གོ་བར་འགྱུར་རོ། །སྒྲ་མ་ཡིན་པ་ལས་ལོག་པར་གོ་ན་སྒྲ་དེ་རྟག་པ་ལས་ལོག་པར་གོའམ་མ་གོ། མ་གོ་ན། སེལ་འཇུག་ཏུ་

[048A]༄༅། །གྲུབ་ལ། གོ་ན། དེས་མཚོན་ནས་སྒྲ་ལ་བལྟོས་པའི་ཆོས་གཞན་ཡང་གོ་བས་སྒྲ་ལ་བལྟོས་པའི་ཀུན་མཁྱེན་དུ་འགྱུར་རོ་ཞེས་པའོ། །སྒྲ་འཛིན་མངོན་སུམ་གྱིས་སྒྲ་གཟུང་བ་ན་སྒྲའི་མི་རྟག་པ་ཡང་གཟུང་བས་ཁྱབ་སྟེ། དེ་གཉིས་ཁྱབ་མཉམ་
རྫས་གཅིག་ཡིན་པའི་ཕྱིར་ཅེས་པ་ཙམ་གྱིས་རྐང་པ་དང་པོ་གཉིས་ཀྱི་དོན་མི་རྫོགས་ཏེ། བུམ་པའི་མཆུ་འཛིན་པའི་མངོན་སུམ་དེས་བུམ་པའི་ཞབས་གཟུང་བར་ཐལ། དེས་བུམ་པ་གཟུང་བ་གང་ཞིག་དེ་གཉིས་ཁྱབ་མཉམ་རྫས་གཅིག་ཡིན་པའི་
ཕྱིར། འདོད་ན། དེས་བུམ་པའི་ཕྱི་ནང་གི་རྡུལ་ཕྲན་ཀུན་མཐོང་བར་ཐལ། རྟགས་སྔ་མ་མ་གྲུབ་ན་བུམ་པའི་རྡུལ་ཕྲན་ཀུན་མ་མཐོང་བར་བུམ་པ་མི་མཐོང་བར་ཐལ་ལོ། །དེས་ན་དུས་དང་ངོ་བོ་དང་ཡུལ་གོ་ས་གནོན་པའི་ནུས་པ་ཡོད་ན་དེ་ཡང་ཁྱབ་
ཆེ་ཆུང་མེད་པའི་རྫས་གཅིག་པ་དགོས་སོ། །འོ་ན་བུམ་འཛིན་རྟོག་པ་ཆོས་ཅན། ཁྱོད་རང་གི་གཟུང་རྣམ་དེ་ལ་མངོན་སུམ་དུ་ཐལ། ཁྱོད་རང་གི་འཛིན་རྣམ་དེ་ལ་མངོན་སུམ་ཡིན་པ་གང་ཞིག་དེ་གཉིས་གོས་གནོན་པའི་ནུས་པ་ཡོད་ན་ཡང་ཁྱབ་ཆེ་ཆུང་མེད་
དུས་སོགས་ལ་བལྟོས་ནས་ཀྱང་ཁྱབ་མཉམ་རྫས་གཅིག་ཡིན་པའི་ཕྱིར། ཅེ་ན། འདི་ལ་ཤེས་པ་ཡིན་ན་རང་གི་ངོ་བོ་ལ་མངོན་སུམ་ཡིན་པས་ཁྱབ་པར་འདོད་པ་དག་གིས་ལན་གདབ་དཀའ་ལ། ཁོ་བོ་ནི་རྟགས་སྔ་མ་མ་གྲུབ་པར་འདོད་དེ་འོག་ཏུ་འཆད་
དོ། །གང་ཕྱིར་དངོས་ཀུན་ཞེས་སོགས་ཀྱི་གཞུང་གིས་སྒྲ་རྟོག་ཡུལ་ལ་ཆ་ཤས་སུ་ཕྱེ་ནས་འཇུག་པར་བསྟན་པ་ལ་འཕྲོས་ནས། འདི་མན་ཆད་ཀྱིས་གཞན་སེལ་ངོས་གཟུང་བ་དང། སྒྲ་རྟོག་སེལ་བ་ལ་འཇུག་པ་དང་སེལ་བའི་དབང་གིས་འཇུག་པའི་

[048B] །བྲམ་ཟེ་ཆེན་པོའི་བཞེད་པ་ལྟར་ན་གཞུང་འདིས་རྟགས་བཀོད་པ་དང་རྗེས་སུ་དཔག་པ་ལས་ཀྱང་ཞེས་སོགས་དང། སྒྲའམ་བློ་གཅིག་གིས་ཁྱབ་ན་ཞེས་སོགས་ཁྱབ་སྒྲུབ་ཏུ་སྦྱོར་བ་མཛད་དོ། །གཞུང་འདིའི་
དོན་བསྡུས་ན། ཐལ་འགྱུར་དངོས་སུ་བསྟན་ནས་རང་རྒྱུད་ཤུགས་ལ་འཕངས་པ་ཡིན་ཏེ། རང་རྒྱུད་ནི་སྒྲ་ཆོས་ཅན། ཁྱོད་ལ་འཇུག་པའི་སྒྲ་དང་རྟོགས་སེལ་བའི་ཡུལ་ཅན་ཡིན་ཏེ། ཁྱོད་ཀྱི་སྟེང་དུ་ཚད་མ་གཞན་དང་སྒྲ་གཞན་འཇུག་པའི་ཕྱིར། གཉིས་
པ་ནི། སེལ་བ་སྨྲ་བ་ལ་ཡང་ཉེས་པ་དེ་མཚུངས་སོ་ཞེ་ན། སེལ་བ་སྨྲ་བ་ལ། སྒྲ་རྟོགས་གཞན་འཇུག་པ་དོན་མེད་དུ་ཐལ་བས་སྐྱོན་མེད་དེ། གལ་ཏེ་ཕྱི་ནང་གི་འཁྲུལ་པའི་རྒྱུ་མཚན་གྱིས་སྒྲ་ལ་རྟག་པ་སོགས་ཀྱི་ཡོན་ཏན་གཞན་སྒྲོ་འདོགས་ཀྱིས་
སྦྱོར་བར་མི་བྱེད་ན་ཚད་མ་གཞན་དོན་མེད་ན་ཡང་སྒྲ་ལ་རྟག་པ་སོགས་སུ་སྒྲོ་འདོགས་པ་མཐོང་བའི་ཕྱིར། དེར་ཐལ། གཟུགས་ཀྱི་ཆོས་ཁ་དོག་དཀར་བར་མཐུན་པ་མཐོང་བ་ལས། ཉ་ཕྱིས་ལ་དངུལ་དུ་སྒྲོ་འདོགས་པའི་རྣམ་པ་ལྟར་མཐོང་བའི་
ཕྱིར། ཉ་ཕྱིས་ལ་དངུལ་གྱི་སྤྱི་དོན་གཞན་ཡོད་པས་དངུལ་ལོ་སྙམ་དུ་མཐོང་བ་ཡིན་ནོ་ཞེས་ཟེར་བ་ཡང་མི་རིགས་ཏེ། སྤྱི་དོན་གཞན་ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར་དང། འཁྲུལ་རྒྱུ་དང་བྲལ་བས་ཀྱང་དེ་ལྟར་མཐོང་བར་ཐལ་
བའི་ཕྱིར་རོ། །གསུམ་པ་ནི། སྒྲ་འཛིན་མངོན་སུམ་ཆོས་ཅན། སྒྲ་དང་གྲུབ་སྡེ་རྫས་གཅིག་པའི་ཡོན་ཏན་མཐའ་དག་མཐོང་བ་ཉིད་ཡིན་ཏེ། སྒྲ་ཡི་དངོས་པོ་གཟུང་དོན་དུ་བྱས་ནས་མཐོང་བ་ཡིས་སོ། །དེ་དེ་ལྟར་མཐོང་ཡང་སྒྲ་ལ་མི་རྟག་པ་སྒྲུབ་པའི་ངག་

[049A]༄༅། །རབ་ཏུ་འཇུག་དགོས་པ་ཡིན་ཏེ། ཕྱི་ནང་གི་འཁྲུལ་པའི་རྒྱུས་མཐོང་བ་ལྟར་ངེས་པར་མི་བྱེད་པས་འཇུག་དགོས་པའི་ཕྱིར། གཉིས་པ་ལ་གཉིས། སྒྲ་རྟོགས་གཞན་སེལ་བའི་ཡུལ་ཅན་མིན་པ་ལ་གནོད་པ་བསྟན་པ་དང། སྒྲོ་འདོགས་
མངོན་གྱུར་མེད་ན་སེལ་བའི་ཡུལ་ཅན་དུ་འགལ་བ་སྤང་བའོ། །དང་པོ་ནི། སྒྲ་ངེས་པའི་ངེས་ཤེས་སུ་མ་ཟད། སྒྲ་མི་རྟག་རྟོགས་ཀྱི་རྗེས་སུ་དཔག་པ་ལས་ཀྱང་སེལ་བ་མི་གོ་བར། དངོས་པོ་ཁོ་ན་འཛིན་ན། སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན་
སྒྲའི་ཆོས་ཀུན་འཛིན་ཅིང་ངེས་པར་ཐལ། སྒྲའི་ཆོས་གཅིག་མི་རྟག་པ་སྒྲུབ་པའི་སྒོ་ནས་གཟུང་ཞིང་ངེས་པར་གྱུར་པའི་ཕྱིར། སེལ་བ་ལ་འཇུག་པར་སྨྲ་བ་ལ་ཚད་མ་གཞན་འཇུག་པ་དོན་མེད་པའི་ཉེས་པ་འདིར་ནི་ཐལ་བར་མི་འགྱུར་ཏེ། ཚད་མ་སཽས་
སྒྲོ་འདོགས་སོ་སོར་གཅོད་ཀྱི། གཅིག་གིས་ཀུན་མི་གཅོད་པའི་ཕྱིར། དེས་གྲུབ་པའི་དོན་ནི། དེ་ལྟར་རྟགས་དང་རྗེས་དཔག་སེལ་བའི་ཡུལ་ཅན་ཡིན་པར་རབ་ཏུ་བསྒྲགས་པའི་རྒྱུ་མཚན་ཡོད་དེ། སེལ་འཇུག་ལ་ཉེས་པ་མེད་ཅིང་སྒྲུབ་འཇུག་ལ་
ཡོད་པའི་དེའི་ཕྱིར། ཁེགས་པས་གྲུབ་པའི་དོན་ནི། ཆོས་ཅན་སྒྲ་ཚད་མས་གྲུབ་པར་གྱུར་ན། ཚད་མ་དེ་ལས་མ་གྲུབ་པའི་ཆོས་གཞན་ཅི་ཡང་མེད་པར་ཐལ། སྒྲ་རྟོག་གཞན་དུ་སྒྲུབ་པས་འཇུག་པའི་ཕྱིར། འདི་དག་གིས་ནི་སྒྲ་རྟོག་སེལ་བ་ལ་མི་
འཇུག་ན་ཧ་ཅང་ཐལ་བ་དང་རང་ལ་ཉེས་པ་མེད་པ་དང། དེས་གྲུབ་པའི་དོན་གསུམ་གྱིས། དོན་གྱི་རང་གི་ངོ་བོ་ཞེས་པས་འཕངས་པའི་ཁྱབ་སྒྲུབ་འབའ་ཞིག་བསྟན་ཏོ། །གཉིས་པ་ནི། མངོན་སུམ་གྱིས་མཐོང་བའི་དོན་འགའ་ལའང་འདི་སྔོན་པོའོ་

[049B] བསལ་བྱ་སྒྲོ་འདོགས་མངོན་གྱུར་མེད་པའི་ཕྱིར། འདོད་མི་རིགས་ཏེ། སྤྱི་ཡི་དོན་ཅན་ཡིན་པས་རྣམ་པར་རྟོག་པ་ཡིན་ལ། རྟོག་པ་ཐམས་ཅད་སེལ་འཇུག་ཏུ་ཁས་བླངས་
པས་སོ་ཞེ་ན། དེ་འདྲའི་ངེས་ཤེས་ཆོས་ཅན། སེལ་བའི་སྤྱོད་ཡུལ་ཅན་ཡིན་ཏེ། རང་གི་འདུ་བྱེད་མ་ཉམས་པའི་བར་ལ་གཞན་གྱིས་ཆ་སྒྲོ་མ་བཏགས་ཤིང་རང་གི་ལོག་ཕྱོགས་ཀྱི་ཞེན་ཡུལ་རྣམ་པར་བཅད་པ་ངེས་པའི་ཕྱིར། ཁྱབ་སྟེ། དེ་
ཙམ་ཀྱིས་སེལ་འཇུག་ཏུ་འགྲུབ་པའི་ཕྱིར། རྟགས་བསྒྲུབ་པ་ནི་ངེས་ཤེས་འདི་ནི་ཆོས་ཅན། རང་གི་ལོག་ཕྱོགས་ཀྱི་སྒྲོ་འདོགས་དེའི་ཞེན་ཡུལ་གྱིས་དབེན་པ་ལ་འཇུག་ཅེས་བྱ་བར་ཤེས་པ་ཡིན་ཏེ། ངེས་པ་ཁྱོད་དང་རང་གི་ལོག་ཕྱོཌ་
ཀྱི་སྒྲོ་འདོགས་ཀྱི་ཡིད་གཉིས་དངོས་སུ་གནོད་བྱ་གནོད་བྱེད་ཀྱི་ངོ་བོ་ཡིན་པའི་ཕྱིར། གནོད་བྱ་གནོད་བྱེད་དུ་འགྱུར་བའི་ཚུལ་ནི། ཚད་མ་དེའི་བྱེད་པ་མ་ཉམས་པའི་བར་ལ་དངོས་ཀྱི་གནོད་བྱ་སྒྲོ་འདོགས་མངོན་དུ་སྐྱེ་བའི་གོ་སྐབས་
བཅོམ་པ་ཡིན་ཀྱི། ངེས་ཤེས་ཡོད་དུས་སྒྲོ་འདོགས་དངོས་སུ་མེད་པ་ཙམ་ནི་རྟོག་གཉིས་ཅིག་ཅར་མི་སྐྱེ་བའི་རྒྱུ་མཚན་གྱིས་ཡིན་ནོ། །འོ་ན། སྒྲ་མི་རྟག་རྟོགས་ཀྱི་རྗེས་དཔག་ཚད་མའི་བྱེད་པ་མ་ཉམས་ན། སྒྲ་རྟག་འཛིན་གྱི་སྒྲོ་འདོགས་ལྷན་
སྐྱེས་སྐྱེའམ་མི་སྐྱེ། སྐྱེ་ན་གནོད་བྱ་གནོད་བྱེད་ཉམས་ལ། མི་སྐྱེ་ན་མངོན་སུམ་དང་འགལ་ཞིང། མཐོང་ལམ་གྱི་རྗེས་སུ་བསྒོམ་ལམ་བསྒོམ་པ་དོན་མེད་པར་འགྱུར་རོ་ཞེ་ན། སྐྱོན་མེད་དེ། རྗེས་དཔག་དེས་སྒྲ་རྟག་འཛིན་ལྷན་སྐྱེས་ཀྱི་ཞེ་ན་

[050A]༄༅། །ཡུལ་རྣམ་པར་བཅད་པ་དེས་ཀྱང་ལྷན་སྐྱེས་མངོན་གྱུར་འཇོམས་མི་ནུས་ཀྱི་བྱེད་པའི་འདུ་བྱེད་མ་ཉམས་ན། ཀུན་བརྟགས་མངོན་གྱུར་སྐྱེ་བའི་གོ་སྐབས་བཅོམ་པས་དེ་ལ་དངོས་སུ་གནོད་པ་ཡིན་ནོ། །འོ་ན་ཀུན་
བརྟགས་ནི་གང་ལྷན་སྐྱེས་ནི་གང་ཞེ་ན། དང་པོ་ནི། སྒྲ་རྟག་མི་རྟག་དཔྱད་པ་ཞུགས་པའི་དབང་གིས་རྟག་སྙམ་པ་དང། སྒྲ་རྟག་པ་འཐད་སྙམ་པའི། །ཕྱི་མ་ནི། དེ་འདྲ་ལ་མི་ལྟོས་པར་སྔ་ཕྱི་གཅིག་འཛིན་དང་ །དཔེ་དེ་བཞིན་དུ་མཐོང་ལམ་
དུ་བདག་འཛིན་ལྷན་སྐྱེས་ཀྱི་ཞེན་ཡུལ་མེད་པ་མངོན་སུམ་དུ་རྟོགས་ཀྱང་ཀུན་བརྟགས་ཀྱི་ས་བོན་སྤོང་གི་ལྷན་སྐྱེས་ནི་མངོན་གྱུར་ཡང་རྒྱུན་གཅོད་མི་ནུས་སོ། །ཚད་མའི་སྒྲོ་འདོགས་གཅོད་ཚུལ་དང། བསམ་གཏན་གཟུགས་མེད་ཀྱི་འཇིག་རྟེན་པའི་
ཏིང་ངེ་འཛིན་གྱི་ཉོན་མོངས་སྤོང་ཚུལ་མི་འདྲ་སྟེ། བསམ་གཏན་དང་པོའི་ཉེར་བསྔོགས་རྫོགས་པར་སྐྱེས་ན། འདོད་པའི་ཉོན་མོངས་མངོན་གྱུར་ལྷག་མ་མ་ལུས་པར་ལྡོག་སྟེ། གཉེན་པོ་ཡིད་ལ་བྱེད་ཚུལ་གྱི་དབང་ལས་ཡིན་ནོ། །ཉོན་ཡིད་ཁས་ལེན་
ན་ནི། ལུས་རྟེན་ས་གང་ཡིན་པ་དེའི་ས་བ་ཡིན་ཡང། ས་གོང་མའི་སེམས་ཀྱིས་མི་སྤོང་ངོ། །གཞུང་འདི་དག་བསལ་བྱ་སྒྲོ་འདོགས་དངོས་སུ་མེད་ན། སེལ་བའི་ཡུལ་ཅན་དུ་མི་རུང་སྙམ་པའི་དོགས་གཅོད་ཟུར་པ་ཡིན་གྱི། མངོན་སུམ་གྱིས་དྲངས་པའི་
བཅད་ཤེས་སེལ་བའི་ཡུལ་ཅན་དུ་བསྒྲུབ་པའི་ཆེད་ཁོ་ནར་བཀོད་པ་མིན་ནོ། །གཉིས་པ་ལ་གསུམ། སྒྲ་རྟོགས་སེལ་བའི་ཡུལ་ཅན་དུ་གྲུབ་པ་དང། སྒྲུབ་འཇུག་དགག་པ་དང་དེའི་ལན་དགག་པའོ། །དང་པོ་ནི་དེས་ན། སྒྲ་རྟོགས་དེ་དག་སྤྱོད་ཡུལ་ཐ་དད་

[050B] སྒྲའི་ཆོས་ལ་ཆ་ཤས་གཞན་དང་གཞན་དུ་སྒྲོ་འདོགས་པ་ཇི་སྙེད་ཡོད་པ་དེ་བསལ་བའི་ཕྱིར་ངེས་པ་དང་སྒྲ་ཡང་དེ་སྙེད་ཁོ་ན་འཇུག་པར་གྲུབ་པའི་ཕྱིར། །འོ་ན། རྟག་པ་བྱས་སྟོང་དུ་ངེས་པའི་ཚད་མ་གཅིག་པོ་དེས་
བྱས་པའི་གསལ་བྱའི་དབྱེ་བ་མཐའ་དག་གིས་སྟོང་པར་ངེས་པ་དང་འགལ་ལོ་ཞེ་ན། སྐྱོན་མེད་དེ།  བྱ་
བ་བྱེད་ན་ཡང་སྒྲོ་འདོགས་ཀྱི་གྲངས་དང་མཉམ་པའི་ངེས་ཤེས་ཀྱི་ལྡོག་པ་དང་ལྡན་པ་དགོས་ཤིང། དེ་ཡང་བྱས་སྟོང་དུ་ངེས་པའི་ཚད་མ་དེས་སྒྲའི་བྱས་སྟོང་དུ་ཡང་ངེས། བུམ་པའི་བྱས་སྟོང་དུ་ཡང་ངེས་ཞེས་བརྗོད་པ་ན། སྒྲ་དེ་དག་དང་དེའི་རྗེས་སུ་འགྲོ་
བའི་རྟོག་པ་དེ་དག་སྤྱོད་ཡུལ་ཐ་དད་པ་ཅན་ཁོ་ན་ཡིན་པས་འགལ་བ་ཅུང་ཟད་ཀྱང་མེད་དོ། །གཉིས་པ་ནི། སེལ་བས་འཇུག་པ་ལས་གཞན་དུ་སྒྲའི་དངོས་པོ་གཅིག་བུའི་ཆ་ཤས་མཐའ་དག་ལ་སྒྲ་འམ་བློ་རྟོག་པ་གཅིག་གིས་ཡུལ་དུ་བྱས་པས་ཁྱབ་ན་བྱས་པ་
བརྗོད་པའི་སྒྲ་དང་མི་རྟག་པ་བརྗོད་པའི་སྒྲ་གཉིས་རྣམ་གྲངས་པ་ཉིད་དུ་འགྱུར་བར་ཐལ། དེ་གཉིས་ཡུལ་གཞན་མ་ཡིན་པར་བརྗོད་བྱ་དང་དགོས་པ་ཐ་དད་མེད་པའི་རྗོད་བྱེད་ཐ་དད་ཡིན་པ་དེའི་ཕྱིར། གཞུང་སྔ་ཕྱི་འདི་དག་སྒྲ་རྟོགས་སེལ་བའི་ཡུལ་ཅན་དུ་སྟེན་
བའི་ལན་སོ་སོར་སྦྱར་ན་སྦྱར་དུ་རུང་བ་ཙམ་ཡིན་མོད་ཀྱི་ངེས་པར་སྦྱར་དགོས་པ་མ་ཡིན་ཏེ། ཤཱཀྱ་བློས་ཀྱང་སོ་སོར་བཤད་པ་མི་སྣང་ཞིང། ཁྱད་པར་དུ་བྲམ་ཟེ་ཆེན་པོ་དེ་གཉིས་འཇུག་ཚུལ་གཅིག་གིས་འདི་ལྟར་འཆད་དེ། དོན་གྱི་རང་གི་ངོ་བོ་ཞེས་པས་སྒྲ་

[051A]༄༅། །རྟོགས་གཞན་འཇུག་པའི་རྟགས་ཀྱིས་སྒྲ་རྟོགས་སེལ་བའི་ཡུལ་ཅན་དུ་སྒྲུབ་པའི་གཏན་ཚིགས་དགོད་པ་བསྟན་ལ། རྗེས་སུ་དཔག་པ་ལས་ཀྱང་ཞེས་པ་དང། གཞན་དུ་དངོས་པོ་གཅིག་པུ་ལ། རྟགས་དེའི་ཁྱབ་པ་བསྒྲུབ་པ་སྒྲ་རྟོགས་གཉིས་ཀ་
ལ་སྦྱར་ནས་གསལ་བར་གསུངས་སོ། །ཆ་ཤས་ཞེས་པའི་ཚིགས་བཅད་གཉིས་རང་འགྲེལ་དུ་བར་ཚིགས་སུ་མཛད་པ་ལ། བྲམ་ཟེ་ཆེན་པོ་ན་རེ། གལ་ཏེ་འཁྲུལ་པའི་རྒྱུ་མཚན་གྱིས་ཞེས་པའི་རང་འགྲེལ་དུ། ཆ་ཤས་ཞེས་སོགས་གསལ་བར་གསུངས་
ཟིན་པས། རང་འགྲེལ་དུ་གསུངས་ཟིན་པ་ཡང་རྩ་བར་བཀོད་པ་ནི། བསྡུ་ཚིག་ཡིན་ནོ་ཞེས་སྒྲ་རྟོགས་གཉིས་ཀ་སེལ་བའི་ཡུལ་ཅན་དུ་གྲུབ་པའི་དོན་བསྡུར་ཡང་སྦྱར་རོ། །སྒྲ་རྟགས་གཞན་འཇུག་པར་གང་གིས་གྲུབ་ཅེ་ན། དོན་གྱི་རང་གི་ངོ་བོ་ཞེས་སོགས་
དྲན་པར་བྱ་ལ། སྒྲ་རྟོགས་གཞན་འཇུག་ཀྱང་སེལ་བའི་ཡུལ་ཅན་དུ་ཇི་ལྟར་གྲུབ་སྙམ་ན། རྗེས་སུ་དཔག་པ་ལས་ཀྱང་དངོས་ཞེས་སོགས་ཀྱི་རིགས་པ་དགོད་པར་བྱ་བ་ཡང་བཤད་དོ། །དེ་ལྟར་ཡང་འགྲེལ་བཤད་དུ། དེས་ན་དོན་གྱི་རང་གི་ངོ་བོ་གཅིག་ཅེས་
བྱ་བའི་གཞུང་འདི་དང་མཐུན་པར་འདི་གཏན་ཚིགས་སུ་བཀོད་པ་ཡིན་ནོ་ཞེས་དང། རྗེས་སུ་དཔག་པ་ལས་ཀྱང་དངོས་ཞེས་བྱ་བ་དང། གཞན་དུ་དངོས་པོ་གཅིག་ཉིད་ལ། སྒྲའམ་བློ་གཅིག་གིས་ཁྱབ་ན་ཞེས་བྱ་བ་ལ་བལྟོས་ཏེ། བརྒལ་ཞིང་བརྟགས་པའི་
སྒྲ་དང་རྟགས་དག་ནི། སྒྲ་དང་ཚད་མ་གཞན་འཇུག་པ་ཉིད་ཀྱིས་གཞན་སེལ་བའི་ཡུལ་ཅན་དུ་བསྒྲུབ་པ་ཡིན་ནོ་ཞེས་དང། ཡང་དེས་ན་རིམ་པ་གཉིས་ཀ་ལྟར་ཡང་སྒྲ་དང་རྟགས་འཇུག་པའི་ཕྱིར་གཞན་སེལ་བའི་ཡུལ་ཅན་གྱི་རང་བཞིན་ཉིད་དེ། དེ་ལྟར་

[051B] སྒྲུབ་པས་དངོས་པོའི་རང་གི་ངོ་བོ་རྟོགས་པ་འགོག་པ་ལ་ནི་འགལ་བས་ཁྱབ་པ་དམིགས་པའོ་ཞེས་བཤད་དོ། །གསུམ་པ་ལ་གཉིས། ཁྱད་པར་རེ་རེ་ཁོ་ན་ལ་སྒྲུབ་འཇུག་
ཏུ་འདོད་པ་དགག་པ་དང། རྟོག་པས་ཀུན་གཟུང་ཡང་མ་ངེས་པ་དགག་པའོ། །དང་པོ་ལ་རྒྱས་བཤད་དང། དོན་བསྡུའོ། །དང་པོ་ན། བྱེ་བྲག་པ་གང་གི་ལུགས་ལྟར་ན། ཁྱད་པར་སྣ་ཚོགས་པ་ཅན་གྱི་དོན་སྒྲ་དང། ཁྱད་ཆོས་རྣམས་རྫས་ཐ་དད་ལ། ཆོས་ནང་ཕན་
ཚུན་ཡང་རྫས་ཐ་དད། རྟོག་བློས་ཁྱད་ཆོས་རེ་རེ་ཁོ་ནས་ཁྱད་པར་དུ་བྱས་ནས་འཛིན་པའི་སྒྲ་བློ་རྣམ་གྲངས་པར་ཡང་མི་འགྱུར་ལ། བསྒྲུབ་པ་ཁོ་ན་ལ་འཇུག་པ་ཡིན་ནོ་ཞེ་ན། སྒྲོ་དེ་རང་གི་ཁྱད་ཆོས་དོན་གཞན་གྱི་རྟེན་ཡིན་ན། དེ་རྣམས་ཀྱི་རྒྱུར་ཁས་ལེན་
དགོས་ལ། དེ་ལྟ་ན་ཁྱད་པར་བྱས་སོགས་སྣ་ཚོགས་ལ་ཕན་འདོགས་པའི་རྒྱུའི་ཡན་ལག་སྒྲ་དེ། དེ་རྣམས་ལ་ཕན་འདོགས་པའི་ནུས་པ་ལས་རྫས་དབྱེར་མེད་གྲུབ་སྡེ་གཅིག་པའི་བདག་ཉིད་ཡིན་ནམ་མིན། དེའི་བདག་ཉིད་དོ་ཞེ་ན། སྒྲ་བྱས་པར་ངེས་པའི་
རྟོག་པ་ཆོས་ཅན། སྒྲ་དེ་རང་གི་ཁྱད་ཆོས་ཀྱི་བདག་ཉིད་ཀུན་ལ་ཕན་འདོགས་བྱེད་དུ་གཟུང་ཞིང་ངེས་པར་ཐལ། དེ་དག་ཀུན་ལ་ཕན་འདོགས་པའི་ནུས་པ་སྒྲུབ་པའི་སྒོ་ནས་གཟུང་ཞིང་ངེས་པའི་ཕྱིར། འདོད་ན། བན་གདགས་བྱའི་བྱེ་བྲག་བྱས་སོགས་
གང་མ་ངེས་ཏེ་ཀུན་ངེས་པར་ཐལ། འདོད་པ་དེའི་ཕྱིར་ཁྱབ་པ་ཡོད་པར་ཐལ། ཕན་བྱ་ཕན་བྱེད་གཉིས་གང་རུང་གཅིག་སྒྲུབ་པའི་སྒོ་ནས་ངེས་ཤེས་ཀྱིས་གཟུང་ཞིང་ཤེས་ན། གཉིས་ཀ་ངེས་ཤས་ཀྱིས་གཟུང་དགོས་བའི་ཕྱིར། དེར་ཐལ། ཁྱད་གཞི་

[052A]༄༅། །ཁྱད་ཆོས་དེ་དག་སྒྲ་བྱས་པའི་ཁྱད་གཞིར་ངེས་ན་བྱས་པའི་བདག་ཉིད་ངེས་དགོས་ལ། བྱས་པ་སྒྲའི་ཁྱད་ཆོས་ངེས་ན་སྒྲ་ཡང་བློ་དེ་ཉིད་ཀྱིས་ངེས་པ་ལ་འགྲེལ་ཞིང་བལྟོས་པའི་ཕྱིར། དེས་ན་སྒྲ་བློ་རྣམ་གྲངས་པར་ཐལ་བའི་ཉེས་པ་སོན་
གནས་སོ། །དཔེར་ན་མེ་ངེས་པའི་ཤེས་བསྒྲུབ་འཇུག་ཡིན་ན། མེས་དུ་བ་ལ་ཕན་འདོགས་པའི་ནུས་པ་ངེས་དགོས་ལ། དེ་ངེས་ན་ཕན་འདོགས་བྱེད་དུ་གནས་པ་ཡང་ངེས་དགོས་པས། དེ་ལྟ་ན་དུ་བ་ཡང་ངེས་དགོས་པ་བཞིན་ནོ། །རྫས་གཅིག་
ན་ཉེས་པ་དེར་འགྱུར་ཡང། ཁྱད་ཆོས་ལ་ཕན་པའི་ནུས་པ་དུ་མ་ཡོད་པ་རྣམས་སྒྲ་ལས་རྫས་ཐ་དད་ཡིན་པས་སྒྲ་གཟུང་ན་དེ་རྣམས་གཟུང་མི་དགོས་སོ་ཞེ་ན། འོ་ན། སྒྲ་དེས་ནུས་པ་དེ་རྣམས་ལ་ཕན་འདོགས་སམ་མིན། མིན་ན། ནུས་པ་དེ་དག་སྒྲ་
དེའི་ཅི་ཡིན་ཏེ་འབྲེལ་མེད་དུ་ཐལ། སྒྲ་དེ་ཡིས་ནུས་པ་དེ་དག་ལ་ཕན་པའི་ནུས་པ་མེད། ཅིག་ཤོས་ཀྱིས་ཀྱང་མི་ཕན་རྫས་ཐ་དད་ཡིན་པའི་ཕྱིར། གལ་ཏེ་འབྲེལ་མེད་མ་ཡིན་ཏེ་ཁྱད་ཆོས་དེ་རྣམས་ལ་ཕན་འདོགས་སོ་ཞེ་ན། སྒྲས་ཁྱད་ཆོས་རྣམས་
ལ་ཕན་འདོགས་པའི་ནུས་པ་ཐུག་མེད་དུ་འགྱུར་བར་ཐལ། སྒྲ་དེས་རང་གི་ཁྱད་ཆོས་ལ་ཕན་འདོགས་པའི་ནུས་པ་དེ་ལ་ཡང་ཕན་གདགས་དགོས་པ་དེ་ལྟ་ཡིན་པའི་ཕྱིར། འདོད་ན། སྒྲ་ཁྱད་ཆོས་རྣམས་ལ་ཕན་འདོགས་པའི་ནུས་པ་ཅན་དུ་ནམ་
ཡང་མ་ངས་པར་འགྱུར་ཏེ། ཁྱད་ཆོས་ལ་ཕན་འདོགས་པའི་ནུས་པ་མ་ངེས་པར་སྒྲ་མ་ངེས་ལ། ནུས་པ་ངེས་པ་ཡང། ནུས་པ་དེ་ལ་ཕན་འདོགས་པའི་ནུས་པ་ངེས་པ་ལ་བལྟོས་པའི་ཕྱིར། གཉིས་པ་ནི། སྒྲ་མི་རྟག་པར་ངེས་པའི་ཤེས་པ་ཆོས་ཅན་

[052B] དེའི་ཁྱད་ཆོས་ཐམས་ཅད་གཟུང་དགོས་པར་ཐལ། དེའི་ཁྱད་ཆོས་གཅིག་ལ་ཕན་འདོགས་བྱེད་དུ་གཟུང་བ་གང་ཞིག་དེ་ལ་ཕན་པའི་ནུས་པ་མཐོང་ན། དེ་དང་མ་མཐོང་བར་འདོད་པའི་ཕན་པ་གཞན་མིན་པར་གྲུབ་སྡེ་རྫས་
གཅིག་པ་དེའི་ཕྱིར། ཁྱབ་རྟགས་ཁས་བླངས། འདོད་ན། སྒྲ་བློ་རྣམ་གྲངས་པར་ཐལ་བའི་ཉེས་པ་སོན་གནས་སོ། །གཉིས་པ་ནི། གལ་ཏེ་དངོས་པོ་ཆ་ཤས་མེད་པ་ལ་ངེས་ཤེས་ཀྱིས་མ་གཟུང་བའི་ཆ་མེད་མོད་འཁྲུལ་པའི་རྒྱུས་ཟིན་པའི་ངེས་མ་
ནུས་པ་ཡིན་ལ། འཁྲུལ་པ་དེ་ལྡོག་པའི་ཕྱིར། ངེས་ཤེས་སྔ་མས་གཟུང་ཟིན་པ་ལ་ཡང་ཚད་མ་གཞན་འཇུག་པར་འདོད་དོ་ཞེ་ན། སྔ་མ་སེལ་བའི་ཡུལ་ཅན་དུ་གྲུབ་པ་དཔེར་བསྟན་པ་ནི། ངེས་པ་སྔ་མ་དེ་ནི་ཆོས་ཅན། རྣམ་གཅོད་ཀྱི་ཡུལ་ཅན་
དུ་གྲུབ་པར་ཐལ། ཆ་ཤས་རེ་རེ་ཁོ་ན་ངེས་པའི་ཕྱིར། སྒྲ་རྟོག་ཕྱི་མའང་དེ་དང་འདྲ་བར་བསྟན་པ་ནི། ངེས་ཤེས་སྔ་མ་དེ་ལས་གཞན་པའི་ངེས་ཤེས་ཕྱི་མའང་ཆོས་ཅན། སྔ་མ་དེ་དང་འདྲ་བར་རྣམ་གཅོད་ཀྱི་ཡུལ་ཅན་དུ་ཐལ། སྒྲོ་འདོགས་མེད་
ཅིང་དབེན་པའི་ཡུལ་ལ་ངེས་པའི་རྣམ་པས་འཇུག་པའི་ཕྱིར། ངེས་པས་གཟུང་བ་མ་ངེས་པར་འགལ་བ་ནི། ཉེས་པ་གཞན་ཡང་སྒྲ་ངེས་པའི་ཤེས་པ་ཆོས་ཅན། སྒྲ་མི་རྟག་པའི་ངོ་བོ་གང་ཁྱོད་ཀྱིས་མ་ངེས་པ་དེ་ནི། ཇི་ལྟར་ཁྱོད་ཀྱིས་གཟུང་
ཡུལ་ཡིན་ཏེ་མ་ཡིན་པར་ཐལ། ཁྱོད་སྒྲུབ་པས་འཇུག་པའི་ངེས་ཤེས་ཡིན་པའི་ཕྱིར། དེའི་ཁྱབ་པ་བསྒྲུབ་པ་ནི། དབང་ཤེས་རྟོག་མེད་ལ་གྲུབ་སྡེ་རྫས་གཅིག་པའི་ཆོས་སྣང་མི་སྣང་ཆ་གཉིས་ཡོད་པར་ཁས་བླངས་ན་ཉེས་པ་ཅི་ཡོད། འོ་ན་དེ་

[053A]༄༅། །མ་ཡིན་རྣམ་པར་བཅད་པ་ལ་མི་ལྟོས་པར་དངོས་པོའི་དབང་གིས་སྣང་བ་བྱིན་པ་མ་ཡིན་པར་ཐལ། གྲུབ་སྡེ་རྫས་གཅིག་པའི་ཆོས་རྟོག་མེད་ཀྱི་ཤེས་པ་ལ་བལྟོས་ཏེ། སྣང་མི་སྣང་ཆ་གཉིས་ཡོད་པའི་ཕྱིར། ཁྱབ་པ་མེད་ན་
ཡུལ་དེ་ལ་གྲུབ་མ་གྲུབ་ཆ་གཉིས་ཡོད་པར་འགྱུར་རོ་ཞེ་ན། འོ་ན་སྒྲ་ངེས་པའི་ངེས་ཤེས་དེས། སྒྲ་ངེས་པ་དེ་མ་ཡིན་རྣམ་པར་བཅད་པ་ལ་མི་ལྟོས་པར་དངོས་པོའི་དབང་གིས་ངེས་པ་དེ་བྱིན་པ་མ་ཡིན་པར་ཐལ། སྒྲ་དང་གྲུབ་སྡེ་རྫས་གཅིག་ལ་ངེས་མ་
ངེས་ཆ་གཉིས་འདུག་པའི་ཕྱིར། འདོད་ན། སྒྲུབ་པའི་སྒོ་ནས་ངེས་པ་འགལ་ལོ། །རྟགས་མ་གྲུབ་ན་ངེས་ཤེས་ཀྱིས་གཟུང་ཡང་མ་ངེས་པར་འགལ་ལོ། །དེས་སེལ་བ་སྨྲ་བ་ལ་གྲུབ་སྡེ་རྫས་གཅིག་པའི་ཆོས་ལ། རྟོག་མེད་ལ་སྣང་མི་སྣང་རྫས་འགལ་ཡང་
རྟོག་པས་ངེས་མ་ངེས་རྫས་གཅིག་ལ་འདུ་བ་མི་འགལ་བས་སྐྱོན་མེད་ལ། ངེས་ཤེས་སྒྲུབ་འཇུག་ཏུ་འདོད་པ་ལ་ངེས་མ་ངེས་ཀྱང་རྫས་གཅིག་ལ་འདུ་བ་འགལ་བ་ཡིན་གྱི། གཞུང་འདིས་རང་ལུགས་ལ་ངེས་ཤེས་ཀྱི་གཟུང་ཡུལ་ལ་ངེས་ཡུལ་
གྱིས་ཁྱབ་པར་བསྟན་པར་འདོད་པ་ནི་རྣམ་གཞག་མ་ཆགས་པས་ཏེ། རྟོག་པ་རྣམས་ཀྱི་གཟུང་ཡུལ་རང་རིག་མངོན་སུམ་གྱི་གཞལ་བྱར་རིགས་པ་སྨྲ་བས་ཡང་དང་ཡང་དུ་གསུངས་པའི་ཕྱིར་རོ། །འོ་ན་ཁྱེད་རང་ལ་ཡང་མངོན་སུམ་ལ་སྣང་མི་སྣང་
རྫས་འགལ་བ་ལྟར་རྟོགས་མ་རྟོགས་ཀྱང་རྫས་འགལ་བས་ཚད་མ་ཕྱི་མ་དོན་མེད་པའི་ཐལ་བ་མཚུངས་སོ་ཞེ་ན། སྒྲ་འཛིན་མངོན་སུམ་གྱིས་ནི་ཆོས་ཅན། སྒྲ་དེའི་གྲུབ་སྡེ་རྫས་གཅིག་པའི་ཁྱད་པར་གྱི་ཆོས་སྣང་མི་སྣང་གི་ཆ་ཤས་རྣམ་པར་སྤངས་པའི་

[053B] དེ་གྲུབ་པའི་སྒོ་ནས་གཟུང་དོན་དུ་བྱས་པའི་ཕྱིར། དེའི་ཆ་ཤས་ཀུན་གཟུང་ན་ཀུན་རྟོགས་པས་མ་ཁྱབ་སྟེ། དེའི་ཁྱད་པར་གང་ལ་རྟོགས་པ་བསྐྱེད་པ་ཡི་མཐུན་རྐྱེན་ཆད་བར་ཡོད་ཅིང། འགལ་རྐྱེན་མེད་པ་དེ་རྟོགས་པར་འགྱུར་བའི་
ཕྱིར། དཔེར་ན་གོང་བུ་གཅིག་མཐོང་བ་ན། གོང་བུ་མ་ཡིན་པ་དང་སེམས་ཅན་མ་ཡིན་པ་དང། མི་མ་ཡིན་པ་དང་མཁན་པོ་མ་ཡིན་པར་འཛིན་པའི་སྒྲོ་འདོགས་རིམ་ཅན་དུ་གཅོད་པར་མཐོང་བ་བཞིན་ཏེ། དེ་ཡང་ཡུལ་ངེས་དཀའ་སླ་དང། བློ་གོམས་པ་ཆེ་
ཆུང་སོགས་ཀྱི་མཐུན་རྐྱེན་གྱི་ཁྱད་པར་ལས་སོ། །གང་ཕྱིར་དངོས་ཀུན་ཞེས་པ་ནས། འདི་ཡན་ཆད་ཀྱིས་སྒྲ་རྟོག་སེལ་བའི་ཡུལ་ཅན་དུ་བསྒྲུབས་ནས་རང་བཞིན་གྱི་རྟགས་དམ་བཅའི་ཕྱོགས་གཅིག་རྟགས་སུ་བཀོད་པའི་མ་གྲུབ་པར་འགྱུར་བ་
སྤངས་པ་ཡིན་ནོ། །གཉིས་པ་ལ་གསུམ། ལོག་ལྡོག་དང་སྤྱི་གསལ་མཚུངས་བའི་རྩོད་སྤང་དང། གཞན་སེལ་གྱི་སྤྱི་ངོས་གཟུང་བ་དང། བརྡའི་ཡུལ་ངོས་གཟུང་བའོ། །དང་པོ་ལ་སེལ་བ་སྨྲ་བ་ལ་ཉེས་པ་མེད་བ་དང། སྒྲ་དངོས་དབང་གིས་འཇུག་པ་ལ་
ཉེས་པ་ཡོད་པ་དང། དེས་ན་བརྗོད་འདོད་ཀྱི་དབང་གིས་འཇུག་རིགས་པའོ། །དང་པོ་ལ་ལན་དངོས་དང། དེ་ལ་རྩོད་སྤང་དང། ཉེས་པ་མེད་པའི་དོན་བསྡུ་བའོ། །དང་པོ་ནི། སྤྱོད་པ་པའི་སྟོན་པ་གཞོན་ནུ་མ་ལེན་ལ་སོགས་པ། སློབ་དཔོན་ཕྱོགས་ཀྱི་གླང་པོས་
གཞན་སེལ་བ་ཞེས་བྱ་བ་དངོས་པོ་ལས་རྫས་ཐ་དད་པ་དངོས་པོ་མེད་པའི་མཚན་ཉིད་ཅན། སྒྲའི་དོན་དུ་འདོད་པར་གོ་ནས་ལོག་པ་དང་ལྡོག་པ་རྫས་གཅིག་གམ་ཐ་དད། དང་པོ་ལྟར་ན། སྒྲ་རྟོག་ཐ་དད་དུ་མི་འཇུག་པར་འགྱུར་ལ། གཉིས་པ་ལྟར་ན། སྤྱི་དོན་གཞན་

[054A]༄༅། །ལ་ལྡོག་པའི་མིང་གིས་བརྗོད་པས། ངེད་ལ་བཀོད་པའི་ཉེས་པ་ཁྱེད་རང་ལ་ཡང་མཚུངས་སོ་ཞེ་ན། བ་གླང་ལས་གཞན་རྟ་ལས་ལོག་པའི་རྟ་མ་ཡིན་པའི་ལྡོག་པ་དང། གཞན་རྟ་ལས་ལོག་ཅིང། བ་གླང་མ་ཡིན་པ་ལས་ཀྱང་ལོག་པའི་ལོག་པ་
བརྗོད་པའི་སྒྲ་གཉིས་དང། དེ་ལྟར་ངེས་པའི་རྟོག་པ་གཉིས་ཉིད་དག་ནི་ཆོས་ཅན། སེལ་བ་སྨྲ་བའི་ལུགས་དེ་ལའང་ཡུལ་ཐ་དད་པ་ཞེས་བྱ་བ་ཡིན་ཏེ། ཆོས་ཆོས་ཅན་ཐ་དད་ཀྱི་རྗེས་སུ་འབྲང་བའི་ཐ་སྙད་ཡིན་པའི་ཕྱིར། ཡུལ་རྫས་ཐ་དད་པའི་དབང་གིས་
འཇུག་པ་མ་ཡིན་ཏེ། བརྡ་ཐ་དད་པ་ཡི་རྗེས་སུ་བྱེད་པ་ཙམ་ཡིན་པའི་ཕྱིར། བྲམ་ཟེ་ཆེན་པོས་དེ་གཉིས་ཡུལ་ཐ་དད་པ་ཙམ་དུ་ཞེས་བྱ་བའི་སྒྲས་བསྟན་པར་བཤད་དོ། །སྤྱོད་པ་པོ་དོགས་པ་སྐྱེ་བའི་གཞི་ནི། དངོས་མེད་ཀྱིས་བསྡུས་པའི་རྟ་མ་ཡིན་པ་ཉིད་
དང་དངོས་པོར་གྱུར་པའི་རྟ་མ་ཡིན་ཞིང། བ་གླང་མ་ཡིན་པ་ལས་ལོག་པ་གཉིས་ཆོས་ཆོས་ཅན་དུ་བཤད་པ་ལ། དེ་ལྟ་ན་རྫས་ཐ་དད་དུ་འགྱུར་སྙམ་ནས་རྩད་པ་ཡིན་ནོ། །ལྡོག་པ་ནི། ལྡོག་པ་ཚིག་རྐྱང་སྤྱི་དང་ལོག་པ་ཞེས་པ་ནི་ལྡོག་པ་གཉིས་ཚོགས་
བྱེ་བྲག་གོ། གཉིས་པ་ལ། རྣམ་དབྱེ་ཐ་དད་མི་འཐད་པར་ཐལ་བ་སྤང་བ་དང། སྒྲ་ཐ་དད་དུ་སྦྱོར་བའི་དགོས་པའོ། །དང་པོ་ནི། ཆོས་ཆོས་ཅན་རྫས་ཐ་དད་དུ་ཐལ། བ་ལང་གི་དཀར་པོ་ཞེས་བརྗོད་པའི་སྒྲ་རྣམ་དབྱེ་བརྒྱད་ཀྱི་ནང་ནས། རྣམ་དབྱེ་དྲུག་པ་
འབྲེལ་བ་སྟོན་པའི་སྒྲས་རྫས་ཐ་དད་དུ་བརྗོད་པའི་ཕྱིར། དཔེར་ན་ལྷ་སྦྱོན་གྱི་རིལ་པ་ཞེས་པ་བཞིན། དེ་ལྟ་མིན་ན། སྒྲའི་རྣམ་དབྱེ་དོན་མེད་པར་ཐལ་ལོ་ཞེ་ན། ཆོས་དང་ཆོས་ཅན་བརྗོད་པའི་བརྗོད་བྱ་རྫས་ཐ་དད་ཁོ་ནར་མ་ངེས་པར་ཐལ། གཞི་གཅིག་

[054B] འོ་ན། བློ་ལ་རྫས་ཐ་དད་དུ་སྣང་བ་འགལ་ལོ་ཞན། ཆོས་ཆོས་ཅན་རྫས་ཐ་དད་དུ་མེད་ཀྱང་དེ་གཉིས་ཐ་དད་དུ་འབྱེད་པའི་རྣམ་དབྱེ་དྲུག་པའི་སྒྲ་ཡིས་
རྫས་ཐ་དད་པའི་དོན་བཞིན་དུ། བློ་ཡུལ་དུ་སྒྲུབ་ཅིང་གོ་བར་བྱེད་པའི་རྒྱུ་མཚན་ཡོད་དེ། བརྗོད་བྱ་ཆོས་ཆོས་ཅན་རྫས་ཐ་དད་ལ་སྦྱོར་བ་མཐོང་བ་གོམས་པས་ཤན་རྒྱབ་པའི་ཤུགས་ཀྱི་ཁྱད་པར་གྱིས་རྫས་ཐ་དད་ལྟ་བུར་གོ་བའི་ཕྱིར། སྔར་གྱི་རྩོད་
པའི་གཞི་དང་འདི་མི་འདྲ་སྟེ། སྔ་མ་ནི་ཆོས་ཆོས་ཅན་ལྡོག་པ་ཐ་དད་ཅིང་ཁྱབ་ཆེ་ཆུང་ཡོད་པ་ལ་བརྩད་པའི་ལན་དུ་དེ་གཉིས་རྫས་ཐ་དད་མེད་པར་བསྟན་པ་ཡིན་ལ། འདིར་ནི། དེ་ལས་ཀྱང་རྣམ་པ་གསལ་བའི་དཔེ་ལྡོག་པ་གཅིག་ཉིད་སྒྲའི་སྦྱོར་
ཚུལ་གྱིས་ཆོས་དང་ཆོས་ཅན་གཉིས་ཀར་དུ་འགྱུར་བའི་ཚུལ་སྟོན་པ་ཡིན་ནོ། །དེ་དཔེར་བརྗོད་ན། སྒྲ་མི་རྟག་ཅེས་བརྗོད་པའི་ཚེ། སྒྲ་ཆོས་ཅན་དང་མི་རྟག་པ་ཆོས་སུ་གོ་བར་བྱེད་ལ། སྒྲའི་མི་རྟག་པ་ཞེས་བརྗོད་པ་ན། སྒྲ་ཁྱད་ཆོས་དང་མི་རྟག་པ་
ཁྱད་གཞིར་གོ་བར་བྱེད་པས། ཚིག་སྔ་མའི་སྒྲ་ཞེས་བརྗོད་པའི་ངག་དང་ཕྱི་མའི་སྒྲ་ཞེས་བརྗོད་པའི་ངག་གཉིས་བརྗོད་བྱ་སྒྲའི་ལྡོག་པ་གཅིག་པུར་ཟད་ཀྱང་སྔ་མས་ཆོས་ཅན་གྱི་ཚུལ་དང་ཕྱི་མས་ཆོས་སུ་གོ་བར་བྱེད་དོ། །བ་གླང་གི་རྭ་ཞེས་བརྗོད་
པའི་ཚེ། རྭ་ཁྱད་གཞི་དང་བ་གླང་ཁྱད་ཆོས་ཡིན་པས། དེ་ལས་ལོག་པར་འདོད་པས་ནི། ལེའུ་གཉིས་པར། དེ་སྤྱི་ཡན་ལག་ཏུ་བྱས་ཏེ་ཞེས་པའི་དོན་ཅུང་ཟད་མ་རྟོགས་པའི་རྣམ་འགྱུར་དུ་གསལ་ལོ། །གཉིས་པ་ལ། ཆོས་ཆོས་ཅན་ཐ་དད་པ་འདོད་

[055A]༄༅། །པའི་རྗེས་སུ་བྱེད་པར་བསྟན་པ་དང། རྫས་ཐ་དད་ཞེན་ཡུལ་དུ་བྱེད་ཀྱང་དེ་དང་འདྲ་བར་བསྟན་པ་དང། སྒྲའི་སྦྱོར་ཚུལ་ཇི་ལྟར་བྱས་ཀྱང་འདྲ་བར་བསྟན་པའོ། །དང་པོ་ནི། ཆོས་བརྗོད་ཀྱི་སྒྲས་ལྡོག་པ་དེ་ཉིད་ཁྱད་པར་གཞན་གྱི་རྟེན་དུ་རུང་
བ་སྒྲ་དེའི་རྗེས་སུ་འབྲང་བའི་བློ་ཡུལ་དུ་སྤོང་བ་དང་ཆོས་ཅན་བརྗོད་པའི་སྒྲས་མི་སྤོང་བ་དག་ཆོས་ཅན་དངོས་པོའི་དབང་གིས་ཞུགས་པ་མ་ཡིན་ཏེ། སྒྲ་དེ་གཉིས་ཀྱི་བརྡའི་བྱེ་བྲག་སོ་སོར་རྟོགས་པར་འདོད་པ་པོའི་འདོད་པའི་རྗེས་སུ་བྱེད་པའི་སྒྲ་ཐ་དད་
འཇུག་པའི་གཞི་ཙམ་དུ་ཟད་པའི་ཕྱིར་ཁྱད་ཆོས་གཞན་གྱི་རྟེན་དུ་རུང་བ་དེ་དང་མི་རུང་བ་ལྟར་བློ་ཡུལ་དུ་སོ་སོར་གོ་བར་བྱེད་པའི་དོན་ཏོ། །གཉིས་པ་ནི། ཡུལ་ཀུན་ལ་རྫས་ཆོས་ཅན་དང། དངོས་པོ་ཆོས་བརྗོད་པའི་སྒྲ་དེ་དག་ཆོས་ཅན། རྫས་ཐ་
དད་ལ་ཞེན་པར་བྱས་ཀྱང་ཁྱོད་ཀྱི་བརྗོད་བྱ་ལ་རྫས་ཐ་དད་ཀྱི་ཁྱད་པར་འགའ་ཡང་ཡོད་པ་མ་ཡིན་ཏེ། དོན་གཅིག་ཉིད་བརྡ་ཐ་དད་ཀྱིས་གོ་བའི་ཁྱད་པར་འདི་ཉིད་དུ་ཟད་པ་དེའི་ཕྱིར། ཡོན་ཏན་དང་ཡོན་ཏན་ཅན་དང། བྱ་བ་དང་བྱ་བ་དང་ལྡན་པ་དང་
སྤྱི་དང་སྤྱི་ལྡན་སོགས་བརྗོད་པའང་རྫས་ཐ་དད་དུ་ཞེན་ཡང། རྟོག་པས་བཏགས་པའི་ཐ་དད་ཙམ་དུ་ཟད་པ་ཡང་གོ་བར་བྱེད་པའོ། །གསུམ་པ་ནི། ཆོས་དང་ཆོས་ཅན་གྱི་དོན་དེ་ཤེས་པར་འདོད་པས་རྐྱེན་གྱི་སྦྱོར་ཚུལ་མི་འདྲ་བ་བྱས་ཀྱང་རྫས་
ཐ་དད་དུ་འགྱུར་བ་མ་ཡིན་པར་ཐལ། དེ་གོ་བར་འདོད་ནས་དེ་ལ་ཕན་པའམ། བྱེད་ལྡན་གྱི་རྐྱེན་ནམ། གལ་ཏེ་ཡིད་བྱེད་ཀྱི་རྐྱེན་གྱི་མཐའ་ཅན་གཞན་གྱིས་བརྗོད་ཀྱང་རུང། ཁྱད་པར་གཞན་སྤངས་མ་སྤངས་ཙམ་དེ་ལས་བརྗོད་བྱའི་ཁྱད་པར་

[055B] གསུམ་པ་ནི། གཞན་སེལ་སྐྲའི་ཡུལ་དུ་འདོད་པ་ལ་ནི། སྤྱི་དང་སྤྱི་དེ་དང་ལྡན་པ་རྫས་གཞན་དུ་འདོད་པའི་ཕྱོགས་ལ་བརྗོད་པའི་སྐྱོན་བསལ་ཅི་ཡང་མེད་དེ། ལུགས་དེ་ལ་ཐ་སྙད་ཀུན་རུང་བ་དེའི་ཕྱིར། གཉིས་པ་ལ་ཉེས་པ་གསུམ་བསྟན་
པ་ནི། རིགས་དང་རིགས་དེ་དང་ལྡན་པའི་གསལ་བ་དག་རྫས་ཐ་དད་ཡིན་ན། དེ་མི་རིགས་པར་ཐལ། དེ་ལ་ཕྱོགས་གླང་གིས་བཀོད་པའི་ཉེས་པར་འགྱུར་བའི་ཕྱིར། ཇི་ལྟར་ཞེ་ན། རང་དབང་མེད་ཕྱིར་དེ་ལྡན་མིན། བཏགས་པའི་ཕྱིར་དང་མི་སྲིད་ཕྱིར། །དེའི་
དོན་ནི། སྤྱི་དོན་གཞན་དེ་དང་ལྡན་པའི་སྒོ་ནས་ཤིང་གསལ་རྣམས་ལ་ཤིང་གི་སྤྱི་སྒྲ་འཇུག་པ་མ་ཡིན་པར་ཐལ། དེ་ལྟ་ན་དེ་རྣམས་ལ་ཤིང་གི་སྒྲ་རང་དབང་སྟེ་དངོས་མིང་དུ་འཇུག་པ་མེད་པར་ཐལ་བའི་ཕྱིར་རོ། །དེ་ལྟ་ན་བཏགས་མིང་དུ་འགྱུར་ལ། དེ་
ཡིན་ན་ཤིང་དང་ཤིང་གསལ་གྱི་གཞི་མཐུན་མི་སྲིད་པར་འགྱུར་རོ་ཞེས་པའོ། །མང་ཚིག་སོགས་མི་རུང་བའི་ཉེས་པ་འཇུག་པར་བསྟན་པ་ནི། ཆོས་ཆོས་ཅན་རྫས་ཐ་དད་མ་ཡིན་ན། དྲུག་པའི་སྒྲ་དང་གཅིག་ཚིག་དང་མང་ཚིག་ལ་སོགས་པའི་རྣམ་དབྱེ་
མི་རུང་བར་འགྱུར་རོ་ཞེ་ན། བརྡ་སྤྲོད་པ་དང་སྤྱོད་པ་པ་གང་དག་གི་འདོད་པ་དེ་དག་ལ་ནི་ཆོས་ཅན། དྲུག་པའི་རྣམ་དབྱེ་དང་མང་ཚིག་ལ་སོགས་པ་ཚིག་གི་རྣམ་དབྱེ་མི་རུང་བའི་ཀླན་ཀ་འཇུག་རིགས་པར་ཐལ། ཚིག་དངོས་པོའི་དབང་གིས་འཇུག་པ་ལྷུར་
བླངས་ནས་བརྗོད་ཅིང། བརྗོད་འདོད་ལ་མི་རྟེན་པར་འདོད་པའི་ཕྱིར། གསུམ་པ་ལ། དངོས་དང། གཞན་ལ་མང་ཚིག་སོགས་མི་རུང་བའི་རྒྱུ་མཚན་ནོ། །དང་པོ་ནི། ཕྱི་རོལ་དོན་གྱི་དབང་གིས་འཇུག་ལ་མི་ལྟོས་པའི་ཚིག་གང་སྨྲ་བ་པོས་བརྡ་ཇི་ལྟར་

[056A]༄༅། །སྦྱར་བ་ལྟར་དོན་བརྗོད་པར་བྱེད་པ་ཉིད་དུ་འདོད་པའི་སེལ་བ་སྨྲ་བ་ཆོས་ཅན། ཁྱོད་ལ་མང་ཚིག་སོགས་མི་རུང་བའི་ཀླན་ཀ་མི་འཇུག་པར་ཐལ། ཁྱོད་རྗོད་བྱེད་དེས་སྨྲ་བ་པོའི་བརྗོད་འདོད་ཀྱིས་ངེས་པར་བྱེད་པ་དེ་བཞིན་དུ་དོན་བརྗོད་པར་
བྱེད་པ་ཡིན་པར་སྨྲ་བའི་ཕྱིར། གཉིས་པ་ནི། བུད་མེད་གཅིག་ཆོས་ཅན། ཁྱོད་ལ་བཙུན་མོ་རྣམས་ཞེས་པའི་ཐ་དད་པའི་མང་ཚིག་བཞག་པའི་རྒྱུ་མེད་པར་ཐལ། ཁྱོད་དུ་མ་མ་ཡིན་པའི་ཕྱིར། གྲོང་དྲུག་ཆོས་ཅན། ཁྱོད་ལ་ཁང་བཟང་གི་ཕྲང་བ་ཞེས་
ཐ་དད་མིན་པའི་གཅིག་ཚིག་བཞག་པ་ལ་རྒྱུ་མེད་པར་ཐལ། ཁྱོད་གཅིག་མ་ཡིན་པའི་ཕྱིར་ལ་སོགས་པ་བྱེ་མ་ཉག་མ་གཅིག་ལ་མང་ཚིག་སྦྱར་བ་སོགས་སོ། །ནམ་མཁའི་རང་བཞིན་ཞེས་དྲུག་སྒྲ་སྦྱར་དུ་མི་རུང་བར་ཐལ། ནམ་མཁའ་དང་དེའི་
རང་བཞིན་རྫས་ཐ་དད་དུ་མེད་པའི་ཕྱིར། ནམ་མཁའི་ནམ་མཁའ་ཉིད་ཅེས་དེ་ཕན་གྱི་རྐྱེན་སྦྱར་དུ་མི་རུང་བར་ཐལ། ནམ་མཁའ་དང་ནམ་མཁའ་ཉིད་རྫས་ཐ་དད་དུ་མེད་པའི་ཕྱིར། གྲོང་ཁྱེར་དྲུག་ལ། སྡུད་པ་ཞེས་པའི་ཡོན་ཏན་དོན་གཞན་ཞིག་ཡོད་པས་
གཅིག་ཚིག་འཇུག་པ་ཡིན་ནོ་ཞེ་ན། མི་རིགས་ཏེ། གྲོང་ནི། རྡུལ་རིགས་མི་མཐུན་ཚོགས་པ་ཡིན་ལ། རིགས་མི་མཐུན་གྱིས་ཡན་ལག་ཅན་གྱི་རྫས་མི་རྩོམ་པར་ཁས་བླངས་པས། ཡོན་ཏན་དོན་གཞན་གྱི་རྟེན་དུ་ཁྱོད་རང་ལྟར་ན་འགལ་བར་
འགྱུར། གྲོང་ནི་རྫས་རིགས་མི་མཐུན་ཕྲད་པའི་ལྡན་པ་ཡིན་པས་དེ་ལ་བརྟེན་ནོ་ཞེ་ན་ཡང་ཁས་བླངས་འགལ་བར་འགྱུར་ཏེ། ཡོན་ཏན་ལ་ཡོན་ཏན་གཉིས་པ་མི་བརྟེན་པར་ཁས་བླངས་པའི་ཕྱིར་རོ། །དེ་ལ་འང་ཞེས་པ་ནས་འདི་ཡན་གྱིས་སློབ་དཔོན་

[056B] རང་འགྲེལ་དུ་གཞན་སེལ་ཡུལ་དུ་བྱེད་པའི་རྟོག་པ་རྣམས་ཀྱི་བྱེད་ལས་དང་བཅས་པ་རྒྱས་པར་བསྟན་ཏོ། །གཉིས་པ་ལ། ཡུལ་སྤྱིའི་གནས་ཚུལ་དང་
དེ་སྣང་གི་བློའི་འཇུག་ཚུལ་ལོ། །དང་པོ་ལ། ཀུན་རྫོབ་བདེན་པའི་ཀུན་རྫོབ་གྱི་སྒྲ་བཤད་དང། དེ་ལ་སྣང་བ་བསམ་ངོའི་བདེན་པ་ཙམ་དུ་བསྒྲུབ་པ་དང། དོན་དམ་དུ་བདེན་པ་དགག་པ་དང། དེས་ན་དེ་འཛིན་འཁྲུལ་པར་བསྒྲུབ་པ་དང། འཁྲུལ་པ་
གཞི་མེད་དུ་འབྱུང་བར་ཐལ་བ་སྤང་པའོ། །དང་པོ་ནི། སྔར་དེ་ཕྱིར་གཞན་སེལ་ཡུལ་ལ་ནི་ཞེས་པའི་འགྲེལ་པར་ལྡོག་པ་སྤྱི་ཡིན་པའི་རྒྱུ་མཚན་སྤྱི་འཛིན་གྱི་བློ་ལ་སྣང་བའི་ཕྱིར། ཅེས་བཤད་ནས། ཡང་གཞུང་འདིའི་མཚམས་སྦྱོར་དུ་གཞན་
ལས་ལྡོག་པ་ཇི་ལྟར་སྤྱི་ཡིན་ཞེ་ན། དེ་ནི་སྔར་གྱི་སྐབས་དེར་བཤད་ཟིན་ཏོ་ཞེས་གསུངས་སོ། །འོ་ན་གཞུང་འདིའི་དགོས་པ་གང་ཡིན་ཞེ་ན། བྲམ་ཟེ་ཆེན་པོ་ན་རེ། དེ་བློའི་བསམ་པའི་དབང་གིས་སྤྱི་ཡིན་པའི་རྒྱུ་མཚན་སྔར་རྒྱས་པར་མ་བཤད་པས་
འདིར་འཆང་ཅེས་གསུངས་པ་ལྟར་སྔར་གྱི་རང་འགྲེལ་ལ་གཞུང་འདི་འཕྲོས་སོ། །ཤིང་མ་ཡིན་ལས་ཐ་དད་པའི་ཤིང་གསལ་གྱི་དངོས་པོ་རྣམས་ལ་བརྟེན་ནས་ཤིང་གསལ་གྱི་དོན་རྣམས་རིགས་གཅིག་ཏུ་སྣང་བའི་ཤིང་གི་སྤྱི་
འཛིན་གྱི་བློ་ཆོས་ཅན། དེ་ཁོ་ན་ཉིད་མཐོང་བ་ལ་སྒྲིབ་པར་བྱེད་པའི་བློ་ཀུན་རྫོབ་པ་ཡིན་ཏེ། རང་གི་ངོ་བོ་ཤིང་མ་ཡིན་ལས་ལོག་པར་སྣང་བའི་སྒྲ་དོན་གཟུང་ཡུལ་དུ་བྱས་པ་ཡིས་ཤིང་གསལ་གཞན་གྱི་ཐུན་མོང་མ་ཡིན་པའི་ངོ་བོ་

[057A]༄༅། །གཟུང་ཡུལ་དུ་བྱས་ནས་མཐོང་བ་ལ་སྒྲིབ་པར་བྱེད་པའི་བློ་ཡིན་པའི་ཕྱིར། ཤིང་གསལ་རྣམས་རྫས་ཐ་དད་ཀྱང་སྤྱི་བློ་ལ་རིགས་ཐ་དད་མིན་པ་ལྟ་བུར་སྣང་བ་ལ་རྒྱུ་མཚན་ཡོད་དེ། བློ་དེས་རྫས་ཐ་དད་པ་ཉིད་གཟུང་ཡུལ་དུ་མཐོང་
བ་ལ་བསྒྲིབས་ཤིང་ཤིང་གསལ་གྱི་དངོས་པོ་རྣམས་རང་མ་ཡིན་ལས་ལོག་པར་རང་རྒྱུ་ལས་སྐྱེས་པའི་ངོ་བོ་འགའ་ཞིག་གིས་དེ་ལྟར་སྣང་བའི་ཕྱིར། གཉིས་པ་ནི། བློ་དེ་ལ་སྣང་བའི་སྤྱི་ཤིང་མ་ཡིན་ལས་ལོག་པར་སྣང་བ་ཆོས་ཅན་
བསམ་པའི་དབང་གིས་བདེན་པར་ཡོད་པར་རབ་ཏུ་བསྒྲགས་པ་ཙམ་ཡིན་ཏེ། བློའི་སྣང་བ་གང་ཞིག་དམ་པའི་དོན་དུ་མི་བདེན་པའི་ཕྱིར། ཤིང་གི་སྤྱི་འཛིན་གྱི་རྟོག་པ་ལ་ཤིང་མ་ཡིན་པ་ལས་ལོག་པར་སྣང་བ་དེའི་མཚན་གཞིར། ཤིང་རང་
མཚན་དང་ཤིང་གི་སྒྲ་དོན་གཉིས་ཡོད་ཀྱང་སྣང་བ་དེ་ཉིད་སྒྲ་དོན་དང་བསམ་ངོའི་བདེན་པ་ཙམ་ཡིན་ལ་དེ་སྣང་གི་བློ་ནི། ཀུན་རྫོབ་ཀྱི་སྒྲ་བཤད་པའི་གཞི་ཡིན་གྱི་འཇུག་པ་མ་ཡིན་ཏེ། དོན་དམ་པར་གྲུབ་པའི་ཕྱིར་རོ། །གསལ་བ་རང་མཚན་
རྣམས་ནི་བསམ་ངོའི་བདེན་པ་ཙམ་མ་ཡིན་ཏེ། རང་གི་གནས་ཚོད་བདེན་པར་གནས་པས་སོ། །གཞུང་འདི་དག་ནི་ཀུན་རྫོབ་དང་བདེན་པའི་སྒྲ་བཤད་འཇུག་སྟོན་པ་ཡིན་ལ། གཞུང་གཞན་དུ། གཏི་མུག་རང་བཞིན་སྒྲིབ་ཕྱིར་ཀུན་
རྫོབ་སྟེ། ཞེས་དང། ཡང་གཞན་དུ། གང་ཞིག་གིས་སམ་གང་ཞིག་ལ། །ཡང་དག་སྒྲིབ་བྱེད་ཀུན་རྫོབ་འདོད། །ཅེས་གསུངས་པ་ལྟར་རོ། །འདིར་ཡང་འགྱུར་རྙིང་དུ། གཞུང་སྔ་མ། གཞན་གྱི་ངོ་བོ་སྒྲིབ་བྱེད་པ། །ཀུན་རྫོབ་དེས་བདག་ཐ་དད་ཀྱང་

[057B] །གསུམ་པ་ལ། དངོས་དང། ཤེས་པའི་རྫས་ཕྱི་རོལ་གྱི་སྤྱི་ཡིན་པ་དགག་པའོ། །དང་པོ་ནི། ཤིང་གི་སྤྱི་བློ་དེ་ཡིས་ཇི་ལྟར་ཀུན་བརྟགས་པ་ཤིང་མ་ཡིན་ལས་ལོག་པར་སྣང་བ་དེ་ནི་ཆོས་ཅན། དམ་པའི་དོན་དུ་མེད་དེ་
གསལ་བ་རང་མཚན་དང་རྫས་གཅིག་དང་ཐ་དད་གང་དུ་ཡང་མེད་པའི་ཕྱིར། ཤིང་མ་ཡིན་ལས་ལོག་པར་སྣང་བ་དེ་གསལ་བ་རང་མཚན་དང་རྫས་གཅིག་ཏུ་མེད་དེ། གསལ་བ་རྫས་ཐ་དད་པ་རྣམས་ཕན་ཚུན་རྗེས་སུ་མི་འགྲོ་
བའི་ཕྱིར། དེ་དང་རྫས་ཐ་དད་དུ་མེད་དེ། གསལ་བ་ལ་རྗེས་སུ་འགྲོ་བའི་རང་གི་སྤྱི་རྫས་གཞན་བློ་མ་འཁྲུལ་བ་ལ་སྣང་བ་མེད་པའི་ཕྱིར། རྟགས་འདི་དགག་ཕྱོགས་ཁྱབ་སྒྲུབ་པའི་ཚུལ་འདི་ལྟར་ཡིན་ཏེ། ཤིང་གི་སྤྱི་བྲོ་དེ་མ་འཁྲུལ་བར་ཐལ། ཤིང་
མ་ཡིན་ལས་ལོག་པར་སྣང་བ་དེ་རང་མཚན་ཡིན་པའི་ཕྱིར། རང་རྒྱུད་འཕེན་ནོ། །འདོད་ན། ཤིང་གི་སྤྱི་བློ་ཆོས་ཅན། ཁྱོད་ལ་རང་གི་གཟུང་ཡུལ་ཆ་ཅན་དུ་མི་སྣང་བར་ཐལ། འདོད་པ་དེའི་ཕྱིར། ཁྱབ་པ་ཡོད་དེ། ཆ་ཅན་རིགས་པའི་རྣམ་པ་ཅན་དུ་བློ་གང་
ལ་སྣང་ཡང། ཆ་དང་ཆ་ཅན་རྣམ་པ་མི་འདྲ་བར་སྣང་བས་ཁྱབ་པས། ཆ་དང་ཆ་ཅན་ཆོས་ཅན། རྫས་ཐ་དད་དུ་ཐལ། བློ་མ་འཁྲུལ་བའི་གཟུང་ངོར་སོ་སོར་སྣང་བའི་ཕྱིར་ཅེས་པའི་གནོད་པར་འགྱུར་རོ། །དེས་ན་བློ་མ་འཁྲུལ་བ་ལ་གསལ་བ་ནང་ཕན་
ཚུན་རྗེས་སུ་འགྲོ་བ་དང། གསལ་བ་དང་སྤྱི་དོན་གཞན་གང་རུང་དུ་སྣང་བར་ཐལ། བློ་མ་འཁྲུལ་བའི་གཟུང་ངོར། ཡུལ་ཆ་ཅན་གྱི་རྣམ་པར་མི་འཆར་བ་གང་ཞིག་ཤིང་མ་ཡིན་ལས་ལོག་པར་སྣང་བ་དེ་ཤིང་གསལ་རྣམས་ལ་རྗེས་སུ་འགྲོ་བར་

[058A]༄༅། །བློ་མ་འཁྲུལ་བ་ལ་སྣང་བའི་ཕྱིར། ཡང་ན་ཟླ་བ་དང་སྐར་མ་ལྟར་སྤྱི་དང་དེའི་རྗེས་སུ་འགྲོ་བ་གཉིས་སོ་སོར་སྣང་དགོས་ལ། ཡང་ན་ཆུ་དང་འོ་མ་འདྲེས་པ་བཞིན་དུ། རྗེས་སུ་འགྲོ་བ་རྣམས་སོ་སོར་མི་སྣང་བ་ལས་མ་གཏོགས་པའི་སྣང་
ཚུལ་གཞན་ཤིན་ཏུ་ཞིབ་པའི་བློས་བརྟགས་ཀྱང་མི་རྙེད་དོ། །རིགས་པ་འདི་དག་ཞིབ་ཏུ་མ་བཙལ་ན། སྤྱི་བློའི་སྣང་བ་དངོས་པོ་ཡིན་པ་མ་བཀག་ན། བྱས་པ་སོགས་ལའང་མཚུངས་པར་མཐོང་ཞིང་དེ་དག་དངོས་པོར་སྒྲུབ་ན་སྤྱི་དངོས་པོ་ཡིན་པ་ཡང་མི་
ཁེགས་པར་མཐོང་ནས། དངོས་པོ་བརྟག་པ་མཐའ་གཟུང་གི་ཚུལ་དུ་ཁས་ལེན་དགོས་པ་དང། རྣམ་གཞག་དེ་དག་འཁྲུལ་ངོར་ཡིན་ཞེས་པའི་ཚིག་སྦྱར་བ་མ་གཏོགས་པ་གང་ཡང་ཁས་ལེན་མི་ནུས་པའི་ཤིན་ཏུ་ཕོངས་པ་རྣམས་འབྱུང་བར་འགྱུར་
རོ། །ཁ་ཅིག་རང་མཚན་ནི་རང་མཚན་མིན་ཏེ་རང་གི་གསལ་བ་རྣམས་ལ་རྗེས་སུ་འགྲོ་བའི་ཕྱིར་རོ་ཞེས་སྨྲ་བ་ནི་ལྟག་ཆོད་འབའ་ཞིག་ཡིན་ཏེ། རྟགས་སྒྲུབ་ན་དམ་བཅའ་ལ་གནོད་ལ་དམ་བཅའ་གྲུབ་ན་རྟགས་མི་འགྲུབ་པས་སོ། །གཉིས་པ་ནི། ཤིང་
མ་ཡིན་ལས་ལོག་པར་སྣང་བ། གང་གི་རང་གི་ངོ་བོ་ཡི། ཞེས་པས་སྤྱི་འཛིན་གྱི་ཤེས་པའི་རྫས་སུ་བསྟན་ལ། དེ་ལྟར་དོན་དམ་པར་ཡོད་པས་དེ་ནི་དམ་པའི་དོན་དུ་མེད། ཅེས་པ་མི་རིགས་སོ་ཞེ་ན། ཤིང་མ་ཡིན་ལས་ལོག་པར་སྣང་བ་ཆོས་ཅན་
དེ་ལྟར་ཕྱི་རོལ་གྱི་དོན་གཞན་གྱི་རྗེས་སུ་འབྲང་བའི་སྤྱིར་འགྱུར་ཏེ་མི་འགྱུར་བར་ཐལ། ཤིང་གི་སྤྱི་འཛིན་གྱི་ཤེས་པ་ལས་རྫས་ཐ་དད་མ་ཡིན་པར་དེ་དང་གྲུབ་སྡེ་རྫས་གཅིག་པའི་ཕྱིར། དམ་བཅའ་ལ་ཚད་མའི་བསལ་བ་བསྟན་ནས་གྲུབ་

[058B] ངོ་བོར་བཤད་པ་ནི་དེ་དང་ངོ་བོ་ཐ་མི་དད་པའི་བདག་གཅིག་ཏུ་སྟོན་པ་ཙམ་ཡིན་ནོ། །དེ་བཞིན་དུ་ཤེས་པའི་གསལ་བ་ལ་རྗེས་སུ་འགྲོ་བའི་སྤྱི་ཡང་མ་ཡིན་ཏེ། སྤྱི་འཛིན་ལ་ཤིང་མ་ཡིན་ལས་ལོག་
པར་སྣང་བའི་ཕྱིར་རོ། །བཞི་པ་ནི། ཤིང་གསལ་གྱི་དོན་རྣམས་ལ་ཤིང་གི་བདག་ཉིད་དུ་རིགས་གཅིག་ཏུ་འཛིན་པའི་ཤིང་གི་སྤྱི་འཛིན་གྱི་རྣམ་རྟོག་འདི་ཆོས་ཅན། ལོག་ཅིང་འཁྲུལ་པ་ཡིན་ཏེ། ཤིང་མིན་པ་ཤིང་དུ་སྣང་བའི་ཤེས་པ་ཡིན་པ་དེས་ནའི་
ཕྱིར་རོ། །ལྔ་པ་ལ། འཁྲུལ་གཞི་ངོས་བཟུང་བ་དང། དུ་མས་འབྲས་བུ་གཅིག་བསྐྱེད་པའི་དཔེར་རྐྱེན་གསུམ་དགོད་པ་དང། སྨན་དགོད་པའོ། །དང་པོ་ནི། སྤྱི་གཅིག་ཏུ་འཛིན་པའི་བློ། སྤྱི་དོན་གཞན་གཅིག་ལས་མི་སྐྱེ་ན་རྒྱུ་མེད་དུ་འབྱུང་བར་འགྱུར་ཏེ། དུ་མས་འབྲས་
བུ་གཅིག་བསྐྱེད་པ་མི་སྲིད་པའི་ཕྱིར་ཅེ་ན། ཤིང་ཞེས་པའི་མིང་གི་དོན་གང་ཡིན་པ་ཤིང་དེ་རྗེས་སུ་འགྲོ་བ་དང་ལྡན་པའི་ཤིང་གསལ་ཕན་ཚུན་དུ་ཐ་དད་པ་ཆོས་ཅན། ཤིང་གི་སྤྱི་འཛིན་འདིའི་བརྒྱུད་པའི་ས་བོན་ཡིན་ཏེ། དེ་ལ་བརྒྱུད་ནས་ཕན་འདོགས་པའི་
ཕྱིར། གཉིས་པ་ནི། ཤིང་གསལ་རྫས་ཐ་དད་པ་འགའ་ཞིག་ནི་ཆོས་ཅན། སྤྱི་དོན་གཞན་མེད་པའི་རྫས་ཐ་དད་ཡིན་ཡང་རང་བཞིན་གྱིས་རང་འབྲས་གཅིག་བསྐྱེད་པར་ངེས་ཏེ། ཁྱོད་ཤིང་གསལ་རིགས་གཅིག་ཏུ་རྟོགས་པའི་ཤིང་གི་སྤྱི་འཛིན་དང་
དོན་ཤིང་འཛིན་པའི་དབང་ཤེས་ལ་སོགས་པ་རང་འབྲས་ཀྱི་དོན་གཅིག་བསྒྲུབ་པ་ལ་ནུས་པ་ངེས་པའི་ཕྱིར། དཔེར་ན། མིག་གི་དབང་པོ་ལ་སོགས་པ་བཞིན་ནོ། །ཡང་ན། ཁྱེད་རང་བྱེ་བྲག་པ་ཡང་བདག་དང་དབང་པོ་དང་ཡིད་དང། དེ་དག་ཕྲད་པ་རྣམས་ལ་ཐུན་

[059A]༄༅། །མོང་གི་སྤྱི་གཅིག་མེད་ཀྱང་ཤེས་པ་གཅིག་བསྐྱེད་པར་འདོད་པ་བཞིན་ནོ། །གསུམ་པ་ནི། འབྲས་བུ་གཅིག་བསྐྱེད་པ་ལ་སྤྱི་དོན་གཞན་གཅིག་ངེས་པར་དགོས་པ་མ་ཡིན་པར་ཐལ། སྨན་པར་པ་ཏ་ལ་སོགས་པ་ཁ་ཅིག་སྤྱི་དོན་གཞན་
མེད་པའི་རྫས་ཐ་དད་ཡིན་ཀྱང་ལྷན་ཅིག་ཏུ་སྦྱར་བའམ་སོ་སོར་སྦྱར་བ་ཡིས་རིམས་ནད་ལ་སོགས་པ་ཞི་བའི་འབྲས་བུ་གཅིག་བྱེད་པར་མཐོང་གི། ཐ་དད་དུ་མཚུངས་ཀྱང་ཞོ་ལ་སོགས་པ་གཞན་གྱིས་མ་ཡིན་པར་མཐོང་བའི་ཕྱིར། དཔེར་ན་དང། བཞིན་
ཞེས་པ་གཉིས་དཔེ་འདྲེན་པ་དང་གྲུབ་ཟིན་གོ་བར་བྱེད་པའོ། །སྨན་དེ་དག་ལ། སྤྱི་གཞན་ཅུང་ཟད་ཡོད་པ་དེས་འབྲས་བུ་གཅིག་བྱེད་པ་ཡིན་ནོ་ཞེ་ན། སྨན་དེ་རྣམས་ལ་ནུས་པ་ཐ་དད་མེད་པར་ཐལ། ནུས་པ་ཐ་དད་མེད་པའི་སྤྱི་ཁྱད་པར་མེད་པར་རྗེས་སུ་འགྲོ་
བའི་ཕྱིར། སྤྱི་དོན་གཞན་དེས་ནད་ཞི་བ་མ་ཡིན་པར་ཐལ། སྨན་དེ་དག་ཞིང་དང་སོ་ནམ་སོགས་ཐ་དད་ཀྱང་ནད་ཞི་བའི་ནུས་པ་ཆེ་ཆུང་གི་ཁྱད་པར་མེད་པར་ཐལ་བར་འགྱུར་བའི་ཕྱིར། ཡང་སྨན་ལ་ནད་ཞི་བའི་ནུས་པ་མེད་པར་ཐལ། སྤྱི་དོན་གཞན་དེས་
འབྲས་བུ་ལ་ཕན་འདོགས་པའི་ནུས་པ་མེད་པའི་ཕྱིར་ཏེ། རྟག་ཅིང་བརྟན་པས་སོ། །གཞུང་དེ་དག་གིས་ནི་བྱེ་བྲག་པ་སོགས་སྤྱི་བློ་ལ་གཟུང་དོན་དགོས་ཤིང་གསལ་བ་དུ་མ་དེར་མི་འཐད་པས། སྤྱི་དོན་གཞན་ངེས་པར་དགོས་ལ། དེ་ལྟ་མིན་ན། སྤྱི་བློ་རྒྱུ་
མེད་དུ་འབྱུང་བར་འགྱུར་རོ་སྙམ་པའི་དོགས་པ་དཔེ་དང་བཅས་པས་བཀག་པ་ཡིན་ནོ། །གཉིས་པ་ལ། སྤྱི་བློའི་འཇུག་ཚུལ་མདོར་བསྟན་པ། རྒྱས་པར་བཤད་པ། དོན་བསྡུ་བའོ། །དང་པོ་ནི། གཞུང་འདི་གང་ལས་འཕྲོས་པ་དང། ཇི་ལྟར་འཕྲོས་པ་དང་

[059B] །དང་པོ་ནི། དེ་ལ་བསམ་པའི་དབང་གིས་ནི། །སྤྱི་ཡོད་པར་ནི་རབ་ཏུ་བསྒྲཌ། །ཞེས་པ་ལས་སོ། །གཉིས་པ་ནི། ཤིང་མ་ཡིན་ལས་ལོག་པར་སྣང་བ་དེ་ཕྱི་རོལ་གྱི་གསལ་བ་རྣམས་ལ་རྗེས་སུ་འགྲོ་བའི་སྤྱི་ཡིན་ནམ་
བློའི་སྣང་བ་ཁོ་ན་ལ་རྗེས་སུ་འགྲོ། དང་པོ་ལྟར་ན། ཤིང་གསལ་རང་མཚན་པ་རྣམས་རྟོག་པ་ལ་ཤིང་མ་ཡིན་ལས་ལོག་པར་སྣང་བ་དེ་ཡིན་དགོས་པས། རང་མཚན་རྟོག་པའི་སྣང་ཡུལ་དུ་མི་རུང་བར་ཁྱོད་ཀྱིས་ཁས་བླངས་པ་དང་འགལ་ལ། གཉིས་པ་
ལྟར་ན་ཡང་ཁྱེད་ཀྱིས་ཤིང་གསལ་རྣམས་འབྲས་བུ་མཚུངས་ཤིང། ཤིང་མ་ཡིན་ལས་ལོག་པར་ཡང་མཚུངས་པས་ཤིང་མ་ཡིན་ལས་ལོག་པ་དང། ཤིང་མ་ཡིན་ལས་ལོག་པར་སྣང་བ་གཉིས་དེ་དག་གི་སྤྱིར་ཁྱེད་ཀྱིས་བཞག་པ་དང་འགལ་ལོ། །
མི་རྟག་པ་དང་བདག་མེད་ལ་སོགས་པ་དེ་དག་ཀྱང་རྟོག་པའི་སྣང་བ་ཙམ་ཁོ་ནར་ཟད་པས། བློའི་སྣང་བ་ཙམ་ལས་ཐ་དད་པའི་མི་རྟག་པ་དང་བདག་མེད་སོགས་དངོས་པོའི་གནས་ཚོད་ཀྱི་ཆོས་མ་ཡིན་ཞིང་དེ་དག་མི་རྟོགས་པར་འགྱུར་ལ། དེ་ལྟ་ན་ཁྱེད་
ཀྱིས་བསྟན་བཅོས་སུ་སྤྱི་དང་གཞི་མཐུན་དང་བསྒྲུབ་བྱ་སྒྲུབ་བྱེད་ལ་སོགས་པའི་རྣམ་གཞག་བུ་མ་ཞིག་བྱས་པ་དགོས་པ་ཅུང་ཟད་ཀྱང་མེད་པར་འགྱུར་རོ་ཞེ་ན་ཞེས་པའོ། །ལན་ནི། ཤིང་མ་ཡིན་ལས་ལོག་པར་སྣང་བ་རྟོག་པས་བཏགས་ཤིང་
དོན་བྱེད་མི་ནུས་ཀྱང་ཤིང་གསལ་རང་མཚན་པ་རྟོག་པ་ལ་ཤིང་མ་ཡིན་ལས་ལོག་པར་སྣང་བ་ཡིན་པ་ལ་འགལ་བ་ཅུང་ཟད་ཀྱང་མེད་པས་དེ་དག་སྤྱི་གསལ་དུ་འཐད་ལ། དེ་ལྟ་ན་ཡང་རང་མཚན་རྟོག་པའི་གཟུང་ཡུལ་དུ་ཐལ་བར་མི་འགྱུར་

[060A]༄༅། །ཏེ། རྟོག་པ་ལ་ཤིང་གསལ་རང་མཚན་ཡང་ཤིང་མ་ཡིན་ལས་ལོག་པར་སྣང་རང་ལ་རྒྱངས་ཆད་དུ་སྣང་བའི་ཤིང་འཛིན་རྟོག་པའི་གཟུང་བྱ་དེ་ཡང་རྟོག་པ་ལ་ཤིང་མ་ཡིན་ལས་ལོག་པར་སྣང་བས་ཤིང་མ་ཡིན་ལས་ལོག་པ་ཡིན་པ་
དང་མ་ཡིན་པ་གཉིས། རྟོག་པ་ལ་ཤིང་མ་ཡིན་ལས་ལོག་པར་འདྲེས་ནས་སྣང་ཞིང་སོ་སོར་མི་སྣང་བས་དེ་མ་ཡིན་བཞིན་དུ་དེར་སྣང་བ་དེས་བསྒྲིབས་ནས་ཤིང་མ་ཡིན་ལས་ལོག་པའི་ཐུན་མོང་མ་ཡིན་པའི་ངོ་བོ་དེ། གཞན་དང་མ་འདྲེས་པར་
མཐོང་མ་ནུས་པས་ཤིང་རང་མཚན་གཟུང་ཡུལ་དུ་ཐལ་བར་ག་ལ་འགྱུར། སྤྱི་གཞི་མཐུན་དང། བསྒྲུབ་བྱ་སྒྲུབ་བྱེད་སོགས་ཀྱི་རང་ལྡོག་རྣམ་པར་རྟོག་པའི་སྣང་བ་ཁོ་ནར་ཟད་ཀྱང་དེ་དག་གི་གཞིར་དངོས་པོའི་ཆོས་རྣམས་ཀྱང་འགྱུར་བས་
སྤྱིའི་ཆོས་ལ་འཇུས་ནས་ལྡོག་གྱུར་གྱི་རང་མཚན་རྣམས་གོ་བར་བྱེད་པས། དེ་དག་ནི་གནས་སྐབས་དང་མཐར་ཐུག་གི་དོན་རྟོགས་པའི་ཐབས་སུ་བྱས་པས་དགོས་པ་མེད་པར་མི་འགྱུར་རོ། །ཞེས་གཞུང་འོག་མ་ཀུན་གྱིས་སྟོན་ཏོ། །འོ་ན་དེ་
འདྲའི་རྣམ་པར་རྟོག་པ་དེའི་འཇུག་ཚུལ་དང་སྐྱེ་ཚུལ་ཇི་ལྟ་བུ་ཡིན་ཞེ་ན། བརྗོད་པར་བྱ་སྟེ། གསུམ་པ་ནི། ཤིང་གི་རང་བཞིན་དེ་འཛིན་པའི་མངོན་སུམ་གྱི་བག་ཆགས་ལས་གཟུང་དོན་མེད་ཀྱང། ཤིང་དེ་གཟུང་དོན་དུ་ཡོད་པ་ཅན་དང་འདྲ་
བར་སྣང་བའི་ཤིང་གི་སྤྱི་འཛིན་རྣམ་པར་རྟོག་པའི་བློ་གང་ཡིན་པ་དེ་ཆོས་ཅན། རྒྱུ་མེད་དང་མི་མཐུན་པའི་རྒྱུ་ལས་བྱུང་བ་མ་ཡིན་ཏེ། ཤིང་དེ་ཡི་འབྲས་བུ་ཅན་མིན་པ་ཤིང་མ་ཡིན་གྱི་དོན་ལས་ཐ་དད་པའི་ཤིང་གསལ་ལས་བརྒྱུད་ནས་སྐྱེ་

[060B] ཤིང་གསལ་ཐོབ་པའི་མཐར་ཐུག་པ་ཅན་ཡིན་པའི་ཕྱིར། ཤིང་གི་སྤྱི་འཛིན་ལ་སྣང་བའི་ངོ་བོ་ཕྱི་རོལ་གྱི་ཤིང་ལྟ་བུ་དང། གཅིག་ལྟ་བུ་དང། གཞན་ཤིང་མ་ཡིན་ལས་ལོག་པ་ལྟ་བུར་སྣང་བ་གང་ཡིན་པ་དེ་ཆོས་ཅན། ཤིང་དེ་ཉིད་མིན་ཏེ། ཤིང་
དོན་གཉེར་གྱིས་བཏགས་པ་ཡི་ཡན་ལག་ཤིང་གི་དགོས་པ་སྒྲུབ་ནུས་སུ་མེད་པའི་ཕྱིར། གཞུང་འདིས་རྟོག་པ་ལ་ཤིང་མ་ཡིན་ལས་ལོག་པར་སྣང་བ་དངོས་པོ་ཡིན་པ་འགོག་པའི་རིགས་པ་གཙོ་བོ་ཞིག་བསྟན་ཏེ། དེ་ལྟ་ན་ཤིང་གི་སྤྱི་འཛིན་མ་འཁྲུལ་
བར་འགྱུར་ལ། དེ་ལྟ་ན་ཤིང་མ་ཡིན་ལས་ལོག་པར་སྣང་བ་དེ་ཤིང་དུ་ཐལ། རང་འཛིན་མ་འཁྲུལ་པ་ལ་ཤིང་མ་ཡིན་ལས་ལོག་པར་སྣང་བའི་ཕྱིར། འདོད་ན། ཤིང་ལ་རྟོག་པའི་བློ་གང་ན་ཡོད་པ་དེར་ཤིང་ཡོད་པས་འགའ་ཡང་ཤིང་གིས་ཕོངས་པ་མི་སྲིད་
པར་འགྱུར་རོ། །དེ་བཞིན་དུ་ཕྱི་རོལ་ཏུ་སྣང་བ་དང་ཤིང་གཅིག་ཏུ་སྣང་བ་དངོས་པོ་ཡིན་པ་འགོག་པ་ལ་ཡང་སྦྱར་རོ། །གཉིས་པ་ལ། སྤྱི་དང་གཞི་མཐུན་སོགས་ཀྱི་ཐ་སྙད་འཇུག་པའི་ཚུལ་དང། ཐ་སྙད་དེ་དག་འཇུག་པའི་རྒྱུ་མཚན་དང། རྣམ་གཞག་དེ་དག་བྱས་
པའི་དགོས་པའོ། །དང་པོ་ནི། རྟོག་པའི་ཤེས་པ་ལ་ཡོད་པ་སྟེ་སྣང་བའི་དོན་དེ་རྣམས་ཆོས་ཅན། ཁྱོད་ལ་སྤྱིའི་སྤྱོད་ཡུལ་ཅན་གྱི་ཤེས་བརྗོད་ཀྱིས་སྤྱིའི་ཐ་སྙད་རྒྱས་པར་བྱེད་དེ། འདི་ལྟར་རིགས་མི་མཐུན་ལས་ལྡོག་པའི་ངོ་བོ་ཅན་གྱི་ཐ་དད་མིན་པ་ལྟ་བུར་སྣང་བ་
དེས་ནའི་ཕྱིར། ཁྱོད་ལ་གཞི་མཐུན་གྱི་སྤྱོད་ཡུལ་ཅན་དག་གི་ཤེས་པ་དང་བརྗོད་པ་ཡིས། གཞི་མཐུན་གྱི་ཐ་སྙད་རྒྱས་པར་བྱེད་དེ། དེ་ཉིད་གཞན་རིགས་མཐུན་ལས་ལོག་པར་ཡང་སྣང་བའི་ཕྱིར། ཐ་སྙད་ཇི་ལྟ་བུ་ཞེ་ན། ནོར་ཞིང་འཁྲུལ་བའི་དོན་ཅན་ནོ། །

[061A]༄༅། །ཤ་པ་མ་ཡིན་པ་ལས་ལོག་པ་ཆོས་ཅན། ཤིང་ལ་བལྟོས་ཏེ་གཞི་མཐུན་ཡིན་ཏེ། དེ་ལ་བལྟོས་ཏེ། ཤིང་མིན་ལས་ཀྱང་ལོག་ཤ་པ་མིན་པ་ལས་ཀྱང་ལོག་པའི་ཕྱིར། ཤིང་མ་ཡིན་ལས་ཀྱང་ལོག་པ་ཆོས་ཅན། ཤ་པའི་སྤྱི་ཡིན་ཏེ། ཤིང་
ལ་སོགས་པའི་ཤིང་གསལ་ཀུན་ལ་ཐུན་མོང་དུ་རྗེས་སུ་འགྲོ་བའི་ཕྱིར། ཐ་སྙད་འཁྲུལ་པ་ཡིན་ན་རང་མཚན་འཐོབ་པར་འགལ་ལོ་ཞེ་ན། སྒྲ་མི་རྟག་ཅེས་བརྗོད་པའི་སྒྲ་དང་དེ་ལྟར་རྟོགས་པའི་རྗེས་དཔག་ལ་སོགས་པ་དངོས་པོ་རྣམས་ཀྱི་ཐ་སྙད་དེ་
ཀུན་ཡང་ཆོས་ཅན། དོན་གྱི་གཞན་སེལ་ཐོབ་པའི་ཡུལ་ཅན་ཡིན་ཏེ། འཁྲུལ་པ་ཡིན་ཡང་ཕན་ཚུན་འདྲེ་བ་མེད་པའི་རང་མཚན་ལ་བརྒྱུད་ནས་བརྟེན་པའི་ཐ་སྙད་དོན་མཐུན་ཡིན་པ་དེས་ནའི་ཕྱིར། ཁྱབ་པ་ཡོད་དེ། གང་ལ་དངོས་པོ་དང་བརྒྱུད་ནས་
འབྲེལ་བ་ཡོང་པའི་ཐ་སྙད་དེན་མཐུན་ཡིན་ན། དངོས་པོ་རྙེད་ཅིང་ཐོབ་པའི་རྟེན་ཡིན་པའི་ཕྱིར། སྔར་འབྲས་རང་གི་རྟགས་ལ་བརྟེན་པའི་རྗེས་དཔག་རང་མཚན་ལ་མི་སླུ་བར་ཇི་སྐད་བཤད་བ་ཇི་ལྟ་བ་བཞི་ནོ། འདི་གང་དུ་བཤད་ན། གཏན་ཚིགས་དེ་ནི་རྣམ་གསུཾ་
ཉིད། ཅེས་པའི་རང་འགྲེལ་དུ་རྗེས་སུ་དཔག་པར་བྱ་བའི་ཤེས་པ་འདི་གཉིས་ནི་དངོས་ལས་མ་སྐྱེས་པའི་ཕྱིར། དེ་སྣང་བ་ཉིད་མ་ཡིན་ཡང་དེ་ལས་སྐྱེས་པའི་ཕྱིར། དེར་འཁྲུལ་བ་མེད་པ་དག་ཡིན་ཏེ། དེས་ན་ཚད་མ་ཡིན་ཏེ་མངོན་སུམ་བཞིན་ནོ་ཞེས་བཤད་དོ། །།
རྩ་འགྲེལ་སྔ་ཕྱིར་བརྩམས་པ་མ་ཡིན་གྱི་འཇུག་པ་གཅིག་གིས་བརྩམས་པས་ཉེས་པ་མེད་དོ། །འཁྲུལ་པར་མཚུངས་ན་བསླུ་བར་མཚུངས་བས་མ་ཁྱབ་པར་ཐལ། གཞན་སྒྲ་རྟག་འཛིན་ལས་དོན་ཐོབ་པ་མིན་པའི་ཕྱིར། དཔེར་ན་ནོར་བུར་གཟུང་ཡང་

[061B] །གཉིས་པ་ནི། དེ་ལ་འབྲས་བུ་རིགས་གཅིག་པ་ཅན་གྱི་ཤིང་གསལ་དུ་མའང་ཆོས་ཅན། བརྗོད་པ་དང་ཤེས་པས་སྤྱི་གཅིག་ཉིད་དུ་གྱུར་པའི་ཤིང་གིས་ཀྱང་ཁྱོད་ལ་རབ་ཏུ་འཇུག་པར་བྱེད་བའི་རྒྱུ་མཚན་ཡོད་དེ་
ཁྱོད་ཤིང་གི་འབྲས་བུ་ཅན་མིན་པ་ལས་གཞན་ལ་བརྟེན། ཤིང་མ་ཡིན་ལས་ལོག་པར་མཚུངས་པའི་ཕྱིར། སྤྱིའི་ཐ་སྙད་འཇུག་པའི་རྒྱུ་མཚན་བསྟན་ནས། གཞི་མཐུན་གྱི་ཐ་སྙད་འཇུག་པའི་རྒྱུ་མཚན་སྟོན་པ་ནི། དེ་བཞིན་ཞེས་སོ། །ཤ་པ་ལྟ་བུ་གཅིག་ཀྱང་
ཆོས་ཅན། ཁྱོད་ལ་གཞི་མཐུན་གྱི་ཐ་སྙད་འཇུག་པའི་རྒྱུ་མཚན་ཡོད་དེ། ཤིང་དེའི་འབྲས་བུ་ཅན་མིན་པའི་དོན་ཤིང་མ་ཡིན་ལས་ཀྱང་ཐ་དད་ཤ་པ་མ་ཡིན་པ་ལས་ཀྱང་ཐ་དད་པས་ལྡོག་ཆོས་སྣ་ཚོགས་ཅན་དུ་ཚད་མས་ཤེས་པའི་ཕྱིར། ཁྱོད་འབྲས་བུ་
དུ་མ་བྱེད་པ་ཅན་དུ་བསྟན་པ་ལ་དགོས་པ་ཡོད་དེ། ཁྱོད་དེའི་དངོས་པོ་ཅན་དུ་ཡོངས་སུ་བསྟན་ནས་རྟོགས་པའི་ཆེད་ཡིན་པའི་ཕྱིར། གསུམ་པ་ལ། སྤྱི་གཞི་མཐུན་རྟོག་པ་ལ་གྲགས་པ་བཞིན་དུ་བཞག་པ་དང། བཞག་པའི་དགོས་པ་དང། རང་མཚན་
ཁོ་ན་ཡིན་པ་དགག་པའོ། །དང་པོ་ནི། སྒྲའི་དོན་བཤད་མ་ཐག་པའི་ལྡོག་པ་ཚིག་རྐྱང་གི་སྤྱི་འདི་དང་ལྡོག་པ་གཉིས་ཚོགས་ཀྱི་གཞི་མཐུན་འདི་ཉིད་ཆོས་ཅན། ཁྱོད་རྟོག་པ་ལ་ཇི་ལྟར་སང་བ་ལྟར་དངོས་པོ་ལ་གནས་པ་མི་སྲིད་དེ། ཁྱོད་དོན་དམ་པར་ཡོད་
པ་མིན་ཡང། རྟོག་པ་ལ་ཇི་ལྟར་གྲགས་པ་བཞིན་དུ་བརྗོད་པའི་ཕྱིར། རྟོག་པ་ལ་ཇི་ལྟར་གྲགས་པ་བཞིན་དུ་བརྗོད་པ་ལ་དགོས་པ་ཅི་ཡོད་ཅེ་ན། གཉིས་པ་ནི། རྫས་གཅིག་ལ་ཆོས་དང་ཆོས་ཅན་གྱི་རྣམ་གཞག་དང། ཐ་དད་པ་དང་ཐ་དད་མིན་པ་

[062A]༄༅། །ཅི་འདྲ་བའི་གཞི་མཐུན་དང། སྤྱི་དེ་དག་ཆོས་ཅན། དངོས་པོ་ཇི་ལྟར་གནས་པ་དང་མཐུན་པར་གྲུབ་ནས་བཞག་པ་མ་ཡིན་ཏེ། དེ་ཁོ་ན་ཉིད་ཀྱི་དོན་ལ་མ་བརྟགས་པར་ཆོས་འཇིག་རྟེན་པ་རྟོག་པ་ལ་ཇི་ལྟར་གྲགས་ཤིང་སྣང་བ་དེ་ལ་
བརྟེན་ནས་བཞག་པའི་ཕྱིར། རྟོག་པ་ལ་གྲགས་པ་དེ་བཞིན་ཁོ་ནར་རྫས་གཅིག་ལ་བསྒྲུབ་བྱ་དང། སྒྲུབ་པར་བྱེད་པ་ཀུན་གྱི་རྣམ་གཞག་མཁས་པ་རྣམས་ཀྱིས་བྱས་པ་ཆོས་ཅན། དགོས་པ་ཡོད་པ་ཡིན་ཏེ། གནས་སྐབས་དང་མཐར་ཐུག་གི་
དམ་པའི་དོན་ལ་གྲོལ་བ་དོན་གཉེར་འཇུག་པར་བྱ་བའི་ཆེད་ཡིན་པའི་ཕྱིར། དེ་ལ་འདིར་མཐའ་དཔྱད་པ་ནི། བསྟན་བཅོས་འདིར་སྟོན་པ་སངས་རྒྱས་དང། དེས་བསྟན་པའི་དམ་པའི་ཆོས་དང། དེ་ཚུལ་བཞིན་དུ་སྒྲུབ་པའི་འཕགས་པའི་དགེ་འདུན་
རྣམས། དངོས་པོའི་སྟོབས་ཀྱིས་ཞུགས་པའི་རིགས་པས་ཚུལ་བཞིན་དུ་སྒྲུབ་པར་མཛད་ལ། དམ་པའི་ཆོས་ཀྱང་གྲོལ་བ་དོན་དུ་གཉེར་བ་རྣམས་འཁོར་བའི་སྡུག་བསྔལ་ཉེ་བར་ཞི་བའི་འགོག་བདེན་ཐོབ་བྱར་བཟུང་ནས། དེའི་ཐབས་སུ་ལམ་
གྱི་བདེན་པ་རྒྱུད་ལ་བསྟེན་པར་བྱེད་ལ་དེ་ལ་ཡང་སྔོན་དུ་ཕྲ་བའི་མི་རྟག་པ་དང་བདག་མེད་ལ་སོགས་པ་དངོས་པོ་སྟོབས་ཞུགས་ཀྱི་གཏན་ཚིགས་ལ་བརྟེན་ནས་ངེས་པར་བྱེད་དགོས་ཏེ། ཐོག་མར་དེ་དག་མངོན་སུམ་གྱིས་ངེས་མི་ནུས་པའི་ཕྱིར་རོ། །
དེ་ཡང་བསྒྲུབ་བྱ་དང་གཏན་ཚིགས་ལ་ངེས་དཀའ་སླ་མེད་ན་གོ་བྱ་གོ་བྱེད་དུ་མི་རུང་བས། གཞི་རྫས་གཅིག་ལ་ཡང་ཆོས་དང་ཆོས་ཅན་ལ་སོགས་པའི་རྣམ་དབྱེ་དུ་མ་བྱེད་དགོས་ལ། ཆོས་དང་ཆོས་ཅན་དང། སྤྱི་དང་གཞི་མཐུན་དང་བསྒྲུབ་

[062B] དེ་དག་གི་རྣམ་དབྱེ་བྱས་པ་ཡང་དམ་པའི་དོན་ཕྲ་བའི་མི་རྟག་པ་དང་བདག་མེད་སོགས་རྟོགས་པ་དང་ཐར་པ་མྱ་ངན་ལས་འདས་པ་ཐོབ་པའི་ཐབས་སུ་མཁས་པ་ཀླུ་
སྒྲུབ་ལ་སོགས་པའི་ཤིང་རྟ་ཆེན་པོ་རྣམས་ཀྱིས་མཛད་དོ། །ཞེས་གོ་བའི་ཆེད་དུ་སློབ་དཔོན་གྱིས་གསུངས་ཤིང། སློབ་དཔོན་ལེགས་ལྡན་འབྱེད་ཀྱིས། ཡང་དག་ཀུན་རྫོབ་རྣམས་ཀྱི་སྐས། །མེད་པར་ཡང་དག་ཁང་པ་ཡི། །སྟེང་དུ་འཛེག་
བ་ནི། །མཁས་ལ་རུང་བ་མ་ཡིན་ནོ། །ཞེས་གསུངས་པ་དང། དཔལ་ལྡན་ཟླ་བ་གྲགས་པས། ཐ་སྙད་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། ཞེས་སོགས་གསུངས་བ་རྣམས་སྤྱིའི་ཚུལ་མཚུངས་པས། འདིར་ཡང་
ཀུན་རྫོབ་རྟོགས་པའི་བློ་ཐབས་དང་ཕྲ་བའི་དོན་དམ་རྟོགས་པའི་བློ་ཐབས་བྱུང་དུ་སྟོན་པར་མཛད་པ་ཡིན་ནོ། །བསྒྲུབ་བྱ་སྒྲུབ་བྱེད་སོགས་ཐ་དད་པའི་ཆ་དང་དེ་དག་གི་རང་ལྡོག་རྟོག་པས་བཏགས་པར་སྟོན་པ་ཡིན་གྱི། དེ་དག་ཡིན་ན་རྟོག་པས་
བཏགས་པས་ཁྱབ་པར་སྟོན་པ་ནི་རྣམ་པ་ཀུན་ཏུ་མི་རུང་སྟེ། ལུགས་གཞན་དུ་བདེན་སྟོང་དོན་དམ་པའི་བདེན་པ་ཡིན་ཡང་བདེན་སྟོང་ཡིན་ན་དེས་མ་ཁྱབ་པར་བཤད་པ་བཞིན་ནོ། །འོ་ན་བསྒྲུབ་བྱ་སྒྲུབ་བྱེད་རྟོག་པས་བཏགས་པར་ཇི་ལྟར་འགྱུར་ཞེ་
ན། རྟོག་པའི་ངོར་གཞི་སྒྲ་ལ་བྱས་པའི་ངོ་བོ་སྔར་མེད་གསར་དུ་གྲུབ། དེའི་རྗེས་སུ་མི་རྟག་པའི་ངོ་བོ་སྔར་མེད་གསར་དུ་གྲུབ་པའི་སྔ་ཕྱིའི་རིམ་པ་འདི་རང་མཚན་ཡིན་པར་ཐལ། རྟགས་ཀྱི་གོ་བྱ་གོ་བྱེད་ཀྱི་ཚུལ་དེ་ལྟར་ཡིན་པ་གང་ཞིག་གོ་བྱ་གོ་

[063A]༄༅། །བྱེད་ཉིད་རང་མཚན་ཡིན་པའི་ཕྱིར། འདོད་ན། བྱས་པ་དེ་སྒྲ་མི་རྟག་པའི་ངོ་བོ་སྔར་མེད་གསར་དུ་སྒྲུབ་བྱེད་དུ་ཐལ། འདོད་ན། རྒྱུ་འབྲས་སུ་ཐལ། དེ་བཞིན་དུ་རྟོག་པའི་ཡུལ་དུ་སྒྲའི་ངོ་བོ་སྔར་མེད་གསར་དུ་གྲུབ་ནས་དེའི་རྗེས་སུ་བྱས་པ་འཁར་
གཞོང་ལ་རྒྱ་ཤུག་བརྟེན་པ་ལྟར་རམ། གྲུབ་ཟིན་གྱི་སྣམ་བུ་ཚོས་སུ་སོང་བ་ལྟར། སྣང་བ་ཡང་རང་མཚན་ཡིན་ན། སྔ་ཕྱིའི་རིམ་པ་ཁས་ལན་དགོས་པར་འགྱུར་རོ། །གསུམ་པ་ལ། རང་མཚན་དུ་མི་རིགས་པ་དང། སྒྲ་དོན་དུ་མི་རིགས་པའོ། །དང་པོ་
ནི། རྫས་ཐ་དད་ལ་ངོ་བོ་གཅིག་པ་དང། རྫས་གཅིག་ལ་དུ་མའི་ཐ་སྙད་བློ་འཁྲུལ་པ་ཡིས་བསླད་ཅིང་བཏགས་པ་ཡིན་ཏེ། དམ་པ་མ་འཁྲུལ་པའི་གཟུང་དོན་གྱི་དོན་རྫས་ཐ་དད་རྣམས་ནི་རང་གི་ངོ་བོ་ཉིད་ཀྱིས་འདྲི་ རྫས་གཅིག་རྫས་
ཐ་དད་དུ་མེད་པའི་ཕྱིར། གཉིས་པ་ནི། རྫས་གཅིག་པོ་དེ་ལ་འདི་ནི་སྤྱིའོ། །འདི་ནི་ཁྱད་པར་རོ་ཞེས་བྱ་བའི་བྱེ་བྲག་སོ་སོ་ཐ་དད་པའི་ཆ་འདི་ནི་ཆོས་ཅན། རྟོག་བློ་ལ་སྣང་བའི་དོན་ཁོ་ན་ལ་གནས་ཏེ། སྒྲ་དོན་ཡིན་པའི་ཕྱིར། རྫས་གཅིག་ལ་ལྡོག་པ་དུ་མ་དབྱེ་
རུང་བའི་རྒྱུ་མཚན་ཅི་ཡིན་ཞེ་ན། སྒྲའི་རྫས་དེ་ཉིད་ལ་ཆོས་ཆོས་ཅན་ལ་སོགས་པའི་ལྡོག་ཆོས་གྱི་བྱེ་བྲག་དུ་མ་རབ་ཏུ་བརྟག་ཏུ་རུང་སྟེ། དེ་ཉིད་རིགས་མཐུན་དང་རིགས་མི་མཐུན་གཞན་ལས་ལྡོག་པས་སོ། །ཆོས་ཆོས་ཅན་རྟོག་པའི་སྣང་བ་ཁོ་ནར་ཟད་
ན་རང་མཚན་ལ་དབྱེ་མི་རུང་བར་འགྱུར་རོ་སྙམ་ན། འདིས་རུང་བའི་རྒྱུ་མཚན་སྟོན་ཏེ། འབྱེད་པའི་གཞི་རང་མཚན་ཡིན་ཡང་དེ་ལ་ཕྱེ་བའི་ཆོས་ཆོས་ཅན་ཐ་དད་པའི་ཆ་བཏགས་ཡོད་དུ་ག་ལ་འགལ་སྙམ་དུ་དགོངས་སོ། །དེ་དག་རྟོག་པའི་སྣང་ཡུལ་ཁོ་ནར་

[063B] རྗེས་དཔག་གིས་སྒྲ་རང་མཚན་ལ་མི་རྟག་པ་རང་མཚན་སྦྱར་ནས་འཛིན་པའི་ཕྱིར་ཅེ་ན། བསྒྲུབ་བྱ་དང་སྒྲུབ་པར་བྱེད་པ་ལ་རྟོག་པའི་བློ་ཆོས་ཅན། ཁྱོད་ཀྱི་སྣང་ཡུལ་རང་མཚན་མ་ཡིན་ཏེ། ཁྱོད་ལ་དངོས་པོ་རང་མཚན་གཟུང་
ཡུལ་དུ་བྱས་ནས་མཐོང་བའི་ནུས་པ་ཉམས་པའི་ཕྱིར། འདི་ཡང་རྟོག་པ་ལ་རང་མཚན་སྣང་བ་དང་རྟོག་པའི་སྣང་བ་རང་མཚན་མིན་པ་འགལ་སྙམ་པའི་བདེན་གཉིས་ཀྱི་རྣམ་དབྱེ་ལ་མི་མཁས་པའི་སྐྱོན་ཡིན་པས་དེའི་ལན་དུ་མཇད་དོ། །འོ་ན། སློབ་དཔོན་
ཕྱོགས་གླང་གིས་གཞན་སེལ་བས་ཁྱད་པར་དུ་བྱས་པའི་ཁྱད་པར་འཛིན་ཏེ། །ཞེས་བཤད་པ་ཅི་ཡིན་ཞེ་ན། དེ་ཡང་རང་སྤྱིའི་རྣམ་དབྱེ་ལ་མི་མཁས་པས་ནོངས་སོ། །ཞེས་སྟོན་པ་ནི་རྗེས་དཔག་གིས་ཁྱད་པར་རང་མཚན་སྤྱི་དང་འདྲེས་པ་འཛིན་པར་བཤད་པ་
འདིར་ཡང་རྗེས་དཔག་གི་གཟུང་བྱ་ཆོས་ཅན། ཁྱོད་རང་གི་མཚན་ཉིད་དུ་བསྟན་ཏོ་སྙམ་དུ་གཟུང་བར་བྱ་བ་མིན་པར་ཐལ། དེ་ལྟར་མི་རིགས་པའི་ཕྱིར། རྗེས་དཔག་གི་གཟུང་བྱ་རང་མཚན་དུ་མི་རིགས་པར་ཐལ། རང་མཚན་གཅིག་བུ་དེ་ནི་སྤྱི་དང་ཁྱད་པར་
གྱི་རྣམ་པ་དང། ཆོས་ཆོས་ཅན་སོགས་སྤྱིར་ཡང་རང་གི་མཚན་ཉིད་ཀྱི་ངོས་ནས་སོ་སོར་གྲུབ་པར་གཟུང་བྱེ་མིན་པའི་ཕྱིར། དེར་ཐལ། བྱས་མི་རྟག་སོགས་ལྡོག་ཆོས་ཀྱི་བྱེ་ཟག་སོ་སོ་ཐ་དད་པའི་ཁྱད་པར་མང་པོ་རྣམས་རང་མཚན་གཅིག་པུ་དེ་ལ་
རྟོག་པས་བཏགས་པ་ལ་མ་ལྟོས་པར་རང་གི་མཚན་ཉིད་ཀྱི་ངོས་ནས་གྲུབ་པར་གཟུང་དུ་མི་རུང་པའི་ཕྱིར། གསུམ་པ་ནི། སྒྲ་རང་མཚན་དེ་ཇི་ལྟར་གནས་པ་དེ་ཁོ་ན་བཞིན་དུ་ཁྱད་ཆོས་ཐམས་ཅད་དུས་གཅིག་ཏུ་རྟོགས་པར་བྱེད་པའི་རྗོད་བྱེད་

[064A]༄༅། །ཀྱི་སྒྲ་དང། རྟོག་པ་ཡང་ཡོད་པ་མ་ཡིན་པར་ཐལ། སྒྲ་དེའི་ངོ་བོ་རང་མ་ཡིན་པ་ཤེས་བྱ་ཀུན་ལས་ལོག་པས་དེ་སྙེད་ཀྱི་གྲངས་དང་མཉམ་པའི་ལྡོག་པ་ཡོད་པའི་ཕྱིར། ཁྱབ་སྟེ། སྒྲ་རྟོག་ཡུལ་ལ་སྤྱིའི་ཚུལ་ཉིད་དུ་འཇུག་པའི་ཕྱིར་
དེས་ན། དོན་གྱི་རང་གི་ངོ་བོ་གཅིག་ཅེས་པ་ནས་འདིའི་བར་གྱིས་སྒྲ་རྟོག་བསྒྲུབ་པ་ཁོ་ན་ལ་འཇུག་པ་བཀག་ཅིང། སྒྲོ་འདོགས་རྣམ་པར་གཅོད་པའི་གཞན་སེལ་བའི་ཡུལ་ཅན་རུ་འཕྲོས་དང་བཅས་ཏེ་རྒྱས་པར་བསྟན་ཏོ། །ཡང་དེ་སྤྱི་ཁྱད་པར་ཞེས་
བྱ་པའི། ཞེས་པ་ལས་ཀྱང་འཕྲོས་པ་དང། དེ་དེ་བཞིན་དུ་རྟོགས་བྱེད་པའི། །སྒྲ་ཡོད་མ་ཡིན་ཞེས་པ་ཡང་མི་རིགས་ཏེ། རང་མཚན་ཁོ་ན་ལ་སྒྲ་སྦྱོར་བའི་ཕྱིར་རོ། །ཞེས་པའི་ལན་དུ་གཞུང་འོག་མ་རྣམས་འབྱུང་བས་དོན་བསྡུའི་ཚིགས་བཅད་འདི་བརྡ་
སྦྱོར་ཚུལ་རྒྱས་པར་སྟོན་བཞེད་ནས། གཞུང་འོག་མའི་རྩེད་པའི་སྐབས་འབྱེད་པའི་ཕྱིར་ཡང་བཀོད་དོ། །གཞུང་དེ་དག་སྒྲ་རྟོག་སྒྲུབ་པ་ཁོ་ན་ལ་འཇུག་པ་འགོག་པ་རྩོད་སྤང་དང་བཅས་པ་དང། སེལ་པ་ལ་འཇུག་པར། སྒྲུབ་པ་རྩོད་སྤང་དང་བཅས་པར་
འདུས་སོ། །གསུམ་པ་བརྡའི་ཡུལ་གཏན་ལ་དབབ་པ་ལ། སྒྲུབ་པ་ཁོ་ན་བརྡའི་ཡུལ་ཡིན་པ་དགག་པ་དང། གཞན་སེལ་བ་རྡའི་ཡུལ་དུ་བསྒྲུབ་པ་དང། སྤྱི་དོན་གཞན་བཀག་པ་མི་འཐད་པའི་རྩོད་སྤང་ངོ། །དང་པོ་ལ། དེ་མིན་བཅད་པ་ལ་མི་ལྟོས་པའི་
གསལ་བ་རྐྱང་པ་མི་རུང། སྤྱི་རྐྱང་པ་མི་རུང། སྤྱི་དང་བཅས་པའི་བསལ་བ་བརྡའི་ཡུལ་དུ་མི་རུང་བའོ། །དང་པོ་ལ། མཐའ་དཔྱད་པ་དང། ཚིག་དོན་ཏོ། །དང་པོ་ལ། གཞན་གྱི་ལུགས་དང། དེ་སུན་ རང་གི་ལུགས་སོ། །དང་པོ་ནི། གྲངས་ཅན་

[064B] རང་བཞིན་ཞེས་བསྙད་པའི་གཙོ་བོ་དེ་ཉིད་སྤྱིར་འདོད་ལ། དེ་སྒྲུབ་པའི་གཏན་ཚིགས་ལྔ་གྲངས་ཅན་རང་གི་གཞུང་ལས་བཀོད་དེ། ཁྱད་པར་ཆེད་ཕྱིར་རྗེས་འགྲོའི་ཕྱིར། །ནུས་པའི་སྒོ་ནས་འཇུག་པའི་ཕྱིར་
རྒྱུ་དང་འབྲས་བུ་དབྱེར་ཡོད་ཕྱིར། །འཇིག་རྟེན་སྣ་ཚོགས་དབྱེར་མེད་ཕྱིར། །མི་གསལ་བ་ཡི་རྒྱུ་ཡོད་དོ། །ཞེས་ཡོན་ཏན་གསུམ་ཆ་མཉམ་པ་དུས་ནམ་ཡང་མངོན་དུ་འགྱུར་མི་སྲིད་པས་མི་གསལ་བ་ཆོས་རྣམས་ཀྱི་གནས་ལུགས་རང་བཞིན་དེའི་དང་
ལས་རྣམ་འགྱུར་སྣ་ཚོགས་པ་ནམ་མཁའ་ལ་འཇའ་ཚོན་ལྟར་འབྱུང་ཞིང་དེ་ཐམས་ཅད་ཀྱང་རང་བཞིན་གཅིག་པས། བུམ་པའི་རང་བཞིན་དེ་ཉིད་སྣམ་བུའི་རང་བཞིན་དང། སྣམ་བུའི་རང་བཞིན་དེ་ཉིད་བུམ་པའི་རང་བཞིན་ཡིན་པས་གནས་སྐབས་
ཐ་དད་པ་ཙམ་ཡིན་གྱི། རང་བཞིན་ལ་ཆ་ཤས་ཀྱི་དབྱེ་བ་ཅུང་ཟད་ཀྱང་མེད་དོ་ཞེས་དེ་ཉིད་ལ་སྤྱི་དང་གཙོ་བོ་ཞེས་བྱའོ། །རྣམ་འགྱུར་རྣམས་རང་སྟོང་དང་རྫུན་པ་སྒྱུ་མ་ལྟ་བུ་དང་གསོག་ཉིད་དུ་འདོད་ལ། རང་བཞིན་རྟག་དངོས་སུ་འདོད་དོ། །གནས་ལུགས་དེ་
ཉིད་འཁོར་བའི་ཉེས་ཚོགས་ཀུན་གྱི་འབྱུང་གནས་ཡིན་པ་ངོ་མ་འཕྲོད་པས་འཁོར་བར་འཁོར་ལ། དེས་ན་རྣལ་འབྱོར་པས་འཁོར་བ་ཅིའི་རྩ་བ་ཡིན་སྙམ་དུ་རྟོག་པར་བྱེད་ཅིང་བསམ་གཏན་བསྒོམས་ནས་ལྷའི་མིག་བསྐྱེད་དེ་བལྟས་པས། ཉེས་པའི་
གཞི་རང་བཞིན་དེ་ཉིད་དོ་ལེགས་པར་འཕྲོད་པ་དང། རང་བཞིན་བེམ་པོ་ཡིན་ཡང་སྐྱེངས་བའི་ཚུལ་གྱིས་རྣམ་འགྱུར་གྱི་ཚོགས་སྤྲུལ་པར་མི་བྱེད་པ་ཙམ་དུ་མ་ཟད་ནམ་མཁའ་ལ་འཇའ་ཡལ་བ་ལྟར་སོད་ནས་འཛིན་པ་ཐམས་ཅད་དང་

[065A]༄༅། །བྲལ་བའི་རིག་པ་ཁ་གང་པོ་བྱེད་པ་ཐམས་ཅད་དང་བྲལ་བ་དེ་ཉག་གཅིག་གནས་པ་ན་ཐར་པ་ཐོབ་པར་འདོད་དེ། གྲངས་ཅན་གྱི་ལུགས་ལ་བདེ་བར་གཤེགས་པ་དག་གི་ལུགས་སུ་འཆེལ་བའི་རྨོངས་པ་བསལ་བའི་ཆེད་དུ་དེ་ཉིད་ཉི་ཤུ་རྩ་ལྔ་
གཞིར་བཞག་ནས་གྲངས་ཅན་གྱི་འཁོར་བ་འཇུག་ལྡོག་འདོད་པའི་ཚུལ་རྒྱས་པར་བཤད་པར་བྱ་བ་ཡིན་ན་ཡང་སྐབས་དོན་ངེས་པའི་གེགས་སུ་འགྱུར་བས་མ་བཤད་དོ། །བྱེ་བྲག་པ་ནི་ཤེས་བྱ་ཐམས་ཅད་ཚིག་གི་དོན་དྲུག་ཏུ་འདུས་པར་འདོད་ཅིང། སྤྱི་ལ་
ཐམས་ཅད་ལ་ཁྱབ་པ་དང་ཉི་ཚེ་བ་གཉིས་ཀྱི། དང་པོ་ནི། ཡོད་པ་ཉིད་ཅེས་པ་དང་ཕྱི་མ་ནི་བ་གླང་ཉིད་ལ་སོགས་པའོ། །སྤྱི་དེ་དག་ཀྱང་གསལ་བ་ལས་དོན་གཞན་དང། དེ་ཉིད་བརྡའི་ཡུལ་དུ་འདོད་དོ། །དཀར་ཟལ་ལ་བ་གླང་གི་བརྡ་སྦྱར་བས། ནག་སྒུར་སོགས་པ་
གླང་དུ་གོ་བའི་རྒྱུ་མཚན་ནི། བརྡ་སྦྱོར་བའི་ཡུལ་སྤྱི་ཡིན་ལ། དཀར་ཟལ་ལ་ཡོད་པའི་སྤྱི་དེ་ཉིད་ནག་སྒུར་ལ་ཡང་ཡོད་ཅིང། དེ་ལ་མི་འདྲ་བའི་ཁྱད་པར་ཅུང་ཟད་ཀྱང་མེད་པས་དེ་བ་གླང་དུ་གོ་བ་ཡིན་ནོ། །དེ་གཉིས་ལ་ཆ་འདི་ལ་ཁྱད་པར་ཅུང་ཟད་ཀྱང་མེད་དོ་ཞེས་
པའི་ཐུན་མོང་བའི་ཆོས་གཅིག་མེད་ན་དཀར་ཟལ་དེ་བ་གླང་ནག་སྒུར་དང་རྟ་གཉིས་ལ་དཀར་ཟལ་གྱི་ཆ་འང་ནག་སྒུར་ལ་ཁྱད་པར་མེད་པར་ཡོད་ལ་རྟ་ལ་མེད་པའི་ཁྱད་པར་མི་སྲིད་པར་ཐལ་ལོ། །འདོད་ན། དཀར་ཟལ་ལ་བ་གླང་གི་བརྡ་སྦྱར་ནས་ཕྱིས་
ནག་སྒུར་མཐོང་བ་ན་བ་གླང་ངོ་སྙམ་པའི་བློ་སྐྱེ་ལ། རྟ་ལ་དེ་ལྟར་མི་སྐྱེ་བའི་ཁྱད་པར་མེད་པར་ཐལ། དེ་ལྟར་སྐྱེ་བའི་ཐུན་མོང་མ་ཡིན་པའི་རྒྱུ་མེད་པའི་ཕྱིར་སྙམ་དུ་བསམས་སོ། །གྲངས་ཅན་ཡང་སྤྱི་དེ་ཉིད་ཐ་མལ་བའི་མངོན་སུམ་གྱིས་མི་མཐོང་

[065B] །རང་རྟགས་དང་གཅིག་ལ་བརྡ་སྦྱར་བས་ཕྱིས་གཞན་ཡང་གོ་བར་འདོད་པ་འདྲ་ཡང་གོ་བའི་རྒྱུ་མཚན་མི་འདྲ་ཞིང་གཞན་དག་བརྡ་སྦྱོར་བ་དེ་མིན་རྣམ་པར་བཅད་པ་
ལ་མི་ལྟོས་པར་འདོད་དོ། །གཉིས་པ་ནི། དཀར་ཟལ་ལ་བ་གླང་གི་བརྡ་སྦྱོར་བ་ན་དེའི་སྟེང་དུ་ནོག་སོགས་དང་མི་ལྡན་པ་བ་གླང་ཡིན་པ་བཀག་གམ་མ་བཀག་བཀག་ན། དེ་མིན་རྣམ་པར་བཅད་པ་ལ་མི་ལྟོས་པ་འགལ་ཞིང་དཀར་ཟལ་དང་
ནོག་སོགས་འདུས་པའི་ཚོགས་པ་བ་གླང་མ་ཡིན་པ་ལས་ལོག་པར་གོ་ན་སེལ་བའི་ཡུལ་ཅན་མ་ཡིན་པ་ཉམས་སོ། །མ་གོ་ན་ཚོགས་པ་དེ་བ་གླང་དུ་མ་གོ་བར་ཐལ། འདོད་ན་བརྡ་བྱས་པ་ལ་དགོས་པ་མེད་པར་ཐལ་ལོ། །བརྡ་དུས་སུ་ནོག་སོཌ་
དང་མི་ལྡན་པ་བ་གླང་ཡིན་པ་མ་བཀག་ན། ཐ་སྙད་ཀྱི་དུས་སུ་ནོག་སོགས་དང་མི་ལྡན་པ་ཡང་བ་གླང་དུ་དོགས་པ་སྐྱེ་བས་བརྡ་བྱས་པ་དགོས་པ་མེད་པར་ཐལ་ལོ། །དངོས་པོ་མི་རྟག་པར་འདོད་པས་ཀྱང་བརྡ་སྦྱོར་བ་དེ་མིན་རྣམ་པར་གཅོད་པ་
ལ་མི་ལྟོས་ན་བརྡ་དུས་ཀྱི་དོན་དེ་ཉིད་ཐ་སྙད་ཀྱི་དུས་སུ་ཁས་ལེན་དགོས་སོ། །གཞན་དག་འདོད་པའི་སྤྱི་འགོག་ཚུལ་འོག་ཏུ་འཆད་དོ། །གསུམ་པ་ནི། བརྡ་སྦྱོར་བའི་གཞི་དཀར་ཟལ་ལྟ་བུ་ཡིན་ལ་ཆོས་ནི་ནོག་སོགས་འདུས་པའི་གོང་བུ་
ཙམ་མོ། །དཀར་ཟལ་གཅིག་པུ་དེའི་སྟེང་ན་ནོག་སོགས་འདུས་པའི་དཀར་ཟལ་མ་ཡིན་པ་ལས་ལོག་པ་དང། ནོག་སོགས་འདུས་པའི་གོང་བུ་མ་ཡིན་པ་ལས་ལོག་པའི་ལྡོག་པ་ཁྱབ་ཆེ་ཆུང་གཉིས་ཀྱི་ཚོགས་པ་བ་གླང་གི་བརྡའི་ཞེན་ཡུལ་

[066A]༄༅། །ཡིན་ནོ། །དཔེར་ན་ཉན་ཤེས་ཀྱིས་ཐོས་པ་དང་དུས་གཉིས་པར་མི་སྡོད་པའི་ཚོགས་པ་ལ་མི་རྟག་ཅེས་དང། སྒྲ་མི་རྟག་ཅེས་བརྗོད་པ་བཞིན་ནོ། །གཞི་དཀར་ཟལ་གྱི་སྟེང་དུ་ནོག་སོགས་འདུས་པའི་གོང་བུ་མ་ཡིན་པ་ལས་ལྡོག་པ་བ་གླང་
དུ་གོ་ཞིང། དེ་དང་མི་ལྡན་པ་བ་གླང་ཡིན་པ་ཁེགས་པ་ན། ཕྱིས་གཞི་གཞན་གྱི་སྟེང་དུ་དེ་མཐོང་བ་ན་ཡང་བ་གླང་དུ་གོ་བར་འགྱུར་རོ། །འོ་ན་སྔར་བུམ་པ་མི་རྟག་པར་རྟོགས་ནས་ཕྱིས་སྒྲ་ཐོས་ན་དེ་ཡང་མི་རྟག་པར་གོ་བར་འགྱུར་བས་གཏན་
ཚིགས་དོན་མེད་པར་འགྱུར་རོ་ཞེ་ན། སྐྱོན་མེད་དེ། བསྒྲུབ་བྱའི་ཆོས་ཀྱི་ལྡོག་པ་གཅིག་པུ་དེ་ཉིད་གཞི་རགས་པ་བུམ་པ་དང་སྦྱར་ནས་མངོན་སུམ་གྱི་སྟོབས་ཀྱིས་ངེས་ན་རགས་པའི་མི་རྟག་པར་འགྱུར་ལ་ལོག་རྟོག་གི་དབང་ངམ་གཞི་ཕྲ་བ་དང་
སྦྱར་ནས་རྟགས་ལས་ངེས་དགོས་ན་ཕྲ་བའི་མི་རྟག་པར་འགྱུར་ཏེ། དཔེར་ན་རང་གྲུབ་པའི་དུས་ལས་དུས་གཉིས་པར་མི་སྡོད་པ་དེ་ཚེས་གཅིག་དང་ཚོགས་ན་རང་གྲུབ་དུས་དེ། ཡུད་ཙམ་སུམ་ཅུའི་ཡུན་ཚད་དུ་འགྱུར་ལ། དུས་ཀྱི་ཐུང་བའི་མཐར་ཐུག་པ་
དང་ཚོགས་ན་ཁེམ་པ་གཅིག་གི་དུས་སུ་འགྱུར་བ་བཞིན་ནོ། །འོ་ན་སྔ་མར་ཡང་བ་གླང་ཆེ་ཆུང་གི་དབང་གིས་བ་གླང་དུ་རྟགས་ཀྱིས་སྒྲུབ་དགོས་པ་སྲིད་དོ་ཞེ་ན། དེར་ནི་ཐ་སྙད་མ་ཐོགས་པ་ཙམ་ཡིན་ལ་འདིར་ནི་དོན་ལེགས་པར་སྒྲུབ་དགོས་པ་
ཡིན་ནོ། །འོ་ན་བུམ་པ་དང་སྒྲ་གཉིས་སྒྲ་མི་རྟག་པར་ངེས་སླ་པར་འགྱུར་ཏེ། སྒྲ་ལ་རིགས་འདྲའི་རྒྱུན་མེད་ཅིང། དུས་ཀྱང་བུམ་པ་ལས་ཐུང་བའི་ཕྱིར་རོ། །ཞེ་ན། དེ་ནི་ལོག་པར་རྟོག་པའི་དབང་ལས་ཡིན་ཏེ། གྲངས་ཅན་དང་བྱེ་བྲག་པ་སྒྲ་དེ་ནམ་

[066B] །གཉིས་པ་ནི། གཞན་སེལ་མེད་ཀྱང་གསལ་བ་རང་མཚན་ལ་བརྡ་སྦྱོར་རོ་ཞེ་ན། དེ་མ་ཡིན་རྣམ་པར་བཅད་པ་ལ་མི་ལྟོས་པར་ནོག་སོགས་
འདུས་པའི་གོང་བུ་དེ་ལ་བ་གླང་གི་བརྡ་བྱ་བར་ནུས་པ་མ་ཡིན་པར་ཐལ། དེ་ལ་མི་ལྟོས་ན་བརྡ་དུས་ཀྱི་དོན་དེ་ཉིད་ཐ་སྙད་ཀྱི་དུས་སུ་འོང་དགོས་ལ། ཐ་སྙད་ཀྱི་དུས་དེའི་ཚེ་བརྡ་དུས་ཀྱི་དོན་རང་གི་མཚན་ཉིད་འགགས་ནས་མེད་པའི་ཕྱིར་ཁྱབ་
སྟེ། བརྡ་དེ་ནི་ཐ་སྙད་ཀྱི་དུས་སུ་དོན་གོ་བའི་ཆེད་དུ་བྱས་པའི་ཕྱིར། འདོད་ན། འདི་བ་གླང་ངོ་ཞེས་པའི་ངག་སྨྲས་བ་དོན་མེད་པར་ཐལ། དེ་མ་ཡིན་རྣམ་པར་བཅད་པ་ལ་མི་ལྟོས་པར་ནོག་སོགས་འདུས་པའི་གོང་བུ་དེ་ལ་བ་གླང་གི་བརྡ་སྦྱར་བར་
མི་ནུས། དེ་མ་ཡིན་རྣམ་པར་བཅད་པ་ལ་བལྟོས་ནས་ཀྱང་ནོག་སོགས་འདུས་པའི་གོང་བུ་དེ་ལ་བ་གླང་གི་བརྡ་མི་སྦྱོར་བའི་ཕྱིར། ཁྱབ་སྟེ། ཐུན་མོང་མ་ཡིན་པའི་མིང་གི་སྒྲ་རྣམས་ཀྱིས་ནི་རང་གང་ལ་བརྡ་བཏགས་པའི་དོན་དེ་ཉིད་སྟོན་ཅིང་གཞན་
སྟོན་མི་ནུས་པའི་ཕྱིར། དེ་མིན་རྣམ་པར་བཅད་པ་ལ་མི་ལྟོས་ན། སྤྱི་དོན་གཞན་བརྡའི་ཡུལ་དང། ཡང་ན་བརྡ་དུས་ཀྱི་དོན་དེ་ཐ་སྙད་ཀྱི་དུས་སུ་འོང་དགོས་ཀྱི་གཞན་དུ་ན་བརྡ་བྱས་པ་ཐ་སྙད་ཀྱི་དུས་སུ་གོ་བའི་དོན་མེད་དོ། །གཉིས་པ་ནི། བྱེ་བྲག་
པ་ན་རེ། གཞན་སེལ་བ་མེད་ཅིང། བརྡ་དུས་ཀྱི་གསལ་བ་ཐ་སྙད་ཀྱི་དུས་སུ་མེད་ཀྱང་དེ་གཉིས་ཀའི་དུས་སུ་ཁྱད་པར་མེད་པར་རྗེས་སུ་འགྲོ་བའི་སྤྱི་དོན་གཞན་ལ་བརྡ་སྦྱོར་བས་ཐ་སྙད་ཀྱི་དུས་སུ་དོན་གོ་ཞེ་ན། བརྡ་སྦྱོར་བ་པོས་དཀར་ཟལ་ལ་སོཌ་

[067A]༄༅། །པའི་དོན་རྣམས་ལ་འདི་བ་གླང་བོ་ཞེས་བརྗོད་པར་བྱེད་པའི་བརྡ་སྦྱོར་བར་བྱེད་པ་ཆོས་ཅན། ཡོངས་གཅོད་ཀྱི་དགོས་པ་ཡོད་དེ། ཅི་ནས་ཀྱང་བཞོ་བཀལ་དོན་གཉེར་གྱི་ཉན་པ་པོའི་སྐྱེས་བུ་འདི། གོང་བུ་འདིས་འདོད་དོན་དེ་བྱེད་པར་
ནུས་པ་ཤས་ནས་དོན་དེ་སྒྲུབ་པའི་ཕྱིར་ཏུ་འཇུག་པར་འགྱུར་བའི་ཆེད་ཡིན་པའི་ཕྱིར། དགོས་པ་དེ་ལྟར་ཡིན་པ་ལ། རིགས་དོན་གཞན་ཆོས་ཅན། བ་གླང་ཞེས་པའི་མིང་ཁྱོད་ལ་ཐུན་མོང་མ་ཡིན་པར་དངོས་མིང་དུ་སྦྱར་བ་ལ་དགོས་པ་མེད་པར་
ཐལ། ཁྱོད་ཀྱིས་བཞོ་བཀལ་ལ་སོགས་པའི་དོན་བྱེད་པར་རུང་བ་མིན་པའི་ཕྱིར། གསུམ་པ་ནི། རིགས་ཀྱི་དོན་མི་བྱེད་ཀྱང་རིགས་དེ་དང་ལྡན་པའི་གསལ་བས་དོན་བྱེད་ནུས་པས། དེ་ལ་སྦྱོར་རོ་ཞེ་ན། རྗོད་བྱེད་དེ་ཡང་ནི་ཆོས་ཅན། གསལ་བ་ཁོ་ན་ལ་
དངོས་སུ་ཅིའི་ཕྱིར་སྦྱོར་བར་མི་བྱེད་དེ་སྦྱོར་རིགས་པར་ཐལ། སྤྱི་དོན་གཞན་དང་ལྡན་པའི་གསལ་བ་ལ་དངོས་སུ་སྦྱོར་བ་གང་ཞིག་སྤྱི་དོན་གཞན་མི་སྲིད་པའི་ཕྱིར། གལ་ཏེ་དེ་འདྲའི་སྤྱི་མེད་ན་གསལ་བ་མཐའ་ཡས་པའི་ཕྱིར་རེ་རེ་ནས་སྦྱར་དགོས་
ན་དེ་མི་ནུས་སོ་ཞེ་ན། འོ་ན། སྤྱི་ལྡན་གྱི་གསལ་བ་ལ་ཡང་སྦྱོར་མི་ནུས་པར་ཐལ། དེ་ལ་ཡང་མཐའ་ཡས་པ་འདི་མཚུངས་པའི་ཕྱིར་ཏེ། སྤྱིས་གསལ་བ་མང་པོ་ཉུང་བར་བྱེད་མི་ནུས་པའི་ཕྱིར། བཞོ་བཀལ་གྱི་དོན་དེ་བྱེད་པའི་དཀར་ཟལ་དོ་བཞོ་བཀལ་
གྱི་དོན་བྱེད་པ་མ་ཡིན་པ་ལས་ལོག་པར་མཚུངས་པའི་གཞན་སེལ་ལ། ཅིས་ན་བརྡ་མ་བྱས་དོན་མེད་པ་བརྡའི་ཡུལ་དུ་རྟོག་པར་བྱེད་ཅེས་དྲིས་པས། རང་དབང་མེད་ཕྱིར་དེ་ལྡན་མིན། ཞེས་པའི་ཉེས་པ་མཚུངས་པའི་ཕྱིར་ཁས་མི་ལེན་ནོ་ཞེ་ན། ཉེས་པ་

[067B] མཚུངས་སུ་ཆུག་ཀྱང་སླ་སྟེ་ཉེས་པ་མཚུངས་མི་མཚུངས་ཀྱི་དཔྱད་པ་རེ་ཤིག་ཞོག་ཅིག་ཅེས་པའི་དོན་ཏོ། །ཉེས་པ་མཚུངས་ཀྱང་སླ་སྟེ། རིགས་དོན་གཞན་མི་དགོས་པར་ཐལ། གཞན་སེལ་ཁས་བླངས་ན། རིགས་དོན་གཞན་ཁས་བླངས་
པ་དགོས་པ་མེད། དེ་ཁས་མི་ལེན་ན་ཅིག་ཤོས་ཁས་བླངས་ཀྱང་དོན་ག་བའི་ནུས་པ་མེད་པའི་ཕྱིར། གཉིས་པ་ནི། རང་གི་ཐུན་མོང་མ་ཡིན་པའི་སྒྲ་བརྗོད་པ་ལ་རྣམ་བཅད་ཀྱི་དགོས་པ་ཡོད་དེ། ནོག་སོགས་དེ་དང་ལྡན་པ་ལས་གཞན་པ་ཡོངས་སུ་སྤངས་
ནས་གོང་བུ་དེ་ལ་ཐུན་མོང་མ་ཡིན་པར་འཇུག་པར་འགྱུར་བའི་ཆེད་ཡིན་པའི་ཕྱིར། ཀྱང་གི་སྒྲས། སྔར་བསྟན་པའི་ཡོངས་གཅོད་ཀྱི་དགོས་པ་སྡུད་དོ། །བརྡ་སྦྱར་བའི་དགོས་པ་དེ་ལྟར་ཡིན་པ་ལ། བ་གླང་ཞེས་པའི་སྒྲ་ལ་བརྟེན་ནས་བ་གླང་མ་ཡིན་པ་
གཅོད་དམ་མི་གཅོད། གལ་ཏེ་སྒྲ་དེ་ཡིས་བ་གླང་མ་ཡིན་པ་དེ་དག་རྣམས་ལས་བ་གླང་འདི་ཐུན་མོང་མ་ཡིན་པར་ཡོངས་སུ་མི་གཅོད་ན་བརྡ་སྦྱར་བའི་དགོས་པ་ཇི་ལྟར་ཡོད་དེ་མེད་པར་ཐལ། དེ་མ་ཡིན་རྣམ་པར་བཅད་པ་དང། དེ་ཡོངས་སུ་གཅོད་
པར་མི་བྱེད་པའི་ཕྱིར། གལ་ཏེ་སྒྲ་འདི་ལ་བ་གླང་མ་ཡིན་པ་རྣམ་པར་གཅོད་ཅིང། བ་གླང་མ་ཡིན་པ་ལས་ལོག་པ་ཡོངས་སུ་གཅོད་པའི་ནུས་པ་ཡོད་དོ་ཞེ་ན། བརྡ་སྦྱོར་བའི་སྐབས་དེར་ཁྱེད་ལ་སྤྱི་དོན་གཞན་གྱིས་ཅི་ཞིག་བྱ་སྟེ་དགོས་པ་མེད་པ་ཐལ། སྒྲས་
དེ་མ་ཡིན་རྣམ་པར་བཅད་པ་གང་ཞིག་སྒྲ་རྣམས་སྦྱར་བའི་དགོས་པ་དེ་མ་ཡིན་བཅད་ནས་དོན་དེ་ཐུན་མོང་མ་ཡིན་པར་གོ་བ་དེ་ཙམ་དུ་ཟད་པ་མིན་ནམ་སྟེ་ཟད་པའི་ཕྱིར། གསུམ་པ་ལ། སྤྱི་དོན་གཞན་མེད་ན་ངོ་ཤེས་ཀྱི་བློ་མི་འཐད་པ་སྤང་པ་

[068A]༄༅། །དང། སྤྱི་འཛིན་སྤྱི་ལས་སྐྱེ་བ་དགག། སྤྱི་སྒྲ་དོན་ལ་མི་སླུ་བར་བསྟན་པའོ། །དང་པོ་ནི། སྔ་ཕྱི་གཅིག་ཏུ་ངོ་ཤེས་པ་མི་སྲིད་པར་ཐལ། སྔ་ཕྱི་ཕན་ཚུན་རྗེས་སུ་མི་འགྲོ། རྗེས་སུ་འགྲོ་བའི་སྤྱི་དོན་གཞན་ཡང་མེད་པའི་ཕྱིར་ཅེ་ན། ཆུ་སྐྱོར་བའི་བྱ་བ་
བྱེད་པ་དེ་ལས་གཞན་པ་དང་བྲལ་བ་ཡི་ཡུལ་ཅན་ནང་གི་སྒྲ་རྟོག་རྣམས་ཀྱིས་ཆོས་ཅན། གསལ་བ་སྔ་ཕྱི་རྣམས་རྫས་ཐ་དད་ཅིང། སྤྱི་དོན་གཞན་མེད་ཀྱང་སྤ་ཕྱི་ལྷན་ཅིག་ཏུ་སྦྱར་ནས་དེ་ཉིད་འདིའོ་ཞེས་ངོ་ཤས་པར་བྱེད་པའི་རྒྱུ་མཚན་ཡོད་དེ། ཆུ་
སྦྱོར་བའི་བྱ་བ་དེ་དང་དེ་བྱེད་པའི་བུམ་པའི་དོན་སྔ་མ་རྣམས་མཐོང་ནས་དེ་ལས་རིགས་འདྲ་གཞན་མཐོང་ཡང་རྟག་འཛིན་གྱི་བག་ཆགས་ཀྱི་དབང་གིས་སྔ་ཕྱི་གཅིག་ཏུ་སྦྱོར་བའི་ཕྱིར། གཉིས་པ་ལ། སྤྱི་འཛིན་སྤྱི་འབའ་ཞིག་ལས་སྐྱེ་བ་དགག་
སྤྱིས་ཕན་བཏགས་པའི་གསལ་བས་བསྐྱེད་པ་དགག་གསལ་བས་ཕན་བཏགས་པའི་སྤྱིས་བསྐྱེད་བ་དགག་པའོ། །དང་པོ་ལ་ཐལ་བ་དགོད་པ་ནི། བྱེ་བྲག་པ་གཞན་གྱི་ལྟར་ནའང་སྤྱི་བློ་དེ་ནི་ཆོས་ཅན། སྤྱི་འབའ་ཞིག་ཉིད་གཟུང་དོན་དུ་བྱས་པ་
ལས་སྐྱེ་བ་མིན་པར་ཐལ། གསལ་བའི་རྣམ་པ་ཤར་བའི་ཕྱིར། མ་གྲུབ་ན། གསལ་བ་མི་ཤེས་པར་ཐལ། རྟག་ཏུ་སྤྱི་དེ་ཙམ་ཁོ་ན་རྣམ་པར་ཤེས་པའི་ཕྱིར། འདོད་ན། དུས་ནམ་ཡང་སྤྱི་དེ་དང། སྤྱི་ལྡན་གསལ་བའི་འབྲེལ་པ་མ་གཟུང་བར་ཐལ། འདོད་
བ་དེའི་ཕྱིར། འདོད་ན། གསལ་བ་རྣམས་སྤྱི་དེ་དང་ལྡན་པར་ངེས་པར་མི་འགྱུར་བར་ཐལ། འདོད་པ་དེའི་ཕྱིར། འདོད་ན། གསལ་བ་དེ་ལ་ཇི་ལྟར་ཐ་སྙད་འདོགས་ཏེ་འདོགས་མི་ནུས་པར་ཐལ། བྱེ་བྲག་པས་གསལ་བ་རྣམས་ལ་སྤྱི་དོན་གཞན་མཐོང་བའི་སྒོ་

[068B] དེ་མ་མཐོང་ན་ཐ་སྙད་མི་ཐོགས་པར་འདོད་པ་ལ་གནོད་པ་བརྗོད་པ་ཡིན་པས། ཐལ་བ་ཀུན་ཁས་བླངས་ཀྱང་ཕྱི་མ་ཕྱི་མ་བརྗོད་པ་ནི་ཁས་བླངས་གསལ་བར་བྱ་བའི་ཆེད་ཡིན་ནོ། །གཉིས་པ་ནི། གལ་ཏེ་སྤྱི་དངོས་
པོ་བ་གཅིག་གིས་ཕན་པའི་གྲོགས་བྱེད་པའི་གསལ་བ་རྣམས་སྤྱི་འཛིན་གྱི་ཤེས་པའི་རྒྱུ་ཡིན་གྱི། སྤྱི་ཁོ་ན་ཤེས་པ་མིན་པས་ཐ་སྙད་མི་ཐོགས་པའི་སྐྱོན་མེད་དོ་ཞེ་ན། ཐལ་བ་དགོད་པ་ནི། སྤྱི་དངོས་པོ་བ་གཅིག་པུ་དེས་གསལ་བ་དེ་རྣམས་ཀྱི་ཐ་དད་
པའི་ཆ་དེ་ཉིད་སེལ་ཏམ་ཅི་བསལ་བར་ཐལ། དེས་གསལ་བ་དུ་མ་སྤྱི་འཛིན་ཤེས་པ་གཅིག་གི་རྒྱུར་བསྐྱེད་པའི་ཕྱིར། ཁྱབ་པ་ཁས་བླངས་ཤིང། དེ་གསལ་བར་བྱེད་པ་ནི། སྔར་གསལ་བ་རྣམས་ཐ་དད་པའི་ཕྱིར་ཡང་དེ་རྣམས་རྣམ་ཤེས་གཅིག་
གི་རྒྱུར་མི་འདོད་པའི་ཕྱིར། དེའི་ལན་དགག་པ་ནི། གལ་ཏེ་གང་ལའང་བལྟོས་མེད་ངུ་ངུ་མས་འབྲས་བུ་གཅིག་མི་སྐྱེད་པ་ཡིན་གྱི། གསལ་བ་དུ་མའང་སྤྱི་གཅིག་ལ་བལྟོས་ནས་ཐ་དད་མིན་པར་སྣང་བའི་བློ་གཅིག་བསྐྱེད་ཅེ་ན། སྤྱི་བློ་ཆོས་ཅན། ཁྱོད་
ལ་གསལ་བ་དེ་རྣམས་ཀྱིས་གཟུང་དོན་གྱི་སྒོ་ནས་ཕན་འདོགས་པའི་ནུས་པ་མེད་པར་ཐལ། སྔར་ཕན་འདོགས་པའི་གསལ་བ་དེ་དག་སོ་སོ་ཕན་བྱེད་དུ་མེད་པར་ཡང། ཕྱིས་ཀྱི་གསལ་བ་གཞན་དང་ལྷན་ཅིག་པའི་སྤྱི་གཅིག་གིས་ཀྱང་བསྐྱེད་པར་
བྱ་བའི་སྒོ་ནས་ཁྱོད་ཀྱི་གཟུང་རྣམ་ལ་མི་འདྲ་བའི་ཁྱད་པར་མེད་པའི་ཕྱིར། འདོད་ན། དེ་རྣམས་གཟུང་དོན་དུ་བྱས་ནས་འཛིན་པ་མེད་པ་ཡིན་པར་ཐལ། འདོད་པ་དེའི་ཕྱིར། གཞུང་དེའི་དོན་བསྡུས་ན། དེ་ཆོས་ཅན། གསལ་བ་རྣམས་གཟུང་དོན་དུ་བྱས་

[069A]༄༅། །ནས་འཛིན་པ་མ་ཡིན་པར་ཐལ། དེ་རྣམས་ཡོད་མེད་ལས་ཁྱོད་ཀྱི་གཟུང་རྣམ་ལ་མི་འདྲ་བ་ཅུང་ཟད་ཀྱང་མེད་པའི་ཕྱིར། ཅེས་པའོ། །རང་ལ་མཚུངས་པ་སྤང་བ་ནི། སྔོན་པོ་མེད་པར་སེར་པོས་མིག་ཤེས་བསྐྱེད་པས་སྔོན་པོ་ལ་མིག་ཤེས་
བསྐྱེད་པའི་ནུས་པ་མེད་པ་མིན་པ་ལྟར་སྔོན་པོ་མེད་པར་སེར་པོ་དང་ཕྲད་བའི་སྤྱིས་སྤྱི་གློ་བསྐྱེད་པས། སྔོན་པོ་ལ་སྤྱི་བློ་བསྐྱེད་པའི་ནུས་པ་མེད་པར་མི་འགྱུར་རོ་ཞེ་ན། མི་མཚུངས་པ་འབའ་ཞིག་ཡིན་ཏེ། སྔོ་སེར་སོགས་ཀྱིས་མིག་གི་རྣམ་ཤེས་ལ་ཕན་
འདོགས་པའི་ནུས་པ་སོ་སོར་མཐོང་བར་ཐལ། སྔོན་པོ་མེད་པར་སེར་པོས་སེར་འཛིན་མིག་ཤེས་བསྐྱེད། སེར་པོ་མེད་པར་ཡང་སྔོན་པོས་སྔོ་འཛིན་མིག་ཤེས་བསྐྱེད་པའི་ཕྱིར། འདོད་ན། སྔོ་སེར་ཚོགས་པ་ལའང་མིག་ཤེས་བསྐྱེད་པའི་ནུས་པ་འགྲུབ་པར་
ཐལ། འདོད་པ་དེའི་ཕྱིར་དང། ཚོགས་པས་ཀྱང་སྔོ་སེར་གཉིས་ཀའི་རྣམ་པ་ཅན་གྱི་མིག་ཤེས་བསྐྱེད་པའི་ཕྱིར། གསལ་བ་རྣམས་ལ་ཇི་ལྟར་ཡང་སྤྱི་བློ་གཟུང་དོན་ཀྱི་སྒོ་ནས་བསྐྱེད་པའི་ནུས་པ་མེད་པར་ཐལ། གསལ་བ་ཡོད་མེད་ལས་སྤྱི་བློ་ལ་
རྣམ་པ་མི་འདྲ་བ་འཆར་བ་དེ་ལྟ་མིན་པར། རྟག་ཏུ་སྤྱི་འབའ་ཞིག་གི་རྣམ་པ་འཆར་བའི་ཕྱིར། དེ་ལ་ཇི་ལྟར་ཐ་སྙད་འདོགས་ཞེས་པའི་ཐལ་བ་སོ་ན་གནས་སོ། །ཁ་དོག་གི་གསལ་བ་རྣམས་ཡོད་མེད་ལས་མིག་ཤེས་ལ་རྣམ་པ་མི་འདྲ་བར་
འཆར་བ་མཐོང་བས་གཟུང་དོན་གྱི་ནུས་པ་ཡོད་པར་གྲུབ་ལ། གསལ་བ་ཀུན་ཚོགས་སམ་གང་རུང་རེ་ལས་མེད་ཀྱང་སྤྱི་བློ་ལ་རྣམ་པ་མི་འདྲ་བའི་ཁྱད་པར་མེད་པར་ཁས་བླངས་པས་གཟུང་དོན་གྱི་ནུས་པ་མི་འགྲུབ་པ་ཡིན་ནོ། །གསུམ་པ་

[069B] ཐལ་བ་དགོད་པ། དེའི་ལན་དགག་པ། སྤྱི་གཞན་ཁེགས་པ་དྲན་པ་ལ་སྦྱར་བའོ། །དང་པོ་ནི། གལ་ཏེ། གསལ་བ་དེ་དག་གང་རུང་རེ་རེ་གྲོགས་སུ་ཡོད་པ་ལ་བལྟོས་ནས་སྤྱི་ངེས་ཀྱང་སྤྱི་འཛིན་བསྐྱེད་ནུས་ཀྱི། སྤྱི་འབའ་ཞིག་འཛིན་པ་མིན་པས་གསལ་བ་
ལ་ནུས་པ་མེད་པར་མི་འགྱུར་ཏེ། ཐག་བཟང་གཅིག་མེད་ཀྱང་ཐག་བཟང་གཞན་གྱིས་རས་ཡུག་འཐག་ལ་ཡེ་མེད་པར་ནི་མ་ཡིན་པས། དེ་ལ་རས་ཡུག་འཐག་པའི་ནུས་པ་མེད་པར་མི་འགྱུར་བ་བཞིན་ནོ་ཞེ་ན། གསལ་བ་དུ་མ་དེ་དག་ཆོས་ཅན། འབྲས་
བུ་ཐུན་མོང་བ་གཅིག་མི་སྐྱེད་བའི་རྒྱུ་མཚན་གྱིས་སྤྱི་བློ་གཅིག་ལ་ཕན་བྱེད་དུ་མི་རུང་བ་མིན་པར་ཐལ། སྤྱི་གཞན་གཅིག་ལ་ཕན་པའི་ཕྱིར། སྤྱི་འདི་ཆོས་ཅན། གསལ་བ་དེ་རྣམས་ཀྱི་འབྲས་བུར་འགྱུར་བར་ཐལ། ཕན་འདོགས་པའི་ཕྱིར། ཁྱབ་སྟེ་
ཕན་འདོགས་བྱེད་གང་ཡིན་དེ་ལ་བསྐྱེད་པའི་རྒྱུ་ཡིན་པས་ཁྱབ་པའི་ཕྱིར། གཉིས་པ་ནི། གལ་ཏེ་ཐ་དད་མིན་པའི་སྤྱི་གཅིག་གི་རྣམ་པ་སྣང་བའི་བློ་ལ་དུ་མའི་རྣམ་པ་ཤར་ན། སྤྱི་བློར་མི་འགྱུར་བས། གསལ་བ་ཐ་དད་རྣམས་ལ་སྤྱི་བློ་སྐྱེ་བར་མི་འདོད་
པ་ཡིན་གྱི། སྤྱིར་དུ་མས་འབྲས་བུ་གཅིག་མི་སྐྱེད་པ་མིན་ནོ་ཞེ་ན། སྤྱི་བློ་ཚེས་ཅན། སྣང་བ་ཐ་དད་པའི་རྣམ་པ་ཤར་ཏེ། གསལ་བ་དེ་དག་མཚུངས་སོ་ཞེས་འཛིན་པའི་ཕྱིར། ཁྱབ་པ་འགལ་ཏེ་དེ་དག་མཚུངས་པར་འཛིན་ན། མཚུངས་ཆོས་ཐ་དད་མེད་
པ་གཅིག་ཀྱང་གཟུང་མཚུངས་པ་པོ་དུ་མ་འདི་ བུམ་གསལ་དུ་མ་ཆོས་ཅན། སྤྱི་དོན་གཞན་གཅིག་གོ་སྒོ་ནས་མཚུངས་པ་མ་ཡིན་པར་ཐལ། འབྲས་བུ་འདྲ་བ་གཅིག་བྱེད་

[070A]༄༅། །པའི་སྒོ་ནས་མཚུངས་པའི་ཕྱིར། མ་གྲུབ་སྟེ། དེ་དག་གི་འབྲས་བུ་རང་འཛིན་དབང་པོའི་བློ་རྣམས་རྫས་ཐ་དད་དོ་ཞེ་ན། བུམ་འཛིན་དབང་པོའི་བློ་རྣམས་ཆོས་ཅན། རིགས་ཐ་དད་མེད་པ་ཡིན་ཏེ། བུམ་གསལ་རྣམས་རིགས་
གཅིག་ཏུ་རྟོགས་པའི་སྤྱི་བློའི་རྒྱུ་ཡིན་པའི་ཕྱིར། བུམ་པའི་གསལ་བ་རྣམས་ཀྱང་ཆོས་ཅན། རིགས་ཐ་མི་དད་པ་ཡིན་ཏེ། བུམ་བློ་གཅིག་གི་རྒྱུའི་དངོས་པོར་འགྱུར་བའི་ཕྱིར། ཐ་མི་དད་དེ་ཉིད་སྤྱི་གཞན་ཡིན་ནོ་ཞེ་ན། ཆུ་སྐྱོར་བ་དེའི་འབྲས་བུ་ཅན་མ་
ཡིན་པ་དང་བྲལ་བའི་བུམ་གསལ་དེའང་ཆོས་ཅན། དེ་མིན་རྣམ་པར་བཅད་པ་ལ་མི་ལྟོས་པའི་སྤྱི་མ་ཡིན་པར་ཐལ། གཞན་སེལ་ཡིན་པའི་ཕྱིར། གསུམ་པ་ནི། གཞན་སེལ་དེ་ལས་རྫས་གཞན་པ་གསལ་བ་ལ་རྗེས་སུ་འགྲོ་བའི་སྤྱི་དངོས་པོ་བ་མེད་
པར་ཐལ། དེ་ཡོད་ན་ཚད་མས་མཐོང་དགོས་པ་ལས་མ་མཐོང་བའི་ཕྱིར་དང། སྔར་རིགས་པས་བཀག་པའི་ཡང་ཕྱིར་རོ། །རྗེས་འགྲོ་གཞན་ནི་སྣང་བ་མེད་ཅེས་པར་རོ། །དེ་འདྲའི་སྤྱི་མེད་ན། བརྡ་བྱས་པ་དོན་མེད་པ་མ་ཡིན་པར་ཐལ། བརྡ་ནི་གཞན་སེལ་དེ་
རིག་པའི་དོན་ཅན་ཡིན་པའི་ཕྱིར། གསུམ་པ་ལ། རྒྱས་པར་བཤད་པ་ནི། གལ་ཏེ་སྤྱི་འཛིན་གྱི་སྣང་བས་དོན་བྱེད་མི་ནུས་ན། བརྡ་བྱས་ཀྱང་རང་མཚན་ལ་མི་སླུ་བར་མི་འགྱུར་ཏེ། སྒྲས་ཀྱང་སྤྱི་བློ་ཁོ་ན་བསྐྱེད་པའི་ཕྱིར་རོ་ཞེ་ན། བུམ་པ་ཞེས་བརྗོད་པའི་སྒྲ་ཆོས་
ཅན། ཁྱོད་རང་ལ་སྣང་བ་ལྟར་གྱི་དོན་མེད་པའི་རྟོག་བློ་བསྐྱེད་པར་བྱེད་པ་ཡིན་ཡང་དོན་རང་མཚན་ལ་མི་སླུ་བའི་ནུས་པ་ཡོད་པར་འདོད་དེ། ཆུ་སྐྱོར་བའི་དོན་མི་བྱེད་པ་ཡོངས་སུ་སྤངས་ནས་དེ་བྱེད་པ་ལ་འཇུག་པའི་རྒྱུའི་ཡན་ལག་གི་ངོ་བོ་ཡིན་པའི་ཕྱིར་

[070B] རིགས་མི་མཐུན་གྱི་དངོས་པོ་ལས་ཐ་དད་པའི་ངུམ་ རྟགས་ཕྱི་མ་དེར་ཐལ། ཁྱོད་སྒྲའི་ཐ་སྙད་གང་ཞིག་ཁྱོད་ཀྱིས་བདག་རྐྱེན་བྱས་པའི་བུམ་འཛིན་རྟོག་པ་དེ་ཆུ་སྐྱོར་བའི་དོན་བྱེད་
པ་མ་ཡིན་པ་ལ། དེ་བྱེད་པ་དང། འདྲ་བའི་ངོ་བོར་སྣང་ཞིང་རིགས་མི་མཐུན་གྱི་དངོས་པོ་ལས་ཐ་དད་པའི་བུམ་པའི་གཞན་སེལ་གྱི་དངོས་པོ་ཙམ་གྱི་ས་བོན་ཅན་ཡིན་པའི་ཕྱིར། དོན་བསྡུ་བ་ནི། དེ་ཆོས་ཅན། བུམ་པའི་གཞན་སེལ་གྱི་ཡུལ་ཅན་ཡིན་ཏེ་
ཆུ་སྐྱོར་གྱི་དོན་མི་བྱེད་པ་བརྗོད་བྱར་སྤོང་ཞིང། དོན་དེ་བྱེད་པ་ཁོ་ན་ལ་བརྒྱུད་ནས་བརྟེན་པའི་ངོ་བོར་གྱུར་པའི་ཐ་སྙད་དོན་མཐུན་ཡིན་པའི་ཕྱིར། འདི་ཡན་ཆད་གཞན་སེལ་བརྡའི་ཡུལ་དུ་ངེས་པའི་ཡན་ལག་ཏུ་སྤྱི་དོན་གཞན་ཡུལ་གྱི་སྒོ་ནས་དགག་པ་
རྒྱས་པར་མཛད་དེ། བྱེ་བྲག་པས་གསལ་བ་རྣམས་ལ་སྤྱི་དོན་གཞན་མཐོང་བའི་སྒོ་ནས་སྒྲ་བློ་འཇུག་པར་ཡང་འདོད་ལ། སྤྱི་འཛིན་གྱིས་སྤྱི་རྟག་པ་ཁོ་ན་གཟུང་ཡུལ་དུ་བྱས་ནས་འཛིན་པར་འདོད་པ་ལ་ནང་འགལ་བསྟན་པའོ། །གསུམ་པ་གཞན་
སེལ་གྱི་འཇུག་ཚུལ་ལ་རྩོད་པ་སྤང་བ་ལ། རྟོགས་པ་ཕན་ཚུན་བརྟེན་པར་ཐལ་བ་སྤང། རྗོད་བྱེད་ཀྱི་ཚིག་ལ་རྣམ་གཅོད་ཀྱི་ཡུལ་ཅན་གྱིས་མ་ཁྱབ་པར་ཐལ་བ་སྤང། དངོས་པོ་སྒྲས་བརྗོད་ན་སྒྲ་དང་ཚད་མ་ཕྱི་མ་དོན་མེད་དུ་ཐལ་བ་སྤང་བའོ། །དང་པོ་ལ་
ཉེས་པ་ཡོད་པ་དགག་པ་དང། ཉེས་པ་མེད་པར་བསྒྲུབ་པའོ། །དང་པོ་ནི། སྤྱོད་པ་པའི་སྟོན་པ་གཞོན་ནུ་མ་ལེན་ལ་སོགས་པ་ཁ་ཅིག་ན་རེ། ཁྱེད་སེལ་བ་སྨྲ་བ་སྒྲས་དོན་སྒྲུབ་པའི་སྒོ་ནས་ཡུལ་དུ་མི་བྱེད་པར། དེ་མ་ཡིན་རྣམ་པར་བཅད་པའི་སྒོ་ནས་འཛིན་

[071A]༄༅། །དགོས་ན་ཤིང་དང་ཤིང་མ་ཡིན་གཉིས་པོ་དག་རྟོགས་པ་ཕན་ཚུན་བརྟེན་པར་ཐལ། ཤིང་མ་ཡིན་ལས་ལྡོག་པའི་སྒོ་ནས་ཤིང་གི་དོན་འཛིན་པའི་ཕྱིར། ཁྱབ་པ་ཡོད་དེ། ཤིང་གོ་བའི་བློ་དེས་ཤིང་ཐོག་མར་ཤེས་པ་ལ་ཤིང་མ་ཡིན་བཅད་པ་
ཤེས་དགོས། གཅད་བྱ་ཤིང་མ་ཡིན་མ་ཤེས་པར་དེ་བཅད་པ་མི་ཤེས་པས་ཤིང་མ་ཡིན་ཤེས་དགོས། དེ་ཡང་བློ་དེ་ཉིད་ཀྱིས་མི་ཤེས་པར་དེའི་སྔ་རོལ་ཏུ་ཤེས་དགོས། དེ་ལ་ཡང་ཤིང་བཅད་དགོས་པའི་ཕྱིར། འདོད་ན། དེ་གཉིས་གང་རུང་གཅིག་སྔར་
འཛིན་པ་མེད་པར་ཐལ། དེ་འདོད་ན། དུས་གཅིག་ཏུ་ཡང་མི་ཤེས་པས་གཉི་ག་མི་འཛིན་པར་འགྱུར་ལ། དེའི་ཕྱིར་གཞན་སེལ་ལ་བརྡ་འདོགས་པ་མི་སྲིད་པས་ཁོ་བོ་ཅག་གི་ལུགས་ལ་བརྟེན་ན་མཛེས་སོ་ཞེས་སྨྲའོ། །མགོ་མཚུངས་ཀྱིས་དགག་པ་ནི། དེ་དག་གི་
ལྟར་ན་ཡལ་ག་ལོ་འདབ་དང་ལྡན་པ་ལ་ཤིང་གི་བརྡ་འདོགས་པ་ན་ཤིང་མིན་རྣམ་པར་གཅོད་དམ་མིན། གལ་ཏེ་རྣམ་པར་གཅོད་དོ་ཞེ་ན། དེའི་ལྟར་ན་ཤིང་འཛིན་པའི་གོང་དུ་ཤིང་མ་ཡིན་ཇི་ལྟར་ཤེས་ཏེ་མི་ཤེས་པར་
ཐལ། དེའི་གོང་དུ་ཤིང་གི་དོན་འཛིན་པ་མེད་པའི་ཕྱིར། ཤིང་གི་བརྡ་ལས་ཤིང་མ་ཡིན་དེ་དག་མི་སེལ་ན། ཤིང་གི་ཐ་སྙད་འདོགས་པར་བྱེད་པ་རྣམས་ཤིང་མ་ཡིན་དེ་ཡོངས་སུ་སྤངས་ནས། ཤིང་ལ་འཇུག་པར་མི་འགྱུར་བར་ཐལ། དཔེར་ན་ཤིང་ཞེས་པའི་སྒྲ་
ལས་སེང་ལྡེང་སྤངས་ནས་ཤིང་གི་ཁྱད་པར་ཤ་པ་ཁོ་ན་ལ་མི་འཇུག་པ་བཞིན་ནོ། །གལ་ཏེ་གཞན་ཤིང་མ་ཡིན་བཀག་ནས་ཤིང་མི་སྒྲུབ་པར་མདུན་ན་གནས་པའི་ཤིང་སྤྱི་གཅིག་ཅིག་རབ་ཏུ་བསྟན་ནས། འདི་ཤིང་ཡིན་ཞེས་སྒྲུབ་པའི་སྒོ་ནས་བརྡ་བྱེད་

[071B] དེ་མ་ཡིན་བཅད་པ་ལ་མི་ལྡོག་པར་ཤིང་སྤྱི་དེ་རྟོགས་པར་འགྱུར་ལ། དེའི་ཕྱིར་མགོ་མཚུངས་ཀྱི་ཉེས་པ་འདི་ནི་མེད་དོ་སྙམ་ན། ཤིང་སྤྱི་དོན་གཞན་བརྡའི་ཡུལ་དུ་འདོད་པ་དེ་ལ་ཆོས་ཅན། མགོ་མཚུངས་ཀྱི་ཐལ་བ་ལྡོག་
པ་མེད་པར་ཐལ། བརྡ་སྦྱོར་ཚུལ་འདི་ཡང་ཤིང་ཡིན་ཞེས་པའམ། འདི་ཁོ་ན་ཞེས་བྱ་བའི་རིགས་གཉིས་ལས་མེད་ཅིང། གང་ཁས་བླངས་ཀྱང་ཉེས་པ་འཇུག་པའི་ཕྱིར། འདི་ཡང་ཤིང་ཡིན་ཞེས་མི་ལྡན་རྣམ་གཅོད་དུ་སྦྱོར་ན་སྔར་གྱི་ཉེས་པ་གཉིས་པར་འགྱུར་
ལ། འདི་ཁོ་ན་ཞེས་གཞན་ལྡན་རྣམ་གཅོད་དུ་སྦྱོར་ན་ཉེས་པ་དང་པོར་འགྱུར་རོ། །གཉིས་པ་ནི། ཡལ་ག་ལོ་འདབ་དང་ལྡན་པ་རྣམས་རིགས་གཅིག་ཏུ་རྟོགས་པའི་ཤེས་པ་གཅིག་སེམས་རྒྱུད་ལ་གནས་པའི་རྟོགས་པ་པོ་ཆོས་ཅན། ཁྱོད་ཀྱིས་བརྡའི་སྔ་
རོལ་ནས་ཡལ་ག་ལོ་འདབ་དང་ལྡན་པའི་དོན་རྣམས་དང། དེ་དང་མི་ལྡན་པའི་དོན་རྣམས་བདག་ཉིད་ཀྱིས་སོ་སོར་རྣམ་པར་འབྱེད་ནུས་པར་ཐལ། ཁྱོད་ཀྱིས་དེའི་སྔ་རོལ་ནས་ཡལ་ག་ལོ་འདབ་དང་ལྡན་པ་དེ་མེ་འབར་བྱེད་ཀྱི་རྒྱུ་དང་དེ་མ་ཡིན་པ་
རྣམས་མེ་འབར་བའི་རྒྱུ་མིན་པ་རིགས་སོ་སོར་མངོན་སུམ་ཚད་མས་རྟོགས་པའི་ཕྱིར། འདོད་ན། ཡལ་ག་ལོ་འདབ་དང་མི་ལྡན་པ་ལས་ཐ་དད་པའི་དེ་དང་ལྡན་པ་ལ་ཤིང་གི་ཐུན་མོང་མ་ཡིན་པའི་སྐད་སྦྱོར་བ་ལ་རྟོགས་པ་ཕན་ཚུན་བརྟེན་པའི་སྐྱོན་མེད་
པར་ཐལ། ཁྱོད་ཀྱི་བློ་དེ་ལ་ཡོད་པའི་ཡལ་ག་ལོ་འདབ་དང་ལྡན་པའི་དངོས་པོ་དེ་འཛིན་གྱི་བློའི་རྣམ་པ་གཏོད་པའི་རྒྱུ་ཉིད་དུ་སྣང་ཞིང་དམིགས་པ་དང། རྣམ་པ་གཏོད་པའི་རྒྱུ་མིན་པའི་ངོ་བོ་དང་བྲལ་བ་དང་ངོ་བོ་རིགས་གཅིག་འདིར་བདག་ཉིད་ཀྱིས་ཤེས་

[072A]༄༅། །པའི་སྒོ་ནས་བརྡའི་སྔ་རོལ་ཏུ་ཡལ་ག་ལོ་འདབ་དང་ལྡན་མི་ལྡན་རིགས་ཐ་དད་པར་ཤེས་པར་འགྱུར་བའི་ཕྱིར། བསྡུས་ན། གཞན་སེལ་ལ་བརྡ་སྦྱོར་བ་ལ་རྟོགས་པ་ཕན་ཚུན་བརྟེན་པའི་སྐྱོན་མེད་པར་ཐལ། གཞན་ལྡན་རྣམ་གཅོད་སྙིང་
པོར་ཡོད་པའི་སྒོ་ནས་ཡལ་ག་ལོ་འདབ་དང་ལྡན་པ་ལ་འདི་ཤིང་ཡིན་ཞེས་བརྡ་སྦྱོར་བ་གང་ཞིག་དེ་དང་ལྡན་མི་ལྡན་གཉིས་བརྡའི་སྔ་རོལ་ནས་མངོན་སུམ་གྱིས་རིགས་སོ་སོར་ཤེས་པའི་ཕྱིར་ཅེས་པའོ། །སྤྱི་གཞན་མེད་ན་ཐ་སྙད་ཀྱི་དུས་ཀྱི་
ཤིང་ཤིང་དུ་མི་རྟོགས་པའི་སྐྱོན་མེད་པར་ཐལ། ཤིང་གི་བརྡ་བྱས་པ་དེ་ལས་ཤིང་དེ་རྟོགས་པར་གྱུར་པའི་བློ་འཁྲུལ་པའི་དབང་གིས་ཤིང་གི་དངོས་པོ་སྔ་ཕྱི་གཅིག་པ་ལྟར་རྟོགས་ཤིང་ཞེན་པའི་ཕྱིར། གཞི་དེ་ཤིང་དུ་ངེས་པའི་བློས་ཤིང་མ་ཡིན་
ལས་ལོག་པར་མ་ངེས་ན་རྟོགས་པ་ཕན་ཚུན་བརྟེན་པའི་སྐྱོན་སྤོང་མི་ནུས་ལ། དངོས་སུ་ངེས་ན་དགག་སྒྲུབ་ཀྱི་རྟོག་པའི་ཁྱད་པར་དབྱེ་དཀའ་བས་ཤུགས་རྟོགས་སོ། །གཉིས་པ་ལ། གཞན་སེལ་གྱི་སྒྲ་བྱེ་བྲག་པ་ལ་སེལ་འཇུག་གིས་མ་ཁྱབ་
པར་ཐལ་བ་སྤང་བ་དང། སེལ་བའི་སྒྲའི་རང་ལྡོག་ལ་དས་མ་ཁྱབ་པར་ཐལ་བ་སྤང་བའོ། །དང་པོ་ནི། བུམ་པ་སོགས་བརྗོད་པའི་སྒྲ་ལ་གཅོད་བྱ་ཡོད་པའི་ཕྱིར། སེལ་བས་འཇུག་པར་རིགས་ཀྱང་ཤེས་བྱ་གཞལ་བྱ་སོགས་བརྗོད་པའི་ཚིག་ལ་གཅད་
བྱ་ཤེས་བྱ་མ་ཡིན་པ་སོགས་མེད་པའི་ཕྱིར། སེལ་འཇུག་ཏུ་མི་འཐད་པས་རྗོད་བྱེད་ཀུན་རྣམ་གཅད་ཀྱི་ཡུལ་ཅན་དུ་མི་འཐད་དེ་ཞེ་ན། རྗོད་བྱེད་ཀྱི་སྒྲ་རབ་ཏུ་སྦྱོར་བར་བྱེད་པ་དེ་ཆོས་ཅན། དགོས་པ་ཡོད་དེ། རང་གི་དོན་ངེས་པར་གཟུང་བའི་ཚུལ་

[072B] དེར་ཐལ་ཉན་པ་པོའི་བློ་མི་འདོད་པའི་དོན་འགའ་ལས་རྣམ་པར་ལྡོག་ནས་འདོད་པའི་དོན་འགའ་ཞིག་ལ་འཇུག་པར་བྱ་བའི་ཆེད་ཡིན་པའི་ཕྱིར། རྟགས་སྔ་ཕྱི་གཉིས་ཀ་མ་གྲུབ་ན། གཞན་དུ་སྒྲ་སྦྱོར་བ་དོན་མེད་པར་འགྱུར་
བར་ཐལ་ལོ། །དེས་ན་དགག་སྒྲུབ་ཀྱི་ཐ་སྙད་དུ་རྣམ་པར་འཇོག་པའི་དངོས་མེད་ཤེས་བྱའོ། །ཆོས་ཐམས་ཅད་ཐམས་ཅད་མཁྱེན་པའི་གཞལ་བྱའོ་ཞེས་པ་ལ་སོགས་པའི་ཚིག་རྣམས་ཆོས་ཅན། ཁྱོད་ལ་རྣམ་གཅོད་འགའ་ཞིག་ཡོད་དེ། ཉན་པ་པོའི་
བློ་མི་འདོད་པའི་དོན་འགའ་ཞིག་ལ་འཇུག་པ་ལྡོག་ནས་འདོད་པའི་དོན་འགའ་ཞིག་གོ་བར་བྱེད་པའི་ཐ་སྙད་དོན་མཐུན་ཡིན་པའི་ཕྱིར། ཤེས་བྱ་ཞེས་བརྗོད་པ་ལྟ་བུའི་ཚིག་ཡན་གར་བ་ལ་བརྗོད་བྱ་མེད་པར་འདོད་པ་མི་འཐད་དེ། དེས་ཀྱང་ཤེས་བྱ་མ་
ཡིན་པ་ལས་ལྡོག་པ་བརྗོད་ཅིང་དེ་ལྟར་གོ་བའི་ཕྱིར། གཉིས་པ་ལ། བརྡའི་ཡུལ་ངོས་གཟུང། དེ་ཕྱོགས་གླང་གི་བཞེད་པར་བསྟན། ལུང་གི་དོན་བཤད་པའོ། །དང་པོ་ནི། མུ་སྟེགས་འོད་བྱེད་པ་ན་རེ། གཞན་སེལ་འདི་གསལ་བ་སོ་སོའི་སྟེང་ན་གཅིག་
ཡིན་ནམ་དུ་མ་ཡིན། དང་པོ་ལྟར་ན། སྤྱི་དོན་གཞན་བརྡའི་ཡུལ་དུ་འགྱུར་ལ། ཕྱི་མ་ལྟར་ན་གསལ་བ་བཞིན་དུ་མཐའ་ཡས་པས་བརྡ་སྦྱོར་མི་ནུས་པར་འགྱུར་རོ། །གཞན་ཡང་གཞན་སེལ་འདི་ཉིད་སྒྲའི་བརྗོད་བྱ་ཡིན་ནམ་མིན། མིན་ན། སྒྲས་
སྒྲའི་དོན་གཞན་སེལ་བར་བྱེད་དོ། །ཞེས་ཁྱེད་རང་གིས་བཤད་པ་དང་འགལ་བར་འགྱུར། ཡིན་ན། སྒྲུབ་པའི་སྒོ་ནས་བརྗོད་དམ་དེ་མ་ཡིན་རྣམ་པར་བཅད་པའི་སྒོ་ནས་བརྗོད། དང་པོ་ལྟར་ན་གཞན་སེལ་བརྗོད་པར་བྱེད་པ་དང་འགལ་ལ། ཕྱི་

[073A]༄༅། །མ་ལྟར་ན། གཞན་སེལ་བརྗོད་པའི་སྒྲ་དེ་ཉིད་ཀྱིས་དེ་མ་ཡིན་རྣམ་པར་བཅད་པ་བརྗོད་དགོས་ལ། དེ་ལྟར་ན་དེ་མ་ཡིན་རྣམ་པར་བཅད་པ་ཡང་རང་མ་ཡིན་བཅད་པའི་སྒོ་ནས་བརྗོད་དགོས་པ་སོགས་ཐུག་པ་མེད་པར་འགྱུར་
རོ་ཞེ་ན། གཞུང་འདིས་ཚིག་ཀུན་ངེས་གཟུང་གི་སྙིང་པོ་ཅན་ཡིན་པའི་གཞུང་འཛུགས་སུ་བྲམ་ཟེ་ཆེན་པོས་བཤད་ཅིང་ངེས་གཟུང་གི་སྙིང་པོ་ཅན་ཡིན་ན་ཕྱོགས་གླང་གི་གཞུང་གི་ཆ་དང་མི་འགྲིག་པའི་ལན་དུ་སྦྱར་རོ། །ཤིང་མ་ཡིན་
དེ་དག་ལས་ཐ་དང་པའི་ཤིན་གི་ཁྱད་པར་རྣམས་ཤིང་དུ་མཚུངས་པའི་ཐ་སྙད་འཇུག་པའི་རྒྱུ་གང་ཞིག་ཡིན་པ་རྟོགས་པ་ལ་ཤིང་མ་ཡིན་ལས་ལོག་པའི་རྣམ་པར་སྣང་བ་ཅན་དེ་ཆོས་ཅན། ཁྱོད་ལ་བརྡ་འགོད་པ་ལ་གསལ་བྱེད་པས་
སྐྱོན་དེ་དག་མེད་པར་ཐལ། ཤིང་གང་ལས་ཐ་དད་པའི་ཤིང་མ་ཡིན་དེ་རྣམ་པར་ལྡོག་ནས་ཁྱོད་ལ་བརྡ་འགོད་པའི་ཕྱིར། གཉིས་པ་ནི། ཤིང་མ་ཡིན་ལས་ལོག་པར་སྣང་བ་དེ་ཉིད་བརྡའི་ཡུལ་དུ་ཕྱོགས་གླང་གིས་རབ་ཏུ་བཤད་དེ། དོན་
གཞན་ལས་ལྡོག་པ་ཡིས་དངོས་པོ་དེའི་ཆ་འགའ་ཞིག་རྟོགས་པར་འགྱུར་ཞེས་ཀྱང་བཤད་པའི་ཕྱིར་དང། སྒྲས་ནི་དོན་གཞན་ལས་ལྡོག་པས་ཁྱད་པར་དུ་བྱས་པའི་དངོས་པོ་དག་ཁོ་ན་བརྗོད་དོ་ཞེས་དང། སྒྲས་ནི་སྒྲ་དང་དོན་གཞན་སེལ་བར་
བྱེད་ཅིང་རང་གི་དོན་བརྗོད་པར་བྱེད་དོ་ཞེས་སོ། །རྩ་བར་དངོས་སུ་བཀོད་པའི་གཞུང་དེས་ཤིང་མ་ཡིན་ལས་ལོག་པར་སྣང་བའི་ཤིང་གི་དངོས་པོ་དེ་དེའི་ཆ་ཤིང་མ་ཡིན་ལས་ལོག་པ་རྟོགས་པའི་སྒོ་ནས་རྟོགས་པར་བསྟན་ལ། ལུང་གཉིས་པས་

[073B] གསུམ་པས་དེས་ན་སེལ་འཇུག་ཏུ་འཐད་པ་སྟོན་ཏོ། །གསུམ་པ་ནི། བྲམ་ཟེ་ཆེན་པོས་འདི་ལའང་ཞེས་པའི་གཞུང་ཕྱོགས་གླང་གི་དགོངས་པ་མི་ཤེས་པའི་སྔོན་གྱི་འགྲེལ་
བྱེད་དག་གི་དོགས་པ་དགག་པའི་ཆེད་དུ་སྦྱོར་རོ། །དེས་ན་དེའི་ལྟར་ན། ཤིང་མ་ཡིན་ལ་ཤིང་མེད་པ་འདི་ལའང་ཆོས་ཅན། ངོ་བོ་ཅུང་ཟད་ཀྱང་མེད་དེ། ཁྱོད་རྟོག་པས་བཏགས་པ་ཙམ་དུ་ཟད་པའི་ཕྱིར། འོ་ན་མེད་དགག་དེ་ལ་བརྡ་དངོས་སུ་ཅིའི་ཕྱིར་
མི་སྦྱོར་ཞེ་ན། ཤིང་ལ་བརྡ་སྦྱོར་བའི་ཚེ། ཤིང་མ་ཡིན་ལ་ཤིང་མེད་པ་ལ་བརྡ་དངོས་སུ་སྦྱོར་དགོས་པ་མ་ཡིན་པར་ཐལ། ཤིང་ཞེས་པའི་སྒྲ་རྣམས་ལས་ཤིང་དེ་ཤིང་མ་ཡིན་ལས་ལོག་པར་དངོས་སུ་རྟོགས་པ་ཉིད་ཀྱིས་གཞན་ཤིང་མ་ཡིན་ལས་ཤིང་
ལྡོག་པ་ཤུགས་ལ་རྟོགས་པར་འགྱུར་བའི་ཕྱིར། ཅེས་ཤིང་མ་ཡིན་ལ་ཤིང་མེད་པ་མེད་དགག་གི་གཞན་སེལ་དང། ཤིང་ཤིང་མ་ཡིན་ལས་ལོག་པ་སེལ་བ་གཞན་དུ་མཛད་དོ། །ཡང་ན་གཞུང་སྔ་མའི་རྟགས་ཆོས་སྔ་མ་ལ་གཞི་ནི་ཤིང་མ་
ཡིན་ལས་ལོག་པར་སྣང་བ་འདི་ལའང་ཞེས་སྦྱར་རོ། །དེས་གསལ་བྱེད་པ་ལྡོག་པ་རྫས་སུ་ཡོད་ན་མིང་ལ་མི་མཐུན་པ་ཙམ་དུ་ཟད་དོ་ཞེས་སྨྲ་བ་བསལ་བ་ཡིན་ནོ། །ཕྱི་རོལ་གྱི་དངོས་པོའི་ཆ་འགའ་ཞིག་ཤིང་གི་སྒྲ་དོན་དུ་འགྱུར་བ་མ་ཡིན་པར་
ཐལ། ཤིང་གི་སྒྲ་རྣམས་ལས་ཤིང་མ་ཡིན་ལས་ལོག་པར་སྣང་བའི་ཤིང་དེ་དངོས་སུ་རྟོགས་པ་ཉིད་ཀྱིས། གཞན་ཤིང་མ་ཡིན་ལས་ལོག་པའི་དོན་གྱི་གཞན་སེལ་ཤུགས་ལ་རྟོགས་པར་འགྱུར་བའི་ཕྱིར། ཤིང་དེ་ཤིང་མ་ཡིན་ལས་ལྡོག་པས་

[074A]༄༅། །ཁྱད་པར་དུ་བྱས་ནས་རྟོགས་པ་དེ་ལ་ནི་ཆོས་ཅན། ཤིང་གི་ལྡོག་པ་དོན་གཞན་འགའ་ཡིས་ཁྱད་པར་དུ་བྱས་པ་རྟོགས་པ་མ་ཡིན་པར་ཐལ། དེ་ལྟར་རྟོགས་པར་འགྱུར་བ་ལ་དེ་ཡོད་དགོས་པ་ལས་ཤིང་གི་ལྡོག་པ་དོན་གཞན་འགའ་ཡང་མེད་
པའི་ཕྱིར། དེས་ན་ཤིང་བརྗོད་པ་དང་ཤིང་མ་ཡིན་གཅོད་པའི་སྒྲ་གཉིས་སྦྱོར་བར་བྱེད་དགོས་པའང་མ་ཡིན་ཏེ། ཤིང་བརྗོད་པ་དེ་ཉིད་ཀྱིས་ཤིང་མ་ཡིན་གཅོད་པའི་ཕྱིར། དེར་ཐལ། དེ་གཉིས་ཕན་ཚུན་གཞི་མཐུན་ཡོད་པ་མིན་པར་ཕུང་གསུམ་མེད་པའི་འགལ་
བ་ཡིན་པའི་ཕྱིར། འདིས་ལུང་གསུམ་པའི་དོན་བསྟན་ཏོ། །ཤིང་མ་ཡིན་པ་ལས་ལོག་པར་སྣང་བ་འདི་ཆོས་ཅན། དོན་དམ་པར་གྲུབ་པ་མིན་ཏེ། དངོས་པོར་མེད་ཀྱང་དངོས་པོ་དང་ལྡན་པ་ཉིད་དུ་མཐོང་བ་བློ་ཡིས་བསླད་ཅིང་བཏགས་པ་ཡིན་པ་དེ་ཉིད་ཀྱི་ཕྱིར་
དངོས་པོར་མེད་པ་ལས་གཞན་དུ་ན། ཤིང་མ་ཡིན་གྱི་དངོས་པོ་ལས་ལྡོག་པར་སྣང་བ་ཆོས་ཅན། ཤིང་གི་དངོས་པོར་ཏེ་ཤིང་དུ་མི་འགྱུར་བར་ཐལ། ཤིང་མ་ཡིན་ལས་ལོག་པ་མ་ཡིན་པའི་ཕྱིར། ཁྱབ་སྟེ། ཤིང་འདི་ཡིན་ན། ཤིང་མ་ཡིན་འདི་ལས་ཐ་དད་
ཅེས་དེ་ལས་ལོག་པས་ཁྱབ་པར་བརྗོད་པའི་ཕྱིར་རོ། །བརྗོད་ཅེས་པ་ནི། ཚད་མའི་མདོ་ལས་དོན་འདི་བརྗོད་པའོ། །ཤིང་མ་ཡིན་ལས་ལོག་པར་སྣང་བ་དངོས་པོ་ཡིན་ན་ཤིང་མ་ཡིན་ལས་ལོག་པར་འགྱུར་ལ་དེ་ལྟ་ན་ཤིང་དུ་འགྱུར་རོ། །འདི་དག་གི་རིགས་
པ་ཡང་སྔར་བཤད་ཟིན་ཏོ། །གསུམ་པ་ལ་སྒྲ་དང་ཚད་མ་སྔ་ཕྱི་ཡུལ་ཐ་དད་དུ་བསྟན་པ། སེལ་བ་སྨྲ་བ་ལ་ཐ་སྙད་ཀུན་འཐད་པའོ། །དང་པོ་ནི། སྤྱི་དོན་གཞན་མེད་ན་རང་མཚན་སྒྲའི་བརྗོད་བྱར་འགྱུར་ལ། དེ་ལྟ་ན། དེ་ལ་ཆ་ཤས་མེད་པས་སྒྲ་གཅིག་གིས་

[074B] རྟོག་ངོར་སྒྲ་དང་འདྲེས་པའ༑ཨི་རྟག་པའི་དོན་གཅིག་གཅོད་པ་ན། སྒྲ་མི་རྟག་ཅེས་བརྗོད་པའི་སྒྲ་འམ་དེ་སྒྲུབ་ཀྱི་རྟགས་ནི་ཆོས་ཅན། སྒྲ་དེ་ལ་རྟག་པ་བཅད་པ་ཡི་སྒོ་ནས་དངོས་པོའི་
ཆ་མ་ལུས་པ་བརྗོད་བྱ་དང་ནུས་ཡུལ་དུ་འགྱུར་བའི་ཉེས་པ་ཅི་ཡང་མེད་པར་ཐལ། སྒྲ་རྟག་འཛིན་གྱི་སྒྲོ་འདོགས་གཅིག་པོ་གཅོད་པ་ཡི་བྱ་བ་བྱེད་པའི་ཕྱིར། ཁྱབ་པར་ཐལ། དངོས་པོ་གང་གི་ཆོས་གཅིག་བརྗོད་པར་བྱེད་པ་ལས་ཆ་མ་ལུས་པ་རྟོགས་པར་
འགྱུར་བ་དངོས་པོའི་ནུས་པའི་དབང་ལས་ཡིན་ན་དེ་ལྟར་འཐད་ནའང་དེ་མིན་པའི་ཕྱིར། དེས་ན་སྒྲ་རྟོག་ཕྱི་མ་དོན་མེད་དུ་མི་འགྱུར་ཏེ། བྱས་མི་རྟག་བརྗོད་པའི་སྒྲ་བརྟེན་གཅིག་ལ་སྒྲོ་འདོགས་གཅོད་པའི་འབྲས་བུ་དུ་མ་ཅན་དུ་འགྱུར་བའི་ཕྱིར། གཉིས་པ་
ལ། སེལ་བ་སྨྲ་བ་ལ་གཞི་མཐུན་སོགས་འཐད་པ་དང། དངོས་དབང་གིས་འཇུག་པ་ལ་མི་འཐད་པའོ། །དང་པོ་ནི། མེ་ཏོག་འདི་ཨུཏྤལ་སྔོན་པོ་ཞེས་བརྗོད་པ་ན། སྔོན་པོའི་སྒྲས་ཡོན་ཏན་དོན་གཞན་དང་ཨུཏྤལ་ལའི་སྒྲས་རྫས་དོན་གཞན་བརྗོད་ཀྱི་རྫས་
ལ་ཆ་ཤས་མེད་ན། སྒྲ་ཕྱི་མ་དོན་མེད་པའམ་སྒྲ་རྣམ་གྲངས་པར་ཐལ་བ་ལྡོག་པ་མེད་དོ་ཞེ་ན། སྒྲའི་སྦྱོར་ཚུལ་དེ་ལྟར་མི་འཐད་པར་ཐལ། གང་གི་ཚེ་སྔོན་པོའི་སྒྲས་རྣམ་གཅོད་གཅིག་ཅིག་སྟོན་པ་ན། ཨུཏྤལ་ལ་མི་སྤོང་ཞིང་མི་སྒྲུབ། ཨུཏྤལ་ལའི་སྒྲས་ཀྱང་
དེ་ལྟར་སྟོན་པ་ན། གཞན་སྔོན་པོ་མི་སྒྲུབ་མི་སྤོང་བར་གནས་པའི་ཕྱིར། མེ་ཏོག་འདི་ཨུཏྤལ་ལ་སྔོན་པོ་ཞེས་བརྗོད་པ་དེའི་ཚེ། རྟོག་བློ་ཡི་ངོར་བྱས་ནས་གཞི་མཐུན་ཉིད་དུ་འགྱུར་གྱི། རྫས་ཐ་དད་གཞི་གཅིག་ལ་ལྡན་པའི་དོན་མིན་པར་ཐལ། དེའི་ཚེ་ཨུཏྤལ་ལ་

[075A]༄༅། །སྔོན་པོའི་མེ་ཏོག་དེ་ལྡོག་པ་གཉིས་པོ་ལ་ཁྱབ་པའི་ཆོས་ཅན་གཅིག་ལྟ་བུར་སྣང་ཞིང་དོན་ལ་ཡང་ཨུཏྤལ་ཡང་ཡིན་སྔོན་པོ་ཡང་ཡིན་པའི་གཞི་མཐུན་ཡིན་པའི་ཕྱིར། འོ་ན་རང་མཚན་མི་ཐོབ་པར་འགྱུར་རོ་ཞེ་ན། སྒྲས་རྣམ་གཅོད་
བྱེད་པ་ན་དངོས་པོའི་ཆོས་ལ་རེག་པར་འགྱུར་བ་ཡིན་ཏེ། དངོས་པོ་ཐོབ་པའི་ནུས་པ་དེ་ནི་སྒྲ་དེ་ལ་ཡོད་པའི་ཕྱིར། སྤྱི་གཞན་དངོས་པོ་བ་གཅིག་བརྗོད་པར་བྱེད་པ་ལས་འཇུག་ཡུལ་ཐོབ་པ་མ་ཡིན་པར་ཐལ། སྤྱི་དོན་གཞན་ཡོད་ན་སྣང་དུ་རུང་བ་ལས་
བློ་ལ་སྣང་བ་མ་ཡིན་པའི་ཕྱིར། ཁྱབ་པར་ཐལ། ཡོད་ན་སྣང་དུ་རུང་བ་དངོས་པོ་མ་དམིགས་པ་ལ་མེད་པས་ཁྱབ་པ་ངེས་པའི་ཕྱིར། དེ་ཡན་ཆད་རང་འགྲེལ་དུ་བར་ཚིགས་སུ་བཤད་དོ། །སྤྱིའི་ཡུལ་ཅན་དུ་གྱུར་པའི་སྒྲ་རྣམས་དང་བློ་ཉིད་ཀྱང་ཕྱོགས་
གླང་གིས་གཞན་སེལ་གྱི་ཡུལ་ཅན་དུ་བསྟན་པ་དགོས་པ་དང་བཅས་ཏེ། གཞན་སེལ་བརྗོད་པ་ལ་གཞི་མཐུན་སོགས་འཐད་པ་དེའི་ཕྱིར། སྤྱི་གཞན་དངོས་པོ་བ་བརྗོད་པ་དགོས་པ་མེད་དེ། དེ་ལ་གཞི་མཐུན་སོགས་དེ་དག་མི་སྲིད་པའི་ཕྱིར། གཉིས་
པ་ལ། གཞི་མཐུན་མི་སྲིད་པ་དང། སྤྱི་སྒྲ་མི་འཐད་པ་དང། སྤྱི་བློ་མི་འཐད་པའོ། །དང་པོ་ལ་གྲངས་ཅན་གྱི་ལུགས་དགག་པ་ནི། སྔོ་སེར་གྱི་ངོ་བོ་ཐ་དད་དུ་བློ་མ་འཁྲུལ་བ་ལ་སྣང་བ་གང་ལས་ཡིན་ཏེ་མི་འཐད་པར་ཐལ། སྔོན་པོའི་དངོས་པོའི་ངོ་བོ་དང་སེར་
པོའི་རང་བཞིན་གཅིག་ཉིད་ཡིན་པའི་ཕྱིར། སྔོན་པོའི་རང་བཞིན་སེར་པོའི་རང་བཞིན་ལ་རྗེས་སུ་འགྲོ་བ་དང་ལྡོག་པ་གཉིས་ཀ་ཡིན་པར་ཐལ། བློ་མ་འཁྲུལ་བས་རང་བཞིན་སོ་སོར་དམིགས། དེ་གཉིས་རང་བཞིན་གཅིག་ཡིན་པའི་ཕྱིར། འདོད་ན་མི་

[075B] དོན་གཅིག་གཞི་གཅིག་ལ་རྗེས་སུ་འགྲོ་ལྡོག་གཉིས་ཀའི་སྤྱོད་ཡུལ་ཅན་དུ་རུང་བ་མ་ཡིན་པའི་ཕྱིར། གྲངས་ཅན་གྱི་ལུགས་སྔར་བཤད་པ་ལས་འདི་ཡི་དོན་ཤེས་པར་བྱའོ། །བྱེ་བྲག་པའི་ལུགས་དགག་པ་ནི། ཤ་པ་དང་ཤིང་གཉིས་
རྫས་དབྱེར་མེད་པའི་གཞི་མཐུན་གྱི་ཐ་སྙད་དག་ཀྱང་རྒྱུ་མེད་དུ་འགྱུར་བར་ཐལ། སྤྱི་གསལ་རྫས་ཐ་དད་པར་གྱུར་པའི་ཕྱིར། རང་ལ་ཉེས་པ་མེད་པ་མདོར་བསྟན་པ་ནི་སེལ་བ་སྨྲ་བ་ལ་སྤྱི་གཞི་མཐུན་མི་འཐད་པའི་ཐལ་འགྱུར་གྱི་ཉེས་པ་དེ་དག་མེད་པར་ཐལ་
རིགས་མཐུན་དང་རིགས་མི་མཐུན་ལས་ལྡོག་པ་གསལ་བ་ཀུན་ལ་ཡོད་པའི་ཕྱིར་རྒྱས་པར་བཤད་པ་ནི། སྤྱི་གཞན་མེད་ན་སྤྱི་སྒྲ་ཐུན་མོང་བ་སྦྱར་བ་དགོས་པ་མེད་པར་འགྱུར་རོ་ཞེ་ན། བུམ་གསལ་ཐ་དད་པ་འབྲས་བུ་རིགས་གཅིག་པ་དག་ལ་རྒན་པོ་
བརྡ་ཤེས་པས་བུམ་པ་ཞེས་པའི་སྒྲ་གཅིག་བརྡར་བྱས་པ་ཆོས་ཅན། དགོས་པ་ཡོད་དོ། ཆུ་སྐྱོར་བ་དེ་ཡི་འབྲས་བུ་ཡོངས་སུ་བསྟན་པའི་ཆེད་ཡིན་པའི་ཕྱིར། བུམ་གསལ་རྣམས་ལ་སྤྱི་སྒྲ་སྦྱོར་བའི་རྒྱུ་མཚན་ཡོད་དེ། ཆུ་སྐྱོར་བ་དེ་ཡི་འབྲས་བུ་མེད་པ་ཅན་
ལས་ལྡོག་པར་རང་རྒྱུ་ལས་སྐྱེས་པ་ཅན་ཡིན་པའི་ཕྱིར། གཞན་སེལ་མེད་ན། སྤྱི་གཞན་ནམ་ཡང་མེད་པས་གསལ་བ་སོ་སོ་ལ་བརྡ་སྦྱོར་དགོས་པར་འགྱུར་ལ། དེ་ལྟར་ན་མི་རིགས་ཏེ་དེ་མ་ཡིན་རྣམ་པར་བཅད་པ་ལ་མི་ལྟོས་པར་དངོས་པོ་ལ་བརྡ་སྦྱོར་བ་ཨི་
རུང་བ་མིན་པར་ཐལ། དངོས་པོ་ཀུན་རང་རང་གི་ངོ་བོ་ལ་གཞན་དང་མ་འདྲེས་པར་གནས་པའི་ཕྱིར། ཁྱབ་སྟེ། དེ་མིན་རྣམ་པར་བཅད་པ་ལ་མི་ལྟོས་ན། གསལ་བ་མཐའ་ཡས་པ་ཐ་དད་པ་དག་མིག་ཤེས་ལ་བསྟན་པ་དཀའ་བའི་ཕྱི་

[076A]༄༅། །བ་ཅད་ན། གཞན་དང་མ་འདྲེས་པར་བསྟན་མི་ནུས་པའི་ཕྱིར་དང། ཐ་སྙད་ཀྱི་ཚེ་དོན་གོ་བའི་འབྲས་བུ་མེད་པའི་ཕྱིར། ཡང་ན། དེ་མ་ཡིན་རྣམ་པར་བཅད་པ་ལ་བལྟོས་ཏེ། མི་ལྟོས་ན་ཞེས་རྟགས་གསུམ་པོ་སོ་སོར་སྦྱར་རོ། །རྟགས་སྔ་མ་གྲུབ་
པར་ཐལ། བ་གླང་ཁྲ་བོའི་ངོ་བོ་གང་ཡིན་པ་དེ། བ་གླང་སེར་སྐྱ་ལ་ཡོད་པ་མ་ཡིན། སེར་སྐྱའི་ངོ་བོ་དེ་ཁྲ་བོ་ལ་མེད་པའི་ཕྱིར། འོ་ན་དེ་གཉིས་ལ་སྤྱི་སྒྲ་གཅིག་མི་འཇུག་པར་འགྱུར་རོ་ཞེ་ན། དེ་གཉིས་ལ་བ་གླང་ཞེས་པའི་སྤྱི་སྒྲ་འཇུག་པར་ཐལ། བཞོ་བཀལ་
སོགས་དེའི་འབྲས་བུ་ཅན་མིན་པ་ལས་ལྡོག་པའི་བ་གླང་དེ་གཉི་ག་ལའང་ཐུན་མོང་དུ་ཡོད་པ་ཡིན་པའི་ཕྱིར། དེས་ན་སྤྱི་སྒྲ་འཇུག་པ་ལ་སྤྱི་དོན་གཞན་དགོས་པ་མ་ཡིན་པར་ཐལ། དོན་གསལ་བ་རྣམས་ལ་ཐ་དད་པའི་སྤྱི་གཞན་མེད་པར་ཡང་སྤྱི་སྒྲ་
འཇུག་གི་སྒྲ་ཐ་དད་ཁོ་ནར་འཇུག་པ་མི་རིགས་པའི་ཕྱིར། ཡང་ན། གསལ་བ་རྣམས་ལ་ཐ་དད་མེད་པའི་གཞན་སེལ་དེ་སྤྱི་སྒྲ་ཐ་མི་དད་ཀྱི་རྒྱུར་རིགས་པའི་ཕྱིར་ཅེས་སོ། །བཞོ་བཀལ་དོན་གཉེར་ཆོས་ཅན། བཞོ་བཀལ་དེའི་འབྲས་བུ་མེད་པ་ལས་ཐ་དད་
པའི་གཞན་སེལ་འདོད་དགོས་པ་ཉིད་དེ། བཞོ་བཀལ་དེའི་འབྲས་བུ་འདོད་པ་དེའི་ཕྱིར། ཡང་ན། འབྲས་བུ་མཚུངས་བ་དེ་ཉིད་སྤྱི་གཞན་དུ་འདོད་དོ་ཞེ་ན། དེ་ནི་འབྲས་བུ་མེད་པ་ལས་ཐ་དད་པའི་གཞན་སེལ་ཡིན་ནོ་ཞེས་སྦྱར་རོ། །དེ་ཡན་ཆད་ཀྱིས་གཞན་
ལ་སྤྱི་གཞི་མཐུན་མི་འཐད་པ་དང། རང་ལ་འཐད་ཅིང་སྤྱི་སྒྲ་དང་སྤྱི་བློ་འཐད་པར་བསྟན་ཏེ། དེ་དག་བསྟན་པའི་དགོས་པ་ནི། གྲུབ་མཐའ་བཟང་ངན་འཇིག་རྟེན་དང་བསྟན་བཅོས་ལ་གྲགས་པའི་ཐ་སྙད་ཕྱིན་ཅི་མ་ལོག་པར་འཐད་མི་འཐད་ཀྱི་རྗེས་སུ་

[076B] ཐ་སྙད་ཐམས་ཅད་ཀྱང་ལུགས་འདི་ལ་འཐད་པར་སྒྲུབ་པའི་ཚེད་ཡིན་ནོ། །སྤྱི་སྒྲ་འཐད་པའི་དཔེ་ནི་དཔེར་ན་ཞེས་སོ། །མིག་ལ་སོགས་པ་རྐྱེན་གསུམ་པོ་ཆོས་ཅན། སྤྱི་དོན་གཞན་མེད་ཀྱང་ཁྱད་པར་མེད་པའི་འབྲས་བུ་དེ་བསྐྱེད་པའི་
ནུས་པའི་སྒོ་ནས་སྤྱི་སྒྲ་གཅིག་གིས་སྟོན་པ་དག་ནི་སྲིད་པར་འགྱུར་ཏེ། གང་གི་ཕྱིར་ན་གཟུགས་འཛིན་རྣམ་ཤེས་གཅིག་གི་འབྲས་བུ་ཅན་ཏེ་རྒྱུའོ་ཞེས་སྟོན་པ་མཐོང་བའི་ཕྱིར། རྐྱེན་གསུམ་དེའི་ངོ་བོ་རང་གི་སྤྱི་ལས་རྫས་ཐ་དད་དུ་མེད་དུ་ཟིན་ནའང་
བརྡ་ལས་བྱུང་བའི་སྤྱི་སྒྲ་གཅིག་གིས་བསྙད་པར་བྱས་པ་ལ་དགོས་པ་ཡོད་དེ། མིག་གི་རྣམ་ཤེས་འགའ་ཞིག་གི་རྒྱུ་ཚོགས་ཀུན་དུས་ཅིག་ཅར་དུ་མིང་གཅིག་གིས་རྟོགས་པའི་ཆེད་ཡིན་པའི་ཕྱིར། གཉིས་པ་ལ། འདོད་པ་བརྗོད་པ་དང་དེ་དགག་པའོ། །
དང་པོ་ནི། གལ་ཏེ་གསལ་བ་མང་པོ་དག་ལ་སྤྱི་གཞན་དངོས་པོ་བ་གཅིག་གནས་པ་ཡི་ཕྱིར་ཡང་མཉན་པ་ཐུན་མོང་བ་གཅིག་འཇུག་སྟེ། སེལ་པའི་སྒོ་ནས་འཇུག་པ་བཞིན་ནོ་ཞེ་ན། གཉིས་པ་ལ་མདོར་བསྟན། རྒྱས་བཤད་དོ། །དང་པོ་ནི། སྤྱི་དོན་
གཞན་གསལ་བ་ལ་གནས་སོ་ཞེས་པ། གསལ་བ་ལས་དོན་གཞན་གྱི་ཚུལ་གྱིས་བརྟེན་པ་ཡིན་ནམ། འོན་ཏེ་སྒྲོན་མེས་གཟུགས་ལྟར་གསལ་བས་སྤྱི་གསལ་བར་བྱས་པ་ཡིན། དེ་ལྟར་སྤྱི་དེ་ལ་གཉི་ག་མི་རིགས་པར་ཐལ། རྟག་དངོས་ཡིན་
པའི་ཕྱིར། གཉིས་པ་ལ་གཉིས་ རྟེན་དུ་མི་འཐད་པ་དང་ གསལ་བྱེད་དུ་མི་འཐད་པའོ།། དང་པོ་ནི། གསལ་བ་ཆོས་ཅན། སྤྱི་དོན་གཞན་གྱི་རྟེན་མིན་ཏེ། དེ་ལ་ཕན་འདོགས་པ་མེད་པའི་ཕྱིར་ཏེ། དེ་རྟག་པའི་ཕྱིར། ཁྱབ་

[077A]༄༅། །པ་མེད་དེ། ཕན་མི་འདོགས་པའི་འཁར་གཞོང་ལ་རྒྱ་ཤུག་བརྟེན་པར་མཐོང་ངོ་ཞེ་ན། འཁར་གཞོང་ཆོས་ཅན། རང་ནང་གི་རྒྱ་ཤུག་ལ་ཕན་མི་འདོགས་བཞིན་དུ་རྟེན་བྱེད་པ་མིན་པར་ཐལ། དེ་གེགས་མེད་ན་འཐུར་དུ་ལྷུང་
བའི་ཚུལ་ཅན་གང་ཞིག་ཁྱོད་ཀྱིས་དེའི་རིགས་འདྲ་ཕྱི་མ་རྣམས་རིགས་འདྲ་སྔ་མ་རྣམས་དང། ཡུལ་གོ་ས་མཚུངས་པར་བསྐྱེད་ནུས་པའི་ཕྱིར། སོགས་པས་གཞན་སྡུད་དོ། །ཚུལ་དེ་ཡང་སྤྱི་དེ་ལ་མི་སྲིད་དེ་རྟག་པའི་ཕྱིར། སྔར་མེད་གསར་དུ་
བསྐྱེད་པའི་རྟེན་མིན་ཡང་གྲུབ་ཟིན་གནས་པའི་རྟེན་ཡིན་པས་སྔར་གྱི་གཏན་ཚིགས་ལ་ལྡོག་ཁྱབ་མེད་དོ་ཞེ་ན། སྤྱི་ཆོས་ཅན། གསལ་བ་དེ་ཁྱོད་གྲུབ་ཟིན་གནས་པའི་རྟེན་དུ་དགོས་པ་མིན་པར་ཐལ། དེ་མེད་ན་ཡང་ཁྱོད་རྟག་པའི་དངོས་པོར་གནས་
པའི་ཕྱིར། དེ་ལ་གནས་པའི་དོན་བརྟགས་ན་བརྟག་མི་བཟོད་པ་ནི། དེ་ཆོས་ཅན། གསལ་བ་དེ་ཁྱོད་ཀྱི་གྲུབ་ཟིན་གནས་པའི་རྟེན་ཡིན་པ་དེ་ཡང་མི་རིགས་ཏེ། ཁྱོད་ཀྱི་གནས་པ་ཁྱོད་ལས་རྫས་ཐ་དད་དང། རྫས་ཐ་དད་མིན་པར་དཔྱོད་པས་དཔྱད་ན་མི་
རིགས་པ་ཉིད་ཀྱི་ཕྱིར། རྫས་ཐ་དད་ན་གནས་པ་མིན་པས་མི་གནས་པར་འགྱུར་ལ། རྫས་གཅིག་ན་གནས་པའི་ངོ་བོར་རྟག་པས་གནས་བྱེད་མི་དགོས་པར་འགྱུར། གཉིས་པ་ལ། མི་ཕན་པའི་གསལ་བྱེད་མི་འཐད། སྤྱིའི་གསལ་བྱེད་ཙམ་
གྱིས་སྤྱི་ལྡན་དུ་མི་འཐད། དང་པོ་ནི་མུན་ཁུང་གི་བུམ་གཟུགས་ཆོས་ཅན། ཁྱོད་སྒྲོན་འོད་ཀྱི་གསལ་བྱ་ཡིན་པར་ཐལ། ཁྱོད་བདག་ལ་དམིགས་པའི་རྣམ་ཤེས་བསྐྱེད་རུང་བའི་རྒྱུའི་དོན་དུ་འགྱུར་བ། གཞན་སྒྲོན་འོད་ཀྱི་ངོར་བྱེད་པ་ལ་བལྟོས་པའི་ཕྱིར་

[077B] དེ་ཁྱོད་རང་འཛིན་རྣམ་ཤེས་བསྐྱེད་རུང་ཉིད་དུ་བྱེད་པ་པོ་ཡང་ཡིན་པའི་ཕྱིར། སྤྱི་འདི་ནི་གསལ་བྱེད་ཀྱི་སྔ་ནས་རང་འཛིན་ཤེས་པ་བསྐྱེད་རུང་ཉིད་དུ་གནས་དགོས་ཏེ། རྟག་དངོས་ཡིན་པས་སོ། །དེ་ལྟའོ་ཞེ་ན། སྤྱི་དེ་ནི་ཆོས་ཅན། རང་
འཛིན་ཤེས་པ་བསྐྱེད་པ་གསལ་བ་དེ་ལ་བལྟོས་པ་མི་རུང་བར་ཐལ། དེའི་སྔ་ནས་རྟག་པར་གནས་པའི་ཕྱིར་སྤྱི་ལྡན་གསལ་བ་ལས་གསལ་པར་བྱས་པ་གང་ལས་ཡིན་ཏེ་མ་ཡིན་པར་ཐལ། ཁྱོད་འགྱུར་བ་མེད་པའི་ཕྱིར། དེ་དག་གིས་དོན་གཞན་གྱི་གསལ་བྱ་གསལ་
བྱེད་ཀྱི་ཚུལ་རྒྱུ་འབྲས་བུ་གནས་པ་ཡིན་ལ་རྟག་པ་ལ་དེ་མི་སྲིད་ཅེས་བསྟན་པ་དང། ཡང་གསལ་བས་སྤྱི་ལ་ཕན་བཏགས་པ་མ་ཡིན་གྱི། སྤྱི་འཛིན་གྱི་དབང་པོ་གསལ་པོ་བསྐྱེད་པས་སྤྱིའི་གསལ་བྱེད་ཅེས་བརྗོད་དོ་ཞེ་ན། གཟུགས་ལ་སོགས་པའི་གསལ་
བ་རྣམས་ལས་མིག་གི་དབང་པོ་གསལ་པོ་གསར་དུ་འདུ་བྱེད་པའི་ནུས་པ་ཡོད་པ་མ་ཡིན་ཏེ། གསལ་བ་དེ་ནི་ཡོད་པ་དང་མེད་པའི་འཕེལ་འགྲིབ་ཀྱི་དུས་དག་ལ་མིག་ཤེས་ཀྱི་རྟོགས་པ་གསལ་མཾ་གསལ་ཐ་དད་མེད་པའི་ཕྱིར། འང་གི་སྒྲས་སྒོ་དེས་ཀྱང་སྤྱིའི་
གསལ་བྱེད་དུ་མི་འཐད་ཅེས་པའོ། །མིག་སྨན་ལ་སོགས་པས་མིག་དབང་ལ་གསལ་བའི་ཁྱད་པར་བྱེད་ནུས་ཏེ། དེས་མིག་དབང་གི་སྐྱོན་བསལ་བའི་སྒོ་ནས་མིག་ཤེས་ལ་གསལ་བའི་ཁྱད་པར་བསྐྱེད་པའི་ཕྱིར་ཅེས་པ་བཞིན་ཏེ་མི་མཐུན་དཔེའོ། །གཉིས་པ་
ནི། གལ་ཏེ་རིགས་རྣམས་ཀྱི་གསལ་བྱེད་ཡིན་དུ་ཆུག་ཀྱང་ དེ་ཙམ་གྱིས་རིགས་དོན་གཞན་དང་ལྡན་པར་འདོད་ན། སྒྲོན་མེའི་འོད་ལ་སོགས་པ་ཆོས་ཅན། བ་གླང་ཉིད་ལ་སོགས་པ་དེ་དང་ལྡན་པ་འཐོབ་པར་ཐལ། དེའི་གསལ་བྱེད་ཡིན་པའི་ཕྱིར། འདོད་ན་

[078A]༄༅། །སྒྲོན་འོད་ལ་བ་གླང་ངོ་སྙམ་པའི་བློ་སྐྱེ་བར་ཐལ་ལོ། །རྟགས་མ་གྲུབ་ན། མིག་ཤེས་ཀྱིས་སྤྱི་དོན་གཞན་མཐོང་བ་ཉམས་སོ། །གསུམ་པ་སྤྱི་བློ་མི་འཐད་པ་ལ། སྤྱིའི་ངོ་བོ་དགག་པ། སྒྲུབ་བྱེད་ལྟར་སྣང་དུ་བསྟན་པ། རང་ལ་རྩོད་པ་སྤང་བའོ། །དང་པོ་ལ་
སྤྱིར་དགག་པ། གཟེགས་ཟན་གྱི་ལུགས་གཉིས་སོ་སོར་དགག་པའོ། །དང་པོ་ནི། བྱེ་བྲག་པ་དང་གྲངས་ཅན་གང་དག་རིགས་ནི་གསལ་བ་ལས་རྫས་གཞན་ནམ། གཞན་མིན་པར་ཡོད་པ་ཉིད་དུ་འདོད་པ་དེའི་ལུགས་ལ། སྔོན་མེད་གསར་བྱུང་གི་བ་གླང་གི་
གསལ་བ་རྣམས་ལ་འདི་བ་གླང་ངོ་སྙམ་པའི་སྤྱིའི་བློ་གྲོས་སྐྱེ་བ་ཇི་ལྟར་ཡིན་པ་མི་འཐད་པར་ཐལ། སྔར་བྱུང་གི་གསལ་བ་གཅིག་ལ་ཡོད་པར་མཐོང་བ་ནི་གསལ་བ་གཞན་ལ་མཐོང་བ་མི་སྲིད་སྤྱི་ལ་ཆ་ཤས་མེད་པའི་ཕྱིར། རྟགས་སྔ་མ་བསྒྲུབ་པ་ནི། གསལ་
བ་སྔ་མ་ལས་རྫས་གཞན་མིན་པར་གཅིག་ན་གསར་བྱུང་གི་གསལ་བ་ལ་རྗེས་འགྲོ་མེད་པར་ཐལ། སྔ་མ་དང་རྫས་གཅིག་ཆ་ཤས་མེད་པའི་ཕྱིར། རྫས་གཞན་ཉིད་ཡིན་ན་དེ་ལ་བརྟེན་པ་མིན་པར་ཐལ། དེ་དང་དོན་གཞན་རྒྱུ་འབྲས་མིན་པའི་ཕྱིར། གཉིས་པ་
ལ། གསལ་བའི་བར་ན་སྤྱི་མེད་པའི་ལུགས་དགག་ ཡོད་པའི་ལུགས་དགག་པའོ། །དང་པོ་ནི་གསར་བྱུང་གི་བ་གླང་ལ་སྤྱི་མེད་པར་ཐལ། སྔ་ནས་ཡུལ་གཞན་ན་ཡོད་པའི་བ་གླང་གི་སྤྱི་དེ་དེ་ལ་རྗེས་སུ་མི་འགྲོ་ཞིང་སྤྱི་ལ་ཆ་ཤས་མེད་པའི་ཕྱིར། གལ་
ཏེ་བྱེད་བཞིན་རང་གི་གནས་ལས་མ་གཡོས་བཞིན་དུ་མེ་ལོང་གི་ནང་དུ་འབྱུང་བ་ལྟར་སྔ་མ་ལས་མ་གཡོས་བཞིན་དུ་ཕྱི་མ་ལ་ཁྱབ་བོ་ཞེ་ན། དེ་དཔེར་མི་རུང་སྟེ། བཞིན་མ་འཕོས་བཞིན་དུ་འཁྲུལ་པའི་སྣང་པ་ཙམ་ཡིན་པའི་ཕྱིར། ཡུལ་དེ་ན་སྤྱི་སྔ་

[078B] གསལ་བ་མེད་པའི་སྤྱི་ཁས་མ་བླངས་པའི་ཕྱིར། གསལ་བའི་ཕྱིས་སྤྱི་ཡོད་པའང་མིན་པར་ཐལ། གསལ་བས་སྟོང་པའི་སྤྱི་ཁས་མ་བླངས་པའི་ཕྱིར། སྤྱི་ཆ་གཅིག་གསལ་བ་སྔ་མ་ལ་གནས་ནས་ཆ་གཅིག་ཕྱི་མ་ལ་འཕོས་པ་
མ་ཡིན་པར་ཐལ། སྤྱི་དེ་ཆ་དང་ལྡན་པའང་མིན་པའི་ཕྱིར། རིལ་པོ་ཕྱི་མ་ལ་འཕོ་བའང་མིན་པར་ཐལ། སྤྱིས་རྟེན་སྔ་མ་ནི་མི་འདོར་བའི་ཕྱིར། རྗེས་སུ་བརྩེ་བས་ན་ཀྱེ་མ་སྤྱི་འཇོག་ཚུལ་དེ་སྤྱིས་ཕྱིས་ཕོངས་པའི་རྒྱུ་ཉིད་ཡིན་པར་ཐལ། གསལ་བ་སྔ་མ་ལ་ཡོད་པར་ཁས་
བླངས་ན་ཕྱི་མ་ལ་མི་རུང། ཕྱི་མ་ལ་ཡོད་ན་སྔ་མ་ལ་མི་རུང། གཉི་ག་ལ་ཡོད་ན་འདོད་པའི་སྤྱི་ཉམས་པའི་ཕྱིར། བྱས་པ་རང་གི་གསལ་བ་ཀུན་ལ་རྗེས་སུ་འགྲོ་བར་སངས་རྒྱས་པས་ཁས་བླངས་པ་ལ་ཉེས་པ་མེད་པ་ནི་ཆ་དང་བཅས་པས་ཡིན་ལ། གཞན་སྡེ་
རྣམས་ནི། སྤྱི་ཆ་མེད་དུ་ཁས་ལེན་པས་ཡུལ་དུ་མའི་གསལ་བ་ལ་ཁྱབ་པ་རིགས་པ་མ་ཡིན་ནོ། །འོ་ན་རྡུལ་ཕྲན་ཆ་མེད་གཅིག་རང་གི་གསལ་བ་དུ་མ་ལ་རྗེས་སུ་འགྲོ་བ་མི་སྲིད་པར་ཐལ། དེ་ཆ་མེད་ཡིན་པའི་ཕྱིར་ཅེ་ན། དེའི་ཆ་མེད་ནི། རང་མ་ཡིན་པའི་
རང་གི་ཆ་རྫས་ཐ་དད་དུ་མ་དང་མི་ལྡན་པའི་དོན་ཡིན་ལ། སྤྱིའི་ཆ་ནི། རང་ཡིན་དུ་མ་ལ་རྗེས་སུ་འགྲོ་བའི་ལྡོག་པའི་ཆ་ཡིན་པས་སྐྱོན་མེད་དོ། །སྔར་གྱི་དེ་དག་བཤད་པ་ནི། སྔ་མ་དེ་ལས་གནས་གཞན་དུ་སྐྱེས་པའི་གསལ་བ་ལ་སྤྱི་གནས་པ་ཤིན་ཏུ་རིཌ་
པར་ལྡན་ཏེ་མི་རིགས་པར་ཐལ། གཞན་གསལ་བ་སྔ་མ་ལ་གནས་པར་གྱུར་པའི་སྤྱི་ནི་རང་གི་གནས་ལས་གཞན་དུ་མི་གཡོ་ཞིང་སྤྱི་ལ་ཆ་ཤས་མེད་པའི་ཕྱིར། སྤྱི་དེ་ཆོས་ཅན། གསལ་པའི་ཡུལ་དེ་དག་གི་ཡུལ་ན་ཡོད་པ་ཅན་གྱི་གསར་བྱུང་གི་གསལ་བ་

[079A]༄༅། །ལ་ཁྱབ་པ་ངོ་མཚར་ཆེ་སྟེ་མི་རིགས་པར་ཐལ། གང་ན་གསར་བྱུང་གི་གསལ་བའི་དངོས་པོ་དེ་གནས་པར་གྱུར་པའི་ཡུལ་དེར་ནི་སྔ་ནས་ཁྱོད་འབྲེལ་ཞིང་ཡོད་པའང་མ་ཡིན་པའི་ཕྱིར། མ་གྲུབ་ན། གཡོ་བ་མེད་པའི་སྤྱི་གསལ་བ་སྔ་མ་ལ་
གནས་པར་འགལ་ལོ། །གཉིས་པ་ནི། དཔེ་ལུ་ཀ་ན་རེ། གལ་ཏེ་ཁོ་བོ་ཅག་ལྟར་ན། གསལ་བ་ཡོད་མེད་ཀྱི་ཡུལ་ཀུན་ན། རིགས་དུས་ཅིག་ཅར་དུ་འཕྲོད་འདུ་འབྲེལ་བའི་ཚུལ་དུ་ཡོད་པས་ཇི་སྐད་བཤད་པའི་ཉེས་པ་མེད་དོ་ཞེ་ན། སྤྱི་དེ་ཆོས་ཅན། ཁྱོད་ཡུལ་གཅིག་
ཏུ་བློ་ཡུལ་དུ་གསལ་བས། གསལ་བ་ཡོད་མེད་ཀྱི་ཡུལ་ཀུན་ཏུ་འདུག་པ་མཐོང་བར་ཐལ། ཁྱོད་ཡུལ་གཅིག་ཏུ་གསལ་བ་གང་ཞིག་ཡུལ་གཅིག་ཏུ་གསལ་བ་དེ་ཉིད་ཆ་ཐ་དད་མེད་པར་གསལ་བ་ཡོད་མེད་ཀུན་ལ་ཁྱབ་པའི་ཕྱིར། གསལ་བ་མཐོང་ནས་
དེས་གསལ་བར་བྱས་པ་ལ་བལྟོས་པས་གསལ་བ་མེད་པའི་ཡུལ་དང་གསལ་བ་མ་མཐོང་བའི་ཡུལ་ན་ཡོད་པ་མཐོང་བར་ཐལ་བའི་ཉེས་པ་མེད་དོ་ཞེ་ན། སྤྱི་དེ་ཡང་ཆོས་ཅན། བློ་ཡུལ་དུ་འགྱུར་བ་གསལ་བས་གསལ་བར་བྱས་པ་ལ་བལྟོས་པ་མིན་
པར་ཐལ། ཁྱོད་མཐོང་བའི་སྒོ་ནས་གསལ་བ་ལ་སྒྲ་བློ་འཇུག་དགོས་པ་གང་ཞིག་གསལ་བྱེད་བློས་རྟོགས་པ་མ་ཡིན་ན། གསལ་བྱ་ཡང་དག་པར་རྟོགས་པ་མིན་པ་འཐད་ཀྱི། གསལ་བྱ་མ་རྟོགས་པར་གསལ་བྱེད་མི་རྟོགས་པ་མི་འཐད་པའི་ཕྱིར་གསལ་
བ་སྤྱིའི་གསལ་བྱེད་དུ་ཁས་བླངས་ཟིན་ཏོ་ཞེ་ན། གསལ་བས་སྤྱི་གསལ་བ་ལ་བལྟོས་པ་སྤྱི་དང་དེ་དང་ལྡན་པའི་གསལ་བ་དག་ཅིའི་ཕྱིར་ན་རྟོགས་ཚུལ་ཀོ་ལྡོག་པར་འདོད་དེ་མི་རིགས་པར་ཐལ། སྔར་སྤྱི་མཐོང་ནས་གསལ་བ་ལ་སྒྲ་བློ་འཇུག་དགོས་

[079B] གཉིས་པ་ལ་སྒྲུབ་བྱེད་མ་ངེས། སྐྱོན་སྤོང་མི་འཐད། གཞན་སེལ་སྒྲ་བློའི་རྒྱུར་རིགས་པའོ། །དང་པོ་ནི། སྤྱི་ཡོད་དེ། དུ་མ་ལ་སྤྱི་བློ་དང་སྤྱི་སྒྲ་སྐྱེ་བ་མཐོང་བའི་ཕྱིར། སྤྱི་མེད་ན་དུ་མ་ལ་དུ་མ་ཁོ་ནའི་བློ་སྐྱེའི་ཐུན་མོང་བའི་ཆོས་
ཀྱི་བློ་སྐྱེ་མི་སྲིད་པར་འགྱུར་རོ་ཞེ་ན། སྤྱི་སྒྲ་དང་སྤྱི་བློ་སྐྱེ་བ་ལ་སྤྱི་དོན་གཞན་ངེས་པར་དགོས་པ་མིན་པར་ཐལ། ཐ་དད་མེད་པའི་སྤྱི་དོན་གཞན་མེད་པར་ཡང་འབྲས་འཚེད་པའི་སྐྱེས་བུ་དུ་མ་ལ་འཚེད་པ་པོ་ལ་སོགས་པའི་བརྗོད་པ་དང་སྤྱི་བློ་མཐོང་བ་ཡིན་
པའི་ཕྱིར། གཉིས་པ་ལ། ཐབ་འཛུགས་པའི་ལས་དོན་གཞན་སྤྱི་བློའི་སྒྲ་རྟོག་གི་རྒྱུར་མི་འཐད། སྐྱེས་བུ་ལ་ཡོད་པའི་སྤྱི་གཞན་དེར་མི་འཐད་པའོ། །དང་པོ་ནི། སྐྱེས་བུ་དུ་མས་ཐབ་འཛུགས་པ་སོགས་བྱེད་པའི་ལས་དེ་ཉིད་དེའི་རྒྱུ་ཡིན་ནོ་ཞེ་ན། སྐྱེས་བུ་སོ་སོ་ལ་ཡོད་
པའི་ལས་དེ་དག་ཆོས་ཅན། གཅིག་གི་སྒྲ་རྟོག་འཇུག་པའི་རྒྱུ་མིན་པར་ཐལ། རྫས་ཐ་དད་པའི་ཕྱིར། ལས་དུ་མ་ཡིན་ཡང་དེ་དག་ལ་ལས་ཉིད་ཅེས་པའི་སྤྱི་ཆ་མེད་ཅིག་ཐུན་མོང་དུ་ཡོད་པས་དེ་དེའི་རྒྱུ་ཡིན་ནོ་ཞེ་ན། ལས་དུ་མ་འདི་ཡིན་རིགས་ཆོས་ཅན། སྐྱེས་
བུ་དུ་མ་ལ་གཅིག་གི་སྒྲ་བློ་འཇུག་པའི་རྒྱུ་མིན་པར་ཐལ། ལས་ལ་དངོས་སུ་འཕྲོད་འདུ་འབྲེལ་ཞིང། སྐྱེས་བུ་ལ་དངོས་སུ་འཕྲོད་འདུ་མ་འབྲེལ་བའི་ཕྱིར་དང་འཚེད་པ་ཉིད་ཅེས་པའི་མཉེན་པ་གཞན་ལས་ལ་དངོས་སུ་འཇུག་པའི་རྒྱུ་མཚན་ཡིན་པའི་ཕྱིར་
ཐབ་འཛུགས་པའི་ལས་འགགས་པའི་སྐྱེས་བུ་དུ་མ་ལ་འཚེད་པ་པོའི་སྒ་མི་འཇུག་པར་ཐལ། དེ་ལ་ལས་ཀྱང་འགགས་ནས་གནས་པ་ཡོད་པ་མ་ཡིན་པའི་ཕྱིར། ཐལ་བ་བཞི་ཀའི་ཁྱབ་པ་ཁས་བླངས་སོ། །ལས་ཀྱི་རིགས་ལས་དང་དེ་སྐྱེས་བུ་ལ་འཕྲོད་

[080A]༄༅། །འདུ་འབྲེལ་བས་བརྒྱུད་ནས་ལས་ཀྱི་རིགས་སྐྱེས་བུ་ལ་སྒྲ་རྟོག་གི་རྒྱུ་ཡིན་ནོ་ཞེ་ན། ལས་ཀྱི་སྤྱི་དེ་ལས་འགགས་པའི་སྐྱེས་བུ་དུ་མ་ལ་སྤྱི་སྒྲ་ཡི་རྒྱུ་ཡིན་པ་མི་རིགས་པ་མིན་པ་མིན་ནས་མི་རིགས་པར་ཐལ། དེ་ལས་འགགས་པའི་སྐྱེས་
བུ་དང་བརྒྱུད་ནས་ཀྱང་འབྲེལ་པ་མེད་པའི་ཕྱིར་ཏེ་ལས་མེད་ན་ལས་ཀྱི་སྤྱི་མི་སྲིད་པས་སོ། །ཁྱབ་པར་ཐལ། འབྲེལ་བ་མེད་ཀྱང་སྒྲ་རྟོག་གི་རྒྱུ་ཡིན་ན་ཧ་ཅང་ཐལ་བའི་ཕྱིར། ད་ལྟ་ལས་འགགས་ནས་མེད་ནའང་མ་འགགས་པའི་དུས་ཀྱི་ལས་ད་ལྟར་
སྐྱེས་བུ་དུ་མ་ལ་འཚེད་པ་པོའི་ཤེས་བརྗོད་དག་འཇུག་པའི་རྒྱུ་མ་ཡིན་པར་ཐལ། དེ་ཡིན་ན། སྒྲ་བློ་འཇུག་པའི་དངོས་ཀྱི་རྒྱུ་མཚན་ཅན་མིན་པ་ཐལ་པར་འགྱུར་བའི་ཕྱིར། དངོས་སུ་སྒྲ་བློ་མི་འཇུག་པར་ཐལ་ཞེས་པའོ། །ད་ལྟ་འབྲས་འཚོད་པའི་ལས་མི་
བྱེད་ཀྱང་སྔར་བྱས་ཤིང་ད་དུང་བྱེད་པའི་ནུས་པ་ཡོད་པས། ནུས་པ་དེ་ཉིད་འཚེད་པ་པོའི་སྒྲ་བློའི་རྒྱུ་ཡིན་ནོ་ཞེ་ན། སྐྱེས་བུ་དུ་མ་ལ་ཡོད་པའི་ལས་ཀྱི་ནུས་པ་དུ་མའང་ཆོས་ཅན། སྐྱེས་བུ་དུ་མ་ལ་གཅིག་གི་སྒྲ་བློའི་རྒྱུ་མིན་པར་ཐལ། དེ་རྣམས་ལ་ཐུན་
མོང་དུ་རྗེས་སུ་འགྲོ་བ་མེད་པའི་ཕྱིར། དེ་དག་གིས་ལས་དང་ལས་ཀྱི་རིགས་དང་ལས་ཀྱི་ནུས་པ་གསུམ་དུ་བསྡུས་ནས་དགག་པ་མཛད་དོ། །གཉིས་པ་ནི། གལ་ཏེ་འཚེད་པ་པོ་ཉིད་ལ་སོགས་པའི་སྤྱི་དོན་གཞན་འཚེད་པ་པོ་ལ་སོགས་པ་ལ་དང་པོ་
ཉིད་དུ་གྲུབ་ཙམ་ནས་འཕྲོད་འདུ་འབྲེལ་བས་དེ་སྒྲ་རྟོག་འཇུག་པའི་རྒྱུ་ཡིན་ཏེ། ཡོད་པ་ཉིད་ཅེས་པའི་ཁྱབ་པའི་སྤྱི་དང་བ་གླང་དུ་སྐྱེས་ན་བ་གླང་ཉིད་ལ་སོགས་པའི་སྤྱི་བཞིན་ཏེ། དོན་ལ་འཕྲོད་པ་འདུ་བའི་ཆོས་ཅན་གྱི་སྤྱི་ཇི་སྙེད་པ་དེ་དག་ནི། འདི་ཡི་

[080B] །ཞེས་པ་ནི་ཁོ་བོ་ཅག་གི་གཞུང་ཡིན་པའི་ཕྱིར་རོ་ཞེ་ན། འབྲས་འཚེད་པའི་སྐྱེས་བུ་ཆོས་ཅན། དང་པོ་ཉིད་དུ་སྐྱེས་ཙམ་ནས་འཚེད་པ་པོ་སྙམ་དུ་བློ་ཡུལ་དུ་གསལ་བར་འགྱུར་བར་ཐལ། དེ་ལྟར་འགྱུར་བའི་དངོས་
རྒྱུ་སྤྱི་ཡོད་པའི་ཕྱིར། དཔེར་ན་ཡོད་པ་ཉིད་ལ་སོགས་པ་བཞིན་ནོ། །དང་པོ་ནས་གསལ་བ་མིན་ན་ཕྱིས་འབྲས་འཚེད་པའི་དུས་ནའང་དེ་ལྟར་གསལ་བར་མི་འགྱུར་བར་ཐལ། སྔར་མི་གསལ་བ་གང་ཞིག་སྔ་ཕྱི་ལ་འཚེད་པ་པོ་སྙམ་པའི་བློ་སྐྱེ་བའི་དངོས་རྒྱུ་
ཁྱད་པར་མེད་པའི་ཕྱིར། དང་པོ་ནས་ཡོད་ཀྱང་བློ་ཡུལ་དུ་མི་གསལ་བའི་རྒྱུ་ཡོད་དེ། ཕྱིས་ཐབ་འཛུགས་པ་ལ་སོགས་པའི་བྱ་བས་སྐྱེས་བུ་ལ་ཕན་འདོགས་བ་ལ་བལྟོས་ནས་སྐྱེས་བུ་སྤྱིའི་གསལ་བྱེད་དུ་འགྱུར་དགོས་པ་ཡིན་ནོ་ཞེ་ན། འོ་ན་སྐྱེས་བུ་རྐྱེན་
གྱིས་འགྱུར་རམ་མི་འགྱུར། མི་འགྱུར་ན། བྱ་བའི་རྐྱེན་ལ་བལྟོས་པ་མེད་པར་ཐལ། འགྱུར་བ་མེད་པའི་ཕྱིར། ཚིག་དོན་དྲུག་གི་ནང་ནས་རྫས་སུ་གྱུར་པའི་སྐྱེས་བུ་འདི་ནི་བྱ་བས་ཕུལ་དུ་བྱུང་བའི་ཁྱད་པར་བྱར་ཡོད་དོ་ཞེ་ནའང། འབྲས་འཚེད་པའི་སྐྱེས་བུ་
སྐྱེས་མ་ཐག་པ་དེ་ཆོས་ཅན། ཁྱོད་སྐད་ཅིག་མ་ཉིད་ཡིན་པར་ཐལ། ཁྱོད་ལ་དུས་ཕྱིས་འབྲས་འཚེད་པའི་བྱ་བས་ཁྱད་པར་བསྐྱེད་དུ་ཡོད་པའི་ཕྱིར། འདོད་ན། ཁྱོད་ཕྱིས་ཀྱི་འབྲས་འཚེད་པའི་བྱ་བ་གང་ལ་བལྟོས་ནས་སྤྱིའི་གསལ་བྱེད་དུ་འགྱུར་ཏེ་
མི་རིགས་པར་ཐལ། ཕྱིས་ཀྱི་བྱ་བའི་དུས་ན་ཞིག་ནས་མེད་པའི་ཕྱིར། གསུམ་པ་ནི། སྤྱི་དོན་གཞན་མེད་ན་དུ་མ་ལ་སྤྱི་ཡི་སྒྲ་བློ་འཇུག་པའི་རྒྱུ་གང་ཡིན་ཞེ་ན། ཤིང་གི་གསལ་བ་རྣམས་དང་བ་གླང་སྤྱི་དོན་གཞན་མེད་པའི་ཐ་དད་དུ་མཚུངས་པ་ཡིན་

[081A]༄༅། །ན་ཡང། ཤིང་གི་གསལ་བ་འགའ་ཞིག་ལ་ཤིང་གི་སྒྲ་བློ་རབ་ཏུ་འཇུག་ལ། གཞན་པ་གླང་ལ་འཇུག་པ་མིན་ཏེ། ཤིང་མ་ཡིན་ལས་ལོག་པའི་རིགས་དེ་ཉིད་ཤིང་གསལ་རྣམས་ལ་ཉེ་བ་གང་གིས་ཤིང་གི་སྒྲ་དང་ཤེས་པ་འཇུག་
པའི་རྒྱུ་ཡིན་ལ། བ་ལང་ལ་རིགས་དེ་མེད་པའི་ཕྱིར། གསུམ་པ་ལ། གྲངས་ཅན་གྱི་ལུགས་དགག་པ་དང། རིགས་པ་དེས་གཅེར་བུ་པའང་ཁེགས་པར་བསྟན་པའོ། །དང་པོ་ལ། འདོད་པ་བརྗོད་པ། དེ་དགག་པའོ། །དང་པོ་ནི། གལ་ཏེ་དེ་མ་ཡིན་ལས་
ལྡོག་པའི་གཞན་སེལ་སྤངས་པ་ཡི་དངོས་པོ་རྣམས་ལ་རྗེས་སུ་འགྲོ་བའི་སྤྱི་གཞན་མེད་ན་ས་བོན་གྱི་འབྲས་བུ་དེ་ས་ལ་སོགས་པ་གཞན་གྱི་འབྲས་བུར་འགྱུར་བ་མིན་པར་ཐལ། ས་བོན་གྱིས་མྱུ་གུ་བསྐྱེད་པའི་རང་བཞིན་དེ་ས་སོགས་ལ་མེད། ས་
སོགས་ཀྱི་མྱུ་གུ་བསྐྱེད་པའི་རང་བཞིན་དེ་ས་བོན་ལ་མེད་པས་མྱུ་གུ་ལ་བལྟོས་ནས་ནུས་པའི་རང་བཞིན་ཤིན་ཏུ་ཐ་དད་པའི་ཕྱིར། ནུས་པ་འཇུག་པ་ཡང་རང་བཞིན་ཤིན་ཏུ་ཐ་དད་པ་ཁོ་ནར་འགྱུར་བས། རྒྱུ་དུ་མས་འབྲས་བུ་གཅིག་བསྐྱེད་པ་མི་སྲིད་
པར་འགྱུར་རོ་ཞེ་ན། འོ་ན་ཁྱེད་རང་ལྟར་ན། དུ་མས་འབྲས་བུ་གཅིག་བསྐྱེད་པའི་ཚུལ་ཇི་ལྟར་ཡིན་ཞེས་དྲིས་པས། གལ་ཏེ་ཁོ་བོ་ལྟར་ན། ས་བོན་གྱིས་མྱུ་གུ་བསྐྱེད་པའི་བདག་ཉིད་ཀྱི་ནུས་པའི་རང་བཞིན་དེ། ས་སོགས་ཀྱིའང་ཡིན་ལ། གཙོ་བོ་གང་ཞིག་
ས་སོགས་ཀྱི་མྱུ་གུ་བསྐྱེད་པའི་ནུས་པའི་རང་བཞིན་དོ། ས་བོན་གྱི་འང་ཡིན་པས། རང་བཞིན་དེ་གཉིས་གཅིག་པ་ཡིས་རྒྱུ་དུ་མ་གནས་སྐབས་ཐ་དད་ཀྱང་རང་བཞིན་གཅིག་ཡིན་པས། འབྲས་བུའི་རང་བཞིན་གཅིག་བྱེད་པ་ཡིན་ནོ་ཞེ་ན། གཉིས་པ་ལ། རྒྱུ་

[081B] རྒྱུ་འབྲས་འཆོལ་བར་ཐལ་བ། འཇུག་པ་འཆོལ་བར་ཐལ་བའོ། །དང་པོ་ལ། ལྷན་ཅིག་བྱེད་རྐྱེན་དོན་མེད་དུ་ཐལ་བ་དང། རྒྱུ་འབྲས་ངེས་མེད་དུ་ཐལ་བ་སྤང་བའོ། །དང་པོ་ལ། ཐལ་བ་དགོད་པ་ནི། མྱུ་གུ་བསྐྱེད་པ་ལ་ཆུ་ལུད་སོགས་
ལྷན་ཅིག་བྱེད་པ་དོན་མེད་དུ་འགྱུར་བར་ཐལ། ས་བོན་གྱི་བདག་ཉིད་གཅིག་པོ་ལའང། མྱུ་གུ་བསྐྱེད་པའི་ནུས་པའི་རང་བཞིན་དེ་ཡོངས་སུ་རྫོགས་པ་ཡོད་པའི་ཕྱིར། ཁྱབ་པ་ཡོད་པར་ཐལ། ཐ་དད་མེད་པའི་ངོ་བོ་སྤྱི་གཙོ་བོ་དེ་ས་བོན་ལ་རྗེས་སུ་མི་འགྲོ་བ་དང་
བྲལ། ཆུ་ལུད་སོགས་ཀྱི་ཁྱད་པར་རྣམས་ས་བོན་ལ་ལྡན་པའི་ངེས་པ་དང་བྲལ་བའི་ཕྱིར། ཡང་ན་སྤྱི་གཙོ་བོ་དེ་ཆོས་ཅན། འབྲས་བུ་བསྐྱེད་པའི་བྱ་བ་བྱེད་པ་མིན་པར་ཐལ། རྐྱེན་གྱི་ཁྱད་པར་རྣམས་དང་བྲལ་བའི་རྟག་པ་ཡིན་པའི་ཕྱིར། དེ་ལྟར་བྱས་ན་ཐལ་བ་སྔ་
མས་འཕངས་པའི་རང་རྒྱུད་ཀྱི་ཁྱབ་པ་ལ་གནོད་པ་ཅན་གྱི་ཚད་མ་སྟོན་པའི་གཞུང་ཡིན་ནོ། །ཐལ་བ་གོང་མའི་དམ་བཅའ་ལ་ཚད་བསལ་བསྟན་པ་ནི། ས་བོན་ཆོས་ཅན། ཁྱོད་ཀྱིས་མྱུ་གུ་བསྐྱེད་པ་ལྷན་ཅིག་བྱེད་རྐྱེན་གྱི་བྱེ་བྲག་རྣམས་ལ་བལྟོས་ནས་ངེས་པར་
འབྱུང་སྟེ། ཁྱོད་མྱུ་གུའི་རྒྱུ་གང་ཞིག་ལྷན་ཅིག་བྱེད་རྐྱེན་གཅིག་དང་བྲལ་ནའང་ཁྱོད་ལས་འབྲས་བུ་མྱུ་གུ་འབྱུང་བ་མེད་པའི་ཕྱིར། དེས་ན་གཙོ་བོས་འབྲས་བུ་བསྐྱེད་པ་མིན་ཏེ། ལྷན་ཅིག་བྱེད་རྐྱེན་དོན་ཡོད་པའི་ཕྱིར། ཅེས་པའི་ཕྱོགས་ཁྱབ་བསྒྲུབ་པ་
ཡིན་ནོ། །སྤྱི་གཙོ་བོ་དེ་ཉིད་ཆོས་རྣམས་ཀྱི་རང་བཞིན་དང་གནས་ལུགས་དང་དོན་དམ་པར་ཡོད་པ་མ་ཡིན་པར་ཐལ། དེས་འབྲས་བུ་མི་སྐྱེད་པ་གང་ཞིག་དོན་བྱེད་ནུས་པ་གང་ཡིན་པ་དེ་ཉིད་དོན་དམ་པར་ཡོད་པའི་ཕྱིར། དོན་བྱེད་ནུས་པའི་ཆུ་ལུད་སོགས་དེ་

[082A]༄༅། །ཡང་ཆོས་ཅན། རང་བཞིན་ཕན་ཚུན་རྗེས་སུ་འགྲོ་བ་མེད་དེ། རྫས་ཐ་དད་པའི་ཕྱིར། གང་ཞིག་གསལ་བ་རྣམས་ལ་རྗེས་སུ་འགྲོ་བའི་སྤྱི་དེ་ཆོས་ཅན། ཁྱོད་ལས་འབྲས་བུ་མི་འབྱུང་སྟེ། རྟོག་པས་བཏགས་པ་ཙམ་ཡིན་པའི་ཕྱིར། གང་དག་འདི་དག་
གི་རང་འགྲེལ་དུ། དེ་བས་ན་ཁྱད་པར་བསྐྱེད་པར་བྱེད་པ་ཡིན་གྱི་སྤྱི་ནི་མ་ཡིན་ནོ། །དེའི་ཕྱིར་དེ་ཁོ་ན་དངོས་པོ་ཡིན་ནོ། །ཞེས་སོགས་འབྱུང་བ་རྣམས་ཀྱིས་སྤྱི་ཡིན་ན་འབྲས་བུ་མི་སྐྱེད་པས་ཁྱབ་པར་བསྟན་ཏོ་ཞེས་ཟེར་བ་ནི། འགྲེལ་པ་འགྲེལ་བཤད་ཞིབ་ཏུ་
མ་བརྟགས་པའི་གཟུ་ལུམ་འབའ་ཞིག་སྟེ། གཞུང་འདི་དག་གིས་གྲངས་ཅན་གྱི་སྤྱི་གཙོ་བོས་འབྲས་བུ་བསྐྱེད་པ་ལ་སྒོས་སུ་དགག་པ་སྟོན་པའི་གཞུང་ཡིན་ཏེ། ཤཱཀྱ་བློས། དེ་བས་ན་དེ་ལྟར། གཞན་དག་གིས་བཏགས་པའི་རྗེས་སུ་འགྲོ་བ་ཅན་གྱི་ངོ་བོའི་བསྐྱེད་
པར་བྱེད་པ་ཉིད་མ་ཡིན་པར་བསྟན། ཡིན་ནོ་ཞེས་བཤད་དོ། །གཉིས་པ་ལ་རང་བཞིན་ཐ་དད་ལ་ཉེས་པ་མེད་པ། རང་བཞིན་གཅིག་ལ་ཉེས་པ་ཡོད་པ། ཐ་དད་ལ་ཉེས་པ་མེད་པའི་དོན་བསྡུ་པའོ། །དང་པོ་ནི། རང་བཞིན་སོ་སོ་ཐ་དད་པ་ཁོ་ན་ཡིན་ན། ནས་ཀྱི་ས་
བོན་དང། ས་ལུའི་ས་བོན་གཉིས། ནས་ཀྱི་མྱུ་གུའི་རྒྱུ་ཡིན་མིན་གྱི་རྣམ་དབྱེ་མི་རུང་བར་འགྱུར་རོ་ཞེ་ན། སྤྱི་གཙོ་བོ་ལས་འབྲས་བུ་མི་འབྱུང་བར་བསྒྲུབ་པ་དེས་ན། དངོས་པོ་རྣམས་བདག་ཉིད་ཐ་དད་པ་ཡིན་ན་ནས་ཀྱི་ས་བོན་འགའ་ཞིག་ནས་ཀྱི་མྱུ་གུའི་ཉེར་
ལེན་གྱི་རྒྱུ་ཡིན་ལ། གཞན་པ་ས་ལུའི་ས་བོན་དེ་ལྟར་མིན་པ་འགལ་བ་མིན་པར་ཐལ། བདག་ཉིད་ཐ་དད་ཀྱང་ཉེར་ལེན་གྱི་ནུས་པ་སོ་སོར་ངེས་པ་འདི་གཉིས་ཀྱི་རང་བཞིན་ཡིན་པའི་ཕྱིར། གཉིས་པ་ལ་ཧ་ཅང་ཐལ་བ་དང། རང་ལ་མཚུངས་པ་སྤང་

[082B] །དང་པོ་ནི། ནས་དང་ས་ལུའི་ས་བོན་གཉིས་ཅིག་ཅར་སྐྱེ་ཞིང་འཇིག་པར་འགྱུར་བར་ཐལ། ས་ལུའི་ས་བོན་གྱི་རང་བཞིན་དང། ནས་ཀྱི་ས་བོན་གྱི་རང་བཞིན་གཉིས་ཐ་དད་པ་མེད་པའི་གཅིག་ཡིན་པའི་ཕྱིར། གཙོ་བོ་དེ་ལས་སྐྱེས་པའི་ས་བོན་གྱི་རྣམ་
འགྱུར་ཐ་དད་པས་ཉེས་པ་དེ་ལྟར་མི་འགྱུར་ཞེ་ན། གཙོ་བོ་དེ་རྣམ་འགྱུར་དེའི་རང་བཞིན་མིན་པར་ཐལ། ཅིག་ཤོས་ཀྱི་རྣམ་འགྱུར་འཇིག་པའི་ཚེ། གཙོ་བོའི་བདག་ཉིད་རྟག་པའི་དངོས་པོར་གནས་པའི་ཕྱིར། འདོད་ན། དེ་གཉིས་ལ་སྤྱི་དང་ཁྱད་པར་གྱི་
བློར་མི་འགྱུར་བར་ཐལ། བདག་ཉིད་གཅིག་མིན་པ་དེས་ནའི་ཕྱིར། གཉིས་པ་ལ། སལ་བ་དང་མཚུངས་པ་སྤང་བ་དང། ལྷན་ཅིག་བྱེད་རྐྱེན་དོན་མེད་དུ་ཐལ་བ་དང་མཚུངས་པ་སྤང་བའོ། །དང་པོ་ལ། ཚིག་དོན་དང། གཞན་སེལ་ངོས་གཟུང་བའོ། །
དང་པོ་ནི། གསལ་བ་འཇིག་པའི་ཚེ་སྤྱི་འཇིག་མི་འཇིག་བརྟགས་ན་སེལ་བ་སྨྲ་བ་ལ་ཉེས་པ་མཚུངས་སོ་ཞེ་ན། མི་མཚུངས་ཏེ། མེད་དགག་གི་གཞན་སེལ་དེ་གསལ་བ་འཇིག་པའི་ཆེ། མི་འཇིག་པར་གནས་པ་དང། མི་གནས་པར་རྟོག་པས་སུན་དབྱུང་
ནུས་པ་མིན་ཏེ། ལྡོག་པ་མེད་དགག་གི་གཞན་སེལ་ངོ་ཅུང་ཟད་ཀྱང་མེད་པའི་སྤྱི་ཡིན་པའི་ཕྱིར། བློའི་གཞན་སེལ་ཡང་འཇིག་མི་འཇིག་བརྟགས་ནས་སུན་དབྱུང་དུ་མེད་དེ། སྤྱི་ཡི་བློ་ཡང་བསླད་པ་ཡིན་པས་སྒྲ་དོན་ཙམ་དུ་ཟད་པའི་ཕྱིར། དོན་གྱི་གཞན་
སེལ་ཡང་བརྟག་པ་གཉིས་ཀྱིས་སུན་དབྱུང་དུ་མེད་དེ། དེ་གསལ་བ་རང་མཚན་ཉིད་ཡིན་པའི་ཕྱིར། གཞན་སེལ་ལ་གཙོ་བོའི་མཚུངས་པས་སུན་དབྱུང་ནུས་པའང་མེད་དོ། སེལ་བ་གསུམ་ག་ལ་སུན་འབྱིན་མི་འཇུག་པ་དེའི་ཕྱིར། དོན་གྱི་གཞན་

[083A]༄༅། །སེལ་དངོས་སུ་མ་བཀོད་པ་ནི། དངོས་པོ་ཉིད་ཡིན་པས་གསལ་བ་འཇིག་པའི་ཚེ་མི་འཇིག་གམ་སྙམ་པའི་དོགས་པ་ཤས་ཆུང་བའི་ཕྱིར་རོ། །གཉིས་པ་ལ། གཞན་སེལ་གྱི་མཚན་ཉིད་དང། དབྱེ་བའོ། །དང་པོ་ནི། དེ་མ་ཡིན་བསལ་བའི་རྣམ་པ་
དངོས་སུ་ཤར་བའི་སྒོ་ནས་དངོས་སུ་རྟོགས་པར་བྱ་བའོ། །གཉིས་པ་ལ། མཚན་གཞི་ངོས་གཟུང་བ་ནི། བུམ་པ་བུམ་མ་ཡིན་ལས་ལྡོག་པ་ནི་དོན་གྱི་གཞན་སེལ་དང། བུམ་འཛིན་རྟོག་པ་ལ་ཤར་བའི་རྣམ་པ་བུམ་མ་ཡིན་ལས་ལོག་པར་སྣང་བ་བློའི་སེལ་
བ་དང། གཞི་བུམ་པ་ལ་བུམ་མ་ཡིན་མེད་པ་མེད་དགག་གི་གཞན་སེལ་ལོ། །བྲམ་ཟེ་ཆེན་པོས། བུམ་མ་ཡིན་ལ་བུམ་པ་མེད་པ་བུམ་པའི་མེད་དགག་གི་གཞན་སེལ་དུ་མཛད་པར་སྣང་ངོ། །ཁ་ཅིག་བུམ་པ་ལ་སོགས་པའི་རང་མཚན་ཀུན་དོན་གྱི་གཞན་
སེལ་དུ་བྱེད་པ་མི་འཐད་དེ། གཞན་སེལ་ལ་དགག་པས་ཁྱབ་པའི་ཕྱིར་རོ། །གལ་ཏེ་བུམ་པ་གཞན་སེལ་ཡིན་ཏེ། རིགས་མི་མཐུན་སེལ་བའི་ཕྱིར་རོ་ཞེ་ན། དགག་པར་ཡང་ཐལ། རིགས་མི་མཐུན་འགོག་པའི་ཕྱིར། དགག་པ་ལ། དེ་མིན་རྣམ་པར་བཅད་པའི་
རྣམ་པ་ཅན་དུ་བློ་ལ་ཤར་བ་དགོས་སོ་ཞེ་ན། སེལ་བ་ཡང་མཚུངས་སོ། །དེས་ན་ཤཱཀྱ་བློས། གང་སྔོན་གྱི་སློབ་དཔོན་དག་གིས་ཐམས་ཅད་ལ་ཁྱད་པར་མེད་པར་རྣམ་པར་བཞག་པ་ཡིན་ཏེ། ཐམས་ཅད་ལ་དགག་པ་ཙམ་ལ་ཁྱད་པར་མེད་པའི་ཕྱིར་རོ་ཞེས་
དང། ཚད་མའི་དེ་ཁོ་ན་ཉིད་བསྡུས་པར། འདིར་ནི་སེལ་བ་རྣམ་གཉིས་ཏེ། །མ་ཡིན་པ་དང་མེད་པའོ། །མ་ཡིན་པ་ཡང་རྣམ་གཉིས་ཏེ། །བློ་དང་དོན་གྱི་དབྱེ་བས་སོ། །ཞེས་གསུངས་པའི་འགྲེལ་པར། བྱང་ཆུབ་སེམས་དཔའ་ཀ་མ་ལ་ཤཱི་ལས། མ་ཡིན་པ་དང་མེད་

[083B] །ཞེས་བྱ་བ་ནི། མ་ཡིན་པར་དགག་པ་དང་མེད་པ་སྟེ། མེད་པར་དགག་པའི་མཚན་ཉིད་ཅེས་བྱ་བའི་ཐ་ཚིག་གོ་ཞེས་གསུངས་པས་དགག་པ་དང་སེལ་བ་དོན་གཅིག་སྟེ། དེ་ལ་མེད་པར་དགག་པའི་མཚན་ཉིད་ནི། དགག་བྱ་དངོས་སུ་བཅད་པའི་སྒོ་ནས་རྟོགས་
བྱ་གང་ཞིག་ཆོས་གཞན་འཕངས་པ་མེད་པར་དགག་པ་བྱེད་པ་མ་ཡིན་པར་དགག་པའི་མཚན་ཉིད། དེ་གང་ཞིག་ཆོས་གཞན་འཕངས་པ་མེད་པ་མ་ཡིན་པར་དགག་པ་བྱེད་པ། དེ་ལ་དབྱེ་ན། ཆོས་གཞན་དངོས་སུ་འཕངས་པ་དང། ཤུགས་ལ་འཕངས་པ་
དང། སྐབས་སྟོབས་ཀྱིས་འཕངས་པའོ། །དེ་ལྟར། དགག་པ་དོན་གྱིས་བསྟན་པ་དང། །ཚིག་གཅིག་སྒྲུབ་པར་བྱེད་པ་དང། །དེ་ལྡན་རང་ཚིག་མི་སྟོན་པ། །མ་ཡིན་གཞན་པ་གཞན་ཡིན་ནོ། །ཞེས་བཤད་པ་ལྟར་རོ། །གཉིས་པ་ནི། ཆུ་ལུད་ཀྱིས་ཇི་ལྟར་མྱུ་གུ་སྐྱེད་
དེ་མི་སྐྱེད་པར་ཐལ། མྱུ་གུ་དེའི་སྐྱེད་བྱེད་ཀྱི་ངོ་བོ་གང་ཡིན་པའི་ས་བོན་དེ་ལས་རང་བཞིན་གཞན་ཡིན་པའི་ཕྱིར། འབྲས་བུ་བསྐྱེད་པའི་རང་བཞིན་ལས་གཞན་པ་དེ་སྐྱེད་བྱེད་དུ་འགལ་བས་སོ། །དེས་ན་ལྷན་ཅིག་བྱེད་རྐྱེན་དོན་མེད་དུ་ཐལ་པའི་ཉེས་པ་ཁྱེད་
རང་ལ་ཡང་མཚུངས་སོ་ཞེ་ན། མྱུ་གུ་བསྐྱེད་པ་ལ་ས་བོན་དང་ཆུ་ལུད་སོགས་རང་བཞིན་འདྲེས་པ་དགོས་པ་མིན་པར་ཐལ། དེ་རྣམས་ཀྱི་ངོ་བོ་ཉིད་ཀྱི་ཐ་དད་པའི་ཁྱད་པར་ཁོ་ནས་བསྐྱེད་པར་བྱེད་པའི་ཕྱིར། དེ་རྣམས་སྐྱེད་བྱེད་ཡིན་མོད་དེ་ལ་ཐ་དད་མིན་པའི་གཙོ་
བོའང་རང་བཞིན་འདྲེས་པའི་ཚུལ་དུ་ཡོད་པས་བསྐྱེད་དོ་ཞེ་ན། གཙོ་བོ་དེས་འབྲས་བུ་དེ་བསྐྱེད་པ་མིན་པར་ཐལ། དེ་ལ་གནོད་པ་བརྗོད་ཟིན་པའི་ཕྱིར། གཙོ་བོ་མི་སྲིད་པའི་སྒྲུབ་བྱེད་ནི། གཙོ་བོ་དེ་རྣམ་འགྱུར་རྣམས་ལ་རང་བཞིན་འདྲེས་པའི་ཚུལ་དུ་ཡོད་པ་མིན་

[084A]༄༅། །པར་ཐལ། ས་མྱུག་སོགས་བློ་མ་འཁྲུལ་བ་ལ་སྨད་པའང། གཞན་རང་བཞིན་གཅིག་ཏུ་སྣང་བ་ལ་མི་བརྟེན་པར་རང་བཞིན་ཐ་དད་ཁོ་ནར་སྣང་བའི་ཕྱིར། ཁྱབ་སྟེ་བློ་མ་འཁྲུལ་བས་རྫས་ཐ་དད་དུ་དམིགས་པ་དེ་རྫས་ཐ་དད་པའི་འཇོག་བྱེད་ཡིན་པའི་
ཕྱིར། དེ་བཞིན་དུ་གཙོ་བོ་དེ་དོན་དམ་པར་ཡོད་པ་སོགས་སུ་མི་རུང་བར་ཐལ། ཁྱད་པར་རང་མཚན་དེ་ཉིད་དོན་དམ་པར་ཡོད་པ་དང་རིགས་མི་མཐུན་གཞན་ལས་ལོག་པ་དང། དེ་ནི་རྒྱུ་ཡི་རང་བཞིན་དང་འབྲས་བུར་བཤད་པ་འཐད་པའི་ཕྱིར། ཁྱད་པར་
གྱི་དངོས་པོ་དེ་ནི་རང་གི་མཚན་ཉིད་དུ་འདོད་རིགས་ཀྱི་གཙོ་བོ་དེར་མི་རིགས་པར་ཐལ། གཙོ་བོ་མ་གྲུབ་པའི་ཕྱིར། འབྲས་བུ་དོན་གཉེར་གྱི་སྐྱེས་བུ་ཐམས་ཅད་འཇུག་པའི་ཡུལ་ཡང་གསལ་བ་རང་མཚན་ཉིད་ཡིན་གྱི་སྤྱི་གཙོ་བོས་ཤེས་རིག་གི་སྐྱེས་
བུའི་འདོད་དོན་བསྒྲུབ་པ་མ་ཡིན་པར་ཐལ། གསལ་བ་རང་མཚན་དེ་ནི་བླང་དོར་གྱི་འབྲས་བུ་བསྐྱེད་པ་ཅན་ཡིན་ལ། ཅིག་ཤོས་ལ་དེ་མི་རིགས་པའི་ཕྱིར། གསུམ་པ་ནི། སྐྱེད་བྱེད་ཀྱི་རང་བཞིན་ལས་ཐ་དད་བསྐྱེད་བྱེད་ཡིན་ན། ཐམས་ཅད་ཐམས་ཅད་ཀྱི་
སྐྱེད་བྱེད་དུ་འགྱུར་རོ་ཞེ་ན། གྲངས་ཅན་ཁྱོད་རང་གི་ལུགས་ལ་ཉེས་པ་དེ་མེད་པ་ཇི་ལྟར་ཐ་དད་མེད་པའི་གཙོ་བོའི་རང་བཞིན་དུ་ཁྱད་པར་མེད་ན་ཡང། རྒྱུ་ཐམས་ཅད་འབྲས་བུ་ཀུན་གྱི་སྒྲུབ་བྱེད་མིན་པར་ཐལ། དེ་ལྟར་ན་ཡང་གནས་སྐབས་རྒྱུ་འབྲས་
ཀྱི་རྣམ་དབྱེ་སོ་སོར་ཡོད་པའི་ཕྱིར་ཅེས་འདོད་ན། དཔེ་དེ་བཞིན་དུ་ཁོ་བོ་ཅག་ལའང་གསལ་བའང་མཚན་རྣམས་རྫས་ཐ་དད་དུ་ཁྱད་པར་མེད་ནའང། རྒྱུ་ཐམས་ཅད་འབྲས་བུ་ཀུན་གྱི་སྒྲུབ་བྱེད་མིན་པར་ཐལ། དེ་ལྟ་ནའང་རྒྱུ་འབྲས་ཀྱི་རྣམ་དབྱེ་སོ་སོར་

[084B] ཁྱབ་པ་རིགས་མཚུངས་ལ་སྒྲིག་གོ། ཡང་ཐལ་ཆོས་སྔ་མ་ལ་གསལ་བ་རང་མཚན་རྣམས་རྫས་ཐ་དད་ནའང་དངོས་པོ་ཡི་ཆོས་ཉིད་ཀྱིས་རྒྱུ་འགའ་ཞིག་འབྲས་བུ་འགའ་ཞིག་གི་བྱེད་པ་པོར་འགྱུར་བའི་ཕྱིར། གཉིས་པ་ལ། རྒྱུ་འབྲས་ལ་བྱ་བྱེད་
འཚོལ་བར་ཐལ་བ་དང། སྤྱི་གསལ་གཅིག་དང་ཐ་དད་འཆོལ་བར་ཐལ་བའོ། །དང་པོ་ནི། ས་ལུའི་ས་བོན་དེ་ས་ལུའི་མྱུ་གུ་གཅིག་པུ་ཉིད་ཀྱི་ཉེར་ལེན་བྱེད་པ་དང། ནས་ཀྱི་མྱུ་གུའི་ཉེར་ལེན་མི་བྱེད་པ་འགལ་བར་འགྱུར་བར་ཐལ། རྣམ་འགྱུར་ཐམས་ཅད་རང་
བཞིན་ཐ་དད་མེད་པའི་ཕྱིར་རོ། །འདོད་ན་འཚོལ་བར་འགྱུར་རོ། །གལ་ཏེ་རང་བཞིན་གཅིག་ཡིན་ཡང་གནས་སྐབས་ཐ་དད་དུ་ཡོད་པ་དེའི་ཕྱིར། ས་ལུའི་ས་བོན་གྱིས་ནས་ཀྱི་མྱུ་གུ་བསྐྱེད་པའི་བྱ་བ་བྱེད་པ་མེད་པས་འཆོལ་བར་མི་འགྱུར་རོ་ཞེ་ན། ལྷན་
ཅིག་བྱེད་རྐྱེན་ཆུ་ལུད་སོགས་ཀྱིས་ནས་ཀྱི་མྱུ་གུ་མི་སྐྱེད་པར་ཐལ། དེ་རྣས་ནས་ཀྱི་ས་བོན་དང་གངས་སྐབས་ཐ་དད་པའི་ཕྱིར། འོན་ཏེ་འགའ་ཞིག་འགའ་ཞིག་ལ་བྱ་བ་ནམ་ཡང་མི་བྱེད་པ་ནི་མེད་དེ། ནས་ཀྱི་ས་བོན་དེ་ཉིད་དུས་གཞན་གྱི་ཚེ་ས་ལུའི་ས་དོན་གྱི་རང་
བཞིན་དུ་གྱུར་ནས་རིམ་པ་བཞིན་དུ་འབྲས་བུ་ཀུན་བྱེད་པ་པོ་ཉིད་དམ། གཙོ་བོ་དེ་ཉིད་ནས་ཀྱི་ས་བོན་ལ་སོགས་པ་གཞན་དང་གཞན་དུ་གྱུར་ནས། ཐམས་ཅད་ལ་ནུས་པ་ཉེ་བར་སྦྱོར་རོ་ཞེ་ན། དངོས་པོ་རྣམས་ཀྱི་སྔ་ཕྱིའི་གོ་རིམ་དེ་ཆོས་ཅན་
ཅི་ལྟར་ཡང་གཙོ་བོའི་དངོས་པོ་དེ་ཉིད་ཀྱིས་བྱས་པ་ཡིན་ཏེ་མི་འཐད་པར་ཐལ་དེ་ལ་སྔ་ཕྱི་ཅུང་ཟད་ཀྱང་མེད་པའི་ཕྱིར། འམ་གྱི་སྒྲས། རང་བཞིན་གཞན་དང་གཞན་དུ་གྱུར་ནས་འབྲས་བུ་བསྐྱེད་པ་མི་འཐད་པར་ཐལ། རང་བཞིན་གཞན་ཐོབ་ན་

[085A]༄༅། །རང་བཞིན་གཅིག་པ་ཉམས་པའི་ཕྱིར། གཉིས་པ་ནི། རྣམ་འགྱུར་རྣམས་གཙོ་བོའི་རང་བཞིན་དུ་གཅིག་ན། སྤྱི་དེ་དང་ལྡན་པའི་རྣམ་འགྱུར་གྱི་དངོས་པོ་ཐམས་ཅད་ཐ་དད་མེད་པར་འགྱུར་བར་ཐལ། གཙོ་བོ་ཆ་མེད་དེའི་རང་བཞིན་དུ་འདྲེས་པའི་
ཕྱིར། གཙོ་བོ་དེ་ཤིན་ཏུ་ཐ་དད་དུ་ཐལ། རྣམ་འགྱུར་རེ་རེ་ནས་རང་བཞིན་ཡོངས་སུ་རྫོགས་པར་འདྲེས་པའི་ཕྱིར། འམ་སྒྲས་ཐལ་བ་ཕན་ཚུན་སྡུད་དོ། །དེ་ལྟ་མིན་ན། སྤྱི་གསལ་གྱི་རྣམ་གྲངས་འདྲ་བ་ཐུན་མོང་བའི་གཙོ་བོ་དང་མི་འདྲ་བའི་བདག་ཉིད་ཅན་
ཐུན་མོང་མ་ཡིན་པའི་རྣམ་འགྱུར་རྣམས་ཕན་ཚུན་ཐ་དད་དུ་འགྱུར་བར་ཐལ། གཙོ་བོ་དེ་ཀུན་གྱི་སྤྱི་ཆ་མེད་གཅིག་ཡིན། རྣམ་འགྱུར་རྣམས་སོ་སོ་ཐ་དད་པའི་ཕྱིར། དེ་ཡང་ཐ་དད་དུ་འགྱུར་བ་འདོད་དེ། སྤྱི་ནི་ཡོན་ཏན་གསུམ་ཆ་མཉམ་པའི་གནས་
སྐབས་ནུས་པའི་ངོ་བོ་མི་གསལ་བར་གནས་པ་ཡིན་ལ། རྣམ་འགྱུར་རྣམས་ནི་དེ་གསུམ་ཆ་མི་མཉམ་པ་མངོན་པར་གསལ་བའི་གནས་སྐབས་སོ་ཞེ་ན། གལ་ཏེ་དངོས་པོ་དེ་དག་གི་ཁྱད་པར་དང། སྤྱི་ཞེས་བྱ་བ་དེ་རྫས་ཐ་དད་ཉིད་དུ་འགྱུར་བར་
ཐལ། མི་གསལ་བའི་ནུས་པ་དང། མངོན་པར་གསལ་བའི་བདག་ཉིད་གང་གིས་སྤྱི་དང་ཁྱད་པར་དེ་དག་ཐ་དད་དུ་འཇོག་ནུས་པའི་ཕྱིར། འདོད་ན། ཇི་ལྟར་བུམ་སྣམ་སོགས་ཕན་ཚུན་གཅིག་ལ་གཅིག་གི་བློ་མི་སྐྱེ་བ་བཞིན་དུ་སྤྱི་དང་ཁྱད་པར་དུ་འདོད་
པའི་གཙོ་བོ་དང་རྣམ་འགྱུར་ལའང་སྤྱི་དང་ཁྱད་པར་གྱི་བློ་སྐྱེ་བ་ཅན་དུ་མི་འགྱུར་བར་ཐལ། འདོད་པ་དེ་ལྟ་ནའི་ཕྱིར། འང་སྒྲས་ཐལ་བ་སྔ་མ་སྡུད་དེ། །གསུམ་པ་ལ། རང་ལ་འཇུག་པ་འཆོལ་བའི་ཉེས་པ་མེད་པ། གཞན་ལ་ཡོད་པའོ། །དང་པོ་ནི། རང་

[085B] དང་པོར། རང་གི་འབྲས་བུ་སྒྲུབ་ནུས་ཀྱི་རྟེན་དེ་ཐ་དད་པའི་གསལ་བ་རང་མཚན་ཡིན་ནམ་ཐ་དད་མེད་པའི་སྤྱི་ཡིན་སྙམ་དུ་དཔྱད་པར་བྱ་བ་རིགས་ན་ཡང་
གསལ་བ་ལ་འཇུག་རིགས་ཀྱི་ཤིན་ཏུ་མི་གསལ་བའི་གཙོ་བོ་དོན་དུ་གཉེར་མི་རིགས་པར་ཐལ། བ་གླང་གང་གི་བདག་ཉིད་དམིགས་ཡུལ་ལམ་མངོན་སུམ་གྱིས་མདུན་དུ་བྱས་ནས་འཇུག་པར་འགྱུར་རིགས་པའི་ཕྱིར། དེ་ལྟར་དཔྱད་པ་ན་
གཙོ་བོས་དོན་བྱེད་མི་ནུས་ཏེ། རང་གི་བདག་ཉིད་ཐ་དད་པའི་ཁྱད་པར་རང་མཚན་ཁོ་ནས་ནུས་པ་མཐོང་བའི་ཕྱིར། གཙོ་བོ་མེད་ན་རིགས་གཅིག་དང་ཐ་དད་ཀྱི་ཁྱད་པར་མི་ཤེས་པས་འཇུག་པ་འཆོལ་བར་འགྱུར་བ་མ་ཡིན་པར་ཐལ། དེ་མེད་ཀྱང་རིགས་
མཐུན་རིགས་མི་མཐུན་ཀུན་ལས་ལྡོག་པ་མཚུངས་པ་ཉིད་དག་ཡོད་པ་ཉིད་ཀྱི་ཕྱིར། གཉིས་པ་ནི། ཁྱོད་ཀྱི་ལུགས་དེ་ལ། མེ་འདོད་པ་ཆུ་ལ་འཇུག་པ་དང། དངོས་པོ་ཐམས་ཅད་སྐྱེ་འཇིག་ཅིག་ཅར་བྱེད་པ་ལ་སོགས་པར་ཐལ་བར་འགྱུར་ཏེ། མེའི་རང་
བཞིན་དང་ཆུའི་རང་བཞིན་གཅིག་ཡིན་པའི་ཕྱིར། དེ་ལྟར་ཐལ་བ་ལས། མེ་ཆུའི་རང་བཞིན་ཕན་ཚུན་རྗེས་སུ་འགྲོ་བ་མེད་དེ། དེ་གཉིས་ཀྱི་འཇུག་པ་དང་སྐྱེ་འཇིག་སོ་སོར་ངེས་པའི་ཕྱིར། གཉིས་པ་ལ། རིགས་པ་སྔ་མས་ཁེགས་པར་བསྟན་པ། ཐུན་མོང་མ་
ཡིན་པའི་རིགས་པ་བསྟན་པ། དང་པོ་ནི། མེ་ཆུ་ལ་སོགས་པའི་དངོས་པོ་རྣམས་རྫས་ཐ་དད་དུ་སྒྲུབ་པའི་རིགས་པ་དེ་ཉིད་ཀྱིས་གཅེར་བུའི་བརྟུལ་ཞུགས་འཛིན་པའི་འཛེམ་མེད་པ་རྔ་མོ་ཞོར་འགྱུར་ཞིང་མི་འགྱུར་རོ་ཞེས་མུན་སྤྲུལ་གང་ཅི་འང་རུང་བ་བླང་དོར་བྱ་

[086A]༄༅། །མི་རུང་བ་སྨྲ་བ་དེ་དག་ཀྱང་ནི་བསལ་བ་ཡིན་ཏེ། རྔ་ཞོ་མཐའ་གཅིག་ཏུ་རྫས་ཐ་དད་པ་སྲིད་པའི་ཕྱིར་རོ། །གཉིས་པ་ལ། དོན་ལ་འཇུག་པ་འཚོལ་བར་ཐལ་བ། ཡུལ་ཅན་སྒྲ་བློ་ཐ་དད་མི་སྲིད་པར་ཐལ་བའོ། །དང་པོ་ནི་ཞོ་དོན་གཉེར་ཞོ་འཐུང་ཞེས་
བསྐུལ་བ་ན་རྔ་མོ་འཐུང་བ་ལ་ཅིའི་ཕྱིར་མི་རྒྱུག་རྒྱུག་རིགས་པར་ཐལ། རྔ་ཞོས་མཚོན་པའི་དངོས་པོ་ཐམས་ཅད་རང་དང་རང་མ་ཡིན་གཉི་གའི་ངོ་བོ་ཉིད་ཡིན་པས་དེའི་ཐ་དད་པའི་ཁྱད་པར་བསལ་ཞིང་སྤངས་པའི་ཕྱིར། འོན་ཏེ་ཞོ་ལ་རྔ་མོ་ལས་ཕུལ་དུ་
བྱུང་བའི་ཁྱད་པར་འོ་མའི་རྣམ་འགྱུར་འགའ་ཞིག་ཡོད་པའི་རྒྱུ་མཚན་གང་གིས་ཁྱད་པར་ཞོ་ལ་འཇུག་པར་འགྱུར་གྱི་རྔ་མོ་ལ་མ་ཡིན་ནོ་ཞེ་ན། འོ་མའི་རྣམ་འགྱུར་དེ་ཉིད་ཞོ་ཡིན་པར་ཐལ། དེས་ཞོའི་དོན་བྱེད་ནུས་པའི་ཕྱིར། འདོད་ན། རྔ་མོ་དེ་ཞོ་རྔ་གཉི་ག་
མ་ཡིན་པར་ཞོ་ལས་གཞན་ཡིན་པར་ཐལ། འོ་མའི་རྣམ་འགྱུར་དེ་གཞན་རྔ་མོ་ལ་མེད་པའི་ཕྱིར། གཉིས་པ་ནི། དངོས་པོ་རྣམས་ལ་སྒྲ་བློ་ཐ་དད་འཇུག་པར་མི་འགྱུར་བར་ཐལ། དངོས་པོ་ཐམས་ཅད་ཀུན་བདག་ཉིད་གཅིག་ཡིན་པའི་ཕྱིར། འདོད་ན་གནས་
སྐབས་ཐ་དད་རང་བཞིན་གཅིག་ཏུ་བསྡུས་པར་སྨྲ་བའི་གཅེར་བུ་པ་ལ། ཐ་དད་གཅིག་ཏུ་བསྡུས་པ་མི་སྲིད་པར་འགྱུར་བར་ཐལ། སྒྲ་བློ་ཐ་དད་དེ་མེད་པའི་ཕྱིར། གཉིས་པ་ལ། ཚིག་དོན་དང། དེ་ཉིད་ངེས་པར་བསྒྲུབ་པའོ། །དང་པོ་ནི། དངོས་མེད་བརྗོད་པའི་
སྒྲ་རྣམས་སྒྲུབ་པའི་སྒོ་ནས་འཇུག་གམ། སེལ་བས་འཇུག་ཅེ་ན། དངོས་མེད་བརྗོད་པའི་སྒྲ་བུམ་པ་མེད་ཅེས་པའི་སྒྲ་དེས་བུམ་མེད་ད། ངོ་བོ་སྟེ་སྒྲུབ་པའི་སྒོ་ནས་བརྗོད་དམ། དེ་མ་ཡིན་རྣམ་པར་བཅད་པའི་སྒོ་ནས་བརྗོད་པ་ཡིན་སྙམ་དུ་དཔྱད་བྱ་

[086B] དེ་ལྟར་དོགས་པ་སྐྱེ་རིགས་པ་ཉིད་མ་ཡིན་ཏེ། དེ་ལྟར་བརྗོད་པའི་ཚེ་བུམ་པའི་ངོ་བོ་མེད་ཅིང་རྣམ་པར་བཅད་པ་ཙམ་དེ་ཉིད་དངོས་སུ་བརྗོད་པར་གོ་བའི་ཕྱིར། ཡང་བསྒྲུབ་ཆོས་ལ་སྒྲ་དེ་སྒྲུབ་འཇུག་ཡིན་ནོ་ཞེས་དམ་འཆའ་བ་ཡང་མི་རིགས་ཏེ་ཞེས་སྦྱར་རོ། །
འུམ་པ་མེད་ཅེས་སྐྲ་ལྷང་གིས་བརྗོད་པ་ཙམ་གྱིས་དེ་མ་ཡིན་རྣམ་པར་བཅད་པ་དངོས་སུ་གོ་བས་སྒྲུབ་འཇུག་ཡིན་ནམ་སྙམ་དུ་དོགས་པ་སྐྱེ་བ་དང། དེ་ལྟར་གྲུབ་མཐའ་འཚའ་བ་རྨོངས་པའི་རྣམ་ཐར་དུ་སྟོན་བཞེད་པ་ཡིན་གྱི། བུམ་མེད་ལ་ངོ་བོ་མེད་པ་རྟགས་
སུ་བྱས་ནས་དེ་ལྟར་བརྗོད་པའི་སྒྲ་འཇུག་ཚུལ་གཉིས་སུ་དཔྱད་བྱ་མ་ཡིན་ཞེས་པའི་དོན་དུ་འདོད་པ་ནི་དོན་མ་རྟོགས་པའི་རྣམ་འགྱུར་དུ་གསལ་ཏེ། སྒྲ་རྟག་གམ་མི་རྟག་སྙམ་དུ་དཔྱད་བྱ་མ་ཡིན་ཏེ། བྱས་པ་ཡིན་པའི་ཕྱིར་ཙེས་འགོད་པ་དང་འདྲའོ། །གལ་ཏེ་
གཉིས་སུ་དཔྱད་པ་མ་བྱེད་ཅེས་ནོར་བུ་ལ་སོགས་པའི་སྤུག་བྱིན་ཡང་དཔྱད་བྱ་མ་ཡིན་པར་སྒྲུབ་མི་ནུས་སོ། །རྗོད་བྱེད་ཀྱི་སྒྲ་དང་རྟོག་པ་དེ་དག་ཉིད་རྣམ་གཅོད་གཞན་སེལ་བརྗོད་པ་དང་ཡུལ་དུ་བྱེད་པར་གྲུབ་སྟེ། དགག་པ་དང་སྒྲུབ་པའི་སྒྲ་རྟག་ཀུན་དེ་ལྟར་
གྲུབ་པའི་ཕྱིར། གཉིས་པ་ནི། གཞན་སྡེ་དག་སྒྲ་རྟོག་ལ་སྒྲུབ་འཇུག་གི་དོགས་པ་སྐྱེ་བའི་རྒྱུ་མཚན་ནི། བུམ་པ་ཞེས་བརྗོད་པའི་ཚེ་བསྒྲུབ་པ་ཁོ་ནའི་རྣམ་པ་འཆར་གྱི། དགག་པའི་རྣམ་པ་ཅུང་ཟད་ཀྱང་མི་འཆར་བར་མཐོང་བ་དང་དེ་མ་ཡིན་བཅད་པའི་སྒོ་ནས་
འཇུག་ན། རྟོགས་པ་ཕན་ཚུན་བརྟེན་པར་འགྱུར་སྙམ་པ་དང། བརྡ་དུས་ཀྱི་དངོས་པོ་འགའ་ཞིག་ཐ་སྙད་ཀྱི་དུས་སུ་མེད་ན་བརྡ་བྱས་པའི་དགོས་པ་མི་འགྲུབ་ལ། ཡོད་ན། དེ་མ་ཡིན་རྣམ་པར་བཅད་པ་ལ་དགོས་པ་ཅུང་ཟད་ཀྱང་མེད་སྙམ་པས་བསྒྲུབ་པ་ཁོ་

[087A]༄༅། །ན་ལ་འཇུག་པ་དང། འཇུག་ཚུལ་ཡང་སྒྲུབ་པའི་སྒོ་ནས་ཡིན་པར་འདོད་དོ། །སྒྲུབ་པའི་སྒྲ་རྟོག་སྒྲུབ་འཇུག་ཡིན་པ་དོགས་པའི་གནས་ཤིན་ཏུ་ཆེ་བས། དེ་ལ་སློབ་དཔོན་གྱིས་དགག་པ་རྒྱས་པར་མཛད་ལ། དགག་པའི་སྒྲ་རྟོག་རྣམ་གཅོད་
ཀྱི་ཡུལ་ཅན་ཡིན་པའི་དོན་གྲུབ་ཟིན་ཀྱང་ཐ་སྙད་ལ་རྨོངས་པ་ཙམ་དུ་ཟད་པས་དོགས་པ་ཆུང་བའི་ཕྱིར་གཞུང་ཉུང་ངུར་མཛད་དོ། །འོ་ན་བརྗོད་བྱ་ཉུང་བས་ཐོག་མར་འཆད་རིགས་སོ་ཞེ་ན། ཕྱོགས་རེ་ནས་འཆད་རིམ་གཉི་ག་ལ་རྒྱུ་མཚན་ཡོད་པས་
རིམ་པ་མཐའ་གཅིག་ཏུ་ངེས་པ་མེད་ལ། འདིར་ནི་རིགས་པ་སྔ་མ་རྣམས་རྒྱས་པར་བསྟན་པ་དང། འདི་ཡང་འབད་མེད་དུ་གྲུབ་བོ་ཞེས་གསལ་བར་བྱ་བའི་ཕྱིར་ཏུ་མཇུག་ཏུ་མཛད་དོ། །གསུམ་པ་ལ། གཏན་ཚིགས་དཔེར་བརྗོད་པ་དང། དེ་ལ་རྩེད་
བ་སྤང་བ། སྦྱོར་བའི་དབྱེ་བའོ། །དང་པོ་ནི། རང་གི་བསྒྲུབ་བྱ་སྒྲུབ་པའི་ཕྱིར་ཏུ་བརྗོད་པའི་རང་བཞིན་གྱི་གཏན་ཚིགས་ཆོས་ཅན། སྦྱོར་ཚུལ་གཉིས་ཡོད་དེ། སྒྲ་འཇིག་པར་བསྒྲུབ་པ་ལ་འབྲས་བུ་རྟགས་སུ་བཀོད་པ་བཞིན་དུ། རྟགས་བརྗོད་པའི་སྒྲ་དེ་ཉིད་
ཀྱིས་བྱེད་ཆོས་ཀྱི་བྱེ་བྲག་འཕངས་པ་ལ་བལྟོས་པ་ཁྱད་པར་བལྟོས་པ་བ་དང། དངོས་པོར་ཡོད་པ་རྟགས་སུ་བཀོད་པ་ལྟ་བུ། དེ་ལྟར་འཕངས་པ་ལ་མི་ལྟོས་པའི་འབའ་ཞིག་པ་རྣམས་སུ་ཡོད་པའི་ཕྱིར། སྒྲ་འཇིག་པར་བསྒྲུབ་པ་ལ་དངོས་པོ་རྟགས་སུ་
བཀོད་པ་ཡང་བལྟོས་པ་བ་ཡིན་པར་ཐལ། དངོས་པོ་བློ་ཡུལ་དུ་འགྱུར་བ་དོན་བྱེད་ནུས་པ་བློ་ཡུལ་དུ་འགྱུར་བ་ལ་བལྟོས་པའི་ཕྱིར་ཅེ་ན། སྐྱོན་མེད་དེ། དངོས་པོ་ཚད་མས་ངེས་པ་ལ་དོན་བྱེད་ནུས་པ་ངེས་པ་སྔོན་དུ་འགྲོ་དགོས་ཀྱང། དངོས་པོ་བརྗོད་པའི་སྒྲ་

[087B] དེས་ན་བྱས་ཞེས་བརྗོད་པ་ན་བྱེད་པ་པོ་བློ་ཡུལ་དུ་འཕེན་པ་ལྟར་བལྟོས་བའི་དོན་ཏོ། །གཉིས་པ་ནི། གལ་ཏེ་དངོས་པོར་ཡོད་པ་རང་བཞིན་གཏན་ཚིགས་སུ་རིགས་ན་དངོས་པོར་ཡོད་པ་ཇི་ལྟར་གཙོ་བོ་ཡོད་པར་
སྒྲུབ་པའི་བསྒྲུབ་བྱའི་ཆོས་སུ་རིགས་པ་མིན། དེ་ལ་ཁྱེད་ཀྱིས་ཡོད་ཙམ་གྲུབ་ཟིན་ལ་ཡོད་པའི་ཁྱད་པར་བསྒྲུབ་བྱའི་ཆོས་སུ་བཟུང་ན་རྗེས་འགྲོ་མེད་པས། གཙོ་བོ་དང་ཡོད་པའི་ཁྱད་པར་གྱི་ཚོགས་དོན་བསྒྲུབ་བྱ་དག་ལས་ཉམས་པར་འགྱུར་རོ་ཞེས་པའི་
སྐྱོན་ནི་གཏན་ཚིགས་ལ་ཡང་མཚུངས་པས་བསྒྲུབ་བྱའི་ཆོས་སུ་མི་རུང་ན་གཏན་ཚིགས་སུ་ཡང་མི་རུང་བར་འགྱུར་ལ། ཁྱེད་གཏན་ཚིགས་སུ་འདོད་པའི་ཕྱིར། ཁོ་བོ་ཅག། གཙོ་བོ་ཆོས་ཅན། ཡོད་དེ། ཁྱད་པར་རྣམས་རྗེས་སུ་འགྲོ་བར་མཐོང་བའི་ཕྱིར་
ཅེས་པ་ཡང་སྒྲུབ་བྱེད་ཡང་དག་ཏུ་འདོད་དོ་ཞེ་ན། བསྒྲུབ་བྱའི་ངོས་ནས་བརྟགས་ལ་དགག་པ་ནི། ཁྱད་པར་རྣམས་རྗེས་སུ་འགྲོ་བར་མཐོང་བ་ཆོས་ཅན། སྤྱིའི་ཆོས་ཅན་རྟག་གཅིག་སོགས་མཚན་ཉིད་ལྔ་ལྡན་གྱི་གཙོ་བོར་སྣང་བ་ལ། ཡོད་པའི་ཁྱད་པར་
དངོས་པོར་ཡོད་པ་ཙམ་དུ་བསྒྲུབ་པ་ཡིན་པར་ཐལ། དེ་ལྟར་བསྒྲུབ་པའམ། ཡང་ན་སྤྱིར་ཡོད་ཙམ་སྒྲུབ་འདོད་ནས་ཁྱོད་བཀོད་པ་གང་ཞིག་ཕྱི་མ་མི་རིགས་པའི་ཕྱིར། དེ་མ་གྲུབ་ན་མཚན་ཉིད་ལྔ་ལྡན་གྱི་གཙོར་སྣང་དེ། ཁྱོད་ཀྱིས་ཡོད་པར་བསྒྲུབས་པས་གྲངས་
ཅན་གྱི་མངོན་པར་འདོད་པའི་དོན་འགའ་ཞིག་ཀྱང་འགྲུབ་པར་མི་འགྱུར་བར་ཐལ། གྲངས་ཅན་གྱིས་མཚན་ཉིད་ལྔ་ལྡན་གྱི་གཙོ་བོ་དེ་ཡོད་པར་སྒྲུབ་འདོད་ནས། ཁྱོད་སྒྲུབ་བྱེད་དུ་བཀོད་པ་གང་ཞིག་ཁྱོད་ཀྱིས་ཅིག་ཤོས་བསྒྲུབས་པས་འདོད་དོན་དེ་འགྲུབ་

[088A]༄༅། །པ་ལ་མི་ཕན་པའི་ཕྱིར། རྟགས་མ་གྲུབ་ན། མེར་སྣང་ཡོད་པར་བསྒྲུབས་པས་མེ་འགྲུབ་པར་འགྱུར་རོ། །སངས་རྒྱས་པའི་བློ་ངོར་ཡང་ཁྱོད་བཀོད་པ་དོན་མེད་པར་ཐལ། སངས་རྒྱས་བས་བསྒྲུབ་བྱ་དེ་འདྲ་བ་ཡང་བཀག་པ་མེད་པར་གྲུབ་
ཟིན་མ་བརྗེད་པའི་ཕྱིར། གྲངས་ཅན་གྱི་བསམ་པས་མཚན་ཉིད་ལྔ་ལྡན་གྱི་གཙོ་བོར་སྣང་བ་དེ་ཉིད་མཚན་ཉིད་ལྔ་ལྡན་གྱི་གཙོ་བོ་ཡིན་པས། དེ་ཡོད་པར་བསྒྲུབ་པ་ཉིད་ཀྱིས་འདོད་དོན་འགྲུབ་པར་བསམས་ནས་བཀོད་ལ། སངས་རྒྱས་པས་ནི་
དེ་འདྲ་སྤྱིའི་ཆོས་ཅན་སྒྲ་དོན་ཡིན་པས་དེ་ཡོད་པར་སྒྲུབ་ཀྱང། གཙོ་བོ་ཞེས་པའི་སྒྲའི་བརྗོད་བྱ་ཡོད་པར་གྲུབ་པ་ཙམ་ཡིན་པས། རྒོལ་ཕྱིར་རྒོལ་གཉིས་ཀ་ལ་བལྟོས་ནས་སྒྲུབ་བྱེད་བཀོད་པ་ལ་འབྲས་བུ་མེད་པར་འགྱུར་རོ། །ཞེས་གསུངས་ཏེ་
རང་འགྲེལ་ལས། ཇི་ལྟར་མེད་པ་ཡིན་ཏེ་ཤེས་བྱ་དང་གཞལ་བྱ་དང། བརྗོད་བྱ་དག་ཏུ་དེ་ཡང་གྲུབ་པ་ཁོ་ན་ཡིན་ནོ་ཞེ་ན། དེ་བས་ན་དེ་ཅི་ཤེས་བྱ་ཡོད་དོ་ཞེས་བྱ་བས་གྲུབ་པ་ཡིན་ཡང་སླ་སྟེ། དེ་ལྟ་ན་ཡང་ཅི་ཞིག་འགྲུབ་པར་འགྱུར་ཞེས་
བཤད་དོ། །འདིར་གང་དག་ཆོས་ཅན་ངེས་བཟུང་མེད་པའི་སྤྱིའི་ཆོས་ཅན་ལ་ཡོད་པའི་ཁྱད་པར་སྒྲུབ་ན། རྒོལ་བའི་འདོད་དོན་མི་འགྲུབ། ཕྱིར་རྒོལ་ལ་སྒྲུབ་བྱེད་བཀོད་པ་དོན་མེད། ཆོས་ཅན་གཙོ་བོའམ། གཙོ་བོའི་སྒྲ་དོན་ལ་སྒྲུབ་ན། བསྒྲུབ་
བྱའི་ཆོས་དཔེ་ལ་རྗེས་འགྲོ་མེད། ཅེས་པའི་ལན་གཞུང་སྔ་ཕྱི་གཉིས་ཀྱིས་བསྟན་པར་འདོད་པ་ནི་དཔྱད་མི་བཟོད་དེ། བསྒྲུབ་བྱའི་ཆོས་སུ་བཟུང་བའི་ཡོད་པའི་ཁྱད་པར་དེ་རྟག་གཅིག་སོགས་ཁྱད་ཆོས་ལྔས་ཁྱད་པར་དུ་བྱས་པའི་

[088B] ཡོད་པའི་ཁྱད་པར་ཙམ་ཞིག་ཡིན། ཕྱི་མ་ལྟར་ན། གཞུང་འོག་མའི་བསྒྲུབ་བྱའི་ཆོས། དཔེ་ལ་རྗེས་འགྲོ་མེད་པའི་སྐྱོན་བསྟན་པར་རང་ཉིད་ཀྱིས་འཆད་པ་དང་འགལ་ལ། དང་པོ་ལྟར་ན། དེ་འདྲ་གཞི་ཆོས་ཅན་གང་གི་སྟེང་དུ་ཡང་གྲུབ་པ་
མི་སྲིད་པས། སངས་རྒྱས་པས་བཀག་པ་མེད་པར་གྲུབ་ཟིན་དུ་བསྟན་པ་དང་འགལ་ལོ། །ཡང་ཁ་ཅིག། གཙོ་བོའི་སྒྲ་དོན་ཆོས་ཅན་དུ་བཟུང་ནས་བསྒྲུབ་བྱའི་ཆོས་ལ་ཡོད་ཙམ་དང། རྟག་གཅིག་སོགས་ཀྱིས་ཁྱད་པར་དུ་བྱས་པའི་ཡོད་པ་གཉིས་ཀྱི། དང་
པོ་འདོད་ན། གཞུང་འདིས་གནོད་པ་སྟོན་ལ། ཕྱི་མ་འདོད་ན། གཞུང་འོག་མས་གནོད་པ་སྟོན་པར་འདོད་པ་ཡང་དཔྱད་མི་བཟོད་དེ། ཡོད་པ་ཙམ་ཞེས་པ་དངོས་པོ་ཉིད་ལ་འདོད་པ་ཡིན་ནམ། དངོས་པོ་དངོས་མེད་གཉིས་ཀ་ལ་རྗེས་སུ་འགྲོ་བའི་ཡོད་པ་དེ་
ཡིན། དང་པོ་ལྟར་ན། གཞུང་འདིས་གཙོ་བོའི་སྒྲ་དོན་དངོས་པོར་གྲུབ་ཟིན་པར་བསྟན་པ་ཤིན་ཏུ་ངོ་མཚར་རོ། །ཕྱི་མ་ལྟར་ན། རང་ཉིད་ཀྱིས་སྔར་སྒྲ་མི་རྟག་སྒྲུབ་ཀྱི་གཏན་ཚིགས་སུ་བཀོད་པའི་ཡོད་པ་ཡང་དེ་ལ་འདོད་དགོས་པས། དེ་ལ་ནི་དགག་པ་འཆད་
པར་འགྱུར་རོ། །རང་གི་གཏན་ཚིགས་སུ་དངོས་པོ་ཙམ་འཛིན་ལ། གཞན་ལ་བརྟག་པ་བྱེད་པ་ན། དེ་ལས་ཁྱབ་ཆེ་བའི་ཡོད་པ་ཙམ་བསྒྲུབ་བྱའི་ཆོས་སུ་བྱས་པ་ལ་གནོད་པ་བརྗོད་པ་ནི། རྩོད་པ་གང་ལས་འཕྲོས་པ་དང། ཇི་ལྟར་རྩོད་པའི་ཚུལ་མ་རྟོགས་པའི་རྣམས་
འགྱུར་དང། བསྒྲུབ་བྱ་གྲུབ་ཟིན་ན་སྐྱོན་ཡོད་ལ། སྒྲུབ་བྱེད་གྲུབ་ཟིན་པ་ལ་སྐྱོན་དེ་མེད་པའི་ངོས་ནས་ཁྱད་པར་འབྱེད་པ་སྐད་བྱེད་པ་དང་ཇི་ལྟར་མི་འགལ་བ་བསམ་དགོས་ཤིང། དེས་ན་མུན་ཁུང་གི་གཟུགས་ལ་ལག་པ་བྱུགས་པ་ཙམ་གྱིས་མཐོང་བར་

[089A]༄༅། །མི་ནུས་སོ། །ཡོད་པའི་ཁྱད་པར་དངོས་པོ་བསྒྲུབ་བྱའི་ཆོས་སུ་གཟུང་བར་བྱ་བ་ཡིན་ནོ་ཞེ་ན། གཏན་ཚིགས་ཁྱད་པར་རྣམས་རྗེས་སུ་འགྲོ་བར་མཐོང་བ་ཆོས་ཅན། མཚན་ཉིད་ལྔ་ལྡན་གྱི་གཙོ་བོར་སྣང་བ་དངོས་པོར་སྒྲུབ་པའི་སྐབས་འདིར་རྗེས་
འགྲོའི་ཁྱབ་པ་མེད་པ་ཅན་དུ་འགྱུར་བར་ཐལ། ཕྱོགས་ཆོས་གྲུབ་པ་གང་ཞིག་དམ་བཅའ་ལ་ཚད་མའི་བསལ་བ་ཡོད་པའི་ཕྱིར། དེས་ན་ཆོས་ཅན་དེའི་སྟེང་དུ་ཡོད་པ་བསྒྲུབ་བྱ་ཡིན་ན། ཡོད་པའི་ཁྱད་པར་དག་ནི་བསྒྲུབ་བྱར་འགྱུར་དགོས་ཞེས་
བརྗོད་པའི་རྒྱུ་མཚན་ཡོད་དེ། གྲངས་ཅན་དེ་གཉིས་གང་རུང་གཅིག་སྒྲུབ་འདོད་པ་གང་ཞིག་ཡོད་ཙམ་བསྒྲུབ་པ་ལ་དགོས་པ་མེད་པའི་ཕྱིར། དེས་ན། ཆོས་ཅན་དུ་བཟུང་བ་དེ་སྒྲ་དོན་ཡིན་གྱི། དངོས་པོ་མ་ཡིན་ཏེ། ཡིན་ན་མཚན་ཉིད་ལྔ་ལྡན་གྱི་
གཙོ་བོ་གྲུབ་པར་འགྱུར་ལ། དེ་ལ་ཚད་མས་གནོད་པ་འབབ་པས་དམ་བཅའ་ལ་ཚད་མའི་བསལ་བ་ཡོད་པ་ཡིན་ནོ། །དེས་ན་རྟགས་དེའི་ཕྱོགས་ཆོས་གྲུབ་ན་ཁྱབ་པ་མི་འགྲུབ། ཁྱབ་པ་གྲུབ་ན། ཕྱོགས་ཆོས་མི་འགྲུབ་སྟེ། དམ་བཅའ་ལ་ཚད་མས་
གནོད་པའི་ཕྱིར། ཕྱོགས་ཁྱབ་གཉིས་ཀ་གྲུབ་ན། སྒྲ་དོན་དངོས་པོར་ཁས་ལེན་དགོས་པར་འགྱུར། དེས་ན་གྲུབ་ཟིན་གྱི་སྐྱོན་སྟོན་པ། ཡོད་ཙམ་བསྒྲུབ་བྱའི་ཆོས་དང་རྗེས་འགྲོ་མེད་པའི་གནོད་པ་བརྗོད་པ་ན། རྟགས་གཅིག་སོགས་ཀྱིས་ཁྱད་པར་དུ་
བྱས་པའི་ཡོད་པ་དང། སྒྲུབ་བྱེད་ལ་བརྟགས་ནས་འགོག་པ་ན། དངོས་པོའམ་དོན་བྱེད་ནུས་པ་བསྒྲུབ་བྱའི་ཆོས་སུ་བྱེད་པ་ཡང་བསམ་པར་བྱ་བ་ཡིན་ནོ། །གྲངས་ཅན་གྱི་རྟགས་ལ་ཁྱད་པར་རྣམས་ལ་རྗེས་སུ་འགྲོ་བར་མཐོང་བའི་ཕྱིར། ཅེས་

[089B] དེའི་དོན་མ་རྟོགས་པས་ཏེ། ཁྱད་པར་ནི། བདེ་སྡུག་བཏང་སྙོམས་གསུམ་ཆ་མི་མཉམ་པའི་གནས་སྐབས་རྗེས་སུ་འགྲོ་བ་པོ་ཡིན་ལ། དེ་ཙམ་ལྔ་རྗེས་སུ་འགྲོས་ཡིན་པས། དོན་ནི། དེ་གསུམ་ཆ་མཉམ་ནུས་པའི་ངོ་བོར་གྱུར་པ་ཡོད་དེ། དེ་གསུམ་
ཆ་མི་མཉམ་པ་དེ་ཙམ་ལྔ་མ་མངོན་སུམ་གྱིས་མཐོང་བའ་ཕྱིར་ཅེས་པ་ཡིན་གྱི། གཙོ་བོ་དེ་ཉིད་ཁྱད་པར་གསལ་བ་རྣམས་ལ་རྗེས་སུ་འགྲོ་བར་མཐོང་བ་གྲངས་ཅན་གྱི་རྟགས་སུ་བཀོད་པ་མ་ཡིན་ནོ། །དེས་ན་ཁྱད་པར་རྣམས་ལ་ཞེས་མ་སྦྱོར་ཞིག་
ཁྱོད་ལ་སྤྱི་བསྒྲུབ་བྱའི་ཆོས་སུ་བཟུང་མི་རིགས་པས་ཁྱད་པར་བཟུང་དགོས་ལ། དེ་ལྟ་ན་རྗེས་ཁྱབ་མེད་པའི་སྐྱོན་དུ་འགྱུར་ལ། ཁོ་བོ་ཅག་ལ་ནི་དངོས་པོ་དེ་ཡི་ཁྱད་པར་རྟགས་སུ་བཟུང་བ་མེད་པར། དངོས་པོ་ཙམ་སྒྲུབ་བྱེད་དུ་བཀོད་པ་ན། སྒྲ་མི་རྟག་པར་
སྒྲུབ་པའི་ཕྱོགས་ཆོས་གྲུབ་ན། བསྒྲུབ་བྱ་ཡི་ཆོས་ཀྱིས་ཁྱབ་པའི་རྗེས་འགྲོའི་ཁྱབ་པ་ཉམས་པའི་སྐྱོན་མེད་པར་ཐལ། ཕྱོགས་ཆོས་ཀྱང་གྲུབ། མི་རྟག་པ་དངོས་པོ་ཙམ་གྱི་ཁྱབ་བྱེད་དུ་ཚད་མས་ངེས་པའི་ཕྱིར། གང་དག་རིགས་པ་སྨྲ་བ་རྣམས་ཀྱི་བཞེད་པ་
མཁས་པ་ལ་གྲགས་པའི་རྟག་པ་ཚད་མས་སྒྲུབ་མི་ཤེས་པར། རྟག་པ་ཡིན་ན་བླུན་པོ་རྣམས་ལ་གྲགས་པ་ལྟར་སྔ་ཕྱི་གཅིག་ཏུ་གྱུར་པའི་དངོས་པོ་ཡིན་པས་ཁྱབ་པར་བཟུང་ནས། ཡོད་ན་མི་རྟག་པ་ཡིན་པས་ཁྱབ་བོ་ཞེས་སྨྲ་བར་བྱེད་དོ། །དེ་ལྟ་
ན། ཡོད་ན་མི་རྟག་པའི་ཁྱབ་པ་དེ་ཆོས་ཅན། མི་རྟག་པར་ཐལ། ཡོད་པའི་ཕྱིར། འཁོར་གསུམ་ཇི་ལྟར་ཁས་མ་བླངས་པ་སོམས་ཤིག་དེ་འདོད་དོ་ཞེ་ན། འབྲེལ་བ་མི་རྟག་ན་རྩ་བའི་ཁྱབ་པ་དང་འགལ་ལོ། །ཁོ་བོ་ཅག་སེལ་ངོར་ཡོད་ན་མི་

[090A]༄༅། །རྟག་པའི་ཁྱབ་པ་ཡོད་པར་ཁས་ལེན་གྱི། སྤྱིར་ཡོད་ན་མི་རྟག་པའི་ཁྱབ་པ་ཁས་མི་ལེན་ནོ་ཞེ་ན། ཡོད་ན་མི་རྟག་པའི་ཁྱབ་པ་ཆོས་ཅན། མི་རྟག་པར་ཐལ། སེལ་ངོར་ཡོད་པའི་ཕྱིར། རྟགས་ཁྱབ་ཁས་བླངས། འདོད་ན། ཚད་མས་མ་གྲུ་
པ་འགལ་ལོ། །ཁོ་བོ་ཅག་སེལ་ངོར་ཡོད་ན། སེལ་ངོར་མི་རྟག་པས་ཁྱབ་ཅེས་ཟེར་གྱི། སེལ་ངོར་ཡོད་ན་སྤྱིར་མི་རྟག་པས་ཁྱབ་ཅེས་མི་སྨྲ་ཞེ་ན། འོ་ན་ཤེས་བྱ་ཆོས་ཅན། སེལ་ངོར་མི་རྟག་པར་ཐལ། སེལ་ངོར་ཡོད་པའི་ཕྱིར། དེ་འདོད་དེ། ཤེས་
བྱ་མི་རྟག་པར་སྒྲོ་འདོགས་པ་སྲིད་པས་དེའི་ངོར་མི་རྟག་གོ་ཞེ་ན། འོ་ན་སེལ་ངོར་ཡོད་ན་སེལ་ངོར་མེད་པས་ཁྱབ་པ་ཡོད་པར་ཐལ། སེལ་ངོར་ཡོད་ན་སེལ་ངོར་མེད་པས་ཁྱབ་པའི་དངོས་འགལ་ལས་ཀྱང་ཧ་ཅང་ཐལ་བ་ཁས་ལེན་པའི་གང་
ཟག་གི་རྟོག་ངོར་ཁྱབ་པ་དེ་ཡོད་པའི་ཕྱིར། སེལ་བའི་ངོར་སྦྱར་བས་ཉེས་པ་ལས་གྲོལ་དུ་རེ་ན་ནི། མི་གྲོལ་བར་མ་ཟད། ཉེས་པའི་གོང་བུར་འགྱུར་བས། ངོ་ཚ་བའི་གནས་ཀྱིས་རློམ་པར་མ་བྱེད་ཅིག་རི་དྭགས་རྒྱལ་པོ་ནགས་མཐར་ངུར་སྒྲ་
འབྱིན། །ཝ་སྐྱེས་གྲོང་མཐར་གནས་ནས་ལྟས་ངན་སྒྲོག་མཁས་པ་རིགས་པའི་གནམ་ལྕགས་ཐོག་ལྟར་འཕེན། །བླུན་པོ་ལྟག་ཆོད་དུག་མདའ་མདེའུ་མེད་འཕེན། །ཞེས་སོ། །སྒྲུབ་བྱེད་ཀྱི་སྒོ་ནས་བརྟགས་ལ་དགག་པ་ནི། མཚན་ཉིད་ལྔ་ལྡན་
གྱི་གཙོ་བོར་སྣང་བ་དེ་དང། དངོས་པོར་ཡོད་པའི་ཚོགས་དོན་ཇི་ལྟར་རྟགས་ཡང་དག་གི་བསྒྲུབ་བྱར་འགྱུར་ཏེ་མི་འགྱུར་བར་ཐལ། དེ་ལ་རྟགས་སུ་གང་བཀོད་ཀྱང། ལྟར་སྣང་གསུམ་པོ་གང་རུང་གཅིག་ལས་མི་འདའ་བའི་ཕྱིར། དེ་བསྒྲུབ་པ་ནི་

[090B] དངོས་པོ་ཡོད་མེད་གཉིས་ཀའི་ཁྱབ་བྱེད་ཀྱི་ཆོས་ཤེས་བྱ་ལྟ་བུ་དང། དངོས་མེད་ཀྱི་ཆོས་དོན་བྱེད་ནུས་སྟོང་ལྟ་བུ་གང་རྟགས་སུ་འགོད། དང་པོ་ལྟར་ན། ཡོད་ཆོས་དོན་བྱེད་ནུས་པ་ཆོས་ཅན། དེ་སྒྲུབ་
ཀྱི་རྟགས་ཡང་དག་མ་ཡིན་པར་ཐལ། དེ་སྒྲུབ་ཀྱི་ཕྱོགས་ཆོས་མ་གྲུབ་པའི་ཕྱིར། གཉིས་པ་ལྟར་ན། དངོས་པོ་ཡོད་མེད་གཉིས་ཀ་ལ་བརྟེན་པའི་ཆོས་ཤེས་བྱ་ཆོས་ཅན། ཐལ་བ་སྔ་མ་ལ། རྟགས་ནི་ཁྱབ་པ་འཁྲུལ་པ་ཅན་ཡིན་ཕྱིར་ཅེས་སོ། །
གསུམ་པ་ལྟར་ན། དངོས་པོར་མེད་པའི་ཆོས་དོན་བྱེད་ནུས་སྟོང་ནི་ཆོས་ཅན། ཐལ་བ་སྔ་མ་ལ། རྟགས་ནི་ཁྱབ་པ་འགལ་ནས་མ་གྲུབ་པ་ཡིན་པའི་ཕྱིར། ཅེས་སོ། །དེས་ན། ཡོད་ཆོས་དོན་བྱེད་ནུས་པའི་ལྡོག་པ་དེ་ཉིད་རྟགས་སུ་འགོད་དགོས་པར་
སྟོན་པ་མ་ཡིན་གྱི། དེས་མཚོན་ནས་དོན་བྱེད་ནུས་པ་ཡིན་པའི་ཁྱབ་ཆེ་ཆུང་གི་ཆོས་གང་རྟགས་སུ་འགོད་ཀྱང། མ་གྲུབ་པ་ལས་མ་འདས་པར་སྟོན་པ་ཡིན་ནོ། །དེ་བཞིན་དུ་དངོས་པོ་དངོས་མེད་གཉིས་ཀ་ལ་རྗེས་སུ་འགྲོ་བའི་གཞལ་བྱ་དང་
ཤེས་བྱ་དང་ལུས་ཅན་མ་ཡིན་པ་སོགས་གང་བཀོད་ཀྱང་ཁྱབ་པ་འཁྲུལ་པར་སྟོན་པ་ཡིན་ནོ། །རྟགས་སུ་བཀོད་པའི་དོན་དེ་ཡིན་ན། དོན་བྱེད་ནུས་སྟོང་ཡིན་པས་ཁྱབ་པའི་དངོས་མེད་ཀྱི་ཆོས་གང་རྟགས་སུ་བཀོད་ཀྱང། ཁྱབ་པ་འགལ་
ནས་མ་གྲུབ་པར་སྟོན་པ་ཡིན་པས། གང་བཀོད་ཀྱང་ཡང་དག་ཏུ་མི་འགྱུར་བར་མཐའ་དཔྱད་པའི་ཆེད་དུ་ཡིན་ནོ། །གཞི་མ་གྲུབ་རྟགས་སུ་བཀོད་ན་ལྟར་སྣང་དུ་རྟོགས་སླ་བས་འདིར་དེ་འགོག་ཚུལ་མ་བསྟན་ལ། ཚད་མས་གྲུབ་

[091A]༄༅། །པའི་ལྡོག་པ་གང་རྟགས་སུ་བཀོད་ཀྱང། ལྟར་སྣང་གསུམ་ལས་མ་འདས་པར་ཤེས་པའི་ཕྱིར་ཏུ་སྔ་ཕྱི་གཉིས་ལ་ཆོས་ཞེས་སྨོས་ལ། བར་པ་ལ་གཉི་ག་ལ་བརྟེན་ཞེས་སྨོས་སོ། །དེས་ན་གྲངས་ཅན་ལ་རྟགས་གང་འགོད་ཅེས་འདྲི་བ་མིན་
གྱི། ཁྱད་པར་རྣམས་རྗེས་སུ་འགྲོ་བར་མཐོང་བ་ལ་སོགས་པའི་རྟགས་ལྔ་བཀོད་ཅིང། བཀོད་པ་དེ་ཉིད་སངས་རྒྱས་པས་ཀྱང་ངེས་ཟིན་པས། གྲངས་ཅན་རང་གིས་བཀོད་པའི་རྟགས་དེས་མཚོན་ནས། གང་བཀོད་ཀྱང་ལྟར་སྣང་གསུམ་ལས་མི་
འདའ་བར་ཤེས་པའི་ཆེད་ཡིན་ནོ། །མེད་ཆོས་འགལ་བར་སྟོན་པ་ནི། སྔར་བཤད་པ་ལྟར་ཡིན་གྱི་དངོས་མེད་ཡིན་ཙམ་གྱིས་མི་ཆོག་སྟེ། བུམ་མེད་རྟགས་སུ་བཀོད་པ་ལྟ་བུ། ཁྱབ་པ་འཁྲུལ་པའི་ཁོངས་སུ་འདུས་པའི་ཕྱིར་རོ། །གསུམ་པ་ནི། བསྒྲུབ་
བྱའི་ཆོས་ཀྱི་ཁྱབ་བྱའི་རང་བཞིན་དུ་གྲུབ་པ་བྱས་པ་སྒྲ་མི་རྟག་པའི་གོ་བྱེད་ཡིན་ཏེ། བྱས་པ་དང་རང་བཞིན་དང་རང་བཞིན་ཅན་དུ་ཚད་མས་ངེས་ཤིང། བྱས་པ་དེ་ལ་ཁྱབ་བྱེད་དུ་ངེས་པ་ཡི་མི་རྟག་པ་སྒྲའི་སྟེང་དུ་གོ་བྱ་ཡིན་ཏེ། སྒྲ་མི་རྟག་སྒྲུབ་ཀྱི་རང་
བཞིན་གྱི་ཚུལ་གསུམ་ཡིན་པའི་ཕྱིར། སྔ་ཕྱི་གཉིས་ཀའི་རྟགས་སོ། །མི་རྟག་པ་འདི་ལྡོག་པ་ན་དེ་ལོག་པའི་སྟོབས་ཀྱིས་བྱས་པ་དེ་ལྡོག་པར་བྱེད་དེ། བྱས་པ་དེའི་བདག་གཅིག་པའི་ཁྱབ་བྱ་ཡིན་པའི་ཕྱིར། སྦྱོར་བ་དཔེར་བརྗོད་པ་ནི། གང་བྱས་པ་
ཡིན་ན་མི་རྟག་པ་ཡིན་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་ཞེས་བརྗོད་པའི་ངག་དེ་ཆོས་ཅན། ཆོས་མཐུན་སྦྱོར་གྱི་སྒྲུབ་ངག་ཡིན་ཏེ། དཔེ་དང་རྩོད་གཞི་གཉིས་རྟགས་ཆོས་སུ་མཚུངས་པར་སྦྱོར་བའི་སྒྲུབ་ངག་ཡང་དག་ཡིན་པའི་

[091B] ཡང་མི་འཇིག་པ་ཡིན་ན་མ་བྱས་པས་ཁྱབ། དཔེར་ན་འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་ཞེས་བཀོད་པའི་ངག་དེ་ཆོས་ཅན། ཆོས་མི་མཐུན་སྦྱོར་གྱི་སྒྲུབ་ངག་ཡང་དག་ཡིན་ཏེ། དཔེ་དང་རྩོད་གཞི་གཉིས་རྟགས་ཆོས་སུ་
ཆོས་མི་མཚུངས་པར་སྦྱོར་བའི་སྒྲུབ་ངག་ཡང་དག་ཡིན་པའི་ཕྱིར། ཅེས་པ་བཞིན་ནོ། །སྐབས་འདིར་གཞན་དོན་རྗེས་དཔག་ཞར་ལ་བསྟན་པ་ནི། ཕྱིར་རྒོལ་ལ་བརྗོད་པ་ལས་བསྒྲུབ་བྱ་ལ་རྟོགས་པ་སྐྱེ་བ་ལྟར། རྒོལ་བས་དངོས་སུ་བཀོད་
པ་ལ་མི་ལྟོས་པར་བསྟན་བཅོས་སུ་བྲིས་པ་མཐོང་ཞིང་བསམས་པ་ལས་ཀྱང་བསྒྲུབ་བྱ་ལ་རྟོགས་པ་སྐྱེ་ཞིང། དེ་ཡང་སྦྱོར་བའི་སྒོ་ནས་གཉིས་ཡིན་ནོ་ཞེས་ཤེས་པར་བྱ་བའི་ཆེད་ཡིན་ནོ། །བཞི་པ་ལ། འབྲེལ་པ་སྒྲུབ་པའི་རྟགས་དགོད། ཕྱོགས་ཆོས་
བསྒྲུབ། དོན་བསྡུ་པའོ། །དང་པོ་ནི། བྱས་པ་ཆོས་ཅན། རང་གྲུབ་ཙམ་ནས་འཇིག་པ་རང་གི་ངོ་བོ་ཉིད་ཀྱིས་རང་ཆོས་སུ་རྗེས་སུ་འབྲེལ་ཏེ། ཁྱོད་འཇིག་པར་བསྐྱེད་པ་ཁྱོད་རང་ཡོད་ཙམ་དུ་བསྐྱེད་པའི་རྒྱུ་ལས་རྒྱུ་རིགས་གཞན་མེད་པར་ཁྱོད་ཡོད་ཙམ་དུ་བསྐྱེད་པའི་
རྒྱུ་དེ་ཉིད་ཀྱིས། ཁྱོད་ཀྱི་འཇིག་པའི་ལག་རྗེས་བཞག་པ་ཡིན་པའི་ཕྱིར། དོན་ནི། བྱས་པ་མི་འཇིག་པའི་རྫས་སུ་མེད་དེ། དེར་སྐད་ཅིག་གཅིག་དང་གཉིས་ལ་སོགས་པའི་ཡུན་ཚོད་དུ་ཡོད་མི་སྲིད་པའི་ཕྱིར། དེ་མ་གྲུབ་སྟེ། སྐད་ཅིག་མ་ལྔའི་ཡུན་ཚོད་དུ་མི་
འཇིག་པའི་རྫེས་སུ་ཡོད་ལ། དེ་ནས་འཇིག་གོ་ཞེ་ན། འོ་ན་སྐད་ཅིག་བཞི་པའི་དུས་སུ་སྐད་ཅིག་མ་ལྔར་མི་འཇིག་པའི་རྫེས་སུ་གནས་པ་དོར་རམ། མ་དོར། དོར་ན། བྱས་པ་དེ་སྐད་ཅིག་ལྔར་མི་འཇིག་པའི་རྫས་སུ་གནས་པ་ཉམས་ཏེ། སྐད་ཅིག་གསུམ་གྱི་ཡུན་

[092A]༄༅། །ལས་གནས་མ་ནུས་པར་སྐད་ཅིག་བཞི་པའི་དུས་སུ་སྐད་ཅིག་ལྔར་མི་འཇིག་པའི་རྫས་དེ་ཞིག་པའི་ཕྱིར། མ་དོར་ན། སྐད་ཅིག་ལྔར་མི་འཇིག་པར་གནས་ཤིང། སྐད་ཅིག་དྲུག་པའི་དུས་སུ་ཞིག་པས་ཁྱབ་པ་ཉམས་ཏེ། སྔར་སྐད་ཅིག་མ་གསུམ་
མི་འཇིག་པར་གནས་ཤིང། སྐད་ཅིག་མ་བཞི་པའི་དུས་སུ་ཡང་སྐད་ཅིག་མ་ལྔར་མི་འཇིག་པའི་རྫས་སུ་གནས་པས། སྐད་ཅིག་མ་བརྒྱད་ཀྱི་ཡུན་ཚོད་དུ་མི་འཇིག་པར་གནས་པའི་ཕྱིར། དེ་མ་གྲུབ་སྟེ། སྐད་ཅིག་མ་བཞི་པ་ཕན་ཆད་ད་དུང་སྐད་ཅིག་མ་
ལྔར་གནས་པ་མ་ཡིན་གྱི། སྐད་ཅིག་གཉིས་ལས་མི་གནས་ལ། སྔ་མ་གསུམ་དང་བཅས་པའི་སྐད་ཅིག་མ་ལྔ་ཡིན་ནོ་ཞེ་ན། འོ་ན་སྐད་ཅིག་དང་པོའི་དུས་སུ་དེ་ནས་བཟུང་སྟེ་སྐད་ཅིག་ལྔར་མི་འཇིག་པའི་རྫས་སུ་ཡོད་མོད། སྐད་ཅིག་གཉིས་པའི་དུས་སུ་
དེ་ནས་བཟུང་སྟེ་སྐད་ཅིག་ལྔར་གནས་པའི་རྫས་སུ་ཡོད་དམ་མེད། ཡོད་ན་ཉེས་པ་སོན་གནས་ལ། མེད་ན། དེ་ནས་བཟུང་སྟེ་སྐད་ཅིག་མ་ལྔར་གནས་པའི་རྫས་དེ་སྐད་ཅིག་དང་པོའི་དུས་སུ་ཡོད་ལ། གཉིས་པའི་དུས་སུ་མེད་པས་བྱས་པ་རང་གྲུབ་
པའི་དུས་ལས་དུས་གཉིས་པར་མི་སྡོད་ཅིང་རང་གྲུབ་དུས་སུ་འཇིག་པའི་རྫས་སུ་གནས་པ་ལ་རང་ཡོད་ཙམ་དུ་བསྐྱེད་པའི་རྒྱུ་མིན་པ་རིགས་ཀྱི་རྒྱུ་གཞན་མེད་པ་ཤིན་ཏུ་རྟོགས་སླའོ། །གཉིས་པ་ནི། བྱས་པའི་དངོས་པོ་ཆོས་ཅན། འཇིག་ངེས་མིན་པར་
ཐལ། འཇིག་པར་འགྱུར་བ་ཕྱིས་བྱུང་གི་རྒྱུ་ལ་ངེས་པར་བལྟོས་པའི་ཕྱིར། ཁྱབ་པར་ཐལ། སྣམ་བུའི་དངོས་པོ་སེར་པོར་འགྱུར་པ་རང་གྲུབ་དུས་ལས་ཕྱིས་བྱུང་གི་ཚོན་ལ་བལྟོས་པ་དང་བཅས་པ་རྣམས་ནི། ངེས་པར་སེར་པོར་འགྱུར་བའི་ཁྱབ་པ་མེད་

[092B] འོ་ན། ཚེས་གཅིག་ཆོས་ཅན། ཚེས་གསུམ་བསྐྱེད་ངེས་མ་ཡིན་པར་ཐལ། དེ་བསྐྱེད་པ་ཚེས་གཉིས་ལ་བལྟོས་པའི་ཕྱིར་ཅེས་ན། རྟགས་མ་གྲུབ་སྟེ། དོན་གྱི་བལྟོས་ས་རྒྱུ་ཡིན་པས་ཚེས་གཉིས་ཚེས་གཅིག་གི་རྒྱུར་འགྱུར་རོ། །དེས་ན་
ཚེས་གཅིག་གྲུབ་ཙམ་གྱིས་ཚེས་གཉིས་བསྐྱེད་པ་ཡིན་ནོ། །འོ་ན། ཚེས་གཅིག་གྲུབ་ཙམ་ནས་ཚེས་གསུམ་གྲུབ་པར་ཐལ། དེ་གྲུབ་ཙམ་གྱིས་ཅིག་ཤོས་བསྐྱེད་པའི་ཕྱིར། ཅེ་ན། ཁྱབ་པ་མེད་དོ། །སྔར་གྱི་ཐལ་བ་ལ་ཁྱབ་པ་མེད་དེ། འཇིག་རྒྱུ་མང་པོ་ཡོད་པས་
གཅིག་དང་མ་ཕྲད་ཀྱང་གཞན་དང་ངེས་པར་ཕྲད་པས་ཕྱིས་ཀྱི་རྒྱུ་ལ་བལྟོས་ཀྱང་འཇིག་ངེས་ཡིན་ནོ་ཞེ་ན། བྱས་པ་དེ་ལ་འཇིག་རྒྱུ་མང་པོ་ཡོད་ན་ཡང་བྱས་པ་འགའ་ཞིག་ལ་ནི་འཇིག་པ་མི་སྲིད་པར་འགྱུར་བར་ཐལ། ཕྱིས་ཀྱི་རྒྱུ་དང་མ་ཕྲད་པ་སྲིད་པའི་ཕྱིར། གསུམ་
པ་ནི། ཕྱིས་བྱུང་གི་རྒྱུ་དང་མ་ཕྲད་པ་སྲིད་པ་དེས་ན་འཇིག་པ་ཕྱིས་བྱུང་གི་རྒྱུ་ལྡན་དུ་སྨྲ་བ་རྣམས་ཀྱི་འཇིག་པའི་རྒྱུ་ཐམས་ཅད་དག་འབྲས་བུ་འཇིག་པ་ལ་འཁྲུལ་པ་ཉིད་དུ་བཤད་པ་ལ་རྒྱུ་མཚན་ཡོད་པ་ཡིན་ཏེ། ཐོ་བ་སོགས་ཡོད་ན་འབྲས་བུ་བུམ་པའི་འཇིག་
པ་གནས་པའི་ངེས་པ་མེད་པས་དེ་ལྟར་བཤད་པའི་ཕྱིར་ཕྱིས་བྱུང་གི་ཐོ་བ་སོགས་དེ་ཆོས་ཅན། བུམ་པའི་འཇིག་པ་དེའི་རྒྱུ་མ་ཡིན་ཏེ་དེ་བསྐྱེད་པའི་ནུས་པ་མེད་པའི་ཕྱིར། ནུས་པ་མེད་དེ། དེ་དངོས་པོ་བ་དང་དངོས་མེད་གང་ཡང་མི་སྐྱེད་པའི་ཕྱིར། བུམ་པའི་འཇིག་
པ་ནི་བུམ་པ་རང་གི་རྫས་མ་ཡིན་གྱི། བུམ་པ་ཞིག་པ་ཡིན་ལ་དེ་ཐོ་བ་སོགས་ཀྱིས་བྱེད་དོ་ཞེ་ན། ཡང་གི་སྒྲས་བུམ་པའི་དངོས་པོ་མེད་པ་བསྐྱེད་པར་ཐལ། བུམ་པའི་ཞིག་པ་བསྐྱེད་པའི་ཕྱིར། འདོད་ན་དེ་འབྲས་བུར་འགྱུར་རོ། །དངོས་མེད་བྱེད་ན། དངོས་

[093A]༄༅། །པོ་མི་བྱེད་པས་དངོས་མེད་འབྲས་བུར་ཐལ་བ་དང་དངོས་པོ་བསྐྱེད་པའི་བྱ་བ་མི་སྲིད་པའི་ཉེས་པ་གཉིས་གནས་མ་བུ་པའི་སྡེ་པ་ལ་ཡོད་པ་ཡང་གི་སྒྲས་བསྟན་ཏོ། །གློག་ལ་སོགས་པ་འདི་ནི་ཆོས་ཅན། ངོ་བོ་ཉིད་ཀྱིས་འཇིག་པར་འགྱུར་ཏེ། དེ་
ལྟར་མངོན་སུམ་གྱིས་དམིགས་པའི་ཕྱིར། གང་ལ་འཇིག་པ་མངོན་སུམ་གྱིས་མཐོང་བས་ངོ་བོ་ཉིད་ཀྱིས་འཇིག་པར་འགྱུར་ཞེས་བྱ་བ་དེ་ལས་གཞན་ལྐོག་གྱུར་གྱི་དངོས་པོ་ལའང་ཆོས་ཅན། ངོ་བོ་ཉིད་ཀྱིས་འཇིག་པར་འགྱུར་ཏེ། མངོན་སུམ་
གྱིས་མཐོང་བའི་དངོས་པོ་དང་འཇིག་ཚུལ་མཚུངས་པའི་ཕྱིར། ཡང་ན། འཇིག་པ་འདི་ནི་དངོས་པོ་རྣམས་ལ་ངོ་བོ་ཉིད་ཀྱིས་གྲུབ་པར་འགྱུར་ཏེ། རང་གི་རྒྱུ་ལས་འཇིག་པའི་དང་ཅན་དུ་འབྱུང་བའི་ཕྱིར་ཅེས་སྦྱར་རོ། །གཉིས་པ་དོན་བསྡུ་བ་ནི། འབྲེལ་པ་
ངེས་བྱེད་ཀྱི་ཚད་མ་རྒྱས་པར་བསྟན་པ་དེས་ན། བསྒྲུབ་བྱ་དངོས་པོའི་ཡུལ་ཅན་གྱི་རྗེས་སུ་དཔོག་པའི་རྟེན་གཏན་ཚིགས་གང་ཡིན་པ་དེ་འབྲས་རང་གཉིས་སུ་ངེས་ཏེ། སྒྲུབ་རྟགས་ལ། འབྲས་བུ་དང་ཁྱབ་བྱའི་ངོ་བོ་དེ་དག་ལས་རང་གི་བསྒྲུབ་བྱའི་ཆོས་
རྒྱུ་དང་ཁྱབ་བྱེད་ལ་འབྲེལ་པ་ངེས་ཤིང། དེ་ལས་གཞན་མ་མཐོང་བའི་ཕྱིར། གཉིས་པ་དགག་རྟགས་ཀྱི་འབྲེལ་པ་ངེས་བྱེད་ལ། དངོས་དང། རྩོད་སྤང་ངོ། །དང་པོ་ལ། མི་སྡང་བ་མ་དམིགས་པ་དང། སྣང་རུང་མ་དམིགས་པའི་འབྲེལ་པ་ངེས་བྱེད་དོ། །དང་
པོ་ལ། བྱེད་པ་འཇུག་པའི་ཡུལ་ངོས་བཟུང་བ་དང། དེ་བསྒྲུབ་པའོ། །དང་པོ་ནི། ཤ་ཟ་རང་བསྐལ་དོན་དུ་སོང་བའི་རྒྱུད་ཀྱི་ཚད་མས་མི་དམིགས་པ་གང་ཟག་དེས་ཡེད་ཅེས་དམ་བཅའ་བ་རིགས་པ་འགོག་པ་ལ་ཚད་མར་བཤད་པའི་རྒྱུ་མཚན་ཡོད་དེ་

[093B] དེ་ཡོད་ངེས་ཀྱི་ཐ་སྙད་དོན་མཐུན་འཇུག་པར་མི་བྱེད་པས་ཁྱབ་པས་དེ་ལྟར་བཤད་པའི་ཕྱིར། འཇུག་པར་མི་བྱེད་དེ། ཡོད་ངེས་ཀྱི་ཐ་སྙད་འཇུག་པ་དེ་དམིགས་པའི་བློ་སྔོན་དུ་འགྲོ་བ་ཅན་ཉིད་ཡིན་པས་ཁྱབ་པའི་ཕྱིར། གང་
དུ་བཤད་ན། ཚད་མ་རྣམས་ནི་མི་འཇུག་པ། ཞེས་པའི་རང་འགྲེལ་དུའོ། །སྔར་སྐབས་དེར་ཁྱབ་པ་མ་སྒྲུབ་པར་འདིར་སྒྲུབ་བཞེད་ནས། འཇུག་པ་བློ་སྔོན་ཅན་ཉིད་ཕྱིར། ཅེས་བཀོད་པ་མིན་ཏེ། སྔར་རང་འགྲེལ་དུ་ཡོད་པའི་ཤེས་པ་དང་སྒྲ་དང་ཐ་སྙད་དགག་པའི་འབྲས་
བུ་ཅན་ཡིན་ཏེ། དེ་དག་ནི་དམིགས་པ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །ཞེས་སོགས་རྒྱས་པར་གསུངས་པས། གཞུང་འདིའི་དངོས་བསྟན་གྱི་དོན་སྣ་གསུམ་ག་འགྲེལ་པ་འདིར་སྔར་བཤད་ཟིན་ལ་སྦྱར་རོ། །གཉིས་པ་ནི། ཅིའི་ཕྱིར། བསྐལ་
དོན་མ་དམིགས་པས་མེད་པར་སྒྲུབ་མི་ནུས། བསྐལ་དོན་ཡོད་ན་ཚད་མ་གསུམ་གང་རུང་གིས་དམིགས་པས་ཁྱབ་བོ་ཞེ་ན། བསྐལ་དོན་ཡོད་ན་བསྟན་བཅོས་ཀྱི་བརྗོད་བྱར་བྱེད་པའི་ཁྱབ་པ་མེད་དེ། བསྐལ་དོན་འགའ་ཞིག་བསྟན་བཅོས་ཀྱི་
བརྗོད་བྱར་བྱས་ན། རྩོམ་པའི་སྐབས་དང་འབྲེལ་མེད་བརྗོད་པར་འགྱུར་བའི་ཕྱིར་དང། རྒྱ་མཚོའི་གཏིང་གི་རྡོ་བ་སོགས་འགའ་ཞིག་བརྗོད་བྱར་བྱས་ཀྱང་ཉེར་མཁོ་མེད་ཅིང། སྐྱེས་བུའི་རྣམ་རྟོག་གི་གྲངས་སོགས་འགའ་ཞིག་བརྗོད་བྱར་བསྟན་མི་
ནུས་པའི་ཕྱིར། བསྐལ་དོན་ཡོད་ན་རང་བསྐལ་དོན་དུ་སོང་བའི་གང་ཟག་དེའི་དབང་པོའི་མངོན་སུམ་གྱིས་དམིགས་པས་མ་ཁྱབ་པར་ཐལ། བསྐལ་དོན་རྣམས་ཡོད་ཀྱང། དེའི་དབང་པོའི་མངོན་སུམ་གྱི་ཡུལ་ལས་འདས་པ་སྲིད་པའི་ཕྱིར། བསྐལ་

[094A]༄༅། །དོན་ཡོད་ན། བསྐལ་དོན་དུ་སོང་བ་དེའི་སྒྲུབ་རྟགས་གཉིས་ལ་བརྟེན་པའི་རྗེས་དཔག་གིས་དམིགས་པས་མ་ཁྱབ་པར་ཐལ། དེ་ཡོད་ཀྱང། དེའི་ངོར་སྒྲུབ་རྟགས་ཡང་དག་མེད་པ་ཅན་ཡིན་པའི་ཕྱིར། དེས་ན། ཡུལ་དུས་རང་བཞིན་གྱིས་བསྐལ་
བའི་དོན་དེ་རྣམས་གང་ཟག་དེའི་རྒྱུད་ཀྱི་ཚད་མས་མི་དམིགས་ན་མེད་པས་མ་ཁྱབ་པར་ཐལ། ཡོད་ན་དེའི་རྒྱུད་ཀྱི་ཚད་མས་དམིགས་མི་དགོས་པའི་ཕྱིར། མི་སྣང་བ་མ་དམིགས་པའི་གཏན་ཚིགས་དེ་བསྐལ་དོན་ཡོད་པ་བསྒྲུབ་པ་དང། མེད་པ་
བསྒྲུབ་པ་གང་ལ་ཡང། ཚད་མ་སྟེ་རྟགས་ཡང་དག་ཉིད་དུ་མི་འགྱུར་ཏེ། བསྐལ་དོན་ཡོད་པ་དང་མེད་པ་གང་ཡང་ངེས་པའི་འབྲས་བུ་ཅན་མིན་པའི་ཕྱིར། གཉིས་པ་ནི། མ་དམིགས་པའི་རྟགས་ལ་ལ་མེད་ངེས་བསྒྲུབ་པ་ལ་རྟགས་ཚད་མ་དག་ཏུ་
འགྱུར་ཏེ། རྟགས་ཀྱི་ཕུལ་བྱུང་སྣང་རུང་གི་ཁྱད་པར་ལ་བལྟོས་པ་ཅན་འགའ་ཞིག་དེ་ལྟར་འགྱུར་བའི་ཕྱིར། སྔར་མ་དམིགས་པས་མེད་པ་གོ་མི་ནུས་པར་བཤད་པ་དང་འདི་མི་འགལ་ཏེ། མ་དམིགས་པས་མེད་ངེས་མི་འགྲུབ་པར་བཤད་པའི་རིགས་
པ་འདི་ནི། རང་གི་རང་བཞིན་ཡོད་ཀྱང་གང་ཟག་འགའ་ཞིག་གིས་ཤེས་བྱེད་གང་གིས་ཀྱང་མི་ཤས་པའི་དབང་དུ་བྱས་ནས་བརྗོད་པ་ཡིན་པའི་ཕྱིར། རྒྱུ་མེ་མི་ཤེས་ཤིང་མེ་མེད་པ་ཆོས་ཅན། རང་ཕྱོགས་ཀྱི་ཆོས་སུ་གྲུབ་པའི་གཞིར། འབྲས་བུ་དུ་
བ་མེད་པ་ཉིད་དུ་སྒྲུབ་པར་བྱེད་པའི་རྒྱུ་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་དགག་བྱའི་ཆོས་ཀྱི་རྒྱུ་བཀག་པ་རྟགས་སུ་སྦྱར་བ་ལ་ཚུལ་གསུམ་ཡིན་པའི་ཕྱིར། གཞི་འགར་ཁྱབ་བྱའི་དོན་གྱི་རང་བཞིན་མེད་པ་རྟགས་ཅན་བསྒྲུབ་

[094B] ཤིང་མེད་དེ་རང་ཕྱོགས་ཀྱི་ཆོས་སུ་གྲུབ་པའི་གཞིར། ཤ་པ་མེད་པར་སྒྲུབ་པའི་གོ་བྱེད་ཡང་དག་ཏུ་འགྱུར་བ་ཡོད་པའི་ཕྱིར། གལ་ཏེ་རྒྱུ་དང་ཁྱབ་བྱེད་མེད་པ་ཚད་མས་
མ་གྲུབ་པའི་སྐྱོན་མེད་པར་ཐལ། གལ་ཏེ་ཕྱིར་རྒོལ་འགའ་ཞིག་གི་མངོན་སུམ་དང། ཡང་ན། རང་བཞིན་མ་དམིགས་པའི་གཏན་ཚིགས་འགའ་ཞིག་ལ་བརྟེན་ནས་རྒྱུ་དང་ཁྱབ་བྱེད་མེད་པར་རྟོགས་པར་འགྱུར་བའི་ཕྱིར། ཁྱབ་བྱེད་མ་དམིགས་
པའི་རྟགས་འཇུག་དུས་ནི། གཡས་ཀྱི་རིའི་ངོས་ལ་ཤིང་གི་ཚོགས་མང་པོ་ཡོད་པ་ལ་མངོན་སུམ་གྱིས་ངེས་པ་འདྲེན་ཞིང། ཤ་པ་དང་ཤུག་པའི་ཁྱད་པར་ལ་ངེས་པ་འདྲེན་མི་ནུས་པའི་ཤིང་གི་ཚོགས་དཔེར་བཞག་ནས། དེ་དང་ཐག་མཉམ་
པའི་གཡོན་གྱི་རིའི་ངོས་ལ་ཡལ་ག་ལོ་འདབ་དང་ལྡན་པ་ཡོད་ན། གཡས་རི་ལྟར་མངོན་སུམ་གྱིས་ངེས་ནུས་ཤིང་ཤ་པ་དང་ཤུག་པའི་ཁྱད་པར་ཡོད་ཀྱང། གཡས་རི་ལྟར་ངེས་མི་ནུས་པའི་ཤིང་གིས་དག་པའི་གཡོན་རིའི་ངོས་ན་ཤ་པ་ཡོད་མེད་ཐེ་
ཚོམ་ཟ་བ་ན། དེར་ཤ་པ་མེད་དེ། ཤིང་མེད་པའི་ཕྱིར་རོ་ཞེས་པའི་རྟགས་འཇུག་པ་ཡིན་ནོ། །གཞི་དེར་ཤ་པ་ཡོད་ན། རྒོལ་བའི་མངོན་སུམ་གྱིས་ཀྱང་ངེས་པ་འདྲེན་མི་ནུས་ན། ཕྱིར་རྒོལ་གྱིས་ལྟ་ཅི་སྨོས། གཞུང་རྐང་པ་གཉིས་པོ་འདི་ནི། རྒྱུ་ཁྱབ་བྱེད་མི་
དམིགས་པའི་ཕྱོགས་ཆོས་ངེས་བྱེད་གོ་བའི་ཆེད་དུ་ཡིན་ནོ། །རང་བཞིན་མ་དམིགས་པ་ཚད་མར་བསྒྲུབ་པ་ནི་ཅི་ལྟར་མ་དམིགས་པ་ལས་མེད་པར་འགྲུབ་ཅེ་ན། ཡོད་ན་སྣང་རུང་གི་བུམ་པ་མཐོང་བ་མེད་པའི་རྒྱུ་སྒྲིབ་བྱེད་རྩིག་པ་སོགས་མི་སྲིད་པར་གྱུར་

[095A]༄༅། །པ་ན། ཡོད་ན་སྣང་རུང་གི་བུམ་པའི་དངོས་པོ་མ་དམིགས་པའི་རྟགས་ལས། གཞི་འགར་བུམ་པའི་དངོས་པོ་མེད་པ་རྟོགས་པར་འགྱུར་ཏེ། སྣང་རུང་གི་བུམ་པ་ཡོད་ན་དམིགས་པ་ལ་མི་འཁྲུལ་བའི་ཕྱིར། དགག་བྱའི་ཆོས་དེ་དང་འགལ་
བ་དམིགས་པའི་རྟགས་ཀྱང་རང་ཕྱོགས་ཀྱི་ཆོས་སུ་གྲུབ་པའི་གཞིར། དགག་བྱའི་ཆོས་མེད་པ་ཉིད་དུ་ངེས་པར་གོ་བྱེད་ཀྱི་རྟགས་སུ་འགྱུར་བ་ཡོད་དེ། དགག་བྱའི་ཆོས་དང་འགལ་བའི་དངོས་པོ་གནོད་བྱེད་ཀྱི་མེ་ཉེ་བར་ཡོད་ན། གནོད་བྱ་གྲང་རེག་
དེ་རྒྱུན་ཆགས་སུ་ཡོད་པ་ལ་གནོད་པར་བྱེད་པ་མཐོང་བའི་ཕྱིར་ཡང་གི་སྒྲས་འབྲེལ་ཟླ་མ་དམིགས་པ་སྡུད་དོ། །རྟགས་འདི་དག་གི་འབྲེལ་པ་ངེས་བྱེད་ཀྱི་ཚད་མ་ནི། སྔར་གྱི་འབྲེལ་པ་གཉིས་ངེས་པའི་ཚད་མ་ཉིད་ཀྱིས་འགྲུབ་ལ། རྟགས་ཀྱི་འཇུག་ཚུལ་
ནི་སྔར་བཤད་ཟིན་ཏོ། །གཉིས་པ་ལ། དགག་རྟགས་གཉིས་ཀྱི་གྲངས་ངེས་ལ་རྩོད་སྤང། མི་སྣང་བ་མ་དམིགས་པའི་རྟགས་ལ་བྱེ་བྲག་ཏུ་རྩོད་པ་སྤང་བའོ། །དང་པོ་ལ། གཙོ་བོ་ཞེས་པའི་སྒྲའི་དོན་ངོས་བཟུང། དེ་དགག་མི་ནུས་པར་བསྟན། དེ་ལ་ལུང་
འགལ་སྤང་བའོ། །དང་པོ་ལ་རྟོག་པས་བཏགས་པ་ཙམ་དུ་བསྟན་པ་དང། དེ་རང་མཚན་དུ་གྲུབ་པ་བཀག་ནས་མཇུག་བསྡུ་བའོ། །དང་པོ་ནི། ཁྱེད་ཀྱིས་མ་དམིགས་པའི་རྟགས་ལ་ཡོད་ངེས་འགོག་པ་དང། མེད་ངེས་བསྒྲུབ་པ་གཉིས་སུ་གྲངས་ངེས་བྱས་
བ་མི་འཐད་པར་ཐལ། སློབ་དཔོན་ཕྱོགས་གླང་གིས་གཙོ་བོ་ལ་སོགས་པ་ནི་ཡོད་པ་མ་ཡིན་ཏེ་མ་དམིགས་པའི་ཕྱིར། ཅེས་པའི་རྟགས་འདི་དེ་གཉིས་གང་རུང་དུ་ཡང་མ་འདུས་པའི་ཕྱིར། འདི་ལྟར་གཙོ་བོ་ཞེས་པའི་སྒྲའི་བརྗོད་བྱ་ཡོན་ཏན་གསུམ་

[095B] དེ་མེད་ན་གཙོ་བོ་ཞེས་པའི་སྒྲ་སྦྱོར་མི་རིགས་པར་ཐལ། བརྗོད་བྱ་མེད་ན་རྗོད་བྱེད་མི་འཇུག་པའི་ཕྱིར། དེས་ན་མེད་དོ་ཞེས་པ་ཙམ་གཅིག་བརྗོད་དགོས་པར་འགྱུར་
ལ། དེ་ཡང་མི་རིགས་ཏེ། དགག་པའི་ཡུལ་མ་མཐོང་བར་དེ་ལ་དགག་པ་མི་འཇུག་པའི་ཕྱིར་དང། གལ་ཏེ་འཇུག་ན་ཡང་མེད་པ་དེ་ཉིད་དངོས་པོར་ཁས་ལེན་དགོས་པར་འགྱུར་རོ་ཞེ་ན། རྩོད་པ་འདི་ནི་མ་དམིགས་པའི་རྟགས་ཀྱི་བསྒྲུབ་བྱའི་གྲངས་ངེས་ལ་རྩོད་
པའོ། །གཙོ་བོ་ཞེས་པའི་སྒྲ་སྦྱོར་ན། སྒྲ་དོན་དངོས་པོར་འགྱུར་པ་མ་ཡིན་པར་ཐལ། ཐོག་མ་མེད་པ་ནས་བརྒྱུད་དེ་འོངས་པའི་རྟོག་པའི་བག་ཆགས་ལས་བྱུང་བའི་རྣམ་པར་རྟོག་པས་ཡོངས་སུ་བསྒྲུབས་ཤིང་སྒྲོ་བཏགས་པའི་སྒྲ་དོན་དེ་ཉིད་བརྗོད་བྱ་ཡིན་པའི་ཕྱིར་
སྒྲ་དོན་དེ་ཡང་ཆོས་ཅན། རྣམ་པ་གསུམ་དུ་འགྱུར་ཏེ། དངོས་པོར་ཡོད་པ་དང་དངོས་པོར་མེད་པ་དང། གཉི་ག་ལ་བརྟེན་པའི་རྟོག་པའི་སྣང་ཡུལ་རྣམས་སུ་ཡོད་པའི་ཕྱིར། སྒྲ་དོན་ཆོས་ཅན་དུ་བཟུང་བའི་ཆེད་ཁོ་ནར་སྒྲ་དོན་ངོས་གཟུང་བ་མ་ཡིན་གྱི། གཙོ་
བོ་རང་མཚན་མེད་ཀྱང། རྟོག་པས་བཏགས་པ་ཙམ་གྱི་སྒྲའི་དོན་ཡོད་པས་སྒྲ་སྦྱོར་བ་མི་འཐད་པའི་སྐྱོན་མེད་པར་བསྟན་པའི་ཆེད་དུ་ཡིན་ནོ། །སློབ་དཔོན་ཕྱོགས་གླང་གི་སྦྱོར་བ་འདིའི་དངོས་ཟིན་ལྟར་ན། གཙོ་བོ་རང་མཚན་དེ་ཉིད་ཆོས་ཅན་དུ་བཟུང་ནས་དེ་
ཡོད་པ་ལ་དགག་པ་བྱེད་པ་ལྟར་མངོན་ལ། དེའི་དགོངས་པ་རྣམ་འགྲེལ་འདིར་བཀྲལ་བ་ན། གཙོ་བོར་སྣང་བ་དེ་ཉིད་གཙོ་བོ་རང་མཚན་གྱི་ཉེར་ལེན་ཅན་དང། གཙོ་བོ་དེ་ཉིད་ཉེ་བར་ལེན་པ་པོར་གྲུབ་པ་འགོག་པ་ལྟར་སྣང། འདི་དག་གི་དགོངས་པ་མཁས་

[096A]༄༅། །པའི་དབང་པོ་ཀ་མ་ལ་ཤཱི་ལས། གཙོ་བོ་ཉིད་ཆོས་ཅན་དུ་བཟུང་ནས་དགག་དགོས་ཀྱི། དེ་མིན་ན། དེ་རྣམ་འགྱུར་སྣ་ཚོགས་ཀྱི་ཉེར་ལེན་ཡིན་པ་ཁེགས་ཀྱང། གཙོ་བོ་རང་ལྡོག་ནས་མི་ཁེགས་པར་འགྱུར་ལ། རྟགས་ཚད་མས་ངེས་པའི་
གཞི་ནི་གཙོ་བོར་སྣང་བ་ཉིད་ལ་བཞེད་དོ། །ཕྱིར་རྒོལ་གྱི་ཤེས་འདོད་ལ་བལྟོས་ནས་གཙོ་བོ་དང་དེ་སྣང་གཉིས་གང་བཞག་ཀྱང་འདྲ་བར་སྣང་ལ། རང་ལུགས་ལ་ཚད་མས་གྲུབ་མ་གྲུབ་ཁྱད་ཤིན་ཏུ་ཆེའོ། །དེས་ན་གཙོ་བོར་སྣང་བ་དེ་གཙོ་བོ་རང་མཚན་
གྱི་དངོས་པོའི་ཉེར་ལེན་མེད་པ་ཅན་དུ་བསྒྲུབ་པ་ལ་རྟགས་ཚད་མས་མ་གྲུབ་པའི་སྐྱོན་མེད་པར་ཐལ། དེ་འདྲའི་ཉེར་ལེན་ཅན་དུ་ཡོད་ན་དམིགས་སུ་རུང་བ་ལས་དེ་མི་དམིགས་པ་ནི་དེ་ལྟར་སྒྲུབ་པའི་གཏན་ཚིགས་ཡིན་པའི་ཕྱིར། ཆོས་ཅན་གཙོ་བོར་
སྣང་བ་དེ་ཉིད་ནི་མེད་པ་མ་ཡིན་ཏེ། གཙོ་བོ་ཞེས་པའི་སྒྲ་སྦྱོར་བ་མཐོང་བའི་ཕྱིར། ཡང་ན། གཙོ་བོ་རང་མཚན་གྱི་དངོས་པོ་དེ་ཆོས་ཅན། རྣམ་འགྱུར་སྣ་ཚོགས་ཀྱི་ཉེར་ལེན་དུ་མེད་པ་ཅན་ཡིན་ཏེ་དེ་ལྟར་ཡོད་ན་དམིགས་སུ་རུང་བ་ལས་མ་དམིགས་པའི་
ཕྱིར། ཅེས་བཀོད་ནས་བསྒྲུབ་པ་ལ་ཆོས་ཅན་ཚད་མས་མ་གྲུབ་པའི་སྐྱོན་མེད་པར་ཐལ། གཙོ་བོར་སྣང་བ་དེ་ཉིད་ཚད་མས་གྲུབ་ཅིང། དེའི་སྟེང་དུ་གཏན་ཚིགས་དམིགས་རུང་མ་དམིགས་པ་ཉིད་ཚད་མས་གྲུབ་པའི་ཕྱིར། གཉིས་པ་ནི། དེ་ལྟ་མིན་པར་
རྟོག་པས་མཐའ་གཅིག་ཏུ་དོན་དམ་གཟུང་ཡུལ་དུ་བྱས་ནས་འཇུག་པ་ཉིད་ཅན་ཡིན་ན། ཕྱི་ནང་གི་མཐོང་བའི་ཚུལ་ཐ་དད་པའི་བྱེ་བྲག་གིས་ཆོས་ཅན་གྱི་དོན་རེ་རེ་བ་རྣམས་ལ་སྒྲ་མི་འདྲ་བ་དུ་མ་འཇུག་པར་མི་འགྱུར་བར་ཐལ། དེ་ལྟར་

[096B] འདས་པ་དང་མ་སྐྱེས་པ་ལ་ཡང་སྒྲ་མི་འཇུག་པར་ཐལ། དེ་དག་དངོས་པོར་མེད་པའི་ཕྱིར། ཚིག་འགའ་ཞིག་ཀྱང་རྫུན་པ་ཡི་དོན་ཅན་ཉིད་དུ་མི་འགྱུར་བར་ཐལ། སྒྲ་དོན་དངོས་པོར་གྲུབ་པའི་ཕྱིར། རྟོག་པ་དེ་དག་
ཆོས་ཅན། བློས་བཏགས་པའི་དོན་གཟུང་ཡུལ་ཅན་དུ་འདོད་རིགས་ཏེ། གཟུང་ཡུལ་ཡོད་པ་གང་ཞིག་དངོས་པོར་མི་འཐད་པའི་ཕྱིར། གཉིས་པ་ལ། སྒྲ་དོན་དགག་མི་རིགས་པ་དང། བསྒྲུབ་རིགས་ཀྱང་དོན་དུ་གཉེར་བའི་གཙོ་བོ་མིན་པའོ། །དང་
པོ་ལ། ཚིག་དོན་དང། མཐའ་དཔྱད་པའོ། །དང་པོ་ནི། གཙོ་བོའི་སྒྲ་དོན་མེད་དོ་ཞེས་བསྙོན་མི་རིགས་པར་ཐལ། དེ་བསྙོན་ན་རྟགས་དེའི་ཆོས་དང་ཆོས་ཅན་གྱི་ཚོགས་པ་བསྒྲུབ་བྱར་མི་འགྱུར་བས་ཁྱབ་པའི་ཕྱིར། དེར་ཐལ། དེ་ལྟར་བསྒྲུབ་པ་ལ་
བསྒྲུབ་བྱའི་ཆོས་ཀྱི་རྟེན་ཆོས་ཅན་བསལ་བའི་ཕྱིར། ཆོས་ཅན་མེད་ན། བསྒྲུབ་བྱའི་ཆོས་ཡན་གར་བ་བསྒྲུབ་བྱར་འགྱུར་རོ། །དེ་འདོད་དོ་ཞེ་ན། ཆོས་ཡན་གར་བ་རྟགས་ཡང་དག་གི་བསྒྲུབ་བྱར་མི་རིགས་པར་ཐལ། ཆོས་ཡན་གར་བ་ནི། དཔེའི་སྟེང་
དུ་གྲུབ་ཟིན་པ་ཡིན་པའི་ཕྱིར། གཉིས་པ་ནི། གཟུང་འདི་དག་གི་གཙོ་བོའི་སྒྲ་དོན་མེད་དོ། །ཞེས་ཁོ་བོ་ཅག་བསྙོན་པ་མ་ཡིན་གྱི། གཙོ་བོ་རང་མཚན་མེད་དོ་ཞེས་འགོག་པ་ཡིན་ནོ། །སྒྲ་དོན་ལ་བསྙོན་ན་གཙོ་བོ་ཞེས་ངག་ཏུ་བརྗོད་མི་ནུས་པས། རྣམ་
འགྱུར་གྱི་ཉེར་ལེན་དུ་མེད་དོ་ཞེས་པ་ཙམ་ཞིག་བརྗོད་པར་འགྱུར་ལ། དེ་ཙམ་ནི་གཞི་གཞན་དུ་མ་ལ་གྲུབ་ཟིན་པའི་ཕྱིར། རྟགས་ཀྱིས་སྒྲུབ་མི་དགོས་པར་འགྱུར་རོ། །གཞི་མ་གྲུབ་ཆོས་ཅན་དུ་བཞག་པ་ནི། དེ་ཚད་མས་ཁེགས་པ་ཉིད་དེ་ལ་

[097A]༄༅། །བསྒྲུབ་བྱའི་ཆོས་འགྲུབ་པའི་ཐབས་སུ་འགྱུར་བར་ཤེས་པའི་ཕྱིར་དང། ཆོས་ཅན་འབའ་ཞིག་པ་བཀག་པས་སྐབས་ཀྱི་བསྒྲུབ་བྱ་ལ་མི་གནོད་པ་ཉིད་ཀྱང་དོན་གྱི་ཤུགས་ཀྱིས་གོ་བར་བྱ་བའི་ཕྱིར་རོ། །གཉིས་པ་ནི། སྒྲ་དོན་
མེད་དོ་ཞེས་བསྙོན་པ་མེད་ཅིང་དེ་ཚད་མས་གྲུབ་པའི་གཙོ་བསྲེག་དོན་གཉེར་རྣམས་ཀྱིས་ཀྱང་ཆོས་ཅན། ཚང་མང་ན་མེའི་དངོས་པོ་ཉིད་ཡོད་དམ་མེད་སྙམ་པའི་ཕྱོགས་ཀྱི་བྱེ་བྲག་གིས་དཔྱད་པར་བྱ་རིགས་ཀྱི་རྟོག་པ་ལ་མེར་སྣང་ཡོད་དམ་
མེད་སྙམ་དུ་འབྲས་བུ་དེ་སྒྲུབ་པའི་ཕྱིར་ཏུ་དཔྱད་མི་རིགས་ཏེ། མེ་འདི་ལས་ཁྱོད་ཀྱི་འདོད་བྱའི་འབྲས་བུ་འབྱུང་བ་རག་ལས་ཤིང། རྟོག་པ་ལ་མེའི་དོན་སྤྱི་ཤར་བ་ཙམ་གྱིས། ཁྱོད་ཀྱི་འདོད་དོན་དེ་ཅུང་ཟད་ཀྱང་མི་འགྲུབ་པའི་ཕྱིར། ཁྱབ་པར་ཐལ་
དོན་བྱེད་ནུས་པ་མ་ཡིན་པ་ལ། འབྲས་བུ་དོན་དུ་གཉེར་བས་ཡོད་མེད་དུ་བརྟགས་པས་དགོས་པའི་བྱ་བ་ཅི་ཞིག་ཀྱང་མི་བྱེད་པའི་ཕྱིར། དཔེར་ན། འདོད་ལྡན་འཁྲིག་པ་དོན་གཉེར་གྱི་བུད་མེད་རྣམས་ཆོས་ཅན། ཁྱོད་ཀྱི་འདོད་དོན་དེ་སྒྲུབ་པའི་
ཕྱིར་ཏུ་མ་ནིང་ཁྱད་གཞིར་བཟུང་ནས། གཟུགས་བཟང་ངམ་མི་བཟང་ཞེས་བརྟགས་པས་ཅི་ཡང་མི་ཕན་པར་ཐལ། དེས་དགོས་པ་དེ་སྒྲུབ་མི་ནུས་པའི་ཕྱིར། གཞུང་འདི་དག་གིས་དགག་རྟགས་ཀྱི་དགག་བྱ་རྗེས་དཔག་དེའི་གཞལ་བྱར་
བསྟན་པར་བཞེད་པ་ནི་ཤིན་ཏུ་དཔྱད་དཀའ་སྟེ། དེ་ལྟ་ན་ཇི་ཙམ་བསམས་ཀྱང་རྗེས་དཔག་དང་སྒྲོ་འདོགས་གཉིས་ཀྱི་འཛིན་སྟངས་ལ་ཁྱད་པར་དབྱེ་དཀའ་བར་མཐོང་བའི་ཕྱིར་རོ། །གལ་ཏེ་གཞི་འགར་ཆོས་དེ་འཇལ་བའི་ཚུལ་ལ་

[097B] འོ་ན་ཚད་མ་དེས་མཚོ་ལ་དུ་བ་གྲུབ་པར་ཐལ། དུ་བ་མེད་པ་གྲུབ་པའི་ཕྱིར། འདོད་ན། དེ་ལ་དུ་བ་མེད་
པར་བསྒྲུབ་པ་ཉིད་ཀྱིས། བཀྲ་ཤིས་མ་དང་སྣ་ནག་མ་བཞིན་དུ་སྒྲོ་འདོགས་ཀྱི་ཞེན་ཡུལ་མི་འདོད་བཞིན་དུ་རྗེས་སུ་འབྲང་བར་འགྱུར་བས། དང་པོ་ཉིད་ནས་དགག་སྒྲུབ་ཀྱི་རྩོལ་བ་མ་བྱས་ན་ལེགས་སོ། །ཡང་དེར་དུ་བ་བཀག་པ་ཡིན་གྱི། དུ་
མེད་བསྒྲུབ་པ་མིན། ཞེས་སྨྲ་བས་ཀྱང་ཞིབ་ཏུ་མ་བརྟགས་པ་སྟེ། དགག་བྱ་རྣམ་བཅད་ལ་ཁེགས་ཀྱང་བཀག་པ་ཡོངས་གཅོད་དུ་མ་གྲུབ་ན་གཉིས་མ་ཡིན་གྱི་ཕུང་གསུམ་མི་ཁེགས་ལ། བཀག་པ་ཡོངས་གཅོད་ལ་གྲུབ་ཀྱང། དགག་བྱ་རྣམ་
བཅད་ལ་མི་ཁེགས་ན་གཉིས་ཡིན་གྱི་ཕུང་གསུམ་མི་ཁེགས་སོ། །དེ་ལྟ་ན། མཚེ་ལ་དུ་བ་ཡོད་པར་འཛིན་པའི་སྒྲོ་འདོགས་ཆོད་ཀྱང། དུ་མེད་མ་ཡིན་པར་འཛིན་པའི་སྒྲོ་འདོགས་མི་ཆོད་པར་འགྱུར་བས་དགག་སྒྲུབ་ཀུན་ཉམས་ལ། ཡང་སྒྲོ་
འདོགས་ཆོད་པ་ཡིན་གྱི། རྗེས་དཔག་མ་སྐྱེས་སོ། །ཞེས་ཁས་ལེན་དགོས་པར་འགྱུར་ཏེ། ལུགས་དེ་ལ་རྗེས་དཔག་གི་འཛིན་སྟངས་ཅུང་ཟད་ཀྱང་མི་རྙེད་པའི་ཕྱིར་རོ། །དེས་ན། གཙོ་བསྲེག་དོན་གཉེར་གྱིས་མེ་ཡོད་མེད་དཔྱད་པར་བྱ་བ་ཡིན་གྱི། མེའི་དོན་སྤྱི་
ཤར་བ་ཡོད་མེད་དཔྱད་བྱ་མ་ཡིན་པར་བསྟན་ཏོ། །གསུམ་པ་ནི། ཁྱེད་སྒྲ་དོན་མེད་དོ་ཞེས་བསྙོན་པར་མི་བྱེད་ན། སློབ་དཔོན་ཕྱོགས་གླང་གིས་བཏགས་པའི་ཆོས་མ་དམིགས་པ། ཞེས་སྒྲ་དོན་གཏན་མེད་དུ་བསྟན་པ་དང་འགལ་ཞེ་ན། སྒྲ་དོན་མེད་པར་

[098A]༄༅། །རིགས་པ་སྨྲ་བས་བཞེད་པ་མ་ཡིན་པར་ཐལ། སྒྲ་དོན་དུ་གྱུར་པའི་གཙོ་སྣང་དེ་ཆོས་ཅན་དང། གཙོ་བོ་དངོས་པོ་བའི་རྟེན་ཅན་དུ་མ་གྲུབ་པའི་དེའི་ཁྱད་ཆོས་སུ་སྒྲུབ་བཞེད་ནས་ལུང་དེ་གསུངས་པ་ཡིན་པའི་ཕྱིར། འོ་ན་བཏགས་པ་ཞེས་
པའི་དོན་ཅི་ཡིན་ཞེ་ན། སྒྲའི་དོན་ནི་ཆོས་ཅན། བཏགས་པ་ཞེས་རིགས་པ་ཡིན་ཏེ། རྟོག་པའི་ཤེས་པའི་གཟུང་ཡུལ་ཡིན་པ་ཉིད་ཀྱིས་སོ། །ཡང་ན་ཕྱོགས་གླང་གིས་གཙོ་བོ་མ་དམིགས་པ་ཉིད་ཆོས་སུ་བཞག་པ་དང། ཁྱེད་ཀྱིས་གཙོ་བོ་དངོས་པོ་
པའི་ཉེར་ལེན་ཅན་དུ་མ་དམིགས་པ་ཆོས་ཅན་དེའི་ཆོས་སུ་བཞག་པ་འགལ་ལོ་ཞེ་ན། ཞེས་པའི་ལན་དུ་སྦྱར་རོ། །གཉིས་པ་ལ། ཚིག་རང་གི་ཞེན་པའི་བརྗོད་བྱ་སྒྲུབ་བྱེད་ཡིན་པ་སོ་སོར་དགག་པ་དང། སྤྱིར་དགག་པ་དང། དོན་བསྡུ་བའོ། །དང་པོ་ལ་
སྐྱེས་བུའི་ཚིག་ཞེན་པའི་བརྗོད་བྱ་སྒྲུབ་བྱེད་ཡིན་པ་དགག་པ་དང། མ་བྱས་པའི་རིག་བྱེད་དགག་པའོ། །དང་པོ་ལ། ཚིག་ཙམ་དགག་པ་དང། ཁྱད་པར་ཅན་གྱི་ཚིག་དགག་པའོ། །དང་པོ་ལ། དགག་པ་དངོས་དང། འགལ་བ་སྤང་བའོ། །དང་པོ་ནི། ཚད་
མ་གསུམ་ལོག་པས་དངོས་པོ་མེད་པར་མི་འགྲུབ་བོ་ཞེས་བཤད་པ་མི་རིགས་པར་ཐལ། ལུང་ལོག་པས་དངོས་པོ་མེད་པ་གོ་བར་བྱེད་ནུས་པའི་ཕྱིར་ཏེ། ལུང་ཀུན་གྱི་ཡུལ་ཅན་ཡིན་པའི་ཕྱིར། དེས་ན་ལུང་དེ་རང་གི་བརྗོད་བྱ་གོ་བྱེད་ཀྱི་རྟགས་
ཡང་དག་ཏུ་ཡང་འགྱུར་རོ་ཞེ་ན་རྗོད་བྱེད་ཀྱི་སྒྲ་དེ་རྣམས་ཆོས་ཅན། ཁྱོད་ཀྱི་རྟགས་ལས་ཁྱོད་རང་གི་ཞེན་པའི་བརྗོད་བྱའི་དོན་གྲུབ་པ་མ་ཡིན་པར་ཐལ། ཁྱོད་ཞེན་པའི་བརྗོད་བྱའི་དངོས་པོ་དང་ལྷན་ཅིག་ཏུ་མེད་ན་མི་འབྱུང་བའི་འབྲེལ་པ་ཉིད་མེད་

[098B] འོ་ན་དེ་གང་ལ་ཚད་མ་ཡིན་ཞེ་ན། ཚིག་དེ་དག་ཆོས་ཅན། རང་ཕྱོགས་ཀྱི་ཆོས་སུ་གྲུབ་པའི་གཞིར། སྨྲ་བ་པོའི་བརྗོད་འདོད་ཀྱི་བསམ་པ་ཚད་མའི་ཡུལ་དུ་སྟོན་པར་བྱེད་ནུས་ཏེ། ཁྱོད་དེ་དཔོག་པའི་རྟགས་ཡང་དག་ཡིན་པའི་ཕྱིར། གཉིས་པ་
ནི། ལུང་ཚད་མ་མིན་ན། སློབ་དཔོན་ཕྱོགས་གླང་གིས། ཡིད་ཆེས་ཚིག་ནི་མི་སླུ་བའི། །སྤྱི་ལས་རྗེས་སུ་དཔག་པ་ཉིད། ཅེས་ལུང་ལ་བརྟེན་པའི་བློ་རྗེས་དཔག་ཏུ་བཤད་པ་དང་འགལ་ལོ་ཞེ་ན། དེ་ལ་ལུང་དེའི་ཚིག་དོན་དང། དེ་ཉིད་རྒྱས་པར་གཏན་
ལ་དང་བ་པའོ། །དང་པོ་ནི། སློབ་དཔོན་ཕྱོགས་གླང་གིས། ལུང་ཚད་མར་གསུངས་པ་དེ་ལུང་གང་ཡང་རུང་བའི་དབང་དུ་བྱས་པ་མ་ཡིན་པར་ཐལ། ཤིན་ཏུ་ལྐོག་གྱུར་སྟོན་པའི་ཡིད་ཆེས་པའི་སངས་རྒྱས་ཀྱི་ཚིག་དེ། གཞལ་བྱའི་གནས་གཉིས་སྟོན་
པའི་སངས་རྒྱས་ཀྱི་གསུང་དང། སངས་རྒྱས་ཀྱི་གསུང་དུ་མཚུངས་པའི་སྤྱི་ལས་རང་གི་བསྟན་བྱ་ལ་མི་སླུ་བར་རྗེས་སུ་དཔག་པར་བྱ་བ་ཉིད་དུ་གསུངས་པའི་ཕྱིར། གཉིས་པ་ལ། ཚད་མར་གྱུར་པའི་ལུང་ངོས་གཟུང་བ་དང། དེ་ཚད་མ་ཡིན་པའི་རྒྱུ་མཚན་
དང། ཚད་མར་སྒྲུབ་པའི་དགོས་པའོ། །དང་པོ་ནི། རྟོག་པ་དང་ལྡན་པ་དག་སྦྱིན་པ་དང་ཚུལ་ཁྲིམས་སོགས་ལ་འཇུག་པ་ལ་ཕན་ཡོན་ཤིན་ཏུ་ཆེན་པོ་དང། འཚེ་བ་སོགས་ལ་འཇུག་པ་ལ་ཉེས་དམིགས་ཤིན་ཏུ་ཆེན་པོ་ཡོད་ཅེས་ཐོས་ཤིང། ཕན་ཡོན་དང་ཉེས་
དམིགས་དེ་དག་ཇི་ལྟར་ཡོད་པ་ལྟར་ངེས་པའི་ཐབས་དངོས་པོ་སྟོབས་ཞུགས་ཀྱི་ཚད་མ་མ་མཐོང་བ་དང། དེ་དག་ཡོད་པ་ལ་འགལ་བ་ཡང་མ་མཐོང་ཞིང་དེ་དག་དང་མཐུན་པར་བླང་དོར་མ་བྱས་ན། དོན་ཆེན་པོ་ལས་ཉམས་སུ་དོགས་པ་དག་བླང་དོར་

[099A]༄༅། །དེ་དག་ཇི་ལྟར་བྱ་བ་བཞིན་དུ་རྟོགས་པའི་ཐབས་ཡོད་དམ་མེད་སྙམ་པ་དག་རྗེས་སུ་གཟུང་བའི་ཕྱིར། གང་གི་རྗེས་སུ་ཞུགས་ན་མི་སླུ་བའི་ལུང་ངོས་གཟུང་བ་ནི། བླང་བྱ་ཐར་པ་དང། དེ་ལེན་པའི་ཐབས་ལམ་བདེན་དང། དོར་བྱ་སྡུག་ཀུན་
གཉིས་ཏེ། འཁོར་བ་འཇུག་ལྡོག་གིས་བསྡུས་པའི་བླང་དོར་བཏང་སྙོམས་སུ་བཞག་བྱའི་དོན་རྣམས་འབྲེལ་ཆགས་སུ་སྡུད་པ་ལ་ཕན་འདོགས་པའི་འབྲེལ་པ་དང། སྐྱེས་བུའི་འདོད་དོན་མངོན་མཐོ་དང་ངེས་ལེགས་དག་བསྒྲུབ་པ་དང་རྗེས་སུ་
མཐུན་པའི་ཐབས་དང་ཐབས་དེས་སྒྲུབ་པར་བྱ་བའི་སྐྱེས་བུའི་མངོན་པར་འདོད་པའི་དོན་བརྗོད་པར་བྱེད་པའི་ངག་གང་ཡིན་པ་དེ་ཚད་མར་གཟུང་བར་བྱ་བར་བསྟན་གྱི། དེ་ལས་གཞན་པའི་ལུང་གི་དབང་དུ་བྱས་པ་མིན་ནོ། །དེ་ཡང་ཁས་ལེན་པའི་
ཚེ་ནི། ཡོངས་སུ་བརྟགས་ནས་དཔྱད་པ་དག་པའི་དབང་དུ་བྱས་པ་ཡིན་གྱི། དཔྱད་པ་མ་དག་པར་ཁས་ལེན་པ་མ་ཡིན་ནོ། །དོན་བསྡུས་ན། ལུང་གང་ཡང་རུང་བ་རང་གི་བསྟན་བྱ་སྒྲུབ་བྱེད་ཡང་དག་ཏུ་འགྱུར་བ་མིན་པར་ཐལ། དཔྱད་གསུམ་གྱིས་དག་
པའི་ལུང་དེ་ཚད་མར་གཟུང་བར་བྱ་བ་ཡིན་པའི་ཕྱིར། ཁྱད་ཆོས་གསུམ་པོ་དེ་དག་གིས་སེའུ་བཅུ་པའི་ངག་ལྟ་བུ་འབྲེལ་མེད་དང། འཇོག་པོའི་གཙུག་རྒྱན་ལེན་པའི་མན་ངག་ལྟ་བུ། དགོས་པ་སྒྲུབ་མི་ནུས་པའི་ཐབས་སྟོན་པ་དང། བྱ་རོག་སོ་
རྟོག་གི་བསྟན་བཅོས་ལྟ་བུ་དགོས་པ་མེད་པའི་དོན་སྟོན་པ་དག་ཚད་མ་ཡིན་པ་སྤངས་ནས། སྔ་མས་རྗོད་བྱེད་ཀྱི་སྐྱོན་དང་བྲལ་བ་དང། ཕྱི་མ་གཉིས་ཀྱིས་ཐབས་དང་ཐབས་བྱུང་གི་སྐྱོན་སྤངས་པའི་སྒོ་ནས་བརྗོད་བྱའི་སྐྱོན་དང་བྲལ་བ་ཚད་མར་བསྟན་

[099B] །གཉིས་པ་ནི། དེ་ཚད་མ་ཡིན་པའི་རྒྱུ་མཚན་ཅི་ཡིན་ཞེ་ན། མཐོང་བ་མངོན་གྱུར་སྟོན་པ་ལ་མངོན་སུམ་གྱིས་གནོད་པ་མེད་པ། དཔེར་ན། སྔོན་པོ་མངོན་གྱུར་དུ་བསྟན་པ་ལ་མངོན་སུམ་གྱིས་གནོད་པ་མེད་ཅིང་གྲུབ་པ་དང། གཞན་དག་མངོན་གྱུར་
དུ་འདོད་པའི་སྤྱི་དོན་གཞན་སོགས་མངོན་གྱུར་མ་ཡིན་པར་བསྟན་པ་ལ་གནོད་པ་མེད་པ་ལྟ་བུའོ། །མཐོང་བ་ལྐོག་གྱུར་གྱི་དོན་སྟན་པ་ལ། དངོས་པོ་སྟོབས་ཞུགས་ཀྱི་རྗེས་དཔག་གཉིས་ཀྱིས་གནོད་པ་མེད་པ། དཔེར་ན། འཕགས་པའི་བདེན་
པ་བཞི་དངོས་སྟོབས་རྗེས་དཔག་གི་གཞལ་བྱར་བསྟན་པ་ལ་གནོད་པ་མེད་ཅིང་དེས་གྲུབ་པ་དང། གཞན་དག་ལྐོག་གྱུར་དུ་འདོད་པའི་བདག་དང་གཙོ་བོ་ལ་སོགས་པ་ལྐོག་གྱུར་མ་ཡིན་པར་བསྟན་པ་ལ་གནོད་པ་མེད་ཅིང་ལྐོག་གྱུར་མ་ཡིན་པར་གྲུབ་པ་
ལྟ་བུའོ། །མ་མཐོང་བའི་དངོས་པོ་ཤིན་ཏུ་ལྐོག་ཏུ་གྱུར་པ་ཡི་དོན་དེ་དག་ཇི་ལྟར་བསྟན་པ་ལྟར་ཁས་བླངས་པ་ལ། ལུང་ལ་བརྟེན་པའི་རྗེས་དཔག་གིས་ཀྱང་གནོད་པ་མེད་ཅིང། རང་ཚིག་སྔ་ཕྱི་འགལ་བ་དང་དངོས་ཤུགས་འགལ་བས་ཀྱང་གནོད་པ་མེད་པ་
དཔེར་ན་ཆགས་སོགས་སྡིག་པའི་རྩ་བ་ཡང་ཡིན། ཁྲུས་དང་མར་མེ་ལ་ལྡུགས་པ་སོགས་ཀྱི་གཞི་མཐུན་བཀག་པ་ལ་ནང་འགལ་མེད་པ་ལྟ་བུའོ། །དེ་ལྟར་རྗེས་དཔག་རྣམ་པ་གཉིས་ཀྱིས་ཀྱང་གནོད་པ་མེད་པའོ། །འདི་དག་ནི་ལུང་འདི་ཡི་མི་སླུ་བར་
ལོག་པའི་རྒྱུ་མཚན་ཡིན་ནོ། །དོན་བསྡུས་ན། ཤིན་ཏུ་ལྐོག་གྱུར་སྟོན་པའི་བཅོམ་ལྡན་འདས་ཀྱི་གསུང་ཆོས་ཅན། རང་གི་བསྟན་བྱ་ལ་མི་སླུ་བ་ཡིན་ཏེ། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། འདིར་མཐོང་བ་མངོན་གྱུར་རྐྱང་པ་ལ་བྱེད་

[100A]༄༅། །པ་དོན་མ་ཡིན་ཏེ། སློབ་དཔོན་ཆོས་མཆོག་གིས་རྟེན་མིག་མཐོང་བས་ཀྱང་མཐོང་བར་བརྗོད་དོ་ཞེས་བཤད་པ་ལྟར། ལྐོག་གྱུར་ལ་ཡང་མཐོང་བ་ཞེས་བྱའོ། །ཤིན་ཏུ་ལྐོག་གྱུར་སྟོན་པའི་སྐབས་སུ་སྔ་ཕྱི་དང་དངོས་ཤུགས་འགལ་
བ་མེད་པ་ཡིད་ཆེས་རྗེས་དཔག་གིས་གྲུབ་པ་མི་འཐད་དེ། ད་དུང་དེ་མ་སྐྱེས་པའི་ཕྱིར། དངོས་སྟོབས་ཀྱི་ཚད་མས་ཀྱང་མ་གྲུབ་སྟེ། དེ་ཤིན་ཏུ་ལྐོག་གྱུར་གྱི་དོན་ལ་མི་འཇུག་པའི་ཕྱིར་ཅེ་ན། སྐྱོན་མེད་དེ། ནང་འགལ་མེད་པ་དངོས་སྟོབས་ཀྱིས་གྲུབ་
ཀྱང། ཤིན་ཏུ་ལྐོག་གྱུར་གྱི་དོན་དེ་གྲུབ་མི་དགོས་པའི་ཕྱིར་རོ། །འདི་ལྟར་ཟས་ཟོས་པ་ན་བདེ་བ་བསྐྱེད་པར་མངོན་སུམ་གྱིས་གྲུབ་པ་ན། དེས་བདེ་བ་མི་སྐྱེད་པ་མངོན་སུམ་གྱིས་ཁེགས་ལ། ཚེར་མ་ཟུག་པས་སྡུག་བསྔལ་བསྐྱེད་པར་མངོན་སུམ་གྱིས་
གྲུབ་པ་ན། དེས་སྡུག་བསྔལ་མི་སྐྱེད་པ་ཁེགས་པས། བདེ་སྡུག་བསྐྱེད་མི་སྐྱེད་དངོས་འགལ་དུ་མངོན་སུམ་ཚད་མས་གྲུབ་ལ། དེ་གྲུབ་པ་ན། སྦྱིན་པ་བཏང་བས་བདེ་བ་བསྐྱེད་པ་དང་མི་སྐྱེད་པ་གཉིས་ཀ་རང་ལུགས་སུ་སྔ་ཕྱིར་བསྟན་པ་མཐོང་ན། ཚིག་
དེ་ལ་ནང་འགལ་བར་དངོས་སྟོབས་ཀྱི་ཚད་མས་གྲུབ་པའི་ཕྱིར་དང། ཤེས་བྱ་ལ་ཡོད་མེད་དངོས་འགལ་དུ་ངེས་པའི་ཚད་མ་དེས། ཤེས་བྱ་མཐའ་དག་ལ་ཡོད་མེད་གཞི་མཐུན་དུ་འདུ་བའི་སྒྲོ་འདོགས་ཆོད་ཀྱང་ཤེས་བྱ་མཐའ་དག་གྲུབ་མི་དགོས་
པ་བཞིན་ནོ། །འཕགས་པའི་བདེན་པ་བཞི་ཤིན་ཏུ་ལྐོག་གྱུར་དུ་འདོད་པ་དག་གིས་ནི། གཞུང་འདིའི་ཐད་ཀྱི་རང་འགྲེལ་གྱི་ཚིག་ཙམ་ཡང་མ་གཟིགས་པར་སྣང་ན། ཚད་མ་ཡང་དག་པར་གྲུབ་པའི་ལེའུ་གཉིས་པའི་དོན་ཤིན་ཏུ་བསྐལ་བའི་ཕྱིར་རོ། །

[100B] ཡིད་ཆེས་ཀྱི་ཚིག་ཤིན་ཏུ་ལྐོག་གྱུར་སྟོན་པའི་སངས་རྒྱས་ཀྱི་གསུང་འདིའི་ཡུལ་ཤིན་ཏུ་ལྐོག་གྱུར་ཡིན་ནའང། ཚད་མས་མ་གྲུབ་པའི་སྐྱོན་མེད་པར་ཐལ། གཞལ་བྱ་དང་པོ་གཉིས་སྟོན་པའི་གསུང་གཉིས་དང་མི་སླུ་བར་མཚུངས་པའི་སྤྱིའི་རྟགས་
ལས་རྟོགས་ནུས་པའི་ཕྱིར། ཤིན་ཏུ་ལྐོག་གྱུར་གསར་དུ་རྟོགས་པའི་བློ་ནི་ཆོས་ཅན། རྗེས་སུ་དཔག་པ་ཉིད་དུ་གསུངས་པའི་རྒྱུ་མཚན་ཡོད་དེ། གཞལ་བྱ་དེ་ལ་དངོས་སྟོབས་ཚད་མ་འཇུག་པའི་གོ་སྐབས་མེད་པས་དེ་ལྟར་གསུངས་པའི་ཕྱིར། ཡང་ན་དེ་
ལྟར་གསུངས་པ་དགོས་པ་ཡོད་དེ། ལུང་ལ་མ་བརྟེན་པའི་བློ་ཙམ་གྱིས་དེ་རྟོགས་མི་ནུས་པར་བྱ་བའི་ཆེད་ཡིན་པའི་ཕྱིར། རྣམ་འགྲེལ་མཛད་པས་ཚུལ་གཞན་བསྟན་པ་ནི། གཞན་ཤིན་ཏུ་ལྐོག་གྱུར་གྱི་དོན་ལ་སངས་རྒྱས་ཀྱིས་ཇི་ལྟར་གསུངས་པ་ལྟར་
རྗེས་སུ་དཔག་པར་བྱ་བ་ཡིན་ཏེ། གཙོ་བོའི་དོན་བདེན་བཞིའི་གནས་ལུགས་ལ། དེས་ཇི་ལྟར་བསྟན་པ་ལྟར་མི་སླུ་བར་དངོས་སྟོབས་ཀྱིས་གྲུབ་པའི་ཕྱིར། དེར་ཐལ། བླང་བྱའི་དེ་ཉིད་འགོག་བདེན་དང། དོར་བྱའི་དེ་ཉིད་སྡུག་བདེན་གཉིས་ཐབས་དང་བཅས་པ་
ཇི་ལྟར་གསུངས་པ་ལྟར་དངོས་སྟོབས་ཀྱི་ཚད་མས་རབ་ཏུ་ངེས་པ་ཡིས་སོ། །འདི་ནི་དཔེ་ཉིད་རྟགས་སུ་བཀོད་པ་ཡིན་གྱི། རྩ་བའི་སྦྱོར་བ་མ་ཡིན་ཏེ། བཞི་བརྒྱ་པར། སྟོང་ཉིད་སྟོན་པའི་གསུང་དཔེར་བྱས་ནས། ཤིན་ཏུ་ལྐོག་གྱུར་སྟོན་པའི་གསུང་རྩོད་
གཞིར་མཛད་པ་དང་འདྲའོ། །དོན་ནི། དཔྱད་གསུམ་གྱིས་དག་པའི་ལུང་ཡིན་པ་དེ་ནི་རང་གི་བསྟན་བྱ་ལ་མི་སླུ་བས་ཁྱབ་སྟེ། དཔེར་ན། བདེན་བཞི་སྟོན་པའི་གསུང་བཞིན། ཚུལ་ཁྲིམས་བསྲུངས་པས་ལྷར་སྐྱེ་བར་སྟོན་པའི་སངས་རྒྱས་ཀྱི་གསུང་ཡང་
[101A]༄༅། །ཞེས་རྟགས་དང་སྦྱར་རོ། །གཉིས་པ་ལ། གཞན་དག་གི་ལུང་ཚད་མར་ཁས་ལེན་པའི་ཐབས་དགག་པ། འཐད་པའི་ཕྱོགས་བཞག་པའོ། །དང་པོ་ནི། ཁ་ཅིག་ན་རེ། སྐྱེས་བུ་ཕུལ་དུ་བྱུང་བ་ཉེས་པ་ཀུན་ཟད་ཡོན་ཏན་ཀུན་ལྡན་གྱིས་སྨྲས་
པ་ལ་བལྟོས་པའི་ཚིག་དེ་ཇི་ལྟ་བ་བཞིན་གྱི་དོན་ཅན་དུ་གཞན་གྱིས་ཤེས་པས་དེ་ཉིད་ཚད་མར་ཁས་ལེན་ནོ་ཞེ་ན། གལ་ཏེ་སྐྱེས་བུ་ཕུལ་དུ་བྱུང་བ་ཉེས་པ་ཀུན་ཟད་དེས་གསུངས་པའི་གསུང་རབ་ཀྱི་དོན་གཏན་ལམ་ཕབ་པར། དེ་འདྲའི་
སྐྱེས་བུས་སྨྲས་པའི་ཚིག་ཉེས་ཟད་ཀྱི་ཚིག་ཏུ་ཁས་ལེན་མི་རིགས་པར་ཐལ། དེ་གཏན་ལ་མ་ཕབ་པར་ཡང་དེ་འདྲའི་སྐྱེས་བུ་ཚད་མས་ཤེས་པར་ནུས་ན། དེས་གང་སྨྲས་ཚད་མ་ཡིན་པའི་དོན་འདི་འདོད་རིགས་ནའང་དེ་མི་ནུས་པའི་ཕྱིར། འདི་
ལྟར། གང་ཟག་དེའི་གསུང་རབ་གཏན་ལ་ཕབ་པ་ལ་མ་ལྟོས་པར་ཉེས་ཟད་ཀྱི་སྐྱེས་བུ་དེ་འདྲ་རྟོགས་དཀའ་ཞིང་མི་རྟོགས་སོ། །ཞེས་གཞན་སློབ་དཔོན་གྱིས་ཤེས་ཏེ། དེ་ལ་མ་ལྟོས་པར་སྐྱེས་བུ་འདི་ནི། སྐྱོན་ཡོན་གྱི་རྣམ་པ་འདི་ལྟ་བུ་དང་
ལྡན་པའམ་མིན་ནོ། །ཞེས་པའི་ཚུལ་གྱིས་གང་ཟག་གཞན་ལ་སྐྱོན་དང་ལྡན་པ་དང། སྐྱོན་ཡེ་མེད་པའང་ཇི་ལྟ་བ་བཞིན་དུ་རྟོགས་པའི་ཚད་མ་རྣམས་ནི་རྙེད་དཀའ་ཞིང་མི་རྙེད་པའི་ཕྱིར། གང་དག་གཞུང་འདིས་ཉེས་ཟད་ཀྱི་སྐྱེས་བུ་ཡོད་
པར་ཚད་ གཞུང་འོག་མས་ཉེས་པ་ཟད་པ་སྲིད་པར་སྟོན་པ་ཡིན་ནོ། །ཞེས་སྨྲ་བ་ནི་ཆེས་མི་རིགས་ཏེ། སྟོན་པ་དང་བསྟན་པ་སྐྱོན་མེད་པར་གྲུབ་ན་ཉེས་ཟད་མ་གྲུབ་པ་འགལ་ལ། མ་གྲུབ་ན་སྔར་ལུང་ཚད་མར་

[101B] །དེས་ན་འདིས་ནི་གསུང་རབ་ལ་མ་ལྟོས་པར་ཉེས་ཟད་རྟོགས་མི་ནུས་པར་སྟོན་ལ། འོག་མས་ཉེས་ཟད་ཀྱི་སྐྱེས་བུ་སྤྱིར་དངོས་སྟོབས་ཀྱིས་གྲུབ་པར་སྟོན་པ་ཡིན་ནོ། །གཉིས་པ་ལ། ཉེས་ཟད་ཀྱི་སྐྱེས་
བུ་སྒྲུབ་པའི་རྟགས་དགོད། ཐར་པ་ལ་ཡིད་བརྟན་མི་རུང་བའི་རྩོད་པ་སྤང། ཉེས་པའི་རྩ་བ་ངོས་གཟུང་བའོ། །དང་པོ་ནི། སྐྱེས་བུ་ལ་ལ་ཟག་པ་ཟད་པར་འགྱུར་བ་ཡོད་དེ། སྐྱེས་བུ་ལ་ལ་བདག་མེད་རྟོགས་པའི་ཤེས་རབ་དེ་གོམས་པ་ལས་བློ་དེའི་བདག་ཉིད་
དུ་ངང་གཅིག་ཏུ་འགྱུར་བ་ཡོད་པའི་ཕྱིར། དེར་ཐལ། ཉེས་པ་ཆགས་སོགས་ཀུན་བདག་མེད་རྟོགས་པའི་ཤེས་རབ་འཕེལ་ན་དེ་འགྲིབ་པ་དང། འགྲིབ་ན་དེ་ཕུལ་བྱུང་དུ་སྐྱེ་བ་ལ་བརྟེན་པའི་ཚུལ་གྱིས་མི་མཐུན་ཕྱོགས་ཤེས་རབ་དེའི་གནོད་བྱེད་དང་
བཅས་པ་ཉིད་ཀྱི་ཕྱིར། གཉིས་པ་ནི། ལན་ཅིག་ཉེས་པ་ཟད་ཀྱང། ཉེས་པའི་ཡུལ་དང་ཕྲད་པ་ན་སླར་ཡང་འབྱུང་བས་གཏན་ཟད་པ་མི་སྲིད་དོ་ཞེ་ན། སྤངས་པ་སླར་ལྡོག་ འབད་པ་མི་བྱེད་ཀྱང་རང་གི་ངང་
གིས་ལྡོག་པ་ཡིན། དང་པོ་ལྟར་ན། སྐྱོན་མཐོང་བས་ཡིན་ནམ། སྐྱོན་མ་མཐོང་ཞིང་ཡོན་ཏན་ཡང་མ་མཐོང་བས་ཡིན། སྐྱོན་མཐོང་ནས་དེ་བཟློག་པའི་ཕྱིར་ཏུ་འབད་པ་མི་བྱེད་དེ། འཁོར་བའི་འཚེ་བ་ཐམས་ཅད་མེད་པའི་ཕྱིར། ཡོན་ཏན་མ་མཐོང་བས་
དེ་བཟློག་པའི་འབད་པ་མི་བྱེད་དེ། ཉེས་ཟད་ཀྱི་སྐྱེས་བུའི་བློ་ནི་རྣམ་པ་ཀུན་ཏུ་བདག་མེད་རྟོགས་པའི་ཤེས་རབ་དེའི་ཕྱོགས་འཛིན་པའི་ཕྱིར། སྤངས་པ་མཐར་ཐུག་རང་གི་ངང་གིས་བཟློག་པར་འགྱུར་བའང་མ་ཡིན་ཏེ། བདག་མེད་མངོན་སུམ་དུ་རྟོགས་པའི་ཤེས་

[102A]༄༅། །རབ་དེས་ཡང་དག་པའི་དོན་མཐར་ཐུག་པ་མངོན་སུམ་དུ་རྟོགས་ཤིང། སེམས་ཀྱི་ངོ་བོ་ཉིད་ལ་འབྲལ་མི་རུང་དུ་ཞུགས་པའི་ཕྱིར། དེས་ན་བློ་ཕྱིན་ཅི་ལོག་གིས་འབད་དུ་ཟིན་ཀྱང། སྤངས་པ་མི་ལྡོག་སྟེ། དེ་བཟློག་པའི་རྒྱུ་མེད་པའི་ཕྱིར་
དོན་བསྡུས་ན། སྤངས་པ་མཐར་ཐུག་ལྡོག་མི་སྲིད་དེ། བདག་མེད་མངོན་སུམ་དུ་རྟོགས་པའི་ཤེས་རབ་ལྡོག་པ་མི་སྲིད་པའི་ཕྱིར། གསུམ་པ་ནི། ཉེས་པ་ཆགས་སོགས་ཀྱི་རྣམ་པ་ཐམས་ཅད་དག་ཆོས་ཅན། རྒྱུ་མེད་དང་མི་མཐུན་པའི་རྒྱུ་
ལས་འབྱུང་བ་མ་ཡིན་ཏེ། རང་རྒྱུ་འཇིག་ཚོགས་ལ་ལྟ་བ་ལས་སྐྱེས་པ་ཡིན་པའི་ཕྱིར། འོ་ན་མ་རིག་པ་ཉོན་མོངས་ཀུན་གྱི་རྒྱུར་བཤད་པ་ཇི་ལྟ་བུ་ཞེ་ན། འཇིག་ལྟ་ཉེས་པའི་རྩ་བར་བཤད་པ་དང་མ་རིག་པ་རྩ་བར་བཤད་པ་མི་འགལ་བར་
ཐལ། འཇིག་ལྟ་དེ་ཉོན་མོངས་ཅན་གྱི་མ་རིག་པ་ཡིན། དེ་ལས་བདག་དེ་ལ་ཆགས་པ་དང། བདག་གི་བ་དེར་ཆགས་པ་དང། ཞེ་སྡང་ལ་སོགས་པ་འབྱུང་བའི་ཕྱིར། ཉེས་པ་རྣམས་ཀྱི་རྒྱུ་གཏི་མུག་ཡིན་པར་གསུངས་པའི་རྒྱུ་མཚན་
ཡོད་དེ། འཇིག་ལྟ་མ་རིག་པ་ཡིན། དེ་ལས་ཉེས་པ་ཀུན་འབྱུང་བ་དེ་ཉིད་ཀྱིས་དེ་ལྟར་གསུངས་པའི་ཕྱིར། མདོ་གཞན་ལས་འཇིག་ཚོགས་ལ་ལྟ་བ་འཁོར་བའི་རྒྱུའི་གཙོ་བོར་བསྟན་པ་ན། འཁོར་བའི་རྒྱུའི་གཙོ་བོ་ངོས་མ་གཟུང་བའི་
སྐྱོན་མེད་དེ། འཇིག་ལྟ་དེ་སྤངས་པ་ན། ཉེས་པ་ཀུན་སྤོང་བར་ནུས་པས་ཉེས་པའི་རྩ་བ་ཡིན་པའི་ཕྱིར། འཇིག་ལྟ་ཉོན་མོངས་ཅན་གྱི་མ་རིག་པ་མ་ཡིན་ན། འཁོར་བའི་རྩ་བར་གྱུར་བའི་མ་རིག་པ་སྟོན་བཞེད་པ་ན་འཇིག་ལྟ་བསྟན་ན་མི་

[102B] །གཉིས་པ་ལ། སྐྱེས་བུས་མ་བྱས་པས་རིག་བྱེད་ཚད་མ་ཡིན་པ་དགག་པ་དང། ཕྱོགས་གཅིག་ལ་མི་སླུ་བས་ཚད་མ་ཡིན་པ་དགག་པའོ། །དང་པོ་ལ། རིག་བྱེད་ཚད་མ་ཡིན་པ་དགག་མ་བྱས་པ་དགག་རྟག་པ་ཡིན་པ་
དགག་པའོ། །དང་པོ་ལ། མགོ་མཚུངས་ཀྱིས་དགག་པ་དང། རིགས་པ་གཞན་གྱིས་དགག་པའོ། །དང་པོ་ནི། ཚིག་རྣམས་དོན་ལོག་པར་སྟེན་པ་ཉིད་ཀྱི་རྒྱུ་བརྩེ་བ་མེད་པ་དང་མི་ཤེས་པ་ལ་སོགས་པའི་ཉེས་པ་རྣམས་སྐྱེས་བུ་ལ་བརྟེན་པའི་ཕྱིར་
སྐྱེས་བུས་མ་བྱས་པའི་ཚིག་ཡིན་ན། བདེན་པའི་དོན་ཅན་ཡིན་པས་ཁྱབ་སྟེ། དེ་ལ་དོན་ལོག་པར་སྟོན་པའི་རྒྱུ་མེད་པའི་ཕྱིར། ཅེས་རིག་བྱེད་པ་ལ་ལ་བརྗོད་པར་བྱེད་དོ། །སྐྱེས་བུས་མ་བྱས་པའི་ཚིག་ཡིན་ན་ལོག་པའི་དོན་ཅན་ཅིས་མ་ཡིན་ཏེ་ཡིན་
པར་ཐལ། ཚིག་རྣམས་དོན་བདེན་པར་སྟོན་པ་ཉིད་ཀྱི་རྒྱུ་བརྩེ་བ་དང་ཤེས་རབ་ལ་སོགས་པའི་ཡོན་ཏན་རྣམས་སྐྱེས་བུ་ཁོ་ན་ལ་བརྟེན་པའི་ཕྱིར། ཅེས་སངས་རྒྱས་པ་གཞན་དག་བརྗོད་དོ། །གཉིས་པ་ལ། བརྗོད་བྱའི་དོན་ལ་བརྟགས་ལ་དགག་
སྒྲ་དོན་གྱི་འབྲེལ་པ་ལ་བརྟགས་ལ་དགག་རྗོད་བྱེད་ལ་བརྟགས་ལ་དགག་པའོ། །དང་པོ་ལ། དོན་གོ་བྱེད་ལ་བརྟགས་ལ་དགག་པ་དང། དོན་ཉིད་ལ་བརྟགས་ལ་དགག་པའོ། །དང་པོ་ནི། རིག་བྱེད་ཀྱི་ཚིག་རྣམས་ཆོས་ཅན། ཁྱེད་སྐྱེས་བུས་བྱས་
པ་མིན་ཡང་དོན་ལོག་པ་ཉིད་དུ་སྟོན་སྲིད་པར་ཐལ། ཁྱོད་ལས་དོན་ཤེས་ཤིང་གོ་བར་བྱེད་པ་དག་གི་རྒྱུ་ངག་གི་བརྡ་སྐྱེས་བུ་ལ་བརྟེན་པའི་ཕྱིར། རིག་བྱེད་ལས་དོན་གོ་བ་འདི་ཡི་དོན་འདིའོ་ཞེས་བཤད་པ་ལ་བལྟོས་པས་སོ། །རིག་བྱེད་སྒྲ་དོན་

[103A]༄༅། །གྱི་འགྲེལ་པ་སྐྱེས་བུས་བྱས་པ་མིན་པས་སྐྱོན་མེད་དོ་ཞེ་ན། འདིའི་དོན་འདིའོ་ཞེས་བརྡ་སྦྱར་བ་རིག་པ་མེད་པར་ཡང་སྒྲ་ཐོས་ཙམ་གྱིས་དོན་རྫོགས་པར་རྟོགས་པར་འགྱུར་བར་ཐལ། རིག་བྱེད་ལས་དོན་གོ་བའི་འབྲེལ་པའམ། བརྡ་
སྐྱེས་བུ་ལ་མ་ལྟོས་པར་རྟག་པར་གནས་པའི་ཕྱིར། རིག་བྱེད་དེ་ནི་དོན་དང་ངོ་བོ་ཉིད་ཀྱིས་འབྲེལ་ཡང། འཆད་པ་པོའི་ངག་གི་བརྡ་ལས་ཉན་པ་པོའི་བློ་ཡུལ་དུ་གསལ་དགོས་པ་ཡིན་པས་སྐྱོན་མེད་ཅེ་ན། འོ་ན། དོན་གོ་བ་ལ། འབྲེལ་པ་དངོས་
པོ་ལ་ ངག་གི་བརྡ་ལས་དོན་གོ་དགོས་པའི་ཕྱིར། གཉིས་པ་ལ། རྒྱས་པར་བཤད་པ། དོན་བསྡུ་བའོ། །དང་པོ་ནི། རིག་བྱེད་ཀྱི་ཚིག་རྣམས་དོན་གཅིག་ཁོ་ན་ལ་རྗོད་བྱེད་དུ་ངེས་
སམ། དོན་དུ་མ་དང་འབྲེལ། དང་པོ་ལྟར་ན། འཆད་པ་པོས་བཤད་ཀྱང་དོན་གཞན་རྟོགས་པར་མི་འགྱུར་བར་ཐལ། དོན་གཅིག་ཁོ་ན་ལ་གོ་བྱ་གོ་ འདོད་ན་རིག་བྱེད་ཀྱི་ཚིག་གཅིག་འཆད་པ་པོ་མི་མཐུན་པས་བཤད་ན་
གང་རུང་གཅིག་ལ་གོ་བ་ཅུང་ཟད་ཀྱང་མི་སྐྱེད་པར་ཐལ་ལོ། །དོན་དུ་མ་དང་རྗོད་བྱེད་དུ་མངོན་པར་འབྲེལ་ལོ་ཞེ་ན། རིག་བྱེད་ཀྱི་ངག་རང་གི་བརྗོད་བྱའི་དོན་དུ་འགལ་བ་ཕྱིན་ཅི་ལོག་གི་དོན་ཡང་གསལ་བར་གོ་བར་བྱེད་པ་ཡིན་པར་ཐལ། བརྡ་
ལས་དོན་དུ་མ་དང་འབྲེལ་བའི་ཕྱིར། འདོད་ན། ཚད་མར་སྒྲུབ་པའི་དོན་དུ་སྐྱེས་བུས་མ་བྱས་པ་སྒྲུབ་བྱེད་དུ་ཀུན་ཏུ་བཏགས་པ་ཉིད་ཀྱང་དོན་མེད་དུ་འགྱུར་བར་ཐལ། འདོད་པ་དེའི་ཕྱིར། འགྲེལ་པ་དངོས་པོ་བའི་སྒྲུབ་བྱེད་མེད་པ་ནི། རིག་བྱེད་སྒྲ་

[103B] ཁྱོད་ལ་འབྲེལ་པ་དངོས་པོ་པ་ཡང་མེད་པར་ཐལ། དེ་ཡོད་ན་ཚད་མའི་ཡུལ་དུ་རྣམ་པར་བཞག་པའི་ཕྱིར་ཏུ་སྒྲུབ་བྱེད་ཀྱི་གཏན་ཚིགས་ཡང་དག་བརྗོད་དགོས་ན། དེ་མི་ནུས་པའི་ཕྱིར། དེར་ཐལ། རྫས་ཐ་དད་དེ་བྱུང་གི་འབྲེལ་པ་མེད་པའི་
ཕྱིར། གཉིས་པ་ནི། རིག་བྱེད་ཀྱི་ཚིག་ཆོས་ཅན། རྣམ་པ་ཀུན་ཏུ་བརྗོད་བྱའི་དོན་སྟོན་པའི་ནུས་མེད་དུ་འགྱུར་བར་ཐལ། ཚིག་གང་ཞིག་སྐྱེས་བུས་ལེགས་པར་མ་བྱས་པར་ཁས་ལེན་རིགས་པའི་ཕྱིར། ཉེས་པ་དེ་སྤང་བར་འདོད་ནས་སྐྱེས་བུའི་བརྗོད་
འདོད་ཀྱིས་ལེགས་པར་བྱས་སོ་ཞེས་ཁས་ལེན་ན། རིག་བྱེད་ཀྱི་གྲུབ་མཐའ་འདི་ནི་དངོས་སུ་གླང་ཆེན་གྱི་ཁྲུས་དང་འདྲ་བར་འགྱུར་བར་ཐལ། དོན་ལོག་པར་སྟོན་པ་དགག་པའི་ཆེད་དུ་རིག་བྱེད་ཀྱི་ཚིག་སྐྱེས་བུས་མ་བྱས་པར་ཁས་ལེན། དོན་སྟོན་པའི་
ནུས་མེད་དགག་པའི་ཕྱིར་ཏུ་བྱས་པར་ཁས་ལེན་རིགས་པའི་ཕྱིར། གཉིས་པ་ལ། འབྲེལ་པ་རྟག་དངོས་དགག་པ་དང། འབྲེལ་པ་ཅན་དང་རྫས་གཅིག་དང་ཐ་དད་དགག་པའོ། །དང་པོ་ལ། རྟགས་དགོད། དེའི་ལན་དགག་པའོ། །དང་པོ་ནི། རིག་བྱེད་སྒྲ་
དོན་ཆོས་ཅན། ཁྱོད་ཀྱི་འབྲེལ་པ་ལ་རྟག་པའི་དངོས་པོ་ཡོད་པ་མ་ཡིན་ཏེ། འབྲེལ་པ་ཅན་ཁྱེད་རྣམས་མི་རྟག་པའི་ཕྱིར། དེས་གྲུབ་པའི་དོན་ནི། དོན་དང་སྒྲའི་འབྲེལ་པ་དེ་སྐྱེས་བུའི་བློ་རྟོག་པ་ཡིས་ལེགས་པར་བརྟགས་ནས་བྱས་པར་ཐལ། བརྡ་
ཙམ་གྱིས་གཞག་པ་ཡིན་པ་དེའི་ཕྱིར། གཉིས་པ་ལ། དོན་ཕྱི་མ་དང་འབྲེལ་པ་ལྷན་ཅིག་སྐྱེས་པ་དགག་རྟེན་ཞིག་ན་བརྟེན་པ་མི་འཇིག་པའི་ལན་དགག་པའོ། །དང་པོ་ནི། རྟེན་ཞིག་ན་བརྟེན་པ་འཇིག་པས་ཕྱིན་ཆད་དོན་དང་འབྲེལ་མེད་དུ་འགྱུར་

[104A]༄༅། །ཏེ། འབྲེལ་པ་དངོས་པོ་བ་ནི་ཞིག་འབྲེལ་པ་གཞན་ཁས་མི་ལེན་པའི་ཕྱིར། གསར་བྱུང་གི་དོན་དང་ལྷན་ཅིག་འབྲེལ་པ་སྐྱེས་སོ་ཞེན། རིག་བྱེད་ཀྱི་སྒྲ་རྣམས་ཆོས་ཅན། ཁྱོད་ལ་སྔར་གསར་བྱུང་གི་དོན་དང་འབྲེལ་མེད་ཀྱི་རང་བཞིན་
དག་གསར་དུ་རྣམ་པར་ལྡོག་པ་མི་རིགས་པར་ཐལ། ཁྱོད་རྟག་དངོས་ཡིན་པའི་ཕྱིར། ཁོ་བོ་ཅག་ལ་འབྲེལ་པ་དངོས་པོར་གྲུབ་པ་ལ་བརྗོད་པའི་ཉེས་པ་འདི་དག་མེད་པར་ཐལ། རྟོག་པས་རྣམ་པར་བཏགས་པ་ཙམ་དུ་ཁས་ལེན་པའི་ཕྱིར་
གཉིས་པ་ནི། གལ་ཏེ་རྟེན་འབྲེལ་པ་ཅན་འཇིག་ན་ཡང། བརྟེན་པ་འབྲེལ་པ་འཇིག་པ་མ་ཡིན་ཏེ། རྟག་པའི་ཕྱིར། གསལ་བ་ཞིག་ཀྱང་དེ་ལ་བརྟེན་པའི་རིགས་མི་འཇིག་པ་དང་འདྲ་བས། སྔར་གྱི་རྟགས་མ་ངེས་སོ་ཞེ་ན། རྒྱུ་མཚན་གང་གིས་
གསལ་བ་དེ་དོན་གཞན་གྱི་རིགས་ཀྱི་རྟེན་དུ་འདོད་པ་ཡིན་ཏེ་མི་རིགས་པར་ཐལ། རྟག་པ་རྣམས་ལ་རྟེན་གྱིས་ཕན་འདོགས་པའི་ནུས་པ་གང་ཡང་མེད་པའི་ཕྱིར། དེ་བཞིན་དུ་དོན་ལ་ཡང་སྦྱར་རོ། །བསྐྱེད་པའི་ནུས་པ་མེད་ཀྱང། མངོན་པར་
གསལ་བར་བྱེད་པས་དོན་གཞན་གྱི་རྟེན་ཡིན་ནོ་ཞེ་ན། དེ་ལ་རྒྱུ་འབྲས་ཀྱིས་ཁྱབ་པ་ནི། མུན་ཁུང་གི་བུམ་གཟུགས་སོགས་ཀྱང་ཆོས་ཅན། སྒྲོན་མེའི་འོད་ཀྱིས་ཁྱོད་ལ་མི་ཕན་བཞིན་དུ་གསལ་བྱེད་དུ་འགྱུར་བ་མ་ཡིན་པར་ཐལ། ཁྱོད་ཀྱི་རིགས་
འདྲ་གྲུབ་ཟིན་སྒྲོན་མེའི་འོད་ཀྱིས་རང་འཛིན་ཤེས་པ་སྐྱེ་རུང་དུ་བྱེད་པ་ལ། རིགས་པ་ཤེས་པས་སྒྲོན་མེའི་འོད་ཀྱིས་གསལ་བར་འདོད་རིགས་པའི་ཕྱིར། དེར་ཐལ། ཁྱོད་ཀྱིས་རང་འཛིན་ཤེས་པ་བསྐྱེད་པར་བྱེད་པ་ཡི་ལྷན་ཅིག་བྱེད་པ་ཡི་

[104B] སྒྲོན་མེའི་འོད་ཀྱིས་ཁྱོད་ཤེས་པ་དེ་བསྐྱེད་པར་རུང་བ་ཉིད་དུ་བསྐྱེད་པའི་ཕྱིར། དེ་དོན་ལ་མེད་པ་ནི། སྒྲ་དོན་དེས་དོན་གཞན་གྱི་འབྲེལ་པ་དེ་གསལ་བར་འདོད་པ་མི་རིགས་པར་ཐལ། གང་གི་ཕྱིར་
ན་གསལ་བྱེད་སྒྲ་དོན་རང་གིས་དེ་ལ་ཕན་པའི་དོན་ཅི་ཡང་མ་བྱས་པའི་ཕྱིར། དེར་ཐལ། འབྲེལ་པ་ལ་སྔ་ཕྱིའི་ཁྱད་མེད་པའི་ཕྱིར་ཏེ། འགྱུར་བ་མེད་པའི་ཕྱིར། རིགས་ལ་སོགས་པ་རྣམས་ལ་ཡང་སྦྱར་རོ། །གཉིས་པ་ནི། སྒྲ་དོན་གྱི་འབྲེལ་པ་དངོས་པོ་ཉིད་དུ་
གྱུར་དུ་ཆུག་མོད། སྒྲ་དོན་གཉིས་དང་རྫས་གཅིག་གམ་ཐ་དད། ཕྱི་མ་ལྟར་ན། བློ་མ་འཁྲུལ་པ་ལ་སྒྲ་དོན་དང་འགྲེལ་པ་རྣམས་སྣ་ཚོགས་པ་གསུམ་དུ་སྣང་བར་འགྱུར་བར་ཐལ། དེ་ལྟར་སྣང་རུང་གི་རྫས་ཐ་དད་པ་གསུམ་ཡིན་པའི་ཕྱིར། འདོད་ན་
དམིགས་རུང་མ་དམིགས་པས་ཁེགས་སོ། །དང་པོ་ལྟར་ན། སྒྲ་དོན་གྱི་རྫས་དེ་ཉིད་དུ་ཐལ། དེ་ལས་རྫས་ཐ་དད་མིན་པ་གང་ཞིག་དེ་གསུམ་ཁྱབ་མཉམ་པའི་དངོས་པོ་ཡིན་པའི་ཕྱིར། འདོད་ན། འབྲེལ་པ་དོན་གཞན་ཉམས་སོ། །གཅིག་དང་ཐ་དད་
གཉིས་ཀ་མིན་ན། འབྲེལ་པ་དངོས་པོར་མ་གྲུབ་པར་ཐལ། སྒྲ་དོན་རང་མཚན་གཉིས་དང་རྫས་གཅིག་དང་ཐ་དད་གང་དུ་ཡང་མེད་པའི་ཕྱིར། ཁྱབ་སྟེ། རྫས་གཅིག་དང་ཐ་དད་འདི་ལས་གཞན་པའི་དངོས་པོ་ཡོད་པ་མ་ཡིན་པའི་ཕྱིར། དེས་ན། འབྲེལ་པ་རྟོག་
པས་བྱས་པ་ཙམ་ཡིན་པར་ཐལ། བརྗོད་བྱ་རྗོད་བྱེད་ཀྱི་དངོས་པོའི་ངོ་བོ་རྫས་ཐ་དད་པའི་ཕྱིར། སྒྲ་དོན་གྱི་འབྲེལ་པ་ཆོས་ཅན། གཞན་སྒྲ་དོན་གཉིས་ལ་རིག་ལུས་པའི་གཞན་དབང་གི་འབྲེལ་པར་མི་འགྱུར་བར་ཐལ། དེ་ལ་བལྟེས་

[105A]༄༅། །པའི་རྫས་ཡིན་པའི་ཕྱིར། འམ་གྱི་སྒྲས་གཞན་དེ་གཉིས་དང་རྫས་གཅིག་ཏུ་འདྲེས་པའི་འབྲེལ་པར་ཇི་ལྟར་འགྱུར་ཏེ་མི་འགྱུར་བར་ཐལ། དེ་དང་རྫས་ཐ་དད་པའི་ཕྱིར། རྐང་པ་འདི་གཉིས་རྫས་གཅིག་དང་ཐ་དད་ཀྱི་བརྟག་པའི་འཕྲོས་ཡིན་
ལ། འབྲེལ་བརྟག་ནས་འབྱུང་བའི་རིགས་པ་བསྡུས་ནས་བསྟན་པའོ། །གསུམ་པ་ནི། བརྗོད་བྱའི་དོན་དང་འབྲེལ་པ་དངོས་པོ་བ་དེ་རིག་བྱེད་ཀྱི་ཡི་གེ་ལ་ཡོད་དམ། དེ་བསགས་པའི་ངག་ཚིག་སོགས་ལ་ཡོད། དང་པོ་ལྟར་ན། མིང་ཚིག་དང་མ་འབྲལ་
བའི་རིག་བྱེད་ཀྱི་ཡི་གེ་ཆོས་ཅན། བརྗོད་བྱའི་དོན་དང་འབྲེལ་པ་དངོས་པོ་བ་མེད་པར་ཐལ། ཁྱོད་ལ་བརྗོད་བྱའི་དོན་སྟོན་པའི་ནུས་པ་མེད་པ་ཅན་དུ་འགྱུར་བའི་ཕྱིར། ཞིང་ནི་འོག་མ་སྡུད་པའོ། །འདི་ནི་དོན་གྱི་ངོ་བོ་དང་ཁྱད་པར་སྟོན་པ་དང་མ་
འབྲེལ་བའི་ཡི་གེ་ལ་དོན་སྟོན་པའི་ནུས་པ་མེད་པར་བསྟན་པ་ཡིན་གྱི། ཡི་གེ་ཡིན་ན། དོན་སྟོན་པའི་ནུས་པ་མེད་པར་སྟོན་པ་མ་ཡིན་ཏེ། མིང་གི་ཐུང་བའི་མཐར་ཐུག་པ་ཡི་གེར་ཤིང་རྟ་ཆེན་པོ་རྣམས་ཀྱིས་གསུངས་པའི་ཕྱིར་དང། ཡི་གེ་རིང་
པོ་དང་ཐུང་ངུ་དང་ཤིན་ཏུ་རིང་པོ་སོགས་ལས་དོན་གོ་བའི་ནུས་པ་མེད་པར་འགྱུར་རོ། །འདི་དག་ནི། སྤྱོད་པ་པ་རིག་བྱེད་ཀྱི་ཡི་གེ་རྟག་ཅིང་དེ་ལས་དོན་གོ་བའི་འབྲེལ་པ་ཡང་རྟག་རྫས་སུ་ཁས་བླངས་པ་ལ་གནོད་པ་བརྗོད་པ་ཡིན་ནོ། །གཉིས་
པ་ལྟར་ན། རིག་བྱེད་ཀྱི་ངག་ཚིག་སོགས་ཆོས་ཅན། ཁྱོད་ལ་དོན་དང་དངོས་པོ་ཡི་འབྲེལ་པ་ཇི་ལྟ་བུར་ན་འཇུག་པར་འགྱུར་ཏེ་མི་འགྱུར་བར་ཐལ། ཁྱོད་རང་གི་བརྗོད་བྱའི་དོན་རྗོད་བྱེད་ཡིན་པའི་ཆ་དེ། རྟོག་པས་ཀུན་བཏགས་པའི་དངོས་

[105B] འདི་ནི་རང་འགྲེལ་དུ། བརྗོད་པར་བྱེད་པ་ནི་ཚིག་གི་ཡན་ལག་གིས་དེ་དང་ལྡན་པར་གྱུར་ན་ཞེས་ངག་ཚིག་སོགས་ ངག་ཚིག་སོགས་ དེ་ལྟར་འདོད་
པས་ནི། སྡེ་བདུན་གྱི་བདེན་གཉིས་ཀྱི་རྣམ་དབྱེ་ཕྱིན་ཅི་མ་ལོག་པར་འཇོག་པའི་རིགས་པའི་གསང་མ་གོ་བའི་རྣམ་འགྱུར་ཡིན་ཏེ། བུམ་པ་ཞེས་བརྗོད་པའི་སྒྲས་ལྟོ་ལྡིར་བའི་རྣམ་པ་ཅན་གྱི་དོན་བརྗོད་པར་བྱེད་པའི་ཆ་དེ་དངོས་པོ་ཡིན་ན། གཞན་དུ་
མི་འཐད་པས། སྒྲ་དེའི་ཐུན་མོང་མ་ཡིན་པའི་སྡོད་ལུགས་སུ་འགྱུར་ལ། དེ་ལྟ་ན། མི་རྟག་པ་བཞིན་དུ་ཡིད་གཏད་པ་ཙམ་གྱིས་ངེས་མི་ནུས་པ་མ་ཡིན་པས། བརྡ་མི་ཤེས་པས་ཀྱང་སྒྲ་དེ་ཐོས་ནས་ཡིད་གཏད་ན་ལྟོ་ལྡིར་བའི་རྣམ་པ་འཆར་
བར་འགྱུར་རོ། །གཞན་ཡང་ལྟོ་ལྡིར་བ་དེ་བུམ་པ་ཞེས་བརྗོད་པའི་སྒྲའི་བརྗོད་བྱ་ཡིན་པའི་ཆ་དེ། དེའི་ཐུན་མོང་མ་ཡིན་པའི་སྡོད་ལུགས་ཡིན་ན། དེ་དེས་བརྗོད་པ་བརྡ་ལ་མི་ལྟོས་པར་འགྱུར་ལ། དེ་ལྟ་ན། བརྡ་མི་ཤེས་པས་ལྟོ་ལྡིར་བ་མཐོང་བ་
ན་ཡང། བུམ་པ་ཞེས་བརྗོད་པ་དེ་དེའི་དངོས་མིང་དུ་གོ་བར་འགྱུར་རོ། །དེས་ན་བུམ་པ་དོན་དམ་པར་གྲུབ་པ་དང། དེའི་བརྗོད་བྱ་ཡིན་པའི་ཆ་ཀུན་རྫོབ་ཙམ་དུ་ཡོད་པའི་ཁྱད་པར་མ་ཤེས་པས། རིག་བྱེད་ཀྱི་ཚིག་ལ་བརྡ་ལ་མ་ལྟོས་པར་
དོན་གོ་བའི་འབྲེལ་པ་ཡོད་པའི་ལོག་རྟོག་རྣམས་འབྱུང་བར་འགྱུར་རོ། །གཞན་ཡང། ཚིག་ཀུན་སློང་གི་འདུ་བྱེད་ལས་སྐྱེས་པར་གསུངས་པ་དང་ཡང་ཇི་ལྟར་མི་འགལ་བ་བསམ་དགོས་སོ། །གཉིས་པ་རིག་བྱེད་མ་བྱས་པ་དགག་པ་

[106A]༄༅། །ལ། མ་བྱས་པའི་སྒྲུབ་བྱེད་ལྟར་སྣང་དུ་བསྟན་པ་དང། ཡི་གེ་དང་ཚིག་ལ་བརྟགས་ན་མ་བྱས་པ་ཉིད་མི་འཐད་པའོ། །དང་པོ་ལ། བྱེད་པ་པོ་མི་དྲན་པ་རྟགས་སུ་མི་རུང། འདོན་པ་པོ་ཡིན་པ་རྟགས་སུ་མི་རུང་བའོ། །དང་
པོ་ནི། རིག་བྱེད་སྐྱེས་བུས་མ་བྱས་ཏེ། བྱེད་པ་པོ་རྣམས་མི་དྲན་པའི་ཕྱིར། མ་བྱས་ཀྱང་ཆད་མར་འདོད་དོ་ཞེ་ན། སྤྱོད་པ་པ་ཆོས་ཅན། ལོག་རྟོག་ངན་པའི་མུན་པས་ཁྱབ་པར་ཐལ། དམ་བཅའ་དང་སྒྲུབ་བྱེད་ལྟར་སྣང་འདི་ལའང་
འདི་ཁོ་ན་བཞིན་ནོ། །ཞེས་རྗེས་སུ་བརྗོད་པ་ཡོད་ཅིང་ཞེན་པ་དེས་ནའི་ཕྱིར། མི་དྲན་པའི་རྟགས་མ་གྲུབ་སྟེ། བདེ་བར་གཤེགས་པ་པ་དག་གིས་ནི། རིག་བྱེད་ཀྱི་སྔགས་རྣམས་བརྒྱད་པ་དང། མིའུ་ཐུང་དང། མིའུ་ཐུང་ལྷ་དང། སྣ་ཚོཌ་
བཤེས་གཉེན་དག་གིས་བྱས་པར་དྲན་ལ། གཟེགས་ཟན་པས་དབྱིག་གི་སྙིང་པོས་བྱས་པར་དྲན་པའི་ཕྱིར། གཉིས་པ་ལ། འདོད་པ་བརྗོད་པ་ནི། ཇི་ལྟར་ད་ལྟ་རིག་བྱེད་འདོན་པའི་སྐྱེས་བུ་འདི་སློབ་དཔོན་གཞན་ལས་མ་ཐོས་པར་ནི། རིག་བྱེད་ཀྱི་
ཡི་གེ་དང་ཚིག་དང། ཚིག་གི་བཀང་ དེ་ལྟར་སློབ་དཔོན་གཞན་དེ་ལའང་གཞན་ལ་མ་ལྟོས་པར་ནུས་པ་མེད་པས། དེ་ལྟར་རིག་བྱེད་འདོན་པ་པོ་ཆོས་ཅན། འདོན་པ་པོ་གཞན་སྔོན་དུ་སོང་སྟེ། འདོན་པ་པོ་ཡིན་
པའི་ཕྱིར། ཅེས་པའི་རྟགས་ལས་ཐོག་མ་མེད་པར་གྲུབ་ལ། དེ་ལས་སྐྱེས་བུས་མ་བྱས་པ་དང། དེ་ལས་ཚད་མར་གྲུབ་བོ། །ཞེས་སྤྱོད་པ་པ་འགའ་ཞིག་སྨྲའོ། །དེ་དགག་པ་ལ། ཐོག་མ་མེད་པའི་སྒྲུབ་བྱེད་ཡང་དག་ཏུ་མ་གྲུབ། ཐོག་མེད་དུ་གྲུབ་པས་

[106B] དེ་གྲུབ་ཀྱང་ཚད་མར་མི་འགྲུབ་བོ། །དང་པོ་ལ། རྟགས་མ་ངེས་པ་ནི། ནག་མོ་འབངས་ལ་སོགས་པའི་སྐྱེས་བུས་སྤེལ་ཞིང་བརྩམས་པར་མཐུན་སྣང་དུ་གྲུབ་པ་ཡི་གཞུང་གཞོན་ནུ་འབྱུང་བ་ཅན་ལ་སོགས་པ་གཞན་དེ་ཡང་ཆོས་ཅན། རྒྱུ་
མཚན་གང་གིས་ན། རིག་བྱེད་བཞི་པོ་དེ་ལྟར་ཐོག་མ་མེད་པ་དང་སྐྱེས་བུས་མ་བྱས་པར་རྗེས་སུ་མི་དཔོག་སྟེ་དཔོག་རིགས་པར་ཐལ། སློབ་དཔོན་སྔ་མའི་མན་ངག་ཡོད་པ་ལས་གཞན་དུ་བལྟ་གཞན་དག་གིས་འདོན་པ་གང་མཐོང་སྟེ་མ་མཐོང་བའི་ཕྱིར། རྩོམ་པའི་
རྒྱུ་སྐྱེས་བུ་དངོས་སུ་མ་མཐོང་བ་ཅན་གྱི་རིག་བྱེད་ཀྱི་ངག་གཞན་ཡང་ཆོས་ཅན། རང་རྒྱུ་སྐྱེས་བུ་དེ་ལས་སྐྱེ་བར་འགྱུར་བར་ཡང་དག་པར་ཤེས་ཏེ། རྩོམ་པ་པོ་དངོས་སུ་མཐོང་བའི་རིག་བྱེད་ཀྱི་ངག་དང་གཉིས་རིག་བྱེད་ཀྱི་ངག་ཏུ་མཚུངས་པའི་ཕྱིར་
ཁྱབ་པ་ཡོད་པར་ཐལ། མེ་དང་བུད་ཤིང་བཞིན་དུ་འབྲས་བུའི་རིགས་གང་སྐྱེས་བུ་གང་ལས་གྲུབ་པ་དེ་དང་རང་བཞིན་ཁྱད་པར་མེད་ན་སྐྱེས་བུ་ལས་སྐྱེས་པས་ཁྱབ་པའི་ཕྱིར། རང་བཞིན་ཁྱད་མེད་ཀྱི་རྟགས་ཀྱིས་རིག་བྱེད་སྐྱེས་བུས་མ་བྱས་པ་ལ་གནོད་པ་བརྗོད་
པའོ། །སྐྱེས་བུས་བྱས་པ་ལས་ཐུན་མོང་མ་ཡིན་པའི་ཁྱད་པར་དག་ནི་མ་བསྟན་པར་རིག་བྱེད་མ་བྱས་པར་སྒྲུབ་པའི་གཏན་ཚིགས་ཀྱི་རབ་ཏུ་སྤྲོས་པ་སྔར་བཀོད་པ་གང་དེ་དག་ཐམས་ཅད་ཁྱབ་པ་འཁྲུལ་པ་ཅན་དུ་ཐལ། དེ་ལ་རིག་བྱེད་ཀྱི་ཡི་གེ་དང་
འཇིག་རྟེན་པའི་ཡི་གེ་གཉིས་སྐྱེས་བུའི་འབྲས་བུར་མཚུངས་པར་མཐོང་བའི་ཕྱིར། དཔེར་ན། མགྲོན་པོས་བཏང་བའི་མེ་འདི་ཆོས་ཅན། མི་གཞན་སྔོན་དུ་སོང་སྟེ། མགྲོན་པོས་བཏང་བའི་མེ་ཡིན་པའི་ཕྱིར་ཅེས་པ་དང་འདྲའོ། །ཐུན་མོང་མ་ཡིན་པའི་ཁྱད་

[107A]༄༅། །པར་ཡོད་དེ། སྨྲ་དཀའ། བཀླག་དཀའ། ནུས་པའི་ཁྱད་པར་མི་རེང་ས་ དེ་འདྲ་སྐྱེས་བུས་བྱས་པའི་ཚིག་ལ་ཡང་མཐོང་བའི་ཕྱིར་རོ། །རིག་བྱེད་པ་སོགས་ཡི་གེ་རྟག་པར་འདོད་པའི་རྒྱུ་ནི། ཡི་གེའི་སྐད་དོད་
ཨཀྵ་ར་ཞེས་པ་འགྱུར་མེད་ལ་འཇུག་ལ། དེའི་དོན། གཞན་དག་ཡི་གེའི་ངོ་བོ་མི་འགྱུར་བར་འདོད་ཅིང་རང་ལུགས་གདངས་ཀྱི་རྣམ་པ་གཞན་དུ་མི་འགྱུར་བའི་དོན་ཡིན་ནོ། །གཉིས་པ་ནི། རྣམ་པ་ཀུན་ཏུ་རིག་བྱེད་ཐོག་མ་མེད་པར་གྲུབ་པར་གྱུར་དུ་
ཆུག་མོད་ནའང། དེ་ལྟར་སྐྱེས་མིན་ཁོ་ན་ལ་བརྟེན་པ་ཅན་དུ་གྲུབ་པ་མིན་པར་ཐལ། དེ་ལྟ་ན། མིས་བྱས་པ་གཞན་ཡང་མི་ལ་མི་བརྟེན་ཞིང། སྐྱེས་བུས་མ་བྱས་པ་ཉིད་དུ་འགྱུར་བ་དེའི་ཕྱིར། འདི་ལྟར། ཀླ་ཀློ་ལ་སོགས་པས་མ་བག་མར་ལེན་པའི་ཐ་
སྙད་དང། རྒྱང་ཕན་པས་ལས་འབྲས་མེད་པར་སྨྲ་བའི་ཚིག་རྣམས་ཀྱང་ཆོས་ཅན་སྐྱེས་བུས་མ་བྱས་པ་དེ་བཞིན་དུ་འགྱུར་བར་ཐལ། ཐོག་མ་མེད་པའི་ཕྱིར། དེར་ཐལ། སྔོན་མ་སྔོན་མས་འདུས་བྱས་པའི་རྒྱུའི་ནུས་པ་ལས་གྲུབ་པ་ཡིན་པའི་ཕྱིར། གསུཾ་
པ་ནི། རིག་བྱེད་སྐྱེས་བུས་མ་བྱས་པར་གྲུབ་པས་ཚད་མར་གྲུབ་པའི་ཡོན་ཏན་ཅི་ཞིག་ཡོད་དེ། ཅུང་ཟད་ཀྱང་མེད་པར་ཐལ། དེ་འདྲའི་ཐ་སྙད་ལོག་པ་རྣམས་ཀྱང་ཐོག་མ་མེད་པས་སྐྱེས་བུས་མ་བྱས་པ་ཉིད་དུ་གྲུབ་པའི་ཕྱིར། རིག་བྱེད་ཀྱི་ཚིག་
ཆོས་ཅན། བརྗོད་བྱའི་དོན་མཐའ་གཅིག་ཏུ་ངེས་པ་ལ་ཐེ་ཚོམ་དག་ཀྱང་བསྐྱེད་པ་ཡིན་པར་ཐལ། འཆད་པ་པོ་མི་མཐུན་པ་དུ་མའི་འདུ་བྱེད་ཀྱི་ཁྱད་པར་རྣམས་ལས་དོན་གྱི་ཁྱད་པར་མི་མཐུན་པ་དུ་མ་ལ་སྦྱོར་བ་མཐོང་བའི་ཕྱིར། འདོད་ན། ཡང་

[107B] གཉིས་པ་ལ། ཡི་གེ་མ་བྱས་པ་དགག་པ་དང། ངག་མ་བྱས་པ་དགག་པའོ། །དང་པོ་ནི། གཞན་ཡང་རིག་བྱེད་སྐྱེས་བུས་མ་བྱས་ན། ཡི་གེ་འམ་ངག་མ་བྱས། དང་པོ་ལྟར་ན། རིག་བྱེད་ཀྱི་ཡི་གེ་རྣམས་ཆོས་ཅན་
ཁྱོད་སྐྱེས་བུས་མ་བྱས་པར་སྒྲུབ་པར་བྱེད་ན། ཚད་མར་འགྲུབ་པའི་འབྲས་བུ་ཅིར་འགྱུར་ཏེ་མི་འགྱུར་པར་ཐལ། འཇིག་རྟེན་པའི་ཡི་གེ་གཞན་དང་ཚད་མ་ཡིན་མིན་དང། སྐྱེས་བུས་བྱས་མ་བྱས་ཁྱད་མེད་པའི་ཕྱིར། གཉིས་པ་ལ། ཡི་གེ་ལས་རྫས་
ཐ་དད་པའི་མ་བྱས་པའི་ངག་དགག་པ་དང། ཡི་གེའི་གོ་རིམས་ཁྱད་པར་ཅན་མ་བྱས་པའི་ངག་ཡིན་པ་དགག་པའོ། །དང་པོ་ལ། རྟགས་དགོད། ཕྱོགས་ཆོས་སྒྲུབ་པའོ། །དང་པོ་ནི། དག་སྐྱེས་བུས་མ་བྱས་ན། རིག་བྱེད་ཀྱི་ངག་ནི་ཆོས་ཅན། རིག་བྱེད་
ཀྱི་ཡི་གེ་ལས་རྫས་ཐ་དད་དུ་ཡོད་པ་མ་ཡིན་ཏེ། ཡོད་ན་དེ་ལྟར་དམིགས་སུ་རུང་བ་ལས་མ་དམིགས་པའི་ཕྱིར། གཉིས་པ་ལ། དེ་ལས་རྫས་ཐ་དད་པའི་ངག་ཆ་བཅས་དགག་པ་དང། ཆ་མེད་དགག་པའོ། །དང་པོ་ལ། ཆ་རེ་རེས་དོན་མི་སྟོན་
པ་དགག་སྟོན་པ་དགག་པའོ། །དང་པོ་ནི། རིག་བྱེད་ཀྱི་ངག་ཆ་ཤས་ཀྱི་ཡན་ལག་དུ་མའི་བདག་ཉིད་ཡིན་ན། ཆ་དེ་རྣམས་ཐ་དད་རེ་རེ་ནས་དོན་སྟོན་པའི་ནུས་པ་མེད་པ་ཉིད་དམ་ཡོད། མེད་ན། རིག་བྱེད་ཀྱི་དག་དེ་ཆོས་ཅན། ཁྱོད་བརྗོད་བྱ་ལ་གོ་བ་
བསྐྱེད་པའི་དངོས་པོ་ཅན་མིན་བཞིན་དུ་དེའི་དངོས་པོ་ཅན་དུ་འདོད་པས་བཏགས་པར་ཐལ། ཁྱོད་དོན་རྗེད་བྱེད་ཀྱི་ངག་ཆ་ཅན་གང་ཞིག་ཁྱོད་ཀྱི་ཆ་རེ་རེ་ནས་དོན་ལ་གོ་བ་བསྐྱེད་པའི་ནུས་པ་མེད་པའི་ཕྱིར། དཔེར་ན། བྲམ་ཟེ་ཁྱེའུ་ལ་སེངྒེ་ཉིད་

[108A]༄༅། །དུ་བཏགས་པ་སོགས་བཞིན། འདོད་ན། སྐྱེས་བུས་མ་བྱས་པའི་ངག་ཉམས་སོ། །གཉིས་པ་ནི། ཆ་རེ་རེ་ནས་བརྗོད་བྱའི་དོན་སྟོན་པའི་ནུས་པ་དང་བཅས་པ་ཉིད་ཡིན་ནའང། དེ་ཆོས་ཅན། ཁྱོད་ཀྱི་ཆ་སྔ་ཕྱི་རྣམས་ཕན་ཚུན་བལྟོས་པ་མི་
སྲིད་པར་ཐལ། རྟག་དངོས་ཡིན་པའི་ཕྱིར། འདོད་ན། བརྗོད་བྱ་གོ་བའི་ཆད་བུ་ཆ་སྔ་ཕྱི་དུ་མ་ཅན་ཉིད་དུ་བཏགས་པ་ལོག་ཅིང་དོན་མེད་པ་ཡིན་པར་ཐལ། ཁྱོད་ཀྱི་ཆ་རེ་རེས་དོན་རྫོགས་པར་སྟོན་པའི་ཕྱིར། ཁྱོད་ཀྱི་ཆ་ཤས་ཀྱི་ཡན་ལག་གཅིག་རྟོཌ་
པས་ཀྱང། ངག་གི་དོན་དག་རྫོགས་པར་རྟོགས་པར་འགྱུར་བར་ཐལ། རྟགས་སྔ་མའོ། །ཆ་སྔ་ཕྱི་ཐམས་ཅད་ཅིང་ཆར་ཐོས་པ་ཡིན་པས་སྐྱོན་མེད་དོ་ཞེ་ན་ཡང། རིག་བྱེད་འཆད་པ་ཞག་རིལ་པོ་དང། ཟླ་བ་དང་ལོ་ལ་སོགས་པའི་དུས་ཀྱི་ཁྱད་པར་
ལ་བལྟོས་པ་མི་རུང་བར་ཐལ། རིག་བྱེད་ཀྱི་ངག་གི་ཆ་ཐམས་ཅད་ཅིག་ཅར་ཐོས་པས་ཁྱབ་པའི་ཕྱིར། གཉིས་པ་ལ། རིག་བྱེད་ཀྱི་ངག་ཆ་མེད་མི་སྲིད། སྲིད་ཀྱང་མི་འཐད། དང་པོ་ནི། རིག་བྱེད་ཀྱི་ངག་ཆོས་ཅན། སྔ་ཕྱི་རིམ་གྱིས་རྟོགས་པ་མི་སྲིད་
པར་ཐལ། རྟག་པ་ཆ་མེད་གཅིག་ཡིན་པའི་ཕྱིར། ཁྱབ་པར་ཐལ། ཆ་ཐ་དད་མེད་པའི་རྟག་པ་ཡིན་ན། སྔ་ཕྱི་རིམ་གྱིས་རྟོགས་པ་མི་སྲིད་པས་ཁྱབ་པའི་ཕྱིར། གཉིས་པ་ལ། མི་རྟག་པ་དགག་པ་དང། རྟག་པ་དགག་པའོ། །དང་པོ་ནི། ངག་ཆ་
མེད་དེ་རྟག་གམ་མི་རྟག་མི་རྟག་གོ་ཞེ་ན། རྒྱུ་དང་རྐྱེན་ལ་བལྟོས་པར་འགྱུར་ཞིང། རྒྱུ་གཞན་མ་མཐོང་བས་རིག་བྱེད་ཀྱི་ངག་ཆོས་ཅན། བརྗོད་འདོད་ཀྱི་རྩོལ་བ་ལས་བྱུང་བར་ཐལ། དེ་ཕན་འདོགས་བྱེད་དུ་ཡོད་མེད་ཀྱི་རྗེས་སུ་འགྲོ་ལྡོག་བྱེད་

[108B] འདོད་ན། ཅིས་ན་སྐྱེས་བུས་བྱས་པ་མིན་ཏེ་ཡིན་པར་ཐལ། འདོད་པ་དེའི་ཕྱིར། གཉིས་པ་ལ། མི་ཐོས་པའི་སྐབས་མི་སྲིད་པར་ཐལ་བ་དང། ཐལ་བ་གཞན་གྱིས་དགག་པའོ། །དང་པོ་ནི། ངག་
ནའང། རྟག་པར་དམིགས་པར་འགྱུར་བར་ཐལ། དེ་ཐོས་པ་གང་ཞིག་དེའི་ནུས་པ་ཉམས་པ་མི་སྲིད་པའི་ཕྱིར། སྒྲ་དེ་ཐོས་པའི་འགལ་རྐྱེན་བྱེད་པའི་སྒྲིབ་གཡོགས་ཅུང་ཟད་ཀྱང་མེད་པར་ཐལ། དེའི་ནུས་པ་ཉམས་པར་བྱེད་ནུས་པ་མི་སྲིད་པའི་ཕྱིར་
གལ་ཏེ། སྐབས་འགར་མ་ཐོས་པ་དེ། འགལ་རྐྱེན་གྱིས་ནུས་པ་ཉམས་པར་བྱས་པ་མིན་གྱི། ལྷན་ཅིག་བྱེད་རྐྱེན་རིག་བྱེད་འཆད་པ་པོའི་ཀུན་སློང་གི་རྩོལ་བ་སྐབས་འགའ་ཞིག་ཏུ་མ་ཚང་བས། རྟག་ཏུ་ཐོས་པ་མིན་ནོ་ཞེ་ན། རིག་བྱེད་ཀྱི་སྒྲ་ཐོས་པ་ཅི་
ནས་ཀྱང་རྐྱེན་ རིག་བྱེད་ཀྱི་ངག་ཆོས་ཅན། རྟག་པའི་རང་བཞིན་དུ་ངེས་པ་དག་ནི་འགལ་བ་ཡིན་པར་ཐལ། རྐྱེན་གཞན་ལ་བལྟོས་པའི་ཕྱིར། སླ་སྟེ་ཞེས་པ་ནི། དེ་ལྟར་ཡིན་དུ་ཆུག་མོད་ཁོ་བོ་ཅག་ཀྱང་ལྷན་ཅིག་
བྱེད་རྐྱེན་མེད་དོ། །ཞེས་མི་སྨྲ་ ཁྱོད་ལ་ཉེས་པར་འགྱུར་ཞེས་པའོ། །གཉིས་པ་ལ། མ་ཁྱབ་པ་དགག་ཁྱབ་ཆེས་པ་དགག་པའོ། དང་པོ་ནི། ངག་དེ་དག་ཡུལ་ཐམས་ཅད་དུ་ཁྱབ་པར་བྱེད་པ་ཡིན་ནམ་མིན། གལ་ཏེ་མིན་ནོ་ཞེ་ན། རིག་བྱེད་འཆད་པ་
པོའི་ཁའི་དྲུང་མ་གཏོགས། ཡུལ་ཐམས་ཅད་དུ་ཉན་ཤེས་ཀྱིས་དམིགས་པར་མི་འགྱུར་པར་ཐལ། ཡུལ་དེ་ཁོ་ནར་གནས་པའི་རྟག་པ་གང་ཞིག་རྣ་བའི་དབང་པོས་སྒྲ་ཕྲད་ནས་འཛིན་དགོས་པའི་ཕྱིར། ཁས་བླངས་སོ། །གཉིས་པ་ལ། ཐལ་བ་དགོད་

[109A]༄༅། །པ། དེའི་ལན་དགག་པའོ། །དང་པོ་ནི། གལ་ཏེ། ངག་དེ་ཡུལ་དུས་ཐམས་ཅད་དུ་རྟག་ཁྱབ་ཏུ་ཡོད་དོ་ཞེ་ན། རིག་བྱེད་ཀྱི་སྒྲ་ཐམས་ཅད་ཉན་པའི་དབང་པོ་མ་ཉམས་པའི་སྐྱེས་བུ་ཐམས་ཅད་ཀྱིས་ཅིག་ཅར་ཐོས་ཤིང། དམིགས་པ་དག་
ཏུ་འགྱུར་བར་ཐལ། ཉན་ཤེས་ཀྱི་གཟུང་དོན་གང་ཞིག་རྟག་ཁྱབ་ཏུ་ཡོད་པའི་ཕྱིར། གཉིས་པ་ལ། སྒྲ་འདུས་བྱས་པ་དགག་པ། དབང་པོ་འདུས་བྱས་པའི་ལན་དགག་པའོ། །དང་པོ་ནི། འཆད་པ་པོའི་ཁྱད་པར་གྱིས་ཐོས་རུང་དུ་འདུས་བྱས་པ་དམིཌ་
པ་ཡིན་གྱི། ཐམས་ཅད་ཐོས་པ་མ་ཡིན་ནོ་ཞེ་ནའང། རིག་བྱེད་ཀྱི་ངག་ཆོས་ཅན། རྐྱེན་གང་གིས་ཀྱང་འདུ་བྱེད་པར་འགྱུར་བ་མི་འཐད་པར་ཐལ། འགྱུར་མེད་ཡིན་པའི་ཕྱིར། གཉིས་པ་ལ། ཐལ་བ་དགོད་པ་ནི། གལ་ཏེ། དབང་པོ་རྐྱེན་གྱིས་ལེཌ་
པར་བྱས་པ་དེས་ཐོས་པར་འགྱུར་བ་ཡིན་གྱི། གཞན་གྱིས་ཐོས་པ་མ་ཡིན་ནོ་ཞེ་ན། རྣ་བའི་དབང་པོ་གཅིག་པུ་དེས་ཀྱང་ཆོས་ཅན། རིག་བྱེད་ཀྱི་ངག་མ་ལུས་པ་ཅིག་ཅར་དུ་ཐོས་པར་འགྱུར་བར་ཐལ། རིག་བྱེད་ཀྱི་ངག་ཐོས་རུང་གང་ཞིག་དེ་རྟག་
ཁྱབ་ཏུ་ཡོད་པའི་ཕྱིར། དེའི་ལན་དགག་པ་ནི། གལ་ཏེ། དབང་པོ་རྐྱེན་གྱིས་ལེགས་པར་བྱས་ཀྱང་སྒྲའི་དོན་གཅིག་ཁོ་ན་འཛིན་བྱེད་དུ་ངེས་པ་ཡིན་གྱི། ཐམས་ཅད་ཅིག་ཅར་དུ་ཐོས་པ་མ་ཡིན་ཏེ། ཡུལ་སོ་སོར་ངེས་པའི་རིག་བྱེད་ངེས་པ་འཆད་
པའི་དྲུང་དུ་བསྡད་པའི་ཁྱད་པར་ལས། རྣ་བའི་དབང་པོས་སྒྲ་ཐོས་པའི་ནུས་པ་ཐ་དད་པའི་ཕྱིར། ཅེ་ན། རིག་བྱེད་ཀྱི་སྒྲ་ཡི་ཚོགས་པ་དུ་མ་ཡི་ཅ་ཅོ་ཅིག་ཅར་དུ་ཇི་ལྟར་ཡང་ཐོས་པར་འགྱུར་བ་མི་འཐད་པར་ཐལ། རྣ་བའི་དབང་པོ་སྒྲ་རེ་རེ་ཁོ་ན་འཛིན་

[109B] དེ་ལ་གལ་ཏེ། བརྗོད་བྱ་མི་སྟོན་པའི་སྒྲ་ཙམ་ཡིན་གར་བ་དུ་མ་དུས་གཅིག་ཏུ་ཐོས་པར་འགྱུར་བ་ཡིན་གྱི། རྗོད་བྱེད་དུ་མ་ཐོས་པ་མ་ཡིན་ནོ་ཞེ་ན། ཡུལ་གཅིག་ཏུ་རིག་བྱེད་འཆད་པ་པོ་དུ་མས་རིག་བྱེད་ཅིག་ཅར་བཤད་པའི་
ཚེ། སྒྲ་ཙམ་ལས་རྫས་ཐ་དད་པའི་རྗོད་བྱེད་ཡོད་དོ་ཞེས་འདི་ལ་ཤིན་ཏུ་ཆེས་དད་པར་བྱ་བ་ཙམ་ཡིན་གྱི་རིགས་པ་མེད་པར་ཐལ། དེ་ལྟར་ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར། མ་གྲུབ་བོ་ཞེ་ན། སྒྲ་གཞན་དག་མི་འདོན་པར་
གནས་ནས་རིག་བྱེད་གཅིག་ཅིག་འདོན་པ་ན་ཡང། སྒྲ་ཙམ་ལས་རྫས་ཐ་དད་པའི་རྗོད་བྱེད་ཐོས་དགོས་ན། དེ་མི་འཐད་པར་ཐལ། དེ་འདྲ་ཐབས་ཇི་ལྟར་ཡང་ཐོས་པ་ཡིན་པ་མི་འཐད་པའི་ཕྱིར། ཡང་ན། ཇི་ལྟར་ཡང་སྒྲ་ཙམ་རྫས་ཐ་དད་དུ་
མ་རྟོགས་པར་འགྱུར་བ་ཡང་མི་འཐད་པར་ཐལ། རྣ་བའི་དབང་པོ་སྒྲ་རེ་རེ་ཁོ་ན་ཐོས་པའི་ནུས་པ་ངེས་པའི་ཕྱིར། སྒྲ་ཙམ་ལས་རྫས་ཐ་དད་པའི་རྗོད་བྱེད་ཡོད་དེ། སྒྲ་ཙམ་གྱི་ཆ་རེ་རེས་དོན་སྟོན་མི་ནུས། ཆ་སྔ་ཕྱི་ལྷན་ཅིག་ཏུ་ཚོགས་པ་ཡང་མི་སྲིད་པས། སྔ་
ཕྱིའི་གོ་རིམ་མེད་པའི་རྗོད་བྱེད་དེ། གོ་རིམ་ཅན་གྱི་སྒྲ་ཙམ་གྱིས་གསལ་བར་བྱ་བ་ཡིན་ནོ་ཞེ་ན། རྗོད་བྱེད་ཀྱིས་ཀྱང་དོན་སྟོན་མི་ནུས་པར་ཐལ། ཉེས་པ་གང་དང་གང་གིས་ཀྱང་སྒྲ་ཙམ་རྗོད་བྱེད་དུ་མི་འདོད་པའི་ཉེས་པ་དེ་ཇི་ལྟར་རྗོད་བྱེད་ལ་མེད་དེ་ཡོད་
པའི་ཕྱིར། རྗོད་བྱེད་ལ་སྔ་ཕྱིའི་ཆ་མེད་དོ་ཞེ་ན་ཡོད་པར་ཐལ། སྔ་ཕྱིའི་ཆ་དང་བཅས་པའི་སྒྲ་ཙམ་དག་གིས་གསལ་བར་བྱ་བ་ཡིན་པའི་ཕྱིར། གཉིས་པ་ལ། དགག་པ་དངོས་དང། ཡི་གེ་ལས་རྫས་ཐ་དད་པའི་རིམ་པ་མེད་པ་བཤད་ཟིན་དྲན་པ་ལ་སྦྱར་བ་དང་

[110A]༄༅། །སྐྱེས་བུས་བྱས་པར་གྲུབ་པའི་དོན་བསྡུ་བའོ། །དང་པོ་ལ། ཡི་གེ་སྔ་ཕྱིའི་བཀོད་པ་མ་བྱས་པའི་ངག་ཡིན་པ་དགག་གསལ་བའི་རིམ་པ་མ་བྱས་པའི་ངག་ཡིན་པ་དགག་པའོ། །དང་པོ་ནི། གལ་ཏེ། ཡི་གེ་སྔ་ཕྱི་བཀོད་པའི་རིམ་པ་ཁྱད་པར་
ཅན་སྐྱེས་བུས་མ་བྱས་པའི་དག་ཡིན་ནོ་ཞེ་ན། ཡི་གེའི་གོ་རིམས་ཆོས་ཅན། སྐྱེས་བུས་མ་བྱས་པ་མ་ཡིན་པར་ཐལ། སྐྱེས་བུས་བྱས་པའི་ཡི་གེ་རྣམས་དང་རྫས་ཐ་དད་མེད་པའི་གཅིག་ཡིན་པའི་ཕྱིར། ཡི་གེ་དེ་དག་ལ་མཐའ་གཅིག་ཏུ་རྣམ་
པར་བཞག་པའི་གོ་རིམ་མེད་པར་ཐལ། འདོད་པས་གོ་རིམ་གཞན་དང་གཞན་དུ་བསྒྱུར་དུ་རུང་བའི་ཕྱིར། ཁྱབ་སྟེ། འདོད་པས་བཞག་པའི་གོ་རིམ་ལས་གཞན་ནི་འགལ་ཞིང་མེད་པའི་ཕྱིར་རོ། །ཡང་ན། རྟག་པ་ཡིན་ན། གོ་རིམ་གཞན་དུ་
བསྒྱུར་ནུས་པ་འགལ་བའི་ཕྱིར་རོ། །ཞེས་སོ། །ཉེས་པ་གཞན་ཡང་རིག་བྱེད་ཀྱི་སྒྲ་ཆོས་ཅན། མདུན་ནས་རྒྱབ་ཏུ་འགྲོ་བ་ལྟ་བུའི་ཡུལ་གྱི་གོ་རིམ་དང། སྔ་དྲོ་མེད་པ་ཕྱི་དྲོ་འབྱུང་བ་ལྟ་བུའི་དུས་ཀྱི་གོ་རིམ་མེད་པར་ཐལ། ཆ་ཤས་མེད་བཞིན་དུ་
ཡུལ་ཐམས་ཅད་ལ་ཁྱབ་པ་དང། དུས་རྟག་པར་ཡོད་པར་བརྗོད་རིགས་པའི་ཕྱིར། མི་རྟག་པ་དང་ཁྱབ་བྱེད་མ་ཡིན་པ་ཡང་ལུགས་དེ་ལ་མི་རུང་བར་ཐལ། དེའི་སྐྱོན་ཡང་སྔར་བརྗོད་ཟིན་པ་ཡིན་པའི་ཕྱིར། གཉིས་པ་ལ། རྟག་པ་ལ་གསལ་བ་མི་
སྲིད། སྲིད་ན་མི་རྟག་པར་ཐལ་བ། གསལ་བའི་དོན་བརྟགས་ལ་དགག་པའོ། །དང་པོ་ནི། འཆད་པ་པོའི་ལྕེ་རྐན་ལ་སོགས་པའི་རྐྱེན་གྱིས་གསར་དུ་མི་སྐྱེད་ཀྱང་གྲུབ་ཟིན་རྐྱེན་གྱིས་གསལ་བའི་རིམ་པ་སྐྱེས་བུས་མ་བྱས་པའི་དག་ཡིན་

[110B] རྩོལ་བ་ལས་གསལ་བའི་ཡི་གེའི་རིམ་པའང་མ་བྱས་པའི་ངག་མིན་ཏེ། རྟག་པ་ལ་རྐྱེན་གྱིས་གསལ་བར་བྱེད་པ་སྔར་བསལ་ཟིན་པའི་ཕྱིར། གཉིས་པ་ནི། རིག་བྱེད་ཀྱི་ཡི་གེའི་གོ་རིམ་ཆོས་ཅན། གསར་དུ་གྲུབ་པའི་འབྲས་བུ་ཉིད་ཡིན་པར་ཐལ་
ལྕེ་རྐན་ལ་སོགས་པའི་བྱེད་པ་རྣམས་ཀྱིས་བསྐྱོད་པའི་བྱ་བ་ཉིད་ལས་གསར་དུ་གྲུབ་པའི་ཕྱིར། འདོད་དོ་ཞེ་ན། བྱེད་པ་པོ་ཉེར་ལེན་ལས་འབྱུང་བ་དང་འདི་བསྐྱེད་ཚུལ་ཁྱད་པར་ཅི་ཡང་མེད་པར་ཐལ། གསལ་བྱེད་ཙམ་ལས་གཞན་དུ་ལྕེ་རྐན་ལས་
སྔར་མེད་གསར་དུ་གྲུབ་པའི་ཕྱིར། ཁྱབ་པ་ཡོད་པར་ཐལ། རང་ཉིད་ཤེས་པའི་སྒོ་ནས་རིགས་འདྲ་གྲུབ་ཟིན་པའི་གསལ་བྱའི་དོན་གཞན་དེ་འཛིན་གྱི་བློའི་རྒྱུར་བྱེད་པ་གསལ་བྱེད་དུ་འདོད་རིགས་པའི་ཕྱིར། དཔེར་ན། མུན་ཁུང་གི་བུམ་གཟུགས་དང་
སྒྲོན་མེ་བཞིན་ནོ། །རིག་བྱེད་ཀྱི་ངག་ཆོས་ཅན། བྱེད་པ་ལྕེ་རྐན་ལ་སོགས་པ་རྣམས་ཀྱི་ཚོགས་པ་ཡི་བྱ་བའི་སྔར་མེད་གསར་པའི་འབྲས་བུ་ཉིད་ཡིན་པར་ཐལ། དེ་ལས་གསར་དུ་ངེས་པར་ཡང་འབྱུང་བར་དམིགས་པའི་ཕྱིར། ཁྱད་པར་ཐལ། གསལ་
བྱེད་ཙམ་གྱི་རྒྱུ་ལ་རིགས་འདྲ་སྔར་མེད་གསར་དུ་བྱེད་པ་དེ་མི་སྲིད་པའི་ཕྱིར། གསུམ་པ་ལ། སྒྲ་ཐོས་པའི་སྒྲིབ་བྱེད་དང་བྲལ་བ་གསལ་བའི་དོན་དུ་མི་འཐད། ཉན་ཤེས་སྐྱེས་པ་གསལ་བའི་དོན་དུ་མི་འཐད་པའོ། །དང་པོ་ལ་དངོས་དང། སྒྲ་རྟག་
པའི་སྒྲུབ་བྱེད་དགག་པའོ། །དང་པོ་ནི། གལ་ཏེ་ཁྱེད་ཀྱི་ལྟར་ན། ལྕེ་རྐན་གྱིས་སྒྲ་དེའི་ངོ་བོ་ཐོས་པའི་སྒྲིབ་བྱེད་དང་བྲལ་བར་བྱས་པ་ཙམ་གསལ་བར་བྱས་པའི་དོན་ཡིན་ནོ་ཞེ་ན། སྒྲ་ཐོས་པའི་སྒྲིབ་བྱེད་དང་བྲལ་ཙམ་ཆོས་ཅན། ཁྱོད་ལ་བྱེད་པ་ལྕ་

[111A]༄༅། །རྐན་ལ་སོགས་པའི་རྒྱུ་ཚོགས་ཀྱི་ནུས་པ་འཇུག་རུང་དུ་འགྱུར་བ་མི་འཐད་པར་ཐལ། ཅིའི་ཕྱིར་ན། ཁྱོད་དངོས་པོར་མེད་པའི་ཕྱིར། སྔར་མེད་གསར་དུ་བསྐྱེད་པའི་རྒྱུ་གཞན་དག་ཀྱང་གསལ་བྱེད་ཙམ་ཡིན་པ་ཐོབ་པར་འགྱུར་
བར་ཐལ། ལྕེ་རྐན་གྱིས་སྒྲ་བསྐྱེད་ཚུལ་དང་ཁྱད་པར་མེད་པ་གང་ཞིག། དེ་གསལ་བྱེད་ཙམ་ཡིན་པའི་ཕྱིར། དེ་བཞིན་དུ་ཁས་ལེན་ནོ་ཞེ་ན། རྒྱུ་རྣམས་ཀུན་དོན་མེད་པར་ཐལ། ངོ་བོ་སྔར་མེད་གསར་དུ་བསྐྱེད་པ་མི་སྲིད། དེ་མེད་ན་གསལ་ཕྱེད་ཀྱི་རྒྱུ་
ཡང་མི་འཐད་པའི་ཕྱིར། གཉིས་པ་ནི། འདིའོ་ཞེས་ངོ་ཤེས་པ་དང། ཡོད་ཟིན་དོན་ལ་སྦྱོར་བ་སོགས་ཀྱི་གཏན་ཚིགས་གང་ཡིན་པ་དང། སྟེའུ་སོགས་པའི་དཔེ་ལས་སྒྲ་རྟག་པར་སྒྲུབ་པར་བྱེད་པར་འདོད་དོ་ཞེ་ན། དངོས་པོ་རྟག་པར་སྒྲུབ་པའི་མཐུན་
དཔེ་ཡང་དག་མེད་པ་ཅན་ཡིན་པར་ཐལ། དངོས་པོ་རྣམས་སྐད་ཅིག་གིས་འཇིག་པས་ཁྱབ་པའི་ཕྱིར། དངོས་པོ་རྟག་པར་སྒྲུབ་པའི་རྟགས་ངན་གཞན་ཡང་སུན་དབྱུང་བར་བྱ་བ་ཡིན་པར་ཐལ། རྟགས་ངན་དེ་དག་འཆད་འགྱུར་གྱི་རིགས་པ་དང་
འགལ་བའི་ཕྱིར། གཉིས་པ་ནི། རིག་བྱེད་ཀྱི་སྒྲ་གསལ་བའི་དོན་ནི། གྲུབ་ཟིན་གནས་སྐབས་ཀྱི་ཁྱད་པར་ལ་ཕན་འདོགས་པ་མ་ཡིན་གྱི། སྒྲ་ཉན་ཤེས་ལ་གསར་དུ་གསལ་བར་སྣང་བ་གསལ་བའི་དོན་ཡིན་ནོ་ཞེ་ན། དེ་ལྟ་ན་ཉན་ཤེས་རྟག་པར་འགྱུར་
བས་སྐྱེས་བུ་ལ་མི་བརྟེན་པར་འགྱུར་ལ། རིགས་མི་མཚུངས་པས་བློ་གཞན་ཡང་སྐྱེས་བུ་ལ་མི་བརྟེན་པར་འགྱུར་ན། དེ་ཉིད་ཚད་མ་དུ་མ་དང་འགལ་ཏེ། སྤྱོད་པ་པོ་ཆོས་ཅན། བློ་ཆཌ་སོགས་སྐྱེས་བུའི་རྟེན་ཅན་མ་ཡིན་པར་ཁས་ལེན་པ་མི་འཐད་པར་ཐལ། དེ་ལྟ་ན། སྔར་བློ་སྐྱེས་

[111B] བདེ་སྡུག་སྐྱེས་བུའི་རྟེན་ཅན་མིན་པར་ཁས་ལེན་པ་མི་འཐད་པར་ཐལ། དེ་ལ་རང་རིག་པའི་མངོན་སུམ་ཚད་མས་གནོད་པའི་ཕྱིར། བློ་ཉན་ཤེས་སྐྱེས་བུའི་རྟེན་ཅན་མིན་པར་ཁས་ལེན་པ་མི་འཐད་པར་
ཐལ། དེ་ལ་དབང་ཡིད་ལས་སྐྱེས་པར་སྒྲུབ་པའི་རྗེས་སུ་དཔག་པས་གནོད། མངོན་རྗེས་ཀྱིས་གྲུབ་པའི་དོན་ལ། གྲགས་པས་ཀྱང་ཅིག་ཅར་དུ་གནོད་པའི་ཕྱིར། འདི་ནི། ཉན་ཤེས་ཀྱིས་སྒྲ་རེས་འགའ་ཐོས་ན། སྒྲ་མི་རྟག་པར་འགྱུར་ལ། སྒྲ་རྟག་ན་ཉན་
ཤེས་ལ་གསལ་བ་འཕོ་འཕྱུག་བྱེད་པ་མི་སྲིད་པས་ཉན་ཤེས་རྟག་པར་འགྱུར་ལ། དེ་ལྟ་ན། སྐྱེས་བུ་ལ་མི་བརྟེན་པར་འགྱུར་བས་དེ་དང་རིགས་མཚུངས་པ་ལ་ཡང་གནོད་པ་བསྟན་ཏོ། །ཡང་ན། ཉན་ཤེས་ཉིད་དབང་ཡིད་ཀྱི་འབྲས་བུ་ཡིན་པའི་དོན་མངོན་
སུམ་གྱིས་གྲུབ་ཅིང། ཐ་སྙད་རྗེས་དཔག་གིས་གྲུབ་པས་དེས་ཀྱང་གནོད་ཅེས་སྦྱར་རོ། །གཉིས་པ་ནི། རིག་བྱེད་ཀྱི་ཡི་གེ་རྣམས་ལས་རྫས་ཐ་དད་པའི་རིམ་པའང་སྐྱེས་བུས་མ་བྱས་པའི་ངག་ཏུ་མི་འཐད་པར་ཐལ། དེ་ཡང་སྔར་རིཌ་
པས་གསལ་བར་དཔྱད་ནས་བཀག་ཟིན་པའི་ཕྱིར། གསུམ་པ་ནི། ཡི་གེའི་གོ་རིམ་དེ་ནི་ཆོས་ཅན། ཇི་ལྟར་སྐྱེས་བུའི་རྟེན་ཅན་མིན་པ་མི་འཐད་པར་ཐལ། རྟོག་པས་ཆོས་དུ་མ་ལ་སྒྲོ་བཏགས་པ་ཙམ་ཡིན་པའི་ཕྱིར། གསུམ་པ་རིག་སྒྲ་
རྟག་པ་དགག་པ་ལ། རིག་བྱེད་ཀྱི་སྒྲ་མི་རྟག་པར་བསྒྲུབ་པ་དང། དེས་རིགས་ཅན་གཞན་ཡང་ཁེགས་པ། རིག་བྱེད་ཚད་མར་སྒྲུབ་པའི་རྟགས་གཞན་དགག་པའོ། །དང་པོ་ལ། རྩ་བ་དང་ཁྱབ་སྒྲུབ་ཀྱི་རྟགས་དགོད། དེ་ལ་གནོད་པ་སྤང་པའོ། །དང་པོ་

[112A]༄༅། །ནི། རིག་བྱེད་ཀྱི་སྒྲ་ཆོས་ཅན། མི་རྟག་པ་ཉིད་ཡིན་ཏེ། དངོས་པོར་ཡོད་པའི་ཕྱིར། དངོས་པོར་ཡོད་པ་ཆོས་ཅན། ཁྱོད་ཡོད་ཙམ་ནས་འཇིག་པ་རང་ཆས་སུ་རྗེས་སུ་འབྲེལ་པ་ཅན་ཉིད་ཡིན་ཏེ། ཁྱོད་འཇིག་པ་ཕྱིས་བྱུང་གི་རྒྱུ་ལ་བལྟོས་པ་མེད་
པར་རང་ཡོད་ཙམ་དུ་བསྐྱེད་པའི་རྒྱུའི་རིགས་དེ་ལས་ཁྱོད་ཀྱི་འཇིག་པའི་ལག་རྗེས་བཞག་པའི་ཕྱིར། གཉིས་པ་ལ། བལྟོས་མེད་ཀྱི་རྟཌ་མ་གྲུབ་པ་སྤང། གྲུབ་ན་ཧ་ཅང་ཐལ་བ་སྤང། རྩ་བའི་རྟཌ་མ་ངེས་པ་སྤང་བའོ། །དང་པོ་ལ། འཇིག་པ་དོན་གཞན་དགག་པ། རྫས་གཅིག་ཏུ་
བསྒྲུབ་པའོ། །དང་པོ་ལ། ཐལ་བ་དགོད་པ། དེའི་ལན་དགག་པའོ། །དང་པོ་ནི། མེ་ལས་ཤིང་གི་འཇིག་པ་ཤིང་ལས་དོན་གཞན་དུ་གྱུར་པ་དག་ཕྱིས་སྐྱེ་བས་ཕྱིས་བྱུང་གི་རྒྱུ་ལ་མི་ལྟོས་པ་མ་གྲུབ་ཅེ་ན། མེས་བསྲེགས་རྗེས་སུ་ཡང་ཤིང་མཐོང་བ་ཉིད་དུ་
འགྱུར་བར་ཐལ། དེའི་སྔར་མཐོང་བ་གང་ཞིག་ཤིང་འཇིག་པའི་རྫས་སུ་མེད་པའི་ཕྱིར། གཉིས་པ་ནི། ཕྱིས་བྱུང་གི་འཇིག་པ་དོན་གཞན་དེ་ཉིད་ཤིང་འདི་ཡི་འཇིག་པ་ཡིན་པས་ཕྱིས་མི་སྣང་ངོ་ཞེ་ན། མེ་ལས་ཕྱིས་བྱུང་གི་འཇིག་པ་གཞན་ནི་ཆོས་
ཅན། ཇི་ལྟར་གཞན་ཤིང་གི་འཇིག་པར་འགྱུར་བ་མི་འཐད་པར་ཐལ། དེ་ལས་ཕྱིས་བྱུང་བའི་ཕྱིར། དེ་ཤིང་གི་འཇིག་པ་ཡིན་ཡང་སླ་སྟེ། མེས་བསྲེགས་རྗེས་སུ་ཅིའི་ཕྱིར་ཤིང་མི་སྣང་སྟེ་སྣང་རིགས་པར་ཐལ། སྔར་སྣང་བ་གང་ཞིག་ཕྱིས་མི་སྣང་བའི་
རྒྱུ་མེད་པའི་ཕྱིར། འཇིག་པ་དོན་གཞན་ངེས་བཟུང་ཞིང་ཟིལ་གྱིས་མནན་པའི་ཕྱིར་སྣང་བ་མིན་ནོ་ཞེ་ན། ཤིང་གི་ཐོགས་བཅས་ཀྱི་རྫས་ཀྱི་ངཽ་ལ་ཁྱད་པར་མ་སྐྱེད་པར་འཇིག་པ་དོན་གཞན་དེས་ཟིལ་གྱིས་མནན་པ་མིན་པར་ཐལ། གང་གི་ཕྱིར་ན། དེ་ལྟ་ན། དེས་

[112B]དོན་གཞན་དེ་ཡིས་དེ་མི་སྒྲིབ་པའི་ཕྱིར། གོས་ཀྱིས་བུམ་པ་བསྒྲིབས་པ་ལྟར་རོ། །ཤིང་གི་འཇིག་པ་དོན་གཞན་དེ་ཆོས་ཅན། འཇིག་པ་ཅན་དུ་ཐལ། རང་རྒྱུ་ལས་སྐྱེ་བའི་ཕྱིར། འདོད་ན། ཁྱོད་རང་
གི་སྐད་ཅིག་གཉིས་པ་དེར་ཁྱོད་ཞིག་པར་ཐལ། འདོད་པ་དེའི་ཕྱིར། དེ་འདོད་པ་དེ་ལྟ་ན་ཡང། དུས་དེར་ཤིང་མཐོང་བར་འགྱུར་བར་ཐལ། དུས་དེར་ཤིང་མི་མཐོང་བའི་རྒྱུ་འཇིག་པ་དོན་གཞན་དེ་ཞིག་པའི་ཕྱིར། བུམ་པའི་སྒྲིབ་བྱེད་དགོས་བསལ་བ་ལྟར་
རོ། །འདི་དག་གི་དོན་མ་རྟོགས་པར་ཞིག་འཇིག་གཅིག་ཏུ་འདོད་པའི་ལུགས་སུ་བྱས་ནས། གནོད་པ་བརྗོད་པ་ནི་བདག་ཉིད་ཆེན་པོའི་དགོངས་པ་ལས་ཕྱི་རོལ་ཏུ་གྱུར་པའི་ཕྱིར་རོ། །དེས་ན། དངོས་པོ་དེའི་རྫས་ཉམས་པའི་ཞིག་པ་ཉིད་དེའི་འཇིག་པར་
འདོད་པ་གཞན་གྱི་ལུགས་ཡིན་གྱི་རང་ལུགས་མིན་ནོ། །ཁྱབ་པ་མེད་དེ། གལ་ཏེ་ནག་པའི་གསོད་བྱེད་བསད་པ་ན། བསད་ཟིན་གྱི་ནག་པ་སླར་འབྱུང་བ་མིན་པ་ཇི་ལྟ་བ་བཞིན་དུ་འདི་ལའང་ཤིང་གི་འཇིག་པ་ཞིག་ཀྱང་སླར་ཤིང་མི་འབྱུང་བ་སྔ་མ་དེ་བཞིན་དུ་
ཡིན་ནོ་ཞེ་ན། དཔེ་དོན་མི་མཚུངས་ཏེ། ནག་པའི་གསོད་བྱེད་བསད་ཀྱང་ནག་པ་སླར་མི་འབྱུང་བ་ལྟར་ཤིང་གི་འཇིག་པ་ཞིག་ཀྱང། ཤིང་སླར་མི་འབྱུང་བ་དཔེ་དོན་མཚུངས་པ་མ་ཡིན་པར་ཐལ། ནག་པའི་གསོད་བྱེད་ནག་པའི་བསད་པ་སྟེ་སྲོག་འགགས་པའི་
ཆ་ཉིད་མ་ཡིན། ཤིང་གི་འཇིག་པ་དེ་ཤིང་ཞིག་པའི་ཆ་ཡིན་པའི་ཕྱིར། ཕྱི་མ་ཁས་བླངས་སོ། །ཡང་ན། ཐལ་ཆོས་སྔ་མ་ལ། རྟགས་ནི་ནག་པ་བསད་རྗེས་སུ་མི་དེ་བསད་ཀྱང་ནག་པའི་གསོད་བྱེད་བསད་པ་ཉིད་མ་ཡིན་པའི་ཕྱིར་ཏེ། ཕྱིས་ཀྱི་མི་དེ་ནག་པའི་

[113A]༄༅། །བསད་པ་ལས་ཕྱིས་བྱུང་བའི་ཕྱིར། ནག་པའི་གསོད་བྱེད་ནག་པའི་བསད་པ་སྐྱེད་བྱེད་ཡིན་དགོས་སོ། །འོ་ན། འཇིག་རྟེན་ན་སྐྱེས་བུ་དེའི་གསོད་བྱེད་ངས་ཕྱིས་བསད་དོ། །ཞེས་པའི་ཐ་སྙད་དོན་དང་མི་མཐུན་པར་འགྱུར་རོ་ཞེ་ན། སྐྱོན་མེད་དེ། རྩོད་པ་
པོས་ཤིང་ལས་ཕྱིས་བྱུང་བའི་འཇིག་པ་དོན་གཞན་དེ་ངེས་བཟུང་ངུ་བྱས་ནས། དེས་ཤིང་མེད་པར་བྱས་པའི་དཔེར་བཀོད་པ་ལ་གནོད་པ་བརྗོད་པ་ཡིན་ལ། དེ་ལྟ་ན། ནག་པ་གྲུབ་དུས་ལས་ཕྱིས་བྱུང་གི་མི་དེ་ནག་པའི་གསོད་བྱེད་དུ་ངེས་གཟུང་དུ་བྱས་ནས་
ཁས་ལེན་དགོས་ལ། དེ་ལྟ་ན། ནག་པའི་བསད་པ་སྟེ་སྲོག་འགག་པའི་ཆ་སྐྱེད་བྱེད་དུ་ཁས་ལེན་དགོས་ན། དེ་ནི་མི་རིཌ་ཏེ། དེ་ནག་པ་སྲོག་འགཌ་པ་དང་དུས་མཉམ་མམ། དེ་ཕྱིན་ཆད་ཁོ་ནར་བྱུང་གི་སྔར་མ་བྱུང་པའི་ཕྱིར། སྤྱིར་སྐྱེས་བུ་གཅིག། ནག་པའི་གསོད་
བྱེད་ཡང་ཡིན། དེ་ནག་པ་ལས་ཕྱིས་བསད་པ་ཡིན་པ་ལ་འགལ་བ་ཅུང་ཟད་ཀྱང་མེད་དོ། །འོ་ན། ནག་པ་ཤི་བའི་རྗེས་སུ་འདིས་ནག་པ་བསད་དོ་ཞེས་པ་མི་རིགས་པར་འགྱུར་རོ་ཞེ་ན། སྐྱོན་མེད་དེ། འདིའོ་ཞེས་པའི་ཡུལ་ན། སྔ་ཕྱིའི་ཆ་ཅན་ཉིད་ཡོད་
པའི་ཕྱིར་རོ། །ནག་པ་ཤི་བའི་སྔར་མེད་པའི་ཕྱིས་ཀྱི་མི་འདི་ཁོ་ནས་བསད་ཅེས་ཟེར་ན། ཐ་སྙད་སྐྱོན་ཅན་ཁོ་ནའོ། །གཉིས་པ་ནི། དེས་ན་ཤིང་ཉིད་འཇིག་པའི་རྫས་ཉིད་དུ་འགྱུར་དགོས་ཏེ། ཤིང་གི་འཇིག་པ་ཤིང་ལས་རྫས་གཞན་ཉིད་མ་ཡིན་པར་དེ་
དང་གྲུབ་སྡེ་རྫས་གཅིག་པའི་ཕྱིར། ཤིང་ལས་ཕྱིས་བྱུང་གི་མེ་ལ་སོགས་པ་ཤིང་གི་འཇིག་པའི་རྒྱུ་མིན་པ་ཉིད་དུ་ཐལ། དེ་སྔོན་དུ་སོང་བ་མེད་པར་ཡང་ཤིང་གི་འཇིག་པ་འབྱུང་བའི་ཕྱིར། ཤིང་དང་ཤིང་གི་འཇིག་པ་ཆོས་ཅན། རྫས་གཅིག་

[113B] རྫས་སུ་གྲུབ་པའི་ཕྱིར། གཉིས་པ་ལ། ཐལ་བ་དགོད་པ་དང། དེ་ལ་རྩོད་པ་སྤང་བའོ། །དང་པོ་ནི། བུམ་པའི་འཇིག་པ་རྒྱུ་མེད་དུ་འབྱུང་བ་ཅན་ཡིན་ན་རྟག་ཏུ་ཡོད་པར་ཐལ། འདོད་ན། བུམ་པའི་
དངོས་པོ་དང་དེའི་འཇིག་པ་བུམ་པའི་དངོས་པོར་མེད་པ་དག་དུས་མཉམ་དུ་ལྷན་ཅིག་ཏུ་ཡོད་པར་འགྱུར་ལ། དེ་ལྟ་ན། བུམ་པ་གནས་པའི་སྐབས་མི་སྲིད་པར་འགྱུར་རོ་ཞེ་ན། འདིས་ནི་ཐོ་བ་སོགས་རྐྱེན་བུམ་པ་ཞིག་པ་ལ་བུམ་པའི་འཇིག་པར་བསེས་
ལ། དེ་མི་འཐད་དེ། བུམ་པའི་ཞིག་པ་ཆོས་ཅན། རྟག་པའི་རྫས་ཉིད་གང་ལས་ཡིན་ཏེ་མ་ཡིན་པར་ཐལ། དངོས་པོར་མེད་པའི་ཕྱིར། གནས་མ་བུ་བའི་སྡེ་པ་སོགས་ཀྱིས་བུམ་པ་ཞིག་པ་ཉིད་དུ་བུམ་པའི་འཇིག་པ་དང། དེ་ཉིད་རྒྱུས་བསྐྱེད་པའི་རྫས་
ཡོད་དུ་འདོད་པ་ལ་གནོད་པ་བསྟན་པ་ཡིན་གྱི། རྟག་པ་ཡིན་ན་དངོས་པོ་ཡིན་པས་ཁྱབ་པ། གཞུང་འདིས་བསྟན་པར་འདོད་པ་ནི་མི་རིགས་ཏེ། དེ་ལྟ་ན། བུམ་པ་ཞིག་པ་ཆོས་ཅན། དངོས་པོ་ཡིན་པར་ཐལ། རྟག་པ་ཡིན་པའི་ཕྱིར། འདོད་ན། ཞིག་འཇིག་
གཅིག་ཏུ་འདོད་པའི་ལུགས་ལེགས་པར་གནས་པར་འགྱུར་རོ། །རྟགས་མ་གྲུབ་ན་ཡང། འཇིག་པ་ཡིན་པར་ཐལ། གཞི་གྲུབ་རྟག་པ་མ་ཡིན་པའི་ཕྱིར། འདོད་ན་ཡང་ཉེས་པ་དེ་ཉིད་དུ་འགྱུར་རོ། །རྟག་སྔ་མ་མ་གྲུབ་ན། བུམ་པ་རྒྱུས་བསྐྱེད་ནས་ཞིག་པ་མི་
སྲིད་ན། རྟག་དངོས་སུ་ཁས་ལེན་དགོས་པས་གྲངས་ཅན་གྱི་ལུགས་ལེགས་པར་གནས་པར་འགྱུར་རོ། །དེས་ན་གང་ཟག་གི་འཇིག་པ་རྣམ་པར་བཅད་པའི་མེད་པར་དགག་པ་ཚད་མས་གྲུབ་པའི་རྟག་པ་ཡིན་པ་ཁོང་དུ་མ་ཆུད་པ་དེས་ནི། གང་ཟག་གི་

[114A]༄༅། །བདག་རྣམ་པར་བཅད་ཙམ་གྱི་མེད་པར་དགག་པ་ཡང། བདག་མེད་རྟོགས་པའི་ཤེས་རབ་ཀྱི་དམིགས་པ་ཡིན་པར་ཡང་ཁོང་དུ་མི་ཚུད་པས་ཐར་པའི་ལམ་ལ་བློ་ཁ་མ་ཕྱོགས་པར་འགྱུར་རོ། །འདི་ལྟ་བུའི་ཚུལ་ལ་ཇི་སྲིད་བག་
ཆགས་མ་ཐུག་པོ་ཡོད་པ་དེ་སྲིད་དུ། སངས་རྒྱས་ཀྱིས་རྗེས་སུ་གཟུང་ཡང། སྟོང་ཉིད་བསྟན་པའི་སྣོད་དུ་མི་རུང་བས་བློ་གྲོས་དང་ལྡན་པ་དག་གིས་ལེགས་པར་བསམ་པར་བྱའོ། །གཉིས་པ་ནི། དངོས་པོ་འཇིག་པ་མེད་པར་ཐལ། དངོས་པོའི་
ངོ་བོར་གྱུར་པའི་འཇིག་པ་མེད། བུམ་པ་ལས་ཕྱིས་བྱུང་བའི་བུམ་པའི་འཇིག་པ་ཡང་ཁྱེད་ཀྱིས་ཁས་བླངས་པ་མེད་པའི་ཕྱིར་རོ་ཞེ་ན། བུམ་པ་ལས་ཕྱིས་བྱུང་བའི་བུམ་པའི་འཇིག་པ་ཡོད་པའི་རྒྱུ་མཚན་གྱིས། བུམ་པ་ལས་ཕྱིས་བྱུང་གི་བུམ་
པའི་འཇིག་པ་མེད་པར་ཁས་བླངས་པ་ལ། བུམ་པའི་དངོས་པོ་ཡི་ནས་འཇིག་པ་མེད་པར་ཐལ་བ་ཉིད་ཀྱི་ཐལ་བར་འགྱུར་བ་གནོད་བྱེད་དུ་མི་རུང་བར་ཐལ། གང་གི་ཕྱིར་ན་བུམ་པའི་དངོས་པོ་ཕྱིས་བྱུང་གི་འཇིག་པ་དང་ལྡན་པ་ཡིས་འཇིག་པ་
དག་ཏུ་མི་འདོད་ཅིང་དངོས་པོ་ཀུན་རང་གི་རྒྱུ་ལས་འཇིག་པའི་ངང་ཅན་དུ་འབྱུང་བར་འདོད་རིགས་པའི་ཕྱིར། དེ་ལ་རྩོད་པ་སྤང་བ་ནི། འཇིག་པའི་རྫས་ཡིན་ན་དངོས་པོའི་འཇིག་པ་ཞེས་དྲུག་སྒྲ་མི་འཐད་པར་འགྱུར་ལ། རང་གི་རྒྱུ་ལས་འཇིག་
པར་སྐྱེས་ན། རྒྱུ་མེད་ཕྱིར་ན་འཇིག་པ་ནི། ཞེས་ཁྱེད་རང་གིས་འཇིག་པ་རྒྱུ་མེད་དུ་བཤད་པ་དང་འགལ་ལོ་ཞེ་ན། དངོས་པོ་དུས་གཉིས་པར་མི་སྡོད་པའི་གནས་སྐབས་དེ་རྒྱུ་མེད་ཅན་དུ་བཤད་པ་ལ་དགོས་པ་ཡོད་དེ། དངོས་པོའི་འཇིག་པ་དངོས་

[114B] དངོས་པོ་དང་འཇིག་པ་རྫས་ཐ་དད་པས་དྲུག་སྒྲ་འཇུག་པ་མ་ཡིན་ཏེ། རྟོག་པའི་སེམས་ཀྱིས་དངོས་པོ་དེ་དེའི་འཇིག་པ་དངོས་པོ་ལས་ཐ་དད་དུ་སྒྲོ་བཏགས་ནས་
དྲུག་སྒྲ་སྦྱར་བའི་ཕྱིར། རང་རྒྱུ་ལས་འཇིག་པར་སྐྱེས་པ་ལ་བརྟག་པ་མཚུངས་པ་སྤང་བ་ནི། བུམ་པ་ཞིག་ནས་མེད་པ་བུམ་པ་རང་ཉིད་ཀྱི་རྒྱུ་ལས་གྲུབ་ཟིན་དུ་ཡོད་པར་ཐལ། བུམ་པའི་འཇིག་པ་བུམ་པ་རང་གི་རྒྱུ་ལས་གྲུབ་ཟིན་པའི་ཕྱིར། འདོད་ན་
བུམ་པའི་ཞིག་པ་བུམ་པ་དང་རྫས་གཅིག་དང་ཐ་དད་དུ་བརྟགས་ན། ཞིག་རྗེས་སུ་མཐོང་བར་ཐལ་བ་ལ་སོགས་པའི་སྐྱོན་གྱི་རྣམ་རྟོག་འདི་ནི་ཁྱེད་རང་ལ་ཡང་མཚུངས་སོ་ཞེ་ན། བུམ་པའི་ཞིག་པ་ཆོས་ཅན། བུམ་པ་དང་རྫས་གཅིག་དང་
ཐ་དད་དུ་བརྟགས་པ་དེ་ཡི་སྒོ་ནས་ཉེས་པ་ཅུང་ཟད་དུ་ཡང་འགྱུར་བ་མེད་དེ། ཁྱོད་བུམ་པ་མེད་པར་གྱུར་པ་ཙམ་ཞིག་གི་དངོས་མེད་ཡིན་པའི་ཕྱིར། བུམ་པའི་བཞིག་པ་རྫས་ཡོད་དུ་འདོད་པ་ལ་རྫས་གཅིག་དང་ཐ་དད་བརྟགས་ན། སྔར་བཤད་པའི་
སྐྱོན་གྱི་རྣམ་རྟོག་འདི་འབྱུང་བར་འགྱུར་ཏེ། འཇིག་པ་ཕྱིས་བྱུང་གི་རྒྱུས་སྒྲུབ་པར་འདོད་པའི་ལུགས་ལ་ངེས་པར་དངོས་པོ་དང་རྫས་གཅིག་ཏུ་འབྲེལ་དགོས་པའི་ཕྱིར། འོ་ན་ཁྱེད་རང་ལ་ཡང་བུམ་པ་ཕྱིས་ཞིག་ནས་མེད་པར་འགྱུར་རོ། །ཞེས་ཞིག་
པ་རྒྱུ་ལས་འབྱུང་འགྱུར་དུ་བཤད་པ་དང་འགལ་ལོ་ཞེ་ན། དངོས་པོ་སྐད་ཅིག་མར་སྨྲ་བས་ཕྱིས་བུམ་པ་ཞིག་ནས་མེད་པ་ཡིན་པར་འགྱུར་རོ། །ཞེས་གསུངས་པ་ནི་ཆོས་ཅན། བུམ་པའི་ཞིག་པ་རྫས་གྲུབ་རྒྱུ་ལས་འབྱུང་བར་བརྗོད་པ་མ་ཡིན་

[115A]༄༅། །ཏེ། བུམ་པ་ཞིག་ནས་བུམ་པའི་དངོས་པོ་གྲུབ་པ་མིན་ཞེས་བྱ་བའི་མེད་དགག་ཙམ་ཞིག་བརྗོད་པ་ཡིན་པའི་ཕྱིར། བུམ་པ་ལས་ཕྱིས་བྱུང་གི་ཐོ་བ་སོགས་ཀྱི་དངོས་པོ་གང་ཆོས་ཅན།བུམ་པའི་འཇིག་པ་འགའ་ཞིག་གི་དོན་གཞན་
གྱི་བལྟོས་པར་འགྱུར་བ་མི་འཐད་པར་ཐལ། བུམ་པའི་འཇིག་པ་ལ་ཕན་པའི་བྱ་བ་ཅུང་ཟད་ཀྱང་མི་བྱེད་པའི་ཕྱིར། ཁྱབ་སྟེ། གལ་ཏེ་ཕན་པའི་བྱ་བ་ཅུང་ཟད་ཅིག་ཡོད་ན། དོན་གཞན་དེ་ལ་བལྟོས་པར་འགྱུར་བ་འཐད་པའི་ཕྱིར། རང་རྒྱུ་ལས་འཇིག་
པར་སྐྱེ་བར་བསྟན་པ་དེས་ནི་ཆོས་ཅན། དངོས་པོའི་འཇིག་པ་རྒྱུ་ཡི་མེད་ཅན་ཡིན་པའི་རྒྱུ་མཚན་གྱིས། དངོས་པོ་མ་སྐྱེས་པ་ལས་སྔར་འཇིག་པར་འགྱུར་བར་ཐལ་བ་དང། སྔར་ཡོད་པ་ཉིད་དང་འཇིག་པ་ཡིན་པའི་སྐྱོན་ཧ་ཅང་ཐལ་བ་བསལ་པ་
ཡིན་ཏོ། དངོས་པོའི་འཇིག་པ་རང་རྒྱུ་ལས་སྐྱེ་བར་བསྟན་པའི་ཕྱིར། འཇིག་པ་རྒྱུ་མེད་ཡིན་ན། རྟག་ཏུ་ཡོད་པས་སྐྱེས་པའི་སྔར་ཡང་ཡོད་པར་ཐལ་བ་དང་དེ་འདོད་ན། འཇིག་པ་ལ་སྐྱེ་བ་སྔོན་དུ་འགྲོ་དགོས་པས། དེ་གཉིས་གང་སྐྱེས་པའི་སྔར་ཡོད་
པར་ཐལ་ལོ་ཞེས་རྩོད་དོ། །གསུམ་པ་ནི། ཇི་ལྟར་སྐྱེ་ལྡན་གྱི་བུམ་སོགས་འགའ་ཞིག་ཉིད། ཐོགས་བཅས་ཉིད་དུ་འདོད་ཀྱང་བློ་ལ་སོགས་པ་ཐོགས་མེད་ཡིན་པ་དེ་བཞིན་དུ་སྐྱེ་ལྡན་གྱི་ཡོད་པ་བུམ་སོགས་རྣམས་འཇིག་པའི་རང་བཞིན་ཡིན་
ཡང། སྐྱེ་ལྡན་མིན་དངོས་པོ་ནམ་མཁའ་ལ་སོགས་པ་འཇིག་པ་མིན་པས་དངོས་པོ་ཡིན་ན་འཇིག་པས་ཁྱབ་པ་མ་ངེས་སོ་ཞེ་ན། དཔེ་དོན་མི་མཚུངས་ཏེ། འབྲས་བུ་བློ་དང་བུམ་པའི་རང་བཞིན་ཐོགས་བཅས་ཐོགས་མེད་སོ་སེར་ངེས་པ་ཡིན་

[115B] དེ་ལྟར་བསྐྱེད་པའི་རྒྱུ་ཡི་རང་བཞིན་གྱི་ནུས་པ་སོ་སོར་ངེས་པའི་ཕྱིར། དངོས་པོ་ལ་རྟག་པ་དང་མི་རྟག་པའི་ངོ་བོ་ཐ་དད་དུ་མེད་དེ། དེ་ལྟར་ཐ་དད་དུ་བསྐྱེད་པའི་རྒྱུ་རྣམས་མེད་ཅིང། དངོས་པོ་འཇིག་པར་སྐྱེས་པས་ཁྱབ་པ་ཉིད་ཀྱི་ཕྱིར། གཉིས་པ་
ནི། དངོས་པོ་ལ་འཇིག་པས་ཁྱབ་པ་སྒྲུབ་པའི་རིགས་པ་ཆོས་ཅན། སྒྲ་དང་དོན་དེ་རྣམས་ཀྱི་འབྲེལ་བ་རྟག་པའི་དངོས་པོ་ཉིད་ཡིན་པ་ཡང་བསམ་པ་ཡིན་ཏེ། དངོས་པོ་ཡིན་ན་འཇིག་པའི་ཁྱབ་པ་གྲུབ་པ་དེའི་ཕྱིར། སྤྱོད་པ་རིག་བྱེད་ཀྱི་སྒྲ་བརྡ་མ་སྦྱར་
ཡང་དོན་སྟོན་པའི་ནུས་པ་ཡོད་པར་འདོད་པ་དག་ལ་ཡང། རིག་བྱེད་ཀྱི་སྒྲ་ཡི་ངོ་བོ་ཉིད་ཀྱིས་དོན་སྟོན་པའི་ནུས་པའང་ཆོས་ཅན། ཁྱོད་འབྲེལ་པ་རྫས་གྲུབ་ཡིན་པ་འགོག་པའི་རིགས་པ་ཟུར་དུ་མ་སྨོས་པའི་རྒྱུ་མཚན་ཡོད་དེ། སྔར་བཤད་པའི་
འབྲེལ་པ་དངོས་པོ་བ་འགོག་པའི་སྐྱོན་གྱིས་བསལ་བ་གོ་ནུས་བས་མ་བཤད་པ་ཡིན་པའི་ཕྱིར། གསུམ་པ་ལ། རིག་བྱེད་ཚད་མར་སྒྲུབ་པའི་སྔར་གྱི་རྟགས་ལ་མ་ངེས་པ་གཞན་བསྟན་པ། རྟགས་གཞན་དགག་པ། སྔགས་མ་བྱས་པ་བྱེ་བྲག་ཏུ་དགག་
པའོ། །དང་པོ་ནི། སྐྱེས་བུས་མ་བྱས་པའི་ཕྱིར། ཅེས་བྱ་བའི་གཏན་ཚིགས་དེ་ཉིད་རིག་བྱེད་ཀྱི་སྒྲ་ཇི་ལྟར་བསྟན་པ་བཞིན་གྱི་དོན་ཤེས་པའི་ཡང་དག་ཤེས་པ་ཁོ་ནའི་རྒྱུར་སྒྲུབ་བྱེད་ཡང་དག་མིན་པར་ཐལ། སྐྱེས་བུའི་ཉེས་པས་བྱས་པའི་སྐྱོན་མེད་
པའི་མེ་དང་ཟླ་བའི་འདི་ཟེར་ལ་སོགས་པ་རྣམ་པ་གཞན་དུ་འཁྲུལ་ཤེས་ཀྱི་རྒྱུར་མཐོང་བས་མ་ངེས་པའི་ཕྱིར། ཡང་རིག་བྱེད་ཀྱི་ངག་དེ་ནི་ཆོས་ཅན། ཡང་དག་ཤེས་པ་ཉིད་ཀྱི་རྒྱུར་མི་འགྱུར་བར་ཐལ། མ་བྱས་པར་འདོད་རིགས་པའི་

[116A]༄༅། །རྟག་པ་དག་ལས་རྗེས་སུ་འགྲོ་ལྡོག་གི་དངོས་པོའི་ནུས་པའི་དབང་གིས་འབྲས་བུ་འགའ་ཡང་སྐྱེ་བ་ཡོད་པ་མ་ཡིན་པའི་ཕྱིར། འོ་ན་ནམ་མཁའ་སོགས་ལ་དམིགས་པའི་བློ་སྐྱེ་མི་སྲིད་པར་ཐལ། རྟག་པས་རང་འཛིན་ཤེས་པ་ཙམ་
ཡང་བསྐྱེད་མི་སྲིད་པའི་ཕྱིར་ཅེ་ན། འདུས་མ་བྱས་ཀྱི་ནམ་མཁའ་ལ་རྟོག་པའི་བློ་དག་ཆོས་ཅན། འཁྲུལ་སྣང་འབའ་ཞིག་དེ་ལ་དམིགས་ནས་རང་རྒྱུ་ལས་སྐྱེ་བར་འགྱུར་གྱི། གཟུང་དོན་གྱི་སྤྱོད་ཡུལ་ཅན་མ་ཡིན་པར་ཐལ། རྣམ་པར་རྟོག་པའི་
བག་ཆགས་ལས་བྱུང་བའི་རྟོག་པ་དེས་སྒྲོ་བཏགས་པའི་སྤྱོད་ཡུལ་ཅན་ཡིན་པའི་ཕྱིར། གཉིས་པ་ནི། གལ་ཏེ། སྐྱེས་བུས་མ་བྱས་པའི་ཚིག་ཡིན་ན། བདེན་པའི་དོན་ཅན་ཡིན་པས་ཁྱབ་སྟེ། རྟགས་ལྡོག་པ་སྐྱེས་བུས་བྱས་པ་དེས་བསྒྲུབ་བྱའི་ཆོས་
དང་འགལ་བ་ལོག་པའི་དོན་ཅན་ལ་ཁྱབ་པའི་ཕྱིར། དེར་ཐལ། སྐྱེས་བུས་བྱས་པའི་ངག་ཁོ་ན་ལ་ལོག་པའི་དོན་ཅན་ཉིད་མཐོང་བའི་ཕྱིར། དེས་ན། ལྡོག་ཁྱབ་དང་ཕྱོགས་ཆོས་ཡོད་པས་ལྡོག་པ་གཅིག་པུ་ཅན་གྱི་གཏན་ཚིགས་ཡང་དག་ཡིན་
ནོ་ཞེ་ན། དེ་དགག་པ་ལ། གནོད་པ་ཅན་གྱི་ཚད་མ་མེད་པ་དང། གོ་བྱེད་ངོས་གཟུང་བ་དང། ལྡོག་ཁྱབ་གཅིག་པུ་ཅན་མི་སྲིད་པའོ། །དང་པོ་ནི། གཏན་ཚིགས་དེ་ནི་ཆོས་ཅན། མི་མཐུན་ཕྱོགས་ལ་ཡོད་པར་དོགས་པར་འགྱུར་གྱི། དེ་ལ་མེད་ངེས་
ཀྱི་ལྡོག་ཁྱབ་མི་འགྲུབ་པར་ཐལ། དེ་ལ་མ་མཐོང་བ་ཡིན་ཡང། དེ་ལ་མེད་པར་ངེས་པའི་ཕྱིར་ཏུ་ལྡོག་ན་གནོད་པ་ཅན་གྱི་གཏན་ཚིགས་མ་བསྟན་པའི་ཕྱིར། དེ་མ་གྲུབ་སྟེ། ལོག་པའི་དོན་ཅན་ལ་སྐྱེས་བུས་མ་བྱས་པ་མེད་དེ། སྐྱེས་བུས་བྱས་

[116B] དེ་ལ་སྐྱེས་བུས་བྱས་པ་མཐོང་བས་སྐྱེས་བུས་མ་བྱས་པ་ཡོད་པ་དགག་མི་ནུས་པར་ཐལ། ལུས་ཅན་དང་ལུས་ཅན་མ་ཡིན་པའི་དངོས་པོ་འགལ་བ་དག་ལ་ཡང་ཤེས་བྱས་ཐུན་མོང་དུ་ཁྱབ་པར་བྱེད་པས། ཤེས་བྱ་ལ་དེ་
གཉི་ག་མཐོང་བའི་ཕྱིར། ལོག་པའི་དོན་ཅན་ལ་མ་བྱས་པའི་ཚིག་མེད་དེ་མ་མཐོང་བའི་ཕྱིར། ཅེས་པས་གནོད་དོ་ཞེ་ན། མི་མཐུན་ཕྱོགས་ཀུན་ལ་མེད་པ་ཕྱིར་རྒོལ་གྱིས་མི་དམིགས་པས་མི་འགྲུབ་པར་ཐལ། དེའི་སྒྲུབ་བྱེད་བཤད་ཟིན་པའི་ཕྱིར་
དེས་ན། རྟགས་དེ་མི་མཐུན་ཕྱོགས་ལས་ལྡོག་པ་ཉིད་ལ་ཐེ་ཚོམ་ཟ་བར་ཐལ། དེ་ལ་མེད་པ་ཉིད་དུ་ཡང་མ་གྲུབ། ཡོད་པར་ཡང་མ་མཐོང་བའི་ཕྱིར། གཉིས་པ་ནི། བྱས་པ་ཆོས་ཅན། སྒྲ་མི་རྟག་པའི་སྒྲུབ་བྱེད་ཡང་དག་ཡིན་ཏེ། དེ་སྒྲུབ་ཀྱི་ཚུལ་གསུམ་
ངེས་ཤེས་ཀྱི་འབྲས་བུ་ཅན་གྱི་ཚད་མའི་ཤེས་པ་ཡིས་གྲུབ་པར་གྱུར་པའི་ཕྱིར། ཚུལ་གསུམ་ཇི་ལྟ་བུ་ཞེ་ན། དེ་སྒྲུབ་ཀྱི་ཚུལ་གསུམ་གྲུབ་སྟེ། དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་ངེས་ཀྱི་རྗེས་འགྲོའི་ཁྱབ་པ་དང། མི་མཐུན་ཕྱོགས་ལ་མེད་པ་ཁོ་ནར་
ངེས་པའི་ལྡོག་པའི་ཁྱབ་པ་དང། བསྒྲུབ་བྱའི་ཆོས་ཅན་ལ་འགོད་ཚུལ་ལྟར་ཡོད་པ་ཉིད་དུ་ངེས་པའི་ཕྱིར། གསུམ་པ་ནི། ལྡོག་ཁྱབ་གྲུབ་པའི་གཏན་ཚིགས་ཐམས་ཅད་རྗེས་འགྲོའི་ཁྱབ་པ་ཅན་དུ་ཐལ། རྟགས་གང་ལ། བསྒྲུབ་བྱའི་ཆོས་ཀྱི་མི་མཐུན་ཕྱོཌ་
ལས་བཟློག་པར་ངེས་པ་ཉིད་དུ་བརྗོད་པའི་རྟགས་དེ་ཉིད་ནི། འདི་ཡི་ཆོས་མཐུན་པ་ཁོ་ན་ལ་ཡོད་པར་འགྱུར་བ་དེས་ནའི་ཕྱིར། གཞུང་འདིས་ཀྱང་ལྡོག་ཁྱབ་ཡོད་པའི་གཞི་དེ་ཉིད་ལ་རྗེས་ཁྱབ་ཡོད་པར་བསྟན་གྱི། ནགས་ལ་སེགེ་ཡོད་ན་ཆུ་ལ་ཉ་ཡོད་

[117A]༄༅། །པ་ལྟ་བུ་ནི་མ་ཡིན་ནོ། །གསུམ་པ་ལ། རིག་བྱེད་ཀྱི་སྔགས་སྐྱེས་བུས་མ་བྱས་པ་དགག་པ་དང། སྔགས་སྐྱེས་བུས་བྱས་པར་བསྒྲུབ་པ་དང། སྐྱེས་བུས་མ་བྱས་པའི་སྒྲུབ་བྱེད་ལྟར་སྣང་དུ་བསྟན་པའོ། །དང་པོ་ལ། སྔགས་ཀྱི་ཞི་སོཌ་
ཀྱི་འབྲས་བུ་བསྐྱེད་པ་བརྡའི་དབང་གིས་ཡིན་པ་དང། དེ་ལ་མི་ལྟོས་པར་དངོས་པོའི་ནུས་པ་ཡིན་པ་དགག་པའོ། །དང་པོ་ནི། དུག་ཞི་བ་སོགས་ཀྱི་འབྲས་བུ་འབྱིན་པའི་སྔགས་རྣམས་ཆོས་ཅན། ཡི་གེ་ཕལ་པ་ལ་མེད་པའི་འབྲས་བུ་ཁྱད་པར་
ཅན་སྒྲུབ་པར་བྱེད་པ་ཡིན་པའི་རྒྱུ་མཚན་ཡོད་དེ། སྔགས་རྩོམ་པའི་མཐུ་ཁྱད་པར་ཅན་གྲུབ་པའི་སྐྱེས་བུ་འགའ་ཡིས་བརྡ་བྱས་པའི་དབང་ཉིད་ལས་འབྲས་བུ་དེ་ལྟར་འགྲུབ་པ་ཡིན་པའི་ཕྱིར། གཉིས་པ་ལ། ཐལ་བ་དགོད་པ་དང། གོ་རིམ་
དོན་གཞན་དགག་ བཀག་པ་ལ་གནོད་པ་སྤང་བའོ། །དང་པོ་ནི། ཅི་སྟེ་བརྡ་ལ་མི་ལྟོས་པར་ཡི་གེའི་དངོས་པོའི་ནུས་པ་ཉིད་ལས་ཞི་སོགས་ཀྱི་འབྲས་བུ་འབྱིན་པ་ཡིན་ནོ་ཞེ་ན། འདོན་པ་དང་ཆོ་ག་སོགས་ལོག་པར་སྦྱར་བ་གཞན་ལའང་འབྲས་
བུ་ཇི་ལྟ་བ་བཞིན་འབྱུང་བར་འགྱུར་བར་ཐལ། དེ་ལ་ཡི་གེའི་ངོ་བོ་ཁྱད་པར་མེད་པར་ཆང་བའི་ཕྱིར། གཉིས་པ་ལ། དགག་པ་བཤད་ཟིན་དྲན་པ་དང། རིགས་པ་གཞན་གྱིས་དགག་པའོ། །དང་པོ་ནི། གོ་རིམ་ལོག་པར་སྦྱར་བ་ལས་འབྲས་བུ་
མི་འགྲུབ་སྟེ། ཡི་གེ་ལས་དོན་གཞན་པའི་གོ་རིམ་ཁྱད་པར་ཅན་གྱིས་ཞི་སོགས་ཀྱི་འབྲས་བུ་འབྱིན་དགོས་པའི་ཕྱིར་རོ་ཞེ་ན། རིག་བྱེད་ཀྱི་ཡི་གེ་ལས་དོན་གཞན་ཉིད་དུ་གྱུར་པ་ཡི་བཀོད་པའི་རིམ་པ་སྔགས་སུ་མི་འཐད་པར་ཐལ། དེ་འདྲའི་

[117B] གཉིས་པ་ལ། སྔགས་ཀྱི་འབྲས་བུ་དེས་མེད་དུ་ཐལ་བ་དང། སྔགས་བཟླས་མི་ནུས་པར་ཐལ་བའོ། །དང་པོ་ནི། སྔགས་མ་བཟླས་ཀྱང་དུག་ཞི་བ་སོགས་ཀྱི་དོན་རྟག་ཏུ་འགྲུབ་པར་འགྱུར་བར་ཐལ། དངོས་
པོའི་ནུས་པའི་དབང་ལས་འབྲས་བུ་འབྱིན་པའི་རྟག་པ་ཡིན་པའི་ཕྱིར། འབྲས་བུ་འབྱིན་པ་ཆོ་ག་བྱས་པ་ལ་བལྟོས་པ་ཡིན་ནོ་ཞེ་ན། ཡི་གེའི་དངོས་པོའི་དབང་ཁོ་ན་ལས་འབྲས་བུ་བསྐྱེད་པའི་ནུས་མེད་དུ་འགྱུར་བར་ཐལ་ལོ། །གལ་ཏེ་བརྡ་ལ་མི་
བལྟོས་པར་སྔགས་ཀྱི་དངོས་པོའི་ནུས་པ་ཁོ་ན་ལས་འབྲས་བུ་འབྱིན་པ་དེ་འདྲ་བ་ཡིན་ན། རིག་བྱེད་ཀྱི་སྔགས་དེ་ནི་ཆོས་ཅན། གདོལ་པ་སོགས་ཀུན་གྱི་འབྲས་བུ་སྒྲུབ་བྱེད་དུ་འགྱུར་བར་ཐལ། བརྡ་ལ་མི་ལྟོས་པར་ཡི་གེའི་དངོས་པོའི་ནུས་པ་ཁོ་ན་
ལས་དེ་ལྟར་འབྲས་བུ་འབྱིན་པའི་ཕྱིར། འབྲས་བུ་ལ་ཉེ་རིང་མེད་པ་མ་ཡིན་ཏེ། བྲམ་ཟེ་ལ་སོགས་པའི་རིགས་བཟང་ངན་དང་ཆོས་སོགས་ལས་འབྲས་བུ་འབྱིན་པའི་ནུས་པ་སོ་སོར་ངེས་སོ་ཞེ་ན། རིག་བྱེད་ཀྱི་སྔགས་ཆོས་ཅན། སྦྱོར་བར་བྱེད་པ་པོའི་
རིགས་ཀྱི་ཁྱད་པར་ལ་ཡང་བལྟོས་པ་མི་རུང་བར་ཐལ། རྐྱེན་གྱིས་ལེགས་པར་བྱས་པ་མིན་པའི་ཕྱིར། རྟགས་མ་གྲུབ་ན། སྔགས་སྒྲ་རྟག་པ་བྲམ་ཟེ་དང་དམངས་རིགས་སོགས་བྱེད་པ་པོའི་ཁྱད་པར་ལས་སྔགས་ཀྱི་ནུས་པ་སོ་སོར་ངེས་པ་མ་ཡིན་
པར་ཐལ། དངོས་པོ་རྐྱེན་གྱིས་འདུས་བྱས་པ་ཡི་ཡང། འབྲས་བུའི་ཁྱད་པར་འབྱིན་པ་རིགས་བཟང་ངན་ཙམ་གྱིས་བསྒྱུར་ནུས་པ་མ་ཡིན་གྱི། དངོས་པོའི་རྒྱུ་རིགས་གཅིག་དང་ཐ་དད་ཀྱིས་འབྲས་བུ་རིགས་གཅིག་དང་ཐ་དད་བྱེད་དགོས་པའི་ཕྱིར་

[118A]༄༅། །རིགས་བཟང་ངན་ཡང་བརྡ་ལ་མི་ལྟོས་པར་ངོ་བོ་ཉིད་ཀྱིས་སོ་སོར་མ་ངེས་པ་ཡིན་ཏེ། མི་རིགས་བཞིའི་ཐ་སྙད་ཀྱང་བརྡའི་དབང་ལས་སོ་སོར་འགྱུར་བའི་ཕྱིར། ཡང་ན། བརྡའི་དབང་ལས་སྔགས་ཀྱིས་ཞི་སོགས་ཀྱི་འབྲས་བུ་འབྱིན་
པ་དེའི་ཚེ་བྲམ་ཟེ་ལ་སོགས་པའི་རིགས་བཟང་ངན་ལས་འབྲས་བུ་འབྱིན་མི་འབྱིན་སོ་སོར་ངེས་པ་སྲིད་དེ། སྐྱེས་བུ་ཁྱད་པར་ཅན་གྱིས་བརྡ་ཇི་ལྟར་བྱས་པ་བཞིན་དུ་ཞི་སོགས་ཀྱི་འབྲས་བུ་འབྱིན་པའི་ཕྱིར། གཉིས་པ་ནི། བྲམ་ཟེ་ཆོས་ཅན། བྱ་བ་ཅི་
ཞིག་བྱེད་ནས་ཀྱང་སྔགས་སྦྱོར་བའི་བྱེད་པ་པོར་འགྱུར་བ་མི་འཐད་པར་ཐལ། སྔགས་རྐྱེན་གྱིས་ཁྱད་པར་བྱར་མེད་པ་ཅན་ཡིན་པའི་ཕྱིར། གལ་ཏེ་སྔགས་གསར་དུ་བསྐྱེད་པ་མ་ཡིན་གྱི་གྲུབ་ཟིན་མངོན་པར་གསལ་བར་བྱེད་པ་ཙམ་སྔགས་སྦྱོར་
བའི་དོན་ཡིན་ནོ་ཞེ་ན། སྔགས་སྒྲ་རྟག་པ་རྐྱེན་གྱིས་གསལ་བ་མི་འཐད་པར་ཐལ། རྟག་པ་རྐྱེན་གྱིས་གསལ་བ་དེ་ནི་གོང་དུ་བསལ་ཟིན་པའི་ཕྱིར། གལ་ཏེ་སྔགས་བཟླས་པའི་རྐྱེན་གང་ལས་སྔགས་སྒྲ་ཐོས་པའི་ཉན་བློ་དེ་སྔགས་སྒྲ་གསལ་བ་
ཡིན་ལ། གསལ་བ་དེ་ནི་དུག་ཞི་བ་སོགས་ཀྱི་འབྲས་བུ་འབྱིན་པར་སྦྱོར་བ་ཡིན་ནོ་ཞེ་ན། སྔགས་མི་བཟླས་པའི་ཉན་པ་པོའང་ཞི་སོགས་ཀྱི་འབྲས་བུ་དང་འབྲེལ་བར་འགྱུར་བར་ཐལ། སྨྲ་བ་པོའི་སྔགས་སྒྲ་གསལ་བའི་ཉན་ཤེས་འབྲས་བུ་དེའི་རྒྱུ་ཡིན་
པ་གང་ཞིག་རིགས་པ་མཚུངས་པའི་ཕྱིར། མངོན་པར་གསལ་པོ་མིན་པར་སྔགས་སྒྲ་ངག་གི་བྱེད་པ་ལྕེ་རྐན་ལ་སོགས་པ་རྣམས་ཀྱི་སྦྱོར་བ་ཤུབ་པུས་བཟླས་པའམ་ཡིད་ཀྱི་བཟླས་པ་དོན་མེད་དུ་འགྱུར་བར་ཐལ། ཞི་སོགས་ཀྱི་འབྲས་བུ་སྟེར་

[118B] བརྒྱུད་པས་སྔགས་སྒྲ་རང་མཚན་པ་དེ་ལས་ཡིད་བློ་བསྐྱེད་པ་ཉིད་ཀྱི་ཕྱིར། ཡིད་བཟླས་ཀྱི་ཡིད་བློ་དེའང། སྔགས་སྒྲ་གསལ་བ་ཡིན་ཞེ་ན། གལ་ཏེ་ཡིད་བློ་རྟོག་པ་ཆོས་ཅན། སྔགས་སྒྲའི་
གཟུང་དོན་ཅན་ཡིན་པ་མི་འགྲུབ་པར་ཐལ། རྟོག་པས་བཏགས་པའི་གཟུང་ཡུལ་གྱི་རྗེས་སུ་འགྲོ་བའི་ཕྱིར། འོ་ན་ཁྱེད་རང་ལ་ཡང་ཡིད་བཟླས་དོན་མེད་པར་ཐལ། སྔགས་སྒྲ་རང་མཚན་པ་ལས་འབྲས་བུ་འབྱིན་པའི་ཕྱིར་ཅེ་ན། ཁོ་བོ་ཅག་ལྟར་ན་
སྒྲ་ལྷང་ལྷང་པོ་དང་ཡིད་ཀྱི་བཟླས་པ་སོགས་ལས་འབྲས་བུ་འབྱུང་བ་མི་འགལ་བར་ཐལ། སྔགས་ཀྱི་བརྡ་བྱེད་པ་རྣམས་ཀྱིས་སྔགས་སྒྲ་རང་མཚན་པ་དང། ཡིད་ལ་ཤར་བའི་སྤྱིའི་རང་བཞིན་རྣམས་སོ་སོར་མ་ཕྱེ་བར་སྤྱིར་ཞི་སོགས་ཀྱི་འབྲས་
བུ་འབྱིན་པའི་ངོ་བོ་གཅིག་ཏུ་བརྗོད་པར་འདོད་པས་ཀུན་ནས་བསླངས་ནས་བརྡ་བརྗོད་པའི་ཕྱིར། བརྡ་ལ་མི་ལྟོས་པར་དངོས་པོའི་ནུས་པ་ལས་འབྲས་བུ་འབྱིན་པར་འདོད་པ་ལ་དེ་ལྟར་འཐད་པ་མ་ཡིན་པར་ཐལ། སྔགས་ལས་ཞི་སོགས་ཀྱི་འབྲས་
བུ་སྟེར་བ་བརྡ་ལ་བལྟོས་པའི་ཕྱིར། གསུམ་པ་ལ། མདོར་བསྟན། རྒྱས་བཤད་དོ། །དང་པོ་ནི། གལ་ཏེ། ཡི་གེ་ལས་དོན་གཞན་པའི་གོ་རིམ་མེད་ན། ར་སཿ་ཞེས་ཐོས་པ་ལས་རོ་དང། ས་རཿ་ཞེས་པ་ལས་མཚོ་གོ་བའི་འབྲས་བུ་ཐ་དད་མེད་པར་
འགྱུར་ཏེ། ཡི་གེ་དེ་གཉིས་ཀྱི་ངོ་བོ་ལ་ཁྱད་པར་ཅུང་ཟད་ཀྱང་མེད་པའི་ཕྱིར། དེས་ན། གོ་རིམ། དོན་གཞན་མི་འདྲ་བར་ཡོད་པས་ཡིན་ནོ་ཞེ་ན། ཡི་གེ་དེ་དག་ལ་ནི་ཆོས་ཅན། གོ་རིམ་ཅུང་ཟད་ཀྱང་མེད་པའི་རྒྱུ་མཚན་གྱིས། འབྲས་བུ་རོ་མཚོ་

[119A]༄༅། །སོ་སོར་མི་གོ་བའི་སྐྱོན་མེད་པར་ཐལ། སྐྱེས་བུའི་རྟེན་ཅན་གྱི་གོ་རིམ་ཡོད་པའི་ཕྱིར། གཉིས་པ་ལ། གོ་རིམ་ཉིད་བཤད་པ། དེ་སྐྱེས་བུས་བྱས་པར་སྒྲུབ། མ་བྱས་པ་དགག་པའོ། །དང་པོ་ལ་རྒྱུའི་གོ་རིམ་ནི། ཡི་གེ་ར་སཿ་ས་རཿ་
ཆོས་ཅན། རྒྱུའི་གོ་རིམ་མེད་པ་མ་ཡིན་ཏེ། སྔ་མ་སྔ་མ་ཀུན་སློང་གི་ཤེས་པ་ལས་ཕྱི་མ་ཀུན་སློང་གི་ཤེས་པ་རིམ་ཅན་དུ་སྐྱེས་ལ། ཤེས་པ་རིམ་ཅན་ལས་སྒྲ་ཁྱོད་རིམ་ཅན་དུ་སྐྱེ་བའི་ཕྱིར། ཡི་གེ་དེ་དག་ལ་དངོས་འབྲས་ཀྱི་གོ་རིམ་
ཀྱང་ཡོད་དེ། ཡི་གེ་སྔ་ཕྱི་དེའི་ཁྱད་པར་ཅན་གྱི་ཡི་གེ་དེ་དག་ནི། རང་འཛིན་རྣ་བའི་ཤེས་པས་གཟུང་དོན་དུ་བྱས་ནས་རིམ་ཅན་དུ་ངེས་པར་འགྱུར་བ་ཡིན་པའི་ཕྱིར། བརྒྱུད་འབྲས་ཀྱི་གོ་རིམ་ཀྱང་ཡོད་དེ། ཉན་ཤེས་སྔ་མ་སྔ་མ་དེས་
བསྐྱེད་པའི་ཉན་ཤེས་ཀྱི་ཡུལ་དུ་ཡོད་པ་ཅན་གྱི་ཡི་གེ་དེ་དག་ཐོས་པ་མྱུར་མིན་དལ་བུས་ཐོས་པར། སྔ་མ་དེ་དྲན་པ་ལ་བལྟོས་ནས་ཕྱིས་ཕྱི་མའི་བདག་ཉིད་ལ་དྲན་པ་བསྐྱེད་པར་བྱེད་པའི་ཕྱིར། ཡི་གེ་ལས་དོན་གཞན་པའི་ཡི་གེའི་གོ་རིམ་
འདོད་པ་དང། གང་དག་ཉན་ཤེས་ཀྱིས་ཡི་གེའི་ཆ་ཤས་ཐོས་ཀྱི་ཡི་གེ་མི་ཐོས་པར་འདོད་པ་དེ་དག་གིས། ཚོགས་རྒྱུན་ལེགས་པར་འཇོག་མ་ཤེས་པས་ནོངས་པའི་ལྟག་ཆོད་འབའ་ཞིག་ཡིན་ནོ། །གཉིས་པ་ནི། ཇི་སྐད་བཤད་པའི་ཡི་གེ་རྣམས་
ཀྱི་གོ་རིམ་དེ་དག་སྐྱེས་བུས་བྱས་པ་ཉིད་ཡིན་ཏེ། དེ་དག་རང་བསྐྱེད་པའི་རྒྱུའི་སེམས་དང་ནང་འཛིན་པ་དང་དྲན་པའི་འབྲས་བུའི་སེམས་ཀྱི་ཁ་ཅིག་གི་རྒྱུ་དང་ཁ་ཅིག་གི་འབྲས་བུ་ཉིད་ཀྱི་གོ་རིམ་དག་ནི་ཡིན་ལ། དེ་སྐྱེས་བུས་བྱས་པའི་ཕྱིར་

[119B] ཚིག་སྔ་མ་དང་ཚིག་ཕྱི་མ་དེ་དག་ལ་རྫས་གཞན་ཉིད་དུ་གནས་པས་ཁྱབ་པ་དེའི་ཕྱིར། དེར་ཐལ། འདོན་པར་བྱེད་པ་པོའི་ཀུན་སློང་གི་འདུ་བྱེད་ལས། སྔ་ཕྱི་ཐ་དད་དུ་སྐྱེས་པའི་ཕྱིར་
ཡི་གེ་དེ་དག་ལ་གོ་རིམ་དོན་གཞན་ཡོད་པས། རོ་མཚོ་སོ་སོར་གོ་བ་མ་ཡིན་ཏེ། དེ་དག་ཕན་ཚུན་ལྷན་ཅིག་ཏུ་སྦྱར་བ་ན། བརྡའི་དབང་གིས་རོ་མཚོ་སོ་སོར་གོ་བའི་འབྲས་བུའི་ཁྱད་པར་བྱེད་པའི་ཕྱིར། གསུམ་པ་ལ། དངོས་དང། སྐྱེས་བུས་བྱས་པའི་
དཔེའོ། །དང་པོ་ནི། ཡི་གེ་རྣམས་ཀྱི་སྔ་ཕྱིའི་གོ་རིམ་དེའང་ཆོས་ཅན། རྟག་པ་མ་ཡིན་པར་ཐལ། སྐྱེས་བུའི་འདོད་པས་སྤེལ་བར་བྱེད་པ་ལས་འཇུག་ཅིང་སྐྱེ་བ་ཡིན་པའི་ཕྱིར། ཁྱབ་པར་ཐལ། སྐྱེས་བུའི་འདོད་པ་དང་མི་འགལ་བར་གྲུབ་པ་ཅན་གྱི་གོ་རིམ་
ཡིན་ན་རྟག་པར་གནས་པ་འགལ་བའི་ཕྱིར་རོ། །གཉིས་པ་ནི། རིག་བྱེད་ཀྱི་ཡི་གེའི་རིམ་པ་ཀུན་སྐྱེས་བུ་ལས་སྐྱེ་བར་གྲུབ་སྟེ། སྐྱེས་བུ་དང་འཇིག་རྟེན་པའི་ཡི་གེ་རྣམས་རྒྱུ་འབྲས་ཉིད་དུ་གྲུབ་པ་གང་ཞིག་རིག་བྱེད་ཀྱི་ཡི་གེ་དང་འཇིག་རྟེན་པའི་ཡི་གེ་
གཉིས་ངག་ལ་བརྟེན་པའི་སྒྲར་མཚུངས་པའི་ཕྱིར། རིགས་འདྲའི་དཔེ་ནི། མེ་གཅིག་བུད་ཤིང་ལས་སྐྱེ་བར་གྲུབ་པ་ན། དེ་དང་མེར་མཚུངས་པའི་རིགས་པ་ལས་མེ་གཞན་ཡང་བུད་ཤིང་གི་འབྲས་བུར་གྲུབ་པ་བཞིན་ནོ། །གཉིས་པ་ནི། རིག་བྱེད་ཀྱི་སྔགས་
ལ་སོགས་པའི་ཞི་སོགས་ཀྱི་འབྲས་བུ་སྟེར་བ་དེ་དག་འདུས་མ་བྱས་སུ་མི་འཐད་པར་མ་ཟད། བྱེད་པ་པོའི་སྐྱེས་བུ་ཁྱད་པར་ཅན་ཡོད་པར་བསྒྲུབ་པ་ནི། དུག་ཞི་མི་རེངས་པ་ལ་སོགས་པའི་འབྲས་བུ་ཅན་སྔགས་ཞེས་པའི་མིང་ཅན་གྱི་ཡི་གེའི་གོ་རིམ་

[120A]༄༅། །གསར་དུ་བྱེད་པའི་ངང་ཚུལ་ཅན་གྱི་སྐྱེས་བུ་ཆོས་ཅན། སྐྱེས་བུ་ཐ་མལ་པ་དང་ཐུན་མོང་མིན་པ་ཉིད་དུ་གྲུབ་སྟེ། དུག་ཞི་བ་སོགས་ཀྱི་ཡི་གེའི་གོ་རིམ་དང། ཆོ་ག་ལ་སོགས་པ་གསར་དུ་རྩོམ་ཤེས་ཤིང་རང་ཇི་ལྟར་འདོད་པ་
བཞིན་དུ་འབྲས་བུ་འབྱིན་ནུས་སུ་བྱིན་གྱིས་རློབ་པའི་མཐུ་དག་དང་ལྡན་པའི་སྐྱེས་བུ་ཡིན་པའི་ཕྱིར། ཁྱབ་སྟེ། ཐ་མལ་པའི་སྐྱེས་བུ་གཞན་ལ་ཤེས་མཐུ་དེ་དག་མེད་པའི་ཕྱིར། དེ་མི་འཐད་དེ། ཤེས་མཐུ་དེ་དག་དང་མི་ལྡན་པའི་ལམ་པོ་ཆེའི་
སྐྱེས་བུས་སྔགས་བཟླས་པ་ལས་དུག་ཞི་བ་སོགས་མཐོང་བའི་ཕྱིར། ངོ་བོ་ཉིད་ཀྱིས་གྲུབ་པའི་ཡི་གེའི་ནུས་པ་ཡིན་ནོ་ཞེ་ན། གང་ཡང་ནམ་མཁའ་ལྡིང་གི་རྒྱུད་རིག་པའི་སྐྱེས་བུ་འགའ་ཞིག་གིས། དེའི་གསང་སྔགས་འགའ་ཞིག་བྱེད་པར་འགྱུར་
བ་ལས། དུག་ཞི་བ་སོགས་མཐོང་བ་དེ་དག་ཆོས་ཅན། ཁྱོད་ཀྱི་རྒྱུ་མཚན་གྱིས་སྐྱེས་བུས་མ་བྱས་པའི་སྔགས་གྲུབ་པ་མ་ཡིན་པར་ཐལ། ཁྱོད་གཙོ་བོ་རྒྱུད་རྩོམ་པ་པོ་དེའི་མཐུ་ལས་གྲུབ་པའི་ཕྱིར། དེར་ཐལ། དེས་བཤད་པའི་དམ་ཚིག་ལ་སོགས་
པའི་རིགས་པའི་རྗེས་སུ་འཇུག་པ་ལས་ཡིན་པའི་ཕྱིར། དེས་གྲུབ་པའི་དོན་ནི། སྔགས་ལས་ཞི་སོགས་ཀྱི་འབྲས་བུ་འབྱུང་བར་འདོད་ཅིང། གྲུབ་མཐའ་འཆའ་བའི་སྐྱེས་བུ་དེས་སྔགས་རྣམས་སྤྱིར་བྱས་པ་དང་ཁྱད་པར་སྐྱེས་བུས་བྱས་པ་
བརྗོད་པར་བྱ་རིགས་ཏེ། སྐྱེས་བུས་མ་བྱས་པའི་སྔགས་ལས་འབྲས་བུ་མི་འབྱུང་བའི་ཕྱིར། གསུམ་པ་ལ། དངོས་དང། བརྡ་ལ་མི་ལྟོས་པའི་སྔགས་ཀྱི་དོན་ངེས་འདོད་པ་སྐྱེས་བུས་བཏགས་པ་དང། སྐྱེས་བུ་ཁྱད་པར་ཅན་མེད་ན་དོན་ངེས་

[120B] །དང་པོ་ནི། སྐྱེས་བུ་ལ་དབང་པོ་ལས་འདས་པའི་དོན་མཐོང་བའི་ནུས་པ་མེད་པའི་སྒྲུབ་བྱེད་ནི། སྐྱེས་བུ་ཁྱད་པར་ཅན་སྒྲུབ་པའི་རིགས་པ་འདི་ཉིད་ཀྱིས་ནི་བསལ་བ་ཡིན་ཏེ། འདིས་སྐྱེས་བུ་ཁྱད་པར་ཅན་ཡོད་པར་གྲུབ་
པའི་ཕྱིར། ཁྱད་པར་ཅན་སྤོང་བའི་སྒྲུབ་བྱེད་ཇི་ལྟ་བུ་ཞེ་ན། ངག་སྨྲ་བའི་སྐྱེས་བུ་འདི་དག་ཆོས་ཅན། དབང་པོ་ལས་འདས་པའི་དོན་མཐོང་བའི་ནུས་པ་མེད་དེ། བློ་དང་དབང་པོ་དང་ལྡན་པ་དང་ངག་སྨྲ་བ་དང་སྐྱེས་བུ་ཉིད་ཡིན་པ་ལ་སོགས་པའི་སྒྲུབ་
བྱེད་དུ་གང་བརྗོད་པའོ། །རྟགས་དེ་དག་ལས་ཇི་ལྟ་བ་བཞིན་དུ་དོན་རྟོགས་པ་ཡོད་པ་མ་ཡིན་པར་ཐལ། དེ་དག་ཚད་མ་སྟེ་རྟཌ་ལྟར་སྣང་ཡིན་པའི་ཕྱིར། དེར་ཐལ། ལྷག་མ་དང་ལྡན་པའི་གཏན་ཚིགས་ཡིན་པའི་ཕྱིར། གཉིས་པ་ནི། རྒྱལ་
དཔོག་པས་རིགས་བྱེད་དོན་ངེས་རིག་ དེས་ངེད་སྤྱོད་པ་པ་ལ་བཤད་པས། རིག་བྱེད་ཀྱི་དོན་ངེས་ཡོད་དེ་ཞེ་ན། རིག་བྱེད་ཀྱི་དོན་དེས་འདོད་པའི་དོན་འདི་སྤྱོད་པ་བའི་སྐྱེས་བུས་བཏགས་པར་ཐལ་ སྤྱོད་པ་པ་དེ་ལྟར་འདོད་
པ་གང་ཞིག་རིག་བྱེད་ཀྱི་སྒྲ་ནི་ཁོ་བོས་དོན་འདི་བརྗོད་པར་བྱེད་པས་ཟུང་ཞིག་འདི་ཁོ་བོའི་དོན་མིན་ཞེས་བརྗོད་པར་མི་བྱེད་པའི་ཕྱིར། སྤྱོད་པ་པས་འདོད་པའི་ཚད་མར་མི་འགྲུབ་པར་ཐལ། སྤྱོད་པ་པ་དེ་ཡང་འདོད་ཆགས་ལ་སོགས་པ་
དང་ལྡན་པའི་ཕྱིར། རྒྱལ་དཔོག་པ་དེ་བཞིན་དུ་སྐྱེས་བུ་ཉིད་ཡིན་པ་ལ་སོགས་པའི་རྟགས་ཀྱི་རྣམ་པ་འགས་ཀྱང་ཁྱེད་ཅི། རིག་བྱེད་ཀྱི་དོན་ངེས་ཤེས་པ་དང་ལྡན་པའི་གཞན་འགའ་མི་འདོད་པ་མི་འཐད་པར་ཐལ། རྒྱལ་དཔོག་པས་རིག་

[121A]༄༅། །བྱེད་ཀྱི་དོན་ངེས་རིག་པ་གང་ཞིག་དེ་གཅིག་པུས་དེ་ཉིད་རིག་ལ། གཞན་གྱིས་མིན་པའི་ཁྱད་པར་ཡང་ནི་སུ་ཡིས་ཀྱང་བྱས་པ་མི་འཐད་པའི་ཕྱིར། སྐྱེས་བུ་ཁྱད་པར་ཅན་སྤོང་བའི་སྒྲུབ་བྱེད་མཐུན་དཔེ་མཐོང་ཙམ་གྱིས་
འགོད་པ་ལྟར། འདིར་ཡང། དཔེ་རྒྱལ་དཔོག་པ་མཐོང་བས་སྐྱེས་བུ་ཉིད་ཡིན་པ་སོགས་སྒྲུབ་བྱེད་དུ་བཀོད་ནས། རིག་བྱེད་དོན་ངེས་རིག་པའི་སྐྱེས་བུ་གཞན་ཡང་ཡོད་པར་ཁྱོད་ཀྱིས་སྒྲུབ་རིགས་ཞེས་པའོ། །དེའི་ལན་དགག་པ་ནི། གལ་ཏེ་
རིག་བྱེད་འཐད་པ་པོ་མང་ཡང། གང་གི་ཚིག་རང་གི་བརྗོད་བྱ་ལ་མི་སླུ་བའི་མིང་དོན་གྱི་འབྲེལ་པ་མངོན་སུམ་ཚད་མ་ཡིས་གྲུབ་པའི་སྐྱེས་བུ་དེ་རིག་བྱེད་དོན་ངེས་རིག་པ་པོ་ཡིན་ནོ་ཞེ་ན། ལྷ་དང་ཚངས་པ་ལ་སོགས་པ་རྣམས་ཆོས་
ཅན། ཁྱོད་ལ་རྒྱལ་དཔོག་པའི་མངོན་སུམ་ཚད་མ་འཇལ་བྱེད་དུ་ཡོད་པ་སྲིད་པ་མ་ཡིན་པར་ཐལ། ཤིན་ཏུ་ལྐོག་ཏུ་གྱུར་པའི་ཕྱིར། ལུང་ཚད་མའི་མཚན་ཉིད་དུ་སྐྱེས་བུས་བྱས་པ་མིན་པ་དོན་མེད་པ་ཡིན་པར་ཐལ། གང་གི་ཚིག་རང་གི་
བསྟན་བྱ་ལ་མི་སླུ་བ་མངོན་སུམ་ཚད་མ་ཡིས་གྲུབ་པའི་སྐྱེས་བུ་དེ་ཡིས་བྱས་པའི་ཚིག་དེ་ལུང་ཚད་མ་ཡིན་ཞེས་ཐོབ་རིགས་པ་དེ་ཡི་ཕྱིར། དེས་ན་གལ་ཏེ་དབང་པོ་ལས་འདས་པའི་དོན་རིག་པའི་སྐྱེས་བུ་འགའ་ཡོད་དོ་ཞེས་མངོན་པར་འདོད་རིཌ་
པར་འགྱུར་བར་ཐལ། ཤིན་ཏུ་ལྐོག་གྱུར་གྱི་དོན་ལུང་ལ་བལྟོས་པ་མེད་པར་མངོན་སུམ་གྱིས་ཤེས་སྲིད་པའི་ཕྱིར། གསུམ་པ་ལ། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། རིག་བྱེད་ཀྱི་དོན་ངེས་སྤྱོད་པ་པ་བདག་ཉིད་ཀྱིས་

[121B] དེ་མི་ཤེས་པའི་རྒྱུ་འདོད་ཆགས་སོགས་དང་ལྡན་པའི་ཕྱིར། སྐྱེས་བུ་གཞན་ལས་ཀྱང་རིག་བྱེད་དོན་ངེས་རིག་པ་མིན་པར་ཐལ། གཞན་ཡང་དེ་དང་ལྡན་པའི་ཕྱིར། རིག་བྱེད་རང་ཉིད་ལས་ཀྱང་གཞན་ལ་བལྟོས་མེད་དུ་དེ་རིག་
པར་བྱེད་པ་མིན་པར་ཐལ། དེ་ལྟ་ན་རིག་བྱེད་ཐོས་བསམ་གྱིས་དོན་ངེས་གོ་དགོས་པའི་ཕྱིར། དེས་ན། ཨགྣི་ཧོ་ཏྲཱ ་ཛུ་ཧུ་ཡད་ཏི་ཞེས་པའི་རིག་བྱེད་ཀྱི་སྒྲ་སྔགས་ཀྱིས་སྦྱངས་པའི་མར་མེ་ནང་དུ་ལྡུགས་པ་ཁོ་ནའི་དོན་ཅན་དུ་ཚད་མ་གང་ལས་ཀྱང་
རྟོགས་པ་མི་འཐད་པར་ཐལ། དེ་ལྟར་རྟོགས་པའི་ཐབས་མེད་པའི་ཕྱིར། དེས་ན། མཐོ་རིས་འདོད་པས་མེ་ལ་སྦྱིན་སྲེག་སྦྱིན་པ་ལ་འཇུག་ཅེས་ཐོས་པའི་ཨགྣི་བའི་སྒྲ་ཆོས་ཅན། ཁྱི་ཤ་བཟའ་བ་ཞེས་བྱ་བ་དེ་ཁྱོད་ཀྱི་བརྗོད་བྱའི་དོན་མིན་ཞེས་པ་
འདི་ལ་ཚད་མ་གང་ཡང་མེད་པར་ཐལ། བརྡ་སྦྱར་བའི་ཚེ་དེ་ལ་ཡང་རྗོད་བྱེད་དུ་འཇུག་པའི་ཕྱིར། གཉིས་པ་ལ། ཐབས་གཞན་ལས་མི་རྟོགས་པ་དང། རིག་བྱེད་རང་ཉིད་ལས་མི་རྟོགས་པའོ། །དང་པོ་ལ། འཇིག་རྟེན་གྱི་གྲགས་པ་ལས་མི་རྟོགས་
པ་དང། ལུང་ལས་མི་རྟོགས་པའོ། །དང་པོ་ལ། གྲགས་པ་མ་རྟོགས་པའི་རྒྱུ་ཡིན་པ། ལོག་རྟོག་གི་རྒྱུ་ཡིན་པ། ཐེ་ཚོམ་གྱི་རྒྱུ་ཡིན་པའོ། །དང་པོ་ནི། འཇིག་རྟེན་པའི་ཚིག་ལས་སྒྲ་དེའི་དོན་དེ་ཁོ་ན་ལ་རབ་ཏུ་གྲགས་པས་
དོན་དེ་ཁོ་ནར་ཤེས་སོ་ཞེ་ན། དེ་ལ་འཇིག་རྟེན་གྱི་གྲགས་པ་གང་གིས། ཨགྣི་བའི་སྒྲའི་དོན་འདི་ཁོ་ན་ཡིན་ལ། གཞན་མ་ཡིན་པའི་རྣམ་པར་དབྱེ་བ་ནུས་པ་མ་ཡིན་པར་ཐལ། གྲགས་པ་དེ་སྣ་ཚོགས་པའི་དོན་ཅན་ཡིན་པའི་ཕྱིར་དང། དེ་ལ་

[122A]༄༅། །དབང་པོ་ལས་འདས་པའི་དོན་མཐོང་བའི་ནུས་པ་གང་ཡང་མེད་པའི་ཕྱིར། ཐལ་ཆོས་སྔ་མ་ལ་རྟགས་ནི། རིག་བྱེད་ལས་མཐོ་རིས་དང་ལྷ་མོ་ལ་སོགས་པའི་སྒྲ་འཇིག་རྟེན་ན་གྲགས་པ་མིན་པའི་དེ་ལས་དོན་ལོག་པར་བརྗོད་པ་མཐོང་
བའི་ཕྱིར། མཐོ་རིས་འཁྲིག་པ་དང་ལྷ་མོ་གཙུབ་སྟན་ལ་བརྗོད་པར་མཐོང་ངོ། །ཨགྣི་བའི་སྒྲ་དེའི་འགྲེལ་པས་བཤད་པའི་ཚེ། སྔར་བཤད་པ་ཁོ་ན་ལ་འཇུག་པར་གྲུབ་བོ་ཞེ་ན། རྩ་བ་དེ་འདྲའི་སྒྲ་གཞན་རིག་བྱེད་འགྲེལ་པ་དག་ལ་ནི་ཆོས་ཅན། རྩ་
བའི་དོན་ངེས་སྒྲུབ་པའི་ནུས་པ་མེད་པར་ཐལ། རིག་བྱེད་ཀྱི་འགྲེལ་པ་གང་ཞིག་ཁྱོད་ཀྱི་དོན་ངེས་འདོད་པ་ལ། རྩ་བ་དེ་འདྲ་བའི་སྐྱོན་གྱི་རྣམ་རྟོག་འཇུག་པ་ཉིད་དུ་འགྱུར་བའི་ཕྱིར། གཉིས་པ་ནི། སྤྱོད་པ་པ་ཆོས་ཅན། སླར་ཡང་འཇིག་རྟེན་གྱི་གྲཌ་
པ་དེ་ལས་རིག་བྱེད་ཀྱི་དོན་ངེས་རྟོགས་པར་འདོད་པ་འདི་ནི་ཅི་ཞིག་ཡིན་མི་འཐད་པར་ཐལ། འཇིག་རྟེན་གྱི་གྲགས་པ་དག་ཀྱང་མི་རྣམས་ཀྱི་རྟོག་པ་དང་དེས་བསྐྱེད་པའི་ཚིག་གིས་བསྡུས་ལ། ཚིག་དེ་ཡང་ཚད་མར་མི་འདོད་པར། དེ་སྒྲུབ་
བྱེད་ཡིན་པ་ལ་སྡང་བ་ཡིན་པའི་ཕྱིར། གལ་ཏེ་དེའི་དོན་དེ་ཁོ་ན་ལ་འཇུག་པར་གྲགས་པ་ལས་བརྒལ་ནས། ཁྱི་ཤ་ཟ་བ་ལ་འཇུག་པར་རྟོག་པ་ལ་རྒྱུ་ཅི་ཡོད་ཅེ་ན། མེ་ལ་སྦྱིན་སྲེག་བྱེད་པ་ཨགྣི་བའི་སྒྲའི་དོན་དེར་འཛིན་པ་ལ་ཡང་རྒྱུ་མཚན་ཅི་
ཡང་ཡོད་པ་མ་ཡིན་པར་ཐལ། གྲགས་པ་མིན་པའི་སྒྲུབ་བྱེད་མེད། འཇིག་རྟེན་ན་རབ་ཏུ་གྲགས་པ་མིན་པའི་སྒྲུབ་བྱེད་མེད། འཇིག་རྟེན་ན་རབ་ཏུ་གྲགས་པ་སྒྲུབ་བྱེད་ཚད་མ་ཉིད་མིན་པའི་ཕྱིར། གསུམ་པ་ནི། འཇིག་རྟེན་གྱི་གྲགས་པ་ཉིད་ཀྱིས་

[122B] གང་གི་ཕྱིར་ན། དེ་ལ་གོའུ་ཞེས་པ་ལ་སོགས་པའི་སྒྲ་རྣམས་རེ་རེའང་དོན་སྣ་ཚོགས་ལ་འཇུག་པ་ཅན་ཉིད་དུ་མཐོང་བའི་ཕྱིར། གཉིས་པ་ནི། ལུང་གི་སྒྲ་རང་ཉིད་ལས་ཀྱང་བརྗོད་བྱའི་དོན་མཐའ་
གཅིག་ཏུ་ངེས་པར་འདོད་པ་ལ་དོགས་པ་བསྐྱེད་པར་འགྱུར་གྱི། གཅིག་ཁོ་ན་ལ་འཇུག་པར་སྒྲུབ་མི་ནུས་པར་ཐལ། དོན་གཅིག་ཁོ་ན་ལ་འཇུག་པའི་ངེས་བྱེད་ཡང་དག་མ་མཐོང་བ་དག་གི་ཕྱིར། དེར་ཐལ། དོན་གཞན་དུ་འཇུག་པ་མི་སྲིད་པའི་རྒྱུ་
མཚན་མེད་པའི་ཕྱིར། དེར་ཐལ། ལུང་དེ་དོན་སྣ་ཚོགས་སྟོན་ནུས་པ་ཅན་ཡིན་པའི་ཕྱིར། གཉིས་པ་ལ། རིག་བྱེད་ཀྱི་དོན་ངེས་འདོད་པ་སྐྱེས་བུས་བཏགས་པ་དང། དོན་གཅིག་ཁོ་ནའི་རྗོད་བྱེད་དུ་མི་འཐད་པ། བརྡ་ལ་བརྟེན་ནས་དོན་སོ་སོར་ངེས་པའི་
རྒྱུའོ། །དང་པོ་ནི། རིག་བྱེད་ཀྱིས་རང་གི་བརྗོད་བྱའི་དོན་མཐའ་གཅིག་ཏུ་ངེས་པ་རྒྱལ་དཔོག་པ་ལ་བཤད། རྒྱལ་དཔོག་པས་ངེད་སྤྱོད་པ་བ་ལ་བཤད་དོ་ཞེ་ན། སྐྱེས་བུ་གཡོན་ཅན་འགའ་ཞིག་གྲོང་ཁྱེར་དེར་འགྲོ་བའི་ལམ་ནི་གཡས་མ་འདི་ཡིན་
ཏེ་ཡིན་ནོ། །ཞེས་སྡོང་དུམ་འདི་ནི་སྨྲ་བར་འགྱུར་རོ། །ཞེས་སྨྲ་བ་དང། སྐྱེས་བུ་གཞན་གྱིས་གང་ལ་ཡང་མ་བསྙད་བར་བདག་ཉིད་ཀྱིས་ལམ་གཡས་མ་འདི་ཡིན་ཞེས་སྨྲ་བ་གཉིས། སྐྱེས་བུ་རང་གི་འདོད་པས་སྨྲས་མ་སྨྲས་ཀྱི་ཁྱད་པར་མེད་པར་ཐལ་
སྐྱེས་བུ་དེ་གཉིས་ཀྱིས་དེ་ལྟར་སྨྲས་པ་གང་ཞིག་སྡོང་དུམ་ལ་ལམ་སྟོན་པའི་ནུས་པ་མེད་པའི་ཕྱིར། དཔེ་དེ་ལྟར། རྒྱལ་དཔོག་པས་རིག་བྱེད་ལ་བསྙད་བཏགས་ནས། རིག་བྱེད་དོན་ངེས་སྨྲས་པ་དང། མུ་སྟེགས་གཞན་གྱིས་གང་ལ་ཡང་མ་བསྙད་

[123A]༄༅། །པར་རིག་བྱེད་དོན་ངེས་སྨྲས་པ་དེ་དག་ཆོས་ཅན། འདོད་པ་ཙམ་གྱིས་སྨྲས་མ་སྨྲས་ཀྱི་བྱེ་བྲག་བརྟག་པར་གྱིས་ཏེ་བྱེ་བྲག་མེད་པར་ཐལ། མུ་སྟེགས་དེ་གཉིས་ཀྱིས་དེ་ལྟར་སྨྲས་པ་གང་ཞིག་རིག་བྱེད་ལ་བརྡ་ལ་མ་ལྟོས་པར་ངོ་
བོ་ཉིད་ཀྱིས་དོན་མཐའ་གཅིག་ཏུ་ངེས་པ་སྟོན་པའི་ནུས་པ་མེད་པའི་ཕྱིར། གཉིས་པ་ནི། རྗོད་བྱེད་ཀྱི་སྒྲ་ཆོས་ཅན། དོན་གཅིག་ཁོ་ནའི་གསལ་བྱེད་དུ་ངེས་པ་གང་ལས་ཡིན་ཏེ་མ་ཡིན་པར་ཐལ། བརྡ་སྦྱར་ན་དོན་ཐམས་ཅད་ལ་འཇུག་ཏུ་རུང་
བའི་ཕྱིར། ཐལ་ཆོས་སྔ་མ་ལ་རྟགས་ནི། བརྗོད་འདོད་ཀྱིས་བཞག་པའི་དོན་གྱི་ངེས་པ་མ་གཏོགས་པར། གང་གིས་ཀྱང་བརྡ་ལ་མ་ལྟོས་ཤིང་དབང་པོ་ལས་འདས་པའི་དོན་ངེས་ཤེས་པ་མི་འཐད་པའི་ཕྱིར། གསུམ་པ་ལ། སྐྱེས་བུས་མ་བྱས་པ་
ལ་རྒྱུ་དེ་མེད་པ་དང། དེའི་ལན་དགག་པ་དང། མཇུག་བསྡུ་བའོ། །དང་པོ་ནི། བརྗོད་འདོད་དེ་བརྗོད་བྱའི་དོན་སོ་སོར་ངེས་པའི་རྒྱུ་ཡིན་ཏེ། བརྗོད་འདོད་ལ་སྣང་བའི་དོན་དེ་ཁོ་ན་བརྗོད་པའི་ཕྱིར། བརྡ་ནི་དོན་སོ་སོར་ངེས་པ་དེ་ཡི་གསལ་བྱེད་ཡིན་ཏེ་
ལུས་ངག་གི་རྣམ་རིག་གི་སྒོ་ནས་དང་པོར་གཞན་གྱི་བློ་ཡུལ་དུ་གསལ་བར་བྱེད་དགོས་པའི་ཕྱིར། རིག་བྱེད་དེ་དོན་གཅིག་ཁོ་ན་ཅན་དུ་ངེས་པ་གང་ལས་ཀྱང་མི་འཐད་པར་ཐལ། དོན་སོ་སོར་ངེས་པའི་རྒྱུ་དེ་ནི་སྐྱེས་བུས་བྱས་པ་མིན་པ་ལ་
མེད་པའི་ཕྱིར། ཁྱབ་པ་ཁས་བླངས་སོ། །གཉིས་པ་ནི། བརྡ་ལ་མི་ལྟོས་པར་རང་བཞིན་གྱི་དོན་སོ་སོར་ངེས་པ་ཡིན་ནོ་ཞེ་ན། འཆད་པ་པོ་གཞན་གྱིས་དོན་གཞན་ལ་བཤད་པ་དེས་ཀྱང་གོ་བ་ཅུང་ཟད་ཀྱང་བསྐྱེད་མི་རུང་བར་ཐལ། འདིའི་དོན་འདིའོ་

[123B] །སྐྱོན་མེད་དེ། བརྡ་ལས་རྗོད་བྱེད་རྣམས་རང་བཞིན་གྱིས་དོན་ལ་འབྲེལ་བའི་ཁྱད་པར་གསལ་བར་བྱེད་པས་དོན་མེད་མིན་ནོ་ཞེ་ན། རིག་བྱེད་ཀྱི་སྒྲ་ཆོས་ཅན་
དོན་གཅིག་ཁོ་ན་གསལ་བའི་ངེས་པའང་གང་ལས་ཡིན་ཏེ་མ་ཡིན་པར་ཐལ། དོན་གོ་བ་བརྡ་ལ་བལྟོས་པའི་ཕྱིར། གསུམ་པ་ནི། རིག་བྱེད་ཀྱི་སྒྲ་དེ་ལ་ངོ་བོ་ཉིད་ཀྱིས་དོན་སོ་སོར་ངེས་པ་ཞེས་བྱ་བ་གང་ལས་ཀྱང་མི་འཐད་པར་ཐལ། དོན་གང་ལ་
འདོད་པ་རང་རྒྱུད་པས་རང་དགར་སྦྱར་བའི་ཕྱིར། དེས་ན། ཨགྣི་བའི་སྒྲ་སྤྱོད་པ་པའི་འདོད་པ་ཁོ་ནའི་གསལ་བྱེད་དུ་མི་འགྱུར་བར་ཐལ། དེ་བརྡའི་དབང་གིས་དོན་དུ་མ་ལ་འཇུག་ཏུ་རུང་བ་ཉིད་ཀྱི་ཕྱིར། གཉིས་པ་ལ། རྩོད་པ་ནི། གང་གི་ཕྱིར་རིག་
བྱེད་ཀྱི་ཕྱོགས་གཅིག་ཡིན་པའི་ཕྱིར། དཔེར་ན། མེ་གྲང་བ་བཟློག་བྱེད་ཡིན་པ་དང་ཟླ་བ་བཅུ་གཉིས་ལོ་ཡིན་ཞེས་པའི་རིག་བྱེད་ཀྱི་ངག་བདེན་པའི་དོན་ཅན་ཡིན་པ་བཞིན་དུ། མཐོ་རིས་འདོད་པས་མེ་ལ་སྦྱིན་སྲེག་བྱའོ། །ཞེས་སོགས་རིག་བྱེད་ཀྱི་
དག་གཞན་ཡང་དེ་དང་འདྲ་བར་བདེན་པའི་དོན་ཅན་ཡིན་ནོ། ཞེས་དེ་སྐད་སྤྱོད་པ་པ་གཞན་དག་ཟེར་ཏོ། །དེ་དགག་པ་ལ། སྒྲུབ་བྱེད་ལྟར་སྣང་དུ་བསྟན་པ་དང། བསྒྲུབ་བྱ་ལ་ཚད་མས་གནོད་པ་བསྟན་པའོ། །དང་པོ་ལ། རིགས་པ་ཤེས་པ་ཕྱོཌ་
ཀྱི་གླང་པོས་འདི་འདྲ་སྒྲུབ་བྱེད་ཡང་དག་ཡིན་པ་བཀག་སྟེ། འདི་དང་མཚུངས་པ་ལྷག་ལྡན་འཁྲུལ་པ་ཅན་ཉིད་དུ་བསྟན་པའི་ཕྱིར། དེར་ཐལ། ཤིང་ཐོག་ལྷག་མ་འདི་རྣམས་ཆོས་ཅན། རོ་མངར་པོར་འདྲ་སྟེ། ངོ་བོ་སྟེ་གཟུགས་སྨུག་པོར་

[124A]༄༅། །མཚུངས་པའི་ཕྱིར། དཔེར་ན། སྔར་ཟོས་པའི་ཤིང་ཐོག་བཞིན་ཞེས་པ་བཞིན་དང། ཕྲུ་ནང་གི་འབྲས་ལྷག་མ་འདི་རྣམས་ཆོས་ཅན། ཆོས་པ་ཡིན་ཏེ། སྔར་ཟོས་པའི་འབྲས་དང་སྣོད་གཅིག་གི་ནང་དུ་ཚུད་པ་ལ་ཡང་ཁྱད་པར་
མེད་པའི་ཕྱིར། སྔར་ཟོས་པའི་འབྲས་བཞིན་ཞེས་པའི་རྟཌ་རྣམས་ལྷག་ལྡན་དུ་བསྟན་པའི་ཕྱིར། གཉིས་པ་ནི། རིག་བྱེད་ཆོས་ཅན། ཚད་མས་བཀག་པའི་དོན་བརྗོད་པར་ཐལ། སྐྱེས་བུ་རྟག་པ་ལས་བྱེད་པ་པོ་ཉིད་དང་རྣམ་སྨིན་ལོངས་སྤྱོད་
པ་པོ་ཉིད་དུ་བརྗོད་པའི་ཕྱིར། ཐལ་ཆོས་སྔ་མ་ལ། རྟགས་རིམ་པ་བཞིན་དུ་དངོས་པོ་རྣམས་རྟག་པར་བསྟན་པའི་ཕྱིར་དང། དབང་པོ་ལས་འདས་པའི་སྤྱི་དོན་གཞན་དང་ཡོན་ཏན་དོན་གཞན་སོགས་དབང་པོས་གཟུང་བྱར་བསྟན་པའི་
ཕྱིར་དང། དངོས་པོ་རྣམས་རྒྱུ་མི་མཉམ་པ་རྟག་པ་རྒྱུར་བརྗོད་པ་དང། གནས་པ་མི་མཉམ་པ་གྲུབ་ཟིན་རྐྱེན་གྱིས་གནས་པ་དང། འཇིག་པ་མི་མཉམ་པ་ཕྱིས་བྱུང་གི་རྒྱུས་འཇིག་པར་བསྟན་པའི་ཕྱིར། གཞན་ཡང་ཚད་མ་དང་འགལ་བ་དག་
ནི་བརྗོད་པར་བྱེད་པར་ཐལ། ཚད་མ་རྣམ་གཉིས་ཀྱིས་རྣམ་པར་བསལ་ཞིང་བཀག་པའི་སྤྱོད་ཡུལ་ལམ། ལུང་ལ་བལྟོས་པའི་རྗེས་དཔག་དང་འགལ་བ་བརྗོད་པར་བྱེད་པའི་ཕྱིར། བློ་ལྐོག་གྱུར་དུ་འདོད་པ་ལ་མངོན་སུམ་གྱིས་བསལ་བ་
དང། རིག་བྱེད་བདེན་པའི་དོན་ཙན་ལྐོག་གྱུར་དུ་འདོད་པ་ལ་རྗེས་དཔག་གིས་བསལ་བ་དང། ཁྲུས་ལ་སོགས་པ་སྡིག་པ་འདག་བྱེད་དུ་སྟོན་པ་ལ་ཁས་བླངས་ཀྱིས་བསལ་བ་ལྟ་བུའོ། །དེས་ན་རིག་བྱེད་དེ་བདེན་པའི་དོན་ཅན་ཡིན་ནོ་ཞེས་

[124B] ཚད་མ་དང་འགལ་བ་ཀུན་ཏུ་མ་བསལ་ཞིང། བསྟན་བཅོས་ཀྱི་དོན་འབྲེལ་པ་དང་རྗེས་སུ་མཐུན་པའི་ཐབས་དང། སྐྱེས་བུའི་གནས་སྐབས་དང་མཐར་ཐུག་གི་དོན་མ་
བསྟན་པར་ཕྱོགས་གཅིག་ལ་མི་སླུ་བ་ཙམ་གྱིས་བདེན་པའི་དོན་ཅན་གྱི་བསྟན་བཅོས་ཡིན་ནོ་ཞེས་ཁས་ལེན་པའི་ཕྱིར། གལ་ཏེ། ཕྱོགས་གཅིག་ལ་མི་སླུ་བ་དེ་ལྟར་གྲུབ་པ་ཙམ་གྱིས་རིག་བྱེད་ཐམས་ཅད་ཚད་མར་སྒྲུབ་ན། འོ་ན། ངག་སྨྲ་བའི་སྐྱེས་
བུ་འདི་ལ་ཚད་མ་མིན་པའི་ཚིག་ཅི་ཡང་མེད་པར་ཐལ། ཕྱོགས་གཅིག་ཙམ་མི་སླུ་བར་མཐོང་བའི་ཕྱིར། དེར་ཐལ། སྐྱེས་བུ་མང་དུ་སྨྲ་བ་ལ། བདེན་པའི་དོན་ཅན་གྱི་ཚིག་གཅིག་ཙམ་མེད་པ་མིན་པའི་ཕྱིར། གཉིས་པ་ལ་སྤྱིར་དགག་པ་ནི། རྗོད་བྱེད་ཀྱི་
སྒྲ་ནི་ཆོས་ཅན། ཞེན་པའི་བརྗོད་བྱའི་དངོས་པོ་དང་འབྲེལ་པ་མེད་པར་ཐལ། དེའི་རང་བཞིན་ནམ་རྒྱུ་འབྲས་གང་ཡང་མིན་པའི་ཕྱིར། དེར་ཐལ། བརྗོད་པ་པོའི་བརྗོད་འདོད་ཙམ་ལ་བརྟེན་ཅིང་གནས་པས་འབྱུང་བའི་ཕྱིར། སྔ་མ་ལ་ཁྱབ་པ་མེད་དོ་ཞེ་
ན། འབྲེལ་པ་གཉིས་པོ་འདི་ལས་རྣམ་པར་བཟློག་པས་ཀྱང་འཁྲུལ་པ་མེད་པའི་འབྲེལ་པ་ཡོད་པ་མ་ཡིན་པར་ཐལ། འབྲེལ་པ་གཉིས་སུ་ངེས་པའི་ཕྱིར། རྗོད་བྱེད་རྣམས་ཀྱིས་དོན་བརྗོད་པ་ལ་འཇུག་པ་ནི། བརྗོད་བྱའི་དོན་ཚད་མས་མཐོང་བས་
བྱེད་པས་དོན་ལ་བརྒྱུད་ནས་འབྲེལ་ལོ་ཞེ་ན། སྒྲ་ལྟ་བུ་གཅིག་ལ་རྟག་མི་རྟག་ཏུ་བརྗོད་པའི་སྒྲ་ཐ་དད་སྦྱོར་མི་སྲིད་པར་ཐལ། རྟག་མི་རྟག་ཕན་ཚུན་དག་འགལ་བའི་དོན་དེ་ནི། སྒྲ་ལྟ་བུ་གཅིག་ལ་གཞི་མཐུན་དུ་འགྱུར་བ་ཇི་ལྟར་ཡང་མི་འཐད་

[125A]༄༅། །པའི་ཕྱིར། གསུམ་པ་དོན་བསྡུ་བ་ལ། ལུང་ཡོད་ན་ཞེན་དོན་ལ་མི་སླུ་བས་མ་ཁྱབ་པ་ནི། དེས་ན། ལུང་དེ་ལས་རྟོགས་པ་པོའི་ཞེན་དོན་གྱི་རྣམ་པ་འགའ་ཡང་ངེས་ནུས་པ་ཡིན་པ་མི་འཐད་པར་ཐལ། ལུང་དང་ཞེན་པའི་བརྗོད་བྱའི་དངོས་
པོ་རྣམས་མེད་ན་མི་འབྱུང་བའི་འབྲེལ་པ་མི་འགྲུབ་པའི་ཕྱིར། ལུང་ལོག་པས་དོན་མེད་ངེས་སུ་མི་འགྲུབ་པ་ནི། ལུང་དེ་ནི་དོན་རྗོད་བྱེད་ཡིན་པ་ལོག་ན་ཡང་དོན་གྱི་དངོས་པོ་མེད་པར་འགྲུབ་པར་མི་འགྱུར་བར་ཐལ། ལུང་ཞེན་པའི་བརྗོད་བྱ་དང་
འབྲེལ་པ་མེད་པ་དེའི་ཕྱིར། དེས་ན་བསྐལ་དོན་མ་དམིཌ་པས་མིད་ངེས་སུ་མི་འགྲུབ་པར་གྲུབ་པ་ནི། ཕྱིར་རྒོལ་གྱིས་ཚད་མས་མི་དམིགས་པས་ནི། དོན་དེ་མེད་ངེས་ཀྱི་འབྲས་བུ་ཅན་དུ་མི་འགྲུབ་པར་ཐལ། དོན་དེ་ཡོད་ཀྱང་ཕྱིར་རྒོལ་གྱིས་དམིགས་པའི་
ངེས་པ་མེད་པ་དེས་ནའི་ཕྱིར། འོ་ན་ཁྱེད་རང་ཡང་ཡིད་ཆེས་ཚིག་ནི་མི་སླུ་བའི། སྤྱི་ལས་ཞེས་ཕྱོགས་གཅིག་བདེན་པའི་རྟགས་ཀྱིས་ལུང་ཚད་མར་ཁས་བླངས་པ་མ་ཡིན་ནམ་ཞེ་ན། ཁོ་བོ་ཅག་གིས་ནི་ཤིན་ཏུ་ཕྲ་བའི་གནས་བདེན་བཞིའི་
གནས་ལུགས་ལ་སོགས་པ་ལྐོག་གྱུར་དང། བློ་ལ་སོགས་པའི་མངོན་གྱུར་གྱི་གནས་རྣམས་ལ་དཔྱད་པ་ལེགས་པར་དག་ཅིང། ཤིན་ཏུ་ལྐོག་གྱུར་གྱི་གནས་ལ་ཡང། རང་ཚིག་འགལ་བ་སོགས་མེད་པའི་དཔྱད་པ་དག་ནས་ཤིན་ཏུ་ལྐོག་
གྱུར་གྱི་དོན་ལ་མི་སླུ་བར་རྗེས་སུ་དཔོག་པར་བྱེད་པ་ཡིན་གྱི། དཔྱད་པ་མ་དག་བཞིན་དུ་ཕྱོགས་གཅིག་བདེན་པས་ཡུལ་ཀུན་ལ་མི་སླུ་བར་དཔོག་པ་དང། གཞལ་བྱའི་གནས་གཉིས་ལ། ལུང་གནོད་སྒྲུབ་ཏུ་ཁས་ལེན་པ་ལྟ་བུ་ནི་མིན་ནོ།།

[125B] ལེའུ་དང་པོ་འདིར། རང་དོན་རྗེས་དཔག་གཏན་ལ་འབེབས་པའི་ཡན་ལག་ཏུ་ཚུལ་གསུམ་ངེས་བྱེད་ཀྱི་ཐབས་རྒྱས་པར་གཏན་ལ་ཕབ་ལ། དེ་ཇི་ལྟ་བ་བཞིན་མི་རྟོགས་པའི་རྒྱུ་ཡང་སྒྲ་རྟོག་སེལ་བས་འཇུག་པའི་ཚུལ་ཕྱིན་ཅི་མ་ལོག་པར་མ་
རྟོགས་པ་ལས་ཡིན་པས། གཞན་སེལ་དང་དེའི་འཇུག་ཚུལ་རྒྱས་པར་བསྟན་ཏོ། །དེ་ལ་སྤྱིར་རྗེས་དཔག་སྐྱེ་བ་ལ་སེལ་བའི་རྣམ་དབྱེ་ཤེས་དགོས་པ་མ་ཡིན་གྱི། འདིར་ནི་གྲོལ་བ་དོན་གཉེར་འཇུག་པའི་ཡན་ལག་ཏུ་ཐར་པ་དང་ཐམས་ཅད་མཁྱེན་
པའི་ལམ་ཕྱིན་ཅི་མ་ལོག་པར་གཏན་ལ་འབེབས་པས། དེ་ལ་སེལ་བའི་རྣམ་དབྱེ་མ་ཤེས་ན་སྒྲོ་འདོགས་མཆོད་པ་ལ་ཆོས་སྙམ་པ་དང་བཅད་མི་དགོས་པ་ལ་དགོས་སོ་སྙམ་དུ་ཕྱིན་ཅི་ལོག་ཏུ་ཞེན་པས་དོན་ཆེན་པོ་ལས་ཉམས་པར་འགྱུར་བས་དེ་
བཟློག་པའི་དོན་དུ་ཡང་མཛད་དོ། །དེ་ནས་ཕྱིར་རྒོལ་གྱིས་མངོན་རྗེས་ཀྱིས་མ་དམིགས་པས་མེད་པར་མི་འགྲུབ་ཀྱང། ལུང་ལས་བཤད་པ་མ་མཐོང་བས་མེད་པར་འགྲུབ་སྟེ། ཤེས་བྱའི་གནས་ལུགས་མཐའ་དག་གཏན་ལ་འབེབས་པའི་ཡན་ལག་
ཏུ་ལུང་རྩོམ་པས། ཡོད་ན་ལུང་ལས་བཤད་དགོས་པའི་ཕྱིར་རོ། །ཞེས་མི་སྣང་བ་མ་དམིགས་པའི་གཏན་ཚིགས་ལ་ལོག་པར་རྟོག་པ་དགག་པའི་ཡན་ལག་ཏུ་རིག་བྱེད་ཚད་མ་ཡིན་པ་འགོག་པར་མཛད་དེ། སྤྱིར་ཕྱིར་རྒོལ་ཀྱིས་ལུང་ལས་
བཤད་པ་མ་མཐོང་བས་མེད་པར་མི་འགྲུབ་སྟེ། ལུང་ལས་བཤད་པ་ཡོད་ཀྱང། ཕྱིར་རྒོལ་གྱིས་མཐོང་བའི་ངེས་པ་མེད་པའི་ཕྱིར་རོ། །སྔར་མ་རྟོགས་པའི་དོན་ལུང་ཙམ་ལས་གསར་དུ་གོ་བར་བྱེད་ན་བརྡ་ལ་བལྟོས་ལ། ལུང་གིས་མ་དམིགས་

[126A]༄༅། །པས་མེད་པར་གྲུབ་ན་ཤེས་བྱ་ཐམས་ཅད་ལ་ཚད་མར་གྱུར་པའི་སྐྱེས་བུའི་ལུང་སྟོན་བྱེད་དུ་ལོག་པ་དགོས་ཀྱི་ཕྱོགས་གཅིག་ཙམ་མཐོང་བས་མི་འགྲུབ་ལ། ལུང་དེ་ཡང་སྐྱེས་བུས་མ་བྱས་པ་ལ་རྣམ་པ་ཀུན་ཏུ་མི་རུང་སྟེ་
དོན་སྟོན་པའི་ནུས་པ་མེད་པའི་ཕྱིར་རོ། །སྐྱེས་བུས་བྱས་པའི་ལུང་ཚད་མར་ཁས་ལེན་པའི་ཐབས་ཀྱང། དེས་སྨྲས་པའི་ཚིག་ལ་བརྟགས་ནས་དཔྱད་པ་ལེགས་པར་དག་ན་ཁས་ལེན་པ་ཡིན་གྱི། ཐོག་མར་ཉེས་ཟད་ཀྱི་སྐྱེས་བུ་ཚད་
མར་སྒྲུབ་ནས། དེའི་རྗེས་སུ་དེས་སྨྲས་པའི་ཚིག་ཚད་མར་ཁས་ལེན་པ་ལྟ་བུ་ནི་མ་ཡིན་ནོ། །ཞེས་ཤེས་པར་བྱ་བའི་དོན་དུ་མཛད་དོ། །གཉིས་པ་ལོག་རྟོག་བླུན་པོའི་རྟགས་སུ་བསྟན་པ་ནི། སྤྱད་པ་པོ་སོགས་ཆོས་ཅན། ཤེས་རབ་འཆལ་
པའི་བླུན་པོ་ཡིན་ཏེ། དེའི་རྟགས་ལྔ་ཚང་བ་ཡིན་པའི་ཕྱིར། དེར་ཐལ། མ་བྱས་པ་དང་ཕྱོགས་གཅིག་ལ་མི་སླུ་བའི་རྟགས་ཀྱིས་འགལ་བ་དུ་མ་སྟོན་པའི་རིག་བྱེད་ཚད་མར་སྨྲ་བའི་ཕྱིར་དང། བདག་ལ་སོགས་པའི་རྟག་པ་འགས་
འབྲས་བུ་བྱེད་པར་སྨྲ་བའི་ཕྱིར་དང། འབབ་སྟེགས་ཀྱི་ཁྲུས་ལས་ཆོས་འཕེལ་བར་འདོད་པའི་ཕྱིར་དང། ཡོན་ཏན་ཅུང་ཟད་མེད་ཀྱང་བྲམ་ཟེའི་རིགས་སོ་ཞེས་སྨྲ་བས་དྲེགས་པའི་ཕྱིར་དང། སེམས་ཀྱི་སྡིག་པ་གཞོམ་པའི་ཕྱིར་དུ་
མེར་འཆོང་བ་སོགས་གདུང་བ་དུ་མ་རྩོམ་པའི་ཕྱིར། ཅེས་པ་རྣམས་སོ། །བྱང་གྲོལ་རྒྱུ་འབྲས་ཤིན་ཏུ་ལྐོག་གྱུར་དང། །ཚད་མའི་བཅད་དོན་ཚད་མས་འགོག་པ་དང། །དངོས་སྟོབས་ཡུལ་ལ་ལུང་གི་གནོད་སྒྲུབ་འདོད། །བླུན་པོ་

[126B] །ཚད་མ་རྣམ་འགྲེལ་གྱི་ཚིག་ལེའུ་བྱས་པའི་རྣམ་བཤད་ཐར་ལམ་གསལ་བར་བྱེད་པ་ཞེས་བྱ་བ་ལས་རང་གི་དོན་གྱི་རྗེས་སུ་དཔག་པ་གཏན་ལ་འབེབས་པ་ལེའུ་དང་པོའི་འགྲེལ་པའོ། །འདིས་ཀྱང་ཐུབ་
པའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག།    ༈    །།རྗེ་བཙུན་བླ་མ་རྣམས་ལ་ཕྱག་འཚལ་ལོ། །གཉིས་པ་རྟོགས་བྱ་ཐར་པ་དང་ཐམས་ཅད་མཁྱེན་པ་
དང་དེར་བགྲོད་པའི་ལམ་བཤད་པ་ལ། སྤྱིའི་དོན་དང། ཡན་ལག་གི་དོན་ཏོ། །དང་པོ་ལ། སློབ་དཔོན་ཕྱོགས་གླང་གིས་བཤད་པ་དགོད་པ་དང། དེའི་དོན་རྣམས་འགྲོལ་མཛད་པས་ཇི་ལྟར་བཀྲལ་བའི་ཚུལ་དང། དེ་དག་གི་དགོངས་པའོ། །དང་
པོ་ནི། ཚད་མར་གྱུར་པ་འགྲོ་ལ་ཕན་བཞད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །རྟོག་གེ་ངན་འཁྲུལ་འགྲོ་བ་ལ་བརྩེ་བས། །ཚད་མ་གྲུབ་པ་ཚུལ་བཞིན་བཤད་པར་བྱ། །ཞེས་སྨོས་ཏེ། འདིའི་བསྡུས་པའི་དོན་ནི། ཕྱིད་
སྔ་མས་མཆོད་བརྗོད་དང། ཕྱི་མས་བཤད་པར་དམ་བཅའ་བསྟན་ཏེ། མཆོད་བརྗོད་ཀྱིས་སྟོན་པ་ལ་རྒྱུ་ཕུན་ཚོགས་དང། འབྲས་བུ་ཕུན་ཚོགས་གཉིས་ཀྱིས་བསྟོད་དོ། །རྒྱུ་ཕུན་ཚོགས་ལ་གཉིས་ཏེ། བསམ་པ་དང་སྦྱོར་བ་ཕུན་ཚོགས་
བསམ་པ་ནི། འགྲོ་བ་ལ་མཐའ་གཅིག་ཏུ་ཕན་པར་བཞེད་པའི་ཐུགས་རྗེ་ཆེན་པོ་ཡིན་ལ། སྦྱོར་བ་ནི། བདག་མེད་རྟོགས་པའི་ཤེས་རབ་གཞན་གྱི་དོན་དུ་གོམས་པར་བྱེད་པའི་སྟོན་པའོ། །འབྲས་བུ་ལ་ཡང། རང་དོན་དང་

[127A]༄༅། །གཞན་དོན་ཕུན་ཚོགས་གཉིས་ཏེ། དེ་ལ་རང་དོན་ནི། སྤངས་པ་དང་རྟོགས་པའི་བདག་ཉིད་ཀྱི་བདེ་བར་གཤེགས་པ་ཁྱད་པར་གྱི་ཆོས་གསུམ་དང་ལྡན་པ་དང། གཞན་དོན་ནི་རང་ཉིད་ཀྱིས་གཟིགས་པའི་ལམ་གཞན་ལ་
བསྟན་པའི་སྒོ་ནས་འགྲོ་བ་སྐྱོབ་པའི་མཚན་ཉིད་ཅན་ནོ། །དེ་ལྟར་རྒྱུ་ཕུན་སུམ་ཚོགས་པ་ལས་འབྲས་བུ་དོན་གཉིས་ཕུན་སུམ་ཚོགས་པའི་བདག་ཉིད་ཅན་གྱི་ཚད་མར་འཁྲུངས་པར་གྱུར་པའི་སངས་རྒྱས་བཅོམ་ལྡན་འདས་དེ་ནི་ཚད་མ་
ཡང་དག་ཅེས་བྱའོ། །ཚད་མ་གྲུབ་པ་ཞེས་པ་ནི། དགོས་པའི་དོན་ཡིན་ལ། དེ་ཡང་རྟོག་གོ་ངན་པའི་ཚད་མའི་མཚན་ཉིད་སོགས་ཕྱིན་ཅི་ལོག་ཏུ་སྦྱར་བས། གནས་ལུགས་ལ་འཁྲུལ་པའི་འགྲོ་བ་དག་རྗེས་སུ་བཟུང་བའི་ཆེད་དུ་བཤད་ཅེས་
སོ། །གཉིས་པ་ནི། ཚིགས་བཅད་ཕྱེད་སྔ་མ་དོན་ལྔར་བསྡུས་ནས་བསྟན་ཏེ། ཚད་མར་གྱུར་པ་དང། འགྲོ་ལ་ཕན་བཞད་པ་དང། སྟོན་པ་དང། བདེ་གཤེགས་དང། སྐྱོབ་པའོ། །དེ་ཡང། དང་པོ་གཏན་ལ་དབབ་བྱ་ཁྱད་པར་གྱི་གཞི་དང། ལྷག་
མ་རྣམས་དེ་གཏན་ལ་འབེབས་པ་ཁྱད་པར་གྱི་ཆོས་སོ། །དེ་ལ་ཚིགས་བཅད་ཀྱི་གོ་རིམས་དང་མཐུན་པར་བཤད་པ་ལུགས་འབྱུང་དང། དེ་ལས་ལྡོག་སྟེ་བཤད་པ་ལུགས་ལྡོག་གི་འཆད་ཚུལ་གཉིས་སོ། །དེ་ལྟར་གཉིས་མཛད་པའི་རྒྱུ་
མཚན་ཡང། ཚད་མ་ལྐོག་གྱུར་དོན་ཤེས་ཡིན། །དེ་སྒྲུབ་བྱེད་ཀྱང་མེད་པའི་ཕྱིར། ཅེས་ཚད་མར་གྱུར་པའི་ཐམས་ཅད་མཁྱེན་པ་ཐོབ་པའི་ཐབས་གང་ཞིག་གོམས་པས། དེར་འགྱུར་བའི་ཀུན་མཁྱེན་སྐྱེད་བྱེད་ཀྱི་རྒྱུ་མེད་པར་རྒོལ་བ་དང་

[127B] དེའི་འབྲས་བུའམ་རང་བཞིན་འདི་འདྲ་མཐོང་བའི་ཕྱིར། ཅེས་པ་ལྟ་བུའི་ཀུན་མཁྱེན་ཤེས་བྱེད་ཀྱི་རྒྱུ་ཡང་མེད་དོ། །ཞེས་རྒོལ་བ་དག་གི་ལོག་པར་རྟོག་པ་དང་པོ་དགག་པའི་ཆེད་དུ་ལུགས་འབྱུང་གི་བཤད་པ་
མཛད་ལ། གཉིས་པ་དགག་པའི་ཆེད་དུ་ལུགས་ལྡོག་གི་བཤད་པ་མཛད་དོ། །བསམ་པ་ཕུན་སུམ་ཚོགས་པ་ཐུགས་རྗེ་ཆེན་པོ་ནི། དང་པོའི་སྒྲུབ་བྱེད་ཡིན་པས་དངོས་སུ་བསྟན་ལ། དེས་མཚོན་ནས་བྱང་ཆུབ་ཀྱི་སེམས་དང། སྦྱོར་བ་ཕུན་ཚོགས་བདག་
མེད་རྟོགས་པའི་ཤེས་རབ་གཞན་དོན་དུ་གོམས་པར་བྱེད་པ་ནི་སྤྱོད་པའི་གཙོ་བོ་ཡིན་ལ། དེས་མཚོན་ནས་སྦྱིན་པ་དང་ཚུལ་ཁྲིམས་ལ་སོགས་པ་ལ་སློབ་པ་ཡང་སྟོན་པས། འཆད་ཚུལ་དང་པོས་ནི། སྟོན་པ་ལམ་གང་ནས་བྱོན་པའི་ཚུལ་གོ་བར་
བྱེད་པ་ཡིན་ལ། འཆད་ཚུལ་གཉིས་པས་ནི། ཐོག་མར་བདེན་བཞི་གཏན་ལ་ཕབ་ནས། དེ་ལས་རྟོགས་པ་ཕུན་ཚོགས་དང། དེ་ལས་རྒྱུ་སྔ་མ་སྔ་མ་སྔོན་དུ་སོང་བར་རྟགས་ཀྱིས་བསྒྲུབས་ནས། ལམ་དེ་ནས་ཚུལ་ཇི་ལྟར་བྱོན་པའི་ཤེས་བྱེད་ཡང་
དག་སྟོན་པར་མཛད་དོ། །གསུམ་པ་ནི། གྲོལ་བ་དོན་གཉེར་གྱིས་མངོན་པར་འདོད་པའི་དོན་སྒྲུབ་པའི་ཕྱིར་ཏུ། བསྟན་པ་སྐྱོན་མེད་པར་སྒྲུབ་པའི་སྒོ་ནས། སྟོན་པ་བཅོམ་ལྡན་འདས་ཚད་མར་སྒྲུབ་པའི་ཆེད་དུ་ཡིན་ནོ། །སྐྱེས་བུའི་འདོད་དོན་འགྲུབ་པའི་ཆེད་
དུ་ཐུབ་པ་ཚད་མར་བསྒྲུབ་པ་དོན་མེད་པར་ཐལ། མངོན་རྗེས་ཀྱི་ཚད་མ་དག་ལས་དེ་འགྲུབ་པའི་ཕྱིར་ཅེ་ན། དོན་གང་ཡང་རུང་བ་སྒྲུབ་པའི་དོན་དུ་ཐུབ་པ་ཚད་མར་བསྒྲུབ་པ་མ་ཡིན་གྱི། མངོན་པར་མཐོ་བ་དང་ངེས་པར་ལེགས་པ་ཐབས་དང་བཅས་པ་ལ་

[128A]༄༅། །ཐུབ་པ་ཉིད་ཚད་མར་བསྟན་པའི་ཆེད་དུ་ཡིན་ནོ། །དེ་དག་གི་དོན་དུ་ཡང། ཐུབ་པ་ཚད་མར་བསྒྲུབ་པ་དོན་མེད་པར་ཐལ། སྐྱེ་བ་སྔ་ཕྱི་དང་བདེན་བཞི་ལ་སོགས་པ་དངོས་སྟོབས་རྗེས་དཔག་གིས་གྲུབ་པར་ཁྱེད་ཀྱིས་ཁས་བླངས་པའི་ཕྱིར་ཅེ་
ན། སྐྱོན་མེད་དེ། ཐོག་མར་བཅོམ་ལྡན་འདས་ཀྱིས་གསུང་རབ་ལ་མ་བརྟེན་པར། བདག་མེད་པ་དང། ཕྲ་བའི་སྐད་ཅིག་མ་སོགས་ལ་རྟོག་པ་ཙམ་ཡང་མི་འཇུག་ན། དེ་དག་རྗེས་དཔག་གིས་རྟོགས་པ་ལྟ་ཅི་སྨོས། ཐོག་མར་བཅོམ་ལྡན་འདས་
ཀྱིས་མངོན་མཐོ་ངེས་ལེགས་དང། དེ་དག་སྒྲུབ་པའི་རིགས་པ་འཇིག་རྟེན་པའི་མངོན་སུམ་ཚད་མ་ལ་ཐུག་པ་བར་མ་ཆད་དུ་བསྟན་པ་དག་མཐོང་བ་ན། རྣམ་དཔྱོད་དང་ལྡན་པ་དག་གིས་ཇི་ལྟར་བསྟན་པ་དེ་ཁོ་ན་ལྟར་གནས་སམ། འོན་ཏེ་མ་
ཡིན་ཞེས་རྣམ་པར་དཔྱད་པ་ན། དེ་དག་གིས་ཀྱང་ཚུལ་དེ་དག་རྗེས་དང་ག་གིས་རྟོགས་པར་འགྱུར་རོ། །གཉིས་པ་ལ། ཐུབ་པ་ཚད་མར་བསྒྲུབ་པ་དང། དེ་ལ་ཚད་མའི་སྒོ་ནས་བསྟེད་པའི་དགོས་པའོ། །དང་པོ་ལ། ལུགས་འབྱུང་གི་སྒོ་ནས་
སྟོན་པ་ལམ་གང་ནས་བྱོན་པའི་ཚུལ་བསྟན་པ་དང། ལུགས་ལྡོག་གི་སྒོ་ནས་དེ་ལྟར་བྱོན་པའི་ཤེས་བྱེད་བསྟན་པའོ། །དང་པོ་ལ། ཚད་མར་གྱུར་བའི་དོན་བཤད་པའི་སྒོ་ནས་ཚད་མའི་སྐྱེས་བུའི་མཚན་གཞི་ངོས་གཟུང་བ་དང། ལྷག་མ་བཞི་བཤད་པའི་སྒོ་ནས་
ཚད་མའི་སྐྱེས་བུའི་མཚན་ཉིད་དང། དེར་བགྲོད་པའི་ལམ་ངོས་གཟུང་བའོ། །དང་པོ་ལ། ཚད་མ་སྤྱིའི་མཚན་ཉིད་དང། ཐུབ་པའང་མཚན་ཉིད་དེ་དང་ལྡན་པར་བསྟན་པའོ། །དང་པོ་ལ། མཚན་ཉིད་ཀྱི་ངོ་བོ་དང། ཁྱད་པར་རོ། །དང་པོ་

[128B] མཚན་ཉིད་དང། མཚན་གཞི་དང། མཚན་གཞི་ལ་མཚན་ཉིད་ངེས་བྱེད་དོ། །དང་པོ་ལ། མི་སླུ་བ་ངོས་གཟུང་བ་དང། དེ་ལ་མ་ཁྱབ་པ་སྤང་བ་དང། ཁྱབ་ཆེས་པ་སྤང་པའོ། །དང་པོ་ལ། མངོན་པར་མཐོ་བ་དང། ངེས་པར་ལེགས་པ་ཐབས་དང་བཅས་
པའི་གཞལ་བྱ་རྟོགས་པ་ནི་ཚད་མ་ལ་རག་ལས་པ་ཡིན་ལ། དེ་ལྟ་བུའི་ཡུལ་མ་ལུས་པ་ལ་ཡང་ཐུབ་པ་ཉག་གཅིག་ཚད་མ་ཡིན་ན། མཚན་ཉིད་གང་དང་ལྡན་པས་ཚད་མར་འགྱུར་བའི་ཚད་མ་སྤྱིའི་མཚན་ཉིད་དེ་གང་ཞེ་ན། སྔོ་འཛིན་མངོན་སུམ་ཚད་
མ་ཆོས་ཅན། ཚད་མ་ཡིན་ཏེ་གསར་དུ་སླུ་བ་མེད་པ་ཅན་གྱི་ཤེས་པ་ཡིན་པའི་ཕྱིར། ཤེས་པ་ཚད་མ་ཡིན་ན། ཚད་མའི་མཚན་ཉིད་བསྟན་བཅོས་སུ་སྨོས་པ་དོན་མེད་པར་ཐལ། རང་རིག་མངོན་སུམ་གྱིས་ཤེས་པ་གྲུབ་པ་ན། དེ་དང་གྲུབ་སྔ་རྫས་
གཅིག་པའི་མི་སླུ་བ་ཉིད་ཀྱང་གྲུབ་ཟིན་པའི་ཕྱིར་རོ་ཞེ་ན། ཤེས་བྱ་ཆོས་ཅན། རང་གི་ངོ་བོ་མྱོང་བ་ཙམ་གྱིས་མི་སླུ་བ་རྫོགས་པར་རྟོགས་པ་མ་ཡིན་པར་ཐལ། བཙོ་བསྲེག་ལ་སོགས་པའི་དོན་བྱེད་ནུས་པར་རང་གིས་ཇི་ལྟར་གཞལ་བ་ལྟར་
གནས་པ་ནི་ལས་ལ་མི་སླུ་བ་ཡིན་ལ། དེ་རང་གི་ངོ་བོ་མྱོང་ཙམ་གྱིས་རྟོགས་པའི་ངེས་པ་མེད་པའི་ཕྱིར། གཉིས་པ་ནི། ལས་ལ་མི་སླུ་བ་ནི། ཡུལ་ཐོབ་པའི་དོན་ཡིན་ན། སྒྲ་ལ་སོགས་པ་སུས་ཀྱང་ཐོས་མི་ནུས་པས། ཉན་ཤེས་ལ་ཚད་མའི་མཚན་ཉིད་
མ་ཞུགས་པར་འགྱུར་རོ་ཞེ་ན། སྒྲ་གཟུང་དོན་དུ་བྱས་པ་ལས་བྱུང་བའི་ཉན་ཤེས་ཆོས་ཅན། ཚད་མར་མི་རུང་བའི་སྐྱོན་མེད་དེ། རང་གི་གཞལ་བྱར་མངོན་པར་འདོད་པའི་དོན་གསར་དུ་སྟོན་པའི་ཤེས་པ་ཡིན་པའི་ཕྱིར། ཡང་གི་སྒྲས་གློག་མཐོང་

[129A]༄༅། །བའི་མངོན་སུམ་སོགས་སྡུད་དོ། །བསྟན་བཅོས་ཤེས་བྱ་ཀུན་ལ་ཚད་མར་གྱུར་པས། དེ་ལས་འདོད་དོན་འགྲུབ་པའི་ཕྱིར། ཐུབ་པ་ཚད་མར་བསྒྲུབས་པས་ཅི་བྱ་ཞེ་ན། བསྟན་བཅོས་ལ་སོགས་པའི་རྗོད་བྱེད་ཀྱི་སྒྲུ་རྣམས་རང་གི་
བརྗོད་བྱའི་དོན་གྱི་དེ་ཁོ་ན་ཉིད་མངོན་མཐོ་ངེས་ལེགས་སོགས་གོ་བར་བྱེད་པའི་རྒྱུ་ཅན་གྱི་འབྲས་རྟགས་ཡང་དག་མིན་པར་ཐལ། དེ་ལ་རྗོད་བྱེད་ཀྱི་སྒྲ་ནི་རང་ཕྱོགས་ཀྱི་ཆོས་སུ་གྲུབ་པའི་གཞིར། རང་སྨྲ་བ་པོའི་བྱེད་པ་བརྗོད་འདོད་འཇུག་
འདོད་འཇུག་པའི་ཡུལ་ཉན་པ་པོའི་བློ་ལ་རབ་ཏུ་གསལ་བའི་དོན་གང་ཡིན་པ་དེ་གོ་བར་བྱེད་པའི་ཚད་མ་སྟེ་རྟགས་ཡང་དག་ཉིད་ཡིན་པའི་ཕྱིར། ཡང་ན། གཞུང་སྔ་མའི་དོན་ཡང་སྒྲ་བྱུང་ཕྱི་མ་དང་མཐུན་པར་སྦྱར་རོ། །གསུམ་པ་ནི། བཅད་
ཤེས་ཀྱང་ཚད་མར་ཐལ་ཏེ། མི་སླུ་བ་ཡོད་པའི་ཕྱིར་ཅེ་ན། བློ་ཀུན་རྫོབ་པ་དྲན་པ་བཅད་ཤེས་ནི་ཆོས་ཅན། ཚད་མ་ཉིད་དུ་མི་འདོད་དེ། རང་འདྲེན་བྱེད་ཀྱི་ཚད་མ་སྔ་མས་གཟུང་ཞིང་རྟོགས་ཟིན་བྱེད་པ་མ་ཉམས་པའི་དོན་དེ་ཉིད་སླར་ཡང་
དྲན་པས་འཛིན་པའི་ཤེས་པ་ཡིན་པའི་ཕྱིར། གཉིས་པ་ནི། མིག་ལ་སོགས་པའི་དབང་པོ་གསལ་བ་ལ་བརྟེན་ནས་ཀྱང་དོན་ཐོབ་པའི་ཕྱིར་ཚད་མ་མ་ཡིན་ནམ་ཞེ་ན། རང་ཡུལ་གྱི་རྣམ་པ་ཤར་བའི་སྒོ་ནས་གསར་དུ་བསླུ་བ་མེད་པའི་བློ་
ནི་ཆོས་ཅན། ཚད་མ་ཉིད་ཡིན་ཏེ། ཚད་མས་ཆོད་པ་དང་མ་ཆོད་པའི་འབྲས་བུ་སྒྲུབ་བྱེད་ཀྱི་གཙོ་བོར་གྱུར་པའི་ཤེས་པ་ཡིན་པའི་ཕྱིར། ཚད་མས་ཆོད་པའི་འབྲས་བུ་སྒྲུབ་བྱེད་ཡིན་ཏེ། བླང་བྱ་དང་དོར་བྱའི་དངོས་པོ་ཡི་ཡུལ་འདོར་ལེན་

[129B] དེ་ཚད་མས་མ་ཆོད་པའི་འབྲས་བུ་སྒྲུབ་བྱེད་ཡིན་ཏེ། དེ་ཡོད་ན་ཡུལ་རྟོགས་པའི་ཚད་མ་བར་མ་ཆད་དུ་འཇོག་ནུས་པ་འདི་ཡོད་པའི་ཕྱིར། དེར་ཐལ། སྒྲོ་འདོགས་གསར་དུ་གཅོད་
ནུས་ཀྱི་བློ་ལ་ཤར་བའི་ཡུལ་གྱི་རྣམ་པ་ཐ་དད་པས། བློ་ཡིས་ཡུལ་རྟོགས་པ་ཐ་དད་དུ་འཇོག་ནུས་པའི་ཕྱིར། གསུམ་པ་ནི། ཚད་མའི་མཚན་ཉིད་གསར་དུ་མི་སླུ་བ་རང་ཉིད་ཀྱིས་ངེས་སམ། ཚད་མ་ཕྱི་མ་གཞན་ལ་བལྟོས། དང་པོ་ལྟར་
ན། འགའ་ཡང་ཚད་མ་དང་ཚད་མིན་གྱི་རྣམ་དབྱེ་ལ་མི་རྨོངས་པར་འགྱུར་རོ། །གཉིས་པ་ལྟར་ན། ངེས་བྱེད་ཀྱི་ཚད་མ་དེ་ཡང། ཕྱི་མ་གཞན་ལས་མི་སླུ་བར་ངེས་དགོས་ལ། དེ་ཡང་གཞན་ལ་བལྟོས་པས་ཐུག་པ་མེད་པར་འགྱུར་རོ་
ཞེ་ན། ཚད་མ་ཀུན་རང་ལས་ངེས་པའམ་གཞན་ལས་ངེས་པས་ཁྱབ་པ་མ་ཡིན་ཏེ། རང་ལས་ངེས་པ་ཡང་ཡོད། གཞན་ལས་ངེས་པ་ཡང་ཡོད་པའི་ཕྱིར། དེར་ཐལ། རང་མྱོང་བའི་རང་རིག་མངོན་སུམ་ཚད་མ་ལས་རང་གི་ངོ་བོ་རྟོགས་
པ་ན། དེ་དང་གྲུབ་སྡེ་རྫས་གཅིག་པའི་མི་སླུ་བ་ཡིན་པའི་ཆ་ལ་རང་སྟོབས་ཀྱིས་ངེས་པ་འདྲེན་པ་མཐོང་བའི་ཕྱིར་དང། ཚད་མ་ཁ་ཅིག་རང་གི་གཞལ་བྱ་རྟོགས་དུས་ལས་ཕྱིས་འབྱུང་བའི་ཐ་སྙད་བྱེད་པའི་ཚད་མ་ལས། མི་སླུ་བའི་
ཚད་མ་ཉིད་དུ་ངེས་དགེས་པ་མཐོང་བའི་ཕྱིར། ཡང་ན། ཚད་མ་དང་ཚད་མིན་གྱི་རྣམ་དབྱེ་མཐར་ཐུག་སྤྱོད་པའི་རིག་ཤེས་ཀྱི་ངོར་མེད་དེ། དེའི་ངོར་རང་ལས་རང་གི་ངོ་བོ་མྱོང་བའི་མྱོང་བ་གཉིས་མེད་གཟུང་འཛིན་རྫས་ཐ་དད་ཀྱིས་

[130A]༄༅། །སྟོང་པ་ཙམ་ཞིག་ཡོད་པར་རྟོགས་པའི་ཕྱིར། དེའི་ངོར་མེད་ན་རྣམ་དབྱེ་དེ་མི་འཐད་པའི་སྐྱོན་མེད་པར་ཐལ། མ་བརྟགས་པར་འཇུག་པའི་ཐ་སྙད་པའི་ཚད་མ་ཉིད་ལས། ཚད་མ་དང་ཚད་མིན་གྱི་རྣམ་དབྱེ་ཉིད་འགྲུབ་པའི་
ཕྱིར། རང་གི་ངོ་བོ་མྱོང་བའི་ཆ་རང་རིག་མངོན་སུམ་གྱིས་གྲུབ་པ་གཞུང་སྔ་མས་བསྟན་ཞིང། རང་ཉིད་རང་གི་གཞལ་བྱ་ལ་ཚད་མ་ཡིན་པ། དུས་ཕྱིས་བྱུང་གི་དོན་བྱེད་སྣང་བ་ཅན་གྱི་ཚད་མས་གྲུབ་པ་གཞུང་ཕྱི་མས་བསྟན་པར་འདོད་
པ་ནི། རང་ངེས་དང་གཞན་ངེས་ཀྱི་མཚན་ཉིད་ཡོངས་སུ་རྫོགས་པ་མ་ཡིན་ནོ། །ཡང་ན། སློབ་དཔོན་ལྷ་དབང་བློའི་བཞེད་པ་ལྟར་སྦྱར་ཏེ། སྔོ་འཛིན་མངོན་སུམ་ལྟ་བུའི་ཤེས་པ་ཡོད་ཙམ་དུ་རང་མྱོང་བའི་རང་རིག་མངོན་སུམ་ལས་རྟོགས་
ཀྱང། དེ་དང་གྲུབ་སྡེ་རྫས་གཅིག་པའི་ཚད་མ་ཡིན་པའི་ཆ་དེ་རྟོགས་པའི་ངེས་པ་མེད་པར་ཐལ། ཚད་མ་ཡིན་པའི་ཆ་དེ་དུས་ཕྱིས་བྱུང་གི་དོན་བྱེད་སྣང་ཅན་གྱི་ཐ་སྙད་པའི་ཚད་མ་ཉིད་ལས་རྟོགས་དགོས་པ་མཐོང་བའི་ཕྱིར། གལ་
ཏེ། རང་ངེས་དང་གཞན་ངེས་ཞེས་པ་དེ་ཅི། ཡུལ་ཤེས་གཉིས་ལས། ཡུལ་ལ་རང་སྟོབས་ཀྱིས་ངེས་པ་འདྲེན་མི་འདྲེན་གྱི་དབང་ལས་ཡིན་ནམ། འོན་ཏེ་ཡུལ་ཅན་ལས་ཡིན། དང་པོ་ལྟར་ན། ངེས་བྱེད་ཀྱི་ཚད་མ་ཕྱི་མ་བཅད་ཤེས་
སུ་ཐལ་བ་དང། ཚད་མ་སྔ་མས་ཀྱང་རང་གི་ཡུལ་གྱི་ཆ་གང་ལ་ཡང་རང་སྟོབས་ཀྱིས་ངེས་པ་མི་འདྲེན་ན་ཐེ་ཚོམ་རྐྱང་པ་ཅན་དུ་འགྱུར་ལ། དེ་ལྟ་ན། དོགས་པ་ཅུང་ཟད་ཀྱང་མི་གཅོད་པ་ཚད་མར་མི་རུང་བའི་ཕྱིར་རོ། །ཡུལ་ཅན་

[130B] ཚད་མའི་མཚན་གཞི་སྔོ་འཛིན་ལྟ་བུ་རང་སྟོབས་ཀྱིས་ངེས་ནུས་མི་ནུས་གཉིས་ལས་འབྱེད་པ་ཡང་མི་རིགས་ཏེ། ཁ་ཕྱིར་བལྟའི་ཤེས་པ་སྔོ་འཛིན་ལྟ་བུ་རང་ཉིད་ཀྱིས་འཇལ་བ་མི་སྲིད་པའི་
ཕྱིར་དང། རང་ཡོད་ཙམ་དུ་རང་མྱོང་རང་རིག་མངོན་སུམ་གྱིས་རང་སྟོབས་ཀྱིས་མ་རྟོགས་པ་ཚད་མར་མི་རུང་བའི་ཕྱིར་རོ། །མཚན་གཞིའི་སྟེང་དུ་མཚོན་བྱ་ཚད་མའི་ཐ་སྙད་རང་སྟོབས་ཀྱིས་ངེས་པ་དང་མ་ངེས་པ་ལས་དབྱེ་བ་ཡང་མི་འཐད་དེ། ཚད་
མའི་ཐ་སྙད་མ་རྟོགས་པའི་བྱིས་པ་དང། རྒྱང་ཕན་གྱི་རྒྱུད་ཀྱི་རྗེས་དཔག་རང་ལས་ངེས་མ་ཡིན་པར་འགྱུར་རོ། །མཚན་ཉིད་མི་སླུ་བ་རང་སྟོབས་ཀྱིས་ངེས་མི་ངེས་ལས་རྣམ་པར་འབྱེད་ན་ཡང། རྒྱང་ཕན་གྱི་རྒྱུད་ཀྱི་རྗེས་དཔག་རང་ངེས་མ་ཡིན་
པར་འགྱུར་ཏེ། དེ་བསླུ་བས་ཁྱབ་པར་འདོད་པའི་ཕྱིར་རོ་ཞེ་ན། སྐྱོན་མེད་དེ། འདི་ནི། ཚད་མའི་མཚན་གཞི་ལ་མཚན་ཉིད་ངེས་བྱེད་ཀྱི་ཚད་མ་དཔྱོད་པའི་སྐབས་ཡིན་པས། རང་གི་གཞལ་བྱའི་ཆ་གང་ལ་ཡང་རང་སྟོབས་ཀྱིས་ངེས་པ་མི་འདྲེན་པའི་
ཚད་མ་མི་སྲིད་ལ། དེས་ན། མི་སླུ་བའི་ཆ་རང་སྟོབས་ཀྱིས་ངེས་ན་རང་ངེས་དང། གཞན་སྟོབས་ཀྱིས་ངེས་ན་གཞན་ངེས་སོ། །འོ་ན་རྗེས་དཔག་ལ་རང་ངེས་ཀྱིས་མ་ཁྱབ་པར་འགྱུར་རོ་ཞེ་ན། སྐྱོན་མེད་དེ། རྒྱང་ཕན་གྱི་རྒྱུད་ཀྱི་དུ་བའི་རྟགས་ལས་
དུ་ལྡན་ལ་ལ་མེ་རྟོགས་པའི་ཚད་མ་དེ། ཇི་ལྟར་རྟོགས་པའི་དོན་ཐོབ་པ་ལ་རང་སྟོབས་ཀྱིས་ངེས་པ་དྲངས་པའི་ཕྱིར་མི་སླུ་བའི་དོན་ལེགས་པར་གྲུབ་བོ། །ཚད་མ་རང་ཉིད་དང་ཕྱིས་བྱུང་ལས་ཚད་མ་དང་ཚད་མིན་སོ་སོར་ངེས་ན་བསྟན་བཅོས་

[131A]༄༅། །བརྩམས་པ་དོན་མེད་པར་འགྱུར་རོ་ཞེ་ན། བསྟན་བཅོས་དོན་མེད་པ་མ་ཡིན་ཏེ། རིག་བྱེད་ཚད་མར་བྱེད་པ་སོགས་ཐར་པའི་ཐབས་ལ་རྨོངས་པ་ལྡོག་པར་བྱེད་དགོས་པ་ཡིན་པས། དེའི་ཆེད་དུ་རྩོམ་པའི་ཕྱིར། ཡང་ན། ཐམས་
ཅད་མཁྱེན་པའི་བཀའ་ཉིད་ལ་སྦྱར་རོ། །གཉིས་པ་ནི། མི་སླུ་བ་ཙམ་གྱིས་ཚད་མའི་མཚན་ཉིད་རྫོགས་པ་མ་ཡིན་ཏེ། སྔར་མ་ཤེས་པའི་དོན་གྱི་གསལ་བྱེད་དེ། དང་པོའམ། གསར་དུ་ཤེས་ཀྱང་དེའི་མཚན་ཉིད་ཀྱི་ཟུར་དུ་སྨོས་དགོས་པའི་
ཕྱིར། འདིས་ནི། ཚད་མའི་སྐད་དོད་ཀྱི་སྒྲ་བཤད་པ་དང་མཐུན་པའི་དང་པོར་མི་སླུ་བའམ། གསར་དུ་མི་སླུ་བ་ཞེས་པའི་ཁྱད་པར་བསྟན་པ་ཡིན་ནོ། །ཁ་ཅིག་སྔ་མ་དང་འདི་གཉིས། ཚད་མའི་མཚན་ཉིད་རྣམ་གྲངས་པ་ཡིན་ནོ་ཞེས་ཟེར་
བ་མི་འཐད་དེ། འདི་གཉིས་ལ་དོན་སྤྱི་མི་འདྲ་བ་སོ་སོར་འཆད་པའི་ཕྱིར། མཚོན་བྱའི་ལྡོག་པ་ཐ་དད་དུ་འགྱུར་དགོས་སོ། །ཡང་སྔ་མས་ཐ་སྙད་པའི་ཚད་མའི་མཚན་ཉིད་དང། འདིས་དོན་དམ་པའི་ཚད་མའི་མཚན་ཉིད་བསྟན་ཏོ། །ཞེས་པ་
ཡང་མི་འཐད་དེ། འོ་ན། དོན་དམ་པའི་ཚད་མ་དེ་ཐ་སྙད་པའི་ཚད་མར་ཐལ། མི་སླུ་བའི་ཤེས་པ་ཡིན་པའི་ཕྱིར། ཐ་སྙད་པའི་ཚད་མ་ཡང་དོན་དམ་པའི་ཚད་མར་ཐལ། མི་ཤེས་དོན་གྱི་གསལ་བྱེད་ཡིན་པའི་ཕྱིར། གལ་ཏེ་དོན་དམ་པའི་
ཚད་མ་ཡིན་ཏེ། དོན་དམ་པ་མི་ཤེས་པ་གསར་དུ་གསལ་བར་བྱེད་པ་ཡིན་པའི་ཕྱིར་རོ། །ཞེས་པའི་དོན་ཏོ་ཞེ་ན། སྔ་མས་ཀྱང་དོན་དམ་པའི་མཚན་ཉིད་བསྟན་པར་འགྱུར་ཏེ། དོན་དམ་ལ་ཚད་མ་ཡིན་ཏེ། དོན་དམ་ལ་མི་སླུ་བ་ཡིན་

[131B] དེ་བཞིན་དུ་འདིས་ཀྱང་ཐ་སྙད་པའི་ཚད་མའི་མཚན་ཉིད་བསྟན་པར་ཁས་ལེན་དགོས་པས་སོ་སོར་གཅོད་པ་མི་འཐད་དོ། །འོ་ན་རྒྱན་མཁན་པོས་དེ་ལྟར་བཤད་པ་ཅི་ཞེ་ན། དེ་ནི་དོན་དམ་པའི་ཚད་
མའི་མཚན་གཞི་ལ་མཚན་ཉིད་ཀྱི་སྒྲས་བསྟན་པ་ཡིན་གྱི། དོན་གྱི་ལྡོག་པ་སོ་སོར་བསྟན་འདོད་པ་མ་ཡིན་ཏེ། ཚད་མ་སྤྱིའི་མཚན་ཉིད་བསྟན་པ་ཙམ་གྱིས་ནུས་པའི་ཕྱིར། དོན་གསར་དུ་གསལ་བྱེད་ཚད་མ་ཡིན་ན། སྔོན་པོ་ངེས་པའི་
བཅད་ཤེས་ཀྱང་ཚད་མར་འགྱུར་ཏེ། སྤྱི་གསལ་དུ་གསལ་བར་བྱེད་པའི་ཕྱིར་རོ་ཞེ་ན། དེ་འདྲའི་བཅད་ཤེས་ཚད་མར་ཐལ་བའི་སྐྱོན་མེད་དེ། སྔོ་འཛིན་མངོན་སུམ་གྱིས་སྔོན་པོའི་ཐུན་མོང་མ་ཡིན་པའི་རང་གི་ངོ་བོ་རྟོགས་པའི་འོག་ཏུ་དེའི་
སྟོབས་ཀྱིས་སྤྱི་འཛིན་པ་ཡི་རྣམ་པར་ཤེས་པ་དེ་ཐོབ་པ་ཡིན་གྱི། དེ་ལ་རང་དབང་དུ་ཡུལ་གཅོད་པའི་མཐུ་མེད་པའི་ཕྱིར། ཡང་ན། སྔོན་པོའི་རང་གི་ངོ་བོ་རྟོགས་པའི་འོག་ཏུ་སྤྱི་འཛིན་བའི་རྣམ་པར་ཤེས་པ་སྐྱེས་པ་དེ་ཉིད་ཚད་མ་ཡིན་
པ་ཐོབ་པར་འགྱུར་རོ་ཞེ་ན། ཞེས་གཞུང་འོག་མ་དང་སྦྱར་རོ། །རང་མཚན་ལ་མ་བརྟེན་ཅིང་དེ་དང་འབྲེལ་པ་མེད་པའི་སྤྱིའམ། རང་མཚན་གྱི་རྣམ་པ་ཤར་བའི་སྤྱི་འཛིན་ཚད་མ་ཡིན། དང་པོ་ལྟར་ན། སྤྱི་རང་རྒྱུད་པ་འཛིན་པའི་ཚད་མ་མི་
སྲིད་པར་ཐལ། ཚད་མ་ཡིན་ན། རང་གི་མཚན་ཉིད་སྔར་མི་ཤེས་པ་གསར་དུ་ཤེས་པ་གང་ཡིན་པ་དེ་འམ་དེ་ལ་བརྟེན་པས་ཁྱབ་པའི་ཕྱིར། གཉིས་པ་ལྟར་ན། སྤྱི་འཛིན་ཚད་མ་ཡོད་ན་ཡང། བཅད་ཤེས་ཆེད་མར་ཐལ་བའི་སྐྱོན་

[132A]༄༅། །མེད་པར་ཐལ། འབྲས་བུ་དོན་གཉེར་མཐར་རང་གི་མཚན་ཉིད་སྔར་མི་ཤེས་པ་གསར་དུ་ཤེས་པ་གང་ཡིན་པ་ཡུལ་དང་བཅས་པ་ལ་འཇུག་པར་འགྱུར་རོ། །ཞེས་དགོངས་ནས་སྤྱི་འཛིན་ཚད་མ་དེའི་ཐབས་སུ་དང། མ་
ཤེས་དོན་གསལ་ཚད་མའི་མཚན་ཉིད་ཀྱི་ཟུར་དུ་སྨོས་པའི་ཕྱིར། འབྲས་བུ་དོན་གཉེར་མཐར་རང་མཚན་འཇལ་བའི་ཚད་མ་ཡུལ་དང་བཅས་པ་ལ་འཇུག་དགོས་ཏེ། དེས་གཙོ་བོའི་དོན་དུ་གཉེར་བྱའི་རང་གི་མཚན་ཉིད་
ཡོད་མེད་ཀྱི་ཕྱོགས་གཉིས་སུ་ཕྱི་ནས་དཔྱད་པར་བྱ་བ་ཡིན་པའི་ཕྱིར། འདིར་སློབ་དཔོན་ལྷ་དབང་བློས། ཚད་མའི་གཞལ་བྱ་ཡིན་ན། རང་མཚན་ཡིན་པས་ཁྱབ་པ་ལ་གནོད་པ་དངོས་སུ་བརྗོད་ནས་རང་མཚན་ལ་བརྟེན་
པས་ཁྱད་པ་གཞུང་འདི་དག་གི་དོན་དུ་མཛད་དོ། །ཡང་ན་འདི་ལྟར་བཤད་དེ། དངོས་པོ་རྣམས་ལ་རང་དང་སྤྱིའི་མཚན་ཉིད་གྱི་གནས་ལུགས་གཉིས་ཡོད་པས། བཅད་ཤེས་འདིས་ཀྱང་སྤྱིའི་དེ་ཁོ་ན་ཉིད་གསལ་བར་བྱེད་པས་ཚད་མ་
ཡིན་ནོ་ཞེ་ན། རང་གི་མཚན་ཉིད་ཤེས་པ་ལ། །ཤེས་གང་རིག་མེད་ཕྱིར་བསམ་པས། །རང་གི་མཚན་ཉིད་དཔྱད་ཕྱིར་རོ། །ཞེས་འདོན་ཏེ། སྤྱི་རང་རྒྱུད་པ་འཇལ་བ་ཚད་མར་ཐལ་བའི་སྐྱོན་ ཤེས་པ་གང་གི་རང་གི་མཚན་
ཉིད་ལས་བྱེད་པ་ན། ཐུན་མོང་མ་ཡིན་པའི་སྡོད་ལུགས་གཉིས་སུ་མེད་པའི་དེ་ཁོ་ན་ཉིད་མ་གཏོགས་པ་མི་འདྲ་བ་གཉིས་རིག་པ་མེད་པའི་ཕྱིར། འོ་ན་ཕྱི་རོལ་གྱི་དོན་ལ་སོགས་པ་གསུངས་པ་ཇི་ལྟ་བུ་ཞེ་ན། དེ་ལྟར་གསུངས་པ་ལ་

[132B] དེ་ཁོ་ན་ཉིད་ལ་རིམ་གྱིས་དྲང་བའི་ཆེད་དུ་གདུལ་བྱའི་བསམ་པའི་དབང་གིས་གསུངས་པའི་ཕྱིར། ཐུན་མོང་མ་ཡིན་པའི་གནས་ལུགས་མི་འདྲ་བ་གཉིས་མེད་དེ། དངོས་པོ་རྣམས་ཀྱི་རང་གི་མཚན་ཉིད་ཀྱི་སྡོད་ལུགས་ལ་རྣམ་པ་
དཔྱད་པ་ན། གཟུང་འཛིན་རྫས་ཐ་དད་ཀྱིས་སྟོང་པའི་གཉིས་མེད་ལས་དེ་ཁོ་ན་ཉིད་གཞན་མེད་པའི་ཕྱིར། གཉིས་པ་ལ། ཚད་མའི་དོན་བཤད་ཟིན་དང་སྦྱར་བ་དང། གྱུར་པའི་དོན་བཤད་པའོ། །དང་པོ་ནི། ཐུབ་པ་བཅོམ་ལྡན་འདས་ཆོས་ཅན་
ཇི་ལྟ་བ་དང་ཇི་སྙེད་པའི་དོན་ཐམས་ཅད་ལ་ཚད་མ་ཉིད་ཡིན་ཏེ། དེ་ཐམས་ཅད་ལ་གསར་དུ་མི་སླུ་བའི་ཤེས་པ་དེ་དང་ལྡན་ཞིང་དེ་ཡིན་པའི་ཕྱིར། ལྷ་དབང་བློའི་འགྲེལ་པའི་འགྱུར་ལྟར་ན། དེ་བཞིན་ཞེས་དཔེ་དང་སྦྱར་རོ། །དེ་ནི་འདི་དཔྱད་དེ་
ཐམས་ཅད་མཁྱེན་པ་གང་ཡིན་ཤེས་བྱ་ཀུན་ལ་ཚད་མ་ཡིན་ན་མ་མིན། མིན་ན། བསྟན་པ་ཚད་མར་སྒྲུབ་པའི་སྒོ་ནས་སྟོན་པ་ཚད་མར་སྒྲུབ་པའི་ངལ་བ་བྱས་པ་དེ་ཐམས་ཅད་དོན་མེད་པར་འགྱུར་ཞིང། རང་གི་སྟོན་པ་དང་གཞན་གྱི་སྟོན་པའི་རྗེས་སུ་
འཇུག་བྱ་ཡིན་པ་དང་མ་ཡིན་པའི་རྣམ་དབྱེ་མི་འཐད་པར་འགྱུར་རོ། །དང་པོ་ལྟར་ན། རྣམ་མཁྱེན་སྐད་ཅིག་དང་པོས་ཤེས་བྱ་ཐམས་ཅད་མངོན་སུམ་དུ་གསར་དུ་གཟིགས་པ་ཡིན་པས་ཚད་མ་ཡིན་མེད། སྐད་ཅིག་གཉིས་པ་ཕན་ཆད་ཚད་མ་མིན་
པར་ཐལ། གསར་དུ་རྟོགས་པར་བྱར་མེད་པའི་ཕྱིར། གལ་ཏེ་ཡོད་ན་ཡང། སྔར་མ་རྟོགས་པའི་གཞལ་བྱ་གསར་དུ་རྟོགས་པའི་ཐབས་ལ་འབད་དགོས་པས། ལམ་གསར་དུ་སྒྲུབ་པའི་བྱ་བ་དང་བཅས་པའི་ཕྱིར། ཤེས་སྒྲིབ་མ་ཟད་པར་འགྱུར་ལ་

[133A]༄༅། །གལ་ཏེ། ཡང་མི་སླུ་བ་ཙམ་ཡོད་པས་ཚད་མ་ཡིན་ནོ་སྙམ་ན། དང་པོའམ་གསར་དུ་མི་སླུ་བ་ཞེས་པའི་ཁྱད་པར་དོན་མེད་པར་འགྱུར་ཞིང། བཅད་ཤེས་ཚད་མ་ཡིན་པ་ཡང་མི་ཁེགས་པར་འགྱུར་རོ་ཞེ་ན། དེ་ལ་འདི་དྲ་བར་བྱ་སྟེ་
རྣམ་མཁྱེན་སྐད་ཅིག་དང་པོའི་རྗེས་དེ་མ་ཐག་རྣམ་མཁྱེན་སྐད་ཅིག་གཉིས་པ་དེ་གསར་དུ་སྐྱེས་སམ་མ་སྐྱེས། ཕྱི་མ་ལྟར་ན། རྟག་པར་ཁས་ལེན་དགོས་པར་འགྱུར་ལ། དང་པོ་ལྟར་ན། དེ་ཉིད་སྐད་ཅིག་གཉིས་པ་ཕན་ཆད་ཀྱིས་གསར་དུ་
རྟོགས་པས་ཚད་མར་ཁས་ལེན་དགོས་སོ། །སྐད་ཅིག་གཉིས་པ་ཕན་ཆད་རྣམ་མཁྱེན་སྐད་ཅིག་དང་པོ་དེས་འབྱུང་འགྱུར་དུ་རྟོགས་པས། ཡང་རྟོགས་པར་བྱར་མེད་དོ་ཞེ་ན། དེ་ལྟར་རྟོགས་པའི་དུས་ན། དེ་སྐད་ཅིག་གཉིས་པ་ཕན་ཆད་
བྱུང་ཟིན་ནམ་མ་ཟིན། བྱུང་ཟིན་ན། འབྱུང་འགྱུར་གྱི་ཞིབ་ཆ་དོན་མེད་ལ། མ་ཟིན་ན། དེ་བྱུང་ཟིན་གྱི་ཆ་ལ་གསར་རྟོགས་བྱར་ཡོད་པས་ཚད་མ་མེད་པ་ཉམས་སོ། །རྣམ་མཁྱེན་སྐད་ཅིག་དང་པོ་སྐྱེས་ཕྱིན་ཆད་ཤེས་བྱ་གསར་ཡོད་མི་
སྲིད་ན། དངོས་པོ་གང་ཡིན་རྟག་པར་འགྱུར་ལ། སྲིད་ན། གསར་ཡོད་དེ་ཉིད་གསར་དུ་རྟོགས་དགོས་པས། གསར་རྟོགས་ཀྱི་ཚད་མ་མེད་པ་ཉམས་སོ། །ཡང་ས་བརྒྱད་པ་པོ་དེ་ཉིད་སངས་རྒྱས་སམ་མི་རྒྱས། དང་པོ་ལྟར་ན། སྒོམ་སྤངས་
ཆུང་ངུའི་འབྲིང་མ་སྤངས་པའི་སངས་རྒྱས་ཡོད་པར་འགྱུར་ལ། གཉིས་པ་ལྟར་ན། དེ་ཉིད་སངས་རྒྱས་པ་སྲིད་དམ་མི་སྲིད། མི་སྲིད་ན། སེམས་ཅན་སངས་རྒྱས་པ་མི་སྲིད་པས་གསར་དུ་སངས་རྒྱས་པ་མི་སྲིད་པའི་ཕྱིར། རྣམ་མཁྱེན་

[133B] སྲིད་ན། དེ་སྔར་མེད་པས་བྱིས་དེ་གསར་དུ་སངས་རྒྱས་པའི་ཚེ། དེ་གསར་རྟོགས་རྣམ་མཁྱེན་སྐད་ཅིག་གཉིས་པ་ཕན་ཆད་དུ་ངེས་པར་ཁས་ལེན་དགོས་སོ། །ཁོ་བོ་ཅག་དེ་ལྟར་བ་དངོས་སུ་རྟོགས་པ་
ན། བྱུང་ཟིན་དང་འབྱུང་འགྱུར་ཐམས་ཅད་དེའི་རྒྱུ་འབྲས་སུ་ཤུགས་ལ་རྟོགས་མི་ནུས་པའི་ཀུན་མཁྱེན་མི་སྲིད་པས། སྐད་ཅིག་གཉིས་པ་ཕན་ཆད་ལ་གཞལ་བྱ་གསར་རྟོགས་མི་སྲིད་པར་ཁས་ལེན་པ་ཡིན་ནོ་ཞེ་ན། ཐེག་པ་ཆེན་པོའི་
མཐོང་ལམ་སྐད་ཅིག་དང་པོ་དེ་ལ་ཆོས་ཉིད་གསར་དུ་རྟོགས་པར་བྱར་མེད་པར་ཐལ། དེའི་རྒྱུ་སྦྱོར་ལམ་གྱི་དུས་ནས་ཆོས་ཉིད་རྟོགས་ཟིན་བྱེད་པ་མ་ཉམས་པར་ཡོད་པའི་ཕྱིར་ཅེས་སྨྲས་ན། ལན་ཅི་ཡོད། ཆོས་ཉིད་ཙམ་གྱི་ལྡོག་པ་ལ་གསར་
དུ་རྟོགས་པར་བྱར་མེད་ཀྱང། ཆོས་ཉིད་མངོན་དུ་གྱུར་པའི་ཚེ་གསར་དུ་རྟོགས་དགོས་པས་ཚད་མ་ཡིན་ནོ་ཞེ་ན། འོ་ན། དངོས་པོ་འབྱུང་འགྱུར་རྣམ་མཁྱེན་སྐད་ཅིག་དང་པོས་རྟོགས་ཟིན་ཀྱང། དེ་ཉིད་བྱུང་ཟིན་སྐད་ཅིག་གཉིས་པ་ཕན་
ཆད་དུ་གསར་དུ་རྟོགས་པར་བྱར་ཡོད་དོ། །འདས་མ་འོངས་ལ་འབྱུང་འགྱུར་མི་སྲིད་པས་འབྱུང་འགྱུར་ཡིན་ན་བྱུང་ཟིན་ཡིན་པས་ཁྱབ་བོ་ཞེ་ན། འོ་ན་བྱང་སེམས་སྦྱོར་ལམ་པ་ཤེས་སྒྲིབ་ཀྱི་ས་བོན་སྤངས་ཟིན་དུ་ཐལ། སྤོང་འགྱུར་ཡིན་
པའི་ཕྱིར། སངས་རྒྱས་ཟིན་དུ་ཐལ། སངས་རྒྱ་འགྱུར་ཡིན་པའི་ཕྱིར། སྤྱིར་འབྱུང་འགྱུར་ཡིན་ན་བྱུང་ཟིན་ཡིན་པས་ཁྱབ་ཅིང། གང་ཟག་དེའི་རྒྱུད་ལ་དེ་འབྱུང་འགྱུར་ཡིན་ན་བྱུང་ཟིན་ཡིན་པས་ཁྱབ་པ་མེད་དོ་ཞེ་ན། འོ་ན་གང་ཟག་དེའི་

[134A]༄༅། །རྒྱུད་ལ་སྔར་བྱུང་མ་ཟིན་པའི་བྱུང་ཟིན་ཕྱིས་ཡོད་དགོས་པས་དེ་ལ་གསར་རྟོགས་ཡོད་པར་འགྱུར་ལ། རྣམ་མཁྱེན་སྐད་ཅིག་གཉིས་པ་ཐོབ་ཕྱིན་ཆད་སེམས་ཅན་སྒྲིབ་པ་གསར་དུ་ཟད་པ་སྲིད་ན། སྒྲིབ་པ་གསར་དུ་ཟད་པ་དེ་ཉིད་
གསར་དུ་རྟོགས་དགོས་པས། གསར་རྟོགས་ཀྱི་ཚད་མ་མེད་པ་ཉམས་སོ། །དེས་མཚོན་ནས་གཞན་ལ་ཡང་ཤེས་པར་བྱའོ། །ཁོ་བོས་ནི། ཁ་ནང་དུ་ཕྱོགས་ནས་ཇི་ཙམ་བསམས་ཀྱང། ཚད་མ་མ་ཡིན་པའི་ཀུན་མཁྱེན་དང། ཚད་མ་ལ་གསར་
རྟོགས་ཀྱིས་མ་ཁྱབ་པ་མ་ཚོར་རོ། །གཉིས་པ་ལ། གྱུར་པ་སྨོས་པའི་དགོས་པ་དང། དེ་ལ་རྩོད་སྤང་ངོ། །དང་པོ་ནི། མཆོད་བརྗོད་ཀྱི་ཚིགས་བཅད་དུ་གྱུར་པ་སྨོས་པ་ལ་རྣམ་བཅད་ཀྱི་དགོས་པ་ཡོད་དེ། ཀུན་མཁྱེན་དེ་རང་གི་རྒྱུ་ལས་མ་སྐྱེས་པ་
ལྡོག་པའི་དོན་དུ། དེར་གྱུར་པ་ཉིད་གསུངས་པའི་ཕྱིར། ཡོངས་གཅོད་ཀྱི་དགོས་པ་ཡོད་དེ། ཀུན་མཁྱེན་དེ་ཐབས་ཤེས་ཀྱི་སྒྲུབ་བྱེད་ཁྱད་པར་ཅན་གོམས་པ་རབ་ཀྱི་མཐར་ཕྱིན་པ་ལ་བལྟོས་ནས། ཚད་མར་འཁྲུངས་པ་ཡིན་པར་གོ་བའི་
ཆེད་དུ་གྱུར་པ་སྨོས་པ་དེའི་ཕྱིར། ཡང་ཀུན་མཁྱེན་ཆོས་ཅན། ཚད་མའི་སྐྱེས་བུར་རིགས་ཏེ། ཀུན་མཁྱེན་དུ་སྒྲུབ་བྱེད་ཀྱི་གཏན་ཚིགས་ཡང་དག་ལ་བལྟོས་ནས་ཚད་མར་གྲུབ་པ་ཡིན་པའི་ཕྱིར། གཉིས་པ་ལ། ཤེས་བྱ་ཐམས་ཅད་བཟོ་ཤེས་
པ་ཀུན་མཁྱེན་ཡིན་པ་དགག་པ་དང། ཐམས་ཅད་ཀྱི་གནས་ལུགས་ཇི་ལྟར་གནས་པ་མངོན་སུམ་དུ་ཤེས་པ་ཀུན་མཁྱེན་དུ་བསྒྲུབ་པའོ། །དང་པོ་ལ། ཐམས་ཅད་ཀྱི་བྱེད་པ་པོའི་དབང་ཕྱུག་གི་ངོ་བོ་དགག་པ་དང། སྒྲུབ་བྱེད་དགག་པའོ།།

[134B] རྟག་པ་ཡིན་པ་དགག་པ་དང། མི་རྟག་པ་ཡིན་པ་དགག་པའོ། །དང་པོ་ནི། ཐམས་ཅད་ཀྱི་བྱེད་པ་པོ་དབང་ཕྱུག་དེ་ཉིད་རྟག་པ་རང་བྱུང་གི་ཚད་མའི་སྐྱེས་བུ་ཡིན་ནོ་ཞེ་ན། དབང་ཕྱུག་ཆོས་ཅན། ཁྱོད་ཚད་མ་རྟག་པ་ཉིད་བུ་ཡོད་པ་མིན་པར་ཐལ་
ཁྱོད་ཡིན་ན་ཡུལ་དངོས་པོར་ཡོད་པ་རྟོགས་པའི་ཚད་མ་ཡིན་པས་ཁྱབ་པའི་ཕྱིར། ཁྱབ་པ་ཡོད་དེ། ཡུལ་ཤེས་བྱ་མི་རྟག་པ་ཡིན་པ་ཉིད་ཀྱིས་ཁྱབ་ན། དེ་འཇལ་གྱི་ཚད་མ་དེ་ནི་མི་བརྟན་པ་ཉིད་ཡིན་དགོས་པའི་ཕྱིར། སངས་རྒྱས་ཀྱི་གསུང་རང་
ལ་མཐོ་འཚམ་པ་གང་དག། འདི་དག་གིས་ཐ་སྙད་པའི་ཚད་མ་རྟག་པ་བཀག་པ་ཡིན་གྱི། དོན་དམ་པའི་ཚད་མ་རྟག་པ་བཀག་པ་མིན་ནོ་ཞེས་ཟེར་བ་ནི། རྟག་པ་འགོག་པའི་རིགས་པའི་རྣམ་གཞག་ཅུང་ཟད་ཀྱང་མ་ཆགས་པའི་གཏམ་སྟེ། ཐ་
སྙད་པའི་ཚད་མ་ཡིན་པའི་རྟག་པ་ཡོད་ན། རྟག་དངོས་ཀྱི་ཚད་མར་འགྱུར་ལ། དེ་ཡིན་ན་སྐབས་འདིའི་དགག་བྱ་དང། ཁྱོད་འདོད་པའི་དོན་དམ་པའི་ཚད་མ་གཉིས་ལ་དོན་དམ་པ་དང། ཐ་སྙད་ཀྱི་ཁྱད་པར་ཅི་འདུག་སོམས་ཤིག་མིག་མི་གཡོ་
བར་གནས་པ་ན་གཟུགས་རིམ་གྱིས་འཛིན་ཡང། མིག་ལ་བྱེད་པ་མི་འདྲ་བའི་ཁྱད་པར་མེད་པ་ལྟར། ཤེས་བྱ་མི་རྟག་པས་དབང་ཕྱུག་གི་ཤེས་པ་མི་བརྟན་པ་ཡིན་ཡང། ཤེས་པར་བྱེད་པ་པོ་དབང་ཕྱུག་རྟག་པ་ཡིན་ནོ་ཞེ་ན། དབང་ཕྱུག་གི་ཤེས་
པ་ཆོས་ཅན། དབང་ཕྱུག་རྟག་པ་ལས་སྐྱེ་བ་མི་འཐད་པར་ཐལ། སྔ་ཕྱི་རིམ་པ་བཞིན་དུ་སྐྱེ་བ་ཅན་དག་ཡིན་པའི་ཕྱིར། རྐྱེན་ལ་བལྟོས་ནས་ཀྱང་དེ་བསྐྱེད་པ་མ་ཡིན་ཏེ། རྟག་པ་རྐྱེན་ལ་བལྟོས་པ་མི་རུང་བ་ཡི་ཕྱིར། མིག་ལ་བྱེད་པ་མི་འདྲ་བ་

[135A]༄༅། །མེད་ན་ཡང། སྔ་མ་འཛིན་དུས་ན་ཕྱི་མ་འཛིན་པར་འགྱུར་རོ། །གཉིས་པ་ནི། དབང་ཕྱུག་དེ་ཉིད་མི་རྟག་པ་ཡིན་ན་ཡང། སྔར་འཁོར་བའི་དུས་སུ་ཆགས་སོགས་ཉམས་སུ་མྱོང་ནས། དེའི་གཉེན་པོ་སྦྱིན་
ལ་བལྟོས་པ་མ་ཡིན་གྱི། ཐོག་མ་མེད་པ་ནས་ཆགས་བྲལ་དང་ཀུན་མཁྱེན་དུ་རང་གི་རིགས་འདྲ་སྔ་མ་ལས་སྐྱེས་པ་ཡིན་ནོ་ཞེ་ན། དབང་ཕྱུག་ཆོས་ཅན། རིགས་འདྲ་སྔ་མ་ལས་སྐྱེས་བའི་ཀུན་མཁྱེན་ཡིན་པ་ལ་སྒྲུབ་བྱེད་ཀྱི་ཚད་
མ་མེད་པ་ཉིད་དུ་ཐལ། ཁྱོད་ཀྱི་སྐད་ཅིག་སྔ་མ་གང་ཡང་སྔར་འཁོར་བའི་གནས་སྐབས་སུ་ཀུན་ནས་ཉོན་མོངས་པ་དང། རྣམ་བྱང་གི་ཕྱོགས་ཀྱི་རྐྱེན་གྱི་རྣམ་པ་འགས་ཀྱང་གནོད་བྱའམ་ཕན་གདོགས་ ཡང་ན་
ལྷ་དབང་བློ་གྲོས་ཀྱི་བཞེད་པ་ལྟར་རྐང་པ་དེ་ཉིད་སྔ་མའི་སྒྲུབ་བྱེད་དུ་སྦྱར་རོ། །གཉིས་པ་ལ། སྒྲུབ་བྱེད་ལྟར་སྣང་དུ་བསྟན་པ་དང། ཀུན་གྱི་བྱེད་པ་པོ་ཡིན་པ་ལ་ཚད་མའི་བསལ་བ་བསྟན་པའོ། །དང་པོ་ལ་མདོར་བསྟན་པ་དང་
རྒྱས་བཤད་དོ། །དང་པོ་ནི། འཇིག་རྟེན་གྱི་གནས་ལུགས་ལོངས་སྤྱོད་རྣམས་ཆོས་ཅན། བྱེད་པ་པོའི་བློ་སྔོན་དུ་སོང་སྟེ། སྡོད་ཅིང་སྡོད་ཅིང་ལས་ལ་འཇུག་པའི་ཕྱིར། སྟེའུ་བཞིན་དབྱིབས་ཀྱི་ཁྱད་པར་དང་ལྡན་པའི་ཕྱིར། བུམ་
སོགས་བཞིན། དོན་བྱེད་ནུས་པའི་ཕྱིར། དགྲ་སྟ་བཞིན། ཞེས་པ་ལ་སོགས་པ་དག་ལས། བློ་སྔོན་དུ་བཏང་ནས་བྱེད་པ་པོ་ཡོད་པར་གྲུབ་ལ། དེ་ཡང་དབང་ཕྱུག་ཡིན་ནོ་ཞེ་ན། སྤྱིར་བློ་སྔོན་དུ་སོང་བ་ཙམ་སྒྲུབ་ན། སངས་རྒྱས་པའི་འདོད་པ་སྔར་

[135B] རང་རྒྱུ་སེམས་པའི་ལས་ལས་སྐྱེས་པར་སངས་རྒྱས་པས་གྲུབ་ཟིན་མ་བརྗེད་པའི་ཕྱིར། འམ་སྒྲས་བརྟག་པ་ཕྱི་མ་སྡུད་དོ། །བློ་རྟག་པ་ཞིག་གིས་བྱས་པར་སྒྲུབ་ན། གཏན་ཚིགས་དེའི་དཔེ་མ་
གྲུབ་པར་ཐལ། དངོས་པོ་རྟག་པ་མི་སྲིད་པའི་ཕྱིར། ཡང་ན། བྱེད་པ་པོ་གཞན་སྔོན་དུ་སོང་བ་ཙམ་སྒྲུབ་ན། ཁྱབ་པ་མ་ངེས་པར་ཐལ། དབང་ཕྱུག་ཉིད་ཀྱིས་མ་ངེས་ནས་ཁྱབ་པ་ལ་ཐེ་ཚོམ་ཟ་བ་ཡིན་པའི་ཕྱིར། དབང་ཕྱུག་སྡོད་ཅིང་འཇུག་པ་མ་གྲུབ་ཅེ་ན་
འབྲས་བུ་རིམ་གྱིས་འཇུག་པ་མཐོང་བས། དེའི་དངོས་རྒྱུ་ལ་རིམ་ཅན་ཡོད་པར་གྲུབ་བོ། །བསྒྲུབ་བྱའི་ཆོས་ལ་བརྟག་པ་བྱེད་པ་མ་གཏོགས་སྦྱོར་བ་གཅིག་ལ་དུས་གཅིག་ཏུ་ལྟར་སྣང་གསུམ་གའི་གནོད་པ་འཇུག་པ་མི་སྲིད་དོ། །གཉིས་པ་ལ་
སྒྲུབ་བྱེད་ཀྱི་དོན་བརྟགས་ལ་དགག། དེས་རིགས་ཅན་གཞན་ཡང་ཁེགས་པ། དེས་གྲུབ་པའི་དོན་ཏོ། །དང་པོ་ལ། དབྱིབས་ཀྱི་དོན་རྟགས་སུ་མི་རུང་བ། དབྱིབས་ཀྱི་སྒྲ་འཇུག་པ་རྟགས་སུ་མི་རུང་བའོ། །དང་པོ་ལ། དབྱིབས་ཁྱད་པར་ཅན་ཕྱོགས་
ཆོས་མ་གྲུབ། དབྱིབས་ཙམ་མ་ངེས་པའོ། །དང་པོ་ནི། རང་བྱིན་གྱིས་རློབ་པའི་སྐྱེས་བུ་ཕན་བྱེད་དུ་ཡོད་མེད་ཀྱི་རྗེས་སུ་འཇུག་པ་ཅན་གྱི་དབྱིབས་ལྡན་སོགས་དེ་ཆོས་ཅན། ཁྱོད་འཇིག་རྟེན་གྱི་གནས་ལུས་ལོངས་སྤྱོད་སྐྱེས་བུས་བློ་སྔོན་དུ་བཏང་ནས་
བྱས་པར་སྒྲུབ་པའི་རྟགས་ཡང་དག་མ་ཡིན་པར་ཐལ། བུམ་སོགས་ཅི་འདྲ་བ་དེ་ལྟར་རབ་ཏུ་གྲུབ་ན། ཁྱོད་ལས་དེ་ལྟར་རྗེས་སུ་དཔོག་པ་གང་ཡིན་པ་དེ་ནི། རིགས་པ་ཉིད་ཡིན་ན་ཡང། ཁྱོད་ཀྱིས་དེ་སྒྲུབ་ཀྱི་ཕྱོགས་ཆོས་མ་གྲུབ་པའི་ཕྱིར། གཉིས་

[136A]༄༅། །པ་ལ་མ་ངེས་པའི་དཔེ། དེས་ན་ཧ་ཅང་ཐལ་བ། འབྲས་མཚུངས་ཀྱི་ལྟག་ཆོད་དུ་ཐལ་བ་སྤང་བའོ། །དང་པོ་ནི། བུམ་པའི་དབྱིབས་དང་དབྱིབས་ཙམ་དུ་ཐ་དད་མེད་པའི་ཕྱིར། ཅེས་པའི་རྟགས་ལས་དེ་དག་སྐྱེས་བུས་བྱས་པར་རྗེས་སུ་
དཔོག་རིགས་པ་མ་ཡིན་ཏེ། དེ་དག་གི་དབྱིབས་སྐྱེས་བུས་བྱས་པའི་དབྱིབས་དང་རྒྱུ་རིགས་ཐ་དད་ཀྱི་དངོས་པོ་ལ་སྐྱེ་བར་རབ་ཏུ་གྲུབ་པའི་ཕྱིར། དབྱིབས་ཙམ་དུ་ཐ་དད་མེད་དེ། དབྱིབས་ཞེས་པའི་སྒྲ་འཇུག་པར་མཚུངས་པས་སོ། །དཔེར་ན། སྐྱེ་
བོའི་རྫས་ལས་རང་ཡོད་པའི་གཞིར་མེ་དཔོག་པ་བཞིན་ནོ། །གཉིས་པ་ནི། དེ་ལྟ་མིན་ན། གྲོག་མཁར་ཡང་རྫ་མཁན་དེས་བྱས་པར་གྲུབ་པར་འགྱུར་བར་ཐལ། ད་དང་རྫ་མཁན་གྱིས་བྱེད་པའི་རྫའི་བུམ་པ་ལ་སོགས་པ་འཇིམ་པའི་རྣམ་འགྱུར་
འགའ་ཞིག་མཚུངས་པའི་ཕྱིར། གསུམ་པ་ནི། རྟགས་སུ་བཀོད་པའི་སྤྱི་དང་ཁྱད་པར་ལ་བརྟགས་ནས་སྐྱོན་བརྗོད་པ་འབྲས་མཚུངས་ཀྱི་ལྟག་ཆོད་ཡིན་ཏེ། ཁྱེད་རང་སྒྲུབ་བྱེད་དུ་འདོད་པ་ལ་ཡང་བརྟག་པ་དེ་མཚུངས་སོ་ཞེ་ན། མི་མཚུངས་
ཏེ། བསྒྲུབ་བྱ་སྒྲུབ་ནུས་ཀྱི་སྤྱི་རྟགས་སུ་བཀོད་པ་ལ། ཁྱད་པར་ལ་བརྟགས་ནས་སུན་འབྱིན་ན། སུན་འབྱིན་པ་པོ་རང་གིས་སྒྲུབ་བྱེད་གང་བཀོད་པ་ལ་ཡང་ཉེས་པ་དེ་འཇུག་པས་འབྲས་མཚུངས་ཀྱི་ལྟག་ཆོད་ཡིན་གྱི། སྒྲུབ་བྱེད་ལྟར་སྣང་བཀོད་
པ་ལ་སུན་འབྱིན་བརྗོད་པ་ལྟག་ཆོད་དུ་འགྱུར་བ་མ་ཡིན་ནོ། །དུང་སྒྲ་འབྲས་བུར་བསྒྲུབ་པ་ལ། རྩེལ་བྱུང་རྟགས་སུ་བཀོད་པའི་ཚེ། རྩོལ་བ་ལས་སྔར་ཡོད་གསལ་བ་རྟགས་སུ་འགོད་ན་མ་ངེས། སྔར་མེད་གསར་བྱུང་འགོད་ན་མ་གྲུབ་ཅེས་པའི་

[136B] འབྲས་མཚུངས་ཀྱི་ལྟག་ཆོད་དུ་འདོད་རིགས་ཏེ། རྩོད་པ་དེ་རྩོལ་བྱུང་གི་སྤྱིས་ཀྱང་དུང་སྒྲ་འབྲས་བུར་སྒྲུབ་པར་བྱེད་ནུས་པ་རྟགས་སུ་བཀོད་པ་ལ། འབྲེལ་པ་ཅན་ཉིད་ཐ་དད་ལ་བརྟགས་ནས་ཐ་དད་པའི་སྐྱོན་བརྗོད་པའི་ལན་ལོག་ཡིན་པའི་
ཕྱིར། རྟགས་དེས་སྒྲུབ་བྱ་དེ་སྒྲུབ་ནུས་ཏེ། བསྒྲུབ་བྱའི་ཆོས་རྗེས་སུ་འགྲོ་བའི་ཁྱབ་པ་དང། ཕྱོགས་ཆོས་གྲུབ་པའི་ཕྱིར། གཏན་ཚིགས་དེ་རྐང་མིག་པས་བཀོད་པ་ལ། རིགས་པ་ཅན་པས་ཁྱད་པར་ལ་བརྟགས་ནས་སྐྱོན་བརྗོད་པ་འབྲས་མཚུངས་
ཀྱི་ལྟག་ཆོད་ཡིན་པ་རྐང་མིག་པ་འདོད་ཅིང་སློབ་དཔོན་ཡང་བཞེད་དོ། །འབྲས་མཚུངས་ཀྱི་མིང་དོན་ནི། འབྲས་བུ་བསྒྲུབ་བྱའི་ཆོས་སུ་བྱས་ནས་རྩོལ་བྱུང་ཙམ་རྟགས་སུ་བཀོད་པའི་ཚེ། ཁྱད་པར་ལ་བརྟགས་ནས་སུན་འབྱིན་བརྗོད་པ་ནི། སུན་
འབྱིན་པ་པོ་རང་ཉིད་ཀྱིས་སྒྲུབ་བྱེད་གང་བརྗོད་པ་ལ་ཡང། དུང་སྒྲ་རྩོལ་བའི་སྔར་མེད་གསར་པའི་འབྲས་བུ་ཡིན་ནམ། སྔར་ཡོད་རྩོལ་བས་གསལ་བའི་འབྲས་བུ་ཡིན་ཞེས་བརྟག་པ་བྱེད་པ་དང་མཚུངས་པར་བརྟག་པ་འཇུག་གོ། ཞེས་པའི་དོན་
ཏེ། མདོར་ན། འབྲས་བུ་དང་མཚུངས་པའི་ལྟག་ཆོད་ཅེས་བྱའོ། །ཡང་ན། དེ་སུན་འབྱིན་ཡང་དག་ཡིན་ན། རང་གིས་བཀོད་པའི་སྦྱོར་བ་ལ་ཡང་འབྲས་བུ་ཉེས་པ་དེ་མཚུངས་པས་འབྲས་བུ་མཚུངས་པ་ཞེས་བྱའོ། །དེ་བཞིན་དུ་སྒྲ་མི་རྟག་སྒྲུབ་
ལ་བྱས་པ་རྟགས་སུ་བཀོད་པ་ལ་ཡང། གཞན་དག་གིས་སྒྲའི་བྱས་པ་རྟགས་སུ་བཀོད་ན་འགལ་བ་དང། བུམ་པའི་བྱས་པ་འགོད་ན་མ་གྲུབ་པ་དང། དེ་རྟག་པ་ལ་ཡང་མེད་དོ་ཞེས་ཟེར་ན། ཐུན་མོང་མ་ཡིན་པའི་མ་ངེས་པ་ལྟར་སྣང་དུ་

[137A]༄༅། །འགྱུར་རོ། །ཞེས་རྩོད་པ་ཡང་འབྲས་མཚུངས་ཀྱི་ལྟག་ཆོད་དོ། །གཉིས་པ་ལ། དབྱིབས་ཀྱི་སྒྲ་མཐོང་བ་ཙམ་རྟགས་སུ་མི་རིགས་པའི་དཔེ་དང། ཧ་ཅང་ཐལ་བའོ། །དང་པོ་ནི། དབྱིབས་དང་ལྡན་པའི་རིགས་ཀྱི་ཁྱད་པར་བུམ་
པ་སོགས་ལ། དབྱིབས་ལྡན་གྱི་སྒྲ་འཇུག་པར་གྲུབ་པ་དང་མཚུངས་པར་དབྱིབས་ཀྱི་སྒྲའི་སྤྱི་སྦྱོར་བར་མཐོང་བ་ལས་གནས་ལུས་སོགས་སྐྱེས་བུས་བྱས་པར་སྒྲུབ་པར་བྱེད་པ་མི་རིགས་པར་ཐལ། དེ་ལྟར་སྒྲུབ་པའི་ཁྱབ་པ་མ་ངེས་
པའི་ཕྱིར་དཔེར་ན། ངག་ལ་སོགས་པ་ཆོས་ཅན། གོའུ་ཞེས་པའི་སྒྲ་མཐོང་བ་ཉིད་ཀྱི་ཕྱིར་ན། རྭ་ཅན་ཡིན་ཏེ། ཞེས་དཔོག་པ་མི་རིགས་པ་བཞིན་ནོ། །གཉིས་པ་ནི། སྐྱེས་བུ་ཐམས་ཅད་ཀྱིས་འདོད་དོན་ཐམས་ཅད་འབད་མེད་དུ་
གྲུབ་པར་ཐལ། དེའི་སྒྲ་ཡོད་པས་དོན་གྲུབ་པའི་ཕྱིར། ཁྱབ་སྟེ། རྗོད་བྱེད་ཀྱི་སྒྲ་རྣམས་གང་ནའང་མེད་པ་མ་ཡིན་པའི་ཕྱིར། དེར་ཐལ། བརྗོད་པར་འདོད་པའི་གཞན་དབང་ཙམ་ཡིན་པའི་ཕྱིར། གཉིས་པ་ནི། དབང་ཕྱུག་སྒྲུབ་པའི་རྟགས་སུན་
འབྱིན་པའི་རིགས་པ་འདིས་ནི་ཆོས་ཅན། ཁྱོན་ལ་བརྟེན་ནས་སེར་སྐྱ་པ་དང། གཅེར་དུ་བ་ལ་སོགས་ཀྱི་སྒྲུབ་བྱེད་ལྟར་སྣང་གཞན་ཡང་དཔྱད་པ་བྱས་ནས་འགོག་ནུས་པ་ཡིན་ཏེ། སེར་སྐྱ་པས་བློ་བདེ་ཆོས་ཅན། སེམས་མེད་དང་སོགས་
པས་བེམ་པོ་ཡིན་ཏེ། མི་རྟག་པ་དང་སོགས་པས་སྐྱེ་བ་ཅན་ཡིན་པའི་ཕྱིར། ཅེས་པ་དང། ཡང་གཅེར་བུཾ་པས་ལྗོན་ཤིང་ཆོས་ཅན། སེམས་ལྡན་ཡིན་ཏེ། ཤུན་པ་བཤུས་ན་འཆི་བའི་ཕྱིར། ཅེས་པ་རྣམས་བརྟགས་ནས་འགོག་ནུས་པའི་

[137B] གསུམ་པ་ལ། ངོ་བོ་དང། ཁྱད་པར་གཉིས་ལས། ངོ་བོ་གཙོ་བོའི་དཔེ་ནི། གཏན་ཚིགས་ལ་ངོ་བོ་དང་ཁྱད་པར་གཉིས་ལ་ངོ་བོ་གཙོ་སྟེ། རྟགས་ཀྱི་དངོས་པོའི་ངོ་བོ་ཤེས་འདོད་ཆོས་ཅན་གྱི་སྟེང་དུ་འགོད་ཚུལ་དང་མཐུན་པར་མ་གྲུབ་
པ་ཡིན་ན། མ་གྲུབ་པའི་ཚུལ་འདི་འཐད་ཀྱི། དེ་གྲུབ་ན། ཁྱད་པར་ཆོས་ཅན་ལ་མ་གྲུབ་ཀྱང་གནོད་བྱེད་མ་ཡིན་པའི་ཕྱིར། དཔེར་ན། བྱས་པའི་ངོ་བོ་སྒྲའི་སྟེང་དུ་འགོད་ཚུལ་དང་མཐུན་པར་གྲུབ་པ་ན། ཁྱད་པར་ནམ་མཁའི་ཡོན་ཏན་དང་
དོན་གཅིག་ལ་འདུ་བའི་བྱས་པ་སྒྲ་ཡི་སྟེང་དུ་མ་གྲུབ་ཀྱང་གནོད་བྱེད་མ་ཡིན་པ་བཞིན། ཡང་ན་སྒྲ་ཡི་སྟེང་དུ་གྲུབ་ན་ཁྱད་པར་ནམ་མཁའ་ལ་བརྟེན་པའི་སྒྲ་ལ་མ་གྲུབ་ཀྱང་གནོད་བྱེད་མིན་པ་བཞིན། མིང་དང་དོན་གཉིས་ལས་དོན་གཙོ་བོའི་
དཔེ་ནི། བྱས་པ་ཆོས་ཅན། སྒྲ་དེ་ཁྱོད་བརྗོད་པའི་སྒྲའི་བརྗོད་བྱར་མ་གྲུབ་ཀྱང། ཁྱོད་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་གྲུབ་པར་འགྱུར་ཏེ། དངོས་པོ་ཁྱོད་ཤེས་འདོད་ཆོས་ཅན་སྒྲ་ལ་འགོད་ཚུལ་དང་མཐུན་པར་ཡོད་པ་ཉིད་དུ་གྲུབ་པའི་
ཕྱིར། དཔེར་ན། འུག་པ་པ་ལ་སངས་རྒྱས་པས་འབྱུང་བཞིའི་རྡུལ་ཕྲན་ཆོས་ཅན། མི་རྟག་སྟེ། ལུས་ཅན་ཡིན་པའི་ཕྱིར། ཅེས་པ་སྒྲུབ་བྱེད་དུ་བཤད་པ་བཞིན། སོགས་པས་ཐོགས་པ་དང་བཅས་པ་བཟུང་ངོ། །ལུས་ཅན་ཞེས་པའི་སྒྲ་སྦྱོར་
ས་རྒོལ་ཕྱིར་རྒོལ་གཉིས་མཐུན་སྣང་དུ་མ་གྲུབ་སྟེ། བྱེ་བྲག་པ་ཤེས་བྱ་ཐམས་ཅད་ཚིག་གི་དོན་དྲུག་ཏུ་འདུས་པར་འདོད་དེ། རྫས་དང་ཡོན་ཏན། སྤྱི་དང་བྱེ་བྲག་ལས་དང་འདུ་བའོ། རྫས་ལ་ཡང། ཐམས་ཅད་དུ་སོང་བ་མ་ཡིན་པའི་རྫས་

[138A]༄༅། །ནི། འབྱུང་བ་བཞི་དང་ཡིད་དོ། །ཐམས་ཅད་དུ་སོང་བའི་རྫས་ནི། བདག་དུས་ཕྱོགས་ནམ་མཁའ་བཞིའོ། །ཚད་ནི་ཚིག་དོན་དྲུག་གི་ནང་ནས་ཡོན་ཏན་ཏེ་ཚད་ལ་དབྱེ་ན། ཆེན་པོ་དང། ཆུང་ངུ་དང། རིང་པོ་དང་ཐུང་བུའོ། །ཆེན་པོ་ལ་
ཡང་རྟག་པ་དང་མི་རྟག་པའོ། །རྟག་པའི་ཆེན་པོ་ནི། རྫས་ཕྱི་མ་བཞི་ལ་བརྟེན་པའི་ཡོན་ཏན་ནོ། །མི་རྟག་པའི་ཆེན་པོ་ནི། རྡུལ་ཕྲན་གསུམ་ཡན་ཆད་ཀྱིས་བརྩམས་པའི་ཡན་ལག་ཅན་གྱི་རྫས་ལ་བརྟེན་པའི་ཡོན་ཏན་ནོ། །དེ་བཞིན་དུ་ཆུང་
ངུ་ལ་ཡང། རྟག་པའི་ཆུང་ངུ་ནི། རྡུལ་ཕྲན་ཡིད་ལ་ཟླུམ་པོར་སྣང་བའི་མཚན་ཉིད་ཅན་གྱི་ཡོན་ཏན་ནོ། །མི་རྟག་པའི་ཆུང་ངུ་ནི། ཡན་ལག་ཅན་དང་པོ་ལ་བརྟེན་པའི་ཡོན་ཏན་ནོ། །རིང་ཐུང་ནི། མི་རྟག་པའི་ཆེན་པོ་དང་ཆུང་ངུ་གཉིས་དང་
འདྲའོ། །དེ་ལ་རྟག་པའི་ཆེན་པོ་མ་གཏོགས་པའི་ཚད་གཞན་རྣམས་ལ། ལུས་ཅན་གྱི་སྒྲ་འཇུག་པར་འདོད་ལ། ལུས་ཅན་གྱི་དོན་རེག་བྱ་ཅན་ནི། འབྱུང་བཞིའི་སྟེང་དུ་འགོད་ཚུལ་ལྟར་རྒོལ་བ་གཉིས་ཀས་གྲུབ་པར་འདོད་དོ། །དེ་བཞིན་
དུ་བྱེ་བྲག་པ་རྡུལ་ཕྲན་ཐོགས་མེད་དུ་འདོད་ཀྱང་ཐོགས་བཅས་ཀྱི་དོན་གཟུགས་ཅན་གཞན་གྱི་གོས་འགེགས་པ་སངས་རྒྱས་པ་ལྟར་འདོད་དོ། །དེས་ན་རེག་བྱ་ཅན་ཆོས་ཅན། ཁྱོད་ཀྱི་མིང་ལུས་ཅན་ཞེས་པ་དེ། བྱེ་བྲག་པའི་ངོར་འབྱུང་
བཞིའི་རྡུལ་ཕྲན་ལ་མ་གྲུབ་ཀྱང། དེའི་ངོར་ཁྱོད་ཀྱིས་འབྱུང་བཞིའི་རྡུལ་ཕྲན་མི་རྟག་པར་སྒྲུབ་པའི་ཕྱོགས་ཆོས་མ་གྲུབ་པའི་སྐྱོན་མེད་དེ། དེ་མ་གྲུབ་ཀྱང། དོན་ཁྱོད་དེའི་ངོར་དེ་སྒྲུབ་ཀྱི་ཤེས་འདོད་ཆོས་ཅན་གྱི་སྟེང་དུ་འགོད་ཚུལ་དང་

[138B] གཞུང་སྔ་མ་གཉིས་ཀྱི་དོན་དེ་འཐད་པའི་རྒྱུ་མཚན་ནི། དོན་དེ་ཉིད་འཁྲུལ་པ་དང། འགལ་བ་དང། མ་གྲུབ་པ་ལ་སོགས་པ་ཡིན་ན། སྒྲ་ནི་འཁྲུལ་པ་མེད་ན་ཡང་སྒྲུབ་བྱེད་སྐྱོན་ལྡན་དུ་ཤེས་པར་བྱ་
སྟེ། འབྲས་བུ་དང་ཁྱབ་བྱའི་དངོས་པོ་ལས་རྒྱུ་དང་ཁྱབ་བྱེད་ཀྱི་དངོས་པོ་གྲུབ་ཀྱི། སྒྲ་ཙམ་ལས་དོན་མི་འགྲུབ་པའི་ཕྱིར། དཔེར་ན། བ་གླང་ཁྲ་བོ་ཆོས་ཅན། རྭ་ཅན་ཡིན་ཏེ། འགྲོ་བའི་ཕྱིར་དང། གླང་པོ་ཆེའི་ཕྲུག་གུ་ཆོས་ཅན། གླང་པོ་ཆེ་ཡིན་ཏེ་
ལག་ལྡན་ཡིན་པའི་ཕྱིར། ཞེས་སྒྲུབ་བྱེད་བཀོད་པ་ན། རྭ་ཅན་དང་གླང་པོ་འདི་ཡི་མིང་འགྲོ་བ་ཞེས་པ་དང། ལག་ལྡན་ཞེས་པའི་སྒྲ་ཆོས་ཅན། ཁྱོད་ཀྱི་ཞེན་པའི་བརྗོད་བྱའི་དོན་རྭ་ཅན་དང་གླང་པོ་ལ་མི་འཁྲུལ་པའི་རྒྱུ་མཚན་གྱིས། ཁྱོད་དེ་
དག་གི་མིང་དུ་སྦྱར་བ་མ་ཡིན་ཏེ། དོན་འཁྲུལ་ཡང་གྲགས་པའི་དབང་ལས་ཁྱོད་སྦྱོར་བ་ཡིན་པའི་ཕྱིར། ཁྱོད་ཀྱི་བརྗོད་བྱར་འདོད་པའི་འགྲོ་བ་དང་ལག་ལྡན་གཉིས་རྭ་ཅན་དང་གླང་པོ་ལ་མི་འཁྲུལ་པ་མ་ཡིན་ཏེ། དེ་གཉིས་མ་ཡིན་པའི་
སྲོག་ཆགས་ལ་ཡང་མཐོང་བའི་ཕྱིར། གཉིས་པ་ལ། རྟག་པ་རྒྱུར་མི་རུང་བ། རང་ལ་མཚུངས་པ་སྤང་བའོ། །དང་པོ་ལ། ཐལ་བ་དགོད་པ་ནི། དབང་ཕྱུག་གི་དངོས་པོ་དེ་ཆོས་ཅན། རྒྱུ་མཚན་གང་གིས་རྒྱུར་འདོད་པའི་དུས་དེ་ཉིད་ལ་རྒྱུ་མ་ཡིན་དུ་མི་
འདོད་པ་མི་འཐད་དེ། ཇི་ལྟར་ན་རྒྱུ་ཡིན་པའི་རང་བཞིན་དེ་ལྟ་བུ་ལས་མ་འཕོས་བཞིན་དུ། དེ་ཉིད་དུས་གང་གི་ཚེ་རྒྱུ་མ་ཡིན་གྱི་རང་བཞིན་དུ་འདོད་པའི་ཕྱིར། ཁྱབ་པ་མེད་ན། འབྲེལ་མེད་ཀྱི་སྡོང་དུམ་ཡང་ཅིའི་ཕྱིར་རྨ་སོས་པ་དང་བསྐྱེད་པའི་རྒྱུ་

[139A]༄༅། །ཉིད་དུ་རྟོག་པར་མི་བྱེད་དེ་རྟོག་རིགས་པར་ཐལ། སྔ་མ་ལ་ཁྱབ་པ་མེད་པའི་ཕྱིར། འདོད་མི་རིགས་པར་ཐལ། མཚོན་དང་སྨན་སོགས་དང་འབྲེལ་བ་ལས། ནག་པའི་ལུས་ལ་རྨ་བསྐྱེད་པ་དང། འདྲུབ་ས་ཤིང་སོས་པ་འཐད་པ་ཡིན་གྱི་
གཞན་དུ་མི་འཐད་པའི་ཕྱིར། དེ་ཆོས་ཅན། འབྲས་བུ་ཀུན་གྱི་བྱེད་པ་པོར་ཡང་མི་རུང་སྟེ། འབྲས་བུ་མི་སྐྱེད་པ་དང་རང་བཞིན་ཁྱད་པར་མེད་པའི་ཕྱིར། ཁྱོད་ཀྱིས་འབྲས་བུ་ལ་ཕན་འདོགས་པའི་རྒྱུ་འབྲས་ཀྱི་ནུས་པ་ཉིད་ཀྱང་རྟོགས་པར་
དཀའ་སྟེ། ཁྱོད་ཕན་བྱེད་དུ་ལོག་པས་འབྲས་བུ་སྐྱེ་བ་ལྡོག་པའི་གཞི་མེད་པའི་ཕྱིར་ཏེ། རྟག་དངོས་ཡིན་པའི་ཕྱིར། དེ་ཡིན་ན་དེས་མནོན་པ་མི་སྲིད་པས། རྗེས་སུ་འགྲོ་ལྡོག་ངེས་པ་བྱར་མེད་དོ། །དེ་ཉིད་ཀྱི་ཁྱབ་པ་ལ་གནོད་པ་ཅན་གྱི་
ཚད་མ་བསྟན་པ་ནི། འབྲས་བུ་ཐམས་ཅད་ལ་རྒྱུ་རྣམས་ཐུག་པ་མེད་པར་འགྱུར་བར་ཐལ། རྒྱུ་གང་དག་ཕན་བྱེད་དུ་ཡོད་ན་འབྲས་བུ་གང་སྐྱེ་བར་འགྱུར་བ་ཉིད་ཀྱི་ནུས་པ་མ་མཐོང་བའི་དེ་དག་ལས་གཞན་པ་འབྲས་བུ་དེ་ཡི་རྒྱུར་རྟོག་པ་
འཐད་པ་ཡིན་པའི་ཕྱིར། གཉིས་པ་ནི། འོ་ན་ཁྱེད་རང་ལ་ཡང་ས་སོགས་མྱུ་གུ་མི་སྐྱེད་པའི་སྐབས་དང་ཁྱད་པར་མེད་པས་མྱུ་གུ་མི་སྐྱེད་པར་འགྱུར་རོ་ཞེ་ན། ས་ལ་སོགས་པ་འགྱུར་བ་མེད་བཞིན་དུ་མྱུ་གུའི་རྒྱུ་མ་ཡིན་པར་ཐལ། མྱུ་གུ་
མི་སྐྱེད་པའི་སྐབས་ལས་རང་བཞིན་ཡོངས་སུ་འགྱུར་ན། དེའི་ཚེ་མྱུ་གུ་བསྐྱེད་པ་ལ་རྒྱུ་ཡིན་པའི་ཕྱིར། དེར་ཐལ། ཞིང་དེ་ལྷག་པར་རྨོ་བ་སོགས་སོ་ནམ་ལེགས་པར་བྱས་པ་ན། སྟོན་ཐོག་དེ་ཡི་ཁྱད་པར་ཕུལ་དུ་བྱུང་བ་མཐོང་བའི་ཕྱིར་

[139B] དབང་བློའི་རྒྱུ་ཡིན་པ་དེ་ལྟར་དབང་ཕྱུག་འདི་ཡང་ཡིན་ནོ་ཞེ་ན། དབང་པོ་སོགས་ལ་ཁྱད་པར་མེད་པ་མ་ཡིན་པར་ཐལ། དབང་ཤེས་དེ་ལའང་གསལ་
མི་གསལ་ལ་སོགས་པའི་ཁྱད་པར་ཡོད་པའི་ཕྱིར། དེ་ལྟ་མིན་ན་རྐྱེན་གསུམ་ཚོགས་ཀྱང་དབང་ཤེས་བསྐྱེད་པའི་ནུས་པ་མེད་པར་འགྱུར་བར་ཐལ། མ་ཚོགས་པའི་སཽ་སཽར་ནུས་པ་མེད་པ་གང་ཞིག་ དེ་རྣམས་དང་ཚོགས་པ་ལ་རང་བཞིན་ཁྱད་པར་
མེད་པའི་ཕྱིར། དེས་ན་རྐྱེན་གསུམ་ཚོགས་མ་ཚོགས་ལ་ཁྱད་པར་གྲུབ་པ་ཡིན་ཏེ། དེ་ཚོགས་མ་ཚོགས་ལ་དབང་ཤེས་སྐྱེ་མི་སྐྱེའི་ཁྱད་པར་མཐོང་བ་དེའི་ཕྱིར། དབང་ཕྱུག་སོགས་ཆོས་ཅན། འབྲས་བུ་ཀུན་གྱི་རྒྱུ་མ་ཡིན་ཏེ། འབྲས་བུ་མི་
སྐྱེད་པ་དང་རང་བཞིན་ཁྱད་པར་མེད་པའི་ཕྱིར། ཁྱབ་པར་ཐལ། གང་ལ་སོ་སོར་ཐུན་མོང་གི་འབྲས་བུ་དེ་བསྐྱེད་པའི་ནུས་པ་མེད། ཚོགས་ན་འབྲས་བུའི་ཡོན་ཏན་སྲིད་པར་འགྱུར་བ་དེ་དང་ཐུན་མོང་གི་འབྲས་བུའི་རྒྱུ་ཡིན་པ་དེའི་ཕྱིར། གཉིས་པ་ལ་
རྩོད་པ་ནི། ཚུ་རོལ་མཛེས་པ་པ་དང། སྤྱོད་པ་པ་ལ་སོགས་པ་ཁ་ཅིག་ན་རེ། ཁྱེད་ཀྱིས་དབང་ཕྱུག་བཀག་པ་དེ་ལྟར། ཁྱེད་རང་གི་ཀུན་མཁྱེན་ལ་ཡང་ཉེས་པ་མཚུངས་ཏེ། ཚད་མའི་སྐྱེས་བུ་ཡིན་ན་ལྐོག་གྱུར་གྱི་དོན་མ་ལུས་པ་ཤེས་པ་ཡིན་
དགོས་ལ། གང་བསྒོམས་པས་ཀུན་མཁྱེན་དུ་འགྱུར་བའི་སྒྲུབ་བྱེད་ཀྱི་ཐབས་ཅུང་ཟད་ཀྱང་མེད་པའི་ཕྱིར། ཐབས་དེ་ལ་ནན་ཏན་བྱེད་པ་ཡོད་པ་མ་ཡིན་ཏེ། སྐྱེད་བྱེད་ཀྱི་རྒྱུ་མེད་པར་མ་ཟད། ཤེས་བྱེད་ཀྱི་སྒྲུབ་བྱེད་ཅུང་ཟད་ཀྱང་མེད་པའི་ཕྱིར་

[140A]༄༅། །དེ་ཤེས་པའི་དོན་དུ་ནན་ཏན་བྱེད་པ་ཡང་ཡོད་པ་མ་ཡིན་ནོ་ཞེས་རབ་ཏུ་བརྗོད་དོ། །འདི་ལྟར། མཐུ་བསམ་གྱིས་མི་ཁྱབ་པའི་སྔགས་དང་སྨན་ལ་སོགས་པས་ཀུན་མཁྱེན་དུ་མི་འགྲུབ་པར་ཐལ། དེ་ཕྱི་ནང་ཀུན་ལ་ཡོད་པས་ཐཾ་ཅད་
ལ་ཀུན་མཁྱེན་ཡོད་པར་ཐལ་བའི་ཕྱིར། ལྐོག་གྱུར་ཐམས་ཅད་དབང་ཤེས་ཀྱིས་མི་ཤེས་པར་ཐལ། བར་དུ་ཆོད་པ་སོགས་ལ་འཇུག་པའི་མཐུ་མེད་པའི་ཕྱིར། ཡིད་ཀྱི་ཤེས་པས་ཀྱང་མ་ཡིན་ཏེ། དེ་དབང་ཤེས་ཀྱི་རྗེས་སུ་འབྲང་བའི་ཕྱིར་
ལུང་ལ་བརྟེན་པའི་ཡིད་བློས་ཀྱང་ལྐོག་གྱུར་ཐམས་ཅད་མི་ཤེས་པར་ཐལ། ཚིག་དོན་ལ་འབྲེལ་པ་མེད་ཅིང། ཡོད་ཀྱང་མངོན་སུམ་དུ་མི་ཤེས་པའི་ཕྱིར། གཞན་ཡང་ཐམས་ཅད་རིམ་གྱིས་ཤེས་པ་མི་འཐད་པར་ཐལ། དེ་ལྟ་ན། ཟད་མཐའ་
ཁས་བླངས་པའི་ཕྱིར། ཅིག་ཅར་ཤེས་ན། འཁོར་བ་ལ་ཐོག་མ་ཡོད་པར་ཐལ། ཤེས་པ་གང་དུ་རྫོགས་པ་དེ་ཉིད་མཐའ་ཡིན་པའི་ཕྱིར། དེ་འདྲའི་ཀུན་མཁྱེན་ཡོད་པ་རྟགས་ལས་མི་ཤེས་ཏེ། ཚིག་ལས་གཞན་པའི་རྟགས་མེད་ལ། ཚིག་
ཕྱོགས་གཅིག་ལ་མི་སླུ་བ་སྐྱེས་བུ་ཀུན་ལ་ཡོད་ལ། ཐམས་ཅད་ལ་མི་སླུ་བར་གྲུབ་ན། དེ་ཉིད་ཀུན་མཁྱེན་དུ་ཐལ་བའི་ཕྱིར་རོ། །མངོན་སུམ་གྱིས་གྲུབ་ན་ཡང་དེ་ཉིད་ཀུན་མཁྱེན་དུ་འགྱུར་རོ། །རང་གིས་ཤེས་བྱ་ཐམས་ཅད་མི་ཤེས་
པར། འདིས་ཤེས་བྱ་ཐམས་ཅད་ཤེས་སོ་ཞེས་ངེས་མི་ནུས་པས་ཀུན་མཁྱེན་སྐྱེད་བྱེད་ཀྱི་རྒྱུ་དང། ཤེས་བྱེད་ཀྱི་རྒྱུ་མཚན་གཉིས་ཀ་མེད་དོ་ཞེས་ཟེར་ཏོ། །དེ་དགག་པ་ལ། ཀུན་མཁྱེན་ཚོལ་བའི་རྒྱུ་མཚན། ཚོལ་བའི་ཚུལ། ཀུན་མཁྱེན་

[140B] །དང་པོ་ནི། སྡུག་བསྔལ་ཞི་བའི་ཐབས་མི་ཤེས་བཞིན་དུ་སྟོན་པར་བྱེད་པའི་གང་ཟག་འགའ་ཞིག་ལ་སྟོན་པར་གཟུང་ནས། སྟོན་པ་ཡང་དག་ཏུ་འཁྲུལ་པར་དོགས་པ་ཅན་གྱི་གྲོལ་བ་དོན་གཉེར་རྣམས་ཀྱིས་ཆོས་ཅན་
སྡུག་བསྔལ་ཞི་བའི་ཐབས་ལེགས་པར་ཤེས་པ་དང་ལྡན་པ་འགའ་ཞིག་ཚོལ་བར་བྱེད་པའི་རྒྱུ་མཚན་ཡོད་དེ། དེ་འདྲའི་གང་ཟག་དེས་བཤད་པའི་དོན་ལ་ནན་ཏན་བྱ་བའི་ཕྱིར་ཏུ་ཚོལ་བའི་ཕྱིར། གྲོལ་བ་དོན་གཉེར་རང་གིས་མི་ཤེས་བཞིན་
དུ་གཞན་ལ་སྟོན་པའི་ཚེ་ནོར་བ་བྱུང་དོགས་ནས་བཤེས་གཉེན་ཚོལ། ཞེས་པ་ནི་གཞུང་གི་དོན་མིན་ནོ། །གཉིས་པ་ནི། སྟོན་པ་འདི་ཡིས་གྲོལ་བ་དོན་གཉེར་དེ་ཡི་མངོན་པར་འདོད་པའི་བསྒྲུབ་བྱ་རུ་གྱུར་པའི་འཁོར་བའི་འཇུག་ལྡོག་མཁྱེན་
ནམ་མི་མཁྱེན་སྙམ་དུ། དེ་མཁྱེན་པའི་ཡེ་ཤེས་ཡོད་མེད་རྣམ་པར་དཔྱད་པར་བྱ་ཡི། སྲིན་བུའི་གྲངས་མ་ལུས་པ་མཁྱེན་པ་ཡིན་མིན་ཐོག་མར་དཔྱད་པར་མི་བྱ་སྟེ། གྲོལ་བ་དོན་གཉེར་ངེད་ལ་སྲིན་བུའི་གྲངས་མ་ལུས་པ་མཁྱེན་པ། རེ་
ཤིག་འགར་ཡང་ཉེར་མཁོ་མེད། གྲོལ་བ་དོན་དུ་གཉེར་བ་དེའི་ཕྱིར། འོ་ན། དེ་ལྟར་དཔྱད་པའི་ཚེ་སྟོན་པར་འཛིན་པའི་སྔོན་དུ་དེ་ལ་བྱང་གྲོལ་གྱི་ལམ་མཁྱེན་པའི་ཡོན་ཏན་ཡོད་པར་ཤེས་སམ་མི་ཤེས། ཤེས་ན་རང་ཉིད་ཀྱིས་སྡུག་
བསྔལ་ཞི་བའི་ཐབས་ཤེས་ཟིན་པའི་ཕྱིར། དེ་ཚོལ་བ་དོན་མེད་ལ། མི་ཤེས་ན་བསྟེན་པར་བྱ་བ་དང། བསྟེན་པར་བྱ་བ་མ་ཡིན་པའི་རྣམ་དབྱེ་མི་བྱེད་པར། ཐོག་མར་གང་ཕྲད་པ་དེ་བསྟེན་པར་རིགས་སོ་ཞེ་ན། སྐྱོན་མེད་དེ། འདི་ནི་རྟོག་

[141A]༄༅། །ལྡན་གྱིས་བཤེས་གཉེན་ཚོལ་བའི་ཚུལ་ཡིན་ལ། དེ་ལ་ནི། ཐོག་མ་ཉིད་ནས་དོན་རགས་པ་ཚད་མས་ཤེས་ཤིང་ཅུང་ཟད་ཕྲ་བའི་ཡོན་ཏན་ཡོད་པ་ཡིད་སྤྱོད་ཀྱིས་ཀྱང་ཤེས་པར་འགྱུར་ཞིང། གཞན་ལ་དྲིས་པ་དང། གྲགས་པ་
སོགས་ལས་ཀྱང་ཕྱོགས་ཙམ་རྟོགས་པར་འགྱུར་རོ། །གསུམ་པ་ནི། ཐུབ་པ་བཅོམ་ལྡན་འདས་ཆོས་ཅན། གྲལ་བ་དོན་གཉེར་གྱི་ཚད་མ་ཉིད་དུ་འདོད་རིགས་ཏེ། བླང་བྱ་དང་དོར་བྱའི་དེ་ཉིད་འཁོར་བ་འཇུག་ལྡོག་ཐབས་དང་བཅས་པ་
མངོན་སུམ་དུ་རིག་པ་མཐར་ཕྱིན་པར་མཛད་པ་ཡིན་པའི་ཕྱིར། སྲིན་བུའི་གྲངས་ཐམས་ཅད་རིག་པར་མཛད་པ་ཙམ་གྱིས་གྲོལ་བ་དོན་གཉེར་གྱི་འདོད་པ་རྫོགས་པ་མ་ཡིན་ཏེ། དེ་ཙམ་ལ་ཉེར་མཁོ་མེད་པའི་ཕྱིར། དེ་བཞིན་དུ་དེ་
ཆོས་ཅན། ཐག་རིང་པོ་མཐོང་ངམ། མིན་ཡང་རུང་གྲོལ་བ་དོན་གཉེར་གྱི་སྟོན་པར་རིགས་ཏེ། འདོད་པའི་དེ་ཉིད་བདེན་བཞིའི་གནས་ལུགས་མཐོང་བ་མཐར་ཕྱིན་པ་ཡིན་པའི་ཕྱིར། དེ་ལྟ་མིན་པར་གལ་ཏེ་ཐག་རིང་མཐོང་བ་ཙམ་གྱིས་
ཚད་མའི་སྐྱེས་བུའི་མཚན་ཉིད་རྫོགས་པ་ཡིན་ན། འོ་ན་གྲོལ་བ་དོན་གཉེར་ཚུར་ཤོག་བྱ་རྒོད་སོགས་སྟོན་པར་བསྟེན་པར་གྱིས་ཤིག་ཅེས་གདམས་རིགས་པར་ཐལ་ལོ། །དེས་ན། གཞན་དག་ཐམས་ཅད་བཟོ་ཤེས་པ་ཀུན་མཁྱེན་གྱི་དོན་
དུ་འདོད་པ། དཔེར་ན། བྲིས་དང། མ་གར་བ་དང། གོས་ལ་སོགས་པ་དུ་མ་བྱེད་ཤེས་པ་ལ། ཀུན་མཁྱེན་གྱི་ཐ་སྙད་འཇིག་རྟེན་ན་བརྗོད་པ་ལྟར་རོ། །རིགས་པ་མཁྱེན་པས་ཐམས་ཅད་ཀྱི་བྱེད་པ་པོ་ཀུན་མཁྱེན་ཡིན་ན། ངན་འགྲོའི་སྡུག་

[141B] ལས་དང་ཉོན་མོངས་པ་ལ་ཀུན་མཁྱེན་དུ་བཏགས་པ་ཙམ་དུ་ཟད་པར་བསྒྲུབས་ནས་ཤེས་བྱའི་གནས་ལུགས་ཇི་ལྟར་གནས་པ་ལྟར་གཟིགས་པ་ལ་ཀུན་མཁྱེན་དུ་སྟོན་པར་མཛད་དོ། །གཉིས་
པ་ལ། ཁྱད་པར་གྱི་ཆོས་བཞི་བསྒྲུབ་པ་དང། དེ་ལས་ཚད་མར་གྲུབ་པའོ། །དང་པོ་ལ། བསམ་པ་ཕུན་ཚོགས་ངོས་གཟུང་བ་དང། དེ་ལས་སྦྱོར་བ་ཕུན་ཚོགས་སྐྱེ་ དེ་གཉིས་ལས་འབྲས་བུ་ཕུན་ཚོགས་གྲུབ་ཚུལ་ལོ། །དང་པོ་ལ་
བསམ་པ་ཕུན་ཚོགས་དང་པོའི་སྒྲུབ་བྱེད་དུ་བསྟན་པ་དང། དེ་མ་གྲུབ་པ་སྤང་བའོ། །དང་པོ་ནི། ཐུགས་རྗེ་ཆེན་པོ་དེ་ཚད་མའི་སྐྱེས་བུ་དེ་སྒྲུབ་པར་བྱེད་པ་ལ། དང་པོར་སྔོན་དུ་སོང་དགོས་ཏེ། དང་པོར་མཐའ་དག་སྡུག་བསྔལ་ལས་
གྲོལ་བར་འདོད་པའི་སྙིང་རྗེ་བསྐྱེད་ནས། དེའི་རྗེས་སུ་སྡུག་བསྔལ་ཞི་བའི་ཐབས་ལ་གོམས་པར་བྱས་པ་ལས་སྟོན་པར་འགྱུར་དགོས་པའི་ཕྱིར། ཐུགས་རྗེ་ཆེན་པོ་དེ་ཆོས་ཅན། རྒྱུ་མེད་དང་མི་མཐུན་པའི་རྒྱུ་ལས་མི་འབྱུང་
སྟེ། རང་གི་རིགས་འདྲ་སྔ་མ་གོམས་པ་ལས་གྲུབ་པའི་ཕྱིར། སྙིང་རྗེ་ཆེན་པོ་དེ་ཉིད་ཐེག་པ་ཆེན་པོའི་ལམ་སྒོམ་པའི་ཐོག་མའི་སྒྲུབ་བྱེད་ཡིན་པ་དང། སྐྱོབ་པ་རྟཌ་ཀྱི་བསྒྲུབ་བྱར་བྱས་ནས་དེ་བསྒྲུབ་པ་ལ་ཡང། ཐོག་
ནི་འོག་ཏུ་འཆད་པར་འགྱུར་རོ། །གཉིས་པ་ལ། རྩོད་པ་དང། དེ་དགག་པའོ། །དང་པོ་ནི། རྒྱང་ཕན་པ་ན་རེ། སྙིང་རྗེ་སྐྱེ་བ་དུ་མ་གོམས་པས་གྲུབ་པ་མེད་དེ། སྐྱེ་བ་སྔ་ཕྱི་དུ་མ་མེད་པའི་ཕྱིར། དེར་ཐལ། ཡིད་བློ་རྟོག་པ་ནི་ལུས་ལ་བརྟེན་

[142A]༄༅། །པས། ལུས་ཞིག་པ་ན་དེ་ཡང་འཇིག་པའི་ཕྱིར། དཔེར་ན། སྒྲོན་མེ་ལ་འོད་ལྟར། ལུས་ཀྱི་འབྲས་བུའམ། ཆང་དང་མྱོས་པའི་ནུས་པ་ལྟར། ལུས་ཀྱི་ཡོན་ཏན་ནམ། རྩིག་པ་དང་དེ་ལ་བརྟེན་པའི་རི་མོ་ལྟར། རང་བཞིན་གྱི་ཚུལ་
གྱིས་བརྟེན་ནོ་ཞེ་ན། གཉིས་པ་ལ། སྐྱེ་བ་དུ་མར་གོམས་པ་མི་སྲིད་པ་དགག་པ་དང། གོམས་པ་སྲིད་ཀྱང་མཐའ་མེད་དུ་འཕེལ་བ་མི་འཐད་པ་དགག་པའོ། །དང་པོ་ལ། མདོར་བསྟན་དང། རྒྱས་བཤད་དོ། །དང་པོ་ནི། ཡིད་བློ་རྟོག་པ་ཆོས་
ཅན། ལུས་དེ་ཁྱོད་ཀྱི་ཉེར་ལེན་དང་ལྷན་ཅིག་བྱེད་རྐྱེན་ཁྱད་པར་ཅན་གྱི་རྟེན་མ་ཡིན་ཏེ། དེ་འདྲའི་རྟེན་ཡིན་པ་ཚད་མས་བཀག་ཅིང་འགོག་པར་ཡང་འགྱུར་བའི་ཕྱིར། ཡང་ན་སྐྱེ་བ་སྔ་ཕྱི་མེད་པའི་རྒྱུ་མཚན་གྱིས་སྙིང་རྗེ་སྐྱེ་བ་དུ་མར་གོམས་
སུ་མི་རུང་བ་མ་ཡིན་པར་ཐལ། དེ་ དེ་ལ་འདིར་སྐྱེ་བ་སྔ་ཕྱི་ཚད་མས་ལེགས་པར་བསྒྲུབས་ནས། འོག་ནས་འཆད་པའི་ལས་འབྲས་དང་བཅས་པ་ལ་བརྟེན་ནས་འཇིག་རྟེན་ཕྱི་མ་ཕན་
ཆད་ཀྱི་མངོན་མཐོའི་གོ་འཕང་ཙམ་ཞིག་གྲུབ་ལ། དེ་གཞིར་བཞག་ནས་བདེན་བཞིའི་གནས་ལུགས་གཏན་ལ་ཕབ་པ་ལས་ངེས་པར་ལེགས་པ་རྒྱུ་དང་འབྲས་བུར་བཅས་པ་རིགས་ཅན་གསུམ་གས་ཉམས་སུ་བླང་བར་བྱ་བའི་ཐུན་མོང་བ་
ཙམ་ཞིག་གྲུབ་ལ། དེ་ཉིད་སྙིང་རྗེ་མཐའ་མེད་དུ་འཕེལ་བའི་ཚུལ་གྱིས་བརྒྱན་ནས། བདེན་བཞིའི་གནས་ལུགས་རྟོགས་པ་མཐར་ཐུག་པར་འགྱུར་བའི་ཚུལ་བསྒྲུབ་པ་ལས་ཀུན་མཁྱེན་འགྲུབ་པས་ཕྱི་མའི་མངོན་མཐོ་ཙམ་ དེས་ལེཌ་

[142B] ཐམས་ཅད་མཁྱེན་པ་དངོས་པོ་སྟོབས་ཞུགས་ཀྱི་རིགས་པས་གྲུབ་པའི་ཚུལ་ལེའུ་འདིར་རྒྱས་པར་སྟོན་པ་ཡིན་ནོ། །མངོན་མཐོའི་ཁྱད་པར་འདོད་པའི་ལྷ་དང། ཚངས་པ་ལ་སོགས་པ་འགའ་ཞིག་ནི་ཤིན་ཏུ་ལྐོག་ཏུ་
གྱུར་པས་ལུང་ལ་བརྟེན་ནས་རྗེས་སུ་དཔོག་ དེ་དག་སྒྲུབ་བྱེད་ཀྱི་གཏན་ཚིགས་ཡང་དག་ལེའུ་དང་པོར་རྒྱས་པར་བསྟན་ནས་དེའི་རྒྱབ་རྟེན་གྱི་མངོན་སུམ་ཚད་མ་ནི་ལེའུ་གསུམ་པར་སྟོན་ཏོ། །ཚད་མ་རྣམ་ངེས་ལྟར་ལེའུ་གསུམ་
དུ་སྡུད་ན། འདི་མངོན་སུམ་གྱི་ལེའུ་འདུས་ཏེ། རྣལ་འབྱོར་མངོན་སུམ་རྒྱས་པར་སྟོན་པའི་ཡན་ལག་ཡིན་པའི་ཕྱིར་རོ། །གཉིས་པ་ལ། སྐྱེ་བ་སྔ་ཕྱི་ཡོད་པའི་སྒྲུབ་བྱེད་དགོད་པ་དང། མེད་པའི་སྒྲུབ་བྱེད་དགག་པའོ། དང་པོ་ལ། རྟགས་དགོད་
པ་དང། དེ་ལ་གནོད་པ་སྤང་བའོ། །དང་པོ་ནི། ཐ་མལ་པ་སྐྱེས་མ་ཐག་གི་དབུགས་འབྱུང་རྡུབ་དང། དབང་པོ་དྭངས་པ་དང། བློའི་ཁྱད་པར་གཡེར་བག་ལ་སོགས་པ་དག་ཆོས་ཅན། སྐྱེ་བ་ཡོངས་སུ་ལེན་པ་ན། རང་གི་རིགས་འདྲ་སྔ་མ་ལ་བལྟོས་
པ་མེད་པ་ཅན་མ་ཡིན་ཏེ། དབུགས་འབྱུང་རྡུབ་སོགས་ཅན་ཡིན་པའི་ཕྱིར། བློ་གཡེར་བག་སོགས་རང་རྒྱུ་གོམས་པ་ལས་སྐྱེས་པར་རྗེས་སུ་འགྲོ་ལྡོག་ངེས་པས་འགྲུབ་ལ། དེ་ལྟ་མིན་ན་ཧ་ཅང་ཐལ་ནས་རྒྱུ་འབྲས་ཀུན་མེད་པར་ཐལ། དེ་ལྟར་
ངེས་བྱེད་ཀྱི་ཚད་མ་མེད་པའི་ཕྱིར། ཡང་དེ་ཆོས་ཅན། འབྱུང་བའི་ལུས་ཉིད་འབའ་ཞིག་ལས་སྐྱེ་བ་མིན་ཏེ། བློ་ལ་སོགས་པའི་རིགས་འདྲ་སྔ་མ་ལས་སྐྱེས་པའི་ཕྱིར། དེ་ལྟ་མིན་ན་ཧ་ཅང་ཐལ་ནས་འབྱུང་བ་ཀུན་སྲོག་ཆགས་སུ་ཐལ། ཡིད་

[143A]༄༅། །བློ་འབྱུང་བ་འབའ་ཞིག་ལས་སྐྱེ་བའི་ཕྱིར། ཕྱི་ནས་ཐ་མལ་པ་འཆི་ཁའི་ཚེ་ཡང་རྒྱུའི་ཚེ་གང་མེད་པའི་རྒྱུ་མཚན་གང་གིས་ཀྱང་དབང་སོགས་རིགས་འདྲ་ཕྱི་མ་མཚམས་སྦྱོར་བ་མེད་པ་མི་འཐད་དེ། དེའི་ཚེ་རང་གི་རིགས་འདྲའི་
རྒྱུ་ཚང་བ་གང་ཞིག་ སྔར་རིགས་འདྲ་སྔ་མ་ལས་ཕྱི་མ་མཚམས་སྦྱོར་བར་ནུས་པ་དང་ལྡན་པར་མཐོང་བ་གང་ཡིན་པ་དེ་ལ། རྒྱུ་གཞན་ལྷག་པོ་ཅི་ཞིག་ཀྱང་ཡོད་པར་གྱུར་པ་མི་འཐད་པའི་ཕྱིར། དོན་བསྡུས་ན། ཐ་མལ་པ་སྐྱེས་མ་
ཐག་གི་རིག་པ་ཆོས་ཅན། རིགས་པ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དེ་འཆི་ཁའི་ཡིད་བློ་རྟོག་པ་ཆོས་ཅན། རིག་པ་ཕྱི་མ་མཚམས་སྦྱོར་ཏེ། ཆགས་ཅན་གྱི་རིག་པ་ཡིན་པའི་ཕྱིར། འབྱུང་བ་ཀུན་སྲོག་ཆགས་སུ་མི་འགྱུར་
ཏེ། རྡོ་ལ་སོགས་པ་དབང་པོ་དང་བློ་བསྐྱེད་པའི་ནུས་པ་མེད་པ་འགའ་ཞིག་སྲོག་ཆགས་སུ་མི་འགྱུར་རོ་ཞེ་ན། འབྱུང་བ་ཐམས་ཅད་སྲོག་ཆགས་ཀྱི་ས་བོན་གྱི་བདག་ཉིད་ཅན་དུ་ཐལ། གང་དུ་དྲོད་གཤེར་ལས་སྐྱེས་པ་ལ་སོགས་པ་སྐྱེ་བོ་
སྐྱེ་བར་མི་འགྱུར་བའི་ས་སོགས་འབྱུང་བའི་ཆ་དེ་འགའ་ཡང་མེད་པ་དེའི་ཕྱིར། སྲོག་ཆགས་ཀྱི་རྒྱུ་བྱེད་པ་ཙམ་གྱིས་སྲོག་ཆགས་སུ་འགྱུར་ན་ཧ་ཅང་ཐལ་བ་དེ་ཉིད་སོ་ན་གནས་སོ། །ཡང་ན། ཆུ་དྲི་མ་མེད་པ་བཙགས་ནས་བཞག་པའི་ནང་དུ་
སྲོག་ཆགས་མགོ་དམར་ལ་ལུས་སེར་བ་དང། དེ་ལས་ལྡོག་པའི་མི་འདྲ་བ་སྐྱེ་བ་མི་འཐད་པར་ཐལ། འབྱུང་བ་ཙམ་གྱི་རྒྱུ་ལས་སྐྱེས་པའི་ཕྱིར། ཁོ་བོ་ཅག་གི་ལུགས་ལ་མི་འཐད་པའི་སྐྱོན་མེད་དེ། སྲོག་ཆགས་ཐམས་ཅད་ལས་

[143B] དེས་ན་ཇི་ལྟར་འབྱུང་བ་གཅིག་སྲོག་ཆགས་སུ་འགྱུར་བ་བཞིན་དུ་ཀུན་འགྱུར་བར་ཐལ། དབང་སོགས་རང་གི་རིགས་འདྲ་ལ་བལྟོས་པ་མེད་པར་འབྱུང་བ་ཙམ་ལས་འབྱུང་བ་ཡིན་པ་དེའི་ཕྱིར། ཁྱབ་
པར་ཐལ། དེ་ལྟར་འབྱུང་ན་སྲོག་ཆགས་སུ་སྐྱེ་མི་སྐྱེའི་རྒྱུ་རྐྱེན་ཁྱད་པར་མེད་པའི་ཕྱིར། འོ་ན་ཁྱོད་རང་ཡང་དབང་པོ་ལས་བརྒྱུད་ནས་ཡིད་བློ་རྟོག་པ་སྐྱེ་བར་འདོད་པ་མ་ཡིན་ནམ་ཞེ་ན། སྤྱིར་ཕན་འདོགས་པ་ཙམ་ཡིན་ཡང་ལྡོག་བྱེད་ཀྱི་རྒྱུ་ཁྱད་པར་
ཅན་མ་ཡིན་ལ། ཡིད་བློ་རྟོག་པ་དེ་ཉིད་ལོག་ན་དབང་པོ་ལྡོག་པའི་རྟེན་ཡིན་ཏེ། ཡིད་བློ་རྟོག་པ་འདི་ཆོས་ཅན། མིག་ལ་སོགས་པའི་དབང་པོ་རྣམས་ཁྱོད་ཀྱི་རྟེན་ཁྱད་པར་ཅན་མ་ཡིན་ཏེ་དེ་རྣམས་རེ་རེ་ལ་རབ་རིབ་སོགས་ཀྱི་གནོད་པ་ཡོད་ན་ཡང་ཁྱོད་
ལ་གནོད་པ་ཡོད་པ་མ་ཡིན་པའི་ཕྱིར། ཁྱོད་མིག་སོགས་དབང་པོའི་རྟེན་ཁྱད་པར་ཅན་ཡིན་ཏེ། ཁྱོད་དེའི་དོན་གཞན་གྱི་རྟེན་གང་ཞིག་ ཁྱོད་མྱ་ངན་སོགས་ཀྱིས་འགྱུར་ན་དེ་དག་ཀྱང་འགྱུར་བ་དག་ཏུ་མཐོང་བ་ཡིན་པའི་ཕྱིར། འོ་ན་ཡིད་བློའི་རྟེན་
གང་ཡིན་ཞེ་ན། ད་ལྟར་རྣམ་སྨིན་གྱིས་བསྡུས་པའི་ཡིད་བློ་རྟོག་པ་འདི་རྟེན་མེད་དུ་གནས་པའི་སྐྱོན་མེད་དེ། རིགས་མཐུན་བློ་སྔ་མ་ཉིད་ལ་བརྟེན་པའི་སྔོན་གྱི་སེམས་པའི་ལས་འགའ་ཞིག་དེ་ལྟར་རྣམ་སྨིན་གྱི་ཡིད་བློ་འདི་གནས་པའི་རྟེན་
ཡིན་པ་དེའི་ཕྱིར། ཡིད་བློ་རྟོག་པ་ལས་དབང་པོ་འབྱུང་བ་ཡིན་ཏེ། ལུས་ལ་སྲིད་པ་དང་བཅས་པའི་སེམས་པ་སྔ་མ་འགའ་ཞིག་མིག་སོགས་དབང་པོ་རྣམས་ཀྱི་འཕེན་བྱེད་ཀྱི་རྒྱུ་ཡིན་པ་དེའི་ཕྱིར། ཕྱིས་ཐ་མལ་པ་འཆི་ཁའི་དབང་སོགས་ཀྱང་

[144A]༄༅། །སྔ་མ་དེ་དང་འདྲ་བར་རིགས་འདྲ་ཕྱི་མ་མཚམས་སྦྱོར་བར་འགྱུར་བ་ཡིན་ཏེ། རིགས་འདྲ་དེ་འདྲའི་འཕེན་བྱེད་ཀྱི་རྒྱུ་ཡོད་པར་གྱུར་པའི་ཕྱིར། གཉིས་པ་ལ། ལུང་འགལ་སྤང་བ་ནི། འོ་ན་སྟོན་པས་ལུས་དང་སེམས་ཉིད་ཕན་ཚུན་རྗེས་སུ་བྱེད་
པ་ཅན་ནོ་ཞེས་ཡིད་ལུས་ལ་བརྟེན་པར་བཤད་པ་དང་འགལ་ལོ་ཞེ་ན། སྐྱོན་མེད་དེ། ལུང་ལས་ཡིད་ལུས་ལ་བརྟེན་པར་བཤད་པའི་རྒྱུ་མཚན་ཡོད་དེ། ལུས་དེ་ཡི་རྣམ་པར་ཤེས་པས་ཡིད་ལ་ཕན་འདོགས་པ་ལ་དགོངས་ནས་གསུངས་པ་ཡིན་
གྱི། དངོས་ཀྱི་རྟེན་ཁྱད་པར་ཅན་ལ་དགོངས་པ་མིན་པའི་ཕྱིར། རིགས་པ་དང་འགལ་བ་སྤང་བ་ནི། གལ་ཏེ་དབང་པོ་མེད་པར་ཡིད་བློ་འབྱུང་བ་མ་ཡིན་པས་ལུས་ལ་བརྟེན་ནོ་ཞེ་ན། དབང་པོ་དེ་ཡང་ཡིད་བློ་ལ་བརྟེན་པར་ཐལ། དེ་མེད་པར་དབང་
པོ་མི་འབྱུང་བའི་ཕྱིར། འདོད་པ་དེ་ལྟ་ནའང། རྒྱུན་ལ་བལྟོས་ནས་ཕན་ཚུན་རྒྱུ་ཉིད་དུ་འགྱུར་བར་ཐལ། ཕན་ཚུན་ཕན་འདོགས་པའི་ཕྱིར། འདོད་ན། ཕན་ཚུན་རྒྱུན་ལ་བལྟོས་ནས་རྒྱུ་ཅན་ཡིན་པར་ཐལ། འདོད་པ་དེའི་ཕྱིར། གཞན་ཡང་ལུས་
ལ་བརྟེན་ན། ལུས་རྟག་པའམ་མི་རྟག་པ་ལ་བརྟེན་དང་པོ་མི་འཐད་དེ། ལུས་ཆོས་ཅན། ཁྱོད་ལས་ཡིད་བློ་རིམ་ཅན་དུ་འབྱུང་བ་མིན་པར་ཐལ། ཁྱོད་རིམ་ཅན་མིན་པའི་རྟག་པ་ཡིན་པའི་ཕྱིར། རྐྱེན་ལ་བལྟོས་ནས་རིམ་ཅན་དུ་བསྐྱེད་པའང་
མེད་དེ། རྐྱེན་གྱིས་ཁྱད་པར་དུ་བྱས་པ་ཅན་མིན་པའི་ཕྱིར། ཡིད་བློ་སྔ་མ་རིམ་ཅན་དང་ཚོགས་པའི་ལུས་ལས་རིམ་གྱིས་ཡིད་བློ་ཕྱི་མ་འབྱུང་བར་འགྱུར་གྱི་ལུས་གཅིག་པོ་ལས་སྐྱེ་བ་མིན་ནོ་ཞེ་ན། ལུས་དེའི་ཡང་སྔ་ཕྱི་རིམ་པ་ཡོད་པ་

[144B] ཡིད་བློ་སྔ་མ་ལ་བལྟོས་ནས་ལུས་ཀྱིས་ཡིད་བློ་ཕྱི་མ་རིམ་གྱིས་བསྐྱེད་པ་གོ་བར་བྱས་པའི་ཕྱིར། འདོད་ན། ཡིད་བློའི་ལྷན་ཅིག་བྱེད་རྐྱེན་ལུས་སྐད་ཅིག་སྔ་མ་སྔ་མ་ནི་སྔོན་མེད་པའི་ལུས་སེམས་སྐད་ཅིག་ཕྱི་མ་
རེ་རེ་བ་དེའི་རྒྱུ་ཡིན་པར་ཐལ། འདོད་པ་དེ་དང་རྩོད་པ་དེའི་ཕྱིར། འདོད་ན། འཆི་ཁ་དང་སྐྱེས་མ་ཐག་ཐམས་ཅད་ཀྱི་ཚེ་ན། ལུས་སེམས་ཕན་ཚུན་རྒྱུར་མཐོང་བ་ཉིད་དུ་ཐལ། འདོད་པ་དེའི་ཕྱིར། གཉིས་པ་ལ། མདོར་བསྟན་པ་དང། རྒྱས་པར་བཤད་པ་
དང། དོན་བསྡུ་བའོ། །དང་པོ་ལ། རྟགས་མ་ངེས་པ་དང། དཔེ་མ་གྲུབ་པའོ། །དང་པོ་ནི། གང་འཆི་སེམས་ཡིན་པ་དེ་ནི་རིགས་འདྲ་ཕྱི་མ་མཚམས་མི་སྦྱོར་བས་ཁྱབ་སྟེ། དཔེར་ན། ཆགས་བྲལ་འཆི་ཁའི་རིགས་པ་བཞིན། ཐ་མལ་པའི་འཆི་ཁའི་སེམས་
ཀྱང་འཆི་སེམས་ཡིན་ནོ། །ཞེས་པའི་རྟགས་ལས་སྐྱེ་བ་སྔ་ཕྱི་མེད་པར་གྲུབ་ལ། འོན་ཏེ་ལོག་པས་གནོད་པའི་ཕྱིར་འདི་གཏན་ཚིགས་མ་ཡིན་ནོ་ཞེ་ན། ལོག་པ་ལ་ཡང་འདིས་གནོད་པའི་ཕྱིར་གཏན་ཚིགས་མ་ཡིན་པར་མཚུངས་སོ། །ཞེས་ཟེར་ཏོ། །དེ་འདྲའི་
རྟགས་དེ་འགལ་ཁྱབ་དམིགས་པའི་རྟགས་ཡང་དག་མ་ཡིན་པར་ཐལ། ཐ་མ་འཆི་ཁའི་སེམས་ནི། རིགས་འདྲའི་སེམས་གཞན་མཚམས་སྦྱོར་བ་དང་འགལ་བ་ཅི་ཡང་ཡོད་པ་མ་ཡིན་པའི་ཕྱིར། གཉིས་པ་ལ། དཔེ་སྒྲུབ་བྱེད་ཀྱི་ཚད་མ་མེད་པ་དང་
ཚད་མ་ཡོད་པར་རྟོག་པ་དགག་པའོ། །དང་པོ་ནི། དགྲ་བཅོམ་ཐ་མའི་སེམས་གང་ཡིན་པ་དེ་ཡང་ཆོས་ཅན། ཐ་མལ་པའི་འཆི་སེམས་རིགས་འདྲ་ཕྱི་མ་མཚམས་སྦྱོར་བ་མེད་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཏུ་

[145A]༄༅། །འདོད་མི་རིགས་པར་ཐལ། དེ་ཚད་མ་གང་ལས་ཀྱང་མ་གྲུབ་པའི་ཕྱིར། རྟགས་མ་གྲུབ་ན། དེ་འགོག་པ་ལ་བརྩོན་པ་འགལ་ལོ། །འོ་ན་རང་ལུགས་ལ་དགྲ་བཅོམ་པ་ཐ་མའི་སེམས་ཁས་ལེན་ནམ་མི་ལེན། དང་པོ་ལྟར་ན་
ཐ་མལ་བ་འཆི་ཁའི་སེམས་ཆོས་ཅན། རིག་པ་ཕྱི་མ་མཚམས་སྦྱོར་ཏེ། རིག་པ་ཡིན་པའི་ཕྱིར། ཅེས་པའི་རྟགས་མ་ངེས་པར་འགྱུར་ལ། ཕྱི་མ་མི་རིགས་ཏེ། ཚད་མ་རྣམ་པར་ངེས་པར་གསལ་བར་གསུངས་པ་དང་འགལ་ལོ་ཞེ་ན་
སྐྱོན་མེད་དོ། རང་ལུགས་ལ་དགྲ་བཅོམ་པ་ཐ་མའི་སེམས་ཁས་མི་ལེན་པ་མ་ཡིན་ཏེ། སློབ་དཔོན་ལྷ་དབང་བློ་དང། ཉི་མ་སྦས་པས། སངས་རྒྱས་པའི་ལུང་ཚད་མ་ཡིན་ན། ཐ་མལ་པའི་འཆི་སེམས་རིགས་འདྲ་ཕྱི་མ་འཚམས་
སྦྱོར་བར་ཁས་ལེན་དགོས་ལ། ལུང་དེ་ཚད་མ་མིན་ན། དགྲ་བཅོམ་ཐ་མའི་སེམས་ཀྱང་མ་གྲུབ་པས་དེ་མཐུན་དཔེར་མི་རུང། དགྲ་བཅོམ་ཐ་མའི་སེམས་རང་ལུགས་ལ་ཁས་མི་ལེན་པ་ཡང་མ་ཡིན་ཏེ། རྣམ་ངེས་ལས། དོན་བྱེད་ནུས་སྟོང་
དངོས་མེད་ཀྱི་མཚན་ཉིད་དུ་བཞག་པ་ལ། དགྲ་བཅོམ་ཐ་མའི་སེམས་ཀྱིས་མ་ངེས་པ་བརྗོད་པ་ན། སེམས་ཅན་དུ་བགྲང་བའི་སྐད་ཅིག་གཞན་གྱི་ཉེར་ལེན་མི་བྱེད་པས་ཐ་མ་ཞེས་བྱའི། འབྲས་བུ་ཅུང་ཟད་ཀྱང་མི་བྱེད་པ་མ་ཡིན་ཏེ། ཀུན་མཁྱེན་ཡེ་
ཤེས་སོགས་ལ་ཕན་འདོགས་པར་བཤད་པའི་ཕྱིར་རོ། །སེམས་ཅན་དུ་བགྲང་བའི་སེམས་ཀྱི་ཉེར་ལེན་མི་བྱེད་པས་རིགས་འབྲ་ཕྱི་མ་མཚམས་མི་སྦྱོར་བར་བཞེད་པར་གསལ་ལོ། །སློབ་དཔོན་རྒྱན་མཁན་པོས། ངེད་ཀྱི་གྲུབ་མཐའ་ལས་ནི་

[145B] འཆི་སེམས་ཐམས་ཅད་མ་ཡིན་ནོ་ཞེས་བཤད་དོ། །ཉི་མ་སྦས་པས་མར་མེ་ཤི་བ་བཞིན་དུ་བེམ་རིག་རྒྱུན་ཆད་པར་བཤད་པ་ཕྱི་རོལ་དོན་ཁས་ལེན་པའི་དབང་དུ་བྱས་པ་ཡིན་
ལ། དེ་ཁས་མི་ལེན་ན་ཉོན་མོངས་དག་པའི་སེམས་འབའ་ཞིག་རིགས་འདྲ་མཚམས་སྦྱོར་རོ། །ཞེས་ཟེར་ཏོ། །འདི་ཐམས་ཅད་ཀྱང་མཐར་ཐུག་ཐེག་པ་གསུམ་དུ་བཞེད་པའི་ལུགས་ཡིན་གྱི། གཞུང་འདི་དག་གིས་མཐར་ཐུག་ཐེག་པ་གཅིག་ཏུ་ངེས་པར་
བསྟན་པར་འདོད་ན། གྲུབ་མཐའི་རྣམ་གཞག་མ་ཆགས་པའི་གཏམ་མོ། །འོ་ན་སྐྱེ་བ་ཕྱི་མ་སྒྲུབ་པའི་རྟགས་མ་ངེས་པ་ཇི་ལྟར་སྤོང་ཞེ་ན། དེ་ཁོ་ན་ཉིད་བསྡུས་པའི་འགྲེལ་པར། སློབ་དཔོན་ཀཱ་མ་ལ་ཤི་ལས། གང་འདོད་ཆགས་དང་བཅས་པའི་སེམས་ཡིན་པ་དེ་ནི་
རང་གིས་ཉེ་བར་བླང་བར་བྱ་བའི་སེམས་གཞན་བསྐྱེད་པར་ནུས་པ་ཡིན་ཏེ། ཆགས་པ་དང་བཅས་པའི་སྔར་གྱི་གནས་སྐབས་ཀྱི་སེམས་བཞིན། ཐ་མལ་པ་འཆི་ཁའི་སེམས་ཀྱང་འདོད་ཆགས་དང་བཅས་པ་ཡིན་ནོ་ཞེས་བྱ་བ་ནི་རང་བཞིན་གྱི་གཏན་ཚིགས་སོ། །
ཞེས་གསུངས་པ་ལྟར་རོ། །གཉིས་པ་ལ། ལུང་གི་སྒྲུབ་བྱེད་མི་འཐད། རིགས་པའི་སྒྲུབ་བྱེད་མི་འཐད་པའོ། །དང་པོ་ནི། ཉེས་བྲལ་འཆི་ཁའི་རིག་པ་ཁྱེད་ཀྱི་ལུང་ལས་བཤད་པས་དེས་གྲུབ་པོ་ཞེ་ན། སངས་རྒྱས་པའི་གྲུབ་མཐའི་རྗེས་སུ་འབྲང་དམ་ཅི་སྟེ་དེ་
སྒྲུབ་བྱེད་དུ་མི་རུང་བར་ཐལ། གྲུབ་མཐའ་དེ་ཚད་མས་མ་གྲུབ་པའི་དོན་ཅན་ཡིན་པའི་ཕྱིར་ཏེ། སངས་རྒྱས་པའི་ལུང་དོན་འགོག་པར་འདོད་པའི་ཕྱིར། གཉིས་པ་ལ། རྟགས་ལ་དགག་པ་དང། རྩོད་པ་སྤང་བ། འབྲས་བུ་ལྡོག་པའི་རྒྱུ་ཁྱད་པར་ཅན་

[146A]༄༅། །ངོས་གཟུང་བའོ། །དང་པོ་ནི། དགྲ་བཅོམ་འཆི་ཁའི་སེམས་ཆོས་ཅན། རིགས་འདྲ་འཚམས་མི་སྦྱོར་ཏེ། དེའི་རྒྱུ་དབུགས་འབྱུང་རྔུབ་ དེ་ཉིད་ཐ་མལ་པའི་འཆི་སེམས་མཚམས་སྦྱོར་བ་མེད་
པར་བསྒྲུབ་པ་འདིར་ནི་སྒྲུབ་བྱེད་དུ་ཅིས་མ་བརྗོད་དེ་བརྗོད་རིགས་པར་ཐལ། འདི་དང་སྔར་གྱི་རྟགས་གང་རུང་གཅིག་བརྗོད་འདོད་ནས། སྔར་གྱི་དེ་མ་ངེས་པའི་ཕྱིར། འདོད་ན། དེ་མ་གྲུབ་པར་སྟོན་པ་ནི། མིག་སོགས་དབང་པོ་ཡིད་བློ་རྟོག་པ་ལྡོག་བྱེད་ཀྱི་
རྒྱུ་ཁྱད་པར་ཅན་ཡིན་ན། ཉེར་ལེན་དང་བདག་རྒྱེན་གང་རུང་ལས་མ་འདས་པས་སྔ་མ་འོག་ཏུ་འགོག་ཅིང། བདག་རྐྱེན་ཡིན་ནོ་ཞེ་ན། དབང་པོ་དང་བཅས་པའི་ལུས་ཀྱི་བདག་རྐྱེན་ལས་ཡིད་ཤེས་རྟོག་པ་སྐྱེ་བ་མིན་པར་ཐལ། དེ་ལྟ་ན་
གཟུགས་དེ་འཛིན་པའི་མིག་བློ་བཞིན་དུ་གཟུགས་གསལ་བར་འཛིན་པར་འགྱུར་བའི་ཕྱིར། དབང་པོ་ཀུན་ཚོགས་པའི་བདག་རྐྱེན་ལས་ཀྱང་ངེས་པར་སྐྱེ་དགོས་པ་མ་ཡིན་ཏེ། དབང་པོ་རྣམས་ཡུལ་སོ་སོ་འཛིན་པའི་ཤེས་པ་བསྐྱེད་པའི་བདག་རྐྱེན་གྱི་ནུས་
པ་ཐ་དད་པའི་ཕྱིར། ཀྱང་གི་སྒྲས་ཆོས་སྔ་མ་ལ། རྟགས་ནི། དབང་པོ་གཅིག་མ་ཚང་ན་ཡང་འདི་མི་སྐྱེ་བར་ཐལ་བའི་ཕྱིར། ཡིད་ཤེས་རྟོག་པས་ཡུལ་དྲུག་ཀ་གསལ་བར་འཛིན་ན། དེ་དབང་པོ་གཅིག་གིས་ཀྱང་བསྐྱེད་པས་དབང་པོ་གཞན་དོན་མེད་པར་
འགྱུར་རོ། །ཤི་བའི་ལུས་གཞན་ལས་ཀྱང་ཡིད་བློ་བདག་རྐྱེན་གྱི་སྒོ་ནས་སྐྱེ་བ་མིན་ཏེ། དེ་ལ་ཉེར་ལེན་སེམས་མེད་པ་ཉིད་ཀྱི་ཕྱིར་རོ། །གཉིས་པ་ནི། འོ་ན་ལྷན་ཅིག་གནས་པ་ཅི་ཡིན་ཞ་ན། ཚོགས་པ་གཅིག་པའི་དབང་ཡིད་རྣམ་སྨིན་གྱིས་བསྡུས་པ་རྣམས་

[146B] སྔོན་གྱི་ལས་ཀྱི་རྒྱུ་གཅིག་ལས་སྐྱེས་པའི་ཕྱིར། དཔེར་ན། དབང་པོ་ལྔ་བཞིན་དང། རྟེན་དང་བརྟེན་པ་མེད་ཀྱང་ལྷན་ཅིག་གནས་པའི་གཟུགས་དང་རོ་བཞིན་ནོ། །དུག་ལ་སོགས་པས་ཡིད་གློང་གློང་པོར་འགྱུར་བའི་ཕྱིར། ལུས་བདག་རྐྱེན་ཡིན་ནོ་ཞེ་
ན། བདག་རྐྱེན་གྱི་སྒོ་ནས་ཡིད་འགྱུར་བ་མ་ཡིན་ཏེ། དོན་དེ་དག་དམིགས་ཡུལ་དུ་བྱས་པ་ཙམ་གྱི་སྒོ་ནས་ཡིད་བློ་འགྱུར་བ་ཡིན་པའི་ཕྱིར། གསུམ་པ་ནི། ལྡོག་བྱེད་ཀྱི་རྒྱུ་ཁྱད་པར་ཅན་གང་ཡིན་ཞེ་ན། མར་མེ་དེ་ཁྱོད་ཀྱི་ལྡོག་བྱེད་ཀྱི་རྒྱུ་ཁྱད་པར་
ཅན་ཡིན་ཏེ། མར་མེ་གང་ཞིག་ཁྱོད་ཀྱི་སྔ་ལོགས་སུ་ཡོད་པ་ཙམ་གྱིས་ཁྱོད་ལ་དངོས་སུ་ཕན་འདོགས་པར་བྱེད་པའི་ཕྱིར། དེར་ཐལ། རྟག་ཏུ་ཁྱོད་མར་མེ་དེ་ཡི་དངོས་ཀྱི་ཉེར་ལེན་གྱི་རྗེས་སུ་འཇུག་པའི་ཕྱིར། དེས་ན་མདོ་ལས། འདི་ཡོད་ན་འདི་འབྱུང་ཞེས་པའི་རྒྱུ་
མཚན་གྱི་བདུན་པ་དང། འདི་སྐྱེས་པའི་ཕྱིར། འདི་སྐྱེ་ཞེས་ལྔ་པ་འབྱུང་ཁུངས་ཀྱི་སྒྲ་བཤད་པའི་རྒྱུ་མཚན་ཡོད་པ་ཡིན་ཏེ། ལྡོག་བྱེད་ཀྱི་རྒྱུ་ཁྱད་པར་ཅན་ལ་དེ་འདྲ་ཅིག་དགོས་སོ་ཞེས་ཤེས་པའི་ཕྱིར་ཏུ་བཤད་པ་དེའི་ཕྱིར། དེས་ན་ཆགས་ཅན་གྱི་རིགས་
ཡིན་ན། རིགས་འདྲ་ཕྱི་མ་འབྱུང་ངེས་ཡིན་པས་ཁྱབ་པས། དེ་ཐ་མལ་པའི་འཆི་སེམས་དང་སྦྱར་ནས་བསྒྲུབ་པ་ན། སྐྱེ་བ་ཕྱི་མ་ཡོད་ངེས་སུ་འགྲུབ་པས་འབྱུང་རུང་ཙམ་དཔགས་པས་སྐྱེ་བ་ཕྱི་མ་ཡོད་ངེས་སུ་མི་འགྲུབ་པའི་རྩོད་པ་དེ་མི་འཇུག་གོ། དུས་འགའ་
ཞིག་གེ་ཚེ་ན། ལུས་དེ་སེམས་རྒྱུན་ལ་ཕན་འདོགས་པར་བྱེད་པའང་ཡིན་པ་སླ་སྟེ། དེ་ཙམ་གྱིས་ལུས་ལོག་སྟོབས་ཀྱིས་སེམས་ལྡོག་པ་མིན་པར་ཐལ། རྫས་ཐ་དད་ལྡོག་བྱེད་ཀྱི་རྒྱུ་ཁྱད་པར་ཅན་མིན་པའི་ཕྱིར། དཔེར་ན། རྫའི་བུམ་པ་སོགས་ལ་མེ་ལ་

[147A]༄༅། །སོགས་པས་གནས་སྐབས་ཕན་འདོགས་པ་བཞིན་ནོ། །གཉིས་པ་རྒྱས་བཤད་ལ། ལུས་བློའི་རྟེན་ཁྱད་པར་ཅན་ཡིན་པ་དགག་པ་དང། བཀག་པ་ལ་གནོད་པ་སྤང་བའོ། །དང་པོ་ལ། ལུས་ཀྱིས་ཡིད་བློའི་རྟེན་གྱི་བྱ་བ་བྱེད་ཚུལ་ལ་
བརྟགས་ལ་དགག་པ་དང། རྟེན་བྱེད་པའི་ལུས་ཀྱི་ངོ་བོའི་རྣམ་པ་ལ་བརྟགས་ལ་དགག་པའོ། །དང་པོ་ལ། ཉེར་ལེན་བྱེད་པ་དགག་པ་དང། ལྷན་ཅིག་བྱེད་རྐྱེན་ཁྱད་པར་ཅན་ཡིན་པ་དགག་པའོ། །དང་པོ་ལ། སྔ་ཕྱི་ལ་བརྟགས་ལ་དགག་པ་དང། དུས་མཉམ་
ལ་བརྟགས་ལ་དགག་པའོ། །དང་པོ་ལ། ཐལ་བ་དགོད་པ་དང། དེའི་ལན་དགག་པ་དང། ཉེར་ལེན་གྱི་མཚན་ཉིད་བཤད་པའོ། །དང་པོ་ནི། ཤི་བའི་ལུས་ཆོས་ཅན། ཁྱོད་ལ་སེམས་ལྡོག་པ་མེད་པར་ཐལ། ཁྱོད་ལ་དེའི་ཉེར་ལེན་ལུས་ཚང་བར་གནས་པ་ཉིད་
ཀྱི་ཕྱིར། གཉིས་པ་ལ། མཐུན་རྐྱེན་མ་ཚང་བའི་ལན་དགག་པ་དང། འགལ་རྐྱེན་གྱིས་བཅོམ་པའི་ལན་དགག་པའོ། །དང་པོ་ནི། ཉེར་ལེན་ལུས་ཡོད་ཀྱང་རྐྱེན་དབུགས་མེད་པས་ལྡོག་པ་མེད་པར་མི་འགྱུར་ཏེ། རྒྱལ་བ་བཞིན་ནོ་ཞེ་ན། ཡིད་བློ་རྟོག་པ་དེ་ལས་
དབུགས་འབྱུང་རྔུབ་འབྱུང་གི་དེ་ཡིད་བློ་རྟོག་པའི་བདག་རྐྱེན་ཁྱད་པར་ཅན་མ་ཡིན་པར་ཐལ། ཡིད་བློ་རྟོག་པ་དེ་ཡོད་པའི་སྟོབས་ཀྱིས་དབུགས་དེ་ཡོད་པ་དང། དེ་དྲག་ཞན་དུ་རྒྱུ་བ་རྩོལ་བའི་གཞན་དབང་དུ་འགྱུར་བའི་ཕྱིར། དེར་ཐལ། སྐྱེས་བུའི་
རླུང་ཕྱིར་འབྱིན་པ་དང། ནང་དུ་འདྲེན་པ་ནི་འབད་རྩོལ་སྔོན་དུ་སོང་བ་ལས་འབྱུང་གི་དེ་མེད་པར་རྒྱུ་གང་ལས་ཀྱང་དེ་འབྱུང་བ་ཡིན་པ་མི་འཐད་པའི་ཕྱིར། འོ་ན་གཉིད་མཐུག་གི་དུས་ན་འབྱུང་རྔུབ་ ཡིད་བློའི་རྩོལ་བ་མེད་པའི་ཕྱིར་

[147B] ཉེས་པ་ཅུང་ཟད་ཀྱང་མེད་དེ། ད་ལྟའི་གཉིད་མཐུག་གི་དབུགས་འབྱུང་རྔུབ་ཀྱང་ལས་ཀྱི་མིང་ཅན་གྱི་སྔོན་གྱི་སེམས་པའི་ཡིད་རྟོག་གིས་འཕངས་པས་ཁྱབ་པས། དུ་བ་ཡིན་ན་བུད་ཤིང་སྔོན་དུ་སོང་བས་ཁྱབ་ན། དུ་བ་ཡོད་པའི་དུས་དེ་ན་བུད་ཤིང་
ཡོད་པས་ཁྱབ་ག་ལ་དགོས། དབུགས་དེ་དག་ཕུལ་དུ་བྱུང་བ་དང་འགྲིབ་པ་ལས་ཡིད་བློ་ཕུལ་དུ་བྱུང་བ་དང་འགྲིབ་པ་ཐོབ་པར་འགྱུར་བར་ཐལ། དེ་དག་དེའི་བདག་རྐྱེན་ཁྱད་པར་ཅན་ཡིན་པའི་ཕྱིར། དབུགས་དེ་དག་ཤི་པའི་ལུས་ལ་ཡང་ལྡོག་པ་མེད་པར་
ཐལ་བ་མཚུངས་ཏེ། དེའི་ཉེར་ལེན་ལུས་ཚང་བར་གནས་པའི་ཕྱིར། དེས་ན་རྐྱེན་ཡང་ཚང་བས་ཡིད་བློ་མི་ལྡོག་པར་ཐལ་བ་སོ་ན་གནས་སོ། །འོ་ན་ཁྱེད་རང་ལ་ཡང་ཤི་བའི་ལུས་ལ་སེམས་ལྡོག་པ་མེད་པར་ཐལ། ཉེར་ལེན་སེམས་ཡོད་པ་དེའི་
ཕྱིར་ཅེ་ན། སེམས་དེ་སེམས་ཀྱི་རྒྱུ་ཡིན་ན་ཤི་བའི་ལུས་ལ་མི་ལྡོག་པའི་ཐལ་བ་མཚུངས་པ་མ་ཡིན་པར་ཐལ། གང་གི་ཕྱིར་ན། ལུས་སེམས་ལྷན་ཅིག་ཏུ་གནས་པའི་འཕེན་བྱེད་ཀྱི་ལས་གཞན་དག་ཀྱང་དེ་གཉིས་ལྷན་ཅིག་གནས་
པའི་རྒྱུ་ཡིན་པར་འདོད་པའི་ཕྱིར། གཉིས་པ་ལ། ཐལ་བ་དགོད་པ་དང། དེའི་ལན་དགག་པའོ། །དང་པོ་ནི། གལ་ཏེ་སྔགས་ཀྱིས་བཏབ་པའི་སྡོང་བུ་ལ་སོགས་ལ་མེ་མི་འབར་བ་བཞིན་དུ་ཉེས་པ་རླུང་མཁྲིས་ལ་སོགས་པས་སེམས་གནས་པ་དང་
མི་མཐུན་པར་བྱས་པའི་ཤི་བའི་ལུས་སེམས་ཀྱི་རྒྱུ་མིན་པས་ཐལ་བ་དེ་དག་མི་འཇུག་སྟེ། འགལ་རྐྱེན་གྱིས་བཅོམ་པས་འབྲས་བུ་མི་སྐྱེད་པ་ཁྱེད་རང་ཡང་འདོད་པས་སོ་ཞེ་ན། ཤི་བའི་ཚེ་ལུས་ལ་སླར་ཡང་སེམས་འཚོ་བ་དག་ཏུ་འགྱུར་བར་ཐལ། ཉེར་

[148A]༄༅། །ལེན་ལུས་གནས་ཤིང། འགལ་རྐྱེན་ཉེས་པ་ཆ་མཉམ་དུ་མེད་པར་འགྱུར་བའི་ཕྱིར། ཡང་ན་ཐལ་བ་སྔ་མ་ལ། རྟགས་ཉེས་པ་རྣམས་ཉམས་པར་འགྱུར་བའི་ཕྱིར་ཅེས་སོ། །གཉིས་པ་ནི། གལ་ཏེ་མེ་ལྡོག་ན་ཡང་དེས་བསྐྱེད་པའི་ཤིང་
གི་འགྱུར་བ་མི་ལྡོག་པ་བཞིན་དུ། འགལ་རྐྱེན་ཉེས་པ་ནད་ཀྱིས་འགྱུར་བའི་རྒྱུ་ལོག་ཀྱང། ནད་ཀྱི་འགྱུར་བ་ཆེན་པོ་ཤི་བ་དེ་ནི་ལྡོག་པ་མེད་དོ་ཞེ་ན། ནད་ཀྱི་འགྱུར་བ་ལྡོག་ཏུ་མི་རུང་བ་མ་ཡིན་པར་ཐལ། ནད་གསོ་བའི་སྦྱོར་བ་དོན་ཡོད་པའི་ཕྱིར། མེས་
བྱས་པའི་ཤིང་གི་འགྱུར་བ་དང། ནད་ཀྱི་འགྱུར་བ་དཔེ་དོན་མི་མཚུངས་པར་ཐལ། ཤིང་ལ་མེས་བྱས་པ་བཞིན། འགྱུར་བ་བྱེད་པ་པོ་འགའ་ཞིག་ལ་ལར་སླར་མི་འབྱུང་བར་འགྱུར་བ་བསྐྱེད་པར་བྱེད་པའི་རིགས་ཡིན་ན། འགྱུར་བ་ཆུང་ཡང་
ལྡོག་མི་སྲིད། གསེར་ལ་མེ་བཞིན་དུ་འགའ་ཞིག་ལྡོག་རུང་དུ་བྱེད་པའི་རིགས་ཡིན་ན་འགྱུར་བ་ཆེ་ཡང་ལྡོག་པའི་རིགས་ཡིན་པའི་ཕྱིར། ཤིང་དང་མཚུངས་ན། ནད་ཀྱི་འགྱུར་བ་ཅུང་ཟད་རིམས་ལ་སོགས་པས་བྱས་པ་ཡང་ལྡོག་མི་སྲིད་
པར་འགྱུར་རོ། །འགྱུར་བ་དང་པོ་ཆུང་ཡང་ལྡོག་པ་མིན་པར་ཐལ། ཤིང་སྣ་ནག་ཙམ་ཡང་ཤིང་དུ་ལྡོག་པ་མིན་པའི་ཕྱིར། སླར་ལྡོག་ཏུ་རུང་བར་བྱས་པའི་འགྱུར་བ་གང་ཡིན་པ་དེ་ནི་ཆེ་ཡང་སླར་ཡང་འབྱུང་འགྱུར་གྱི་རིགས་ཡིན་ཏེ། གསེར་གྱི་སྲ་བ་
ཆུ་བཞིན་དུ་སོང་ཡང་སྲ་བ་ཉིད་དུ་ལྡོག་པའི་ཕྱིར། འོ་ན་ནད་ཀྱི་འགྱུར་བ་ཆེན་པོ་ཡང་ལྡོག་པས་ཁྱབ་པར་ཐལ། འགྱུར་བ་ཆུང་ངུ་ལྡོག་པའི་ཕྱིར། འདོད་ན། གསོར་མི་རུང་བའི་ཆད་བཤད་པ་དང་འགལ་ལོ་ཞེ་ན། ཅུང་ཟད་གསོ་བྱ་མིན་པར་བརྗོད་

[148B] ཁྱོད་གསོ་མི་རུང་གི་རིགས་ཡིན་པས་དེ་ལྟར་བཤད་པ་མིན་ཏེ། ཁྱོད་འཆོས་པར་བྱེད་པའི་སྨན་དང་སྨན་པ་རྙེད་པར་དཀའ་བའི་ཕྱིར་རམ། ཁྱོད་ཀྱིས་ཟིན་པའི་ནད་པ་ཚེ་ཟད་པའི་དབང་གིས་དེ་ལྟར་བཤད་པའི་ཕྱིར། མཐུན་རྐྱེན་མ་ཚང་བ་དེ་
ལྟ་མིན་པར་ཉེས་པ་རླུང་མཁྲིས་ལ་སོགས་པའི་ནད་འབའ་ཞིག་འཆི་བའི་རྒྱུ་ཡིན་ན། གསེ་རུང་མིན་པའི་ནད་མེད་པ་ཉིད་དུ་ཐལ། འགལ་རྐྱེན་གཞན་མེད་མཐུན་རྐྱེན་ཚང་ན་ནད་ངེས་པར་གསོ་ནུས་པའི་ཕྱིར། དུག་གིས་ཤི་བའི་ལུས་དེ་ཅིས་ན་སླར་ཡང་
འཚོ་བར་མི་འགྱུར་བ་མི་འཐད་པར་ཐལ། ཉེར་ལེན་ལུས་གནས། འགལ་རྐྱེན་ཤི་བའི་དུག་སོགས་སྔགས་ལ་སོགས་པས་ལྡོག་པའི་ཕྱིར་རམ། དུག་སྦྲུལ་དེ་ཡིས་སོས་ཟིན་པའི་དུག་རྨ་ཁར་འདུས་པ་བཅད་པ་ལས་ཀྱང་ནད་ཀྱི་འགྱུར་བའི་རྒྱུ་དང་བྲལ་
བའི་ཕྱིར། གསུམ་པ་ལ། ཉེར་ལེན་གྱི་མཚན་ཉིད། དེ་ལུས་སེམས་ལ་མེད་པའོ། །དང་པོ་ནི། སྒྲོན་མེ་ཆོས་ཅན། ཁྱོད་སྒྲོན་མེའི་འོད་ཀྱི་ཉེར་ལེན་ཡིན་ཏེ། ཁྱོད་ཀྱི་ངོ་བོ་འགྱུར་བ་མེད་པར་ཉེར་ལེན་ཅན་སྒྲོན་མེའི་འོད་དག་གི་ངོ་བོ་འགྱུར་བར་བྱེད་པར་མི་ནུས་
པར། དེའི་ངོ་བོ་ཙམ་གྱི་ཐུན་མོང་མ་ཡིན་པའི་ལག་རྗེས་དངོས་སུ་འཇོག་བྱེད་ཡིན་པའི་ཕྱིར། དཔེར་ན། འཇིམ་པ་འགྱུར་བ་མེད་པར་རྫའི་བུམ་པ་སོགས་མི་འགྱུར་བ་བཞིན་ནོ། །གཉིས་པ་ནི། སེམས་དང་ལུས་ཀྱང་ཉེར་ལེན་དང་ཉེར་ལེན་ཅན་མ་ཡིན་པར་ཐལ་
བ་ལང་དང་བ་མེན་དེ་བཞིན་དུ་འགྱུར་རྗེས་སུ་འགྱུར་བར་མི་བྱེད་པའི་ཕྱིར། ཁྱབ་སྟེ། རྒྱུའི་དངོས་པོ་གང་འགྱུར་བ་མེད་པར་འབྲས་བུའི་དངོས་པོ་གང་ཞིག་རྣམ་པར་འགྱུར་བའི་རྒྱུ་དེ་དེའི་ཉེར་ལེན་དུ་མི་རིགས་པའི་ཕྱིར། དཔེར་ན། བ་ལང་དང་བ་མེན་ལ་སོགས་

[149A]༄༅། །པ་བཞིན། འོ་ན་ཚོགས་པ་གཅིག་ཏུ་གནས་པ་འགལ་ལོ་ཞེ་ན། འབྲས་བུ་ལུས་སེམས་ལྷན་ཅིག་ཏུ་གནས་སུ་རུང་སྟེ། དེ་གཉིས་ཀྱི་ཉེར་ལེན་གྱི་རྒྱུ་གཉིས་ཕན་ཚུན་ལྷན་ཅིག་བྱེད་རྐྱེན་བྱེད་པ་ལས་སྐྱེ་བའི་ཕྱིར། དཔེར་ན། མེ་དང་
ཟངས་མའི་ཞུ་བ་ཉིད་ལྷན་ཅིག་གནས་པ་བཞིན་ནོ། །གཉིས་པ་ལ། དུས་མཉམ་གྱི་རྟེན་དགག་དེས་རིགས་ཅན་གཞན་ཡང་ཁེགས་པ། དོན་བསྡུ་བའོ། །དང་པོ་ལ། ཐལ་བ་དགོད། དེའི་ལན་དགག་མངོན་སུམ་དང་འགལ་བ་སྤང་བའོ། །དང་པོ་ནི་
ཡིད་བློ་ཆོས་ཅན། ལུས་དེ་ཁྱོད་ཀྱི་དུས་མཉམ་པའི་རྟེན་མ་ཡིན་ཏེ། ཁྱོད་རྫས་སུ་ཡོད་པ་དང་མེད་པ་དག་ལ་ཡང་དུས་མཉམ་པའི་རྟེན་རྫས་གཞན་དོན་མེད་པའི་ཕྱིར། གཉིས་པ་ནི། མ་ཡིན་ཏེ། གྲུབ་ཟིན་དུ་ཡོད་པའི་གནས་བྱེད་ཀྱི་རྒྱུ་རྟེན་
གྱི་དོན་ཡིན་ནོ་ཞེ་ན། དེ་ཆོས་ཅན། ལུས་འདི་ཁྱོད་ཀྱི་གྲུབ་ཟིན་གནས་པའི་རྟེན་དུ་མེད་དེ། ཁྱོད་ཀྱི་གནས་པ་པོ་ཁྱོད་རང་ལས་གཞན་མིན་པར་རང་རྒྱུ་ལས་དེའི་བདག་ཉིད་དུ་སྐྱེས་པའི་ཕྱིར། རྟགས་མ་གྲུབ་སྟེ། རྫས་གཞན་ཡིན་ནོ་ཞེ་ན་ཡང་
ལུས་དེས་ནི་ཁྱོད་ཀྱི་དངོས་པོ་གནས་པའི་བྱ་བ་ཅི་ཞིག་ཀྱང་བྱས་པ་མི་འཐད་པར་ཐལ། དེ་ཁྱོད་ལས་དོན་གཞན་པའི་ཁྱོད་ཀྱི་ངས་པ་དེའི་རྒྱུ་ཉིད་ཡིན་པའི་ཕྱིར། དེ་ཆོས་ཅན། ཁྱོད་འཇིག་པ་མེ་པར་ཐལ་བར་འགྱུར་ཏེ། ཁྱོད་གྲུབ་ཟིན་དུས་
གཉིས་པར་གནས་པའི་ཕྱིར། གལ་ཏེ་དེ་འཇིག་རྒྱུ་ལས་འཇིག་པར་འདོད་པས་རྟག་པ་མ་ཡིན་ནོ་ཞེ་ན། ཁྱོད་གྲུབ་ཟིན་གནས་པ་ལས་ཕྱིས་འཇིག་རྒྱུས་འཇིག་པ་མི་འཐད་པར་ཐལ། དེ་ལའང་ཡིད་བློའི་འཇིག་པ་ཡིད་བློ་དང་རྫས་གཅིག་དང་

[149B] ཐལ་བ་སྔ་མ་དང་སྐྱོན་མཚུངས་པ་ཡིན་པའི་ཕྱིར། གནས་པས་རྒྱུས་ཀྱང་ཅི་ཞིག་བྱ་དོན་མེད་པར་ཐལ། འཇིག་རྒྱུ་དང་མ་ཕྲད་ན་གྲུབ་ཟིན་གནས། ཕྲད་ན་གནས་རྒྱུས་གནས་པར་བྱེད་མི་ནུས་པའི་ཕྱིར། གལ་ཏེ་གནས་རྒྱུ་མེད་ན་སྔར་ནས་
འཇིག་པ་ལ་འཇིག་རྒྱུ་དང་ཕྲད་པའི་བར་དུ་གནས་རྒྱུ་དེས་གནས་པར་བྱེད་པས་སྐྱོན་མེད་དོ་ཞེ་ན། འཇིག་པ་དངོས་པོའི་ཆོས་ཉིད་དུ་ཡོད་པ་འདི་ལ་གནོད་བྱེད་མེད་པར་ཐལ། འཇིག་རྒྱུ་དང་མ་ཕྲད་པར་ཡང་འཇིག་པ་སྲིད་པའི་ཕྱིར། འདོད་ན། གནས་པའི་རྒྱུས་
ནི་ཅི་ཞིག་བྱ་གྲུབ་ཟིན་གནས་མི་ནུས་པར་ཐལ། འདོད་པ་དེའི་ཕྱིར། གསུམ་པ་ནི། གལ་ཏེ་དཔེར་ན། ས་ཕྱོགས་ཆུ་སོགས་ཀྱི་གྲུབ་ཟིན་གནས་པའི་རྟེན་དུ་མངོན་སུམ་གྱིས་གྲུབ་པ་བཞིན་དུ་ལུས་སེམས་ཀྱང་ཡིན་ནོ་ཞེ་ན། སྣོད་ཀྱིས་ཆུ་གྲུབ་ཟིན་
གནས་པར་བྱེད་པ་མ་ཡིན་པར་ཐལ། དེ་ལྟར་འདོད་པ་འདི་ལའང་དོན་ལ་བཀོད་པའི་ཉེས་པ་དེ་དག་མཚུངས་པའི་ཕྱིར། འོ་ན་འཇིག་རྟེན་ན་རྟེན་དུ་གྲགས་པ་ཇི་ལྟར་ཞེ་ན། ཆུ་སྣོད་ཆོས་ཅན། ཁྱོད་རང་རང་གི་ཆུའི་རྟེན་ཡིན་ཏེ། སྐད་ཅིག་རེ་རེར་འཇིག་པའི་
དང་ཅན་གྱི་རང་ནང་གི་ཆུའི་དངོས་པོ་རྣམས་ཀྱི་རྒྱུན་ཕྱི་མ་སྔ་མའི་དངོས་པོ་དེ་ལྟ་བུར་ཡུལ་གོ་ས་མཚུངས་པར་སྐྱེ་བའི་རྒྱུ་ཡིན་ཕྱིར། ཕན་འདོགས་པ་དེ་ལྟ་མིན་ན། དོན་གཞན་གྱི་རྟེན་དུ་རིགས་པ་མ་ཡིན་པར་ཐལ་ལོ། །མི་རྟག་པ་ལ་རྟེན་འཐད་
ཀྱང། ༑རྟག་པ་ལ་མི་འཐད་དེ། དེ་ཆོས་ཅན། རང་ནང་གི་ཆུ་སོགས་ཀྱི་རྟེན་དུ་འགྱུར་ཏེ། དེ་ཐུར་དུ་འབོ་བ་ཡི་གེགས་བྱེད་པའི་ཕྱིར། ཡོན་ཏན་དང། སྤྱི་དང། ལས་རྣམས་ཆོས་ཅན། ཁྱོད་ལ་དོན་གཞན་གྱི་རྟེན་ཅི་དགོས་མི་དགོས་པར་ཐལ། སྐད་

[150A]༄༅། །ཅིག་སྔ་ཕྱི་གང་དུ་ཡང་འགྲོ་བ་མེད་པ་ཅན་ཡིན་པའི་ཕྱིར། གཉིས་པ་ནི། གྲུབ་ཟིན་གནས་པའི་རྟེན་འགོག་པའི་རིགས་པ་འདིས་ནི་ཆོས་ཅན། ཡོན་ཏན་རྫས་ལ་འཕྲོད་པ་འདུ་བ་དང། རྫས་དེ་ཡོན་ཏན་གྱི་འཕྲོད་པ་འདུ་བ་
ཅན་གྱི་རྒྱུ་ཡིན་པ་བསལ་བ་ཡིན་ཏེ། གྲུབ་ཟིན་གནས་པའི་རྟེན་མེད་པར་བསྟན་པའི་ཕྱིར། འཕྲོད་པ་འདུ་བ་ཅན་གྱི་རྒྱུ་མེད་ན་དེ་ལ་འཕྲོད་པ་འདུས་པ་མེད་པ་མི་འཐད་པར་ཐལ། རིགས་ལ་སོགས་པ་གསལ་བ་མེད་པར་ཡང་རྣམ་པར་
གནས་པའི་ཕྱིར། ཡང་ན་གསལ་བ་དེ་རིགས་གྲུབ་ཟིན་གནས་པའི་རྟེན་དུ་མེད་དེ། ཞེས་པ་ལ་རྟགས་སྔ་མའོ། །དེ་བཞིན་དུ་ལུས་སེམས་འཕྲོད་པ་འདུ་བ་ཅན་གྱི་རྒྱུ་ཡིན་པ་ཡང་བསལ་ཏེ། ཞེས་པ་ལ་རྫས་དང་ཡོན་ཏན་ལ་བཀོད་པའི་
རྟགས་སྦྱར་རོ། །གསུམ་པ་ལ། ཕྱིས་འབྱུང་གི་འཇིག་རྒྱུ་ལ་བརྟགས་ན་གྲུབ་ཟིན་གནས་པའི་རྒྱུ་མི་འཐད་པ་ནི། དངོས་པོ་དེའི་གནས་རྒྱུས་ཅི་ཞིག་བྱ་དགོས་པ་མེ་དཔར་ཐལ། རྒྱུ་གཞན་ལས་དངོས་པོ་འཇིག་དགོས་ཀྱི་འཇིག་པའི་ངོ་བོར་
མ་སྐྱེས་པའི་ཕྱིར། དེ་འཇིག་རྒྱུ་གཞན་མེད་པར་རང་གི་ངང་གིས་འཇིག་ན་ཡང་གནས་པའི་རྒྱུ་རྣམས་ལ་གྲུབ་ཟིན་གནས་པའི་ནུས་པ་མེད་པ་ཡིན་པར་ཐལ། གྲུབ་ཟིན་གནས་པའི་རྟེན་ཡོད་ན་མི་འཇིག་པར་ཐལ་བ་ནི། དངོས་པོ་ཐམས་
ཅད་དུས་འགའ་ཞི་གི་ཚེ་ནའང་འཇིག་པར་མི་འགྱུར་བར་ཐལ། སྐྱེ་བ་ཅན་ཀུན་མཐར་བདག་ལ་སོགས་པའི་རྟག་དངོས་ཀྱི་རྟེན་དང་བཅས་པ་ཡིན་པ་དེའི་ཕྱིར། ཁྱབ་པར་ཐལ། རྟག་དངོས་ཀྱི་རྟེན་དང་བཅས་པ་ཐམས་ཅད་མི་འཇིག་པར་གནས་

[150B] རང་གི་ངང་གིས་བརྟགས་ན་ད་མི་འཐད་པ་ནི། གལ་ཏེ་དངོས་པོ་རང་ཉིད་འཇིག་པའི་ངང་ཚུལ་ཅན་གྱི་བདག་ཉིད་ཡིན་ན། དེའི་གནས་བྱེད་གཞན་ཡང་གྲུབ་ཟིན་གནས་མི་ནུས་པར་ཐལ། གལ་ཏེ་དེ་མིན་ན། དེ་གནས་བྱེད་གཞན་
གང་ཡང་དགོས་པ་མེད་པར་ཐལ། གཉིས་པ་ལ། དགག་པ་དངོས་དང། ལུས་སེམས་རྫས་གཅིག་དགག་པ་དང། འཁོར་བའི་རྒྱུ་ངོས་གཟུང་བའོ། །དང་པོ་ལ། ལུས་ཤེས་རབ་སོགས་ཀྱི་བདག་རྐྱེན་ཡིན་པ་དགག་པ་དང། ཆགས་སོགས་ཀྱི་བདག་རྐྱེན་ཡིན་པ་
དགག་པའོ། །དང་པོ་ལ། རྟགས་དགོད་པ་ནི། ཤེས་རབ་དང་བརྟེ་བ་ལ་སོགས་པ་ཆོས་ཅན། ལུས་དེ་ཁྱོད་ཀྱི་རྟེན་ཁྱད་པར་ཅན་མ་ཡིན་ཏེ། ལུས་ཀྱི་ཕུལ་བྱུང་དང་འགྲིབ་པའི་རྗེས་སུ་བྱེད་པ་མེད་པར་བློ་སྔ་མ་གོམས་པ་ཡི་འདུ་བྱེད་པའི་ཁྱད་པར་གྱིས་ཕུལ་དུ་
བྱུང་བ་དང་འགྲིབ་པ་དག་ཏུ་འགྱུར་བ་ཡིན་པའི་ཕྱིར། ཁྱབ་སྟེ་བརྟགས་འདི་ནི་མར་མེའི་འོད་ལ་སོགས་པ་ཉེར་ལེན་ལུས་ལ་བརྟེན་པ་རྣམས་ལ་ཡོད་པ་མ་ཡིན་པའི་ཕྱིར། བཅུད་ལེན་སོགས་ཀྱིས་ལུས་རྒྱས་པར་བྱས་པ་ལས། ཤེས་རབ་སོགས་ཁྱད་
པར་དུ་འགྱུར་བ་མཐོང་བའི་ཕྱིར། ལུས་ཁྱད་པར་དུ་གྱུར་པ་དེ་ལས་ཀྱང་ཤེས་རབ་སོགས་འདི་ཅུང་ཟད་ཁྱད་པར་དུ་འགྱུར་མོད། ལུས་དེ་རྟེན་ཁྱད་པར་ཅན་མ་ཡིན་པར་ཐལ། དེ་འདྲའི་ལུས་ཀྱིས་ལུས་ཤེས་ལ་དངོས་སུ་ཕན་བཏགས་པའི་སྒོ་ནས། ཤེས་
འདོགས་པ་ཡིན་གྱི། སེམས་དེ་ལ་ཕན་འདོགས་པ་མོད་པར་མིན་པའི་ཕྱིར། གཉིས་པ་ལ། ཆགས་སོགས་ལུས་ལས་དངོས་སུ་མི་སྐྱེ་བ་དཔེ་དང་བཅས་པ། དོན་བསྡུ་བའོ། །དང་པོ་ནི། ཆགས་སོགས་ལུས་འཕེལ་འགྲིབ་ཀྱི་རྗེས་སུ་བྱེད་

[151A]༄༅། །དེ། ལུས་རྒྱས་པ་ལས་འདོད་ཆགས་དང། རྒུད་པ་ལས་ཞེ་སྡང་འཕེལ་བར་མཐོང་ངོ་ཞེ་ན། སོ་སོར་རྟོག་པའི་ཤེས་རབ་དང་བྲལ་པའི་དུས་འགའ་ཞིག་གི་ཚེ་ལུས་རྒྱས་རྒུད་སོགས་ཀྱིས་འཕེལ་བར་བྱས་པའི་ཆགས་སོགས་ཆོས་ཅན་
ལུས་དེ་ཁྱོད་ཀྱི་དངོས་ཀྱི་བདག་རྐྱེན་མ་ཡིན་ཏེ། ཚོར་བ་བདེ་སྡུག་ལས་དངོས་སུ་སྐྱེས་པ་ཡིན་པའི་ཕྱིར། ཚོར་བ་བདེ་སྡུག་དེ་ཡང་ཆོས་ཅན། ལུས་དེ་ཁྱོད་ཀྱི་བདག་རྐྱེན་མ་ཡིན་ཏེ། ཁམས་སྙོམས་པ་དང་མ་སྙོམས་པ་ལ་སོགས་པའི་ནང་གི་རེག་
བྱའི་དོན་གཟུང་ཡུལ་དུ་ཉེ་བ་ལས་སྐྱེས་པ་ཡིན་པའི་ཕྱིར། ཚུལ་འདིས་ནི། འདུས་པའི་རིམས་ལ་སོགས་པ་ལས་དྲན་པ་ཉམས་པ་སོགས་འབྱུང་བའི་ཚུལ་ཡང་བཤད་པ་ཡིན་ཏེ། དེ་དག་ཀྱང་ནང་གི་རེག་བྱའི་དོན་གཟུང་ཡུལ་དུ་ཡོད་པའི་ཁྱད་པར་ལས་
སྐྱེས་བའི་དབང་བློས་འགྱུར་བར་བྱེད་པ་ཙམ་ཡིན་པའི་ཕྱིར། དཔེར་ན། རྒྱུད་སྔར་མའི་ཁྱད་པར་འགའ་ཞིག་ལ་སྟག་བྱུང་ངོ་ཞེས་པའི་སྒྲ་ཐོས་པ་དང། གཞན་བསད་པའི་ཁྲག་ལ་སོགས་པ་མཐོང་བ་ལས་འབྱུང་བར་འགྱུར་བའི་སེམས་རྨོངས་པ་ལ་
སོགས་པ་དེ་དག་ཆོས་ཅན། ལུས་ལ་དངོས་སུ་བརྟེན་པ་མ་ཡིན་ཏེ། ནང་གི་ཚོར་བས་འཕེལ་བར་བྱས་པ་ཙམ་ཡིན་པའི་ཕྱིར། གཉིས་པ་ནི། སེམས་ནི་ཆོས་ཅན། སེམས་སྔ་མ་ལ་བརྟེན་པ་ཡིན་ཏེ། དེ་ཉེར་ལེན་དུ་མེད་ན་མི་འབྱུང་བ་དེའི་ཕྱིར་
ཉེར་ལེན་ལུས་ལ་བརྟེན་པ་མ་ཡིན་ཏེ། ངེས་པར་སེམས་སྔ་མ་གང་ཡང་རུང་བ་ཉིད་ཀྱི་གོམས་པའི་འདུ་བྱེད་ཀྱི་རྗེས་སུ་འཇུག་པ་དེའི་ཕྱིར། གཉིས་པ་ནི། གལ་ཏེ་བུའི་ལུས་ནི་ཕ་མའི་ལུས་ཀྱི་རྗེས་སུ་འགྲོ་བར་མཐོང་བའི་ཕྱིར་དེ་ལས་སྐྱེས་པ་

[151B] སེམས་སྔ་མའི་འདུ་བྱེད་ཀྱི་རྗེས་སུ་འགྲོ་བར་བསྒྲུབས་པས་ལུས་ལ་མི་བརྟེན་པར་མི་འགྲུབ་བོ་ཞེ་ན། ཇི་ལྟར་རང་གི་སེམས་སྔ་མ་ལ་བརྟེན་པར་བྱས་ནས་གོམས་པའི་ཐོས་པ་དང་བསམ་
པ་དང། བཟོ་ལ་སོགས་པའི་འདུ་བྱེད་ཆོས་ཅན། སེམས་ལ་སད་པའི་དུས་ལ་སོགས་པའི་ཚེ། གསལ་བར་མངོན་དུ་གྱུར་པ་དེ་ལྟར་ལུས་ལའང་གསལ་བར་སྣང་བར་འགྱུར་བར་ཐལ། ཁྱོད་ཡིད་གཏད་ན་ངེས་རུང་གི་སེམས་ཀྱི་ཡོན་ཏན་
གང་ཞིག་ལུས་སེམས་རྫས་ཐ་དད་མེད་པའི་ཕྱིར། གསུམ་པ་ལ། མངལ་དུ་སྐྱེ་བ་ལེན་པའི་རྒྱུ་ངོས་གཟུང། དེ་ལ་རྩོད་པ་སྤང་བའོ། །དང་པོ་ནི། ཐ་མལ་པ་ཆོས་ཅན། བདེ་བ་ཐོབ་པར་འདོད་པ་དང། སྡུག་བསྔལ་འདོར་བར་འདོད་པའི་སྲེད་པས་
མངལ་ལ་སོགས་པའི་དམན་པའི་གནས་ཡོངས་སུ་ལེན་ཏེ། དབང་ཕྱུག་ལ་སོགས་པའི་སེམས་ཅན་གཞན་གྱིས་དབང་མེད་དུ་བཀྲི་བ་མིན་པར་བདག་ལ་ཆགས་པ་དང་ལྡན་པས་དེ་དག་ལེན་པའི་ཕྱིར། བདེ་བ་ཐོབ་པར་འདོད་པས་ཡིན་ན། སྡུག་
བསྔལ་གྱི་གནས་རང་དགར་ལེན་པ་མི་འཐད་དོ་ཞེ་ན། དེ་མི་འགལ་བར་ཐལ། སྐྱེས་བུ་ཀུན་ནས་འཆིང་བའི་རྒྱུ་སྡུག་བསྔལ་ལ་བདེ་བར་འཛིན་པའི་ཕྱིན་ཅི་ལོག་གི་བློ་དང་བདེ་བ་ཐོབ་འདོད་ཀྱི་སྲེད་པ་འཁོར་བར་སྐྱེ་བའི་རྒྱུ་ཡིན་པའི་ཕྱིར། དེར་ཐལ་
གང་ལ་ལོག་སྲེད་དེ་མེད་པའི་དགྲ་བཅོམ་པ་དེ་ནི་དེ་ཟད་པར་སྤངས་པའི་དབང་གིས་འཁོར་བར་སྐྱེ་བར་མི་འགྱུར་བའི་ཕྱིར། གཉིས་པ་ནི། གལ་ཏེ། སྐྱེ་བ་གཞན་ནས་འགྲོ་འོང་བྱེད་པ་མེད་དེ། མ་མཐོང་བའི་ཕྱིར་ཅེ་ན། རྒྱང་ཕན་གྱིས་མ་མཐོང་བས་

[152A]༄༅། །མེད་པར་མི་འགྲུབ་པར་ཐལ། རྒྱང་ཕན་དབང་པོ་མི་གསལ་བའི་ཕྱིར་དཔེར་ན། མིག་མི་གསལ་བ་ཡིས་དུ་བ་ཆུང་དུ་ཡོད་ཀྱང་མི་མཐོང་བ་བཞིན། མིག་གིས་མ་མཐོང་ཡང་ལུས་ལ་ཐོགས་པ་སྲིད་པ་ལ། དེ་མ་དམིགས་པས་མེད་དོ་ཞེ་
ན། བར་སྲིད་ལ་སོགས་པ་ལུས་ཅན་འགའ་ཞིག་ཆོས་ཅན། ལུས་ཅན་ཡིན་ཡང་ལ་ལར་ཐོགས་མེད་དུ་འཇུག་སྟེ། ཕྲ་ཞིང་དང་བའི་ལུས་ཅན་ཡིན་པའི་ཕྱིར། རྫ་སོ་མ་ལ་ཆུ་བཞིན་དང། གསེར་ལ་དངུལ་ཆུ་ཐོགས་མེད་དུ་འཇུག་པ་བཞིན་ནོ། །དེས་
ན་རྒྱང་ཕན་གྱིས་མ་མཐོང་བའི་ཕྱིར་ན་མེད་པ་མིན་པར་ཐལ། ཡོད་ཀྱང་རྒྱང་ཕན་གྱིས་མ་མཐོང་བ་སྲིད་པའི་ཕྱིར། གཉིས་པ་ལ། ལུས་རགས་པའི་ཆ་མེད་ཡིན་བློའི་རྟེན་ཁྱད་པར་ཅན་ཡིན་པ་དགག་པ་དང། རྡུལ་ཕྲན་དེ་ཡིན་པ་དགག་པའོ། །དང་
པོ་ལ། ཡན་ལག་ཅན་ཆ་མེད་ཡིན་པ་དགག་པ་དང། བཀག་པ་ལ་གནོད་པ་སྤང་པའོ། །དང་པོ་ལ་རྟགས་བསྒྲུབ་པ་དང་དེ་དགོད་པའོ། །དང་པོ་ལ། བྱ་བ་ལ་བརྟེན་པའི་འགལ་འདུ་ནི། སྐྱེས་བུའི་ལུས་ཀྱི་ལག་པ་ལ་སོགས་པ་ལ་འདུ་འབྲེལ་གྲུབ་པའི་
ཡན་ལག་ཅན་གཡོན་ལུས་ཐམས་ཅད་ཀྱི་ཡན་ལག་ཅན་དག་གཡོ་བར་འགྱུར་བར་ཐལ་དེ་གཉིས་ཆ་མེད་གཅིག་ཡིན་པའི་ཕྱིར། ཁྱབ་པར་ཐལ། གཡོ་མི་གཡོ་འགལ་བ་ཅན་གྱི་ལས་ནི་ཆ་མེད་གཅིག་ལ་གཞི་མཐུན་མི་རུང་བའི་ཕྱིར་
རྟགས་མ་གྲུབ་ན། གཞན་དུ་ཆ་ཐ་དད་ཅན་དུ་གྲུབ་པར་འགྱུར་བར་ཐལ། གཡོ་མི་གཡོ་འགལ་བ་འདུས་པའི་ཕྱིར། མཐོང་བ་ལ་བརྟེན་པའི་འགལ་འདུ་ནི། སྐྱེས་བུའི་གདོང་གཅིག་པུ་གོས་ཀྱིས་བསྒྲིབ་པ་ན། ལུས་ཐམས་ཅད་དག་གོས་ཀྱིས་བསྒྲིབས་

[152B] དེའི་ཡན་ལག་ཅན་གཉིས་ཆ་མེད་གཅིག་ཡིན་པའི་ཕྱིར། འཾ་སྒྲས་ཡན་ལག་གོས་ཀྱིས་བསྒྲིབས་པ་ཡིན་གྱི། ཡན་ལག་ཅན་མ་བསྒྲིབས་པས་དེ་ལ་བསྒྲིབས་མ་བསྒྲིབས་ཆ་གཉིས་མེད་དོ་ཞེ་ན། འོ་ན་དེའི་ཚེ་གདོང་གི་ཡན་ལག་
ཅན་དེ་མ་བསྒྲིབས་པར་མཐོང་བར་འགྱུར་པར་ཐལ། དེ་མ་བསྒྲིབས་པར་མཐོང་རུང་དུ་ཡོད་པའི་ཕྱིར། ཡོན་ཏན་ལ་བརྟེན་པའི་འགལ་འདུ་ནི། གདོང་གཅིག་བུ་སྔོན་པོའི་ཚོན་གྱིས་ཁ་བསྒྱུར་ན་ལུས་རིལ་ཁ་བསྒྱུར་བར་སྣང་བར་ཐལ། དེའི་ཡན་ལག་
ཅན་གཉིས་ཆ་མེད་གཅིག་ཡིན་པའི་ཕྱིར། འཾ་གྱི་སྒྲས་ཡན་ལག་ཚོན་གྱིས་ཁ་བསྒྱུར་གྱི་ཡན་ལག་ཅན་མ་ཡིན་ནོ་ཞེ་ན། འོ་ན་དེའི་ཚེ། དུས་གཅིག་ཏུ་ཚོན་གྱིས་བསྒྱུར་བའི་གདོང་སྔོན་པོ་གཅིག་དང་ཚོན་གྱིས་མ་བསྒྱུར་བའི་གདོང་གཉིས་སོ་སོར་
རྟོགས་པར་འགྱུར་བར་ཐལ། ཚོན་གྱིས་བསྒྱུར་བའི་གདོང་སྔོན་པོ་མངོན་སུམ་དུ་མཐོང། དུས་དེར་དེ་གང་ལ་འདུ་འབྲེལ་གྲུབ་པའི་གཞི་ཚོན་གྱིས་ཁ་མ་བསྒྱུར་བའི་ཡན་ལག་ཅན་གྱི་གདོང་མི་ཤ་ཁ་ཅིག་ཀྱང་མཐོང་རུང་དུ་ཡོད་
པའི་ཕྱིར། གཉིས་པ་ནི། སྐྱེས་བུའི་ལུས་ཀྱི་ཚོགས་པ་ཆོས་ཅན། རགས་པ་ཆ་མེད་གཅིག་ཏུ་ཡོད་པ་མིན་ཏེ། གཡོ་མི་གཡོ་སོགས་ཀྱི་འགལ་བ་དུ་མ་འདུས་པ་དེའི་ཕྱིར། བྱེ་བྲག་པ་དག་ཕྱི་དོན་རགས་པ་ཆ་བཅས་ཡིན་ན། ཆ་དང་ཆར་ཕྱེ་ནས་དཔྱད་ན་
རྡུལ་ཕྲན་བསགས་པ་ཙམ་ལས་མ་འདས་ལ། ད་ལྟ་ན་སྒྲིབ་ཐོགས་སོགས་བྱེད་པའི་དངོས་པོ་མི་སྲིད་པར་འགྱུར་བས་ཡན་ལག་ལས་དོན་གཞན་པའི་ཡན་ལག་ཅན་ཆ་མེད་ཁས་ལེན་པ་ཡིན་ནོ། །གང་དག་རགས་པ་ཡིན་ན་རྫས་སུ་མ་གྲུབ་པས་ཁྱབ་

[153A]༄༅། །པར་འདོད་པ་དང། ཚོགས་པ་དང་ཚོགས་པ་ཅན་རྫས་ཐ་དད་དུ་འདོད་པ་དག་ནི་ཚོགས་རྒྱུན་འཇོག་མ་ཤེས་པའི་ལོག་པར་རྟོག་པ་འབའ་ཞིག་གོ་ཡན་ལག་ཅན་འདི་བྱེ་བྲག་པའི་རྩ་བའི་འདོད་པ་ཡིན་ཀྱང། རྒྱང་ཕན་ལུས་ཡིད་
བློའི་རྟེན་ཁྱད་པར་ཅན་དུ་འདོད་པ་ན་རྟེན་བྱེད་པའི་ལུས་ཀྱི་ངོ་བོ་ལ་དཔྱད་ནས་འགོག་པའི་ཡན་ལག་ཡིན་པས། གཞུང་འདི་དག་གི་ཕྱིར་རྒོལ་ནི་རྒྱང་ཕན་ཡིན་ནོ། །གཉིས་པ་ལ། ཕྱི་དོན་དབང་ཤེས་ཀྱིས་མི་རྟོག་པར་ཐལ་བ་སྤང་བ་དང། དེས་རིཌ་
ཅན་གཞན་ཡང་ཁེགས་པ་དང། ཡན་ལག་ཅན་དང་དེ་ལ་བརྟེན་པའི་ཡོན་ཏན་བྱེ་བྲག་ཏུ་དགག་པའོ། །དང་པོ་ནི། རགས་པའི་ཕྱི་དོན་རྡུལ་ཕྲན་ལས་རྫས་ཐ་དད་མེད་ན། རྡུལ་ཕྲན་དུ་མའི་གནས་སྐབས་ཉིད་ལས་མ་འདས་ལ། དེ་ལྟ་ནའང། སྔ་མ་རྡུལ་
ཕྲན་ཁྱད་པར་ཅན་དུ་མ་གྱུར་པའི་དུས་བཞིན་དུ། ཕྱི་དོན་དབང་ཤེས་ཀྱིས་རྟོགས་པ་མིན་པར་ཐལ། སྔ་མ་དང་ཁྱད་པར་མེད་པའི་ཕྱིར་དང། རྡུལ་ཕྲ་རབ་ཡིན་པའི་ཕྱིར་ཅེ་ན། རྟགས་དང་པོ་མ་གྲུབ་པ་ནི། དབང་ཤེས་ཀྱི་དམིགས་རྐྱང་བྱེད་པའི་གཟུཌ་
དེ། དམིགས་རྐྱེན་མི་བྱེད་པའི་གནས་སྐབས་དང་ཁྱད་པར་མེད་པར་མ་གྲུབ་སྟེ། སྔ་མ་ལས་ཁྱད་པར་ཅན་དུ་གྱུར་པའི་གཟུགས་རྣམས་དབང་ཤེས་ཀྱི་གཟུང་ཡུལ་དུ་འགྱུར་དགོས་པ་དེའི་ཕྱིར་རྟགས་གཉིས་པ་མ་གྲུབ་པ་ནི། བུམ་པ་ཆོས་ཅན། རྡུལ་
ཕྲན་མིན་པར་ཐལ། དབང་པོའི་མངོན་སུམ་ཚད་མས་རང་སྟོབས་ཀྱིས་ངེས་ཤེས་འདྲེན་ནུས་ཀྱི་ཡུལ་ཡིན་པ་དེའི་ཕྱིར། འདིའི་འགྲེལ་པར་སློབ་དཔོན་ལྷ་དབང་བློས། དེའི་ཚེ་རྡུལ་ཕྲན་དེ་དག་ཐ་སྙད་ཀྱི་ཡུལ་མ་ཡིན་ནོ། །ཞེས་བཤད་པ་ནི། དབང་

[153B] དབང་ཤེས་དེས་ནི་གཟུགས་སོ་ཞེས་པ་ལ་སོགས་པའི་རགས་པའི་ཐ་སྙད་འདྲེན་པའི་ཕྱིར་རོ། །གང་དག་རགས་པ་ཡིན་ན་རྫས་སུ་མ་གྲུབ་པར་འདོད་བཞིན་དུ་གཞུང་འདིས་རྡུལ་ཕྲན་དབང་ཤེས་ཀྱིས་
མཐོང་བ་མི་སྲིད་པར་བསྟན་ཏོ། །ཞས་ཟེར་བ་ཆེས་མི་རིགས་ཏེ། སྔོན་པོ་ཆོས་ཅན། རྡུལ་ཕྲན་ཡིན་པར་ཐལ། ཕྱི་དོན་གང་ཞིག་རགས་པ་མིན་པའི་ཕྱིར། རྟགས་མ་གྲུབ་ན། དམ་བཅའ་སྔ་མ་དང་འགལ། འདོད་ན། རྡུལ་ཕྲན་མིན་པར་ཐལ། དབང་ཤེས་
ཀྱིས་མཐོང་བའི་ཕྱིར། མིག་ཤེས་ཀྱིས་སྔོན་པོ་མི་མཐོང་བར་ཁས་ལོང་ཞིག་དབང་པོའི་མངོན་སུམ་གྱི་ཡུལ་ཡིན་ན་དངོས་པོ་ཡིན་པར་འགལ་བར་ཐལ། རྡུལ་ཕྲན་དེའི་ཡུལ་དུ་འགྱུར་བ་མི་སྲིད། རགས་པཡིན་ན་དངོས་པོར་འགལ་བའི་ཕྱིར། ཡང་
ན། དུ་མ་ཉིད་ན་ཞེས་པའི་རྩོད་པ་སོར་བཞག་ནས། སྔ་མ་བཞིན་ཞེས་པ་ལན་དུ་བྱས་ཏེ། གལ་ཏེ་ལུས་འདི་རྡུལ་ཕྲན་དུ་མ་ཡིན་ན། རགས་པ་མི་སྲིད་པས་སྔ་མ་རྡུལ་ཕྲན་སོ་སོར་གནས་པ་བཞིན་དུ་དབང་ཤེས་ཀྱིས་སོ་སོར་རིག་པར་ཐལ་ལོ་ཞེས་
སྦྱར་རོ། །དེ་ནི་ཡན་ལག་ཅན་ཆ་མེད་མི་སྲིད་ན་རྡུལ་ཕྲན་ཉིད་ལས་མ་འདས་པས། རྡུལ་ཕྲན་སོ་སོར་རིག་པར་ཐལ་ལོ་སྙམ་པ་ལ། འོ་ན་ཡན་ལག་ཅན་ཆ་མེད་གོང་དུ་ཁེགས་པའི་ཕྱིར་དེ་ལྟར་རིག་པར་ཐལ་ལོ་ཞེས་པའོ། །གཉིས་པ་ནི། རྡུལ་ཕྲན་
ཁྱད་པར་ཅན་བསྒྲུབ་པ་འདིས་ནི་ཆོས་ཅན། རགས་པའི་ཆ་མེད་མི་སྲིད་ན་ཕྱི་རོལ་དོན་ལ་སྒྲིབ་བྱེད་ལ་སོགས་པ་བྱེད་པའི་ནུས་པ་མེད་པ་དག་ཀྱང་བསལ་བ་ཡིན་ཏེ། དེ་མེད་ཀྱང་རྡུལ་ཕྲན་བསགས་པས་བྱ་བ་དེ་དག་བྱེད་པར་བསྟན་པའི་ཕྱིར། གསུཾ་

[154A]༄༅། །པ་ལ། དབང་ཤེས་ཀྱིས་མཐོང་བ་ལ་ཡན་ལག་ཅན་དོན་གཞན་དགོས་ན་ཧ་ཅང་ཐལ་བ་དང། དེ་ལ་བརྟེན་པའི་གྲངས་སོགས་དོན་གཞན་དགག་པའོ། །དང་པོ་ནི། དངུལ་ཆུ་གསེར་སོགས་དང་འདྲེས་པའམ། རྡོ་ཚན་ལ་སོགས་པ་ཇི་ལྟར་
ཡང་དབང་ཤེས་ལ་སྣང་བ་མི་འཐད་པར་ཐལ། དེ་ལ་ཡན་ལག་ཅན་དོན་གཞན་མེད་པའི་ཕྱིར་ཏེ། རྡུལ་རིགས་མི་མཐུན་ཚོགས་པའི་ཕྱིར། གཞུང་འདི་ལ་བརྟེན་ནས་ལྕགས་གོང་དམར་འབར་བར་གྱུར་པའི་ཚེ་མེ་ལྕགས་རྫས་ཐ་དད་དུ་འདོད་པ་མི་རིཌ་
ཏེ། དེ་གཉིས་རྫས་གཅིག་ཏུ་རྣམ་ངེས་སུ་བསྒྲུབ་པ་དང། འདི་དང་ཚུལ་མི་མཚུངས་པར་དེའི་ཐད་ཀྱི་འགྲེལ་པར་སློབ་དཔོན་ཆོས་མཆོག་གིས་རྒྱས་པར་བཤད་པ་ལྟར་ཡིན་ནོ། །གཞན་ཡང་དབང་སོགས་རྐྱེན་གསུམ་གྱིས་གཟུགས་རྟོགས་པའི་འབྲས་བུ་
ཐུན་མོང་བ་དག་ཇི་ལྟར་ཡང་བསྐྱེད་པ་ཡིན་པ་མི་འཐད་པར་ཐལ། དེ་རྣམས་མ་ཚོགས་པའི་སོ་སོར་ནུས་པ་མེད་པ་གང་ཞིག་དེ་རྣམས་ཚོགས་ཀྱང་ཡན་ལག་ཅན་དོན་གཞན་མེད་པའི་ཕྱིར། རྐྱེན་གསུམ་ཕྲད་པའི་ལྡན་པ་ལས་དབང་ཤེས་སྐྱེའོ་ཞེ་ན་
རྐྱེན་གསུམ་གྱིས་ལྡན་པ་བསྐྱེད་པ་ཡང་མི་འཐད་པར་ཐལ། ལྡན་པ་བསྐྱེད་པར་འདོད་པ་འདིར་ཡང། ཚོགས་མ་ཚོགས་ཀྱི་ཐལ་བ་དེ་མཚུངས་པའི་ཕྱིར། གལ་ཏེ། གསེར་དང་དངུལ་ཆུ་འདྲེས་པ་འདིར་ནི་ཡན་ལག་ཅན་མེད་ཀྱང་རྡུལ་རིགས་མི་
མཐུན་ཕྲད་པའི་ལྡན་པ་དབང་ཤེས་ལ་སྣང་བ་ཡིན་ནོ་ཞེ་ན། བརྟེན་པ་རྡུལ་ཕྲན་ཕྲད་པ་གང་ལས་ཀྱང་དབང་ཤེས་ཀྱིས་དངོས་སུ་རྟོགས་པ་མི་སྲིད་པར་ཐལ། རྟེན་རྡུལ་ཕྲན་མཐོང་བ་མེད་པའི་ཕྱིར། འདིས་ནི། དབང་ཤེས་ཀྱིས་རྡུལ་ཕྲན་མི་

[154B] །རྫས་རིགས་མི་མཐུན་སྣ་ཚོགས་སྦྱར་བའི་བཏུང་བ་ཆོས་ཅན། རོ་ཞིམ་པ་དང། གཟུགས་བཟང་བ་ལ་སོགས་པའི་ཡོན་ཏན་དང་ལྡན་པར་འགལ་བར་ཐལ། དེ་ལྡན་པའི་
གཞི་ཡན་ལག་ཅན་དོན་གཞན་མེད་པའི་ཕྱིར། གལ་ཏེ་ཡན་ལག་ཅན་དོན་གཞན་མེད་ཀྱང། ཡན་ལག་གི་རོ་གཟུགས་ཉིད་ལ་ཉེ་བར་བཏགས་པ་ལས་བཏུང་བ་རོ་ཞིམ་པ་ལ་སོགས་པའི་ཐ་སྙད་འདོད་དོ་ཞེ་ན། བཏུང་བ་དེ་ལའང་རང་རང་གི་ཐུན་མོང་མ་
ཡིན་པའི་རེ་གཟུགས་ལ་སོགས་མ་འདྲེས་པར་སྣང་བའི་བློ་ཐ་དད་པ་སྐྱེ་བར་འགྱུར་གྱི། ཐུན་མོང་དུ་སྦྱར་བ་ལས་བྱུང་བའི་རོ་གཟུགས་སོགས་ཀྱི་བློ་སྐྱེ་མི་སྲིད་པར་ཐལ། ཡན་ལག་ཅན་སོགས་སུ་མ་འདྲེས་པའི་ཡན་ལག་གི་རོ་གཟུགས་ལ་རོ་ཞིམ་པ་སོགས་
སུ་བཏགས་པ་ཙམ་ཡིན་པའི་ཕྱིར། ཡང་ན། འོ་མ་ལ་སོགས་པ་སོ་སོར་འཐུངས་པའི་རོ་མྱོང་བའི་བློ་ལས་ཐ་དད་པར་རྫས་སྣ་ཚོགས་སྦྱར་བའི་བཏུང་བ་ལ་རོ་གཞན་མྱོང་བ་མི་འཐད་པར་ཐལ། ཡན་ལག་གི་རོ་ལ་རོ་ཞིམ་པ་སོགས་སུ་བཏགས་པ་ཙམ་དུ་
ཟད་ཀྱི། ཡན་ལག་ཅན་གྱི་རོ་མེད་པའི་ཕྱིར། ཇི་ལྟར་མེ་ཏོག་བརྒྱ་ཆར་དུ་དང་ར་ དེ་ལ་ཡན་ལག་ཅན་དོན་གཞན་མེད། ལྡན་པ་ཡོད་ཀྱང་ཡོན་ཏན་ལ་ཡོན་ཏན་གཉིས་པ་མི་བརྟེན་
པའི་ཕྱིར། གཉིས་པ་ལ། རྟགས་དགོད་པ་དང། དེ་ལ་གནོད་པ་སྤང་པའོ། །དང་པོ་ནི། གྲངས་སོགས་དེ་དང་ལྡན་པའི་བུམ་པ་རང་གི་ངོ་བོ་དང། བུམ་པ་ཞེས་བརྗོད་པའི་སྒྲ་དག་ཆོས་ཅན། ཁྱོད་ལས་རྫས་ཐ་དད་པར་བུམ་པའི་གྲངས་དང་ལྡན་པར་རང་ལས་

[155A]༄༅། །ལ་སོགས་པའི་ངོ་བོ་མེད་དེ། དེ་ལྟར་ཡོད་ན་བློ་མ་འཁྲུལ་བ་ལ་སྣང་དགོས་པ་ལས། བློ་མ་འཁྲུལ་བ་ལ་མི་སྣང་པའི་ཕྱིར། གཉིས་པ་ལ། སྒྲ་ཐ་དད་འཇུག་པས་དོན་རྫས་ཐ་དད་གྲུབ་པ་དགག་དེ་མ་གྲུབ་ན་སྒྲ་ཐ་དད་དེན་མེད་དུ་ཐལ་བ་སྤང་
པའོ། །དང་པོ་ནི། །བུམ་པ་ལས་དོན་གཞན་པའི་གྲངས་སོགས་ཡོད་དེ། བུམ་པ་གཅིག་གཉིས་ལ་སོགས་པའི་སྒྲ་མཐོང་བའི་ཕྱིར་ཅེ་ན། སྒྲ་དང་རྟོག་པའི་ཤེས་པ་ཐ་དད་མཐོང་བ་ཙམ་གྱིས་དོན་རྫས་ཐ་དད་ཡོད་པ་མ་ཡིན་པར་ཐལ། བུམ་པ་ལས་
དོན་གཞན་པའི་བུམ་པའི་གཅིག་མེད་ཀྱང་བུམ་པ་གཅིག་མ་ཡིན་པའི་དངོས་པོ་ལས་ཐ་དད་པའི་གཞན་སེལ་གྱི་རྗེས་སུ་འབྲང་བའི་རྣམ་རྟོག་གིས་བཏགས་པའི་དོན་ཅན་ཡིན་པའི་ཕྱིར། དཔེར་ན། ཡོན་ཏན་སྔོན་པོ་ལ་སོགས་པ་ལ་ཡོན་ཏན་གཉིས་
པ་མི་བརྟེན་ཀྱང་སྔོན་པོ་གཅིག་ཅེས་པ་མཐོང་བའམ། བུམ་པ་བཞིག་པ་དང་མ་སྐྱེས་པ་དག་ལ་ཡོན་ཏན་དོན་གཞན་མེད་ཀྱང། གཅིག་གཉིས་ལ་སོགས་པའི་ཐ་སྙད་མཐོང་བ་བཞིན་ནོ། །གལ་ཏེ་འདས་མ་འོངས་ལ་གྲངས་ཀྱི་ཐ་སྙད་སྦྱོར་བ་འདིར་
ནི་བཏགས་མིང་དུ་འདོད་དོ་ཞེ་ན། དངོས་པོ་ཐམས་ཅད་ལ་དེ་དག་གི་ཐ་སྙད་བཏགས་པའི་རྒྱུས་ཅིས་མི་འདོད་དེ་འདོད་རིགས་པར་ཐལ། ཁྱད་ཆོས་དོན་གཞན་མེད་པའི་རྒྱུ་མཚན་གང་གིས་འདས་མ་འོངས་ལ་གྲངས་སོགས་ཀྱི་མིང་དེ་བཏགས་མིང་དུ་འདོད་
པ་གང་ཞིག་གྲངས་སོགས་དོན་གཞན་མེད་པ་དེ་ནི་དངོས་པོ་ཀུན་ལ་མཚུངས་པའི་ཕྱིར། གལ་ཏེ་ཀུན་ལ་མིང་ཉེ་བར་བཏགས་པ་ལས་འཇུག་པ་མིན་ཏེ། དངོས་མིང་མི་སྲིད་པར་ཐལ་བའི་ཕྱིར་རོ། །དེས་ན་རྫས་ཐ་དད་ཁྱད་པར་གྱི་ཆོས་སུ་ཡོད་པ་ལ་

[155B] དེ་མེད་པའི་མིང་འཇུག་པ་བཏགས་མིང་ངེ་ཞེ་ན། ཁྱད་ཆོས་དོན་གཞན་ལས་མིང་འཇུག་པ་དངོས་མིང་དང། དེ་མེད་པའི་མིང་བཏགས་མིང་ངོ་ཞེས་བྱ་བ་འདི་ཉིད་རྒྱུ་མཚན་གང་ལས་ཀྱང་མི་འཐད་པར་ཐལ། རྒྱུ་མཚན་
མེད་བཞིན་དུ་བྱེ་བྲག་པས་བཏགས་པ་ཙམ་དུ་ཟད་པའི་ཕྱིར། གཉིས་པ་ལ། སྒྲ་ཐ་དད་དོན་མེད་དུ་ཐལ་བ་སྤང་བ་དང། དྲུག་སྒྲ་མི་འཐད་པར་ཐལ་བ་སྤང་བའོ། །དང་པོ་ནི། བརྗོད་བྱའི་དོན་རྫས་ཐ་དད་པ་མེད་པ་ལ་སྒྲ་ཐ་དད་སྦྱར་བ་དོན་མེད་དེ། སྦྱར་ཡང་རྣམ་
གྲངས་པ་ཙམ་དུ་འགྱུར་བའི་ཕྱིར་ཅེ་ན། བརྗོད་བྱ་དོན་གཞན་མེད་པའི་སྒྲ་ཐ་དད་ཡིན་ན། རྣམ་གྲངས་པར་འགྱུར་བས་མ་ཁྱབ་པར་ཐལ། དཀར་པོ་ལས་དོན་གཞན་པའི་གྲངས་ཀྱི་རྒྱུ་མཚན་ཅན་མིན་ཡང། དཀར་པོ་གཅིག་གཉིས་ཞེས་བརྗོད་པའི་གྲངས་སོཌ་
ཀྱི་སྒྲ་དང། གྲངས་དེ་དང་ལྡན་པའི་དཀར་པོ་ལ་སོགས་པའི་སྒྲ་རྣམ་གྲངས་པ་མིན་པའི་ཕྱིར། གལ་ཏེ་དཀར་པོ་དེའང་གཅིག་དོན་གཞན་དང་ལྡན་ནོ་ཞེ་ན། ཡོན་ཏན་དང་རྫས་ནི་ཁྱད་པར་མེད་པར་འགྱུར་བར་ཐལ། ཡོན་ཏན་ལ་ཡོན་ཏན་རྫས་གཞན་
གཉིས་པ་བརྟེན་པའི་ཕྱིར། དེས་ན་སྒྲ་རྟོག་ཐ་དད་འཇུག་པའི་རྒྱུ་ནི་རྫས་ཐ་དད་ངེས་པར་དགོས་པ་མིན་པར་ཐལ། རྫས་དོན་གཞན་ཡོད་པ་མིན་ཡང་ལྡོག་པའི་དབྱེ་བ་ཐ་དད་པ་ཙམ་གྱིས་སྒྲ་ཐ་དད་འཇུག་པ་ཡིན་པའི་ཕྱིར། དཔེར་ན་ལས་ལ་རྫས་
མིན་པ་དང། རྫས་ལ་ལས་མིན་པའི་ཁྱད་ཆོས་དོན་གཞན་མེད་ཀྱང་རྫས་འདི་ལས་མིན། ལས་རྫས་མིན་ཞེས་པའི་སྒྲ་བཞིན་ནོ། །གཉིས་པ་ལ། ཆོས་དང་ཆོས་ཅན་བརྗོད་པའི་སྒྲའི་ཁྱད་པར་དང། རིགས་བརྗོད་ཀྱི་སྒྲའི་ཁྱད་པར་རོ། །

[156A]༄༅། །དང་པོ་ནི། འོ་ན་བུམ་པའི་གྲངས་ཞེས་བརྗོད་པ་མི་འཐད་པར་འགྱུར་ཏེ། དེ་ལས་དོན་གཞན་པའི་གྲངས་མེད་པའི་ཕྱིར་ཅེ་ན། དྲུག་སྒྲ་སྦྱར་བའི་དགོས་པ་ནི། དངོས་པོ་སྟེ་ཆོས་བརྗོད་པའི་སྒྲ་རྣམས་ཀྱིས་གྲངས་སོགས་དེ་དང་ལྡན་པའི་བུམ་
པ་ལས་ཐ་དད་བཞིན་དུ་བསྟན་པ་གང་དེའང་ཆོས་ཅན། དགོས་པ་ཡོད་དེ། བུམ་པའི་ཁྱད་ཆོས་གཞན་ལས་བུམ་པའི་གྲངས་ཁྱད་པར་དུ་གོ་བར་བྱོད་པ་ལ་སྦྱར་བ་ཡིན་པའི་ཕྱིར། ཆོས་བརྗོད་ཀྱི་སྒྲས་ཁྱད་པར་གཞན་སྤོང་བར་བསྟན་པ་ནི་
སྐབས་ལ་ལར་སོར་མོ་ཡི་ལྡན་པ་ཞེས་བརྗོད་པའི་སྒྲ་ཆོས་ཅན། སོར་མོ་དེ་སོར་མོའི་ལྡན་པ་ལས་ཐ་དད་པའི་ཆོས་བཞིན་དུ་བརྗོད་པར་བྱེད་པ་ལ་དགོས་པ་ཡོད་དེ། སོར་མོའི་གཤིབས་པ་དེ་ཙམ་ཤེས་པར་འདོད་པ་ལ་དེ་ཤེས་པའི་ཆེད་དུ་
ལྡེག་པ་གཞན་ཀུན་བློ་ཡུལ་དུ་འཕངས་པ་མེད་པར་དེ་ཙམ་ཞིག་བརྗོད་པའི་ཕྱིར། ཆོས་ཅན་བརྗོད་པས་ཁྱད་པར་གཞན་མི་སྤོང་བར་བསྟན་པ་ནི། སོར་མོ་ལྡན་པར་འགྱུར་ཞེས་བརྗོད་པའི་སྒྲ་ཆོས་ཅན། ཆོས་ཅན་བརྗོད་པར་གྲགས་པ་ཡིན་ཏེ། སོར་
མོའི་ཁྱད་ཆོས་དུ་མའི་ནང་ནས་གཤིབས་བའི་དོན་གཅིག་པོ་བརྗོད་ཀྱང། སོར་མོའི་ཁྱད་ཆོས་གཞན་ཐམས་ཅད་བློ་ཡུལ་དུ་འཕེན་པ་སྟེ་མ་སྤངས་པའི་སྒྲ་ཡིན་པའི་ཕྱིར། དེ་ལྟར་ཁྱད་ཆོས་དོན་གཞན་མེད་ཀྱང། དོན་གཅིག་བརྡ་ཐ་དད་
པར་བྱས་པ་ལ་དགོས་པ་ཡོད་པ་ཡིན་ཏེ། དོན་གཅིག་བུ་དེ་ཉིད་ཁྱད་པར་གཞན་སྤངས་མ་སྤངས་ཀྱི་སྒོ་ནས་ཤེས་པའི་ཆེད་དུ་བྱས་པའི་ཕྱིར། གཉིས་པ་ནི། ཡན་ལག་ཅན་དོན་གཞན་མེད་པར་ཡན་ལག་ཙམ་ཡིན་ན། བུམ་པ་གཟུགས་

[156B] གཟུགས་ལ་སོགས་པ་རྣམས་ཀྱི་གཟུགས་སོ་ཞེས་པ་ཙམ་དུ་འགྱུར་གྱི། བུམ་པའི་གཟུགས་ཞེས་པ་ནི་མི་རུང་བར་འགྱུར་རོ་ཞེ་ན། བུམ་པ་ཞེས་བརྗོད་པའི་སྒྲ་ཡན་ལག་ཅན་དོན་གཞན་ལ་འཇུག་པ་མ་ཡིན་ཏེ། བུམ་པའི་རྡུལ་རྫས་བརྒྱད་པོ་དེའི་
མཚུངས་པའི་འབྲས་བུ་ཆུ་སྐྱོར་བ་ཡི་རྒྱུ་མིན་པ་རྣམ་པར་གཅོད་པའི་ཚོགས་པ་ལ། བུམ་པ་ཞེས་བརྗོད་པའི་སྒྲ་དངོས་མིང་དུ་འཇུག་པར་འགྱུར་བའི་ཕྱིར། བུམ་པའི་གཟུགས་སོ་ཞེས་བརྗོད་པའི་སྒྲ་དེ་བུམ་པ་དང། བུམ་པའི་གཟུགས་གཉིས་གཞི་གཅིག་
པ་ཅན་ཏེ། གཞི་མཐུན་བརྗོད་པའི་སྒྲ་མ་ཡིན་ཏེ། བུམ་པ་ཞེས་བརྗོད་པའི་སྒྲ་དེས་བུམ་པའི་གཟུགས་དྲི་ལ་སོགས་པ་རྣམས་ཀྱིས་རང་འཛིན་ཤེས་པ་བསྐྱེད་པའི་ཐུན་མོང་མ་ཡིན་པའི་ནུས་པའི་ཁྱད་པར་བརྗོད་བྱར་སྤོང་བ་དེས་ནའི་ཕྱིར། དེས་ན། བུམ་པ་
ཞེས་བརྗོད་པའི་སྒྲ་དེ་བུམ་པའི་གཟུགས་ལ་སོགས་པ་ལ་བལྟོས་ནས་ཚོགས་བརྗོད་ཀྱི་སྒྲ་དང། གསེར་བུམ་ལ་སོགས་པ་ལ་བལྟོས་ནས་རིགས་བརྗོད་ཀྱི་སྒྲ་ཡིན་པས་སྔ་མ་བརྗོད་བྱར་སྤོང་ཞིང། ཕྱི་མ་མི་སྤོང་བ་ཡིན་ནོ། །དེས་ན་ཚོགས་བརྗོད་ཀྱི་
སྒྲ་དང་རིགས་བརྗོད་ཀྱི་སྒྲ་ལ་མུ་བཞི་ཡོད་དེ། དང་པོ་ཡིན་ལ་ཕྱི་མ་མ་ཡིན་པ་ནི། འབིགས་བྱེད་ཅེས་བརྗོད་པ་ལྟ་བུའོ། །ཕྱི་མ་ཡིན་ལ་དང་པོ་མ་ཡིན་པ་ནི་གཟུགས་ཞེས་བརྗོད་པ་ལྟ་བུ། གཉིས་ཀ་ཡིན་པ་ནི། བུམ་པ་ཞེས་བརྗོད་པ་ལྟ་བུ། གཉིས་
ཀ་མ་ཡིན་པ་ནི། དེ་དག་ལས་མ་གཏོགས་པ་རྣམས་སོ། །དེས་ན། རིགས་བརྗོད་ཀྱི་སྒྲས་རིགས་དོན་གཞན་དང། ཚོགས་བརྗོད་ཀྱི་སྒྲས་ཡན་ལག་ཅན་རྫས་གཞན་ངེས་པར་བརྗོད་བྱར་བྱེད་པ་མ་ཡིན་པར་ཐལ། སྔ་མས་རིགས་ཅན་

[157A]༄༅། །བརྗོད་བྱར་མི་སྤོང། ཕྱི་མས་ཚོཌ་པ་ཅན་བརྗོད་བྱར་སྤོང་བ་འདི་ནི། རིཌ་བརྗོད་དང་ཚོཌ་པ་བརྗོད་པའི་ཁྱད་པར་ཡིན་པའི་ཕྱིར། ཡན་ལག་ཅན་དོན་གཞན་མེད་ཀྱང་བུམ་པ་ཡི་ནི་གཟུགས་ཞེས་སོགས་བརྗོད་པ་དག་ལ་དགོས་པ་ཡོད་དེ། དེ་ལྟར་བུམ་པའི་གཟུགས་ཁྱད་གཞི་
དང། ཚོགས་སྤྱི་བུམ་པ་དེ་ཁྱད་ཆོས་ཀྱི་ཡན་ལག་ཏུ་བྱས་ཏེ་བསྟན་པས་བུམ་པའི་གཟུགས་དེས་རང་འཛིན་ཤེས་པ་བསྐྱེད་པའི་ནུས་པའི་ཁྱད་པར་བློ་ཡུལ་དུ་སྟོན་པར་བྱེད་པའི་ཕྱིར། བཤད་མ་ཐག་པའི་ཕྱོགས་འདིས་ཙནྡན་གྱི་དྲི་ཞེས་བརྗོད་པ་ལྟ་བུ་གཞན་
ལའང་དེ་ཁོ་ན་བཞིན་དུ་ཡན་ལག་ཅན་དོན་གཞན་མེད་ཀྱང། ཙནྡན་གྱི་དྲི་ཞེས་བརྗོད་པ་ལ་འགལ་བ་མེད་དོ་ཞེས་བརྗོད་པར་བྱའོ། །དེ་ལྟར་བརྗོད་པའི་ཚེ། ཙནྡན་ཁྱད་ཆོས་དང། དེའི་དྲི་ཁྱད་གཞི་ཡིན་ནོ། །གཉིས་པ་ལ། རྡུལ་ཕྲན་ཀུན་ཚོགས་པ་ཡིད་
བློའི་རྒྱུར་དགོས་པ་དགག་རེ་རེ་རྐྱང་པས་ནུས་པ་དགག་པའོ། །དང་པོ་ནི། ཡན་ལག་ཕྲ་མོ་གཅིག་དང་བྲལ་ནའང། ཡིད་བློ་སྐྱེ་བ་མིན་པར་ཐལ། ཡན་ལག་གི་ཆ་མ་ལུས་པ་དེའི་རྒྱུ་ཉིད་དུ་ངེས་པར་དགོས་པ་ཡིན་པའི་ཕྱིར། གཉིས་པ་ལ། ཐལ་བ་དགོད་
པ་དང། དེའི་ལན་དགག་པའོ། །དང་པོ་ནི། དུས་ཅིག་ཅར་དུ་སྐྱེས་བུ་གཅིག་གི་རྒྱུད་ལ་ཡིད་བློ་མང་པོ་འབྱུང་བར་འགྱུར་བར་ཐལ། རྡུལ་ཕྲན་རེ་རེ་ནས་བལྟོས་མེད་དུ་ཡིད་བློ་བསྐྱེད་ནུས་པ་ཉིད་ཡིན་པའི་ཕྱིར། གཉིས་པ་ལ། དབུགས་ཀྱི་རྐྱེན་གྱིས་ཅིག་
ཅར་དུ་མ་མི་སྐྱེ་བ་དགག་པའོ། །དང་པོ་ལུས་ལས་ཅིག་ཅར་སྐྱེས་ཀྱང་ཕྱིས་རིགས་འདྲ་རེ་རེ་ཁོ་ན་སྐྱེ་བ་དགག་པའོ། །དང་པོ་ལ། དབུགས་རྟག་པ་ལས་སྐྱེ་བ་དགག་མི་རྟག་པ་ལས་སྐྱེ་བ་དགག་རང་ལ་ཉེས་པ་སྤང་བའོ། །དང་པོ་ནི། དབུགས་འབྱུང་

[157B] ཆ་དུ་མ་མེད་པས་ཡིད་བློ་རེ་རེ་ཁོ་ན་སྐྱེ་བར་ངེས་བྱེད་མིན་པར་ཐལ། ལུས་དང་རྡུལ་གྱི་ཆ་ཤས་དུ་མ་ཅན་ཉིད་དུ་མཚུངས་པའི་ཕྱིར། དེ་མ་གྲུབ་སྟེ། དབུགས་རྟག་པ་གཅིག་ཉིད་ཡིན་ན་ཞེ་ན། ཡང། ཡིད་བློ་མང་པོ་ཅིག་ཅར་དུ་
གསལ་བར་འགྱུར་བར་ཐལ། དེའི་རྒྱུ་རྟག་པ་རྟག་ཏུ་ཉེ་བའི་ཕྱིར། གལ་ཏེ་དུས་གཅིག་ཏུ་ཡིད་བློ་གཅིག་ཁོ་ནའི་རྒྱུ་ཡིན་གྱི་དུ་མའི་རྒྱུ་མིན་ནོ་ཞེ་ན། དབུགས་ཆོས་ཅན། རིམ་གྱིས་ཀྱང་ཡིད་བློ་བུ་མའི་རྒྱུ་མིན་པར་ཐལ། ཅིག་ཅར་མིན་པ་གང་ཞིག་ནུས་པའི་
ཁྱད་པར་མི་འདྲ་བ་མེད་པའི་ཕྱིར། དབུགས་རྟག་པ་ཞིག་སྲིད་ཀྱང། ཡིད་བློ་རེ་རེ་ཁོ་ནའི་རྒྱུར་མི་འཐད་པ་ནི། དབུགས་དེ་ཆོས་ཅན། ཁྱོད་ལས་ཡིད་བློ་རེ་རེ་ཁོ་ན་སྐྱེ་བར་ངེས་པ་མ་ཡིན་པར་ཐལ། ཁྱོད་འབྱུང་རྡུབ་གང་རུང་གཅིག་གི་ཡུན་ལ་ཡང་དོན་སྔ་ཕྱི་དུ་
མ་འཛིན་པའི་ཡིད་བློ་དུ་མ་སྐྱེ་བའི་ཕྱིར། སྔ་ཕྱི་དུ་མ་ཡིད་བློ་གཅིག་གིས་ཤེས་པ་ཡིན་གྱི། ཡིད་བློ་དུ་མ་མིན་ནོ་ཞེ་ན། འོ་ན་ཡིད་བློས་དོན་སྔ་ཕྱི་དུ་མ་རྣམ་ལྡན་དུ་ཤེས་སམ། རྣམ་མེད་དུ་ཤེས། དང་པོ་ལྟར་ན། ཡིད་བློ་དུ་མར་གྲུབ་ལ། ཕྱི་མ་ལྟར་ན། ཡིད་
བློ་ཆོས་ཅན། དོན་སྔ་ཕྱི་དུ་མ་དེ་ནི་ཅིག་ཅར་ཉིད་དུ་ཤེས་པར་འགྱུར་བར་ཐལ། དེ་ལྟར་ཤེས་པ་ལ་འགལ་བ་མེད་པའི་ཕྱིར། ཡང་ན་རིམ་གྱིས་ཀྱང་ཤེས་པར་མི་འགྱུར་བར་ཐལ། རྣམ་པའི་ཁྱད་པར་མེད་པའི་ཕྱིར། གཉིས་པ་ལ། དབུགས་དུ་མ་རིམ་གྱིས་
འབྱུང་བས་ཡིད་བློ་རེ་རེ་ཁོ་ན་བསྐྱེད་པ་དགག་ཅིག་ཅར་འབྱུང་བའི་དུ་མས་གཅིག་བསྐྱེད་པ་དགག་པའོ། དང་པོ་ནི། གལ་ཏེ་ལུས་ལས་འབྱུང་གི་རང་གི་རིགས་འདྲ་སྔ་མ་ལས་འབྱུང་བ་མིན་པའི་དུས་རིམ་གྱིས་འབྱུང་བ་ཅན་གྱི་དབུགས་ཀྱི་སྐད་ཅིག་མང་

[158A]༄༅། །པོ་དག་སྔ་ཕྱིར་འབྱུང་བ་དེ་འདྲ་བའི་སེམས་རེ་རེ་ཉིད་ཀྱིས་དངོས་རྒྱུ་ཡིན་པར་རྟོག་པར་བྱེད་པས་ཡིད་བློ་དུ་མ་ཅིག་ཅར་མི་འབྱུང་ངོ་ཞེ་ན། དབུགས་དེ་དག་ཆོས་ཅན། སྔ་ཕྱི་རིམ་ལྡན་དུ་ཇི་ལྟར་ཡང་འབྱུང་བར་འགྱུར་བ་མི་འཐད་པར་ཐལ། གོ་
རིམ་དང་ལྡན་པར་བསྐྱེད་པའི་རྒྱུ་མེད་པའི་ཕྱིར་ཏེ། ལུས་རྟག་པ་ལས་སྐྱེས་པའི་ཕྱིར། མ་གྲུབ་སྟེ། རང་གི་རིགས་འདྲ་སྔ་མའི་རྒྱུ་ཉིད་ལས་སྐྱེས་སོ་ཞེ་ན། དང་པོ་མངལ་དུ་སྐྱེས་མ་ཐག་དཔུགས་འབྱུང་བར་མི་འགྱུར་བར་ཐལ། དེའི་ཚེ་དེའི་རྒྱུ་རིགས་འདྲ་
སྔ་མ་དེ་འདྲ་ཡོད་པ་མ་ཡིན་པའི་ཕྱིར། མ་གྲུབ་ན། སྐྱེ་བ་སྔ་མ་མེད་པར་འགལ་ལོ། །སྐྱེས་མ་ཐག་གི་དབུགས་འབྱུང་རྡུབ་ཆོས་ཅན། རིགས་འདྲ་སྔ་མ་ཡོད་ཀྱང་ཆ་དུ་མ་ཅན་ཉིད་དུ་ངེས་པར་ཐལ། གོས་ཐ་དད་དུ་མའི་ཡུལ་ན་ཁྱབ་པ་ཅན་ཡིན་པའི་
ཕྱིར། འདོད་ན་ཡིད་བློ་དུ་མ་ཅིག་ཅང་སྐྱེ་བར་ཐལ། དེའི་ཉེར་ལེན་ལུས་རྟག་པ་དང། རྐྱེན་དབུགས་དུ་མ་ནུས་པ་མ་ཉམས་པར་ཚང་བའི་ཕྱིར། གཉིས་པ་ནི། གལ་ཏེ་དབུགས་དུ་མའང་དུས་གཅིག་པ་ཅན་གྱི་སེམས་གཅིག་གི་རྒྱུ་ཡིན་གྱི། དུ་མའི་རྒྱུ་
མིན་ནོ་ཞེ་ན། འོ་ན་དབུགས་རྒྱུ་བ་ཞན་པ་ལ་སོགས་པའི་སྐབས་སུ་དབུགས་རྒྱུ་བ་དྲག་པ་ལྟ་བུ་ཞིག་མ་ཚང་ནའང་ཡིད་བློ་མི་འབྱུང་བར་འགྱུར་བར་ཐལ། དེ་དག་ཀུན་ཚོགས་པ་ཡིད་བློའི་རྒྱུར་དགོས་པའི་ཕྱིར། ཅི་སྟེ་མ་གྲུབ་སྟེ། དྲག་ཞན་ཇི་ལྟར་ཡོད་པ་
ཡིད་བློ་དེའི་རྒྱུ་ཡིན་ནོ་ཞེ་ན། དབུགས་ཀྱི་དབང་གིས་ཡིད་ཀྱི་ཤེས་པ་ལ་ཡང་གསལ་མི་གསལ་གྱི་ཁྱད་པར་ཡོད་པར་འགྱུར་བར་ཐལ། དབུགས་དྲག་ཞན་ཇི་ལྟར་ཡོད་པ་ཡིད་བློའི་ཉེར་ལེན་ཡིན་པའི་ཕྱིར། ཁྱབ་སྟེ། འབྲས་བུ་གང་ཞིག་གང་གི་

[158B] གསུམ་པ་ནི། ཡིད་བློ་རང་གི་རིགས་འདྲ་ལས་སྐྱེ་བར་འདོད་པ་ཁྱོད་ཀྱི་ལུགས་ལ་ཡང་དུ་མ་ཅིག་ཅར་སྐྱེ་བར་འགྱུར་རོ་ཞེ་ན། རྣམ་ཤེས་སྔ་མ་གཅིག་ནི་རིགས་འདྲ་གཅིག་
ཁོ་ནའི་དངོས་ཀྱི་རྒྱུ་ཡིན་ཏེ། རིགས་འདྲ་རེ་རེ་ཁོ་ན་དངོས་སུ་བསྐྱེད་པའི་ནུས་པ་ངེས་པའི་ཕྱིར། དེར་ཐལ། ཡིད་ཀྱི་རྣམ་ཤེས་དོན་གཞན་གཟུགས་ལ་ལྷག་པར་ཆགས་པ་ཡིས་དེའི་ཚེ་དེ་ལས་དོན་གཞན་པའི་སྒྲ་མི་འཛིན་པའི་ཕྱིར། དེར་ཐལ། དེའི་ཚེ་དེ་
འཛིན་པའི་དེ་མ་ཐག་རྐྱེན་གྱི་ནུས་པ་ཉམས་ནས་མེད་པའི་ཕྱིར། གཉིས་པ་ནི། གལ་ཏེ་དང་པོ་མངལ་དུ་སྐྱེས་མ་ཐག་ལུས་ལས་ཅིག་ཅར་ཡིད་བློ་དུ་མ་སྐྱེས་ཤིང། ཕྱིས་ནི་རང་གི་རིགས་འདྲ་ལས་ཡིད་བློ་རེ་རེ་ཁོ་ན་སྐྱེ་བར་ངེས་པས་ཕྱིས་དུ་མ་ཅིག་ཅར་
སྐྱེ་བ་མིན་ནོ་ཞེ་ན། ལུས་ཀྱི་ནུས་པ་ཆོས་ཅན། ཡིད་བློ་དུ་མ་ཕྱིས་ཀྱང་ཅིག་ཅར་དུ་བསྐྱེད་པ་ལྡོག་པ་ཡིན་པ་མི་འཐད་པར་ཐལ། ཅིའི་ཕྱིར་ན་སྔར་དུ་མ་ཅིག་ཅར་བསྐྱེད་པ་གང་ཞིག་རྟག་པའི་ཕྱིར། སྔར་བཤད་པ་དེ་དག་གི་དོན་བསྡུས་ནས་བསྟན་པ་ནི། ཡིད་
བློ་རྣམ་པར་རྟོག་པ་འདི་བསྐྱེད་པའི་རྒྱུ་ཡོད་དམ་མེད། ཕྱི་མ་མི་འཐད་པ་ནི། ལུགས་ལྡོག་གི་སྐབས་སུ། རྒྱུ་མེད་གཞན་ལ་མི་ལྟོས་ཕྱིར། ཅེས་པ་དང། འདོད་རྒྱལ་མིན་ཞེས་པ་དང། སྦ་ན་མེད་པ་འབྱུང་བ་ལ། ཞེས་སོགས་ཀྱིས་སྟོན་ཏོ། །རྒྱུ་ཡོད་ན་
རྟག་པའམ། མི་རྟག་པ་ལས་སྐྱེ། དང་པོ་མི་འཐད་པ་ལ། ཁྱབ་པའི་རྟག་པ་ལས་སྐྱེ་བ་མི་འཐད་པ་ནི། དབང་ཕྱུག་ལ་སོགས་པ་ཞེས་པས་ཕྱོགས་དང་དུས་རྟག་པ་ལས་སྐྱེ་བ་སོགས་ཀྱང་མཚོན་ཏེ་མི་འཐད་པར་ཤེས་པར་བྱའོ། །མ་ཁྱབ་པའི་རྟག་པ་ལས་སྐྱེ་

[159A]༄༅། །བ་མི་འཐད་པ་ནི། གོང་དུ། རིམ་ཅན་མིན་ལས་རིམ་ཅན་མིན། ཞེས་སོགས་ཀྱིས་སྟོན་ཏོ། །མི་རྟག་པ་ལས་སྐྱེས་ན། ཡིད་བློ་རང་གི་ངོ་བོ་རྟག་གམ་མི་རྟག་དང་པོ་མི་འཐད་པ་ནི། འོག་ཏུ་བདག་རྟག་པ་འགོག་པའི་སྐབས་སུ་རྒྱས་པར་སྟོན་ལ། རང་
གི་ངོ་བོ་མི་རྟག་ཅིང་རྒྱུ་མི་རྟག་པ་ལས་སྐྱེས་ན། ལུས་སེམས་རྫས་གཅིག་གམ་ཐ་དད། དང་པོ་མི་འཐད་པ་ནི། དེ་ལྟར་ལུས་ལའང་ཡོན་ཏན་འགྱུར་ཞེས་སོགས་ཀྱིས་སྟོན་ཏོ། །ཕྱི་མ་ལྟར་ན་རྒྱུ་བེམ་པོ་ལས་སྐྱེས་སམ། རིག་པ་ལས་སྐྱེས། དང་པོ་ལྟར་
ན། ལུས་ཀྱིས་ཡིད་བློའི་ལྷན་ཅིག་བྱེད་རྐྱེན་ཙམ་བྱེད་པ་ནི་གྲུབ་ཟིན་པས་མི་འགོག་ལ། རྒྱུ་ཁྱད་པར་ཅན་བྱེད་ན་ཉེར་ལེན་བྱེད་དམ། བདག་རྐྱེན་ཁྱད་པར་ཅན་བྱེད། དང་པོ་མི་འཐད་པ་ནི། སྔ་ཕྱི་དང་དུས་མཉམ་ལ་བརྟགས་ནས། ལུས་ནི་གནས་པ་
ཉིད་ན་སེམས། ཞེས་པ་དང། ཡོད་མེད་དག་ལ། ཞེས་སོགས་ཀྱིས་སྟོན། ཕྱི་མ་མི་འཐད་པ་ནི། ལུས་ཀྱི་ཕུལ་བྱུང་འགྲིབ་མེད་པ། ཞེས་སོགས་ཀྱིས་སྟོན་ལ། ཡང་ན། གཞུང་འདི་ཉེར་ལེན་འགོག་པ་ལ་སྦྱར་བར་བྱ་སྟེ། རིགས་པ་ཐུན་མོང་བར་སྣང་
པའི་ཕྱིར། བདག་རྐྱེན་འགོག་ན་མིག་གི་དབང་པོས་མིག་ཤེས་ལ་ཕན་འདོགས་པའི་ཚུལ་ལྟར་གནས་པ་འགོག་པ་དང་སྦྱར་རོ། །རྟེན་ཁྱད་པར་ཅན་བྱེད་པའི་ལུས་དེའང་དབང་པོ་དང་བཅས་པ་ཡིན་ནམ། དབང་པོ་མེད་པ་ཡིན། རིགས་པ་ཆ་མེད་
གཅིག་ཡིན་ནམ། ཕྲ་མོ་དུ་མ་ཡིན། དང་པོ་གཉིས་མི་འཐད་པ་ནི། དེ་བློ་བཞིན་དུ་འཛིན་འགྱུར་ཕྱིར། ཅེས་སོགས་ཀྱིས་སྟོན་ལ། གསུམ་པ་མི་འཐད་པ་ནི། ལག་སོགས་གཡོ་ན། ཞེས་སོགས་ཀྱིས་སྟོན་ཏེ། དེ་ལ་སྐབས་དེར་ཡན་ལག་

[159B] ལེའུ་དང་པོར་སྒྲ་རྟོག་གི་འཇུག་ཚུལ་གཏན་ལ་འབེབས་པའི་སྤྱི་དོན་གཞན་སོགས་འགོག་པའི་སྐབས་དེར་འབྲེལ་པ་ཡིན་ནོ།། རྡུལ་ཕྲན་དུ་མའི་ལུས་ཀྱི་ཡིད་བློའི་རྟེན་ཁྱད་པར་ཅན་བྱེད་པ་མི་འཐད་པ་ནི། མ་ལུས་རྒྱུ་ཉིད་ཡིན་ན་ནི། ཞེས་སོགས་ཀྱིས་སྟོན་ཏོ། །ཡང་ལུས་ལ་རང་ལུས་དང་ཕ་མའི་ལུས་གཉིས་སུ་ཕྱེ་ནས་འགོག་པ་དངོས་སུ་གསལ་བར་མ་གསུངས་ཀྱང་དོན་གྱིས་ཐོབ་
སྟེ། དེ་ལྟ་ན། ཕ་མའི་ལུས་གྲུབ་ཙམ་གྱིས་དེའི་སྐྱེ་བ་སྔ་མ་ཡོད་པར་གྲུབ་པར་འགྱུར་རོ། །ཡིད་བློ་དེ་རིག་པ་སྔ་མ་ལས་སྐྱེས་ན། རང་གི་རིག་པ་སྔ་མ་དང། ཕ་མ་ལྟ་བུའི་གཞན་རྒྱུད་ཀྱི་རིག་པ་སྔ་མ་གཉིས་སུ་ངེས་ལ། ཕྱི་མ་ལྟར་ན། དེས་རང་གི་ཡིད་བློའི་
ཉེར་ལེན་ནམ། ལྷན་ཅིག་བྱེད་རྐྱེན་ཁྱད་པར་ཅན་བྱེད་ན། ཕ་མ་བཟོ་མཁས་ཤིང་མང་དུ་ཐོས་པ་སོགས་ཡིན་ན་བུ་ཡང་དེ་ལྟར་འགྱུར་བ་དང། ཕ་མ་བློ་མི་གསལ་བར་སོང་བའི་སྟོབས་ཀྱིས་དུ་ཡང་དེ་ལྟར་འགྱུར་བར་ཐལ་བ་ནི། དེ་ཕྱིར་ངེས་པར་གང་
ཉིད་ཀྱི། ཞེས་པའི་དོན་གྱི་ཤུགས་ཀྱིས་འཕངས་སོ། །རང་གི་རིག་པ་སྔ་མ་ལས་སྐྱེ་ན་འདོད་པ་ལེགས་པར་གྲུབ་བོ། །དེ་དག་གི་དོན་བསྡུས་ན། སྐྱེས་མ་ཐག་གི་ཡིད་བློ་ཆོས་ཅན། རིག་པ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དཔེར་ན། དེ་ལྟར་གྱི་
ཆགས་པ་ལས་ཞེ་སྡང་འབྱུང་བར་མཐོང་བ་བཞིན་ཞེས་པ་དང། ཐ་མལ་པ་འཆི་ཁའི་ཡིད་བློ་ཆོས་ཅན། རིག་པ་ཕྱི་མ་མཚམས་སྦྱོར་ཏེ། ཆགས་བཅས་ཀྱི་རིག་པ་ཡིན་པའི་ཕྱིར། དཔེ་སྔ་མ་བཞིན་ནོ། །རྟགས་དེ་གཉིས་ཀྱི་ཕྱོགས་ཁྱབ་ལགས་པར་

[160A]༄༅། །གྲུབ་པ་ཡིན་པས་སྐྱེ་བ་སྔ་ཕྱི་ཡོད་པར་གྲུབ་བོ། །གཉིས་པའི་རྟགས་ཀྱི་ཁྱད་པར་ནི། བདག་ལ་ཆགས་པ་དང་ལྡན་པས། ཞེས་སོགས་ཀྱིས་སྟོན་ཏོ། །གཉིས་པ་བཀག་པ་ལ་གནོད་པ་སྤང་བ་ནི། གལ་ཏེ་ཤི་བའི་ཚེ་ལུས་ལྡོག་པ་ན་སེམས་
འབའ་ཞིག་གནས་པར་འགྱུར་བར་ཐལ། ལུས་སེམས་ཀྱི་རྟེན་མིན་པའི་ཕྱིར་ཅེ་ན། དེ་ལ་རྣམ་པར་ཕྱེ་སྟེ་ལན་གདབ་པ་དང། ཚེ་ཕྱི་མའི་ལུས་ཀྱི་ཉེར་ལེན་ངོས་བཟུང་བའོ། །དང་པོ་ནི། གལ་ཏེ་ཚེ་འཕོས་མ་ཐག་གཟུགས་མེད་དུ་སྐྱེ་འགྱུར་གྱི་འདོད་
པའི་སྐྱེས་བུ་ཆོས་ཅན། ཁྱོད་ཤི་བའི་ཚེ་ཁྱོད་ཀྱི་སེམས་དེ་འབྱུང་བའི་ལུས་ལ་མི་བརྟེན་པར་ཡང་གནས་པར་འགྱུར་ཏེ། ཁྱོད་ཀྱི་སེམས་རྒྱུན་ཕྱི་མ་གནས་པའི་རྒྱུ་འཆི་ཁའི་སེམས་དེ་ཕྱི་མའི་ལུས་དེའི་རྒྱུ་འཆི་ཁའི་ལུས་དེའི་ནུས་པ་འཇུག་པ་ཐོབ་པའི་
ཕྱིར་ཏུ་དེའི་ལྷན་ཅིག་བྱེད་རྐྱེན་གྱི་ཡན་ལག་ཏུ་མི་འགྱུར་བའི་ཕྱིར། ཤི་འཕོས་མ་ཐག་འདོད་པར་སྐྱེ་འགྱུར་གྱི་འདོད་པའི་སྐྱེས་བུ་ཆོས་ཅན། ཤི་མ་ཐག་ཁྱོད་ཀྱི་སེམས་དེ་ལུས་ལ་བལྟོས་མེད་ཡན་གར་བར་གནས་པ་མ་ཡིན་ཏེ། ཁྱོད་ཀྱི་འཆི་ཁའི་ལུས་
སེམས་གཉིས་ཕན་ཚུན་གྲོགས་བྱས་ནས་ཕྱི་མའི་ལུས་སེམས་ལྷན་ཅིག་ཏུ་གནས་པར་བསྐྱེད་པའི་ཕྱིར། གཉིས་པ་ལ། དངོས་དང། གནོད་བྱེད་སྤང་བ་དང། སྒྲུབ་བྱེད་དགོད་པའོ། །དང་པོ་ནི། སྐྱེས་བུ་ཕྱི་མ་དེའི་ཚེ་འདི་ཉིད་ཀྱི་མིག་སོགས་སྐྱེ་མཆེད་
ཐ་མ་ལྔ་ཆོས་ཅན། ཕྱི་མའི་ལུས་གཞན་སྐྱེ་མཆེད་ལྔ་བསྐྱེད་པའི་ཉེར་ལེན་གྱི་རྒྱུ་ཉིད་ཡིན་ཏེ། དེའི་ངོ་བོ་དང་ཁྱད་པར་གཉིས་ཀྱི་ནང་ནས་ངོ་བོའི་ལག་རྗེས་དངོས་སུ་འཇོག་བྱེད་ཀྱི་ཐུན་མོང་མ་ཡིན་པའི་རྒྱུ་ཡིན་པའི་ཕྱིར། ད་ནི་འདི་དཔྱད་པར་བྱ་སྟེ་

[160B] དེ་ནས་འདོད་པར་སྐྱེས་མ་ཐག་གི་དབང་པོ་གཟུགས་ཅན་པ་དེའི་དངོས་ཀྱི་ཉེར་ལེན་གང་ཡིན། གཟུགས་མེད་ནས་འཆི་ཁའི་སེམས་ཀྱིས་བྱེད་པ་མི་འཐད་དེ། བོམ་རིག་ཕན་ཚུན་ཉེར་ལེན་བྱེད་པ་འགོག་པར་འགྱུར་བའི་ཕྱིར་
དེའི་གཟུགས་ཀྱིས་བྱེད་པ་མི་འཐད་དེ། དེ་ན་གཟུགས་མེད་པའི་ཕྱིར། འོན་ཏེ་འདོད་པ་ནས་འཆི་ཁའི་དབང་པོ་གཟུགས་ཅན་པ་དེ་དངོས་ཀྱི་ཉེར་ལེན་ཡིན་ནོ་ཞེ་ན། འོ་ན་གང་ཟག་དེ་ཤི་འཕོས་མ་ཐག་གཟུགས་མེད་དུ་སྐྱེ་བ་མི་འཐད་པར་ཐལ། དེ་འཆི་ཁའི་
དབང་པོ་གཟུགས་ཅན་པ་དེས་ཕྱི་མའི་འདོད་པའི་དབང་པོ་གཟུགས་ཅན་པའི་དངོས་ཀྱི་ཉེར་ལེན་བྱེད་པའི་ཕྱིར། གལ་ཏེ་འཐད་ན་ཡང་འདོད་པ་དང་གཟུགས་མེད་དུ་ཅིག་ཅར་སྐྱེ་བ་འཛིན་པར་ཐལ་ལོ། །སྐྱོན་མེད་དེ། སྔར་གྱི་དབང་པོ་གཟུགས་ཅན་ཐ་མ་
དེས་རང་གི་ཉེར་ལན་ཅན་དེའི་དངོས་ཀྱི་ལྷན་ཅིག་བྱེད་རྐྱེན་ཚང་ན་དེ་ལྟར་ཡིན་ཡང། དེའི་དངོས་ཀྱི་ལྷན་ཅིག་བྱེད་རྐྱེན་གཟུགས་མེད་ནས་འཆི་ཁའི་སེམས་དེ་སྔར་མེད་པས་སོ་ཞེ་ན། འོ་ན་སྔར་གྱི་འདོད་པའི་དབང་པོ་གཟུགས་ཅན་ཐ་མ་དེས་གཟུགས་མེད་
ནས་འཆི་ཁའི་སེམས་དེ་སྐྱེས་ཀྱི་བར་དུ་བསྡད་ནས་དེ་སྐྱེས་པ་དང་དུས་མཉམ་དུ་ཚོགས་ནས། ཕྱིས་ཀྱི་འདོད་པའི་དབང་པོ་གཟུགས་ཅན་དང་པོ་དེ་དངོས་སུ་བསྐྱེད་དམ། གཟུགས་མེད་ཀྱི་སེམས་ཐ་མ་དེའི་སྔ་རོལ་ཏུ་འགགས། དང་པོ་ལྟར་ན། རྟག་དངོས་སུ་
འགྱུར་ལ། ཕྱི་མ་ལྟར་ན། ཕྱིས་ཀྱི་འདོད་པའི་དབང་པོ་གཟུགས་ཅན་དང་པོ་དེ་ཆོས་ཅན། སྔར་གྱི་འདོད་པའི་དབང་པོ་གཟུགས་ཅན་ཐ་མ་དོ་ཁྱོད་ཀྱི་དངོས་ཀྱི་ཉེར་ལེན་མ་ཡིན་པར་ཐལ། ཁོད་སྐྱེ་བ་ལ་མངོན་དུ་ཕྱོགས་པ་ཁོད་རང་གི་དངོས་ཀྱི་ལྷན་ཅིག་བྱེད་

[161A]༄༅། །རྐྱེན་སྐྱེས་པ་དེའི་ཚེ་དེ་འགགས་པའི་ཕྱིར་ཁྱབ་པ་མེད་ན། འོག་ནས། དེ་ཚེ་མེད་ཕྱིར་དོན་ལས་མིན། ཞེས་པའི་དོན་མ་རྟོགས་པའི་རྣམ་འགྱུར་དུ་གསལ་ལོ། །སྔར་གྱི་དབང་པོ་གཟུགས་ཅན་ཐ་མ་དེའི་ཚེ། ཕྱིས་ཀྱི་དབང་པོ་གཟུགས་ཅན་དང་
པོ་དེ་སྐྱེ་བ་ལ་མངོན་དུ་ཕྱོགས་པའི་དུས་ཡིན་པས་རྟགས་མ་གྲུབ་བོ་ཞེ་ན། འོ་ན་འདོད་པ་ནས་གཟུགས་མེད་དུ་སྐྱེས་པའི་ཚེ་སེམས་ལུས་ལ་བལྟོས་མེད་དུ་གནས་པའི་ཤེས་བྱེད་དུ་འཆི་ཁའི་ལུས་ཀྱིས་ཕྱི་མའི་ལུས་བསྐྱེད་པའི་དངོས་ཀྱི་ནུས་པ་
འཇུག་པ་ད་དུང་མ་ཐོབ་པར་བཤད་པ་ཇི་ལྟར་ཡིན་བསམ་དགོས་སོ། །དེས་ན་ཕྱི་མའི་ལུས་ཀྱི་ཉེར་ལེན་གང་ཡིན་ད་དུང་ཐེ་ཚོམ་དུ་གནས་སོ་ཞེ་ན། དེ་དག་གི་བར་དུ་རིགས་མི་མཐུན་དུ་མས་བར་དུ་ཆོད་ཀྱང། རིགས་མཐུན་དུ་མས་བར་མ་ཆོད་པས་
ལན་འདེབས་པ་དེ་དག་གིས་སྔར་གྱི་གནོད་པ་ཅུང་ཟད་ཀྱང་སྤང་མི་ནུས་པས་གཟུགས་མེད་ཀྱི་སེམས་ཀྱི་སྟེང་ན་གཟུགས་བསྐྱེད་པའི་ས་བོན་ཡོད་པ་དེ་ཉིད་གཟུགས་ཀྱི་ཉེར་ལེན་ཡིན་ལ། དེ་ལྟ་ན་ཡང་གཟུགས་མེད་ན་གཟུགས་ཡོད་པར་མི་འགྱུར་ཏེ། དེ་ལྡན་མིན་
འདུ་བྱེད་ཡིན་པས་གཟུགས་ཅན་དུ་མི་འགྱུར་རོ། །དེ་བཞིན་དུ་གཉིད་མཐུག་ལས་སད་མ་ཐག་གི་ཡིད་ཤེས་ཀྱི་དེ་མ་ཐག་རྐྱེན་གཉིད་དུས་ན་ཡིད་ཤེས་མི་གསལ་བ་ཡོད་པས་དེ་ཉིད་ཡིན་པར་མཁས་པའི་དབང་པོ་ཀཱ་མ་ལ་ཤི་ལ་བཞེད་པ་ལྟར་ཁས་
བླང་བར་བྱའོ། །གཉིས་པ་ནི། འཆི་ཁའི་ལུས་སེམས་གཉིས་ཕྱི་མའི་སེམས་དེ་ཡི་ལྷན་ཅིག་བྱེད་པའི་ཡན་ལག་གི་དངོས་པོ་དང། ཉེར་ལེན་གྱི་རྒྱུ་ཉིད་ཡིན་པ་འགོག་པ་ལ་རྒྱང་ཕན་གྱིས་དེ་ལྟར་མ་དམིགས་པ་ཙམ་གོ་བྱེད་ཡང་དག་མིན་ཏེ་

[161B] དབང་པོ་ཡིན་པ་སོགས་ཀྱང་དེ་འགོག་པའི་རྟགས་ཡང་དག་མ་ཡིན་ཏེ། རྗེས་འགྲོ་ལ་ཐེ་ཚོམ་གྱི་ལྷག་མ་དང་ལྡན་པ་ཡིན་པའི་ཕྱིར། གསུམ་པ་ནི། ཚེ་འདིའི་དབང་པོ་སྔ་
མ་རང་གི་རིགས་འདྲ་ལ་ཕན་འདོགས་པའི་ནུས་པ་དག་ནི་ཚད་མས་མཐོང་བ་ཡིན་ཏེ། དབང་པོ་སྔ་མ་དྲང་བ་དང་རྙོག་པ་སོགས་ལས་ཕྱི་མ་དྭང་བ་དང་རྙོག་པ་སོགས་སུ་འགྱུར་བ་མཐོང་བའི་ཕྱིར། ཕྱི་མའི་དབང་པོ་གཞན་དང་གཞན་རིགས་འདྲ་ལས་སྐྱེ་
བ་དག་ཀྱང་འགྲུབ་པ་ཉིད་ཡིན་ཏེ། ད་ལྟར་གྱི་དབང་པོ་དང་སྐྱེ་ཚུལ་མཚུངས་པའི་ཕྱིར། གཞན་ལས་སྐྱེ་བ་དགག་པ་ནི། གལ་ཏེ་ཚེ་འདིའི་དབང་པོ་དེ་ལུས་ལས་སྐྱེ་ལ། དེས་ཕྱི་མའི་དབང་པོ་ལུས་ལས་སྐྱེ་བར་མི་འགྲུབ་བོ་ཞེ་ན། དེའང་བརྟགས་ན་མི་འཐད་
པར་ཐལ། དབང་པོ་དང་བཅས་པའི་ལུས་ལས་སྐྱེ་ན་རིགས་འདྲ་ལས་སྐྱེ་བར་གྲུབ་ལ། དེ་ལས་གཞན་པའི་ཉེར་ལེན་ལས་སྐྱེ་ན། ཉེས་པ་སྔ་མ་བཞིན་དུ་ཐལ་བར་འགྱུར་བའི་ཕྱིར། སྔར་མདོར་བསྟན་དུ་དབང་པོ་དང་བཅས་མ་བཅས་ཀྱི་བརྟག་པ་བྱས་
པ་ལྟར་རོ། །ཚེ་འདིའི་དབང་པོ་སེམས་ལས་སྐྱེའོ་ཞེ་ན། ཕྱི་མའི་ལུས་གཞན་ཡང་སེམས་འདི་ཉིད་ལས་སྐྱེ་བར་འགྱུར་བར་ཐལ། ཚེ་འདིའི་དབང་པོ་སེམས་ལས་སྐྱེ་བ་གང་ཞིག་སྔ་ཕྱིའི་ལུས་རྒྱུའི་རིགས་མཚུངས་པའི་ཕྱིར། འདོད་ན། སྐྱེ་བ་ཕྱི་
མ་གྲུབ་བོ། །གསུམ་པ་དོན་བསྡུ་བ་ནི། ལུས་ཡིད་བློའི་ཉེར་ལེན་དང་ལྷན་ཅིག་བྱེད་རྐྱེན་ཁྱད་པར་ཅན་མ་ཡིན་པ་དེས་ན། ཐ་མལ་པ་དང། དགྲ་བཅོམ་པ་ཐ་མ་ཡི་སེམས་རྣམས་ཀུན་ཆོས་ཅན། རིགས་འདྲ་ཕྱི་མ་མཚམས་སྦྱོར་བ་མེད་

[162A]༄༅། །པ་ཡིན་ཏེ། དེ་ལྟར་སྦྱོར་བའི་རྒྱུ་དབུགས་འབྱུང་རྡུབ་དང་བྲལ་བའི་ཕྱིར་དང། འཆི་སེམས་ཡིན་པའི་ཕྱིར། ཅེས་བཀོད་པ་རྣམས་རྟགས་ཡང་དག་མིན་ཏེ། དེ་ལྟར་གོང་དུ་བསྒྲུབ་པ་དེའི་ཕྱིར། འཆི་སེམས་ཡིན་པའི་ཕྱིར། ཅེས་བཀོད་པ་དེ་
འདྲའི་སྒྲུབ་བྱེད་ལྷག་ལྡན་དུ་འདོད་རིགས་ཏེ། ཕྱོགས་ཆོས་གྲུབ། མི་མཐུན་ཕྱོགས་ལ་མ་མཐོང་ཙམ་གྱིས་ལྡོག་པ་ལ་ཐེ་ཚོམ་ཟ་བའི་ཕྱིར། གཉིས་པ་སྐྱེ་བ་དུ་མར་གོམས་ རྩོད་པ་ནི། བརྩེ་བ་དང་
ཤེས་རབ་ལ་སོགས་པ་ཅུང་ཟད་གོམས་པས་ཁྱད་པར་དུ་འགྱུར་ན་ཡང། ཚད་ཅན་གྱི་རང་བཞིན་ལས་འདས་ནས་མཐའ་མེད་དུ་འཕེལ་བར་འགྱུར་བ་མིན་ཏེ། དཔེར་ན། མཆོངས་པ་གོམས་པས་ཅུང་ཟད་ཁྱད་པར་དུ་འགྱུར་ན་ཡང་མཐའ་མེད་དུ་མི་འཕེལ་
བ་དང། ཚུའི་དྲོད་མཐར་དམར་འབར་བར་མི་འགྱུར་བ་བཞིན་ནོ། །ཞེ་ན། ལན་ལ། མཆོངས་པ་དང་ཆུའི་དྲོད་ལ་ཁྱད་པར་ཅན་གྱི་རྟགས་མེད་པ་དང། བརྩེ་སོགས་ལ་ཡོད་པ་དང། དེ་ལ་རྩོད་པ་སྤང་བའོ། །དང་པོ་ལ། རྟགས་ཀྱི་ཁྱད་པར་ངོས་བཟུང་ནས་དེ་དཔེ་
གཉིས་ལ་མེད་པ་དང། ཁྱད་པར་དེ་ཡོད་ན་མཐའ་མེད་དུ་འཕེལ་བར་ཐལ་བའོ། །དང་པོ་ནི། བརྩེ་བ་དང་ཤེས་རབ་ལ་སོགས་པ་ཆོས་ཅན། མཐའ་མེད་དུ་མི་འཕེལ་བའི་རང་བཞིན་དེ་འྡྲའང་མ་ཡིན་ཏེ། སྔར་གོམས་པར་བྱས་པ་དེ་སྐད་ཅིག་ཕྱི་མ་བསྐྱེད་པ་སླར་
ཡང་འབད་རྩོལ་ལ་བལྟམ་པར་འགྱུར་རམ། རྟེན་མི་བརྟེན་པ་ཉིད་དུ་འགྱུར་ན་ཁྱད་པར་དག་མཐའ་མེད་དུ་མི་འཕེལ་ཡང་རང་བཞིན་དེ་འདྲ་མིན་པའི་ཕྱིར། མཆོངས་པ་ཆོས་ཅན། གོམས་པས་ཅུང་ཟད་ཁྱད་པར་དུ་འཕེལ་ཡང་མཐའ་མེད་དུ་འཕེལ་བའི་རང་

[162B] ཁྱོད་རྩོལ་བས་བསྐྱེད་པར་བྱ་ཁྱོད་ཀྱི་སྐད་ཅིག་སྔ་མ་ལ་ཕན་འདོགས་ནུས་པའི་རྩོལ་བ་རྣམས་ཁྱོད་ཀྱི་ཁྱད་པར་ཕྱི་མ་དག་ལ་ཕན་པ་སྒྲུབ་པའི་ནུས་པ་མེད་པའི་ཕྱིར། ཆུའི་དྲོད་ཆོས་ཅན། ཁྱད་པར་ཅུང་ཟད་འཕེལ་ཡང་མཐའ་མེད་དུ་འཕེལ་
བའི་རང་བཞིན་ཉིད་མིན་ཏེ། རྟག་ཏུ་ཁྱོད་ཀྱི་རྟེན་ཆུ་དེ་གནས་པ་མ་ཡིན་པར་བསྐམས་ནས་རྒྱུ་ནས་ཆད་པའི་ཕྱིར། གཉིས་པ་ནི། མཆོངས་པ་དང་ཆུའི་དྲོད་ཆོས་ཅན། ཁྱོད་མཐའ་མེད་དུ་འཕེལ་བ་སྲིད་པར་ཐལ། གང་གི་ཚེ་གོམས་པར་བྱས་པར་འགྱུར་བ་ཡང་རྩོལ་
བ་ཕྱི་ རྟགས་ཁས་བླངས། ཡང་ན་བརྩེ་སོགས་ཆོས་ཅན་དུ་བཟུང་ནས་རང་རྒྱུད་དུ་བྱའོ། །གཉིས་པ་ལ། མདོར་བསྟན་པ་ནི། བརྩེ་བ་དང་ཤེས་རབ་
ལ་སོགས་པ་ཆོས་ཅན། རྟེན་བརྟེན་པ་ཡིན་ཏེ། སེམས་གསལ་རིག་ཙམ་ལ་བརྟེན་ནས་རང་གི་རིགས་འདྲ་སྔ་མ་གོམས་པ་ལས་སྐྱེ་བའི་ཕྱིར། ཁྱོད་ཀྱི་སྐད་ཅིག་སྔ་ཕྱི་རེ་རེ་ནས་རྩོལ་བ་མི་འདྲ་བ་རེ་རེ་ལ་བལྟོས་པ་མ་ཡིན་ཏེ། ཁྱོད་གོམས་པར་བྱས་པས་སེམས་
ལ་རང་གི་ངང་གིས་འཇུག་པར་འགྱུར་བའི་ཕྱིར། དཔེར་ན་མེ་ལ་སོགས་པས་ཤིང་དག་ལ་ཐལ་བར་སོང་གི་བར་དུ་ངང་གིས་འཇུག་པ་དང། དངུལ་ཆུ་འདུལ་སྤྱོད་ལེགས་པ་གསེར་ལ་སོགས་པ་ལ་རང་གི་ངང་གིས་འཇུག་པ་བཞིན་ནོ། །ཡང་ན་དངུལ་ཆུ་དང་གསེར་
འདུལ་སྦྱོང་ལེགས་པར་བྱས་ཟིན་པ་རང་གི་ངང་གིས་རིགས་འདྲ་ཕྱི་མ་གཡའ་ལ་སོགས་པ་དང་བྲལ་བར་སྐྱེ་བར་འགྱུར་གྱི། དྲི་མ་དག་པར་བྱེད་པ་ཡང་རྫའི་ཁ་སྦྱར་གཉིས་པ་ལ་བལྟོས་མི་དགོས་པ་བཞིན་ནོ། །རྒྱས་པར་བཤད་པ་ལ། རྟེན་བརྟེན་པ་ནི། གོམས་

[163A]༄༅། །བ་དེ་དག་ལས་སྐྱེས་པའི་བརྩེ་བ་སོགས་ཆོས་ཅན། རྟེན་བརྟེན་པ་ཡིན་ཏེ། སེམས་ཀྱི་ངོ་བོ་ཉིད་དུ་སྐྱེས་པའི་ཡོན་ཏན་ཡིན་པ་དེའི་ཕྱིར། གོམས་པ་འབད་རྩོལ་སྦྱར་ དེ་ཆོས་ཅན། ཁྱོད་གོམས་པའི་སྐད་ཅིག་ཕྱི་མ་རྣམས་
ངེས་པར་རྩོལ་བ་མི་འདྲ་བ་ལ་བལྟོས་པ་མ་ཡིན་ཏེ། ཁྱོད་གོམས་པའི་རྩོལ་བ་ཕྱི་མ་དང་ཕྱི་མ་གཞན་གྱི་རྩོལ་བ་རེ་རེས་ཀྱང་རིགས་འདྲ་དུ་མ་གོང་ནས་གོང་དུ་ཁྱད་པར་དུ་འཕགས་པ་བྱེད་པར་འགྱུར་བ་ཡིན་པ་དེས་ནའི་ཕྱིར། དོན་བསྡུ་བ་ནི། བརྩེ་བ་
དང་ཤེས་རབ་ལ་སོགས་པའི་བློ་དེ་དག་ཆོས་ཅན། སྦྱོར་བ་གཉིས་ལྡན་གྱིས་གོམས་པར་གྱུར་ན་ཚད་ཅན་དུ་གང་ཡང་གནས་པ་མི་འཐད་དེ། གང་གི་ཕྱིར་ན་རང་གི་རིགས་མཐུན་སྔ་མ་ཡི་ས་བོན་ལས་གོང་ནས་གོང་དུ་འཕེལ་བ་ཅན་གྱི་སེམས་ཀྱི་
ཡོན་ཏན་ཡིན་པའི་ཕྱིར། གསུམ་པ་ལ། རྐྱེན་གོམས་པ་ལས་འཕེལ་བ་ལ་རྩོད་པ་སྤང། ཉེར་ལེན་རིགས་འདྲ་ལས་འཕེལ་བ་ལ་རྩོད་པ་སྤང་བའོ། །དང་པོ་ནི། མཆོངས་པ་ཡང་མཐའ་མེད་དུ་འཕེལ་བར་ཐལ། གོམས་པ་ལས་འཕེལ་བའི་ཕྱིར་ཅེ་
ན། བརྩེ་སོགས་དེ་ལྟར་མཆོངས་པ་རིགས་འདྲ་སྔ་མ་ཉིད་ལས་མཆོངས་པ་ཕྱི་མ་འབྱུང་བ་མ་ཡིན་པར་ཐལ། རང་གི་ལུས་ཀྱི་སྟོབས་དང་འབད་རྩོལ་ཇི་ཙམ་ཡོད་པ་དེ་ཙམ་ལས་འབྱུང་བའི་ཕྱིར། དེས་ནི་མཆོངས་པ་ཚད་ངེས་པའི་བདག་ཉིད་ཅན་
ཡིན་ཏེ། དེའི་རྒྱུ་ལུས་སྟོབས་དང་འབད་རྩོལ་དག་མཆོངས་པ་ཚད་ཅན་དུ་བསྐྱེད་པའི་ནུས་པ་ངེས་པ་ཉིད་ཀྱི་ཕྱིར། འོ་ན་ལུས་སྟོབས་ནར་སོན་པས་མཆོངས་པ་ཇི་ཙམ་སྦྱངས་ཀྱང་གོང་དུ་འཕེལ་བ་མི་སྲིད་པར་འགྱུར་ལ། འདོད་ན། མངོན་སུམ་དང་

[163B] དང་པོར་མཆོངས་པ་སྦྱོང་བའི་ཐ་མལ་པ་དེ་ནི་ཆོས་ཅན། དང་པོ་ཉིད་ནས་ཕྱིས་མཆོངས་པའི་ཚད་བཞིན་དུ་མཆོངས་པ་མིན་ཏེ། མཐུན་རྐྱེན་ཚང་ཡང་བད་ཀན་སོགས་ཀྱིས་ལུས་ཡང་བ་དང་མི་མཐུན་པར་བྱས་པའི་ཕྱིར། རྩོལ་བས་རིམ་
གྱིས་མི་མཐུན་པ་བད་ཀན་སོགས་བསལ་ནས་བྱང་ན་ཡང་མཐའ་མེད་དུ་མི་འཕེལ་ཏེ། དེ་ལྟར་ན་ཡང་རང་གི་ལུས་སྟོབས་ཇི་ཙམ་ཡོད་པ་དེ་ཉིད་དུ་ཚད་གནས་པའི་ཕྱིར། མཆོངས་པ་རིགས་འདྲ་ལས་སྐྱེས་ན་མཆོང་པའི་ཕྱིར་དུ་
རྒྱང་རིང་པོར་མཆོངས་པར་ཐལ་བ་དང། གོམས་པ་ཙམ་མཐའ་མེད་དུ་འཕེལ་བའི་རྒྱུ་ཡིན་ན་བྱ་ཁྱུང་དང་སྤྲེའུ་གོམས་པ་མཉམ་ན་མཆོངས་པ་མཉམ་པོར་ཐལ་བའོ། །གཉིས་པ་ལ། སེམས་ཅན་ཐམས་ཅད་ལ་སྙིང་རྗེ་ཆེན་པོ་ཡོད་པར་ཐལ། བརྩེ་བ་
ལ་ཐོག་མ་མེད་ཅིང་རང་གི་རིགས་འདྲ་ལས་སྐྱེ་བའི་ཕྱིར་ཅེ་ན། སྐྱོན་མེད་དེ། རང་གི་རིགས་འདྲའི་ས་བོན་ལས་བྱུང་བའི་བརྩེ་བ་སྙིང་རྗེ་ཆེན་པོ་ཆོས་ཅན། བྱང་སེམས་མཐོང་ལམ་པའི་སེམས་ལ་རང་གི་ངང་གིས་འཇུག་པ་དེའི་བདག་ཉིད་དུ་འགྱུར་
ཏེ། མཐོང་ལམ་པ་དེས་གོམས་པར་བྱས་པའི་སྙིང་རྗེ་གང་ཞིག་དེའི་རྒྱུད་ལ་རང་གི་རིགས་འདྲའི་ས་བོན་གྱི་རྒྱུ་ཅན་མི་མཐུན་ཕྱོགས་ཞེ་སྡང་སོགས་ཀྱིས་གནོད་པ་མེད་པའི་ཕྱིར། སེམས་ཅན་ཀུན་ལ་གནས་པར་ཐལ་བའི་སྐྱོན་མེད་དེ་
ཁྱོད་སེམས་ཅན་འགའ་ཞིག་གི་རྒྱུད་ལ་སྐྱེས་ཀྱང་ཞེ་སྡང་སོགས་ཀྱིས་བཅོམ་པའི་ཕྱིར། སེམས་ཅན་ཕལ་པ་ལ་སྐྱེས་པའི་རང་གི་གཉེན་ལ་དམིགས་ནས་སྡུག་བསྔལ་དང་བྲལ་ན་སྙམ་པ་ནི་བརྩེ་བ་ཙམ་ཡིན་གྱི་སྙིང་རྗེ་ཆེན་པོ་

[164A]༄༅། །མ་ཡིན་ནོ། །སེམས་ཅན་རེ་རེའི་རྒྱུད་ལ་ཡང་སེམས་ཅན་གཞན་ཀུན་ལ་དེ་ཙམ་སྐྱེ་མ་མྱོང་བ་མི་སྲིད་དེ། སེམས་ཅན་རེ་རེ་ལ་ཡང་ཐོག་མ་མེད་པ་ནས་ཕ་དང་མ་བྱེད་མ་མྱོང་བའི་སེམས་ཅན་མི་སྲིད་པའི་ཕྱིར་རོ། །དེ་ཞེ་སྡང་གིས་མ་
བཅོམ་ན་དུས་གཅིག་ཏུ་སེམས་ཅན་ཐམས་ཅད་ལ་དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་མེད་པའི་སེམས་ཅན་མི་སྲིད་ལ། སེམས་ཅན་གཅིག་ལ་དམིགས་པའི་བརྩེ་བ་ཙམ་སྐྱེས་ཀྱང། ཡང་དེ་ཞེ་སྡང་གིས་བཅོམ་ནས་
ཉམས་པར་བྱས་པ་ཡིན་ནོ། །མཐུན་རྐྱེན་གོམས་པ་དང་མ་བྲལ་ན་མཐའ་མེད་དུ་འཕེལ་བ་ནི། འདི་ལྟར་སེམས་ཀྱི་ཆོས་བརྩེ་བ་དང་ཆགས་བྲལ་གྱི་བློ་ལ་སོགས་པ་གཞན་དག་ཆོས་ཅན། ཁྱོད་སེམས་ཅན་ཐམས་ཅད་ལ་ཡོད་པར་ཐལ་
བའི་སྐྱོན་མེད་དེ། ཁྱོད་ཀྱི་ངོ་བོ་ཙམ་རིགས་འདྲ་ལས་སྐྱེ་ཡང་ཁྱོད་ཀྱི་གོམས་པ་སྔ་མ་དང་དེའི་ཡང་སྔ་མ་རྣམས་ཁྱད་པར་ཆོས་གསལ་བ་བསྐྱེད་པ་ཡི་རྩ་བ་ཡིན་ལ། དེ་སེམས་ཅན་ཁ་ཅིག་ལ་མེད་པའི་ཕྱིར། དཔེ་ནི། སྦྱོར་བ་གཉིས་ལྡན་གྱིས་
གོམས་པར་བྱས་པ་ལས་རང་གི་ངང་གིས་འཇུག་པའི་བརྩེ་བའི་བདག་ཉིད་དུ་འགྱུར་ཏེ། དགྲ་བཅོམ་པའི་རྒྱུད་ལ་ཆགས་བྲལ་དང། ཆགས་ཅན་ལ་ཆགས་པ་དང། མི་སྤུག་པ་བསྒོམ་པ་ལ་ཡིད་ལོག་གི་བློ་ངང་གིས་འབྱུང་བ་མཐོང་བའི་ཕྱིར། དོན་
བསྡུས་ན། དང་པོར་རྩོལ་བས་སེམས་ཅན་ཐམས་ཅད་ལ་དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཤུགས་ཅན་ཞིག་བསྐྱེད་ནས། དེ་ནས་ཡང་རྩོལ་བ་ཆེན་པོས་བསྐྱེད་པ་ན་རྩོལ་བ་རེ་རེས་སྙིང་རྗེ་རིགས་འདྲ་དུ་མ་བསྐྱེད་ནུས་ལ། དེ་ལྟར་གོམས་

[164B] དང་པོ་ནས་རྩོལ་བ་ལ་མི་ལྟོས་པ་མ་ཡིན་ནོ། །མཆོངས་པ་ནི། ལུས་གོ་ས་གཞན་དུ་བགྲོད་པའི་སྐད་ཅིག་རེ་རེ་ལ་ཕན་འདོགས་
པའི་རྩོལ་བ་རེ་རེ་དགོས་ཏེ། རྩོལ་བ་གང་དུ་གློད་པ་དེ་ཉིད་དུ་ལུས་ས་ལ་ལྟུང་བར་འགྱུར་བས་སོ། །གཉིས་པ་ལ། མདོར་བསྟན། རྒྱས་བཤད། དོན་བསྡུ་བའོ། །དང་པོ་ནི། བརྩེ་ལྡན་བྱང་སེམས་སྦྱོར་ལམ་པ་ཆོས་ཅན། ཐོག་མར་རང་ཉིད་སྡུག་བསྔལ་ཞི་བའི་
ཐབས་རྣམས་ལ་མངོན་སུམ་དུ་མཐོང་བའི་ཆེད་དུ་སྦྱོར་བ་གཉིས་ལྡན་གྱིས་གོམས་པར་མཛད་རིགས་ཏེ། སེམས་ཅན་ཐམས་ཅད་ཀྱི་སྡུག་བསྔལ་གཞོམ་པར་བཞེད་པའི་སོ་སྐྱེ་ཡིན་པའི་ཕྱིར། ཁྱབ་པར་ཐལ། ཐབས་ལས་བྱུང་བའི་སྡུག་བསྔལ་དང་
འགོག་པའི་བདེན་པ་དང། དེའི་རྒྱུ་ཀུན་འབྱུང་དང། ལམ་གྱི་བདེན་པ་ལྐོག་ཏུ་གྱུར་པ་ཡིན་ན། ཕྱིན་ཅི་མ་ལོག་པར་འཆད་ཤེས་པ་དཀའ་བ་ཡིན་པའི་ཕྱིར། བྱང་སེམས་སྦྱོར་ལམ་པ་ཡང་དངོས་པོ་སྟོབས་ཞུགས་ཀྱི་རིགས་པས་གྲུབ་སྟེ། མི་རྟག་སོགས་
བཅུ་དྲུག་དོན་སྤྱིའི་ཚུལ་གྱིས་རྟོགས་པ་ལ་གསལ་སྣང་ཐོན་མ་ཐོན་སོགས་གཉིས་སུ་འདུམ་ལ། དོན་སྤྱི་ལ་གསལ་སྣང་ཐོན་པ་ལ་ཡང་ཐེག་ཆེན་སེམས་བསྐྱེད་ཀྱིས་ཟིན་མ་ཟིན་གཉིས་སུ་ངེས་པ་སོགས་དངོས་སྟོབས་ཀྱིས་གྲུབ་ལ། ཐེག་ཆེན་སེམས་
བསྐྱེད་ཀྱིས་ཟིན་པའི་སྒོ་ནས་བདག་མེད་ཀྱི་དོན་སྤྱི་ལ་གསལ་སྣང་དང་ལྡན་བཞིན་པས་ཁྱད་པར་དུ་བྱས་པའི་གང་ཟག་དེ་ལ་བྱང་སེམས་སྦྱོར་ལམ་པ་ཞེས་བྱའོ། །གཉིས་པ་ལ། སྤང་བྱ་ལ་རྟོག་པའི་ཐབས། གཉེན་པོ་ལ་རྟོག་པའི་ཚུལ། དེ་ལྟར་

[165A]༄༅། །བརྟགས་པའི་དགོས་པའོ། །དང་པོ་ནི། བདེན་བཞིའི་གནས་ལུགས་ལ་སྤྱོད་པའི་ཐབས་མེད་པ་མ་ཡིན་ཏེ། ཐོག་མར་ལུང་ལ་བརྟེན་པ་ཐོས་པའི་ཤེས་རབ་དང། དེ་ནས་བསམས་པའི་ཤེས་རབ་ཀྱི་རིག་པས་རྣམ་པར་དཔྱོད་པ་ཡིན་པའི་
ཕྱིར། ཡང་ན་གཞལ་བྱའི་གནས་གསུམ་ཐབས་སོ་སོའི་སྒོ་ནས་དཔྱད་པར་བྱ་སྟེ། ཤིན་ཏུ་ལྐོག་གྱུར་དཔྱད་གསུམ་གྱིས་དག་པའི་ལུང་དང། གནས་གཉིས་ལུང་གི་གནོད་སྒྲུབ་ལ་མི་བརྟེན་པའི་རིགས་པས་རྣམ་པར་དཔྱོད་པའི་ཕྱིར། དེ་ཆོས་ཅན། སྡུག་
བསྔལ་རང་གི་ངོ་བོ་ཁོང་དུ་ཆུད་པ་ན་སྡུག་བསྔལ་དེའི་རྒྱུ་ཡོད་མེད་དང། རྒྱུ་དེ་རྟག་མི་རྟག་ལ་སོགས་པ་རྒྱུའི་རང་བཞིན་ལ་རྟོག་པར་མཛད་རིགས་ཏེ། གང་གི་ཕྱིར་ན་སྡུག་བསྔལ་དེ་གཞོམ་བཞེད་པ་གང་ཞིག་དེ་ལྟར་སྡུག་བསྔལ་རྒྱུ་མེད་དམ། རྒྱུ་
རྟག་པར་གནས་ནས་འབྲས་བུ་སྡུག་བསྔལ་གཉེན་པོའི་སྟོབས་ཀྱིས་ལོག་པ་གཟིགས་པ་མེད་པའི་ཕྱིར། དེ་ལྟར་བརྟགས་པ་ན་སྡུག་བསྔལ་རྒྱུ་བཅས་དང། རྒྱུ་དེ་མི་རྟག་པར་ཁོང་དུ་ཆུད་ནུས་ཏེ། སྡུག་བསྔལ་ཉིད་རེས་འགའ་སྐྱེ་བ་དང། འཕེལ་
འགྲིབ་བྱེད་པར་མཐོང་བའི་ཁྱད་པར་གྱིས་དེ་ལྟར་ཁོང་དུ་ཆུད་ནུས་པའི་ཕྱིར། དེས་ནི་སྡུག་བསྔལ་ལ་བྲལ་འདོད་ཀྱི་བློ་དང། ཀུན་འབྱུང་སྤོང་འདོད་དང། འགོག་པ་ཐོབ་འདོད་ཀྱི་བློ་རིམ་ཅན་དུ་སྐྱེ་བར་བསྟན་ཏོ། །གཉིས་པ་ནི། ཀུན་འབྱུང་དེའི་
མི་མཐུན་ཕྱོགས་གཉེན་པོ་ལ་བརྟག་པ་མཛད་པར་རིགས་ཏེ། སྡུག་བསྔལ་དེའི་རྒྱུ་ཀུན་འབྱུང་གི་གཉེན་པོ་བསྟེན་ནས་གཞོམ་བཞེད་པའི་ཕྱིར། དེ་ལྟར་བརྟགས་པ་ན། ཀུན་འབྱུང་དེའི་མི་མཐུན་ཕྱོགས་ཀྱང་ཚད་མས་ངེས་པར་འགྱུར་ཏེ། རྒྱུ་

[165B] དེས་ལམ་བསྟེན་པར་བྱ་བ་བསྟན་ཏོ། །བདག་ཏུ་འཛིན་པ་དང། བདག་གིར་འཛིན་པས་བྱས་པའི་འདུས་
བྱས་ཕུང་པོ་ལྔ་སྤྱོད་ཡུལ་དུ་ཡོད་པ་ཅན་སྡུག་བསྔལ་ལ་ཆགས་པའི་སྲེད་པ་ཆོས་ཅན། རང་འབྲས་སྡུག་བསྔལ་གྱི་རྒྱུ་ཡིན་ཏེ། དེའི་ལྷན་ཅིག་བྱེད་རྐྱེན་ཡིན་པའི་ཕྱིར། བདག་མེད་མངོན་སུམ་དུ་མཐོང་བའི་ཤེས་རབ་ཆོས་ཅན། བདག་འཛིན་དེ་ཡི་གནོད་
བྱེད་ཡིན་ཏེ། དེ་དང་འཛིན་སྟངས་འགལ་བའི་སྒོ་ནས་དེ་རྩ་བ་ནས་སུན་འབྱིན་ནུས་པ་ཡིན་པའི་ཕྱིར། ཡང་ན་སྲེད་པ་དེ་ཡི་གནོད་བྱེད་བདག་མེད་མཐོང་བ་ཡིན་ཏེ། དེས་དེའི་རྒྱུ་ལ་གནོད་པའི་ཕྱིར་ཅེས་སྦྱར་རོ། །གསུམ་པ་ལ། ཡུལ་གྱི་སྐྱོན་ཡོན་གསལ་བ་
རབ་ཀྱི་མཐར་ཕྱིན་པར་འགྱུར་བ་དང། ཡུལ་ཅན་ཉེས་པ་མཐའ་དག་དང་བྲལ་བར་འགྱུར་བ་དང། དེས་གྲོལ་བ་གཞན་ལས་ཁྱད་ཞུགས་པའོ། །དང་པོ་ནི། ལུང་དང་རིགས་པས་རྣམ་པར་དཔྱོད་པའི་ཚུལ་དེ་ལྟར་ཡིན་ན། བསྒོམས་པས་མངོན་
དུ་འགྱུར་བའི་ཚུལ་ཇི་ལྟ་བུ་ཞེ་ན། ཐུབ་པ་བཅོམ་ལྡན་འདས་ཆོས་ཅན། ཁྱོད་ལ་སྤང་བྱའི་སྐྱོན་དང། གཉེན་པོའི་ཡོན་ཏན་དག་ལ་དམིགས་པའི་ཐུགས་རབ་ཏུ་གསལ་བ་མཐར་ཐུག་པ་ཉིད་དུ་འགྱུར་བའི་རྒྱུ་མཚན་ཡོད་དེ། ཁྱོད་ཀྱིས་ལན་
གྲངས་ཀྱི་རྣམ་པ་དུ་མར་སྡུག་བསྔལ་ཞི་བའི་ཐབས་མང་པོ་མཐའ་ཡས་པ་བསྐལ་པ་གྲངས་མེད་གསུམ་ལ་སོགས་པ་ཡུན་རིང་པོའི་དུས་སུ་གོམས་པ་ལས་དེ་ལྟར་འགྱུར་བའི་ཕྱིར། ཡང་ན་བདག་འཛིན་སྤངས་པས་ཆགས་བྲ་

[166A]༄༅། །མོད་ཀུན་མཁྱེན་དུ་ཇི་ལྟར་འགྱུར་ཏེ། དེ་ལྟ་ན་ཆགས་བྲལ་ཐམས་ཅད་ཀུན་མཁྱེན་དུ་འགྱུར་རོ་ཞེ་ན། དེ་ཆོས་ཅན། ཆོས་སྔ་མའི་མཐར་གསལ་བ་མཐར་ཐུག་པའི་ཀུན་མཁྱེན་དུ་འགྱུར་བའི་རྒྱུ་མཚན་ཡོད་དེ་ཞེས་སྦྱར་ནས། རྟགས་
ནི། ཁྱོད་ཀྱིས་སྔར་སྙིང་རྗེའི་སྟོབས་ཀྱིས་འཁོར་བར་སྐྱེ་བའི་ཁྱད་པར་རྣམ་པ་དུ་མར་བླངས་བའི་སྒོ་ནས་འཁོར་འདས་ཀྱིས་བསྡུས་པའི་ཐབས་ཀྱི་དབྱེ་བ་མང་པོ་ཡུན་རིང་པོའི་དུས་སུ་གོམས་པ་ལས་དེ་ལྟར་གྱུར་པའི་ཕྱིར། གཉིས་པ་ནི། དེས་ན་སྡུག་
བསྔལ་གྱི་རྒྱུའི་བག་ཆགས་ཀྱང་ཟད་པར་སྤངས་པ་ཡིན་ཏེ། རྒྱུ་འབྲས་ཀྱི་རབ་དབྱེ་ལ་ཐུགས་ཀྱང་རབ་ཏུ་གསལ་བའི་མཐར་ཕྱིན་པའི་ཕྱིར། ཐ་ན་ངག་མ་བྱང་བ་ཙམ་ཡང་ལོག་པར་མཛད་པ་ཡིན་ནོ། །གསུམ་པ་ནི། ཐུབ་པ་ཆེན་པོ་ཆོས་ཅན། བསེ་རུ་
ལ་སོགས་པའི་གྲོལ་བ་གཞན་ལས་ཁྱད་ཞུགས་པ་ཡིན་ཏེ། གཞན་དོན་ལ་འཇུག་པ་ཅན་གྱི་ཐབས་འདི་མཐར་ཕྱིན་པའི་ཕྱིར། གསུམ་པ་ནི། ཐབས་གོམས་པ་སྟོན་པར་འཆད་མི་རིགས་པར་ཐལ། སློབ་དཔོན་གྱིས་དེ་སྐད་དུ་ཡང་སྦྱོར་བ་ནི་
འགྲོ་བ་ལ་སྟོན་པའི་ཕྱིར་སྟོན་པ་ཉིད་དོ་ཞེས་གསུངས་པས་སོ་ཞེ་ན། སྦྱོར་བ་ནི། ཞེས་པའི་གཞུང་དེ་ཡང་ཆོས་ཅན། སྟོན་པ་མཐར་ཐུག་ཁོ་ན་སྟོན་པར་བསྟན་པ་མ་ཡིན་ཏེ། ཐབས་བདག་མེད་རྟོགས་པའི་ཤེས་རབ་གོམས་པའི་ལམ་གྱི་གནས་
སྐབས་དེ་ཉིད་སྟོན་པ་ཡིན་པར་བསྟན་འདོད་ནས་དེ་ལྟར་གསུངས་པའི་ཕྱིར། གཞན་དོན་དུ་གོམས་པར་བྱས་པའི་སློབ་ལམ་གྱི་དུས་ཀྱི་བདག་མེད་མངོན་སུམ་དུ་རྟོགས་པའི་ཤེས་རབ་ཆོས་ཅན། སྟོན་པར་འདོགས་པའི་རྒྱུ་མཚན་ཡོད་དེ། སྟོན་པ་

[166B] སྔར་བཤད་པའི་བསམ་སྦྱོར་ཕུན་སུམ་ཚོགས་པ་གཉིས་པོ་འདི་ནི་ཆོས་ཅན། སྟོན་པ་མཐར་ཐུག་དེའི་རྒྱུ་རུ་བཤད་པའི་རྒྱུ་མཚན་ཡོད་དེ། རང་གཞན་ཀྱི་དོན་གྲུབ་པའི་བདེ་གཤེགས་དང། སྐྱོབ་པ་ལས་དང་པོ་ཁྱོད་
ལམ་དུས་སུ་འབྱུང་བའི་ཐབས་དེ་ཉིད་གོམས་པ་ལས་དེ་དག་འབྱུང་དགོས་པའི་ཕྱིར། ཡང་ན་གྲུབ་ལས་འབྱུང་བ་དང། དང་པོ་འབྱུང་བ་ཞེས་བསམ་སྦྱོར་གཉིས་དང་པོར་གྲུབ་པ་དང། མཆོད་བརྗོད་ཀྱི་ཚིགས་བཅད་ཀྱི་དང་པོར་འབྱུང་བའི་ཕྱིར། རྒྱུ་རུ་
བཤད་ཅེས་སོ། །གསུམ་པ་ལ། རང་དོན་ཕུན་ཚོགས་དང། གཞན་དོན་ཕུན་ཚོགས་སོ། །དང་པོ་ལ། ཁྱད་པར་གསུམ་ལྡན་བདེ་གཤེགས་སུ་བསྟན་པ་དང། དེ་ལ་རྩོད་པ་སྤང་བའོ། །དང་པོ་ལ། མདོར་བསྟན། རྒྱས་བཤད་དོ། །དང་པོ་ནི་སྡུག་བསྔལ་
གྱི་རྒྱུ་བག་ཆགས་དང་བཅས་པ་སྤངས་པའི་སྤངས་པ་ཆོས་ཅན། བདེ་གཤེགས་ཉིད་ཡིན་ཏེ། ཡོན་ཏན་གསུམ་ལྡན་གྱི་སྤངས་པ་མཐར་ཐུག་ཡིན་པའི་ཕྱིར། ལེའུ་འདིར་ཉོན་སྒྲིབ་དང། མི་རྟག་སོགས་བཅུ་དྲུག་ལ་ཉོན་མོངས་ཅན་མ་ཡིན་པའི་མི་
ཤེས་པ་ཡོད་པ་དེ་ཉིད་ཤེས་སྒྲིབ་ཏུ་བྱས་པའི་སྒྲིབ་གཉིས་སྤངས་པ་ཙམ་བདེ་གཤེགས་སུ་སྟོན་གྱི། གཟུང་འཛིན་རྫས་ཐ་དད་དུ་ཞེན་པའི་རྟོག་པ་ལ་ཤེས་སྒྲིབ་ཏུ་བྱས་པའི་སྤངས་པ་མ་བསྟན་ཏེ། དེའི་རྒྱུ་མཚན་རིགས་ཅན་གསུམ་ག་ལ་ཉེ་བར་མཁོ་
བའི་ཐུན་མོང་གི་སྟོན་པ་དེ་ཉིད་ཀྱི་མཚན་ཉིད་བསྟན་བཞེད་པ་ཡིན་གྱི། ཐེག་པ་ཆེན་པོ་ཐུན་མོང་མ་ཡིན་པའི་སྟོན་པའི་མཚན་ཉིད་སྟོན་པ་ནི་མ་ཡིན་ནོ། །དེ་ཉིད་ཀྱིས་ན་བདག་མེད་ཀྱང་གང་ཟག་གི་བདག་མེད་ཙམ་ཞིག་བསྟན་གྱི། ཆོས་ཀྱི་བདག་

[167A]༄༅། །མེད་ནི་འོག་ཏུ་འཆད་པར་འགྱུར་རོ། །འོ་ན་ཐུགས་རྗེ་ཆེན་པོ་ཡང་སྟོན་མི་རིགས་པར་འགྱུར་རོ་ཞེ་ན། ཉན་ཐོས་ཀྱི་རིགས་ཅན་ལ་ཉེ་བར་མཁོ་བའི་རྩ་བའི་སྟོན་པ་དེ་ཡང་སྙིང་རྗེ་ཆེན་པོ་ལས་ངེས་པར་བསྒྲུབ་པ་ཞིག་བསྟན་དགོས་
པ་ཡིན་ནོ། །གཉིས་པ་ནི། ཡོན་ཏན་གསུམ་པོ་གང་ཞེ་ན། སྤངས་པ་དེ་ཆོས་ཅན། ལེགས་པར་སྤངས་པ་ཡིན་ཏེ། སྡུག་བསྔལ་གྱི་རྟེན་མིན་པའི་སྤངས་པ་མཐར་ཐུག་ཡིན་པའི་ཕྱིར། གཞན་སྡེ་རྣམས་ལ་སྤངས་པ་ཙམ་ཡོད་ཀྱང་སྡུག་
བསྔལ་དང་འབྲེལ་བས་ལེགས་པར་སྤངས་པ་མ་ཡིན་ནོ། །དེ་ནི་ཆོས་ཅན། ཐབས་ལེགས་པ་སྔོན་དུ་སོང་སྟེ། གང་ཟག་གི་བདག་མེད་པ་མངོན་སུམ་གྱིས་གསར་དུ་མཐོང་བ་དང། དེ་ཉིད་སྦྱོར་ཞིང་གོམས་པ་ལས་ཐོབ་པ་ཡིན་པའི་ཕྱིར་
འམ་གྱི་སྒྲས་རྟོགས་པ་གཉིས་ཀྱིས་མཐོང་སྤངས་དང་སྒོམ་སྤངས་སོ་སོར་སྤོང་བ་སྡུད་དོ། །སློབ་དཔོན་ལྷ་དབང་བློ་ལྟར་ན། བདག་མེད་མཐོང་བ་དང་རིགས་པ་ཉིད་ཀྱི་ཕྱིར་རོ་ཞེས་དྲངས་ནས། རིགས་པ་ནི་རིགས་པས་མཐོང་བའི་
ཐབས་བདག་མེད་རྟོགས་པའི་ཤེས་རབ་དེ་གོམས་པ་ལས་གཤེགས་པའི་ཕྱིར་བསྔགས་ །སླར་ལྡོག་པའི་སྤངས་པ་གང་ཡིན་གང་སྤངས་པས་སླར་མི་ལྡོག་པར་འགྱུར་ཞེ་ན། རྒྱུན་ཞུགས་སྲིད་པ་ལན་བདུན་
པ་ཆོས་ཅན། སླར་ཡང་འཁོར་བར་ལྡོག་ཅེས་བཤད་པ་ཡིན་ཏེ། ཉིང་མཚམས་སྦྱོར་བའི་སྐྱེ་བ་སྡུག་བསྔལ་དང། སྐྱོན་ཆགས་སོགས་ནི་སྲིད་པ་བདུན་གྱི་བར་དུ་ཀུན་ཏུ་འབྱུང་བ་དག་ཏུ་བཤད་པའི་ཕྱིར། སྔར་གྱི་སྤངས་པ་

[167B] སླར་མི་ལྡོག་པར་གཤེགས་པ་ཉིད་ཡིན་ཏེ། བདག་ལྟའི་ས་བོན་བག་ཆགས་དང་བཅས་པ་ཟད་པར་སྤངས་པའི་ཕྱིར། བདག་མེད་རྟོགས་པའི་ཤེས་རབ་ཀྱིས་བདག་འཛིན་ལ་ཇི་ལྟར་གནོད། འཛིན་སྟངས་འགལ་བ་ཙམ་གྱིས་ཡིན་ན་
བདག་འཛིན་གྱིས་ཀྱང་གནོད་པར་འགྱུར་རོ་ཞེ་ན། གང་ཟག་གི་བདག་མེད་རྟོགས་པའི་ཤེས་རབ་དེ་ཆོས་ཅན། ཁྱོད་ཀྱིས་གང་ཟག་གི་བདག་འཛིན་ལ་དངོས་སུ་གནོད་དེ། ཁྱོད་དང་དེ་གཉིས་འཛིན་སྟངས་ཐ་དད་པའི་བདག་ཉིད་ཀྱིས་དངོས་སུ་འགལ་
བ་གང་ཞིག་ཁྱོད་ཀྱི་འཛིན་སྟངས་བདེན་པ་ཕྱིན་ཅི་མ་ལོག་པའི་ཡུལ་ཅན་ཡིན་པའི་ཕྱིར། ཆགས་བྲལ་གཞན་ལ་སྤང་བྱ་གང་ལུས་པ་ཡིན། གང་སྤངས་པས་མ་ལུས་པར་སྤངས་པར་འགྱུར་ཞེ་ན། ཉན་རང་དགྲ་བཅོམ་པ་ཆོས་ཅན། ལུས་ངག་སེམས་
ཀྱི་གནས་ངན་ལེན་ལུས་པ་ཡིན་ཏེ། ཉོན་མོངས་ཅན་མ་ཡིན་པའི་སྒོ་གསུམ་གྱི་གནས་ངན་ལེན་དང་ལྡན་པའི་ཕྱིར། དེ་ལྟ་ན་ཡང་སླར་འཁོར་བར་ལྡོག་པ་མ་ཡིན་ཏེ། རྒྱུ་ཉོན་མོངས་མེད་པའི་ཕྱིར་དང། འཁོར་བའི་སྡུག་བསྔལ་གྱིས་ཡིད་གདུང་
བའི་ནད་མེད་པའི་ཕྱིར། གཞན་ལ་ཐར་ལམ་བཤད་པ་ལ་བློ་མི་གསལ་བ་ཉིད་ཀྱང་ལུས་པ་ཡིན་ཏེ། ཉོན་མོངས་ཙམ་སྤངས་ཀྱི་གནས་ངན་ལེན་ཟད་པར་མ་སྤངས་པའི་ཕྱིར། སྔར་གྱི་སྤངས་པ་དེ་ཆོས་ཅན། མ་ལུས་པའི་སྤངས་པ་ཉིད་ཡིན་ཏེ་
གཉེན་པོ་གོམས་པ་མཐར་ཕྱིན་པས་ཐོབ་པའི་སྤངས་པ་ཡིན་པའི་ཕྱིར། གཉིས་པ་ནི། རྒྱལ་དཔོག་པ་ལ་སོགས་པ་ཁ་ཅིག་ན་རེ། ཐུབ་པ་ཆོས་ཅན། སྐྱོན་ཟད་པ་མིན་ཏེ། ངག་སྨྲ་བའི་ཕྱིར་དང། དབང་པོ་དང་ལྡན་པ་ལ་སོགས་པའི་ཕྱིར། ལམ་པོ་ཆེའི་

[168A]༄༅། །སྐྱེས་བུ་བཞིན་ཟེར་ཏོ། །རྟགས་དེ་མ་ངེས་པར་བསྟན་པ་ནི། རྟགས་འདི་ཆོས་ཅན། ལྡོག་ཁྱབ་འཁྲུལ་པ་ཡིན་ཏེ། ལྡོག་པ་ལ་ཐེ་ཚོམ་ཟ་བ་དེའི་ཕྱིར། ཉེས་ཟད་ཀྱི་སྐྱེས་བུ་ངག་སྨྲ་ཡོད་མེད་གང་ལ་ཡང་སྒྲུབ་བྱེད་མ་མཐོང་བཞིན་དུ་དེ་འགོག་
པར་བྱེད་པས་རྒོལ་བ་རང་ཉིད་ཀྱང་ཐེ་ཚོམ་ཟ་ལ། ཕྱིར་རྒོལ་གྱི་ངོར་ཡང་ཐེ་ཚོམ་ཙམ་འདྲེན་པར་བྱེད་ཀྱི་ཡང་དག་ཤེས་པ་མི་སྐྱེད་དོ། །རྟགས་འདི་སངས་རྒྱས་པ་ལ་བཀོད་པ་ཡིན་ལ། དེས་ཉེས་ཟད་སྨྲ་བ་གྲུབ་ཟིན་མ་བརྗེད་པའི་ཕྱིར། ཅི་ལྟར་ཐེ་
ཚོམ་འདྲེན་པར་བྱེད་ཅེས་ཟེར་ན། ཐུབ་པ་ལ་སྔོན་འདས་པའི་དུས་ཀྱི་སྟོན་པས་ཆོས་གསུང་བ་ལྟར་ངག་སྨྲ་ཡིན་པའི་ཕྱིར་སྐྱོན་ཟད་པ་མ་ཡིན་ནམ་ཆགས་བཅས་ངག་སྨྲ་བ་ལྟར་སྐྱོན་མ་ཟད་པ་ཡིན་ཞེས་ཐེ་ཚོམ་གྱི་བརྟག་པ་བྱས་ནས་རྒོལ་བ་ལ་དྲིས་
པ་ན། ད་དུང་དེ་ལས་མ་གཏོགས་པའི་ལྡོག་ཁྱབ་ངེས་པའི་སྒྲུབ་བྱེད་མེད་པའི་དོན་ཏོ། །གང་དག་སངས་རྒྱས་ཀྱི་གཟུགས་སྐུ་སངས་རྒྱས་མཚན་ཉིད་པ་མ་ཡིན་པར་སྨྲ་བ་དེ་དག་རྒྱལ་དཔོག་པ་ལེགས་པར་འོངས་པ་ཡིན་ནོ། །རིགས་པས་མཐའ་དཔྱད་
ནས་དགག་པ་ནི། ཉེས་པ་ཟད་པ་མི་སྲིད་པའི་རྒྱུ་མཚན་སྐྱོན་ཆགས་སོགས་རྣམས་རྟག་པ་ཉིད་ཀྱི་ཕྱིར། སྤོང་མི་ནུས་སམ། ནུས་ཀྱང་སྤོང་བའི་ཐབས་མེད་པའི་ཕྱིར་རམ། ཡང་ན། ཐབས་དངོས་པོ་ལ་ཡོད་ཀྱང་སུས་ཀྱང་མི་ཤེས་པའི་ཕྱིར་རམ། ཤེས་
ཀྱང་དེ་ལས་ཞན་དག་དོན་གཉེར་བྱེད་པ་མི་སྲིད་པའི་ཕྱིར་རམ། དོན་གཉེར་སྐྱེ་བ་ཡོད་ཀྱང་དེ་ཇི་ལྟ་བ་བཞིན་དུ་འདོམས་པའི་བརྩེ་བ་ཅན་མེད་པའི་ཕྱིར་ཉེས་པ་མི་ཟད་པ་ཉིད་ཅེས་བྱ་བར་ཡོངས་སུ་རྟོག་གྲང་ན། ཉེས་པ་ཆགས་སོགས་ཆོས་ཅན་

[168B] ཁྱོད་བསྐྱེད་པའི་རྒྱུ་ཡོད་པའི་ཕྱིར། ཁྱོད་སྤོང་བའི་ཐབས་མེད་པ་མ་ཡིན་ཏེ། ཁྱོད་ཀྱི་རྒྱུ་བདག་ཏུ་འཛིན་པ་ཡི་གཉེན་པོ་གོམས་པས་ཟད་ནུས་པའི་ཕྱིར། ཁྱོད་སྤོང་བའི་ཐབས་དེ་ཤེས་པ་ཡང་གྲུབ་པ་ཡིན་ཏེ། ཁྱོད་ཀྱི་རྒྱུ་ཡི་རང་བཞིན་ཇི་ལྟ་
བ་བཞིན་དུ་ཤེས་པ་ཡོད་པའི་ཕྱིར། བརྟག་པ་ཕྱི་མ་གཉིས་ལན་དང་བཅས་པ་ནི། སྔར་བརྩེ་ལྡན་ཞེས་པ་དང། འོག་སྐྱོབ་པའི་སྐབས་ནས་གོ་བར་འགྱུར་བས་འདིར་མ་བཀོད་དོ། །གཉིས་པ་ནི། ཐུབ་པ་བཅོམ་ལྡན་འདས་ཆོས་ཅན་གྲོལ་བ་དོན་གཉེར་གྱི་
སྐྱོབ་པ་ཉིད་ཡིན་ཏེ། རང་ཉིད་ཀྱིས་ཐར་ལམ་གཟིགས་པ་མཐར་ཕྱིན་ཞིང་གཟིགས་པའི་ལམ་དེ་ཉིད་ལན་དང་གྲགས་པ་སོགས་ལ་མི་བལྟ་བར་གཞན་ལ་ཕྱིན་ཅི་མ་ལོག་པར་གསུང་བར་མཛད་པ་ཡིན་པའི་ཕྱིར། གཟིགས་པ་མཐར་ཕྱིན་ཏ། དྲི་མ་
ཟད་པར་སྤངས་པའི་ཕྱིར། དེས་ནི་བདེ་གཤེགས་ལས་སྐྱོབ་པ་གྲུབ་པའི་ཚུལ་བསྟན་པ་ཡིན་ནོ། །རྟགས་ཕྱི་མ་མ་གྲུབ་ཅེ་ན། འོ་ན་གཞན་ལ་ཐར་ལམ་ཅུང་ཟད་ཀྱང་མི་གསུང་ངམ། ཕྱིན་ཅི་ལོག་གསུང་དང་པོ་མི་འཐད་པ་ནི། བདེ་གཤེགས་ཀྱི་སྒྲུབ་
བྱད་དུ་སྟོན་པ་བཤད་པ་ཉིད་ཀྱིས་གྲུབ་ལ། ཕྱི་མི་ལྟར་ན། ཁོང་རང་གིས་ཕྱིན་ཅི་མ་ལོག་པ་གསུང་བར་རློམ་ཡང་དངོས་པོ་ལ་ཕྱིན་ཅི་ལོག་ཏུ་སོང་བ་ཡིན་ནམ། རང་ཉིད་ཕྱིན་ཅི་ལོག་གསུང་བཞེད་པ་ཡིན་དང་པོ་མི་འཐད་པ་ནི། སྐྱོབ་པའི་སྒྲུབ་བྱེད་
བདེ་གཤེགས་བསྒྲུབ་པ་ཉིད་ཀྱིས་འགྲུབ་ལ། ཕྱི་མ་ལྟར་ན། སྨན་པ་ངན་པ་ལྟར་བདག་ལ་ཆགས་ནས་རང་འདོད་མ་གྲུབ་དོགས་པ་ཡིན་ནམ། གཞན་ལ་དམིགས་པའི་བརྩེ་བ་ཆེན་པོ་མེད་པས་ཡིན། དང་པོ་མི་འཐད་པ་ནི། སྒྲུབ་བྱེད་སྔ་མ་དང་འདྲ་ལ་

[169A]༄༅། །ཕྱི་མ་མི་འཐད་པ་ནི། སྟོན་པའི་སྒྲུབ་བྱེད་དུ་ཐུགས་རྗེ་བཀོད་པ་ཉིད་ཀྱིས་འགྲུབ་བོ། །དེས་ན། དེ་ཆོས་ཅན། ཐར་ལམ་རྫུན་པ་ཕྱིན་ཅི་ལོག་མི་གསུང་སྟེ། དེ་ལྟར་གསུངས་པ་ལ་རང་དོན་དང་གཞན་དོན་གང་ལ་བལྟོས་ཀྱང་འདོད་བྱའི་
འབྲས་བུ་མེད་པར་མངོན་སུམ་དུ་གཟིགས་པའི་ཕྱིར། གཞུང་འདི་དག་གིས་སྐྱོབ་པའི་སྒྲུབ་བྱེད་དང། སྟོན་པ་དང་ཐུགས་རྗེ་གཉིས་ཀྱི་བསྒྲུབ་བྱ་སྟོན་པ་ཡིན་ནོ། །དེ་ཆོས་ཅན། ཉིད་ཀྱིས་གཟིགས་པའི་ཐར་ལམ་གཞན་ལ་ཕྱིན་ཅི་མ་ལོག་པར་
གསང་བར་མཛད་དེ། སྔར་སློབ་ལམ་དུ་མི་རྟག་པ་དང་བདག་མེད་སོགས་སྒོམ་པའི་རྩོམ་པ་ཀུན་ཡང་གཞན་སེམས་ཅན་ཐམས་ཅད་ཀྱི་དོན་དུ་སྦྱོར་ཞིང་གོམས་པར་མཛད་ལ་དེ་ཉིད་མཐར་ཕྱིན་པའི་ཕྱིར། འདིས་སྟོན་པ་ལས་བདེ་གཤེགས་
འགྲུབ་པའི་ཚུལ་བསྟན་ཏོ། །དེ་འདྲའི་རྩོམ་པ་ཀུན་གཞན་དོན་དུ་སྦྱོར་བའི་རྒྱུ་མཚན་ཡོད་དེ། སྔར་སློབ་ལམ་དུ་སེམས་ཅན་ཐམས་ཅད་ལ་དམིགས་པའི་ཐུགས་བརྩེ་བ་ཆེན་པོ་དང་ལྡན་པ་དེ་ཉིད་མཐར་ཕྱིན་པར་མཛད་པའི་ཕྱིར། འདིས་ཐུགས་
རྗེ་ལས་སྟོན་པ་འགྲུབ་པའི་ཚུལ་བསྟན་ཏོ། །དེ་ལྟར་ལུགས་འབྱུང་གི་སྐབས་འདིར་སྐྱོབ་པ་རྟགས་ཀྱི་བསྒྲུབ་བྱར་བྱས་ནས་གཞན་གསུམ་རིམ་གྱིས་སྒྲུབ་བྱེད་དུ་བཀོད་པ་ན། མཐར་གཏུགས་པའི་སྒྲུབ་བྱེད་ཐུགས་རྗེ་ཆེན་པོ་ཡིན་པ་དང་
ཚད་མའི་སྐྱེས་བུར་འགྱུར་བའི་ཕྱིར་ཏུ་ལམ་ལ་རིམ་གྱིས་འཇུག་པ་ན་ཡང་ཐེག་པ་ཆེན་པོ་ཐུན་མོང་མ་ཡིན་པའི་ལམ་ལ་དང་པོར་འཇུག་པའི་འཇུག་སྒོ་དང། ཐབས་དང་སྒྲུབ་བྱེད་ནི་སྙིང་རྗེ་ཆེན་པོ་ཡིན་པས། སྒྲུབ་བྱེད་ཐུགས་རྗེ་

[169B] །གཉིས་པ་དེ་དག་ཀུན་ལས་ཚད་མར་གྲུབ་པ་ནི། དེ་ཆོས་ཅན། གྲོལ་བ་དོན་གཉེར་ལ་བལྟོས་ནས་ཚད་མའི་སྐྱེས་བུ་ཡིན་ཏེ། གྲོལ་བ་དོན་གཉེར་ལ་ཐར་ལམ་བསྟན་པའི་སྐོ་ནས་དེའི་སྐྱབས་
མཛད་ཅིང་དེ་སྐྱོབ་པའི་ནུས་པ་མཐར་ཕྱིན་པ་ཡིན་པའི་ཕྱིར། སྐྱོབ་མི་ནུས་ན་སྐྱབས་ཀྱི་མཚན་ཉིད་མ་ཚང་ལ། སྐྱབས་མི་བྱེད་ན་སྐྱབས་བཅོལ་བའི་དགོས་པ་མི་འགྲུབ་པས་སྟོན་པ་འདི་ལ་དགོས་ནུས་གཉིས་ཀ་ངེས་པར་ཚོགས་པ་ཡིན་ནོ། །
གཉིས་པ་ལ་ཁྱད་ཆོས་དེ་དག་སྔ་མ་ལས་ཕྱི་མ་འགྲུབ་པའི་ཚུལ། དེ་དག་ཀུན་ལས་ཚད་མར་འགྲུབ་པའི་ཚུལ་ལོ། །དང་པོ་ལ། སྐྱོབ་པའི་རང་བཞིན་བསྒྲུབ་པ་དང། དེ་ལས་བདེ་གཤེགས་དང་དེ་ལས་སྟོན་པ་དང། དེ་ལས་བརྩེ་བ་འགྲུབ་
པའི་ཚུལ་ལོ། །དང་པོ་ལ། བདེན་བཞིའི་གནས་ལུགས་རང་དབང་དུ་སྟོན་པས་སྐྱོབ་པར་བསྟན་པ་དང། བསྟན་པ་གསུང་རབ་ཀྱི་དོན་བདེན་བཞི་གཏན་ལ་དབབ་པའོ། །དང་པོ་ནི། དེ་ལྟར་ལུགས་འབྱུང་གིས་སྟོན་པ་ལམ་གང་ནས་གཤེགས་པའི་
ཚུལ་བསྟན་པ་ལས་ཡང་ན། དེ་ལྟར་གཤེགས་པའི་ཤེས་བྱེད་ཀྱི་གཏན་ཚིགས་ཡང་དག་ལུགས་ལྡོག་གི་སྒོ་ནས་སྟོན་ཞེས་པའོ། །ཐུབ་པ་བཅོམ་ལྡན་འདས་ཆོས་ཅན་གྲོལ་བ་དོན་གཉེར་གྱི་སྐྱོབ་པ་ཡིན་ཏེ། གྲོལ་བ་དོན་གཉེར་ལ་
བདེན་པ་བཞིའི་གནས་ལུགས་ཕྱིན་ཅི་མ་ལོག་པ་སྟོན་པའི་མཛད་པ་མཐར་ཕྱིན་པའི་ཕྱིར། གཉིས་པ་ལ། སྤྱིའི་དོན་དང། ཡན་ལག་གི་དོན་ཏོ། །དང་པོ་ལ། བདེན་བཞིའི་གྲངས་ངེས་པ་དང། གོ་རིམ་ངེས་པ་དང། མཚན་གཞི་དང་

[170A]༄༅། །དེ་ཉིད་ངེས་བྱེད་ཀྱིས་ཚད་མའོ། །དང་པོ་ནི་ཐར་པ་དོན་གཉེར་རྣམས་ཀྱི་གཏན་ལ་དབབ་བྱའི་གཙོ་བོ་ནི། འཁོར་བ་དང་མྱ་ངན་ལས་འདས་པས་བསྡུས་པའི་ཕྱོགས་གཉིས་སུ་ངེས་ལ། འཁོར་བ་ལ་ཡང་རྒྱུ་འཆིད་བྱེད་ཀུན་འབྱུང་
བདེན་པ་དང། འབྲས་བུ་བཅིངས་པ་སྡུག་བསྔལ་གྱི་བདེན་པ་གཉིས་སུ་ངེས་སོ། །རྣམ་བྱང་ལ་ཡང་འཁོར་བ་ལས་གྲོལ་བར་བྱེད་པའི་ཐབས་རྒྱུ་ལམ་གྱི་བདེན་པ་དང། གྲོལ་བ་འབྲས་བུའི་ངོ་བོ་འགོག་པའི་བདེན་པ་གཉིས་སུ་ངེས་པས་
འཁོར་བ་འཇུག་ལྡོག་གི་རྒྱུ་འབྲས་བཞིར་ངེས་སོ། །གཉིས་པ་ནི། དོན་གྱི་རིམ་པའི་དབང་དུ་བྱས་ན། ཀུན་འབྱུང་དང་ལམ་གྱི་བདེན་པ་དང་པོར་བསྟན་པར་བྱ་བ་ཡིན་ལ། སྡུག་བསྔལ་དང་འགོག་པ་ཕྱིས་བསྟན་པར་བྱ་བ་ཡིན་ནོ། །
འདིར་ནི་ཡུལ་ཅན་མངོན་པར་རྟོགས་པའི་རིམ་པ་དང་མཐུན་པར་གོ་རིམ་གཞན་དུ་བསྟན་པར་བྱ་སྟེ། འདི་ལྟར། སྡུག་བསྔལ་གྱི་བདེན་པ་དང། ཀུན་འབྱུང་དང། འགོག་པ་དང་ལམ་སྟེ། ཐོག་མར་འཁོར་བ་སྤྱི་དང་བྱེ་བྲག་གི་ཉེས་
དམིགས་ལེགས་པར་བསམས་པའི་སྒོ་ནས། དེ་ལ་འབྲལ་འདོད་ཀྱི་བློ་བསྐྱེད་པར་བྱེད་དགོས་ཏེ། དེ་སྔོན་དུ་མ་སོང་ན་དེའི་རྒྱུ་ལ་སྤོང་འདོད་སྐྱེ་བ་མི་སྲིད་པའི་ཕྱིར་རོ། །སྡུག་བསྔལ་ལ་འབྲལ་འདོད་སྐྱེས་པ་ན་སྡུག་བསྔལ་འདི་དང་
འབྲལ་བར་བྱེད་ནུས་སམ་མི་ནུས། འདི་ལ་རྒྱུ་ཡོད་དམ་མེད། རྒྱུ་དེ་ཡང་རྟག་གམ་མི་རྟག་སྙམ་དུ་ཀུན་འབྱུང་ལ་རྟོག་པར་བྱེད་དེ། སྡུག་བསྔལ་རང་གི་ངོ་བོ་ཚེར་མ་འདོན་པ་བཞིན་དུ་སྤོང་མི་ནུས་པར་མཐོང་བའི་ཕྱིར་རོ། །དེ་ལྟར་

[170B] །ཀུན་འབྱུང་སྤོང་ནུས་སུ་མཐོང་བ་ན་སྡུག་བསྔལ་འགོག་ནུས་སུ་མཐོང་བར་འགྱུར་ལ། དེ་ནས་སྡུག་
བསྔལ་འགགས་པའི་འགོག་པ་ཡང་མངོན་དུ་བྱ་ནུས་སུ་མཐོང་བས་འགོག་པ་དུས་གསུམ་པར་བསྟན་ཏོ། །དེ་མངོན་དུ་བྱེད་པ་ཡང་ལམ་བསྟེན་ཅིང་གོམས་པར་བྱས་པ་ལ་རག་ལས་པར་མཐོང་བས། ལམ་གྱི་བདེན་པ་དུས་བཞི་པར་
བསྟན་ཏོ། །གལ་ཏེ་དུས་དང་པོར་སྡུག་བསྔལ་འགོག་ནུས་སུ་མཐོང་ན། སྡུག་བསྔལ་འགགས་པ་མངོན་དུ་བྱ་ནུས་སུ་མཐོང་བས་ཁྱབ་པས་འགོག་པ་དུས་གཉིས་པར་བསྟན་རིགས་ལ། ཡང་ཀུན་འབྱུང་སྤོང་ནུས་མཐོང་ནས། སྡུག་
བསྔལ་འགོག་ནུས་སུ་མཐོང་དགོས་པས་ཀུན་འབྱུང་སྡུག་བསྔལ་གྱི་སྔར་བསྟན་པར་རིགས་སོ། །ཀུན་འབྱུང་སྤོང་ནུས་སུ་མཐོང་བ་བདག་མེད་པར་རྟོགས་པ་ལ་རིག་ལས་པས་ཐོག་མར་དེ་ཉིད་བསྟན་པར་བྱ་བ་ཡིན་པས་ཇི་སྐད་བཤད་པའི་བདེན་བཞིའི་
གོ་རིམ་མ་ངེས་སོ་ཞེ་ན། བཤད་པར་བྱ་སྟེ། སྤྱིར་བྱ་བ་གང་ལ་ཡང་དེ་ལ་འཇུག་པ་ལ་ཕན་ཡོན་མཐོང་ཞིང། དེ་ལས་ལྡོག་པ་ལ་ཉེས་དམིགས་མཐོང་བ་ལ་རིག་ལས་པས། འཁོར་བ་སྤྱི་དང་བྱེ་བྲག་གི་ཉེས་དམིགས་བསམས་པས་འཁོར་
བ་ལ་མིའི་དོང་ལྟར་དུ་མཐོང་ནས། དེ་དང་འབྲལ་འདོད་ཀྱི་བློ་ཙམ་ཞིག་དང་པོར་བསྐྱེད་པ་ཡིན་གྱི། འབྲལ་ནུས་སུ་གོ་བ་མིན་ནོ། །དེ་ནས་དུས་གཉིས་པར་ཀུན་འབྱུང་སྤོང་ནུས་སུ་ཚད་མས་མཐོང་བ་ཡིན་ལ། དེ་མཐོང་བ་ན་འགོག་པ་མངོན་
[171A]༄༅། །དུ་བྱ་ནུས་སུ་མཐོང་བས། ཀུན་འབྱུང་དུས་གཉིས་པ་དང་འགོག་པ་དུས་གསུམ་པར་བསྟན་རིགས་སོ། །ལམ་ཐ་མར་བསྟན་པར་བྱ་བ་ནི་སྔར་ལྟར་རོ། །དེས་ན། རྣལ་འབྱོར་པའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལཾ་
སྐྱེ་བ་ན་ཡང་གོ་རིམ་དེ་དག་དང་མཐུན་པར་སྐྱེ་བ་ཡིན་ནོ། །གསུམ་པ་ནི། ད་ལྟར་མཁལ་མའི་ཟུག་གཟེར་ལ་སོགས་པའི་ཚོར་བ་ནི། སྡུག་བསྔལ་གྱི་སྡུག་བསྔལ་དང། ཟས་ཡིད་དུ་འོང་བ་ལ་ལྷག་པར་སྲེད་ནས་རོ་མྱང་བའི་ཚོར་བ་
སོགས་འགྱུར་བའི་སྡུག་བསྔལ་དང། ལས་ཉོན་གྱིས་ལག་རྗེས་བཞག་པའི་ཟག་བཅས་ཀྱི་ཕུང་པོ་གང་ཡིན་ཐམས་ཅད་འདུ་བྱེད་ཀྱི་སྡུག་བསྔལ་ཏེ། དེ་དག་ཐམས་ཅད་སྡུག་བསྔལ་གྱི་བདེན་པའོ། །ཟག་པ་དང་བཅས་པའི་ལས་དང་
ཉོན་མོངས་པ་ཐམས་ཅད་ཀུན་འབྱུང་གི་བདེན་པ་ཡིན་ལ། སྡུག་བསྔལ་འགགས་པའི་བྲལ་བ་ནི་འགོག་པའི་བདེན་པ་དང། བདག་མེད་མངོན་སུམ་དུ་རྟོགས་པའི་ཤེས་རབ་ལམ་གྱི་བདེན་པའོ། །བཞི་པ་ལ། ལོག་རྟོག་བཅུ་དྲུག་ངོས་
གཟུང་བ་དང། དེ་དང་འགལ་བ་བདེན་པའི་རྣམ་པ་བཅུ་དྲུག་ངོས་གཟུང་བའོ། །དང་པོ་ནི། སྡུག་བསྔལ་ལ་ལོག་པར་ཞུགས་པ་གཙང་བ་དང། བདེ་བ་དང། རྟག་པ་དང། བདག་ཏུ་འཛིན་པ་བཞི་དང། ཀུན་འབྱུང་ལ་ལོག་པར་ཞུགས་པ་
སྡུག་བསྔལ་རྒྱུ་མེད་དུ་འཛིན་པ་དང། མི་མཐུན་པ་རྒྱུར་འཛིན་པ་གཉིས། ཕྱི་མ་ལའང་རྒྱུ་གཅིག་ཁོ་ནས་བྱས་པར་འཛིན་པ་དང། དབང་ཕྱུག་ལ་སོགས་པ་གཞན་གྱིས་བློ་སྔོན་དུ་བཏང་ནས་བྱས་པར་འཛིན་པ་དང། རང་བཞིན་རྟག་ལ་

[171B] །འགོག་པ་ལ་ལོག་ཞུགས་ནི། ཐར་པ་ཡེ་མེད་དུ་འཛིན་པ་དང། ཟག་བཅས་ཀྱི་ཁྱད་པར་འགའ་ཞིག་ཐར་པར་འཛིན་པ་དར། སྡུག་བསྔལ་གྱི་ཁྱད་པར་འགའ་ཞིག་གྱ་ནོམ་པའི་ཐར་པར་འཛིན་པ་དང་
སྡུག་བསྔལ་ཟད་པ་ཡོད་ཀྱང་ཡང་ལྡོག་པར་འཛིན་པའོ། །ལམ་ལ་ལོག་ཞུགས་ནི། ཐར་ལམ་ཡེ་མེད་དུ་འཛིན་པ་དང། བདག་མེད་གོམས་པ་ལམ་དུ་མི་རིགས་པར་འཛིན་པ་དང། བསམ་གཏན་གྱི་ཁྱད་པར་འགའ་ཞིག་ཙམ་ཐར་ལམ་
དུ་འཛིན་པ་དང། སྡུག་བསྔལ་མི་ལྡོག་པའི་ཆོས་ཅན་དུ་བྱེད་པའི་ལམ་མེད་པར་འཛིན་པའོ། །གཉིས་པ་ནི། སྡུག་བསྔལ་གྱི་སྡུག་བསྔལ་ཆོས་ཅན། མི་རྟག་པ་ཡིན་ཏེ། རེས་འགའ་སྐྱེ་བའི་ཕྱིར་དང། སྡུག་བསྔལ་བ་ཡིན་ཏེ། ལས་ཉོན་གྱི་
གཞན་དབང་ཅན་ཡིན་པའི་ཕྱིར། སྟོང་པ་ཡིན་ཏེ། དབང་བསྒྱུར་བ་པོའི་བདག་དོན་གཞན་མེད་པའི་ཕྱིར། བདག་མེད་པ་ཡིན་ཏེ། རང་དབང་བའི་བདག་གི་ངོ་བོར་མ་གྲུབ་པའི་ཕྱིར། ཀུན་འབྱུང་གི་རྣམ་པ་ནི། ཟག་པ་དང་བཅས་པའི་ལས་དང་
སྲེད་པ་ཆོས་ཅན། རྒྱུའི་རྣམ་པ་ཡིན་ཏེ། རང་འབྲས་སྡུག་བསྔལ་གྱི་རྩ་བ་ཡིན་པའི་ཕྱིར། ཀུན་འབྱུང་ཡིན་ཏེ། དེ་རྣམ་པ་ཐམས་ཅད་པ་ཡང་དང་ཡང་དུ་བསྐྱེད་པའི་ཕྱིར། རབ་སྐྱེ་ཡིན་ཏེ། དེ་ཤུགས་དྲག་བསྐྱེད་པའི་ཕྱིར། སྲིད་པའི་སྲེད་
པ་ཆོས་ཅན། རྐྱེན་གྱི་རྣམ་པ་ཡིན་ཏེ། རང་འབྲས་སྡུག་བསྔལ་གྱི་ལྷན་ཅིག་བྱེད་རྐྱེན་ཡིན་པའི་ཕྱིར། འགོག་པའི་རྣམ་པ་ནི། གཉེན་པོའི་སྟོབས་ཀྱིས་སྡུག་བསྔལ་གཏན་ཟད་པའི་བྲལ་བ་ཆོས་ཅན། ཁྱོད་འགོག་པའི་རྣམ་པ་ཡིན་ཏེ་

[172A]༄༅། །སྡུག་བསྔལ་སྤངས་པའི་བྲལ་བ་ཡིན་པའི་ཕྱིར། ཞི་བའི་རྣམ་པ་ཡིན་ཏེ། ཉོན་མོངས་སྤངས་པའི་བྲལ་བ་ཡིན་པའི་ཕྱིར། གྱ་ནོམ་པའི་རྣམ་པ་ཡིན་ཏེ། ཕན་པ་དང་བདེ་བའི་ཐར་པ་ཡིན་པའི་ཕྱིར། ངེས་པར་འབྱུང་བའི་རྣམ་
པ་ཡིན་ཏེ། སླར་མི་ལྡོག་པའི་ཆོས་ཅན་གྱི་ཐར་པ་ཡིན་པའི་ཕྱིར། ལམ་གྱི་རྣམ་པ་ནི། བདག་མེད་མངོན་སུམ་དུ་རྟོགས་པའི་ཤེས་རབ་ཆོས་ཅན། ལམ་གྱི་རྣམ་པ་ཡིན་ཏེ། ཐར་པར་བགྲོད་བྱེད་ཀྱི་ལམ་ཡིན་པའི་ཕྱིར། རིགས་པའི་
རྣམ་པ་ཡིན་ཏེ། ཉོན་མོངས་ཀྱི་དངོས་གཉེན་བྱེད་པའི་ཕྱིར། སྒྲུབ་པའི་རྣམ་པ་ཡིན་ཏེ། སེམས་ཀྱི་གནས་ལུགས་མཐར་ཐུག་པ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ངེས་པར་འབྱིན་པའི་རྣམ་པ་ཡིན་ཏེ། སྡུག་བསྔལ་
སླར་མི་ལྡོག་པའི་ཆོས་ཅན་དུ་བྱེད་པའི་གཉེན་པོ་ཡིན་པའི་ཕྱིར། སྡུག་ཀུན་གཉིས་ཀྱི་རྣམ་པ་བརྒྱད་གཞུང་དུ་མཚམས་སོ་སོར་གཅོད་པ་གསུངས་ལ། འགོག་ལམ་གྱི་རྣམ་པ་བརྒྱད་ཀྱང་གཞུང་གི་མཚམས་སོ་སོར་བཅད་ན་སྦྱོར་ས་སྣང་
མོད་ཀྱི། སློབ་དཔོན་ལྷ་དབང་བློས་འགོག་པའི་རྣམ་པ་དང་ལམ་གྱི་རྣམ་པ་གཉིས་དངོས་སུ་གསུངས་པས་རྣམ་པ་ལྷག་མ་དྲུག་གོ་ནུས་པར་དགོངས་ནས་དངོས་སུ་གསལ་བར་མ་གསུངས་པར་བཤད་དོ། །མདོར་ན། རྟོག་ལྡན་འཇུག་པའི་
ཡན་ལག་འཁོར་བ་འཇུག་ལྡོག་གི་ཚུལ་བསམས་ནས་འཁོར་བ་མཐའ་དག་གིས་ཡིད་འབྱུང་སྟེ་ཐར་པ་དོན་གཉེར་གྱི་བློ་བསྐྱེད་པའི་ཐབས་བཤད་པ་ནི། གཞུང་འདི་ཉིད་མཆོག་ཏུ་གྱུར་ཤོས་གཅིག་ཏུ་སྣང་བས་གཞུང་འདི་ལ་ཐོས་

[172B] དེ་ལྟར་སྐྱེས་པ་ན་ལྷག་པ་ཚུལ་
ཁྲིམས་ཀྱི་བསླབ་པ་གཞིར་བཟུང། ལྷག་པ་སེམས་ཀྱི་བསླབ་པའི་ཡང་ཇི་ཙམ་བློ་དང་འཚམ་པ་རེ་ལ་ནན་ཏན་བྱས་ནས། དེ་ནས་ལེའུ་འདིར་བཤད་པའི་གང་ཟག་གི་བདག་མེད་དང་འོག་ནས་འཆད་པའི་ཆོས་ཀྱི་བདག་མེད་རིགས་
པས་ལེགས་པར་གཏན་ལ་ཕབ་ནས་བསྒོམ། དེ་ལྟར་བྱས་ན། བསྟན་བཅོས་ལ་ཐོས་བསམ་བྱས་པ་དོན་ཆེན་པོ་དང་ལྡན་ཞིང་རང་གི་དལ་འབྱོར་གྱི་རྟེན་ལ་སྙིང་པོ་ལེགས་པར་ལོན་པ་ཡིན་པས་ཚུལ་དེ་ལ་འབད་པས་ནན་ཏན་དུ་བྱའི་
དེ་ལས་གཞན་དུ་རྙེད་པ་དང་བཀུར་སྟི་དང་གྲགས་པ་ཇི་ཙམ་ཐོབ་ན་སྙམ་ན་སྡིག་ལྟུང་གིས་རྒྱུད་ལེགས་པར་ཆུད་ཟོས་ནས་གཟུང་ན་ཚིག་མི་ཟིན། བསམས་ན་དོན་མི་གོ་བསྒོམ་ན་རྒྱུད་ལ་མི་སྐྱེ་བས་ཚེ་གངས་པོ་ཐོས་བསམ་ལ་འབད་
པ་སྐད་བྱས་ཀྱང་བློ་རང་དགའ་བའི་འགྲོས་འདོད་པ་ཆེ་ཆུང་དང་སྐྱོ་ཤས་ཆེ་ཆུང་སོགས་ཞིང་པ་རང་དགའ་བ་རྣམས་དང་ཁྱད་པར་ཅུང་ཟད་ཀྱང་མེད་པར་འགྱུར་བས་ལམ་བློའི་དམིགས་པ་འབའ་ཞིག་ཏུ་མ་སོང་བར་བློའི་ངོ་བོར་བསྐྱེད་ལ་
ནན་ཏན་དུ་འབད་པར་བྱའོ། །ཐར་ལམ་གྱི་མི་མཐུན་པའི་ཕྱོགས་གཞན་དག་གིས་ཐར་ལམ་དུ་བཏགས་པའི་ཕྱིན་ཅི་ལོག་བཞི་ངོས་བཟུང་ནས་སློབ་དཔོན་གྱིས་འགོག་པའི་རྒྱུ་མཚན་སོགས་དང། ཐར་པ་དང་ཐམས་ཅད་མཁྱེན་པ་

[173A]༄༅། །དངོས་པོ་སྟོབས་ཞུགས་ཀྱི་རིགས་པས་སྒྲུབ་པའི་ཚུལ་སོགས་ནི་འོག་ཏུ་འཆད་པར་འགྱུར་རོ། །གཉིས་པ་ལ། སྡུག་བསྔལ་གྱི་བདེན་པ་དང། ཀུན་འབྱུང་གི་བདེན་པ་དང། འགོག་པའི་བདེན་པ་དང། ལམ་གྱི་བདེན་པའོ། །
དང་པོ་ལ། སྡུག་བསྔལ་གྱི་བདེན་པའི་མཚན་གཞི་བསྒྲུབ་པ་དང། མཚན་ཉིད་བཤད་པའོ། །དང་པོ་ལ། འཁོར་བ་ལ་ཐོག་མ་མེད་པར་བསྒྲུབ་པ་དང། ཐོག་མ་ཡོད་པ་དགག་པའོ། །དང་པོ་ལ། སྡུག་བསྔལ་ངོས་གཟུང་བ་དང། དེ་
ལ་ཐོག་མ་མེད་པར་སྒྲུབ་པའི་རིགས་པའོ། །དང་པོ་ནི། ཉེར་ལེན་གྱི་ཕུང་པོ་ལྔ་པོ་ཆོས་ཅན། སྡུག་བསྔལ་བདེན་པ་ཡིན་ཏེ། ལས་ཉོན་གྱི་དབང་གིས་འཁོར་བར་འཁོར་བ་ཅན་གྱི་ཕུང་པོ་ཡིན་པའི་ཕྱིར། ཚོགས་རྒྱུན་འཇོག་མི་ཤེས་
པ་དག་འཆི་ཁའི་གང་ཟག་སྐྱེ་བ་ཕྱི་མར་ཞུགས་ན་རྟག་པར་འགྱུར་ལ། སྲིད་པ་ཕྱི་མའི་རྣམ་ཤེས་དང་པོ་འཁོར་བར་མི་འཐད་དེ། དེས་སྔར་གང་དུ་ཡང་མ་ཕྱིན་པའི་ཕྱིར། དེས་ན་འཁོར་བ་ཞེས་པ་འཁྲུལ་སྣང་ཙམ་ཡིན་གྱི་ཅུང་ཟད་ཀྱང་
མེད་དོ་ཞེས་སྨྲ་བ་དང། ཡང་གང་ཟག་རྟག་པ་འཁོར་བར་འདོན་པ་ནི་འོག་ནས་འཆད་པའི་རིགས་པ་འདི་དག་གི་དགག་བྱའི་གཙོ་བོ་ཡིན་ནོ། །གཉིས་པ་ལ། ཐོག་མ་མེད་པའི་རིགས་འདྲ་ལས་སྐྱེ་བར་སྒྲུབ། རྒྱུ་མེད་དུ་སྐྱེ་བ་དགག་
མི་མཐུན་པའི་རྒྱུ་ལས་སྐྱེ་བ་དགག་པའོ། །དང་པོ་ནི། འདོད་ཆགས་དང་ཞེ་སྡང་ལ་སོགས་པ་ཆོས་ཅན། རིགས་འདྲ་སྔ་མ་སྔོན་དུ་སོང་སྟེ། རང་ཉིད་གོམས་པ་ལས་གོང་ནས་གོང་དུ་རང་གི་ངང་གིས་ཆོས་གསལ་བར་སྐྱེ་བ་

[173B] གཉིས་པ་ནི། དེ་ཆོས་ཅན། སུ་ལ་ཡང་བལྟོས་མེད་ཀྱི་འདོད་རྒྱལ་དུ་འབྱུང་བ་ཉིད་མིན་ཏེ། རེས་འགའ་སྐྱེ་བའི་ཕྱིར། ཁྱབ་པར་ཐལ། རྒྱུ་མེད་ན་སྐྱེ་བ་འགལ་བའི་ཕྱིར། གསུམ་པ་ལ། རླུང་སོགས་འབའ་ཞིག་ལས་སྐྱེ་བ་དགག་
འབྱུང་བ་འབའ་ཞིག་ལས་སྐྱེ་བ་དགག་པའོ། །དང་པོ་ལ། རྒྱུ་འབྲས་ཀྱི་མཚན་ཉིད་མ་གྲུབ་པ་མདོར་བསྟན། རྒྱས་པར་བཤད་པའོ། །དང་པོ་ལ་ཐལ་བ་དགོད། དེའི་ལན་དགག་པའོ། །དང་པོ་ནི། བད་ཀན་ལས་འདོད་ཆགས་དང། མཁྲིས་པ་ལས་
ཞེ་སྡང་དང། རླུང་ལས་གཏི་མུག་སྐྱེའོ་ཞེ་ན། ཆགས་སོགས་རླུང་ལ་སོགས་པའི་དངོས་འབྲས་ཀྱི་ཆོས་མ་ཡིན་པར་ཐལ། དེ་ལ་རྗེས་སུ་འགྲོ་ལྡོག་འཁྲུལ་པའི་ཕྱིར་ཏེ། བད་ཀན་ཅན་འདོད་ཆགས་ཆུང་ལ་ཞེ་སྡང་ཆེ་བ་མཐོང་བའི་ཕྱིར་
གཉིས་པ་ནི། གལ་ཏེ་དེའི་ཚེ་བད་ཀན་ལ་ཞེ་སྡང་གི་རྒྱུ་མཁྲིས་པའི་རང་བཞིན་འདྲེས་པའི་ཕྱིར། ཞེ་སྡང་འཕེལ་བ་ཡིན་པས་འཁྲུལ་པའི་སྐྱོན་མེད་ཅེ་ན། འོ་ན་གང་ཟག་དེ་ལ་མཁྲིས་པ་དེ་ཡི་དངོས་འབྲས་ཀྱི་ཆོས་དུས་མིན་
གྱི་སྐྲ་དཀར་དང་ཤ་སེར་རྡུལ་མང་བློ་གསལ་བ་སོགས་ཞེ་སྡང་དེ་ལས་གཞན་ཡང་ཅིས་མ་མཐོང་སྟེ་མཐོང་རིགས་པར་ཐལ། དེ་དག་གི་དངོས་རྒྱུ་མཁྲིས་པ་ཚང་བར་ཡོད་པའི་ཕྱིར། མཁྲིས་པས་དུག་གསུམ་ག་བསྐྱེད་པ་དེ་བཞིན་དུ་གཞན་
གཉིས་ཀྱིས་ཀྱང་ཡིན་ནོ་ཞེ་ན། ནད་གསུམ་ཆ་མཉམ་པའི་སྐྱེས་བུ་ཐམས་ཅད་འདོད་ཆགས་སོགས་ཆེ་ཆུང་མཚུངས་པར་ཐལ། དེ་དག་གི་དངོས་རྒྱུ་མཚུངས་པའི་ཕྱིར། དེས་ན་དུག་གསུམ་ག་ཉེས་པ་ཀུན་གྱི་དངོས་འབྲས་ཀྱི་ཆོས་མ་ཡིན་

[174A]༄༅། །པར་ཐལ། དེ་ལ་བཤད་མ་ཐག་པའི་ཉེས་པར་ཐལ་བའི་ཕྱིར། རྒྱུ་འབྱུང་བ་ཙམ་ལས་སྐྱེས་པར་མཚུངས་ཀྱང་སྐྱེས་བུའི་གཟུགས་ཆེ་ཆུང་སོགས་མི་མཚུངས་པ་བཞིན་དུ་འདིར་ཡང་ཡིན་པས་སྐྱོན་མེད་ཅེ་ན། སྐྱེས་བུའི་གཟུགས་ཆེ་ཆུང་
དེར་ཡང་ཆེ་ཆུང་མེད་པའི་རྩོད་པ་སྔ་མ་དང་མཚུངས་པར་འཇུག་པ་ཡིན་པར་ཐལ། སྐྱེས་བུའི་གཟུགས་ཆེ་ཆུང་དེ་ལ་ཁྱད་པར་ཅན་གྱི་སྔོན་གྱི་ལས་རྣམས་བདག་པོའི་རྐྱེན་དུ་ཡོད་པ་མ་ཡིན་པར་དངོས་རྒྱུ་འབྱུང་བ་མཚུངས་པ་ལས་སྐྱེས་པའི་
ཕྱིར། གཉིས་པ་ལ། འཕེལ་འགྲིབ་མི་མཚུངས་པས་རྒྱུ་འབྲས་མིན། ཡིན་ན་ཧ་ཅང་ཐལ་བ། རང་ལ་མཚུངས་པ་སྤང་བའོ། །དང་པོ་ལ། རྟགས་དགོད། ཚུལ་བསྒྲུབ་པའོ། །དང་པོ་ནི། ཉེས་པ་ཆགས་སོགས་ཆོས་ཅན། རླུང་མཁྲིས་སོགས་ཀྱི་
དངོས་འབྲས་མ་ཡིན་ཏེ། རླུང་ལ་སོགས་པའི་སྐྱོན་རྣམས་ཁྱད་པར་དུ་འཕེལ་བ་ཡོད་ནའང་ཁྱེད་རྣམས་ཁྱད་པར་དུ་འཕེལ་བའི་ངེས་པ་མེད་པའི་ཕྱིར་ཏེ། བད་ཀན་འཕེལ་ནས་ལུས་རྒྱུད་ན་ཆགས་པ་འགྲིབ་པར་མཐོང་བའི་ཕྱིར། གཉིས་པ་ནི་
མ་གྲུབ་སྟེ། མཁྲིས་པ་འཕེལ་ནས་ལུས་གདུངས་པས་ཞེ་སྡང་སྐྱེ་བའི་ཕྱིར་རོ་ཞེ་ན། དེ་ཙམ་གྱིས་རྟགས་མ་གྲུབ་པ་ཉིད་མ་ཡིན་པར་ཐལ། ནད་ཐམས་ཅད་འགྱུར་བ་ཡིས་ཞེ་སྡང་སྐྱེ་བར་འགྱུར་བར་མཐོང་བས་དེ་ཀུན་གྱི་འབྲས་བུར་ཐལ་
བའི་ཕྱིར། ཞེ་སྡང་དེ་ནད་ཀུན་ལས་དངོས་སུ་སྐྱེས་བའང་མིན་པར་ཐལ། ནད་གསུམ་ཆ་མཉམ་པ་ཞེ་སྡང་མཚུངས་པའི་སྐྱོན་ཡོད་པའི་ཕྱིར། ཁྱབ་པ་བསྒྲུབ་པ་ནི། སྔར་གྱི་རྩ་བའི་རྟགས་ལ་ཁྱབ་པ་ཡོད་པར་ཐལ། རྒྱུ་བདག་ཀན་འཕེལ་བར་གྱུར་

[174B] དཔེར་ན་མཁྲིས་པ་འཕེལ་ན་ཚ་བ་ལ་སོགས་པའི་ནད་འཕེལ་བ་བཞིན་ནོ། །འོ་ན་དེ་དག་གི་རྒྱུ་གང་ཡིན་ཞེ་ན། ཆགས་སོགས་ཀྱི་འགྱུར་བ་ཆོས་ཅན། འབྱུང་བ་ཙམ་ལས་དངོས་
སུ་སྐྱེས་དེ་མ་ཡིན་ཏེ། རང་རྒྱུ་ཚོར་བ་བདེ་སྡུག་ལས་སྐྱེས་པའི་ཕྱིར། གལ་ཏེ་ནད་གསུམ་ཆ་མི་མཉམ་པ་ལས་སྐྱེས་པའི་ཚོར་བ་སྡུག་བསྔལ་གྱིས་འདོད་ཆགས་ཀྱི་གེགས་བྱས་ནས་མི་སྐྱེད་པ་ཡིན་པས་ལ་ལར་འགལ་རྐྱེན་གྱིས་ཟིན་པས་འབྲས་བུ་
མི་སྐྱད་པར་མཐོང་བ་ཙམ་གྱིས་རྒྱུ་འབྲས་འཇིག་ན་ཧ་ཅང་ཐལ་ལོ་ཞེ་ན། འོ་ན་འདོད་ཆགས་ཅེས་བསྐྱེད་སྨྲོས་ཤིག་ཅེས་དྲིས་པས། ནད་གསུམ་ཆ་མཉམ་པ་ལས་ཁུ་བ་འཕེལ་དེ་ལས་འདོད་ཆགས་ཡིན་ནོ་ཞེ་ན། འདོད་ཆགས་ཆོས་ཅན། ནད་གསུཾ་
ཆ་མཉམ་པ་ལ་ལྡོག་པ་འཁྲུལ་པར་ཐལ། འགའ་ཞིག་དེ་གསུམ་ཆ་མི་མཉམ་པ་ལའང་ཁྱོད་སྐྱེ་བ་ཅན་དུ་མཐོང་བའི་ཕྱིར། ཁྱོད་དེ་ལ་རྗེས་འགྲོ་འཁྲུལ་བར་ཐལ། སོ་སོར་རྟོག་པའི་ཤེས་རབ་དང་ལྡན་པ་གཞན་ནི་དེ་གསུམ་ཆ་མཉམ་ནའང་ཁྱོད་
སྐྱེ་བ་མིན་པར་མཐོང་བའི་ཕྱིར། ཁྱོད་ཁུ་བ་འཕེལ་བ་ལ་ལྡོག་པ་འཁྲུལ་བར་ཐལ། ཆགས་ཅན་གཞན་ནི་ཁུ་བ་ཟད་ནས་ཁྲག་འཛག་ཀྱང་ཁྱོད་སྐྱེ་བར་མཐོང་བའི་ཕྱིར། ཆགས་ཅན་དེ་ཆོས་ཅན། བུད་མེད་གཟུགས་མཛེས་གཅིག་ལ་དམིགས་ནས་
ཚོགས་པ་དྲག་པོ་ཅན་དུ་མི་འགྱུར་བར་ཐལ། བུད་མེད་གཅིག་པོ་དེ་ལ་དམིགས་ནས་ཁུ་བ་འཕེལ་བའི་ངེས་པ་མེད་པའི་ཕྱིར། གལ་ཏེ་གཟུགས་མཛེས་པ་དང་སྤྱོད་ཚུལ་མཛེས་པ་སོགས་ཀྱང་ཆགས་པ་བསྐྱེད་པའི་ཡན་ལག་ཡིན་ཏེ། དེ་ཁྱད་

[175A]༄༅། །པར་ཅན་ལས་ཆགས་པ་ཁྱད་པར་ཅན་དུ་མཐོང་བའི་ཕྱིར་རོ་ཞེ་ན། དེ་དག་ཀྱང་ཆགས་པའི་རྗེས་སུ་འགྲོ་ལྡོག་ངེས་པའི་རྒྱུ་མ་ཡིན་པར་ཐལ། དེ་དག་ཀུན་དེའི་རྒྱུར་མ་ངེས་པའི་ཕྱིར། གཟུགས་མཛེས་སོགས་ཀྱི་ངེས་པ་མེད་
པར་ཆགས་པ་འབྱུང་བའང་མིན་པར་ཐལ། དེ་དག་ཆགས་པའི་རྒྱུར་ངེས་པར་དགོས་པའི་ཕྱིར། གཟུགས་མཛེས་སོགས་ཀྱི་ཡོན་ཏན་ཅན་དུ་མི་འཛིན་པ་ལའང་ཆགས་པ་སྐྱེ་བར་འགྱུར་བར་ཐལ། གཟུགས་དང་སྤྱོད་ཚུལ་མཛེས་པ་
མཐོང་ཙམ་གྱིས་ཆགས་པ་སྐྱེ་བའི་ཕྱིར། གལ་ཏེ་དེ་ལ་ཡོན་ཏན་དུ་འཛིན་པ་དེ་ཡང་ཆགས་པ་བསྐྱེད་པའི་ཡན་ལག་ཡིན་ནོ་ཞེ་ན། དེ་ལ་རྒྱུ་ཅི་དགོས། ཡུལ་ཡོན་ཏན་ཅན་དུ་གནས་པ་ཙམ་ཡིན་ནོ་ཞེ་ན། བུད་མེད་གཟུགས་དང་སྤྱོད་ཚུལ་
མཛེས་པ་མཐོང་བའི་སྐྱེས་བུ་ཐམས་ཅད་ཀྱིས་དེའི་ལུས་ལ་ཡོན་ཏན་དུ་འཛིན་པ་ཅན་དུ་འགྱུར་བར་ཐལ། དེ་ལྟར་འཛིན་པའི་རྒྱུ་ལ་ཁྱད་པར་མེད་པར་ཆད་བའི་ཕྱིར། གཉིས་པ་ནི། གནས་སྐབས་གང་ལ་བད་ཀན་ལྷག་པར་འཕེལ་
བཞིན་པའི་གང་ཟག་དེ་འདྲ་ཆོས་ཅན། དེའི་ཚེ་ཞེ་སྡང་དྲག་པོ་ཅན་དུ་མི་འགྱུར་བར་ཐལ། ཆགས་པ་དྲག་པོ་ཅན་དུ་འདོད་རིགས་པའི་ཕྱིར། ཁྱབ་པར་ཐལ། ཆགས་སྡང་དེ་གཉིས་འཛིན་སྟངས་ཀྱི་ངོ་བོ་མི་མཚུངས་པར་འགལ་བའི་ཕྱིར་
འདོད་མི་རིགས་པར་ཐལ། ཁྱོད་ཀྱི་གནས་སྐབས་འདི་ལ་ངེས་པར་ཞེ་སྡང་མི་འབྱུང་བས་ཁྱབ་པར་མཐོང་བའང་མེད་པའི་ཕྱིར་ཏེ། རེས་འགའ་ཞེ་སྡང་ཅན་དུ་མཐོང་བའི་ཕྱིར། གསུམ་པ་ནི། རིགས་པ་སྨྲ་བ་གང་གི་ལུགས་དེ་ལ་ཆོས་ཅན་

[175B] འདོད་ཆགས་ལ་སོགས་པ་རང་གི་རིགས་མཐུན་པའི་བག་ཆགས་ཀྱི་ཁྱད་པར་ལ་རག་ལས་པས་འཇུག་པར་འགྱུར་བ་ཡིན་གྱི། ཕྱི་རོལ་གྱི་དམིགས་རྐྱེན་ལ་བལྟོས་པ་
མེད་པའི་ཕྱིར། གཉིས་པ་ལ། བཤད་ཟིན་དྲན་པ་ལ་སྦྱར་བ་དང། ལུས་སེམས་ཀྱི་རྟེན་ཁྱད་པར་ཅན་ཡིན་པ་འགོག་པའི་རིགས་པ་གཞན་བསྟན་པའོ། །དང་པོ་ནི། ཆགས་སོགས་ནད་གསུམ་གྱི་དངོས་འབྲས་ཡིན་པ་འགོག་པའི་རིགས་པ་འདིས་
ནི་ཆོས་ཅན། ཆགས་སོགས་འབྱུང་བའི་དངོས་འབྲས་ཀྱི་ཆོས་ཉིད་ཡིན་པ་ཡང་བཀག་སྟེ། དེ་ལ་རྗེས་སུ་འགྲོ་ལྡོག་འཁྲུལ་པར་སྒྲུབ་པའི་ཕྱིར། འབྱུང་བཞི་ཆགས་སོགས་གྲུབ་ཟིན་གནས་པའི་རྟེན་ཡང་མ་ཡིན་ཏེ། དེ་ཡང་ཡོད་མེད་དག་ལ་ཞེས་པའི་སྐབས་
སུ་བཀག་ཟིན་པ་ཉིད་ཀྱི་ཕྱིར། གཉིས་པ་ལ། དཔེ་དགག་པ་དང། དོན་དགག་པའོ། །དང་པོ་ནི། ཁྱད་ཀྱི་འབྱུང་འགྱུར་འབྱུང་བ་ལ་བརྟེན་པར་ཁས་བླངས་པ་བཞིན་དུ་ཆགས་སོགས་ཀྱང་ཡིན་ཏེ། གཞན་དུ་ན་ཁྱེད་རང་ལ་ཁས་བླངས་འགལ་བར་འགྱུར་
རོ་ཞེ་ན། དཀར་པོ་ལ་སོགས་པའི་འབྱུང་འགྱུར་ཆོས་ཅན། ཁྱོད་ས་སོགས་འབྱུང་བ་ལ་གྲུབ་ཟིན་གནས་པའི་ཚུལ་གྱིས་བརྟེན་པ་ཉིད་ནི་མ་ཡིན་ཏེ། ཁྱོད་དེ་ལས་དོན་གཞན་ཡིན་པའི་ཕྱིར། དེ་ལ་བརྟེན་པར་བཤད་པའི་སྒྲའི་དོན་ཡང་ཆོས་ཅན། དུས་
མཉམ་ཚོགས་པ་གཅིག་པ་ལ་རྟེན་དུ་བཏགས་པ་དང། སྔ་མས་བསྐྱེད་པའི་སྒོ་ནས་རྟེན་དུ་བསྟན་པ་ཡིན་གྱི་དེ་ལས་གཞན་གྲུབ་ཟིན་གནས་པའི་རྟེན་དུ་འཐད་པ་མ་ཡིན་པར་ཐལ། འབྱུང་བ་སྔ་མ་རྒྱུའི་དོན་ནམ་ཡང་ན་དུས་མཉམ་ཚོགས་པ་དབྱེར་

[176A]༄༅། །མེད་པར་གནས་པའི་ཕྱིར་རང་གི་རྟེན་དག་ཏུ་བཏགས་པ་ཙམ་ཡིན་པའི་ཕྱིར། གལ་ཏེ་ཆང་དང་མྱོས་པའི་ནུས་པ་ལ་སོགས་པ་དོན་གཞན་གྱི་རྟེན་དང་བརྟེན་པ་ཡིན་པ་བཞིན་དུ་ཆགས་སོགས་ཀྱང་འབྱུང་བ་ལ་དབྱེར་ཡོད་ཀྱི་ཚུལ་
དུ་བརྟེན་ནོ་ཞེ་ན། ཡང་ན་ཚོགས་པ་དབྱེར་མེད་ཙམ་ཀྱི་རྟེན་དང་བརྟེན་པར་མི་འགྱུར་ཏེ། ཆང་དང་དེའི་ནུས་པ་དབྱེར་ཡོད་ཀྱི་རྟེན་དང་བརྟེན་པ་ཡིན་ནོ་ཞེ་ན། ཆང་གི་དངོས་པོ་ལས་དེའི་ནུས་པ་དོན་གཞན་ཉིད་མ་ཡིན་པར་ཐལ། དེ་གཉིས་གྲུབ་སྡེ་རྫས་
གཅིག་པའི་ཕྱིར། དེ་ལྟ་མིན་ན་ཆང་ཚ་བར་གྱུར་པའི་ཚེ། ཆང་གི་དངོས་པོ་འཇིག་པར་འགྱུར་བར་ཐལ། དེའི་མྱོས་པའི་ནུས་པ་འཇིག་པའི་ཕྱིར། རྟེན་ཆང་ཚ་བར་གནས་ན་བརྟེན་པ་མྱོས་པའི་ནུས་པ་འཇིག་པ་སྟེ་ལོག་པ་མ་ཡིན་པར་ཐལ་ལོ། །
གལ་ཏེ་ཆང་དང་མྱོས་པའི་ནུས་པ་བཞིན་དུ་འབྱུང་སེམས་དེའང་རྫས་ཐ་དད་དུ་མཚུངས་སོ་ཞེ་ན། མཚུངས་པ་མིན་པར་ཐལ། འབྱུང་སེམས་རྫས་ཐ་དད་ཉིད་ཡིན་པའི་ཕྱིར། དེར་ཐལ། བློ་མ་འཁྲུལ་བ་ལ་སྣང་བ་ཐ་དད་པ་ཅན་དུ་རྟོགས་པའི་ཕྱིར་ཏེ་
འབྱུང་བ་རེག་བྱའི་རྣམ་པ་ཅན་དང། ཚོར་བ་སིམ་པའི་རྣམ་པ་ཅན་ལ་སོགས་པར་སྣང་བའི་ཕྱིར་རོ། །གཉིས་པ་ནི། ཇི་སྲིད་ལུས་གཞན་དུ་འགྱུར་གྱི་བར་དུ་ཡིད་བློ་རྟོག་པའི་ངོ་བོ་རྣམ་པ་མཚུངས་པར་འགྱུར་བར་ཐལ། དེ་རྟོག་པ་གང་ཞིག་དེ་ལ་
བདག་རྐྱེན་ཁྱད་པར་ཅན་གྱི་སྒོ་ནས་བརྟེན་པའི་ཕྱིར། གཟུགས་སོགས་འབྱུང་འགྱུར་འབྱུང་བའི་རྗེས་སུ་འཕེལ་འགྲིབ་བྱེད་པ་བཞིན་ནོ། །དམིགས་རྐྱེན་གྱི་དབང་གིས་རྣམ་པ་གཞན་དུ་གྱུར་པ་ཡིན་ནོ་ཞེ་ན། རྣམ་པར་རྟོག་པ་ནི་ཆོས་ཅན་

[176B] དོན་སྤྱི་སྣང་བ་ཙམ་གྱིས་ཁྱོད་སྐྱེ་བའི་ཕྱིར། དེས་ན་ལུས་སེམས་རྟེན་དང་བརྟེན་པ་ཁྱད་པར་ཅན་དུ་མི་རུང་བ་གང་གི་ཚེ་འབྱུང་བའི་ལུས་ལ་བལྟོས་པ་མེད་པར་ཤེས་པ་སྔ་མ་འགའ་
ཞིག་ལས་ཕྱི་མ་འགའ་ཞིག་འབྱུང་བ་ཡིན་ཏེ། དེ་ལ་བལྟོས་པ་མེད་པར་ཤེས་པ་སྔ་མ་འགའ་ཞིག་ཕྱི་མ་འགའ་ཞིག་གི་བག་ཆགས་སད་པའི་རྒྱུར་འགྱུར་བ་དེས་ནའི་ཕྱིར། གཉིས་པ་ལ། འཁོར་བ་ལ་ཐོག་མ་ཡོད་པ་ཁྱབ་བྱེད་མ་དམིགས་པའི་
རྟགས་ཀྱིས་དགག་པ། འགལ་ཁྱབ་དམིགས་པའི་རྟགས་ཀྱིས་དགག་པའོ། །དང་པོ་ནི། རྟགས་གཞན་གྱིས་ཡང་འཁོར་བའི་ཐོག་མ་མེད་པར་གྲུབ་སྟེ། སེམས་ཅན་སྔར་མེད་གསར་དུ་སྐྱེ་བའི་རིགས་མེད་པའི་ཕྱིར། དེ་མེད་དེ། རྣམ་ཤེས་མིན་པ་རྣམ་
ཤེས་ཀྱི་ཉེར་ལེན་དུ་རུང་བ་མིན་པའི་ཕྱིར། གལ་ཏེ་དངོས་པོ་ཐམས་ཅད་ནི་རྣམ་ཤེས་བསྐྱེད་པའི་ཉེར་ལེན་གྱི་ནུས་པ་རྣམ་ཤེས་མི་གསལ་བ་དང་ལྡན་པའི་ཕྱིར། རྣམ་ཤེས་མིན་པ་ཤེས་པའི་ཉེར་ལེན་མིན་པ་གྲུབ་ཟིན་སྒྲུབ་པར་འདོད་དོ་ཞེ་
ན། རྒྱུ་ལ་འབྲས་བུ་ཐམས་ཅད་ནུས་པའི་ངོ་བོར་ཡོད་དོ། །ཞེས་གྲངས་ཅན་ལས་གཞན་སུ་ཡང་དེ་ལྟ་བུ་བརྗོད་པའི་རྩོལ་བ་བྱེད་པ་མི་འཐད་པར་ཐལ། རྒྱང་ཕན་ཁྱོད་ངོ་ཚ་དང་བཅས་པར་རློམ་པའི་ཕྱིར། ཁྱབ་པར་ཐལ། སྔོན་ཚེ་རྒྱུ་རྩྭ་སོཌ་
རྩེ་ན་འབྲས་བུ་གླང་ཆེན་བརྒྱ་མ་མཐོང་བཞིན་དུ་ཡོད་དོ། །ཞེས་དེ་སྐད་སྨྲས་པ་གྲངས་ཅན་ཕྱུགས་དང་འདྲ་བའི་འདོད་པ་ཡིན་པའི་ཕྱིར། ཕྱུགས་དང་འདྲ་བའི་རྒྱུ་མཚན་ནི། ཇི་ལྟར་ཡང་འབྲས་བུ་དེ་ནི་རྒྱུའི་ངོ་བོར་ཡོད་པར་འགྱུར་བ་མི་འཐད་

[177A]༄༅། །པར་ཐལ། དེ་རྒྱུའི་ངོ་བོར་ཡོད་ན་རྒྱུ་ལན་བརྒྱར་རྣམ་པར་ཕྱེ་ཞིང་བརྟགས་སུ་ཟིན་ཀྱང་འབྲས་བུའི་ངོ་བོ་གང་ཞིག་སྣང་རུང་དུ་འགྱུར་བའི་ངོ་བོ་དེ་ནི་སྔར་རྒྱུའི་དུས་ན་མི་སྣང་བའི་ཕྱིར། གཉིས་པ་ལ། རང་རྒྱུད་འཕེན་པའི་ཐལ་བ་
བརྗོད་པ་དང། དེའི་ལན་དགག་པའོ། །དང་པོ་ནི། ཐ་མལ་པའི་སེམས་ཅན་སྐྱེས་མ་ཐག་ཆགས་ཅན་སོགས་སུ་འབྱུང་བའི་ངེས་པ་མེད་པར་འགའ་ཞིག་ཆགས་བྲལ་དུ་སྐྱེ་བ་སྲིད་པར་ཐལ་སེམས་ཅན་ཐམས་ཅད་སྔ་ན་མེད་པ་གསར་དུ་
འབྱུང་བའི་རིགས་ཡིན་པས་ཁྱབ་པའི་ཕྱིར། དེས་འཕངས་པ་ནི་འགལ་ཁྱབ་དམིགས་པའི་རྟགས་སོ། །གཉིས་པ་ལ། ཉེར་ལེན་འབྱུང་བ་མཚུངས་པ་དང་པོ་ཆགས་བྲལ་མི་སྲིད་པའི་རྒྱུ་མཚན་དུ་མི་འཐད། ཕྱིས་ཆགས་བྲལ་དུ་འགྱུར་
མི་སྲིད་པའི་རྒྱུ་མཚན་དུ་མི་འཐད། དེའི་དཔེ་དགག་པའོ། དང་པོ་ནི། གལ་ཏེ་སྐྱེ་བོ་ཀུན་རྒྱུ་འབྱུང་བའི་བདག་ཉིད་ལས་མ་འདས་པའི་ཕྱིར། ཆགས་སོགས་དང་ལྡན་པས་ཁྱབ་པའི་དང་པོ་ཆགས་བྲལ་དུ་འབྱུང་བ་དེ་འདྲ་མི་སྲིད་དོ་ཞེ་ན། ཐཾས་
ཅད་འདོད་ཆགས་ཆེ་ཆུང་མཚུངས་པར་འགྱུར་བར་ཐལ། དེའི་ཉེར་ལེན་འབྱུང་བ་མཚུངས་པའི་ཕྱིར། གལ་ཏེ་འབྱུང་བ་ཤས་ཆེ་ཆུང་གི་ཁྱད་པར་ལས་ཆགས་སོགས་ཆེ་ཆུང་དུ་འགྱུར་བ་ཡིན་ནོ་ཞེ་ན། སྲོག་ཆགས་རྣམས་ལ་སྲོག་
ཆགས་དང་ཆེས་སྲོག་ཆགས་ལ་སོགས་པའི་ཁྱད་པར་ཡོད་པར་ཐལ། དེའི་ཉེར་ལེན་འབྱུང་བ་རྣམས་ལ་ཤས་ཆེ་ཆུང་གི་ཁྱད་པར་ཡོད་པའི་ཕྱིར། འདོད་ན་མངོན་སུམ་གྱིས་བསལ་ལོ། །དེས་ན་ཆགས་སོགས་ཆེ་ཆུང་གི་ཁྱད་

[177B] ཉེར་ལེན་འབྱུང་བ་མཚུངས་བཞིན་དུ་སྲོག་ཆགས་རྣམས་ལ་སྲོག་ཆགས་དང་ཆེས་སོག་ཆགས་ལ་
སོགས་པའི་ཁྱད་པར་མེད་ཀྱང་ཆགས་ཅན་ལ་ཆེས་ཆགས་ཅན་ལ་སོགས་པའི་ཁྱད་པར་ཡོད་པའི་ཕྱིར། འདོད་ན། ཆགས་སོགས་ད་སྔར་ཡོད་པ་ལས་དེ་ཡེ་མེད་དུ་འགྱུར་བ་སྲིད་པར་ཐལ། འདོད་པ་དེའི་ཕྱིར། གཉིས་པ་ནི། གལ་
ཏེ་སེམས་ཅན་ལ་ཆགས་སོགས་ཆེ་ཆུང་ཐ་དད་ཀྱང་ཆགས་སོགས་ཡེ་མེད་དུ་འགྱུར་བ་སུ་ཡང་སྲིད་པ་མིན་ཏེ། རྒྱུ་འབྱུང་བ་མཚུངས་པའི་བདག་ཉིད་མི་ལྡོག་པས་ཁྱབ་པའི་ཕྱིར་ཅེ་ན། ཀུན་ལ་འདོད་ཆགས་ཆེ་ཆུང་ཡང་འདྲ་བར་
འགྱུར་བར་ཐལ། འབྱུང་བའི་བདག་ཉིད་འདྲ་བ་ཆགས་པ་ཆེ་ཆུང་འདྲ་བའི་ཉེར་ལེན་གྱི་རྒྱུ་ཡིན་པའི་ཕྱིར། དཔེར་ན་བ་གླང་འཛིན་པའི་མིག་གི་ཤེས་པ་ཆོས་ཅན། ཁྱོད་ལ་བ་གླང་དང་ཆེས་བ་ལང་དང་ཆེས་ཤིན་ཏུ་བ་གླང་ལ་སོགས་
པའི་ཁྱད་པར་གྱི་རྣམ་པ་ཤར་བའི་རིམ་པ་ཅན་དུ་ཡོད་པ་མ་ཡིན་པར་ཐལ། བ་གླང་མ་ཡིན་པ་ལས་ལོག་པར་མཚུངས་པའི་བདག་ཉིད་གཟུང་དོན་དུ་བྱས་པ་ལས་བྱུང་བའི་ཤེས་པ་ཡིན་པའི་ཕྱིར། འམ་ཕྱི་སྒྲས་རྒྱང་ཕན་གྱི་ལུགས་
འདིར་ཡང་ཆོས་ཅན། ས་སོགས་འབྱུང་བ་རྣམས་ལ་སྲོག་ཆགས་ཉིད་དང་ཆེས་སྲོག་ཆགས་ལ་སོགས་པའི་ཁྱད་པར་གྱི་རིམ་པ་ལ་ལར་ཡོད་པ་མ་ཡིན་པར་ཐལ། ཉེར་ལེན་འབྱུང་བ་མཚུངས་པའི་ཕྱིར། གསུམ་པ་ལ། དངོས་དང། ཆཌ་

[178A]༄༅། །ཅན་མི་སྲིད་པར་ཐལ་བའོ། །དང་པོ་ནི། དྲོ་བ་ལ་ཆེ་ཆུང་གི་རིམ་པའི་ཁྱད་པར་ཡོད་ནའང་དྲོ་བ་མེད་པའི་མེ་འགའ་ཡང་ཡོད་པ་མིན་པ་དེ་བཞིན་དུ། འདིར་ཡང་ཆགས་པ་ཆེ་ཆུང་ཡོད་ཀྱང་ཆགས་པ་ཡེ་མེད་མི་སྲིད་དོ་ཞེ་ན་
དཔེ་དོན་མཚུངས་པ་མིན་པར་ཐལ། དྲོ་བ་ལས་མེ་རྫས་གཞན་ཡིན་པ་ཚད་མས་བཀག་པའི་ཕྱིར། གང་ཞིག་ལུས་ལས་དོན་གཞན་དུ་ཡོད་པའི་ཡོན་ཏན་ཆགས་སོགས་དེ་དག་ཆོས་ཅན། འབྱུང་བའི་སྐབས་ལ་ལར་ཁྱོད་ཆད་པར་འགྱུར་
བ་སྲིད་པར་ཐལ། འབྱུང་བ་འཕེལ་འགྲིབ་ཀྱི་ཁྱད་པར་གྱི་རིམ་པ་དང་ལྡན་པ་ལས་ཁྱོད་འཕེལ་འགྲིབ་ཀྱི་ཁྱད་པར་དུ་འགྱུར། ཁྱོད་དེ་དན་འབྲེལ་རུང་དོན་གཞན་ཡིན་པའི་ཕྱིར། སྣམ་བུའི་ཚོས་དཀར་པོ་ལ་སོགས་པ་བཞིན། ཆགས་སོགས་ཆོས་
ཅན། གཟུགས་སོགས་འབྱུང་འགྱུར་བཞིན་དུ་འབྱུང་བ་ལ་གནས་པར་ངེས་པ་མ་ཡིན་པར་ཐལ། དེ་དག་འབྱུང་བ་དང་དབྱེར་མེད་འབྲལ་མི་རུང་ཡིན། ཁྱོད་དེ་དང་འབྲལ་རུང་དོན་གཞན་ཡིན་པའི་ཕྱིར། གལ་ཏེ་དེ་གཉིས་འབྱུང་བ་ལ་འབྲལ་དུ་མི་
རུང་བར་མཚུངས་སོ་ཞེ་ན། མཚུངས་པ་མིན་པར་ཐལ། དེ་ལྟ་ན་ཆགས་སྡང་སོགས་ལྷན་ཅིག་ཏུ་སྐྱེ་བར་ཐལ་བའི་ཕྱིར། ལྷན་ཅིག་སྐྱེ་བར་ཐལ། ཉེར་ལེན་འབྱུང་བ་གཅིག་ལས་སྐྱེ་བའི་ཕྱིར། ཅེས་པའོ། དམིགས་རྐྱེན་གྱི་དབང་གིས་ཅིག་ཅར་དུ་མི་
སྐྱེའོ་ཞེ་ན། ཆགས་སྡང་ཆོས་ཅན། ཁྱོད་ཀྱི་གཟུང་ཡུལ་གྱི་ཕྱི་རོལ་གྱི་དོན་ཡང་ཁྱོད་རེས་འགའ་སྐྱེ་བར་ངེས་བྱེད་མིན་པར་ཐལ། རྟོག་པས་རྣམ་པར་བཏགས་པའི་གཟུང་ཡུལ་འཛིན་པ་ཡིན་པའི་ཕྱིར། གཉིས་པ་ནི། ཐ་མལ་པ་རྣམས་ལ་ཆགས་

[178B] སྐལ་མཉམ་གྱི་རྒྱུ་དང་བྲལ་བའི་ཕྱིར། འབྱུང་བ་ཉེར་ལེན་ཡིན་ནོ་ཞེ་ན། འདོད་ཆགས་ལ་སོགས་པའི་བློ་རྣམས་ཀུན་སྐྱེས་བུ་ཐམས་ཅད་ལ་དུས་ཀུན་གྱི་ཚེ་སྐྱེ་བར་འགྱུར་བར་ཐལ། དེའི་རྒྱུ་འབྱུང་བ་རྟག་པ་
ཉེ་བར་ཡོད་པའི་ཕྱིར། གཉིས་པ་ལ། ཁྱད་ཆོས་བཞིའི་དང་པོ་ནི་སྡུག་བསྔལ་དེ་ནི་ཆོས་ཅན། མི་རྟག་སྟེ། རེས་འགའ་སྐྱེ་བར་དམིགས་པའི་ཕྱིར། གཉིས་པ་ནི། སྡུག་བསྔལ་ཡིན་ཏེ། དེ་ལྟ་ཉེས་པའི་ཚོགས་ཀྱི་རྟེན་བྱེད་པའི་ཕྱིར་དང། སྔོན་གྱི་རྒྱུ་ལས་ཉོན་
གྱི་གཞན་དབང་ཅན་ཡིན་པའི་ཕྱིར་ཡང་ངོ། །གསུཾ་པ་ནི། རང་དབང་བའི་བདག་གི་ངོ་བོ་མིན་ཏེ། མི་རྟག་པ་དང་གཞན་དབང་ཅན་ཡིན་པའི་ཕྱིར། གཞི་པ་ནི། སྟོང་པ་ཡིན་ཏེ། རང་དབང་ཅན་ཡིན་བདག་གས་བྱིན་གྱིས་བརླབས་པའང་མིན་པའི་ཕྱིར། ཕུང་པོ་ཆོས་
ཅན། བདག་དེས་ཁྱོད་བྱིན་གྱིས་རློབ་པ་མིན་ཏེ། དེ་ཁྱོད་ཀྱི་རྒྱུ་མིན་པའི་ཕྱིར། དེར་ཐལ། དེ་རྟག་པའི་ཕྱིར། ཁྱབ་པར་ཐལ། རྟག་པ་ཇི་ལྟར་ཡང་སྐྱེད་བྱེད་ཡིན་པ་མི་འཐད་པའི་ཕྱིར། བདག་རྟག་པ་གཅིག་ལས་ཕུང་པོ་དུ་མ་དུས་སྔ་ཕྱི་ཐ་དད་པར་སྐྱེ་བར་
འགྱུར་བ་མི་འཐད་པར་ཐལ། རྟག་པ་རྒྱུ་མིན་པ་དེའི་ཕྱིར། གཟུགས་འཛིན་དབང་ཤེས་ཆོས་ཅན། དབང་ཡིད་ལས་ཁྱོད་ཀྱི་རྒྱུ་གཞན་ཡོད་པར་རྗེས་སུ་དཔོག་ནུས་པར་འགྱུར་ཏེ། སྐབས་འགར་རྒྱུ་གཞན་དབང་ཡིད་དག་ཚོགས་ན་ཡང་འབྲས་བུ་ཁྱོད་
སྐྱེ་བ་མེད། སྐབས་འགར་ཁྱོད་སྐྱེ་བ་མཐོང་བའི་ཕྱིར། རྟག་པ་རྒྱུར་མི་རུང་བར་ཐལ། རྒྱུ་འབྲས་ཀྱི་ལྡོག་པ་དེ་ནི་རྟག་པ་རྣམས་ལ་ཡོད་པ་མིན་པའི་ཕྱིར། གཉིས་པ་ཀུན་འབྱུང་བདེན་པ་ལ་རྒྱུའི་རྣམ་པ་ནི། སྡུག་བསྔལ་གྱི་ཕུང་པོ་འདི་ཆོས་ཅན་

[179A]༄༅། །རྒྱུ་དང་བཅས་པ་ཉིད་དུ་གྲུབ་སྟེ། རེས་འགའ་སྐྱེ་བ་ཉིད་ཡིན་པའི་ཕྱིར། ཁྱབ་པ་བསྒྲུབ་པ་ནི། རྒྱུ་རྐྱེན་གཞན་ལ་མི་ལྟོས་པར་འབྱུང་བར་ཐལ། རྒྱུ་མེད་ཡིན་པའི་ཕྱིར། འདོད་ན། རྟག་ཏུ་ཡོད་པའམ་ཡང་ན་ནམ་ཡང་མེད་པར་འགྱུར་པར་
ཐལ། འདོད་པ་དེའི་ཕྱིར། ཇི་ལྟར་ཚེར་མ་དང་སྲན་མ་ལ་སོགས་པ་རྣམས་ཀྱི་རྣོ་བ་ཉིད་དང་ཟླུམ་པ་ཉིད་ལ་སོགས་པ་བྱེད་པ་པོའི་རྒྱུ་སུ་ཡང་མེད་པ་དེ་ལྟར། དངོས་པོ་འདི་དག་རྒྱུ་མེད་དུ་འབྱུང་བར་འགྱུར་རོ། །ཞེས་རྒྱང་ཕན་པ་དང་སྤྱོད་པ་བ་ལ་སོགས་པ་
ཁ་ཅིག་རབ་ཏུ་བརྗོད་དོ། །ཚེར་མའི་རྣོ་བ་སོགས་ཀྱི་རྒྱུ་ཡོད་པར་ཐལ། དོན་གཞན་སྔ་མ་གང་ཡོད་པ་ཉིད་ན་ཕྱི་མ་གང་སྐྱེ་བའམ། སྔ་མ་གང་འགྱུར་ན་ཡང་རྣམ་པར་འགྱུར་བའི་སྔ་མ་དེ་ནི་ཕྱི་མ་དེའི་རྒྱུར་རབ་ཏུ་བརྗོད་ལ་རྗེས་སུ་འགྲོ་ལྡོག་བྱ་ས་དེ་ནི་ཚེར་
མའི་རྣོ་བ་སོགས་དེ་རྣམས་ལ་ཡང་ཡོད་པའི་ཕྱིར། འོ་ན་ཚོགས་པ་གཅིག་པའི་རེག་པ་གཟུགས་མཐོང་བའི་དབང་ཤེས་ཀྱི་རྒྱུ་ཡིན་པར་ཐལ། དེ་མེད་ན་མེད་པའི་ཕྱིར་ཅེ་ན། འབྱུང་བའི་རེག་པ་ཆོས་ཅན། གཟུགས་མཐོང་བའི་དབང་ཤེས་ལ་
དངོས་སུ་མི་ཕན་ཡང་དེའི་རྒྱུ་མཚན་ཙམ་ཡིན་ཏེ། གཟུགས་དེའི་སྐལ་མཉམ་མམ་ལྷན་ཅིག་འབྱུང་བའི་རྒྱུ་ཉིད་ཡིན་པའི་ཕྱིར། དེ་ནི་དུས་མཉམ་ཚོགས་པ་གཅིག་པ་ལྷན་ཅིག་འབྱུང་བ་ཙམ་རྒྱུར་བཏགས་པའོ། །དེས་ན་འབྱུང་བའི་རེག་པ་
ཆོས་ཅན། རང་འབྲས་འབྱུང་འགྱུར་གྱི་གཟུགས་མཐོང་དབང་ཤེས་ཀྱི་རྒྱུ་ཡིན་ཏེ། དེ་འདྲའི་གཟུགས་ཀྱི་སྐལ་མཉམ་གྱི་རྒྱུ་ཡིན་པའི་ཕྱིར། ཀུན་འབྱུང་བའི་རྣམ་པ་ནི། དབང་ཕྱུག་ལ་སོགས་པ་རྒྱུ་གཅིག་ལས་ཀྱང་སྡུག་བསྔལ་འབྱུང་བ་སྲིད་པ་

[179B] དེ་ལ་འབྲས་བུ་བསྐྱེད་པའི་ནུས་པ་མེད་པའི་ཕྱིར། དེར་ཐལ། རྟག་པ་རྣམས་རྒྱུ་ཡིན་པ་བཀག་ཟིན་པའི་ཕྱིར། འདིས་ནི་བལྟོས་མེད་ཀྱི་རེ་རེ་བ་སྡུག་བསྔལ་གྱི་རྒྱུ་ཡིན་པ་བཀག་ནས་རྒྱུ་ཚོགས་པ་ལས་ཀུན་ཏུ་འབྱུང་དགོས་པར་བསྟན་ཏོ། །རབ་སྐྱེའི་
རྣམ་པ་ལ་རབ་སྐྱེའི་ངོ་བོ་དང། ལུང་འགལ་སྤང་བའོ། །དང་པོ་ནི་རྒྱུ་མེད་དང་རྟག་པ་ལས་སྐྱེ་བ་མི་སྲིད་པ་དེ་ཡི་ཕྱིར། སྲིད་པ་མངོན་པར་འདོད་པའི་སྲིད་སྲེད་རང་འབྲས་སྡུག་བསྔལ་གྱི་རྒྱུ་ཡིན་ཏེ། གང་གི་ཕྱིར་ན་མི་རྣམས་གནས་ལུས་ལོངས་སྤྱོད་
ལ་སོགས་པའི་སུལ་གྱི་ཁྱད་པར་ཡོངས་སུ་འཛིན་ཅིང་ལན་པ་ནི་དེ་ཐོབ་འདོད་ཀྱི་སྲེད་པའི་བསམ་པས་བྱས་པའི་ཕྱིར། ཡོངས་འཛིན་དང་ཀུན་འཛིན་ཅོས་པ་འདིར་ལེན་པ་ལ་བརྗོད་པས། སྲེད་པའི་རྐྱེན་གྱིས་ལེན་པ་ཞེས་མངོན་པར་འགྲུབ་
བྱེད་ཀྱི་རྒྱུ་འབྲས་བསྟན་པ་ཡིན་ནོ། །གཉིས་པ་ནི། འོ་ན་མདོ་ལས། སྡུག་བསྔལ་ཀུན་འབྱུང་འཕགས་པའི་བདེན་པ་གང་ཞེ་ན། གང་འདི་སྲེད་པ་ཞེས་སོགས་སྲིད་པ་གསུམ་རྒྱུར་གསུངས་པ་དང་འགལ་ལོ་ཞེ་ན། སྲེད་པ་གསུམ་རྒྱུར་གསུངས་པ་
དང་གནས་ལུས་ལོངས་སྤྱོད་དོན་དུ་གཉེར་བ་རྒྱུར་བཤད་པ་མི་འགལ་བར་ཐལ། གང་གི་ཕྱིར་ན་ཡུལ་གྱི་ཁྱད་པར་དོན་དུ་གཉེར་བའི་སྲེད་པ་དེ་ནི་སྲིད་པ་འདོད་པའི་སྲིད་སྲེད་ཡིན་ལ། ཡང་སྲོག་ཆགས་རྣམས་བདེ་བ་ཐོབ་པར་འདོད་པ་དང། སྡུག་
བསྔལ་འདོར་བར་འདོད་པས་ཡུལ་ལ་འཇུག་པའི་སྲེད་པ་དེ་དག་ནི་རིམ་པ་བཞིན་དུ་འདོད་སྲེད་དང་འཇིག་སྲེད་ཡིན་པར་འདོད་པའི་ཕྱིར། རྐྱེན་གྱི་རྣམ་པ་ལ་སྲེད་པ་རྐྱེན་དུ་བསྟན་པ་དང། དེ་ལ་ཤེས་བྱད་དགོད་པ་དང། མཚུངས་པ་སྤང་

[180A]༄༅། །བའོ། །དང་པོ་ནི། སྲེད་པ་ཆོས་ཅན། རྐྱེན་གྱི་རྣམ་པ་ཡིན་ཏེ། རང་འབྲས་ཡང་སྲིད་ཕྱི་མའི་ལྷན་ཅིག་བྱེད་པའི་རྟེན་ཡིན་པའི་ཕྱིར། སྲེད་པ་དེ་དེ་ལྟར་ཡིན་པར་ཐལ། བདེ་བ་མིན་པ་ལ་བདེ་བར་འདུ་ཤེས་པས་ཉམས་པ་དག་དམན་
པའི་ཡུལ་ཀུན་ལ་རབ་ཏུ་འཇུག་པར་འགྱུར་བ་དེའི་ཕྱིར། འདུ་ཤེས་ཕྱིན་ཅི་ལོག་དེ་རྒྱུ་མེད་མིན་ཏེ། དེ་བདག་ཏུ་ཆགས་པའི་རྒྱུ་ཉིད་ལས་འབྱུང་བའི་ཕྱིར། གཉིས་པ་ནི། སྲེད་པ་ཡང་སྲིད་ཕྱི་མའི་རྒྱུ་ཡིན་པར་ཐལ། ཆགས་བྲལ་དགྲ་བཅོམ་
པ་སྲེད་པ་ཟད་པར་སྤངས་པའི་དབང་གིས་ཡང་སྲིད་ཕྱི་མར་སྐྱེ་བ་མ་མཐོང་བའི་ཕྱིར་རོ། །ཞེས་སྔོན་གྱི་སློབ་དཔོན་རྣམས་ཀྱིས་གསུངས་པའི་ཕྱིར། གསུམ་པ་ནི། འོ་ན་ལུས་ལས་ཀྱང་འདོད་ཆགས་འབྱུང་སྟེ། ལུས་མེད་ལ་ཆགས་པ་མ་མཐོང་
བའི་ཕྱིར། དཔེར་ན་ཆགས་བྲལ་སྐྱེ་བ་མ་མཐོང་བས་ཆགས་པ་སྲིད་པར་སྐྱེ་བའི་རྒྱུ་ཡིན་པ་བཞིན་ནོ་ཞེ་ན། ལུས་ཆགས་པའི་རྒྱུ་ཙམ་དུ་སྒྲུབ་ན་གྲུབ་ཟིན་སྒྲུབ་སྟེ། རྒྱུ་ཙམ་དུ་སངས་རྒྱས་པས་ཀྱང་འདོད་པའི་ཕྱིར། དེར་ཐལ། ལྷན་ཅིག་བྱེད་པའི་རྒྱུ་
མཚན་ཙམ་དུ་སྔར་ཁས་བླངས་པའི་ཕྱིར། འོ་ན་སྔར་རྒྱུ་ཡིན་པ་བཀག་པ་དང་འགལ་ལོ་ཞེ་ན། ལུས་ཆགས་པའི་རྒྱུ་ཙམ་ཡིན་པ་འགོག་པ་མ་ཡིན་ཏེ། ཉེར་ལེན་ཉིད་དང་ལྷན་ཅིག་བྱེད་རྐྱེན་ཁྱད་པར་ཅན་ཡིན་པ་བསལ་བ་ཡིན་པའི་ཕྱིར། རྒྱང་ཕན་
རང་ཉིད་ཀྱིས་རང་ཉིད་ཀྱི་འདོད་པ་སྐྱེ་བ་སྔ་ཕྱི་མེད་པ་ལ་གནོད་པ་བྱས་པར་འགྱུར་བར་ཐལ། སངས་རྒྱས་པའི་རིགས་པ་ཆགས་པ་ལུས་ཀྱི་རྒྱུ་ཡིན་པ་འདིའི་རྗེས་སུ་འབྲངས་ཤིང་དཔེ་ཡང་དག་ཏུ་བཀོད་ནས་ལུས་ཆགས་པའི་རྒྱུར་འདོད་

[180B] གལ་ཏེ་ལུས་སྐྱེས་པ་ལ་ཆགས་པ་མཐོང་གི་གཞན་ལ་མ་མཐོང་བའི་ཕྱིར། ལུས་སྐྱེ་བ་དང་ལྷན་ཅིག་འདོད་ཆགས་འབྱུང་གི་སྔར་མ་ཡིན་པས་ལུས་འདོད་ཆགས་ཀྱི་འབྲས་བུ་མིན་ནི་ཞེ་ན། འོ་ན་འདོད་ཆགས་ཀྱང་ལུས་ཀྱི་འབྲས་བུ་མིན་
པར་ཐལ། དེ་གཉིས་ལྷན་ཅིག་འབྱུང་བའི་ཕྱིར། འདོད་ན་སྐྱེས་མ་ཐག་གི་འདོད་ཆགས་ཀྱི་སྔར་འདོད་ཆགས་སོང་བར་གྲུབ་པར་ཡིན་པར་ཐལ། དེ་སྐལ་མཉམ་གྱི་རྒྱུ་ལས་སྐྱེ་བའི་ཕྱིར། སྲེད་པ་གཅིག་བུ་རྒྱུ་ཡིན་ན། མ་རིག་པ་དང་སྲེད་པ་དང་
ལས་གསུམ་ག་སྡུག་བསྔལ་གྱི་རྒྱུར་བཤད་པ་དང་འགལ་ལོ་ཞེ་ན། མི་ཤེས་ཤིང་མ་རིག་པ་ཆོས་ཅན། ཁྱོད་ཡང་སྲིད་ཕྱི་མ་བསྐྱེད་པའི་རྒྱུ་ཡིན་ཡང། སྐབས་འདིར་རྒྱུ་རུ་དངོས་སུ་མ་བརྗོད་པའི་རྒྱུ་མཚན་ཡོད་དེ། དེའི་དེ་མ་ཐག་པའི་
རྒྱུ་མིན་པས་མ་བརྗོད་པ་ཡིན་པའི་ཕྱིར། སྲེད་པ་ཉིད་ཆོས་ཅན། ཁྱོད་ཡང་སྲིད་ཕྱི་མའི་རྒྱུར་བཤད་པའི་རྒྱུ་མཚན་ཡོད་དོ། ཁྱོད་རང་འབྲས་ཡང་སྲིད་ཕྱི་མའི་རྒྱུན་བསྐུལ་ཞིང་འཕེན་པར་བྱེད་པའི་འཕེན་བྱེད་ཀྱི་རྒྱུ་ཡིན་པའི་ཕྱིར་དང་
དེ་མ་ཐག་འགྲུབ་པར་བྱེད་པའི་འགྲུབ་བྱེད་ཀྱི་རྒྱུ་ཡིན་པས་དེ་ལྟར་བཤད་པའི་ཕྱིར། ལས་ཀྱང་ཡང་སྲིད་ཕྱི་མའི་རྒྱུའི་གཙོ་བོ་མིན་ཏེ། སྲེད་པ་དེ་ཡོད་ན་ལས་དང་གིས་ཡོད། སྲེད་པ་དེ་མེད་ན་ལས་ཡོད་ཀྱང་སྲིད་པར་སྐྱེ་བར་མེད་པའི་
ཕྱིར་ཏེ། སྲེད་པ་མེད་ན་ལས་ཀྱི་ས་ཐོབ་པའི་རྒྱལ་སྲིད་ཀྱང་འདོར་བའི་ཕྱིར། གསུམ་པ་འགོག་པའི་བདེན་པ་ལ། འགོག་པའི་རྣམ་པ་དང། ཞི་བའི་རྣམ་པ་དང། གྱ་ནོམ་པའི་རྣམ་པའོ། །ངེས་པར་འབྱུང་བའི་རྣམ་པ་ནི། ལམ་བདེན་

[181A]༄༅། །གྱི་ངེས་པར་འབྱིན་པའི་རྣམ་པ་དང། འཇུག་པ་གཅིག་གིས་འཆད་པས་སྐབས་འདིར་དངོས་སུམ་གསུངས་པ་ཡིན་ནོ། །དང་པོ་ལ། འགོག་བདེན་སྒྲུབ་པའི་རྟགས་དགོད་པ་དང། རྩོད་པ་སྤང་བའོ། །དང་པོ་ལ། ཆོག་དོན་
དང། མཐའ་དཔྱད་པའོ། །དང་པོ་ནི། ཐ་མལ་པའི་ཕུང་པོ་དེ་ནི་ཆོས་ཅན། རྒྱུན་འགག་ཏུ་མི་རུང་བའི་བརྟན་དུ་བ་མིན་ཏེ། རང་གི་རྒྱུ་ལ་འགལ་རྐྱེན་གྱི་གེགས་སྟོབས་ལྡན་དང་མཐུན་རྐྱེན་མ་ཚང་བ་སོགས་སྲིད་པའི་ཕྱིར། གཉིས་པ་
ལ། ཐར་པ་སྒྲུབ་པའི་ཚུལ་དང། ཀུན་མཁྱེན་སྒྲུབ་པའི་ཚུལ་ལོ། །དང་པོ་ནི། གང་རང་གི་རྒྱུའི་རིགས་ལ་གནོད་བྱེད་སྟོབས་ལྡན་དང་བཅས་པ་ཡིན་ན་གཉེན་པོའི་སྟོབས་ཀྱིས་རང་གི་རྒྱུན་ཟད་པའི་རིགས་ཡོད་པས་ཁྱབ་སྟེ། དཔེར་ན་གྲང་
རེག་ལ་གནོད་བྱེད་སྟོབས་ལྡན་མཐོང་བས་གྲང་འབྲས་སྤུ་ལོང་བྱེད་ཀྱི་རྒྱུན་ཟད་པ་མཐོང་བ་བཞིན། ཐ་མལ་པའི་ཕུང་པོ་འདིའི་ཡང་རྒྱུའི་རིགས་ལ་གནོད་བྱེད་སྟོབས་ལྡན་མཐོང་བ་ཡིན་ནོ། །ཞེས་བྱ་བ་ནི་དངོས་པོ་སྟོབས་ཞུགས་ཀྱི་གཏན་
ཚིགས་ཡང་དག་སྟེ། འདིའི་ཁྱབ་པ་མངོན་སུམ་ཚད་མས་གྲུབ་ལ། ཕྱོགས་ཆོས་བསྒྲུབ་པ་ནི། གང་དངོས་པོའི་གནས་ལུགས་ལ་ལོག་པར་ཞུགས་པ་དེ་ལ་དེའི་རིགས་ལ་གནོད་བྱེད་སྟོབས་ལྡན་ཡོད་པས་ཁྱབ་སྟེ། དཔེར་ན་དུ་བ་དང་ལྡན་
པའི་ལ་ལ་མེ་མེད་པར་འཛིན་པའི་སྒྲོ་འདོགས་བཞིན། གང་ཟག་གི་བདག་ཏུ་འཛིན་པ་འདི་ཡང་དངོས་པོའི་གནས་ལུགས་ལས་ལོག་པར་ཞུགས་པ་ཡིན་ནོ་ཞེས་བྱ་བའོ། །གང་ཟག་གི་བདག་འཛིན་ལ་གནོད་བྱེད་མཐོང་བས་སྡུག་

[181B] དེ་གཉིས་རྒྱུ་འབྲས་སུ་ངེས་པར་བྱེད་པའི་ཚད་མ་ལས་སོ། །དེ་གང་ཞེ་ན། གང་གིས་བདག་མཐོང་དེ་ལ་ནི། ཞེས་པས་བསྟན་པ་ལྟར་གང་ཟག་གི་བདག་ཏུ་འཛིན་པ་ལས་བདག་དང་མི་འབྲལ་བའི་སྲེད་པ་
རང་སྟོབས་ཀྱིས་འདྲེན་པ་མངོན་སུམ་གྱིས་གྲུབ་ལ། དེ་ལས་བདག་གི་བདེ་བ་ལ་སྲེད་པ་དང། དེ་ལས་བདག་གི་བདེ་བའི་སྒྲུབ་བྱེད་དབང་སོགས་དང་ཕྱི་རོལ་གྱི་ཟས་གོས་སོགས་ལ་སྲེད་པ་དང། དེ་ལས་བདག་གི་བདེ་བ་སྒྲུབ་པའི་ཆེད་དུ་སྒོ་གསུམ་
གྱི་ལས་མངོན་པར་འདུ་བྱེད་པ་དང། དེ་ལས་འདོད་པའི་དོན་མ་ཐོབ་པ་དང་མི་འདོད་པའི་དོན་ཐོབ་པའི་ཚོར་བ་སྡུག་བསྔལ་སྐྱེ་བ་མངོན་སུམ་ཚད་མས་གྲུབ་པའི་ཕྱིར་རོ། །ཚེ་འདིའི་སྡུག་བསྔལ་དང་བདག་འཛིན་རྒྱུ་འབྲས་སུ་མངོན་སུམ་ཚད་མས་
གྲུབ་ལ། འཆི་ཁའི་སྲེད་པ་ལས་རིགས་འདྲ་ཕྱི་མ་མཚམས་སྦྱོར་བ་དངོས་སྟོབས་རྗེས་དཔག་གིས་གྲུབ་པ་ན། མཚམས་སྦྱར་བའི་རིགས་འདྲ་ཕྱི་མ་དེ་ཉིད་ཀྱང་སྡུག་བསྔལ་ཞེས་ཐ་སྙད་དུ་བྱ་བ་ཡིན་པས། ཕྱི་མའི་སྡུག་བསྔལ་དང་རྒྱུ་འབྲས་སུ་
དངོས་སྟོབས་རྗེས་དཔག་གིས་ངེས་སོ། །རིགས་འདྲ་ཕྱི་མ་དེ་དོན་ལ་སྡུག་བསྔལ་ཡིན་ཡང་ཚེ་འདིའི་ལས་ཉོན་དང་དེ་གཉིས་རྒྱུ་འབྲས་སུ་ངེས་པ་ཙམ་གྱིས་དེའི་སྟེང་དུ་སྡུག་བསྔལ་གྱི་ལྡོག་པ་དངོས་སྟོབས་ཀྱིས་ཇི་ལྟར་ངེས་ནུས་ཤེ་ན། ལས་ཉོན་
གྱིས་འདུས་བྱས་པ་སྡུག་བསྔལ་གྱི་དོན་ལྡོག་ཏུ་དངོས་པོ་སྟོབས་ཞུགས་ཀྱི་ཚད་མས་ངེས་ནུས་ལ། དེ་ངེས་ཟིན་མ་བརྗེད་པ་ན་འཆི་ཁ་ཚུན་ཆོད་དུ་ལས་དང་སྲེད་པ་མངོན་སུམ་ཚད་མས་གྲུབ་ལ། དེ་ལས་རིགས་འདྲ་ཕྱི་མ་མཚམས་སྦྱོར་བར་རྗེས་

[182A]༄༅། །དཔག་གིས་གྲུབ་པ་ན་རིགས་འདྲ་ཕྱི་མ་དེ་ཉིད་ལས་དང་ཉོན་མོངས་པའི་གཞན་དབང་ཅན་དུ་གྲུབ་པས་སྡུག་བསྔལ་གྱི་དོན་ལེགས་པར་གྲུབ་པའི་ཕྱིར། ཐ་སྙད་ཀྱང་ཐོགས་པར་འགྱུར་བ་ཡིན་ནོ། །འོ་ན་གང་ཟག་གི་བདག་འཛིན་
དངོས་པོའི་གནས་ལུགས་ལ་ལོག་པར་ཞུགས་པ་ཡིན་པར་གང་ལས་འགྲུབ་ཅེ་ན། དེ་ནི་གང་ཟག་གི་བདག་མེད་པར་ངེས་པ་ལས་འགྲུབ་པོ། །དེ་ལ་དགག་བྱ་ངོས་གཟུང་བ་དང། དེ་འགོག་པའི་རིགས་པ་དང། བདག་མེད་ཇི་ལྟར་ཉམས་སུ་ལེན་
པའི་ཚུལ་ལོ། །དང་པོ་ནི། འོག་ནས་མཆོག་གཞན་དོན་དུ་གཉེར་ཕྱིར་དང། ཞེས་གསུངས་པ་ལྟར་བློ་ལྷན་སྐྱོས་འདི་ལ། ཕུང་པོའི་ཚོགས་པ་དང་ཡ་གྱལ་དང་རྒྱུན་གང་ཡང་མིན་པའི་རང་དབང་བའི་གང་ཟག་དང་བྱེད་པ་པོར་ཞེན་པ་ཡོད་དེ་
ཞེན་པ་དེས་ཕུང་པོའི་ཚོགས་པ་འདི་ཙམ་ལ་གང་ཟག་ཏུ་བཏགས་པ་མ་ཡིན་ཏེ། དེ་ལྟར་གྱི་ཕུང་པོ་འདི་དང་ལྷའི་ལུས་ལྟ་བུའི་ཕུང་པོ་ཁྱད་པར་ཅན་བརྗེས་བྱུང་ན་ངེས་པར་སྔ་མ་འདོར་ཞིང་ཕྱི་མ་ལེན་པ་པོར་མངོན་པར་ཞེན་པ་འདུག་པའི་
ཕྱིར། དེས་ཡིད་ཀྱི་ཤེས་པ་ཙམ་ལ་གང་ཟག་ཏུ་ཟད་པར་བཏགས་པའང་མིན་ཏེ། ད་ལྟར་གྱི་བློ་མི་གསལ་བ་དང་ཀུན་མཁྱེན་གྱི་བློ་ལྟ་བུ་བརྗེས་བྱུང་ན་ཚོང་པ་ཚོང་བྱེད་པ་བཞིན་དུ། ཞེ་ཐག་པ་ནས་བརྗེ་ཕོད་པའི་བརྗེ་བ་པོར་མངོན་པར་
ཞེན་པ་འདུག་པའི་ཕྱིར། ཚོང་པ་ལ་ཚོང་ཟོང་དེ་ཉིད་ལ་ཚོང་བར་བཏགས་པ་ཙམ་དུ་ཟད་པར་ཤེས་ཤིང། དེ་ལས་གཞན་མེད་པར་འཛིན་པ་ཡོད་ན་རང་ཉིད་གཞན་གྱི་ཚོང་ཟོང་གི་གཏར་ཤོར་དོགས་བྱེད་ཅིང་རང་གི་ཚོད་ཟོང་དེ་ལས་ལྷག་

[182B] །དེས་ན་ཕུང་པོའི་ཚོགས་པ་དང་ཡ་གྱལ་གང་ལའང་བཏགས་པ་ཙམ་དུ་ཟད་པ་མིན་པའི་གང་ཟག་རང་དབང་བར་ཞེན་པ་ཡོད་ལ། དེས་ཞེན་པའི་གང་
ཟག་རང་དབང་བ་དེ་ཉིད་གང་ཟག་གི་བདག་ཅེས་ཐ་སྙད་དུ་བྱས་པའི་རྟགས་ཀྱི་དགག་བྱའོ། །གཉིས་པ་ནི། གང་ཟག་ཆོས་ཅན། ཁྱོད་ཕུང་པོ་ལ་བཏགས་པ་ཙམ་མིན་པའི་རང་དབང་བའི་ཚུལ་དུ་མེད་དེ། དེ་ལྟར་ཡོད་ན་ཚད་མས་དམིགས་སུ་རུང་བ་
ལས་མ་དམིགས་པའི་ཕྱིར། ཅེས་པ་ཙམ་གྱིས་ཀྱང་ངེས་པར་འགྲུབ་ལ། ཡང་ན་ཕུང་པོ་དང་རང་བཞིན་གཅིག་དང་ཐ་དད་དུ་མེད་པ་དེ་རང་བཞིན་མེད་པས་ཁྱབ་སྟེ། དཔེར་ན་རི་བོང་གི་རྭ་བཞིན། གང་ཟག་རང་དབང་བ་དེ་ཡང་ཕུང་པོ་དང་རང་བཞིན་
གཅིག་དང་ཐ་དད་གང་དུ་ཡང་མ་གྲུབ་བོ་ཞེས་བྱ་བའོ། །ཁྱབ་པ་ངེས་སླ་ལ། ཕྱོགས་ཆོས་ནི་གང་ཟག་རང་དབང་བ་དང་གྲུབ་སྡེ་གཅིག་གི་རང་བཞིན་དུ་མེད་དེ། ཁྱོད་རྒྱུའི་གཞན་དབང་ཅན་ཡིན་པའི་ཕྱིར། ཁྱོད་དེ་ལས་རང་བཞིན་གཞན་དུ་
མེད་དེ། ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར། རྟགས་དེ་གཉིས་ལ་བརྟེན་ནས་ཀུན་བརྟགས་ཀྱི་བདག་འཛིན་གྱི་ཞེན་ཡུལ་རྣམ་པར་བཅད་པ་སྡུག་བསྔལ་བདེན་པའི་ཁྱད་ཆོས་སུ་གྱུར་པའི་སྟོང་པ་དང་བདག་མེད་འགྲུབ་
ལ། རྩ་བའི་རྟགས་ལ་བརྟེན་ནས་བདག་འཛིན་ལྷན་སྐྱེས་ཀྱི་ཞེན་ཡུལ་རྣམ་པར་བཅད་པའི་བདག་མེད་འགྲུབ་བོ། །གསུམ་པ་ནི། དེ་ལྟར་དགག་བྱ་ལེགས་པར་ངོས་ཟིན་ནས་ཇི་ལྟར་འཚམ་པའི་རིགས་པ་རེ་ལ་བརྟེན་ཏེ་གང་ཟག་རང་

[183A]༄༅། །དབང་བའི་ཚུལ་དུ་གྲུབ་པ་ཅུང་ཟད་ཀྱང་མི་འདུག་སྙམ་དུ་རྩེ་གཅིག་ཏུ་ཡང་དང་ཡང་དུ་མཉམ་པར་བཞག་པར་བྱའོ། །དེ་ལྟར་གོམས་པས་མཉམ་གཞག་ལས་ལངས་པ་ན་དེའི་སྟོབས་ཀྱིས་གང་ཟག་ཅེས་བྱ་བ་ཕུང་པོ་ལ་བཏགས་
པ་ཙམ་དུ་ཟད་དོ་སྙམ་དུ་ངེས་པར་འགྱུར་བ་དེ་ལྟར་ཡང་དང་ཡང་དུ་ཡིད་ལ་བྱའོ། །དེ་ལྟར་མདོར་བསྡུས་ན། གཉེན་པོའི་སྟོབས་ཀྱིས་སྡུག་བསྔལ་གྱི་རྒྱུན་གཏན་ཟད་པ་ཡོད་པར་དངོས་པོ་སྟོབས་ཞུགས་ཀྱི་རྟགས་ཀྱིས་གྲུབ་ལ་ཟད་པ་དེ་
ཉིད་ལ་འགོག་བདེན་ཞེས་ཀྱང་བྱ་ཐར་པ་ཞེས་ཀྱང་བྱའོ། །གཉིས་པ་ནི། གང་གནོད་བྱེད་སྟོབས་ལྡན་ཡིན་པ་དེ་ལ་རང་གི་རིགས་ལ་གནོད་བྱ་མཐའ་དག་ཟད་པ་དང་ལྷན་ཅིག་ཏུ་ཚོགས་པའི་རགས་ཡོད་པས་ཁྱབ་སྟེ། དཔེར་ན་མེ་སྟོབས་ལྡན་
ཉེ་བའི་གཞིར་གནོད་བྱ་གྲང་རེག་གི་རིགས་མཐའ་དག་ཟད་པ་དང་ལྷན་ཅིག་ཏུ་ཚོགས་པ་མཐོང་བ་བཞིན། བདག་མེད་པ་སོགས་བདེན་བཞིའི་གནས་ལུགས་རྟོགས་པའི་བློ་འདི་ཡང་གནོད་བྱེད་སྟོབས་ལྡན་ཡིན་ནོ། །ཞེས་བྱ་བའི་རྟགས་
ལས་བདེན་བཞིའི་གནས་ལུགས་རྟོགས་པའི་བློ་རང་གི་གནོད་བྱ་བདེན་བཞིའི་གནས་ལུགས་ལས་གོལ་བའི་དྲི་མ་མཐའ་དག་ཟད་པ་དང་ལྷན་ཅིག་ཏུ་ཚོགས་པ་ཡོད་པར་གྲུབ་ལ། དྲི་མ་མཐའ་དག་གིས་དབེན་པ་དང་ཚོགས་པའི་
བདེན་བཞིའི་གནས་ལུགས་རྟོགས་པའི་བློ་དེ་ལ་ཀུན་མཁྱེན་ཞེས་བྱའོ། །ཡང་ཆོས་ཀྱི་བདག་མེད་རྟོགས་པའི་བློ་རྩོད་གཞིར་བཟུང་ནས་བསྒྲུབས་པས་ཀྱང་ཆོས་ཀྱི་བདག་འཛིན་མཐའ་དག་ཟད་པ་དང་ཚོགས་པའི་ཆོས་ཀྱི་བདག་མེད་

[183B] བློ་དེ་ཉིད་ཀུན་མཁྱེན་ཏེ། འདི་ནི་སྐབས་འདིའི་ཞར་བྱུང་ངོ། །ཚུལ་འདི་དག་ལ་དཔགས་ནས་ཐར་པ་དང་ཐམས་ཅད་མཁྱེན་པ་དངོས་པོའི་སྟོབས་ཀྱིས་ཞུགས་པའི་རིགས་པས་འགྲུབ་པའི་ཚུལ་རྒྱས་པར་ཤེས་པར་བྱ་
སྟེ༑ འདིར་ནི་ཚིག་དང་དོན་གྱི་སྤྲོས་པ་ཅུང་ཟད་རྒྱས་པ་མཐོང་བ་དང་ཐོས་ན་ཡང་ཡིད་ཁོང་དུ་ཆུད་པར་འགྱུར་བ་དེ་དག་ཀྱང་རྗེས་སུ་གཟུང་བར་འདོད་པས་མ་སྤྲོས་སོ། །གཉིས་པ་རྩོད་སྤང་ལ། ཐར་པ་མི་སྲིད་པར་ཐལ་བ་སྤང་བ་དང། ཐར་པ་དོན་གཉེར་
མི་སྲིད་པར་ཐལ་བ་སྤང་བ། ཐར་པ་ཐོབ་ཟིན་སྲིད་པར་སྐད་ཅིག་ཀྱང་གནས་པ་མི་སྲིད་པར་ཐལ་བ་སྤང་བའོ། །དང་པོ་ནི། གལ་ཏེ་འཁོར་བ་དང་མྱ་ངན་ལས་འདས་པ་ལས་དོན་གཞན་པའི་གང་ཟག་རྟག་པ་མེད་ཅིང་གང་ཟག་དེ་ཉིད་འཁོར་བའི་རང་
བཞིན་ཅན་གྱི་ཆོས་ཅན་ཡིན་ན། སྔར་མ་ཐར་བ་ཕྱིས་ཐར་པ་མེད་པར་ཐལ། གང་ཟག་དེ་ཉིད་འཁོར་བའི་ཆོས་ཅན་ཡིན་པའི་ཕྱིར་ཅེ་ན། ཞེས་གཞན་སྡེ་ཐར་པ་ཁས་ལེན་པ་དག་གིས་རྩོད་ལ། ཡང་ན། ཐར་པ་ལ་སྐུར་པ་འདེབས་པའི་སྤྱོད་པ་བ་
ལ་སོགས་པ་ན་རེ། འཁོར་བ་ལས་ཐར་པ་མེད་དེ་དྲི་མ་སེམས་ཀྱི་རང་བཞིན་ཡིན་པས་གང་ཟག་འཁོར་བའི་ཆོས་ཅན་ལས་མ་འདས་པའི་ཕྱིར་རོ། །ཞེས་ཟེར་ཏོ། །འཁོར་བའི་ཆོས་ཅན་ཡིན་པས་ཐར་པ་མེད་པར་སྒྲུབ་ནུས་པ་མ་ཡིན་པར་
ཐལ། གང་ཟག་གི་ཁྱད་པར་ལ་བལྟོས་ནས་འདོད་པ་དང། རྟགས་མ་གྲུབ་ཏུ་འགྱུར་བའི་ཕྱིར། ཡང་ན་བཅིངས་གྲོལ་གྱི་གཞིར་གྱུར་པའི་གང་ཟག་རྟག་པ་ཡོད་པ་མ་ཡིན་པར་ཐལ། གང་ཟག་དེ་ལ་བལྟོས་ནས་འདོད་ལན་དང་རྟགས་མ་

[184A]༄༅། །གྲུབ་པར་འགྱུར་བའི་ཕྱིར། གཉིས་པ་ནི། གལ་ཏེ་སྔར་འཁོར་བར་བཅིངས་པ་དེ་ཉིད་གྲོལ་བར་གྱུར་པའི་བདག་མེད་ན་ཐར་ལམ་ལ་འབད་པ་དོན་མེད་པར་འགྱུར་རོ་ཞེ་ན། སོ་སོ་སྐྱེ་བོ་དེ་ནི་ཆོས་ཅན། ཇི་སྲིད་བདག་ལ་ཆགས་
པ་ཅུང་ཟད་ཀྱང་མ་བཅོམ་པ་དེ་སྲིད་དུ་སེམས་རྒྱུད་ཐར་པའི་རང་བཞིན་དུ་བདེ་བར་གནས་པ་མེད་དེ། དེ་སྲིད་དུ་སྡུག་བསྔལ་བ་པོའི་བདག་ཏུ་སྒྲོ་བཏགས་ནས་སྡུག་བསྔལ་གྱིས་ཡོངས་སུ་གདུང་བར་གྱུར་བ་ཡིན་པའི་ཕྱིར། གྲོལ་
བ་པོའི་བདག་མེད་ན་ཡང་ཐར་ལམ་ལ་ངེས་པར་བརྩོན་དགོས་ཏེ། དེ་མེད་ན་ཡང་བདག་ཏུ་ལོག་པར་སྒྲོ་བཏགས་པ་གཞོམ་དགོས་པའི་ཕྱིར། གསུམ་པ་ནི། གང་ཟག་གི་བདག་མེད་ན་དགྲ་བཅོམ་པ་འཁོར་བར་སྐད་ཅིག་ཀྱང་མི་
གནས་པར་འགྱུར་ཏེ། བདག་མེད་པར་མངོན་སུམ་དུ་རྟོགས་པས་བདག་གི་བདེ་བ་ལ་རེ་བ་མེད་པའི་ཕྱིར་ཅེ་ན། ཁམས་གསུམ་ལ་འདོད་ཆགས་དང་བྲལ་བའི་དགྲ་བཅོམ་པ་ཆོས་ཅན། སྲིད་པར་ཅུང་ཟད་གནས་པའི་རྒྱུ་ཡོད་
དེ། སེམས་ཅན་ལ་དམིགས་པའི་བརྩེ་བའི་དབང་གིས་ཡིན་པའམ། ཡང་ན་སྔོན་གྱི་ལས་ཀྱིས་འཕངས་པའི་སྐུ་ཚེའི་ལྷག་མ་མ་རྫོགས་པས་ཡིན་པའི་ཕྱིར། སྔོན་གྱི་ལས་ཀྱིས་འཕངས་པའི་སྐུ་ཚེའི་ལྷག་མ་ཅུང་ཟད་གནས་པ་ལ་འགལ་
བ་མེད་དེ། དེ་དེ་མ་ཐག་ལྡོག་པར་འདོད་པ་མེད་པར་དགོས་པ་འགའ་ཞིག་མཐོང་ནས་ཀྱང་གནས་པའི་ཕྱིར། འོ་ན་དགྲ་བཅོམ་པ་ལས་ཀྱི་གཞན་དབང་ཅན་ཡིན་པས་ཡང་ལས་དེ་ལས་ཡང་སྲིད་ཕྱི་མ་འཕེན་པར་འགྱུར་རོ་ཞེ་ན། སྲིད་པའི་

[184B] ཁྱོད་ཀྱི་རྒྱུད་ཀྱི་ལས་ངེས་སྲིད་པ་གཞན་འཕེན་ནུས་པ་མ་ཡིན་ཏེ། དེའི་ལྷན་ཅིག་བྱེད་པའི་རྐྱེན་སྲེད་པ་ཟད་པར་བཅོམ་པའི་ཕྱིར། གཉིས་པ་ཞི་བའི་རྣམ་པ་ལ། ཆགས་བྲལ་ཉེས་པ་
མ་ཟད་པར་ཐལ་བ་སྤང་བ། སྲིད་པ་ལས་མ་གྲོལ་བར་ཐལ་བ་སྤང་བ། བདག་འཛིན་སྲིད་པའི་རྒྱུ་ཡིན་པ་ལ་ཧ་ཅང་ཐལ་བ་སྤང་བའོ། །དང་པོ་ལ། བདག་ལྟ་མ་སྤངས་པར་ཐལ་བ་ནི། དགྲ་བཅོམ་པས་བདག་ལྟ་མ་སྤངས་པར་ཐལ། སེམས་ཅན་དུ་ལྟ་
བ་ཡོད་པའི་ཕྱིར། དེ་མེད་ན་བརྩེ་བ་ཡོད་པར་འགལ་ལོ་ཞེ་ན། དགྲ་བཅོམ་པའི་བརྩེ་བ་དེ་ཆོས་ཅན། རང་དབང་བའི་སེམས་ཅན་དུ་བལྟ་བ་དང་རྗེས་སུ་འབྲེལ་བ་ཅན་མ་ཡིན་ཏེ། སེམས་ཅན་རྣམས་སྡུག་བསྔལ་གྱིས་གདུངས་པར་མངོན་སུམ་གྱིས་
ཤེས་ནས་དེ་ལ་འགལ་བ་མེད་པར་མཉམ་པ་ཉིད་དུ་གོམས་པའི་འདུ་བྱེད་སྔ་མའི་རྗེས་སུ་འཇུག་པ་ཅན་ལས་སེམས་ཀྱི་དངོས་པོའི་ཆོས་སུ་སྐྱེ་བ་ཅན་ཡིན་པའི་ཕྱིར། ཡང་ན་གཞི་ཆོས་སྔ་མ་ལ་རྟགས་ནི། ཁྱོད་སྡུག་བསྔལ་མི་རྟག་སོགས་
སུ་མངོན་སུམ་དུ་ཤེས་ཤིང། རང་གི་འགལ་ཟླ་ཞེ་སྡང་མེད་པའི་རྒྱུད་ལ་གོམས་པའི་འདུ་བྱེད་སྔ་མའི་རྗེས་སུ་འཇུག་པ་ཅན་གྱི་སེམས་ཀྱི་དངོས་པོའི་ཆོས་སུ་སྐྱེ་བ་དེ་ཡིན་པའི་ཕྱིར། མདོར་ན་གང་ཟག་གི་བདག་ཏུ་འཛིན་པ་མཐའ་དག་སྤངས་པས་
ཆོས་ཙམ་ལ་སེམས་ཅན་དུ་བཏགས་པ་ལ་དམིགས་ནས་སྙིང་རྗེ་སྐྱེ་ཞེས་པའི་དོན་ཏོ། །འདོད་ཆགས་ཅན་དུ་ཐལ་བ་སྤངས་པ་ནི། འདོད་ཆགས་ཅན་དུ་ཐལ་ཏེ། སེམས་ཅན་ལ་དོན་གཉེར་ཡོད་པའི་ཕྱིར་ཅེ་ན། སྙིང་རྗེ་དང་འདོད་ཆགས་གཉིས་རྒྱུ་

[185A]༄༅། །དང་རྣམ་པ་སོགས་ཀུན་ཏུ་མི་མཚུངས་པར་ཐལ། གཙང་བདེ་སོགས་དེའི་བདག་ཉིད་མ་ཡིན་པའི་ཆོས་ལ་དེར་འཛིན་ཅིང་ད་ལྟར་གྱི་བདག་དེ་ཉིད་གཞན་དུ་གནས་པའི་སྒྲོ་འདོགས་པ་ལས་ཆགས་པ་སྐྱེ། བདག་གིས་དབེན་
པའི་འདུ་བྱེད་སྡུག་བསྔལ་གྱི་ཕུང་པོའི་རྒྱུན་རིག་པ་ཙམ་ལས་བརྩེ་བ་སྐྱེ་བར་འགྱུར་བ་ཡིན་པའི་ཕྱིར། ཆགས་བྲལ་ཞེ་སྡང་ཅན་དུ་ཐལ་བ་སྤང་བ་ནི། ཞེ་སྡང་ཅན་དུ་འགྱུར་ཏེ། བརྩེ་བའི་ཡུལ་ལ་གཞན་གྱིས་གནོད་པ་བྱས་ན་ཞེ་སྡང་སྐྱེ་བའི་
ཕྱིར་ཅེ་ན། དགྲ་བཅོམ་པ་ཆོས་ཅན། ཉེས་པའི་རྒྱུ་ལས་ཁོང་ཁྲོ་སྐྱེ་བ་མིན་ཏེ། བདག་འཛིན་དེ་ཅུང་ཟད་ཀྱང་མེད་པའི་ཕྱིར། ཁྱབ་པར་ཐལ། གཏི་མུག་ཆགས་སོགས་ཉེས་པའི་རྩ་བ་ཡིན་ལ། དེ་ཡང་སེམས་ཅན་ཏེ་གང་ཟག་གི་བདག་ཏུ་འཛིན་
པ་ཡིན་པའི་ཕྱིར། ཁྱོད་ཀྱི་རྒྱུད་ཀྱི་བརྩེ་བ་ཉེས་མེད་དུ་འདོད་རིགས་ཏེ། ཉོན་མོངས་མཐའ་དག་གིས་དབེན་པ་དེས་ནའི་ཕྱིར། གཉིས་པ་ནི། དགྲ་བཅོམ་པ་ལ་ལས་ཀྱིས་འཕངས་པའི་ལུས་ཡོད་པ་དེ་ཉིད་སྡུག་བདེན་ཡིན་པས་སྡུག་བསྔལ་ལས་
མ་གྲོལ་བར་འགྱུར་རོ་ཞེ་ན། དེ་ཆོས་ཅན། སྲིད་པ་ལས་གྲོལ་བ་མེད་པ་མ་ཡིན་ཏེ། ཉོན་མོངས་ཟད་པར་བཅོམ་པའི་སྒོ་ནས་སྔོན་གྱི་ལས་ཀྱི་འདུ་བྱེད་ཀྱི་འབྲས་བུ་འདི་ཟད་ནས་སྲིད་པ་གཞན་ཉིང་མཚམས་མི་སྦྱོར་བའི་ཕྱིར། སྔོན་གྱི་ལས་
ཀྱི་འདུ་བྱེད་ཀྱི་ནུས་པ་ལྷག་བཅས་ཀྱི་ཕུང་པོ་འདི་མ་ཟད་ན་ཡང་གང་དེ་སྲིད་པ་ལས་མ་གྲོལ་བ་མ་ཡིན་ཏེ། ད་ལྟ་གནས་པ་ཉོན་མོངས་ཀྱི་ཉེས་པ་ཅུང་ཟད་ཀྱང་མེད་པར་སྤངས་པ་ཉིད་ཡིན་པའི་ཕྱིར། ཡང་ན། སངས་རྒྱས་ཆོས་ཅན་

[185B] ཚོགས་གཉིས་ཀྱི་འདུ་བྱེད་ཀྱི་ནུས་པ་ཡོངས་སུ་རྫོགས་པ་མ་ཟད་ཅིང་ཟད་པ་མེད་པའི་ཕྱིར། སྙིང་རྗེས་སྲིད་པར་གནས་ན་དེའི་རིགས་འདྲ་མི་འཆད་པས་རྟག་ཏུ་གནས་
པར་འགྱུར་རོ་ཞེ་ན། ཉན་རང་དགྲ་བཅོམ་པ་ཆོས་ཅན། སྲིད་པར་ཅུང་ཟད་གནས་ཀྱང་མཐའ་མེད་དུ་གནས་པའི་འབད་རྩོལ་ཆེན་པོ་མེད་དེ། སྙིང་རྗེ་གོམས་པར་བྱས་ཀྱང་གོམས་པ་དམན་པ་ཉིད་ཀྱི་ཕྱིར། ས་ཆེན་པོ་ལ་བཞུགས་པའི་བྱང་ཆུབ་
སེམས་དཔའ་གང་དག་ཆོས་ཅན། སྲིད་པ་ཇི་སྲིད་པར་གཞན་གྱི་དོན་གྱི་ངོར་བཞུགས་པ་ཡིན་ཏེ། བརྩེ་བ་ཆེན་པོ་ཡང་དང་ཡང་དུ་གོམས་པར་བྱས་པ་གང་ཞིག་དེ་མཐའ་མེད་དུ་འཕེལ་བར་འགྱུར་བའི་ཕྱིར། གསུམ་པ་ནི། གལ་ཏེ་འཇིག་ཚོགས་ལ་
བལྟ་བ་འཁོར་བའི་རྩ་བ་ཡིན་ན། རྒྱུན་ཞུགས་ལ་སོགས་པ་མཐོང་ལམ་དང་པོར་སྐྱེས་མ་ཐག་ནས་ཡང་སྲིད་ཕྱི་མ་མཚམས་སྦྱོར་བ་མེད་པར་འགྱུར་བར་ཐལ། དེའི་རྒྱུ་འཇིག་ཚོགས་ལ་བལྟ་བ་མ་ལུས་པ་དང་བྲལ་བའི་ཕྱིར། ཞེས་འཇིག་ལྟ་
ལྷན་སྐྱེས་མི་འདོད་པ་དག་གིས་རྩོད་དོ། །རྒྱུན་ཞུགས་ཆོས་ཅན། འཇིག་ལྟ་ཟད་པར་སྤངས་པའི་རྒྱུ་མཚན་གྱིས་ཡང་སྲིད་ཕྱི་མ་མི་ལེན་པ་མ་ཡིན་པར་ཐལ། འཇིག་ལྟ་ལྷན་ཅིག་སྐྱེས་པ་ཟད་པར་མ་སྤངས་པའི་ཕྱིར། རྟགས་མ་གྲུབ་ཟད་པར་སྤངས་
སོ་ཞེ་ནའང། ཡང་སྲིད་པར་སྐྱེ་བ་ག་ལ་ཡོད་དེ་མེད་པར་ཐལ་ལོ། །ཡང་ན། རྒྱུན་ཞུགས་མཐོང་ཆོས་ཞི་ཆོས་ཅན། ཡང་སྲིད་པར་སྐྱེ་བ་ག་ལ་ཡོད་དེ་མེད་པར་ཐལ། འཕགས་པ་གང་ཞིག་མཐོང་ལམ་ཐོབ་པའི་ཚེ་དེ་ལ་འཇིག་ལྟ་ཟད་པར་སྤངས་

[186A]༄༅། །ནས་མྱང་འདས་མངོན་དུ་བྱེད་པ་དེ་ཡིན་པའི་ཕྱིར། ཉོན་མོངས་ཅན་གྱི་མ་རིག་པ་སྲིད་པའི་རྒྱུ་ཡིན་གྱི་འཇིག་ལྟ་ནི་མ་ཡིན་ཏེ། དེ་ནི་གཞན་གྱིས་ཉེ་བར་བསྟན་པ་ལས་སྐྱེས་པའི་ཀུན་བརྟགས་འབའ་ཞིག་ཡིན་པས་གྲུབ་མཐུས་བློ་མ་
བསྒྱུར་བར་སྲིད་པར་སྐྱེ་བ་མི་སྲིད་པར་འགྱུར་རོ་ཞེ་ན། འཇིག་ལྟ་ལྷན་སྐྱེས་མེད་པ་མ་ཡིན་ཏེ། བདག་བདེ་བར་གྱུར་ཅིག་སྙམ་པའམ་སྡུག་བསྔལ་བར་མ་གྱུར་ཅིག་ཅེས་ཡུལ་འདོད་པ་ན། གྲུབ་མཐའ་ལ་བལྟོས་པ་མེད་ཅིང་ཕུང་པོ་ལ་བཏགས་པ་ཙམ་མིན་པར་
རང་དབང་བའི་ངའོ་སྙམ་དུ་འཛིན་པའི་བློ་གང་ཡིན་པ་དེ་སེམས་ཅན་ལ་བདག་ཏུ་ལྟ་བ་ལྷན་ཅིག་སྐྱེས་པ་ཡིན་པའི་ཕྱིར། དེ་ལ་ངའོ་སྙམ་པའི་བློ་ཙམ་འཇིག་ལྟ་དང་གང་ཟག་གི་བདག་འཛིན་དུ་འདོད་པ་ནི་ལས་འབྲས་ལ་སྐུར་པ་འདེབས་པའི་ལོག་
རྟོག་འབའ་ཞིག་ཡིན་ཏེ། འཇིག་ལྟ་ཟད་པར་སྤངས་པའི་དགྲ་བཅོམ་པ་རྣམས་ལ་ཡང་ངའི་ལྷུང་བཟེད་དང་ཆོས་གོས་ཞེས་པ་སོགས་ངའོ་སྙམ་པའི་བློ་ཡོད་པའི་ཕྱིར། དེ་མེད་ན། དགྲ་བཅོམ་པའི་ཆོས་གོས་དང་ལྷུང་བཟེད་བརྐུས་པས་ཕཾ་
པ་འབྱུང་བ་མི་སྲིད་པར་འགྱུར་རོ། །དེར་མ་ཟད། སྟོན་པ་མྱ་ངན་ལས་འདའ་བའི་ཚུལ་བསྟན་པའི་རྗེས་སུ་སྟོན་པའི་དཀོར་བརྐུས་པ་སྦོམ་པོ་ཙམ་མ་གཏོགས་ཕམ་པར་འགྱུར་མི་སྲིད་པའི་དོགས་གཅོད་འདུལ་བའི་སྡེ་སྣོད་དགོངས་འགྲེལ་
དང་བཅས་པར་མཛད་པ་ཡང། མྱ་ངན་ལས་འདའ་བའི་ཚུལ་མ་བསྟན་པའི་གོང་དུ་ང་དང་ངའི་ཞེས་སོགས་གསུངས་པས་དེ་ལྟར་དོགས་གཅོད་མཛད་དེ་རེ་ཞིག་བཞག་གོ། དེས་ན་འཇིག་ཚོགས་ལ་བལྟ་བ་ནི། ཕུང་པོའི་ཚོགས་རྒྱུན་གང་

[186B] དེ་ནས་དེའི་སྟོབས་ཀྱིས་དྲངས་པའི་ང་རང་དབང་བ་དེའི་དབང་བསྒྱུར་བྱར་འཛིན་པ་ང་ཡིར་འཛིན་པ་གཉིས་ཡོད་ལ། དེ་ལ་གྲུབ་མཐས་བཏགས་པའི་ཀུན་བརྟགས་དང། དེ་ལ་བལྟོས་
པ་མེད་པར་སྐྱེ་བའི་ལྷན་སྐྱེས་གཉིས་སུ་ཡོད་དོ། །དེ་ལྟ་མིན་པར་ངའོ་སྙམ་དུ་འཛིན་པ་ཙམ་འཇིག་ལྟ་ཡིན་ན། གང་ཟག་ཏུ་འཛིན་པ་ཙམ་གང་ཟག་གི་བདག་འཛིན་དུ་ཐལ་ལོ། །འདོད་ན། གང་ཟག་ལྷ་སྦྱིན་ནོ་མཆོད་སྦྱིན་ནོ་སྙམ་པ་ཡང་གང་ཟག་
གི་བདག་འཛིན་དུ་འགྱུར་བས། གང་ཟག་དེ་ཉིད་གང་ཟག་གི་བདག་ཏུ་འགྱུར་རོ། །དེ་འདོད་ན། ཕུར་པོ་མི་སྲིད་པར་ཐལ། གང་ཟག་མི་སྲིད་པའི་ཕྱིར། ངའོ་སྙམ་དུ་འཛིན་པ་སྐྱོན་ཅན་འབའ་ཞིག་ཡིན་ན། ང་སྦྱིན་པ་གཏོང། ཚུལ་ཁྲིམས་
བསྲུང་ངོ་སྙམ་པ་སོགས་ཀྱང་སྐྱོན་ཅན་འབའ་ཞིག་ཏུ་ཐལ་ལོ། །དེས་ན་གང་ཟག་གི་བདག་འཛིན་ཞེན་ཡུལ་ལ་འཁྲུལ་པའི་ལོག་ཤེས་སུ་སྒྲུབ་ན་ངར་འཛིན་ཙམ་ཡང་ངར་འགྱུར་ལ། ང་ཙམ་ཁས་བླངས་ན་གང་ཟག་གི་བདག་ཁས་
ལེན་དགོས་པར་འགྱུར་སྙམ་པ་ནི། བདག་རྟག་པ་ཁས་ལེན་པའི་ལུགས་དེ་ཉིད་ལ་ཐུགས་ལེགས་པར་གཞོལ་བ་ཞིག་གོ། གང་ཟག་ཕ་རོལ་ལ་དམིགས་ནས་ཕུང་པོ་ལ་བཏགས་པ་ཙམ་མིན་པའི་རང་དབང་དུ་གྲུབ་པར་ཞེན་པ་ནི། གང་
ཟག་གི་བདག་འཛིན་ཡིན་ཡང་འཇིག་ལྟ་མིན་ནོ། །རྒྱུན་ཞུགས་སོགས་འགའ་ཡང་ཆོས་ཅན། བདག་ལ་ཆགས་པ་མ་ཡིན་པར་ཐལ། རང་དབང་བའི་ཚུལ་གྱིས་ང་ཞེས་མཐོང་བ་མེད་པའི་ཕྱིར། འདོད་ན། གང་བདེ་བ་འདོད་པས་ཡང་

[187A]༄༅། །སྲིད་ཕྱི་མར་མངོན་པར་རྒྱུག་པ་མིན་པར་ཐལ། བདག་ལ་སྲེད་པ་མེད་པའི་ཕྱིར། གསུམ་པ་གྱ་ནོམ་པའི་རྣམ་པ་ནི། གལ་ཏེ་བདག་ཡོད་ན། སྔར་བཅིངས་པ་ལས་གྲོལ་ནས་བདག་ཉིད་ཡོངས་སུ་ཚིམ་པའི་ཁྱད་པར་ཐོབ་
པས་ཐར་པ་དེ་གྱ་ནོམ་པར་འགྱུར་བ་ཡིན་ན། བདག་མེད་པ་ལ་དེ་མི་འཐད་པས་བཅིངས་གྲོལ་གྱི་གཞིར་གྱུར་པའི་གང་ཟག་རྟག་པ་ཡོད་དོ་ཞེ་ན། ཉོན་མོངས་ཆོས་ཅན། སྲིད་པར་འཆིང་བྱེད་ཡིན་ཏེ། རང་འབྲས་ཡང་སྲིད་པའི་སྡུག་
བསྔལ་སྐྱེ་བའི་རྒྱུ་ཉིད་ཡིན་པའི་ཕྱིར། རྟག་པ་ལ་འཆིང་བྱེད་དང་བཅིངས་པ་དེ་དག་གང་ལས་ཀྱང་མི་འཐད་པར་ཐལ། དེ་རྒྱུར་མི་རུང་བའི་ཕྱིར། བདག་མེད་མངོན་སུམ་དུ་རྟོགས་པའི་ཤེས་རབ་ཆོས་ཅན། སྲིད་པ་ལས་ཐར་བྱེད་
ཡིན་ཏེ། ཡང་སྲིད་པའི་སྡུག་བསྔལ་མི་སྐྱེད་པའི་རྒྱུ་མཚན་ཉིད་ཀྱི་ཐབས་དམ་པ་ཡིན་པའི་ཕྱིར། རྟག་པ་ལ་ཐར་བྱེད་དང་ཐར་པ་དེ་གང་ལས་ཀྱང་མི་འཐད་པར་ཐལ། དེ་འབྲས་བུར་མི་རུང་བའི་ཕྱིར། གནས་མ་བུ་པ་ན་རེ། ཁོ་བོ་
ཅག་ལ་ཉེས་པ་མེད་དེ། གང་ཟག་དེ་རྟག་མི་རྟག་གང་དུ་ཡང་བརྗོད་དུ་མེད་པར་འདོད་པས་སོ་ཞེ་ན། གང་ཟག་གང་དེ་ནི་ཆོས་ཅན། འབྲས་བུ་འགའི་འདུ་རྒྱུ་མ་ཡིན་པར་ཐལ། མི་རྟག་པ་ཉིད་དུ་བརྗོད་དུ་མེད་པའི་ཕྱིར། ཁྱོད་ལ་བཅིངས་
པ་དང་ཐར་པའང་ཇི་ལྟ་བུར་ཡང་ཡོད་པ་མ་ཡིན་པར་ཐལ། རྟག་མི་རྟག་གང་དུ་འང་བརྗོད་བྱ་མིན་པའི་ཕྱིར། རྟག་པ་ཡིན་པར་ཐལ། བཅིངས་གྲོལ་གྱི་གཞི་གང་ཞིག་འཇིག་མེད་ཡིན་པའི་ཕྱིར། ཁྱབ་པར་ཐལ། རང་གི་རང་བཞིན་

[187B] འདིས་འཇིག་པ་ལོག་པའི་རང་བཞིན་གཅིག་རྟག་པར་འཐད་པ་བསྟན་ནས་རྟག་པ་ཡིན་ན་དངོས་པོས་ཁྱབ་པ་དང། གཞི་མ་གྲུབ་རྟག་པར་འདོད་པ་ལེགས་པར་
བཀག་གོ། གནས་མ་བུ་པ་ཆོས་ཅན། དངོས་འགལ་ལ་ཕུང་གསུམ་ཁས་ལེན་པའི་ངོ་ཚའི་ལྟ་བ་འདི་སྤོངས་ལ་གང་ཟག་དེ་ནི་རྟག་པར་སྨོས་ཏེ་སྨྲ་རིགས་པར་ཐལ། དེ་ནི་འཇིག་པ་མེད་པའི་དངོས་པོ་ཡིན་པ་དེས་ནའི་ཕྱིར། ཡང་ན་
དེ་ཡན་ཆད་རྣམ་པ་ལྷག་མ་གཉིས་སོ་སོར་མ་བཅད་པར་འགོག་པའི་རྣམ་པའི་འཕྲོས་འབའ་ཞིག་ཏུ་སྦྱར་རོ། །བཞི་པ་ལམ་གྱི་བདེན་པ་ལ། བདག་མེད་རྟོགས་པའི་ཤེས་རབ་སྲིད་པ་ལས་གྲོལ་བའི་ལམ་དུ་བསྒྲུབ་པ་བདག་འཛིན་
སྲིད་པའི་རྩ་བར་བསྒྲུབ་པའོ། །དང་པོ་ལ། གྲོལ་ལམ་ངོས་གཟུང་བ་དང། དེ་ལ་རྩོད་པ་སྤང་བའོ། །དང་པོ་ནི། སྔར་བཤད་ཟིན་པའི་བདག་མེད་མངོན་སུམ་དུ་རྟོགས་པའི་ལམ་དེ་ཆོས་ཅན། སྲིད་པ་ལས་གྲོལ་བའི་ལམ་ཡིན་ཏེ། བྡ་
འཛིན་གྱི་དངོས་གཉེན་དུ་ཁྱོད་གོམས་པ་ལས་ཉེས་པ་མཐའ་དག་ཟད་ནས་གནས་གྱུར་མཐར་ཕྱིན་པ་ཐོབ་པའི་ཕྱིར། གཉིས་པ་ལ། སྤངས་པ་སླར་ལྡོག་པའི་རྩོད་སྤང། དྲི་མ་ལྡོག་ཏུ་མི་རུང་བའི་རྩོད་སྤང། ཅུང་ཟད་ལྡོག་ཀྱང་གཏན་ལྡོག་
མི་སྲིད་པའི་རྩོད་སྤང་ངོ། །དང་པོ་ལ། སྤངས་པ་མཐར་ཕྱིན་ལྡོག་མི་སྲིད་པ། དེ་ལྡོག་པའི་ཐབས་མི་སྲིད་པ། བདག་མེད་རྟོགས་པའི་ཤེས་རབ་བདག་འཛིན་གྱི་གཉེན་པོར་མི་འཐད་པ་སྤང་བའི། །དང་པོ་ལ། གནས་གྱུར་པའི་སེམས་ལ་ཉེས་

[188A]༄༅། །པ་བསྐྱེད་པའི་ནུས་པ་མེད་པ། ཡོད་ཀྱང་ཡུན་དུ་གནས་པའི་ནུས་པ་མེད་པའོ། །དང་པོ་ལ། མདོར་བསྟན། རྒྱས་བཤད། དོན་བསྡུ་བའོ། །དང་པོ་ནི། གལ་ཏེ་རེ་ཤིག་ཉེས་པ་ཡེ་མེད་དུ་གནས་གྱུར་ཀྱང་ལམ་སྔར་མེད་གསར་
དུ་འབྱུང་བ་བཞིན་དུ་སྐྱོན་ཆགས་སོགས་སླར་ཡང་འབྱུང་ངོ་ཞེ་ན། འདི་ནི་འགོག་ལམ་གཉིས་ངེས་འབྱུང་དང། ངེས་འབྱིན་དུ་མི་འཐད་པའི་རྩོད་པའོ། །གནས་གྱུར་མཐར་ཕྱིན་པའི་སེམས་ཆོས་ཅན། ཁྱོད་ལ་ཉེས་པ་སླར་འབྱུང་བ་མ་ཡིན་ཏེ། བདག་
མེད་རྟོགས་པའི་ཤེས་རབ་ཀྱིས་ཁྱོད་ལ་ཉེས་པ་བསྐྱེད་པའི་ནུས་པ་ཡེ་མེད་དུ་བྱས་པའི་ཕྱིར། གཉིས་པ་ལ། སེམས་ཀྱི་རང་བཞིན་རྣམ་དག་ཏུ་བསྟན་པ་ནི། གཟུགས་འཛིན་དབང་པོའི་རྣམ་པར་ཤེས་པ་ཆོས་ཅན། གཟུགས་དེའི་གནས་ལུགས་ལ་
ཇི་ལྟར་ཡོད་པའི་དོན་དེ་ལྟར་དུ་འཛིན་པའི་རང་བཞིན་ཅན་ཡིན་ཏེ། ཡུལ་དེའི་གནས་ལུགས་ཇི་ལྟར་ཡོད་པ་ལྟར་དུ་འཛིན་པ་དེ་ཁྱོད་ཀྱི་ཆོས་སམ་རང་བཞིན་ཡིན་པའི་ཕྱིར། དེ་བཞིན་དུ་དེ་རང་གི་གནས་ལུགས་ལ་ཡོད་པ་ཡི་བདག་ཉིད་ཀྱི་དོན་དེ་
ཇི་ལྟར་ཡོད་པ་ལྟར་འཛིན་པའི་བློ་འདི་མི་བསྐྱེད་པར་བྱེད་པའང་གཟུགས་འདིའི་རང་བཞིན་ཡིན་ཏེ། གཟུགས་དེ་འདྲའི་རང་བཞིན་ཅན་ཡིན་པའི་ཕྱིར། དྲི་མ་གློ་བུར་བར་བསྟན་པ་ནི་ཡུལ་གྱི་གནས་ལུགས་མི་རྟག་པ་དང་བདག་མེད་སོགས་ཡིན་ལ་
དེ་སྔར་ནས་བློ་མ་འཁྲུལ་བས་མཐོང་ན་འབད་པ་མེད་པར་གྲོལ་བར་འགྱུར་རོ་ཞེ་ན། སེམས་ཅན་འབད་མེད་དུ་གྲོལ་བར་ཐལ་བའི་སྐྱོན་མེད་པར་ཐལ། སེམས་དེ་བདག་ཏུ་འཛིན་པ་ལ་སོགས་པའི་རྐྱེན་གཞན་གྱིས་གནས་ལུགས་འདི་ལས་གོལ་

[188B] འོ་ན་འཕྲལ་གྱི་རྐྱེན་ལས་འབྱུང་བས་ཆུའི་ཚ་བ་བཞིན་དུ་རང་ལོག་ཏུ་འགྱུར་རོ་ཞེ་ན། ཉེས་པ་རང་ལོག་ཏུ་འགྱུར་བ་མ་ཡིན་ཏེ། དེ་ལྡོག་པ་ལ་ནི་རྐྱེན་བདག་མེད་རྟོགས་པའི་ཤེས་རབ་གོམས་པ་ལ་བལྟོས་དགོས་པའི་ཕྱིར། དེ་ལྟར་
གོམས་ན་ལྡོག་ཏུ་མི་རུང་བ་མ་ཡིན་ཏེ། བདག་འཛིན་གྱི་རྩ་བ་ཅན་ཡིན་པས་མི་བརྟེན་པའི་ཕྱིར། ཐག་པ་ལ་སྦྲུལ་གྱི་བློ་བཞིན་ནོ། །གསུམ་པ་ནི། སེམས་ཀྱི་རང་བཞིན་འོད་གསལ་བ་ཡིན་ཏེ། བདག་འཛིན་ལ་སོགས་པའི་མུན་པས་ཇི་ལྟར་བསྒྲིབས་
པ་དེ་ལྟར་སེམས་ཀྱི་རང་བཞིན་ལ་མ་ཞུགས་ཤིང། སེམས་དེ་འཇིག་པ་ལ་སོགས་པའི་རང་བཞིན་ཅན་ཡིན་པའི་ཕྱིར། དེ་ནི་སེམས་ཀྱི་རང་བཞིན་དྲི་མས་མ་སྒྲིབས་པའི་དོན་མ་ཡིན་གྱི། སེམས་ལ་བདག་འཛིན་གྱི་མུན་པ་བབས་པ་དེའི་རང་བཞི་
ལ་མ་ཞུགས་པའི་དོན་ཏེ། ཞུགས་ན་བདག་འཛིན་གྱི་འཛིན་སྟངས་སེམས་ཀྱི་གནས་ལུགས་ལ་ཇི་ལྟར་ཡོད་པ་དེ་དང་མཐུན་པར་འགྱུར་ལ། དེ་ལྟ་ན་བདག་མེད་མེད་ཅིང་བདག་ཡོད་པར་འགྱུར་རོ། །ཆགས་སོགས་དྲི་མ་རྣམས་ནི་ཆོས་ཅན། བློ་བུར་
བ་ཡིན་ཏེ། སེམས་ཀྱི་གནས་ལུགས་ལ་ལོག་པར་ཞུགས་པའི་བློ་ཡོན་པའི་ཕྱིར། དུས་ཕྱིས་ཉེས་པ་དེ་རྣམས་མེད་པའི་གཉེན་པོའི་བདག་ཉིད་དུ་གྱུར་པའི་སེམས་ལ་ཉེས་པ་བསྐྱེད་པའི་ནུས་པ་མེད་དེ། སྔར་ཕུང་པོ་ཐོས་བསམ་གྱིས་སྤྱོད་པའི་དུས་
ན་ཡང་བདག་འཛིན་ལ་བདག་མེད་རྟོགས་པའི་ཤེས་རབ་འཇོམས་པའི་ནུས་པ་མེད་པ་དེའི་ཕྱིར། གཉིས་པ་ནི། ཕྱིར་མི་འོང་ཆོས་ཅན། སེམས་ལ་ཉེས་པ་བསྐྱེད་པའི་ནུས་པ་ཡོད་ན་ཡང་ཡུན་རིང་དུ་གནས་པའི་ནུས་པ་ཡོད་པ་མིན་ཏེ། བདག་འཛིན་

[189A]༄༅། །ལ་གནོད་པ་ཅན་གྱི་བདག་མེད་མངོན་སུམ་དུ་རྟོགས་པའི་ཤེས་རབ་བསྐྱེད་པའི་ནུས་པ་མཐུ་ཅན་དང་སྙིང་པོ་ཅན་གྱི་དངོས་པོར་གྱུར་པའི་ཕྱིར། དཔེར་ན་ས་རློན་པ་ལ་མེ་ཡུན་རིང་དུ་མི་གནས་པ་བཞིན་ནོ། །གཉིས་པ་ནི། དགྲ་
བཅོམ་པ་ཆོས་ཅན། ཉེས་པ་ཆགས་སོགས་ལོག་པའི་ཕྱིར་ཏུ་འབད་པ་མི་བྱེད་ཅིང། འབད་ཀྱང་ལོག་མི་ནུས་ཏེ། འགལ་རྐྱེན་འཁོར་བའི་ཉེར་འཚེ་ཐམས་ཅད་མེད་ཡང་དག་པའི་དོན་བདག་མེད་པའི་དོན་མངོན་སུམ་དུ་རྟོགས་པའི་རང་
རྒྱུད་ཀྱི་བློས་རྣམ་པ་ཀུན་ཏུ་དེའི་ཕྱོགས་འཛིན་པའི་ཕྱིར། དེའི་ཚིག་དོན་རྣམས་ནི་སྔར་ལེའུ་དང་པོར་བཤད་པ་ལྟར་རོ། །གསུམ་པ་ལ། འཛིན་སྟངས་འགལ་བ་ཙམ་གྱིས་གཉེན་པོར་མི་རུང། ཉོན་མོངས་ཅན་གྱི་མ་རིག་པ་འཇིག་ལྟ་
ལས་རྫས་གཞན་མིན་པར་བསྒྲུབ་པ། བདག་མེད་རྟོགས་པའི་ཤེས་རབ་ཉིད་འཛིན་སྟངས་འགལ་བའི་སྒོ་ནས་གཉེན་པོར་བསྟན་པའོ། །དང་པོ་ནི། འཛིན་སྟངས་འགལ་བ་ཙམ་གྱིས་གནོད་བྱེད་ཡིན་ན་བདག་འཛིན་གྱིས་ཀྱང་གནོད་
པར་འགྱུར་ལ། ཆགས་སྡང་ཡང་ཕན་ཚུན་དུ་གནོད་པར་འགྱུར་རོ་ཞེ་ན། འདོད་ཆགས་དང་ཁོང་ཁྲོ་ཕན་ཚུན་དུ་འཛིན་སྟངས་ཐ་དད་པ་ཙམ་ཡིན་ན་ཡང་གནོད་བྱ་གནོད་བྱེད་མ་ཡིན་པར་ཐལ། བདག་ཏུ་འཛིན་པའི་རྒྱུ་གཅིག་གི་སྟོང་
ལས་སྐྱེ་བ་ཅན་ཉིད་དུ་མཚུངས་པའི་ཕྱིར་དང། དེ་གཉིས་དངོས་ཀྱི་རྒྱུ་དང་འབྲས་བུའི་དངོས་པོར་འགྱུར་བའི་ཕྱིར། ཚད་མེད་བཞི་བསྒོམ་པ་སོགས་གཉེན་པོ་གཞན་ཡང་ཡོད་པ་མ་ཡིན་ནམ་ཞེ་ན། བྱམས་སོགས་ཆོས་ཅན། ཤིན་

[189B] ཉོན་མོངས་ཅན་གྱི་རྨོངས་པ་དང་འཛིན་སྟངས་དངོས་སུ་འགལ་བ་མེད་པའི་ཕྱིར། ཁྱབ་པར་ཐལ། ཆགས་སོགས་ཉེས་པ་ཀུན་ཉོན་མོངས་ཅན་གྱི་མ་རིག་པ་
དེའི་རྩ་བ་ཅན་ཡིན་ལ། དེ་ཡང་འཇིག་ཚོགས་ལ་བལྟ་བའི་རང་བཞིན་ཡིན་པའི་ཕྱིར། གཉིས་པ་ནི། མ་རིག་པ་ནི་སེམས་བྱུང་མི་གསལ་བའི་རྣམ་པ་ཅན་ཡིན་ལ། འཇིག་ལྟ་ནི་ཡོངས་སུ་གཅོད་པའི་རྣམ་པ་ཅན་གྱི་སེམས་བྱུང་ཡིན་
པས་དེ་གཉིས་ངོ་བོ་གཅིག་ཏུ་མི་འཐད་དོ་ཞེ་ན། ཉོན་མོངས་ཅན་གྱི་མ་རིག་པ་རིག་པ་བདག་མེད་རྟོགས་པའི་ཤེས་རབ་ཀྱི་མི་མཐུན་ཕྱོགས་ཡིན་ལ། དེ་ལ་གསུམ་ལས། རིག་པའི་མེད་པ་མི་མཐུན་ཕྱོགས་དང་གཞན་པ་མི་མཐུན་ཕྱོགས་
གཉིས་མ་རིག་པ་མ་ཡིན་པར་ཐལ། མ་རིག་པ་སེམས་བྱུང་ཡིན་པ་ཉིད་ཀྱིས་དམིགས་རྣམ་འཛིན་པས་ཁྱབ་པའི་ཕྱིར། འགལ་བ་མི་མཐུན་ཕྱོགས་ཡིན་ནོ་ཞེ་ན། བདག་དང་བདག་གིར་བལྟ་བའི་མཚན་ཉིད་ཅན་གྱི་འཇིག་ཚོགས་ལ་བལྟ་
བ་ནི་ཉོན་མོངས་ཅན་གྱི་མ་རིག་པ་ལས་གཞན་དུ་རིག་པ་མ་ཡིན་པར་ཐལ། མདོ་ལས་བདག་མེད་རྟོགས་པའི་ཤེས་རབ་ལས་འཛིན་སྟངས་དངོས་སུ་ལོག་པར་དམིགས་པ་ཉིད་ཉོན་མོངས་ཅན་གྱི་མ་རིག་པར་གསུངས་པའི་ཕྱིར་
དང། དེ་རིག་པ་བདག་མེད་རྟོགས་པའི་ཤེས་རབ་དེའི་འགལ་བ་མི་མཐུན་ཕྱོགས་ཡིན་པའི་ཕྱིར། དེ་སྐད་དུ་ཟླ་བ་སྒྲོན་མེའི་མདོ་ལས། དེ་ལ་མ་རིག་པ་དང་བྲལ་བ་གང་ཞེ་ན། ཡང་དག་པ་ཇི་ལྟ་བ་བཞིན་གྱི་ཆོས་རྣམས་ལ་ལྷག་

[190A]༄༅། །པར་སྒྲོ་འདོགས་པ་དང་བྲལ་བ་གང་ཡིན་པའོ་ཞེས་དང། དེ་བཞིན་དུ་ས་བཅུ་པ་ལས་ཀྱང། འཇིག་རྟེན་དུ་ཉེས་པར་སྤྱོད་པ་སྐྱེ་བ་གང་ཇི་སྙེད་པ་དེ་ཐམས་ཅད་ནི་བདག་ཏུ་མངོན་པར་ཞེན་པ་ལས་བྱུང་བ་ཡིན་ཏེ། བདག་ཏུ་མངོན་
པར་ཞེན་པ་དང་བྲལ་ན་མི་འབྱུང་ངོ་ཞེས་གསུངས་སོ། །བདག་མེད་རྟོགས་པའི་ཤེས་རབ་ཀྱི་ཡུལ་གྱི་དངོས་འགལ་འཛིན་པ་ཉོན་མོངས་ཅན་གྱི་མ་རིག་པར་བསྟན་པ་ན་བདག་འཛིན་མ་རིག་པར་བསྟན་པ་ཤིན་ཏུ་གསལ་ཏེ། བདག་ཏུ་མ་
གཟུང་བར་དེའི་དངོས་འགལ་འཛིན་པ་མི་སྲིད་པའི་ཕྱིར་རོ། །ས་བཅུ་པའི་མདོ་འདིས་ཀྱང་བདག་འཛིན་མ་རིག་པར་བསྟན་པར་ཐལ། གཞན་དུ་ན། རྟེན་འབྲེལ་ཡན་ལག་བཅུ་གཉིས་ཀྱི་མ་རིག་པའི་ཡན་ལག་སྟོན་པ་སྐབས་སུ་བབ་
པའི་ཚེ། དེ་དོར་ནས་བདག་འཛིན་སྟོན་པ་འབྲེལ་མེད་དུ་འགྱུར་བའི་ཕྱིར། དེས་ན་མདོ་དེས་མ་རིག་པ་ལས་གཞན་པའི་ལྟ་བ་བསྟན་པ་ནི་རིགས་པ་མ་ཡིན་ནོ། །གལ་ཏེ་འཇིག་ལྟ་མ་རིག་པ་དང་མཚུངས་ལྡན་ཡིན་པས། མཚུངས་ལྡན་གྱི་སྒོ་
ནས་མ་རིག་པ་འཕངས་ནས་བསྟན་པ་ཡིན་གྱི་གཞན་དུ་ན་དེ་གཉིས་ལུང་ལས་མཚུངས་ལྡན་དུ་བཤད་པ་དང་འགལ་བར་འགྱུར་རོ་ཞེ་ན། འཇིག་ལྟ་མ་རིག་པར་ཁས་བླངས་ན་དེ་གཉིས་མཚུངས་ལྡན་དུ་བཤད་པ་དང་འགལ་བར་བརྩད་
པ་གང་ཡིན་པ་འདིར་འགལ་བའི་སྐྱོན་ཅི་ཡང་མེད་པར་ཐལ། མཚུངས་ལྡན་དུ་སྟོན་པའི་ལུང་དེས་དེ་གཉིས་དོན་གཞན་དུ་སྟོན་པ་མ་ཡིན་གྱི་ པ་ལ་ཤ་དང་ལྡན་པའི་ནགས་ཞེས་པ་བཞིན་དུ་འཇིག་ལྟ་མ་རིག་པའི་ཕྱོགས་གཅིག་

[190B] འཇིག་ལྟ་ལ་ཉོན་མོངས་ཅན་གྱི་མ་རིག་པས་ཁྱབ་ཀྱང་ཅིག་ཤོས་ལ་མ་ཁྱབ་སྟེ། རྟག་འཛིན་ལྷན་སྐྱེས་སོགས་ལ་མ་རིག་པ་དེ་མཚུངས་ལྡན་དུ་ཡོད་པའི་ཕྱིར་རོ། །སློབ་དཔོན་ཟླ་བ་གྲགས་པས་ཀྱང་
འཇིག་ལྟ་མ་རིག་པ་ཡིན་པ་མགོན་པོ་ཀླུ་སྒྲུབ་ཀྱི་དགོངས་པར་འགྲེལ་པར་མཛད་དོ། །གསུམ་པ་ནི། བྱམས་སོགས་རྨོངས་བ་དང་འགལ་བ་མེད་ན། འོ་ན་འགལ་བ་དེ་གང་ཡིན་ཞེ་ན། ཉོན་མོངས་ཅན་གྱི་མ་རིག་པ་དང་འཛིན་སྟངས་
དངོས་སུ་འགལ་བ་གང་ཡིན་པ་དེ་འདིར་བཤད་པར་བྱ་སྟེ། སྟོང་ཉིད་རྟོགས་པའི་ལྟ་བ་དང་དེ་འཛིན་སྟངས་དངོས་སུ་འགལ་བའི་ཕྱིར། རྐང་པ་སྔ་མ་འདིའི་དོན་དེ་ལྟར་ཡང་བཤད་དགོས་ཀྱི་འགལ་སྤོང་འབའ་ཞིག་སྟོན་ན། ཚིག་གི་འདྲེན་
ཚུལ་འདི་ལྟར་མཛད་པ་མི་རིགས་པའི་ཕྱིར་རོ། །སྟོང་ཉིད་རྟོགས་པའི་ཤེས་རབ་ཆོས་ཅན། མ་རིག་པ་དེའི་རང་བཞིན་དང་དེའི་འབྲས་བུ་ཉེས་པ་ཆགས་སོགས་ཀུན་དང་འགལ་ཞིང་གནོད་པར་རབ་ཏུ་གྲུབ་པ་ཡིན་ཏེ། མ་རིག་དེ་དན་
འཛིན་སྟངས་དངོས་སུ་འགལ་བའི་སྒོ་ནས་དེ་ལ་གནོད་པའི་ཕྱིར། གཉིས་པ་ནི། ཉེས་པ་གཏན་ཟད་པ་མིན་ཏེ། སྲོག་ཆགས་ཀྱི་ཆོས་ཉིད་ཡིན་པའི་ཕྱིར། བུམ་པའི་གཟུགས་ལ་སོགས་པ་བཞིན་ནོ་ཞེ་ན། ཉེས་པ་ཟད་དུ་མི་རུང་བ་མིན་
པར་ཐལ། དེ་ལྟར་མ་གྲུབ་པའི་ཕྱིར། དེར་ཐལ། གཉེན་པོ་བདག་མེད་རྟོགས་པའི་ཤེས་རབ་ཀྱི་ཕྱོགས་དང་འབྲེལ་པ་ན་ཡེ་ནས་ལྡོག་པ་དག་ཀྱང་ཚད་མས་མཐོང་བའི་ཕྱིར། གསུམ་པ་ནི། ཉེས་པ་རེ་ཤིག་ཟད་ཀྱང་གསེར་གྱི་སྲ་བ་བཞིན་དུ་

[191A]༄༅། །སླར་ཡང་ལྡོག་གོ་ཞེ་ན། ཉེས་པ་གཉན་པོའི་སྟོབས་ཀྱིས་རྣམ་པར་འགགས་ཤིང་ཟད་པ་ནི། གསེར་གྱི་སྲ་བ་བཞིན་དུ་སླར་ཡང་སྐྱེ་བ་མེད་པར་ཐལ། གནས་གྱུར་མཐར་ཕྱིན་པའི་སེམས་ལ་བདག་མེད་རྟོགས་པའི་ཤེས་
རབ་འབྲལ་དུ་མེད་པའི་ཕྱིར། དེ་དེའི་བདག་ཉིད་ཀྱི་ངང་གཅིག་ཏུ་གྱུར་པ་ཉིད་ཀྱིས་སོ། །གནོད་བྱེད་ལོག་ན་གནོད་བྱ་ལྡོག་པའི་ངེས་པ་མེད་པར་ཐལ། མེ་ལོག་ཀྱང་ཐལ་བ་ཤིང་དུ་མི་ལྡོག་པ་བཞིན་དུ་མ་ངེས་པའི་ཕྱིར། གཉིས་
པ་ལ་བདག་འཛིན་ཉེས་པ་ཀུན་གྱི་རྩ་བར་བསྟན་པ། བདག་འཛིན་མ་སྤངས་པར་ཐབས་གཞན་བསྒོམས་ཀྱང་སྲིད་པ་ལས་གྲོལ་བ་མི་སྲིད་པའོ། །དང་པོ་ལ། སྡུག་བསྔལ་གྱི་རྩ་བར་བསྟན་པ། ཉོན་མོངས་ཀུན་གྱི་རྩ་བར་བསྟན་
པའོ། །དང་པོ་ནི། སོ་སོ་སྐྱེ་བོ་ཐ་མལ་པ་གང་ཞིག་དེ་ལ་ནི་ཆོས་ཅན། ང་ཞེས་རྟག་ཏུ་བདག་དང་མི་འབྲལ་བའི་སྲེད་ཞེན་སྐྱེ་བར་འགྱུར་ཏེ། གང་ཟག་གི་བདག་ཏུ་མཐོང་ཞིང་ཞེན་པའི་ཕྱིར། འདོད་ན། བདག་གི་བདེ་བ་ལ་སྲེད་
པར་འགྱུར་ཏེ། བདག་དང་མི་འབྲལ་བར་ཞེན་པས་སོ། །དེ་ལྟ་ན་དབང་སོགས་བདག་གི་བ་ལ་ཡོད་པའི་སྐྱོན་རྣམས་བསྒྲིབ་པར་བྱེད། མེད་པའི་ཡོན་ཏན་མཐོང་བས་ཡོངས་སུ་སྲེད་པར་འགྱུར་བར་ཐལ། བདག་གི་བདེ་བ་ལ་སྲེད་པས་སོ། །
དེས་ན་ངའི་ཞེས་བདག་དེའི་སྒྲུབ་བྱེད་ལེན་པ་ལ་འཇུག་པར་འགྱུར་ཏེ། ཐལ་ཆོས་སྔ་མ་དེའི་ཕྱིར། དེས་ན་འཁོར་བར་འཁོར་བར་འགྱུར་ཏེ། བདག་ལ་ཆགས་པ་ཅན་གྱི་སོ་སོ་སྐྱེ་བོ་ཡིན་པ་དེས་ནའི་ཕྱིར། ཁྱབ་པར་ཐལ། བདག་ལ་མངོན་

[191B] དེ་ལ་འདིར་གཞན་སྡེ་རྣམས་ལ་ཀུན་ནས་ཉོན་མོངས་དང་རྣམ་བྱང་ལ་བརྟེན་པའི་འགལ་འདུ་གཉིས་ཡོད་དེ། འགལ་འདུ་དང་པོ་ནི། འཁོར་བའི་སྐྱེ་འཆིས་བསྡུས་
པའི་སྡུག་བསྔལ་རྒྱུན་ཆད་པར་འདོད་པ་དང་དེ་དག་གི་རྩ་བ་བདག་དང་གཙོ་བོ་ལ་སོགས་པའི་རྟག་པར་འདོད་པ་འགལ་ཏེ། རྒྱུ་མ་ལོག་པར་འབྲས་བུ་ལྡོག་པ་མི་སྲིད་ཅིང་རྟག་པའི་དངོས་པོ་དུས་ནམ་ཡང་ལྡོག་པ་མི་སྲིད་པའི་ཕྱིར་རོ། །རྣམ་བྱང་ལ་
བརྟེན་པའི་འགལ་འདུ་ནི་སྡུག་བསྔལ་གྱི་ཕུང་པོ་འགགས་པའི་ཐར་པ་ཐོབ་པར་འདོད་པ་དང། གང་ཟག་གི་བདག་རིགས་པས་གྲུབ་པ་འགལ་ཏེ། གང་ཟག་གི་བདག་འཛིན་ཡོད་ན། འཁོར་བའི་སྡུག་བསྔལ་མི་འདོད་བཞིན་དུ་ནན་གྱིས་བསྐྱེད་པའི་ཕྱིར་རོ་
གཉིས་པ་ནི། དེ་ཆོས་ཅན། ཆགས་སོགས་ཉེས་པ་ཐམས་ཅད་འབྱུང་བར་ཐལ། བདག་ཏུ་འཛིན་པ་ཅུང་ཟད་ཀྱང་མ་ཉམས་པར་ཡོད་པའི་ཕྱིར། ཁྱབ་པར་ཐལ། དེ་ཡོད་ན་གཞན་དུ་འདུ་ཤེས་པ་འབྱུང། དེ་ལས་བདག་གཞན་ངོ་བོ་ཉིད་ཀྱིས་རིགས་དང་
ཆ་སོ་སོར་ཕྱེ་བ་ལས་རང་ཕྱོགས་ལ་འཛིན་ཅིང་ཆགས་པ་དང། གཞན་ཕྱོགས་ལ་སྡང་བའི་ཆགས་སྡང་འདི་དག་དང་རྒྱུད་ཡོངས་སུ་འབྲེལ་བར་འགྱུར་བའི་ཕྱིར། གཉིས་པ་ལ། བདག་ཁས་བླངས་ནས་བདག་གི་བ་ལ་ཞེན་པ་སྤོང་བ་ཙམ་གྲོལ་ལམ་
དུ་མི་རུང། དབང་ཕྱུག་གི་བཀའ་ལུང་ཙམ་གྲོལ་ལམ་དུ་མི་རུང། ལས་དང་ལུས་ཟད་བྱེད་ཙམ་གྲོལ་ལམ་དུ་མི་རུང་ངོ། །དང་པོ་ལ། བདག་འཛིན་མ་སྤངས་པར་བདག་གི་བ་ལ་ཆགས་བྲལ་མི་སྲིད། སྲིད་ན་གྲོལ་བའི་བདག་ཁས་བླངས་པ་དོན་

[192A]༄༅། །མེད་དུ་འགྱུར་བ། དེས་ན་འཇིག་ལྟ་སྤོང་དགོས་པར་བསྟན་པའོ། །དང་པོ་ལ། རྟགས་དགོད་པ་དང། དེ་ལ་རྩོད་པ་སྤང་བ། དོན་བསྡུ་བའོ། །དང་པོ་ནི། གང་ཟག་གི་བདག་ཡོད་པར་སྒྲུབ་བྱེད་ཀྱི་སྐྱེས་བུ་ཆོས་ཅན། གྲུབ་མཐའ་དེ་མ་དོར་
བར་བདག་གི་བ་ལ་ཆགས་པ་དང་མི་འབྲལ་ཏེ། ངེས་པར་བདག་ལ་གྲུབ་མཐའི་དབང་གིས་ཀྱང་ཆགས་ཤིང་ཞེན་པ་ཡིན་པའི་ཕྱིར། བདག་ལ་ཆགས་པ་དང་བྲལ་བའི་རྒྱུ་ཡང་དེ་སྲིད་དུ་ཡོད་པ་མ་ཡིན་པར་ཐལ། བདག་དེ་འཁོར་བའི་རྣམ་
འཚེ་སོགས་ཀྱི་ཉེས་པ་ཅུང་ཟད་ཀྱང་མེད་པའི་སྐྱེས་བུ་ཡིན་པའི་ཕྱིར། གཉིས་པ་ལ། བདག་སྐྱོན་མེད་ཡིན་ཡང་དེ་ལ་ཞེན་པ་སྤོང་བ་གྲོལ་ལམ་དུ་མི་འཐད། སྡུག་བསྔལ་གྱི་སྡུག་བསྔལ་བསྒོམ་པ་གྲོལ་ལམ་དུ་མི་འཐད་དོ། །དང་པོ་ལ། དྲིས་
ལན་གྱིས་དགག་པ་དང། དེའི་ལན་དགག་པའོ། །དང་པོ་ནི། གལ་ཏེ་བདག་དང་བདག་གི་བ་སྐྱོན་མེད་ཡིན་ཡང་དེ་ལ་ཞེན་ན་འཁོར་བར་འཆིང་བས་བདག་ལ་ཚོགས་པ་སྐྱོན་བཅས་སུ་བསམ་པར་བྱའོ་ཞེ་ན། དེ་ལྟར་བསམས་པ་དེ་ལས་ཅིར་
འགྱུར། ཞེན་ཅིང་ཆགས་པ་སྐྱོན་ཅན་དུ་མཐོང་བས་ཞེན་ཆགས་དེ་སྤོང་བར་འགྱུར་རོ་ཞེ་ན། བདག་ལ་ཆགས་པ་འདི་ཆོས་ཅན། ཁྱོད་སྐྱོན་ཅན་དུ་བསྒོམ་པ་ཙམ་གྱིས་སྤོང་བར་ནུས་པ་ཡིན་པར་ཐལ། ཁྱོད་ཀྱི་ཞེན་ཡུལ་བདག་དེ་རིགས་
པས་སུན་ཕྱུང་བ་མེད་པར་མ་ཟད། དེ་སྐྱོན་མེད་དུ་བསྒྲུབ་པ་ལས་ཁྱོད་འབྱུང་བའི་ཕྱིར། ཁྱབ་པར་ཐལ། ཡུལ་དེ་ལ་ཡོན་ཏན་དང་སྐྱོན་མཐོང་བ་ལས་རྗེས་སུ་འབྲེལ་བའི་འདོད་པ་དང་སྡང་བ་སོགས་སྤོང་བ་ནི། ཇི་ལྟར་གཟུང་བ་ལྟར་སྐྱོན་

[192B] ཕྱི་རོལ་ཚེར་མ་འདོན་པའི་ཚུལ་དག་གིས་སྤོང་བ་མིན་པའི་ཕྱིར། བདག་ལ་ཆགས་པ་ཆོས་ཅན། ཁྱོད་སྐྱོན་ཅན་དུ་བལྟས་པ་ཙམ་གྱིས་ཁྱོད་སྤོང་བར་ནུས་པ་མིན་པར་ཐལ། ཆགས་པ་ཁྱོད་རང་ཡོན་
ཏན་ཅན་དུ་གཟུང་བ་ཙམ་གྱིས་ཁྱོད་བྱུང་བ་མིན་གྱི། ཁྱོད་ཁྱོད་རང་གི་ཞེན་དོན་གྱི་བདག་ཡོན་ཏན་ཅན་དུ་མཐོང་བས་བྱུང་བ་ཡིན་པའི་ཕྱིར། དཔེར་ན་ཆང་ལ་ཆགས་པ་ཆོས་ཀྱི་བར་ཆད་ལ་སོགས་པའི་སྐྱོན་ཅན་དུ་མཐོང་ཡང། ཆང་གི་རོ་ཡོན་ཏན་ཅན་
དུ་གཟུང་བས་དེ་ལ་ཆགས་པ་མི་འདོར་བ་བཞིན་ནོ། །བདག་ཁས་ལེན་པའི་སྐྱེས་བུ་ཆོས་ཅན། འབྲས་བུ་བདག་ལ་ཆགས་པ་ཐབས་གང་གིས་ཀྱང་བཟློག་པར་བྱེད་མི་ནུས་པར་ཐལ། དེའི་མ་ཚང་བ་མེད་པའི་དངོས་རྒྱུ་བདག་ལྟ་དེ་ལ་སྐྱོན་མེད་དུ་འཛིན་
རིགས་པའི་ཕྱིར། གཉིས་པ་ནི། བདག་ལ་ཆགས་པ་ལ་སྐྱོན་ཡང་གང་ཞིག་མཐོང་སྟེ་མཐོང་མི་སྲིད་པར་ཐལ། གྲོལ་བའི་བདག་ལ་དོན་གཉེར་གྱི་འདུན་པ་ཡིན་པའི་ཕྱིར། གལ་ཏེ་བདག་ལ་ཆགས་པ་སྐྱོན་ཅན་ཡིན་ཏེ། དེས་སྲིད་པའི་སྡུག་
བསྔལ་གྱི་རྟེན་བྱེད་པའི་ཕྱིར་ཅེ་ན། བདག་ལ་ཆགས་པ་འདི་ལ་ཆོས་ཅན། སྡུག་བསྔལ་གྱི་རྟེན་བྱེད་པ་དེ་ལྟ་ནའང་ཆགས་པ་དང་བྲལ་བར་བྱ་བ་མིན་པར་ཐལ། ངའི་བློ་ཞེས་བདག་གི་བར་མཐོང་བའི་ཕྱིར། དཔེར་ན་བདག་འཁོར་བའི་སྡུག་བསྔལ་
གྱི་རྟེན་ཡིན་ཀྱང། དེ་ལ་བདག་ཏུ་གཟུང་བས་ཆགས་པ་དང་བྲལ་བར་མི་འགྱུར་བ་བཞིན། ཡང་ན། རྟགས་ལ་བདག་སྐྱོན་མེད་ཀྱི་ཡུལ་ཅན་དུ་མཐོང་བའི་ཕྱིར་ཅེས་སོ། །གལ་ཏེ་ཞེན་ཆགས་དང་དགེ་མི་དགེའི་ལས་ལ་སོགས་པ་དེ་དག་མེད་

[193A]༄༅། །པའི་བདག་ཡན་གར་བ་སྡུག་བསྔལ་གྱི་རྒྱུ་མིན་པས་སྐྱོན་མེད་ཡིན་ནོ་ཞེ་ན། བདག་ལ་ཞེན་ཆགས་སོགས་དེ་ཡང་ཆོས་ཅན། བདག་དེ་དང་འདྲ་བར་སྐྱོན་མེད་དུ་ཐལ། བཅིང་གྲོལ་གྱི་གཞིའི་བདག་མེད་པའི་ཁྱོད་ཡན་གར་བ་སྡུག་
བསྔལ་གྱི་རྒྱུ་མིན་པའི་ཕྱིར། འདོད་ན། བདག་དང་དེ་ལ་ཞེན་པ་གཉིས་ཀ་ཆགས་པ་དང་བྲལ་བར་བྱ་བ་མིན་པར་ཐལ། དེ་ལྟར་གཉིས་ཀའང་སྐྱོན་མེད་པ་དེ་ཡི་ཕྱིར། གཉིས་པ་ལ། བྱེ་བྲག་པའི་ལུགས་དགག་པ། གྲངས་ཅན་གྱི་ལུགས་
དགག་པ་དང། སྡུག་བསྔལ་སྒོམ་པར་གསུངས་པ་དང་འགལ་བ་སྤང་བའོ། །དང་པོ་ལ། དཔེ་དགག་པ་དང། དོན་དགག་པའོ། །དང་པོ་ལ། རང་ལུགས་ལ་བདག་གི་བ་ལ་ཞེན་པ་འདོར་བའི་རྒྱུ་མཚན་འཐད། གཞན་ལུགས་ལ་མི་འཐད་དོ།།
དང་པོ་ནི། བྱེ་བྲག་པ་ན་རེ། གལ་ཏེ་ཁོ་བོ་ཅག་ལྟར་ན། དུག་སྦྲུལ་གྱི་སོས་བཟུང་བའི་ཡན་ལག་སོར་མོ་ལ་སོགས་པ་བཞིན་དུ། དབང་སོགས་བདག་གི་བ་དང་བདག་ལ་ཆགས་པ་སྡུག་བསྔལ་གྱི་རྒྱུར་བསྒོམས་པས་སྤོང་བར་འགྱུར་བ་ཡིན་
པས་ཡུལ་མ་བཀག་ན། དེ་ལ་ཞེན་པ་སྤོང་མི་ནུས་པའི་རྟགས་མ་གྲུབ་ཅེ་ན། འདི་ནི་འདུ་བྱེད་སྡུག་བསྔལ་གྱིས་ཡིད་འབྱུང་བ་མ་ཡིན་གྱི། ཚོར་བ་སྡུག་བསྔལ་གྱི་སྡུག་བསྔལ་ལ་ཡིད་འབྱུང་བསྒོམ་པ་ཙམ་གྲོལ་ལམ་དུ་འདོད་པའི་
ལུགས་སོ། །དུག་སྦྲུལ་གྱི་སོས་བཟུང་བའི་སོར་མོ་ཆོས་ཅན། ཁྱོད་ལ་བདག་གི་བར་ཞེན་མེད་ལས་ལྡོག་པ་ཞེན་པ་མ་དོར་བཞིན་དུ་སྐྱོན་དུ་བལྟས་བ་ཙམ་གྱིས་ཁྱོད་ལ་ཆགས་བྲལ་དུ་འགྱུར་བ་མིན་པར་ཐལ། བདག་གི་བར་འཛིན་

[193B] མིག་གི་དབང་པོ་ལ་སོགས་པ་ཆོས་ཅན། བདག་ལ་ཉེར་མཁོ་མ་དོར་བ་དེ་སྲིད་དུ་རང་གི་བར་འཛིན་པའི་བློ་ཐབས་གང་གིས་ཀྱང་བཟློག་པར་འགྱུར་བ་མི་འཐད་པར་ཐལ་
ཁྱོད་བདག་བདེ་བ་ལ་ལོངས་སྤྱོད་པའི་ལོངས་སྤྱོད་ཀྱི་རྟེན་ཉིད་དུ་གཟུང་བའི་ཕྱིར། དེས་ན་ཁྱོད་ལ་ཆགས་བྲལ་དེ་གང་ལས་ཀྱང་མི་འཐད་པར་ཐལ། དེའི་རྒྱུ་མཚན་མེད་པའི་ཕྱིར། བདག་གི་ཉེར་མཁོར་གཟུང་བ་བདག་གི་བར་ཞེན་པའི་རྒྱུ་
ཡིན་གྱི། དེ་ལྟར་མ་གཟུང་བ་དེར་ཞེན་པའི་རྒྱུ་མིན་པར་ཐལ། ལུས་ལས་པོག་པའི་སྐྲ་སེན་སོགས་བདག་གི་ཉེར་མཁོར་མ་གཟུང་བ་ལ་ཡིད་འབྱུང་གི་བློ་སྐྱེ་བར་འགྱུར་ཞིང་ཉེར་མཁོར་གཟུང་བའི་ལུས་གཞན་ལ་ཞེན་བཅས་སྐྱེ་བར་འགྱུར་
བ་སྐྱེ་བོ་ཐམས་ཅད་ཀྱི་མངོན་སུམ་གྱིས་འགྲུབ་པ་ཡིན་པའི་ཕྱིར། གཉིས་པ་ལ། འདུ་འབྲེལ་སོགས་ཞེན་པ་སྐྱེ་བའི་རྒྱུར་མི་འཐད་པ། དེའི་ལན་དགག་པའོ། །དང་པོ་ནི། བདག་གི་བ་སྡུག་བསྔལ་དུ་མཐོང་དུ་ཟིན་ཀྱང་ཞེན་པ་སྤོང་
བར་མི་འགྱུར་ཞིང་མི་ནུས་པར་ཐལ། བདག་དེ་ལ་འདུ་བ་དང་ལྡན་པ་ལ་སོགས་པའི་འབྲེལ་པ་གྲུབ་པ་ལས་དབང་སོགས་ལ་རང་གི་བའི་བློ་སྐྱེ་བར་འགྱུར་བ་གང་ཞིག་འབྲེལ་བ་དེ་སྔར་སྡུག་བསྔལ་མ་སྒོམ་པའི་གནས་སྐབས་དེ་བཞིན་ཉིད་དུ་
རྟག་པར་གནས་པའི་ཕྱིར། བདེ་སྡུག་སོགས་བདག་ལ་འདུ་འབྲེལ་དང། ལུས་དང་རྣ་བའི་དབང་པོ་ལྡན་འབྲེལ་དང། ལུས་ལ་བརྟེན་པའི་གཟུགས་ལ་སོགས་པ་ལྡན་པ་ལ་འདུ་བའི་འབྲེལ་པ་དང་གཟུགས་ཉིད་ལ་སོགས་པ་ལྡན་པ་ལ་

[194A]༄༅། །འདུས་པར་འདུ་བ་དང། རྣ་བའི་དབང་པོ་མ་གཏོགས་པའི་མིག་གི་དབང་པོ་སོགས་བདག་ལ་ལྡན་པ་ལ་ལྡན་པའི་འབྲེལ་པ་གྲུབ་པར་འདོད་དོ། །ཕྱི་རོལ་གྱི་ཟས་གོས་སོགས་ལ་བདག་གི་བའི་བློ་མི་སྐྱེ་བར་ཐལ། དེ་དག་
བདག་ལ་འབྲེལ་པ་གཉིས་མེད་པའི་ཕྱིར། དེས་ན་བདག་ལས་འབྲེལ་པ་གྲུབ་པ་འབའ་ཞིག་བདག་གི་བའི་ཞེན་པ་སྐྱེ་བའི་རྒྱུ་མ་ཡིན་པར་ཐལ། ཕྱི་རོལ་གྱི་ཟས་གོས་སོགས་ཀུན་ལ་བདག་ལ་འདུ་བ་ལ་སོགས་པའི་འབྲེལ་པ་མེད་ན་ཡང་
བདག་ལ་ཕན་འདོགས་བྱེད་ཉིད་དུ་ཡོད་པ་མཐོང་བ་ལས་བློ་དེ་སྐྱེ་བའི་ཕྱིར། གཉིས་པ་ནི། དབང་པོ་ལ་སོགས་པས་བདག་ལ་ཕན་པ་མཐོང་ཡང་སྡུག་བསྔལ་བསྐྱེད་པའི་ཕྱིར། དུག་གིས་བཟུང་བའི་སོར་མོ་བཞིན་དུ་རང་གི་བའི་བློ་སྐྱེ་བར་
མི་འགྱུར་རོ་ཞེ་ན། དབང་སོགས་དེ་ནི་ཆོས་ཅན། གཅིག་ཏུ་སྡུག་བསྔལ་ཁོ་ནའི་རྒྱུ་མིན་པར་ཐལ། རེས་འགའ་བདེ་བའི་རྒྱུ་བྱེད་པའི་ཕྱིར། དུག་བཅས་ཀྱི་ཟས་བཞིན་དུ་ཕལ་ཆེར་སྡུག་བསྔལ་གྱི་རྒྱུ་ཡིན་པས་ཞེན་པ་འདོར་རོ་ཞེ་ན། ཕལ་
ཆེར་སྡུག་བསྔལ་གྱི་རྒྱུ་མིན་ཡང་ཞེན་པ་མི་སྐྱེ་བས་མ་ཁྱབ་པར་ཐལ། ཁྱད་པར་ཅན་གྱི་བདེ་བ་ལ་ཆགས་པས་དེ་དང་འགལ་བ་ཕལ་པའི་བདེ་བ་ལ་ཆགས་པ་དང་བྲལ་བར་འགྱུར་ཡང། དེ་མ་རྙེད་ན་ཕལ་པའི་བདེ་བ་ལ་ཆགས་པ་
མཐོང་བའི་ཕྱིར། དེར་ཐལ། ཁྱད་པར་ཅན་གྱི་བདེ་བ་བསྐྱེད་པའི་ཟས་སོགས་རྙེད་ན་དེ་ལ་སྲེད་པས་བདེ་བ་ཅུང་ཟད་ཙམ་བསྐྱེད་པ་ཡོངས་སུ་སྤོང་ལ། མ་རྙེད་ན་དུག་བཅས་ཀྱི་ཟས་ལ་ཡང་ལོངས་སྤྱོད་པ་མཐོང་བའི་ཕྱིར་

[194B] ཁྱད་པར་ཅན་མ་རྙེད་ན་ཇི་ལྟར་རྙེད་པ་བཞིན་གྱི་བདེ་བའི་རྒྱུ་ལ་འཇུག་སྟེ། ཐར་པའི་བདེ་བ་ལ་རྣམ་དཔྱོད་ཀྱི་བསམ་པ་མེད་ཅིང། བདག་ལ་ཆགས་པ་ཅུང་ཟད་ཀྱང་མ་སྤངས་པའི་སྐྱེས་བུ་ཡིན་པའི་
ཕྱིར། དཔེར་ན་འདོད་ལྡན་དག་བུད་མེད་དག་མ་རྙེད་པར་དུད་འགྲོ་ལ་འདོད་པ་སྤྱོད་པ་མཐོང་བ་བཞིན་ནོ། །གཉིས་པ་ལ། རྟག་པའི་སྐྱེས་བུས་སྡུག་བསྔལ་བསྒོམ་པ་མི་སྲིད། སྡུག་བསྔལ་དུ་བསྒོམ་པ་ཙམ་གྱིས་གྲོལ་ན་ཧ་ཅང་ཐལ་བ་
དབང་སོགས་སྐྱོན་ཅན་དུ་མཐོང་བ་ཙམ་གྱིས་དེ་ལ་ཞེན་པ་ལྡོག་པ་ལ་མངོན་སུམ་གྱི་བསལ་བ་བསྟན་པའོ། །དང་པོ་ལ། བདག་མི་རྟག་པར་ཐལ་བ་དང། བདག་ཡོད་ན་ཞེན་པའི་གཉེན་པོ་བསྟེན་པ་འབྲས་བུ་མེད་པའོ། །དང་པོ་ནི། གང་
ཟག་གི་བདག་ནི་འདོད་པ་གང་ཡིན་པའི་སྐྱེས་བུ་དེ་ཆོས་ཅན། ཇི་ལྟར་སྡུག་བསྔལ་བསྒོམས་པས་བདག་ཆགས་བྲལ་དུ་འགྱུར་བ་མི་སྲིད་པར་ཐལ། བདག་དེ་ནི་འཇིག་པར་འདོད་མི་རིགས་པའི་ཕྱིར། གྲོལ་བའི་བདག་ཆོས་ཅན་
ཇི་ལྟར་བདག་སྨྲས་ཞེན་པ་ལྟར་གྱི་བདག་ཡིན་པར་འདོད་དེ་མ་ཡིན་པར་ཐལ། བདེ་སྡུག་སོགས་མྱོང་བ་དང། བླང་དོར་གྱི་ཐ་སྙད་དང། བརྩེ་བ་དང་ཤེས་རབ་ལ་སོགས་པའི་ཡོན་ཏན་ཀུན་གྱི་རྟེན་ཡིན་པ་ལོག་པའི་ཕྱིར། ཁྱབ་
པར་ཐལ། བདག་སྨྲས་ཞེན་པའི་རང་བཞིན་གྱི་བདག་དེ་འདྲ་མིན་པར་བཅིང་གྲོལ་ཀུན་གྱི་གཞིར་རྟག་པར་ཁས་ལེན་པའི་ཕྱིར། གཉིས་པ་ནི། གྲོལ་བའི་བདག་དེ་ནི་ཆོས་ཅན། བདག་གིར་ཞེན་པའི་གནས་སྐབས་དེ་ཉིད་དུ་

[195A]༄༅། །གནས་པར་ཐལ། རྣམ་པ་ཀུན་ཏུ་བདག་ཏུ་འཛིན་པ་ལས་མ་འཕོས་པའི་ཕྱིར། ཁྱབ་པར་ཐལ། དེ་བདག་ལ་ཆགས་པ་བརྟན་པར་བྱེད་པའི་རྒྱུ་ཡིན་ལ། དེ་ཉིད་བདག་གིར་ཞེན་པའི་ས་བོན་མཐུ་ཅན་ཡིན་པའི་ཕྱིར། ཐར་འདོད་ཀྱི་
སྐྱེས་བུ་ཆོས་ཅན། བདག་འཛིན་མ་སྤངས་ན། བདག་གི་བ་སྡུག་བསྔལ་དུ་བསྒོམ་པ་ལ་བརྩོན་ཡང་ཆགས་པ་གཏན་ཟད་དུ་མི་འགྱུར་བར་ཐལ། རང་རྒྱུད་ཀྱི་བདག་ལྟ་དེའི་དབང་གིས་བདག་གི་བ་ལ་ཆགས་བྲལ་དུ་འགྱུར་བའི་གེགས་བྱེད་
ཅིང། དེའི་སྐྱོན་ཡང་སྒྲིབ་པ་ཡིན་པའི་ཕྱིར། དེར་ཐལ། དེའི་དབང་གིས་བདག་གི་བའི་ཡོན་ཏན་གྱི་ཆ་གཟུང་བ་ལ་བརྟེན་ནས། དེ་ལ་ཆགས་པ་མངོན་གྱུར་དུ་འཇུག་ཅིང་སྐྱེ་བ་དང་ལྡན་པའི་ཕྱིར། འདོད་ན། གྲོལ་བའི་བདག་ཐོབ་ཕྱིར་ཏུ་སྡུག་
བཞིན་དུ་བདག་ལའང་ཆགས་བ་དང་བྲལ་ལོ་ཞེ་ན། ད་ནི་ཐར་པའི་གནས་སྐབས་ན་ཆགས་བྲལ་གྱི་བདག་གང་ཡིན་པ་དེ་ཡང་མེད་པར་ཐལ། དེ་ལ་ཞེན་པ་དོར་ནས་སུས་ཀྱང་མི་ཤེས་པའི་ཕྱིར། འདོད་ན་གྲོལ་བའི་བདག་ཐོབ་ཕྱིར་ཏུ་སྡུག་
བསྔལ་བསྒོམ་པ་དོན་མེད་དུ་འགྱུར་བར་ཐལ། ཐར་འདོད་དེ་ནི་ཇི་ལྟར་བདག་གི་བ་བཞིན་དུ་ཕྱིས་བདག་ཀྱང་འདོར་བའི་ཕྱིར། གཉིས་པ་ལ། ཧ་ཅང་ཐལ་བ་དངོས་དང། གཞན་ལ་ཆགས་བྲལ་མི་སྲིད་པའོ། །དང་པོ་ནི། རྣལ་འབྱོར་པ་དེ་དག་
ཆོས་ཅན། བདག་གི་བ་སྡུག་བསྔལ་དུ་བསྒོམས་པས་ཤེས་ཀྱང་དེ་ལྟ་ན་ཡང་གཏན་ཆགས་བྲལ་དུ་དེ་ཙམ་གྱིས་འགྱུར་བ་མེད་པར་ཐལ། སྡུག་བསྔལ་ཉིད་རྣམ་པར་ཤེས་པ་བྱེད་པ་དེ་ནི་མ་སྒོམ་པའི་སྔར་ཡང་ནད་ལ་སོགས་པས་ཟིན་

[195B] གལ་ཏེ་སྔར་བདེ་བ་བསྐྱེད་པའི་རྒྱུ་ལ་ཡང་ཉེས་པ་མཐོང་ན་ཆགས་བྲལ་དུ་འགྱུར་བ་མཐོང་བའི་ཕྱིར། སྡུག་བསྔལ་བསྒོམ་པ་ཆགས་བྲལ་གྱི་རྒྱུ་ཡིན་ནོ་ཞེ་ན། བདག་ལ་ཆགས་པའི་སྐྱེས་བུ་ཆོས་ཅན། གལ་ཏེ་
ཡུལ་དེ་ལ་ཉེས་པ་མཐོང་བ་ཡིས་གཏན་ཆགས་བྲལ་དུ་མི་འགྱུར་བར་ཐལ། ཉེས་པ་མཐོང་བའི་སྐད་ཅིག་དེ་ཙམ་ལ་ཆགས་པ་དེ་ཡི་བློ་ལོག་ཀྱང་ཡང་དེ་ལ་ཆགས་པ་སྐྱེ་བའི་ཕྱིར། དཔེར་ན་འདོད་ལྡན་བུད་མེད་གཅིག་ལ་ཉེས་པ་མཐོང་བའི་ཚེ་ཆགས་
པ་དང་བྲལ་ཡང་བུད་མེད་གཞན་ལ་ཆགས་པ་སྐྱེ་ཞིང། ཡང་ཅིག་ཤོས་ལ་སྐྱེ་བ་བཞིན་ནོ། །དེ་ཆོས་ཅན། ཡུལ་གང་ལ་ཡང་ཆགས་པ་གཏན་ཟད་མ་ཡིན་པར་ཐལ། ཡུལ་གཅིག་ལ་བླང་བྱ་དང་དོར་བྱར་མཐའ་གཅིག་ཏུ་ཞེན་པའི་ཁྱད་པར་ཡོད་པའི་
ཕྱིར། ཁྱབ་པར་ཐལ། ཡུལ་གཅིག་ལ་དམིགས་ནས་བྱུང་བའི་ཆགས་པ་གང་ཡིན་པ་དེ་ཉིད་རྐྱེན་གྱི་རྣམ་གྲངས་ཀྱིས་བསྐྱེད་པའི་ཚེ་རང་འབྲས་ཆགས་པ་ཀུན་གྱི་ས་བོན་ཡིན་པའི་ཕྱིར། གཉིས་པ་ནི། བདག་ལ་ཆགས་པ་ཆོས་ཅན། མཐལ་
གཅིག་ཏུ་ཆགས་པ་དང་བྲལ་བར་བྱ་བ་མ་ཡིན་པར་ཐལ། བདག་སྐྱོན་མེད་དེ་དོན་གཉེར་གྱི་ཡུལ་ཅན་ཡིན་པའི་ཕྱིར། སངས་རྒྱས་དོན་དུ་གཉེར་བ་ལྟར་རོ། །དབང་སོགས་ཀྱང་ནི་ཆོས་ཅན། སྐྱོན་མེད་ཡིན་པར་ཐལ། བདག་སྐྱོན་མེད་དེའི་བདེ་བ་
སྒྲུབ་བྱེད་ཡིན་པའི་ཕྱིར། རྒྱལ་བ་དགྱིས་པའི་མཆོད་པ་ལྟར་རོ། །ད་ནི་བྱེ་བྲག་པ་ཆོས་ཅན། གང་ལ་ཡང་ཆགས་པ་དང་བྲལ་བར་འགྱུར་བ་མི་འཐད་པར་ཐལ། བདག་དང་དེའི་ཡུལ་ཅན་དང། བདག་གི་བ་གསུམ་ག་སྐྱོན་མེད་ཡིན་ལ། འགྲོ་བ་

[196A]༄༅། །འཁོར་བར་འཆིང་བར་བྱེད་པའང་རྒྱུ་དེ་ཙམ་ཉིད་དུ་ངེས་པ་ཡིན་པའི་ཕྱིར། འཁོར་བའི་གནས་དེར་བདག་གི་བ་དེ་སྐྱོན་བཅས་ཀྱང་ཡིན་ཏེ། དེས་སྡུག་བསྔལ་བསྐྱེད་བའི་ཕྱིར་ཅེ་ན། བདག་ཀྱང་སྐྱོན་ཅན་དུ་ཐལ། སྡུག་བསྔལ་བསྐྱེད་པ་
དེ་ནི་བདག་ལའང་མཚུངས་པའི་ཕྱིར། དེ་ནི་ཡུལ་གང་ལ་ཡང་སྐྱེས་བུ་དེ་ཆགས་པ་དང་བྲལ་བར་མི་འགྱུར་བར་ཐལ། འཁོར་བའི་གནས་དེར་བདག་དེའི་སྐྱོན་མཐོང་ཡང། དེ་ལ་ཆགས་པ་དང་བྲལ་བར་བྱ་བ་ཉིད་དུ་མེད་པའི་ཕྱིར། གསུམ་པ་ལ། སྐྱོན་
མཐོང་བ་ཙམ་ཞེན་པ་ལྡོག་བའི་རྒྱུ་མ་ཡིན། དབང་སོགས་ལ་ཇི་ལྟར་ཡོད་པའི་སྐྱོན་མཐོང་བ་ཡང་མི་སྲིད་པའོ། །དང་པོ་ནི། ཆང་ལ་ཆགས་པ་ཆོས་ཅན། ཆད་ལ་མཐའ་གཅིག་ཏུ་ཉེས་པ་མཐོང་བས་ཁྱོད་འཇིག་ཅིང་འདོར་བར་འགྱུར་ཏེ། ཁྱོད་ཆུང་
གི་ཡོན་ཏན་མཐོང་བ་ལས་བྱུང་བའི་ཞན་པ་ཡིན་པའི་ཕྱིར། དེ་ལྟར་དབང་སོགས་ལ་ཞེན་པ་དེ་དེའི་ཡོན་ཏན་མཐོང་བ་ཁོ་ནས་འབྱུང་བ་མིན་པར་ཐལ། སྐྱོན་ཡོན་གྱི་རྣམ་དབྱེ་མི་ཤེས་པའི་བྱིས་པ་སོགས་ལའང་ཞེན་པ་དེ་མཐོང་བའི་ཕྱིར་དང་
དབང་པོ་སྐྱོན་ཅན་ལ་ཡང་ཞེན་པ་ཡོད་པའི་ཕྱིར་དང། ཡོན་ཏན་ལྡན་ཡང་གཞན་གྱི་མིག་སོགས་དག་ལ་རང་གི་མིག་སོགས་སུ་ཞེན་པ་མེད་པའི་ཕྱིར། ཡོན་ཏན་ཅན་ཡིན་ཡང། སྔར་རང་གིས་བདག་གི་བར་གཟུང་བའི་འདས་པའི་སྐྲ་
ལ་སོགས་པ་དག་ལ་ད་ལྟ་བདག་གི་བར་ཞེན་པ་མེད་པའི་ཕྱིར། དེས་ན་དབང་སོགས་བདག་གི་བར་ཞེན་པའི་བློའི་རྒྱུའང་ཡོན་ཏན་མཐོང་བ་ཁོ་ནས་བྱས་པ་མིན་པར་ཐལ། དེ་ལ་རྗེས་སུ་འགྲོ་ལྡོག་འཁྲུལ་པ་དེ་ཉིད་ཀྱི་ཕྱིར། འདོད་ན། ཡོན་

[196B] འདོད་པ་དེའི་ཕྱིར། གཉིས་པ་ནི། དབང་སོགས་སྡུག་བསྔལ་དུ་བསྒོམས་པས་སྐྱོན་ཅན་དུ་མཐོང་བའི་ངེས་པ་ཡང་མེད་པར་ཐལ། གཞན་ཡང་དེ་ལ་ཡོད་པ་
མིན་པའི་ཡོན་ཏན་སྒྲོ་འདོགས་པའི་ཆགས་པས་ཡོན་ཏན་ཅན་དེར་ཡང་མཐོང་བའི་ཕྱིར། དོན་བསྡུ་བ་ནི། བདག་གི་བ་སྡུག་བསྔལ་གྱི་སྡུག་བསྔལ་དུ་བསྒོམས་པས་བདག་གི་བར་ཞེན་པ་དེ་ལ་ཇི་ལྟར་ཡང་གནོད་པ་མི་འཐད་པར་ཐལ་
དེ་བསྒོམས་པས་ཞེན་པ་དེའི་རྒྱུ་ལ་གནོད་པ་མེད་པ་ཅན་བསྒྲུབ་པ་ཙམ་དུ་ཟད་པའི་ཕྱིར་ཏེ། བདག་འཛིན་ལ་ཅུང་ཟད་ཀྱང་མི་གནོད་པ་དེས་ནའི་ཕྱིར། གཉིས་པ་ལ། རང་བཞིན་དང་སྐྱེས་བུ་ཐ་དད་དུ་ཤེས་པ་ཙམ་ སྡུག་
བསྔལ་ཀྱི་སྡུག་བསྔལ་གྱིས་ཡིད་གདུངས་པ་ཆགས་བྲལ་གྱི་རྒྱུར་མི་འཐད། ཆགས་བྲལ་གྱི་རང་བཞིན་ངོས་གཟུང་བའོ། །དང་པོ་ནི། གྲངས་ཅན་ན་རེ་ཁོ་བོ་ཅག་ལྟར་ན། དབང་སོགས་ཡོན་ཏན་ཅན་དུ་མཐོང་བ་འཁོར་བའི་རྒྱུ་དང། སྐྱོན་ཅན་
དུ་མཐོང་བ་ཐར་པའི་ལམ་དུ་ཁས་མི་ལེན་གྱི། འོ་ན་ཅི་ཞེ་ན། བདེ་སོགས་ཀྱི་རང་བཞིན་དང། སྐྱེས་བུ་གཉིས་བློས་གཅིག་ཏུ་ཞེན་པའི་ཆགས་པ་འཁོར་བའི་རྒྱུ་ཡིན་ལ་དེ་གཉིས་སོ་སོར་ཤེས་པས་སྐྱེས་བུ་རང་ཉིད་ཀྱི་བློ་འདོར་བའི་ཕྱིར་
སྐྱེས་བུ་ཆགས་བྲལ་དུ་འགྱུར་བས་བདེ་སོགས་ཀྱི་རང་བཞིན་དང་སྐྱེས་བུ་ཐ་དད་དུ་མངོན་སུམ་དུ་ཤེས་པ་ཉིད་ཐར་ལམ་ཡིན་ནོ་ཞེ་ན། རང་བཞིན་དང་སྐྱེས་བུ་ཐ་དད་དུ་མངོན་སུམ་དུ་ཤེས་པ་ཙམ་གྱིས་སྲིད་པ་ལས་གྲོལ་བ་མ་ཡིན་པར་ཐལ་

[197A]༄༅། །ལམ་ལ་མ་སྦྱངས་པའི་བྱིས་པའི་སྐྱེ་བོ་འདི་ཡིས་རང་གི་དབང་པོ་དང། བདེ་སོགས་ཀྱི་རང་བཞིན་ལས་སྐྱེས་བུ་བདག་ཉིད་ཐ་དད་དུ་གྱུར་པར་ཤེས་པའི་ཕྱིར། དེར་ཐལ། སྐྱེས་བུ་བདག་ཉིད་དོན་དུ་གཉེར་བ་པོར་ཞེན་ནས། ད་ལྟར་
གྱི་དབང་པོ་དང་བདེ་བ་ལས་མཆོག་ཏུ་གྱུར་པ་གཞན་དོན་དུ་གཉེར་བའི་ཕྱིར་དང། རང་ཉིད་སྔ་ཕྱི་གཅིག་ཏུ་གཟུང་ནས། རང་གི་བདེ་སོགས་སྐྱེ་འཇིག་བྱེད་པར་རྟོགས་པའི་བློ་ཅན་ཉིད་ཀྱི་ཕྱིར། རང་བཞིན་དང་སྐྱེས་བུ་གཅིག་ཉིད་དུ་བློས་མཐོང་
ཞིང་ཞེན་པ་ཙམ་གྱིས་ཀྱང་སྲིད་པར་ཆགས་པ་མིན་པར་ཐལ། དེ་གཉིས་ཐ་དད་དུ་ཤེས་པ་ཙམ་གྲོལ་བའི་རྒྱུར་མི་འཐད་པ་དེའི་ཕྱིར། རང་བཞིན་ནི། ལྐོག་ཏུ་གྱུར་པའི་གཙོ་བོ་ལ་ཟེར་མོད། སྐྱེས་བུ་དང་བདེ་སོགས་ཐ་དད་དུ་ཤེས་ན་བདེ་སོགས་
ཀྱི་རང་བཞིན་དང་ཡང་ཐ་དང་དུ་ཤེས་ནུས་སོ། །ཞེན་བྱེད་ཀྱི་བློ་དང་རང་བཞིན་གཉིས་བེམ་པོ་དང། སྐྱེས་བུ་རིག་པར་འདོད་དོ། །དེས་ན་བདག་ལ་ཆགས་པ་དེ་ཆོས་ཅན། རང་འབྲས་འཁོར་བའི་སྡུག་བསྔལ་གྱི་རྒྱུ་ཡིན་ཏེ། ཁྱོད་ཀྱི་རང་སྟོབས་
ཀྱིས་གཟུགས་སོགས་ལ་དམིགས་པའི་ནང་གི་ཡན་ལག་མིག་སོགས་དབང་པོ་ལ་ངོ་བོ་ཉིད་ཀྱིས་རྗེས་སུ་ཆགས་པ་འདྲེན་པར་འགྱུར་ཞིང། ཁྱོད་བདག་འཛིན་གྱི་རང་སྟོབས་ལས་དྲངས་པའི་ཕྱིར། གཉིས་པ་ནི། སྡུག་བསྔལ་བསྒོམས་
པས་གྲོལ་བར་འགྱུར་ཏེ། སྡུག་བསྔལ་གྱིས་གདུངས་པའི་ཚེ་ཡིད་འབྱུང་ཞིང་སྐྱོ་ནས་ཆགས་བྲལ་དུ་འགྱུར་བ་མཐོང་བའི་ཕྱིར་ཅེ་ན། སྐྱེས་བུ་གང་ཞིག་ད་ལྟར་ཚོར་བ་སྡུག་བསྔལ་གྱི་སྡུག་བསྔལ་གྱིས་གདུངས་བས་སྐྱེས་པའི་

[197B] ཞེ་སྡང་དང་མཚུངས་ལྡན་ནམ་དེའི་རྒྱུ་ཡིན་གྱི་ཆགས་བྲལ་མ་ཡིན་པར་ཐལ། ཁྱོད་སྐྱེས་པ་དེའི་ཚེ་ཡང་ཁྱོད་རྒྱུད་ལྡན་གྱི་སྐྱེས་བུ་དེ་ལ་ཆགས་པ་ཡོད་པའི་ཕྱིར། དེར་ཐལ། བདེ་བའི་གནས་སྐབས་གཞན་ལ་ལྷག་པར་
ཆགས་ནས་ཚོལ་བའི་ཕྱིར། ཞེ་སྡང་རྒྱུན་དུ་སྐྱེས་ན་ཆགས་པ་སྐྱེ་བའི་སྐབས་བཅོམ་པས་ཆགས་བྲལ་དུ་འགྱུར་རོ་ཞེ་ན། ཞེ་སྡང་ཅན་གྱི་སྐྱེས་བུ་ཆོས་ཅན། ཞེ་སྡང་སྤྱེས་པ་ཙམ་གྱི་ཆགས་བྲལ་དུ་འགྱུར་བ་མ་ཡིན་པར་ཐལ། ཞེ་སྡང་དེ་ནི་
ཚོར་བ་སྡུག་བསྔལ་དེ་སྲིད་ཙམ་དུ་གནས་ཀྱི་དེ་ལོག་ན་རང་ཉིད་ཀྱི་ཆགས་ཅན་གྱི་རང་བཞིན་ཉིད་ལ་སླར་བརྟེན་པར་འགྱུར་བའི་ཕྱིར། རྟགས་ དེ་ཚོར་བ་སྡུག་བསྔལ་གྱི་རྒྱུ་ཅན་ཡིན་པའི་ཕྱིར། གསུམ་པ་ནི། འོ་ན་ཁྱེད་
རང་ལྟར་ན་ཆགས་བྲལ་གང་ཡིན་ཞེ་ན། དགྲ་བཅོམ་པ་ཆོས་ཅན། ཆགས་བྲལ་ཞེས་ནི་བརྗོད་པ་ཡིན་ཏེ། གཡས་གཡོན་ནས་ཙནྡན་གྱི་ལྡེ་གུས་བྱུགས་པ་དང་སྟེའུ་གཅོད་པ་ཐམས་ཅད་
པའི་སྒོ་ནས་མཉམ་སྙོམས་པ་ཅན་དུ་མཚུངས་པའི་སྐྱེས་བུ་ཡིན་པའི་ཕྱིར། །ར་ཐལ། བླང་བྱ་དང་དོར་བྱའི་ཆགས་སྡང་ཟད་པར་སྤངས་པའི་སྐྱེས་བུ་ཡིན་པའི་ཕྱིར། གསུམ་པ་ནི། འོ་ན་བཅོམ་ལྡན་འདས་ཀྱིས་སྡུག་བསྔལ་བསྒོམ་པར་
གསུངས་པ་ཇི་ལྟར་ཡིན་ཞེ་ན། སྡུག་བསྔལ་གྱི་སྡུག་བསྔལ་ཙམ་ལ་དགོངས་ནས་གསུངས་པ་མ་ཡིན་ཏེ། སྲིད་པ་མཐའ་དག་གིས་ཡིད་འབྱུང་བའི་ཆེད་དུ་ཁྱབ་པ་འདུ་བྱད་ཀྱི་སྡུག་བསྔལ་ལ་དགོངས་ནས་སྡུག་བསྔལ་བསྒོམ་པར་

[198A]༄༅། །གསུངས་པ་ཡིན་པའི་ཕྱིར། ངེད་ཀྱི་འདུ་བྱེད་ཀྱི་སྡུག་བསྔལ་དེ་ཡང་ཆོས་ཅན། ཁྱོད་ལྟར་བདག་རྟག་པ་ལ་བརྟེན་པ་མ་ཡིན་ཏེ། རང་རྒྱུ་ལས་ཉོན་གྱི་རྐྱེན་ལས་སྐྱེས་པའི་ཕྱིར། དེ་འདྲའི་སྡུག་བསྔལ་སྒོམ་པའི་བློ་
དེ་ནི་ཆོས་ཅན། སྲིད་པ་ལས་དངོས་སུ་གྲོལ་བའི་ལམ་དུ་འདོད་པ་ཡང་མ་ཡིན་ཏེ། བདག་མེད་རྟོགས་པའི་ལྟ་བ་བསྐྱེད་པའི་རྟེན་ནམ་ཐབས་དམ་པ་ཡིན་པའི་ཕྱིར། སྲིད་པ་ལས་དངོས་སུ་གྲོལ་བའི་ལམ་མིན་ཡང་ངེས་པར་སྒོམ་
དགོས་ཏེ། སྟོང་ཉིད་རྟོགས་པའི་ལྟ་བ་གོམས་པས་སྲིད་པ་ལས་དངོས་སུ་གྲོལ་བར་འགྱུར་ལ། བསྒོམ་པ་ལྷག་མ་འདུས་བྱས་མེ་རྟག་པར་རྟོགས་པ་དང། ཟག་བཅས་སྡུག་བསྔལ་དུ་རྟོགས་པ་བདག་མེད་རྟོགས་པའི་ཤེས་རབ་དེའི་
ཐབས་ཀྱི་དོན་དུ་ངེས་པར་སྒོམ་དགོས་པ་ཡིན་པའི་ཕྱིར། དེས་ན་བཅོམ་ལྡན་འདས་ཀྱིས་འདུས་བྱས་མི་རྟག་པར་རྟོགས་པ་ལས་ཟག་བཅས་སྡུག་བསྔལ་དུ་རྟོགས་པ་དང། སྡུག་བསྔལ་དུ་རྟོགས་པ་ལས་བདག་མེད་རྟོགས་པ་འབྱུང་
བར་གསུངས་པའི་རྒྱུ་མཚན་ སྔར་བཤད་པའི་ཐབས་དང་ཐབས་བྱུང་དེ་ལྟར་གནས་པས་གསུངས་པ་དེའི་ཕྱིར། མང་གཟུགས་རྟག་པ་ཡིན་ནམ། མི་རྟག་པ་ཡིན། བཙུན་པ་མི་རྟག་པ་ལགས་སོ། །གང་མི་
རྟག་པ་དེ་སྡུག་བསྔལ་བ་ཡིན་ནམ་བདེ་བ་ཡིན། བཙུན་ གང་མི་རྟག་པ་དེ་སྡུག་བསྔལ་བ་རྣམ་པར་འགྱུར་བའི་ཆོས་ཅན་ལགས་སོ། །དེ་ལ་འདི་ནི་ངའི་འོ། །འདི་ནི་ང་ཡིན་ནོ། །འདི་ནི་ངའི་བདག་གོ་ཞེས་པ་ལྟར་

[198B] བཙུན་ །ཞེས་གསུངས་སོ། །གོ་རིམ་དེ་ལྟར་ངེས་བའི་རྒྱུ་མཚན་ནི། སྡུག་བསྔལ་མི་རྟག་པར་རྟོགས་པའི་ལག་རྗེས་ལ་རང་དོན་གྱི་མཐར་ཐུག་པའི་ཡིད་བརྟན་རུང་བའི་ཆ་ཡིན་པ་ལྡོག་པར་བྱེད་ལ། ཟག་བཅས་སྡུག་བསྔལ་
དུ་རྟོགས་པས་ཡིད་འབྱུང་འདྲེན་པར་བྱེད་དོ། །སྔར་བདག་གི་བདེ་བ་ཐོབ་བྱར་འཛིན་པ་དང། དེ་རྟག་པར་འཛིན་པ་གཉིས་ཚོགས་པ་ལས། བདེ་བ་དེ་འགྱུར་མེད་ཀྱི་ཡིད་བརྟན་དུ་རུང་བའི་གནས་སུ་འཛིན་པ་ཡོད་ལ། བདེ་བ་དེ་ནམ་མི་རྟག་པར་
རྟོགས་པ་ན། དེ་ཉིད་ཀྱིས་སྡུག་བསྔལ་གྱི་བློ་འདྲེན་པར་བྱེད་ལ། ཡང་ཁམས་གོང་མའི་ཟག་བཅས་ཀྱི་ཏིང་ངེ་འཛིན་ལ། རང་དུས་ནས་ཁྱིམ་འབར་བའི་ནང་དུ་ཆུད་པ་ལྟ་བུའི་ཡིད་འབྱུང་གི་བློ་སྐྱེ་བ་ནི་ཕྲ་བའི་མི་རྟག་པ་རྟོགས་པ་སྔོན་དུ་
སོང་བ་ལ་ངེས་པར་བལྟོས་སོ། །ལས་དང་ཉོན་མོངས་པའི་གཞན་དབང་ཅན་དུ་ཁོང་དུ་ཆུད་པ་ན་རང་དབང་བའི་གང་ཟག་མེད་པར་ཡང་ཁོང་དུ་ཆུད་པར་འགྱུར་རོ། །རགས་པའི་མི་རྟག་པ་དང་སྡུག་བསྔལ་བ་དང་བདག་མེད་པ་གསུམ་
གྱི་གོ་རིམས་ནི་གོ་བར་ཟད་དོ། །གསུམ་པ་དོན་བསྡུ་བ་ནི། གྲོལ་བའི་བདག་ཆོས་ཅན། སྲེད་པ་དང་ལྡན་པར་ཐལ། བདག་ལ་ཆགས་པ་དང་བྲལ་བ་མིན་པའི་ཕྱིར། འདོད་ན། བླང་དོར་གྱི་ལས་ཀྱི་རྩོམ་པ་ཀུན་ལ་བརྟེན་པར་ཐལ། འདོད་ན་
ཉོན་མོངས་པ་དང་ལས་ལས་གྲོལ་བ་མ་ཡིན་པར་ཐལ། འདོད་པ་སྔ་མ་གཉིས་ཀྱི་ཕྱིར། འདོད་ན། དེ་འདྲ་འཁོར་བ་པ་ཞེས་བྱ་བ་ཡིན་པར་ཐལ། སྐྱེས་བུ་གང་ཞིག་འདོད་པ་དེའི་ཕྱིར། གཉིས་པ་སྲིད་ན་གྲོལ་བའི་བདག་ཁས་བླངས་པ་དགོས་པ་

[199A]༄༅། །མེད་པ་ནི། དེ་ཆོས་ཅན། ཁྱོད་ཀྱི་དུས་དེའི་ཚེ་བདག་གི་བ་དེ་ཡི་ཟ་བ་པོ་ཡང་མེད་པར་ཐལ། བཟའ་བྱ་བདག་གི་བ་ཉིད་ནི་མི་འདོད་པའི་ཕྱིར། འདོད་ན། དེའི་བདག་ཀྱང་མེད་པར་ཐལ། འདོད་པ་དེའི་ཕྱིར། ཁྱབ་པར་ཐལ། བདག་
རྟག་པ་གཅིག་པོ་དེ་ཉིད་རྒྱུ་ལས་བྱེད་པའི་བྱ་བ་ཅན་དང་འབྲས་བུ་ལོངས་སྤྱོད་པའི་མཚན་ཉིད་ཅན་ཡིན་པའི་ཕྱིར། གསུམ་པ་ནི། གྲོལ་བ་འདོད་པ་དག་ཅེས་བརྩེ་བས་བོས་ནས། ཐར་པ་ཐོབ་པར་འདོད་ན། འཇིག་ཚོགས་ལ་བལྟ་བ་དག་རྩ་
བ་ཉིད་ནས་དབྱུང་བར་གྱིས་ཤིག་སྟེ་དབྱུང་རིགས་པར་ཐལ། འཇིག་ལྟ་འཁོར་བའི་རྩ་བ་ཡིན་ཞིང། བདག་མེད་རྟོགས་པའི་ཤེས་རབ་དེའི་དངོས་གཉེན་དུ་བསྒྲུབ་པ་དེའི་ཕྱིར། འཇིག་ལྟ་ཆོས་ཅན། རྒྱུ་མེད་དང་མི་མཐུན་པའི་རྒྱུ་ལས་བྱུང་
བ་མིན་ཏེ། ཐོག་མ་མེད་པའི་རྒྱུ་ཅན་གྱི་རང་གི་རིགས་མཐུན་པའི་ས་བོན་ལས་བྱུང་བའི་ཕྱིར། གཉིས་པ་ལ། དབང་ཕྱུག་གིས་ཐར་ལམ་དབང་བསྐུར་བའི་ཆོ་ག་གྲོལ་ལམ་ཡིན་པའི་སྒྲུབ་བྱེད་དགག་གནོད་བྱེད་བརྗོད། བདག་མེད་རྟོགས་
བའི་ཤེས་རབ་གྲོལ་ལམ་དུ་བསྟན་པའོ། །དང་པོ་ནི། ལུང་ལས་བཤད་པའི་ཆོ་ག་ཙམ་གྱིས་གྲོལ་བར་སྨྲ་བ་ཡང་རྟོག་ལྡན་ཡོངས་སུ་མགུ་བྱེད་མིན་པར་ཐལ། དབང་བསྐུར་གྱི་ཆོ་ག་ཙམ་གྱིས་གྲོལ་བར་སྟེན་པའི་ལུང་ནི་རང་གི་བརྗོད་བྱའི་
དོན་ལ་མི་འཁྲུལ་བ་དེ་ལྟ་བུའི་དངོས་པོ་ཡིན་པའི་རྒྱུ་མཚན་མ་མཐོང་བའི་ཕྱིར། རྣམས་ནི་གཞན་ཡང་མཚོན་པའོ། །ཧ་ཅང་ཐལ་བ་ནི། ལུང་དེ་ལས་བཤད་པའི་སྔགས་ས་བོན་ལ་བཏབ་པས་མྱུ་གུ་མི་སྐྱེད་པ་ལྟར། བརྗོད་བྱ་ལ་མི་

[199B] ས་བོན་སོགས་གྱིས་མྱུ་གུ་མི་སྐྱེད་པར་གྲུབ་པའི་ཆོ་ག་མཐོང་པས། དབང་ཕྱུག་གི་དབང་བསྐུར་ཐོབ་མ་ཐག་སྐྱེས་བུ་ཡང་སྲིད་དུ་མི་སྐྱེད་བར་བྱེད་ནུས་པ་མིན་པར་ཐལ། དེ་ལྟ་ན་ལུས་ལ་ཏིལ་མར་བསྐུས་པ་དང་མེས་
བསྲེགས་པ་སོགས་ལས་ཀྱང་གྲོལ་བར་ཐལ་བའི་ཕྱིར། དེ་བཞིན་དུ་སྦྱིན་སྲེག་གི་མེས་སེམས་ཀྱི་སྡིག་པ་བཅོམ་པར་བྱས་པ་མིན་པར་ཐལ། སྦྱིན་སྲེག་གི་མེས་ལུས་གདུངས་པས་སྔར་སྲང་ཁང་
ཡིན་པའི་ཕྱིར། སྦྱིན་སྲེག་གིས་སྐྱེས་བུ་འདི་ཡི་ལུས་ཀྱི་ལྕི་བ་ཉིད་ཀྱི་ཆ་འགའ་མེད་པར་འགྱུར་བ་ཙམ་གྱིས་སྡིག་པ་སྲང་ དེ་ལུས་ཅན་མིན་པའི་ཕྱིར། གཉིས་པ་ལ་བཀའ་ལུང་ཙམ་
གནོད་པ་དང། དེའི་ལན་དགག་པ། བཀག་པ་ལ་གནོད་པ་སྤང་བའོ། །དང་པོ་ནི། སྡུག་བསྔལ་ལ་བདེ་བར་འཛིན་པའི་ལོག་ཤེས་དང། དེ་ལས་བྱུང་བའི་བདེ་བ་ཐོབ་འདོད་ཀྱི་སྲེད་པ་དང་མཚུངས་པར་ལྡན་པའི་སེམས་པ་ཆོས་ཅན། གང་
གི་རྒྱུད་ལ་ཁྱོད་གཉེན་པོའི་སྟོབས་ཀྱིས་བཅད་པ་དེ་ཡང་སྲིད་ཕྱི་མར་འགྲོ་བར་མི་འགྱུར་ཏེ། ཁྱོད་ཀྱི་དབང་དག་གིས་དམན་པའི་གནས་སུ་འགྲོ་བ་རྣམས་སྐྱེ་བ་འཛིན་པར་བྱེད་པ་ཡིན་པ་དེའི་ཕྱིར། ཐ་མལ་པ་སྐྱེ་བ་ལ་ལོག་སྲེད་དང་མཚུངས་
ལྡན་གྱི་སེམས་པ་དེ་དག་ཉིད་ཀྱིས་ཕན་འདྲོགས་ནུས་པ་ཡིན་ཏེ། དེ་ཙམ་རྒྱུར་ཡོད་པ་ལས་འབྱུང་བའི་ཕྱིར། ལས་ཀྱང་རྒྱུར་དགོས་པ་མ་ཡིན་ནམ་ཞེ་ན། སྲིད་པར་སྐྱེ་བ་ལ་སེམས་པ་ལས་དོན་གཞན་པའི་ལས་དགོས་པ་མ་ཡིན་པར་

[200A]༄༅། །ཐལ། ལོག་ཤེས་དང་མཚུངས་ལྡན་དང་སྲེད་པ་དང་མཚུངས་ལྡན་གྱི་སེམས་པ་དེ་དག་རང་ཉིད་ཡང་སྲིད་ཕྱི་མ་བསྐྱེད་པའི་ལས་ཡིན་པའི་ཕྱིར། དེས་ན་དབང་གི་ཆོ་ག་ཙམ་སྲིད་པ་ལས་གྲོལ་བའི་ལམ་མིན་ཏེ། དབང་དེ་ཐོབ་
ཙམ་གྱིས་སྐྱེས་བུས་སྲིད་པར་སྐྱེ་བའི་རྒྱུ་ཅུང་ཟད་ཀྱང་ཉམས་པ་མེད་པའི་ཕྱིར། གཉིས་པ་ནི། དབང་བསྐུར་ཐོབ་པའི་སྐྱེས་བུ་ཡང་སྲིད་ཕྱི་མར་འགྲོ་བ་མེད་པར་ཐལ། ཡུལ་གཞན་དུ་འགྲོ་བར་བྱེད་པ་པོ་སྐྱེས་བུ་དེ་ཡུལ་གཞན་དུ་
འགྲོ་བ་དང་གཟུགས་སོགས་རྟོགས་པའི་རྟེན་ནི། བྱེད་པ་མིག་ལ་སོགས་པ་ཡིན་ལ། བྱེད་པ་དེ་ནི་མ་མཐོང་བ་ཆོས་དང་ཆོས་མ་ཡིན་པའི་ལས་ལས་སྐྱེ་བར་འགྱུར་ཞིང་མ་མཐོང་བའི་ལས་དབང་བསྐུར་གྱིས་བཞིག་པར་བྱས་པའི་
ཕྱིར། དེས་ན་ལས་ཀྱང་བདག་གི་ཡོན་ཏན་འདུ་བྱེད་ཡིན་གྱི་ཁྱེད་འདོད་པའི་སེམས་པ་མིན་ནོ་ཞེ་ན། བྱེད་པ་དབང་སོགས་མངལ་དུ་བསྐྱེད་པ་ལ་ལོག་སྲེད་དང་མཚུངས་ལྡན་གྱི་བློ་སེམས་པ་དེ་ཡིས་ཕན་འདོགས་པའི་ནུས་པ་མཐོང་
གི། ཆོ་ག་སོགས་གཞན་གྱིས་མ་ཡིན་པར་ཐལ། དེ་ཙམ་ཕན་འདོགས་བྱེད་དུ་ཡོད་པ་དང་མེད་པའི་རྗེས་སུ་འཇུག་ལྡོག་བྱེད་པའི་ཕྱིར། དབང་བསྐུར་ཐོབ་པ་དེ་དག་ཡང་སྲིད་ཕྱི་མར་ཅིས་མི་འགྲོ་སྟེ་འགྲོ་བར་ཐལ། དེའི་རྒྱུ་མ་ཉམས་
པར་ཡོད་པའི་ཕྱིར། གསུམ་པ་ལ། དབང་བསྐུར་གྱིས་ཡིད་པྲོའི་ ཧ་ཅང་ཐལ་བ་དང། བདག་རྟག་པ་བྱེད་པ་པོར་མི་རུང་བའོ། །དང་པོ་ནི། གལ་ཏེ་ལོག་སྲེད་དེ་དག་དབང་གིས་ཡང་སྲིད་ཕྱི་མ་བསྐྱེད་

[200B] དབང་བསྐུར་ཐོབ་པ་ཡང་སྲིད་མི་ལེན་ནོ་ཞེ་ན། དབང་བསྐུར་ཐོབ་པའི་སྐྱེས་བུ་དེ་དག་ཆོས་ཅན། དབང་བསྐུར་སོགས་བྱས་མ་ཐག་རང་རྒྱུད་ཀྱི་སེམས་པའི་དབང་གིས་མིག་ལ་སོགས་པའི་དབང་
པོ་ཡུལ་རང་དགར་འཛིན་པ་དང། འདོད་པའི་ཡུལ་ལ་བྱེ་བྲག་ཏུ་འཇུག་པ་དང། ཡུལ་གཞན་དང་གཞན་དུ་གཡེང་བ་དང་རྗེས་སུ་མཐུན་པའི་རྐྱེན་གྱིས་དེ་འགོག་པ་མེད་པར་འགྱུར་བར་ཐལ། དེ་ལྟར་བྱེད་པའི་སེམས་པའི་ནུས་པ་
དབང་བསྐུར་གྱིས་བཅོམ་པའི་ཕྱིར། ཡང་ན། གཡེང་བ་བརྒྱལ་ནས་དབང་པོ་ཡུལ་ལ་མི་འཇུག་པ་དང། འགོག་པ་ཐབས་ཀྱིས་སླར་ཡང་སོས་པའོ། །གཉིས་པ་ནི། ཅི་སྟེ་ཤི་བ་དེའི་ཚེ་བློ་མེད་པའི་ཚེ་འཁོར་བའི་ཆོས་རྣམས་ཀྱང་
འབྱུང་བར་མི་འགྱུར་རོ་ཞེ་ན། དབང་བསྐུར་ཐོབ་པ་འཆི་ཁ་མའི་འདོད་ཆགས་ལ་སོགས་པའི་དྲི་མ་རྣམས་ཆོས་ཅན། ཁྱོད་ཀྱིས་བློ་རིགས་འདྲ་ཕྱི་མ་མཚམས་སྦྱོར་ཏེ། དེའི་དངོས་རྒྱུ་ནུས་པ་ཐོགས་མེད་ཚང་བའི་ཕྱིར། དེ་རྣམས་
རིགས་འདྲ་མཚམས་སྦྱོར་བའི་ནུས་པ་དབང་བསྐུར་གྱིས་བཅོམ་པས་མེད་དོ་ཞེ་ན། དབང་བསྐུར་ཐོབ་པ་གསོན་པ་ཉིད་ནའང་རིགས་འདྲ་མཚམས་སྦྱོར་བའི་ནུས་མེད་དུ་འགྱུར་བར་ཐལ། དེའི་ནུས་པ་དབང་བསྐུར་གྱིས་བཅོམ་པའི་
ཕྱིར། དེས་ནས་རང་གི་རིགས་འདྲའི་ས་བོན་ཅན་ཉེས་པ་ཆགས་སོགས་ཀྱི་རྒྱུན་ཆོས་ཅན། དབང་བསྐུར་བ་ཙམ་ལས་ལྡོག་པ་མེད་དེ། ཁྱོད་གཉེན་པོ་བདག་མེད་རྟོགས་པའི་ཤེས་རབ་འཕེལ་ན་འགྲིབ་རང་གི་ཕྱོགས་ཚུལ་

[201A]༄༅། །ཡིད་བྱེད་འཕེལ་ན་ཁྱོད་འཕེལ་བའི་ཕྱིར། གསུམ་པ་ནི། ཁྱོད་བདག་མེད་པར་སྨྲ་བ་ལ་ཐར་པ་མི་འཐད་དོ་ཞེ་ན། ཁོ་བོ་ཅག་ལ་འཐད་ཀྱི་བདག་རྟག་པ་སྨྲ་བ་ལ་མི་འཐད་དེ། བདག་རྟག་པ་ལ་གཅིངས་ཐར་གྱི་གནས་
སྐབས་རིམ་གྱིས་བསྐྱེད་པར་བྱེད་པ་འགལ་བར་ཐལ། རྟག་པ་རྐྱེན་ལ་བལྟོས་པ་མེད་པའི་ཕྱིར། འབྲས་བུ་བསྐྱེད་པར་བྱེད་པ་ཙམ་ཡང་འགལ་བར་ཐལ། རྟག་པ་ལ་འབྲས་བུ་བྱེད་པ་དང་མི་བྱེད་པ་དག་ནུས་པ་འདྲ་བའི་
བདག་ཉིད་ཡིན་པའི་ཕྱིར། རྒྱུ་དང་འབྲས་བུའང་གཅིག་པར་འགྱུར་བར་ཐལ། བདག་རྟག་པ་དེ་ཉིད་ལས་གསོག་པ་པོ་དང་འབྲས་བུ་མྱོང་བ་པོ་ཡིན་པའི་ཕྱིར། རྒྱུ་འབྲས་དེ་དག་བདག་རྟག་པ་དེ་ལས་རྫས་ཐ་དད་དོ་
ཞེ་ན། བདག་རྟག་པ་དེ་ཉིད་ལས་བྱེད་པ་པོ་དང་འབྲས་བུ་ཟ་བ་པོ་ཡིན་པ་ཉམས་པར་འགྱུར་བར་ཐལ་ལོ། །རྟག་པས་འབྲས་བུ་ལ་ཕན་འདོགས་པའི་ནུས་པ་ཡང་ནི་འགྲུབ་པ་མ་ཡིན་པར་ཐལ། རྟག་པ་ལ་རྗེས་སུ་འགྲོ་
ལྡོག་གི་ནུས་པ་མ་ཚང་བའི་ཕྱིར། བདག་མེད་ན་གཞན་གྱིས་མྱོང་བ་གཞན་གྱིས་དྲན་པ་དང། གཞན་གྱིས་བསགས་པ་གཞན་གྱིས་ལོངས་སྤྱོད་པ་སོགས་སུ་འགྱུར་རོ་ཞེ་ན། མྱོང་དྲན་བྱེད་པ་པོའི་བདག་ཡོད་པའི་རྒྱུ་མཚན་གྱིས་
ཕུང་པོ་སྐད་ཅིག་མར་སྨྲ་བ་ལ། གཞན་གྱིས་མྱོང་བ་གཞན་གྱིས་དྲན་པ་དང། གཞན་གྱིས་བསགས་པ་གཞན་གྱིས་ལོངས་སྤྱོད་པ་ལ་སོགས་པའི་ཐལ་བ་གནོད་བྱེད་དུ་འཇུག་པ་མ་ཡིན་ཏེ། རྟག་པའི་སྐྱེས་བུ་འགའི་ཡང་སྔར་མྱོང་

[201B] ལས་བྱས་པ་ཆུད་ཟོས་པ་དང་མ་བྱས་པ་དང་ཕྲད་པ་ལ་སོགས་པའི་ཉེས་པ་མེད་པར་ཐལ། ཡུལ་མཚུངས་པའི་མྱོང་བ་ལས་དྲན་པ་རྐྱེན་ཇི་ལྟ་བ་བཞིན་དུ་འབྱུང་བ་དེས་ནའི་ཕྱིར། གསུམ་པ་ནི། སྲིད་པ་འཁོར་བའི་
རྩ་བ་ཡིན་ཏེ། བདེན་པ་བཞི་ལ་ལོག་པར་ཞུགས་པ་སྡུག་བསྔལ་རྟག་ཅིང་བརྟན་པ་དང་བདེ་བ་དང། ང་དང་ངའི་ཞེས་སོགས་ཡང་དག་པ་མིན་པ་བཞི་དང། ལྷག་མ་རྣམས་དང་བཅས་པས་རྣམ་པ་བཅུ་དྲུག་སྒྲོ་བཏགས་ནས་ནི་ཡོངས་སུ་སྲེད་
ཅིང་སྲེད་པའི་དབང་གིས་ཉིང་མཚམས་སྦྱོར་བར་བྱེད་པའི་ཕྱིར། བདག་མེད་རྟོགས་པའི་ཤེས་རབ་ཉིད་སྲིད་པ་ལས་གྲོལ་བའི་ལམ་ཡིན་ཏེ། བདེན་པ་བཞི་པོ་དེ་ཉིད་ལ་ཕྱིན་ཅི་ལོག་དེ་དང་འགལ་བའི་དོན་མི་རྟག་པ་ལ་སོགས་པའི་དོན་
དེ་ཉིད་ཀྱི་རྣམ་པ་བཅུ་དྲུག་ཡང་དག་པར་རྗེས་སུ་རྟོགས་པ་ཅན་ལེགས་པར་སྒོམ་པའི་བདག་མེད་རྟོགས་པའི་ཡང་དག་པའི་ལྟ་བ་ཡིས་སྲེད་པ་རྗེས་འབྲང་དང་བཅས་པ་རྩ་བ་ནས་འཇོམས་པར་བྱེད་པའི་ཕྱིར། སྲེད་པ་མེད་ཀྱང་ལས་དང་
ལུས་ཡོད་ན་འཁོར་བ་ལས་མི་གྲོལ་བར་འགྱུར་རོ་ཞེ་ན། དགྲ་བཅོམ་པ་ཆོས་ཅན། ལས་དང་ལུས་དག་གནས་ན་ཡང་སླར་འཁོར་བར་སྐྱེ་བ་སྲིད་པ་མ་ཡིན་ཏེ། གཙོ་བོའི་རྒྱུ་གཅིག་སྲེད་པ་མེད་པའི་ཕྱིར། ཁྱབ་སྟེ། སྲིད་པར་སྐྱེ་བ་རྒྱུ་
གསུམ་པ་ཅན་ཡིན་པའི་ཕྱིར། ས་བོན་མེད་པར་མྱུ་གུ་མི་འབྱུང་བ་བཞིན་ནོ། །གསུམ་པ་ལས་ལུས་མཛད་པའི་ཐབས་ཙམ་གྲོལ་ལམ་དུ་མི་རུང་བ་ལ། དགག་པ་དངོས་དང། རྩོད་སྤང་ངོ། །དང་པོ་ནི། ནམ་མཁའི་གོས་ཅན་པ་ཁ་

[202A]༄༅། །ཅིག་ན་རེ། ལས་དང་ལུས་ཟད་པས་ཀྱང་སྲེད་པ་ལས་གྲོལ་བར་འགྱུར་ཏེ། སྐྱེ་བ་རྒྱུ་གསུམ་པ་ཅན་ཡིན་པའི་ཕྱིར། དེས་ན་ལས་ལུས་འབའ་ཞིག་གི་གཉེན་པོ་བསྟེན་པར་རིགས་སོ་ཞེ་ན། སྲད་པ་མ་སྤངས་པར་ལས་དང་ལུས་དག་
སྤོང་ནུས་པ་མ་ཡིན་ཏེ། ལས་ལུས་རྐྱང་པ་སྤོང་པའི་གཉེན་པོ་དག་མེད་པའི་ཕྱིར་དང། སྲེད་པ་མ་སྤངས་པར་དེ་དག་ཟད་པར་སྤོང་བའི་ནུས་པ་མེད་པའི་ཕྱིར། དེར་ཐལ། སྲེད་པ་ཡོད་ན་སླར་ཡང་ལས་དང་དེ་ལས་ལུས་འབྱུང་བའི་ཕྱིར་
གཉིས་པ་ལ། ལས་སྲེད་གཉིས་ཀ་འཇོམས་པའི་གཉེན་པོ་ཤེད་མཚུངས་སུ་བསྟེན་པ་དགག་པ་དང། དཀའ་ཐུབ་ཀྱིས་ལས་ཀྱི་ནུས་པ་འདྲེས་ཤིང་ཟད་པར་བྱེད་པ་དགག་པ། ལས་སྲེད་སྤང་བྱར་མཚུངས་པ་དགག་པའོ། །དང་པོ་ནི། དེ་
ལྟ་ན་ལས་སྲེད་གཉིས་ཀ་སོ་སོར་ཟད་པའི་དོན་དུ་འབད་པར་རིགས་ཏེ། གཉིས་ཀ་འཁོར་བའི་རྒྱུ་ཡིན་པའི་ཕྱིར་ཅེ་ན། ལས་ལོགས་སུ་ཟད་པའི་གཉེན་པོ་ལ་དུབ་པ་དོན་མེད་ཡིན་པར་ཐལ། སྲེད་པ་མ་སྤངས་པར་སྤོང་མི་ནུས། ལོགས་སུ་སྤངས་
པ་དགོས་པ་མེད་པའི་ཕྱིར། ཉོན་མོངས་ཀྱི་རྩ་བ་གཅིག་སྤངས་པས་གཞན་ཐམས་ཅད་སྤོང་ནུས་ལ། ལས་ལ་དེ་ལྟ་བུའི་ཚུལ་མེད་དེ། སྐྱེས་བུའི་ལས་རྣམས་ནུས་པ་ཐ་དད་པ་དུ་མ་ཅན་དུ་རྗེས་སུ་དཔོག་ནུས་ཏེ། ལས་ཀྱི་འབྲས་བུ་
ཡིད་དུ་འོང་བ་དང་མི་འོང་བ་སྣ་ཚོགས་པ་ཅན་དུ་མཐོང་བའི་ཕྱིར། སྐྲ་འབལ་བ་ལ་སོགས་པའི་དཀའ་ཐུབ་ཀྱི་གདུང་བའི་ཉོན་མོངས་ཀྱི་དངོས་པོ་གཅིག་གིས་ལས་ཐམས་ཅད་མི་འཇད་པར་ཐལ། ལས་གཅིག་སྤངས་པས་

[202B] ལས་མཐའ་ཡས་པ་དེས་ནའི་ཕྱིར། རྣམ་སྨིན་ཡིད་དུ་འོང་བ་ལས་ལས་བཟང་པོ་སྔོན་དུ་སོང་བ་དང། ཡིད་དུ་མི་འོང་བ་ལས་ལས་ངན་པ་དང། ཡིད་དུ་འོང་མི་འོང་སྣ་ཚོགས་པ་ལས་ལས་བཟང་
ངན་སྣ་ཚོགས་སྔོན་དུ་སོང་བར་དངོས་པོ་སྟོབས་ཞུགས་ཀྱི་རྟགས་ལས་དཔོག་ནུས་ཀྱི། ལུས་འདིའི་སྔོན་གྱི་ལས་ཡུལ་གང་དུ་བྱས་པ་དང། དུས་ནམ་གྱི་ཚེ་དང། ཚུལ་ཇི་ལྟར་བྱས་པ་སོགས་ནི་ཤིན་ཏུ་ལྐོག་གྱུར་རོ། །
དཀའ་ཐུབ་ཀྱིས་ལུས་གདུངས་པའི་རྣམ་པ་འགས་ལས་རིཌ་མཐུན་དང་རིཌ་མི་མཐུན་པ་ཅན་གྱི་འབྲས་བུ་མཐའ་དག་ཟད་པར་བྱེད་པ་མིན་པར་ཐལ། དཀའ་ཐུབ་ཀྱི་ལས་དེས་གདུང་པ་དེ་ལྟ་བུ་བསྐྱེད་པའི་སྔོན་གྱི་ལས་ཀྱི་འབྲས་བུ་ཉམས་སུ་མྱོང་
བས་ཅུང་ཟད་ཆུང་བར་འགྱུར་བ་ཙམ་དུ་ཟད་པའི་ཕྱིར། གཉིས་པ་ནི། ཅི་སྟེ་དཀའ་ཐུབ་ཀྱིས་བདེ་སྡུག་གི་འབྲས་བུ་སྣ་ཚོགས་འབྱིན་པའི་ནུས་པ་གཅིག་ཏུ་འདྲེས་པར་བྱས་པ་ཡིས་ནུས་པ་འདྲེས་པའི་འབྲས་བུ་གཅིག་པུ་དེ་ཉིད་གདུང་བ་
གཅིག་ཉམས་སུ་མྱོང་བས་ཟད་པར་འགྱུར་རོ་ཞེ་ན། གལ་ཏེ་དཀའ་ཐུབ་དེས་ལུས་གདུང་ཞིང་སྡུག་བསྔལ་བའི་ཉོན་མོངས་ལས་གཞན་སྤྱིན་པ་དང་ཚུལ་ཁྲིམས་ལ་སོགས་བྱར་འདོད་དམ། གདུང་བའི་ཉོན་མོངས་ཉིད་ཡིན། དང་པོ་ལྟར་
ན། ལས་འབྲས་ཟད་པའི་ཕྱིར་ཏུ་མེ་ལྔ་བསྟེན་པ་ལ་སོགས་པའི་གདུང་བ་དྲག་པོ་རྩོམ་པ་དོན་མེད་པར་ཐལ། སྒྲ་ཉག་མ་གཅིག་གཏོགས་པ་ལྟ་བུའི་ཉོན་མོངས་པའི་ཆ་ཤས་འགས་ལས་འབྲས་མ་ལུས་པ་སྤོང་ནུས་པའི་ཕྱིར། འམ་

[203A]༄༅། །གྱི་སྒྲས་གདུང་བའི་ཉོན་མོངས་མེད་པར་དཀའ་ཐུབ་ཀྱིས་ལས་འབྲས་ཀུན་སྤོང་ནུས་པར་འགྱུར་བར་ཐལ། དཀའ་ཐུབ་དེ་ལ་ལས་ཐམས་ཅད་ནུས་པ་གཅིག་ཏུ་འདྲེས་བར་བྱེད་པའི་མཐུ་ཡོད་པའི་ཕྱིར། ཕྱི་མ་ལྟར་ན། དཀའ་
ཐུབ་འདིས་ལས་ཀྱི་ནུས་པ་གཅིག་ཏུ་འདྲེས་པ་དང། ནུས་པ་རགས་པ་ཟད་པར་བྱེད་པ་སོགས་སུ་འགྱུར་བ་མ་ཡིན་པར་ཐལ། དཀའ་ཐུབ་དེ་ནི་ལས་ངན་གྱི་འབྲས་བུ་ཡིན་པའི་ཕྱིར། བ་གླང་གིས་ཞིང་རྨོ་བ་ལ་སོགས་པའི་ལས་བཞིན་
འོ་ན་ཁྱེད་རང་ཡང་བྱམས་སོགས་གོམས་པ་དང་གཟུངས་སྔགས་བཟླས་པ་ལས་སྒྲིབ་པ་འདག་པར་འདོད་པ་དང་འགལ་ལ། ཡང་སྲེད་པ་བཅོམ་ན་ལས་མཐའ་དག་ཀྱང་བཅོམ་པར་འགྱུར་བས་ལས་ཀྱི་གཉེན་པོ་མེད་པ་འགལ་ལོ་ཞེ་ན། གང་
ཡང་སྐྱོན་ཆགས་སོགས་རྣམས་འགོག་པར་བྱེད་པའི་བདག་མེད་རྟོགས་པའི་ཤེས་རབ་ཆོས་ཅན། མ་འོངས་པ་ན་སྐྱེ་བར་འདོད་པའི་ཉོན་མོངས་དེས་བསྐྱེད་པའི་ལས་ཀྱི་འབྲས་བུ་འབྱིན་པ་ལ་གནོད་ནུས་པར་འགྱུར་ཏེ། མ་འོངས་པ་
ན་སྐྱེ་བར་འདོད་པའི་ཉེས་པ་བཅོམ་པའི་ཕྱིར། ཇི་ལྟར་ལས་བྱས་པའི་འབྲས་བུ་ཞར་བ་དང་སྒུར་པོ་ལ་སོགས་པ་གྲུབ་ཟིན་ཉམས་པར་འགྱུར་བ་མ་ཡིན་པར་ཐལ། འབྲས་བུ་གྲུབ་ཟིན་པ་མི་སྐྱེ་བར་བྱེད་མི་ནུས་པའི་ཕྱིར། དེ་བཞིན་དུ་
གཟུངས་སྔགས་བཟླས་བ་སོགས་ཀྱིས་ལས་སྒྲིབ་འགའ་ཞིག་འབྲས་བུ་རྣམ་སྨིན་སྐྱེ་མི་རུང་དུ་བྱེད་ནུས་ཀྱང། སྲེད་པ་མ་སྤངས་པར་ལས་མཐའ་དག་ཟད་པར་བྱེད་ནུས་པའི་གཉེན་པོ་ནི་སུ་ཡང་མེད་དོ། །ཡང་ན་གཞུང་སྔ་མས་

[203B] དེ་ཕྱིན་ཆད་ལས་ཀྱི་རྣམ་སྨིན་འབྱིན་པའི་ནུས་པ་ཅུང་ཟད་ཀྱང་མེད་པར་བྱེད་ནུས་པར་བསྟན་ནས། རྐང་པ་ཐམས་སྲེད་པ་མ་སྤངས་པར་སྔོན་བྱས་པའི་ལས་མཐའ་དག་གིས་འབྲས་བུ་འབྱིན་པའི་ནུས་མེད་དུ་བྱེད་མི་ནུས་པར་
བསྟན་ཏོ། །གཞུང་སྔ་མས་མྱོང་བར་མ་ངེས་པའི་ལས་སྤོང་ནུས་པ་དང། ཕྱི་མས་མྱོང་ངེས་ཀྱི་ལས་སྤོང་མི་ནུས་པ་ལ་འཆད་པ་ནི། གཞུང་གི་དོན་མ་ཡིན་ཞིང། རིགས་པས་ཀྱང་མི་འཐད་དེ། ཤིང་རྟ་ཆེན་པོ་དུ་མས་སྟོབས་བཞི་ཚང་བའི་བཤཌ་
པས་མྱོང་ངེས་ཀྱི་ལས་ཀྱི་རྣམ་པར་སྨིན་པ་འབྱིན་པ་ཡང་འདག་པར་གསུངས་པའི་ཕྱིར་རོ། །འོ་ན་མྱོང་ངེས་སུ་འགལ་ལོ་ཞེ་ན། གཉེན་པོ་དང་མ་ཕྲད་ན་མྱོང་ངེས་པའི་དོན་དུ་གསུངས་སོ། །གསུམ་པ་ནི། སྲེད་པ་ཡོད་ན་ལས་འབྱུང་བ་ལྟར་ལས་
ཡོད་ན་ཡང་སྲེད་པ་འབྱུང་བས་གཉིས་ཀ་མཚུངས་པར་སྤང་བྱའོ་ཞེ་ན། སྲེད་པ་མེད་པའི་ལས་ལས་ཉེས་པ་ཆགས་སོགས་སྐྱེ་བ་མ་ཡིན་ཏེ། སྲེད་པའི་སྐྱོན་རྣམས་དང་ལྡན་པ་རྣམས་ལས་གསོག་པར་བྱེད་པར་འགྱུར་གྱི། བཟློག་པ་སྲེད་པ་
མེད་པ་ལས་ལས་གསོག་པ་མིན་པའི་ཕྱིར། དགེ་བའི་ལས་ལས་བདེ་བ་འབྱུང་བས་དེ་ལྟར་སླར་ཡང་དོན་གཉེར་གྱི་སྲེད་པ་འབྱུང་ངོ་ཞེ་ན། དགྲ་བཅོམ་པ་ཆོས་ཅན། བདེ་བ་ལས་ཀྱང་འདོད་ཆགས་སྐྱེ་བར་མི་འགྱུར་བར་ཐལ། ཚུལ་
མིན་ཡིད་བྱེད་ཀྱི་ལོག་པའི་རྣམ་རྟོག་མེད་པའི་ཕྱིར། དེ་ལྟར་ན་གཞན་དག་གིས་གྲོལ་ལམ་དུ་བཏགས་པའི་ལམ་བདེན་གྱི་མི་མཐུན་ཕྱོགས་ཀྱི་གཙོ་བོ་བཞི་ངོས་གཟུང་ནས་དགག་པ་མཛད་དེ། དབང་སོགས་བདག་གི་བ་སྡུག་བསྔལ་

[204A]༄༅། །དུ་བསྒོམ་པ་དང། རང་བཞིན་དང་སྐྱེས་བུ་ཐ་དད་དུ་ཤེས་པ་དང། དབང་བསྐུར་གྱི་ཆོ་ག་དང་ལས་ཟད་པར་བྱེད་ཅིང་ལུས་གདུང་བར་བྱེད་པ་རྣམས་སོ། །དོན་བསྡུས་ན། དེ་དག་སྲིད་པ་ལས་གྲོལ་བའི་ལམ་དུ་མི་
འཐད་དེ། བདག་རྟག་པ་བཅིངས་གྲོལ་གྱི་གཞིར་གཟུང་ནས་རྣམ་གཞག་བྱེད་པ་ཤ་སྟག་ཏུ་སྣང་བའི་ཕྱིར། དེས་ན་བསྟན་བཅོས་གང་དུ་བདག་མེད་གཏན་ལ་མ་ཕབ་པ་དེར་ནི་སྲིད་པ་ལས་གྲོལ་བའི་ལམ་གྱི་གཙོ་བོ་མ་བསྟན་
པར་ཤེས་པར་བྱའོ། །གཉིས་པ་ནི། ཐུབ་པ་བཅོམ་ལྡན་འདས་ཆོས་ཅན། དེ་ཁོ་ན་ཉིད་མཁྱེན་པ་ཡིན་ཏེ། བདེན་བཞིའི་གནས་ཚུལ་མཐའ་དག་མངོན་སུམ་དུ་གཟིགས་པའི་ཕྱིར། མཁྱེན་པ་བརྟན་པ་ཡིན་ཏེ། ཁྱེད་ཀྱིས་བདེན་
བཞིའི་གནས་ལུགས་བསྟན་པ་གང་ཞིག་ཁྱེད་ཀྱིས་དེ་ལྟར་བསྟན་པའི་གསུང་རབ་ཀུན་ལ་སྔ་ཕྱི་དངོས་ཤུགས་འགལ་བ་སོགས་ཅུང་ཟད་ཀྱང་མེད་པའི་ཕྱིར། མ་ལུས་པའི་ཁྱད་པར་མཁྱེན་པར་གྲུབ་སྟེ། མངོན་མཐོ་
ངེས་ལེགས་ཀྱི་ཐབས་ཀྱི་ཆ་ཐམས་ཅད་མངོན་སུམ་དུ་གཟིགས་པའི་ཕྱིར། དེ་ཆོས་ཅན། བདེ་བར་གཤེགས་པ་ཡིན་ཏེ། གྲོལ་བ་དོན་གཉེར་གྱི་སྐྱོབ་པ་ཡིན་པ་ལས་སོ། །ལུགས་ལྡོག་གི་སྐབས་འདིར་བདེ་བར་
གཤེགས་པའི་སྒྲ་རྟོགས་པའི་དོན་ཅན་དུ་འཆད་པའི་རྒྱུ་མཚན་ཡོད་དེ། སྐྱོབ་པ་ལས་མཁྱེན་པ་རྣམ་དག་དཔག་འདོད་ནས་དེ་ལྟར་གསུངས་པའི་ཕྱིར། ལུགས་འབྱུང་གི་སྐབས་སུ་གྲེལ་བ་དོན་གཉེར་གྱི་སྐྱོབ་པ་བསྒྲུབ་

[204B] དྲི་མ་མཐའ་དག་ཟད་པ་སྒྲུབ་བྱེད་དུ་དགོད་དགོས་ལ། སྐབས་འདིར་སྐྱོབ་པའི་རྟགས་ལས་མཁྱེན་པ་རྣམ་དག་དཔོག་པ་ཡིན་པས། བདེ་བར་གཤེགས་པའི་སྒྲ་རྟོགས་པའི་དོན་ཅན་དུ་འཆད་རིགས་པ་ཡིན་ནོ། །དེས་ན་བྱི་རོལ་
པ་དང་སློབ་པ་དང་ཉན་རང་དགྲ་བཅོམ་པ་ལ་སོགས་ལས་མི་སློབ་པ་རྟོགས་པ་ལྷག་པ་ཡིན་ཏེ། རིམ་པ་བཞིན་དུ་དེ་ཁོ་ན་ཉིད་མཁྱེན་པ་སོགས་དེའི་ཕྱིར། གསུམ་པ་ནི། བདེ་བར་གཤེགས་པ་དེ་ཉིད་རྒྱུ་གང་ལས་ཡིན་ཞེ་ན། གཞན་གྱི་དོན་དུ་མ་ལུས་
པ་མཁྱེན་པ་ལ་སྦྱོར་ཞིང་གོམས་པར་བྱེད་པའི་སྟོན་པ་སྔོན་དུ་སོང་སྟེ། རྟོགས་པ་ཕུན་ཚོགས་མངའ་བ་དེ་ཡི་ཕྱིར། ཁྱབ་པར་ཐལ། དེ་ལྟར་སྦྱོར་བའི་རྒྱུ་དུས་ཀྱི་ལམ་དེ་སྐབས་འདིར་སྟོན་པར་བསྟན་པའི་ཕྱིར། གཞན་གྱི་དོན་དུ་མིན་ན་མཁྱེན་པ་
ཁྱད་པར་ཅན་འགྲུབ་པ་མི་སྲིད་དོ། །བཞི་པ་ནི། བརྩེ་བ་སྙིང་རྗེ་ཆེན་པོ་སྔོན་དུ་སོང་བ་ཡིན་ཏེ། མ་ལུས་པ་མཁྱེན་པའི་ཆེད་དུ་སྦྱོར་བ་བརྩོན་འགྲུས་ཀྱིས་ལམ་གོམས་པར་མཛད་པ་དེ་ལས་ཏེ་དེའི་ཕྱིར། བདེན་བཞིའི་གནས་ལུགས་མ་ལུས་
པར་མཁྱེན་པ་ཙམ་གྱིས་ཚད་མའི་སྐྱེས་བུར་འགྱུར་བ་མ་ཡིན་ནམ། སྙིང་རྗེ་ཆེན་པོ་བསྒྲུབ་པ་ལ་དགོས་པ་ཅི་ཡོད་ཅེ་ན། ཚད་མའི་སྐྱེས་བུར་འགྲུབ་པ་ལ་སྙིང་རྗེ་ཆེན་པོ་སྔོན་དུ་སོང་བ་ངེས་པར་བསྒྲུབ་དགོས་ཏེ། སྙིང་རྗེ་གོམས་པ་མཐར་
ཕྱིན་པའི་དབང་གིས་རང་དོན་གྲུབ་ཀྱང་གཞན་གྱི་དོན་གྱི་ངོར་ཆོས་སྟོན་པའི་མཛད་པ་མི་འདོར་བའི་ཕྱིར་ཏེ། སྙིང་རྗེ་མེད་པ་ནི་མཁྱེན་པ་ཡོད་ཀྱང་གཞན་ལ་དུས་སུ་མི་འདོམས་པའི་ཕྱིར། གཉིས་པ་དེ་དག་ཀུན་ལས་ཚད་མར་

[205A]༄༅། །བསྒྲུབ་པ་ནི། ཐུབ་པ་བཅོམ་ལྡན་འདས་ཆོས་ཅན། གདུལ་བྱ་ལ་ལེགས་པ་དང་ཕན་པ་འབའ་ཞིག་གསུང་གི་མི་ཕན་པ་མི་གསུང་སྟེ། བརྩེ་བ་སྙིང་རྗེ་ཆེན་པོ་གོམས་པ་མཐར་ཕྱིན་པས་སོ། །འདིས་གྲོལ་བ་དོན་
གཉེར་གྱི་སྐྱབས་སུ་འོས་ཤིང་སྐྱབས་མཛད་པ་ཉིད་བསྟན་ཏོ། །བདེན་པ་ཕྱིན་ཅི་མ་ལོག་པ་གསུང་བར་མཛད་དེ། མཁྱེན་པའི་ཡེ་ཤེས་མཐར་ཕྱིན་པ་མངའ་བ་ལས་ཏེ་མངའ་བའི་ཕྱིར། འདིས་ནི་སྐྱབས་བྱེད་ནུས་པ་ཉིད་དུ་བསྟན་ཏོ།།
མཁྱེན་པའི་ཡེ་ཤེས་ཆོས་ཅན། རྒྱུ་མེད་དང་མི་མཐུན་པའི་རྒྱུ་ལས་བྱུང་བ་མིན་ཏེ། བརྩེ་བ་དང་བཅས་པའི་སྒྲུབ་བྱེད་གོམས་པ་ལས་བྱུང་བའི་ཕྱིར། ཐུབ་པ་ཆོས་ཅན། གྲོལ་བ་དོན་གཉེར་གྱི་སྐྱོབ་པ་ཡིན་ཏེ། མཁྱེན་པ་དེ་གཞན་
ལ་གསུང་བར་ཡང་མངོན་པར་སྦྱོར་བའི་བརྩོན་འགྲུས་མཐར་ཕྱིན་པར་མཛད་པ་དང་ལྡན་པའི་མཁྱེན་པ་ཡིན་པའི་ཕྱིར། གྲོལ་བ་དོན་གཉེར་ལ་མི་སླུ་བའི་ཚད་མ་ཉིད་དུ་ལེགས་པར་གྲུབ་སྟེ། གང་གི་ཕྱིར་ན་དོན་གཉིས་མཐར་ཕྱིན་
པའི་སྟོན་པ་ཡིན་པ་དེས་ནའི་ཕྱིར། གཉིས་པ་བསྟོད་པའི་དགོས་པ་ནི། ཐུབ་པ་བཅོམ་ལྡན་འདས་ལ་ཚད་མར་གྱུར་པ་དེ་ལྟ་བུའི་དངོས་པོར་སྟོན་པའི་སྒོ་ནས་བསྟོད་པ་ལ་དགོས་པ་ཡོད་དེ། སྟོན་པ་དེ་ཡི་བསྟན་པ་གསུང་རབ་ཉིད་ལས་
ཚད་མའི་དེ་ཁོ་ན་ཉིད་ཡོངས་སུ་རྫོགས་པ་བསྟན་པར་གྲུབ་པའི་དོན་དུ་དེའི་སྒོ་ནས་བསྟོད་པའི་ཕྱིར། འདིས་ནི་ཐར་པ་དང་ཐམས་ཅད་མཁྱེན་པ་གཏན་ལ་འབེབས་པའི་ཚད་མའི་མཚན་ཉིད་དང་དབྱེ་བ་དང་འཇུག་ཚུལ་ལ་སོགས་

[205B] །དེ་ནས་གཏན་ལ་དབབ་བྱ་ཐར་པ་དང་ཐམས་ཅད་མཁྱེན་པ་སོགས་ཀྱང་བསྟན་པ་ན། སྔ་མའི་ལྡེ་མིག་གིས་གསུང་རབ་མཐའ་དག་གི་དོན་ལེགས་པར་ཕྱེད་པར་འགྱུར་བ་ཡིན་ནོ་
དང་པོར་གསུང་རབ་དགོངས་འགྲེལ་དང་བཅས་པ་ལ་ཉན་བཤད་མ་བྱས་པར་དོན་དེ་དག་རྟོགས་མི་ནུས་པར་མཐོང་ནས། ཐར་པ་དང་ཀུན་མཁྱེན་བསྒྲུབ་པ་ལ་ཡང་ལུང་གི་སྒྲུབ་བྱེད་དགོས་པར་འདོད་པ་ནི། རིགས་པའི་ཚུལ་ལུཌ་
མི་ཤེས་ཤིང། ཚིག་ཙམ་ལ་འཚེལ་བའི་མུ་ཅོར་སྨྲ་བ་འབའ་ཞིག་ཡིན་ནོ། །ཚད་མའི་མཚན་ཉིད་སོགས་ཇི་ལྟར་བསྟན་ཞེ་ན། ཇི་སྐད་དུ་སྔོན་པོ་ཤེས་པ་དང་ལྡན་པའི་སྐྱེས་བུས་ནི། སྔོན་པོ་ཤེས་ཀྱི་སྔོན་པོ་ཉིད་དོ་ཞེས་ནི་མ་ཡིན་ནོ།།
ཞེས་པས་མངོན་སུམ་གྱི་མཚན་ཉིད་བསྟན་ཏེ། དང་པོས་མ་འཁྲུལ་བ་དང། གཉིས་པས་རྟོག་བྲལ་ལོ། །རྗེས་དཔག་ཀྱང་ཚད་མར་བསྟན་ཏོ། དེ་ཚད་མར་སྟོན་མི་བཞེད་ན་དེ་ཚད་མ་ཡིན་པ་འགོག་རིགས་པ་ལ། རྗེས་སུ་དཔག་
པ་ཚད་མ་ཡིན་པ་མ་ལྡོག་པའི་ཕྱིར་དང། གང་ཅུང་ཟད་སྐྱེ་བའི་བདག་ཉིད་ཅན་དེ་ཐམས་ཅད་ནི། འགག་པའི་ཆོས་ཅན་ཡིན་ནོ། །ཞེས་སོགས་རྣམ་པ་དུ་མར་རྗེས་དཔག་འདི་ཡི་རྟེན་སྦྱོར་བའང་གསུངས་པ་མཐོང་བའི་ཕྱིར། དུ་བ་ལས་
ནི་མེར་ཤེས་དང། ཞེས་སོགས་ཀྱིས་འབྲས་བུའི་གཏན་ཚིགས་བསྟན་ཏོ། །སྒྲུབ་དག་ཡང་དག་བསྟན་པས་དོན་གྱི་ཤུགས་ཀྱིས་རྗེས་དཔག་བཞེད་པ་ཡང་གོ་བར་འགྱུར་ཏེ། བསྒྲུབ་བྱའི་ཆོས་མེད་ན་མི་འབྱུང་བའི་མཚན་ཉིད་ཅན་གྱི་

[206A]༄༅། །རྟགས་ནི་རྗེས་དཔག་གི་རྟེན་ཡིན་པའི་ཕྱིར། མེད་ན་མི་འབྱུང་བའི་འབྲེལ་བ་དེ་ཡང་གསལ་བར་བཤད་དེ། བསྒྲུབ་བྱའི་ཆོས་འགག་པའི་ཆོས་ཅན་གྱིས་གཏན་ཚིགས་སྐྱེ་བའི་ཆོས་ཅན་ལ་ཁྱབ་པ་གསལ་བར་བསྟན་
པའི་ཕྱིར། འདི་དག་ནི་གསུང་རབ་ལས་ཚད་མ་གཉིས་ཀྱི་རྣམ་གཞག་ལན་དུ་མར་མ་གསུངས་པར་ལན་རེ་ཙམ་གསུངས་པ་དེ་ཉིད་འདིར་བཀོད་པ་མ་ཡིན་གྱི། ཚད་མའི་མཚན་ཉིད་དང་རྗེས་དཔག་གི་རྟེན་ལ་སོགས་པ་མ་
བསྟན་པའི་གསུང་རབ་མི་སྲིད་པས། གསུང་རབ་མཐའ་དག་ལས་གསུངས་པར་ཤེས་པའི་མཚོན་བྱེད་དུ་མཛད་པ་ཡིན་ནོ། །དེས་ན་སྟོན་པ་སངས་རྒྱས་དང། དམ་པའི་ཆོས་འགོག་ལམ་དང། དེ་ཚུལ་བཞིན་དུ་སྒྲུབ་པའི་
འཕགས་པའི་དགེ་འདུན་རྣམས་དངོས་པོ་སྟོབས་ཞུགས་ཀྱི་རིགས་པས་སྒྲུབ་པའི་ཚུལ་ཁོང་དུ་ཆུད་ནས། དེས་དྲངས་པའི་དཀོན་མཆོག་གསུམ་ལ་སྐྱབས་སུ་འགྲོ་བ་དང། སྐྱབས་སུ་སོང་ནས་སེམས་ཅན་ཐམས་ཅད་ཀྱི་
དོན་དུ་རྫོགས་པའི་བྱང་ཆུབ་སྒྲུབ་དགོས་པ་དང། སྒྲུབ་ནུས་པ་གཉིས་ཚད་མས་ལེགས་པར་གྲུབ་ནས། སེམས་བསྐྱེད་ལ་དམ་བཅའ་འཇོག་ཅིང། རྫོགས་པའི་བྱང་ཆུབ་དེ་ཐོབ་པར་བྱེད་པ་ལ་ཡང། བདེན་བཞིའི་གནས་
ལུགས་རྟོགས་པའི་བློ་གོམས་པར་བྱས་པ་ལས་འབྱུང་བར་མཐོང་ནས། འཁོར་བ་འཇུག་ལྡོག་གིས་བསྡུས་པའི་བདེན་པ་བཞི་དངོས་སྟོབས་ཀྱི་རིགས་པས་ཕྱིན་ཅི་མ་ལོག་པར་བཙལ་ཏེ། དེའི་དོན་ལ་ཡང་དང་ཡང་དུ་འདོར་

[206B] །གཞུང་འདིའི་མགོ་ཞབས་ཀུན་གྱིས་སྐྱབས་འགྲོ་མ་འཕངས་པའང་ཅུང་ཟད་ཀྱང་མེད་དེ། སྒྲོ་འདོགས་གཅོད་པའི་ཐབས་མ་བསྟན་པ་ཅུང་ཟད་ཀྱང་མེད་ལ། རང་རྒྱུད་ལ་སྒྲོ་འདོགས་ཇི་ཙམ་བྲལ་བ་དེ་
ཙམ་གྱིས་ཆོས་དཀོན་མཆོག་གི་གཞི་བཙུགས་པ་ཡིན་ལ། ནམ་སྒྲོ་འདོགས་ཀྱི་ས་བོན་དང་བྲལ་བ་ནས་བྲལ་བ་མཐར་ཐུག་པའི་བར་ཆོས་དཀོན་མཆོག་ཡིན་ལ། དེ་ལྟ་སྒྲོ་འདོགས་མངོན་གྱུར་དང་བྲལ་བ་ལ་དོན་གཉིར་ཞུགས་
པ་ནས། སྒྲོ་འདོགས་མཐའ་དག་དང་བྲལ་བ་ལ་དོན་གཉེར་ཞུགས་པའི་བློ་ཀུན་སྐྱབས་འགྲོའི་ཡན་ལག་ཏུ་འགྱུར་བ་ཡིན་ནོ། །སྟོན་པའི་བསྟན་པ་རིགས་པས་ལེགས་པར་གྲུབ། །དཀོན་མཆོག་གསུམ་ལ་རྩེ་གཅིག་ཡིད་ཆེས་རྙེད། །
དེ་དོན་ཚུལ་བཞིན་སྒྲུབ་ལ་བརྩོན་ལྡན་པ། །སྐྱེས་བུ་གང་དེ་རྟོག་ལྡན་ཡིན་ཞེས་པ། །ཚད་མ་རྣམ་འགྲེལ་གྱི་ཚིག་ལེའུ་བྱས་པའི་རྣམ་བཤད་ཐར་ལམ་གསལ་བར་བྱེད་པ་ཞེས་བྱ་བ་ལས། ཚད་མ་ཡང་དག་པར་གྲུབ་པ་ཞེས་བྱ་བ་
ལེའུ་གཉིས་པའི་འགྲེལ་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱེད་ནུས་པར་གྱུར་ཅིག།    ༈    །།རྗེ་བཙུན་བླ་མ་རྣམས་ལ་ཕྱག་འཚལ་
ལོ། །གསུམ་པ་གཞལ་བྱ་མངོན་གྱུར་ངེས་པའི་ཐབས་ལ། ཚད་མའི་གྲངས་ལ་ལོག་པར་རྟོག་པ་དགག་པ། མངོན་སུམ་རང་གི་ངོ་བོ་ལ་ལོག་པར་རྟོག་པ་དགག་པ། མངོན་སུམ་ཚད་མའི་འབྲས་བུ་ལ་ལོག་པར་རྟོག་པ་དགག་པའོ་

[207A]༄༅། །དང་པོ་ལ། ཚད་མ་གཉིས་སུ་གྲངས་ངེས་པ་དང། དེར་མ་ངེས་པའི་རྩོད་སྤང་ངོ། །དང་པོ་ལ། རྟགས་དགོད་པ་དང། ཕྱོགས་ཆོས་བསྒྲུབ་པའོ། །དང་པོ་ནི། ཚད་མ་གཉིས་སུ་གྲངས་ངེས་ཏེ། གཞལ་བྱ་གཉིས་སུ་
ངེས་པའི་ཕྱིར། འདིར་ཚད་མའི་གྲངས་ངེས་སྟོན་པ་ནི་ཚད་མའི་མཚན་ཉིད་རྣམ་པར་དག་པ་རྟོགས་པའི་ཡན་ལག་ཏུ་ཡིན་ཏེ། ཚད་མའི་རིགས་གཉིས་སུ་ངེས་པར་བསྟན་པ་ན་མཚན་ཉིད་མཚན་གཞིའི་མཐར་ཐུག་ནས་མཚན་
གཞི་དེ་ཁོ་ན་ལ་འཇུག་པར་ངེས་པའི་ཕྱིར་རོ། །གཞལ་བྱ་ལ་ལོག་པར་རྟོག་པ་འགོག་པ་ཡང་གྲངས་ངེས་རྟོགས་པའི་ཡན་ལག་ཏུ་ཡིན་ཏེ། གཞལ་བྱའི་གྲངས་ངེས་པའི་སྒོ་ནས་ཚད་མའི་གྲངས་ངེས་སྒྲུབ་དགོས་ཀྱི་དེ་མ་
ངེས་པར་ཅིག་ཤོས་མི་ངེས་པའི་ཕྱིར་རོ། །རྟགས་འདིའི་ཕྱོགས་ཆོས་ནི་མངོན་སུམ་གྱིས་གྲུབ་སྟེ། མི་གསལ་བ་གཟུང་ཡུལ་དུ་བྱས་པའི་སྒོ་ནས་སྒྲོ་འདོགས་གསར་དུ་གཅོད་པ་དང། གསལ་བ་གཟུང་ཡུལ་དུ་བྱས་པའི་སྒོ་
ནས་སྒྲོ་འདོགས་གསར་དུ་གཅོད་པ་གཉིས་རང་རིག་མངོན་སུམ་གྱིས་རྟོགས་ཀྱི་དེ་ལས་གཞན་ཡོད་ན་རང་རིག་མངོན་སུམ་གྱིས་དམིགས་དགོས་པ་ལ་མ་དམིགས་པའི་ཕྱིར། གཞལ་བྱ་གཉིས་ཀྱི་གྲངས་ངེས་མངོན་སུམ་
གྱིས་གྲུབ་ན། འོག་ནས་འཚད་པའི་རྟགས་དུ་མ་བཀོད་པ་དོན་མེད་པར་འགྱུར་རོ་ཞེ་ན། སྐྱོན་མེད་དེ། དོན་བྱེད་ནུས་པ་གཟུང་ཡུལ་དུ་བྱས་ནས་སྒྲོ་འདོགས་གསར་དུ་གཅོད་པ་དང། དོན་བྱེད་མི་ནུས་པ་གཟུང་ཡུལ་དུ་བྱས་

[207B] དེས་མ་གྲུབ་པའི་དོན་རྟགས་ཀྱིས་བསྒྲུབ་པ་མིན་ཏེ། གལ་ཏེ་དགོས་ན་ཐ་སྙད་སྒྲུབ་འབའ་ཞིག་ཏུ་འགྱུར་
རོ། །གཉིས་པ་ལ། གཞལ་བྱ་གཉིས་སུ་ངེས་པ་དང། དེའི་དབང་གིས་ཚད་མ་གཉིས་སུ་ངེས་པ་དང། མཇུག་བསྡུ་བའོ། །དང་པོ་ལ། གཞལ་བྱ་ཕུང་གསུམ་དགག་པ་དང། གཞལ་བྱ་གཉིས་ཀྱི་ངོ་བོ་ངོས་གཟུང་བ་དང། རང་མཚན་
ཁོ་ན་གཞལ་བྱར་བཞག་པའི་དགོངས་པ་བསྟན་པའོ། །དང་པོ་ལ། གཉིས་ཡིན་གྱི་ཕུང་གསུམ་དགག་པ། གཉིས་མ་ཡིན་གྱི་ཕུང་གསུམ་དགག་པའོ། །དང་པོ་ནི། གཞལ་བྱ་རང་མཚན་དང་སྤྱི་མཚན་གཉིས་སུ་ངེས་ཏེ། དེ་ལ་དོན་བྱེད་
ནུས་པ་དང་མི་ནུས་པ་གཉིས་སུ་ངེས་པའི་ཕྱིར་དང། ཡང་ཆོས་སྔ་མ་ལ་འདྲ་བ་ཐུན་མོང་བ་གཟུང་ཡུལ་དུ་བྱས་པའི་སྒོ་ནས་སྒྲོ་འདོགས་གསར་དུ་གཅོད་པ་དང་མི་འདྲ་བ་ཐུན་མོང་མ་ཡིན་པ་ཉིད་གཟུང་ཡུལ་དུ་བྱས་པའི་སྒོ་ནས་སྒྲོ་འདོགས་
གསར་དུ་གཅེད་དགོས་པ་གཉིས་སུ་ངེས་པའི་ཕྱིར་དང། ཡང་རྗོད་བྱེད་སྒྲ་ཡི་བདག་རྐྱེན་ཙམ་གྱིས་སྣང་བའི་ཡུལ་དང། དེ་ཙམ་གྱིས་སྣང་བའི་ཡུལ་མིན་པར་རང་གི་ངོ་བོའི་སྒོ་ནས་གྲུབ་པའི་ཡུལ་གཉིས་སུ་ངེས་པའི་ཕྱིར་དང་
རང་གི་གཟུང་ཡུལ་ལས་རྒྱུ་མཚན་གཞན་བརྡ་དང་རྩོལ་བ་སོགས་ཡོད་པ་ན་དེ་ཙམ་གྱིས་རང་འཛིན་གྱི་བློ་ནི་ཡོད་པའི་ཡུལ་དང། དེ་ཙམ་ལ་བལྟོས་པ་མིན་པར་རང་ཉིད་ངོ་བོའི་སྒོ་ནས་གྲུབ་པ་མེད་ན་རང་འཛིན་གྱི་བློ་མེད་

[208A]༄༅། །པའི་ཡུལ་གཉིས་སུ་ངེས་པའི་ཕྱིར། གཉིས་པ་ནི། དབང་ཤེས་ལ་སྣང་བའི་སྒྲ་ཤད་ལ་སོགས་པ་བློའི་ཡུལ་ཡིན་ལ། སྤྱི་མཚན་མིན་ཏེ། གསལ་བར་སྣང་བའི་ཕྱིར་དང། གཞན་ལ་རྗེས་འགྲོ་མི་བྱེད་པའི་ཕྱིར། རང་
མཚན་མིན་ཏེ། དོན་བྱེད་མི་ནུས་པའི་ཕྱིར། དེས་ན་གཉིས་ཀ་མིན་པའི་ཕུང་པོ་གསུམ་པ་ཡོད་པས་གྲངས་མ་ངེས་སོ་ཞེ་ན། རབ་རིབ་ཅན་ལ་སྣང་བའི་སྒྲ་ཤད་ལ་སོགས་པ་ཆོས་ཅན། ཚད་མས་གཞལ་བར་བྱ་བའི་དོན་མིན་ཏེ་
དེ་འདྲའི་དོན་དུ་ཐ་སྙད་བྱེད་པ་པོས་མོས་ཤིང་ཞེན་པ་མེད་པའི་ཕྱིར། ད་ནི་འདི་དཔྱད་པར་བྱ་སྟེ། ཚད་མ་དེ་ཉིད་ཚད་མའམ་འོན་ཏེ་མ་ཡིན། དང་པོ་ལྟར་ན། དེ་ཉིད་མངོན་སུམ་དང་རྗེས་དཔག་གང་དུ་ཡང་མི་རིགས་པས་གཉིས་
ཀ་མིན་པའི་ཚད་མ་ཕུང་པོ་གསུམ་པ་ཡོད་པར་འགྱུར་ལ། ཕྱི་མ་ལྟར་ན། རིགས་པ་གང་ཡོད་པ་དེ་ཉིད་མངོན་སུམ་ཚད་མ་དང་རྗེས་སུ་དཔག་པའི་ཚད་མ་ལ་ཡང་མཚུངས་པས་ཚད་མ་ཡིན་པ་མི་སྲིད་པར་འགྱུར་རོ་ཞེ་ན། དེའི་
ལན་ལ་ཁ་ཅིག་ན་རེ་ཁོ་བོ་ཅག་ལྟར་ན། ཚད་མ་ཙམ་དེ་ཉིད་ཚད་མར་མི་རུང་བ་ལྟར་མངོན་སུམ་ཚད་མ་ལ་ཡང་མཚུངས་པས། ཚད་མ་ལ་མངོན་རྗེས་གཉིས་སུ་གྲངས་ངེས་ཞེས་ཟེར་ཏེ། མངོན་རྗེས་གཉིས་ཚད་མ་ཡིན་ཞེས་
ནི་མི་ཟེར་ཏོ། །འོ་ན་ཚད་མ་གང་ཡིན་ཞེ་ན། ཚད་མའི་གསལ་བའི་དབྱེ་བ་མཐར་ཐུག་པའི་མདུན་གྱིས་ཕྱོགས་ཀྱི་ཁ་དོག་འཛིན་པའི་དབང་པོའི་མངོན་སུམ་ཚད་མ་ལྟ་བུ་ཡིན་ནོ་ཞེས་ཟེར་ཏོ། །ཚད་མ་ཙམ་ཚད་མར་ཁས་བླངས་

[208B] དེ་ལྟ་ན་མངོན་སུམ་ཚད་མར་ཐལ། ཚད་མ་གང་ཞིག་རྗེས་དཔག་ཚད་མ་མིན་པའི་ཕྱིར་ཅེ་ན། འོ་ན་མདུན་གྱི་ས་ཕྱོགས་ཀྱི་ཁ་དོག་འཛིན་པའི་དབང་པོའི་མངོན་སུམ་ཚད་མ་ཆོས་ཅན། སོ་སོ་སྐྱེ་བོའི་དབང་པོའི་མངོན་སུམ་
ཚད་མ་ཡིན་པར་ཐལ། དབང་པོའི་མངོན་སུམ་ཚད་མ་གང་ཞིག་འཕགས་པའི་དབང་པོའི་མངོན་སུམ་ཚད་མ་མ་ཡིན་པའི་ཕྱིར། རྣམ་པ་ཀུན་ནས་མཚུངས་སོ། །ཁྱོད་ཀྱིས་འཕངས་པའི་ཐལ་འགྱུར་གྱི་ངག་དེ་དོན་བྱེད་ནུས་སྟོང་དུ་ཐལ། གཞི་
གྲུབ་དོན་བྱེད་ནུས་པ་མིན་པའི་ཕྱིར། རྟགས་ཁྱབ་ཁས་བླངས། འདོད་ན། ཐལ་ངག་དེས་ཕྱིར་རྒོལ་ལ་གོ་བ་ཅུང་ཟད་ཀྱང་མི་སྐྱེད་པར་འགྱུར་རོ། །ཕ་རོལ་པོས་ཚད་མ་ཚད་མ་ཡིན་ནོ་ཞེས་བརྗོད་པའི་སྒྲ་དེ་གྲག་པའི་རྣམ་པར་ཁྱོད་ཀྱི་
ཉན་ཤེས་ཀྱིས་ཐོས་སམ། མ་ཐོས། དང་པོ་ལྟར་ན། དེ་བེམ་པོར་ཐལ། དངོས་པོ་གང་ཞིག་རིག་པ་མིན་པའི་ཕྱིར། ཁྱབ་པ་དང་རྟགས་སྔ་མ་ཁས་བླངས། འདོད་ན། ཚད་མ་ཚད་མ་མིན་པ་ཉམས་ཏེ། བསྐལ་པའི་བར་དུ་མཚུངས་སོ། །སྒྲ་
དེ་གྲག་པར་ངས་མ་ཐོས་སོ་ཞེ་ན། སྨྲ་བ་ཐམས་ཅད་རྫུན་ཡིན་ཞེས་དམ་འཆའ་རིགས་པར་ཐལ། ཕ་རོལ་པོས་ངག་སྨྲས་པའི་སྒྲ་གྲག་པའི་རྣམ་པར་ཐོས་སམ་མ་ཐོས་ཞེས་དྲིས་མ་ཐག་མ་ཐོས་སོ་ཞེས་ལན་འདེབས་རིགས་པའི་ཕྱིར། ཕ་
རོལ་པོས་སྒྲ་གང་ཡང་མ་ཐོས་ན། ཁྱོད་ཀྱི་དེ་མ་ཐག་པའི་ལན་དེ་གང་ལས་བྱུང་སེམས་ཤིག་དེས་ན་ཚད་མ་གཉིས་སུ་གྲངས་ངེས་ལ། ཚད་མ་ཙམ་ཚད་མ་ཡིན་ན། གྲངས་ངེས་འཇིག་པར་འདོད་པའི་དམ་བཅའ་དེ་ལྟག་ཆོད་འབའ་

[209A]༄༅། །ཞིག་ཡིན་པར་ཐལ། རང་ཉིད་ཀྱིས་ཚད་མའི་མཚན་གཞི་གང་ཁས་བླངས་པ་ལ་སུན་འབྱིན་དེ་ཉིད་འཇུག་པའི་ཕྱིར། ཁ་ཅིག་ནི། ཚད་མའི་མཚན་གཞི་རང་རྒྱུད་དུ་བཟུང་ན་ཉེས་པ་མཚུངས་པར་མཐོང་ནས། སྒྲ་འཛི་
མངོན་སུམ་ཚད་མ་ཡིན་ན་ཚད་མའི་མཚན་གཞི་ཡིན་ཟེར་ཏོ། །དེ་ལྟ་ན་དངོས་པོ་གང་ཡང་རྟག་པ་མཐའ་གཟུང་མ་གཏོགས་ཅུང་ཟད་ཀྱང་ཁས་ལེན་མི་ནུས་པར་འགྱུར་ཞིང། ཕ་རོལ་པོས་འགལ་བ་ཁས་བླངས་པ་ཡང་སྒྲུབ་མི་
ནུས་པས་གྲུབ་མཐའ་ལ་དད་པས་ཅི་ཞིག་བྱ། འདི་དག་ནི་དགག་པར་སླ་བས་ར་ཤིག་བཞག་གོ། རྣམ་གཞག་འདི་དག་འཁྲུལ་ངོར་ཡིན་ནོ། །ཞེས་པའི་ཚིག་སྦྱར་བ་མ་གཏོགས་ཁས་ལེན་མི་ནུས་པ་ལ་ནི་ལེའུ་དང་པོར་གནོད་པ་
བརྗོད་ཟིན་ཏོ། །དེས་ན་གྲངས་ངེས་བསྒྲུབ་པ་ལ་དགག་ཕྱོགས་ཀྱི་ཕུང་གསུམ་སལ་བ་དང། སྒྲུབ་ཕྱོགས་ཀྱི་ཕུང་གསུམ་སེལ་བའི་ཚད་མ་གཉིས་ཡོད་དེ། དང་པོ་ནི། སྒྲ་འཛིན་མངོན་སུམ་དུ་ངེས་པ་གཞིར་བྱས་ལ། དེ་ཚད་
མ་མིན་པ་སེལ་བ་དང། དེ་ཡིན་པའི་རྗེས་དཔག་ཡོད་པ་སེལ་བའི་ཚད་མ་གཉིས་ཀྱི་བྱེད་པས་དེ་མངོན་སུམ་ཚད་མར་ཡོངས་སུ་གཅོད་ནུས་པས་སེལ་ཏེ། དེ་ཚད་མ་མིན་པ་གསལ་ཞིང། ད་ཡིན་པའི་རྗེས་དཔག་ཡོད་པ་ཚད་མས་
བསལ་ཡང། ད་དུང་མངོན་སུམ་ཚད་མར་བློས་ཡོངས་སུ་གཅོད་མི་ནུས་ན་གཉིས་མ་ཡིན་གྱི་ཕུང་གསུམ་ཡོད་པར་འགྱུར་གྱི། མངོན་རྫས་གང་ཡང་མིན་པའི་ཚད་མ་ཡིན་པ་ཡོད་པས་གཉིས་མ་ཡིན་གྱི་ཕུང་པོ་གསུམ་

[209B] དཔེར་ན་སྒྲར་ངེས་ནས་རྟག་པ་དང་གཞི་མཐུན་ཆད་མས་ཁེགས་ཀྱང། མི་རྟག་པར་ཡོངས་སུ་གཅོད་མི་ནུས་ན། རྟག་མི་རྟག་ལ་གཉིས་མ་ཡིན་གྱི་ཕུང་གསུམ་ཁས་ལེན་དགོས་པར་འགྱུར་བ་བཞིན་ནོ། །སྒྲ་འཛིན་མངོན་
སུམ་དེ་མངོན་སུམ་ཚད་མར་ཡོངས་སུ་བཅད་པ་ཙམ་གྱིས་རྗེས་དཔག་ཚད་མ་ཡིན་པ་རྣམ་བཅད་ལ་ཁེགས་པས། གཉིས་ཀ་ཡིན་པའི་ཕུང་གསུམ་སེལ་ལོ། །ཚད་མར་ངེས་ནས། རྗེས་དཔག་ཚད་མ་ཡིན་པ་རྣམ་བཅད་ལ་ཁེགས་
པའི་སྟོབས་ཀྱིས། མངོན་སུམ་ཚད་མར་ཡོངས་སུ་གཅོད་པ་གཉིས་མིན་གྱི་ཕུང་གསུམ་སེལ་བའི་ཚུལ་དུ་འོས་མེད་ཀྱིས་རིགས་པར་བྱས་ནས། ཚད་མ་གཉིས་ཀྱི་གྲངས་ངེས་བྱས་ན། མངོན་སུམ་ཚད་མ་ཆད་མར་ཁས་ལེན་མི་ནུས་ཤིང་
དེ་ཁས་བླངས་ན་གྲངས་ངེས་འཇིག་པ་ལ་སོགས་པའི་ལོག་རྟོག་རྣམས་འབྱུང་བ་ཡིན་ནོ། །དེ་བཞིན་དུ་དུ་བའི་རྟགས་ལས་དུ་ལྡན་ལ་ལ་མེ་ཡོད་པར་གསར་དུ་རྟོགས་པའི་བློར་ངེས་པ་གཞིར་བཟུང་ནས། དེ་ཚད་མ་མིན་པ་སེལ་བའི་ཚད་
མ་དང། དེ་ཡིན་པའི་མངོན་སུམ་ཚད་མ་ཡིན་པ་ཡོད་པ་སེལ་བའི་ཚད་མ་གཉིས་ཀྱི་བྱེད་པས་དེ་རྗེས་དཔག་ཚད་མར་ཡོངས་སུ་གཅོད་ནུས་པས་གཉིས་མིན་གྱི་ཕུང་གསུམ་སེལ་ལ། །འདིར་སྒྲ་ཡི་ཡུལ་དང་ཡུལ་མིན་ཕྱིར། ཅེས་པ་ནི་
སྒྲའི་དངོས་ཀྱི་བརྗོད་བྱ་ཡིན་པ་དང་མིན་པ་ཙམ་གྱིས་རང་མཚན་དང། སྤྱི་མཚན་སོ་སོར་འབྱེད་པའི་དོན་མིན་ཏེ། རྗོད་བྱེད་སྒྲའི་བདག་རྐྱེན་ཙམ་ལས་མཚན་ཉིད་ཡོངས་སུ་རྫོགས་པ་བློ་ལ་འཚར་ནུས་པ་དང་མི་ནུས་པའི་དོན་ཏོ། །གཉིས་

[210A]༄༅། །པ་ལ། མདོར་བསྟན་དང། རྒྱས་བཤད་དོ། །དང་པོ་ལ། གཞལ་བྱ་གཉིས་ཀྱི་མཚན་ཉིད་ངོས་གཟུང་བ་དང། དེ་ལ་རྩོད་པ་སྤང་བའོ། །དང་པོ་ལ། ཚིག་དོན་དང། མཐའ་དཔྱད་པའོ། །དང་པོ་ནི། དོན་དམ་པར་དོན་བྱེད་ནུས་པ་
གང་ཡིན་པ་དེ་ཆོས་ཅན། བསྟན་བཅོས་འདིར་དོན་དམ་པར་ཡོད་པ་ཡིན་ཏེ། རྟོག་པས་བཏགས་ཙམ་མིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པའི་ཕྱིར། དེ་ལས་གཞན་དོན་བྱེད་ནུས་སྟོང་ནི་ཆོས་ཅན། ཀུན་རྫོབ་ཏུ་
ཡོད་པ་ཞེས་བྱ་སྟེ། རྟོག་པས་བཏགས་པ་ཙམ་གྱི་ཚུལ་གྱིས་གྲུབ་པའི་ཕྱིར། ཇི་སྐད་བཤད་པའི་དོན་ལྡོག་གཉིས་པོ་དེ་དག་རང་མཚན་གྱི་མཚན་ཉིད་དང། སྤྱིའི་མཚན་ཉིད་ཀྱི་མཚན་ཉིད་དུ་བཤད་པའི་རྒྱུ་མཚན་ཡོད་དེ། དོན་
ལྡོག་དེ་གཉིས་ཀྱི་དབང་གིས་མཚོན་བྱ་གཉིས་ཐུན་མོང་མ་ཡིན་པར་སོ་སོར་འཇོག་ནུས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ལ། གཞུང་འདི་བཀོད་པའི་དགོས་པ་གང་ཡིན་པ་དང། བདེན་གཉིས་ཀྱི་མཚན་ཉིད་དང་
མཚན་གཞི་གང་སྟོན་པ་དང། གྲུབ་མཐའ་གང་གི་དབང་དུ་བྱས་པའོ། །དང་པོ་ནི། སྤྱིར་ངོ་བོ་ཉིད་མེད་པར་སྨྲ་བ་དང། དངོས་པོར་སྨྲ་བ་དག་བདེན་གཉིས་མི་མཐུན་པ་རྩོད་པའི་གཞི། འབྲས་བུ་བསྐྱེད་པའི་བྱ་བ་བྱེད་པ་འདི་ཉིད་དོན་དམ་པར་
གྲུབ་མ་གྲུབ་འབའ་ཞིག་ལ་རྩོད་ལ། དེ་ལ་དངོས་པོར་སྨྲ་བ་རྣམས་ཀྱིས་དོན་བྱེད་ནུས་པ་འདི་རྟོག་པས་བཏགས་ཙམ་མིན་པར་ཡུལ་ཁོ་རང་གི་ངོས་ནས་འབྲས་བུ་བསྐྱེད་པའི་བྱ་བ་བྱེད་དམ་མི་བྱེད། ཕྱི་མ་ལྟར་ན། མངོན་སུམ་

[210B] དང་པོ་ལྟར་ན། དོན་དམ་པར་ཡོད་པའི་དོན་ལེགས་པར་གྲུབ་པས། དེ་ལ་ཀུན་རྫོབ་ཏུ་ཡོད་པ་ཞེས་པའི་མིང་བཏགས་མིང་སྟོན་བྱས་ཀྱང། ཀུན་རྫོབ་ཏུ་ཡོད་པར་མི་འགྱུར་རོ་ཞེས་འདོད་དོ། །ངོ་བོ་ཉིད་མེད་པར་སྨྲ་བ་ལ། དབུ་
མ་རང་རྒྱུད་པ་རྣམས་ནི། དངོས་པོ་རྣམས་རང་གི་མཚན་ཉིད་ཀྱིས་གྲུབ་པ་ཡིན་ཡང། ཤེས་པ་གནོད་མེད་ལ་སྣང་བའི་དབང་གིས་བཞག་པ་མིན་པར་ཡུལ་ཁོ་རང་གི་ངོས་ནས་ལེགས་པར་གྲུབ་པ་མེད་པས་ཀུན་རྫོབ་ཏུ་ཡོད་ཀྱི། དོན་
དམ་པར་མེད་པར་བཞེད་ལ། དབུ་མ་ཐལ་འགྱུར་བ་རྣམས་ནི། འབྲས་བུ་བསྐྱེད་པའི་དངོས་པོ་རང་ལུགས་ལ་ཚད་མས་ལེགས་པར་གྲུབ་ཀྱང། རང་གི་མཚན་ཉིད་ཀྱིས་གྲུབ་པའི་ཆོས་རྡུལ་ཙམ་ཡང་གྲུབ་པ་མེད་པར་བཞེད་ལ། སྐབས་འདིར་
ནི། ལུགས་དང་པོའི་གཞུང་ལེགས་པར་བཙུགས་ནས་སྒྲུབ་པའི་ཆེད་དུ། ལུགས་གཉིས་པ་ཡང་འགོག་ཅིང། སློབ་དཔོན་ལྷ་དབང་བློའི་བཞེད་པ་ལྟར་ན། ལུགས་གསུམ་པ་དགག་བྱའི་གཙོ་བོ་ཉིད་དུ་མཛད་དོ། །དེས་ན་དེ་དག་བསྟན་པའི་ཕྱིར་
ཏུ་སློབ་དཔོན་གྱིས་གཞུང་འདི་སྨོས་སོ། །མཁས་པའི་དབང་པོ་ཀཱ་མ་ལ་ཤི་ལ་ནི། དངོས་སུ་དོན་དམ་པའི་རྒྱ་མཚོ་ལ་འཇུག་མི་ནུས་པ་རྣམས་རིམ་གྱིས་བཀྲི་བའི་ཆེད་དུ། སློབ་དཔོན་གྱིས་སྡེ་བདུན་འདིར་དངོས་པོ་དོན་དམ་པར་གྲུབ་པ་
མ་བཀག་ཅིང་སྒྲུབ་པའི་རྣམ་གཞག་མཛད་པར་བཞེད་དོ། །གཉིས་པ་ནི། བདེན་གཉིས་ཀྱི་མཚན་ཉིད་སྟོན་པ་ལ་སྦྱར་ན་ཡང་རུང་བ་ཙམ་ཡོད་མོད་ཀྱི། གཙོ་བོ་ནི་བདེན་པ་གཉིས་ཀྱི་མཚན་གཞི་ངོས་འཛིན་པ་ཡིན་ཏེ། རྒྱན་གྱི་འགྲེལ་

[211A]༄༅། །བཤད་དུ། ཞར་ལ་ཐེག་པ་ཐ་ཤལ་གྱི་བདེན་པ་གཉིས་ཀྱི་རྣམ་པར་བཞག་པ་བསྟན་པའི་ཕྱིར་ཅེས་གསུངས་པ་ཡང་བདེན་གཉིས་ཀྱི་མཚན་གཞི་ངོས་འཛིན་དུ་གསལ་ཏེ། གཞུང་གི་འཕྲོས་དང་བཅས་པ་ཐམས་ཅད་
མཚན་གཞི་ལ་རྩོད་པ་ཤ་སྟག་ཏུ་སྣང་གི། དོན་ལྡོག་མི་མཐུན་པར་རྩོད་པའི་ཚུལ་གསལ་བར་མི་སྣང་བའི་ཕྱིར་རོ། །ཐེག་པ་ཐ་ཤལ་ནི་ཉན་ཐོས་ཀྱི་ཐེག་པ་པ་སྟེ། འདིར་མདོ་སྡེ་པའི་ལྟ་བའི་རྣམ་གཞག་ཇི་ལྟར་གཏན་ལ་ཕབ་
པ་དེ་ལྟར་ །འདིར་དོན་དམ་དོན་བྱེད་ནུས་པ་གང། ཞེས་དོན་དམ་གྱི་ཁྱད་པར་སྨོས་པའི་དགོས་པ་ནི། ཀུན་རྫོབ་ཙམ་
དུ་དོན་བྱེད་ནུས་པར་འདོད་པ་དག་གི་ལོག་རྟོག་དགག་པའི་ཆེད་དུ་ཚིག་ཟུར་ཕྱིན་པར་སྨོས་པ་ཡིན་གྱི། དོན་བྱེད་ནུས་པ་ལ་དོན་དམ་པར་དོན་བྱེད་ནུས་པ་དང་མི་ནུས་པ་གཉིས་སུ་འབྱེད་པ་ནི། དབུ་སེམས་ལ་སོགས་པའི་གྲུབ་
མཐའ་གཞི་གང་ལས་གྱིས་ མི་མཐུན་པའི་ཚུལ་ལ་སོགས་པའི་རྣམ་གཞག་ལེགས་པར་མ་གོ་བའི་བབ་ཙོལ་ །གཞུང་འདིས་དོན་དམ་དུ་ཡོད་པ་དང། ཀུན་རྫོབ་ཏུ་ཡོད་པའི་མཚན་གཞི་ངོས་གཟུང་
ནས། སྒྲུབ་བྱེད་དོན་གྱིས་འཕངས་པའི་སྒྲུབ་བྱེད་དེ་དག་རང་མཚན་གྱི་མཚན་ཉིད་དང་སྤྱི་མཚན་གྱི་མཚན་ཉིད་དུ་བཤད་དོ། །གསུམ་པ་ནི། དངོས་བསྟན་གྱི་དབང་དུ་བྱས་ན། དོན་སེམས་གཉིས་ཀའི་ཐུན་མོང་བའི་དབང་དུ་བྱས་པར་

[211B] དོན་བྱེད་ནུས་པ་དོན་དམ་པར་ཡོད་པའི་མཚན་གཞི་དང། དོན་བྱེད་མི་ནུས་པ་ཀུན་རྫོབ་ཏུ་ཡོད་པའི་མཚན་གཞིར་དངོས་སུ་བསྟན་ལ། ཚུལ་དེ་ལྟར་གཉིས་ཀས་ཐུན་མོང་དུ་བཞེད་པའི་ཕྱིར། ཚིག་ཟུར་ལ་དོན་དམ་བདེན་པ་དང་
ཀུན་རྫོབ་བདེན་པའི་མཚན་གཞིར་མི་གསལ་ཡང། དོན་དེ་ལྟར་སྦྱར་ན། མདོ་སྡེ་པ་འབའ་ཞིག་གི་དབང་དུ་བྱ་སྟེ། རྣལ་འབྱོར་སྤྱོད་པ་པ་དག་དོན་བྱེད་ནུས་པ་གང་ཡིན་པ་བདེན་པ་གཉིས་སུ་བྱས་པའི་དོན་དམ་བདེན་པར་མི་བཞེད་
པའི་ཕྱིར་རོ། །འདིར་གཏན་ལ་དབབ་བྱའི་གཙོ་བོ་ནི། སྔར་བཤད་པ་ལྟར། དངོས་པོ་དོན་དམ་དུ་གྲུབ་མ་གྲུབ་འབའ་ཞིག་གཏན་ལ་འབེབས་པ་ཡིན་པས། མདོ་སེམས་གཉིས་ཀའི་ཐུན་མོང་བའོ། །གཉིས་པ་ལ། དོན་དམ་དུ་ཡོད་
པའི་མཚན་གཞི་མི་འཐད་པ་སྤང། ཀུན་རྫོབ་ཀྱི་མཚན་གཞི་ལ་རྩོད་པ་སྤང། སྐྲ་ཤད་སོགས་སྤྱི་མཚན་དུ་ཐལ་བ་སྤང་ངོ། །དང་པོ་ནི། གལ་ཏེ་དོན་བྱེད་ནུས་པ་དོན་དམ་པར་ཡོད་པའི་མཚན་གཞིར་མི་རུང་བར་ཐལ། དངོས་
པོ་ཐམས་ཅད་ལ་དོན་དམ་པར་དོན་བྱེད་པའི་ནུས་པ་མེད་པའི་ཕྱིར། དོར་ཐལ། རང་གི་ངོ་བོ་ཉིད་ཀྱིས་སམ་རང་གི་མཚན་ཉིད་ཀྱིས་སམ་རང་བཞིན་གྱིས་གྲུབ་པའི་ཆོས་ཅུང་ཟད་ཀྱང་མི་སྲིད་པའི་ཕྱིར་ཅེ་ན། འོ་ན། ས་བོན་
གྱིས་མྱུ་གུ་བསྐྱེད་པ་ཐག་ཁྲ་ལ་སྦྲུལ་དུ་བཏགས་པ་བཞིན་དུ་རྟོག་པས་བཏགས་བཅོམ་ ས་བོན་རང་གི་སྡོད་ལུགས་ཀྱི་ངོས་ནས་མྱུ་གུ་བསྐྱེད་པའི་བྱ་བ་བྱེད། དང་པོ་མི་འཐད་པར་ཐལ། དེ་ལྟར་ན། མངོན་སུམ་གྱིས་

[212A]༄༅། །འཛིན་པ་མི་འཐད་པ་ལ། ས་བོན་སོགས་ནི་མྱུ་གུ་སོགས་ལ་ཕན་འདོགས་པའི་ནུས་པ་མངོན་སུམ་དུ་མཐོང་བའི་ཕྱིར། ཕྱི་མ་ལྟར་ན། དོན་དམ་པར་ཡོད་པའི་མིང་མི་འདེགས་ཀྱང་དོན་གྲུབ་བོ། །གལ་ཏེ་ས་བོན་གྱིས་མྱུ་གུ་
བསྐྱེད་པའི་བྱ་བ་བྱེད་པ་སུས་ཀྱང་དགག་མི་ནུས་མོད་ཀྱི། དོན་དམ་པར་གཅིག་དང་དུ་མ་གང་དུ་གྲུབ་དཔྱད་པ་ན། དོན་དམ་པར་ཡོད་པ་སྐྲའི་རྩེ་མོ་བརྒྱར་བཤགས་པའི་ཆ་ཙམ་ཡང་མ་དམིགས་པས། དོན་བྱེད་ནུས་པ་དེ་ཀུན་རྫོབ་
ཏུ་གྲུབ་པར་འདོད་ཀྱི། དོན་དམ་པར་གྲུབ་པར་མི་འདོད་དོ་ཞེ་ན། ས་བོན་གྱི་ཐུན་མོང་མིན་པའི་སྡོད་ལུགས་ཀྱི་ངོས་ནས་མྱུ་གུ་བསྐྱེད་པའི་བྱ་བ་མི་བྱེད་ན། ས་བོན་གྱི་ངོས་ནས་འབྲས་བུ་བསྐྱེད་པ་ཤེས་བྱ་ལ་ཁེགས་པའི་ཕྱིར། འབྲས་
བུ་བསྐྱེད་པ་ཀུན་རྫོབ་ཏུ་ཡང་མི་འགྲུབ་པར་ཐག་ཁྲ་ལ་སྦྲུལ་དུ་རློམ་པ་ལྟར་འགྱུར་ལ། ཐུན་མོང་མིན་པའི་ངོས་ནས་བྱ་བ་བྱེད་ན། ཅི་སྟེ་ཀུན་རྫོབ་ཏུ་སྐྱེའོ་ཞེས་བྱ་བ་དེ་ལྟར་འཐད་པར་འགྱུར་ཏེ་མི་འཐད་པར་ཐལ། དོན་དམ་པར་
སྐྱེ་བའི་དོན་ལེགས་པར་གྲུབ་པའི་ཕྱིར། གཉིས་པ་ནི། གལ་ཏེ་དོན་བྱེད་ནུས་པ་དང། མི་ནུས་པ་ཀུན་ལ། ཀུན་རྫོབ་ཏུ་ཡོད་པ་ཞེས་བྱ་བའི་ཆོས་དེ་ཡོད་པས་དོན་བྱེད་མི་ནུས་པ་ཁོ་ན་ཀུན་རྫོབ་ཏུ་ཡོད་པའི་མཚན་གཞིར་མི་འཐད་
དོ་ཞེ་ན། དོན་བྱེད་ནུས་པ་ཆོས་ཅན། སྤྱིའི་མཚན་ཉིད་དུ་ཐལ། ཀུན་རྫོབ་ཙམ་དུ་ཡོད་པ་ཡིན་པའི་ཕྱིར། འདོད་ན། རང་འཛིན་ཤེས་པ་བསྐྱེད་པའི་བྱ་བ་བྱེད་པ་མིན་པར་ཐལ། རང་འཛིན་གྱི་བློ་ལ་ཕན་འདོགས་བྱེད་དུ་ཡོད་མེད་ཀྱི་

[212B] རྟགས་ཁས་བླངས། མིག་དང་གཟུགས་ལ་སོགས་པ་གཟུགས་འཛིན་དབང་པོའི་བློ་ལ་ཕན་བྱེད་དུ་ཡོད་མེད་ཀྱི་རྗེས་སུ་བྱེད་པ་མཐོང་བ་བཞིན་ནོ། །ཞེས་པ་མི་མཐུན་དཔེ་ཡིན་ནོ། །ཡང་ན་སློབ་
དཔོན་ལྷ་དབང་བློའི་བཞེད་པ་ལྟར། གལ་ཏེ་ཀུན་རྫོབ་ཀྱིས་ཀྱང་དོན་བྱེད་ནུས་པ་ཁས་ལེན་ན། སྤྱི་མཚན་ཀུན་ལ་དོན་བྱེད་ནུས་པ་དེ་ཡོད་པར་འགྱུར་ན། དེ་མི་འཐད་དེ། སྤྱི་མཚན་གྱིས་རང་འཛིན་ཤེས་པ་བསྐྱེད་པ་ཙམ་གྱི་བྱ་བ་
ཡང་མི་བྱེད་དོ་ཞེས་བཤད་པར་བྱའོ། །དེས་གཞན་ཡང་གོ་དགོས་པར་བསྟན་པ་ན། སྤྱི་མཚན་གྱིས་རང་འཛིན་ཤེས་པ་བསྐྱེད་མི་ནུས་པར་བསྟན་པ་དེ་ལས་ནི་དོན་གཞན་ཡང་རྟོགས་པར་བྱ་སྟེ། བུམ་པ་འདེགས་འཇོག་ལ་
སོགས་པའི་ལས་དོན་གཞན་དང། བུམ་པ་ཉིད་ཅེས་པའི་སྤྱི་དོན་གཞན་དང། བུམ་པའི་གྲངས་དོན་གཞན་སོགས་རང་ལ་རྟོག་པའི་བློ་གཟུང་ཡུལ་གྱི་སྒོ་ནས་བསྐྱེད་པ་ཡིན་པར་བཤད་པར་རྟོགས་པར་བྱ་བ་ཡིན་པའི་
ཕྱིར། དེ་དག་ལ་རྟོག་པའི་བློ་ཆོས་ཅན། ཁྱོད་ལས་དོན་གཞན་སོགས་ཀྱིས་གཟུང་དོན་བྱས་ནས་བསྐྱེད་པ་མ་ཡིན་ཏེ། ཁྱོད་རང་རྒྱུ་བརྡ་ཡིད་ལ་བྱེད་པ་དང་ཡིད་ཀྱི་རྩོལ་བ་སོགས་ནང་གི་ཡན་ལག་ཙམ་གྱི་རྗེས་སུ་འཇུག་ལྡོག་
བྱེད་པའི་ཕྱིར། གསུམ་པ་ལ། དངོས་དང། རྩོད་སྤང་ངོ། །དང་པོ་ནི། དོན་བྱེད་མི་ནུས་པ་སྤྱི་མཚན་ཡིན་ན། སྐྲ་ཤད་སོགས་ཀྱང་དེར་ཐལ་ལོ་ཞེ་ན། རབ་རིབ་ཅན་ལ་སྣང་བའི་སྐྲ་ཤད་སོགས་ནི་ཆོས་ཅན། སྤྱི་མཚན་མིན་ཏེ་

[213A]༄༅། །སུས་ཀྱང་ཇི་ལྟར་སྣང་བ་དེའི་དོན་དུ་མོས་ཤིང་ཞེན་པ་མེད་པའི་ཕྱིར། གཉིས་པ་ནི། ཐོགས་པའི་རེག་བྱ་དང་བྲལ་བའི་ནམ་མཁའ་ལ་སོགས་པ་ཡང་སྤྱི་མཚན་མིན་པར་ཐལ། དོན་དུ་མོས་ཤིང་ཞེན་པ་མེད་པའི་ཕྱིར་
ཅེ་ན། དངོས་པོར་མེད་པ་ཐོགས་པའི་རེག་བྱ་དང་བྲལ་ཙམ་ ཁྱོད་ལ་དོན་དུ་ཞེན་པ་མེད་པས་སྤྱི་མཚན་མིན་པའི་ཉེས་པ་དག་ཏུ་ཐལ་བར་མི་འགྱུར་བར་ཐལ། ཁྱོད་ཐ་སྙད་པའི་ཚད་མས་མེད་པར་དགག་པའི་སྒོ་ནས་
ཤེས་བྱར་འཛིན་ཅིང་རྟོགས་པའི་ཕྱིར། འོ་ན་སྐྲ་ཤད་སོགས་ཀྱང་སྤྱིར་ཐལ་ཏེ། ཤེས་བྱར་འཛིན་པ་ཡོད་པའི་ཕྱིར་ཅེ་ན། སྐྲ་ཤད་བདེན་རྫུན་དཔྱད་ནས་བདེན་པར་མེད་དོ་སྙམ་པའི་བློ་དེ་དག་གི་ཡང་ཆོས་ཅན། སྐྲ་ཤད་བདེན་པར་
མེད་པ་དེ་ལྟ་བུའི་དངོས་པོ་སྟེ་བདག་ཉིད་ཤེས་བྱ་ཡིན་པ་ལ་བཀག་པ་མེད་དེ། དེ་མེད་དགག་ཡིན་པའི་ཕྱིར། ཡང་ན་སྐྲ་ཤད་ལ་རྟོག་པའི་བློ་དེ་དག་གི་ཡང་ཆོས་ཅན། ཁྱོད་ལ་སྣང་བའི་སྐྲ་ཤད་ཀྱི་དོན་སྤྱི་དེ་ལྟ་བུ་ཤེས་བྱ་ཡིན་པ་
བཀག་པ་མེད་དེ། ཁྱོད་སྐྲ་ཤད་དོ་སྙམ་དུ་རྟོག་པའི་བློ་ཡིན་པའི་ཕྱིར་རོ། །སྐྲ་ཤད་ཉིད་ཤེས་བྱ་མིན་ན་གསལ་བར་སྣང་བ་འགལ་ལོ་ཞེ་ན། མི་འགལ་ཏེ། སྐྲ་ཤད་གསལ་བར་སྣང་བའི་རྣམ་པ་ཉིད་དབང་པོའི་ཤེས་པའི་རྫས་ཀྱི་ངོ་
བོའི་དོན་ཡིན་པའི་ཕྱིར། དེས་ན་སྐྲ་སོགས་སོ་ཞེས་བྱ་བར་རྟོག་པའི་བློ་དག་ནི་ཆོས་ཅན། སྤྱིའི་སྤྱོད་ཡུལ་ཅན་ཡིན་ཏེ། དོན་སྤྱི་གཟུང་ཡུལ་དུ་བྱེད་པའི་ཤེས་པ་ཡིན་པའི་ཕྱིར། རབ་རིབ་ཅན་གྱི་སྐྲར་སྣང་དབང་ཤེས་ཆོས་ཅན། གཟུང་

[213B] རྟོག་མེད་ལོག་ཤེས་ཡིན་པའི་ཕྱིར། གལ་ཏེ་སྐྲ་སོགས་གསལ་བར་སྣང་བ་ཤེས་པའི་ངོ་བོའི་དོན་ཡིན་ན། རྟོག་པ་ལ་བུམ་སྤྱི་སྣང་བའི་རྣམ་པ་ཡང་ནི་རྟོག་པའི་རྫས་སུ་འགྱུར་ལ། དེ་ལྟ་ན་རང་མཚན་དུ་ཐལ་བར་འགྱུར་
བས་གསལ་བར་སྣང་བར་འགྱུར་རོ་ཞེ་ན། བུམ་སྤྱིའི་རྣམ་པ་ཆོས་ཅན། རང་མཚན་དུ་ཐལ་བའི་སྒོ་ནས་སྐྱོན་ཡོད་པ་མིན་ཏེ། རང་མཚན་ཡིན་པ་དེ་ལྟར་འདོད་པའི་ཕྱིར། ཁྱོད་རྟོག་པ་ལ་གསལ་བར་མི་སྣང་བའི་རྒྱུ་མཚན་ཡོད་དེ། རྟོག་པས་
ཕྱིར་རྒོལ་གྱི་དོན་གྱི་ངོ་བོར་ཞེན་པ་ཉིད་ཀྱི་ཕྱིར། ཁྱོད་སྤྱི་ཡིན་ཏེ། རང་གི་གསལ་བ་ཀུན་ལ་ངོ་བོ་མཚུངས་པར་རྗེས་འགྲོ་བྱེད་པའི་ཕྱིར་དང། རང་མ་ཡིན་ལས་ལྡོག་པ་ལ་བརྟེན་པའི་ཕྱིར། གཉིས་པ་ལ། སྤྱི་མཚན་དངོས་པོ་ཡིན་པ་དགག་
པ། རང་མཚན་དངོས་པོར་བསྟན་པ། སྤྱི་མཚན་གྱི་དབྱེ་བའོ། །དང་པོ་ལ། དོན་དམ་པར་སྒྲའི་བརྗོད་བྱ་བཀག་པའི་སྒོ་ནས་དགག་པ། རིགས་པ་གཞན་གྱིས་དགག་པ། དོན་བསྡུ་བའོ། །དང་པོ་ལ། དངོས་པོ་དོན་དམ་པར་སྒྲའི་བརྗོད་བྱ་ཡིན་པ་དགག་
པ། སྒྲའི་བརྗོད་བྱ་དོན་དམ་པར་དེ་ཉིད་དང་གཞན་དུ་བརྗོད་དུ་མེད་པ། བརྗོད་དུ་ཡོད་པའི་ལན་དགག་པའོ། །དང་པོ་ལ། བཀག་པ་དངོས་དང། སྐྱོན་སྤོང་དགག་པའོ། །དང་པོ་ལ། གསལ་བ་རང་མཚན་དོན་དམ་པར་སྒྲའི་བརྗོད་བྱ་མིན་པ། ལྡན་མིན་
འདུ་བྱེད་དེར་མ་གྲུབ་པ། སྤྱི་ཡན་གར་བ་དེར་མ་གྲུབ་པའོ། །དང་པོ་ནི། གཟུགས་དེ་ཆོས་ཅན། ཕྱི་རོལ་གྱི་དངོས་པོའི་ངོ་བོ་མིན་པར་ཐལ། དོན་དམ་པར་སྒྲའི་བརྗོད་བྱ་ཉིད་ཡིན་པའི་ཕྱིར། ཁྱབ་པར་ཐལ། གཟུགས་མཐོང་བའི་དབང་ཤེས་ཀྱི་

[214A]༄༅། །རྒྱུ་དབང་པོ་སོགས་འབྲས་བུ་དང་བཅས་པ་ཉིད་ཀྱི་ཕྱིར། ཐལ་བ་དེས་འཕངས་པ་ནི། དོན་དམ་པར་སྒྲའི་བརྗོད་བྱ་མེད་དེ། གཟུགས་སོགས་ཕྱི་རོལ་གྱི་དངོས་པོ་མཐོང་བའི་དབང་བློ་ཡོད་པའི་ཕྱིར། ཅེས་པ་སྟེ་གཟུགས་སོཌ་
དོན་ དེ་ལྟ་ན་དབང་ཤེས་དོན་མེད་དུ་ཐལ་བར་འགྱུར་རོ། །དེས་ན་སྤྱི་མཚན་དངོས་པོ་ཡིན་ན་སྒྲའི་བརྗོད་བྱ་དོན་དམ་པར་གྲུབ་པར་འགྱུར་
ལ། དེ་ལྟ་ན་དེ་ཉིད་ཀྱིས་ཕྱི་རོལ་གྱི་དོན་ཁེགས་པས་བུམ་པའི་དོན་སྤྱི་དེ་ཆོས་ཅན། བུམ་པའི་དངོས་པོ་མིན་པར་ཐལ། དོན་དམ་པར་སྒྲའི་བརྗོད་བྱ་ཉིད་ཡིན་པའི་ཕྱིར། དེ་དངོས་པོ་ཡིན་ན་བུམ་པར་འགྱུར་དགོས་པས་སོ། །གཉིས་
པ་ལ། བསྟན་པ་དང། བཤད་པའོ། །དང་པོ་ནི། བྱེ་བྲག་ཏུ་སྨྲ་བ་སོགས་ན་རེ། ཁོ་བོ་ཅག་ལྟར་ན་ལྡན་མིན་འདུ་བྱེད་ཀྱིས་བསྡུས་པའི་མིང་རང་མཚན་དངོས་སུ་བརྗོད་ནས། དེ་ལས་དོན་གྱི་མཚན་མ་ལ་འཇུག་དེ་ལས་ཕྱི་རོལ་གྱི་
དོན་ལ་འཇུག་པས་མིང་སོགས་ཚུལ་དེ་ལྟར་བརྗོད་པ་ལ་དབང་པོའི་ཚོགས་དོན་མེད་པར་མི་འགྱུར་རོ་ཞེ་ན། འཆད་པ་པོ་དང་ཉན་པ་པོའི་བློ་ཁོ་ན་དང་འབྲེལ་བ་དང། བརྗོད་བྱ་ཕྱི་རོལ་གྱི་དོན་དང་རྗེས་སུ་འབྲེལ་བ་ཅན་དང། དེ་གསུམ་
གང་དང་ཡང་འབྲེལ་པ་མེད་པ་ཅན་གྱི་མིང་སོགས་རང་མཚན་དོན་དམ་པར་སྒྲའི་བརྗོད་བྱ་མ་ཡིན་པར་ཐལ། དེ་ལ་འོག་ནས་གནོད་པ་སྟོན་པའི་ཕྱིར། གཉིས་པ་ལ། བློ་ཁོ་ན་དང་འབྲེལ་པ་བརྗོད་པ་དགག་པ། འབྲེལ་མེད་བརྗོད་པ་

[214B] དོན་དང་འབྲལ་པ་བརྗོད་པ་དགག་པའོ། །དང་པོ་ལ། ཐལ་བ་དགོད་པ་དང། དེའི་ལན་དགག་པའོ། །དང་པོ་ནི། བུམ་པ་ཞེས་པའི་སྒྲ་ལས། དོན་བུམ་པ་ལ་འཁྲུལ་མེད་དུ་འཇུག་པར་མི་འགྱུར་བར་ཐལ། སྒྲ་དེས་འཆད་ཉན་བྱེད་པའི་བློ་
ཁོ་ན་དང་འབྲེལ་བའི་མིང་རང་མཚན་བརྗོད་པའི་ཕྱིར། གཉིས་པ་ནི། གལ་ཏེ་མིང་གིས་དོན་གྱི་མཚན་མ་བརྗོད། དོན་གྱི་མཚན་མ་དང། ཕྱི་རོལ་གྱི་དོན་ཚུལ་འདྲ་བ་ལས་འཁྲུལ་ནས་ཕྱི་རོལ་གྱི་དོན་ལ་འཇུག་པར་འགྱུར་རོ་ཞེ་ན། དུས་
ཀུན་ཏུ་དོན་ཁོ་ན་ལ་འཇུག་པ་མི་འཐད་པར་རེས་འགའ་དོན་གྱི་མཚན་མ་ལ་འཇུག་པར་ཐལ། དེ་གཉིས་འདྲ་བས་འཁྲུལ། འཁྲུལ་པས་འཇུག་པའི་ཕྱིར། ཡུལ་གཅིག་ཁོ་ན་ལ་གནས་པར་འཁྲུལ་བ་མིན་པར་ཐལ། རྣམ་པ་མེད་
བཞིན་དུ་ཡུལ་ཐ་དད་ཁོ་ན་མཐོང་བའི་ཕྱིར། རྟོག་པའི་ཤེས་པ་ལ་སྣང་བའི་དོན་སྒྲས་བརྗོད་པ་ལ། སྒྲ་ལས་དོན་ལ་མི་འཇུག་པའི་ཉེས་པ་མཚུངས་པ་མིན་པར་ཐལ། སྒྲ་ལས་དོན་རང་མཚན་མཐོང་བའི་མངོན་སུམ་གྱིས་བསྐྱེད་པའི་
དོན་གྱི་རྣམ་པ་དེ་འདྲ་སྣང་བའི་བློ་སྐྱེ་བའི་ཕྱིར། གཞན་གྱི་ལུགས་ལ་དེ་འདྲ་མེད་དེ། ཕྱི་རོལ་དོན་གྱི་རྣམ་པ་སྣང་བའི་བློ་ཁས་ལེན་པ་མེད་པའི་ཕྱིར། མིང་རང་མཚན་གྱི་རྣམ་པ་ཤར་བར་ཁས་ལེན་ནོ་ཞེ་ན་ཡང། མིང་འཛིན་པའི་རྣམ་ཤེས་
ཆོས་ཅན། ཁྱོད་ལས་རྫས་ཐ་དད་པའི་མིང་གཟུང་དོན་དུ་བྱས་ནས་འཛིན་པ་མིན་པར་ཐལ། དེ་འདྲའི་མིང་རྒྱབ་རྟེན་ཚད་མ་ཅན་མིན་པའི་ཕྱིར། དེར་ཐལ། དེ་འདྲའི་མིང་རང་མཚན་ལོག་སྟོབས་ཀྱིས་རང་འཛིན་ཤེས་པ་ལྡོག་པ་གྲུབ་པ་མེད་

[215A]༄༅། །པའི་ཕྱིར། ཤེས་པ་ཀུན་གཟུང་དོན་རང་མཚན་དང་ལྡན་པའི་ཕྱིར་མ་གྲུབ་བོ་ཞེ་ན། དེ་ལྟར་འཐད་པ་མིན་པར་ཐལ། རྨི་ལམ་ལ་སོགས་པའི་ཤེས་པ་རྣམ་པ་གཞན་དུ་གཟུང་དོན་དང་མི་ལྡན་པར་མཐོང་བའི་ཕྱིར། རྨི་ལཾ་
གྱི་སྔོ་སོགས་སྣང་བའི་ཤེས་པ་ཆོས་ཅན། ལྡན་པ་མ་ཡིན་པའི་འདུ་བྱེད་གཟུང་དོན་དུ་བྱས་པ་ལས་ཀྱང་སྐྱེ་བ་མིན་ཏེ། སྔོན་པོ་ལ་སོགས་པའི་རྣམ་པར་སྣང་བའི་ཕྱིར། ཁྱོད་ལ་སྣང་བའི་སྔོ་སོགས་དེ་ཕྱི་རོལ་གྱི་དོན་ཡང་མིན་པར་ཐལ་
དེ་ལ་གོ་ས་གནོན་པའི་ཐོགས་པ་ཅུང་ཟད་ཀྱང་མེད་པའི་ཕྱིར། དེས་ན་དེ་རང་སྣང་མཁན་གྱི་ཤེས་པའི་བདག་ཉིད་ཡིན་ཏེ། རུང་ཡུལ་དེར་གནས་པའི་སྐྱེས་བུ་གཞན་གྱིས་མི་ཤེས་པར་རང་ཉིད་ཁོ་ རིགས་པ་དེས་
ནི་མིང་སོགས་ཀྱང་རང་སྣང་མཁན་གྱི་ཤེས་པ་ལས་དོན་གཞན་མིན་པར་བརྗོད་པ་ཡིན་ཏེ། རུང་ཡུལ་དེར་གནས་པའི་སྐྱེས་བུ་གཞན་གྱིས་མི་ཤེས་པར་རང་ཉིད་ཁོ་ནས་ཤེས་པ་དེ་ཤེས་པ་དེའི་བདག་ཉིད་དུ་བསྟན་པའི་ཕྱིར། གཞན་
ཡང་མིག་ལ་སོགས་པའི་བློ་གཟུང་དོན་དང་ལྡན་པར་འདོད་པ་དེ་ཉིད་རྒྱུ་མཚན་གང་གིས་འདོད། གལ་ཏེ་དོན་གྱིས་རྣམ་པ་གཏད་པའི་སྒོ་ནས་ཕན་འདོགས་པའི་ནུས་པ་མཐོང་བའི་ཕྱིར་འདོད་དོ་ཞེ་ན། དབང་ཤེས་ལས་གཞན་
པ་མིང་འཛིན་པའི་ཤེས་པ་ཆོས་ཅན། གཟུང་དོན་མེད་པ་ཅན་ཐོབ་པར་འགྱུར་བར་ཐལ། དེས་ཕན་འདོགས་པའི་ནུས་པ་མ་མཐོང་བའི་ཕྱིར། གཉིས་པ་ནི། འཆད་ཉན་བྱེད་པ་པོའི་བློ་དང་དོན་རང་མཚན་གང་དང་ཡང་འབྲེལ་མེད་ཀྱི་

[215B] སྒྲ་ལས་དོན་ལ་འཇུག་པར་མི་འགྱུར་བར་ཐལ་ལོ། །གསུམ་པ་ནི། གལ་ཏེ་དོན་རང་མཚན་དང་འབྲེལ་པ་དང་ལྡན་པའི་མིང་རང་མཚན་བརྗོད་དོ་ཞེ་ན། འདས་མ་འོངས་ཀྱི་དོན་ལ་བརྟེན་པའི་མིང་རང་མཚན་
སྒྲའི་བརྗོད་བྱ་མིན་པར་ཐལ། དེ་ནི་དོན་རང་མཚན་དང་ལྷན་ཅིག་ཟད་ཅིང་མ་སྐྱེས་ནས་མེད་པའི་ཕྱིར། གསུམ་པ་ལ། སྒྲས་སྤྱི་ཡན་གར་བ་བརྗོད་པ་མི་སྲིད། སྲིད་ན་ཧ་ཅང་ཐལ་བའོ། །དང་པོ་ནི། རྗོད་བྱེད་སྒྲ་ཡིས་དངོས་པོ་བརྗོད་ཀྱང་སྤྱི་ཡན་
གར་བ་བརྗོད་པའི་ཕྱིར། གལ་ཏེ་དབང་པོའི་ཚོགས་དོན་མེད་དུ་ཐལ་བར་མི་འདོད་ཅིང་མི་རིགས་སོ་ཞེ་ན། ལུགས་དེ་ལ་སྐྱོན་དེ་མི་འབྱུང་བ་མིན་པར་ཐལ། སྒྲས་སྤྱི་ཡན་གར་བ་བརྗོད་པ་མེད་པའི་ཕྱིར། གཉིས་པ་ནི། སྤྱི་ཡན་གར་བ་
བརྗོད་དོ་ཞེ་ན་ཡང། སྤྱི་དེ་ཆོས་ཅན། གསལ་བའི་མཚུངས་པ་མིན་པར། གསལ་བས་གསལ་བར་བྱས་པ་མིན་པར་ཐལ། དེ་ལ་བལྟོས་མེད་ཡན་གར་དུ་གནས་པའི་དངོས་པོ་ཡིན་པའི་ཕྱིར། ཁྱོད་གསལ་བ་ཡོད་མེད་ཀྱི་དུས་
རྟག་ཏུ་དམིགས་པར་འགྱུར་བར་ཐལ། དེ་ལ་བལྟོས་མེད་ཀྱི་རྟག་པ་ཉིད་ཡིན་པ་དེས་ནའི་ཕྱིར། གལ་ཏེ་ཡང་གསལ་བས་གསལ་བར་བྱས་པ་ལས། སྤྱི་མངོན་སུམ་ལ་གསལ་བར་སྣང་བ་ཡིན་པས་བལྟོས་མེད་མ་ཡིན་ནོ་ཞེ་
ན། སྤྱི་བདག་ལ་དམིགས་པའི་ཤེས་པ་བསྐྱེད་པ་ལ་ཕན་འདོགས་པའི་ནུས་པ་གང་ཡིན་པ་དེ་ཆོས་ཅན། དུས་རྟག་ཏུ་ནུས་པ་ཉིད་ཡིན་པར་ཐལ། འབྲས་བུ་བསྐྱེད་པའི་ནུས་པ་གང་ཞིག། རྟག་པའི་ཕྱིར། གལ་ཏེ་དུས་འགའ་

[216A]༄༅། །ཞིག་གི་ཚེ་ནུས་མེད་དུ་འགྱུར་ན། དེ་ནི་དུས་ཀུན་གྱི་ཚེ་ནུས་མེད་དུ་འགྱུར་བར་ཐལ། དུས་འགའ་ཞིག་གི་ཚེ་ནུས་མེད་དུ་འགྱུར་བ་གང་ཞིག་རྟག་པའི་ཕྱིར། ཁྱབ་པ་བསྒྲུབ་པ་ནི། སྤྱི་དེ་ཡིས་འབྲས་བུ་བསྐྱེད་པའི་ནུས་པ་ཡོད་ན་དུས་
རྟག་ཏུ་ནུས་པ་དང་ལྡན་པའམ། མེད་ན་རྟག་ཏུ་ནུས་པ་མེད་པ་ཅན་དུ་ངོ་བོ་ཉིད་ཀྱིས་གང་གནས་པའི་སྤྱི་དེ་ཆོས་ཅན། ཁྱོད་ཀྱི་ནུས་པ་འཕེལ་བའམ་ཟད་པར་བྱ་བའི་ཕྱིར་ཏུ་མཐུན་རྐྱེན་དང། འགལ་རྐྱེན་གྱི་ནུས་པ་གང་ཡང་མི་འཇུག་པར་
ཐལ། རྐྱེན་གྱིས་བཅོས་སུ་ཡོད་པ་མིན་པའི་ཕྱིར་ཏེ། རྟག་པ་ཡིན་པའི་ཕྱིར། སྤྱི་འཛིན་པ་ཡི་རྣམ་པར་ཤེས་པ་ལ་སྣང་བ་དེ་དང་རྗེས་སུ་འབྲེལ་པའི་སྔོན་པོ་ལ་སོགས་པའི་རྣམ་པའི་ཆ་བསྙོན་མི་ནུས་པར་རྣམ་པར་ངེས་པའི་རྣམ་པ་གང་ཡིན་
པ་དེ་ཆོས་ཅན། ཁྱོད་སྤྱི་བློ་དེ་ལ་རྒྱུ་གང་གིས་ཀྱང་སྤྲུལ་ཞིང་བསྐྱེད་པ་མི་འཐད་པར་ཐལ། ཁྱོད་ཁ་དོག་གི་སྤྱིའི་རྣམ་པ་གང་ཞིག་སྤྱི་བློས་སྤྱི་ཡན་གར་བ་གཟུང་དོན་དུ་བྱེད་པའི་ཕྱིར། གཉིས་པ་ན། གལ་ཏེ་བདག་རྐྱེན་སྒྲ་ལ་བརྟེན་ནས་སྒྲ་
བྱུང་གི་ཤེས་པས་ལྐོག་གྱུར་གྱི་དོན་རང་མཚན་གཟུང་དོན་དུ་བྱས་ནས་འཛིན་པ་ཡིན་ལ། དབང་ཤེས་ཀྱིས་མངོན་སུམ་དུ་གྱུར་པའི་དོན་ཉིད་ཤེས་པའི་ཕྱིར་ན་དངོས་པོ་དོན་དམ་པར་སྒྲས་བརྗོད་ཀྱང་དབང་པོའི་ཚོགས་དོན་མེད་མིན་ནོ་
ཞེ་ན། དབང་ཤེས་དང་གཟུགས་སྒྲ་སོགས་ལས་སྐྱེས་པའི་སྒྲ་བྱུང་གི་བློ་ཆོས་ཅན། རང་ཡུལ་གསལ་མི་གསལ་ཐ་དད་དུ་སྣང་བ་གང་ལས་ཀྱང་ཡིན་པ་མི་འཐད་པར་ཐལ། དངོས་པོ་གཅིག་གཟུང་དོན་དུ་བྱས་ནས་འཛིན་པ་འདྲ་བའི་ཕྱིར་

[216B] དངོས་དང། དེས་གྲུབ་པའི་དོན་ཏོ། །དང་པོ་ནི། རིགས་དེ་རིགས་ལྡན་གསལ་བ་དང་རྫས་གཅིག་མིན་པར་ཐལ། གང་གི་ཕྱིར་ན་གསལ་བའི་ངོ་བོ་གཞན་ལ་བརྟེན་པ་མེད་པར་འགྱུར་བའི་ཕྱིར། གལ་ཏེ་སྤྱི་གསལ་རྫས་ཐ་དད་དུ་གྲུབ་བོ་ཞེ་ན་
སྤྱི་ཆེས་ཅན། གསལ་བའི་འབྲས་བུ་ཉིད་དུ་བརྗོད་རིགས་པར་ཐལ། དེ་ཁྱོད་ཀྱི་དོན་གཞན་གྱི་བལྟོས་ས་ཡིན་པའི་ཕྱིར། མེ་དུ་རྟོག་པ་ཡིས་ནི་འབྲེལ་བར་བྱེད་པ་ཡིན་གྱི་འབྲེལ་པ་རྫས་སུ་གྲུབ་པ་མེད་པར་ཐལ། འབྲས་བུ་དུ་བ་གྲུབ་ཟིན་པའི་འོག་ཏུ་
ཡང་མེ་ལ་རིག་ལས་པ་མེད་པར་ཐལ། དུ་བ་རང་གི་རྒྱུ་ལས་ངེས་པར་གྲུབ་དགོས་པའི་ཕྱིར། དུ་བ་ཆོས་ཅན། མེ་ལ་རིག་ལས་པ་མིན་ཏེ། གྲུབ་ཟིན་པའི་ཕྱིར། ཅེས་པ་གཞུང་འདིའི་དོན་མིན་ཏེ། དེ་ལྟ་ན། དུ་བ་ཆོས་ཅན། འབྲས་བུ་ཡིན་ཏེ། ཕན་གདགས་
བྱ་ཡིན་པའི་ཕྱིར། ཅེས་པ་ཡང་དག་ཏུ་མི་རུང་བར་ཐལ། དུ་བ་གྲུབ་ན་ཕན་གདགས་བྱར་འགལ་བས་ཕྱོགས་ཆོས་མི་འགྲུབ། མ་གྲུབ་ན། དམ་བཅའ་ཚད་མས་བསལ་བས་བསྒྲུབ་བྱ་མི་འགྲུབ་པའི་ཕྱིར། དེས་ན་དུ་བ་འདིའི་རྒྱུ་འདིའོ་ཞེས། དུ་བ་གྲུབ་པའི་
འོག་ཏུ་མེ་ལ་རག་ལས་པ་ལྟ་བུའི་འབྲེལ་པ་འཛིན་པར་བྱད་ལ། འབྲེལ་པ་དེ་རྫས་སུ་གྲུབ་ན། དོན་ཡང་དེ་ལྟར་གྲུབ་དགོས་པས་དེ་ལ་དགག་པ་མཛད་དོ། །དེས་ན་སློབ་དཔོན་ལྷ་དབང་བློས་དེ་ལ་གྲུབ་པའི་འོག་ཏུ་ས་བོན་ལ་སོགས་པ་ཡང་ཅུང་ཟད་
མི་བྱེད་པ་དེས་ན། དེ་ནི་རིག་ལས་པ་མེད་ཅེས་བཤད་དོ། །སྤྱི་དོན་གཞན་དང་གསལ་བའི་འབྲེལ་པ་ཇི་ལྟར་ཡང་རྫས་སུ་གྲུབ་པ་ཅི་ཞིག་ཀྱང་མི་འཐད་པར་ཐལ། དེ་གཉིས་རྒྱུ་འབྲས་མིན་པའི་རྫས་ཐ་དད་གང་ཞིག་རྒྱུ་འབྲས་ཀྱི་འབྲེལ་པ་ཡང་

[217A]༄༅། །རྫས་སུ་མ་གྲུབ་པའི་ཕྱིར། སྤྱི་དེ་ཆོས་ཅན། གསལ་བ་དང་འབྲེལ་མེད་དུ་ཐལ། དེ་ལ་བལྟོས་མེད་ཀྱི་རྫས་གཞན་ཉིད་ཡིན་པའི་ཕྱིར། དེ་ཆོས་ཅན། རང་བཞིན་མེད་པར་གྲུབ་སྟེ། གསལ་བ་རང་མཚན་དང་རྫས་གཅིག་དང་
ཐ་དད་གང་དུ་ཡང་མ་གྲུབ་པ་དེའི་ཕྱིར། སྤྱི་དངོས་པོར་མེད་ན་རི་བོང་རྭ་ལ་སོགས་པ་ཡང་སྤྱིར་འགྱུར་རོ་ཞེ་ན། མེད་པ་རིགས་སུ་ཐལ་བར་མི་འགྱུར་བར་ཐལ། མེད་པ་གསལ་བ་དེ་ལ་བལྟོས་པ་མེད་པའི་ཕྱིར། གཉིས་པ་ནི། རིགས་སུ་བཏགས་
པའི་རྟོག་པའི་གཟུང་ཡུལ་ཆོས་ཅན། ངོ་བོ་ཅུང་ཟད་ཀྱང་མེད་པ་ཡིན་ཏེ། རྫས་གཅིག་དང་ཐ་དད་དུ་མ་གྲུབ་པ་དེ་ཡི་ཕྱིར། ཁྱོད་སྒྲས་བརྗོད་པས་དོན་རང་མཚན་ལ་མི་འཇུག་པའི་སྐྱོན་མེད་པར་ཐལ། དོན་རང་མཚན་གྱི་ངོ་བོ་ལ་བརྒྱུད་ནས་
བརྟེན་ནས་ཁྱད་པར་རང་མཚན་དེ་ལ་འཇུག་པའི་དོན་ཅན་གྱི་རྗོད་བྱེད་ཀྱི་སྒྲ་རྣམས་ཀྱིས་ཁྱོད་རབ་ཏུ་བསྟན་པའི་ཕྱིར། དེ་ལ་ཤིང་མ་ཡིན་ལས་ལོག་པའི་ངོ་བོར་སྣང་བའམ་དོན་ཤིང་གསལ་རྣམས་ལ་རིགས་གཅིག་པ་དེ་ཉིད་དུ་
འཛིན་པའི་སྤྱི་བློ་གང་ཡིན་པ་དེ་ཆོས་ཅན། སྣང་བཏགས་གཅིག་ཏུ་འཁྲུལ་པའི་རྒྱུ་མཚན་ཡོད་དེ། ཐོག་མ་མེད་པའི་དུས་ཅན་གྱི་ཤིང་རང་མཚན་མཐོང་བ་གོམས་པའི་རྟོག་པའི་བག་ཆགས་ཀྱིས་ཉེར་ལེན་བྱས་ནས་སྤྲུལ་པ་
ཡིན་པའི་ཕྱིར། དོན་ཤིང་གསལ་རྣམས་ཀྱི་སྤྱི་གང་ཡིན་པ་གཞན་ཤིང་མ་ཡིན་ལས་ལྡོག་པའི་མཚན་ཉིད་ཅན། ཤིང་སྒྲ་འདི་དག་གིས་གང་བརྗོད་པའི་གཞན་སེལ་དེ་ཆོས་ཅན། ཁྱོད་ལ་ངོ་བོ་ཅུང་ཟད་ཀྱང་མེད་དེ། དེ་

[217B] ངོ་བོ་ཅུང་ཟད་ཀྱང་མེད་པ་ཡིན་ཡང་ཤིང་གསལ་རྣམས་རིགས་གཅིག་པའི་སྤྱི་ཉིད་དུ་མཐོང་ཞིང་ཞེན་པའི་སྤྱི་བློའི་སྣང་བ་དེ་ཆོས་ཅན། ཁྱོད་ལ་ངོ་བོ་ཅུང་ཟད་མེད་པ་ཡིན་ཡང། སྤྱིར་འདོད་པའི་རྒྱུ་མཚན་ཡོད་དེ་
ཁྱོད་དོན་ཤིང་གསལ་རྣམས་ལ་རིགས་གཅིག་ཏུ་འཁྲུལ་པའི་སྤྱི་བློའི་སྣང་བ་ཡིན་པའི་ཕྱིར། སྤྱི་བློ་དེ་ཡང་ཆོས་ཅན། གཟུང་དོན་གྱི་ངོ་བོ་ཅན་མ་ཡིན་ཏེ། བསླད་པའི་ཕྱིར་དང། ཁྱོད་ལ་སྣང་བ་དེ་ཁོ་ན་ཉིད་དུ་ན་དོན་རང་མཚན་དུ་དངོས་
སུ་མེད་པའི་ཕྱིར། རིགས་དེ་རྫས་དེ་ཉིད་དང་གཞན་དུ་བརྗོད་པར་བྱ་བ་མིན་པར་ཐལ། ངོ་བོ་མེད་པས་སོ། །འདི་ཡན་ཆད་སྒྲའི་བརྗོད་བྱ་དོན་དམ་པར་བརྗོད་དུ་མེད་པར་བསྟན་བཞེད་པ་ཡིན་ལ། དེ་གཞན་གྱིས་བཏགས་པའི་རིགས་ལ་
བརྟགས་ནས་དགག་པ་མཛད་དོ། །གསུམ་པ་ནི། གལ་ཏེ་བུམ་པའི་སྤྱི་རང་གི་གསལ་བ་ལས་རྫས་དེ་ཉིད་དང་གཞན་དུ་བརྗོད་དུ་མེད་ཀྱང་བརྗོད་མེད་དུ་མི་འགྱུར་ཏེ། སྣམ་བུ་ལ་སོགས་པའི་བརྗོད་བྱ་འགའ་ཞིག་ལས་གཞན་དུ་བརྗོད་
པར་བྱ་བའི་དངོས་པོར་འདོད་དོ་ཞེ་ན། བུམ་སྤྱི་ཆོས་ཅན། ཇི་ལྟར་ཡང་བུམ་པ་ལས་རྫས་དེ་ཉིད་དང་གཞན་གང་དུ་ཡང་བརྗོད་བྱ་མིན་པ་ཉིད་མ་ཡིན་པར་ཐལ། ཁྱེད་རྣམས་དངོས་པོར་མཚུངས་པའི་ཕྱིར། སྣམ་བུ་ལས་རྫས་
གཞན་དུ་བརྗོད་པར་བྱ་བ་ཡང་མིན་པར་ཐལ། དངོས་པོར་མེད་པའི་ཕྱིར། འོ་ན་བུམ་སྤྱི་དང་སྣམ་བུའི་སྤྱི་སོ་སོར་བརྗོད་པ་འགལ་ལོ་ཞེ་ན། དེ་གཉིས་རྫས་སུ་མ་གྲུབ་ཀྱང་སོ་སོར་བརྗོད་བ་མི་འགལ་ཏེ། ཉེར་ལེན་བུམ་སྣམ་རྫས་

[218A]༄༅། །ཐ་དད་ལ་བརྟེན་ནས་ཐ་དད་དུ་ཉེ་བར་བཏགས་པ་ཙམ་ཡིན་པའི་ཕྱིར། གལ་ཏེ་འདས་པ་དང་མ་འོངས་པའི་དོན་ལའང། སྤྱི་དངོས་པོ་བ་ཡོད་པ་ཡི་རྒྱུ་ཅན་གྱི་མཉན་པ་དག་འཇུག་པར་འགྱུར་རོ་ཞེ་ན། སྤྱི་ཆོས་ཅན། དངོས་
པོར་མེད་པའི་ཆོས་སུ་ཇི་ལྟར་ཡང་འགྱུར་བ་མི་འཐད་པར་ཐལ། རྫས་སུ་ཡོད་པའི་ཕྱིར། གལ་ཏེ་སྤྱི་དེ་འདས་མ་འོངས་ཀྱི་ཆོས་སུ་ཉེ་བར་བཏགས་པ་ལས་སྒྲ་དེ་འཇུག་པར་འདོད་དོ་ཞེ་ན། བུམ་པ་ཞེས་པའི་སྒྲ་ཆོས་ཅན། ཁྱོད་སྣམ་
བུ་ལ་དངོས་མིང་དུ་མི་འཇུག་ལ། འདས་མ་འོངས་ཀྱི་བུམ་པ་ལ་འཇུག་པའི་ཁྱད་པར་མེད་པར་ཐལ། ཁྱོད་སྤྱི་དོན་གཞན་ཁྱད་ཆོས་སུ་ཡོད་པས་དངོས་མིང་དུ་འཇུག་པ་གང་ཞིག་ཁྱོད་དངོས་མིང་དུ་འཇུག་པའི་རྒྱུ་མཚན་གང་ཞིག་ཡིན་
པ་དེ་སྣམ་སོགས་ལ་མེད་ལ། ད་ལྟར་བའི་བུམ་པ་ཡི་དངོས་པོར་མེད་པའི་འདས་མ་འོངས་དང་ཉེ་བའི་རྒྱུ་མཚན་གང་ཡང་མེད་པའི་ཕྱིར། རི་དྭགས་ཀྱི་རྒྱལ་པོ་ལ་སེངྒེ་ཞེས་པའི་མིང་དངོས་མིང་དང། བྲམ་ཟེའི་ཁྱེའུ་ལ་དེ་ལྟར་བཏགས་
མིང་དུ་འཇིག་རྟེན་ན་བརྗོད་པའི་རྒྱུ་མཚན་ཡོད་དེ། མིང་གང་ལས་བློ་འཁྲུལ་པ་མེད་པར་འཇུག་པའི་མིང་དེ་དོན་དེའི་དངོས་མིང་དང། བློ་འཁྲུལ་མེད་དུ་མི་འཇུག་པར་འདྲ་འབྲེལ་ལ་སོགས་པའི་སྒོ་ནས་དངོས་མིང་གི་ཡུལ་སྒྲོ་འདོགས་
པའི་དོན་འགའ་ཞིག་ལ་བཏགས་མིང་དུ་འཇུག་པའི་ཕྱིར། དངོས་མིང་དང་བཏགས་མིང་སྦྱོར་བ་ལ་ཁྱད་ཆོས་དོན་གཞན་ལྡན་པ་དང་མི་ལྡན་པའི་ཁྱད་པར་དགོས་པ་མ་ཡིན་པར་ཐལ། ཁྱད་ཆོས་དོན་གཞན་མེད་ན་ཡང་འགྲོ་བ་ཡིས་

[218B] དོན་དེ་དང་ཆོས་འགའ་ཞིག་མཚུངས་པའི་འཁྲུལ་ནས་དེའི་མིང་དུ་རྟོག་པ་ཅན་གྱི་དོན་གཞན་ལ་མིང་དེ་ཕལ་པ་ལ་བཏགས་མིང་དུ་འཇུག་པ་ཡིན་པའི་ཕྱིར་
དེའི་དཔེ་ནི། སྒྲ་འཇུག་པ་དངོས་པོ་ཁོ་ནའི་རྗེས་སུ་བྱེད་པ་མ་ཡིན་ཏེ། ཇི་ལྟར་དགྲ་འདུལ་བའི་ནུས་པ་མེད་པའི་བུའི་དངོས་པོ་ལ་བུ་མེད་ཅེས་པའི་བཏགས་མིང་གྲངས་ཅན་གྱི་རྟོག་པས་བཏགས་པ་ཇི་ལྟ་བ་བཞིན་དུ། དོན་བྱེད་ནུས་པའི་ཡུལ་གྱི་རྒན་
པོ་ལའང། གཙོ་བོ་ལ་སོགས་པའི་མཉན་པ་སྐྱེ་བོས་བྱས་པ་ཡིན་པའི་ཕྱིར། གཉིས་པ་ལ། སྤྱི་མཚན་དངོས་པོ་ཡིན་པ་ཡུལ་ཅན་གྱི་ངོས་ནས་བརྟགས་ལ་དགག་པ་དང། ཡུལ་གྱི་ངོས་ནས་བརྟགས་ལ་དགག་པའོ། །དང་པོ་ནི། མ་བཞིག་པ་ད་
ལྟར་བའི་བུམ་པ་ལ་རྟོག་པའི་བློ་ཆོས་ཅན། དངོས་པོ་རང་མཚན་གཟུང་དོན་ སྒྲའི་བདག་རྐྱེན་ལས་བཞིག་པ་ལ་རྟོག་པའི་བློ་ལ་ཅི་འདྲ་སྣང་བ་དེ་དང་འདྲ་བར་མི་གསལ་བར་སྣང་བའི་ཕྱིར། ཁྱབ་པར་
ཐལ། རྣ་བ་ལ་སོགས་པའི་རྣམ་པར་ཤེས་པ་རང་མཚན་གཟུང་དོན་དུ་ཡོད་པ་ཅན་ལ་འདས་པ་ལ་རྟོག་པ་དང་སྣང་ཚུལ་མཚུངས་པ་དེ་དག་མེད་པའི་ཕྱིར། སྤྱི་ཡན་གར་བ་ཙམ་གཟུང་དོན་དུ་བྱས་ནས་འཛིན་པའི་ཕྱིར། སེམས་གཉིས་པོ་
དག་སྣང་བ་མཚུངས་པ་ཡིན་གྱི་རང་མཚན་མི་འཛིན་པ་མིན་ནོ་ཞེ་ན། སྤྱི་འཛིན་གྱི་ཤེས་པ་དེ་ཆོས་ཅན། གསལ་བ་ལ་བལྟོས་མེད་ཀྱི་སྤྱི་འབའ་ཞིག་གཟུང་དོན་དུ་བྱེད་པ་མ་ཡིན་པར་ཐལ། དེ་ལྟ་བུ་འཛིན་པར་བྱེད་པ་སྔར་རྣམ་པར་

[219A]༄༅། །བཟློག་ཟིན་པའི་ཕྱིར། གཉིས་པ་ལ། གསལ་བ་དང་རྫས་གཅིག་དང་ཐ་དད་བརྟགས་ལ་དགག་འབྲས་བུ་ཡིན་མིན་བརྟགས་ལ་དགག་བརྡ་ལ་བལྟོས་པའི་རྟགས་ཀྱིས་དགག་ཤེས་པ་ལ་ཡན་གར་བར་མི་སྣང་བའི་རྟགས་ཀྱིས་
དགག་པའོ། །དང་པོ་ནི། ཕན་ཚུན་ཁྱད་པར་ཅན་རྣམ་འགྱུར་གྱི་དངོས་པོ་རྫས་ཐ་དད་པ་རྣམས་ཆོས་ཅན། ཆ་ཤས་ཀྱི་ཁྱད་པར་མེད་པའི་སྤྱི་གཙོ་བོའི་ངོ་བོར་ཇི་ལྟར་ཡང་འགྱུར་བ་མི་འཐད་པར་ཐལ། རྫས་ཐ་དད་ཡིན་པའི་ཕྱིར། ཁྱབ་
པ་མེད་དེ། རང་བཞིན་གཅིག་ཀྱང་གནས་སྐབས་ཐ་དད་དོ་ཞེ་ན་སྤྱི་གསལ་དེ་དངོས་པོ་ཆ་མེད་གཅིག་གི་རང་བཞིན་དུ་ཇི་ལྟར་ཡང་འགྱུར་བ་མི་འཐད་པར་ཐལ། རང་བཞིན་ཆ་མེད་གཅིག་དང་རྣམ་འགྱུར་རྫས་ཐ་དད་པའི་ངོ་བོ་ཉིད་
གཉིས་སུ་ཡོད་པའི་ཕྱིར། གལ་ཏེ་གསལ་བ་དེ་དག་གི་མཚུངས་པ་ཡི་དངོས་པོ་སྤྱི་དེ་དག་གསལ་བ་དེ་དག་ལས་རྫས་གཞན་ཉིད་དོ་ཞེ་ན། གསལ་བ་དེ་དག་གི་སྤྱི་ཞེས་པ་འབྲེལ་མེད་དུ་འགྱུར་བར་ཐལ། སྤྱི་གསལ་རྫས་ཐ་དད་
པའི་ཕྱིར། དོན་ནི། བུམ་གསལ་དུ་མ་ལ་བུམ་པའོ་སྙམ་པའི་བློ་འབྲེལ་མེད་དུ་ཐལ་ཞེས་པའོ། །ལྡོག་པ་སྨྲ་བ་ལ་ཕྱོགས་གཉིས་བརྟགས་ནས་སུན་དབྱུང་དུ་མེད་དེ། སེལ་བའི་སྤྱི་སྐྱོན་མེད་དུ་གནས་པའི་ཕྱིར། གསལ་བ་རྣམས་
མཚུངས་པ་ཉིད་ཀྱི་སྤྱི་འདི་ཆོས་ཅན། དངོས་པོ་མེད་པའི་མཚན་ཉིད་ཅན་ཡིན་ཏེ། རང་མཚན་དང་རྫས་གཅིག་དང་ཐ་དད་གང་དུ་ཡང་མ་གྲུབ་པ་དེའི་ཕྱིར། གཉིས་པ་ནི། སྤྱི་དེ་གསལ་བའི་འབྲས་བུ་ཡིན་ནམ་མིན། འབྲས་བུའོ་ཞེ་

[219B]སྐད་ཅིག་སྔ་ཕྱི་དུ་མ་ཅན་དང་འཇིག་པའི་ངོ་བོར་འགྱུར་བར་ཐལ་ན། དེ་ཡང་ཁྱོད་འདོད་པ་མ་ཡིན་ཏེ། རྟག་པ་དང་གཅིག་པུར་འདོད་པའི་ཕྱིར། དེ་ཆོས་ཅན། རྟག་པ་ཉིད་མིན་པར་ཐལ། དངོས་པོ་ཡིན་པའི་ཕྱིར། ཁྱབ་པར་ཐལ། འཇིག་པ་
དངོས་པོ་ཡོད་ཙམ་དང་རང་ཆོས་སུ་རྗེས་སུ་འབྲེལ་བའི་ཕྱིར། རིགས་རྣམས་དངོས་པོ་ཡིན་ཡང་གསལ་བའི་འབྲས་བུ་མིན་པའི་ཕྱིར་དུ་མ་སོགས་སུ་མི་འགྱུར་རོ་ཞེ་ན། དེས་ན་གསལ་བ་དང་མ་འབྲེལ་པར་ཐལ། དེ་དང་རྫས་ཐ་
དད་རྒྱུ་འབྲས་མིན་པའི་ཕྱིར། དངོས་མེད་དུ་འགྱུར་བར་ཐལ། གསལ་བའི་འབྲས་བུ་མིན་པ་གང་ཞིག་རྒྱུ་གཞན་ལས་ཀྱང་མ་སྐྱེས་པའི་ཕྱིར། གསུམ་པ་ནི། སྤྱི་ཡི་བློ་ཆོས་ཅན། ཁྱོད་ལ་རང་ཡུལ་སྣང་བ་རྫས་སུ་གྲུབ་པ་མ་
ཡིན་ཏེ། ཁྱོད་ཀྱི་ཡུལ་བརྡ་ལ་བལྟོས་པ་མེད་པ་དེ་ལྟར་སྣང་བ་མེད་པར་བརྡ་ལ་བལྟོས་པའི་ཕྱིར། ཁྱབ་པར་ཐལ། གཟུང་དོན་གྱི་དངོས་པོའི་སྟོབས་ཀྱིས་སྐྱེས་པ་ཡི་ཤེས་པ་གང་ཡིན་པ་དེ་སྐྱེ་བ་རང་གི་ཡུལ་གྱི་བརྡ་དྲན་པ་
དག་ལ་བལྟོས་པ་མ་ཡིན་པའི་ཕྱིར། འོ་ན་ནག་སྒུར་དེ་དཀར་ཟལ་དང་རིགས་གཅིག་པའི་བློ་སྐྱེ་ལ། རྟ་དང་རིགས་གཅིག་པའི་བློ་མི་སྐྱེ་བ་ཅི་ཞེ་ན། བ་ལང་གི་དངོས་པོ་གཉིས་མཐོང་བ་ལ། བརྡ་ལ་བལྟོས་པ་མེད་ན་ཡང་རིགས་ཐ་དད་
མེད་པར་འཛིན་པའི་བློ་འགའ་ཞིག་རྗེས་སུ་འཇུག་པ་གང་ཡིན་པ་དེ་ཆོས་ཅན། སྤྱི་དོན་གཞན་གྱི་རྒྱུ་མཚན་ཅན་མིན་ཏེ། བ་ལང་མ་ཡིན་པ་ལས་ལོག་པར་མཚུངས་ཤིང། བཞོ་བཀལ་གྱི་དོན་བྱེད་པ་ཉེ་བ་དང་འབྲེལ་བ་ལས་ཡིན་

[220A]༄༅། །པའི་ཕྱིར། ཇི་ལྟར་ཏེ་དཔེར་ན། མིག་གི་ཤེས་པ་ཡི་འབྲས་བུ་ཅན་གྱི་མིག་སོགས་རིགས་དོན་གཞན་མེད་ཀྱང་ཉེ་བ་ཙམ་ །པ་ལང་གི་གསལ་བ་རྣམས་ཆོས་ཅན། སྤྱི་དོན་
གཞན་མེད་ཀྱང། སྤྱི་སྒྲ་འཇུག་པའི་རྒྱུ་རིགས་ཀྱང་རྗེས་སུ་འགྲོ་བ་ཡིན་ཏེ། རྒྱུ་མཚན་གང་གིས་བ་ལང་མ་ཡིན་པ་ལས་རྣམ་པར་བྱེ་ཞིང་ལོག་པ་ཡིས་སོ། །བཞི་པ་ནི། སྤྱི་དོན་གཞན་མེད་དེ། ཡོད་ན་རང་འཛིན་ཤེས་པ་ལ་བལྟོས་
མེད་ཡན་གར་བར་སྣང་དགོས་པ་ལ། རྣམ་པ་འགའི་སྒོ་ནས་ཀྱང། རང་འཛིན་རྣམ་ཤེས་ལ་དེ་འདྲའི་དངོས་པོར་སྣང་བ་མེད་པའི་ཕྱིར། ཐ་དད་དུ་མི་སྣང་བས་མེད་པར་གྲུབ་ན། མིག་ལ་སོགས་པ་ཡང་མེད་པར་འགྱུར་རོ་ཞེ་ན། མིག་ལ་
སོགས་པའི་དབང་པོ་རྣམས་ཆོས་ཅན། ཁྱོད་ཚད་མས་མ་གྲུབ་པའི་སྐྱོན་མེད་པར་ཐལ། ཁྱོད་ད་ལྟ་འབྲས་བུ་རྣམས་ཤེས་ལྡོག་པའི་རྟགས་ལས་གྲུབ་ལ། གལ་ཏེ་ཁྱོད་ལ་མངོན་སུམ་དུ་བལྟ་བ་པོ་ཡོད་ན། དེ་ལ་ཁྱོད་ཀྱི་ལུས་ཇི་
ལྟ་བ་བཞིན་དུ་སྣང་བར་འགྱུར་བའི་ཕྱིར། རྟགས་ཕྱི་མ་དེར་ཐལ། ཁྱོད་གཟུགས་ཅན་ཡིན་པའི་ཕྱིར། རིགས་རྣམས་ནི་རྣལ་འབྱོར་པས་ཀྱང་གསལ་བ་ལ་བལྟོས་མེད་ཡན་གར་བར་མཐོང་བ་མ་ཡིན་ཏེ། སུས་ཀྱང་ཡན་གར་
བ་དེ་ལྟར་མངོན་སུམ་གྱིས་མཐོང་རུང་མིན་པའི་ཕྱིར། ཤེས་པས་གསལ་བ་འཛིན་པའི་ཚེ་ནའང་སྤྱི་ཡན་གར་བ་མཐོང་བ་མེད་པར་ཐལ། དེའི་ཚེ་རྟོག་པ་ལ་གསལ་བའི་སྒྲ་སྤྱི་དང། དོན་སྤྱི་དང། རྟོག་མེད་མ་འཁྲུལ་བ་ལ་གསལ་

[220B] གསུམ་པ་དོན་བསྡུ་བ་ནི། སྤྱི་མཚན་དེ་ནི་ཆོས་ཅན། རང་འཛིན་ཤེས་པ་བསྐྱེད་པ་ཙམ་གྱི་དོན་བྱེད་པར་ཡང་མི་རུང་བར་ཐལ། དེ་ལྟར་གོང་དུ་བསྒྲུབ་པ་དེའི་ཕྱིར། འདོད་ན། དངོས་པོའི་རང་
བཞིན་དུ་མེད་པར་ཐལ། དེ་ལྟར་མི་རུང་པ་དེའི་ཕྱིར། ཁྱབ་པར་ཐལ། དོན་བྱེད་ནུས་སྟོང་དེ་ནི་དངོས་མེད་ཀྱི་མཚན་ཉིད་ཡིན་པའི་ཕྱིར། ཡང་ན། གལ་ཏེ་ཀུན་ལ་དེ་ཡོད་ན། ཞེས་པ་ནས། བརྗོད་བྱ་ཉིད་ཕྱིར་ཅེས་པ་ཡན་ཆད་མདོར་བསྟན་དང་
ཤོ་ལོ་ཀ་གཅིག་པུ་འདི་དོན་བསྡུ་དང། དེ་གཉིས་ཀྱི་བར་རྒྱས་བཤད་དུ་བྱས་ནས་སྤྱི་མཚན་དངོས་མེད་དུ་བསྒྲུབ་པ་ལ་སྦྱར་ཞིང། སྤྱི་མཚན་དངོས་མེད་དུ་སྒྲུབ་པའི་རིགས་པ་བརྒྱད་འདོད་པ་དག་ཀྱང། སློབ་དཔོན་ལྷ་དབང་བློའི་འགྲེལ་
པ་ལ་སྦྱར་དུ་རུང་བ་ཙམ་སྣང་ངོ། །གཉིས་པ་ནི། ཇི་སྐད་བཤད་པའི་གསལ་བ་རང་མཚན་དང་རྫས་གཅིག་དང་ཐ་དད་དུ་བརྗོད་དུ་མེད་པ་སོགས་ལས་ལྡོག་པ་གང་ཡིན་པའི་དངོས་པོ་དེ་ནི་ཆོས་ཅན། རང་གི་མཚན་ཉིད་ཡིན་པར་འདོད་
དེ། རང་འཛིན་ཤེས་པ་བསྐྱེད་པའི་བྱ་བ་བྱེད་པའི་ཕྱིར། གསུམ་པ་ལ། དབྱེ་བ་དངོས་དང། རྩོད་སྤང་ངོ། །དང་པོ་ནི། སྤྱི་མཚན་དེའང་ཆོས་ཅན། རྣམ་པ་གསུམ་ཡོད་དེ། དངོས་པོར་ཞེན་པའི་རྟོག་པའི་གཟུང་ཡུལ་དང་དངོས་མེད་ལ་
ཞེན་པ་དང། དངོས་པོ་དངོས་མེད་གཉིས་ཀའི་ཆོས་ལ་བརྟེན་ནས་ཞེན་པའི་རྟོག་པའི་གཟུང་ཡུལ་རྣམས་སུ་ཡོད་པའི་ཕྱིར། རྒྱན་མཁན་པོས་སྤྱི་མཚན་དངོས་པོར་མེད་ན་དབྱེ་བ་མི་རུང་བས་གཏན་ཚིགས་གསུམ་དུ་དབྱེར་

[221A]༄༅། །མི་རུང་བར་འགྱུར་རོ་ཞེ་ན། དངོས་པོ་དངོས་མེད་གཉིས་ཀ་ཡུལ་དུ་བྱེད་པའི་རྗེས་དཔག་གསུམ་ཡོད་པས། རྟགས་གསུམ་དུ་དབྱེར་རུང་ཞེས་འཆད་དོ། །གཉིས་པ་ནི། གལ་ཏེ་དངོས་པོ་ལ་བརྟེན་པའི་རྟོག་པ་དངོས་པོ་
ཡོད་མེད་ཀྱི་རྗེས་སུ་བྱེད་པས་དེ་ལ་འབྲེལ་བའི་ཕྱིར། དངོས་པོ་གཟུང་དོན་དུ་བྱས་ནས་ཤེས་པར་འགྱུར་རོ་ཞེ་ན། དངོས་པོ་ལ་བརྟེན་པའི་རྟོག་པ་དེས་དངོས་པོ་གཟུང་དོན་དུ་བྱས་ནས་འཛིན་པ་མིན་པར་ཐལ། དེ་ལ་དབང་པོའི་ཚོགས་དོན་
མེད་དུ་ཐལ་བ་ལ་སོགས་པའི་ལན་བཏབ་ཟིན་པའི་ཕྱིར་དང། འདས་མ་འོངས་སོགས་ལ་རྟོག་པའི་བློ་རྣམ་པ་གཞན་དུ་དངོས་མེད་གཟུང་ཡུལ་དུ་བྱེད་པར་མཐོང་བའི་ཕྱིར། གལ་ཏེ་དངོས་པོ་ལ་བརྟེན་པའི་རྟོག་པས་དངོས་མེད་གཟུང་
ཡུལ་དུ་བྱེད་ན། དེའི་ཡུལ་དངོས་པོ་ལ་བརྟེན་པའི་ཆོས་ཁོ་ན་ཉིད་ཉམས་པས་རྟོག་པ་གསུམ་སོ་སོའི་དབྱེ་བ་མི་རུང་བར་ཐལ་བར་འགྱུར་རོ་ཞེ་ན། དངོས་པོ་ལ་བརྟེན་པའི་རྟོག་པ་ཆོས་ཅན། ཁྱོད་ཀྱི་ཡུལ་དངོས་པོ་ལ་བརྟེན་པའི་ཆོས་སུ་
མི་རུང་བའི་ཉེས་པ་འདི་མེད་པར་ཐལ། ཁྱེད་དངོས་པོ་རང་མཚན་དང། དེ་འཛིན་པའི་མངོན་སུམ་སྔོན་དུ་འགྲོ་བ་ཅན་གྱི་སྒོ་ནས་དངོས་པོའི་དོན་སྤྱི་དེ་གཟུང་ཡུལ་དུ་བྱས་ནས་ཤེས་ཤིང་འཛིན་པ་ཡིན་པའི་ཕྱིར། གསུམ་པ་ལ། རང་
མཚན་གཅིག་པུ་གཞལ་བྱར་བཞག་པའི་དགོས་པ་དང། དེ་ལ་རྩོད་པ་སྤང་བའོ། །དང་པོ་ནི། རང་གི་མཚན་ཉིད་གཅིག་པུ་གཞལ་བྱར་བཤད་པ་ལ་དགོས་པ་ཡོད་དེ། དོན་དུ་གཉེར་བྱའི་འབྲས་བུ་ཡོད་པ་དང་མེད་པ་ཉིད་དུ་རྣམ་

[221B] རང་མཚན་གཅིག་པུ་དེ་ལས་གྲུབ་པས་དེ་ལྟར་བཤད་པའི་ཕྱིར། སློབ་དཔོན་ལྷ་དབང་བློའི་བཞེད་པ་ལྟར་ན། རང་གི་མཚན་ཉིད་གཅིག་པུ་གཞལ་བྱ་ཞེས་བརྗོད་པའི་རྒྱུ་མཚན་ཡོད་དེ། རྟོག་
ལྡན་དངོས་པོ་ཡོད་མེད་དུ་སྤྱོད་པ་རྣམས་ཀྱི་སྤྱོད་པའི་རྟེན་མཐར་ཐུག་པ་དོན་བྱ་བ་བྱེད་པའི་རང་མཚན་ཁོ་ན་ལས་གྲུབ་པས་དེ་ལྟར་བཤད་པའི་ཕྱིར། གཞལ་བྱ་ཡིན་ན་རང་མཚན་ཡིན་པས་ཁྱབ་པ་གཞུང་འདིས་བསྟན་པར་འདོད་པ་ནི་
ཞིབ་ཏུ་མ་བརྟགས་པ་སྟེ། དེ་ལྟ་ན་གཞུང་འདི་ཉིད་ཀྱི་རྟགས་དང་དམ་བཅའ་འགལ་བར་འགྱུར་ཏེ། བཞོ་བཀལ་ལ་སོགས་པའི་འབྲས་བུ་དོན་གཉེར་གྱིས་འབྲས་བུ་དེ་འདོད་པའི་ཕྱིར་ཏུ་དེ་ཡོད་མེད་དུ་དཔྱོད་པར་བྱེད་ལ། དེ་ལྟར་དཔྱད་ནས་
གཞི་འགར་མེད་དེ་མེད་པར་ངེས་པའི་ཚད་མའི་གཞལ་བྱ་དངོས་པོར་རྣམ་པ་ཐམས་ཅད་དུ་མི་རུང་བའི་ཕྱིར་རོ། །གང་དག་དགག་རྟགས་ལ་བརྟེན་པའི་རྗེས་དཔག་གིས་དགག་བྱ་འཇལ་བར་འདོད་པ་ནི། ཆེས་ཤིན་ཏུ་རགས་ཏེ། རྟཌ་
དེ་ལ་བརྟེན་པའི་རྗེས་དཔག་དང་སྒྲོ་འདོགས་གཉིས་འཛིན་སྟངས་མཚུངས་པར་འདོད་པའི་ཕྱིར། ཡང་རྗེས་དཔག་དེས་དགག་གཞི་འཇལ་བར་འདོད་པ་ཡང་རྟགས་གསུམ་གྱི་རྣམ་དབྱེ་སོ་སོར་མི་ངེས་པར་འགྱུར་རོ། །དེས་ན་བཞོ་བཀལ་
དོན་གཉེར་དོན་དུ་གཉེར་བྱ་ཡོད་མེད་དཔྱོད་པའི་རྟེན་ནི་བཞོ་བཀལ་ལ་སོགས་པའི་འབྲས་བུ་སྒྲུབ་ནུས་གྱི་དངོས་པོ་ཉིད་ཡིན་ལ། དེ་ལྟར་དཔྱད་ནས་གཞི་འགར་དེ་མེད་པར་ངེས་ན་ལྡོག་པར་བྱེད་ལ། ཡོད་ན་འཇུག་པར་བྱེད་པས་དེ་ལྟར་

[222A]༄༅། །འཇུག་ལྡོག་བྱས་པའི་སྐབས་སུ་དངོས་མེད་ཚད་མས་མ་གཞལ་ན། འབྲས་བུ་ཅུང་ཟད་ཀྱང་ཐོབ་པ་མི་སྲིད་དོ། །འདི་ནི་དཔེར་ན། མཁས་པའི་དབང་པོ་ཀཱ་མ་ལ་ཤི་ལས་དངོས་མེད་ལ་གོ་བྱ་གོ་བྱེད་མི་རུང་བར་འདོད་པ་
ནི། མཚོན་བྱའི་ཐབས་བསླབ་ཉེས་པ་དང་འདྲ་ཞེས་གསུངས་པ་དེ་ཉིད་སླར་འོངས་པ་ཡིན་ཏེ། དངོས་མེད་ཡིན་པའི་རྟགས་ཡང་དག་དང་དེའི་བསྒྲུབ་བྱ་ལ་སོགས་པ་རུང་ན། གཞལ་བྱ་ཡིན་ན་རང་མཚན་ཡིན་པས་ཁྱབ་པ་ཉམས་
ལ། མི་རུང་ན། དངོས་མེད་ལ་རྟགས་ཀྱི་བསྒྲུབ་བྱ་སོགས་མི་རུང་བ་ཆོས་ཅན། རང་མཚན་དུ་ཐལ། ཚད་མའི་གཞལ་བྱ་ཡིན་པའི་ཕྱིར་རང་ཉིད་ཀྱིས་གཞལ་བྱ་ཡིན་ན་མི་རྟག་པ་ཡིན་པས་ཁྱབ་པ་ཁས་བླངས་ཤིང། གཞལ་བྱ་སྒྲ་
མི་རྟག་པར་སྒྲུབ་པའི་དངོས་ཀྱི་མ་ངེས་པར་གསུངས་པ་དག་ཀྱང་མཐོང་ནས་སེལ་པའི་ངོར་དང་འཁྲུལ་པའི་ངོར་ཡིན་ནོ། །ཞེས་པ་ལ་སོགས་པའི་ཚིག་མ་སྦྱར་བར་དམ་བཅའ་ཁས་ལེན་མི་ནུས་པའི་ཤིན་ཏུ་ཕོངས་པ་རྣམས་བྱུང་པ་
ཡིན་ནོ། །ཡང་ཁ་ཅིག་ཡོད་ན་མི་རྟག་པས་ཁྱབ་ཀྱང་གཞལ་བྱ་ལ་དེས་མ་ཁྱབ་སྟེ། རྣམ་བཅད་ཀྱི་གཞལ་བྱ་དང་ཡོངས་གཅོད་ཀྱི་གཞལ་བྱ་གཉིས་ཡོད་པའི་ཕྱིར་ཅེས་ཟེར་ཏོ། །དེ་ལ་འདི་འདྲི་བར་བྱ་སྟེ། རྣམ་བཅད་ཀྱི་གཞལ་
བྱ་ཞེས་པ། རྣམ་པར་བཅད་རྒྱུ་སྒྲ་རྟག་པ་ལྟ་བུ་ལ་བརྗོད་དམ། རྣམ་བཅད་ཀྱི་གཞི་སྒྲ་ལ་རྟག་པ་རྣམ་པར་བཅད་པ་ལྟ་བུ་ལ་བརྗོད། དང་པོ་ལྟར་ན། རྟགས་ཡང་དག་གི་དགག་བྱ་ཚད་མའི་གཞལ་བྱར་འདོད་ན། ཚད་མ་ལ་མི་སླུ་

[222B] ཚད་མ་དེའི་གཞལ་བྱར་གང་སོང་བ་དེ་རྟགས་ཡང་དག་གིས་ཁེགས་པའི་ཕྱིར། གལ་ཏེ་སྒྲ་རྟག་པ་འགོག་པ་ལ་མི་སླུ་བས་སྐྱོན་མེད་ཅེ་ན། དེ་ནི་སྒྲ་རྟག་པ་དང། སྒྲ་རྟག་པ་བཀག་པ་གཉིས་སོ་སོར་མ་ཕྱེད་པའི་
ངན་རྟོག་འབའ་ཞིག་གོ་ཕྱི་མ་ལྟར་ན། སྒྲ་ལ་རྟག་པ་རྣམ་པར་བཅད་པ་ཆོས་ཅན། ཡོད་པར་ཐལ། ཚད་མས་དམིགས་པའི་ཕྱིར། འདོད་ན། ཡོད་པ་དང་གཞལ་བྱ་ལ་ཁྱད་པར་ཕྱེ་བས་དགོས་པ་ཅི་ཞིག་འགྲུབ་པར་འགྱུར། རྟགས་མ་
གྲུབ་སྟེ། ཁོ་བོ་ཅག་ཚད་མས་གཞལ་བྱ་ལ་དམིགས་པས་མ་ཁྱབ་པར་འདོད་དོ་ཞེ་ན། འོ་ན་སྒྲ་ལ་རྟག་པ་རྣམ་པར་བཅད་པ་མེད་ངེས་སུ་ཐལ། དེ་ཡོད་ན་ཚད་མས་དམིགས་དགོས་པ་ལ་དེ་ཚད་མས་མ་དམིགས་པའི་ཕྱིར། འདོད་ན་
ཡོད་ན་མི་རྟག་པའི་སྤྱི་ཁྱབ་བསྒྲུབས་པས་དགོས་པ་ཅི་ཞིག་འགྲུབ་པར་འགྱུར། སྒྲ་ཡང་མི་རྟག་པར་མི་འགྲུབ་པའི་ཕྱིར་ཡང་ཚད་མས་དམིགས་ཀྱང་ཡོད་པས་མ་ཁྱབ་ན། དེ་མེད་པས་ཚད་མས་ཁེགས་ཤིང་མ་མཐོང་བ་ཡང་ཡིན་ལ་
དེ་ཚད་མས་དམིགས་པ་ཡང་ཡིན་པ་ཤིན་ཏུ་ངོ་མཚར་རོ། །ཡང་མེད་དགག་གི་དགག་སྒྲ་དགག་བྱ་ལ་འཇུག་པར་བཞེད་པ་དག་ཀྱང་དཔྱད་མི་བཟོད་དེ། སྒྲ་ལ་རྟག་པ་མེད་ཅེས་བརྗོད་པའི་སྒྲ་དེས་སྒྲ་ལ་རྟག་པ་མེད་དོ་ཞེས་ཟེར་རམ་
སྒྲ་རྟག་པའོ་ཞེས་གང་ཟེར་རྣ་བའི་དབང་པོ་ལེགས་པར་ཕྱོགས་དགོས་སོ། །ལུགས་ཁ་ཅིག་གཞལ་བྱ་ཡིན་ན་རང་མཚན་ཡིན་པས་ཁྱབ་པར་འདོད་བཞིན་དུ། ཡང་རྟགས་དང་བསྒྲུབ་བྱ་སོགས་ཡིན་ན་དངོས་མེད་ཡིན་པས་

[223A]༄༅། །ཁྱབ་པར་འདོད་པ་དག་ཀྱང་སེམས་རྣལ་དུ་ཞོག་ལ་སྨྲོས་ཤིག་མདོར་བསྡུས་ན། སློབ་དཔོན་ལྷ་དབང་བློས་སྤྱི་ལ་ཡང་དཔྱོད་པ་འཇུག་པ་ཉིད་མ་ཡིན་ནམ། དེ་ཇི་ལྟར་གཅིག་པུ་ཁོ་ན་གཞལ་བྱ་ཡིན་ཞེས་བརྗོད་
ཙ་ན། བདེན་ཏེ། འོན་ཀྱང་སྤྱི་ལ་སྤྱོད་པ་ཡང་རང་གི་མཚན་ཉིད་ཀྱི་རྟེན་ཅན་ཡིན་ནོ། །དེ་ལྟར་ན་འགའ་ཞིག་དེ་དངོས་པོ་ཉིད་ཡིན་ནོ་ཞེས་སྟོན་པར་བྱེད་དོ། །དོས་ན་ཅི་དེ་འགའ་ཞིག་ལ་རུང་བའམ། མ་ཡིན་ཞེས་དངོས་པོའི་
རྗེས་སུ་འབྲངས་ནས་དཔྱད་པ་ཡིན་ནོ། །དེ་ལྟ་མ་ཡིན་ན་མེད་པ་ཉིད་དུ་ངེས་པ་ལ་སྤྱོད་པ་ཅུང་ཟད་ཀྱང་མི་རུང་ངོ། །མེད་པའི་ཡུལ་ཅན་གྱི་སྤྱོད་པ་ཡང་དངོས་པོའི་རྟེན་ཅན་ཉིད་ཡིན་ཏེ། དངོས་པོ་ཉིད་ལ་ཡོད་པ་དང་མེད་
པ་ཉིད་དུ་སྤྱོད་པའི་ཕྱིར་རོ། །ཞེས་བཤད་པ་ལྟར། སྤྱི་དོན་གཞན་གྱིས་སྟོང་པ་ཡང་ཚད་མའི་གཞལ་བྱར་ཁས་ལེན་དགོས་པ་ཡིན་ནོ། །ལུང་འདིའི་དོན་ནི། རྟོག་ལྡན་སྤྱོད་པའི་ཡུལ་ཡིན་ན་དངོས་པོས་མ་ཁྱབ་པར་
ཐལ། ཤེས་བྱ་ལ་མི་སྲིད་པའི་གཞན་སྡེས་བཏགས་པའི་སྤྱི་ལ་ཡང་སྤྱོད་པ་བྱེད་པའི་ཕྱིར་ཅེ་ན། སྐྱོན་མེད་དེ། དེ་ལ་སྤྱོད་པ་ཡང་རང་མཚན་སྤྱོད་པའི་ཡུལ་དུ་དོར་ནས་བྱེད་པ་མ་ཡིན་ཏེ། གྲངས་ཅན་དང་བྱེ་བྲག་པ་
སོགས་འགའ་ཞིག་གིས་བཏགས་པའི་སྤྱི་དེ་དངོས་པོར་སྟོན་ཅིང་གོ་བར་བྱེད་པ་ན། དེ་འདྲའི་སྤྱི་དེ་གསལ་པ་འགའ་ཞིག་ལ་ཡོད་པ་རུང་ངམ། མི་རུང་ཞེས་དཔྱད་པར་བྱ་བའི་གཞི་ཡང་རང་མཚན་དང། དེར་དཔྱད་

[223B] དོན་དེ་གཏན་མེད་དུ་ངེས་ན་དེའི་དཔྱད་པ་རྫོགས་པས་དངོས་མེད་ཀྱི་ཡུལ་ཅན་གྱི་ཚད་མ་ཡང་ཐོག་མར་སྤྱོད་པའི་རྟེན་རང་མཚན་ཉིད་ཡིན་པར་
སྟོན་གྱི་ཚད་མའི་གཞལ་བྱ་ལ་དངོས་པོས་ཁྱབ་པར་སྟོན་པ་མིན་ནོ།། འོ་ན་འདུས་མ་བྱས་ཀྱི་ནམ་མཁའ་ཤེས་བྱ་ཡིན་མིན་དཔྱོད་པའི་རྟེན་དངོས་པོར་ཇི་ལྟར་རུང་ཞེ་ན། དེ་ལ་ཐོག་མར་འདུས་བྱས་ཀྱི་ནམ་མཁའ་ཡོད་མེད་ཐེ་ཚོམ་
ཟ་བར་གསལ་བས་དེ་སྒྲུབ་དགོས་པ་ཡིན་ལ། དེ་ཡང་མིག་ཤེས་ལ་སྣང་བའི་བར་གྱི་སྣང་བ་མངོན་པར་སྐབས་ཡོད་ཀྱི་གཟུགས་འདི་མངོན་སུམ་ཚད་མས་གྲུབ་པ་གཞིར་གཟུང་ནས། དེར་ཐོགས་པའི་རེག་བྱ་ཡོད་མེད་དཔྱད་ནས་ཐོགས་
པའི་རེག་བྱས་སྟོང་བར་ངེས་པ་ན། འདུས་མ་བྱས་ཀྱི་ནམ་མཁའི་མཚན་གཞི་ལེགས་པར་གྲུབ་པ་ཡིན་པས། དེར་ཡང་དཔྱད་པར་བྱ་བའི་གཞི་དང། ཡོད་མེད་དཔྱོད་པའི་ཆོས་ཀྱང་དངོས་པོ་ཉིད་ལ་ཞེན་པར་ཤིན་ཏུ་གསལ་ལོ། །གཉིས་
པ་ལ། ལུང་འགལ་སྤོང་བ་དང། རིགས་པ་དང་འགལ་བ་སྤང་བའོ། །དང་པོ་ནི། སློབ་དཔོན་གྱིས་རང་དང་སྤྱིའི་མཚན་ཉིད་ལས་གཞལ་བྱ་གཞན་ཡོད་པ་མིན་ནོ། །ཞེས་རང་མཚན་ལ་བལྟོས་མེད་ཀྱི་སྤྱི་མཚན་གཞལ་བྱར་བཞག་པ་དང་ཇི་
ལྟར་མི་འགལ་ཞེ་ན། སྐྱོན་མེད་དེ། ཤས་བྱ་ཆོས་ཅན། རང་མཚན་ལ་བལྟོས་མེད་ཀྱི་ཡུལ་རང་གི་སྡོད་ལུགས་ཀྱི་ངོས་ནས་ཐུན་མོང་མིན་པར་གྲུབ་པའི་སྤྱི་མཚན་གཞལ་བྱར་ཡོད་པའི་རྒྱུ་མཚན་གྱིས་གཞལ་བྱ་ལ་གཉིས་སུ་ཕྱེ་

[224A]༄༅། །བ་མ་ཡིན་པར་ཐལ། རང་མཚན་དེ་ནི་མངོན་དུ་གྱུར་པའི་ཚེ་གཞན་དང་མ་འདྲེས་པར་ཐུན་མོང་མ་ཡིན་པའི་རང་གི་ངོ་བོ་སྣང་བའི་སྒོ་ནས་རྟོགས་པར་བྱེད་ལ། རང་མཚན་དེ་ནི་ལྐོག་ཏུ་གྱུར་ནས་རྗེས་དཔག་གིས་གཞལ་
དགོས་པའི་ཚེ། རང་མཚན་ཁོ་ན་མིན་པའི་ཆོས་གཞན་དང་འདྲེས་པའི་ངོ་བོ་སྣང་བ་ཡི་སྒོ་ནས་རྟོགས་པར་བྱེད་པས་གཞལ་བྱ་གཉིས་སུ་བཞེད་པའི་ཕྱིར། རྩོད་པ་པོའི་བསམ་པ་ནི། སྤྱི་མཚན་གཞལ་བྱར་བཤད་པ་ཡང་སྔོ་སེར་དང་
མཚུངས་ཤིང། གཞན་གྱིས་སྤྱི་མཚན་རྫས་གྲུབ་བཏགས་པ་ལྟར། རྫས་སུ་གྲུབ་པ་མ་སྙམ་དུ་དོགས་པ་ཡིན་ལ། ལན་གྱིས་དེ་ལྟར་མིན་གྱི་འཇལ་ཚུལ་གྱི་སྒོ་ནས་ཡིན་ནོ་ཞེས་བཤད་དོ། །འཇལ་ཚུལ་གྱི་དབང་ལས་མིན་ན་
གཞལ་བྱ་གཉིས་ཕྱིར་ཚད་མ་གཉིས། ཞེས་པའི་དོན་ཡང་ཚད་མ་གཉིས་ཀྱི་བསམ་དོན་ཚད་མར་སོང་ས་རང་མཚན་དང་སྤྱི་མཚན་སོ་སོར་ངེས་པའི་དབང་གིས་ཚད་མ་གཉིས་ཀྱི་གྲངས་ངེས་སྒྲུབ་པར་འགྱུར་ལ། དེ་ལྟ་ན་རྗེས་
དཔག་ཚད་མས་རང་མཚན་འཇལ་བ་མི་སྲིད་པས་གཞུང་འདི་ཉིད་ཀྱི་དོན་དང་འགལ་བ་དང། ཕྲ་བའི་མི་རྟག་པ་སོགས་སོ་སོ་སྐྱེ་བོས་རྟོགས་པར་བྱར་མེད་པས་ཚད་མ་མངོན་སུམ་ཁོ་ནར་ངེས་པའི་གཞུང་བཙུགས་པར་
འགྱུར་རོ། །འོ་ན་མངོན་སུམ་ལྐོག་ཏུ་གྱུར་པ་ལས། ཞེས་པ་གཞལ་བྱ་གཉིས་ཕྱིར་ཅེས་པའི་དོན་བསྡུ་མ་ཡིན་ནམ་ཞེ་ན། ཡིན་མོད་ཀྱི་ཚད་མར་སོང་ས་མངོན་ལྐོག་གཉིས་ཀྱི་གྲངས་ངེས་བསྒྲུབ་པ་ལ། ངེས་པར་སྔོན་དུ་

[224B] དེ་གྲུབ་པ་ན་མངོན་ལྐོག་གཉིས་སུ་གྲངས་ངེས་པ་ཡང་བདེ་བླག་ཏུ་འགྲུབ་བོ་ཞེས་དོན་བསྡུས་པ་ཡིན་གྱི། གཞལ་བྱ་ལྐོག་གྱུར་དང་སྤྱི་མཚན་གཅིག་ཏུ་སྡུད་ན་ཧ་ཅང་ཐལ་ལོ། །འདིར་
དེ་ནི་ཞེས་པ། མངོན་སུམ་གྱིས་གཞལ་བའི་རང་མཚན་དེ་ཉིད་རྗེས་དཔག་གིས་འཇལ་བར་སྟོན་པ་མིན་ནོ། །གཉིས་པ་ནི། འོ་ན་རྗེས་དཔག་གིས་རང་མཚན་དངོས་སུ་མ་རྟོགས་པར་ཐལ། ཐུན་མོང་མ་ཡིན་པའི་རང་གི་ངོ་བོ་མི་སྣང་བའི་
ཕྱིར། རྟགས་མ་གྲུབ་ན། མངོན་སུམ་དུ་འགྱུར་བས་མ་འཁྲུལ་བར་འགྱུར་རོ་ཞེ་ན། གཉིས་པ་རྗེས་དཔག་ཚད་མ་ཆོས་ཅན། རང་མཚན་དངོས་སུ་སྣང་ཡང་འཁྲུལ་པ་ཡིན་པར་བཞེད་དེ། དེ་སྣང་ཡང་ཇི་ལྟར་མངོན་པར་ཞེན་པ་བཞིན་དུ་
གྲུབ་པ་མིན་པར་རང་མཚན་མིན་པ་ལ་རང་མཚན་དུ་སྣང་བའི་ཤེས་པ་ཡིན་པའི་ཕྱིར། གལ་ཏེ་རང་མཚན་དེའི་རྫས་མིན་པ་གཞན་གྱི་ངོ་བོ་སྣང་བའི་སྒོ་ནས་རང་མཚན་དེ་རྟོགས་ན་འཁྲུལ་པར་འགྱུར་ལ། དེ་ལྟ་ན་རང་མཚན་དངོས་
སུ་རྟོགས་པའི་ཚད་མ་མིན་པར་འགྱུར་རོ་ཞེ་ན། སྒྲ་མི་རྟག་རྟོགས་ཀྱི་རྗེས་དཔག་ཚད་མ་ཆོས་ཅན། འཁྲུལ་པ་ཡིན་ཡང་ཚད་མ་ཉིད་ཡིན་ཏེ། བསམ་པའི་དོན་སྒྲ་མི་རྟག་པ་ལ་གསར་དུ་བསླུ་བ་མེད་པའི་ཤེས་པ་ཡིན་པའི་ཕྱིར། འཁྲུལ་ན་
རང་མཚན་དངོས་སུ་རྟོགས་པར་འགལ་བ་མ་ཡིན་པར་ཐལ། རང་མཚན་མིན་པ་ལ་རང་མཚན་ལྟར་སྣང་བའི་རྣམ་པ་གཞན་གྱིས་ཀྱང་རང་མཚན་གསར་དུ་རྟོགས་པ་མཐོང་བའི་ཕྱིར། འོ་ན་མངོན་སུམ་དང་འཁྲུལ་མ་འཁྲུལ་གྱི་རྣམ་དབྱེ་

[225A]༄༅། །མི་འཐད་དོ་ཞེ་ན། སྐྱོན་མེད་པར་ཐལ། ཕྱོགས་འདི་ལ་ནི་ཇི་བཞིན་མངོན་ཞེན་མིན། ཞེས་པ་དེར་ལན་བཏབ་ཟིན་པའི་ཕྱིར། ཡང་ན་གཞལ་བྱ་གཉིས་སུ་འབྱེད་པ་མི་འཐད་པར་འགྱུར་རོ་ཞེ་ན། སྐྱོན་མེད་པར་ཐལ། དེ་ལ་དེ་ནི་
རང་གཞན། ཞེས་པའི་སྐབས་སུ་ལན་བཏབ་ཟིན་པའི་ཕྱིར་ཅེས་སོ། །འདི་དག་གི་དོན་ནི་རང་མཚན་གྱི་ཐུན་མོང་མིན་པའི་ངོ་བོ་མི་སྣང་ན་དེ་དངོས་སུ་རྟོགས་པར་འགལ་ལ། སྣང་ན་གཞན་དང་མ་འདྲེས་པར་སྣང་བས་མ་འཁྲུལ་བར་
འགྱུར་ཞིང། འཁྲུལ་ན་ཚད་མ་མིན་པར་འགྱུར་རོ་སྙམ་པའོ། །ཐུན་མོང་མིན་པའི་ངོ་བོ་མི་སྣང་ན་དེ་ལ་དངོས་རྟོགས་ཀྱི་ཚད་མ་མི་རུང་བ་བདེན་ལ། དེ་སྣང་ན་མ་འཁྲུལ་བར་མི་འགྱུར་ཏེ། དེ་སྣང་ཡང་གཞན་དང་འདྲེས་ནས་སྣང་གི་
མ་འདྲེས་པར་མི་སྣང་ངོ། །དེས་ན་ཐུན་མོང་མིན་པའི་ངོ་ཡང་སྣང་ལ། ཐུན་མོང་བའི་ངོ་བོ་ཡང་སྣང་ཡང། དེ་གཉིས་སོ་སོར་མི་སྣང་ངོ། །འདྲེས་མ་འདྲེས་སོགས་ཀྱི་དོན་སྔར་གཞན་སེལ་བའི་སྐབས་སུ་བཤད་ཟིན་ཏོ། །འཁྲུལ་པ་
ཡིན་ཡང་རང་མཚན་ལ་མི་སླུ་བའི་དཔེ་སྟོན་པ་ནི། འཁྲུལ་པ་ཡིན་ན་དེ་ལ་བརྟེན་ནས་རང་མཚན་ཐོབ་ཏུ་མི་རུང་བས་མ་ཁྱབ་པར་ཐལ། ནོར་བུའི་འོད་དང་སྒྲོན་མེའི་འོད་དག་ལ་ནོར་བུར་ཞེན་པའི་བློ་ཡིས་མངོན་པར་རྒྱུག་པའི་ཤེས་
པ་ལོག་པའི་ཤེས་པར་ཁྱད་པར་མེད་ཀྱང་ཇི་ལྟར་ནོར་དུ་ཐོབ་པའི་དོན་བྱེད་པ་ལ་ཁྱད་ཡོད་པའི་ཕྱིར། འདིར་སློབ་དཔོན་ཆོས་མཆོག་གིས། ནོར་བུ་ར་བའི་ཕུགས་ན་གནས་ཤིང། འོད་སྒོ་གསེབ་ན་འདུག་པ་མཐོང་ནས། དེ་ན་གནས་

[225B] དཔྱད་པ་སྒོ་གསེབ་ན་ཡོད་པར་དཔྱད་ནས། དེར་མ་ཐོབ་པར་ར་བའི་ཕུགས་སུ་ཐོབ་པའི་ཕྱིར་ཅེས་བཤད་དོ། །སློབ་
དཔོན་ཤཱཀྱ་བློས། ནོར་བུའི་འོད་ལས་ནོར་བུ་རྟོགས་པའི་རྗེས་དཔག་དཔེར་བཟུང་ནས། རྗེས་དཔག་ཀུན་དེ་དང་མཚུངས་པར་སྟོན་པར་མཛད་དོ། །དེ་ལྟར་འགྲེལ་བཤད་བྱེད་པའི་བཤད་པ་ངུ་མི་སྣང་ཡང། སློབ་དཔོན་ཆོས་མཆོག་གི་བཞེད་
པ་ཉིད་འགྲིག་པ་ལྟར་སྣང་ངོ། །དཔེ་དེ་ལྟར་སྒྲ་མི་རྟག་རྟོགས་ཀྱི་རྗེས་དཔག་དང། དེ་སྣང་བའི་བློ་ལྟར་སྣང་དག་ཇི་ལྟར་ཞེན་པ་བཞིན་གྱི་དོན་མེད་པར་མཚུངས་ནའང། སྒྲ་མི་རྟག་རྟོགས་ཀྱི་རྗེས་དཔག་ཚད་མ་ཉིད་དུ་རྣམ་པར་བཞག་སྟེ་
དེ་དོན་བྱེད་པ་སྒྲ་མི་རྟག་པ་དང་གསར་དུ་རྗེས་སུ་འབྲེལ་བའི་ཚད་མ་ཡིན་པས་ཚད་མར་བཞག་པའི་ཕྱིར། གཉིས་པ་དེའི་དབང་གིས་ཚད་མ་གཉིས་སུ་ངེས་པར་བསྒྲུབ་པ་ན། གང་ལ་གཟུང་དོན་གྱི་ནུས་པ་ལས། རྗེས་སུ་འགྲོ་ལྡོག་བྱེད་པ་ཅན་
གྱི་སྔོ་འཛིན་མངོན་སུམ་གྱི་བློ་ཆོས་ཅན། མངོན་སུམ་ཚད་མ་ཡིན་ཏེ། སྔོན་པོ་དེ་ལ་འཛིན་པ་རང་དབང་ཅན་གྱི་སྒོ་ནས་སྒྲོ་འདོགས་གསར་དུ་གཅོད་པའི་ཤེས་པ་ཡིན་པའི་ཕྱིར། འཛིན་པ་རང་དབང་ཅན་གྱི་ཡུལ་དེ་ལས་གཞན་པའི་
དངོས་པོ་ཆོས་ཅན། དབང་པོ་ལས་འདས་པའི་གཞལ་བྱ་ལྐོག་གྱུར་ཡིན་ཏེ། ཁྱོད་རྟོགས་པའི་རྟེན་ནི་དོན་གཞན་ཚུལ་གསུམ་པའི་རྟགས་ཡིན་པའི་ཕྱིར། ཁྱོད་ཀྱི་བདག་ཉིད་ཀྱི་ངོ་བོ་དེ་མྱོང་བའི་སྟོབས་ཀྱིས་མ་མཐོང་བར་རྟགས་སྟོབས་

[226A]༄༅། །ཀྱིས་སྒྲོ་འདོགས་བཅད་དགོས་པ་ཡིན་པའི་ཕྱིར། གལ་ཏེ་དུ་ལྡན་ལ་ལ་མེ་བསྒྲུབ་པ་དེའི་ཚེ་དུ་བ་གོ་བྱེད་ཉིད་དུ་འགྱུར་ཏ། དེའི་ཚེ་དུ་བ་དེ་རང་གི་རྟེན་ཆོས་ཅན་དུ་ལྡན་ལ་དང། བསྒྲུབ་བྱའི་ཆོས་དང་འབྲེལ་པ་ཅན་གྱི་ཚུལ་
གསུམ་ཡིན་པའི་ཕྱིར། དུ་ལྡན་ལ་ལ་མེ་བསྒྲུབ་པ་དེའི་ཚེ་དུ་བའི་རྟགས་ལས་ལྐོག་གྱུར་གྱི་དོན་མེ་རྩྭ་ལས་བྱུང་བ་དང། ལོ་མ་ལས་བྱུང་བ་དང། གསལ་ལ་འབར་བ་དང། ཆེ་ཆུང་སོགས་ཀྱི་དོན་ཐམས་ཅད་ཁྱད་པར་དུ་རྟོགས་པ་
མི་འགྱུར་བར་ཐལ། དེའི་ཚེ་དུ་ལྡན་ལ་ལ་གོ་བྱེད་དུ་བའི་རྗེས་སུ་འགྲོ་བའི་མེ་ཙམ་སྤྱིའི་ངོ་བོ་ཉིད་དུ་རྟོགས་ནུས་ཀྱི་ཁྱད་པར་ཐམས་ཅད་རྟོགས་མི་ནུས་པ་དེས་ནའི་ཕྱིར། གཞལ་བྱ་ལྐོག་གྱུར་གྱི་སྒྲུབ་བྱེད་ཚད་མ་རྗེས་དཔག་གཅིག་
ཏུ་ངེས་པ་ཡིན་ཏེ། བསྒྲུབ་བྱའི་ཆོས་དང་འབྲེལ་པ་ཅན་གྱི་རྟགས་ཀྱི་ཆོས་ལས་གཞི་ཆོས་ཅན་ལ་བསྒྲུབ་བྱའི་ཆོས་གསར་དུ་རྟོགས་པའི་བློ་སྐྱེ་བ་གང་ཡིན་པའི་བློ་དེ་ནི་རྗེས་དཔག་ཚད་མ་ཡིན། ལྐོག་གྱུར་རྟགས་ལས་རྟོགས་
དགོས་པའི་ཕྱིར། གསུམ་པ་ལ། དངོས་དང། རྩོད་སྤང་ངོ། །དང་པོ་ནི། མངོན་སུམ་དུ་གྱུར་པ་དང་ལྐོག་ཏུ་གྱུར་པ་ལས། གཞལ་བྱ་གཞན་ཕུང་གསུམ་ཡོད་པ་མ་ཡིན་ཏེ། མྱོང་སྟོབས་ཀྱིས་སྒྲོ་འདོགས་གཅད་པར་བྱ་བ་དང་
རྟགས་སྟོབས་ཀྱིས་སྒྲོ་འདོགས་གཅད་པར་བྱ་བ་གཉིས་སུ་ངེས་པའི་ཕྱིར། གཞལ་བྱ་གཉིས་སུ་ངེས་པ་ཉིད་ཀྱིས་ཚད་མ་གཉིས་སུ་ངེས་པར་སློབ་དཔོན་བཞེད་པ་ཡིན་ཏེ། གཞལ་བྱའི་དབྱེ་བས་ཚད་མའི་དབྱེ་བ་བཞག་

[226B] གཉིས་པོ་དེ་ལས་གཞན་མ་མཐོང་བ་དེའི་ཕྱིར། ཚད་མ་ཕུང་པོ་གསུམ་པ་ཡོད་པ་དང། མངོན་སུམ་གཅིག་པུར་ངེས་པའི་གྲངས་ཚད་མས་བསལ་བ་ཡིན་ཏེ། གཞལ་བྱ་གཉིས་སུ་གྲངས་ངེས་པ་ཚད་མས་མཐོང་བའི་ཕྱིར་
གཉིས་པ་ལ། རྗེས་དཔག་ཚད་མ་མིན་པ་ལ་གནོད་པ་བསྟན་པ་དང། རྗེས་དཔག་ཚད་མ་ངེས་པར་ཁས་ལེན་དགོས་པ་དང། མི་ལེན་ན་ཧ་ཅང་ཐལ་བ་བསྟན་པའོ། །དང་པོ་ནི། ཚུ་རོལ་མཛེས་པ་པོ་ན་རེ། དངོས་པོར་མེད་པ་གཞལ་
བྱ་མ་ཡིན་པའི་ཕྱིར། གཞལ་བྱ་རང་མཚན་གཅིག་པུར་ངེས་ལ། དེས་ན་ཚད་མ་ཡང་མངོན་སུམ་གཅིག་པུ་ཉིད་དོ་ཞེ་ན། རྟོག་ལྡན་དཔྱོད་པའི་རྟེན་མཐར་ཐུག་པ་རང་མཚན་ཁོ་ནར་བསྒྲུབ་པས་ཁོ་བོ་ལ་མི་འདོད་པ་སྒྲུབ་པའི་ཉེས་
པ་ཅི་ཡང་མེད་པར་ཐལ། དེ་རང་མཚན་གཅིག་པུར་ཁོ་བོ་འང་འདོད་པའི་ཕྱིར། སྤྱིར་རང་མཚན་མིན་པའི་གཞལ་བྱ་མེད་པར་འདོད་ན། ཁས་བླངས་དང། རིགས་པ་དུ་མ་དང་འགལ་ཏེ། དངོས་པོར་མེད་ན་གཞལ་བྱ་ནི་མིན་པས་
ཁྱབ་པར་འདོད་པ་ལ་ཁྱབ་པ་མ་ངེས་པ་ཉིད་དུ་ཐལ། དངོས་པོར་མེད་པའང་ཚད་མས་ངེས་པའི་ཕྱིར། མ་གྲུབ་ན། དེས་སྤྱི་སོགས་གཞལ་བྱ་མིན་པར་སྒྲུབ་ནུས་པ་འགལ་ལོ། །དམ་གྱི་སྒྲས་ཚད་མ་གཉིས་པ་རྗེས་དཔག་ཚད་མ་
གྲུབ་པ་ཉིད་དུ་ཐལ། དངོས་མེད་དེ་ཚད་མས་ངེས་པའི་ཕྱིར། འཇིག་རྟེན་ཕ་རོལ་མེད་པ་རྗེས་དཔག་ཚད་མ་མེད་ན་མངོན་སུམ་གྱིས་གྲུབ་དགོས་ལ། ད་ཡང་དབང་པོའི་མངོན་སུམ་ལས་གཞན་ཁས་མི་ལེན་པས། དབང་པོའི་

[227A]༄༅། །མངོན་སུམ་གྱིས་དགག་གཞི་འཇིག་རྟེན་ཕ་རོལ་དངོས་སུ་རྟོགས་ནས་ཕ་རོལ་གྱི་ལྷ་མི་སོགས་མེད་པའི་མེད་དགག་ཤུགས་ལ་རྟོགས་པར་བྱེད་དམ། མེད་དགག་ཡན་གར་བ་དངོས་སུ་རྟོགས་པར་བྱེད། དང་པོ་མི་
འཐད་དེ། དགག་གཞི་དེ་མངོན་སུམ་ལ་སྣང་མི་རུང་དུ་ཁས་བླངས་པའི་ཕྱིར་དང། སྣང་དུ་རུང་ན་ཡང་ཁས་བླངས་དང་རིགས་པ་དུ་མ་དང་འགལ་བའི་ཕྱིར། གཉིས་པ་ལྟར་ན། དབང་པོ་ལས་སྐྱེས་པའི་བློ་མ་འཁྲུལ་པ་ཆོས་
ཅན། འཇིག་རྟེན་ཕ་རོལ་གྱི་ལྷ་མི་མེད་པ་སོགས་ཀྱི་མེད་དགག་ལ་དངོས་སུ་འཇལ་བྱེད་དུ་འཇུག་པ་མིན་ཏེ། རང་གི་གཟུང་དོན་གྱི་སྟོབས་ལས་སྐྱེས་པའི་ཕྱིར། གཞུང་འདིས་མེད་དགག་དབང་མངོན་གྱི་དངོས་རྟོགས་ཀྱི་ཡུལ་
མིན་པར་སྟོན་གྱི། ཤུགས་ཡུལ་ཡང་མིན་པར་སྟོན་པ་མིན་ཏེ། ཚད་མ་རྣམ་ངེས་ལས་འདི་འགའ་ཞིག་ཏུ་དགག་པ་བྱེད་པ་ཡང་མངོན་སུམ་གྱིས་ནི་བྱ་བར་འོས་པ་མ་ཡིན་ཏེ། ཞེས་དགག་གཞི་སྣང་མི་རུང་ལ་བྱེ་བྲག་ཏུ་
བཀར་ནས་འགའ་ཞིག་ཏུ་ཞེས་བཤད་པའི་ཕྱིར་རོ། །གཟུང་དོན་ལས་སྐྱེས་པ་མ་གྲུབ་ན། དབང་སྐྱེས་ཀྱི་བློ་མ་འཁྲུལ་པ་ཆོས་ཅན། རང་གི་ཡུལ་བར་ཆོད་པ་དང་བསྐལ་པ་ལ་སོགས་སུ་ཡོད་ན་ཡང་དེ་ལ་དམིགས་ནས་
ཁྱོད་སྐྱེ་བར་འགྱུར་བར་ཐལ། ཁྱོད་ཁ་ཕྱིར་བལྟའི་ཚད་མ་གང་ཞིག་གཟུང་དོན་གྱི་ནུས་པ་ལ་བལྟོས་པ་མེད་པའི་ཕྱིར། གལ་ཏེ་ཚེ་སྔ་ཕྱི་མེད་པ་ལ་དབང་པོའི་མངོན་སུམ་དངོས་རྟོགས་སུ་སོང་ནས་དེ་འཇལ་བར་མི་

[227B] དགག་བྱ་ཚེ་སྔ་ཕྱི་ལ་དབང་པོའི་མངོན་སུམ་ཉིད་འཇལ་བྱེད་དུ་འཇུག་པ་ལྡོག་པ་ལས་ཚེ་སྔ་ཕྱི་མེད་པར་ངེས་པ་ཡིན་ནོ་ཞེ་ན། དེའི་དོན་དེ་ཅི། ཚེ་སྔ་ཕྱི་མེད་དེ། ཡོད་ན་དམིགས་སུ་རུང་བ་ལས་དམིགས་བྱེད་ཀྱི་བློ་ལྡོག་པའི་ཕྱིར། ཅེས་
པའི་དོན་ཡིན་ནམ། ཚད་མ་གཞན་མི་དགོས་པར་ཚེ་སྔ་ཕྱི་ལ་དབང་པོའི་མངོན་སུམ་འཇལ་བྱེད་དུ་ལོག་ཙམ་དེ་ཉིད་ཚེ་སྔ་ཕྱི་མེད་པར་ངེས་བྱེད་ཡིན། ཕྱི་མ་ལྟར་ན། ཚེ་སྔ་ཕྱི་ལ་དབང་པོའི་མངོན་སུམ་འཇལ་བྱེད་དུ་ལྡོག་ཙམ་ཆོས་ཅན། ཚད་
མ་གཞན་གང་ཡང་མེད་པར་ཚེ་སྔ་ཕྱི་མེད་པ་ངེས་བྱེད་དུ་འགལ་བར་ཐལ། དངོས་པོར་མེད་པའི་ཕྱིར། ཡང་ན་སློབ་དཔོན་ལྷ་དབང་བློའི་བཞེད་པ་ལྟར། དབང་པོའི་མངོན་སུམ་ལོག་ཙམ་ཡིན་ན་ཚེ་སྔ་ཕྱི་མེད་པ་ངེས་བྱེད་དུ་འགལ། དེ་ཡིན་
ན་ཡང་ཅིག་ཤོས་ཡིན་པར་འགལ་བའི་ཕྱིར། ཅེས་རང་ཚིག་འགལ་བར་མཛད་དོ། །འམ་གྱི་སྒྲས་རྗེས་དཔག་ཚད་མ་ཡོད་པར་ཐལ། དམིགས་རུང་མ་དམིགས་པ་དེ་ཉིད་རང་ཕྱོགས་ཀྱི་ཆོས་སུ་གྲུབ་པའི་གཞིར་ལྡོག་པ་དང་རྗེས་འགྲོ་ཅན་གྱི་
རྟགས་ཡང་དག་ཡིན་པའི་ཕྱིར། གཉིས་པ་ནི། ཚད་མ་གཉིས་པ་རྗེས་དཔག་ནི་གྲུབ་པ་ཡིན་པར་ཐལ། རྒྱང་ཕན་གྱིས་གཞན་རང་གི་སློབ་མའི་སེམས་དག་ཚད་མས་རྟོགས་པའི་ཕྱིར་ཡང་ངོ། །ངག་སྨྲ་བའི་སྐྱེས་བུ་དེ་ཡི་སེམས་ཀྱི་ངོ་བོ་ངེས་
བར་གྲུབ་སྟེ། དེ་གསོང་པོར་སྨྲ་བ་ལ་སོགས་པའི་ལུས་ངག་གི་ཐ་སྙད་ལ་འཇུག་པའི་ཕྱིར། རྟགས་དེ་ལ་བརྟེན་པའི་རྗེས་དཔག་དེ་ཆོས་ཅན། ཚད་མ་ཉིད་ཡིན་ཏེ། གསར་དུ་བསླུ་བ་མེད་པའི་ཤེས་པ་ཡིན་པའི་ཕྱིར། ལོཙྪ་བ་ཆེན་པོ་འབྲས་རང་མ་

[228A]༄༅། །དམིགས་པའི་རྟགས་ལ་བརྟེན་པའི་རྗེས་དཔག་སོ་སོར་སྦྱར་ནས་དགག་པ་མཇད་དོ། །གལ་ཏེ་ལྷས་བྱིན་གྱི་བུ་ལས་སྔོ་བསངས་དཔོག་པ་ལྟ་བུ་རྟགས་ལ་ལ་དག་ཏུ་ནི་འཁྲུལ་བའི་ཕྱིར། མཚན་ཉིད་མཚུངས་པས་ཀུན་ལ་
ཡིད་བརྟན་མེད་དོ་ཞེ་ན། རྒྱང་ཕན་ཆོས་ཅན། རྟགས་འགའ་ཞིག་འཁྲུལ་པར་མཐོང་བས་ཀུན་འཁྲུལ་པར་མི་འགྲུབ་པར་ཐལ། རྟགས་ལོག་པ་འགའ་ཞིག་མཐོང་ནས་རྟགས་ཐམས་ཅད་དེ་དང་འདྲ་བར་ཞེན་པ་ཙམ་ཡིན་པའི་ཕྱིར་
རྟགས་གང་ལས་དུས་འགའ་ཞིག་གི་ཚེ་བསྒྲུབ་བྱའི་དངོས་པོ་འགའ་ལ་དེ་ཡི་རྟོགས་པ་གྲུབ་པར་གྱུར་པའི་གཏན་ཚིགས་བྱས་པ་ལྟ་བུ་དེ་ནི་ཆོས་ཅན། བསྒྲུབ་བྱའི་ཆོས་དེ་ལས་སྐྱེས་པའམ། དེའི་ཁྱབ་བྱའི་ངོ་བོར་གདོན་མི་ཟ་སྟེ། རང་ཕྱོཌ་
ཀྱི་ཆོས་སུ་གྲུབ་པའི་གཞིར་དེ་སྒྲུབ་པའི་རྟགས་ཡིན་པའི་ཕྱིར། མེས་སྟོང་པའི་གཞིར་དུ་བའི་དོན་ནི་སྲིད་པ་མིན་པར་ཐལ། དུ་བ་རང་གི་རྒྱུ་མེ་མེད་པའི་ཕྱིར། འམ་གྱི་སྒྲས། ཤིང་མེད་པར་ཤ་པའི་དོན་སྲིད་པ་མིན་པར་ཐལ། ཁྱབ་བྱེད་
ཀྱི་ངོ་བོ་ཤིང་དག་མེད་པའི་ཕྱིར། འབྲས་རང་གི་རྟགས་ཡང་དག་དེ་དག་ཕྱོགས་ཆོས་དང་བསྒྲུབ་བྱའི་ཆོས་དང་མི་འཁྲུལ་བའི་རང་བཞིན་མཐོང་བ་གང་ཡིན་པའི་ཚུལ་གསུམ་དེ་ཉིད་འབྲས་རང་གི་རྟགས་ཡང་དག་གི་མཚན་ཉིད་ཡིན་
ལ་དེ་གཞན་དུ་འང་མཚུངས་བའི་ཕྱིར་ཤིང་གིས་སྟོང་པའི་གཞིར་ཤིང་དེ་དང་ལྡན་པའི་ཤ་པའང་ཇི་ལྟར་ཡོད་དེ་མེད་པར་ཐལ། དེར་ཡོད་ན་ལྟར་རུང་རང་གི་ངོ་བོ་ཤིང་མེད་པའི་ཕྱིར། འམ་གྱི་སྒྲས་མེས་སྟོང་བའི་གཞིར་མེ་དང་ལྡན་

[228B] དེར་དུ་བའི་རང་རྒྱུ་མེ་མཐོང་བའི་རྒྱུ་གཞན་དབང་ཡིད་དག་ཡོད་པར་ཡོད་ན་སྣང་རུང་གི་མེ་སྣང་བ་མེད་པའི་ཕྱིར། དོན་བསྡུས་ན། རྟགས་ཡང་དག་སུ་ཡང་བསྒྲུབ་བྱའི་ཆོས་ལ་འཁྲུལ་པ་མི་སྲིད་པར་
ཐལ། འབྲས་རང་མ་དམིགས་པའི་རྟགས་གསུམ་ག་འཁྲུལ་པ་མི་སྲིད་པས། དེ་ལ་བརྟེན་པའི་རྗེས་དཔག་བསླུ་བ་མི་སྲིད་པའི་ཕྱིར། རྒྱང་ཕན་རང་ཉིད་རྨོངས་པ་ཙམ་དུ་ཟང་ངོ་ཞེས་སྟོན་པ་ཡིན་ནོ། །གསུམ་པ་ནི། སྤྱི་འཛིན་པ་ཡི་བློ་ནི་ཚད་མ་
མིན་པས་ཁྱབ་ན། ད་ལྟ་ལྐོག་ཏུ་གྱུར་པའི་དོན་ཐམས་ཅད་མེད་པ་ཐོབ་པར་འགྱུར་བར་ཐལ། དེ་དག་དབང་པོའི་མངོན་སུམ་གྱིས་མ་མཐོང་བའི་ཕྱིར། འཇིག་རྟེན་ཕ་རོལ་གྱི་དངོས་པོ་བཞིན། གལ་ཏེ་ལྐོག་གྱུར་དེ་དག་ད་ལྟ་མ་མཐོང་ཡང་
དབང་པོའི་མངོན་སུམ་རྣམས་ཀྱིས་ཡུལ་གཞན་དང། དུས་གཞན་དང་གཞན་དུ་རྟོགས་སོ་ཞེ་ན། ལྐོག་ཏུ་གྱུར་པའི་དོན་དེ་དག་ཐམས་ཅད་དབང་པོའི་མངོན་སུམ་གྱིས་རྟོགས་པ་དེ་མིན་པར་ཐལ། དབང་པོ་གཟུགས་ཅན་པ་དང་རྒྱུས་འབྲས་
བ་བསྐྱེད་པའི་ནུས་པ་ཕྲ་བ་སོགས་ཐམས་ཅད་ལ་དབང་པོའི་བློ་འཇལ་བྱེད་དུ་འཇུག་པ་མི་སྲིད་པའི་ཕྱིར། གལ་ཏེ་དེ་དག་ཡོད་ན་དམིགས་སུ་རུང་བ་ལས་མ་དམིགས་པ་ཡིན་ན་དེ་དག་མེད་པ་ཉིད་དུ་རྟོགས་པར་འགྱུར་ལ། དེ་ལྟ་ན་དབང་
པོའི་བློ་གང་ དབང་པོ་དང་རྒྱུས་འབྲས་བུ་བསྐྱེད་པའི་ནུས་པ་མེད་པ་ཉིད་དུ་རྟོགས་པ་ཡིན་པའི་ཕྱིར། མངོན་སུམ་ཆོས་ཅན། རང་གི་མཚན་ཉིད་ལ་མངོན་སུམ་ཡིན་གྱི་སྤྱི་འཛིན་པ་

[229A]༄༅། །མ་ཡིན་ཏེ། རྣམ་རྟོག་མེད་པ་ཉིད་དང་མ་འཁྲུལ་པ་ཉིད་ཀྱིས་སོ། །དེ་ལ་སྤྱི་འཛིན་ཚད་མ་ཡིན་ན་རྗེས་དཔག་ཉིད་ཡིན་པས་ཁྱབ་སྟེ། རྣམ་རྟོག་མེད་པར་སྤྱི་འཛིན་མིན་པ་དེའི་ཕྱིར། དེ་ལ་སྤྱིར་མངོན་སུམ་ཚད་མ་ཡིན་ན་
མངོན་སུམ་ཡིན་པས་ཁྱབ་པ་དང། རྗེས་དཔག་ཚད་མ་ཡིན་ན་རྟོག་པ་ཡིན་པས་ཁྱབ་མོད་ཀྱི། རང་གི་མཚན་ཉིད་ལ་མངོན་སུམ། ཞེས་པ་འདི་དང། ཤེས་གང་གང་ལ་སྒྲ་དོན་འཛིན། །དེ་ནི་དེ་ལ་རྟོག་པར་འདོད། །ཅས་པའི་
གཞུང་འདི་དག་གིས་ཡུལ་བྱེ་བྲག་ཏུ་བཀར་ནས་རང་གི་ཤུགས་ཡུལ་གང་ཡིན་པ་དེ་ལ་མངོན་སུམ་ཚད་མ་ཡིན་ཡང་མངོན་སུམ་མིན་པ་དང། རྗེས་དཔག་ཚད་མ་ཡིན་ཡང་དེ་ལ་རྟོག་པ་མིན་པར་བསྟན་ཏེ། དེ་ལ་མངོན་སུམ་
ཡིན་ན་དེའི་རང་གི་མཚན་ཉིད་སྣང་དགོས་པ་དང། དེ་ལ་རྟོག་པ་ཡིན་ན་དེའི་སྒྲ་དོན་འཛིན་པར་བཤད་པའི་ཕྱིར་རོ། །འདི་ལ་བརྗོད་པར་བྱ་བ་མང་སྟེ་རེ་ཤིག་མ་སྤྲོས་སོ། །གཉིས་པ་ལ། གྲངས་མ་ངེས་པའི་རྩོད་པ་དང། དེ་སུན་དབྱུང་
བའོ། །དང་པོ་ལ། རང་སྤྱི་འདྲེས་པར་འཛིན་པའི་ཚད་མ་ཕུང་གསུམ་ཡོད་པར་རྩོད་པ་ནི། གལ་ཏེ་གཞལ་བྱ་གཉིས་སུ་ངེས་ན། ཁ་དོག་ནི་མི་རྟག་པ་ཉིད་དུ་རྟོགས་པར་མི་འགྱུར་བར་ཐལ། དེ་རྟོགས་ན་དེའི་བློ་ཚད་མ་གཞན་དུ་འགྱུར་
བའི་ཕྱིར། དེར་ཐལ། དེ་སྤྱི་འཛིན་པས་མངོན་སུམ་མིན། རྟགས་ལ་བལྟོས་པ་མེད་པར་ཡོད་པས་རྗེས་དཔག་མིན་པའི་ཕྱིར། ཁྱད་པར་ངོ་ཤེས་ཚད་མ་ཕུང་གསུམ་དུ་རྩོད་པ་ནི། སྔར་ཁང་ནང་དུ་ཙནྡན་གྱི་མེ་མཐོང་ནས། ཕྱིས་དུ་

[229B] ཁྱད་པར་རང་མཚན་མཐོང་བ་ལ་ཚད་མ་གང་ཞིག་རྟགས་དང་ཆོས་ཀྱི་འབྲེལ་པ་རྟོགས་པ་མེད་པར་རྗེས་དཔག་མིན་པའི་ཕྱིར་དང། ཡུལ་མངོན་སུམ་དུ་མ་མཐོང་
བས་མངོན་སུམ་མིན་པའི་ཕྱིར། དོན་བསྡུ་བ་ནི། གཞལ་བྱ་མང་པོ་ཡོད་པའི་ཕྱིར། ཚད་མ་རྣམ་པ་གཉིས་ལས་མང་པོ་ཉིད་དམ་གཞལ་བྱ་གཅིག་ལ་ཡང་ཚད་མ་དུ་མ་ཉིད་འཇུག་པའི་ཕྱིར་ཏེ། དཔེར་ན་ཁྱད་པར་མཐོང་བའི་བློ་བཞིན། ཆད་
མ་གཅིག་ཁོ་ནར་ངེས་པའི་གྲངས་ཀྱང་སེལ་བར་མི་འགྱུར་ཏེ། དེ་སེལ་ན་ཚད་མ་གཉིས་ཀྱི་ཡུལ་སོ་སོར་ངེས་དགོས་པ་ལ། དེ་མེད་པའི་ཕྱིར་དང། ཚད་མ་གསུམ་ལ་སོགས་པའི་གྲངས་ཀྱང་སེལ་བར་མི་འགྱུར་ཏེ། གཞལ་བྱ་གཉིས་ལས་
གཞན་ཡོད་པའི་ཕྱིར་ཅེ་ན། གཉིས་པ་ལ། རང་སྤྱི་འདྲེས་པའི་བློ་ཚད་མ་ཕུང་གསུམ་ཡིན་པ་དགག་པ་དང། ཁྱད་པར་ངོ་ཤེས་ཀྱི་བློ་ཚད་མ་ཕུང་གསུམ་ཡིན་པ་དགག་པའོ། །དང་པོ་ལ། ཁ་དོག་ལ་ཕྲ་བའི་མི་རྟག་པ་རྟོགས་པའི་བློ་རྗེས་དཔག་
ཏུ་བསྟན་པ། རགས་པའི་མི་རྟག་པ་མངོན་སུམ་ཚད་མས་རྟོགས་པར་བསྟན་པ། གཞན་དག་གི་མི་རྟག་པ་དགག་པའི། །དང་པོ་ལ། མདོར་བསྟན། འཕྲོས་དོན་རྒྱས་པར་བཤད་པ། དོན་བསྡུ་བའོ། །དང་པོ་ནི། བྱས་པའི་རྟགས་ལས་ཁ་དོག་
མི་རྟག་པར་རྟོགས་པའི་ཚད་མ་ཆོས་ཅན། ཚད་མ་ཕུང་གསུམ་ཡིན་པའི་སྐྱོན་འདིར་ཐལ་བར་མི་འགྱུར་ཏེ། ཁ་དོག་གི་སྤྱི་ལ་མི་རྟག་པའི་སྤྱི་སྦྱར་ནས་གཟུང་ཡུལ་དུ་བྱད་པའི་སྤྱི་འཛིན་རྗེས་དཔག་ཡིན་པའི་ཕྱིར། དངོས་མེད་ངོ་བོ་ཞེས་པ་

[230A]༄༅། །ནས། རྒྱུ་འམ་རང་བཞིན་སྣང་མེད་ཉིད། ཅེས་པའི་བར་སློབ་དཔོན་ལྷ་དབང་བློས་ཞར་བྱུང་ངུ་གསུངས་པས་དཀྱུས་མའི་དབང་དུ་བྱས་ན། ཁ་དོག་སྤྱི་ལ་སྦྱོར་ཕྱིར་རོ། །རྗེས་སུ་དཔག་པས་མི་རྟག་སོགས། །ཞེས་པ་དེ་ལྟར་
སྦྱར་ནས་བཤད་དོ། །འཕྲོས་ཚུལ་ནི་འཆད་པར་འགྱུར་རོ། །གཉིས་པ་ལ། མི་རྟག་པ་དངོས་མེད་དུ་ཐལ་བ་སྤང་བ་དང། དེའི་ལན་དགག་པའོ། །དང་པོ་ནི། མི་རྟག་པ་ཁ་དོག་གི་སྤྱི་དང་སྦྱོར་ན། སྤྱིའི་ཆོས་སུ་འགྱུར་ལ། དེ་ལྟ་ན། སྤྱི་དངོས་
མེད་ཡིན་པས་མི་རྟག་པ་ཡང་དངོས་མེད་དུ་འགྱུར་རོ་ཞེ་ན། དེ་ཆོས་ཅན། ཁྱོད་ཀྱིས་ཁ་དོག་གི་སྤྱི་ལ་མི་རྟག་པའི་སྤྱི་སྦྱར་བ་གཟུང་ཡུལ་དུ་བྱས་པས་མི་རྟག་པ་དངོས་མེད་ཀྱི་ངོ་བོར་འགྱུར་བ་མིན་པར་ཐལ། ཁྱོད་ཀྱི་རྟེན་བྱས་པ་དེས་ཁ་
དོག་རང་མཚན་པ་དང་མི་རྟག་པ་རང་མཚན་པའི་ཚོགས་དོན་དེ་ཉིད་སྒྲུབ་པའི་ཕྱིར། དེར་ཐལ། ཁྱོད་རྟགས་དེར་བརྟེན་གྱི་རྗེས་དཔག་གང་ཞིག་སྤྱི་མཚན་གཟུང་ཡུལ་དུ་བྱས་ཀྱང་དེ་ལྟར་ཚོགས་དོན་རང་མཚན་པ་གྲུབ་ཅིང་རྟོགས་པའི་ཕྱིར་
ཡང་ན། ཐལ་ཆོས་སྔ་མ་ལ། རྟགས་ནི། ཁ་དོག་ལ་མི་རྟག་པ་དེ་ཉིད་དེ་ལྟར་མི་རྟག་པ་རང་མཚན་པའི་རྣམ་པར་སྣང་བར་གྲུབ་པས་ཚོགས་དོན་རང་མཚན་པ་སྒྲུབ་ཅིང་རྟོགས་པའི་ཕྱིར། སྤྱི་མཚན་དང་རང་མཚན་གཉིས་ཀ་ཡུལ་དུ་སོང་
བས་ཚད་མ་ཕུང་གསུམ་དུ་འགྱུར་སྙམ་དུ་རྩོད་པ་ཡིན་ཏེ། དེ་ལ་ཁ་དོག་མི་རྟག་པའི་དོན་སྤྱི་གཟུང་ཡུལ་ཡིན་གྱི་ཚད་མར་སེང་ས་མིན་ལ། ཚང་མར་སོང་ས་ནི། ཚེགས་དོན་རང་མཚན་པའོ། །གཉིས་པ་ལ། མདོར་བསྟན་དང། རྒྱས་བཤད་དོ། །དང་

[230B] ཁ་དོག་མི་རྟག་པའི་སྤྱི་གཟུང་བའི་སྟོབས་ཀྱིས་ཁ་དོག་མི་རྟག་པར་འགྲུབ་པ་མ་ཡིན་པར་ཐལ། གཞན་ཁ་དོག་མི་རྟག་པའི་གནས་ལུགས་ལ་གཞན་སྤྱི་མཚན་གྲུབ་པ་མིན་པའི་ཕྱིར་ཅེ་ན། སྤྱི་མཚན་གཟུང་བའི་སྟོབས་ཀྱིས་རང་མཚན་རྟོགས་ན་
དེ་རང་མཚན་ལ་འབྲེལ་དགོས་ལ། དེ་བྱུང་འབྲེལ་པ་མེད་པས་བདག་གཅིག་ཏུ་འབྲེལ་དགོས་ལ། དེ་ལྟ་ན་སྤྱི་མཚན་རང་མཚན་གྱི་གནས་ལུགས་ལ་གྲུབ་དགོས་ལ། དེ་མ་གྲུབ་ན། གཅིག་གཟུང་བས་གཞན་རྟོགས་པ་མི་འཐད་ཅེས་རྩོད་པའོ། །
དེ་ཆོས་ཅན། ཁ་དོག་མི་རྟག་པའི་སྤྱི་མཚན་གཟུང་བའི་སྟོབས་ཀྱིས་ཁ་དོག་མི་རྟག་པར་མི་རྟོགས་པའི་སྐྱོན་ཡོད་པ་མིན་ཏེ། ཁྱོད་ཀྱིས་ཁ་དོག་མི་རྟག་པ་དེའི་སྤྱི་རྣམ་ཤར་བའི་སྒོ་ནས་ངེས་པར་ཁ་དོག་མི་རྟག་པ་དེ་ཉིད་གྲུབ་ཅིང་རྟོགས་དགོས་
པའི་ཕྱིར། གཉིས་པ་ལ། སྒྲུབ་རྟགས་ལ་བརྟེན་པའི་རྗེས་དཔག་རང་མཚན་ལ་འབྲེལ་བའི་ཚུལ་དང། དགག་པའི་རྗེས་དཔག་འབྲེལ་བའི་ཚུལ་དང། དེ་དག་གི་རྒྱུ་མཚན་ནོ། །དང་པོ་ནི། མེའི་དངོས་པོ་གང་དུ་བ་བསྐྱེད་བའི་ནུས་པ་ཅི་ལྟ་བུར་གྱུར་
པ་དེ་འདྲ་པའི་མེ་དེ་ཆོས་ཅན། དུ་བའི་རྒྱུ་ཡིན་ཏེ། དུ་བ་ལ་ཕན་འདོགས་བྱེད་ཡིན་པའི་ཕྱིར། དུ་བ་དེ་ནི་ཆོས་ཅན། རང་འབྲས་རྟགས་འཛིན་སེམས་ཀྱི་རྒྱུ་ཡིན་ཏེ། དེ་ལ་ཕན་འདོགས་བྱེད་ཡིན་པའི་ཕྱིར། རྟགས་འཛིན་སེམས་དེ་ལས་དུ་ལྡན་ལ་ལ་
མེ་དེ་ལྟ་བུའི་དངོས་པོ་ལ་དམིགས་ནས་སྐྱེས་པའི་རྟགས་ཅན་གྱི་བློ་རྗེས་དཔག་ཚད་མ་ཆོས་ཅན། རང་རྒྱུ་རྟགས་འཛིན་སེམས་དེས་བསྐྱེད་པ་ཡིན་ཏེ། དེས་ཕན་བཏགས་པའི་ཕྱིར། འགྲེལ་བཤད་བྱེད་པ་ཁ་ཅིག་གིས། རྟགས་ཀྱི་བསྒྲུབ་བྱ་གོ་བ་སྒྲོན་

[231A]༄༅། །མེ་བཞིན་དུ་རང་གི་ངོ་བོ་བློ་ཡུལ་དུ་སོང་བ་ཙམ་གྱིས་ཡུལ་གསལ་བར་བྱེད་པ་མ་ཡིན་གྱི་འབྲེལ་པ་འཛིན་པ་ལ་ངེས་པར་བལྟོས་ལ། དེ་ལ་ཡང་སྤྱི་འབྲལ་འཛིན་པ་དང། རྩོད་གཞི་ལ་འབྲེལ་པ་འཛིན་པ་གཉིས་ལས་སྔ་
མ་རྟགས་འཛིན་སེམས་དང། ཕྱི་མ་རྟགས་ཅན་རྗེས་དཔག་ཉིད་དུ་བཞེད་དོ། །ཁ་ཅིག་ནི། རང་བཞིན་རྟགས་ཀྱི་རྟགས་ཅན་རྗེས་དཔག་ཉིད་རྟགས་འཛིན་ཡིན་ནོ་ཞེས་འདོད་པ་འཐད་པར་དཀའོ། །དེས་ན་རྟགས་རྩོད་གཞི་ལ་
འཛིན་པ་ཉིད་རྟགས་འཛིན་ཀྱི་གཙོ་བོ་དང། འབྲེལ་པ་འཛིན་པ་ཕལ་པའི་ཚུལ་དུ་གནས་ཏེ། གཞུང་འདིར་སྦྱོར་བ་སྐོར་གཅིག་པོའི་རྟགས་འཛིན་སེམས་དང། རྟགས་ཅན་རྗེས་དཔག་རྒྱུ་འབྲས་སུ་སྟོན་པར་སྣང་བས་འབྲེལ་པ་འཛིན་
པའི་བློ་རྟགས་འཛིན་དུ་མ་བསྡུས་ན། རྗེས་དཔག་རང་མཚན་ལ་འབྲེལ་པའི་སྒྲུབ་བྱེད་ལྟར་སྣང་དུ་འགྱུར་ཏེ། འབྲེལ་པ་ངེས་པའི་བློ་སྔོན་དུ་འགྲོ་དགོས་པར་དངོས་སུ་སྟོན་པའི་ཚིག་གི་ཚུལ་གཞན་ཡང་མི་སྣང་བའི་ཕྱིར། རྟགས་འཛིན་
ལ་ཚད་མ་མིན་པས་ཁྱབ་པ་གཞུང་འགྲེལ་པ་ཁུངས་མ་གང་ན་ཡང་མི་སྣང་བས་ཕྱོགས་ཆོས་འཇལ་བའི་ཚད་མ་དང་འབྲེལ་པ་འཇལ་བའི་ཚད་མ་རྟགས་འཛིན་སེམས་སུ་བཞག་པ་ལ་འགལ་བ་མེད་པར་སེམས་སོ། །ལ་མེ་ལྡན་དུ་
རྟོགས་པའི་རྗེས་དཔག་ཚད་མ་དེ་དངོས་པོ་རང་མཚན་དེར་སྣང་བ་ལྟར་གྲུབ་པ་ཡིས་སྟོང་ཡང། ལ་མེ་རང་མཚན་ལ་བསླུ་བར་བྱེད་པ་ཉིད་མ་ཡིན་ཏེ། དེ་ལྟར་རྟགས་འཛིན་གྱི་སེམས་དང་རྟགས་ཅན་གྱི་བློ་རྗེས་དཔག་དེ་བརྒྱུད་པ་

[231B] ལ་མེ་ལྡན་དུ་རྟོགས་པའི་རྗེས་དཔག་དེ་དག་ཆོས་ཅན། ལ་མེ་རང་མཚན་དེའི་དངོས་པོ་ལ་བསླུ་བར་བྱེད་པ་ཉིད་མིན་ཡང་འཁྲུལ་པར་རྣམ་གཞག་བྱས་པ་ཡིན་ཏེ། རང་ལ་སྣང་
བ་ལྟར་གྲུབ་པ་དེ་ཡི་ངོ་བོས་སྟོང་ཡང་ལ་མེ་རང་མཚན་པ་དེ་ཡི་ངོ་བོར་ཞེན་པ་ལྟར་གསར་དུ་མི་སླུ་བའི་ཤེས་པ་ཡིན་པའི་ཕྱིར། འདིར་གང་འབྲེལ་བ་དེ་མ་ཐོབ། ཐོབ་པ་དེ་ལ་མ་འབྲེལ་ཡང། རེ་ཤིག་སྔ་ཕྱི་གཅིག་ཏུ་ཞེན་པའི་བློ་དབང་
བཙན་པར་བྱས་ནས་བཞག་གོ་ཞེས་ཟེར་བ་ནི། རྒྱུན་འཇོག་མ་ཤེས་པའི་ལོག་རྟོག་འབའ་ཞིག་སྟེ། དཔེར་ན་སྔོ་འཛིན་མངོན་སུམ་ཚད་མ་དེ་སྔོན་པོ་ལ་འབྲེལ་བ་ཡང་ཡིན། དེ་ལ་བརྟེན་ནས་སྔོན་པོ་ཐོབ་པ་ཡང་ཡིན་པ་སྐྱོན་དུ་ཁས་
བླངས་ན་གནོད་པ་ཅི་ཡོད། གལ་ཏེ་གང་འབྲེལ་པ་དེ་ནི་སྔོ་འཛིན་མངོན་སུམ་གྱི་རྒྱུ་ཡིན་པས་སྔར་ཡོད་ལ། དེ་ལ་བརྟེན་ནས་ཐོབ་པ་ནི་མངོན་སུམ་ཀྱི་ཕྱིར་བྱུང་བའི་ཕྱིར་ཅེ་ན། འོ་ན་གང་ཟག་ལྷ་སྤྱིན་དེས་སྒྲ་མཉན་བྱར་ཐལ་བ་ལ་འདོད་མ་ཐག་
སྒྲ་མཉན་བྱ་མིན་པར་ཐལ་བ་ལ་འདོད་ལན་བྱས་པས་དངོས་འགལ་ཁས་བླངས་པའི་སྐྱོན་ཅི་ཡང་མེད་པར་ཐལ། འདོད་པ་སྔ་མའི་དུས་ཀྱི་ལྷ་སྦྱིན་དེ་ཕྱི་མའི་དུས་ན་འགགས། ཐལ་བ་ཕྱི་མ་འདོད་པའི་ལྷ་སྦྱིན་དེ་སྔ་མའི་དུས་ན་མ་སྐྱེས་པའི་
ཕྱིར་གལ་ཏེ་སྔ་ཕྱི་ཕན་ཚུན་དུས་མི་མཚུངས་ཀྱང་ལྷ་སྦྱིན་གྱིས་ཡ་གྱལ་གཉིས་ཀ་ཁས་བླངས་པས་སྐྱོན་དང་བཅས་པའོ་ཞེ་ན། འོ་ན་སྔོ་འཛིན་མངོན་སུམ་གྱི་རྒྱུར་གྱུར་པའི་སྔོན་པོ་དེ་ཕྱིས་མེད། ཕྱིས་ཐོབ་པའི་སྔོན་པོ་སྔར་མེད་པར་ཁས་

[232A]༄༅། །བླངས་ཀྱང་སྔོན་པོ་དེ་ལ་མངོན་སུམ་ད་འབྲེལ་པ་ཡང་ཡིན་ལ། མངོན་སུམ་ལ་བརྟེན་ནས་ཕྱིས་ཐོབ་པ་ཡང་ཡིན་ནོ་ཞེས་ཁས་བླངས་ན། མགོ་ལ་ཐོག་འབབ་པའི་ཉེས་པ་མཐོང་ངམ། ལ་མེ་ལྡན་དུ་རྟོགས་པའི་རྗེས་དཔག་
འདི་ཡང་མཐར་གཏུགས་ན། ལ་རང་མཚན་པ་ལ་འབྲེལ་བ་ཡིན་ནོ། །དེ་བཞིན་དུ་རང་བཞེན་རྟགས་ལ་བརྟེན་པའི་རྗེས་དཔག་ལ་ཡང་སྔར་བཤད་པ་རྣམས་ཇི་ལྟར་རིགས་པར་སྦྱར་རོ། །ལྐོག་གྱུར་གྱི་དངོས་པོ་སྒྲ་མི་རྟག་པར་རྟོགས་
པར་བྱ་བ་ལ་བྱས་པའི་ཁྱབ་བྱེད་མི་རྟག་པ་ཆོས་ཅན། བྱས་པ་དེ་ཁྱོད་ལ་འབྲེལ་ཏེ། བྱས་པ་དེའི་ཁྱབ་བྱེད་ཀྱི་ངོ་བོ་ཡིན་པའི་ཕྱིར། ཁྱབ་པར་བྱས་པ་ཆོས་ཅན། རང་འབྲས་རྟགས་འཛིན་སེམས་ཀྱི་རྒྱུ་མཚན་ཡིན་ཏེ། དེ་ལ་ཕན་འདོགས་
བྱེད་ཡིན་པའི་ཕྱིར། རྟགས་འཛིན་སེམས་དེ་ཡང་ཆོས་ཅན། རང་འབྲས་རྟགས་ཅན་ཀྱི་བློ་དེའི་རྒྱུ་ཡིན་ཏེ། དེ་ལ་ཕན་འདོགས་བྱེད་ཡིན་བའི་ཕྱིར། འམ་གྱི་སྒྲས་རྒྱུ་མེ་དག་ཆོས་ཅན། དུ་བའི་རྒྱུ་ཡིན་ཏེ། དེ་ལ་ཕན་འདོགས་བྱེད་ཡིན་པའི་
ཕྱིར། དེ་བཞིན་དུ་དུ་བ་དང། རྟགས་འཛིན་སེམས་ལ་ཡང་སྦྱར་རོ། །དེ་ལྟར་དངོས་པོ་ལ་མི་འཁྲུལ་བར་གྲུབ་པ་དེའི་ཕྱིར་རོ། །གཉིས་པ་ལ། མ་དམིགས་པའི་རྟགས་ཡང་དག་དང། ལྟར་སྣང་དང། འགལ་དམིགས་རྟགས་སུ་སྦྱོར་
བའི་ཡུལ་བསྟན་པའོ། །དང་པོ་ནི། དགག་པ་ཉིད་ནི་འགལ་དམིགས་སོགས་ཐམས་ཅད་དུ་དགག་བྱ་ཚད་མས་མི་དམིགས་པ་ལས་འགྲུབ་པ་ཡིན་ཏེ། དགག་བྱ་དམིགས་བྱེད་ཀྱི་ཚད་མ་མ་བཀག་པར་དགག་པ་འགྲུབ་པའི་ཐབས་མེད་པའི་

[232B] དར་ཐལ། ཚད་མས་དམིགས་པས་གྲུབ་པར་འཇག་པར་སྨྲ་བ་རྣམས་ཀྱིས་ཡོང་ངེས་ཀྱི་དོན་གྱི་ལྡོག་པའི་བཟློག་པའི་ཆོས་དམིགས་རུང་མ་དམིགས་པ་ཉིད་ལས་མེད་ངེས་འཇོག་པར་སྨྲ་དགོས་པ་ཡིན་པའི་ཕྱིར། དགག་པ་འགྲུབ་
པ་ཐམས་ཅད་དགག་བྱ་དམིགས་བྱེད་ཀྱི་ཚད་མ་མེད་པ་ལ་བལྟོས་མི་དགོས་ཏེ། འགལ་དམིགས་ཀྱི་རྟགས་ལས་ཀྱང་དགག་པ་འགྲུབ་པའི་ཕྱིར་ཅེ་ན། དགག་པ་འགྲུབ་པ་ལ་དགག་བྱའི་ཆོས་དེ་དང་འགལ་བའམ། དེའི་རྒྱུ་
དང་འགལ་བར་བརྗོད་པ་རྟགས་སུ་མཐོང་བ་གང་ཡིན་པ་དེ་ཡང་གཞི་དེར་དགག་བྱའི་ཆོས་དེ་དམིགས་པ་ཡི་ཚད་མ་ཉིད་མེད་པ་འཕེན་པར་བྱེད་པ་ཡིན་ཏེ། གཞན་དུ་གཉིས་ཀ་དམིགས་པའི་ཚད་མ་ཡོད་པའི་གཞི་དེར་དངོས་པོ་
གཅིག་ཡོད་པར་བརྗོད་པས་གཞན་མེད་པ་དེ་ནི་གང་ལས་ཀྱང་རྟོགས་མི་ནུས་པའི་ཕྱིར། གལ་ཏེ་དགག་བྱ་དམིགས་བྱེད་ཀྱི་ཚད་མ་བཀག་པས་དགག་པ་འགྲུབ་པ་མ་ཡིན་གྱི། མེ་དང་གྲང་རེག་འགལ་བས་འགྲུབ་པའི་ཕྱིར་རོ་
ཞེ་ན། འགལ་བ་དེ་ཉིད་ཀྱང་ཅིས་འགྲུབ་ཅེས་དྲིས་པས། ལྷན་ཅིག་མི་གནས་པའི་ཕྱིར་འགལ་བར་རྟོགས་སོ་ཞེ་ན། ཚ་གྲང་ལྷན་ཅིག་མི་གནས་པའི་འགལ་པ་དེའང་གང་ལས་ཀྱང་གྲུབ་པར་འདོད་པ་མི་རིགས་པར་ཐལ། དགག་
པ་འགྲུབ་པ་ལ་དགག་བྱ་དམིགས་བྱེད་ཀྱི་ཚད་མ་གཞི་དེར་དགག་མི་དགོས་པའི་ཕྱིར། གལ་ཏེ་མེ་ཡོད་པའི་གཞིར་ཡོད་ན་སྣང་དུ་རུང་བའི་གྲང་རེག་མཐོང་བ་མེད་པའི་ཕྱིར་འགལ་བར་གྲུབ་བོ་ཞེ་ན། དམིགས་རུང་མ་

[233A]༄༅། །དམིགས་པ་དེ་ནི་དགག་པ་འགྲུབ་པའི་ཚད་མའམ་ཐབས་ཉིད་མ་ཡིན་པར་ཐལ། རྟགས་སྔ་མ་ལྟར་རོ། །ཡང་ན་དགག་པ་འགྲུབ་པ་ལ་དགག་བྱ་དམིགས་བྱེད་ཀྱི་ཚད་མ་མེད་པ་འཕེན་དགོས་པར་ཐལ། དམིགས་
རུང་མ་དམིགས་པ་དེ་ནི་དགག་བྱ་དམིགས་བྱེད་ཀྱི་ཚད་མ་མེད་པ་རྟགས་སུ་འཕངས་པ་ཉིད་ཡིན་པའི་ཕྱིར། དེས་ན་འགལ་དམིགས་རང་ཉིད་སྒྲས་ཟིན་པར་རྟགས་སུ་བརྗོད་ན་ཡང་དགག་བྱ་དམིགས་བྱེད་ཀྱི་ཚད་མ་མེད་
པ་དེ་ཉིད་དགག་བྱ་མེད་པའི་སྒྲུབ་བྱེད་དུ་འཕེན་པ་ཡིན་ཏེ། དེ་ལྟར་སྒྲུབ་ཟིན་པ་དེའི་ཕྱིར། དེ་ལྟ་མིན་ན་དགག་པ་འགྲུབ་པའི་ཐབས་རྣམ་པ་ཀུན་ཏུ་བརྗོད་པར་བྱ་བ་མིན་པར་ཐལ། གང་ལ་སྔར་བཤད་པ་དེ་ནི་དགག་པ་འགྲུབ་པའི་ཐབས་
ཚད་མ་མིན་པར་འདོད་པ་དེས་ནའི་ཕྱིར། འགལ་དམིགས་རྟགས་སུ་འགྱུར་བའི་ཚུལ་བསྟན་པ་དེས་ནི་ཆོས་ཅན། དགག་བྱའི་ཆོས་དེ་དང་འགལ་བའི་དོན་གྱི་འབྲས་བུ་རྟགས་སུ་བརྗོད་པ་འགལ་འབྲས་དམིགས་པའི་རྟགས་
དེ་ཡང་དགག་བྱ་དམིགས་བྱེད་ཀྱི་ཚད་མ་མེད་པ་འཕེན་པར་བཤད་པ་ཡིན་ཏེ། འགལ་དམིགས་ཀུན་ལ་དེ་ལྟར་བསྒྲུབ་པ་དེས་ནའི་ཕྱིར། མ་དམིགས་པའི་རྟགས་ཀུན་ལ་དགག་པ་འགྲུབ་པའི་དོན་གྱི་ཐབས་ལ་ཐ་དད་པའི་
ཁྱད་པར་ཅུང་ཟད་ཀྱང་མེད་དེ། དགག་སྒྲུབ་རྟགས་སུ་སྦྱོར་བའི་ཚུལ་ཐ་དད་པ་ཙམ་དུ་ཟད་པའི་ཕྱིར། གཉིས་པ་ནི། གཞན་སྡེ་དག་དགག་པ་འགྲུབ་པ་ལ་ཚད་མ་ཡོད་པར་སྨྲ་བ་གང་ཡིན་པ་དེ་རིགས་པའི་རྗེས་སུ་འབྲང་བ་

[233B] །ནི་དགག་གཞི་དེར་དགག་བྱའི་ཆོས་དང་འགལ་བ་གྲུབ་པ་དང། དེ་ནི་ཐབས་དང་བཅས་བ་བཀག་པ་མེད་པར་དགག་པ་འགྲུབ་པར་འདོད་པ་ཡིན་པའི་ཕྱིར། དཔེར་ན་དག་སྨྲ་བ་ལ་སོགས་པས་དག་སྨྲ་བའི་སྐྱེས་བུ་
ཕ་རོལ་པོ་ཀུན་མཁྱན་མིན་པར་བསྒྲུབ་པ་དང་འཇིག་རྟེན་གཞན་ལ་སོགས་པ་མེད་པར་བསྒྲུབ་པ་བཞིན་ནོ། །དེ་དག་ཇི་ལྟར་རྟགས་མ་ཡིན་ཞེ་ན། ངག་སྨྲ་བ་ངག་སྨྲ་བའི་སྐྱེས་བུ་ཕ་རོལ་པོ་ཀུན་མཁྱེན་མིན་པར་སྒྲུབ་བའི་འགལ་དམིགས་
ཀྱི་རྟགས་ཡང་དག་མ་ཡིན་པར་ཐལ། ངག་སྨྲ་བ་ཀུན་མཁྱེན་ལ་སོགས་པ་དབང་པོ་ལས་འདས་པའི་དོན་རྣམས་དང་འགལ་བ་ཅུང་ཟད་ཀྱང་གྲུབ་པ་མེད་པའི་ཕྱིར། རྟགས་མ་གྲུབ་ན། དེ་གཉིས་གནོད་བྱ་གནོད་བྱེད་ཀྱི་ངོ་བོ་གང་ཡང་
མིན་པར་ཐལ། གལ་ཏེ་སྨྲ་བ་པོ་ཡང་ཡིན་ཤེས་བྱ་ཀུན་རིག་པ་ཡང་ཡིན་པའི་གཞི་མཐུན་སྲིད་པའི་ཕྱིར། ངག་སྨྲ་བ་ལ་ཀུན་མཁྱེན་མེད་དེ། དེ་འདྲ་མ་དམིགས་པའི་ཕྱིར་ཅེ་ན། ཀུན་མཁྱེན་ངག་སྨྲ་ལ་མ་དམིགས་པ་དེ་ཉིད་དེ་མེད་
པའི་སྒྲུབ་བྱེད་ཡིན་པར་ཐོག་མར་བརྗོད་པར་བྱ་བ་ཡིན་པར་ཐལ། དེ་འདྲ་མི་སྲིད་པར་སྒྲུབ་འདོད་པ་གང་ཞིག་སྔར་བཀོད་པའི་འགལ་དམིགས་རྟགས་སུ་མི་རུང་བའི་ཕྱིར། དེ་ལྟ་བུ་རྟགས་སུ་བརྗོད་ན་ཡང་རྟགས་སུ་མི་རིགས་པར་ཐལ་
ཕྱིར་རྒོལ་གྱིས་མི་དམིགས་པ་ནི་དེ་ལྟ་བུའི་མེད་པ་ངེས་བྱེད་མིན་པར་རབ་ཏུ་བརྗོད་ཟིན་པའི་ཕྱིར། ཀུན་མཁྱེན་རྒྱང་ཕན་གྱི་དངོས་སྟོབས་ཀྱི་ཚད་མས་ཡོད་མེད་གང་དུ་ཡང་ངེས་པའི་ནུས་པ་ཡོད་པ་མ་ཡིན་པར་ཐལ། དེ་རྒྱང་

[234A]༄༅། །ཕན་ལ་ཤིན་ཏུ་ལྐོག་ཏུ་གྱུར་པ་དེའི་ཕྱིར། གསུམ་པ་ནི། འགལ་དམིགས་རྟགས་སུ་རབ་ཏུ་སྦྱོར་བའི་ཚུལ་གཉིས་ཡོད་དེ། དེ་དག་དགག་བྱའི་ཆོས་དང་རྫས་ཐ་དད་དམ། རྫས་ཐ་དད་མེད་པ་རྟགས་སུ་བཀོད་པ་ལ་བསྒྲུབ་
བྱ་གོ་བའི་ཚུལ་གཉིས་སུ་ཡོད་པའི་ཕྱིར། དཔེར་ན། མེས་ནོན་པའི་གཞིར་ཁ་བ་རྒྱུན་ཆགས་སུ་གནས་པ་མེད་པར་བསྒྲུབ་པ་ལ་མེས་ཁྱབ་པར་ནོན་པ་རྟགས་སུ་བཀོད་པ་དང། གྲངས་ཅན་མྱུ་གུ་རྒྱུའི་དུས་ན་ཡོད་པ་ཡང་སྐྱེ་
བར་འདོད་པ་ལ། མྱུ་གུ་ཆོས་ཅན། སླར་ཡང་སྐད་ཅིག་གཉིས་པར་སྐྱེ་བ་མ་ཡིན་ཏེ། ཁྱོད་རང་གི་ཆ་ཤས་ཐམས་ཅད་རྒྱུའི་ངོ་བོར་ཡོད་པའི་ཕྱིར། ཅེས་སླར་ཡང་སྐྱེ་བ་ལ་རྒྱུའི་ངོ་བོར་ཡོད་པ་གནོད་བྱེད་དུ་བཀོད་པ་བཞིན་ནོ། །གསུམ་
པ་ལ་སྒྲུབ་རྟགས་ལ་བརྟེན་པའི་རྗེས་དཔག་དངོས་པོ་ལ་འབྲེལ་པའི་རྒྱུ་མཚན་དང་དགག་རྟགས་ལ་བརྟེན་པ་འབྲེལ་པའི་རྒྱུ་མཚན་ནོ། །དང་པོ་ནི། རྒྱུ་དང་ཁྱབ་བྱེད་ཀྱི་དངོས་པོ་ཉིད་རང་ཉིད་ལྡོག་ན་དེ་ལོག་པའི་སྟོབས་ཀྱིས་
འབྲས་བུ་དང་ཁྱབ་བྱའི་དངོས་པོ་རྣམས་ལྡོག་པར་བྱེད་པ་ཡིན་ཏེ། རང་ཕྱོགས་ཀྱི་ཆོས་སུ་གྲུབ་པའི་གཞིར་ཇི་ལྟར་རྒྱུ་དང་ཁྱབ་བྱེད་ཀྱི་དངོས་པོ་ཉིད་དུ་བསྒྲུབ་པ་ལ་འབྲས་བུ་དང་ཁྱབ་བྱའི་དངོས་པོ་རྣམས་ཀྱི་སྒྲུབ་བྱེད་འདོད་
རིགས་པའི་ཕྱིར། དེ་བཞིན་ཞེས་པ་འབྲས་བུ་དང་ཁྱབ་བྱ་འགོག་ན་འབྲེལ་ཡུལ་དགག་དགོས་ཞེས་བསྟན་ཏོ། །འབྲེལ་པ་དངོས་པོའི་སྟོབས་ལ་གནས་པར་བསྟན་པ་འདིས་ནི་རྟོག་པས་སྦྱར་བའི་ཆོས་ཕྱོགས་དང་མཐུན་

[234B] བསྒྲུབ་བྱ་འགྲུབ་པ་མི་འཁྲུལ་བའི་འབྲེལ་པ་ལ་བལྟོས་པར་བསྟན་པའི་ཕྱིར། དེ་འདྲའི་རྟགས་དེ་ཆོས་ཅན། སྒྲ་མི་རྟག་པའམ་རྟག་པར་སྒྲུབ་
པའི་རྟགས་ཡང་དག་མ་ཡིན་པར་ཐལ། རྟག་མི་རྟག་ཅི་ཡང་རུང་བ་ལ་སྲིད་པར་འདོད་པས་སྦྱར་དུ་རུང་བའི་ཕྱིར། གཉིས་པ་ནི། མི་འཁྲུལ་བའི་འབྲེལ་པ་ལ་བལྟོས་པར་འདོད་པ་དེ་ལའང་འབྲེལ་ཡུལ་གང་ཡང་རུང་བ་ལོག་པས་
ལྡོག་པ་གོ་བར་བྱེད་པ་མ་ཡིན་ཏེ། རྒྱུ་དང་ཁྱབ་པར་བྱེད་པའི་ཆོས་ལོག་པ་རང་ཕྱོགས་ཀྱི་ཆོས་སུ་གྲུབ་པའི་གཞིར། འབྲས་བུ་དང་ཁྱབ་བྱ་ལྡོག་པའི་གོ་བྱེད་དུ་འདོད་རིགས་པའི་ཕྱིར། དེར་ཐལ། གལ་ཏེ་རྒྱུ་དང་ཁྱབ་བྱེད་ལོག་པའི་
རང་གི་ལྡོག་པ་རྣམ་པ་འགར་ཡོངས་སུ་བཅད་པ་ན་གོ་བྱེད་དུ་འགྱུར་བའི་ཕྱིར། རྟགས་དེ་གཉིས་ལ་དོན་སྒྲུབ་འཐད་ལ། བུམ་པ་མེད་པར་བསྒྲུབ་པ་ལ་ཡོད་ན་དམིགས་སུ་རུང་བ་ལས་དེ་ཉིད་དམིགས་བྱེད་ཀྱི་ཚད་མ་མེད་པ་རྟགས་
སུ་བརྗོད་པ་གང་ཡིན་པ་དེ་ནི་རྒོལ་བ་ཤིན་ཏུ་རྨོངས་པའི་དོན་ཅན་ལ་ཡིན་ཏེ། སྣང་རུང་མ་དམིགས་ན་མེད་པའི་ཐ་སྙད་གནག་རྫི་མོའི་བར་ལ་གྲགས་ཤིང་གྲུབ་པའི་ཕྱིར། འབྲེལ་ཡུལ་མ་དམིགས་པའི་རྟགས་ཀྱི་གཙོ་བོ་གསུམ་
པོ་འདི་ཙམ་ཞིག་མེད་པ་ལ་ངེས་པའི་འབྲས་བུ་ཅན་ཡིན་ཏེ། དེ་ཡང་ཡོད་ན་སྣང་དུ་རུང་བར་འདོད་པ་ཡི་རྒྱུ་འམ་རང་བཞིན་དང་ཁྱབ་བྱེད་སྣང་བ་མེད་པ་ཉིད་དུ་ངེས་པ་དེའི་ཚེ་གོ་བྱེད་དུ་འགྱུར་བའི་ཕྱིར། ཞར་བྱུང་འདི་དག་ནི་སྤྱི་མཚན་

[235A]༄༅། །གཟུང་ཡུལ་དུ་བྱས་པས་རང་མཚན་རྟོགས་ཤིང་ཐོབ་པའི་རྒྱུ་མཚན་འབྲེལ་པ་ལ་བལྟོས་པར་སྒྲུབ་པའི་ཆེད་ཡིན་ནོ། །གསུམ་པ་ནི། རྗེས་སུ་དཔག་པས་ཁ་དོག་མི་རྟག་པ་སོགས་སུ་འཛིན་པ་ལ་ཚད་མ་ཕུང་གསུམ་དུ་ཐལ་
བའི་སྐྱོན་མེད་དེ། རྗེས་དཔག་ཚད་མས་ཁ་དོག་མི་རྟག་པའི་སྤྱི་མཚན་གཟུང་ཡུལ་དུ་བྱས་ནས་རང་མཚན་རྟོགས་པའི་ཚུལ་འདིར་འདོད་པའི་ཕྱིར། གཉིས་པ་ལ། འཁྲུལ་རྒྱུ་མེད་ན་མངོན་སུམ་གྱིས་གྲུབ། ཡོད་ན་རྗེས་དཔག་གིས་
གྲུབ་པ། ཁ་དོག་མ་དམིགས་པའི་རྟགས་ལས་མི་རྟག་པར་རྟོགས་པའང་རྗེས་དཔག་ཏུ་བསྟན་པའོ། །དང་པོ་ནི། གལ་ཏེ་རང་སྤྱི་འདྲེས་པ་འཇལ་བའི་ཚད་མ་ཕུང་གསུམ་དེ་མངོན་སུམ་གྱི་རྗེས་སུ་སྐྱེས་པའི་ཁ་དོག་མི་རྟག་
པའོ་སྙམ་པའི་དྲན་བློ་ལ་བརྗོད་ན། དེ་ཚད་མ་མིན་པས་སྐྱོན་མེད་པ་ནི། རྗེས་དཔག་ལས་གཞན་དུ་མངོན་སུམ་གྱིས་དྲངས་པའི་ཁ་དོག་མི་རྟག་པའོ་སྙམ་པའི་བློ་ཆོས་ཅན། ཚད་མ་ཕུང་གསུམ་ཉིད་དུ་འདོད་རིགས་པར་ཡིན་པར་
ཐལ། རང་འདྲེན་བྱེད་ཀྱི་ཚད་མ་སྔ་མས་གཟུང་ཟིན་པ་བྱེད་པ་མ་ཉམས་པའི་དོན་དེ་ཉིད་འཛིན་པའི་ཤེས་པ་ཡིན་པའི་ཕྱིར། དེར་ཐལ། ཁ་དོག་གི་མི་རྟག་པ་དེ་ཡང་དྲན་ཤེས་ལས་སྔར་དབང་པོའི་མངོན་སུམ་གྱིས་གྲུབ་
པའི་ཕྱིར། དེར་ཐལ། ཁ་དོག་འགག་ཁ་མའི་དངོས་པོ་ལས་དེའི་མི་རྟག་པ་གྲུབ་སྡེ་གཞན་དུ་མེད་པར་དེ་གཉིས་ཀ་དོག་ཐ་མ་འཛིན་པའི་དབང་པོའི་མངོན་སུམ་གཅིག་གི་ངེས་ཤེས་འདྲེན་ནུས་ཀྱི་ཡུལ་དུ་མཚུངས་

[235B] འོ་ན་ཁ་དོག་གི་མི་རྟག་པ་ཞེས་བརྗོད་མི་རིགས་པར་ཐལ། དེ་གཉིས་གྲུབ་སྡེ་རྫས་གཅིག་པའི་ཕྱིར་ཅེ་ན། ཆོས་ཆོས་ཅན་རྫས་དུ་མའི་དངོས་པོ་དེ་ཁ་དོག་གི་མི་རྟག་པ་ཞེས་པའི་སྒྲའི་བརྗོད་བྱ་མིན་པར་ཐལ། དེ་གཉིས་ཐ་དད་
ཀྱི་ཆ་རྟོག་པས་བསྐྱེད་ཅིང་བཏགས་པའི་ཆོས་སུ་བྱས་ནས་ཆོས་དང་ཆོས་ཅན་དུ་བརྗོད་པར་བྱ་བ་ཡིན་པའི་ཕྱིར། ཁ་དོག་གི་རིགས་འདྲ་ཐ་མ་འཛིན་པའི་དབང་པོའི་མངོན་སུམ་ཚད་མ་ཆོས་ཅན། སྤྱི་ཁ་དོག་གི་མི་རྟག་པ་དེ་ཉིད་ནི་གྲུབ་པ་
ཡིན་ཏེ། སྤྱིའི་རྟེན་ཁ་དོག་སྐད་ཅིག་ཐ་མ་དེ་གཟུང་དོན་དུ་བྱས་པའི་སྒོ་ནས་རིགས་འདྲ་ཐ་མ་དང་འབྲེལ་པ་མེད་པ་ཅན་དུ་གྲུབ་པའི་ཕྱིར། གཉིས་པ་ལ། རྗེས་དཔག་གིས་འགྲུབ་ཚུལ་དང། རྩོད་པ་སྤང་བའོ། །དང་པོ་ནི་སྐབས་འགར་ཁ་དོ་
མི་རྟག་པར་རྗེས་སུ་དཔོག་པའི་རྒྱུ་མཚན་ཡོད་པ་ཡིན་ཏེ། དེ་མངོན་སུམ་དུ་མ་གྲུབ་ན་དཔེ་ལ་གྲུབ་པ་དེ་ལྟར་དེ་རྟགས་ལས་རབ་ཏུ་གྲུབ་དགོས་པའི་ཕྱིར། སྐབས་ལ་ལར་ཁ་དོག་མི་རྟག་པར་མི་ཤེས་པའི་རྒྱུ་ཡོད་དེ། ནང་གི་འཁྲུལ་རྒྱུ་བློ་
ཞན་པ་དང། ཕྱིའི་འཁྲུལ་རྒྱུ་འདྲ་བ་གཞན་འབྱུང་དང། ཡོད་པ་བར་མ་ཆད་རྣམས་ཚོགས་པ་མཐོང་བའི་ཕྱིར། འདྲ་བ་གཞན་འབྱུང་ཡོད་དེ། སྐད་ཅིག་སྔ་ཕྱི་ཐ་དད་དུ་མཐོང་ཡང་མཐོང་བ་མེད་པ་དང་འདྲ་བར་ངེས་མི་ནུས་པ་ཡོད་པའི་
ཕྱིར། དེར་ཐལ། སྔ་ཕྱི་གཅིག་ཏུ་འཁྲུལ་པ་མཐོང་བའི་ཕྱིར། དཔེར་ན་མིག་འཁྲུལ་མཁན་གྱིས་གོང་གི་ཐ་དད་མཐོང་ཡང་མ་ངེས་པ་བཞིན་ནོ། །དེའི་རྒྱུ་མཚན་འདི་ལྟར་འཁྲུལ་རྒྱུ་མེད་ན་མར་མེ་ལ་སོགས་པ་རྣམས་ཀྱི་འཇིག་པ་མངོན་
[236A]༄༅། །སུམ་གྱིས་མཐོང་བས་ཡོངས་སུ་གཅོད་ནུས་པ་ཉིད་ཡིན་ཏེ། འཁྲུལ་རྒྱུ་མེད་ན་རྟགས་ལ་བལྟོས་པ་མེད་པར་བྱིས་པའི་བར་གྱི་སྐྱེ་བོས་མར་མེའི་རིགས་འདྲ་ཕྱིས་འབྱུང་བ་དང་འབྲེལ་པ་མེད་པར་མངོན་སུམ་གྱིས་རྟོགས་ནུས་པའི་
ཕྱིར། མངོན་སུམ་གྱིས་རྟོགས་ནུས་ན། སྔ་ཕྱི་གཅིག་ཏུ་འཁྲུལ་པ་སྐྱེ་བ་འགལ་ལོ་ཞེ་ན། ས་བོན་གྱིས་མྱུ་གུ་བསྐྱེད་པའི་ནུས་པ་ས་བོན་གྱི་དངོས་པོའི་རང་བཞིན་དུ་གྱུར་པ་མངོན་སུམ་གྱིས་མཐོང་ཡང་ནུས་མེད་དུ་རྨོངས་པར་གྱུར་པའི་རྒྱུ་མཚན་
ཡོད་དེ། དེ་མཐོང་ཡང་ངེས་ཤེས་འདྲེན་ནུས་ཀྱི་གསལ་བ་དེ་མེད་པས་རྨོངས་པའི་ཕྱིར། དེར་ཐལ། རྒྱུ་མིན་པ་དང་འདྲ་བར་འབྲས་བུ་དེ་མ་ཐག་མེད་པས་འབྲས་བུ་དངོས་སུ་འབྱུང་བར་མཐོང་བ་མེད་པས་འཁྲུལ་བའི་ཕྱིར། དེས་ན་མྱུ་གུ་བསྐྱེད་པའི་
ནུས་ལྡན་དུ་རྗེས་སུ་དཔག་པ་འཇུག་པར་བརྗོད་པ་ལ་རྒྱུ་ཡོད་པ་ཡིན་ཏེ། ནུས་མེད་དུ་རྨོངས་པ་དེ་ཉིད་བཟློག་པའི་ཆེད་དུ་འཇུག་པའི་ཕྱིར། འཁྲུལ་རྒྱུ་དང་བྲལ་བའི་བློ་གྲོས་ཆེན་པོ་རྣམས་ལ་མི་རྟག་པ་རྟགས་ཀྱིས་སྒྲུབ་མི་དགོས་ཏེ། དེ་
འདྲའི་བློ་གྲོས་ཆེན་པོས་དངོས་པོ་མཐོང་ཙམ་ཉིད་ལས་མི་རྟག་པ་སོགས་རྣམ་པ་ཐམས་ཅད་ངེས་པར་བྱེད་པའི་ཕྱིར། འདི་ནི་ཕྲ་བའི་མི་རྟག་པ་ཡིན་གྱི་རགས་པའི་མི་རྟག་པ་ནི། ཐ་མལ་པ་གཞན་གྱིས་ཀྱང་མངོན་སུམ་དུ་རྟོགས་ནུས་པའི་
ཕྱིར་རོ། །སློབ་དཔོན་ལྷ་དབང་བློས་གྲོས་ཆེན་པོ་འཕགས་པའི་གང་ཟག་ལ་བཞེད་པར་གསལ་ལོ། །གཉིས་པ་ནི་མངོན་སུམ་གྱིས་དངོས་པོའི་རང་བཞིན་ཐམས་ཅད་མཐོང་ན་རྟོག་པས་ཀྱང་ཐམས་ཅད་ངེས་པར་འགྱུར་ཏེ། དེ་དེའི་

[236B] རྫས་ཐ་དད་མེད་པའི་དོན་སྒྲ་རང་མཚན་དེ་ལ་ནི་ཆོས་ཅན། བུམ་སྣམ་སོགས་རྫས་ཐ་དད་པའི་རྟེན་ཅན་གྱི་སྒྲ་རྟོག་བཞིན་རིགས་མཐུན་རིགས་མི་མཐུན་ཀུན་ལས་ལྡོག་པའི་རྒྱུ་མཚན་ཅན་གྱི་བློ་རྟོག་པ་དང། ཇི་ལྟར་
བརྡ་བརྟགས་པའི་སྒྲ་དུ་མ་འཇུག་པར་འགྱུར་ཏེ། རིགས་མཐུན་རིགས་མི་མཐུན་ཐམས་ཅད་ལས་ལྡོག་པར་རང་རྒྱུ་ལས་སྐྱེས་ཤིང། འཁྲུལ་རྒྱུ་དུ་མས་ཟིན་པའི་ཕྱིར། སྒྲ་དེ་ཡིས་ནི་ཆོས་ཅན། ཕྱི་ནང་གི་འཁྲུལ་རྒྱུ་མེད་ན་ངོ་བོ་ཉིད་ཀྱིས་རང་
གི་གནས་ལུགས་ཇི་ལྟར་ཡོད་པ་དང་རྗེས་སུ་མཐུན་པ་རྟོགས་པའི་བློ་བསྐྱེད་པར་བྱེད་དེ། དངོས་པོ་ཡིན་པའི་ཕྱིར། གསུམ་པ་ནི། ཡང་ན་རང་གི་སྡེ་པ་ཁ་ཅིག་ཁ་དོག་སྔར་ཡོད་ཕྱིས་མི་དམིགས་པའི་རྟགས་ལས་ཁ་དོག་གི་འཇིག་པ་འགྲུབ་
པའི་ཚད་མ་འདིར་ནི་ཆོས་ཅན། ཚད་མ་ཕུང་གསུམ་དུ་ཐལ་བའི་སྐྱོན་མེད་དེ། རྗེས་དཔག་ཚད་མ་ཡིན་པའི་ཕྱིར། རང་སྡེ་ཁ་ཅིག་བཞིག་པ་ལ་མི་རྟག་པར་བརྗོད་དེ། སྔར་བྱུང་བའི་དངོས་པོ་མེད་པར་གྱུར་པ་ལ་མི་རྟག་ཅེས་བརྗོད་པ་ཡིན་པའི་
ཕྱིར། བཞིག་པ་ལ་མི་རྟག་པར་འདོད་པ་རང་སྡེ་གཞན་གྱི་ལུགས་ཡིན་གྱི་རང་ལུགས་མིན་ཡང། གཞུང་འདི་རང་གི་ལུགས་ཏེ། ཚུལ་དེ་ལྟར་ན་ཡང་ཁ་དོག་མི་རྟག་པར་རྟགས་ལས་རྟོགས་པའི་ཚུལ་གཉིས་པ་ཡིན་པས། ཚད་མ་ཕུང་
གསུམ་མིན་པར་སྟོན་པ་ཡིན་ནོ། །གསུམ་པ་ལ། གཞན་གྱིས་བཏགས་པའི་མི་རྟག་པ་རྒྱས་པར་དགག་པ་དང། རང་ལུགས་ཀྱི་མཇུག་བསྡུ་བའོ། །དང་པོ་ནི། རིགས་པ་ཅན་པ་ལ་སོགས་པའི་རྒོལ་བ་གང་གི་ལྟར་ན། ཡོད་པ་ཙམ་མི་

[237A]༄༅། །རྟག་པ་མ་ཡིན་ཏེ། བདག་ལ་སོགས་པ་ཡང་མི་རྟག་པར་ཐལ་བའི་ཕྱིར་རོ། །དངོས་པོ་མེད་པ་ཡང་མི་རྟག་པ་མ་ཡིན་ཏེ། དེ་དངོས་པོ་དང་འབྲེལ་པ་མི་རུང་བའི་ཕྱིར། དེས་ན་མཐའ་གཉིས་སུ་ཆོད་པའི་དབུས་ན་ཡོད་པའི་
དབུས་ན་ཡོད་པ་དེ་ལ་འཕྲོད་འདུའི་འབྲེལ་པ་གྲུབ་པར་བརྗོད་པའི་ངང་ཚུལ་ཅན་གྱི་དོན་དེ་ཉིད་མི་རྟག་པ་ཉིད་ཀྱི་སྒྲའི་དོན་ཡིན་ནོ་ཞེ་ན། ཇི་སྐད་བཤད་པ་དེ་དག་མི་རྟག་པར་མི་རུང་བར་ཐལ། མཐའ་གཉིས་པོ་དེ་དག་གང་ལ་བརྗོད་ཅེས་
དྲིས་ན་སྐྱོན་དང་བཅས་པའི་ཕྱིར། གལ་ཏེ་སྔར་མེད་པ་དང། ཕྱིས་མེད་པ་གཉིས་སྔ་ཕྱིའི་མཐའ་ཡིན་ནོ་ཞེ་ན། སྔར་མེད་དང་ཕྱིས་མེད་དེ་ཉིད་མི་རྟག་པ་ཅིས་མ་ཡིན་ཞེས་དྲིས་པས། དངོས་པོའི་མི་རྟག་པ་ཞེས་པའི་དྲུག་པ་དང་
དངོས་པོ་ལ་མི་རྟག་པ་གནས་ཞེས་པའི་བདུན་པ་ལ་སོགས་པའི་སྒྲ་སྦྱོར་བ་མི་རུང་བའི་ཕྱིར་ཅེ་ན། འོ་ན་མཐའ་གཉིས་པོ་དེ་ལ་དངོས་པོ་ཡི་སྔར་མེད་དང་ཕྱིས་མེད་ཅེས་པ་དེ་ཅི་ལྟར་ཡང་སྦྱར་དུ་མི་རུང་བར་ཐལ། དེ་གཉིས་ལ་དངོས་པོ་
དང་འབྲེལ་པའི་དྲུག་སྒྲ་སོགས་སྦྱར་དུ་མི་རུང་བའི་ཕྱིར་སྔར་མེད་པ་ནི་མ་སྐྱེས་པ་ལ་འདོད་ལ། ཕྱིས་མེད་བཞིག་པ་ལ་འདོད་པས། མ་སྐྱེས་པ་དང་བཞིག་པ་གཉིས་ཀྱི་དབུས་ན་གནས་པའི་དངོས་པོ་དང། དེ་ལ་འཕྲོད་འདུ་
འབྲེལ་བ་མི་རྟག་པར་འདོད་དོ། །མཐའ་གཉིས་ཀྱི་དབུས་ན་ཡོད་པ་ཉིད་དང་དེ་དང་འཕྲོད་འདུ་འགྲེལ་བ་ཆོས་ཅན། སྔར་མ་སྐྱེས་པ་དང། ཕྱིས་བཞིག་པའི་མཐའ་ཡིས་ཁྱད་པར་བྱས་པར་འགྱུར་བ་མིན་པར་ཐལ། རྟག་པའི་

[237B] གལ་ཏེ་རྒྱུ་སྔ་མའི་མཐའ་དང། འབྲས་བུ་ཕྱི་མའི་མཐའ་ཡིན་ལ། དེ་གཉིས་ཀྱི་ཁྱད་པར་དུ་བྱས་པའི་ཡོད་པ་དང་དེ་དང་འཕྲོད་འདུ་འབྲེལ་པ་མི་རྟག་པ་ཡིན་ནོ་ཞེ་ན། ཁྱད་པར་དུ་བྱེད་ཆོས་རྒྱུ་འབྲས་མེད་པ་ཉིད་དུ་འགྱུར་
པར་ཐལ། རིགས་པ་ཅན་པ་དེ་ཡིས་དངོས་པོ་སྔར་མེད་འདོད་པ་མིན་པའི་ཕྱིར། དེར་ཐལ། དངོས་པོ་དར་སྔ་ན་མེད་པ་འབྲེལ་པ་མེད་པའི་ཕྱིར། འདོད་ན། དངོས་པོ་དེ་ལ་རྒྱུ་འབྲས་དེ་ཡིས་ཁྱད་པར་དུ་བྱས་པ་ཅན་མི་རྟག་པར་བརྗོད་པ་
དེ་ཡང་མི་འགྲུབ་པར་ཐལ། འདོད་པ་དེའི་ཕྱིར། སྔར་མེད་གསར་དུ་བསྐྱེད་བ་རྒྱུར་འདོད་པ་མ་ཡིན་གྱི། སྔར་ཡོད་ཀྱང་ཡོད་པ་ཉིད་དང་རང་རྒྱུ་དང་ལྷན་ཅིག་ཏུ་འབྲེལ་པར་བྱེད་པ་པོ་རྒྱུ་ཡིན་ལ་རྒྱུ་འབྲས་ལྷན་ཅིག་ཕྲད་པའི་ཆ་འབྲས་བུ་
ཡིན་ནོ་ཞེས་གྲག་ན། འོ་ན་དུ་བ་ཡོད་པ་ཉིད་དེ་དང་རང་རྒྱུ་མེ་དང་ལྷན་ཅིག་འཕྲོད་འདུ་འབྲེལ་བ་དེ་ཡང་ཆོས་ཅན། འདི་སྟེ་ཁྱོད་ཀྱི་འབྲས་བུ་གང་ཡང་མེད་པར་ཐལ། ཁྱོད་རྟག་པའི་ཕྱིར། འབྲས་བུ་གང་ཞིག་སྔར་མད་པ་དེ་བྱེད་
དོ་ཞེ་ན། ཁྱོད་ཀྱི་ལུགས་ལ་དེ་མི་འཐད་པར་ཐལ། དངོས་པོ་སྔར་མེད་ལྡན་པར་ཁས་བླངས་པ་མིན་པའི་ཕྱིར། དེར་ཐལ། སྔར་མེད་དང་དངོས་པོའི་འཕྲེལ་པ་ཁས་ལེན་པ་མེད་པའི་ཕྱིར། དངོས་པོ་རིལ་འདི་ཆོས་ཅན། རྟག་པར་
འགྱུར་བར་ཐལ། དངོས་པོ་གང་ཞིག་སྔར་མེད་མི་རུང་བ་དེའི་ཕྱིར། གཉིས་པ་ནི། བརྗོད་བྱ་རྫས་ཐ་དད་པ་ཅན་གྱི་རྒྱུ་འབྲས་ཀྱི་འབྲེལ་པ་འཛིན་པའི་བློ་ཆོས་ཅན། འབྲེལ་པ་རྫས་གྲུབ་གཟུང་ཡུལ་དུ་བྱེད་པ་མིན་ཏེ། དུས་མཉམ་དུ་

[238A]༄༅། །མེད་པའི་དོན་རྒྱུ་འབྲས་གཉིས་དུས་མཉམ་ལྟར་སྒྲོ་འདོགས་པའི་སྒོ་ནས་འབྲེལ་བར་ཞེན་པ་དེའི་ཕྱིར། རྫས་ཐ་དད་མེད་པའི་དོན་དུ་མངོན་པར་འདོད་པ་ཅན་གྱི་བདག་གཅིག་གི་འབྲེལ་བ་བརྗོད་པའི་སྒྲ་དང་དེ་འཛིན་
པའི་རྟོག་པ་ལའང་ཆོས་ཅན། འབྲེལ་པ་རྫས་གྲུབ་ཡུལ་དུ་བྱེད་པ་མ་ཡིན་ཏེ། རྟོག་པས་བཏགས་པའི་ལྡོག་པའི་རྟེན་ཅན་ཡིན་པའི་ཕྱིར། གཉིས་པ་ལ། གཞན་འདོད་དགག་པ་དང། རང་གི་ལུགས་དང། རྩོད་སྤང་ངོ། །དང་པོ་
ནི། སྔར་ཁང་ནང་དུ་མཐོང་བའི་ཙནྡན་གྱི་མེ་དེ་ཕྱིས་ཁང་པའི་ཕྱི་རོལ་ཏུ་དུ་བའི་རྟགས་ལས་སྔར་གྱི་མེ་དེ་ཉིད་འདིའོ་སྙམ་དུ་ངོ་ཤེས་པ་ཚད་མ་ཕུང་གསུམ་ཡིན་ནོ་ཞེ་ན། མེའི་སྐད་ཅིག་སྔ་ཕྱི་གཅིག་ཏུ་ཞེན་པ་ཁྱད་པར་ངོ་ཤེས་
ཀྱི་ཚད་མ་མ་ཡིན་པར་ཐལ། སྐད་ཅིག་སྔ་ཕྱི་སོ་སོར་རྫས་ཐ་དད་པའི་ཕྱིར། ཁྱད་པར་རང་མཚན་གཟུང་ཡུལ་དུ་བྱེད་པ་ཅན་ཉིད་ཀྱང་མིན་པར་ཐལ། སྔར་མཐོང་བའི་མེ་དང་ཕྱིས་ཀྱི་མེ་དེ་མཚུངས་པར་འཛིན་པ་ཡིན་པའི་
ཕྱིར། གལ་ཏེ་སྔར་མངོན་སུམ་གྱིས་མཐོང་བའི་མེ་དེ་ཉིད་དཔེ་ཡིན་ལ། ཕྱིས་ཀྱི་མེ་དེ་དོན་ཡིན་པའི་ཕྱིར། དཔེ་དང་དཔེ་ཅན་ཐ་མི་དད་པས་སྤྱི་འཛིན་རྗེས་དཔག་མིན་ནོ་ཞེ་ན། སྔར་གྱི་མེ་དེ་ཆོས་ཅན་ ཕྱིས་རྟགས་ཀྱིས་དཔོག་
པའི་ཚེ་ན་གྲུབ་ཟིན་མ་བརྗེད་པར་ཐལ། ཁྱོད་རྟགས་དེའི་དཔེ་ཡང་དག་ཉིད་ཡིན་པའི་ཕྱིར། འདོད་ན། ཁྱོད་འཇལ་བལ་ཚད་མ་གཞན་གྱིས་ཅི་ཞིག་བྱ་དོན་མེད་པར་ཐལ། འདོད་པ་དེའི་ཕྱིར། གལ་ཏེ་བརྗེད་པའི་ཕྱིར་སྐྱོན་མེད་

[238B] དེ་དཔེ་ཡང་དག་མ་ཡིན་པར་ཐལ། བརྗོད་པ་དེ་ཉིད་ཀྱི་ཕྱིར། གལ་ཏེ་སྔར་མཐོང་བའི་མེ་ལ་སྔར་མ་མཐོང་བའི་མེའི་དངོས་པོའི་ཆོས་ཕྱིས་ཚད་མས་གྲུབ་པས་སྐྱེན་མེད་དེ་ཞེ་ན། ཁྱད་པར་ངོ་ཤེས་ཀྱི་བློ་ཆོས་ཅན། ཞེན་ཡུལ་ལ་
ཕྱིན་ཅི་ལོག་ཏུ་འཁྲུལ་བར་ཐལ། སྔར་གྱི་མེའི་དངོས་པ་ལས་རྫས་གཞན་ལ་སྔར་གྱི་མེ་དེ་ཉིད་ཀྱི་ཆོས་མེད་བཞིན་དུ་སྒྲོ་འདོགས་པའི་ཕྱིར། འདོད་ན། ཁྱོད་ཀྱིས་གྲུབ་པ་རྒྱབ་རྟེན་ཚད་མ་ཅན་ཉིད་མ་ཡིན་པར་ཐལ། འདོད་པ་དེའི་ཕྱིར་
སྔར་མངོན་སུམ་གྱིས་གྲུབ་པའི་མེ་དང། ཕྱིས་ཅིག་ཤོས་རྟགས་ལས་རྟོགས་པའི་མེ་ཆོས་ཅན། ཁྱེད་གཉིས་གཅིག་གྲུབ་པ་ན་གཉིས་ཀ་གྲུབ་པར་ཐལ། གཅིག་ཡིན་པའི་ཕྱིར། གཉིས་པ་ནི། ཕྱིས་དུ་བའི་རྟགས་ལས་སྔར་གྱི་མེ་དེའོ་
སྙམ་པའི་བློ་ཆོས་ཅན། མཁས་པས་དྲན་པར་ཤེས་ཏེ། སྔར་གྱི་མེ་གཞན་དང་ཕྱིས་ཀྱི་མེ་གཅིག་ཏུ་མཚམས་སྦྱོར་བའི་ཞེན་པའི་བློ་ཡིན་པའི་ཕྱིར། གསུམ་པ་ནི། གལ་ཏེ་བློ་དེ་དུ་བའི་རྟགས་ལ་བལྟོས་པའི་ཕྱིར་དྲན་པ་མིན་ནོ་ཞེ་ན་
རྟགས་ལ་བལྟོས་ན་དྲན་པ་མིན་པས་ཁྱབ་པ་མ་ཡིན་པར་ཐལ། ཁྱབ་པ་འཁྲུལ་པའི་ཕྱིར། གཉིས་པ་མངོན་སུམ་དུ་རང་གི་ངོ་བོ་ལ་ལོག་པར་རྟོག་པ་དགག་པ་ལ། མངོན་སུམ་བཤད་པ་དང། མངོན་སུམ་ལྟར་སྣང་བཤད་པའོ། །དང་
པོ་ལ། མངོན་སུམ་གྱིས་མཚན་ཉིད་དང། མཚན་གཞིའི་དབྱེ་པའོ། །དང་པོ་ལ། མངོན་སུམ་རྟོག་བྲལ་དུ་བསྒྲུབ་པ་དང། རྟོག་བཅས་དགག་པའོ། །དང་པོ་ལ། སྒྲུབ་བྱེད་དགོད། ཞར་བྱུང་གཞན་གྱི་སྒྲུབ་བྱེད་དགག། རང་གི་སྒྲུབ་བྱེད་གཞན་

[239A]༄༅། །བསྟན་པའོ། དང་པོ་ལ། མངོན་སུམ་གྱིས་གྲུབ་པ་དང། རྗེས་དཔག་གིས་གྲུབ་ཚུལ་ལོ། །དང་པོ་ནི། གྲུབ་མཐས་མ་བསླད་པའི་མཁས་པ་ལ་མངོན་སུམ་རྟོག་པ་དང་བྲལ་བར་རྟགས་ཀྱིས་སྒྲུབ་དགོས་པ་མིན་པར་ཐལ། དེར་
མངོན་སུམ་ཉིད་ཀྱིས་འགྲུབ་པར་འགྱུར་བའི་ཕྱིར། དེར་ཐལ། སྐྱེ་བོ་ཀུན་གྱི་རྣམ་རྟོག་དོན་སྤྱི་དང་མིང་སྤྱི་གཟུང་ཡུལ་དུ་ཡོད་པ་ལ་བརྟེན་ནས་སྐྱེ་བ་ཅན་གང་ཟག་སོ་སོ་རང་གིས་རང་རིག་མངོན་སུམ་གྱིས་ངེས་པར་རིག་པར་བྱ་བ་ཡིན་
པའི་ཕྱིར། རྟོག་བྲལ་གྱི་དོན་མངོན་སུམ་གྱིས་གྲུབ་ནས་ཐ་སྙད་རྗེས་དཔག་གིས་བསྒྲུབ་པ་སོགས་ཚུལ་དུ་མ་སྣང་ནའང། མངོན་སུམ་རྟོག་པར་གྲུབ་མཐས་བསླད་ཅིང་སྒྲོ་བཏགས་པ་ཡིན་པས། དེ་མེད་ན་མངོན་སུམ་གྱིས་གྲུབ་ཅིང་
དེ་དག་གི་ངོར་རྟགས་ཀྱིས་བསྒྲུབ་པ་ཡིན་ནོ། །གལ་ཏེ་དབང་ཤེས་རྟོག་པ་ཡིན་ན་རྟོག་པ་ཡུལ་ལ་མི་འཕྲོ་བའི་ཚེ་དབང་ཤེས་མི་སྐྱེ་བར་ཐལ་ལོ། །འདོད་ན། དེ་མི་འཐད་པར་ཐལ། ཕྱི་རོལ་གྱི་ཡུལ་ཐམས་ཅད་ལས་སེམས་
ཕྱིར་འཕྲོ་བ་བསྡུས་ནས་ནང་གི་བདག་ཉིད་རྟོག་པའི་རླུང་གིས་གཡོ་བ་མེད་པར་གནས་པ་ནའང་མིག་གིས་གཟུགས་དག་མཐོང་བའི་བློ་དེ་དབང་པོ་ལས་སྐྱེས་པའི་ཤེས་པ་ཡིན་པའི་ཕྱིར། དེའི་ཚེ་ཡང་རྟོག་པ་ཡོད་དོ་ཞེ་ན་
སྔར་བཤད་པའི་རྟོག་པ་མི་འཕྲོ་བའི་གནས་སྐབས་ཀྱི་དབང་པོའི་རྟོགས་པ་ལ་རྟོག་པ་མེད་པར་ཐལ། དུས་དེའི་ཚེ་རྟོག་པ་ཡོད་ན་སྔར་རྟོག་པ་ཇི་ལྟར་གྱུར་ཅེས་སླར་ཡང་རྗེས་ཐོབ་ཏུ་ཅུང་ཟད་རྣམ་པར་རྟོག་ན་སྔར་ཁོ་བོའི་རྣམ་

[239B] གཉིས་པ་ལ། དབང་ཤེས་རྟོག་བྲལ་དུ་བསྒྲུབ་པ་དང། མཐོང་རྟོག་གཅིག་ཏུ་འདོད་པ་དགག་པའོ། །དང་པོ་ནི། བརྡའི་དུས་གཅིག་ཏུ་མཐོང་བའི་ཁྱད་པར་རང་མཚན་
གཞན་ཐ་སྙད་ཀྱི་དུས་འགའ་ཞིག་ཏུ་མཐོང་བར་མི་འགྱུར་བར་ཐལ། དངོས་པོ་སྔ་ཕྱི་ཕན་ཚུན་རྗེས་འགྲོ་མི་བྱེད་པའི་ཕྱིར། གསལ་བ་དེ་ལས་སྤྱི་གཞན་རྫས་ཐ་དད་པ་ཡོད་པ་མིན་པར་ཐལ། དེ་ལྟར་ཡོད་ན་རྫས་ཐ་དད་དུ་དམིགས་པའི་བློ་ཡོད་
དགོས་པ་ལ། བློ་དེ་འདྲ་མེད་པའི་ཕྱིར། དེས་ན་དབང་པོ་ལས་སྐྱེས་པའི་བློ་མ་འཁྲུལ་བ་ཐམས་ཅད་ཁྱད་པར་རང་མཚན་གྱི་གཟུང་ཡུལ་ཅན་ཡིན་གྱི། སྤྱི་མཚན་གཟུང་ཡུལ་དུ་བྱེད་པ་མ་ཡིན་ཏེ། གསལ་བ་ཕན་ཚུན་རྗེས་འགྲོ་མི་བྱེད། རྗེས་
སུ་འགྲོ་བའི་སྤྱི་དོན་གཞན་མེད་པ་དེའི་ཕྱིར། དེ་རྒྱས་པར་འཆད་པ་ནི། ཁྱད་པར་རང་མཚན་རྣམས་ལ་དོན་དམ་པར་བརྗོད་བྱེད་ཀྱི་སྒྲ་དག་འཇུག་པ་སྲིད་པ་ཡོད་པ་མིན་ཏེ། དོན་དམ་པར་བརྡ་འཇུག་པ་མེད་པའི་ཕྱིར། དེར་ཐལ། ཁྱད་པར་
རང་མཚན་ཕན་ཚུན་རྗེས་སུ་འགྲོ་བ་མེད་པའི་ཕྱིར། སྔ་མ་ལ་ཁྱབ་པ་ཡོད་དེ། རྗོད་བྱེད་ཀྱི་སྒྲ་རྣམས་ཀྱི་ཡུལ་ཡང་གང་ཡིན་པ་དེ་ཉིད་ལ་རྟོག་པས་བརྡ་དེ་རྣམས་ཉིད་སྦྱོར་བར་བྱེད་པའི་ཕྱིར། འདི་དག་ནི་དེན་དམ་པར་རང་མཚན་བརྡའི་ཡུལ་
ཡིན་པ་འགོག་པར་བྱེད་པ་ཡིན་གྱི་སྤྱིར་རང་མཚན་བརྡའི་དངོས་ཡུལ་དང་རྟོག་པའི་དངོས་ཡུལ་ཡིན་པ་འགོག་པ་མ་ཡིན་ཏེ། དེ་ལྟར་འགོག་ན་ཡང་མི་རུང་ངོ། །དོན་དམ་པར་བརྡའི་ཡུལ་མིན་པའི་དོན་ཡང་རང་མཚན་མངོན་སུམ་དུ་སྣང་

[240A]༄༅། །བ་ལྟར་མིན་པ་དོན་གྱི་ཆ་ཤས་ཀྱི་སྤྱི་ཤར་ནས་དེའི་དེ་མ་ཡིན་རྣམ་པར་བཅད་པའི་སེལ་བའི་སྒོ་ནས་ཡུལ་ལ་འཇུག་དགོས་ཤིང་དངོས་པོའི་གནས་ལུགས་ལ་མ་གྲུབ་པའི་དོན་བཟོས་ནས་རྣམ་གཞག་བྱེད་པས་དངོས་
པོའི་གནས་ལུགས་ཁོ་ནའི་དབང་གིས་ཞུགས་པ་མིན་པའི་དོན་ཏོ། །འོ་ན་སྒྲའི་ཡུལ་གང་ཡིན་ཞེ་ན། བརྡ་འབྲེལ་བྱེད་པའི་རྟོག་པའི་སྣང་ཡུལ་དེ་ནི་དབང་པོའི་མངོན་སུམ་གྱི་གཟུང་དོན་གྱི་སྤྱོད་ཡུལ་མིན་པར་ཐལ། དོན་དེའི་མིང་འདི་
ཡིན་ནོ་ཞེས་བརྡ་འབྲེལ་བྱེད་པའི་རྟོག་པ་ལ། སྒྲ་སྤྱི་དང་དོན་སྤྱི་སྣང་བ་གང་ཡིན་པ་དེ་དག་ཉིད་བརྡ་འབྲེལ་བྱེད་པའི་རྟོག་པའི་གཟུང་ཡུལ་ཡིན་པའི་ཕྱིར། ཁྱབ་པར་ཐལ། བརྡ་བྱེད་པ་དེའི་ཚེ་དབང་ཤེས་ལ་གསལ་བར་སྣང་བ་ཡི་དོན་སྣང་བ་དེ་ལྟར་
རྟོག་པ་དེ་ལ་མེད་པའི་ཕྱིར། དེས་ཐ་དད་དུ་ཇི་ལྟར་འགྲུབ་ཅེ་ན། དབང་ཤེས་ཀྱི་གཟུང་དོན་དང་རྟོག་པའི་གཟུང་ཡུལ་རྣམས་མི་འདྲ་བའི་ཁྱད་པར་འཇོག་བྱེད་ཡོད་པ་ཡིན་ཏེ། གསལ་མི་གསལ་གྱི་ཤེས་པའི་སྣང་ཡུལ་ཐ་དད་པ་ཡིས་
འཇོག་ནུས་པའི་ཕྱིར། མིག་ཤེས་ཀྱིས་མཐོང་བའི་དོན་ལ་འདི་གཟུགས་སོ་ཞེས་བརྡ་སྦྱོར་བ་ན་བརྡ་འབྲེལ་བྱེད་པའི་རྟོག་པ་ལ་ཡང་དོན་གསལ་བར་སྣང་བས་དབང་ཤེས་ཉིད་རྟོག་པའོ་ཞེ་ན། མིག་ཤེས་ལ་དོན་རང་མཚན་སྣང་བ་ན་
བརྡ་བྱེད་པའི་ཚེ་ན་ཡང་དབང་པོའི་མངོན་སུམ་གྱི་སྤྱོད་ཡུལ་གང་ཡིན་པ་དེ་ཉིད་བརྡ་འབྲེལ་བྱེད་པའི་རྟོག་པས་གཟུང་ཡུལ་དུ་བྱེད་པ་མ་ཡིན་པར་ཐལ། འདི་གཟུགས་སོ་ཞེས་གཞན་གྱིས་སྒྲ་ཡིས་སྦྱོར་བར་བྱེད་ཅིང་བསྟན་པ་ན་རྟོག་

[240B] འདི་དག་དོན་དམ་པར་བརྡ་སྦྱོར་བ་ཡིན་ན། བརྡ་འབྲེལ་བྱེད་པའི་རྟོག་པ་ལ་ཡང་དབང་ཤེས་ལྟར་དོན་གསལ་བར་སྣང་དགོས་པར་སྟོན་པ་ཡིན་གྱི་རང་
མཚན་བརྡའི་དངོས་ཡུལ་དུ་མི་རུང་བར་སྟོན་པ་མ་ཡིན་ཏེ། དེ་ལྟར་ན་རང་མཚན་རྟོག་པས་ཀྱང་དངོས་རྟོགས་མི་རུང་བར་ཤུགས་རྟོགས་འབའ་ཞིག་ཏུ་འགྱུར་བ་དང། བསྟན་བཅོས་ཀྱིས་ཀྱང་ཆད་མ་དང་གཞལ་བྱ་རང་མཚན་ལ་
སོགས་པ་དངོས་བསྟན་མི་རུང་བར་ཤུགས་བསྟན་འབའ་ཞིག་ཏུ་འགྱུར་རོ། །དེ་ལྟར་ཡིན་པ་གཞུང་འོག་མ་འདི་ཉིད་ཀྱིས་ཀྱང་གསལ་བར་ཤེས་ཏེ། དོན་དམ་པར་བརྡ་འབྲེལ་བྱེད་པ་མ་ཡིན་ཏེ། དེ་ལྟར་ན་དབང་པོའི་བྱ་བ་མེད་པ་ལ་
ཡང་གཞན་གྱི་ངག་ཙམ་གྱིས་རྟོག་པ་ལ་དོན་གསལ་བར་སྣང་དགོས་པ་ལ་དེ་མེད་པའི་ཕྱིར། དོན་དམ་པར་བརྡ་འབྲེལ་བྱེད་པ་མ་ཡིན་པར་ཐལ། དེ་ལྟ་ན་བརྡའི་འབྲེལ་པ་མ་བྱས་པར་ཡང་གཞན་གྱིས་རང་ཉིད་ཀྱི་མིང་དེན་གྱི་
འབྲེལ་པ་ཤེས་པར་ཐལ་པར་འགྱུར་ན་དེ་ལྟར་ཤེས་པ་ཅན་ཡང་མིན་པའི་ཕྱིར། གཉིས་པ་ལ། མཐོང་རྟོག་གཅིག་ཏུ་ཞེན་པའི་རྒྱུ་མཚན་དང། རྩོད་སྤང་ངོ། །དང་པོ་ནི། རྟོག་བཅས་དང་རྟོག་པ་མེད་པའི་ཡིད་དེ་དག་ལ་བླུན་
པོ་དག་གཅིག་ཏུ་ཞེན་པའི་རྒྱུ་མཚན་ཡོད་དེ། དེ་གཉིས་དུས་ཅིག་ཅར་དུ་ཡུལ་ལ་འཇུག་པའི་ཕྱིར་རམ། འཇུག་པ་མྱུར་བས་གཅིག་ཏུ་ཞེན་པའི་ཕྱིར། གཉིས་པ་ལ། དབང་ཤེས་ཡུལ་ལ་ཆད་ཅིང་འཇུག་པར་ཐལ་བ་སྤང་བ་དང་

[241A]༄༅། །དེའི་ལན་དགག་པའོ། །དང་པོ་ནི། གལ་ཏེ་མཐོང་རྟོག་གཉིས་ཀ་ཡུལ་ལ་འཇུག་པ་ན་མཐོང་བ་དབང་ཤེས་རྒྱུན་ཆད་ཅིང་ཆད་ཅིང་འཇུག་པར་ངེས་པར་འགྱུར་བར་ཐལ། རྣམ་རྟོག་གིས་བར་བཅད་པའི་ཕྱིར་ཏེ། མཐོང་
རྟོག་མི་གཅིག་ཅིང་ཤེས་པ་དུ་མ་ཅིག་ཅར་མི་སྐྱེ་བའི་ཕྱིར་ཅེ་ན། དབང་ཤེས་རྟག་པར་འདོད་པ་གཞན་གྱི་ལྟར་ནའང། ཡུལ་རིགས་ཐ་དད་པའི་སྔོན་གྱི་སྒྲ་ལ་རྣམ་པར་རྟོག་པའི་ཚེ་མདུན་གྱི་གཟུགས་འཛིན་པའི་དབང་ཤེས་པར་
ཆད་ཅིང་འཇུག་ཅིང་ངེས་པ་ཅི་ལྟར་མིན་ཏེ་ཡིན་པར་ཐལ། དེ་གཉིས་ཀ་ད་ལྟ་མཚུངས་པར་ཡུལ་ལ་འཇུག་ཤེས་པ་དུ་མ་ཅིག་ཅར་མི་སྐྱེ་བའི་ཕྱིར། གཉིས་པ་ལ། དོན་དགག་པ་དང། དཔེ་དགག་པའོ། །དང་པོ་ནི། གལ་ཏེ་མགལ་
མེ་སྔ་ཕྱི་བར་ཆེད་ཀྱང་འཇུག་པ་མྱུར་བས་རྟོག་པས་བར་མ་ཆང་དུ་མཚམས་སྦྱོར་བ་སྟོབས་དང་ལྡན་པས་འཁོར་ལོའི་རྣམ་པར་མཐོང་བ་བཞིན་དུ་དངོས་པོ་འཛིན་པའི་དབང་ཤེས་ཀྱི་ཕྱོགས་སྟོབས་དང་ལྡན་པས་རྟོག་པས་བར་ཆོད་
ཀྱང་བར་མ་ཆད་པ་ལྟར་སྣང་ཞིང་ཞེན་པས་བར་ཆད་དང་བཅས་པར་མ་ངེས་པ་ཡིན་ནོ་ཞས་འདོད་ན། མངོན་སུམ་རྟོག་མེད་དུ་འདོད་པ་གཞན་གྱི་ལུགས་ལའང་ཆོས་ཅན། མཐོང་རྟོག་གཉིས་ཀ་ཡུལ་ལ་འཇུག་པའི་ཚེ། དབང་ཤེས་
བར་ཆད་དང་བཅས་པར་ངེས་པར་ཐལ་བའི་སྐྱོན་མེད་པར་ཐལ། དངོས་པོ་འཛིན་པའི་ཕྱོགས་སྟོབས་དང་ལྡན་པ་དེ་ནི་མཚུངས་པར་ཡོད་པ་ཡིན་པའི་ཕྱིར། ཡི་གེ་ས་རཿ་འང་ཅིག་ཅར་ཐོས་པར་འཁྲུལ་བར་འགྱུར་བར་ཐལ་

[241B] འདོད་ན། རོ་མཚོ་རིམ་ཅན་དུ་མི་གོ་བར་ཐལ་ལོ། །ཤེས་པ་དུ་མ་ཅིག་ཅར་མི་སྐྱེ་བར་འདོད་པའི་ལུགས་འདིར་གཟུགས་སྒྲ་ལ་སོགས་པའི་དོན་དངོས་པོ་ཀུན་དང་ཅིག་ཅར་དུ་འདུས་པ་ཅན་གྱི་ཡིད་བྱེད་དང་དབང་པོ་ལྔ་པོ་རྣམས་
ནུས་ལྡན་དུ་ཡོད་ཅིང་རྟོག་པ་ཡང་ཡུལ་ལ་འཇུག་པའི་ཚོན་ཤེས་པ་དྲུག་པོ་རེ་རེའང་གཞན་ལྔ་པོ་རྣམས་ཀྱིས་ཆོད་ཅིང་སྐྱེ་བར་ཐལ། དྲུག་ཀ་རྒྱུ་ནུས་པ་མཚུངས་པར་ཡོད། ཤེས་པ་དུ་མ་ཅིག་ཅར་མི་སྐྱེ་བའི་ཕྱིར། འདོད་ན། གང་དེ་བར་ཆོད་མེད་
ཅིང་མིང་གི་མཐར་ཐུག་པའི་ཡི་ས་རཿ་ར་སཿ་ཐོས་པའི་ཤེས་པ་སྐད་ཅིག་སྔ་ཕྱི་ཅིག་ཅར་དུ་འཁྲུལ་པ་མི་སྐྱེ་བར་འདྲེས་པ་སྟེ་བར་མ་ཆད་པར་སྐད་ཅིག་སྔ་ཕྱི་སོ་སོར་ཆོད་པར་སྣང་ཞིང་ངེས་པ་དེ་ངོ་མཚར་ཞིང་མི་རིགས་པར་ཐལ། ཤེས་པ་དྲུག་ཀ་
ཡུལ་ལ་འཇུག་པའི་ཚེ། གཞན་ལྔ་པོ་རྣམས་ཀྱིས་ཆོད་ན་ཡང་ཆོད་པ་མེད་བཞིན་དུ་སྣང་ཞིང་ཞེན་པའི་ཕྱིར། དོན་བསྡུ་བ་ནི། གཞན་གྱི་བར་ཆད་མེད་པའི་ཡི་གེ་ས་རཿ་ར་སཿ་ཅིག་ཅར་ཐོས་པར་འཁྲུལ་པ་མི་སྐྱེ་བར་རིམ་ཅན་དུ་ཐོས་པར་ངེས་པ་
མི་འཐད་པར་ཐལ། འཇུག་ཤེས་དྲུག་པོ་གཞན་ལྔ་ལྔས་བར་དུ་ཆོད་ན་ཡང་ཅིག་ཅར་དུ་ཡུལ་འཛིན་པར་འཁྲུལ་པའི་ཕྱིར། མིང་གི་མཐར་ཐུག་པ་ནི་ཡི་གེ་ངས་འཛིན་བཞེད་པ་ཡིན་ཏེ། ཁ་ཅིག་ཡི་གེ་ཉན་ཤེས་ཀྱིས་མི་ཐོས་པར་འདོད་པ་དང་
མིང་རྟོག་པས་བཏགས་པར་འདོད་པ་ཡང་འདི་དག་གིས་ལེགས་པར་བཀག་གོ། དེས་ན་བློ་དུ་མ་ཅིག་ཅར་སྐྱེ་བར་འགྱུར་བར་ཐལ། དེ་ལྟར་མི་སྐྱེ་བ་ལ་ཚད་མས་གནོད་པ་དེའི་ཕྱིར། ཡིད་རྟོག་འབའ་ཞིག་ཡུལ་ལ་འཇུག་པ་དང། དྲུག་ཀ་ཡུལ་ལ་

[242A]༄༅། །འཇུག་པའི་ཚེ། ཤེས་པ་གཞན་གྱི་བར་ཆད་དང་བཅས་པ་དང་བར་ཆད་མེད་པར་འདོད་པ་དེ་ཅི་ལྟར་འཐད་པ་ཡིན་ཏེ་མ་ཡིན་པར་ཐལ། ཡིད་རྟོག་དེ་གཉིས་ཀྱི་བར་ཆོད་མ་ཆོད་ཀྱི་སྣང་བ་ལ་ཡང་ཁྱད་པར་ཅུང་ཟད་ཀྱང་
མེད་པའི་ཕྱིར། ཡིད་ཀྱི་རྟོག་པ་འབའ་ཞིག་ཡུལ་ལ་འཇུག་པ་ལའང་ཡུལ་སྔ་ཕྱི་རིམ་ཅན་དུ་འཛིན་པར་མི་འགྱུར་བར་ཅིག་ཅར་དུ་འཛིན་པར་འཁྲུལ་པར་ཐལ། འཛིན་པ་ཆེས་མྱུར་བའི་ཕྱིར། ཤེས་པ་དུ་མ་ཅིག་ཅར་སྐྱེ་ན་རེས་འགའ་ཡུལ་
ལྔ་ཀ་ཉེ་བར་ཡོད་ཀྱང་ཡུལ་རེ་རེ་ཁོ་ན་འཛིན་པར་མཐོང་བ་དང་འགལ་ལོ་ཞེ་ན། སྐབས་ལ་ལར་ཡིད་གཟུགས་མཛེས་ལ་ཀུན་ཏུ་ཆགས་པའི་སེམས་ཅན་གྱི་དོན་སྒྲ་ཉེ་བར་ཡོད་པ་ལའང་སྒྲ་འཛིན་མེད་པར་གཟུགས་འབའ་ཞིག་འཛིན་
པ་གང་དེ་ཆོས་ཅན། ཤེས་པ་དུ་མ་ཅིག་ཅར་མི་སྐྱེ་བའི་རྒྱུ་མཚན་གྱིས་སྒྲ་འཛིན་མ་སྐྱེས་པ་མིན་ཏེ། ཡིད་གཟུགས་མཛེས་ལ་ལྷག་པར་ཆགས་པས་གཞན་སྒྲ་འཛིན་བསྐྱེད་པའི་དེ་མ་ཐག་རྐྱེན་གྱི་ནུས་པ་ཉམས་ནས་དེ་མ་སྐྱེས་པ་
ཡིན་པའི་ཕྱིར། ཡིད་གཟུགས་མཛེས་ལ་ལྷག་པར་ཆགས་པའི་སྐབས་སུ་སྒྲ་འཛིན་མི་སྐྱེ་བའི་རྒྱུ་མཚན་མེད་པར་ཐལ་བའི་རྩོད་པ་འདི་ཤེས་པ་དུ་མ་ཅིག་ཅར་སྐྱེ་བར་འདོད་པ་ཁོ་ནས་སྤང་དགོས་པ་མ་ཡིན་པར་ཐལ། ཤེས་པ་དུ་མ་
ཅིག་ཅར་སྐྱེ་བ་དང་མི་སྐྱེ་བར་འདོད་པ་གཉི་ག་ལ་ཡང་རྩོད་པ་འདི་ཡོད་པས་ཅིག་ཤོས་ཀྱིས་ཀྱང་སྤང་དགོས་པའི་ཕྱིར། ཅིག་ཤོས་ཀྱིས་སྤོང་ནུས་པ་མ་ཡིན་ཏེ། རྣ་བའི་དབང་པོ་མ་ཉམས་པར་ཡོད་ཡུལ་སྒྲ་ཡང་ཉེ་བར་ཡོད་པའི་

[242B] ཉན་ཤེས་མི་སྐྱེ་བའི་རྒྱུ་མཚན་མེད་པར་ཐལ། དེའི་བདག་རྐྱེན་དང་དམིགས་རྐྱེན་ནུས་ལྡན་དུ་ཡོད། དེ་མ་ཐག་རྐྱེན་མ་ཚང་བའི་རྒྱུ་མཚན་གྱིས་དེ་མ་སྐྱེས་པ་མིན་པའི་ཕྱིར། ཕྱི་མ་མ་
གྲུབ་ན། ཤེས་པ་དུ་མ་ཅིག་ཅར་མི་སྐྱེ་བའི་རྒྱུ་མཚན་གྱིས་ཡིན་པ་ཉམ་སོ། །གཉིས་པ་ནི། མགལ་མེ་དེ་འཁོར་ལོར་མཐོང་བ་རྟོག་པས་སྔ་ཕྱི་མཚམས་སྦྱོར་བའི་དབང་ལས་མ་ཡིན་པར་ཐལ། མིག་དབང་བསླད་པ་ལས་འཁོར་ལོར་འཁྲུལ་
པའི་དབང་ཤེས་སྐྱེ་བ་ཡིན་པའི་ཕྱིར། དེའི་བདག་རྐྱེན་མིག་དབང་བསླད་པ་ཡིན་ཏེ། མགལ་མེ་མྱུར་དུ་འཇུག་པའི་རྗེས་སུ་འགྲོ་བའི་མིག་ལ་གནོད་པ་བྱས་པ་ཅན་ལས་བསླད་པར་སྐྱེས་པའི་ཕྱིར། ལ་སོགས་པས་གྱུར་འཇུག་པ་སོགས་
གཟུང་ངོ། །གཉིས་པ་ལ། དབང་པོ་ལས་སྐྱེས་པའི་རྟགས་དགག་པ་དང། ངེས་གཞན་ཡང་ཁེགས་པའོ། །དང་པོ་ནི། ཀུན་ལས་བཏུས་ཀྱི་འགྲེལ་བྱེད་སྲིད་པའི་བདག་པོ་ལ་སོགས་པ་ལ་ལ་ན་རེ། རྒན་པོའི་དབང་པོའི་བློ་རྟོག་པ་མེད་པ་
ཡིན་ཏེ། དབང་པོ་ལས་སྐྱེས་པ་དང། མྱོང་བའི་རྣམ་པས་འཇུག་པ་དང། ཡིད་ལས་བྱུང་བ་མ་ཡིན་པ་ལ་སོགས་པའི་ཕྱིར། བྱིས་པའི་དབང་བླ་བཞིན། དཔེ་བསྒྲུབ་པ་ནི། བྱིས་པའི་དབང་བློ་རྟོག་མེད་ཡིན་པ་ཉིད་ཀྱི་རྒྱུ་མཚན། བརྡ་འཛིན་
པའི་རྒྱུ་ཉམས་པ་ཉིད་ཡིན་ནོ་ཞེས་སྨྲའོ། །འོ་ན་བྱིས་པ་དེ་དག་གི་བློ་ཐམས་ཅད་རྟོག་མེད་ཀྱི་ཤེས་པར་ཐལ། བརྡ་འཛིན་པའི་རྒྱུ་ཉམས་པའི་ཕྱིར། འདོད་ན། བྱིས་པའི་བློ་དེ་དག་མངོན་སུམ་སྟེ་ཡུལ་གསལ་བར་སྣང་བ་ཉིད་དུ་འགྱུར་བར་

[243A]༄༅། །ཐལ། འདོད་པ་དེའི་ཕྱིར། དེ་ཡང་འདོད་ན། བྱིས་པའི་རྟོག་པ་དེ་ནི་དུས་ཕྱིས་ཀྱང་མིང་གི་སྒོ་ནས་དོན་ལ་སྤྱོད་བྱེད་དུ་མི་འགྱུར་བར་ཐལ། བརྡ་འཛིན་པ་ཡིན་རྒྱུ་དང་བྲལ་བའི་ཕྱིར། གལ་ཏེ་ད་ལྟ་བརྡ་ལ་མ་བྱང་བའི་ཡིད་དེ་ཉིད་དོན་
ལ་དཔྱོད་བྱེད་དུ་ཡོད་པ་དེས་ན་དེ་ཕྱིས་བརྡ་འཛིན་པར་འདོད་དོ་ཞེ་ན། ཡིད་རྟོག་དེ་བཞིན་དུ་བྱིས་པའི་དབང་པོ་ལས་སྐྱེས་པའི་ཤེས་པ་ལ་ཡང་ཕྱིས་བརྡ་འཛིན་པའི་ནུས་པ་ཅན་དུ་འགྱུར་པར་ཐལ། ད་ལྟ་བྱིས་པའི་ཡིད་བློ་དང་རྟོག་མེད་ཀྱི་
རྒྱུ་མཚན་མཚུངས། ཡིད་བློ་རྟོག་པ་དུས་ཕྱིས་བརྡ་འཛིན་པར་འགྱུར་བའི་ཕྱིར། བྱིས་པའི་དབང་ཤེས་དུས་ཕྱིས་བརྡ་འཛིན་པར་མི་འགྱུར་ཏེ། དབང་པོ་ལས་སྐྱེས་པའི་ཕྱིར་ཅེ་ན། རྟགས་འདི་འདྲ་འདི་ཡང་ཡང་དག་མིན་པར་ཐལ། ལྷག་
ལྡན་གྱི་གཏན་ཚིགས་ཡིན་པའི་ཕྱིར། སྔ་ཕྱི་གཅིག་ཏུ་འཛིན་པའི་ནུས་པས་སྟོང་པ་གཏན་ཚིགས་ཡིན་ནོ་ཞེ་ན། བྱིས་པའི་དབང་ཤེས་རྟོག་བྲལ་དུ་བསྒྲུབ་པ་ལ་སྒྲུབ་པར་བྱེད་པ་བརྗོད་པ་གང་ཡིན་པ་སྔ་ཕྱི་གཅིག་ཏུ་འཛིན་པའི་ནུས་པས་
སྟོང་པ་དེ་ཉིད་རྒན་པོའི་དབང་ཤེས་རྟོག་བྲལ་དུ་བསྒྲུབ་པ་འདིར་ཡང་གཏན་ཚིགས་སུ་བརྗོད་པར་བྱ་རིགས་པར་ཐལ། བྱིས་པའི་བློ་ལ་དེ་ལྟར་བརྗོད་པ་གང་ཞིག། རྟགས་དེས་དབང་པོའི་བློ་གཉིས་ཀ་རྟོག་བྲལ་དུ་བསྒྲུབ་ནུས་མི་ནུས་
མཚུངས་པའི་ཕྱིར། གཉིས་པ་ནི། དབང་པོ་ལས་སྐྱེས་པ་རྒན་དབང་རྟོག་བྲལ་དུ་སྒྲུབ་པའི་སྒྲུབ་བྱེད་ལྟར་སྣང་དུ་བསྟན་པ་འདིས་ནི་མྱོང་བའི་རྣམ་པས་འཇུག་པ་སོགས་ཀྱང་དོན་གྱིས་ལྟར་སྣང་དུ་བཤད་པ་ཡིན་པར་ཤེས་པར་བྱ་སྟེ། དེ་

[243B] གསུམ་པ་ལ། དབང་ཤེས་དོན་སྦྱོར་རྟོག་པ་ཡིན་པ་དགག་པ། སྒྲ་སྦྱོར་རྟོག་པ་ཡིན་པ་དགག་པའོ། །དང་པོ་ལ། ཁྱབ་པ་སྒྲུབ། རྟགས་དགོད། ཕྱོགས་ཆོས་བསྒྲུབ་པའོ།།
དང་པོ་ནི། ཁྱད་པར་དུ་བྱེད་ཆོས་དང་ཁྱད་པར་བྱས་གཞི་དང། དེ་གཉིས་ཀྱི་འབྲེལ་བ་དང། འཇིག་རྟེན་གྱི་གཞུང་ལུགས་ཀྱི་སྒྲའི་ཐ་སྙད་རྣམས་གཞན་དུ་སོ་སོར་འཛིན་མི་ཤེས་བཞིན་དུ་བསྡོམས་ནས་འཛིན་པ་མིན་པར་ཐལ། དང་པོར་སོར་
གཟུང་ནས་ཕྱིས་དེ་དག་བསྡོམ་པར་བྱས་ཏེ་འདི་བ་གླང་དགར་པོའོ་སྙམ་པ་དེ་ལྟར་རྟོགས་དགོས་པའི་ཕྱིར་དཔེར་ན་སྐྱེས་བུ་དབྱུག་པ་ཅན་ཞེས་པ་བཞིན་ནོ། །སྐྱེས་བུ་དང་དབྱུག་བ་རྫས་ཐ་དད་ཀྱང་ཁྱད་གཞི་ཁྱད་ཆོས་ཀྱི་ཆ་རྟོག་པས་བཏགས་
པ་ཡིན་ཏེ། གཞན་དུ་ན་དབྱུག་པ་འདི་ཡང་སྐྱེས་བུ་ཅན་ནོ་སྙམ་པའི་བློ་སྐྱེ་བར་འགྱུར་རོ། །དེས་ན་སྐྱེས་བུ་དུ་མའི་ནང་ནས་གཅིག་ལ་དབྱུག་བ་ཅན་ནོ་སྙམ་པའི་བློ་སྐྱེ་བ་དབྱུག་པས་སྐྱེས་བུ་ཕྱི་མ་རྣམས་ལ་ཕན་བཏགས་ནས་དུས་མཉམ་པའི་
སྐྱེས་བུ་དང་དབྱུག་པ་ཁྱད་གཞི་ཁྱད་ཆོས་སུ་སྒྲོ་བཏགས་པ་ཡིན་ནོ། །གཉིས་པ་ནི། དབང་པོའི་ཤེས་པ་འདི་ལ་ཆོས་ཅན། རིགས་དོན་གཞན་དང། རིགས་སོགས་དེ་དང་ལྡན་པའི་རྫས་ལྷན་ཅིག་ཏུ་སྦྱོར་བའི་ནུས་པ་ཡོད་པ་མིན་ཏེ་
རིགས་ལ་སོགས་པ་རྣམས་ཀྱི་བྱེ་བྲག་སོ་སོར་རྟོགས་ཤིང་འཛིན་པ་མེད་པའི་ཕྱིར། དེས་ན་དོན་སྦྱོར་རྟོག་པ་ཉིད་དུའང་མེད་དེ། བསྒྲུབ་བྱའི་ཆོས་དེས་ནའི་ཕྱིར། གསུམ་པ་ལ། སྦྱར་བྱ་རིགས་སོགས་དོན་གཞན་མ་གྲུབ། དེ་སྦྱར་

[244A]༄༅། །བ་འཕྲོད་འདུ་དངོས་པོ་བ་མ་གྲུབ། རིགས་དོན་གཞན་མེད་ཀྱང་གཅིག་གི་སྒྲ་བློ་མི་འགལ་བའོ། །དང་པོ་ནི། རིགས་དོན་གཞན་ཡོད་དེ། སྤྱི་བློ་སྐྱེ་བའི་རྒྱུ་ཡོད་པའི་ཕྱིར་ཅེ་ན། བ་ལང་གི་གསལ་བ་ལ་རྗེས་སུ་འགྲོ་བ་
ཅན་གྱི་སྤྱི་འཛིན་པའི་རྣམ་པར་ཤེས་པ་གང་ཡིན་པ་དེའང་ཆོས་ཅན། སྤྱི་དོན་གཞན་གཟུང་ཡུལ་དུ་བྱེད་པ་མིན་ཏེ། རྟོག་པ་ལ་སྒྲ་སྤྱི་དོན་སྤྱི་དང། རྟོག་མེད་ལ་སྒྲ་རང་མཚན་དང་ཁ་དོག་དབྱིབས་སོགས་ཀྱི་རྣམ་པར་གསལ་བར་སྣང་
བའི་ཕྱིར། ཁྱབ་པར་ཐལ། ཁ་དོག་དང་དབྱིབས་དང་ཡི་གེའི་རྣམ་པ་ཡིས་སྟོང་པ་ཞིག་ལ་བ་གླང་ཉིད་ཅེས་པའི་སྤྱི་དོན་གཞན་དུ་བརྗོད་པའི་ཕྱིར་ཏེ་རྟོག་པ་ལ་སྣང་བའི་ཁ་དོག་ལ་སོགས་པ་དེ་ཉིད་བ་གླང་གི་གསལ་བ་ཐམས་ཅད་
མཚུངས་པ་ཉིད་ཀྱི་སྤྱི་དོན་གཞན་ཡིན་ནོ་ཞེ་ན། རྟོག་པ་ལ་མི་གསལ་བར་སྣང་བ་དེ་ཉིད་སྤྱི་དོན་གཞན་མིན་པར་ཐལ། སྤྱི་དོན་གཞན་མིག་ཤེས་ཀྱིས་མཐོང་བར་ཁས་བླངས་ཤིང། མིག་གི་ཤེས་པའི་ངོར་རང་གི་གཟུང་ཡུལ་ལ་མི་གསལ་
བར་མཐོང་བ་དེ་མེད་པའི་ཕྱིར་ཏེ། རང་གི་སྣང་ཡུལ་གསལ་བར་སྣང་བའི་ཕྱིར། ཁྱབ་པར་ཐལ། མིག་ཤེས་ལ་རང་ཡུལ་གསལ་བར་སྣང་བ་དང། མི་གསལ་བར་སྣང་བའི་སྣང་བ་གཉིས་མེད་པའི་ཕྱིར། མ་གྲུབ་ན། རྣམ་པ་ཀུན་ཏུ་
བློ་གཉིས་ཐ་དད་དུ་འཇོག་པའང་རྙེད་པར་དཀའ་ཞིང་འཇོག་བྱེད་མེད་པར་ཐལ། ཤེས་པ་གཅིག་ལ་རང་གི་སྣང་ཡུལ་གསལ་བར་སྣང་བ་དང་མི་གསལ་བར་སྣང་བ་གཉིས་ཡོད་པའི་ཕྱིར། གཉིས་པ་ལ། འཕྲོད་འདུ་དངོས་པོ་བ་སྒྲ་

[244B] དེ་མི་སྲིད་པ་དང། རྗོད་བྱེད་སྒྲ་བརྗོད་བྱ་དོན་གཞན་གྱི་དབང་གིས་འཇུག་དགོས་པ་མི་འཐད། དང་པོ་ནི། འཕྲོད་འདུའི་འབྲེལ་པ་དབང་པོའི་མངོན་སུམ་གྱིས་མཐོང་བ་མེད་པར་གནས་པར་ཐལ། དབང་པོའི་མངོན་སུམ་
གྱིས་འཕྲོད་འདུའི་འབྲེལ་པ་འཛིན་པ་མེད་པར་རིགས་པ་ཅན་པ་རང་ཉིད་ཀྱི་ཁས་བླངས་ཤིང། དེ་དོན་ལ་ཡང་དབང་མངོན་གྱིས་འཛིན་པ་མེད་པའི་ཕྱིར། གཉིས་པ་ནི། དོན་ལ་འཕྲོད་འདུ་དངོས་པོ་བ་ཡོད་དེ། སྣལ་མ་འདི་ལ་སྣམ་བུ་ཡོད་དོ་སྙམ་པ་
དང། རྭ་ལ་བ་གླང་ཡོད་དོ་སྙམ་པའི་རྒྱུ་འཕྲོད་འདུ་དངོས་པོ་བ་ཡིན་ནོ་ཞེ་ན། འཕྲོད་འདུ་དངོས་པོ་བ་རྒྱུ་མཚན་དུ་བྱས་ནས་སྣལ་མ་འདི་ལ་སྣམ་བུའོ་ཞེས་པའི་སྒྲ་འཇུག་པར་འདོད་པ་འདི་དག་ཀྱང་རིགས་པ་ཅན་པ་རང་གིས་རྟོག་པས་བྱས་པར་
ཐལ། རིགས་པ་ཅན་པ་དེ་ལྟར་འདོད་པ་གང་ཞིག་དེས་ཇི་ལྟར་བཏགས་པ་དེ་ལྟར་མི་གནས་པའི་ཕྱིར། རྭ་ལ་བ་གླང་ཡོད་སྙམ་པ་ཡང་འཕྲོད་འདུ་དངོས་པོ་བའི་རྒྱུ་མཚན་གྱིས་འཇུག་པ་མ་ཡིན་པར་ཐལ། བ་གླང་ལ་རྭ་ཡོད་དོ་ཞེས་འཇིག་རྟེན་ན་བརྗོད་
ཀྱི། རྭ་ལ་པ་གླང་ཡོད་ཅེས་འཇིག་རྟེན་ན་གྲགས་པ་མིན་པའི་ཕྱིར། བ་གླང་ལ་རྭ་ཡོད་དོ་ཞེས་བྱ་བའི་སྒྲ་འདི་ཡང་འཕྲོད་འདུ་དངོས་པོ་བའི་རྒྱུ་མཚན་གྱིས་འཇུག་པ་མ་ཡིན་པར་ཐལ། རྭ་མ་གཏོགས་པའི་བ་གླང་གི་ཡན་ལག་ལྷག་མ་རྣམས་
དང། སྟེང་གི་རྭ་བར་རྣམ་པར་བཅད་པའི་ཚུལ་གྱིས་དམིགས་པ་མེད་པར་བར་མ་ཆོད་དུ་ཚོགས་པ་གཅིག་ཏུ་འདུས་པའི་རྒྱུ་མཚན་གྱིས་ཡིན་པའི་ཕྱིར། འོ་ན་སྔར་གྱི་སྣལ་མ་དེ་རྣམས་ཀྱི་སྣམ་བུ་འདིའོ་ཞེས་བརྗོད་པ་མཐོང་བས་འཕྲོད་འདུ་

[245A]༄༅། །དངོས་པོ་བ་ཡོད་དོ་ཞེ་ན། ཇི་ལྟ་བུར་ཡང་དུས་གཅིག་པའི་སྣལ་མ་ལ་སྣམ་བུའི་འཕྲོད་འདུ་དངོས་པོ་བ་སྣལ་མའི་སྣམ་བུ་ཞེས་པའི་སྒྲ་རྟོག་འཇུག་པའི་རྒྱུ་མིན་པར་ཐལ། སྔར་གྱི་སྣལ་མ་དེ་རྣམས་ཀྱི་སྣམ་བུ་འདི་ཞེས་
བརྗོད་པའི་ཚེ་སྣལ་མའི་སྒྲ་རྒྱུའི་གནས་སྐབས་ལ་འཇུག་ལ། སྣམ་བུའི་སྒྲ་སྔར་གྱི་སྣལ་མ་ཐག་པ་སོགས་ཀྱིས་འདུས་བྱས་པ་ལས་ཕྱིས་འབྱུང་བའི་འབྲས་བུར་གྱུར་པའི་ལིང་པོ་གཅིག་གི་གནས་སྐབས་ལ་བརྗོད་པ་ཡིན་པའི་ཕྱིར་
འོ་ན་སྔར་གྱི་སྣལ་མ་དེ་གང་ཡིན་ཞེས་དྲིས་པ་ན། སྣམ་བུ་ལ་དམིགས་ནས་དུས་མཉམ་དུ་འདིའོ་ཞེས་སྟོན་པ་ཇི་ལྟར་ཡིན་ཞེ་ན། སྣམ་བུ་ལ་སྔར་གྱི་སྣལ་མ་འདིའོ་ཞེས་བརྗོད་པ་ཡང་འཕྲོད་འདུ་དངོས་པོ་བའི་རྒྱུ་མཚན་གྱིས་འཇུག་
པ་མ་ཡིན་པར་ཐལ། དེའི་ཚེ་སྣལ་མའི་སྒྲ་འཇུག་པ་ཡི་རྟེན་སྟོན་པ་ན་འགའ་ཡིས་འབྲས་བུ་སྣམ་བུ་ལ་རྒྱུ་སྣལ་མར་སྒྲོ་བཏགས་པའམ། སྣལ་མ་གཅིག་ལོགས་སུ་བཀར་བར་བྱས་ལ་འབྲས་དུས་ཀྱི་སྣལ་མ་ལ་སྣལ་མ་ཞེས་པའི་སྒྲས་
སྟོན་པ་ལ་འཇུག་པར་འགྱུར་བའི་ཕྱིར། འབྲས་དུས་ན་སྣལ་མ་ལས་དོན་གཞན་པའི་ཡན་ལག་ཅན་གྱི་སྣམ་བུ་མེད་ན། འབྲས་དུས་ཀྱི་སྣལ་མ་རེ་རེ་ལ་སྣམ་བུའི་དངོས་མིང་མི་འཇུག་པར་དེའི་ཚོགས་པ་ལ་དངོས་མིང་འཇུག་པ་མི་འཐད་
དོ་ཞེ་ན། སྣམ་བུའི་སྒྲ་འཇུག་པའི་རྒྱུ་ཡན་ལག་ཅན་གྱི་སྣམ་བུ་དོན་གཞན་མེད་པར་ཐལ། ཚོགས་པ་ཅན་སྔ་ཕྱི་ཕན་གདགས་བྱ་དང་ཕན་འདོགས་བྱེད་ཉིད་དམ། སྣལ་མ་རྣམས་ཐག་པ་སོགས་ཀྱིས་འདུས་བྱས་ནས་བར་རྣམ་པར་ཚད་

[245B] གསུཾ་པ་ལ། ཁྱད་ཆོས་དོན་གཞན་མེད་ཀྱང་སྒྲ་འཇུག་པའི་དཔེ་དང། ཁྱད་ཆོས་དོན་གཞན་དགོས་ན་རིཌ་པ་ཅན་པ་ལ་ཧ་ཅང་ཐལ་བ་བསྟན་པ། དངོས་མིང་དང་བཏཌ་མིང་གི་
ཁྱད་པར་རོ། །དང་པོ་ནི། དངོས་མིང་འཇུག་པ་ལ་ཁྱད་ཆེས་དོན་གཞན་ངེས་པར་དགོས་པ་མ་ཡིན་པར་ཐལ། བློ་འཁྲུལ་པ་མེད་པ་ཅན་སྐྱེ་བར་ཤེས་ཤིང། འདོད་རྒྱལ་དང་པོར་སྦྱར་བ་ཡི་བརྡ་ཡི་སྤྱོད་ཡུལ་གང་ཡིན་པའི་དོན་དེ་ལ་དང་
པོའི་མིང་དེ་དངོས་མིང་དུ་འཇུག་པའི་ཕྱིར། གསལ་བའི་དངོས་པོ་ལས་རྫས་ཐ་དད་པ་ཅན་གྱི་རིགས་སོགས་ཡོད་པར་བསྒྲུབ་པ་ལ་རྗེས་དཔག་མེད་པར་ཐལ། མཐུན་དཔེ་ཡང་དག་མེད་པའི་ཕྱིར། སྐྱེས་བུ་དབྱུག་པ་ཅན་ལ་སོགས་པའི་དོན་གཞན་
ཁྱད་གཞི་ཁྱད་ཆོས་སུ་མཐོང་བ་དེ་ཉིད་དཔེ་ཡིན་ནོ་ཞེ་ན། དབྱུག་པ་ཅན་ལ་སོགས་པའི་ཐ་སྙད་ཐམས་ཅད་ལའང་ཁྱད་གཞི་ཁྱད་ཆོས་ལྡོག་པ་རྫས་ཐ་དད་ཡོད་པ་མ་ཡིན་ཏེ། དུས་མཉམ་པའི་དབྱུག་པ་དང་སྐྱེས་བུ་དོན་གཞན་པའི་
ཁྱད་གཞི་ཁྱད་ཆོས་དང་རྟེན་དང་བརྟེན་པ་རྟོག་པས་སྒྲོ་བཏགས་པའི་ཀུན་རྫོབ་པ་ཙམ་ལས་སྐྱེས་བུ་དབྱུག་པ་ཅན་གྱི་ཐ་སྙད་འདོགས་པའི་ཕྱིར། དོན་གཞན་དུས་མཉམ་ཁྱད་གཞི་ཁྱད་ཆོས་དང་རྟེན་དང་བརྟེན་པར་ཐ་སྙད་བྱེད་པ་རྟོག་པས་
བཏགས་པ་འབའ་ཞིག་ཏུ་ཤིན་ཏུ་གསལ་ཏེ། དོན་གཞན་ལ་རྒྱུ་འབྲས་ལས་མ་གཏོགས་པའི་རྟེན་དང་བརྟེན་པ་མི་འཐད་པའི་ཕྱིར་རོ། །གཉིས་པ་ནི། ཁྱད་ཆོས་དོན་གཞན་གྱིས་དབང་གིས་ངེས་པར་སྒྲ་འཇུག་པ་མིན་པར་ཐལ། ཚིག་

[246A]༄༅། །དོན་དྲུག་ལ་དངོས་པོ་ཞེས་པའི་སྒྲ་དང། ཁང་བཟང་དུ་མཚར་དུ་དངར་བ་ལ་ཁང་བཟང་གི་ཕྲེང་བ་ཞེས་སོགས་ཀྱི་སྒྲ་ཡང་ཁྱད་ཆོས་དོན་གཞན་ཡོད་པ་ལ་ངེས་པར་བལྟོས་པ་མིན་པའི་ཕྱིར། བལྟོས་ན་རིགས་མི་མཐུན་གྱི་རྫས་མི་
རྩོམ་པ་དང། དངོས་པོ་ཡིན་ན། ཚིག་དོན་དྲུག་ཏུ་འདུས་པ་ཉམས་སོ། །གལ་ཏེ་ཁང་པ་བཟང་པོ་རྫས་མ་ཡིན་གྱི། རྡོ་ཤིང་སོགས་རྡུལ་རིགས་མི་མཐུན་ཕྲད་པའི་ལྡན་པ་ཡིན་ནོ་ཞེ་ན། འོ་ན་ཁང་བཟང་དེའི་ཕྲེང་བ་དེ་ནི་ཚིག་དོན་དྲུག་གི་ནང་ནས་
ཅི་ཞིག་ཀྱང་ཡིན་པ་མི་འཐད་པར་ཐལ། དེའི་རྟེན་ཁང་པ་ཡན་ལག་ཅན་གྱི་རྫས་མ་ཡིན་པའི་ཕྱིར། ཡོན་ཏན་དང་ལས་མ་ཡིན་ཏེ། ལྡན་པ་ལ་བརྟེན་པའི་ཕྱིར། འདུ་བ་དང་བྱེ་བྲག་ཀྱང་མ་ཡིན་ཏེ། རིགས་མི་མཐུན་ལས་ཐ་དད་དུ་འབྱེད་
པའི་བློའི་རྒྱུ་མ་ཡིན་པའི་ཕྱིར། གལ་ཏེ་ཚིག་དོན་དྲུག་གི་ནང་ནས་རིགས་ཡིན་ནོ་ཞེ་ན། ཁང་པ་ཡན་གར་བ་གཅིག་ཀྱང་ཁང་བཟང་གི་ཕྲེང་བ་ཞེས་པའི་དངོས་མིང་གིས་བརྗོད་པར་བྱ་བར་འགྱུར་བར་ཐལ། ཁང་བཟང་གི་ཕྲེང་བ་ཁང་
པའི་གསལ་བ་རྣམས་ཀྱི་རིགས་ཡིན་པའི་ཕྱིར། ཤིང་གསལ་དུ་མ་ལ་ཤིང་གི་སྒྲས་བརྗོད་པ་བཞིན་ནོ། ཁང་བཟང་གི་ཕྲེང་བ་མང་པོ་ལ་ཁང་བཟང་གི་ཕྲེང་བ་དེའི་དངོས་མིང་གི་སྒྲ་ཅི་ལྟར་ཡང་མི་འཐད་པར་ཐལ། རིགས་ལ་རིགས་
གཉིས་པ་བརྟེན་པ་མེད་པའི་ཕྱིར། ཁང་བཟང་གི་ཕྲེང་བ་སོགས་ལ་ཆེན་པོ་དང་ཚུང་ངུ་ལ་སོགས་པའི་ཐ་སྙད་མི་འཇུག་པར་ཐལ། དེ་དག་ལ་ཕྱིས་བྱུང་གི་ཡོན་ཏན་དོན་གཞན་མི་བརྟེན་པའི་ཕྱིར། ཆེན་པོ་ལ་སོགས་པའི་སྒྲ་

[246B] ཁང་བཟང་གི་ཕྲེང་བ་ཆེན་པོ་ལ་ཆེན་པོའི་སྒྲ་ཉེ་བར་བཏགས་པ་ཙམ་མིན་པར་ཐལ། ཁང་བཟང་གི་ཕྲེང་བ་ཆེན་པོ་གང་ཡིན་པ་ད་རི་བོ་ལ་སོགས་པའི་ཆེན་པོ་དངོས་དང་ཁྱད་མེད་དུ་རྣམ་ཤེས་
ཀྱིས་ཆེན་པོར་བཟུང་བར་བྱ་བ་ཉིད་ཡིན་པའི་ཕྱིར། དེས་ན་ཁྱད་ཆོས་དོན་གཞན་ཡོད་མེད་ཀྱིས་དངོས་བཏགས་ཀྱི་མིང་གི་ཁྱད་པར་འབྱེད་ནུས་པ་མ་ཡིན་པར་ཐལ། མིང་དངོས་སུ་འཇུག་པར་མངོན་པར་འདོད་པ་ལའང་རྒྱུ་དོན་གཞན་
གྱི་དབང་གིས་མིན་པ་ཉིད་དེ་མཚུངས་པའི་ཕྱིར་དང། ཚིག་དོན་དྲུག་པོ་རྣམས་ལ་ཚིག་དོན་གྱི་སྒྲ་འཇུག་པའི་རྒྱུ་ཡང་དྲུག་པོ་ལས་དོན་གཞན་པའི་ཚིག་དོན་གང་ལ་བལྟོས་པར་མཐོང་བ་མི་འཐད་པའི་ཕྱིར། གསུམ་པ་ནི། ཐལ་ཆོས་སྔ་
མ་ལ། རྟགས་ཇི་ལྟར་འཇིག་རྟེན་གྱི་གྲགས་པ་ལས་ཐོག་མར་མིང་དུ་གྲུབ་པ་གང་ཡིན་པ་དེ་དོན་དེའི་དངོས་མིང་དང་དོན་དེ་དང་འདྲ་འབྲེལ་ལ་སོགས་པའི་ཆ་འགའ་ཞིག་གིས་མཚུངས་པའི་ཕྱིར་དོན་གང་ལ་མིང་དེ་སྐད་བརྗོད་པའི་མིང་
དེ་ཕྱིས་ཀྱི་དོན་དེ་ལ་ཕལ་པ་བཏགས་མིང་ཡིན་པའི་ཕྱིར། དེར་ཐལ། དོན་བྱེད་ནུས་སྟོང་ལ་དངོས་མེད་ཀྱི་སྒྲ་དངོས་མིང་དང། བུ་གླེན་གྱི་དངོས་པོ་ལ་བུ་མེད་ཅེས་དངོས་མེད་ཀྱི་སྒྲ་བཏགས་ནས་སྦྱོར་བ་མཐོང་བའི་ཕྱིར། གྲགས་པ་
ལས་དངོས་བཏགས་ཀྱི་དབྱེ་བ་གྲུབ་ཀྱང་གྲགས་པ་དངོས་པོའི་དབང་གིས་འཇུག་གོ་ཞེ་ན། འཇིག་རྟེན་གྱི་གྲགས་པ་ཆོས་ཅན། དངོས་པོ་ཁོ་ནའི་དབང་གིས་འཇུག་པ་མ་ཡིན་ཏེ། བརྡ་ཡི་རྗེས་སུ་འགྲོ་བ་ཅན་ཡིན་པའི་ཕྱིར། བརྫ་དེ་ཡང་

[247A]༄༅། །ཆོས་ཅན། ཆོས་སྔ་མ་ལ། རྟགས་བརྗོད་འདོད་ཀྱི་རྗེས་སུ་འགྲོ་བ་ཅན་ཡིན་པའི་ཕྱིར། ཁྱད་ཆོས་དོན་གཞན་མེད་ཀྱང་མིང་ཐ་དད་སྦྱར་བ་ལ་དགོས་པ་ཡོད་དེ། ཐ་སྙད་ཀྱི་དུས་སུ་དོན་གོ་བའི་ཆེད་དུ་བྱས་པའི་ཕྱིར། དཔེར་ན་སྡེབ་
སྦྱོར་མཁན་གྱིས་སྡེབ་སྦྱོར་གྱི་ཁྱད་པར་འགའ་ཞིག་ལ། མེ་ཏོག་ཕྲེང་འཛིན་ཅེས་པའི་མིང་བཏགས་པ་དང། སྒྲ་པས་སྒྲའི་ཆ་ཤས་འགའ་ཞིག་ལ་སྐད་ཀྱི་བྱིངས་དང་རྐྱེན་ལ་སོགས་པར་མིང་བཏགས་པ་བཞིན་ནོ། །གསུམ་པ་ལ། དུ་མ་ལ་
སྒྲ་གཅིག་འཇུག་པའི་རྒྱུ་མཚན་མདོར་བསྟན་པ་དང། རྒྱས་པར་བཤད་པ། དོན་བསྡུ་བའོ། །དང་པོ་ནི། དུ་མ་ལ་སྒྲ་གཅིག་འཇུག་པ་སྤྱི་དོན་གཞན་གྱི་རྒྱུ་མཚན་ཅན་མ་ཡིན་པར་ཐལ། གང་ཤིང་གསལ་དུ་མ་སྤྱི་དོན་གཞན་མེད་པའི་
ཐ་དད་ཡིན་ཀྱང་དངོས་པོའི་ཆོས་ཉིད་ཀྱིས་རིགས་གཅིག་པ་དེ་འདྲར་འཛིན་པའི་སྤྱི་འཛིན་རྣམ་ཤེས་ཀྱི་རྒྱུ་བྱེད་ལ། སྤྱི་འཛིན་ཤེས་པ་དེས་ཀྱང་རང་གི་རྒྱུ་ཡི་དོན་ཤིང་གསལ་དེ་དག་ལ་རིགས་གཅིག་པ་དེ་ལྟར་རྟོགས་པར་འགྱུར་བ་ཡིན་པའི་
ཕྱིར། ཤིང་གསལ་འཛིན་པའི་དབང་པོའི་ཤེས་པ་དུ་མའང་ཆོས་ཅན། རིགས་ཐ་དད་མེད་པ་ཡིན་ཏེ། ཤིང་གསལ་རྫས་ཐ་དད་པ་རང་འཛིན་ཤེས་པས་རིགས་ཐ་དད་མིན་པར་རྟོགས་པ་ལ་ཕན་པ་དེ་བཞིན་དུ། ཁྱོད་ཀྱིས་རང་འབྲས་སྤྱི་འཛིན་
ཤེས་པ་གཅིག་བསྐྱེད་པའི་ཕྱིར། ཤིང་གསལ་དུ་མ་ཆོས་ཅན། ཁྱོད་རྣམས་ལ་རྗེས་སུ་འགྲོ་བའི་སྤྱི་རྫས་གཞན་དངོས་པོ་བ་གཅིག་ཡོད་པ་མ་ཡིན་པར་ཐལ། ཤིང་དེའི་འབྲས་བུ་མེད་པ་དང་བྲལ་བ་ཤིང་མ་ཡིན་ལས་ལྡོག་པ་

[247B] ཤིང་གསལ་གྱི་དངོས་པོ་རྣམས་ལ་འཇུག་པའི་ཤིང་ཞེས་པའི་མཉན་པ་དེ་དོན་གྱི་གཞན་སེལ་གྱི་མཐའ་ཅན་ཡིན་ཏེ། ཤིང་གསལ་གྱི་དངོས་པོ་རྣམས་ལ་ཤིང་མ་ཡིན་ལས་ལོག་པ་དེ་
ཡོད་ཅིང་དེ་རྟོགས་པའི་དོན་དུ་ཤིང་གི་བརྡ་སྦྱར་བ་དེའི་ཕྱིར། གཉིས་པ་ལ། རྩོད་སྤང་དང། སྒྲའི་བརྗོད་བྱ་ངོས་གཟུང་བའོ། །དང་པོ་ནི། རྗོད་བྱེད་ཀྱི་སྒྲ་ཤིང་མ་ཡིན་ལས་ལོག་པ་ལྟ་བུའི་དངོས་པོ་ལྡོག་པའི་མཐའ་ཅན་ཡིན་ན་དངོས་པོ་ཁོ་ན་སྒྲའི་
བརྗོད་བྱར་འགྱུར་ལ། དེ་ལྟ་ན་སྔར་སྒྲ་དོན་གསུམ་བརྗོད་བྱར་བཤད་པ་དང་འགལ་ལོ་ཞེ་ན། རྗོད་བྱེད་ཀྱི་སྒྲ་རྣམས་ཕྱི་རོལ་དོན་བྱེད་ནུས་པ་རང་མ་ཡིན་རྣམ་པར་གཅོད་པ་ལ་དོན་དམ་པར་རིག་པ་མེད་དེ། སྒྲའི་བརྗོད་བྱ་དངོས་པོར་མེད་པའི་ཕྱིར་
ཤིང་ཞེས་པའི་སྒྲ་དེ་ནི་ཤིང་མ་ཡིན་ལས་ལོག་པ་ལ་དོན་དམ་པར་རེག་པ་མེད་ཀྱང་དངོས་པོ་ལྡོག་པའི་མཐའ་ཅན་དུ་འགལ་བ་མེད་པར་ཐལ། ཤིང་སྒྲ་དེའི་བརྗོད་བྱ་ཤིང་འཛིན་རྣམ་པར་རྟོག་པའི་གཟུགས་བརྙན་ནི་ཤིང་རང་མཚན་དེ་ཐོབ་པ་ཡི་
མཐར་ཐུག་པ་རྣམས་དང་འབྲེལ་བའི་ཕྱིར། དེས་ན་ཤིང་ཞེས་པའི་མཉན་པ་གཞན་སེལ་སྟོན་པར་བྱེད་པར་བརྗོད་པའི་རྒྱུ་མཚན་ཡོད་དེ། ཤིང་ཞེས་པའི་སྒྲ་དེ་ཤིང་མ་ཡིན་ལས་ལྡོག་པའི་གཞན་སེལ་ཐོབ་པའི་མཐར་ཐུག་པ་ཅན་གྱིས་
བརྗོད་པའི་ཕྱིར། གཞུང་འདི་སློབ་དཔོན་ལྷ་དབང་བློས། སྒྲ་དངོས་པོ་ལྡོག་པའི་མཐའ་ཅན་ཡིན་པ་དང། སྒྲ་དོན་བརྗོད་བྱར་བྱེད་པ་འགལ་བའི་རྩོད་སྤང་དུ་སྦྱར་ཏེ། དེའི་དོན་ནི་ཤིང་ཞེས་པའི་སྒྲས་བསྟན་པའི་ཤིང་མ་ཡིན་ལས་ལོག་

[248A]༄༅། །པ་དེ་དངོས་པོ་ཡིན་ན་སྒྲ་དེ་དངོས་པོའི་དབང་གིས་འཇུག་པར་འགྱུར་ལ། དེ་ལྟ་ན་ཤིང་གི་གྲུབ་སྡེ་རྫས་གཅིག་གི་ཆོས་ཐམས་ཅད་སྒྲ་དེས་བརྗོད་ཅིང། སྒྲ་དེ་ལ་བརྟེན་ནས་གོ་བར་འགྱུར་བས་དངོས་པོ་ཁོ་ན་བརྗོད་བྱར་འགྱུར་
ལ། དེ་ལྟ་ན་སྔར་སྒྲོ་བཏགས་བརྗོད་བྱར་བཤད་པ་དང་འགལ་ལོ་ཞེས་པ་རྩོད་པའི་བསམ་པའོ། །ལན་ནི། ཤིང་སྒྲ་ཤིང་མ་ཡིན་ལས་ལོག་པ་ལ་དོན་དམ་པར་རེག་ན་དེ་ལྟར་ཡིན་ཡང་དངོས་པོའི་ཆ་ཤས་རེ་རེ་ནས་ཕྱེ་ནས་བརྗོད་
ལ། དེའི་ཕྱིར་དེའི་རྗེས་སུ་འབྲང་བའི་རྟོག་པ་ལ་ཡང་ཆ་ཤས་རེ་རེའི་དོན་སྤྱི་འཆར་བས་སྒྲས་དངོས་པོ་ཡང་བསྟན་ལ་སྒྲ་དོན་བརྗོད་བྱར་ཡང་བྱེད་པའོ། །དངོས་པོ་ལ་ཅུང་ཟད་ཀྱང་མ་རིག་པ་མ་ཡིན་ཏེ། དངོས་པོའི་ཆོས་ལ་རེག་འགྱུར་
བ། །དེ་ནི་དེ་ལ་ཡོད་ཅེས་བྱའོ། །ཞེས་པར་སྒྲུབ་ཟིན་པའི་ཕྱིར་རོ། །གཉིས་པ་ལ། མི་འདོད་པའི་ཕྱོགས་སུན་འབྱུང་བ་དང། འདོད་པའི་ཕྱོགས་བཞག་པ་དང། སྒྲས་གཞན་སེལ་བརྗོད་དགོས་པའི་རྒྱུ་མཚན་ནོ། །དང་པོ་ནི། གལ་ཏེ་ཤིང་
འཛིན་རྟོག་པའི་སྣང་བ་ཕྱི་རོལ་གྱི་ཤིང་དུ་གྲུབ་པར་སྣང་བས་ཕྱི་རོལ་གྱི་ཤིང་ཡིན་ལ། དེས་ན་ཕྱི་རོལ་གྱི་དོན་ཁོ་ན་བརྗོད་དོ་ཞེ་ན། ཤིང་ཞེས་པའི་སྒྲའི་བདག་རྐྱེན་དག་ལས་ཤིང་གི་སྤྱི་འཛིན་ཤེས་པ་ལ་ཤིང་རང་མཚན་པ་གཞན་གྱི་
གཟུགས་བརྙན་སྣང་བ་གང་ཡིན་པ་དེའང་ཆོས་ཅན། ཁྱོད་སྣང་ལུགས་ཕྱི་རོལ་གྱི་ཤིང་རང་མཚན་དེ་ཤིང་མ་ཡིན་ལས་ལྡོག་པ་བཞིན་དུ་སྣང་ཡང་ཕྱི་རོལ་གྱི་ཤིང་གི་དོན་གྱི་བདག་ཉིད་དུ་གྱུར་པའི་རྫས་མིན་ཏེ། རྟོག་པ་འཁྲུལ་པའི་

[248B] ཁ་ཅིག་རྟོག་པའི་གཟུང་རྣམ་ཁོ་ན་བརྗོད་བྱ་ཡིན་ནོ་ཞེས་ཟེར་བ་དེ་ཡང་མི་རིགས་ཏེ། དེ་ལྟ་ན་ཤིང་ཞེས་པའི་སྒྲ་ལས་ཤིང་གི་དོན་གྱི་ཆ་གང་ཡང་རྟོགས་པར་འགྱུར་བ་མི་འཐད་པར་
ཐལ། རྟོག་པའི་གཟུང་རྣམ་དེ་ནི་ཁོ་ན་ཤིང་ཞེས་པའི་མཉན་པས་བརྗོད་པའི་ཕྱིར། འདོད་ན། ཤིང་དེ་རྟོགས་པའི་དོན་ཅན་དུ་ཤིང་གི་བརྡ་བྱེད་པ་དོན་མེད་དུ་འགྱུར་བར་ཐལ། ཤིང་སྒྲ་ལ་བརྟེན་ནས་ཤིང་དེ་མ་རྟོགས་པའི་ཕྱིར། ཤིང་ཞེས་
པའི་སྒྲས་ཕྱི་རོལ་དོན་གྱི་ཆ་ཅི་བརྗོད་ཅེས་འདྲི་བ་དེ་ལ་ཤིང་མ་ཡིན་ལས་ལྡོག་པའི་གཞན་སེལ་བརྗོད་ཅེས་བརྗོད་པར་བྱ་སྟེ། དེ་ཤིང་སྒྲའི་བརྗོད་བྱ་མཐར་ཐུག་ཡིན་པའི་ཕྱིར། རྟོག་པའི་གཟུང་རྣམ་དེ་བརྗོད་པ་ཙམ་གྱིས་ཅི་ལྟར་ཕྱི་རོལ་གྱི་
དོན་བརྗོད་བྱར་བརྟེན་པ་ཡིན་པས་མ་ཁྱབ་པར་ཐལ། །གཟུང་བའི་རྣམ་པ་དེ་ཡང་ཕྱི་རོལ་གྱི་དོན་རང་མཚན་ལ་མེད། དེ་དང་འབྲེལ་བའི་ངེས་པའང་མེད་པའི་ཕྱིར། དེས་ན་ཤིང་གསལ་རྣམས་ལ་རྗེས་སུ་འགྲོ་བ་ཅན་གྱི་ཤིང་ཞེས་པའི་སྒྲ་སྦྱར་
བ་ལ་དགོས་པ་ཡོད་དེ། ཤིང་གསལ་རྣམས་རྗེས་སུ་འགྲོ་བ་ཅན་གྱི་ཤིང་གི་དོན་གོ་བའི་འབྲས་བུ་ཅན་ཡིན་པའི་ཕྱིར། ཤིང་རང་མཚན་མཐོང་བ་གོམས་པས་སྤྲུལ་པའི་ཤིང་འཛིན་རྟོག་པའི་གཟུང་རྣམ་དེའང་ཆོས་ཅན། ཤིང་གི་གསལ་
བ་རྣམས་ལ་རྗེས་སུ་འགྲོ་བ་མེད་པ་ཅན་ཡིན་ཏེ། ཤིང་གི་སྤྱི་བློ་ལས་རྫས་ཐ་དད་མེད་པར་གྲུབ་སྡེ་རྫས་གཅིག་པའི་ཕྱིར། གཉིས་པ་ནི། ཤིང་ཞེས་པའི་སྒྲའི་དོན་གང་ཡིན་ཞེས་འདྲི་ན། རིགས་མི་མཐུན་ལས་ལྡོག་པའི་གཞན་སེལ་དེ་ཉིད་

[249A]༄༅། །ཡིན་ནོ་ཞེས་བརྗོད་པ་ལ་འགལ་བ་མེད་དེ། ཤིང་སྒྲ་ལ་བརྟེན་ནས་ཤིང་འཛིན་རྟོག་པའི་སྣང་བ་དེ་ཤིང་གི་དངོས་པོར་སྒྲོ་བཏགས་པ་རྟོགས་པ་ཡིས་གཞན་ཤིང་མ་ཡིན་ལས་ལྡོག་པ་རྟོགས་པའི་ཕྱིར། ཡང་ནི་སྒྲ་
དོན་བརྗོད་བྱ་ཡིན་པར་མ་ཟད་ཅེས་པའོ། །ཤིང་གི་སྤྱི་འཛིན་ཤེས་པ་ཤིང་ཞེས་པའི་སྒྲ་ཡིས་ངེས་པར་སྤྲུལ་ཞིང་བསྐྱེད་པའི་ཤིང་འཛིན་རྟོག་པ་དེ་དག་ལ་ཤིང་མ་ཡིན་ལས་ལོག་པར་སྣང་བ་འདི་ཆོས་ཅན། དོན་གྱི་ཆ་ཤིང་
གསལ་རྣམས་ལ་རྗེས་སུ་འགྲོ་བ་ཡིན་ཏེ། དེ་རྣམས་ཀྱི་སྤྱི་ཡིན་པའི་ཕྱིར། འོ་ན་ཤིང་གི་སྒྲ་དོན་ཆོས་ཅན། དེར་ཐལ། དེའི་ཕྱིར། རྟགས་མ་གྲུབ་ན་སྔ་མ་དང་འགལ་ལོ་ཞེ་ན། འདི་ལ་ལན་གཞན་སེལ་བའི་སྐབས་སུ་
བཤད་ཟིན་མོད་ཀྱི། འོན་ཀྱང་ཤིང་གི་གསལ་བ་རྣམས་རྟོག་པ་ལ་ཤིང་མ་ཡིན་ལས་ལོག་པར་སྣང་བ་གཞན་སེལ་སྟོན་པའི་སྐབས་ཀུན་ཏུ་སློབ་དཔོན་གྱིས་ལན་ཅིག་མ་ཡིན་པར་སྒྲུབ་ལ་ཤིང་གི་གསལ་བ་རྣམས་
ཤིང་འཛིན་རྟོག་པ་ལ་ཤིང་མ་ཡིན་ལས་ལོག་པར་སྣང་བ་ཡིན་ན། དེ་ལ་ཤིང་མ་ཡིན་ལས་ལོག་པར་སྣང་བ་ཤིང་གསལ་རྣམས་ལ་རྗེས་སུ་འགྲོ་བ་འབད་མེད་དུ་གྲུབ་ཟིན་ལ། འོན་ཀྱང་དེ་སྒྲ་དོན་ཡིན་པ་ལ་འགལ་བ་ཅི་
ཡོད། དེ་སྒྲ་དོན་ཡིན་ན་སྒྲ་དོན་ཡང་ཤིང་གསལ་རྣམས་ལ་རྗེས་སུ་འགྲོ་དགོས་ཞེས་སྨྲ་ན། དེ་ནི་བརྒྱ་བྱིན་མཐོང་བ་ལས་ཀྱང་ངོ་མཚར་ཆེའོ། །དེ་ལྟར་ཤིང་ཞེས་པའི་མཉན་པ་གཞན་སེལ་བརྗོད་པར་བྱེད་དེ། བློའི་

[249B] དོན་གྱི་སེལ་བ་བརྗོད་པར་སྒྲུབ་མ་ཐག་པ་ཡིན་པའི་ཕྱིར། ཤིང་ཞེས་པའི་སྒྲ་གཞན་སེལ་དང་བརྗོད་བྱ་རྗོད་བྱེད་དུ་འབྲེལ་བར་འགྱུར་ཏེ། ཤིང་གི་བརྡ་སྦྱོར་བ་ཡི་དུས་ནའང་ཤིང་རང་ཉིད་མཐོང་ཞིང་ཐོབ་པའི་འབྲས་བུ་ཅན་སྔར་
བསྟན་མ་ཐག་པའི་དོན་བློའི་སེལ་བ་དང། དོན་གྱི་གཞན་སེལ་དང། བརྗོད་བྱ་རྗོད་བྱེད་དུ་འབྲེལ་ཐ་སྙད་ཀྱི་དུས་སུ་ཡང་དོན་དེ་དག་གོ་བ་དེའི་ཕྱིར། གསུམ་པ་ནི། གཞན་སེལ་རྗོད་བྱེད་ཀྱི་སྒྲ་དེ་ནི། གཞན་སེལ་དང་བརྗོད་བྱ་རྗོད་བྱེད་དུ་
འདྲེལ་བར་འགྱུར་གྱི་སྤྱི་གཞན་དངོས་པོ་བ་ལ་རྗོད་བྱེད་དུ་མི་རུང་སྟེ། ཤིང་ཞེས་པའི་སྒྲ་ལས་ཤིང་གི་དོན་གོ་བ་ཤིང་ལས་གཞན་དུ་ཤིང་གི་བརྡ་སྦྱོར་བ་མ་མཐོང་ཞིང་དེ་ཉིད་ངེས་པ་ལ་བལྟོས། ཤིང་གསལ་ལ་ལར་ཤིང་དེའི་བརྡ་
སྦྱོར་བ་མཐོང་བ་ལ་བལྟོས་དགོས་པའི་ཕྱིར། དེའི་དོན་ནི། རིགས་མཐུན་རིགས་མི་མཐུན་ཀུན་ལ་སྦྱོར་བ་མཐོང་ན་ཐེ་ཚོམ་དུ་འགྱུར་བས་ཤིང་འབའ་ཞིག་མི་གོ། ཤིང་གསལ་ལ་སྦྱོར་ལ་མི་མཐོང་ན་ཡང་ཤིང་མི་གོ་བས་ཤིང་གོ་བ་ཤིང་
མ་ཡིན་བཅད་པ་ལ་བལྟོས་དགོས་པ་ཡིན་ནོ། །ཤིང་མ་ཡིན་བཅད་པ་ལ་མ་བལྟོས་པར་ཤིང་གི་དངོས་པོ་ལ་བརྡ་སྦྱོར་བ་རྣམ་པ་ཐམས་ཅད་དུ་མི་རུང་སྟེ། དེ་ལྟ་ན་གཞན་ཤིང་ཡིན་པ་མ་བཀག་པས་ཤིང་ལ་ཐུན་མོང་མ་ཡིན་
པའི་གོ་བ་ཅུང་ཟད་ཀྱང་མི་སྐྱེད་པའི་ཕྱིར་རོ། །གསུམ་པ་ནི། རིགས་དང་ཡོན་ཏན་དང་ལས་དང་རིགས་སོགས་དོན་གཞན་དེ་དང་ལྡན་པའི་ཡན་ལག་ཅན་གྱི་རྫས་ཡོད་པ་མིན་ཏེ། ཚད་མས་གོང་དུ་བཀག་ཟིན་པ་དེའི་ཕྱིར་

[250A]༄༅། །རིགས་སོགས་དོན་གཞན་དེ་དང་ལྡན་པའི་དོན་ཡན་ལག་ཅན་གྱི་རྫས་ཀྱི་ཤིང་དང་རིགས་སོགས་དོན་གཞན་དེ་དག་ལ་ཤིང་ཞེས་པའི་མཉན་པ་བརྡ་འབྲེལ་བྱེད་པ་རིགས་པ་མིན་པར་ཐལ། དེ་དག་མི་སྲིད་པའི་ཕྱིར་
དེ་དག་མི་སྲིད་ན་ཤིང་གི་སྒྲ་སྦྱར་བ་དགོས་པ་མེད་པ་མ་ཡིན་ཏེ། གཞན་ཤིང་མ་ཡིན་ལས་ལྡོག་པ་ཉིད་ལ་ཤིང་གི་སྒྲ་སྦྱོར་བའི་ཕྱིར། གཉིས་པ་སྒྲ་སྦྱོར་རྟོག་པ་ཡིན་པ་དགག་པ་ལ། སྔ་ཕྱི་གཅིག་ཏུ་འཛིན་པའི་ནུས་པས་སྟོང་པའི་རྟགས་
ཀྱིས་དགག་པ་དང། རིགས་པ་གཞན་གྱིས་དགག་པའོ། །དང་པོ་ནི། གཟུགས་འཛིན་མིག་གི་རྣམ་པར་ཤེས་པ་དེ་ལ་ནི་ཆོས་ཅན། སྒྲ་སྦྱོར་རྟོག་པ་དེར་ཅི་ལྟར་ཡང་མི་འགྱུར་ཏེ། ཁྱོད་ཀྱི་རིགས་ལ་སྔ་ཕྱི་གཅིག་ཏུ་འཛིན་པའི་ནུས་
པས་སྟོང་པ་ཡི་ཕྱིར། ཁྱབ་པར་ཐལ། སྒྲ་སྦྱོར་རྟེག་པ་ཡིན་ན། སྔར་བརྡ་བྱས་པ་དྲན་པ་ཡི་རྒྱུ་ཅན་གྱི་ཕྱིས་ཐ་སྙད་ཀྱི་དུས་སུ་མཐོང་བའི་དོན་དང། བརྡ་དུས་ཀྱི་མིང་གཉིས་མིང་དོན་གཅིག་ཏུ་བསྲེ་བར་བྱེད་པའི་བདག་ཉིད་ཅན་ཡིན་
པས་ཁྱབ་པའི་ཕྱིར། གཉིས་པ་ནི། གཞན་སྔོན་དུས་ཀྱི་སྒྲ་ལ་རྟོག་པ་འཇུག་བཞིན་པའི་སེམས་ཅན་གྱི་རྒྱུད་ཀྱི་ཡང་མིག་གིས་གཟུགས་དག་མཐོང་བར་གྱུར་པའི་དབང་ཤེས་དེར་ནི་གསལ་བར་གཟུགས་དེ་ཡི་བརྡ་མི་འཛིན། གཟུགས་
ཀྱི་བརྡ་འཛིན་པ་དེས་བསྐྱེད་པའི་རྟོག་པའང་མེད་དེ། རྟོག་པ་རྫས་ཐ་དད་པ་གཉིས་སྐྱེས་བུ་གཅིག་གི་རྒྱུད་ལ་ཅིག་ཅར་སྐྱེ་བ་མེད་པའི་ཕྱིར། བསྒྲུབ་བྱའི་ཆོས་བསྡུས་ན་སྒྲ་ལ་རྟོག་བཞིན་པའི་གཟུགས་འཛིན་དབང་ཤེས་

[250B] ཞེས་སོ། དབང་པོ་ལས་སྐྱེས་པའི་ཤེས་པ་ཆོས་ཅན། སྒྲ་སྦྱོར་རྟོག་པ་མིན་པར་ཐལ། སྒྲའི་བརྗོད་བྱ་ཁྱོད་ཀྱི་གཟུང་ཡུལ་མིན་པའི་ཕྱིར། ཁྱབ་པར་ཐལ། གང་ལ་བརྗོད་བྱེད་ཀྱི་སྒྲ་ངེས་པར་འགོད་པའི་ཡུལ་དེ་ལ་དམིགས་ནས་
རྟོག་པ་སྐྱེ་བར་འགྱུར་བའི་ཕྱིར། རྟགས་མ་གྲུབ་ན། ཕྱི་རོལ་གཟུང་དོན་དུ་བྱས་ནས་མཐོང་བར་མི་འགྱུར་བར་ཐལ། འདོད་པ་ཡིས་འཇུག་པར་འགྱུར་བ་དེས་ནའི་ཕྱིར། གཉིས་པ་མངོན་སུམ་རྟོག་པ་ཡིན་པ་ལ་གནོད་བྱེད་དགོད་པ་ལ་
རྒྱས་པར་བཤད་པ་དང། དོན་བསྡུ་བའི། །དང་པོ་ལ། གཟུགས་འཛིན་མྱོང་བྱེད་མེད་པར་ཐལ་བ་དང། འདས་པ་དྲན་པ་མི་སྲིད་པར་ཐལ་བ་དང། རང་མཚན་མཐོང་བའི་བློ་མི་སྲིད་པར་ཐལ་བའོ། །དང་པོ་ནི་ཤེས་པ་ཐམས་ཅད་འདིའོ་སྙམ་
པའི་རྟོག་པར་འདོད་ན། གཟུགས་ལ་འདི་གཟུགས་སོ་ཞེས་མཐོང་བའི་ཚེ་ན་གཟུགས་འཛིན་དེའི་མྱོང་བྱེད་མེད་པར་ཐལ། དེ་ཡོད་ན་དེ་གཟུགས་དེ་འཛིན་པའི་བློའོ་ཞེས་པ་དེས་མྱོང་དགོས་པ་ལ། དེ་འདྲའི་བློ་དུས་དེར་ཇི་ལྟར་ཡང་མཐོང་བ་
མེད་པའི་ཕྱིར། འདོད་ན་མི་འཐད་པ་ནི། གཟུགས་འཛིན་དེ་ཡི་ཉམས་སུ་མྱོང་བའི་བློའང་ཡོད་དེ། དེའི་དྲན་པ་མཐོང་བའི་ཕྱིར། མྱོང་བྱེད་དེ་ནི་རྟོག་མེད་ཅི་ལྟར་ཡང་ཡིན་པ་མི་འཐད་པར་ཐལ། ཤེས་པ་ཐམས་ཅད་རྟོག་པ་ཡིན་པའི་ཕྱི་
གཟུགས་འཛིན་དེ་ཉིད་ཀྱིས་རང་ཉིད་མྱོང་བ་ཡིན་ནོ་ཞེ་ན། ཁྱོད་ཀྱི་ལུགས་ལ་དེ་མི་འཐད་པར་ཐལ། དེ་ལྟ་ན་འདི་གཟུགས་སོ་སྙམ་པ་དང་འདི་གཟུགས་འཛིན་པའོ་སྙམ་པའི་རྟོག་པ་གཉིས་སྐྱེས་བུ་གཅིག་ལ་ཅིག་ཅར་སྐྱེ་དགོས་ན། དེ་མཐོང་

[251A]༄༅། །བ་མེད་པའི་ཕྱིར། རིགས་པ་དེས་ནི་གཟུགས་འཛིན་དེ་དང་དུས་མཚུངས་པའི་རྣམ་པར་ཤེས་པ་རྫས་གཞན་གྱིས་མྱོང་བ་མ་ཡིན་པར་བསྟན་པ་ཡིན་ཏེ། རྟོག་གཉིས་ཅིག་ཅར་མེད་པས་དེ་འདྲའི་རིགས་འགོག་ནུས་
སུ་བསྟན་པའི་ཕྱིར། དེས་ལུགས་དེ་ལ་ཤེས་པ་རང་ཉིད་ཀྱིས་མྱོང་བ་དང། གཞན་ལ་ཡང་དུས་མཉམ་གྱིས་མི་མྱོང་བར་བསྟན་ཏོ། །རང་ལས་ཕྱིས་བྱུང་གི་ཤེས་པ་གཞན་གྱིས་མྱོང་ངོ་ཞེ་ན། གཟུགས་འཛིན་མྱོང་བྱེད་ཀྱི་ཤེས་
པ་དེ་ཆོས་ཅན། གཟུགས་འཛིན་ལ་དམིགས་པའི་དྲན་པར་འགྱུར་བར་ཐལ། རང་དུས་ན་འདས་པའི་གཟུགས་འཛིན་དེ་ལ་དམིགས་པའི་བློ་གང་ཞིག་དྲན་པ་ལས་གཞན་དུ་མི་འཐད་པའི་ཕྱིར། འདོད་ན། དེ་ཅི་ལྟར་ཡང་མི་འཐད་
པར་ཐལ། དེའི་མྱོང་བ་མེད་པའི་ཕྱིར། རང་རྒྱུད་ཀྱི་བློ་མྱོང་བའི་བློ་དང་གཞན་རྒྱུད་ཀྱི་བློ་ལ་རྟོག་པའི་བློ་གཉིས་ཡུལ་ཡོངས་སུ་གཅོད་པའི་ངོ་བོའམ་ཚུལ་གཅིག་པར་འགྱུར་བར་ཐལ། གཉིས་ཀ་ཡུལ་གྱི་དོན་སྤྱི་ཙམ་ལ་རྟོག་
པར་མཚུངས་པའི་ཕྱིར། གཉིས་པ་ནི། རང་དུས་ན་འདས་པ་སྐད་ཅིག་དུ་མས་ཆོད་པའི་དོན་རིག་མངོན་སུམ་རང་རྒྱུད་དང་འབྲེལ་བར་ཚད་མ་ཅིས་འགྲུབ་མི་འཐད་པར་ཐལ། གང་གི་ཕྱིར་ན་དེ་ལ་མངོན་སུམ་ཡང་འཇལ་བྱེད་
དུ་འཇུག་པ་མ་ཡིན། རྟགས་ཅན་རྗེས་དཔག་ཀྱང་མིན་པའི་ཕྱིར། ཕྱི་མ་དེར་ཐལ། དེ་སྒྲུབ་པའི་མཐུན་དཔེ་ཡང་དག་དང་བྲལ་བས་རྟགས་ཡང་དག་ཡོད་པ་མིན་པའི་ཕྱིར། རྟགས་སྔ་མ་མ་གྲུབ་ན། རང་དུས་ན་སྐད་ཅིག་དུ་མས་

[251B] ཤེས་པ་རང་དུས་ན་མྱོང་བྱེད་མེད་པ་ཡང་ཉམས་སོ། །འདིར་སློབ་དཔོན་ལྷ་དབང་བློས། མངོན་སུམ་ད་ལྟར་བའི་ཡུལ་ཅན་ཞེས་བཤད་པ་དུས་མཉམ་ལ་བཞེད་པ་མིན་ཏེ། དེ་
ལྟ་ན། རང་གི་རྒྱུ་མངོན་སུམ་དུ་མཐོང་བ་མི་སྲིད་པར་འགྱུར་རོ། །ཡུལ་ད་ལྟར་བ་ཡིན་པས་ད་ལྟར་བའི་ཡུལ་ཅན་དུ་བརྗོད་པ་ཡང་མ་ཡིན་ཏེ། དེ་ལྟ་ན་བསྐལ་པ་དུ་མ་འདས་པའི་དངོས་པོ་དྲན་པའི་བློ་ད་ལྟར་བའི་ཡུལ་ཅན་དུ་འགྱུར་
རོ། །དེས་ན་རང་རིག་མངོན་སུམ་ནི་ད་ལྟར་བའི་ཡུལ་ཅན་དུ་རྟོགས་སླ་ལ། དབང་པོའི་མངོན་སུམ་ནི་ད་ལྟར་ཡོད་མ་ཐག་ཅས་བརྗོད་པ་ལྟར་ད་ལྟ་ཡོད་མ་ཐག་པ་རང་གི་སྐད་ཅིག་སྔ་ལོགས་ཚུན་ཚད་ཀྱི་རྣམ་པ་ཤར་བ་དགོས་ཀྱི་
དེ་ཕན་ཚད་ཀྱི་རྣམ་པ་ཤར་བ་ཆུ་རོལ་མཐོང་བའི་མངོན་སུམ་གསུམ་པོ་གང་དུ་ཡང་མི་རུང་ངོ། །དེས་ན་དོན་རིག་འདས་པ་ཞེས་པ་རང་དུས་ན་འདས་པ་ཙམ་མིན་གྱི་རང་གི་དངོས་རྒྱུའི་དུས་ན་འདས་པའོ། །སྔར་གྱི་ཐལ་བ་
དེ་འདོད་ན། སྔར་ཁོ་བོས་འདི་ལྟ་བུ་ནི་མྱོང་ངོ་ཞེས་དྲན་པ་སྐྱེ་བ་མི་འཐད་པར་ཐལ་ལོ། །འདི་དོན་རིག་འདས་པ་རང་རྒྱུད་དང་འབྲེལ་བར་རང་གི་ཚད་མས་མ་གྲུབ་པར་ཐལ་བ་འཕེན་པ་ཡིན་ལ། དེ་འདོད་ན། ཐ་སྙད་བྱར་མེད་པའི་
རང་རྒྱུད་ཀྱི་བློ་ཡིན་ན་རང་ལ་རྟགས་ལས་གྲུབ་དགོས་ལ། དེ་ལྟ་ན་མཐུན་དཔེ་མེད་པས་མི་འཐད་ཅེས་པའོ། །དོན་བསྡུས་ན། དོན་རིག་འདས་པ་རང་རྒྱུད་ལ་མངོན་སུམ་གྱིས་མ་གྲུབ་པར་ཐལ། རང་དུས་ན་མྱོང་བྱེད་མེད་པའི་ཕྱིར་

[252A]༄༅། །དེ་འདོད་ན། རང་རྒྱུད་ལ་བློ་ཡོད་པ་རྟགས་ལ་བལྟོས་དགོས་པར་འགྱུར་ན། དེ་མི་འཐད་དེ། དེའི་མཐུན་དཔེ་མེད་པའི་ཕྱིར་ཏེ། ཡོད་ན་རང་རྒྱུད་ལ་བློ་མངོན་སུམ་གྱིས་གྲུབ་པར་ཁས་བླངས་པར་འགྱུར་རོ་ཞེས་པའོ། །གལ་ཏེ་
ཁྱོད་རང་གཟུགས་དེ་ཡི་རྣམ་པའི་ངོ་བོར་སྣང་བ་ཅན་གྱི་དེ་མ་ཐག་པའི་དབང་པོའི་བློས་གཟུགས་ལ་སོགས་པ་གཟུང་དོན་དུ་བྱས་ནས་འཛིན་པ་བཞིན་དུ་དོན་རིགས་འདས་པ་ཡང་དེ་མ་ཐག་པའི་བློ་ཕྱི་མས་འཛིན་ཅིང་མྱོང་བར་
འགྱུར་རོ་ཞེ་ན། དོན་རིག་འདས་པ་མྱོང་བྱེད་ཀྱི་བློ་དེ་ཆོས་ཅན། དོན་རིག་འདས་པའི་སྐད་ཅིག་ཐ་མ་མ་གཏོགས་དེའི་སྔར་སོང་བའི་བློ་དེ་ནི་དངོས་སུ་འཛིན་ཅིང་མྱོང་བར་མི་འགྱུར་བར་ཐལ། དེ་དག་གི་རྣམ་པ་མ་ཤར་བའི་ཕྱིར་
འདོད་ན། དེ་དག་མྱོང་བྱེད་མེད་པས་དྲན་པ་མེད་པར་ཐལ་བ་སོ་ན་གནས་སོ། །གལ་ཏེ་གཟུགས་འཛིན་མྱོང་བྱེད་རྟོག་མེད་ཡིན་ལ། གཟུགས་འཛིན་དེ་ཉིད་རྟོག་པའོ་ཞེ་ན། ཇི་ལྟར་གཟུགས་རང་གི་ཡུལ་ཅན་གྱི་རྣམ་ཤེས་
མ་འཁྲུལ་བ་ཉམས་སུ་མྱོང་བྱེད་དེ་རྟོག་མེད་ཡིན་པའི་རྒྱུ་མཚན་ཅི། བརྡ་བྱ་བར་མི་ནུས་པའི་དོན་འཛིན་པའི་ཕྱིར་ཅེ་ན། དེ་བཞིན་དུ་གཞན་གཟུགས་འཛིན་རྣམ་ཤེས་མ་འཁྲུལ་བ་ཡང་རྟོག་པ་མེད་པར་འགྱུར་བར་
ཐལ། བརྡ་བྱ་བར་མི་ནུས་པའི་དོན་རང་མཚན་གཟུང་ཡུལ་དུ་བྱེད་པའི་ཤེས་པ་ཡིན་པའི་ཕྱིར། གསུམ་པ་ལ། ཐལ་བ་དགོད་པ་དང། དབང་ཤེས་དང་རྟོག་པ་ཐ་དད་དུ་གྲུབ་པ། དེའི་ལན་དགག་པའོ། །དང་པོ་ནི། ཁྱད་པར་

[252B] རྟོག་པ་མེད་པའི་ཤེས་པ་མེད་པའི་ཕྱིར། ཁྱབ་པར་ཐལ། རྗོད་བྱེད་སྒྲ་ཐམས་ཅད་སྤྱི་མཚན་བརྗོད་པའི་ངང་ཚུལ་ཅན་ཡིན་ལ། རྟོག་
པའང་དེ་དང་དོན་གཅིག་པས་སྤྱི་མཚན་གཟུང་ཡུལ་དུ་བྱེད་པའི་ཕྱིར། གལ་ཏེ་དབང་ཤེས་རྟོག་མེད་འགའ་ཞིག་ཀྱང་ཡོད་པས་དེས་རང་མཚན་གཟུང་ཡུལ་དུ་བྱས་ནས་འཛིན་ནོ་ཞེ་ན། དབང་ཤེས་མ་འཁྲུལ་བ་ཐམས་ཅད་
དེ་བཞིན་དུ་རྟོག་མེད་དུ་ཐལ། རྟོག་མེད་དུ་འདོད་པའི་དབང་ཤེས་མ་འཁྲུལ་བ་དེ་དང་རྐྱེན་གསུམ་ལས་སྐྱེ་བར་མཚུངས་པའི་རྒྱུ་ཅན་ཡིན་པའི་ཕྱིར། ཁྱབ་པར་ཐལ། འབྲས་བུའི་བདག་ཉིད་འདྲ་མི་འདྲ་ཐ་དད་པ་རྒྱུ་འདྲ་མི་འདྲ་ཐ་དད་
ལས་འཇོག་དགོས་པ་ཡིན་པའི་ཕྱིར། གཉིས་པ་ནི། དབང་ཤེས་རྟོག་པར་མི་རུང་སྟེ། རྟོག་པ་ཕྱི་རོལ་གྱི་གཟུང་དོན་ལ་བལྟོས་པ་མེད་པར་བརྡ་དྲན་པ་ལ་སྦྱོར་ཞིང་སྐྱེ་བ་ཡིན་པ་དེ་བཞིན་དུ་མ་ཡིན་པར་གཟུགས་འཛིན་མིག་གི་
བློ་མ་འཁྲུལ་བ་བརྡ་ལ་བལྟོས་པ་མེད་པར་གཟུང་དོན་གྱི་དངོས་པོའི་ནུས་པ་ཉིད་ལས་སྐྱེ་བར་འགྱུར་བའི་ཕྱིར། གསུམ་པ་ནི། གལ་ཏེ་གཟུགས་ནི་རང་གི་བརྡ་དྲན་པ་དང་ཚོགས་པ་ལ་ལྟོས་ནས་དབང་པོའི་བློ་དག་ལ་
ཕན་འདོགས་ནུས་པར་འགྱུར་གྱི། བལྟོས་མེད་དུ་མ་ཡིན་པས་དབང་བློ་རྟོག་པའོ་ཞེ་ན། གཟུགས་ཆོས་ཅན། དེ་ན་རྨ་བྱ་ཡོད་དེ། རྨ་བྱའི་སྒྲ་གྲག་པའི་ཕྱིར། ཅེས་པའི་རྟགས་དེས་རྟགས་ཆོས་ཀྱི་འགྲེལ་པ་དྲན་པ་ལ་དངོས་སུ་

[253A]༄༅། །ཕན་པ་བཞིན་དུ་ཁྱོད་རང་གི་བརྡ་དྲན་པ་ཉིད་ལ་དངོས་སུ་ཕན་འདོགས་ནུས་པར་འགྱུར་གྱི། རང་འཛིན་དབང་ཤེས་ལ་དངོས་སུ་མི་ཕན་པར་ཐལ། ཁྱོད་ཀྱིས་རང་འཛིན་དབང་ཤེས་བསྐྱེད་པ་ངེས་པར་ཁྱོད་རང་
གི་བརྡ་དྲན་པ་ལ་བལྟོས་པའི་ཕྱིར། དབང་བློ་དྲན་པར་ཐལ་ཞེས་པ་འགྱུར་འདི་ལྟར་ན་ཚིག་དོན་ལ་མི་འགྲིག་གོ་དྲན་པ་ཉིད་དུ་འགྱུར་ཞེས་འདོན་པ་ལྟར་ན། གཟུགས་འཛིན་དབང་ཤེས་ཆོས་ཅན། རྟགས་ལ་བརྟེན་པའི་
དྲན་པ་ཉིད་དུ་འགྱུར་བར་ཐལ། བརྡ་དྲན་པའི་རྟགས་ལས་རང་ཡུལ་འཛིན་པ་རང་གི་ཡུལ་གྱི་བརྡ་དྲན་པ་ལ་བལྟོས་པའི་ཕྱིར། དུ་བའི་རྟགས་ལས་ལྐོག་གྱུར་གྱི་མེ་དྲན་པ་བཞིན་ནོ། །འདོད་ན། ཡུལ་ལ་མངོན་པར་ཕྱོགས་
པ་ཙམ་གྱིས་སྐྱེ་བར་ཐལ། འདོད་པ་དེའི་ཕྱིར། ཁྱབ་པར་ཐལ། དྲན་པ་དེ་ནི་ཡིན་ན་ཡུལ་ལ་མངོན་པར་ཕྱོགས་པ་ཙམ་གྱིས་སྐྱེ་བས་ཁྱབ་པའི་ཕྱིར། ལྷ་དབང་བློའི་འགྲེལ་པའི་འགྱུར་ལྟར་རོ། །འགྱུར་འདི་ལྟར་ན། དབང་བློ་དེ་ནི་
ཆོས་ཅན། བརྡ་དྲན་ཁོ་ན་ལས་སྐྱེ་བར་འགྱུར་བར་ཐལ། དབང་ཤེས་གང་ཞིག་རང་ཡུལ་འཛིན་པ་བརྡ་དྲན་པ་ལ་བལྟོས་པའི་ཕྱིར། འདོད་ན། འམ་གྱི་སྒྲས་དེ་ལྟར་མིན་པར་ཐལ། རྐྱེན་གསུམ་དེ་དང་འབྲལ་ཞིང་ཚོགས་པ་
ལས་སྐྱེ་བའི་ཕྱིར། དེ་ནི་ཆོས་ཅན། གཟུགས་ཡོད་པ་དེ་ལས་དུས་གཞན་དུའང་སྐྱེ་བར་འགྱུར་བར་ཐལ། གཟུགས་ཀྱི་བརྡ་དྲན་པ་ཙམ་ལས་སྐྱེ་བའི་ཕྱིར། གཟུགས་འཛིན་དབང་ཤེས་ཀྱི་རྐྱེན་གསུམ་ཚོགས་པའི་སྐབས་ལ་ལར་

[253B] དེར་ཡིད་གཟུགས་ལས་གཞན་ལ་རྣམ་པར་གཡེང་བ་སྲིད་པའི་ཕྱིར། གལ་ཏེ་རིམ་གྱིས་གཟུགས་དེ་བརྡ་དྲན་དང་དབང་ཤེས་གཉིས་ཀྱི་རྒྱུ་ཡིན་གྱི་ཅིག་ཅར་དུ་མིན་ནོ་ཞེ་ན། གཟུགས་ཆོས་ཅན། སྔར་བརྡ་དྲན་བསྐྱེད་པའི་
དུས་ཉེད་ན་དབང་ཤེས་སྐྱེ་བར་འགྱུར་བར་ཐལ། དེ་གཉིས་བསྐྱེད་པ་གང་ཞིག་ཁྱོད་ཀྱི་སྐད་ཅིག་སྔ་ཕྱི་ཐ་དད་མེད་པའི་གཅིག་ཡིན་པའི་ཕྱིར་དབང་པོའི་བློ་བསྐྱེད་པའི་རྒྱུ་སྐད་ཅིག་ཕྱི་མ་གཞན་ཡིན་ནོ་
ཞེ་ན། གཟུགས་འཛིན་དབང་ཤེས་སྐྱེ་བ་དེ་ལ་གཟུགས་ཀྱི་བརྡ་དྲན་པ་དོན་མེད་དུ་འགྱུར་བར་ཐལ། གཟུང་དོན་གྱི་ནུས་པ་ལས་སྐྱེ་བའི་ཕྱིར། དེས་ན་དེ་ལ་བརྡ་དྲན་པ་དངོས་རྒྱུར་དོན་ཅི་ཡོད་མེད་པར་ཐལ། བརྡ་བཏགས་པ་མེད་པར་
ཁྱད་པར་རང་མཚན་གཟུང་དོན་དུ་བྱས་ནས་འཛིན་པའི་ཕྱིར། ཁྱབ་པར་ཐལ། བརྡ་དྲན་དངོས་རྒྱུར་བསྒྲུབ་པ་ནི་དབང་ཤེས་ཇི་ལྟར་བརྡ་བཏགས་པའི་དོན་འཛིན་པའི་རྟོག་པར་གྲུབ་པའི་དོན་དུ་འདོད་པའི་ཕྱིར། གསལ་བ་ལ་བལྟོས་མེད་
ཀྱི་སྤྱི་ཡན་གར་ང་ཙམ་གཟུང་དོན་དུ་བྱས་ནས་འཛིན་པ་ཡིན་ན་ནི། ཁྱད་པར་རང་མཚན་གཟུང་དོན་དུ་ཡོད་པ་ལ་བལྟོས་པར་མི་རུང་བར་ཐལ་ལོ། །གཉིས་པ་ལ། མིག་དང་གཟུགས་ལ་སོགས་པའི་རྐྱེན་གསུམ་དག་ལ་བརྟེན་ནས་
གཟུགས་འཛིན་མིག་གི་བློ་སྐྱེ་བར་འགྱུར་ཏེ། དེ་ལྟར་གོང་དུ་བསྒྲུབ་པ་དེའི་ཕྱིར། སྐབས་འདིར་སྤྱིར་མངོན་སུམ་ཙམ་དང། བྱེ་བྲག་ཏུ་དབང་ཤེས་རྟོག་བྲལ་དུ་སྒྲུབ་པའི་རིགས་པ་རྒྱས་པར་བསྟན་པ་ནི། ཐར་པ་དང་ཐམས་ཅད་མཁྱེན་པ་

[254A]༄༅། །སྒྲུབ་པའི་ཡན་ལག་ཏུ་ཡིན་པར་ཤེས་པར་བྱ་སྟེ། དེ་ལ་སྤྱིར་རིགས་པའི་བསྟན་བཅོས་ཞེས་པ་རང་གི་བསྒྲུབ་བྱའི་གཙོ་བོ་གང་ཡིན་པ་དེ་ཉིད་སྒྲུབ་པའི་ཡན་ལག་ཏུ་ཐ་སྙད་པའི་མངོན་སུམ་ལ་ཐུག་གི་བར་དུ་བར་མ་ཚད་
དུ་བསྒྲུབས་ནས་སྟོན་པ་སྤྱིའི་ཚུལ་ཡིན་ལ། འདིར་ཡང་ཐར་པ་དང་ཐམས་ཅད་མཁྱེན་པ་བསྒྲུབ་བྱར་བྱས་ནས་དེ་སྒྲུབ་བྱེད་ཀྱི་ཚད་མ་མཐར་གཏུགས་པ་རང་རིག་མངོན་སུམ་གྱིས་གྲུབ་པའི་དབང་པོའི་མངོན་སུམ་ཡིན་ལ། དེ་
ཡང་ཡང་དག་དང་ལྟར་སྣང་མ་ཕྱེད་ན། ལྟར་སྣང་གི་རྗེས་སུ་འབྲངས་ནས་མངོན་པར་འདོད་པའི་དོན་མི་འགྲུབ་པས་དབང་ཤེས་རྟོག་པར་འདོད་པ་སྐབས་འདིར་དགག་བྱའི་གཙོ་བོ་ཡིན་པས་དེ་དག་ལ་དགག་པ་རྒྱས་པར་
མཛད་པ་ཡིན་ལ། མ་འཁྲུལ་བའི་དོན་ནི། དེ་ལ་འཛིན་པ་རང་དབང་ཅན་ལ་སོགས་པས་གོང་དུའང་སྒྲུབ་ཟིན་ཅིང་འོག་ཏུ་ཡང་འཚང་པར་འགྱུར་རོ། །དངོས་པོ་རང་གི་མཚན་ཉིད་ཀྱིས་གྲུབ་པ་ལ་མི་འཁྲུལ་བའི་ཚད་མ་ཞིག་
ལེགས་པར་གཏན་ལ་མ་ཕེབས་ན། གཞུང་འདིའི་ལུགས་ཀྱིས་ཐེག་པ་གསུམ་དངོས་སྟོབས་ཀྱི་རིགས་པས་སྒྲུབ་པའི་རྩ་བ་སྟོར་བ་ཡིན་པས་རྣམ་དཔྱོད་དང་ལྡན་པ་ཀུན་གྱིས་ཐོས་པ་དང་སེམས་པའི་སྐབས་ཀུན་ཏུ་ཚུལ་དེ་
ལྟར་དུ་བསམ་པར་བྱའི། དེ་ལྟ་མིན་ན་དབང་ཤེས་རྟོག་བྲལ་དུ་སྒྲུབ་པའི་རིགས་པ་ཀུན་ཅུང་ཟད་རྟོགས་པར་དཀའ་བས་འབད་པ་འབྲས་བུ་ཆུང་བར་འགྱུར་བས་སོ། །ཕྱི་རོལ་དོན་ཁས་བླངས་པའི་ཚུལ་གྱིས་དབང་ཤེས་

[254B] །གཉིས་ཕ་ དབང་པོའི་མངོན་སུམ་དང། ཡིད་ཀྱི་མངོན་སུམ་དང། རང་རིག་པའི་མངོན་སུམ་དང། རྣལ་འབྱོར་མངོན་སུམ་མོ། །དང་པོ་ལ་
དབང་ཤེས་ཀྱི་ཐ་སྙད་མི་འཐད་པ་སྤང་བ་དང། རྟོག་བྲེལ་ལ་ལུང་འགལ་སྤང་བ་དང། ལྡོག་པ་དུ་མ་དང་སྤྱི་དོན་གཞན་དབང་ཤེས་ཀྱི་གཟུང་དོན་ཡིན་པ་དགག་པའོ། །དང་པོ་ནི། གལ་ཏེ་དབང་པོའི་མངོན་སུམ་གྱི་ཤེས་པ་བསྐྱེད་
པ་ལ་དབང་པོ་བཞིན་དུ་དམིགས་རྐྱེན་ཡུལ་གྱིས་ཀྱང་ཕན་འདོགས་ནུས་པ་ཡིན་པ་འོ་ན། ཅིའི་ཕྱིར་གཉིས་ཀ་ལ་རག་ལས་ནས་སྐྱེ་བའི་ཤེས་པ་དེ་ནི་ཡུལ་ཤེས་ཞེས་ཡུལ་དེས་ཐ་སྙད་མི་བརྗོད་པར་དབང་ཤེས་ཞེས་དབང་པོའི་
སྒོ་ནས་ཐ་སྙད་བརྗོད་པ་ཅི་ཡིན་ཞེ་ན། སྤྱིར་བརྡ་བཏགས་པའི་དགོས་པ་ནི། སྒོ་ལྔའི་རྣམ་པར་ཤེས་པ་དེ་ལ་དབང་ཤེས་ཞེས་པའི་ཐ་སྙད་ངེས་པར་སྦྱར་བར་བྱ་བ་ཡིན་ཏེ། ཐ་སྙད་དེ་ལས་རྣམ་ཤེས་ལྔ་པོ་དེ་ཐུན་མོང་མ་ཡིན་པར་
གོ་བར་བྱེད་པ་ཉིད་མཐོང་ནས་སྦྱར་བ་ཡིན་པའི་ཕྱིར། དབང་པོའི་ཤེས་པའི་ཐ་སྙད་ལ་རྣམ་ཤེས་ལྔ་པོ་དེ་ཐུན་མོང་མ་ཡིན་པར་གོ་བའི་ནུས་པ་ཡོད་དེ། དབང་པོ་གཟུགས་ཅན་པ་དེ་དག་གི་ཐུན་མོང་མ་ཡིན་པའི་བདག་པོ་ཡིན་པའི་ཕྱིར་
དཔེར་ན་རྔའི་སྒྲ་ཞེས་པ་བཞིན། དབང་ཤེས་ཞེས་པའི་མིང་དུ་སྦྱར་བར་བྱ་བར་འོས་པའང་ཐུན་མོང་མ་ཡིན་པར་གོ་བ་དེའི་ཁྱབ་བྱེད་ཀྱི་ཆོས་ཡིན་ཏེ། ཐུན་མོང་མ་ཡིན་པར་གོ་བ་དེ་དེའི་ཁྱབ་པར་བྱ་བ་ཡིན་པའི་ཕྱིར། དེས་ན་གཟུཌ་

[255A]༄༅། །སྒྲ་སོགས་འཛིན་པའི་རྣམ་ཤེས་ལྔ་པོ་འདི་ལ་ནི་ཆོས་ཅན། དབང་ཤེས་ཀྱི་ཐ་སྙད་སྦྱར་བར་བྱ་འོས་པ་ཡིན་ཏེ། དབང་ཤེས་ཀྱི་ཐ་སྙད་ལས་ཐུན་མོང་མ་ཡིན་པར་གོ་བའི་ཕྱིར་ཅེས་པའི་རྟགས་འདི་རང་བཞིན་གྱི་རྟགས་
ཡང་དག་ཡིན་ཏེ། སྒྲུབ་རྟགས་ཡང་དག་གང་ཞིག་རྟགས་ཆོས་བདག་གཅིག་པའི་ཕྱིར། ཡུལ་ཤེས་ཀྱི་ཐ་སྙད་ལས་ཐུན་མོང་མ་ཡིན་པར་གོ་ནུས་པ་ལྡོག་པར་འགྱུར་བར་ཐལ། ཁྱབ་པར་བྱེད་པའི་རང་བཞིན་ཡུལ་ཤེས་ཞེས་
པའི་ཐ་སྙད་སྦྱར་བར་འོས་པ་དེ་ལོག་པའི་ཕྱིར། དཔེར་ན། རྔ་སྒྲ་ལ་དབྱུག་གུའི་སྒྲ་ཞེས་པ་བཞིན། གཞན་ཡང་རྣམ་ཤེས་དྲུག་གི་གྲངས་ངེས་སྟོན་པ་ན། གཟུགས་ཤེས་ཞེས་བརྗོད་ན། ཅི་གཟུགས་དེ་དབང་པོ་གཟུགས་ཅན་པ་ལ་
བརྟེན་ནས་ཤེས་པ་ཡིན་ནམ། ཡིད་ལ་བརྟེན་ནས་ཤེས་པ་ཡིན་སྙམ་དུ་དོགས་པར་འགྱུར་བས་རྣམ་ཤེས་དྲུག་གི་གྲངས་ངེས་མི་རྟོགས་པར་འགྱུར་རོ། །དེ་ལྟར་དཔྱད་པ་ན། དབང་པོ་གཟུགས་ཅན་ལ་བརྟེན་ནས་ཤེས་པར་གོ་
བར་འགྱུར་རོ་ཞེ་ན། འོ་ན་ཐོག་མ་ཉིད་དུ་མིག་ཤེས་ཞེས་བརྗོད་ན་ཐུན་མོང་མ་ཡིན་པར་གོ་བར་འགྱུར་བས་དེ་ཉིད་བརྗོད་རིགས་སོ། །གཉིས་པ་ལ། མདོ་དང་འགལ་བ་སྤང་བ་དང། སློབ་དཔོན་དབྱིག་གཉེན་གྱི་ལུང་དང་
འགལ་བ་སྤང་བ་དང། མདོའི་དགོངས་པ་རྒྱས་པར་བཤད་པའོ། །དང་པོ་ནི། མདོ་ལས་རྣམ་པར་ཤེས་པའི་ཚོགས་ལྔ་ནི་བསགས་པ་ལ་དམིགས་པ་ཅན་ཡིན་ནོ། །ཞེས་གསུངས་པས་རྡུལ་བསགས་པ་དག་ནི། རྡུལ་དུ་མ་

[255B] དེ་ཡང་སྤྱི་ཡིན་པས་སྤྱི་དེ་ལ་དབང་པོའི་བློ་འཛིན་བྱེད་དུ་འཇུག་པས་རྣམ་པར་རྟོག་པར་འགྱུར་ཏེ། སྤྱིའི་བློ་གདོན་མི་ཟ་བར་ཡང་རྣམ་པར་རྟོག་པ་དང་རྗེས་སུ་འགྲེལ་བའི་ཕྱིར་རོ་ཞེ་ན། ལུང་དེས་ཚོགས་སྤྱི་དོན་གཞན་
དབང་ཤེས་ཀྱི་གཟུང་ཡུལ་དུ་བསྟན་པ་མ་ཡིན་ཏེ། རྡུལ་ཕྲན་སྔ་མ་དོན་གཞན་དང། རྐྱེན་དང་རྐྱེན་ཅན་དུ་མངོན་པར་འབྲེལ་པ་ལས་དབང་ཤེས་བསྐྱེད་ནུས་ཀྱི་རྡུལ་ཕྲན་ཁྱད་པར་ཅན་གཞན་གང་སྐྱེ་བར་འགྱུར་བའི་རྡུལ་
ཕྲན་དེ་དག་འདུས་པ་ཙམ་ལ་བསགས་པ་ཞེས་བཤད་པ་ཡིན་པའི་ཕྱིར། དབང་ཤེས་ཀྱི་གཟུང་དོན་གྱི་རྡུལ་ཕྲན་དེ་དག་ལ་བསགས་པ་ཞེས་སྒྲས་སྟོན་པའི་རྒྱུ་མཚན་ཡོད་དེ། རྡུལ་ཕྲན་དེ་དག་རེ་རེ་བས་དབང་ཤེས་བསྐྱེད་
མི་ནུས་པར་རྡུལ་ཕྲན་དུ་མ་འདུས་ནས་རང་འཛིན་དབང་པོའི་ཤེས་པ་སྐྱེ་བའི་རྒྱུ་མཚན་གྱིས་དེ་ལྟར་བཤད་པ་ཡིན་པའི་ཕྱིར། གཉིས་པ་ལ། དངོས་དང། རྩོད་སྤང་ངོ། །དང་པོ་ནི། སློབ་དཔོན་དབྱིག་གཉེན་གྱིས་སྐྱེ་
མཆེད་ཀྱི་རང་གི་མཚན་ཉིད་དེ་ལ་རང་གི་མཚན་ཉིད་ཀྱི་ཡུལ་ཅན་དེ་དག་རྣམ་པར་ཤེས་པའི་ཚོགས་ལྔ་འདེད་ཀྱི། རྫས་ཀྱི་མཚན་ཉིད་ལ་ནི་མ་ཡིན་ནོ། །ཞེས་སྤྱིའི་སྤྱོད་ཡུལ་ཅན་ཡིན་གྱི་རང་གི་མཚན་ཉིད་ཀྱི་ཡུལ་
ཅན་མ་ཡིན་ནོ་ཞེས་བཤད་པ་དང་འགལ་ལོ་ཞེ་ན། རིགས་མཐུན་པའི་རྡུལ་ཕྲན་གཞན་དག་ཕན་འདོགས་ ཟླ་མེད་ཀྱི་རྡུལ་ཕྲན་རེ་རེ་

[256A]༄༅། །བས་དབང་ཤེས་བསྐྱེད་མི་ནུས་པའི་ཕྱིར། དེས་ན་དབང་པོའི་མངོན་སུམ་ཚོགས་སྤྱིའི་སྤྱོད་ཡུལ་ཅན་དུ་བཤད་པའི་རྒྱུ་མཚན་ཡོད་དེ། ཤེས་པ་དེ་ཟླ་མེད་ཀྱི་རྡུལ་ཕྲན་གཅིག་ལ་བསྐྱེད་པའི་ནུས་པ་ངེས་པར་ཡོད་པ་
མིན་པས་ཚོགས་སྤྱིའི་སྤྱོད་ཡུལ་ཅན་དུ་བཤད་པའི་ཕྱིར། འདིར་སློབ་དཔོན་ལྷ་དབང་བློས། ཟླ་མེད་ཀྱི་རྡུལ་ཕྲན་གྱིས་དབང་ཤེས་ལ་རྣམ་པ་གཏོད་པའི་ནུས་པ་ངེས་པར་ཡོད་པ་མ་ཡིན་པས་དུ་མ་འདུས་ནས་དབང་ཤེས་བསྐྱེད་
དགོས་པས་སྐྱེ་མཆེད་ རྫས་ཀྱི་རང་མཚན་གྱི་ཡུལ་ཅན་མ་ཡིན་ཞེས་བཤད་ཀྱི། སྐྱེ་མཆེད་ཀྱི་རང་མཚན་ཞེས་པའི་སྤྱི་དོན་གཞན་དང། རྡུལ་ཕྲན་གྱི་རྣམ་པ་ལས་མ་གཏོགས་པའི་སྤྱིའི་
སྤྱོད་ཡུལ་ཅན་དུ་སྟོན་པ་མ་ཡིན་ནོ་ཞེས་བཤད་དོ། །གཉིས་པ་ལ། ཏིལ་ལ་སོགས་པའི་སྣང་བས་མ་ངེས་པ་དང། ཁྲ་བོའི་སྣང་བས་མ་ངེས་པའོ། །དང་པོ་ནི། གལ་ཏེ་དབང་ཤེས་ཀྱི་གཟུང་དོན་སྐྱེ་མཆེད་ཀྱི་རང་མཚན་གཅིག་
ཡིན་ཡང་རྡུལ་ཕྲན་དུ་མ་ཡོད་པས་ཅིག་ཅར་དུ་མ་འཛིན་པ་མ་ཡིན་པས་རིམ་གྱིས་འཛིན་ལ། རིམ་གྱིས་གཟུང་ཡང་འཛིན་པ་མྱུར་བས་ཅིག་ཅར་འཛིན་པར་སྒྲོ་འདོགས་པའི་ཕྱིར་རྟོག་པ་ཡིན་ནོ་ཞེ་ན། ཏིལ་དང་དཔྱི་
རྫས་ཐ་དད་པ་དུ་མ་ལ་ཇི་ལྟར་དབང་ཤེས་ཀྱིས་ཅིག་ཅར་འཛིན་པར་སྣང་བ་ཡིན་པ་མི་འཐད་པར་ཐལ། དོན་དུ་མ་བློ་གཅིག་གིས་དུས་ཅིག་ཅར་དུ་འཛིན་པ་མི་སྲིད་པའི་ཕྱིར། འདི་ལ་འཛིན་པ་མགྱོགས་པས་ཅིག་ཅར་དུ་གཟུང་

[256B] དེ་མི་རིགས་པར་བཤད་ཟིན་པའི་ཕྱིར། ཏིལ་ནམ་མཁའ་ནས་རིམ་པ་བཞིན་འབབ་པ་དེ་ཉིད་ལ་ཇི་ལྟར་རིམ་མིན་ཅིག་ཅར་དུ་འཛིན་པར་ཞེན་པར་མི་འགྱུར་བ་མི་འཐད་
པར་ཐལ་ འཛིན་པ་ཆེས་མྱུར་བའི་ཕྱིར། ཅི་ལྟར་བློ་དེ་དག་ལ་ཡུལ་འགའ་ཞིག་རིམ་མིན་ཅིག་ཅར་སྣང་བ་དང། གཞན་རིམ་ལྡན་དུ་སྣང་བར་འགྱུར་བ་མི་འཐད་པར་ཐལ། བློ་རྣམས་དག་ནི་ཐམས་ཅད་ཀྱང་ཡུལ་དུས་མྱུར་བར་
འཛིན་པར་མཚུངས་པའི་ཕྱིར། དེས་ན་ཤེས་པ་འདི་ནི་དོན་ཀུན་འཛིན་པ་ལ་རིམ་མིན་ཅིག་ཅར་དུ་ཞེན་པར་ཐལ་བར་འགྱུར་ཏེ། ཡུལ་འཛིན་པ་ཆེས་མྱུར་བ་དེའི་ཕྱིར། གཉིས་པ་ལ། ཐལ་བ་དགོད་པ་དང། སྣ་ཚོགས་གཅིག་ཏུ་མི་རུང་བའི་
རྒྱུ་མཚན་ནོ། །དང་པོ་ནི། ཕྱེ་མ་ལེབ་ཀྱི་ཁྲ་བོ་ལ་སོགས་པའི་གཟུགས་དུ་མའང་དབང་ཤེས་གཅིག་ལ་ཅིག་ཅར་དུ་ཅི་ལྟར་ཡང་སྣང་བར་འགྱུར་བ་མི་འཐད་པར་ཐལ། ཤེས་པ་གཅིག་གིས་དུ་མ་ཅིག་ཅར་མི་འཛིན་པའི་ཕྱིར། གལ་ཏེ་
ཁ་དོག་སྣ་ཚོགས་དེ་ཡན་ལག་ཅན་ཆ་མེད་གཅིག་གི་བདག་ཉིད་དུ་ཡོད་པས་ཅིག་ཅར་སྣང་བ་ཡིན་ནོ་ཞེ་ན། ཕྱེ་མ་ལེབ་ཀྱི་ཁྲ་བོ་དེ་བས་དམ་བཅའ་འདི་ཆེས་ངོ་མཚར་ཆེ་བར་ཐལ། འགལ་བ་གཞི་མཐུན་དུ་དམ་བཅས་པ་ཡིན་པའི་
ཕྱིར། གཉིས་པ་ལ། དོན་སྣ་ཚོགས་ཡིན་པས་རགས་པའི་ཆ་མེད་གཅིག་གི་བདག་ཉིད་ཡིན་པ་དགག་པ་དང། བློ་མ་འཁྲུལ་བ་ལ་སྣ་ཚོགས་སུ་སྣང་བའི་རྟགས་ཀྱིས་དགག་པའོ། །དང་པོ་ནི། ཕྱི་རོལ་གྱི་དོན་སྣ་ཚོགས་ཡིན་པ་དེ་ན་

[257A]༄༅། །པའི་ཆ་མེད་གཅིག་པའི་རང་བཞིན་མིན་པས་ཁྱབ་སྟེ། དཔེར་ན་ནོར་བུའི་གཟུགས་དུ་མ་བཞིན། ཕྱེ་མ་ལེབ་ཀྱི་ཁ་དོག་ཁྲ་བོ་སྣ་ཚོགས་པ་དེ་ཡང་དོན་སྣ་ཚོགས་པ་ཡིན་ནོ་ཞེས་བྱ་བའོ། །རྟགས་འདི་དུ་མ་རྟགས་སུ་བཀོད་
ནས་གཅིག་མ་ཡིན་པར་བསྒྲུབ་པ་མ་ཡིན་ཏེ། དེ་ལྟ་བུ་ལ་ཕྱོགས་ཆོས་མི་སྲིད་པའི་ཕྱིར། ཡང་དེ་རྟགས་སུ་བཀོད་ནས་གཅིག་གི་རང་བཞིན་ཡིན་པ་འགོག་པ་ཡང་མ་ཡིན་ཏེ། དེ་ལྟ་བུ་འགོག་མི་ནུས་པའི་ཕྱིར། དེར་ཐལ་
རྡུལ་ཕྲན་དུ་མ་ཚོགས་པ་གཅིག་གི་བདག་ཉིད་དུ་ཡོད་པའི་ཕྱིར་དང། དེ་ཁས་མི་ལེན་ན་ཡང་དུ་མའི་ནང་གི་ཡ་གྱལ་དེ་རྣམས་དང་བདག་མི་གཅིག་ན་དུ་མ་ཚད་བས་ཀྱང་སྒྲུབ་མི་ནུས་པའི་ཕྱིར་རོ། །འོ་ན་སྔར་གྱི་རྟགས་དེ་
ལ་ཡང་ཕྱོགས་ཆོས་མི་འགྲུབ་བོ་ཞེ་ན། ཡན་ལག་ཅན་གྱི་རྫས་ཆ་མེད་ཁས་ལེན་པ་མཐོང་བའི་ཕྱིར་རོ། །དེ་དག་གིས་ཡན་ལག་ཅན་ཡན་ལག་ལས་དོན་གཞན་དུ་ཁས་བླངས་པ་མ་ཡིན་ནམ་ཞེ་ན། དེ་ལྟར་ཡིན་མོད་ཀྱི་
མངོན་སུམ་དུ་དམིགས་པའི་ཕྱེ་མ་ལེབ་ཀྱི་ཁྲ་བོའི་ཁ་དོག་སྔོན་པོ་དང་སེར་པོ་ལ་སོགས་པ་རིགས་པའི་ཡན་ལག་ཅན་ཆ་མེད་གཅིག་གི་རང་བཞིན་དུ་ཁས་བླངས་པས་དེ་རྣམས་དུ་མར་ཚད་མས་བསྒྲུབས་ནས་ཡན་ལག་ཅན་
ཆ་མེད་གཅིག་གི་རང་བཞིན་ཡིན་པ་འགོག་པར་བྱེད་པ་ཡིན་ནོ། །དཔེ་དོན་མི་མཚུངས་ཏེ། ནོར་བུ་དུ་མའི་ཁ་དོག་སོ་སོར་དབྱེ་རུང་ལ། ཕྱེ་མ་ལེབ་ཀྱི་ཁྲ་བོའི་ཁ་དོག་སོ་སོར་དབྱེ་མི་རུང་ངོ་ཞེ་ན། དེ་ལྟར་རུང་མི་རུང་གི་ཁྱད་པར་

[257B] སྔོ་སེར་སོགས་སོ་སོར་རྣམ་པར་དབྱེ་བ་ནུས་པ་ནི། ཕྱེ་མ་ལེབ་ཀྱི་ཁྲ་བོའི་ཁ་དོག་དེ་དང་སྣམ་བུ་ཁྲ་བོ་དང། ནོར་བུ་ལ་སོགས་པའི་ཁ་དོག་དག་ལའང་ཚུངས་པའི་ཕྱིར། གལ་ཏེ། སྣམ་བུ་ཁྲ་བོ་སོགས་དེ་ལ་ཡན་ལག་གི་
གཟུགས་སྔོ་སེར་སོགས་འབའ་ཞིག་ཁྲ་བོ་དེ་ལྟར་མཐོང་བ་ཡིན་གྱི། དེ་ལ་ཡན་ལག་ཅན་གྱི་ཁྲ་བོ་མེད་དོ་ཞེ་ན། གལ་ཏེ་ཕྱེ་མ་ལེབ་ཀྱི་ཁྲ་བོ་ལ་ཡང་ཡན་ལག་གི་སྔོ་སོགས་སྤངས་ཤིང་རྫས་ཐ་དད་པ་ཡི་ཡན་ལག་ཅན་གྱི་ཁྲ་བོ་དོན་
གཞན་མཐོང་བ་ངོ་མཚར་ཏེ་མི་རིགས་པར་ཐལ། དེ་ལྟ་བུ་མི་སྲིད་པའི་ཕྱིར། བློ་མ་འཁྲུལ་བ་དག་ལས་བཅོས་མའི་ཁྲ་བོ་གཅིག་ནི་སྔ་ཕྱི་རིམ་ལྡན་དུ་དོན་མང་པོར་སྣང་བ་དང། བཅོས་མིན་གྱི་ཁྲ་བོ་གཅིག་ནི་དུས་རིམ་མིན་དུ་དོན་
གཅིག་གི་རྣམ་པར་སྣང་བ་མི་འཐད་པར་ཐལ། དུས་གཅིག་དང་དོན་གྱི་རྣམ་པ་དུ་མ་ཅན་དུ་མཚུངས་པར་རྟོགས་པའི་ཕྱིར། གཉིས་པ་ལ། རྒྱས་པར་བཤད་པ་དང། དོན་བསྡུས་ནས་དབང་ཤེས་རྟོག་མེད་དུ་གྲུབ་པའོ། །དང་པོ་ནི་
ཕྱེ་མ་ལེབ་ཀྱི་ཁྲ་བོའི་ཁ་དོག་སྔོ་སེར་དཀར་དམར་ལ་སོགས་པའི་དོན་རྣམས་ཆོས་ཅན། སྣ་ཚོགས་པའི་ངོ་བོ་ཉིད་ཡིན་ཏེ། རང་འཛིན་བློ་མ་འཁྲུལ་བ་ལ་སྣ་ཚོགས་ཀྱི་རྣམ་པ་གཏད་པའི་སྒོ་ནས་སྣ་ཚོགས་པའི་ངོ་བོའི་རྣམ་པར་
སྣང་བའི་ཕྱིར། གལ་ཏེ་བློ་མ་འཁྲུལ་བས་སྣ་ཚོགས་སུ་དམིགས་པ་དེ་རྫས་ཐ་དད་དུ་འཇོག་པའི་རྒྱུ་མིན་ནོ་ཞེ་ན། རྫས་ཐ་དད་དུ་བཞག་པ་འདི་ཐབས་གང་གིས་ཀྱང་འགྲུབ་པ་མི་འཐད་པར་ཐལ། བློ་མ་འཁྲུལ་བས་དེ་ལྟར་དམིགས་པས་དེ་

[258A]༄༅། །ལྟར་མི་འགྲུབ་པའི་ཕྱིར། རི་མོ་ཁྲ་བོ་དང་སྟན་ཁྲ་བོ་ལ་སོགས་པ་ལ་ཡང་ཡན་ལག་ཅན་གྱི་ཁྲ་བོ་ཡོད་པས་དབང་ཤེས་ལ་དུས་གཅིག་ཏུ་ཁྲ་བོར་སྣང་བ་ཡིན་ནོ་ཞེ་ན། རི་མོ་སོགས་བློ་མ་འཁྲུལ་བ་ལ་ཡན་ལག་ཅན་
དོན་གཞན་གྱི་སྣ་ཚོགས་སུ་སྣང་བ་མིན་པར་ཐལ། རྡུལ་རིགས་མི་མཐུན་རྣམས་ཕྲད་ནས་ཡན་ལག་ཅན་གྱི་རྫས་རྩོམ་པ་མེད་པའི་ཕྱིར། རྩོམ་ན་རིགས་པ་ཅན་པ་རང་གི་གཞུང་དང་འགལ་ལོ། །རི་མོའི་སྣ་ཚོགས་པ་ནི། རྡུལ་རིཌ་
མི་མཐུན་ཕྲད་པའི་ལྡན་པ་དོན་གཞན་དབང་ཤེས་ལ་སྣང་བ་ཡིན་གྱི་ཡན་ལག་ཅན་དེ་ལ་མེད་དོ་ཞེ་ན། རྡུལ་ཕྲད་པའི་ལྡན་པ་དོན་གཞན་བློ་མ་འཁྲུལ་བ་ལ་སྔོ་སེར་སོགས་སྣ་ཚོགས་སུ་སྣང་བ་མིན་པར་ཐལ། དེ་ལ་གཟུགས་
ཀྱི་ཡོན་ཏན་དོན་གཞན་མེད་པའི་ཕྱིར། སྣ་ཚོགས་མཚན་ཉིད་པ་ཡིན་ན་དེ་ལྟར་འགྱུར་ཡང། ཡན་ལག་ཅན་གྱི་ཁྲ་བོ་དང་འདྲ་བས་ལྡན་པ་ལ་སྣ་ཚོགས་པའི་ཁྲ་བོར་བཏགས་པ་ཙམ་ཡིན་ནོ་ཞེ་ན། དེ་ལྟར་འདྲ་བས་ཁྲ་བོར་
ཉེ་བར་བཏགས་པ་ལ་བརྟེན་ནས་ལྡན་པ་ཁྲ་བོར་འཇོག་པའང་འཐད་པ་མིན་པར་ཐལ། འདྲ་ཡུལ་ཡན་ལག་ཅན་གྱི་རྫས་མ་གྲུབ་པའི་ཕྱིར་དང། འདྲ་བ་པོ་ཕྲད་རྒྱུའི་རྡུལ་ཕྲན་རེ་རེ་བ་དང། དེ་ཕྲད་པའི་ལྡན་པ་གཉིས་ཀ་ལ་སྣ་ཚོགས་
ཡོད་པ་མིན་པ་དེའི་ཕྱིར། སྣ་ཚོགས་དེ་དག་དབང་ཤེས་ཀྱིས་རིམ་པ་བཞིན་དུ་གཟུང་བ་ལ་སྣ་ཚོགས་སུ་ཕྱིས་བྱུང་བའི་བློ་ཡིས་བསྲེས་ནས་འཛིན་པ་ཡིན་ནོ་ཞེ་ན། དེ་ཡང་འཐད་པ་མིན་པར་ཐལ། བློ་གཅིག་གིས་དོན་དུ་མ་

[258B] གཉིས་པ་ནི། བློ་གཅིག་གིས་དོན་དུ་མ་ཅིག་ཅར་འཛིན་པ་ཅན་དུ་གྲུབ་པར་ཐལ། བློ་གཅིག་གི་ཁྲ་བོ་ཅིག་ཅར་མཐོང། ཡན་ལག་ཅན་དོན་གཞན་ཁེགས་པ་དེའི་ཕྱིར། ཁྲ་འཛིན་དབང་ཤེས་ཡང་
རྟོག་པ་མེད་པར་གྲུབ་པ་ཡིན་ཏེ། གང་གི་ཕྱིར་ན་ཁྲ་བོའི་ཁ་དོག་གི་དོན་གྱི་ཕྱོགས་གཅིག་ལ་ཡིད་ཀྱིས་རྟོག་པའི་དུས་ནའང། ཁ་དོག་གཞན་དག་གསལ་བར་མཐོང་བ་དེའི་ཕྱིར། ཁྱབ་པ་ཡོད་དེ། རྟོག་གཉིས་ཅིག་ཅར་སྐྱེ་བ་
མེད་པའི་ཕྱིར་རོ། །གསུམ་པ་ལ། སྔར་བཤད་པའི་སྒྲུབ་བྱེད་དེ་དག་མི་འཐད་པའི་རྩོད་པ་སྤང་བ་དང། ཡན་ལག་ཅན་དོན་གཞན་མེད་ན་ཅིག་ཅར་དུ་མ་མི་འཛིན་པ་ལ་གནོད་པ་གཞན་བསྟན་པའོ། །དང་པོ་ལ། རྩོད་པ་དང། ལན་
ནོ། །དང་པོ་ནི། སྣ་ཚོགས་སུ་སྣང་བ་ཅན་གྱི་དོན་རྣམས་ལ་གལ་ཏེ་གཅིག་གི་རང་བཞིན་ཉིད་མི་རིགས་ན། རེ་ཞིག་ཁྲ་བོ་སྣང་བའི་དབང་པོའི་བློ་གཅིག་པུ་དེ་ཉིད་སྣ་ཚོགས་སུ་ཅི་ལྟར་སྣང་སྟེ་མི་འཐད་པར་ཐལ་ལོ། །དོན་ནི། དོན་སྣ་
ཚོགས་ཡིན་ན་གཅིག་གི་རང་བཞིན་དུ་མི་འཐད་པས་ཁྱབ་ན། སྔོ་སེར་དཀར་དམར་སྣ་ཚིགས་སྣང་བའི་དབང་བློ་ཆོས་ཅན། གཅིག་གི་རང་བཞིན་དུ་མི་འཐད་པར་ཐལ། སྣ་ཚོགས་སུ་སྣང་བའི་ཕྱིར། འཁོར་གསུམ་ག་ཁས་
བླངས་སོ་སྙམ་དུ་བསམས་སོ། །འདི་ལ། ཕྱི་རོལ་དོན་ཁས་བླངས་པའི་དབང་དུ་བྱས་ན། དབང་བློ་མ་འཁྲུལ་བའི་རྫས་དེ་ཉིད་ཕྱིར་རོལ་གྱི་དོན་གཅིག་དང། སྣ་ཚོགས་གང་དུ་ཡང་སྣང་བར་མི་འཐད་པས་རྟགས་མ་གྲུབ་ཀྱི་

[259A]༄༅། །ལན་འོག་ནས་འདེབས་ལ། ཕྱི་རོལ་གྱི་དོན་ཁས་མ་བླངས་པའི་དབང་དུ་བྱས་ན། དབང་ཤེས་ཀྱི་རྫས་དེ་ཉིད་སྔོ་སེར་དཀར་དམར་སོགས་ཀྱི་རྫས་སུ་སྣང་བས་ཁྱབ་པ་མ་གྲུབ་པའི་ལན་དེ་མ་ཐག་འདེབས་
པར་འགྱུར་རོ། །གཉིས་པ་ལན་ལ། ཕྱི་རོལ་གྱི་དོན་ཁས་མ་བླངས་པའི་ལུགས་ལ་བརྟེན་ནས་ལན་གདབ་པ་དང། དོན་ཁས་བླངས་པའི་དབང་དུ་བྱས་ནས་ལན་གདབ་པའོ། །དང་པོ་ལ། མདོར་བསྟན་པ། རྒྱས་པར་བཤད་
པ། རྩོད་པ་སྤང་བའོ། །དང་པོ་ནི། ཕྱི་རོལ་དོན་གྱི་རྣམ་པ་ཆོས་ཅན། ཁྱོད་སྣང་བ་ལྟར་དུ་བདེན་པར་མེད་དེ། ཁྱོད་སྣང་བ་ལྟར་དུ་བདེན་པའི་གཅིག་ཏུ་ཡང་མ་གྲུབ། བདེན་པའི་དུ་མར་ཡང་མ་གྲུབ་པའི་ཕྱིར། དེའི་རྟགས་སྔ་མ་
བསྒྲུབ་པ་ནི། ཕྱི་རོལ་དོན་གྱི་རྣམ་པ་སྣང་བ་ལྟར་གྱི་བདེན་པའི་གཅིག་ཏུ་མ་གྲུབ་པར་ཐལ། དེ་གྲུབ་ན། དབང་བློ་མ་འཁྲུལ་བའི་གཟུང་ངོར་རགས་པའི་ཆ་མེད་མི་སྲིད་པས་རྡུལ་ཕྲན་ཆ་མེད་གཟུང་དོན་དུ་བྱེད་དགོས་ན། རྡུལ་
ཕྲན་ཆ་མེད་མི་སྲིད་པའི་ཕྱིར། དེའི་རྒྱུ་མཚན་རྡུལ་ཕྲན་ཆ་མེད་གཉིས་བར་མེད་པར་གོ་ས་སོ་སོར་ནོན་པའི་ཚུལ་གྱིས་གནས་པར་ཁས་ལེན་ན། དེ་གཉིས་རེག་པར་ཐལ། གོ་ས་སོ་སོར་ནོན་པའི་གཟུགས་ཅན་རྫས་ཐ་དད་
གང་ཞིག་དེ་གཉིས་ཀྱི་བར་མེད་པའི་ཕྱིར། འདོད་ན། ནུབ་རྡུལ་དེའི་ངོས་གཅིག་གིས་ཤར་རྡུལ་དེ་ལ་རེག་གམ་བདག་ཉིད་ཐམས་ཅད་ཀྱིས་ཐམས་ཅད་དུ་རེག་དང་པོ་ལྟར་ན། ཆ་མེད་ཉམས་ལ། གཉིས་པ་ལྟར་ན། གོ་ས་གཅིག་

[259B] །དེ་ལྟར་ཕྱི་རོལ་གྱི་དོན་ཆ་མེད་མི་སྲིད་པས་ཕྱི་རོལ་གྱི་དོན་ཆ་བཅས་ཀྱང་མི་སྲིད་དེ། ཆ་དང་ཆ་སོ་སོར་ཕྱེ་ནས་དཔྱད་ན་ཕྱི་རོལ་གྱི་དོན་ཆ་མེད་ལ་ཐུག་དགོས་ཏེ། དེ་ལྟ་མིན་པར་ཆ་ཐུག་པ་མེད་པར་ཁས་ལེན་ན། ཕྱི་
རོལ་དོན་དུ་རྟོག་པས་བཏགས་པ་ཙམ་དུ་གྲུབ་ཀྱི་དངོས་པོར་མི་རུང་ངོ། །དེ་ལྟར་ཕྱི་རོལ་དོན་གྱི་རྣམ་པ་ཇི་ལྟར་སྣང་བ་ལྟར་གྱི་བདེན་པའི་གཅིག་ཁེགས་པ་ན། དེ་བསགས་པའི་དུ་མ་ཡང་ཁེགས་སོ། །དེ་ཁེགས་པ་ན། ཇི་ལྟ་ཇི་ལྟར་
ཕྱི་རོལ་དོན་གྱི་རྣམ་པ་སྣང་བ་ལྟར་དུ་བདེན་པའི་གཅིག་དང་དུ་མར་གྲུབ་མ་གྲུབ་བསམས་པ་ན། དེ་ལྟ་དེ་ལྟར་སྣང་བ་ལྟར་གྱི་བདེན་པའི་གཅིག་དང་དུ་མ་གང་དུ་ཡང་མ་གྲུབ་པས། སྣང་བ་ལྟར་དུ་བདེན་པའི་ཕྱི་རོལ་དོན་གྱི་རྣམ་
པ་དང་བྲལ་བས་ཁྱབ་སྟེ། བདེན་པའི་གཅིག་དང་དུ་མ་ལས་མ་གཏོགས་པའི་བདེན་པར་གནས་པའི་གོ་སྐབས་མེད་པའི་ཕྱིར་ཅེས་པའོ། །དེ་འདྲའི་གཅིག་དང་དུ་བྲལ་གྱི་གཏན་ཚིགས་མཁས་པ་སངས་རྒྱས་རྣམས་ཀྱིས་གང་གསུངས་པ་
དེ་ནི་དངོས་པོའི་སྟོབས་ལས་འོངས་པ་ཡིན་ཏེ། དེ་ལྟ་བུ་དེ་དངོས་པོ་སྟབས་ཞུགས་ཀྱི་ཚད་མས་གྲུབ་པའི་ཕྱིར། རང་ལུགས་ལ། དབང་པོའི་མངོན་སུམ་ལ་ཕྱི་རོལ་དོན་གྱི་རྣམ་པ་སྣང་བ་ཁས་ལེན་བཞེད་ནས་དེ་ཉིད་བྱེ་བྲག་ཏུ་ཆོས་ཅན་དུ་བཟུང་བ་
མ་ཡིན་གྱི། གཞན་དག་དབང་ཤེས་ལ་སྣང་བར་འདོད་པའང། རང་ཉིད་རྟོག་པ་ལ་སྣང་བར་འདོད་པ་གང་ཡིན་ཡང་རུང་ཕྱི་རོལ་དོན་གྱི་རྣམ་པ་ཙམ་གཞིར་བཟུང་ནས་སྣང་བ་ལྟར་དུ་བདེན་པ་འགོག་པ་ཡིན་ནོ། །གཉིས་པ་ལ། ཕྱི་རོལ་དོན་

[260A]༄༅། །བཀག་པའི་དབང་དུ་བྱས་ནས་ཆོས་ཐམས་ཅད་རང་བཞིན་མེད་པར་སྟོན་པའི་མདོའི་དོན་བཤད་པ་དང། དོན་ཁས་བླངས་པའི་དབང་དུ་བྱས་ནས་དེའི་དོན་བཤད་པའོ། །དང་པོ་ལ། སྣང་བ་ལྟར་དུ་བདེན་ན་དགག་མི་ནུས་པ་
དང། སྣང་བ་ལྟར་མི་བདེན་པའི་རིགས་པ་དང། དེས་གྲུབ་པའི་དོན་ཏོ། །དང་པོ་ནི། ཤེས་པ་གཅིག་ལ་ཕྱི་རོལ་དོན་གྱི་རྣམ་པ་སྣ་ཚོགས་སྣང་བ་དེ། སྣང་བ་ལྟར་བདེན་ན་ཅིར་འགྱུར་ཞེ་ན། བློ་གཅིག་པུ་དེ་ལ་ཡང། ཕྱི་རོལ་དོན་གྱི་རྣམ་པ་
སྣ་ཚོགས་སྣང་བ་དེ་སྣང་བ་ལྟར་དུ་བདེན་པར་མི་འགྱུར་བར་ཐལ། དེ་ལྟར་གྲུབ་ན་ཕྱི་རོལ་གྱི་དོན་གྲུབ་དགོས་པ་ལས་དེ་མ་གྲུབ་པའི་ཕྱིར། གལ་ཏེ་ཕྱི་རོལ་དོན་གྱི་རྣམ་པ་རྣམས་སྣང་བ་ལྟར་གྲུབ་པའི་བདག་ཉིད་འདིར་འདོད་རིགས་ན་
དེ་ལའང་ངས་དགག་པ་ཅི་ཡང་བྱ་བར་མི་རིགས་པར་ཐལ། ཚད་མས་གྲུབ་པའི་དོན་དགག་མི་ནུས་པའི་ཕྱིར། གཉིས་པ་ལ། ཕྱི་རོལ་དོན་ལ་བལྟོས་པའི་གཟུང་འཛིན་རྫས་གཞན་དགག་པ་དང། ནང་ཤེས་པ་ལ་བལྟོས་པའི་གཟུང་
འཛིན་རྫས་གཞན་དགག་པའོ། །དང་པོ་ནི། གཟུང་བྱ་ཕྱི་རོལ་གྱི་དོན་བདེན་པར་མ་གྲུབ་པར་ཐལ། ཕྱི་རོལ་དོན་དེའི་བདག་ཉིད་རགས་པའི་ཆ་མེད་གཅིག་ལ་ཡོད་པ་བཀག་པ་ཉིད་ཀྱི་ཕྱིར་དང། རྡུལ་ཕྲན་མང་པོ་ལ་ཡང་ཡོད་པ་མ་
ཡིན་པའི་ཕྱིར། ཤེས་པ་ལ་ཕྱི་རོལ་གྱི་དོན་རགས་པར་སྣང་བ་འདི་སྣང་བ་ལྟར་བདེན་པར་ཡོད་པ་མིན་པར་ཐལ། དེ་བདེན་པར་ཡོད་ན། རགས་པའི་ཆ་མེད་གྲུབ་དགོས་པ་ལས། རིགས་པར་སྣང་བ་དེའི་བདག་ཉིད་ཕྱི་རོལ་གྱི་དོན་

[260B] རྡུལ་ཕྲན་མང་པོ་ལ་ཡང་སྣང་ཚུལ་ གཉིས་པ་ནི། ཕྱི་རོལ་གྱི་དོན་མེད་ཀྱང་ད་དུང་གཟུང་འཛིན་དོན་གཞན་མ་ཁེགས་པར་ཐལ། སྔོ་སེར་སོགས་
དབང་ཤེས་ལས་དོན་གཞན་དུ་སྣང་བ་འདི་སུས་ཀྱང་དགག་མི་ནུས་པའི་ཕྱིར་ཅེ་ན། ནང་ཤེས་པ་ལ་བལྟོས་པའི་དབང་ཤེས་ཀྱི་གཟུང་འཛིན་དོན་གཞན་མེད་པར་ཐལ། སིམ་གདུང་སོགས་འཛིན་པའི་ངོ་བོར་ཡོངས་སུ་གཅོད་པ་འདི་
ནང་འཛིན་པ་ཡིན་ཞིང་སྔོ་སེར་སོགས་ཕྱི་རོལ་ལྟར་སྣང་ཞིང་གནས་པ་འདི་ནི། ཤེས་པ་དེ་ཉིད་ཀྱི་རྫས་སུ་གྱུར་པའི་གཟུང་བའི་ཆ་གཞན་ཡིན་པའི་ཕྱིར། དེས་ན་ཤེས་པ་ཡི་གཟུང་འཛིན་རྫས་ཐ་དད་དུ་སྣང་བ་མ་རིག་པས་བསླད་
པ་ཉིད་ཡིན་ཏེ། གཟུང་འཛིན་རྫས་ཐ་དད་མེད་པ་ཅན་ཡིན་པའི་ཕྱིར། དབང་ཤེས་ཀྱི་གཟུང་འཛིན་དོན་གཞན་གཉིས་ཀའང་ཉམས་པར་འགྱུར་བ་ཡིན་ཏེ། དེ་ལ་གཟུང་བ་དོན་གཞན་གཅིག་པོ་དེ་ནི་མེད་པའི་ཕྱིར། གསུམ་པ་ལ། གཉིས་
སྟོང་ཤེས་པའི་གནས་ལུགས་སུ་གྲུབ་པ་དང། གཉིས་སྣང་འཁྲུལ་པར་གྲུབ་པ་དང། གཟུང་འཛིན་རྫས་ཐ་དད་ཀྱི་རང་བཞིན་གྱིས་སྟོང་པ་ཆོས་ཐམས་ཅད་རང་བཞིན་མེད་པར་བཤད་པའི་མདོའི་དོན་དུ་གྲུབ་པའོ། །དང་པོ་ལ། ཚིག་དོན་
དང། མཐའ་དཔྱད་པའོ། །དང་པོ་ནི། གཟུང་འཛིན་རྫས་ཐ་དད་གཉིས་ཀྱིས་སྟོང་པའི་སྟོང་ཉིད་གང་ཡིན་པ་དེ་ནི་ཆོས་ཅན། གཉིས་མེད་ཀྱི་ཤེས་པར་མ་ཟད་གཉིས་སྣང་དེ་ཡི་འང་ མཐར་ཐུག་དཔྱོད་པའི་རིགས་ཤེས་
[261A]༄༅། །ཀྱིས་དཔྱད་བཟོད་ཡིན་པ་དེའི་ཕྱིར། གཉིས་པ་ལ། ཐུན་མོང་མ་ཡིན་པའི་བདེན་པ་གཉིས་ངོས་གཟུང་བ་དང། དོན་དམ་པའི་བདེན་པ་ཇི་ལྟར་ཉམས་སུ་བླང་བའི་ཚུལ་ལོ། །དང་པོ་ལ། མཚན་ཉིད་དང། མཚོན་བྱའི་དབྱེ་
བའོ། །དང་པོ་ནི། དོན་དམ་བདེན་པའི་མཚན་ཉིད། མཐར་ཐུག་དཔྱོད་པའི་རིགས་ཤེས་ཀྱིས་དཔྱོད་བཟོད་ཅིང། རིགས་ཤེས་དེ་དེ་ལ་མཐར་ཐུག་དཔྱོད་པའི་རིགས་ཤེས་སུ་སོང་བའོ། །ཀུན་རྫོབ་བདེན་པའི་མཚན་ཉིད། ཐ་སྙད་པའི་
ཚད་མའི་རྙེད་དོན་གང་ཞིག། མཐར་ཐུག་དཔྱོད་པའི་རིགས་ཤེས་དེ་དེ་ལ་རིགས་ཤེས་སུ་མ་སོང་བའོ། །གཉིས་པ་ནི། ཤེས་བྱ་ཙམ་གཞིར་བྱས་པ་ལ། ཀུན་བརྟགས། གཞན་དབང། ཡོངས་གྲུབ་གསུམ་ལས། གཟུང་འཛིན་རིག་
གསུམ་ཐ་དད་པའི་ཆ་དང། བྱས་མི་རྟག་ཐ་དད་པའི་ཆ་ལ་སོགས་པ་རྣམས་ནི་ཀུན་བརྟགས་ཡིན་ལ། གཉིས་སྣང་གི་ཤེས་པ་འཁྲུལ་པ་རྣམས་ནི་གཞན་དབང་ཡིན་ལ། ཡོངས་གྲུབ་ལ། འགྱུར་མེད་ཡོངས་གྲུབ་དང། ཕྱིན་ཅི་མ་ལོག་
པའི་ཡོངས་གྲུབ་གཉིས་སོ། །དང་པོ་ནི། སྔར་བཤད་པའི་གཉིས་སྟོང་དང། ཕྱི་མ་ནི། གཉིས་སྣང་དང་བྲལ་བའི་འདོགས་པའི་མཉམ་གཞག་རྣམས་སོ། །འགྱུར་མེད་ཡོངས་གྲུབ་ནི། གང་ལ་དམིགས་ནས་གོམས་ན། ཤེས་སྒྲིབ་མཐའ་
དག་ཟད་པར་འགྱུར་བའི་དམིགས་པ་མཐར་ཐུག་ཡིན་པས། རྣམ་པར་དག་པའི་དམིགས་པ་ཞེས་ཀྱང་བྱ། ཆོས་རྣམས་ཀྱི་གནས་ལུགས་ཞེས་ཀྱང་བྱ། དོན་དམ་པའི་བདེན་པ་ཞེས་ཀྱང་བྱའོ། །འཕགས་པའི་མཉམ་གཞག་དོན་དམ་

[261B] ཀུན་རྫོབ་བདོན་པ་ཡིན། དང་པོ་ལྟར་ན། རྣམ་པར་དག་པའི་དམིགས་པར་འགྱུར་བས། དེ་ལ་དམིགས་ནས་བསྒོམས་པས་ཀྱང་ཤེས་སྒྲིབ་ཟད་པར་བྱེད་ནུས་པར་འགྱུར་རོ། །ཕྱི་མ་ལྟར་ན་ཡོངས་གྲུབ་ཏུ་བྱས་པ་དང་
འགལ་ལོ་ཞེ་ན། སྐྱོན་མེད་དེ། རྟོག་པས་བཏགས་པ་མིན་པར་དངོས་པོ་རང་གི་ངོས་ནས་ཚུགས་ཐུབ་ཏུ་ཡོད་པས་དོན་དམ་པར་ཡོད་པ་ཡིན་ཡང། འཕགས་པའི་མཉམ་གཞག་གི་གཞལ་བྱ་མཐར་ཐུག་ཏུ་མི་རུང་བས་བདེན་པ་གཉིས་
ཀྱི་གྲངས་ངེས་བྱེད་པའི་ཚེ། ཀུན་རྫོབ་བདེན་པ་ཡིན་གྱི། དོན་དམ་བདེན་པ་མིན་ནོ། །འོ་ན་དོན་དམ་བདེན་པར་འདོད་པའི་གཉིས་སྟོང་གི་དེ་ཁོ་ན་ཉིད་དེ་སྤྱིར་ཤེས་པའི་ཡུལ་དང་ཡུལ་ཅན་རྫས་ཐ་དད་ཀྱིས་སྟོང་པ་ཙམ་ཡིན་ནམ་
བྱེ་བྲག་རྟོག་པ་དེ་དང་དེའི་གཟུང་བྱ་རྫས་ཐ་དད་ཀྱིས་སྟོང་པ་ཙམ་ཡིན་ནམ། དབང་པོའི་ཤེས་པ་རང་གི་གཟུང་བྱ་དང་རྫས་ཐ་དད་ཀྱིས་སྟོང་པ་ཡིན། དང་པོ་ལྟར་ན། ཤེས་པའི་ཡུལ་ཙམ་འདུས་མ་བྱས་ཡིན་ཞིང། དེ་ཤེས་པ་དང་
རྫས་ཐ་དད་དུ་མ་གྲུབ་པ་ལྷན་ཅིག་དམིགས་དེས་ལ་སོགས་པའི་རྟགས་ལ་བལྟོས་མེད་དུ་ཐ་སྙད་པའི་ཚད་མས་གྲུབ་པའི་ཕྱིར་དང། དེ་གཉིས་རྫས་ཐ་དད་དུ་ཞེན་པ་ཆོས་ཀྱི་བདག་འཛིན་དང་འཁོར་བའི་རྩ་བ་སོགས་སུ་མི་རུང་ངོ། །རིཌ་
པ་དེ་ཉིད་ཀྱིས་ཚུལ་གཉིས་པ་ཡང་མི་འཐད་ལ། གསུམ་པ་ཡང་མི་འཐད་དེ། ཟླ་བ་གཉིས་སྣང་གི་དབང་ཤེས་ལ་སོགས་པ་རང་གི་གཟུང་བྱ་དང་རྫས་ཐ་དད་དུ་མ་གྲུབ་པ་གྲུབ་མཐའ་ལ་མ་ཞུགས་པའི་རྒན་པོ་བརྡ་བྱང་གིས་ཀྱང་

[262A]༄༅། །མངོན་སུམ་དུ་རྟོགས་པས། དེ་དག་གིས་ཀྱང་དོན་དམ་པའི་བདེན་པ་མངོན་སུམ་དུ་རྟོགས་པར་འགྱུར་རོ་ཞེ་ན། ཕྱོགས་དེ་དག་མི་འདོད་མོད་ཀྱི་དབང་པོའི་ཤེས་པ་མ་འཁྲུལ་བ་ལ་རང་གི་གཟུང་བྱ་རྫས་ཐ་དད་ལྟར་
སྣང་བ་འདི་རྣམ་པར་རྟོག་པས་དབང་ཤེས་མ་འཁྲུལ་བའི་གཟུང་འཛིན་རྫས་ཐ་དད་དུ་ཞེན་པའི་བློ་ཉོན་སྒྲིབ་ཀྱི་རྩ་བར་གྱུར་པའི་ཤེས་སྒྲིབ་དང་ཆོས་ཀྱི་བདག་འཛིན་ཡིན་ལ། ཐམས་ཅད་མཁྱེན་པ་ཐོབ་པ་ལ་སྒྲིབ་པའི་གཙོ་བོ་
ཡང་འདི་ཡིན་པས་འདི་ཉིད་བག་ཆགས་དང་བཅས་པ་མ་ལུས་པར་མ་སྤངས་པར་དུ་ཐམས་ཅད་མཁྱེན་པ་ཐོབ་མི་ནུས་པ་ཡིན་ནོ། །ཆོས་ཀྱི་བདག་འཛིན་དེའི་ཞེན་ཡུལ་རྣམ་པར་བཅད་པའི་མེད་པར་དགག་པ་དེ་ཉིད་འགྱུར་
བ་མེད་པའི་ཡོངས་གྲུབ་ཅེས་གང་བརྗོད་པ་དེ་ཡིན་ནོ། །དབང་པོའི་ཤེས་པ་མ་འཁྲུལ་བ་མི་སྲིད་དེ། ཕྱི་རོལ་གྱི་དོན་མེད་བཞིན་དུ་སྣང་བའི་ཕྱིར་རོ་ཞེ་ན། དེ་ལྟ་ན་ཟླ་བ་གཉིས་སྣང་གི་དབང་ཤེས་ལྟར་མངོན་སུམ་ཚད་མར་མི་
རུང་བར་ཐལ། མེད་པ་གསལ་སྣང་ཡིན་པའི་ཕྱིར། རྟགས་མ་གྲུབ་སྟེ། དབང་ཤེས་ལ་སྣང་བའི་སྔོ་སེར་སོགས་དོན་བྱེད་ནུས་པའི་ཕྱིར་ཅེ་ན། འོ་ན་ཟླ་བ་གཉིས་སྣང་གི་དབང་ཤེས་ཀྱང་མེད་པ་གསལ་སྣང་མ་ཡིན་པར་ཐལ་
དེ་ལ་སྣང་བའི་ཟླ་གཉིས་ཀྱི་སྣང་བས་དོན་བྱེད་ནུས་པའི་ཕྱིར། དེས་ན་དབང་ཤེས་ལ་ཕྱི་རོལ་གྱི་དོན་མེད་བཞིན་དུ་གསལ་བར་སྣང་ན་བདག་རྐྱེན་དབང་པོ་བསླད་པ་སོགས་འཁྲུལ་བའི་རྒྱུ་བཞི་པོ་གང་རུང་ལས་སྐྱེས་པར་

[262B] དེ་ལྟ་ན། མངོན་སུམ་མིན་པར་འགྱུར་ཏེ། འཁྲུལ་རྒྱུ་བཞིས་བསྐྱེད་པ་མངོན་སུམ་དུ་སྡེ་བདུན་འགྲེལ་པ་དང་བཅས་པ་གང་ནས་ཀྱང་མ་བཤད་དོ། །གཞན་ཡང་དབང་པོའི་མངོན་སུམ་ལ་ལྷན་ཅིག་དམིགས་ངེས་ཀྱི་རྟགས་ཀྱི་དགག་
བྱ་སྣང་ན་གསལ་བར་སྣང་ངམ། མི་གསལ་བར་སྣང། དང་པོ་ལྟར་ན། མེད་པ་གསལ་སྣང་གིས་ཉེས་པ་ཅི་ཞིག་བྱས་ནས་ཚད་མར་མི་འདོད་པ་ཡིན། ཕྱི་མ་ལྟར་ན་རྟོག་པ་ཉིད་དུ་ཐལ་བར་འགྱུར་རོ། །གལ་ཏེ་གཟུང་འཛིན་རྫས་ཐ་དད་ཀྱིས་སྟོང་པའི་
མེད་པར་དགག་པ་འགྱུར་བ་མེད་པའི་ཡོངས་གྲུབ་ཅེས་བརྗོད་པ་དེ་དོན་དམ་པར་ཡོད་དམ་མེད། དང་པོ་ལྟར་ན། དངོས་པོར་ཐལ། ཕྱི་མ་ལྟར་ན། དོན་དམ་པའི་བདེན་པ་མ་ཡིན་པར་འགྱུར་རོ་ཞེ་ན། སྐྱོན་མེད་དེ། རྟོག་པས་བཏགས་ཙམ་མིན་
པར་ཆོས་རྣམས་ཀྱི་གནས་ལུགས་མཐར་ཐུག་པ་དེར་ཡོད་པས་དོན་དམ་པར་ཡོད་པ་ཡིན་ལ། དེ་ལྟ་ན་ཡང་དངོས་པོར་མི་འགྱུར་ཏེ། མེད་པར་དགག་པ་ཡིན་པའི་ཕྱིར་རོ། །འོ་ན་བུམ་མེད་ཀྱང་དོན་དམ་པར་ཡོད་པར་འགྱུར་རོ་ཞེ་ན། དེ་ཐ་
སྙད་པའི་ཚད་མས་རྙེད་པ་ཡིན་ཡང་རིགས་པས་ལེགས་པར་བརྟགས་པ་ན་བུམ་པས་དག་པའི་ས་ཕྱོགས་ལྟ་བུ་ལ་བཏགས་པ་ཙམ་དུ་ཟད་ལ། འགྱུར་མེད་ཡོངས་གྲུབ་ནི་རིགས་པས་ལེགས་པར་བརྟགས་པ་ན་རང་བཞིན་སེམས་
པའི་བློ་མཐར་ཐུག་པ་དེས་རྙེད་པའི་ཕྱིར་རོ། །ས་ཕྱོགས་ལ་སོགས་པ་ཡང་དོན་དམ་པར་ཡོད་པས་དོན་དམ་བདེན་པར་འགྱུར་རོ་ཞེ་ན། སྐྱོན་མེད་དེ། ཚད་མ་རྣམ་ངེས་ལས། འདིར་ནི་ཀུན་ཏུ་ཐ་སྙད་པའི་ཚད་མའི་རང་བཞིན་བརྗོད་པ་ཡིན་

[263A]༄༅། །ཏེ་ བྱིས་པ་རྣམས་ལ་ཡང་ཐུན་མོང་དུ་ཡོད་པའི་དབང་པོའི་མངོན་སུམ་ལ་སོགས་པ་ཡིན་པས། བདེན་པ་གཉིས་སུ་བྱས་པའི་ཀུན་
རྫོབ་ཀྱི་བདེན་པར་བཞེད་པར་གསལ་ལོ། །དོན་དམ་པར་ཡོད་མེད་རྩོད་པའི་དོན་དམ་དང། བདེན་པ་གཉིས་སུ་བྱས་པའི་དོན་དམ་བདེན་པའི་དོན་དམ་གཉིས་མི་འདྲ་བའི་ཚུལ་ཁོང་དུ་ཚུད་པར་བྱའོ། །གཉིས་པ་ནི། དེ་ལྟར་ཕྱི་
རོལ་གྱི་དོན་འགོག་པའི་རིགས་པ་ཇི་ལྟར་འཚམ་པ་རེ་དང་དབང་པོའི་ཤེས་པ་ལ་གཟུང་བྱར་སྣང་བའི་སྔོ་སེར་དཀར་དམར་སོགས་རང་སྣང་མཁན་གྱི་ཤེས་པ་ལས་དོན་གཞན་དུ་མེད་པའི་རིགས་པ་ཇི་ལྟར་འཚམ་པར་ཁོང་
དུ་ཚུད་པར་བྱས་ནས། གཟུང་འཛིན་རྫས་ཐ་དད་རྣམ་པར་བཅད་ཙམ་གྱི་མེད་པར་དགག་པ་དེ་ཉིད་ལ་རྩེ་གཅིག་ཏུ་མཉམ་པར་བཞག་པར་བྱའོ། །དེ་ལས་ལངས་པ་ན། གཟུང་འཛིན་རྫས་ཐ་དད་དུ་སྣང་བ་འདི་དག་ནི་མ་རིག་པས་བསླད་
པའི་སྣང་བ་ཙམ་དུ་ཟད་ཀྱི། ཡང་དག་པར་མེད་དོ་སྙམ་དུ་ཡང་དང་ཡང་དུ་འདྲིས་པར་བྱའོ། །གཉིས་པ་ནི། གཟུགས་ལ་སོགས་པ་རང་སྣང་མཁན་གྱི་ཤེས་པ་ལས་རྫས་ཐ་དད་དུ་སྣང་ཞིང་ཞེན་པ་དང། རྣམ་པར་ཤེས་པ་རང་གི་ཡུལ་ལས་
རྫས་ཐ་དད་དུ་སྣང་ཞིང་ཞན་པའི་ཐ་དད་པའི་སྣང་ཞེན་དེ་དག་ཀྱང་མ་རིག་པས་བསླད་པ་ཙམ་དུ་འགྱུར་ཏེ། གཟུང་འཛིན་རྫས་ཐ་དད་དུ་སྣང་ཞིང་ཞེན་པ་དེ་ནི་མ་རིག་པས་བསླད་པ་ཉིད་ཡིན་པའི་ཕྱིར། ཁྱབ་པར་ཐལ། དངོས་པོ་རྣམས་

[263B] གཞན་དག་གཞུང་འདི་ཕྱི་རོལ་དོན་གྱིས་བསྡུས་པའི་གཟུང་འཛིན་རྫས་ཐ་
དད་འགོག་པ་ལ་སྦྱོར་བ་ནི། ཅུང་ཟད་སྦྱར་དུ་རུང་ཡང། ནང་ཤེས་པ་ལ་བལྟོས་པའི་གཟུང་འཛིན་དང། གཉིས་ཀ་བཀག་པས་གྲུབ་པའི་དོན་དུ་སྣང་བའི་ཕྱིར་དང། དེ་འགོག་ཚུལ་གཉིས་པོ་དེ་དེ་ཕྱིར་དོན་དང་ཞེས་པའི་རྐང་པ་བཞི་དང་
ཡོངས་གཅོད་ནང་ཡིན་ཞེས་པའི་རྐང་པ་བཞི་ལ་སོ་སོར་སྦྱར་བ་འགྲིག་སྟེ། རྐང་པ་དང་པོ་བཞི་རྫོགས་པའི་རྗེས་སུ་སློབ་དཔོན་ལྷ་དབང་བློས། དེ་ལྟར་ནི་འགྱུར་མོད་ཀྱི། ཕྱི་རོལ་གྱི་དོན་ནི་མེད་མོད་ཀྱི། རྣམ་པར་ཤེས་པ་ཉིད་གཉིས་
སུ་སྣང་བ་ཅན་དོན་དམ་པར་ཡོད་དོ་ཞེ་ན། དེ་ཡང་རིགས་པ་མ་ཡིན་ཏེ། འདི་ལྟར་ནང་གི་ངོ་བོ་ཡོངས་གཅོད་ཅེས་བཤད་དོ། །གསུམ་པ་ནི། མཚན་ཉིད་བདེན་པ་བས་སྟོང་པ་ཞེས་ཀྱང་བརྗོད་དེ། གཟུགས་སུ་རུང་བས་གཟུགས་
མཚོན་པར་བྱེད་པའི་ཚེ། མཚོན་པར་བྱ་བ་གཟུགས་དེ་གཟུང་བྱ་ལོགས་སུ་ཆད་པ་ལྟར་སྣང་བ་དང། འདིས་མཚོན་པར་བྱེད་པའི་མཚན་ཉིད་གཟུགས་སུ་རུང་བ་དེ་འཛིན་བྱེད་བློའི་ཕྱོགས་སུ་ཆད་པ་ལྟར་སྣང་བའི་གཟུང་བ་དང་འཛིན་
པའི་རྣམ་པར་སྣང་བ་ལས་མཚན་ཉིད་ཀྱིས་མཚོན་བྱ་མཚོན་པའི་ཚུལ་གཞན་ཡོད་པ་མ་ཡིན་ལ། གཟུང་འཛིན་རྫས་ཐ་དད་ཀྱིས་སྟོང་པའི་ཕྱིར། དེས་ན་མདོ་ལས་ཆོས་ཐམས་ཅད་རང་བཞིན་མེད་པར་རབ་ཏུ་བཤད་པའི་རྒྱུ་མཚན་

[264A]༄༅། །ཡོད་དེ། གཟུང་འཛིན་རྫས་ཐ་དད་དང། མཚན་ཉིད་བདེན་པ་བས་སྟོང་པས་དེ་ལྟར་བཤད་པ་དེས་ནའི་ཕྱིར། དེས་ན་མཚན་ཉིད་མཚོན་བྱ་མཚོན་པའི་ཚོ་མཚོན་བྱ་ལས་སུ་བྱ་བ་གཟུང་བྱའི་ཕྱོགས་སུ་ཆད་པ་དང། མཚན་
ཉིད་ལས་སུ་བྱ་བ་དེ་འཇོག་པར་བྱེད་པའི་འཛིན་པའི་ཕྱོགས་སུ་ཚུར་ཆང་བ་ལྟར་སྣང་བ་ལས་མ་གཏོགས་པའི་མཚན་ཉིད་ཀྱིས་མཚོན་བྱ་བློ་ཡུལ་དུ་མཚོན་མི་ཤེས་ལ། བློ་དེ་ལ་ནི་གཟུང་འཛིན་རྫས་ཐ་དད་དུ་སྣང་བས་ཁྱབ་པས་
གཟུང་འཛིན་རྫས་ཐ་དད་ཀྱིས་སྟོང་པས་མཚན་ཉིད་བདེན་པ་བས་སྟོང་བ་ཞེས་བཤད་དོ། །སློབ་དཔོན་རྒྱན་མཁན་པོས་དངོས་རྣམས་ཐ་དད་ཅེས་པའི་གཞུང་དབུ་མ་པའི་སྟོང་ཉིད་སྟོན་པར་བཤད་པ་ནི། སེམས་ཙམ་རྣམ་རྫུན་པ་
ལ་དབུ་མ་པར་བྱས་པ་དེ་ཉིད་ཡིན་གྱི། གཉིས་སྟོང་གི་ཤེས་པ་ངོ་བོ་ཉིད་མེད་པར་སྨྲ་བའི་ཕྱོགས་མ་ཡིན་ཏེ། ཤེས་པ་དེ་དོན་དམ་པར་ཡོད་པར་ལན་དུ་མར་སྒྲུབས་པའི་ཕྱིར་རོ། །གཉིས་པ་ནི། དུ་མ་སྤུངས་པས་ཕུང་པོ། འབྲས་བུའི་
འབྱུང་ཁུངས་སུ་གྱུར་པས་ཁམས། སེམས་སེམས་བྱུང་སྐྱེ་ཞིང་མཆེད་པར་བྱེད་པས་སྐྱེ་མཆེད་ཅེས་བྱ་ལ་སོགས་པའི་བྱེ་བྲག་གིས་ཕུང་ཁམས་སྐྱེ་མཆེད་མཚོན་པར་བྱེད་པའི་མཚན་ཉིད་དེ་དག་ཀྱང་མཚན་ཉིད་བདེན་པར་
གྲུབ་པ་དང་བྲལ་བ་ཡིན་ཏེ། མཚན་ཉིད་དེ་ཐམས་ཅད་བྱ་བ་དང་བྱེད་པ་ཡི་ཁྱད་པར་ཅན་ཡིན་པའི་ཕྱིར། ཁྱབ་པར་ཐལ། བྱ་བྱེད་དེའང་དེ་ཁོ་ན་ཉིད་དུ་གྲུབ་པ་མིན་པའི་ཕྱིར། རྒྱུ་མཚན་དེས་ཀྱང་མདོ་ལས་མཚན་ཉིད་ནི་མཚན་

[264B] །འདིར་བྱ་བྱེད་དོན་དམ་པར་མ་གྲུབ་པའི་དོན་ནི། ཐོག་མར་བྱེད་པ་མཚན་ཉིད་ངོ་བོ་སྔར་མེད་གསར་པ་ལྟ་བུར་བློ་ཡུལ་དུ་ཤར་ནས། དེའི་རྗེས་སུ་ལས་སུ་བྱ་བ་མཚོན་བྱ་ངོ་བོ་སྔར་མེད་གསར་པ་ལྟ་
བུར་གྲུབ་པར་སྣང་ལ། ལས་ལ་བྱ་བ་བྱེད་པའི་ཚུལ་དེ་དོན་དམ་པར་གྲུབ་ན་བསྐྱེད་བྱ་སྐྱེད་བྱེད་ཉིད་དུ་འགྱུར་བས་བྱ་བྱེད་བདེན་པ་བས་སྟོང་པ་ཞེས་བྱའོ། །འདི་ནི་ཕྱི་རོལ་གྱི་དོན་ཁས་བླངས་ནས་ཀྱང་རྣམ་གཞག་དེ་ལྟར་བྱས་པ་ལ་
འགལ་བ་མེད་དོ། །གསུམ་པ་ལ། འཁྲུལ་སྣང་སྐྱེ་བ་རྒྱུ་མེད་དུ་ཐལ་བ་སྤང་བ་དང། དོན་དམ་བདེན་པ་ཐ་མལ་པས་ཀྱང་མངོན་སུམ་དུ་རྟོགས་པར་ཐལ་བ་སྤང་བ་དང། ཐུབ་པས་ཕྱི་རོལ་གྱི་དོན་གསུང་བར་མི་རིགས་པར་ཐལ་བ་
སྤང་བའོ། །དང་པོ་ནི། ཕྱི་རོལ་གྱི་དོན་མེད་ན་རི་བོང་གི་རྭ་བཞིན་དུ་ཐ་མལ་པ་རྣམས་ལ་དེ་སྣང་གི་བློ་སྐྱེ་བ་མི་འཐད་པར་འགྱུར་རོ་ཞེ་ན། ཉོན་མོངས་ཅན་མ་ཡིན་པའི་མ་རིག་པ་དག་གིས་རྒྱུད་བསླད་པའི་བདག་ཉིད་ཅན་གྱི་ཐ་མལ་
པ་ཆོས་ཅན། གཟུང་འཛིན་རྫས་ཐ་དད་མི་སྲིད་ན་ཡང་ཁྱོད་ལ་གནས་ལུགས་དེ་ཁོ་ན་བཞིན་དུ་རིག་པ་མིན་པའི་གཉིས་སྣང་གི་རྣམ་པ་ཅན་གྱི་རྣམ་རིག་སྐྱེ་བར་འགྱུར་ཏེ། དོན་དུ་མངོན་པར་ཞེན་པས་བཞག་པའི་བག་ཆགས་དེ་
རང་ཉིད་འཇོག་བྱེད་ཇི་ལྟ་བའི་རང་གི་སད་བྱེད་ཀྱི་རྐྱེན་ལ་བལྟོས་ནས་རྣམ་རིག་དེ་འདྲ་སྐྱེ་བའི་ཕྱིར། དཔེར་ན་རབ་རིབ་ཅན་ལ་སྐྲ་ཤད་ལ་སོགས་པ་མེད་བཞིན་དུ་སྣང་བ་བཞིན་ནོ། །གཉིས་པ་ནི། རི་བོང་གི་མགོ་ལ་རྭ་མེད་ན་དེ་

[265A]༄༅། །མངོན་སུམ་དུ་རྟོགས་པ་ལྟར་གཟུང་འཛིན་རྫས་ཐ་དད་རི་བོང་གི་རྭ་ལྟར་མེད་ན། གཉིས་སྟོང་ཐ་མལ་པ་རྣམས་ཀྱིས་ཀྱང་མངོན་སུམ་དུ་རིག་དགོས་པས་འབད་པ་མེད་པར་གྲོལ་བར་ཐལ་བར་འགྱུར་རོ་ཞེ་ན། ཕ་རོལ་
དོན་དམ་བདེན་པ་མངོན་སུམ་དུ་མཐོང་བ་མིན་པའི་སོ་སོ་སྐྱེ་བོ་ཐ་མལ་པ་ཆོས་ཅན། གཟུང་འཛིན་རྭས་ ཁྱེད་ཐམས་ཅད་ཀྱིས་ཀྱང་གཉིས་སྟོང་གི་དེ་ཁོ་ན་ཉིད་དེ་ནི་མངོན་སུམ་དུ་རིག་པ་མ་
ཡིན་ཏེ། གཟུང་འཛིན་རྫས་ཐ་དད་དུ་ཞེན་པས་རྒྱུད་བསླད་ཅིང་དེ་ཅུང་ཟད་ཙམ་ཡང་མ་སྤངས་པའི་ཕྱིར། ཁྱབ་པར་ཐལ། གཟུང་བ་དང་འཛིན་པ་རྫས་ཐ་དད་དུ་ཞེན་པའི་བསླད་པ་དག་མེད་ན་བྱིས་པ་འཁོར་བར་འཁོར་བ་དེ་ནི་མེད་
པའི་ཕྱིར། རྩོད་སྤོང་འདི་ནི་སྟོང་ཉིད་གཏན་ལ་འབེབས་པའི་སྐབས་ཀྱི་གཙོ་བོ་གཅིག་ཏུ་སྣང་ངོ། །གསུམ་པ་ནི། ཐུབ་པས་བཀའ་དང་པོར་ཕྱི་རོལ་དོན་གྱི་རྣམ་གཞག་གསུངས་པ་མི་རིགས་པར་འགྱུར་ཏེ། ཕྱི་རོལ་གྱི་དོན་ཅུང་ཟད་
ཀྱང་མ་གཟིགས་པའི་ཕྱིར། ཁྱབ་ཐ་མེད་ན། ཕྱིན་ཅི་ལོག་གསུང་བ་ཉིད་དུ་ཐལ་བར་འགྱུར་རོ་ཞེ་ན། འཇིག་རྟེན་དོན་དུ་མངོན་པར་ཞེན་པ་དེས་ན་གཉིས་སྟོང་མངོན་སུམ་དུ་གཟིགས་ཀྱང། གདུལ་བྱ་འགའ་ཞིག་གི་བསམ་ངོར་དེ་ཁོ་
ན་ཉིད་ཀྱི་དོན་སྟོན་པ་བཏང་སྙོམས་སུ་མཛད་པ་ཅན་གྱི་ཐུབ་པ་བཅོམ་ལྡན་འདས་ཆོས་ཅན། དེ་ཁོ་ན་ཉིད་གཟིགས་ཀྱང་མ་གཟིགས་པ་ལྟར་གླང་ཆེན་གྱི་གཟིགས་སྟངས་ཉིད་མཛད་ནས་ཕྱི་རོལ་རྣམ་པར་དཔྱོད་པ་ལ་འཇུག་

[265B] ཉན་ཐོས་ཀྱི་རིགས་ཅན་ལ་སོགས་པའི་འཇིག་རྟེན་པ་རིལ་པེར་ དེས་ན་བསྟན་
བཅོས་འདིར་ཕྱི་རོལ་དོན་གྱི་རྣམ་གཞག་མཛད་པ་ཡང། རིགས་ཅན་གསུམ་གའི་ལམ་གྱི་རྣམ་གཞག་སྟོན་བཞེད་ལ། དེ་ལ་ཉན་ཐོས་རིགས་ངེས་པ་ཞི་བ་བགོད་པ་གཅིག་པུ་བ་ལྟ་བུ་ལ། ཆོས་ཀྱི་བདག་མེད་བསྟན་དུ་མི་རུང་བས་དེ་
ཐར་ལམ་ལ་བཀྲི་བར་བྱེད་པའི་ཐབས་སུ་ཕྱི་རོལ་དོན་གྱི་རྣམ་གཞག་མཛད་པ་ཡིན་ནོ། །འོ་ན་རང་ལུགས་ལ་ཉན་ཐོས་ཀྱི་ཐེག་པ་ཚད་མས་ཡོངས་སུ་དག་པའི་དོན་བསྡོམ་པ་མ་ཡིན་པར་ཞེན་ཡུལ་ལ་འཁྲུལ་པའི་ལོག་ཤེས་འགའ་
ཞིག་ཏུ་འགྱུར་བར་ཐལ། ཕྱི་རོལ་གྱི་དོན་མེད་བཞིན་དུ་ཕྱི་རོལ་གྱི་དོན་གཞིར་བཞག་ནས་མི་རྟག་སྡུག་བསྔལ་སོགས་ཀྱི་རྣམ་གཞག་མཛད་པའི་ཕྱིར་ཅེ་ན། སྐྱོན་མེད་དེ། ཚད་མས་རྟོགས་པར་བྱེད་པ་ལ་ཕུང་པོ་མི་རྟག་པ་སོགས་སུ་རྟོགས་
པར་བྱེད་ཀྱི། ཕྱི་རོལ་དོན་དུ་གྱུར་པའི་ཕུང་པོ་མི་རྟག་པའོ་ཞེས་རྟོགས་པར་མི་བྱེད་ལ། རྣལ་འབྱོར་ཉམས་སུ་ལེན་པའི་ཚེ་ན་ཡང་ཚུལ་དེ་ཁོ་ན་བཞིན་དུ་ཡིན་པས། ཤིང་རྟ་ཆེན་པོ་སུ་ཡང་རང་ལུགས་ལ་ཐེག་པ་གསུམ་གྱི་རྣམ་གཞག་མཛད་
པའི་ཉན་ཐོས་ཀྱི་ཐེག་པ་ཞེན་ཡུལ་ལ་འཁྲུལ་པའི་ལོག་ཤེས་སུ་འདོད་པ་ནི་སུ་ཡང་མེད་དོ། །ཕྱི་རོལ་གྱི་དོན་གྲུབ་མཐས་ཁས་ལེན་པའི་ཉན་ཐོས་མདོ་སྡེ་པ་དག་ཀྱང་སྒྲ་མི་རྟག་རྟོགས་ཀྱི་རྗེས་དཔག་ཚད་མས་ཕྱི་རོལ་དོན་གྱི་སྒྲ་འདི་མི་

[266A]༄༅། །རྟག་པའོ་སྙམ་དུ་རྟོགས་དགོས་པར་མི་འདོད་ཅིང། རྣལ་འབྱོར་སྤྱོད་པ་པས་ཀྱང་ཕྱི་རོལ་དོན་གྱིས་དབེན་པའི་སྒྲ་འདི་མི་རྟག་པའོ་སྙམ་དུ་རྟོགས་དགོས་པར་མི་བཞེད་པས། རྩོད་པ་དེ་ནི་སེལ་བའི་འཇུག་ཚུལ་མ་ཤེས་པའི་
རྩོད་པའོ། །གཉིས་པ་ལ། དངོས་དང། ཧ་ཅང་ཐལ་བ་སྤང་བའོ། །དང་པོ་ནི། ཤེས་པ་གཅིག་ལ་སྔོ་སེར་སོགས་སྣ་ཚོགས་པ་གཟུང་དོན་དུ་བྱེད་པའི་ཤེས་པའི་ཁྱད་པར་ཁྲ་འཛིན་དབང་ཤེས་མ་འཁྲུལ་བ་ཆོས་ཅན། རང་ལས་རྫས་གཞན་
པའི་སྔོ་སེར་དཀར་དམར་སོགས་སུ་སྣང་བ་ལ་བརྟེན་ཅིང། སྔོ་སེར་དཀར་དམར་སྣ་ཚོགས་སུ་སྣང་བ་དེར་མེད་དེ། དེ་ལྟར་ཡོད་ན་ཁྱོད་ཀྱི་ཆ་གཅིག་རང་འཛིན་ཤེས་པ་མ་འཁྲུལ་བས་ཡན་གར་དུ་མཐོང་དགོས་པ་ལ། དེ་ལྟར་མཐོང་ནུས་
པ་མ་ཡིན་པའི་ཕྱིར། འོ་ན་ཁྲ་བོ་ལ་ཆ་འདི་སྔོན་པོའོ། །ཆ་གཞན་སེར་པོ་ཞེས་སོགས་ཀྱི་རྣམ་དབྱེ་མཐོང་བ་དང་འགལ་ལོ་ཞེ་ན། དེ་འདྲའི་རྣམ་དབྱེ་བྱེད་པ་དེ་ཡི་ཚེ་དབང་ཤེས་མ་འཁྲུལ་པ་ཉིད་ཕྱི་རོལ་གྱི་སྔོ་སེར་སོགས་སྣ་ཚོགས་སུ་སྣང་
བ་ལ་དེ་འདྲའི་རྣམ་དབྱེ་དོན་མཐུན་འཇུག་པ་མ་ཡིན་པར་ཐལ། དེ་འདྲའི་རྣམ་དབྱེ་ཕྱི་རོལ་གྱི་དོན་ལ་འཇུག་པར་འགྱུར་བ་ཙམ་ཡིན་པའི་ཕྱིར། ཕྱི་རོལ་དོན་ཁས་ལེན་ན་དབང་ཤེས་མ་འཁྲུལ་བ་ལ་ཕྱི་རོལ་གྱི་དོན་སྣང་ཞེས་བྱའི། །
དབང་ཤེས་དེ་ཉིད་ཕྱི་རོལ་གྱི་དོན་དུ་སྣང་ངོ་ཞེས་ཁས་མི་བླང་ངོ། །དེས་ན་སྔར་གྱི་རྩོད་པ་དེ་ལ་དབང་ཤེས་གཅིག་ཉིད་ཕྱི་རོལ་གྱི་དོན་སྣ་ཚོགས་སུ་སྣང་བ་རྟགས་མ་གྲུབ་པའི་ལན་འདེབས་པ་ཡིན་ནོ། །དབང་ཤེས་གང་ལ་ཇི་ལྟར་ཕྱི་

[266B] ཕྱི་རོལ་དོན་མ་ཡིན་ཏེ། ཁྱོད་ལ་ཇི་ལྟར་སྣང་བ་དེ་ལྟ་ཉིད་དུ་རང་རིག་མངོན་སུམ་གྱིས་དངོས་སུ་མྱོང་བ་ཡིན་པའི་ཕྱིར། དེ་ལྟར་ཁྲ་འཛིན་དབང་པོའི་སེམས་ལ་སྔོ་སེར་སོགས་རྣམ་པ་སྣ་ཚོགས་སྣང་བའི་རྣམ་
པ་དེ་དག་ཆོས་ཅན། ཁྱོད་སྣ་ཚོགས་ཡིན་པས་ཁྲ་འཛིན་དབང་ཤེས་རྫས་དུ་མར་ཐལ་བའི་སྐྱོན་མེད་དེ། ཁྱོད་ཁྲ་འཛིན་དབང་ཤེས་གཅིག་གི་ངོ་བོར་གྲུབ་སྡེ་རྫས་གཅིག་ཏུ་འགྱུར་བའི་ཕྱིར། གལ་ཏེ་ཤེས་པའི་སྣ་ཚོགས་རྫས་གཅིག་ལ་འདུ་
བ་ལྟར་རས་ལ་སོགས་པའི་ཁ་དོག་གི་གཟུགས་སྣ་ཚོགས་པ་ཡན་ལག་ཅན་ཆ་མེད་གཅིག་ལ་འདུ་བ་ཡིན་ནོ་ཞེ་ན། འོ་ན་ཤེས་པའི་སྣ་ཚོགས་དེ་བཞིན་དུ་རས་ལ་སོགས་པའི་ཁ་དོག་རྣམས་ཀྱང་ཡ་བྲལ་དུ་རྣམ་དབྱེ་བྱར་མེད་པར་འགྱུར་
བར་ཐལ། དེ་དག་ཡན་ལག་ཅན་ཆ་མེད་གཅིག་ལ་འདུ་པའི་ཕྱིར། སོ་སོར་དབྱེ་བ་ཡན་ལག་ལ་ཡིན་ནོ་ཞེ་ན། ཐ་དད་པ་ཅན་གྱི་ཡན་ལག་གི་སྔོ་སོགས་རྣམ་པར་བསལ་བའི་ཆ་ཐ་དད་མེད་པའི་ཡན་ལག་ཅན་དོན་གཞན་གྱི་ཁྲ་བོ་མེད་པར་
ཐལ། དེ་ལྟར་ཡོད་ན་མངོན་སུམ་གྱིས་མཐོང་དགོས་པ་ལ། མཐོང་བ་མེད་པའི་ཕྱིར། གཉིས་པ་ནི། ཡན་ལག་ཅན་དོན་གཞན་མེད་ན་དབང་ཤེས་ཀྱིས་རྡུལ་ཕྲན་འཛིན་དགོས་པར་འགྱུར་ལ། དེ་ལྟ་ན་བློ་གཅིག་གིས་རྡུལ་ཕྲན་དུ་མ་ཅིག་ཅར་
འཛིན་མི་ནུས་པས་རིམ་གྱིས་འཛིན་དགོས་པ་ཧ་ཅང་ཐལ་བར་འགྱུར་རོ་ཞེ་ན། ཁྱད་པར་ཅན་དུ་སྐྱེས་པར་གྱུར་བའི་རྡུལ་ཕྲན་མང་པོ་དག་ཅིག་ཅར་རང་འཛིན་དབང་བློ་ཡི་རྒྱུར་མི་རུང་བ་མ་ཡིན་པར་ཐལ། དེ་ལྟར་འགྱུར་ཡང་འགལ་བ་དག་

[267A]༄༅། །ནི་ཅི་ཞིག་ཀྱང་ཡོད་པ་མ་ཡིན་པའི་ཕྱིར། གལ་ཏེ་དཔེར་ན་དབང་པོ་ལ་སོགས་པ་རྐྱེན་གསུམ་གྱིས་དབང་ཤེས་གཅིག་བསྐྱེད་པ་བཞིན་ནམ། རིགས་པ་ཅན་པ་ཁྱོད་ཡིན་ལག་ཅན་མེད་པའི་དབང་པོ་དང་བདག་ཡིད་ཕྲད་
པ་ལས་ཤེས་པ་གཅིག་སྐྱེ་བར་འདོད་པ་ལྟར་རོ། །དེ་ལྟ་བུ་རྒྱུ་ཡིན་ཡང་གཟུང་དོན་དུ་མི་རུང་ངོ་ཞེ་ན། དེ་ལ་གཟུགས་ཀྱི་རྡུལ་ཕྲན་དུ་མ་དེ་ནི་ཆོས་ཅན། རང་འཛིན་དབང་པོའི་བློ་དེ་ཡི་གཟུང་བར་བརྗོད་པ་ལ་འགལ་བ་མེད་དེ། རང་འཛིན་
དབང་པོའི་བློ་ནི་གང་གི་རྣམ་ལྡན་དུ་སྣང་བའི་རྣམ་པ་དེའི་ལག་རྗེས་འཇོག་བྱེད་ཀྱི་ཕྱི་རོལ་ཡིན་པའི་ཕྱིར། ཁྱབ་པར་ཐལ། རང་འདྲའི་རྣམ་པ་དངོས་སུ་གཏོད་པའི་རྒྱུ་ཡི་དངོས་པོ་མ་གཏོགས་པ་གཟུང་བའི་དོན་ཞེས་བྱ་བ་གཞན་
ཅིའང་མེད་པའི་ཕྱིར། གཉིས་པ་ལ། བ་ལང་དེ་ཡན་ལག་དུ་མ་དང་ལྡན་པར་མི་འཛིན་པར་ཐལ་བ་དང། དངོས་པོ་རྫས་གཞན་མཐོང་ཡང་བློ་རྣམ་པ་གཅིག་པ་ཅན་ཁོ་ནར་ཐལ་བ་དང། ཅིག་ཅར་དུ་མ་འཛིན་པ་གྲངས་ཅན་
གྱི་ལུགས་ལ་ཡང་གྲུབ་པའོ། །དང་པོ་ནི། ཇི་ལྟར་རང་གི་ཡན་ལག་དུ་མ་དང་བཅས་ནས་ཅིག་ཅར་ཡན་ལག་ཅན་བ་ལང་གཟུང་བ་ཡིན་པ་མི་འཐད་པར་ཐལ། བློ་གཅིག་གིས་དོན་དུ་མ་མི་འཛིན་པའི་ཕྱིར། འདོད་མི་རིགས་པར་ཐལ་
ལྐོག་ཤལ་ལ་སོགས་པའི་དོན་དུ་མ་མཐོང་བ་མེད་པར། བ་ལང་འཛིན་པའི་དབང་པོའི་ཤེས་པ་མཐོང་བ་མེད་པའི་ཕྱིར། གལ་ཏེ་ཁྱད་གཞི་ཁྱད་ཆོས་སུ་མ་གྱུར་བའི་དུ་མ་ཅིག་ཅར་མི་འཛིན་པ་ཡིན་གྱི། ཡོན་ཏན་ཏེ་ཁྱད་པར་དང་

[267B] བ་གླང་དེ་ཅིག་ཅར་ཡན་ལག་རྫོགས་པས་ཁྱད་པར་དུ་བྱས་ནས་འཛིན་པ་མིན་པར་ཐལ། བ་ལང་རྣ་བས་ཁྱད་པར་དུ་བྱས་ནས་འཛིན་པ་ན་རྣ་བ་
གཡོ་འགུལ་ལ་སོགས་པའི་ཡོན་ཏན་དང་ལྡན་པའང་འཛིན་པ་མིན་པར་ཐལ། བློས་དུ་མ་འཛིན་པའི་ཚེ་ཁྱད་གཞི་རྫས་ཁྱད་ཆོས་རེ་རེ་བའི་རྫས་ཀྱིས་ཁྱད་པར་དུ་བྱས་ནས་འཛིན་གྱི་ཁྱད་གཞི་ཁྱད་ཆོས་ཀྱི་ལྡོག་པ་མིན་པའི་དོན་དུ་མ་
མི་འཛིན་པའི་ཕྱིར། ཁྱད་གཞི་ཁྱད་ཆོས་ཀྱང་རྫས་སུ་གྲུབ་པ་མ་ཡིན་ཏེ། ཁྱད་པར་དང་ཁྱད་པར་ཅན་བརྗོད་པར་འདོད་པའི་གཞན་དབང་ཙམ་གྱིས་བཞག་པའི་ཕྱིར། དེས་ན་བ་ལང་དེ་ནོག་སོགས་དུ་མ་དང་ལྡན་པར་དུས་ཅིག་
ཅར་དུ་མི་འཛིན་པར་ཐལ། དོན་དུ་མ་འཛིན་ན་ཁྱད་གཞི་ཁྱད་ཆོས་སུ་བྱས་ནས་འཛིན་དགོས་པའི་ཕྱིར། ཁྱབ་པར་ཐལ། ཁྱད་ཆོས་ཀྱི་ཡན་ལག་ཉིད་དུ་ཉེ་བར་གཟུང་བ་གང་ཡིན་པའི་ཁྱད་ཆོས་གཅིག་པུ་དེ་ཉིད་ཀྱིས་ཁྱད་གཞི་
དེ་ཁྱད་པར་དུ་བྱས་ནས་འཛིན་པར་འགྱུར་བའི་ཕྱིར། གཉིས་པ་ནི། བུམ་སྣམ་ལ་སོགས་པའི་རྫས་གཞན་དང་གཞན་མཐོང་ཡང་བློ་རྣམ་པ་གཅིག་པ་ཅན་དུ་འགྱུར་བར་ཐལ། བུམ་སྣམ་རང་གི་དངོས་པོ་མཐོང་བ་ཙམ་གྱིས་རྫས་
གཞན་དག་ལས་ཐ་དད་དུ་རྣམ་པ་འཆར་བའི་ནུས་པ་མེད་ཅིང་ཡོན་ཏན་ལ་སོགས་པ་རྫས་ཐ་དད་དུ་འབྱེད་པར་བྱད་པའང་དུས་དེའི་ཚེ་མ་གཟུང་བའི་ཕྱིར། རྟགས་སྔ་མ་མ་གྲུབ་ན། གཞན་གྱི་བློ་སྐྱེ་བ་གཞན་ཉིད་དོན་གཞན་ལ་

[268A]༄༅། །བལྟོས་པ་འགལ་ལ། ཕྱི་མ་མ་གྲུབ་ན། བློ་གཅིག་གིས་ཅིག་ཅར་དོན་དུ་མ་མི་འཛིན་པ་ཉམས་སོ། །གལ་ཏེ་སྔར་རྫས་བཟུང་ནས། ཕྱིས་ཡོན་ཏན་ལ་སོགས་པའི་ཁྱད་པར་གཟུང་བའི་ཕྱིར་རིམ་གྱིས་དུ་མ་རྟགས་པར་འགྱུར་
བ་ཡིན་ནོ་ཞེ་ན། རིམ་གྱིས་དུ་མ་རྟོགས་པར་འགྱུར་མོད་ཀྱི། རྫས་དང་ཡོན་ཏན་འདི་དག་གི་ཁྱད་གཞི་ཁྱད་ཆོས་ཀྱི་འབྲེལ་བ་འཚོལ་ ཡང་དེ་དག་བློས་ཅིག་ཅར་མི་འཛིན་པ་དེ་ལྟ་ཡིན་པའི་ཕྱིར། གསུམ་པ་
ནི། གྲངས་ཅན་གྱི་ལུགས་ལ་ཡང་བློ་གཅིག་གིས་ཅིག་ཅར་དོན་དུ་མ་འཛིན་པར་འདོད་དགོས་པར་གྲུབ་པར་ཐལ། སྒྲ་སོགས་དེ་ཙམ་ལྔ་བདེ་སྡུག་བཏང་སྙོམས་སོགས་དུ་མ་ཉིད་ཀྱི་བཀོད་པ་ཙམ་ཡིན་པའི་ཕྱིར། ཡོན་ཏན་
གསུམ་པོ་མ་གཟུང་ངོ་ཞེ་ན། དེ་མི་རུང་བར་ཐལ། དེ་ཙམ་ལྔ་ཡོན་ཏན་གསུམ་གྱི་བཀོད་པ་ཙམ་དུ་ཁས་བླངས་པ་གང་ཞིག་བཀོད་པ་ཅན་མ་གཟུང་བར་མངོན་སུམ་གྱིས་དེའི་བཀོད་པ་འཛིན་པར་མི་རུང་བའི་ཕྱིར། གསུམ་
པ་ནི། ཆོས་ཅན་གཅིག་གི་ལྡོག་པ་དུ་མ་མངོན་སུམ་གྱི་གཟུང་དོན་མ་ཡིན་པ་དང། སྤྱི་དོན་གཞན་མངོན་སུམ་གྱི་གཟུང་དོན་མ་ཡིན་པའོ། །དང་པོ་ནི། དང་པོའི་ཆོས་ཅན་རྗེས་དཔག་གིས་གྲུབ་ན་ཐུག་མེད་དུ་འགྱུར་བས་
མངོན་སུམ་གྱིས་གྲུབ་དགོས་ལ། དེ་ལྟ་ན་ལྡོག་ཆོས་དུ་མ་མངོན་སུམ་གྱིས་འཛིན་པར་འགྱུར་ཏེ། ཆོས་ཅན་སྒྲ་ལྟ་བུ་དེ་ལྡོག་ཆོས་དུ་མ་དང་ལྡན་པའི་ཕྱིར་ཅེ་ན། ཆོས་ཅན་སྒྲ་དེ་ནི་ལྡོག་པ་དུ་མའི་ངོ་བོ་ཉིད་ཡིན་ཏེ། སྒྲ་མ་

[268B] སྒྲ་མ་ཡིན་པའི་ལོགས་གང་དང་གང་ལས་ལྡོག་པའི་ལོག་པ་དེ་ལས་ཐ་དད་པའི་སྒྲའི་ལྡོག་ས་ཐ་དད་པའི་ཆ་དེ་རྣམས་ཆོས་ཅན། རྟོག་པས་
བཏགས་པའི་ཐ་དད་ཅན་ཡིན་ཏེ། ལྡོག་པས་བྱས་པའི་ཐ་དད་གང་ཞིག་རྫས་ཐ་དད་མ་ཡིན་པའི་ཕྱིར། རྟོག་པས་བཏགས་པའི་རང་བཞིན་ཐ་དད་པ་སྣ་ཚོགས་སྣང་བ་དེ་དག་ནི་ཆོས་ཅན། རྟོག་པ་མེད་པའི་དབང་པོའི་སེམས་མ་
འཁྲུལ་བ་ལ་སྣ་ཚོགས་སུ་སྣང་བ་མིན་ཏེ། གཟུང་དོན་ལས་རེས་འགའ་སྐྱེ་བ་ཡི་དབང་མངོན་གྱི་གཟུང་དོན་གྱི་སྤྱོད་ཡུལ་མིན་པའི་ཕྱིར། གཉིས་པ་ལ། དགག་པ་དངོས་དང། དེས་རིགས་ཅན་གཞན་ཡང་ཁེགས་པའོ། །དང་པོ་
ནི། གལ་ཏེ་དཀར་པོ་ཉིད་ལ་སོགས་པའི་སྤྱི་དོན་གཞན་ཡོད་པར་གྱུར་ཀྱང་དབང་མངོན་གྱི་གཟུང་དོན་མ་ཡིན་པར་ཐལ། དབང་པོའི་མངོན་སུམ་གྱི་སྤྱོད་ཡུལ་ཅི་འདྲ་བ་དེ་ནི་སྒྲ་ཡིས་བརྗོད་པ་མིན་པའི་ཕྱིར། དེར་ཐལ། དབང་ཤེས་
དང་སྒྲ་བྱུང་ཤེས་པའི་སྣང་ཚུལ་གྱི་རང་བཞིན་ཐ་དད་པའི་ཕྱིར། གལ་ཏེ་དབང་པོའི་བློ་དང་རྟོག་པ་རྣམས་གཟུང་དོན་གཅིག་ཉིད་ཡིན་ཡང། རྟེན་དབང་པོ་གཟུགས་ཅན་པ་དང། ཡིད་ཀྱི་དབང་པོ་སྣ་
ཚོགས་ལ་བརྟེན་པས་སྣང་ཚུལ་ཐ་དད་པ་དེར་འགྱུར་རོ་ཞེ་ན། དེ་ནི་རྣ་བ་ལ་སོགས་པའི་དབང་པོའི་སེམས་མ་འཁྲུལ་བ་ལྔ་པོ་ཐ་དད་པའི་གཟུང་དོན་ཅན་དེ་སྒྲུབ་བྱེད་གང་ལས་ཀྱང་མི་འགྲུབ་པར་ཐལ། གཟུང་དོན་གཅིག་

[269A]༄༅། །ཡིན་ཡང་བདག་རྐྱེན་ཐ་དད་པས་སྣང་ཚུལ་ཐ་དད་དུ་འགྱུར་བའི་ཕྱིར། རྟོག་པ་དང་དབང་ཤེས་གཉིས་སེམས་ཀྱི་རྟེན་གཞན་དང་གཞན་ལས་སྐྱེས་སུ་ཆུག་ཀྱང་གསལ་མི་གསལ་གྱི་རང་བཞིན་སྣ་ཚོགས་
སུ་སྣང་བ་དེ་ནི་རྒྱུ་གང་ལས་ཀྱང་ཡིན་པ་མི་འཐད་པར་ཐལ། ཡུལ་གཅིག་ཉིད་ཀྱི་དངོས་པོ་དེ་གཟུང་དོན་དུ་བྱས་ནས་འཛིན་པའི་ཕྱིར། དབང་ཤེས་དང་རྟོག་པ་དོན་གཅིག་ཡིན་ཏེ། སྔར་མངོན་སུམ་གྱིས་མཐོང་བའི་དོན་ལ་
ཕྱིས་འདིའོ་ཞེས་ངོ་ཤེས་པའི་ཕྱིར་ཅེ་ན། མངོན་སུམ་གྱིས་མཐོང་བའི་གཟུང་དོན་ལས་བ་ལང་ངོ་སྙམ་པ་ལ་སོགས་པའི་ངོ་ཤེས་པའི་བློ་ནི་སྐྱེ་བ་ལྡོག་པར་རིགས་པ་ཡིན་ཏེ། མངོན་སུམ་གྱིས་མཐོང་བའི་དོན་རང་མཚན་གཟུང་
དོན་དུ་རྟོགས་པ་མེད་པར་རྗོད་བྱེད་སྒྲ་དང་རྣམ་རྟོག་འདོད་པ་ཙམ་གྱིས་འཇུག་པའི་ཕྱིར། གཉིས་པ་ནི། བ་ལང་ལ་སོགས་པ་མངོན་སུམ་གྱིས་མཐོང་བའི་དོན་ལ། བ་ལང་ངོ་ཞེས་པ་ལ་སོགས་པའི་བ་ལང་གི་རིགས་སོགས་
བརྗོད་པའི་སྒྲ་དང། དེའི་རྗེས་སུ་འབྲང་བའི་རྣམ་རྟོག་དག་རྗེས་སུ་འགྲོ་བའི་རྟགས་ལས་རིགས་སོགས་དོན་གཞན་རྗེས་སུ་དཔོག་པ་གང་ཡིན་པ་དེ་ཡང་རིགས་པ་འདི་ཡིས་སུན་ཕྱུང་བ་ཡིན་ཏེ། སྒྲ་རྟོག་འདོད་པ་ཙམ་གྱིས་འཇུག་
པར་བསྟན་པའི་ཕྱིར། མངོན་སུམ་གྱིས་མཐོང་བའི་བ་ལང་གི་བསལ་བ་རྣམས་སྤྱི་དོན་གཞན་མེད་པའི་ཐ་དད་པ་ཉིད་ཡིན་ཡང་རིགས་གཅིག་ཏུ་ངོ་ཤེས་པ་ཞེས་བྱ་བ་ཡི་བློ་བསྐྱེད་པ་ལ་འགལ་བ་མེད་དེ། དེ་འདྲའི་རྣམ་རྟོག་

[269B] གཉིས་པ་ཡིད་ཀྱི་མངོན་སུམ་ལ། རྩོད་པ་དང། ལན་དང། དེ་ལ་རྩོད་པ་སྤང་བའོ། །དང་པོ་ནི། སློབ་དཔོན་ཕྱོགས་ཀྱི་གླང་པོས་དབང་མངོན་ལས་དོན་གཞན་པའི་ཡིད་ཀྱི་མངོན་
སུམ་ཁས་བླངས་པ་ལ། མུ་སྟེགས་རྣ་བ་མ་ཕུག་པ་ན་རེ། ཁྱོད་འདོད་པའི་ཡིད་ཀྱི་མངོན་སུམ་དེས་དབང་པོའི་མངོན་སུམ་གྱིས་གཟུང་ཟིན་ནམ། མ་གཟུང་བ་འཛིན། སྔར་མྱོང་བའི་དོན་འཛིན་པ་ཡིན་ན་བཅད་ཤེས་ཡིན་པས་ཡིད་ཀྱི་
མངོན་སུམ་ནི་ཚད་མ་ཉིད་མ་ཡིན་པར་འགྱུར་ལ། སྔར་མ་མཐོང་བའི་དོན་རང་མཚན་འཛིན་ན་ལོང་བ་ལ་སོགས་པ་ཡིས་ཀྱང་དོན་རང་མཚན་མཐོང་བར་འགྱུར་རོ་ཞེ་ན། གཉིས་པ་ལ། སྤྱིའི་དོན་དང། ཚིག་དོན་སོ་སོར་བཤད་པའོ། །དང་
པོ་ནི། ཁ་ཅིག་མཛོད་ལས། དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །ཞེས་པའི་དོན་ཡིད་དབང་ཡིན་ན་འདས་པ་ཡིན་པས་ཁྱབ་པ་བསྟན་པར་བསམས་ནས། འདས་པ་ལས་འདས་པ་མི་སྐྱེ་བའི་ཕྱིར། ཡིད་དབང་
ལས་ཡིད་དབང་མི་སྐྱེ་བས་ཡིད་ཀྱི་མངོན་སུམ་ལ་རིགས་འདྲའི་རྒྱུན་མེད་ཅིང། དབང་མངོན་སྐད་ཅིག་བཅུ་སྐྱེ་བའི་ཚེ་ཡིད་མངོན་ཀྱང་དེ་དང་གྲངས་མཉམ་དུ་སྐད་ཅིག་བཅུ་སྐྱེ་ལ། སྔོན་དུ་དབང་མངོན་སྐད་ཅིག་གཅིག་སྐྱེ་བ་དེས་ཡིད་
མངོན་སྐད་ཅིག་དང་པོའི་དེ་མ་ཐག་རྐྱེན་བྱེད་ལ། དབང་མངོན་སྐད་ཅིག་བཅུ་པ་དང། ཡིད་མངོན་སྐད་ཅིག་དགུ་པ་དུས་མཉམ་ཞིང། དེའི་རྗེས་སུ་ཡིད་མངོན་སྐད་ཅིག་གཅིག་སྐྱེ་ལ། དེ་དག་ཀྱང་དངོས་སྟོབས་ཀྱི་རིགས་པས་གྲུབ་པར་བཞེད་པ་དག་

[270A]༄༅། །ཀྱང་འཐད་པར་མི་སེམས་ཏེ། བདག་རྐྱེན་གྱིས་དོན་བྱེད་མི་ནུས་པ་དེ་འདྲ་བ་སྡེ་བདུན་གྱི་འགྲེལ་པ་དང་བཅས་པ་ཁུངས་མ་གང་ནས་ཀྱང་མ་བཤད་ཅིང། རིགས་པས་ཀྱང་མི་འཐད་པའི་ཕྱིར་རོ། །མཛོད་ཀྱི་གཞུང་འདིའི་
དོན་ཡང་འཇུག་པའི་རྣམ་པར་ཤེས་པ་རང་དུས་ན་འདས་མ་ཐག་པའི་ཡིད་བདག་རྐྱེན་དུ་སྟོན་པ་ཡིན་གྱི། ཡིད་དབང་ཡིན་ན་འདས་པས་ཁྱབ་པར་སྟོན་པ་མིན་ནོ། །གཞན་ཡང་ཡིད་ཀྱི་མངོན་སུམ་ཆོས་ཅན། ཡིད་ཀྱི་རྣམ་པར་ཤེས་པ་
མ་ཡིན་པར་ཐལ། ཁྱོད་ལ་རང་གི་བདག་རྐྱེན་གྱིས་བསྐྱེད་པའི་བྱ་བ་ཅུང་ཟད་ཀྱང་མ་བྱས་པའི་ཕྱིར། མ་གྲུབ་ན་ཡིད་དབང་ཡིན་ན་འདས་པ་ཡིན་པས་ཁྱབ་པའང་ཉམས་སོ། །ཁྱབ་པ་མེད་ན། དབང་པོའི་རྣམ་པར་ཤེས་པ་ལ་ཡང་རང་
གི་བདག་རྐྱེན་གྱིས་བྱ་བ་ཅི་ཡང་མ་བྱས་པར་མཚུངས་སོ། །ཁ་ཅིག་རྒྱན་མཁན་པོའི་ལུགས་སུ་བྱས་ནས་དོན་ཉེ་བ་ཡུལ་དུ་བྱད་པའི་འདིའོ་སྙམ་པའི་ངེས་ཤེས་ཀྱི་ཁྱད་པར་འགའ་ཞིག་ཡིད་ཀྱི་མངོན་སུམ་དུ་འདོད་པ་ཡང། སྒྲ་
རྟོག་སྒྲུབ་འཇུག་ཏུ་འདོད་པ་ལ་ཕར་ལ་འཕངས་པའི་གནོད་པ་ཐམས་ཅད་རང་ཉིད་ལ་འཇུག་པར་འགྱུར་ཞིང། དེ་དག་ལ་ཚད་མའི་བསལ་བ་ཅུང་ཟད་ཀྱང་བསྟན་དུ་མེད་པར་འགྱུར་རོ། །དེས་ན་སློབ་དཔོན་ཆོས་མཆོག་གི་བཞེད་པ་
འབའ་ཞིག་འཐད་པར་སེམས་ཏེ། དེ་ལ་རྐྱེན་གསུམ་ངོས་གཟུང་བ་དང། ངེས་བྱེད་ཀྱི་ཚད་མ་དང། དེ་ལ་རྩོད་པ་སྤང་བའོ། །དང་པོ་ནི། གཟུགས་འཛིན་དབང་པོའི་མངོན་སུམ་ལྟ་བུ་སྐྱེ་ཐབས་གཅིག་གི་དབང་མངོན་སྐད་ཅིག་ཐ་མ་དེ་

[270B] །དབང་མངོན་ཐ་མ་དེའི་གཟུང་དོན་གྱི་རིགས་འདྲ་སྐད་ཅིག་གཉིས་པ་ནི། ཡིད་
མངོན་དེའི་དམིགས་རྐྱེན་ཡིན་ནོ། །དེས་ན་དབང་མངོན་རྫོགས་པའི་རྗེས་དེར་ཡིད་མངོན་དུས་ཀྱི་ཐུང་བའི་མཐར་ཐུག་པའི་སྐད་ཅིག་མ་གཅིག་སྐྱེ་བ་ཡིན་ནོ། །གཉིས་པ་ནི། སློབ་དཔོན་ཆོས་མཆོག་གིས་གཞན་དག་གིས་ཡིད་མངོན་
མེད་པར་རྒོལ་བ་ལ། དེ་དག་གི་དོགས་པ་ལྡོག་པའི་ཕྱིར་ཏུ་མདོ་མཛད་པས། ལུང་ལས་གྲགས་པ་ཙམ་ཞིག་བཤད་ཀྱི་འདི་ལ་ཚད་མ་གཞན་བཙལ་བར་བྱ་བ་མ་ཡིན་ནོ། །ཞེས་གསུངས་པས་སློབ་དཔོན་ཆོས་མཆོག་ཡིད་ཀྱི་མངོན་
སུམ་འཇལ་བྱེད་ཀྱི་ཚད་མ་མེད་པར་བཞེད་པ་ཡིན་ནོ། །ཞེས་ཟེར་བ་ནི། སྐྱེས་བུ་དམ་པ་རྣམས་ལ་སྐུར་བ་འདེབས་པ་ཡིན་ཏེ། རིགས་པའི་དབང་ཕྱུག་སུ་ཡང་ཚད་མས་མ་གྲུབ་བཞིན་དུ་མངོན་སུམ་གྱི་དབྱེ་བར་བཞེད་པ་མི་སྲིད་པའི་ཕྱིར་
རོ། །དེས་ན་དཔྱད་པ་གསུམ་གྱིས་དག་པའི་ལུང་གི་རྟགས་ཡང་དག་ལ་བརྟེན་ནས་དཔོག་དགོས་པས་སོ་སོ་སྐྱེ་བོ་རྣམས་ལ་ཡིད་ཀྱི་མངོན་སུམ་ཤིན་ཏུ་ལྐོག་གྱུར་དུ་བཞེད་པ་ཡིན་ནོ། །དེས་ན་སོ་སོ་སྐྱེ་བོ་རྣམས་ཀྱིས་ཡིད་ཀྱི་མངོན་སུམ་
ཡིད་ཆེས་རྗེས་དཔག་གིས་འགྲུབ་པ་ཡིན་གྱི་དངོས་སྟོབས་ཀྱི་ཚད་མ་སོགས་ཀྱིས་མི་འགྲུབ་བོ། །སློབ་དཔོན་ཆོས་མཆོག་གིས་འདི་ལ་ཚད་མ་གཞན་བཙལ་བར་བྱ་བ་མ་ཡིན་ཞེས་གཞན་ཞེས་ཁྱད་པར་དུ་བྱས་པས་ཀྱང་

[271A]༄༅། །ཚད་མ་གཅིག་བཞེད་པར་གོ་བར་བྱའོ། །གསུམ་པ་ནི། འོ་ན་སོ་སོ་སྐྱེ་བོའི་རྒྱུད་ཀྱི་གཟུགས་འཛིན་ཡིད་ཀྱི་མངོན་སུམ་དེ་ཤེས་པ་མིན་ན་མངོན་སུམ་དུ་མི་རུང་པས་ཤེས་པར་འགྱུར་ལ། དེ་ལྟ་ན་རང་མྱོང་བྱེད་
རང་རིག་མངོན་སུམ་གྱིས་མྱོང་དགོས་པས་མངོན་སུམ་ཚད་མས་གྲུབ་པར་འགྱུར་ལ། དེ་ལྟ་ན་གང་ཟག་དེ་ལ་ཤིན་ཏུ་ལྐོག་གྱུར་དུ་འགལ་ལོ་ཞེ་ན། འོ་ན་དེ་སྐད་སྨྲ་བའི་གང་ཟག་ཁྱོད་རང་གི་རྒྱུད་ཀྱི་ཤེས་པ་ཡང་ཡིན་
ལ་དུས་ཀྱི་ཐུང་བའི་མཐར་ཐུག་པ་ཡིན་པའི་གཞི་མཐུན་དེ་ཁྱོད་རང་གི་རྒྱུད་ཀྱི་རང་རིག་མངོན་སུམ་ཚད་མས་གྲུབ་པར་ཐལ། དེ་ཁྱོད་རང་གི་རྒྱུད་ཀྱི་ཤེས་པ་ཡིན་པའི་ཕྱིར། འདོད་ན་འཕགས་པར་ཐལ་ལོ། །གཞན་ཡང་ཁྱོད་
རང་གི་རྒྱུད་ཀྱི་ཤེས་པ་ཡང་ཡིན་ལ་གང་ཟག་གི་བདག་མེད་ཡང་ཡིན་པའི་གཞི་མཐུན་དེ་རང་རིག་མངོན་སུམ་ཚད་མས་གྲུབ་པར་ཐལ། གལ་ཏེ་ཤེས་པ་དེ་རང་རིག་གིས་མྱོང་བ་ཙམ་ཡིན་གྱི་རང་རིག་མངོན་སུམ་
ཚད་མས་གྲུབ་པ་མིན་ནོ་ཞེ་ན། དེ་ནི་ཡིད་མངོན་ལ་ཡང་མཚུངས་སོ། །གལ་ཏེ་ཡིད་ཀྱི་མངོན་སུམ་རང་རྒྱུད་ཀྱི་མངོན་སུམ་ཚད་མས་མ་གྲུབ་ཀྱང་རང་རྒྱུད་ཀྱི་མངོན་སུམ་གྱིས་མྱོང་དགོས་ལ། དེ་ལྟ་ན་ཤིན་ཏུ་ལྐོག་གྱུར་དུ་
འགལ་ལོ་ཞེ་ན། འོ་ན་ཉིན་ཞག་གཅིག་ལ་དུས་ཀྱི་ཐུང་བའི་མཐར་ཐུག་པའི་རྣམ་རྟོག་གྲངས་ཇི་ཙམ་བརྒྱུས་པའི་གྲངས་དེ་སྙེད་ཀྱིས་བསྡུས་པའི་ཤེས་པ་དེ་དག་རང་རྒྱུད་ལ་མ་མྱོང་ན། རང་རྒྱུད་ཀྱི་ཤེས་པར་འགལ་ལ། མྱོང་

[271B] །དེས་ན་རང་རྒྱུད་ལ་ཡིད་ཀྱི་མངོན་སུམ་མྱོང་ཞེས་པ་ཡང་མྱོང་བ་དེ་འདྲ་སྐྱེས་པའི་དོན་ཡིན་གྱི་རང་
རིག་མངོན་སུམ་ཚད་མས་གྲུབ་པའི་དོན་མིན་ནོ། །འོ་ན་རང་རྒྱུད་ལ་ཡིད་ཀྱི་མངོན་སུམ་ཡོད་པ་ཚད་མ་གང་གིས་གྲུབ་ཅེ་ན། རང་རྒྱུད་ལ་དབང་མངོན་སྐྱེ་བར་དངོས་སྟོབས་ཀྱི་ཚད་མས་གྲུབ་པ་ན། དབང་མངོན་གྱི་རྗེས་སུ་ཡིད་མངོན་ངེས་པར་
སྐྱེ་བས་ཁྱབ་པ་དཔྱད་པ་གསུམ་གྱིས་དག་པའི་ལུང་གི་རྟགས་ལ་བརྟེན་ནས་ཡིད་ཆེས་རྗེས་དཔག་གིས་གྲུབ་པ་ཡིན་ནོ། །འོ་ན་རང་བློ་ལྐོག་གྱུར་དུ་འགྱུར་ཞེ་ན། སྤྱོད་པ་པ་དག་རང་རྒྱུད་ལ་བློ་ཡོད་ཙམ་རྟགས་ལས་རྟོགས་དགོས་པ་ལ་དགག་
པ་རྒྱས་པར་མཛད་པ་ཡིན་གྱི། རང་རྒྱུད་ཀྱི་བློ་ཡིན་ན་རང་གི་གཞལ་བྱ་མངོན་གྱུར་ཡིན་པས་ཁྱབ་པ་བརྒྱ་བྱིན་གྱིས་ཀྱང་སྒྲུབ་མི་ནུས་སོ། །སོ་སོ་སྐྱེ་བོའི་རྒྱུད་ལ་ཡིད་ཀྱི་མངོན་སུམ་ཚད་མ་ཡོད་དམ་མེད། དང་པོ་ལྟར་ན། མངོན་སུམ་གྱིས་
ངེས་པར་གྲུབ་དགོས་པས། དུས་ཀྱི་ཐུང་བའི་མཐར་ཐུག་པ་སོ་སོ་སྐྱེ་བོའི་མངོན་སུམ་ཚད་མས་རྟོགས་པར་འགྱུར་རོ། །ཕྱི་མ་ལྟར་ན་ཡིད་ཀྱི་མངོན་སུམ་ཚད་མ་མི་སྲིད་པའི། འཕགས་པ་ཁོ་ནའི་རྒྱུད་ཀྱི་ཚད་མར་འགྱུར་རོ་ཞེ་ན། རང་རྒྱུད་ཀྱི་ཚད་མ་
ཡིན་ན་ངེས་པར་རང་རིག་མངོན་སུམ་ཚད་མས་གྲུབ་དགོས་པས། སོ་སོ་སྐྱེ་བོའི་རྒྱུད་ལ་ཡིད་ཀྱི་མངོན་སུམ་ཡོད་ཀྱང་ཡིད་ཀྱི་མངོན་སུམ་ཚད་མ་མེད་ལ། ཡིད་ཀྱི་མངོན་སུམ་ཤིན་ཏུ་ལྐོག་ཏུ་གྱུར་པ་ན་དེས་ཁྱད་པར་དུ་བྱས་པའི་དེའི་རྐྱེན་གསུམ་

[272A]༄༅། །ཡང་ཤིན་ཏུ་ལྐོག་ཏུ་གྱུར་པ་ལུང་ལ་བརྟེན་ནས་དགོག་པ་ཡིན་ནོ། །དབང་མངོན་སྐད་ཅིག་ཐ་མ་དངོས་སྟོབས་ཀྱིས་གྲུབ་ན། དེས་ཡིད་མངོན་གྱི་དེ་མ་ཐག་རྐྱེན་བྱེད་པའི་ཆ་ཡང་དངོས་སྟོབས་ཀྱིས་གྲུབ་དགོས་ཞེས་སྨྲ་བ་ནི་
རིགས་པ་མི་ཤེས་པའི་རྣམ་འགྱུར་རོ། །གཉིས་པ་ལ། ཐལ་བ་དང་པོའི་ལན་དང། གཉིས་པའི་ལན་ནོ། །དང་པོ་ནི། གཟུགས་འཛིན་ཡིད་ཀྱི་མངོན་སུམ་ཆོས་ཅན། ཁྱོད་རང་གི་དེ་མ་ཐག་རྐྱེན་དེ་ཡི་གཟུང་དོན་ཁྱོད་ཀྱིས་གཟུང་དོན་དུ་བྱས་
ནས་མཐོང་བ་ཡོད་པ་མ་ཡིན་པར་ཐལ། དེ་ཁྱོད་རང་གི་དེ་མ་ཐག་རྐྱེན་གྱི་དུས་ན་འདས་པའི་ཕྱིར། དེར་ཐལ། དེའི་རྒྱུར་གྱུར་པའི་སྐད་ཅིག་མ་ཉིད་ཡིན་པའི་ཕྱིར། རྟགས་མ་གྲུབ་ན། ཡིད་ཀྱི་མངོན་སུམ་ཚད་མར་མཚོན་པ་ལ་མཚན་
ཉིད་གསར་དུ་མི་སླུ་བའི་ཤེས་པ་ལས་ཁྱད་པར་དང་བཅས་པ་བརྗོད་པར་བྱ་བར་འགྱུར་བར་ཐལ། ཡིད་ཀྱི་མངོན་སུམ་དེ་སྐད་ཅིག་མ་མིན་པའི་གཟུང་དོན་འཛིན་པའི་ཕྱིར། དབང་པོ་གཟུགས་ཅན་ལས་སྐྱས་པ་ཅན་གྱི་གཟུགས་འཛིན་
དབང་པོའི་མངོན་སུམ་ནམ། གཞན་དག་སོ་སོ་སྐྱེ་པོའི་རྒྱུད་ཀྱི་གཟུགས་འཛིན་ཡིད་ཀྱི་མངོན་སུམ་ནི་ཆོས་ཅན། གཞལ་བྱ་སྔར་མ་རྟོགས་གསར་དུ་སྒྲུབ་པར་བྱེད་པའི་ཚད་མར་ཇི་ལྟར་ཡང་འདོད་མི་རིགས་པར་ཐལ། རང་འདྲེན་
བྱེད་ཀྱི་ཚད་མ་སྔ་མས་སྒྲོ་འདོགས་གཅོད་པའི་བྱ་བ་སྒྲུབ་ཟིན་པ་ཅན་གྱི་ལས་ལ་ནི། སྒྲོ་འདོགས་མི་འདྲ་བའི་ཁྱད་པར་ཅུང་ཟད་ཀྱང་གཅོད་པར་མི་བྱེད་པར་རྟོགས་ཟིན་དེ་ཉིད་ལ་འཇུག་པའི་ཤེས་པ་ཡིན་པའི་ཕྱིར། རྟགས་ཁས་

[272B] དབང་པོ་ཅན་ནམ་ཞེས་པ་ནི། དབང་པོའི་མངོན་སུམ་སྐད་ཅིག་གཉིས་པ་ཕྱིན་ཆད་བཅད་ཤེས་ཡིན་གྱི་ཚད་མ་མ་ཡིན་པ་བཞིན་དུ། ཡིད་ཀྱི་མངོན་སུམ་ཡང་དེ་འདྲ་བར་ཐལ་ཞེས་པའོ། །འདི་དག་ནི། ཕྱོགས་སྔ་མ་སྨྲ་བས་ཡིད་ཀྱི་
མངོན་སུམ་ཁས་བླངས་ནས་དེ་ལ་བཟུང་ཟིན་འཛིན་པ་དང་མི་འཛིན་པའི་བརྟག་པ་བྱེད་པ་མ་ཡིན་གྱི། ཡིད་ཀྱི་མངོན་སུམ་དེ་བཟུང་ཟིན་འཛིན་ན། ཉེས་པ་བརྗོད་ནས་བཟུང་མ་ཟིན་པའི་དོན་འཛིན་བསྒྲུབ་བཞེད་པ་ཡིན་ནོ། །དབང་
མངོན་སྐད་ཅིག་དང་པོ་ཚད་མར་བཞག་པ་ལ་ཡང་སྔ་ཕྱིའི་ཆ་དུ་མ་ཡོད་ཀྱི། དུས་ཀྱི་ཐུང་བའི་མཐར་ཐུག་པ་ཡིན་ན། ཡིད་མངོན་དང་འདྲ་བར་སོ་སྐྱེའི་ཚད་མར་མི་རུང་ངོ། །གཟུགས་འཛིན་དབང་པོའི་མངོན་སུམ་དང་ཡིད་ཀྱི་མངོན་
སུམ་གྱི་བློའང་ཐམས་ཅད་ཆོས་ཅན། དུས་ཅིག་ཅར་འབྱུང་བར་འགྱུར་བར་ཐལ། གཟུང་དོན་གྱི་དངོས་པོ་གཅིག་ཕུ་དེ་ལས་དངོས་སུ་སྐྱེ་བའི་ཕྱིར། དབང་མངོན་གྱི་གཟུང་དོན་ཆོས་ཅན། རྐྱེན་དེ་ལ་བལྟོས་ནས་ཀྱང་བློ་གཉིས་
རིམ་གྱིས་བསྐྱེད་པ་འགལ་བར་ཐལ། རྐྱེན་གཞན་གྱིས་ཁྱད་པར་དུ་བྱ་བ་མིན་པའི་ཕྱིར། གཉིས་པ་ནི། གཟུགས་འཛིན་ཡིད་ཀྱི་མངོན་སུམ་ནི་ཆོས་ཅན། གཟུགས་འཛིན་དབང་པོའི་རྣམ་པར་ཤེས་པ་ལས། གཟུང་ཡུལ་གཞན་ཉིད་འཛིན་
པར་བྱེད་དེ། དེའི་དེ་མ་ཐག་རྐྱེན་ལས་བྱུང་བ་ཅན་གྱི་དོན་རིག་མ་འཁྲུལ་བ་ཡིན་པའི་ཕྱིར། ཁྱད་པར་ཐལ། དེ་མ་ཐག་རྐྱེན་གྱི་གཟུང་དོན་འཛིན་པ་ལ་ཉེས་པ་བརྗོད་ཟིན་པ་དེའི་ཕྱིར། ཁྱོད་ཀྱིས་དབང་མངོན་གྱིས་མ་མཐོང་བའི་དོན་

[273A]༄༅། །འཛིན་པས། ལོང་བས་གཟུགས་མཐོང་བར་ཐལ་བ་མ་ཡིན་པར་ཐལ། གཟུང་དོན་རིགས་མཚུངས་པའི་དབང་མངོན་དེའི་དེ་མ་ཐག་རྐྱེན་ལས་ཁྱོད་སྐྱེ་བ་དེའི་ཕྱིར། གསུམ་པ་ལ། ཡུལ་ངེས་མེད་འཛིན་པར་ཐལ་
བ་སྤང་བ། དེའི་གཟུང་ཡུལ་དབང་མངོན་དང་ལྷན་ཅིག་ཚོགས་ནས་རྐྱེན་བྱེད་པ་མི་འཐད་པ་སྤང་བ་དང། དེ་འཐད་ན་གཟུང་འཛིན་མི་འཐད་པ་སྤང་བའོ། །དང་པོ་ནི། གཟུགས་འཛིན་ཡིད་ཀྱི་མངོན་སུམ་ཆོས་ཅན། གཟུགས་
འཛིན་དབང་མངོན་ལས་གཟུང་ཡུལ་གཞན་འཛིན་ན་ཡང། གཟུང་ཡུལ་ངེས་པ་ཅན་འཛིན་པར་འདོད་པ་ཡིན་ཏེ། དབང་མངོན་རང་གི་གཟུང་དོན་གྱི་རྗེས་སུ་འགྲོ་བའི་དོན་སྐད་ཅིག་གཉིས་པ་དང་དུས་གཅིག་ཏུ་
ཚོགས་པ་ལ་བལྟོས་པ་ཅན་གྱི་གཟུགས་འཛིན་དབང་སྐྱེས་ཀྱི་བློ་ནི་ཁྱོད་ཀྱི་དེ་མ་ཐག་པའི་རྒྱུ་ཡིན་པ་དེའི་ཕྱིར། གཉིས་པ་ནི། ཅི་ལྟར་ཡིད་མངོན་གྱི་གཟུང་དོན་དེ་དབང་པོའི་ཤེས་པ་དང་པ་དང་དུས་མཉམ་དུ་ཚོགས་ནས་དེ་ཡི་ལྷན་ཅིག་
བྱེད་པའི་རྐྱེན་བྱེད་པ་ཡིན་པ་མི་འཐད་པར་ཐལ། དེ་དང་འབྲས་བུ་བྱེད་པའི་དུས་མཚུངས་པ་མེད་པ་ཅན་ཡིན་པའི་ཕྱིར། དེར་ཐལ། དེ་ནི་རང་འཛིན་ཤེས་པའི་དུས་ཅན་གྱི་དོན་དག་ཡིན་ལ། དབང་མངོན་ནི་དེའི་སྔར་ཡོད་པའི་ཕྱིར་ཅེ་ན་
རྒྱའི་སྔར་ཆོས་ཅན། རྒྱུའི་ནུས་པ་མེད་པར་ཐལ། རྒྱུ་མེད་པའི་ཕྱིར། ཕྱིས་རྒྱུ་གྲུབ་པའི་དུས་ཀྱང་ཆོས་ཅན། འབྲས་བུ་ལ་ཕན་པ་ཉེ་བར་མི་སྦྱོར་བར་ཐལ། འབྲས་བུ་དང་དུས་མཉམ་དུ་གྲུབ་པའི་ཕྱིར། ངེས་ན། ཡིད་ཀྱི་མངོན་སུམ་

[273B] རང་འཛིན་གྱི་བློ་དང་བཅས་ནས་དུས་མཉམ་དུ་སྐྱེ་བ་མ་ཡིན་པར་ཐལ། རང་འཛིན་མངོན་སུམ་གྱི་རྒྱུ་ཡིན་པ་དེའི་ཕྱིར། ཁྱབ་པར་ཐལ། རྒྱུ་རྣམས་ཐམས་ཅད་རང་འབྲས་ཀྱི་སྔར་ཡོད་ཡིན་པའི་ཕྱིར། གསུམ་པ་ནི། ཡིད་
ཀྱི་མངོན་སུམ་གྱི་གཟུང་དོན་དེ་ཇི་ལྟར་ཡིད་ཀྱི་མངོན་སུམ་གྱིས་འཛིན་པ་མི་འཐད་པར་ཐལ། དེ་གཉིས་དུས་ཐ་དད་པའི་ཕྱིར་ཅེ་ན། ཡིད་ཀྱི་མངོན་སུམ་གྱི་གཟུང་དོན་ཆོས་ཅན། ཡིད་ཀྱི་མངོན་སུམ་དེའི་གཟུང་དོན་ཡིན་ཏེ། ཡིད་ཀྱི་མངོན་སུམ་
གྱི་ཤེས་པ་དེའི་རྣམ་པ་དངོས་སུ་འཇོག་ནུས་པའི་དོན་ཡིན་པའི་ཕྱིར། ཁྱབ་པར་ཐལ། རིགས་པ་ཤེས་པ་ཡིས་དེ་འདྲའི་རྒྱུ་ཉིད་ལ་གཟུང་བར་བྱ་བའི་དོན་གྱི་འཇོག་བྱེད་དུ་ཤེས་པའི་ཕྱིར། གཟུགས་འཛིན་ཡིད་ཀྱི་མངོན་སུམ་ལ་རྒྱུ་དུ་མ་ཉིད་ནི་
ཡོད་ན་ཡང། གཟུགས་སྐད་ཅིག་ཐ་མ་དེ་དེའི་གཟུང་དོན་ཡིན་ཏེ། འབྲས་བུ་ཡིད་མངོན་དེ་ཡུལ་གྱི་རྣམ་པའི་རྗེས་སུ་བྱེད་ཅིང་སྐྱེ་བ་གང་ཡིན་པའི་རྣམ་པ་དེའི་ངོ་བོའི་ལག་རྗེས་འཇག་བྱེད་དེ་ལ་གཟུང་དོན་ཞེས་བརྗོད་པ་ཡིན་ལ། དེ་གཟུགས་
དེས་བཞག་པའི་ཕྱིར། གསུམ་པ་རང་རིག་མངོན་སུམ་ལ། མཚན་ཉིད་བསྒྲུབ་པ་དང། མཚན་གཞི་བསྒྲུབ་པའོ། །དང་པོ་ནི། བརྡའི་དུས་ཀྱི་བདེ་སྡུག་ལ་སོགས་པའི་བདག་ཉིད་གཞན་ཐ་སྙད་ཀྱི་དུས་སུ་རྗེས་འགྲོ་བྱེད་པ་ལ་མི་རྟེན་ཏེ། སྐད་ཅིག་སྔ་
ཕྱི་ཕན་ཚུན་རྗེས་འགྲོ་མི་བྱེད་པའི་ཕྱིར། བདེ་སོགས་རང་མཚན་པ་དེ་ལ་ད་མྱོང་རང་རིག་གིས་བརྡ་བྱེད་པར་ནུས་པ་མ་ཡིན་ཏེ། དེས་དེ་བརྡ་དང་ཐ་སྙད་ཀྱི་དུས་གཉིས་སུ་རྗེས་འགྲོ་བྱེད་པར་མ་མཐོང་བའི་ཕྱིར། དེས་ན། བདེ་སོགས་དེ་དག་

[274A]༄༅། །མྱོང་བའི་རང་རིག་མངོན་སུམ་ནི་ཆོས་ཅན། བརྗོད་པ་སྒྲ་དང་རྗེས་སུ་འབྲེལ་བ་ཅན་དུ་ཡུལ་འཛིན་པ་མ་ཡིན་ཏེ། བརྡ་ལ་བལྟོས་པ་མེད་པར་གཟུང་ཡུལ་རང་མཚན་པ་དེའི་ཕྱིར། གཉིས་པ་ལ། བདེ་སོགས་ནང་གི་བེམ་པོར་འདོད་
པ་དགག། ཕྱིའི་བེམ་པོར་འདད་པ་དགག་པའོ། །དང་པོ་ལ། འདོད་པ་བརྗོད་པ་དང། དེ་དགག་པའོ། །དང་པོ་ནི། རིགས་པ་ཅན་པ་དང་བྱེ་བྲག་པ་ན་རེ། བདེ་སོགས་དེ་དག་རང་གི་ངོ་བོ་ཅི་ལྟར་རིག་པ་ཡིན་ཏེ་མ་ཡིན་པར་ཐལ། གཞན་
རིག་ཏུ་འདོད་པ་དེ་དག་ཀྱང་རང་རིག་མིན་ན་འདིས་གཞན་ཡང་རིག་པར་བྱེད་པ་མིན་པའི་ཕྱིར། འོ་ན། བདེ་སོགས་རིག་པར་ཚོར་བ་འདི་ཅི་ཡིན་ཞེ་ན། བདེ་སྡུག་དེ་དང་བདག་དོན་གཅིག་ལ་འདུ་འབྲེལ་གྲུབ་པ་ལ་བརྟེན་པའི་ཡིད་ཀྱི་རྣམ་ཤས་ཀྱིས་བདེ་
སྡུག་རིག་པར་བྱ་བ་ཡིན་པ་ལ། དེ་དག་ཀྱང་ཤེས་པ་ཡིན་པ་ལྟར་ཚོར་བ་ཡིན་ནོ། ཞེས་འགའ་ཞིག་ཟེར་ཏོ། །གཉིས་པ་ལ། དབང་ཤེས་འཁོར་གྱི་ཚོར་བ་བདེ་བ་རང་རིག་མངོན་སུམ་གྱི་མྱོང་བྱར་བསྒྲུབ་པ། དེ་དོན་རིག་ཏུ་བསྒྲུབ་པའོ། །དང་པོ་ལ་
སྤྱིར་ཤེས་པར་སྒྲུབ། མྱོང་བྱེད་གཞན་གྱིས་མྱོང་བ་དགག་པའོ། །དང་པོ་ནི། གཟུགས་འཛིན་དབང་པོའི་མངོན་སུམ་གྱི་འཁོར་གྱི་བདེ་སོགས་དེ་ཆོས་ཅན། རྒྱུ་མཚན་ཅིས་ཤེས་པ་མ་ཡིན་པ་མི་འཐད་དེ། གཟུགས་འཛིན་དབང་པོའི་རྣམ་པར་
ཤེས་པ་དེའི་རྒྱུ་ལས་གཞན་མིན་པ་དེ་དང་རྒྱུ་ཚོགས་གཅིག་ལས་སྐྱེས་པའི་ཕྱིར། ཁྱབ་པ་ཡོད་དེ། འབྲས་བུ་འདྲ་བ་དེ་དང། འདྲ་བ་དེ་མིན་པའི་རང་བཞིན་ཅན་གྱི་འབྲས་བུ་ནི་དངོས་རྒྱུ་འདྲ་བ་དེ་དང། འདྲ་བ་དེ་མིན་པའི་དངོས་རྒྱུས་བསྐྱེད་

[274B] དེའི་ཕྱོགས་ཆོས་བསྒྲུབ་པ་ནི། གཟུགས་འཛིན་དབང་པོའི་མངོན་སུམ་དང། དེའི་འཁོར་གྱི་ཚོར་བ་བདེ་བ་གཉིས་རྐྱེན་གསུམ་མཚུངས་པ་གཅིག་ལས་སྐྱེས་པར་ཐལ། གཟུང་དོན་དང་བཅས་པའི་བདག་རྐྱེན་དབང་པོ་རུང་བ་དང་
ཡུལ་ཡིད་དུ་འོང་བ་ལ་སེམས་གཏོད་པའི་བདག་ཉིད་ཇི་ལྟ་བའི་དེ་མ་ཐག་པའི་སེམས་ཡོད་ན་འཁོར་གྱི་ཚོར་བ་བདེ་བ་སོགས་སྐྱེ་བར་མཐོང་ལ། གཟུགས་འཛིན་དབང་པོའི་མངོན་སུམ་གྱི་ཡིད་ཀྱང། དེ་དང་རྐྱེན་གསུམ་མཚུངས་པ་ཡིན་
པའི་ཕྱིར། རྒྱུ་མཚུངས་པ་མ་གྲུབ་སྟེ། རྣམ་ཤེས་བདག་གི་ཡོན་ཏན་འདུ་བྱེད་ལས་རིག་པར་སྐྱེ་ལ། བདེ་སོགས་ལ་དེ་མེད་དོ་ཞེ་ན། རྐྱེན་གསུམ་པོ་དེ་ལས་གཟུགས་འཛིན་དབང་པོའི་མངོན་སུམ་དེ་སྐྱེའི། གཞན་བདག་གི་ཡོན་ཏན་
འདུ་བྱེད་ལས་སྐྱེ་བ་མིན་པར་ཐལ། རྐྱེན་གསུམ་དེ་དག་ཕན་འདོགས་བྱེད་དུ་ཡོད་པ་ན་འགའ་ཞིག་གི་རྒྱུད་ལ་ཚོར་བ་བདེ་བ་ལ་སོགས་པ་དང། གཙོ་བོ་དབང་བློ་སྐྱེ་བ་དང། དེ་ཕན་བྱེད་དུ་མེད་ན་མི་སྐྱེ་བར་མཐོང་གི་ཅིག་ཤོས་དེའི་
ནུས་པ་མ་མཐོང་བ་དེའི་ཕྱིར། འོ་ན། བདེ་སྡུག་གི་ཁྱད་པར་ཡང་ཐ་དད་དུ་མི་འགྲུབ་པར་འགྱུར་རོ་ཞེ་ན། དབང་པོའི་མངོན་སུམ་འཁོར་གྱི་ཚོར་བ་བདེ་སྡུག་ལ་སོགས་པ་ཆོས་ཅན། རྐྱེན་གསུམ་ལས་སྐྱེས་པར་མཚུངས་ཀྱང་ཐ་དད་ཡིན་
ཏེ། རྐྱེན་གསུམ་པོ་དེ་དག་ཉིད་ཀྱི་ནང་གི་ཁྱད་པར་ལས་སིམ་གདུང་ཐ་དད་དུ་སྐྱེས་པའི་ཕྱིར། དཔེར་ན། ཡིད་ཀྱི་བློ་དེ་ཉིད་ཀྱི་གོམས་པ་ཆེ་ཚུང་གི་ཁྱད་པར་ལས། ཡུལ་གཏན་ལ་ཕེབས་མ་ཕེབས་ཀྱི་གསལ་མི་གསལ་དང། ཐེ་ཚོམ་ཅན་དུ་འགྱུར་

[275A]༄༅། །བ་བཞིན་ནོ། །གཉིས་པ་ལ། བློ་དུ་མ་ཅིག་ཅར་མི་འཇུག་པ་ལ་མྱོང་བྱེད་གཞན་གྱིས་མྱོང་བ་དགག་ཅིག་ཅར་འཇུག་པ་ལ་དེ་དགག་པའོ། །དང་པོ་ལ། བདེ་སོགས་དང་ལྷན་ཅིག་སྐྱེས་པའི་དབང་ཤེས་ཀྱིས་མྱོང་བ་མི་འཐད་
ཕྱིས་བྱུང་བའི་ཡིད་ཤེས་ཀྱིས་མྱོང་བ་མེ་འཐད། དེའི་ལན་དགག་པའོ། །དང་པོ་ནི། དབང་ཤེས་ཀྱིས་རང་གི་འཁོར་གྱི་བདེ་བ་གཟུང་དོན་དུ་བྱས་ནས་མྱོང་བར་འགྱུར་ཞི་ན། གཟུགས་དེ་གཟུང་དོན་དུ་ཡོད་པ་བོར་ནས་རང་གི་འཁོར་གྱི་
བདེ་སོགས་ཉིད་དབང་པོའི་མངོན་སུམ་དེས་ཅི་ལྟར་རྟོགས་པར་འགྱུར་ཏེ་མི་འཐད་པར་ཐལ། གཟུགས་ཀྱི་དོན་གང་གཟུང་དོན་དུ་ཉེ་བས་རང་འཛིན་དབང་པོའི་བློ་དང། བདེ་སོགས་དེ་དག་སྐྱེ་བར་འགྱུར་བའི་ཕྱིར། གཉིས་པ་ནི་
དབང་ཤེས་དང། ཕྱིས་བྱུང་བའི་ཡིད་ཤེས་ཀྱིས་དོན་དང་བད་སོགས་རིམ་གྱིས་འཛིན་གྱི་ཅིག་ཅར་མི་འཛིན་ནོ་ཞེ་ན། བདེ་སོགས་དེ་མྱོང་བ་པོར་རྣམ་པར་ཆད་པ་མེད་པར་བློ་མ་འཁྲུལ་བ་ལ་སྣང་བར་མི་འགྱུར་
བར་ཐལ། དོན་འཛིན་པའི་དབང་ཤེས་ངེས་པར་བཅད་ཅིང་འཇུག་པའི་ཕྱིར། དོན་དེ་མྱོང་བའི་དབང་ཤེས་ཀྱང་དེ་ལྟར་ཐལ། ཅིག་ཤོས་དེས་བར་བཅད་ཅིང་འཇུག་པའི་ཕྱིར། འཇུག་པ་མགྱོགས་པའི་ཕྱིར་པར་མ་ཆད་དུ་
སྣང་ངོ་ཞེ་ན། བློ་གཉིས་ཀ་མྱོང་བ་ཅིག་ཤོས་ཀྱིས་བར་ཆད་པ་མེད་པར་སྣང་བ་ཅིས་མ་ཡིན་ཏེ་ཡིན་པར་ཐལ། འཇུག་པ་མགྱོགས་པ་དེ་གཉིས་ཀ་ལ་མཚུངས་པའི་ཕྱིར། འདོད་ན། གཉིས་ཀ་བར་མ་ཆད་དུ་བློ་མ་འཁྲུལ་

[275B] གཉིས་ཀ་ཅིག་ཅར་དུ་འཇུག་པས་མྱོང་བྱེད་དུ་མ་ཅིག་ཅར་མི་སྐྱེ་བ་འགལ་ལོ། །གསུམ་པ་ལ། དབང་ཤེས་ཀྱིས་དོན་དང་བདེ་བ་གཉིས་ཀ་རིམ་གྱིས་འཛིན་པ་མི་འཐད། ཅིག་ཅར་འཛིན་པ་མི་འཐད། བདེ་བ་རྐྱང་པ་
འཛིན་པ་མི་འཐད། དོན་གཅིག་པུ་འཛིན་ན་བདེ་བ་འཛིན་པར་འགལ་བའོ། །དང་པོ་ནི། བདེ་བ་མྱོང་བྱེད་མེད་པར་མ་གྲུབ་སྟེ། དབང་ཤེས་ཀྱིས་དོན་དང་གཉིས་ཀ་རིམ་གྱིས་མྱོང་ངོ་ཞེ་ན། དབང་པོའི་མངོན་སུམ་གཅིག་གིས་ཕྱི་
རོལ་གྱི་དོན་དང་བདེ་བ་གཉིས་གཟུང་དོན་དུ་བྱས་ནས་ཤེས་པ་མ་ཡིན་ཏེ། ཚོར་བ་བདེ་བ་ནང་ཆོས་ཀྱི་སྐྱེ་མཚོད་ཀྱིས་བསྡུས་ལ། དབང་པོའི་མངོན་སུམ་གྱི་སེམས་ནི་གཟུགས་ཕུང་ཁོ་ནའི་ཡུལ་ཅན་དུ་ངེས་པའི་ཕྱིར། གཟུགས་
འཛིན་དབང་པོའི་མངོན་སུམ་ཆོས་ཅན། ཚོར་བ་བདེ་བ་དེ་གཟུང་དོན་དུ་བྱས་ནས་འཛིན་པ་མ་ཡིན་པར་ཐལ། དེས་ཕན་འདོགས་པའི་ནུས་པ་གྲུབ་པ་མེད་པའི་ཕྱིར། དེར་ཐལ། ཚོར་བ་བདེ་སོགས་མེད་ཀྱང་ཕྱི་རོལ་གྱི་གཟུང་
དོན་དག་ལས་སྐྱེ་བའི་ཕྱིར། གཞུང་འདི་དག་གིས་དབང་པོའི་མངོན་སུ་རང་གི་ངོ་བོ་ལ་རང་རིག་མངོན་སུམ་ཚད་མར་འདོད་པ་དང། རང་ལ་ཤར་བའི་གཟུང་རྣམ་རྟོགས་པར་འདོད་པ་དག་ལེགས་པར་བཀག་པ་ཡིན་ནོ། །
ཕྱི་རོལ་གྱི་གཟུགས་དང་བདེ་སོགས་གཉིས་ཀྱིས་སོ་སོ་སོ་སོར་ཡང་དབང་ཤེས་བསྐྱེད་ནུས་ལ། ཚོགས་པས་ཀྱང་ནུས་པ་ཡིན་པས་བདེ་སོགས་མེད་པར་ཡང་ཡོད་པས་བདེ་སོགས་ལ་ནུས་པ་མེད་པར་མི་འགྲུབ་སྟེ་

[276A]༄༅། །སྔོན་པོ་མེད་པར་སེར་པོ་ལས་དབང་ཤེས་སྐྱེ་བས་སྔོན་པོ་ལ་ནུས་པ་མེད་པ་མ་ཡིན་པ་བཞིན་ནོ་ཞེ་ན། སྔོ་སེར་ལ་སོགས་པ་བཞིན་དུ་དབང་མངོན་གྱིས་བདེ་སོགས་འབའ་ཞིག་གཟུང་དོན་དུ་བྱས་ནས་འཛིན་
པར་འགྱུར་བར་ཐལ། ཡུལ་དེ་གཉིས་སོ་སེར་བལྟོས་མེད་དུ་ཡང་དབང་མངོན་ལ་གཟུང་དོན་གྱི་སྒོ་ནས་ཕན་འདོགས་ནུས་པའི་ཕྱིར། འདོད་མི་རིགས་པར་ཐལ། བདེ་སྡུག་དེའི་རྣམ་པ་སྣང་བའི་རྒྱུའི་དོན་ནི་མ་གཟུང་བར་
བདེ་སྡུག་དེ་མྱོང་བར་མི་རིགས་པའི་ཕྱིར། གཉིས་པ་ནི། དོན་དང་བདེ་སོགས་གཉིས་ཀ་ལྷན་ཅིག་ཉིད་དུ་དབང་མངོན་གྱིས་འཛིན་ནོ་ཞེ་ན། དབང་མངོན་བསྐྱེད་པའི་བདེ་སོགས་ཀྱི་ནུས་པ་ཅི་ཡང་མེད་པར་ཐལ། གང་གི་
ཕྱིར་ན་བདེ་སེགས་དེས་བསྐྱེད་པའི་དབང་བློ་ངེད་ཀྱང་མི་འདེད་རིགས་པ་ཅན་པ་ཁྱོད་རང་ཡང་མི་འདོད་པའི་ཕྱིར། ཁྱོད་ཀྱིས་ཡིད་ཤེས་འབའ་ཞིག་གིས་ཚོར་བར་ཁས་བླངས་པས་སོ། །གསུམ་པ་ནི། དོན་ལ་བལྟོས་པ་མེད་
པར་ཡང་བདེ་བ་ལ་སོགས་པ་མིག་ལ་སོགས་པའི་དབང་ཤེས་རྣམས་ཀྱིས་གཟུང་དོན་དུ་བྱས་ནས་མྱོང་ན་གཟུགས་སྒྲ་སོགས་ཀྱི་ཁྱད་པར་རྣམས་བུད་མེད་དང་སྐྱེས་པ་སོགས་ཀྱིས་ནམ་ཡང་བདེ་སྡུག་སྒྲུབ་པའི་རྒྱུར་མིག་གི་ཤེས་
བས་འཛིན་པར་མི་འགྱུར་བར་ཐལ་ལོ། །ཁྱབ་པར་ཐལ། ནང་གི་ཡན་ལག་ཤེས་པས་བསྡུས་པའི་གཟུང་དོན་གྱི་སྒོ་ནས་མིག་ཤེས་ལ་ཕན་འདོགས་ནུས་པའི་དོན་ཡོད་ན་ཕྱི་རོལ་མཐོང་བར་མི་འགྱུར་བས་ཁྱབ་པའི་ཕྱིར་

[276B] གཟུགས་སོགས་དོན་རྐྱང་པ་གཟུང་དོན་དུ་བྱས་ནས་འཛིན་ན། དབང་མངོན་ཆོས་ཅན། བདེ་བ་ལ་སོགས་པ་གཟུང་དོན་དུ་མྱོང་བར་མི་འགྱུར་བར་ཐལ། ཕྱི་རོལ་གྱི་གཟུང་དོན་དེ་ལས་སྐྱེས་བའི་ཕྱིར། གཉིས་པ་ལ། ཧ་ཅང་ཐལ་བ་དང་
འདིའི་ལན་དགག་པའོ། །དང་པོ་ནི། ཕྱི་རོལ་གྱི་ཡུལ་དེ་དང། བདེ་སོགས་དེ་དུས་གཅིག་ཏུ་ཡོད་ན་དེ་ལས་དེ་མྱོང་གི་བློ་རྫས་ཐ་དད་ཅིག་ཅར་སྐྱེའོ་ཞེ་ན། དུས་ཅིག་ཅར་སྐྱེས་བུ་གཅིག་གིས་འདོད་མི་འདོད་ཀྱི་དོན་ཡོད་པ་ན། དེ་འཛིན་པའི་
བདེ་སྡུག་དག་ཅིག་ཅར་མྱོང་ཞིང་རིག་པར་འགྱུར་བར་ཐལ། དེ་གཉིས་ཀྱི་གཟུང་བྱ་ཅིག་ཅར་ཡོད་པའི་ཕྱིར། གཉིས་པ་ནི། གྲལ་ཏེ། ཡུལ་ཡོད་ཙམ་གྱིས་བདེ་སྡུག་སྐྱེ་བ་མ་ཡིན་གྱི་ནང་གི་ཉེར་ལེན་ཡིད་ཀྱི་ཤེས་པ་ལ་ཡང་བལྟོས་ལ་
དེ་ཡང་དུས་གཅིག་ཏུ་གཉིས་ཀའི་ཉེར་ལེན་དུ་ཡོད་ན་སྡུག་བསྔལ་ལ་སོགས་པ་གཅིག་ཅར་དུ་འབྱུང་ཡང། ཡིད་ཤེས་གཅིག་པོ་དེ་ནི་དུས་གཅིག་ཏུ་བདེ་སྡུག་འགལ་བ་ཡི་ཉེར་ལེན་མིན་པར་འདོད་དོ་ཞེ་ན། རྒྱུ་མཚན་གང་གིས་ཡིད་ཀྱི་
རྣམ་པར་ཤེས་པ་དེ་ནི་ཆོས་ཅན། མི་ཤེས་པ་བེམ་པོ་ཡི་ཉེར་ལེན་གྱི་རྒྱུ་མ་ཡིན་པར་ཐལ། ཤེས་པ་ཡིན་པའི་ཕྱིར། བདག་པོའི་རྐྱེན་ཉིད་དུ་འགྱུར་བ་ཡིན་ནོ་ཞེ་ན། ཡིད་ཤེས་བདེ་སྡུག་གི་བདག་རྐྱེན་ཡིན་པའི་རྒྱུ་མཚན་གྱིས་དེ་གཉིས་
ཅིག་ཅར་མི་འབྱུང་བ་མ་ཡིན་པར་ཐལ། བདག་རྐྱེན་དེ་ནི་བདག་འབྲས་འགལ་བ་དག་ལའང་དུས་གཅིག་ཏུ་ཕན་པ་མཐོང་བའི་ཕྱིར། དེར་ཐལ། དཔེར་ན་སྣང་བ་ཉི་མའི་འོད་ཟེར་གཅིག་པུས་མཚན་མོ་རྒྱུ་བ་འུག་པ་དང། དེ་ལས་གཞན་

[277A]༄༅། །བའི་མི་ཡི་མིག་གི་དབང་པོའི་ཤེས་པ་དག་ལ་དུས་གཅིག་ཏུ་གཟུགས་མཐོང་བ་དང་མི་མཐུན་པ་དང། མཐུན་པའི་བདག་རྐྱེན་སོ་སོར་ཅིག་ཅར་བྱེད་པའི་ཕྱིར། ཅེས་པ་བཞིན་ནོ། །གཉིས་པ་དོན་རིག་ཏུ་བསྒྲུབ་པ་ནི་
གཟུགས་འཛིན་དབང་པོའི་མངོན་སུམ་གྱི་འཁོར་གྱི་བདེ་སོགས་ཆོས་ཅན། དོན་རིག་ཏུ་ཤལ། རང་ཉིད་ལ་འཕོས་ཤིང་གཏད་པའི་ཕྱི་རོལ་དོན་གྱི་རྣམ་པ་སྣང་བའི་བློ་མ་འཁྲུལ་བ་ཡིན་པ་དེའི་ཕྱིར། དོན་གྱི་རྣམ་པ་སྣང་བས་དོན་མྱོང་
བར་མི་འཐད་དེ། དེ་དོན་མ་ཡིན་པའི་ཕྱིར་ཅེ་ན། ཕྱི་རོལ་གྱི་དོན་ཤེས་པས་དངོས་སུ་མྱོང་བ་མིན་པར་ཐལ། དོན་གྱི་རྣམ་པ་དེ་མྱོང་བའི་ཕྱིར་ན་དེ་ལ་དོན་མྱོང་བར་འཇིག་རྟེན་ན་ཐ་སྙད་འདོགས་པའི་ཕྱིར། འོ་ན། དོན་དང་འབྲེལ་མེད་
དུ་འགྱུར་རོ་ཞེ་ན། རང་གི་བདག་ཉིད་རིག་པར་བྱེད་པའི་ཤེས་པ་འདི་དག་ནི་ཆོས་ཅན། དོན་མ་མྱོང་ན་དོན་དང་འབྲེལ་མེད་དུ་འགྱུར་བ་མ་ཡིན་པར་ཐལ། དོན་ལས་སྐྱེ་བ་ཅམ་དུ་ཟད་པའི་ཕྱིར། འཇིག་རྟེན་ན་ངས་དོན་མྱོང་ཞེས་དེན་མྱོང་པར་
བཏགས་ནས་བཤད་པའི་རྒྱུ་མཚན་ཡོད་དེ། དོན་གྱི་རྣམ་པའི་བདག་ཉིད་ཤེས་པ་དེ་དག་གི་རང་གི་བདག་ཉིད་དུ་གྱུར་པའི་འཛིན་རྣམ་དེས་མྱོང་བ་ལ་བཏགས་ནས་དོན་མྱོང་བར་བཤད་པ་ཡིན་པ་དེས་ནའི་ཕྱིར། དོན་དམིགས་པ་ཉིད་
དུ་འཇོག་པའི་རྒྱུ་མཚན་ཡོད་དེ། བློ་མ་འཁྲུལ་བ་དང་དོན་གྱི་རྣམ་པ་སྣང་བའི་སྒོ་ནས་དོན་ལ་སྒྲོ་འདོགས་གཅོད་ནུས་པའི་ཕྱིར། གཉིས་པ་ལ། བདེ་སོགས་ཕྱི་དོན་ཡིན་པ་དགག་པ་དང། སེམས་ཀྱི་བདག་ཉིད་དུ་གྲུབ་པའི། །དང་པོ་

[277B] རིགས་པ་སྔ་མས་དགག་པ་དང། རིགས་པ་གཞན་གྱིས་དགག་པའོ། །དང་པོ་ནི། གྲངས་ཅན་པ་འགའ་ཞིག་བདེ་སོགས་ཕྱི་རོལ་ན། དེ་ཙམ་ལྔའི་བདག་ཉིད་དུ་གནས་པ་ཉིད་དང། སེམས་མེད་པའི་བེམ་པོ་དང། ཤེས་པ་གཞན་གྱིས་གཟུང་བར་
བྱ་བ་ཡིན་ནོ་ཞེས་སྨྲ་སྟེ། གྲངས་ཅན་དེ་ཡི་ལུགས་ལ་ཡང་དབང་ཤེས་ཀྱིས་སྔོ་སོགས་དང་བདེ་སོགས་གཉིས་ཅིག་ཅར་ག་ཟུང་དོན་དུ་བྱས་ནས་འཛིན་པ་མི་རིགས་པར་ཐལ། དབང་པོའི་སེམས་ནི་ངེས་ཕྱིར་དང། ཞེས་སོགས་ཀྱི་ཉེས་པར་འགྱུར་
བའི་ཕྱིར། གཉིས་པ་ལ། རྟགས་ཀྱིས་དགག་པ་དང། དེའི་ལན་དགག་པའོ། །དང་པོ་ནི། སྔོ་སོགས་རྣམ་འགྱུར་གྱི་རང་བཞིན་ཡོན་ཏན་གསུམ་ཆ་མཉམ་པའི་གཙོ་བོ་ཡིན་པས། བདེ་སོགས་དང། སྔོ་སོགས་རང་བཞིན་གཅིག་ཡིན་པའི་ཕྱིར་
ཤེས་པ་གཅིག་གི་ཅིག་ཅར་འཛིན་ནོ་ཞེ་ན། སྔོན་པོ་དང་བདེ་བ་དེ་ཅི་ལྟར་ཡང་རང་བཞིན་ཐ་མི་དད་མ་ཡིན་པར་ཐལ། རྣམ་པ་ཐ་དད་དུ་སྣང་བ་ཙམ་གྱི་མ་འཁྲུལ་བའི་སེམས་ཀྱིས་རང་བཞིན་ཐ་དད་དུ་གཟུང་བར་བྱ་བ་ཡིན་པའི་ཕྱིར་
བདེ་སྡུག་ཆོས་ཅན། ཕྱི་རོལ་གྱི་ཡུལ་གཅིག་ལ་དམིགས་ནས་བློ་མ་འཁྲུལ་བ་ལ། སྔར་སིམ་ཞིང་དགའ་བར་སྨང་བ་གོམས་པ་ཡི་ཁྱད་པར་ལས་ཕྱིས་ཡོངས་སུ་གདུང་བའི་ཁྱད་པར་དུ་སྣང་བར་མི་འགྱུར་བར་ཐལ། ཕྱི་རོལ་གྱི་དོན་ཡིན་
པའི་ཕྱིར། དེས་ན་ཕྱི་རོལ་གྱི་དོན་མ་ཡིན་ཏེ། ཕྱིའི་ཡུལ་གཅིག་བུ་དེར་དམིགས་པར་ཁྱད་པར་ཡོད་པ་མིན་ཡང་བློ་མ་འཁྲུལ་བ་ལ་སིམ་གདུང་སོ་སོར་སྣང་བའི་ཕྱིར། གཉིས་པ་ལ། གལ་ཏེ། ཆེན་པོའི་མིང་གི་རྣམ་གྲངས་བློ་ཡང་

[278A]༄༅། །བདེ་སོགས་ཀྱི་བདག་ཉིད་ཡིན་པས་གོམས་པས་ཁྱད་པར་དུ་འགྱུར་བ་བློའི་བདག་ཉིད་ཡིན་གྱི། དེ་ཙམ་ལྔའི་བདག་ཉིད་ཀྱི་བདེ་སོགས་མ་ཡིན་པས་གོམས་པས་ཁྱད་པར་དུ་འགྱུར་བ་མཐོང་བས་དེ་ཙམ་ལྔའི་བདག་ཉིད་ཡིན་
པ་ཁེགས་ཀྱང་ཤེས་པར་མི་འགྲུབ་པས་ཇི་སྐད་བཤད་པ་རྣམས་མི་འགལ་ལོ་ཞེ་ན། ད་ནི་ཕྱི་རོལ་དེ་ཙམ་ལྔ་པོ་དེ་བདེ་སོགས་ཀྱི་བདག་ཉིད་ཡིན་ཞེས་ཅི་ལྟར་ཡང་ཚད་མས་རྟོགས་པ་མི་འཐད་པར་ཐལ། གོམས་པས་ཁྱད་པར་དུ་འགྱུར་
བའི་བདེ་སོགས་འདི་བློའི་བདག་ཉིད་ཡིན། དེ་མ་གཏོགས་པའི་བདེ་སོགས་དམིགས་རུང་མ་དམིགས་པས་ཁེགས་པའི་ཕྱིར། གལ་ཏེ་ཕྱི་རོལ་གྱི་དེ་ཙམ་ལྔ་བདེ་བའི་རང་བཞིན་ཡིན་ཏེ། བློའི་བདེ་བ་དང་གཟུང་འཛིན་ཡིན་པའི་ཕྱིར། ཁྱབ་
སྟེ། རིགས་ཐ་དད་དག་གཟུང་འཛིན་མ་ཡིན་པའི་ཕྱིར་རོ་ཞེ་ན། ཤེས་རིག་གི་སྐྱེས་བུ་ནི་ཆོས་ཅན། དེ་ཙམ་ལྔ་པོ་ཀུན་གྱི་འཛིན་བྱེད་དུ་མི་འགྱུར་བར་ཐལ། དེ་དག་དང་རིགས་ཐ་དད་པའི་ཕྱིར། འདོད་ན། དེ་དག་གི་ཟ་བ་པོ་ཉིད་ཡིན་པ་
ཉམས་པར་ཐལ། འདོད་པ་དེས་ནའི་ཕྱིར། རིགས་ཐ་དད་ལ་གཟུང་འཛིན་མི་རུང་བ་འགོག་པའི་རིགས་པ་འདིས་ནི་ཆོས་ཅན། རིགས་ཐ་དད་ལ་རྒྱུ་དང་འབྲས་བུ་མི་རུང་བ་ཡང་བསལ་ཏེ། དེ་ལ་ཡང་ཤས་རིག་གི་སྐྱེས་བུས་མ་ངེས་
པར་བསྟན་པའི་ཕྱིར། ཇི་ལྟར་ཞེ་ན། དེ་ཙམ་ལྔ་བདེ་བའི་རང་བཞིན་ཡིན་ཏེ། བློའི་བདེ་བ་དང་རྒྱུ་འབྲས་ཡིན་པའི་ཕྱིར། ཁྱབ་སྟེ། རིགས་ཐ་དད་རྒྱུ་འབྲས་སུ་མི་རུང་ངོ་ཞེ་ན། ཤེས་རིག་གི་སྐྱེས་བུ་དེ་ཙམ་ལྔ་དང་རྒྱུ་འབྲས་མ་ཡིན་

[278B] རིགས་ཐ་དད་པའི་ཕྱིར། འདོད་ན། དེ་དག་གཟུང་དོན་དུ་བྱེད་པའི་གཞན་རིག་མངན་སུམ་ཡིན་པ་ཉམས་སོ། །བློ་དང་དེ་ཙམ་ལྔ་ཆོས་ཅན། གཟུང་འཛིན་ཡིན་པའི་རྒྱུ་མཚན་གྱིས་རྒྱུ་དང་འབྲས་བུ་མ་ཡིན་པར་ཐལ། གཟུང་བ་དང་འཛིན་པ་
ཉིད་དུ་མེད་པའི་ཕྱིར། མ་གྲུབ་ན་གཉིས་ཀ་བམ་པོར་མཚུངས་པ་ཉམས་སོ། །གལ་ཏེ་དེ་གཉིས་རྣམ་པ་འཇོག་བྱེད་དང་བཞག་བྱ་ཡིན་པས་གཟུང་འཛིན་དུ་ཡོད་ལ། དེས་ན་རྒྱུ་འབྲས་ཀྱིང་ཡིན་ནི་ཞེ་ན། འོ་ན། སྐྱེས་བུ་དང་དེ་ཙམ་ལྔ་ཡང་རྒྱུ་
འབྲས་སུ་འགྱུར་བར་ཐལ། དེ་ཙམ་ལྔ་འཛིན་པ་དེ་ནི་གཞན་སྐྱེས་བུ་ལའང་ཡོད་པའི་ཕྱིར། འདོད་ན། རྒྱུ་དང་འབྲས་བུ་ལ་བེམ་པོས་ཁྱབ་པ་ཉམས་སོ། །མ་གྲུབ་ན། དེ་ཙམ་ལྔ་འཛིན་པའི་གཞན་རིག་མངོན་སུམ་ཡིན་པ་ཉམ་སོ། །
གཉིས་པ་ལ། སེམས་སུ་གྲུབ་པའི་དོན་བསྡུ་བ་དང། དེ་ལ་རྩོད་པ་སྤང་པའོ། །དང་པོ་ནི། བདེ་བ་དེ་ནི་ཆོས་ཅན། ནང་གི་བདག་ཉིད་དང་དེ་ཡང་སེམས་ཀྱི་བདག་ཉིད་ཡིན་ཏེ། རང་རིག་མངོན་སུམ་གྱི་མྱོང་བྱ་ཉིད་ཡིན་པའི་ཕྱིར། དེར་
ཐལ། ཤེས་པ་མ་ཡིན་པ་ཁོགས་ཤིང། མྱོང་བྱེད་དོན་གཞན་ཡང་པ་ཁེགས་པ་དེའི་ཕྱིར། དམ་བཅའ་སྔ་མས་གྲངས་ཅན་དང། ཕྱི་མས་རིགས་པ་ཅན་པ་ཁེགས་པའི་དོན་བསྡུས་སོ། །དེ་ལྟར་མིན་པར་དེ་ཙམ་ལྔའི་རང་བཞིན་ཡིན་
ཞིང། དེ་སྐྱེས་བུས་མྱོང་ན། ཤེས་རིག་གི་སྐྱེས་བུ་དེ་ནི་ཆོས་ཅན། བདེ་བའི་རང་བཞིན་དེ་ཙམ་ལྔ་པོ་དེ་ཡི་ཡུལ་གཟུང་དོན་དུ་བྱས་ནས་མྱོང་བ་མ་ཡིན་པར་ཐལ། དེ་ཙམ་ལྔ་པོ་གང་གི་རྣམ་པའི་རང་བཞིན་མྱོང་ཞིང་ཤར་བ་མ་ཡིན་པའི་

[279A]༄༅། །ཕྱིར། གཉིས་པ་ལ། བློ་མྱོད་རྫས་ཐ་དད་དགག། རྫས་ཐ་དད་འདྲེས་པས་མ་ཕྱེད་པའི་ལན་དགག་པ། སེམས་སེམས་བྱུང་ལ་མཚུངས་པ་སྤང་བའོ། །དང་པོ་ནི། གལ་ཏེ་དེ་ཙམ་ལྔ་པོ་དེའི་རྣམ་པའི་རང་བཞིན་ཤར་
བ་མ་ཡིན་པའི་མྱོང་བ་ཤེས་རིག་དེས། བློ་བེམ་པོ་ལ་གནས་པའི་ཕྱིར་རོལ་དེ་ཙམ་ལྔའི་བདེ་བའི་གཟུགས་བརྙན་དེ་རིག་པ་ལ་ཕྱི་རོལ་གྱི་བདེ་སོགས་རིག་གོ་སྙམ་དུ་བློ་དང་མྱོང་བ་གཉིས་གཅིག་ཏུ་འཁྲུལ་བ་ཡིན་ནེ་ཞེ་ན། ཤེས་བྱ་
ཆོས་ཅན། བློ་མྱོང་རྫས་ཐ་དད་མ་ཡིན་པར་ཐལ། ཡུལ་མངོན་སུམ་གྱི་རྣམ་པ་ཅན་དང། ལྐོག་གྱུར་དུ་དྲན་པའི་རྣམ་པ་ཅན་གྱི་མྱོང་བ་ཤེས་རིག་འདི་མ་གཏོགས་པ་དེ་ལས་རྫས་ཐ་དད་པའི་ཡུལ་གྱི་རྣམ་པ་ཅན་གྱི་བློ་གང་ཡང་
ཚད་མས་མ་མཐོང་བའི་ཕྱིར། དེར་ཐལ། ཡུལ་ཡིད་དུ་འོང་མི་འོང་དེ་དང་དེའི་དོན་ལ་བརྟེན་ནས་བདེ་བ་དང་སྡུག་བསྔལ་སོགས་མྱོང་བའི་མྱོང་བ་གཅིག་ཉིད་རང་རྒྱུད་ལ་འབྱུང་བར་འགྱུར་བར་མཐོང་གི་ཕྱི་རོལ་དང་མྱོང་བའི་བར་དུ་བློ་
རྫས་གཞན་མ་མཐོང་བའི་ཕྱིར། གཉིས་པ་ནི། ལྕགས་གོང་དམར་འབར་བར་གྱུར་པའི་ཚེ། ལྕགས་དང་མེ་གཉིས་རྫས་ཐ་དད་དུ་ཡོད་བཞིན་དུ་འདྲེས་ནས་མ་ཕྱེད་པ་བཞིན་དུ་བློ་མྱོང་གཉིས་ཀྱང་འདྲེས་པས་སོ་སོའི་རྣམ་པར་གཞན་
ལ་འདིའོ་ཞེས་དབྱེར་མེད་པ་ཡིན་གྱི། རྫས་ཐ་དད་དུ་མེད་པ་མ་ཡིན་ནོ་ཞེ་ན། དངོས་པོ་ཀུན་ལ་རྫས་ཐ་དད་དང། ཐ་དད་མ་ཡིན་པའི་རྣམ་གཞག་ཉམས་ནས་མི་འགྲུབ་པར་ཐལ། བློ་མ་འཁྲུལ་བས་རྫས་གཅིག་ཏུ་དམིགས་ཀྱང་རྫས་

[279B] དངོས་པོ་རྫས་ཐ་དད་དུ་སྒྲུབ་བྱེད་ཡང་དག་གིས་འགྲུབ་པ་མ་ཡིན་པར་ཐལ། བློ་མ་འཁྲུལ་བས་རྫས་གཅིག་ཏུ་མྱོང་བ་འདི་རྫས་གཅིག་གི་སྒྲུབ་བྱེད་མ་ཡིན་པའི་ཕྱིར། ཁྱབ་པར་ཐལ། བློ་མ་
འཁྲུལ་བས་རྫས་ཐ་དད་མེད་པར་མྱོང་བ་རྫས་གཅིག་གི་སྒྲུབ་བྱེད་ཡིན་ན། དེ་ལས་རྫས་གཅིག་ཏུ་མྱོང་བ་དེ་ལྟར་གང་མིན་པར་རྫས་ཐ་དད་དུ་མྱོང་བ་དེས་རྫས་ཐ་དད་ཅན་དུ་གྲུབ་པའི་ཕྱིར། རྫས་ཐ་དད་པའི་རྒྱབ་རྟེན་ཚད་མ་ཅི་ཡང་མེད་
པར་ཐལ། སྡུག་བསྔལ་དང། དཀར་པོ་སོགས་བློ་མ་འཁྲུལ་བ་ལ་རྫས་ཐ་དད་དུ་སྣང་ཡང་རྫས་ཐ་དད་མ་ཡིན་པའི་ཕྱིར། རྫས་ཐ་དད་མེད་པའི་རྒྱབ་རྟེན་ཚད་མ་ཅི་ཡང་མེད་པར་ཐལ། བློ་དང་མྱོང་བ་ནི། བློ་མ་འཁྲུལ་བ་ལ་རྫས་ཐ་དད་མེད་
པར་སྣང་ཡང་རྫས་ཐ་དད་ཡིན་པའི་ཕྱིར། གསུམ་པ་ནི། བློ་མྱོང་ཐ་དད་དུ་མ་དམིགས་པས་མེད་པར་འགྲུབ་ན། ཁྱེད་རང་སེམས་ཀྱི་འཁོར་དུ་སེམས་བྱུང་དུ་མ་ཅིག་ཅར་སྐྱེ་བར་ཁས་བླངས་པ་དང། དུས་འགའ་ཞིག་གི་ཚེ། བདེ་བ་ལྟ་
བུ་གཅིག་ལས་གཞན་མ་དམིགས་ཀྱང་མེད་པར་མི་འདོད་བཞིན་དུ་འདིར་ཡང་ཡིན་ནོ་ཞེ་ན། དུས་གཅིག་གི་ཚེ་བདེ་བ་ལྟ་བུའི་སེམས་བྱུང་གཅིག་ཆེས་གསལ་བས་བསྒྲིབས་ནས་ངེས་མ་ནུས་ན་ཡང་སེམས་བྱུང་ཐ་དད་དུ་མའི་རྣམ་
གཞག་གྲུབ་པ་ཡིན་པར་ཐལ། དེ་ལྟར་ན་ཡང་སེམས་ཀྱི་ཁྱད་པར་གྱི་རྒྱུན་དག་ལ་སེམས་བྱུང་དུ་མ་ཐ་དད་པར་མཐོང་བའི་ཕྱིར་དཔེར་ན། ཉིན་པར་ཉི་མའི་འོད་ཀྱིས་སྐར་མ་ཟིལ་གྱིས་མནན་ནས་མ་མཐོང་ཡང་ཡོད་པ་བཞིན་དུ་སེམས་

[280A]༄༅། །བྱུང་ཡང་ཡིན་ནོ། །དོན་བསྡུས་ན། སེམས་བྱུང་དུ་མ་ཡོད་ཀྱང་སྐབས་འགར་མ་མཐོང་བས་མེད་པར་མི་འགྲུབ་པ་ལྟར་བློ་མྱོང་རྫས་ཐ་དད་དུ་མ་མཐོང་བས་མེད་པར་མི་འགྲུབ་པའི་དཔེ་དོན་མི་མཚུངས་པར་ཐལ། སེམས་ཀྱི་
རྒྱུན་ལ་སེམས་བྱུང་དུ་མ་ཚད་མས་མཐོང། བློ་མྱོང་རྫས་ཐ་དད་དུས་ནམ་ཡང་ཚད་མས་མ་མཐོང་བའི་ཕྱིར། གཞུང་འདིས་སེམས་སེམས་བྱུང་རྫས་ཐ་དད་དུ་བསྟན་པ་ཡིན་ནོ། །ཞེས་ཟེར་བ་ནི། འབྲེལ་པ་ཅུང་ཟད་ཀྱང་མེད་ཅིང་
རིགས་པས་ཀྱང་མི་འཐད་དེ། དེ་ལྟར་ན། སེམས་བྱུང་ནང་ཕན་ཚུན་ཀྱང་རྫས་ཐ་དད་དུ་འགྱུར་བས་གཙོ་བོ་རྣམ་ཤེས་རྟོག་པ་གཅིག་སྐྱེས་པའི་ཚེ། འཁོར་དུ་སེམས་བྱུང་ཀུན་འགྲོ་ལྔ་ངེས་པར་སྐྱེ་བས་སྐྱེས་བུ་གཅིག་ལ་དུས་གཅིག་
ཏུ་རྟོག་པ་རྫས་ཐ་དད་དྲུག་སྐྱེ་བར་ཐལ་ལོ། །འདོད་མི་རིགས་ཏེ། དམིགས་རུང་མ་དམིགས་པས་ཁེགས་པའི་ཕྱིར་དང། རྟོག་གཉིས་ཅིག་ཅར་མཐོང་བ་མེད་པའི་སྒྲུབ་བྱེད་ལྟར་སྣང་དུ་འགྱུར་བའི་ཕྱིར། རྟོག་པ་རིགས་མཐུན་
གཉིས་ཅིག་ཅར་དུ་མི་སྐྱེ་བའི་དོན་ཡིན་གྱི། རིགས་མི་མཐུན་དུ་མ་ཅིག་ཅར་མི་སྐྱེ་བ་མ་ཡིན་ནོ་ཞེ་ན། རིགས་གཅིག་དང་ཐ་དད། རྣམ་ཤེས་དྲུག་ཏུ་ངེས་པའི་གཅིག་གི་ཡ་གྱལ་དུ་མཚུངས་བ་དང་མི་མཚུངས་པ་ལ་བྱེད་དམ། ཡུལ་
འདྲ་བ་དང་མི་འདྲ་བ་ལ་བྱེད། དང་པོ་ལྟར་ན། དམ་བཅའ་དེ་ཉིད་ཀྱིས་རྟོག་པ་དུ་མ་ཅིག་ཅར་སྐྱེ་བ་བཀག་སྟེ། ཚད་མ་རྣམ་ངེས་ལས། རྣམ་པར་རྟོག་པ་ཅན་ནི་ཡིད་ཀྱི་རྣམ་པར་ཤེས་པ་སྟེ། ཞེས་བཤད་པ་ལྟར་རྟོག་པ་ཡིན་ན་

[280B] དབང་ཤེས་རྟོག་པར་འདོད་པ་རིགས་པའི་ལམ་ལས་འདས་པའི་ཕྱིར་རོ། །ཕྱི་མ་ལྟར་ན། རིགས་པ་ཅན་པས་འདི་གཟུགས་འཛིན་པའོ་སྙམ་པའི་རྟོག་པ་དང། འདི་གཟུགས་སོ་སྙམ་པའི་རྟོག་པ་དབང་
ཤེས་གཉིས་ཅིག་ཅར་སྐྱེ་བར་ཁས་བླངས་པ་ལ། སློབ་དཔོན་གྱིས། རྟོག་གཉིས་ཅིག་ཅར་མཐོང་བ་མེད་པའི་གནོད་བྱེད་བཀོད་པ་ལྟར་སྣང་དུ་ཐལ། རྟོག་པ་དེ་གཉིས་ཀྱང་ཡུལ་ཐ་དད་པའི་ཕྱིར། འོག་ནས་རྣམ་ཤེས་རིགས་མཐུན་དུ་
མ་ཅིག་ཅར་མི་སྐྱེ་བའི་རྒྱུ་མཚན་དུ་རྟོག་པ་རྫས་ཐ་དད་རིམ་གྱིས་སྐྱེ་བར་མཐོང་གི། ཅིག་ཅར་སྐྱེ་བ་མ་མཐོང་བའི་སྒྲུབ་བྱེད་བཀོད་པ་ལྟར་སྣང་དུ་ཐལ་ཁྱོད་ལྟར་ན་དེའི་རྟགས་མི་འགྲུབ་པའི་ཕྱིར། གཙོ་བོའི་རྣམ་ཤེས་རིགས་
མཐུན་དུ་མ་ཅིག་ཅར་མི་འབྱུང་བའི་ཤེས་བྱེད་དུ། གཙོ་བོ་རྟོག་པ་དུ་མ་ཅིག་ཅར་མི་འབྱུང་བར་བརྗོད་པ་ཡིན་ནོ་ཞེ་ན། གཙོ་འཁོར་གྱི་རྟོག་པ་རྫས་ཐ་དད་དུ་མ་དུས་ཅིག་ཅར་དུ་ཡོད་ན་མངོན་སུམ་གྱིས་དམིགས་སུ་རུང་དམ་མི་རུང་
མི་རུང་ན། གཙོ་བོ་རྟོག་པ་གཅིག་ཁོ་ན་འདུག་ལ། འཁོར་རྟོག་པ་རྫས་ཐ་དད་དུ་མ་འདུག་གོ་སྙམ་དུ་གང་ལས་ངེས། དམིགས་རུང་ཡིན་ན་སྒྲ་ཙམ་ལ་མ་འཆེལ་བར་ཁ་ནང་དུ་ཕྱོགས་ལ། རྟོག་པ་རྫས་ཐ་དད་དུ་མ་དུས་ཅིག་ཅར་
སྦྲུལ་མགོའི་གདེངས་ཀ་ལྟར་འདུག་མི་འདུག་ལེགས་པར་བསམས་ན་དེ་མ་ཐག་ཤེས་པར་འགྱུར་རོ། །དེས་ན་སེམས་སེམས་བྱུང་རྫས་གཅིག་པ་དང་གཙོ་བོ་གཅིག་གི་འཁོར་སེམས་བྱུང་རྣམས་ཀྱང་རྫས་གཅིག་ཡིན་ནོ་
[281A]༄༅། །སེམས་སེམས་བྱུང་གི་ཁྱད་པར་ནི། ཡུལ་སོ་སོར་རྣམ་པར་རིག་པ་ཙམ་སེམས་ཡིན་ལ། ཡུལ་སོ་སོར་རྣམ་པར་རིག་པ་གཞིར་བྱས་ནས་བྱེད་ལས་ལ་སོགས་པ་ཅི་རིགས་པའི་ཁྱད་པར་གྱི་ཆས་བཞག་དགོས་པའི་བློའི་
ཆ་སེམས་བྱུང་ངོ། །དེ་ལྟར་དབུས་མཐའ་ལས། དེ་ལ་དོན་མཐོང་རྣམ་པར་ཤེས། །དེ་ཡི་ཁྱད་པར་སེམས་ལས་བྱུང། །ཞེས་པ་དང། འགྲེལ་པར་དོན་ཙམ་མཐོང་བ་ནི་རྣམ་པར་ཤེས་པའོ། །དེའི་ཁྱད་པར་ནི་སེམས་ལས་བྱུང་བའི། །
ཞེས་དང། དེའི་ཁྱད་པར་ཅམ་ཞེས་བྱ་བའི་སྒྲས་ནི་བྱེ་བྲག་སེལ་བའི་ཕྱིར་ཏེ། ངོ་བོ་ཙམ་དམིགས་ཀྱི་ཁྱད་པར་མ་དམིགས་སོ་ཞེས་བྱ་བའི་ཐ་ཚིག་གོ། ཞེས་གསུངས་པ་ལྟར་ཏེ། དཔེར་ན། ཡུལ་གཟུགས་སོ་སོར་རྣམ་པར་
རིག་པ་ཙམ་གཙོ་བོ་ཡིན་ལ། གཟུགས་སོ་སོར་རྣམ་པར་རིག་པ་གཞིར་བྱས་ནས། དེའི་སྟེང་དུ་ཁྱད་ཆོས་སེམས་ཡུལ་ལ་ཕྱོགས་པར་བྱེད་པའི་ཆ་སེམས་པ་ཡིན་པ་ནས། འདྲིས་པའི་ཡུལ་མི་བརྗེད་པའི་ཆ་དྲན་པ་ཡིན་པ་སོགས་
ཁ་ཅིག་བྱེད་ལས་ཀྱི་སྒོ་ནས་བཞག་པ་དང། ཁ་ཅིག་འཛིན་སྟངས་ཀྱི་ཆ་ནས་བཞག་པ་སོགས་སེམས་བྱུང་གི་མཚན་ཉིད་རྒྱས་པར་སྟོན་པའི་ཤིང་རྟ་ཆེན་པོའི་གཞུང་རྣམས་ལས་ཞིབ་ཏུ་བལྟས་ན་དེ་མ་ཐག་ཤེས་པར་འགྱུར་རོ། །
དོན་གྱི་ཁྱད་པར་སེམས་ལས་བྱུང། ཞེས་བསྟན་བཅོས་ཀྱི་ཚིག་ཀྱང་ལོག་པར་བཏོད་ནས། སྔོན་པོ་མཐོང་བ་ན་གཟུགས་མ་ཡིན་པ་ལས་ལོག་པ་དོན་གྱི་ངོ་བོ་དང། སྔོན་པོ་མ་ཡིན་པ་ལས་ལོག་པ་སོགས་དོན་གྱི་ཁྱད་པར་

[281B] ཕྱི་མ་ལ་ངེས་པ་འདྲེན་པའི་ཆ་སེམས་གྱུར་དུ་བྱེད་པ་དང། ཡང་དོན་གྱི་ངོ་བོ་དང་ཁྱད་པར་དེ་གཞིར་བཟུང་ནས་སེམས་སེམས་བྱུང་གི་ཁྱད་པར་དོན་གྱི་ངོ་བོ་རང་སྟོབས་ཀྱི་སྒོ་
ནས་རིག་མི་རིག་ལ་འཇོག་པ་སོགས་ནི། ཤིང་རྟ་ཆེན་པོའི་བཞེད་པ་ལེགས་པར་མ་རྟོགས་པའི་རྣམ་འགྱུར་རོ། །གཞུང་དག་པ་ལས། དེ་ཡི་ཁྱད་པར་སེམས་ལས་བྱུང། ཞེས་འབྱུང་གི་དོན་གྱི་ཁྱད་པར་ཞེས་མི་འབྱུང་བའི་ཕྱིར་
རོ། །འདི་དག་ནི། རྒྱས་པར་གཞན་དུ་བཤད་པར་བྱའོ། །བཞེ་པ་རྣལ་འབྱོར་མངོན་སུམ་ལ། སྤྱིའི་དོན་དང། ཚིག་དོན་སོ་སོར་བཤད་པའོ། །དང་པོ་ལ། མཚན་ཉིད་དང། མཚན་གཞིའི་དབྱེ་བ་དང། མཚན་གཞི་གྲུབ་པའོ། །དང་པོ་ན་
ཡང་དག་པའི་དོན་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་སྒོམ་པའི་སྟོབས་ཀྱིས་ཡང་དག་པའི་དོན་ལ་རྟོག་བྲལ་མ་འཁྲུལ་བའི་ཤེས་པ་ནི། སྦྱོར་ལམ་ཆོས་མཆོག་མན་ཆད་དུ་ཡང་དག་པའི་དོན་ལ་དམིགས་པའི་ཞི་
ལྷག་ཟུང་འབྲེལ་གྱི་ཏིང་ངེ་འཛིན་བསྒོམས་པས་ཆོས་མཆོག་གི་སྐབས་སུ་ཐོབ་པའི་ཏིང་ངེ་འཛིན་དེའི་བདག་པོ་ལས་མཐོང་ལམ་སྐད་ཅིག་དང་པོའི་ཡང་དག་པའི་དོན་མངོན་སུམ་དུ་རྟོགས་པའི་ལྷག་མཐོང་གི་ཡེ་ཤེས་སྐྱེ་བ་ལྟ་བུའོ། །
ཆོས་མཆོག་གི་དུས་ཀྱི་ཡང་དག་པའི་དོན་རྟོགས་པའི་ལྷག་མཐོང་རང་གི་རིགས་འདྲ་ཕྱི་མའི་ཉེར་ལེན་ཡིན་ཡང། ཟུང་འབྲེལ་གྱི་ཏིང་ངེ་འཛིན་ལྷག་མཐོང་ཕྱི་མའི་བདག་པོའི་རྐྱེན་དུ་འགྱུར་པ་ཡིན་ནོ། །ཡང་ན། ཞི་གནས་ཁྱད་པར་ཅན་

[282A]༄༅། །གྱི་ཏིང་ངེ་འཛིན་གྱི་བདག་པོ་ལས་ཡང་དག་པའི་དོན་རྟོགས་པའི་ལྷག་མཐོང་འབྱུང་བ་ཡིན་ནོ། གཉིས་པ་ནི། ཉན་ཐོས་དང་རང་སངས་རྒྱས་དང། ཐེག་པ་ཆེན་པོ་པ་དང། འཕགས་པ་གསུམ་གྱི་བདག་མེད་མངོན་
སུམ་དུ་རྟོགས་པའི་ཡེ་ཤས་སོགས་སོ། །གསུམ་པ་ནི། སྡུག་བསྔལ་མི་རྟག་སོགས་སུ་སྒམ་པའི་རྣལ་འབྱོར་པ་ཆོས་ཅན། གོམས་བྱེད་ཀྱི་ཡན་ལག་དང་མ་བྲལ་ན་མི་རྟག་སོགས་གསལ་བར་སྣང་བའི་ཡེ་ཤེས་ངེས་པར་
འབྱུང་སྟེ། རྟེན་བརྟེན་གོམས་པའི་རྩོལ་བ་རེ་རེས་ཀྱང་མི་རྟག་སེགས་ཀྱི་བློ་རིགས་འདྲ་དུ་མ་བསྐྱེད་པ་མཐོང་བའི་ཕྱིར། ཅེས་མཐའ་གཞན་འགོག་པའི་རིགས་པས་བསྒྲུབ་པར་མཛད་དོ། །སྔོན་གྱི་མཁས་པ་ཁ་ཅིག། སློབ་
དཔོན་གྱིས། ཇི་ལྟ་བ་མཁྱེན་པའི་ཀུན་མཁྱེན་དངོས་པོ་སྟོབས་ཞུགས་ཀྱིས་སྒྲུབ་པའི་རིགས་པ་གསུངས་ཀྱང་ཇི་སྙེད་པ་མཁྱེན་པའི་ཀུན་མཁྱེན་དངོས་སྟོབས་ཀྱིས་སྒྲུབ་པའི་རིགས་པ་མ་གསུངས་ཞེས་འཆད་པ་མི་
འཐད་དེ། ཇི་སྙེད་པ་ཙམ་མཁྱེན་པའི་ཀུན་མཁྱེན་དང། དེ་གཉིས་སྒྲུབ་ནུས་སུ་མཚུངས་ཤིང་དེ་སྒྲུབ་པའི་ཚུལ་དོན་གྱིས་གོ་བར་ལེའུ་གཉིས་པར་གསུངས་པའི་ཕྱིར་རོ། །གཉིས་པ་ལ། རྣལ་འབྱོར་མངོན་སུམ་གྱི་མཚན་
གཞི་དང། མཚན་ཉིད་དང། རྟོག་བྲལ་གྱི་དོན་བྱེ་བྲག་ཏུ་བཤད་པའོ། །དང་པོ་ནི། སྔར་ལེའུ་གཉིས་པར་བཤད་པའི་རྣལ་འབྱོར་བའི་རྒྱུད་ཀྱི་བདེན་བཞིའི་གནས་ལུགས་མངོན་སུམ་དུ་རྟོགས་པའི་ཤེས་པ་དེ་དག་ཆོས་ཅན་

[282B] ཡང་དག་པའི་དོན་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་དེ་མཐོང་ལམ་མ་ཐོབ་གོང་དུ་སྒོམ་པའི་སྟོབས་ལས་བྱུང་ཞིང། ཡང་དག་པའི་དོན་ལ་རྟོག་བྲལ་མ་
འཁྲུལ་བའི་ཤེས་པ་ཡིན་པའི་ཕྱིར། འདི་ནི། རྣལ་འབྱོར་རྣམས་ཀྱི་བླ་མས་བསྟན། །མ་འདྲེས་པ་ཡི་དོན་ཙམ་མཐོང། །ཞེས་རྣལ་འབྱོར་རྣམས་ཀྱི་བླ་མ་སངས་རྒྱས་བཅོམ་ལྡན་འདས་ཀྱིས་བདེན་བཞིའི་གནས་ལུགས་བསྟན་
པ་དེ་ཉིད་སྒྲ་དང་མ་འདྲེས་པར་མངོན་སུམ་དུ་མཐོང་བའི་ཡེ་ཤེས་དེ་ཉིད་རྣལ་འབྱོར་མངོན་སུམ་དུ་བསྟན་པའི་དོན་འཆད་པ་ཡིན་ནོ། །གཉིས་པ་ལ། རྟོག་བྲལ་གྱི་དོན་དང། མ་འཁྲུལ་པའི་དོན་ཏོ། །དང་པོ་ལ། རྒྱས་པར་བཤད་
པ་དང། དབང་བསྡུ་བའོ། །དང་པོ་ནི། རྣལ་འབྱོར་མངོན་སུམ་ཆོས་ཅན། རྟོག་པའི་དྲ་བ་རྣམ་པར་བསལ་བ་ཡིན་ཏེ། རང་ཡུལ་གསལ་བ་ཉིད་དུ་སྣང་བའི་ཤེས་པ་ཡིན་པས་སོ། །དེའི་དཔེ་ནི། འདོད་ཆགས་དང། འཇིགས་པ་དང་
བུ་ཤི་པའི་མྱ་ངན་གྱིས་བརླམས་པ་དང། རྐུན་པོ་རྨི་བ་སོགས་གོམས་པ་ལས་གསལ་སྣང་འབྱུང་སྟེ། རྐྱེན་དེ་རྣམས་ཀྱིས་བསླད་པ་མདུན་ན་གནས་པ་བཞིན་དུ་གོམས་ཡུལ་ཡང་དག་པ་མ་ཡིན་པ་གསལ་བར་མཐོང་བར་
འགྱུར་བའི་ཕྱིར། རང་ཡུལ་གསལ་བར་སྣང་བའི་ཤེས་པ་ཡིན་ན། རྟོག་བྲལ་ཡིན་པས་ཁྱབ་པར་ཐལ། རྣམ་པར་རྟོག་པ་དང་རྗེས་སུ་འབྲེལ་ཞིང་རྟོག་པའི་བློ་ཡིན་ན་དོན་གསལ་བར་སྣང་བ་ཅན་མ་ཡིན་པས་ཁྱབ་པའི་ཕྱིར་

[283A]༄༅། །རྨི་ལམ་ན་རྟོག་པ་ལ་ཡུལ་གསལ་བར་སྣང་བ་མ་ཡིན་ནམ་ཞེ་ན། རྨི་ལམ་ན་ཡང་འདས་པ་དྲན་པའི་རྟོག་པ་དེ་རང་ཡུལ་གསལ་བར་སྣང་བ་མ་ཡིན་པར་ཐལ། གསལ་སྣང་དེ་འདྲའི་དོན་ལྡན་མིན་པར་མི་གསལ་པར་དྲན་
བའི་ཕྱིར། བྱེ་བྲག་སྨྲ་བ་ན་རེ། ཚད་མས་གྲུབ་པའི་དོན་གོམས་པ་ལས་གསལ་སྣང་འབྱུང་ཡང་ ཕྱིན་ཅི་ལོག་གི་དོན་གོམས་པ་ལས་གསལ་སྣང་འབྱུང་བ་མི་འཐད་དེ། གོམས་པས་དེ་ལ་ངོ་བོ་སྣང་རྒྱུ་ཅི་ཡང་མེད་པའི་ཕྱིར་རོ་ཞེ་
ན། ཕྱིན་ཅི་ལོག་གི་དོན་གོམས་པས་གསལ་སྣང་འབྱུང་སྟེ། མི་གཙང་བ་དང། ཟད་པར་ས་ལ་སོགས་པ་ཡང་དག་པ་མིན་པའང་བསྒོམ་པ་ཡི་སྟོབས་ཀྱིས་སྤྲུལ་ཞིང་བསྐྱེད་པའི་ཤེས་པའང་རྟོག་མེད་དང། གསལ་བར་སྣང་བ་ཅན་
དུ་མཐོང་པའི་ཕྱིར། དང་སྒྲ་སྨོས་པ་ནི། ལོག་རྟོག་དགག་པའི་རིམ་པ་ལ་བལྟོས་པའོ། །གཉིས་པ་ནི། གོམས་པའི་བློ་ཐམས་ཅད་བསྒོམ་པ་ཡོངས་སུ་རྫོགས་པ་ན་ཡུལ་དེ་གསལ་ལ་མི་རྟོག་པའི་བློ་འབྲས་བུར་འབྱུང་བ་ཅན་ཡིན་ཏེ་
མི་རྟག་སོགས་ཡང་དག་པ་དང། ཀེང་རུས་སོགས་ཡང་དག་པ་མ་ཡིན་པའི་དོན་གང་དང་གང་ཤིན་ཏུ་སྒོམ་པར་གྱུར་པས་བསྒོམ་པ་རྫོགས་པ་ན་གསལ་སྣང་འབྱུང་བའི་ཕྱིར། དེར་ཐལ། གོང་དུ་བསྒྲུབ་པ་དེའི་ཕྱིར། དེ་ལ་
སྔར་ལེའུ་གཉིས་པར་བཤད་པའི་བདེན་བཞིའི་གནས་ལུགས་ཀྱི་དངོས་པོ་མངོན་སུམ་དུ་མཐོང་བ་བཞིན་དུ། ཀུན་མཁྱེན་ཡེ་ཤེས་ཆོས་ཅན། རྣལ་འབྱོར་མངོན་སུམ་ཚད་མར་འདོད་དེ། ཡང་དག་པའི་དོན་གང་ཡིན་

[283B] ལྷག་མ་མི་སྡུག་པ་སྒོམ་པའི་བློ་ཆོས་ཅན། ཡུལ་གསལ་བར་སྣང་ཡང་རྣལ་འབྱོར་མངོན་སུམ་མ་
ཡིན་ཏེ། ཉེ་བར་བསླད་ཅིང་བསླུ་བའི་ཤེས་པ་ཡིན་པའི་ཕྱིར། གསུམ་པ་ལ། རྟོག་པ་ངོས་གཟུང་བ་ནི། སྒྲའོ་སྙམ་པའི་བློ་ཆོས་ཅན། ཁྱོད་རྟོག་པ་ཡིན་ཏེ། སྒྲའི་དོན་སྤྱི་གཟུང་ཡུལ་དུ་བྱེད་པའི་ཤེས་པ་ཡིན་པའི་ཕྱིར། ཁྱབ་པར་ཐལ་
ཤེས་པ་གང་ཡུལ་གང་ལ་བལྟོས་ནས། དེའི་སྒྲ་སྤྱི་དང་དོན་སྤྱི་གཟུང་ཡུལ་དུ་བྱས་ནས་འཛིན་པའི་ཤེས་པ་དེ་ནི་ཡུལ་དེ་ལ་རྟོག་པ་ཡིན་པས་ཁྱབ་པའི་ཕྱིར། རྟོག་པྲལ་གྱི་དོན་ལ། མཐའ་དཔྱད་པ་དང། ཚིག་དོན་ཏོ། །དང་པོ་ནི། གང་
དག་ཤེས་པ་གང་ཡིན་རང་གི་ངོ་བོ་ལ་རང་རིག་མངོན་སུམ་དུ་འདོད་པ་ནི་མི་འཐད་དེ། དཔེར་ན། སྒྲ་མི་རྟག་རྟོགས་ཀྱི་རྗེས་དཔག་ལྟ་བུ་རང་གི་ངོ་བོ་ལ་མངོན་སུམ་ཞེས་པ་དེ་རང་གི་ངོ་བོ་འཛིན་པའི་རྣམ་པ་དེ་རྗེས་དཔག་ལ་
མངོན་སུམ་དུ་སྣད་ཞིང། རྗེས་དཔག་ཀྱང་དེ་ལ་མངོན་སུམ་དུ་འགྱུར་བ་ཡིན་ནམ། ཡང་ན་རང་གི་ངོ་བོ་གཟུང་བའི་རྣམ་པ་ལ་མངོན་སུམ་ཡིན་ནམ། ཡང་ན། གཟུང་རྣམ་ཡང་མིན་པའི་རྗེས་དཔག་གི་ངོ་བོ་གཞན་ཞིག་ཡོད་པ་དེ་ལ་
མངོན་སུམ་ཡིན། ཕྱི་མ་མི་འཐད་པ་ནི་རྟོགས་པར་སླ་ལ། དང་པོ་ལྟར་ན། རྗེས་དཔག་དེ་ཆོས་ཅན། ཁྱོད་ཁྱོད་རང་གི་གཟུང་བའི་རྣམ་པ་དེ་ལ་མངོན་སུམ་དུ་ཐལ། ཁྱོད་ཁྱོད་རང་གི་འཛིན་རྣམ་ལ་མངོན་སུམ་གང་ཞིག། དེ་གཉིས་

[284A]༄༅། །ཡུལ་དང། དུས་དང་ངོ་བོ་གང་ལ་བལྟོས་ཀྱང། ཁྱབ་མཉམ་གྲུབ་སྡེ་རྫས་གཅིག་ཡིན་པའི་ཕྱིར། ཁྱབ་པ་མེད་ན། དོན་གྱི་རང་གི་ངོ་བོ་གཅིག། ཅེས་པའི་རིགས་པ་ལ་ཁྱད་པར་ཅི་ཙམ་ཡོད་པ་དེ་ཙམ་འདི་ལ་
ཡང་ཡོད་དོ། །འདོད་ན། རྟོག་བྲལ་དུ་ཐལ་ལོ། །གཉིས་པ་ལྟར་ན། ཡང་ཉེས་པ་དེ་ཉིད་དུ་འགྱུར་རོ། །ཡང་ཁ་ནང་བལྟ་ལ་རང་རིག་མངོན་སུམ་དང། ཕྱིར་བལྟ་ལ་རྗེས་དཔག་ཡིན་ནོ་ཞེ་ན། དེའི་དོན། ཁ་ནང་བལྟའི་ཆ་རང་རིག་
མངོན་སུམ་དང། ཕྱིར་བལྟའི་ཆ་རྗེས་དཔག་ཡིན་ནོ། །ཞེས་པའི་དོན་ཡིན་ན། དེ་སྐད་སྨྲ་བར་རིགས་ཀྱི། ཕྱིར་བལྟ་ཐམས་ཅད་ནང་དུ་བལྟས་པ་ཡིན་ནོ་ཞེས་སྨྲ་བར་མི་རིགས་སོ། །ཁོ་བོ་ཅག་གིས་དེ་སྐད་མ་སྨྲས་སོ་ཞེ་ན། ཁ་ཕྱིར་
བལྟའི་ཤེས་པ་ཐམས་ཅད་ཀྱང་རང་གི་ངོ་བོ་འཛིན་རྣམ་ལ་རང་རིག་མངོན་སུམ་ཡིན་པ་ཉམས་སོ། །ཡང་རྗེས་དཔག་གིས་ཁ་ཕྱི་ནང་དུ་རིམ་གྱིས་བལྟ་བ་ཡིན་ནམ། ཅིག་ཅར་བལྟ་བ་ཡིན། དང་པོ་ལྟར་ན། ཁ་ནང་དུ་མི་བལྟ་བའི་
ཤེས་པ་ཅུང་ཟད་ཅིག་ཡོད་པའམ། ཤེས་པ་རྟག་པ་ཁས་ལེན་དགོས་པར་འགྱུར་རོ། །གཉིས་པ་ལྟར་ན་ཡང། རང་གི་གཟུང་རྣམ་དང་འཛིན་རྣམ་གཉིས་ཀ་གསལ་བར་སྣང་ན་རྟོག་བྲལ་གྱི་ཉེས་པ་དེ་ཉིད་དུ་འགྱུར་
རོ། །འཛིན་རྣམ་གསལ་བར་སྣང། གཟུང་རྣམ་མི་གསལ་བར་སྣང་ངོ་ཞེ་ན། རྗེས་དཔག་དེ་ཉིད་རྟོག་པ་ཡང་ཡིན་ལ། རྟོག་མེད་ཀྱང་ཡིན་ནོ་ཞེས་ཁས་བླངས་པ་ལ་གནོད་བྱེད་དྲི་ཟའི་རྒྱལ་པོས་ཀྱང་བརྗོད་མི་ནུས་སོ། །ཡང་

[284B] དབང་པོའི་སེམས་ནི་ངེས་ཕྱིར་དང། ཞེས་གཟུགས་ལ་སོགས་པ་ཁོ་ནའི་ཡུལ་ཅན་དུ་བཤད་པ་དང་འགལ་ལོ། །དེ་ཆོས་ཅན། རང་གི་ངོ་བོ་
འཛིན་རྣམ་དེ་མངོན་སུམ་དུ་རྟོགས་པར་ཐལ། དེ་ལ་རང་རིག་མངོན་སུམ་ཚད་མ་ཡིན་པའི་ཕྱིར། འདོད་ན། འཛིན་རྣམ་གཞལ་བྱ། གཟུང་རྣམ་ཚད་མ། རང་རིག་འབྲས་བུ། ཞེས་ཚད་འབྲས་ཀྱི་རྣམ་གཞག་ཕྱིན་ཅི་ལོག་ཏུ་ཁས་
ལེན་དགོས་པར་འགྱུར་རོ། །དེས་ན། ཤེས་པ་ཀུན་གྱི་འཛིན་པའི་རྣམ་པ་རང་རིག་མངོན་སུམ་ཡིན་ལ། དེ་རྟོག་པ་དང་རྟོག་མེད་ཀྱི་གཟུང་རྣམ་ལ་ཕར་མངོན་སུམ་དུ་འགྱུར་བ་ཡིན་གྱི་ཁ་ཕྱིར་བལྟའི་ཤེས་པ་འཛིན་རྣམ་ལ་ཚུར་
མངོན་སུམ་དུ་འགྱུར་བ་ག་ལ་སྲིད། འོ་ན། རྗེས་དཔག་གི་འཛིན་རྣམ་ལ་དེའི་གཟུང་རྣམ་གསལ་བར་སྣང་བར་ཐལ། དེ་གཟུང་རྣམ་ལ་མངོན་སུམ་ཡིན་པའི་ཕྱིར་ཅེ་ན། འདོད་པ་ཡིན་ནོ། །འོ་ན་རྟོག་པའི་གཟུང་རྣམ་མ་ཡིན་
པར་ཐལ། གསལ་བར་སྣང་བའི་ཕྱིར་ཅེ་ན། རྗེས་དཔག་དེ་ཉིད་ལ་གསལ་བར་སྣང་བའི་ཕྱིར་ཅེ་ན་ནི་རྟགས་མ་གྲུབ་ལ། དེ་མྱོང་རང་རིག་མངོན་སུམ་ལ་གསལ་བར་སྣང་བའི་ཕྱིར་ཅེ་ན། ཁྱབ་པ་མེད་དེ། རྟོག་པའི་གཟུང་རྣམ་
རྟོག་པ་ལ་མི་གསལ་བར་སྣང་བས། དེ་གསལ་བར་སྣང་བའི་བློ་མི་སྲིད་པ་སུས་ཀྱང་སྒྲུབ་མི་ནུས་སོ། །ཁྱོད་རང་ལྟར་ན། རྟོག་པའི་གཟུང་རྣམ་མྱོང་བའི་རང་རིག་མངོན་སུམ་མི་སྲིད་ན། དེ་བེམ་པོར་ཁས་བླངས་པ་ལ་གནོད་

[285A]༄༅། །པ་ཅུང་ཟད་ཀྱང་མེད་ལ། སྲིད་ན་དེ་ཉིད་ལ་གསལ་བར་སྣང་བས་ཁྱོད་རང་ལ་ཡང་རྟོག་པའི་གཟུང་རྣམ་མ་ཡིན་པར་ཐལ་བའི་ཉེས་པར་ཅིས་ཏེ་མི་འགྱུར། དེས་ན། རིགས་པ་དང་བྲལ་བའི་དོན་ཁས་བླང་བར་མི་བྱའོ། །
གཉིས་པ་ནི། ཤེས་པའི་ཐུན་མོང་མ་ཡིན་པའི་རང་གི་ངོ་བོ་འཛིན་རྣམ་ཆོས་ཅན། སྒྲ་དོན་གཟུང་ཡུལ་དུ་བྱས་ནས་འཛིན་པ་མ་ཡིན་ཏེ། ཁ་ནང་ཁོ་ནར་ཕྱོགས་པ་དེ་ཡིན་པའི་ཕྱིར། འཛིན་པའི་རྣམ་པ་དེ་ལ་ཤེས་པ་ཀུན་
མངོན་སུམ་དུ་སྣང་བ་ཡིན་ཏེ། དེས་ཤེས་པ་ཀུན་གྱི་སྒྲ་དོན་མི་འཛིན་པར་ཤེས་པ་དེ་ཉིད་གཟུར་ ཡང་ན། བྱེ་བྲག་ཏུ་བཀར་ནས་རྟོག་པའི་གཟུང་རྣམ་ཆོས་ཅན། ཁྱོད་
རང་མྱོང་བའི་འཛིན་རྣམ་ཞས་བསྙད་པའི་རང་རིག་མངོན་སུམ་དེ་ལ་ཁྱོད་མངོན་སུམ་དུ་སྣང་བ་ཡིན་ཏེ། དེས་ཁྱོད་ཀྱི་སྒྲ་དོན་འཛིན་པ་མ་ཡིན་པར་ཁྱོད་ཀྱི་རང་མཚན་གྱི་ངོ་བོ་གཟུང་ཡུལ་དུ་བྱས་ནས་འཛིན་པ་དེའི་ཕྱིར། གཉིས་
པ་མངོན་སུམ་ལྟར་སྣང་ལ། ལྟར་སྣང་གི་དབྱེ་བ་དང། ཕྱེ་བའི་དགོས་པའོ། །དང་པོ་ནི། སློབ་དཔོན་ཕྱོགས་གླང་གིས། ལྟར་སྣང་བདུན་དུ་བཤད་དེ། འཁྲུལ་དང་ཀུན་རྫོབ་ཤེས་པ་དང། རྗེས་དཔག་རྗེས་སུ་དཔག་ལས་བྱུང། །
དྲན་དང་མངོན་འདོད་ཅེས་བྱའོ། །མངོན་སུམ་ལྟར་སྣང་རབ་རིབ་བཅས། །ཞེས་སོ། །དེ་ལ་མངོན་སུམ་ལྟར་སྣང་རྣམ་པ་གཉིས་ཏེ། རྟོག་པ་དང་བཅས་པ་དང། རྟོག་པ་མེད་པའོ། །རྟོག་པ་ལ་དྲུག་སྟེ། སྨིག་རྒྱུ་ལ་ཆུར་འཛིན་ལྟ་

[285B] རིགས་རྒྱུན་ལ་རྟོག་པའི་བློ་ལྟ་བུ་ཀུན་རྫོབ་པའི་ཤེས་པ་དང། རྟགས་འཛིན་པ་རྗེས་དཔག་དང། རྟགས་ཅན་འཛིན་པ་རྗེས་སུ་དཔག་པ་ལས་བྱུང་བ་དང། འདས་པའི་དོན་དྲན་པ་དང། མ་འོངས་པའི་
དོན་མངོན་པར་འདོད་པའོ། །རྟོག་པ་མེད་པ་ནི་གཅིག་སྟེ། རབ་རིབ་སོགས་ཀྱིས་བསླད་པའི་ཤེས་པའོ། །རྣམ་འགྲེལ་མཛད་པ་ལྟར་ན། མངོན་སུམ་ལྟར་སྣང་ཆོས་ཅན། རྣམ་པ་གཞི་ཡོད་དེ། རྟོག་པའི་ཤེས་པ་རྣམ་པ་གསུམ་
དང། རྟེན་དབང་པོ་བསླད་པ་ལས་བྱུང་བ་ཅན། རྟོག་པ་མེད་པ་གཅིག་ཡོད་པ་ཡིན་པའི་ཕྱིར། གཉིས་པ་ལ། རྟོག་པ་མངོན་སུམ་ལྟར་སྣང་གསུམ་དུ་ཕྱེ་བའི་དགོས་པ། རྟོག་མེད་ལྟར་སྣང་ལོགས་སུ་བཀར་བའི་དགོས་པའོ། །
དང་པོ་ལ། མདོར་བསྟན་དང། རྒྱས་བཤད་དོ། །དང་པོ་ནི། འཁྲུལ་པའི་ཤས་པ་དང། ཀུན་རྫོབ་པའི་ཤེས་པ་གཉིས་རྟོག་པ་མངོན་སུམ་ལྟར་སྣང་དུ་བཤད་པ་ལ་དགོས་པ་ཡོད་དེ། དེ་གཉིས་དབང་པོ་ལས་སྐྱེས་པའི་ཤེས་པ་མ་
ཡིན་པར་གྲུབ་པའི་དོན་དུ་བཤད་པའི་ཕྱིར། དེ་གཉིས་དབང་སྐྱེས་མ་ཡིན་པར་བསྒྲུབ་པ་ལ་དགོས་པ་ཡོད་དེ། ཁ་ཅིག་དེར་འཁྲུལ་པ་མཐོང་བས་དེ་ལྡོག་པའི་ཆེད་ཡིན་པའི་ཕྱིར། འཁྲུལ་པ་ཇི་ལྟར་མཐོང་ཞེ་ན་རིགས་པ་ཅན་པས་
མངོན་སུམ་གྱི་མཚན་ཉིད་དུ་དབང་པོ་དང་དོན་ཕྲད་པ་ལས་བྱུང་བའི་ཤེས་པ་མ་འཁྲུལ་པ་མེད་པ་ངེས་པའི་བདག་ཉིད་ཅེས་སྨོས་ནས་ཟླ་བ་གཉིས་སྣང་གི་ཤེས་པ་སོགས་མངོན་སུམ་ཡིན་པ་བཅད་པའི་ཆེད་དུ་དབང་དོན་ཕྲད་

[286A]༄༅། །པ་སྨོས་ལ། སྨིག་རྒྱུ་ལ་ཆུར་འཛིན་ལྟ་བུ་དེས་གཅོད་མི་ནུས་པར་མཐོང་ནས་འཁྲུལ་པ་མེད་པ་སྨོས་སོ། །རྗེས་དཔག་སོགས་བཞི་མངོན་སུམ་མ་ཡིན་པར་གྲུབ་ཀྱང་མངོན་སུམ་ལྟར་སྨད་དུ་བརྗོད་པ་ནི་ཆོས་ཅན་
དགོས་པ་ཡོད་དེ། སྔ་མ་གཉིས་མངོན་སུམ་ལྟར་སྣང་ཉིད་དུ་སྒྲུབ་པའི་མཐུན་དཔེར་བྱ་བའི་ཆེད་ཡིན་པའི་ཕྱིར། མདོ་མཛད་པས། རྟོག་པ་མངོན་སུམ་ལྟར་སྣང་དྲུག་ཏུ་ཕྱེ་བ་རྣམ་འགྲེལ་མཛད་པས་སྡེ་ཚན་གཉིས་སུ་བསྡུས་
པ་ལ་དགོས་པ་ཡོད་དེ། དབང་ཤེས་མ་ཡིན་པར་སྒྲུབ་པའི་རྩོད་གཞི་དང་མཐུན་དཔེ་གཉིས་སུ་འདུས་པར་བསྟན་པའི་ཆེད་ཡིན་པའི་ཕྱིར། ཡང་གསུམ་དུ་བསྡུས་པ་ལ་དགོས་པ་ཡོད་དེ། དབང་ཤེས་མེ་ཡིན་པར་
སྒྲུབ་པའི་རྩོད་གཞི་རིགས་མི་འདྲ་བ་གཉིས་ཡོད་པར་བསྟན་ནས། ལྷག་མ་བཞི་ཀ་དེའི་མཐུན་དཔེར་རིགས་གཅིག་པར་ཤེས་པའི་ཆེད་ཡིན་པའི་ཕྱིར། གཉིས་པ་ནི། བརྡའི་རྟེན་ཅན་གྱི་རྟོག་པ་དང། དོན་གཞན་ལ་སྒྲོ་
འདོགས་པའི་རྣམ་པར་རྟོག་པ་དག་ཆོས་ཅན། དུས་འགའ་ཞིག་གི་ཚེ་དབང་ཤེས་སུ་འཁྲུལ་བའི་རྒྱུ་ཡོད་པ་ཡིན་ཏེ། དོན་རང་མཚན་འཛིན་པའི་མངོན་སུམ་དང། ཡུལ་དུས་ཉེ་བར་འཇུག་པ་ཅན་ཉིད་ཡིན་པས་དེ་ལྟར་
འཁྲུལ་བའི་ཕྱིར། དཔེ་རྟོག་པར་བསྟན་པ་ནི། ཇི་ལྟར་ཡུལ་ལྐོག་ཏུ་གྱུར་པའི་དོན་ཅན་དྲན་པ་དང། མངོན་འདོད་ལ་སོགས་པའི་རྟོག་པ་བཞི་པོ་འདི་ཆོས་ཅན། ཡུལ་མངོན་སུམ་དུ་གྱུར་པའི་དོན་ལ་གཟུང་དོན་གྱི་ཚུལ་

[286B] རང་ཡུལ་འཛིན་པ་བརྡ་ལ་བལྟོས་པའི་དང་ཚུལ་ཅན་གྱི་བློ་ཡིན་པའི་ཕྱིར། བརྡ་ལ་བལྟོས་ན་རྟོག་པ་ཡིན་པར་ཐལ་བ་ཁོ་བོ་ཡང་འདོད་དོ་ཞེ་ན། དཔེ་དེ་ལྟར་སྨིག་རྒྱུ་ལ་
ཆུར་འཛིན་གྱི་ཤེས་པ་དང། བུམ་པ་ལ་སོགས་པའི་ཚོགས་པ་དག་ལ་རྟོག་པའི་ཤེས་པ་དེ་ཡང་ནི་ཆོས་ཅན། མངོན་སུམ་གྱི་སྒྲ་བཤད་དུ་ཡོད་པའི་དབང་ཤེས་ལས་ནི་ཡོངས་སུ་ཉམས་པར་འགྱུར་བར་ཐལ། ཁྱོད་སྔོན་ཉམས་
སུ་མྱོང་བའི་ཡུལ་གྱི་བརྡ་དྲན་པ་མེད་པར་ཁྱོད་སྐྱེད་ཡོད་པ་མ་ཡིན་པས་རང་ཡུལ་འཛིན་པ་བརྡ་དྲན་པ་ལ་བལྟོས་པའི་ཤེས་པ་ཡིན་པའི་ཕྱིར། བརྡའི་རྟེན་ཅན་ནི། ལྟོ་ལྡིར་ཞབས་ཞུམ་པ་ལ། བུམ་པའོ་སྙམ་དུ་རྟོག་པ་ངེས་པར་
བརྡ་དྲན་པ་ལ་བལྟོས་པ་ལྟ་བུ་སྟེ། བློ་དེ་ཉིད་ཀྱིས་བརྡ་འཛིན་དགོས་པ་མ་ཡིན་གྱི་བརྡ་དྲན་པ་སྔོན་དུ་མ་སོང་བར་ཡུལ་འཛིན་པའི་ནུས་པ་མེད་པའི་རིགས་སུ་གནས་པའོ། །དོན་གཞན་ལ་སྒྲོ་འདོགས་པ་ནི། སྨིག་རྒྱུ་ལ་
ཡོད་པ་མ་ཡིན་པའི་ཆུར་སྒྲོ་འདོགས་པ་ལྟ་བུ་སྟེ། ཞེན་ཡུལ་ལ་འཁྲུལ་བའི་རྟོག་པའོ། །གཉིས་པ་ལ། འཐད་པའི་ཕྱོགས་བཞག་པ་དང། དམིགས་བསལ་གྱི་དོན་གཞན་དུ་རྟོག་པ་དགག་པའོ། །དང་པོ་ནི། རབ་རྀབ་
བཅས་ཞེས་ལོགས་སུ་སྨོས་པ་ལ་དགོས་པ་ཅི་ཡོད་ཅེ་ན། ཀུན་ལས་བཏུས་སུ་མངོན་སུམ་ལྟར་སྣང་བདུན་པ་ཡིན་པ་རྣམ་འགྲེལ་འདིར་ནི་བཞི་པར་བསྟན་པ་རབ་རིབ་སོགས་ཀྱིས་བསྙད་པའི་ཤེས་པ་དེ་རྟོག་

[287A]༄༅། །པའི་སྡེ་ཆན་ལས་དམིགས་ཀྱིས་ལོགས་སུ་བསལ་ནས་བསྟན་པ་ལ་དགོས་པ་ཡོད་དེ། རྟོག་མེད་མངོན་སུམ་ལྟར་སྣང་དུ་ཤེས་པའི་ཆེད་ཡིན་པའི་ཕྱིར། འོ་ན། མངོན་སུམ་དུ་ཐལ། རྟོག་མེད་ཀྱི་ཤེས་
པ་ཡིན་པའི་ཕྱིར། ཁྱབ་པ་མེད་ན། ཀུན་ལས་བཏུས་ལས། མིང་དང་རིགས་སོགས་སྦྱོར་བ་ཡི། །རྟོག་པ་དང་བྲལ་མངོན་སུམ་མོ། །ཞེས་དེ་མངོན་སུམ་གྱི་མཚན་ཉིད་དུ་བཤད་པ་དང་འགལ་ལོ་ཞེ་ན། སློབ་དཔོན་ཕྱོགས་
གླང་གིས་དེ་ལྟར་བཤད་པ་དང་རྟོག་མེད་མངོན་སུམ་ལྟར་སྣང་བཤད་པ་མི་འགལ་བར་ཐལ། འདིར་ནི་བཞི་པ་ཀུན་ལས་བཏུས་སུ་བདུན་པར་བསྟན་པའི་རྟོག་མེད་ཀྱི་ཁྱད་པར་འཁྲུལ་བ་རྣམས་མངོན་སུམ་ཡིན་པ་
དམིགས་ཀྱིས་བསལ་ཏེ། མིང་དང་ཞེས་སོགས་མ་འཁྲུལ་བ་མངོན་སུམ་གྱི་མཚན་ཉིད་ལྷག་མར་གོ་བའི་སྤྱིར་བཏང་གི་ཚིག་ཡིན་པའི་ཕྱིར། འོ་ན། མངོན་སུམ་རྟོག་བྲལ་མ་འཁྲུལ་བ། ཞེས་སྨོས་པས་ཆོག་མོད་སོ་
སོར་སྨོས་པ་ལ་དགོས་པ་ཅི་ཡོད་ཅེ་ན། དེ་ལྟར་སྨོས་པས་མངོན་སུམ་ལྟར་སྣང་གི་དབྱེ་བ་གཉིས་དངོས་སུ་ཤེས་ནས་མ་འཁྲུལ་བ་མངོན་སུམ་གྱི་མཚན་ཉིད་ཀྱི་ཟུར་དུ་དགོས་པ་དོན་གྱིས་གོ་བའི་ཕྱིར་དང། རིགས་པ་ཅན་
པ་མངོན་སུམ་རྟག་པར་འདོད་པ་དག་གི་ལོག་རྟོག་དགག་པའི་ཆེད་དུ་མངོན་སུམ་ཡིན་ན། མིང་དང་རིགས་སོགས་སྦྱར་བའི་རྟོག་པ་དང་བྲལ་བ་གཅིག་དགོས་སོ་ཞེས་སྤྱིར་བཏང་གི་ཚིག་དེ་སྨོས་སོ། །དེ་ལ་བྲལ་བྱ་རྟོག་

[287B] གཞན་དག་དབང་ཤེས་མིང་སྦྱོར་རྟོག་པ་དང་དོན་སྦྱོར་རྟོག་པར་འདོད་པ་དགག་པའི་ཆེད་དང། ཡང་ན། མིང་སོགས་སྦྱོར་བ་རང་ལུགས་ཀྱི་རྟོག་པའི་མཚན་ཉིད་དང། རིགས་སོགས་སྦྱོར་བ་གཞན་དག་གི་རྟོག་
པའི་མཚན་ཉིད་ཡིན་ལ། དེ་གཉིས་ཀ་དང་བྲལ་པ་དགོས་ཞེས་བསྟན་ཏོ། །རབ་རིབ་བཅས་སྨོས་པས། རབ་རིབ་ཀྱིས་བསླད་པ་ཁོ་ན་མངོན་སུམ་ལྟར་སྣང་དུ་འགྱུར་རོ་ཞེ་ན། རབ་རིབ་བཅས་ཞེས་སྨོས་པ་དེས་ནི། རབ་རིབ་ཀྱིས་བསླད་པའི་
ཤེས་པ་ཁོ་ན་མངོན་སུམ་ལྟར་སྣང་དུ་བསྟན་པ་མ་ཡིན་ཏེ། བདག་རྐྱེན་དབང་པོ་ལ་ཕྱི་ནང་གི་རྐྱེན་གྱིས་ཉེ་བར་གནོད་པ་ལས་སྐྱེས་པའི་དབང་ཤེས་ཐམས་ཅད་མངོན་སུམ་ལྟར་སྣང་དུ་གོ་བའི་ཆེད་དུ་བརྗོད་པའི་ཕྱིར། འོ་ན། རབ་རིབ་ཀྱིས་
བསླད་པ་ཙམ་སྨོས་ཤེ་ན། དེ་ལ་རབ་རིབ་ཀྱིས་བསླད་པ་འབའ་ཞིག་དངོས་སུ་བསྟན་པའི་རྒྱུ་མཚན་ཡོད་དེ། དབང་པོ་གཟུགས་ཅན་ལ་ཕྱི་ནང་གི་རྐྱེན་གྱིས་ཉེ་བར་གནོད་པའི་རྟོག་མེད་ཀྱི་ཤེས་པ་འཁྲུལ་པ་ཐམས་ཅད་འཁྲུལ་རྒྱུའི་སྒོ་
ནས་མངོན་སུམ་ལྟར་སྣང་དུ་མཚོན་པར་བྱེད་པའི་ཆེད་ཡིན་པའི་ཕྱིར། གཉིས་པ་ལ། དམིགས་བསལ་གྱི་ཚིག་རྟོག་མེད་ཀྱི་ཤེས་པ་མངོན་སུམ་གྱི་མཚན་ཉིད་དུ་བཞག་པའི་ལོག་པའི་དཔེར་འདོད་པ་དགག་པ་དང། གསལ་སྣང་ཅན་
གྱི་ཤེས་པ་ཁ་ཅིག་རྟོག་མེད་ཡིན་པ་དམིགས་ཀྱིས་བསལ་བའི་དོན་ཅན་དུ་འདོད་པ་དགག་པའོ། །དང་པོ་ལ། ལུང་དང་སྦྱར་བའི་རིགས་པས་དགག་པ། མ་སྦྱར་བའི་རིགས་པས་དགག་པའོ། །དང་པོ་ནི། སློབ་དཔོན་གྱི་སློབ་མ་

[288A]༄༅། །རྟོག་བྲལ་མངོན་སུམ་གྱི་མཚན་ཉིད་ཡོངས་རྫོགས་སུ་བསམ་པ་ཁ་ཅིག་ཟླ་བ་གཉིས་སྣང་གི་དབང་ཤེས་སོགས་རྟོག་བྲལ་མངོན་སུམ་གྱི་མཚན་ཉིད་དུ་བཤད་པའི་ལོག་པའི་དཔེ་ཡིན་ཏེ། ལོག་པའི་དཔེར་ཤེས་
པའི་དོན་དུ་རབ་རིབ་བཅས་ཞེས་སྨོས་ལ། ཟླ་བ་གཉིས་སྣང་གི་ཤེས་པ་དེ་ཡང། ཡིད་ཀྱི་ཤེས་པ་རྟོག་པ་དང་བཅས་པ་ཡིན་ནོ་ཞེས་ཟེར་ཏོ། །རྟོག་པ་ཇི་ལྟར་ཡིན་ཞེ་ན། མིག་གི་དབུས་ན་རབ་རིབ་གནས་པས་ཟླ་བ་དེ་ཉིད་ཟུར་
གཉིས་སུ་རིམ་གྱི་མཐོང་བ་ན། ཅིག་ཙང་དུ་ཡོད་པར་སྒོ་བཏགས་པ་ཡིན་ནེ་ཞེས་ཟེར་ཏོ། །ཟླ་བ་གཉིས་སྣང་གི་ཤེས་པ་ཡིད་ཤེས་རྟོག་པར་སློབ་དཔོན་ཕྱོགས་གླང་བཞེད་པ་མ་ཡིན་པར་ཐལ། དེ་བཞེད་པར་འདོད་པ་སློབ་དཔོན་ཕྱོགས་
གླང་གིས་རྩེད་སྒྲུབ་མཁན་པོ་ལ་རྡུལ་ཕྲན་དབང་ཤེས་ཀྱི་རྒྱུ་ཡིན་པས་དམིགས་པ་ཡིན་ན་མིག་གི་དབང་པོའང། སྔོན་པོ་དང་ཟླ་བ་གཉིས་ལ་སོགས་པར་སྣང་བའི་དབང་བློའི་ཡུལ་དུ་ཐལ། རྒྱུ་ཡིན་པའི་ཕྱིར་ཅེས་བྱ་བའི་གཞུང་
འདི་དང་འདོད་པ་དེ་དག་འགལ་བའི་ཕྱིར། ཀུན་ལས་བཏུས་ཀྱི་རྩོད་སྒྲུབ་ལ་དགག་པ་བྱེད་པའི་སྐབས་སུ་རྩོད་སྒྲུབ་མཁན་པོས་ཕྱི་རོལ་གྱི་དོན་དབང་པོའི་མངོན་སུམ་གྱི་དམིགས་རྐྱེན་དུ་ཁས་བླངས་པ་ལ། སློབ་དཔོན་གྱིས་ཇི་
ལྟར་སྣང་བའི་ཕྱི་རོལ་གྱི་དོན་དེ་ལས་དམིགས་རྐྱེན་གྱི་སྒོ་ནས་སྐྱེས་སམ། སྣང་ཚུལ་དེ་ལས་གཞན་པའི་སྒོ་ནས་སྐྱེས། དང་པོ་མི་རིགས་པར་ཐལ། རྣམ་ཤེས་ལྔ་ལ་ཡུལ་རགས་པར་སྣང་ཞིང་རགས་པ་རྗེས་སུ་མེད་

[288B] གཉིས་པའང་མི་འཐད་པར་ཐལ། ཇི་ལྟར་སྣང་བ་དེ་ལས་གཞན་པའི་དོན་མ་མཐོང་བའི་ཕྱིར། གལ་ཏེ། རྣམ་པ་གཞན་དུ་སྣང་ཡང་རྒྱུ་ཡིན་པའི་ཕྱིར། རྡུལ་ཕྲན་དབང་ཤེས་ཀྱིས་དམིགས་པ་ཡིན་ནོ་ཞེ་ན། མིག་ལ་
སོགས་པའི་རྡུལ་ཕྲ་རབ་ཀྱང་དབང་ཤེས་ཀྱིས་དམིགས་པར་ཐལ། ཞེས་བརྗོད་པའོ། །འང་ཞེས་པ་ནི། ཕྱིའི་རྡུལ་ཕྲ་རབ་ཏུ་མ་ཟད། དབང་པོའི་རྡུལ་ཕྲན་རྣམས་ཀྱང་དབང་ཤེས་ཀྱི་རྒྱུར་གཞན་དག་འདོད་པར་ཐལ་བར་འགྱུར་
རོ་ཞེས་པའོ། །དམིགས་བརྟག་ཏུ། དབང་པོ་རྣམ་པར་རིག་པའི་རྒྱུ། །ཕྲ་རབ་རྡུལ་དག་ཡིན་མོད་ཀྱི། །ཞེས་པ་དང། ཀུན་ལས་བཏུས་དོན་གཅིག་པས། རྡུལ་ཕྲན་ཚད་སྒྲུབ་མཛད་བཞེད་པ་མ་ཡིན་གྱི། དེ་ཡོད་ན་རྒྱུ་ཡིན་དུ་ཆུག་ཀྱང་
དམིགས་རྐྱེན་དུ་མི་རིགས་སོ་ཞེས་རེ་ཤིག་བརྟག་པ་མཐའ་གཟུང་དུ་ཁས་བླངས་ནས་དམིགས་རྐྱེན་ལ་དགག་པ་མཛད་དོ། །འོ་ན། རྡུལ་ཕྲན་ཡོད་ན་དབང་ཤེས་ཀྱི་དམིགས་རྐྱེན་ཡིན་པས་ཁྱབ་པ་བརྟག་པ་མཐའ་གཟུང་
དུ་རང་ལུགས་ལ་ཁས་བླངས་པས་ཆོག་པས་སྔ་ཕྱི་གཉིས་ཀ་མཚུངས་སོ་ཞེ་ན། བརྟག་པ་མཐའ་གཟུང་ལ་དགག་པ་མཛད་པ་མ་ཡིན་གྱི། རྡུལ་ཕྲན་དབང་ཤེས་ཀྱི་དམིགས་རྐྱེན་ཡིན་པ་ལ་དགག་པ་མཛད་པ་ཡིན་ནོ། །གལ་
ཏེ་ཀུན་ལས་བཏུས་ཀྱི་དགོངས་པ་བརྒྱུད་པས་དབང་པོ་གཟུགས་ཅན་པ་དེ། ཟླ་བ་གཉིས་སྣང་གི་ཡིད་ཤེས་རྟོག་པའི་རྒྱུར་སྟོན་པ་ཡིན་ནོ་ཞེ་ན། དབང་པོའི་ཤེས་པའི་སྤྱོད་ཡུལ་ཕྱི་རོལ་གྱི་དམིགས་རྐྱེན་དག་ལ་དཔྱད་པ་བྱས་ནས་རྡུལ་

[289A]༄༅། །ཕྲན་དབང་ཤེས་ཀྱི་རྒྱུ་ཡིན་པས་ཡུལ་དུ་འདོད་པ་འདི་ལ་ཆོས་ཅན། དབང་པོ་གཟུགས་ཅན་པ་ཡིད་ཀྱི་ཤེས་པ་རྟོག་པའི་དམིགས་རྐྱེན་དུ་ཐལ་བ་སྐབས་སུ་བབ་པ་ཅི་ལྟར་ཡང་འགྱུར་བ་ཡིན་པ་མི་འཐད་པར་ཐལ། དེ་ལྟ་ན་
འཕྲེལ་མེད་ཀྱི་སུན་འབྱིན་དུ་འགྱུར་པའི་ཕྱིར། གཉིས་པ་ནི། བདག་རྐྱེན་དབང་པོ་ལ་བརྟེན་པའི་ཤེས་པའི་དོན་གང་ཡིན་ཞེ་དྲིས་པས། གལ་ཏེ། ཤེས་པ་གང་དབང་པོ་གཟུགས་ཅན་པ་ཡོད་མེད་ཀྱི་རྗེས་སུ་འཇུག་ལྡོག་བྱེད་པ་ཅན་ནོ་
ཞེ་ན། ཟླ་བ་གཉིས་སྣང་གི་ཤེས་པ་དེ་ཆོས་ཅན། དབང་ཤེས་སུ་མཚུངས་པར་ཐལ། བདག་རྐྱེན་དབང་པོ་ཡོད་མེད་ཀྱི་རྗེས་སུ་འཇུག་ལྡོག་བྱེད་པའི་ཤེས་པ་ཡིན་པའི་ཕྱིར། གལ་ཏེ་དབང་པོ་འགྱུར་རྗེས་སུ་འགྱུར་བ་དང་ལྡན་པའི་ཤེས་པ་ཡིན་
ན་དབང་ཤེས་ཡིན་ནོ་ཞེ་ན། དེ་ཡང་དབང་ཤེས་ཡིན་པ་ཅིའི་ཕྱིར་ཡང་འགོག་མི་རིགས་པར་ཐལ། རྒྱུ་མཚན་དེ་འདི་ཉིད་ལ་ཡང་ཞུགས་པའི་ཕྱིར། ཟླ་བ་གཉིས་སྣང་གི་དབང་ཤེས་འགྱུར་ཡང་ཆོས་ཅན། ཐག་ཁྲ་ལ་སྤྲུལ་ལ་སོགས་
པར་འཁྲུལ་བ་བཞིན་དུ་དབང་པོའི་འགྱུར་བ་ཡོད་ན་ཡང་ལྡོག་པར་འགྱུར་བར་ཐལ། དབང་པོའི་བསླད་པ་ལོག་ཀྱང་ལྡོག་པར་མི་འགྱུར་བར་ཐལ། དེ་བཞིན་དུ་འདི་ན་སྤྲུལ་འདུག་ཅེས་བརྗོད་པ་ཙམ་གྱིས་སྤྲུལ་འཛིན་སྐྱེ་བ་བཞིན་དུ། གཞན་
གྱི་རྒྱུད་ལ་ཟླ་གཉིས་འདུག་ཅེས་བརྗོད་པ་དག་གིས་ཀྱང་འགའ་ཞིག་གི་ཚེ། ཁྱོད་འཇོག་ཅིང་སྐྱེ་བར་ཐལ། རང་གི་ཡུལ་མཐོང་བ་བརྡ་དྲན་བ་ལ་བལྟོས་པར་འགྱུར་བར་ཐལ། ཡུལ་ཡོངས་སུ་གསལ་བར་སྣང་བར་མི་འགྱུར་བར་ཐལ། ཟླ་གཉིས་

[289B] གཉིས་པ་ནི། ཟླ་བ་གཉིས་སྣང་གི་ཤེས་པ་དེ། ཡུལ་གསལ་བར་སྣང་ཡང་རྟོག་པ་ཡིན་པས་གསལ་སྣང་ཅན་གྱི་རྟོག་པ་དམིགས་ཀྱིས་བསལ་ནས་མངོན་སུམ་མ་ཡིན་པར་གོ་བའི་ཆེད་དུ་རབ་རིབ་བཅས་
ཞེས་སྨོས་སོ་ཞེ་ན། གཉིད་ལོག་བའམ་སད་པ་ན། ཡུལ་གསལ་བར་སྣང་བ་ཅན་གྱི་བློ་གང་ཡིན་པ་དེ་ནི་རྟོག་མེད་ཡིན་པར་ཐལ། རྟོག་པ་ལ་གསལ་སྣང་མི་སྲིད་པར་སྒྲུབ་ཟིན་པ་དེའི་ཕྱིར། འདས་པ་དྲན་པའི་བློ་ཆོས་ཅན། རྟོག་པ་ཡིན་པར་
ཐལ། གནས་སྐབས་གཉི་གར་ཡང་ཡུལ་གསལ་བར་སྣང་བ་དེ་ལྟ་མིན་པར་མི་གསལ་བར་སྣང་བའི་ཤེས་པ་ཡིན་པའི་ཕྱིར། ཟླ་བ་གཉིས་སྣང་གི་ཤེས་པ་དེ་རྟོག་མེད་ཡིན་ན་ཡང། ཚད་མ་ཡིན་པ་ཉིད་ནི་རབ་རིབ་བཅས་ཞེས་པའི་ཚིག་དེ་
ལ་བརྟན་ནས་བཀག་པ་ཡིན་ཏེ། དེས་དེ་རང་ཡུལ་ལ་བསླུ་བར་བསྟན་པའི་ཕྱིར་དམིགས་བསལ་དང་བཅས་པའི་མངོན་སུམ་ལྟར་སྣང་གཉིས་སུ་བཤད་པ་ལ་དགོས་པ་ཡོད་དེ། མ་འཁྲུལ་བ་མངོན་སུམ་གྱི་མཚན་ཉིད་ཀྱི་ཟུར་དུ་རྟོགས་
པའི་ཆེད་དུ་མ་ཟད་རྟེག་མེད་འཁྲུལ་བ་རྣམས་ཚད་མ་ཡིན་པ་དགག་པ་དེའི་དོན་དུའང་གཉིས་སུ་བཤད་པའི་ཕྱིར། གསུམ་པ་མངོན་སུམ་ཚད་མའི་འབྲས་བུ་ལ་ལོག་པར་རྟོག་པ་དགག་པ་ལ། སྤྱིའི་དོན་དང། ཡན་ལག་གི་དོན་ཏོ། །དང་པོ་
པ། ཆད་འབྲས་འདོ་གང་ལས་འཕྲོས་པ་དང། གཞན་དག་གི་འདོད་པ་དགོད་པ་དང། རང་གི་ལུགས་བཞག་པའོ། །དང་པོ་ནི། སྔར་མངོན་སུམ་ལེའུ་ཆ་ཤས་ཚད་མ་གྲུབ་པར། སྤྱིར་ཚད་མ་ཞེས་པ་ཚད་མས་ཆོད་པ་དང། མཆོད་པའི་

[290A]༄༅། །འབྲས་བུ་སྒྲུབ་པར་བྱེད་པ་གཅིག་ལ་ཚད་མ་ཞེས་བྱ་ལ། ཆོད་པའི་འབྲས་བུ་ནི་བླང་དོར་གྱི་དོན་ཕྱིན་ཅི་མ་ལོག་པར་རྟོགས་ནས་ཞུགས་པས་མི་འདོད་པའི་དོན་སྲངས་ནས། འདོད་པའི་དོན་ཐོབ་པ་ལ་མཛད་ལ། དེའི་
འབྲས་བུ་སྒྲུབ་ཚུལ་ནི། གནས་སྐབས་ཀྱི་མངོན་མཐོ་དང། མཐར་ཐུག་གི་ངེས་པར་ལེགས་པ་ཐོབ་པའི་ཚུལ་ལ་བརྩམས་ནས། ལེའུ་དེར་རྒྱས་པར་གཏན་ལ་ཕབ་ཟིན་ལ། བསྟན་བཅོས་འདི་ཡི་མགོ་མཇུག་ཀུན་ཏུ་ཆད་མ་
གཏན་ལ་ཕབ་པའི་དགོས་པའི་གཙོ་བོ་དེ་ཡིན་པར་ཤེས་པར་བྱའོ། །དེ་ལ་ཡང་ཚད་མས་མཆོད་པའི་འབྲས་བུ་འགྲུབ་པ་སྔོན་དུ་འགྲོ་དགོས་པས། དེ་ནི། འདོད་དོན་ཐོབ་པའི་ཐབས་སུ་གྱུར་པར་རང་རང་གི་གཞལ་བྱ་གང་ཡིན་པ་
དེ་རྟོགས་པ་ཉིད་ཡིན་ལ། དབང་པོའི་མངོན་སུམ་གྱིས་གཞལ་བྱ་རྟོགས་པའི་ཚུལ་ཡང་གོང་དུ་བསྟན་ཟིན་མོད་ཀྱི། དེ་ལྟར་ན་ཡང། ཚད་འབྲས་ལ་ལོག་པར་རྟོག་པ་བྱེ་བྲག་ཏུ་དགག་བཞེད་ནས་མཛད་པས། འདིར་དབང་པོའི་མངོན་སུམ་
གྱི་ཚད་འབྲས་གཙོ་བོར་སྟོན་ལ། དེ་གང་ལས་འབྱུང་བ་ཡང། དབང་པོའི་མངོན་སུམ་ལ་འཕྲོས་པ་ཡིན་ནོ། །གཉིས་པ་ནི། ཚད་མ་འདིའི་འབྲས་བུ་གང་ཡིན་ཞེ་ན། གཞལ་བྱ་རྟོགས་པ་སྟེ། གཞལ་བྱ་རྟོགས་པ་ནི་ཚད་མ་ལ་རག་
ལས་པ་རིགས་པ་སྨྲ་བ་ཀུན་གྱི་ལུགས་ཡིན་ལ། ཚད་མ་དེ་གང་ཡིན་ཞེ་ན། བྱེ་བྲག་པ་དག་ནི། དབང་དོན་ཕྲད་ཅིང་འབྲེལ་པ་ཚད་མའོ་ཞེས་ཟེར་ཏོ། །སྤྱོད་པ་པ་དག་ནི། དང་པོར་དོན་ལ་བལྟ་བའི་ཤེས་པ་རྟོག་པ་མེད་པ་ཉིད་

[290B] །རིག་པ་ཅན་པ་ན་རེ། སྤྱི་སོགས་ཁྱད་པར་གྱི་ཆོས་འཛིན་པ་ཚད་མ་དང། ཁྱད་པར་ཅན་རྫས་འཛིན་པ་འབྲས་བུའོ་ཞེས་ཟེར་ཏོ། །གྲངས་ཅན་པ་ནི། རྣ་བ་ལ་སོགས་པ་དབང་པོའི་འཇུག་པ་ཚད་མ་དང། བྱེ་བྲག་སྨྲ་
བ་རྟེན་བཅས་ཀྱི་དབང་པོ་ཚད་མ་ཡིན་ནོ་ཞེས་ཟེར་ཏོ། །གསུམ་པ་ནི། སློབ་དཔོན་རྒྱན་མཁན་པོས་ཕྱི་རོལ་གྱི་དོན་ཁས་བླངས་པའི་རྣམ་གཞག་དང། དོན་ཁས་མ་བླངས་ཤིང། རྣམ་པ་རྫས་གྲུབ་མ་བཀག་པའི་རྣམ་གཞག་དང་
དེ་ཡང་བཀག་ནས་རྣམ་པ་རྫུན་པའི་རྣམ་གཞག་གསུམ་མཛད་པ། སྔ་མ་གཉིས་ཀུན་རྫོབ་ཀྱི་རྣམ་གཞག་དང། ཕྱི་མ་དོན་དམ་པའི་རྣམ་གཞག་ཏུ་མཛད་པར་བཞེད་པ་ནི། དེའི་དགོངས་པ་མ་ཡིན་ཏེ། རང་ལུགས་ལ་ཕྱི་རོལ་གྱི་དོན་
ཐ་སྙད་དུ་ཡང་གྲུབ་པར་ཞལ་གྱིས་བཞེས་པའི་རྣམ་རིག་པའི་ཤིང་རྟ་ཆེན་པོ་སུ་ཡང་མེད་དེ། རང་ལུགས་ཀྱི་ཀུན་རྫོབ་བདེན་པ་བཀག་ནས་དོན་དམ་བདེན་པ་འཇོག་པ་ནི། རིགས་པ་མི་ཤེས་པའི་མུ་ཅོར་སྨྲ་བ་འབའ་ཞིག་ཡིན་ཏེ། རང་ལུགས་
ཀྱི་ཀུན་རྫོབ་ཁས་བླངས་ན། རང་ཉིད་འདོད་པའི་དོན་དམ་དེ་བཞག་པ་མ་བདེ་བར་གཞན་གྱིས་གནོད་པ་བརྗོད་པའི་སྒོ་ནས་བདེན་གཉིས་ལ་འགལ་བ་མང་བ་སྲིད་ཀྱི། རང་ལུགས་ཀྱི་དོན་དམ་འཇལ་བའི་ཚད་མ་དང། ཀུན་རྫོབ་འཇལ་བའི་ཚད་མ་གཉིས་
གཅིག་གི་ཡུལ་ཅིག་ཤོས་ཀྱིས་སུན་འབྱིན་པ་ཡིན་ནོ་ཞེས། དང་པོ་ཉིད་ནས་གྲུབ་མཐའ་འཆའ་བའི་མཁས་པའི་སྐྱེ་བོ་སུ་ཡང་མི་སྲིད་དོ། །ཐ་སྙད་དུ་གྲུབ་ཀྱི་དོན་དམ་པར་མ་གྲུབ་པའི་ཕྱི་རོལ་གྱི་དོན་དེ། དོན་བྱེད་ནུས་པ་ཡིན་ནམ། འོན་ཏ་དེ་མ་ཡིན་

[291A]༄༅། །ཀྱང་འགྱུར་མེད་ཡོངས་གྲུབ་ལྟར་ཆོས་ཐམས་ཅད་ཀྱི་གནས་ལུགས་སུ་གྲུབ་པ་ཞིག་གམ། འོན་ཏེ་བྱས་མི་རྟག་གི་ཐ་དད་ལྟར་རྟོག་པས་བཏགས་ཙམ་ཞིག་ཡིན། ཕྱི་མ་ལྟར་ན། དོན་བྱེད་ནུས་སྟོང་ཐ་སྙད་དུ་ཡོད་པ་ལ། ཕྱི་རོལ་གྱི་
དོན་ཐ་སྙད་དུ་ཡོད་པའོ་སྙམ་དུ་མ་གཟུང་ཞིག་གཉིས་པ་ལྟར་ན་ཁས་བླངས་པ་དང་འགལ་ལ། དང་པོ་ལྟར་ན། འབྲས་བུ་བསྐྱེད་པའི་བྱ་བ་བྱེད་པ་དང། བདེན་སྟོང་གཞི་མཐུན་དུ་སྡུད་པ་རྣམ་རིག་པའི་ལུགས་སུ་འདོད་པས་ནི། ཁོ་བོས་ནི། དབུ་
སེམས་གཉིས་ཀའི་ལུགས་མི་ཤེས་སོ་ཞེས་གསལ་བར་བསྒྲགས་སོ། །དེས་ན། སློབ་དཔོན་རྒྱན་མཁན་པོས་ཕྱི་རོལ་དོན་གྱི་རྣམ་གཞག་མཛད་པ་ཡང། སྔར་བཤད་པ་དང་འདྲ་བར་ཤེས་པར་བྱའོ། །ཡང། འབྲས་རྟོག་དང་པོ་མདོ་སྡེ་པ་ཁོ་
ནའི་ལུགས་སུ་སྨྲ་བ་དང། གཟུང་རྣམ་གཞལ་བྱ། འཛིན་རྣམ་ཚད་མ། ངའི་རིག་འབྲས་བུར་བཅས་པ་འབྲས་རྟོགས་གཉིས་པའི་རྣམ་གཞག་ཏུ་བཟུང་ནས། རྣམ་རིག་པ་ཁོ་ནའི་ལུགས་སུ་སྨྲ་བ་དང། ཕྱི་རོལ་གྱི་དོན་གཞལ་བྱར་བྱས་ནས། གཟུང་
རྣམ་ཚད་མ་ལ་མ་དཔྱད་པའི་ཚེ། ཕྱི་རོལ་གྱི་དོན་རིག་པ་འབྲས་བུ། དཔྱད་ན་རང་རིག་འབྲས་བུར་བྱེད་ཅིང། དེ་འབྲས་རྟོགས་གསུམ་པའི་རྣམ་གཞག་ཏུ་བྱེད་པ་དང། ཡང་དེ་ཉིད་མདོ་སྡེ་པ་ཁོ་ནའི་ལུགས་སུ་ཁ་ཅིག་སྨྲ་ཞིང། ཡང་ཁ་ཅིག་རྣམ་རིག་
པ་ཁོ་ནའི་ལུགས་ཡིན་ནོ་ཞེས་སྨྲ་བ། དེ་དག་གིས་ནི་ཚད་མ་དང། །ཚད་མའི་འབྲས་བུ་ལེགས་པར་བཀག་རིགས་པ་སྨྲ་བའི་དགོངས་པའང་དོར། །རང་ཉིད་མི་ཤེས་གསལ་བར་བསྒྲགས་ཞེས་སོ། །སྔོ་སེར་སོགས་འཇལ་བའི་དབང་པོའི་

[291B] རྣལ་འབྱོར་སྤྱོད་པ་པས་ཁས་ལེན་ནམ། མི་ལེན། དང་པོ་ལྟར་ན། སྔོ་སེར་སོགས་གཞལ་བྱར་བྱས་ནས། དེ་ལ་གསར་དུ་མི་སླུ་བའི་ཤེས་པ་ཚད་མ་དང། དེ་རྟོགས་པའི་ཚད་མ། འབྲས་བུར་བྱས་པའི་རྣམ་གཞག་འདི། འབྲས་རྟོགས་དང་པོའི་
རྣམ་གཞག་ཡིན་མོད། མདོ་སྡེ་པ་ཁོ་ནའི་ལུགས་སུ་འགྱུར་བ་མི་འཐད་པར་ཐལ། དེ་ལྟར་ན། རྣལ་འབྱོར་སྤྱོད་པ་པས་དེ་འདྲ་བའི་དབང་མངོན་ཁས་ལེན་བ་འགལ་བའི་ཕྱིར། དེས་མི་ལེན་པ་ཡང་མི་འཐད་དེ། བག་ཆགས་བརྟན་བྱུང་གི་དབང་ཤེས་ཚད་
མར་རྣམ་རིག་པས་ཀྱང་ཁས་ལེན་པ། ཚད་མ་རྣམ་ངེས་སོགས་སུ་རིགས་པ་སྨྲ་བས་གསལ་བར་སྒྲུབ་པའི་ཕྱིར་རོ། །བག་ཆགས་བརྟན་བྱུང་གི་དབང་ཤེས་མངོན་སུམ་མིན་ན། ཟླ་བ་གཉིས་སྣང་གི་དབང་ཤེས་ལྟར་རྟོག་མེད་ལོག་ཤེས་སུ་འགྱུར་ལ་
དེ་ལྟར་ན། སློབ་དཔོན་ཕྱོགས་གླང་གིས་རྩོད་སྒྲུབ་ལ་བརྟག་པ་བྱེད་པ་སོགས་ཕྱི་རོལ་དོན་འགོག་པའི་སྐབས་སུ་དབང་ཤེས་འཁྲུལ་པ་དང། མ་འཁྲུལ་བའི་སུན་འབྱིན་གཉིས་བརྗོད་པ་འབྲེལ་མེད་དུ་འགྱུར་ཞིང། མངོན་སུམ་གྱི་མཚན་ཉིད་སྟོན་པའི་སྤྱིར་
བཏང། དམིགས་བསལ་སོགས་རང་ལུགས་ལ་ཁས་ལེན་དུ་མི་རུང་བས་ཚད་མ་ཀུན་ལས་བཏུས་པར་རང་ལུགས་ཀྱི་མངོན་སུམ་གྱི་མཚན་ཉིད་ཅུང་ཟད་ཀྱང་མ་བསྟན་པར་འགྱུར་རོ། །གཞན་ཡང་རྣམ་རིག་པས་དབང་མངོན་ཁས་མི་ལེན་ན། ཡིད་
མངོན་ཀྱང་ཁས་ལེན་དུ་མི་རུང་བས་སོ་སོ་སྐྱེ་བོའི་མངོན་སུམ་ཡིན་ན། རང་རིག་མངོན་སུམ་ཁོ་ནར་ངེས་པར་འགྱུར་ལ། དེ་ལྟར་ན། མི་རིགས་པ་ཤིན་ཏུ་མང་སྟེ་རེ་ཤིག་བཞག་གོ། འབྲས་རྟོགས་དང་པོར་ཕྱི་རོལ་གཞལ་བྱར་བྱེད་པས་མདོ་སྡེ་

[292A]༄༅། །པ་ཁོ་ནའི་ལུགས་སོ་ཞེ་ན། གཟུགས་ཕྱི་རོལ་གྱི་དོན་ཡིན་པར་ཁས་ལེན་པ་མདོ་སྡེ་པའི་ལུགས་ཡིན་ཡང། གཟུགས་ཙམ་གཞལ་བྱར་བྱས་པའི་དབང་མངོན་གྱི་ཚད་འབྲས་ཀྱི་རྣམ་གཞག་བྱ་རོག་གིས་ཟོས་པ་ནི་མེད་དོ། །ཡང་
མདོ་སྡེ་པས། གཟུང་རྣམ་རང་རིག་མངོན་སུམ་ཚད་མའི་གཞལ་བྱར་ཁས་མི་ལེན་པ་ནི། རྣམ་པ་ཐམས་ཅད་དུ་མི་རུང་ལ། ཁས་ལེན་ན། གཟུང་རྣམ་གཞལ་བྱ་དང། འཛིན་རྣམས་ཚད་མར་བྱེད་པའི་ཚད་འབྲས་ཀྱི་རྣམ་གཞག་རྣམ་རིག་པ་
ཁོ་ནའི་ལུགས་ཡིན་པ་ཉམས་སོ། །འབྲས་རྟགས་གསུམ་པའི་སྐབས་སུ་ཡང་མ་དཔྱད་པ་ན་ཕྱི་རོལ་གཞལ་བྱ་ཡིན་པ་དང། དཔྱད་ན། རང་རིག་འབྲས་བུར་འདོད་པ་ཡང། བདེན་པ་གཉིས་ཀྱི་རྣམ་དབྱེ་མི་ཤེས་པའི་ལོག་པར་རྟོག་པ་དེ་ཉིད་
སླར་ཡང་འོངས་པ་ཡིན་པས། ལན་ཡང་སྔར་བཤད་པས་ཤེས་པར་བྱའོ། །དེ་འདྲའི་ཚད་འབྲས་ཀྱི་ལུགས་དེ་མདོ་སྡེ་པའི་རང་ལུགས་སུ་མི་འཐད་པར་ཐལ། དོན་དམ་དཔྱོད་བྱེད་ཀྱི་རིགས་པས་ལེགས་པར་དཔྱད་ནས་དབང་པོའི་མངོན་
སུམ་གྱི་གཞལ་བྱ་ཕྱི་རོལ་གྱི་དོན་འགོག་པ་དང། །ཕྱི་རོལ་གྱི་དོན་དམ་དཔྱོད་བྱེད་ཀྱི་རིགས་པས་དཔྱད་མི་བཟོད་དུ་འདོད་པའི་མདོ་སྡེ་པ་སུ་ཡང་མེད་པའི་ཕྱིར་རོ། །དེ་འདྲ་རྣམ་རིག་པའི་ལུགས་སུ་ཡང་མི་འཐད་
པར་ཐལ། ཕྱི་རོལ་གྱི་དོན་དབང་མངོན་གྱི་གཞལ་བྱར་འདོད་པའི་རྣམ་རིག་པ་སུ་ཡང་མེད་པའི་ཕྱིར་རོ། །དཔྱད་ན་དབང་པོའི་མངོན་སུམ་གྱིས་ཤས་པ་རང་ཉིད་འཇལ་ལ། མ་དཔྱད་ན་ཕྱི་རོལ་གྱི་དོན་འཇལ་ལོ། །ཞེས་པ་ཡང་རྣམ་

[292B] མིག་སྨན་སོགས་བསྐུལ་པས་མིག་ཤེས་ལ་ཡུལ་གྱི་ཁྱད་པར་ཕྲ་མོ་རང་སྟོབས་ཀྱིས་ངེས་ཤེས་འདྲེན་ནུས་ཀྱི་ཚུལ་དུ་མཐོང་བ་སྲིད་ཀྱི། དཔྱད་པ་ཅུང་ཟད་ཅིག་བྱས་བས། མིག་ཤེས་ཀྱི་གཞལ་བྱའི་རིགས་སོ་
སོར་འཕོ་བ་ག་ལ་སྲིད། དཔྱད་པ་བྱེད་པ་པོ་ཁྱོད་རང་གི་མིག་ཤེས་ཀྱིས་དཔྱད་པ་མ་བྱས་པའི་གོང་དུ་གཟུགས་ལ་ངེས་པ་འདྲེན་པ་དེ་ཉིད་དཔྱད་པ་བྱས་མ་ཐག་མིག་ཤེས་ལ་ངེས་པ་འདྲེན་པ་ཡིན་མིན་ཁ་ནང་དུ་ཕྱོགས་ལ་སོམས་ཤིག་
སྔར་མིག་ཤས་ཀྱི་ཕྱི་རོལ་གྱི་དོན་འཇལ་བར་མངོན་པར་ཞེན་པ་དེ་ཉིད་དཔྱད་པ་བྱས་པ་ན། དེ་ལས་ལྡོག་པར་ཤས་པ་འཇལ་བར་རྟོགས་པའི་དོན་ཡིན་ནོ་ཞེ་ན། འོ་ན། སྔར་དཔྱད་པ་མ་བྱས་པའི་གོང་ནས་མིག་ཤེས་ཀྱིས་ཤེས་པ་འཇལ་བ་དེ་ལྟར་
མི་རྟོགས་པ་ལ་ཕྱིས་དཔྱད་པ་བྱས་པས་རྟོགས་སོ་ཞེས་ཁས་བླང་གི། དཔྱད་པ་བྱས་མ་བྱས་ཀྱི་དབང་གིས་མིག་ཤེས་ཀྱི་གཞལ་བྱ་ལོག་པར་ཁས་མི་བླང་ངོ། །དེས་ན། འབྲས་རྟགས་དང་པོའི་རྣམ་གཞག་མདོ་སེམས་གཉིས་ཀར་གྱིས་ཐུན་མོང་དུ་
ཁས་བླང་བར་བྱ་བ་ཡིན་ནོ། །སྔར་བརྗོད་པའི་རང་རིག་གི་ཚད་འབྲས་དེ་ཡང་མདོ་སེམས་གཉིས་ཀར་གྱིས་ཐུན་མོང་དུ་ཁས་བླང་བར་བྱ་བ་ཡིན་ལ། ཕྱི་རོལ་དོན་གྱིས་ཁྱད་པར་དུ་བྱས་པའི་ཚད་འབྲས་དང་པོ། མདོ་སྡེ་པའི་ཐུན་མོང་མ་ཡིན་པ་ཡིན་
ལ། ཚད་འབྲས་གཉིས་པ་ཐུན་མོང་མ་ཡིན་པ་ནི། འོག་ཏུ་ཇི་ལྟར་འཕྲོས་པ་དང་བཅས་པ་འཆད་པར་འགྱུར་རོ། །ཚད་འབྲས་ཀྱི་རྣམ་གཞག་གསུམ་པ་ནི། ཐུན་མོང་མ་ཡིན་པའི་ཚད་འབྲས་ཀྱི་རྣམ་གཞག་གཉིས་པ་ལ་འཕྲོས་པ་ཡིན་པས་

[293A]༄༅། །དེའི་ཚུལ་བརྒལ་ལན་དང་བཅས་པ་འཆད་པར་འགྱུར་རོ། །འབྲས་རྟག་གཉིས་པ་མན་ཆད་དོན་ཁས་བླངས་ནས་རང་རིག་སྒྲུབ་པའི་ཚུལ་གྱིས་སྐབས་འགའ་ངེ་མ་གཏོགས་བསྟན་བཅོས་འདིའི་ལུགས་ཀྱི་ཆོས་ཀྱི་བདག་མེད་རྒྱས་
པར་གཏན་ལ་འབེབས་པ་ཡིན་ནོ། །གཉིས་པ་ལ། ཆད་འབྲས་རྒྱས་པར་བཤད་པ་དང། དེ་ཉིད་བརྒལ་ལན་གྱིས་གཏན་ལ་ཕབ་པའི། །དང་པོ་ལ། བྱ་བྱེད་སྤྱིའི་རྣམ་གཞག་དང། ཚད་འབྲས་བྱེ་བྲག་ཏུ་བཤད་པའོ། །དང་པོ་ནི། དོན་རྟོགས་པའི་
སྒྲུབ་བྱེད་གཞན་བཏགས་པ་དོན་མེད་པར་ཐལ། དོན་རྟོགས་ཀྱི་ཤེས་པ་སྐྱེ་བ་དབང་པོ་ལ་རག་ལས་པའི་ཕྱིར་ཅེ་ན། ཤེས་བྱ་ཆོས་ཅན། བྱ་བ་འགའ་ཞིག་གི་སྒྲུབ་པར་བྱེད་པ་ཡིན་ཞེས་པ་དེ་ཙམ་གྱིས་བསྐྱེད་བྱ་དང་རྣམ་པར་བཞག་བྱ་ལ་སོགས་
པ་ལས་ཀུན་གྱི་སྐྱེད་བྱེད་ལ་སོགས་པའི་སྒྲུབ་བྱེད་དག་ཐམས་ཅད་དུ་འགྱུར་བ་མ་ཡིན་པར་ཐལ། བྱེད་པ་གང་ལས་རང་གི་ལག་རྗེས་ཀྱི་འབྲས་བུ་གང་འགྲུབ་པ་ཡིན་པའི་བྱེད་པ་དེ་ནི་བྱ་བ་དེའི་སྒྲུབ་བྱེད་ཡིན་གྱི་ཀུན་གྱི་མ་ཡིན་པའི་ཕྱིར། གཉིས་
པ་ལ། ཆད་འབྲས་ཀྱི་རྣམ་གཞག་དང་པོ་དང། གཉིས་པ་དང། གསུམ་པའོ། །དང་པོ་ལ། མདོར་བསྟན། རྒྱས་བཤད་དོ། །དང་པོ་ནི། དེ་ལ་ཉམས་སུ་མྱོང་བ་ཙམ་དུ་འདྲ་བའི་བདག་ཉིད་ཅན་གྱི་དབང་པོའི་ཤེས་པ་མ་འཁྲུལ་བ་ནི་ཆོས་ཅན། ཁྱོད་ཚད་
མ་གང་གིས་རང་གི་ལས་སོ་སོ་ལ་དོན་རྟོགས་སོ་སོར་ཐ་དད་དུ་རྣམ་པར་འབྱེད་པའི་འཇོག་བྱེད་དེ། ཁྱོད་ཀྱི་བདག་ཉིད་དུ་འགྱུར་བ་ཡིན་པ་ཞིག་དགོས་ཏེ། ཁྱོད་དོན་རྟོགས་ཚད་མར་འཇོག་བྱེད་ཡོད། ཁྱོད་ལས་རྫས་ཐ་དད་པས་འཇོག་མི་ནུས་

[293B] ཡང་ན། གྲངས་ཅན་འགོག་པ་ལ་སྦྱར་རོ། །རྒྱུ་དབང་པོ་ལ་དོན་དང་ཕྲད་མ་ཕྲད་ཀྱི་ཁྱད་པར་ཡོད་པས་དོན་རྟོགས་ཐ་དད་དུ་འབྱེད་པར་བྱེད་དོ་ཞེ་ན། སྔོ་སེར་སོགས་ཐ་དད་ཀྱི་ལས་ལ་རིག་ཙམ་དུ་ཐ་དད་མེད་པའི་དབང་པོའི་མངོན་སུམ་འདི་
ཆོས་ཅན། ཁྱོད་ཀྱི་རྒྱུ་དབང་པོ་དག་ལ་མི་འདྲ་བའི་ཐ་དད་ཡོད་དུ་ཆུག་ཀྱང། ཁྱོད་དོན་རྟོགས་ཐ་དད་པར་འཇོག་ཅིང་ངེས་པར་བྱད་པ་མ་ཡིན་པར་ཐལ། དེ་དག་ཁྱོད་ཀྱི་བདག་ཉིད་དུ་འགྱུར་བ་མིན་པའི་ཕྱིར། དབང་པོའི་མངོན་སུམ་འདི་རང་གི་
བདག་ཉིད་དུ་གྱུར་པའི་སྒྲོ་འདོགས་གཅོད་ནུས་ཀྱི་གཟུང་བའི་རྣམ་པ་ཐ་དད་པ་གང་ལས་འདི། དོན་འདིའི་རྟོགས་པར་བྱེད་པའི་ཚད་མར་འཇིག་ནུས་པ་ཞེས་བྱ་བ་ཡིན་ཏེ། དབང་པོའི་མངོན་སུམ་འདི་དོན་རྟོགས་ཚད་མར་འཇོག་བྱེད་ཡོད། དེ་ལས་ཐ་དད་
པ་འཇོག་བྱེད་དུ་མི་རུང་བ་དེའི་ཕྱིར། བྱེད་པ་ཡིན་པ་ཙམ་གྱིས་ལས་ཀུན་བྱེད་པར་འགྱུར་བ་མ་ཡིན་པར་ཐལ། འཇོག་པར་བྱེད་པ་ཡི་ལས་སོ་སོར་ངེས་པའི་རྣམ་པར་བཞག་བྱ་དེ་འཇོག་བྱེད་དེ་ཡི་སྒྲུབ་བྱེད་ཅན་དུ་གྲུབ་པའི་ཕྱིར། གཉིས་པ་ལ། རང་ལུགས་
ཀྱི་ཚད་འབྲས་བཞག་པ། གཞན་ལུགས་དགག་པ། རྩོད་པ་སྤང་བའོ། །དང་པོ་ནི། དབང་པོ་གསལ་མི་གསལ་དང། ཡུལ་ཐག་ཉེ་རིང་དང། ཡིད་བྱེད་གོམས་པ་ཆེ་ཆུང་སོགས་ཀྱིས་ཤེས་པ་གསལ་མི་གསལ་ཐ་དད་དུ་བསྐྱེད་པའི་ཕྱིར། དེན་
རྟོགས་ཀྱི་རྒྱུ་ཡིན་ན་དེའི་སྒྲུབ་བྱེད་དུ་མི་རུང་བ་འགལ་ལོ་ཞེ་ན། མིག་དབང་གསལ་མི་གསལ་གྱི་རྣམ་པ་འགས་མིག་གི་རྣམ་པར་ཤེས་པའི་རང་བཞིན་གསལ་མི་གསལ་ཐ་དད་པར་བྱེད་ན་ཡང་མིག་ཤེས་ཀྱིས་སྔོན་པོ་རྟོགས་ལ་སེར་པོ་མ་རྟོཌ་

[294A]༄༅། །པ་སོགས་སུ་འཇོག་མི་ནུས་པར་ཐལ། མིག་ཤེས་གསལ་བ་ལ་སྔོ་སེར་གཉིས་ཀ་ཐུན་མོང་དུ་གསལ་བར་སྣང། མིག་ཤེས་མི་གསལ་བ་ལས་སྔོ་སེར་གཉིས་ཀའི་ཆ་ཕྲ་མོ་མི་མཐོང་བ་སྲིད་པའི་ཕྱིར། དབང་པོའི་མངོན་སུམ་
འདི་ནི། དོན་དང་ཡུལ་ཡུལ་ཅན་དུ་འབྲེལ་བར་བྱེད་པ་དོན་གྱི་རྣམ་པའི་ངོ་བོ་ཅན་དུ་སྐྱེས་པ་ལས་གཞན་དུ་འཇོག་ནུས་པ་མ་ཡིན་པར་ཐལ། རང་ཡུལ་གྱི་རྣཾ་པ་ཤར་བ་མེད་ན། དོན་གང་ཡང་རྟོཌ་ གཞལ་བྱ་རྟོཌ་
གཞལ་བྱའི་རྣམ་པའི་རང་བཞིན་ཉིད་ལས་རྫས་གཞན་དུ་མི་འཐད་ད། དེ་ལྟར་སྒྲུབ་མ་ཐག་པ་དེའི་ཕྱིར། དབང་པོའི་མངོན་སུམ་དེ་ནི་ཆོས་ཅན། ཁྱོད་ཁྱོད་རང་གི་ལས་གཞལ་བྱ་དང་ཡུལ་ཡུལ་ཅན་གྱི་འབྲེལ་པ་མི་འགྲུབ་པར་ཐལ་
ཁྱོད་དོན་རྟོགས་སུ་སྒྲུབ་བྱེད་ཡུལ་གྱི་རྣམ་པ་ཤར་བ་ལས་རྫས་གཞན་ཡིན་པའི་ཕྱིར། ཚད་མའི་འབྲས་བུ་ཚད་མ་ལས་དོན་གཞན་མིན་ཏེ། དོན་གྱི་རྣམ་པ་ཤར་བ་དེ་ཡང་དོན་རྟོགས་དེའི་བདག་ཉིད་ཡིན་པ་དེས་ནའི་ཕྱིར། དོན་གྱི་
རྣམ་པ་དང་དོན་རྟོགས་བྱ་བྱེད་དུ་མི་རུང་བར་ཐལ། བྱ་བྱེད་ཀྱི་ཆོས་གསུམ་མ་ཚང་བའི་ཕྱིར། དཔེར་ན། སྟ་རེ་ཤིང་གཅོད་པ་ལ་འཇུག་པ་ན། སྐྱེས་བུས་ལག་ཏུ་བཟུང་བ་ལ་བལྟོས་པ། བྱེད་པ་པོ་གཞན་གྱི་དབང་དུ་གྱུར་པ་དང་
འཕར་བ་དང། འབབ་པ་ལ་སོགས་པའི་རང་ཉིད་བྱ་བའི་ལས་དང་ལྡན་པ་དང། ཤིང་དུ་མ་བུར་སོང་བ་སོགས་གཙོ་བོར་གྱུར་བའི་བསྒྲུབ་བྱ་ལ་ཉེ་བར་སྦྱོར་བ་ལྟ་བུ་ཆོས་གསུམ་མ་ཚང་ངེ་ཞེ་ན། དོན་ལ་སྒྲོ་འདོགས་གཅོད་ནུས་ཀྱི་

[294B] ཁྱོད་བྱེད་པ་པོ་གཞན་གྱི་དབང་དུ་གྱུར་པ་ཡིན་ཏེ་ཁྱོད་ལས་ལ་འཇུག་པར་བྱེད་པ་པོ་ད་ཡི་བདག་ཉིད་ཁྱོད་རང་མྱོང་པའི་འཛིན་པའི་རྣམ་པ་དེས་མྱོང་ཞིང་གཟུང་བ་ལ་བལྟོས་པའི་ཕྱིར། འཛིན་པའི་རྣམ་པ་ལ་བྱེད་པ་པོར་
འཇོག་པའི་དོན་ནི། སློབ་དཔོན་ཆོས་མཆོག་གིས་བཤད་པ་ལྟར། ངའི་སྙམ་པའི་གང་ཟག་ཏུ་འདོགས་པའི་གཞི་འཛིན་རྣམ་ཡིན་པས། འཛིན་རྣམ་དེ་ཉིད་ལ་བྱེད་པ་པོ་ཞེས་བྱ་སྟེ། དཔེར་ན། ངས་སྔར་སྔོན་པོ་མཐོང་ངོ་ཞེས་དྲན་པའི་ཚེ། སྔར་
སྔོན་པོ་མཐོང་ཞེས་པའི་ཡུལ་དྲན་པ་དང། ངས་སྔར་མཐོང་ཞེས་པའི་ཡུལ་ཅན་དྲན་པ་གཉིས། དྲན་པའི་འཛིན་སྟངས་ལ་ཡོད་པས་དེས་དཔག་པར་བྱ་བའི་མྱོང་བ་ལ་ཡང། ཡུལ་མྱོང་བ་དང། ཡུལ་ཅན་མྱོང་བ་གཉིས་ཡོད་ལ། སྔར་ཡུལ་
མྱོང་བ་སྔོ་འཛིན་དང། ཡུལ་ཅན་སྔོ་འཛིན་དེ་མྱོང་བ་འཛིན་རྣམ་ཡིན་པས་ངས་མྱོང་ཞེས་པ་བཞིན་ནོ། །རང་ཉིད་བྱ་བའི་ལས་དང་ལྡན་པ་ཡང་ཡིན་ཏེ། རང་གི་ཡུལ་དོན་རྟོགས་པའི་བདག་ཉིད་ཀྱི་བྱ་བ་བྱེད་པའི་ཕྱིར། གཙོ་བོར་ཀྱུར་པའི་
བསྒྲུབ་བྱ་ལ་ཉེ་བར་སྦྱོར་བ་ཡིན་ཏེ། རང་གི་ལས་གཞལ་བྱ་ལ་དེ་མ་ཡིན་དུ་འཛིན་པའི་སྒྲོ་འདོགས་གཅོད་པའི་བྱ་བ་བྱེད་པ་དང་བཅས་པ་ལྟ་བུར་སྣང་ཞིང། སྣང་བ་ལྟར་སྒྲོ་འདོགས་གཅོད་པའི་ཕྱིར། ལྟ་བུར་ནི། དོན་དམ་པར་བྱ་བྱེད་
མེད་པར་སྟོན་ཏེ། སྔོན་པོ་རྟོགས་པའི་ཆེ། སྔོན་པོའི་ངོ་བོ་སྔར་མེད་གསར་དུ་བསྒྲུབ་པ་ལྟ་བུར་སྣང་གི། སྣང་བ་ལྟར་དུ་མ་གྲུབ་སྟེ། གྲུབ་ན། སྔོན་པོའི་ངོ་བོ་སྔར་མེད་གསར་དུ་སྒྲུབ་བྱེད་ཡིན་པས་སྐྱེད་བྱེད་དུ་འགྱུར་ལ། དེ་ལྟ་ན། ཚད་འབྲས་

[295A]༄༅། །རྫས་ཐ་དད་དུ་འདོད་པའི་ལུགས་སུ་འགྱུར་པས། དེའི་དོགས་པ་དགག་པའི་ཕྱིར་ཏུ་སྨོས་སོ། །གཟུགས་འཛིན་དབང་པོའི་མངོན་སུམ་མྱོང་བྱེད་འཛིན་པའི་རྣམ་པ་ཆོས་ཅན། བདག་ཉིད་གཟུགས་རྟོགས་པའི་བྱེད་པ་པོ་མིན་ན་
ཡང། ངས་གཟུགས་རྟོགས་སོ་ཞེས་ཁྱོད་ལ་བྱེད་པ་པོར་ཞེན་པའི་རྒྱུ་མཚན་ཡོད་དེ། ཁྱོད་ཀྱིས་གཟུགས་དངོས་སུ་རྟོགས་པའི་གཟུགས་འཛིན་དབང་པོའི་མངོན་སུམ་དེ་ཡི་གཟུང་རྣམ་མྱོང་བའི་དབང་གིས་ངས་གཟུགས་རྟོགས་སོ་ཞེས་དེ་
དེ་ལྟར་བཞག་ཅིང་ཞེན་པའི་ཕྱིར། དེ་ནི་བྱེད་པ་པོའི་ངོས་ནས་བཤད་པ་ཡིན་ལ། བྱེད་པའི་ངོས་ནས་བཤད་ན། གཟུགས་འཛིན་དབང་པོའི་མངོན་སུམ་ཆོས་ཅན། ཁྱོད་རང་གི་བདག་ཉིད་ངས་གཟུགས་རྟོགས་ཞེས་བསྙད་པའི་བྱེད་པ་པོ་མིན་ན་
ཡང། ཁྱོད་ཀྱིས་གཟུགས་རྟོགས་པར་བཞག་པའི་རྒྱུ་མཚན་ཡོད་དེ། གཟུགས་ལ་སྒྲོ་འདོགས་གཅོད་ནུས་ཀྱི་གཟུགས་དེའི་རྣམ་པ་ཤར་བའི་དབང་གིས་ཁྱོད་ཀྱིས་གཟུགས་རྟོགས་པ་དེར་བཞག་པའི་ཕྱིར། གཟུགས་ལས་སུ་གྱུར་བ་ཡིན་
ལ། གཟུགས་འཛིན་དབང་པོའི་མངོན་སུམ་གཟུགས་རྟོགས་པའི་བྱེད་པ་དང། དེ་མྱོང་འཛིན་པའི་རྣམ་པ་བྱེད་པ་པོ་ཡིན་གྱི། ངས་གཟུགས་རྟོགས་ཞེས་བསྙད་པའི་བྱེད་པ་པོ་དོན་གྱི་བདག་མེད་པར་ཤེས་པའི་ཆེད་དུ་ཡང་ལྟ་བུ་ཞེས་སྨོས་
སོ། །གཟུགས་རྟོགས་པ་ནི་བྱ་བའོ། །དཔེར་ན། ལུས་པའི་གཟུགས་དངོས་སུ་འཛིན་པའི་བྱ་བ་དང་ལྡན་པ་ཉིད་མ་ཡིན་ཡང་འཇིག་རྟེན་ན་བུས་རྒྱུ་པའི་གཟུགས་འཛིན་ཅེས་བརྗོད་པའི་རྒྱུ་མཚན་ཡོད་དེ། འབྲས་བུ་བུའི་གཟུགས་རྒྱུ་པ་རྣཾས་

[295B] གཉིས་པ་ལ། མདོར་བསྟན་དང། རྒྱས་བཤད་དོ། དང་པོ་ནི། དོན་མཐོང་བའི་ཤེས་པ་རྟོག་མེད་དང། དབང་དོན་འབྲེལ་པ་དང། སྤྱི་དང་ལས་སོགས་འཛིན་པའི་ཁྱད་
པར་གྱི་བློ་དེ་དག་ཆོས་ཅན། དོན་རྟོགས་འཇོག་པའི་ཚད་མ་ཉིད་དུ་མི་འདོད་ཅིང་མི་རིགས་པར་ཐལ། དོན་རྟོགས་པའི་བྱ་བ་འཇོག་པ་ལ་འཇོག་བྱེད་གཞན་གྱིས་བར་ཆོད་པའི་ཕྱིར། དེར་ཐལ། དོན་རྟོགས་འཇོག་བྱེད་ཁྱེད་རྣམས་ལས་གཞན་
ཡོད་པར་བསྒྲུབ་པ་དེའི་ཕྱིར། དབང་དོན་འབྲེལ་པ་སོགས་དོན་རྟོགས་ཀྱི་སྒྲུབ་བྱེད་ཡིན་ཏེ། ངོ་བོ་སྔར་མེད་གསར་དུ་སྒྲུབ་པའི་ཕྱིར་ཅེ་ན། དོན་རྟོགས་ཀྱི་བསྐྱེད་པར་བྱེད་པའི་རྒྱུ་རྣམས་ཐམས་ཅད་ཆོས་ཅན། བྱ་བ་དོན་རྟོགས་ལ་ཕན་པ་ཉེ་བར་སྦྱོར་ན་
ཡང། དོན་རྟོགས་འཇོག་བྱེད་དུ་མི་རུང་བར་ཐལ། དེའི་ཐུན་མོང་མ་ཡིན་པའི་དོན་ལྡོག་མ་ཡིན་པའི་ཕྱིར། སྐྱེད་བྱེད་ཀྱིས་འཇོག་མི་ནུས་ཀྱང་འཇོག་བྱེད་མེད་པ་མ་ཡིན་ཏེ། འཇོག་བྱེད་གཞན་གྱིས་བར་མ་ཆོད་པའི་ཐ་མའི་དོན་རྟོགས་ཐ་དད་
དུ་འཇོག་བྱེད་གང་ཡིན་པ་དེ་དོན་རྟོགས་ཐ་དད་དེའི་སྒྲུབ་བྱེད་དམ་པར་འདོད་རིགས་པའི་ཕྱིར། དེ་དག་གི་དོན་ནི། དབང་པོ་གསལ་ཡང་དོན་རྟོགས་འཇོག་མི་ནུས་ཏེ། དབང་པོ་གསལ་བར་ཅིས་གྲུབ། ཡུལ་གྱི་རྣམ་པ་གསལ་བར་སྣང་བའི་
ཕྱིར་རོ་ཞེ་ན། སྒྲུབ་བྱེད་ཐ་མ་ཡུལ་གྱི་རྣམ་པ་སྣང་བ་དེས་དོན་རྟོགས་འཇོག་པར་ཁས་བླང་རིགས་ཀྱི། བར་དུ་བརྒྱུད་པ་དུ་མ་ལ་དགོས་པ་དང་ནུས་པ་ཅུང་ཟད་ཀྱང་མེད་པ་ཡིན་ནོ། །གཉིས་པ་ནི། རྟེན་བཅས་ཀྱི་མིག་གི་དབང་པོ་ཆོས་ཅན། ཁྱོད་
[296A]༄༅། །ལ་མིག་ཤེས་དེས་སྔོན་པོ་རྟོགས་ལ་སེར་པོ་མ་རྟོགས་པའི་ཁྱད་པར་འདི་འདྲ་འཇོག་པའི་ནུས་པ་ཡོད་པ་མ་ཡིན་པར་ཐལ། ཁྱོད་རང་འབྲས་མིག་ཤེས་ཀུན་གྱི་མཚུངས་པའི་བདག་པོའི་རྒྱུ་ཡིན་པའི་ཕྱིར། དབང་པོ་གསལ་མི་གསལ་
གྱིས་ཤེས་པ་གསལ་མི་གསལ་ཐ་དད་དུ་བསྐྱེད་དོ་ཞེ་ན། རྟེན་བཅས་ཀྱི་མིག་གི་དབང་པོ་དེ་ཆོས་ཅན། མིག་ཤེས་གསལ་མི་གསལ་ཐ་དད་དུ་བསྐྱེད་ཀྱང། གཟུགས་ལ་འཇུག་མི་འཇུག་ཐ་དད་པའི་ཁྱད་པར་མེད་པའི་མིག་ཤེས་འདིས་སྔོན་
པོ་འདི་རྟོགས་ལ། སར་པོ་འདི་མ་རྟོགས་ཞེས་པའམ། གཟུགས་འདི་རྟོགས་ལ། སྒྲ་མ་རྟོགས་ཞེས་བྱ་བ་དེ། ཁྱོད་ཀྱིས་གང་ལས་ཀྱང་འཇོག་མི་ནུས་པར་ཐལ། ཁྱོད་མིག་ཤེས་ཀྱི་བདག་རྐྱེན་ཡིན་པའི་ཕྱིར། བྱེ་བྲག་སྨྲ་བའི་ཆེད་མ་
འགོག་པའི་རིགས་པ་འདིས་ནི་ཆོས་ཅན། ལྷག་མ་སྤྱོད་པ་པའི་འདོད་པ་སོགས་འགོག་པའི་རིགས་པ་ཡང་བཤད་པ་ཡིན་ཏེ། རྣམ་པ་ཤར་བ་མེད་པར་དོན་རྟོགས་འཇོག་མི་ནུས་པར་བསྟན་པའི་ཕྱིར། སྤྱོད་པ་པ་ན་ར། དོན་མ་ངེ་
ཀྱང། དང་པོར་དོན་ལ་བལྟ་བའི་ཤེས་པ་ཚད་མ། དེ་ལས་སྐྱེས་པའི་སྤྱི་ལ་སོགས་པར་ཞེན་པའི་བློ་འབྲས་བུ། ཡང་ཞེན་པ་དང། ཡུལ་ལེན་པ་ལ་འཇུག་པ་ཚད་མ་དང་འབྲས་བུ། འཇུག་པ་དང། ཡུལ་ཐོབ་པ་ཚད་མ་དང་འབྲས་བུ་
ཡུལ་ཐོབ་པ་དང། འདོད་བྱ་གྲུབ་པ་ཚད་མ་དང་འབྲས་བུ་ཞེས་ཟེར་ཏོ། །ཀུན་གྱི་མཚུངས་རྒྱུ་ཡིན་པའི་ཕྱིར། །འདི་འདྲ་དོན་བལྟ་སོགས་ལ་མེད་ཅེས་སྦྱོར་རོ། །རིགས་པ་ཅན་པའི་འདོད་པ་དགག་པ་ནི། བུམ་པའི་སྤྱི་འཛིན་པའི་ཁྱད་པར་གྱི་

[296B] སྣམ་བུའི་སྤྱི་འཛིན་པའི་ཁྱད་པར་གྱི་བློ་ཡང་ཆོས་ཅན་བུམ་པའི་སྤྱི་འཛིན་པ་དང་སྣམ་བུའི་སྤྱི་འཛིན་པའི་ཁྱད་པར་ཐ་དད་དུ་བཞག་ཏུ་མེད་པར་འགྱུར་བར་ཐལ། ཡུལ་དེའི་རྣམ་པའི་དངོས་པོ་ཤར་བ་མེད་པའི་ཕྱིར། འདོད་ན། དེ་བཞིན་
དུ་བུམ་པ་དང་སྣམ་བུའི་རྫས་འཛིན་པའི་བློ་གཞན་དག་ཀྱང་ཁྱོད་ཀྱིས་འཇོག་མི་ནུས་པར་ཐལ། འདོད་པ་དེའི་ཕྱིར། བུམ་པའི་སྤྱི་འཛིན་དང། ཁྱད་པར་རྫས་འཛིན་གྱི་བློ་ཆོས་ཅན། ཡུལ་གཅིག་ལ་བལྟོས་པའི་ཚད་འབྲས་ཀྱི་བྱ་བྱེད་དུ་མི་རུང་
བར་ཐལ། ཡུལ་རྫས་ཐ་དད་ཁོ་ན་ལ་འཇུག་པའི་ཕྱིར་ཁྱབ་པར་ཐལ། ཡུལ་གཅིག་གི་བྱ་བ་འབྲས་བུ་དང་དེའི་སྒྲུབ་བྱེད་གཉིས་ཡུལ་རྫས་ཐ་དད་པའང་མི་འདོད་ཅིང་མི་རིགས་པའི་ཕྱིར་ཁོ་བོའང་གཟུང་དོན་གཅིག་ཡིན་པར་འདོད་དོ་
ཞེན། ཡུལ་གཅིག་པོ་དེ་འཇལ་བ་ལ་ཚད་མ་ཁྱེད་གཉིས་རིམ་ཅན་དུ་དོན་མེད་པར་ཐལ་བ་དང། ཁྱེད་གཉིས་སྔ་ཕྱིའི་རིམ་བཞིན་དུ་འབྱུང་བ་མེད་པར་འགྱུར་བར་ཐལ། གཟུང་དོན་གཅིག་ལས་སྐྱེས་པའི་ཕྱིར། འདོད་དེ་ཅིག་ཅར་འབྱུང་ངོ་ཞེ་
ན། དེ་གཉིས་བསྐྱེད་བྱ་སྐྱེད་བྱེད་ཀྱི་བསྒྲུབ་བྱ་སྒྲུབ་བྱེད་དུ་མེད་པར་འགྱུར་བར་ཐལ། བློ་དེ་གཉིས་ནི་ཅིག་ཅར་འབྱུང་བར་འགྱུར་བའི་ཕྱིར། འོ་ན་ཁྱོད་རང་ལ་ཡང་ཚད་འབྲས་མི་རུང་བར་ཐལ། དུས་ཅིག་ཅར་འབྱུང་བའི་ཕྱིར་ཅེ་ན། དུས་ཅིག་
ཅར་འབྱུང་ན། ཚད་འབྲས་མི་རུང་བའི་སྐྱོན་མེད་པར་ཐལ། རྫས་གཅིག་པོ་དེ། རྟོག་པས་བྱས་པའི་ཐ་དད་ཀྱི་རྣམ་གཞག་ལ་བརྟེན་ནས་ངོ་བོ་གཅིག་ཀྱང། ལྡོག་པའི་ཆ་དག་ཐ་དད་པ་གཉིས། ཚད་འབྲས་ཀྱི་བསྒྲུབ་བྱ་སྒྲུབ་བྱེད་དུ་བཞག་

[297A]༄༅། །པ་ཡིན་པའི་ཕྱིར། རིགས་པ་ཅན་པ་ན་རེ། ཁོ་བོ་ཅག་ལ་འབྲེལ་པ་དྲུག་ཡོད་དེ། སྦྱོར་བའི་འབྲེལ་པ་དང། སྦྱོར་བར་འདུ་བ་དང། སྦྱོར་བར་འདུས་པར་འདུ་བ་དང། འདུ་བའི་འབྲེལ་པ་དང་འདུས་པར་འདུ་བ་དང་སྦྱོར་བའི་
ཁྱད་པར་དང་ཁྱད་པར་ཅན་གྱི་འབྲེལ་པའོ། །དེ་དག་རིམ་པ་བཞིན་དུ་མིག་གི་དབང་པོ་གཞིར་བྱས་ནས་བུམ་པ་དང། བུམ་པ་ལ་འདུ་བའི་གཟུགས་སོགས་དང་གཟུགས་སོགས་ལ་འདུ་བའི་གཟུགས་ཉིད་ལ་སོགས་པ་
དང། བཞི་པ་དང་ལྔ་པའི་དཔེ། གཉིས་པ་དང་གསུམ་པ་དང་མཚུངས་ལ། དྲུག་པ་ནི། མིག་གི་དབང་པོས་ཕྱོགས་དང་སྦྱོར་འབྲེལ་གྲུབ་ལ། ས་ཕྱོགས་བུམ་མེད་དང་ཁྱད་པར་དང་ཁྱད་པར་ཅན་གྱི་འབྲེལ་པའོ། །དེས་ན། དབང་དོན་
ཕྲད་ཅིང་འབྲེལ་པ་དོན་རྟོགས་ཀྱི་ཚད་མ་ཡིན་ནོ་ཞེས་ཟེར་ཏོ། །བུམ་འཛིན་མིག་ཤེས་དེས་བུམ་པའི་དྲི་ལ་སོགས་པ་མ་རྟོགས་ལ་དེའི་ཁ་དོག་གི་ཆོས་འགའ་ཞིག་རྟོགས་པར་འགྱུར་བའི་ངེས་པ་དེར་ནི་མི་འགྱུར་བར་ཐལ་
མིག་གི་དབང་པོ་དེ་བུམ་པའི་གཟུགས་དྲི་སོགས་ཐམས་ཅད་ལ་བདག་ཉིད་ཀུན་གྱིས་འབྲེལ་ཞིང། དེ་དག་ཀྱང་མིག་གི་དབང་པོ་ལ་འབྲེལ་པ་གྲུབ་པར་བྱེ་བྲག་མེད་པའི་ཕྱིར། ཡང་ན། རྟགས་ཕྱི་མ་ཁོ་ན་འགོད་དོ། །དེ་ལྟར་
བྱས་ན། དབང་དོན་འབྲེལ་པ་དོན་རྟོགས་ཀྱི་འཇོག་བྱེད་དུ་མི་རུང་བར་ཐལ། མིག་གི་དབང་པོ་དེ་བུམ་པ་དང། བུམ་པའི་གཟུགས་དྲི་སོགས་ཀྱི་བདག་ཉིད་ལ། དངོས་བརྒྱུད་ཀུན་གྱིས་འབྲེལ་ན་ཡང། བུམ་པའི་ཁ་དོག་གི་

[297B] དྲིལ་སོགས་པ་མ་རྟོགས་པའི་ཕྱིར། སློབ་དཔོན་ཆོས་མཆོག་གི་བཞེད་པ་ལྟར་ན། དབང་དོན་འབྲེལ་པ་དོན་རྟོགས་ཀྱི་འཇོག་བྱེད་དུ་མི་རུང་བར་ཐལ། མིག་གི་དབང་པོ་དེ། གཟུགས་དང། གཟུགས་ཀྱི་སྐད་ཅིག་མ་སོགས་གྲུབ་སྡེ་
རྫས་གཅིག་གི་ཆོས་ཀུན་དང་ཕྲད་པར་ཁྱད་པར་མེད་ཀྱང། མིག་ཤེས་ཀྱིས་གཟུགས་རྟོགས་ཀྱི། དེའི་སྐད་ཅིག་མ་མ་རྟོགས་པའི་ཕྱིར་རོ་ཞེས་སོ། །དེས་ན་འབྲེལ་པ་དེ་ཐ་དད་མེད་ཀྱང་གང་ལས་ཐ་དད་པ་སྟེ། རང་ཡུལ་གྱི་རྣམ་པ་ཤར་
པའི་སྒོ་ནས་དོན་ལ་གསར་དུ་མི་སླུ་བའི་ཤེས་པ་དེ། དོན་རྟོགས་ཚད་མ་འདི་ཡི་འཇོག་བྱེད་ཚད་མ་ཉིད་ཡིན་པར་ཐལ། དེའི་འཇོག་བྱེད་ཡོད། དེ་ལས་ཐ་དད་པ་དེའི་འཇོག་བྱེད་དུ་མི་རུང་བའི་ཕྱིར། སློབ་དཔོན་ཆོས་མཆོག་གཟུགས་དང་གྲུབ་སྡེ་
རྫས་གཅིག་པ་ལ་མིག་དབང་འབྲལ་བར་ཁྱད་པར་མེད་ཀྱང། ཞེས་པ་མ་གཏོགས་འདྲའོ། །རྣམ་པ་མེད་ཀྱང་བདག་གི་ཡོན་ཏན་འདུས་བྱས་ལས་དོན་རྟོགས་སོ་སོར་འཇོག་ནུས་སོ་ཞེ་ན། རྣམ་པ་མེད་པར་བདག་གི་ཡོན་ཏན་འདུས་བྱས་ལས་
ཀྱང། དོན་རྟོགས་འཇོག་ནུས་པ་མ་ཡིན་པར་ཐལ། རྣམ་པ་དེའི་དངོས་པོ་མེད་ན། བདག་གི་ཡོན་ཏན་འདུས་བྱས་དེ་ཡང་བཞག་ཏུ་མེད་པའི་ཕྱིར། གསུམ་པ་ནི། གལ་ཏེ། དོན་འདྲ་བ་དང་དོན་རྟོགས་རྫས་ཐ་དད་དུ་ཐལ། བྱ་བྱེད་ཡིན་པའི་ཕྱིར་
ཏེ༑ བྱ་བྱེད་ཡིན་ན་རྫས་གཅིག་ཡིན་པར་འགལ་ལོ་ཞེ་ན། བྱ་བྱེད་ཡིན་པའི་རྒྱུ་མཚན་གྱིས་རྫས་ཐ་དད་ཡིན་པ་མི་བདེན་ཞིང་མི་རིགས་པར་ཐལ། རྫས་གཅིག་ཀྱང་ལྡོག་ཆོས་ཐ་དད་པ་ཁས་ལེན་པའི་ཕྱིར། དེར་ཐལ། རྫས་གཅིག་ཀྱང་

[298A]༄༅། །དོན་དམ་པར་དངོས་སུ་ཐ་དད་མེད་པར་རྟོག་པས་བཏགས་པའི་ཐ་དད་ཙམ་དུ་འདོད་པའི་ཕྱིར། ཚད་འབྲས་ཀྱི་བྱ་བྱེད་འགའ་ཞིག་ངོ་བོ་ཐ་དད་མེད་པར་གནས་པ་མ་ཡིན་ཏེ། བྱ་བ་དང་བྱེད་པའི་ཐ་སྙད་དག་ཐམས་ཅད་ངོ་བོ་ཐ་དད་
མེད་ཅིང་རྟོག་པས་བཏགས་པའི་ཐ་དད་དེ་ལྟར་རྣམ་པར་གནས་པའི་ཕྱིར། སྟ་ དེ་ལྟ་བུའི་བྱ་བྱེད་ཐ་དད་དུ་འདོད་པའི་དངོས་པོ་རྣམས་ལས་བྱ་བྱེད་རྫས་ཐ་དད་དུ་
འགྲུབ་པ་མ་ཡིན་པ་ཐལ། དེ་ལའང་བྱ་བྱེད་ཐ་དད་དུ་རྟོགས་སྒྲོ་འདོགས་པས་བྱ་བྱེད་ཐ་དད་པའི་ཐ་སྙད་འཇུག་པའི་ཕྱིར་ཏེ། སྟ་ ཤིང་ལས་རྫས་ཐ་དད་པའི་དེ་
དུམ་བུར་སོང་བ་མེད་པའི་ཕྱིར་རོ། །དེས་ན། སྔོར་སྣང་ཤེས་པ་དེས་སྔོན་པོ་རྟོགས་ལ་སེར་པོ་མ་རྟོགས་པ་དང། མིག་ཤེས་ཀྱིས་གཟུགས་རྟོགས་ལ་སྒྲ་མ་རྟོགས་པར་འཇོག་བྱེད་ཡུལ་གྱི་རྣམ་པ་ཤར་པ་དགོས་ཤིང། འཇོག་བྱེད་དེ་ཡང་མཚན་
གཞི་དང་བདག་གཅིག་པ་ངེས་པར་དགོས་པ་ཡིན་ནོ། །སྔར་བཤད་པ་དེ་དག་ཐ་སྙད་ཟེར་ཡང་བྱ་བའི་ཆེད་དུ་ཡིན་གྱི། གང་རྟོགས་པ་དེའི་རྣམ་པ་ཤར་དགོས་པ་མ་ཡིན་ཏེ། དེ་ལྟ་ན་ཤུགས་རྟོགས་མི་རུང་བའི་སྐྱོན་དུ་འགྱུར་རོ། །འོ་ན་ཚད་
འབྲས་ཀྱི་རྣམ་གཞག་ཇི་ལྟ་བུ་ཞེ་ན། སྔོན་པོ་གཞལ་བྱ། རང་ཡུལ་གྱི་རྣམ་པ་ཤར་བའི་སྒོ་ནས་སྔོན་པོ་ལ་གསར་དུ་མི་སླུ་བའི་ཤེས་པ་ཚད་མ་སྔོན་པོ་རྟོགས་པའི་ཚད་མ་འབྲས་བུའོ། །གཉིས་པ་རང་རིག་གི་ཚད་འབྲས་ལ། ཕྱི་རོལ་རིག་པའི་

[298B] ཕྱི་རོལ་རིག་པ་ལ་གནོད་བྱེད་ཀྱི་གཏན་ཚིགས་དགོད་པའོ། །དང་པོ་ལ། དགག་པ་དངོས་དང། ཕྱི་རོལ་ལྟར་སྣང་བ་དང་འགལ་བ་སྤང་བའོ། །དང་པོ་ནི། འདི་དག་ཕྱི་རོལ་གྱི་དོན་རིག་པའི་ཆ་འགོག་པ་ཡིན་གྱི། ཚད་འབྲས་དང་པོ་རིལ་
འགོག་པ་མ་ཡིན་ནོ། །མདོ་སྡེ་པ་ཁྱེད་ཕྱི་རོལ་གྱི་དོན་རིག་པ་འབྲས་བུར་འདོད་པའི་ཕྱི་རོལ་དོན་རིག་དེ་གང་ཡིན་ཞེས་དྲིས་པས། སྔོ་སེར་སོགས་སོ་སོར་རིག་ཅིང་འཇལ་བའི་མངོན་སུམ་གང་ཡིན་པ་འདི་ཉིད་དེ་ཞེ་ན། མངོན་སུམ་དེ་ནི་ཁོ་བོ་ཅག་
ཀྱང་འདོད་མོད་ཀྱི། དེ་འདྲའི་མངོན་སུམ་དེ་ནི་རྒྱུ་མཚན་གང་གིས་ཕྱི་རོལ་གྱི་དོན་རིག་པ་ཡིན་ཞེས་དྲིས་པས། བློ་དེ་ཕྱི་རོལ་གྱི་དོན་དེ་དང་འདྲ་བ་ལས་དེ་རིག་པར་འཇོག་པ་ཡིན་ནོ་ཞེན། དེ་དང་འདྲ་བ་དེ་རྟོགས་པའི་འཇོག་བྱེད་དུ་མི་རུང་
བར་ཐལ། དེ་ཁྱབ་པ་འཁྲུལ་བར་འགྱུར་བའི་ཕྱིར་ཏེ། ཟླ་གཉིས་དང་འདྲ་བར་སྣང་ཡང། ཟླ་གཉིས་མ་རྟོགས་པ་བཞིན་ནོ། །དེ་ལ་དོན་སྨྲ་བ་ན་རེ། འོན་ཏེ་ཕྱི་རོལ་གྱི་དོན་མེད་ན། སྔོ་འཛིན་མངོན་སུམ་འདི་ཡི་ཉམས་སུ་མྱོང་བྱ་གཞལ་བྱ་གང་
ཡིན་པ་དེ།རྒྱུ་མཚན་གང་ལས་ཀྱང་མི་འགྲུབ་པར་ཐལ། ཕྱི་རོལ་གྱི་དོན་མེད་པའི་ཕྱིར་ཅེ་ན། དོན་རིག་ལ་དཔྱད་པ་བྱེད་པའི་སྐབས་འདིར། སེམས་ཙམ་པ་ཆོས་ཅན། མདོ་སྡེ་པས་ཕྱི་རོལ་གྱི་དོན་མེད་ན་སྔོ་འཛིན་མངོན་སུམ་གྱི་གཞལ་
བྱ་གང་ཡིན། སེམས་ཙམ་པ་ལ་འདྲི་བ་མི་རིགས་པར་ཐལ། འདིས་ཕྱིར་རོལ་གྱི་དོན་རིག་པ་ཡིན་ན། སེམས་ཙམ་པ་ཁོ་བོ་ཅག་ཀྱང་དེ་ཉིད་རྟོགས་པར་འདོད་ནས། སྔོ་འཛིན་མངོན་སུམ་འདི་ནི་ཕྱི་རོལ་གྱི་དོན་རིག་པའི་རྒྱུ་མཚན་ཅི་ཞེས་

[299A]༄༅། །དེ་ཉིད་མདོ་སྡེ་པ་ལ། འདྲི་ཞིང་རྣམ་པར་དཔྱོད་པའི་སྐབས་ཡིན་པའི་ཕྱིར། ཕྱི་རོལ་གྱི་དོན་དང་འདྲ་བ་ཉིད་ཀྱང་མི་འཐད་པ་ནི། ཕྱི་རོལ་གྱི་དོན་དང་འདྲ་ན། དོན་ཕྲ་བ་དང་འདྲ་འམ། རགས་པ་དང་འདྲ། དང་པོ་ལྟར་
ན། རྡུལ་ཕྲན་དེ་དག་དབང་པོའི་མངོན་སུམ་མ་འཁྲུལ་བ་ལ། རང་འདྲའི་རྣམ་པ་དངོས་སུ་གཏོད་བྱེད་མ་ཡིན་པར་ཐལ། དབང་མངོན་ལ་ཡུལ་རིགས་པའི་རྣམ་པ་ཁོ་ནར་སྣང་བ་གང་ཞིག་རྒྱུ་མཚན་གང་གིས་ན་རྡུལ་ཕྲན་ལ་བློ་མ་
འཁྲུལ་བ་ལ་རགས་པར་སྣང་བ་དེ་འདྲར་བྱེད་པའི་ནུས་པ་མེད་པའི་ཕྱིར། ཕྱི་མ་ལྟར་ན། ཕྱི་དོན་རགས་པའི་ཆ་མེད་དང་འདྲ་བ་མ་ཡིན་པར་ཐལ། དེ་མི་སྲིད་པར་བསྟན་ཟིན་པའི་ཕྱིར། ཕྱི་རོལ་རགས་པ་ཆ་བཅས་དང་འདྲའོ་ཞེ་ན། དེ་ཡང་
མི་འཐད་པར་ཐལ། རྡུལ་ཕྲན་མེད་པས་དེ་བསགས་པའི་ཕྱི་རོལ་རགས་པ་མི་སྲིད་པའི་ཕྱིར། དེས་ན་དབང་མངོན་དེ་ནི་ཆོས་ཅན། ཕྱི་རོལ་དོན་གྱི་དངོས་པོས་རྣམ་པ་བཞག་པ་མ་ཡིན་པར་ཐལ། དོན་ཕྲ་རགས་གང་གིས་ཀྱང་མ་བཞག་
པ་དེའི་ཕྱིར། ཕྱི་རོལ་དོན་དང་འདྲ་བ་ཡིན་དུ་ཆུག་ན་ཡང། དེ་གཟུང་དོན་དུ་མྱོང་བ་ཡི་ངོ་བོ་ཉིད་དུ་སྒྲུབ་པར་བྱེད་པར་ནུས་པ་མ་ཡིན་པར་ཐལ། དེའི་སྒྲུབ་བྱེད་འཁྲུལ་པ་ཅན་ཡིན་པའི་ཕྱིར། རྟགས་མ་གྲུབ་སྟེ། གལ་ཏེ་དོན་དེ་དང་འདྲ་བ་
དང་དེ་ལས་བྱུང་བའི་སྐྱེས་འདྲ་བ་ད་གཟུང་དོན་དུ་བྱས་ནས་མྱོང་བའི་མཚན་ཉིད་ཡིན་ནོ་ཞེ་ན། སྔོ་འཛིན་རྣམ་པར་ཤེས་པ་ཆོས་ཅན། རང་གི་མཚུངས་པ་དེ་མ་ཐག་རྐྱེན་སྔོ་འཛིན་སྔ་མ་དེ་གཟུང་དོན་དུ་བྱས་ནས་མྱོང་བར་འགྱུར་

[299B] དེ་ལས་སྐྱེས་ཤིང་དེ་དང་འདྲ་བའི་ཕྱིར། འདྲ་བར་ཐལ། དོན་སྤོན་པོའི་རྣམ་པ་ཅན་དུ་མཚུངས་པའི་ཕྱིར། ཡང་ན། སློབ་དཔོན་ལྷ་དབང་བློ་ལྟར་སྔོན་པོ་དྲན་པའི་བཅད་ཤེས་དེས་སྔོ་འཛིན་མངོན་སུམ་གཟུང་དོན་དུ་བྱེད་པར་ཐལ་ལོ། །
ཞེས་པ་ལྟར་རོ། །འདོད་ན། ཕྱི་རོལ་གྱི་དོན་ལ་འཕོ་བ་མི་སྲིད་པར་འགྱུར་རོ། །གལ་ཏེ་ཁོ་བོས་གཟུགས་འདི་མཐོང་ངོ། །སྒྲ་འདི་ཐོས་སོ་ཞེས་བྱ་བར་ཡུལ་གཟུགས་སྒྲ་གང་ལས་ངེས་པ་དེ་འདྲེན་ནུས་པའི་བློ་དེས་ཕྱི་རོལ་གཟུང་དོན་དུ་
བྱས་ནས་མྱོང་བ་ཡིན་པས། དོན་ངེས་པའི་ངེས་ཤེས་འདྲེན་ནུས་དང་གསུམ་ཚོགས་པ་དོན་རིག་གི་འཇོག་བྱེད་ཡིན་ལ། དེ་མ་ཐག་རྐྱེན་ལ་ངེས་པ་མི་འདྲེན་པས་ཉེས་པ་དེར་མི་འགྱུར་རོ་ཞེ་ན། རྒྱུ་མཚན་གང་གིས་ཕྱི་རོལ་གྱི་དོན་ངེས་
པའི་ངེས་ཤེས་འདྲེན་ནུས་དེ། སྔོ་འཛིན་མངོན་སུམ་ཕྱི་རོལ་གྱི་དོན་རིག་པར་སྒྲུབ་པའི་དོན་རིག་དེ་ཡི་འཇོག་བྱེད་ཀྱི་སྒྲུབ་བྱེད་ཡིན་པར་འདོད་པ་མི་རིགས་པར་ཐལ། གཟུགས་སྣང་བ་དང་མཐོང་བའི་སྔོ་འཛིན་མངོན་སུམ་དེ་དག་གི་
གཟུང་དོན་དུ་ཕྱི་རོལ་གྱི་དོན་ཉེ་བ་ཡིན་མིན་དེ་ཉིད་དཔྱད་པར་བྱ་བའི་སྐབས་ཡིན་པའི་ཕྱིར། ཁྱབ་པར་ཐལ། དབང་པོའི་མངོན་སུམ་དང་ཕྱི་རོལ་གྱི་དོན་དེ་དག་གཟུང་དོན་དང་གཟུང་དོན་ཅན་དུ་འབྲེལ་པ་ཚད་མས་ངེས་པ་ལ་བརྟེན་ནས་
དེའི་རྗེས་སུ་བལྟ་བ་པོའི་རྒྱུད་ཀྱི་གཟུགས་སྒྲ་སོགས་ངེས་པའི་ངེས་ཤེས་དེ་ཕྱི་རོལ་གྱི་དོན་ངེས་པའི་ཤེས་པ་ཡིན་པར་ཚད་མས་རྟོགས་དགོས་པའི་ཕྱིར། གཉིས་པ་ལ། གཟུང་འཛིན་རྫས་ཐ་དད་དགག་པ་དང། དེར་སྣང་འཁྲུལ་ཤེས་

[300A]༄༅། །སུ་བསྟན་པ་དང། རང་རིག་འབྲས་བུར་གྲུབ་པའོ། །དང་པོ་ལ། ཕྱི་རོལ་དོན་ལ་བལྟོས་པའི་གཟུང་འཛིན་རྫས་ཐ་དད་དགག་པ། ཉེས་པ་དེ་ནས་ཤེས་པའི་གཟུང་འཛིན་རྫས་ཐ་དད་ལ་ཡང་མཚུངས་པ། དེ་ལ་འགལ་བ་སྤང་
བའོ། །དང་པོ་ནི། སྔོ་འཛིན་མངོན་སུམ་དེ་ཡི་མྱོང་བྱ་སྔོན་པོ་དེ་ཆོས་ཅན། རང་འཛིན་མངོན་སུམ་དེ་ལས་རྫས་ཐ་དད་མ་ཡིན་ཏེ། དེའི་བདག་ཉིད་ཡིན་པའི་ཕྱིར། སྔོ་འཛིན་མངོན་སུམ་དེ་ཡང་ཆོས་ཅན། ཕྱི་རོལ་གྱི་སྔོན་པོ་གཞན་
འགའ་ཞིག་གི་མྱོང་བྱེད་མ་ཡིན་ཏེ། སྔོན་པོ་དང་རྫས་གཅིག་ཡིན་པའི་ཕྱིར། དེས་ན་སྔོན་པོ་མངོན་སུམ་དུ་སོ་སོར་རིག་པར་བྱ་བ་ཡིན་ཡང་ཕྱི་རོལ་དོན་དུ་མི་འགྲུབ་པར་ཐལ། སྔོ་འཛིན་མངོན་སུམ་དེ་ཡི་མྱོང་བྱ་སྔོན་པོ་དེ་ནི། དེའི་བདག་
ཉིད་ཡིན་པའི་ཕྱིར། གཉིས་པ་ནི། སྔོན་པོ་དེ་ཕྱི་རོལ་གྱི་དོན་ཡིན་པ་ཁེགས་ཀྱང། ད་དུང་སྔོན་འཛིན་མངོན་སུམ་ལས་སྔོན་པོ་རྫས་ཐ་དད་དུ་སྣང་བ་སུས་ཀྱང་དགག་མི་ནུས་པས་གཟུང་འཛིན་རྫས་ཐ་དད་ཙམ་མི་ཁེགས་སོ་ཞེ་ན། སྔོན་
པོ་ཤེས་པའི་རྫས་སུ་འདོད་པ་དེ་ལའང་རང་མྱོང་བའི་མངོན་སུམ་དེ་རྫས་གཞན་དུ་ཡོད་པ་མ་ཡིན་ཏེ། མངོན་སུམ་དེའི་ཉམས་སུ་མྱོང་བྱ་རྫས་གཞན་མེད་པར་གྲུབ་པ་དེས་ནའི་ཕྱིར། དེས་ན། སྔོན་པོ་དང་སྔོ་འཛིན་མངོན་སུམ་ནང་ཤེས་
པ་ལ་བལྟོས་པའི་གཟུང་འཛིན་རྫས་ཐ་དད་དུ་ཡང་ཡོད་པ་མ་ཡིན་པར་ཐལ། དེར་ཡང་ཕྱི་རོལ་དོན་ལ་བརྩད་པའི་ཉེས་པ་དེ་དག་མཚུངས་པར་འཇུག་པའི་ཕྱིར། དེས་ན། སྔོ་འཛིན་མངོན་སུམ་དེ་ནི་ཆོས་ཅན། ཤེས་པ་རང་གི་

[300B] དེ་གཉིས་གཟུང་འཛིན་གྱི་དངོས་པོ་གང་ཞིག་རྫས་ཐ་དད་དུ་མེད་པའི་ཕྱིར། གསུམ་པ་ནི། འོ་ན། རང་གི་ངོ་བོ་མྱོང་ཞེས་རིགས་ཀྱི་སྔོན་པོ་མྱོང་ཞེས་འཇིག་རྟེན་ན་གྲགས་པ་མི་རིགས་པར་འགྱུར་རོ་ཞེ་
ན། སྔོ་འཛིན་མངོན་སུམ་དེ་ཡི་རང་གི་ངོ་བོ་མྱོང་བར་གྱུར་ཀྱང། སྔོ་སོགས་མྱོང་བར་གྲགས་ཤིང་སྣང་བ་གང་ཡིན་པ་འགལ་བ་མེད་དེ། སྔོ་འཛིན་མངོན་སུམ་དེ་ཡི་དངོས་པོ་རང་གི་གཟུང་བྱར་སྣང་བ་དེ་སྔོ་སོགས་ཀྱང་ཡིན་ལ་དེ་རང་གི་
རང་བཞིན་ཉམས་སུ་མྱོང་བའང་ཡིན་པའི་ཕྱིར། འོ་ན། སྔོན་པོ་རང་ཉིད་ཀྱིས་རང་ཉིད་གསལ་བར་བྱེད་དོ་ཞེས་བྱ་བར་འགྱུར་ན། དེ་མི་འཐད་དེ། རལ་གྲིའི་སོ་བཞིན་དུ་རང་ཉིད་ལ་བྱེད་པ་འགལ་བའི་ཕྱིར་དང། གསལ་བྱེད་ཀྱི་ཤེས་པ་དོན་
མེད་པར་ཐལ་བའི་ཕྱིར་དང། སྒྲོན་མེ་དོན་གཞན་གྱི་གཟུགས་གསལ་བར་བྱེད་པ་མཐོང་བའི་ཕྱིར་རོ་ཞེ་ན། སྒྲོན་མེ་ཆོས་ཅན། རང་གི་ངོ་བོ་གསལ་བྱེད་དུ་འདོད་དེ། གསལ་བྱེད་གཞན་ལ་བལྟོས་མེད་དུ་རབ་ཏུ་གསལ་བ་ཡིན་པའི་ཕྱིར་
དེར་ཐལ། ཇི་ལྟར་གསལ་བ་དེ་ཡི་བདག་ཉིད་དུ་སྐྱེས་པས་གསལ་བ་ཡིན་པའི་ཕྱིར། དཔེ་དེ་ལྟར་སྔོ་འཛིན་གྱི་བློ་ཆོས་ཅན། རང་གི་བདག་ཉིད་དུ་གྱུར་པའི་གཟུང་བྱ་རིག་ཅིང་གསལ་བ་ཅན་ཡིན་ཏེ། རིག་བྱེད་གཞན་ལ་བལྟོས་མེད་དུ་སྔོན་པོ་
མངོན་སུམ་དུ་གསལ་བའི་བློ་ཡིན་པའི་ཕྱིར། དེ་ལྟ་མིན་ན་དངོས་སུ་མྱོང་བྱ་མྱོང་བྱེད་ཀྱི་ཚོར་བྱ་ཚོར་བྱེད་དུ་འཐད་པར་དཀའ་ཞིང་མི་རིགས་པར་ཐལ། སྔོ་འཛིན་དང། དེ་ཡི་རིག་བྱ་སྔོན་པོ་གཉིས་རྫས་གཞན་ཡིན་པའི་ཕྱིར། གཉིས་པ་ནི། གཟུང་

[301A]༄༅། །འཛིན་དོན་གཞན་མེད་ན་མཁས་པ་ནས་བྱིས་པའི་བར་ལ་བསྙོན་མི་ནུས་པར་སྣང་བ་འདི་ཇི་ལྟར་ཞེ་ན། དོན་དམ་པར་རིག་བྱ་རིག་བྱེད་ཀྱི་རྣམ་པ་དོན་གཞན་མེད་ཀྱང༑ སྐྲ་ཤད་སོགས་སྣང་བའི་ཤེས་པའི་གཟུང་བྱ་ཤེས་པ་དེ་
ལས་རྫས་ཐ་དད་ལྟར་སྣང་བ་བཞིན་དུ། འཁྲུལ་པ་ལ་སྣང་བ་ལ་འགལ་བ་མེད་དེ། གང་གི་ཚེ། ཐོག་མ་མེད་པ་ནས་གཟུང་འཛིན་རྫས་ཐ་དད་དུ་རྣམ་པར་ཕྱེ་ཞིང། རྣམ་པར་ཞེན་པའི་མཚན་ཉིད་ཅན་གྱི་ཆོས་ཀྱི་བདག་འཛིན་དེས་རྒྱུད་རྣམ་
པར་བསླད་པས་དེ་ལྟར་སྣང་བ་ཅན་ཡིན་པའི་ཕྱིར། དེ་ལྟར་ཡིན་པ་དེའི་ཚེ་སྔོན་པོ་གཟུང་བྱ་དང༑ སྔོན་པོ་མྱོང་བའི་བློ་འཛིན་པ་ཡི་མཚན་ཉིད་ཐ་དད་པ་ཙམ་ལ་དོན་དམ་དཔྱོད་བྱེད་ཀྱི་རིགས་པས་བརྩད་ཅིང་དགག་པར་བྱ་བ་མ་ཡིན་
པར་ཐལ་ཇི་ལྟར་འདི་ནི་གཟུང་བའོ། །འདི་ནི་འཛིན་པའོ་སྙམ་པའི་བློ་འཁྲུལ་བས་མཐོང་བར་འགྱུར་བ་དེ་ལྟར། གཟུང་འཛིན་རིགས་སུམ་ཐ་དད་པ་འདིའི་རྣམ་གཞག་ཐ་སྙད་ཙམ་དུ་བྱས་པ་ཡིན་པའི་ཕྱིར། དབང་པོའི་མངོན་སུམ་གྱི་གཟུང་
འཛིན་རིག་གསུམ་ཐ་དད་པའི་ཆ། དོན་དམ་པར་མེད་ཀྱང༑ ཀུན་རྫོབ་བདེན་པ་མིན་པས། དོན་དམ་དཔྱོད་བྱེད་ཀྱི་རིགས་པས་དགག་པར་མི་བྱ་ཞིང༑ དགག་མི་ནུས་སོ་ཞེས་པའོ། །གསུམ་པ་ནི། དེས་ན། རང་རིག་འབྲས་བུ་ཡིན་པར་འདོད་
རིགས་ཏེ། དོན་གཞན་གྱི་རིག་བྱ་མེད་པ་དེས་ནའ་ཕྱིར། གཞུང་སྔ་མ་རྣམས་ཀྱི་འབྲེལ་གྱི་དབང་དུ་བྱས་ན། དབང་པོའི་མངོན་སུམ་རང་གི་བདག་ཉིད་དུ་གྱུར་པའི་གཞལ་བྱ་རིག་པ་འབྲས་བུ་ཞེས་པར་གནས་ཏེ། སྔར་བསྟན་པ་རྣམས་དབང་

[301B] དེས་ན། རྣམ་རིག་པའི་ཐུན་མོང་མ་ཡིན་པའི་རང་རིག་གི་ཚད་འབྲས་ཀྱི་རྣམ་གཞག་འདི་ལྟར་བྱ་སྟེ། རང་གི་བདག་ཉིད་དུ་གྱུར་པའི་གཞལ་བྱ་རིག་པའི་གཟུང་རྣམ་གཞལ་
བྱ། སྒྲོ་འདོགས་གསར་དུ་གཅོད་པའི་འཛིན་རྣམ་ཚད་མ། རང་རིག་གི་ཚད་མ་འབྲས་བུའོ། །དེས་ན། རང་གི་བདག་ཉིད་དུ་གྱུར་པའི་སྔོན་པོ་རིག་པའི་སྔོ་འཛིན་གཞལ་བྱ་ཞེས་པའོ། །གཉིས་པ་ལ། ཕྱི་རོལ་རིགས་པས་མི་འཐད་པ་དང་ ཕྱི་རོལ་
དོན་ལ་གནོད་པའི་རྟགས་དགོད་པ་ དེས་གྲུབ་པའི་དོན་ཏོ། །དང་པོ་ནི། གལ་ཏེ། ཕྱི་རོལ་གྱི་དོན་གཟུང་དོན་དུ་བྱས་ནས་མྱོང་བར་གྱུར་ན། ཁྱོད་ལ་ཉེས་པ་ཅི་ཡོད་ཅེ་ས་ཟེར་ན། ཕྱི་དོན་གཟུང་དོན་དུ་ཡོད་ན། ཉེས་པ་ཅི་ཡང་མེད་པར་ཐལ། རིགས་པས་
འཐད་པའི་དོན་སུས་ཀྱང་ཁས་བླང་བར་འོས་པའི་ཕྱིར། ཕྱི་རོལ་གྱི་དོན་གཟུང་དོན་དུ་བྱས་ནས་མྱོང་བར་འགྱུར་རོ། །ཞེས་པའི་ཚིག་འདི་ཉིད་ཀྱིས་ནི་འདོད་པའི་དོན་ཅི་ཞིག་ཀྱང་གྲུབ་པར་བརྗོད་པར་འགྱུར་བ་མ་ཡིན་པར་ཐལ། ཕྱི་རོལ་གྱི་དོན་
རྣམ་བཅས་རྣམ་མེད་གང་གི་སྒོ་ནས་ཀྱང་རིག་པར་མི་འཐད་པའི་ཕྱིར། རྣམ་མེད་ཀྱི་སྒོ་ནས་རིག་པ་མི་འཐད་པར་ཐལ། དེ་ལྟ་ན་འབྲེལ་མེད་དུ་འགྱུར་བའི་ཕྱིར། གལ་ཏེ་དབང་པོའི་བློ་ནི་ཕྱི་རོལ་གྱི་དོན་དེའི་རྣམ་པ་ཅན་དུ་ཡོད་པས་རྣམ་ལྡན་
གྱི་སྒོ་ནས་རིག་གི་ཞེ་ན། སྔོ་སར་ལ་སོགས་པའི་རྣམ་པར་རྗེས་སུ་ཞུགས་པ་ཅན་གྱི་དབང་པོའི་མངོན་སུམ་དེ་ཡོད་མོད། དེ་ནི་ཆོས་ཅན། ཕྱི་རོལ་གཟུང་དོན་དུ་བྱས་པར་མི་འགྲུབ་པར་ཐལ། ཁྱོད་ལ་ཤར་བའི་རྣམ་པ་འདི་ནི། ཕྱི་རོལ་དོན་གྱིས་

[302A]༄༅། །གཏད་པའམ། གཞན་ཉེར་ལེན་ལས་ཡིན་ཞེས། དཔྱད་པར་རིགས་པ་ཡིན་ལ། དེ་ལྟར་དཔྱད་ན་ཡང་ཕྱི་རོལ་གྱིས་བཞག་པ་མི་འགྲུབ་པའི་ཕྱིར། གཉིས་པ་ལ། ཚིག་དོན་དང། གཏན་ཚིགས་ཚད་མ་གང་གིས་འགྲུབ་པ་གཉིས་ཀྱིས་
རིག་པར་བྱ་བའོ། །དང་པོ་ནི། སྔོན་པོར་སྣང་བའི་སྔོན་པོ་དེ་རང་མཐོང་བའི་བློ་ལས་རྫས་གཞན་ཡིན་པ་མི་འཐད་དེ། མཐོང་བ་བློ་ཡི་ཁྱད་པར་སྔོ་འཛིན་དང་བྲལ་བར་སྔོན་པོ་མི་འཛིན། སྔོ་འཛིན་དེ་འཛིན་པའི་ཚེ་ན། སྔོན་པོ་ཡང་ངེས་པར་
འཛིན་པའི་ཕྱིར། དེས་ན་ཕྱི་རོལ་ཡན་གར་བ་གཟུང་དོན་དུ་ཡོད་པ་མ་ཡིན་པར་ཐལ། སྔོན་པོ་དང་སྔོ་འཛིན་རྫས་ཐ་དད་མ་ཡིན་པའི་ཕྱིར། གཉིས་པ་ལ། རྟགས་དགོད་པ་དང། ཚུལ་བསྒྲུབ་པའོ། །དང་པོ་ནི། སྔོན་པོ་ཆོས་ཅན། སྔོར་སྣང་
ཤེས་པ་ལས་རྫས་ཐ་དད་མ་ཡིན་ཏེ། དེ་དང་ལྷན་ཅིག་དམིགས་ངེས་ཡིན་པའི་ཕྱིར། གཉིས་པ་ནི། རྫས་ཐ་དད་ལ་འབྲེལ་བ་ཡོད་མེད་གཉིས་ལས། འབྲེལ་མེད་ཀྱི་རྫས་ཐ་དད་ཆོས་ཅན། ལྷན་ཅིག་དམིགས་ངེས་མ་ཡིན་ཏེ། འབྲེལ་
མེད་ཡིན་པའི་ཕྱིར། འབྲེལ་བ་གྲུབ་ན། རྫས་ཐ་དད་ཀྱི་འབྲེལ་པ་དེ་བྱུང་འབྲེལ་ཡིན་པས། དེ་ལྷན་ཅིག་དམིགས་ངེས་མ་ཡིན་ཏེ། དུས་ལྷན་ཅིག་ཏུ་དམིགས་པ་དེ་མེད་པའི་ཕྱིར། ལྷན་ཅིག་དམིགས་ངེས་ཀྱི་དོན་ནི། སྔོན་པོ་དམིགས་ན་སྔོ་
འཛིན་དམིགས་པས་ཁྱབ་པ་དང། སྔོ་འཛིན་དམིགས་ན་སྔོན་པོ་དམིགས་པས་ཁྱབ་པ་མ་ཡིན་ཏེ། སྔོན་པོ་དབང་པོའི་མངོན་སུམ་དང། སྔོ་འཛིན་རང་རིག་མངོན་སུམ་གྱིས་དམིགས་པས་འཇལ་བྱེད་ཀྱི་ཚད་མ་སོ་སོ་ཡིན་པའི་ཕྱིར། དེས་

[302B] སྔོན་པོ་དམིགས་པའི་ཚེ། སྔོ་འཛིན་དམིགས་བྱེད་གྲུབ་སྔ་རྫས་གཅིག་ཏུ་ཡོད་པར་ངེས་པས་ཁྱབ་པ་དང། སྔོ་འཛིན་དམིགས་པའི་ཆོ་བློ་དེ་ལ་སྔོ་འཛིན་ཁྱབ་མཉམ་གྲུབ་སྡེ་རྫས་གཅིག་ཏུ་ཡོད་པར་ངེས་པས་ཁྱབ་པ་ཡིན་ནོ། །སྔོན་པོ་འཇལ་
བའི་བློ་དང། སྔོ་འཛིན་འཇལ་བའི་བློ་ཁྱབ་མཉམ་གྲུབ་སྡེ་རྫས་གཅིག་ཡིན་པ་དུས་ནམ་ཡང་འབྲལ་མི་སྲིད་པ་རང་རིག་མངོན་སུམ་ཚད་མས་རྟོགས་པ་ཡིན་ནོ། །དབང་པོ་དང་ཡིད་བྱེད་ཚང་བཞིན་དུ་བུམ་འཛིན་སྐབས་འགར་མི་སྐྱེ་བ་མི་
འཐད་པར་ཐལ། དེ་མི་སྐྱེ་བ་ཕྱི་རོལ་གྱི་དམིགས་རྐྱེན་མ་ཆད་པས་མ་སྐྱེས་པ་མ་ཡིན་པའི་ཕྱིར་ཅེ་ན། རྣམ་པར་རིག་པ་ཙམ་གྱི་སྐབས་འདིར་ཆོས་ཅན། ཕྱི་རོལ་གྱི་གཟུང་དོན་ལ་བལྟོས་པའི་དབང་གིས་བུམ་འཛིན་རེས་འགའ་སྐྱེ་བར་ངེས་པ་
མ་ཡིན་པར་ཐལ། ཕྱི་རོལ་མེད་ཀྱང་བུམ་འཛིན་གྱི་བག་ཆགས་སད་བྱེད་ཀྱི་དབང་གིས་བུམ་འཛིན་གྱི་བློ་རེས་འགའ་སྐྱེ་བར་རྣམ་པར་ངེས་པའི་ཕྱིར། དེར་ཐལ། ཕྱི་རོལ་མེད་ཀྱང་དོན་སྣང་གི་ཤེས་པ་སྔ་མ་འགའ་ཞིག་ཕྱི་མ་འགའ་ཞིག་གི་བག་
ཆགས་རབ་ཏུ་སད་པར་བྱེད་པའི་རྐྱེན་ཡིན་པ་དེའི་ཕྱིར། གསུམ་པ་ནི། ཤེས་པའི་རྫས་གཅིག་ལ་གཟུང་འཛིན་གྱི་ཚུལ་གཉིས་ཡོད་དེ། ཕྱི་རོལ་དོན་ཁེགས་པ་དེའི་ཕྱིར། གཟུང་འཛིན་གྱི་ཚུལ་གཉིས་པ་ཅན་དུ་ཐལ། གང་གི་ཕྱིར་ན། དེ་ལྟར་རྟོག་མེད་
ཀྱིས་མྱོང་བ་དང་རྟོག་པས་དྲན་པའི་ཕྱིར། ཚུལ་གཉིས་ལ་དབང་པོའི་མངོན་སུམ་འདི་ཡི། ཚད་འབྲས་གཞལ་གསུམ་མི་འཐད་པའི་སྐྱོན་མེད་པར་ཐལ། གཟུང་བའི་རྣམ་པ་དང་འཛིན་པའི་རྣམ་པ་གཉིས་ནི། གཞལ་བྱ་དང་ཚད་མ་ཡིན་ལ། རང་

[303A]༄༅། །མྱོང་བ་ཉིད་ནི་འབྲས་བུ་ཡིན་པའི་ཕྱིར། ཇི་ལྟར་རང་གི་བདག་ཉིད་རིག་པ་འབྲས་བུ་ཡིན་ཞེ་ན། སློབ་དཔོན་ལྷ་དབང་བློ། འདི་ཡན་ཆད་ཀྱིས་ཚད་འབྲས་གཉིས་པ་དངོས་གཞི་རྫོགས་ནས་འཆད་འགྱུར་གྱི་ཚིགས་བཅད་
གསུམ་དེའི་འཕྲོས་དོན་དུ་འཆད་དོ། །གང་གི་ཚེ། སྔོན་པོ་རྣམ་པར་རིག་པའི་རྣམ་རིག་གི་རྒྱུ་ཡི་ཡུལ་རྫས་གཞན་དུ་མི་འཐད་པར་ཐལ། སྔོན་པོ་དེ་འདོད་པའམ་མི་འདོད་པར་སྣང་བའང་ཉེར་ལེན་ལ་བལྟོས་པ་མེད་པར་སྔོན་པོ་དེའི་
ངོས་ནས་འདོད་པའམ་མི་འདོད་པའི་དངོས་པོར་མ་གྲུབ་པའི་ཕྱིར། སྔོ་འཛིན་དེ་ནི་རང་གི་བདག་ཉིད་དུ་གྱུར་པའི་སྔོན་པོ་འདོད་མི་འདོད་དེ་ལྟར་མྱོང་བ་ཡིན་ཏེ། ཕྱི་རོལ་ལ་མི་བལྟོས་པར་ཉེར་ལེན་གྱི་དབང་གིས་དེ་ལྟར་སྣང་བའི་
ཕྱིར། འོ་ན། ཁོ་བོས་ཕྱི་རོལ་གྱི་དོན་རིག་གོ་སྙམ་དུ་ཞེན་པ་སྐྱེ་བ་ཇི་ལྟར་ཞེ་ན། གང་གི་ཚེ་སྔོར་སྣང་ཤེས་པ་ཡུལ་དང་བཅས་པ་ཡིན་པ་དེའི་ཚེ། སྔོ་སྣང་ཤེས་པ་ཆོས་ཅན། རང་གི་བདག་ཉིད་ཉམས་སུ་མྱོང་བའི་སྔོན་པོ་གང་ཡིན་པ་
དེ་ཉིད་བློ་འཁྲུལ་པས་ཕྱི་རོལ་གྱི་དོན་དུ་རྣམ་པར་ངེས་ཤིང་ཞེན་པའི་རྒྱུ་མཚན་ཡོད་དེ། ཤེས་པ་རང་གི་རྫས་ཀྱི་ཆ་སྔོན་པོ་དེ་ཉིད། ཞེན་ཡུལ་ལ་འཁྲུལ་བའི་ལོག་ཤེས་ཀྱིས་ཕྱི་རོལ་གྱི་དོན་དུ་བཞག་པའི་ཕྱིར། སྔོ་འཛིན་མངོན་
སུམ་གྱིས་ཕྱི་རོལ་གྱི་དོན་རིག་པ་མ་ཡིན་གྱི། བློ་འཁྲུལ་པས་དེ་ལྟར་ཞེན་ཞེས་པའོ། །ཤེས་པ་རང་གི་རྫས་དེ་ཉིད་འདོད་པའམ་མི་འདོད་པར་སྣང་བ་དེས་ཀྱང་རང་གི་བདག་ཉིད་དུ་གྱུར་པའི་ཡུལ་གྱི་དོན་སྔོན་

[303B] གལ་ཏེ་སྔོ་འཛིན་འདི་རང་གི་བདག་ཉིད་དུ་གྱུར་བའི་སྔོན་པོ་འདོད་པའི་རྣམ་པ་དང། མི་འདོད་པའི་རྣམ་པ་གཞན་དུ་མྱོང་བར་འགྱུར་གྱི། དེ་ལས་རྫས་གཞན་གྱི་སྔོན་པོ་འདོད་མི་འདོད་དུ་མ་མྱོང་
བའི་ཕྱིར། གསུམ་པ་ལ། ཚད་འབྲས་ཀྱི་རྣམ་གཞག་དང། ཕྱི་རོལ་གྱི་དོན་མེད་ཀྱང་རྣམ་གཞག་དེ་ཉིད་གྲུབ་པའི། །དང་པོ་ལ། སྤྱིའི་དོན་དང། ཡན་ལག་གི་དོན་ཏོ། །དང་པོ་ལ། གང་ལས་འཕྲོས་པ་དང། ཇི་ལྟར་འཕྲོས་པ་དང། མཐའ་
དཔྱད་པའོ། །དང་པོ་ནི། རྣམ་གཞག་འདི། གཉིས་པར་ཕྱི་རོལ་གྱི་དོན་བཀག་པ་ལས་འཕྲོས་པའོ། །གཉིས་པ་ནི། ཕྱི་རོལ་གྱི་དོན་མི་སྲིད་ན། དབང་པོའི་མངོན་སུམ་གྱི་ཚད་འབྲས་འཇོག་པའི་ཚེ། དབང་པོའི་མངོན་སུམ་དེ་ཉིད་སྔོན་པོ་ཡོངས་སུ་
གཅོད་པའི་གཟུང་རྣམ་ཡིན་པར་ཀུན་གྱིས་འདོད་དགོས་པས། དེའི་ཚེ་རང་རིག་འབྲས་བུར་ཐལ། ཕྱི་རོལ་གྱི་དོན་རིག་པ་མེད་པའི་ཕྱིར། འདོད་ན། འཛིན་རྣམ་ཚད་མར་ཐལ། རང་རིག་འབྲས་བུ་ཡིན་པའི་ཕྱིར། ཁྱབ་པ་མེད་ན། ཚད་འབྲས་ཡུལ་
སོ་སོ་ཁོ་ན་ལ་འཇུག་པར་ཐལ། ཞེས་པའོ། །གསུམ་པ་ནི། འབྲས་བུ་ལ་དཔྱད་པ་དང། གཞལ་བྱ་ལ་བྱད་པ་གཉིས་ཀྱིས་རིག་པར་བྱའོ། །དང་པོ་ནི། རང་རིག་འབྲས་བུ་ཞེས་པ་དེ་སྡེ་འཛིན་མངོན་སུམ་གྱིས་སྔོ་འཛིན་མངོན་སུམ་དེ་
ཉིད་རིག་པ་ཚད་མའི་འབྲས་བུར་འགྱུར་པ་ཡིན་ནམ། འོན་ཏེ་སྔོ་འཛིན་རང་གི་བདག་ཉིད་དུ་གྱུར་པའི་སྔོན་པོ་རིག་པ་འབྲས་བུར་བརྗོད་པའམ་འོན་ཏེ། འབྲས་བུ་དེ་ཉིད་ལ་མྱོང་བྱེད་རང་རིག་ཡོད་དོ་ཞེས་པའི་དོན་ཡིན། གསུམ་པ་མི་

[304A]༄༅། །འཐད་དེ། རྣམ་གཞག་གསུམ་པའི་འབྲས་བུའི་ངོ་བོ་ངོས་མ་གཟུང་བར་ཐལ་བའི་ཕྱིར། དང་པོ་ལྟར་ན། ཚད་འབྲས་ཡུལ་སོ་སོ་ཁོ་ན་ལ་འཇུག་པའི་ཐལ་བ་སུས་ཀྱང་ལྡོག་མི་ནུས་ལ། གཉིས་པ་ལྟར་ན། གཟུང་འཛིན་རྫས་ཐ་
དད་འགོག་པ་ལ། ལྷན་ཅིག་དམིགས་ངེས་ལ་སོགས་པའི་རྟགས་དོན་མེད་པར་ཐལ་བ་དང། གཉིས་སྟོང་བྱིས་པ་རྣམས་ཀྱིས་ཀྱང་མངོན་སུམ་དུ་རྟོགས་པར་ཐལ། སྔོན་པོ་རང་གི་བདག་ཉིད་ཡིན་པ་ལ། དབང་པོའི་མངོན་སུམ་རང་
ཉིད་ཀྱིས་ངེས་པ་འདྲེན་པའི་ཕྱིར་རོ་ཞེ་ན། སྐྱོན་མེད་དེ། ཤེས་པ་རང་ཉིད་ཀྱིས་རང་ཉིད་རིག་པ་འབྲས་བུར་བཞག་པ་མ་ཡིན་ཏེ། ཚད་འབྲས་ཡུལ་ཐ་དད་པའི་ཉེས་པ་དེ་ཉིད་དུ་འགྱུར་བའི་ཕྱིར་རོ། །ཕྱོགས་གསུམ་པ་ཡང་མ་ཡིན་ཏེ་
འབྲས་བུ་ངོས་མ་གཟུང་བར་དེ་ཉིད་ལ་རང་རིག་ཡོད་དོ་ཞེས་པས་ཅིར་ཡང་མི་འགྱུར་བའི་ཕྱིར་རོ། །དེས་ན། སྔོ་འཛིན་གྱིས་སྔོན་པོ་རིག་པ་འདི་རྫས་གཞན་རིག་པ་མ་ཡིན་གྱི། རང་གི་བདག་ཉིད་དུ་འགྱུར་བའི་སྔོན་པོ་རིག་པ་ཡིན་ནོ་ཞེས་
པའི་དོན་ཏེ། དེ་ལྟར་ན་ཡང། སྔོ་འཛིན་སྔོན་པོ་ལས་དོན་གཞན་དུ་མེད་པ་སྔོ་འཛིན་གྱིས་རྟོགས་པ་མ་ཡིན་ཏེ། སྔོ་འཛིན་གྱིས་རང་ལས་དོན་གཞན་དུ་མེད་པའི་སྔོན་པོ་རྟོགས་པ་ཡིན་ཡང། སྔོན་པོ་དེ་ལས་དོན་གཞན་དུ་མེད་པ་དང་སྔོ་
འཛིན་གྱིས་རང་ལས་དོན་གཞན་དུ་མེད་པའི་སྔོན་པོ་རྟོགས་པ་ཡིན་པ་ལྷན་ཅིག་དམིགས་ངེས་ཀྱི་རྟགས་སོགས་ལ་བརྟེན་པའི་རང་བཞིན་སེམས་པའི་བློ་ལ་བལྟོས་པའི་ཕྱིར། དེ་ལྟར་བཞག་པ་ན། ཤེས་པ་རང་ཉིད་ཀྱིས་རང་ཉིད་རིག་པ་

[304B] སྔོ་འཛིན་ཡོངས་སུ་གཅོད་བྱེད་འཛིན་པའི་རྣམ་པ་ཡིན་པས་འཛིན་པའི་རྣམ་པ་ཉིད་ཚད་མར་འཇོག་རིགས་པར་འགྱུར་རོ། །གལ་ཏེ་གཟུང་བའི་རྣམ་པ་སྔོ་འཛིན་ཉིད་
ཚད་མར་འཇོག་ན། དེ་ནི་སྔོན་པོ་ཁོ་ན་ལ་འཇལ་བྱེད་དུ་འཇུག་པས་ཚད་འབྲས་ཡུལ་སོ་སོ་ཁོ་ནར་འགྱུར་ཏེ། སྔོ་འཛིན་མངོན་སུམ་གྱིས་སྔོན་པོ་ཡོངས་སུ་གཅོད་པ་ན། དེའི་འབྲས་བུ་ལ། སྔོན་པོ་ལ་ངེས་པ་མ་དྲངས་པར་སྔོ་འཛིན་དེ་ཉིད་རིག་
ཅིང་ངས་པའི་ཕྱིར་རོ། །སྙམ་པའོ། །དེས་ན། རྣམ་གཞག་གསུམ་པའི་གཞུང་འདི་དག་གིས་སྔོན་པོ་གཞལ་བྱར་བྱས་པའི་ཚེ་རང་རིག་འབྲས་བུར་མི་རིགས་པ་དང། རང་རིག་འབྲས་བུ་ཡིན་ན་འཛིན་རྣམ་ཚད་མར་ཐལ་བ་དང་ གཟུང་
རྣམ་ཚད་མ་ཡིན་ན། ཚད་འབྲས་ཡུལ་ཐ་དད་དུ་ཐལ་པའི་རྩོད་པ་གསུམ་པོ་འདི་ཉིད་སྤོང་བར་མཛད་པའོ། །གཉིས་པ་ནི། གལ་ཏེ། ཕྱི་རོལ་གྱི་དོན་གཞལ་བྱ་ཡིན་ནམ་མིན། ཕྱི་མ་མི་འཐད་དེ། དོན་ནི་གཞལ་བྱ་ཉིད་དུ་འདོད། ཅེས་པ་དང་འགལ་
ལ། དང་པོ་ལྟར་ན། རང་རིག་འབྲས་བུར་རྣམ་པར་བཞག་པ་དང་འགལ་ལོ་ཞེ་ན། རང་ལུགས་ལ་ཕྱི་རོལ་གྱི་དོན་གཞལ་བྱར་སྒྲུབ་བཞེད་པ་མ་ཡིན་ཏེ། མདོ་སྡེ་པ་ལ་ཁས་བླངས་ནང་འགལ་བསྟན་པའི་ཆེད་དུ་ཡིན་ཏེ། འདྲ་བར་སྐྱེད་བྱེད་
གཞལ་བྱ་ཕྱི་རོལ་དོན་གྱི་མཚན་ཉིད་དུ་བཞག་པ་ལ། ཕྱི་རོལ་དང་འདྲ་བ་ནི་གོང་དུ་རྒྱས་པར་བཀག་ཟིན་པའི་ཕྱིར། དོན་རྒྱུ་ཡིན་པའི་སྒོ་ནས་གཞལ་བྱར་འགྱུར་བར་ཐལ། ཞེས་པའོ། །སློབ་དཔོན་ཆོས་མཆོག་གིས། གང་གི་ཕྱིར་དོན་རྒྱུ་ཡིན་

[305A]༄༅། །པ་དེའི་ཕྱིར། དོན་དེ་གཞལ་བྱ་ཡིན་པར་འདོད་པར་འགྱུར་རོ། །དགོངས་པ་ནི་འདི་ཡིན་ཏེ། འདྲ་བར་ངེས་པ་ནི། གཉིས་ཀ་མཐོང་བ་ལ་རག་ལས་པ་ཡིན་ལ། རྣམ་པ་དང་བཅས་པའི་ཕྱོགས་ལ། དོན་ནི། སྔར་གང་གིས་ཀྱང་
མཐོང་བ་མ་ཡིན་ན། དེ་ཇི་ལྟར་འདྲ་བར་བརྟག་ཅེས་སོ། །རྣམ་གཞག་གསུམ་པ་འདི། རྣམ་རིག་པ་ཁོ་ནའི་ལུགས་ཡིན་གྱི། མདོ་སྡེ་པ་ལ་སྦྱོར་བ་ནི། འགྲེལ་བཤད་བྱེད་པ་སུ་གང་གི་ཡང་ལུགས་མ་ཡིན་ཏེ། སློབ་དཔོན་ལྷ་དབང་
བློས། མྱོང་བ་ཉིད་ནི་འབྲས་བུ་ཡིན། ཞེས་པའི་རྗེས་སུ་དོན་མེད་པ་ལ་འབྲས་བུའི་རྟོག་པ་འདི་ནི་གཅིག་ཡིན་ནོ། །ཞེས་པ་དང། རྣམ་གཞག་གསུམ་པ་ལ་དེ་ལྟར་ན་རྣམ་པར་རྟོག་པ་གཉིས་པ་བཤད་པ་ཡིན་ནོ། །ཞེས་སོགས་
གསུངས་པ་ལྟར་རོ། །ཕྱི་རོལ་དོན་ནི་ཡོད་ན་ཡང། ཞེས་པ་ནི། ཕྱི་རོལ་དོན་ནི་མེད་མོད་ཀྱི། ཡོད་དུ་ཆུག་ན་ཡང་ཞེས་བརྟག་པ་མཐའ་གཟུང་གི་ཚུལ་དུ་ཁས་བླངས་ནས། ཐོག་མར་འབྲས་བུ་ལ་དཔྱད་པ་མཛད་བཞེད་པ་ཡིན་ནོ། །རང་
ལུགས་ནི། མདོ་སྡེ་པས་ཕྱི་རོལ་དོན་དུ་འདོད་པའི་དོན་སྔོན་པོ་གཞལ་བྱར་བྱས་པའི་ཚེ་ནའང། རང་གི་བདག་ཉིད་དུ་གྱུར་པའི་སྔོན་པོ་རིག་པ་འབྲས་བུ་ཡིན་གྱི། དོན་གཞན་རིག་པ་འབྲས་བུར་མི་རིགས་ཞེས་པའོ། །གཉིས་པ་ལ་
འབྲས་བུ་བསྒྲུབ་པ་དང། དེ་ལ་རྩོད་པ་སྤང་བ། གཞལ་བྱ་ལ་དཔྱད་པའོ། །དང་པོ་ནི། མདོ་སྡེ་པས་ཕྱི་རོལ་དོན་དུ་འདོད་པའི་སྔོན་པོ་གཞལ་བྱར་ཡོད་པའི་ཚེ་ན་ཡང། རང་གི་བདག་ཉིད་དུ་གྱུར་པའི་སྔོན་པོ་རིག་པ་འབྲས་བུར་རིགས་

[305B] ཇི་ལྟར་སྔོན་པོ་འདོད་མི་འདོད་དུ་དངོས་སུ་ཉམས་སུ་མྱོང་བ་ཉིད་ཀྱི་སྔོན་པོ་དེ་ལ་འདོད་མི་འདོད་སོ་སོར་ངེས་པའི་བདག་ཉིད་དུ་འཇོག་གི། ཕྱི་རོལ་གྱི་ངོས་ནས་བཞག་ཏུ་མེད་པའི་ཕྱིར། སྔོན་པོ་དེ་འདོད་མི་འདོད་དུ་བློ་ལ་སྣང་བའི་དབང་
གིས་བཞག་པ་མ་ཡིན་པར། སྔོན་པོ་རང་གི་ཕྱི་རོལ་གྱི་ངོ་བོའི་སྒོ་ནས་འདོད་མི་འདོད་དུ་མའི་བདག་ཉིད་དུ་སྣང་བ་མ་ཡིན་པར་ཐལ། དེ་ལྟ་ན། སྔོན་པོ་དེ་དུས་ནམ་ཡང་འདོད་མི་འདོད་དུ་མའི་བདག་ཉིད་དུ་རང་གི་ངོ་བོ་ཉིད་ཀྱིས་གནས་
པར་ཐལ་བའི་སྐྱོན་ཡོད་པའི་ཕྱིར། དེ་ལྟར་ཁས་བླངས་པ་ལ་སྐྱོན་མེད་དོ་ཞེ་ན་ཡང། སྔོན་པོ་ལ་དགྲ་གཉེན་གཉིས་ཀྱིས་བལྟས་པའི་ཚེ་འདོད་མི་འདོད་གཉིས་པོ་དག་སོ་སོ་ཐ་དད་པར་སྣང་ཞིང་མྱོང་བར་མི་འགྱུར་བར་གཉིས་ཀ་ལ་
གཉིས་ཀ་སྣང་པར་འགྱུར་བར་ཐལ། སྔོན་པོ་བློ་ལ་སྣང་བའི་དབང་གིས་བཞག་པ་མ་ཡིན་པར་ཕྱི་རོལ་གྱི་ངོས་ནས། དུས་ནམ་ཡང་འདོད་མི་འདོད་གཉིས་སུ་གནས་པའི་ཕྱིར། མ་མཐོང་བ་ཤིན་ཏུ་ལྐོག་གྱུར་གྱི་ལས་ཀྱི་དབང་གིས་
གང་རུང་རེ་རེ་བསྒྲིབས་པའི་ཕྱིར། རེ་རེས་གཉིས་ཀ་མཐོང་བ་མིན་ནོ་ཞེ་ན། ཕྱི་རོལ་གྱི་དམིགས་རྐྱེན་གྱི་དོན་གྱི་དབང་གིས་འདོད་མི་འདོད་དུ་རྟོགས་པར་མི་འགྱུར་བར་ཐལ། ལས་དབང་གིས་དོན་གྱི་གནས་ལུགས་ཇི་ལྟ་བ་བཞིན་དུ་
མ་མཐོང་བའི་ཕྱིར། མ་མཐོང་བའི་ལས་དེའི་དབང་གིས་ཅི་ལྟར་ན། ཕྱི་རོལ་དོན་གྱི་གནས་ལུགས་ཇི་ལྟ་བ་བཞིན་དུ་མཐོང་བར་བྱེད་པར་འགྱུར་བ་ཡིན་པ་མི་འཐད་པར་ཐལ། འདོད་མི་འདོད་དུ་མའི་བདག་ཉིད་དུ་གནས་པའི་དངོས་

[306A]༄༅། །པ་དེ་ལ་ཅིག་ཤོས་ཀྱིས་བསྒྲིབས་ནས། གང་རུང་གཅིག་གི་བདག་ཉིད་དུ་མཐོང་བར་བྱེད་པའི་ཕྱིར། གལ་ཏེ་འདོད་པ་དང་མི་འདོད་པར་སྣང་བ་རྟོག་པའི་འཛིན་སྟངས་ཡིན་གྱི་དོན་འཛིན་དབང་པོའི་བློའི་འཛིན་སྟངས་
མ་ཡིན་ནོ་ཞེ་ན། དབང་ཤེས་ལ་འདོད་མི་འདོད་མི་སྣང་བ་མ་ཡིན་པར་ཐལ། དབང་ཤེས་དེ་ལའང་སྤར་ཡིད་དུ་འོང་བར་མཐོང་བ། ཕྱིས་འཆི་ལྟས་ལ་སོགས་པས་ཟིན་པར་གྱུར་པའི་ཚེ། ཡིད་དུ་འོང་བར་མཚམས་སྦྱོར་བ་མེད་
ཅིང། ཡིད་དུ་མི་འོང་བར་སྣང་བའི་དབང་པའི་སེམས་སུ་མཐོང་བ་ཡིན་པའི་ཕྱིར། དེས་ན། མདོ་སྡེ་པས་ཕྱི་རོལ་དོན་དུ་འདོད་པའི་སྔོན་པོ་གཞལ་བྱར་བྱས་པ་ལའང། རང་གི་བདག་ཉིད་དུ་གྱུར་པའི་སྔོན་པོ་ཉམས་སུ་མྱོང་བ་འབྲས་བུ་
ཡིན་པར་རིགས་ཏེ། གང་གི་ཕྱིར་ན། ཇི་ལྟར་སྔོན་པོ་འདི་བློ་ལ་སྣང་བའི་དབང་གིས་འདོད་མི་འདོད་ཀྱི་རང་བཞིན་དུ་སྣང་བ་དེ་ལྟར། དོན་སྔོན་པོ་ནི། འདོད་མི་འདོད་ཀྱི་རྣམ་པར་འཇོག་ཅིང་ངེས་པ་ཡིན་གྱི། ཕྱི་རོལ་དོན་གྱི་དབང་གིས་
བཞག་ཏུ་མེད་པའི་ཕྱིར། དེར་ཐལ། དེ་ལྟར་སྒྲུབ་ཟིན་པ་དེའི་ཕྱིར། སློབ་དཔོན་ཆོས་མཆོག་གིས། གང་གི་ཕྱིར་གཟུང་བའི་རྣམ་པ་བདེ་བའམ་སྡུག་བསྔལ་བར་ངེས་པ་ནི་འགའ་ཡང་མེད་ཀྱི། འོན་ཀྱང་གཟུང་བའི་རྣམ་པ་ལས་
རྣམ་པར་ཆད་པ་ཉིད་དུ་གཟུང་བའི་རྣམ་པའི་འཛིན་པ་བདག་ཏུ་འཛིན་པའི་གཞི་ཉིད་བདེ་བ་དང་སྡུག་བསྔལ་བར་མཐོང་ངོ་ཞེས་པ་དང་དེས་ན། ཅི་ལྟར་སློབ་དཔོན་གྱིས་བདེ་བ་ལ་སོགས་པ་ཕྱི་རོལ་གྱིས་བྱས་

[306B] ཅི་ལྟར་ཉམས་སུ་མྱོང་བ་བཞིན་དུ། འདོད་པ་དང་མི་འདོད་པ་ནི་འཛིན་པའི་རྣམ་པར་གཏོགས་པ་ཡིན་གྱི། གཟུང་བའི་རྣམ་པར་གཏོགས་པ་ནི་མ་ཡིན་ནོ། །ཞེས་བཤད་དོ། །གཉིས་པ་ལ་
འཛིན་རྣམ་ཚད་མར་ཐལ་བ་སྤང་བ་དང། ཚད་འབྲས་ཡུལ་སོ་སོར་ཐལ་བ་སྤང་བ་དང། རང་རིག་འབྲས་བུ་ཡིན་པའི་དོན་བཤད་པའོ། །དང་པོ་ནི། རང་རིག་འབྲས་བུ་ཡིན་ན། འཛིན་པའི་རྣམ་པ་ཉིད་ཚད་མར་འགྱུར་རོ་ཞེ་ན་
སྔོན་པོ་གཞལ་བྱར་བྱས་པའི་ཚེ། དེ་ལ་འཛིན་རྣམ་ཚད་མ་མ་ཡིན་པར་ཐལ། དེའི་ཚེ་དོན་སྔོན་པོ་སྣང་བའི་གཟུང་རྣམ་དབང་པོའི་མངོན་སུམ་འདི་ཉིད་ཚད་མ་ཡིན་པའི་ཕྱིར། འཛིན་པའི་རྣམ་པའི་བདག་ཉིད་ཕྱི་རོལ་གྱི་སྔོན་པོ་
ལ་བལྟོས་པར་བྱ་བའི་ཚད་མ་མ་ཡིན་པར་ཐལ། འཛིན་རྣམ་ཡོད་དུ་ཟིན་ཀྱང། དེ་ལ་རང་གི་སྣང་ཡུལ་གཉིས་སྣང་ནུབ་པའི་ཚུལ་དུ་སྣང་གི་དོན་གཞན་ལྟར་སྣང་བ་མ་ཡིན་པའི་ཕྱིར། གཟུང་རྣམ་ཚད་མ་ཡིན་ན། དོན་རིག་འབྲས་
བུར་འགྱུར་རོ་ཞེ་ན། རང་གི་བདག་ཉིད་དུ་གྱུར་པའི་སྔོན་པོ་རིག་པ་འབྲས་བུ་ཡིན་ཏེ། གང་གི་ཕྱིར་ན། ཇི་ལྟར་དོན་སྔོན་པོ་ཤེས་པ་རང་གི་བདག་ཉིད་དུ་གྱུར་པ་དེ། སྔོན་འཛིན་ཤེས་པ་ལ་འདོད་མི་འདོད་དུ་སྣང་ཞིང་གནས་པ་དེ་ལྟ་བུར་
སྔོན་པོ་འདི་ནི་འདོད་མི་འདོད་དེ་ལྟར་གནས་སོ་ཞེས་ངེས་པར་བྱེད་ཀྱི་ཕྱི་རོལ་གྱི་དབང་གིས་མ་ཡིན་པའི་ཕྱིར། སྔོ་འཛིན་མངོན་སུམ་ལ་ཕྱི་རོལ་དོན་གྱི་བདག་ཉིད་དངོས་སུ་སྣང་བ་མ་ཡིན་ཏེ། འདི་ལྟར་རང་གི་བདག་ཉིད་དུ་གྱུར་

[307A]༄༅། །པའི་སྔོན་པོ་རིག་པ་དེ་ཉིད་དོན་རིག་ཏུ་འདོད་ཅིང་ཞེན་པ་དེའི་ཕྱིར། དེས་ན། རང་གི་བདག་ཉིད་དུ་གྱུར་པའི་སྔོན་པོ་རྟོགས་པ་དེའི་སྒྲུབ་བྱེད་ནི། སྔོ་འཛིན་གྱི་བློ་ལ་གནས་པ་དོན་སྔོན་པོ་དང་འདྲ་བའི་གཟུང་རྣམ་ཡིན་
ལ། སྒྲུབ་བྱེད་དེ་ཡི་རྣམ་པར་བཞག་པར་བྱ་བ་རང་གི་བདག་ཉིད་དུ་གྱུར་པའི་སྔོན་པོ་རྟོགས་པ་དེ་ཡིན་ཏེ། གང་གི་ཕྱིར་ན་ཇི་ལྟར་དོན་སྔོན་པོ་དེ་ནི། སྒྲོ་འདོགས་གཅོད་ནུས་ཀྱི་བློ་ལ་སྣང་ཞིང་གནས་པ་དེ་ལྟར་དེ་རབ་ཏུ་གསལ་
ཞིང་རྟོགས་པར་འཇོག་པའི་ཕྱིར། གཉིས་པ་ནི། འོ་ན་ཚད་འབྲས་ཡུལ་སོ་སོ་ཁོ་ནར་ཐལ། ཚད་མས་སྔོན་པོ་གཞལ་ལ། འབྲས་བུས་སྔོ་འཛིན་རིག་པའི་ཕྱིར་རོ་ཞེ་ན། སྔོ་འཛིན་མངོན་སུམ་གྱིས་རང་གི་བདག་ཉིད་དུ་གྱུར་པའི་སྔོན་
པོ་རིག་པ་ཡིན་ཡང། རྗེས་ཀྱི་རྟོག་པས་ཕྱི་རོལ་གྱི་དོན་རིག་པར་འདོད་ཅིང་ཞེན་པའི་རྒྱུ་མཚན་ཡོད་དེ། རྗེས་ཀྱི་རྟོག་པས་ཕྱི་རོལ་གྱི་དོན་དུ་འཇོག་པའི་སྔོན་པོ་དེ་སྔོ་འཛིན་མངོན་སུམ་དེ་ཡི་བདག་ཉིད་ཡིན་པའི་ཕྱིར། ཚད་འབྲས་ཡུལ་
སོ་སོ་ཐ་དད་པ་ཁོ་ནར་ངེས་པའང་མ་ཡིན་ཏེ། སྔོ་འཛིན་མངོན་སུམ་ཚད་མས་སྔོན་པོ་ཡོངས་སུ་བཅད་ནས་རང་གི་བདག་ཉིད་དུ་གྱུར་པའི་སྔོན་པོ་རིག་པ་དེ་ཉིད་འབྲས་བུ་ཡིན་པ་དེའི་ཕྱིར། རྗེས་ཀྱི་རྟོག་པ་ནི། ཚད་མའི་ལག་རྗེས་ཀྱི་
བཅད་ཤེས་མ་ཡིན་གྱི། ཞེན་ཡུལ་ལ་འཁྲུལ་པའི་རྟོག་པ་གཞན་ཞིག་གོ་ཚད་འབྲས་དངོས་ནི། སྔོན་པོ་གཞལ་བྱ། རང་ཡུལ་གྱི་རྣམ་པ་ཤར་བའི་སྒོ་ནས་སྔོན་པོ་ལ་གསར་དུ་མི་སླུ་བའི་ཤེས་པ་ཚད་མ། རང་གི་བདག་ཉིད་དུ་

[307B] །གསུམ་པ་ནི། སྔོ་འཛིན་མངོན་སུམ་གྱིས་སྔོན་པོ་རང་ལས་དོན་གཞན་མ་ཡིན་པ་ལ་རང་སྟོབས་ཀྱིས་ངེས་པ་འདྲེན་པའི་རྒྱུ་མཚན་གྱིས་རང་གི་བདག་ཉིད་དུ་གྱུར་པའི་
སྔོན་པོ་རིག་པ་འབྲས་བུ་ཞེས་བཤད་པ་མ་ཡིན་ཏེ། སྔོན་པོ་རང་གི་ངོ་བོ་སྔོ་འཛིན་ལས་རྫས་གཞན་དུ་ཡོད་མེད་དོན་དམ་དཔྱོད་བྱེད་ཀྱི་རིགས་པས་དཔྱོད་པ་ན། རྫས་གཞན་དུ་མེད་པར་གྲུབ་པས་རང་གི་བདག་ཉིད་དུ་གྱུར་པས་སྔོན་པོ་རིག་
པ་འབྲས་བུ་ཡིན་པར་བཤད་པའི་ཕྱིར། དེ་གཉིས་རྫས་གཞན་མ་ཡིན་པར་ཐལ། དོན་རིག་ཏུ་འདོད་པའི་སྔོ་འཛིན་མངོན་སུམ་དེའི་བདག་ཉིད་ཡིན་པའི་ཕྱིར། གསུམ་པ་ནི། སྔོ་འཛིན་དེ་སྔོན་པོ་དེ་དང་འདྲ་བའམ། གཞན་དང་འདྲ་བར་གྲུབ་
ཀྱང་རུང། སྔོ་འཛིན་དབང་པོའི་ཤེས་པ་ཆོས་ཅན། དོན་སྔོན་པོ་དེ་ཁྱོད་ལ་སྔོན་པོའི་རྣམ་པ་དེ་ལྟར་སྣང་བ་ཡི་རྒྱུ་ཡིན་པས་གཞལ་བྱ་ཉིད་དུ་འདོད་རིགས་པར་ཐལ། འདྲ་བར་སྐྱེད་བྱེད་གཞལ་བྱའི་མཚན་ཉིད་གང་ཞིག་ཕྱི་རོལ་གྱི་དོན་དང་
འདྲ་བ་མི་སྲིད་པའི་ཕྱིར། འདོད་ན། དབང་པོ་དང་ཡིད་བྱེད་དང་ཕྱི་རོལ་གྱི་དོན་ཡང་རྒྱུར་ཁས་བླངས་པས་དབང་ཡིད་གཉིས་ཀྱང་གཞལ་བྱར་ཐལ་ཞེས་པའོ། །ཇི་ལྟར་སྐྲ་ཤད་སོགས་སྣང་བའི་ཤེས་པའི་རྣམ་པ་འགའ་ཞིག་ལྟར་སྔོ་འཛིན་
དེའི་ཕྱི་རོལ་དོན་གྱི་རྣམ་པའི་དངོས་པོ་མེད་པར་སྔོན་པོ་སྣང་བ་ཅན་ཡིན་ན། དེ་ཇི་ལྟར་ཕྱི་རོལ་གྱི་དོན་གཟུང་དོན་དུ་འཛིན་པ་ཡིན་ཞེ་ན། ཕྱི་རོལ་དོན་གྱི་རྣམ་པ་མི་སྣང་ན་ཕྱི་རོལ་དོན་གཟུང་དོན་དུ་མི་འཛིན་པར་ཐལ་བ་རྣམ་རིག་པ་ལ་གནོད་

[308A]༄༅། །བྱེད་དུ་འཇུག་པ་མ་ཡིན་པར་ཐལ། དེའི་རྣམ་པ་མ་ཤར་བར་དེ་གཟུང་དོན་དུ་བྱས་ནས་མི་འཛིན་པ་དེ་བདེན། དེ་འདྲ་རྣམ་རིག་པ་ངས་ཀྱང་མ་ཤེས་པའི་ཕྱིར། གཉིས་པ་ལ། ཚད་འབྲས་ཀྱི་རྣམ་གཞག་ཇི་ལྟར་སྣང་བ་བཞིན་
ཡིན་པ་དང། གཟུང་འཛིན་རིག་གསུམ་ཐ་དད་པའི་ཆ་བདེན་པར་གྲུབ་པ་དགག་པ། རྣམ་རིག་པའི་ཚད་འབྲས་འཐད་པར་བསྟན་པའོ། །དང་པོ་ནི། སྔོ་འཛིན་གྱི་བློ་རང་གི་བདག་ཉིད་ལ། གཟུང་འཛིན་རིག་གསུམ་རྫས་ཐ་དད་པར་རྣམ་
པར་དབྱེ་མེད་ཀྱང་གཟུང་བྱ་དང། འཛིན་པ་དང། མྱོང་བ་རིག་པ་དག་རྫས་ཐ་དད་པ་དང་ལྡན་པ་བཞིན་དུ། འཁྲུལ་པས་རྟོགས་པར་འགྱུར་བའི་རྒྱུ་མཚན་ཡོད་དེ། མཐོང་བ་ཕྱིན་ཅི་ལོག་རྣམས་ཀྱིས་དེ་ལྟར་ཞེན་པའི་ཕྱིར། དཔེར་
ན། དབང་པོ་སྔགས་སོགས་ཀྱིས་བསླད་པ་རྣམས་ལ་འཇིམ་དུ་མ་སོགས། རྟ་དང་གླང་པོ་དེ་ཡི་གཟུགས་དང་བྲལ་བ་ཡང་རྣམ་པ་གཞན་དུ་རྟ་གླང་དུ་སྣང་བ་བཞིན་ནོ། །བློ་བསླད་པའི་དབང་གིས་དེ་ལྟར་སྣང་བ་མ་ཡིན་ནོ་ཞེ་ན་
འཇིམ་དུམ་དེ་དག་རང་གི་ངོས་ནས་རྟ་གླང་དུ་གྲུབ་པ་མ་ཡིན་པར་ཐལ། དེ་ལྟ་ན་མ་བསླད་པའི་མིག་ཅན་གྱིས་དེ་ལྟར་མཐོང་དགོས་པ་ལས་དེ་ལྟར་མཐོང་བ་མེད་པའི་ཕྱིར། དཔེར་ན། ཐག་རིང་པོ་མྱ་ངན་གྱི་ཕྱོགས་ན་ཆུང་ངུ་
ཡང་ཆེན་པོར་སྣང་བ་བཞིན་ནོ། །སྔ་མ་བསྟན་བཅོས་དང། ཕྱི་མ་འཇིག་རྟེན་ན་གྲགས་པའི་དཔེ་འོ། །གཟུང་བ་དང། འཛིན་པ་དང། རིག་པ་དག་ཐ་དད་པའི་ཆ་འདི་དོན་དམ་པར་ཡོད་པ་མ་ཡིན་ཡང། ཚད་མས་གནོད་པ་མེད་དེ། བློ་

[308B] འཇལ་བྱེད་དང། འབྲས་བུར་གནས་པའི་ཆ་ཐ་དད་པའི་ཆ་འདི། ཇི་ལྟར་འཁྲུལ་པ་ལ་རྗེས་སུ་སྣང་བ་བཞིན་དུ་བྱས་པའི་ཕྱིར། གཉིས་པ་ལ། དགག་པ་དངོས་དང། རྩོད་པ་སྤང་བའོ། །དང་པོ་ནི། དབང་ཤེས་
ཀྱི་དངོས་པོ་གཅིག་ལ་གནས་པའི་གཟུང་བའི་རྣམ་པ་དང། འཛིན་པའི་རྣམ་པ་དང། རང་རིག་པའི་ཆ་གསུམ་པོ་ཐ་དད་པའི་ཆ་ཆོས་ཅན། ཇི་ལྟར་ཡང་གཅིག་ཏུ་བདེན་པར་འགྱུར་བ་མི་འཐད་པར་ཐལ། བློ་མ་འཁྲུལ་བ་ལ་སྣ་ཚོགས་ཀྱི་ངོ་བོར་
སྣང་བ་ཅན་ཡིན་པའི་ཕྱིར། དེར་ཐལ། སྣང་བ་ལྟར་བདེན་པ་དེ་ལྟ་ཡིན་པའི་ཕྱིར། སྔ་མ་ལ་ཁྱབ་པ་ཡོད་པར་ཐལ། དེ་ལྟ་ན་གཅིག་པ་ཉིད་ཡིན་པ་དེ་ཉམས་པར་འགྱུར་བའི་ཕྱིར། རྟགས་མ་གྲུབ་ན། རྫས་གཞན་ལ་རྫས་གཞན་ཉིད་
ཡིན་པའི་སྒྲུབ་བྱེད་ཉམས་པར་ཐལ། བློ་མ་འཁྲུལ་བ་ལ་དུ་མར་སྣང་ཡང་དུ་མར་མི་འགྲུབ་པའི་ཕྱིར། ཡང་དེ་ཆོས་ཅན། གཅིག་ཏུ་བདེན་པ་མ་ཡིན་པར་ཐལ། གཅིག་གི་རང་བཞིན་དུ་མཐོང་བ་མེད་པའི་ཕྱིར། རྟགས་མ་གྲུབ་ན། ཐ་
དད་མེད་པར་ངེས་པར་འགྱུར་བར་ཐལ། བློ་མ་འཁྲུལ་བའི་དངོས་པོས་ཐ་དད་མེད་པར་ངེས་ཤེས་འདྲེན་ནུས་སུ་མཐོང་བའི་ཕྱིར། གཟུང་འཛིན་རིག་གསུམ་ཐ་དད་པའི་ཆ་དེ་དག་ལ་ཆོས་ཅན། རིགས་པ་གང་གིས་བདེན་པའི་དངོས་པོར་གྲུབ་
མ་གྲུབ་རྣམ་པར་དཔྱད་ན། དེ་ཁོ་ན་ཉིད་དུ་ན་དེ་བདེན་པའི་དངོས་པོར་མེད་དེ། གང་གི་ཕྱིར་ན་བདེན་པའི་གཅིག་དང་བདེན་པའི་དུ་མའི་རང་བཞིན་དུ་མེད་པའི་ཕྱིར། གཉིས་པ་ནི། ཕྱི་རོལ་གྱི་དོན་ལ་འཁྲུལ་པ་སྐྱེ་བ་མི་འཐད་པར་ཐལ། བདེན་

[309A]༄༅། །རྫུན་ཕན་ཚུན་ཆོས་མཐུན་པར་མཐོང་བ་ཉིད་ལས་དངུལ་དེའི་བདག་ཉིད་མིན་པའི་ཉ་ཕྱིས་ལ་དངུལ་དེའི་བདག་ཉིད་དུ་ཞེན་པས་འཇིག་རྟེན་པ་དག་གི་འཁྲུལ་པ་སྐྱེ་བ་ཡིན་ལ། གཟུང་འཛིན་རྫས་ཐ་དད་འདི་ལ་ཕན་
ཚུན་ཆོས་མཐུན་པ་མཐོང་བ་དེ་མེད་པའི་ཕྱིར། དུས་གཉིས་པར་མི་སྡོད་པར་འགྲོ་བའི་དངོས་པོ་འདི་ལ་ཕྱི་རོལ་གྱི་དོན་དེའི་བདག་ཉིད་གཅིག་ཀྱང་མཐོང་བ་མེད་པའི་ཕྱིར་ཅེ་ན། ཆོས་མཐུན་པ་མཐོང་བ་ལས་འཁྲུལ་པ་སྐྱེ་
བ་འྡིའང་ཡོད་པ་ཡིན་མོད། གཟུང་བྱ་ཕྱི་རོལ་གྱི་དོན་དུ་ཞེན་པ་འདི་ཆོས་མཐུན་པ་མཐོང་བ་ཆོས་ཅན་ཉིད་ལ་བལྟོས་པ་མེད་དེ། དེ་མེད་ཀྱང་དེ་ནི་རང་གི་ཉེས་པ་ལས་བྱུང་བའི་རང་བཞིན་གྱིས་ནི་ཕྱིན་ཅི་ལོག་ཏུ་སྣང་བ་ཅན་
ཡིན་པའི་ཕྱིར། དེར་ཐལ། ནང་གི་གཟུང་འཛིན་རྫས་ཐ་དད་དུ་ཞེན་པའི་བདག་འཛིན་གྱིས་རྒྱུད་བསླད་པ་ལས་བྱུང་བ་གང་དེ་ཙམ་གྱིས་གཟུང་འཛིན་རྫས་ཐ་དད་དུ་ཞེན་པ་དེ་ཡིན་པའི་ཕྱིར། ཆོས་མཐུན་པ་མཐོང་བ་ལ་མི་བལྟོས་
པའི་འཁྲུལ་པ་ནི། དཔེར་ན། རབ་རིབ་ཅན་ལ་སྒྲ་ཤད་ལ་སོགས་པར་སྣང་བ་བཞིན་ནོ། །གསུམ་པ་ནི། དེ་ལ་གཟུང་བའི་རྣམ་པའི་བློ་ཡོངས་སུ་གཅོད་པ་འཛིན་པའི་རྣམ་པར་འདོད་པ་དེ་ཆོས་ཅན། བདག་རིག་དེ་འབྲས་བུ་ཡིན་ཏེ་
དེ་ཁྱོད་ཀྱི་རྣམ་པར་བཞག་བྱ་ཡི་བདག་ཉིད་ཡིན་པའི་ཕྱིར། ཁྱོད་རང་རིག་དེའི་སྒྲུབ་བྱེད་ཡིན་ཏེ། དེའི་འཇོག་བྱེད་ཡིན་པ་དེའི་ཕྱིར། དཔེར་ན། འདོད་ཆགས་སོགས་གཞལ་བྱར་བྱས་ནས། དེ་མྱོང་བའི་འཛིན་རྣམ་ཚད་མ། དེ་རིག་པའི་

[309B] །ཤེས་པ་རང་གི་བདག་ཉིད་ཡུལ་དུ་བཞག་པ་ན། གཟུང་རྣམ་གཞལ་བྱ། འཇལ་བྱེད་འཛིན་རྣམ་ཆད་མ། རང་རིག་འབྲས་བུར་གནས་པའི་ཆད་འབྲས་ཀྱི་རྣམ་གཞག་འདི་ནི་ཆོས་ཅན། རྣམ་རིག་པ་
སོགས་ཀུན་གྱི་ལུགས་ལ་སྦྱར་བར་བྱ་སྟེ། ཀུན་གྱིས་ཁས་བླང་བར་འོས་པའི་ཕྱིར། ཡང་ན། རང་རིག་ཁོ་ན་ལ་སྦྱར་བར་བྱ་བ་མ་ཡིན་ཏེ། ཁ་ཕྱིར་བལྟའི་ཤེས་པ་ཀུན་ལའང་སྦྱར་བར་བྱ་བའི་ཕྱིར། མདོ་སྡེ་པའི་ལུགས་དེ་ལའང་ཆོས་
ཅན། ཁ་ཕྱིར་བལྟའི་ཤེས་པ་དེ་དག་རང་གི་བདག་ཉིད་འཛིན་རྣམ་གྱིས་མྱོང་བར་རུང་སྟེ། ཉམས་སུ་མྱོང་བའི་བདག་ཉིད་ཡིན་པའི་ཕྱིར། དེ་ལྟར་ཤེས་པ་རང་གི་བདག་ཉིད་མྱོང་བར་བྱེད་རུང་ཉིད་དེ་ཚད་མ། ཤེས་པ་རང་གི་
བདག་ཉིད་གཞལ་བྱ། རང་རིག་འབྲས་བུ་ཡིན་ཏེ། ཁ་ཕྱིར་བལྟའི་ཤེས་པ་གཅིག་ལ། ཆེད་འབྲས་ཀྱི་བྱ་བྱེད་འཐད་པའི་ཕྱིར། ཤེས་པ་རང་གི་བདག་ཉིད་གཞལ་བྱར་བྱས་པ་ལ། འཛིན་པའི་རྣམ་པ་ཞེས་པ་དང། ནང་དུ་ཤེས་པ་ཡོངས་
སུ་གཅོད་པའི་བདག་ཉིད་ཅེས་པ་དང། ཤེས་པ་དེ་མྱོང་བར་བྱེད་རུང་ཉིད་ཅེས་བྱ་བ་དང། འདིས་རང་རིག་པར་བྱེད་པ་ཞེས་པ་རྣམས་ཆོས་ཅན། མིང་ཐ་དད་ཙམ་མ་གཏོགས། རྫས་ཐ་དད་མ་ཡིན་ཏེ། རང་རིག་དེའི་ཚད་མའི་དོན་གྱི་
རྣམ་གྲངས་ཙམ་དུ་རབ་ཏུ་བཤད་པའི་ཕྱིར། འདིར་རང་རིག་འབྲས་བུར་བྱས་པ་དང། སློབ་དཔོན་ཕྱོགས་གླང་གིས་རང་རིག་ཆད་མར་བཤད་པ་གཉིས་འགལ་ལོ་ཞེ་ན། དེ་མི་འགལ་བར་ཐལ། སློབ་དཔོན་ཕྱོགས་གླང་གིས། འདིས་

[310A]༄༅། །རིག་པར་བྱེད་པས་ན་རང་རིག་པ་ཞེས་པའི་བྱེད་པའི་ཆ་དེ་ཚད་མར་བཞག་འདིར་འདི་རིག་པས་རང་རིག་ཅེས་བྱ་བའི་ཆ་འབྲས་བུར་བཞག་པའི་ཕྱིར། དཔེར་ན། སྔོ་འཛིན་མངོན་སུམ་དེ་ལ་རང་རིག་གི་བྱ་བྱེད་ཀྱི་སྒྲ་བཤད་
ན། འདི་དེའི་རིག་པར་བྱ་བ་ཡིན་པས་ན་རང་རིག་ཅེས་སྒྲ་བཤད་པའི་ཚེ། ལས་སུ་གྱུར་པ་སྔོ་འཛིན་མངོན་སུམ་དེ་ལ་བཤད་ལ། འདི་རིག་པ་ཞེས་པའི་བྱ་བའི་ཆ་དེ་ནི་མཚོན་བྱ་ལ་ཟེར་ལ། འདིས་རིག་པར་བྱེད་པས་ན་རང་རིག་
ཅེས་བྱེད་པ་ལ་བཤད་པའི་ཚེ། འཛིན་རྣམ་དེ་ཉིད་རང་རིག་ཡིན་ནོ། །འདིར་རང་རིག་ཏུ་མཚོན་ན་ལས་སུ་གྱུར་པ་དེའི་མཚན་གཞི་མ་ཡིན་ལ། གལ་ཏེ་མཚན་གཞིར་བྱེད་ན། སྔོ་འཛིན་མཚན་གཞི། རིག་པར་མཚོན། འཛིན་
རྣམ་གྱིས་མྱོང་བ་ཞེས་སོ། །ཡོངས་སུ་གཅོད་པ་ཞེས་པ་ནི། ནང་ཤེས་པ་དེ་ཉིད་དངོས་སུ་ཡོངས་སུ་གཅོད་བྱེད་དོ། །མྱོང་བར་བྱེད་རུང་ཞེས་པ་ཡང་ཤེས་པ་མྱོང་བྱེད་དུ་རུང་བ་ཞེས་པའི་དོན་ཏོ། །རྣམ་པ་ཤར་བ་ཞེས་པ་ཡང་བུམ་པའི་
རྣམ་པ་ཤར་བ་ནི། བུམ་པའི་རྣམ་པ་ཡིན་པ་དང། བློའི་རྣམ་པ་ཤར་བ་ནི། བློའི་རྣམ་པ་ཡིན་པའི་དོན་ཏེ། དེའི་རྣམ་པ་སྣང་བ་ལ། དེའི་རྣམ་པ་ཤར་བའི་ངེས་པ་མེད་དོ། །གཉིས་པ་ཚད་འབྲས་ཀྱི་རྣམ་གཞག་དེ་དག་འཐད་པར་བསྒྲུབ་
པ་ལ། བློ་ཚུལ་གཉིས་སྒྲུབ་པའི་རིགས་པ་དང། རང་རིག་སྒྲུབ་པའི་རིགས་པའོ། །དང་པོ་ལ། ཡུལ་ཤེས་དེ་ཡི་ཤེས་པ་ཡིས། ཞེས་པའི་རིགས་པས་བསྒྲུབ་པ་དང། དུས་ཕྱིས་དྲན་པ་ལས་ཀྱང་སྟེ། ཞེས་པའི་རིགས་པས་བསྒྲུབ་པའོ་

[310B] དོན་ཁས་བླངས་ནས་བསྒྲུབ་པ་དང། ཁས་མ་བླངས་པར་བསྒྲུབ་པ་དང། སྒྲུབ་བྱེད་ཀྱི་རིགས་པ་གཞན་བསྟན་པའོ། །དང་པོ་ལ། ཕྱོགས་གླང་གི་གཞུང་ལ་བརྟེན་པའི་རིགས་པ་དང། རྣམ་འགྲེལ་མཛད་པ་རང་ཉིད་ཀྱིས་བཀོད་པའི་རིཌ་
པའོ། །དང་པོ་ལ། ཕྱོགས་གླང་གི་གཞུང་ལ་བརྟེན་ནས་འཆད་པའི་འབྲལ་དང། ཇི་ལྟར་འཆད་པའི་ཚུལ་དང། ལུང་དེ་ལ་བརྟེན་ནས་རྣམ་འགྲེལ་མཛད་པས་རིགས་པ་གཞན་བསྟན་པའོ། །དང་པོ་ལ། གཟུང་དོན་རང་མཚན་དང་ལྡན་པའི་ཤེས་པ་
ལ་བརྟེན་ནས་ཚུལ་གཉིས་བསྒྲུབ་པ་དང། དེ་དང་མི་ལྡན་པའི་ཤེས་པ་ལ་ཚུལ་གཉིས་རྟོགས་པར་སླ་བའོ། །དང་པོ་ནི། གལ་ཏེ་ཤེས་པ་ལ་ཡུལ་གྱི་རྣམ་པ་སྣང་བ་མི་འཐད་དེ། བུམ་སྣང་ཡང་ཕན་ཚུན་གཅིག་ལ་གཅིག་གི་རྣམ་པ་སྣང་
པར་ཐལ་བའི་ཕྱིར་རོ། །གལ་ཏེ་ཤེས་པ་ཤིན་ཏུ་དྲངས་པ་ཡིན་ན་མེ་ལོང་ཤིན་ཏུ་དྭངས་བ་ལ་ཤིན་ཏུ་ཉེ་བའི་གཟུགས་ཀྱི་གཟུགས་བརྙན་འཆར་བ་ལྟར། དབང་ཤེས་ལ་ཡང་མིག་གི་དབང་པོའི་གཟུགས་བརྙན་སྣང་བར་ཐལ་བར་འགྱུར་རོ་
ཞེ་ན། ཕྱི་རོལ་གྱི་གཟུང་ཡུལ་རྣམས་ལས་བྱུང་བ་ཡི་དབང་པོའི་རྣམ་པར་ཤེས་པ་ཐམས་ཅད་དག་ཆོས་ཅན། གཟུང་ཡུལ་དེ་ལས་གཞན་པའི་དབང་ཡིད་ཁྱོད་ཀྱི་རྒྱུ་ཡིན་ན་ཡང། གཟུང་ཡུལ་གྱི་རྣམ་པར་སྐྱེ་བར་འགྱུར་བའི་རྒྱུ་མཚན་
ཡོད་དེ། རྟེན་འབྲེལ་གྱི་ཆོས་ཉིད་ཀྱི་རྣམ་པ་འགས་དེ་ལྟར་འགྱུར་བའི་ཕྱིར། དཔེར་ན་ཟས་དང་དུས་ལ་སོགས་པ་ཡང། བུ་སྐྱེ་བའི་རྒྱུ་ཡིན་ཡང། བུ་དེ་ནི་ཆོས་ཅན། ཕ་མ་གང་རུང་གཅིག་གི་གཟུགས་ཀྱི་རྣམ་པ་འཛིན་པར་འགྱུར་ལ། ཟས་
[311A]༄༅། །ལ་སོགས་པ་གཞན་འགའི་མ་ཡིན་པའི་རྒྱུ་མཚན་ཡོད་དེ། ལས་ཀྱི་བྱེ་བྲག་འགའ་ཞིག་ལས་དེ་ལྟར་འགྱུར་བའི་ཕྱིར། ཅེས་པ་བཞིན་ནོ། །གཟུང་ཡུལ་དེ་ལས་གཞན་དབང་ཡིད་དང། ཕྱི་རོལ་གྱི་གཟུང་ཡུལ་དག་དབང་
པོའི་མངོན་སུམ་དེའི་རྒྱུ་ཉིད་དུ་མཚུངས་ན་ཡང། དབང་པོའི་མངོན་སུམ་དེ་ཆོས་ཅན། རང་གི་དམིགས་རྐྱེན་གྱི་རྣམ་པ་ཤར་བའི་ཆ་ནས། དེ་རང་གི་གཟུང་ཡུལ་ཉིད་ཡིན་པར་འདོད་དེ། རང་གི་དམིགས་རྐྱེན་དེས་ཁྱོད་ལ་རྣམ་པའི་ལག་
རྗེས་དེ་བཞག་པ་མེད་པར་ནི། དེ་ཁྱོད་ཀྱི་དམིགས་རྐྱེན་དེར་མི་འགྱུར་བའི་ཕྱིར། གཉིས་པ་ལ། དངོས་དང། རྩོད་སྤང་ངོ། །དང་པོ་ནི། གཟུང་དོན་དང་ལྡན་པའི་དབང་པོའི་སེམས་ལ་ནི་ཆོས་ཅན། ཡུལ་གྱི་རྣམ་པ་མ་ཤར་བར་དོགས་པའི་
རྒྱུ་མཚན་ཡོད་དེ། ཕྱི་རོལ་གྱི་དོན་རྣམ་པ་མེད་པར་ཐུག་ཕྲད་དུ་འཛིན་པར་དོགས་པའི་ཕྱིར། དེ་ལྟར་ན་ཡང། འདས་པའི་དོན་འཛིན་པའི་དྲན་པ་ཆོས་ཅན། ཁྱོད་ཡུལ་ཡུལ་ཅན་གྱི་རྣམ་པའི་ཚུལ་གཉིས་པ་ཅན་དང། རང་རིག་གི་
མྱོང་བྱར་གྲུབ་པ་ཡིན་ཏེ། གཟུང་ཡུལ་རང་མཚན་དང་མི་ལྡན་པའི་ཤེས་པ་ཡིན་པའི་ཕྱིར། གཟུང་རྣམ་མེད་ན། འདས་པ་ཐུག་ཕྲད་དུ་འཛིན་པར་ཐལ་བ་དང། རང་རིག་མེད་ན། དེ་འདྲའི་བློ་མ་མྱོང་བར་ཐལ་ལོ། །གཉིས་པ་ལ་
དྲན་པས་རིགས་དོན་གཞན་འཛིན་པ་དགག་ལྡན་མིན་འདུ་བྱེད་འཛིན་པ་དགག་ཕྱི་རོལ་རང་མཚན་གཟུང་དོན་དུ་བྱེད་པ་དགག་པའོ། །དང་པོ་ནི། ཁ་དོག་དྲན་པའི་བློ་ཆོས་ཅན། རིགས་དོན་གཞན་གཟུང་དོན་དུ་བྱེད་པ་མ་

[311B] སྔོ་སེར་སོགས་ཁ་དོག་ཐ་དད་པ་ཅན་གྱི་རྣམ་པ་སྣང་བའི་ཕྱིར། ཁྱབ་པར་ཐལ། སྤྱི་དོན་གཞན་དེ་ཁ་དོག་དེ་དང་ལྡན་པ་མ་ཡིན་པའི་ཕྱིར། རིགས་དོན་གཞན་དེའང་མི་རྟག་ན། གསལ་བ་ཀུན་ལ་འཇུག་པའི་ཆ་མེད་ཀྱི་སྤྱིར་མི་འགྱུར་
བར་ཐལ། རྟག་ནའང་སྤྱི་འཛིན་ཤེས་པ་ཇི་ལྟར་ཡང་སྐྱེད་བྱེད་ཡིན་པ་མི་འཐད་པར་ཐལ་ལོ། །གཉིས་པ་ནི། ལྡན་པ་མ་ཡིན་པའི་འདུ་བྱེད་ཀྱི་མིང་དང་མཚན་མ་སོགས་གཟུང་དོན་དུ་བྱེད་པ་མ་ཡིན་པར་ཐལ། དེ་སྔར་བཀག་ཟིན་པའི་ཕྱིར་
གསུམ་པ་ནི། འདས་པ་དྲན་པའི་ཚུལ་འདི་ཆོས་ཅན། གཟུང་དོན་དང་ལྡན་པ་མ་ཡིན་ཏེ། དམིགས་རྐྱེན་གྱི་དོན་གྱིས་ཕན་འདོགས་པའི་ནུས་པ་གྲུབ་པ་མ་ཡིན་པའི་ཕྱིར། དེར་ཐལ། འདོད་པ་ཙམ་དང་རྗེས་སུ་འབྲེལ་བའི་ཕྱིར། དྲན་པ་ཡུལ་གྱི་རྣམ་
པ་དང་ལྡན་ཡང། ཕྱི་རོལ་གཟུང་དོན་དུ་བྱེད་པའི་ཤེས་པ་རྣམ་པ་དང་མི་ལྡན་ནོ་ཞེ་ན། དྲན་པ་དེ་ནི་ཅི་ལྟར་ཡང་ཡུལ་གྱི་རྣམ་པ་དང་ལྡན་པར་འགྱུར་བ་མི་འཐད་པར་ཐལ། དོན་རང་མཚན་འཛིན་པའི་དབང་ཤེས་དེ་ཡང་དོན་གྱི་རྣམ་པས་
སྟོང་པའི་ཕྱིར། ཁྱབ་པར་ཐལ། འདས་པའི་རྣམ་པ་མི་གསལ་བར་སྣང་བ་འདི་འདྲའི་ཤེས་པ་ནི་དྲན་པ་ཡིན་ལ། དེ་ཡང་སྔར་དོན་རང་མཚན་མྱོང་བའི་ཡུལ་དེ་ལ་དམིགས་པ་ལས་བྱུང་བའི་ཕྱིར། ཡང་ན་སྔར་གྱི་མྱོང་བ་དེ་ལས་བྱུང་ཞེས་
སྦྱར་རོ། །དྲན་པ་མྱོང་བ་ལས་བྱུང་བ་མ་ཡིན་གྱི། དམིགས་རྐྱེན་རང་མཚན་ལས་བྱུང་ངོ་ཞེ་ན། འདས་པ་དྲན་པ་ཆོས་ཅན། ཁྱོད་ཁྱོད་རང་གི་དེ་མ་ཐག་རྐྱེན་དབང་མངོན་གྱི་གཟུང་དོན་དེ་ལས་གཟུང་དོན་གྱི་ཚུལ་གྱིས་བྱུང་བ་མ་ཡིན་ཏེ་

[312A]༄༅། །ཁྱོད་སྐྱེ་བ་ལ་མངོན་དུ་ཕྱོགས་པ་དེའི་ཚེ། དེ་འགགས་ནས་མེད་པའི་ཕྱིར། དོན་ལས་སྐྱེས་པས་དོན་གྱི་རྣམ་པ་དང་ལྡན་པ་དེ་ལྟར་འགྱུར་ན། མྱོང་བ་དབང་ཤེས་ལའང་རྣམ་པ་སྣང་བ་དེར་འགྱུར་བར་ཐལ་ལོ། །དྲན་
པའི་རྣམ་པ་དེ་ནི་ཆོས་ཅན། གཟུང་དོན་གྱིས་དངོས་སུ་བཞག་པ་མ་ཡིན་ཏེ། གསལ་བར་སྣང་བའི་རྣམ་པས་དབེན་པའི་ཕྱིར། དྲན་པའི་རྣམ་པ་དེ་ནི། དྲན་པ་ལས་རྫས་ཐ་དད་པའི་དངོས་པོ་ཡིན་ནོ་ཞེ་ན། རང་ཡུལ་དེར་གནས་པའི་སྐྱེས་
བུ་གཞན་གྱིས་ཀྱང། དྲན་པ་པོའི་སྐྱེས་བུ་དེ་བཞིན་དུ་རྟོགས་པར་འགྱུར་བར་ཐལ། དེ་ཡུལ་གྱི་རྣམ་པ་གང་ཞིག་རང་སྣང་བའི་བློ་ལས་རྫས་ཐ་དད་པའི་ཕྱིར། སྐྱེས་བུ་བདག་ཉིད་ཁོ་ནའི་རྒྱུད་ལ་རྟག་ཏུ་ཡུལ་ཡུལ་ཅན་དུ་འབྲེལ་བ་
ཡིན་པས་གཞན་གྱིས་མི་རྟོགས་ཤེ་ན། འོ་ན། དྲན་པའི་རྣམ་པ་འདི་ལྟ་བུའོ་ཞེས་བརྗོད་ཀྱང་གཞན་གྱིས་རྟོགས་པར་མི་འགྱུར་བར་ཐལ། དྲན་པ་པོ་ཁོ་ནའི་ཡུལ་དུ་འབྲེལ་བའི་ཕྱིར། འཆད་པ་པོ་དང། ཉན་པ་པོ་བརྗོད་བྱ་རྫས་ཐ་དད་
པ་རེ་རེ་དག་དང་ཡུལ་ཡུལ་ཅན་དུ་འབྲེལ་ལོ་ཞེ་ན། འཆད་པ་པོ་དང་ཉན་པ་པོའི་སེམས་དག་གི་ཡུལ་དོན་གཅིག་ཏུ་མངོན་པར་ཞེན་པའི་བདག་ཉིད་ཅན་དུ་མཚམས་སྦྱོར་ཞིང། སྦྱར་བ་ལྟར་དོན་གཅིག་ཐུན་མོང་དུ་གོ་བར་མི་འགྱུར་
བར་ཐལ། བཤད་པའི་ཡུལ་དང། ཐོས་པའི་ཡུལ་གཉིས་རྫས་ཐ་དད་པའི་ཕྱིར། འདོད་ན། ཐོས་པའི་ཤེས་རབ་རྒྱུན་ཆད་པར་འགྱུར་རོ། །གལ་ཏེ་ཡུལ་དེ་གཉིས་རྫས་ཐ་དད་ཀྱང་འདྲ་བ་ལས་དེ་གཉིས་གཅིག་པར་ཐ་སྙད་འཇིག་

[312B] འཆད་པ་པོ་ལ་ཇི་ལྟར་སྣང་བ་དེར་ཉན་པ་པོའི་བློ་ལ་འཁྲུལ་མེད་དུ་སྣང་བ་མ་ཡིན་པར་ཐལ། དེ་གཉིས་ཀྱི་ཡུལ་རྫས་ཐ་དད་པ་ཁོ་ན་ཡིན་པའི་ཕྱིར། དེའི་ཚེ་འདས་པ་དྲན་པའི་བློ་གཟུང་དོན་མེད་པ་ཅན་དུ་འགྱུར་
བར་ཐལ། ཇི་ལྟར་རྫས་ཐ་དད་པའི་བདག་ཉིད་གཅིག་ཏུ་གཟུང་བ་ཡིན་པའི་ཕྱིར། གཉིས་པ་ལ། རྣམ་བཅས་འཐད་པ་དང། རྣམ་མེད་མི་འཐད་པ། དོན་བསྡུ་བའོ། །དང་པོ་ནི། ཡུལ་ཤེས་དེ་ཡི་ཤེས་པ་ཡི། །བྱེ་བྲག་ལས་ནི་ཚུལ་
གཉིས་ཉིད། །ཡུལ་ཤེས་པ་སྔོ་འཛིན་དང། དེ་ཤེས་པ་སྔོ་འཛིན་དྲན་པའི་ཤེས་པ་གཉིས་ཡུལ་སོ་སོར་མཐོང་བའི་བྱེ་བྲག་ལས་སྔར་གྱི་སྔོ་འཛིན་དེ་གཟུང་རྣམ་དང་འཛིན་རྣམ་གྱི་ཚུལ་གཉིས་པ་ཅན་དུ་གྲུབ་པའི་དོན་ཏོ། །
སྔོན་པོ་ཉམས་སུ་མྱོང་བའི་དབང་པོའི་རྣམ་པར་ཤེས་པ་དེ་ཡང་ནི་ཆོས་ཅན། གཟུང་རྣམ་དང་འཛིན་རྣམ་གྱི་ཆ་གཉིས་ལ་བརྟེན་པར་གྱུར་པ་ཡིན་ཏེ། རང་ལས་གཟུང་བའི་རྣམ་པ་གཅིག་གིས་ལྷག་པས་ཁྱད་པར་དུ་བྱས་པ་
ཅན་གྱི་ཁྱོད་དྲན་པའི་ཤེས་པ་ཡིས་ཚུལ་དེ་ལྟར་དམིགས་པར་འགྱུར་བའི་ཕྱིར། དེའི་དོན་ནི། ངས་སྔར་སྔོན་པོ་མཐོང་ཞེས་དྲན་པའི་ཚེ། སྔོན་པོ་དང་སྔོ་འཛིན་གཉིས་དྲན་པས་སྔར་མྱོང་དུས་ན། གཉིས་ཀའི་མྱོང་བ་ཡོད་པ་ཡིན་
ལ། དེ་ལ་སྔོན་པོ་མྱོང་བ་གཟུང་རྣམ་དང། སྔོ་འཛིན་མྱོང་བ་འཛིན་པའི་རྣམ་པ་ཡིན་ལ། སྔོ་འཛིན་ལ་སྔོན་པོའི་གཟུང་རྣམ་གཅིག་པུ་དང། དེ་དྲན་པའི་བློ་ལ། སྔོ་འཛིན་གྱི་གཟུང་རྣམ་ཡང་སྣང་བས། གཟུང་རྣམ་གཅིག་གིས་ལྷག་པ་ཡིན་གྱི་

[313A]༄༅། །འཛིན་རྣམ་གྱིས་ལྷག་པ་མ་ཡིན་ནོ། །དེ་ལས་གཞན་དུ་སྔོ་འཛིན་དེ་སྔོན་པོའི་རྣམ་པ་ཅན་མིན་ན། ཅི་ལྟར་སྔོ་འཛིན་དྲན་པའི་ཤེས་པ་ལ་སྔོན་པོའི་རྣམ་པ་ཅན་དུ་སྣང་ཞིང་གནས་པར་འགྱུར་བ་མི་འཐད་པར་ཐལ་ལོ། །
སྔོ་འཛིན་དང། དེ་དྲན་པའི་ཤེས་པ་དང། དྲན་ཤེས་དེ་དྲན་པའི་ཤེས་པ་རྣམས་ཕྱི་མ་ཕྱི་མ་ཡི་ཤེས་པ་སྔ་མ་སྔ་མ་ལས་གཟུང་རྣམ་གཅིག་གིས་ལྷག་པ་ཉིད་ཡིན་ཏེ། འདི་ལྟར་ཤེས་པ་གཉིས་པ་དྲན་ཤེས་དང་པོ་དེ་ནི་ཡུལ་གྱི་དོན་
གྱི་ངོ་བོས་གཟུང་བའི་རྣམ་པ་གཉིས་དང། བདག་གི་འཛིན་པའི་རྣམ་པ་ཅན་འགའ་ཞིག་ཏུ་གསུམ་པ་ཡི་ཤེས་པ་རང་དྲན་པ་དེ་ཡིས་རྟོགས་པར་འགྱུར་བའི་ཕྱིར། གཉིས་པ་ནི། གལ་ཏེ་དོན་ཤེས་དོན་གྱི་འབྲས་བུ་ཡིན་པ་ཉིད་
ཀྱིས་ཤེས་པ་དྲན་པ་ན། ངན་ཡང་དྲན་པའི་ཕྱིར། དྲན་ཡུལ་གྱི་དོན་དང་ཤེས་པ་གཉིས་འཁྲུལ་བ་ཡིས་གཅིག་ཏུ་བསྲེ་བ་ཙམ་ཡིན་གྱི། ཡུལ་གྱི་རྣམ་པ་དང་ལྡན་པ་མ་ཡིན་ནོ་ཞེ་ན། འོ་ན་རང་རྒྱུ་སྣང་བ་དང། དབང་པོ་དང། ཡིད་བྱེད་
ལའང་དོན་ཤེས་དང། གཅིག་ཏུ་བསྲེ་བ་དེར་འགྱུར་བར་ཐལ། དོན་ཤེས་དེ་དག་གི་ཡང་འབྲས་བུ་ཡིན་པའི་ཕྱིར། དེ་བཞིན་དུ། འབྲས་བུ་ཐམས་ཅད་ཀྱང་རྒྱུ་དང་ལྷན་ཅིག་ཏུ་འཛིན་པར་འགྱུར་བས་ཁྱབ་པར་ཐལ། དོན་ཤེས་དོན་
གྱི་འབྲས་བུ་ཡིན་པ་ཙམ་གྱི་ལྷན་ཅིག་ཏུ་དྲན་དགོས་པའི་ཕྱིར། འདོད་ན། རྫ་མཁན་ལ་སོགས་པ་དྲན་པ་མེད་པར་རྫའི་བུམ་པ་དྲན་པར་མི་འགྱུར་བར་ཐལ། འདོད་པ་དེའི་ཕྱིར། ཤེས་པ་ལ་དོན་གྱིས་བྱས་པའི་ཁྱད་པར་དབང་

[313B] དོན་གྱིས་བྱས་པའི་ཁྱད་པར་གང་ལས་ཤེས་པ་དོན་དང་འདྲ་བ་སྟེ་དོན་དང་ལྷན་ཅིག་ཏུ་བསྲ་བ་བསྟེན་པ་དོན་གྱིས་བྱས་པའི་ཁྱད་པར་དེ་ཆོས་ཅན། དོན་དང་འདྲ་
བ་ལས་གཞན་ཅིར་ཡང་འགྱུར་བ་མི་འཐད་པར་ཐལ། དོན་ཤེས་ལྷན་ཅིག་ཏུ་དྲན་པའི་ཐུན་མོང་མ་ཡིན་པའི་རྒྱུ་ཡིན་པའི་ཕྱིར། མཚེ་མ་སྤུན་དང་མིག་འཁྲུལ་མཁན་གྱི་སྒོ་ང་སོགས་ལ་འདྲ་བས་གཅིག་ཏུ་འཁྲུལ་བ་མཐོང་བ་བཞིན་
ནོ། །ཤེས་པ་གཉིས་པ་དྲན་ཤེས་དང་པོ་དེའི་རང་བཞིན་འཛིན་རྣམ་གཅིག་པོ་ཁོ་ན་ལ་རྣམ་པར་གནས་པར་ཐལ། ཤེས་པ་དང་པོ་སྔོ་སྣང་ཤེས་པའི་རང་བཞིན་གཟུང་རྣམ་དང་གཉིས་པ་ཅན་མིན་པར་འཛིན་རྣམ་ཁོ་ན་ལ་གནས་པ་
གང་ཞིག་རིགས་པ་མཚུངས་པའི་ཕྱིར། འདོད་ན། དྲན་ཤེས་དང་པོ་ངེས་པར་འཛིན་ཅིང་དྲན་པའི་སེམས་ཀྱིས་ཤེས་པ་སྔ་མ་གཉིས་སོ་སོར་འབྱེད་ ཤེས་པ་སྔ་མ་དེ་གཉིས་འཛིན་རྣམ་རྐྱང་པ་
ཅན་དུ་མཚུངས་པའི་ཕྱིར། གསུམ་པ་ནི། དེས་ན། དྲན་ཤེས་ཀྱི་མདུན་ན་གནས་པར་འགྱུར་བའི་དབང་བློ་སྔོ་སོགས་ཀྱི་རྣམ་པའི་ངོ་བོར་གྲུབ་པར་ཐལ། སྔོ་འཛིན་དོན་སྔོན་པོ་དང་གཅིག་ཏུ་བསྲེ་བའི་བྱ་བ་དང་འབྲེལ་པ་ཅན་བློ་གཉིས་པ་
དྲན་ཤེས་དང་པོ་དེས་སྔོ་འཛིན་སྔོན་པོའི་རྣམ་པ་ཅན་དུ་དམིགས་པར་འགྱུར་བའི་ཕྱིར། དེར་ཐལ། དེ་ལྟ་མིན་ན་ཉེས་པ་སྔ་མར་འགྱུར་བ་དེའི་ཕྱིར། རྣམ་པ་སྣང་བ་ལས་གཞན་དུ་ན། ཡུལ་གང་ཡིན་གཞན་གྱིས་བར་མཆོད་པར་

[314A]༄༅། །ཐུག་ཕྲད་དུ་འཛིན་དགོས་པར་འགྱུར་ལ། དེ་ལྟར་ན། དོན་གྱིས་ཤེས་པ་བརྒྱུད་ནས་བསྐྱེད་པ་མི་སྲིད་པས་དྲན་ཤེས་སོགས་དོན་ལས་མ་བྱུང་བར་ཐལ། འདོད་ན། ཤེས་པ་དང་པོ་སྔོ་འཛིན་གཅིག་པུ་ཉིད་དོན་དང་འབྲེལ་བར་
དྲན་པར་འགྱུར་གྱི། བློ་སྔ་མའི་དད་དང། དྲན་ཤེས་འབྲེལ་པར་མཐོང་བ་མེད་པར་ཐལ། དེ་གཅིག་པུ་དོན་ལས་བྱུང་ཞིང། ཤེས་པ་ཕྱི་མ་ཕྱི་མ་དོན་ལས་བྱུང་བ་མ་ཡིན་པའི་ཕྱིར། གསུམ་པ་ལ། བློ་ཚུལ་གཉིས་པ་ཅན་དུ་ལྕན་
ཅིག་དམིགས་ངེས་ཀྱིས་བསྒྲུབ་པ་དང། རྩོད་པ་སྤང་བ། དོན་བསྡུ་བའོ། །དང་པོ་ནི། ཡུལ་སྔོན་པོ་ནི་སྔོ་འཛིན་དེ་ལས་རྫས་གཞན་ཉིད་དུ་རིགས་པའི་རྣམ་པ་གང་གིས་ཀྱང་འགྲུབ་པར་འགྱུར་བ་མི་འཐད་དེ། དེ་ངེས་པར་སྔོ་འཛིན་གྱི་བློ་
དང་ལྷན་ཅིག་ཏུ་དུས་ཅིག་ཅར་དུ་མྱོང་ཞིང་དམིགས་པར་འགྱུར་བས་ཁྱབ་པའི་ཕྱིར། རྟགས་དེ་མཐུན་ཕྱོགས་ལ་མཐོང་སྟེ། རྣམ་ཤེས་འཁྲུལ་པས་ཟླ་བ་གཉིས་མེད་པར་ཟླ་བ་ཐ་དད་པ་གཉིས་མཐོང་བ་བཞིན་ཡིན་པའི་ཕྱིར། ཙ་
བའི་རྟགས་ལ། ལྡོག་ཁྱབ་གྲུབ་པར་ཐལ། སྔོ་སེར་རྫས་ཐ་དད་དག་ལ་ངེས་པར་ལྷན་ཅིག་ཏུ་མྱོང་བའི་ངེས་པ་འདི་ཡོད་པ་མ་ཡིན་པའི་ཕྱིར། རྩ་བའི་རྟགས་བསྒྲུབ་པ་ནི། སྔོན་པོ་དང་སྔོ་སྣང་ཤེས་པ་ལྷན་ཅིག་དམིགས་ངེས་སུ་ཐལ་
མྱོང་བསྔོ་འཛིན་དེ་མིགས་བྱེད་ཀྱི་རྫས་སུ་མེད་པར་དོན་སྔོན་པོ་དམིགས་པ་འགའ་འམ། དོན་སྔོན་པོ་དམིགས་པའི་རྫས་སུ་མེད་པ་ཡི་སྔོ་འཛིན་མྱོང་བ་དུས་ནམ་ཡང་མྱོང་བར་འགྱུར་བ་མ་མཐོང་ཞིང་དེ་གཉིས་དམིགས་པའི་

[314B] འདོད་ན། དེ་དག་རྫས་ཐ་དད་མ་ཡིན་པར་ཐལ། འདོད་པ་དེས་ནའི་ཕྱིར། ཤེས་པ་རང་དུས་ན་སྣང་བ་ཡི་དོན་སྔོན་པོ་ནི་སྔོར་སྣང་ཤེས་པ་ལས་རྫས་གཞན་མིན་པ་ལྡོག་པར་རབ་ཏུ་དཀའ་བ་ཉིད་ཡིན་ཏེ། རྫས་གཞན་མ་ཡིན་པར་རྟཌ་
ཀྱིས་གྲུབ་པ་དེའི་ཕྱིར། གཉིས་པ་ལ། ཕྱི་དོན་ཡོད་པའི་སྒྲུབ་བྱེད་དགག་མེད་པའི་གནོད་བྱེད་སྤང་བའོ། །དང་པོ་ལ། ཚིག་དོན་དང། རྣམ་རིག་པའི་རྐྱེན་གསུམ་ངོས་གཟུང་བའོ། །དང་པོ་ནི། སྔོ་འཛིན་དབང་པོའི་མངོན་སུམ་གྱི་རྒྱུ་གཞན་
དབང་ཡིད་དག་ཡོད་ན་ཡང། དེ་འདྲའི་དབང་པོའི་བློ་རྣམས་སྐྱེ་བ་མེད་པ་མཐོང་ཞིང། སྐབས་འགར་སྐྱེ་བའི་ཕྱིར། དེ་གཉིས་ལས་རྫས་ཐ་དད་པའི་རྒྱུ་གཅིག་ཡོད་པར་རྗེས་སུ་དཔོག་ནུས་པར་འགྱུར་ལ། དེ་ཡང་ཕྱི་རོལ་གྱི་དོན་ཡིན་ནོ་ཞེ་
ན༑ གལ་ཏེ་དབང་ཡིད་ཡོད་ཀྱང་སྔོ་འཛིན་སྐྱེ་བ་ལྡོག་པའི་རྟགས་ལས་ཕྱི་རོལ་གྱི་དོན་ཡོད་པར་མི་འགྲུབ་པར་ཐལ། སྔོ་འཛིན་ཡོད་མེད་དེ་སྔོར་སྣང་གི་བག་ཆགས་སད་བྱེད་ཀྱི་མཚུངས་པ་དེ་མ་ཐག་པའི་རྐྱེན་ཡོད་མེད་ལས་ངེས་པར་མི་སྨྲ་ན་
ཕྱི་དོན་གྲུབ་ཀྱང། དེ་མ་ཐག་རྐྱེན་གྱི་དབང་གིས་རེས་འགའ་སྐྱེ་བར་ངེས་པ་ཡིན་པའི་ཕྱིར། གཉིས་པ་ནི། སྔོ་སྣང་ཤེས་པ་ལ་དཔེར་བརྗོད་ན། སྔོ་འཛིན་རང་དུས་ན་སྣང་བའི་སྔོན་པོ་དེ་དམིགས་རྐྱེན་དུ་འདོད་པ་མི་འཐད་དེ། དེ་རྫས་སུ་མེད་
ན་རྐྱེན་དུ་འགལ་ལ། རྫས་སུ་ཡོད་ན་རྫས་ཐ་དད་མི་འཐད་པས། རྫས་གཅིག་ཏུ་འགྱུར་ལ། དེ་ལྟར་ན། བདག་སྐྱེ་ཁས་ལེན་དགོས་པར་འགྱུར་བ་དང། མེད་པ་སྔར་ནུས་མེད་ཕྱིར་དང། ཞེས་སོགས་ཀྱི་རིགས་པ་ལྟར་སྣང་འབའ་ཞིག་ཏུ་

[315A]༄༅། །འགྱུར་བའི་ཕྱིར་རོ། །འོ་ན། གཅིག་ཆའང་མི་འཁྲུལ་ཕྱིར་ན་རྐྱེན། ཞེས་བཤད་པ་དང་འགལ་ལོ་ཞེ་ན། དེ་ནི། ཤས་པ་རང་གི་རྫས་ཀྱི་ཆ་སྔོན་པོ་དེ་ལ་རྗེས་སུ་འགྲོ་ལྡོག་མི་འཁྲུལ་བ་དང། དེ་དམིགས་པ་ཡིན་པས་རྐྱེན་
བཏགས་པ་ཡིན་གྱི། རྐྱེན་མཚན་ཉིད་པ་མ་ཡིན་ནོ། །འོ་ན་དབང་མངོན་ལ་དམིགས་རྐྱེན་མེད་པར་འགྱུར་ལ། དེ་ལྟ་ན། མདོ་དང། རིགས་བ་དུ་མ་དང་འགལ་བར་འགྱུར་རོ་ཞེ་ན། ཁྱོད་ཕྱི་རོལ་གྱི་དོན་ཁས་ལེན་པ་ལྟར་ན། ཇི་ལྟ་
བུ་ཞིག་དམིགས་རྐྱེན་ཡིན། གལ་ཏེ། སྔོ་འཛིན་ལ་སྔོན་པོའི་རྣམ་པའི་ལག་རྗེས་འཇོག་བྱེད་དམིགས་རྐྱེན་ནོ་ཞེ་ན། ཁོ་བོ་ཅག་ལ་དམིགས་རྐྱེན་མི་འཐད་པའི་སྐྱོན་མེད་པར་ཐལ། སྔོ་འཛིན་གྱི་མཚུངས་པ་དེ་མ་ཐག་རྐྱེན་གྱི་རྫས་
ལ་ཡོད་པའི་སྔོ་འཛིན་སྔོན་པོའི་རྣམ་པ་ཅན་དུ་བསྐྱེད་པའི་ནུས་པ་དེ། དེའི་དམིགས་རྐྱེན་དུ་ཁས་ལེན་རིགས་པའི་ཕྱིར། དེའི་ལག་རྗེས་འཇོག་པའི་ནུས་པ་མེད་ན། དེ་རྒྱུ་མེད་དུ་འགྱུར་ལ། ཡོད་ན། བེམ་པོའི་རྫས་སུ་མི་འཐད་
པས་ཤེས་པའི་རྫས་ལ་ཡོད་དོ། །ཡང་རང་གི་དེ་མ་ཐག་རྐྱེན་དང་རྫས་གཅིག་པའི་སྔོན་པོ་དེ་སྔོ་འཛིན་གྱི་དམིགས་རྐྱེན་དུ་ཁས་བླངས་པ་ལ་འགལ་བ་ཅི་ཞིག་ཡོད། འོ་ན་སྔོ་འཛིན་གྱིས་དེ་འདྲའི་སྔོན་པོ་དམིགས་པར་ཐལ། དེའི་
དམིགས་རྐྱེན་ཡིན་པའི་ཕྱིར། འདོད་ན། དེ་མ་ཐག་རྐྱེན་ཡང་དམིགས་པར་ཐལ་ལོ་ཞེ་ན། ཁྱབ་པ་མེད་དེ། སྔོན་པོ་དམིགས་ཀྱང་སྔོན་པོའི་མི་རྟག་པ་མ་དམིགས་པ་མཐོང་བའི་ཕྱིར་རོ། །ཕྱི་རོལ་གྱི་དོན་ཡོད་པར་ཐལ། སྔོན་པོའི་

[315B] ཁྱབ་པ་མེད་དེ། ཕྱི་རོལ་གྱི་དོན་རྣམ་པ་ཐམས་ཅད་དུ་མི་སྲིད་ལ། སྔོན་པོས་རང་གི་རྣམ་པ་ཅན་གྱི་བློ་བསྐྱེད་པ་མཐོང་བའི་ཕྱིར། བདག་པོའི་རྐྱེན་ནི་མིག་གེ་དབང་པོ་ཡིན་ལ། དེ་ཡང་
རྡུལ་ཕྲ་རབ་བསགས་པའི་རྫས་སུ་རྣམ་པ་ཐམས་ཅད་དུ་མི་སྲིད་པས་ཤེས་པའི་རྫས་འབའ་ཞིག་ཁོ་ནའོ། །དེས་ན། མིག་གི་དབང་པོ་བདག་པོའི་རྐྱེན་དང། ཡིད་བྱེད་སྔ་མ་དེ་མ་ཐག་པའི་རྐྱེན་དང། དེ་མ་ཐག་རྐྱེན་དང། རྫས་གཅིག་པའི་སྔོ་
འཛིན་སྔོན་པོའི་རྣམ་ལྡན་དུ་བསྐྱེད་པའི་ནུས་པ་ཞེས་སམ། དེ་དང་རྫས་གཅིག་པའི་སྔོན་པོ་དམིགས་པའི་རྐྱེན་ནོ། །གཉིས་པ་ལ། རྒྱུ་འབྲས་མི་འཐད་པ་སྤང་བ་དང། འབྲས་རྟགས་མི་འཐད་པ་སྤང་བའོ། །དང་པོ་ནི། ས་པོན་ལས་མྱུ་གུ་
སྐྱེ་བའི་བྱེད་པ་པོ་དང། དུ་བ་ལས་མེ་གྲུབ་པ་ཞེས་པའི་ཤེས་བྱེད་འབྲས་རྟགས་གནས་པ་གང་ཡིན་པ་དེ་མི་འཐད་པར་ཐལ། ཕྱི་རོལ་གྱི་དོན་མེད་པའི་ཕྱིར། ཁྱབ་སྟེ། དེ་འདྲ་ཕྱི་རོལ་གྱི་དོན་ལ་བརྟེན་པ་ཅན་ཡིན་པའི་ཕྱིར་རོ་ཞེ་ན་
གལ་ཏེ། ཕྱི་རོལ་གྱི་དོན་མེད་ན། རྒྱུ་འབྲས་དང། འབྲས་རྟགས་དེ་ཡང་མི་འཐད་པའི་སྐྱོན་མེད་པར་ཐལ། རྒྱུ་འབྲས་དེ་ཡི་ངོ་བོར་སྣང་བ་དེ་ལྟར་ངེས་པར་འབྲེལ་ཞིང་མི་སླུ་བའི་བློའི་རྫས་ལ་བརྟེན་ནས་རྒྱུ་འབྲས་བུ་རྟོག་ཅིང་ཁས་ལེན་
པར་བྱེད་ན་འགལ་བ་དག་ནི་ཅི་ཞིག་ཀྱང་ཡོད་པ་མ་ཡིན་པའི་ཕྱིར། གཉིས་པ་ནི། ཕྱི་རོལ་མེད་ན། བག་ཆགས་འབའ་ཞིག་གིས་བསྐྱེད་པར་ཁས་ལེན་དགོས་ལ། དེ་ལྟ་ན། དུ་བ་མེས་བསྐྱེད་པར་འགྱུར་བ་མ་ཡིན་པར་ཐལ། དུ་བ་བག་

[316A]༄༅། །ཆགས་འབའ་ཞིག་ལས་སྐྱེ་བའི་ཕྱིར། འདོད་ན། འབྲས་བུ་དུ་བའི་རྟགས་ལས་རྒྱུ་མེ་རྟོགས་པ་མ་ཡིན་པར་ཐལ། འདོད་པ་དེའི་ཕྱིར། མེ་སྣང་དེ་དུ་སྣང་གི་རྒྱུ་དག་ཡིན་པར་ཁས་ལེན་ན་ཡང། དུ་བའི་འབྲས་
རྟགས་གང་ལས་མེ་ངེས་པར་རྟོགས་པར་འགྱུར་བ་མ་ཡིན་པར་ཐལ། དུ་སྣང་སྔར་འབྱུང་ཞིང་མེར་སྣང་ཕྱིས་འབྱུང་བའི་ཕྱིར་རོ་ཞེ་ན། འདིའི་ལན་གྱི་དོན་དུ་བསམས་ནས་འགོད་ཚུལ་ལ། ལར་སྣང་ཆོས་ཅན། མེར་སྣང་
ཡོད་དེ། དུ་སྣང་ཡོད་པའི་ཕྱིར་ཅེས་བཀོད་ནས་རྟགས་སུ་སོང་ཚུལ་ལ། དུ་སྣང་གི་རྟགས་ལས་མེ་སྣང་བའི་བག་ཆགས་གསལ་བར་སད་པ་ཅན་གྱི། མེ་སྣང་གི་བློ་མ་འོངས་པ་ན་འབྱུང་རུང་དཔོག་པར་འདོད་པ་དག་ནི་ལུགས་
འདི་ལས་ཕྱི་རོལ་ཏུ་གྱུར་པ་ཡིན་ཏེ། རང་ལུགས་ལ། མེ་དུ་དང། ས་བོན་དང། མྱུ་གུ་སོགས་ཁས་ལེན་ནམ། མི་ལེན། དང་པོ་ལྟར་ན། འགོད་ཚུལ་ལ། མེ་དུ་སྣང་བས་ཁྱད་པར་དུ་བྱས་ནས་བཀོད་པ་དགོས་པ་མེད་པར་
ཐལ། མདོ་སྡེ་པ་ལྟར་མེ་ཡོད་དེ་དུ་བ་ཡོད་པའི་ཕྱིར། ཅེས་སྨོས་པས་ཆོག་པའི་ཕྱིར། འོན་ཏེ་དེ་ཁས་ལེན་ཀྱང། དེ་དག་རྒྱུ་འབྲས་སུ་ཁས་མི་ལེན་ནོ་ཞེ་ན། འོ་ན། སྔར་དེ་དག་རྒྱུ་འབྲས་སུ་མི་འཐད་པར་བརྩད་པ་ལ་འགལ་བ་དག་
ནི་ཅི་ཞིག་ཡོད། ཅེས་ལན་འདེབས་མི་རིགས་པར་ཐལ། ཁྱེད་ལྟར་ན། རྒྱུ་འབྲས་མི་འཐད་པའི་འདོད་ལན་འདེབས་རིགས་པའི་ཕྱིར། གལ་ཏེ། རྒྱུ་འབྲས་སུ་འདོད་པའི་དོན་དེ་དག་མེ་དུ་མ་ཡིན་བཞིན་དུ། མེ་དུར་སྣང་བ་ཙམ་ཡིན་

[316B] ཁྱོད་འདོད་པའི་རྟགས་དེ་ཡང་དག་ཏུ་མི་རིགས་པར་ཐལ། དེ་ལ་འབྲེལ་པ་གྲུབ་པར་སྣང་བ་ཙམ་ཡིན་གྱི་འབྲེལ་པ་མ་གྲུབ་པའི་ཕྱིར། དེ་ལྟར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་ལ་དེར་སྣང་བ་ཙམ་ཡིན་གྱི་དེ་མ་ཡིན་ནོ་ཞེས་ཁས་ལེན་དགོས་པས་ལན་དེ་ནི་རང་ཉིད་གྲུབ་མཐའ་གང་ལ་ཡང་ཡིད་བརྟན་ཅུང་ཟད་ཀྱང་མེད་པའི་ལོག་པར་རྟོག་པ་འབའ་ཞིག་ཡིན་ནོ། །འོན་ཏེ། དུ་སྣང་རྒྱུ་ཡིན་ལ་མེར་སྣང་འབྲས་བུ་
ཡིན་ནོ་ཞེ་ན། མྱུ་གུར་སྣང་བ་རྒྱུ་དང། ས་བོན་དུ་སྣང་བ་འབྲས་བུར་ཁས་ལེན་དགོས་པས་རྒྱུ་འབྲས་ཐམས་ཅད་ཕྱིན་ཅི་ལོག་ཏུ་ཐལ་བ་དང། འཇིག་རྟེན་ན་སོ་ནམ་བྱེད་པ་དག་ཐོག་མར་མྱུ་གུར་སྣང་བའི་ཐབས་བྱས་ནས། དེའི་རྗེས་སུ་ས་
བོན་དུ་སྣང་བའི་ཐབས་ལ་འབད་རིགས་པར་འགྱུར་རོ། །དེས་ན་རྩོད་པ་དང་ལན་གྱི་དོན་འདི་ལྟར་ཡིན་ཏེ། མདོ་སྡེ་པ་ན་རེ། ཁྱེད་ལ་བློ་ལ་མེ་དང་དུ་བར་སྣང་བ་ཙམ་དུ་ཟད་ཀྱི་དེ་དག་བློ་ལས་ལོགས་སུ་ཅུང་ཟད་ཀྱང་མེད་པས་ཐོག་མར་ལྐོག་གྱུར་
གྱི་མེ་སྣང་ན། རྟགས་ཀྱིས་དཔག་མི་དགོས་པར་འགྱུར་རོ། །དེས་ན། ཐོག་མར་དུ་བར་སྣང་ཞིང། དེ་རྗེས་མེར་སྣང་བས། དུ་སྣང་རྒྱུ་དང། མེ་སྣང་འབྲས་བུར་ཁས་ལེན་དགོས་པས། དུ་བས་མེ་དཔོག་པའི་འབྲས་རྟགས་མི་འཐད་པར་འགྱུར་
རོ། །ཞེས་རྩོད་པ་ལ། དེ་ལྟར་འདོད་དོ་ཞེས་ལན་མ་འདེབས་ཤིག་དེས་ན་འདི་ལྟར། མདོ་སྡེ་པ་ཁྱོད་རང་ལྟར་ན། དུ་བའི་རྟགས་ལས་ལྐོག་གྱུར་གྱི་མེ་རང་མཚན་དཔགས་པར་གང་ལས་ཤེས་དྲིས་པས། ལྐོག་གྱུར་གྱི་མེ་ངེས་པ་ལ་

[317A]༄༅། །བརྟེན་ནས་ཞུགས་པས་བཙོ་བསྲེག་སོགས་ཀྱི་དོན་བྱེད་ནུས་པའི་མེ་གསལ་བར་མངོན་སུམ་དུ་ཐོབ་པའི་ཕྱིར་རོ་ཞེ་ན། བློའི་རྫས་ལས་མ་གཏོགས་པའི་ཕྱི་རོལ་གྱི་མེ་དུ་ཁས་མི་ལེན་པའི་ལུགས་དེ་ལའང་ཆོས་ཅན་
དུ་བའི་རྟགས་ལས་དུ་ལྡན་ལ་ལ་ཕྱི་རོལ་དོན་གྱི་མེ་ཉིད་དཔོག་པ་མ་ཡིན་ཡང། དུ་ལྡན་ལ་ལ་མེ་དཔོག་པའི་འབྲས་རྟགས་མི་རུང་བའི་སྐྱོན་མེད་པར་ཐལ། དུ་བའི་རྟགས་ལས་མེ་དཔག་པའི་སྟོབས་ཀྱིས་དུ་བར་སྣང་བའི་བློས་བག་
ཆགས་གསལ་བར་སད་པ་ཅན་གྱི་བཙོ་བསྲེག་སོགས་ཀྱི་དོན་བྱེད་ནུས་པའི་མེར་གསལ་བར་སྣང་བའི་དབང་པོའི་མངོན་སུམ་གྱི་བློ་ཉིད་དང། དེ་གང་ལ་མངོན་སུམ་དུ་སོང་བའི་མེ་རྟོགས་པ་སྟེ་ཐོབ་པར་འགྱུར་བ་མདོ་སྡེ་པ་དང་མཚུངས་
པའི་ཕྱིར། འབྲས་རྟགས་འགོད་ཚུལ་ཡང། མདོ་སྡེ་པ་ཁོ་ན་ལྟར་ཡིན་ལ། དུ་བར་སྣང་བའི་བློས་ཞེན་པ་ནི། བློ་ལ་སྣང་བའི་རྫས་མ་གཏོགས་ཕྱི་རོལ་གྱི་དོན་མེད་ཀྱང་འབྲས་རྟགས་ལས་མེ་སྣང་བའི་དོན་བྱེད་སྣང་ཅན་གྱི་མངོན་
སུམ་སྐྱེ་ཚུལ་འདི་ལྟར་རོ། །ཞེས་པའི་དོན་ཏོ། །འོ་ན་མེ་དུ་རྒྱུ་འབྲས་སུ་འགྱུར་བའི་ཚུལ་ཇི་ལྟ་བུ་ཞེ་ན། ཕྱི་རོལ་གྱི་དོན་མེད་ཀྱང། མེ་ལས་དུ་བ་སྐྱེ་བ་འཐད་པ་ཡིན་ཏེ། སེམས་ཀྱི་རྒྱུད་མངོན་སུམ་ལ་མེ་དེར་སྣང་བ་འབྱུང་དུ་རུང་
བའི་བག་ཆགས་ཀྱི་སྙིང་པོ་ཅན་ཉིད་ཀྱི་མེར་སྣང་གི་བློ་དང། དེའི་རྫས་ཀྱི་མེ་ཉིད་དང། དུ་བར་སྣང་བའི་བློ་དང། དེའི་རྫས་ཀྱི་དུ་བ་དག་གསལ་ཞིང་བསྐྱེད་པར་བྱེད་པ་དེས་ནའི་ཕྱིར། གསུམ་པ་ནི། མེ་དུ་རྒྱུ་འབྲས་སུ་ཁས་

[317B] ཕྱི་རོལ་ངེས་པར་ཁས་བླང་དགོས་པ་མ་ཡིན་པར་ཐལ། རིགས་པ་ཤེས་པའི་མཁས་པ་རྣམས་ལ། བློའི་རྫས་སུ་གྱུར་པའི་མེ་དུ་རྒྱུ་འབྲས་སུ་བརྗོད་པའི་རྣམ་གཞག་ཡང་དག་འདི་ཡོད་པའི་ཕྱིར། ཆོས་ཀྱི་བདག་མེད་བསྟན་དུ་མི་
རུང་བའི་གདུལ་བྱ་འགའ་ཞིག་གི་ངོར། ཕྱི་རོལ་ཁས་བླངས་པ་ལ་བརྟེན་ནས་སུ་རྒྱུ་འབྲས་དང། བློ་ཚུལ་གཉིས་སུ་སྒྲུབ་པའི་རིགས་པ་བརྗོད་པར་བྱ་བ་ཡིན་ཏེ། དེ་འདྲའི་གང་ཟག་ཐར་ལམ་ལ་བཀྲི་དགོས། ཆོས་ཀྱི་བདག་མེད་བསྟན་དུ་
མི་རུང་བའི་ཕྱིར། གང་ཟག་དེའི་ངོར་བློ་རྫས་གཅིག་ལ་གཟུང་རྣམ་དང་འཛིན་རྣམ་ཀྱི་ཚུལ་གཉིས་པོ་དེ་ཡང་ཚད་མས་མ་གྲུབ་པའི་སྐྱོན་མེད་པར་ཐལ། ལྷན་ཅིག་མྱོང་ཞིང་དམིགས་པའི་ངེས་པ་ལྷན་ཅིག་དམིགས་ངེས་ཀྱི་རྟགས་ལས་འགྲུབ་
པའི་ཕྱིར། འདི་ནི། སྔོན་པོ་དང། སྔོ་འཛིན་རྫས་ཐ་དད་འགོག་པའི་ལྷན་ཅིག་དམིགས་ངེས་མ་ཡིན་གྱི། སྔོན་པོའི་རྣམ་པ་དང། སྔོ་འཛིན་གྱི་རྣམ་པ་གཉིས་རྫས་ཐ་དད་འགོག་པའི་ལྷན་ཅིག་དམིགས་ངེས་སོ། །གཉིས་པ་རྣམ་འགྲེལ་མཛད་
པ་རང་ཉིད་ཀྱིས་རིགས་པ་གཞན་བསྟན་པ་ལ། དབང་ཤེས་མ་འཁྲུལ་བ་ལ་བརྟེན་ནས་བློ་ཚུལ་གཉིས་སུ་བསྒྲུབ་པ་དང། འཁྲུལ་པ་ལ་བརྟེན་ནས་བསྒྲུབ་པའོ། །དང་པོ་ནི། དབང་པོའི་མངོན་སུམ་དེ་དོན་ལས་དོན་གྱི་རྣམ་པ་དེར་སྣང་བ་
མ་ཡིན་ན། སྔོན་པོ་གཅིག་པུ་ལ་བལྟས་པའི་ཚེ། སྔོན་པོ་དེའི་དོན་ཅན་གྱི་ཡིད་དབང་པོའི་མངོན་སུམ་ཀུན་གྱི་རྣམ་པའི་རང་བཞིན་སྣང་ཚུལ་གཅིག་པ་ཉིད་དུ་འགྱུར་བར་ཐལ། དོན་གྱི་རང་བཞིན་གཅིག་ལ་དམིགས་པའི་ཕྱིར། འདོད་

[318A]༄༅། །མི་རིགས་པར་ཐལ། ཡིད་བྱེད་གོམས་པ་ཆེ་ཆུང་དང། ཡུལ་ཐག་ཉེ་རིང་དང། གསལ་མི་གསལ་གྱི་དབང་པོའི་ཁྱད་པར་གྱིས་ཡུལ་གསལ་བ་དང་མི་གསལ་བ་དང་འདྲེས་མ་ལ་སོགས་པ་སྣང་བ་ཐ་དད་དུ་འཚར་
ཞིང་འཛིན་པ་ཡི་ཤེས་པ་སྔོན་པོའི་དོན་གཅིག་ལ་དམིགས་པ་མཐོང་བའི་ཕྱིར། ཡུལ་གྱི་རྣམ་པ་ཁས་ལེན་པ་ལ་ཡང་ཉེས་པ་དེར་འགྱུར་རོ་ཞེ་ན། དོན་སྔོན་པོ་ལ་བརྟེན་ནས་འབྱུང་བར་འགྱུར་ཞིང་སྔོན་པོ་དེ་ཡི་རྣམ་པའི་ངོ་བོའི་
རྗེས་སུ་བྱེད་པ་ཅན་གྱི་སྔོ་འཛིན་མངོན་སུམ་དེ་ནི་ཆོས་ཅན། སྔོན་པོ་ལ་དམིགས་པར་ཁྱད་པར་མེད་ཀྱང་རྒྱུ་མི་འོད་ སྔོན་པོ་ལས་
གཞན་པའི་དབང་པོ་སོགས་ཀྱི་ཁྱད་པར་འགའ་ཞིག་ལས་ཀྱང་དེ་ལྟར་འགྱུར་བའི་ཕྱིར། དཔེ་འདི་ལྟར་ཕ་ལ་བརྟེན་ནས་བུ་ལ་དེའི་གཟུགས་དང་འདྲ་བར་བརྗོད་པ་ཡིན་ཡང་རྒྱུའི་ཆ་འགའ་ཡིས་ཐ་དད་པར་དམིགས་པ་ཡིན་ཏེ་
ལས་ཀྱི་ཆ་ཤས་འགའ་ཞིག་ལས་ཐ་དད་པར་དམིགས་པའི་ཕྱིར། གཉིས་པ་ནི། མར་མེའི་རྩེ་མོ་ལ་སོགས་པ་དཀྱིལ་འཁོར་ཁྲ་བོའི་རྣམ་པར་སྣང་བ་བློ་ཚུལ་གཉིས་པ་ཅན་དུ་ཐལ། མར་མེའི་རྩེ་མོ་ལ་མེད་བཞིན་དུ་རྨ་བྱའི་
མདོངས་ཀྱི་རྣམ་པ་ཅན་སྔོ་བ་དང་དམར་བ་དང། མདངས་གསལ་བར་མིག་མི་གསལ་བས་མཐོང་བར་འགྱུར་བའི་ཕྱིར། དེ་ལྟར་སྣང་བ་དེ་ཕྱི་རོལ་གྱི་དངོས་པོ་ཡིན་ན། དབང་པོ་གསལ་བ་ལ་ཅིས་ན་སྣང་བའི་ནུས་པ་མེད་པ་

[318B] དེ་ཕྱི་རོལ་ཡིན་ན་ངེས་པར་མཐོང་དགོས་པའི་ཕྱིར། ཁྲ་བོ་དེ་མཐོང་བ་བདག་རྐྱེན་དབང་པོ་ཉམས་པའང་ཇི་ལྟར་ཡང་ཡིན་པ་མི་འཐད་པར་ཐལ། ཡང་དག་པར་གྲུབ་པའི་དོན་མཐོང་བ་ཡིན་པའི་ཕྱིར་
རབ་རིབ་ཀྱིས་མིག་དབང་གི་སྐྱོན་སྦྱངས་པར་ཐལ། རབ་རིབ་དེའི་དབང་གིས་གསལ་བའི་མིག་གི་དབང་པོའི་ཤེས་པའི་ཡུལ་ལས་འདས་པའི་དོན་རང་མཚན་མཐོང་བར་བྱས་པའི་ཕྱིར། ཁྲ་སྒོར་བ་སྣང་བའི་དབང་ཤེས་དེ་ལ་དབབ་
པོ་སྐྱོན་མེད་གཞན་གྱིས་མཐོང་བའི་ཁྲ་སྒེར་བས་དབེན་པའི་མར་མེའི་དོན་དེ་ཡང་ཇི་ལྟ་བུར་ན་གསལ་བར་སྣང་བ་མ་ཡིན་པ་མི་འཐད་པར་ཐལ། མར་མེ་དེ་ལ་མར་མེའི་རང་བཞིན་དུ་མེད་པའི་དོན་རང་མཚན་དབང་པོ་སྐྱོན་མེད་
ཀྱི་ཡུལ་ལས་འདས་པ་མཐོང་བའི་ཕྱིར། དེ་དབང་ཤེས་འཁྲུལ་པ་དེའི་གཟུང་དོན་མ་ཡིན་པར་མ་ཟད་རྒྱུ་ཡང་མ་ཡིན་པ་ནི། མར་མེ་ལས་གཞན་མར་མེའི་རྩེ་མོའི་ཁྲ་སྒོར་བ་དེར་སྣང་གི་དབང་ཤེས་ཀྱི་རྒྱུ་མ་ཡིན་པར་ཐལ། རང་
རྒྱུ་སྣང་བ་དང། དབང་པོ་དང་ཡིད་ལ་བྱེད་པ་ལས་གཞན་ནི་ཕྱི་རོལ་གྱི་མར་མེ་གཅིག་གི་ནུས་པ་ཚད་མས་རྟོགས་ཀྱི་ཁྲ་སྒོར་བའི་ནུས་པ་མ་རྟོགས་པ་དེས་ནའི་ཕྱིར། འདོད་ན། དེ་ཇི་ལྟར་ཕྱི་རོལ་གཟུང་ཡུལ་ཡང་ཡིན་པ་མི་འཐད་
པར་ཐལ། དེ་རྒྱུ་མ་ཡིན་པའི་ཕྱིར། འདིར་སྣང་བ་ནི། བར་སྣང་གི་མངོན་པར་སྐབས་ཡོད་ཀྱི་གཟུགས་ཏེ། དེ་མེད་པར་ཐག་རིང་པོའི་བུམ་པ་སོགས་མཐོང་བ་མི་སྲིད་ལ། དེ་ནི་མིག་ཤེས་ཀྱི་དམིགས་རྐྱེན་གྱི་ཁོངས་སུ་འདུས་ལ་

[319A]༄༅། །སྔར་བཤད་པའི་ཉི་མའི་འོད་ཟེར་དང་འབྲས་བུའི་ཁྱད་པར་མི་འདྲ་སྟེ། དེས་ནི་དབང་ཤེས་སོ་སོ་ལ་བལྟོས་ནས་རང་ཉིད་གཟུང་དོན་དུ་འགྱུར་ཡང་གཟུགས་གཞན་གསལ་བར་མཐོང་བའི་ཆ་དང། མི་གསལ་བར་མཐོང་
བའི་ཆ་བདག་པོའི་རྐྱེན་དུ་འགྱུར་བ་ཡིན་ནོ། །འདི་ནི་ཁ་དོག་དང་དབྱིབས་ལས་གཞན་པའི་མིག་ཤེས་ཀྱི་ཡུལ་དུ་གྱུར་པའི་གཟུགས་སོ། །རྟོག་པའི་ཡུལ་དུ་གྱུར་པའི་མངོན་པར་སྐབས་ཡོད་ཀྱི་གཟུགས་ཞེས་བསྙད་པ་དེ་ནི་གཟུགས་
མ་ཡིན་གྱི། དེ་ནི་རྟོག་པའི་ཡུལ་གྱི་སྒྲོ་བཏགས་ཏེ། དེ་ལ་ཆོས་ཀྱི་སྐྱེ་མཆེད་ཀྱི་གཟུགས་ཞེས་ཀྱང་གཞན་ལས་བཤད་དོ། །གལ་ཏེ་ཁྲ་བོ་དེ་ཉིད་བློ་འཁྲུལ་པ་དེའི་གཟུང་ཡུལ་གྱི་རྒྱུ་ཡིན་ནོ་ཞེ་ན། དེ་སྐྱེ་བ་ཇི་ལྟར་མར་མེ་ལ་ངེས་པར་
བལྟོས་པར་འགྱུར་བ་མ་ཡིན་པར་ཐལ། མར་མེས་དབེན་པའི་དོན་རང་མཚན་གཟུང་ཡུལ་དུ་མཐོང་བའི་ཕྱིར། མར་མེ་དང། ཁྲ་བོ་གཉིས་ཀ་དག་ཀྱང་འཁྲུལ་སྣང་དེའི་རྒྱུ་མ་ཡིན་པར་ཐལ། སྔར་བཤད་པའི་རྒྱུ་གསུམ་པ་དེ་
དང། ཕྱི་རོལ་གྱི་མར་མེའི་རྒྱུ་ཙམ་གྱིས་འཁྲུལ་སྣང་དེ་ཡོད་པའི་ཕྱིར། གཉིས་པ་ཕྱི་རོལ་ཁས་མ་བླངས་པར་ཚུལ་གཉིས་སྒྲུབ་པའི་རིགས་པ་ལ། རིགས་པ་བརྗོད་པ། དེའི་ལན་དགག་པ། དོན་བསྡུ་བའོ། །དང་པོ་ནི། ཕྱི་རོལ་གྱི་
དོན་ཁས་བླངས་པ་དང། དོན་ཁས་མ་བླངས་པའི་གཞུང་གི་གཅོད་མཚམས་འདི་དག་ནི། སློབ་དཔོན་ལྷ་དབང་བློའི་འགྲེལ་པས་གསལ་བར་ཕྱེ་བ་བཞིན་དུ་བཀོད་དོ། །ཡུལ་གཅིག་ལ་ཐག་ཉེ་བ་དང། རིང་བ་ནས་བལྟ་བ་ལ་

[319B] ཡུལ་གྱི་རྣམ་པ་མེད་པའི་ཕྱིར། རྣམ་པ་མེད་ན་གསལ་མི་གསལ་གྱི་འཇོག་བྱེད་ཅུང་ཟད་ཀྱང་མེད་པ་དང། ཐུག་ཕྲད་དུ་འཛིན་པར་ཁས་ལེན་དགོས་
པར་འགྱུར་རོ། །གཉིས་པ་ལ། ཡུལ་དབང་བར་གྱི་སྣང་བའི་ཁྱད་པར་གྱི་ལན་དགག་སྣང་བ་གསལ་མི་གསལ་གྱི་ལན་དགག་ལས་དབང་ལ་བེ་བརྟེན་པའི་ལན་དགག་པའོ། །དང་པོ་ནི། གལ་ཏེ། ཡུལ་དང་དབང་པོའི་བར་གྱི་སྣང་བའི་ཁྱད་
པར་ལས་གསལ་མི་གསལ་དེར་འགྱུར་བ་ཡིན་གྱི། རྣམ་པའི་ཁྱད་པར་ལས་མ་ཡིན་ནོ་ཞེ་ན། སྣང་བས་དོན་དེ་ཆོད་ཅིང་བསྒྲིབས་པ་ཡིན་ནམ། མ་ཆོད་ཅིང་མ་བསྒྲིབས་པ་དག་ཡིན། ཕྱི་མ་ལྟར་ན། ཐག་ཉེ་རིང་གཉིས་ཀ་ནས་གསལ་
བར་མཐོང་བས་མཚུངས་པར་འགྱུར་བར་ཐལ། སྒྲིབ་བྱེད་མེད་པར་རྣམ་མེད་དུ་མཐོང་བར་མཚུངས་པའི་ཕྱིར། དང་པོ་ལྟར་ན། ངམ་གྱི་སྒྲས་གཉིས་ཀས་ཐག་ཉེ་རིང་གི་གཟུགས་མི་མཐོང་བར་མཚུངས་པར་འགྱུར་བར་ཐལ། བར་དུ་སྒྲིབ་བྱེད་
ཀྱིས་བསྒྲིབས་ཤིང་ཡུལ་གྱི་རྣམ་པ་མེད་པའི་ཕྱིར། གཉིས་པ་ནི། གལ་ཏེ་སྣང་བའི་ཁྱད་པར་སྒྲིབ་བྱེད་ལ་མི་ཟེར་གྱི། ཡུལ་ཐག་རིང་བའི་ཚེ་སྣང་བ་དེ་ཉིད་མི་གསལ་བས་ཡུལ་དེའི་ཆ་ཕྲ་མོ་འགའ་ཞིག་མ་མཐོང་ལ། ཐག་ཉེ་བ་ནས་དེ་
ལས་ལྡོག་པ་དེའི་ཕྱིར། ཡུལ་གསལ་མི་གསལ་ཐ་དད་དུ་སྣང་གི་ཡུལ་གྱི་རྣམ་པའི་དབང་གིས་མ་ཡིན་ནོ་ཞེ་ན། ཕྱི་དོན་ཆ་མེད་བཀག་པས་ཆ་བཅས་ཀྱང་ཁེགས་པར་འགྱུར་བས་གཟུང་བྱའི་དོན་དེ་རགས་པའི་ཆ་མེད་གཅིག་

[320A]༄༅། །ཡིན་ནམ། ཕྲ་བའི་ཆ་མེད་དུ་མ་ཡིན། དང་པོ་ལྟར་ན། ཕྱི་རོལ་གྱི་དོན་རགས་པ་ཆ་མེད་གཅིག་པོ་དེ། ཐག་ཉེ་རིང་ནས་གསལ་བར་མཐོང་བ་དང། མི་མཐོང་བའི་ཚུལ་ཐ་དད་གང་ལས་ཀྱང་ཡིན་པ་མི་འཐད་
པར་ཐལ། ཐག་ཉེ་རིང་ནས་བལྟ་བའི་དབང་ཤེས་གཉིས་ཀས་དེ་རྣམ་མེད་དུ་འཛིན་པའི་ཕྱིར། ཕྱི་མ་ལྟར་ན། རྟགས་དེ་ཉིད་ལ་ཐལ་བ་ནི། ཕྲ་རྡུལ་དུ་མ་ཐ་དད་པ་གསལ་བར་མཐོང་བ་དང་མི་མཐོང་བའི་ཚུལ་ཐ་དད་གང་ལས་
ཀྱང་ཡིན་པ་མི་འཐད་པར་ཐལ་ལོ། །གལ་ཏེ་ཡུལ་དབང་བར་གྱི་སྣང་བ་གསལ་མི་གསལ་གྱི་ཁྱད་པར་གྱིས་ཡུལ་བློ་ལ་གསལ་མི་གསལ་ཐ་དད་དུ་འདོད་ན། འདིས་ཀྱང་གནོད་དེ། སྣང་བའི་ཁྱད་པར་གང་ལས་ཕྱི་རོལ་
བསལ་མི་གསལ་ཐ་དད་པར་སྣང་བར་འགྱུར་བར་མི་འཐད་པར་ཐལ། སྣང་བ་དང་ཕྱི་རོལ་གྱི་གཟུགས་འབྲེལ་མེད་དོན་གཞན་ཡིན་པའི་ཕྱིར། ཁྱབ་པར་ཐལ། འབྲེལ་མེད་གཞན་ཐ་དད་པས་ཐ་དད་མེད་པའི་དོན་གཅིག་གསལ་
མི་གསལ་ཐ་དད་དུ་མི་འགྱུར་བའི་ཕྱིར། ཐག་རིང་བའི་སྣང་བ་དེ་ཡང་རྒྱུ་མཚན་ཅིས་མི་གསལ་བ་ཡིན་དྲིས་པས། དུ་བ་དང་ཁུག་སྣ་ཚོགས་ཀྱིས་བསྒྲིབས་པའི་ཕྱིར་རོ་ཞེ་ན། འོ་ན། དེ་ཐག་ཉེ་བ་འདིར་སྒྲིབ་བྱེད་ཅིས་མ་ཡིན་ཏེ་ཡིན་
པར་ཐལ། རྒྱུ་མཚན་མཚུངས་པའི་ཕྱིར། ཉེ་བ་ནས་སྒྲིབ་རྡུལ་སྲབ་ཅིང་ཉུང་བའི་ཕྱིར་རོ་ཞེ་ན། བར་གྱི་སྣང་བའང་སྲབ་པ་དེ་ལྟ་ཉིད་དུ་ཐལ། ཐག་ཉེ་བའི་སྒྲིབ་རྡུལ་དང་སྲབ་མཐུག་མཚུངས་པའི་ཕྱིར། འདོད་ན། ཐག་ཉེ་བ་ནས་

[320B] གསལ་བར་སྣང་བའི་རྒྱུ་ཤེས་ཆུང་བའི་ཕྱིར། ཐག་ཉེ་བ་ལས་གཞན་དུ་ཐག་རིང་པོའི་གཟུགས་ལ་བལྟ་བ་དང། བར་གྱི་སྣང་རྡུལ་ཡང་སྲབ་མིན་མཐུག་པོ་ཡོད་པ་ཉིད་དུ་ཐལ། དེའི་སྒྲིབ་རྡུལ་
མཐུག་པ་གང་ཞིག་དེ་གཉིས་སྲབ་མཐུག་གི་ཚུལ་མཚུངས་པའི་ཕྱིར། དེའི་དོན་ནི། སྒྲིབ་རྡུལ་དུ་འདོད་པའི་ཕྱོགས་ཀུན་ཏུ་ཡུལ་འདབ་འབྱར་དུ་སྣང་རྡུལ་གྱིས་བསྐོར་བས་ཁྱབ། སྣང་རྡུལ་གྱི་ཡུལ་འདབ་འབྱོར་དུ་སྒྲིབ་རྡུལ་གྱི་
བསྐོར་བས་ཁྱབ་པ་གཞན་དག་གིས་ཁས་ལེན་དགོས་པའོ། །ཐག་ཉེ་བ་ཆེས་གསལ་བའི་རྒྱུ་ཡིན་ན། མིག་དབང་ལ་ཤིན་ཏུ་ཉེ་བའི་མིག་གི་ཡ་ཐོག་དེ་ཡང་མིག་ཤེས་ལ་སྣང་བ་ན་ཆེར་གསལ་བར་སྣང་བར་འགྱུར་བར་ཐལ། མིག་
དབང་ལ་ཤིན་ཏུ་ཉེ་བའི་ཕྱིར། གསུམ་པ་ནི། གལ་ཏེ་ཐག་ཉེ་རིང་དེར་ཡང་མཐོང་བ་མེད་པ་དགེ་མི་དགེའི་ལས་ལ་བརྟེན་ནས་ཡུལ་དབང་བར་དུ་ལས་ཀྱི་རྣམ་སྨིན་དུ་གྱུར་པའི་གསལ་མི་གསལ་གྱི་གཟུགས་གཞན་ཞིག་འབྱུང་བར་འགྱུར་
བ་མཐོང་བ་ཡིན་གྱི་རྣམ་པའི་དབང་གིས་མིན་ནོ་ཞེ་ན། ལས་ཀྱི་རྣམ་སྨིན་གྱི་གཟུགས་དེ་དག་རྣམས་ཕན་ཚུན་དུ་བསྒྲིབ་བམ། མི་སྒྲིབ། བསྒྲིབས་པར་འགྱུར་རོ་ཞེ་ན། ཐག་ཉེ་རིང་ནས་བལྟ་བའི་སྐྱེས་བུ་དེ་གཉིས་ཀ་ལ་མི་གསལ་བའི་
ལས་གཟུགས་གཅིག་པུ་དེ་སྣང་བར་འགྱུར་བར་ཐལ། དེ་གཉིས་ཀ་ལ་ལས་གཟུགས་སྣང་བ་གང་ཞིག་མི་གསལ་བའི་ལས་གཟུགས་དེ་ཐག་ཉེ་བའི་སྐྱེས་བུ་དེའི་མདུན་ཕྱོགས་ན་གནས་པས། གསལ་བར་སྣང་བའི་ལས་གཟུགས་ལ་

[321A]༄༅། །དེས་སྒྲིབ་པར་བྱེད་པ་དེའི་ཕྱིར། དེ་དག་ཕན་ཚུན་དུ་མ་བསྒྲིབས་སོ་ཞེ་ན། ཅིག་ཅར་གསལ་མི་གསལ་གྱི་རང་བཞིན་གྱི་ལས་གཟུགས་དག་མཐོང་བར་འགྱུར་བར་མཚུངས་པར་ཐལ། གཉིས་ཀས་གཉིས་ཀ་མ་བསྒྲིབས་པར་
མཐོང་རུང་དུ་ཡོད་པའི་ཕྱིར། མཐོང་བ་མེད་པའི་ལས་ཀྱིས་གང་རུང་གཅིག་བསྒྲིབས་པས་གཉིས་ཀ་མཐོང་བ་མ་ཡིན་ནོ་ཞེ་ན། ཐག་ཉེ་རིང་ནས་གཟུགས་ལ་བལྟ་བའི་སྐྱེས་བུ་དེ་ལ་མ་མཐོང་བ་དགེ་མི་དགེའི་ལས་ཀྱིས་ཡུལ་དབང་
བར་དུ་ལས་ཀྱི་རྣམ་སྨིན་གྱིས་གཟུགས་མཐོང་བའི་བྱ་བ་ཅི་ཡང་བྱེད་པ་མི་འཐད་པར་ཐལ། ཐག་ཉེ་རིང་གི་དབང་གིས་གཟུགས་གསལ་བ་དང་མི་གསལ་བར་སྣང་བའི་གཟུགས་གང་གིས་དོན་ཕན་པ་དང། དོན་མིན་གནོད་པ་
ཅུང་ཟད་ཀྱང་མེད་པའི་ཕྱིར། འོ་ན། རྒྱ་མཚོའི་མཐའ་ན་དེའི་ཆུ་སྐེམས་པར་བྱེད་པའི་རྟའི་གདོང་དང་འདྲ་བའི་མེ་ཡོད་པ་དེ་ཡང་སེམས་ཅན་གྱི་ལས་ཀྱི་རྣམ་སྨིན་མ་ཡིན་པར་ཐལ། ཕན་གནོད་མི་བྱེད་པའི་ཕྱིར་ཅེ་ན། མ་གྲུབ་སྟེ་
ཆུ་ན་གནས་པའི་སྲོག་ཆགས་དུ་མ་དང། ནོར་བུ་ལེན་པའི་མི་ཁ་ཅིག་ལ་ཡང་གནོད་པ་མཐོང་བའི་ཕྱིར། གསུཾ་པ་ནི། དོན་ལ་བརྟེན་ནས་སྐྱེས་པར་གྱུར་བའི་མྱོང་བ་དབང་ཤེས་དེ་དག་དབང་པོ་གསལ་མི་གསལ་སོགས་ཇི་ལྟར་ཡོད་པའི་རྒྱུ་བཞིན་
དུ་རྣམ་པ་ཐ་དད་སྣང་ཞིང་འཛིན་པར་བྱེད་དེ། ལྷག་མ་རྣམ་མེད་དུ་འདོད་པ་དེ་དག་བློ་གྲོས་ངན་པས་ཀུན་ནས་བསླང་པའི་ལུགས་ངན་པ་ཡིན་པ་དེའི་ཕྱིར། གསུམ་པ་ཚུལ་གཉིས་སྒྲུབ་པའི་རིགས་པ་གཞན་བསྟན་པ་ལ། རིགས་པ་དངོས་

[321B] དེ་ལ་རྩད་པ་སྤང་བའོ། །དང་པོ་ནི། ཤེས་པ་དང་སྒྲ་དང་མར་མེ་རྣམས་རྒྱུ་མཆན་གང་གིས་རང་འཛིན་མངོན་སུམ་དང། ཅིག་ཤོས་ཀྱི་དྲན་པའི་ཤེས་པ་ལ་གསལ་བར་སྣང་བར་འགྱུར་བ་མི་འཐད་པར་ཐལ། ཡུལ་ཅན་གྱི་དུས་ན་ཡུལ་དེ་དག་
དང༑ དེའི་རྣམ་པ་གཉིས་ཀ་མེད་པའི་ཕྱིར། ཡུལ་དེ་དག་མེད་པར་ཐལ། དེའི་དུས་ན་ཞིག་པའི་ཕྱིར། དེར་ཐལ། དེའི་སྐྱེད་བྱེད་ཡིན་པ་ཉིད་ཀྱིས་དེ་ལས་སྔ་མར་གྱུར་པ་ཡི་སྐད་ཅིག་མ་ཡིན་པའི་ཕྱིར། སྒྲ་འཛིན་མངོན་སུམ་ཆོས་ཅན། སྒྲ་ཁྱོད་ཀྱི་
གཟུང་དོན་དུ་གསལ་ན་དོན་ཀུན་གསལ་བར་འགྱུར་བར་ཐལ། དེ་ཁྱོད་ལ་ཕན་འདོགས་པར་བྱེད་པ་མ་ཡིན་པའི་འབྲེལ་མེད་གཞན་ཡིན་ཡང་གཟུང་དོན་དུ་གསལ་བའི་ཕྱིར། གཉིས་པ་ནི། གལ་ཏེ་དེ་གཉིས་དུས་མཉམ་ཡིན་ཡང་རྒྱུ་
ཚོགས་གཅིག་ལས་སྐྱེས་པའི་སྒྲ་དེ་གཟུང་དོན་དུ་ངེས་ལ། གཞན་མི་འཛིན་ནོ་ཞེ་ན། སྒྲ་འཛིན་ཤེས་པ་ལ་ཚོགས་པ་གཅིག་ལ་རག་ལས་པས་སྒྲ་འཛིན་པའི་རྟོག་པ་འདི་ཡང་འཐད་པར་མེད་དེ། དེ་ལྟ་ན་དབང་པོའང་འཛིན་པར་ཐལ་བའི་
ཕྱིར། ཡང་ན་སྒྲ་འཛིན་མངོན་སུམ་དེས་སྒྲ་དེ་རང་དང་ཚོགས་པ་གཅིག་ལས་སྐྱེས་པས་དེ་གཟུང་དོན་དུ་བྱེད་པ་མ་ཡིན་པར་ཐལ། སྒྲ་འཛིན་ལ་འདི་ཁོ་བོའི་རྒྱུའི་རིགས་ཡིན་པས་གཟུང་བར་བྱའོ་སྙམ་ན། དེ་ལྟར་འཐད་ན་ཡང་ཤེས་པ་
དེ་ལ་རྟོག་པ་འདི་ཡང་མེད་པའི་ཕྱིར། ཁོ་བོ་ཅག་གི་ལུགས་ལ་སྒྲ་དེས་བྱས་པའི་སྒྲ་འཛིན་ཤེས་པའི་དུས་ན་སྒྲ་དེ་མེད་ཀྱང་སྒྲ་དེ་གསལ་བ་ཞེས་བརྗོད་པ་རིགས་པ་ཡིན་ཏེ། སྒྲའི་དོན་དུ་རྣམ་པ་སྣང་བ་ཉིད་ཀྱི་ཕྱིར། དུས་ལྷན་ཅིག་སྐྱེས་

[322A]༄༅། །པའི་དོན་གཞན་སྒྲ་ནི་ཆོས་ཅན། དུས་མཉམ་པའི་སྒྲ་འཛིན་ལ་རང་འདྲའི་རྣམ་པ་གཏོད་པར་མི་བྱེད་དེ། དེ་ལ་ཕན་འདོགས་པ་མ་ཡིན་པའི་ཕྱིར། དེའི་གཟུང་དོན་དུ་གསལ་བར་ཇི་ལྟར་ཡང་འགྱུར་བ་མི་འཐད་པར་ཐལ། ཤེས་
པ་དེ་ལ་རང་གི་རྣམ་པ་དང་འདྲ་བ་ ཡང་ན་རྣམ་པར་འབྱེད་ཅིང་གསལ་བ་མིན་ཞེས་སོ། །སྐད་ཅིག་མ་ནི་རྣམ་མེད་དུ་མི་གསལ་ཡང། རྟག་པར་འདོད་པའི་ཤེས་པ་རྣམ་པ་མེད་
ཀྱང་གསལ་བར་སྣང་ངོ་ཞེ་ན། རྟག་ཅིང་བརྟན་པའི་དངོས་པོ་གང་རྡོ་རྗེ་དང་རྡོ་བ་སོགས་ཀྱི་དོན་ཡང་ཆོས་ཅན། འགྲོ་བ་ཀུན་གྱི་ཤེས་པ་དུས་ཅིག་ཅར་རང་ཉིད་ཁོ་ནས་བསྐྱེད་པར་འགྱུར་བར་ཐལ། རྐྱེན་གཞན་ལ་བལྟོས་མེད་དུ་
འབྲས་བུ་བསྐྱེད་པའི་ཕྱིར། དབང་པོ་ལ་སོགས་པའི་ལྷན་ཅིག་བྱེད་པས་ཕན་འདོགས་པ་ལ་བལྟོས་པའི་ཕྱིར། འདི་ཡི་འབྲས་བུ་དེ་དག་རིམ་གྱིས་འབྱུང་ངོ་ཞེ་ན། འོ་ན། རྡོ་རྗེ་སོགས་སྐད་ཅིག་སོ་སོར་རྫས་གཞན་དང་གཞན་སྐྱེ་
བ་ཡིན་པར་བརྗོད་རིགས་པར་ཐལ། ལྷན་ཅིག་བྱེད་རྐྱེན་ལ་བལྟོས་ནས་འབྲས་བུ་བསྐྱེད་པའི་ཕྱིར། འདོད་ན། དེ་དག་གིས་རང་འཛིན་ཤེས་པ་བསྐྱེད་པ་འདིར་ཡང་དུས་མཉམ་པ་དང་མི་མཉམ་པ་གང་ཡང་མི་གསལ་བའི་སྐྱོན་
སྔར་བཞིན་འབྱུང་བར་ཐལ། ཡུལ་རྣམ་མེད་དུ་འཛིན་པའི་ཕྱིར། གཉིས་པ་དུས་ཕྱིས་དྲན་པ་ལས་ཀྱང་སྟེ། ཞེས་པ་ལ་བརྟེན་ནས་བློ་ཚུལ་གཉིས་སུ་བསྒྲུབ་པ་ནི། བྱེ་བྲག་སྨྲ་བ་སོགས་རྣམ་མེད་པའི་ངོར་སྔོན་པོ་དང་སྔོ་འཛིན་

[322B] སྔོ་འཛིན་དེས་སྔོན་པོ་དེ་བདག་ཉིད་དམ་ངོ་བོ་ཉིད་ཀྱིས་གཟུང་དོན་དུ་བྱས་ནས་མྱོང་བ་ལ་བརྩད་པ་འགའ་ཡང་ཡོད་པ་མ་ཡིན་
པར་གྲུབ་ཟིན་པའི་ཕྱིར། དེ་ལྟ་ན་ཡང་ཚུལ་གཉིས་བསྒྲུབ་པ་དགོས་པ་མེད་པ་མ་ཡིན་ཏེ། སྔོ་འཛིན་དེ་སྔོན་པོའི་རྣམ་པའི་རང་བཞིན་དང་ལྡན་པ་ཉིད་དུ་མ་གྲུབ་པ་དེ་སྒྲུབ་དགོས་པའི་ཕྱིར། དེ་ཡང་ཚད་མས་མ་གྲུབ་པའི་སྐྱོན་མེད་དེ་
ཡུལ་ཡང་དག་པར་དྲན་པའི་རྟགས་ལས་འགྲུབ་པའི་ཕྱིར། གཟུགས་དང་སྒྲ་ལ་སོགས་པ་ཐ་དད་པར་གསལ་པོར་མྱོང་བ་མེད་པར་ཐལ། ཡུལ་ཅན་རང་གི་སྤྱོད་ཡུལ་གྱིས་རྣམ་པ་ཐ་དད་དུ་ཤར་བས་སོ་སོར་ཕྱེ་བ་མེད་པའི་ཕྱིར་
འདོད་ན། དེ་ལ་གཟུགས་འདི་ནི་འདི་ལྟར་ཡིན་ལ། འདི་ལྟར་ནི་མ་ཡིན་ནོ་ཞེས་པའི་ཐ་དད་དུ་དྲན་པའི་བློ་འདི་མེད་པར་འགྱུར་བར་ཐལ། འདོད་པ་དེའི་ཕྱིར། བློ་འགའ་ཞིག་ཉམས་སུ་མྱོང་བ་ཙམ་གྱིས་དྲན་པས་ཐ་དད་དུ་རྣམ་
པར་འབྱེད་ནུས་པ་མ་ཡིན་པར་ཐལ། ཡུལ་གྱི་རྣམ་པ་མ་ཤར་བའི་ཕྱིར། དབང་པོ་སོགས་ཀྱིས་བྱས་པའི་ཁྱད་པར་ཕྲ་མོ་ཡོད་ཀྱང། དྲན་པས་ཐ་དད་དུ་འབྱེད་མི་ནུས་པར་ཐལ། རྣམ་པ་མ་ཤར་པའི་ཕྱིར། ཁྱབ་པར་ཐལ། ཐ་དད་
དུ་གསལ་བར་མྱོང་བ་མེད་པ་ལ་ཐ་དད་དུ་རྣམ་པར་འབྱེད་པའི་དྲན་བློ་མེད་པས་ཁྱབ་པའི་ཕྱིར། དཔེར་ན། མཚེ་མ་སྤུན་ལ་སོགས་པ་བཞིན་ནོ། །གཉིས་པ་རང་རིག་སྒྲུབ་པའི་རིགས་པ་ལ། རིགས་པ་སྔ་མས་གྲུབ་པ་དང། རིཌ་

[323A]༄༅། །པ་གཞན་གྱིས་བསྒྲུབ་པའོ། །དང་པོ་ནི། གཟུང་རྣམ་དང་འཛིན་རྣམ་གྱི་ཚུལ་གཉིས་སྒྲུབ་པར་བྱེད་པའི་རིགས་པས་ཀྱང་རང་རིག་མངོན་སུམ་ཕལ་ཆེར་ཏེ་ཞར་རམ་ཤུགས་ལ་གྲུབ་པ་ཡིན་ཏེ། ཤེས་པ་རང་གི་
ངོ་བོར་གྱུར་པའི་གཟུང་བའི་རྣམ་པ་སྣང་བར་གྲུབ་པ་དེའི་ཚེ་དེ་འཛིན་རྣམ་གྱིས་མྱོང་བར་གྲུབ་པའི་ཕྱིར། དེ་ཡང་ཤེས་པ་གཅིག་ལ་གཟུང་རྣམ་དང་འཛིན་རྣམ་གྱི་ཚུལ་གཉིས་ཡོད་པར་བསྒྲུབ་པ་ན། དེ་གཉིས་མྱོང་
བྱ་མྱོང་བྱེད་དུ་གྲུབ་ལ། མྱོང་བྱེད་དེ་ཉིད་རང་རིག་མངོན་སུམ་མོ། །གཉིས་པ་ལ། མྱོང་བྱེད་དོན་གཞན་གྱིས་མྱོང་བ་དགག་པ་དང། དྲན་པའི་རྟགས་ཀྱིས་རང་རིག་བསྒྲུབ་པའོ། །དང་པོ་ལ། བློ་མངོན་གྱུར་དུ་འདོད་ཀྱང་
རང་རིག་མེད་པ་མི་འཐད། རང་བློ་ལྐོག་གྱུར་དུ་འདོད་པ་དགག་པའོ། །དང་པོ་ལ། བློ་སྔ་ཕྱི་ལ་བརྟགས་ལ་དགག། དཀར་སོགས་གསལ་བ་ལ་བརྟགས་ལ་དགག། རང་རིག་མེད་ན་ཧ་ཅང་ཐལ་བའོ། །དང་པོ་ལ། མྱོང་བ་
གཏན་མེད་དུ་ཐལ་བ་དང། དེའི་ལན་དགག་པའོ། །དང་པོ་ནི། རང་རིག་མེད་ཀྱང་མྱོང་བྱེད་མེད་པར་མི་འགྱུར་ཏེ། ཕྱིས་བྱུང་གི་ཤེས་པ་གཞན་གྱིས་མྱོང་ངོ་ཞེ་ན། བློ་སྔ་མ་དེའི་རྣམ་པའི་དངོས་པོ་ཅན་གྱི་བློ་ཕྱི་མ་ཡིས་ཤེས་
པ་སྔ་མ་ཇི་ལྟར་ཡང་མྱོང་བ་ཡིན་པ་མི་འཐད་པར་ཐལ། ཕྱི་མའི་དུས་ན་ཤེས་པ་སྔ་མ་འགགས་པའི་ཕྱིར། དོན་དང་ཤེས་པའི་ཉམས་སུ་མྱོང་བ་མ་ལུས་པ་ལྡོག་པར་འགྱུར་བར་ཐལ། ཤེས་པ་སྔ་མ་དེས་དོན་དུ་མ་ཟད་རང་

[323B] མྱོང་བྱེད་བློ་ཕྱི་མ་དེ་ནི་ཆོས་ཅན། ཁ་ཕྱི་རོལ་ཏུ་མངོན་པར་ཕྱོགས་པར་སྣང་བར་ཐལ་ རང་ལས་རྫས་ཐ་དད་པའི་རང་མཚན་གཟུང་དོན་དུ་སྣང་བ་དང་ལྡན་པའི་ཤེས་པ་ཡིན་པའི་ཕྱིར། འདོད་
མི་རིགས་པར་ཐལ། བློ་ལ་འཛིན་པར་བྱེད་པའི་འཛིན་རྣམ་གྱི་བློ་རྟག་ཏུ་རང་གི་བདག་ཉིད་ལ། ཁ་ནང་ཁོ་ནར་མངོན་པར་ཕྱིགས་ གཉིས་པ་ལ། དོན་མི་མྱོང་བར་ཐལ་བ་དང། དེའི་ལན་དགག་པའོ། །དང་པོ་ནི། ཡུལ་སྔོན་པོ་
གང་གི་རྣམ་པ་སྣང་བའི་བློ་གང་ཡིན་པ་དེས་སྔོན་པོ་དེ་མྱོང་བ་མ་ཡིན་ནོ་ཞེས་པའང་འཐོབ་པར་ཐལ། རང་རིག་མེད་པའི་ཕྱིར། གཉིས་པ་ལ། དོན་དང་འདྲ་བ་ཙམ་དོན་རིག་པའི་རྒྱུ་མཚན་དུ་མི་འཐད། འདྲ་བ་ཁྱད་པར་ཅན་རྒྱུ་མཚན་དུ་
མི་འཐད། འདྲ་བ་ཉིད་བརྟགས་ལ་དགག་པའོ། །དང་པོ་ནི། གལ་ཏེ་དོན་མྱོང་བ་མེད་པར་མ་གྲུབ་སྟེ། དོན་དང་འདྲ་བ་ཡོད་པའི་ཕྱིར། དོན་དེ་དང་འདྲ་བ་ལས་མྱོང་བའི་རྒྱུ་མཚན་གཞན་ཅི་ཡང་ཡོད་པ་མ་ཡིན་ནོ་ཞེས་འདོད་ན། བཞིན་དང་
དེའི་གཟུགས་བརྙན་སོགས་འདྲ་བ་ཐམས་ཅད་ཕན་ཚུན་དུ་མྱོང་བ་ཉིད་ནི་ཐོབ་པར་འགྱུར་བར་ཐལ་ལོ། །གཉིས་པ་ནི། གལ་ཏེ། བློར་གྱུར་པའི་འདྲ་བས་དེ་མྱོང་བར་འཇོག་གོ་ཞེ་ན། དེ་ནི་འདྲ་བ་ལས་མྱོང་བར་འཇོག་ནུས་པ་མ་ཡིན་པར་ཐལ་
དེ་འཇོག་པ་ལ་བློས་ཁྱད་པར་དུ་བྱས་པའི་འདྲ་བ་དགོས་པའི་ཕྱིར། དེས་ན་མྱོང་བ་རང་རིག་དེ་ནི་དོན་དང་འདྲ་བའི་རྣམ་འཇོག་གི་རྒྱུ་མཚན་ཅན་མ་ཡིན་པར་ཐལ། ཤེས་པ་དེའི་མྱོང་བ་རང་རིག་དེ་རང་ཉིད་མྱོང་བའི་འཛིན་རྣམ་དེའི་རྣམ་པར་

[324A]༄༅། །བཞག་བྱ་ཡིན་པའི་ཕྱིར། རང་རིག་འཇོག་མི་ནུས་ན་དོན་མེད་པ་མ་ཡིན་པར་ཐལ། དོན་ལ་མི་སླུ་བའི་དོན་དང་འདྲ་བ་འདི་ནི། འཇིག་རྟེན་ན་བྱ་བ་ལས་སུ་གྱུར་པའི་དོན་རྟོགས་ཀྱི་རྣམ་གཞག་གི་རྒྱུར་འགྱུར་བ་ཡིན་
པའི་ཕྱིར། འཇིག་རྟེན་ན་ཕྱི་རོལ་གྱི་དོན་མྱོང་བར་གྲགས་པ་ཇི་ལྟ་བུ་ཞེ་ན། ཤེས་པ་ལས་རྫས་གཞན་གྱི་བདག་ཉིད་མྱོང་བ་ལས་ཕྱི་རོལ་མྱོང་བར་གྲགས་པ་མ་ཡིན་པར་ཐལ། སྔོ་འཛིན་རང་གི་ངོ་བོའི་རྣམ་པའི་རང་བཞིན་དེའི་
མྱོང་བ་ལ་དོན་དུ་སྒྲོ་འདོགས་པའི་བློ་འཁྲུལ་པ་ལས་ཕྱི་རོལ་གྱི་སྔོ་སོགས་མྱོང་བར་གྲགས་པ་ཙམ་ཡིན་པའི་ཕྱིར། སྔོ་འཛིན་གྱི་བློ་ནི་སྔོ་སོགས་ཀྱི་རྣམ་པའི་དངོས་པོ་དེ་མྱོང་བ་ལ་ཕྱི་རོལ་མྱོང་བར་བཏགས་པ་ཙམ་ཡིན་ན། ཕྱི་རོལ་གྱི་དོན་
ལ་ཚད་མ་གང་ཡང་མེད་པར་ཐལ་ལོ་ཞེ་ན། སྔོ་འཛིན་གྱི་བློ་དེ་ནི་ཆོས་ཅན། ཇི་ལྟར་དོན་སྔོན་པོ་གཟུང་དོན་དུ་བྱས་ནས་མྱོང་བ་ཡིན་པ་མི་འཐད་པར་ཐལ། ཕྱི་རོལ་གྱི་སྔོ་སོགས་ཀྱི་རྣམ་པའི་དངོས་པོ་ཤར་བ་མ་ཡིན་པའི་ཕྱིར་
གསུམ་པ་ནི། དོན་དང་འདྲ་པ་ཉིད་ཀྱིས་ཤེས་པའི་མྱོང་བའི་ཆ་ཅི་ཞིག་ཉེ་བར་སྒྲུབ་སྟེ་སྒྲུབ་མི་ནུས་པར་ཐལ། གང་གི་ཚེ་ཤེས་པས་མྱོང་བའི་བདག་ཉིད་ཀྱི་ཆ་དོན་དང་འདྲ་བའི་རྣམ་འཇོག་གི་རྒྱུ་མཚན་ཅན་མ་ཡིན་པ་དེའི་ཚེ། འདི་
ཤེས་པ་དེ་རང་ཉིད་མྱོང་བའི་འཛིན་པའི་རྣམ་པ་དེས་གྲུབ་ཟིན་པའི་ཕྱིར། ཕྱི་རོལ་དང་བདག་ཉིད་ཀུན་གྱིས་འདྲ་ན་ནི། སྔོ་འཛིན་ཤེས་པ་དེ་ཆོས་ཅན། ཤེས་པ་ཉིད་མ་ཡིན་པར་འགྱུར་བར་ཐལ་ལོ། །ཆ་འགའ་ཞིག་གིས་མཚུངས་

[324B] འདྲ་བ་ཐམས་ཅད་ཐམས་ཅད་ཀྱི་ས་མྱོང་བར་འགྱུར་བར་ཐལ་ལོ། །ཇི་ལྟར་སྔོ་སོགས་ལས་སྐྱེས་ཤིང་དེ་དང་འདྲ་བའི་ངོ་པོ་ཡིན་པའི་ཕྱིར། སྔོ་སོགས་གཟུང་དོན་དུ་ཉམས་སུ་མྱོང་བར་འདོད་དོ་ཞེ་ན། དེ་བཞིན་
དུ་སྔོ་སྣང་ཤེས་པ་སྔ་མ་དེ་ཡང་ཕྱི་མ་དེས་གཟུང་དོན་དུ་ཉམས་སུ་མྱོང་བར་འགྱུར་བར་ཐལ། ཉམས་མྱོང་སྔ་མ་དེ་ལས་སྐྱེས་ཤིང་དེ་དང་འདྲ་བའི་ངོ་པོ་ཡིན་པའི་ཕྱིར། ཉམས་མྱོང་སྔ་མ་ཉམས་སུ་མྱོང་ངོ་ཞས་ཕྱི་རོལ་གྱི་དོན་བཞིན་དུ་
ངེས་པ་འདྲེན་ནུས་པ་མ་ཡིན་པ་དེའི་ཕྱིར་ཉེས་པ་མེད་དོ་ཞེ་ན། འོ་ན། སྔོ་འཛིན་གྱིས་ཕྱི་རོལ་གྱི་སྔོན་པོའི་དོན་ལའང་གཟུང་དོན་དུ་མི་བྱེད་པར་ཐལ། ངས་ཤེས་དེ་ནི་སྔོན་པོ་ལ་རྟག་ཏུ་འདྲེན་པའི་ངེས་པ་མེད་པའི་ཕྱིར། སྔོན་པོ་ལ་ངེས་ཤེས་
འདྲེན་བྱེད་དུ་ཡོད་པ་ཉིད་ཀྱི་རྒྱུ། སྔོན་པོ་ལས་སྐྱེས་པ་དང་འདྲ་བ་ཡོད་དོ་ཞེ་ན། མྱོང་བ་སྔོ་སྣང་དབང་ཤེས་སྔ་མ་ཆོས་ཅན། ཁྱོད་ལ་སྔོ་སྣང་ཤེས་པ་ཕྱི་མ་དེས་ངེས་པ་འདྲེན་པ་མེད་པའང་ཅིའི་ཕྱིར་ཡང་མི་འཐད་པར་ཐལ། །དེ་ཁྱོད་ལས་
སྐྱེས་ཤིང་ཁྱོད་དང་འདྲ་བའི་ཕྱིར། གཉིས་པ་ལ། གསལ་བའི་དོན་བརྟག་པ་དང། བརྟགས་ལ་དགག་པའོ། །དང་པོ་ནི། གཞན་ཡང་དཀར་སོགས་མངོན་སུམ་དུ་མཐོང་བ་ན་ཤེས་པ་ལ་དཀར་སོགས་མངོན་པར་གསལ་བ་ཡི་རང་བཞིན་
དཀར་པོ་རིག་པ་གསལ་བ་སྐྱེས་པའམ། ཤེས་པའི་སྣང་བ་འདི་གང་ཡིན། དེ་ཅི། དཀར་པོ་སོགས་དཀར་སོགས་མངོན་པར་གསལ་བའི་ཤེས་པ་ལས་རྫས་གཞན་པའི་དངོས་པོ་ཡིན་ནམ། འོན་ཏེ་ཤེས་པ་དེའི་བདག་ཉིད་དུ་གྱུར་པ་

[325A]༄༅། །ཡིན། གཉིས་པ་ལ། གསལ་བྱེད་ལས་རྫས་གཞན་ཡིན་པ་དགག་པ་དང། གསལ་བྱེད་རང་གི་བདག་ཉིད་ཡིན་ན་རང་རིག་གྲུབ་པའོ། །དང་པོ་ལ། ཡུལ་མི་གསལ་བར་ཐལ་བ་དང། ཡུལ་ཤེས་པའི་ཁྱད་པར་ཅན་དུ་
མི་འཛིན་པར་ཐལ་པའོ། །དང་པོ་ནི། ཤེས་པ་མངོན་པར་གསལ་བའི་དཀར་སོགས་ལས་རྫས་གཞན་པའི་དངོས་པོ་ཡིན་ན། ཡུལ་གསལ་བར་བྱེད་པའི་ཤེས་པ་ནི་ཆོས་ཅན། ཅི་ལྟར་ཁྱོད་དཀར་པོ་གསལ་བར་འགྱུར་བ་མ་
ཡིན་པར་ཐལ། རང་གསལ་བ་མ་ཡིན་པའི་ཕྱིར། ཁྱབ་པར་ཐལ། ཤེས་པ་རང་གསལ་བ་ཡིན་ན། ཡུལ་གསལ་བ་འཐད་ལ། ཤེས་པ་དེ་རང་གསལ་བ་མ་ཡིན་ན། འགྲོ་བ་མ་ལུས་པ་ཡུལ་དུ་གསལ་བ་མ་ཡིན་པས་
ཁྱབ་པའི་ཕྱིར། རང་མི་གསལ་ཡང་ཤེས་པ་ཕྱི་མ་གཞན་གྱིས་གསལ་བར་བྱེད་དོ་ཞེ་ན། ཡུལ་གསལ་བའི་སྒྲུབ་བྱེད་ཐུག་པ་མེད་པར་ཐལ་བར་འགྱུར་ཏེ། གསལ་བའི་ཤེས་པ་སྔ་མ་རང་མི་གསལ་བར་ཤེས་པ་རྫས་གཞན་
གྱིས་གསལ་བར་བྱ་དགོས་པའི་ཕྱིར། གཉིས་པ་ལ། ཐལ་བ་དགོད་པ་དང། དེའི་ལན་དགག་པའོ། །དང་པོ་ནི། ཤེས་པས་དཀར་པོ་མཐོང་ངོ་ཞེས་ཅི་ལྟར་ཤེས་པ་དཀར་པོ་དེ་ཡིས་ཁྱད་པར་དུ་བྱས་པ་དྲན་པར་འགྱུར་བ་
མི་འཐད་པར་ཐལ། །མཐོང་བྱེད་ཤེས་པ་དང། དོན་གྱི་འབྲེལ་བ་ཤེས་པ་མེད་པའི་ཕྱིར། དེར་ཐལ། གང་གི་ཕྱིར་ན་དོན་དང་ཤེས་པ་གཉིས་ལས་གང་རུང་གཅིག་རྟོགས་པའི་ཚེ་གཉིས་པ་མཐོང་བའི་ཚད་མ་ཡོད་པ་མ་

[325B] སྔ་མ་ལ་ཁྱབ་པ་ཡོད་པར་ཐལ། དོན་ཤེས་གཉིས་ཡུལ་ཡུལ་ཅན་དག་ཏུ་འབྲེལ་པར་མཐོང་བ་ན་ཤེས་པས་དོན་མཐོང་ངོ་ཞེས་བྱ་བར་ངེས་པར་འགྱུར་བའི་ཕྱིར། གཉིས་པ་ནི། རྒྱུ་མཚན་གང་གིས་མཐོང་བ་དཀར་
འཛིན་དང། དཀར་པོའི་རྣམ་པ་ཅན་དུ་འདྲ་བ་བསྐྱེས་པའི་སེམས་ཕྱི་མ་གཞན་གྱིས་མཐོང་བར་འགྱུར་བ་དེ་ལ་ཤེས་པས་དཀར་པོ་མཐོང་ཞེས་བརྗོད་པ་ཡིན་གྱི། དོན་མཐོང་དུས་ན་ཤེས་པ་མཐོང་བའི་རང་རིག་ཡོད་པ་མ་ཡིན་ནོ་ཞེ་ན་
ཤེས་པ་ཕྱི་མ་འདི་ཆོས་ཅན། རང་རིག་གྲུབ་པར་ཐལ། དཀར་པོ་དང་འདྲ་བའི་རྣམ་པ་སྣང་བའི་ཕྱིར། ཅི་སྟེ། དཀར་འཛིན་རང་རིག་དངོས་པོ་རང་མྱོང་བྱེད་ཀྱིས་མི་རིག་ན། དཀར་འཛིན་ཆོས་ཅན། ཅི་ལྟར་དཀར་པོ་གཞན་གྱི་ངོ་བོ་རིག་པ་
མི་འཐད་པར་ཐལ་ལོ། །གཞུང་འདིས་རང་རིག་མིན་ན་གཞན་རིག་མ་ཡིན་པས་ཁྱབ་པར་བསྟན་པ་མི་འཐད་དེ། མགོ་མཇུག་ཀུན་ཏུ་ཡུལ་ཤེས་གཉིས་ཀྱི་འཛིན་བྱེད་སོ་སོར་སྒྲུབ་པའི་ཕྱིར་རོ། །དོན་དང་འདྲ་བ་ལས་མྱོང་བ་
འཇོག་ནུས་པ་མ་ཡིན་པར་ཐལ། དེ་འཇོག་ནུས་སོ་ཞེས་པའང་སྔར་ཉིད་རྣམ་པར་བསལ་བ་ཡིན་པའི་ཕྱིར། ཕྱིས་ཀྱི་ཤེས་པ་དེས་ཅི་ལྟར་དཀར་པོ་དེ་ནི་མཐོང་བ་དཀར་འཛིན་དང་འདྲ་བ་ཡིན་པར་ངེས་པར་འགྱུར་བ་མི་
འཐད་པར་ཐལ། དོན་སྔར་མཐོང་བའི་དུས་ན་ཤེས་པ་མྱོང་བྱེད་བྱེད་པ་མ་ཡིན་པའི་ཕྱིར། ཁྱབ་པར་ཐལ། ཚད་མས་མཐོང་བའི་ཡུལ་དག་ནི་ཕན་ཚུན་འདྲ་བར་འཛིན་དགོས་པའི་ཕྱིར། ཤེས་པ་ཡུལ་དང་འདྲ་བ་ཉིད་
[326A]༄༅། །ཀྱང་མི་འདོད་པའི་བྱེ་བྲག་སྨྲ་བ་སོགས་གང་ཡིན་པའི་ལུགས་དེ་ལ་དོན་དང་ཤེས་པ་གཉིས་ཀ་ཚད་མས་མཐོང་བ་མེད་པར་ཐལ། རང་རིག་མེད་ཅིང་ཡུལ་གྱི་རྣམ་པའང་མེད་པའི་ཕྱིར། འདོད་ན། དེའི་ཚེ་
འདི་ནི་དོན་དང། འདི་ནི་ཤོས་པ་ཞེས་དོན་ཤེས་དེ་དག་སོ་སོར་སྨོས་སུ་ག་ལ་ཡོད་དེ་མེད་པར་ཐལ། འདོད་པ་དེའི་ཕྱིར། གཉིས་པ་ནི། ཅི་སྟེ་ཤེས་པ་རང་ཉིད་དཀར་པོ་གསལ་བའི་དངོས་པོ་ཡིན་ནོ་ཞེ་ན། འོ་ན། ཤེས་
པ་དེ་རང་ཉིད་རབ་ཏུ་གསལ་བར་འགྱུར་བར་ཐལ། ཤེས་པ་ཡུལ་གསལ་བ་ཡིན་པའི་ཕྱིར། གང་གི་ཕྱིར། ཤེས་པ་དེ་རང་མི་གསལ་བའི་ངོ་བོ་ཡིན་ན། དེ་ལ་དོན་མི་གསལ་བ་ཉིད་དུ་འགྱུར་བར་ཐལ། རང་མི་གསལ་
བའི་ཕྱིར། གསུམ་པ་ལ། རིགས་པ་དེ་དག་གིས་གཞན་ཡང་ཁེགས་པ་དང། བདེ་སོགས་ལ་རང་རིག་བསྒྲུབ་པ་དང། ཤེས་པ་རྫས་གཞན་གྱིས་མྱོང་ན་ཧ་ཅང་ཐལ་བའོ། །དང་པོ་ནི། ཤེས་པ་བདག་ཉིད་རིག་པ་མ་ཡིན་
པའི་ཕྱོགས་དག་ལ་ཤོས་པས་དོན་ཀུན་མཐོང་བ་མེད་པའི་ཉེས་པ་བརྗོད་པ་འདི་ཡིས་ནི་ཆོས་ཅན། རང་བློ་མངོན་སུམ་མ་ཡིན་པར་སྨྲ་བ་གང་ཡིན་པའི་སྤྱོད་པ་པ་དེ་ལའང་ལན་བཏབ་ཟིན་ཏེ། དོན་ཤེས་གཉིས་ཀ་རིག་པའི་བློ་
མེད་པར་ཐལ་བའི་གནོད་པ་བརྗོད་པའི་ཕྱིར། གཉིས་པ་ནི། ཚོར་བ་བདེ་སྡུག་དང། འདོད་པ་དང་མི་འདོད་པ་ལ་སོགས་པའི་ཁྱད་པར་མངོན་སུམ་དུ་གྲུབ་པར་ཐལ། རྟོག་མེད་མ་འཁྲུལ་བས་གསལ་བར་རྟོགས་པའི་ཕྱིར། མངོན་སུམ་

[326B] ཞེ་ན། དེ་དག་ནི་བློ་ཉིད་ཡིན་པར་ཐལ། རྟེན་དབང་པོ་དང། དམིགས་པ་ཡུལ་དང། ཡིད་བྱེད་གོམས་པའི་ཁྱད་པར་ལས་འདོད་མི་ དེས་ཅི་གྲུབ་ཅེ་ན། རང་རིག་
གྲུབ་པར་ཐལ། བདེ་སྡུག་དེ་དག་བློ་གང་ཞིག་དེ་ལས་ཐ་དད་པའི་རྫས་གཞན་དེ་ཤེས་ཤིང་མྱོང་བ་གང་ཡིན་པ་ཅུང་ཟད་ཀྱང་ཚད་མས་རྟོགས་པ་མེད་པའི་ཕྱིར། གསུམ་པ་ལ། ཧ་ཅང་ཐལ་བ་དངོས་དང། དེའི་ལན་དགག་པའོ། །དང་པོ་ནི་
བདེ་སྡུག་ཤེས་པ་རྫས་གཞན་གྱིས་རིག་ཅིང་མྱོང་དགོས་པ་ཡིན་ན་སྐྱེས་བུ་གཞན་གྱིས་ཀྱང་རང་གི་བདེ་སྡུག་དེ་སྤྱོད་ཅིང་མྱོང་བར་འགྱུར་བར་ཐལ། རང་གི་བདེ་སྡུག་མྱོང་བའི་བློ་དང་གཞན་གྱིས་དེ་ལ་རྟོག་པའི་བློ་གཉིས་པོ་དེ་མྱོང་ཚུལ་
མཚུངས་པའི་ཕྱིར། གལ་ཏེ། བདེ་སྡུག་དེས་བསྐྱེད་པ་དང་དེར་སྣང་བའི་བློས་རིག་ཅིང་མྱོང་བ་ཡིན་གྱི་གཞན་གྱི་བློ་རང་གི་བདེ་སྡུག་ལས་སྐྱེས་པ་མ་ཡིན་པའི་ཕྱིར། དེ་རིག་པ་ཡིན་ཡང་མྱོང་བ་མ་ཡིན་ནོ་ཞེ་ན། རང་གི་བདེ་སྡུག་ལ་དམིགས་པར་བྱེད་
པའི་སྐྱེས་བུ་གཞན་གྱི་ཡིད་རྟོག་ལ་ཡང་ཆོས་ཅན། རང་གི་བདེ་སྡུག་མྱོང་བར་ཐལ། རང་གི་བདེ་སྡུག་ལས་སྐྱེས་པ་དང་དམིགས་པའི་གཉིས་ཚོགས་འདི་གདོན་མི་ཟ་བར་ཡོད་པའི་ཕྱིར། མ་གྲུབ་ན། དེ་རྣམ་མེད་ཐུག་ཕྲད་དུ་མྱོང་བ་འགལ་
ལོ། །ཅི་སྟེ། བདེ་སྡུག་དེ་ལས་སྐྱེས་པ་མ་ཡིན་ཞིང་བདེ་སྡུག་དེར་སྣང་བ་ཅན་ཡང་མ་ཡིན་ན། གཞན་གྱི་ཡིད་བློ་རྟོག་པ་དེ་ཆོས་ཅན། གཟུང་ཡུལ་མེད་པ་ཅན་དུ་འགྱུར་བར་ཐལ། རང་ཡུལ་གྱི་རྣམ་པ་མ་ཤར་བའི་ཕྱིར། བདེ་སྡུག་དེ་ཉིད་

[327A]༄༅། །གཟུང་ཡུལ་དུ་མ་བྱས་ཀྱང། དེའི་སྤྱི་ཡན་གར་བ་གཟུང་ཡུལ་དུ་བྱེད་དོ་ཞེ་ན། གཞན་གྱི་བདེ་སྡུག་ལ་རྟོག་པའི་བློ་ཆོས་ཅན། བདེ་སྡུག་དེ་མ་གཟུང་ན། དེའི་སྤྱི་ཡན་གར་བ་དག་ཀྱང་གཟུང་དོན་དུ་བྱས་ནས་མི་འཛིན་
པར་ཐལ། སྤྱི་ཡན་གར་བ་དེ་ནི་ཅུང་ཟད་གཟུང་དོན་གྱི་དངོས་པོར་ཡོད་པ་མིན་ནོ་ཞེས་ཀྱང་སྔར་བཤད་ཟིན་པའི་ཕྱིར། གཞན་གྱི་བདེ་སྡུག་ལ་རྟོག་པའི་བློ་ལ་དོན་སྣང་བ་དེ་ནི་བློ་དེ་ལས་རྫས་གཞན་མ་ཡིན་ཏེ། དེ་རྫས་སུ་མ་གྲུབ་
པ་དེའི་ཕྱིར། དེས་ན་བདེ་སྡུག་མངོན་སུམ་དུ་གྲུབ་པ་དང། དེ་ཡང་རང་གི་བདག་ཉིད་འཛིན་རྣམ་དེས་རིག་པར་གྲུབ་སྟེ། མྱོང་བྱེད་རྫས་གཞན་རིགས་པས་མི་འཐད་པ་དེས་ནའི་ཕྱིར། གཉིས་པ་ལ། གནོད་བྱེད་དགོད་པ་དང། རྣལ་
འབྱོར་མངོན་སུམ་ལ་ཧ་ཅང་ཐལ་བའོ། །དང་པོ་ནི། གལ་ཏེ། གཞན་གྱི་བདེ་སོགས་དེ་ལ་དམིགས་ནས་འཛིན་པར་བྱེད་ཀྱང་དེ་མངོན་སུམ་ཉིད་དུ་འཛིན་པ་མ་ཡིན་ལ། རང་གི་བདེ་སྡུག་མྱོང་བྱེད་དེས་མངོན་སུམ་དུ་འཛིན་པས་མྱོང་
བའི་ཚུལ་མི་མཚུངས་སོ་ཞེ་ན། ཚོར་བ་བདེ་སྡུག་ཆོས་ཅན། རང་རྒྱུད་ཀྱི་མྱོང་བྱེད་ཕྱི་མས་མངོན་སུམ་དུ་མྱོང་བ་དང། གཞན་རྒྱུད་ཀྱི་རྟོག་པས་ལྐོག་གྱུར་དུ་འཛིན་པའི་ཚུལ་ཐ་དད་པ་དེ་རྒྱུ་གང་ལས་ཀྱང་མི་འཐད་པར་ཐལ། དེ་གཉིས་
ཀས་དོན་ཁྱོད་རྣམ་མེད་ཐུག་ཕྲད་དུ་འཛིན་པར་མཚུངས་པའི་ཕྱིར། གལ་ཏེ་རྣམ་པ་འདྲ་ཡང་མྱོང་མི་མྱོང་གི་ཁྱད་པར་མི་འགལ་བར་ཐལ། རང་གི་བདེ་སྡུག་རང་གིས་མྱོང་བའི་རྒྱུ་སྔོན་གྱི་མ་མཐོང་བའི་ལས་ཡོད་ལ། གཞན་ལ་རང་

[327B] རང་གི་བདེ་སྡུག་དང་དེ་མྱོང་བྱེད་ཀྱི་བློ་ཕྱི་མ་བདག་གི་དོན་གཅིག་ལྡན་པ་སོགས་ཀྱིས་འབྲལ་ལ། གཞན་ལ་དེ་མེད་པའི་ཕྱིར། དེས་ན། གལ་ཏེ། མྱོང་བྱེད་ཀྱི་བློ་སོ་སོར་ངེས་པ་ཡིན་ནོ་ཞེ་ན། གཞན་
གྱི་བདེ་སྡུག་གཞན་གྱིས་རྣམ་པ་ཀུན་ཏུ་འཛིན་པར་མི་འགྱུར་བར་ཐལ། དེ་འཛིན་པའི་རྒྱུ་སྔོན་གྱི་ལས་ལ་སོགས་པ་མེད་པའི་ཕྱིར། རང་གི་བདེ་སྡུག་རང་བློ་ཕྱི་མས་མྱོང་ལ་སྐྱེས་བུ་གཞན་རྒྱུད་ཀྱི་བློས་མི་མྱོང་བའི་ཁྱད་པར་ཡང་མི་
འཐད་པར་ཐལ། དེ་གཉིས་ཀྱི་ས་ གཉིས་པ་ནི། རྒྱང་ཕན་པ་དང། སྤྱོད་པ་པ་སོགས་མ་གཏོགས། རྣལ་འབྱོར་མངོན་སུམ་ཁས་ལེན་པ་གང་དག་རྣལ་འབྱོར་མངོན་སུམ་གྱིས་
གཞན་གྱི་བདེ་བ་ལ་སོཌ་པ་མྱོང་ཞིང་དམིགས་པའི་རྣལ་འབྱོར་པ་དེ་ཡང་སྐྱེས་བུ་གཞན་དེ་བཞིན་དུ་བདེ་བས་སིམ་ཞིང་སྡུག་བསྔལ་གྱིས་གདུང་བར་འགྱུར་བར་ཐལ། བདེ་སྡུག་ཅན་གྱི་སྐྱེས་བུ་དེ་དང་ཉམས་སུ་མྱོང་ཚུལ་མཚུངས་
པའི་ཕྱིར། མ་གྲུབ་ན། ཤེས་པ་རྫས་གཞན་གྱིས་རྣམ་པ་མེད་པར་འཛིན་པར་མཚུངས་པ་ཉམས་སོ། །གལ་ཏེ། བདེ་སྡུག་བསྐྱེད་པའི་ཡུལ་དང། རྣལ་འབྱོར་པའི་དབང་པོ་འདུས་ཤིང་ཕྲད་པ་མེད་པས་ཡུལ་དབང་འདུས་པ་དེ་ལས་
བྱུང་བའི་བདེ་བ་དང་སྡུག་བསྔལ་ནི་རྣལ་འབྱོར་པ་དེ་དག་གི་རྒྱུད་ལ་སྐྱེ་བ་མིན་ནོ་ཞེ་ན། བདེ་བ་དང་སྡུག་བསྔལ་ལ་དམིགས་པའི་ཤེས་པ་སྐྱེས་པ་ཙམ་གྱིས་བདེ་སྡུག་མྱོང་བ་ཡིན་པར་ཐལ། བདེ་བ་དང་སྡུག་བསྔལ་མྱོང་བྱེད་ཀྱི་ངོ་བོར་

[328A]༄༅། །སྐྱེས་པར་གྱུར་པ་ཉིད་ནི། བདེ་བ་དང་སྡུག་བསྔལ་མྱོང་བའི་དོན་མ་ཡིན་གྱི་ འོན་ཀྱང་རྣམ་པ་མེད་པའི་མྱོང་བྱེད་ཕྱི་མ་སྐྱེས་པ་ཙམ་གྱིས་མྱོང་བར་འཇོག་
པའི་ཕྱིར། འདོད་ན། རྣལ་འབྱོར་པས་ཀྱང་གཞན་གྱི་བདེ་སྡུག་མྱོང་བར་ཐལ་བ་སོ་ན་གནས་སོ། །འོ་ན། ཁྱེད་རང་ལ་ཡང་རང་གི་བདེ་སྡུག་མྱོང་བྱེད་དང། རྣལ་འབྱོར་པ་གཉིས་ཀས་རང་གི་བདེ་སྡུག་མངོན་སུམ་དུ་དམིགས་
པའི་ཕྱིར་མཚུངས་སོ་ཞེ་ན། རང་རྒྱུད་ཀྱི་སྡུག་བསྔལ་གྱིས་རྣལ་འབྱོར་པ་ལ་གདུང་བ་དང། བདེ་བས་དེ་ལ་ཕན་འདོགས་པའི་རྒྱུ་མ་ཡིན་པར་ཐལ། བདེ་བ་དང། སྡུག་བསྔལ་ལ་སོགས་པ་མྱོང་བྱེད་ཀྱི་ངོ་བོར་སྐྱེས་པ་མ་ཡིན་
པའི་ཕྱིར། ཁོ་བོ་ཅག་ལ་གང་གི་ཚེ། བདེ་སྡུག་དེ་ལ་དམིགས་པའི་ཤེས་པ་རྫས་གཞན་སྐྱེས་པ་ཡིན་པ་དེའི་ཚེ། བདེ་སྡུག་ཅན་དེ་ལྟར་སིམ་ཞིང་གདུང་བར་ཐལ་བར་མི་འགྱུར་བར་ཐལ། མྱོང་བྱེད་རང་ཉིད་མྱོང་བྱ་སྡུག་
བསྔལ་གྱི་རང་གི་ངོ་བོར་སྣང་བ་དེའི་ཚེ། སྡུག་བསྔལ་གྱིས་གདུང་བ་ཡིན་པའི་ཕྱིར། དེས་ན་ཤེས་པ་ཐམས་ཅད་ཀྱི་དམིགས་མྱོང་དག་ནི་འཇོག་བྱེད་ཐ་དད་པ་ཅན་ཡིན་པར་ཐལ། དམིགས་བྱའི་ངོ་བོར་མ་སྐྱེས་ཀྱང་དམིགས་
བྱའི་དོན་དང་འདྲ་བས་དོན་དེ་དངོས་སུ་དམིགས་པར་འཇོག་ལ། མྱོང་བྱེད་རང་ཉིད་མྱོང་བྱའི་ངོ་བོར་གསལ་བར་སྐྱེས་པའི་སྒོ་ནས་མྱོང་བྱའི་བདག་ཉིད་མྱོང་བར་འཇོག་པ་ཡིན་པའི་ཕྱིར། གཉིས་པ་ལ། རང་བློ་རྟགས་ལས་

[328B] དེ་འདོད་ན་མི་འཐད་པའོ། །དང་པོ་ནི། རང་རྒྱུད་ལ་བློ་རྟགས་ལས་རྟོགས་དགོས་པར་འགྱུར་པར་ཐལ། རང་བློ་འཇལ་བའི་ཚད་མ་ཡོད་པ་གང་ཞིག་ཚད་མ་གཞན་ཡང་མངོན་སུམ་མེད་པའི་ཕྱིར། གཉིས་པ་
ལ། རང་རྒྱུད་ལ་བློ་སྒྲུབ་པའི་རྟགས་མི་སྲིད་པ་རྒྱས་པར་བཤད་པ་དང། རང་བློ་ལྐོག་ཏུ་གྱུར་ན་འབྲེལ་པ་ངེས་བྱེད་ཀྱི་ཚད་མ་མི་འཐད་པའོ། །དང་པོ་ལ། དབང་སོགས་ལས་གཞན་རྟགས་སུ་མི་རུང་བ། དབང་སོགས་ཉིད་རྟགས་སུ་མི་རུང་
བ། རང་བློའི་ཆོས་རྟགས་སུ་མི་རུང་བའོ། །དང་པོ་ནི། རང་རྒྱུད་ལ་བློ་སྒྲུབ་པའི་འབྲས་རྟགས་ཡང་དག་དེ་ཡང་མིག་སོགས་དབང་པོ་དང། གཟུགས་སོགས་དོན་ནམ། བློ་དབང་ཤེས་སམ། ཡང་ན་ཡིད་བྱེད་སྔ་མར་འགྱུར་བར་ཐལ། དེ་
འདྲའི་འབྲས་རྟགས་ཡོད་པ་གང་ཞིག་རྒྱུ་འབྲས་ཀྱི་ཚོགས་པ་འདི་དག་ལས་བློ་དང་འབྲེལ་པ་ཅན་བདག་ཡིད་ཕྲད་པ་སོགས་གཞན་ཡོད་པ་མིན་པའི་ཕྱིར། དེར་ཐལ། བདག་ཡིད་ཕྲད་པས་སུ་ལ་ཡང་ཕན་འདོགས་པའི་ནུས་པ་ཚད་མས་
མཐོང་བ་མེད་པའི་ཕྱིར། གཉིས་པ་ལ། དགག་པ་དངོས་དང། དེའི་ལན་དགག་པའོ། །དང་པོ་ནི། མིག་གི་དབང་པོ་ལྟ་བུ་ཆོས་ཅན། རང་རྒྱུད་ལ་བློ་སྒྲུབ་པའི་རྟགས་ཡང་དག་མ་ཡིན་པར་ཐལ། བློ་དེ་ལ་འཁྲུལ་པའི་ཕྱིར། དོན་ཡང་ཆོས་
ཅན་དུ་གཟུང་ནས་དེ་བཞིན་དུ་ཐལ་བ་འཕེན་ནོ། །བློ་དབང་ཤེས་དང། ཡིད་བྱེད་སྔ་མ་དེ་ཡང་ཆོས་ཅན། རྟགས་དེར་མི་རུང་བར་ཐལ། ཤེས་པ་ཡིན་པས་བསྒྲུབ་བྱ་གྲུབ་པའི་སྔར་མ་གྲུབ་པ་ཉིད་ཡིན་པའི་ཕྱིར། ཁྱབ་པར་ཐལ། བསྒྲུབ་

[329A]༄༅། །བྱའི་སྔར་མ་གྲུབ་པ་ནི་རྟགས་ཡང་དག་ཉིད་མིན་པས་ཁྱབ་པའི་ཕྱིར། གཉིས་པ་ནི། གལ་ཏེ། སྔོན་པོ་ལ་སོགས་པའི་དོན་གསལ་བར་མཐོང་བས་དེ་བློ་སྒྲུབ་པའི་རྟགས་ཡིན་པར་འདོད་དོ་ཞེ་ན། དོན་གསལ་དེ་ཉིད་འདིས་
གསལ་བར་བྱེད་པའི་གསལ་བྱེད་ཡིན་ནམ། འདི་གསལ་བར་བྱ་བའི་དོན་གྱི་ཁྱད་པར་ཡིན། དང་པོ་ལྟར་ན། དེ་རང་རྒྱུད་ལ་བློ་སྒྲུབ་པའི་རྟགས་སུ་མི་རུང་བར་ཐལ། དེ་ཉིད་ཤེས་པ་མིན་ནམ་ཡིན་པའི་ཕྱིར། དེ་རྟགས་ཡང་དག་
མ་ཡིན་པར་བསྟན་པ་འདིས་ནི། ཤེས་པས་གསལ་བར་གྱུར་པའི་དོན་ཡང་རང་བློ་སྒྲུབ་པའི་རྟགས་ཡིན་པ་བསལ་ཏེ། གསལ་བར་བྱེད་པའི་བློ་ཉམས་སུ་མྱོང་བ་མ་ཡིན་ན་དེ་ཡིས་གསལ་བར་གྱུར་པའི་དོན་མི་ངེས་པའི་ཕྱིར་
འོན་ཏེ། རང་བློའི་རྟགས་དོན་གསལ་བ་དེ་དོན་ཉིད་ཀྱི་ཁྱད་པར་འགའ་ཞིག་ཡིན་པར་འདོད་དོ་ཞེ་ན། ཕྱི་རོལ་གྱི་དོན་ལ་ཁྱད་པར་འགའ་ཡང་བྱར་མེད་པར་ཐལ། དོན་ལ་སྐྱེ་བ་དང་འཇིག་པ་མེད་པའི་ཕྱིར། མ་གྲུབ་ན་རྟག་པ་ཉམས་སོ། །
སྐད་ཅིག་གིས་འཇིག་པ་དེ་འདོད་ན་ཡང། དོན་འཛིན་གྱི་ཤེས་པ་སྔ་ཕྱི་སོ་སོར་སྐྱེས་པའི་ཚེ། དེའི་རྒྱུའི་དོན་ཡང་སྐད་ཅིག་གིས་འཇིག་པར་ཐལ་བར་འགྱུར་ཏེ། རྒྱུ་འབྲས་དུས་མི་མཉམ་པའི་ཕྱིར། སྐད་ཅིག་གིས་འཇིག་པ་འདོད་ན་
སྔར་མི་གསལ་བར་གནས་པའི་དོན་དེ་ཉིད་ཕྱིས་གསལ་ནས་བློའི་རྟགས་སུ་འགྱུར་བ་ཉམས་སོ། །དོན་གྱི་ཁྱད་པར་གྱི་གསལ་བ་དེ་ཡང་ཚད་མས་ཤེས་ཟིན་པའམ། ཚད་མས་ཤེས་པར་མ་གྱུར་པའི་དོན་གསལ་རང་རྒྱུད་ལ་

[329B] གལ་ཏེ། ཚད་མས་ཤེས་ཟིན་པའི་དོན་གསལ་རྟགས་ཡིན་ནོ་ཞེ་ན། ཚད་མ་ངེས་ཤེས་པའི་དོན་གསལ་ཞེས་བྱ་བ་དེ་རང་རྒྱུད་ལ་བློ་སྒྲུབ་པའི་རྟགས་སུ་གང་ལས་ཀྱང་མི་འཐད་པར་ཐལ། ཤེས་པ་ཉིད་ད་དུང་
མས་གསལ་རྟགས་སུ་བཅད་པ་མེད་པའི་ཕྱིར། ཁྱབ་པར་ཐལ། དོན་གསལ་དེ་ཚད་མས་ཤེས་པར་གྱུར་པ་ཉིད་དུ་བཅད་པ་མེད་ཀྱང་དེ་ནི་གོ་བྱེད་དུ་འདོད་པ་ཅི་ལྟར་ཡང་གོ་བྱེད་ཡིན་པ་མི་འཐད་པའི་ཕྱིར། གལ་ཏེ། མཐོང་བ་དོན་གསལ་དེ་
རང་རྒྱུད་ལ་བློ་མ་གྲུབ་པའི་སྔར་རང་གི་ཚད་མས་མཐོང་བར་གྱུར་པ་མིན་པའི་དོན་གསལ་གཅིག་བློ་སྒྲུབ་པའི་རྟགས་ཡིན་ནོ་ཞེ་ན། སྐྱེས་བུ་གཞན་གྱིས་མཐོང་བར་འགྱུར་བའི་དོན་གསལ་རང་རྒྱུད་ལ་བློ་སྒྲུབ་པའི་རྟགས་
ཡང་དག་ཏུ་ཐལ། གསལ་བ་དོན་གྱི་ཁྱད་པར་རང་རྒྱུད་ལ་བློ་སྒྲུབ་པའི་རྟགས་ཡང་དག་གང་ཞིག་དེ་བསྒྲུབ་བྱ་མ་གྲུབ་པའི་སྔར་ཚད་མས་མ་མཐོང་བའི་ཕྱིར། གཞན་གྱིས་མཐོང་བར་གྱུར་པའི་དོན་དེ་རང་གིས་འགར་ཡང་མཐོང་
བར་འགྱུར་བ་མེད་པས་རྟགས་སུ་མི་རུང་ངོ་ཞེ་ན། གཞན་གྱིས་མཐོང་བའི་དོན་གསལ་བའི་རྟགས་ལས། རང་རྒྱུད་ཀྱི་བློ་རྟགས་པར་འགྱུར་བར་ཐལ། རྟགས་ཀྱི་ཁྱད་པར་དོན་གསལ་དེ་གཞན་གྱིས་མཐོང་བའི་དོན་གསལ་
ལའང་ཡོད་པའི་ཕྱིར། དེས་ན་རང་བློའི་ཆོས་ལ་བལྟོས་པ་མེད་པ་ཅན་གྱི་དོན་ཆོས་ཡན་གར་བ་ལས་རང་བློ་རྗེས་སུ་དཔོག་ནུས་པ་མ་ཡིན་པར་ཐལ། དེ་ཚད་མས་གྲུབ་ན། རང་རྒྱུད་ཀྱི་བློ་གྲུབ་ཟིན། མ་གྲུབ་ན། རྟགས་སུ་མི་

[330A]༄༅། །རུང་བ་དེའི་ཕྱིར། གསུམ་པ་ལ། བློའི་རྫས་སུ་གྱུར་པའི་བློའི་ཆོས་རྟགས་སུ་མི་རུང་བ་དང། རྫས་གཞན་རྟགས་སུ་མི་རུང་བའོ། །དང་པོ་ནི། རང་བློའི་ཆོས་བདེ་བ་ལ་སོགས་པ་རང་རྒྱུད་ལ་བློ་སྒྲུབ་པའི་རྟགས་ཡིན་
ནོ་ཞེ་ན། བློ་སྒྲུབ་པའི་རྟགས་མངོན་སུམ་དུ་གྲུབ་པ་གང་ཡིན་པ་རང་བློའི་ཆོས་བདེ་བ་ལ་སོགས་པ་ཆོས་ཅན། རང་བློ་ལས་རྫས་གཞན་དུ་ཙར་ཡང་མ་གྲུབ་པར་ཐལ། རང་གི་གཙོ་བོ་རྣམ་ཤེས་དང། དངོས་རྒྱུ་མཚུངས་
པ་གཅིག་ལས་སྐྱེས་པའི་ཕྱིར། འདོད་ན། དེ་ཡང་རྟགས་ལས་རྟོགས་དགོས་པར་འགྱུར་རོ། །ཁྱབ་པར་ཐལ། བློ་དང་དངོས་རྒྱུ་མཚུངས་པ་གཅིག་ལས་སྐྱེས་པ་དེ་བློ་ལས་རྫས་ཐ་དད་གང་ལས་ཀྱང་ཡིན་པ་མི་འཐད་
པའི་ཕྱིར། གཉིས་པ་ནི། བློའི་རྒྱུ་ལས་གཞན་ལ་སྐྱེས་པའི་བདེ་བ་དེ་ལས་རང་རྒྱུད་ཀྱི་བློ་མི་འགྲུབ་པར་ཐལ། བདེ་བ་དེ་ཡང་རང་གི་ཡིན་ནམ་གཞན་གྱི་ཡིན་མ་ངེས་པས་རང་གི་བློ་ལ་འཁྲུལ་པ་ཅན་ཡིན་པའི་ཕྱིར་
རང་རྒྱུད་ལ་བློ་སྒྲུབ་པའི་འབྲས་རྟགས་ཡང་དག་མི་སྲིད་པར་ཐལ། གཟུགས་སོགས་ཡུལ་ལྔ་པོ་དང། དབང་པོ་ལྔ་དང། དམིགས་པར་བྱེད་པ་དབང་ཤེས་ལྔ་དག་མ་གཏོགས་བློའི་སྔར་དེ་ཡི་འབྲས་བུ་གཞན་ཉེ་བར་མཚོན་
ནུས་པ་མ་ཡིན་ལ། དེ་དག་བློའི་འབྲས་རྟགས་སུ་མི་རུང་བའི་ཕྱིར། དེར་ཐལ། དེ་ལ་དབང་པོ་དང་ཤེས་པ་ལྔ་ཚན་གཉིས་པོ་ནི། དབང་པོའི་མངོན་སུམ་གྱི་ཡུལ་ལས་འདས་པའི་ཕྱིར་དང། དོན་ལྔ་པོ་དག་ལ་གཟུགས་མཐོང་བའི་

[330B] དེ་ལྟར་དབང་སོགས་གང་ཡིན་དེ་རང་རྒྱུད་ལ་བློ་སྒྲུབ་པའི་རྟགས་ཡིན་ནོ་ཞེས་བྱ་བ་
ལེགས་པར་མ་བརྟགས་པའི་བབ་ཅོལ་འབའ་ཞིག་ཡིན་པར་ཐལ། རང་རྒྱུད་ལ་བློ་མ་གྲུབ་པའི་སྔར་རྟགས་དེ་དག་ཚད་མས་ཤེས་པ་མེད་པའི་ཕྱིར། གཉིས་པ་ལ། འབྲེལ་པ་ངེས་བྱེད་ཀྱི་ཚད་མ་མེད་པ་དང། དེ་མེད་པས་གཞན་རྒྱུད་ཀྱི་བློ་
ཡང་མི་རྟོགས་པར་ཐལ་བ་དང། བློ་རྫས་གཞན་གྱིས་མྱོང་བ་ལ་གནོད་པ་གཞན་དགོད་པའོ། །དང་པོ་ནི། དོན་ལ་སོགས་པའི་རྟགས་འགའ་ཞིག་ཡོད་ན་ཡང། དེ་ལས་རང་རྒྱུད་ཀྱི་བློ་ཅི་ལྟར་ཡང་རྟོགས་པར་འགྱུར་བ་མི་འཐད་པར་ཐལ་
དེ་དང་བློ་ལྷན་ཅིག་འབྲེལ་པ་ཚད་མས་མཐོང་བ་མེད་པའི་ཕྱིར། ཁྱབ་པར་ཐལ། རྟགས་དག་ནི་འབྲེལ་པ་མ་མཐོང་བ་ལྐོག་གྱུར་གྱི་དོན་གསལ་བྱེད་མ་ཡིན་པའི་ཕྱིར་རང་རྒྱུད་ལ་བློ་སྒྲུབ་པའི་རྟགས་དེ་ཉིད་ལས་སྔར་གཞན་རྒྱུད་ལ་བློ་དེ་ནི་
གྲུབ་པ་ཉིད་དུ་བྱས་ན། ཕྱིས་རང་རྒྱུད་ལ་བློ་སྒྲུབ་པའི་རྟགས་སུ་བརྗོད་དོ་ཞེ་ན། རང་རྒྱུད་ལ་བློ་སྒྲུབ་པའི་འབྲེལ་པ་སྒྲུབ་བྱེད་ཐུག་མེད་དུ་འགྱུར་བར་ཐལ། རང་རྒྱུད་ཀྱི་བློ་སྒྲུབ་པའི་སྔར་གཞན་རྒྱུད་ལ་བློ་རྟགས་ཀྱིས་སྒྲུབ་དགོས། དེ་ལ་ཡང་མཐུན་
དཔེ་སྐྱེས་བུ་གཞན་ཞིག་ལ་བློ་རྟགས་ཀྱིས་བསྒྲུབ་པར་བྱ་བ་ཡིན་པའི་ཕྱིར། གང་རུང་གཅིག་ཏུ་བློ་མངོན་སུམ་གྱིས་གྲུབ་ན། རང་བློ་ལྐོག་གྱུར་ཡིན་པ་ཉམས་སོ། །འབྲེལ་པ་ངེས་བྱེད་མེད་པ་དེའི་ཕྱིར་བློ་མངོན་སུམ་གྱིས་ཉམས་སུ་མྱོང་བ་ལས་དོན་
[331A]༄༅། །གྲུབ་ཀྱི། དོན་གྱི་རྟགས་ལས་ཇི་ལྟར་ཡང་རང་རྒྱུད་ཀྱི་བློ་དེ་གྲུབ་པ་མ་ཡིན་པར་ཐལ། བློ་དེ་འཛིན་རྣམ་གྱིས་རབ་ཏུ་མ་གྲུབ་པར་དོན་རང་ཉིད་སུས་ཀྱང་རབ་ཏུ་གྲུབ་པ་མེད་པའི་ཕྱིར། གཉིས་པ་ནི། རང་རྒྱུད་ལ་མངོན་སུམ་
ཚད་མས། བློ་རྒྱུ་དང་དེ་ལས་ངག་བརྗོད་པ་དང་ལུས་གཡོ་འགུལ་སོགས་སྐྱེ་བར་མཐོང་བའི་རྒྱུ་མཚན་གྱིས། གཞན་ལ་ཡང་དེ་དག་མཐོང་ནས་གཞན་གྱི་སེམས་རྗེས་སུ་དཔག་པར་མི་འགྱུར་བར་ཐལ། བདག་རྒྱུད་ལ་དེ་གཉིས་ཀྱི་
འབྲེལ་པ་ཚད་མས་མཐོང་བ་མེད་པའི་ཕྱིར། ཁྱད་པར་དུ་ཡིད་ཀྱི་བློ་རྟོག་པ་རང་རྒྱུད་ལ་ཡོད་པར་བསྒྲུབ་པ་ལ། དམིགས་རྐྱེན་གྱི་དོན་གྱི་རྟགས་ལས་འགྲུབ་པ་མ་ཡིན་པར་ཐལ། དེ་ལ་དམིགས་རྐྱེན་རབ་ཏུ་གྲུབ་པ་ཡོད་པ་མིན་པའི་ཕྱིར་
གསུམ་པ་ལ། བློ་སྔ་ཕྱི་གསལ་བྱ་གསལ་བྱེད་དུ་མི་འཐད། དེ་ལ་རྩོད་པ་སྤོང་བ། དེས་ན་རང་རིག་ངེས་པར་ཁས་ལེན་དགོས་པའོ། །དང་པོ་ནི། ཁྱོད་ཀྱི་ལྟར་ན། དོན་བློས་གསལ་བར་བྱེད་དགོས་པ་ལྟར། བློ་ཡང་རང་གིས་མ་
མྱོང་བར་བློ་གཞན་གྱིས་གསལ་བར་བྱེད་དགོས་པར་འདོད་པ་མི་རིགས་ཏེ། འདི་ལྟར་བློ་ནི་བློ་ཕྱི་མ་གཞན་གྱིས་ཅི་ལྟར་ཡང་རབ་ཏུ་གསལ་བར་འགྱུར་བ་མི་རིགས་པར་ཐལ་བློ་སྔ་ཕྱི་གསལ་བྱ་གསལ་བྱེད་རྒྱུ་གང་ལས་ཀྱང་
ཡིན་པ་མི་འཐད་པའི་ཕྱིར། དེར་ཐལ། དེ་གཉིས་རང་གསལ་བ་མིན་པའི་བདག་ཏུ་མཚུངས་པའི་ཕྱིར། གཉིས་པ་ནི། འོ་ན་ཕྱི་རོལ་གྱི་ཡུལ་ཅི་ལྟར་ཡང་གསལ་བ་ཡིན་ནོ་ཞེས་པའི་ཐ་སྙད་མི་འཐད་པར་ཐལ། རང་རིག་མེད་

[331B] སྔོན་པོ་ཆོས་ཅན། རང་རིག་མ་ཡིན་ཡང་གསལ་ལོ་ཞེས་བརྗོད་པའི་རྒྱུ་མཚན་ཡོད་དེ། གསལ་བ་དབང་ཤེས་ལ་རྣམ་པའི་ངོ་བོ་འཕོ་བས་དེ་ལྟར་བརྗོད་པའི་ཕྱིར། གསལ་བ་དབང་ཤེས་དེའང་ཆོས་ཅན། རང་ཉིད་རབ་ཏུ་གསལ་བ་ཞེས་
བརྗོད་པ་ཡིན་ཏེ། རང་རིག་གི་མྱོང་བྱ་ཡུལ་གྱི་རྣམ་པ་དེ་ཡི་ངོ་བོ་ཉིད་ཡིན་པའི་ཕྱིར། དེ་ལྟར་བློ་ཕྱི་མ་ལ་བློ་སྔ་མའི་རྣམ་པ་འཕོ་བར་འདོད་ན། བློ་ཕྱི་མ་ནི་ཆོས་ཅན། རང་ཉིད་རིག་པར་གྲུབ་པར་ཐལ་ཡུལ་གྱི་རྣམ་པ་ཤར་བའི་ཕྱིར། དེ་
ལྟ་མིན་ན་ཕྱི་རོལ་གྱི་ཡུལ་ཡང་བློ་ཕྱི་མ་དང་ལྷན་ཅིག་བློ་གཞན་གྱི་གསལ་བྱེད་དུ་ཆོས་མཚུངས་པ་ཉིད་དུ་ཐལ། རང་རིག་མེད་པར་མཚུངས་པ་གང་ཞིག་བློ་ཕྱི་མ་བློ་གཞན་གྱི་གསལ་བྱེད་ཡིན་པའི་ཕྱིར། ངེད་ཀྱི་ལྟར་ན། བློ་རང་
ཉིད་གསལ་བའི་ངོ་བོར་སྐྱེས་པས་རབ་ཏུ་གསལ་ཞིང་གཞན་ཕྱི་རོལ་གསལ་བ་ཤེས་པ་དེར་རྣམ་པའི་ངོ་བོ་འཕོ་བ་ཡིས་དེ་ཡུལ་དུ་གསལ་བ་ན། རབ་ཏུ་གསལ་བ་ཉིད་ཅེས་བརྗོད་དེ། དེ་ལྟར་གོང་དུ་བསྒྲུབ་པ་དེའི་ཕྱིར། བློ་གཞན་སྔ་མ་
ཆོས་ཅན། བློ་ཕྱི་མ་ཁྱོད་དང་འདྲ་བ་ཡིན་ཡང་དེ་ཡིས་ཁྱོད་རབ་ཏུ་གསལ་དགོས་པ་མི་འདོད་ཅིང་མི་རིགས་ཏེ། རང་ཉིད་རབ་ཏུ་གསལ་བའི་ངོ་བོར་སྐྱེས་པའི་ཕྱིར། དོན་གསལ་ཞེས་བརྗོད་པའི་རྒྱུ་མཚན་ཡོད་དེ། དོན་དེ་ཡི་རྣམ་པའི་
ངོ་བོ་ཁྱོད་ལ་རབ་ཏུ་གསལ་བར་སྣང་བ་ཡིན་པའི་ཕྱིར། དཔེར་ན་སྒྲོན་མེ་གཉིས་ཀ་གསལ་བར་མཚུངས་པས་གསལ་བྱ་གསལ་བྱེད་དུ་མི་འཐད་པ་བཞིན་དང། མར་མེ་དང། མུན་ཁུང་གི་བུམ་པ་དག་ཀྱང་གསལ་བྱ་གསལ་བྱེད་

[332A]༄༅། །ཀྱི་ངོ་བོ་ཡི་ཐ་སྙད་རབ་ཏུ་རྒྱས་པར་བྱེད་པའི་རྒྱུ་མཚན་ཡོད་དེ། སྒྲོན་མེའི་འོད་དེར་བརྟེན་ནས་དེ་བློ་ཡུལ་དུ་གསལ་བར་བྱེད་དགོས་པའི་ཕྱིར། གསུམ་པ་ནི། རྒྱུ་གང་ལས་ཁོ་བོས་གཟུགས་མཐོང་ཞེས་པའི་དྲན་པ་
འདིར་འགྱུར་པ་དོན་མཐོང་བར་མ་ཟད་དོན་ལས་གཞན་ཤེས་པ་དེའང་མཐོང་ཞིང་མྱོང་བ་ཡོད་པར་གདོན་མི་ཟ་སྟེ། ཡུལ་དང་དབང་པོ་ཙམ་གྱིས་ཁོ་བོས་གཟུགས་མཐོང་ངོ་ཞེས་བྱ་བར་ངེས་པ་འདྲེན་ནུས་པ་མ་ཡིན་པས། མྱེད་
བའི་ལག་རྗེས་འཇོག་བྱེད་དེ་མ་ཐག་རྐྱེན་གྱི་ནུས་པ་ཡང་ངེས་པར་ཡོད་པའི་ཕྱིར། གཉིས་པ་དྲན་པའི་རྟགས་ཀྱིས་རང་རིག་བསྒྲུབ་པ་ལ། མདོར་བསྟན་དང། རྒྱས་བཤད་དོ། །དང་པོ་ནི། རང་རིག་སྒྲུབ་པའི་རིཌ་པ་བློ་ཚུལ་གཉིས་
སྒྲུབ་པའི་རིགས་པ་འབའ་ཞིག་ཏུ་ཟད་པ་མ་ཡིན་ཏེ། དྲན་པའི་རྟགས་ལས་ཀྱང་ཤེས་པ་བདག་ཉིད་རིག་པར་གྲུབ་པའི་ཕྱིར། དྲན་པའི་རྟགས་ལས་མྱོང་བ་ཙམ་དཔག་ནས་མྱོང་བ་དེ་དོན་གཞན་ཡིན་པ་འགོག་པའི་མཐའ་གཞན་
འགོག་པའི་རིགས་པ་ལ་བརྟེན་ནས་ཀྱང་རང་རིག་གྲུབ་མོད་ཀྱི། དྲན་པ་ལས་རང་རིག་དཔོག་པའི་ཚུལ་འདི་ལྟར་གོ་བར་བྱ་སྟེ། ཁོ་བོས་སྔར་གཟུགས་མཐོང་སྙམ་དུ་དྲན་པའི་ཚེ། སྔར་གཟུགས་མཐོང་སྙམ་པ་དང། ངས་མཐོང་སྙམ་
པའི་ཡུལ་དྲན་པ་དང། ཡུལ་ཅན་དྲན་པ་གཉིས་དྲན་པའི་འཛིན་སྟངས་ལ་ཡོད་ལ། དྲན་པའི་ཡུལ་དུ་ཡུལ་དང་ཡུལ་ཅན་གཉིས་བྱུང་བ་ན་མྱོང་བའི་ཡུལ་དུ་ཡུལ་དང་ཡུལ་ཅན་གཉིས་ཡོད་པར་གྲུབ་བོ། །མྱོང་བ་ཡོད་དེ། དྲན་

[332B] ཅེས་པའི་རྟགས་ཀྱི་ནུས་པ་སོ་སོར་ཕྱེ་ན། ཡུལ་མྱོང་བ་ཡོད་དེ། ཡུལ་དྲན་པ་ཡོད་པའི་ཕྱིར། ཅེས་པ་དང། ཡུལ་ཅན་མྱོང་བ་ཡོད་དེ། ཡུལ་ཅན་དྲན་པ་ཡོད་པའི་ཕྱིར། ཅེས་པར་འགྱུར་ལ། དེ་ལ་ཡུལ་མྱོང་བ་ནི། སྔོ་འཛིན་
ལྟ་བུ་གཟུང་རྣམ་དང། ཡུལ་ཅན་མྱོང་བ་ནི། སྔོ་འཛིན་མྱོང་བྱེད་འཛིན་པའི་རྣམ་པ་ལྟ་བུ་དོན་གྱི་གཙོ་བོའོ། །ཤེས་པ་འདི་ལ་ཁ་ནང་དུ་ཕྱོགས་པའི་ཆ་དང། ཕྱིར་ཕྱོགས་པའི་ཆ་གཉིས་ཡོད་ལ། སྔ་མ་ནི། འཛིན་པའི་རྣམ་པ་རང་རིག་
པའི་མངོན་སུམ་དུ་གྲགས་པ་དེ་ཡིན་ལ། གཙོ་བོར་དེ་ཉིད་སྒྲུབ་བཞེད་པ་ཡིན་ནོ། །གཞུང་འདི་ནས་བཤད་པའི་རང་རིག་གི་དཔོག་ཚུལ་ནི། འདི་ཁོ་ན་ལྟར་གནས་ཏེ། རང་རིག་ཞལ་གྱིས་མེ་བཞེས་པའི་ཤིང་རྟ་ཆེན་པོ་གཞན་གྱིས་
ཀྱང། ལུགས་འདི་ཁོ་ན་ལྟར། ཕྱོགས་སྔ་མར་བཀོད་ནས་དྲན་པས་མྱོང་བ་དཔོག་ནུས་ཀྱང། ཡུལ་དང་ཡུལ་ཅན་གྱི་མྱོང་བ་མི་འདྲ་བ་གཉིས་དཔོག་མི་ནུས་པར་བཤད་དོ། །གཉིས་པ་ལ། རང་རིག་མེད་ན། ཡི་གེ་རིང་པོ་སོགས་འཛིན་
པའི་ཤེས་པ་མི་སྲིད་པར་ཐལ་བ་དང། དེ་ཉིད་ཀྱི་གཞུང་འཛུགས་པར་བཞེད་ནས་ཁ་ཕྱིར་ཕྱོགས་ནས་ཡུལ་འཛིན་པ་མི་སྲིད་པར་ཐལ་བའོ། །དང་པོ་ལ་ཐལ་བ་དགོད་པ་དང། དེའི་ལན་དགག་པའོ། །དང་པོ་ནི། གལ་ཏེ། དྲན་པའི་རྗགས་
ཀྱིས་མྱོང་བ་ཙམ་སྒྲུབ་ན། གྲུབ་ཟིན་པས་ཡང་སྒྲུབ་བྱེད་བཀོད་པ་དོན་མེད་པའི་མ་གྲུབ་པར་འགྱུར་ལ། རང་རིག་ཡོད་པར་སྒྲུབ་ན་མཐུན་དཔེ་མེད་པས་སྒྲུབ་མི་ནུས་པའི་འགལ་རྟགས་ཁོ་ནར་འགྱུར་རོ། །དེས་ན། ཤེས་པ་སྔ་མ་རྣམས་

[333A]༄༅། །ཤེས་པ་རྫེས་གཞན་གྱིས་རིག་ཅིང་མྱོང་བ་ཡིན་ནོ་ཞེ་ན། ཡི་གེ་རིང་པོ་དང། ཐུང་ངུ་སོགས་ཉན་ཤེས་ཀྱིས་འཛིན་པར་མི་འགྱུར་བར་ཐལ། ཡི་གེ་རིང་པོའི་ཆ་སྔ་མ་འཛིན་པའི་ཚེ། དེ་འཛིན་པའི་བློ་མྱོང་བྱེད་མེད་པས་
དེ་ཚད་མས་མ་གྲུབ། ཡི་གེ་རིང་པོ་འཛིན་པའི་ཉན་ཤེས་རྫོགས་པའི་རྗེས་སུ་མྱོང་བྱེད་རྫས་གཞན་སྐྱེས་པའི་ཚེ། ཡི་གེའི་ཆ་སྔ་མ་ཆ་ཐ་མ་འཛིན་པའི་སྔ་ལོགས་ཀྱི་བར་ཡུན་རིང་དུ་གནས་པ་མེད་པའི་ཕྱིར། དོན་བསྡུས་ན། ཡི་
གེ་རིང་པོ་འཛིན་པ་མི་སྲིད་པར་ཐལ། ཡི་གེ་རིང་པོའི་ཆ་ཐ་མ་ཐོས་པའི་ཉན་ཤེས་ཐ་མ་ཁོ་ན་མྱོང་གི་སྔ་མ་རྣམས་མྱོང་བྱེད་མེད་པའི་ཕྱིར། ཅེས་པའོ། །སྔ་མའི་རྟགས་མ་གྲུབ་ན། ཡི་གེ་རིང་པོ་ལ་ཆ་སྔ་ཕྱིའི་གོ་རིམས་མེད་པར་
ཐལ། ཆ་སྔ་མ་ཆ་ཐ་མའི་བར་དུ་གནས་པའི་ཕྱིར། འདོད་ན། རང་འཛིན་གྱི་བློ་ལ་ཆ་དེ་དག་ཅིག་ཅར་སྣང་བར་ཐལ། ཆ་དེ་དག་ཉན་ཤེས་ཀྱི་གཟུང་དོན་གང་ཞིག་ སྔ་ཕྱིའི་གོ་རིམས་མེད་པའི་ཕྱིར། འདོད་ན། ཡི་གེ་རིང་པོ་
ཐོས་པའི་ཉན་ཤེས་ཆོས་ཅན། ཡི་གེ་རིང་པོ་གཟུང་དོན་དུ་བྱས་ནས་འཛིན་པར་མི་འགྱུར་བར་ཐལ། ཁྱོད་ཀྱི་གཟུང་དོན་དེ་ལ་ཆ་སྔ་ཕྱིའི་རིམ་པ་མེད་པའི་ཕྱིར། ཆ་སྔ་ཕྱི་ཀུན་གྱིས་ཉན་ཤེས་སྐད་ཅིག་མ་གཅིག་བསྐྱེད་པས་
སྐྱོན་མེད་དོ་ཞེ་ན། ཡི་གེ་རིང་པོའི་ཆ་དེ་དག་ཆོས་ཅན། ཅི་ལྟར་ན། ཆ་སྔ་ཕྱིའི་རིམ་པ་མེད་པའི་ཉན་ཤེས་སྐད་ཅིག་མ་གཅིག་གཟུང་དོན་གྱི་སྒོ་ནས་བསྐྱེད་པར་བྱེད་པ་མི་འཐད་པར་ཐལ། ཁྱེད་རྣམས་ཕན་ཚུན་དུས་

[333B] གཉིས་པ་ལ། ཡི་གེ་རིང་པོའི་ཆ་ཀུན་གྱིས་ཉན་ཤེས་གཅིག་ཁོ་ན་བསྐྱེད་པའི་ཕྱོགས་མི་འཐད་པ། དུ་མས་ཉན་བློ་དུ་མ་བསྐྱེད་པའི་ཕྱོགས་བརྟགས་
ལ་དགག་པའོ། །དང་པོ་ལ། ཆ་སྔ་མ་ཕྱི་མའི་བར་དུ་གནས་པ་དགག་པ་དང། ཆ་དེ་དག་ཅིག་ཅར་སྐྱེ་བ་ལ་ཡང་ཉེས་པ་དེ་ཡོད་པའོ། །དང་པོ་ནི། གལ་ཏེ། ཡི་གེ་རིང་པོའི་ཆ་སྔ་མ་མཐའི་ཆའི་བར་དུ་གནས་ནས། ཀུན་གྱིས་ཉན་
ཤེས་གཅིག་བསྐྱེད་ལ་དེ་ཤེས་པ་ཕྱི་མ་རྫས་གཞན་གྱིས་མྱོང་ངོ་ཞེ་ན། ཡི་གེ་རིང་པོའི་ཆ་ཕྱི་མ་སྐྱེས་པའི་ཚེ། ཆ་སྔ་མ་དེ་དག་ཕྱི་མ་དང་གཅིག་ཏུ་འྡྲེའམ། སོ་སོར་གནས། དང་པོ་ལྟར་ན། འོག་ནས་འོག་ཏུ་ཡི་གེ་རིང་པོའི་སྒྲ་
ཇེ་ཆེ་ཇེ་ཆེར་འཕེལ་བར་འགྱུར་བར་ཐལ། ཆ་སྔ་མ་སྔ་མ་ལ། ཡི་གེའི་ཆ་ཕྱི་མ་ཕྱི་མ་རྫས་གཅིག་ཏུ་བསྣན་པའི་ཕྱིར། ཕྱི་མ་ལྟར་ན། ཆ་ཐ་མ་སྐྱེས་པའི་ཚེ། གླིང་བུ་དང་པི་ཝང་གི་སྒྲ་ལྟར་ཅིག་ཅར་དུ་མ་ཐོས་པར་ཐལ་ལོ། །ཆ་ཐ་མར་
ཡི་གེའི་ཆ་རིམ་ལྡན་དུ་འཛིན་པའི་ཉན་བློ་ཡང་མེད་པར་འགྱུར་བར་ཐལ། ཆ་ཐམས་ཅད་རིམ་མིན་ཅིག་ཅར་འཛིན་པའི་ཕྱིར། ཡི་གེ་རིང་པོའི་ཆ་སྔ་མ་དེའི་འོག་ཆ་ཐ་མ་དེའི་ཕྱི་ལོགས་སུ་ཆ་སྔ་མ་གཟུང་དོན་དུ་བྱེད་པའི་ཉན་ཤེས་ཀྱི་བློ་
རང་ཉིད་གནས་པ་མ་ཡིན་པར་ཐལ། ཆ་ཐ་མའི་དུས་ན། དེའི་གཟུང་ཡུལ་ཆ་སྔ་མ་གནས་པ་མེད་པའི་ཕྱིར། དེ་ལྟ་མིན་ན། ཕྱིས་ཀྱང་ཉན་ཤེས་དེ་མི་འཇིག་པར་གནས་པར་ཐལ། སྔར་རང་ཉིད་རྟག་པར་གནས་པ་གང་ཞིག་སྔ་ཕྱི་

[334A]༄༅། །ལ་རྟག་མི་རྟག་གི་ཁྱད་པར་མེད་པའི་ཕྱིར། གཉིས་པ་ནི། ཡི་གེ་རིང་པོའི་ཆ་སྔ་ཕྱི་རིམ་མེད་ཅིག་ཅར་སྐྱེས་ནས་ཉན་ཤེས་བསྐྱེད་པ་ལ་ཡང་སྐྱོན་འདི་ཡོད་པར་ཐལ། སྔར་རྟག་པ་ཡིན་ན་ཕྱིས་མི་རྟག་པར་འགྱུར་བ་མི་
སྲིད་པའི་ཕྱིར། ཡི་གེ་རིང་པོའི་ཆ་ཕྱི་མ་ཕྱི་མ་ཀུན་ནས་སློང་བའི་ཀུན་སློང་གི་རྩོལ་བ་ཕྱི་མ་ཕྱི་མ་དོན་མེད་དུ་འགྱུར་བར་ཐལ། དང་པོར་ལན་ཅིག་བཙལ་བ་ལས་སྔ་ཕྱི་དུས་གཅིག་ཏུ་སྐྱེས་ཟིན་པའི་ཕྱིར། ཡི་གེ་རྣམས་སྔར་ནས་
གྲུབ་ཟིན་རྐྱེན་གྱིས་གསལ་བར་འདོད་པ་ལ་ཡང་སྐྱོན་འདི་རྗེས་སུ་གནས་པ་ཉིད་ཡིན་ཏེ། ཆ་ཐམས་ཅད་གསལ་བྱེད་གཅིག་གིས་གསལ་ཟིན་ན། གསལ་བྱེད་ཕྱི་མ་དོན་མེད་པའི་ཕྱིར། གཉིས་པ་ལ། དོན་འཛིན་པའི་བློ་དང་
བློ་དེ་མྱོང་བྱེད་རྫས་གཞན་རིམ་གྱིས་སྐྱེ་བ་དགག་ཅིག་ཅར་སྐྱེ་བ་དགག་པའོ། །དང་པོ་ལ། མྱོང་བྱེད་རྫས་གཞན་མ་སྤེལ་བར་སྐྱེ་བ་མི་འཐད། སྤེལ་ནས་སྐྱེ་བ་མི་འཐད་དོ། །དང་པོ་ནི། ཉན་ཤེས་སྔ་ཕྱི་དུ་མ་ཡིས་ཡི་གེའི་ཆ་དུ་
མ་དེ་འཛིན་ལ། དེ་རྫོགས་པའི་རྗེས་སུ་མྱོང་བྱེད་སྐྱེའོ་ཞེ་ན། མྱོང་བྱེད་བློ་ཕྱི་མ་ཆོས་ཅན། ཡི་གེ་རིང་པོ་འཛིན་པའི་བློ་མ་མྱོང་བར་ཐལ། ཡི་གེའི་ཆ་ཐ་མ་འཛིན་པའི་ཉན་བློ་གང་ཡིན་པ་དེ་ཁོ་ན་མྱོང་ལ། དེ་ཡང་ཡི་གེ་རིང་པོ་
འཛིན་པ་མིན་པའི་ཕྱིར། འདོད་ན། ཡི་གེ་རིང་པོ་དང། དེ་འཛིན་པའི་བློ་དྲན་པར་མི་འགྱུར་བར་ཐལ། བློ་དེ་མྱོང་བྱེད་མེད་པ་དེས་ནའི་ཕྱིར། གཉིས་པ་ལ། ཐལ་བ་དགོད་པ་དང། དེའི་ལན་དགག་པའོ། །དང་པོ་ནི། ཡི་གེའི་ཆ་

[334B] ཡི་གེའི་སྒྲ་ཐོས་པའི་ཉན་ཤེས་ཀྱི་ཆ་སྔ་ཕྱི་བློ་མ་འཁྲུལ་བ་ལ་བར་ཆོད་པ་མེད་པར་སྣང་བར་མི་འགྱུར་བར་ཐལ། མྱོང་བྱེད་རྫས་གཞན་གྱིས་
བར་བཅད་པའི་ཕྱིར། འཇུག་པ་མྱུར་བས་བར་མ་ཚད་དུ་མཚམས་སྦྱོར་བར་བྱེད་པའང་མི་འཐད་པར་ཐལ། དེ་ཡང་བསལ་ཟིན་པ་ཡིན་པའི་ཕྱིར། གལ་ཏེ་ཉན་ཤེས་ཀྱིས་བར་ཆད་པར་མཐོང་ཞིང་ཐོས་ན་ཡང་འཇུག་པ་མྱུར་བས་
བར་རྣམ་པར་ཚད་པ་མེད་པར་འཁྲུལ་བར་འགྱུར་ན། ཡི་གེ་ས་ར་ལྟ་བུའི་ཐུང་ངུ་གཉིས་བརྗོད་ན་ཡང་བར་རྣམ་པར་ཚད་པ་མེད་པར་འཁྲུལ་བར་འགྱུར་བར་ཐལ། ཐོས་པ་ཆེས་མྱུར་བའི་ཕྱིར། གཉིས་པ་ལ། དབང་ཤེས་ཀྱིས་མཚམས་
སྦྱམ་བ་མི་འཐད། ཡིད་ཤེས་ཀྱིས་མཚམས་སྦྱར་བ་མི་འཐད། གཉིས་ཀ་འདུས་ནས་ཡིན་པ་མི་འཐད་པའོ། །དང་པོ་ནི། སྔ་ཕྱི་མྱུར་བས་བར་མ་ཚད་དུ་མཚམས་སྦྱོར་བ་དེ་དབང་ཤེས་ཡིན་ནམ། ཡིད་ཤེས་ཡིན། དང་པོ་ལྟར་ན། ཉན་པའི་
དབང་པོའི་ཤེས་པས་ཡི་གེའི་པར་རྣམ་པར་བཅད་པར་མཐོང་ཞིང་ཐོས་ན་ཡང། དབང་པོའི་ཤེས་པ་དེ་ལས་ཏེ། ངེས་པར་ཚད་པ་མེད་པར་སྒྲོ་འདོགས་པ་མི་རུང་བར་ཐལ། དེ་ལྟ་ན། དབང་པོའི་བློ་མ་འཁྲུལ་བར་འདོད་པ་རྣམས་ཀུན་ཡང་
ཕྱིན་ཅི་ལོག་ཏུ་ཐལ་བའི་ཕྱིར། ཡི་གེ་རིང་ཐུང་ཀུན་ལྔ་ཕྱིའི་ཆ་དང་བཅས་པས་ཁྱབ་པར་ཐལ། ཡི་གེའི་བདག་ཉིད་ཀུན་གྱི་ཐུང་མཐའ་ཨ་ཐུང་ལྟ་བུ་ཡང་མིག་འཛུམས་པའི་ཡུན་ཚད་དུ་གནས་པ་ཡིན་ལ། དེ་ཡང་རིམ་གྱིས་རྡུལ་

[335A]༄༅། །ཕྲན་གཅིག་གོ་ས་དུ་མ་དག་ཏུ་འཕོས་པའི་ཡུན་གྱི་དུས་ཚོད་དང་འབྲེལ་བས་རྫོགས་དགོས་པའི་ཕྱིར། རྡུལ་ཕྲ་རབ་གཅིག་གོས་གཅིག་ཁོ་ནར་བསྒྲེས་པའི་ཡུན་གྱི་དུས་ཀྱང་ཆོས་ཅན། དུས་མཐའི་སྐད་
ཅིག་མར་འདོད་དེ། དུས་ཚུང་ཞིང་ཐུང་བ་ཡི་མཐར་ཐུག་པ་ཡིན་པའི་ཕྱིར། ཡི་གེ་རིང་པོའི་ཆ་རྣམས་ཉན་ཤེས་ཀྱིས་རིམ་གྱིས་རྟོགས་ཤིང་ཐོས་པར་འགྱུར་ཏེ། ཡི་གེ་རིང་པོ་ཐོས་པའི་ཉན་བློ་ཡང་མིག་འཛུམས་པའི་ཡུན་
ཚད་དུ་གནས་དགོས་ལ། དེའི་ཆ་ཐུང་བའི་མཐར་ཐུག་པ་ཡང་དུས་མཐའི་སྐད་ཅིག་མ་ཡིན་པ་དེ་ཡི་ཕྱིར། ཡི་གེ་རིང་ཐུང་དང་གཟུགས་སོགས་ལ་དམིགས་པའི་དབང་བློ་མ་འཁྲུལ་བ་མྱོང་བྱེད་རྫས་གཞན་གྱིས་བར་ཆོད་ན་
ཡང་ཆོད་པ་མེད་པར་སྣང་བ་ཅན་གྱི་བློ་ཐམས་ཅད་ལོག་པའི་དོན་ཅན་དུ་འགྱུར་བའི་ཕྱིར། དེ་ལ་འདིར། ཡི་གེ་རིང་ཐུང་ནི་སྔ་ཕྱིའི་ཆ་དུ་མ་དང་བཅས་པའི་ཆ་ཅན་ཡིན་ལ། དེ་ཐོས་པའི་ཉན་ཤེས་ཀྱང་སྐད་ཅིག་སྔ་ཕྱི་དུ་མའི་
ཆ་དང་བཅས་པའི་ཆ་ཅན་ཡིན་ནོ། །ཡི་གེ་རིང་པོའི་ཆ་རེ་རེ་བ་རྣམས་ཡི་གེ་རིང་པོ་མིན་ཏེ། དཔེར་ན་བུམ་པ་བཞིན་ནོ། །གང་དག་ཡི་གེའི་ཆ་ཤས་ཐོས་པ་ཡིན་གྱི། ཡི་གེ་མི་ཐོས་སོ་ཞེས་སྨྲ་བས་ནི། ཡི་གེ་སྒྲར་མི་འཐད་ན། དེ་ལས་
གཞན་པའི་དངོས་པོར་ཡང་མི་འཐད་པས། དངོས་མེད་དུ་འགྱུར་ལ། དངོས་མེད་ལ་རིང་ཐུང་འདོད་པ་ནི་སྔོན་མེད་པ་ཞིག་གོ་ དེས་ན་གཞུང་འདི་དག་གི་འབྲེལ་ནི། ཡི་གེ་རིང་པོ་འཛིན་པའི་བློ་རང་གི་བདག་ཉིད་དུ་གྱུར་པའི་མྱོང་

[335B] དེ་ལྟ་ན་དེ་མྱོང་བྱེད་མེད་པའི་ཕྱིར། དེའི་རྒྱུ་མཚན་ཉན་ཤེས་རྫོགས་པའི་རྗེས་སུ་མྱོང་བྱེད་སྐྱེ་བར་འདོད་ན། ཆ་ཐ་མ་ཐོས་པའི་ཉན་ཤེས་ལས་གཞན་མ་མྱོང་ལ། དེ་ནི་ཡི་གེ་རིང་
པོ་འཛིན་པ་མ་ཡིན་ནོ། །མྱོང་བྱེད་རྫས་གཞན་སྤེལ་ནས་སྐྱེ་ན་ཡང་ཡི་གེ་རིང་པོ་འཛིན་པ་མི་སྲིད་པར་འགྱུར་ཏེ། ཆ་རེ་རེ་བ་ཐོས་པའི་ཉན་ཤེས་ཡི་གེ་རིང་པོ་འཛིན་པ་མ་ཡིན་པར་ཐལ། ཡི་གེ་རིང་པོ་འཛིན་པ་ལ་མིག་འཛུམས་པའི་
ཡུན་ཚད་དུ་མས་རྫོགས་དགོས་པའི་ཕྱིར། ཆ་སྔ་ཕྱི་འཛིན་པའི་ཉན་ཤེས་ཀྱི་ཆ་དེ་དག་ཆ་ཤས་སུ་ལྡན་པའི་ཆ་ཅན་གྱི་ཉན་ཤེས་དེ་ཡང་ཡི་གེ་རིང་པོ་འཛིན་པ་མ་ཡིན་པར་ཐལ། མྱོང་བྱེད་རྫས་གཞན་གྱིས་བར་ཆོད་པས་དེ་དག་བསྡོཾས་
པའི་ཆ་ཅན་གཅིག་མི་སྲིད་པའི་ཕྱིར། དངོས་པོ་ལ་བར་ཆོད་ཀྱང་བར་མ་ཚད་དུ་ཞེན་པས་སྔ་ཕྱི་བསྡོམས་པའི་ཆ་ཅན་དུ་འཇོག་གོ་ཞེ་ན། དེ་ལྟར་ཞེན་པ་དེ་ཡི་ཏེ་ཐོས་པའི་ཉན་ཤེས་ཡོན་ན། དབང་ཤས་ཐམས་ཅད་འཁྲུལ་པར་ཐལ་
ཞེས་པའོ། གཉིས་པ་ནི། སྔ་ཕྱི་བར་ཆོད་ཀྱང་བར་མ་ཚད་དུ་སྣང་བ་དེ་དབང་པོའི་ཤེས་པའི་འཁྲུལ་པ་ལས་གཞན་དུ་ཡིད་ཀྱི་ཤེས་པའི་འཁྲུལ་པ་ཡིན་ན། དངོས་པོ་རྣམས་ཀྱི་སྐད་ཅིག་སྔ་ཕྱི་གཅིག་ཏུ་སྦྱོར་བར་བྱེད་པའི་བློ་དེ་ནི་
ཆོས་ཅན། རྣམ་པར་རྟོག་པ་ཅན་ཡིན་པར་ཐལ། སྔ་ཕྱིའི་ཆ་ཐ་དད་དུ་མཚོན་པའི་ནུས་པ་མེད་པར་གཅིག་ཏུ་འཁྲུལ་པ་ཅན་གྱི་དྲན་པ་ཡིན་པའི་ཕྱིར། འདོད་ན། བློ་དེ་ལ་སྔ་ཕྱི་བར་མ་ཆད་གསལ་བར་སྣང་བ་ཉིད་ག་ལ་ཞིག་མི་འཐད་

[336A]༄༅། །པར་ཐལ། དེ་བརྗོད་པ་སྒྲ་དང་རྗེས་སུ་འབྲེལ་པ་ཅན་གཟུང་ཡུལ་དུ་བྱེད་པའི་ཕྱིར། ཁྱབ་པར་ཐལ། དབང་པོའི་ཤེས་པས་གཟུང་བའི་དོན་རང་མཚན་ལ། དོན་དམ་པར་སྒྲ་སྦྱོར་བ་ཡོད་པ་མིན་ཞེས་བཤད་ཟིན་པའི་
ཕྱིར། གསུམ་པ་ལ། གནོད་བྱེད་དགོད་པ་དང། དེས་གཞན་ཡང་ཁེགས་པའོ། །དང་པོ་ནི། དབང་པོའི་ཤེས་པས་བར་ཆོད་པར་མཐོང་ན་ཡང། གལ་ཏེ་རྟོག་པས་བར་མ་ཚད་དུ་སྦྱོར་བར་བྱེད་དོ་ཞེ་ན། ཡི་གེའི་དོན་འཛིན་པའི་ཤེས་
པ་དང། ཤེས་པ་དེ་ཡི་མྱོང་བར་བྱེད་པའི་བློ་བར་ཆོད་པ་ཞེས་བྱ་བ་དེ་རིགས་པ་གང་ལས་ཀྱང་མི་འཐད་པར་ཐལ། དེ་གཉིས་བར་མ་ཆད་དུ་རྒྱུན་མི་འཆད་པར་སྣང་བ་ལྟར་གྲུབ་པ་དག་ལ། རིགས་པ་དམ་པ་གནོད་པ་ཅན་
གྱི་ཚད་མ་མེད་པའི་ཕྱིར། གལ་ཏེ། བློ་དུ་མ་ཅིག་ཅར་སྐྱེ་བ་ལ་རིགས་པས་གནོད་དེ། བློ་སྔ་མས་ཕྱི་མ་རེ་རེ་ཁོ་ན་བསྐྱེད་པའི་ནུས་པ་ངེས་པའི་ཕྱིར་ཅེ་ན། དེ་དེའི་གནོད་བྱེད་དུ་མི་འཐད་པར་ཐལ། རེ་རེ་ཁོ་ན་སྐྱེ་བའི་ནུས་པ་
ངེས་པ་དེ་ནི་ཚད་མ་གང་ལས་ཀྱང་གྲུབ་པར་འདོད་པ་མི་འཐད་པའི་ཕྱིར། ཅིག་ཅར་བློ་དུ་མ་སྐྱེ་བ་མཐོང་བ་མེད་པའི་ཕྱིར། རེ་རེ་ཁོ་ན་སྐྱེ་བའི་ནུས་པ་ངེས་པར་གྲུབ་བོ་ཞེ་ན། བློ་དུ་མ་ཅིག་ཅར་སྐྱེ་བ་མཐོང་བ་མེད་པ་དེ་བློ་སྔ་མས་
ཕྱི་མ་རེ་རེ་ཁོ་ན་བསྐྱེད་པའི་ནུས་པ་ངེས་པའི་སྒྲུབ་བྱེད་ཡང་དག་ཏུ་མི་རུང་པར་ཐལ། སྒྲུབ་བྱེད་དེ་ཉིད་བསྒྲུབ་བྱ་འདི་ལྟ་བུར་དཔྱད་པར་བྱ་བ་ཡིན་ཞིང་བསྒྲུབ་བྱ་དེ་མ་གྲུབ་པའི་སྔར་དེ་ཉིད་མ་གྲུབ་པའི་ཕྱིར། དུ་མ་ཅིག་ཅར་

[336B] མདོ་ལས། འདི་ལྟར་སེམས་གཉིས། ལྷན་ཅིག་འབྱུང་བ་གང་ཡིན་པ་འདི་ནི་གནས་མ་ཡིན་ཏེ། གོ་སྐབས་མེད་དོ་ཞེས་འབྱུང་ངོ་ཞེ་ན། ལུང་དེའི་དགོངས་པ་སྤྱིར་ཤེས་པ་དུ་མ་ཅིག་ཅར་མི་སྐྱེ་བར་བསྟན་པ་
མ་ཡིན་པར་ཐལ། རྣམ་པར་ཤེས་པ་སྔ་མས་རིགས་མཐུན་གྱི་རྣམ་ཤེས་རེ་རེ་ཁོ་ན་དངོས་སུ་བསྐྱེད་ཀྱི། དུ་མ་ཅིག་ཅར་མི་སྐྱེད་པ་ལ་དགོངས་ནས་དེ་ལྟར་གསུངས་པའི་ཕྱིར། རྣམ་ཤེས་སྔ་མ་དེ་རྣམས་རིགས་མཐུན་པའི་རྣམ་པ་རེ་
རེ་ཁོ་ན་ཉིད་ལ་དངོས་སུ་ཕན་པའི་ནུས་པ་ངེས་པར་འགྱུར་བ་ཡིན་ཏེ། འདི་ལྟར། རྣམ་པར་རྟོག་པ་རྣམས་རིམ་གྱིས་འབྱུང་བར་ཡང་དག་པར་རྟོགས་ཀྱི། སྐྱེས་བུ་གཅིག་གི་རྒྱུད་ལ་རྟོག་པ་རྫས་ཐ་དད་དུ་མ་དུས་གཅིག་ཏུ་སྐྱེ་བ་མི་
སྲིད་པའི་ཕྱིར། འདི་དག་གི་དོན་ནི་གོང་དུ་བཤད་ཟིན་ཏོ། །གཉིས་པ་ནི། རྣམ་ཤེས་རིགས་མཐུན་དུ་མ་ཅིག་ཅར་མི་སྐྱེ་བར་བསྟན་པ་འདིས་ནི་ཆོས་ཅན། སྤྱོད་པ་པ་གང་ཞིག་མངོན་སུམ་གྱིས་མཐོང་བའི་དོན་ལ་འདིའོ་ཞེས་ངོ་
ཤས་པར་བྱེད་པའི་རྟོག་པ་དག་ཡུལ་གསལ་བར་སྣང་བས་དབང་པོའི་མངོན་སུམ་དུ་འདོད་པའི་ངན་པའི་རྟོག་པ་དེ་ཡང་བསལ་བ་ཡིན་ཏེ། རྣམ་ཤེས་རིགས་མཐུན་དུ་མ་ཅིག་ཅར་མི་སྐྱེ་བར་བསྟན་པའི་ཕྱིར། སྒྲ་སྔ་ཕྱི་དང་
མིག་འཁྲུལ་མཁན་གྱི་སྒོ་ང་གཉིས་དང། མར་མེའི་སྐད་ཅིག་སྔ་ཕྱི་སོགས་ཐ་དད་པ་དག་ལ་འདིའོ་སྙམ་དུ་གཅིག་ཏུ་ལོག་པར་རྟོག་པ་དེ་འདྲའི་བློ་ཆོས་ཅན། གསལ་སྣང་ཡོད་པར་ཐལ། འདིའོ་སྙམ་པའི་ཕྱིར། འདོད་ན་

[337A]༄༅། །མངོན་སུམ་དུ་ཐལ། འདོད་པ་དེའི་ཕྱིར། དེ་འདོད་མི་རིགས་པར་ཐལ། ཅི་ལྟར་ཡང་མངོན་སུམ་ཡིན་པར་འགྱུར་བ་མི་འཐད་པའི་ཕྱིར། སྔ་ཕྱི་གཅིག་ཏུ་ངོ་ཤེས་པ་ལས་ཡི་གེ་དང་གཟུགས་སོགས་སྔ་ཕྱི་
གཅིག་ཏུ་ངེས་པ་མེད་པར་ཐལ། ངོ་ཤེས་ཚད་མར་མི་རུང་བ་དེའི་ཕྱིར། སྔར་གྱི་དེ་ཉིད་འདིའོ་ཞེས་བྱ་བར་ངོ་ཤེས་པའི་བློ་དེ་ཡང་ཆོས་ཅན། མངོན་སུམ་དུ་མ་ཟད། ཇི་ལྟར་དབང་པོ་ལས་སྐྱེས་པའི་ཤེས་པ་ཡིན་པ་ཡང་མི་འཐད་
པར་ཐལ། སྔོན་མྱོང་བའི་དྲན་པ་ལས་སྔ་མ་དེ་ཡི་ཆོས། ད་ལྟར་གྱི་དོན་དང་གཅིག་ཏུ་སྒྲོ་ གཉིས་པ་ལ། ཁས་བླངས་དང་རིགས་པ་དང་
འགལ་བ་དང། མྱོང་བྱེད་རྫས་གཞན་རིམ་གྱིས་འབྱུང་བ་ལ་ཡང་ཉེས་པ་དེ་འབྱུང་བར་བསྟན་པའོ། །དང་པོ་ནི། ཁོ་བོ་ཅག་ལྟར་ན། དོན་འཛིན་པའི་ཤེས་པ་དང། ཤེས་པ་དེ་མྱོང་བའི་མྱོང་བྱེད་རྫས་གཞན་ཅིག་ཅར་སྐྱེ་སྟེ། ཁྱེད་
རང་ཤེས་པ་དུ་མ་ཅིག་ཅར་སྐྱེ་བར་འདོད་པ་བཞིན་ནོ་ཞེ་ན། དོན་འཛིན་དང་ཤེས་པ་དེ་འཛིན་པའི་མྱོང་བྱེད་རྫས་གཞན་ཅིག་ཅར་དུ་འབྱུང་བ་མི་འཐད་པར་ཐལ། དོན་སྔོན་པོ་འཛིན་པ་དང་སྔོ་སྣང་ཤེས་པ་མྱོང་བའི་མྱོང་བ་རྫས་
གཞན་དག་ཅིག་ཅར་འབྱུང་བར་རིཌ་པ་ཅན་པ་ཁྱོད་རང་ཡང་འདོད་པ་མིན་ཞིང། རིགས་པས་ཀྱང་མི་འཐད་པའི་ཕྱིར། ཤེས་པ་དུ་མ་ཅིག་ཅར་མི་སྐྱེ་བ་ནི་ཡིད་ཀྱི་རྟགས་སོ་ཞེས་ཁས་བླངས་པས་སོ། །རྟགས་ཕྱི་མ་དེར་ཐལ་

[337B] སྔོ་སྣང་ཤེས་པའི་རྣམ་པ་སྣང་བའི་བློ་རྫས་གཞན་དག་དུས་གཅིག་ཏུ་སོ་སོར་ཡོད་ན་རྟོགས་དགོས་པ་ལ། དེ་ལྟར་རྟོགས་པའང་ཡོད་པ་མ་ཡིན་པའི་ཕྱིར། བློ་དེ་གཉིས་ཡོད་ཀྱང་སྔོན་པོའི་རྣམ་པ་
ཅན་གྱི་བློ་གཅིག་གིས་གཅིག་ཏུ་གཟུང་ནས་ཐ་དད་དུ་མ་རྟེཌ་པ་ཡིན་ནོ་ཞེ་ན། དེ་གཉིས་གཅིག་ཏུ་ཞེན་པ་ཚད་མ་མིན་ན། བློ་འཁྲུལ་པས་གཅིག་ཏུ་གཟུང་ཡང་ཚད་མས་ཐ་དད་དུ་ཤེས་ལ། ཚད་མ་ཡིན་ནོ་ཞེ་ན། སྔོན་པོའི་དོན་དུ་སྣང་བའི་སྔོ་འཛིན་
རྣམ་ཤེས་དང་ཕྱི་རོལ་གྱི་དོན་འབའ་ཞིག་པ་གཉིས་ཆོས་ཅན། རྫས་ཐ་དད་མེད་པར་ཐལ། ཚད་མས་རྫས་ཐ་དད་མེད་པར་ཤེས་པའི་ཕྱིར། བློ་སྔོན་པོའི་རྣམ་པ་ཅན་གཅིག་གིས་གཅིག་ཏུ་གཟུང་བས་སོ་སོར་དབྱེར་མི་རུང་པ་མ་ཡིན་
པར་ཐལ། ཚད་མས་རྫས་ཐ་དད་དུ་རྟོགས་པའི་ཕྱིར། དོན་སྔོན་པོ་དང། དོན་དེ་སྣང་བའི་ཤེས་པ་གང་ཡིན་པ་དེ་དག་ཕྱི་ནས་ཇི་ལྟར་ཡང་སོ་སོར་དྲན་པ་མི་འཐད་པར་ཐལ། དེ་གཉིས་སོ་སོར་ངེས་ཤེས་འདྲེན་ནུས་སུ་ལེགས་པར་རྟོགས་
པའི་ཁྱད་པར་གྱིས། དེ་གཉིས་ཀྱི་མྱོང་བྱེད་སོ་སོར་ལེགས་པར་རྟོགས་པ་མེད་པའི་ཕྱིར། སྔོན་པོ་དང་སྔོ་སྣང་ཤེས་པ་གཅིག་ཏུ་གཟུང་ནས་སོ་སོར་མ་ཕྱེད་པ་ལ་གནོད་པ་བརྗོད་པ་དང། སྔོན་པོ་འཛིན་བྱེད་ཀྱི་སྔོ་སྣང་ཤེས་པ་དང། དེ་མྱོང་
བྱེད་རྫས་གཞན་གཅིག་ཏུ་བཟུང་ནས་མ་ཕྱེད་པ་ལ་གནོད་པ་འདྲ་བ་ཡིན་ནོ། །གཉིས་པ་ནི། དེ་སྔོན་པོ་འཛིན་བྱེད་དང། སྔོན་པོའི་དོན་གྱི་ཡིད་སྔོ་སྣང་ཤེས་པ་དག་གི་འཛིན་བྱེད་ཀྱི་མྱོང་བ་རྫས་གཞན་སྔ་ཕྱི་རིམ་བཞིན་དུ་སྐྱེ་བའང་

[338A]༄༅། །མི་འཐད་པར་ཐལ། དེ་ལའང། སྔོན་པོ་འབའ་ཞིག་པའི་རྣམ་པ་སྣང་བ་དང། སྔོ་སྣང་ཤེས་པའི་རྣམ་པ་སྣང་བའི་རྣམ་པ་སྣ་ཚོགས་པ་ཅན་ཉིད་ཀྱི་མྱོང་བྱེད་རྫས་གཞན་དམིགས་རུང་མ་དམིགས་པའི་བརྩད་པའི་སྐྱོན་
འདི་གདོན་པར་དཀའ་ཞིང་འཇུག་པའི་ཕྱིར། དོན་དང་ཤེས་པའི་མྱོང་བྱེད་རྫས་གཞན་རིམ་གྱིས་མི་སྐྱེ་བར་ཐལ། དེ་དམིགས་རུང་མ་དམིགས་པས་ཁེགས་པའི་ཕྱིར་ཅེས་པའོ། །དེའི་རྒྱུ་མཚན་འདི་ལྟར། གཡུའི་ཁ་དོག་སྔོན་
པོར་སྣང་བའི་མྱོང་བ་སྔོ་སྣང་དབང་ཤེས་ལ་དེ་མྱོང་བའི་མྱོང་བྱེད་རྫས་གཞན་ཡོད་པ་མ་ཡིན་པར་ཐལ། དབང་ཤེས་ཀྱིས་སྔོན་པོ་འཛིན་པའི་ཚེ། སྔོན་པོའི་རྣམ་པ་ཅན་གཅིག་ཉིད་དམ། དེ་མྱོང་བའི་འཛིན་པའི་རྣམ་པ་གཅིག་རྟོགས་
ཀྱི། སྔོ་སྣང་ལས་རྫས་གཞན་པའི་དེ་མྱོང་བྱེད་མ་རྟོགས་པའི་ཕྱིར། ལ་སོགས་པའི་སྒྲས་སེར་འཛིན་སོགས་སྡུད་དོ། །གཉིས་པ་ལ། ཕྱི་རོལ་གྱི་ཡུལ་ལ་བློ་འཕོ་བ་མི་སྲིད་པར་ཐལ་བ་རྒྱས་པར་བཤད་པ་དང། རིགས་པ་གཞན་བསྟན་
པའོ། །དང་པོ་ལ། ཐལ་བ་དགོད་པ། དེའི་ཁྱབ་པ་བསྒྲུབ་པ། དེའི་ལན་དགག་པའོ། །དང་པོ་ནི། སྔོ་འཛིན་གྱི་ཤེས་པ་ཤེས་པ་ཕྱི་མ་རྫས་གཞན་གྱིས་རྗེས་སུ་མྱོང་བར་འགྱུར་བར་འདོད་པ་དེའང། མྱོང་བྱེད་ཤེས་པ་ཕྱི་མ་དེ་ནི་གང་གིས་མྱོང་
བ་ཡིན་ཏེ། མྱོང་བྱེད་ཡོད་པར་ཐལ། དེ་ལའང་དྲན་པ་མཐོང་བའི་ཕྱིར། གལ་ཏེ་བློ་ཕྱི་མ་དེ་ཡང་མྱོང་བྱེད་རྫས་གཞན་གྱིས་མྱོང་ངོ་ཞེ་ན། ཤེས་པ་སྔ་མ་དང། དེ་རིག་ཅིང་མྱོང་བའི་ཕྲེང་བ་སྔ་ཕྱི་རྗེས་སུ་འབྲེལ་པ་ཅན་ཤས་པ་ཕྱི་མ་འདི་སྐྱེད་

[338B] སྐྱེད་བྱེད་ཡོད་པར་ཐལ། དེ་རྒྱུ་མེད་དུ་མི་འཐད་པའི་ཕྱིར། གལ་ཏེ། སྐྱེད་བྱེད་ཀྱང་སྔ་མའི་བློ་རང་གི་མྱོང་བྱ་དེ་ཉིད་ཡིན་ནོ་ཞེ་ན། སྔོ་སྣང་ཤེས་པ་ཆོས་ཅན། ཡུལ་གཞན་སྔོན་པོ་ལ་འཕོ་ཞིང་དམིགས་པར་མི་འགྱུར་བར་
ཐལ། རང་སྐྱེད་བྱེད་ཀྱི་བློ་སྔ་མ་དེ་གཟུང་དོན་ གཉིས་པ་ནི། སྔོ་སྣང་ཤེས་པ་ཕྱི་མ་དེ་ཆོས་ཅན། མྱོང་བྱ་བློ་སྔ་མ་དེ་དག་མི་འཛིན་པར་ཅི་ལྟར་གཞན་སྔོན་པོ་འཛིན་པར་འགྱུར་བ་མི་འཐད་པར་ཐལ། ཁྱོད་
རང་གི་མྱོང་བྱ་བླ་སྔ་མ་དེ་ཁྱོད་ཀྱི་གཟུང་བའི་དོན་གྱི་མཚན་ཉིད་ཀྱི་མྱོང་བྱར་གྱུར་པའི་སྒོ་ནས་ཡུལ་དུ་ཉེ་བ་དང། དེ་ཁྱོད་ཀྱི་སྐྱེད་བྱེད་ཀྱང་ཡིན་པའི་ཕྱིར། གལ་ཏེ། ཕྱི་རོལ་ཉེ་བར་གནས་པ་ན། རང་གི་མྱོང་བྱེད་བློ་ཕྱི་མ་སྐྱེ་བ་ལ། དེས་གེགས་བྱས་པས་བློ་
ཕྱི་མ་དོན་ལ་འཕོའོ་ཞེ་ན། སྔོ་སྣང་ཤེས་པ་ཕྱི་མ་དེའི་ནང་གི་ཡན་ལག་གི་རྒྱུ་སྔོ་སྣང་ཤེས་པ་སྔ་མ་དེ་དག་ཆོས་ཅན། ཁྱོད་ཀྱིས་ཕྱི་མ་དེ་བསྐྱེད་པ་ལ་གཞན་ཕྱི་ཡི་ཡན་ལག་གང་གིས་ཀྱང་གེགས་བྱེད་པར་འགྱུར་བ་མི་འཐད་པར་ཐལ། ཁྱོད་
བདག་ལ་དམིགས་པའི་སྔོ་སྣང་ཤེས་པ་ཕྱི་མ་དེ་གཟུང་ཡུལ་དང་ཉེར་ལེན་གཉིས་ཀའི་སྒོ་ནས་བསྐྱེད་པའི་རང་བཞིན་དུ་ནུས་པ་ངེས་པའི་ཕྱིར། གཞན་ཡང་ཕྱི་རོལ་གྱི་དོན་ཉེ་བས་ཀྱང་བློ་སྔ་མ་དེས་ཕྱི་མ་དེ་བསྐྱེད་པ་ལ་གེགས་བྱེད་ནུས་པ་མ་ཡིན་
པར་ཐལ། གཞན་དུ་ན། ཕྱི་རོལ་གྱི་ཡུལ་ཉེ་བ་ན། སྐྱེས་བུ་འགས་ཀྱང་རང་རྒྱུད་ཀྱི་བློ་མྱོང་བར་མི་འགྱུར་བའི་ཕྱིར། ཕྱི་རོལ་གྱི་དོན་ཉེ་བར་ཡོད་པ་མ་ཡིན་པའི་གནས་སྐབས་འགའ་ཞིག་ཏུ་བློ་མྱོང་བ་ཡང་མ་ཡིན་པར་ཐལ། དེ་མི་ཉེ་བའི་སྐབས་

[339A]༄༅། །འགའ་ཡང་ཡོད་པ་མིན་པའི་ཕྱིར། བློའི་དྲན་པ་ཡང་མེད་པར་ཐལ། རྩ་བ་མྱོང་བ་མེད་པ་དེས་ནའི་ཕྱིར། ཁྱབ་པར་ཐལ། མྱོང་བ་མེད་པའི་དྲན་པ་འདོད་པ་ཨ་རེ་མཛེས་མི་འཐད་པའི་ཕྱིར། འདས་པའི་སྒྲ་སོགས་ལ་རྣམ་པར་རྟོག་
པའི་བློ་གང་དག་ཆོས་ཅན། ཁྱོད་དོན་ལ་འཕོ་བའི་རྒྱུ་མེད་པར་ཐལ། ཁྱོད་ལ་ཕྱི་རོལ་གྱི་གཟུང་དོན་ཉེ་བར་ཡོད་པ་མིན་པའི་ཕྱིར། འདོད་ན། དོན་ལ་སྤྱོད་པ་མི་སྲིད་པར་འགྱུར་བར་ཐལ། འདོད་པ་དེའི་ཕྱིར། གསུམ་པ་ལ། ཕྱི་རོལ་དོན་ལ་
འཕོ་བའི་ཚུལ་གྱི་ལན་དགག་དོན་དང་རྣམ་ཤེས་སྔ་མ་ཅིག་ཅར་འཛིན་པའི་ལན་དགག་པའོ། །དང་པོ་ལ། དགག་པ་རྒྱས་པར་བཤད་པ། དོན་བསྡུ་བའོ། །དང་པོ་ལ། བློ་སྔ་མས་ཕྱི་མ་བསྐྱེད་པའི་ནུས་པ་ཟད་ནས་འཕོ་བ་དགག་རྒྱུ་ཡིན་
ཡང་གཟུང་ཡུལ་མིན་པ་དགག་པའོ། །དང་པོ་ལ། ཐལ་བ་དགོད་པ་དང། རྩོད་པ་སྤང་བའོ། །དང་པོ་ནི། གལ་ཏེ། བློ་སྔ་མ་བདག་ཉིད་ལ་དམིགས་པའི་ཤེས་པ་ཕྱི་མ་བསྐྱེད་པའི་ནུས་པ་རིམ་གྱིས་ཟད་པ་ན། ཤེས་པ་ཕྱི་མ་ཡུལ་གཞན་ཕྱི་
རོལ་ལ་འཕོ་བར་འགྱུར་རོ་ཞེ་ན། དོན་ལ་འཕོས་པའི་བློ་དེ་ཉིད་ཆོས་ཅན། རྒྱུ་གང་ལས་ཀྱང་སྐྱེས་པ་ཡིན་པ་མི་འཐད་པར་ཐལ། ཤེས་པ་གང་ཞིག་ཁྱོད་རང་གི་སྔར་གྱི་བློ་ནི་ཁྱོད་བསྐྱེད་པའི་ནུས་པ་ཟད་པའི་ཕྱིར། ཁྱབ་པར་ཐལ། བློ་སྔོན་
མ་ནུས་པ་ཅན་མེད་པར་བློ་ཕྱི་མ་འབྱུང་བ་མ་ཡིན་པའི་ཕྱིར། དེར་ཐལ། ཡིད་གཟུགས་མཛེས་ཀྱི་དོན་གཞན་ལ་ཆགས་ནས། སྒྲ་འཛིན་ཤེས་པ་བསྐྱེད་པའི་ནུས་པ་ཉམས་ན། ཤེས་པ་དེ་སྐྱེ་བ་ཚད་མས་མ་རྟོགས་པའི་ཕྱིར། གོང་གི་

[339B] བློ་ཕྱི་མ་དོན་ལ་འཕོ་བར་མི་འགྱུར་བར་ཐལ་ལོ། །རྐང་པ་འདི་ཁ་ཅིག་རྒྱན་གྱི་འགྲེལ་ཚིག་ཏུ་མཛད་དོ། རིགས་པའི་འབྲེལ་གྱི་དབང་དུ་བྱས་ན་རྩ་ཆག་ཏུ་མངོན་ནོ། །གཉིས་པ་ལ། ལན་དངོས་དང། དེ་ལ་རྩོད་སྤང་ངོ་
དང་པོ་ནི། འོ་ན་ཀུན་གཞིའི་རྣམ་པར་ཤེས་པ་འཇུག་ཤེས་དྲུག་ཀའི་ཉེར་ལེན་དུ་བཤད་པ་མི་འཐད་པར་ཐལ། ཡིད་བྱེད་སྔ་མའི་ནུས་པ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པའི་ཕྱིར། ཁྱབ་པ་ཡོད་དེ། ཀུན་གཞི་ལས་སྐྱེ་ན། ཡིད་བྱེད་སྔ་མའི་
ནུས་པ་ཉམས་ཀྱང་སྐྱེ་བའི་ཕྱིར་རོ་ཞེ་ན། ཀུན་གཞིའི་རྣམ་པར་ཤེས་པ་ཁས་ལེན་པ་དག་གི་ལྟར་ན་ཡང། དུས་ཅིག་ཅར་དེ་ལས་རྣམ་ཤེས་རིགས་མི་མཐུན་དུ་མ་སྐྱེ་ཡང། ཡིད་གཟུགས་མཛེས་ལ་ལྷག་པར་ཆགས་པའི་སྐབས་འགར་
ཀུན་གཞི་ལས་འཇུག་ཤེས་གཞན་འབྱུང་བ་མ་ཡིན་ཏེ། དེའི་ཚེ་ཡིད་གཟུགས་ལ་གཏོད་པའི་ཤིན་ཏུ་གསལ་བའི་སེམས་གཅིག་གིས་འཇུག་ཤེས་གཞན་བསྐྱེད་པའི་ནུས་པ་ཉམས་པར་བྱས་པའི་ཕྱིར། འདི་ནི། ཀུན་གཞིའི་རྣམ་
པར་ཤེས་པ་ཁས་ལེན་པའི་དབང་དུ་བྱས་ན། དེ་མ་ཐག་རྐྱེན་ནམ་ཡང་མེད་པ་མ་ཡིན་པས། དབང་ཡིད་ཡོད་པའི་སྐབས་འགར་སྒྲ་འཛིན་གྱི་ཤེས་པ་མི་སྐྱེ་བ་མི་འཐད་པར་ཐལ་བའི་རྩོད་པ་འདི་ལ། ལན་ཇི་ལྟར་འདེབས་ཤེ་ན། དེར་
ཡང་སྐྱོན་མེད་དེ། ཡིད་བྱེད་ཀྱི་ནུས་པ་ལ་ཡང་བལྟོས་དགོས་པའི་ཕྱིར་རོ། །ཞེས་ལན་འདེབས་པ་ཡིན་གྱི། འདིར་འཇུག་ཤེས་ལས་རྫས་ཐ་དད་པའི་ཀུན་གཞི་སྒྲུབ་བཞེད་པ་མིན་ནོ། །ཡིད་སྔ་མ་ཡུལ་གྱི་འཇུག་པ་མཚུངས་པ་ཅན་

[340A]༄༅། །ལ་ཡིད་ཕྱི་མ་གཞན་སྐྱེ་བ་བལྟོས་པར་མི་འགྱུར་བར་ཐལ། བློ་ཕྱི་མ་སྔ་མ་ནུས་པ་ཅན་ལ་བལྟོས་པ་དེ་ལྟ་མིན་པའི་ཕྱིར། བློ་ཕྱི་མ་སྔ་མ་ནུས་པ་ཅན་ལ་བལྟོས་པར་
རབ་ཏུ་གྲུབ་པ་ཡིན་པར་ཐལ། ཡིད་དོན་གཞན་ལ་ཆགས་པའི་ཚེ། ཤེས་པ་གཞན་མི་སྐྱེ་བའི་རིགས་པར་མ་ཟད། ཡིད་ཀྱི་རྣམ་པར་ཤེས་པ་རིམ་པ་བཞིན་སྐྱེ་བས་ཀྱང་དེ་ལྟར་གྲུབ་པའི་ཕྱིར། གཉིས་པ་ནི། བྱེ་བྲག་པ་ན་རེ་
ཡིད་རྡུལ་ཕྲན་ཙམ་གྱི་རྟག་པ་གཅིག་ཡིན་པའི་ཕྱིར། དེ་སྣའི་སྒོར་ཞུགས་ཏེ། ཡུལ་གཞན་དྲི་ལ་ཆགས་པ་ན། དབང་པོ་གཞན་ལ་མི་འགྲོ་བའི་ཕྱིར། ཤེས་པ་གཞན་མི་སྐྱེ་བ་ཡིན་གྱི། རིགས་འདྲའི་ཤེས་པ་གཞན་ནུས་པ་ཅན་
ལ་བལྟོས་པ་མ་ཡིན་ནོ་ཞེ་ན། ཡིད་རྟག་པ་གཅིག་ཡིན་པས་ཤེས་པ་རེ་རེ་ཁོ་ན་སྐྱེ་བ་མིན་པར་ཐལ། སྐབས་ལ་ལར་ཤེས་པ་དུ་མ་ཅིག་ཅར་འབྱུང་བའི་ཕྱིར། འཇུག་ཤེས་དྲུག་ཀ་ཡུལ་ལ་འཇུག་པ་མཚུངས་པར་ཡོད་པ་ལ་ཡང། ཡུལ་
གཅིག་ལས་གཞན་རྟོགས་པར་མི་འགྱུར་བར་ཐལ། དུས་ཐམས་ཅད་ཀྱི་ཚེ་ཡིད་གཅིག་ཁོ་ནར་མཚུངས་པའི་ཕྱིར། ཁྱོད་རང་ལྟར་ན་ཡང་ཤེས་པ་དུ་མ་ཅིག་ཅར་སྐྱེ་བར་འགྱུར་བར་ཐལ། རྟག་པའི་ནུས་པ་ཉམས་པ་མི་སྲིད། བདག་
ཡིད་རྟག་པ་ཕྲད་པའི་ལྡན་པ་ཙམ་ལས་ཤེས་པ་སྐྱེ་བའང་ཡིན་པའི་ཕྱིར། བྱེད་པ་ཡིད་གཅིག་ལས་བྱ་བ་གཅིག་ཡིན་པས་ཤེས་པ་རེ་རེ་ཁོ་ན་སྐྱེ་བ་ཡིན་ནོ། ཞེ་ན། ཅི་ལྟར་མར་མེ་གཅིག་སྐྱེས་བུ་དུ་མས་མཐོང་བ་མ་སྲེད་པར་

[340B] བྱེད་པ་གཅིག་གིས་བྱ་བ་གཅིག་ཁོ་ན་བྱེད་པའི་ཕྱིར། ཡིད་ཆོས་ཅན། རིམ་གྱིས་ཀྱང་ཤེས་པ་དུ་མ་བསྐྱེད་པའི་ནུས་པ་མེད་པར་འགྱུར་བར་ཐལ། ཅིག་ཅར་དུ་མ་མི་སྐྱེད་པ་གང་ཞིག་ཕྱིས་ཀྱང་ནུས་པ་མི་འདྲ་བའི་བྱེ་བྲག་མེད་
པའི་ཕྱིར། ཡིད་རྟག་པ་གཅིག་གིས་ཤེས་པ་བསྐྱེད་པ་འགོག་པའི་རིགས་པ་འདིས་ནི། རྒྱང་ཕན་འབྱུང་བའི་ལུས་རྟག་པས་ཤེས་པ་དུ་མ་བསྐྱེད་པ་དང། གྲངས་ཅན་སྐྱེས་བུ་རྟག་པས་ཡུལ་དུ་མ་ལ་ལོངས་སྤྱོད་པ་ལ་སུན་འབྱིན་བཤད་
པ་ཡིན་ཏེ། རྟག་པས་བྱ་བ་གང་ཡང་མེ་བྱེད་པའི་ཕྱིར། རིགས་པ་ཅན་པ་ན་རེ། གལ་ཏེ། བདག་གི་ཡོན་ཏན་འདུ་བྱེད་ལས་ཤེས་པ་རེ་རེ་ཁོ་ན་སྐྱེ་བར་ངེས་པ་ཡིན་ནོ་ཞེ་ན། དེས་ནི་འབྲས་བུ་བསྐྱེད་པ་མི་འཐད་པར་ཐལ། རྟག་པའི་ཕྱིར་
རྟག་པ་མ་ཡིན་གྱི་དེ་ཕྱིས་སྐྱེས་པའི་ཞེ་ན། རྒྱུ་གང་ལས་སྐྱེས་དྲིས་པས། བློ་སྔ་མ་ཉིད་ལས་སོ་ཞེ་ན། ཤེས་པ་ཕྱི་མའི་ཉེར་ལེན་དེ་མིང་ཇི་ལྟར་ཡང་རུང་བློ་སྔ་མ་ལས་སྐྱེ་བ་ཡིན་མོད་ཀྱི་མི་འདོད་པ་ཅུང་ཟད་ཀྱང་བསྒྲུབ་པ་མེད་པར་
ཐལ། བློ་སྔ་མ་ནུས་པ་ཅན་ལ་བལྟོས་ནས་ཕྱི་མ་སྐྱེ་བ་ཁོ་བོ་ཡང་འདོད་པ་ཉིད་ཡིན་པའི་ཕྱིར། གཉིས་པ་ལ། དགག་པ་དངོས་དང། དེའི་ལན་དགག་པའོ། །དང་པོ་ནི། བློ་སྔ་མ་ཕྱི་མའི་རྒྱུ་ཡིན་ཡང་གཟུང་དོན་གྱི་ནུས་པ་ཉམས་པའི་
ཚེ་ཕྱིས་དོན་ལ་འཕོའོ་ཞེ་ན། གཟུང་དོན་ལ་གཟུང་དོན་ཉིད་ཀྱི་སྒོ་ནས་བསྐྱེད་པར་བྱེད་པ་ལས་གཞན་པའི་ནུས་པ་ཡོད་པ་མ་ཡིན་པར་ཐལ། རང་འདྲའི་རྣམ་པ་དངོས་སུ་བསྐྱེད་པར་བྱེད་པ་ཉིད་གཟུང་དོན་གྱི་མཚན་ཉིད་ཡིན་

[341A]༄༅། །ཉེར་ལེན་བློ་སྔ་མས་ཕྱི་མའི་གཟུང་དོན་བྱེད་པའི་ཕྱིར། སྣང་བས་མ་ངེས་སོ་ཞེ་ན། ཡུལ་དབང་བར་གྱི་སྣང་བ་རང་འཛིན་དབང་པོའི་མངོན་སུམ་གྱི་གཟུང་བའི་དོན་མ་ཡིན་བཞིན་དུ་བསྐྱེད་པའི་ནུས་པ་མེད་པར་ཐལ། དེ་དེའི་
གཟུང་དོན་ཡིན་པའི་ཕྱིར། སྣང་བ་བཞིན་དུ་ཉེར་ལེན་ཤེས་པ་སྔ་མས་ཕྱི་མའི་གཟུང་དོན་མི་བྱེད་པའི་དཔེ་དོན་མཚུངས་པ་མ་ཡིན་པར་ཐལ། སྣང་བ་ཐག་ཉེ་བ་རིང་བ་དང། རགས་པ་ཕྲ་བར་སོང་ནས་དབང་མངོན་གྱིས་མ་གཟུང་བ་སྲིད་
ཀྱང། ཡུལ་གྱི་ཆ་མེད་པའི་ཤེས་པ་སྔ་མ་ལ་ཕྲ་རགས་སོགས་མེད་པའི་ཕྱིར། གཉིས་པ་ནི། གལ་ཏེ། ཤེས་པ་སྔ་མ་ལ་ནུས་པ་གཉིས་ཡོད་དེ། ཤེས་པ་ཕྱི་མའི་གཟུང་དོན་གྱི་ནུས་པ་དང། ཉེར་ལེན་གྱི་ནུས་པ་གཉིས་ལས་སྐབས་འགར་
གཟུང་བའི་ནུས་པ་ཉམས་ནས་ཕྱི་མ་དོན་ལ་འཕོ་བར་འགྱུར་གྱི། སྐྱེད་བྱེད་ཉེར་ལེན་གྱི་བདག་ཉིད་ཀྱི་ནུས་པ་གཞན་ཉམས་པ་མིན་ནོ་ཞེ་ན། ཤེས་པ་སྔ་མ་ཆོས་ཅན། ཤེས་པ་ཕྱི་མའི་གཟུང་དོན་ལས་བསྐྱེད་པར་བྱེད་པའི་ནུས་པ་གཞན་
མེད་དེ། ཕྱི་མ་དས་ཁྱོད་གཟུང་དོན་གྱི་སྒོ་ནས་གཟུང་བའི་མཚན་ཉིད་ཅན་ཡིན་པའི་ཕྱིར། གཟུགས་དྲི་སོགས་ཆོས་ཅན། ང་འཛིན་བྱེད་དུ་བསྐྱེད་པ་དེ་ལྟ་མིན་པར་རང་འཛིན་དབང་པོའི་མངོན་སུམ་གྱི་བློ་ལ་དངོས་སུ་ཕན་འདོགས་པའི་
ནུས་པ་མེད་དེ། དེ་ལ་རང་འདྲའི་རྣམ་པ་དངོས་སུ་གཏོང་བྱེད་ཡིན་པའི་ཕྱིར། དཔེ་དེ་ལྟར་བློ་སྔ་མ་དེ་ཡང་ཕྱི་མའི་གཟུང་དོན་དེ་ཉིད་དུ་རྣམ་པར་གནས་པར་ཐལ། བློ་སྔ་མ་ལའང་ཕྱི་མ་དེ་ཡི་རང་འཛིན་བྱེད་དུ་དངོས་སུ་བསྐྱེད་པ་དེར་

[341B] ཁྱབ་སྟེ། གཟུང་བའི་དོན་གྱི་མཚན་ཉིད་རང་འཛིན་བྱེད་དུ་དངོས་སུ་བསྐྱེད་པ་ལས་གཞན་གཟུང་དོན་འདི་ཡི་དངོས་པོར་འཇོག་པའི་ཐབས་ཀྱི་ངེས་པ་གཞན་ཅི་ཡང་ཡོད་པ་མ་ཡིན་པའི་ཕྱིར། ཤེས་པར་ང་འཛིན་བྱེད་དུ་བསྐྱེད་
པ་ཕྱིའི་གཟུང་དོན་གྱི་མཚན་ཉིད་ཡིན་གྱི། ནང་བློའི་མ་ཡིན་ནོ་ཞེ་ན། ཤེས་པ་སྔ་མའི་ཆོས་ཅན། ཤེས་པ་ཕྱི་མའི་གཟུང་དོན་དུ་ཐལ། དེ་རང་འཛིན་བྱེད་དུ་དངོས་སུ་བསྐྱེད་པའི་ཕྱིར། ཁྱབ་པར་ཐལ། ནང་བློའི་གཟུང་དོན་ཡོད་ན་རང་འཛིན་
པར་བྱེད་པ་ཡི་ཉེར་ལེན་ཡིན་པ་དེ་མྱོང་བ་སེམས་ཀྱི་གཟུང་དོན་གྱི་མཚན་ཉིད་ཡིན་པའི་ཕྱིར། འདི་ནི་བརྟག་པ་མཐའ་གཟུང་གི་ཚུལ་ཡིན་གྱི། རང་ལུགས་ལ་བློའི་གཟུང་དོན་ཁས་ལེན་པ་མིན་ནོ། །འོ་ན་གཞན་རྒྱུད་ཀྱི་རིག་པ་རྣལ་འབྱོར་པའི་
གཞན་སེམས་ཤེས་པའི་མངོན་ཤེས་ཀྱི་ཉེར་ལེན་ཡིན་པར་ཐལ། དེའི་ནང་བློ་ལ་བལྟོས་པའི་གཟུང་དོན་ཡིན་པའི་ཕྱིར་ཅེ་ན། གཟུགས་ལ་སོགས་པ་དབང་པོའི་མངོན་སུམ་གྱི་གཟུང་དོན་དུ་བཞག་པ་དང། སེམས་སྔ་མ་ཕྱི་མའི་ཉེར་ལེན་
ཡང་ཡིན་མྱོང་བྱ་ཡང་ཡིན་ན། དེའི་གཟུང་དོན་དུ་ཐལ་བ་འཕངས་པ་ལ། གཞན་སེམས་ཤེས་པའི་མངོན་ཤེས་གནོད་བྱེད་དུ་མི་འཇུག་པར་ཐལ། དེ་ལྟར་གཟུང་བའི་དོན་གྱི་མཚན་ཉིད་སྤྱོད་པ་འདི། རང་རིག་ཁས་མི་ལེན་པའི་མ་དག་པའི་བློ་
ཅན་ལ་དངོས་སྟོབས་ཀྱི་ཚད་མའི་གནོད་བྱེད་སྟོན་པའི་དབང་དུ་བྱས་པ་ཡིན་གྱི། རྣལ་འབྱོར་པའི་གཞན་སེམས་ཤེས་པའི་མངོན་ཤེས་ཀྱི་རྟོགས་པ་རྟོགས་ཆུལ་དང་བཅས་པ་ཚུ་རོལ་མཐོང་བའི་མངོན་སུམ་གྱི་ཚད་མས་བསམ་གྱིས་མི་

[342A]༄༅། །ཁྱབ་པའི་ཕྱིར། འདི་ཡི་དོན་བཤད་པ་དེ་ལྟར་ཡིན་གྱི། རྣལ་འབྱོར་པའི་རྟོགས་པ་སོ་སྐྱེའི་ཚད་མས་རྟོགས་མི་ནུས་པར་སྟོན་པ་མིན་ཏེ། རྣལ་འབྱོར་པའི་རྟོགས་པ་འགའ་ཞིག་སོ་སྐྱེའི་དངོས་སྟོབས་ཀྱི་ཚད་མ་དང། ཁ་
ཅིག་ཡིད་ཆེས་རྗེས་དཔག་གིས་ཅི་རིགས་སུ་གྲུབ་པའི་ཕྱིར། སོ་སྐྱེའི་དོན་རིག་མངོན་སུམ་ཡིན་ན། ངེས་པར་དེའི་དངོས་སྟོབས་ཀྱི་ཚད་མས་གྲུབ་པས་ཁྱབ་པ་ཡང་མིན་ཏེ། དེ་ལྟར་ཡིད་ཀྱི་མངོན་སུམ་གྱི་སྐབས་སུ་བཤད་ཟིན་པའི་
ཕྱིར། བློ་སྔ་མ་ཕྱི་མའི་གཟུང་དོན་ཡིན་པར་རེས་འགའ་གཟུང་དོན་མ་ཡིན་པར་འགྱུར་ཏེ། གཟུགས་ལ་སོགས་པ་བཞིན་ནོ་ཞེ་ན། དཔེ་དོན་མི་མཚུངས་ཏེ། གཟུགས་ལ་སོགས་པ་སྔར་གཟུང་བ་ཕྱིས་གཟུང་དོན་མིན་པ་ཉིད་དུ་
འགྱུར་བའི་རྒྱུ་མཚན་ཡོད་དེ། དེ་ལ་སྔར་རགས་པ་ཕྱིས་ཕྲ་བ་ལ་སོགས་པའི་འགལ་རྐྱེན་གྱི་ངོ་བོ་ཡིས་དེ་ལྟར་འགྱུར་བའི་ཕྱིར། གཟུགས་ལ་སོགས་པའི་བློ་སྔ་མ་ལ་སྔར་མེད་པའི་རང་མྱོང་བྱེད་བློ་ཕྱི་མས་མི་མྱོང་བའི་འགལ་རྐྱེན་
གང་ཕྱིས་སྐྱེས་པ་ཅི་ཞིག་ཀྱང་ཡོད་པ་མ་ཡིན་པར་ཐལ། མྱོང་བྱེད་མེད་པའི་བློ་མི་སྲིད། དེ་ཡང་མྱོང་བྱེད་དོན་གཞན་གྱིས་མྱོང་བས་ཁྱད་པའི་ཕྱིར། གཉིས་པ་ནི། བློ་ཕྱི་མས་བློ་ལས་དོན་གཞན་རྟོགས་པར་མི་འགྱུར་བར་
ཐལ། དེས་དེ་མ་ཐག་པའི་རྒྱུ་ཡི་སེམས་གང་ཡིན་པ་དེ་ཉིད་ཁོ་ན་འཛིན་པར་འགྱུར་བ་དེས་ནའི་ཕྱིར། དེར་ཐལ། རང་བློ་སྔ་མ་ཕྱི་མ་ཁོ་ནས་འཛིན་ཅིང་མྱོང་བར་འགྱུར་བ་དེའི་ཕྱིར། གཟུང་དོན་གྱི་དངོས་པོ་ལ་གཟུང་དོན་ལས་

[342B] དངོས་པོ་རྣམས་ལ་ནུས་པ་དོན་གཞན་དུ་མ་དང་ལྡན་པའི་ཕྱིར་རོ། །ཞེ་ན། དངོས་པོ་རྣམས་ལ་ནུས་པ་དོན་གཞན་དུ་མ་ཡོད་པས་འབྲས་བུ་དུ་མ་བསྐྱེད་བ་མ་ཡིན་པར་ཐལ། ནུས་པ་ཅན་ལས་རྫས་
ཐ་དད་པའི་ནུས་པ་དུ་མ་དང་གཅིག་མེད་ཀྱང། དངོས་པོ་རྣམས་ངོ་བོ་ཉིད་ཀྱིས་རང་གི་འབྲས་བུ་གཅིག་དང་དུ་མ་བྱེད་ཅེས་བརྗོད་པའི་ཕྱིར། གལ་ཏེ། དངོས་པོ་གཅིག་ལ་ནུས་པ་དོན་གཞན་དུ་མ་ཡོད་པས་འབྲས་བུ་དུ་མ་བྱེད་པ་ཡིན་
གྱི། དེ་ལྟ་མིན་ན་གཅིག་ལས་དུ་མ་འབྱུང་བ་མིན་ནོ་ཞེ་ན། ནུས་པ་དོན་གཞན་དུ་མ་ཡོད་པས་རྒྱུ་གཅིག་ལས་འབྲས་བུ་དུ་མ་སྐྱེ་བ་མ་ཡིན་པར་ཐལ། དངོས་པོ་འགའ་ཞིག་རིགས་འདྲ་སྔ་མ་གཅིག་ལས་ཕྱི་མ་གཅིག་འབྱུང། འབྲས་
བུ་ཕལ་ཆེར་རང་གི་རྒྱུ་རྐྱེན་དུ་མ་ཚོགས་པ་ལས་འབྱུང་བའི་ཕྱིར། འོ་ན་ཇི་ལྟར་གཅིག་ལས་དུ་མ་འབྱུང་ཞེས་བརྗོད་ཅེ་ན། ནུས་པ་ཅན་ལས་དོན་གཞན་པའི་ནུས་པའི་དབང་གིས་གཅིག་ལས་དུ་མ་འབྱུང་བ་མ་ཡིན་པར་ཐལ། རྒྱུ་གཅིག་ཀྱང་
རང་གི་འབྲས་བུ་སོ་སོ་ལ་བལྟོས་ནས་ཉེར་ལེན་དང་ལྷན་ཅིག་བྱེད་རྐྱེན་གྱི་ཚོགས་པ་གཉིས་སུ་འགྱུར་བས། དེ་ནི་རང་གི་འབྲས་བུ་དུ་མ་བྱེད་ཅེས་བརྗོད་པའི་ཕྱིར། གཉིས་པ་ནི། གལ་ཏེ། བློ་ཕྱི་མ་གཞན་གྱིས་ཕྱི་རོལ་གྱི་དོན་དང་རྣམ་
ཤེས་སྔ་མ་གཉིས་ཀ་ཅིག་ཅར་འཛིན་པར་འགྱུར་བས་ཉེས་པ་དེ་དག་མེད་དོ་ཞེ་ན། ཨ་ཨི་འཛིན་པའི་ཤེས་པ་བར་མ་ཆད་དུ་སྐྱེས་པ་ན། ཨི་ལ་སྤྱོད་པའི་བློ་གཅིག་བུ་དེ་ལ་བརྗོད་པ་ཨ་ཨི་གཉིས་རིམ་མིན་ཅིག་ཅར་ཉིད་དུ་སྣང་བར་

[343A]༄༅། །འགྱུར་བར་ཐལ། རང་གི་གཟུང་དོན་ཨི་དང། དེ་དང་དུས་མཉམ་དུ་རང་གི་ཉེར་ལེན་ཨ་འཛིན་པའི་ཤེས་པ་ཨས་ཁྱད་པར་དུ་བྱས་ནས་གཟུང་ཡུལ་དུ་བྱེད་པའི་ཕྱིར། འདོད་མི་རིགས་པར་ཐལ། ཨ་ཨི་གཉིས་ཐོས་
པའི་དུས་རྟག་ཏུ་རིམ་གྱིས་མཐོང་བ་ཡི་ཕྱིར། དེར་ཐལ། དེ་གཉིས་སྔ་ཕྱིར་སྣང་བ་ཅན་ཉིད་ཡིན་པའི་ཕྱིར། ལ་སོགས་པས་གཞན་སྡུད་དོ། །ཨ་གཅིག་པུ་ཐོས་པའི་ཚེ། གཅིག་ཀྱང་ལན་གཉིས་གཉིས་སུ་སྣང་བར་འགྱུར་བར་ཐལ། ཨ་
བདག་ཉིད་འཛིན་པའི་ཤེས་པ་དང། དེ་རིག་པའི་མྱོང་བྱེད་དེན་གཞན་ལ་སྣང་བའི་ཕྱིར། གཉིས་པ་ནི། གལ་ཏེ། ཡུལ་གཞན་ཕྱི་རོལ་ལ་འཕོ་བ་ན་འཕོ་ཁ་མའི་བློ་ཐ་མ་དེ་མྱོང་བྱེད་ཕྱི་མ་གཞན་གྱིས་ཉམས་སུ་མྱོང་བ་མིན་པར་དེའི་བློ་ཕྱི་མ་ངེས་
དོན་འཛིན་ནོ་ཞེ་ན། གཞན་གྱིས་ཉམས་སུ་མྱོང་བའི་བདེ་བ་ལ་སོགས་པ་རང་གིས་མ་མྱོང་བ་བཞིན། རང་གི་བློ་སྔ་མ་ཐམས་ཅད་མྱོང་བྱེད་མེད་པར་ཐལ་བར་འགྱུར་ཏེ། རང་གི་བློ་ཐ་མ་དོན་ལ་འཕོ་ཁ་མ་མྱོང་བྱེད་མེད་པ་གང་ཞིག་དེ་དག་
ལ་མྱོང་བྱེད་ཡོད་མེད་མཚུངས་པའི་ཕྱིར། གལ་ཏེ། རང་རིག་མེད་ཀྱང་བདག་གི་མྱོང་བྱ་རང་ལ་མངོན་སུམ་དུ་གྱུར་པ་ཡིན་ལ། གཞན་གྱིས་མྱོང་བར་འགྱུར་བའི་བདེ་སགས་དེ་ལྟ་མ་ཡིན་པས། རང་གི་མྱོང་བྱ་ཡང་གཞན་གྱི་མྱོང་བྱ་
བཞིན་དུ་ཐལ་བར་མི་འགྱུར་རོ་ཞེ་ན། རྒྱུ་མཚན་གང་གིས་བདག་དང་གཞན་གྱི་མྱོང་བྱ་མངོན་སུམ་གྱིས་གྲུབ་མ་གྲུབ་ཀྱི་ཁྱད་པར་དེ་སྐད་བརྗོད་པར་འགྱུར་བ་རིགས་པ་མ་ཡིན་པར་ཐལ། བདག་གིས་མྱོང་བ་དེ་ཚད་མ་གང་ལས་

[343B] དེ་མ་གྲུབ་ན་རང་རིག་མེད་པ་ཉམས་སོ། །རང་རིག་མེད་པས་མྱོང་བ་མི་འཐད་ན། མིག་ལ་སོགས་པ་གསལ་ལོ་ཞེས་པའི་ཐ་སྙད་མི་འཐད་པར་འགྱུར་རོ་ཞེ་ན། མིག་གི་དབང་པོ་ཆོས་ཅན། །
རང་ཉིད་རིག་པའི་ངོ་བོར་མ་གྲུབ་པར་ཡང་གསལ་ལོ་ཞེས་པའི་ཐ་སྙད་འདོགས་པར་འགྱུར་བའི་རྒྱུ་མཚན་ཡོད་དེ། གསལ་བ་མིག་ཤེས་ཀྱི་བདག་པོའི་རྒྱུ་ཡིན་པས་ཐ་སྙད་དེ་ལྟར་འགྱུར་བའི་ཕྱིར། རང་གསལ་བར་འདོད་
པའི་ཤེས་པ་ཆོས་ཅན། རང་གསལ་བའི་ངོ་བོར་མ་གྲུབ་བཞིན་དུ། ཡུལ་གསལ་བ་མ་ཡིན་པར་ཐལ། ཡུལ་ཅན་གྱི་བློ་ཡིན་པའི་ཕྱིར། ཁྱབ་པར་ཐལ། གལ་ཏེ་རང་གསལ་བར་མ་གྲུབ་ཀྱང། དོན་གྱི་གསལ་བྱེད་ཡིན་ན་
འགྲོ་བ་འདི་ཀུན་གྱིས་དོན་གསལ་བར་འགྱུར་བའི་ཕྱིར། ཚད་མ་ཡུལ་བཅས་གྲངས་ཀྱི་ངེས་པ་དང། །མངོན་སུམ་མཚན་ཉིད་དེ་ཡི་ཚད་འབྲས་དང། །ཐུན་མོང་མིན་པའི་བདེན་གཉིས་རྣམ་དབྱེ་མཁས། །མངོན་སུམ་ལེའུ་བྱེད་
ལས་ཡིན་པར་རྟོགས། །ཚད་མ་རྣམ་འགྲེལ་གྱི་རྣམ་བཤད་ཐར་ལམ་གསལ་བར་བྱེད་པ་ལས་མངོན་སུམ་གྱི་ལེའུ་འགྲེལ་པ་སྟེ། ལེའུ་གསུམ་པའི་འགྲེལ་པའོ། །འདིས་ཀྱང་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་
ཅད་དུ་དར་ཞིང་རྒྱས་ལ་ཡུལ་རིང་དུ་གནས་པར་གྱུར་ཅིག།    ༈    །།རྗེ་བཙུན་བླ་མ་རྣམས་ལ་ཕྱག་འཚལ་ལོ། །གཉིས་པ་རང་གིས་གཞལ་བྱ་ངེས་ནས་གཞན་རྗེས་སུ་འཛིན་པའི་ཐབས་ལ། མཐའ་གཉིས་སུ་དོགས་པའི་ཐེ་ཚོམ་

[344A]༄༅། །གཅོད་པའི་ཚུལ་དང། མཐའ་གཅིག་ཏུ་འཛིན་པའི་ལོག་རྟོག་འགོག་པའི་ཚུལ་ལོ། །དང་པོ་ལ། རྗོད་བྱེད་ངག་གི་རང་བཞིན་དང། བརྗོད་བྱ་དོན་གྱི་རང་བཞིན་ནོ། །དང་པོ་ལ། སྤྱིའི་དོན་དང། ཡན་ལག་གི་དོན་ཏོ། །
དང་པོ་ལ། སྒྲུད་ངག་དང། སུན་འབྱིན་གཉིས་ཀྱི་བྱེད་ལས་ཀྱི་ཁྱད་པར། རང་དོན་ལེའུ་དང་གཞན་དོན་ལེའུ་དགོས་པའི་ཁྱད་པར། གཞན་དོན་རྗེས་དཔག་གི་མཚན་ཉིད་བཤད་པའོ། །དང་པོ་ནི། ཆོས་མི་མཐུན་སྦྱོར་གྱི་སྒྲུབ་དག་དང་
ཆོས་མི་མཐུན་པའི་སུན་འབྱིན་གྱི་ཐལ་འགྱུར་གཉིས་སྒྲུབ་པའི་ངག་ཡིན་མིན་གྱི་ཁྱད་པར་མེད་པར་ཐལ། གཉིས་ཀས་ཀྱང་ཕྱིར་རྒོལ་གྱི་ངོར་མི་འདོད་པ་འཕེན་ཞིང་འདོད་པ་འགོག་པར་བྱད་ལ། རྒོལ་བའི་འདོད་པ་སྒྲུབ་པར་བྱེད་ཅིང། མི་
འདོད་པ་འགོག་པའི་ཕྱིར་རོ་ཞེ་ན། སྐྱོན་མེད་དེ། གཉིས་ཀས་འབྲེལ་བ་སྟོན་པར་ཁྱད་པར་མེད་ཀྱང། རང་རྒྱུད་ཀྱི་རྟགས་དང། ཐལ་འགྱུར་གྱི་རྟགས་བློ་ཡུལ་དུ་སོང་བའི་དངོས་ཀྱི་འབྲས་བུ་མི་འདྲ་སྟེ། ཐལ་འགྱུར་ལ་ནི་རྟག་ན་མ་བྱས་པའི་
ཁྱབ་པ་ངེས། སྒ་ནི་རྟག་པའི་ཕྱིར་མ་བྱས་པར་ཐལ་བ་འཕངས་པ་ན། སྔར་མི་འདོད་པའི་དོན། སྒྲ་མ་བྱས་པར་འདོད་དགོས་པར་འདུག་སྙམ་པ་ནི་མི་འདོད་པ་འཕེན་པ་ཡིན་ལ། དེ་ནི་ཁྱབ་པ་ངས་ཤིང་ཐལ་འགྱུར་གྱི་རྟགས་རྟག་པ་བློ་
ཡུལ་དུ་སོང་བའི་དངོས་ཀྱི་འབྲས་བུ་ཡིན་ལ། ཆོས་མི་མཐུན་པའི་བསྒྲུབ་དག་ལ་ནི་སྒྲ་ནི་བྱས་ཞེས་པའི་རང་རྒྱུད་ཀྱི་རྟགས་ཚད་མའི་ཡུལ་དུ་སོང་ཞིང། ཁྱབ་པ་ངེས་པའི་དངོས་ཀྱི་འབྲས་བུ་ལ་བསྒྲུབ་བྱ་ངེས་པར་བྱེད་པ་ཡིན་ནོ། །དེས་ན་

[344B] མཐའ་གཅིག་ཏུ་འཛིན་པའི་ལོག་རྟོག་ལོག་ནས་བློ་ཐེ་ཚོམ་ཅན་དུ་བྱེད་པ་ཡིན་ལ། སྒྲུབ་དག་ལ་བརྟེན་ནས་མཐའ་གཉིས་སུ་དོགས་པའི་ཐེ་ཚོམ་གཅོད་པར་བྱེད་དོ། །གཉིས་པ་ནི། རང་དོན་ལེའུ་ལས་ལོགས་སུ་གཞན་དོན་ལེའུ་བརྩམས་པ་
དོན་མེད་པར་ཐལ། གཞན་དོན་ལེའུ་ནི། ཚུལ་གསུམ་བརྗོད་པའི་ངག་སྟོན་པར་བྱེད་པ་ཡིན་ན། དེ་རང་དོན་ལེའུ་བསྟན་ཟིན་པའི་ཕྱིར། དེར་ཐལ། རང་དོན་དུ་ཚུལ་གསུམ་པའི་རྟགས་གཏན་ལ་འབེབས་པར་བྱེད་པ་ཡིན་ལ། ཚུལ་གསུམ་
བརྗོད་ནས་ཚུལ་གསུམ་བརྗོད་པའི་ངག་མ་བསྟན་པ་མི་སྲིད་པའི་ཕྱིར་རོ། །གལ་ཏེ་ཚུལ་གསུམ་སྟོན་པའི་ངག་གི་དབྱེ་བ་ཤེས་པར་བྱ་བའི་ཆེད་དུ་ཡིན་ནོ་ཞེ་ན་ཡང། མི་འཟད་དེ། རང་དོན་དུ་ཚུལ་གསུམ་པའི་རྟགས་ཀྱི་དབྱེ་བ་གསལ་བར་
བསྟན་པ་ན། དེ་བརྗོད་པའི་ངག་གི་དབྱེ་བ་ཡང་བདེ་བླག་ཏུ་འགྲུབ་པའི་ཕྱིར་རོ། །ཡང་བརྗོད་ཚུལ་གྱི་དབྱེ་བ་ཤེས་པའི་ཕྱིར་ཏུ་ཡིན་ནོ་ཞེ་ན། རྨོངས་པ་འབའ་ཞིག་གི་ཆེད་དུ་ལེའུ་ཐ་མ་བརྩམས་པར་འགྱུར་རོ་ཞེ་ན། སྐྱོན་མེད་དེ། དངོས་ཀྱི་འབྲས་བུ་
ཐ་དད་པའི་ཕྱིར་རོ། །དེར་ཐལ། རང་དོན་ལེའུ་བསྟན་བྱའི་གཙོ་བོ་ཚུལ་གསུམ་པའི་རྟགས་ཡིན་ལ། དེ་བློ་ཡུལ་དུ་སོང་བའི་དངོས་ཀྱི་འབྲས་བུ་རྟགས་ཅན་བསྒྲུབ་བྱ་གོ་བར་བྱེད་པ་ཡིན་ལ། གཞན་དོན་ལེའུ་གཏན་ལ་དབབ་བྱའི་གཙོ་
བོ་སྒྲུབ་ངག་ཡིན་ལ། དེ་བློ་ཡུལ་དུ་སོང་བའི་དངོས་ཀྱི་འབྲས་བུ་ནི་ཚུལ་གསུམ་ལ་གོ་བ་བསྐྱེད་པར་བྱེད་པ་ཡིན་ནོ། །དེས་ན་ལེའུ་གཉིས་ནི། དངོས་པོ་ལ་གནས་པའི་གོ་རིམས་ངེས་པ་ཡིན་ནོ། །གསུམ་པ་ནི། ཚད་མ་མདོར། གཞན་

[345A]༄༅། །དོན་རྗེས་སུ་དཔག་པ་ནི། །རང་གིས་མཐོང་དོན་རབ་གསལ་བྱེད། །ཅེས་གསུངས་ཏེ། ཚིག་འདིས་བློ་སྐྱོན་དང། དོན་སྐྱོན་དང། སྒྲའི་སྐྱོན་གསུམ་དང་བྲལ་བ་ཞིག་དགོས་པར་བསྟན་པ་ན། སྤྱོར་བའི་འགོད་ཚུལ་ཡང་བདེ་
བླག་ཏུ་འགྲུབ་པའི་ཕྱིར་ཏེ། ཁྱབ་པ་མ་བརྗོད་པ་དང། བསྒྲུབ་བྱ་དངོས་སུ་བརྗོད་པ་སོགས་སྐྱོན་ཅན་དུ་བསྟན་པ་ན། ཕྱོགས་ཆོས་མ་བརྗོད་པ་དང། ཕྱོགས་ཆོས་ཉེར་གཏོད་བརྗོད་པ་སོགས་ཀྱང་སྐྱོན་ཅན་དུ་དོན་གྱིས་གོ་བས་ཕྱོགས་
ཆོས་དང། ཁྱབ་པ་དངོས་སུ་སྟོན་ཞིང། བསྒྲུབ་བྱ་དངོས་སུ་མི་སྟོན་པ་ཞིག་སྒྲུབ་དག་ཏུ་དོན་གྱིས་གོ་བར་འགྱུར་བས་སོ། །དེ་ལ་རང་གིས་མཐོང་བ་དང། དོན་དང། གསལ་བྱེད་གསུམ་གྱིས་རིམ་པ་བཞིན་དུ། ཕྱིར་རྒོལ་གྱི་ཁས་བླངས་
ཙམ་གྱིས་རྟགས་ཀྱི་ཚུལ་གྲུབ་པར་འདོད་པ་དང། ཚུལ་གསུམ་ཚད་མའི་ཡུལ་དུ་མི་གནས་པར་འདོད་པ་དང་ལུང་ཙམ་གྱིས་བཞག་པ་རྟགས་སུ་སྨྲ་བ་དང། ངག་ལྷག་ཆད་ཅན་དུ་བརྗོད་པ་རྣམས་སེལ་བ་ཡིན་ནོ། །དེ་ལ་ངག་ལྷག་
ཆད་ཅན་ནི། སྒྲ་ནི་མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས། དེའི་ཕྱིར་སྒྲ་མི་རྟག་ཅེས་པ་བཞིན་ཏེ། བསྒྲུབ་བྱ་དངོས་སུ་བརྗོད་པ་དོན་མེད་དེ། དེ་ཉིད་སྒྲུབ་པའི་ཕྱིར་ཏུ་སྒྲུབ་བྱེད་ཀྱི་
དག་བཀོད་པ་ཡིན་པས། སྒྲ་མི་རྟག་སྟེ་མི་རྟག་པའི་ཕྱིར། ཅེས་པར་འགྱུར་བས་སོ། །དཔེ་བརྗོད་ཀྱང་ཁྱབ་པ་མ་བསྟན་པས་ཁྱབ་པ་མཚང་ལ། ཉེར་གཏོད་ཕྱོགས་ཆོས་བརྗོད་པ་དང་ཟློས་ཤིང། མཇུག་སྡུད་དམ་བཅའ་བརྗོད་པ་

[345B] །སྒྲ་སྐྱོན་ཞུགས་ཀྱང་ཚུལ་གསུམ་དོན་ལ་གྲུབ་ཅིང། གྲུབ་པ་ལྟར་ཚད་མས་ངེས་ནུས་པས། རྟགས་སྐྱོན་དང་བཅས་པར་ཇི་ལྟར་འགྱུར་ཞེ་ན། ཚད་མ་རྣམ་ངས་ལས་གཞན་གྱི་དོན་གྱི་རྗེས་སུ་དཔག་པར་ཚིག་གི་སྐྱོན་ཡོན་གཙོ་བོར་
བྱེད་པ་ཡིན་གྱི། དོན་གྱི་ནི་མ་ཡིན་ཏེ། དོན་ཇི་ལྟ་བ་བཞིན་མ་ཡིན་པར་བརྗོད་པས་སྨྲ་བ་པོ་ལ་ཀླན་ཀར་འགྱུར་བའི་ཕྱིར་རོ། །ཞེས་གསུངས་པས། རྒོལ་ཕྱིར་རྒོལ་རྩོད་པའི་སྐབས་སུ་སྒྲ་སྐྱོན་ཅན་གྱི་ངག་བཀོད་ན་རྒོལ་བ་ཕམ་པར་འགྱུར་
བའི་ཕྱིར་རོ། །དེས་ན་རང་གིས་མཐོང་བ་ནི། ཚུལ་གསུམ་རྒོལ་བ་རང་གི་ཚད་མས་མཐོང་བ་སྟེ། དེ་ཉིད་ཕྱིར་རྒོལ་གྱི་བློ་ཡུལ་དུ་གསལ་བར་སྟོན་པའི་ཕྱིར་རོ། །གཉིས་པ་ལ། རང་གིས་མཐོང་བའི་དོན་བཤད་པ། དོན་ཞེས་སྨོས་པའི་
དགོས་པ། གསལ་བྱེད་སྨོས་པའི་དགོས་པའོ། །དང་པོ་ལ། འདོད་པ་བརྗོད་པ་དང། དེ་དགག་པའོ། །དང་པོ་ནི། ཚུལ་གསུམ་པའི་རྟགས་སྟོན་པ་གཞན་དོན་རྗེས་དཔག་གོ་ཞེས་སྨོས་པས་ཆོག་མོད། རང་གིས་མཐོང་བ་ཞེས་སྨོས་པ་
ལ་དགོས་པ་ཅི་ཡོད་ཅེ་ན། ཚུལ་གསུམ་རང་ལ་བསྟན་པར་བྱ་བ་ཡིན་ན་རང་གིས་གྲུབ་པ་དགོས་ཀྱང། ཕྱིར་རྒོལ་གཞན་ལ་ཚུལ་གསུམ་བསྟན་ནས་དེ་རྟོགས་པ་ཉིད་ཀྱིས་བསྒྲུབ་བྱ་རྟོགས་པར་བྱ་བ་ཉིད་ཡིན་པའི་ཕྱིར། ཚུལ་གསུམ་
རྒོལ་བ་བདག་ཉིད་ཀྱི་ཚད་མས་མཐོང་བ་མིན་ཡང། ཕྱིར་རྒོལ་གཞན་དག་གིས་ཚད་མའམ་ལུང་ཙམ་ལ་བརྟེན་ནས་མཐོང་བ་སྒྲུབ་བྱེད་ཡིན་ནོ་ཞེས་གྲངས་ཅན་པ་ཁ་ཅིག་སྨྲ་བས་དེའི་ལོག་རྟོག་དགག་པའི་ཆེད་དུ་ཡིན་ནོ། །ལོག་

[346A]༄༅། །རྟོག་གི་སྦྱོར་བ་ནི། བློ་བདེ་ཆོས་ཅན། སེམས་མེད་བེམ་པོ་ཡིན་ཏེ། སྐྱེ་འཇིག་ཅན་ཡིན་པའི་ཕྱིར། དཔེར་ན་གཟུགས་ལ་སོགས་པ་དེ་ཙམ་ལྔ་པོ་བཞིན་ནོ། །དེའི་རྟགས་ཆོས་གཉིས་མཐུན་དཔེའི་སྟེང་དུ་སངས་རྒྱས་པའི་ལུང་
ལས་ཁས་བླངས་པ་དང། རྟགས་སྔར་མེད་གསར་དུ་སྐྱེ་བ་དང། སྔར་ཡོད་གསར་དུ་འཇིག་པ་ཡང་བློ་དང་བདེ་བ་ལ་གྲུབ་པར་སངས་རྒྱས་པའི་ལུང་ལས་ཁས་བླངས་པ་དང། སེམས་པ་ཅན་ལ་སྐྱེ་འཇིག་མི་བྱེད་པས་ཁྱབ་པ་ནི་
གྲངས་ཅན་རང་ཉིད་ཀྱིས་ཁས་ལེན་ཏེ། སེམས་པ་ཅན་ནི། བཅིངས་གྲོལ་ཀུན་གྱི་གཞིར་གྱུར་ཅིང། དེ་ཉིད་ལུས་འདོར་ལེན་བྱེད་པ་པོའི་བདག་ཡིན་པས་རྟག་པའི་དངོས་པོར་ཁས་ལེན་པའི་ཕྱིར་རོ། །གཉིས་པ་ལ། གཞན་གྱིས་ཁས་
བླངས་ཙམ་སྒྲུབ་བྱེད་དུ་མི་རུང་བ། རང་གི་ཐལ་འགྱུར་ལ་མཚུངས་པ་སྤང་བའོ། །དང་པོ་ལ། མདོར་བསྟན། རྒྱས་བཤད་དོ། །དང་པོ་ནི། ཚད་མ་ཀུན་ལས་བཏུས་ཆོས་ཅན། གཞན་དོན་རྗེས་དཔག་གི་མཚན་ཉིད་འཆད་པ་ན་
བདག་གིས་མཐོང་བའི་ཚིག་སྨོས་པ་ལ་དགོས་པ་ཡོད་དེ། ཕྱིར་རྒོལ་གྱིས་ཁས་བླངས་ཙམ་རྟགས་ཡང་དག་ཏུ་སྨྲ་བ་དེ་སྤང་བའི་ཕྱིར་ཏུ་སྨོས་པའི་ཕྱིར། གཉིས་པ་ལ། སྒྲུབ་བྱེད་ལ་བརྟགས་ལ་དགག་པ་དང། དེས་སྒྲུབ་པར་
བྱ་བའི་དོན་ལ་བརྟགས་ལ་དགག་པའོ། །དང་པོ་ལ། སངས་རྒྱས་པའི་ཁས་བླངས་ཙམ་སྒྲུབ་བྱེད་དུ་མི་རུང། གྲངས་ཅན་རང་ལ་གྲུབ་པའི་སྒྲུབ་བྱེད་བརྗོད་རིགས་པ། ཁས་བླངས་ཙམ་སྒྲུབ་བྱེད་ཡིན་ན་ཧ་ཅང་ཐལ་བའོ། །དང་

[346B] དངོས་སྟོབས་ཀྱི་ཡུལ་ལ་ལུང་གི་གནོད་སྒྲུབ་མི་རུང་བ་སྤྱིར་བསྟན། རྟགས་འདི་ལ་མི་རུང་བ་བྱེ་བྲག་ཏུ་བཤད་པའོ། །དང་པོ་ནི། དངོས་སྟོབས་རྗེས་སུ་དཔག་པའི་ཡུལ་ལ་ཚིག་རང་གི་བརྗོད་བྱ་སྒྲུབ་བྱེད་ཀྱི་ཚད་མ་ཉིད་དུ་
འདོད་པ་རིགས་པ་མ་ཡིན་པར་ཐལ། དངོས་སྟོབས་ཀྱི་ཡུལ་ལ་དཔྱོད་པའི་སྐབས་དེར་ལུང་དོན་ལ་དཔྱོད་པའི་སྐབས་ཡིན་པའི་ཕྱིར། ཁྱབ་པར་ཐལ། ལུང་གི་དོན་ལ་ཚད་མས་ཡོངས་སུ་བརྟགས་ནས་དཔྱད་པ་གསུམ་
གྱིས་དག་པའི་ལུང་དེ་ཤིན་ཏུ་ལྐོག་གྱུར་གྱི་ཡུལ་ལ་སྒྲུབ་བྱེད་དུ་ཡོངས་སུ་ལེན་རིགས་ཀྱི། དང་པོ་གཉིས་ཀྱི་ཡུལ་ལ་ལེན་མི་རིགས་པའི་ཕྱིར། གནས་དང་པོར་ཚིག་རང་གི་བརྗོད་བྱ་སྒྲུབ་བྱེད་ཡིན་ན། སྒྲོན་མེས་གཟུགས་
གསལ་བར་བྱེད་པ་བཞིན་དུ། རང་ཉིད་བློ་ཡུལ་དུ་སོང་བ་ཙམ་གྱིས་རང་གི་བརྗོད་བྱའི་གསལ་བྱེད་དུ་འགྱུར་ལ། དེ་ལྟ་ན། སངས་རྒྱས་པ་དང། གྲངས་ཅན་པའི་ཚིག་གཉིས་ཀ་ལ་མཚུངས་པས་བློ་བདེ་སེམས་པ་ཅན་
དེར་ནི། དངོས་སྟོབས་རྗེས་དཔག་གནོད་བྱེད་དུ་འཇུག་པ་ནུས་པ་དང་བཅས་པར་མི་འགྱུར་བར་ཐལ། དེ་སངས་རྒྱས་པའི་ཚིག་ཙམ་གྱིས་གྲུབ་པའི་ཕྱིར། བློ་བདེ་སེམས་མེད་དེར་ནི་དངོས་སྟོབས་རྗེས་དཔག་འཇུག་པ་དགོས་པ་དང་བཅས་
པར་མི་འགྱུར་པར་ཐལ། དེ་གྲངས་ཅན་གྱི་ཚིག་ཙམ་གྱིས་གྲུབ་པའི་ཕྱིར། གཉིས་པ་ནི། བློ་བདེ་སེམས་མེད་དུ་བསྒྲུབ་པ་དེ་ཡི་ཚེ། སངས་རྒྱས་པའི་ལུང་དེ་ནི། སྒྲུབ་བྱེད་ཚད་མ་མ་ཡིན་པར་ཐལ། དེ་ཡི་ཚེ་སངས་རྒྱས་པའི་ལུང་

[347A]༄༅། །དོན་ལ་གནོད་པའི་ཕྱིར་ཏུ་ལུང་དོན་ལས་གཞན་བློ་བདེ་སེམས་མེད་ལ་སྒྲུབ་བྱེད་ཡང་དག་བརྗོད་པའི་ཕྱིར། འདོད་ན། སངས་རྒྱས་པའི་ལུང་འབའ་ཞིག་པ་དེས་གྲུབ་པར་འདོད་པའི་སྐྱེ་འཇིག་ཅན་དང། རྟགས་
དེས་གྲུབ་པར་འདོད་པའི་བློ་བདེ་སེམས་མེད་སོགས་མ་ལུས་པ་གྲུབ་པ་མ་ཡིན་པར་ཐལ། འདོད་པ་དེ་བས་ནའི་ཕྱིར། གལ་ཏེ་ཁོ་བོ་ཅག་གིས་སངས་རྒྱས་པའི་ལུང་དོན་ལ་གནོད་པ་བརྗོད་པས། དེད་ཀྱི་ངོར་ཚད་མ་མིན་ཡང་ལུང་དེ་
ཚད་མར་ཁས་བླངས་པ་དང་ལྡན་པའི་སངས་རྒྱས་པ་ཁོ་ ཚུལ་གསུམ་གྲུབ་ན། བསྒྲུབ་བྱ་མི་འདོད་བཞིན་དུ་ཡང་གྲུབ་བོ་ཅན། ལུང་སྐབས་འདིར་སངས་རྒྱས་པ་ཁོ་ན་
ལ་གནོད་སྒྲུབ་ཏུ་འགྱུར་བ་དེ་ཁས་བླངས་པའི་དབང་གིས་ཡིན་མ། ཁས་མ་བླངས་ཀྱང་སྐྱེས་བུ་རང་ཉིད་ཀྱི་མིག་བཞིན་དུ་ངོ་བོ་ཉིད་ཀྱིས་དེ་ཁོ་ན་ལ་ལྡན་པ་ཡིན། དང་པོ་ལྟར་ན། དངོས་སྟོབས་ལ་སྤྱོད་པའི་སྐབས་འདིར་ཆོས་ཅན། སངས་
རྒྱས་པས་གནོད་བྱེད་དང་སྒྲུབ་བྱེད་དུ་ཁས་བླངས་པའི་རྒྱུ་མཚན་གྱིས་སངས་རྒྱས་པ་ཁོ་ན་ལ་ལུང་དེ་ལྡན་པ་མ་ཡིན་པར་ཐལ། སངས་རྒྱས་པ་གང་གིས་གནོད་སྒྲུབ་ཏུ་ཁས་བླངས་པའི་ལུང་གང་ཡིན་པ་དེ་མེད་པའི་ཕྱིར། ཕྱི་མ་ལྟར་ན་
ལུང་དེ་ཁས་མ་བླངས་ཀྱང། སངས་རྒྱས་པ་དང་ངོ་བོ་ཉིད་ཀྱིས་འབྲེལ་པའི་རྒྱུ་མཚན་གྱིས་དེ་ཁོ་ན་ལ་ལྡན་པ་མ་ཡིན་པར་ཐལ། སངས་རྒྱས་པ་གང་གི་དང་པོ་ནས་ངོ་བོ་ཉིད་ཀྱིས་འབྲེལ་པའི་ཁུང་གང་ གྲངས་

[347B] ལུང་དེའི་དོན་ལ་ཚད་མས་གནོད་པར་གྱུར་པའི་ཕྱིར། ལུང་དེ་ཚད་མ་མ་ཡིན་ཡང་དེ་ལྟར་མི་ཤེས་ཤིང་
ཚད་མར་ཞེན་པས་དེ་ལས་བསྒྲུབ་བྱ་འགྲུབ་པར་འགྱུར་རོ་ཞེ་ན། སངས་རྒྱས་པ་དེ་ཉིད་ཀྱིས་བློ་བདེ་སེམས་པ་ཅན་དུ་སྟོན་པའི་ལུང་དེ་ཚད་མ་ལྟར་སྣང་དུ་མི་ཤེས་ཤིང། ཚད་མར་ཞེན་པས་སྒྲུབ་བྱེད་ཡང་དག་ཏུ་ཇི་ལྟར་ཡང་འགྱུར་བ་མི་འཐད་
པར་ཐལ། ལུང་དེའི་དོན་དང་འགལ་བ་བློ་བདེ་སེམས་མེད་ཁས་ལེན་པ་རིགས་པའི་ཕྱིར། ཁྱབ་པར་ཐལ། ལུང་དེའི་དོན་ལས་གཞན་པ་དངོས་འགལ་ཁས་ལེན་ན། ལུང་དེ་སྒྲུབ་བྱེད་ཡང་དག་ཡིན་པ་དར་བའི་ཡན་ལག་ཡིན་གྱི་སྒྲུབ་བྱེད་ཚད་
མ་མིན་པའི་ཕྱིར། སློབ་དཔོན་ཆོས་མཆོག་ལྟར་ན། དངོས་སྟོབས་ཡུལ་ལ་ལུང་གི་གནོད་སྒྲུབ་ཁས་མ་བླངས་པ་དང། ཁས་བླངས་ཀྱང་དོར་བ་གཉིས་ལས། དང་པོ་ནི། ཡོངས་བརྟགས་ཞེས་སོ། །གཉིས་པ་ལ། རྒོལ་བས་དོར་བ་དང། ཕྱིར་རྒོལ་
གྱིས་དོར་བའོ། །དང་པོ་ནི། ལུང་ལ་གནོད་ཕྱིར་ཅེས་སོ། །ཕྱི་མ་ནི་ཚད་མས་ཞེས་སོ། །དེས་ན་ལུང་ལ་གནོད་ཕྱིར་དང། ཚད་མས་དང། དེ་དང་འགལ་བ་ཞེས་པས་རིམ་པ་བཞིན་དུ་ལུང་འདོར་བའི་དུས་གསུམ་བསྟན་ཏེ། སུན་འབྱིན་ལ་
རྣ་བ་གཏོད་པའི་དུས་དང། ལུང་དོན་ལ་གནོད་པ་མཐོང་བའི་དུས་དང། ལུང་དོན་དང་འགལ་བ་ཁས་ལེན་པའི་དུས་དེ་དག་སྔ་མར་མ་དོར་ཡང་ཕྱི་མ་གཉིས་སུ་ལུང་སྒྲུབ་བྱེད་དུ་ཁས་ལེན་པ་ངེས་པར་འདོར་དགོས་ཤིང། དེ་ལྟར་གྲངས་

[348A]༄༅། །ཅན་ཁྱོད་རང་གིས་ཀྱང་འདོད་དགོས་པས་སྐབས་དེར་སྒྲུབ་བྱེད་དུ་ག་ལ་རིགས་ཞེས་པའི་དོན་དུ་གསུངས་སོ། །གཉིས་པ་ལ། བློ་བདེ་སེམས་མེད་དུ་གྲངས་ཅན་རང་གིས་རྟོགས་པའི་ཐབས་དེ་བརྗོད་རིགས་པ། དེ་ལུང་
གིས་གྲུབ་པ་མི་འཐད། རྣལ་འབྱོར་མངོན་སུམ་གྱིས་གྲུབ་པ་མི་འཐད་པའོ། །དང་པོ་ནི། གྲངས་ཅན་ཆོས་ཅན། ཁྱོད་རང་གིས་བློ་བདེ་སེམས་མེད་དུ་རྟོགས་པ་གང་ལས་བྱུང་བར་གྱུར་པའི་སྒྲུབ་བྱེད་དེ་ནི། སངས་རྒྱས་པ་ལ་ཅི་ནས་ཀྱང་མི་
བརྗོད་པ་མི་འཐད་པར་ཐལ། དེའི་ངོར་བློ་བདེ་སེམས་མེད་རྟགས་ཡང་དག་གིས་སྒྲུབ་པར་འདོད་པའི་རྒོལ་བ་ཡིན་པའི་ཕྱིར། གཉིས་པ་ནི། ཁོ་བོ་ཅག་གིས་ལུང་ལ་བརྟེན་ནས་རྟོགས་ལ། དེ་ཁྱེད་ཚད་མར་ཁས་མི་ལེན་པས་མ་བརྗོད་
དོ་ཞེ་ན། ལུང་དེ་ཚད་མ་མིན་ན་གྲངས་ཅན་རང་ཉིད་ཀྱིས་ཀྱང། དེ་ལས་རྟོགས་པར་མི་རུང་ལ། ཚད་མ་ཡིན་ནོ་ཞེ་ན། དེ་ཆོས་ཅན། རིགས་པ་གང་གིས་ལུང་ཚད་མར་འཛིན་པའི་རིགས་པ་དེ་ནི། སངས་རྒྱས་པ་ལ་བརྗོད་རིགས་
ཤིང། སངས་རྒྱས་པ་འདིས་ཀྱང་དེ་ཅི་ནས་ཚད་མར་མི་འཛིན་པ་མི་འཐད་པར་ཐལ། སངས་རྒྱས་པའི་བློ་ངོར་བློ་བདེ་སེམས་མེད་སྒྲུབ་འདོད་ཀྱི་རྒོལ་བ་གང་ཞིག། དེ་ལུང་ཚད་མ་ཁོ་ནས་གྲུབ་པའི་ཕྱིར། གསུམ་པ་ནི། ཁོ་བོ་
ཅག་གིས་བློ་བདེ་སེམས་མེད་རྣལ་འབྱོར་མངོན་སུམ་གྱིས་རྟོགས་ལ་དེ་ཡང་རྣལ་འབྱོར་པ་ཁོ་ནས་རིག་པར་བྱ་བ་ཡིན་པས་གཞན་ལ་མ་བསྟན་པ་ཡིན་ནོ་ཞེ་ན། སྔར་ནི། སོ་སོ་སྐྱེ་བོ་ཐ་མལ་པར་གྱུར་པ་ལས་ཕྱིས་ལམ་བསྒོམ་

[348B] བློ་བདེ་སེམས་མེད་རྟོགས་པའི་རྣལ་འབྱོར་མངོན་སུམ་འབྱུང་བར་རྟོགས་པ་དང་ཐབས་གང་ལས་དབང་པོ་སྟེ་རྣལ་འབྱོར་མངོན་སུམ་འབྱུང་བའི་སྒྲུབ་བྱེད་ད་དག་ཐབས་
དེའི་འབྲས་བུའི་དོན་སྒྲུབ་ནུས་པར་ཤེས་ནས་གང་ཟག་དེ་ལ་ཐོག་མར་ཐབས་དེ་བསྟན་ནུས་པ་ཡིན་གྱི། དང་པོ་ནས་གྲུབ་པའི་རྣལ་འབྱོར་པ་གྲངས་ཅན་ཁྱོད་རང་ཡང་མི་འདོད་དོ། །དེ་ཆོས་ཅན། བློ་བདེ་སེམས་མེད་རྟོགས་པའི་རྣལ་
འབྱོར་མངོན་སུམ་དེའི་ཐབས་སངས་རྒྱས་པ་ལ་བསྟན་རིགས་པར་ཐལ། དེ་ཡི་ངོར་བློ་བདེ་སེམས་མེད་རྟོགས་པའི་རྟོགས་པ་བསྐྱེད་འདོད་ གལ་ཏེ། ཐབས་
འགའ་ཞིག་དང་རྣལ་འབྱོར་མངོན་སུམ་དེ་འབྲེལ་པ་རྣམ་པར་ཚད་པ་ཅན་ཡིན་པས། དོན་འདི་ལས་འབྲས་བུ་འདི་འབྱུང་ངོ་ཞེས་སྤྱིའི་ཚུལ་གྱིས་ཀྱང་བསྟན་པར་མི་ནུས་པས་མ་བསྟན་པ་ཡིན་ནོ་ཞེ་ན། བློ་བདེ་སེམས་མེད་དང་
སྐྱེ་འཇིག་ཅན་གྱི་དོན་དེ་དག་ལ་བསྒྲུབ་བྱ་དང་སྒྲུབ་བྱེད་ཀྱི་དཔྱོད་པ་བྱས་པ་ལ་དགོས་པ་ཅུང་ཟད་ཀྱང་མེད་པར་ཐལ། བློ་བདེ་སེམས་མེད་རྣལ་འབྱོར་མངོན་སུམ་ཁོ་ནས་རྟོགས་པ་གང་ཞིག་རྣལ་འབྱོར་མངོན་སུམ་དེ་ཐབས་གང་དང་
ཡང་འབྲེལ་པ་རྣམ་པར་ཚད་པ་ཅན་ཡིན་པས། སྤྱིའི་སྒོ་ནས་ཀྱང་འབྲེལ་པ་འཇལ་བའི་ཚད་མའི་སྤྱོད་ཡུལ་མ་ཡིན་པའི་ཕྱིར། རྟགས་ཆོས་གཉིས་འབྲེལ་པ་མེད་པར་བསྒྲུབ་པ་འོག་ནས་འཆད་པས་གཞུང་འདིའི་དོན་མིན་ནོ། །གསུམ་

[349A]༄༅། །པ་ནི། སྐྱེས་བུའི་བསམ་པའི་དབང་ཙམ་དག་གིས་གཏན་ཚིགས་ཡང་དག་དེ་ཉིད་དང། དེ་ཉིད་མིན་པའི་ལྟར་སྣང་འཇོག་ནུས་པར་ཐལ། ཕྱིར་རྒོལ་གྱི་ཁས་བླངས་ཙམ་ཚུལ་གསུམ་སྒྲུབ་བྱེད་དུ་རུང་བའི་ཕྱིར་
འདོད་ན། གཏན་ཚིགས་ཡང་དག་དང། དེར་སྣང་མཐའ་གཅིག་ཏུ་ངེས་པ་མེད་པར་འགྱུར་བར་ཐལ། འདོད་པ་དེའི་ཕྱིར། ཁྱབ་པར་ཐལ། སྐྱེས་བུའི་འདོད་པ་དེ་ནི་དངོས་པོའི་གནས་ཚོད་ཇི་ལྟ་བ་ལ་བརྟེན་པ་མིན་པར་རང་དགར་
ཡང་འཇུག་པའི་ཕྱིར། དེས་ན་ཚུལ་གསུམ་དོན་ལ་མེད་པ་རྟོག་པས་དེ་དང་ལྡན་པར་ཤེས་པས་སྒྲུབ་བྱེད་ཡང་དག་ཏུ་འགྱུར་བ་མིན་པར་ཐལ། རྟགས་ཡང་དག་ཡིན་ན། ཚུལ་གསུམ་དོན་ལ་ཡོད་ཅིང་དེ་ལྟར་ཚད་མས་ཤེས་
པ་ལ་བལྟོས་པ་དང་བཅས་པ་ཡིན་པས་ཁྱབ་པའི་ཕྱིར། གཉིས་པ་ལ། བསྒྲུབ་བྱ་ལ་བརྟགས་ལ་དགག་པ་དང། འབྲེལ་པ་ལ་བརྟགས་ལ་དགག་པའོ། །དང་པོ་ནི། གཞལ་བྱས་སྒྲ་མི་རྟག་པར་བསྒྲུབ་པ་བཞིན་དུ་སྒྲུབ་བྱེད་
ཡང་དག་ཏུ་མ་གྲུབ་ཀྱང་བསྒྲུབ་བྱ་དངོས་པོ་ལ་གནས་པ་ཡིན་ནོ་ཞེ་ན། བློ་བདེ་སེམས་མེད་ཡོད་དུ་ཆུག་ཀྱང་སྐྱེ་འཇིག་གི་རྟགས་ལས་དེ་རྟོགས་པ་ཅུང་ཟད་ཀྱང་རྟོགས་པ་མེད་པ་དང་མཚུངས་པར་ཐལ། རྟགས་དེ་བསྒྲུབ་
བྱའི་ཆོས་དངོས་དང་འབྲེལ་པ་མེད་པའི་ཕྱིར། རྟགས་དེ་དེ་སྒྲུབ་ཀྱི་རང་བཞིན་གྱི་རྟགས་དང། འབྲས་བུའམ་ཡོད་ན་སྣང་དུ་རུང་བ་ལས་ཡོད་པར་མཐོང་བ་མེད་པ་ཉིད་ཀྱི་རྟགས་གང་རུང་དུ་ཐལ། དེ་དེ་སྒྲུབ་ཀྱི་རྟགས་ཡང་

[349B] གཉིས་པ་ནི། རྟགས་ཆོས་ཀྱི་འབྲེལ་པ་དེ་དངོས་པོ་ལ་གྲུབ་པ་ཡིན་ན། འབྲེལ་པ་དེ་གྲངས་ཅན་རང་ལ་ཡང་ཅིའི་ཕྱིར་མ་གྲུབ་ ལུང་ལ་བལྟོས་པ་མེད་
པར་དངོས་པོའི་སྟོབས་ལ་གནས་པའི་ཕྱིར། རྟགས་ཆོས་འབྲེལ་པ་མེད་ན། སངས་རྒྱས་པ་གཞན་གྱིས་ཀྱང་ཚུལ་གསུམ་པའི་རྟགས་ལས། གཞན་ལས་བསྒྲུབ་བྱ་རྟོགས་པར་མི་རིགས་པར་ཐལ། རྟགས་ཆོས་འབྲེལ་པ་མེད་
པའི་ཕྱིར། གཉིས་པ་ནི། གལ་ཏེ་གཞན་གྱི་ཁས་བླངས་རྟགས་སུ་མི་རུང་ན། ཁྱེད་དང་སྔོན་གྱི་སློབ་དཔོན་ཕྱོགས་གླང་སོགས་ཀྱིས་གཞན་གྱི་ཁས་བླངས་རྟགས་སུ་བཀོད་ནས། མི་འདོད་པའི་ཆོས་གཞན་ཐལ་བར་བསྒྲུབ་པ་ཇི་ལྟ་བུ་
ཞེ་ན། བྱ་བྲག་པས་བ་ལང་གི་སྤྱི་ཆ་མེད་ བ་ལང་གི་སྤྱི་ཆོས་ཅན། ཆ་དུ་མ་དང་བཅས་པར་ཐལ། རང་གི་གསལ་བ་རྣམས་ལ་དུས་གཅིག་ཏུ་
འཕྲོད་འདུ་འབྲེལ་བའི་ཕྱིར། ཅེས་འཕངས་པའི་ཐལ་བ་དེའི་རྟགས་ཚད་མས་མ་གྲུབ་པ་དང། གྲངས་ཅན་གྱིས་རང་རྒྱུད་འདོད་པའི་རྟགས་ཁས་བླངས་ཙམ་དུ་མི་རུང་བར་བཤད་པའི་ཉེས་པ་མི་མཚུངས་པར་ཐལ། ཐལ་བ་
འདི་ནི། རྟགས་བྱ་བྲག་པ་གཞན་གྱིས་བརྟགས་པའི་ཁས་བླངས་ཙམ་རྟག་སུ་བཀོད་པ་ཡིས་མི་འདོད་པའི་ཆོས་གཞན་ཐལ་བར་སྒྲུབ་ཅིང་འཕེན་པ་ཙམ་ཡིན་པའི་ཕྱིར། ཕྱིར་རྒོལ་གྱི་བློ་ངོར་མི་འདོད་པ་སྒྲུབ་ཅིང་འཕེན་པ་ཡིན་

[350A]༄༅། །ནོ། །ཐལ་བ་དེ་འཕངས་པ་ལ་དགོས་པ་ཡོད་དེ། བ་ལང་གི་སྤྱི་དེ་ཚ་བཅས་གཅིག་ཏུ་མེད་ན་གསལ་བ་དུ་མ་ལ་འཕྲོད་འདུ་འབྲེལ་བ་གཞན་དུ་གྲུབ་བ་དགག་པའི་ཕྱིར་ཏུ་ཡིན་པའི་ཕྱིར། ཆ་བཅས་སུ་མེད་ན་གསལ་བ་དུ་
མ་དང་འབྲེལ་བ་དགག་ནུས་པར་ཐལ། དེ་ཆ་བཅས་ཀྱི་བདག་གཅིག་པའི་ཁྱབ་བྱ་ཡིན་པའི་ཚུལ་གྱིས་དེ་གཉིས་འབྲེལ་བའི་ཕྱིར། དེ་ལ་འདིར་ཚད་མ་རྣམ་ངེས་སུ་ཐལ་པས་འཕངས་པའི་རང་རྒྱུད་དངོས་སུ་བསྟན་པ་ནི་
ཐལ་འགྱུར་རང་རྒྱུད་ཀྱི་མཐའ་ཅན་ཤེས་པར་བྱ་བའི་ཆེད་དུ་ཡིན་ནོ། །དེ་ལ་རང་རྒྱུད་འཕེན་པའི་ཐལ་འགྱུར་ཡིན་ན། དམ་བཅའ་ལ་ཚད་མའི་བསལ་བ་བསྟན་དགོས་ཏེ། དེ་ལྟ་མིན་ན་རང་རྒྱུད་ཀྱི་ཕྱོགས་ཆོས་མི་འགྲུབ་པའི་
ཕྱིར་རོ། །རྟགས་ཕ་རོལ་པོས་ཁས་བླངས་པ་དགོས་ཏེ། དེ་ལྟ་མིན་པར་ཚད་མས་གྲུབ་ན། རང་རྒྱུད་རྟགས་ཀྱི་དམ་བཅའ་ཚད་མས་བསལ་བར་འགྱུར་བའི་ཕྱིར་རོ། །དེ་བཞིན་དུ་ཁྱབ་པ་ཡང་ཚད་མས་གྲུབ་པ་དགོས་སོ། །
ཐལ་བ་འཕན་པའི་ཚེ། བ་ལང་གི་སྤྱི་ཆོས་ཅན། དུ་མ་ཡིན་པར་ཐལ། གསལ་བ་དུ་མ་ལ་དུས་གཅིག་ཏུ་འབྲེལ་བའི་ཕྱིར། ཅེས་པ་མི་རིགས་ཏེ། དེ་ལྟ་ན་བུམ་པའི་ང་ཆོས་ཅན། དེར་ཐལ། དེའི་ཕྱིར། འདོད་མི་རིགས་ཏེ། བུམ་པ་དུ་
མ་ཡིན་ན། གཅིག་གི་མཚན་གཞི་ཅུང་ཟད་ཀྱང་མི་རྙེད་ལ། དེ་མ་རྙེད་ན་དུ་མ་ཡང་མི་སྲིད་པར་འགྱུར་བའི་ཕྱིར་རོ། །དེས་ན་ཆ་དུ་མ་དང་བཅས་པར་ཐལ། ཞེས་བྱའོ། །འོ་ན། བ་ལང་གི་སྤྱི་དེ་ཡང་ཆ་དུ་མ་དང་བཅས་པ་ཡིན་པས་

[350B] བ་ལང་གི་སྤྱི་ཙམ་རྩོད་གཞིར་གཟུང་ན་ད་ལྟ་ཡིན་ན་ཡང། བྱེ་བྲག་པས་བཏགས་པའི་རྟག་དངོས་ཀྱི་སྤྱི་ཆོས་ཅན་དུ་གཟུང་བར་བྱ་བ་ཡིན་པས་ཉེས་པ་མེད་དོ། །གསལ་བ་དུ་མ་དང་
འབྲེལ་ན། ཆ་དུ་མ་དང་བཅས་པའི་ཁྱབ་པ་བྱེ་བྲག་པའི་བློ་ངོར་གྲུབ་བམ། མ་གྲུབ། མ་གྲུབ་ན། དེའི་ངོར་རང་རྒྱུད་འཕེན་པའི་ཐལ་འགྱུར་ཡང་དག་ཏུ་མ་སོང་བར་ཐལ་ལོ། །འོན་ཏེ་གྲུབ་ དེས་བཏགས་པའི་བ་ལང་གི་སྤྱི་ཆོས་ཅན་
དེའི་ངོར་ དེའི་ངོར་གསལ་བ་དུ་མ་ལ་དུས་གཅིག་ཏུ་འབྲལ་བའི་ཕྱིར། ཁྱབ་པ་ཁས་བླངས་སོ་ཞེ་ན། འོ་ན་ཆེད་མའི་ངོར་བྱས་ན་མི་རྟག་པའི་ཁྱབ་པ་གྲུབ་བམ་མ་གྲུབ། མ་གྲུབ་ན། དེ་ཚད་མའི་གཞལ་
བྱ་མ་ཡིན་པར་འགྱུར་རོ། །གྲུབ་ ཚད་མའི་ངོར་བྱས་པ་ཡིན་ན། ཚད་མའི་ངོར་མི་རྟག་པ་ཡིན་པས་ཁྱབ་པར་ཐལ། འདོད་ན། རྟགས་ཡང་དག་གི་ཕྱོགས་ཆོས་གྲུབ་པ་ན། བསྒྲུབ་བྱ་གྲུབ་པར་ཐལ། ཞེས་བརྗོད་ན་ལན་ཅི་ཡོད། ཚད་མའི་
ངོར་བྱས་ན་མི་རྟག་པའི་ཁྱབ་པ་གྲུབ་ཀྱང། ཚད་མའི་དོར་བྱས་པ་ཡིན་ན། ཚད་མའི་དོར་བྱས་པ་ཡིན་ན། ཚད་མའི་ངོར་མི་རྟག་པ་ཡིན་པའི་ཁྱབ་པ་གྲུབ་མི་དགོས་སོ་ཞེ་ན། སྔ་མ་ལ་ཡང་མཚུངས་སོ། །རང་རྒྱུད་དང་ཐལ་འགྱུར་གྱི་དབྱེ་བ་སོགས་ནི། གཞན་དུ་
བཤད་པར་བྱའོ། །གཉིས་པ་ནི། གཞན་དོན་རྗེས་དཔག་གི་མཚན་ཉིད་འཚད་པའི་སྐབས་སུ་དོན་སྨྲོས་ དགོས་པ་ཡོད་དེ། དོན་རང་མཚན་དང་འབྲེལ་པ་མེད་པར་རྗོད་བྱེད་ཀྱི་སྒྲ་དག་དང། རྟོག་པས་སྒྲོ་བཏགས་པ་ཙམ་

[351A]༄༅། །གྱི་བདག་ཉིད་ཅན་གྱི་རྟགས་རྣམས་རྟགས་ཡང་དག་ཉིད་མིན་པར་སྒྲུབ་པའི་དོན་དུ་ཡིན་པའི་ཕྱིར། འདོད་པ་ཙམ་གྱིས་བཞག་པ་རྟགས་ཡང་དག་ཏུ་མི་རུང་སྟེ། རང་མཚན་དང་འབྲེལ་བའི་ཁྱབ་བྱའི་དོན་ལས་རབ་
མཚན་དང་འབྲེལ་བའི་ཁྱབ་བྱེད་ཀྱི་དོན་ནི་ངས་པར་གྲུབ་དགོས་པའི་ཕྱིར། སྔར་བཤད་པ་ལྟར་ཚུལ་གསུམ་དོན་ལ་གྲུབ་པ་ཞེས་པ་ནི། ཚད་མའི་ཡུལ་དུ་གྲུབ་པ་ཡང་ཡིན་མོད་ཀྱི་དོན་གྱི་གཙོ་བོ་ནི་དངོས་སུ་རྟགས་སྦྱོར་དོན་གསུམ་སྒྲོ་
བཏགས་ཡིན་ཡང། བརྒྱུད་ནས་དེ་འཇལ་བའི་ཚད་མ་དོན་རང་མཚན་འཇལ་བའི་ཚད་མའི་མཐའ་ཅན་ཡིན་པས་ཁྱབ་སྟེ། དེ་ལྟ་མིན་ན་ཚད་མ་གང་ཡང་མི་རུང་བའི་ཕྱིར་རོ། །རང་མཚན་དང་བརྒྱུད་ནས་ཀྱང་འབྲེལ་བ་མེད་
པའི་གཞན་གྱིས་གློ་བུར་དུ་བཏགས་པ་དག་ནི་མངོན་པར་འདོད་པའི་དོན་ལ་འཁྲུལ་པ་ཡིན་པས་ཁྱབ་སྟེ། དེ་དག་ནི་རྟོག་པར་བྱེད་པ་པོ་དང་ལུང་དག་བྱེད་པ་པོའི་འདོད་པ་ཙམ་དང་རྗེས་སུ་འབྲེལ་བའི་ཕྱིར། ཁྱབ་པར་ཐལ་
དེ་དག་གི་འདོད་པ་དངོས་པོའི་གནས་ལུགས་ལས་གཞན་དུ་ཡང་འཇུག་སྲིད་པའི་ཕྱིར། གསུམ་པ་ལ། ཚིག་གཉིས་རང་ཉིད་ཀྱིས་སྒྲུབ་མི་ནུས་པར་མཚུངས། སྒྲུབ་བྱེད་སྟོན་པའི་ནུས་པ་ཡོད་མེད་མི་མཚུངས་རྩོད་པ་སྤང་བའོ་
དང་པོ་ནི། ཚུལ་གསུམ་གསལ་བར་བྱེད་མི་ནུས་པའི་ཕྱོགས་ཚིག་ལ་སོགས་པ་སྒྲུབ་ངག་གི་ཡན་ལག་ཏུ་འདོད་པ་དགག་པའི་ཆེད་དུ་གསལ་བྱེད་སྨོས་ལ། རྟགས་ཚིག་གིས་ཚུལ་གསུམ་གསལ་བར་བྱེད་ནུས་ཀྱང་

[351B] །སྒྲ་མི་རྟག་པའི་དོན་བསྒྲུབ་པ་ལ། སྒྲ་མི་རྟག་པའི་ཕྱོགས་ཚིག་དང། གཏན་ཚིགས་བརྗོད་པའི་ཚིག་ངོ་བོ་ཉིད་ཀྱིས་ནུས་པ་མེད་པར་ཐལ། བྱས་པ་ལྟ་བུའི་བསྒྲུབ་བྱའི་ཆོས་ཀྱི་ཁྱབ་
བྱ་རྟགས་སུ་བཀོད་པའི་དོན་གྱིས་དོན་སྒྲ་མི་རྟག་པ་ངེས་པར་རྟོགས་དགོས་པའི་ཕྱིར། འདོད་ན། ཚིག་དེ་དག་རང་གི་ངོ་བོ་ཉིད་ལས་སྒྲ་མི་རྟག་པར་སྒྲུབ་པར་བྱེད་པར་གནས་པ་རིགས་པ་མ་ཡིན་པར་ཐལ། འདོད་པ་དེས་
ནའི་ཕྱིར་ཅི་སྟེ། ཕྱོགས་ཚིག་བསྒྲུབ་བྱ་དང་མ་འབྲེལ་བས་དེའི་སྒྲུབ་བྱེད་དུ་མི་རུང་ན། རྟགས་ཚིག་ཀྱང་སྦྱོར་བ་གཅིག་པོ་དེའི་བསྒྲུབ་བྱ་སྒྲུབ་བྱེད་དུ་མི་རུང་མོད། གཏན་ཚིགས་ཀྱང་སྒྲུབ་བྱེད་དུ་མི་རུང་བར་འགྱུར་ཏེ། དེ་དང་འབྲེལ་
པ་མེད་པའི་ཕྱིར་ཅེ་ན། བདེན་ཏེ། གཏན་ཚིགས་ཀྱི་ཚིག་ཆོས་ཅན། རང་གི་ངོ་བོ་ཉིད་ལས་གཏན་ཚིགས་ཀྱང་སྒྲུབ་བྱེད་ཡང་དག་མ་ཡིན་པར་ཐལ། རང་ཕྱོགས་ཀྱི་ཆོས་སུ་གྲུབ་པའི་གཞིར། རང་སྨྲ་བ་པོའི་ཀུན་སློང་གི་བསམ་པ་
སྟོན་པར་བྱེད་པ་ཙམ་ལ་སྒྲུབ་བྱེད་ཚད་མ་ཡིན་པའི་ཕྱིར། འོ་ན་སློབ་དཔོན་གྱིས་སླ་བྱུང་ཚད་མར་བཤད་པ་ཇི་ལྟར་ཡིན་ཞེ་ན། སྒྲ་མི་རྟག་ཅེས་པའི་ཕྱོགས་ཀྱི་ཚིག་དེ་ནི་ཆོས་ཅན། སྒྲ་མི་རྟག་པ་སྒྲུབ་བྱེད་ཡང་དག་མ་ཡིན་ན་
དོན་གང་གི་ཡང་སྒྲུབ་བྱེད་དུ་མི་རུང་བ་མ་ཡིན་པར་ཐལ། རང་ཕྱོགས་ཀྱི་ཆོས་སུ་གྲུབ་པའི་གཞིར་རང་སྨྲ་བ་པོའི་ཀུན་སློང་གི་བསམ་བ་སྟོན་ཞིང་དཔོག་པར་བྱེད་པ་ལ་སྒྲུབ་བྱེད་ཚད་མ་ཡིན་པའི་ཕྱིར། སྒྲ་མི་རྟག་པ་དངོས་སུ་སྒྲུབ་བྱེད་

[352A]༄༅། །མིན་ཏེ། ཁྱོད་བརྗོད་ཀྱང། དེ་ལས་ཐེ་ཚོམ་དག་སྐྱེའི་ངེས་པ་དངོས་སུ་མི་སྐྱེད་པའི་ཕྱིར། གཉིས་པ་ནི། དེ་ཆོས་ཅན། བརྒྱུད་པ་ཡིས་ཀྱང་སྒྲ་མི་རྟག་པ་སྒྲུབ་པའི་ནུས་པ་མེད་དེ། བསྒྲུབ་པར་བྱ་བ་སྒྲ་མི་རྟག་པ་ཙམ་དངོས་
སུ་བརྗོད་པ་ཡིས་སོ། །སྒྲ་མི་རྟག་པར་སྒྲུབ་པའི་གཏན་ཚིགས་བརྗོད་པའི་ཚིག་ཆོས་ཅན། རང་ཉིད་ལ་སྒྲ་མི་རྟག་པ་སྒྲུབ་པའི་ནུས་པ་མེད་ཀྱང། དེའི་སྒྲུབ་བྱེད་དུ་གདགས་སུ་རུང་སྟེ། དེ་སྒྲུབ་པའི་ནུས་པ་ཅན་གྱི་ཚུལ་གསུམ་སྟོན་པར་
བྱེད་པའི་ལྷག་ཆད་དང་བྲལ་བའི་ངག་ཡིན་པའི་ཕྱིར། དེ་ལ་འདིར། རྟགས་ཚིག་བརྒྱུད་ནས་སྒྲུབ་བྱེད་ཡང་དག་ཏུ་འདོད་པ་དཔྱད་མི་བཟོད་དེ། དོན་གང་དངོས་སུ་སྒྲུབ་པའི་སྒོ་ནས་སྒྲ་མི་རྟག་པའི་སྒྲུབ་བྱེད་ཡང་དག་ཏུ་འདོད་པ་ཡིན། སྒྲ་མི་
རྟག་པར་སྒྲུབ་པའི་ཚུལ་གསུམ་མོ་ཞེ་ན། འོ་ན། ཕྱོགས་ཚིག་ཕྱོགས་དངོས་སུ་སྒྲུབ་བྱེད་ཡང་དག་ཏུ་ཐལ། རྟགས་ཚིག་གཏན་ཚིགས་དངོས་སུ་སྒྲུབ་བྱེད་ཡང་དག་ཡིན་པའི་ཕྱིར། མི་མཚུངས་ཏེ། གཏན་ཚིགས་ཀྱི་ཚིག་གིས་ཚུལ་
གསུམ་ལ་དྲན་པ་བསྐྱེད་པར་བྱེད་ལ། ཕྱོགས་ཚིག་གིས་ཕྱོགས་ལ་དྲན་པ་བསྐྱེད་མི་ནུས་པའི་ཕྱིར་རོ་ཞེ་ན། ཚུལ་གསུམ་སྔར་གྲུབ་ཟིན་བརྗེད་པ་དྲན་པར་བྱེད་དམ། མ་བརྗེད་བཞིན་དུ་དྲན་པར་བྱེད། དེ་གཉིས་ཀ་ཕྱོགས་ཚིག་ལ་
ཡང་མཚུངས་པའི་ཕྱིར། དེ་ཕྱོགས་སྒྲུབ་བྱེད་ཡང་དག་ཏུ་ཐལ། ཕྱོགས་ཚིག་ལས་ཐེ་ཚོམ་ཙམ་སྐྱེའི་དྲན་པ་མི་སྐྱེད་དོ་ཞེ་ན། དེའི་དོན་ཅི་ཡིན། སྒྲ་རྟག་མི་རྟག་ཐེ་ཚོམ་ཟ་ནས་དྲིས་པ་ན། སྒྲ་མི་རྟག་ཅེས་བརྗོད་ན་ཐེ་ཚོམ་དེ་ཉིད་ལས་

[352B] འོ་ན་རྟགས་ཚིག་ཀྱང་རྟགས་ལ་ཐེ་ཚོམ་ཙམ་བསྐྱེད་པར་བྱེད་ཀྱི་དྲན་པ་སྐྱེད་བྱེད་དུ་མི་རུང་བར་ཐལ། ཕྱོགས་ཁྱབ་ལ་ཐེ་ཚོམ་ཟ་བཞིན་དུ་དྲིས་པའི་ཚེ། སྒྲུབ་ངག་བཀོད་ན་ཡང་ཐེ་ཚོམ་དེ་ཉིད་ལས་མ་
འདས་པའི་ཕྱིར། གལ་ཏེ། སྒྲུབ་ངག་བཀོད་པའི་ཚེ་ཐེ་ཚོམ་ལས་མ་འདས་ཀྱང། གང་ཟག་དེའི་ངོར་ཚུལ་གསུམ་ལེགས་པར་བསྒྲུབས་ནས། མཐར་ཚིག་ལས་དྲན་པ་སྐྱེའོ་ཞེ་ན། འོ་ན། ཕྱོགས་ཚིག་ཀྱང་ཕྱོགས་སྒྲུབ་བྱེད་ཡང་དག་ཏུ་འགྱུར་
བར་ཐལ། དང་པོར་ཐེ་ཚོམ་ལས་མ་འདས་ཀྱང། མཐར་སྒྲུབ་བྱེད་མཐོང་བའི་ཚེ། ཚིག་ལས་ཀྱང་ངེས་པ་བསྐྱེད་པར་བྱེད་པའི་ཕྱིར། གལ་ཏེ། སྔར་ཚུལ་གསུམ་གྲུབ་ཟིན་བརྗེད་ནས་མ་དྲན་པ་དྲན་རུང་དུ་ཡོད་པ་ལ་རྟགས་ཚིག་བརྗོད་པས་
དྲན་པ་བསྐྱེད་པའི་ཕྱིར། ཚུལ་གསུམ་སྒྲུབ་བྱེད་དུ་འགྱུར་རོ་ཞེ་ན། འོ་ན་ཕྱོགས་ཚིག་ཀྱང་ཕྱོགས་སྒྲུབ་བྱེད་དུ་འགྱུར་བར་ཐལ། སྔར་ཕྱོགས་གྲུབ་ཟིན་བརྗོད་ནས་དྲན་རུང་དུ་ཡོད་པ་ཕྱོགས་ཚིག་གིས་དྲན་པར་བྱེད་ནུས་པ་ཀུན་ནས་
མཚུངས་པའི་ཕྱིར། ཕྱོགས་ཚད་མའི་ཡུལ་དུ་འགྱུར་བ་ཚུལ་གསུམ་ཚད་མའི་ཡུལ་དུ་སོང་བ་ལ་ངེས་པར་བལྟོས་པས་ཚིག་དེའི་མཐུ་མ་ཡིན་ནོ་ཞེ་ན། འོ་ན་ཚུལ་གསུམ་ལ་དྲན་པ་བསྐྱེད་པ་རྟགས་ཚིག་གི་མཐུ་མ་ཡིན་པར་ཐལ་
ཚུལ་གསུམ་ཚད་མའི་ཡུལ་དུ་འགྱུར་བ་ངེས་པར་དེའི་སྒྲུབ་བྱེད་ཚད་མའི་ཡུལ་དུ་སོང་བ་ལ་བལྟོས་དགོས་པར་མཚུངས་པའི་ཕྱིར། དེས་ན་གཏན་ཚིགས་ཀྱི་ཚིག་གིས་དོན་གང་དངོས་སུ་བསྒྲུབས་ནས་ཕྱོགས་བརྒྱུད་ནས་སྒྲུབ་བྱེད་

[353A]༄༅། །ཡང་དག་ཏུ་འགྱུར་བ་སྨ་དགོས་སོ། །གལ་ཏེ་ཚུལ་གསུམ་སྒྲུབ་བྱེད་དུ་མི་སྨྲའི། ཚུལ་གསུམ་སྟོན་པར་བྱེད་པས་ཕྱོགས་བརྒྱུད་ནས་སྒྲུབ་བྱེད་ཡིན་ནོ་ཞེ་ན། དེ་ལ་ཁྱབ་པ་ལེགས་པར་བསྒྲུབ་དགོས་སོ། །
ཚུལ་གསུམ་སྟོན་པར་བྱེད་པ་ཡིན་པས་ཚུལ་གསུམ་སྟོན་པར་བྱེད་པའོ་ཞེས་པ་ཙམ་ཞིག་སྨྲའམ། འོན་ཏེ་ཚུལ་གསུམ་ལ་དྲན་པ་བསྐྱེད་པར་བྱེད་པའོ། །ཞེས་སྨྲ། དང་པོ་ལྟར་ན། ལེགས་པར་སྨྲས་སོ། །ཕྱི་མ་ལྟར་ན་
སྦྱོར་པ་སྐོར་གཅིག་གི་ཚུལ་གསུམ་སྒྲུབ་པའི་ཆེད་དུ་བཀོད་པའི་སྒྲུབ་ངག་དེ་རྣམས་ཀྱང་རྩ་བའི་ཚུལ་གསུམ་དུ་སྒྲུབ་བྱེད་ཡང་དག་ཡིན་པར་ཐལ། དེ་ལ་དྲན་པ་བསྐྱེད་པའི་ཕྱིར། འཁོར་གསུམ་ག་ཁས་བླངས་སོ། །རྟགས་
མ་གྲུབ་ན་སྔར་ཚུལ་གསུམ་གྲུབ་ཟིན་རྟགས་ཚིག་གིས་དྲན་པར་བྱེད་ནུས་པ་འགལ་ལོ། །བསྒྲུབ་བྱ་སྒྲུབ་ནུས་པའི་དོན་བརྗོད་པ་ཙམ་གྱིས་བསྒྲུབ་བྱ་སྒྲུབ་བྱེད་ཡང་དག་ཡིན་ན། བྱས་ཞེས་བརྗོད་པའི་ཚིག་དེ་སྒྲ་མི་རྟག་
པའི་སྒྲུབ་བྱེད་ཡང་དག་ཏུ་ཐལ་བྱས་པ་དེ་ཅིག་ཤོས་དེ་སྒྲུབ་ནུས་ཡིན་པའི་ཕྱིར། དེ་དུང་སྒྲུབ་བྱེད་མེད་བཞིན་དུ་ཚུལ་གསུམ་སྟོན་བྱེད་ཡིན་པས་བསྒྲུབ་བྱ་སྒྲུབ་བྱེད་དོ་ཞེས་སྨྲོས་ཤིག་འོ་ན་ཕྱོགས་ཚིག་ལ་བརྒྱུད་པ་
ཡིས་ཀྱང་ནུས་པ་མེད་ཅེས་སྨྲོས་པ་ལ་རྣམ་བཅད་མེད་པར་ཐལ་ལོ་ཞེ་ན། འོ་ན། སྐྱེ་ཕྱིར་དངོས་སུ་སྒྲུབ་བྱེད་མིན། ཞེས་པས་ཕྱོགས་ཚིག་བརྒྱུད་ནས་སྒྲུབ་བྱེད་ཡིན་པ་དང། རྟགས་ཚིག་དངོས་སུ་སྒྲུབ་བྱེད་ཡིན་པ་འཕན་

[353B] ཕྱོགས་ཚིག་བརྒྱུད་ནས་སྒྲུབ་བྱེད་མིན་པར་སྟོན་པའི་ཚིག་དེས་རྟགས་ཚིག་བརྒྱུད་ནས་སྒྲུབ་བྱེད་ཡིན་པ་འཕེན་པའི་ཕྱིར། དངོས་བརྒྱུད་གང་གི་སྒོ་ནས་ཀྱང་དེ་གཉིས་སྒྲུབ་བྱེད་མིན་པར་མཚུངས་ན། དེ་གཉིས་ཀྱི་ཁྱད་
པར་ཕྱེ་བ་ཇི་ལྟ་བུ་ཞེ་ན། ཕྱོགས་ཚིག་སྒྲུབ་ངག་གི་ཡན་ལག་ཡིན་པ་ལེགས་པར་བཀག་ནས། སྒྲུབ་ངག་གི་ཡན་ལག་ཡིན་ན། སྒྲུབ་བྱེད་ཀྱི་ཡན་ལག་སྟོན་པར་བྱེད་པ་དགོས་ཀྱི། ཚིག་དེ་ལ་ཡང་རང་ཉིད་ལ་སྒྲུབ་པའི་ནུས་པ་
མེད་དོ་ཞེས་པའི་དོན་ཏོ། །གསུམ་པ་ལ། ལུང་དང་འགལ་བ་སྤང་བ། རིགས་པ་དང་འགལ་བ་སྤང་བའོ། །དང་པོ་ནི། སློབ་དཔོན་ཕྱོགས་ཚིག་སྒྲུབ་བྱེད་དུ་བཞེད་པ་མ་ཡིན་ན། ཕྱོགས་ཆོས་འབྲེལ་བ་བསྒྲུབ་བྱ་དག། བརྗོད་པ་ལས་
གཞན་སྤང་བར་བྱ། ཞེས་པ་ཇི་ལྟར་ཞེ་ན། སློབ་དཔོན་ཕྱོགས་གླང་ཕྱོགས་ཚིག་སྒྲུབ་ངག་གི་ཡན་ལག་ཏུ་བཞེད་པ་མ་ཡིན་པར་ཐལ། རྗེས་དཔག་བྱ་དེར་བསྟན་པ་ནི། །གཏན་ཚིགས་དོན་གྱི་ཡུལ་དུ་འདོད། ཅེས་པའི་ཚིག་དེ་ཉིད་ཀྱིས་
ཕྱོགས་ཚིག་དེས་ཕྱོགས་སྒྲུབ་པའི་ནུས་པ་མེད་པའི་ཕྱོགས་དེ་ནི་བརྗོད་པར་བཤད་པའི་ཕྱིར། འོ་ན་ཚིག་སྔ་མའི་དོན་ཇི་ལྟ་བུ་ཞེ་ན། དེ་ནི་བསྒྲུབ་བྱའི་ཆོས་ལ། བསྒྲུབ་བྱའི་མིང་གིས་བཏགས་པ་ཡིན་གྱི་བསྒྲུབ་བྱ་མཚན་ཉིད་པ་མིན་
ནོ། །གང་དག་དེ་བསྒྲུབ་བྱ་མཚན་ཉིད་པ་ཡིན་པ་ཚིག་དེའི་དོན་དུ་བཟུང་ནས་འགལ་སྤོང་བྱེད་པ་ནི་མ་རྟོགས་པའི་རྣམ་འགྱུར་རོ། །གཉིས་པ་ལ། ཕྱོགས་ཚིག་སྒྲུབ་ངག་གི་ཡན་ལག་ཡིན་པའི་རྒྱུ་མཚན་དགག་པ་དང། རང་གི་ཕྱོགས་

[354A]༄༅། །ཀྱི་མཚན་ཉིད་ལ་མཚུངས་པ་སྤང་བ། འགྲེལ་བྱེད་གཞན་གྱི་རྩོད་ལན་འབྲེལ་མེད་དུ་བསྟན་པའོ། །དང་པོ་ནི། གལ་ཏེ། ཕྱོགས་ཚིག་དེ་ལའང་བསྒྲུབ་བྱ་སྒྲུབ་པའི་ནུས་པ་ཡོད་དེ། དེ་ལས་གཏན་ཚིགས་ཀྱི་ཚིག་
འཇུག་པའི་ཕྱིར་ཅེ་ན། འོ་ན། བསྒྲུབ་བྱ་ལ་དམིགས་པའི་ཐེ་ཚོམ་དང། ཕྱིར་རྒོལ་གི་ཤེས་འདོད་དང། སྒྲུབ་བྱེད་འདྲི་བའི་སྐབས་ལ་སོགས་པ་ཡང་སྒྲུབ་ངག་གི་ཡན་ལག་ཏུ་ཐལ། རྟགས་ཚིག་དེ་ནི་ཐེ་ཚོམ་གྱིས་དྲངས་པའི་མཐའ་གཅིག་
ཏུ་ཤེས་པར་འདོད་པས་སྒྲུབ་བྱེད་འདྲི་བའི་སྐབས་ལ་བརྟེན་ནས་ཀྱང་འཇུག་པ་ཡིན་པའི་ཕྱིར། སྒྲ་མི་རྟག་པའི་སྒྲུབ་བྱེད་ཐུག་མེད་དུ་འགྱུར་བར་ཐལ། སྒྲ་མི་རྟག་པའི་མི་མཐུན་ཕྱོགས་སྒྲ་རྟག་ཅེས་ཁས་ལེན་ན་ཡང་སྒྲ་མི་རྟག་པའི་རྟགས་
ཚིག་དེ་འཇུག་པར་མཚུངས་པའི་ཕྱིར། དེ་ཡང་དམ་བཅའ་དེ་དགག་པའི་ཆེད་དུ་སྒྲུབ་བྱེད་ཀྱི་ངག་འགོད་པ་ཡོད་པས་སོ། །ཕྱོགས་ཚིག་སྒྲུབ་ངག་གི་ཡན་ལག་ཏུ་སྨོས་པ་དོན་མེད་པར་ཐལ། བསྒྲུབ་བྱ་སྒྲུབ་པའི་ནུས་པའང་མེད། ཚུལ་
གསུམ་ལ་དྲན་པ་དངོས་སུ་བསྐྱེད་པའི་ནུས་པའང་མེད། དགོས་པ་གཞན་ཡང་མེད་པའི་ཕྱིར་རྟགས་སྔ་མ་དེར་ཐལ། ནང་གི་ཡན་ལག་བསྒྲུབ་བྱ་སྒྲུབ་པའི་ནུས་པ་ནི་ཚུལ་གསུམ་པའི་རྟགས་དག་ཁོ་ན་ལ་ཡང་དག་པར་གནས་
པའི་ཕྱིར། རྟགས་པར་པ་དེར་ཐལ། ཚུལ་གསུམ་དེ་ལ་དྲན་པ་བསྐྱེད་པའི་ནུས་པ་ནི། དེ་ཉིད་སྟོན་པའི་རྟགས་ཚིག་ལ་ཡང་དག་པར་གནས་ཀྱི་ཕྱོགས་ཚིག་ལ་མི་གནས་པའི་ཕྱིར། གལ་ཏེ་གར་འབབ་ངེས་པ་མེད་པའི་ཐོག་ལྟར་

[354B]ཕྱོགས་ཚིག་ཀྱང་
བསྒྲུབ་བྱ་ལ་ནུས་པ་གྲུབ་པར་འདོད་དོ་ཅེ་ན། །སྒྲུབ་ངག་ཡན་ལག་ལྔ་དང་ལྡན་པ་མི་འཐད་པར་ཐལ། དེ་གོང་འགོ་ཀུན་ཏུ་བཀག་ཅིང་འགོག་པར་འགྱུར་བའི་ཕྱིར། དེས་ན་ངེས་པར་ཡན་ལག་གཉིས་ལྡན་ཁས་ལེན་དགོས་ལ། ཁྱབ་པ་བརྗོད་
པ་སྔོན་དུ་འགྲོ་བ་ཅན་གྱི་ངག་ཡན་ལག་གཉིས་ལྡན་པ་ལ། སྒྲ་མི་རྟག་པ་སྒྲུབ་ངག་དེས་དངོས་སུ་བརྗོད་པ་ལ་དགོས་ནུས་མེད་པར་ཐལ། དེ་དངོས་སུ་བརྗོད་པ་མེད་ཀྱང་སྒྲ་ནི་བྱས་པ་ཡིན་ལ། གང་བྱས་པ་འདི་འདྲ་ཀུན་མི་རྟག་ཅེས་ནི་
བརྗོད་པས་ཀྱང་དོན་གྱི་ཤུགས་ཀྱིས་སྒྲ་དེ་ནི་འཇིག་པར་རྟོགས་པའི་བློ་སྐྱེ་བར་འགྱུར་བའི་ཕྱིར། བཤད་ཟིན་འདི་ལ་དེ་མེད་ཀྱང། ཞེས་བལྟར་ན། ཕྱོགས་ཚིག་སྒྲུབ་ངག་གི་ཡན་ལག་ཏུ་མི་རིགས་པར་ཐལ། དེ་ལ་ལན་བཤད་ཟིན་པའི་
ཕྱིར་ཅེས་ཏེ། གཞུང་ལྷག་མ་ནི་སྔ་མ་ལྟར་རོ། །གཞུང་འདིར་ཕྱོགས་ཆོས་སྔོན་དུ་བརྗོད་པ་ཚིག་གི་སྡེབ་སྦྱོར་གྱི་དབང་ཡིན་པའམ། ཡང་ན་དམ་བཅའ་སྔོན་འགྲོ་འགོག་པའི་མཚོན་བྱེད་དུ་ཁྱབ་སྔོན་ཅན་ཞེས་སྨོས་སོ། །འདིར་བསྒྲུབ་བྱ་ཤུགས་
རྟགས་སུ་བཤད་པ་ཚུལ་གསུམ་འཇལ་བའི་ཚད་མའི་ཤུགས་རྟོགས་མ་ཡིན་ཏེ། དེ་ལྟ་ན། ཚུལ་གསུམ་ག་མངོན་སུམ་ཚད་མས་གྲུབ་པའི་ཚེ། བསྒྲུབ་ཡ་ཕྱིར་རྒོལ་དེའི་མངོན་སུམ་གྱིས་ཤུགས་རྟོགས་སུ་ཐལ་བར་འགྱུར་རོ། །དེས་ནི། དེའི་ཤུགས་

[355A]༄༅། །ཀྱིས་རྟོགས་པའི་དོན་ཡིན་གྱི། དེས་ཤུགས་ལ་རྟོགས་པའི་དོན་མིན་ནོ། །ཡང་ན་གཞུང་འདི་ཡི་དོན་འདི་ལྟར་བཤད་དེ། རྒོལ་བ་གང་ལ་དཔག་འདོད་ཡོད་པ་གོ་བའི་ཆེད་དུ་དམ་བཅའ་དངོས་སུ་བརྗོད་པ་དགོས་པ་
མེད་པར་ཐལ། དེ་དངོས་སུ་བརྗོད་པ་མེད་ཀྱང་རྒོལ་པས་སྒྲ་ནི་བྱས་པ་ཡིན་ལ། གང་བྱས་པ་འདི་འདྲ་ཀུན་མི་རྟག་ཅེས་བརྗོད་པས་ཀྱང། སྒྲ་དེ་ནི་འཇིག་བློ་སྟེ། དེ་ལ་དཔག་འདོད་ཡོད་པ་ཕྱིར་རྒོལ་གྱིས་དོན་གྱི་ཤུགས་ཀྱིས་གོ་
བར་འགྱུར་བའི་ཕྱིར། འདི་ནི། གནས་སྐབས་འགའ་ཡིས་འདོད་འགྱུར་ཞིང། ཞེས་པ་ལྟར་ཚིག་དེ་ལས་སྒྲ་མི་རྟག་པ་ཤུགས་རྟོགས་མ་ཡིན་གྱི་རྒོལ་བ་སྒྲ་མི་རྟག་ཅེས་ཟེར་འདོད་པའི་འདོད་པ་ཤུགས་རྟོགས་སོ། །ཕྱོགས་དངོས་
སུ་བསྟན་པ་མེད་ན་ཡང། སྒྲུབ་ངག་གི་ཡན་ལག་མ་ཚང་བའི་སྐྱོན་མེད་པར་ཐལ། དེ་དངོས་སུ་མ་བསྟན་ཡང་བསྒྲུབ་བྱ་འགྲུབ་པ་ལ་གེགས་མེད་པའི་ཕྱིར། གསུམ་ལས་ཚུལ་གང་ཡང་རུང་བ་ཉིད་མ་བསྟན་ན་གཞན་དོན་
རྗེས་དཔག་གི་ཡན་ལག་མ་ཚང་བ་ཡིན་པར་བརྗོད་རིགས་ཏེ། ཚུལ་གསུམ་རྟགས་ཡང་དག་གི་མཚན་ཉིད་ཡིན་པའི་ཕྱིར། གཉིས་པ་ནི། ཕྱོགས་ཚིག་ཕྱིར་རྒོལ་གྱིས་མ་གྲུབ་པ་བརྗོད་པ་ཡིན་པས་བསྒྲུབ་བྱ་བརྗོད་པ་
ཡིན་གྱི། སྒྲུབ་བྱེད་ཀྱི་ཡན་ལག་མ་ཡིན་པར་ཁས་ལན་ན། ཁྱེད་རང་གིས། བསྒྲུབ་བྱར་ཁས་བླངས་ཕྱོགས་མཚན་ཉིད། ཅེས་བསྒྲུབ་བྱ་བརྗོད་པ་དམ་བཅའི་མཚན་ཉིད་དུ་ཁས་བླངས་པས། དཔེ་རྟགས་མ་གྲུབ་པ་བརྗོད་པ་

[355B] ཕྱིར་རྒོལ་གྱི་ས་མ་གྲུབ་པ་བརྗོད་པའི་ཕྱིར། འདོད་ན། དམ་བཅར་ཐལ་ལོ་ཞེ་ན། ཁོ་བོ་ཅག་གིས་བསྒྲུབ་ཡ་བརྗོད་པ་དམ་བཅའི་མཚན་ཉིད་དུ་མ་སྨྲས་མོད་ཀྱི་དེ་ལྟར་དམ་བཅས་སུ་ཚུག་ནའང་བསྒྲུབ་བྱ་
བརྗོད་པ་དམ་བཅའི་མཚན་ཉིད་དུ་སྨྲ་བ་དེ་ལ་དཔེ་རྟགས་མ་གྲུབ་པ་བརྗོད་པ་སྦྱོར་བ་སྐོར་གཅིག་པོའི་དམ་བཅར་ཐལ་བའི་སྐྱོན་འཐད་པ་མིན་པར་ཐལ། དེ་ལ་རྟགས་མ་གྲུབ་ཀྱི་ལན་ཐེབས་པའི་ཕྱིར། དེ་ཉིད་བཤད་པ་ནི། དཔེ་དང་གཏན་ཚིགས་
ལྟར་སྣང་བརྗོད་པ་སྦྱོར་བ་སྐོར་གཅིག་པོའི་དམ་བཅར་ཐལ་བའི་སྐྱོན་ཡོད་པ་མིན་པར་ཐལ། དེ་སྦྱོར་བ་སྐོར་གཅིག་པོའི་སྒྲུབ་བྱེད་ཀྱི་དབང་དུ་བྱས་པའི་མ་གྲུབ་པ་བརྗོད་པ་ཡིན་གྱི། བསྒྲུབ་བྱ་བརྗོད་པ་མ་ཡིན་པ་ཉིད་ཀྱིས་སྐྱོན་དེ་མེད་པའི་
ཕྱིར། ལན་གཞན་ཡང་ཁོ་བོ་ཅག་གི་དམ་བཅའི་མཚན་ཉིད་བཞག་པ་ལ་དཔེ་རྟགས་མ་གྲུབ་པ་བརྗོད་པ་དམ་བཅར་དོགས་པའི་སྐྱོན་མེད་པར་ཐལ། ངོ་བོ་ཁོ་ན་ཞེས་པའི་ངེས་གཟུང་གི་ཁྱད་པར་མེད་པར། སྤྱིར་བསྒྲུབ་བྱ་བརྗོད་
པ་ཙམ་དམ་བཅའི་མཚན་ཉིད་དུ་བརྗོད་ན་དོགས་པ་དེ་སྐྱེ་ན་ཡང། བསྒྲུབ་བྱ་ཁོ་ན་བརྗོད་པ་དམ་བཅའོ་ཞེས་སྨྲས་པའི་ཕྱིར། ཁྱབ་པར་ཐལ། རིགས་གཅིག་པའི་བ་ལང་དང་བ་མེན་ལྟ་བུ་དག་ལ་ཐེ་ཚོམ་སྐྱེ་བར་རིགས་པར་འགྱུར་
གྱི་བུད་ཤིང་དག་ལ་བ་ལང་གི་དོགས་པ་སྐྱེ་མི་རིགས་པའི་ཕྱིར། དེ་ལས་གཞན་དུ་མ་གྲུབ་པ་བརྗོད་པ་ཙམ་དུ་རིགས་གཅིག་པས་དམ་བཅར་ཐེ་ཚོམ་སྐྱེ་ན། རྫ་མཁན་རྫ་བུམ་སྒྲུབ་པར་བྱའོ་ཞེས་བརྗོད་པ་ཀུན་ཡང་དམ་

[356A]༄༅། །བཅར་ཐལ་བར་འགྱུར་ཏེ། དེས་ཀྱང་མ་གྲུབ་པའི་དོན་བརྗོད་པའི་ཕྱིར། དེ་དག་ནི། རིགས་པ་ཅན་པ་སོགས་ཕྱོགས་ཚིག་སྒྲུབ་ངག་གི་ཡན་ལག་ཏུ་འདོད་པ་བཀག་པ་ལ། རང་ལུགས་ཀྱི་ཕྱོགས་ཀྱི་མཚན་
ཉིད་ལ་ཡང་དཔེ་རྟགས་མ་གྲུབ་པ་བརྗོད་པ་སུན་འབྱིན་དུ་འཕེན་པ་མི་རིགས་ཏེ། བསྒྲུབ་བྱ་ཁོ་ན་བརྗོད་པ་དམ་བཅའོ་ཞེས་སྨོས་པ་ན། བསྒྲུབ་བྱ་སྒྲུབ་བྱེད་གཞི་མཐུན་བརྗོད་པ་དམ་བཅའ་ཡིན་ནམ་སྙམ་པའི་དོགས་པ་ངེས་
གཟུང་གི་ཚིག་དེ་ཉིད་ཀྱིས་ཆོད་པའི་ཕྱིར། ཐེ་ཚོམ་སྐྱེ་མི་རིགས་པར་བསྟན་པ་ཡིན་གྱི། རིགས་ཐ་དད་ལ་ཐེ་ཚོམ་སྐྱེ་མི་རིགས་པར་སྟོན་པ་མ་ཡིན་ཏེ། དེ་ལྟ་ན། གང་ཟག་སུ་ལ་ཡང་ཐེ་ཚོམ་གང་ཡང་སྐྱེ་བ་མི་རིགས་པར་འགྱུར་
ཏེ། སྒྲ་དང་རྟག་པ་ཡང་རིགས་མི་མཚུངས་པའི་ཕྱིར། གལ་ཏེ་ཕྱོགས་ཚིག་སྒྲུབ་ངག་གི་ཡང་ལག་ཏུ་འདོད་པ་གཞན་དག་ལ་ཡང་དཔེ་རྟགས་མ་གྲུབ་པ་བརྗོད་པ་དམ་བཅར་ཐལ་བའི་སྐྱོན་མེད་དེ། གྲུབ་ཟིན་བརྗོད་པ་སྒྲུབ་བྱེད་ཀྱི་ཡན་
ལག་ཡིན་པའི་ཕྱིར། སློབ་དཔོན་ཕྱོགས་གླང་གིས་རིགས་པ་ཅན་པ་ལ་ཉེས་པ་དེ་བརྗོད་པ་ཅི་ལྟར་རིགས་ཤེ་ན། ད་ནི་བསྒྲུབ་བྱ་བསྟན་པའི་ཚིག་དག་ཆོས་ཅན། ཅི་ལྟར་ཡང་སྒྲུབ་བྱེད་ཀྱི་ཡན་ལག་ཡིན་པ་མི་འཐད་པར་ཐལ། ཕྱིར་
རྒོལ་གྱིས་མ་གྲུབ་པ་བརྗོད་པའི་ཕྱིར། གསུམ་པ་ནི། རིགས་སྒོའི་འགྲེལ་པྱེད་ཁ་ཅིག་དམ་བཅའ་ནི་སྒྲུབ་བྱེད་ཡིན་ཏེ། སྒྲུབ་བྱེད་ལྟར་སྣང་དང་བཅས་ཏེ་བརྗོད་པའི་ཕྱིར། ཅེས་རིགས་པ་ཅན་པ་ཟེར་ན། མངོན་སུམ་གྱིས་མ་ངེས་པ་

[356B] ཚིག་ཡིན་པས་ཁྱད་པར་དུ་བྱས་ནས་འགོད་ན། སུན་འབྱིན་གྱིས་མ་ངེས་སོ་ཞེས་སོགས་གཞན་གྱི་དོགས་པ་བཀོད་པ་དང་དེ་ལ་ལན་འདེབས་པ་ནི་ཆོས་ཅན། བཞད་གང་ཀྱི་གནས་ཡིན་ཏེ། དོགས་པ་འབྲེལ་མེད་རང་གིས་བཀོད་ནས། དེ་
ལ་ལན་འབྲེལ་མེད་བཏབ་པ་ཡིན་པའི་ཕྱིར། འོ་ན་ལན་ཇི་ལྟར་འདེབས་ཤེ་ན། འདི་ལྟར་ཕྱོགས་ཚིག་སྒྲུབ་ངག་གི་ཡན་ལག་ཏུ་སྒྲུབ་པའི་སྒྲུབ་བྱེད་དེ་ནི་རིགས་པ་ཉིད་མ་ཡིན་ཏེ། དེ་ལས་ལྡོག་ན་གནོད་པ་ཅན་གྱི་ཚད་མ་མེད་དོ་ཞེས་བཤད་
ཟིན་པའི་ཕྱིར། དེ་ཡང་རིག་བྱེད་འགོག་པའི་སྐབས་སུ། འདི་ལྟར། འདོན་པ་ནི་འདོན་པ་གཞན་སྔོན་དུ་འགྲོ་བ་ཅན་ཡིན་ནོ། །ཞེས་བྱ་བ་ལ་བྷ་ར་ཏ་འདོན་པས་མ་ངེས་པར་བརྩད་པ་ན། རིག་བྱེད་ཁྱད་པར་ཅན་ཡིན་པའི་ཕྱིར་རོ་ཞེས་ལན་བརྗོད་
ན། རིག་བྱེད་ལ་ཁྱད་པར་ཅི་ཞིག་ཡོད། གང་ཞིག་གཞན་དུ་གདོན་པར་མི་ནུས་པའོ་ཞེ་ན། འདི་ནི་ལན་མ་ཡིན་ཏེ། མི་མཐུན་པའི་ཕྱོགས་དང་འགལ་བ་མེད་པའི་ཁྱད་པར་གྱིས་ནི་དེ་ལས་གཏན་ཚིགས་ལྡོག་པར་མི་ནུས་སོ་ཞེས་རང་འགྲེལ་
དུ་བཤད་དོ། །གཉིས་པ་བརྗོད་བྱ་དོན་གྱི་རང་བཞིན་ལ། ཤུགས་བསྟན་བསྒྲུབ་བྱའི་རང་བཞིན་དང། དངོས་བསྟན་གཏན་ཚིགས་ཀྱི་རབ་དབྱེ་བཤད་པའོ། །དང་པོ་ལ། རང་ལུགས་ཀྱི་དམ་བཅའི་མཚན་ཉིད་བཤད་པ། གཞན་གྱི་དམ་བཅའི་
མཚན་ཉིད་དགག་པ། གཞན་གྱི་དམ་བཅའ་ལྟར་སྣང་གི་དཔེ་དགག་པའོ། །དང་པོ་ལ། མདོར་བསྟན། རྒྱས་བཤད་དོ། །དང་པོ་ལ། ཚིག་དོན་དང། མཐའ་དཔྱད་པའོ། །དང་པོ་ནི། དམ་བཅའི་མཚན་ཉིད་སྒྲུབ་ངག་གི་ཡན་ལག་ཏུ་མི་རུང་ན། ཁྱེད་

[357A]༄༅། །སྒྲུབ་ངག་འཆད་པའི་སྐབས་སུ་བསྒྲུབ་བྱའི་མཚན་ཉིད་འཆད་པ་མི་རིགས་པར་འགྱུར་རོ་ཞེ་ན། སྒྲུབ་བྱེད་དངོས་སུ་བརྗོད་པ་ལ་བརྟེན་ནས་བསྒྲུབ་བྱ་རྟོགས་པའི་དོན་ཅན་ཉིད་ཡིན་ཡང། སྐབས་འདིར་ཕྱོགས་ཀྱི་མཚན་ཉིད་སྨོས་
པ་ལ་དགོས་པ་ཡོད་དེ། གཞན་དག་ཕྱོགས་ཀྱི་མཚན་ཉིད་ལ་རྨོངས་པ་མཐོང་བས། དེ་དག་གི་རྨོངས་པ་མེད་པའི་ཆེད་དུ་ཡིན་པའི་ཕྱིར། གཏན་ཚིགས་སོ་སོར་ངེས་པ་མཐར་ཐུག་པའི་ཚེ། དམ་བཅའ་དངོས་སུ་བརྗོད་མི་དགོས་ཀྱང་བསྟན་བཅོས་
སུ་དམ་བཅའི་མཚན་ཉིད་སྨོས་པ་དགོས་པ་དང་བཅས་པའི་དོན་ཏོ། །དམ་བཅའི་མཚན་ཉིད་དུ་ཕྱིར་རྒོལ་གྱིས་མ་གྲུབ་པའི་ངོ་བོ་ཞེས་པའི་ཚིག་སྨོས་པ་ལ་དགོས་པ་ཡོད་དེ། དམ་བཅའ་ཡང་དག་ཡིན་ན་དེ་སྒྲུབ་དགོས་ཀྱི་ཕྱིར་རྒོལ་གྱིས་མ་གྲུབ་པ་ཞིག་
དགོས་སོ་ཞེས་ཤེས་བའི་ཆེད་ཡིན་པའི་ཕྱིར། ཁོ་ནའི་ཚིག་ཕྲད་སྨོས་པ་ལ་དགོས་པ་ཡོད་དེ། དམ་བཅའ་ཡང་དག་ཡིན་ན། སྦྱོར་བསྐོར་གཅིག་པོའི་སྒྲུབ་བྱེད་དུ་བཀོད་བཞིན་པ་མིན་པ་ཞིག་དགོས་པར་ཤེས་པའི་ཆེད་ཡིན་པའི་ཕྱིར། བདག་
ཉིད་འདོད་ཅེས་པའི་འདོད་པ་དང་བདག་ཉིད་སྨོས་པ་ལ་དགོས་པ་ཡོད་དེ། དམ་བཅའ་ཡང་དག་ཡིན་ན་དངོས་སུ་མ་སྨྲས་ཀྱང་དོན་གྱི་བསྒྲུབ་བྱར་བརྗོད་པ་ཞིག་དགོས་པ་དང། རྒོལ་བས་ཁས་བླངས་པ་ཞིག་བསྒྲུབ་བྱར་བཟུང་ངོ་ཞེས་
རྟོགས་པའི་ཆེད་ཡིན་པའི་ཕྱིར། ཕྱོགས་དེ་ཡི་མཚན་ཉིད་ཀྱི་ཟུར་བཞི་སྨོས་པ་ཆོས་ཅན། དགེས་པ་ཡོད་དེ། ཕྱོགས་ཀྱི་མཚན་ཉིད་ལ་ལོག་རྟོག་ལྡོག་པའི་ཆེད་ཡིན་པའི་ཕྱིར། འདིར་མཚན་ཉིད་ཀྱི་ཟུར་བཞི་ལས་མ་སྨོས་

[357B] ཕྱོགས་ཀྱི་མཚན་ཉིད་མཚན་གཞི་གང་ལ་ཞུགས་དཔྱོད་པར་བཞེད་པ་ཡིན་ལ་ཚང་མས་བསལ་བ་ནི་མཚན་ཉིད་འཇུག་མི་འཇུག་དཔྱོད་པའི་གཞིར་རུང་བ་མ་ཡིན་པས་མ་སྨོས་སོ། །དེས་ན་འོག་ཏུ་ཡང། བསལ་བ་གནོད་དང་ལྷག་མ་
ལ། །མཚན་ཉིད་འཇུག་པ་མེད་ཕྱིར་རོ། །ཞེས་གསལ་བ་ཟུར་དུ་བཅད་ནས་གསུངས་སོ། །འོ་ན་རྒྱས་བཤད་དུ་ཡང་ལོགས་སུ་འཚད་པར་མི་རིགས་པར་འགྱུར་རོ་ཞེ་ན། དེར་ནི་དམ་བཅའ་ཡང་དག་ཡིན་ན། ཚད་མ་གང་གིས་ཀྱང་མ་བསལ་
བ་ཞིག་དགོས་པར་ཤེས་པའི་ཆེད་ཡིན་ནོ། །གཉིས་པ་ནི། མཚན་ཉིད་ཡན་ལག་ལྔ་གསུངས་པ་ནི། རིགས་མི་མཐུན་སེལ་བ་དང། ལོག་རྟོག་སེལ་བ་གཉིས་ཀའི་དབང་དུ་བྱས་པ་ཡིན་ཏེ། སོ་སོར་ཕྱེ་ན་གསུམ་གྱིས་རིགས་མི་མཐུན་སེལ་
ལ། གཉིས་ཀྱིས་ལོག་རྟོག་སེལ་ལོ། །དེ་ལ་རྒོལ་བས་དམ་བཅར་ཁས་མ་བླངས་པ་དང། ཁས་བླངས་ཀྱང་སྐྱོན་དང་མ་བྲལ་བ་གཉིས་སུ་འགྱུར་ལ། དང་པོ་ནི། འདོད་པས་སེལ་ལ། ཕྱི་མ་ལ་གྲུབ་ཟིན་པས་སྒྲུབ་མི་དགོས་པ་དང། བསལ་ཟིན་
པས་སྒྲུབ་མི་ནུས་པ་གཉིས་ལས། དང་པོ་ངོ་བོས་སེལ་ལ། ཕྱི་མ་མ་བསལ་བས་སེལ་ལོ། །རྒོལ་བས་མི་འདོད་པའི་བསྟན་བཅོས་མཁན་པོའི་འདོད་པ་ཕྱོགས་ཡང་དག་ཡིན་པ་འདོད་པས་བསལ་ཟིན་ཡང། དེ་ཡང་ཕྱོགས་ཡང་དག་ཡིན་ནམ་
སྙམ་པའི་དགོས་པའི་གནས་ལོག་པའི་ཆེད་དུ་རང་ཉིད་དུ་ཟུར་དུ་སྨོས་ལ། ཕྱིས་སྒྲུབ་དགོས་ཤིང་ད་ལྟ་སྒྲུབ་བྱེད་དུ་བཀོད་བཞིན་པའི་དཔེ་རྟགས་མ་གྲུབ་པ་བསྒྲུབ་བྱ་ཡིན་ནམ་སྙམ་པའི་དོགས་པ་ལྡོག་པའི་ཆེད་དུ་ཚིག་ཕྲད་སྨོས་སོ། །དེས་

[358A]༄༅། །ན་ཚིག་ཕྲད་ལ་ནུས་པ་གཉིས་ཡོད་དེ། བསྒྲུབ་བྱ་སྒྲུབ་བྱེད་གཞི་མཐུན་ཕྱོགས་ཡང་དག་ཡིན་པ་སེལ་བ་དང། རྩོད་པའི་སྐབས་ཀྱི་རྒོལ་བའི་འདོད་ཡུལ་དང། བསྟན་བཅོས་མཁན་པོའི་འདོད་ཡུལ་གཞི་མཐུན་
ཕྱོགས་ཡང་དག་ཡིན་པ་སེལ་བའོ། །སོ་སོར་ཕྱེ་ན་དེ་ལྟར་ཡིན་གྱི། སྔ་མ་གསུམ་གྱིས་ཀྱང་ལོག་རྟོག་སེལ་བར་བྱེད་དོ། །དོན་བསྡུས་ན། བསྒྲུབ་བྱའི་ངོ་བོ་ཁོ་ན། རྒོལ་བ་རང་ཁོ་ནས་འདོད་ཅིང་ཚད་མས་བསལ་བ་མ་ཞུགས་
པ་ཞེས་བྱའོ། །ཐ་སྙད་ཟོར་ཡང་བར་བྱ་བའི་ཆེད་དུ་བསལ་བྱ་སེལ་ཚུལ་དེ་ལྟར་སྨོས་ཀྱི། དོན་ནི། སྒྲ་དང་མི་རྟག་པའི་ཚོགས་དོན་མཚན་གཞི། གཞན་དོན་བསྒྲུབ་བྱར་མཚོན། ངོ་བོའི་དོན་སོགས་ཆོས་ལྔ་ཚང་བ་ཞེས་བརྗོད་
པ་ན། སྒྲ་དང་མི་རྟག་པའི་ཚོགས་དོན་དེ། གང་ལ་བསྒྲུབ་བྱར་སོང་བའི་ཕྱིར་རྒོལ་དེས་གྲུབ་ཟིན་པས་ཁྱབ་པ་ངོ་བོས་སེལ་བ་ནས། དེ་ཕྱིར་རྒོལ་གྱིས་བསལ་ཟིན་པ་མ་བསལ་བས་སེལ་བའི་ཚུལ་དེ་ལྟར་ཤེས་པར་བྱའོ་
བསྒྲུབ་བྱའི་མཚན་ཉིད་ཀྱི་ཟུར་དུ་བསྒྲུབ་བྱར་འདོད་པ་ཞེས་སྨོས་དགོས་ན་རྟགས་ཡང་དག་གི་མཚན་ཉིད་དུ་ཡང། རྟགས་ཡང་དག་ཏུ་འདོད་པ་ཞེས་ཅིའི་ཕྱིར་མ་སྨོས་ཤེ་ན། དེ་ནི་རྣམ་པ་ཀུན་ཏུ་མེ་མཚུངས་ཏེ། རྟགས་
ཡང་དག་ནི། མ་གྲུབ་པའི་དོན་འགའ་ཞིག་སྒྲུབ་པའི་ཕྱིར་ཏུ་སྒྲུབ་བྱེད་བཀོད་པ་ཡིན་ལ། ཕྱིར་རྒོལ་གྱི་ངོར་ཚུལ་གསུམ་ཚད་མས་གྲུབ་ན་རྒོལ་བས་རྟགས་ཡང་དག་ཏུ་ཁས་མ་བླངས་ཀྱང་བསྒྲུབ་བྱ་འགྲུབ་ལ། ཕྱིར་རྒོལ་གྱིས་

[358B] རྒོལ་བས་རྟགས་ཡང་དག་ཏུ་ཁས་བླངས་ཀྱང། ཕྱིར་རྒོལ་གྱི་ངོར་སྒྲུབ་བྱེད་ཡང་དག་ཏུ་མི་འགྱུར་བས་དེའི་མཚན་ཉིད་དུ་ཁས་བླངས་པ་ཞེས་སྨོས་པ་ལ་དགོས་པ་ཅུང་ཟད་ཀྱང་མེད་དོ། །ཕྱིར་རྒོལ་
གྱི་ངོར་སྒྲུབ་དགོས་ཀྱང་རྒོལ་བས་བསྒྲུབ་བྱར་དམ་མ་བཅས་ཤིང་ཁས་མ་བླངས་ན་རྒོལ་བའི་དམ་བཅར་འགྱུར་མི་སྲིད་ལ། རྒོལ་བས་དམ་བཅར་ཁས་བླངས་ན་ཕྱིར་རྒོལ་གྱི་ངོར་སྒྲུབ་མི་དགོས་ཀྱང་རྒོལ་བའི་དམ་བཅའ་
ཙམ་ཞིག་ཏུ་འགྱུར་བ་ཡིན་ནོ། །དེས་ན་དམ་བཅའ་འདོད་པ་དང་ཁས་ལེན་ལ་བལྟོས་པས་དེ་མི་འདོད་ཅིང་དེས་ཁས་མ་བླངས་པ་དེའི་ཁས་ལེན་དུ་མི་རིགས་པའི་ཕྱིར། དེས་ན་བསྒྲུབ་བྱའི་མཚན་ཉིད་ཀྱི་ཟུར་དུ་འདོད་པ་ངེས་
པར་སྨོས་དགོས་སོ། །གཞན་ཡང་བསྒྲུབ་བྱ་ཕྱིར་རྒོལ་གྱིས་མ་གྲུབ་པ་ལ་སུན་འབྱིན་ཡང་དག་མི་འཇུག་ཅིང། དེ་བསྒྲུབ་བྱའི་ཡོན་ཏན་ཡིན་ལ། ཕྱིར་རྒོལ་གྱིས་མ་གྲུབ་ཀྱང་རྒོལ་བས་འདོད་པས་དེར་འགྱུར་རོ། །ཚུལ་གསུམ་
ཕྱིར་རྒོལ་གྱིས་མ་གྲུབ་པ་ལ། སུན་འབྱིན་ཡང་དག་འཇུག་ཅིང་སྒྲུབ་བྱེད་ཀྱི་སྐྱོན་ཡིན་པས་དེ་ལ་ངེས་པར་ཚད་མས་གྲུབ་པ་གཙོའི། རྒོལ་བའི་འདོད་པ་ཙམ་མི་གཙོའོ། །གཉིས་པ་རྒྱས་བཤད་ལ། འདོད་པ་རྒྱས་བཤད། རང་ཉིད་
རྒྱས་བཤད། མ་བསལ་བ་རྒྱས་བཤད་དོ། །དང་པོ་ལ། ཡོངས་གཅོད་གྱི་དགོས་པ་དང། རྣམ་བཅད་ཀྱི་དགོས་པའོ། །དང་པོ་ལ། རྒོལ་བའི་ཞེ་འདོད་བསྒྲུབ་བྱར་བསྟན་པ་དང། དེ་མིན་ན་ཧ་ཅང་ཐལ་བའོ། །དང་པོ་ནི། ཕྱོགས་

[359A]༄༅། །ཀྱི་མཚན་ཉིད་ཀྱི་ཟུར་དུ་འདོད་པ་སྨོས་པ་ཆོས་ཅན། དགོས་པ་ཡོད་དེ། དག་ཏུ་དངོས་སུ་མ་བརྗོད་ན་ཡང་རྒོལ་བས་ཞེ་བའི་འདོད་པས་ཁྱབ་བའི་ཕྱོགས་དེ་བསྒྲུབ་བྱར་གོ་བའི་ཆེད་ཡིན་པའི་ཕྱིར། དཔར་ན་གྲངས་
ཅན་གྱིས། མིག་སོགས་ཆོས་ཅན། གཞན་དོན་བྱེད་དེ། འདུས་ཤིང་བསགས་པ་ཡིན་པའི་ཕྱིར། མལ་ཆ་དང་སྟན་ལ་སོགས་པའི་ཡན་ལག་བཞིན་ཞིས་བཀོད་པ་ན། བདག་གི་དོན་བྱེད་པ་དག་ཏུ་མ་སྨྲས་ཀྱང་བསྒྲུབ་བྱར་འདོད་པ་
བཞིན་ནོ། །དེ་ལ་འདིར་གང་དག་མིག་གི་སོགས་ཁོངས་ནས་རྣ་བ་ལ་སོགས་པའི་དབང་པོ་བཞི་གཟུང་གི། བེམ་བོ་ཉེར་གསུམ་མི་བཟུང་སྟེ། དེ་ལྟ་ན། ཕྱོགས་ཆོས་མི་འགྲུབ་པའི་ཕྱིར་རོ་ཞེས་ཟེར་བ་ན་མི་རིགས་ཏེ། དེ་ལྟ་ན་གྲངས་
ཅན་གྱིས་མངོན་པར་འདོད་པའི་དོན་རྟགས་འདིས་ཅི་ཞིག་བསྒྲུབ་པ་ཅུང་ཟད་ཀྱང་མི་གོ་བའི་ཕྱིར་རོ། །དེས་ན་གྲངས་ཅན་ཤེས་བྱ་ཐམས་ཅད་གྲངས་ཉི་ཤུ་རྩ་ལྔར་འདུས་པར་འདོད་ལ། དེའི་ཉེར་བཞི་བེམ་པོ་དང། ཉེར་ལྔ་པ་རིག་
པ་ཡན་ལ། ད་ཉིད་ལོངས་སྤྱོད་པ་པོའི་བདག་དང། ཉེར་བཞི་ལས་ཁ་ཅིག་བདག་གི་ལོངས་སྤྱད་བྱ་ཡིན་ལ། ཁ་ཅིག་བདག་གི་ལོངས་སྤྱོད་དེ་དག་སྒྲུབ་བྱེད་ཡིན་པས་བདག་གི་ཉེར་མཁོ་འབའ་ཞིག་ཏུ་ཟད་ལ། བམ་པོས་ཤེས་
པའི་དོན་བྱེད་པ་སངས་རྒྱས་པས་ཀྱང་འདོད་པས། བེམ་པོ་མཐའ་དག་ད་ལས་གཞན་གཅིག་གི་དོན་བྱེད་པར་སྒྲུབ་ན་བདག་རྟག་པ་འགྲུབ་པར་འགྱུར་ཏེ། དེ་ལས་གཞན་ཤེས་རིག་གི་བདག་འབའ་ཞིག་ཡིན་པའི་ཕྱིར་རོ། །དངོས་

[359B] །དེས་ན། མིག་གི་སོགས་ཁོངས་ནས། བེམ་བོ་ཉེར་གསུམ་བཟུང་ལ། ཕྱོགས་
ཆོས་མ་གྲུབ་པའི་སྐྱོན་མེད་དེ། བློ་གྲངས་ཅན་གྱིས་བེམ་པོར་འདོད་ཀྱང་བློ་ཙམ་སངས་རྒྱས་བས་ཀྱང་འདོད་ཅིང། གྲངས་ཅན་གྱིས་ཀྱང་བློར་ཐ་སྙད་འདོགས་པའི་གཞི་གཟུང་རྣམ་ལ་བསམས་པའི་ཕྱིར། གཙོ་བོའི་ཐ་སྙད་མི་འདོགས་
ཀྱང་བདེ་སྡུག་བཏང་སློམས་གསུམ་ཆ་མཉམ་པའི་ཆ་སངས་རྒྱས་བ་རང་ཉིད་ཀྱིས་ཀྱང་ཁས་ལེན་པས་སེ། དེ་ལྟ་མ་ཡིན་ན་སྒྲ་མི་རྟག་པར་སྒྲུབ་པའི་ཚེ་ཡང། རྩོད་གཞི་མཐུན་སྣང་དུ་མ་གྲུབ་པར་འགྱུར་ཏེ། གྲངས་ཅན་གྱིས་སྒྲ་རྟག་པར་
འདོད་པའི་ཕྱིར་རོ། །འདོད་པ་ཞེས་པའི་ཚིག་གིས་རྒོལ་བའི་འདོད་ཡུལ་བསྒྲུབ་བྱར་སྟོན་ན། རྒོལ་བས་མི་འདོད་པའི་དོན་མཐའ་དག་བསྒྲུབ་བྱ་ཡིན་པ་བསལ་ཟིན་པར་ཐལ། འདོད་ན། རྒོལ་བ་མི་འདོད་པའི་བསྟན་བཅོས་མཁན་པོའི་འདོད་པ་
ཕྱོགས་ཡིན་པ་ཡང་བསལ་ཟིན་པར་ཐལ། འདོད་ན། རང་ཉིད་ཀྱི་སྒྲ་སྨོས་པ་དགོས་པ་མེད་པར་ཐལ་ལོ་ཞེ་ན་ འདོད་པ་སྨོས་པས་རྒོལ་བ་མི་འདོད་ཅིང་རྒོལ་བ་ལས་གཞན་པའི་འདོད་ཡུལ་ཐམས་ཅད་ཕྱོགས་ཡིན་པ་ལྡོག་ཟིན་ན་
ཡང་ཀུན་ལས་བཏུས་ཀྱི་འགྲེལ་བར་བདག་ཉིད་ཅེས་པའི་སྒྲ་བཤད་པ་འདི་ནི་ཆོས་ཅན། དགོས་པ་ཡོད་དེ། རྒོལ་བས་དངོས་སུ་མ་སྨྲས་ཀྱང་རྩོད་པའི་ཚེ་བསྟན་བཅོས་མཁན་པོའི་འདོད་ཡུལ་ཡང་ཕྱོགས་སུ་བྱེད་དགོས་སྙམ་པ་དགོས་

[360A]༄༅། །པའི་གནས་ནི་ལྡོག་པ་དེའི་དོན་དུ་བྱས་པ་ཡིན་པའི་ཕྱིར་དགོས་པ་གནས་ནི་དོགས་པའི་རྒྱུ་སྟེ་རྒོལ་བས་ཀྱང་རང་གི་ཚད་མར་ཁས་བླངས་པའི་བསྟན་བཅོས་ཀྱི་དོན་མཐའ་དག་དང་མི་འགལ་བ་ཞིག་ཕྱོགས་སུ་
བྱེད་དགོས་སྙམ་པ་དོགས་པ་སྐྱེ་བའི་རྒྱུ་ཡིན་ལ། དེས་ན་རྩོད་པའི་ཚོ་རང་ཚད་མར་ཁས་ལེན་པའི་བསྟན་བཅོས་མཁན་པོའི་འདོད་ཡུལ་ཡང་བསྒྲུབ་བྱར་བྱེད་དགོས་སམ་སྙམ་པ་དོགས་བའོ། །གལ་ཏེ་རྒོལ་བའི་ཞེ་འདོད་ཀྱི་
ཚོགས་དོན་འབའ་ཞིག་བསྒྲུབ་བྱ་ཡིན་ན། དེ་ཕྱིན་ཅི་ལོག་ཏུ་བྱེད་པའི་འགལ་བ་ཡང་གཅིག་ཁོ་ནར་འགྱུར་བས་འགལ་བ་དུ་མར་དབྱེ་བ་མི་འཐད་པར་འགྱུར་རོ་ཞེ་ན། འགལ་རྟགས་ཡིན་ན། ཚོགས་དོན་ཕྱིན་ཅི་ལོག་ཏུ་སྒྲུབ་ནུས་
པའི་རྒྱུ་མཚན་གྱིས་འགལ་རྟགས་དུ་མར་དབྱེ་མི་རུང་བ་མ་ཡིན་པར་ཐལ། ཚོགས་དོན་དེ་ནི་སྒྲའི་སྦྱོར་ཚུལ་ལ་བལྟོས་ནས་ཆོས་ཀྱི་ཁྱད་པར་དག་དང། ཆོས་ཅན་གྱི་ཁྱད་པར་སྒྲུབ་པའི་འགལ་རྟགས་དུ་མ་དབྱེ་རུང་བ་ཡིན་པར་
བརྗོད་རིགས་པའི་ཕྱིར། དེ་ཇི་ལྟ་བུ་ཞ་ན་མིག་སོགས་ཆོས་ཅན། འདུས་པ་མ་ཡིན་པའི་ཡུལ་ཅན་གཞན་དོན་བྱེད་དེ་འདུས་ཤིང་བསགས་པ་ཡིན་པའི་ཕྱིར་ཅེས་བཀོད་པ་ན་ཆོས་ཀྱི་ཁྱད་པར་སྒྲུབ་པའི་འགལ་རྟགས་སུ་
འགྱུར་ཏེ། གཞན་དོན་བྱེད་པ་ཁྱད་པར་གྱི་གཞི་ཡིན་འདུས་པ་མ་ཡིན་པའི་ཡུལ་ཅན་ཁྱད་པར་གྱི་ཆོས་སོ། །འདུས་པ་མ་ཡིན་བ་ནི། རྡུལ་དང་སྐད་ཅིག་བསགས་པ་མ་ཡིན་པའི་དོན་ཡིན་ལ་ཡུལ་ཅན་ནི་ཤེས་རིག་གོ་

[360B] ཞེས་བརྗོད་པའི་ཚོ། མིག་སོགས་ཁྱད་པར་གྱི་གཞི་དང། ཅིག་ཤོས་ཁྱད་པར་གྱི་ཆོས་སོ། །ཆོས་ཀྱི་ངོ་བོ་སྒྲུབ་པའི་འགལ་རྟགས་ནི་རྟོགས་པར་སྤལ་ཆོས་ཅན་གྱི་ངོ་བོ་
སྒྲུབ་པའི་འགལ་རྟགས་ནི་དངོས་པོར་གྱུར་པའི་ནམ་མཁའ་ཆོས་ཅན་མི་རྟག་སྟེ་འདུས་མ་བྱས་ཡིན་པའི་ཕྱིར་ཅེས་པ་སྟེ་དེ་ཡང་སྒྲའི་འགོད་ཚུལ་ཡིན་གྱི། དོན་ནི། ནམ་མཁའ་ཆོས་ཅན་དངོས་བོ་ཡིན་ཏེ་འདུས་མ་བྱས་ཡིན་པའི་ཕྱིར་
ཅེས་པ་སྟེ། འདི་ནི་འོག་ཏུ་འཆད་པར་འགྱུར་རོ། །རྟགས་ཡང་དག་ལ་ཡང་ཆོས་ཀྱི་ཁྱད་པར་བསྒྲུབ་པ་སོགས་བཞིར་དབྱེ་རུང་བར་ཐལ། ། འགལ་རྟགས་ལ་བཞིར་ཡོད་པའི་ཕྱིར་ཅེ་ན་ འདོད་པ་ཡིན་ཏེ། འགལ་རྟགས་
ལ་བཞིར་ཕྱེ་བ་ནི་ གཞན་གྱི་ལོག་རྟོག་ལྡོག་པའི་ཆེད་དུ་ཡིན་ཏེ། གྲངས་ཅན་ལ་བདག་རྟག་པ་དངོས་སུ་མ་སྨྲས་ཀྱང་རུང་ཆོས་དང་ཆོས་ཅན་གྱི་ཁྱད་པར་དུ་སྨྲས་ཀྱང་རུང་འདུས་ཤིང་
བསགས་པ་དེ་དེ་སྒྲུབ་པའི་གཏན་ཚིགས་ཡང་དག་ཏུ་མི་རུང་གི་འགལ་རྟགས་སུ་འགྱུར་རོ་ཞེས་བའི་དོན་ཏོ། །རྟགས་ཡང་དག་ལ་དེ་ལྟར་ཕྱེ་བ་ལ་དགོས་པ་ཡོད་ན་དབྱེར་རུང་སྟེ་སྒྲ་ཆོས་ཅན་སྐད་ཅིག་མའི་དངོས་པོ་ཡིན་ཏེ་བྱས་པའི་ཕྱིར་
དཅེས་བཀོད་པ་ན་ཆོས་ཀྱི་ཁྱད་པར་སྒྲུབ་པའི་རྟགས་ཡང་དག་ཏུ་འགྱུར་བ་བཞིན་ནོ། །ཞེ་འདོད་མིག་སོགས་བདག་དོན་བྱེད་པ་སྒྲུབ་འདོད་པར་གང་ལས་ཤེས་ཤེ་ན་འདུས་ཤིང་བསགས་པ་ཆོས་ཅན་མིག་སོགས་བདག་དོན་བྱེད་པ་

[361A]༄༅། །ཁྱོད་ཀྱི་བསླུབ་བྱར་དངོས་སུ་མ་བརྗོད་ན་ཡང་དེ་གྲངས་ཅན་གྱི་ཞེ་བས་འདོད་པའི་བསྒྲུབ་བྱ་སྒྲུབ་བྱེད་འགོད་པའི་སྐབས་ལས་རྟོགས་བར་འགྱུར་བ་ཡིན་ཏཨ། གྲངས་ཅང་གྱི་ཞེ་འདོད་དེ་འགྲུབ་པར་བྱ་བའི་ཆེད་དུ་ཁྱོད་སངས་
རྒྱས་པཱི་བློ་དོར་སྒྲུབ་བྱེད་དུ་བཀོད་པ་ཡིན་པའི་ཕྱིར། རྟགས་དེའི་ཞེ་འདོད་ཀྱི་བསྒྲུབ་བྱཱི་ཆོས་དེ་ནྠུན་དབེར་རྗེས་འགྲོ་མེད་པ་ཡི་སྐྱོན་ཡང་ཡོད་དེ། བདྒ་རྟག་པའི་དོན་བྱེད་པ་དེ་མཐུན་དཔེ་མལ་ཆ་སགས་ལ་རྗེས་འགྲོ་མི་བྱེད་
པའི་ཕྱིར། ཁྱབ་པར་ཐལ། ཇི་སྐད་དུ། སློབ་དཔོན་དབྱིག་གཉེབ་གྱིས། ཁྱོད་ཀྱི་བོམ་པི་ཉེར་བཞི་ལས་གཞྣ་དེ་གང་ཡིན་ཞེས་དྲིས་པ་ན། རྟག་པའི་བདྒ་དེ་ཉིད་གཞྣ་གྱི་སྒྲས་བརྗོད་པ་ཡིན་ནོ་ཞེས་སྨྲས་པའི་ཚེ་ན། སློབ་དབོན་གྱིས་
དེ་དཔེ་ལ་རྗེས་འགྲོ་ན་གྲུབ་ཅེས་བཤྡ་པའི་ཕྱིར། དེ་བཞིན་དུ་འདིར་ཡང། དཔེ་ལ་རྗེས་འགྲོ་མེ་་པའི་ཉེས་པ་སྟོན་པའ།།ཏྟགྶ་དེར་ནི་ཆོས་ཅན། ཞེ་འདོད་མེག་སོགས་བདྒ་རྟག་པའི་དོན་བྱེད་པ་ལ་གནོད་བྱེད་ཡིན་ཏེ་དེའི་ལོག་
ཕྱོགས་སྒྲུབ་པའི་རྟགས་ཡང་དག་ཡིན་པའི་་ཡིར། གཉིས་པ་ནི། གལ་ཏེ། འདུས་ཤིད་བསགས་པ་ཆས་ཅན། ཁྱོད་ཀྱིས་མེག་སོགས་གཞྣ་དོན་བྱེད་པར་སྒྲུབ་པའི་ཞེ་འདོད་ཀྱི་བསྒྲུབ་བྱ་ཅི་ཡིན་མེད་པར་ཐལ། མིག་སོགས་བདྒ་
རྟག་པའི་དོན་བྱེད་པ་ཡིན་མིན་གང་ལ་རྩོད་པ་ཡིས་དོན་དེ་སྒྲུབ་པར་བྱེད་པའི་སྒྲུབ་བྱེད་དུ་ཁྱོད་བཀོད་པའི་དོན་དེ་ཁོད་ཀྱི་ཞེ་འདོད་ཀྱི་བསྒྲུབ་བྱ་མིན། སྐགས་དེར་ཞེ་འདོད་སྒྲུབ་རྒྱུ་གཞན་མེད་པའི་ཕྱིར། ཞེ་འེ་འདོད་ལས་གཞྣ་དུ་སྨྲས་ཆོས་

[361B] ཁྱེད་ཀྱིས་རྒོལ་བ་སྒྲུབ་མི་འདོད་པ་བསྒྲུབ་པ་འམ་ ཕྱིར་རྒོལ་གྱི་ངོར་སྒྲུབ་བྱེད་བཀོད་པ་འབྲས་བུ་མེད་པར་འགྱུར་བར་ཐལ། མིག་སོགས་གཞན་དོན་བྱེད་པ་དེ་ཁྱོད་ཀྱི་ཞེ་འདོད་ཀྱི་བསྒྲུབ་བྱ་གོང་ཞིག་
དེ་ཐིར་རྒོལ་གནས་རྷྱས་བས་ཀྱང་སྔར་ནས་གྲུབ་ཟིན། གྲངས་ཅན་རང་ཉིད་ཀྱང་དེ་དག་གིས་འབྲས་བུ་བསྐྱེད་བ་ཙམ་ཞིག་སྐབས་འདིར་སྒྲུབ་མི་འདོད་པའི་ཕྱིར། དཔེར་ན། བརད་སྦྲོད་པའི་སློབ་མ། སྒྲ་བྱེ་བྲག་ཏུ་བཤྡ་དུ་ཡེད་པར་འདོད་
པ་དང་མེད་པར་འདེད་པ་གཉིས། སྒྲ་ལ་ཤས་བྱེན་ཞེས་པ་སྟ་བུ་མིང་གི་སྒ་དང། བ་ལང་ཞས་པ་ལྟ་དུ་རྒས་ཀྱི་སྒྲ་གཉིས་ལཨྶ།བྱེ་བྲག་ཏུ་བཤད་དུ་ཡོད་པར་འདོད་པས། སྒྲ་བཉིས་ཀ་བརྡ་མ་སྦྱར་བའི་སྐོན་རོལ་ནས་ལྷས་བྱིན་
པའི་དོན་གྱིས་ན། ལྷལ་བྱིན་ཞེས་པ་དང། འགྲ་བའི་དན་གྱིས་ན་བ་ལང་ཞས་ཕྱི་རོལ་གྱིདོན་གྱི་དོན་ལྡན་དུ་མཚུངས་པར་འདོད་ལ། ངོ་བཨ་ཉིད་ཀྱི་དོན་ལྡན་དུ་མི་འདོད་དོ།། བྱེ་བྲག་ཡུ་བཤད་དུ་མད་པར་འདོད་པ་རོགས་ཀྱི་སྒར་དེ་ལྟར་
ཡིན་ཡང། མིང་གི་སྒྲ་བརྒ་མ་སྦྱར་བའི་སྡོན་རོལ་ནས་ངོ་བོ་ཉིད་ཀྱིས་དོན་ལྡན་ཡིན་གྱི། ཕྱི་རོལ་གྱི་དོན་ལྡན་མ་ཡིན་པར་འདོད་པས། ཕྱི་མ་འདིས་ས་མ་ལ་མིང་གོ་སྒྲ་ངོ་བོ་ཉིད་ཀྱིས་དེན་ལྡན་དུ་ཟལ་ཐྦས་ཀྱི་སྦྱོར་བས་སྒྲུབ་འདོད་ན་
མིན་གི་སྒྲ་ཆོས་ཅན། དོན་དང་ལྡན་པ་ཡིན་ཏེ། སྒྲའི་རྣམ་དབྱེ་བརྒྱད་དང་ལྡན་པར་མཐོང་བའི་ཕྱིར། དབེར་ན་རིགས་ཀྱི་སྐྲ་བཞིན་ཞེས་བཀོད་པ་ན། ངོ་བོའི་དོན་ལྡན་བསྒྲུབ་ཀྱ་མ་ཡིན་པར་ཐལ། དག་ཏུ་མ་སྨྲས་བའི་ཕྱིར། འདོད་ན་

[362A] །རྒོལ་བ་སྒྲུབ་མི་འདོད་པའི་ཕྱི་རོལ་གྱི་དོན་ལྡན་བསྒྲུབ་བྱར་འགྱུར་ལ། དེ་ལྟ་ན་ཕྱིར་རྒོལ་གྱི་ངོར་ཡང་གྲུབ་ཟིན་སྒྲུབ་པའི་ཉེས་པར་འགྱུར་བའོ། །ངོ་བོའི་དོན་ལྡྣ་ནི་དབེར་ན་གོ་ཞེས་པ་ལྟ་བུའི་སྒྲ་གཅིག་ལ་བརྗོད་
དཔ་ཀྱི་རྟོག་པ་དང། རང་གི་བརྗོད་བྱའི་སོན་དང། ག་དང། ཨོ་དང། ཨུ་ལ་སོགས་པ་དོན་གསུམ་གསུམ་གོ་བའི་ནུས་པ་བརྡ་ལ་མི་བལྟོས་པར་ཡོད་པའ། །གཉིས་པ་ལ། གང་རུང་གི་སྤྱི་དོན་གཞན་ཞེ་འདོད་ཀྱི་བསྒྲུབ་བྱ་ཡིན་འདོད་ཀྱི་རྟོག་པ་དང། རང་གི་བརྗོད་བྱའི་དོན་དང། ག་དང། ཨོ་དམ། ཨུ་ལ་སོགས་པ་དོན་གསུམ་གསུམ་གོ་བའི་ནུས་པ་བརྡ་ལ་མི་བལྟོས་པར་ཡོད་པའ། གཉིས་པ་ལ། གང་རུང་གི་སྤྱི་དོན་གཞན་ཞེ་འདོད་ཀྱི་བསྒྲུབ་བྱ་ཡིན་
པ་ཁྒས་པ་དང། མི་འདོད་པའི་ཚོགས་སྤྱི་དོན་གཞན་བཀག་པས་འདོད་པའི་བསྒྲུབ་བྱ་ལ་གནད་པར་འདོད་པང་ཁེགས་པའོ།། དང་པོ་ལ། རྒྱང་ཕན་གྱི་སྦྱོཡ་བ་སྟར་སྣང་དུ་བསྒྲུབ་པ། རང་ལ་མཚུངས་པ་སྤང་པཱོ།།དང་
པོ་ནི། གུངས་ཅན་གྱི་ཟོལ་སྦྱོར་འགོག་པའི་རིགས་པ་འདོས་ནི་ཆོས་ཅན། རྒྱང་ཕན་གྱི་གཉིས་བཅས་སྦྱོར་བ་ལ་ཡང་ཉེས་པ་བཤད་པ་ཡིན་ཏེ། དི་ཡངྮེ་འདོད་ཀྱི་བསྒྲུབ་བྱའི་ཆོས་དཔེ་ལ་རྗེས་འགྲོ་མེད་པ་དང། བསྒྲུབ་
ཡུཨ་ཕིན་ཅི་ལོག་ཏུ་སྒྲུབ་པའི་འགལ་བ་དག་ཏུ་བསྟན་པ་ཡིན་པའི་ཕྱིར། དེ་ཡང་རྒྱད་ཕན་པས་གན་རྒྱས་པ་ལ། བུམ་པ་ཆས་ཅན། ལུས་སེམས་རྫས་གཅིག་པཨ་སྐྱེས་བུའི་ལུས་དང་བུམ་བུམ་པ་གང་རུང་གེ་གཉིས་པ་དང་བཅས་

[362B] དེ་ལྟ་ན། ལུས་སེམས་རྫས་གཅིག་པས་ལུས་ཞིག་ན་བློ་ཡང་མེད་པར་འགྱུར་བས། སྐྱེ་བ་སྔ་ཕྱི་མེད་པར་འགྲུབ་སྙམ་དུ་བསམས་སོ། །ཅི་སྟེ་ཡང། བསྒྲུབ་པར་བྱ་བ་ནི། གང་
རུང་གི་སྤྱིའི་ཟླ་དང་བཅས་པར་སྒྲུབ་པར་འདོད་དོ་ཞེ་ན། བུམ་པ་དེ་ལུས་སེམས་རྫས་གཅིག་པའི་ལུས་དང་བུམ་པ་གང་རུང་ལས་དོན་གཞན་དུ་གྲུབ་པ་མ་ཡིན་པར་ཐལ། བུམ་པ་དེ་ཉིད་བུམ་པ་ལས་དོན་གཞན་དུ་མེད་པའི་ཕྱིར་དང། སེམས་
དང་རྫས་གཅིག་པའི་ལུས་ཀྱང་བུམ་པ་ལས་དོན་གཞན་དུ་མི་འགྱུར་བའི་ཕྱིར། གལ་ཏེ། ཤུགས་ཀྱིས་ཞེ་འདོད་ཀྱི་བསྒྲུབ་བྱའི་ཆོས་དཔེ་ལ་རྗེས་འགྲོ་བྱེད་པར་གྲུབ་བོ་ཞེ་ན། རྟགས་ཀྱི་ཤུགས་ཀྱིས་འགྲུབ་པ་མ་ཡིན་པར་ཐལ། རྟགས་དེས་
བསྒྲུབ་བྱ་འགོག་པའི་ཕྱིར། ཚིག་གི་ཤུགས་ཀྱིས་སོ་ཞེ་ན། རྒྱང་ཕན་གྱི་དམ་བཅའི་ཚིག་འདིའི་ཤུགས་ཀྱིས་ཞེ་འདོད་ཀྱི་བསྒྲུབ་བྱ་འགྲུབ་པ་མ་ཡིན་པར་ཐལ། ཞེ་འདོད་ཀྱི་བརྗོད་བྱས་སྟོང་པའི་ཚིག་ཡིན་པའི་ཕྱིར། ཁྱབ་པར་ཐལ། བརྗོད་བྱས་
སྟོང་པ་བརྗོད་པའི་ཚིག་རྣམས་ཀྱིས་ཞེ་འདོད་ཀྱི་བསྒྲུབ་བྱ་འདི་འཕེན་ནོ་ཞེས་པ་དེ་མི་ཤེས་པ་ཉིད་ཀྱིས་ཀུན་ནས་བསླང་བ་ཡིན་པའི་ཕྱིར། གཉིས་པ་ནི། ཁྱད་པར་བསྒྲུབ་བྱར་མི་རུང་བས་སྤྱི་ཡང་བསྒྲུབ་བྱར་མི་རུང་ན་སྒྲའི་འཇིག་པ་དང་བུམ་
པའི་འཇིག་པའི་ཁྱད་པར་གྱིས་རྟོག་ན། དེ་གཉིས་བསྒྲུབ་བྱ་མ་ཡིན་པས་སྒྲ་འཇིག་པ་ལའང་བསྒྲུབ་བྱ་མ་ཡིན་པར་མཚུངས་སོ་ཞེ་ན། བྱས་པ་ཆོས་ཅན། སྒྲ་ལ་འཇིག་པའི་ཁྱད་པར་བསྒྲུབ་བྱ་མ་ཡིན་པས། འཇིག་པ་ཙམ་བསྒྲུབ་བྱ་མ་ཡིན་པ་

[363A]༄༅། །དཔེ་དེ་དང་མཚུངས་པ་མ་ཡིན་པར་ཐལ། སྒྲ་དང་བུམ་པའི་འཇིག་པ་གང་ཡང་མ་ཡིན་པའི་འཇིག་པ་ཙམ་ཚད་མས་གྲུབ་པ་ཡིས་སྒྲ་ནི་འཇིག་པ་ཙམ་དེ་དང་ལྡན་པར་མི་ལྡན་རྣམ་གཅོད་ཀྱི་ཚུལ་དེ་ལྟར་ཁྱོད་ཀྱིས་གྲུབ་
པ་ཡིན་པའི་ཕྱིར། དེ་བཞིན་དུ་བུམ་པའང་ཆོས་ཅན། ཁྱད་པར་སྤངས་པའི་ལུས་བུམ་གང་རུང་གི་སྤྱི་དོན་གཞན་དེ་དང་ལྡན་པར་འགྱུར་བ་མ་ཡིན་པར་ཐལ། དེ་འདྲའི་གང་རུང་གི་སྤྱི་དོན་གཞན་ཡོད་པར་གྱུར་ན། དེ་ལྟར་འཐད་ན་ཡང་
དེ་མི་སྲིད་པའི་ཕྱིར། མི་རྟག་པའི་སྤྱི་ཞེས་བརྗོད་ཀྱང། མཐར་གཏུགས་ན། སྒྲ་ཁོ་ན་ལ་གནས་པའི་མི་རྟག་པ་སྒྲ་ཡི་ཁྱད་པར་ཅན་དེ་ཉིད་བསྒྲུབ་བྱར་འགྱུར་ལ། དེ་དཔེ་བུམ་པ་ལ་རྗེས་འགྲོ་མེད་པས་དེ་དུང་ཉེས་པ་མཚུངས་སོ་ཞེ་
ན། སྒྲ་ཁོ་ན་ལ་གནས་པའི་མི་རྟག་པ་བསྒྲུབ་བྱ་མ་ཡིན་པར་ཐལ། སྒྲ་ལ་མི་རྟག་པ་ཙམ་མ་འབྲེལ་བ་རྣམ་པར་ལྡོག་ཅིང་གཅོད་པ་ཙམ་ཞིག་བསྒྲུབ་བྱར་བྱེད་པའི་ཕྱིར། རྣམ་གཅོད་བྱད་ན་གཞན་ལྡན་རྣམ་གཅོད་ཁོ་ནར་འགྱུར་
བ་མ་ཡིན་པར་ཐལ། མི་ལྡན་པ་གཅོད་པ་དང། གཞན་ལ་ལྡན་པ་རྣམ་པར་གཅོད་པའི་ཚུལ་རྣམ་པ་གཉིས་ཡོད་པའི་ཕྱིར། དེས་ན། མི་རྟག་པ་ཆོས་ཅན། སྒྲ་ལས་གཞན་དང་རྗེས་འགྲོ་མེད་པར་འགྱུར་བ་མ་ཡིན་པར་ཐལ། སྒྲ་ལ་
མི་ལྡན་རྣམ་གཅོད་དུ་ལྡན་པའི་ཕྱིར། མི་རྟག་པ་ཙམ་དཔེ་ལ་གྲུབ་ཟིན་པའི་ཕྱིར། གྲུབ་ཟིན་སྒྲུབ་པའི་སྐྱོན་དུ་འགྱུར་རོ་ཞེ་ན། བྱས་པ་དྲེ་ཆོས་ཅན། སྒྲ་ལ་མི་རྟག་པ་ཙམ་སྒྲུབ་པའི་ཚེ་གྲུབ་ཟིན་པ་ལ་བསྒྲུབ་པ་ཉིད་ཀྱི་ཉེས་པ་ཡོད་

[363B] སྒྲ་དེའི་སྤྱི་མི་རྟག་པ་ཙམ་དང་ལྡན་པར་མ་གྲུབ་པས་སྒྲུབ་པར་བྱ་བ་ཡིན་པའི་ཕྱིར། དེས་ན། ཆོས་ཅན་སྒྲས་ཁྱད་པར་དུ་བྱས་པ་ཅན་ཡིན་པས་མི་རྟག་པ་དེ་ནི་གཞན་ལ་རྗེས་འགྲོ་མེད་པའི་སྐྱོན་དང་ལྡན་པ་མ་ཡིན་པར་
ཐལ། སྒྲས་མི་ལྡན་རྣམ་གཅོད་ཙམ་གྱིས་ཁྱད་པར་དུ་བྱས་པའི་ཕྱིར། གཉིས་པ་ནི། འདོད་པ་སྨོས་པ་འདིས་ནི་ཆོས་ཅན། སྒྲ་ལ་རྟག་པ་ཙམ་བཀག་པས་ཆོས་ཅན་སྒྲས་ཁྱད་པར་དུ་བྱས་པ་དག་གི་ཆོས་མི་རྟག་པའི་སྤྱི་དོན་གཞན་དང་
ཆོས་མི་རྟག་པ་དག་གིས་ཁྱད་པར་དུ་བྱས་པ་ཅན་གྱི་ཆོས་ཅན་སྒྲའི་སྤྱི་དོན་གཞན་བཀག་པས་སྒྲ་ལ་རྟག་པ་འགོག་པའི་འགལ་བ་དག་ཏུ་འདོད་པ་བསལ་བ་ཡིན་ཏེ། ཞེ་འདོད་ཀྱི་བསྒྲུབ་བྱ་མིན་པ་བཀག་ཀྱང། ཞེ་འདོད་འགོག་པའི་
འགལ་བར་མི་འགྱུར་བར་བསྟན་པའི་ཕྱིར། བྱས་པ་ཆོས་ཅན། ཁྱོད་ཀྱིས་ཆོས་ཅན་སྒྲ་ལ་ཚོགས་པའི་སྤྱི་དོན་གཞན་དག་བསལ་བའི་སྒོ་ནས་ཞེ་འདོད་ལ་གནོད་པའི་འགལ་བར་འགྱུར་བ་མ་ཡིན་པར་ཐལ། ཆོས་ཅན་སྒྲ་དེ་ཚོགས་སྤྱི་དོན་
གཞན་དང་ལྡན་པ་དེ་ལྟར་རྒོལ་བས་མ་སྒྲུབ་པའི་ཕྱིར། དེར་ཐལ། གང་གི་ཕྱིར་ན། དེ་ལྟར་རྒོལ་བས་སྒྲུབ་འདོད་ཡོད་པ་མིན་པའི་ཕྱིར། དེར་ཐལ། སྒྲ་ལ་རྟག་པ་འགོག་པ་འདིར། ཆོས་མི་རྟག་པ་ཙམ་འབའ་ཞིག་སྒྲུབ་པར་བྱ་བ་ཡིན་
པའི་ཕྱིར། འདི་ནི། བྱེ་བྲག་པས་གྲངས་ཅན་ལ། སྒྲ་མི་རྟག་པའི་སྒྲུབ་བྱེད་བཀོད་པ་ན། གྲངས་ཅན་ན་རེ། སྒྲ་ལ་རྟག་པ་ཙམ་བཀག་པ་ན། སྤྱི་རྟག་པ་དོན་གཞན་ཡང་བཀག་ལ། དེ་བཀག་ན། ཆོས་ཅན་སྒྲ་ཡང་བཀག་པས་ཞེ་འདོད་ལ་གནོད་

[364A]༄༅། །པའི་འགལ་བར་འགྱུར་རོ་ཞེས་སྨྲ་བ་ལ། སློབ་དཔོན་གྱིས་རྒོལ་བ་སྒྲུབ་འདོད་མེད་པ་བཀག་པས་རྒོལ་བའི་ཞེ་འདོད་ལ་གནོད་པར་མི་འགྱུར་རོ་ཞེས་གསུངས་སོ། །འགལ་རྟགས་ལ་ཞེ་འདོད་འགོག་པའི་འགལ་རྟགས་
ཡིན་པའི་ངེས་པ་མེད་དེ། སངས་རྒྱས་པས་སྒྲ་མི་རྟག་པར་བསྒྲུབ་པ་ན། སྒྲ་རྟག་པར་སྒྲུབ་པའི་འགལ་རྟགས་ཡིན་ཡང། ཞེ་འདོད་ལ་གནོད་པའི་འགལ་བ་མ་ཡིན་ནོ། །ཕྱོགས་ཀྱི་མཚན་ཉིད་ཀྱི་ངོ་བོ་སྨོས་པ་དོགས་པའི་གནས་
ཚུང་བའི་ཕྱིར་རྒྱས་བཤད་མ་མཛད་ལ། ཚིག་ཕྲད་ཀྱང་རང་ཉིད་ཀྱི་ཞར་བྱུང་ཙམ་ཡིན་པས། རྒྱས་བཤད་མང་པོ་མ་མཛད་དོ། །གཉིས་པ་རང་ཉིད་རྒྱས་བཤད་ལ། དངོས་དང། ཞར་བྱུང་ཚིག་ཕྲད་ཀྱི་དོན་བཤད་པ། རང་
ཉིད་ཀྱི་དགོས་པ་བསྡུས་ཏེ་བསྟན་པའོ། །དང་པོ་ལ། དགོས་པ་མདོར་བསྟན། རྒྱས་པར་བཤད་པ། ཕྱོགས་ཀྱི་མཚན་ཉིད་བསྟན་པའི་དགོས་པའོ། །དང་པོ་ནི། ཀུན་ལས་བཏུས་སུ་ཕྱོགས་ཀྱི་མཚན་ཉིད་འཆད་པ་ན་
བདག་ཉིད་ཀྱི་སྒྲ་སྨོས་པ་ཆོས་ཅན། དགོས་པ་ཡོད་དེ། ཆོས་ཅན་སྒྲ་ལྟ་བུ་གཅིག་ལ། རང་གཞན་གྱི་བསྟན་བཅོས་ལས། རྟག་མི་རྟག་བདག་ཡོད་མེད་ལ་སོགས་པའི་ཆོས་རྣམས་དུ་མ་རྣམ་པར་བཞག་ཀྱང་
རྩོད་པའི་ཚེ་རྒོལ་བ་བདག་ཉིད་ཀྱིས་དེའི་ཚེ་འདོད་ཡུལ་དུ་བྱས་པ་དེ་ཁོ་ན་རྟགས་དེའི་བསྒྲུབ་བྱ་ཡིན་གྱི། ལུང་དོན་མཐའ་དག་མ་ཡིན་ནོ་ཞེས་ཤེས་པའི་ཆེད་ཡིན་པའི་ཕྱིར། གཉིས་པ་ལ། རང་སྒྲའི་དགོས་པ་འཐད་

[364B] མི་འཐད་པའི་ཕྱོགས་སུན་དབྱུང་བའོ། །དང་པོ་ལ། གཞན་སྡེ་ལུང་དོན་བསྒྲུབ་བྱར་འདོད་པ་དགག་པ་དང། རང་སྡེ་ལུང་དོན་བསྒྲུབ་བྱར་འདོད་པ་དགག་པའོ། །དང་པོ་ལ། མདོར་བསྟན་པ་དང། རྒྱས་པར་བཤད་
པའོ། །དང་པོ་ནི། རིགས་པ་ཅན་པ་སེགས་ན་རེ། རང་གིས་ཁས་བླངས་པའི་བསྟན་བཅོས་ཀྱི་དོན་མཐའ་དག་དང་མི་འགལ་པའི་དོན་གཅིག་རྩོད་པའི་ཚེ་ཡང་སྐབས་ཀྱི་བསྒྲུབ་བྱར་བྱེད་དགོས་ཀྱི། ལུང་གི་དོན་གང་རུང་གཅིག་ལ་གནོད་
ན། སྐབས་ཀྱི་བསྒྲུབ་བྱ་ལ་ཡང་གནོད་པར་འགྱུར་ཏེ། དེའི་རྒྱུ་མཚན་རང་གིས་ཁས་བླངས་པའི་ལུང་ཚད་མ་ཡིན་པ་རྒྱུ་མཚན་དུ་བྱས་ནས། དེའི་དོན་གྱི་ཕྱོགས་གཅིག་གཞན་ལ་སྟོན་པར་བྱེད་པ་ནི་དམ་བཙའ་ཡིན་ལ། ལུང་དེའི་དོན་
གྱི་ཕྱོགས་གཅིག་རྟགས་དེ་ལ་བརྟེན་ནས་ཁེགས་ན་ལུང་དེ་ཚད་མ་ཡིན་པ་བཀག་བར་འགྱུར་ལ། དེ་ལྟ་ན་སྐབས་ཀྱི་དམ་བཅའ་དེ་ལུང་ཚད་མའི་ཕྱོགས་གཅིག་ཡིན་པ་བཀག་པར་འགྱུར་ལ། དེ་ལྟ་ན། རང་གིས་ཚད་མར་ཁས་བླངས་པའི་ལུང་
གི་ངོན་གྱི་ཕྱོགས་གཅིག་གཞན་ལ་དམ་བཅར་བྱས་ནས་བསྒྲུབ་བྱ་འགལ་བས། དེས་ན་གལ་ཏེ། བསྟན་བཅོས་ཚད་མར་ཁས་བླངས་པའི་ཕྱིར། དེའི་དོན་ཐམས་ཅད་ཚད་མས་འཐད་པར་གཟུང་བས། དེའི་དོན་གཅིག་ལ་རྩོད་པའི་སྐབས་
ཀྱིས་གཏན་ཚིགས་དེས་རབ་ཏུ་གནོད་པ་བྱས་ནའང། གཏན་ཚིགས་འགལ་བ་དང་སྐབས་ཀྱི་དམ་བཅའ་བ་དག་ཀྱང་ཚད་མས་བསལ་བའི་སྐྱོན་དུ་འགྱུར་རོ་ཞེ་ན། བྱས་པ་ཆོས་ཅན། ཁྱོད་ཀྱི་སྒ་མི་རྟག་པར་བསྒྲུབ་པ་ན་རིགས་པ་ཅན་པའི་ལུང་

[365A]༄༅། །ལས་བཤད་པའི་དྲི་ལ་རྟག་པ་སའི་ཡོན་ཏན་ལྡོག་པའི་སྒོ་ནས་ཀྱང་ཁྱོད་སྒྲ་མི་རྟག་པར་སྒྲུབ་པའི་གཏན་ཚིགས་འགལ་བར་འགྱུར་བར་ཐལ། དེའི་ཚེ་བྱེ་བྲག་པའི་ལུང་དོན་གཅིག་བཀག་པའི་ཕྱིར། དྲི་སྐབས་སུ་བབ་
པའི་ཆོས་ཅན་མིན་པའི་ཕྱིར། དེ་ལ་སའི་ཡོན་ཏན་བཀག་པས་སྒྲ་མི་རྟག་པར་བསྒྲུབ་པ་འགལ་བར་འགྱུར་བ་མ་ཡིན་ནོ་ཞེ་ན། བྱས་པས་སྒྲ་མི་རྟག་པར་སྒྲུབ་པའི་ཚེ་སྒྲ་ལ་ནམ་མཁའི་ཡོན་ཏན་བཀག་པའི་སྒོ་ནས་ཀྱང། སྒྲ་མི་རྟག་པར་
སྒྲུབ་པའི་རྟགས་འགལ་བར་འགྱུར་བ་མ་ཡིན་པར་ཐལ། སྒྲ་མི་རྟག་པར་སྒྲུབ་པའི་ཚེ་རྩོད་པའི་སྐབས་མིན་པ་དེ་ནི། གཞན་ནམ་མཁའི་ཡོན་ཏན་ལའང་མཚུངས་པའི་ཕྱིར། མི་མཚུངས་ཏེ། ཅི་སྟེ་འདིར་ཆོས་ཅན་སྒྲའི་ཆོས་ལ་རྩོད་པ་སྐབས་སུ་བབ་པ་
ཡིན་པས། སྒྲའི་ཆོས་སུ་གྱུར་པའི་ནམ་མཁའི་ཡོན་ཏན་ལ་གནོད་ན། སྐབས་ཀྱི་བསྒྲུབ་བྱ་ལ་གནོད་པར་འགྱུར་གྱི། དྲི་ལ་སའི་ཡོན་ཏན་བཀག་པས་མི་འགྱུར་རོ་ཞེ་ན། བྱས་པས་སྒྲ་ལ་རྟག་པ་ནམ་མཁའི་ཡོན་ཏན་ཅན་བཀག་པ་དང། དྲི་
ལ་རྟག་པ་སའི་ཡོན་ཏན་ཅན་བཀག་པས་སྒྲ་མི་རྟག་པར་སྒྲུབ་པའི་སྐབས་ཀྱི་བསྒྲུབ་བྱ་ལ་གནོད་པའི་འགལ་བར་འགྱུར་མི་འགྱུར་མཚུངས་པར་ཐལ། དེ་གཉིས་སྒྲའི་ཆོས་སུ་འབྲེལ་མེད་དུ་མཚུངས། དེ་གཉིས་ལ་གནོད་ན། བསྟན་བཅོས་
ཀྱི་དོན་ལ་གནོད་པ་ཉིད་དི་མཚུངས་པའི་ཕྱིར། དེ་དག་གི་དོན་ནི། སྒྲ་ལ་ནམ་མཁའི་ཡོན་ཏན་ཅན་བཀག་པས་རིགས་པ་ཅན་པའི་བསྟན་བཅོས་ཚད་མ་ཡིན་པ་བཀག་ལ། དེ་ལྟ་ན། དྲི་རྟག་པ་སའི་ཡོན་ཏན་ཡིན་པ་བཀག་པས་དེའི་ཚེ་

[365B] བྱས་པ་སྒྲ་མི་རྟག་སྒྲུབ་ཀྱི་འགལ་རྟགས་སུ་འགྱུར་བར་ཐལ། ཞེས་ཧ་ཅང་ཐལ་བ་འཕེན་པའོ། །ཅི་སྟེ་སྒྲ་མི་རྟག་པར་སྒྲུབ་པའི་ཚེ། ཆོས་ཅན་སྒྲའི་ཆོས་ཡིན་པ་དང། སྒྲ་མི་རྟག་པར་སྒྲུབ་པའི་བསྒྲུབ་བྱ་
སྤྱིའི་ཕྱོགས་གཅིག་ཏུ་གྱུར་པའི་ཁྱད་པར་ཡིན་པ་སོགས་ཀྱི་སྒྲུབ་བྱེད་ཀྱིས། ནམ་མཁའི་ཡོན་ཏན་ཡང་སྐབས་དེར་རྒོལ་བའི་འདོད་ཡུལ་གྱི་བསྒྲུབ་བྱ་ཡིན་པར་བརྗོད་དོ་ཞེ་ན། སྒྲ་མི་རྟག་པར་སྒྲུབ་པའི་ཚེ། རྒོལ་བ་སྒྲ་མི་རྟག་པ་ལ་དཔག་འདོད་
སྐྱེ་བར་འགྱུར་བའི་རྒྱུ་མཚན་ཡོད་དེ། སྒྲ་མི་རྟག་པའི་སྒྲུབ་བྱེད་འདྲི་བའི་གནས་སྐབས་འགའ་ཡིས་དེ་ལྟར་སྐྱེ་བར་འགྱུར་བའི་ཕྱིར། རྒོལ་བ་དེ་སྒྲ་མི་རྟག་པ་ལ་དཔག་འདོད་ཡོད་པ། ཕྱིར་རྒོལ་གྱིས་རྟོགས་པའི་རྒྱུ་མཚན་ཡང་ཡོད་པ་ཡིན་ཏེ། སྒྲུབ་
བྱེད་འགོད་པའི་ཚེ་དེ་དག་གིས་དེ་ལྟར་རྟོགས་པའི་ཕྱིར། དེ་འདྲའི་སྒྲུབ་བྱེད་མེད་བཞིན་དུ་ནན་གྱིས་སྒྲ་མི་རྟག་པར་སྒྲུབ་ཧྤའི་རྒོལ་བ་ཁྱོད་ནམ་མཁའི་ཡོན་ཏན་འདི་ཡང་བསྒྲུབ་བྱར་འདོད་ཅེས་པ་གསལ་བར་དབང་ཕྱུག་གི་སྤྱོད་པ་དང་མཚུངས་
པ་ཡིན་ཏེ། རིགས་པ་མེད་བཞིན་དུ་དམ་བཅའ་བ་དེ་ཡིན་པའི་ཕྱིར། སྒྲུབ་བྱེད་འགོད་པའི་ཚིག་དེ་ཙམ་ལ་བརྟེན་ནས་བསྒྲུབ་བྱ་ལ་དཔག་འདོད་ཡོད་པ་རྟོགས་པར་འགྱུར་བ་ཡིན་ནོ། །སྒྲ་མི་རྟག་པར་སྒྲུབ་པའི་རྒོལ་བ་སྒྲ་ནམ་མཁའི་ཡོན་
ཏན་ཡིན་པ་དཔག་པར་འདོད་པ་སྒྲུབ་བྱེད་འགོད་པའི་ཚིག་གི་འབྲས་བུའི་རྟགས་ཅན་མ་ཡིན་པར་བརྗོད་རིགས་པར་ཐལ། དེ་འདྲའི་འབྲས་རྟགས་ཡང་དག་མེད་པའི་ཕྱིར་དང། སྒྲ་མི་རྟག་པར་སྒྲུབ་པའི་སྒྲུབ་བྱེད་ཀྱི་ཚིག་དེ་ནམ་མཁའི་

[366A]༄༅། །ཡོན་ཏན་གྱི་དཔག་འདོད་ལ་འཁྲུལ་པར་མངོན་སུམ་གྱིས་གྲུབ་པ་ཡིས་གནོད་པར་འགྱུར་བའི་ཕྱིར། སྒྲ་ལ་ནམ་མཁའི་ཡོན་ཏན་གྱི་དོན་ལ་གནོད་ཀྱང། གཞན་མི་རྟག་པ་ལ་ཅི་ཞིག་ཀྱང་གནོད་པ་མེད་པར་ཐལ། ནམ་མཁའི་
ཡོན་ཏན་མེད་ན། མི་རྟག་པ་མི་འབྱུང་བ་མིན་པའི་ཕྱིར། གཉིས་པ་ལ། དངོས་སྟོབས་ཡུལ་ལ་ལུང་གནོད་བྱེད་དུ་མི་རུང་བ། ལུང་གིས་གནོད་པའི་ཡུལ་ངོས་གཟུང་བ། དེའི་ལན་དགག་པའོ། །དང་པོ་ནི། ལུང་ཡུལ་ཀུན་ལ་གནོད་
སྒྲུབ་ཏུ་འཇུག་པ་མ་ཡིན་པར་ཐལ། དངོས་སྟོབས་རྗེས་དཔག་རང་གི་སྤྱོད་ཡུལ་འགྲུབ་པ་ལ་ལུང་གི་སྒྲུབ་བྱེད་ལ་བལྟོས་པ་མེད་པར་བཤད་ཟིན་པའི་ཕྱིར། དངོས་སྟོབས་ཡུལ་ལ་དཔྱོད་པ་དེའི་ཚེ། བསྟན་བཅོས་ཀྱི་སྒྲུབ་བྱེད་ལ་
བལྟོས་པ་མ་ཡིན་པར་ཐལ། དངོས་སྟོབས་ཚད་མ་དེས་གྲུབ་པའི་དོན་དེ་ནི། ཚད་མ་དེས་ལེགས་པར་གྲུབ་ཅིང། ལུང་གིས་རྣམ་པ་གཞན་དུ་བྱ་བར་མི་ནུས་པའི་ཕྱིར། དེ་ལ་སྤྱིར་དངོས་སྟོབས་ཀྱི་སྐབས་སུ་རང་གི་སྟོན་པས་
མི་རྟག་པ་དང་བདག་མེད་ལ་སོགས་གསུངས་པ་ཡང་ཐོས། གཞན་དག་གིས་རྟག་པའི་དངོས་པོ་དང་བདག་ལ་སོགས་པ་བཤད་པ་ཡང་མཐོང་ནས། འདི་དག་ལས་གང་ཕྱིན་ཅི་མ་ལོག་པར་གྲུབ་པ་ཡིན། གང་དག་ནི་ཕྱིན་ཅི་
ལོག་པ་ཡིན་སྙམ་དུ་གཟུ་བོར་གནས་པའི་བློས་དཔྱོད་པར་བྱེད་པ་ཡིན་གྱི། ཐོག་མ་ཉིད་ནས་བློའི་མཐུ་ཕུལ་དུ་བྱུང་བ་དག་སྒྲུབ་བྱེད་མ་མཐོང་བཞིན་དུ། རང་གི་སྟོན་པས་བཤད་པ་འདི་ཉིད་བསྒྲུབ་བྱའོ་སྙམ་དུ་འཛིན་པར་

[366B] །དེ་ལྟ་ན། དཔྱད་པ་མ་དག་བཞིན་དུ་ལུང་གནོད་བྱེད་དང་སྒྲུབ་བྱེད་དུ་ཁས་བླངས་བར་འགྱུར་ཏེ། སྒྲུབ་བྱེད་གཞན་ནི་སྔར་མ་མཐོང། རང་གི་སྟོན་པས་གསུངས་པས་སྙམ་དུ་ཟད་པའི་ཕྱིར། དེ་ལྟ་ན། གཞན་དག་གིས་བདག་ལ་སོགས་པ་
སྨྲས་པ་དང། སྒྲུབ་བྱེད་ཡོད་མེད་ཁྱད་པར་ཅུང་ཟད་ཀྱང་མེད་པར་འགྱུར་བས་སོ། །དེས་ན་ལུང་དོན་བསྒྲུབ་བྱར་མི་རུང་ཞེས་པའི་དོན་ཡང་གནོད་སྒྲུབ་མ་མཐོང་བཞིན་དུ། རང་གི་སྟོན་པས་གསུངས་པ་རྒྱུ་མཚན་དུ་བྱས་ནས་དེ་ཉིད་བསྒྲུབ་
བྱར་བྱེད་པ་མི་རུང་བའི་དོན་ཏོ། །གལ་ཏེ་གཞལ་བྱའི་གནས་གསུམ་ལ་དཔྱོད་པ་དེའི་ཚེ། རང་གཞན་གྱི་སྟོན་པའི་ལུང་གི་དོན་འཐད་མི་འཐད་དཔྱོད་པ་འབའ་ཞིག་ཏུ་ཟད་པས། ལུང་ཚད་མར་ཁས་མི་ལེན་ན། ལུང་གི་དོན་ལ་རྩོད་
འདོར་བར་འགྱུར་རོ་ཞེ་ན། དངོས་སྟོབས་ཡུལ་ལ་སྤྱོད་པ་དེའི་ཚེ་ཆོས་ཅན། ལུང་གནོད་བྱེད་དུ་ཁས་བླང་འོས་པའི་རྒྱུ་མཚན་གྱིས་དེ་ཁས་མ་བླངས་ན་ལུང་གི་དོན་ལ་རྩོད་པ་དོར་བར་འགྱུར་བ་མ་ཡིན་པར་ཐལ། ལུང་གནོད་བྱེད་དུ་
ཁས་བླངས་པ་མེད་པའི་ཕྱིར། དེའི་ཚེ་ལུང་ཁས་བླངས་པ་ཡོད་ཀྱང་གནོད་བྱེད་ཀྱི་ཡན་ལག་མ་ཡིན་པར་ཐལ། དངོས་སྟོབས་ཡུལ་ལ་དཔྱོད་པ་འདི་ནི་ཤིན་ཏུ་ལྐོག་གྱུར་གྱི་ཡུལ་འབའ་ཞིག་ལ། ལུང་གནོད་བྱེད་དུ་ཁས་ལེན་
པའི་ཐབས་ཡིན་པའི་ཕྱིར། གཉིས་པ་ནི། འོ་ན་དུ་ས་གང་གི་ཚེ་ལུང་གནོད་བྱེད་དུ་འཇུག་ཅེ་ན། དེ་ལྟར་ཤིན་ཏུ་ལྐོག་གྱུར་ལ་དཔྱོད་པ་དེ་ཡི་ཚེ་དཔྱད་པ་གསུམ་གྱིས་དག་པའི་བསྟན་བཅོས་ཀྱིས་དམ་བཅའ་ལྟར་སྣང་གི་དོན་ལ་གནོད་

[367A]༄༅། །པར་འགྱུར་ཏེ། དེ་ལྟར་གཞལ་བྱའི་གནས་ཀྱི་ཡུལ་གཉིས་ལ་དཔྱད་པ་རྣམ་པར་དག་ན། དེའི་ཚེ་དཔྱད་པ་གསུམ་གྱིས་དག་པའི་བསྟན་བཅོས་ཚད་མར་ཡོངས་སུ་འཛིན་ཅིང་སྒྲུབ་བྱེད་ཡང་དག་པར་འདོད་པའི་དུས་
ཡིན་པའི་ཕྱིར། དེར་ཐལ། དེ་འདྲའི་བསྟན་བཅོས་དེས་གྲུབ་པའི་དོན་ལ་དེ་དང་འགལ་བར་སེམས་པ་མི་རུང་ཞིང་འགལ་བར་ཁས་བླངས་ན་བསྟན་བཅོས་ཀྱིས་གནོད་པའི་ཕྱིར། གཞལ་བྱའི་གནས་གསུམ་པར་སྤྱོད་པ་འཕོ་
བ་ན། དཔྱད་པ་གསུམ་གྱིས་དག་པའི་བསྟན་བཅོས་སྒྲུབ་བྱེད་དུ་ཁས་ལེན་པ་རིགས་པ་དང་ལྡན་པ་ཡིན་ཏེ། ཤིན་ཏུ་ལྐོག་གྱུར་ཚད་མས་གྲུབ། དངོས་སྟོབས་དང་གྲགས་པ་སྐབས་དེར་གནོད་བྱེད་དུ་མི་འཇུག་པའི་ཕྱིར། ཤིན་ཏུ་
ལྐོག་གྱུར་ལ་དཔྱོད་པའི་སྐབས་དེར་ཡང་ཆོས་ཅན། བསྒྲུབ་བྱའི་ཆོས་དང་མེད་ན་མི་འབྱུང་བའི་བསྒྲུབ་བྱའི་ཆོས་ཀྱི་འབྲེལ་ཡུལ་ལ་ལུང་གིས་གནོད་པའི་རྟགས་ཉིད་སྤང་བར་བྱ་བ་ཡིན་ཏེ། དེ་འདྲའི་རྟགས་ལྟར་སྣང་ཡིན་
པའི་ཕྱིར། འབྲེལ་མེད་ཀྱི་ལུང་དོན་གཞན་ལ་གནོད་པས་རྟགས་ཀྱི་སྐྱོན་དུ་འགྱུར་བ་མིན་ཏེ། དེ་ལྟ་ན་འགལ་བ་ཐུག་པ་མེད་པར་ཐལ་བའི་ཕྱིར། གཞལ་བྱའི་གནས་གཉིས་ལ་ཡང་ལུང་སྒྲུབ་བྱེད་དུ་ཁས་བླང་བར་བྱ་བ་ཡིན་
ཏེ། དེ་ཀུན་གྱི་སྒྲུབ་བྱེད་ཡིན་པའི་ཕྱིར་ཅེ་ན། དཔྱོད་པའི་གནས་ཀུན་ལ་བསྟན་བཅོས་དག་སྒྲུབ་བྱེད་དུ་གཟུང་དགོས་སོ་ཞེས་པའི་ལུགས་འདི་ཆོས་ཅན། རིགས་པ་གང་གིས་ཀྱང་བྱས་ཤིང་གྲུབ་པ་མི་འཐད་པར་ཐལ། སྒྲུབ་

[367B] རིགས་པས་བྱས་པ་ཡིན་ན། ད་ནི་ལུང་གི་གྲུབ་མཐའ་ཚད་མར་ཁས་ལེན་པ་མེད་པ་རྣམས་ཀྱིས། དུ་བའི་རྟགས་ལས་མེ་རྟོགས་པར་མི་འགྱུར་བར་ཐལ། གནས་གསུམ་ག་ལ་ལུང་སྒྲུབ་བྱེད་དུ་ཁས་ལེན་དགོས་
པའི་ཕྱིར། ལུང་དང་ངོ་བོ་ཉིད་ཀྱིས་འབྲེལ་བའི་རྒྱུ་མཚན་གྱིས། འཇིག་རྟེན་རང་དགའ་བ་རྣམས་གནས་དང་པོ་གཉིས་ལ་ལུང་གནོད་བྱེད་དུ་ཁས་ལེན་པ་མ་ཡིན་པར་ཐལ། འཇིག་རྟེན་པའི་སྐྱེ་བོ་རྣམས་དང་པོར་ལུང་གི་ཡན་ལག་མེད་
པར་རེང་བུར་སྐྱེ་བར་འགྱུར་བའི་ཕྱིར། ལུང་གི་སྐྱོན་ཡོན་ཚད་མས་མཐོང་བའི་སྒོ་ནས་འཇིག་རྟེན་རང་དགའ་བ་རྣམས་ལུང་སྒྲུབ་བྱེད་དུ་ཁས་ལེན་པ་ཡང་མ་ཡིན་པར་ཐལ། ལུང་དོན་ཚད་མས་གྲུབ་པའི་ཡོན་ཏན་དང། ཚད་མས་གནོད་
པའི་ཉེས་པ་གང་ཡང་དེ་དག་གིས་མ་མཐོང་བའི་ཕྱིར། དེས་ན་ལུང་གི་གྲུབ་མཐའ་མི་བཟད་པའི་གདོན་དང་འདྲ་བ་མི་འདོད་བཞིན་དུ་རྗེས་སུ་འབྲེལ་བ་འདི་ནི། ཀྱེ་མ་སུ་ཡིས་གསར་དུ་བགོས་པ་ཡིན་ཏེ་བགོས་པར་ཐལ། དང་པོ་ནས་རྗེས་
སུ་འབྲེལ་པ་ནི་མེད། མི་འདོད་བཞིན་དུ་གསར་དུ་རྗེས་སུ་འབྲེལ་བའི་ཕྱིར་ཞེས་དཔྱས་པའི་ཚིག་གོ་ གསུམ་པ་ལ། དངོས་སྟོབས་ལ་ལུང་གི་སྒྲུབ་བྱེད་དགག་པ། དོན་བསྡུ་བ། རྩོད་པ་སྤང་བའོ། །དང་པོ་ལ། ཁྱབ་པ་ལུང་ལ་བལྟོས་
པ་དགག་ལུང་དོན་བཀག་ཀྱང་མི་འཁྲུལ་པའི་སྒྲུབ་བྱེད་ལ་ལུང་གིས་མི་གནོད་པ། ལུང་དོན་བཀག་པ་རྒོལ་བའི་སྐྱོན་དུ་འདོད་པ་དགག་པའོ། །དང་པོ་ནི། གལ་ཏེ་མཐུན་དཔེ་ལ་རང་གིས་ཁས་བླངས་པའི་བསྟན་བཅོས་དེའི་དོན་ཀུན་གྱིས་

[368A]༄༅། །སྒྲུབ་པར་བྱེད་པ་གཅིག་ཉིད་ལ་ཡང་ཁྱབ་པར་བསྟན་པ་སྒྲུབ་བྱེད་ཡང་དག་ཏུ་འགྱུར་བས་ལུང་དོན་རྟགས་ཀྱིས་བཀག་ན། རྟགས་ཀྱི་སྐྱོན་དུ་ཅིའི་ཕྱིར་མི་འགྱུར། རང་གི་ཁྱབ་བྱེད་བཀག་པའི་ཕྱིར་རོ་ཞེ་ན། རང་གིས་
ཁས་བླངས་པའི་ལུང་དོན་ཀུན་གྱི་ཁྱབ་པ་སྒྲུབ་པའི་རྟགས་འདི་ནི་འཇིག་རྟེན་ལས་འདས་པའི་ལུགས་ཡིན་པར་ཐལ། རིགས་པ་ཅན་པས་དེ་ལྟར་དམ་བཅས་པ་གང་ཞིག་འཇིག་རྟེན་གསུམ་པོ་འདི་ན་དེ་འདྲའི་རྟགས་མི་སྲིད་པའི་ཕྱིར་
འབྲེལ་མེད་ནམ་མཁའི་ཡོན་ཏན་བཀག་པས་མི་རྟག་པ་བཀག་པར་འགྱུར་བ་མ་ཡིན་པར་ཐལ། སྒྲ་ལ་ནམ་མཁའི་ཡོན་ཏན་གྱི་ཆོས་མ་གྲུབ་པས་མི་རྟག་པ་མ་གྲུབ་པར་ཇི་ལྟར་ཡང་འགྱུར་བ་མི་འཐད་པའི་ཕྱིར། བྱས་པ་ཆོས་ཅན། ཁྱོད་
ཀྱིས་སྒྲ་ལ་མི་རྟག་པ་དེ་གྲུབ་པ་ཡིན་ན། དེ་ལ་ནམ་མཁའི་ཡོན་ཏན་མ་གྲུབ་པས་སྒྲ་མི་རྟག་སྒྲུབ་ཀྱི་གཏན་ཚིགས་སྐྱོན་ལྡན་ཇི་ལྟར་ཡང་ཡིན་པ་མི་འཐད་པར་ཐལ། ཁྱོད་སྒྲ་མི་རྟག་པ་དེའི་སྒྲུབ་བྱེད་ཡང་དག་ཏུ་བརྗོད་པ་ཡིན་གྱི། ཅིག་
ཤོས་ཀྱི་སྒྲུབ་བྱེད་མ་ཡིན་པའི་ཕྱིར། གལ་ཏེ་གཏན་ཚིགས་ཡང་དག་ཡིན་ན་ཆོས་ཅན་དུ་གང་བཟུང་དེའི་ཆོས་སུ་ལུང་ལས་བཤད་པ་ཀུན་གྱིས་ཁྱབ་པ་གྲུབ་ཅིང་བསྟན་པ་སྒྲུབ་བྱེད་ཡང་དག་ཏུ་འགྱུར་དགོས་པས། སྒྲའི་ཆོས་ནམ་མཁའི་
ཡོན་ཏན་བཀག་པས་གཏན་ཚིགས་སྐྱོན་ཅན་དུ་ཇི་ལྟར་མི་འགྱུར་ཞེ་ན། གཏན་ཚིགས་ཡང་དག་ཡིན་ན་ཆོས་ཅན་དུ་གང་བཟུང་དེའི་ཆོས་སུ་ལུང་ལས་བཤད་པ་ཀུན་གྱིས་ཁྱབ་པ་གྲུབ་ཅིང་བསྟན་པ་དགོས་པ་མ་ཡིན་པར་ཐལ་

[368B] མེ་ལ་སོགས་པ་རྗེས་སུ་དཔོག་པར་བྱེད་ནུས་པ་མྱོང་བས་གྲུབ་པའི་ཕྱིར། གཉིས་
པ་ནི། བྱས་པ་ཆོས་ཅན། སྒྲ་ལ་རང་གི་རང་བཞིན་མི་རྟག་པར་སྒྲུབ་པའི་ཚེ། འགའ་ཡིས་སྨྲ་བ་སྒྲ་ནམ་མཁའི་ཡོན་ཏན་ཡིན་པ་ལ་གནོད་པས་སྒྲ་མི་རྟག་པར་སྒྲུབ་ནུས་པའི་ངོ་བོ་ཉིད་ལས་ལྡོག་པ་མ་ཡིན་པར་ཐལ། དེ་སྒྲུབ་ཀྱི་ཕྱོགས་ཆོས་དང། བསྒྲུབ་
བྱའི་ཆོས་ལ་མི་འཁྲུལ་པའི་འབྲེལ་པ་གྲུབ་པའི་ཕྱིར། དེ་བཞིན་དུ་དུ་ལྡན་ལ་ལ་རང་རྒྱུ་མེ་དག་སྒྲུབ་པར་བྱེད་པའི་དོན་དུ་བ་ཆོས་ཅན། འགའི་སྨྲ་བ་མེ་མེད་བརྒྱ་བྱིན་གྱི་སྤྱི་བོ་ལས་དུ་བསྐྱེ་བ་ལ་གནོད་པས་དེ་སྒྲུབ་ཀྱི་རྟགས་ལས་ལྡོག་པ་
མ་ཡིན་ཏེ། དེ་སྒྲུབ་ཀྱི་ཚུལ་གསུམ་ཚང་བའི་ཕྱིར་ཅེས་སྦྱར་རོ། །གལ་ཏེ་ལུང་མི་ཤེས་པའི་ངོར་རྟགས་ཡིན་པ་མི་ལྡོག་ཀྱང། ལུང་དེ་ཚད་མར་ཁས་ལེན་པའི་ངོར། ལུང་དོན་བཀག་ན་རྟགས་དེ་ཡང་དག་ཏུ་མི་རུང་ངོ་ཞེ་ན། སྔར་སྒྲ་
ནམ་མཁའི་ཡོན་ཏན་དུ་སྟོན་པའི་ལུང་ཁས་བླངས་ཤིང། བྱས་ན་མི་རྟག་པའི་ཁྱབ་འབྲེལ་ཤེས་པའི་གང་ཟག་གཞན་དག་ཆོས་ཅན། གཏན་ཚིགས་བྱས་པ་དེས་རང་ཕྱོགས་ཀྱི་ཆོས་སུ་གྲུབ་པའི་གཞིར་མི་རྟག་པ་ཅི་ལྟར་ཡང་རྟོཌ་
པར་འགྱུར་བ་མ་ཡིན་པ་མི་འཐད་པར་ཐལ། བྱས་པ་དེ་ནི། འདོད་པའི་བསྒྲུབ་བྱ་ཡི་ཆོས་མི་རྟག་པའི་དོན་དང་མེད་ན་མི་འབྱུང་བའི་འབྲེལ་པ་གྲུབ་པར་རྟོགས་པའི་ཕྱིར། གསུམ་པ་ནི། གལ་ཏེ་ལུང་དོན་བཀག་པས་རྟགས་སྐྱོན་

[369A]༄༅། །ཅན་དུ་མི་འགྱུར་ན་ཡང་རྒོལ་བ་སྐྱོན་ཅན་དུ་འགྱུར་ཏེ། རང་གིས་སྔར་ཁས་བླངས་པའི་ལུང་དོན་ལ་གནོད་བྱེད་བརྗོད་པའི་ཕྱིར་ཅེ་ན། རྒོལ་བས་གཏན་ཚིགས་བཀོད་པའི་ཆ་ནས་སྒྲ་རྟག་པ་འདིར། གསར་དུ་
གནོད་པ་ཅི་ཡང་བྱས་པ་མ་ཡིན་པར་ཐལ། གཏན་ཚིགས་བརྗོད་དམ་མ་བརྗོད་ཀྱང་རུང། བྱས་པ་སྒྲ་རྟག་པ་དང་ངོ་བོ་ཉིད་ཀྱིས་འགལ་ཞིང་དེ་ལ་གནོད་པའི་ཕྱིར། དེས་ན་རྒོལ་བ་དེས་གཏན་ཚིགས་བརྗོད་པའི་ཉེས་པས་བསྟན་
བཅོས་ཀྱི་དོན་ལ་དེ་གནོད་བྱེད་དུ་གསར་དུ་སྐྱེས་པ་མིན་པར་ཐལ། དེ་མ་བརྗོད་པའི་སྔར་ནས་ངོ་བོ་ཉིད་ཀྱིས་གནོད་པའི་ཕྱིར། གལ་ཏེ། གཏན་ཚིགས་དེ་གནོད་བྱེད་དུ་མ་བརྗོད་ན། གཞན་གྱིས་ལུང་ལྟར་སྣང་དུ་མི་ཤེས་པ་ལ་
གནོད་བྱེད་དུ་བརྗོད་པའི་ཕྱིར། གཞན་གྱིས་གོ་བར་བྱས་པས་རྒོལ་བ་སྐྱོན་ཅན་ཡིན་ནོ་ཅེ་ན། བྱས་པ་སྒྲ་མི་རྟག་སྒྲུབ་ཀྱི་རྟགས་ཡང་དག་ཏུ་འགོད་མཁན་གྱི་རྒོལ་བ་ཆོས་ཅན། བྱས་པ་དེ་སྒྲ་ནམ་མཁའི་ཡོན་ཏན་ཡིན་པ་ལ་གནོད་
བྱེད་དུ་བརྗོད་པའི་ཆ་ནས་མི་རིགས་པ་བྱེད་པ་མིན་ཏེ། གལ་ཏེ་མ་བརྗོད་ན་དེ་ཅི། གནོད་པ་མིན་ནམ་མ་བརྗོད་ཀྱང་གནོད་པའི་ཕྱིར། རྒྱུ་མཚན་ཅིས་ན། རྒོལ་བ་སྐྱོན་ཅན་ཡིན་པ་མི་འཐད་པར་ཐལ། སྐབས་དང་མཐུན་པར་གནོད་
བྱེད་ཡང་དག་བརྗོད་པའི་ཕྱིར། འོ་ན་གཏན་ཚིགས་ལྟར་སྣང་བརྗོད་པས་རྒོལ་བ་སྐྱོན་ཅན་དུ་མི་འགྱུར་བར་ཐལ། ངོ་བོ་ཉིད་ཀྱིས་དེ་བསྒྲུབ་བྱ་སྒྲུབ་མི་ནུས་སུ་གནས་པའི་ཕྱིར་ཅེ་ན། གཏན་ཚིགས་ལྟར་སྣང་འགོད་པའི་རྒོལ་བ་

[369B] སྐྱོན་ཅན་དུ་འགྱུར་བར་ཐལ། གཏན་ཚིགས་དོན་མེད་ཕྱིན་ཅི་ལོག་བརྗོད་པའི་ཕྱིར། དེར་ཐལ། ཕྱིར་རྒོལ་གཞན་དག་ལ་གཏན་ཚིགས་ཡང་དག་འགོད་པར་ཁས་བླངས་ནས། རང་འདོད་ཉིད་སྒྲུབ་པའི་ནུས་པ་མེད་པའི་གཏན་ཚིཌ་
བརྗོད་པའི་ཕྱིར། སྒྲ་མི་རྟག་སྒྲུབ་ལ་བྱས་པ་རྟགས་སུ་བཀོད་པ་འདིར་རྒོལ་བ་སྐྱོན་ཅན་མ་ཡིན་པར་ཐལ། རྟགས་དེས་བསྒྲུབ་བྱ་དེ་སྒྲུབ་ནུས་པའི་ཕྱིར། གལ་ཏེ། བསྟན་བཅོས་ལ་ལར་བཤད་པའི་ནམ་མཁའི་ཡོན་ཏན་ལ་སོགས་པའི་
དོན་འགའ་ཞིག་རིགས་པས་གྲུབ་པ་མིན་པ་བཀག་པས་རིགས་པས་གྲུབ་པར་སྨྲ་བའི་སྒྲ་མི་རྟག་པ་གཞན་པ་དག་ཀྱང་འགོག་བྱེད་དུ་འགྱུར་རོ་ཅེས་བྱ་བ་འདོད་པའི་རྒོལ་བ་ཆོས་ཅན། རྒྱལ་རིགས་ངན་པའི་ལུགས་དང་མཚུངས་
པ་ཡིན་པར་ཐལ། མི་རིགས་པ་བཀག་པས་རིགས་པ་ཡང་འགོག་དགོས་པར་སྨྲ་བའི་ཕྱིར། གཉིས་པ་ནི། ལུང་ཁས་ལེན་པའི་དུས་ཀུན་ཏུ་བསྒྲུབ་བྱ་དང་སྒྲུབ་བྱེད་ཡང་དག་གི་རྣམ་གཞག་འདི་ཉམས་པར་འགྱུར་བར་ཐལ། ཁས་
བླངས་པའི་ལུང་དོན་ཀུན་གྱིས་ཁྱབ་པ་གྲུབ་པ་སྒྲུབ་བྱེད་དུ་འགྱུར་དགོས། དེ་འདྲའི་ལུང་དོན་ཀུན་མཚུངས་པར་ཁྱབ་བྱེད་དུ་བྱས་ནས་སྒྲུབ་བྱེད་ཡང་དག་སུས་ཀྱང་བརྗོད་པར་ནུས་པ་མ་ཡིན་པ་དེས་ནའི་ཕྱིར། འདི་དག་ནི་རང་གིས་
ཁས་བླངས་པའི་ལུང་གི་དོན་ཕྱོགས་གཅིག་དང་འགལ་ན་ཡང་སྐབས་ཀྱི་བསྒྲུབ་བྱ་བཀག་པར་འགྱུར་བས་ཁས་བླངས་པའི་བསྟན་བཅོས་དེའི་དོན་ཀུན་དང་འགལ་བ་མེད་པ་རྟགས་དེའི་བསྒྲུབ་བྱར་འདོད་པ་འགོག་པ་ཡིན་གྱི། ཤེས་

[370A]༄༅། །བྱ་ལ་སྲིད་ཚད་ཀྱི་ལུང་དོན་མཐའ་དག་རྟགས་གཅིག་གི་བསྒྲུབ་བྱར་འདོད་པའི་རྒོལ་བ་སུ་ཡང་མི་སྲེད་ཅིང། འདིར་སྲིད་པར་བྱས་ནས་འགོག་པ་ཡང་མིན་ནོ། །གསུམ་པ་ལ། འགལ་བ་ལ་མི་འཁྲུལ་པ་སྐྱོན་མིན་པར་
ཐལ་བ་སྤང་བ། ལུང་དོན་ལ་གནོད་པ་རྟགས་ཀྱི་སྐྱོན་དུ་འདོད་པ་དགག་པའོ། །དང་པོ་ནི། འགལ་བ་ལ་མི་འཁྲུལ་བའི་སྒྲུབ་བྱེད་བཀོད་པ་སྐྱོན་ཅན་མ་ཡིན་པར་ཐལ། སྒྲ་ལ་ནམ་མཁའི་ཡོན་ཏན་བཀག་ཀྱང་གཏན་ཚིགས་དེའི་
སྐྱོན་དུ་མི་འགྱུར་བའི་ཕྱིར། ཁྱབ་པར་ཐལ། དེར་ཡང་དངོས་འགལ་སྒྲུབ་བྱེད་གཉིས་ཀྱིས་བསྒྲུབ་པས་སྐྱོན་དུ་སོང་བ་ཡིན་ལ། འདིར་ཡང་སྒྲ་ལ་མི་རྟག་པ་བྱས་པས་གྲུབ་ལ། ནམ་མཁའི་ཡོན་ཏན་ལུང་ལས་གྲུབ་པའི་ཕྱིར་
རོ་ཞེ་ན། བྱེ་བྲག་པའི་སློབ་མས་འགལ་བ་ལ་མི་འཁྲུལ་བའི་གཏན་ཚིགས་བཀོད་པ་སྐྱོན་ཅན་དུ་ཐལ། དེ་དག་གིས་ཆོས་ཅན་བ་ལང་གི་སྤྱི་གཅིག་པུ་ལ། བ་ལང་གི་བསལ་བ་མེད་པའི་བར་ན་ཡོད་པ་དང་མེད་པའི་
དངོས་ཀྱི་འགལ་བ་དག་གཞི་མཐུན་དུ་མི་རུང་བ་ལ། རྒྱབ་རྟེན་ལུང་ཙམ་ལ་བརྟེན་ནས་དངོས་འགལ་གཉིས་ལ་སོ་སོར་སྒྲུབ་བྱེད་བཀོད་པའི་ཕྱིར། སྒྲ་མི་རྟག་པར་བསྒྲུབ་པ་ལ་བྱས་པ་རྟགས་སུ་བཀོད་པ་འདིར་ནི། ནམ་མཁའི་
ཡོན་ཏན་དང་དེ་འདྲ་བའི་འགལ་བ་སྟོབས་མཚུངས་སུ་ཡོད་པ་མ་ཡིན་པར་ཐལ། སྒྲ་ལ་མི་རྟག་པ་དང་འགལ་བར་ངེས་པའི་ནམ་མཁའི་ཡོན་ཏན་ལ་ཅིག་ཤོས་དེས་གནོད་པར་འགྱུར་བའི་ཕྱིར། ཡང་ན་དངོས་འགལ་ངེས་

[370B] ཆོས་ཅན་གཅིག་ལ་འགལ་བ་དག་གཞི་མཐུན་དུ་མི་རུང་བའི་ཕྱིར། ལྷག་མ་ནི་སྔ་མ་བཞིན་ནོ། །གཉིས་པ་ནི། གལ་ཏེ་དེ་དག་ལས་མི་རྟག་པ་གནོད་བྱ་
དང༑ ནམ་མཁའི་ཡོན་ཏན་བཀག་པ་གནོད་བྱེད་མིན་ཞིང། མི་རྟག་པ་ནམ་མཁའི་ཡོན་ཏན་དང་འབྲེལ་པ་མེད་ཀྱང་ནམ་མཁའི་ཡོན་ཏན་བཀག་ན་བསྟན་བཅོས་ཀྱི་དོན་བསླད་ཅིང་བཀག་པའི་ཕྱིར། སྐབས་ཀྱི་བསྒྲུབ་བྱ་ལ་གནོད་དོ་ཅེ་ན་
བསྒྲུབ་བྱ་ཐམས་ཅད་ལ་རྟགས་ཐམས་ཅད་ཀྱིས་གནོད་པར་འགྱུར་བར་ཐལ། ལུང་དོན་འབྲེལ་མེད་གཅིག་བཀག་པས་སྐབས་ཀྱི་བསྒྲུབ་བྱ་ལ་གནོད་པའི་ཕྱིར། གལ་ཏེ། ནམ་མཁའི་ཡོན་ཏན་དེ་སྒྲའི་ཆོས་སུ་འབྲེལ་པ་ཡོད་པ་
དེས་ན་དེ་ཉིད་ལ་རྟགས་ཀྱིས་གནོད་ན། སྐབས་ཀྱི་བསྒྲུབ་བྱ་ལ་གནོད་པར་འགྱུར་གྱི། དྲི་ལ་སའི་ཡོན་ཏན་བཀག་པའི་སྒོ་ནས་སྒྲ་མི་རྟག་པ་ལ་གནོད་པར་འགྱུར་བ་མ་ཡིན་ནོ་ཞེ་ན། བྱས་པས་སྒྲ་ལ་ནམ་མཁའི་ཡོན་ཏན་བཀག་
པས། སྒྲ་མི་རྟག་པ་བཀག་པར་འགྱུར་བ་མ་ཡིན་པར་ཐལ། སྒྲ་མི་རྟག་པ་སྐབས་ཀྱི་བསྒྲུབ་བྱ་ཡིན་གྱི་ཅིག་ཤོས་བསྒྲུབ་བྱ་མ་ཡིན་པའི་ཕྱིར་རོ། །ཁྱབ་པར་ཐལ། རྟགས་ཀུན་རང་གི་བསྒྲུབ་བྱ་ལ་བལྟོས་ནས་དེ་སྒྲུབ་མི་ནུས་ན་
སྐྱོན་ཅན་དང། ནུས་ན་ཡོན་ཏན་ཅན་དུ་དཔྱད་པར་བྱ་བ་ཡིན་པའི་ཕྱིར། སྔར་གྱི་ཉེས་པ་དེ་ཉིད་ལས་ད་དུང་མ་འདས་པ་ནི། བྱས་པས་སྒྲ་མི་རྟག་པར་བསྒྲུབ་པ་འདིར་ནི། སྒྲ་ལ་ནམ་མཁའི་ཡོན་ཏན་བཀག་པས་སྒྲ་མི་རྟག་པར་སྒྲུབ་

[371A]༄༅། །པའི་གཏན་ཚིགས་སྐྱོན་ཅན་དུ་འགྱུར་བ་བསྟན་བཅོས་ཀྱི་དོན་ལ་གནོད་པ་འབའ་ཞིག་གི་སྒོ་ནས་སྐྱོན་ཅན་དུ་སོང་བ་ཡིན་པར་ཐལ། དེ་འདྲའི་ལུང་དོན་བཀག་པའི་སྒོ་ནས་སྐྱོན་ཅན་དུ་སོང་བ་གང་ཞིག་ནམ་མཁའི་ཡོན་ཏན་
མེད་ན་བསྒྲུབ་བྱའི་ཆོས་མི་རྟག་པ་མི་འབྱུང་བའི་འབྲེལ་པ་དེ་ནི་འདིར་ཚད་མས་རྟོགས་པ་མེད་པའི་ཕྱིར། འདོད་ན། རྩོལ་བྱུང་གིས་དུང་སྒྲ་ལ་རྟག་པ་བཀག་པ་དང། རྟགས་གཞན་གྱིས་དྲི་ལ་སའི་ཡོན་ཏན་བཀག་པས་བྱས་པས་སྒྲ་མི་རྟག་
པར་སྒྲུབ་པའི་རྟགས་འགལ་བར་འགྱུར་བར་ཐལ། ལུང་དོན་ལ་གནོད་པ་དེ་ནི། རྟགས་གཞན་གྱིས་གནོད་པ་བྱས་པ་དང། ཆོས་ཅན་གཞན་ལ་གནོད་པ་བྱས་པ་ལའང་མཚུངས་པའི་ཕྱིར། གཉིས་པ་རང་སྡེ་ལུང་དོན་བསྒྲུབ་བྱར་འདོད་པ་དགག་
པ་ནི། གལ་ཏེ་བསྟན་བཅོས་ཚད་མར་ཁས་བླངས་པའི་ཕྱིར་རང་གིས་ཁས་བླངས་པའི་བསྟན་བཅོས་དེ་ལས་བཤད་པ་མཐོང་བའི་དོན་མ་ལུས་པ་རང་གིས་བསྒྲུབ་བྱར་བྱེད་དགོས་ཏེ། བསྟན་བཅོས་རང་དབང་དུ་སྒྲུབ་བྱེད་ཚད་མ་ཡིན་ན་དེ་
ཉིད་ཀྱིས་གྲུབ་ཟིན་པའི་ཕྱིར། བསྟན་བཅོས་ཀྱི་དོན་གཏན་ལ་འབེབས་པའི་ཚད་མ་གཞན་དགོས་པ་མེད་པར་འགྱུར་རོ། །དེས་ན་བསྟན་བཅོས་ཚད་མར་རྟགས་ཡང་དག་གི་བསྒྲུབ་བྱ་ཡིན་པས། ཁས་བླངས་པའི་ལུང་དོན་གཅིག་ལ་
གནོད་ན་ཡང་སྐབས་ཀྱི་བསྒྲུབ་བྱ་ལ་གནོད་པས་རྟགས་སྐྱོན་ཅན་དུ་འགྱུར་རོ་ཞེས་ཟེར་ཏོ། །ལུགས་འདི་ནི། ཁས་བླངས་པའི་ལུང་དོན་མཐའ་དག་བྱས་པ་ལྟ་བུའི་རྟགས་གཅིག་གི་བསྒྲུབ་བྱར་བྱེད་དགོས་ཞེས་སྨྲ་བ་ཡང་མིན་ལ། དངོས་

[371B] །འོ་ན་ཅི་ཞེ་ན་རང་གིས་ཁས་བླངས་པའི་བསྟན་བཅོས་རྣམ་འགྲེལ་ལྟ་བུ་རང་གི་བརྗོད་བྱ་ལ་ཚད་མ་ཡིན་ཞེས་པ་ཡང་རང་གི་བརྗོད་བྱ་ལ་མི་སླུ་ཞིང་འབྲེལ་བའི་དོན་ཡིན་ལ་
དེས་ན། རྣམ་འགྲེལ་ལྟ་བུ་ཚད་མ་ཡིན་མིན་རྩོད་པ་ན། དེ་ཆོས་ཅན། ཁྱོད་རང་གི་བརྗོད་བྱ་ལ་མི་སླུ་བའི་ཚད་མ་ཡིན་ཏེ། ཞེས་དངོས་སྟོབས་ཀྱི་སྐབས་སུ་ཡང་དེ་ལྟར་བསྒྲུབ་བྱར་བྱས་ནས་སྒྲུབ་དགོས་སོ་ཞེས་འདོད་པ་ཡིན་ནོ། །དེ་ལྟར་རྩོད་པ་མཁན་པོ་
འདིའི་འདོད་པ་རང་ལུགས་སུ་བྱེད་པའི་ཕྱོགས་སུ་བྱུང་ན་ཡང་ལེགས་ཤོས་གཅིག་ཏུ་འོང་བར་སྣང་བ། །རང་གིས་ཁས་བླངས་པའི་ལུང་ལས་དཔེ་དང་གཏན་ཚིགས་མ་གྲུབ་པར་སྨྲ་བ་ཡང། དམ་བཅའ་བར་ཐལ་བར་འགྱུར་ཏེ། རང་གིས་ཁས་བླངས་
པའི་བསྟན་བཅོས་དེ་འདྲའི་དོན་ལ་མི་སླུ་བ་དངོས་སྟོབས་ཀྱི་སྐབས་སུ་ཡང་བསྒྲུབ་བྱར་བཟུང་ནས་སྒྲུབ་དགོས་པའི་ཕྱིར། གལ་ཏེ་སྒྲུབ་བྱེད་ཉིད་དུ་བརྗོད་པའི་དཔེ་རྟགས་མ་གྲུབ་པ་དམ་བཅར་ཐལ་བ་མ་ཡིན་ཏེ། དེ་བསྒྲུབ་བྱ་ཡིན་པ་བཅད་པའི་ཕྱིར་
ཏུ་འདོད་པ་སྨོས་པའི་ཕྱིར་རོ་ཞེ་ན། འདོད་པའི་ཚིག་ལས་དེ་བསྒྲུབ་བྱ་ཡིན་པ་ལྡོག་པ་མ་ཡིན་པར་ཐལ། དེ་བསྒྲུབ་བྱར་རིགས་པས་གྲུབ་ཅིང་ཐོབ་པའི་ཕྱིར། དེ་འདྲ་རྒོལ་བས་བསྒྲུབ་བྱར་མི་འདོད་པའི་ཕྱིར་བསྒྲུབ་བྱ་མིན་ནོ་ཞེ་ན། འོ་ན་རྒོལ་
བས་སྐབས་ཀྱི་བསྒྲུབ་བྱར་མི་འདོད་པའི་ཁས་བླངས་པའི་བསྟན་བཅོས་ཀྱི་དོན་གྱི་ཆོས་གཞན་ཡང་སྐབས་ཀྱི་བསྒྲུབ་བྱ་མ་ཡིན་པར་ཐལ། དེར་རྒོལ་བས་མི་འདོད་པའི་ཕྱིར། འདོད་ན། དེའི་ཚེ་སྐབས་ཀྱི་སྒྲུབ་པར་བྱ་བ་མིན་པའི་ཁས་

[372A]༄༅། །བླངས་པའི་ལུང་དོན་གྱི་ཕྱོགས་གཅིག་ལ་གནོད་པས་སྐབས་ཀྱི་བསྒྲུབ་བྱ་འགྲུབ་པ་ཅི་ཞིག་ཀྱང་འགལ་བ་མེད་པར་ཐལ། འདོད་པ་དེའི་ཕྱིར། རང་ཉིད་ཀྱི་སྒྲ་ཡང་མྱོགས་ཀྱི་མཚན་ཉིད་ལས་ཕྱི་རོལ་ཏུ་གྱུར་པའི་
དོན་ཅན་ཡིན་གྱི། དེའི་ཟུར་དུ་སྨོས་པ་དོན་མེད་དུ་འགྱུར་བར་ཐལ། དངོས་སྟོབས་ཀྱི་སྐབས་སུ་ཡང་ཁས་བླངས་པའི་ལུང་དོན་དངོས་སུ་བསྒྲུབ་བྱར་བཟུང་དགོས་པའི་ཕྱིར། གཉིས་པ་མི་འཐད་པའི་ཕྱོགས་སུན་དབྱུང་བ་ལ། བསྟན་བཅོས་ལ་
འདོད་པས་འཇུག་ལྡོག་བྱེད་པར་ཤེས་པའི་དོན་ཅན་ཡིན་པ་དགག་ཆོས་ཅན་གྲུབ་ཟིན་དུ་ཤེས་པའི་དོན་ཅན་ཡིན་པ་དགག་ཆོས་ཅན་རང་མཚན་བསྒྲུབ་བྱ་མིན་པར་ཤེས་པའི་དོན་ཅན་དུ་འདོད་པ་དགག་པའོ། །དང་པོ་ནི། ཁས་བླངས་
པའི་བསྟན་བཅོས་སྔ་མ་ལ་གནོད་པ་མཐོང་ན། དེ་དོར་ནས་བསྟན་བཅོས་གཞན་ལ་འདོད་པས་འཇུག་པར་ཤེས་པའི་དོན་དུ་རང་ཉིད་འདོད་ཅེས་སྨོས་ཞེ་ན། དེ་ལྟར་ཡིན་པ་འོ་ན། བསྟན་བཅོས་ལ་འདོད་པས་འཇུག་ལྡོག་བྱེད་མི་ནུས་
སམ་སྙམ་པའི་དོགས་པ་ལྡོག་པའི་ཆེད་དུ་རང་སྒྲ་སྨོས་པ་མ་ཡིན་པར་ཐལ། དེ་འདྲའི་དོགས་པ་འདི། གང་ཟག་སུ་ལ་ཡང་རྒྱུ་གང་ལས་ཀྱང་སྐྱེ་བ་ཡིན་པ་མི་འཐད་པའི་ཕྱིར། རྟོག་ལྡན་གྱི་དོགས་པ་དེ་འདྲ་ལྡོག་པའི་ཆེད་དུ་རང་
སྒྲ་སྨོས་པ་དགོས་པ་མེད་པར་ཐལ། དེ་ནི་ལུང་དེའི་དོན་ཚད་མས་བཀག་པ་མེད་པར་གྲུབ་ན། དེ་ཚད་མར་འཛིན་པ་གང་གིས་བྱང་ལྡོག་པར་ནུས་པ་མི་འཐད། གལ་ཏེ་དེའི་དོན་ཚད་མས་བཀག་པར་ངེས་ན་ཡང་ཚོག་ལ་སོགས་པ་གང་གིས་

[372B] བླུན་པོའི་དོགས་པ་དེ་འདྲ་ལྡོག་པའི་ཆེད་དུ་ཡང་རང་སྒྲ་སྨོས་པ་དོན་མེད་དུ་ཐལ། རྒོལ་བ་བླུན་པོ་དེ་དག་སྔར་ཡང་གྲུབ་མཐའ་རང་གི་འདོད་པ་ཙམ་ཉིད་ཀྱིས་ཚད་མར་འཛིན་པ་དེ་ནི་འདོད་ན་
ཕྱིས་ཀྱང་དཔྱོད་པ་མེད་པར་ཇི་ཞིག་ལྟར་ལུང་གཞན་ཚད་མར་འཛིན་པ་ཅིས་མི་ཐོབ་སྟེ་ཐོབ་པའི་ཕྱིར། འོ་ན་རང་ཉིད་སྨོས་པའི་དགོས་པ་དེ་ཅི་ཡིན་ཞེ་ན། ཀུན་ལས་བཏུས་པ་འདིར་ནི་རང་ཉིད་ཀྱི་སྒྲ་སྨོས་པར་མཛད་པ་ཆོས་ཅན། དགོས་པ་
ཡོད་དེ། ལོག་པར་རྟོག་པ་བསལ་བའི་ཚད་ཡིན་པའི་ཕྱིར། དེར་ཐལ། ལུང་དོན་ལ་གནོད་པས་སྐབས་ཀྱི་འདོད་ཡུལ་ལ་གནོད་པ་མེད་པར་ཤེས་པ་དང་ཁས་བླངས་པའི་ལུང་དོན་མཐའ་དག་སྐབས་ཀྱི་བསྒྲུབ་བྱ་མིན་པར་ཤེས་པ་
དང། ལུང་དོན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་ན་ཉེས་པ་ཐུག་པ་མེད་པར་བསྟན་པའི་ཆེད་ཡིན་པའི་ཕྱིར། གཉིས་པ་ནི། འགྲེལ་བྱེད་གཞན་དག་ནི་ཕྱི་ནང་གི་གཞུང་ལུགས་ཀྱིས་བྱས་པའི་ནམ་མཁའི་ཡོན་ཏན་དང། འབྱུང་བ་ལས་
གྱུར་པས་ཁྱད་པར་དུ་བྱས་ནས་སྒྲ་དག་ཆོས་ཅན་དུ་འཛིན་པ་ཡོངས་སུ་སྤངས་ནས་རྒོལ་ཕྱིར་རྒོལ་གཉིས་ཀ་ལ་མཐུན་སྣང་དུ་རབ་ཏུ་གྲགས་ཤིང་གྲུབ་པའི་ཆོས་ཅན་སྒྲ་དག་རྩོད་གཞིར་བཟུང་བ་ཤེས་པའི་དོན་དུ་རང་ཉིད་ཀྱི་སྒྲ་བརྗོད་
པ་ཡིན་ནོ་ཞེས་ཟེར་རོ། །བསྒྲུབ་བྱའི་ཆོས་ཀྱི་རྟེན་ཆོས་ཅན་དེ་ལ་རྩོད་པའི་ཚེ། རྒོལ་བ་གཉིས་ཀའི་མཐུན་སྣང་དུ་གྲུབ་པ་དགོས་པར་ཤེས་པའི་ཆེད་དུ་རང་སྒྲ་སྨོས་པ་དོན་མེད་པར་ཐལ། བསྒྲུབ་བྱའི་ཆོས་རང་གི་རྟེན་ཆོས་ཅན་ཁྱད་གཞིར་བཟུང་

[373A]༄༅། །ནས། ཁྱད་པར་གྱི་ཆོས་ལ་དཔྱད་པ་བྱེད་པ་ཉིད་ཀྱི་སྐབས་སུ་རྟོགས་པ་ཉིད་ཀྱིས་བསྒྲུབ་བྱའི་ཆོས་རང་གི་རྟེན་དེ་གཉིས་ཀ་ལ་རབ་ཏུ་གྲགས་པའི་རྟེན་དུ་འགྲུབ་པར་འགྱུར་བའི་ཕྱིར། དེར་ཐལ། རང་རང་གི་ཐུན་མོང་མ་ཡིན་
པའི་འདོད་པ་ཙམ་གྱིས་བཏགས་ནས་བཞག་པའི་ཁྱད་པར་ཅན་གྱི་དངོས་པོ་རྣམས་བསྒྲུབ་བྱའི་ཆོས་རང་གི་རྟེན་ཆོས་ཅན་དུ་གཟུང་ནས་ཁྱད་པར་གྱི་ཆོས་ལ་རྩོད་པ་མེད་པའི་ཕྱིར། འདི་ནི་འོག་ནས་འཆད་པའི་རང་རྟེན་ལ་ཞེས་སྨོས་
པའི་དོན། བསྒྲུབ་བྱའི་ཆོས་དང་རྟེན་དང་བརྟེན་པར་གྲུབ་པའི་ཁྱད་པར་གྱི་ཆོས་ལ་རྩོད་པའི་ཚེ། རྟེན་མཐུན་སྣང་དུ་གྲུབ་དགོས་པ་གཞུང་སྔ་མས་བསྟན་པ་ཡིན་གྱི། རྩོད་གཞི་མཐའ་དག་མཐུན་སྣང་དུ་གྲུབ་དགོས་པ་འོག་ནས་
འགོག་པའི་ཕྱིར་རོ། །གཞུང་འོག་མས་ཀྱང་དེ་འདྲའི་བསྒྲུབ་བྱའི་ཆོས་ཀྱི་རྟེན་ཐུན་མོང་མ་ཡིན་པའི་འདོད་པས་བཞག་པ་ཙམ་གྱིས་མི་ཆོག་པར་སྟོན་པ་ཡིན་གྱི། གཞན་དུ་ན་མཐར་གཏུགས་པའི་རྟེན་བདག་རྟག་པ་སོགས་སུ་
འདོད་པ་ལ་རྩོད་པ་མེད་པར་ཐལ་བའི་ཕྱིར་རོ། །གསུམ་པ་ནི། ཅི་སྟེ་ཆོས་ཅན་གྲུབ་ཟིན་དུ་ཤེས་པའི་ཆེད་ཁོ་ནར་མ་ཟད་ཀྱི་ཆོས་ཅན་གཉིས་ཀ་ལ་གྲུབ་ཟིན་པར་བསྟན་པ་ཡི་སྒོ་ནས་རང་མཚན་གྱི་མཐར་ཐུག་པའི་ཆོས་ཅན་
ཡན་གར་བ་བསྒྲུབ་བྱ་མིན་པར་ཤེས་པའི་དོན་དུ་རང་ཉིད་ཀྱི་སྒྲ་བརྗོད་དོ་ཞེ་ན། སོ་སོར་ངེས་པའི་རང་མཚན་གྱི་ཆོས་ཅན་ཡན་གར་བ་བསྒྲུབ་བྱ་མིན་པར་ཤེས་པའི་ཆེད་དུ་རང་སྒྲ་སྨོས་པ་ལ་དགོས་པ་མེད་པར་ཐལ། དེ་རང་གི་ངོ་

[373B] འདི་ལ་བརྟེན་ནས་དེ་བསྒྲུབ་བྱ་མིན་པར་རྟོགས་པའི་ཕྱིར། དེར་ཐལ། ཕྱིར་རྒོལ་གྱིས་གྲུབ་ཟིན་དང། སྒྲུབ་བྱེད་དུ་བཀོད་བཞིན་པའི་དུས་ན་བསྒྲུབ་བྱའི་ངོ་བོར་བསྟན་པ་དག་ཡོད་པ་ཡིན་ན་
དེ་བཅད་པའི་ཚད་དུ་བསྒྲུབ་བྱའི་ངོ་བོ་ཁོ་ན་ཉིད་དུ་བསྟན་པ་ཞེས་བྱ་བ་འདི་ནི་འབྲས་བུ་དང་ལྡན་པར་འགྱུར་བའི་ཕྱིར། དེ་འདྲའི་ཆོས་ཅན་བསྒྲུབ་བྱ་མིན་པར་ཤེས་པའི་ཆེས་དུ་རང་སྒྲ་སྨོས་པ་ལ་དགོས་པ་མེད་པར་ཐལ། རྗེས་སུ་དཔག་
པ་སོ་སོར་མ་ངེས་པའི་སྤྱི་ཡི་ཡུལ་ཅན་ཉིད་དུ་བཤད་པས་དེ་གོ་བ་ཡིན་པའི་ཕྱིར། ཕྱོགས་ཀྱི་མཚན་ཉིད་འདིར་ནི་རང་ཉིད་ཅེས་པའི་ཚིག་དེ་སྐད་མ་བསྟན་ཀྱང་ཕྱོགས་ལ་མ་ཁྱབ་ཁྱབ་ཆེས་ཀྱི་འགལ་བ་ཅུང་ཟད་ཀྱང་མེད་པར་
ཐལ། དེ་འདྲའི་ཆོས་ཅན་བསྒྲུབ་བྱ་ཡིན་པ་ལྡོག་པའི་ཆེད་དུ་རང་སྒྲ་སྨོས་པ་ལ་དགོས་པ་མེད་ཅིང་དགོས་པ་གཞན་ཡང་མེད་པའི་ཕྱིར། འདིར་རྗེས་དཔག་སྤྱི་མཚན་གྱི་ཡུལ་ཅན་དུ་བཤད་པས་དེ་ལྡོག་པ་ཡིན་ནོ། ཞེས་སྨོས་པ་མི་
འཐད་དེ། དེ་ལྟ་ན་རྗེས་དཔག་གིས་རང་མཚན་མི་འཇལ་བར་ཁས་ལེན་དགོས་ལ། དེ་ལ་གནོད་པ་གོང་དུ་རྒྱས་པར་བརྗོད་ཟིན་ཏོ། །དེས་ན་རྗེས་དཔག་སྤྱིའི་སྤྱོད་ཡུལ་ཅན་དུ་བཤད་པ་ནི། ལ་ལ་མེ་དཔོག་པ་ལྟ་བུ་སོ་སོར་མ་ངེས་
པའི་རང་མཚན་ཙམ་ཞིག་རྟོགས་ཀྱི། གསལ་བ་དང། འབར་བ་དང། རྩྭ་ལས་བྱུང་བ་དང། སོག་མ་ལས་བྱུང་བ་སོགས་ཀྱི་ཁྱད་པར་མི་རྟོགས་པར་བསྟན་པ་ལྟར་རོ། །གལ་ཏེ་སོ་སོར་ངེས་པའི་རང་མཚན་གྱི་ཆོས་ཅན་ཡན་

[374A]༄༅། །གར་བ་བསྒྲུབ་བྱར་བྱས་ན་དེ་ལས་ཉེས་པ་ཅིར་འགྱུར་དྲིས་པས། དེ་བསྒྲུབ་བྱ་མ་ཡིན་པར་ཐལ། ཆོས་དང་བྲལ་བའི་ཆོས་ཅན་ཡན་གར་བ་དེ་སྒྲུབ་མི་ནུས་པའི་ཕྱིར། དེ་མི་ནུས་པ་ཅིའི་ཕྱིར་དྲིས་པས། དེ་སྒྲུབ་པའི་
རྟགས་མི་སྲིད་པའི་ཕྱིར་དང། མཐུན་དཔེ་ལ་རྗེས་འགྲོ་མེད་པའི་ཕྱིར། རྟགས་མེད་པས་རྟགས་དཔེ་དང་རྩོད་གཞི་ལ་རྗེས་འགྲོ་མེད་པའི་སྐྱོན་དང། མཐུན་དཔེ་ལ་རྗེས་འགྲོ་བྱེད་མི་སྲིད་པས་བསྒྲུབ་བྱའི་ཆོས་དཔེ་ལ་རྗེས་འགྲོ་མེད་
པའི་སྐྱོན་ཡོད་དོ་ཞེས་ཟེར་ཏོ། །རྟགས་དཔེ་དང་རྩོད་གཞི་ལ་རྗེས་འགྲོ་མེད་པ་དང། བསྒྲུབ་བྱའི་ཆོས་དཔེ་ལ་རྗེས་འགྲོ་མེད་པ་འདི་ཆོས་ཅན། སྦྱོར་བ་སྐོར་གཅིག་གི་ཕྱོགས་སྐྱོན་མིན་པར་ཐལ། སྦྱོར་བ་དེའི་རྟགས་དང་དཔེ་དེ་དག་
གི་སྐྱོན་མིན་ནམ་སྟེ་ཡིན་པའི་ཕྱིར། ཁྱབ་པར་ཐལ། སྦྱོར་བ་སྐོར་གཅིག་གི་ཡན་ལག་ཕྱི་མ་རྟགས་དང། དཔེ་ལ་བལྟོས་པའི་སྐྱོན་ཕྱོགས་ཀྱི་སྐྱོན་དང་གཞི་མཐུན་དུ་འདོད་པ་རིགས་པ་མིན་པའི་ཕྱིར། གལ་ཏེ་དེ་དག་གིས་ཕྱོགས་
སྒྲུབ་མི་ནུས་པའི་ཕྱིར། ཕྱོགས་ཀྱི་སྐྱོན་དུ་འགྱུར་རོ་ཞེ་ན། དེ་ལྟ་ཡིན་ནའང་གཏན་ཚིགས་དང་དཔེ་ལ་སོགས་པའི་ཉེས་པ་མ་ལུས་པ་ཡང་ཕྱོགས་ཀྱི་སྐྱོན་དུ་ཐལ་བར་འགྱུར་ཏེ། དེ་ཐམས་ཅད་ཀྱིས་ཕྱོགས་འགྲུབ་པ་ལ་གནོད་ཅིང་སྒྲུབ་མི་
ནུས་པའི་ཕྱིར། ཕྱོགས་ཀྱི་སྐྱོན་དང་རྟགས་ཀྱི་སྐྱོན་དཔེར་བརྗོད་ན། མིག་ཤེས་ཀྱི་གཟུང་བྱ་སྒྲའི་སྟེང་དུ་འགོད་ཚུལ་དང་མཐུན་པར་མ་གྲུབ་པའི་ཚེ། སྒྲ་མི་རྟག་པར་སྒྲུབ་པའི་མ་གྲུབ་པའི་རྟགས་ཀྱི་སྐྱོན་ཡིན་གྱི་ཕྱོཌ་ཀྱི་སྐྱོན་མིན་ཏེ། དེ་ཁྱད་ཆོས་

[374B] དེ་ཡོད་པ་དང་མེད་པས་ཕྱོགས་སྐྱོན་ཅན་དང་སྐྱོན་མེད་དུ་སྒྲུབ་མི་ནུས་པའི་ཕྱིར་རོ། །རྩོད་གཞི་ལ་འགོད་ཚུལ་ལྟར་མ་གྲུབ་པ་ཕྱོགས་ཆོས་ཀྱི་སྐྱོན་དུ་འདོད་པ་ནི། དེའི་སྐྱོན་དང་
མཚན་ཉིད་ཀྱི་བསལ་བྱ་མ་ཕྱེད་པའི་འཁྲུལ་པ་ཡིན་ལ། དེ་མ་གྲུབ་པའི་རྟགས་ཀྱི་ཡོན་ཏན་དུ་འདོད་པ་ནི། ཁྱད་པར་གྱི་ཆོས་དང། ཡོན་ཏན་མ་ཕྱེད་པས་ནོངས་པའོ། །ལྟར་སྣང་གསུམ་པོ་རྟགས་ཡང་དག་གི་སྐྱོན་དུ་འདོད་ན། རྟགས་ཡང་
དག་ཡིན་ན་སྐྱོན་ཅན་ཡིན་པས་ཁྱབ་པར་ཐལ། གཞི་སོ་སོ་ལ་བལྟོས་ནས་ལྟར་སྣང་ངོ་བོར་མི་ལྡན་པ་མི་སྲིད་པའི་ཕྱིར། དེ་བཞིན་དུ་སྒྲ་མི་རྟག་སྒྲུབ་ཀྱི་རྟགས་ཡང་དག་ཏུ་སོང་བའི་ཚེ་བྱས་པ་སྒྲ་ལ་འགོད་ཚུལ་ལྟར་མ་གྲུབ་པའི་ཆ་དེ་ཕྱོགས་ཆོས་
སུ་མཚོན་པའི་མཚན་ཉིད་ཀྱི་ཆེད་དུ་བསལ་བྱ་ཡིན་གྱི་དེའི་སྐྱོན་མིན་ལ། དེ་སྒྲ་ལ་འགོད་ཚུལ་ལྟར་གྲུབ་པའི་ཆ་ཕྱོགས་ཆོས་ཀྱི་ཡོན་ཏན་ཡིན་ལ། དེ་བཞིན་དུ་གཏན་ཚིགས་ཡང་དག་དང་ལྟར་སྣང་གཞན་དག་ལ་ཡང་ཤེས་པར་བྱའོ། །དེ་བཞིན་
དུ་གྲུབ་ཟིན་གྱི་སྒྲ་མཉན་བྱར་དམ་བཅས་པའི་ཚེ། ཚད་མས་གྲུབ་པའི་ཆ་དེ་ཕྱོགས་ཡང་དག་གི་མཚན་ཉིད་ཀྱི་བསལ་བྱ་མ་ཡིན་ལ། ཚད་མས་གྲུབ་བསལ་མ་ཞུགས་པའི་ཆ་ཕྱོགས་ཡང་དག་གི་ཁྱད་པར་གྱི་ཆོས་སུ་འདོད་པ་ཡང་ཕྱིར་རྒོལ་
གྱི་བློ་ངོ་ལ་བལྟོས་པ་ཡིན་ཏེ། གྲུབ་བསལ་མ་ཞུགས་པ་ཙམ་ཕྱོགས་ཡང་དག་གི་མཚན་ཉིད་དུ་དགོས་པ་མ་ཡིན་ཏེ། རྒྱབ་རྟེན་ཚད་མ་མེད་པ་ཕྱོགས་ཡང་དག་ཏུ་མི་རིགས་པའི་ཕྱིར་རོ། །དེ་བཞིན་དུ་ཕྱིར་རྒོལ་གྱིས་མ་གྲུབ་པ་ཕྱོགས་ཡང་དག་

[375A]༄༅། །གི་སྐྱོན་དུ་འདོད་པ་ཡང་རྣམ་པ་ཐམས་ཅད་དུ་མི་རིགས་སོ། །དེས་ན་ཕྱོགས་སྐྱོན་གྱི་དོན་ནི། ཕྱོགས་སུ་གཟུང་བྱ་དེ་ཕྱོགས་སྐྱོན་ཅན་དུ་འཇོག་པའི་ཐུན་མོང་མ་ཡིན་པའི་ཆོས་དང། དེ་བཞིན་དུ་རྟགས་ཀྱི་སྐྱོན་ཡང། རྟགས་སུ་གཟུང་
བྱ་རྟགས་སྐྱོན་ཅན་དུ་འཇོག་པའི་ཐུན་མོང་མ་ཡིན་པའི་ཆོས་སོ། །འདིར་དམ་བཅའ་ཡན་ལག་སྔ་མ་དང། དཔེ་རྟགས་ཡན་ལག་ཕྱི་མར་བཞག་པ་ནི། སྒྲུབ་ངག་ཡན་ལག་ལྔ་ལྡན་པའི་ཐ་སྙད་དེ། ཁྱོད་ཡན་ལག་ཕྱི་མར་འདོད་པའི་རྟགས་དང་
དཔེའི་སྐྱོན་དེ་དག་ཡན་ལག་སྔ་མར་འདོད་པའི་དམ་བཅའི་སྐྱོན་དུ་མི་རིགས་ཞེས་པའོ། །དེས་ན་དམ་བཅས་པ་དེ་ཙམ་དང་འབྲེལ་བའི་སྐྱོན་གང་ཡིན་པ་དེ་ཕྱོགས་ཀྱི་སྐྱོན་དུ་འདོད་རིགས་ཀྱི། དཔེ་རྟགས་སོགས་དེ་ལས་གཞན་པའི་སྐྱོན་
ཕྱོགས་སྐྱོན་མིན་པར་ཐལ། དེ་ལྟར་བཤད་ཟིན་པ་དེའི་ཕྱིར། དཔེར་ན་མངོན་སུམ་དང་རྗེས་སུ་དཔག་པ་ལ་སོགས་པ་དང་འགལ་བ། སྒྲ་མཉན་བྱ་མ་ཡིན། བུམ་པ་རྟག་གོ་ཞེས་པ་བཞིན་ནོ། །གསུམ་པ་ལ། ཕྱོགས་ཀྱི་མཚན་ཉིད་རྒྱས་
པར་བཤད་པའི་དགོས་པ་དང། བསྡུས་ནས་བསྟན་པའོ། །དང་པོ་ནི། ཕྱོགས་ཀྱི་མཚན་ཉིད་ཟུར་ལྔར་ཕྱེ་ནས་བཤད་པ་དགོས་པ་དང་བཅས་པ་ཡིན་ཏེ། ཤེས་བྱེད་ཀྱི་རྒྱུ་དཔེ་དང་རྟགས་ལ་སོགས་པའི་མཚན་ཉིད་ཀྱི་བསལ་བྱ་སེལ་བ་
ལ་བལྟོས་པ་མེད་པར་ཕྱོགས་ཀྱི་མཚན་ཉིད་མཚན་གཞི་འགའ་ལ་མ་ཁྱབ་པ་དང། མཚན་གཞི་མིན་པ་ལ་ལྡོག་པ་ཁྱབ་ཆེས་པ་དག་སྤང་བའི་ཆེད་དུ་ཡིན་པའི་ཕྱིར། འོ་ན་གང་གིས་གང་སེལ་བར་བྱེད་པ་ཡིན་ཞེ་ན། རང་ཉིད་ཚིག་

[375B] དགོས་པ་ཡོད་དེ། མ་ཁྱབ་པ་ལས་ལྡོག་ འདོད་པའི་སྒྲ་སྨོས་པ་ཆོས་ཅན། དགོས་པ་ཡོད་དེ། ངག་ཏུ་མ་སྨྲས་པའི་
ཞེ་འདོད་ཀྱི་ཕྱོགས་ཡང་དག་ལ་ཕྱོགས་ཀྱི་མཚན་ཉིད་མ་ཁྱབ་ཅིང་མ་ཞུགས་པ་སེལ་བར་བྱེད་པའི་ཕྱིར། སྒྲ་དང་མི་རྟག་པའི་ཚོགས་དོན་ཕྱོགས་ཡང་དག་ཏུ་བསྒྲུབ་པ་ལ། དམ་བཅར་འོས་པ་ཕྱིར་རྒོལ་གྱི་ངོར་ངོ་བོའི་དོན་སོགས་ཆོས་ལྔ་ཆང་
བ་སྒྲུབ་བྱེད་ཡང་དག་ཏུ་འགོད་པ་མི་རིགས་པར་ཐལ། རྟགས་དེ་འགོད་དགོས་ཀྱི་ཕྱིར་རྒོལ་དེས་སྒྲ་མི་རྟག་པ་ཚད་མས་མ་གྲུབ་ན་ཆོས་ཅན་མ་ངེས་པས་དེ་ལ་ངོ་བོའི་དོན་སོགས་ཆོས་ དེ་ཚད་མས་
གྲུབ་ཕྱིར་རྒོལ་གྱིས་ཚད་མས་མ་གྲུབ་པའི་ངོ་བོའི་དོན་དེ་ལ་འགོད་ཚུལ་དང་མཐུན་པར་གྲུབ་པ་འགལ་བས། དེ་ལས་ཀྱང་ཕྱོགས་ཆོས་མ་གྲུབ་པར་འགྱུར་བའི་ཕྱིར་རོ་ཞེ་ན། འོ་ན་བུམ་པ་ཚད་མས་གྲུབ་བམ་མ་གྲུབ། མ་གྲུབ་ན། མངོན་སུམ་
དང་འགལ་ཞིང། གཞི་གྲུབ་ན་བུམ་མེད་ཡིན་པས་ཁྱབ་པར་འགྱུར་ལ། ཚད་མས་གྲུབ་ན། གཞི་བུམ་པ་ལ་མེད་ངེས་ཚད་མའི་ཡུལ་དུ་མ་གྲུབ་པའི་ཕྱིར། གཞི་གྲུབ་ན་བུམ་ཡོད་ཡིན་པས་ཁྱབ་པར་ཐལ་བར་འགྱུར་རོ། །ཞེས་
ཡོད། གཞི་བུམ་པ་ལ་མེད་ངེས་ཚད་མའི་ཡུལ་དུ་ཡོད་ཀྱང་བུམ་པ་མེད་ངེས་ཡིན་མི་དགོས་པས་བུམ་མེད་ཡོད་པ་དང། བུམ་པ་མེད་པ་མི་མཚུངས་པའི་ཕྱིར་རོ་ཞེ་ན། འོ་ན་ཕྱིར་རྒོལ་གྱི་ངོར་སྒྲ་མི་རྟག་པ་ཚད་མས་གྲུབ་པ་ཡང་ཡིན་

[376A]༄༅། །ངོ་བོའི་དོན་སོགས་ཆོས་ལྔ་ཚང་བ་ཡང་ཡིན་པ་མི་འགལ་བར་ཐལ། རྟགས་དེའི་ཕྱིར་རྒོལ་དེས་སྒྲ་མི་རྟག་པ་ཚད་མས་གྲུབ་པ་ཡང་ཡིན། དེ་ཕྱིར་རྒོལ་གྱིས་མ་གྲུབ་པ་གཞལ་བ་ཡང་ཡིན་པའི་ཕྱིར། མདོར་བསྡུས་
ན། སྔར་གྱི་རྟགས་དེའི་ཕྱིར་རྒོལ་གྱི་ཚད་མ་དེའི་ཡུལ་དུ་སྒྲ་མི་རྟག་པ་ཡང་ཡོད། སྒྲ་མི་རྟག་པ་ཕྱིར་རྒོལ་དེས་མ་གྲུབ་པ་ཡང་ཡོད་པའི་དོན་ཏེ། དེ་ལ་ཚད་མས་མ་གྲུབ་པ་ཡོད་པས་དེ་ལ་ཚད་མས་གྲུབ་པ་ཁེགས་མི་དགོས་པའི་
ཕྱིར་རོ། །གཉིས་པ་ནི། སྒྲ་མི་རྟག་པ་ཆོས་ཅན། ཕྱོགས་ཡང་དག་ཡིན་ཏེ། བསྒྲུབ་བྱར་འོས་པ་བསྒྲུབ་བྱར་ཁས་བླངས་པའི་ཕྱིར། ཁྱབ་པར་ཐལ། བསྒྲུབ་བྱར་འིས་པ་བསྒྲུབ་བྱར་ཁས་བླངས་ཕྱོགས་ཡང་དག་གི་མཚན་ཉིད་ཡིན་
པའི་ཕྱིར། རིགས་པའི་སྒོར་བསྒྲུབ་པར་བྱ་བ་ཉིད་དུ་འདོད་པ་འགལ་བའི་དོན་གྱིས་མ་བསལ་བ་ཕྱོགས་ཡིན་ནོ། །ཞེས་གསུངས་སོ། །རིགས་སྒོར་ཕྱོགས་ཀྱི་མཚན་ཉིད་བསྡུས་ནས་བསྟན་པ་ནི་རིགས་མི་མཐུན་སེལ་བ་གཙོ་བོར་བྱས་པ་ཡིན་
ལ། ཀུན་ལས་བཏུས་སུ་རྒྱས་པར་བཤད་པ་ནི། ལོག་རྟོག་སེལ་བ་གཙོ་བོའི་དོན་ཏེ། དེ་ལ་ནི་ཚིག་ཟུར་ཕྱིན་པ་དགོས་པའི་ཕྱིར་རོ། །རིགས་སྒོའི་དོན་དེ་ཀུན་ལས་བཏུས་སུ་རྒྱས་པར་བཤད་པ་ཙམ་ཡིན་གྱི་སྔ་མ་ལ་ཕྱི་མའི་དོན་དེ་
མ་ཚང་ན། དོན་ལྡོག་གཞན་དུ་འགྱུར་རོ། །རིགས་སྒོར་སྨོས་པའི་བསྒྲུབ་བྱར་ཁས་བླངས་པ་ལ། རང་ཉིད་ཀྱིས་ཁས་བླངས་པ་ཡང་ཤུགས་ཀྱིས་གནས་པས་རང་ཉིད་ཀྱི་དོན་ཡོད་ལ། དེ་ལ་ཀ་ཏ་བའི་རྐྱེན་ད་ལྟར་གྱི་དུས་གོ་བྱེད་དུ་

[376B] །ཚད་མས་གནོད་པ་འབབ་པ་ཕྱོགས་སུ་དམ་འཆའ་བ་མཐོང་བས། དེས་ན་འདི་ལ་ཕྱོགས་ཡང་དག་ཉིད་དུ་ཡོད་པ་མ་ཡིན་ནམ་ཞེ་ན། ཚད་མས་བསལ་བ་སོགས་དེ་རྣམས་ལ་
ཕྱོགས་ཡང་དག་ཉིད་དུ་ཁས་བླང་བར་འོས་པ་མེད་དེ། ཚད་མས་བསལ་བ་ནི་མཚན་གཞི་ལ་ཚད་མས་གནོད་ཅིང་བསལ་བ་ཞུགས་པའི་ཕྱིར་དང། སྒྲུབ་དགོས་ཀྱི་ཕྱིར་རྒོལ་དེའི་ངོར་གྲུབ་ཟིན་སོགས་ལྷག་མ་བཞི་ཚད་མས་མ་བསལ་ཡང་དེ་
ལ་ཕྱོགས་ཡང་དག་གི་མཚན་ཉིད་འཇུག་པ་མེད་པའི་ཕྱིར། འདིར་བསལ་བ་གནོད་དང། ཞེས་སོགས་ལོགས་སུ་བཅད་པ་ནི། མཚན་གཞི་ལ་ཚད་མའི་བསལ་བ་ཞུགས་པར་མཐོང་ན། དེ་ལ་མཚན་ཉིད་འཇུག་མི་འཇུག་དཔྱད་མི་དགོས་ལ་
མཚན་གཞི་དེ་སྤྱིར་ཡོད་ན། འདོད་པའི་དོན་དེའི་མཚན་གཞིར་རུང་མི་རུང་དཔྱོད་པ་ནི་མཚན་ཉིད་དེ་ཞུགས་མ་ཞུགས་དཔྱོད་དགོས་པའི་དོན་ཏོ། །གཉིས་པ་ནི། ཀུན་ལས་བཏུས་སུ་ཚིག་ཕྲད་སྨོས་པ། དགོས་པ་མེད་པར་ཐལ། རྒོལ་བ་རང་ཉིད་
བསྒྲུབ་བྱར་འདོད་པ་ཞེས་པའི་ཚིག་དེས་ངེས་གཟུང་གི་དོན་རྟོགས་པའི་ཕྱིར། དེ་མི་རྟོགས་ན། རིགས་སྒོར་ཡང་ངེས་གཟུང་སྨོས་དགོས་པར་འགྱུར་ཏེ། མཚན་ཉིད་ཀྱི་རྣམ་བཅད་མ་ཚང་བའི་ཕྱིར་རོ་ཞེ་ན། ཕྱོགས་ཀྱི་མཚན་ཉིད་སྟོན་པའི་རང་
ཉིད་འདོད་པ་ཞེས་བརྗོད་པ་དེ་ཡིས་ཆོས་ཅན། བསྟན་བྱ་ཁྱད་གཞིར་མ་འབྲེལ་ན་ཁྱོད་ལ་བརྟེན་ནས་ངེས་གཟུང་གི་རྣམ་བཅད་ཀྱི་དོན་སྒྲུབ་བྱེད་དང་གཞི་མཐུན་པ་བསྒྲུབ་བྱ་མ་ཡིན་པ་རྟོགས་པར་འགྱུར་ཏེ། ཁྱོད་རྒོལ་བ་རང་ཉིད་ཀྱི་འདོད་

[377A]༄༅། །ཡུལ་ཕྱོགས་སུ་གོ་བའི་ཆེད་དུ་སྨོས་པའི་ཕྱོགས་ཀྱི་མཚན་ཉིད་ཀྱི་རྣམ་བཅད་བརྗོད་པ་ཡིན་པའི་ཕྱིར། དེ་ལ་བརྟེན་ནས་ངེས་གཟུང་གི་དོན་རྟོགས་ན་ཡང་ཀུན་ལས་བཏུས་ཀྱི་ཕྱོགས་ཀྱི་མཚན་ཉིད་སྟོན་པའི་སྐབས་སུ་ཚིག་
ཕྲད་བཤད་པ་དགོས་པ་དང་བཅས་པ་ཡིན་ཏེ། མ་འོངས་པའི་དུས་གཞན་དུ་བསྒྲུབ་བྱར་འགྱུར་རུང་སྒྲུབ་བྱེད་དུ་བཀོད་བཞིན་པའི་དུས་ན་ཕྱོགས་ཡང་དག་ཡིན་པ་གཅད་པའི་ཆེད་ཡིན་པའི་ཕྱིར། ཀུན་ལས་བཏུས་ཀྱི་སྐབས་དེར་ཚིག་ཕྲད་
ངེས་པར་སྨོས་དགོས་ཏེ། ཕྱོཌ་ཀྱི་མཚན་ཉིད་ཀྱི་རང་ཉིད་འདོད་པ་དུས་གསུམ་གའི་ཡུལ་ཅན་བྱེད་པའི་རྐྱེན་གྱི་མཐའ་ཅན་བསྟན་བྱ་ཁྱད་གཞིའི་ཚུལ་གྱིས་དེ་དང་ཁྱད་གཞི་ཁྱད་ཆོས་སུ་འབྲེལ་བའི་ཕྱིར། འོ་ན་རིགས་སྒོར་ཡང་ཚིག་ཕྲད་སྨོས་
དགོས་པར་འགྱུར་རོ་ཞེ་ན། རིགས་པའི་སྒོ་འདིར་ནི་ཆོས་ཅན། འདོད་པའི་ཚིག་ལ་ཊའི་མིང་ཅན་གྱི་རྐྱེན་ཡན་ལག་གམ་ཁྱད་ཆོས་སྟོན་བྱེད་དུ་འབྲེལ་བ་མིན་ཏོ། ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱད་གཞི་སྟོན་པའི་ཚིག་ཏུ་
ཡོད་པའི་ཕྱིར། ཡང་ན་སྔ་མས་གྲུབ་པའི་དོན་དུ་སྦྱར་ཏེ། འདོད་ཚིག་ལ་ཡོད་པའི་རྐྱེན་དེ་ཀུན་ལས་བཏུས་པ་འདིར་ནི་མ་འོངས་པ་གཅོད་བྱེད་ཀྱི་ཡང་ལག་ཏུ་ཡོད་པ་མིན་པར་ཐལ། འདིར་དུས་གསུམ་གའི་ཡུལ་ཅན་གྱི་བསྟན་བྱ་ཁྱད་
གཞིར་འབྲེལ་བའི་ཕྱིར། རིགས་སྒོའི་རང་ཉིད་འདོད་པར་གྱུར་པའི་ཚིག་དག་དེ་ཡིས་ནི་སྒྲུབ་བྱེད་དུ་བཀོད་བཞིན་པའི་གཏན་ཚིགས་མ་གྲུབ་པ་དང་དཔེ་མ་གྲུབ་པ་སོགས་དུས་དེར་བསྒྲུབ་བྱ་ཡིན་པ་འགོག་ནུས་ཏེ། དེ་བསྟན་བྱ་ཁྱད་

[377B] འདོད་རྐྱེན་འདིར་ནི་ཡན་ལག་ཡིན། ཞེས་འདོན་པ་ལྟར་ན། ཀུན་ལས་བཏུས་ལ་སྦྱོར་
བའི་ཚེ། འདོད་ཚིག་ཡན་ལག་གམ། ཕལ་པ་ཡིན་ཞེས་སྦྱར་ལ། རིགས་སྒོ་དང་སྦྱོར་ན། མ་འོངས་པ་གཅོད་བྱེད་ཀྱི་ཡན་ལག་ཡིན་ཞེས་སྦྱར་རོ། །དོན་ནི་བསྟན་བྱ་དུས་གསུམ་ག་ལ་ཞུགས་པས་དེ་ཁྱད་གཞིར་འབྲེལ་བ་ན་འདོད་པ་ཡང་
འདོད་པར་འགྱུར་བ་ལ་ཡང་ཞུགས་པས། ད་ལྟ་སྒྲུབ་བྱེད་དུ་བཀོད་བཞིན་པ་ཡིན་ཡང་དཔེ་རྟགས་མ་གྲུབ་པ་བསྒྲུབ་བྱར་ཐལ། བསྒྲུབ་བྱར་འདོད་པར་འགྱུར་བའི་ཕྱིར། ཅེས་པར་འགྱུར་བས་དེ་གཅད་པའི་ཆེད་དུ་ཚིག་ཕྲད་སྨོས་སོ། །འོ་ན་ཚིག་
ཕྲད་ཀྱིས་ཀྱང་མ་འོངས་ཕན་བསྒྲུབ་བྱར་འགྱུར་བ་གཅོད་མི་ནུས་པར་ཐལ། དེ་ཡང་བསྟན་བྱ་ཁྱད་གཞིར་འབྲེལ་བས་མ་འོངས་པ་ལ་ཞུགས་པའི་ཕྱིར་ཅེ་ན། དེ་ཡང་མ་འོངས་པ་དང་འབྲེལ་ཡོད་ཀྱི། དེ་ལྟ་ན་ཡང། དུས་ནམ་ཡང་བསྒྲུབ་བྱ་སྒྲུབ་
བྱེད་གཞི་མཐུན་དུ་གྲུབ་པ་ཚིག་ཕྲད་ཀྱིས་གཅོད་པའི་ཕྱིར་རོ། །འོ་ན་རིགས་པའི་སྒོ་ལྟར་ཕྱོགས་ཀྱི་མཚན་ཉིད་སྨོས་པར་རིགས་ཀྱི་ཉེས་པ་མང་པོ་སྤང་དགོས་པའི་བསྟན་བྱ་སྨོས་པས་ཅི་ཞིག་བྱ་ཞེ་ན། དེ་ལ་སློབ་དཔོན་ཆོས་མཆོག་ན་རེ་
སྒྲུབ་ངག་ཡན་ལག་ལྔ་ལྡན་དུ་འདོད་པ་དག་གི་ལོག་རྟོག་དགག་པའི་ཆེད་དུ་དམ་བཅའ་སྒྲུབ་ངག་གི་ཡན་ལག་ཏུ་བསྟན་པར་བྱ་བ་མ་ཡིན་མོད་ཀྱི། གལ་ཏེ་བསྟན་པར་བྱ་བ་ཡིན་དུ་ཆུག་ན་ཡང། མཚན་ཉིད་འདི་ལྟ་བུ་དང་ལྡན་པ་ཞིག་

[378A]༄༅། །བསྟན་པར་བྱ་བ་ཡིན་ནོ་ཞེས་བརྟག་པ་མཐའ་གཟུང་གི་ཚུལ་དུ་སྨོས་པར་མཛད་དོ། །གསུམ་པ་རང་ཉིད་ཀྱི་དགོས་པ་བསྡུས་ཏེ་བསྟན་པ་ནི། རང་ཉིད་ཅེས་པའི་ཚིག་བསྟན་བཅོས་ལ་འདོད་པས་འཇུག་ལྡོག་བྱེད་
པར་ཤེས་པའི་དོན་ཅན་ཡང་ཡིན་པ་མི་རིགས་པར་ཐལ། དེ་འདྲའི་དོན་རྗོད་བྱེད་མིན་པའི་ཕྱིར། རྒོལ་བ་རང་ཉིད་ཅེས་པའི་ཚིག་དེས་རྒོལ་བ་བདག་ཉིད་འདོད་པ་མིན་པའི་བསྟན་བཅོས་ཀྱི་དོན་ཀུན་ལ་བལྟོས་པ་མེད་པར་
རྒོལ་བ་དེའི་འདོད་ཡུལ་དུ་བྱས་པ་བསྒྲུབ་བྱ་ཉིད་དུ་གོ་བར་བྱེད་དེ། དེ་ལྟར་བཤད་ཟིན་པ་དེས་ནའི་ཕྱིར། དེས་ཅི་ཞིག་གྲུབ་ཅེ་ན། རྒོལ་བ་མི་འདོད་པ་དང་འབྲེལ་བའི་བསྟན་བཅོས་མཁན་པོའི་འདོད་པ་ལ་ཡང་གནོད་པ་ན་
སྐབས་སུ་བབ་པའི་ཕྱོགས་དང་གཏན་ཚིགས་ལ་སྐྱོན་མེད་པ་ཉིད་དུ་བསྟན་ཏོ། ལུང་དོན་གྱི་ཕྱོགས་གཅིག་ལ་གནོད་ཀྱང་རྒོལ་བའི་འདོད་ཡུལ་ཇི་ལྟར་ཡིན་པ་བསྒྲུབ་པ་ལ་གནོད་པ་མེད་པར་བསྟན་པ་དེས་ནའི་ཕྱིར། གསུམ་
པ་མ་བསལ་བ་རྒྱས་བཤད་ལ། སེལ་བྱེད་གང་གིས་མ་བསལ་བ་དང། གཞི་གང་ལ་མ་བསལ་བ་དང། ཆོས་ཅན་གྱི་ཁྱད་པར་ལ་གནོད་པ་ལ་སོགས་པའི་དཔེ་མི་སྟོན་པའི་འཐད་པའོ། །དང་པོ་ལ། མདོར་བསྟན། རྒྱས་བཤད་
དོ། །དང་པོ་ནི། རྒོལ་བས་བསྒྲུབ་བྱར་ཁས་བླངས་པ་དེ་ཡང་ཆོས་ཅན། ཚད་མ་དག་གིས་བཀག་པ་མེད་པ་ཡིན་པར་འདོད་རིགས་ཏེ། ཚད་མས་བཀག་ན་སྒྲུབ་མི་ནུས་ཤིང་ཁྱོད་བསྒྲུབ་བྱར་ཁས་བླངས་འོས་པའི་ཕྱིར། བསལ་བ་

[378B] ཚད་མས་བསལ་བ་སྒྲ་རྟག་པ་ཆོས་ཅན། ཕྱོགས་ཡང་དག་མ་ཡིན་ཏེ། གཏན་ཚིགས་ཡང་དག་གི་བྱེད་པ་འཇུག་པའི་རྟེན་མ་ཡིན་པའི་ཕྱིར། དེར་ཐལ། ཐེ་ཚོམ་གྱི་ཡུལ་མ་ཡིན་པའི་ཕྱིར་
ཁྱབ་པར་ཐལ། གཏན་ཚིགས་ཡང་དག་དེ་ནི་བསྒྲུབ་བྱ་ལ་དམིགས་པའི་ཐེ་ཚོམ་དང་ལྡན་པ་ལ་བརྗོད་རིགས་པའི་ཕྱིར། གལ་ཏེ་ཚད་མས་བསལ་བའི་དོན་ནི། གཞི་གང་ལ་བསལ་བྱ་སེལ་ནུས་ཀྱི་འགལ་ཟླ་བློས་བསྒྲུབས་ནུས་སེལ་
བ་ཡིན་ལ། དེ་ཡང་ཚད་མའི་བློས་བསྒྲུབ་པ་ཞིག་དགོས་པས། དེ་མངོན་རྗེས་གཉིས་སུ་མ་འདུས་ན་སྔར་གྲངས་ངེས་བསྒྲུབ་པ་དང་འགལ་ལ། དེ་གཉིས་སུ་ངེས་ན་ཚད་མའི་གནོད་པ་བཞིར་དབྱེ་བ་མི་འཐད་དོ་ཞེ་ན། ཚད་མས་གནོད་
བྱ་ལ་གནོད་པ་དེ་ནི་ཆོས་ཅན། རྣམ་པ་བཞིར་བཤད་པའི་རྒྱུ་མཚན་ཡོད་དེ། མངོན་སུམ་ཚད་མ་དང་རྗེས་སུ་དཔག་པའི་དབྱེ་བ་གསུམ་དུ་བྱས་པ་ཡིས་དེ་ལྟར་ཕྱེ་བའི་ཕྱིར། ཚད་མའི་བསལ་བ་ཉིད་ལ་བཞིར་ཕྱེ་བ་མ་ཡིན་
ཏེ། དེ་ལྟར་དབྱེར་མི་རུང་བའི་ཕྱིར། དེས་ན། ཚད་མས་གནོད་པའི་ཚུལ་བཞིར་ཕྱེ་བ་ཡིན་ནོ། །གནོད་ཚུལ་བཞིར་ཡོད་པ་དེ་ལ་ཚད་མར་ཁས་བླང་བར་འོས་ཤིང་ཚད་མར་ཁས་བླངས་པའི་ལུང་ཆོས་ཅན། ཁྱོད་རང་ཕྱོགས་ཀྱི་
ཆོས་སུ་གྲུབ་པའི་གཞིར། རང་གི་བསྟན་བྱའི་དོན་སྒྲུབ་པའི་འབྲས་རྟགས་ཡང་དག་ཡིན་ཏེ། དེ་སྒྲུབ་ཀྱི་འབྲས་བུའི་ཚུལ་གསུམ་ཚང་བ་ཡིན་པའི་ཕྱིར། དེར་ཐལ། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་ལྟ་

[379A]༄༅། །བུ་རང་གི་བརྗོད་བྱ་སྒྲུབ་པའི་རྟགས་ཡང་དག་དང། བརྗོད་བྱའི་ལོག་ཕྱོགས་ལ་གནོད་བྱེད་བསྒྲུབ་པ་ནི་མ་ཡིན་ཏེ། དེ་ལྟ་བུ་སྒྲུབ་མི་ནུས་ཤིང་མི་རིགས་པའི་ཕྱིར་རོ། །དེ་ནི་སློབ་དཔོན་ཆོས་མཆོག་གིས་དེ་འདྲ་བ་ཡང་སྨྲ་བ་
པོའི་ང་རྒྱལ་གྱི་རྗེས་སུ་དཔག་པའི་ཚད་མ་ཡིན་ནོ། །ཞེས་བཤད་པ་ལྟར། ལུང་ཚིག་དང་རང་ཚིག་གང་ཡིན་ཡང་རུང། ཡང་དག་དང་ལྟར་སྣང་གང་ཡིན་ཡང། རང་ཚད་མར་ཁས་ལེན་པ་པོས་ཚིག་དེ་རང་གི་བརྗོད་བྱ་དེ་ལ་མི་འཁྲུལ་ཞིང་
ཚིག་དེ་ལས་རང་གི་བརྗོད་བྱ་དེ་རྟོགས་པར་འདོད་ཀྱང་དེ་འདྲའི་རྗེས་སུ་དཔོག་པའི་བློ་ནི་སྨྲ་བ་པོའི་བསམ་ངོ་ནས་བཞག་པའི་རྗེས་དཔག་ཡིན་གྱི། རྗེས་དཔག་ཚད་མ་མིན་ནོ། །འདི་ནི་རེ་ཤིག་ཡིད་ཆེས་རྟགས་ཡང་དག་གི་ཕྱོགས་ཁྱབ་
ཚད་མས་ངེས་མི་ནུས་པ་དེ་སྲིད་དུ་རང་གིས་ཚད་མར་ཁས་ལེན་པའི་འཆད་པ་པོའི་ཚིག་དེ་ཉིད་ལས་དོན་རྟོགས་པར་འདོད་པ་ཡིན་ལ། གཞན་དོན་གྱི་སྐབས་ནས་བསྟན་པར་བྱ་བའི་གཙོ་བོ་ནི་དེ་ཉིད་ཡིན་ལ། ཚུལ་གསུམ་ཚད་མས་བསྒྲུབ་
པ་ལ་བལྟོས་ནས་ཡིད་ཆེས་ཀྱི་རྟགས་སུ་འགྱུར་བ་ནི་གཙོ་བོ་རང་དོན་གྱི་སྐབས་སུ་བབ་པ་ཡིན་ལ། འདིར་ཡང་དམ་བཅའ་ཡང་དག་ཡིན་ན་ལུང་གིས་ཀྱང་མི་གནོད་པ་ཞིག་དགོས་པར་ཤེས་པའི་ཡན་ལག་ཏུ་ཡིད་ཆེས་རྗེས་དཔག་གི་དམ་བཅའི་
བསལ་བྱ་སེལ་ཚུལ་རྒྱས་པར་འཚད་པ་ཡིན་ནོ། །འགྲོ་བ་ལ་གྲགས་པ་རྟོགས་ཡུལ་ན་ཡོད་པ་ཆོས་ཅན། རི་བོང་ཅན་ཟླ་བའི་སྒྲས་བརྗོད་རུང་དུ་སྒྲུབ་པའི་རང་བཞིན་གྱི་རྟགས་ཡང་དག་ཡིན་ཏེ། དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག་ཟླ་བའི་

[379B] འདི་དག་གི་དོན་འོག་ཏུ་འཆད་པར་འགྱུར་རོ། །གཉིས་པ་ལ། ཡིད་ཆེས་བསམ་བསལ་བའི་ཚུལ་དང། གྲཌ་པས་མ་བསལ་བའི་ཚུལ་དང། མངོན་སུམ་གྱིས་མ་བསལ་བའི་ཚུལ་ལོ། །དང་པོ་ལ། སྤྱིའི་
དོན་དང། ཡན་ལག་གི་དོན་ཏོ། །དང་པོ་ལ། ལུང་གནོད་བྱེད་དང་གེགས་བྱེད་དུ་འདོད་པའི་ལུགས་སོ་སོར་བཤད་པ་དང། འཐད་པའི་ཕྱགས་ངོས་གཟུང་བ་དང། བསལ་བྱ་སེལ་ཚུལ་དང། དེ་ལས་ལྡོག་པ་འཆད་པ་སུན་དབྱུང་བའོ། །དང་པོ་ནི། ལུང་
གནོད་བྱེད་དུ་འདོད་པ་དག་དཔྱད་པ་གསུམ་གྱིས་དག་པའི་ལུང་ཡིན་ན་རང་གི་བརྗོད་བྱ་སྒྲུབ་བྱེད་ཡང་དག་དང། ལོག་ཕྱོགས་ལ་གནོད་བྱེད་ཡང་དག་ཏུ་འདོད་དེ། དེའི་རྒྱུ་མཚན་ཡིད་ཆེས་བསལ་བའི་དཔེ་སྟོན་པ་ན། སྦྱིན་སོགས་དཀར་པོའི་ཆོས་ནི་
བདེ་བ་འབྱིན་བྱེད་མ་ཡིན་ནོ་ཞེས་དམ་བཅས་པའི་ཚེ། སྦྱིན་སོགས་དཀར་པོའི་ཆོས་ཁས་བླངས་པ་ཙམ་གྱིས་བདེ་བ་བསྐྱེད་པའི་ནུས་པ་ཁས་བླངས་ལ། དེ་ནས་བདེ་བ་འབྱིན་བྱེད་མ་ཡིན་ནོ་ཞེས་དམ་བཅས་པ་ན་དམ་བཅའ་སྔ་མས་ཕྱི་མ་ལ་གནོད་
པ་ཡིན་ཏེ། དེ་ཡང་སྦྱིན་སོགས་དཀར་པོའི་ཆོས་སུ་སྟོན་པའི་དཔྱད་པ་གསུམ་གྱིས་དག་པའི་ལུང་ཁས་བླངས་པ་ཙམ་གྱིས་གྲུབ་པས། ལུང་རང་གི་བརྗོད་བྱའི་ལོག་ཕྱོགས་ལ་གནོད་བྱེད་དུ་འདོད་པ་ཡིན་གྱི། ལུང་ལྟར་སྣང་གནོད་བྱེད་དུ་འདོད་པའི་
རང་སྡེ་ནི་སུ་ཡང་མེད་དོ་ལུང་གེགས་བྱེད་དུ་འདོད་པ་དག་ནི། དཔྱད་པ་གསུམ་གྱིས་དག་པའི་ལུང་ཡིན་ཡང་རང་གིས་བསྟན་པའི་དོན་དེ་ལ་ཐེ་ཚོམ་ཙམ་བསྐྱེད་པར་བྱེད་ཀྱི། དེ་སྒྲུབ་བྱེད་ཡང་དག་དང་དེའི་ལོག་ཕྱོགས་ལ་གནོད་བྱེད་ཡང་དག་ཏུ་འགྱུར་

[380A]༄༅། །བ་མིན་གྱི་གེགས་བྱེད་ཙམ་ཡིན་ཏེ། སྒྲ་རྟག་མི་རྟག་ཐེ་ཚོམ་ཟ་ནས་དྲིས་པ་ན། སླར་ཡང་སྒྲ་མི་རྟག་ཅེས་དམ་བཅས་པ་ལྟར་དམ་བཅའི་ཚིག་ཙམ་དུ་འགྱུར་བས་སོ། །སྦྱིན་སོགས་དཀར་པོའི་ཆོས་སུ་ལུང་གི་གཏན་ཚིགས་
ཡང་དག་ལ་བརྟེན་ནས་བདེ་བ་མི་འབྱིན་པ་ལ་གནོད་བྱེད་ཡང་དག་ཏུ་འགྱུར་བ་ཡིན་གྱི་ཁས་བླངས་ཙམ་གྱི་དབང་གིས་མ་ཡིན་པར་འདོད་དོ། །གཉིས་པ་ནི། ལུང་རང་གི་བརྗོད་བྱའི་ལོག་ཕྱོགས་ལ་གེགས་བྱེད་ཙམ་དང། རང་གི་བརྗོད་
བྱ་ལ་ཐེ་ཚོམ་ཙམ་བསྐྱེད་པར་བྱེད་པ་ཡིན་གྱི། དེ་སྒྲུབ་བྱེད་ཡང་དག་ཏུ་འགྱུར་བ་མི་སྲིད་དེ། རང་གི་བརྗོད་བྱ་དང་འབྲེལ་བ་ཚད་མས་མཐོང་ན་བརྗོད་བྱ་དེ་ཉིད་གྲུབ་ཟིན་པས་སྒྲུབ་མི་དགོས་ལ། འབྲེལ་བ་མ་གྲུབ་ན་སྒྲུབ་མི་ནུས་པའི་ཕྱིར་
རོ། །དེ་ལྟ་མིན་པར་རང་གི་བརྗོད་བྱ་སྒྲུབ་བྱེད་ཡིན་ན། ལུང་ཁས་བླངས་པ་ཙམ་གྱིས་སྒྲུབ་བྱེད་ཡང་དག་ཏུ་འགྱུར་ལ། དེ་ལྟ་ན། སྒྲ་མི་རྟག་པར་སྨྲས་ཙམ་གྱིས་སྒྲ་མི་རྟག་པར་འགྲུབ་པར་འགྱུར་རོ། །དེས་ན་རང་གི་བརྗོད་བྱའི་ལོག་ཕྱོགས་ལ་
གནོད་བྱེད་དང་འགེགས་བྱེད་ཀྱི་ཕྱོགས་གཉིས་ལས་ཕྱི་མ་འཐད་པའི་ཕྱོགས་སོ། །གསུམ་པ་ནི། སྦྱིན་སོགས་དཀར་པོའི་ཆོས་ནི་བདེ་བ་འབྱིན་བྱེད་མ་ཡིན་ནོ། །ཞེས་དམ་བཅས་པ་ཙམ་ཡིན་ན། ཁས་བླངས་སྔ་ཕྱི་འགལ་བར་འགྱུར་ཏེ། དཀར་
པོའི་ཆོས་སུ་དམ་བཅས་པའི་ཚེ། བདེ་བ་འབྱིན་པར་ཁས་བླངས་ནས། ཕྱིས་ཡང་བདེ་བ་མི་འབྱིན་པར་ཁས་བླངས་སོ། །ཡ་གྱལ་གང་རུང་གཅིག་ལ་རྒྱབ་བརྟེན་ཚད་མ་མེད་ན། ཁས་བླངས་སྔ་ཕྱི་ཕན་ཚུན་གེགས་བྱེད་ཙམ་དུ་འགྱུར་གྱི་གནོད་

[380B] །ནམ་ཁས་བླངས་སྔ་མ་ཚད་མས་མཐོང་བ་དེའི་ཚེ་ཕྱི་མ་ལ་གནོད་པ་ཡིན་ནོ། །དཔེར་ན། རང་ཚིག་དང་འགལ་བ་གཞལ་བྱའི་དོན་ཅན་གྱི་ཚད་མ་དག་མེད་དོ། །ཞེས་བདེན་ཞེན་གྱིས་སྨྲས་ན། དམ་བཅའི་དངོས་
ཤུགས་ཕན་ཚུན་གེགས་བྱེད་དུ་འགྱུར་བ་ཡིན་ཏེ། གཞི་ཆོས་ཅན་ཚད་མ་གཅིག་པོ་དེའི་སྟེང་དུ་གཞལ་བྱ་འཇལ་བྱེད་དུ་མེད་པར་དངོས་སུ་དམ་བཅས་ན། ཤུགས་ལ་གཞལ་བྱ་འཇལ་བྱེད་དུ་མེད་པ་དེ་ཉིད་ཚད་མས་གཞལ་བར་དམ་
བཅས་པས་རང་ཚིག་གི་ཁས་བླངས་ལ་བལྟོས་པའི་དངོས་ཤུགས་འགལ་བ་ཙམ་ཡིན་གྱི་ཚད་མའི་འགལ་བ་མ་ཡིན་ཏེ། གཞི་ཆོས་ཅན་ཚད་མའི་སྟེང་དུ་ཡ་གྱལ་གང་ཡང་ཚད་མས་མ་གྲུབ་པའི་ཕྱིར་རོ། །དེ་ཡང་ཡིད་ཆེས་བསལ་
བའི་ཕྱོགས་མཚོན་གྱི་དཔེ་ཙམ་ཡིན་གྱི། གསལ་བའི་དཔེ་མ་ཡིན་ཏེ། ཚད་མ་གཞལ་བྱ་འཇལ་བྱེད་དུ་མེད་པ་ལ་དངོས་སྟོབས་ཀྱི་ཚད་མས་གནོད་པའི་ཕྱིར་རོ། །དེ་ནི་བདེན་ཞེན་གྱིས་དམ་འཆའ་བའི་དམ་བཅའ་ལྟར་སྣང་དཔེར་བརྗོད་
པ་ཡིན་ནོ། །བཞི་པ་ནི། གང་དག་ཡིད་ཆེས་ཀྱི་རྟགས་ཡང་དག་ཡོད་ན། དཔྱད་གསུམ་གྱི་དག་པའི་ལུང་ཡིན་ན་རང་གི་བརྗོད་བྱ་སྒྲུབ་བྱེད་ཀྱི་རྟགས་ཡང་དག་ཡིན་པས་ཁྱབ་པ་ཁ་མཐུན་དུ་བྱས་ནས། ཁ་ཅིག་དེ་རྟགས་ཡང་དག་
མ་ཡིན་པར་འདོད་ལ། ཁ་ཅིག་དེ་རྟགས་ཡང་དག་ཡིན་ནོ་ཞེས་ཟེར་ཏོ། །ཕྱོགས་དེ་གཉིས་ཀས་ལེགས་པར་མ་སྨྲས་ཏེ། གཅིག་གིས་ནི་ཤིན་ཏུ་ལྐོག་གྱུར་མཐའ་དག་ལ་སྐུར་བ་བཏབ་ལ། ཅིག་ཤོས་ཀྱིས་ནི་དུ་བས་མེ་བསྒྲུབ་པ་བཞིན་

[381A]༄༅། །དུ། ལུང་ངོ་བོ་ཉིད་ཀྱིས་གྲུབ་པའི་སྒྲུབ་བྱེད་ཚད་མར་ཁས་བླངས་ཤིང། སྒྲུབ་བྱེད་བརྗོད་པ་ན་ཡང་དོན་དེ་ཡིན་ཏེ། ཡིན་པར་ལུང་ལས་བཤད་པའི་ཕྱིར། ཅེས་པ་མ་གཏོགས་ཅུང་ཟད་ཀྱང་སྨྲ་བར་མི་ནུས་ལ། གལ་
ཏེ་ལུང་རྣམ་དག་ལས་དོན་མཐུན་དུ་གསུངས་པའི་ཕྱིར། ཅེས་སྨྲའོ་ཞེ་ན། སྒྲ་མི་རྟག་པར་བསྒྲུབ་པ་ལ་མི་རྟག་པ་རྟགས་སུ་བཀོད་པ་ལྟ་བུ། བསྒྲུབ་བྱ་དེ་ཉིད་སྒྲུབ་བྱེད་དུ་བྱས་པའོ། །ལུང་རང་གི་བརྗོད་བྱ་སྒྲུབ་བྱེད་ཡིན་པ་དང་མ་ཡིན་
པའི་ཕྱོགས་གཉིས་ལས་ཕྱི་མ་རིགས་མོད་ཀྱི། ཤིན་ཏུ་ལྐོག་གྱུར་སྒྲུབ་བྱེད་ཀྱི་རྟགས་ནི་དེ་མིན་ཏེ། དཔྱད་པ་གསུམ་གྱིས་དག་པའི་ལུང་ཙམ་ཞིག་གིས་སྒྲུབ་པའི་ཕྱིར་རོ། །དེ་ལྟ་མིན་ན། ཤིན་ཏུ་ལྐོག་གྱུར་གྱི་དོན་མེད་ངེས་སུ་
ཐལ། ཡོད་ན་ཀུན་མཁྱེན་གྱིས་གཟིགས་དགོས་པ་ལས་ཀུན་མཁྱེན་གྱིས་མ་གཟིགས་པའི་ཕྱིར། རྟགས་ཕྱི་མ་མ་གྲུབ་ན། ཀུན་མཁྱེན་གྱིས་གཟིགས་པ་རང་གི་ཚད་མས་གྲུབ་ན། དོན་དེ་རང་ཉིད་ཀྱིས་ཀྱང་ཚད་མས་གྲུབ་པར་ངེས་
པར་ཁས་བླང་དགོས་སོ། །གཉིས་པ་ལ། ལུང་གནོད་སྒྲུབ་ཏུ་འགྱུར་བའི་ཚུལ་དང། ཚད་མར་གྱུར་པའི་ལུང་ངོས་གཟུང་བའོ། །དང་པོ་ལ། ཀུན་ལས་བཏུས་སུ་ལུང་དང་རང་ཚིག་སེལ་བྱེད་ཕྱོགས་གཅིག་ཏུ་སྡུད་པའི་རྒྱུ་མཚན་དང་
ལུང་གིས་གནོད་པའི་ཡུལ་ངོས་གཟུང་བའོ། །དང་པོ་ནི། རང་ཚིག་སྨ་བའི་རྒོལ་བ་བདག་དང་གཞན་ལུང་བྱེད་པ་པོའི་སྐྱེས་བུ་ཆོས་ཅན། རང་ཚད་མར་ཁས་ལེན་པ་པོའི་ཡིད་ཆེས་ཀྱི་གནས་སུ་བརྗོད་པའི་རྒྱུ་མཚན་ཡོད་དེ། དེས་བརྗོད་

[381B] ཀུན་ལས་བཏུས་སུ་རྒོལ་བ་རང་གི་ཚིག་དང་བསྟན་བཅོས་གཉིས་ཡིད་ཆེས་ཞེས་གཅིག་ཏུ་བསྡུས་ནས་བཤད་པའི་
རྒྱུ་མཚན་ཡོད་པ་ཡིན་ཏེ། དེ་གཉིས་རང་ཚད་མར་ཁས་ལེན་པ་པོས་ཁས་བླང་བར་བྱ་བའི་ཡིད་ཆེས་ཀྱི་ཚིག་ཏུ་མཚུངས་པས་དེ་ལྟར་བཤད་པའི་ཕྱིར། གཅིག་ཏུ་བསྡུས་པ་ལ་དགོས་པ་ཡོད་དེ། ཇི་ལྟར་རྒོལ་བ་བདག་ཉིད་ཀྱི་ཚིག་ཚད་མར་
ཁས་ལེན་པ་མིན་ན་རང་གི་བསམ་དོན་གཞན་ལ་བསྟན་པའི་ཆེད་དུ་ཚིག་འཇུག་པར་མི་འགྱུར་བ་དེ་བཞིན་དུ། བསྟན་བཅོས་ཚད་མར་ཁས་ལེན་པ་ལ་མི་རྟེན་ན་བསྟན་བཅོས་དེར་གྲགས་པའི་ཤིན་ཏུ་ལྐོག་གྱུར་གྱི་དོན་ལ་དཔྱོད་པ་ཡང་
མི་འཇུག་པར་མཚུངས་པར་བསྟན་པའི་ཆེད་ཡིན་པའི་ཕྱིར། དེ་ལྟར་ལུང་འདི་རང་གི་ཚིག་དང་ལྷན་ཅིག་ཏུ་བསྡུས་ནས་བཤད་པའི་དགོས་པ་ཡོད་དེ། བསྟན་བཅོས་རྣམ་དག་དེའི་གནོད་སྒྲུབ་ཏུ་འཇུག་པའི་དུས་ནི། སྐབས་ཀྱི་རྟེན་ཆོས་ཅན་ཤིན་
ཏུ་ལྐོག་གྱུར་ཉིད་ལ་གནོད་བྱེད་ཡིན་ནོ། །ཅེས་པའི་དོན་འདི་བསྟན་པའི་ཆེད་དུ་ཡིན་པའི་ཕྱིར། ཚིག་རང་གི་བརྗོད་བྱ་ལ་མི་འཁྲུལ་བར་ཁས་བླངས་པ་ནི། ཚད་མར་ཁས་བླངས་པ་ཡིན་ལ། རྒོལ་བ་ཡང་དག་གིས་དེ་ལྟར་ཁས་བླངས་ན། བརྗོད་
བྱ་ལ་མི་སླུ་བའི་ཚད་མ་ཡིན་དགོས་ཏེ། སྒྲ་མི་རྟག་པར་ཚད་མས་རྟོགས་ནས་སྒྲ་མི་རྟག་ཅེས་སྨྲས་པ་ན། ཚིག་དེ་ཚད་མ་དེ་ལས་སྐྱེས་ལ། དེ་རང་གི་གཞལ་བྱ་ལ་འབྲེལ་བས་ཚིག་རང་གི་བརྗོད་བྱ་ལ་མི་སླུ་བར་འགྱུར་བ་ཡིན་གྱི། གཞུང་

[382A]༄༅། །འདིར་ཡང། ཚིག་བརྗོད་བྱ་སྒྲུབ་བྱེད་ཀྱི་ཚད་མར་སྟོན་པ་མིན་ནོ། །རང་ཚིག་དང་ལུང་ཆག་འགལ་བ་འདི་ལ་གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་བའི་དཔེ་དག་ཀྱང་མཚུངས་བ་ཉིད་དུ་བསྟན་པ་ལ་དགོས་
པ་ཡོད་པ་ཡིན་ཏེ། དེ་གཉིས་སེལ་བྱེད་ཀྱི་ཚུལ་མཚུངས་པར་ཤེས་པའི་ཆེད་དུ་དེ་ལྟར་བསྟེན་པ་དེས་ནའི་ཕྱིར་རོ། །དེ་འདྲའི་དཔེ་ཐུན་མོང་དུ་བསྟན་པ་ལ་དགོས་པ་ཡོད་དེ། ཚད་མ་རྣམས་ཡོད་པ་མིན་ན། བསྟན་བཅས་དང་ཚིག་ཚད་
མར་མི་རུང་བར་ཤེས་པའི་ཆེད་དུ་དེ་ལྟར་སྨོས་པའི་ཕྱིར། གང་དག་སློབ་དཔོན་ཆོས་མཆོག་གི་འབྲེལ་བའི་དོན་དུ་བསམས་ནས། གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་སྨས་ན། དངོས་སྟོབས་ཀྱི་བསལ་བར་འགྱུར་ལ། ཚད་
མས་གཞལ་བར་བྱ་བའི་དོན་མེད་དོ། །ཞེས་སྨྲས་ན། ཡིད་ཆེས་བསལ་བར་འགྱུར་རོ། །ཞེས་པ་ནི་མི་རིགས་ཏེ། ཀུན་ནས་མཚུངས་པའི་ཕྱིར་དང། དམ་བཅའ་དེ་གཉིས་གང་ཡང་བསལ་བ་བཞིར་བྱེ་བའི་ཡིད་ཆེས་བསལ་བ་མ་ཡིན་
ནོ། །དེ་ནི་ཚད་མ་མེད་བཞིན་དུ་བདེན་ཞེན་གྱིས་དམ་འཆའ་བའི་གང་ཟག་དེའི་ཁས་བླངས་དངོས་ཤུགས་འགལ་བ་ཡིན་ལ། འགལ་བ་དེ་ཡང་གཞན་གྱིས་གནོད་པ་མ་བསྟན་བར་དུ། དམ་འཆའ་བ་པོ་དེ་ཉིད་ཀྱིས་ཡོད་མེད་ཀྱི་འགལ་
པར་ངེས་མི་ནུས་སོ། །གནོད་པ་མཐོང་བའི་ཚེ་དངོས་སྟོབས་ཀྱི་ཚད་མས་བསལ་བ་ཡིན་ནོ། །དེས་ན་དཔེ་ནི། ཚད་མ་ཆོས་ཅན། གཞལ་བྱ་འཇལ་བྱེད་དུ་མེད་དེ། ཞེས་པའོ། །གལ་ཏེ། གཞི་ཆོས་ཅན་ཚད་མ་དེ་ལུང་གིས་མ་བཞག་

[382B] ཡིད་ཆེས་བསལ་བའི་དཔེར། ཇི་ལྟར་རིགས་ཤེ་ན། གཞལ་བྱའི་དོན་ཅན་གྱི་ཚད་མ་དག་མེད་དོ་ཞེས་པའི་ཚིག་དེ་རང་ཚིག་འགལ་བ་ལ་གསལ་བའི་དཔེ་ཡིན་ཏེ། དེའི་བྱེ་བྲག་ཅིག་དཔེར་བཀོད་
བའི་ཕྱིར། ལུང་དང་འགལ་བ་ལ་གསལ་བའི་དཔེ་མ་ཡིན་ཏེ། དེ་དཔེ་དངོས་མ་ཡིན་བཞིན་དུ་ཕྱོགས་ཙམ་ཞིག་མཚོན་ནས་བསྟན་པ་ཡིན་པའི་ཕྱིར། དེར་ཐལ། དེའི་དཔེ་དངོས་མ་ཡིན་ཡང། རང་ཚིག་འགལ་བ་ཆོས་ཅན་ཁས་བླངས་ཀྱིས་
བཞག་པ་ཙམ་གྱིས་དངོས་ཤུགས་འགལ་བར་འགྱུར་བ་དེས་མཚོན་ནས། ལུང་དང་འགལ་བ་ཆོས་ཅན་ལུང་ཙམ་གྱིས་བཞག་པའི་སྒོ་ནས་དངོས་ཤུགས་འགལ་བར་གོ་བའི་ཆེད་ཡིན་པའི་ཕྱིར། འོ་ན་ལུང་དང་འགལ་བའི་གསལ་བའི་དཔེ་
ཇི་ལྟ་བུ་ཞེ་ན། དེ་ལ་སྦྱིན་སོགས་དཀར་པོའི་ཆོས་ནི་སྤྱད་པ་ལས་མ་འོངས་པ་ན། བདེ་བ་མི་འགྲུབ་ཅེས་བྱ་བའི་དམ་བཅའ་དེ་ལུང་དང་འགལ་བའི་གསལ་བའི་དཔེ་ཡིན་ཏེ། ཆོས་ཅན་ལུང་ཁོ་ནས་གྲུབ་པ་གཞིར་བཟུང་ནས་དེ་ལ་ཆོས་
ཅན་སྒྲུབ་བྱེད་ཀྱི་ལུང་དེ་ཉིད་ཀྱིས་གནོད་པའི་འགལ་བ་ལྟར་སྣང་དམ་བཅས་པ་ཡིན་པའི་ཕྱིར། དེ་ལ་འདིར་རང་ཚིག་དང་འགལ་བ་དག་དང་ལུང་ཚིག་དང་འགལ་བ་གཉིས་སུ་ཕྱེ་བ་ནི། ཡིད་ཆེས་བསལ་བའི་དབྱེ་བ་གཉིས་ཡོད་པར་ཤེས་
པའི་ཚད་མ་ཡིན་ཏེ། ཆོས་ཅན་ཁས་བླངས་ཙམ་གྱི་བདེན་ཞེན་གྱིས་སྒྲས་ཤིང། དེ་མ་དོར་བཞིན་དུ་ཁྱད་ཆོས་དམ་བཅས་པ་ན། ཁ་ཅིག་དངོས་ཤུགས་འགལ་བ་དང། གཞན་དག་ཁས་བླངས་འགལ་བར་འགྱུར་བས་ཡིད་ཆེས་ཙམ་གྱིས་

[383A]༄༅། །བཞག་པའི་དམ་བཅའ་ལྟར་སྣང་གི་དཔེ་གཉིས་ཡོད་པར་གོ་བའི་ཆེད་ཡིན་གྱི། སྔ་མ་ནི་ཡིད་ཆེས་བསལ་བར་བཏགས་པ་ཙམ་མོ། །གཉིས་པ་ལ། ཆོས་ཅན་དངོས་སྟོབས་ཀྱིས་གྲུབ་པའི་སྐབས་སུ་ལུང་གེགས་བྱེད་
དུ་བསྟོན། ཤིན་ཏུ་ལྐོག་གྱུར་གྱིས་སྒྲུབ་པའི་སྐབས་སུ་ལུང་གནོད་བྱེད་དུ་བསྟན། དེའི་ལན་དགག་པའོ། །དང་པོ་ནི། གལ་ཏེ་ཆོས་ཅན་ལུང་གིས་གྲུབ་པ་དེར། ལུང་ཁས་བླངས་པས་གནོད་བྱེད་དུ་འགྱུར་ན། ཆོས་ཅན་དངོས་སྟོབས་ཀྱིས་
གྲུབ་པ་དེར་ཡང་ལུང་ཁས་ལེན་པ་མཐོང་བའི་ཕྱིར་ལུང་གནོད་བྱེད་དུ་འགྱུར་རོ་ཞེ་ན། ཆོས་ཅན་ལུང་གིས་གྲུབ་པ་དེ་ལ་བརྟེན་པ་མིན་པའི་ཆོས་ཅན་གྱི་དངོས་པོ་སྒྲ་ལྟ་བུ་ལ་ཚད་མས་མ་གྲུབ་བཞིན་དུ་མི་རྟག་པར་དམ་བཅས་པ་ལ་
སྒྲ་ནམ་མཁའི་ཡོན་ཏན་ཅན་དུ་སྟོན་པའི་བསྟན་བཅོས་དང་འགལ་ཞིང་གནོད་བྱེད་བརྗོད་ན་ཡང་གནོད་པ་མ་ཡིན་པར་ཐལ། དམ་བཅའ་གཉིས་པོ་དག་ཕན་ཚུན་གེགས་བྱེད་ཙམ་དུ་འགྱུར་བའི་ཕྱིར། དེར་ཐལ། གཉིས་ཀ་གཞི་གཅིག་
ལ་ཚད་མ་མེད་བཞིན་དུ་ཆོས་འགལ་བ་དམ་བཅས་པའི་དམ་བཅའ་ནུས་པ་མཚུངས་པ་ཡིན་པའི་ཕྱིར། དཔེར་ན། བདེན་ཞེན་གྱིས་ཁོ་བོའི་མ་མོ་གཤམ་མོ་ཞེས་པའི་རང་གི་ཚིག་འགལ་བ་བུ་བསྐྱེད་པའི་
ནུས་པ་ཡོད་པ་དང་མེད་པ་གཉིས། གཞི་བུད་མེད་གཅིག་པུ་དེའི་སྟེང་དུ་གནོད་བྱ་གནོད་བྱེད་མ་ཡིན་ཏེ། གེགས་བྱེད་ཙམ་ཡིན་པའི་ཕྱིར། ཅེས་པ་བཞིན་ནོ། །བསྟན་བཅོས་དེ་ཡང་གཞི་ཆོས་ཅན་དངོས་སྟོབས་ཀྱིས་གྲུབ་པ་

[383B] གེགས་བྱེད་ཙམ་ཡིན་པའི་ཕྱིར། སྒྲ་མི་རྟག་པར་ཚད་མས་མ་ངེས་ན་སྒྲ་རྟག་པར་སྟོན་པའི་བསྟན་བཅོས་དང་ནུས་པ་མཚུངས་སུ་ཆུག་མོད། སྒྲ་མི་རྟག་པར་ཚད་མས་གྲུབ་ན་ཇི་ལྟར་
ཞེ་ན། དམ་བཅའ་དེ་དག་ལས་སྒྲ་མི་རྟག་པ་གང་ལ་རྒྱབ་རྟེན་ཚད་མ་ཡོད་ན། དེ་ནི་སྒྲ་རྟག་པར་སྟོན་པའི་བསྟན་བཅོས་ཀྱི་དོན་གཞན་ལ་གནོད་བྱེད་དུ་འགྱུར་ཏེ། ཚད་མས་གྲུབ་པའི་དོན་གྱིས་རང་གི་ལོག་ཕྱོགས་ཀྱི་དོན་ལ་གནོད་
པའི་ཕྱིར། རྒྱབ་རྟེན་ཚད་མ་ཅན་གྱིས་རང་གི་ལོག་ཕྱོགས་ལ་གནོད་པ་དེ་ལྟ་མིན་ན། ཚད་མས་གྲུབ་བཞིན་དུ་སྒྲ་མི་རྟག་པར་དམ་བཅས་པ་དང། སྒྲ་རྟག་སྟོན་གྱི་བསྟན་བཅོས་གཉིས་ནུས་པ་མཚུངས་པ་ཡི་དམ་བཅའ་ཡིན་པའམ་
ཡང་ན་སྒྲ་མི་རྟག་པ་ལ་ཅིག་ཤོས་ཀྱིས་གནོད་པར་ཐལ། དེ་གཉིས་གཞི་གཅིག་གི་སྟེང་དུ་ཆོས་དངོས་འགལ་དམ་བཅས་པ་གང་ཞིག་སྒྲ་མི་རྟག་པས་ཅིག་ཤོས་ལ་མི་གནོད་པའི་ཕྱིར། འདོད་ན། ཚད་མས་ཇི་ལྟ་བ་བཞིན་དུ་གྲུབ་པའི་དོན་ཅན་
གྱི་སྒྲ་མི་རྟག་པ་ལ་ཅིག་ཤོས་ཀྱིས་གནོད་པ་མ་ཡིན་པར་ཐལ། དེ་འདྲའི་བསྟན་བཅོས་དེ་རྒྱབ་རྟེན་རིགས་བྲལ་གྱི་དམ་བཅའ་ཡིན་ཞིང། དངོས་སྟོབས་རྗེས་དཔག་གིས་གྲུབ་པའི་དོན་ལ་ལུང་གིས་ཇི་ལྟར་ཡང་གནོད་པ་མི་འཐད་པའི་ཕྱིར་
རྟགས་ཕྱི་མ་དེར་ཐལ། ལུང་རྣམས་དངོས་སྟོབས་ཀྱི་སྐབས་སུ་གནོད་བྱེད་ཚད་མ་ཡིན་པ་སྔར་ཉིད་རྣམ་པར་ལྡོག་ཟིན་པ་ཡིན་པའི་ཕྱིར། གཉིས་པ་ལ། དངོས་དང། ཁས་བླངས་རྗེས་དཔག་ལས་ཐ་དད་དུ་སྟོན་པའི་རྒྱུ་མཚན་དང། རང་

[384A]༄༅། །ཚིག་བསྟན་བཅོས་ལས་ལོགས་སུ་བཤད་པའི་དགོས་པའོ། །དང་པོ་ནི། ལུང་སྒྲུབ་བྱེད་དུ་ཁས་བླངས་ནས་དཔྱོད་པའི་གནས་དག་ལ་ལུང་དང་འགལ་ན་དེས་གནོད་པའི་སྐྱོན་འདི་འཇུག་པར་འདོད་དེ། ཆོས་ཅན་
ཚད་མས་གྲུབ་པ་ལ་ལུང་གིས་མི་གནད། ཆོས་ཅན་ལུང་གིས་གྲུབ་པའི་སྐབས་སུ་ལུང་གིས་གནོད་པ་དེའི་ཕྱིར། གཉིས་པ་ནི། ལུང་ཚད་མར་ཁས་བླངས་པ་ལ་བརྟེན་པའི་ཡིད་ཆེས་རྗེས་དཔག་ཆོས་ཅན། རྗེས་དཔག་ཚད་
མ་ལས་ཕྱི་རོལ་ཏུ་གྱུར་པ་མ་ཡིན་ཏེ། ཚད་མ་གང་ཞིག་རྟགས་ལ་བརྟེན་པའི་སྒོ་ནས་དམ་བཅའ་ལྟར་སྣང་གི་དོན་ལ་གནོད་དགོས་པ་དེས་ནའི་ཕྱིར། ཁྱོད་དེ་ལས་ཕྱི་རོལ་ཏུ་གྱུར་ཨ་མིན་ཡང། སེལ་བྱེད་རྩ་བའི་དབྱེ་བ་འཆད་པའི་སྐབས་
སུ་རྗེས་དཔག་ལས་ཐ་དད་དུ་བྱས་པ་ལ་དགོས་པ་ཡོད་པ་ཡིན་ཏེ། རྗེས་དཔག་ཚད་མའི་གཞལ་བྱ་གཞིར་བཟུང་ནས་དེ་ལ་ཁྱོད་ཀྱི་ཡུལ་གྱི་ཐུན་མོང་མ་ཡིན་པའི་ཁྱད་པར་བསྟན་པའི་ཆེད་དུ་བྱས་པའི་ཕྱིར། ཡུལ་ཀྱི་ཁྱད་པར་བསྟན་
པའི་ལོགས་སུ་བྱས་པ་དེ་ལྟ་མིན་ན། རྗེས་དཔག་གི་གསལ་བའི་དབྱེ་བ་བསྟན་པའི་ཆེད་དུ་ཡིད་ཆེས་རྗེས་དཔག་སྐབས་དེར་རྗེས་དཔག་ལས་ཐ་དད་དུ་བྱས་པར་ཐལ། དགོས་པ་དེ་དང་ཡུལ་གྱི་ཁྱད་པར་བསྟན་པ་གང་རུང་གཅིག་གི་ཆེད་དུ་
བྱས་པ་གང་ཞིག་ཡུལ་གྱི་ཁྱད་པར་བསྟན་པའི་ཆེད་དུ་བྱས་པ་དེ་ལྟ་མིན་པའི་ཕྱིར། འདོད་ན། སྐབས་དེར་འབྲས་རང་གི་རྟགས་ལ་བརྟེན་པའི་རྗེས་དཔག་གི་གསལ་བའི་དབྱེ་བ་ཡང་བསྟན་དགོས་པ་ཧ་ཅང་ཐལ་ཆེས་པར་འགྱུར་བར་ཐལ། སེལ་བྱེད་

[384B] འམ་སྒྲས་རྟགས་གསུམ་ལ་བརྟེན་པའི་རྗེས་དཔག་རྗེས་དཔག་ཙམ་གྱི་ནང་དུ་
འདུས་ཟིན་པའི་ཕྱིར། ལོགས་སུ་བྱས་པ་དོན་མེད་དོ་ཞེ་ན། འོ་ན་ཡིད་ཆེས་རྗེས་དཔག་རྗེས་དཔག་ལས་ལགས་ཤིག་ཏུ་བྱས་པ་དོན་མེད་པར་འགྱུར་པར་ཐལ། དེ་ཡང་རྗེས་དཔག་གི་ནང་དུ་འདུས་པའི་ཕྱིར། དེ་ལ། མངོན་སུམ་དོན་དང་རྗེས་
དཔག་དང། །ཡིད་ཆེས་གྲགས་པས་རང་རྟེན་ལའོ། །ཞེས་བཤད་པའི་བཞིར་ཕྱེ་བའི་རྗེས་དཔག་ཅེས་པ་དེ་དངོས་སྟོབས་ཀྱི་རྗེས་དཔག་ཡིན་ཡང་རྗེས་དཔག་ཙམ་དུ་བསྟན་ཅིང། ཡིད་ཆེས་དང་གྲགས་པ་དེ་ལས་ལོགས་སུ་བསྟན་པ་ན་དེ་དག་
རྗེས་དཔག་ཏུ་མ་འདུས་སམ་སྙམ་པའི་དོགས་པ་བཅད་པའི་ཆེད་དུ་གསུངས་ཀྱི་དངོས་སྟོབས་རྗེས་དཔག་ཏུ་ངེས་ཟིན་ན་དགས་པ་སྐྱེ་བའི་གཞི་མེད་པའི་དངོས་སྟོབས་རྗེས་དཔག་ལས་ཐ་དད་དུ་བྱས་པ་ལ་དགོས་པ་ཡོད་དེ། ཞེས་པ་ནི་སྐབས་
འདིར་དོན་མིན་ན། །ཡུལ་གྱི་ཁྱད་པར་ཞེས་པའི་དོན་ཡང་རྗེས་དཔག་ཙམ་གྱི་གཞལ་བྱ་གཞིར་གཟུང་ནས་དེ་ལ་ལུང་གི་རྟགས་ཁོ་ན་ལ་བརྟེན་ནས་གྲུབ་པའི་ཁྱད་པར་གྱིས་ཤིན་ཏུ་ལྐོག་གྱུར་གྱ་ལོག་ཕྱོགས་ཀྱི་དོན་ལ་གནོད་པར་
བསྟན་པ་ཡིན་ནོ། །གསུམ་པ་ནི། གལ་ཏེ་རིགས་སྒོར། ཇི་ལྟར་སྨྲ་བ་ཐམས་ཅད་རྫུན་ཡིན་ཞེས་པ་ལྟ་བུ། རང་ཚིག་གི་གནོད་པ་དང་ཞེས་ཁས་བླངས་པ་དང་འགལ་བ་ལས་དེ་ཐ་དད་དུ་བསྟན་པ་ལ་དགོས་པ་ཅི་ཡོད་ཅེ་ན། རིགས་

[385A]༄༅། །སྒོར་དངོས་ཤུགས་འགལ་བའི་རང་གི་ཚིག་ཀྱང་ལུང་དང་འགལ་བ་ལས་ཐ་དད་དུ་བྱས་པ་ལ་དགོས་པ་ཡོད་དེ། རྒྱབ་རྟེན་ཚད་མ་མེད་པའི་ཚིག་ཙམ་རང་གི་ལོག་ཕྱོགས་བརྗོད་པ་ལ་གེགས་བྱེད་ཡིན་པར་ཤེས་པའི་ཆེད་ཡིན་
པའི་ཕྱིར། གསུམ་པ་ནི། གལ་ཏེ་ལུང་ཁས་བླངས་པས་གནོད་བྱེད་དུ་འགྱུར་ན། རྒོལ་པ་དེ་ཡིས་གཞལ་བྱ་ཀུན་ལ་བསྟན་བཅོས་ཚད་མར་ཁས་བླངས་པའི་ཕྱིར། གཞལ་བྱའི་དངོས་པོ་ཀུན་གྱི་ལོག་ཕྱོགས་ལ་གནོད་བྱེད་དུ་འདོད་ཅེ་ན། གལ་
ཏེ་བསྟན་བཅོས་དེ་གནོད་བྱེད་དུ་མི་འདོད་བཞིན་དུ་གནོད་བྱེད་ཡིན་ནམ་ཅི་སྟེ་ཡིན་པར་ཐལ། དངོས་སྟོབས་ལ་བསྟན་བཅོས་སྒྲུབ་བྱེད་དུ་ཁས་ལེན་མི་རིགས་ཀྱང་སྒྲུབ་བྱེད་དུ་འགྱུར་བའི་ཕྱིར། གལ་ཏེ་སྔར་བསྟན་བཅོས་དེ་ཤིན་ཏུ་ལྐོག་
གྱུར་ལ་གནོད་བྱེད་དུ་ཁས་བླངས་པ་དེ་ཉིད་ཕྱིས་ཀྱང་གཞན་གྱིས་དེའི་དོན་གྱི་ཕྱོགས་གཅིག་དངོས་སྟོབས་ཀྱི་སྐབས་ལ་རྩོད་པ་བྱེད་ན་ཡང་བསྟན་བཅོས་སྐབས་དེ་ལ་སྒྲུབ་བྱེད་མ་ཡིན་ཡང་སྒྲུབ་བྱེད་ཡིན་པ་དོར་དུ་མི་རུང་སྟེ། དོར་ན་
རང་གི་ཚིག་དང་འགལ་བར་འགྱུར་རོ་ཞེ་ན། རང་ཚིག་དང་འགལ་བ་དང་བསྟན་བཅོས་དང་འགལ་བ་གཉིས་གཞི་མཐུན་མི་སྲིད་པའི་ཐ་དད་པ་མེད་པར་འགྱུར་བར་ཐལ། བསྟན་བཅོས་དང་འགལ་བ་ཡང་རང་ཚིག་དང་འགལ་བར་འགྱུར་
བའི་ཕྱིར། གལ་ཏེ་དངོས་སྟོབས་ལ་ཡང་སྒྲུབ་བྱེད་དུ་འདོད་པས་སྒྲུབ་བྱེད་ཡིན་ནོ་ཞེ་ན། བསྟན་བཅོས་འདི་མཚན་ཉིད་ཕྱིན་ཅི་ལོག་ཏུ་ཡོངས་སུ་རྫོགས་པའི་ཚད་མ་ཉིད་ཡིན་པར་ཐལ། སྐྱེས་བུའི་འདོད་པ་ཚད་མར་བྱས་པ་ཙམ་ཡིན་པའི་ཕྱིར་

[385B] དངོས་སྟོབས་ཀྱི་ཚད་མ་ལ་རབ་ཏུ་གྲགས་པའི་དོན་དག་ལ་བསྟན་བཅོས་སྒྲུབ་བྱེད་ཡིན་པ་དོར་ནའང་ཉེས་པ་མེད་པར་ཐལ། དེར་དེ་སྒྲུབ་བྱེད་དུ་མི་རུང་བ་དེས་ནའི་ཕྱིར། ཤིན་ཏུ་ལྐོག་གྱུར་གྱི་དོན་
དག་ལ། བསྟན་བཅོས་སྒྲུབ་བྱེད་དུ་མི་འདོད་པ་མི་རིགས་པར་ཐལ། དེ་མི་འདོད་ན། ཚད་མའི་ཁྱོད་པ་ཉིད་སྐབས་དེར་མི་འཇུག་དགོས་པའི་ཕྱིར། ལུང་གང་ཡང་རུང་བ་སྒྲུབ་བྱེད་དུ་ཁས་བླང་བར་བྱ་བ་མ་ཡིན་པར་ཐལ། ལུང་འདིའི་དོན་ལ་བརྟག་
པ་བྱས་པ་ན་ཕལ་ཆེར་ནང་འགལ་བ་བརྗོད་པར་མཐོང་བ་ཡིན་པའི་ཕྱིར། དེ་ཇི་ལྟ་བུ་ཞེ་ན། འདི་ལྟ་སྟེ། དེར་ཐལ། ཆགས་སོགས་ཆོས་མིན་སྡིག་པའི་རྩ་བར་ཁས་བླངས་ནས་ཁྲུས་ཀྱིས་ཆོས་མིན་སྡིག་པ་དག་པར་འགྱུར་བར་སྟོན་པར་མཐོང་
བའི་ཕྱིར། དེ་ནི་ཁས་བླངས་འགལ་བར་ཇི་ལྟར་འགྱུར་ཞེ་ན། གང་ཞིག་གང་གི་རྒྱུ་ལ་མི་གནོད་པ་དེ་ནི། དེའི་རྒྱུ་བཀག་པའི་སྒོ་ནས་འཇོམས་ནུས་པ་མ་ཡིན་ཏེ། སྣུམ་པའི་རྫས་ཀྱིས་བད་ཀན་འགོག་མི་ནུས་པ་བཞིན་ཁྲུས་ཀྱིས་ཆགས་སོགས་
མངོན་གྱུར་ལ་ཡང་མི་གནོད་དོ་ཞེས་བྱ་བའོ། །ཆགས་སོགས་ཀྱིས་སྡིག་པ་བསྐྱེད་པའི་ནུས་པ་མངོན་སུམ་གྱིས་མི་འགྲུབ་ཅིང། དེ་ལ་ཁྲུས་ཀྱིས་མི་གནོད་པ་ཡང་མངོན་སུམ་གྱིས་མི་འགྲུབ་ཀྱང། ཁྲུས་བྱས་པས་ཆགས་པ་མངོན་གྱུར་ཆུང་
དུ་མི་འགྲོ་བ་རང་རིག་མངོན་སུམ་གྱིས་གྲུབ་པས་ཁས་བླངས་སྔ་ཕྱི་འགལ་བར་ཤེས་སོ། །དེ་ལྟ་ན་ཡང་ཤིན་ཏུ་ལྐོག་གྱུར་གྱི་དོན་ལ་མངོན་སུམ་གནོད་སྒྲུབ་ཏུ་འཇུག་པ་མ་ཡིན་ཏེ། ཆགས་སོགས་ཀྱིས་སྡིག་པ་བསྐྱེད་པའི་ནུས་པའི་

[386A]༄༅། །ཁྱད་པར་དང། ནུས་པའི་ཁྱད་པར་དེ་ལ་ཁྲུས་ཀྱིས་མི་གནོད་པ་མངོན་སུམ་གྱིས་མི་འགྲུབ་པའི་ཕྱིར་རོ། །འོ་ན་ལུང་ཇི་ལྟ་བུ་ཁས་བླང་བར་བྱ་ཞེ་ན། ཤིན་ཏུ་ལྐོག་གྱུར་གྱི་དོན་སྒྲུབ་བྱེད་ལ་དཔྱོད་པ་འཇུག་པར་འགྱུར་བའི་
རྒྱུ་མཚན་ཡོད་དེ། མཐོང་བ་དངོས་སྟོབས་ཀྱི་ཡུལ་ལ་དངོས་སྟོབས་ཀྱིས་རིགས་པས་གྲུབ་པ་དང། མ་མཐོང་བ་ཤིན་ཏུ་ལྐོག་གྱུར་དག་ལ་སྔ་ཕྱི་འགལ་བ་དང། དངོས་ཤུགས་འགལ་བའི་རང་ཚིག་གིས་གནོད་པ་མེད་པའི་དཔྱད་པ་གསུམ་
གྱིས་དག་པའི་བསྟན་བཅོས་གང་ཡིན་པ་དེ་གནས་གསུམ་པར་སྒྲུབ་བྱེད་དུ་གཟུང་བར་བྱ་བའི་ཆེད་དུ་དཔྱོད་པ་འཇུག་པའི་ཕྱིར། གཉིས་པ་གྲགས་པས་མ་བསལ་བའི་ཚུལ་ལ། སྤྱིའི་དོན་དང། ཡན་ལག་གི་དོན་ཏོ། །དང་པོ་ལ། གྲགས་པའི་
གཏན་ཚིགས་ཀྱིས་ཚུལ་ཇི་ལྟར་གྲུབ་པ་དང། གྲགས་པའི་རྗེས་དཔག་གི་གཞལ་བྱའི་ཁྱད་པར་དང། གྲགས་པའི་དབྱེ་བའོ། །དང་པོ་ནི། གང་རྟོག་ཡུལ་ན་ཡོད་པ་དེ་ནི་ཟླ་བའི་སྒྲས་བརྗོད་རུང་ཡིན་པས་ཁྱབ་སྟེ། དཔེར་ན། བུམ་པ་བཞིན་
རི་བོང་ཅན་ཡང་རྟོག་ཡུལ་ན་ཡོད་པ་ཡིན་ནོ། །ཞེས་པའི་ཕྱོགས་ཆོས་རང་རིག་མངོན་སུམ་གྱིས་འགྲུབ་ལ། ཁྱབ་པ་ནི། གང་འདོད་པ་ཙམ་གྱི་རྗེས་སུ་བྱེད་པ་དེ་ནི་དོན་ཐམས་ཅད་ལ་འཇུག་ཏུ་རུང་སྟེ། དཔེར་ན་རྣམ་རྟོག་རང་དགའ་བ་
བཞིན། ཟླ་བ་ཞེས་པའི་སྒྲ་དེ་ཡང་འདོད་པ་ཙམ་གྱི་རྗེས་སུ་བྱེད་པ་ཡིན་ནོ། །ཞེས་བྱ་བའི་རྟགས་ལ་བརྟེན་ནས་གྲུབ་སྟེ། དེའི་ཕྱོགས་ཁྱབ་གཉིས་ཀ་རང་རིག་མངོན་སུམ་གྱིས་ཤུགས་ལ་གྲུབ་པ་ཡིན་ནོ། །འོ་ན་དངོས་སྟོབས་ཀྱི་རྟགས་སུ་

[386B] ཚུལ་གསུམ་དངོས་སྟོབས་ཀྱིས་གྲུབ་པའི་ཕྱིར་ཅེ་ན། སྐྱོན་མེད་དེ། དེ་དག་ནི་བསྒྲུབ་བྱའི་སྒོ་ནས་ཁྱད་པར་ཞུགས་པ་ཡིན་གྱི་སྒྲུབ་བྱེད་ཀྱི་སྒོ་ནས་མ་ཡིན་ཏེ། དམ་བཅའ་ཡང་དག་ཐམས་ཅད་མཐར་མངོན་སུམ་ཚད་མ་ལ་
བརྟེན་དགོས་པའི་ཕྱིར་རོ། །གཉིས་པ་ནི། གྲགས་པའི་རྗེས་དཔག་གི་གཞལ་བྱ་དེ་འདོད་པ་ཙམ་གྱི་རྗེས་སུ་འབྲེལ་བས་ཁྱད་པར་དུ་བྱས་པ་སྟེ། འདོད་པ་ཙམ་གྱིས་བཞག་པའི་ཕྱིར་རོ། །བརྗོད་རུང་ཚད་མས་གྲུབ་པ་མ་ཡིན་པར་ཐལ་བ་དང་
དོན་གང་ལ་ཡང་འཇུག་པར་ཐལ་ལོ་ཞེ་ན། ཕྱི་མ་འདོད་ལ། སྔ་མ་ཁྱབ་པ་མེད་དེ། དོན་ཐམས་ཅད་ལ་འཇུག་རུང་འདོད་པའི་རྗེས་སུ་བྱས་པ་དེ་ཉིད་ཚད་མས་གྲུབ་པའི་ཕྱིར་རོ། །གསུམ་པ་ནི། གྲགས་པ་མཚན་ཉིད་པ་ནི། འཇིག་རྟེན་
གྱི་ཚུལ་ལུགས་ལས་གྲུབ་པའི་ཤེས་བརྗོད་ཀྱི་ཐ་སྙད་ཀྱིས་ཁྱད་པར་དུ་བྱས་པ་རྣམས་ཡིན་ལ། དེ་དག་ནི་གནོད་བྱེད་མཚན་ཉིད་པ་མ་ཡིན་ཏེ། དེ་ལྟ་ན་དངོས་སྟོབས་ཀྱི་ཡུལ་ལ་གྲགས་པ་གནོད་བྱེད་དུ་ཐལ་བས་སོ། །གནོད་
བྱེད་མཚན་ཉིད་པ་ནི་བརྗོད་རུང་དེ་ཉིད་ཡིན་ལ། དེ་ལ་གྲགས་པའི་མིང་གིས་བཏགས་པའོ། །ཁ་ཅིག་བརྡ་མ་སྦྱར་བའི་དུས་ན་སྒྲ་དེ་འཇུག་པ་རྟོག་པའི་ཡུལ་ན་ཡོད་པ་ཙམ་ལ་རག་ལས་པས། དེས་བརྗོད་རུང་བསྒྲུབ་པ་བརྡའི་གྲགས་
པའི་མིང་གིས་བསྟན་པ་དང། ཕྱིས་ཐ་སྙད་ལ་འཇུག་པའི་དུས་སུ་རྒྱུ་མཚན་ངེས་པ་ཅན་ལས་ད་ཏྲིག་ཤིང་དུ་བསྒྲུབ་པ་ལྟ་བུ་ཐ་སྙད་ཀྱི་གྲགས་པའི་མིང་གིས་བསྟན་པ་གཉིས་སུ་འབྱེད་པ་ནི་མི་འཐད་དེ། དེ་ཤིང་མ་ཡིན་ལ་དངོས་

[387A]༄༅། །སྟོབས་ཀྱི་ཚད་མས་བསལ་བའི་ཕྱིར་རོ། །འོ་ན་གྲགས་པས་གནོད་པའི་དཔེར་སྨོས་པ་ཇི་ལྟ་བུ་ཞེ་ན། དེ་ནི་ད་ཏྲིག་ཤིང་ཞེས་པའི་སྒྲས་བརྗོད་དུ་མི་རུང་བ་ལ་གྲགས་པས་གནོད་པར་བསྟན་པ་ཡིན་ནོ། །གཉིས་པ་ལ། གྲགས་
པས་བསལ་བའི་ཚུལ་དང། གྲགས་པའི་དབྱེ་བ་དང། རྗེས་དཔག་ལས་ཐ་དད་དུ་བསྟན་པའི་རྒྱུ་མཚན་ནོ། །དང་པོ་ལ། མདོར་བསྟན། རྒྱས་པར་བཤད་པའོ། །དང་པོ་ནི། སྐྱེ་བོ་རྣམས་ཀྱི་འདོད་པ་རྣམ་རྟོག་ཡིད་ཆེས་པའི་ཚུལ་
གྱིས་བཞག་པའི་འདོད་རྒྱལ་བའི་ཟླ་བ་ཞེས་པའི་སྒྲ་ཆོས་ཅན། ཁྱོད་དོན་ཐམས་ཅད་ལ་འཇུག་ཏུ་རུང་བ་ལ་གནོད་པ་མེད་པའི་ངག་ཡིན་པར་ཐལ། ཁྱོད་ཀྱི་བརྗོད་བྱ་ཉིད་དུ་རུང་བ་དོན་ཐམས་ཅད་ལ་བཀག་པ་མེད་པའི་ཕྱིར་
དེར་ཐལ། ཁྱོད་སྐྱེས་བུའི་འདོད་པ་ཙམ་དང་རྗེས་སུ་འབྲེལ་བའི་སྒྲ་ཡིན་པའི་ཕྱིར། གཉིས་པ་ལ་གྲགས་པའི་མིང་དེན་དང། གྲགས་པས་ཀུན་ལ་ཁྱབ་པར་བསྟན་པ། དེ་ལུང་དང་སྦྱར་ཏེ་བཤད་པའོ། །དང་པོ་ནི། བརྗོད་རུང་གིས་
གནོད་ན་གྲགས་པས་གནོད་ཅེས་ཇི་ལྟར་བརྗོད་ཅེ་ན། རི་བོང་ཅན་ཟླ་བའི་སྒྲས་བརྗོད་རུང་དེ་ཆོས་ཅན། གྲགས་པའི་སྒྲ་ཡིས་བརྗོད་པའི་རྒྱུ་མཚན་ཡོད་དེ། གྲགས་པ་མཚན་ཉིད་པ་རྣམ་པར་རྟོག་པའི་ཐ་སྙད་ལས་སྐྱེས་པ་ཡི་རྗོད་བྱེད་
ཀྱི་སྒྲ་དེའི་ཡུལ་རྟགས་སུ་བཀོད་པའམ། རྟོག་པའི་ཡུལ་གྱི་ཆོས་རྟགས་སུ་བཀོད་པ་ལས་ཁྱོད་འགྲུབ་པས་དེ་ལྟར་དུ་བརྗོད་པའི་ཕྱིར། སྤོང་ན་མངོན་སུམ་གྱིས་གནོད་འགྱུར། ཞེས་སོགས་དེར་ཡང་ཡུལ་ཅན་གྱི་བློ་དངོས་སུ་གནོད་བྱེད་

[387B] མངོན་སུམ་སོགས་ཀྱི་གཞལ་བྱ་གནོད་བྱེད་མཚན་ཉིད་པ་དེ་ལ་འཇལ་བྱེད་ཡུལ་ཅན་གྱི་མིང་གི་སྒྲ་སྒྲོ་བཏགས་ནས་བརྗོད་པ་ཙམ་ཡིན་པའི་ཕྱིར། གཞུང་དེ་དག་གིས་ཡུལ་ཅན་ལ་གནོད་བྱེད་ཀྱི་མིང་གིས་བསྟན་
པ་མ་ཡིན་གྱི། ཡུལ་གནོད་བྱེད་ལ་ཡུལ་ཅན་གྱི་མིང་གིས་བཏགས་ནས་བསྟན་པའི་དོན་ཏོ། །གཉིས་པ་ལ། རྟགས་དགོད་པ་དང། དེའི་ལོག་ཕྱོགས་ལ་གནོད་བྱེད་དུ་བསྟན་པའོ། །དང་པོ་ནི། འདོད་པ་ཙམ་དེ་ལ་བརྟེན་ནས་འབྱུང་བ་ཅན་གྱི་ཟླ་
བ་ཞེས་པའི་སྒྲ་ཆོས་ཅན། དོན་ཐམས་ཅད་ལ་འཇུག་ཏུ་རུང་བ་དགག་ཏུ་མེད་པ་ཡིན་ཏེ། འདོད་པས་འཇུག་པའི་སྒྲ་ཡིན་པའི་ཕྱིར། རི་བོང་ཅན་ཆོས་ཅན། ཁྱོད་ལ་སྔར་བརྡ་བྱས་པ་དང། སྔར་བརྡ་མ་བྱས་པའི་རྗོད་བྱེད་སྣ་ཚོགས་རྣམས་སུ་བྱུང་
བའི་རྗོད་བྱེད་ཀྱིས་བརྗོད་དུ་རུང་སྟེ། རྟོག་ཡུལ་ན་ཡོད་པའི་རང་བཞིན་ཉིད་ཀྱིས་སོ། །གཉིས་པ་ནི། རི་བོང་ཅན་སྔར་བརྡ་བྱུང་ཟིན་པའམ་འབྱུང་བར་འགྱུར་བ་བྱུང་མ་ཟིན་པའི་རྗོད་བྱེད་སྒྲའི་བརྗོད་རུང་ཉིད་དེ་ཡིས་རང་འགལ་མི་མཐུན་པའི་
ཕྱོགས་དག་ལ་གནོད་པར་འགྱུར་ཏེ། རྟོག་ཡུལ་གྱི་དོན་ཙམ་དེ་སྒྲུབ་བྱེད་དང། དེའི་བསྒྲུབ་བྱར་རྗེས་སུ་འབྲེལ་བ་ཅན་ཡིན་པའི་ཕྱིར། གསུམ་པ་ལ། ལུང་དྲངས་ནས་འབྲེལ་དགོད་པ་དང། དེའི་དོན་བཤད་པའོ། །དང་པོ་ནི། སློབ་དཔོན་གྱིས་
གང་ལ་ཐུན་མོང་མ་ཡིན་པའི་ཕྱིར་རྗེས་སུ་དཔག་པ་མེད་ལ། སྒྲ་ལས་བྱུང་བའི་གྲགས་པ་དང་འགལ་བའི་དོན་གྱིས་ན་བསལ་བ་དེ་ཡང་ཕྱོགས་མ་ཡིན་ནོ། །ཞེས་གསུངས་སོ། །རྟོག་ཡུལ་གྱི་དོན་ཐམས་ཅད་ལ་ཟླ་བའི་སྒྲ་དངོས་སུ་གྲགས་

[388A]༄༅། །པ་མེད་ཀྱང་རྟོག་ཡུལ་གྱི་དོན་དེ་ལ་ཟླ་བའི་སྒྲ་དེ་ནི་བརྗོད་རུང་ཉིད་དུ་གྲུབ་པ་ཡིན་ཏེ། དེ་ལྟར་མེད་ཀྱང་རྟོག་ཡུལ་ན་ཡོད་པའི་རྟགས་ཀྱིས་རི་བོང་ཅན་གྱི་དངོས་པོ་ལ་རྗོད་བྱེད་སྒྲའི་བརྗོད་རུང་ཉིད་གྲུབ་པ་དེ་ཡི་སྟོབས་ཉིད་
ལས་རྟོག་ཡུལ་གྱི་དོན་དེ་ལ་རྗོད་བྱེད་ཀྱི་སྒྲ་ཀུན་གྱིས་བརྗོད་རུང་དུ་འབྲེལ་ཞིང་གྲུབ་པ་དེས་ནའི་ཕྱིར། གཉིས་པ་ལ། ལུང་དོན་བཤད་པ་དངོས་དང། ལུང་གི་དཔེར་བརྗོད་ལ་བརྒལ་བའི་ལན་ནོ། །དང་པོ་ལ། ལུང་དང་པོའི་དོན་གྲགས་པ་
ལ་གནོད་བྱེད་མེད་པ་དང། ལུང་གཉིས་པའི་དོན་སྒྲ་བྱུང་གྲགས་པ་ལ་སྒྲུབ་བྱེད་ཡོད་པར་བསྟན་པ། ལུང་གི་དོན་གཞན་བཤད་པའོ། །དང་པོ་ནི། གྲགས་རུང་གྲགས་པར་བཞེད་པ་ལས་གཞན་དུ་གྲགས་ཟིན་ཉིད་གྲགས་པར་བཞེད་
པ་ཡིན་ན། བརྡ་སྤྲོད་པས་གནོད་བྱེད་དུ་བཀོད་པའི་རི་བོང་ཅན་ལ་འདོད་རྒྱལ་བའི་ཟླ་བའི་སྒྲས་བརྗོད་དུ་མི་རུང་སྟེ། ཞེས་པ་འདིར་ནི་མཐུན་ཕྱོགས་ལ་མི་འཇུག་པའི་གཏན་ཚིགས་ཐུན་མོང་མིན་པ་ཉིད་དུ་མི་འགྱུར་བར་ཐལ། ཟླ་བར་
མ་གྲགས་པའི་དོན་དུ་མ་ཡོད་པའི་ཕྱིར། རི་བོང་ཅན་ཟླ་བའི་སྒྲས་བརྗོད་རུང་དེ་འགོག་ན་རྗེས་དཔག་ལས་འགོག་པར་འགྱུར་བར་ཐལ། དེ་ཚད་མས་འགོག་པ་གང་ཞིག་སྒྲའི་དོན་ལ་དབང་པོ་ལ་སོགས་པའི་མངོན་སུམ་འཛིན་
བྱེད་དུ་འཇུག་པ་མེད་པའི་ཕྱིར། དེ་འདོད་དེ། ལོག་ཕྱོགས་སྒྲུབ་པའི་རྟགས་དེས་གནོད་པའི་ཕྱིར་ཅེ་ན། དེ་ན་གནོད་པ་མ་ཡིན་པར་ཐལ། རྟགས་དེ་མཐུན་ཕྱོགས་ལ་མི་འཇུག་པའི་ཐུན་མོང་མ་ཡིན་པ་ཡིན་པའི་ཕྱིར། རི་བོང་ཅན་བླ་

[388B] ཡོད་པའི་ཕྱིར། ཅེས་པའི་གཏན་ཚིགས་འདིས་མི་གནོད་ཀྱང་རྟགས་གཞན་གྱིས་གནོད་དོ་ཞེ་ན། དེ་ལྟར་དམ་བཅའ་ལྟར་སྣང་གི་དཔེ་འཆད་པའི་སྐབས་སུ་རི་བོང་ཅན་ཟླ་བའི་སྒྲས་བརྗོད་དུ་མི་རུང་སྟེ་ཡོད་པའི་ཕྱིར། ཅེས་
པའི་གཏན་ཚིགས་ལྟར་སྣང་དཔེར་བརྗོད་པ་ཆོས་ཅན། འབྲས་བུ་དང་ལྡན་པར་འདོད་དེ། རི་བོང་ཅན་ཟླ་བའི་སྒྲས་བརྗོད་མི་རུང་གང་ལ་ཡོད་པ་མཐུན་ཕྱོགས་ལ་རྗེས་འགྲོ་མེད་པའི་རྟགས་དེ་དེ་འདྲའི་རྟགས་རྣམས་མཐུན་ཕྱོགས་
ལ་མི་འཇུག་པའི་ཐུན་མོང་མིན་པ་ཉིད་དོ་ཅེས་མཚོན་པའི་ཆེད་ཡིན་པའི་ཕྱིར། དགོས་པ་དེ་དང་མི་ལྡན་ན། དམ་བཅའ་ལྟར་སྣང་གི་སྐབས་སུ་གཏན་ཚིགས་ལྟར་སྣང་གི་དཔེ་སྨོས་པ་ལ་འབྲས་བུ་མེད་དོ། །གཉིས་པ་ནི། སྒྲ་ལས་བྱུང་བའི་གྲགས་
པ་དང་ཞེས་གསུངས་པ་ལ་དགོས་པ་ཡོད་དེ། རྗོད་བྱེད་སྒྲ་ཡིས་བརྗོད་རུང་དུ་གྲུབ་པ་འདི་དོན་གང་ལ་ཡང་མི་འགྲུབ་པ་མིན་ནོ། །ཞེས་དེ་ལྟར་ཤེས་པའི་ཆེད་དུ་གསུངས་པའི་ཕྱིར། དེ་དོན་གང་ལ་ཡང་མི་འགྲུབ་པ་མ་ཡིན་པར་ཐལ། རྗོད་བྱེད་
ཀྱི་སྒྲ་ནི་བརྡ་ལ་བརྟེན་པ་ཅན་ཡིན་ལ། བརྡ་དེ་ཡང་འདོད་པ་ཙམ་ལ་བརྟེན་པ་ཡིན་པའི་ཕྱིར། གསུམ་པ་ལ། གང་ལ་ཐུན་མོང་མ་ཡིན་པའི་ཕྱིར་རྗེས་སུ་དཔག་པ་མེད་ལ་ཞེས་པའི་ལུང་དེས། དངོས་སྟོབས་རྗེས་དཔག་གིས་གྲུབ་པའི་དོན་
ལ་ལོག་ཕྱོགས་སྒྲུབ་བྱེད་མེད་པར་བསྟན་པ་དང། རི་བོང་ཅན་དངོས་དབང་གིས་ཟླ་བའི་སྒྲས་བརྗོད་རུང་དུ་འཇལ་བའི་རྗེས་དཔག་མེད་པར་བསྟན་པའོ། །དང་པོ་ནི། ལུང་དང་པོ་ཆོས་ཅན། ཁྱོད་ཀྱི་ཤུགས་ལ་དངོས་སྟོབས་རྗེས་སུ་དཔག་

[389A]༄༅། །པས་སྒྲུབ་པའི་དོན་རྣམས་ལ་ལོག་ཕྱོགས་སྒྲུབ་བྱེད་འགལ་བ་ལ་འཁྲུལ་པ་མེད་པ་ཅན་མེད་པར་སྟོན་པ་ཡིན་ཏེ། དེ་ལྟ་བུ་ཤུགས་ལ་བསྟན་པའི་ཆེད་དུ་སྒྲ་བྱུང་གྲགས་པ་དེ་ལྟ་བུའི་ཡུལ་ཅན་གྱི་གྲགས་པའི་རྗེས་
དཔག་གི་གཞལ་བྱ་མཐའ་གཅིག་ཏུ་ངེས་པར་བསྟན་པ་ཡིན་པའི་ཕྱིར། སློབ་དཔོན་ལྷ་དབང་བློས་གང་ལ་ཞེས་པའི་ལུང་སྔ་མས་སྒྲ་བྱུང་གྲགས་པ་ལ་གནོད་བྱེད་མེད་པར་བསྟན་ནས། སྒྲ་ལས་བྱུང་བའི་ཞེས་པའི་ལུང་གཉིས་པས་
དངོས་སུ་གྲགས་པའི་རྗེས་དཔག་གི་གཞལ་བྱ་མཐའ་གཅིག་ཏུ་ངེས་པར་བསྟན་ནས། ཤུགས་ལ་དངོས་སྟོབས་རྗེས་དཔག་གི་ཡུལ་ལ་འགལ་བ་ལ་མི་འཁྲུལ་པ་མེད་པར་སྟོན་ཞིང། ལུང་གཉིས་པའི་དོན་དེ་ཉིད་ནི་གཞུང་འདིས་
འཆད་པ་ལ་སྦྱོར་རོ། །སློབ་དཔོན་ཆོས་མཆོག་གི་ལུགས་དེ་བཀག་ནས། སློབ་དཔོན་ལྷ་དབང་བློས་ལུང་གཉིས་པའི་དོན་དུ་བྱས་པ་དེ་ཉིད་ལུང་དང་པོའི་དོན་དུ་འཆད་ཅིང། གཞུང་འདི་ཡང་ལུང་དང་པོའི་དོན་འགྲེལ་དུ་སྦྱོར་རོ། །གཞུང་
འདི་ནི་ཚད་མ་རྣམ་ངེས་ལས་ཟླ་བོའི་ཚད་མ་མེད་པས་ངེས་པར་བསྟན་པའི་ཕྱིར་རོ། །ཞེས་པས་འཆད་དོ། །སློབ་དཔོན་རྒྱན་མཁན་པོས་ལུང་སྔ་མས་སྒྲ་བྱུང་གྲགས་པ་ལ་གནོད་བྱེད་མེད་པ་གཙོ་བོ་དང། ལུང་ཕྱི་མས་འགལ་བ་ལ་མི་
འཁྲུལ་བའི་གཏན་ཚིགས་མེད་པ་གཙོ་བོར་བསྟན་པ་འཆད་དོ། །གཉིས་པ་ནི། ལུང་དེ་དག་གི་དོན་སྔར་བཤད་པ་ལས་ཡང་ན་ལུང་དང་པོ་སྨོས་པ་ཆོས་ཅན། དགོས་པ་ཡོད་དེ། འཇིག་རྟེན་ན་རི་བོང་ཅན་ཟླ་བའི་སྒྲས་བརྗོད་པ་ལ་

[389B] དེ་ཆོས་ཅན། དངོས་སྟོབས་རྗེས་སུ་དཔག་པ་ལས་གྲགས་པའི་རྗེས་སུ་དཔག་པ་ཡུལ་རིགས་ཐ་དད་པའི་ཡུལ་ཅན་ཉིད་དུ་བསྟན་ཏེ། རི་བོང་ཅན་དངོས་དབང་གིས་ཟླ་
བའི་སྒྲས་བརྗོད་རུང་དུ་འཇལ་བའི་རྗེས་དཔག་མེད་པར་བརྗོད་པ་དེས་ནའི་ཕྱིར། རྒྱུ་མཚན་དེས་ན་དངོས་པོ་རྣམས་ཡོད་པ་དང་མེད་པའི་རྗེས་སུ་འཇུག་ལྡོག་བྱེད་པ་ཅན་གྱི་དངོས་སྟོབས་རྗེས་དཔག་ལས་གྲགས་པ་ཡུལ་ཐ་དད་དུ་བསྟན་པ་
ལ་དགོས་པ་ཡོད་དེ། གྲགས་པ་དེ་དངོས་པོའི་དབང་གིས་མི་འཇུག་པར་དེ་འདོད་པ་ལས་སྐྱེས་པ་ཡིན་ནོ། །ཞེས་བསྟན་ཞིང་རྟོགས་པའི་ཆེད་དུ་ཡིན་པའི་ཕྱིར། ལུང་སྔ་མའི་དོན་རི་བོང་ཅན་དངོས་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་
པའི་རྗེས་དཔག་མེད་པར་བཤད་པ་ན། དཔེ་དེའི་དབང་དུ་བྱས་ནས་ལུང་གཉིས་པའི་དོན་ཡང་འདི་ལྟར་བཤད་དེ། རི་བོང་ཅན་དངོས་དབང་གིས་ཟླ་བའི་སྒྲས་བརྗོད་རུང་དུ་བསྒྲུབ་པ་ལ་ཡོད་པ་རྟགས་སུ་བཀོད་པ་མཐུན་ཕྱོགས་ལ་མི་འཇུག་པའི་
ཐུན་མོང་མ་ཡིན་པ་ཡིན་ནོ། ཞེས་སྟོན་པ་ནི། གཞན་དུ་འདིར་ནི་ཞེས་སོ། །དེ་ཚད་མ་གཞན་གྱིས་གྲུབ་ཅེ་ན། དེ་སྒྲུབ་རྗེས་དཔོག་ལས་འགྱུར་ཏེ། །སྒྲ་དོན་ལ་དབང་འཇུག་མེད་ཕྱིར། ཅེས་བཤད་དོ། །གཏན་ཚིགས་དེས་མི་སྒྲུབ་ཀྱང། གཏན་
ཚིགས་གཞན་གྱིས་སྒྲུབ་ནུས་སོ་ཞེ་ན། གང་ལ་ཡོད་རྗེས་ཞེས་བཤད་དོ། །སྒྲུབ་བྱེད་མེད་མོད་གནོད་བྱེད་ཀྱང་མེད་དོ་ཞེ་ན། གནོད་པ་སྟོན་པ་ནི། སྒྲ་ནི་བརྡ་ལ་བརྟེན་པ་ཅན། ཞེས་བཤད་དོ། །གཉིས་པ་ལ། རི་བོང་ཅན་ཟླ་བ་མ་ཡིན་ཏེ། ཡོད་པའི་

[390A]༄༅། །ཕྱིར། ཅེས་པའི་དཔེ་ལ་རྩོད་པའི་ལན་དུ་སྦྱོར་བ་དང། ཟླ་བ་ཡིན་ཏེ། ཞེས་པའི་དཔེ་ལ་རྩོད་པའི་ལན་དུ་སྦྱོར་བའོ། །དང་པོ་ནི། རི་བོང་ཅན་ཟླ་བ་མ་ཡིན་ཏེ། ཡོད་པའི་ཕྱིར། ཅེས་པ་འདི་མཐུན་ཕྱོགས་ལ་མི་འཇུག་པའི་
འགལ་རྟགས་མ་ཡིན་ནམ། ཅི་ལྟར་ཐུན་མོང་མ་ཡིན་པ་ཡིན་ཞེ་ན། རྟོག་ཡུལ་ན་ཡོད་པ་དེ་ནི་ཆོས་ཅན། རི་བོང་ཅན་ཟླ་བའི་སྒྲས་བརྗོད་མི་རུང་དུ་སྒྲུབ་པའི་ཐུན་མོང་མ་ཡིན་པའི་རྟགས་སུ་འདོད་ཅིང་བཤད་པའི་རྒྱུ་མཚན་ཡོད་དེ། མཐུན་ཕྱོགས་
ལ་ཅུང་ཟད་ཀྱང་མི་འཇུག་ཅིང་གྲགས་པ་མཐའ་དག་ལ་ལོག་པར་ཞུགས་པའི་བརྡ་སྤྲོད་པའི་བློ་ངོར་མི་མཐུན་ཕྱོགས་ལ་ཡང་མི་འཇུག་པས་དེ་ལྟར་བཤད་པའི་ཕྱིར། བརྡ་སྒྲོད་པའི་ངོར་རི་བོང་ཅན་གྲགས་དབང་གིས་ཟླ་བའི་སྒྲས་བརྗོད་
རུང་དུ་བསྒྲུབ་པ་དེ་ལའང་མཐུན་དཔེ་མེད་པ་ཅན་ཡིན་པར་ཐལ། དེས་ཟླ་བར་ཆེས་ཤིན་ཏུ་གྲགས་པའི་རི་བོང་ཅན་ཡང་གྲགས་དབང་གིས་ཟླ་བའི་སྒྲས་བརྗོད་རུང་དུ་མི་འདོད་པ་གང་ཞིག་དེ་མི་འདོད་ན་གྲགས་དབང་གིས་ཟླ་བའི་སྒྲས་
བརྗོད་རུང་གཞན་གང་ཞིག་ཀྱང་འདོད་པར་འགྱུར་བ་མི་འཐད་པ་དེའི་ཕྱིར། འཇིག་རྟེན་ན་ཟླ་བ་གཅིག་ལས་མེད་པས་རྟགས་དེ་ཐུན་མོང་མ་ཡིན་པར་བཤད་པ་མ་ཡིན་ནམ། ཇི་ལྟར་རྟགས་དེ་བརྡ་སྤྲོད་པའི་བློ་ངོ་ལ་བལྟོས་ནས་
ཐུན་མོང་མ་ཡིན་པར་བཤད་ཅེ་ན། རི་བོང་ཅན་འདོད་རྒྱལ་བའི་ཟླ་བའི་སྒྲས་བརྗོད་མི་རུང་དུ་སྒྲུབ་པའི་དཔེ་འདི་ཉིད་ཁོ་ན་ལ་གྲགས་པས་གནོད་པའི་དབང་དུ་བྱས་ནས་ལུང་དང་པོ་སྨོས་པར་ཐལ། འཇིག་རྟེན་ན་ཟླ་བ་གཉིས་མེད་པའི་

[390B] འདོད་ན། དེ་ཁོ་ན་ལ་གྲགས་པས་གནོད་པའི་དབང་དུ་བྱས་ནས་ལུང་དང་པོ་དེ་སྐད་བཤད་པ་མིན་པར་ཐལ། རི་བོང་ཅན་འདོད་རྒྱལ་བའི་ཟླ་བའི་སྒྲས་
བརྗོད་མི་རུང་དུ་བསྒྲུབ་པ་ལ་གྲགས་པས་གནོད་པ་དེ་བཞིན་དུ་ད་ཏྲིག་ཤིང་གི་སྒྲས་བརྗོད་རུང་མིན་ནོ་ཞེས་བརྗོད་ཅིང་དམ་འཆའ་བ་ལ་ཡང་གྲགས་པས་གནོད་དོ། །ཞེས་གྲགས་པས་གནོད་པའི་སྤྱིའི་མཚན་ཉིད་བསྟན་པའི་ཆེད་དུ་ལུང་
དང་པོ་སྨོས་པའི་ཕྱིར། གཉིས་པ་ནི། རི་བོང་ཅན་ཟླ་བ་ཡིན་ཏེ། ཡོད་པའི་ཕྱིར། གྲུབ་པའི་བརྗོད་བྱ་བཞིན་ཞེས་བཀོད་ན་མཐུན་དཔེ་ཡོད་པ་མ་ཡིན་ནམ། ཅི་ལྟར་མཐུན་ཕྱོགས་ལ་མི་འཇུག་པའི་ཐུན་མོང་མ་ཡིན་པ་ཡིན་ཞེ་ན། སངས་
རྒྱས་པ་ཆོས་ཅན། ཡོད་པ་དེ་རི་བོང་ཅན་དངོས་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་ཕྱོགས་ལ་མི་འཇུག་པའི་ཐུན་མོང་མ་ཡིན་པར་འདོད་པའི་རྒྱུ་མཚན་ཡོད་དེ། དེ་ལ་མཐུན་དཔེ་མེད་པ་ཅན་ཡིན་པས་དེ་ལྟར་འདོད་པའི་
ཕྱིར། མཐུན་དཔེ་མེད་པར་ཐལ། ཟླ་བར་ཚེས་གྲགས་པའི་རི་བོང་ཅན་ཡང་དངོས་དབང་གིས་ཟླ་བའི་སྒྲས་བརྗོད་རུང་དུ་མི་འདོད་པ་ཡིན་ན། དེ་ལས་གཞན་གང་ཞིག་ཀྱང་དེ་ལྟར་འདོད་པར་འགྱུར་བ་མི་འཐད་པ་དེའི་ཕྱིར། ཟླ་བ་
གཅིག་ལས་མེད་པས་རྟགས་ཐུན་མོང་མ་ཡིན་པར་བཤད་པ་མ་ཡིན་ནམ་ཞེ་ན། རི་བོང་ཅན་གྲགས་དབང་གིས་ཟླ་བའི་སྒྲས་བརྗོད་མི་རུང་དུ་སྒྲུབ་པའི་དམ་བཅའ་གཅིག་པུ་དེ་ཉིད་ལ་གྲགས་པས་གནོད་པའི་དབང་དུ་བྱས་ནས་སྒྲ་
[391A]༄༅། །ལས་བྱུང་བའི་གྲགས་པ་དང་ཞེས་པའི་ལུང་གཉིས་པ་གསུངས་པར་ཐལ། འཇིག་རྟེན་ན་ཟླ་བ་གཉིས་མེད་པའི་རྒྱུ་མཚན་གྱིས་རི་བོང་ཅན་ཟླ་བའི་སྒྲས་བརྗོད་རུང་དུ་སྒྲུབ་པའི་ཐུན་མོང་མིན་པར་གོ་བའི་ཆེད་
དུ། ལུང་དང་པོ་གསུངས་པའི་ཕྱིར། འདོད་ན། དམ་བཅའ་ལྟར་སྣང་གི་དཔེ་འདི་ཉིད་ཁོ་ན་ལ་གྲགས་པས་གནོད་པའི་དབང་དུ་བྱས་ནས་དེ་སྐད་དུ་ལུང་གཉིས་པ་བཤད་པ་མིན་པར་ཐལ། དེ་ལ་གྲགས་པས་གནོད་པ་བཞིན་དུ་
ད་ཏྲིག་ཤིང་གི་སྒྲས་བརྗོད་རུང་མིན་པར་དམ་བཅས་པ་ལ་ཡང་གྲགས་པས་གནོད་དོ། །ཞེས་གྲགས་པས་གནོད་པའི་སྤྱིའི་མཚན་ཉིད་བསྟན་པའི་ཆེད་ཡིན་པའི་ཕྱིར་རི་བོང་ཅན་འདོད་རྒྱལ་བའི་ཟླ་བའི་སྒྲས་བརྗོད་མི་རུང་དུ་སྒྲུབ་
པའི་རྟགས་ཐུན་མོང་མ་ཡིན་པར་སྟོན་པའི་དུས་སུ་འདོད་རྒྱལ་བའི་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་དཔེ་བརྡ་སྤྲོད་པའི་ངོར་མེད་ཅེས་བཤད་པ་ནི། རྟགས་སྔ་མ་མི་མཐུན་ཕྱོགས་ལ་མི་འཇུག་པར་སྒྲུབ་པའི་ཆེད་དུ་ཡིན་ནོ། །རི་
བོང་ཅན་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་དཔེར་ཟླ་བར་གྲགས་ཟིན་ཁོ་ན་དགོས་པ་འདིར་ཡང་ཆོས་ཅན། མཐུན་དཔེ་མེད་པས་རྟགས་ཐུན་མོང་མ་ཡིན་པར་འགྱུར་བ་མ་ཡིན་པར་ཐལ། ག་བུར་དང་དངུལ་ཆུ་ལ་སོགས་ལ་འཇིག་
རྟེན་ན་ཟླ་བའི་སྒྲ་སྦྱོར་བ་མཐོང་བའི་ཕྱིར། རྟགས་མ་གྲུབ་ན། ཟླ་བའི་སྒྲ་ཆོས་ཅན། རི་བོང་ཅན་ཁོ་ན་ལ་ཐུན་མོང་མིན་པ་ཉིད་དུ་འཇུག་པ་ཉིད་ཀྱང་འཐད་པ་ཅི་ཡང་མེད་པར་ཐལ། བརྡའི་དབང་ལས་འཇུག་པར་འགྱུར་བའི་སྒྲ་ཡིན་པའི་

[391B] གལ་ཏེ་རི་བོང་ཅན་ལ་ལ་ཁོ་ནར་ཟླ་བའི་སྒྲ་དེ་འཇུག་པར་གྲུབ་ན། ཟླ་བའི་སྒྲ་དེ་ནི་དངོས་པོའི་སྟོབས་ལས་འཇུག་པར་གྲུབ་པ་ཡིན་པར་ཐལ་ལོ། །གལ་ཏེ་རི་བོང་ཅན་ལ་གྲགས་པས་གྲུབ་པར་ཁས་ལེན་ནོ་ཞེ་ན། ཟླ་བའི་སྒྲ་ཆོས་
ཅན། རི་བོང་ཅན་མ་ཡིན་པ་ལའང་གྲགས་པའི་དབང་གིས་འཇུག་རུང་ཡིན་པ་ལྡོག་ཏུ་མེད་པར་ཐལ། རི་བོང་ཅན་ལ་དེ་ལྟར་འཇུག་པ་གང་ཞིག། འདོད་པ་ཙམ་གྱི་རྗེས་སུ་བྱེད་པའི་སྒྲ་ཡིན་པའི་ཕྱིར། འདོད་ན། རི་བོང་ཅན་གྲགས་
དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་དཔེ་མེད་པ་ཉམས་སོ། །གཉིས་པ་གྲགས་པའི་དབྱེ་བ་ལ། རྒྱུ་མཚན་ཅན་གྱི་སྒྲ་ཡུལ་ངེས་པར་བསྟན་པ་དང། རྒྱུ་མཚན་ཅན་མ་ཡིན་པའི་སྒྲ་ཡུལ་མ་ངེས་པར་བསྟན་པའོ། །དང་པོ་
ནི། ག་པུར་སོགས་ལ་ཡིད་ཚིམ་པ་དང་དཀར་བ་ལ་སོགས་པ་རྒྱུ་མཚན་ངེས་པའི་དངོས་པོ་ཡོད་པས་དེ་དག་ལ་ཟླ་བའི་སྒྲ་དངོས་པོའི་རྒྱུ་མཚན་གྱིས་འཇུག་པ་ཡིན་པས། གྲགས་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་
དཔེར་མི་རུང་ངོ་ཞེ་ན། ག་པུར་ལ་སོགས་པའི་དངོས་པོ་ལ་ཟླ་བའི་སྒྲ་འཇུག་པའི་རྒྱུ་མཚན་གྲུབ་པ་དེ་རི་བོང་ཅན་ལ་ཡོད་དམ་མེད། དང་པོ་ལྟར་ན། རི་བོང་ཅན་ལའང་ཟླ་བའི་སྒྲ་དངོས་པོའི་རྒྱུ་མཚན་གྱིས་འཇུག་པ་ལྡོག་པ་མེད་པར་
ཐལ། ཡིད་ཚིམ་པ་དང། དཀར་བ་སོགས་ཡོད་པའི་ཕྱིར། འདོད་ན། རི་བོང་ཅན་ཟླ་བའི་སྒྲས་བརྗོད་རུང་དུ་སྒྲུབ་པ་རྒྱུ་མཚན་ཅན་གྱི་སྒྲའི་བརྗོད་རུང་སྒྲུབ་པའི་དོན་དུ་སོང་བས་དེ་ལྟར་ཡིན་ཡང་མཐུན་དཔེ་མེད་པ་ཉམས་སོ། །གལ་ཏེ་ཟླ་བའི་སྒྲ་

[392A]༄༅། །འཇུག་པའི་རྒྱུ་མཚན་གྱི་དངོས་པོ་དེ་དག་རི་བོང་ཅན་ལ་མེད་དོ་ཞེ་ན། རི་བོང་ཅན་ལ་ཟླ་བའི་སྒྲ་འཇུག་པ་ལྡོག་ཀྱང་ཉེས་པ་ཡོད་པ་མ་ཡིན་པར་ཐལ། ཟླ་བའི་སྒྲ་དེ་རྒྱུ་མཚན་ཅན་གྱི་སྒྲ་གང་ཞིག་དེ་འཇུག་པའི་རྒྱུ་
མཚན་རི་བོང་ཅན་ལ་མེད་པའི་ཕྱིར། གཉིས་པ་ལ། བསྟན་པ་དང། རྩོད་སྤོང་དང། དོན་བསྡུ་བའོ། །དང་པོ་ནི། རྒྱུ་མཚན་ཅན་གྱི་སྒྲ་རྒྱུ་མཚན་མེད་པར་མི་འཇུག་པ་དེའི་ཕྱིར། དངོས་པོའི་དབང་གིས་འཇུག་པའི་ངེས་པ་མེད་པའི་
བརྡ་ཅན་གྱི་རྗོད་བྱེད་ཀྱི་སྒྲ་ལས་བྱུང་བའི་ཆོས་རྣམས་ཀྱི་བརྗོད་རུང་དོན་རྣམས་ཐམས་ཅད་ལ་ཁྱབ་པ་ཉིད་ཡིན་ཏེ། རྗོད་བྱེད་ཀྱི་སྒྲ་འདོད་པས་འཇུག་པ་ལ་གེགས་བྱེད་པ་མེད་པའི་ཕྱིར། གཉིས་པ་ནི། གལ་ཏེ་ག་པུར་སོཌ་
ལ་ལར་ཟླ་བའི་སྒྲ་དེ་འཇུག་པར་བརྡ་སྤྲོད་པའི་བློ་ངོར་ཡང་གྲུབ་པས་དེའི་ངོར་མཐུན་དཔེ་མེད་པ་མ་གྲུབ་བོ་ཞེ་ན། བརྡ་སྤྲོད་པའི་ངོར་ཟླ་བའི་སྒྲ་དེ་ནི་ག་པུར་སོགས་ལ་ཡང་དངོས་པོའི་སྟོབས་ལས་གྲུབ་པ་ཡིན་པར་ཐལ། དེའི་
ངོར་དེ་དག་རི་བོང་ཅན་དངོས་དབང་གིས་ཟླ་བའི་སྒྲས་བརྗོད་རུང་དུ་སྒྲུབ་པའི་མཐུན་དཔེ་ཡང་དག་ཡིན་པའི་ཕྱིར། གལ་ཏེ་དེ་དག་ལ་ཟླ་བའི་སྒྲ་གྲགས་པས་གྲུབ་པར་ཁས་ལེན་ནོ་ཞེ་ན། རི་བོང་ཅན་ལའང་བརྡ་སྤྲོད་པའི་ངོར་ཟླ་
བའི་སྒྲ་གྲགས་པའི་དབང་གིས་འཇུག་པ་ལྡོག་ དེའི་ངོར་དོན་སྔ་མ་ལ་གྲགས་པའི་དབང་གིས་འཇུག་པ་གང་ཞིག་སྔ་ཕྱི་གཉིས་ཀའི་རྗོད་བྱེད་དུ་འཇུག་པར་མཚུངས་པའི་ཕྱིར། དེས་ཅི་ཞིག་གྲུབ་ཅེ་ན་

[392B] དེ་འགོག་པ་ལ་དོན་གང་ལ་ཡང་འདོད་པས་བརྡ་སྦྱོར་བ་འགོག་ཏུ་མེད་པའི་སྟོབས་ལས་སྐྱེས་པ་ཡི་གྲགས་པ་ཞེས་བྱ་བའི་རྗེས་སུ་དཔག་པ་བརྗོད་རུང་གི་
ཡུལ་ཅན་གྱིས་གནོད་པ་བྱེད་པར་བསྟན་པའི་ཕྱིར། གསུམ་པ་ལ། དངོས་དང། དེ་དག་གིས་གྲུབ་པའི་དོན་ཏོ། །དང་པོ་ནི། སྔར་བཤད་པའི་རིགས་པ་འདིས་ནི་ཆོས་ཅན། རྗོད་བྱེད་ཀྱི་སྒྲ་དེ་དག་རྣམས་དོན་ཐམས་ཅད་དེར་
འཇུག་ཏུ་རུང་བ་འགོག་པ་ཚད་མ་དང་འགལ་བར་བསྟན་པ་ཡིན་ཏེ། བརྡའི་རྗེས་སུ་འཇུག་པའི་རྗོད་ གཉིས་པ་ནི། སྒྲ་འདོད་
པས་འཇུག་པར་བསྟན་པ་དེས་ནི་ཆོས་ཅན། རྒྱུ་མཚན་ཅན་གྱི་སྒྲ་ཡི་བརྗོད་བྱའི་དོན་ནམ། འདོད་རྒྱལ་བའི་སྒྲ་རྣམས་ཀྱི་བརྗོད་བྱའི་དོན་དོན་དམ་པར་གྲུབ་པ་ཉིད་འགོག་པ་ལ་ཚད་མས་གནོད་པ་མེད་པར་བསྟན་པ་ཡིན་ཏེ། དེ་
དག་དོན་དམ་པར་མ་གྲུབ་པར་བསྟན་པའི་ཕྱིར། འདོད་པས་སྦྱར་ རྗོད་བྱེད་ཐམས་ཅད་འདོད་པ་ཙམ་ལ་རག་ལས་པའི་ཕྱིར་རོ། །འོ་ན་རྒྱུ་མཚན་ཅན་གྱི་སྒྲ་ཡུལ་ངེས་
པར་བཤད་པ་མི་འཐད་པར་ཐལ། རྗོད་བྱེད་ཐམས་ཅད་འདོད་རྒྱལ་བའི་སྒྲ་ཡིན་པའི་ཕྱིར་ཅེ་ན། མིང་གང་ལས་ལྟོ་ལྡིར་ཞབས་ཞུམ་པའི་བློ་འཁྲུལ་མེད་དུ་འཇུག་པའི་མིང་དེ་དོན་དེ་ཉིད་ཀྱི་དངོས་མིང་ཡིན་པས་ཡུལ་ངེས་པ་ཞེས་བྱའི། དེའི་

[393A]༄༅། །མིང་དེ་ཉིད་དོན་གཞན་ལ་སྦྱར་དུ་མི་རུང་བ་མི་སྲིད་ཅིང། འདོད་རྒྱལ་བའི་སྒྲ་མ་ཡིན་པའི་རྗོད་བྱེད་ཀྱང་མི་སྲིད་དོ། །གསུམ་པ་ལ། གྲགས་པ་རྗེས་དཔག་ལས་ཐ་དད་དུ་བྱས་པའི་དགོས་པ་དང། ཡིད་ཆེས་དང་གཉིས་ཀ་ཐ་
དད་དུ་བྱས་པའི་དགོས་པའོ། །དང་པོ་ནི། གྲགས་པའི་རྗེས་དཔག་རྗེས་དཔག་ལས་ཕྱི་རོལ་ཏུ་གྱུར་པ་མ་ཡིན་ཡང། སྔ་མ་ཡིད་ཆེས་རྗེས་དཔག་སེལ་བྱེད་རྩ་བའི་དབྱེ་བ་འཆད་པའི་སྐབས་དེར་རྗེས་དཔག་ལས་ཐ་དད་དུ་བསྟན་པ་བཞིན་དུ་
ཐ་དད་དུ་བྱས་པ་ལ་དགོས་པ་ཡོད་པ་ཡིན་ཏེ། གྲགས་པའི་རྗེས་དཔག་གི་ཡུལ་གྱི་ཁྱད་པར་བསྟན་པའི་ཆེད་དུ་བྱས་པ་དེས་ནའི་ཕྱིར། རྗེས་དཔག་ཙམ་གྱི་གཞལ་བྱ་གཞིར་བྱས་ནས་འདོད་པ་ཙམ་གྱི་རྗེས་སུ་བྱེད་པས་ཁྱད་པར་དུ་བྱས་
པ་གྲགས་པའི་རྗེས་དཔག་གི་ཡུལ་དུ་ཤེས་པར་བྱ་བའི་ཆེད་དུ་ཡིན་ནོ། །གཉིས་པ་ནི། སློབ་དཔོན་ཕྱོགས་གླང་གིས་ཡིད་ཆེས་དང། གྲགས་པའི་རྗེས་དཔག་གཉིས་ཡུལ་གྱི་ཁྱད་པར་བསྟན་པའི་ཆེད་དུ་རྗེས་དཔག་ཙམ་ལས་ལོགས་སུ་
སྨོས་པ་ཡིན་པ་གང་ལས་ཤེས་ཤེ་ན། རྗེས་དཔག་གཉིས་པོ་དེ་རྗེས་དཔག་ཏུ་གྲུབ་ཟིན་པ་ཡིན་ཀྱང་རྩ་བའི་དབྱེ་བ་འཆད་པའི་སྐབས་དེར་ཡུལ་གྱི་ཁྱད་པར་བསྟན་པའི་ཆེད་དུ་རྗེས་དཔག་ཙམ་ལས་ཐ་དད་དུ་བཤད་པ་ཡིན་ཏེ། དེར་ཡུལ་
གྱི་ཁྱད་པར་གོ་བའི་དགོས་པ་དེ་ཉིད་བསྟན་ཅིང་རྟོགས་པའི་ཕྱིར་ཏུ་རྗེས་དཔག་འདི་གཉིས་གནོད་ཚུལ་རྒྱུ་མཚན་དང་བཅས་པར་རབ་ཏུ་བརྗོད་པའི་ཕྱིར། ཡུལ་གྱི་ཁྱད་པར་ཤེས་པའི་ཆེད་དུ་མེད་ན། གནོད་ཚུལ་རྒྱུ་མཚན་དང་བཅས་པ་

[393B] །དེ་ལྟར་བསྟན་པ་ཇི་ལྟ་བུ་ཞེ་ན། གཞལ་བྱའི་དོན་ཅན་གྱི་ཚད་མ་དག་མེད་དོ། །ཞེས་བྱ་བ་ནི་དམ་བཅས་པ་ཙམ་གྱི་འགལ་བ་ཡིན་ལ། ཞེས་དམ་བཅས་པ་ཙམ་ནས་གནོད་པ་འབད་
ཚུལ་དང། གང་ལ་ཐུན་མོང་མ་ཡིན་པའི་ཕྱིར་རྗེས་སུ་དཔག་པ་མེད་ལ། སྒྲ་ལས་བྱུང་བའི་གྲགས་པ་དང་འགལ་བས་བསལ་བ་དེ་ཡང་ཕྱོགས་མ་ཡིན་ནོ། །ཞེས་དངོས་པོའི་དབང་གིས་གནོད་པ་མ་ཡིན་གྱི་གྲགས་པའི་དབང་གིས་
གནོད་དོ་ཞེས་བསྟན་ཏོ། །སྐབས་དེར་མངོན་སུམ་དང་དངོས་སྟོབས་རྗེས་དཔག་ཚད་མས་དམ་བཅའ་ལྟར་སྣང་གི་དོན་ལ་གནོད་པ་ལ་གནོད་ཚུལ་རྒྱུ་མཚན་དང་བཅས་པ་རྒྱས་པར་སྟོན་པ་མིན་པ་ལ་རྒྱུ་མཚན་ཡོད་དེ། སྐབས་དེར་དེ་
གཉིས་ཀྱི་གནོད་ཚུལ་མདོ་ཙམ་ཞིག་བསྟན་བཞེད་ལ། དེ་ཙམ་ཞིག་རྟོགས་སླ་བས་མ་བསྟན་པའི་ཕྱིར། ཡང་དེ་གཉིས་ཀྱི་ཐུན་མོང་མ་ཡིན་པའི་གནོད་ཚུལ་བསྟན་ན་ཡང། དངོས་སྟོབས་ཀྱི་ཚད་མ་གཉིས་ཀྱི་གནོད་ཚུལ་མདོ་ཙམ་
རྟོགས་སླ་བས་ཀྱང་སྐབས་དེར་མ་བསྟན་ནོ། །གསུམ་པ་མངོན་སུམ་གྱིས་མ་བསལ་བའི་ཚུལ་ལ། མངོན་སུམ་གྱིས་གནོད་པའི་ཚུལ་དང། དོན་སྨོས་པའི་དགོས་པ་དང། མཉན་བྱ་སྨོས་པའི་དགོས་པའོ། །དང་པོ་ནི། མངོན་སུམ་
གྱིས་དམ་བཅའ་ལྟར་སྣང་གི་དོན་ལ་གནོད་པ་འདི་ལ་ཡང་བརྗོད་པར་བྱ་བ་དུ་མ་ཡོད་དེ། རིགས་པ་རྒྱས་པར་འཆད་པར་འགྱུར་བའི་ཕྱིར། སྒྲ་ནི་བྱས་མི་རྟག་སོགས་ལྡོག་པ་ཐ་དད་དུ་མའི་དངོས་པོ་ཉིད་དུ་གྲགས་པའི་ཐ་དད་པའི་ངོ་བོ་

[394A]༄༅། །ཉིད་གང་ཞིག་ཡིན་པའི་ཐ་དད་ཀྱི་ཆ་དེ་དག་སྒྲ་ལ་དོན་དམ་པར་མ་གྲུབ་པར་ཐལ། དེ་ལྟར་གྲུབ་ན་བྱས་མི་རྟག་སོགས་སྒྲུལ་མགོའི་གདེངས་ཀ་བཞིན་དུ་སྣ་ཚོགས་སུ་སྣང་བ་ཡི་ཉན་པའི་བློ་སྐྱེ་དགོས་པ་ལ་དེ་སྐྱེ་བ་མེད་
པའི་ཕྱིར། གཉིས་པ་ནི། མངོན་སུམ་དོན་དང་ཞེས་བཤད་པ་ལ་དགོས་པ་ཡོད་དེ། ཉན་ཤེས་མ་འཁྲུལ་བ་ལ་སྒྲ་དང་སྒྲའི་ཆོས་དེ་དག་གཉིས་སུ་སྣང་བ་མེད་པར་སྣང་བར་འགྱུར་བའི་གཟུང་དོན་དེ་དོན་དམ་པར་གྲུབ་པར་རྟོགས་
པའི་དོན་དུ་བཤད་པའི་ཕྱིར། ཉན་ཤེས་མ་འཁྲུལ་བ་ལ་སྤྱི་གསལ་གཉིས་སུ་མེད་པར་སྣང་བའི་དོན་རང་མཚན་འདི་ཉིད་ཆོས་ཅན། སྒྲ་ལ་མེད་དོ་ཞེས་སྤོང་ན་མངོན་སུམ་གྱིས་གནོད་པར་འགྱུར་ཏེ། སྒྲ་ལ་མངོན་སུམ་གྱིས་གྲུབ་པའི་ཕྱིར་
ངོ་བོ་དེ་ཉིད་ཆོས་ཅན། དོན་ཞེས་པའི་སྒྲས་སྟན་པའི་རྒྱུ་མཚན་ཡོད་དེ། སྒྲ་དེ་ལ་དོན་དམ་པར་གྲུབ་པའི་ཕྱིར། ལྷག་མ་ལྡོག་པའི་མཚན་ཉིད་ཅན་གྱི་བྱས་མི་རྟག་གི་ཐ་དད་ཀྱི་ཆ་དེ་དག་ཆོས་ཅན། སྒྲ་ལ་དོན་དམ་པར་གྲུབ་པ་མ་ཡིན་
ཏེ། དངོས་པོ་མེད་པའི་ངོ་བོར་གྱུར་པའི་སྤྱི་ཡིན་པའི་ཕྱིར། དེ་དབང་པོའི་མངོན་སུམ་གྱི་གཟུང་དོན་གྱི་སྤྱོད་ཡུལ་མིན་པར་ཐལ། དངོས་མེད་ཡིན་པ་དེའི་ཕྱིར། གསུམ་པ་ལ། དངོས་དང། རྩོད་སྤང་ངོ། །དང་པོ་ནི། མངོན་སུམ་གྱི་བསལ་
བ་འཆད་པའི་སྐབས་སུ་སྒྲ་མེད་དོ་ཞེས་སྨོས་པས་ཆོག་མོད་སྒྲ་མཉན་བྱ་མ་ཡིན་ནོ་ཞེས་སྨོས་པ་ལ་དགོས་བ་ཅི་ཡོད་ཅེ་ན། མངོན་སུམ་གྱི་བསལ་བའི་དཔེར། སྒྲ་ནི་མཉན་བྱ་མ་ཡིན་ནོ་ཞེས་མཉན་བྱའི་སྒྲ་སྨོས་པ་དགོས་པ་དང་

[394B] ཉན་ཤེས་ཀྱིས་གཟུང་དུ་མི་རུང་བའི་སྤྱིའི་ཆོས་རྣམས་སྒྲ་ལ་མེད་དོ། །ཞེས་སྤོང་ཡང་ཉན་ཤེས་མངོན་སུམ་གྱིས་གནོད་པ་ཡོད་པ་མིན་ནོ་ཞེས་བསྟན་པའི་ཆེད་དུ་ཡིན་པའི་ཕྱིར། དེ་མེད་དོ་ཞེས་སྤོང་ཡང་དེས་གནོད་པ་
མེད་པར་ཐལ། དེ་འདྲའི་སྤྱིའི་ཆོས་རྣམས་ཉན་ཤེས་མངོན་སུམ་གྱི་ཡུལ་མིན་པར་གྲུབ་པའི་ཕྱིར། དེར་ཐལ། སྒྲུབ་ཟིན་པ་དེས་ནའི་ཕྱིར། ཡང་ལྡོག་པས་ཕྱེ་བའི་མི་རྟག་པ་དང་བདག་མེད་སོགས་སྒྲ་ལ་མེད་དོ་ཞེས་སྤོང་ཡང། ཉན་ཤེས་
མངོན་སུམ་ཚད་མས་གནོད་པ་མེད་དོ། །ཞེས་རྟགས་སྒྲུབ་དང་བཅས་པ་སྦྱར་རོ། །སྒྲའི་ཆོས་མེད་དོ་ཞེས་པ་ཙམ་ཞིག་བསལ་བའི་དཔེར་བསྟེན་ན། སྒྲ་རྟག་པར་མེད་པ་ཡང་ཉན་ཤེས་ཀྱིས་བསལ་བར་དོགས་པ་སྐྱེ་བས་མཉན་བྱ་ཞེས་
སྨོས་སོ། །འོ་ན་སྒྲ་རང་མཚན་མེད་དོ་ཞེས་སྨོས་པས་ཚིག་མོད་ཅེ་ན། དེས་ཀྱང་དོགས་པ་མི་ཆོད་དོ། །གཉིས་པ་ནི། འོ་ན་མཉན་བྱའི་སྒྲས་སྒྲར་གྱུར་པའི་མི་རྟག་པ་སོགས་ཀྱང་བརྗོད་པའི་ཕྱིར། མཉན་བྱའི་སྒྲས་སྨོས་ཀྱང་དེ་དག་མེ་
པ་མངོན་སུམ་གྱིས་བསལ་བ་ཡིན་པའི་དོགས་པ་མི་ཆོད་པས་སྒྲ་རང་མཚན་མེད་དོ། །ཞེས་པ་ཙམ་ཞིག་བརྗོད་རིགས་སོ་ཞེ་ན། རང་མཚན་ཞེས་པའི་སྒྲས་ཀྱང་རྣམ་པ་ཀུན་ཏུ་རང་མཚན་ཁོ་ན་བརྗོད་བྱའི་དངོས་པོར་བྱེད་པ་
མིན་པར་ཐལ། དེས་སྤྱི་མཚན་ཡང་བརྗོད་པའི་ཕྱིར། མཉན་བྱའི་སྒྲས་བསྟན་པ་ལ་དགོས་པ་གཞན་ཡང་ཡོད་དེ། སྒྲ་དེ་ལ་མཉན་བྱའི་སྒྲས་སྟོན་པའི་རྒྱུ་མཚན་ཡོད་དེ། ཉན་ཤེས་དེ་ལ་བརྟེན་ནས་གྲུབ་པའི་ཕྱིར་རམ། ཡང་ན་

[395A]༄༅། །དེ་ཉན་ཤེས་ཀྱིས་གྲུབ་པས་ཉན་ཤེས་དེ་ལ་བརྟེན་ནས་ལོག་ཕྱོགས་ལ་གནོད་པའི་ཕྱིར། མཉན་བྱའི་སྒྲས་དབང་པོའི་མངོན་སུམ་གྱི་སྤྱོད་ཡུལ་བཤད་པ་ལ་དགོས་པ་ཡོད་དེ། སྒྲ་མཉན་བྱ་ཡིན་པ་དོན་
ཉན་ཤེས་ཀྱིས་གྲུབ་པ་ཡི་སྟོབས་ཀྱིས་སྒྲ་མཉན་བྱ་མ་ཡིན་པ་ལ་གནོད་པར་ཤེས་པའི་ཆེད་ཡིན་པའི་ཕྱིར། གཉིས་པ་གཞི་གང་ལ་ཚད་མས་མ་བསལ་བ་བཤད་པ་ལ། རང་རྟེན་ལའོ་ཞེས་སྨོས་པའི་དགོས་པ་རྒྱས་
པར་བཤད་པ། ཁྱད་གཞི་མ་གྲུབ་པ་སོགས་ཕྱོགས་སྐྱོན་དུ་མི་སྟོན་པའི་རྒྱུ་མཚན་ནོ། །དང་པོ་ལ། ཡོངས་གཅོད་ཀྱི་དགོས་བ། རྣམ་བཅད་ཀྱི་དགོས་པ། དོན་བསྡུ་བའོ། །དང་པོ་ནི། མངོན་སུམ་ལ་སོགས་པས་མ་བསལ་
པ་ཞེས་སྨོས་པས་ཆོག་མོད། རང་རྟེན་ལ་ཞེས་སྨོས་པ་ལ་དགོས་པ་ཅི་ཡོད་ཅེ་ན། རང་རྟེན་ལའོ་ཞེས་སྨོས་པ་ལ་དགོས་པ་ཡོད་དེ། རྩོད་པའི་དུམ་ཀུན་ཏུ་རྒོལ་བ་བདག་ཉིད་ཀྱིས་བསྒྲུབ་བྱར་འདོད་པའི་བསྒྲུབ་བྱའི་ཆོས་གང་
ཡིན་པའི་ཆོས་དེ་དང་ལྡན་པའི་རང་གི་རྟེན་གཞི་དེ་ལ་གནོད་ན་སྐབས་ཀྱི་བསྒྲུབ་བྱ་ལ་གནོད་པར་འགྱུར་གྱི། འབྲེལ་མེད་ཀྱི་ཆོས་གཞན་གྱི་ཆོས་ཅན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མིན་པར་ཤེས་པའི་ཚེད་
ཡིན་པའི་ཕྱིར། འབྲེལ་མེད་ལ་གནོད་པས་སྐབས་ཀྱི་བསྒྲུབ་བྱ་ལ་མི་གནོད་པར་ཐལ། སྐབས་གཞན་དུ་ཆོས་ཅན་གཞན་ལ་གནོད་ཀྱང་སྐབས་ཀྱི་བསྒྲུབ་བྱ་འདི་ལ་ཅི་ཞིག་ཀྱང་བཀག་པ་མེད་པའི་ཕྱིར། འབྲེལ་མེད་གཞན་

[395B] དེ་སྔར་རང་ཉིད་འདོད་པ་ཞེས་པའི་ཚིག་ལས་རྟོགས་ཟིན་པའི་ཕྱིར་ཅེ་ན། ཇི་སྐད་བཤད་པའི་དོན་འདི་ཕྱོགས་ཀྱི་མཚན་
ཉིད་ལ་བརྟེན་ནས་རྟོགས་ཟིན་ཀྱང། རང་གི་རྟེན་ཆོས་ཅན་ཞེས་སྨོས་པ་ཆོས་ཅན། དགོས་པ་ཡོད་དེ། དེས་རང་གི་རྟེན་ཆོས་ཅན་ལ་གནོད་པས་ཀྱང་སྐབས་ཀྱི་བསྒྲུབ་བྱ་ལ་གནོད་པར་འགྱུར་ཞེས་གྲུབ་པའི་དོན་ཅན་ཡིན་པའི་ཕྱིར། རང་གི་རྟེན་
གཞི་ཆོས་ཅན་ལ་གནོད་ན་སྐབས་ཀྱི་བསྒྲུབ་བྱ་ལ་གནོད་པར་ཐལ། རྟེན་གཞི་ཆོས་ཅན་གྲུབ་པར་འགལ་ཞིང་ཁེགས་པར་གྱུར་པ་ཡིས། དེ་ལ་ངེས་པར་བརྟེན་དགོས་པའི་ཆོས་གྲུབ་པར་འགལ་ཞིང་ཁེགས་པར་འགྱུར་བའི་ཕྱིར། གཉིས་
པ་ལ། དགོས་པ་དངོས་དང། རྩོད་སྤང་དང། དེ་རིགས་གཞན་ལའང་མཚུངས་པར་བསྟན་པའོ། །དང་པོ་ནི། རང་གི་རྟེན་ཆོས་ཅན། ཞེས་སྨོས་པ་ལ་དགོས་པ་ཡོད་དེ། ཚོགས་དོན་དེ་ལ་གནོད་པའི་སྒོ་ཁོ་ན་ནས་སྐབས་ཀྱི་བསྒྲུབ་བྱ་ལ་གནོད་པ་
ཉིད་ཡིན་པར་སེམས་པ་ལྡོག་པའི་ཆེད་དུ་སྨོས་པ་དེས་ནའི་ཕྱིར། རང་རྟེན་ལ་ཞེས་ སྒོ་དེ་ལ་གནོད་པ་ཁོ་ནས་དམ་བཅའ་ལ་གནོད་པ་ཡིན་ནོ་སྙམ་པའི་དོགས་པ་སྐྱེ་བར་འགྱུར་ཏེ། ཆོས་ཅན་དེ་ལྟ་བུའི་རྣམ་
པ་ཅན་གྱི་ཆོས་དང་ཆོས་ཅན་གྱི་ཚོགས་དོན་བསྒྲུབ་བྱ་ཡིན་ནོ་ཞེས་བརྗོད་པའི་ཕྱིར། དེ་ལ་འདིར་རང་རྟེན་ཞེས་སྨོས་པའི་དགོས་པ་ནི། བསྒྲུབ་བྱའི་ཆོས་རང་ཉིད་གང་ལ་བརྟེན་པའི་གཞི་ཆོས་ཅན་ཚད་མས་ཁེགས་ནས་ཡ་གྱལ་བཀག་

[396A]༄༅། །པའི་ཚོགས་པ་མི་སྲིད་ཅིང་བསྒྲུབ་བྱའི་ཆོས་ཀྱང་ཁེགས་པར་འགྱུར་བས། སྐབས་ཀྱི་བསྒྲུབ་བྱ་ལ་གནོད་པའི་འགལ་བར་འགྱུར་བ་ཡིན་ནོ། །བསྒྲུབ་པའི་ཆོས་དང་འབྲེལ་མེད་ཀྱི་ཆོས་ཅན་འབའ་ཞིག་པ་བཀག་
པས་སྐབས་ཀྱི་བསྒྲུབ་བྱ་ལ་གནོད་པའི་འགལ་བར་འགྱུར་བའི་ལོག་རྟོག་དགག་པའི་ཆེད་དུ་ཡང་སྨོས་སོ། །དེ་ལ་ཆོས་ཅན་འབའ་ཞིག་པ་ཇི་ལྟ་བུ་དེ་བཀག་པས་ཉེས་པར་མི་འགྱུར་བའི་དོན་ཅི་ཡིན་ཞེ་ན། དངོས་པོར་གྱུར་པའི་ནམ་
མཁའ་ཆོས་ཅན། རྟག་པའི་རྫས་མ་ཡིན་ཏེ། ཡོན་ཏན་དོན་གཞན་གྱི་རྟེན་མི་བྱེད་པའི་ཕྱིར་ཅེས་བཀོད་པ་ན། དངོས་པོར་གྱུར་པའི་ནམ་མཁའ་ནི་བསྒྲུབ་བྱའི་ཆོས་ཀྱི་རྟེན་གཞི་མ་ཡིན་པས་འབའ་ཞིག་པ་ཞེས་བྱ་ལ། དེ་བཀག་ཀྱང་
བསྒྲུབ་བྱ་ལ་གནོད་པའི་ཉེས་པར་མི་འགྱུར་ཏེ། དངོས་གྱུར་གྱེ་ནམ་མཁའ་ཁེགས་པ་ཉིད་རྟག་རྫས་ཁེགས་པའི་ཡན་ལག་ཏུ་འགྱུར་ཞིང། དེ་ཁེགས་ན། དེ་རྟག་རྫས་ཀྱིས་སྟོང་བ་བདེ་བླག་ཏུ་འགྲུབ་པའི་ཕྱིར་རོ། །གལ་ཏེ་ནམ་མཁའ་ཅམ་
རྒོལ་ཕྱིར་རྒོལ་གཉིས་ཀ་ལ་མཐུན་སྣང་དུ་གྲུབ་པར་བྱས་ནས་རྟག་རྫས་ཡིན་པ་དགག་པར་རིགས་མོད། འབྲེལ་མེད་ཆོས་ཅན་དུ་བཟུང་བས་ཅི་ཞིག་བྱ་ཞེ་ན། སངས་རྒྱས་པ་དང་བྱེ་བྲག་པ་གཉིས་རྩོད་པ་ན། ནམ་མཁའ་དོན་མཐུན་
སྣང་དུ་གྲུབ་པ་མེད་དེ། སངས་རྒྱས་པ་ནི་ཐོགས་པའི་རེག་བྱ་རྣམ་པར་བཅད་ཙམ་ཉིད་ནམ་མཁར་འདོད་ལ། བྱེ་བྲག་པ་ནི་དགག་བྱ་བཅད་པ་ལ་མི་བལྟོས་པར་བསྒྲུབ་པ་རང་དབང་བའི་རྟག་རྫས་ཀྱི་ཁྱད་པར་ཞིག་ལ་ནམ་མཁར་འདོད་

[396B] ་འོ་ན་སྒྲ་ཡང་མཐུན་སྣང་དུ་གྲུབ་པ་མེད་པར་འགྱུར་ཏེ། སངས་རྒྱས་པ་འབྱུང་འགྱུར་དུ་འདོད་ལ། བྱེ་བྲག་པ་ནམ་མཁའི་ཡོན་ཏན་དུ་འདོད་པས་སོ་ཞེ་ན། མི་མཚུངས་ཏེ། དེར་ནི་ཁྱད་པར་དོར་བའི་ཉན་ཤེས་ཀྱི་གཟུང་བའི་དོན་ཙམ་ཞིག་
གཉིས་ཀ་ལ་མཐུན་སྣང་དུ་གྲུབ་པ་ཡོད་ལ། ནམ་མཁའ་ལ་མིང་ཙམ་ཞིག་མ་གཏོགས་དོན་མཐུན་སྣང་དུ་གྲུབ་པ་ཅུང་ཟད་ཀྱང་མེད་པའི་ཕྱིར་རོ། །ངེས་ན་གཞན་འབའ་ཞིག་གིས་ཁས་བླངས་པའི་དངོས་པོར་གྱུར་པའི་ནམ་མཁའ་ཆོས་ཅན་དུ་
བཟུང་ནས། དེ་ཡོན་ཏན་དོན་གཞན་དུ་མའི་རྟེན་བྱེད་པའི་རྫས་ཡིན་པ་དགག་པར་བྱ་བ་ཡིན་ནོ། །ཆོས་ཅན་དངོས་པོར་གྱུར་པའི་ནམ་མཁའ་ནི། འདུས་མ་བྱས་ཀྱི་ནམ་མཁའ་དང་དངོས་པོ་གཞི་མཐུན་ཁེགས་ཤིང་དེ་དངོས་མེད་དུ་ངེས་པའི་
ཚད་མས་ཁེགས་པ་ཡིན་ནོ། །དེས་ན་དངོས་པོར་གྱུར་པའི་ནམ་མཁའ་ཆོས་ཅན། རྫས་ཡིན་པས་སྟོང་སྟེ། དོན་བྱེད་ནུས་པས་སྟེང་བའི་ཕྱིར། ཅེས་བཀོད་ན་ཆོས་ཅན་འགོག་པའི་རྟགས་ཡང་དག་དང། རྫས་ཡིན་ཏེ་ཞེས་བརྗོད་ན། ཆོས་ཅན་
འགོག་པའི་འགལ་བར་འགྱུར་བ་ཡིན་ནོ། །དངོས་པོར་གྱུར་པའི་ནམ་མཁའ་དོན་བྱེད་ནུས་སྟོང་དུ་ཚད་མས་ངེས་ན། དེས་དེ་འགག་པར་འགལ་ལོ་ཞེ་ན། དེ་ལྟ་ན་དོན་བྱེད་ནུས་སྟོང་གིས་འདུས་མ་བྱས་ཀྱི་ནམ་མཁའ་དངོས་མེད་དུ་སྒྲུབ་པའི་རྟགས་
ཡང་དག་མི་སྲིད་པར་འགྱུར་ཏེ། འདུས་མ་བྱས་ཀྱི་ནམ་མཁའ་དངོས་པོ་ཡིན་པ་མ་ཁེགས་ན་རྟགས་དེའི་དགག་བྱ་མི་ཁེགས་པར་འགྱུར་ལ། དེ་ཁེགས་ན་དོན་བྱེད་ནུས་སྟོང་དུ་གྲུབ་ཟིན་པས་སྔ་མ་དང་འགལ་བ་ཅི་ཞིག་ཡོད། གཉིས་པ་ལ། ལོག་

[397A]༄༅། །རྟོག་ལྡོག་པའི་ཆེད་ཡིན་པ་དང། ལོག་རྟོག་གི་སྦྱོར་བ་དཔེར་བརྗོད་ནས་དེ་བཀག་ཀྱང་སྐྱོན་དུ་མི་འགྱུར་བའོ། །དང་པོ་ནི། སྐབས་ཀྱི་ཆོས་ཅན་བཀག་པས་བསྒྲུབ་བྱ་ལ་གནོད་པ་འདི་ཡང་འདོད་ཡུལ་བསྒྲུབ་བྱར་བསྟན་
པ་དང། དེ་ལ་གནོད་ན་དམ་བཅའི་སྐྱོན་དུ་བསྟན་པས་དོན་གྱིས་གྲུབ་པ་མིན་ནམ་ཞེ་ན། འདོད་ཡུལ་བསྒྲུབ་བྱར་བསྟན་པས་སྐབས་ཀྱི་ཆོས་ཅན་ལ་གནོད་ན་སྐབས་ཀྱི་བསྒྲུབ་བྱ་ལ་གནོད་པར་ཤུགས་ཀྱིས་གྲུབ་པ་བདེན་ཡང། རང་རྟེན་
ལ་སྨོས་པ་དགོས་པ་དང་བཅས་པར་ཐལ། བྱེ་བྲག་པ་འགའ་ཞིག་ཆོས་ཅན་འབའ་ཞིག་པ་བཀག་པ་ལ་ཡང་ཕྱོགས་ཀྱི་སྐྱོན་དང་ལྡན་པར་ཁས་ལེན་པ་དགག་པའི་ཆེད་ཡིན་པའི་ཕྱིར། གཉིས་པ་ནི། དཔེར་ན་བྱེ་བྲག་པ་དངོས་པོར་
གྱུར་པའི་ནམ་མཁའ་རྟག་པའི་རྫས་དང། སྒྲ་ལ་སོགས་པ་དེ་ལ་བརྟེན་པའི་ཡོན་ཏན་དོན་གཞན་དུ་འདོད་པ་ལ་སངས་རྒྱས་པས་དངོས་པོར་གྱུར་པའི་ནམ་མཁའ་སོགས་ཆོས་ཅན། ལྷན་ཅིག་བྱེད་པའི་རྐྱེན་གཞན་དག་གིས་སྔོན་མེད་པའི་རང་
བཞིན་གསར་དུ་བསྐྱེད་དུ་མེད་པའི་རྟག་རྫས་མིན་ཏེ། དུས་ཅིག་ཅར་དུ་རང་གི་ཡོན་ཏན་སྒྲ་ལ་སོགས་པའི་རྒྱུ་བྱེད་པ་མིན་པའི་ཕྱིར་རོ། །ཞེས་བཤད་པ་ལ་བྱེ་བྲག་པ་སུན་འབྱིན་པར་བྱེད་དེ། ཁྱེད་སངས་རྒྱས་པའི་རྟགས་དེས་
དངོས་པོར་གྱུར་པའི་ནམ་མཁའ་རྟག་པའི་རྫས་ཡིན་ཡིན་པ་གཀག་པ་དེ་གཞིན་དུ་དངོས་པོར་གྱུར་པའི་ནམ་མཁའ་སོགས་ཆོས་ཅན་གྱི་ངོ་བོའང་དངོས་མེད་དུ་བསྒྲུབ་པར་བྱེད་པས་ཆོས་ཅན་འགོག་པའི་འགལ་བར་འགྱུར་རོ། །ཞེས་བྱེ་བྲག་པ་

[397B] །དེ་དག་གི་དོན་བསྡུས་ན། རང་རྟེན་ལ་ཞེས་སྨོས་པའི་བསལ་བྱ་ལོག་རྟོག་མེད་པ་མ་ཡིན་ཏེ། སངས་རྒྱས་པས་བྱེ་བྲག་པའི་ངོར་ཆོས་ཅན་འབའ་ཞིག་པ་བཀག་པ་ནི། ཆོས་ཅན་བཀག་པས་སྐབས་ཀྱི་བསྒྲུབ་བྱ་ལ་གནོད་བའི་
འགལ་རྟགས་སུ་འགྱུར་རོ། །ཞེས་བྱེ་བྲག་པས་སངས་རྒྱས་པ་ལ་སུན་འབྱིན་བརྗོད་པ་ཐོས་པའི་ཕྱིར། དེ་ལྟར་དངོས་པོར་གྱུར་པའི་ནམ་མཁའ་བཀག་པས་དངོས་པོར་གྱུར་པའི་ནམ་མཁའ་རྟག་རྫས་ཀྱིས་སྟོང་བ་བསྒྲུབ་བྱར་འདོད་པའི་བསྒྲུབ་བྱ་ལ་གནོད་
པ་འགའ་ཡང་མེད་པ་ཉིད་ཡིན་པར་ཐལ། དངོས་པོར་གྱུར་པའི་ནམ་མཁའ་བཀག་པ་དང། དེ་རྟག་རྫས་ཀྱིས་སྟོང་པར་བསྒྲུབ་པ་ལ་འགལ་བ་ཅི་ཡང་མེད་པའི་ཕྱིར། རང་རྟེན་ལ་ཞེས་སྨོས་པ་འདིས་ནི་ཆོས་ཅན། ཆོས་དང་ཆོས་ཅན་གཉིས་
ཀ་བསྒྲུབ་བྱའི་ཡན་ལག་ཉིད་ཡིན་ན་སྐབས་ཀྱི་ཆོས་ཅན་ལ་གནོད་པ་གང་ཡིན་པ་དེས་སྐབས་ཀྱི་བསྒྲུབ་བྱ་དེ་ལ་གནོད་ཅེས་བསྟན་པ་ཡིན་ཏེ། གཉིས་ཀ་བསྒྲུབ་བྱའི་ཡན་ལག་ཡིན་ན་ཆོས་ཅན་ལ་གནོད་ན། དེ་ལ་བརྟེན་པའི་བསྒྲུབ་པར་བྱ་
བའི་ཆོས་འགོག་པར་བསྟན་པའི་ཕྱིར། རྟེན་བརྟེན་པས་བསྡུས་པའི་ཆོས་དང་ཆོས་ཅན་གྱི་ཚོགས་དོན་བསྒྲུབ་བྱ་ཡིན་ན། དེའི་ཆོས་ཅན་བཀག་པས་བསྒྲུབ་བྱ་བཀག་པར་འགྱུར་བར་ཐལ། དེ་ལྟ་བུ་ཉིད་དུ་ཆོས་ཅན་ཡང་བསྒྲུབ་བྱའི་ཡན་
ལག་ཉིད་ཡིན་པའི་ཕྱིར། ཆོས་ཅན་འབའ་ཞིག་པ་བཀག་པས་སྐབས་ཀྱི་བསྒྲུབ་བྱ་ལ་གནོད་པར་འགྱུར་བ་མིན་པར་ཐལ། དེ་བསྒྲུབ་བྱའི་ཡན་ལག་མ་ཡིན་པའི་ཕྱིར། དངོས་པོར་གྱུར་པའི་ནམ་མཁའ་མངོན་སུམ་གྱིས་དགག་མི་ནུས་པས་

[398A]༄༅། །རྟགས་ཀྱིས་དགག་དགོས་ལ། དེ་ལྟ་ན་ནམ་མཁའ་དངོས་མེད་དུ་བསྒྲུབ་པའི་རྟགས་དེ་ཉིད་ཀྱིས་རྟག་རྫས་ཡིན་པ་ཡང་ཁེགས་པས་རྟགས་གཞན་དོན་མེད་པ་དང། དངོས་མེད་དུ་མ་ངེས་པའི་སྔར་ནམ་མཁའ་ངེས་པར་བྱར་ཡོད་པས་
ནམ་མཁའ་ཙམ་ལ་ཆོས་ཅན་མཐུན་སྣང་མེད་པ་ཉམས་སོ་ཞེ་ན། ནམ་མཁའ་དངོས་པོ་ཡིན་མིན་བྱེ་བྲག་པ་དང་རྩོད་པ་ནི། ཡོད་མེད་རྩོད་པ་ཡིན་པས་ཆོས་ཅན་གཞན་གྱི་མཐུན་སྣང་དང་མི་འདྲའོ། །གསུམ་པ་ནི། གལ་ཏེ་ཆོས་ཅན། གཞན་ལ་
གནད་པས་སྐབས་ཀྱི་བསྒྲུབ་བྱ་ལ་གནོད་པ་དེ་ལྟ་ཡིན་ན། སངས་རྒྱས་པས་གྲངས་ཅན་ལ་བཀག་པའི་སྐྱོར་བ་འདིར་ཡང་ཆོས་ཅན་བཀག་པས་དམ་བཅའ་ལ་གནོད་པར་འགྱུར་ཏེ། སངས་རྒྱས་པས་གྲངས་ཅན་པ་ལ་བདེ་སོགས་ཡོན་
ཏན་གསུམ་ཆ་མཉམ་པའི་གཙོ་བོ་ཆོས་ཅན། སྐྱེན་གཞན་གྱིས་བསྐྱེད་ནུས་མིན་པའི་འབྲས་བུ་ཐམས་ཅད་ཀྱི་ནུས་པའི་རང་བཞིན་དུ་གྱུར་པའི་རྟག་པ་མ་ཡིན་ཏེ། དུས་ཅིག་ཅར་སྒྲ་སོགས་རྣམ་འགྱུར་རྣམས་ཀྱི་རྒྱུ་མིན་པའི་ཕྱིར། ཅེས་
བྱ་བ་སངས་རྒྱས་པས་བཤད་པ་ལ་སྔ་མ་བྱེ་བྲག་པས་རྒོལ་བ་བཞིན་དུ། ཆོས་ཅན་གཙོ་བོ་བཀག་ན་སྐབས་ཀྱི་བསྒྲུབ་བྱ་བཀག་པས་འགལ་བར་འགྱུར་རོ་ཞེས་རྒོལ་བར་བྱེད་དོ། །རང་རྟེན་ལ་ཞེས་སྨོས་བའི་བསལ་བྱ་ལོག་རྟོག་
ཡོད་དེ། སངས་རྒྱས་པས་གྲངས་ཅན་ལ་བཀོད་པའི་སྦྱོར་བ་དེའི་ཆོས་ཅན་བཀག་པས་བསྒྲུབ་བྱ་བཀག་པའི་འགལ་བར་འགྱུར་རོ། །ཞེས་སུན་འབྱིན་པ་མཐོང་བའི་ཕྱིར། ཉེས་པ་དེ་མེད་པར་བསྟན་པ་ནི། སྦྱོར་བ་དེའི་དོན་ནི། བདེ་སོགས་

[398B] མི་རྟག་སྟེ། རིམ་གྱིས་དོན་བྱེད་པའི་ཕྱིར། ཅེས་པར་འགྱུར་ལ། གལ་ཏེ་ཅིག་ཅར་སྒྲ་སོགས་རྒྱུ་མིན་ཕྱིར། ཅེས་པའི་རྟགས་འདི་ལ་ཆོས་ཅན་བཀག་པས་སྐབས་ཀྱི་བསྒྲུབ་བྱ་ལ་གནོད་པའི་འགལ་བའི་སྐྱོན་མེད་པར་ཐལ་
གཏན་ཚིགས་ཀྱི་དོན་ནི་དོན་བྱེད་པས་སྟོང་བ་ཙམ་དུ་ཚད་མས་ངེས་ན་ཆོས་ཅན་བདེ་སོགས་དང་འགལ་བར་འགྱུར་བ་ཉིད་ཡིན་ན་ཡང་རིམ་གྱིས་དོན་བྱེད་པ་ཉིད་གཏན་ཚིགས་ཀྱི་དོན་ཡིན་པའི་ཕྱིར། དེས་ན་གཏན་ཚིགས་ད་ལ་ཆོས་
ཅན་འགོག་པའི་འགལ་བར་འགྱུར་བའི་སྐྱོན་མེད་པར་ཐལ། དོན་རིམ་པ་བཞིན་དུ་བྱེད་པ་དང་ཆོས་ཅན་མི་རྟག་པ་ཉིད་ཀྱི་བདེ་སོགས་འགལ་བ་མེད་པའི་ཕྱིར། སྔར་གྱི་དངོས་སུ་བཀོད་ཚོད་ཀྱི་གཏན་ཚིགས་འདི་ནི་ལྷག་ལྡན་གྱི་ཁྱད་པར་
དུ་འདོད་དེ། མཐུན་ཕྱོགས་ལ་མཐོང་ཡང་མི་མཐུན་ཕྱོགས་ལ་ལྡོག་པ་ལ་ཐེ་ཚོམ་ཟ་བའི་ཕྱོགས་ཆོས་ཅན་གྱི་གཏན་ཚིགས་ཡིན་པའི་ཕྱིར། གསུམ་པ་ནི། བསྒྲུབ་བྱའི་ཡན་ལག་ཏུ་གྱུར་པའི་རྟེན་ཆོས་ཅན་ལ་གནོད་ན་སྐབས་
ཀྱི་བསྒྲུབ་བྱ་ལ་གནོད་པ་ཡིན་གྱི། ཆོས་ཅན་འབའ་ཞིག་པ་ཉིད་དམ་འབྲེལ་མེད་གཞན་གྱི་རྟེན་ཆོས་ཅན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མིན་ནོ་ཞེས་བསྟན་པའི་རྒྱུ་མཚན་ཡོད་དེ། གང་གི་ཕྱིར་ན་རྒོལ་བ་རང་
ཉིད་ཀྱི་འདོད་ཡུལ་དུ་བྱས་པའི་ཆོས་གང་ཡིན་པ་དེ་ཉིད་བསྒྲུབ་བྱ་ཡིན་པ་དེའི་ཕྱིར། དཔེར་ན་ཕྱོགས་ཀྱི་རང་ཉིད་ཅེས་པའི་སྒྲ་ཡིས་འབྲེལ་མེད་ཀྱི་ཆོས་གཞན་ལ་གནོད་པས་སྐབས་ཀྱི་བསྒྲུབ་བྱ་ལ་གནོད་པ་མིན་ནོ། ཞེས་བསྟན་པ་

[399A]༄༅། །དེ་བཞིན་དུ་རང་གི་རྟེན་ཆོས་ཅན་ཞེས་སྨོས་པའི་ཤུགས་ཀྱིས་ཀྱང་འབྲེལ་མེད་ཀྱི་ཆོས་གཞན་ལ་གནོད་པས་སྐབས་ཀྱི་བསྒྲུབ་བྱ་ལ་ཡང་གནོད་པ་མེད་དོ་ཞེས་བརྗོད་དོ། །རང་སྒྲ་སྨོས་པ་ལ་དགོས་པ་ཡོད་དེ། འབྲེལ་མེད་
ཀྱི་ལུང་དོན་གཞན་ལ་གནོད་པས་རྒོལ་བའི་འདོད་ཡུལ་ལ་གནོད་པ་མེད་པར་བསྟན་པའི་ཕྱིར། རང་རྟེན་ལ་ཞེས་སྨོས་པ་ཆོས་ཅན། དགོས་པ་ཡོད་དོ། འབྲེལ་མེད་ཀྱི་ཆོས་གཞན་དང་ཆོས་ཅན་འབའ་ཞིག་པ་བཀག་པས་
སྐབས་ཀྱི་བསྒྲུབ་བྱ་ལ་མི་གནོད་ཅིང། བསྒྲུབ་བྱའི་འབྲེལ་ཡུལ་གྱི་ཆོས་ཅན་ལ་གནོད་ན་སྐབས་ཀྱི་བསྒྲུབ་བྱ་ལ་གནོད་པར་བསྟན་པའི་ཕྱིར། གཉིས་པ་ནི། གལ་ཏེ་ཁྱད་པར་ཅན་མ་གྲུབ་པ་དང། ཁྱད་པར་མ་གྲུབ་པ་དང། གཉིས་
ཀ་མ་གྲུབ་པ་ཞེས་བྱ་བའི་ཕྱོགས་ལྟར་སྣང་གཞན་ཡང་ཡོད་པ་མ་ཡིན་ནམ། དེ་དག་ཀྱང་དམ་བཅའ་ལྟར་སྣང་གི་དཔེར་བརྗོད་པའི་སྐབས་འདིར་ཅིའི་ཕྱིར་མ་བཀོད་ཅེ་ན། དེ་ལ་ཁྱད་པར་ཅན་མ་གྲུབ་པ་ནི། དཔེར་ན་བདག་ནི་
ཁྱབ་པའོ་ཞེས་བྱ་བ་ལྟ་བུའོ། །ཁྱད་པར་མ་གྲུབ་པ་ནི་གྲངས་ཅན་ལ་སྒྲ་འཇིག་གོ་ཞེས་བྱ་བ་ལྟ་བུའོ། །གཉིས་ཀ་མ་གྲུབ་པ་ནི། བདག་ནི་འདུ་བ་ཅན་གྱི་རྒྱུ་ཡིན་ནོ་ཞེས་བྱ་བ་ལྟ་བུའོ། །དམ་བཅའ་སྔ་མ་ལ་ཕྱོགས་ཀྱི་སྐྱོན་ཅི་ཡོད་
དྲིས་པས། ཆོས་ཅན་མ་གྲུབ་པས་གཏན་ཚིགས་ཀྱི་རྟེན་མ་གྲུབ་པའི་ཕྱིར་རོ་ཞེ་ན། དེ་ནི་གཏན་ཚིགས་ཀྱི་སྐྱོན་ཡིན་གྱི་ཕྱོགས་ཀྱི་སྐྱོན་མ་ཡིན་ནོ། །ཁྱད་པར་འཇིག་པ་གང་ལ་མ་གྲུབ་པས་སྐྱོན་དུ་སོང་བ་ཡིན་དཔེ་ལམ་གྲུབ་

[399B] དེ་ནི་དཔེའི་སྐྱོན་ཡིན་གྱི་ཕྱོགས་ཀྱི་སྐྱོན་མ་ཡིན་ནོ། །སྒྲ་ལ་མ་གྲུབ་པའོ་ཞེ་ན། དེ་ནི་ཕྱོགས་ཉིད་ཡིན་གྱི་ཕྱོགས་ཀྱི་སྐྱོན་མ་ཡིན་ནོ། །དེ་བཞིན་དུ་དམ་བཅའ་ཐ་མ་ལ་ཡང་སྦྱར་རོ། །དེ་དག་ཕྱོགས་སྐྱོན་ཡིན་ཏེ། ཕྱོགས་འགྲུབ་
པ་ལ་གནོད་པའི་ཕྱིར་ཅེ་ན། སྒྲུབ་བྱེད་ཀྱི་སྐྱོན་ཐམས་ཅད་ཀྱིས་ཕྱོགས་ཉིད་འགྲུབ་པ་ལ་གནོད་པར་འགྱུར་བ་དེ་ལྟ་ན་ཡང་སྦྱོར་བ་གཅིག་པོ་དེའི་ཕྱོགས་སྐྱོན་མ་ཡིན་པར་ཐལ། དེའི་ཡན་ལག་ཕྱི་མ་དང་འབྲེལ་བའི་སྐྱོན་ཡིན་པའི་
ཕྱིར། རྟགས་དང་དཔེའི་སྐྱོན་ཆོས་ཅན། སྦྱོར་བསྐོར་གཅིག་པོའི་ཕྱོགས་སྐྱོན་མ་ཡིན་པར་ཐལ། དེའི་དམ་བཅའ་ཙམ་དང་འབྲེལ་བའི་སྐྱོན་མ་ཡིན་པའི་ཕྱིར། ཁྱབ་བར་ཐལ། དམ་བཅའ་བ་ཙམ་དང་འབྲེལ་བའི་སྐྱོན་དེ་ཕྱོགས་
སྐྱོན་གྱི་དོན་ཡིན་པའི་ཕྱིར། ཐལ་བ་སྔ་མ་ལ་ཁྱབ་པ་ཡོད་པར་ཐལ། ཡན་ལག་ཕྱི་མ་དཔེ་རྟགས་བཀོད་པ་ལ་ལྟོས་པའི་སྐྱོན་གང་ཡིན་པ་དེ་ནི་ཡིན་ན་ཡན་ལག་ཕྱི་མ་དེ་ཉིད་དང་རྗེས་སུ་འབྲེལ་དགོས་སོ་ཞེས་བཤད་པ་དེ་
ཡི་ཕྱིར། རྟེན་ཆོས་ཅན་སོགས་མ་གྲུབ་པས་རྟགས་མ་གྲུབ་པ་ཆོས་ཅན། སྦྱོར་བ་སྐོར་གཅིག་པོའི་ཕྱོགས་སྐྱོན་མིན་པར་ཐལ། དེའི་རྟགས་སྐྱོན་ཡིན་པའི་ཕྱིར། གསུམ་པ་ཆོས་ཅན་གྱི་ཁྱད་པར་ལ་གནོད་པ་སོགས་ཀྱི་དཔེ་མི་སྟོན་པའི་རྒྱུ་མཚན་ལ་
མདོ་མཛད་པས་དཔེ་རྒྱས་པར་མི་སྟོན་པའི་རྒྱུ་མཚན་དང། རྣམ་འགྲེལ་མཛད་པས་མཚོན་བྱེད་ཀྱི་དཔེ་བཤད་པ་དང། དེས་གཞན་ཡང་རྟོགས་པར་བྱ་བའོ། །དང་པོ་ནི། སྒྲ་མཉན་བྱ་མ་ཡིན། བུམ་པ་རྟག། རྗེས་སུ་དཔག་

[400A]༄༅། །པ་ཚད་མ་མ་ཡིན། རི་བོང་ཅན་ཟླ་བ་མ་ཡིན་ནོ། །ཞེས་པ་འདི་དག་གི་སྐབས་སུ་ཆོས་ཅན་གྱི་ངོ་བོ་དང་ཁྱད་པར་དང་ཆོས་ཀྱི་ཁྱད་པར་ལ་གནོད་པ་འབབ་པའི་དམ་བཅའ་ལྟར་སྣང་གི་དཔེ་དང། དེ་ལ་
གནོད་ཚུལ་སོགས་རྒྱས་པར་མི་སྟོན་པ་ཅི་ཡིན་ཞེ་ན། དབང་པོ་རྣོན་པོའི་འཇུག་པ་ལ་བལྟོས་ནས་ཆོས་ཀྱི་ངོ་བོ་ལ་ཚད་མས་གནོད་པའི་དམ་བཅའ་ལྟར་སྣང་གི་དཔེ་བསྟན་པ་ཉིད་ཀྱིས་རྟོགས་ནུས་སོ། མདོ་མཛད་པས་ཆོས་
ཀྱི་ངོ་བོ་ལ་ཚད་མས་གནོད་པའི་དམ་བཅའ་ལྟར་སྣང་གི་དཔེ་འཆད་པའི་སྐབས་དེར། དམ་བཅའ་ལྟར་སྣང་གཞན་གྱི་དཔེ་དང་དེ་ལ་གནོད་ཚུལ་རྒྱས་པར་མི་སྟོན་པའི་རྒྱུ་མཚན་ཡོད་དེ། ཆོས་ཀྱི་ངོ་བོ་ལ་གནོད་པ་འབབ་
པའི་དམ་བཅའ་ལྟར་སྣང་གི་དཔེ་འདིས་བསྒྲུབ་བྱའི་ཡན་ལག་ཏུ་གྱུར་པ་ཡི་ཆོས་ཅན་དང་ཆོས་ཀྱི་ཁྱད་པར་དང་ཆོས་ཅན་རང་གི་ངོ་བོ་ལ་ཚད་མས་གནོད་པའི་དམ་བཅའ་ལྟར་སྣང་གི་དཔེ་དག་ཀྱང་བསྟན་པ་སྟེ་རྟོགས་ནུས་པས་དངོས་
སུ་མ་བསྟན་པ་ཡིན་པའི་ཕྱིར། གཉིས་པ་ལ། ཆོས་ཀྱི་ཁྱད་པར་ལ་གནོད་བྱེད་ཀྱི་དམ་བཅའི་དཔེ་ངོས་གཟུང་བ་དང། གནོད་བྱའི་དམ་བཅའ་ངོས་གཟུང་བ་དང། དེས་དེ་ལ་ཇི་ལྟར་གནོད་པའི་ཚུལ་ལོ། །དང་པོ་ནི། དེ་ལ་འདིར་
བྱེ་བྲག་པའི་ཆོས་ཀྱི་ཁྱད་པར་ལ་གནོད་ཚུལ་གྱི་དཔེའི་ཕྱོགས་ཙམ་བརྗོད་པ་ལ་དགོས་པ་ཡོད་དེ། དམ་བཅའ་ལྟར་སྣང་གསུམ་ལ་གནོད་པའི་དོན་བསྟན་ཅིང་རྟོགས་པའི་དོན་དུ་ཡིན་པའི་ཕྱིར། གནོད་བྱེད་ཀྱི་དཔེ་ནི། ཡན་ལག་

[400B] སྲང་དམའ་པའི་ཁྱད་པར་མི་འཛིན་པའི་ཕྱིར་ཅེས་པའོ། །འགོད་ཚུལ་ལ་ཡན་ལག་ཅན་ཡན་ལག་ལས་གཞན་མ་ཡིན་ཏེ་ཞེས་འབྱུང་ཡང། དོན་སྔ་མ་ལྟར་ཏེ། བྱེ་བྲག་པས་ཡན་ལག་ལས་
ཡན་ལག་ཅན་གཞན་དུ་དམ་བཅས་པའི་ཡན་ལག་ཅན་གཞན་ཆོས་ཀྱི་ངོ་བོ་ཡིན་ལ། ལྕིད་དོན་གཞན་སོགས་གསུམ་ཆོས་ཀྱི་ཁྱད་དབང་དུ་དམ་བཅས་པས་དེ་ལ་གནོད་པ་སྟོན་པ་ཡིན་ནོ། །གཉིས་པ་ནི། རྡུལ་རིགས་མཐུན་ཕྲད་
ཅིང་ལྡན་པས་བསྐྱེད་པའི་དོན་ལྕིད་ཀྱི་ཡོན་ཏན་དང་ལྡན་པ་དང། ལྕིད་དེས་དྲངས་པའི་འོག་ཏུ་འགྲོ་བའི་བྱ་བ་དོན་གཞན་དང་ལྡན་ལ། དེ་གཉིས་འཕྲོད་པ་འདུ་བའི་རྒྱུ་བྱེད་པའི་རྫས་ཀྱི་མཚན་ཉིད་ཅན་གྱི་ཡན་ལག་ཅན་མངོན་
སུམ་གྱིས་མཐོང་བ་ལ་བརྟེན་པའི་གཞན་ཡོད་པར་དམ་བཅས་པ་ཡིན་པར་ཐལ། བྱེ་བྲག་པས་དེ་ལྟར་དམ་བཅས་པའམ། མངོན་སུམ་གྱིས་མ་མཐོང་ཞིང་ཁྱད་ཆོས་གསུམ་གྱིས་ཁྱད་པར་དུ་བྱས་པ་ཅན་མིན་པའི་ཡན་
ལག་ཅན་ཡན་ལག་ལས་གཞན་དུ་དམ་བཅས་པ་གང་རུང་ཡིན་ནས། དམ་བཅའ་བ་ཕྱི་མ་ལ་ཡན་ལག་ཅན་དོན་གཞན་འགྲུབ་པའི་དགོས་པ་མེད་པར་མཐོང་བའི་ཕྱིར་དང། མངོན་སུམ་གྱིས་མ་མཐོང་པའི་རྡུལ་ཕྲན་
ལ་སྒྲིབ་ཐོགས་སོགས་བྱེད་པའི་འབྲས་བུ་མེད་པར་མཐོང་ནས་ཡན་ལག་ཅན་རྫས་གཞན་སྒྲུབ་འདོད་པ་དའི་ཕྱིར། དམ་བཅའ་སྔ་ན་ལ་རྟགས་སྔ་ཕྱི་སོ་སོར་འགོད་དོ། །ཁྱད་ཆོས་དེ་དག་གིས་ཁྱད་པར་དུ་བྱས་པ་ཅན་མིན་

[401A]༄༅། །པའི་བུམ་པ་དང། དེའི་ཡན་ལག་རྣམས་གཞན་ཙམ་དུ་ཡོད་པར་སྒྲུབ་ན། གྲུབ་ཟིན་པ་ལ་བསྒྲུབ་པ་ཉིད་དུ་ཐལ། ཡན་ལག་དང་ཡན་ལག་ཅན་གཞན་ཡིན་པ་སངས་རྒྱས་པས་གྲུབ་ཟིན་མ་བརྗེད་པའི་ཕྱིར། རང་ལུགས་
ལ་བུམ་པའི་ཡན་ལག་དང་ཡན་ལག་ཅན་རྫས་སུ་གྲུབ་ཀྱང། དེ་གཉིས་གཞན་ཡིན་པའི་ཆ་ཀུན་རྫོབ་པ་ཙམ་ཡིན་གྱི་རྫས་གྲུབ་མིན་ནོ། །གསུམ་པ་ལ། ལྕིད་ཀྱི་ཡོན་ཏན་དོན་གཞན་དགག་པ། དྲི་ལ་སོགས་
པའི་ཡོན་ཏན་དགག་པའོ། །དང་པོ་ལ། རིགས་པ་དང། དེའི་ལན་དགག་པའོ། །དང་པོ་ནི། གལ་ཏེ་ཡན་ལག་ལས་རྫས་ཐ་དད་པའི་ཡན་ལག་ཅན་གྱི་ལྕིད་ཀྱི་ཡོན་ཏན་མེད་པར་ཐལ། འདི་ལ་ལྕི་བའི་ཡོན་ཏན་དོན་གཞན་
ཡོད་ན། འདི་འོག་ཏུ་འགྲོ་བའི་བྱ་བ་གཞན་མཐོང་བར་འགྱུར་བ་ལས་དེ་མ་མཐོང་བའི་ཕྱིར། རྟགས་མ་གྲུབ་ཅེ་ན། འཇིམ་རིལ་ལྕིད་མཉམ་བཅུ་ཚན་གཉིས་ལས་སྔ་མ་མ་བསྲེས་ཤིང། ཕྱི་མ་རིམ་གྱིས་བསྲེས་ནས་སྲད་གྲངས་
མཉམ་པོ་ལ་བཅལ་ན། ཕྱི་མའི་སྲང་མགོ་ཐུར་དུ་དམའ་བ་དག་ཏུ་འགྱུར་བར་ཐལ། སྔར་ལྕིད་མཉམ་དུ་ཡོད་པ་གང་ཞིག་ཕྱིས་ཕྱི་མ་ལ་སྔ་མ་ལ་མེད་པའི་ཡན་ལག་ཅན་གྱི་རྫས་དགུའི་ལྕིད་གསར་དུ་བསྣན་ཡོད་པའི་ཕྱིར། འདོད་
ན། མངོན་སུམ་ཚད་མས་བསལ་བས་ལྕིད་ཀྱི་ཡོན་ཏན་དོན་གཞན་མི་འགྲུབ་བོ། །ལྕིད་དེས་དྲངས་པའི་འོག་ཏུ་འགྲོ་བའི་བྱ་བ་དོན་གཞན་མེད་པར་ཐལ། ལྕིད་ཀྱི་ཡོན་ཏན་དོན་གཞན་མེད་པ་དེས་ནའི་ཕྱིར། ཡན་ལག་ཅ་

[401B] ཡོན་ཏན་དང་བྱ་བ་དེ་གཉིས་འཕྲོད་པ་འདུ་བ་ཅན་གྱི་རྒྱུ་མིན་པར་ཐལ། དེ་གཉིས་མེད་པ་དེའི་ཕྱིར། ཡན་ལག་ཅན་རྫས་གཞན་དེ་ཚད་མས་མཐོང་བ་མིན་པར་ཐལ། ལྕིད་ལ་སོགས་པའི་འབྲས་བུ་དང་ཁྱད་ཆོས་གསུམ་དང་
ལྡན་པ་དེའི་ངོ་བོ་དག་ཚད་མས་མཐོང་བ་མེད་པའི་ཕྱིར། དེར་ཐལ། དེ་ལྟར་བསྟན་མ་ཐག་པ་དེའི་ཕྱིར། དེས་ན་ཁྱད་ཆོས་གསུམ་གྱིས་ཁྱད་པར་དུ་བྱས་པའི་ཡན་ལག་ཅན་རྫས་གཞན་ལ་ཚད་མས་གནོད་པ་ཡིན་པར་ཐལ། ཁྱད་ཆོས་
གང་མེད་ན་ཡན་ལག་ཅན་མི་འབྱུང་བའི་ཁྱད་པར་གསུམ་པོ་ལ་ཚད་མས་གནོད་པའི་ཕྱིར། ཡང་ན་བྱེ་བྲག་པས་ཡན་ལག་ལས་ཡན་ལག་ཅན་གཞན་དུ་དམ་བཅས་པའི་ཆོས་ཀྱི་ཁྱད་པར་ལ་ཚད་མས་གནོད་པར་ཐལ། ཁྱད་ཆོས་
གསུམ་པོ་ཆོས་ཀྱི་ཁྱད་པར་དུ་དམ་བཅས་པ་གང་ཞིག་ཁྱད་པར་རྫས་གཞན་གསུམ་པོ་ལ་ཚད་མས་གནོད་པ་ཡིན་པའི་ཕྱིར། གཉིས་པ་ནི། ཕྲ་མོ་གཉིས་ནས་བརྩམས་ཏེ་ཚོགས་ཆེན་པོའི་བར་གྱི་ཡན་ལག་ཅན་རྫས་ཀྱི་ཕྲེང་བ་དག་
རིམ་གྱིས་བསྣན་ནས་སྲང་ལ་བཅལ་བ་ཉིད་ཀྱི་ཕྱིར་ན། རྫས་གཞན་སཽར་བསྣན་པའི་དུས་ཀྱི་ལྕིད་ཉིད་ཡོད་ཀྱང་མི་རྟོགས་པས་དམིགས་རུང་མ་དམིགས་པའི་གཏན་ཚིགས་མ་གྲུབ་སྟེ། དཔེར་ན་རས་བལ་གྱི་འདབ་མ་སྲང་ཁར་བཞག་
པ་ན། རེ་རེ་བ་རྣམས་ཀྱི་ངོ་སྐལ་གྱི་ལྕིད་སོ་སོར་མི་རྟོགས་པ་བཞིན་ནོ། །ཞེས་བྱེ་བྲག་པ་གཞན་དག་ཟེར་རོ། །འཇིམ་རིལ་ལྕིད་མཉམ་བཅུ་ཚན་གཉིས་ཡོད་པ་དེའི་བཅུ་ཚན་གཅིག་དུས་ཅིག་ཅར་དུ་སྲང་ཁར་ལྡན་པར་བྱས་པ་དང་

[402A]༄༅། །བཅུ་ཚན་གཅིག་སཽར་རེ་རེ་ནས་རིམ་གྱིས་སྲང་ཁར་ལྡན་པར་བྱས་པའི་རྡུལ་གྱི་ཚོགས་པ་གཉིས་པོ་དག་སྲང་སོ་སོར་དུས་ལྷན་ཅིག་ཏུ་བཅལ་བ་ན་ལྕིད་ཆེ་ཆུང་ཐ་དད་དུ་དམིགས་པར་འགྱུར་བར་ཐལ། རིམ་གྱིས་
བསྣན་པ་དེ་ལ་འཇིམ་རིལ་དང་པོ་དེའི་ལྕིད་ལས་ལོགས་སུ་གྱི་མ་རྣམས་ཀྱི་ལྕིད་སོ་སོར་རྟོགས་པ་མེད། དུས་གཅིག་ཏུ་སྲང་ཁར་བཞག་པ་ལ་འཇིམ་རིལ་བཅུའི་ལྕིད་རྟོགས་པའི་ཕྱིར། ཊཱིག་བྱེད་པ་ཁ་ཅིག་གིས་ནི་གཞན་དུ་བཤད་
དེ། དཔེ་དང་འགྲིག་པར་མི་སེམས་སོ། །གཞན་ཡང་གསེར་མ་ཤ་ཀ་ལ་སོགས་པ་ལྕིད་མཉམ་ལྔ་ཚན་གཉིས། ལྕིད་མཉམ་རིམ་དང་ཅིག་ཅར་གྱིས་སྲང་སོ་སོ་ལ་བཅལ་བ་ན་ལྔ་ལ་སོགས་པའི་རིམ་པ་ཡིས་གྲངས་མཚུངས་པ་མི་
རུང་བར་ཐལ། རིམ་གྱིས་བསྲེས་པ་ལ་མ་ཤ་ཀ་གཅིག་གི་ལྕིད་ལས་མི་རྟོགས་ཅིག་ཅར་བཅལ་བ་ལ་མ་ཤ་ཀ་ལྔའི་ལྕིད་རྟོགས་པའི་ཕྱིར། ཡང་ན་ཡན་ལག་ཅན་ཕྱི་མ་སྐྱེས་པ་ན་ཡན་ལག་ཅན་སྔ་མ་འཇིག་པས་འཇིམ་རིལ་
ལྕིད་མཉམ་བཅུ་ཚན་གཉིས་རིམ་གྱིས་བསྲེས་པ་དང་མ་བསྲེས་པ་ལ་ཡན་ལག་ཅན་མང་ཉུང་དུ་ཐལ་བའི་སྐྱོན་མེད་དོ་ཞེ་ན། འོ་ན་མ་ཤ་ཀ་ལྔ་ཚན་གཉིས་གཅིག་རིམ་གྱིས་བསྲེས་པ་དང། ཅིག་ཤོས་མ་བསྲེས་པ་ལ་མ་ཤ་
ཀ་ལྔའི་གྲངས་མཚུངས་པ་མི་རུང་བར་ཐལ། སྔ་མ་ལ་ཡན་ལག་ཅན་གྱི་མ་ཤ་ཀ་གཅིག་ལས་མེད། ཕྱི་མ་ལ་ལྔ་ཡོད་པའི་ཕྱིར་ཅེས་སྦྱར་རོ། །གལ་ཏེ་ཡུངས་ཀར་གྱི་ཚད་ཙམ་ནས་བརྩམས་ཏེ་ཚོགས་ཆེན་པོ་གོང་ནས་གོང་

[402B] སྲང་ནི་དམའ་བ་དག་ཏུ་འགྱུར་ཞེས་པའི་སྐྱོན་མེད་དོ་ཞེ་ན། འབྲས་བུའི་
རྫས་ཡན་ལག་ཅན་གྱི་ལྕིད་སྲང་ལ་བཅལ་བས་མི་རྟོགས་པར་ཐལ། རྡུལ་ཕྲན་གཉིས་ཕྲད་པ་ནས་ཡུངས་ཀར་གྱི་ཚད་དུ་ལོངས་པའི་བར་གྱི་ཡན་ལག་ཅན་གྱི་ལྕིད་དག་ཀྱང་ཆུང་ངུར་གྱུར་པས་ཤིན་ཏུ་རྟོགས་དཀའ་ཚད་དེ་ཡན་
ཆད་ཀྱི་ཡན་ལག་ཅན་གྱི་ལྕིད་ཀྱང་མི་རྟོགས་པའི་ཕྱིར། འདོད་ན། དེ་རྩོམ་པ་ཡི་རྒྱུ་རྡུལ་ཕྲན་ཉིད་ཀྱི་ལྕིད་སྲང་ལས་གཞལ་བར་བྱ་བར་འགྱུར་བར་ཐལ། སྲང་ལས་རྟོགས་པའི་ལྕིད་ཡོད་པ་གང་ཞིག་འབྲས་བུའི་རྫས་ཀྱི་ལྕིད་མི་རྟོགས་
པའི་ཕྱིར། ཡན་ལག་ཅན་དང་རས་བལ་གྱི་ལྕིད་གཉིས་དཔེ་དོན་མི་མཚུངས་པར་ཐལ། རས་བལ་གྱི་འདབ་མ་མཐོང་བ་བཞིན་དུ་ཡན་ལག་ཅན་དོན་གཞན་དེ་ཚད་མས་མཐོང་བ་མེད། རས་བལ་གྱི་ལྕིད་མཐོང་བ་བཞིན་དུ་དེ་ཡི་ལྕིད་
ལ་སོགས་པའི་འབྲས་བུའང་རྟོགས་པ་མེད་པའི་ཕྱིར། གཉིས་པ་ནི། ལྕིད་ཀྱི་སྒོ་ནས་མ་རྟོགས་ཀྱང་ཐབས་གཞན་གྱི་སྒོ་ནས་རྟོགས་སོ་ཞེ་ན། ལྕིད་མ་ཡིན་པའི་ཐབས་གཞན་གྱི་སྒོ་ནས་ཀྱང་ཡན་ལག་ཅན་རྫས་གཞན་དེ་རྟོགས་པ་མ་ཡིན་
པར་ཐལ། ལྕིད་ཉིད་རྟོགས་པ་མེད་པ་བཞིན་དུ་དེའི་གཟུགས་དྲི་ལ་སོགས་པའི་ཡོན་ཏན་དོན་གཞན་ཐམས་ཅད་ཚད་མས་རྟོགས་པ་མེད་པའི་ཕྱིར། གསེར་མ་ཤ་ཀ་ལ་སོགས་པའི་ཡན་ལག་ཅན་ཡན་ལག་གི་རྫས་ལས་ལྷག་པ་

[403A]༄༅། །རྫས་གཞན་ཡོད་པ་མིན་པར་ཐལ། དེ་ཚད་མས་ཁེགས་པའི་ཕྱིར། འོ་ན་སློབ་དཔོན་གྱིས་སྲང་དམའ་བའི་ཁྱད་པར་མི་འཛིན་པའི་རྟགས་ཀྱིས་ལྕིད་ཀྱི་ཡོན་ཏན་ཁོ་ན་འགོག་པ་ཅི་ཡིན་ཞེ་ན། སློབ་དཔོན་ཕྱོགས་གླང་
གིས་སྲང་དམའ་བའི་ཁྱད་པར་མེད་པའི་རྟགས་གྱིས་དེ་འདྲའི་རྫས་ཀྱི་ལྕིད་ཀྱི་ཡོན་ཏན་འགོག་པའི་རྒྱུ་མཚན་ཡོད་དེ། དེ་ནི་ཡན་ལག་ཅན་དོན་གཞན་འགོག་པའི་རིགས་པ་གཞན་གྱི་ཉེ་བར་མཚོན་བྱེད་ཡིན་པའི་ཕྱིར། དེས་ན་
ཡན་ལག་གི་རྫས་ལས་མ་གཏོགས་པའི་གཟུགས་དྲི་ལ་སོགས་པའི་ཡོན་ཏན་དོན་གཞན་ལྷག་པོ་དང། དེ་དག་གང་ལ་ལྡན་པའི་ཡན་ལག་ཅན་ལྷག་པོ་ཡོད་པ་མ་ཡིན་པར་ཐལ། དེ་འདྲ་ཡོད་ན་ཅི་ལྟར་ཡོད་པ་བཞིན་དུ་
རང་གི་དབང་པོའི་ཤེས་པས་མཐོང་དགོས་པ་ལས་དེ་མཐོང་བ་མེད་པའི་ཕྱིར། གསུམ་པ་ནི། བསྟན་བཅོས་འདིར་བྱེ་བྲག་པའི་ཆོས་ཀྱི་ཁྱད་པར་ལ་ཚད་མས་གནོད་པའི་དམ་བཅའ་ལྟར་སྣང་འགོག་ཚུལ་རྒྱས་པར་བཤད་པ་ལ་
དགོས་པ་ཡོད་དེ། དེ་འདྲའི་འགོག་ཚུལ་ཇི་སྐད་བཤད་པའི་ཕྱོགས་ཀྱིས་དམ་བཅའ་ལྟར་སྣང་གི་དཔེར་བརྗོད་གཞན་འགོག་པའི་རིགས་པ་ཡང་རྟོགས་པར་བྱ་བའི་ཆེད་ཡིན་པའི་ཕྱིར། ཚུལ་འདི་ལ་བརྟེན་ནས་དམ་བཅའ་ལྟར་
སྣང་འགོག་པའི་རིགས་པ་གཞན་ཡང་རྟོགས་པར་བྱ་དགོས་ཏེ། དམ་བཅའ་ལྟར་སྣང་གང་ལ་ཁས་བླངས་སྔ་ཕྱི་དང། རང་ཚིག་དངོས་ཤུགས་འགལ་བ་དང། མངོན་རྗེས་དང་གྲགས་པ་སོགས་ཀྱིས་གནོད་པ་དག་སྲིད་པས་དེ་

[403B] དེ་ཡང་ཆོས་ཅན་གྱི་ངོ་བོ་དང་ཁྱད་པར་གཉིས་ལ་གནོད་པ་འབབ་ཆུལ་དང། ཆོས་དང་ཆོས་ཅན་གཉིས་ཀའི་ཁྱད་པར་ལ་གནོད་པ་འབབ་ཚུལ་རྣམས་རྟོགས་པར་བྱའོ། །བྱེ་བྲག་པས་རྫས་ནི་ཡོད་དོ། །ཞེས་
པ་ནི་ཆོས་ཅན་གྱི་ངོ་བོ་ལ་ཚད་མས་གནོད་པའི་དམ་བཅའ་ལྟར་སྣང་གི་དཔེ་ཡིན་ཏེ། དེ་ལ་སློབ་དཔོན་གྱིས་རྫས་དང་ཡོན་ཏན་ཕན་ཚུན་འཚོལ་བར་ཐལ་བའི་སྒོ་ནས་གནོད་པ་བརྗོད་དེ། རྫས་ལ་ཡོན་ཏན་དོན་གཞན་བརྟེན་པའི་རྒྱུ་
མཚན་བུམ་པ་སྔོན་པོའོ་སྙམ་པའི་བློ་སྐྱེ་བ་སོགས་མཐོང་བ་ཙམ་ཞིག་སྨྲས་ལ། །བུམ་པའི་སྔོན་པོ་མཛེས་སོ་སྙམ་པའི་བློ་སྐྱེ་བ་ཡང་ཁས་བླངས་པས་སྔོན་པོ་ལའང་མཛེས་པའི་ཡོན་ཏན་དོན་གཞན་དང་ལྡན་པར་ཐལ་
བ་དང། །འདོད་ན། །ཡོན་ཏན་དེ་ཉིད་རྫས་སུ་ཐལ་བ་དང། ། རྫས་དང་ཡོན་ཏན་འབྲེལ་བ་གྲུབ་པ་དགག་ནུས་པས་རྫས་རྫས་མ་ཡིན་པར་ཐལ། ཡོན་ཏན་གྱི་རྟེན་མི་བྱེད་པའི་
ཕྱིར། ཅེས་ཁས་བླངས་ནང་འགལ་གྱི་ཐལ་བ་དངོས་སུ་འཕངས་ནས་རང་རྒྱུད་ཤུགས་ལ་འཕེན་པར་བྱེད་དོ། །ཆོས་ཅན་གྱི་ཁྱད་པར་ལ་གནོད་པ་འབབ་པའི་དམ་བཅའ་ལྟར་སྣང་ནི། ཡན་ལག་ཅན་ཆོས་ཅན་དུ་བཞག་ན་མངོན་སུམ་གྱིས་
མཐོང་རུང་ཆོས་ཅན་གྱི་ཁྱད་པར་ཡིན་ལ། ཡན་ལག་ཆོས་ཅན་དུ་བཞག་ན་མངོན་སུམ་གྱིས་མཐོང་དུ་མི་རུང་བ་ཆོས་ཅན་གྱི་ཁྱད་པར་ཡིན་པས་དེ་དག་ལ་གནོད་པ་སྟོན་པ་ཡིན་ནོ། །དེ་ཡང་བུམ་པ་ལ་ཤར་ནུབ་ལ་སོགས་པའི་ཆ་དུ་

[404A]༄༅། །མ་མངོན་སུམ་གྱིས་མཐོང་བར་ཁས་བླངས་པ་དང། ཡན་ལག་ཅན་གྱི་བུམ་པ་ཆ་མེད་དུ་ཁས་བླངས་པ་དང། རྡུལ་ཕྲན་མངོན་སུམ་གྱིས་མཐོང་དུ་མི་རུང་བར་ཁས་བླངས་པས་ཁས་བླངས་ནང་འགལ་བ་ཡིན་ཏེ། མངོན་སུམ་དུ་མཐོང་
བར་ཁས་བླངས་པའི་དོན་ཆ་བཅས་འདི་ཡན་ལག་ཅན་ཡིན་ན་དེ་ཆ་མེད་དུ་ཁས་བླངས་པ་དང་འགལ་ལ། རྡུལ་ཕྲན་ཡིན་ན་མངོན་སུམ་གྱིས་མཐོང་མི་རུང་དུ་ཁས་བླངས་པ་དང་འགལ་ལོ། །གང་དག་ཡན་ལག་ཅན་དོན་གཞན་
ཡོད་ན་མངོན་སུམ་གྱིས་དམིགས་རུང་མ་དམིགས་པས་ཁེགས་པ་ཡིན་པས་ཡན་ལག་ཅན་དོན་གཞན་མེད་པ། བྱེ་བྲག་པས་ཀྱང་ཁས་ལེན་དགོས་པས་ཁས་བླངས་ནང་འགལ་ལོ་ཞེས་སྨྲ་བ་ནི། ཁས་བླངས་ནང་འགལ་སྟོན་པའི་
རྣམ་གཞག་མ་ཆོགས་པའི་གཏམ་ཡིན་ཏེ། ཡ་གྱལ་ཁས་མ་བླངས་པར་ཁས་བླངས་ནང་འགལ་ན་ཁས་བླངས་འགལ་བ་མེད་པ་མི་སྲིད་པར་འགྱུར་རོ། །དེ་དག་ཀྱང་ཁས་བླངས་པ་དང། ཁས་བླང་དགོས་པ་གཉིས་ཀྱི་ཁྱད་པར་མ་
ཕྱེད་པ་སྟེ། དེ་ལྟ་ན་བྱེ་བྲག་པས་ཀྱང་གཟུང་འཛིན་རྫས་ཐ་དད་ཀྱིས་སྟོང་པར་ཁས་བླངས་པར་ཐལ། དབང་ཤེས་ཁས་བླངས་པའི་ཕྱིར། སྨྲ་བ་ཐམས་ཅད་རྫུན་ཡིན་ནོ། །ཞེས་པའི་དམ་བཅའ་ནི་ཆོས་དང་ཆོས་ཅན་གྱི་ངོ་བོ་དང་ཁྱད་པ་
གཉིས་ཀ་ལ་གནོད་པ་འབབ་པའི་དམ་བཅའ་ལྟར་སྣང་གི་དཔེ་ཡིན་ཏེ། དེ་ལ་ཚིག་ཐམས་ཅད་རྫུན་ཚིག་ཡིན་ན། ཚིག་གང་ལས་ཀྱང་དོན་གོ་བའི་ནུས་པ་མེད་པར་འགྱུར་ཞིང། སྨ་བ་ཐམས་ཅད་རྫུན་དུ་བདེན་ཞེན་གྱིས་དམ་བཅས་

[404B] ཚིག་ཐམས་ཅད་རྫུན་ནོ་ཞེས་པའི་ཚིག་དེ་ཉིད་ལ་དོན་རྣལ་མ་གོ་བའི་ནུས་པ་ཡོད་པར་ཡང་ཤུགས་ལ་ཁས་བླངས་པས། ཚིག་ཐམས་ཅད་ཆོས་ཅན་
གྱི་ངོ་བོ་དང་དོན་བདེན་པ་སྟོན་པའི་ནུས་པ་མེད་པ་ཆོས་ཀྱི་ངོ་བོ་ཡིན་ལ། ཚིག་གང་ལས་ཀྱང་དོན་གོ་བའི་ནུས་པ་མེད་པ་ཤུགས་ལ་ཁས་བླངས་པས་བདེན་ཚིག་བཀག་ལ། དེ་བཀག་པ་ན་རྫུན་ཚིག་ཀྱང་བཀག་པས་ཆོས་ཅན་གྱི་ངོ་བོ་དང་
ཁྱད་པར་མཐའ་དག་བཀག་གོ། ཚིག་ལས་བརྗོད་བྱའི་དོན་བདེན་པ་སྟོན་པའི་ནུས་པ་མེད་པ་དེ་ཉིད་རྣལ་མར་གོ་བའི་ནུས་པ་ཡོད་པ་ཡང་བཀག་པས་ཆོས་ཀྱི་ངོ་བོ་དང་ཁྱད་པར་གཉིས་ཀ་ཡང་བཀག་གོ། འདི་ཡང་སྒྲའི་བརྗོད་ཚུལ་
དང་བློའི་སྤུ་རིས་མ་འཆོལ་བར་བྱས་ནས་ཚིག་འདི་ཉིད་སྨྲས་པའི་ཤུགས་ཀྱིས་ཆོས་དང་ཆོས་ཅན་གྱི་ངོ་བོ་དང་ཁྱད་པར་བཞི་ག་ལ་གནོད་པ་འབབ་ཚུལ་རྟོགས་པར་བྱའོ། །ཡན་ལག་ཅན་དོན་གཞན་མེད་པའི་དོན་མངོན་སུམ་གྱིས་
གྲུབ་ཅིང་ཐ་སྙད་རྗེས་དཔག་གིས་གྲུབ་པས། ཡན་ལག་ཅན་དོན་གཞན་ཡོད་པར་དམ་བཅས་པའི་དོན་ལ་རྗེས་དཔག་གིས་གནོད་ཅིང། རྒྱུ་མཚན་བཀོད་པ་ལ་མངོན་སུམ་གྱིས་གནོད་ལ། མངོན་རྗེས་ཀྱིས་གྲུབ་པའི་ལོག་ཕྱོཌ་
ལ་གྲགས་པས་ཀྱང་གནོད་པ་ཡིན་ནོ། །གཉིས་པ་གཞན་གྱི་དམ་བཅའི་མཚན་ཉིད་དགག་པ་ལ། མཚན་ཉིད་ཁྱབ་ཆེས་པའི་གནོད་པ་དང། དེའི་ལན་དགག་པ། བརྟགས་ལ་དགག་པའོ། །དང་པོ་ནི། སློབ་དཔོན་གྱིས། བསྒྲུབ་བྱ་

[405A]༄༅། །སྟོན་པ་ཞེས་འདི་ལ། །གྲུབ་པ་མེད་ལ་དོན་བྱས་ཉིད། །དེ་ལྟ་ན་ནི་རྟགས་དང་དཔེ། །མ་གྲུབ་བརྗོད་པ་ཐལ་བར་འགྱུར། །ཞེས་པ་དེ་ཉིད་འཆད་བཞེད་ནས། རིགས་པ་ཅན་པས་བསྒྲུབ་བྱ་བསྟན་པར་བྱ་བ་དམ་
བཅའོ། །ཞེས་ཕྱོགས་ཀྱི་མཚན་ཉིད་སྨྲས་པ་ལ་མིག་ཤེས་ཀྱི་གཟུང་བྱ་དང། བློ་ལྟ་བུ་དཔེ་རྟགས་སུ་གྲུབ་པ་དེ་ལྟ་བུའི་བདག་ཉིད་མིན་བཞིན་དུ་གཞན་དག་ལ་དེ་ལྟར་སྒྲ་མི་རྟག་པར་སྒྲུབ་པའི་དཔེ་རྟགས་སུ་བཀོད་པ་དེ། བཀོད་
བཞིན་པ་དེ་ཡི་ཚེ་ན་བསྒྲུབ་བྱར་མི་འདོད་ནའང་བསྒྲུབ་བྱར་འགྱུར་བར་ཐལ། དཔེ་རྟགས་དེ་དུས་ཕྱིས་སྒྲུབ་དགོས་པའི་ཕྱིར། ཁྱབ་པ་ཁས་བླངས་ཏེ། བསྟན་པར་བྱ་བ་ཞེས་པའི་ཚིག་དེ་དུས་གསུམ་གའི་ཡུལ་ལ་འཇུག་པའི་
ཡུལ་ཅན་ཡིན་པའི་ཕྱིར། གཉིས་པ་ལ། བྱ་བའི་སྒྲ་དེ་ལྟར་བ་ཁོ་ན་ལ་འཇུག་པའི་ལན་དགག་ལས་ལ་བྱེད་པ་པོའི་རྐྱེན་ཡོད་པས་བསྒྲུབ་བྱར་བཟུང་བ་ཁོ་ན་ལ་གོ་བའི་ལན་དགག་པའོ། །དང་པོ་ནི། བསྒྲུབ་བྱའི་སྒྲས་བུམ་
པ་བྱའོ། །ཞེས་པ་ལྟ་བུ་མི་གོ་བ་ལྟར་མ་འོངས་པ་ན་བསྒྲུབ་པར་བྱ་དགོས་པ་དེ་ལྟར་སྒྲུབ་བྱེད་དུ་བཀོད་བཞིན་པ་ཡང་བསྒྲུབ་བྱར་མི་འཕེན་ཞིང། ད་ལྟར་བསྒྲུབ་བྱར་བཟུང་བ་ཁོ་ན་གོའོ་ཞེ་ན། བསྒྲུབ་བྱ་ཉིད་དུ་བསྟན་པར་བྱ་བ་ནི་
དམ་བཅའོ་ཞེས་པའི་བསྟན་པར་བྱ་བའི་སྒྲས་ད་ལྟ་བསྒྲུབ་བྱར་འདོད་བཞིན་པའི་ཁྱད་པར་ཁོ་ན་བརྗོད་བྱར་ཡོད་པ་ལ་བརྟེན་པ་མིན་པར་ཐལ། དེས་ཤེས་བྱེད་རྟགས་ཀྱི་སྐབས་ཀྱི་ཕྱིར་རྒོལ་གྱིས་མ་གྲུབ་པ་ཐམས་ཅད་བརྗོད་

[405B] དེས་ན་སློབ་དཔོན་ཕྱོགས་གླང་གིས་དཔེ་དང་གཏན་ཚིགས་དག་མ་གྲུབ་པ་སུན་འབྱིན་གྱི་དཔེར་བྱས་པ་རྒྱུ་མཚན་དང་བཅས་པ་ཡིན་ཏེ། རྟགས་སྔ་མ་ཉིད་སྦྱར་རོ། །དེ་ལས་གཞན་དུ་མ་
གྲུབ་པ་ཙམ་ཞིག་བརྗོད་ན། རི་བོང་གི་རྭ་ལ་སོགས་པའི་མ་གྲུབ་པ་ཀུན་ཀྱང་རིགས་པ་ཅན་པ་ལ་བསྡུ་བ་བྱར་ཐལ་བ་འཕེན་རིགས་པར་འགྱུར་བར་ཐལ། རིགས་པ་ཅན་པའི་དམ་བཅའི་མཚན་ཉིད་དེས་མ་གྲུབ་པ་ཐམས་ཅད་བསྒྲུབ་
བྱར་སྟོན་པའི་ཕྱིར། གཉིས་པ་ནི། དཔེ་རྟགས་མ་གྲུབ་པ་ལ་དམ་བཅའི་མཚན་ཉིད་ཁྱབ་ཆེས་པར་མི་འགྱུར་ཏེ། ལས་ལ་བྱེད་པ་པོའི་རྐྱེན་ཡོད་པའི་ཕྱིར། དཔེར་ན་བྱེད་པ་པོ་རྫ་མཁན་རྫ་བུམ་བསྒྲུབ་བྱར་བྱེད་དོ་ཞེས་བརྗོད་
པ་ན། ལས་སུ་གྱུར་པའི་རྫ་བུམ་དེ་ཉིད་བྱེད་པ་པོའི་འདོད་ཕུགས་དམ་པ་ཡིན་པས། དེ་ཉིད་བསྒྲུབ་བྱར་གོ་བར་འགྱུར་གྱི། བྱེད་པ་འཁོར་ལོ་ལ་སོགས་པ་བསྒྲུབ་བྱར་མི་གོ་བ་ལྟར། སྒྲུབ་བྱེད་འགོད་པ་པོའི་འདོད་ཕུགས་དམ་པ་
ཡང་ད་ལྟ་བསྒྲུབ་བྱར་བཟུང་བ་ཉིད་བསྒྲུབ་བྱར་གོ་བར་འགྱུར་གྱི། བྱེད་པ་སྒྲུབ་བྱེད་དུ་བཀོད་བཞིན་པ་བསྒྲུབ་བྱར་གོ་བར་མི་འགྱུར་ལ། གཞན་ཡང་དཔེ་རྟགས་མ་གྲུབ་པ་བརྗོད་པ་སྒྲུབ་དག་ཡན་ལག་ལྔའི་དམ་བཅའི་ཡན་ལག་
མ་ཡིན་པའི་ཕྱིར་དང། གྲུབ་མཐའ་བཞི་པོ་རྒྱུད་ཐམས་ཅད་པ་བང་ མི་མཐུན་པའི་རྒྱུད་དང། དབང་དུ་བྱེད་པ་དང། ཁས་བླངས་པ་དག་ལས་ཁས་བླངས་པའི་གྲུབ་མཐའ་མ་ཡིན་པའི་ཕྱིར་ཅེ་ན། བྱེད་པ་པོའི་ལས་མ་ཡིན་པ་དང་
[406A]༄༅། །ཁས་བླངས་པའི་གྲུབ་མཐའ་མ་ཡིན་པ་ལ་སོགས་པ་ཡི་རྟགས་ཀྱི་ཁྱད་པར་ཉེ་བར་བཀོད་པ་ཡི་ལན་གྱིས་དཔེ་རྟགས་མ་གྲུབ་པ་བརྗོད་པ་དམ་བཅའ་ལས་ལོགས་སུ་རྣམ་པར་འབྱེད་ནུས་པ་མ་ཡིན་པར་
ཐལ། དཔེ་རྟགས་མ་གྲུབ་པ་ཐམས་ཅད་ཕྱིར་རྒོལ་གྱིས་རྣམ་པ་འགའི་སྒོ་ནས་མ་གྲུབ། དམ་བཅའི་མཚན་ཉིད་དེས་ཤེས་བྱེད་སྐབས་ཀྱི་ཕྱིར་རྒོལ་གྱིས་མ་གྲུབ་པ་ཐམས་ཅད་བསྒྲུབ་བྱར་འཕངས་པ་དེས་ནའི་ཕྱིར། དཔེ་
རྟགས་མ་གྲུབ་པ་བརྗོད་པ་བསྒྲུབ་བྱའི་ཡན་ལག་མ་ཡིན་ནོ་ཞེས་པ་ལན་དུ་རུང་བ་མིན་པར་ཐལ། དེ་བསྒྲུབ་པ་འགོད་པའི་སྔར་ཕྱིར་རྒོལ་གྱིས་མ་གྲུབ་པ་བརྗོད་པ་གང་ཞིག་བསྒྲུབ་པ་འགོད་པའི་སྔར་ཕྱིར་རྒོལ་གྱིས་མ་
གྲུབ་པའི་རང་བཞིན་ལ་རྟགས་ཀྱི་བསྒྲུབ་བྱས་ཁྱབ་པ་ཁས་བླངས་པའི་ཕྱིར། དཔེ་རྟགས་མ་གྲུབ་པ་དེ་ཡང་ཁས་བླངས་པའི་གྲུབ་མཐའ་ཉིད་དུ་ཡང་བསྒྲུབ་བྱར་འདོད་པ་དེ་དང་མཚུངས་པར་ཐལ། རྒོལ་བ་གང་
གིས་བསྒྲུབ་བྱར་ཁས་བླངས་པ་ཁས་བླངས་པའི་གྲུབ་མཐའི་མཚན་ཉིད་དུ་སྨྲས་པ་གང་ཞིག་དམ་བཅའི་མཚན་ཉིད་དེས་དཔེ་རྟགས་མ་གྲུབ་པ་བརྗོད་པ་བསྒྲུབ་བྱར་འཕེན་པར་འགྱུར་བའི་ཕྱིར། གསུམ་པ་ལ། བསྒྲུབ་བྱའི་
དོན་ལ་བརྟག་པ་དང། དེས་གཟུང་གི་སྦྱར་ས་ལ་བརྟག་པའོ། །དང་པོ་ནི། སློབ་དཔོན་ཕྱོགས་གླང་གིས། ཆོས་བསྒྲུབ་བྱ་ན་ཆོས་མཐུན་མེད། །ཆོས་ཅན་བསྒྲུབ་བྱ་རྟགས་དོན་མེད། །ཅེས་བསྒྲུབ་བྱའི་ཆོས་བསྒྲུབ་བྱ་ཡིན་ན་

[406B] རྩོད་གཞི་བསྒྲུབ་བྱ་ཡིན་ན་སྒྲུབ་བྱེད་བཀོད་པ་དོན་མེད་པར་ཐལ་བ་བརྗོད་ནས། འདིར་ཆོས་དང་ཆོས་ཅན་གྱི་ཚོགས་པ་བསྒྲུབ་པར་བྱ་བ་ཉིད་ཡིན་ནོ་ཞེ་ནའང། སྤྱིར་འཐད་མོད་ཀྱི་
རིགས་པ་ཅན་པ་ལ་ཁས་བླངས་ནང་འགལ་དུ་འགྱུར་བ་ནི། མི་རྟག་པས་ཁྱད་པར་དུ་བྱས་པའི་སྒྲའམ། སྒྲས་ཁྱད་པར་དུ་བྱས་པའི་མི་རྟག་པ་གཉིས་ཕན་ཚུན་ཁྱད་པར་དུ་བྱས་པ་ཅན་གང་རུང་གཅིག་བསྒྲུབ་བྱར་ཐལ། སྒྲ་དང་
མི་རྟག་པའི་ཚོགས་དོན་བསྒྲུབ་བྱ་ཡིན་པའི་ཕྱིར། འདོད་ན། དཔེ་རྟགས་ཀྱི་མཚན་ཉིད་ཁས་བླངས་པ་དང་འགལ་ལོ། །ཁས་བླངས་དེ་ཉིད་གསལ་བར་བྱེད་པ་ནི། དེའི་ཚེ་དཔེ་དང་ཆོས་མཐུན་པས་བསྒྲུབ་བྱ་བསྒྲུབ་པར་བྱེད་པ་
གཏན་ཚིགས་ཀྱི་མཚན་ཉིད་དང། བསྒྲུབ་བྱ་དང་ཆོས་མཐུན་པས་བསྒྲུབ་བྱ་དེའི་ཆོས་རྗེས་སུ་འགྲོ་བ་ཅན་དཔེ་ཡི་མཚན་ཉིད་དུ་མ་གྲུབ་པར་འགྱུར་བར་ཐལ། འདོད་པ་དེའི་ཕྱིར། སྐྱེ་བ་ཅན་སྒྲ་མི་རྟག་སྒྲུབ་ཀྱི་རྟགས་ཡང་
དག་མ་ཡིན་པར་ཐལ། ཕྱིར་རྒོལ་གྱིས་བསྒྲུབ་བྱ་མ་གྲུབ་པའི་སྔར་མི་རྟག་པས་ཁྱད་པར་དུ་བྱས་པའི་སྒྲ་དང་དཔེ་བུམ་པ་གཉིས་སྐྱེ་བ་ཅན་དུ་ཆོས་མཚུངས་སུ་མ་གྲུབ་པའི་ཕྱིར་དང། མི་རྟག་པས་ཁྱད་པར་དུ་བྱས་པའི་
སྒྲའི་ཆོས་སྐྱེ་བ་ཅན་བུམ་པ་ལ་རྗེས་འགྲོ་བྱེད་པར་ཡང་ཕྱིར་རྒོལ་གྱིས་མ་གྲུབ་པའི་ཕྱིར། དེ་དག་གྲུབ་ན་བསྒྲུབ་བྱ་འགྲུབ་པར་ཡང་འགྱུར་རོ། །གལ་ཏེ་དཔེ་རྟགས་ཀྱི་མཚན་ཉིད་སྟོན་པའི་སྐབས་ཀྱི་བསྒྲུབ་བྱའི་སྒྲ་ཚོགས་དོན་ལ་

[407A]༄༅། །འཇུག་མི་སྲིད་པའི་ཕྱིར་ན་རྩོད་གཞི་ཆོས་ཅན་ལ་འཇུག་པར་འདོད་པས་ཉེས་པ་དེ་དག་མེད་དོ་ཞེ་ན། བསྟན་བཅོས་སུ་དཔེ་རྟགས་ཀྱི་མཚན་ཉིད་བཤད་པ་དེས་དགོས་པ་ཅི་ཞིག་ཀྱང་བྱ་བ་མ་ཡིན་པར་ཐལ་
རྩོད་པའི་ཚེ་ཅི་ལྟར་རིགས་པར་དཔེ་རྟགས་ཀྱི་མཚན་ཉིད་གཞན་རང་ཉིད་ཁས་ལེན་པ་ལ་འཇུག་པར་འགྱུར་བ་ཡིན་པའི་ཕྱིར། གཉིས་པ་ནི། ཁྱོད་སངས་རྒྱས་པ་ལྟར་ཁོ་བོ་ཅག་ཀྱང་དམ་བཅའི་མཚན་ཉིད་དུ་ཁོ་ནའི་ངེས་གཟུང་
སྦྱོར་བས་དཔེ་རྟགས་མ་གྲུབ་པ་དམ་བཅར་ཐལ་བ་མེད་དོ་ཞེ་ན། འོ་ན་བསྒྲུབ་བྱ་བསྟན་པར་བྱ་བ་ཁོ་ན་དམ་བཅའོ་ཞེས་མི་ལྡན་རྣམ་གཅོད་དུ་སྦྱོར་རམ། བསྒྲུབ་བྱ་ཁོ་མ་བསྟན་པར་བྱ་བ་དམ་བཅའོ་ཞེས་གཞན་ལྡན་རྣམ་གཅོད་དུ་
སྦྱོར། དང་པོ་ལྟར་ན། བསྒྲུབ་བྱ་ཕྱིར་རྒོལ་གྱིས་གྲུབ་མ་ཟིན་དུ་རྟོགས་པའི་དོན་ཅན་ཡིན་ནམ། སྒྲུབ་བྱེད་དུ་བཀོད་བཞིན་པ་བསྒྲུབ་བྱ་མིན་པར་རྟོགས་པའི་དོན་ཅན་ཡིན། དང་པོའི་དོན་དུ་ངེས་གཟུང་དེ་ལྟར་སྦྱར་བ་དགོས་པ་མེད་
པར་ཐལ། དེ་མ་སྦྱར་ཡང་དོན་དེ་སྒྲུབ་པའི་སྒྲུབ་བྱེད་བསྟན་པའི་ཤུགས་ཉིད་ལས་དོན་དེ་བསྒྲུབ་བྱ་ཉིད་དུ་རྟོགས་ཟིན་པའི་ཕྱིར། ཕྱི་མ་ལྟར་ན་ཡང་མི་འཐད་དེ། སྒྲུབ་བྱེད་དུ་བཀོད་བཞིན་པ་བསྒྲུབ་བྱ་ཡིན་པ་བཅད་པའི་ཆེད་དུ་ངེས་
གཟུང་སྨོས་པ་དོན་མེད་པར་ཐལ། དེ་མ་སྨོས་ཀྱང་སྒྲུབ་བྱེད་དུ་བཀོད་བཞིན་པ་ལ་བསྒྲུབ་བྱར་དོགས་པའང་མེད་པ་རིགས་པ་ཅན་པ་རང་ཉིད་ཀྱིས་ཁས་ལེན་རིགས་པའི་ཕྱིར། དེར་ཐལ། རིགས་པ་ཅན་པ་རང་ཉིད་ཀྱི་གཏན་ཚིགས་དང་

[407B] གལ་ཏེ་བསྟན་པར་བྱ་བའི་ཚིག་གི་སྔར་ངེས་གཟུང་སྨོས་སོ་ཞེ་ན། རིགས་པ་ཅན་པ་དེ་
ཡིས་དམ་བཅའི་མཚན་ཉིད་དུ་ངེས་གཟུང་བརྗོད་པ་དོད་མེད་པར་ཐལ། སྒྲུབ་བྱེད་དུ་བཀོད་བཞིན་པ་བསྒྲུབ་བྱ་ཡིན་པ་བཅད་པའི་ཆེད་དུ་དེ་བཀོད་པ་གང་ཞིག་དེའི་ཆེད་དུ་བརྗོད་མི་དགོས་པའི་ཕྱིར། དོན་དེ་ལ་ཁྱབ་བྱེད་དུ་འཇུག་པ་འཕེན་
པའི་མི་ལྡན་རྣམ་གཅོད་ཀྱི་འབྲས་བུ་ཅན་ཡིན་པར་ཚད་མས་རྟོགས་པར་ཐལ། གཞན་ལྡན་རྣམ་གཅོད་ཀྱི་ངེས་གཟུང་དགོས་པ་མེད་པའི་ཤུགས་ཀྱིས་མི་ལྡན་པ་རྣམ་པར་གཅོད་པ་དེར་བརྗོད་པ་དེའི་ཕྱིར། འདོད་ན། དཔེ་རྟགས་མ་
གྲུབ་པ་དམ་བཅར་ཐལ་བ་སོན་ན་གནས་སོ། །གསུམ་པ་གཞན་གྱི་དམ་བཅའ་ལྟར་སྣང་གི་དཔེ་དགག་པ་ལ། རྟགས་ལ་བསྒྲུབ་བྱ་སྒྲུབ་པའི་ནུས་པ་མེད་པ་དམ་བཅའ་དང་འགལ་བའི་སྐྱོན་ཡིན་པ་དགག་པ། རྟགས་ཆོས་རྩོད་གཞི་ལ་ལྷན་
ཅིག་མི་གནས་པ་དམ་བཅའ་དང་འགལ་བའི་སྐྱོན་ཡིན་པ་དགག་པའོ། །དང་པོ་ནི། རིགས་པ་ཅན་པ་ན་རོ། སྒྲ་རྟག་སྟེ་ཐམས་ཅད་མི་རྟག་པའི་ཕྱིར། ཅེས་པ་འདི་རྟགས་དམ་བཅའ་དང་འགལ་བའི་དམ་བཅའི་སྐྱོན་ཡིན་ཏེ། སྒྲ་རྟག་ན་ཐམས་ཅད་
མི་རྟག་པར་འགལ་བས་སོ་ཞེས་ཟེར་ཏོ། །རྟགས་དམ་བཅའ་དང་འགལ་བ་འདོད་ཡུལ་གྱི་བསྒྲུབ་བྱ་དང། བསྒྲུབ་བྱ་སྒྲུབ་བྱེད་ཀྱི་འབྲེལ་པ་མེད་པ་ཡིན་ལ། དེ་ཡང་བསྒྲུབ་བྱ་བསྒྲུབ་པ་ལ་ཕན་པ་མེད་པའི་སྒོ་ནས་དམ་བཅའི་སྐྱོན་དུ་སོང་

[408A]༄༅། །བའམ༑ རྟགས་ཆོས་རྩོད་གཞི་ལ་ལྷན་ཅིག་མི་གནས་པའི་སྒོ་ནས་དམ་བཅའི་སྐྱོན་དུ་སོང་བ་གང་རུང་ཡིན་པར་ཐལ། དེ་འདྲའི་རྟགས་དེ་དམ་བཅའ་དང་འགལ་བའི་སྒོ་ནས་དམ་བཅའི་སྐྱོན་དུ་སོང་བ་ཡིན་པའི་ཕྱིར་
ཕན་པ་མེད་པ་དེ་ལྟའོ་ཞེ་ན། རྟགས་ཀྱི་སྐྱོན་ཐམས་ཅད་དམ་བཅའི་སྐྱོན་དུ་འགྱུར་བར་ཐལ། དེ་དག་ལ་བསྒྲུབ་བྱ་སྒྲུབ་པའི་ནུས་པ་མེད་པའི་ཕྱིར། འདོད་མི་རིགས་པར་ཐལ། ཕྱོགས་སྐྱོན་ནི་སྒྲུབ་བྱེད་ཀྱི་ཡན་ལག་གཞན་བཀོད་
པ་ལ་བལྟོས་པ་མ་ཡིན་པར་དམ་བཅས་ཙམ་ནས་སྐྱོན་དུ་གོ་བ་ཞིག་དགོས་སོ་ཞེས་ཀྱང་བསྟན་ཟིན་པའི་ཕྱིར། གཉིས་པ་ལ། མ་གྲུབ་པའི་རྟགས་ཀྱི་སྐྱོན་དུ་བསྟན་པ་དང། དེའི་ཚུལ་རྒྱས་པར་བཤད་པའོ། །དང་པོ་ནི། གཏན་
ཚིགས་བསྒྲུབ་བྱའི་ཆོས་སུ་འདོད་པ་དང། རྩོད་གཞི་ལ་ལྷན་ཅིག་ཏུ་གནས་པ་མེད་པས་དམ་བཅའི་སྐྱོན་ཡིན་ནོ་ཞེ་ནའང། བསྒྲུབ་བྱའི་ཆོས་དང་ལྷན་ཅིག་རྟགས་རྩོད་གཞི་ལ་མ་གྲུབ་པ་ཆོས་ཅན། སྦྱོར་བ་སྐོར་གཅིག་པོ་
དེའི་དམ་བཅའི་སྐྱོན་མ་ཡིན་པར་ཐལ། དེའི་མ་གྲུབ་པའི་རྟགས་ཀྱི་སྐྱོན་ཡིན་པའི་ཕྱིར། སྒྲ་རྟག་སྟེ་ཐམས་ཅད་མི་རྟག་པའི་ཕྱིར། ཅེས་པའི་རྟགས་འདི་རྟགས་དམ་བཅའ་དང་འགལ་བའི་དམ་བཅའི་སྐྱོན་མ་ཡིན་
པར་ཐལ། སྦྱོར་པ་དེས་སྒྲ་ལ་མི་རྟག་པ་གཏན་ཚིགས་དང་ལྡན་པར་བཀོད་པའི་སྒོ་ནས་མི་རྟག་པ་གཏན་ཚིགས་ཡིན་པ་དེ་ལྟར་བརྗོད་པར་བྱེད་ན། དེ་ལྟར་སྒྲ་རྟག་པའི་དམ་བཅའ་དེ་ནི་ལྡོག་པར་འགྱུར་ན་ཡང། མི་རྟག་པ་

[408B] གཉིས་པ་ལ། ཐམས་ཅད་མ་ཡིན་པས་སྒྲ་ དེ་ཡང་རྟགས་སུ་མི་རིགས་པའོ། །དང་པོ་ནི། དེ་འདྲའི་སྦྱོར་དག་དེས་མི་རྟག་པ་རྟགས་སུ་འཕངས་
པ་མ་ཡིན་པར་ཐལ། སྦྱོར་ངག་འདི་ལ་ཐམས་ཅད་མ་ཡིན་པའི་རྟགས་ཀྱིས་སྒྲ་རྟག་པར་སྒྲུབ་པའི་ཆོས་མི་མཐུན་དཔེའི་སྦྱོར་བའི་ཁྱབ་པའི་ཕྱོགས་ཙམ་ཞིག་བསྟན་པ་ཉིད་ལས་བརྗོད་བྱའི་དོན་གཞན་ཅི་ཞིག་ཀྱང་མཐོང་བ་ཡོད་པ་
མ་ཡིན་པའི་ཕྱིར། རྟགས་མ་གྲུབ་སྟེ། མི་རྟག་པ་རྟགས་སུ་འཕངས་སོ་ཞེ་ན། སྦྱོར་བ་དེས་སྒྲ་ལ་མི་རྟག་པས་ཁྱབ་པ་འཕངས་པ་མ་ཡིན་པར་ཐལ། ཐམས་ཅད་ཀྱི་ཁྱད་པར་སྒྲ་ལ་གཞན་རྟག་པ་དམིགས་བསལ་གྱིས་སྔར་བརྗོད་ནས་
ཐམས་ཅད་མི་རྟག་ཅེས་པའི་སྤྱིར་བཏང་གི་ཚིག་དེ་ནི་དེའི་རྗེས་སུ་འཇུག་པར་སྨྲས་པའི་ཕྱིར། དེ་ལྟ་མིན་ན། སྒྲ་རྟག་པར་དམ་བཅས་ནས་ཐམས་ཅད་མི་རྟག་ཅེས་པའི་སྤྱིར་བཏང་རྗེས་སུ་འཇུག་པར་བརྗོད་པ་ལ་འབྲས་བུའང་ཅི་ཞིག་
ཀྱང་ཡོད་པ་མ་ཡིན་པར་ཐལ། སྒྲ་ཡང་མི་རྟག་པར་འཕངས་པའི་ཕྱིར། དེས་ན་དེ་རྟགས་དམ་བཅའ་དང་འགལ་བའི་དམ་བཅའི་སྐྱོན་མ་ཡིན་པར་ཐལ། སློབ་དཔོན་གྱི་སྒྲ་ལ་གནས་པ་ཡི་མི་རྟག་པ་ཉིད་ཀྱིས་སྒྲ་རྟག་པ་སེལ་
ཞེས་གསུངས་པ་གང་ཞིག་སྒྲ་མི་རྟག་པར་མ་འཕངས་པ་དེའི་ཕྱིར། གཉིས་པ་ལ། ཐམས་ཅད་མ་ཡིན་པ་ཙམ་སྒྲ་རྟག་པར་སྒྲུབ་པའི་རྟགས་སུ་མི་རུང། སྒྲ་མ་ཡིན་པ་ཐམས་ཅད་མ་ཡིན་པ་རྟགས་སུ་མི་རུང་ངོ། །དང་པོ་ནི། སྦྱོར་བ་

[409A]༄༅། །དེས་སྒྲ་ཐམས་ཅད་ལས་གཞན་དུ་བརྗོད་པ་ཡིན་པར་ཐལ། སྒྲ་ལས་ཡུལ་གཞན་ཐམས་ཅད་ལ་སྒྲ་ལ་ཡོད་པར་འགལ་བའི་མི་རྟག་པར་སྨྲས་ནས། སྒྲ་ལ་དེ་དག་ལ་ཡོད་པར་འགལ་བའི་མི་རྟག་པར་སྨྲ་བའི་ཕྱིར་
དེ་འདོད་དེ། ཐམས་ཅད་མ་ཡིན་པ་རྟགས་ཡིན་ནོ་ཞེ་ན། ཐམས་ཅད་མ་ཡིན་པ་དེ་ཡང་སྒྲ་རྟག་པར་སྒྲུབ་པའི་རྟགས་སུ་འཐད་པ་མ་ཡིན་པར་ཐལ། སྤྱི་ཐམས་ཅད་ནི་ཁྱད་པར་སྒྲ་མི་སྤོང་བའི་ཕྱིར། རྟགས་མ་གྲུབ་སྟེ། དཔེར་ན་
སྐབས་འགར་ཤིང་ཤ་པ་ཉིད་ཁོ་ན་ཤིང་མིན་ནོ། །ཞེས་པས་སྤྱིས་ཁྱད་པར་སྤངས་པ་བཞིན་ནོ་ཞེ་ན་སྒྲ་ཁོ་ན་ཐམས་ཅད་མ་ཡིན་ནོ་ཞེས་པའི་ཚིག་དེ་ཙམ་གྱིས་སྒྲ་དེ་ཐམས་ཅད་མིན་པར་འགྱུར་བ་མིན་པར་ཐལ། ཚིག་དེས་
ཐམས་ཅད་ཅེས་པའི་མཉན་པ་སྒྲ་གཅིག་པུ་ཉིད་ལ་འཇུག་པ་འགོག་པར་འགྱུར་བ་ཙམ་ཡིན་པའི་ཕྱིར། དེར་ཐལ། སྐབས་འགར་ཤིང་ཤ་པ་ཉིད་ཁོ་ན་ཤིང་མིན་ནོ་ཞེས་པའི་ཚིག་དེས་ཤིང་གི་སྤྱི་སྒྲ་ཤ་པ་ཁོ་ན་ལ་འཇུག་པ་
བཀག་པ་ཙམ་ཞིག་འཕངས་པ་བཞིན་ཡིན་པའི་ཕྱིར། གཞུང་འདིས་གང་དག་བུམ་པ་ཁོ་ན་ཤེས་བྱའོ་ཞེས་སྨྲས་ན། སྣམ་བུ་ཤེས་བྱ་མ་ཡིན་པར་ཁས་ལེན་དགོས་པ་བཀག་སྟེ། དེ་སྐད་སྨྲ་བ་གཞུང་འདིའི་ཕྱོགས་སྔ་
འབའ་ཞིག་ཡིན་པའི་ཕྱིར། དེས་ན་བུམ་པ་ཁོ་ན་ཤེས་བྱར་དམ་བཅས་པའི་ཚེ། ཤེས་བྱ་ཞེས་པའི་སྒྲ་བུམ་པ་ལས་གཞན་ལ་འཇུག་པ་བཀག་པ་ཙམ་མོ། །བུམ་པ་ལ་སོགས་པའི་ཁྱད་པར་ཀུན་ཡང་ཐམས་

[409B] སྒྲ་དེ་ཐམས་ཅད་ཀྱི་ཁོངས་སུ་གཏོགས་པ་མིན་པ་གང་ཞིག་དེ་དག་རིགས་མཚུངས་པའི་ཕྱིར། གཉིས་པ་ལ། ཐལ་བ་དགོད་པ་དང། དེ་ལ་རྩོད་པ་སྤང་བའོ། །དང་པོ་ནི། ཐམས་ཅད་མ་ཡིན་པ་ཙམ་རྟགས་
མ་ཡིན་གྱི་སྒྲ་མ་ཡིན་པ་ཐམས་ཅད་མིན་པ་རྟགས་ཡིན་ནོ་ཞེ་ན། སྒྲ་མ་ཡིན་མ་ཡིན་པ་དེ་ཉིད་རྟགས་སུ་འགྱུར་ལ། དེ་ཉིད་སྒྲ་ཉིད་རྟགས་སུ་བཀོད་པ་དང་ཁྱད་པར་མེད་པ་མི་རིགས་ཏེ། ཆོས་ཅན་སྒྲ་རང་ཉིད་སྒྲ་རྟག་པའམ་མི་རྟག་པར་སྒྲུབ་པའི་
སྒྲུབ་བྱེད་དུ་མ་གྲུབ་པར་ཐལ། ཆོས་ཅན་གྱི་ལྡོག་པ་དེ་ཉིད་གཏན་ཚིགས་ཀྱི་དངོས་པོར་གྱུར་ན་ཤེས་བྱེད་ཡང་དག་ཉིད་དུ་མ་གྲུབ་པའི་ཕྱིར། དེར་ཐལ། རྟགས་ཀྱི་ཤེས་བྱ་དང་ཤེས་བྱེད་ཀྱི་རྟགས་སྦྱོར་དོན་གསུམ་ཐ་དད་ཡིན་དགོས་
པའི་ཕྱིར། གཉིས་པ་ལ། རང་བཞིན་གྱི་གཏན་ཚིགས་སྤྱི་ལ་རྩོད་སྤང་དང། བྱེ་བྲག་ལ་རྩོད་སྤང་ངོ། །དང་པོ་ལ། མདོར་བསྟན་དང། རྒྱས་བཤད་དོ། །དང་པོ་ནི། སྒྲ་བྱས་མི་རྟག་པའི་དངོས་པོ་ཀུན་ལ་ཆོས་དང་ཆོས་ཅན་གྱི་རྣམ་དབྱེ་སོ་སོར་
མེད་པའི་ཕྱིར་རང་བཞིན་ཐ་དད་མེད་པས་རྟགས་སུ་མི་རུང་ན། རང་བཞིན་གྱི་རྟགས་ཀུན་ལ་དམ་བཅའི་ཕྱོགས་གཅིག་རྟགས་སུ་བཀོད་པའི་ཉེས་པ་མཚུངས་སོ་ཞེ་ན། བྱས་པ་སྒྲ་མི་རྟག་པར་སྒྲུབ་པའི་རྟགས་ཆོས་དོན་གསུམ་ཐ་དད་མེད་
པའི་མ་གྲུབ་པའི་ཉེས་པ་ཡོད་པ་མིན་པར་ཐལ། དེ་དག་ལ་ལྡོག་པ་ཐ་དད་པའི་ཁྱད་པར་ཡོད་པའི་ཕྱིར། བྱས་མི་རྟག་གི་རྫས་རྟགས་ཆོས་སུ་སོང་བས་རྫས་ཐ་དད་དུ་འགྱུར་རོ་ཞེ་ན། ཀུན་རྫོབ་པ་ཡི་

[410A]༄༅། །གསུམ་ཐ་དད་པའི་ཆ་དང། ཆོས་ཆོས་ཅན་ཐ་དད་པའི་ཆ་རྣམས་ཆོས་ཅན། ཁྱོད་ལ་རྫས་དེ་ཉིད་དང་རྫས་གཞན་ཉིད་དུ་གྲུབ་པ་འགོག་པ་རིགས་པར་འགྱུར་ཏེ། ཁྱོད་དོན་དམ་པར་རྣམ་པར་དཔྱད་ན་བྱས་མི་རྟག་དེ་
ལྟ་བུར་གྱུར་པའི་རྫས་སུ་མ་གྲུབ་པའི་ཕྱིར། འདི་ནི་སྒྲ་བྱས་མི་རྟག་པ་གསུམ་ཐ་དད་པའི་ཆ་དང། རྟགས་དང། ཤེས་འདོད་ཆོས་ཅན་དང། བསྒྲུབ་བྱའི་ཆོས་རྣམས་རྫས་སུ་མ་གྲུབ་པར་བསྟན་གྱི་སྒྲ་བྱས་མི་རྟག་པ་གསུམ་རྫས་
སུ་མ་གྲུབ་པར་བསྟན་ནོ་སྙམ་ན་ཚེར་འཁྲུལ་བའོ། །འོ་ན་དོན་དམ་པར་རྣམ་པར་དཔྱད་ན་ཞེས་སྨོས་ཅི་དགོས་ཤེ་ན། ཀུན་རྫོབ་པའི་ངོ་བོ་དེ་རྣམས་ཐ་སྙད་པའི་ཚད་མ་རང་དགའ་བས་རྫས་སུ་མ་གྲུབ་པར་རྟོགས་མི་ནུས་པས་ད་
ལྟར་བཤད་དོ། །གཉིས་པ་ནི། གཞི་རྫས་གཅིག་ལ་དཔག་བྱ་དང་དཔོག་པར་བྱེད་པ་ཡི་ཆོས་ཆོས་ཅན་ཐ་དད་པའི་དོན་གྱི་ཐ་སྙད་འཇུག་པའི་གཞི་སོ་སོར་གནས་པ་འདི་ཆོས་ཅན། དོན་དམ་པར་གྲུབ་པ་མ་ཡིན་ཏེ། རྟོག་པའི་ཤེས་
པ་ལ་གྲུབ་པའི་ཐ་དད་ལ་བརྟེན་ནས་རྣམ་པར་བཏགས་པ་ཙམ་ཡིན་པའི་ཕྱིར། འོ་ན་རང་མཚན་ལ་མི་སླ་བར་མི་རིགས་སོ་ཞེ་ན། ཆོས་ཆོས་ཅན་ཐ་དད་པའི་སྒྲ་རྟོག་གི་ཐ་སྙད་འདི་ཆོས་ཅན། རང་མཚན་ལ་འཁྲུལ་བའི་སྐྱོན་མེད་
དེ༑ ཕྱི་རོལ་གྱི་བདག་ཉིད་ཇི་ལྟ་བའི་རང་མ་ཡིན་ལས་ཐ་དད་ཀྱི་རང་མཚན་གྱི་མཐར་ཐུག་པའི་རྟོག་པའི་ཤེས་པ་ལ། ཆོས་དང་ཆོས་ཅན་ཐ་དད་པར་སྣང་བར་གྱུར་བ་དེ་ནི་ཁྱོད་འཇུག་པའི་རྟེན་ཡིན་པའི་ཕྱིར། རང་བཞིན་གྱི་

[410B] སྒྲ་མི་རྟག་སྒྲུབ་ལ་སྒྲ་རྟགས་སུ་བཀོད་པ་འདིར་ནི་ཆོས་ཅན། མ་གྲུབ་པའི་གཏན་ཚིགས་སུ་བསྟན་ཏེ། ཆོས་ཅན་གྱི་ལྡོག་པ་དེ་ཉིད་སྒྲུབ་བྱེད་
དེར་ཐལ། ཆོས་ཅན་དང་རྟགས་གཉིས་ལྡོག་པ་ཐ་དད་པའི་ཐ་སྙད་ཀྱིས་བཞག་པའི་རྣམ་པ་ཐ་དད་སྣང་བའི་བློ་ལ་ཐ་དད་དུ་སྣང་བ་དང་འབྲེལ་བ་མེད་པར་གཅིག་ཏུ་སྣང་བ་ཅན་ཡིན་པའི་ཕྱིར། གཉིས་པ་ནི། འོ་ན་སྒྲའི་དངོས་པོ་
ཆོས་ཅན། མི་རྟག་སྟེ། དངོས་པོ་ཡིན་པའི་ཕྱིར། ཅེས་པའི་རྟགས་འདི་མ་གྲུབ་པའི་གཏན་ཚིགས་སུ་ཐལ། ཆོས་ཅན་གྱི་ལྡོག་པ་དེ་ཉིད་གཏན་ཚིགས་སུ་བྱས་པའི་ཕྱིར་ཅེ་ན། རྟགས་དེ་ལ་རྟགས་དང་རྟགས་ཅན་ཉིད་ཐ་དད་དུ་ཐལ། ལྡོག་ཆོས་ཐ་དད་པའི་ཕྱིར། དེར་ཐལ། བྱེ་བྲག་ཆོས་
ཅན་དུ་བཟུང་ནས་སྤྱི་རྟགས་སུ་བཀོད་པ་དེས་ནའི་ཕྱིར། དཔེར་ན་རྩོལ་བྱུང་ཡིན་པ་ཉིད་ཀྱི་ཕྱིར། རྩོལ་བ་ལས་བྱུང་བའི་སྒྲ་ནི་ཆོས་ཅན། མི་རྟག་སྟེ། ཞེས་པ་བཞིན་ནོ། །རྩོལ་བྱུང་སྒྲའི་ཁྱད་པར་བྱེད་ཆོས་ཡིན་པས་དེའི་ནང་དུ་འདུས་
པའི་ཕྱིར། དམ་བཅའི་ཕྱོགས་གཅིག་རྟགས་སུ་བཀོད་པའི་ཉེས་པ་དེར་ཡང་འགྱུར་རོ་ཞེ་ན། རྩོལ་བྱུང་ཆོས་ཅན། ཁྱོད་རྩོལ་བ་ལས་བྱུང་བའི་སྒྲ་མི་རྟག་པར་སྒྲུབ་པའི་ཕྱོགས་ཀྱི་ཡན་ལག་ཡིན་ནའང་ཆོས་ཅན་རྩོལ་སྒྲ་དང་ཐ་དད་དུ་
མ་གྲུབ་པ་མིན་པར་ཐལ། ཁྱོད་ཀྱིས་བསྒྲུབ་བྱ་དེ་འགྲུབ་པ་ལ་གནོད་པ་མེད་པའི་ཕྱིར། དཔེར་ན་གོང་བུ་རྭ་ཅན་འདི་ཆོས་ཅན། རྭ་ཅན་ཉིད་ཡིན་པའི་ཕྱིར་རྟ་མིན་ཏེ་ཞེས་པ་བཞིན་ནོ། །རྩོལ་བྱུང་དེ་ཉིད་ཕྱོགས་ཀྱི་ཡན་ལག་ཡིན་པ་

[411A]༄༅། །ལས་ཡང་ན། ཁྱོད་རྩོལ་བ་ལས་བྱུང་བའི་སྒྲ་མི་རྟག་པར་སྒྲུབ་པའི་བསྒྲུབ་བྱ་རྗེས་དཔག་གིས་འཇལ་བའི་དུས་སུ་རྗེས་དཔག་དེའི་ངོར་རྩོལ་བྱུང་དེ་ཆོས་ཅན་སྒྲའི་མཚོན་བྱེད་ཀྱི་ཡན་ལག་མིན་པར་ཐལ། སྔར་
ཕྱོགས་ཆོས་འཇལ་བའི་དུས་སུ་རྩོལ་བྱུང་དེས་རྩོལ་བ་ལས་བྱུང་བའི་སྒྲ་དེ་མཚོན་ཅིང་རྟོགས་པའི་བྱ་བ་བྱས་ནས་ཕྱིས་ལྡོག་པའི་ཕྱིར། དཔེར་ན་ལྷས་བྱིན་གྱི་ཁྱིམ་གང་ཡིན་ཞེས་དྲིས་པ་ན། གང་ན་བྱ་རོག་སྒྲ་སྒྲོགས་པའོ། །ཞེས་
བརྗོད་པ་ན། བྱ་རོག་གིས་ལྷས་བྱིན་གྱི་ཁྱིམ་མཚོན་པར་བྱས་ནས། ཕྱིས་བྱ་རོག་མེད་ཀྱང་ལྷས་བྱིན་གྱི་ཁྱིམ་རྟོགས་པ་བཞིན་དུ་རྩོལ་བྱུང་གིས་སྔར་ཕྱོགས་ཆོས་འཇལ་བའི་དུས་སུ་རྩོལ་བ་ལས་བྱུང་བའི་སྒྲ་དེ་ལྕེ་རྐན་ལ་སོགས་
པའི་རྐྱེན་ལས་བྱུང་བར་མཚོན་པར་བྱས་ནས། གྱིས་བསྒྲུབ་བྱ་འཇལ་བའི་ཚེ་མཚོན་པའི་བྱ་བ་མི་བྱེད་པས། དམ་བཅའི་ཕྱོགས་གཅིག་མ་ཡིན་པའི་ལན་གཞན་ཡིན་ནོ། །སློབ་དཔོན་ཆོས་མཆོག་ནི་གོས་དཀར་ཅན་དེ་ཁྲིད་
ཤོག་ཅེས་པ་ན། གོས་དཀར་གྱིས་ཁྲིད་བྱའི་སྐྱེས་བུ་མཚོན་པར་བྱས་ཀྱང་ཁྲིད་འོང་བའི་བྱ་བའི་ཁོངས་སུ་གཏོགས་པ་མ་ཡིན་ཏེ། གོས་དཀར་འོང་ངམ་མི་འོང་ཡང་སླ། སྐྱེས་བུ་ཉིད་འདོད་པ་བཞིན་དུ་རྩོལ་པ་ལས་བྱུང་
བས་རྩོལ་བ་ལས་བྱུང་བའི་སྒྲ་མཚོན་པའི་བྱ་བ་བྱེད་ཀྱི། བསྒྲུབ་བྱའི་ཁོངས་སུ་འདུ་བ་མ་ཡིན་ཏེ། རྗེས་དཔག་གིས་རྩོལ་བྱུང་ལ་བློ་ཁ་མ་ཕྱོགས་པར་རྩོལ་བ་ལས་བྱུང་བའི་གྲགས་པའི་རྣམ་པ་ཅན་དེ་ཉིད་མི་རྟག་པར་

[411B] །ཁྱད་པར་མཉན་བྱ་ཡང་ཆོས་ཅན། སྒྲ་མི་རྟག་པར་སྒྲུབ་པའི་དམ་བཅའི་ཕྱོགས་གཅིག་ཆོས་ཅན་རྟགས་སུ་བཀོད་པའི་དོན་དུ་འཐད་པ་མ་ཡིན་པར་ཐལ། སྒྲ་དང་ལྡོག་ཆོས་ཐ་དད་པའི་ཕྱིར། སྒྲ་མ་ཡིན་
ལས་ལོག་པ་དེ་ཉིད་མཉན་བྱའི་ལྡོག་པ་མ་ཡིན་ནམ་ཞེ་ན། མ་ཡིན་ཏེ་མཉན་བྱ་ནི་ཉན་ཤེས་ཀྱིས་གཟུང་དུ་མི་རུང་བ་ལས་ལོག་པ་ཡིན་ལ། སྒྲ་ནི་གྲག་པ་མ་ཡིན་པ་ལས་ལོག་པའོ། །དེ་ལྟར་ཡིན་མོད་ཀྱི་གཉིས་ཀ་ཡང་ལོགས་
གཉིས་ཀ་ལས་ལོག་པ་མ་ཡིན་ནམ་ཞེ་ན་སྐྱོན་མེད་དེ། མཉན་བྱ་ནི་ཡུལ་ཅན་གྱི་ངོས་ནས་ལྡོག་མཚམས་བཞག་ལ། སྒྲ་ནི་ཡུལ་གྱི་ངོས་ནས་ལྡོག་མཚམས་བཞག་པས་ཐ་དད་དོ། །གཉིས་པ་དངོས་བསྟན་གཏན་ཚིགས་ཀྱི་
རབ་དབྱེ་ལ། བསྟན་པ་དང། བཤད་པའོ། །དང་པོ་ནི། ཕྱོགས་ཆོས་ཅན་དགུར་རབ་ཏུ་དབྱེ་བ་ཡི་སྒོ་ནས། ཕྱོགས་ཆོས་ཅན་མདོར་བསྡུས་པ་གསུངས་པ་ལ་དགོས་པ་ཡོད་པ་ཡིན་ཏེ། གཏན་ཚིགས་དང་གཏན་ཚིགས་ལྟར་སྣང་གི་རབ་
ཏུ་དབྱེ་བའི་དོན་ཚད་མའི་ཡུལ་དུ་བདེ་བར་གཟུང་བ་གྲུབ་པར་བྱ་བའི་ཆེད་ཡིན་པའི་ཕྱིར། ཡང་ན་མཐུན་ཕྱོགས་ལ་ཁྱབ་བྱེད་དུ་འཇུག་པ་དང་ཆ་གཉིས་པའི་གཏན་ཚིགས་ཀྱི་རབ་ཏུ་དབྱེ་བའི་དོན་སྦྱོར་ངག་ཏུ་བརྗོད་བདེ་བར་གཟུང་
བ་གྲུབ་པར་བྱ་བའི་ཆེད་ཡིན་པའི་ཕྱིར། འདི་སྔར་གཞན་དོན་རྗེས་དཔག་གི་མཚན་ཉིད་ལས་འཕྲོས་པ་ཡིན་ཏེ། མཐུན་ཕྱོགས་ལ་ཁྱབ་བྱེད་དུ་འཇུག་པ་དང། ཆ་གཉིས་སུ་འཇུག་པའི་སྦྱོར་ངག་འགོད་ཚུལ་གྱི་དབྱེ་བ་ཤེས་པའི་ཕྱིར་

[412A]༄༅། །ཡང་ཕྱོགས་ཆོས་ཅན་དགུར་དབྱེ་བ་ཡིན་ནོ། །དེ་ལ། ཕྱོགས་ཆོས་མཐུན་ཕྱོགས་ཡོད་མེད་དང། །རྣམ་གཉིས་རེ་རེ་དག་ལ་ཡང། །རྣམ་གསུམ་མི་མཐུན་ཕྱོགས་ལ་ཡང། །ཡོད་མེད་རྣམ་པ་གཉིས་ཕྱིར་རོ། །ཞེས་
མཐུན་ཕྱོགས་ལ་ཁྱབ་བྱེད་དུ་ཡོད་པ་དང། ཁྱབ་བྱེད་དུ་མེད་པ་དང། ཆ་གཉིས་སུ་འཇུག་པ་གསུམ་པོ་རེ་རེ་ལ། མི་མཐུན་ཕྱོགས་ལ་ཁྱབ་བྱེད་དུ་ཡོད་པ་དང། ཁྱབ་བྱེད་དུ་མེད་པ་དང། ཆ་གཉིས་སུ་འཇུག་པ་རྣམ་པ་གསུམ་གསུཾ་
དུ་དབྱེ་བའོ། །གཉིས་པ་ལ། ཕྱོགས་ཆོས་ཀྱི་ངེས་གཟུང་གི་དོན་བཤད་པ་དང། ཕྱོགས་ཆོས་ཅན་དགུར་དབྱེ་བའི་དགོས་པའོ། །དང་པོ་ལ། ངེས་གཟུང་དངོས་སུ་སྦྱར་བའི་རྣམ་བཅད་གཅོད་ཚུལ་དང། ངེས་གཟུང་དངོས་སུ་མ་སྦྱར་ཡང་
རྣམ་བཅད་ཀྱི་དོན་རྟོགས་པའི་དཔེའོ། །དང་པོ་ནི། རྟགས་ཆོས་ཅན་གྱིས་ཁྱད་པར་དུ་བྱས་ན་རྗེས་འགྲོ་མེད་པར་འགྱུར་ལ། ཁྱད་པར་དུ་མ་བྱས་ན་ཕྱོགས་ཆོས་མེད་པར་འགྱུར་རོ་ཞེ་ན། བྱས་པ་སྒྲས་ཁྱད་པར་དུ་བྱས་ན་སྒྲ་ལས་
གཞན་ལ་རྗེས་འགྲོ་མེད་པ་མ་ཡིན་པར་ཐལ། གཏན་ཚིགས་ཀྱི་ཆོས་ཀྱི་ཁོ་ནའི་ཚིག་ཕྲད་སྦྱར་ས་ཐ་དད་པར་སྦྱར་བས་རྣམ་གཅོད་དུ་མའི་བྱ་བ་བྱེད་པའི་ཕྱིར། བྱས་པ་སྒྲ་ལ་ཡོད་པ་ཁོ་ན་ཞེས་བརྗོད་ན་མི་ལྡན་པ་གཅོད་དེ། ཁྱད་
པར་ཡོད་ཆོས་དང་ངེས་གཟུང་ལྷན་ཅིག་ཏུ་སྦྱར་བའི་ཕྱིར། བྱས་པ་སྒྲ་ཁོ་ན་ལ་ཡོད་ཅེས་སྨོས་ན་གཞན་ལ་ལྡན་པ་རྣམ་པར་གཅོད་དེ། དེའི་ཚེ་ཁྱད་པར་ཅན་ཡོད་པ་དག་དང་ངེས་གཟུང་ལྷན་ཅིག་ཏུ་བརྗོད་པའི་ཕྱིར། བ་ལས་བེའུ་

[412B] འབྱུང་སྲིད་པའི་བྱ་བ་དག་དང་ངེས་གཟུང་ལྷན་ཅིག་ཏུ་བརྗོད་པའི་ཕྱིར། གཉིས་པ་ནི། ངེས་གཟུང་དངོས་སུ་སྦྱར་བ་མེད་ཀྱང་བརྗོད་འདོད་ཀྱི་དབང་ལས་
རྣམ་གཅོད་དེའི་དོན་ཉིད་རྟོགས་པར་འགྱུར་ཏེ། གང་གི་ཕྱིར་ན་ངག་རྣམས་ནི་རང་གི་བརྗོད་བྱའི་དངོས་འགལ་རྣམ་པར་གཅོད་པའི་འབྲས་བུ་ཅན་ཡིན་པའི་ཕྱིར། དཔེར་ན་ནག་པ་འཕོང་སྐྱེན་ཞེས་པའམ། སྲིད་སྒྲུབ་འཕོང་སྐྱེན་ཞེས་པའམ་
སྔོན་པོ་མཚོ་སྐྱེས་ལ་སྲིད་པར་འགྱུར་རོ་ཞེས་པས་རིམ་པ་བཞིན་དུ་ངེས་གཟུང་དངོས་སུ་མ་སྦྱར་ཡང་མི་ལྡན་པ་དང། གཞན་ལ་ལྡན་པ་དང། མི་སྲིད་པ་རྣམ་པར་གཅོད་པ་བཞིན་ནོ། །ངེས་གཟུང་དངོས་སུ་མ་སྦྱར་ཡང་རྣམ་གཅོད་ཀྱི་དོན་
རྟོགས་པ་ཡོད་དེ། ནག་པ་འཕོང་སྐྱེན་ཞེས་བརྗོད་པས་ཀྱང། སྨྲ་བ་པོའི་འདོད་པས་དམིགས་པའི་འགལ་ཟླ་རྣམ་པར་གཅོད་པའི་ཕྱིར། དེ་བཞིན་དུ་གཞན་གཉིས་ལའང་སྦྱར་རོ། །དཔེ་དེ་ཉིད་བསྒྲུབ་པ་ནི། རག་པ་འཕོང་སྐྱེན་ཞེས་བརྗོད་
པ་དེར་ཡང་འགལ་བའི་ཟླ་བོ་འཕོང་མི་སྐྱེན་པ་རྣམ་པར་གཅོད་པའི་དོན་རྣམས་ལ་རྟོགས་པ་སྐྱེ་བར་འགྱུར་ཏེ། ནག་པ་འཕོང་སྐྱེན་པ་དེ་ལྟར་གྲགས་པས་མི་ལྡན་པ་གཅོད་ནུས། འཕོང་སྐྱེན་པ་གཞན་ཡོད་པར་གྲགས་པས་གཞན་ལ་ལྡན་པ་
གཅོད་མི་སྲིད་པ་བཅད་མི་དགོས་པའི་ཕྱིར། མི་ལྡན་པ་གཅོད་ནུས་པར་ཐལ། མི་ལྡན་པ་གཅོད་པའི་བརྗོད་འདོད་ཀྱི་རྗེས་སུ་འབྲང་བའི་སྒྲའི་ནུས་པའི་དབང་གིས་རྣམ་གཅོད་དེ་གོ་བའི་ཕྱིར། དེ་བཞིན་དུ་སྲིད་སྒྲུབ་ལྟ་བུ་འཕོང་སྐྱེན་པ་གཞན་

[413A]༄༅། །ཡོད་པ་བཅད་པའི་ཕྱིར། སྲིད་སྒྲུབ་འཕོང་སྐྱེན་ཞེས་བརྗོད་པ་དེར་ཡང་འགལ་བའི་ཟླ་བོ་གཞན་ལྡན་རྣམ་གཅོད་ཀྱི་དོན་ལ་རྟོགས་པ་སྐྱེ་བར་འགྱུར་ཏེ། སྲིད་སྒྲུབ་དེ་ལྟར་ནག་པ་ལས་འཕོང་སྐྱེན་པར་སྔར་ནས་གྲགས་ཟིན་
པས་མི་ལྡན་པ་དང་མི་སྲིད་པ་བཅད་མི་དགོས། སྲིད་སྒྲུབ་ལྟ་བུའི་འཕོང་སྐྱེན་པ་གཞན་ཡོད་པ་བཅད་དགོས་ཤིང་བཅད་ནུས་པའི་ཕྱིར། རྟགས་ཕྱི་མ་དེར་ཐལ། གཞན་ལ་ལྡན་པ་རྣམ་པར་གཅོད་པའི་བརྗོད་འདོད་ཀྱི་རྗེས་སུ་འབྲང་
བའི་སྒྲའི་ནུས་པའི་དབང་གིས་རྣམ་གཅོད་གོ་ནུས་པའི་ཕྱིར། སྔོན་པོ་མཚོ་སྐྱེས་ལ་སྲིད་དོ་ཞེས་པའི་ངག་དེས་མི་སྲིད་རྣམ་གཅོད་ཀྱི་དོན་ལ་རྟོགས་པ་བསྐྱེད་པར་བྱེད་དེ། མཚོ་སྐྱེས་ལས་གཞན་ལ་སྔོན་པོ་ཡོད་པ་དེ་ལྟར་གྲགས་
པས་གཞན་ལ་ལྡན་པ་གཅོད་མི་ནུས། སྔོན་པོ་མཚོ་སྐྱེས་ལ་ཁྱབ་བྱེད་དུ་མི་འཇུག་པས་མི་ལྡན་པ་གཅོད་མི་ནུས། མི་སྲིད་པ་བཅད་དགོས་ཤིང་བཅད་ནུས་པའི་ཕྱིར། དེར་ཐལ། སྒྲའི་ནུས་པའི་དབང་གིས་དེ་ལྟར་གོ་བའི་ཕྱིར། ངེས་གཟུང་
དངོས་སུ་མ་སྦྱར་ཡང་དག་གསུམ་གྱིས་རྣམ་གཅོད་སོ་སོར་གོ་བའི་ནུས་པ་ཡོད་དེ། རྗོད་བྱེད་སྒྲ་ནི་བརྗོད་འདོད་ཀྱི་རྗེས་སུ་འབྲངས་ནས་དོན་སྟོན་པའི་ཕྱིར། དེས་ཆོས་ཅན་སྒྲ་དེ་རྟགས་ཀྱི་ཆོས་ཀྱིས་མི་ལྡན་པ་རྣམ་པར་གཅོད་པས་
ཁྱད་པར་དུ་བྱས་པ་ཡིན་ཏེ། དེ་ལྟར་གོང་དུ་བསྟེན་པ་དེས་ནའི་ཕྱིར། སྒྲ་དེ་ཡིས་ཁྱད་པར་དུ་བྱས་པ་ཅན་གྱི་ཆོས་བྱས་པ་སྒྲ་ལས་གཞན་ལ་རྗེས་འགྲོ་མེད་པའི་སྐྱོན་བསྟེན་པ་མིན་པར་ཐལ། སྒྲས་མི་ལྡན་རྣམ་གཅོད་ཀྱིས་ཁྱད་པར་

[413B] གཉིས་པ་ལ། བསྟན་པ་དང། བཤད་པའོ། །དང་པོ་ལ། མཐའ་དཔྱད་པ་དང། ཚིག་དོན་ཏོ། །དང་པོ་ནི། ཕྱོགས་ཆོས་ཅན་དགུ་འབའ་ཞིག་སྐབས་འདིར་སྟོན་པའི་གྲངས་ངེས་པ་ལ་རྒྱུ་ཅི་ཞིག་ཡོད་ཅེ་ན། འབྲས་རང་གི་གཏན་ཚིགས་
གཉིས་ཀྱི་རྗེས་སུ་འགྲོ་ལྡོག་དངོས་པོའི་དབང་གིས་ངེས་པ་ཡིན་གྱི། འདོད་པ་ཙམ་གྱིས་འཇུག་ལྡོག་བྱེད་པ་མ་ཡིན་ཏེ། འདོད་པ་ཙམ་གྱིས་འཇུག་ན་འགལ་རྟགས་གཉིས་པོ་ཡང་དག་ཏུ་འགྱུར་བ་སྲིད་པར་ཐལ་ལ། དེ་འདོད་མི་རིགས་ཏེ་
དུས་ནམ་ཡང་ཁྱབ་པ་འཁྲུལ་པའི་ཕྱིར། འདོད་པ་ཙམ་གྱིས་ལྡོག་ན། རྟགས་ཡང་དག་གཉིས་པོ་འགལ་རྟགས་སུ་འགྱུར་བ་སྲིད་པར་ཐལ་ལ། དེ་འདོད་མི་རིགས་ཏེ། དུས་ནམ་ཡང་ཁྱབ་པ་འཁྲུལ་བ་མི་སྲིད་པའི་ཕྱིར། དེ་ལྟར་གཏན་ཚིགས་
གཉིས་འདོད་པས་མི་འཇུག་པར་ཤེས་པའི་ཆེད་དུ་འགལ་རྟགས་གཉིས་སྨོས་ལ། དངོས་པོའི་དབང་གིས་ལྡོག་དགོས་པར་བསྟན་པའི་ཤུགས་ཀྱིས་རྒྱུ་དང་ཁྱབ་བྱེད་མ་དམིགས་པ་མི་འདོད་བཞིན་དུ་ནན་གྱིས་གྲུབ་པར་འགྱུར་བས། གཏན་ཚིགས་
ཡང་དག་གི་མཚན་གཞི་འབྲས་རང་མ་དམིགས་པ་གསུམ་དུ་ངེས་པར་བྱ་བའི་ཆེད་དུ་ཕྱོགས་ཆོས་ཅན་བཞི་སྨོས་སོ། །ལྡོག་ཁྱབ་གཅིག་པུ་ཅན་གྱི་གཏན་ཚིགས་ཡང་དག་དང། རྗེས་ཁྱབ་གཅིག་པུ་ཅན་གྱི་གཏན་ཚིགས་ཡང་དག་ཡོད་པ་དགག་
པའི་ཆེད་དུ་རྗེས་སུ་འགྲོ་ལྡོག་ཕན་ཚུན་མི་འཁྲུལ་བར་བསྒྲུབས་ཤིང། དེ་ཡང་ཕྱོགས་ཆོས་དང་ལྡན་པའི་གཞི་ཉིད་ལ་བསྒྲུབས་པས་གཏན་ཚིགས་ཡང་དག་ཏུ་མཚོན་པའི་མཚན་ཉིད་ཚུལ་དེ་ལ་གསུམ་དུ་གྲངས་ངེས་སྒྲུབ་པའི་ཆེད་དུ་ཕྱོགས་

[414A]༄༅། །ཆོས་ཅན་གཉིས་སྨོས་སོ། །རྗེས་འགྲོ་གྲུབ་ཙམ་དང། རྗེས་འགྲོ་གཙོ་བོར་གྲུབ་པ་དང། རྗེས་སུ་འགྲོ་ལྡོག་ཆ་མཉམ་དུ་གྲུབ་པ་ཙམ་གྱིས་བསྒྲུབ་བྱ་གོ་བ་བཀག་ནས་མི་མཐུན་ཕྱོགས་མཐའ་དག་ལས་ལྡོག་པ་དགོས་པར་བསྟན་
པའི་སྒོ་ནས་རྩོད་གཞིའི་སྟེང་དུ་མི་མཐུན་ཕྱོགས་མཐའ་དག་རྣམ་པར་བཅད་པ། གཏན་ཚིགས་ཀྱི་ནུས་ཡུལ་དུ་ཤེས་པའི་ཆེད་དུ་ཕྱོགས་ཆོས་ཅན་ལྷག་མ་གསུམ་སྨོས་སོ། །གཉིས་པ་ནི། གཏན་ཚིགས་ཡང་དག་གཉིས་དང། ལྡོག་པ་འགལ་
བ་གཉིས་སྨོས་པ་ཆོས་ཅན། དགོས་པ་ཡོད་དེ། རང་བཞིན་དང་འབྲས་བུའི་གཏན་ཚིགས་གཉིས་དངོས་སུ་མི་འཁྲུལ་པར་གྲུབ་ནས་གཏན་ཚིགས་ཡང་དག་གི་མཚན་གཞི་འབྲས་རང་མ་དམིགས་པའི་ཡང་དག་གསུམ་དུ་ངེས་པའི་དོན་དུ་ཡིན་
པའི་ཕྱིར། ཁྱད་པར་མཉན་བྱ་དང་སྤྱི་གཞལ་བྱ་དག་རྟགས་སུ་བཀོད་པའི་ཕྱོགས་ཆོས་ཅན་གཉིས་སྨོས་པ་ཆོས་ཅན། དགོས་པ་ཡོད་དེ། རྗེས་སུ་འགྲོ་ལྡོག་གི་ཁྱབ་པ་འཁྲུལ་པར་རྩོད་པ་བཀག་ནས་གཏན་ཚིགས་ཡང་དག་ཏུ་མཚོན་པའི་མཚན་
ཉིད་ཀྱི་ཚུལ་དེ་ལ་གསུམ་དུ་གྲངས་ངེས་སྒྲུབ་པའི་ཆེད་ཡིན་པའི་ཕྱིར། ལྷག་མ་དངོས་ཀྱི་མ་ངེས་པའི་གཏན་ཚིགས་གསུམ་སྨོས་པ་ཆོས་ཅན། དགོས་པ་ཡོད་དེ། གཏན་ཚིགས་ཡང་དག་མི་མཐུན་ཕྱོགས་མཐའ་དག་ལས་ལྡོག་པའི་སྒྲུབ་
བྱེད་དངོས་སུ་བཀོད་ནས་རྩོད་གཞི་ལ་ཡི་མཐུན་ཕྱོགས་མཐའ་དག་རྣམ་པར་བཅད་པ་རྟགས་ཀྱི་ནུས་ཡུལ་དུ་ཤེས་པའི་ཆེད་དུ་ཡིན་པའི་ཕྱིར། གཉིས་པ་ལ། ཕྱོགས་ཆོས་ཅན་བཞི་སྨོས་པའི་དགོས་པ། ཁྱད་པར་ཐུན་མོང་མ་ཡིན་

[414B] མ་དམིགས་པའི་དཔེ་དངོས་སུ་མི་སྨོས་པའི་རྒྱུ་མཚན་ནོ། །དང་པོ་ལ། འབྲས་རྟགས་ལ་རྩོལ་བྱུང་དཔེར་སྨོས་པའི་དགོས་པ། རང་བཞིན་རྟགས་ལ་བྱས་པ་སྨོས་པའི་དགོས་པ། གཉིས་ཀ་སྨོས་པའི་དགོས་པའོ། །དང་པོ་ནི་
རང་བཞིན་གྱི་གཏན་ཚིགས་ཉིད་ལས་གཞན་པའི་འབྲས་རྟགས་ཉིད་ཀྱིས་གོ་བྱ་མཐུན་ཕྱོགས་ལ་ཁྱབ་བྱེད་དུ་འཇུག་པ་ཡོད་པ་མིན་ཏེ། རྒྱུ་འབྲས་བུ་ལ་འཁྲུལ་པ་སྲིད་པའི་ཕྱིར། འབྲས་བུ་དུ་བ་ཆོས་ཅན། མེ་ལ་རྣམ་པ་གཉིས་སུ་འཇུག་སྟེ། དེ་ལ་
འཇུག་པ་གང་ཞིག་ཁྱབ་བྱེད་དུ་མི་འཇུག་པ་དེའི་ཕྱིར། རྩལ་མ་ཐག་ཏུ་བྱུང་བའི་ཤེས་པ་སྒྲ་མི་རྟག་པའི་འབྲས་བུར་མི་རིགས་ཏེ། སྔར་ཡོད་རྐྱེན་གྱིས་གསལ་བར་བྱས་པའི་ཕྱིར་ཅེ་ན། རིག་བྱེད་ཀྱི་སྒྲ་ཐོས་པའི་ཉན་པའི་ཤེས་པ་ནི་ལྕེ་རྐན་ལ་
སོགས་པའི་རྐྱེན་རྩལ་མ་ཐག་ཏུ་འབྱུང་བར་ངེས་པ་མིན་པར་ཐལ། རྩོལ་པའི་སྔར་ནས་རྟག་པར་ཡོད་པ་ཡི་སྒྲ་ཐོས་པ་ཡིན་པའི་ཕྱིར། ཁྱབ་པར་ཐལ། རྐྱེན་རྩོལ་བ་དེས་སྒྲ་རྟག་པ་ཐོས་པའི་སྒྲིབ་བྱེད་སེལ་བ་དང། རྣ་བའི་དབང་པོ་དང། སྒྲ་རྟག་པ་
རང་གི་ངོ་བོ་ལ་རྣམ་པ་ཀུན་ཏུ་ཕན་པ་ཉེ་བར་སྦྱོར་བ་མིན་པའི་ཕྱིར། རིག་བྱེད་ཀྱི་སྒྲ་ཆོས་ཅན་དུས་འགའ་ཞིག་གི་ཚེ་འབྲས་བུ་མི་བྱེད་པ་འགལ་ཞིང་དུས་རྟག་ཏུ་བསྐྱེད་པར་ཐལ། རྐྱེན་ལ་བལྟོས་པ་མེད་པར་དེ་བསྐྱེད་པའི་ཕྱིར། རྩོལ་བ་ལས་
བྱུང་བའི་ཉན་པའི་ཤེས་པ་འདི་འདྲ་ཆོས་ཅན། རང་ཕྱོགས་ཀྱི་ཆོས་སུ་གྲུབ་པའི་གཞིར་རེས་འགའ་བའི་སྒྲ་དེ་སྔོན་དུ་སོང་བར་སྒྲུབ་པའི་འབྲས་རྟགས་ཡང་དག་ཡིན་ཏེ། དེའི་འབྲས་བུར་གྲུབ་པའི་ཕྱིར། གཉིས་པ་ནི། བྱས་པ་དཔེར་སྨོས་པ་དོན་

[415A]༄༅། །མེད་པར་ཐལ། རྩོལ་བྱུང་སྨས་པ་ཉིད་ཀྱིས་རང་བཞིན་རྟགས་ཀྱི་དཔེ་ཡང་གྲུབ་པའི་ཕྱིར་ཅེ་ན། ཕྱོགས་ཆོས་ཅན་གྱི་དབྱེ་བ་སྟོན་པའི་སྐབས་འདིར། རྩོལ་བྱུང་འདི་ཉིད་ཀྱིས་རང་བཞིན་གྱི་གཏན་ཚིགས་ཉིད་ཀྱི་དཔེ་གྲུབ་ཀྱང་
དེ་ལས་ཐ་དད་དུ་བྱས་པ་དཔེར་སྨོས་པ་ཆོས་ཅན། དགོས་པ་ཡོད་དེ། འབྲས་རྟགས་ཀྱི་དཔེ་དང་ལྷན་ཅིག་བྱས་པ་དཔེར་བསྟན་པ་ན་རང་བཞིན་གྱི་རྟགས་ཐམས་ཅད་མཐུན་ཕྱོགས་ལ་ཆ་གཉིས་སུ་འཇུག་པ་དེ་འདྲར་ཤེས་པར་མི་འགྱུར་བར་
ཁྱབ་བྱེད་དུ་འཇུག་པ་ཡོད་པར་ཤེས་པའི་ཆེད་ཡིན་པའི་ཕྱིར། གསུམ་པ་ནི། རང་དོན་དུ་གཏན་ཚིགས་ཀྱི་དབྱེ་བ་སྨོས་ཟིན་པའི་ཕྱིར། ཡང་འདིར་སྨོས་པ་ལ་དགོས་པ་ཅི་ཞིག་ཡོད་ཅེ་ན། སྐབས་འདིར་མཐུན་ཕྱོགས་ལ་ཆ་གཉིས་
པ་དང་ཁྱབ་བྱེད་དུ་འཇུག་པའི་རྟགས་ཀྱི་རབ་ཏུ་དབྱེ་བ་ཙམ་བཤད་པ་ལ་དགོས་པ་ཡོད་དེ། སྔར་རང་དོན་རྗེས་སུ་དཔག་པར་བཤད་ཟིན་པའི་གཏན་ཚིགས་ཡང་དག་གི་དོན་ཚུལ་གསུམ་དང་ལྡན་པ་དེ་ཕྱིར་རྒོལ་ལ་གཏན་ཚིགས་
བརྗོད་པའི་དབང་དུ་བྱས་ནས། མཐུན་ཕྱོགས་ལ་ཆ་གཉིས་པ་དང་ཁྱབ་བྱེད་དུ་འཇུག་པའི་གཏན་ཚིགས་སྟོན་པའི་སྦྱོར་བའི་དབྱེ་བ་རྟོགས་པའི་དོན་དུ་ཡིན་པའི་ཕྱིར། ཡང་ན་རང་དོན་རྗེས་སུ་དཔག་པར་བཤད་ཟིན་པའི་གཏན་ཚིགས་
ཀྱི་མཚན་ཉིད་ཀྱི་དོན་དེ་དང་ལྡན་པའི་གཏན་ཚིགས་ཕྱིར་རྒོལ་ལ་བརྗོད་པའི་དབང་དུ་བྱས་ནས་སྦྱོར་བའི་དབྱེ་བ་རྟོགས་པའི་དོན་དུ་ཡིན་པའི་ཕྱིར། མཚན་ཉིད་ཚུལ་གསུམ་པོའི་ངོ་བོ་སྒྲུབ་པའི་ཕྱིར་ཏུ་མི་སྟོན་པའི་རྒྱུ་མཚན་ཡོད་དེ་

[415B] འོ་ན་མཐུན་ཕྱོགས་ལ་ཆ་གཉིས་པའི་རང་བཞིན་རྟགས་ཀྱི་དཔེ་ཡང་སྨོས་རིགས་པར་ཐལ། དེ་
ཕྱིར་རྒོལ་ལ་བརྗོད་རིགས་པའི་ཕྱིར་ཅེ་ན། སྐབས་འདིར་མཐུན་ཕྱོགས་ལ་ཆ་གཉིས་པའི་རང་བཞིན་རྟགས་ཀྱི་དཔེ་མ་སྨོས་པའི་སྐྱོན་མེད་དེ། རྩོལ་བྱུང་དེས་འབྲས་བུའི་རྟགས་མཚན་པར་བྱས་པ་ཉིད་ཀྱིས་རང་བཞིན་གྱི་རྟགས་པ་ཐུན་ཕྱོགས་ཀྱི་
ཕྱོགས་གཅིག་ལ་བརྟེན་པའང་བཤད་པའི་ཕྱིར། རྩོལ་བྱུང་དེས་གཉིས་ཀ་མཚོན་ནུས་པར་ཐལ། ཉན་ཤེས་དེ་རྩོལ་བ་ལས་གསལ་བ་དང་དུང་སྒྲ་རྩོལ་བ་ལས་སྐྱེ་བ་གཉིས་རྩོལ་བྱུང་དུ་འདྲ་བར་གནས་པས། སློབ་དཔོན་གྱིས་གཉིས་ཀའི་
ཐུན་མོང་གི་དཔེར་བརྗོད་པ་དེས་ནའི་ཕྱིར། སྐབས་འདིར་གཏན་ཚིགས་ཡང་དག་འདི་གཉིས་སུ་རབ་ཏུ་ཕྱེ་བ་ལ་དགོས་པ་ཡོད་དེ། སྔར་བཤད་པའི་གཏན་ཚིགས་ཡང་དག་གཉིས་པོ་དེ་ནི་བསྒྲུབ་བྱའི་ཆོས་དེ་དང་དངོས་པོའི་དབང་གིས་འཁྲུལ་
པར་མི་འགྱུར་རོ་ཞེས་ཤེས་པར་བྱ་བའི་དོན་དུ་ཕྱེ་བའི་ཕྱིར། དེ་གཉིས་བསྒྲུབ་བྱའི་ཆོས་ལ་མི་འཁྲུལ་པར་ཐལ། རྒྱུ་གང་ཡོད་པ་ན། འབྲས་བུ་གང་དའི་རྗེས་སུ་འབྱུང་ཞིང། རྒྱུ་གང་སྔོན་དུ་སོང་བ་མེད་ན་འབྲས་བུ་དེ་མི་འབྱུང་བའི་འབྲས་བུ་
དེ་རྒྱུ་དེ་ལ་མི་འཁྲུལ་པའམ། རང་གི་བདག་ཉིད་དང་ངོ་བོ་རྣམ་པར་དབྱེར་མེད་པ་ཅན་གྱི་ཁྱབ་བྱ་གང་དེ་ཁྱབ་བྱེད་དེ་ལ་མི་འཁྲུལ་པའི་ཕྱིར། དེར་ཐལ། གཞན་གྱིས་བཏགས་པའི་ལྡན་པ་ཅན་དང་འདུ་བ་ཅན་ལ་སོགས་པའི་འབྲེལ་པ་གང་

[416A]༄༅། །དག་ལ་མི་འཁྲུལ་བ་དེ་འདྲ་བའི་འབྲེལ་བ་ཡོད་པ་མིན་པའི་ཕྱིར། ལྡན་འདུ་ཙམ་ལ་བརྟེན་པའི་གཏན་ཚིགས་དེ་དག་ཡང་དག་མིན་ནོ་ཞེས་བཤད་པ་ལ་རྒྱུ་མཚན་ཡོད་པ་ཡིན་ཏེ། དེ་དག་བསྒྲུབ་བྱའི་ཆོས་ལ་འཁྲུལ་བ་སྲིད་
པས་དེ་ལྟར་བཤད་པའི་ཕྱིར། དེ་དག་ལ་ཡང་བདག་གཅིག་དང་དེ་བྱུང་གི་འབྲེལ་བ་ཡོད་པ་ཡིན་ནོ་ཞེ་ནའང། བསྒྲུབ་བྱ་གོ་བ་ལ་འབྲེལ་བ་ཕུང་གསུམ་བཏགས་པ་དགོས་པ་མེད་པར་ཐལ། འབྲེལ་བ་གཉིས་པོ་དེ་ཉིད་ཁོ་ན་བསྒྲུབ་བྱ་རྟོཌ་
པའི་སྒྲུབ་བྱེད་ཀྱི་ཡན་ལག་ཏུ་གྱུར་བའི་འབྲེལ་བ་ཡིན་པའི་ཕྱིར། དེར་ཐལ། ཐ་དད་མི་འཁྲུལ་བའི་ངེས་པ་ཡོད་ན་དེ་ཉིད་མེད་ན་མི་འབྱུང་བའི་འབྲེལ་བ་ངེས་པ་ཡིན་ལ། མི་འཁྲུལ་བའི་ངེས་པ་མེད་པ་ཡིན་ན་སྒྲུབ་བྱེད་ཀྱི་ཡན་ལག་ཏུ་གྱུར་
པའི་འབྲེལ་བ་མིན་པའི་ཕྱིར། གཉིས་པ་ལ། སྲོག་སོགས་ལྡོག་ཁྱབ་ཅན་དུ་མི་འཐད། དེ་མཉན་བྱ་དང་མཚུངས་པར་བསྒྲུབ་པ། དེས་རིགས་ཅན་གཞན་ཡང་དེ་ལྟར་གྲུབ་པའོ། །དང་པོ་ལ། འབྲེལ་བ་ལ་བརྟགས་ལ་དགག་མི་མཐུན་ཕྱོཌ་
ལ་བརྟགས་ལ་དགག་བྱེ་བྲག་པའི་ཐལ་བ་མ་ངེས་པར་བསྟན་པའོ། །དང་པོ་ལ། དགག་པ་དངོས་དང། དེའི་ལན་དགག་པའོ། །དང་པོ་ནི། སྲོག་ལྡན་ཆོས་ཅན། གསོན་ལུས་བདག་བཅས་སུ་སྒྲུབ་པའི་བསྒྲུབ་བྱའི་ཆོས་མེད་ན་མི་འབྱུང་བ་ཡིན་
པར་བརྗོད་རིགས་པར་ཐལ། དེ་སྒྲུབ་ཀྱི་མི་མཐུན་ཕྱོགས་ལས་ལྡོག་པའི་ཁྱབ་པ་ཉིད་ངེས་པ་ཉིད་ཀྱི་ཕྱིར། ཁྱབ་པར་ཐལ། ལྡོག་ཁྱབ་དེ་ཡང་འབྲེལ་བ་མེད་པ་ལ་མེད་པའི་ཕྱིར། སྔ་མ་འདོད་ན། རྗེས་འགྲོའི་ཁྱབ་པ་གནས་པར་ཐལ་

[416B] ཁྱད་པར་སྲོག་སོགས་ནི་ཆོས་ཅན། དེ་སྒྲུབ་ཀྱི་ལྡོག་ཁྱབ་མེད་ཅིང་རྗེས་འགྲོའི་ཁྱབ་པའང་ཡོད་པ་མ་ཡིན་པར་ཐལ། དེ་སྒྲུབ་ཀྱི་བསྒྲུབ་བྱའི་ཆོས་དང་འབྲེལ་བ་མེད་པ་དེའི་
ཕྱིར། ཁྱབ་པར་ཐལ། བསྒྲུབ་བྱའི་ཆོས་དེ་རང་གི་བདག་གམ་རྒྱུའི་དངོས་པོར་གྱུར་བའི་འབྲེལ་བ་གྲུབ་ན་ལྡོག་པ་གྲུབ་པར་འགྱུར་བ་ཡིན་ལ། འབྲེལ་བ་མེད་ན་རྗེས་སུ་འགྲོ་ལྡོག་གི་ཁྱབ་པ་གཉིས་ཀ་མི་འགྲུབ་པའི་ཕྱིར། འོ་ན་སློབ་དཔོན་ཕྱོགས་
གླང་གིས་ཐུན་མོང་མ་ཡིན་པ་ལྡོག་པ་ཅན་དུ་བཤད་པ་དང་འགལ་ལོ་ཞེ་ན། སློབ་དཔོན་གྱིས་ལྡོག་ཁྱབ་གྲུབ་པས་ལྡོག་པ་ཅན་དུ་བཤད་པ་མ་ཡིན་པར་ཐལ། མི་མཐུན་ཕྱོགས་ལ་མ་མཐོང་ཙམ་ལ་བརྟེན་ནས་ལྡོག་པའང་འབའ་ཞིག་
པ་ཅན་དུ་བཤད་པའི་ཕྱིར། མཐུན་ཕྱོགས་ལ་རྗེས་འགྲོ་མ་བཤད་ཅེས་པའོ། །མཉན་བྱ་ཆོས་ཅན། སྒྲ་མི་རྟག་པར་སྒྲུབ་པའི་མ་ངེས་པའི་གཏན་ཚིགས་སུ་ཐལ། ཕྱོགས་ཆོས་གྲུབ། མི་མཐུན་ཕྱོགས་ལ་མ་མཐོང་ཙམ་ཡིན་པ་དེ་ཡིན་
པའི་ཕྱིར། ལྡོག་ཁྱབ་གྲུབ་ན་བསྒྲུབ་བྱ་གོ་བར་བྱེད་པར་འགྱུར་བར་ཐལ། ཕྱོགས་ཆོས་གྲུབ་མ་མཐོང་ཙམ་ལས་གཞན་དུ་ལྡོག་ཁྱབ་གྲུབ་པའི་ཕྱིར། གཉིས་པ་ནི། རིགས་པ་ཅན་པ་ན་རེ། གལ་ཏེ་བདག་ལྡོག་པ་ཡིས་སྲོག་སོགས་དག་ནི་ལྡོག་
པར་འགྱུར་ཏེ། སྲོག་སོགས་མེད་པས་བུམ་སོགས་བདག་མེད་ལ་ཁྱབ་པར་འགྱུར་བའི་ཕྱིར་རོ་ཞེ་ན། སྲོག་མེད་པས་བདག་མེད་ལ་ཁྱབ་པའི་རྒྱུ་མཚན་གྱིས་བདག་ལྡོག་སྟོབས་ཀྱིས་སྲོག་ལྡོག་པ་མ་ཡིན་པར་ཐལ། ཁྱབ་པ་དེ་ཡང་ཡོད་

[417A]༄༅། །པ་མ་ཡིན་པའི་ཕྱིར། གཞན་བདག་ལྡོག་པར་འགྱུར་བ་ཡིས་གཞན་སྲོག་ལྡོག་པར་མི་རུང་བར་ཐལ། དེ་གཉིས་འབྲེལ་མེད་དོན་གཞན་ཡིན་པའི་ཕྱིར། འབྲེལ་མེད་མ་གྲུབ་སྟེ། སྲོག་དེ་བདག་དེའི་བདག་ཉིད་དམ་
ཡང་ན་དེ་ལས་བྱུང་བ་ཡིན་ནོ་ཞེ་ན། བདག་སྲོག་གི་རྒྱུ་མ་ཡིན་པར་ཐལ། གལ་ཏེ་ཐོག་མར་བདག་དམིགས་པ་ན་དེ་རྗེས་སྲོག་དེ་དམིགས་དེ་རྗེས་བདག་མ་དམིགས། བདག་རྟོགས་པ་མེད་པར་དེར་རྗེས་ཡང་སྲོག་མ་རྟོཌ་ན་བདག་སྲོག་འདི་རྒྱུ་འབྲས་སུ་གྲུབ་
པར་གྱུར་ན་ཡང་དེ་འདྲའི་རྒྱུ་འབྲས་ངེས་བྱེད་མེད་པའི་ཕྱིར། བདག་དེ་གཞི་འབའ་ཞིག་ཏུ་མངོན་སུམ་གྱིས་མཐོང་བ་དང། འགའ་ཞིག་ཏུ་ཡོད་ན་དམིགས་སུ་རུང་བ་ལས་མ་མཐོང་བའི་མངོན་སུམ་དང་མ་དམིགས་པའི་རྒྱུ་འབྲས་དེས་བྱེད་དེ་གྲུབ་པ་མེད་པར་
ཐལ། གཞན་གྱིས་བཏགས་པའི་བདག་དེ་ཤིན་ཏུ་ལྐོག་ཏུ་གྱུར་པའི་ཕྱིར། གཞན་གྱི་སྙིང་གི་དཀྱིལ་ན་བདག་རྡུལ་ཕྲན་ཙམ་ཡོད་པར་ཁས་བླངས་ནས་དེ་བློ་ལ་སོགས་པའི་རྒྱུར་ཁས་བླངས་པ་ལ་སོགས་པའི་བདག་དེ་འདྲ་ཡོད་ཀྱང་
མངོན་སུམ་ལ་སྣང་དུ་མི་རུང་བས་ཤིན་ཏུ་ལྐོག་ཏུ་གྱུར་པའི་ཕྱིར། རྒྱུ་འབྲས་ངེས་བྱེད་ཀྱི་མངོན་སུམ་མེད་ལ། རྗེས་དཔག་ཀྱང་མེད་དེ། གཞལ་བྱ་ཀུན་གྱི་མཐར་ཐུག་པ་བདག་དེ་ཡིན་པས། དེ་ཡོད་ན་མངོན་སུམ་གྱིས་དམིགས་
པས་ཁྱབ་པ་གཞན་གྱིས་ཁས་ལེན་དགོས་པའི་ཕྱིར་རོ། །བདག་སྲོག་རྫས་གཅིག་པ་ཡང་མ་ཡིན་ཏེ། བདག་རྟག་ལ་སྲོག་མི་རྟག་པར་ཁས་བླངས་པའི་ཕྱིར། གཞན་གྱིས་བཏགས་པའི་བདག་ཀྱང་མེད་ངེས་ཡིན་གྱི། སྤྱིར་ཤིན་ཏུ་

[417B] །གཉིས་པ་ནི། སྲོག་མེད་པས་ཁྱབ་པའི་མི་མཐུན་ཕྱོགས་བདག་མེད་དེ་གང་ཡིན་བུམ་པའོ། །དེ་བདག་མེད་དུ་ཅིས་གྲུབ། མངོན་སུམ་གྱིས་དམིགས་རུང་མ་དམིགས་པས་སོ་ཞེ་ན། བུམ་སོགས་ལ་བདག་མེད་
ཅེས་བདག་གིས་དག་པའི་དག་འཛིན་མངོན་སུམ་གྱིས་གྱུར་པ་གང་ལས་ཀྱང་མི་འཐད་པར་ཐལ། བདག་དེ་གཞི་གཞན་ལ་མངོན་སུམ་གྱིས་མཐོང་རུང་དུ་མེད་པའི་ངོ་བོ་ཅན་ཡིན་པའི་ཕྱིར། འདོད་ན། བདག་ལྡོག་པས་སྲོག་ལྡོག་པའི་ཁྱབ་པའང་ཅི་
ལྟར་ཡང་གྲུབ་པ་ཡིན་པ་མི་འཐད་པར་ཐལ། བདག་ལྡོག་པ་ཤེས་པ་མེད་པ་ཡི་ཕྱིར། བུམ་སོགས་ལ་སྲོག་མེད་པར་རྟོགས་པ་བཞིན་དུ་བདག་ཀྱང་མེད་པར་རྟོགས་སོ་ཞེ་ན། སྲོག་དང་བློ་ལ་སོགས་པ་གསོན་ལུས་ལ་ཡོད་པ་དང། བུམ་སོགས་ལ་
མེད་པ་ཉིད་དུ་རྟོགས་པར་འགྱུར་ཏེ། བུམ་སོགས་ལ་མ་མཐོང་གསོན་ལུས་སོགས་ལ་ལར་ཚད་མས་མཐོང་བ་ཡིས་སོ། །བུམ་སོགས་ལ་བདག་སྲོག་མེད་པར་རྟོགས་པའི་ཚུལ་མི་མཚུངས་པར་ཐལ། གལ་ཏེ་སྲོག་དེ་ལྟར་བདག་ཀྱང་གཞི་འགའ་ཞིག་ཏུ་
མཐོང་ནས་གསོན་ལུས་ལ་ཡོད་པ་དང། བུམ་སོགས་ལ་མེད་པ་ཉིད་དུ་རྟོགས་པར་འགྱུར་ན་ཡང་བདག་དེ་གཞི་འགར་ཡང་མཐོང་རུང་མ་ཡིན་པའི་ཕྱིར། གསུམ་པ་ལ། རིགས་པ་དངོས་དང། རྩོད་སྤང་ངོ། དང་པོ་ནི། གསོན་ལུས་ཆོས་ཅན། སྲོག་མེད་
པར་ཐལ། བདག་མེད་པའི་ཕྱིར། བུམ་པ་བཞིན་ཞེ་ན། བུམ་པ་ལ་སྲོག་མཐོང་བ་མེད་པའི་རྒྱུ་མཚན་ཡོད་དེ། སྲོག་གི་རྒྱུ་བློ་ལ་སོགས་པ་གང་ཞིག་མེད་པ་ཡིས་སྲོག་མ་མཐོང་བ་ཡིན་པའི་ཕྱིར། དེ་བཞིན་དུ་གསོན་ལུས་ལ་ཡང་བློ་མེད་ན་གསོན་

[418A]༄༅། །ལུས་ལ་སྲོག་མེད་པར་རིགས་པ་ཡིན་པར་ཐལ། གསོན་པོའི་ལུས་ལའང་གལ་ཏེ་བློ་དེ་མེད་པའི་ཕྱིར། དོན་བསྡུས་ན། བུམ་པ་དཔེར་བྱས་ནས་གསོན་ལུས་ལ་བདག་མེད་པས་སྲོག་མེད་པའི་ཐལ་བ་འཕེན་མི་རིགས་པར་
ཐལ། བུམ་པ་ལ་སྲོག་གི་རྒྱུ་བློ་ལོག་པས་སྲོག་ལོག་པ་དེ་ལྟར། གསོན་ལུས་ལ་ཡོང་སྲོག་གི་རྒྱུ་ལོག་ན་སྲོག་མེད་དུ་ཐལ་བ་འཕེན་རིགས་ཀྱི། བདག་མེད་ལ་སྲོག་མེད་ཀྱི་ཁྱབ་པ་མ་ངེས་པའི་ཕྱིར། གཉིས་པ་ལ། དངོས་དང། དོན་བསྡུ་
བའོ། །དང་པོ་ནི། གལ་ཏེ་གསོན་ལུས་དང་བུམ་པ་ཅུང་ཟད་བདག་མེད་དུ་ཆོས་མཐུན་པའི་ཕྱིར་བུམ་པ་ལྟར་སྲོག་མེད་ལས་ཐ་དད་པའི་གསོན་ལུས་ཀྱང་སྲོག་མེད་པར་ཐལ་བ་དེར་རྟོག་གོ་ཞེ་ན། བུམ་སོགས་རྣམས་ཆོས་ཅན། བདག་
དང་བཅས་པར་ཅིས་མི་དཔོག་སྟེ་དཔོག་རིགས་པར་ཐལ། བདག་བཅས་སུ་འདོད་པའི་གསོན་ལུས་དང། གཞལ་བྱ་ཉིད་དུ་ཆོས་མཚུངས་པའི་ཕྱིར། བུམ་སོགས་བདག་བཅས་སུ་མི་འདོད་ཅེ་ན། བུམ་སོགས་བདག་བཅས་སུ་འདོད་རིགས་
པར་ཐལ། དེར་ཚད་མས་གྲུབ་པའི་ཕྱིར། ཁྱབ་པར་ཐལ། ཚད་མས་གྲུབ་པ་ཉིད་ཡོད་པར་འདོད་པ་ཀུན་གྱི་དམ་བཅའ་བའི་རྒྱུ་མཚན་ཡིན་པའི་ཕྱིར། དེར་ཐལ། ཚད་མས་གྲུབ་པ་དེ་མེད་པར་ནི་དངོས་པོ་དང་དངོས་མེད་ཀྱི་རྣམ་གཞག་དོན་མཐུན་
གང་གིས་ཀྱང་ནུས་པ་མ་ཡིན་པའི་ཕྱིར། གལ་ཏེ་བདག་བློ་ལ་སོགས་པའི་རྒྱུ་ཡིན་ལ་བློ་སྲོག་གི་རྒྱུ་ཡིན་ནོ་ཞེ་ན། དབུགས་འབྱུང་རྔུབ་ཀྱི་རང་བཞིན་གྱི་སྲོག་དང་མིག་འབྱེད་འཛུམས་ལ་སོགས་པ་ཆོས་ཅན། བདག་རྟག་པ་ལས་

[418B] རང་རྒྱུ་དྲན་འདོད་དང་རྩོལ་བ་ལས་སྐྱེས་པ་ཡིན་པའི་ཕྱིར། དྲན་སོགས་དེ་དག་ཀྱང་ཆོས་ཅན། བདག་རྟག་པ་ལས་སྐྱེས་པ་མ་ཡིན་ཏེ། རང་རྒྱུ་ཡུལ་དབང་དང་བློ་ཡིད་བྱེད་སྔ་མ་ལས་འབྱུང་བའི་ཕྱིར། དེ་ཡང་བདག་རྟག་པ་ལས་
སྐྱེས་པ་མ་ཡིན་ཏེ། ཕན་ཚུན་གྱི་རྐྱེན་ལ་བལྟོས་པའི་རང་གི་རིགས་འདྲ་སྔ་མ་ལས་བྱུང་བའི་ཕྱིར། གཉིས་པ་ནི། བདག་ཏུ་བཏགས་པའི་ནང་སྐྱེ་མཆེད་དྲུག་གི་དངོས་པོ་འདི་ཆོས་ཅན། རང་གི་རིགས་འདྲ་སྔ་མ་དེ་ཙམ་ལས་སྐྱེས་པ་ཡིན་ཏེ། དེ་ཙམ་
ཕན་བྱེད་དུ་ཡོད་མེད་ཀྱི་རྗེས་སུ་འགྲོ་བ་དང་ལྡོག་པ་ལ་བརྟེན་པ་ཡིན་པའི་ཕྱིར། གཞན་དུ་ན་རྒྱུ་ཐུག་པ་མེད་པར་ཐལ། ཕན་འདོགས་པའི་ནུས་པ་མ་མཐོང་བ་ཡང་རྒྱུར་རྟོག་རིགས་པའི་ཕྱིར། གཉིས་པ་མཉན་བྱ་དང་མཚུངས་པར་བསྒྲུབ་པ་ལ་
མཚུངས་པའི་ཚུལ། མི་མཚུངས་པ་དགག་པ། སྲོག་བདག་གི་གོ་བྱེད་དུ་མི་རུང་བའི་རྒྱུ་མཚན་ནོ། །དང་པོ་ནི། མཉན་བྱས་སྒྲ་མི་རྟག་པར་བསྒྲུབ་པ་དང། སྲོག་སོགས་ཀྱིས་གསོན་ལུས་བདག་བཅས་སུ་བསྒྲུབ་པ་འདི་ནི་ལྡོག་ཁྱབ་མ་གྲུབ་པར་
མཚུངས་པར་འགྱུར་པར་ཐལ། མི་མཐུན་ཕྱོགས་ལ་ཐེ་ཚོམ་ཟ་བས་ལྡོག་པ་འཁྲུལ་བ་ཉིད་ཀྱི་ཕྱིར། མཚུངས་པ་མ་ཡིན་ཏེ། སྲོག་སོགས་ལྡོག་པ་ཅན་ཡིན་ཡང་མཉན་བྱ་འདི་ནི་ལྡོག་པ་འཁྲུལ་བའི་ཕྱིར་ཅེ་ན། ཅི་ལྟར་འཁྲུལ་དྲིས་པས་
བསྒྲུབ་བྱའི་ཆོས་མིན་པ་མི་མཐུན་ཕྱོགས་ཁོ་ན་ཉིད་ལས་དེ་ལྡོག་པ་མིན་ཏེ། མཐུན་ཕྱོགས་ལས་ཀྱང་ལྡོག་པའི་ཕྱིར་ཅེ་ན། འོ་ན་དོན་གྱིས་མཉན་བྱ་དེ་བསྒྲུབ་བྱའི་ཆོས་ཀྱི་རྗེས་སུ་འཇུག་པ་མིན་པས་ལྡོག་པ་འཁྲུལ་བ་དེ་ལྟར་བརྗོད་པར་འགྱུར་བར་

[419A]༄༅། །ཐལ། དེ་མཐུན་ཕྱོགས་ལས་ལྡོག་པས་ལྡོག་པ་འཁྲུལ་བར་བརྗོད་པའི་ཕྱིར། འདོད་ན། སྲོག་སོགས་ཀྱང་ལྡོག་པ་འཁྲུལ་བར་ཐལ། མཐུན་ཕྱོགས་ལ་རྗེས་སུ་མི་འགྲོ་བ་དེ་ནི་གཞན་སྲོག་སོགས་ལའང་མཚུངས་པའི་ཕྱིར་
གཉིས་པ་ལ། ངེས་གཟུང་ལ་དཔྱད་ནས་ལྡོག་ཁྱབ་གྲུབ་པ་དགག་མི་མཐུན་ཕྱོགས་མ་གྲུབ་པས་ལྡོག་འབྲེལ་མ་གྲུབ་པ། དོན་བསྡུ་བའོ། །དང་པོ་ལ། ཐལ་བ་དགོད་པ་དང། རྩོད་པ་སྤང་བའོ། །དང་པོ་ནི། སྲོག་མི་མཐུན་ཕྱོགས་ཁོ་ན་ལ་མེད་ཅེས་
པའི་ཚིག་དེས་བསྒྲུབ་བྱའི་ཆོས་ལ་གནས་པར་བརྗོད་པ་ཡིན་པར་ཐལ། བསྒྲུབ་བྱའི་ཆོས་མིན་པ་ཁོ་ན་ཉིད་ལས་ཡོད་པ་རྣམ་པར་བཅད་པའི་ཕྱིར། སློབ་དཔོན་གྱིས་གོ་བས་རྗེས་སུ་འགྲོ་ལྡོག་གི་ཁྱབ་པ་གང་རུང་གཅིག་སྟོན་པའི་ཚིག་
གིས་གཉིས་ཀ་བསྟན་པར་བརྗོད་པའི་རྒྱུ་མཚན་ཡོད་དེ། ལྡོག་ཁྱབ་སྟོན་པའི་ངེས་གཟུང་གི་རྗེས་འགྲོ་འཕེན་པ་དེ་ཉིད་ཀྱི་ཕྱིར། མཐུན་ཕྱོགས་ལ་རྗེས་འགྲོ་མེད་པ་ལས་འདི་འདྲ་བའི་མི་འཁྲུལ་བའི་ལྡོག་ཁྱབ་གྲུབ་པ་མ་ཡིན་པར་ཐལ་
རྗེས་སུ་འགྲོ་ལྡོག་ཕན་ཚུན་མི་འཁྲུལ་བ་དེ་ཉིད་ཀྱི་ཕྱིར། སྲོག་ལྡན་ཆོས་ཅན། གསོན་ལུས་བདག་བཅས་སུ་སྒྲུབ་པའི་མཐུན་ཕྱོགས་ལ་ཡོད་པར་བསྒྲུབ་པ་ལས་གཞན་ཅི་འདྲ་ཞིག་ཀྱང་མི་འཐད་པར་ཐལ། མཐུན་ཕྱོགས་ལ་བཀག་
པ་དེ་ཉིད་འགོག་པར་བྱེད་པ་རིགས་པའི་ཕྱིར། གཉིས་པ་ལ། དངོས་མེད་ལ་རྟགས་ལྡོག་པ་དགག་མི་རིགས་པར་ཐལ་བ་དང། དངོས་མེད་ལ་ཐ་སྙད་རྒྱུན་ཆད་པར་ཐལ་པ་དང། རང་ལ་མཚུངས་པ་སྤང་བའོ། །དང་པོ་ནི། སྲོག་སོགས་དེ་བསྒྲུབ་བྱའི་

[419B] མཐུན་ཕྱོགས་བདག་ལས་ལྡོག་པ་མེད་དེ། སངས་རྒྱས་པ་ཁྱེད་ལྟར་ན་བདག་དངོས་མེད་ཡིན་པས། དངོས་མེད་ལས་རྟགས་ལྡོག་པ་མེད་དེ། དགག་སྒྲུབ་ཀྱི་ཐ་སྙད་འཇུག་པའི་གཞི་ཡིན་ན། དངོས་པོ་ཡིན་པས་ཁྱབ་པའི་ཕྱིར། མཐུན་ཕྱོགས་ལས་
ལྡོག་པ་མེད་པ་དེས་ན་བསྒྲུབ་བྱའི་ཆོས་མིན་པའི་མི་མཐུན་ཕྱོགས་ཁོ་ན་ཉིད་ལ་མེད་པའི་ལྡོག་པ་གྲུབ་བོ་ཞེ་ན། སྲོག་དེ་བདག་དངོས་མེད་ལས་ལྡོག་པ་མེད་དོ་ཞེས་བདག་ལས་ལྡོག་པ་དེ་ཉིད་ཅི་ལྟར་ཡང་བདག་ལ་དགག་མི་རིགས་པར་ཐལ་
བདག་དངོས་མེད་ཡིན་པའི་ཕྱིར་ཁྱབ་པ་ཁས་བླངས་ཏེ། དངོས་མེད་ལ་ཆོས་གང་ཡང་འཇུག་པ་དང་ལྡོག་པར་འདོད་མི་རིགས་པར་ཁས་བླངས་པའི་ཕྱིར། དོན་བསྡུས་ན། དངོས་མེད་ལ་རྟགས་ལྡོག་པ་དགག་མི་རིགས་
པར་ཐལ། དངོས་མེད་དགག་སྒྲུབ་གང་གི་ཡང་གཞིར་མི་རུང་བའི་ཕྱིར། འདིས་ནི་རང་མཚན་དགག་སྒྲུབ་གང་གི་ཡང་གཞིར་མི་རུང་བར་སྨྲ་བ་རང་ཚིག་འགལ་བར་བསྟན་ཏེ། རང་མཚན་དགག་སྒྲུབ་གང་གི་ཡང་གཞིར་མི་རུང་བར་དངོས་སུ་དམ་
བཅས་པའི་ཤུགས་ལ་དགག་སྒྲུབ་ཀྱི་གཞིར་རུང་བ་དགག་པའི་གཞིར་ཁས་བླངས་པའི་ཕྱིར། སྲོག་ཆོས་ཅན། བདག་ལ་ཡོད་པར་བསྒྲུབ་པ་རིགས་པ་ཡིན་པར་ཐལ། བདག་ལ་ལྡོག་པ་མེད་པའི་ཕྱིར། འདོད་ན། རིགས་པ་ཅན་པའི་བླུན་པོ་ཡི་རྣམ་
དཔྱོད་ལ་ལྟོས་ཤིག་སྟེ་དེའི་རྣམ་དཔྱོད་ཅན་དུ་ཐལ། སྲོག་ལྡོག་པ་མེད་པ་སྲོག་གི་དངོས་པོར་ཡོད་པ་བདག་དངོས་མེད་ཡིན་ནའང་དེ་ལ་ཡོད་པ་ཡིན་ལ། སྲོག་ལྡོག་པའི་དངོས་པོ་མེད་པའང་བདག་དངོས་མེད་ལ་ཡོད་པ་ཡིན་ནོ་ཞེས་ཁས་

[420A]༄༅། །བླངས་པའི་ཕྱིར། གལ་ཏེ་སྲོག་བདག་དེ་ལས་ལྡོག་པ་མེད་ན་གཏན་ཚིགས་སྲོག་དེ་འཇུག་པར་འདོད་དམ་ཅི་འདོད་རིགས་པར་ཐལ་ལོ། །བདག་དེ་ལ་འཇུག་པ་དེ་ཡང་མིན་ནོ་ཞེ་ན། སྲོག་ཆོས་ཅན། ཅི་སྟེ་བདག་ལ་འཇུག་པ་འགོག་
མི་རིགས་པར་ཐལ། བདག་ལ་ལྡོག་པ་བཀག་པའི་ཕྱིར། ཁྱབ་པར་ཐལ། དེ་ལ་ལྡོག་པ་བཀག་པ་ནི་དེ་ལ་འཇུག་པ་འདི་ཉིད་ཡིན་པའི་ཕྱིར། གཞུང་འདི་དག་གིས་དངོས་མེད་དགག་སྒྲུབ་ཀྱི་གཞིར་མི་རུང་བ་ལ། རང་ཚིག་འགལ་བ་དང། རང་
ལུགས་ཀྱི་དགག་སྒྲུབ་བྱེད་པའི་ཚུལ་ཐུན་མོང་མ་ཡིན་པ་སྟོན་པ་ཡིན་ལ། འདི་དང་ཚད་མ་རྣམ་པར་ངེས་པ་གཉིས་ཀར་རྟགས་ཀྱི་ལྡོག་ཚུལ་ལ་འཕྲོས་པའི་དོན་དུ་བསྟན་པར་འདྲ་ཡང་རྣམ་ངེས་སུ་རང་དོན་གྱི་སྐབས་སུ་སྟོན་པ་ནི། གང་དུ་
བསྟན་ཡང་མི་འགལ་བའི་དོན་ཏོ། །རྣམ་ངེས་སུ་རྟགས་ཡང་དག་གི་ལྡོག་ཚུལ་ལ་འཕྲོས་ལ། འདིར་ལྟར་སྣང་གི་ལྡོག་ཚུལ་ལ་འཕྲོས་སོ། །དགག་སྒྲུབ་བྱེད་པའི་ཚུལ་རང་དོན་དུ་བསྟན་ཟིན་མོད་ཀྱང། འདིར་ཐུན་མོང་མ་ཡིན་པའི་རིཌ་
པ་གཞན་བསྟན་པའི་ཕྱིར་རོ། །གཉིས་པ་ནི། དངོས་མེད་འདིར་ནི་གནས་ཚུལ་དྲིས་པ་ན་ཅི་ཡང་མི་སྨྲ་བ་ཐོབ་པར་ཐལ། བསྒྲུབ་པ་དང་དགག་པའི་ཐ་སྙད་དེ་ཡང་དངོས་པོར་མེད་པ་ལ་འཇུག་པ་མེད་པའི་ཕྱིར། ཐ་སྙད་གཞན་ཡོད་ཅེ་ན། ཁྱབ་
པར་ཐལ། སྒྲུབ་པའི་ཐ་སྙད་དང་དགག་པའི་ཐ་སྙད་མ་གཏོགས་པར་སྒྲ་ལས་བྱུང་བའི་ཐ་སྙད་ཕུང་གསུམ་གཞན་ཡོད་པ་མིན་པའི་ཕྱིར། དངོས་མེད་དགག་སྒྲུབ་གང་གི་ཡང་གཞིར་མི་རུང་བའི་རིགས་པ་འདི་ཡིས་འགྲོ་བ་ཤེས་བྱ་འདི་

[420B] དངོས་པོར་ཡོད་པ་རྣམས་ལ་མེད་དགག་ཏུ་མི་རུང་བས་མེད་པར་དགག་པའི་ཐ་སྙད་དོན་མཐུན་འཇུག་པ་མེད་ལ། མེད་དགག་གི་ཐ་སྙད་དེ་ནི་དགག་སྒྲུབ་ཀྱི་གཞིར་
མི་རུང་བས་དངོས་མེད་ལའང་ཡོད་པ་མ་ཡིན་པའི་ཕྱིར། འདིས་བུམ་པ་མེད་དོ། །ཞེས་པ་ལྟ་བུའི་མེད་དགག་གི་དོན་དང་ཐ་སྙད་གང་ཡང་མི་སྲིད་པར་ཐལ་བ་བརྗོད་པ་ཡིན་གྱི་སྤྱིར་དགག་པ་མི་འཐད་པ་ཙམ་ནི་མ་ཡིན་ཏེ། དགག་པས་བསྡུས་པའི་
དངོས་པོ་ཡོད་པས་རྟགས་སྔ་མ་ཚད་མས་ཀྱང་མ་གྲུབ། ཁས་ཀྱང་མ་བླངས་པར་འགྱུར་བའི་ཕྱིར་རོ། །གལ་ཏེ་ཡུལ་འདིའི་བུམ་པ་ཡུལ་གཞན་ན་མེད་པ་དང། དེ་རིང་གི་བུམ་པ་སང་ཉིན་པར་མེད་པ་སོགས་ཡུལ་དུས་ལ་བལྟོས་ནས་འགོག་པས་
མེད་དགག་གི་དོན་དང་ཐ་སྙད་མི་འཐད་པའི་སྐྱོན་མེད་དོ་ཅེ་ན། ཡུལ་འདིའི་བུམ་པ་ཡུལ་གཞན་ན་མེད་པ་དེ་ལ་ཡུལ་འདིའི་བུམ་པ་མེད་པའི་མེད་དགག་གི་ཐ་སྙད་དོན་མཐུན་མི་འཇུག་པར་ཐལ། ཅི་ལྟར་ཡུལ་གཞན་ན་ཡུལ་འདིའི་བུམ་པ་
མེད་པ་དེ་དངོས་པོར་ཡོད་པ་ཡིན་ན། དེ་ལྟར་མེད་དགག་གི་ཐ་སྙད་འཇུག་པའི་སྒོ་ནས་དགག་བྱ་མི་འགོག་ཅིང། ཅི་ལྟར་དེ་དངོས་པོར་མེད་པ་དེ་ལྟར་ཡིན་ན་ཡང་མེད་དགག་གི་ཐ་སྙད་ཀྱི་སྒོ་ནས་དགག་བྱ་འགོག་པ་རིགས་པར་མི་འགྱུར་བའི་
ཕྱིར། དེ་བཞིན་དུ་དུས་ལ་ཡང་སྦྱར་རོ། །གསུམ་པ་ལ། དགག་སྒྲུབ་ཀྱི་དངོས་རྟེན་སྒྲ་དོན་དུ་བསྒྲུབ་པ་དང། རང་མཚན་ཡིན་པ་དགག་པ་དང། སྒྲ་དོན་ལ་དགག་སྒྲུབ་བྱེད་པའི་ཚུལ་ལོ། །དང་པོ་ནི། འོ་ན་ཁྱེད་ལ་ཡང་དགག་སྒྲུབ་ཀྱི་ཐ་སྙད་རྒྱུན་

[421A]༄༅། །ཆད་པར་འགྱུར་ཏེ། སྔར་ནས་ཡོད་ན་སྒྲུབ་མི་དགོས་ཤིང་དགག་མི་ནུས། སྔར་ནས་མེད་ན་དགག་མི་དགོས་ཤིང་སྒྲུབ་མི་ནུས་པའི་ཕྱིར་ཅེ་ན། འདི་ནི་ཚད་མའི་དགག་སྒྲུབ་དང། དངོས་པོའི་དགག་སྒྲུབ་མ་ཕྱེད་པའི་རྩོད་པ་ཡིན་
ཏེ། བུམ་པ་ཐོ་བས་བཅོམ་ཟིན་ན་དེ་ཉིད་སླར་ཡང་གཞོམ་མི་དགོས་པ་དང། བུམ་པ་བཟོས་ཟིན་ན་དེ་ཉིད་སླར་ཡང་བཟོ་མི་དགོས་པ་ལྟར། ཚད་མས་བསྒྲུབ་པ་སྔར་མེད་ཡོད་པར་བྱེད་པ་དང། བཀག་པ་སྔར་ཡོད་མེད་པར་བྱེད་
པའི་དོན་མ་ཡིན་ཏེ། ཡོད་པ་ལ་ཡོད་པ་གཏན་ལ་ཕེབས་པར་བསྒྲུབ་པ་དང། མེད་པ་ལ་མེད་པར་གཏན་ལ་ཕེབས་པ་བཀག་པའི་དོན་ཏོ། །འདི་མ་གོ་བར་སྟོང་ཉིད་རིགས་པས་གཏན་ལ་ཕབ་ན་བློས་བྱས་ཀྱི་སྟོང་པ་ཞེས་པའི་སྐྱོན་ཅན་
དང། ཅིར་ཡང་མི་རྟོག་པར་འཇོག་པ་གཞི་ཡིན་ལུགས་ཀྱི་སྟོང་པ་བསྒོམ་པར་འདོད་པའི་ལོག་རྟོག་རྣམས་འབྱུང་བ་ཡིན་ནོ། །སྙིང་ནས་སྒྲུབ་པ་བྱེད་ན་རིགས་པའི་རྣམ་གཞག་ཤེས་མི་དགོས་པའི་ལོག་རྟོག་གི་ཐ་ཆད་རྣམས་
ཀྱང་དགག་སྒྲུབ་ཀྱི་ཚུལ་འདི་དག་མ་གོ་བ་ལས་ཡིན་ལ། གསུང་རབ་དགོངས་འགྲེལ་དང་བཅས་པ་སྒྲུབ་པ་བྱེད་པའི་ཡན་ལག་ཏུ་མི་དགོས་པར་མཐོང་ནས་འཆད་པ་དང་ཉན་པ་འདོར་བའི་རྐྱེན་ཡང་ལོག་རྟོག་གི་ཐ་ཆད་
འདིས་བྱེད་པས་མཁས་པ་རྣམས་ཀྱིས་མཆིལ་མའི་ཐལ་བ་བཞིན་དུ་རྒྱང་རིང་དུ་དོར་བར་བྱའོ། །དགག་སྒྲུབ་བྱེད་པའི་དངོས་རྟེན་དེ་ཕྱི་རོལ་རང་མཚན་མིན་པར་ཐལ། དགག་སྒྲུབ་ཀྱི་ཐ་སྙད་ཀྱི་གཞི་ཡིན་ན་དངོས་པོ་ཡིན་

[421B] དངོས་རྟེན་དེ་སྒྲ་དོན་ཡིན་པ་ལ་བརྟེན་ནས་མཁས་པ་རྣམས་འདིར་ནི་བསྒྲུབ་པ་དང་དགག་པ་ཐམས་ཅད་བྱེད་པར་འདོད་པ་ཡིན་ཏེ། དགག་སྒྲུབ་བྱེད་པའི་དངོས་རྟེན་དེ་རྟོག་པའི་
སྣང་ཡུལ་ཡིན་པའི་ཕྱིར། སྒྲ་དོན་ལ་དུ་མ་དབྱེར་རུང་སྟེ། དངོས་པོར་ཞེན་པ་དང། དངོས་མེད་དུ་ཞེན་པ་དང། གཉིས་ཀར་ཞེན་པ་ལ་བརྟེན་པ་ཅན་གྱི་རྟོག་པའི་གཟུང་ཡུལ་རྣམས་སུ་ཡོད་པའི་ཕྱིར། དགག་སྒྲུབ་བྱེད་པའི་དངོས་རྟེན་རང་མཚན་ཡིན་
པ་འགོག་པར་བྱེད་པ་ཡིན་གྱི་རང་མཚན་དགག་སྒྲུབ་ཀྱི་དངོས་རྟེན་ཡིན་པ་འགོག་པ་རྣམ་པ་ཐམས་ཅད་དུ་མི་རུང་སྟེ། སྔར་གྱི་ལོག་རྟོག་དེ་ཉིད་སླར་ཡང་འོངས་པ་ཡིན་པའི་ཕྱིར་རོ། །དགག་སྒྲུབ་བྱེད་པའི་དངོས་རྟེན་དེ་རང་མཚན་མ་ཡིན་པར་
ཐལ། ཕྱི་རོལ་ན་སྒྲ་ཐོག་མར་གྲུབ་དུས་ན་བྱས་མི་རྟག་མ་གྲུབ། དེའི་རྗེས་སུ་བྱས་པ་གྲུབ། དེ་གྲུབ་དུས་སུ་མི་རྟག་པ་མ་གྲུབ་པར་དེའི་རྗེས་སུ་གྲུབ་པའི་རིམ་ཅན་དེ་འདྲ་མེད་ནའང་ཆོས་ཅན་སྒྲ་དེ་དགག་སྒྲུབ་བྱེད་པའི་རྟོག་པའི་ངོར་རིམ་ཅན་དེ་དག་དང་
འབྲེལ་བར་སྣང་བའི་ཕྱིར། སྒྲ་དོན་དེ་ཡང་ཡོད་ཅེས་ཡོད་ངེས་ཀྱི་ཐ་སྙད་དོན་མཐུན་རྟེན་པར་འདོད་དེ། དོན་གང་གི་སྒྲ་དོན་སྣང་བའི་དོན་དེ་བརྗོད་པའི་སྒྲ་འཇུག་པ་ཉིད་ཀྱི་ཕྱིར། བུམ་པའི་སྒྲ་དོན་རྟོག་པའི་སྣང་ཡུལ་དུ་ཡོད་དེ། བུམ་པ་ཞེས་པའི་
སྒྲ་སྦྱོར་བ་མཐོང་བའི་ཕྱིར། ཅེས་པའོ། །གཉིས་པ་ནི། ཡུལ་ལ་སྦྱར་བ་དང། ཡུལ་ཅན་ལ་སྦྱར་བ་གཉིས་ཀྱིས་ཤེས་པར་བྱའོ། །དང་པོ་ནི། དགག་སྒྲུབ་བྱེད་པའི་རྟོག་པའི་སྣང་བ་རང་མཚན་མིན་པ་དེ་ལྟ་མིན་ན། སྒྲ་བྱས་པར་ངེས་པའི་ཤེས་པ་དེ་སྒྲ་

[422A]༄༅། །བྱས་པའི་ངོ་བོ་སྔར་མེད་གསར་དུ་སྒྲུབ་བྱེད་ཡིན་པར་ཐལ། ཚད་མ་དེ་ལ་སྒྲ་བྱས་པའི་ངོ་བོ་སྔར་མེད་གསར་དུ་གྲུབ་པར་སྣང་བ་གང་ཞིག་ཇི་ལྟར་སྣང་བ་དེ་ཉིད་ཕྱི་རོལ་རང་མཚན་ཡིན་པའི་ཕྱིར། འདོད་ན། རྟོག་པ་དེས་སྒྲ་ལ་སོགས་
པའི་དོན་རྣམས་ཀྱི་བྱས་པའི་ཆོས་གཅིག་བསྒྲུབ་པ་ན། མི་རྟག་པ་ལ་སོགས་པའི་སྒྲ་དང་གྲུབ་སྡེ་རྫས་གཅིག་པའི་བདག་ཉིད་ཐམས་ཅད་བསྒྲུབ་པར་ཐལ། དེས་སྒྲའི་བྱས་པའི་ངོ་བོ་སྔར་མེད་གསར་དུ་བསྒྲུབ་པ་གང་ཞིག་སྒྲའི་སྟེང་གི་བྱས་མི་རྟག་
གི་བདག་ཉིད་གྲུབ་སྡེ་ཐ་དད་མེད་པར་དུས་ཅིག་ཅར་སྐྱེ་འཇིག་བྱེད་པའི་ཕྱིར། དོན་ནི་སྒྲའི་བྱས་པ་དེ་སྐྱེད་བྱེད་དུ་ཐལ། དེའི་ངོ་བོ་སྔར་མེད་གསར་དུ་སྒྲུབ་པའི་ལག་རྗེས་འཇོག་བྱེད་ཡིན་པའི་ཕྱིར། འདོད་ན། སྒྲའི་མི་རྟག་པའང་སྐྱེད་བྱེད་ཀྱི་སྒོ་ནས་
སྒྲུབ་བྱེད་དུ་ཐལ་ཞེས་པའོ། །རྟགས་ཕྱི་མ་མ་གྲུབ་ན། བྱས་པ་བསྒྲུབ་པ་དང་མི་རྟག་པ་གཉིས་ཆོས་ཅན་སྒྲ་གཅིག་ལ་གཞི་མཐུན་དུ་འདུ་བར་མི་འགྱུར་བར་ཐལ། དེ་གཉིས་འབྲེལ་མེད་རྫས་ཐ་དད་ཡིན་པའི་ཕྱིར། དཔེར་ན་བུམ་སྣམ་ལྟ་བུ་
གཞན་དང་གཞན་སྒྲུབ་པའི་དོན་གཞི་མཐུན་དུ་མི་འདུ་བ་བཞིན་ནོ། །དེ་བཞིན་དུ་སྒྲ་མ་བྱས་པས་སྟོང་པར་ངེས་པའི་བློ་དེས་སྒྲ་ལ་མ་བྱས་པ་བཀག་པ་ན་རྟག་པ་ལ་སོགས་པའི་བདག་ཉིད་ཐམས་ཅད་བཀག་པར་འགྱུར་བར་ཐལ། སྒྲ་ལ་མ་
བྱས་པའི་ངོ་བོ་སྔར་ཡོད་གསར་དུ་བཀག་པ་གང་ཞིག་སྒྲའི་སྟེང་གི་གྲུབ་སྡེ་རྫས་གཅིག་གི་ཆོས་དེ་རྣམས་རྫས་ཀྱི་བདག་ཉིད་ཐ་དད་མེད་པའི་ཕྱིར། རྟགས་མ་གྲུབ་སྟེ། སྒྲ་ལ་མ་བྱས་པ་བཀག་པ་དང་རྟག་པ་བཀག་པ་ངོ་བོ་རིམ་ཅན་དུ་

[422B] མ་བྱས་པ་དགག་པ་དང་རྟག་པ་དགག་པ་དག་ཆོས་ཅན། སྒྲ་གཅིག་ལ་གཞི་མཐུན་དུ་འདུ་བར་མི་འགྱུར་བར་ཐལ། དེ་གཉིས་འབྲེལ་མེད་རྫས་ཐ་དད་ཡིན་པའི་ཕྱིར། དཔེར་ན་སྣམ་བུ་མ་ཡིན་པ་བཀག་པ་དང་
བུམ་པ་མ་ཡིན་པ་བཀག་པ་ལྟ་བུའི་གཞན་དང་གཞན་བཀག་པ་གཞི་མཐུན་དུ་མི་འདུ་བ་བཞིན་ནོ། །འདི་ནི་སྒྲུབ་པ་ཡང་བུམ་པ་བཟོ་བ་བཞིན་དུ་སོང་བས། གྲུབ་སྡེ་རྫས་གཅིག་གི་ཆོས་ཐམས་ཅད་སྐྱེད་བྱེད་དུ་ཐལ་བ་དང། བཀག་པ་ཡང་བུམ་པ་
ཐོ་བས་བཅོམ་པ་བཞིན་དུ་སོང་བས། གྲུབ་སྡེ་རྫས་གཅིག་གི་ཆོས་ཐམས་ཅད་དུས་གཅིག་ཏུ་འགོག་བྱེད་དུ་ཐལ་ཞེས་པའོ། །གཉིས་པ་ཡུལ་ཅན་ལ་སྦྱར་བ་ནི། སྒྲ་བྱས་པར་ངེས་པའི་ངེས་ཤས་སྣང་ཡུལ་ལ་སྒྲུབ་འཇུག་ཏུ་ཐལ། དེའི་སྣང་ཡུལ་སྒྲ་
དོན་དེ་ལྟ་བུ་མིན་པར་ཕྱི་རོལ་རང་མཚན་ཡིན་པའི་ཕྱིར། འདོད་ན། སྒྲ་བྱས་པར་ངེས་པའི་ངེས་ཤེས་ཆོས་ཅན། ཁྱོད་ཀྱིས་སྒྲའི་བྱས་པ་ལྟ་བུའི་ཆོས་གཅིག་བསྒྲུབ་པ་ན་སྒྲའི་མི་རྟག་པ་ལ་སོགས་པའི་བདག་ཉིད་ཐམས་ཅད་བསྒྲུབ་པ་དང། སམ་གྱི་སྒྲས་
ས་ལ་མ་བྱས་པ་ལྟ་བུ་གཅིག་བཀག་པ་ན་རྟག་པ་ལ་སོགས་པའི་བདག་ཉིད་ཐམས་ཅད་བཀག་པར་འགྱུར་བར་ཐལ། ཁྱོད་སྒྲའི་བྱས་པ་ལ་སྒྲུབ་པས་འཇུག་པའི་ངེས་ཤེས་གང་ཞིག་སྒྲའི་བྱས་མི་རྟག་སོགས་ཀྱི་རྫས་ཀྱི་བདག་ཉིད་ལ་གྲུབ་སྡེ་ཐ་དད་
མེད་པའི་ཕྱིར། རྟགས་མ་གྲུབ་ཅེས་སམ། ཁྱབ་པ་མེད་དེ། གཅིག་བསྒྲུབས་ཤིང་དེའི་ལོག་ཕྱོགས་བཀག་པ་ན་གཞན་ལ་དགག་སྒྲུབ་མ་བྱས་སོ་ཞེ་ན། བྱས་མི་རྟག་ཀྱང་རྫས་ཐ་དད་དང་མ་བྱས་པས་དབེན་པ་དང་རྟག་པས་དབེན་པ་ཡང་རྫས་ཐ་

[423A]༄༅། །དད་དུ་ཁས་བླངས་པས། ཐ་དད་ཡིན་ན་ཞེས་ལྷག་མ་སྔར་བཞིན་དུ་བརྗོད་དོ། །གསུམ་པ་ལ། དགག་སྒྲུབ་བྱེད་པའི་རྟོག་པ་ལ་སྣང་ཚུལ་དང། དེ་ལ་ཐ་སྙད་པའི་ཚད་མས་མི་གནོད་པ་དང། ཚད་མ་གཞན་ལ་མི་བལྟོས་པར་སྣང་
ཡུལ་ལ་འཁྲུལ་པར་མི་ཤེས་པའི་རྒྱུ་མཚན་ནོ། །དང་པོ་ནི། དགག་སྒྲུབ་བྱེད་པའི་རྟོག་པའི་སྣང་ཡུལ་དངོས་པོར་མེད་པར་ཐལ། ལྡོག་པ་སྣ་ཚོགས་པའི་ཆོས་ཀྱི་གཞིར་གྱུར་པ་ཆོས་ཅན་སྒྲ་ལྟ་བུ་གཅིག་གི་དབང་དུ་བྱས་ཏེ། བྱས་པ་ལྟ་བུ་གཅིག་
བསྒྲུབ་པ་ན་སྒྲ་གྲུབ་རྗེས་སུ་བྱས་པ་དེ་སྒྲ་ལ་གསར་དུ་བརྟེན་པ་ལྟ་བུ་དང། མི་རྟག་པ་སོགས་གཞན་རྣམས་ཡོད་མེད་བཏང་སྙོམས་པ་ལྟ་བུ་དང། མ་བྱས་པ་འགོག་པ་ན་སྒྲ་གྲུབ་རྗེས་སུ་མ་བྱས་པ་དེ་ཡིས་གསར་དུ་དབེན་པ་དང་དེ་ལས་གཞན་པའི་
བྱས་པ་ལ་གསར་དུ་བལྟོས་པ་ལྟ་བུར་སྣང་བའི་ཕྱིར། དམ་བཅའ་གཅིག་པུ་ལ་རྟགས་རྣམས་སོ་སོར་སྦྱར་ཡང་རུང་ངོ། །འདི་ནི་གཞུང་གཞན་ནས། དགག་བྱ་ཡོད་པ་མ་ཡིན་པས། །ཡང་དག་ཏུ་ན་བཀག་མེད་གསལ། །ཞེས་བཤད་པ་རྣམས་དང་
རིགས་མཚུངས་པར་ཆད་མའི་དགག་སྒྲུབ་དེ་ཉིད་དངོས་པོའི་དགག་སྒྲུབ་ཏུ་འདོད་པ་ལ། སྒྲ་སྔར་ནས་ཐེར་ཟུག་ཏུ་ཡོད་པས་གསར་དུ་དབེན་བ་དེར་ཡང་མེད་དེ། སྒྲ་སྔར་ནས་ཐེར་ཟུག་ཏུ་ཡོད་མ་མྱོང་བའི་ཕྱིར། ཅེས་སྟོན་བཞེད་ནས་ལྟ་བུར་ཞེས་སྨོས་སོ།།
གཉིས་པ་ནི། སྒྲ་དོན་ལ་དགག་སྒྲུབ་བྱས་པས་དངོས་པོ་ལ་སྒྲོ་འདོགས་ཆོད་པ་མི་འཐད་དོ་ཞེ་ན། དེའི་སྐྱོན་མེད་པར་ཐལ། རང་གི་ངོ་བོ་དངོས་པོར་མེད་པ་ཡི་དོན་ཅན་ཏེ་གཟུང་ཡུལ་ཅན་གྱི་རྗེས་དཔག་གི་བློས་དགག་སྒྲུབ་ཀྱི་ཐ་སྙད་ཇི་ལྟར་བསྟན་

[423B] དེས་བསྟན་པའི་དོན་ལ་ཞེན་པ་སྐྱེ་བ་མི་འཐད་དེ། དེ་སྣང་ཡུལ་ལ་འཁྲུལ་པའི་ཕྱིར་ཅེ་ན། དེ་སྣང་ཡུལ་ལ་འཁྲུལ་བ་ཡིན་ཡང་རྗེས་དཔག་གིས་བསྟན་པ་ལ་ཞེན་
པ་མི་སྐྱེ་བའི་ཉེས་པ་མེད་པར་ཐལ། རྗེས་དཔག་གི་སྣང་ཡུལ་དངོས་པོར་མེད་པའི་དེ་བཞིན་ཉིད་དེ་མ་བརྟགས་པར་ཞེན་ཡུལ་ཇི་ལྟར་ཞེན་པ་ལྟར་ཁས་ལེན་པའི་ཕྱིར། སྒྲ་དོན་དངོས་པོར་མེད་ཀྱང་དེ་སྣང་བའི་རྗེས་དཔག་ལས་རང་མཚན་མི་
ཐོབ་པའི་སྐྱོན་མེད་པར་ཐལ། ཐ་དད་པའི་དོན་རང་མཚན་ལ་བརྒྱུད་ནས་བརྟེན་པའི་ཐ་སྙད་དོན་མཐུན་ཡིན་པའི་ཕྱིར། ཇི་ལྟར་སྣང་བ་ལྟར་ཕྱི་རོལ་ཏུ་མེད་ན་རྒྱུ་མེད་བུ་འབྱུང་བའི་ངེས་པ་མེད་དེ། ཐོག་མ་མེད་པ་ནས་བརྒྱུད་དེ་འོངས་པའི་རང་རྒྱུ་
རྟོག་པའི་བག་ཆགས་ལས་བྱུང་བའི་ཕྱིར། འཇིག་རྟེན་དགག་སྒྲུབ་བྱེད་པའི་དོན་ལ་དངོས་པོའི་གནས་ཚོད་སེམས་པའི་ཚད་མས་གནོད་པར་མི་འགྱུར་ཏེ། ཐ་སྙད་པའི་ཚད་མ་ལ་དོན་དམ་པའི་ཚད་མས་མི་གནོད་པའི་ཕྱིར། དོན་གཅིག་ལ་
ཡང་དགག་སྒྲུབ་ཀྱི་ཐ་སྙད་དུ་མ་འཇུག་པའི་གཞི་ཡོད་དེ། བུམ་པ་དེ་ཆུ་སྐྱོར་བའི་དོན་མི་བྱེད་པ་དེ་ལས་ཀྱང་ཐ་དད། སྣམ་བུའི་དོན་བྱེད་པ་ལས་ཀྱང་ཐ་དད་ཡིན་པའི་ཕྱིར། དེར་ཐལ། ཆུ་སྐྱོར་བ་དེའི་འབྲས་བུ་ཅན་དང་བགོ་བ་ལ་སོགས་དེའི་འབྲས་བུ་
མེད་པ་ཅན་མིན་པའི་ཕྱིར། རང་མཚན་དགག་སྒྲུབ་ཀྱི་རྟེན་ཡིན་ཡང་དངོས་ཀྱི་རྟེན་མིན་ནོ་ཞེས་ཀྱང་བརྗོད་མི་ནུས་ཏེ། དགག་པ་དང་བསྒྲུབ་པ་ནི་ཚད་མའི་ཡུལ་དུ་ཡིན་པས་ཚན་མས་དངོས་སུ་བསྒྲུབ་པ་མི་སྲིད་པར་ཐལ། རང་མཚན་སྒྲུབ་

[424A]༄༅། །པའི་དངོས་རྟེན་མིན་པའི་ཕྱིར། འདོད་ན། ཚད་མས་དངོས་སུ་རྟགས་པ་མི་སྲིད་པས་ཤུགས་རྟགས་འབའ་ཞིག་ཏུ་འགྱུར་རོ། །གཞི་འགར་བུམ་པ་མེད་པར་དངོས་སུ་རྟོགས་པ་མི་སྲིད་པར་ཐལ། གཞི་འགར་རང་མཚན་དངོས་
སུ་འགོག་པ་མི་སྲིད་པའི་ཕྱིར། གསུམ་པ་ནི། སྒྲ་ལ་མི་རྟག་པ་གསར་དུ་འཕེལ་བ་ལྟ་བུ་དང་རྟག་པ་གསར་དུ་འགྲིབ་པ་ལྟ་བུར་དགག་སྒྲུབ་བྱེད་པ་ཡི་སྒྲ་མི་རྟག་རྟོགས་ཀྱི་རྗེས་དཔག་སོགས་བསླད་པ་དེ་དང་དེ་དག་གིས་ཆོས་ཅན། རང་མཚན་
གཟུང་དོན་དུ་ཡོད་པ་དེ་དང་ལྡན་པ་ཉིད་མིན་ཡང་རང་མཚན་མངོན་སུམ་དུ་མཐོང་བའི་ལམ་དུ་འགྱུར་བ་ལ་སྦྱོར་བར་བྱེད་ནུས་ཏེ། ཐ་དད་པའི་དོན་རང་མཚན་ལ་བརྒྱུད་ནས་བརྟེན་པ་ཅན་གྱི་འབྲེལ་པ་འགའ་ལས་དེ་ལྟར་ནུས་པའི་ཕྱིར། དེ་དག་
ཆོས་ཅན། རང་ཉིད་བསླད་པ་ཡིན་པའི་ང་དངོས་སུ་ཤེས་ནུས་པ་མ་ཡིན་ཏེ། སྣང་བཏགས་སོ་སོར་མི་ཕྱེད་པའི་ཆད་མ་ཡིན་པ་དས་ནའི་ཕྱིར། གཉིས་པ་མི་མཐུན་ཕྱོགས་མ་གྲུབ་པས་ལྡོག་འབྲེལ་མ་གྲུབ་པ་ལ། སྲོག་བདག་མེད་ཁོ་ན་ལས་ལྡོག་
པ་མ་གྲུབ་པ། དེ་གྲུབ་ཀྱང་བདག་བཅས་སུ་མི་འགྲུབ་པའོ། །དང་པོ་ལ། བུམ་སོགས་བདག་མེད་དུ་མི་འགྲུབ། གསོན་ལུས་བདག་བཅས་སུ་མི་འགྲུབ་པའོ། །དང་པོ་ནི། བུམ་སོགས་དེ་བདག་མེད་པར་ངས་པ་མ་ཡིན་པར་བདག་ཡོད་མེད་ཐེ་ཚོམ་ཅན་
དུ་འགྱུར་པར་ཐལ། གསོན་ལུས་དང་བདག་ཡོད་མེད་ཀྱི་རྒྱུ་མཚན་མཚུངས་བ་གང་ཞིག་གསོན་ལུས་ལ་བདག་ཡོད་པ་ཉིད་དུ་སྒྲུབ་པའི་སྒྲུབ་བྱེད་འཇུག་པའི་ཕྱིར། བུམ་སོགས་བདག་མེད་དུ་སངས་རྒྱས་པས་ཁས་བླངས་བས་གྲུབ་པོ་ཞེ་ན་

[424B] དེའི་ཁས་བླངས་ཚད་མ་ཅན་མིན་པའི་ཕྱིར། སྲོག་ཆོས་ཅན། བདག་དངོས་མེད་ལས་ལྡོག་པ་མེད་དུ་ཆུ་ག་ན་ཡང་མཐུན་ཕྱོགས་བདག་ལས་ལྡོག་
མི་ལྡོག་ཐེ་ཚོམ་ཟ་རིགས་པར་ཐལ། བདག་དེ་ལ་ཡོད་མེད་ཐེ་ཚོམ་ཟ་བའི་ཕྱིར། འདོད་ན། མི་མཐུན་ཕྱོགས་བདག་མེད་ལས་ལྡོག་པར་ཡང་ཐེ་ཚོམ་ཟ་རིགས་པར་ཐལ། འདོད་པ་དེའི་ཕྱིར་ཁྱབ་པར་ཐལ། བདག་ཡོད་མེད་ཀྱི་ཕུང་པོ་གཉིས་ལས་གང་
རུང་གཅིག་ཁོ་ན་ལ་ཡོད་པར་ངེས་པར་གྲུབ་ན་གཞན་ཅིག་ཤོས་ལས་ལྡོག་པ་གྲུབ་དགོས་ཀྱི་བདག་ལ་མ་མཐོང་བཞིན་དུ་བདག་མེད་ལས་ལྡོག་པ་མི་འགྲུབ་པའི་ཕྱིར། སྲོག་དེ་མི་མཐུན་ཕྱོགས་ལ་མ་མཐོང་བ་ཡིན་ཡང་མེད་ངེས་སུ་མི་འགྲུབ་པར་
ཐལ། སྣང་རུང་གི་བདག་མེད་ལ་མ་མཐོང་བས་མེད་པར་གྲུབ་ཏུ་ཆུག་ཀྱང་མཐོང་རུང་དུ་མེད་པའི་བདག་མེད་དག་ལ་ཡོད་མེད་ཐེ་ཚོམ་ཟ་བའི་ཕྱིར། སྲོག་ཆོས་ཅན། བདག་མེད་འགའ་ཞིག་ལ་མ་མཐོང་བས་བདག་མེད་འགར་ཡང་མེད་པར་ངེས་པ་མེད་
པར་ཐལ། བདག་མེད་ཀྱི་གསལ་བ་མཐའ་དག་ལ་ཁྱབ་བྱེད་དུ་འཇུག་པ་མ་ཡིན་ཡང་བདག་མེད་དེའི་རིགས་སུ་གྱུར་པའི་དོན་འགའ་ཞིག་ལ་ཡོད་པ་སྲིད་པའི་ཕྱིར། མཁྲེགས་པའི་རྫས་ཤིང་ལ་སོགས་པ་ཕལ་ཆེར་མཚོན་ཀྱིས་ཆོད་ཀྱང་རྡོ་རྗེ་ལ་
སོགས་པ་མཚོན་གྱིས་མི་ཆེད་པ་བཞིན་ནོ། །གཉིས་པ་ནི། སྲོག་ཆོས་ཅན། བདག་མེད་ལས་ལྡོག་མི་ལྡོག་གི་ཐེ་ཚོམ་གང་ལས་ཀྱང་ལྡོག་པར་འགྱུར་བ་མ་ཡིན་པར་ཐལ། བདག་མེད་ལ་ཡོད་པ་ལ་སྒྲུབ་བྱེད་ཀྱང་མ་མཐོང། དེ་ལ་ཡོད་པ་

[425A]༄༅། །ལ་འགལ་བ་ཡང་མ་མཐོང་བའི་ཕྱིར། ཕྱི་མ་དེར་ཐལ། དེ་ཡང་བདག་མེད་ལ་ཡོད་པ་ལ་གནོད་པ་ཡོད་ན་ལ་ལར་བདག་དེའི་འབྲས་བུ་དང། ཁ་ཅིག་ཏུ་བདག་དེའི་བདག་ཉིད་དུ་ངེས་པ་ལས་ཐབས་གཞན་ཅི་ཡང་ཡོད་པ་མ་
ཡིན་པ་ བདག་དང་འབྲེལ་པ་མ་གྲུབ་པའི་ཕྱིར། དེས་ན་སྲོག་འདི་ནི་ཆོས་ཅན། བདག་མེད་པ་ལས་ཀྱང་ལྡོག་པར་ཐེ་ཚོམ་ཟ་སྟེ། བདག་དང་འབྲེལ་མ་འབྲེལ་ཐེ་ཚོམ་ཟ་བ་དེས་ནའི་ཕྱིར། གཉིས་པ་ནི། སྲོག་བདག་མེད་ལས་ལྡོག་
ཏུ་ཆུག་པ་དེ་ལྟ་ན་ཡང་བདག་མེད་ལ་མེད་པ་ལས་བདག་བཅས་སུ་མི་འགྱུར་བར་ཐལ། རིགས་པ་གང་གིས་རིགས་པ་ཅན་པ་དེ་ནི་སྲོག་གཞི་དེ་ལ་ལྡོག་པ་མེད་པ་ཡིན་ཡང་ངེས་པར་དངོས་པོར་ཏེ་ཡོད་པར་འདོད་པ་མ་ཡིན་པའི་ཕྱིར་
དཔེར་ན་སྲོག་སོགས་མཐུན་ཕྱོགས་བདག་ལས་ལྡོག་པ་མེད་ཀྱང་བདག་ལ་ཡོད་པ་མིན་པར་འདོད་པ་བཞིན། གསུམ་པ་དོན་བསྡུ་བ་ནི། གལ་ཏེ། གསོན་ལུས་བདག་མེད་མ་ཡིན་པས་བདག་བཅས་སུ་འགྲུབ་པ་མིན་པར་ཐལ། གཏན་
ཚིགས་སྲོག་སོགས་དེ་མཐུན་ཕྱོགས་བདག་ལས་ལྡོག་པ་མེད་ན་དེའི་རྒྱུས་རྗེས་འགྲོ་ཅན་དུ་འདོད་དགོས་པ་གང་ཞིག། དེ་ལ་ལྡོག་པ་མེད་ཀྱང་རྗེས་འགྲོ་ཅན་མ་ཡིན་པའི་ཕྱིར། ཁྱབ་པར་ཐལ། བདག་དེ་ལ་རྗེས་སུ་འགྲོ་བ་ཅན་ཡང་
མིན་ལྡོག་པ་ཅན་ཡང་མིན་པར་ཁས་བླངས་པའི་ཕྱིར། ཡང་ན་རྟགས་སུ་སྦྱར་རོ། །གསུམ་པ་སྲོག་བདག་གི་གོ་བྱེད་མ་ཡིན་པའི་རྒྱུ་མཚན་ལ། གོ་བྱེད་འབྲེལ་པ་ལ་བལྟོས་པ་དང། དེ་བདག་སྲོག་ལ་མ་གྲུབ་པ། འབྲེལ་པ་ངེས་བྱེད་ཀྱི་ཚད་

[425B] །དང་པོ་ནི། དུ་བ་གང་གི་རང་གི་བདག་ཉིད་ཆོས་ཅན། མེ་གང་མེད་ན་མི་འབྱུང་བ་ཅན་དུ་གྲུབ་པ་ཡིན་ཏེ། དུ་ལྡན་ལ་ལ་མེ་གོ་བྱེད་དུ་འདུག་པའི་ཕྱིར། མེ་ལྡོག་པ་དེ་ཉིད་ཁྱོད་ལྡོག་བྱེད་ཡིན་ཏེ། མ་ནུས་པ་མཐུ་ཅན་དུ་འཇུག་པ་ན་ཡང་
ཁྱོད་འཇུག་ཅིང་སྐྱེ་བར་བྱེད་པ་ཡིན་པ་དེའི་ཕྱིར། མེ་དུ་མེད་ན་མི་འབྱུང་བའི་འབྲེལ་པ་དེ་ཡང་ནི་ཆོས་ཅན། སྒྲུབ་བྱེད་ཁྱེད་པར་ཅན་ལ་བལྟོས་པ་ཡིན་ཏེ། རྒྱུ་འབྲས་ངེས་བྱེད་ཀྱི་ཚད་མ་ཁྱད་པར་པ་ལ་བལྟོས་པའི་ཕྱིར། དེར་ཐལ། མེ་ཕན་
བྱེད་དུ་ཡོད་པ་དང་མེད་པ་ལས་འབྲས་བུ་དུ་བསྐྱེ་བ་མཐོང་བ་དང་མ་མཐོང་བའི་མངོན་སུམ་དང་མ་དམིགས་པ་དེ་དག་ལས་མེ་རྒྱུ་དང་དུ་བ་འབྲས་བུ་ཉིད་དུ་ངེས་པའི་ཕྱིར། གཉིས་པ་ལ། སྒྲུབ་བྱེད་དགོད་པ། རྩོད་པ་སྤང་བའོ། །དང་པོ་ནི། སྲོག་ཆོས་
ཅན། གསོན་ལུས་ལ་བདག་དོན་གཞན་ཡོད་པར་རྟོགས་པའི་རྟེན་རྟགས་ཡང་དག་ཏུ་ཡོད་པ་མ་ཡིན་པར་ཐལ། ཁྱོད་ཡོད་ན་བདག་དོན་གཞན་ཡོད་པའི་ངེས་པ་མེད་པའི་ཕྱིར། བདག་ཡོད་པ་ན་དེའི་རྗེས་སུ་སྲོག་ཡོད་པའམ། བདག་ལོག་ཅིང་
མེད་པ་ན་སྲོག་དེ་དག་མེད་པར་འགྱུར་བ་མི་སྲིད་པར་ཐལ། བདག་ངེ་རྟག་ཏུ་རྟག་པའི་རྫས་སུ་ཡོད་པས་དེ་ལོག་པའི་གཞི་མི་སྲིད་པའི་ཕྱིར། སྲོག་དེ་ཆོས་ཅན། ཅི་ལྟར་བདག་དེས་བསྐྱེད་པའི་རང་བཞིན་ཡིན་པ་མི་འཐད་པར་ཐལ། བདག་དེ་དག་
མེད་པར་རྒྱུ་གཞན་ལས་འབྱུང་པའི་ཕྱིར། །ཁྱབ་པར་ཐལ། འབྲས་བུའི་རང་བཞིན་འདྲ་མི་འདྲ་ཐ་དད་པ་རྣམས་རྒྱུ་རིགས་འདྲ་མི་འདྲ་ཐ་དད་པ་རྣམས་ལས་འབྱུང་པའི་ཕྱིར། དེའི་རྒྱུ་མཚན་ནི། བློ་དང་སྲོག་ལ་སོགས་པ་འབྲས་བུའི་དངོས་པོ་རྣམས་ཆོས་

[426A]༄༅། །ཅན། སྣ་ཚིགས་པའི་ངོ་བོ་ཉིད་དུ་འབྱུང་པའི་རྒྱུ་མཚན་ཡོད་དེ། རྒྱུ་རྐྱེན་ཚོགས་པའི་ནུས་པ་རྫས་ཐ་དད་ལས་སྣ་ཚོགས་སུ་སྐྱེས་པའི་ཕྱིར། གལ་ཏེ་རྒྱུའི་ནུས་པ་ཐ་དད་པས་འབྲས་བུ་ཐ་དད་དུ་འཇོག་པར་བྱེད་པ་མིན་ནོ་ཞེ་ན། དུས་གཉིས་
པར་མི་སྡོད་པར་འགྲོ་བའི་དངོས་པོ་འདི་ཐམས་ཅད་ཆོས་ཅན། ངོ་བོ་གཅིག་ཏུ་འགྱུར་བར་ཐལ། རྫས་སུ་གྲུབ། རྫས་ཐ་དད་དུ་འཇོག་བྱེད་མེད་པའི་ཕྱིར། གཉིས་པ་ལ། རྩོད་སྤང་དངོས་དང། དེའི་ལན་དགག་པའོ། །དང་པོ་ནི། འབྲས་བུ་འདི་ཐ་དད་པར་
འབྱེད་པར་བྱེད་པ་རྒྱུས་ཐ་དད་དུ་འབྱེད་པར་བྱེད་པ་མིན་ཏེ། དེ་ལྟ་ན་དུ་བ་མེ་ལས་ཀྱང་སྐྱེ། མེ་མེད་བརྒྱ་བྱིན་གྱི་སྤྱི་བོ་ལས་ཀྱང་སྐྱེ་བས་རང་བཞིན་གཉིས་སུ་འགྱུར་རོ་ཞེ་ན། དུ་བ་ཆོས་ཅན། མེའི་འབྲས་བུ་མ་ཡིན་པར་ཐལ། མེ་ལྡོག་ཀྱང་ཁྱོད་མི་ལྡོག་
པའི་ཕྱིར། འདོད་ན། མེའི་འབྲས་བུ་ཡིན་པར་ཐལ། མེ་ལས་སྐྱེས་པའི་ཕྱིར། དེས་ན་ཁྱོད་རང་བཞིན་གཅིག་ཉིད་ཡིན་པ་ཉམས་པར་ཐལ། ཁྱོད་མེའི་འབྲས་བུ་ཡིན་པ་དང་མ་ཡིན་པ་གཉིས་ཀའི་གཞི་མཐུན་ཡིན་པའི་ཕྱིར། བརྒྱ་བྱིན་གྱི་སྤྱི་བོ་གཅིག་ནི་
ཆོས་ཅན། མེ་ཡིན་པ་དང་མེ་མིན་པའི་རང་བཞིན་དངོས་འགལ་གཉིས་ཀྱི་གཞི་མཐུན་དུ་ཐལ། དུ་བ་སྔར་མེད་གསར་དུ་བསྐྱེད་པའི་ཉེར་ལེན་དང་མེས་དབེན་པ་ཡང་ཡིན་པའི་རང་བཞིན་དུ་མ་ཡིན་པའི་ཕྱིར། ཁྱབ་པ་མ་གྲུབ་པོ་ཞེ་ན། དེས་ན་གཞན་
མེ་མེད་བརྒྱ་བྱིན་གྱི་སྤྱི་བོ་དེ་ནི་མེ་ཡོད་དེ་ཉིད་དུ་ཐལ། དུ་བ་དེ་སྤར་མེད་གསར་དུ་བསྐྱེད་པའི་ཉེར་ལེན་གྱི་རང་བཞིན་ཡིན་པའི་ཕྱིར། མེ་ཡོད་མ་ཡིན་ན། དུ་བ་དེ་ནི་བརྒྱ་བྱིན་གྱི་སྤྱི་བོ་དེ་ལས་སྔར་མེད་གསར་དུ་ཇི་ལྟར་ཡང་འབྱུང་བ་མི་འཐད་པར་

[426B] དུ་བ་དེ་བསྐྱེད་པའི་མེ་ཡོད་ཀྱི་རང་བཞིན་མ་ཡིན་པའི་ཕྱིར། དེས་ན་རྒྱུ་མེ་དང་འབྲས་བུ་དུ་བ་དག་ཕན་ཚུན་མི་འཁྲུལ་བའི་རང་བཞིན་ངེས་པ་ཉིད་ཡིན་ཏེ། རྗེས་སུ་འགྲོ་ལྡོག་འཁྲུལ་པ་ལ་ཚད་མས་གནོད་པ་དེའི་ཕྱིར། མེའི་རང་བཞིན་མངོན་སུམ་
དུ་མཐོང་བ་བཞིན་དུ་འབྲས་བུ་དུ་བ་མཐོང་ན་ཡང་དེའི་རྟགས་ལས་མེ་དེ་རྟོགས་པར་འགྱུར་ཏེ། དུ་བ་མེའི་འབྲས་བུར་ངེས་པ་དེས་ནའི་ཕྱིར། གཉིས་པ་ནི། གལ་ཏེ་ཆུ་དང་འོ་མས་འབྲས་བུ་འབྲས་ཅན་རུལ་བར་འགྱུར་བ་གཅིག་བསྐྱེད་པ་བཞིན་དུ་
རྒྱུ་དུ་མ་ལས་འབྲས་བུ་གཅིག་ཇི་ལྟར་ཡང་སྐྱེ་བར་འགྱུར་བ་མི་འཐད་པར་ཐལ། རྒྱུ་རིགས་མི་མཐུན་པས་འབྲས་བུ་རིགས་གཅིག་མི་བྱེད་པའི་ཕྱིར་ཅེ་ན། ཆུ་དང་འོ་མ་གཉིས་ཀའང་ཆོས་ཅན། རིགས་གཅིག་པ་ཉིད་ཡིན་ཏེ། གཤེར་བའི་ནུས་པ་གང་
ལས་རང་འབྲས་འབྲས་ཅན་རུལ་པར་འགྱུར་བ་གཅིག་ཐུན་མོང་དུ་བསྐྱེད་པའི་ཕྱིར། ཅི་ཆུ་དང་འོ་མ་འདི་ནི་རྫས་ཐ་དད་ཅིང་ནུས་པ་གཅིག་པའི་བདག་ཉིད་དམ་སྟེ་ནུས་པ་གཅིག་པར་ཐལ། མངོན་སུམ་ལ་རྫས་ཐ་དད་དུ་སྣང་ཞིང་གཤེར་བའི་ནུས་པ་ཅན་
ཡིན་པས་འབྲས་བུ་ཐུན་མོང་བ་གཅིག་བསྐྱེད་པའི་ཕྱིར། དེ་ལྟ་མིན་ན་རྫས་ཐ་དད་པ་ཡང་ཡིན་གཤེར་བ་ཉིད་དུ་གཅིག་པ་ཡང་ཇི་ལྟར་ཡིན་ཞེ་ན། ཆུ་དང་འོ་མ་ཆོས་ཅན། ནུས་པ་གཅིག་མ་ཡིན་པར་ཐལ། རང་རང་གི་ངོ་བོ་མ་འདྲེས་པར་རྫས་སོ་སོ་
ལ་གནས་པའི་ཕྱིར། དེ་ལྟ་ན་ཡང་རིགས་གཅིག་ཅེས་བརྗོད་དུ་རུང་སྟེ། གཤེར་བ་དེ་ཡི་རྣམ་པའི་རང་བཞིན་ཅན་གྱི་ལུས་ཀྱི་དབབ་པོའི་བློ་མ་འཁྲུལ་བ་ལ་གཤེར་བར་ཐ་དད་མེད་པའི་རྣམ་པ་གཏོང་བྱེད་ཡིན་པའི་ཕྱིར། དཔེ་དེ་བཞིན་དུ་མེའི་

[427A]༄༅། །གསལ་བ་དུ་མ་ནི་ཆོས་ཅན། རྫས་ཐ་དད་ཀྱང་རིགས་གཅིག་ཏུ་བརྗོད་དུ་རུང་སྟེ། མི་མ་ཡིན་ལས་ལོག་པར་མཚུངས་པའི་ཆ་གང་གིས་ནི་མར་རྟོགས་ཤིང་དེའི་རྣམ་པ་སྣང་བའི་དབང་མངོན་གྱི་རྟོགས་ཤིང་དེའི་རྣམ་པ་སྣང་བའི་དབང་མངོན་གྱི་རྟེན་ཏེ་གཟུང་དོན་ཡིན་པའི་ཕྱིར་
དུ་བ་དེ་རང་ཕྱོགས་ཀྱི་ཆོས་སུ་གྲུབ་པའི་གཞིར་མེ་མ་ཡིན་ལས་ལོག་པ་དེ་ལྟར་རྟོགས་པར་འགྱུར་བ་ཡིན་ཏེ། མེ་མ་ཡིན་ལས་ལོག་པ་དེས་ནི་དུ་བ་བསྐྱེད་པ་དེས་ནའི་ཕྱིར། གསུམ་པ་ལ། རྒྱུ་འབྲས་ངེས་བྱེད་བཤད་པ། བདག་གཅིག་འབྲེལ་བ་བཤད་ཟིན་
དྲན་པར་བྱེད་པའོ། །དང་པོ་ནི། དུ་བ་མེ་དེ་ལས་འཁྲུལ་བ་མེད་པ་ཅན་དུ་ཐལ། མེར་ཤེས་པའི་མངོན་སུམ་གྱི་གཟུང་དོན་མེ་དེས་ཉེར་ལེན་བྱས་ལྷན་ཅིག་བྱེད་རྐྱེན་གྱི་ཡན་ལག་གཞན་བུད་ཤིང་ལ་བལྟོས་བ་ཉིད་ལས་བྱུང་བའི་ཕྱིར། དེ་ལྟར་མེ་དུ་དེ་བཞིན་
དུ་འབྲས་བུ་གཞན་ཡང་རང་གི་རྒྱུ་ལ་མི་འཁྲུལ་པར་འགྲུབ་པར་ཐལ། རྒྱུ་འབྲས་ངེས་བྱེད་ཀྱི་ཚད་མ་ལས་དེ་ལྟར་གྲུབ་པའི་ཕྱིར། སྔ་མ་ལ་ཁྱབ་པར་ཐལ། དུ་བའི་ཉེར་ལེན་དང་བུད་ཤིང་འགྱུར་བ་ཡི་ལྷན་ཅིག་བྱེད་པ་ཡི་ཡང་ལག་གི་རྟེན་དམར་འབར་
བ་དེ་ལ་མེར་འཇོག་པའི་ཕྱིར། གལ་ཏེ་མེ་མེད་བརྒྱ་བྱིན་གྱི་སྤྱི་བོ་ཆོས་ཅན། ཁྱོད་ལས་བྱུང་བའི་སྔོ་འཕྱུར་བ་དེ་དུ་བ་མིན་པར་ཐལ། མེ་ཡོད་མིན་པའི་ཕྱིར། གལ་ཏེ་ཁྱོད་ལས་བྱུང་བའི་སྔོ་འཕྱུར་བ་དེ་དུ་བ་ཡིན་ན། ཁྱོད་མེ་ཡོད་དེ་ཉིད་དུ་ཐལ་ལོ་
གཉིས་པ་ནི། རང་བཞིན་དང་རང་བཞིན་ཅན་ཡང་མེད་ན་མི་འབྱུང་བའི་འབྲེལ་པ་གྲུབ་པར་ཤེས་པར་བྱ་སྟེ། ཅི་ལྟར་བདག་གཅིག་གི་འབྲེལ་བ་ངེས་པའི་རང་གི་རྒྱུ་མཚན་ཁྱད་པར་ཅན་ལ་བལྟོས་ནས་དེ་རྙད་གྲུབ་པའི་ཕྱིར། དཔེར་ན་འཇིག་པ་དང་

[427B] དེ་ལྟར་སྒྲུབ་པའི་རིགས་པ་བལྟོས་མེད་ཀྱི་གཏན་ཚིགས་གོང་དུ་ཇི་སྐད་བཤད་པ་བཞིན་ཡིན་པའི་ཕྱིར། གསུམ་པ་རིགས་ཅན་གཞན་ཡང་དེ་ལྟར་གྲུབ་པ་ནི། མཉན་བྱ་སྒྲ་མི་རྟག་སྒྲུབ་ཀྱི་ལྡོག་ཁྱབ་མ་གྲུབ་པར་བསྟན་
པ་ལས་སྲོག་ལྡན་ལྡོག་ཁྱབ་ཅན་གྱི་གཏན་ཚིགས་མིན་པ་ཉིད་དུ་རྟོགས་པ་ཡི་ཚུལ་འདིས་ཐུན་མོང་མ་ཡིན་པ་ཐམས་ཅད་ལ་དཔག་པར་བྱ་སྟེ། སློབ་དཔོན་ཕྱོགས་གླང་གིས་མི་མཐུན་ཕྱོགས་ལ་མ་མཐོང་ཙམ་གྱི་ལྡོག་པ་ཅན་གྱི་ཐུན་མོང་མ་ཡིན་པའི་མ་
ངེས་པའི་གཏན་ཚིགས་ཐམས་ཅད་ལྡོག་ཁྱབ་མ་གྲུབ་པར་མཚུངས་བར་བསྟན་པར་བྱ་བའི་ཕྱིར་ཏུ་མཉན་བྱ་ཉིད་དཔེར་བརྗོད་པར་མཛད་པའི་ཕྱིར། རྗེས། བྱ་བ་གཅིག་བུ་ཅན་གྱི་གཏན་ཚིགས་དགག་པ་ཚད་མ་རྣམ་པར་ངེས་པར་རྒྱས་པར་བཤད་ཀྱང་
འདིར་རྩ་བར་མ་བཀོད་དོ། །གསུམ་པ་མ་དམིགས་པའི་དཔེ་དངོས་སུ་མི་སྟོན་པའི་རྒྱུ་མཚན་ལ། རྒྱུ་དང་ཁྱབ་བྱེད་མ་དམིགས་པའི་དཔེ་མི་སྟོན་པའི་རྒྱུ་མཚན་དང། རང་བཞིན་མ་དམིགས་པའི་དཔེ་མི་སྟོན་པའི་རྒྱུ་མཚན་དང། མ་དམིགས་པའི་དོན་
གཏན་པ་དབབ་པའོ། །དང་པོ་ནི། ཕྱོགས་ཆོས་ཅན་དགུར་ཕྱེ་པ་ན་རྒྱུ་དང་ཁྱབ་བྱེད་མ་དམིགས་པའི་དཔེ་མི་སྟོན་པའི་རྒྱུ་མཚན་ཅི་ཡིན་ཞེ་ན། ཕྱོགས་ཆོས་ཅན་གྱི་རབ་དབྱེ་འཆད་པའི་སྐབས་དེར་ཆོས་ཅན། འབྲས་རང་གི་དཔེར་བརྗོད་ལས་ཐ་དད་པར་
མ་དམིགས་པ་གཉིས་ཀྱི་དཔེར་བརྗོད་དངོས་སུ་མ་བཤད་པའི་རྒྱུ་མཚན་ཡོད་དེ། བལྟར་རུང་གི་རྒྱུ་དང་ཁྱབ་བྱེད་ཀྱི་ངོ་བོ་ལྡོག་པ་ཉིད་ཀྱིས་འབྲས་བུ་དང་ཁྱབ་བྱའི་དོན་ལྡོག་པར་བརྗོད་པ་ལས་མི་དམིགས་པ་གཉིས་ཀྱི་དཔེ་ཤུགས་ལ་གྲུབ་ཟིན་

[428A]༄༅། །པས་དངོས་སུ་མ་བཀོད་པའི་ཕྱིར། མ་དམིགས་པའི་རྟགས་དེ་དག་བལྟར་རུང་གི་ཁྱད་པར་ལ་བལྟོས་པ་གང་ལས་ཤེས་ཤེ་ན། མ་དམིགས་པ་གཉིས་པོ་དེ་ལའང་སློབ་དཔོན་ཕྱོགས་གླང་གིས་ཡོད་ན་བལྡར་རུང་གི་དོན་ལ་མ་
དམིགས་པ་མེད་ངེས་དེ་གོ་བར་བྱད་པ་ཡིན་ནོ་ཞེས་སྟན་ཏེ། སྐྱེས་བུ་སྟེ་བདག་གཞི་གང་དུ་ཡང་མཐོང་རུང་དུ་མེད་པ་ལས་སྲོག་ལ་སོགས་པའི་གཏན་ཚིགས་གསོན་ལུས་བདག་བཅས་སུ་བསྒྲུབ་པར་བྱེད་པའི་ལྡོག་པ་ལ་ཐེ་ཚོམ་ཟ་བར་བཤད་
པའི་ཕྱིར། སྲོག་སོགས་བུམ་པ་ལ་མ་མཐོང་མས་བདག་མེད་ལས་ལྡོག་པ་དེས་པ་མེད་པར་ཐལ། བདག་ལ་འཇུག་མི་འཇུག་ཐེ་ཚོམ་ཟ་བའི་ཕྱིར། དེ་ལ་སློབ་དཔོན་གྱིས་བདག་བལྟར་མི་རུང་བའི་ཕྱིར། བུམ་པ་ལ་སོགས་པ་བདག་མེད་པ་ཉིད་དུ་
མ་གྲུབ་སྟེ། མ་དམིགས་པ་ཙམ་ནི་ཐེ་ཚོམ་ །གཏན་ཚིགས་ཐམས་ཅད་དགག་བྱ་རྣམ་པར་བཅད་པ་ཙམ་བསྒྲུབ་པར་བྱེད་པས་མ་དམིགས་པར་འགྱུར་བ་མ་ཡིན་ནམ་གསུམ་དུ་ཇི་ལྟར་དབྱེ་ཞེ་ན། འབྲས་
རང་མ་དམིགས་པའི་རྟགས་གསུམ་གར་གྱིས་མེད་དགག་འབའ་ཞིག་བསྒྲུབ་པར་བྱེད་པ་མ་ཡིན་པར་ཐལ། རྒྱུ་དང་ཁྱབ་བྱེད་མ་དམིགས་པ་འདིས་ནི་དགག་གཞིའི་དངོས་པོ་ལའང་འབྲས་བུ་དང་ཁྱབ་བྱའི་དངོས་པོའི་རྒྱ་ཁས་བླངས་པ་མེད་
ཅིང་དེ་གཉིས་རྣམ་པར་བཅད་ཙམ་གྱི་མེད་པར་དགག་པ་ཉེད་དངོས་སུ་བསྒྲུབ་པར་བྱེད་ལ། སྔ་མ་འབྲས་རང་གི་རྟགས་དག་གིས་དངོས་སུ་བསྒྲུབ་པ་དང། ཤུགས་ལ་མ་ཡིན་པར་དགག་པ་བསྒྲུབ་བར་བྱེད་པའི་ཕྱིར། འདིས་སྒྲ་མི་རྟག་པ་མ་

[428B] སྒྲ་མི་རྟག་པ་མ་ཡིན་པ་ལས་ལོག་པ་མ་ཡིན་དགག་དང། དེ་རྗེས་དཔག་གི་ཤུགས་རྟོགས་སུ་བསྟན་པ་ཡིན་ནོ། །ཕྱོགས་ཆོས་དེ་ཆས་ཁྱབ་པ་ཡི། ཞེས་སོགས་ཀྱི་འགྲེལ་བཤད་དུ། སློབ་དཔོན་ཤཱ་ཀྱ་བློས་
བཤད་པ་ལྟར་རོ། །གཉིས་པ་ལ། འབྲེལ་པ་ངེས་བྱེད་དང། བསྒྲུབ་བྱ་ངོས་གཟུང་བ་དང། ལོགས་སུ་མི་སྟོན་པའི་རྒྱུ་མཚན་གྱིས་དོན་བསྡུ་བའོ། །དང་པོ་ནི། དོན་གྲུབ་ཟིན་ཀྱང་ཐ་སྙད་མི་ཤེས་པ་ཤེས་པར་བྱ་བའི་ཆེད་དུ་ཐ་སྙད་འབའ་ཞིག་
སྒྲུབ་པའི་མི་དམིགས་པའི་དཔེ་གཉིས་ལས་ལོགས་པ་གཅིག་ཀྱང་སློབ་དཔོན་ཕྱོགས་གླང་བཞེད་པ་ཡིན་ཏེ། དེ་ལ་དམིགས་རུང་རྣམས་ཀྱི་ཡོད་པའི་དོན་ལྡོག་ཚད་མས་དམིགས་པ་ལས་གཞན་མ་ཡིན་པར་བཞེད་པ་དེའི་ཕྱིར། གཉིས་
པ་ལ། དངོས་དང། རྩོད་སྤང་ངོ། །དང་པོ་ནི། བུམ་པས་དག་པའི་ས་ཕྱོགས་དེར་བུམ་པའི་ཡུལ་ཅན་གྱི་ཤེས་བརྗོད་དང། བུམ་པ་ཡོད་དམ་སྙམ་པའི་ཐེ་ཚོམ་འགོག་ནུས་པར་འགྱུར་ཏེ། དེར་ཡོད་ན་སྣང་རུང་གི་ཡུལ་བུམ་པ་མེད་པའི་
ཕྱིར། དཔེར་ན་མེས་སྟོང་པའི་གཞིར་ཚོས་ཀྱི་སྡོང་བུ་དེ་སྲེག་པར་བྱེད་པ་མིན་པའི་ཕྱིར། མེ་མ་ཡིན་ཏེ་ཞེས་བྱ་བ་བཞིན་ནོ། །ཡོད་ན་དམིགས་རུང་གི་བུམ་པ་མ་དམིགས་པ་དེ་ཡོད་པ་ལས་རང་ཕྱོགས་ཀྱི་ཆོས་སུ་གྲུབ་པའི་གཞིར་མ་དམིཌ་
པ་དེའི་རྒྱུ་མཚན་ཅན་བུམ་པ་མེད་པའི་སྒྲ་དང་ངེས་ཤེས་འཇུག་རུང་སྒྲུབ་ནུས་ཏེ། ཡོད་ན་དམིགས་སུ་རུང་བའི་མེད་པའི་དོན་ལྡོག་ནི་ཡོད་ན་དམིགས་རུང་མ་དམིགས་པ་ལས་གཞན་མ་ཡིན་པ་དེའི་ཕྱིར། འདི་ནི་སྦྱོར་བ་འཚད་པའི་དུས་

[429A]༄༅། །ཡིན་གྱི་འགོད་པའི་ཚེ་བུམ་པ་མེད་པའི་སྒྲ་བློའི་ཐ་སྙད་བྱར་རུང་སྟེ་ཞེས་འགོད་ན་རྣམ་གཞག་མ་ཆགས་པའོ། །གཉིས་པ་ནི། མ་དམིགས་པ་རྒྱུ་ཡིན་ལ། སྒྲ་བློའི་ཐ་སྙད་འབྲས་བུ་ཡིན་པས་རྒྱུ་འབྲས་བུ་ལ་འཁྲུལ་པའི་ཕྱིར་
དེ་ལས་ཇི་ལྟར་འགྲུབ་ཅེ་ན། བུམ་པ་མེད་པའི་སྒྲ་བློའི་ཐ་སྙད་དེ་བུམ་པ་དམིགས་རུང་མ་དམིགས་པའི་ས་ཕྱོགས་དང་མངོན་སུམ་གྱི་འབྲས་བུ་ཡིན་ཡང། བུམ་པ་དམིགས་རུང་མ་དམིགས་པ་དེ་ལས་སུམ་པ་མེད་པའི་བློ་དང་སྒྲ་ཐེ་ཚོམ་མེད་
པར་གྲུབ་པར་ཐལ། ཡོད་ན་སྣང་དུ་རུང་བ་ལས་མ་མཐོང་ན་མེད་ཅེས་བྱ་བའི་ཐ་སྙད་འདི་གནག་རྫིའི་བར་ལ་གྲུབ་པའི་ཕྱིར། ཡང་ན་བུམ་མེད་དེ་བུམ་པ་དམིགས་རུང་མ་དམིགས་པའི་རྣམ་པར་བཞག་བྱའི་འབྲས་བུ་ཡིན་ཡང་ཞེས་སྦྱར་ནས་
ལྷག་མ་སྔ་མ་ལྟར་རོ། །ཐ་སྙད་འབའ་ཞིག་སྒྲུབ་ཏུ་བསྟན་པ་ནི། མ་དམིགས་ན་མེད་པའི་ཐ་སྙད་ཀྱི་ཁྱབ་པ་གནག་རྫིའི་བར་ལ་གྲུབ་ན་དམིགས་རུང་མ་དམིགས་པ་གྲུབ་ནས་མེད་པའི་ཐ་སྙད་རྟགས་ཀྱིས་སྒྲུབ་མི་དགོས་པར་འགྱུར་རོ་ཞེ་ན། འཇིམ་
གོང་འདིར་གྲངས་ཅན་པ་གཞན་དག་ཡུལ་བུམ་པ་དམིགས་རུང་མ་དམིགས་པ་གྲུབ་ཟིན་དུ་ཡོད་ནའང་བུམ་པ་མེད་པའི་ཐ་སྙད་རྗེས་སུ་མི་བརྗོད་པའི་རྒྱུ་མཚན་ཡོད་དེ། སྤྱི་ཁྱབ་གྲུབ་ཟིན་མ་བརྗེད་ཀྱང་འཇིམ་གོང་ལ་བུམ་པ་དམིགས་རུང་
མ་དམིགས་པ་དེ་འཇིམ་གོང་ལ་བུམ་པ་མེད་པའི་རྒྱུ་མཚན་དུ་རྨོངས་པའི་ཕྱིར། གྲངས་ཅན་གྱི་ངོར་འཇིམ་གོང་ལ་བུམ་པ་མེད་པའི་དོན་སྒྲུབ་དགོས་པ་མ་ཡིན་ཏེ། སྔར་རང་ཉིད་ཀྱིས་དམིགས་རུང་མ་དམིགས་ན་མེད་པའི་ཐ་སྙད་འཇུག་

[429B] ཅི་ལྟར་ཏེ་དཔེར་ན། མེ་དེ་ཕན་འདོགས་བྱེད་དུ་མཐོང་བ་ལས་དུ་བ་སྐྱེ། དེ་མ་མཐོང་ཞིང་ལོག་པ་ལས་དུ་བ་མི་སྐྱེ་བར་མཐོང་
བའི་རྗེས་སུ་འགྲོ་ལྡོག་བྱས་དང་བྱེད་པ་པོའི་རྟགས་ལས་མེ་རྒྱུ་དང་དུ་བ་མེའི་འབྲས་བུ་ཉིད་དུ་བསྒྲུབ་པ་བཞིན་ནོ། །རྒྱུ་འབྲས་ཀྱི་དོན་ལྡོག་རྟགས་སུ་བཀོད་པའི་ཐ་སྙད་འབའ་ཞིག་སྒྲུབ་རྟགས་སུ་སྦྱར་རོ། །དོན་གཞན་སྔ་མ་ཕན་འདོགས་བྱད་དུ་ཡོད་མེད་
ཀྱི་རྗེས་སུ་འགྲོ་ལྡོག་བྱེད་པ་པོ་དང། བྱས་ས་དེ་རང་ཕྱོགས་ཀྱི་ཆོས་སུ་གྲུབ་པའི་གཞིར་འབྲས་བུ་དང་རྒྱུའི་ཐ་སྙད་འབའ་ཞིག་སྒྲུབ་པའི་རྟགས་ཡང་དག་ཏུ་ཐལ། རྗེས་སུ་འགྲོ་ལྡོག་བྱེད་པ་པོ་དེ་ཉིད་ལ་འབྲས་བུའི་དངོས་མིང་དང་སོགས་པས་རྗེས་སུ་
འགྲོ་ལྡོག་བྱས་དེ་ཉིད་ལ་རྒྱུའི་དངོས་མིང་གི་སྒྲ་ཐ་སྙད་ཟོར་ཡང་བའི་དོན་དུ་བཀོད་པ་ཡིན་པའི་ཕྱིར། གསུམ་པ་ནི། གཏན་ཚིགས་ཀྱི་རབ་དབྱེ་བཤད་པ་ན་འབྲས་རང་གི་རྟགས་ལས་ཐ་དད་པར་རང་བཞིན་མ་དམིགས་པའི་གཏན་ཚིགས་དཔེར་དངོས་
སུ་མ་བསྟན་པའི་རྒྱུ་མཚན་ཡོད་དེ། མ་དམིགས་པ་འདི་ནི་རང་བཞིན་རྟགས་ཀྱི་ནང་དུ་འདུས་པས་གོ་སླ་བར་དགོངས་ནས་དངོས་སུ་མ་བཤད་པའི་ཕྱིར། དེ་ནི་རང་བཞིན་རྟགས་ཀྱི་ནང་དུ་འདུས་པར་ཐལ། རྣམ་འཇོག་གི་རྒྱུ་ལས་རྣམ་པར་བཞག་
བྱའི་འབྲས་བུ་སྒྲུབ་པའི་རྟགས་ཡང་དག་ཡིན་པའི་ཕྱིར། དངོས་སུ་ན་རྒྱུ་ཚོགས་གྲངས་ཆང་གིས་འབྲས་བུ་འབྱུང་རུང་བསྒྲུབ་པར་འཆད་པ་ནི་དོན་མིན་ནོ། །གསུམ་པ་ལ། སྣང་རུང་མ་དམིགས་པའི་དོན་དང། མི་སྣང་བ་མ་དམིགས་པ་དང་

[430A]༄༅། །མ་དམིགས་པའི་སྦྱོང་བའི་དབྱེ་བའོ། །དང་པོ་ལ། རང་བཞིན་མ་དམིགས་པའི་རྟགས་ཀྱི་ཕྱོགས་ཆོས་མངོན་སུམ་གྱིས་གྲུབ་པ། དེ་ཇི་ལྟར་གྲུབ་པའི་ཚུལ། གཞན་དུ་ཧ་ཅང་ཐལ་བའོ། །དང་པོ་ལ། བསྟན་པ་དང། བཤད་པ། དེ་
གྲུབ་པའི་དོན་ཏོ། །དང་པོ་ནི། མ་དམིགས་པ་ནི་མེད་པར་དགག་པ་ཡིན་པས་རྒྱུ་མ་ཡིན་པའི་ཕྱིར་དེ་ལས་ཅི་ལྟར་སྒྲ་བླེའི་ཐ་སྙད་སྐྱེ་བར་འགྱུར་ཞེ་ན། ལྟོ་ལྡིར་བ་མེད་པའི་སྒྲ་བློའི་ཐ་སྙད་མི་སྐྱེ་བའི་སྐྱོན་མེད་པར་ཐལ། གཅིག་ལྟོ་ལྡིར་བས་དག་པའི་ས་
ཕྱོགས་དབང་པོའི་མངོན་སུམ་གྱིས་དམིགས་ཤིང་དེ་རང་རིག་མངོན་སུམ་གྱིས་ཉམས་སུ་མྱོང་བ་ལས་ས་ཕྱོགས་དག་པ་བ་འདི་ནི་དམིགས་སོ་ཞེས་བྱ་བའམ། ལྟོ་ལྡིར་བ་འདི་ནི་མ་དམིགས་སོ་ཞེས་རྟོག་པ་ཅན་གྱི་བློ་གཉིས་སྐྱེ་བར་
འགྱུར་བ་ཡིན་པའི་ཕྱིར། གཉིས་པ་ནི། གཅིག་དམིགས་པ་ལས་སྐྱེའོ་ཞེས་སྨོས་པས་ཆོག་མོད། ཉམས་སུ་མྱོང་བ་ལས་སྐྱེའོ་ཞེས་སྨོས་པ་ལ་དགོས་པ་ཅི་ཡོད། དགག་པ་དང་སྒྲུབ་པའི་རྟོག་པ་དེ་དག་རང་རིག་མངོན་སུམ་གྱི་ལག་རྗེས་
མིན་པའི་ཕྱིར་རོ་ཞེ་ན། རྟོག་པ་དེ་དག་ཉམས་སུ་མྱོང་བ་ལས་སྐྱེའོ་ཞེས་སྨོས་པ་ལ་དགོས་པ་ཡོད་དེ། ས་ཕྱོགས་དག་པ་བ་འཛིན་པའི་མྱོང་བ་ཁྱད་པར་ཅན་དབང་པོའི་མངོན་སུམ་ཉིད་ལས་ས་ཕྱོགས་དག་པ་བ་ལ་སོགས་པའི་དོན་རྣམས་
བུམ་པ་ལས་ཁྱད་པར་ཅན་དུ་རྟོགས་ལ། དགག་བྱས་དབེན་པ་དེ་ལྟ་བུའི་རྣམ་པའི་བདག་ཉིད་ཅན་དུ་རང་རིག་མངོན་སུམ་གྱིས་ཉམས་སུ་མྱོང་བ་ལས་བུམ་པས་དག་པའི་ས་ཕྱོགས་འཛིན་པའི་དབང་པོའི་མངོན་སུམ་འདི་ནི་ས་ཕྱོགས་ཀྱི་

[430B] གསུམ་པ་ནི། ལྟོ་ལྡིར་བས་དག་པ་ལ་ངེས་པ་འདྲེན་པ་རང་རིག་མངོན་སུམ་ལ་ངེས་པར་བལྟོས་ཏེ། བུམ་པའི་རྣམ་པ་ཅན་གྱི་དབང་བློའི་དབྱེ་བ་རང་ཉིད་མྱོང་བའི་
རང་རིག་མངོན་སུམ་ཚད་མ་ཉིད་ལས་གྲུབ་པར་འགྱུར་ལ། རང་རིག་མངོན་སུམ་གྱིས་གྲུབ་པའི་དབང་པོའི་མངོན་སུམ་དེ་དག་གིས་དེའི་ཡུལ་གྱི་དོན་བུམ་པ་དང་དེས་དག་པ་ཐ་དད་དུ་རྟོགས་དགོས་པའི་ཕྱིར། བློ་རང་རིག་མངོན་སུམ་གྱིས་མ་གྲུབ་ན་
ས་ཕྱོགས་དག་པ་སྒྲུབ་བྱེད་ཐུག་མེད་དུ་འགྱུར་བར་ཐལ། དབང་མངོན་རང་རིག་མངོན་སུམ་གྱིས་གྲུབ་པ་དེ་ལྟ་མིན་པའི་ཕྱིར། འདོད་ན། བུམ་པ་དང་དེས་དག་པ་འགའ་ཡང་ཐ་དད་དུ་གྲུབ་པར་མི་འགྱུར་བར་ཐལ། འདོད་པ་དེའི་ཕྱིར། གཉིས་པ་ནི། དགག་
གཞི་དམིགས་པས་དགག་བྱ་དམིགས་པར་མི་འགྲུབ་སྟེ། དགག་སྒྲུབ་ཐ་དད་པའི་ཕྱིར་ཅེ་ན། ལྟོ་ལྡིར་ང་ལས་རང་བཞིན་ཁྱད་པར་ཅན་ལྟོ་ལྡིར་བས་དག་པའི་ས་ཕྱོགས་མྱོང་བའི་དབང་པོའི་མངོན་སུམ་ལས་གཞན་ལྟོ་ལྡིར་བ་འཛིན་པའི་མངོན་སུམ་
བསལ་བ་ནི་གྲུབ་སྡེ་གཞན་མ་ཡིན་པར་ཐལ། བདག་ཉིད་གཅིག་ཅིང་ཚད་མ་གཅིག་གི་བྱེད་པ་འཇུག་པའི་ཡུལ་ཡིན་པའི་ཕྱིར། འདོད་ན། ལྟོ་ལྡིར་བ་དེ་དམིགས་རུང་མ་དམིགས་པ་ཡང་ལྟོ་ལྡིར་བ་དེ་ལས་རང་བཞིན་ཁྱད་པར་ཅན་མངོན་སུམ་དུ་
དམིགས་པའི་ས་ཕྱོགས་དག་པ་བ་ལས་གྲུབ་སྲེ་གཞན་མ་ཡིན་པར་ཐལ། འདོད་པ་དེའི་ཕྱིར། དོན་བསྡུས་ན། དག་འཛིན་མངོན་སུམ་དང། བུམ་འཛིན་མངོན་སུམ་གྱིས་དབེན་པ་ཚད་མ་གཅིག་གི་བྱེད་པ་འཇུག་པའི་ཡུལ་དུ་མི་རུང་བ་མ་ཡིན་པར་

[431A]༄༅། །ཐལ། རང་རིག་མངོན་སུམ་ཚད་མ་གཅིག་གིས་དངོས་ཤུགས་ལ་རྟོགས་པའི་ཕྱིར། ལྟོ་ལྡིར་བས་དག་པའི་ས་ཕྱོགས་དང། ལྟོ་ལྡིར་བས་དག་པ་གཉིས་ཀྱང་ཚད་མ་གཅིག་གི་བྱེད་པ་འཇུག་པའི་ཡུལ་དུ་མི་རུང་བ་མ་ཡིན་པར་
ཐལ། དབང་པོའི་མངོན་སུམ་ཚད་མ་གཙོག་གིས་དངོས་ཤུགས་ལ་རྟགས་པའི་ཕྱིར། དགག་གཞི་ཉིད་དགག་བྱས་དབེན་ ལྟོ་ལྡིར་བ་སྣང་རུང་མ་དམིགས་པ་དེ་རང་ཕྱོགས་ཀྱི་ཆོས་སུ་གྲུབ་པའི་གཞིར་
བུམ་པ་མེད་པའི་རྣམ་གཞག་གོ་བྱེད་ཡང་དག་ཡིན་པར་ཐལ། དེ་རང་ཉིད་དོན་ལྡོག་ཏུ་ཡོད་ཙམ་གྱིས་བུམ་པ་མེད་པའི་དངོས་མིང་གི་ཐ་སྙད་འཇུག་པ་ཅན་ཡིན་པའི་ཕྱིར། མ་དམིགས་པ་འདི་ནི་ཚད་མས་མ་གྲུབ་པའི་སྐྱོན་མེད་པར་ཐལ་
དེ་རང་ཉིད་དབང་པོའི་མངོན་སུམ་ཚད་མ་ལས་རྟོགས་པའི་ཕྱིར། གསུམ་པ་ནི། མ་དམིགས་པ་མངོན་སུམ་གྱིས་གྲུབ་པ་ལས་གཞན་དུ་ན་བུམ་པའི་དོན་གྱི་མེད་པ་ཉིད་སྒྲུབ་བྱེད་ཐུག་མེད་དུ་འགྱུར་བར་ཐལ། དེ་མ་དམིགས་པའི་རྟགས་ལས་
རྟོགས་པར་འགྱུར་ལ་དེ་ཡང་མངོན་སུམ་གྱིས་མ་གྲུབ་པར་རྟགས་གཞན་གྱིས་དམིགས་རུང་གི་མེད་པ་ཉིད་སྒྲུབ་དགོས་པ་ཡིན་པའི་ཕྱིར། གཉིས་པ་ནི། མི་སྣང་བ་མ་དམིགས་པའི་རྟགས་ཀྱིས་མེད་ངེས་ལས་གཞན་དུ་རང་བསྐལ་
དོན་དུ་སོང་བའི་གང་ཟག་དེས་ཡོད་ངེས་ཀྱི་ཐ་སྙད་དོན་མཐུན་བཞག་ནུས་པ་འགོག་པར་འགྱུར་བ་ཙམ་ཡིན་ཏེ། ཡོད་ཀྱང་མི་སྣང་བའི་དོན་མེད་པར་ངེས་པ་མི་རུང་བའི་ཕྱིར། དཔེར་ན་སེམས་ཅན་གཞན་གྱི་རྒྱུད་ལ་ཡོད་པར་མངོན་སུཾ་

[431B] །དེས་ན་མི་སྣང་བ་མ་དམིགས་པ་འདིས་ནི་ཡོད་ངེས་ལས་ལྡོག་པ་མེད་ངེས་
བསྒྲུབ་པར་ནུས་པ་མ་ཡིན་པར་ཐལ། མེད་ངེས་ཀྱི་འབྲས་བུ་སྒྲུབ་ནུས་པའི་ངེས་པ་མེད་པ་ཅན་ཡིན་པའི་ཕྱིར། མ་དམིགས་པའི་གཏན་ཚིགས་ལ་མེད་ངེས་སྒྲུབ་པའི་ནུས་པ་ཡོད་པར་བཤད་པ་དང་མི་འགལ་ཏེ། དང་པོ་སྣང་རུང་མ་དམིགས་
པའི་དབང་དུ་བྱས་པ་ཡིན་པའི་ཕྱིར། དེར་ཐལ། ངས་མེད་པར་ངེས་པ་སྒྲུབ་ནུས་ཤིང་ཅིག་ཤོས་ཀྱིས་མི་ནུས་པའི་ཕྱིར། གསུམ་པ་ལ། ལྷན་ཅིག་མི་གནས་འགལ་ལ་བརྟེན་པའི་མ་དམིགས་པའི་སྦྱོར་བའི་དབྱེ་བ་དང། ཕན་ཚུན་སྤང་འགལ་
ལ་བརྟེན་པའི་མ་དམིགས་པ་བཤད་པའོ། །དང་པོ་ནི། མ་དམིགས་པ་རང་གི་རྟགས་སུ་སྦྱོར་བའི་ཚུལ་དག་ལ་ཆོས་ཅན། རྣམ་པ་གཉིས་སུ་ཡོད་དེ། རྒྱུ་དང་ཁྱབ་བྱད་དང། ཁྱབ་མཉམ་པའི་ངོ་བོ་བཀག་པ་རྟག་སུ་བཀོད་པ་མ་དམིགས་
པ་དེའི་རང་གི་ངོ་བོ་རྟགས་སུ་སྦྱོར་བ་དང། གཞི་འགར་དགག་བྱའི་ཆོས་ཀྱི་དོན་ལ་གནོད་བྱེད་ཀྱི་འགལ་དམིགས་ཀྱི་ངོ་བོ་རྟག་སུ་སྦྱོར་བ་རྣམས་སུ་ཡོད་པའི་ཕྱིར། འགལ་དམིགས་གོ་བྱེད་ཡང་དག་ཏུ་འགྱུར་ཏེ། མེས་ཁྱབ་པར་ནོན་པ་དེ་
གྲང་རིག་རྒྱུན་ཆགས་སུ་གནས་པ་ལ་གནོད་བྱེད་ཡིན་པའི་ཕྱིར། དེར་ཐལ། གནོད་བྱ་གྲང་རག་རྒྱུན་མ་གཏུགས་པར་ཡོང་པ་ན་གནོད་བྱེད་མེ་ཉེ་བར་ཡོད་པའི་སྟོབས་ཀྱིས་གནོད་བྱའི་རྒྱུན་མེད་པར་སོང་བ་མཐོང་བའི་ཕྱིར། འམ་དང་རམ་གྱི་

[432A]༄༅། །སྒྲས་ཕྱི་མ་སྡུད་དོ། །གཉིས་པ་ལ། ཕན་ཚུན་སྤང་འགལ་གྱི་དངོས་འགལ་དང། རྟགས་དང་དགག་བྱའི་ཆོས་ཀྱི་འགལ་བ་དང། འགལ་བ་ངེས་བྱེད་ཀྱི་ཚད་མ་བཤད་པའོ། །དང་པོ་ནི། སྔོན་པོ་ཆོས་ཅན་ཁྱོད་སྔོ་མ་ཡིན་དང་
ཕན་ཚུན་སྤང་འགལ་ལ་བརྟེན་པའི་དངོས་འགལ་ཡིན་ཏེ། རྣམ་བཅད་ཡོངས་གཅོད་ཀྱི་སྒོ་ནས་ཐ་དད་ཅིང་ཕུང་གསུམ་མེད་པའི་འགལ་བར་གྲུབ་པའི་ཕྱིར། སྔོན་པོར་ཡོངས་སུ་བཅད་པས་སྔོ་མ་ཡིན་རྣམ་བཅད་ལ་ཁེགས་པས་གཉིས་ཡིན་གྱི་
ཕུང་གསུམ་སེལ་ལ། སྔོན་པོ་མ་ཡིན་པ་རྣམ་བཅད་ལ་ཁེགས་པས་སྔོན་པོར་ཡོངས་སུ་གཅོད་ནུས་པའི་ཕྱིར་གཉིས་མ་ཡིན་གྱི་ཕུང་གསུམ་སེལ་ལོ། །འདི་ནི་ཚ་གྲང་ལྟར་མངོན་སུམ་གྱིས་ངོ་བོ་སོ་སོར་མཐོང་བའི་སྒོ་ནས་འགལ་བར་ངེས་ནུས་པ་མ་
ཡིན་གྱི། མཚན་ཉིད་ཐ་དད་པའི་སྒོ་ནས་འགལ་བར་ངེས་དགོས་པ་ཡིན་ནོ། །དཔེར་ན་བརྟན་པའི་དངོས་པོ་དང་འཇིག་པ་བཞིན་ནོ། །གཉིས་པ་ནི། མི་རྟག་པ་ཆོས་ཅན། སྒྲ་ཁྱོད་དུ་སྒྲུབ་པའི་རྟགས་ཡང་དག་ཡིན་ན། ཁྱོད་མ་ཡིན་དང་ཚད་མ་
གཞན་གྱིས་གནོད་པའི་འགལ་བ་ཡིན་ཏེ། དངོས་སུ་འགལ་བར་ངེས་མི་ནུས་ཀྱང་གནོད་པ་ཅན་གྱི་ཚད་མ་བསྟན་པའི་སྒོ་ནས་འགལ་བར་ངེས་དགོས་པའི་ཡང་ཕྱིར་རོ། །དཔེར་ན་རང་གྲུབ་ཙམ་ནས་དམར་པོར་ངེས་པར་གྱུར་པ་དང། དམར་པོར་འགྱུར་
བ་ཕྱིས་བྱུང་གི་ཚོན་དོན་གཞན་ལ་བལྟོས་པ་དང་བཅས་པ་འགལ་བར་ངེས་པ་བཞིན་ནོ། །གང་དག་ཚད་མས་གནོད་པའི་འགལ་བ་དང་ཚད་མ་གཞན་གྱིས་གནོད་པའི་འགལ་བ་གཉིས་སུ་འབྱེད་པ་ནི་རྨོངས་པ་ངོ་མཚར་བསྐྱེད་པའི་རྣམ་གཞག་

[432B] ཚད་མས་གནོད་འགལ་ལ་རྒྱུད་འགལ་གྱིས་ཁྱབ་པ་ཚད་མ་རྣམ་ངེས་སུ་རྒྱས་པར་སྒྲུབ་པའི་ཕྱིར་རོ། །ཕན་ཚུན་སྤང་འགལ་ལ་བརྟེན་པའི་འགལ་ཁྱབ་དམིགས་པའི་དགག་རྟགས་ཀྱི་དཔེ་ནི། སྒྲ་ཆོས་ཅན། རྟག་པས་སྟོང་སྟེ། བྱས་པའི་ཕྱིར་ཅེས་པ་ལྟ་
བུའོ། །གསུམ་པ་ལ། ཕྱིས་བྱུང་གི་རྒྱུ་ལ་བལྟོས་པ་ལ་འཇིག་ངེས་དགག་པ། བལྟོས་མེད་ཀྱི་སྦྱོར་བ་བསྟན་པའོ། །དང་པོ་ནི། བྱས་པ་ཆོས་ཅན། ཁྱོད་ཀྱི་འཇིག་པ་གདོན་མི་ཟ་བར་ཁྱོད་རང་གྲུབ་ཙམ་ནས་ཉེ་བར་ག་ལ་ཡོད་དེ་མེད་པར་ཐལ། ཁྱོད་ཀྱི་
འཇིག་པ་ཁྱོད་རང་ལས་ཕྱིས་བྱུང་གི་རྒྱུ་གཞན་ལས་སྐྱེས་པའི་ཕྱིར། བུམ་པའི་དངོས་པོའི་རྒྱུ་ལས་བུམ་པ་དང། དེ་ལས་འཇིག་པ་འབྱུང་བ་ཡིན་པས་འཇིག་པར་ངེས་སོ་ཞེ་ན། དེ་འདྲའི་བརྒྱུད་བའི་དུ་བ་པས་ཅི་ཞིག་བྱ་སྟེ་དོན་མེད་པར་ཐལ། བུམ་པ་
རང་ཉིད་རྒྱུ་ལས་འཇིག་པའི་དང་ཅད་དུ་བྱུང་བ་ངེས་པར་ཁས་ལེན་དགོས་པའི་ཕྱིར། གལ་ཏེ་བུམ་པའི་རྒྱུ་དེས་འཇིག་པ་དོན་གཞན་བསྐྱེད་པ་དེས་དུམ་པ་དེ་ནི་འཇིག་པར་འགྱུར་བར་ཁས་ལེན་ནོ་ཞེ་ན། བུམ་པའི་དངོས་པོ་དེ་ཉིད་རང་རྒྱུ་ལས་འཇིག་
པ་ཡི་དང་དུ་བསྐྱེད་ན་ཉེས་པ་ཅི་ཞིག་ཏུ་ཡང་འགྱུར་བ་མ་ཡིན་པར་ཐལ། དེ་ལྟར་ཁས་མི་ལེན་པ་ལ་གནོད་པ་མཐོང་བའི་ཕྱིར། བུམ་པ་ཆོས་ཅན། ཕྱིས་བྱུང་གི་འཛག་པ་དེས་ཁྱོད་ཀྱི་བདག་ཉིད་ལ་གནོད་པ་དང་ཕན་འདོགས་པར་བྱེད་པ་གང་ཡང་
མ་ཡིན་པར་ཐལ། ཁྱོད་ཀྱི་འཇིག་པ་དེ་ནི་ཁྱོད་རང་གི་བདག་ཉིད་དུ་གྲུབ་པར་གྱུར་པའི་ཕྱིར། འདོད་ན། ཕྱིས་ཀྱི་འཇིག་པ་དེ་བུམ་པ་དེ་ཡི་བལྟོས་པར་བྱ་བ་གང་ཅི་ཞིག་སྟེ་དེ་ལ་བལྟོས་ནས་དེས་འཇིག་པར་བྱེད་པ་མ་ཡིན་པར་ཐལ། དེས་བུམ་

[433A]༄༅། །པའི་བདག་ཉིད་ལ་གནོད་པ་དང་ཕན་འདོགས་པ་གང་ཡང་བྱེད་པ་མིན་པའི་ཕྱིར། བུམ་པའི་དངོས་པོ་ཆོས་ཅན། དུས་ནམ་ཡང་འཇིག་ངེས་དེ་ལྟ་མིན་པར་ཅི་ལྟར་ཡང་འགྱུར་བ་མིན་པར་ཐལ། ཕྱིས་བྱུང་གི་འཇིག་རྒྱུ་ལ་བལྟོས་པ་
མེད་པར་རང་གི་རྒྱུ་ལས་འཇིག་པར་སྐྱེས་པའི་ཕྱིར། དཔེར་ན་ཕྱིས་བྱུང་གི་རྒྱུ་ལ་བལྟོས་པར་སྨྲ་བ་རྣམས་ཀྱི་ལྟར་ན་ཡང། དངོས་པོ་དེ་ཉིད་འཇིག་རྒྱུས་འཇིག་པར་འགྱུར་བ་དུས་གཉིས་སུ་སྡོད་པ་ལ་བརྟེན་པར་མི་འདོད་པ་བཞིན་ནོ། །འཇིག་པར་
འགྱུར་རང་རྒྱུ་གཞན་ལ་བལྟོས་པ་མེད་པ་ཡིན་ན། སྐད་ཅིག་ཀྱང་དངོས་པོ་གནས་པ་ཡོད་པ་མིན་པར་འགྱུར་རོ་ཞེན། དངོས་པོ་གནས་པ་ཉིད་ཡིན་པར་ཐལ། ཕྱིས་བྱུང་གི་རྒྱུ་ལ་བལྟོས་པ་མེད་པ་དེ་ལྟར་འཇིག་པར་གྱུར་པའི་ཕྱིར། ཁྱབ་པར་ཐལ་
དངོས་པོ་གནས་པ་མེད་ན་བལྟོས་མེད་དུ་འཇིག་པ་དེ་ལྟར་ཅི་ལྟར་ཡང་འགྱུར་བ་མི་འཐད་པའི་ཕྱིར། གཉིས་པ་ནི། གང་དག་དེའི་ངོར་ཡོད་པ་ཕྱིས་ཀྱི་རྒྱུ་གཞན་ལ་བལྟོས་པ་མེད་པར་གྲུབ་ཙམ་ནས་དེའི་ངོ་བོར་ཡོད་པ་ཡིན་པས་ཁྱབ་པ་དེ་དག་
དེའི་རང་བཞིན་དུ་ཡོད་པ་ལ་ངེས་པར་གནས་པས་ཁྱབ་པ་ཡིན་ཏེ། མྱུ་གུ་ལ་སོགས་པའི་འབྲས་བུའི་ལས་བསྐྱེད་པ་ལ་གེགས་བྱེད་པ་མེད་པ་ཅན་གྱི་ཚོགས་པ་ཐ་མ་རང་གྲུབ་ཙམ་ནས་མྱུ་གུ་བསྐྱེད་ངེས་ཡིན་པ་བཞིན། བྱས་པ་འཇིག་པར་
འགྱུར་བ་ཡང་རང་ཡོད་ཙམ་དུ་བསྐྱེད་པའི་རྒྱུ་ལས་ཕྱིས་ཀྱི་རྒྱུ་ལས་བལྟོས་པ་མེད་པར་རང་གྲུབ་ཙམ་ནས་དེའི་ངོ་པོར་གནས་པ་ཡིན་ནོ་ཞེས་བྱ་བའོ། །བསྟན་བཅོས་འདིར་ལྟ་བ་དཀར་རྟགས་ཀྱི་ཕྱག་རྒྱ་བཞིའི་ནང་ནས་ཀྱང། འདུས་བྱས་

[433B] །ཞེས་གོ་བའི་ཆེད་དུ་བལྟོས་མེད་ཀྱི་རྟགས་ཀྱིས་མཇུག་བསྡུ་བར་མཛད་དོ། །དེའི་དགོས་པ་ཡང་རྟག་དངོས་ཁེགས་ན་གང་ཟག་གི་བདག་ལ་གྲུབ་མཐའ་འཆའ་བ་མི་སྲིད་པས། གང་
ཟག་གི་བདག་མེད་པ་རྟོགས་པའི་ཡན་ལག་ཏུ་ཡིན་པར་ཤེས་པར་བྱའོ། །ཟག་པ་དང་བཅས་པ་ཐམས་ཅད་སྡུག་བསྔལ་བ་དང། མྱ་ངན་ལས་འདས་པ་ཞི་བ་ཡང་སྔར་རྒྱས་པར་བསྟན་ཟིན་ཏོ། །གཉིས་པ་མཐའ་གཅིག་ཏུ་འཛིན་པའི་ལོག་རྟོག་སེལ་
བ་སུན་འབྱིན་ལ། ཡང་དག་དང་ལྟར་སྣང་གཉིས་ཀྱི་ཚུལ་ནི། ཚད་མ་རྣམ་ངེས་སུ་བཤད་པ་ལྟར་སྒྲུབ་ངག་རྫོགས་པའི་རྗེས་སུ་གོ་རིམ་ངེས་པ་ཅན་དུ་མ་བསྟན་ཡང། བར་བར་དུ་བསྟན་པས་རྟོག་གེའི་ཚིག་དོན་བརྒྱད་ཀ་ཚང་བར་མ་བསྟན་ནོ་སྙམ་དུ་
མ་སེམས་ཤིག། འདི་དག་གི་དོན་བདག་གིས་བྱས་པའི་ཆད་མ་རྣམ་ངས་དང། རིགས་ཐིགས་ཀྱི་རྣམ་བཤད་ལས་ཤེས་པར་བྱའོ། །ཅུང་ཟད་གོ་སླ་བས་འདིར་ནི་མ་བརྗོད་དོ། །གསུམ་པ་བཤད་པ་མཐར་ཕྱིན་པའི་བྱ་བ་ལ། གཞུང་རྟོགས་དཀའ་
བར་བསྟན་པའི་སྒོ་ནས་ཆེ་བ་བརྗོད་པ་དང། འདིའི་དོན་རྟོགས་པ་ཤིན་ཏུ་ཕན་ཡོན་ཆེ་བར་བསྟན་པའོ། །དང་པོ་ནི། ཆོས་ཀྱི་གྲགས་པ་ཁོ་བོའི་གཞུང་འདི་ནི། ཐོག་མར་ཡང་རང་གི་བློ་གྲོས་ཀྱི་རྒྱ་མཚོ་ལས་བྱུང་ཞིང། མཐར་ཡང་རང་གི་བློ་གྲོས་ཀྱི་ལུས་ལ་
ཐིམ་ཞིང་ནུབ་པ་ཉིད་དུ་འགྱུར་རོ། །དཔེ་ཇི་ལྟ་བུ་ཞེ་ན། སྤྲིན་གྱིས་ཆུ་ནི་མང་བླངས་ཀྱང། །རྒྱ་མཚོའི་ཆུ་ནི་མི་ཟད་འགྱུར། །ཞེས་པ་ལྟར། རྒྱ་མཚོ་ཆེན་པོ་ལས་སྤྲིན་གྱིས་ཆུ་བླངས་ཏེ། འཛམ་བུའི་གླིང་དུ་ཆར་ཕབ་པ་ལས་བྱུང་བའི་ཆུ་པོ་ཆེན་པོ་རྣམས་

[434A]༄༅། །མཐར་ཡང་རྒྱ་མཚོ་ཆེན་པོ་ལ་ཐིམ་པར་འགྱུར་བ་བཞིན་དུའོ། །མཐར་རང་གི་བློ་གྲོས་ལ་ཐིམ་པར་འགྱུར་བའི་རྒྱུ་མཚན་ཡོད་དེ། རང་འདས་པའི་འོག་ཏུ་འགྲོ་བ་རྣམས་ལ་རྩོམ་པ་པོ་རང་དང་མཚུངས་པར་ལེགས་བཤད་འདི་
སུང་ བློ་གྲོས་ཀྱི་མཐུ་ཆུང་བས་མི་རྟོགས་སུ་ཆུག་མོད། བློ་གྲོས་ཕུལ་དུ་བྱུང་བ་དང། བརྩོན་འགྲུས་ཕུལ་དུ་བྱུང་བས་ཅིའི་ཕྱིར་མི་རྟོགས་ཤེ་ན། དེར་ཐལ། བླ་ཞན་པར་མ་ཟད་བློའི་ནུས་པ་ཆུང་བ་མེད་
པ་མདོ་སྡེ་པ་ལ་སོགས་པ་དེ་དག་གིས་ཀྱང་འདིར་བསྟན་པའི་ཟབ་མོའི་དེ་ཁོ་ན་ཉིད་གང་ཟག་དང་ཆོས་ལ་བདག་མེད་པའི་སྟོང་ཉིད་མཐའ་དག་ཁོ་བོ་ལྟར་རྟོགས་པ་མེད་པ་ཅན་ཡིན་པའི་ཕྱིར་དང་བརྩོན་འགྲུས་ཞན་པར་མ་ཟད་བརྩོན་
འགྲུས་ཤིན་ཏུ་ལྷག་པར་གྱུར་པ་དེ་དག་གིས་ཀྱང་འདིར་བཤད་པའི་མཆོག་གི་དེ་ཁོ་ན་ཉིད་ཐར་པ་དང། ཐམས་ཅད་མཁྱེན་པ་དང་དེར་བགྲོད་པའི་ལམ་དང་དེ་དག་དངོས་སྟོབས་ཀྱི་རིགས་པས་སྒྲུབ་པའི་ཚུལ་ཁོ་བོ་ལྟར་མཐོང་བ་མེད་པ་དང་
ལྡན་པའི་ཕྱིར། དེ་དག་གིས་བརྗོད་བྱ་ཟབ་པ་དང་འབྲས་བུ་རྒྱ་ཆེ་བར་བསྟན་ཏོ། །གཉིས་པ་ནི། དེ་ལྟར་ཤིན་ཏུ་རྟོགས་པར་དཀའ་བའི་དོན་བློ་གྲོས་དང་སྐལ་བ་ངན་པ་རྣམས་ཀྱིས་འབྱུང་པོའི་བྱ་རྣམས་ཀྱིས་ཉི་མའི་འོད་ཟེར་སྤོང་བ་བཞིན་
དུ། གཞུང་མཆོག་འདི་སྤོང་ཡང་ཐར་པ་དང་ཐམས་ཅད་མཁྱེན་པའི་ལམ་མིག་ཤེས་ཀྱིས་གཟུགས་ལ་བལྟ་བ་ལྟར་དྲི་མ་མེད་པའི་རིགས་པས་གསལ་བར་བྱས་ནས། སྙིང་ནས་སྒྲུབ་པ་ལྷུར་ལེན་པའི་རྣམ་གྲོལ་དོན་གཉེར་རྣམས་ཀྱིས་

[434B] མཁས་པའི་གཞུང་ལུགས་རྣམ་འགྲེལ་འདི་ནི་ཉིན་མོར་བྱེད་པ་དང་ཆོས་མཚུངས་ཏེ། རྣམ་པ་ལྔའི་སྒོ་ནས་མཚུངས་པའི་ཕྱིར། དེར་ཐལ། ཉི་མའི་དཀྱིལ་འཁོར་གྱིས་སྐྱེ་དགུ་རྣམས་ལ་བླང་དོར་
གྱི་ཡུལ་གསལ་བར་སྟོན་པ་ལྟར། འཁོར་བའི་འཇུག་ལྡོག་ཕྱིན་ཅི་མ་ལོག་པར་སྟོན་པས་བླང་དོར་གྱི་ཚུལ་དང་ཚུལ་མིན་པ་རྣམ་པར་འབྱེད་པ་ལ་མཁས་པར་བྱེད་པའི་ཕྱིར་དང། ཉི་མས་བསྐལ་བ་འཇིག་པའི་ཚེ་ཚད་ཚང་བསྲེག་པ་ལྟར། འདིས་
ཀྱང་གང་ཟག་དང་ཆོས་ཀྱི་མཐར་བལྟ་བའི་ལྟ་བ་ངན་པའི་ཚང་ཚང་མ་ལུས་པར་བསྲེག་པའི་ཕྱིར་དང། ཉི་མས་ཀུན་གྱི་བགྲོད་པར་བྱེད་པའི་ལམ་གསལ་བ་ལྟར་འདིས་ཀྱང་སྤྲུལ་པ་དང་འཁོར་བཏང་བ་མ་ཡིན་པར། འཕགས་པ་འཇམ་དཔལ་
རང་ཉིད་དངོས་སུ་བྱོན་པ་ཉིད་ཀྱིས་རྗེས་སུ་བཟུང་བའི་ཕྱོགས་ཀྱི་གླང་པོའི་ཡང་དག་པའི་རིགས་པའི་ལམ་གདུལ་བྱ་ལ་གསལ་བར་སྟོན་པའི་ཕྱིར་དང། སྲིན་བྱ་ལ་སོགས་པའི་འབྱུང་པོའི་བྱ་རྣམས་ཀྱིས་ཉི་མའི་འོད་ཟེར་མི་བཟོད་པར་སྤངས་པ་བཞིན་
དུ། གཞུང་ལུགས་འདི་ཡང་ཡོན་ཏན་བརྒྱས་མཚོན་པའི་དཔག་ཏུ་མེད་པ་དང་ལྡན་ཡང། གང་ཟག་དང་ཆོས་ཀྱི་བདག་ཏུ་འཛིན་པའི་གཞན་དབང་དུ་གྱུར་པའི་བློ་ངན་རྣམས་ཉིན་མོ་དང་འདྲ་བའི་དབུ་མའི་ལམ་གྱིས་འཇིགས་པས་རིང་དུ་སྤངས་
པའི་ཕྱིར་དང། དེ་དག་གིས་སྤངས་པ་དེ་ལྟ་ཡིན་མོད་ཀྱི་འོན་ཀྱང་བྱེད་ལས་ཕུན་སུམ་ཚོགས་པ་དང་ལྡན་ཏེ། ཉི་མའི་འོད་ཟེར་གྱིས་པདྨོའི་ འདིས་ཀྱང་བློ་གྲོས་ཀྱི་མིག་རྣམ་པར་དག་པ་དང་ལྡན་པའི་མཁས་པ་རྣམས་ཀྱི་

[435A]༄༅། །ལེགས་བཤད་ཀྱི་སྦྲང་རྩིས་གཏམས་པའི་བློ་གྲོས་ཀྱི་པདྨོ་རྒྱས་པར་བྱེད་པ་ཡིན་པའི་ཕྱིར་རོ། །ཚད་མ་རྣམ་འགྲེལ་གྱི་ཚིག་ལེའུ་བྱས་པའི་རྣམ་བཤད་ཐར་ལམ་ཕྱིན་ཅི་མ་ལོག་པ་གསལ་བར་བྱེད་པ་ལས་གཞན་གྱི་
དོན་གྱི་རྗེས་སུ་དཔག་པ་སྟེ་ལེའུ་བཞི་པའི་འགྲེལ་བའོ།། །།རིགས་པར་སྨྲ་བའི་གཙུག་གི་ནོར་བུ་ཡི། །གཞུང་མཆོག་ཤིན་ཏུ་རྟོགས་པར་དཀའ་བའི་གནས། །མཁས་མང་བརྒྱ་ཕྲག་བྱེ་བས་བགྲོད་པའི་ལམ། །གོ་སླའི་ངག་གིས་ཅུང་
ཟད་རྣམ་པར་ཕྱེ། །སྔ་ཕྱིའི་འབྲེལ་དང་སོ་སོའི་ཚིག་དོན་རྣམས། །ལྷ་ཤཱ་ཀ་རྒྱན་དང་ཆོས་མཆོག་བྲམ་ཟེའི་འགྲེལ། །ལེགས་པར་བཤད་དང་བླ་མའི་མན་ངག་ལས། །ཚུལ་བཞིན་སེམས་པའི་རིགས་པའི་ལམ་ནས་དྲངས། །མང་ཐོས་
དོན་གཉེར་ཚུལ་བཞིན་སྒྲུབ་མི་བརྩོན། །རྣལ་འབྱོར་སྒྲུབ་ཚེ་ཡང་དག་རིགས་ལམ་འདོར། །དེ་དག་རྒྱལ་བ་དགྱེས་པར་མ་མཐོང་ནས། །བརྩེ་བའི་བསམ་པ་ཁོ་ནས་འདི་བྱས་སོ། །བདག་གི་བསོད་ནམས་གྱ་གྱུའི་བསམ་པ་ཡི། །རྙེད་དང་
བཀུར་སྟི་གྲགས་སྙམ་བདག་ལ་མེད། །ཐུབ་པའི་བསྟན་པ་ཉམས་པ་མ་བཟོད་ནས། །དེ་ཉིད་ཡུན་རིངས་གནས་ཆེད་ཁོ་ནར་བྱས། །བདེ་གཤེགས་བསྟན་པ་ཕྲ་ཞིང་རྟོགས་པར་དཀའ། །བདག་ནི་བློ་གྲོས་ཉམ་ཆུང་སྦྱངས་པ་དམན། །གལ་
ཏེ་མ་བཤད་ལོག་པར་བཤད་ལ་སོགས། །དམ་པ་སྤྱན་ལྡན་རྣམས་ཀྱིས་བཟོད་པར་མཛད། །བདག་ནི་དེང་ནས་ཚེ་རབས་ཐམས་ཅད་དུ། །གཅིག་ཏུ་ཐུབ་པའི་བརྟུལ་ཞུགས་བཟང་མནོས་ཏེ། །མང་ཐོས་ཚུལ་བཞིན་སྒྲུབ་ལ་བརྩོན་པ་

[435B] །རྒྱལ་བ་རྣམས་ཀྱི་དམ་ཆོས་འཛིན་གྱུར་ཅིག། རྗེ་བཙུན་བླ་མའི་ཐུགས་རྗེ་འབའ་ཞིག་ལས། །བདག་ལ་ལེགས་བཤད་དགེ་ཚོགས་ཇི་སྙེད་ཡོད། །ནམ་ཁའི་མཐས་གཏུགས་གྱུར་པའི་མ་རྣམས་ཀུན། །ཐེག་མཆོག་བཤེས་གཉེན་
མཉེས་པའི་རྒྱུར་གྱུར་ཅིག། །ཚད་མ་རྣམ་འགྲེལ་གྱི་རྣམ་བཤད་ཐར་པ་དང་ཐམས་ཅད་མཁྱེན་པའི་ལམ་ཕྱིན་ཅི་མ་ལོག་པར་གསལ་བར་བྱེད་པ་ཞེས་བྱ་བ་འདི་ནི། གཅིག་ཏུ་གཞན་ལ་ཕན་པའི་ཐུགས་རྗེ་ཆེན་པོས། ཤིང་རྟག་ཆེན་པོ་ཀླུ་
སྒྲུབ་དང། ཐོགས་མེད་གཉིས་ཀྱི་དགོངས་པའི་དོན་ཕྱིན་ཅི་མ་ལོག་པ་ཆེས་ཆར་གསལ་བར་མཛད་པའི་སྒོ་ནས་ཐུབ་པའི་བསྟན་པ་རིན་པོ་ཆེ་ལ་གཅེས་སྤྲས་སུ་མཛད་པ། ཁྱད་པར་དུ་ཕྱི་དང་ནང་གི་རྟེན་ཅིང་འབྲེལ་པར་འབྱུང་བ་རྣམས་
སྨིག་རྒྱུ་དང། སྤྲིན་དང། རྨི་ལམ་ལྟ་བུར་ཐུགས་སུ་ཚུད་པའི་སེམས་དཔའ་ཆེན་པོ་དཔལ་ལྡན་བླ་མ་རྗེ་ མདོ་སྔགས་ཀྱིས་བསྡུས་པའི་བསྟན་པ་མཐའ་དག་གི་དོན་དྲི་མ་མེད་པའི་རིཌ་པའི་ལམ་
ནས་ལེགས་པར་དྲངས་ཏེ། དེ་དག་གི་དོན་མཐའ་དག་བསྒྲུབས་པས་ཚུལ་བཞིན་དུ་ཉམས་སུ་ལེན་ཅིང། བརྩེ་བ་ཐུགས་རྗེ་ཆེན་པོས་ཀུན་ནས་བསླངས་ནས། དེ་ཉིད་གསུང་ངག་དྲི་མ་མེད་པས་སྐལ་ལྡན་རྣམས་ལ་ཚུལ་བཞིན་དུ་འདོམས་
པའི་སྒོ་ནས་རྒྱལ་བ་རྣམས་ཀྱི་དམ་པའི་ཆོས་མ་ལུས་པ་རྒྱལ་བའི་དགོངས་པ་ཇི་ལྟ་བ་བཞིན་དུ་འཛིན་པའི་སྨོན་ལམ་ལེགས་པར་གྲུབ་པའི་སྐྱེས་བུ་ཆེན་པོ། ཁྱད་པར་ཡང་སྡོམ་པ་གསུམ་གྱི་བཅས་མཚམས་མཐའ་དག་ལ་མིག་གི་འབྲས་

[436A]༄༅། །བུ་བས་ཀྱང་ཆེས་ཆེར་གཅེས་སྤྲས་སུ་མཛད་པའི་སེམས་དཔའ་ཆེན་པོ་དཔལ་ལྡན་བླ་མ་དམ་པ་རྗེ་བཙུན་གྱི་རྒྱལ་པོ་བློ་བཟང་གྲགས་པ་དཔལ་བཟང་པོའི་ཞལ་སྔ་ནས་ཀྱི་ཞབས་ཀྱི་རྡུལ་སྤྱི་བོས་བླངས་པའི་སྐུ་དྲིན་
ལས་དང། བླ་མ་རྗེ་བཙུན་མཁས་པའི་དབང་པོ་ཀུན་དགའ་དཔལ་གྱི་ཞལ་སྔ་ནས་ལས། ཚད་མ་རྣམ་པར་ངེས་པ་ཆ་ལག་དང་བཅས་པ་ལེགས་པར་ཐོས་ཤིང། འཕགས་པ་སྤྱན་རས་གཟིགས་དབང་ཕྱུག་གི་ཐུགས་རྗེའི་རྣམ་འཕྲུལ་
འགྲོ་བ་དུ་མའི་སྐྱབས་གནས། བཤད་སྒྲུབ་ཀྱི་བསྟན་པ་འཛིན་པ་རྣམས་ཀྱི་ནང་ན་རྒྱལ་མཚན་གྱི་ཏོག་ལྟར་མཐོ་བ་དཔལ་ལྡན་བླ་མ་དམ་པ་རིན་ཆེན་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱི་གསུང་གིས་བསྐུལ་བ་དང། བསླབ་
པ་གསུམ་ལ་གཅེས་སྤྲས་སུ་མཛད་པའི་སྡེ་སྣོད་འཛིན་པ་མཁས་པའི་དབང་པོ་དུ་མས་ཡང་ཡང་དུ་བསྐུལ་ནས། ཐུབ་པའི་རིང་ལུགས་པ་ཆེན་པོ་དགེ་བའི་བཤེས་གཉེན་འབྲེ་ཆེན་པོ་ལ་སོགས་པའི་དམ་པ་དུ་མ་བརྒྱུད་མར་བྱོན་པས་བྱིན་
གྱིས་བརླབས་ཤིང། བསྟན་པ་རིང་དུ་གནས་པའི་བཀྲ་ཤིས་པའི་དགེ་མཚན་དུ་མ་དང་ལྡན་པ། དཔལ་གནས་རྙིང་གི་གཙུག་ལག་ཁང་དུ་ཐེག་པ་མཆོག་གི་བརྟུལ་ཞུགས་ལ་གནས་ཤིང་རིགས་པར་སྨྲ་བ་དར་མ་རིན་ཆེན་གྱིས་སྦྱར་བའོ། །
ཡི་གེ་པ་ནི་ལུང་དང་རིགས་པ་སྨྲ་བ་ནམ་མཁའ་དཔལ་བཟང་པོའི། །འདིས་ཀྱང་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། ། །།   ༈    ཕན་བདེའི་འབྱུང་གནས་

[436B] །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་དགའ་ལྡན་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་ངལ་འགྲོའི་རྒྱུན་འདི་སྤེལ།། །།སརྦ་མ་ངག་ལ་།
 ་། བོད་རྒྱལ་ལོ་་ཕྱི་ལོ་་

[001A]༄༅། །དོན་དང་དོན་མིན་ཐོབ་དང་སྤོང་བ་ནི། །ཡང་དག་ཤེས་པ་སྐྱེད་ལ་རག་ལས་པས། །དེ་ཚུལ་སྟོན་པའི་སྡེ་བདུན་མདོ་དང་བཅས། །ཐར་འདོད་སྐྱེ་བོའི་འཇུག་ངོགས་ཉིད་དུ་
གྲུབ༑ ༑དགོངས་འགྲེལ་འཕགས་བོད་མཁས་པའི་གཞུང་བརྒྱའི་ཁྲོད། །འགྲན་ཟླ་ཀུན་བྲལ་རྒྱལ་ཚབ་དམ་པའི་གསུང། །ཐར་འདོད་ལམ་བཟང་གསལ་ལ་ཉིན་བྱེད་བཞིན། །ནམ་ཡང་ནུབ་མེད་
ཐུབ་བསྟན་མཁའ་རུ་མཛེས། །ཕྱག་ན་པདྨོ་དགེ་འདུན་གྲུབ་པ་དང། །མདོ་སྔགས་རབ་འབྱམས་བསོད་ནམས་གྲགས་པའི་སྡེའི། །ཆོས་ཀྱི་གྲགས་པའི་ཚད་མའི་གཞུང་ཆེན་གྱི། །ཚིག་དོན་
འགྲེལ་པའི་ལེགས་བཤད་རྨད་དུ་བྱུང། བྱང་ཆུབ་དོན་གཉེར་འགྲོ་ལ་སྨན་ཕྱིར་དང། །ཐུབ་བསྟན་རྒྱལ་མཚན་ཡུན་དུ་སྒྲེང་སླད་དུ། །ཁྱིམ་འཛིན་དང་ལྡན་ཕུར་བུ་སྒྲོལ་མ་ཡིས། །གཞུང་བཟང་
འདི་དག་དང་བས་པར་དུ་བཀོད། །དེ་ལས་ཐོབ་པའི་རྣམ་དཀར་དྲི་མེད་དེས། །འགྲོ་ཀུན་འཇུག་ལྡོག་ཤེས་བྱའི་གནས་གསལ་བའི། །བློ་མིག་ཐོབ་སྟེ་མངོན་མཐོའི་རྟེན་བཟང་བརྒྱུད། །ངེས་ལེགས་
སྐུ་གསུམ་གྲོང་དུ་ཕྱིན་གྱུར་ཅིག་ ཅེས་པ་འདི་ཡང་དད་དམ་འགྱུར་མེད་རྨར་ཁམས་བྱང་ཆུབ་རྒྱལ་མཚན་འདས་པོའི་རྗེས་ཤུལ་ཁྱིམ་འཛིན་མ་ཕུར་བུ་སྒྲོལ་མས་རྒྱལ་ཚབ་ཐམས་ཅད་མཁྱེན་པས་མཛད་པའི་རྣམ་འགྲེལ་ཐར་ལམ་གསལ་བྱེད་དང། རྗེ་དགེ་འདུན་གྲུབ་
ཀྱི་རྩ་ཊིཀ་པཎ་ཆེན་བསོད་ནམས་གྲགས་པའི་དགོངས་པ་རབ་གསལ་བཅས་པར་བསྐྲུན་བགྱིས་པའི་དགེ་བསྔོའི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བསྟན་འཛིན་རྒྱ་མཚོས་བྲིས་པའོ།། །།བོད་རྒྱལ་ལོ་་ཕྱི་ལོ་་



