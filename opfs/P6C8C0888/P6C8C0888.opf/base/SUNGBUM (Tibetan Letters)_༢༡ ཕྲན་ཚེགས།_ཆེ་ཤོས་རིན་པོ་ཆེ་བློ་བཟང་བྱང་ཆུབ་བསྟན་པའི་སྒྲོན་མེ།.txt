༄༅། །གསུང་འཐོར་བུའི་སྐོར་བཞུགས་སོ། །

[001B] །ཀུན་བཟང་རྐང་འཐུང་འཁྲིགས་པའི་དབུས། །ཀུན་དགའ་དཔལ་སྟེར་རང་བྱུང་ཕུག་ཀུན་ལ་རྨད་བྱུང་ཉམས་རྟོགས་མཆོག་ཀུན་
ཏུ་ཐོབ་པའི་གནས་མཆོག་འདིར། །ངོ་མཚར་ཏིང་འཛིན་ཟས་ལ་སྤྱོད། །ངོ་མཚར་གཏུམ་མོའི་རས་རྐྱང་གྱོན། །ངོ་མཚར་རིམ་གཉིས་རྩལ་རྫོགས་ཏེ། །ངོ་མཚར་སྒྱུ་
མའི་སྐུར་གྱུར་ནས། །རྨད་བྱུང་རགས་པའི་ལུས་འདི་ཡིས། །རྨད་བྱུང་འོག་མིན་ཞིང་ཁམས་སུ། །རྨད་བྱུང་ཡེ་ཤེས་མཚན་དཔེའི་སྐུ། །རྨད་བྱུང་མཛད་པ་
མཐས་ཡས་པས། །རྒྱལ་ཀུན་མཆོད་ཅིང་འགྲོ་རྣམས་སྨིན། །རྒྱལ་བའི་གོ་འཕང་མངོན་བྱས་ནས། །འགྲོ་རྣམས་སྲིད་པའི་རྒྱ་མཚོ་ལས། །སྒྲོལ་བའི་བྱེད་

[002A]༄༅། ། བུམ་པ་ཡུལ་ཁྱད་པར་ཅན་ལ་འབུལ་དགོས་ཡོད་ཚེ། བུམ་པ་འོད་ཞུ་བྱས་པའི་མཇུག་ཏུ། འབུལ་ཡུལ་གྱི་སྤྱན་སྔར་ཕྱིན་ནས་བུམ་པ་སྟེགས་ཀྱི་ཁར་བཀོད། ཕྱག་གསུམ་བྱས་ཏེ་ས་ལ་འཁོད་ནས།  ་འཕགས་མཆོག་ཐུགས་རྗེའི་གཏེར་ཆེན་སྤྱན་རས་
གཟིགས། །ཁྱོད་ཞབས་གུས་པས་བསྙེན་ཅིང་གསོལ་བཏབ་ན། །བྱིན་རླབས་ཐུགས་རྗེའི་མཐུད་པུང་ཆེར་བསྐྱེད་དེ། །བླ་མའི་སྤྱན་མཆོག་གསལ་བར་བྱིན་གྱིས་རློབས། །ཏདྱ་ཐཱ། ཧུ་ཡ་ཧུ་ཡ་ཤཏྲི་ན་ཡེ་དཔལ་
ལྡན་བླ་མ་དམ་པའི་ཚུལ་བསྟན་སྤྱན་མི་གསལ་པ་ཞི་ནས་ཡེ་ཤེས་ཀྱི་སྤྱན་དང་ལྡན་པར་གྱུར་ཅིག་སཱ་ཧཱ།  ཞེས་པ་ཅི་འགྲུབ་བཟླས་མཐར། བུམ་པ་འབུལ་ཡུལ་གྱི་ཕྱག་ཏུ་ཕུལ་ལ།  གསལ་བྱེད་མིག་སྨན་སྣ་ཚོགས་ལེགས་གཏམས་པའི། །རིན་ཆེན་
མཛེས་པའི་བུམ་བཟང་འདི་འབུལ་བས། །ཐུན་མོང་སྣང་ངོར་རབ་རིབ་ཀུན་སྦྱངས་ཏེ། །སྒྲིབ་བྲལ་ཡེ་ཤེས་སྤྱན་བཟང་གསལ་བར་མཛོད། །མགོན་ཁྱོད་བུ་སློབ་རྣམས་ལ་ཐུགས་བརྩེ་ཤར། །རབ་གསལ་སྤྱན་གྱིས་
ཐོས་བསམ་སྒོམ་གསུམ་དང། །འཆད་རྩོད་རྩོམ་པའི་དུས་སྟོན་འགྱེད་པ་སོགས། །དབྱར་གྱི་ཆུ་གཏེར་དཔལ་དང་མཚུངས་པར་ཤོག་བླ་མའི་ཞབས་པད་རྡོ་རྗེའི་ཁམས་སུ་བརྟན། །བུ་སློབ་ཐུགས་མཐུན་རྣམ་དཀར་དགེ་ལ་
སྤྱོད། །རྟག་ཏུ་བཤད་སྒྲུབ་བྱ་བས་དུས་འདའ་ཞིང། །དགེ་མཚན་བྱེ་པས་ས་སྟེང་ཁྱབ་གྱུར་ཅིག་བདག་སོགས་རྣམས་ཀྱིས་དེང་ནས་བྱང་ཆུབ་བར། །བགྱིད་དང་བགྱིད་གྱུར་དགེ་བ་ཅི་བསགས་པ། །ཞིང་འདིར་རྗེ་

[002B] །འགྱུར་མེད་རྡོ་རྗེ་ལྟར་བརྟན་བཀྲ་ཤིས་ཤོག་ ཅེས་ཞབས་བརྟན་བུམ་པ་འབུལ་ཚུལ་འདི་ཡང་རྡོ་རྗེ་འཆང་དབང་བླ་མའི་གསུང་གི་རྗེས་སུ་བཟློས་ཏེ། སྤྲང་བན་བིཀྵུ་མ་ཏཱི་བོ་དཧིའོ།། །། [*MISSING PAGE-01 A,B*]

[002A] །པོ་བདག་གྱུར་ཅིག་ལཀྵྨི། ཨྀཐི། ཛ་ཡནྟུ། སརྦ་མངྒ་ལཾ།    ༈    །བརྟེན་ནས་རི་བྲག་ཆུ་
ཤིང་བྱ་རི་དྭགས། །ཐླྀཾཨ། ལཀྵྨི། ཚེ་རིང་དྲུག་སྐོར་ཞེས་གྲགས་རི་མོའི་ཕྲེང། །གང་དུ་སྤེལ་དེར་ཕན་བདེ་བླ་མེད་འབྱུང། །ཛ་ཡནྟུ། བཀྲ་ཤིས་དཔལ་འབར་
འཛམ་གླིང་རྒྱན་དྲུག་ཤོག་ །།    ༈    བདེ་སྟོང་ཡེ་ཤེས་མཚན་དཔེའི་སྒྱུ་འཕྲུལ་གར། །འགགས་མེད་ཚངས་དབྱངས་བཞི་ལྷག་
དྲུག་ཅུའི་གསུང། །ཤེས་བྱ་ཀུན་གསལ་མཁྱེན་པའི་རང་བཞིན་ཐུགས། །བླ་མ་ཆོས་ཀྱི་རྡོ་རྗེ་ལ་ཕྱག་འཚལ། །མགོན་ཁྱོད་སྣ་ཚོགས་སྒྱུ་འཕྲུལ་རོལ་བ་ཡིས། །

[002B] །གསུང་གསང་བཀོད་པ་མཐའ་ཡས་རབ་འདས་ཤིང། །རྨོངས་པའི་དབང་གིས་ལོ་ཟླ་བགྲང་ལས་བརྒལ། །རྣམ་གཡེང་རླུང་གི་ཁོལ་བོར་གྱུར་པ་ལས། །འོན་ཀྱང་
དུས་ཚིག་མ་འདས་རྟེན་འབྲེལ་གནད། །བསྒྲུབ་པའི་རྐྱེན་གྱིས་དེང་འདིར་ཟབ་མོའི་ལམ། །ཉམས་སུ་ལེན་པའི་བགོ་སྐལ་འདི་རྨད་བྱུང། །སྔོན་གོམས་མ་རིག་བག་ཆགས་ཉེར་བསླད་པ། །རྨོངས་ཤིང་འཐིབས་པས་གསལ་
སྣང་ང་རྒྱལ་ཀུན། །ཞིབ་མོར་འབྱེད་པའི་བློ་ཡི་མཐུ་གཏུགས་པས། །གཞུང་དོན་ཁོང་དུ་ཆུད་པའི་བྱིན་རླབས་སྩོལ། །དེང་ནས་བརྩམས་ཏེ་སྐྱས་ཆེན་འདེགས་ཀྱི་བར། །བླ་མ་ཡི་དམ་རང་སེམས་དབྱེར་མེད་དུ། །
མཐོང་བའི་རྣལ་འབྱོར་མཆོག་ལས་གཡེལ་མེད་དུ། །སྒྲུབ་པའི་སྐལ་བཟང་དམ་པ་བདག་གྱུར་ཅིག་ཁྱད་པར་ངོ་མཚར་སྒྱུ་མའི་མིག་འཕྲུལ་བཞིན། །སྔོན་བྱོན་མཁས་གྲུབ་དམ་པའི་རྣམ་ཐར་ལྟར། །བློ་དམན་བདག་ཀྱང་
དངོས་དང་ཉམས་སྣང་ལ། །ཉམས་སུ་མྱོང་བའི་སྐལ་བཟང་བདག་གྱུར་ཅིག་སྐྱེ་དང་སྐྱེ་བར་ལྷ་མཆོག་ཁྱེད་ཉིད་དང། །རྨི་ལམ་དུའང་མི་འབྲལ་ལམ་བཟང་ལ། །རྟག་ཏུ་སྤྱོད་ཅིང་མཐའ་ཡས་ཡོན་ཏན་མཛོད། །མངོན་དུ་
གྱུར་ནས་འགྲོ་ལ་སྟོན་གྱུར་ཅིག་    ༈    །།རྣམ་དཀར་དགེ་ལ་འདུན་པའི་ཐུགས་བསྐྱེད་ཀྱིས། །ཐུབ་དབང་བསྟན་པ་དར་ཞིང་རྒྱས་མཛད་པའི། །མཚུངས་མེད་དྲིན་ཅན་བླ་མ་བདག་གི་སྐྱབས། །བྱང་ཆུབ་བར་དུ་འབྲལ་མེད་

[003A]༄༅། །བརྩེ་བས་སྐྱོངས། །དེང་ནས་བརྩམས་ཏེ་ཚེ་རབས་ཐམས་ཅད་དུ། །འདྲེན་མཆོག་བླ་མ་ཁྱོད་དང་མི་འབྲལ་ཞིང། །ཁྱོད་གསུང་བདུད་རྩིའི་རོ་ཡིས་རྟག་ཏུ་འཚོ། །གསང་མཛོད་འཛིན་པའི་སྲས་སུ་
བདག་གྱུར་ཅིག་ །ཅེས་པ་འདི་ཡང་ཏིག་ཀྱཱ་མགོན་པོ་ནས་བསྐུལ་ངོར་་ཆོས་ཀྱི་རྡོ་རྗེས་བྲིས་པའོ།།     ༈    །བདེ་ལྡན་ཆོས་ཀྱི་ཁང་བཟང་མཆོག་ས་ལ་འཕོས་འདྲའི་དྲི་གཙང་ཁང། །ཐུགས་རྗེའི་
ལྷ་ཁང་རྒྱལ་གྱུར་ཅིག་    ༈    །།རྨད་བྱུང་བློ་གྲོས་བཟང་པོའི་ཐུགས་བསྐྱེད་མཐུས། །ལྷག་བསམ་ཟླ་གཞོན་འོད་ཀྱིས་ཡོངས་སྨིན་པའི། །གཏན་བདེའི་ཀུ་མུད་ཚལ་རབ་རྒྱས་མཛད་མགོན། །སྨྲ་བའི་སེངྒེའི་ཞབས་
ལ་གསོལ་བ་འདེབས།།    ༈    །།དགེ་ལེགས་བྱེ་བས་བསྐྲུན་པའི་ཁང་བཟང་མཆོག་གཏན་འདུན་གཞི་ཚུགས་བསླབ་གསུམ་ནོར་གྱིས་ཕྱུག་ཐུབ་བསྟན་བཤད་སྒྲུབ་རྒྱལ་མཚན་འཛིན་མཁས་པའི། །ལུས་
ཅན་རྒྱ་མཚོའི་མགོན་ལ་གསོལ་བ་འདེབས།།    ༈    །།བློ་བཟང་དགོངས་དོན་བྱང་ཆུབ་སྙིང་པོའི་ནོར། །བཤད་སྒྲུབ་བསྟན་པའི་རྒྱལ་མཚན་རྩེར་བཀོད་དེ། །ཕན་བདེ་ལམ་བཟང་གསལ་མཛད་སྒྲོན་མེ་མཆོག་
དཔལ་ལྡན་བླ་མའི་ཞབས་ལ་གསོལ་བ་འདེབས།།    ༈    །།རྒྱལ་བ་ཀུན་འདུས་མཚོ་སྐྱེས་རྡོ་རྗེའི་ཞབས། །ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ། །བཀའ་དྲིན་མཚུངས་མེད་ཆོས་ཀྱི་རྡོ་རྗེ་སྟེ། །རྣམ་གསུམ་

[003B] །འདི་ཕྱི་བར་དོའི་འཇིགས་པ་ཀུན་ལས་སྐྱོབས། །མཐུན་རྐྱེན་བསམ་དོན་ལྷུན་གྱིས་འགྲུབ་པར་མཛོད། ། ཅེས་པ་འདི་ཡང་དད་ལྡན་འགའ་ཞིག་གི་འདོད་མོས་ལྟར་བྲིས་པའོ།།     ༈    །།སྨྲས་པ། ཁྱབ་
བདག་རྡོ་རྗེ་སེམས་དཔའི་ཞལ་ཁྱིམ་རིན་ཆེན་འབྱུང་གནས་ལས། །ལེགས་འོངས་གྲུབ་དབང་མཻ་ཏྲ་ཛཱོ་ཀིའི་ཐུགས་དམ་ལྷ་བརྒྱའི་དབང། །གྲུབ་པའི་དབང་ཕྱུག་དརྤན་ཞབས་དང་འཇིགས་མེད་འབྱུང་གནས་ཀྱི། །ཕྲེང་ཀྲི་ཆུ་བོ་
གཉིས་འདྲེས་སྨིན་བྱེད་དབང་གི་ཆུ་བོའི་རྒྱུན། །རྒྱུད་རྒྱལ་དུས་ཀྱི་འཁོར་ལོའི་སྨིན་བྱེད་དབང་བཞིའི་ཆུ་བོ་ཡིས། །སྐལ་ལྡན་གདུལ་བྱའི་བསོད་ནམས་ཞིང་གི་ཡུར་བར་འདྲེན་མཁན་པ། །དཔལ་ལྡན་སྐུ་བཞིའི་ས་བོན་
དཔྱིད་དུ་ལེགས་སྨིན་ཚོགས་གཉིས་ཀྱི། །འབྲས་བུ་ཁུར་དུ་ལྕི་བའི་བླ་མེད་བདུད་རྩིའི་མཆོག་འདི་ཐོབ། །དེ་ཕྱིར་བཀའ་དྲིན་ཕུང་པོའི་ཆ། །སྟོང་གསུམ་རིན་ཆེན་སྣ་བདུན་གྱིས། །བཀང་སྟེ་ཕུལ་ཀྱང་གཞལ་ནུས་མིན། །འོན་
ཀྱང་དད་དང་དམ་ཚིག་གི་འབྲེལ་བ་ལུ་གུ་རྒྱུད་སྤེལ་ཕྱིར། །རྩེ་གཅིག་ལྷག་བསམ་བདེན་བརྗོད་ཀྱི། །མནྡ་ར་ཡི་བསིལ་མ་འདི། །ཁྱོད་སྐུར་དད་པའི་སེམས་ཀྱིས་ཕུལ། །ཚེ་རབས་པདྨོའི་འཕྲེང་བ་རུ། །རྡོ་རྗེ་སློབ་དཔོན་
གཙུག་ཏུ་བཀུར། །ཟབ་གསང་གདམས་པའི་བཅུད་མྱང་སྟེ། །སྨིན་གྲོལ་ཟབ་ལམ་རབ་བགྲོད་ནས། །རྡོ་རྗེ་འཛིན་པའི་ས་ཐོབ་ཤོག་    ༈    །། མཎྜལ་ཚོམ་བུ་ཉེར་ལྔ་མ་བཞུགས་སོ།།  ཞིང་ཁམས་འབུལ་བར་ཞུ། ཨོཾ་བཛྲ་
[*MISSING PAGE-04 A,B*]

[005A]༄༅། །པའི་སྤྱན་སྔར་རྒྱལ་སྲས་འཇམ་དཔལ་སྙིང་པོའི་སྐུར་བཞེངས་ནས་ཐེག་མཆོག་ཆོས་ཀྱི་དགའ་སྟོན་ལ་རོལ་བར་མཛད་ཅིང། དེ་ཚེ་སྲས་ཀྱི་ཐུ་བོ་རྣམས་ཀྱིས་རླབས་ཆེན་ཟབ་མོའི་ཐུགས་ཀྱི་
དགོངས་པ་ཡོངས་སུ་རྫོགས་པའི་སླད་དུ་དུས་མཆོད་ཆེན་མོ་སྤེལ་བ་ཕྱོགས་ཀུན་ཏུ་ཁྱབ་པར་འགྲིམ་རྒྱ་ཧོར་བོད་ཀྱི་དགེ་དགོན་ཇི་སྙེད་པར་དར་ཞིང་རྒྱས་པར་བཞུགས་པ་ལས་འདིར་རང་རེ་གཞི་དགོན་རང་ལའང་བླ་མ་
གོང་མའི་སྲོལ་བཟང་མ་ཉམས་པར་མཆིས་པ་ད་ལན་བསླབ་རིམ་ལྟར་དགེ་སློང་བཤད་སྒྲུབ་རྒྱ་མཚོའི་སྐབས་སུ་བབས་པ་ལགས་ན།།    ༈    །། འདིར་ནད་པ་སོགས་ཀྱི་ཆེད་དུ་རྟ་ཕྱུགས་སོགས་ཚེ་ཐར་གཏོང་བར་འདོད་པས། གང་གཏོང་
རྒྱུའི་རྟ་ཕྱུགས་སོགས་རྡོ་རྗེ་རྣམ་འཇོམས་ཀྱི་བུམ་པ་སྒྲུབ་ཏེ་བུམ་ཆུའམ། གཞན་གཟུངས་སྔགས་བྱིན་རླབས་ཅན་སོགས་མང་དུ་བཟླས་པའི་གཟུངས་ཆུས་ཁྲུས་ལེགས་པར་བྱ། བསངས་བདུག་བཏང། རྣ་ཆ་དང་དཔུང་དར་སོགས་རྒྱན་འདོགས། རྭ་དང་མིག་བཞིར་མར་ལེགས་པར་བྱུགས་
གཙུག་ཏོར་རྣམ་རྒྱལ་མ། ཚེ་གཟུངས་རིང་ཐུང། རིན་ཆེན་གཙུག་ཏོར་ཅན། དོན་ཞགས་ཀྱི་གཟུངས་ཐུང་པདྨོ་ཨུ་ཥྞཱི་དེ་བཞིན་གཤེགས་པའི་ཡིག་བརྒྱ། རྡོ་རྗེ་སེམས་དཔའི་ཡིག་བརྒྱ། མི་འཁྲུགས་པའི་གཟུངས། དུ་རྒ་སོགས་ཅི་ནུས་སུ་རྣ་བར་བསྒྲག་གཞན་ཡང།  བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་ཏུ་མེད་པ་ལ་ཕྱག་འཚལ་ལོ། །སེམས་ཅན་འདིའི་དུས་མ་ཡིན་པའི་འཆི་བ་འཇོམས་པར་མཛད་དུ་གསོལ་

[005B] ལས་ཀྱི་སྒྲིབ་པའི་རྒྱུན་རྣམ་པར་བྱང་བར་མཛད་དུ་གསོལ། ཐར་པའི་ལམ་ལ་ཡང་དག་པར་བཞག་ཏུ་གསོལ།  ཞེས་ཡང་ཡང་བརྗོད་ལ་ཚེ་གཟུངས་མང་དུ་བཟླས། མེ་ཏོག་འཐོར་བཞིན་དུ་འདི་སྐད་དོ། །།
དགྲ་འདུལ་རླུང་ཤུགས་རྟ་མཆོག་འདི། །བླ་མ་ཡི་དམ་ཚེ་ལྷ་དང། །མཁའ་འགྲོ་ཆོས་སྐྱོང་གཞི་བདག་ལ། །འབུལ་ལོ་བསྔོའོ་དགྱེས་པར་བཞེས། །ཐར་རོ་ཐར་རོ་རྟེན་འདི་ཉིད།  །གཅིག་ཡིན་ན་འདི་ཉིད་གཉིས་ཡིན་ན་འདི་
དག་གསུམ་ཡན་ཆད་ལ་འདི་རྣམས་ཞེས་སྦྱོར།  དུས་མིན་འཆི་བའི་ནད་ལས་ཐར། །ལས་ངན་སྡུག་པའི་འཕྲང་ལས་ཐར། །མི་ཁོམ་སྐྱོན་གྱི་གནས་ལས་ཐར། །རྒྱལ་ལོ་རྒྱལ་ལོ་ལྷ་རྒྱལ་ལོ། ། གླང་ལ།  སྟོབས་འཕྲོག་
བརྗིད་ཆགས་ཞོལ་ཕོ་འདི།  །བ་ལ།  བདུད་རྩིའི་ཁུར་ལྡན་ཞོལ་མོ་འདི།  །ལུག་ལ།  འཇམ་པའི་སྤུ་ལྡན་གཡང་འཁྱིལ་འདི།  །ར་ལ།  ཅང་ཤེས་ཚེ་ཚེ་འཕེལ་བའི་ར།  །སྲོག་བསླུ་ཉ་ལྟ་བུ་ལ།  གསེར་མིག་འཁྱིལ་བའི་ཉ་
ཚོགས་འདི།  །ཞེས་མིང་སྦྱོར་བར་བྱའོ།  །འདི་ལྟར་བྱས་པའི་བསོད་ནམས་ཀྱིས། །ཉམ་ཐག་འགྲོ་བ་གང་དག་གི་ཉེར་འཚེའི་གདུངས་པ་ལས་གྲོལ་ཏེ། །གཏན་དུ་བདེ་བ་ཐོབ་པར་ཤོག་སེམས་ཅན་ནད་པ་
འཇམ་དཔལ་དཔའ་བོ་ ཞེས་སོགས་བསྔོ་སྨོན་གྱིས་མཐའ་བརྒྱན་པར་བྱའོ། །ཅེས་པ་འདི་ཡང་དམ་པ་གོང་མ་རྣམས་ཀྱི་གསུང་གི་རྗེས་སུ་ཟློས་ནས་སྤེལ་བ་པོ་ཆོས་མེད་གྱི་ན་བ་བོདྷི་དའི་བཾ་མོ།།     ༈    །།ཡྭན་དོ་ལམ་རིམ་གྲྭ་ཚང་གི་དམ་བཅའི་བཤད་པ་

[006A]༄༅། །བཞུགས་སོ།། ཇི་སྐད་དུ། བསླབ་པ་གསུམ་ལྡན་འདུས་པའི་ཚོགས་ཞེས་གསུངས་པ་ལྟར། ལྷག་པའི་བསླབ་པ་གསུམ་དང་ལྡན་པའི་ངུར་སྨྲིག་གི་རྒྱལ་མཚན་རྣམ་གསུམ་
འཆང་བའི་འཕགས་ཚོགས་མཁས་མང་འདུས་པ་རྒྱ་མཚོ་དམ་ཆོས་ཀྱི་དགའ་སྟོན་དུ་གདན་འཛོམ་པའི་མདུན་སར་གང་ཞུ་ན། དེ་ཡང་ཇི་སྐད་དུ། རྣམ་དཀར་ལས་རྣམས་གང་བྱེད་པ། །དེ་ཡི་ཐོག་མར་རྒྱལ་བ་
མཆོད་ཅེས་གསུངས་པ་ལྟར། རྣམ་དཀར་ཆོས་ལྡན་གྱི་བྱ་བ་གང་དང་གང་ལ་འཇུག་པའི་ཐོག་མར་ཡུལ་ཁྱད་པར་ཅན་ལ་མཆོད་པར་བརྗོད་པའི་ལས་ལ་འཇུག་པ་ནི། སྔོན་བྱོན་མཁས་གྲུབ་དམ་པ་རྣམས་ཀྱི་རྣམ་
ཐར་རྨད་དུ་བྱུང་བ་ལགས་པས། རང་ཉིད་ཀྱིས་ཀྱང་དམ་པ་གོང་མ་རྣམས་ཀྱི་རྗེས་སུ་འབྲང་སྟེ་ཡུལ་ཁྱད་པར་ཅན་གྱི་ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་མཆོད་པར་བྱ་བ་ཡིན་ཏེ། དེ་ལྟར་མཆོད་པར་
བརྗོད་པས་རང་ཉིད་དམ་པའི་རྣམ་ཐར་དང་མཐུན་ཞིང། དེའི་མཐུ་ལས་བསོད་ནམས་ཁྱད་པར་ཅན་བསྐྱེད་དེ། བདུད་དང་བདུད་ཀྱི་རིས་ཀྱི་ལྷ་རྣམས་ཀྱི་གནོད་པས་མི་ཚུགས་པ་དང། གང་བཅོལ་བའི་ལས་རྣམས་
མཐར་ཕྱིན་ཏེ། ཞི་བ་མི་གནས་པའི་མྱང་འདས་མྱུར་དུ་ཐོབ་པ་སོགས་ཀྱི་དགོས་པ་ཁྱད་པར་ཅན་ཡོད་པ་དེའི་ཕྱིར་ན། འདིར་ཚོགས་ཀྱི་ཞིང་ཁྱད་པར་ཅན་ལ་མཆོད་པར་བརྗོད་པ་ནི། ཕུན་ཚོགས་དགེ་ལེགས་བྱམས་

[006B] །རྫུ་
འཕྲུལ་སྟོབས་དང་རྡོ་རྗེ་ཆོས་བསྲུང་རྣམས་ཀྱིས་བདག་སྐྱོངས་ཤིག་ཅེས་མཆོད་པར་བརྗོད་པ་དང་འཕྲིན་ལས་བཅོལ་བ་དེ་ཙམ་ཞིག་སྔོན་དུ་བཏང་ནས་ལས་སུ་བྱ་བ་གང་ལ་འཇུག་པ་ཡིན་ཞེ་ན། དེ་ཡང་ཇི་སྐད་དུ་
སྙན་པའི་བ་དན་ནོར་བུས་གཏུགས་ཞེས་གསུངས་པ་ལྟར། སྲིད་གསུམ་ལུས་ཅན་ཡོངས་ཀྱི་མ་འདྲིས་པའི་མཛའ་བཤེས་ཆེན་པོ་སྟོན་པ་མཉམ་མེད་ཤཱཀྱའི་རྒྱལ་པོ་ཞེས་སྙན་པའི་བ་དན་དཀར་པོ་ས་གསུམ་ན་མངོན་
པར་གཡོ་བ་དེ་ཉིད་ཀྱིས་དང་པོར་བྱང་ཆུབ་མཆོག་ཏུ་སེམས་བསྐྱེད། བར་དུ་བསྐལ་ཆེན་གྲངས་མེད་གསུམ་གྱི་བར་དུ་ཚོགས་བསགས། མཐར་ཞི་བ་བླ་ན་མེད་པའི་བདུད་རྩིའི་གོ་འཕང་མཆོག་བརྙེས་ཏེ། གདུལ་བྱ་
རྣམས་ཀྱི་ཁམས་དང་བསམ་པ་དང། བག་ལ་ཉལ་གྱི་ཚུལ་དང་མཐུན་པར་དམ་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བཀའ་སྩལ་བའི་སྙིང་པོ་གཅིག་ཏུ་བསྡུས་པ་ནི། དེ་ཡང་ཇི་སྐད་དུ། གསུང་རབ་ཀུན་གྱི་སྙིང་པོ་བསྡུ་
བསྡུ་པ། །་དེ་དོན་བསམ་ཞེས་གསུངས་པ་ལྟར། དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་པོ་ཆེ། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། རྣམ་པ་ཐམས་ཅད་མཁྱེན་

[007A]༄༅། །པའི་སར་བགྲོད་པའི་སྐྱེས་བུ་མཆོག་གི་ཆོས་ལུགས་དཔལ་ཨ་ཏི་ཤ་དང་འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི་ཐུགས་ཀྱི་བཅུད་ཕྱུང་བའི་ཉིང་ཁུ་སྐལ་བ་དང་ལྡན་པའི་གདུལ་བྱ་རྣམས་སྙིགས་
དུས་ཀྱི་ཚེ་གཅིག་ལ་སངས་རྒྱས་ཀྱི་སར་ཁྲིད་པའི་ཐབས་ཟབ་མོ་བྱང་ཆུབ་ལམ་གྱི་སྒྲོན་མ་འཆད་པར་བཤད་པ་ལ། མཚན་གྱི་དོན་དང། འགྱུར་གྱི་ཕྱག་གོ་དང་པོ་ནི། རྒྱ་གར་སྐད་དུ།  ནས།  བྱང་ཆུབ་ལམ་གྱི་
སྒྲོན་མ་ཞེས་པའི་བར་གྱི་གཞུང་འདི་བྱུང། གཉིས་པ་ནི། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་པའི་གཞུང་འདི་བྱུང།།    ༈    །།བླ་མ་རྒྱལ་ཡུམ་རྡོ་རྗེ་རྣལ་འབྱོར་མར། །སྒོ་གསུམ་
གུས་པས་ཕྱག་འཚལ་སྐྱབས་སུ་མཆི། །འདི་ཕྱི་བར་དོའི་འཇིགས་པ་ཀུན་ལས་སྐྱོབས། །མཆོག་ཐུན་དངོས་གྲུབ་རྣམ་གཉིས་བདག་ལ་སྩོལ། །ཚེ་འདི་ཉིད་དམ་བར་དོ་ལ་སོགས་པར། །ངོ་མཚར་ལྟས་བཟང་
མང་པོས་མདུན་བསུ་ནས། །མཁའ་སྤྱོད་ཆུང་ངུར་ས་ལམ་རབ་བགྲོད་དེ། །མཁའ་སྤྱོད་ཆེན་པོའི་གོ་འཕང་མྱུར་ཐོབ་ཤོག་ །ཅེས་པ་འདི་ཡང་རྟོག་གེ་བ་དགེ་ལེགས་ཀྱི་འདོད་མོས་ལྟར་་བན་རྒན་ཆོས་རྡོར་གྱིས་བྲིས་པའོ།།     ༈    །།
ཀྱཻ་དབྱངས་ཅན་ཁྱོད་ཉིད་བསྙེན་ཅིང་བསྒྲུབ་པའི་མཐུས། །ཐུགས་རྗེའི་བདུད་རྩིའི་ཆར་རྒྱུན་རྟག་བབས་པས། །བདག་ཡིད་ཞིང་ས་རབ་ཏུ་བརླན་པ་ལས། །ངོ་མཚར་ཤེས་རབ་མེ་ཏོག་མྱུར་འཁྲུངས་ཤོག་ཚིག་

[007B] །དོན་བཟང་ཁུར་གྱིས་དུད་པའི་འབྲས་བུ་བརྗིད། །སྔོན་མེད་དཔག་བསམ་རྐང་འཐུང་གསར་བ་ཞིག་བདག་གི་ཡིད་ལ་མྱུར་དུ་སྐྱེས་པར་ཤོག་    ༈    །།ཇི་སྐད་དུ། ཕུན་ཚོགས་
བཀྲ་ཤིས་དུས་བཟང་ཡར་གྱི་ངོར། །གཟའ་སྐར་དུས་སྦྱོར་ལེགས་པ་འཕྲོད་ཀྱི་དགེ་མཐུན་པའི་རྐྱེན་ཀུན་ཚང་བའི་གནས་མཆོག་འདིར། །ཞེས་གསུངས་པ་ལྟར། དེ་རིང་གཟའ་སྐར་ཚེས་གྲངས་ཕུན་སུམ་ཚོགས་པའི་ཉིན་
འདིར་ཆོས་སྡེ་ཆེན་པོའི་ཞལ་ཏ་བའི་ལས་ཁུར་ལེགས་པར་མཐར་ཕྱིན་ཏེ་རང་གཤག་སྤྲོ་བདེའི་ཁང་གསར་དུ་འབྱོར་བའི་དགའ་སྟོན་དུ་བཅུད་ཀྱི་སྙིང་པོ་ཕུལ་བའི་དགེ་བས་དུས་ཀུན་དགེ་བའི་ལོ་ཏོག་ཕུན་སུམ་ཚོགས་པའི་དཔལ་
ལ་སྤྱོད་པའི་རྒྱུར་གྱུར་ཅིག་    ༈    །།རྭ་སྒྲེང་ནོ་མོན་ཧན་གྱི་གསུང་གི་གསང་བདེ་འཇིགས་གསུམ་དང་འབྲེལ་བའི་བླ་མའི་རྣལ་འབྱོར་གྱི་ནང་ཚན་ཡན་ལག་བདུན་པའི་དང་པོ་ཕྱག་འཚལ་བའི་ཡན་ལག་ཚིག་ཟིན་ལ་མི་གསལ་བས་དེར་ཕྱག་འཚལ་བའི་ཡན་ལག་འཇུག་པ་ལ།།
སྐྱབས་གནས་མ་ལུས་སྤྱན་དྲངས་དབྱེར་མེད་ཐིམ། །རིགས་ཀུན་ཁྱབ་བདག་གསང་ཆེན་འདུས་པ་མཆོག་བདེ་ཆེན་རྒྱལ་པོ་ཁྲག་འཐུང་ཧེ་རུ་ཀཿ་དཔལ་ཆེན་རྡོ་རྗེ་འཇིགས་མཛད་ལྷ་ཚོགས་ལ། །གྲངས་མེད་ལུས་སྤྲུལ་
གུས་པས་ཕྱག་འཚལ་ལོ། །ཕྱི་ནང་གསང་བའི་ ཞེས་འཇུག་པར་བྱའོ། །ཞེས་པ་འདི་ཡང་དོན་གཉེར་ཅན་འགའ་ཞིག་གི་འདོད་མོས་ལྟར་་ཆེ་ཤོས་སྤྲུལ་མིང་པས་བྲིས་པའོ།།     ༈    །།ངག་ལ་དབང་བསྒྱུར་སྨྲ་བའི་སྤོབས་པ་ཅན། །བསྟན་པའི་

[008A]༄༅། །དབང་ཕྱུག་བསླབ་གསུམ་རྒྱན་གྱིས་མཛེས། །ལུང་རྟོགས་འོད་བརྒྱའི་ཟེར་འཕྲེང་ལེགས་སྤྲོས་པས། །ཕན་བདེའི་འདབ་བརྒྱ་བཞད་ལ་གསོལ་བ་འདེབས།།    ༈    །།དྲུག་ཅུ་པ་ཞི་དྲག་གི་སྤེལ་ཚིག་ལ་
དང་པོ་ཞི་བ་ལ།  དམ་རྫས་བདུད་རྩི་ འབར་བའི་  གཏོར་མ་འདི་བཞེས་ལ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་བསྟན་འཛིན་དགེ་འདུན་གྱི་སྡེ་དང། ཁྱད་པར་རྣལ་འབྱོར་པ་བདག་གི་བློ་ཆོས་སུ་འགྲོ་
བ་ལ་ཕྱི་ནང་གི་རྐྱེན་ངན་ཉེར་འཚེ་བར་ཆད་ཞི་བའི་འཕྲིན་ལས་མཛོད་ཅིག་ ཡང་ན།  ཁྱད་པར་རྣལ་འབྱོར་པ་བདག་གི་བསླབ་གསུམ་རིམ་གཉིས་ཀྱི་ཉམས་ལེན་ཟབ་མོ་བྱེད་པ་ལ་སྒོ་གསུམ་ཕྱི་ནང་གི་བར་ཆད་ཉེར་འཚེ་ཐམས་
ཅད་ཞི་བའི་འཕྲིན་ལས་མཛོད་ཅིག་ ཡང་ན།  ཁྱད་པར་རྣལ་འབྱོར་པ་བདག་ལ་སྟེང་འོག་བར་གསུམ་གྱི་གནོད་པ་ཐམས་ཅད་ ཡང་ན།  ཁྱད་པར་རྣལ་འབྱོར་པ་བདག་ལ་རྒྱལ་འགོང་དམ་སྲི་ཤི་གཤེད་ཀྱི་གནོད་པ་
ཐམས་ཅད་ ཡང་ན།  ཁྱད་པར་རྣལ་འབྱོར་པ་བདག་ལ་གཟའ་བཙན་ཀླུ་གཉན་ས་བདག་གི་གནོད་པ་ཐམས་ཅད་ ཡང་ན།  རྣལ་འབྱོར་པ་བདག་ལ་ཕ་རོལ་གྱི་བྱད་ཁ་རྦད་འདྲེ་རྦོད་གཏོང་ཐམས་ཅད་ ཡང་ན།  རྣལ་
འབྱོར་པ་བདག་ལ་མ་མོ་ཐེའུ་རང་འབྱུང་པོའི་གནོད་པ་ཐམས་ཅད་ཉེ་བར་ཞི་བའི་འཕྲིན་ལས་མཛོད་ཅིག་ ཡང་ན།  རྣལ་འབྱོར་པ་བདག་ལ་མི་ཁ་གཏམ་ངན་ཁ་སྨྲས་གླེང་གཞིའི་ཉེར་འཚེ་ཐམས་ཅད་ཡང་ན། རྣལ་

[008B] ཡང་ན།  རྣལ་འབྱོར་པ་བདག་ལ་གློ་བུར་གྱི་རྐྱེན་ངན་བར་ཆད་ཐམས་ཅད་ཉེ་བར་ཞི་བའི་འཕྲིན་ལས་མཛོད་ཅིག་ དྲག་པོ་ལ།  ཤ་ཁྲག་དམར་
གྱི་གཏོར་མ་འདི་བཞེས་ལ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་བསྟན་འཛིན་དགེ་འདུན་གྱི་སྡེ་དང། ཁྱད་པར་རྣལ་འབྱོར་པ་བདག་གི་བློ་ཆོས་སུ་འགྲོ་པ་ལ་ཕྱི་ནང་གི་རྐྱེན་ངན་བར་ཆད་ཉེར་འཚེ་གནོད་
བྱེད་ཐམས་ཅད་ཨ་མུ་ཀ་མ་ར་ཡ་ཕཊ།  ཞེས་གོ་རིམ་ལྟར་སྦྱར་བས་འགྲུབ་བོ།། ཞེས་པ་འདི་ཡང་སུ་ཉིད་ལེགས་པའི་འདོད་མོས་ལྟར། ་ཆོས་རྡོར་གྱིས་སྦྱར་བའོ།།    ༈    །།འཁོར་ལོའི་སྤེལ་ཚིག་ནི།  ཨོཾ་མ་ཎི་པདྨེ་ཧཱུཾ། བདག་ཅག་དཔོན་སློབ་འཁོར་
དང་བཅས་པའི་ནད་གདོན་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་ཤནྟིཾ་ཀུ་རུ་སཱཧཱ། ཨོཾ་མ་ཎི་པདྨེ་ཧཱུཾ། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཚེ་བསོད་དཔལ་འབྱོར་ལུང་རྟོགས་ཀྱི་ཡོན་ཏན་ཐམས་
ཅད་པུ་ཥྚིཾ་ཀུ་རུ་ཨོཾ། ཨོཾ་མ་ཎི་པདྨེ་ཧཱུཾ། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་དབང་དུ་ཁམས་གསུམ་གྱི་ཟས་ནོར་ལོངས་སྤྱོད་འདོད་རྒུ་ཡོ་བྱད་ཐམས་ཅད་ཝ་ཤཾ་ཀུ་རུ་ཧོཿ་འཁོར་ཆེན་བཞེངས་པའི་དགེ་ཚོགས་
ཀྱིས༑ ༑ཚོགས་གཉིས་རྫོགས་ཤིང་སྒྲིབ་གཉིས་སྦྱང། །ལམ་ལྔ་ས་བཅུ་རབ་བསྒྲོད་ནས། །སྐུ་གསུམ་གོ་འཕང་མྱུར་ཐོབ་ཤོག་སངས་རྒྱས་སྐུ་གསུམ་བརྙེས་པའི་བྱིན་རླབས་དང། །་འགྲུབ་པར་ཤོག་

[009A]༄༅། ། ཅེས་པ་འདི་ཡང་དད་གཏོང་ཤིན་ཏུ་ཡངས་པ་དགེ་སློང་ཐུབ་བསྟན་ལྷ་དབང་ནས་བསྐུལ་བའི་འདོད་མོས་ལྟར་་ཆོས་ཀྱི་རྡོ་རྗེས་འཕྲལ་མར་སྦྱར་བའོ།།    ༈    །།ཀཉྫི་རའི་སྲོག་ཤིང་གི་སྤེལ་ཚིག་འདོད་གསོལ་བཞུགས་སོ།།  འདིས་མཚོན་
དགེ་ཚོགས་འོད་སྟོང་རབ་འབར་བས། །ཐུབ་བསྟན་སྙིང་པོ་མཉྫུ་གྷོ་ཥ་ཡི། །བསྟན་པའི་པད་ཚལ་རབ་རྒྱས་བསྟན་འཛིན་གང། །ཞབས་བརྟན་མཛད་འཕྲིན་དྲི་བསུང་ཕྱོགས་ཀུན་ཁྱབ། །ཁྱད་པར་སྡེ་འདིར་བློ་
གསལ་མཁས་གྲུབ་ཚོགས། །ཡོངས་སུ་བཀང་སྟེ་ཆོས་སྤྱོད་བཤད་སྒྲུབ་འཕེལ། །མཆོད་ཚོགས་ཀུན་འདུས་དགེ་ལེགས་ཉི་ཟླའི་འོད། །རྟག་ཏུ་རྒྱས་ཤིང་སྒྲུབ་པར་བྱེད་པ་བདག་དེང་ནས་ཇི་སྲིད་རྒྱལ་བར་མ་གྱུར་
བར༑ ༑དེ་སྲིད་བསྟན་འགྲོའི་གཙུག་རྒྱན་བདག་གྱུར་ཅིག་སུ་པྲ་ཏིཥྛ་བཛྲ་ཡེ་སཱཧཱ།  བླ་བྲང་ཆེན་མོའི་ཀཉྫིར་གསར་འཇོག་བྱས་སྐབས་སྲོག་ཤིང་གི་སྤེལ་ཚིག་འདོད་གསོལ་དུ་བིཀྵུ་མ་ཏིས་སྦྱར་བའོ།།     ༈    །།ཨོཾ་བཧུ་མི་པཱ་ཏི་
ས་པ་རི་ཝ་ར་ས་མ་ཡ་སྟྭཾ། འཇམ་མགོན་བསྟན་པའི་གནས་བསྲུང་མཐུ་ལྡན་གཞི་བདག་ལེའུ་ཆེར་གྲགས་པའི་དཀར་ཕྱོགས་སྐྱོང་བའི་སྟོབས་ལྡན་ནོར་སྐྱོང་ཁྱེད་ཉིད་སྐུ་བརྙན་འདི་ལ་བརྟན་པར་བཞུགས་སུ་
གསོལ། བཞུགས་ནས་རྩ་བརྒྱུད་ཀྱི་དཔལ་ལྡན་བླ་མ་དམ་པ་སྤྱི་དང་ཁྱད་པར་ཁྱབ་བདག་འཇམ་དཔལ་དུས་དགྲའི་དབང་པོ་དང་དབྱེར་མ་མཆིས་པའི་དཔལ་ལྡན་བླ་མ་པཎ་ཆེན་བློ་བཟང་དཔལ་ལྡན་ཡེ་ཤེས་ཀྱི་བཀའ་

[009B] ཁྱད་པར་ཕྱོགས་ལས་
རྣམ་པར་རྒྱལ་བའི་ཆོས་སྡེ་ཆེན་པོ་སྐུ་འབུམ་བྱམས་པ་གླིང་གི་མཁན་སློབ་དགེ་འདུན་གྱི་སྡེ་སྦྱིན་པའི་བདག་པོ་དང་བཅས་པའི་ཆོས་སྲིད་ལེགས་ཚོགས་ཐམས་ཅད་དབྱར་མཚོ་བཞིན་དུ་འཕེལ་ཞིག་ཇི་ལྟར་བཅོལ་བའི་
ལས་བཞི་འཕྲིན་ལས་ཐམས་ཅད་ཐོགས་པ་མེད་པར་སྒྲུབས་ཤིག་འཇིག་རྟེན་སྤྱི་དང་སྒོས་སུ་ཡུལ་ཕྱོགས་འདིའི་བྱེ་བྲག་ངང་ཚང་ཞེས་གྲགས་པའི་གྲོང་སྡེ་འདི་དག་ཏུ་མི་ལ་ན་ཚ་ཕྱུགས་ལ་གོད་ཁ། འཐབ་རྩོད་འཁྲུག་
ལོང༑ སད་སེར་བཙའ་ཐན། ཤྭ་འོད་སོགས་མི་འདོད་ཉེར་འཚེ་མཐའ་དག་ཞི་བར་མཛོད་ཅིག་ལྷ་འདྲེ་མི་གསུམ་གྱི་ཟས་ནོར་ལོངས་སྤྱོད་གསེར་དངུལ་གོས་དར་གནག་ཕྱུགས་སོགས་མཁོ་དགུའི་ལོངས་སྤྱོད་ཚེ་བསོད་
མངའ་ཐང་སྙན་གྲགས་རིགས་བརྒྱུད་བདེ་སྐྱིད་དཔལ་འབྱོར་རྣམས་ཆར་ལྟར་ཕོབས་ཤིག་འཇིག་རྟེན་ཁམས་ཀྱི་རྒྱལ་བློན་འབངས་འཁོར་སྐྱེ་པོ་དྲག་ཞན་ཐམས་ཅད་དབང་དུ་བསྡུས་ཤིག་གནོད་ཅིང་འཚེ་བའི་ཕ་རོལ་གྱི་བྱད་
མ་རྦད་འདྲེ་རྦོད་གཏོང་སོགས་བྱེད་པའི་དགྲ་བགེགས་ཐམས་ཅད་གང་ལ་གང་མཚམས་དྲག་པོའི་ལས་ཀྱིས་ཚར་ཆོད་ཅིང། །མདོར་ན་སྣོད་བཅུད་ཀུན་ལ་གཡང་ཆགས་ཤིང་བཀྲ་ཤིས་པ་དང། བདག་ཅག་དཔོན་སློབ་ཡོན་མཆོད་

[010A]༄༅། །འཁོར་དང་བཅས་པ་རྣམས་ཀྱི་དགོན་གནས་མི་ནོར་ཁང་ཞིང་ལྟོས་བཅས་ཐམས་ཅད་ཁྱོད་ལ་གཉེར་དུ་གཏད་པ་ཡིན་པས་ཐུབ་པར་བསྲུང་ལ་གང་བཅོལ་བའི་ལས་ཀུན་ཐོགས་མེད་དུ་བསྒྲུབ་ཅིང་སྡོང་
གྲོགས་དང་འཕྲིན་ལས་གཡེལ་བ་མེད་པར་མཛད་དུ་གསོལ་ས་མ་ཡ་རཀྵནྟུ།  མཚན་སྔགས་ནི།  ཨོཾ་ཨཱ་གུ་རུ་བཛྲ་དྷཱ་ར་སུ་མ་ཏི་བྷ་དྲ་སརྦ་སི་དཧི་ཧཱུཾ་ཧཱུཾ།།    ༈    །
བདག་སོགས་མི་ནོར་འཁོར་དང་བཅས་པ་ལ། །ཕྱི་ནང་ཉེར་འཚེ་རྐྱེན་ངན་ཀུན་ཞི་ཞིང། །མཐུན་རྐྱེན་བསམ་དོན་འགྲུབ་པའི་འཕྲིན་ལས་མཛོད། །   ༈    །།ཡེ་ཤེས་འོད་ཀྱི་གུར་ཁང་ནས། །
ཡོན་ཏན་ཅན་གྱི་ཚེ་དཔལ་མ། །ལན་གསུམ་གསལ་ཞིང་ལན་གསུམ་ནུབ། །པདྨ་འོད་ཀྱི་ལྡིང་ཁང་ནས། །པདྨའི་དྲ་བ་ཅན་གྱི་འོད། །ངོ་མཚར་གསང་བའི་གླུ་ཆུང་ལེན། །ཁྱོད་ཀྱི་ཐོས་བསམ་རིགས་ལྡན་ཀྱཻ། །ལེགས་བཤད་
ཚོགས་པའི་མདུན་ས་ནས། །ཕྱེ་ལེབ་རལ་གྲི་ཐོགས་པ་ཞིག་བདུད་ཀྱི་མགོ་བོ་གཅོད་འདོད་ནས། །རང་གི་ཕ་ཡི་མགོ་བོ་བྲེག་གསང་ཚིག་ལན་གསུམ་འདི་ལགས་སོ།།    ༈    ཨ་རོལ་རིན་པོ་
ཆེའི་ཕྱག་ལེན་ཟིན་བྲིས་བཞུགས་སོ།།  ན་མོ་གུ་རུ་དེ་བ་ཌཱ་ཀི་ནི། འདིར་གཉན་ཁྲོད་ཆུ་མིག་བརྒྱ་རྩར་གྲགས་པ་འདི་ཉིད་ལ། ཐོག་མར་ཞི་བ་ནམ་མཁའི་སྒོ་འབྱེད་ལ། གཏོར་མའི་བཅའ་རིམ་ནི་ལྕོག་ལྔ་དཀར་རྩིས་བྱུག་

[010B] དེའི་འོག་ཏུ་པདྨ་འདབ་བཞི་བྲིས་པའམ་ཚོམ་བུ་འགོད་ཀྱང་རུང། ཨ་ཁུ་རིན་པོ་ཆེའི་ཕྱག་ལེན་ལ་མཎྜལ་གྱི་ཚོམ་བུ་བཀོད་པ་དང། སྒོ་དམར་རིན་པོ་ཆེའི་ཕྱག་ལེན་ལ་འབྲུའི་ཚོམ་བུ་བཀོད་པར་གསུངས་
བགེགས་གཏོར་ཡོངས་གྲགས་ལྟར། དངོས་གཞི་དབང་ཆོག་གཞན་ཕན་འོད་ཟེར་སྟེང་ནས་གསུངས། མདུན་བསྐྱེད་བདག་བསྐྱེད་གབ་པས་འཐུས། དབང་རྫས་ལ་རྒྱན་དྲུག་རིགས་ལྔ། ཌཱ་རྐང་སོགས་དགོས་ཀྱང་ཉིན་
དེར་ཚོགས་མི་དགོས། ལུས་སྦྱིན་ཀྱང་བྱ་མི་དགོས། ཁོ་བོས་ཐོབ་སྐབས་ཉིན་གཅིག་ལ་རྫོགས་པར་གནང། སྒོ་དམར་རིན་པོ་ཆེས་གནང་སྐབས་ཉིན་གཉིས་ལ་རྫོགས་པར་གནང་ཞེས་གསུངས། །མ་གཅིག་ཁྲོས་ནག་གི་
གཏོར་མ་ནི། ཟུར་གསུམ་ལྔ་ལ་མདུན་ཕྱོགས་བསྟན་དགོས། དེ་ཉིད་ལ་དམར་རྩི་བྱུག་མཁའ་འགྲོ་སྤྱི་གཏོར། གཞི་བདག་གཏོར་མ། མཎྜལ་འདབ་བཞི་བྲི་ཚོམ་གང་རུང། དེའི་སྟེང་མཉྫི། སྟེང་དུ་ཐོད་པ་མཚན་ལྡན་
བདུད་རྩིས་གང་བ། དེའི་སྟེང་དུ་སིནྡྷུ་རའི་མཎྜལ་ལ་པདྨ་འདབ་བཞིའི་ལྟེ་བར་བཾ། ཕྱོགས་བཞིར་ཧ་རི་ནི་ས་བྲིས་པ་བཤམས། དེ་སྟེང་མདུང་ཁྱིམ་ལ་དར་སྔོན་པོའི་གུར་ཕུབ། བགེགས་གཏོར་དཀྱུས་ལྟར་ལ་
དབང་ཆོག་འཇམ་དབྱངས་མགོན་པོའི་ཡིག་ཆའི་སྟེང་ནས་གསུངས། དབང་ཚོར་བ་དང་ཆབས་གཅིག་པར་བླ་སློབ་ལྷན་ཅིག་ནས་ཐུན་དྲུག་རྣལ་འབྱོར། མངོན་དཀྱིལ་གྱི་སྐུ་གསུམ། ཌཱ་རུ་ཁྲོལ་ཏེ་གསུང་ཡོངས་རྫོགས་

[011A]༄༅། །གསུངས་དགོས། དེ་ནུབ་ནས་བཟུང་གསང་མཚམས་ལ་འགྲོ་ཚུལ་ནི། བླ་མའི་སྒྲུབ་ཁང་སྒོ་དྲུང་ནས་བསྡད་ལ། མདོ་ཚར་གཅིག་གསུངས་ནས་རྐང་གླིང་ལན་གསུམ་འབུད་ལ། རང་ཉིད་
སྐད་ཅིག་གིས་ཞེས་སོགས་ཀྱིས་བྲིལ་གནོན་བཏང། དེ་ནས་ངག་བསྡམས། ག་ཏེ་འདོན་བཞིན་གཉན་སར་འགྲོ། སླེབ་ཕྲལ་དུ་ཡང་མདོ་ཚར་གཅིག་མི་རྐང་གསུམ། ཟིལ་གནོན་སྐོར་གསུམ་བཏང་ནས་
ལུས་མཆོད་ལ་འཇུག་སྲོད་གུང་ཐོ་རངས་རྣམས་ལ་ལུས་སྦྱིན་ཞག་བདུན་བཏང་བའི་མཇུག་ཏུ་མངོན་དཀྱིལ་སོགས་འདོན། ཚོགས་འཁོར་རྒྱས་པ་བྱ། གར་འགྲོ་ཕྱོགས་ཀྱི་གཉན་ས་གཞན་ལ་མི་སྨྲ་བ་གནད་
ཆེའོ༑ ༑    ༈    །།ལམ་རིམ་ཆུང་ངུའི་བཤད་ལུང་གི་ཟིན་བྲིས་བཞུགས་སོ།། ལམ་རིམ་ཆུང་ངུའི་བཤད་ལུང་སྐབས། ཞི་བ་ལྷས། དལ་འབྱོར་འདི་ནི་ལྟར་ང་ཚོ་ཐོག་མེད་ནས་ད་བར་རང་སེམས་ཀྱི་
དབང་སེམས་ཉོན་མོངས་པ་དུག་གསུམ་གྱི་གཞན་དབང་གིས་ལས་སྣ་ཚོགས་བསགས་སྲིད་རྩེ་ནས་མནར་མེད་བར་མཐོ་དམན་སྐྱེ་བ་སྣ་ཚོགས་བླངས་ཀྱང་ད་ཡན་དོན་མེད་ཤ་སྟག་ད་རེ་དལ་འབྱོར་རྟེན་ཐོབ། སངས་རྒྱས་
བསྟན་པ་དང་མཇལ་བའི་དུས་འདིར་ཐར་བ་དང་ཐམས་ཅད་མཁྱེན་པར་བག་ཆགས་ཐེབ་ངེས་བྱེད་དགོས། སྔོན་ལས་དང་སྐལ་བར་ལྡན་པའི་གདུལ་བྱ་ཤ་སྟག་ཚོགས་དུས་སངས་རྒྱས་དངོས་སུ་བྱོན་ཆོས་བསྟན་

[011B] རྗེ་དགུང་ལོ་བཞི་
བཅུའི་དུས་དབུས་ནས་གནམ་རྩེང་ལྡིང་ལ་ཕེབས། དེར་རེད་མདའ་ལོ་ཙྪ་པ་སྐྱབས་མཆོག་དཔལ་བཟང་སྟེ་ཆོས་རྗེ་རྣམ་གསུམ་ཞལ་འཛོམ་འདུལ་བ་ལ་དག་ཐེར་མཛད། མཐར་གསུམ་ཀ་རྭ་སྒྲེང་དུ་བྱོན་བྲག་སེངྒེའི་ཞོལ་གྱི་ཡང་
དགོན་དུ་འབྲོམ་གྱིས་བཞེངས་པའི་ཇོ་སྐུ་དབུ་གཡོན་མ་གདན་དྲངས་གསོལ་འདེབས་ཡོན་ཏན་གཞི་གྱུར་མ་བཅས་བརྩམས་གསོལ་བཏབ་སྟོན་ནས་བླ་མ་གྲག་སྐོར་དང་ལྷོ་བྲག་བར་བརྒྱུད་པའི་བླ་མ་རྣམས་ཞལ་གཟིགས་གདམས་
པ་དང་རྗེས་སུ་བསྟན་པ་མང་དུ་གནང་བའི་མཐར་གཅིག་ལ་གཅིག་ཐིམ་་ལམ་རིམ་ཆེན་མོ་རྩོམ་དུས་འཇམ་དབྱངས་ཀྱིས་ངེད་ཀྱིས་བསྟན་པའི་ངེས་འབྱུང་བྱང་སེམས་ཡང་དག་ལྟ་བ་གསུམ་དུ་ལམ་ཡོངས་རྫོགས་ཀྱི་
གནད་མ་འདུས་སམ་འདུས་ཀྱང་ཇོ་བོའི་ལམ་སྒྲོན་མན་ངག་ཁ་བསྐང་སྐྱེས་བུ་གསུམ་ལམ་རིམ་བསྒྲིགས་རྩོམ་ཞུས། དེ་ཚེ་ཐང་ལྷ་སོགས་དཀར་ཕྱོགས་ལམ་རིམ་ཆེན་མོ་རྩོམ་ལོ་དགུང་ལོ་ཞེ་དྲུག་པ་རྟ་ཡིན་ནམ་སྙམ་
རྣམ་ཐར་ཚོར་མི་གསལ། ལོ་ཙཱའི་ཞུས་པ་བརྩམས་ཚར་འཕྲལ་པོ་ཏི་ཁྱེར་ནས་གཙང་ལ་བྱོན། སྟག་ཚང་སྐད་ཟེར་བ་སྟག་ལོ་བཞུགས་ས་དེར་ཕེབས་སྟག་ལོས་གཟིགས་ནས་དགག་པ་བརྩམས་སྟག་ལོ་ལོ་ཙཱའི་སློབ་མ་ཡིན་

[012A]༄༅། །དེ་རྗེས་ས་མོ་གླང་ལོར་དགའ་ལྡན་གསར་འདེབས་མཛད། དགུང་ལོ་ང་དགུ་པ་ཤིང་མོ་ལུག་ལོར་སྔར་གྱི་ལམ་རིམ་ལུང་རིགས་དགག་བཞག་གི་སྤྲོས་པ་མང་པོ་དོར་ནས་དེ་ལས་བསྡུས་པ་ཆུང་ངུ་
མཛད། རྗེས་ལམ་རིམ་ཆེ་ཆུང་བཤད་པ་མང་པོ་གནང། སྲས་རྣམས་ཀྱིས་གསན་པའི་བརྒྱུད་པ་ཤེར་སེང་ནས་ཀློང་རྡོལ་གྱི་བར་ཀློང་རྡོལ་གྱིས་སྐུ་བར་བ་ལ་སྐུ་བར་བས་དབུས་ཕེབས་རྗེས་མའི་སྐབས་ཡར་ལམ་རིམ་
ཆེན་མོའི་བཤད་ལུང། མར་ལམ་གུང་ཐང་ཡོད་ཆུང་ངུའི་བཤད་ལུང་གནང། གུང་ཐང་ཁྲིའི་དུས་ཆུང་ངུའི་བཤད་ལུང་གནང་སྔེ་ཁྲི་གསར་བཞུགས་དུས་ཡིན་པས་ཅུང་ཞིག་གསན། སླར་ཕྱི་གུང་ཐང་གིས་
གནང་སྐབས་སྡེ་ཁྲིས་ཡོངས་རྫོགས་གསན། དེ་དུས་ཀྱི་གསུང་བཤད་ཆུང་ལ་མཆན་མཛད། ངས་དེ་ལས་ཐོབ། ད་རེ་མཆན་སྦྲགས་འདོན། རྗེ་ནི་བོད་སྐད་དབང་དུ་བྱས་ན་དཔོན་པོ་འམ་རྒྱལ་པོའི་མིང་ལུང་
རྟོགས་ཆོས་ཀྱི་རྒྱལ་སྲིད་ལ་དབང་བསྒྱུར་བས་ན་རྗེ། བཙུ་ན་ནི་སྒོ་གསུམ་མི་མཐུན་ཕྱོགས་ཉོན་མོངས་སོགས་ལས་བཙུན་པའམ་བསྡོམས་པ་འགྲེལ་དོན་ལ་སངས་རྒྱས་ཡང་དག་པར་བསྡམས་པའི་སྐུ་ཅན་གསུང་
དམ་པ་ནི་མཛོད་ལས་དམ་པ་དམ་མིན་འཇུག་མི་འཇུག་ལྟར་དམ་པ་དགེ་བཅུའི་ཕྱོགས་ལ་འཇུག་གི་དམ་མིན་མི་དགེ་བའི་ཕྱོགས་མ་གཏོགས་མི་འཇུག་དམ་པ་དེའི་སྐད་དོད་པར། ཞེས་པའི་པྲ་རབ་དང་དང་པོ་ལའང་འཇུག་

[012B] ཐུགས་རྗེ་ཆེན་པོ་དང་ལྡན་པ་ཞེས་པས་ཐེག་པ་ཆེན་པོའི་ལམ་གྱི་གནད་བསྟན་པའི་སྒོ་ནས་མཆོད་བརྗོད་མཛད་པ་འདྲ། མཛད་པ་ཀུན་ལས་ལྟར་སངས་རྒྱས་ཀྱི་མཛད་པ་
ཐམས་ཅད་ལས་གསུང་མཆོག་དེའི་རྒྱུ་མཚན་སངས་རྒྱས་ཀྱི་མཛད་པ་ཐམས་ཅད་གདུལ་བྱ་ཐར་པ་དང་ཐམས་ཅད་མཁྱེན་པར་ཁྲིད་བྱེད་ཁོ་ན་ཡིན། དེའི་ཚུལ་དང་པོ་ཐུགས་བསྐྱེད་པར་དུ་ཚོགས་བསགས་དང་མཐར་སངས་
རྒྱས་ཆོས་བསྟན་པ་ཐམས་ཅད་སེམས་ཅན་མྱང་འདས་ཐོབ་ཆེད་ཁོ་ན་ཡིན་མོད། དེར་ཁྲིད་བྱེད་དངོས་སུ་གསུངས་པ་ཡིན། ཆོས་མ་བསྟན་པར་མཛད་པ་གཞན་གྱིས་འགོད་མི་ནུས། ཆོས་བསྟན་པའི་དོན་ཉམས་སུ་བླང་
དེ་ཐར་བ་དང་ཐམས་ཅད་མཁྱེན་པ་ཐོབ་པར་མཛད། དེ་ཐམས་ཅད་སྟོན་པར་འཇུག་མཁན་ཐུགས་རྗེ་ཆེན་པོ་ཡིན་པས་འདྲ་ཐོས། ཟླ་བས་སྙིང་རྗེ་ཆེན་པོ་ཐོག་མཐའ་བར་གསུམ་གལ་ཆེ་བར་གསུང་བ་ལྟར་ཡང་ཡིན། ཐམས་
ཅད་མཁྱེན་པར་འཇོག་བྱེད་རྣམ་འགྲེལ་ལས་གསུང་བ་ལྟར་གྲངས་མང་ཉུང་དང། ཐག་རིང་ཐུང་མཁྱེན་པས་མིན། གདུལ་བྱ་མི་གནས་པའི་མྱང་འདས་བགྲོད་ཐབས་བླང་དོར་མ་ལུས་པ་མཁྱེན་པས་འཇོག་དེའི་ཆ་ནས་ཀྱང་
ཐུགས་རྗེ་ཆེན་པོ་ཞེས་སྨྲས་འདྲ་ཐོས། མི་འཇེད་ནི་སྙིང་རྗེ་པདྨ་དཀར་པོའི་མདོར་ཅི་ཕྱིར་མི་འཇེད་ཅེས་བརྗོད་ཅེ་ན། འདོད་ཆགས་ཀྱིས་མི་འཇེད་པ། ཞེ་སྡང་གིས་ཉོན་མོངས་པས་མི་འཇེད་པས་ན་མི་འཇེད་ཅེས་བྱའོ་གསུང་

[013A]༄༅། །མི་འཇེད་ནི་མི་འཕྲོག་པའམ་བསྲན་ཚུགས་པས་དོན་བཟོད་པའི་མིང་ཡིན། ཉོན་མོངས་སོགས་ཀྱིས་མི་འཕྲོག་པ་ནི་བྱང་ཆུབ་སེམས་དཔའ་ཡིན། བྱང་སེམས་སུ་ཡིན་མིན་བྱང་སེམས་ཕལ་
ཆེར་ཞིང་འདིར་སྐྱེ་བསྲན་ཚུགས་དཀའ། འདིར་ཉོན་མོངས་སོགས་ཤིན་ཏུ་རྩུབ་པས། རྐྱེན་དབང་དང་ཉོན་དབང་འགྱུར་ཉེན་ཆེ། སྔོན་སངས་རྒྱས་སྟོང་ཐུགས་བསྐྱེད་རང་རང་གི་ཞིང་བཟུང། ཐམས་ཅད་ཀྱིས་ཞིང་བཟང་
བ་ཤ་སྟག་བཟུང། འདི་ཡལ་བར་དོར་སྟོན་པ་རྒྱ་རྡུལ་གྱིས་བདག་བཟུང་སྨོན་ལམ་ལྔ་བརྒྱ་བཏབ་རྒྱལ་བ་ཀུན་གྱིས་པད་དཀར་ལྟར་བསྔགས་རྒྱ་མཚོའི་རྡུལ་ལྟ་བུའི་ཉོན་མོངས་པས་མི་འཇེད་པ་ཡིན། དབང་ཕྱུག་ནི་དབང་
ཕྱུག་གི་ཡོན་ཏན་བརྒྱད་ལྡན་སོགས། བཅོམ་ལྡན་འདས་ནི་བདུད་བཞི་བཅོམ་ཞིང་ལེགས་པ་དྲུག་དང་ལྡན་པས་ན་བྷ་ག་ཝན་ལ་འདས་པའི་སྐད་དོད་མེད་ཀྱང། དེ་འཇིག་རྟེན་ལྷ་གཞན་ལའང་འཇུག་པས། འདས་ཞེས་ལོ་
ཙྪའི་བླ་ཐབས་བསྣན་ཟེར་ཡོད། གུང་ཐང་གིས་ཏ་ར་ན་ཐའི་ཚེ་མདོའི་ཊིཀྐར། ག་ཏི་སོང་བ་ལ་འཇུག་གསུངས་པས་ཚིག་གྲོགས་འདས་པའི་སྐད་དོད་མེད་མིན་གསུང།    ༈    །འཇམ་དབྱངས་རིགས་ལྔ་ལ་
བསྟོད་པ་ཀུན་བཟང་མཆོད་སྤྲིན་ཞེས་བྱ་བ་བཞུགས་སོ།།  ན་མོ་མཉྫུ་ཤྲི་ཡེ། རབ་འབྱམས་ཞིང་གི་རྒྱལ་བ་མ་ལུས་པའི། །འཇམ་དབྱངས་བསྟོད་པ་མཐའ་ཡས་མཆིས་གྱུར་ཀྱང། །ཚུར་མཐོང་བླུན་པོ་བླ་མར་དད་པའི་སེམས།།

[013B] །མཚར་སྡུག་ལྷུན་པོའི་སྤོ་མཐོ་རྣམ་སྣང་ཞིང། །སེང་ཆེན་འགྱིང་འདྲ་བྱང་ཆུབ་མཆོད་རྟེན་དབྱིབས། །གཟུགས་ཕུང་རྣམ་དག་རྣམ་སྣང་རིགས་ཀྱི་གཙོ། །བཅོམ་ལྡན་
རྣམ་སྣང་མཁྱེན་པའི་གཏེར་ལ་འདུད། །རབ་དཀར་ཆུ་སྐྱེས་ཟླ་བ་གཞོན་ནུའི་སྟེང། །སྟོན་ཟླའི་ཁེངས་འཕྲོག་དགྱེས་འཛུམ་ཞལ་ཁྱིམ་ཅན། །ཕྲག་གོང་རལ་གྲི་གཡོན་པས་པོ་སྟི་བསྣམས། །རིན་ཆེན་རྒྱན་མཛེས་
འཇམ་དཔལ་གཞོན་ནུར་འདུད། །ཤར་ཕྱོགས་རྒྱ་མཚོ་མངོན་མཐོང་མི་བསྐྱོད་ཞིང། །གླང་ཆེན་བསྙེམས་འདྲ་སྒོ་མང་མཆོད་རྟེན་དབྱིབས། །རྣམ་ཤེས་གནས་བདག་མི་བསྐྱོད་རིགས་ཀྱི་གཙོ། །ཡེ་ཤེས་དབང་བསྒྱུར་
མི་བསྐྱོད་རྡོ་རྗེར་འདུད། །ངོ་མཚར་ཆུ་སྐྱེས་འོད་ཕུང་འབར་པའི་དབུས། །དབང་སྔོན་མདངས་འཛིན་ཞལ་གཅིག་ཕྱག་བཞི་པ། །དང་ཟུང་གླེགས་རལ་བསྣམས་ཤིང་འོག་མ་གཉིས། །མདའ་གཞུ་རྒྱན་འཆང་རྡོ་རྗེ་རྣོན་པོར་
འདུད། །གསེར་མདོག་འདྲ་བའི་སྤོ་མཐོ་རིན་འབྱུང་ཞིང། །རྟ་མཆོག་ཉལ་འདྲ་ཆོ་འཕྲུལ་མཆོད་རྟེན་དབྱིབས། །ཚོར་ཕུང་གནས་འགྱུར་རིན་འབྱུང་རིགས་ཀྱི་གཙོ། །མཉམ་ཉིད་རྡོ་རྗེ་སྨྲ་བའི་མགོན་པོར་འདུད། །སྐྱོན་
བྲལ་པདྨ་བསིལ་ཟེར་རྒྱས་པའི་སྟེང། །འཛམ་བུ་ན་དར་སྐྱེངས་པ་སྟེར་བའི་ཞལ། །ཕྱག་གཡས་མཆོག་སྦྱིན་གཡོན་པ་སྐྱབས་སྦྱིན་ཚུལ། །གླེགས་རལ་རྒྱན་མཛེས་ཡེ་ཤེས་སེམས་དཔར་འདུད། །ནུབ་ཕྱོགས་ཟླ་བའི་

[014A]༄༅། །ཐོད་ཅན་སྣང་མཐའི་ཞིང། །རྨ་བྱ་གར་བསྒྱུར་མྱང་འདས་མཆོད་རྟེན་དབྱིབས། །འདུ་ཤེས་གནས་དག་པདྨའི་རིགས་ཀྱི་གཙོ། །འོད་དཔག་མེད་མགོན་ཟུར་ཕུད་ལྔ་པར་འདུད། །མི་འཇིགས་
གདོང་ལྔར་ཆུ་སྐྱེས་ཟླ་པའི་སྟེང། །གུར་གུམ་གཞོན་ནུའི་མདངས་འཕྲོག་དགྱེས་འཛུམ་ཞལ། །ཕྱག་གཉིས་དོན་ཡོད་ལྕགས་ཀྱུས་སྒྲེང་ཚུལ་བསྣམས། །ཡིད་འཕྲོག་རྒྱན་སྤྲས་སྨྲ་སེང་ཞབས་ལ་འདུད། །
སྐར་མའི་གཙུག་ལྡན་སྤོར་གྲགས་དོན་གྲུབ་ཞིང། །ཤང་ཤང་བསྣོལ་འདྲ་ལྷ་བབས་མཆོད་རྟེན་དབྱིབས། །འདུ་བྱེད་གནས་དག་དོན་གྲུབ་རིགས་ཀྱི་གཙོ། །དོན་ཡོད་རྡོ་རྗེ་འཇམ་པའི་དབྱངས་ལ་འདུད། །སྣ་ཚོགས་
ཆུ་སྐྱེས་འོད་ཕུང་འབར་བའི་དབུས། །མ་རྒད་ཞུན་མས་བྱུགས་འདྲ་དགྱེས་པའི་ཞལ། །ཕྱག་གཉིས་ཆོས་འཁོར་ཕྱག་རྒྱས་ཨུཏྤལ་སྟེང། །གླེགས་རལ་རྒྱན་འཆང་དྲི་མེད་གྲགས་པར་འདུད། །ཀུན་ཀྱང་ཟུར་
ཕུད་ལྔ་ལྡན་ཡིད་འཕྲོག་ཞིང། །གཞོན་ནུའི་སྐུ་འཆང་ལྷ་རྫས་དར་གྱིས་ཀླུབས། །རིན་ཆེན་རྒྱན་སྤྲས་མཚན་དཔེའི་གཟི་བརྗིད་ཅན། །སྐྱིལ་ཀྲུང་ཚུལ་གྱིས་བཞུགས་པར་མཛད་ལ་འདུད། །འཇམ་སྙན་ཚངས་
དབྱངས་གསུང་གིས་མཐའ་དག་འགྲོར། །དབུགས་དབྱུང་གཏི་མུག་མུན་པའི་གོ་འཕང་མཆོག་འཇིག་མཁས་རྗེ་བཙུན་ངག་གི་དཔལ་སྟེར་མགོན། །ཁྱོད་གསུང་ཡན་ལག་དྲུག་ཅུར་རྟག་ཏུ་འདུད། །མཁྱེན་པས་

[014B] །ཆོས་ཀུན་མ་ནོར་ལག་མཐིལ་རྫས་བཞིན་གསལ། །སྣ་ཚོགས་གདུལ་བྱ་སྣ་ཚོགས་ཐབས་མཁས་ཀྱིས། །བརྩེ་བས་སྐྱོང་མཛད་འཇམ་དབྱངས་ཐུགས་ལ་འདུད། །
ཞིང་མཆོག་ཁྱོད་ལ་བསྟོད་ཅིང་གསོལ་བཏབ་མཐུས། །མགོན་པོ་ཁྱོད་ཀྱིས་འབྲལ་མེད་རྗེས་བཟུང་སྟེ། །ཟབ་རྒྱས་དམ་ཆོས་བདུད་རྩི་མངར་བའི་བཅུད། །རྟག་ཏུ་ངོམས་པ་མེད་པར་སྤྱོད་པར་ཤོག་གཞུང་ལུགས་རྒྱ་
མཚོར་ཐོས་བསམ་བྱེད་པའི་ཚེ། །ཚིག་དོན་ཇི་བཞིན་འབྱེད་པའི་བློ་གྲོས་མཆོག་ཟབ་གསལ་མྱུར་དང་རླབས་ཆེན་ཤེས་རབ་སོགས། །སྤོབས་པ་མཆོག་དེ་བདག་ལ་མྱུར་དུ་སྩོལ། །གང་ཞིག་རྟོགས་པའི་ཚིག་དོན་
ཇི་སྙེད་ཀུན། །མི་བརྗེད་བསྐལ་པའི་བར་དུ་འཛིན་ནུས་པའི། །ཚིག་དང་དོན་གྱི་གཟུངས་མཆོག་བླ་མེད་པ། །བདག་གི་ཡིད་ལ་དེ་རིང་གྲུབ་པར་མཇོད། །རྒྱལ་བའི་བཀའ་དང་དགོངས་འགྲེལ་བསྟན་བཅོས་སོགས། །རང་
སྟོབས་ཁོ་ནས་འགྱེད་པའི་བློ་ཡི་མཐུ། །བརྩེ་ལྡན་ཁྱོད་ཀྱིས་བདག་ལ་དཔུང་བསྐྱེད་དེ། །བདག་ཀྱང་བསྟན་པའི་སྒྲོན་མེ་སྦར་ནུས་ཤོག་འདི་སྣང་སྒྱུ་མའི་བསླུ་བྲིད་རྨོངས་མིན་པར། །ཆོས་མཐུན་འཚོ་བས་ཚེ་ལྷག་དོན་
ལྡན་དུ། །སྐྱོང་བའི་ངོས་ནས་བླ་མ་འཇམ་དཔལ་དབྱངས། །རྩེ་གཅིག་བསྒོམ་པས་ཉིན་མཚན་འདའ་བར་ཤོག་ནམ་ཞིག་འདི་སྣང་འགག་པར་གྱུར་མ་ཐག་བླ་མ་འཇམ་དབྱངས་འཁོར་བཅས་མདུན་བྱོན་ཏེ། །

[015A]༄༅། །བུ་བུ་ཀུན་གཟིགས་ཞིང་དུ་འགྲོའོ་ཞེས། །གསུང་གི་སྣང་བས་ལུང་བསྟན་ཐོབ་པར་ཤོག་ཞིང་དེར་སྐྱེས་ནས་རྒྱལ་སྲས་རྒྱ་མཚོའི་ཚོགས། །ལྷན་ཅིག་བླ་མ་ཞི་ཁྲོའི་གདམས་ངག་བཅུད། །
མྱོང་བའི་སྐལ་བཟང་མཆོག་དེ་ཐོབ་ཕྱིར་དུ། །དུས་ཀུན་དགེ་བའི་སྨོན་གནས་མྱུར་གྲུབ་ཤོག་འདི་ལྟར་བསྟོད་ལས་བྱུང་བའི་དགེ་བ་གང། །མཁའ་མཉམ་འགྲོ་རྣམས་རྨོངས་པའི་མུན་ཆེན་ལས། །མྱུར་གྲོལ་སྐུ་
གསུམ་འོད་བརྒྱའི་སྣང་བ་མཆོག་བདེ་བླག་ཉིད་དུ་ཐོབ་པའི་རྒྱུར་གྱུར་ཅིག་  ཅེས་རྗེ་བཙུན་འཇམ་དབྱངས་རིགས་ལྔ་ལ་བསྟོད་པ་ཀུན་བཟང་མཆོད་སྤྲིན་ཞེས་བྱ་བ་འདི་ཡང་གཞུང་ལུགས་རབ་འབྱམས་སྨྲ་བའི་དབང་པོ་བསམ་གྲུབ་རྒྱ་མཚོའི་འདོད་མོས་ལྟར་
་ཤཱཀྱའི་བཙུན་གཟུགས་བིཀྵུ་ཤ་ས་ན་སྱ་དའི་བཾ་གྱིས་རི་རྩེ་ནུབ་ཕྱོགས་ཀུན་འདུས་གླིང་གི་སྐྱེད་ཚལ་དུ་བྲིས་པའོ།།    ༈    །།གུ་རུ་ཆ་ཀྭན་ནཽར་ཞེས་ཡོངས་སུ་གྲགས་པའི་མཚོ་ཆེན་འདིར་གནས་པའི་ཀླུ་རྒྱལ་ཆེན་པོར་མཆོད་གཏོར་འབུལ་ཚུལ་དགེ་ལེགས་ཆར་འབེབས་
ཞེས་བྱ་བ་བཞུགས་སོ།  །བདེ་ཆེན་ཆོས་དབྱིངས་ཀུན་གསལ་ཡངས་པའི་ངོས། །ཚད་མེད་ཐུགས་རྗེའི་ཆུ་འཛིན་འཁྲིགས་པ་ལས། །བྱིན་རླབས་དངོས་གྲུབ་ཆར་ཆེན་འབེབས་མཁས་པ། །ཁྱབ་བདག་དཔལ་ལྡན་བླ་མར་
གུས་བཏུད་ནས། །གུ་རུ་ཆ་ཀྭན་ནཽར་ཞེས་ཡོངས་གྲགས་པའི། །གནས་དེར་ཆགས་པའི་གདེངས་ཅན་མཆོད་པའི་ཚུལ། །མཁས་གྲུབ་དམ་པའི་གསུང་རྒྱུན་ལས་བཏུས་ཏེ། །གཞན་ཕན་ལྷག་བསམ་དག་པས་ཚུལ་

[015B]  །འདིར་ཨ་བཧག་ཇ་སག་ཕྱོགས་ཀྱི་གུ་རུ་ཆ་ཀྭན་ནཽར་ཞེས་ཡོངས་སུ་གྲགས་པའི་མཚོ་ཆེན་འདི་ལ་གནས་པའི་ཀླུ་རྒྱལ་ཆེན་པོར་མཆོད་གཏོར་འབུལ་བར་འདོད་པས། དཀར་གསུམ་མངར་གསུམ་ཀླུ་སྨན་བཟང་པོ་བསྲེས་པའི་ཟླུམ་གཏོར་མཐའ་རིལ་བུས་བསྐོར་བ་སྟེགས་ཀྱི་ཁར་
བཞག་དེའི་མདུན་དུ་བ་དམར་མོ་དང་ར་དཀར་མོའི་འོ་མའི་ཁམ་ཐོར་དྒུའམ་ཅི་འབྱོར་དང། གཞན་ཡང་འོ་མའི་མཆོད་ཡོན་དང། ཉེར་སྦྱོང་སོགས་ཀྱི་མཆོད་པ་རྣམས་དང། འབྱོར་ན་ཀླུ་སྨན་ཁྲོལ་བུ་སོགས་སྣོད་སོ་སོར་བཤམས་པ་དང། ཀླུ་ལ་འོས་པའི་བསངས་དང་གསེར་སྐྱེམས། དཀར་གསུཾ་
མངར་གསུམ་སོགས་ཀྱི་བཟའ་བཅའ་དམར་དང་མ་འདྲེས་པ། མདའ་དར་སྤྱན་གཟིགས་སོགས་གང་འབྱོར་གཙང་སྤྲ་ཐོན་པར་བཀོད་བཅི་མཛེས་སུ་བཤམས། འདི་དག་གི་སྐབས་སུ་ནམ་ཡང་ཤ་ཆད་སྒོག་ཙོང་ཐ་མ་ཁི་གླ་རྩི་དབུས་སྤོས་སོགས་ཀླུ་ལ་གནོད་པའི་རྫས་ངན་འདི་དག་རྒྱང་རིང་དུ་སྤངས་
ཤིང་གཙང་སྤྲ་ཐོན་པ་ཤིན་ཏུ་གལ་ཆེའོ། །དངོས་གཞི་ནི། རང་ཉིད་ཁྲུས་དང་གཙང་སྦྲ་དང་ལྡན་པས་ཁ་བྱང་ཤར་དུ་བལྟ་བའམ་བལྟ་བར་མོས་ཏེ་སྟན་བདེ་བ་ལ་འདུག་ཅིང། སྐྱབས་སེམས་ཚད་མེད་བཞི་བསྒོམ་པ་སོགས་སྔོན་དུ་བཏང། ཡི་དམ་ཡང་རྒྱུད་སྡེ་བཞི་ཀ་གང་ལ་བྱས་
ཀྱང་ཆོག་མོད་འོན་ཀྱང་ལྕང་སྐྱ་རོལ་བའི་རྡོ་རྗེས་མཛད་པའི་ཀླུ་གཏོར་གྱི་ཆོ་ག་ཕན་བདེའི་རྒྱ་མཚོ་ཆེན་པོར། ཀླུ་དབང་རྒྱལ་པོ་དང་སྤྱན་རས་གཟིགས་ལྟ་བུའི་རྣལ་འབྱོར་ལ་གནས་ནས་བྱེད་པར་རྒྭ་ལོའི་མན་ངག་ཡིན་ཚུལ་དང། ཁྱད་པར་རྒྱལ་དབང་ལྔ་པ་དང་པཎ་ཆེན་གྱི་ཡིག་ཆར་
བཀའ་དྲིན་དུ་བསྩལ་པ་ནི། བདག་ཅག་ལས་དང་པོ་པ་རྣམས་ལ་ཤིན་ཏུ་ཕན་ཆེ་བར་སྣང་ངོ། །ཞེས་གསུངས་པ་ལྟར་འདིར་ཡང་བདག་བསྐྱེད་སྤྱན་རས་གཟིགས་སུ་བསྐྱེད་པ་ལ།  སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་རིན་ཆེན་བྲག་རི་དབྱིབས། །

[016A]༄༅། །གསེར་གྱི་བྱ་སྐྱིབས་དང་མཚུངས་དབང་ལྡན་ལ། །བལྟ་བའི་ནང་དུ་བཾ་ལས་པདྨ་དང། །ཨ་ལས་ཟླ་བའི་དཀྱིལ་འཁོར་ཉ་གང་བར། །རང་སེམས་ཧྲཱི་ཡིག་འོད་ཀྱི་འཕྲོ་འདུ་ལས། །རང་ཉིད་ཁ་སར་པཱ་
ཎི་སྐུ་མདོག་དཀར། །ཞལ་གཅིག་ཕྱག་གཉིས་གཡས་པས་མཆོག་སྦྱིན་དང། །གཡོན་པས་པདྨའི་རྩ་བ་ཐུགས་ཀར་འཛིན། །ལྷ་རྫས་ཡིད་འཕྲོག་རྒྱན་གྱིས་ལེགས་པར་སྤྲས། །ཞབས་གཉིས་སེམས་དཔའི་སྐྱིལ་
དཀྲུང་གིས་བཞུགས་པའི། །གནས་གསུམ་ཡི་གེ་གསུམ་དང་ཧྲཱི་ཡིག་གིས། །བསྐོར་བའི་ཐུགས་ཀའི་ས་བོན་འོད་འཕྲོས་པས། །ཡེ་ཤེས་པ་དང་དབང་ལྷ་སྤྱན་དྲངས་ཏེ། །ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། །
དབང་ལྷས་དབང་བསྐུར་སྒོ་གསུམ་དྲི་མ་དག་འོད་དཔག་མེད་ཀྱིས་དབུ་ལ་བརྒྱན་པར་གྱུར། །ཨོཾ་ཨཱརྒྱ་ལོ་ཀི་ཤྭ་ར་ཨརྒྷཾ་ ནས་  ཤཔྟའི་ བར་མཆོད།  སྐྱོན་གྱིས་མ་གོས་སྐུ་མདོག་དཀར།  །ཞེས་སོགས་ཀྱིས་བསྟོད། མ་ཎི་བརྒྱ་
སྟོང་སོགས་ཅི་འགྲོ་བཟླས་ལ།  དགེ་བ་འདི་ཡིས་ ཞེས་སོགས་བརྗོད། ཀླུའི་མཆོད་གཏོར་བྱིན་གྱིས་རླབས་པ་ནི། ལས་སྔགས་ཀྱིས་བསངས་སྦྱངས།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་
ལས་བྱུང་བའི་གཏོར་མ་བདུད་རྩིའི་རྒྱ་མཚོ་ཆེན་པོ་དང། གཞན་ཡང་བཟའ་བཅའ་བཏུང་བའི་བྱེ་བྲག་སྣ་ཚོགས་པ་དང། ན་བའི་གསོས་སྨན་དང། ཡིད་བཞིན་གྱི་ནོར་བུ་དང། གནས་མལ་དང། ཁང་བཟང་དང་

[016B]  ནམ་མཁའ་མཛོད་ཀྱི་སྔགས་དང་ཕྱག་རྒྱ་ལན་གསུམ། སྔགས་དྲུག་ཕྱག་རྒྱ་དྲུག་གིས་བྱིན་གྱིས་རླབས། དེ་ནས་མགྲོན་བསྐྱེད་ཅིང་སྤྱན་དྲངས་པ་
ནི༑ སྭ་བྷཱ་ཝ་ས་སྦྱངས།  སྟོང་པའི་ངང་ལས་རང་གི་མདུན་དུ་རིན་པོ་ཆེའི་བྲག་རི་གསེར་གྱི་བྱ་སྐྱིབས་ཅན་གྱི་འོག་ཏུ་ཡན་ལག་བརྒྱད་དང་ལྡན་པའི་ཆུ་གཏེར་ཆེན་པོའི་དབུས་སུ་ཀླུའི་རྒྱལ་པོ་ཆེན་པོ་སྐུ་མདོག་དམར་པོ་ཞལ་
གཅིག་ཕྱག་གཉིས་ཐུགས་ཀར་ཐལ་མོ་སྦྱར་བའི་བར་དུ་དགོས་འདོད་འབྱུང་བའི་ཡིད་བཞིན་གྱི་ནོར་བུ་འཛིན་པ། སྟོད་མི་ལ་སྨད་སྦྲུལ་མཇུག་ཏུ་འཁྱིལ་བ། རིན་པོ་ཆེའི་རྒྱན་དཔག་ཏུ་མེད་པས་སྤྲས་པ། ཀླུ་རིགས་
གྲངས་མེད་པའི་འཁོར་གྱིས་བསྐོར་བ། ཐམས་ཅད་ཀྱང་སྒྲུབ་པ་པོའི་འདོད་པའི་དོན་ཐམས་ཅད་འགྲུབ་པར་བྱེད་པ་ལ་དགའ་ཞིང་མགུ་བའི་བསམ་པ་དང་བཅས་པས་རང་ལ་མངོན་དུ་ཕྱོགས་པའི་ཚུལ་གྱིས་འཁོད་ པར་བསམ་
ལྕགས་ཀྱུའི་ཕྱག་རྒྱ་དང་བཅས།  རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཀླུའི་རྒྱལ་པོ་ཆེན་པོ་འཁོར་དང་བཅས་པ་དང། གཞན་ཡང་འཇིག་རྟེན་ཁམས་ཀྱི་ཀླུ་དང་ས་བདག་ཐམས་ཅད་ཟླ་བའི་གདན་ལ་རླུང་གིས་
བསྐྱོད་དེ་འུར་སྒྲ་དང་བཅས་བཛྲ་ས་མ་ཛཿ་ཨོཾ་པ་ཏ་ལི་པ་ཏ་ལི་མཧཱ་པ་ཏ་ལི་ཧཱུཾ་ཧཱུཾ་ཛཿ་ཛཿ་སཱ་ཧཱ།  སྤྱན་དྲངས་པ་ནི།  ཀྱཻ་དགེ་མཚན་འོད་འབར་འཁྱིལ་བའི་མཚོ་ཆེན་འདིར། །གནས་བཅས་མཐུ་ལྡན་ཀླུ་རྒྱལ་འཁོར་

[017A]༄༅། །བཅས་དང། །སྲིད་འདིར་གནས་པའི་ས་བདག་ཀླུ་གཉན་ཀུན། །མཆོད་པའི་གནས་འདིར་གཤེགས་ཤིང་བརྟན་པར་བཞུགས། །ཨོཾ་ཨ་གཙྪ་ཨ་གཙྪ་མཧཱ་ནཱ་ག་ཨ་དཧི་པ་ཏ་ཡེ་སརྦྦ་བཧུ་བཧུ་ཝཿ་
ཕྲུཾ་ཕྲུ་སཱཧཱ། པདྨ་ཀ་མ་ལ་ཡེ་སྟྭཾ་ ཞེས་དམ་ཚིག་པ་ལ་ཐིམ་ཞིང་བཞུགས་སུ་གསོལ། དེ་ནས་མཆོད་པ་འབུལ་བ་ནི། དྲི་མེད་ཡིད་འཕྲོག་དངོས་གཙང་མཆོད་པའི་རྫས།  །མཆོད་ཡོན་ཞབས་བསིལ་མེ་ཏོག་བདུག་སྤོས་དང་
སྣང་གསལ་དྲི་ཆབ་ཞལ་བྲས་རོལ་མོ་སོགས། །ཀླུ་རྒྱལ་འཁོར་བཅས་དགྱེས་པ་བསྐྱེད་ཕྱིར་འབུལ། །ཨོཾ་ནཱ་ག་རཱ་ཛ་ས་པ་རི་ཝཱ་ར་ཨརྒྷཾ་ ནས།  ཤཔྟའི་ བར་གྱིས་མཆོད། གདེངས་ཀ་ནོར་བུ་འབར་བའི་འོད་ཟེར་གྱིས། །
ས་འོག་མུན་པ་མ་ལུས་སེལ་མཛད་ཅིང། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་ཕྱག་འཚལ་བསྟོད།  །ཅེས་བསྟོད། བཟླས་པ་ནི།  བཅོམ་ལྡན་ཀླུ་ཡི་དབང་ཕྱུག་རྒྱལ་
པོ་དང། །བདེར་གཤེགས་མི་འཁྲུགས་པ་ཡི་སྐུའི་ཆ་ལས། །བདུད་རྩི་འོད་ཟེར་ལྔ་ཡི་རྒྱུན་བབས་པས། །ཀླུ་རིགས་ཀུན་གྱི་སྡིག་སྒྲིབ་བཅོམ་གྱུར་ཅིག་ཏདྱ་ཐཱ་ཀཾ་ཀ་ནི་ སོགས་ཅི་ནུས་བཟླས།  འདི་ལྟར་
བགྱིས་པའི་རྣམ་དཀར་དགེ་བའི་མཐུས། །ཀླུ་གཉན་ས་བདག་འཇིགས་སྐྲག་ཀུན་ཞི་ནས། །བདེ་ལྡན་ལུས་ཐོབ་ཆོས་ལ་མཇལ་བ་ཡིས། །དོན་གཉིས་ལྷུན་གྱིས་འགྲུབ་པའི་དཔལ་ཐོབ་ཤོག་ །དེ་ནས་གཏོར་མ་

[017B]  ན་མཿ་སརྦ་ ཞེས་སོགས་དང།  ནཱ་ག་རཱ་ཛ་ས་པ་རི་ཝཱ་ར་ཨམྲྀ་ཏ་དོ་ཀ་པཱུ་ཛི་ཏི་ཨ་ཧཱུཾ།  ཞེས་པ་གཉིས་ལན་བདུན་དང། དེ་བཞིན་གཤེགས་པ་བཞིའི་མཚན་བརྗོད།  རང་ཉིད་ཐུགས་རྗེ་ཆེན་པོར་གསལ་བ་ཡི། །
ཕྱག་སོར་རྩེ་ལས་བདུད་རྩིའི་རྒྱུན་བབས་པས། །མཆོད་པའི་ཚོགས་དང་ལྷན་ཅིག་འདྲེས་པ་ཡིས། །ཀླུ་དང་ས་བདག་རྣམས་ཀྱི་ལོངས་སྤྱོད་གྱུར།  །ཞེས་བརྗོད་ཅིང་དོན་བསམ་བཞིན་རང་གི་ལག་པ་གཡས་པ་མཆོག་སྦྱིན་གྱིས་གཏོར་སྣོད་
རྣམས་སུ་ཆུ་སྦྲེངས། གཡོན་སེ་གོལ་གདབ་ལ། ངག་ཏུ།  ཨོཾ་པ་སུ་ཀི་མཾ་སཱཧཱ།  ཞེས་བརྒྱ་རྩ་བཟླས། ཀླུ་དགའ་བར་བྱེད་པའི་ཕྱག་རྒྱ་དང་བཅས།  ཨོཾ་ཧི་ལི་ཧི་ལི་དང། ཨོཾ་བྷཀྵ་བྷཀྵ་ ཞེས་པས་བསྔོ། དེ་ལྟར་གཏོར་མ་ཕུལ་བས་ཀླུ་རྣམས་ཚིམ་
པས་དངོས་གྲུབ་སྟེར་ཞིང་དགའ་བས་རང་ལ་འདུད་ཅིང་བསྐོར་བར་མོས་ལ། སྨོན་ལམ་བཏབ་པ་ནི།  ཀྱཻ་སྔོན་རབས་དམ་པའི་ཞལ་མཐོང་དམ་ལ་གནས། །ད་ལྟ་རྣལ་འབྱོར་བདག་ཅག་གྲོགས་མཛད་པའི། །མཐུ་ལྡན་ཀླུ་རྒྱལ་ཆེན་པོ་འཁོར་
བཅས་ལ། །དམིགས་མེད་བྱམས་དང་སྙིང་བརྩེར་བཅས་པ་ཡིས། །ཟག་མེད་བདུད་རྩི་སྨན་གྱི་རྒྱ་མཚོ་འདི། །ཏིང་འཛིན་སྔགས་དང་ཕྱག་རྒྱས་བྱིན་རླབས་ཏེ། །འདོད་རྒུའི་ཡོ་བྱད་འཛད་མེད་ནམ་མཁའི་མཛོད། །ཀླུ་རྒྱལ་
འཁོར་ཚོགས་བཅས་ལ་ཕུལ་བ་ཡིས། །དོན་སྣོད་ཤ་ཁྲག་རུས་དང་སྐྲ་སེན་དང། །བཀྲག་མདངས་རྩ་རྒྱུས་ཉམས་དང་གཞོགས་སྐམ་དང། །ཞ་འོན་འཐེན་སྒུར་ལྐུག་སོགས་སྡུག་བསྔལ་གྱི། །འཇིགས་པ་ཀུན་ལས་མྱུར་

[018A]༄༅། །དུ་ཐར་གྱུར་ཅིག་བྱེ་ཚན་མཁའ་ལྡིང་སོགས་ཀྱི་འཇིགས་པ་དང། །གནོད་འཚེ་ཀུན་བྲལ་རིན་ཆེན་རྒྱན་དང་ལྡན། །རིན་ཆེན་བྲག་སྐྱིབས་མཚོ་རྫིང་ཆུ་མིག་དང། །ནེའུ་གསིང་སྐྱེད་ཚལ་ཡིད་འོང་ལྡན་
གྱུར་ཅིག་དེ་ལྟར་ཀླུ་རྣམས་སྨན་གྱིས་ལེགས་གསོས་ཤིང། །བཟང་པོའི་སྨོན་ལམ་བཏབ་པ་འདི་ཡིས་མཐུས། །བདག་ཅག་རྒྱུ་སྦྱོར་སྦྱིན་བདག་འཁོར་བཅས་ཀྱི། །སྔོན་ལས་འཕྲལ་རྐྱེན་ངན་པས་གཙེས་པ་ཡིས།།
མཐོང་རེག་ཁ་རླངས་བསམ་དང་སྦྱོར་བ་ལས། །བྱུང་བའི་ཀླུ་ཡི་དུག་ཀུན་ཞི་བར་མཛོད།  །ཅེས་སྨོན་ལམ་དང། ཆོས་སྦྱིན་ནི།  སྐར་མར་བ་རིབ་མར་མེ་དང། ། ཞེས་པ་ནས།  འདུས་བྱས་ཆོས་རྣམས་འདི་ལྟར་བལྟ། །ཆོས་
རྣམས་ཐམས་ཅད་ ཞེས་པ་ནས།  འདི་ནི་སངས་རྒྱས་བསྟན་པ་ཡིན། །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག་ཕན་པའི་འབྲས་བུ་བདེ་བ་དང། །གནོད་པའི་འབྲས་བུ་སྡུག་བསྔལ་འབྱུང། །
ས་བོན་ཚ་བ་རྣམས་ལས་ནི། །འབྲས་བུ་ཚ་བ་བསྐྱེད་པར་གྱུར། །ས་བོན་མངར་བ་བཏབ་པ་ལས། །འབྲས་བུ་མངར་བ་སྐྱེ་བར་གྱུར།  །ཞེས་བརྗོད། སྤྲོན་སྐབས་འདིར་ཀླུ་བསངས་དང། གསེར་སྐྱེམས་འབུལ་བར་འདོད་ན།།
ཀྱཻ་དངོས་གྲུབ་ཀུན་སྩོལ་བླ་མ་ཡི་དམ་དང། །དཔའ་བོ་མཁའ་འགྲོ་ཆོས་སྐྱོང་བསྲུང་མ་དང། །ཡུལ་ལྷ་གཞི་བདག་སྤྱི་དང་ཁྱད་པར་དུ། །མཐུ་སྟོབས་དབང་ཕྱུག་ཀླུ་རྒྱལ་འཁོར་བཅས་ལ། །གཙང་མ་ཕུད་ཀྱི་

[018B] །བཞེས་ནས་བསྟན་དང་བསྟན་འཛིན་ཚུལ་བཞིན་སྐྱོངས། །ཁྱད་པར་ཡུལ་ཕྱོགས་འདིར་གནས་མི་ནོར་ཀུན། །བསྲུང་སྐྱོབ་སྡོང་གྲོགས་མ་གཡེལ་བྱ་ར་མཛོད།  །ཅེས་བརྗོད། གཡང་འབོད་
ལྟ་བུའང་བྱེད་ཚེ་གཞན་ནས་བྱུང་བ་ལྟར་རམ། བསྡུས་ན་འདི་ལྟར།  ཀྱཻ་རབ་དཀར་དགེ་མཚན་འཁྱིལ་བའི་གནས་མཆོག་ཏུ། །འཁོར་འདས་ཀུན་གྱི་ཕྱྭ་དང་གཡང་གི་ཚོགས། །ཁབ་ལེན་རྡོ་ཡིས་ལྕགས་ཕྱེ་ལེན་པ་བཞིན། །བདག་
ཅག་རྣམས་ལ་དངོས་གྲུབ་ཆར་ལྟར་ཕོབས། །ཉི་ཟླ་ལྟ་བུར་ཚེ་སྲོག་རབ་བརྟན་ཅིང། །ཆུ་བོའི་རྒྱུན་བཞིན་ཟས་ནོར་རྒྱུན་ཆད་མེད། །ལྷུན་པོ་ལྟ་བུར་བསོད་ནམས་བརྗིད་ཆགས་ཤིང། །གྲགས་སྙན་འབྲུག་སྟོང་ལྡིར་བའི་
དངོས་གྲུབ་སྩོལ། །ལོངས་སྤྱོད་རྣམ་ཐོས་བུ་ལ་རབ་འགྲན་ཞིང། །ཕྱུགས་བཞི་ས་ཡི་དྲེག་པ་བཞིན་དུ་རྒྱས། །མངའ་ཐང་ལྷ་དབང་ལྟ་བུར་རབ་རྒྱས་པའི། །ཕུན་ཚོགས་ཕྱྭ་གཡང་དངོས་གྲུབ་ཀུན་སྩོལ་ཅིག་ ཅེས་བརྗོད་
འཕྲིན་ལས་བཅོལ་པ་ནི།  ཀྱཻ་མཐུ་ཆེན་ཀླུ་རྒྱལ་འཁོར་བཅས་ལ། །རབ་དཀར་མཆོད་བསྟོད་བགྱིས་པའི་མཐུས། །བདག་ཅག་རྨོངས་པའི་དབང་གྱུར་ཏེ། །ས་རྐོ་རྡོ་སློག་ཤིང་གཉན་གཅོད། །ཆུ་གཉན་དཀྲུག་དང་མི་གཙང་སྦགས། །
ཕོག་ཐུག་བྱུང་བ་ཞི་བར་མཛོད། །ཕྱོགས་འདིར་དུས་མིན་ཁ་ཆར་དང། །རླུང་དང་སད་སེར་བཙའ་ཐན་དང། །ལོ་ཉེས་མུ་གེ་མི་ཕྱུགས་ཀྱི། །ནད་རིམས་ཉེར་འཚེ་བཟློག་པར་མཛོད། །ཤུ་ཐོར་ཤ་བཀྲ་གཞང་འབྲུམ་དང། །མཛེ་

[019A]༄༅། །དང་ཕོལ་མིག་རྐང་བམ་དང། །དམུ་རྫིང་སྐྱ་རྦབ་ཆུ་སེར་ནད། །འབྲུམ་པ་དཀར་ནག་ཞ་འཐེང་སོགས། །ཀླུ་ནད་ཀུན་ལས་བྱང་བར་མཛོད། །སླད་ནས་བྱམས་བརྩེ་ཕན་ཚུན་མཛའ། །
སྐྱབས་ལ་ཡིད་ཆེས་ཁྲིམས་དང་ལྡན། །འདུས་སྡེ་བཤད་སྒྲུབ་ལེགས་ཚོགས་འཕེལ། །བསྟན་དང་བསྟན་འཛིན་ཞབས་བརྟན་མཛོད། །རྒྱལ་བློན་དཀོན་མཆོག་སྲི་ཞུར་བརྩོན། །འབངས་ལ་བྱམས་ཤིང་ཆོས་ཁྲིམས་
སྐྱོང༑ ༑ཀུན་ཀྱང་ཕན་ཚུན་ངན་བསམ་བྲལ། །ཚེ་དཔལ་སྟོབས་འབྱོར་རྒྱས་པར་མཛོད། །ཆར་ཆུ་རྩི་བཅུད་འབྲས་བུ་རྒྱས། །ཕྱུགས་རྣམས་བདེ་ཞིང་འཕེལ་ཁ་རྒྱས། །སྣོད་བཅུད་བཀྲག་མདངས་བདེ་སྐྱིད་
འབྱོར། །ཕུན་ཚོགས་དཔལ་གྱིས་བཀྲ་ཤིས་ཤོག་ ཅེས་འཕྲིན་བཅོལ་བྱ།  འདི་ལྟར་བདག་གི་མཆོད་གཏོར་ཀླུ་སྨན་བདུད་རྩིའི་རྒྱ་མཚོ་ཆེན་པོ་དངོས་སུ་བཤམས་ཤིང་ཡིད་ཀྱིས་སྤྲུལ་ཏེ་ཕུལ་བ་ལ་བརྟེན་ནས། བདག་
ཅག་དཔོན་སློབ་དང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱིས་མ་རིག་པའི་དབང་གིས་ཁྱེད་རྣམས་ཀྱི་ལུས་ངག་ཡིད་གསུམ་ལ་ཕོག་ཐུག་ནོངས་པ་བགྱིས་པ་མཐའ་དག་བཟོད་པར་མཛོད་ལ། ཀླུ་དང་ས་བདག་
ལས་བྱུང་བའི་ནད་གདོན་ཐམས་ཅད་ཞི་བ་དང། ཡུལ་ཕྱོགས་འདིར་རྟག་ཏུ་རྩི་བཅུད་ལ་ཕན་པའི་ཆར་ཆུ་དུས་སུ་འབེབས་པ་སོགས་ཀྱི་འཕྲིན་ལས་སྡོང་གྲོགས་རྒྱ་ཆེན་པོ་མཛད་དུ་གསོལ། ཨོཾ་ནཱ་ག་ཨ་དཧི་པ་ཏི་ས་

[019B]  ཞེས་པས་དཀར་ཕྱོགས་ཀྱི་ཀླུ་རྣམས་གཤེགས། བྱ་ཁྱུང་གི་ཕྱག་རྒྱ་དང་བཅས་པས།  ཨོཾ་ག་རུ་ཊ་ཧཾ་ས་ཧེ་ཙ་ལི་ཙ་ལི་སཱཧཱ།  ཞེས་མགྲོན་རྣམས་རང་གནས་སུ་གཤེགས་པར་བསམ།  བདག་གི་བསམ་པའི་སྟོབས་དང་ནི། །
ཞེས་སོགས་དང། མཆོད་གཏོར་རྣམས་ཆུར་གཤེགས་པའམ་ས་གཙང་སར་སྐྱེལ། ཡེ་དྷརྨ་ གང་མང་འདོན་མཐར། གང་སེར་མའི་ཤིས་བརྗོད་དང་གཞན་ཡང་བཀྲ་ཤིས་ཀྱི་ཚིག་ཅི་རིགས་པས་མེ་ཏོག་གི་ཆར་འབབ་བར་བྱའོ།  །སྨྲས་པ། སྔགས་དང་
ཏིང་འཛིན་ཕྱག་རྒྱའི་རོལ་རྩེད་ལས། །ཅིར་ཡང་འཆར་བའི་མི་ཟད་དགེ་ལེགས་ཆར། །འབུམ་ཕྲག་འབྱེད་པའི་རྫོགས་ལྡན་གསར་བའི་དཔལ། །རྟག་ཏུ་ངོམས་པའི་བཀྲ་ཤིས་འབར་གྱུར་ཅིག་ །ཅེས་པ་འདི་ཡང་མཆོག་
གསུམ་བླ་མར་འཛིན་ཅིང་བསྟན་པ་བསྟན་འཛིན་དང་བཅས་པ་ལ་གུས་འདུད་ལྷུར་ལེན་པའི་མིའི་དབང་ཕྱུག་ཨ་བྷ་ཀ་ཇ་སག་དཔོན་པོ་ཉིད་དང། ཐུ་ས་ལག་ཆི་དྷརྨ་སིདྡྷི་རྣམ་གཉིས་ནས་རིན་ཆེན་གཉིས་པ་དངུལ་དཀར་གྱི་མཎྜལ་ལྷ་རྫས་བཅས་ནན་ཏན་དུ་བསྐུལ་
བའི་ངོ་མ་བཟློག་པར། རོལ་པའི་རྡོ་རྗེས་མཛད་པའི་ཀླུ་གཏོར་གྱི་ཆོ་ག་ལ་གཞི་བྱས་ཏེ་ཁ་བསྐང་འོས་རྣམས་གསར་སྤེལ་བྱས་ཏེ་བགྱིད་པར་བྱེད་པ་པོ་ནི། ་རྒྱལ་དབང་ཕྱག་ན་པདྨོའི་བཀའི་ལུང་གིས་ཆེ་ཤོས་པཎྚི་ཏ་མཁན་པོར་འབོད་ཅིང་་གནས་སྐབས་
ཡབ་རྗེ་རྒྱལ་བ་གཉིས་པའི་རྒྱལ་ཚབ་སྐུ་འབུམ་གདན་སའི་མཁན་པོར་འབོད་པའི་བློ་བཟང་བྱང་ཆུབ་བསྟན་པའི་སྒྲོན་མེས་སག་ཟླ་བའི་ཚེས་བཅོ་ལྔའི་དུས་ཆེན་གསུམ་འཛོམ་གྱི་ཉིན་སུག་བྲིས་སུ་བགྱིས་པའོ།།    ༈    །།ནས་མན་ཤོག་གི་བཀའ་

[020A]༄༅། །འགྱུར་ཧྭ་ཞེས་གྲགས་པའི་གཞི་བདག་གི་བསངས་མཆོད་ཕན་བདེའི་རེ་སྐོང་ཞེས་བྱ་བ་བཞུགས་སོ།།  ན་མོ་གུ་རུ་ཧ་ཡ་གྷྲི་ཝ་ཡ། གང་ལ་བརྟེན་ན་ཐར་པའི་གྲོང་ཁྱེར་དུ། །བདེ་བླག་འཇུག་མཛད་བླ་མ་རྟ་མགྲིན་ལ། །
བཏུད་ནས་བཀའ་འགྱུར་ཧྭ་ཞེས་རབ་གྲགས་པའི། །བསངས་མཆོད་ཁྱེར་བདེ་ཀུན་ཕན་འདི་ན་དགོད།  །དེ་ལ་འདིར་ནས་མན་ཤོག་ཆོས་ཚུལ་དར་རྒྱས་གླིང་གི་གནས་སྐྱོང་བཀའ་འགྱུར་ཧྭ་ཞེས་གྲགས་པའི་གནས་བདག་ལ་བསངས་མཆོད་འབུལ་བར་
འདོད་པས། བསངས་རྫས་མཁན་ཤུག་སོགས་དུག་རིགས་མ་ཡིན་པའི་བསངས་རྫས་དང། གཞི་བདག་གཏོར་མ་རྐེད་དཀྲིས་བཞི། ཡུལ་ལུགས་དང་བསྟུན་པའི་དཀར་སྤྲོ་དམར་སྤྲོ་སོགས་རྒྱས་པར་བཤམས་ལ། རང་ཉིད་ཡི་དམ་རྟ་འཇིགས་གང་རུང་གི་ང་
རྒྱལ་རྒྱས་པར་རམ། བྲེལ་དུས།  རང་ཉིད་སྐད་ཅིག་དཔལ་ཆེན་རྟ་མགྲིན་དུ། །གསལ་བའི་ཐུགས་ཀའི་ཧྲཱི་ལས་འོད་འཕྲོས་པས། །མཆོད་རྫས་སོགས་ཀྱི་མ་དག་དྲི་མ་ཀུན། །སྦྱངས་ཤིང་བསྐྱེད་དེ་ཟག་མེད་
བདུད་རྩིར་གྱུར། །ཨོཾ་ཨཱ་ཧཱུཾ།  ལན་གསུམ། སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ལ་བདེན་པའི་སྟོབས་བརྗོད་དེ།  ཀྱཻ་རྨད་བྱུང་ས་འཛིན་འཕྲེང་བས་ཡོངས་སུ་བསྐོར། །སྣ་ཚོགས་རྩི་བཅུད་འབྲས་བུ་མངོན་
པར་བརྗིད། །དགེ་མཚན་བརྒྱ་ཕྲག་དར་བའི་སའི་ཐིག་ལེ། །ཕུལ་བྱུང་ཉམས་སུ་དགའ་བའི་བཀའ་འགྱུར་ཧྭ། །ཞེས་གྲགས་ཡུལ་ལྗོངས་འདི་ཡི་བྲག་རི་དང། །སྤང་རི་སྒང་གཤོང་རི་གདོང་བྲག་སྣ་དང། །ཚང་ཚིང་

[020B] །མཚོ་རྫིང་ཆུ་ཀླུང་ཆུ་མིག་ཁྲོན་པ་སོགས། །རྟེན་བཅས་ལྷ་ཀླུ་གནས་གཞིའི་བདག་པོ་རྣམས། །ཐོགས་མེད་རིངས་པའི་ཚུལ་གྱིས་གནས་འདིར་གཤེགས། །དགའ་བའི་གར་དང་
བཅས་ཏེ་གནས་འདིར་གཤེགས། །རྡམས་བརྗིད་དུ་མཚོན་བསྒྲེང་བཞིན་གནས་འདིར་གཤེགས། །འདིར་གཤེགས་དགྱེས་པའི་གདན་ལ་བརྟན་པར་བཞུགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །
དངོས་བཤམས་ཡིད་སྤྲུལ་བདེན་པ་བརྡར་བ་ལས། །བྱུང་བའི་སྣ་ཚོགས་མཆོད་སྤྲིན་ནམ་མཁའ་འགེངས། །སྣ་ཚོགས་ཤིང་སྣའི་དུད་སྤྲིན་ལྷ་ལམ་ཁྱབ། །རོ་བརྒྱའི་བཅུད་ལྡན་ཟས་མཆོག་རི་ལྟར་སྤུངས། །ཇ་
ཆང་འོ་མའི་བཏུང་བ་མཚོ་ལྟར་འཁྱིལ། །འོད་འབར་མཛེས་ལྡན་རུ་མཚོན་སྐར་ལྟར་བཀྲ། སྲ་བརྟན་ཁྲབ་རྨོག་གོ་ཆ་ཡ་ལ་ལ། །རྔ་གཤང་དུང་གླིང་རོལ་མོ་ལྡིར་རི་རི། །མཁའ་ལ་འདབ་ཆགས་ཟློས་གར་ལིང་སེ་ལིང། །
རྟ་མཆོག་སྟོང་ཕྲག་མང་པོ་ཙེ་རེ་རེ། །བ་གླང་བེའུ་ར་ཁ་ཟེངས་སེ་ཟེང། །སྣ་ཚོགས་གཅན་གཟན་ངར་སྐད་འུར་རུ་རུ། །ར་ལུག་སྟོང་ཕྲག་མང་པོ་འཁྱུག་སེ་འཁྱུག་མཁོ་རྒུ་ཡོ་བྱད་རྣམ་མང་སྤུངས་སེ་སྤུང། །གླུ་
དང་གར་མཁན་ལྷ་ཡི་བུ་མོ་སོགས། །གང་ཐུགས་དགྱེས་པའི་རྨད་བྱུང་ཕན་བདེའི་དཔལ། །སྦྱིན་བྱེད་མ་ཚང་མེད་པའི་མཆོད་ཚོགས་འདི། །ཡུལ་ལྗོངས་ལྷ་ཡི་འཁོར་ཚོགས་བཅས་ལ་འབུལ། །བཞེས་ནས་ཆོས་

[021A]༄༅། །ཚུལ་དར་གླིང་སྡེ་འདི་སྐྱོང། །མི་ལ་ན་ཚ་ཕྱུགས་ལ་གོད་ཁ་དང། །དགྲ་ཇག་ཆོམ་རྐུན་མི་ཁ་གླེང་བརྗོད་དང། །གཅན་གཟན་མེ་ཆུ་ཐོག་སེར་ཁ་སྨྲ་སོགས། །མི་མཐུན་རྐྱེན་ངན་སྣ་ཚོགས་
དགྲ་ལ་བསྒྱུར། །མཐུན་རྐྱེན་ཚེ་བསོད་དཔལ་འབྱོར་རླུང་རྟ་རྒྱས། །ཅི་འདོད་རེ་བ་ཡིད་བཞིན་འགྲུབ་པར་མཛོད། །ཁྱད་པར་ཁྱེད་རྣམས་གང་ལ་དབང་བསྐུར་ཡུལ། །ཀུན་ཀྱང་ཡབ་རྗེའི་བསྟན་ལ་ལེགས་དད་ཅིང། །
རྣལ་འབྱོར་བདག་གི་དབང་དུ་འདུ་བར་མཛོད། །མདོར་ན་བདག་ཅག་ཡོན་མཆོད་མི་ནོར་བཅས། །མཐུ་ལྡན་ཁྱོད་ལ་བཅོལ་ལོ་བདག་མཛོད་ལ། །ནག་པོའི་གཡུལ་ལས་ནམ་ཡང་རྒྱལ་མཛོད་ཅིག་གང་ལ་རེ་ལྟོས་
འཆའ་བའང་མ་བསླུ་ཞིག་ཁྱེད་རྣམས་མཆོད་ཅིང་བསྐུལ་བ་དོན་ལྡན་དུ། །སྒྲུབ་པའི་རྟགས་མཚན་སྟོན་པའི་དུས་ལ་བབ། ། སྐབས་འདིར་སྡེ་བརྒྱད་མཆོད་པ་དང། གཞི་བདག་གཏོར་མ་གཏོང། དེ་ནས།  ཀྱཻ་ཕུན་ཚོགས་
བཀྲ་ཤིས་དགེ་མཚན་འཁྱིལ་བ་འདིར། །སྲིད་འདིར་མངོན་པར་མཐོ་བའི་ལྷ་མིའི་གཡང། །མཁོ་རྒུ་ཡོ་བྱད་མ་ཚང་མེད་པའི་ཚོགས། །གནས་འདིར་བཀྲ་ཤིས་ཕྱྭ་དང་གཡང་ཁུ་གཅིག་ ཅེས་བརྗོད་ལ། བཀྲ་ཤིས་གང་
སེར་མ་བརྗོད་ལ་བཀྲ་ཤིས་ཀྱི་ཆར་དབབ་པར་བྱའོ། །ཞེས་པ་འདི་ཡང་ནས་མན་ཤོག་གི་དགོན་པ་ཆོས་ཚུལ་དར་རྒྱས་གླིང་གི་གནས་སྐྱོང་བཀའ་འགྱུར་ཧྭ་ཞེས་གྲགས་པར་གནས་པའི་ལྷ་ཀླུ་རྣམས་ལ་སྤྱི་བསངས་གཏོང་ཚུལ་ཕན་བདེའི་རེ་སྐོང་ཞེས་བྱ་བ་འདི་ཡང། དེ་ཀའི་སྐྱ་

[021B] ཆོས་མེད་བླ་ཆོལ་ཆོས་རྡོར་ནས་ཁ་ནས་གང་བྱུང་བྱུང་རྒྱལ་དུ་སྨྲས་པས་འགྲོ་ལ་ཕན་ཐོགས་པར་གྱུར་ཅིག་     ༈    །ཀུན་མཁྱེན་རྒྱལ་བའི་དབང་པོ་བློ་བཟང་གྲགས། །ཚེ་དཔལ་སྟེར་མཛད་ཨཱརྱ་ཏཱ་རེ་མ། །འཆི་མེད་
གྲུབ་པའི་དྲང་སྲོང་ཚོགས་རྣམས་ཀྱིས། །དེང་འདིར་མི་ཤིག་ཚེ་ཡི་དངོས་གྲུབ་སྩོལ། །བློ་ཆེན་ཐབས་ཤེས་ཟུང་འབྲེལ་ལམ་བཟང་མཆོག་བྱང་བར་ཆུབ་བའི་ལུང་རྟོགས་འོད་རྣོན་གྱིས། །རྒྱལ་བསྟན་རིན་ཆེན་
བང་མཛོད་ལེགས་སྐྱོང་བའི། །བསྟན་འཛིན་ནམ་མཁའི་ནོར་བུར་གསོལ་བ་འདེབས། །རིང་ནས་གོམས་པའི་ཐུགས་རྗེ་ཉེར་བསྐུལ་ཏེ། །རྣམ་དག་བསླབ་གསུམ་རྒྱན་གྱིས་མཛེས་པར་ཀླུབས། །ཐོས་བསམ་སྒོམ་
པའི་བཅུད་ཀྱིས་ལེགས་གཏམས་པའི། །རིན་ཆེན་བུམ་བཟང་ལྟ་བུར་རྟག་བརྟན་ཤོག་རྨད་བྱུང་མཁས་གྲུབ་ཞལ་ཆབ་འོ་མའི་མཚོ། །ཁྱོད་ཐུགས་མཁྱེན་དཔྱོད་ཧུབ་གཅིག་ལེགས་དྲངས་ཏེ། །སྐལ་ལྡན་
གདུལ་བྱའི་གསོས་སྨན་བདུད་རྩི་མཆོག་འཆད་རྩོད་རྩོམ་པའི་དགའ་སྟོན་རྟག་འགྱེད་ཤོག་མཆོག་གསུམ་ཐུགས་རྗེའི་སྤྲིན་ཕུང་འཁྲིགས་པ་ལས། །བྱིན་རླབས་བདུད་རྩིའི་གྲུ་ཆར་རྟག་བབས་པས། །
སྐལ་ལྡན་ཡིད་ཀྱི་ཞིང་ས་རབ་བརླན་ཏེ། །རེ་བའི་འབྲས་བུ་རྟག་ཏུ་སྨིན་གྱུར་ཅིག་ ཅེས་པ་འདི་ནི་་དཀའ་ཆེན་སྨན་ཟུར་མཆོག་སྤྲུལ་བློ་བཟང་བྱང་ཆུབ་བསྟན་འཛིན་དཔལ་བཟང་པོའི་ཞབས་བརྟན་གསོལ་འདེབས་དགེ་ལེགས་མཆོག་

[022A]༄༅། །སྦྱིན་ཞེས་བྱ་བ་འདི་ལྟ་བུ་ཞིག་དགོས་ཞེས། ་འདྲེན་པ་གང་གི་འཕྲིན་ལས་ཀྱི་ཁ་ལ་བ་ཆེན་པོ་ཁོང་ཆོས་མཛོད་བློ་བཟང་ལགས་ནས་ལྷ་རྫས་དྲི་བྲལ་རྒྱ་དངུལ་དབང་པོའི་གྲངས་ལྡན་བཅས་བསྐུལ་བའི་ངོར་་རྣམ་འདྲེན་གང་གི་སློབ་བུའི་ཐ་ཤལ་དུ་གཏོགས་
པ་ཆོས་མེད་བན་རྒན་ཆོས་རྡོར་ནས་སུག་བྲིས་སུ་བགྱིས་པ་ཛ་ཡནྟུ།།     ༈    །།གང་གི་མཚན་སྙན་རྣ་བར་ལྷུང་བའི་མོད། །མཐར་བྱེད་སྡེ་བཅས་མིང་གི་ལྷག་མར་བཅོམ། །ཚེ་དཔལ་སྟེར་མཛད་ཡིད་བཞིན་འཁོར་ལོ་
ཡིས༑ ༑གང་གི་ཞབས་པད་རྡོ་རྗེའི་ཁམས་སུ་སྐྱོངས། །བློ་བཟང་ལེགས་བཤད་སྐྱེ་བ་ལྔ་པའི་དབྱངས། །གངས་ཅན་མཁས་མང་ཡིད་འཕྲོག་འགུགས་པའི་གླུ། །སྒྲོགས་པའི་འཕྲིན་ལས་ས་སྟེང་ཁྱབ་
མཛད་པའི། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །བློ་གྲོས་སྟོབས་ཀྱིས་དེ་ཉིད་གཟིགས་པའི་མཁས། །ཉེས་ལྟུང་ཕྲ་མོས་ནམ་ཡང་མ་གོས་བཙུན། །བསྟན་དོན་ཁོ་ནར་གཞོལ་བའི་ངང་
ཚུལ་བཟང། །མཁས་བཙུན་བཟང་པོའི་མགོན་པོ་རྟག་བརྟན་ཤོག་མགོན་པོ་ཁྱོད་ཀྱི་ཟབ་གསང་བདུད་རྩིའི་རྒྱུན། །ནམ་ཡང་ཆད་མེད་དགའ་སྟོན་འགྱེད་བཞིན་དུ། །བདག་ཅག་བུ་སློབ་འབྲལ་མེད་རྗེས་
བཟུང་སྟེ། །བསྐལ་བར་མི་གཡོ་རྟག་ཏུ་བརྟན་པར་ཤོག་མཆོག་གསུམ་རྒྱལ་བ་རྒྱ་མཚོའི་བྱིན་རླབས་དང། །ཁྱད་པར་མྱུར་མཛད་མགོན་པོ་ཐུགས་རྗེའི་གཏེར། །བསྟན་བསྲུང་དབང་པོ་རྣམས་ཀྱི་

[022B] །སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ ཅེས་ཡོངས་ཀྱི་དགེ་བའི་བཤེས་གཉེན་རྗེ་བཙུན་་འཕྲིན་ལས་རྒྱ་མཚོའི་ཞབས་བརྟན་གསོལ་འདེབས་དགོས་འདོད་ཀུན་འབྱུང་ཞེས་པ་འདི་ཡང། དགེ་སློང་ཚུལ་ཁྲིམས་
རྒྱ་མཚོས་ཡང་ཡང་རྣ་བ་འཛེར་བའི་ངོ་མ་བཟློག་པར་་ཆོས་མེད་རྒྱལ་ཁམས་པ་ཆོས་ཀྱི་རྡོ་རྗེས་སུག་བྲིས་སུ་བགྱིས་པའོ།།     ༈    །།རབ་འབྱམས་རྒྱལ་བའི་མཁྱེན་བརྩེ་ནུས་པ་ཀུན། །གཅིག་བསྡུས་དམར་སེར་མཚོན་དཔེའི་སྐུར་
བཞེངས་པ། །འཇམ་མགོན་ཟུར་ཕུད་ལྔ་དོར་མི་ཡི་གར། །རྣལ་རོལ་བློ་བཟང་ཚེ་མཐའ་ཡས་པས་སྐྱོངས། །བློ་གྲོས་བཟང་པོའི་རྒྱལ་བསྟན་རིན་ཆེན་མཆོག་མཁས་བཙུན་བཟང་པོའི་རྣམ་ཐར་ལྷུར་བཞེས་ཏེ། །
འཛིན་སྐྱོང་སྤེལ་ལ་སྨོན་པའི་མཐུ་གྲུབ་པ། །ཡོངས་འཛིན་ནམ་མཁའི་སྒྲོན་མེར་གསོལ་བ་འདེབས། །མགོན་ཁྱོད་བདག་ཅག་བུ་སློབ་མོས་ངོ་རུ། །ཞབས་བཟུང་ཚེ་མཐའ་ཡས་པའི་མགོན་བཞིན་དུ། །ཟབ་རྒྱས་
ཆོས་ཀྱི་དགའ་སྟོན་འགྱེད་བཞིན་པར། །བསྐལ་བར་མི་གཡོ་རྟག་ཏུ་བརྟན་པར་ཤོག་ཚོགས་མཆོག་སྡེ་མཐུན་བཤད་སྒྲུབ་འཆད་ཉན་འཕེལ། །ཀུན་ཀྱང་ལྷག་བསམ་དཀར་བས་དགེ་ལ་འདུན། །ཆར་ཆུ་
དུས་བབས་ལོ་ཕྱུགས་རྟག་ཏུ་ལེགས། །ཁྲིམས་ལྡན་པདྨོས་ས་སྟེང་མཛེས་གྱུར་ཅིག་བླ་མ་ཡི་དམ་ཆོས་སྲུང་འཕྲིན་ལས་དང། །བདག་ཅག་བུ་སློབ་དད་མོས་རྩེ་གཅིག་མཐུས། །བླ་མའི་ཞབས་བརྟན་

[023A]༄༅། །མཛད་འཕྲིན་ཕྱོགས་བཅུར་རྒྱས། །སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ ཅེས་ཞབས་བརྟན་གསོལ་འདེབས་དགེ་ལེགས་མཆོག་སྦྱིན་ཞེས་བྱ་བ་འདི་ཡང་ནས་མན་ཏཱ་ཝང་ཤོག་གི་སྐལ་བཟང་
བསྟན་པའི་ཉི་མའི་ཡང་སྲིད་བློ་བཟང་བསྟན་འཛིན་སྒྲོན་མེའི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་ཞེས་ཕྱག་མཛོད་ཨརྠ། དཔོན་པོ་ཅིན་ཅིན་བུ། འཇམ་དབྱངས་བརྩོན་འགྲུས། གཉེར་པ་ན་སོན་བུ་ཁེ། གསོལ་དཔོན་ཀིརྟི་ཟེར་བ་རྣམས་ནས་མགྲིན་
གཅིག་ཏུ་བསྐུལ་ངོར་་ཆོས་མེད་བན་རྒན་ཆོས་ཀྱི་རྡོ་རྗེས་འཕྲལ་མར་སྦྱར་བའོ།།     ༈    །།གང་ལ་བརྟེན་ན་རྨད་བྱུང་ཚེ་དཔལ་སྟེར། །མཆོག་ཐུན་དངོས་གྲུབ་ཅི་འདོད་སྩོལ་མཛད་པའི། །རྗེ་བཙུན་ཡིད་བཞིན་འཁོར་ལོའི་
ཞབས་པད་ལ། །གུས་པས་བཏུད་དོ་བརྩེ་བས་རྗེས་སུ་སྐྱོངས། །རྨད་བྱུང་བློ་གྲོས་བཟང་པོའི་ཉིན་བྱེད་ཀྱིས། །ཐུབ་བསྟན་པད་ཚལ་འཛིན་པའི་གཉེན་གཅིག་པུ། །འཁྲུལ་བྲལ་ཡེ་ཤེས་འོད་ཀྱིས་སྐྱེ་འགྲོའི་
བློའི༑ ༑རྨོངས་མུན་སེལ་མཛད་ཞབས་ལ་གསོལ་བ་འདེབས། །བསྐལ་བར་གོམས་པའི་ཐུགས་བསྐྱེད་བཟང་པོ་ཡིས། །ཟབ་རྒྱས་གདམས་པའི་གནད་དོན་སྙིང་པོའི་བཅུད། །སྐལ་ལྡན་འགྲོ་ལ་
ཕན་བདེའི་གསོས་སྨན་མཆོག་ཡང་ཡང་སྩོལ་ཕྱིར་རྟག་ཏུ་བརྟན་པར་ཤོག་དགེ་ལ་འདུན་ཞིང་ཆོས་སྤྱོད་ཡར་ཟླར་འགྲན། །འགྲོ་རྣམས་རྒྱུད་དུལ་དགེ་བཅུའི་ཁྲིམས་ལ་གནས། །འཇིག་རྟེན་ཀུན་ཏུ་

[023B] །ཆོས་འབྱོར་བདེ་དགས་རྟག་ཏུ་འཚོ་བར་ཤོག་བླ་མ་ཡི་དམ་བསྲུང་མའི་འཕྲིན་ལས་དང། །བུ་སློབ་ཐུགས་མཐུན་དད་མོས་རྩེ་གཅིག་མཐུས། །བླ་མའི་ཞབས་བརྟན་མཛད་འཕྲིན་ཕྱོགས་ཀུན་
རྒྱས༑ ༑དགེ་ལེགས་འོད་བརྒྱའི་སྣང་བས་ཁྱབ་གྱུར་ཅིག་ ཅེས་པེ་རིང་བའི་ཟིའི་ཤོག་གི་དགོན་པ་དགའ་ལྡན་གླིང་གི་བདག་པོ་ཁྲི་སྤྲུལ་བློ་བཟང་བསྟན་འཛིན་ཡེ་ཤེས་ཀྱི་ཞབས་བརྟན་སྨོན་ཚིག་དོན་གཉིས་ལྷུན་གྲུབ་ཅེས་བྱ་བ་འདི་ཡང། གང་གི་ཞབས་གྲས་པ་
དགེ་སློང་འཇམ་དབྱངས་དཀོན་མཆོག་ནས་མཎ་དོད་རྒྱ་གོར་དབང་པོའི་གྲངས་ལྡན་ལྷ་རེག་བཅས་བསྐུལ་བའི་ངོར་་ཆོས་མེད་བན་རྒན་ཆོས་ཀྱི་རྡོ་རྗེས་སུག་བྲིས་སུ་བགྱིས་པ་དགེ་ལེགས་འཕེལ།།     ༈    །།ཕུལ་བྱུང་ཚེ་ཡི་མཛོད་འཛིན་ཚེ་མཐའ་ཡས། །ཉི་བུའི་
དགྲ་ལས་རྣམ་རྒྱལ་བི་ཛ་ཡ། །ཚེ་དཔལ་སྩོལ་མཛད་ཡིད་བཞིན་འཁོར་ལོ་སོགས། །ཚེ་ཡི་ལྷ་ཚོགས་རྣམས་ཀྱིས་ཤིས་པ་སྩོལ། །བློ་གྲོས་བཟང་པོའི་ས་སྲུང་ལ་བཞོན་ཏེ། །རྒྱལ་བསྟན་རིན་ཆེན་རྩེ་བརྒྱ་ལག་
ཐོགས་ནས། །རྒོལ་ངན་སྦྱིན་སྐྱེས་བྱིན་ཤ་འདར་བྱེད་པའི། །མཁས་གྲུབ་ཉི་མའི་མགོན་ལ་གསོལ་བ་འདེབས། །མགོན་ཁྱོད་གོང་མའི་རྣམ་ཐར་ལེགས་བསླབ་སྟེ། །མཁས་བཙུན་བཟང་པོའི་ངང་ཚུལ་སྐྱོང་
བཞིན་པར། །དམ་པའི་རང་རྟགས་ངོམས་བཞིན་ས་ཟླའི་ཁྲིར། །ནམ་ཡང་མི་གཡོ་རྟག་ཏུ་བརྟན་པར་ཤོག་ཞི་དུལ་བག་ཡོད་སྤྱོད་ལ་ལེགས་གནས་ནས། །རྣམ་དག་དམ་སྡོམ་ངོ་ལྐོག་མེད་པར་བསྲུང། །མཁས་

[024A]༄༅། །པའི་བྱ་བ་རྣམ་གསུམ་རྟག་ཏུ་གནས། །སྔོན་བྱོན་གོང་མའི་རྒྱལ་ས་རྟག་ཟིན་ཤོག་བླ་མ་ཡི་དམ་སྲུང་མའི་བྱིན་རླབས་དང། །ཁྱད་པར་ཡི་དམ་དམ་ཅན་སྲུང་མ་ཡི། །འཕྲིན་ལས་འོད་སྣང་འབར་བས་རྒུད་
མུན་ཀུན། །མྱུར་ཞི་ཕན་བདེའི་སྣང་བས་ཁྱབ་གྱུར་ཅིག་ ཅེས་གྲོ་མུ་ཁྲོན་སྨན་པ་བླ་ཟུར་གྱི་ཡང་སྲིད་བློ་བཟང་བསྟན་པའི་ཉི་མའི་ཞབས་བརྟན་གསོལ་འདེབས་དགེ་ལེགས་དཔལ་སྟེར་ཞེས་བྱ་བ་འདི་ལྟ་བུ་ཞིག་དགོས་ཞེས་གང་གི་དཔོན་པོ་ལས་བྱེད་རྣམས་ནས་ལྷ་
རེག་རྒྱ་གོར་གསུམ་བཅས་བསྐུལ་ངོར་་ཆོས་མེད་བན་རྒན་ཆོས་ཀྱི་རྡོ་རྗེས་སུག་བྲིས་སུ་བགྱིས་པའོ།།     ༈    །།རྨད་བྱུང་ཚེ་ཡི་མཛོད་འཛིན་འོད་མཐའ་ཡས། །ཉི་བུ་དགྲ་སྡེའི་གཡུལ་ལས་རྣམ་རྒྱལ་མགོན། །འདོད་དགུའི་མཆོག་སྦྱིན་ཡིད་བཞིན་འཁོར་ལོ་སོགས། །
ཚེ་ཡི་ལྷ་ཚོགས་རྣམས་ཀྱིས་ཤིས་པ་སྩོལ། །བློ་བཟང་རྒྱལ་བའི་བསྟན་པའི་ཁང་བཟང་རྩེར། །བཤད་སྒྲུབ་ཆོས་ཀྱི་རྒྱལ་མཚན་འཛིན་པའི་མཆོག་ལེགས་བཤད་འདོད་དགུའི་ཆར་ཆེན་གདུལ་བྱའི་ངོར། །འབེབས་མཁས་རྗེ་བཙུན་བླ་མར་གསོལ་བ་
འདེབས། །མགོན་ཁྱོད་ཡབ་རྗེ་གོང་མའི་ས་ཟླའི་ཁྲིར། །ཐེག་མཆོག་ཆོས་ཀྱི་དགའ་སྟོན་གང་འདུལ་འགྲོར། །ནམ་ཡང་མི་ཆད་ཆུ་བོའི་རྒྱུན་བཞིན་དུ། །བསྐལ་བར་མི་གཡོ་རྟག་ཏུ་བརྟན་པར་ཤོག་རྟག་ཏུ་རབ་འབྱམས་གཞུང་ལུགས་རྒྱ་མཚོ་ལ། །ངོམས་
པ་མེད་པའི་ཐོས་པ་བྱེད་པ་དང། །ཐོས་དོན་རྒྱུད་ལ་སྦྱར་བའི་སྒོམ་བྱུང་གི་ཟབ་མོའི་འབྲས་བུས་འགྲོ་ཀུན་ཚིམ་པར་མཛོད། །བླ་མ་ཡི་དམ་སྲུང་མའི་བྱིན་རླབས་དང། །བུ་སློབ་དམ་ལྡན་རེ་བའི་འབྲས་བུ་ཡིས། །བླ་མའི་ཞབས་བརྟན་

[024B] །དགེ་ལེགས་ཀུན་འབྱུང་བཀྲ་ཤིས་རྒྱས་གྱུར་ཅིག་ ཅེས་ཅོ་ནེ་མཁན་ཆེན་གྱི་ཡང་སྲིད་བློ་བཟང་བསྟན་པའི་རྒྱལ་མཚན་གྱི་ཞབས་བརྟན་གསོལ་འདེབས་འདོད་དགུའི་མཆོག་སྦྱིན་ཞེས་བྱ་བ་འདི་ལྟ་བུ་ཞིག་དགོས་ཞེས་་བསྟན་པའི་
རྩ་ལག་དམ་པ་མི་ཉག་མཁན་ཟུར་རིན་པོ་ཆེ་ནས་གནང་སྐྱེས་དང་བཅས་བསྐུལ་བའི་བཀའ་གྱེན་ལྡོག་མ་ནུས་པར་་འདུ་གསུམ་སྙོམ་ལས་པ་ཆོས་ཀྱི་རྡོ་རྗེས་གང་དྲན་ཐོལ་བྱུང་ངུ་སུག་བྲིས་སུ་བགྱིས་པའི་དགེ་བས་བཤེས་གཉེན་དམ་པའི་རང་འོད་འབར་བའི་རྒྱུར་གྱུར་ཅིག་     ༈    །།
ན་མོ་གུ་རུ། རྨད་བྱུང་ཐུགས་རྗེའི་སྤྲིན་དཀར་འཛུམ་པ་ལས། །དངོས་གྲུབ་གྲུ་ཆར་འཇོ་བའི་སྐལ་བཟང་ཀུན། །ཚིམ་མཛད་ངག་གི་དབང་ཕྱུག་འཇམ་མགོན་ལྷས། །དགེ་ལེགས་འདབ་བརྒྱ་བཞད་པའི་དགའ་སྟོན་
སྩོལ༑ ༑ཀུན་བཟང་ཐུགས་བསྐྱེད་གསེར་གྱི་གཞོང་བའི་ནང། །དམ་ཆོས་བདུད་རྩིས་ལེགས་གཏམ་སྐལ་བཟང་མགྲོན། །དགའ་སྟོན་འགྱེད་མཁས་གྲགས་པའི་འོད་ཟེར་གྱིས། །ས་སྟེང་ཁྱབ་པར་མཛད་ལ་གསོལ་
བ་འདེབས། །བློ་བཟང་རྒྱལ་བསྟན་ཡིད་བཞིན་དབང་གི་རྒྱལ། །གུས་ལྡན་དད་པའི་རྒྱལ་མཚན་རྩེར་མཆོད་དེ། །ཉམ་ཐག་ཀུན་གྱི་རེ་སྐོང་དྒའ་བདེའི་དཔལ། །འགོད་མཛད་བླ་མ་མཆོག་ལ་དཔལ་ལྡན་ཡོན་ཏན་
བྱེ་བའི་གཏེར་ཆེན་པོ། །འཆད་རྩོད་རྩོམ་པའི་འོད་ཟེར་བརྒྱ་བ་ཡིས། །ཐུབ་བསྟན་སྙིང་པོ་འཛིན་པའི་མཆོག་གྱུར་པ། །དཔལ་ལྡན་བླ་མའི་ཞབས་ལ་མདོ་རྒྱུད་བསྟན་པའི་མཛོད་འཛིན་ཆོས་ཀྱི་རྗེ། །ཕན་བདེ་མ་

[025A]༄༅། །ལུས་འབྱུང་བའི་གནས་གཅིག་པུ། །འཆི་མེད་བདུད་རྩིའི་སྨན་གྱི་བདེ་སྟེར་བ། །སྨན་རྒྱལ་གཉིས་པའི་ཞབས་ལ་བློ་ཆེན་རྒྱལ་བ་ཀུན་གྱི་ཐུགས་ཀྱི་བཅུད། །སྐལ་བཟང་ཐར་འདོད་འཁྲིད་
པའི་འཇུག་ངོགས་མཆོག་ཚུལ་གནས་ཁྲིམས་ལྡན་ཀུན་གྱི་རྒྱན་གཅིག་པུ། །གསལ་མཛད་རྗེ་བཙུན་བླ་མར་གསོལ་བ་འདེབས། །གང་གི་མཚན་སྙན་རྣ་བར་ལྷུང་བའི་མོད། །མཐར་བྱེད་སྡེ་བཅས་རི་མོའི་ལམ་
འགོད་པའི། །རྨད་བྱུང་ཚེ་དཔལ་སྟེར་མཛད་ལྷ་ཚོགས་ཀྱིས། །གང་སྐུ་སྐུ་ཚེ་བསྐལ་བརྒྱར་བརྟན་པར་སྐྱོངས། །བསླུ་མེད་བླ་མ་ཡི་དམ་མཆོག་གསུམ་མཐུ། །ཁྱད་པར་བསྟན་སྲུང་རྒྱ་མཚོའི་ནུས་མཐུ་དང། །
ཟབ་མོའི་རྟེན་འབྱུང་སྟོབས་ཀྱིས་མགོན་པོ་ཁྱོད། །སྲིད་མཐའི་བར་དུ་གཡོ་མེད་རྟག་བརྟན་ཤོག་ཕུན་ཚོགས་བཀྲ་ཤིས་ཆུ་འཛིན་འཁྲིགས་པའི་ཀློང། །བསྐལ་བར་གོམས་པའི་ཐུགས་བསྐྱེད་སྒྲ་བརྒྱ་ཡིས། །
རྣམ་མང་གདུལ་བྱ་མདོངས་ལྡན་ཅན་གྱི་ཚོགས། །ངོ་མཚར་དགའ་བའི་འཇོ་སྒེག་ལྷུར་ལེན་ཤོག་ ཅེས་བཟང་སྐོར་བླ་མའི་སྐུ་འཕྲེང་གསོལ་འདེབས་མུ་ཏིག་འཕྲེང་བ་ཞེས་བྱ་བ་འདི་ལྟ་བུ་ཞིག་དགོས་ཞེས་བཟང་སྐོར་དགོན་པའི་དགེ་འདུན་མང་
དང༑ སྤྱིའི་ཕྱག་མཛོད་དཔལ་ལྡན་གྲགས་པ། གོང་མའི་དངོས་སློབ་སྨན་རམས་པ་བྱང་ཆུབ་བཟང་པོ། རབ་འབྱམས་པ་བསོད་ནམས་བཟང་པོ། གཉེར་པ་རིན་ཆེན་སོགས་ཀྱིས་ནན་ཏན་ཆེན་པོས་ཡང་ཡང་བསྐུལ་བའི་ངོར་་ཆོས་མེད་བན་རྒན་བོ་དཧི་ཤཱ་སན་སྱ་དའི་

[025B]།     ༈    །།སྟོན་པ་མཚུངས་མེད་ཤཱཀྱའི་རྒྱལ་པོ་དང། །སྐྱོབ་པ་བླ་མེད་ཐེག་མཆོག་དམ་པའི་ཆོས། །འདྲེན་པ་ཟླ་མེད་འཕགས་མཆོག་དགེ་འདུན་ཏེ། །ཟླ་མེད་རིན་ཆེན་
གསུམ་གྱིས་ཤིས་པ་སྩོལ། །བསོད་ནམས་དཔལ་གྱི་འབྱོར་བས་མངོན་ཕྱུག་པའི། །ཟླ་བྲལ་མཁས་མང་བྱེ་བའི་གཙུག་ནོར་མཆོག་བཤད་སྒྲུབ་བསྟན་པ་འཕེལ་ཞིང་རྒྱས་མཛད་པའི། །མཚུངས་མེད་དཔལ་ལྡན་བླ་མར་
གསོལ་བ་འདེབས། །མགོན་ཁྱོད་གློ་བུར་ཆུ་ཁུར་ཅན་སྒྲིབ་ཏེ། །ཆུ་ལྷའི་འཕང་བར་མནལ་བའི་ཚུལ་བསྟན་པས། །དད་ལྡན་བདག་ཅག་མྱ་ངན་ཁང་བུར་ཚུད། །ཅི་བྱ་གཏོལ་བྲལ་མགོན་སྐྱབས་སུ་ལ་རེ། །རིང་མིན་
རིགས་རུས་ཆོ་འབྲང་གཙང་མའི་གཞིར། །བློ་གསལ་གཞོན་ནུ་མེ་ཏོག་གསར་བ་ཞིག་ངོ་མཚར་ལྡེམ་ལྡེམ་འཛུམ་པའི་མདངས་གསལ་བར། །མྱུར་དུ་བཞད་པའི་དགའ་སྟོན་སྩོལ་ཞིག་གུ་ །བླ་མ་ཡི་དམ་སྲུང་
མའི་བྱིན་རླབས་དང། །རེ་ལྟོས་འཆའ་བའི་ཉེ་འབྲེལ་དད་མོས་མཐུས། །མཆོག་སྤྲུལ་མྱུར་གསལ་ཡོན་ཏན་ལང་ཚེ་དར། །ཕུན་ཚོགས་དགེ་ལེགས་འོད་བརྒྱ་འགྱེད་པར་ཤོག་ ཅེས་ལྕགས་ར་སྨན་ཟུར་བསོད་ནམས་འཕེལ་
རྒྱས་ཀྱི་མྱུར་བྱོན་བདེན་ཚིག་འདི་ཡང། ཉེ་འབྲེལ་སྔགས་འཆང་ལྷུན་གྲུབ་ཚེ་རིང་ནས། མར་གསར་རྒྱ་གང། །དོང་ཆོན་གཅིག་ཁ་བཏགས་བཅས་ཡང་ཡང་བསྐུལ་བའི་ངོར་་གྱིན་པ་ཆོས་ཀྱི་རྡོ་རྗེས་བྲིས་པའོ།།    ༈    །།འཁྲུངས་རབས་གསོལ་འདེབས་

[026A]༄༅། ། དགེ་ལེགས་འོད་འབར་ཞེས་བྱ་བ་བཞུགས་སོ།།  རྨད་བྱུང་མཚན་དཔེའི་དཔལ་འབར་རང་བཞིན་སྐུ། །ཀུན་གྱི་རྣ་བར་མི་སྙན་བྲལ་བའི་གསུང། །མཁྱེན་པའི་ཆ་ཤས་རེས་ཀྱང་ཕྱོགས་ཀུན་
ཁྱབ༑ ༑ཀུན་མཁྱེན་ཐུབ་པ་མཆོག་དེས་དགེ་ལེགས་སྩོལ། །སྲིད་པའི་གཟེབ་ཏུ་ཆུད་པའི་འགྲོ་རྣམས་ལ། །བློ་ཆེན་ཐབས་ཤེས་ཟུང་འབྲེལ་ལམ་བཟང་མཆོག་ལེགས་བསྟན་ཀུན་དགའི་དཔལ་སྟེར་
དགེ་བའི་བཤེས། །རྒྱུད་ཆེན་རྡོ་རྗེ་འཛིན་ལ་གསོལ་བ་འདེབས། །བློ་གྲོས་བཟང་པོའི་རྩལ་གྱིས་མདོ་སྔགས་ཆོས། །ཟབ་གསང་སྙན་པར་བསྒྲགས་པའི་དབྱངས་ཀྱི་སྒྲ། །སྲིད་རྩེའི་བར་དུ་གྲགས་པའི་
དཔལ་ཡོན་ཅན། །གསང་ཆེན་རྡོ་རྗེ་འཛིན་ལ་གསོལ་བ་འདེབས། །འཇམ་དབྱངས་མཁྱེན་པའི་ཆ་ཡི་ཆོས་རྣམས་ཀུན། །ལེགས་པར་སྦྱངས་པས་ལུང་རྟོགས་བསྟན་པའི་མཛོད། །འཛིན་མཛད་མཁས་
གྲུབ་སྨྲ་བའི་ཉི་མའི་མགོན། །སྔགས་ཆེན་རྡོ་རྗེ་འཛིན་ལ་གསོལ་བ་འདེབས། །བློ་ཆེན་བཟང་པོས་ཐུགས་རྒྱུད་ལེགས་གཏམས་པས། །རྨད་བྱུང་དགེ་ལ་འདུན་པའི་ཉམས་བཞེས་མཆོག་བསྟན་པ་རིན་
ཆེན་གསལ་མཛད་འགྲོ་བའི་མགོན། །མཚུངས་མེད་མཁན་ཆེན་དམ་པར་གསོལ་བ་འདེབས། །བློ་བཟང་རྒྱལ་བའི་བྱང་ཆུབ་ལམ་བཟང་མཆོག་མདོ་སྔགས་བསྟན་པའི་ཉི་མ་འོད་པོ་ཆེ། །ཕྱོགས་ཀུན་གསལ་བས་

[026B] །རྒྱས་མཛད་མཁན་ཆེན་མཆོག་ལ་གསོལ་བ་འདེབས། །གསོལ་འདེབས་རྒྱུ་སྐར་དབང་པོ་ལེགས་ཤར་བས། །སྐལ་ལྡན་གདུལ་བྱའི་རྨོངས་མུན་མཐར་བསྐྲད་དེ། །བསྟན་
དང་འགྲོ་བའི་བདེ་སྐྱིད་ཀུནྡའི་གཉེན། །ཕན་བདེའི་སྣང་བ་དཀར་པོས་ཁྱབ་གྱུར་ཅིག་བསླུ་མེད་བླ་མ་ཡི་དམ་མཆོག་གསུམ་དང། །བསྟན་སྲུང་ཡེ་ཤེས་མགོན་པོའི་མཐུ་སྟོབས་ཀྱིས། །བླ་མའི་ཞབས་
བརྟན་མཛད་འཕྲིན་ཕྱོགས་ཀུན་རྒྱས། །དགེ་མཚན་བཀྲས་ཤིས་སྣང་བ་ཁྱབ་གྱུར་ཅིག་ ཅེས་ཡོངས་རྫོགས་བསྟན་པའི་མངའ་བདག་མཁན་ཆེན་ཨན་འཇའ་སུའི་འཁྲུངས་རབས་གསོལ་འདེབས་དགེ་ལེགས་འོད་འབར་ཞེས་བྱ་བ་འདི་ཡང་ཉིད་ཀྱི་མཛོད་
པ་ཆོས་རྗེ་དགེ་འདུན་ཤེས་རབ་ནས་ལྷ་རེག་རིན་ཆེན་གཉིས་པ་མཎ་དོད་བཅས་ཡང་ཡང་བསྐུལ་བའི་ངོ་མ་བཟློག་པར། གྱི་ན་པ་ཆོས་ཀྱི་རྡོ་རྗེས་གདན་རབས་སོགས་ལས་བཏུས་ཏེ་གཡར་ཁྲལ་ཙམ་དུ་སྦྱར་བ་ཛ་ཡནྟུ།།    ༈    །།རྗེས་འཛིན་གསོལ་འདེབས་དོན་གཉིས་ལྷུན་གྲུབ་ཅེས་
བྱ་བ་བཞུགས་སོ།  །ན་མོ་གུ་རུ་མཉྫུ་ཤྲཱི་ཡེ། ཁྱབ་བདག་ཚུལ་ཁྲིམས་བྱམས་པ་རྒྱ་མཚོ་དང། །འཁོར་ལོའི་མགོན་པོ་ཚུལ་ཁྲིམས་རྒྱ་མཚོའི་ཞབས། །རྩ་བའི་བླ་མ་ཆོས་སྐྱོང་རྒྱ་མཚོ་སྟེ། །རྣམ་གསུམ་
དབྱེར་མེད་སྙིང་གི་ཟེ་འབྲུར་བསྟེན། །དེ་ཡི་བཀའ་འབངས་བློ་བཟང་རྒྱལ་བ་ཡི། །བྱང་ཆུབ་བསྟན་པའི་པད་ཚལ་བཞད་པའི་གཉེན། །ལམ་བཟང་གསལ་བྱེད་ས་གསུམ་སྒྲོན་མེ་ཆེ། །མཁས་གྲུབ་

[027A]༄༅། །ཡོངས་ཀྱི་གཙུག་རྒྱན་ཁྱོད་ལ་འདུད། །དེང་ནས་བྱང་ཆུབ་བར་དུ་མགོན་པོ་ཁྱོད། །སྣ་ཚོགས་དུ་མའི་སྒྱུ་འཕྲུལ་གར་མཛད་ཅིང། །ཉམ་ཆུང་བྱིས་པའི་བློ་ནི་མ་འཁྲུལ་བར། །ཁྱོད་གསུང་
བསྙེན་ཅིང་སྒྲུབ་ལ་རྟག་བརྩོན་ཤོག་དེ་ལྟར་གསོལ་བཏབ་བླ་མའི་ཐུགས་ཀ་ནས། །ཧཱུཾ་ཡིག་སྔགས་འཕྲེང་འོད་དང་བདུད་རྩིའི་རྒྱུན། །རང་གི་སྤྱི་བོའི་ཚངས་བུག་ནས་ཞུགས་ཏེ། །སྙིང་གར་ཟླ་
སྟེང་སྔགས་འཕྲེང་འཁོད་པར་གྱུར། ། ཞེས་བརྗོད་ལ།  ཨོཾ་ཨཱ་གུ་རུ་སུ་མ་ཏི་བོ་དཧི་ཤཱ་ས་ན་སྱ་དའི་བཾ་སརྦ་སིདྡྷི་ཧཱུཾ་ཧཱུཾ།  ཞེས་པའི་མཚན་སྔགས་ཅི་ནུས་སུ་བཟླ་མཐར།  དགེ་བ་འདི་ཡིས་བླ་མ་སངས་རྒྱས་ ཞེས་
སོགས་བརྗོད། མཇུག་ཏུ།  དེང་ནས་ཚེ་རབས་ཀུན་ཏུ་མགོན་པོ་ཁྱོད། །གང་དུ་བཞུགས་ཀྱིན་གང་དུ་འཚང་རྒྱ་བ། །དེ་ཡི་འཁོར་གྱི་ཐོག་མར་བདག་གྱུར་ཏེ། །གསང་མཛོད་འཛིན་པའི་སྲས་སུ་བདག་གྱུར་ཅིག་
སྐྱེ་བ་ཀུན་ཏུ་ ཞེས་སོགས་བརྗོད་པར་བྱའོ།། ཅེས་པ་འདི་ཡང་ཆོས་སྲིད་ལ་བློ་མིག་མཆོག་ཏུ་ཡངས་པ་རབ་འབྱམས་སྨྲ་བའི་དབང་པོ་ཁོང་བློ་བཟང་བསྟན་འཛིན་གྱིས་ལྷ་དར་བཅས་རྣ་བ་ཡང་ཡང་འཛེར་བའི་ངོ་མ་བཟློག་པར་་ཆོས་མེད་བན་རྒན་ཆོས་ཀྱི་རྡོ་རྗེས་
གང་དྲན་ཐོལ་བྱུང་དུ་སྨྲས་པའོ།།    ༈    །།ཞབས་བརྟན་གསོལ་འདེབས་མུ་ཏིག་འཕྲེང་བ་ཞེས་བྱ་བ་བཞུགས་སོ།  །དོན་གཉིས་མཐར་ཕྱིན་སྟོན་པ་རྫོགས་སངས་རྒྱས། །དུག་གསུམ་དྲུངས་ནས་འབྱིན་མཛད་དམ་པའི་

[027B] ༑རིག་གྲོལ་ཡོན་ཏན་གཏེར་མཛོད་འཕགས་པའི་ཚོགས། །སྐྱབས་གནས་རིན་ཆེན་གསུམ་གྱིས་ཤིས་པ་སྩོལ། །ཕུལ་བྱུང་ཐོས་དང་བསམ་པའི་ཟློས་གར་གྱིས། །གཏན་དོན་སྒྲུབ་ལ་རྩེ་གཅིག་གཞོལ་
མཛད་ཅིང། །ཡེ་ཤེས་སྣང་བས་རབ་འབྱམས་ཆོས་ཚུལ་ཀུན། །གསལ་མཛད་འགྲོ་བའི་མགོན་པོར་གསོལ་བ་འདེབས། །ཐུབ་བསྟན་རིན་ཆེན་དབང་གི་རྒྱལ་པོ་ཆེ། །གྲགས་པ་འཇིག་རྟེན་གསུམ་ན་ཡོངས་ཁྱབ་
པ༑ ༑ལེགས་མཛད་ཉི་འོད་ཟེར་བརྒྱས་ཕྱོགས་ཀུན་ཏུ། །འབར་མཛད་སྨྲ་པའི་ཉི་མར་གསོལ་བ་འདེབས། །བློ་གྲོས་བཟང་པོས་ཐུབ་པའི་བསྟན་པ་མཆོག་དུས་ཀྱི་མཐར་ཡང་མི་ཉམས་ཕྱོགས་ཀུན་ཏུ། །དེར་
ཞིང་རྒྱས་མཛད་འགྲོ་བའི་གཉེན་གཅིག་པུ། །དཔལ་ལྡན་བླ་མ་དམ་པར་གསོལ་བ་འདེབས། །བློ་ཆེན་རྒྱལ་བའི་མཛད་བཟང་མ་ལུས་པ། །གཅིག་བསྡུས་དཔལ་ལྡན་བསྟན་པའི་རྒྱལ་མཚན་མཆོག་
འཛིན་མཛད་འགྲོ་འདྲེན་དམ་པ་ཆོས་ཀྱི་རྗེ། །སྨྲ་བའི་དབང་ཕྱུག་མཆོག་ལ་གསོལ་བ་འདེབས། །བསྐལ་བཟང་རྣམ་འདྲེན་བཞི་པའི་བསྟན་པ་མཆོག་དགེ་ལེགས་ཀུན་གྱི་འབྱུང་གནས་ཡིད་བཞིན་ནོར། །འཕེལ་
ཞིང་རྒྱས་པར་མཛད་པའི་བཤེས་གཉེན་མཆོག་མཆོག་སྤྲུལ་ཉིན་མོའི་མགོན་པོར་གསོལ་བ་འདེབས། །མགོན་ཁྱོད་ཡབ་རྗེ་གོང་མའི་གསེར་གྱི་ཁྲིར། །ཞབས་པད་མི་གཡོ་བསྐལ་བརྒྱར་རྟག་བརྟན་ཅིང། །

[028A]༄༅། །གསང་གསུམ་མཛད་བཟང་ཡར་ངོའི་ཟླ་ལྟར་འཕེལ། །ཅི་མཛད་བསྟན་འགྲོའི་གསོས་སུ་འགྱུར་པར་ཤོག་དེ་ལྟར་དང་བའི་ཡིད་ཀྱི་མཁའ་དབྱིངས་སུ། །གསོལ་འདེབས་རྒྱུ་སྐར་
དབང་པོ་ལེགས་ཤར་ཏེ། །ཉེས་ཚོགས་རྨོངས་པའི་མུན་པ་རིང་བསྐྲད་ནས། །ཡེ་ཤེས་སྣང་བ་ཆེན་པོས་ཁྱབ་གྱུར་ཅིག་བླ་མ་ཡི་དམ་མཆོག་གསུམ་བྱིན་རླབས་དང། །བུ་སློབ་དད་དམ་གཙང་
མའི་འབྲས་བུ་ཡིས། །འཇིག་རྟེན་དགེ་མཚན་ཆེན་པོས་ཡོངས་ཁྱབ་ཞིང། །ཕན་དང་བདེ་བའི་པད་ཚལ་རྟག་བཞད་ཤོག་ ཅེས་མོང་གོལ་ཅིན་ཅུན་ཝང་ཤོག་གི་བསྟན་པ་དར་རྒྱས་གླིང་གི་དགོན་བདག་ཧུ་ཐོག་ཐུ་
མཆོག་སྤྲུལ་བསྐལ་བཟང་དགེ་ལེགས་འཕེལ་རྒྱས་ཀྱི་གོང་མ་ན་རིམ་གྱི་འཁྲུངས་རབས་གསོལ་འདེབས་མུ་ཏིག་འཕྲེང་བ་ཞེས་བྱ་བ་འདི་ཡང། སྨོན་ལམ་རབ་འབྱམས་པ་ཡེ་ཤེས་རྒྱ་མཚོ། རྡོ་རམས་པ་སྐལ་བཟང་རྒྱལ་མཚན། གསོལ་དཔོན་
དར་རྒྱས་རྒྱ་མཚོ་བཅས་ནས། གུ་གུ་ཤའི་གསོལ་དེམ་སྤུ་ལྡན་གཅིག་སྣམ་བུ་སྤུ་ལྡན་ལྷ་རེག་བཅས་ཡང་ཡང་བསྐུལ་བའི་ངོར་་ཆོས་མེད་འདུ་གསུམ་སྙོམ་ལས་པ་ཆོས་ཀྱི་རྡོ་རྗེས་སུག་བྲིས་སུ་བགྱིས་པ་དགེ་ལེགས་འཕེལ།།    ༈    །།
ཞབས་བརྟན་གསོལ་འདེབས་དགེ་ལེགས་མཆོག་སྦྱིན་ཞེས་བྱ་བ་བཞུགས་སོ།  །རྒྱལ་ཀུན་མཁྱེན་རབ་གཅིག་བསྡུས་མཁྱེན་པའི་གཏེར། །གསུམ་ལྡན་རྡོ་རྗེ་འཛིན་པའི་རྣམ་རོལ་གྱིས། །སྙིགས་དུས་ཉམ་ཐག་

[028B] །ཡབ་རྗེ་འཇམ་དཔལ་སྙིང་པོས་ཤིས་པ་སྩོལ། །མགོན་དེའི་ལེགས་གསུང་བསྟན་པའི་ཡང་སྙིང་མཆོག་མཁས་རྣམས་ཀུན་དྒའ་བསྐྱེད་པའི་ལམ་བཟང་འདིར། །ཉེར་
ཞུགས་བསྟན་པའི་རྒྱལ་མཚན་བསྒྲེང་བའི་ཁུར། །འཛིན་མཛད་མཆོག་སྤྲུལ་ཉི་མར་གསོལ་བ་འདེབས། །མགོན་ཁྱོད་མཁས་གྲུབ་གོང་མའི་གསང་གསུམ་གྱི། །མཛད་བཟང་དབྱར་གྱི་ཆུ་གཏེར་ཇི་བཞིན་
དུ༑ ༑བཤེས་གཉེན་གུས་བསྟེན་དད་དམ་ཚུལ་བཞིན་བསྲུང། །རྨད་བྱུང་རྣམ་ཐར་གཙང་མ་ལྷུར་བཞེས་ཏེ། །རྣམ་མང་འགྲོ་བའི་ཉེར་འཚོའི་གཞི་རྟེན་དུ། །མི་འཇིགས་གདོང་ལྔས་བཏེགས་པའི་ཁྲི་འཕང་
མཐོར། །ཞབས་པད་བསྐལ་བརྒྱར་བརྟན་ཅིང་གུས་སློབ་རྣམས། །ཆོས་ལྡན་རེ་འབྲས་ཡིད་བཞིན་འགྲུབ་པར་ཤོག་བསླུ་མེད་རིན་ཆེན་གསུམ་གྱི་བྱིན་རླབས་དང། །ཡི་དམ་བསྟན་བསྲུང་རྒྱ་མཚོའི་འཕྲིན་
ལས་དང། །བདག་ཅག་དད་མོས་ལྷག་བསམ་དག་པའི་མཐུས། །བཀྲ་ཤིས་དགེ་མཚན་མཐའ་དག་མངོན་གྱུར་ཤོག་ ཅེས་  གསོལ་འདེབས་དགེ་ལེགས་མཆོག་སྦྱིན་ཞེས་བྱ་བ་འདི་ཡང་ཨ་རུ་ཧོར་ཆེན་ཤོག་
གི་དགོན་པ་དགེ་རྒྱས་གླིང་གི་འཛིན་བདག་ཞབས་དྲུང་ཀུན་དགའ་རྒྱལ་མཚན་གྱི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས། ཞབས་གྲས་ཏཱ་བླ་མ་བློ་བཟང་ཐབས་མཁས་དང། དེམ་ཆི་ཤེས་རབ་བསམ་གཏན། བློ་བཟང་དཀོན་

[029A]༄༅། །མཆོག་བཅས་ནས་གོར་མོ་བཅུ་གཅིག་དང་ལྷ་རེག་བཅས་བསྐུལ་བའི་ངོར་་ཆོས་མེད་སྙོམ་ལས་པ་ཆོས་ཀྱི་རྡོ་རྗེས་སུག་བྲིས་སུ་བགྱིས་པའོ།།    ༈    །།དྲུག་ཅུ་པ་ཞི་དྲག་གི་འདོན་འགྲིགས་དྲི་མེད་བླ་མའི་གསུང་རྒྱུན་ལྟར་བཀོད་
པ་བཞུགས་སོ།  །ན་མོ་བཛྲ་བཧཻ་ར་ལྭེ། བླ་མ་འཇམ་དཔལ་གཤིན་རྗེ་གཤེད་པོ་དང། །དབྱེར་མེད་རྡོ་རྗེ་འཆང་དབང་ལ་བཏུད་ནས། །དབྱུ་གུ་དྲུག་ཅུ་རྩ་བཞི་ཞི་དྲག་གི་འདོན་འགྲིག་གསལ་བའི་
མེ་ལོང་འདི་ན་སྤེལ།  །དེ་ལ་འདིར་དབྱུ་གུ་དྲུག་ཅུ་རྩ་བཞི་ཞི་དྲག་གི་འདོན་འགྲིགས་བླ་མ་རྡོ་རྗེ་འཆང་གི་གསུང་རྒྱུན་ལྟར་དགོད་པ་ལ། དང་པོ་དྲུག་ཅུ་མ་ཞི་བའི་འདོན་ཚུལ་ནི། སྔོན་དུ་ཡི་དམ་རྡོ་རྗེ་འཇིགས་བྱེད་བདུད་ལས་རྣམ་རྒྱལ་གྱི་ཆོ་ག་ཡོངས་
གྲགས་ལྟར་སྔ་དྲོ་བཏང་ནས་བཟླས་པ་རྒྱུན་རིང་དུ་བྱས། ཕྱི་དྲོ་སླེབས་པའི་ཚེ་སྐྱབས་སེམས་སྐད་ཅིག་དཀྲོང་བསྐྱེད་ནང་མཆོད་མཆོད་པ་བྱིན་བརླབས་གཏོར་མ་བྱིན་བརླབས་གཏོར་འབུལ་ཡོངས་གྲགས་ལྟར་ལས་གཤིན་གྱི་བར་བཏང་ནས། ལས་
གཤིན་གྱི་བསྐྱེད་ཆོག་གཞུང་ལྟར་བཏང། སྤྱན་འདྲེན། དབང་བསྐུར་རྒྱས་གདབ། དམ་བཞག་མཆོད་བསྟོད་རྣམས་དཀྱུས་ལྟར་བཏང་ལ། བསྐང་བཤགས་ཚར་གསུམ། བཟློག་པ་མེད། སྟོབས་ཆེན་མ་ལན་གསུམ་བཅས་བཏང་ནས། ནང་མཆོད་བྱིན་
བརླབས། དྲུག་ཅུ་མ་ཡོངས་གྲགས་ལྟར་ལན་བཞིར་ཕུལ་ལ། སླར་ཡང་ནང་མཆོད་བྱིན་གྱིས་བརླབས་ཏེ།  ཧཱུཾ་དམ་ཅན་གཤིན་རྗེ་ཆོས་ཀྱི་རྒྱལ་པོ་ ཞེས་སོགས་ཀྱིས་གཏོར་མ་གཙོ་བོ་ཡབ་ཡུམ་ལ་ལན་བདུན་རེ།  ཡབ་ཏི་ལ་སོགས་པའི་གཤིན་རྗེ་

[029B] ཅེས་སོགས་ལན་ལྔ། དེ་ནས་ཕྱི་ནང་གི་མཆོད་པ་གཏོར་རྫོངས་བསྡུས་པ་  ཆོས་རྒྱལ་ཡབ་ཡུམ་ ཞེས་སོགས་  ཨ་མུ་ཀ་མ་ར་ཡ་ཕཊ།  ལམ་སེལ་གཏོར་མ།  ཧཱུཾ་འཆི་བདག་ནག་པོ་ ཞེས་སོགས་འདོན་ཏེ་  གཏོར་མ་རྒྱ་
མཚོ་མཆོད་པར་བཞེས་ ཞེས་པའི་སྐབས་སུ་དྲུག་ཅུ་མ་ཕྱི་རོལ་ཏུ་བཏང།  རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀཱ་ལ་རཱུ་པ་ཧཱུཾ་ཕཊ། བྷྱོ་ཙ་མུ་ཎྚི་ཧཱུཾ་ཕཊ།  ཀཱ་ལ་རཱུ་པ་མ། མ་སྐྱེས་མ། མཐུན་གྲུབ་མ་བཅས་བཏང་བ་ནི་ཞི་བའི་འདོན་
འགྲིགས་སོ།། དྲག་པོའི་འདོན་འགྲིགས་ནི། ལས་གཤིན་བསྐྱེད་ཆོག་གི་བར་སྔར་ལྟར་ལ།  ཧྲཱི་ཥྚྲཱི་བསངས། སྭ་བྷཱ་ཝ་ས་སྦྱངས། སྟོང་པའི་ངང་ལས་མདུན་དུ་པདྨ་དང་ ཞེས་སོགས་གཞུང་ལྟར་བཏང་ནས།  གཤིན་རྗེ་མོ་བརྒྱུད་ཀྱི་ཚོགས་
དཔག་ཏུ་མེད་པས་བསྐོར་བ། དེའི་ཕྱི་རོལ་ཏུ་ཤར་དུ་དབང་པོ་དམར་སེར་གླང་པོ་ཆེ་ལ་ཞོན་པ།  ཞེས་པ་ནས།  དེ་དག་གི་འཁོར་དུ་སྲིད་པ་གསུམ་གྱི་འབྱུང་པོའི་ཚོགས་རྣམས་དང་བཅས་པ། དེ་དག་གི་ཕྱི་རོལ་ཏུ་དམ་
ཅན་རྒྱ་མཚོའི་དམག་ཚོགས་ཤ་ལ་དགའ་བ། ཁྲག་ལ་རོལ་བ།  ཞེས་པ་ནས།  བར་སྣང་ནམ་མཁའ་ས་གཞི་ཐམས་ཅད་གང་བ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ།  ནས།  སྤྱན་དྲངས། ཧཱུཾ་ཛ་འཇམ་དཔལ་གཤིན་རྗེ་མ་
ཧཱུཾ་འདི་ནས་ལྷོ་ཡི་ཕྱོགས་རོལ་ན། ། ཞེས་པ་ནས།  དམ་ཚིག་དབང་གིས་གནས་འདིར་གཤེགས། །འཇམ་དཔལ་གཤིན་རྗེའི་བཀའ་རྣམས་བསྒྲུབ་བྱེད་པའི། །དབང་པོ་ལ་སོགས་ཕྱོགས་སྐྱོང་བཅོ་ལྔ་དང། །སྲིད་

[030A]༄༅། །གསུམ་སྡེ་བརྒྱད་འབྱུང་བོ་མ་ལུས་པ། །རྣལ་འབྱོར་འཕྲིན་ལས་བསྒྲུབ་ཕྱིར་གཤེགས་སུ་གསོལ། །ཨོཾ་ཀཱ་ལ་རཱུ་པ་ཡ་མ་རཱ་ཛ་ས་པ་རི་ཝཱ་ར་ཨ་ཀཱརྵ་ཡ་ཛཿ་ཛཿ་ཧཱུཾ་བཾ་ཧོཿ་ ཞེས་པ་ནས།  རྡོ་རྗེ་
ནག་པོ་རྩེ་ལྔ་པ་རེ་རེས་དབུ་བརྒྱན་པར་གྱུར།  རྡོ་རྗེ་བསྡམས་པ་ལས། སྲིན་ལག་གཉིས་རྩེ་སྤྲད་པའི་ཕྱག་རྒྱ་དང་བཅས་ཏེ།  ཧྲཱི་ཥྚྲཱི་ནས། ས་མ་ཡ་སྟྭཾ། གཤིན་རྗེ་རྒྱལ་པོ་འཁོར་དང་བཅས་པ་ལ་ཨརྒྷཾ་གསོལ་བས་ ཞེས་
སོགས་ཀྱིས་ཕྱི་ནང་གི་མཆོད་པ་དང་བསྟོད་པའི་བར་བྱ། བསྐང་བཤགས་ལན་གསུམ་རྒྱས་བསྡུས་གང་རུང་བྱེད། བཟློག་པ་མེད། སྟོབས་ཆེན་མ་ལན་གསུམ། ནང་མཆོད་བྱིན་བརླབས་བྱས་ལ་གསེར་སྐྱེམས་སྦྲེང་སྟེ། རིལ་བུ་དམར་པོ་གཉིས་དང་དཀར་པོ་གཅིག་བཅས་
རིམ་བཞིན་བླུག་སྟེ།  ཧཱུཾ་བླ་མ་ཡི་དམ་དཀོན་མཆོག་གསུམ། ། ཞེས་པ་ནས།  དེ་རིང་བདག་གི་གྲོགས་མཛོད་ཅིག་ཅེས་གསེར་སྐྱེམས་འབུལ།  ན་མོ་རྗེ་བཙུན་རྩ་བ་དང་ ཞེས་པ་ནས།  མདུན་གྱི་དབྱུ་གུའི་གཏོར་མ་འདི་ཉིད་
ལ་ཁུག་ཅིག་སྟིམས་ཤིག་ཕོབ་ཅིག་ ཅེས་འགུག་གཞུག་ལན་གསུམ་གྱི་མཐར།  ཛཿ་ཧཱུཾ་བཾ་ཧོཿ་བྲ་བེ་ཤ་ཡ་ཕཊ། ཨ་བེ་ཤ་ཡ་ཨ།  ནང་མཆོད་བྱིན་གྱིས་བརླབས་ནས་དྲུག་ཅུ་མ་ཡོངས་གྲགས་ལྟར་ལན་བཞིར་ཕུལ་ལ། སླར་ཡང་
ནང་མཆོད་བྱིན་གྱིས་བརླབས་ལ། ཧཱུཾ་རིང་པོ་དང་བཅས།  དམ་ཅན་གཤིན་རྗེ་ཆོས་ཀྱི་རྒྱལ་པོ་ ཞེས་སོགས།  ཨོཾ་ཀཱ་ལ་རཱུ་པ་ ལན་བདུན།  བྷྱོ་ཙ་མུཎྚི་ ལན་བདུན་  ཡ་བ་ཏི་ལ་སོགས་པ་ ལན་ལྔ། ཕྱི་ནང་གི་མཆོད་པ་བཅས་ཕུལ་ཏེ།།

[030B]  ཅེས་པ་ནས།  མ་ར་ཡ་ཕཊ།  ལམ་སེལ་གཏོར་མ་བསངས་སྦྱངས་ནས།  བདུད་རྩིའི་རྒྱ་མཚོ་ཆེན་པོར་གྱུར།  འབྲུ་གསུམ་ལན་གསུམ་བརྗོད། རྒྱ་ཆེན་ཤུགས་ལྡན་གྱི་སྔགས་བདུན་ནམ་ཉེར་གཅིག་བརྗོད་
ལ༑ དེ་བཞིན་གཤེགས་པ་བཞིའི་མཚན་བརྗོད།  དམ་རྫས་བདུད་རྩི་འབར་བའི་གཏོར་མ་འདི་ཉིད་ཡུལ་ལྷ་གཞི་བདག་སྤྱི་དང། ཁྱད་པར་དུ་སྒོ་ཁང་དང་ལམ་སྲང་ལ་གནས་པའི་མི་མ་ཡིན་མཐུ་བོ་ཆེ་རྣམས་ལ་འབུལ་ལོ།། ཁྱེད་རྣམས་ཀྱིས་
གཏོར་མ་འདི་བཞེས་ལ། རྣལ་འབྱོར་པ་བདག་ཅག་དོ་ནུབ་དྲག་པོ་ཟོར་གྱི་ལས་བྱེད་པ་ལ་རྐོ་ལོང་དང་རུ་ང་ཕྲག་དོག་མ་བྱེད་པར། ཟོར་སྣ་སྡང་དགྲ་གནོད་བྱེད་ཀྱི་སྟེང་དུ་ཐོགས་པ་མེད་པར་གདྲོངས་ལ་ཐལ་བའི་རྡུལ་ཕྲན་ཙམ་
ཡང་མ་ལུས་པར་བརླག་པར་མཛོད་ཅིག་བདག་གི་བསམ་པའི་ སོགས་ཀྱི་བདེན་སྟོབས་བརྗོད། དེ་ནས་གཏོར་རོ་རྣམས་དང་ཟོར་བསངས་སྦྱངས།  སྟོང་པའི་ངང་ལས་ཡ་ཧཱུཾ་གིས་མཚན་པ་ལས་དྲག་པོའི་འོད་ཟེར་ཕྱོགས་བཅུར་འཕྲོས་
དགྲ་བགེགས་གདུག་པ་ཅན་ཐམས་ཅད་ཚར་བཅད། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་མཐུ་སྟོབས་ནུས་པ་ཐམས་ཅད་སྲིན་པོ་དྲག་ཏུ་ཁྲོས་པ་ལྟ་བུའི་རྣམ་པར་སྤྱན་དྲངས། ཡ་ཧཱུཾ་གིས་མཚན་པ་ལ་
ཐིམ༑ དེ་ཡོངས་སུ་གྱུར་པ་ལས་གནམ་ལྕགས་ཀྱི་ཐོག་མེ་རབ་ཏུ་འབར་བར་གྱུར་ཅིང། གཏོར་ཆུང་རྣམས་ཀྱང་རྡོ་རྗེ་ཐོག་མེ་རབ་ཏུ་འབར་བས་སྟོང་གསུམ་ཐམས་ཅད་སྐད་ཅིག་གིས་བརླག་པར་བྱེད་པའི་ནུས་པ་དང་ལྡན་

[031A]༄༅། །པར་གྱུར། སླར་ཡང་རང་ཡི་དམ་དུ་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་བསྲུང་མ་ཐམས་ཅད་དང། འཇིག་རྟེན་གྱི་ལྷ་
མ་སྲིན་དྲེགས་པ་སྡེ་བརྒྱད་མཐུ་རྩལ་ཅན་ཐམས་ཅད་ཀྱི་ནུས་མཐུ་ཐམས་ཅད་བཀུག་ནས་གཏོར་ཟོར་ལ་ཐིམ་པར་གྱུར།  པར་བསམ་ལ་དམིགས་པ་བརྟན་པོས་ནུས་པ་བསྐྱེད་པར་མོས་ཏེ།  ཧཱུཾ་རྣལ་འབྱོར་བདག་གི་གཏོར་ཟོར་གཉན་
པོ་འདི། །རིག་འཛིན་རྩ་བརྒྱུད་བླ་མས་བྱིན་གྱིས་རློབས། །ཡི་དམ་ལྷ་དང་མཁའ་འགྲོས་ནུས་པ་བསྐྱེད། །བསྟན་སྲུང་དམ་ཅན་རྒྱ་མཚོས་དྲག་པོར་སྒྲུབས། །ཁྱད་པར་གསོད་བྱེད་ལས་ཀྱི་གཤིན་རྗེ་ཁྱོད། །
ཆོ་འཕྲུལ་སྟོང་གིས་དགྲ་ལ་ལྟས་ངན་ཐོབས། །འཁོར་བཅས་ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་འབྱུང་པོའི་སྲོག་ལ་དབང་མཛོད་ཅིག་བཀའ་སྡོད་དམ་ཅན་རྒྱ་མཚོ་མཐུ་མ་ཆུང། །སྒྲོལ་བྱེད་
ཕོ་ཉ་ལས་མཁན་རྩལ་མ་ཞན། །བདག་གི་གཏོར་ཟོར་གཉན་པོ་མཐུ་བསྐྱེད་ལ། །དོ་ནུབ་དགྲ་བོའི་སྲོག་ལ་དབང་མཛོད་ཅིག་སྡང་དགྲ་གནོད་བྱེད་བགེགས་ལ་འཕེན་པའི་ཟོར། །དམ་ཉམས་སྡིག་ཅན་
ཐལ་བར་རློག་པའི་ཟོར། །དམ་ཅན་སྡེ་བརྒྱད་དམག་དཔུང་བསྐྱེད་པའི་ཟོར། །མི་མཐུན་རྐྱེན་ངན་བར་ཆད་བཟློག་པའི་ཟོར། །ཧཱུཾ་བླ་མ་ཡི་དམ་གཤིན་རྗེ་གཤེད་པོ་དང། །དཔའ་བོ་མཁའ་འགྲོ་ཆོས་སྐྱོང་སྲུང་

[031B] །སྣང་སྲིད་དྲེགས་པ་སྡེ་བརྒྱད་འཁོར་བཅས་ཀྱིས། །དོ་ནུབ་དྲག་པོའི་ཟོར་གྱི་ལས་མཛོད་ཅིག་ ཅེས་བརྗོད་པས། དགྲ་བགེགས་བརླག་པར་བྱེད་པ་ལ་ནུས་མཐུ་དང་ལྡན་པར་བསམ། བསྐུལ་བ་ནི།  ཧཱུཾ་ཞེ་སྡང་ཆེན་པོ་
ཁྲོས་པའི་དཀྱིལ་འཁོར་ནས།  །ཞེས་སོགས་ཀྱིས་བསྐུལ་བའམ།  ཧཱུཾ་བཅོམ་ལྡན་གཤིན་རྗེ་གཤེད་པོའི་བཀའ།  །ཞེས་སོགས་ཡོངས་གྲགས་ལྟར་བསྐུལ་ལ།  ཁྱོད་ལ་གཉེར་དུ་གཏད་པ་ནི། །བློ་བཟང་རྒྱལ་བའི་བསྟན་པ་དང།།
བསྟན་འཛིན་དགེ་འདུན་སྡེ་བཅས་དང། །རྣལ་འབྱོར་བདག་ཅག་འཁོར་བཅས་ལ།  །ཞེས་འོག་མ་རྣམས་ལ་སྦྱར་ཏེ་དྲག་ཏུ་བསྐུལ། དེ་ནས།  ཧཱུཾ་འཆི་བདག་ནག་པོ་ ཞེས་སོགས་ཀྱིས་བསྐུལ་ཏེ། སྡང་དགྲ་མའི་སྐབས། ལས་ཀྱི་རྡོ་རྗེས་
ཞྭ་གྱོན་ཏེ་སྲིན་མོ་ཟ་ལམ་དུ་བསྐྱལ།  ཨོཾ་ཀཱ་ལ་རཱུ་པ་སརྦ་ཤ་དྲུཾ་མ་ར་ཡ་ཕཊ། བྷྱོ་ཙ་མུཎྚི་སརྦ་ཤ་དྲུཾ་མ་ར་ཡ་ཕཊ། ཧཱུཾ་ཆོས་སྐུ་ཡངས་པའི་ཕོ་བྲང་ནས། །ཆོས་རྒྱལ་ཡབ་ཡུམ་འཁོར་བཅས་ཀྱིས། །གཏོར་ཟོར་
འདི་ཡི་སྣ་དྲོངས་ཏེ། །རྣལ་འབྱོར་བདག་ཅག་འཁོར་བཅས་ལ། །གཞན་གྱི་བསམ་སྦྱོར་ ཞེས་པ་ནས།  ཐམས་ཅད་གནོད་པའི་བགེགས་ལ་བྷྱོ་ བརྐྱང་བསྐུམ་མས་བསྟོད། མཐུན་གྲུབ་མ། གཏང་རག་མཆོད་བསྟོད་
བཟོད་གསོལ། ཉེར་བསྡུ། ཤིས་བརྗོད་སོགས་ཀྱིས་མཐའ་བརྒྱན་པར་བྱའོ། །  སྨྲས་པ། རྡོ་རྗེ་འཆང་དབང་ཞལ་ཁྱིམ་ལས་འོངས་པའི། །མན་ངག་ཡང་ཟབ་འདོན་འགྲིགས་ཉིང་ཁུ་འདི། །དམ་མེད་ལོག་ལྟ་ཅན་ལ་ཤིན་

[032A]༄༅། །ཏུ་གསང། །སྐལ་ལྡན་ཐར་འདོད་རྣམས་ཀྱིས་བསྟེན་ཞིག་ཀྱེ།  །ཅེས་པ་འདི་ཡང་ཆོས་མེད་སྙོམ་ལས་པ་་ཆོས་ཀྱི་རྡོ་རྗེས་རྒྱུད་པ་དཔོན་སློབ་སྨར་གྲུབ་ཆེན་གྱི་སྤྲུལ་སྐུའི་ཐུགས་བཞེད་ལྟར་སྤེལ་པའོ། །གུ་ཧྱ་ས་མ་ཡ་
   ༈     བསླུ་མེད་བླ་མ་ཡི་དམ་མཆོག་གསུམ་དང། །ཁྱད་པར་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་པའི་
ཚོགས་རྣམས་ཀྱིས། །དེང་འདིར་སྨོན་པའི་དབང་པོ་མཛད་དུ་གསོལ། །ཆེར་སྙིགས་དུས་ཀྱི་དམུ་རྒོད་ཐབ་དང། །མཐའ་ཡི་རྒྱ་འདྲེ་འབྱུང་པོའི་རྒྱུད་བརླམ་པ། །ཕྱོགས་འདིར་ཡོངས་སུ་བཀང་བའི་ཚོགས་
འདི་རྣམས། །དམིགས་མེད་མྱུར་དུ་ཞི་བའི་འཕྲིན་ལས་མཛོད། །མི་བསྲུན་བདུད་སྡེའི་ཚོགས་དང་ཁྱད་པར་དུ། །འཕུང་བྱེད་འགོང་པོ་སྐྱེ་བོའི་རྒྱུད་དཀྲུགས་ཏེ། །སྨོན་ལམ་ལོག་པའི་དམ་སྲི་ཆེར་
འཕེལ་བ། །མཐུ་སྟོབས་མེ་ཡིས་གཞོབ་ཏུ་བསྲེག་པར་མཛོད། །བླ་མ་ཡི་དམ་བསྲུང་མའི་བྱིན་རླབས་དང། །རྡོ་རྗེ་ཆོས་སྲུང་རྣམས་ཀྱི་མཐུ་སྟོབས་དང། །བདག་ཅག་དད་མོས་རྩེ་གཅིག་སྨོན་པའི་མཐུས། །
མཐའ་ཡི་རྒྱ་འདྲེ་དམིགས་མེད་དབྱིངས་སུ་དྲོངས། །འདིས་མཚོན་ཡངས་པའི་ས་ཆེན་ལ་འཁོད་པའི། །འགྲོ་རྣམས་ཆོས་འབྱོར་བདེ་དགས་རྟག་ཏུ་འཚོ། །ནད་རིམས་འཁྲུགས་རྩོད་མིང་གི་ལྷག་མར་བཅོམ། །

[032B]  །ཞེས་པ་འདི་ཡང་དགེ་སློང་ཚུལ་ཁྲིམས་འོད་ཟེར་གྱིས་ལྷ་རེག་ཏཱ་ཡཱོང་བཅས་བསྐུལ་བའི་ངོར་་ཆོས་མེད་བན་རྒན་ཆོས་རྡོར་གྱིས་འཕྲལ་དུ་སྦྱར་བའི་ཡི་གེ་པ་ནི་བློ་བཟང་མཆོག་གྲུབ་བོ།    ༈    །མགོན་པོའི་གཏོར་ཆོག་རྒྱས་
འབྲིང་བསྡུས་གསུམ་གྱི་འདོན་བསྒྲིགས་བཞུགས་སོ། །  ན་མོ་གུ་རུ་ཤྲཱི་མཧཱ་ཀཱ་ལ་ཡེ། དངོས་གྲུབ་ཀུན་འབྱུང་དྲིན་ཅན་བླ་མ་དང། །སྙིང་རྗེའི་རང་གཟུགས་དཔལ་ལྡན་ཡེ་ཤེས་མགོན། །དབྱེར་མེད་ཞབས་ཀྱི་པདྨོར་གུས་འདུད་ནས། །གང་གི་རྒྱུན་
ཁྱེར་ངག་འདོན་འདོན་བསྒྲིགས་སྤེལ།  །འདིར་དཔལ་ཡེ་ཤེས་ཀྱི་མགོན་པོའི་གཏོར་ཆོག་རྒྱས་འབྲིང་བསྡུས་གསུམ་དམ་པའི་གསུང་བཞིན་ཁྱེར་བདེ་སྤེལ་པ་ལ། མཁས་གྲུབ་ཁྱུང་པོའི་ཕྱག་ལེན་བཞིན། བཅད་ཁམ་གཏོར་མ་སྤྱི་གཏོར་གཞི་བདག་སོགས་
འདུ་བྱས་ལ། བྱིན་རླབས་ཕྱོགས་གཅིག་ཏུ་བྱས་པའི་ཕྱག་སྲོལ་ལྟར་བྱ།  བདག་ཉིད་ཀྱི་ ཞེས་པ་ནས་  སྤྱན་དྲངས། ཧཱུཾ་དད་པ་དང་ནི་ ཞེས་པ་ནས་གདན་ཕུལ་གྱི་བར་དང་བསྟོད་པ་བྱ། རྒྱས་པར་ན་མཆོད་འཕྲེང་སྔགས་དང་བཅས་ཉེར་སྤྱོད་འདོད་
ཡོན་ལྔ་རྣམས་འབུལ་ཞིང། བསྡུ་ན་སྔགས་ཙམ་གྱིས་ཆོག་ནང་མཆོད་དཀྱུས་ལྟར་འབུལ། དེ་ནས་བླ་མགོན་དབྱེར་མེད་ཀྱི་རྣལ་འབྱོར་ནི།  མགོན་པོའི་སྤྱི་གཙུག་ཏུ་ ཞེས་པ་ནས་  འདུག་ས་འདི་ཉིད་དུ་བྱིན་གྱིས་རློབས་
ཤིག་ ཅེས་པའི་བར་བརྗོད། དེ་ནས་སྒྲིབ་སེལ་གྱི་རྣལ་འབྱོར་ནི།  མགོན་པོའི་སྤྱི་གཙུག་ཏུ་ ཞེས་པ་ནས་ཡིག་བརྒྱ་ཉེར་གཅིག་བཤགས་པ།  ཧཱུཾ་རྡོ་རྗེ་འཆང་དང།  བསྐང་བ་  རྩ་བརྒྱུད་བླ་མ་དང། ས་བཅུ་མ། ཁྱེད་ལ་ཞུ་ཞིང་

[033A]༄༅། །དམ་ཉམས་མ། བཟློག་པ་ཆོས་སྐུ་མ། མཐུན་གྲུབ་མའི་བར་བྱ། གནད་འབབ་རྣལ་འབྱོར་ནི། མགོན་པོའི་སྤྱི་གཙུག་ཏུ་ཞེས་པ་ནས་ཡིག་བརྒྱའི་བར་བརྗོད། གཏོར་མ་ནང་མཆོད་ལྟར་བྱིན་གྱི་བརླབས་ལ་
ན་མོ་མྱུར་མཛད་ཡེ་ཤེས་ཀྱི་མགོན་པོ་ནས། གཙང་སྦྱར་མ། མཱ་ར་ཡ་ཕཊ་ཀྱི་བར་བརྗོད། དེ་ནས་སྤྱི་གཏོར་གཞི་བདག་རྣམས་དཀྱུས་ལྟར་གཏོང། བསྟོད་པ་ནི། མྱུར་མཛད་མ། རྔམས་པའི་སྒྲ་སྒྲོག་མ། བསྐལ་མེ་མ་
བཀའ་ཉན་མ། དུར་ཁྲོད་འཇིགས་རུང་མ། སྟེང་ཚངས་མ། དམ་ཅན་མ། མངའ་གསོལ་རྡོ་རྗེ་འཆང་དངོས་ཞེས་པ་ནས་མགོན་དང་སྐྱབས་སུ་མངའ་གསོལ་ལོ།  །ཞེས་པའི་བར་འདོན། འདི་ནི་སྐྱབས་མཆོག་གསེར་ཁང་རྡོ་རྗེ་
འཆང་གི་ཕྱག་ལེན་རྒྱས་པའི་འདོན་བསྒྲིག་གོ་འབྲིང་ནི། བྱིན་རླབས་སྔར་ལྟར། བདག་ཉིད་ཀྱི་ནས་གཉིས་སུ་མེད་པར་བསྟིམ། ཆོས་དབྱིངས་མས་བསྟོད། སྔགས་རྐྱང་བས་སྤྱི་མཆོད་དང་ནང་མཆོད་འབུལ། བླ་མགོན་
དབྱེར་མེད་དང་སྒྲིབ་སེལ་གྱི་དམིགས་པ་སྔར་ལྟར་བྱས་ནས། བཤགས་པ་ཚར་གཅིག་དེ་ནས་གནད་འབེབས་སྒོ་ནས་བཟླས་པ་ཡིག་བརྒྱ་གཏོར་འབུལ་སྤྱི་གཏོར་གཞི་བདག་གི་བར་བྱ། བསྟོད་པ་མྱུར་མཛད་མ། བསྐལ་
མེ་མ༑ བཀའ་ཉན་མ། དཔལ་ལྡན་མགོན་པོ། དམ་ཅན་མ། རྡོ་རྗེ་འཆང་དངོས་ནས་མངའ་གསོལ་ལོ། །ཞེས་པའི་བར་བརྗོད་པ་ནི་ཕྱག་ལེན་འབྲིང་གི་འདོན་བསྒྲིག་གོ་ཤིན་ཏུ་བསྡུས་པ་ལྟར་འདོད་ན་མགོན་

[033B]སྨྲས་པ། ཨེ་མ་དེང་དུས་དགེ་སྦྱོར་གྱི། །གཟུགས་བརྙན་ལ་སྤྱོད་སྤོང་བ་པ། །འཇམ་དབྱངས་རབ་རྒྱས་བསྐུལ་བའི་ངོར། །ཆོས་མེད་ཆོས་ཀྱི་རྡོ་རྗེས་སོ། །ཡི་གེའི་འདུ་བྱེད་
མཆོག་གྲུབ་པོ། །དགེ་བས་འདུད་ལས་རྒྱལ་གྱུར་ཅིག་    ༈    །།མྱུར་བྱོན་གསོལ་འདེབས་མཆོག་སྤྲུལ་ཉིན་བྱེད་འདྲེན་པའི་སྐྱ་རེངས་གསར་བ་བི་ཧ་ར་ཏིསྨ། །འདྲེན་པ་མཚུངས་མེད་ཤཱཀྱའི་རྒྱལ་པོ་དང། །སྐྱོབ་
པ་བླ་མེད་ཐེག་མཆོག་དམ་པའི་ཆོས། །རིག་གྲོལ་གཉིས་ལྡན་འཕགས་ཚོགས་འདུས་པའི་སྡེ། །སྐྱབས་མཆོག་རིན་ཆེན་གསུམ་གྱིས་ཤིས་པ་སྩོལ། །བསོད་ནམས་ཡེ་ཤེས་ཚོགས་གཉིས་རྒྱ་མཚོ་ལས། །
ལེགས་འཁྲུངས་བསྟན་འཛིན་ཀུན་གྱི་གཙུག་གི་རྒྱན། །མཁས་གྲུབ་སྨྲ་བའི་ཉི་མ་ཟླ་བྲལ་མགོན། །ས་གསུམ་སྙན་པར་གྲགས་ལ་གསོལ་བ་འདེབས། །དམུ་རྒོད་འདུལ་དཀའི་སྙིགས་དུས་འགྲོ་རྣམས་ཀྱི། །
བྱ་སྤྱོད་རྩིང་བས་ཁྱོད་ཐུགས་ཞེན་བསུན་ཏེ། །གློ་བུར་ཆོས་སྐུའི་དགའ་མའི་འཕང་བ་རུ། །མནལ་བའི་ངང་ཚུལ་འདི་ལ་སྙིང་ནས་སྐྱོ། །བུ་སློབ་འཁོར་གཡོག་ཀུན་ཀྱང་མྱ་ངན་ཐང། །འགྲིམ་པའི་ངང་ཚུལ་འདི་ལ་
མི་གཟིགས་སམ། །བྱ་ཆད་ཐང་དུ་ལྷུང་བ་ཇི་བཞིན་དུ། །གདུང་བའི་ཉམ་ཐག་རྣམས་ལ་ཐུགས་རྗེས་གཟིགས། །རིང་མིན་ཕུན་ཚོགས་ཆོ་རིགས་གཙང་མ་ཡི། །སྐྱེད་ཚལ་ཉམས་དགར་ལྔ་རིག་ཡོན་ཏན་

[034A]༄༅། །གྱི༑ ༑མེ་ཏོག་སྔོན་མེད་མྱུར་དུ་ལེགས་ཤར་ཏེ། །སྐྱེ་དགུའི་ཡིད་ཀྱི་རེ་བ་སྐོང་བར་མཛོད། །སྔོན་གོམས་དགེ་བའི་ཐུགས་བསྐྱེད་རབ་ཏུ་བརྟན། །གང་སྐུ་ཐོས་བསམ་བསྒོམ་པའི་
དཀྱིལ་འཁོར་རྒྱས། །འཆད་རྩོད་རྩོམ་པའི་བདུད་རྩིའི་ཐིག་འཕྲེང་གིས། །ཐུབ་བསྟན་ཀུན་དའི་ཚལ་ཡངས་རྟག་བཞད་ཤོག་བླ་མ་ལྷ་དང་དམ་ཅན་མཁའ་འགྲོའི་ཚོགས། །བསྟན་སྲུང་རྒྱ་མཚོའི་ཚོགས་
ཀྱི་མཐུ་སྟོབས་ཀྱིས། །བུ་སློབ་རྣམས་ཀྱི་ཇི་ལྟར་བསམ་པའི་དོན། །སྨོན་པའི་རེ་འབྲས་ལྷུན་གྱིས་འགྲུབ་གྱུར་ཅིག་ །ཅེས་ཡོངས་རྫོགས་བསྟན་པའི་མངའ་བདག་་པཱ་གྲུ་མཁན་ཆེན་གློ་བུར་དུ་དགོངས་པ་ཆོས་དབྱིངས་སུ་
ཐིམ་ཚུལ་བསྟན་པའི་སྐབས། ཉིད་ཀྱི་སྐུ་དཔོན་ཆོས་མཛོད་ནས་རྒྱ་དངུལ་སྲང་གསུམ་དང་ལྷ་དར་བཅས། ཚུལ་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བའི་ངོར། ཆོས་མེད་བན་རྒན་འདུ་གསུམ་པ་ཆོས་ཀྱི་རྡོ་རྗེས་སྦྱར་བའོ།།     ༈    །།
ཤེས་བྱའི་དཀྱིལ་འཁོར་ཀུན་ཁྱབ་སྒྲིབ་བྲལ་ཐུགས། །ཆོས་ཚུལ་བརྗོད་པ་འགགས་མེད་ནཱ་དའི་གསུང། །མཚན་དཔེའི་དཔལ་འབར་མཐོང་བ་དོན་ལྡན་སྐུ། །ལྷ་གཅིག་འཇམ་དཔལ་གཞོན་ནུས་དགེ་ལེགས་
སྩོལ༑ ༑ཆེས་མང་བསྐལ་བའི་སྔོན་ནས་སངས་རྒྱས་ཀྱང། །ཆེར་སྙིགས་བསྟན་འགྲོའི་པད་ཚལ་སྐྱོང་སླད་དུ། །སྐྱེ་དགུའི་མཁའ་ལ་ཐུགས་རྗེའི་ཉིན་བྱེད་འབུམ། །ཤར་བའི་རིམ་བྱོན་མཁས་གྲུབ་གཙུག་

[034B] །རྣམ་འདྲེན་རྒྱལ་བས་ཡང་ཡང་ལེགས་བསྔགས་པའི། །ནུབ་ཕྱོགས་བདེ་ལྡན་ངོ་མཚར་བཀོད་པའི་ཞིང། །ཞིང་དེའི་མགོན་པོ་འོད་དཔག་མེད་པའི་སྲས། །ས་ཡི་སྙིང་པོ་ཞེས་གྲགས་གཙུག་ན་རྒྱལ། །
སྟེང་ཕྱོགས་དགའ་ལྡན་ཡིད་དགའ་ཆོས་འཛིན་དུ། །རྨད་བྱུང་ཀུན་ཏུ་བཟང་པོའི་མཆོད་པའི་སྤྲིན། །དཔག་མེད་སྤྲོས་ཏེ་རྒྱལ་ཀུན་མཆོད་མཛད་པ། །བྱང་སེམས་ཟླ་སྙིང་ཞབས་ལ་རྟག་ཏུ་འདུད། །རབ་འབར་ཞུགས་
ནགས་མངལ་སྒོ་ལས་འཁྲུངས་ཚེ། །རྣམ་འདྲེན་ཤཱཀྱའི་རྒྱལ་པོའི་ཚངས་དབྱངས་ཀྱིས། །འདི་ནི་སྲིད་པ་ཐ་མ་ཞེས་ལུང་བསྟན། །གནས་བརྟན་མེ་སྐྱེས་ཞབས་ལ་གསོལ་བ་འདེབས། །གང་སྐུ་གཞོན་ནུ་བགྲང་བྱ་བདུན་
པའི་དུས། །སྨྲ་ངན་རི་དྭགས་བྱེ་བ་ཕྲག་མང་པོར། །གསུང་དབྱངས་གཅིག་གིས་བཏུལ་ཏེ་བསྟན་པའི་སྒོར། །འཇུག་མཛད་ཙནྡྲ་གོ་མིར་གསོལ་བ་འདེབས། །རྡོ་རྗེ་བཙུན་མོས་ཞལ་མཐོང་མཆོག་སྦྱིན་ཀྱང། །རེ་
ཞིག་འགྲིམ་ཀྱང་དཀའ་སྤྱད་ཉེར་བཞི་སོགས། །སྙིང་རུས་བསྐྱེད་དེ་བླ་མའི་བཀའ་བསྒྲུབ་པ། །གྲུབ་པ་མཆོག་བརྙེས་ནཱ་རོ་ཏ་པར་འདུད། །བདག་པས་གཞན་གཅེས་གོམས་པའི་བྱང་ཆུབ་སེམས། །ཐུགས་ཀྱི་ཉིང་
ཁུ་ཕུལ་བྱུང་ཞབས་ཉིད་ལ། །བུམ་པ་གང་བྱོའི་ཚུལ་དུ་སྤེལ་བའི་མཐུས། །ས་སྟེང་ཁྱབ་མཛད་གསེར་གླིང་པ་ལ་འདུད། །འཆི་མེད་གྲུབ་པའི་རིག་འཛིན་དཔལ་ཐོབ་ནས། །འགྲོ་ཀུན་དུས་མིན་འཆི་བའི་འཇིགས་

[035A]༄༅། །པ་ལས། །སྐྱོབས་པའི་ནུས་མཐུ་ཐོགས་མེད་ཐུགས་རྗེ་ཅན། །འཆི་མེད་ཏི་ཕུ་པ་ལ་གསོལ་བ་འདེབས། །མཧཱ་ཙི་ནའི་ཡུལ་གྲུའི་བྱེ་བྲག་པ། །ས་ཡི་སྙིང་པོས་བྱིན་གྱིས་བརླབས་པའི་
གནས༑ ༑ཅང་ནན་ཡུལ་དུ་དྲང་སྲོང་བདེན་ཚིག་ཅན། །ཚོ་ཧྭོ་ཞང་ཞེས་གྲགས་ལ་གསོལ་བ་འདེབས། །ལྷ་ཆོས་བདུན་ལྡན་ཇོ་བོ་བཀའ་གདམས་པའི། །རྣམ་ཐར་གཙང་མའི་ལེགས་སྤྲས་རྒྱན་གྱིས་
བརྒྱན༑ ༑བཤེས་གཉེན་སྟོན་པའི་ནང་ཐུགས་སྲས་གཅིག་བུ། །གྲུབ་མཆོག་སྤྱན་སྔ་པ་ལ་གསོལ་བ་འདེབས། །ལྷོ་ཕྱོགས་རི་བོ་པོ་ཏ་ལ་ཡི་འདབ། །མི་རིང་རྒྱལ་ཁབ་ནན་ཅིང་ཞེས་གྲགས་པར། །
རྒྱ་བན་དྲང་སྲོང་གཙང་མའི་རྟུལ་ཞུགས་ཅན། །ཝང་ཧྭོ་ཞང་ཞེས་གྲགས་ལ་གསོལ་བ་འདེབས། །ས་ཡི་ཚངས་ཆེན་ཏཱ་མིན་ཡུན་ལོ་ཡི། །གཙུག་རྒྱན་ནམ་མཁའི་མཛོད་ལ་མངའ་བརྙེས་ཤིང། །གྲུབ་
པ་མཆོག་བརྙེས་གླང་དཀར་པ་ཞེས་གྲགས། །ཚུལ་ཁྲིམས་བཟང་པོའི་ཞབས་ལ་གསོལ་བ་འདེབས། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །ཐུགས་སྲས་ཟླ་མེད་མདོ་སྔགས་བསྟན་པའི་བདག་
རྒྱལ་བའི་རྒྱལ་ཚབ་མཚུངས་མེད་ཆོས་ཀྱི་རྗེ། །དར་མ་རིན་ཆེན་ཞབས་ལ་གསོལ་འདེབས། །མི་འཇིགས་གནས་ཆེན་ལྔ་ཡི་ཡ་ཀྱལ་མཆོག་སྤྲུལ་བའི་གནས་ཆེན་རི་བོ་དྭངས་བསིལ་དུ། །སྣ་ཚོགས་སྒྱུ་

[035B] །ཧེ་ཀྱིན་ཧྭོ་ཞང་གྲགས་ལ་གསོལ་བ་འདེབས། །རྒྱ་ནག་གོང་མ་ཟོན་ཏཱའི་བཀའ་ལུང་ལས། །སྲིད་ཞིའི་གཙུག་རྒྱན་དམ་པར་ལེགས་བསྔགས་པའི། །གང་གི་འཕྲིན་ལས་བཟང་པོའི་
དཔལ་ཡོན་ཅན། །རིན་ཆེན་བཟང་པོའི་ཞབས་ལ་གསོལ་བ་འདེབས། །ལྕགས་ཁམས་གསེར་དུ་བསྒྱུར་བར་བྱེད་པ་ལྟར། །མ་དག་སྒྱུ་ལུས་དག་པའི་ཡེ་ཤེས་སྐུར། །བཞེངས་པའི་ཟུང་འཇུག་གྲུབ་པའི་དཔལ་
ཡོན་ཅན། །ཆོས་ལྡན་རབ་འབྱོར་ཞབས་ལ་གསོལ་བ་འདེབས། །རྨད་བྱུང་མཁས་པའི་ཡོན་ཏན་ཐུགས་སུ་ཆུད། །གྲུབ་པའི་ཉམས་རྟོགས་མཐར་སོན་དགེ་བའི་བཤེས། །མདོ་རྒྱུད་བསྟན་པའི་མངའ་བདག་
མཚུངས་མེད་རྗེ། །སྐྱབས་མཆོག་དཔལ་བཟང་ཞབས་ལ་གསོལ་བ་འདེབས། །གསང་སྔགས་རྒྱ་མཚོའི་མཐར་སོན་དེད་དཔོན་མཆོག་རྡོ་རྗེ་འཛིན་པ་ཀུན་གྱི་གཙུག་གི་རྒྱན། །གྲུབ་པ་མཆོག་གི་སར་གཤེགས་
ཆོས་ཀྱི་རྗེ། །རཏྣ་ཝདྡྷར་ཞབས་ལ་གསོལ་བ་འདེབས། །རྨད་བྱུང་འཕྲིན་ལས་སྒོ་འཕར་བརྒྱ་ཕྲག་ཕྱེ། །ཁྱད་པར་རྒྱ་ཀྱཱ་ཐེག་ཆེན་ཆོས་གླིང་བཏབ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །སྒོམ་ཆེན་
རྣམ་རྒྱལ་ཞབས་ལ་གསོལ་བ་འདེབས། །གནམ་བསྐོས་ས་ཡི་ཚངས་ཆེན་ཁང་ཞིའི་བཀས། །དཀོན་མཆོག་མཐུ་སྟོབས་ཡོན་ཏན་ཞེས་བསྔགས་པའི། །དམ་པའི་རང་རྟགས་སྤྱི་བོར་དབང་བསྐུར་བ། །འགྲོ་བའི་

[036A]༄༅། །མགོན་པོ་མཆོག་ལ་གསོལ་བ་འདེབས། །སྒྲ་དབྱངས་ལྷ་མོས་རྗེས་སུ་ལེགས་བཟུང་བས། །སྨྲ་བའི་ཁྱུ་མཆོག་ཆེན་པོར་སྐུར་བཞེངས་ཏེ། །འཆད་རྩོད་རྩོམ་པའི་སྒྲ་ཆེན་རབ་སྒྲོགས་པ། །འཇམ་དབྱངས་
བླ་མའི་ཞབས་ལ་གསོལ་བ་འདེབས། །མི་གཡོ་ཏིང་འཛིན་རི་དབང་ལྟར་བརྟན་མཐུས། །ཡི་དམ་ཞི་ཁྲོའི་ལྷ་ཚོགས་རྒྱུན་དུ་གཟིགས། །ངོ་མཚར་འབྱུང་འགྱུར་རྗེན་བར་ལུང་བསྟན་པའི། །གྲུབ་པའི་དབང་ཕྱུག་མཆོག་
ལ་གསོལ་བ་འདེབས། །བློ་བཟང་རྒྱལ་བའི་མདོ་སྔགས་ཟུང་འབྲེལ་གྱི། །བསྟན་པའི་པད་ཚལ་རྒྱས་མཛད་ཉི་མ་ཆེ། །སྐལ་ལྡན་གདུལ་བྱར་ཐར་པའི་ལམ་སྟོན་པའི། །རྗེ་བཙུན་བླ་མ་མཆོག་ལ་གསོལ་བ་
འདེབས། །སྐལ་བཟང་ཐར་འདོད་མཐའ་ཡས་གདུལ་བྱའི་ཚོགས། །རླབས་ཆེན་བསོད་ནམས་རྒྱ་མཚོར་ལེགས་བགྲོད་ནས། །རྣམ་གྲོལ་ནོར་བུའི་གླིང་དུ་འཁྲིད་མཛད་པའི། །དཔལ་ལྡན་བླ་མའི་ཞབས་ལ་
གསོལ་བ་འདེབས། །བློ་ཆེན་མཛད་བཟང་བསིལ་ཟེར་རབ་ཏུ་འཕྲོ། །སྐལ་བཟང་བློ་གྲོས་ཀུན་ནས་བཞད་པའི་གཉེན། །ཚོགས་གཉིས་རྒྱ་མཚོའི་དཔལ་ལས་ཉེར་འཁྲུངས་པའི། །ཟླ་མེད་བླ་མ་མཆོག་ལ་གསོལ་
བ་འདེབས། །དེ་ལྟར་མཁས་གྲུབ་རིམ་བྱོན་མུ་ཏིག་འཕྲེང། །གང་གི་མགུལ་བར་བརྒྱན་པའི་མཛའ་ན་མོ། །གསང་གསུམ་གཅིག་ཏུ་བསྡུས་པའི་བདག་ཉིད་ཆེ། །བསྐལ་བར་མི་གཡོ་རྟག་ཏུ་བརྟན་པར་ཤོག་མི་

[036B] །མི་ཤིག་རྡོ་རྗེའི་སྐྱིལ་ཀྲུང་ལེགས་བཅིངས་ཏེ། །ཟབ་གསང་གདམས་པས་འགྲོ་རྣམས་རྒྱུད་སྨིན་པར། །བསྐལ་བ་རྒྱ་མཚོར་མི་འགྱུར་བརྟན་པར་ཤོག་གཞུང་
ལུགས་རྒྱ་མཚོར་མཁས་ལ་དབྱིག་གཉེན་བཞིན། །གསུམ་ལྡན་སྡོམ་པར་བཙུན་པས་ཡོན་ཏན་འོད། །བཟང་པོའི་མངའ་བ་དག་གསེར་གླིང་རྒྱལ་པོ་བཞིན། །བསྐལ་བར་མི་གཡོ་རྟག་ཏུ་བརྟན་པར་ཤོག་གཞུང་
ལུགས་རྒྱ་མཚོ་འཆད་ལ་རིན་ཆེན་གྲུབ། །ཕ་རོལ་རྩོད་ལ་ཕྱོགས་གླང་ཆོས་གྲགས་ཟླ། །ལེགས་བཤད་རྩོམ་ལ་དཎྚི་གཉིས་པ་བཞིན། །འཆད་རྩོད་རྩོམ་པས་དགའ་སྟོན་རྟག་འགྱེད་ཤོག་བླ་མ་ལྷ་དང་དམ་
ཅན་མཁའ་འགྲོའི་ཚོགས། །ལྷ་ཆེན་གུར་གྱི་མགོན་པོ་འཁོར་བཅས་ཀྱིས། །ཉེར་འཚེ་ཀུན་སེལ་མཐུན་རྐྱེན་ཡིད་བཞིན་སྒྲུབ། །དགེ་ལེགས་ཀུན་འབྱུང་བཀྲ་ཤིས་རྒྱས་གྱུར་ཅིག་ ཅེས་པ་འདི་ཡང་དད་བརྩོན་
མཁྱེན་དཔྱོད་མཆོག་ཏུ་ཡངས་ཤིང་སྒྲུབ་ལ་གཅིག་ཏུ་བརྩོན་པའི་སྤོབས་པ་མཆོག་ཏུ་དགེ་བ་གང་གི་སྐུ་གཅུང་བློ་བཟང་དཔལ་ལྡན་ནས་སྔ་ཕྱིར་ཡང་ཡང་བསྐུལ་བའི་ངོ་
ཛ་ཡནྟུ།།    ༈    །། ༄༅། །ཧལ་ཧ་དར་ཧན་ཝང་ཤོག་དར་རྒྱས་ཆོས་གླིང་དགོན་པའི་ཡི་ལ་ཀོ་སཱན་བླ་མའི་འཁྲུངས་རབ་གདུང་སེལ་ནོར་བུའི་འཕྲེང་བ་ཞེས་བྱ་བ་བཞུགས་སོ།།  ཨོཾ་སྭ་སྟི། ཚེ་དང་ཡེ་ཤེས་མཆོག་སྩོལ་ལྷག་

[037A]༄༅། །པའི་ལྷ། །ཚེ་དཔག་མེད་མགོན་རྣམ་པར་རྒྱལ་བ་དང། །ཚེ་སྦྱིན་འཕགས་མ་ཡིད་བཞིན་འཁོར་ལོའི་མཐུས། །ཚེ་དཔལ་ལང་ཚེ་རྒྱས་པའི་དགེ་ལེགས་སྩོལ། །
ངག་དབང་མཁྱེན་པའི་ཆུ་གཏེར་བསྲུབས་པ་ལས། །དབག་ཡས་ཡོན་ཏན་རིན་ཆེན་ས་འཛིན་དབང། །གཞན་ཕན་འཕྲིན་ལས་ཉི་ཟླའི་འོད་སྣང་གིས། །རྒྱ་མཚོའི་གོས་ཅན་ཁྱབ་པར་
གསོལ་བ་འདེབས། །ངག་གི་དབང་ཕྱུག་འཇམ་དཔལ་སྙིང་པོའི་བསྟན། །འཛིན་སྐྱོང་སྤེལ་བའི་བཤད་སྒྲུབ་འོད་དཀར་གྱིས། །ཐུབ་བསྟན་རྒྱ་མཚོ་འཕེལ་བའི་གཉེན་གཅིག་བུ། །
སྐྱེས་མཆོག་རྒྱུ་སྐར་དབང་པོར་གསོལ་བ་འདེབས། །བློ་བཟང་རྒྱལ་བསྟན་རིན་ཐང་བྲལ་བའི་དབྱིབ། །ཉེ་བར་འཛིན་པའི་མཁྱེན་དཔྱོད་གྲུ་གཟིངས་ཀྱིས། །འགྲོ་ཁམས་རྒྱ་མཚོའི་དབུལ་
བ་དྲུང་འབྱིན་པའི། །ཐར་འདོད་དེད་དཔོན་ཆེན་པོར་གསོལ་བ་འདེབས། །དགེ་ལ་འདུན་ལྡན་ལྷ་ཡི་ལམ་ཡངས་པོར། །ཐུབ་བསྟན་བཤད་སྒྲུབ་རྫོགས་པའི་ཉིན་བྱེད་ཀྱིས། །ཡིད་ཅན་
ཕན་བདེའི་བད་ཚལ་རྒྱ་མཚོའི་མཐར། །སྤེལ་མཛད་བཤེས་གཉེན་དམ་པར་གསོལ་བ་འདེབས། །མི་འཇིགས་རྣམ་བཞི་མཚོན་པའི་སེངྒེའི་ཁྲིར། །མི་ཕྱེད་རྡོ་རྗེའི་སྐུ་བརྙེས་གང་གི་ཞབས། །

[037B] །མི་འགྱུར་རྡོ་རྗེའི་ངོ་བོར་རྟག་བརྟན་ཤོག་བླ་མ་མཆོག་གསུམ་དམ་པའི་བྱིན་རླབས་དང། །བདག་རྩེ་གཅིག་གསོལ་བ་བཏབ་པའི་མཐུས། །མགོན་ཁྱོད་
སྐུ་ཚེ་བརྟན་ཅིང་གསང་གསུམ་གྱི། །རྣམ་དཀར་འཕྲིན་ལས་ཡར་ཟླ་ལྟར་འཕེལ་ཤོག་ ཅེས་འཁྲུངས་རབ་གསོལ་འདེབས་གདུང་སེལ་ནོར་བུའི་ཕྲེང་བ་ཞེས་བྱ་བ་འདི་ནི་ཧལ་ཧ་དར་ཧན་ཏཱ་ཝང་ཤོག་དར་རྒྱས་ཆོས་གླིང་དགོན་གྱི་ལི་ལ་ཀོ་སཱན་
བླ་མའི་སྐུ་དཔོན་བཤད་རམ་པ་ཚུལ་ཁྲིམས་དཔལ་ལྡན་ནས་རང་གི་བླ་མའི་འཁྲུངས་རབ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཆོས་མེད་རྒྱལ་ཁམས་པ་ཆོས་ཀྱི་རྡོ་རྗེ་གཡར་ཁྲལ་དུ་སྦྱར་བའོ།། ༄༅། །གནས་བསྲུང་ཆེན་པོ་སྐྱ་ཏིའུ་ཏོག་དཀར་ལ་
ཚེ་མཐར་དང་གསེར་སྐྱེམས་འབུལ་ཚུལ་ལྷ་ཆེན་ཐུགས་རྗེ་དགྱེས་བྱེད་ཅེས་བྱ་བ་བཞུགས་སོ།།  ན་མོ་གུ་རུ་ཧ་ཡ་གྷྲི་ཝ་ཡ།  འདིར་གནས་བསྲུང་ཆེན་པོ་སྐྱ་ཏིའུ་ཏོག་དཀར་ལ་ཚེ་མཐར་གཏོང་བར་འདོད་པ་དགིས་ རྟགས་ཀར་ལུག་སོགས་ལེགས་པར་འདུ་
བྱས་ལ། རྣམ་འཇོམས་ཀྱི་མདོ་གཟུངས་རིང་ཐུང། དོན་ཞགས་སྙིང་པོ། རྟེན་འབྲེལ་སྙིང་པོ། རང་གི་ཡི་དམ་ཀྱི་རྩ་སྔགས་སྙིང་པོ་རྣམས་ཅི་འགྲུབ་བཟླས་ཏེ་བསྒྲུབ་པའི་ཁྲུས་ཆུ་དཀར་ནག་བསག་ཚེ་མཐར་གང་ལ་གཏོང་ཡུལ་གྱི་རྟ་གཡག་ར་ལུག་སོགས་
གང་འདུ་བྱས་བ་རྭ་ལྡན་ཡིན་ཚེ་རྭ་དང་རྣ་སུག་བཞི་རྣམས་ལ་མར་གྱིས་བརྒྱན། གཡས་ངོས་སུ་བལ་ཚོན་གྱི་ཐིག་གུ་ཁྲུ་གང་བ་ལ་མདུད་པ་གསུམ་རྒྱབ་ཏེ། དེ་ལ་དར་ཚོན་སྣ་ལྔའི་འཕན་གྱིས་བརྒྱན་པ་ལེགས་པར་བཏགས། སྔགས་ཆུ་ཆུ་ནག་གི་མཇུག་ནས་

[038A]༄༅། །མགོའི་བར་དུ་བླུགས། ཆུ་དཀར་པོས་མགོ་ནས་མཇུག་མའི་བར་དུ་རིམ་བཞིན་བླུགས། མནོལ་བསང་སོགས་ཀྱིས་བསངས་བདུག་བྱས། འོས་འགའ་ཞིག་ཏུ་བསངས་ཆེན་ལེགས་པར་གཏོང། སྒྲུབ་པ་པོ་རྣམས་
གྲལ་དུ་འཁོད་ནས་སྐྱབས་སེམས་ཚད་མེད་བཞི་སྤྱི་ལྟར་བཏང། རང་ཡི་དམ་གྱི་ང་རྒྱལ་རྒྱས་བསྡུས་ཅི་རིགས་པའི་ངང་ནས། བསངས་རྫས་རྣམས་བསངས་སྦྱངས་དང་བྱིན་གྱིས་བརླབས་ལ། ངའི་སྐུ་གོང་མས་མཛད་པའི་བསངས་ཡིག་བསྟོད་
པའི་བར་མཐར་ཆགས་སུ་འདོན། དེ་ནས།  ཧཱུཾ་རྫུ་འཕྲུལ་ཤུགས་འཆང་སྟོང་གསུམ་ཡུད་ཀྱིས་བསྐོར། །དབྱིབས་ལེགས་ཤ་རྒྱས་སྤུ་སྡུག་རྣམ་པར་བཀྲ། །སྣ་ཚོགས་དར་གྱི་ཅོད་པན་དུ་མས་བརྒྱན། །ཟླ་
པའི་ཐོད་ཅན་རབ་མཛེས་རྟ་མཆོག་འདི། །གནས་བདག་སྐྱ་ཏིའུ་ཏོག་དཀར་རྟེན་དུ་འབུལ། །རྣམ་མང་འཁོར་ཚོགས་རྒྱ་མཚོའི་རྟེན་དུ་འབུལ། །རྟེན་ལས་མ་འདའ་འབེམ་ལས་མ་གཡོས་པར། །
སངས་རྒྱས་བསྟན་པ་བསྲུང་ཞིང་སྐྱོང་བ་དང། །རྣལ་འབྱོར་བདག་གི་ཇི་ལྟར་འདོད་པའི་དོན། །བསམ་དོན་བགེགས་མེད་ལྷུན་གྱིས་འགྲུབ་པར་མཛོད། །ཞོལ་གཡག་ཁམ་པ་དག་ནི་ངར་བཅོ་བྱེད། །
འོ་མའི་རྒྱུན་འཛིན་འདོད་པ་འཇོ་བའི་བ། །རྣམ་བཀྲ་དར་གྱི་ཅོད་པན་བརྒྱན་པ་འདི། །གནས་བདག་བལ་གྱི་ཁུར་འཛིན་དབང་པོ་མ་ཉམས་ཤིང། །ཆུ་གཉེར་ཇི་བཞིན་སྤུ་སྡུག་ལེགས་པར་

[038B] །དར་གྱི་རྒྱན་ལྡན་གཡང་དཀར་ལུག་མཆོག་འདི། །གནས་བདག་སེར་མིག་ཨག་ཚོམ་འཁྱིལ་བའི་ཚེ་ཚེ་ར། །ལྷབ་ལྷུབ་སྤུ་ཡི་གོས་གྱོན་རྭ་བཞི་པ། །རྣམ་བཀྲ་དར་སྣས་བརྒྱན་པའི་ར་མཆོག་
འདི༑ ༑གནས་བདག་མཛོད། །ཁྱོད་གསོལ་ཁྱོད་རྟེན་ཁྱོད་བསྒྲུབ་ཁྱོད་རྦད་ན། །མཐུ་རྩལ་མ་ཆུང་བརྩེ་གདུང་ཆེ་བར་མཛོད། །གཞི་སུ་བསྡད་ན་དཔལ་འབྱོར་ལོངས་སྤྱོད་རྒྱས། །བྱེས་སུ་སོང་ན་དགྲ་
ཇག་འཚེ་ལས་སྐྱོབ། །ཉིན་གསུམ་བྱ་ར་རྒྱད་ནས་མ་གཡེལ་ཞིག་མཚན་གསུམ་མེལ་ཚེ་དྲུང་ནས་མ་གཡེལ་ཞིག་པོས་པའི་ཚེ་ན་རྟག་ཏུ་སྙན་མ་སྲ། །རྦད་པའི་ལས་ལ་དུས་ཀུན་མཐུ་མ་ཆུང། །མདོར་ན་
བསམ་དོན་བགེགས་མེད་ལྷུན་གྱིས་འགྲུབ། །ཕྱུ་གཡང་དཔལ་འབྱོར་སྙན་གྲགས་མ་ལུས་སྩོལ། །རྐང་བཞི་ཕྱུགས་ཀྱི་ཚོགས་རྣམས་འཕེལ་ཞིང་རྒྱས། །འཇིག་རྟེན་བདེ་ཞིང་ཁྱབ་པའི་བཀྲ་ཤིས་ཤོག་ ཅེས་བརྗོད་
ནས་བཀྲ་ཤིས་ཀྱིས་མཐའ་བརྒྱན་པར་བྱའོ། །ཞེས་པ་འདི་ཡང་ཆོས་ཀྱི་རྡོ་རྗེས་སོ། །གསེར་སྐྱེམས་གཏོང་བར་འདོད་ན། རྒྱ་ཇའི་སྙིང་ཁུའམ། ཆང་ཀར་མ་གང་རིགས་ཕུད་ཕོར་སོགས་སྣོད་ཀྱི་ནང་དུ་བཤམས་ནས་འབྲུ་གསུམ་གྱིས་བྱིན་གྱི་རླབས་ལ།  ཧཱུཾ་དཀར་འཇམ་དབྱིབས་
ལེགས་རིན་ཆེན་ཡོལ་གོའི་ནང། །རོ་བརྒྱའི་དཔལ་འཛིན་རྒྱ་ཇའི་བཏུང་བ་འདི། དཔལ་ལྡན་རྩ་བ་གསུམ་གྱི་ལྷ་ཚོགས་དང། །ཁྱད་པར་གནས་བསྲུང་སྐྱ་ཏིའུ་ཏོ་དཀར་ལ། །འབུལ་ལོ་

[039A]༄༅། །མཆོད་དོ་བཅོལ་བའི་འཕྲིན་ལས་མཛོད། །དཀར་འཇམ་བཙུན་མོ་སྲས་དང་སྨན་མོའི་ཚོགས་རྣམས་ལ། །འབུལ་ལོ་དཀར་འཇམ་འབྲུ་བཅུད་སྙིང་པོ་ཨ་མྲྀ་ཏ་
མཆོག་འདི། །སྐབས་འགར་རྣམ་བཞི་དགྲ་ལྷའི་ཚོགས་རྣམས་ལ། །གསེར་སྐྱེམས་མཆོད་པ་འདི་འབུལ་བཞེས་སུ་གསོལ། །བཞེས་ནས་སྡང་དགྲ་གནོད་བྱེད་ཐལ་བར་རློགས། །ཁྱེད་
རྣམས་མཆོད་ཅིང་ ཞེས་སོགས་མན་སྦྱར་རོ།། ཞེས་པ་འདི་ཡང་ཆེ་ཤོས་སྡེ་མང་གིས་བསྐུལ་ངོར་་བན་རྒན་ཆོས་རྡོར་གྱིས་བྲིས་པའོ།།  ༄༅། །ན་མོ་བཛྲ་པཱ་ཎི་ཡེ།  འདིར་འབུམ་འབར་སྡེ་བའི་ཡུལ་སྐྱོང་གཙོ་བོ་རྣམས་ལ་
བསངས་མཆོད་གཏོང་བར་འདོད་པས། ཡིད་མཐུན་གྱི་གནས་སུ་བསངས་རྫས། མཁན་པ། བ་ལུ། ལྷ་ཤུག་དཀར་གསུམ་མངར་གསུམ། བཟང་དྲུག་རྣམས་རྩམ་པ་དང་བསྲེས་ཏེ་མེ་དུ་བ་མེད་པ་ལ་བཏབ་ཏེ་བསངས་རྫས་རྣམས་ལ་ཆབ་ཀྱིས་བྲན་
སྐྱབས་སེམས་སྔོན་དུ་འགྲོ་བས་ཡི་དམ་རྒྱས་བསྡུས་གང་རུད་དམ་བྲེལ་དུས།  རང་ཉིད་དཔལ་ཆེན་རྡོ་རྗེ་འཇིགས་བྱེད་དུ། །གསལ་བའི་ཐུགས་ཀའི་ཧཱུཾ་ལས་འོད་འཕྲོས་པས། །བསངས་རྫས་རྣམས་ཀྱི་མ་དག་
དྲི་མ་ཀུན། །སྦྱངས་ཤིང་བསྐྱེད་དེ་ཟག་མེད་བདུད་རྩིར་གྱུར། །ཨོཾ་ཨཱ་ཧཱུཾ།  ཕན་གསུམ་དང། ནམ་མཁའ་མཛོད་ཀྱི་སྔགས་རྒྱ་དང། སྔགས་དྲུག་ཕྱག་རྒྱ་དྲུག་བདེན་པའི་ལྟོབས་སོགས་བརྗོད་ལ་འདི་ལྟར།  ཀྱཻ་ཀུན་ཁྱབ་ཆོས་

[039B] །རྩ་བརྒྱུད་བླ་མ་ཡི་དམ་ལྷ་ཚོགས་དང། །དཔའ་བོ་མཁའ་འགྲོ་ནོར་ལྷ་གཏེར་བདག་དང། །དམ་ཅན་ཆོས་བསྲུང་ཚོགས་རྣམས་གནས་འདིར་གཤེགས། ། ཀྱཻ་ཕུན་ཚོགས་འདོད་རྒུ་འཁྱིལ་བའི་གནས་མཆོག་འདིར། །སྒང་གཤོང་སྦངས་ལྗོངས་རི་ཀླུང་ནགས་ཚལ་སོགས། །གནས་བཅས་མཐུ་ལྡན་གཞི་བདག་སྨན་བཙུན་སོགས། །
དྲེགས་ལྡན་གནས་བསྲུང་བསངས་ཀྱི་མགྲོན་དུ་གཤེགས། །ལྷ་ཀླུ་སྡེ་བརྒྱད་མི་མིན་མཐུ་ཆེན་དང། །བསྟན་ལ་མངོན་དགའ་མཐུ་སྟོབས་བསམ་མི་ཁྱབ། །མི་མིན་འབྱུང་པོའི་
ཚོགས་རྣམས་མ་ལུས་པ། །འདིར་གཤེགས་བསངས་ཀྱི་མགྲོན་དུ་བརྟན་པར་བཞུགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །འདོད་ཡོན་ལྔ་ལྡན་བསངས་
ཀྱི་མཆོད་པ་འདི། །རྩ་བརྒྱུད་བླ་མ་ཡི་དམ་ལྷ་ཚོགས་བསངས། །དཔའ་པོ་མཁའ་འགྲོ་ནོར་ལྷ་གཏེར་བདག་དམ་ཅན་ཆོས་བསྲུང་ཚོགས་རྣམས་མ་ལུས་ཡུལ་འདིར་གནས་པའི་
ལྷ་ཀླུ་གཞི་བདག་སྨན་བཙུན་དྲེགས་པ་སྡེ་བརྒྱད་མ་ལུས་མདོར་ན་མཆོད་འོས་ཚོགས་ཀུན་མ་ལུས་འདིར་ལྟར་བསངས་མཆོད་ཕུལ་བའི་རྣམ་དཀར་མཐུས། །བདག་སོགས་

[040A]༄༅། །རྣམས་ཀྱིས་བྱ་སྤྱོད་མི་མཁས་པས། །ས་རྐོ་རྡོ་སློག་ཤིང་གཉན་བཅད་པ་དང། །མི་གཙང་དྲི་མས་སྦགས་སོགས་མཐོལ་ཞིང་བཤགས། །ཀྱཻ་ད་ལྟར་བསངས་
ཀྱི་མཆོད་པ་དམ་པ་འདི། །ཕུལ་བས་བདག་སོགས་ཡོངས་ཀྱི་མགོན་སྐྱབས་དང། །འགྲོ་འདུག་བྱ་བྱེད་ལས་གསུམ་མཐའ་དག་ལ། །ཉིན་མཚན་ཀུན་ཏུ་བྱ་ར་ལེགས་པར་མཛོད། །གང་
བརྩམ་དོན་རྣམས་ཡིད་བཞིན་འགྲུབ་པ་དང། །གཞན་གྱི་ཁ་སྨྲས་བཐབ་རྩོད་འཁྲུགས་ལོང་དང། །སད་སེར་བ་ཙའ་ཐན་ལོ་ཉེས་མུ་གེ་སོགས། མི་མཐུན་རྒུད་པའི་གཡུལ་ལས་རྒྱལ་
བར་མཛོད། །གཞིས་སུ་བསྡད་ན་ནད་གདོན་འཇིགས་ལས་སྒྲོལ། །བྱེས་སུ་འགྲོ་ཚེ་བསམ་དོན་ཡིད་བཞིན་འགྲུབ། །ཚོང་དང་རྒྱལ་ཁ་ཁེ་སྦོག་ལེགས་ཐོན་ཏེ། །བདེ་ཞིང་སྐྱིད་པའི་
དགའ་སྟོན་འབར་གྱུར་ཅིག་མཁའ་ལ་སྤྲིན་འབྱུང་མཁའ་ལ་ཐིམ་པ་ལྟར། །མགྲོན་རྣམས་རང་རང་སོ་སོའི་གནས་སུ་གཤེགས། །རྩ་གསུམ་ལྷ་ཡི་ཐུགས་རྗེའི་འོད་སྟོང་གིས། །
འཇིག་རྟེན་བདེ་ཞིང་སྐྱིད་པའི་བཀྲ་ཤིས་ཤོག་ ཅེས་པ་འདི་ནི་དད་གཏོང་ཡངས་པ་འབུམ་འབར་སྡེ་བའི་དཔྱོད་ལྡན་བཀྲ་ཤིས་ཚེ་རིང་གི་འདོད་མོས་ལྟར་་ཆོས་ཀྱི་རྡོ་རྗེས་བྲིས་སོ།། །། ༄༅། །འཁྲུངས་རབས་གསོལ་

[040B]།  རྨད་བྱུང་མཚན་དཔེའི་འོད་འབར་མཛེས་པའི་སྐུ། །ཀུན་གྱི་རྣ་བར་མི་སྙན་བྲལ་བའི་གསུང། །མཁྱེན་པའི་གཏིང་མཐའ་དཔག་པར་དཀའ་པའི་ཐུགས།།
རྣམ་འདྲེན་བཞི་པ་མཆོག་དེས་དགེ་ལེགས་སྩོལ། །མཐའ་མེད་སྲིད་པའི་གཅོང་རོང་ཟབ་མོའི་སྦུབ། །ཚུད་པའི་ཉམས་ཐག་འགྲོ་རྣམས་གྲོལ་བའི་སླད། །མུན་པའི་གོ་འཕང་འཇིག་མཁས་
ས་མཁན་མཆོག་བསྟན་འཛིན་རྒྱུ་སྐར་རིམ་བྱོན་གཙུག་ན་རྒྱལ། །བློ་ཆེན་རྒྱལ་པའི་ཡེ་ཤེས་གཅིག་བསྡུས་མགོན། །མཁས་བཙུན་བཟང་པོའི་དྲི་བསུང་ཕྱོགས་ཀུན་ཁྱབ། །མཐུ་སྟོབས་
རྡོ་རྗེའི་ཐོག་གིས་རྒོལ་ངན་པ་ཅོམ། །མཁས་གྲུབ་བསྟན་འཛིན་དབང་པོར་གསོལ་བ་འདེབས། །ཆོས་རྣམས་མ་ནོར་ལག་མཐིལ་རྫས་བཞིན་དུ། །དྲི་མེད་ཡེ་ཤེས་སྤྱན་གྱིས་ལེགས་
གཟིགས་ཏེ། །རིས་མེད་འགྲོ་རྣམས་སྨིན་ཅིང་གྲོལ་མཛད་པའི། །སྐལ་བཟང་རྒྱ་མཚོའི་མགོན་ལ་བློ་བཟང་རྒྱལ་བསྟན་པདྨ་དཀར་པོའི་ཚལ། །མཁས་གྲུབ་སྨྲ་བའི་ཉི་མས་ཡོངས་
ཕྱེ་སྟེ༑ ༑སྐལ་བཟང་མཐར་འདོད་རཿ་ཡིག་གཉིས་པའི་ཚོགས། །ཚིམ་མཛད་རྗེ་བཙུན་བླ་མར་གང་གི་གསང་བ་གསུམ་གྱི་དཀྱིལ་འཁོར་མཆོག་ཤར་པའི་འོད་ཀྱིས་འབྱུང་པོའི་བྱ་

[041A]༄༅། །ཚོགས་རྣམས། །གཟི་བརྗིད་མ་བཟོད་མིང་གི་ལྷག་མར་ལུས། །སྒྱུ་འཕྲུལ་རོལ་གར་མཛད་ལ་་བློ་གྲོས་བཟང་པོའི་ལུས་སྟོབས་རབ་ཏུ་རྒྱས། །རྣམ་དག་
ཚུལ་ཁྲིམས་བཟང་པོའི་དྲི་བཟང་འཐུལ། །འཇིགས་མེད་ཐུགས་བསྐྱེད་བཙན་པོས་བདུད་ཚོགས་གཞོམ། །དད་ལྡན་རྒྱ་མཚོའི་མགོན་ལ་་བློ་གྲོས་བཟང་པོའི་རང་མདངས་ཡེ་ཤེས་འོད། །
བཤད་སྒྲུབ་བསྟན་པ་རབ་ཏུ་རྒྱས་མཛད་པའི། །སྐལ་བཟང་རྒྱ་མཚོ་སྨིན་མཛད་ཆོས་ཀྱི་རྗེ། །བསྟན་པའི་དབང་ཕྱུག་ཁྱོད་ལ་་མགོན་ཁྱོད་ཡབ་རྗེ་གོང་མའི་ས་ཟླའི་ཁྲིར། །མི་ཤིག་
སྐྱིལ་དྲུང་བཞི་ལྡན་ལེགས་བཅིང་སྟེ། །ཟབ་རྒྱས་ཆོས་ཀྱི་དགའ་སྟོན་འགྱེད་བཞིན་དུ། །ནམ་ཡང་མི་གཡོ་རྟག་ཏུ་བརྟན་པར་ཤོག་བླ་མ་ལྷ་དང་དམ་ཅན་མཁའ་འགྲོའི་ཚོགས། །དཔལ་
ལྡན་མ་ཧཱ་ཀཱ་ལའི་མཐུ་སྟོབས་ཀྱིས། །བླ་མའི་ཞབས་བརྟན་མཛད་འཕྲིན་འོད་སྣང་རྒྱས། །བགེགས་མེད་བསམ་དོན་ལྷུན་གྱིས་འགྲུབ་པར་ཤོག་ ཅེས་མཁན་ཆེན་སྟག་འཚེར་ཧོ་ཐོག་ཐུའི་
འཁྲུངས་རབས་གསོལ་འདེབས་མ་ལི་ཀ་ཡི་འཕྲེང་བ་ཞེས་བྱ་བ་འདི་ཡང་དམ་པ་གང་གི་སྐུ་དབོན་ཕྱག་མཛད་ཆོས་རྗེ་ངག་དབང་བྱང་ཆུབ་ཀྱིས། ཁ་བཏགས་ཆེ་ལེགས་མཎ་དོད་བཟང་གོས་ཤེལ་གྱི་སྣོད་སྤྱད་ཆ་བཅས་སྐུ་འཕྲེང་གསོལ་འདེབས་དང་

[041B] དམ་པ་གང་གི་འཁྲུངས་རབས་སོགས་སྐྱེས་ཆེན་དམ་པ་རྣམས་ཀྱིས་མཛད་པ་ཞིག་མཐོང་ཐོས་སུ་མ་གྱུར་བས། ཕྱིས་སུ་ཀི་རྟིའི་ཞབས་གྲས་ཅོ་སྣེ་སྐུ་རྟེན་དུ་གྲགས་
པ་ཞིག་གིས་གང་གི་འཁྲུངས་རབས་ཉེར་བདུན་ཙམ་གནང་ཡང་དཀོན་མཆོག་འཇིགས་མེད་དབང་པོའི་མཚན་སྒྲའི་རྗེས་སུ་བདུན་ཙམ་ལ་མཚན་སྒྲ་དངོས་སུ་མ་སྨོས་པས་བཤད་ཚོད་མ་ཐིག་ཕྱིར་རང་བབས་སུ་བཞག་སྟེ། གདན་རབས་སུ་ཁྲི་རིམ་བཞིན་
བསྒྲིགས་ནས་དེ་ནང་ཡང་གཅིག་གི་མཚན་སྒྲ་མ་ཐོན་ཀྱང་ས་ཁོངས་མ་ཆད་པར་བྱས་ཏེ་གསོལ་འདེབས་ཤླཽ་ཀ་གཅིག་བསྣམས་པས་ཁྱོན་ཤླཽ་ཀ་བཅུ་བྱས་ཏེ་མངོན་བརྗོད་སོགས་ཀྱིས་དམ་དུ་མ་བཅིང་བར་ཀུན་གྱིས་བཀླག་ཆོག་ཏུ་བྱས་པ་འདི་ཡང་ཆོས་
མེད་བན་རྒན་འདུ་གསུམ་སྙོམ་ལས་པ་ཆོས་ཀྱི་རྡོ་རྗེས་གང་ཤར་ཐོལ་བྱུང་དུ་སྨྲས་པ་དགེ་ལེགས་འཕེལ།། །།༄༅། །མྱུར་བྱོན་གསོལ་འདེབས་མཆོག་སྤྲུལ་ཉིན་བྱེད་གསར་བ་འདྲེན་པའི་སྐྱ་རེངས་ཞེས་བྱ་བ་བཞུགས་སོ།།  སྤངས་
རྟོགས་མཐར་ཕྱིན་སྟོན་པ་རྫོགས་སངས་རྒྱས། །ཞི་བ་ཆགས་བྲལ་ཐེག་མཆོག་དམ་པའི་ཆོས། །རིག་གྲོལ་གཉིས་ལྡན་འཕགས་ཚོགས་དགེ་འདུན་སྡེ། །སྐྱབས་མཆོག་རིན་ཆེན་
གསུམ་གྱིས་ཤིས་པ་སྩོལ། །ངག་ལ་དབང་བསྒྱུར་སྨྲ་བའི་སྤོབས་པ་ཆེ། །བློ་གྲོས་བཟང་པོའི་དཀྱིལ་འཁོར་རབ་ཏུ་མཛེས། །ཚུལ་ཁྲིམས་རྣམ་པར་དག་པའི་དྲི་ངད་ལྡན། །

[042A]༄༅། །ཕུན་ཚོགས་འདོད་རྒུའི་གཏེར་ལ་གསོལ་བ་འདེབས། །ཀྱེ་མ་མི་བསྲུན་སྙིགས་མའི་བརླིང་སྤྱོད་ལ། །ཁྱོད་ཐུགས་ཁྲེལ་བས་གློ་བུར་ཆོས་དབྱིངས་སུ། །
གཤེགས་བའི་ངང་ཚུལ་འདི་ཀོ་ཤིན་ཏུ་གདུང། །སྐལ་ཆད་བདག་སོགས་མྱ་ངན་ཐང་དུ་ལུས། །དེ་ཕྱིར་རིང་མིན་ཚེ་རིགས་གཙང་མའི་གཞིར། །ཕུན་ཚོགས་ཡོན་ཏན་དཔལ་
གྱིས་རབ་ཕྱུག་པའི། །ངོ་མཚར་ཡིད་འོང་བྱོན་ནས་ལེགས་འཁྲུངས་ཏེ། །མཛེས་གྱུར་མིག་གི་བདུད་རྩིར་མྱུར་གསལ་ཤོག་རྨད་བྱུང་རྣམ་དག་གཙང་མའི་ཁྲིམས་དང་ལྡན། །
རྣམ་དག་ཐོས་བསམ་བསྒོམ་པའི་དཀྱིལ་འཁོར་རྒྱས། །འཆད་རྩོད་རྩོམ་པའི་གསེར་འཕྲེང་ཕྱོགས་ཀུན་འཁྲིགས། །སྐལ་བཟང་འདུལ་བྱའི་རྨོངས་མུན་དྲུངས་འབྱིན་ཤོག་
བླ་མ་ལྷ་དང་ཡི་དམ་དབང་གི་ལྷ། །དམ་ཅན་བསྲུང་མ་རྣམས་ཀྱི་མཐུ་སྟོབས་ཀྱིས། །དམ་པའི་མཛད་འཕྲིན་འོད་སྣང་ཕྱོགས་ཀུན་ཁྱབ། །སྨོན་པའི་རེ་འབྲས་ལྷུན་གྱིས་འགྲུབ་
བར་ཤོག་རྨད་བྱུང་སྲས་བཅས་རྒྱལ་བའི་བྱིན་རླབས་དང། ། ནས་  རྣམ་དག་སྨོན་པའི་གནས་ཀུན་འགྲུབ་པར་ཤོག་ ཅེས་མྱུར་བྱོན་གསོལ་འདེབས་མཆོག་སྤྲུལ་ཉིན་བྱེད་གསར་བ་འདྲེན་པའི་སྐྱ་རེངས་

[042B]
ཀྱིས་ཕུལ་ཏེ་བསྐུལ་བའི་ངོར་་ཆོས་མེད་སྙོམ་ལས་པ་་ཆོས་ཀྱི་རྡོ་རྗེས་གང་དྲན་ཐོལ་བྱུང་དུ་སྨྲས་སོ།། །།༄༅། །ཞབས་བརྟན་གསོལ་འདེབས་དགེ་ལེགས་མཆོག་སྦྱིན་ཞེས་བྱ་བ་བཞུགས་སོ།  །བདེ་ལྡན་ཞིང་གི་མགོན་པོ་
ཚེ་མཐའ་ཡས། །འཆི་བདག་གཡུལ་ལས་རྣམ་པར་རྒྱལ་མཛད་མགོན། །འཆི་མེད་ཚེ་སྦྱིན་ཨརྱ་ཏཱ་རེ་སོགས། །ཚེ་དཔལ་གཏེར་མཛད་རྣམས་ཀྱིས་དགེ་ལེགས་སྩོལ། །རྨད་བྱུང་ཐུབ་
བསྟན་ཆོས་ཀྱི་ཁང་བཟང་རྩེར། །འཇིགས་མེད་བཤད་སྒྲུབ་ཆོས་ཀྱི་རྒྱལ་མཚན་མཆོག་ངོ་མཚར་གསང་གསུམ་ནོར་བུས་ལེགས་སྤྲས་ཏེ། །འགྲོ་བའི་རེ་སྐོང་མཆོག་ལ་གསོལ་བ་
འདེབས། །གང་གི་ཐོས་བསམ་བསྒོམ་པའི་དཀྱིལ་འཁོར་རྒྱས། །མཁས་བཙུན་བཟང་པོའི་འོད་དཀར་འབུམ་དུ་འཕྲོ། །ཆད་རྩོད་རྩོམ་པའི་བདུད་རྩིའི་ཟིལ་མངར་གྱིས། །ཐུབ་བསྟན་
ཀུནྡའི་ཚལ་ཡངས་རྟག་བཞད་ཤོག་ཕྱི་རུ་ཐོས་སྒྲོག་སྤྱོད་པ་ལ་གནས་ཤིང། །ནང་དུ་རིམ་གཉིས་རྣལ་འབྱོར་གདེངས་དང་ལྡན། །བློ་བཟང་རྒྱལ་བསྟན་དྲི་མེད་གདུགས་དཀར་པོ། །སྲིད་

[043A]༄༅། །རྩེའི་བར་དུ་སྤེལ་ཕྱིར་ཞབས་བརྟན་ཤོག་ཡངས་པའི་ནོར་འཛིན་གཞི་ལ་ལེགས་འཁོད་པའི། །དགེ་འདུན་འདུས་པའི་སྡེ་རྣམས་ཐུགས་མཐུན་ཞིང། །ཁྲིམས་
གཙང་ཆོས་སྤྱོད་བཤད་སྒྲུབ་ལེགས་ཚོགས་འཕེལ། །དབྱར་གྱི་ཆུ་གཏེར་དཔལ་དང་མཚུངས་པར་ཤོག་ཡངས་པའི་རྒྱལ་ཁམས་ཀུན་ཏུ་ལེགས་འཁོད་པའི། །འཇིག་རྟེན་ཀུན་ཀྱང་
ཆོས་འབྱོར་བདེ་སྐྱིད་ལ། །རྟག་ཏུ་སྤྱོད་ཅིང་ནད་མུག་འཁྲུགས་རྩོད་སོགས། །མི་མཐུན་རྒུད་པའི་གཡུལ་ལས་རྒྱལ་གྱུར་ཅིག་བླ་མ་ལྷ་དང་དམ་ཅན་མཁའ་འགྲོའི་ཚོགས། །དཔལ་
ལྡན་ཡེ་ཤེས་མགོན་པོ་འཁོར་བཅས་ཀྱིས། །དམ་པའི་ཞབས་བརྟན་མཛད་འཕྲིན་འོད་སྣང་གི་ཕན་བདེའི་སྣང་བ་དཀར་པོས་ཁྱབ་གྱུར་ཅིག་ ཅེས་སྟག་འཚེར་མཁན་ཆེན་ཧོ་ཐོག་ཐུའི་ཡང་སྲིད་༸གོང་
ས་མཆོག་ནས་བསྩལ་བའི་ཐུབ་བསྟན་འཇིགས་མེད་ནོར་བུ་དཔལ་བཟང་པོའི་ཞབས་བརྟན་གསོལ་འདེབས་དགེ་ལེགས་མཆོག་སྦྱིན་ཞེས་བྱ་བ་འདི་ཡང། དམ་པ་གང་ནས་སྐུ་དཔོན་ཆོས་མཛོད་ནས་ལྷ་དར་དངོས་སྤྱད་བཅས་གནང་ནས་བསྐུལ་བའི་ངོ་
མ་བཟློག་པར། ཆོས་མེད་བན་རྒན་འདུ་གསུམ་སྙོམ་ལས་པ་་ཆོས་ཀྱི་རྡོ་རྗེས་གང་དྲན་ཐོལ་བྱུང་དུ་སྨྲས་པ་ཛ་ཡནྟུ།།  །།༄༅། །བླ་མ་ཡི་དམ་སྐྱབས་གནས་དཀོན་མཆོག་གསུམ། །སྣང་སྲིད་

[043B] །རྒྱལ་བ་ཀུན་དངོས་ཟ་ཧོར་བཞད་པ་རྩལ། །རིགས་གསུམ་ཀུན་བསྡུས་རྡོ་རྗེ་ཐོགས་མེད་རྩལ། །གནས་གསུམ་ཚང་བའི་བཤེས་གཉེན་བཀའ་དྲིན་
ཅན། །གནས་གསུམ་དཔའ་བོ་མཁའ་འགྲོ་མའི་ཚོགས་དང། །འཕགས་མཆོག་ཨརྱ་ནོར་བདག་ཛི་བྷ་ལ། །དམ་ཅན་རྡོ་རྗེ་ཆོས་བསྲུང་མ་ལུས་པར། །གུས་པས་ཕྱག་འཚལ་སྙིང་
ནས་སྐྱབས་སུ་མཆིས། །མཆོད་ཚོགས་ཀུན་ཕུལ་སྡིག་ལྟུང་སོ་སོར་བཤགས། །དགེ་ལ་ཡི་རངས་བསྐུལ་ཞིང་གསོལ་བ་འདེབས། །དུས་གསུམ་དགེ་རྣམས་བྱང་ཆུབ་ཆེན་པོར་བསྔོ། །
གནས་སྐབས་མི་འདོད་གཉེར་འཚེ་ཞི་བ་དང། །མཐུན་རྐྱེན་ཚེ་བསོད་དཔལ་འབྱོར་རིགས་བརྒྱུད་སོགས། །དབྱར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །ཕྱི་མ་པདྨ་འོད་དུ་སྐྱེ་བར་ཤོག་
 ཅེས་པ་འདི་ཡང་ཁྱུང་ཀྱ་སྔགས་འཆང་རིན་ཆེན་འབུམ་གྱི་འདོད་མོས་ལྟར། བན་རྒན་་ཆོས་རྡོར་གྱིས་བྲིས་པའོ།། །།༄༅། །ཆུ་རུལ་ལུང་བའི་གཞི་བདག་ཐིག་བརྟན་གྱི་བསྐང་བཤགས་མདོར་བསྡུས་བཞུགས་སོ། །།
༄༅། །ན་མོ་བཛྲ་བཧཻ་ར་ཝ་ཡ། ཁྱབ་བདག་འཇམ་དཔལ་བླ་མ་དང། །དབྱེར་མེད་དུས་དགྲའི་དབང་པོ་ལ། །བཏུད་ནས་ཆུ་རུལ་ལུང་བ་ཡི། །ཐིག་བརྟན་བསྐང་བཤགས་

[044A]༄༅། །མདོར་བསྡུས་སྤེལ། ། དེ་ལ་འདིར་ཆུ་བཟང་ལུང་བའམ། ཆུ་རུལ་ལུང་པའི་གཞི་བདག་དགྲ་ལྷ་ཆེན་པོར་མཆོད་གཏོར་འབུལ་བར་འདོད་པ་དག་གིས། དཀར་མངར་སྨན་གསུམ་བསྲེས་པའི་མཆོད་གཏོར་
སོགས་ལེགས་པར་འདུ་བྱས་ལ། རང་ཡི་དམ་རྡོ་རྗེ་འཇིགས་བྱེད་ཀྱི་བདག་བསྐྱེད་རྫོགས་པར་བསྒོམ་ནས་གཏོར་འབུལ་བཅས་བྱས་རྗེས། བསངས་སོགས་ཆེར་བཏང་ནས། བསངས་རྫས་བྱིན་རླབས་དཀྱུས་ལྟར་ལ།  གནས་བདག་དགྲ་
ལྷ་ཆེན་པོ་ཐིག་བརྟན་འཁོར་དང་བཅས་པ་ ཞེས་སོགས་སྦྱོར་བདེན་སྟོབས་ཀྱི་བར་བཏང་ལ།  ལྷུན་གྲུབ་བདེ་བ་མ་རྒྱས་པར་མཛོད་ ཀྱི་བར་བརྗོད། དེ་ནས་རྟེན་བསྐྱེད་པ་ནི།  ཧྲཱི་ཥྚྲཱི་ ས་བསངས།  སྭ་བྷཱ་ཝས་
སྦྱངས།  སྟོང་བའི་ངང་ལས་རང་བཞིན་ལྷུན་པའི་གཞལ་ཡས་ཁང་རྒྱན་བཀོད་པ་ངོ་མཚར་དུ་མས་ལེགས་པར་སྤྲས་པའི་ནང་དུ་སྐད་ཅིག་གིས་མཐུ་ལྡན་དགྲ་ལྷ་ཐིག་བརྟན་སྐུ་མདོག་
དབང་སྔོན་ལྟར་མཛེས་པ། དབུ་ལ་གསེར་གྱི་རྨོག་གཞུ་གསོལ་བ། སྐུ་ལ་ཟ་འོག་སྔོ་ཁྲའི་ན་བཟའ་དང་ཞབས་ལ་སག་ལྷམ་དམར་པོ་གྱོན་པ། ཕྱག་གཡས་ཀྱིས་གདུག་པ་
ཅན་རྣམས་འདུལ་བར་ཚར་གཅོད་པའི་དར་མདུང་རིང་པོ་བསྣམས་པ། ཕྱག་གཡོན་གྱིས་སྒྲུབ་པ་པོ་ལ་འདོད་རྒུ་སྩོལ་བའི་རིན་ཆེན་གསེར་གྱི་འཁོར་ལོ་རྩིབས་བརྒྱད་བསྣམས་པ། ཞབས་

[044B] ཞི་ཁྲོ་དགྱེས་པའི་ཉམས་ཅན། དཔའ་ཞིང་བརྗིད་ལ་རྔམས་པ། གདུག་པ་ཅན་རྣམས་ཚར་གཅོད་པའི་ཚུལ་གྱིས་བཞུགས་
པ། དེའི་འཁོར་དུ་ལྷ་སྲིན་དྲེགས་པའི་དམག་ཚོགས་བསམ་གྱིས་མི་ཁྱབ་པས་བསྐོར་བ། དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་
ཟེར་འཕྲོས་པས་གར་བཞུགས་སོ་སོའི་གནས་ནས་ཡེ་ཤེས་པ་རྣམས་སྐད་ཅིག་གིས་གནས་འདིར་བཛྲ་ས་མ་ཛཿ་ ས་སྤྱན་དྲངས།  ཧཱུཾ་རང་བཞིན་ཆོས་དབྱིངས་དག་པའི་ཕོ་བྲང་ནས། །
མཐུ་ལྡན་དགྲ་ལྷ་ཆེན་པོ་འཁོར་དང་བཅས། །ཐོགས་པ་མེད་པར་གནས་འདིར་གཤེགས་ནས་ཀྱང། །རང་རང་དགྱེས་པའི་གདན་ལ་བརྟན་པར་བཞུགས། །ས་མ་ཡ་ཏི་ཥྛཱ་  མཆོད་
པ་འབུལ་བ་ནི།  དངོས་སུ་བཤམས་དང་ཡིད་ཀྱིས་སྤྲུལ་བ་ལས། །བྱུང་བའི་ཕྱི་ནང་མཆོད་གཏོར་བསམ་མི་ཁྱབ། །གནམ་ས་བར་སྣང་གང་བ་འདི་འབུལ་གྱི། །བཞེས་ནས་མཆོག་
ཐུན་དངོས་གྲུབ་སྩལ་དུ་གསོལ། ། བཤགས་པ་ནི།  ཧཱུཾ་མ་རིག་དབང་གིས་ནོངས་པ་ཅི་བགྱིས་དང། །ཁྱད་པར་གནས་བདག་དགྲ་ལྷ་འཁོར་བཅས་ཀྱི། །སྐུ་གསུང་ཐུགས་དང་འགལ་

[045A]༄༅། །པའི་ཉེས་པ་རྣམས། །སྤྲོས་བྲལ་ཆོས་དབྱིངས་ངང་དུ་དག་པར་མཛོད། ། བསྐང་རྫས་བྱིན་གྱིས་བརླབས་ལ་བསྐང་པ་ནི།  ཧཱུཾ་བདེ་ཆེན་ཡེ་ཤེས་རོལ་པ་ལས་བྱུང་བའི། །
དམ་རྫས་སྤྱན་གཟིགས་མཆོད་སྤྲིན་དུ་མའི་ཚོགས། །ས་དང་བར་སྣང་ནམ་མཁའི་ཁྱོན་བཀང་སྟེ། །དགྱེས་པར་བཞེས་ལ་ཐུགས་དམ་བསྐོང་གྱུར་ཅིག་ལྷ་རྫས་མཆོད་ཡོན་ཚོགས་
ཀྱིས་བར་སྣང་གང། །ཡིད་འོད་ཆུ་སྐྱེས་དུ་མས་འཛིན་མར་ཁྱབ། །དྲི་ཞིམ་བདུག་སྤོས་ཕྱོགས་ཀྱི་འཁོར་ལོ་འགེངས། །ཉི་ཟླ་ནོར་བུའི་འོད་ཀྱི་ལྷ་ལམ་གསལ། །ག་པུར་ངད་ལྡན་
དྲི་བཟང་ཕྱོགས་ཀུན་ཁྱབ། །རོ་བརྒྱ་གདའ་བའི་ཞལ་ཟས་ལྷུན་པོར་སྤུངས། །སྣ་ཚོགས་རོལ་མོའི་སྒྲ་ཡིས་སྟོང་གསུམ་འགེངས། །རོ་བརྒྱའི་བཅུད་ལྡན་རྒྱ་ཇའི་བཏུང་བ་དང། །བཟང་
པོའི་སྨན་གྱིས་ལེགས་བགོ་འོ་མའི་བཅུད། །རི་ལྟར་སྤུངས་པའི་ཤ་ཁྲག་གཏོར་མའི་ཚོགས། །མཛེས་པའི་རྒྱན་ལྡན་རྟ་མཆོག་གཞོལ་གཡག་དང། །འཇམ་ལེགས་གོས་གྱོན་ར་ལུག་བྱ་
ཁྱི་སོགས། །རྣོ་ངར་ལྡན་པའི་གོ་མཚོན་དར་མདུང་སོགས། །མཐུན་རྫས་མ་ཚང་མེད་པ་ལེགས་བསགས་འདིས། །མཐུ་ལྡན་དགྲ་ལྷ་ཆེན་པོ་ཐུགས་དམ་བསྐང། །བཀའ་ཉན་འཁོར་ཚོགས་

[045B] །རྣལ་འབྱོར་དཔོན་སློབ་ཉམས་ཆགས་གསོས་གྱུར་ཅིག་མི་མཐུན་བགེགས་རིགས་ཉེར་འཚེ་ཞི་བ་དང། །མཐུན་རྐྱེན་བསམ་དོན་ལྷུན་
གྱིས་འགྲུབ་པར་མཛོད།  །དེ་ནས་ཆོས་སྐུ་མའི་བཟློག་པ་བྱ། རྟེན་འབུལ་ནི། བྱིན་རླབས་གོང་ལྟར་བྱས་ལ།  ཧཱུཾ་རྫུ་འཕྲུལ་ཤུགས་ལྡན་རྟ་མཆོག་ཅང་ཤེས་དང། །བལ་གྱི་ཁུར་འཛིན་གཡང་དཀར་ལུག་ནག་དང། །ར་
བཞི་མཛེས་པའི་ཚེ་ཚི་ར་དཀར་པོ། །འོ་མའི་རྒྱུན་འཛིན་འདོད་པ་འཇོ་པའི་བ། །དར་མཚོན་གོ་ཁྲབ་སྲིན་མདུང་རྔམས་རིང་དང། །རིན་ཆེན་གསེར་གྱི་འཁོར་ལོ་རྩིབས་བརྒྱད་སོགས། །གཞན་ཡང་མཁོ་
རྒུ་མ་ཚང་མེད་པ་འདིས། །མཐུ་ལྡན་དགྲ་ལྷ་ཐིག་བརྟན་རྟེན་དུ་འབུལ། །རྣམ་མང་འཁོར་ཚོགས་རྒྱ་མཚོའི་་རྟེན་ལས་མ་འདའ་འབེམ་ལས་མ་གཡོས་པར། །སངས་རྒྱས་བསྟན་པ་བསྲུང་ཞིང་རྒྱས་པ་
དང། །རྣལ་འབྱོར་འདོད་པའི་དོན་ཀུན་འགྲུབ་པར་མཛོད། ། ཅེས་རྟེན་འབུལ་ལ་མངའ་གསོལ་དང་ཤིས་བརྗོད་བྱ། དེ་ནས་གཏོར་མ་འབུལ་བ་ནི། བསངས་སྦྱངས་བྱས་ལ།  སྟོང་པའི་ངང་ལས་ཨོཾ་ལས་རིན་པོའི་ཆེ་སྣོད་ཡངས་
ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་སྤྱད་པས་འཛད་པ་མེད་པ་ཟག་པ་མེད་པའི་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར། །ཨོཾ་ཨཱ་ཧཱུཾ།  ལན་གསུམ། ཨ་ཀཱ་རོ་ལན་བདུན་གྱིས་གཏོར་མ་བུལ།།

[046A]༄༅། །འདོད་ཡོན་ལྔ་ལྡན་བདུད་རྩིའི་གཏོར་མ་འདི། །ཡུལ་ལྷ་གཞི་བདག་འཁོར་དང་བཅས་ལ་འབུལ། །བཞེས་ནས་རྣལ་འབྱོར་བདག་ཅག་འཁོར་བཅས་ཀྱི། །མཐུན་རྐྱེན་བསམ་
དོན་ཡིད་བཞིན་འགྲུབ་པར་མཛོད། ། ཅེས་བརྗོད་ལ་བསྟོད་པ་ནི།  ཧཱུཾ་མཚོ་སྐྱེས་རྡོ་རྗེ་འཆང་གི་སྤྱན་སྔ་རུ། །ཐུབ་བསྟན་བསྲུང་བར་ཁས་བླངས་དམ་བཅའ་བའི། །མཐུ་ལྡན་དཀར་ཕྱོགས་སྐྱོང་བའི་
དགྲ་ལྷ་ཆེ། །སྐུ་མདོག་ཨིནྡྲ་ནི་ལའི་མདངས་མཛེས་ཤིང། །ཟ་འོག་དར་ཟབ་འཇོལ་བེར་ལྷབ་ལྷུབ་གཡོ། །ཞལ་གཅིག་ཕྱག་གཉིས་གཡས་པས་དར་མདུང་འཕྱར། །གཡོན་པས་འདོད་རྒུ་སྐྱོང་བའི་གསེར་
འཁོར་བསྣམས། །གཡུ་འབྲུག་སྟེང་ནི་བརྐྱང་བསྐུམ་ཚུལ་གྱིས་འགྱིང། །སྐབས་གར་ཞི་ཁྲོའི་ཚུལ་བསྟན་དབང་དྲག་གི་རྣམ་འགྱུར་ཆ་ལུགས་མ་ངེས་དཔའ་བོའི་གར། །མི་བཟད་དུས་མཐའི་སྤྲིན་
ལྟར་རབ་གཡོས་པའི། །མཐུ་ལྡན་དགྲ་ལྷའི་རྒྱལ་པོ་ཁྱོད་ལ་བསྟོད། །རྡོ་རྗེ་འཆང་སོགས་རྩ་བརྒྱུད་བླ་མ་ཡི། །བཀའ་དང་དམ་ལས་ནམ་ཡང་མི་འདའ་བར། །ཐུབ་བསྟན་སྤྱི་དང་འཇམ་མགོན་བླ་མ་
ཡི༑ ༑རིང་ལུགས་སྲིང་མཐར་རྒྱས་པའི་འཕྲིན་ལས་མཛོད། །མཆོད་བསྟོད་ལྷུར་ལེན་རྣལ་འབྱོར་ཡོན་མཆོད་ཀྱི། །མི་མཐུན་བགེགས་རིགས་ཉེར་འཚེ་ཞི་བ་དང། །མཐུན་རྐྱེན་ཚེ་བསོད་རླུང་རྟ་

[046B] །ཡར་ངོའི་ཟླ་ལྟར་འཕེལ་བའི་འཕྲིན་ལས་མཛོད། ། ཅེས་བསྟོད། མངའ་གསོལ་ནི།  ཀ་མ་ལ་ཡི་ལྷ་ཞལ་འཐོར་བཏེགས་ཏེ། །ཁ་ཞན་སྐྱེ་བོའི་དབུགས་དབྱུང་ངལ་བསོའི་གླུ། །ག་
ཞེས་བཞད་སྒྲ་སྭ་ར་སྭ་སྟིའི་དབྱངས། །ང་རོའི་གདངས་སྙན་ཕྱོགས་བཅུར་སྒྲོགས་པར་མཛོད། ། ཅེས་མངའ་གསོལ་དང་ཤིས་བརྗོད་ཀྱིས་མཐའ་བརྒྱན་པར་བྱའོ། །ཞེས་པ་འདི་ཡང་འདོད་མོས་ཅན་འགའ་ཞིག་གི་ངོར། ་ཆོས་ཀྱི་
རྡོ་རྗེས་བྲིས་པའོ།། །།གཉན་ཆེན་སྡེ་བཞི་ལ་བསངས་མཆོད་འབུལ་ཚུལ་ཁྱེར་བདེ་བཞུགས་སོ།  །དངོས་གྲུབ་ཀུན་འབྱུང་བླ་མ་དང། །དབྱེར་མེད་བཛྲ་བཧཻ་ར་ཝར། །བཏུད་ནས་གཉན་ཆེན་སྡེ་བཞི་ཡི། །མཉེས་
བྱེད་བསང་མཆོད་ཁྱེར་བདེ་སྤེལ། ། འདིར་གཉན་ཆེན་སྡེ་བཞི་ལ་བསངས་མཆོད་འབུལ་བར་འདོད་པའི་གང་ཟག་གིས། ཡིད་དང་མཐུན་པའི་གནས་སུ་ས་གཙང་སར་སྟེགས་མཐོ་བར་བརྩེགས་ཏེ་དྲི་ཞིམ་པའི་བསངས་རྫས་མ་ཚང་བ་མེད་
པར་འདུ་བྱས། ཇ་རྒོད་ཉིང་ཁུ་ལ་འབྲུ་སྣ་སྨན་ཕྱེ་སོགས་བཏབ་པའི་གསེར་སྐྱེམས། འོ་སྐྱེམས། རྐེད་དཀྲིས་མ་བཞི་ལ་རིལ་བུ་མང་པོས་བསྐོར་བ་བཤམས། རང་བདེ་བའི་གདན་ལ་འཁོད་དེ་སྐྱབས་སེམས་ཚད་མེད་བཞི་རྒྱུད་དང་འདྲེས་ངེས་
སུ་བྱས། དགེ་སེམས་ཁྱད་པར་ཅན་གྱི་ངང་ནས། རང་ཡི་དམ་རྡོ་རྗེ་འཇིགས་བྱེད་རྒྱས་བསྡུས་སོགས་ཀྱི་ང་རྒྱལ་གང་རུང་ལ་གནས་ནས་བསངས་རྫས་རྣམས་ལ་ཆབ་བྲན།  ཧྲཱི་ཥྚྲཱི་ ས་བསངས།  སཱ་བྷཱ་ ཝ་ས་སྦྱངས།  སྟོང་པའི་

[047A]༄༅། །ངང་ལས་བསངས་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་ཡི་དམ་གཉན་ཆེན་སྡེ་བཞི་འཁོར་དང་བཅས་པ་རྣམས་མ་ཉེས་པར་
བྱེད་པའི་དམ་རྫས་སྤྱན་གཟིགས་འབྱུང་ཞིང་རྒྱས་པར་གྱུར་ཅིག་ ནམ་མཁའ་མཛོད་ཀྱི་སྔགས་རྒྱ་ལན་གསུམ་དང་ཉེར་སྤྱོད་འདོད་ཡོན་ལྔ་སྔགས་དྲུག་ཕྱག་རྒྱ་དྲུག་བདེན་པའི་སྟོབས་སོགས་བརྗོད་ལ་འདི་སྐད་དོ།  །
ཨོཾ་ཀུན་བཟང་བདེ་སྟོང་སྒྱུ་མའི་རྣམ་རོལ་ལས། །བྱུང་བའི་བླ་མ་ཡི་དམ་རྒྱལ་སྲས་དང། །ཉན་རང་དཔའ་བོ་མཁའ་འགྲོ་སྲུང་མའི་ཚོགས། །འདིར་གཤེགས་བསངས་ཀྱིས་མཆོད་པའི་མགྲོན་
དུ་བྱོན། །སཱཽ་ངོ་མཚར་འཇའ་འོད་འཁྲིགས་པའི་གུར་ཁང་ནས། །གཉན་ཆེན་སྡེ་བཞི་ཡུམ་སྲས་དྲེགས་པའི་ཚོགས། །མཐུ་ལྡན་དཀར་ཕྱོགས་སྐྱོང་བའི་ལྷ་ཀླུ་རྣམས། །མ་ལུས་ཐོགས་མེད་
གཤེགས་ཤིང་བརྟན་པར་བཞུགས། །སཱཽ་དྲི་ལྡན་ཤིང་གི་སྙིང་པོ་ཀུན་བསྡུས་ཤིང། །བཟང་དྲུག་སྨན་གྱི་ནུས་པས་བཅུད་དུ་སྤེལ། །འཛད་མེད་ནམ་མཁའི་མཛོད་དུ་བྱིན་རླབས་འདི། །ལས་
བྱེད་རྒྱལ་པོའི་ཡེ་ཤེས་མེར་བསྲེག་པས། །ཟག་མེད་ཡེ་ཤེས་བདུད་རྩིའི་བསངས་མཆོད་འདིས། །རྩ་བརྒྱུད་བླ་མ་ཡི་དམ་ལྷ་ཚོགས་བསངས། །རྒྱལ་སྲས་རིག་འཛིན་དཔའ་བོ་མཁའ་འགྲོ་

[047B]
ཆེན་ཐང་ལྷ་ལས་བྱེད་འཁོར་བཅས་ལྷ་བཙུན་སྨན་མོ་བཀའ་ཡི་རྟགས་འཆང་བའི། །དྲེགས་ལྡན་སྲིད་པའི་དམག་ཚོགས་མ་ལུས་སྲིད་གསུམ་འབྱུང་བོ་སྡེ་བརྒྱད་མ་ལུས་ཀུན་གྱིས་
བསངས་མཆོད་དམ་པ་འདི་བཞེས་ལ། །རྣལ་འབྱོར་འདོད་པའི་དོན་རྣམས་ཡིད་བཞིན་འགྲུབ། ། གསེར་སྐྱེམས་འབུལ་བར་སྤྲོ་ན། འབྲུ་གསུམ་ལན་གསུམ་གྱིས་བྱིན་གྱིས་བརླབས་ལ།  ཧཱུཾ་དངོས་གྲུབ་ཆར་
འབེབས་དྲིན་ཅན་བླ་མ་དང། །ཡི་དམ་དཔའ་བོ་མཁའ་འགྲོ་ནོར་ལྷ་དང། །མཐུ་ལྡན་དམ་ཅན་སྲུང་མའི་ཚོགས་རྣམས་ལ། །འབུལ་ལོ་འཕྲིན་ལས་རྣམ་བཞི་འགྲུབ་པར་མཛོད། །ཁྱད་པར་འཛུམ་ཆེན་
ལྡོམ་ཁྲོམ་འཁོར་བཅས་དང། །དབྱི་ཆེན་རབ་སྡེ་འབྲི་ཆེན་ལྡོང་དངུལ་དང། །སྲིད་པའི་ལྷ་ཆེན་གཉན་ཆེན་ཐང་ལྷ་ལ། །འབུལ་ལོ་ལྷ་ཀླུ་སྨན་ཕོ་དྲེགས་པའི་འཁོར་ཚོགས་དང། །ཕྱི་ནང་གསང་བའི་
སྡེ་བརྒྱད་མ་ལུས་དང། །ཕྱོགས་འདིར་གནས་པའི་ལྷ་ཀླུ་གཞི་བདག་ལ། །འབུལ་ལོ་ ཅེས་གསེར་སྐྱེམས་འབུལ། སྐབས་འདིར་གཞི་བདག་གཏོར་མ་གཏོང། བསྟོད་པ་ནི།  སཱཽ་འཛུམ་ཆེན་ཁྲོམ་ལྡོམ་ནམ་

[048A]༄༅། །མཁའི་ལྡིང་ལ་བཅིབས། །ཕྱག་ན་གནམ་ལྕགས་འབར་བའི་མདའ་གཞུ་བསྣམས། །དབྱི་ཆེན་རབ་སྡེ་ནགས་ཀྱི་རྡོ་རྗེར་བཅིབས། །ཕྱག་ན་སྟག་གི་པགས་པའི་རྒྱལ་
མཚན་འཛིན། །འབྲི་ཆེན་ལྡོང་དངུལ་འབྲོང་ཆེན་དཀར་ལ་བཅིབས། །ཕྱག་ན་གནམ་ལྕགས་འབར་བའི་རལ་གྲི་འཛིན། །གཉན་ཆེན་ཐང་ལྷ་གཡུ་འབྲུག་སྔོན་མོ་བཅིབས། །ཕྱག་ན་མདུང་རིང་
དར་གྱི་བ་དན་འཛིན། །ཕྱོགས་བཞི་སྐྱོང་བའི་གཉན་ཆེན་སྡེ་བཞི་དང། །ཡིད་འཕྲོག་སྨན་མོ་སྲས་མཆོག་མཐུ་བོ་ཆེ། །དྲེགས་པ་ལྷ་སྲིན་སྡེ་བརྒྱད་ཚོགས་རྣམས་དང། །བཀའ་ཉན་ལས་
བྱེད་འཁོར་ཚོགས་རྣམས་ལ་བསྟོད། །ཁྱེད་རྣམས་མཆོད་ཅིང་བསྟོད་པའི་དགེ་བའི་མཐུས། །བདག་སོགས་རྣམས་ཀྱི་མི་འདོད་ཉེར་འཚེ་ཞི། །བསམ་པའི་དོན་རྣམས་ཡིད་བཞིན་འགྲུབ་པ་
དང༑ ༑རྟག་ཏུ་བསྲུང་སྐྱོབས་གཡེལ་མེད་སྟོངས་གྲོགས་མཛོད། །ཀཱི་སྭཽ་ཆེའོ་ལྷ་རྒྱལ་ལོ། ། ཞེས་བརྗོད་ནས་སྨོན་ཤིས་ཀྱིས་མཐའ་བརྒྱན་པར་བྱའོ། །ཞེས་པ་འདི་ཡང་དོན་གཉེར་ཅན་དགའི་འདོད་མོས་ལྟར་་ཆོས་ཀྱི་རྡོ་
རྗེས་སྨྲས་པའོ།། །༄༅། །ཞབས་བརྟན་སྨོན་ཚིགས་འདོད་རྒུའི་མཆོག་སྦྱིན་ཅེས་བྱ་བ་བཞུགས་སོ།  །རབ་འབྱམས་རྒྱལ་བའི་ཡེ་ཤེས་གཅིག་བསྡུས་པ། །གསུམ་ལྡན་རྡོ་རྗེ་འཛིན་པའི་སྐུར་བཞེངས་ནས། །

[048B] །འཇམ་མགོན་ཚེ་མཐའ་ཡས་པས་ཤིས་པ་སྩོལ། །ངོ་མཚར་ཡེ་ཤེས་ཟླ་བའི་མ་མ་ལས། །བསྟན་འཛིན་རྒྱུ་སྐར་དབང་པོ་ལེགས་ཤར་བས། །འགྲོ་
ཀུན་ཕན་བདེའི་ཀུ་མུད་རྒྱས་མཛད་པའི། །མཁས་གྲུབ་རྒྱ་མཚོའི་མགོན་པོ་རྟག་བརྟན་ཤོག་ཆེར་སྙིགས་དུས་ཀྱི་རྒུད་པ་བདོ་པའི་སྐབས། །མ་སྨད་ལྷག་བསམ་སྙིང་སྟོབས་གོ་བགོས་ཏེ། །རྒྱལ་བསྟན་
ཉིན་མོར་འབྱེད་ལ་ཟླ་བྲལ་བ། །མཁས་མཆོག་དཔའ་བོ་ཆེན་པོ་རྟག་བརྟན་ཤོག་རྣམ་དག་ཁྲིམས་ཀྱི་རྩ་བ་རབ་ཏུ་བརྟན། །བག་ཡོད་ཞི་དུལ་སྤྱོད་པའི་ལོ་འདབ་རྒྱས། །རྣམ་མང་ཡོན་ཏན་འབྲས་བུ་ཁུར་
དུ་བརྗིད། །བཤེས་གཉེན་དཔག་བསམ་དབང་པོ་རྟག་བརྟན་ཤོག་བསླུ་མེད་བླ་མ་ཡི་དམ་མཆོག་གསུམ་དང། །ཁྱབ་པར་རང་བསྟེན་སྲུང་མའི་འཕྲིན་ལས་ཀྱིས། །བསམ་པའི་དོན་ཀུན་ཡིད་བཞིན་འགྲུབ་པ་
དང༑ ༑བླ་མའི་ཞབས་བརྟན་མཛད་འཕྲིན་རྟག་རྒྱས་ཤོག་ ཅེས་སཾ་བྷ་ར་བརྒྱ་སེངྒེའི་ཞབས་བརྟན་སྨོན་ཚིགས་འདོད་རྒུའི་མཆོག་སྦྱིན་ཞེས་བྱ་བ་འདི་ཡང་དད་བརྩོན་རྣམ་དཔྱོད་དང་ལྡན་པ་དགེ་ཐུབ་བསྟན་ལྷ་དབང་དང་དགེ་འཇིགས་མེད་དར་རྒྱས་ཟུང་
ནས་ནན་གྱིས་བསྐུལ་བའི་ངོ་མ་བཟློག་ཙམ་དུ་ཆོས་མེད་བན་རྒན་སྙོམ་ལས་པ་་ཆོས་ཀྱི་རྡོ་རྗེས་གང་དྲན་ཐོལ་བྱུང་དུ་སྨྲས་པ་དགེ་  །། ༄༅། །ན་མོ་གུ་རུ་སུ་མ་ཏི་ཤ་ས་དྷ་ར་ཡ།  འདིར་བླ་མཆོད་དང་འབྲེལ་བའི་ཆུ་མཆོད་འབུལ་ཚུལ་གྱི་

[049A]༄༅། །འདོན་འགྲིགས་རགས་བསྡུས་ཙམ་དགོད་པ་ལ། ཐོག་མར་གང་དུ་འབུལ་བའི་གནས་ཁང་བྱི་དོར་སོགས་བྱས་ལ། སྐུ་གསུང་ཐུགས་ཀྱི་རྟེན་ལེགས་པར་བཀྲམས་པའི་མདུན་དུ་མཆོད་ཁྲི་སོགས་ལེགས་པར་འདུ་བྱས་ལ། རང་དང་
གྲོགས་རྣམས་ཀྱིས་གཙང་སྦྲ་ལེགས་པར་བྱས་ནས།  ན་མོ་གུ་རུ་བྷྱ་ ཞེས་བརྗོད་པ་དང་མཉམ་དུ་རང་གི་ལག་བསྟར་ཏེ་ཁ་ཐུམ་སོགས་བྱས་ལ། ཏིད་ཕོར་ཐུག་ཚོམ་གྱི་སྒྲ་དང་བྲལ་བར་ཉིད་
ལེགས་པར་བསྒྲིགས་ཟིན་འཕྲལ་ཆུ་གཙང་དྲི་བཟང་སོགས་སྦྱར་ཏེ། དང་པོར་ཕྲ་ལ་བར་དུ་སྦོམ་པ་མཐའ་མར་ཕྲ་བ་སྲི་ཞུ་དང་བཅས་པ་ལེགས་པར་ཕུལ་ཟིན་ནས་མར་མེ་དང་སྤོས་སོགས་ཕུལ་ཏེ་བསང་བདུག་ལེགས་པར་བྱས་ལ། རང་གནས་མལ་དུ་འཁོད་
ནས༑ སེམས་བསྐྱེད་དང་ཁྱད་པར་གྱི་སེམས་བསྐྱེད། སྐད་ཅིག་དཀྲོང་བསྐྱེད། གནས་ཡོ་བྱིན་རླབས། ནང་མཆོད་བྱིན་རླབས། མཆོད་པ་ཆུ་བཞི་ཉེར་སྤྱོད་འདོད་ཡོན་ལྔ་དང་བཅས་པའི་བྱིན་རླབས།  ངོ་བོ་ཡེ་ཤེས་ལ་ཞེས་སོགས་གཞུང་ལྟར་འདོན་
བདེ་སྟོང་དབྱེར་མེད་ རྗེ་གསེར་ཁང་པའི་ཕྱག་ལེན་ལྟར་གདངས་དབྱངས་སྙན་པའི་སྒོ་ནས་དལ་བུས་གཏོང།  ཆོས་རྣམས་རང་བཞིན་དང་ཕུན་ཚོགས་བདེ་ལེགས་ གོང་འོག་བསྣོལ་ཏེ་གཏོང། གདན་ཕུལ་གྱི་བར་གཞུང་ལྟར་གཏང།།
གང་གི་ཐུགས་རྗེ་ ནས་  བྱེ་བ་ཕྲག་བརྒྱའི་ བར་དཀྱུས་ལྟར་གཏོང་ཞིང།  དང་པའི་སེམས་ཀྱིས་ ཞེས་པའི་ཚིག་རྐང་གཉིས་  ཕྱི་ནང་འདོད་ཡོན་ལྷ་མོས་ཕྱོགས་ཀུན་ཁྱབ་ ཅེས་པའི་མཇུག་ཏུ་སྦྱར། འཚམས་འདིར་མཎྜལ་ཚོམ་བུ་

[049B] དེ་ནས།  བྱེ་བ་ཕྲག་བརྒྱ་ནས་ནམ་མཁའ་ཇི་སྲིད་འབངས་སུ་བཟུང་དུ་གསོལ་ གྱི་བར་དཀྱུས་ལྟར་གཏོང། སྡོམ་བཟུང་རྣམ་གཉིས། ལྟུང་བཤགས། སྤྱི་བཤགས། གཙོ་རྒྱལ་མ།  ཐོག་མེད་དུས་ནས་ནས་
ཟུང་འཇུག་རྡོ་རྗེ་འཆང་དབང་ཐོབ་ཕྱིར་བསྔོའི་ བར་འདལ་བུས་འདོན། མཆོད་པའི་སྤྲིན་གྱི་གཟུངས་ཚར་གསུམ་ལ་རོལ་ཆེན་བྱ།  དཀོན་མཆོག་གསུམ་གྱི་ ཞེས་པའི་བདེན་སྟོབས་རྗེ་གསེར་ཁང་པའི་གསུང་  ལྟར་ཐམས་ཅད་འབྱུང་བར་གྱུར་
གྱུར་ཅིག་ གི་བར་བརྗོད།  སངས་རྒྱས་ཐམས་ཅད་ ནས་  ཚོགས་མཆོག་དགེ་འདུན་ལ་ཕྱག་འཚལ། །ཇི་སྙེད་སུ་དག་ ནས་  ཕྱིར་བསྔོའི་བར་བརྗོད།  དེ་ནས་མཎྜལ་རྒྱས་པ་ཚར་གཅིག་གིས་ཐོག་དྲངས་ཏེ་ས་གཞི་མ་ཚར་བཅུ་གསུམ་
མམ་ཉེར་ལྔ། བདག་གཞན་མ་ཚར་གསུམ།  སངས་རྒྱས་བྱང་ཆུབ་སེམས་དཔའ་ཀུན།  །ནས་  རིམ་པ་བཞིན་དུ་བསླབ་པར་བགྱི། ། ཚར་གསུམ།  དེང་དུས་བདག་ཚེ་ ནས་  དགའ་བར་བགྱི། །འཇམ་དཔལ་དཔའ་བོ་
 ནས་  བསྔོ་བར་བགྱི།  ཡོན་ཏན་གཞིར་གྱུར་མ་བརྗོད་པ་དང་མཉམ་དུ་ཡར་ལངས་ཏེ་མཆོད་པ་རིམ་བཞིན་བསྡུས། འདི་ནི་ཐུན་དང་པོའི་འདོན་འགྲིག་གོ་ཐུན་གཉིས་པ་ལ། ཏིང་ཕོར་ཕྱིས་ཚར་ནས་མཆོད་ཁྲི་སོགས་བྱི་དོར་ལེགས་པར་བྱས་ལ།།
ན་མོ་གུ་རུ་ ཞེས་བརྗོད་པ་དང་མཉམ་དུ་ཏིང་རིམ་བཞིན་བཀྲམ། ལན་གསུམ་བརྗོད་ནས།  བླ་མ་ལ་སྐྱབས་སུ་མཆིའོ།  །ནས་  དགེ་འདུན་ལ་སྐྱབས་སུ་མཆིའོ། །བཅོམ་ལྡན་འདས་སྨན་གྱི་བླ་བདེ་བར་གཤེགས་པ་

[050A]༄༅། །མཆེད་བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་ཕྱག་འཚལ་ལོ་མཆོད་དོ་སྐྱབས་སུ་མཆིའོ། ། མཆོག་བདེན་མ་རྗེ་གསེར་ཁང་པའི་ཕྱག་ལེན་ལྟར་མྱ་ངན་མེད་མཆོག་གི་བར་དལ་བུས་འདོན་
བཞིན་ཡོན་ཆབ་འབུལ་བཤམས་བྱ། དེ་ནས་ཅུང་ཟད་འདུར་རྟ་དང་བཅས་ནས།  རྟག་ཏུ་བསྲུང་སྐྱོབས་གཡེལ་བ་མེད་པར་མཛོད། ། ཀྱི་བར་རིམ་བཞིན་བྱ། གཟུངས་རིང་ཐུང་ཅི་འགྲུབ་བཟླ། མཆོད་པའི་སྤྲིན་གྱི་གཟུངས་ཚར་གསུམ་
རོལ་ཆེན་བཅས་འདོན་ཏེ།  དཀོན་མཆོག་གསུམ་གྱི་ ཞེས་སོགས་ཀྱི་བདེན་སྟོབས་བརྗོད། དེ་ནས་ཡར་ལངས་ཏེ།  སངས་རྒྱས་ཐམས་ཅད་ ཞེས་སོགས་བརྗོད་དེ་ཕྱག་མཆོད་བྱ། དེ་ཡང།  སངས་རྒྱས་ཐམས་ཅད་བླ་མ་
སངས་རྒྱས་བླ་ཕུན་ཚོགས་དགེ་ལེགས་དམིགས་མེད་བརྩེ་བའི་རྒྱ་བོད་མཁས་གྲུབ་སྐྱེས་རབས་འཕྲེང་འཛིན་པ། །སྒྲུབ་བསྟན་མངའ་བདག་ཆོས་པ་རིན་པོ་ཆེ། །དེའི་སྲས་མཁས་དང་གྲུབ་
པའི་མཐར་སོན་པ། །འདྲེན་མཆོག་སྐལ་ལྡན་རྒྱ་མཚོར་དབེན་པར་བསྟན་པ་བློ་བཟང་རྒྱལ་བ་གཉིས་པ་འཇམ་མགོན་བློ་བཟང་ལེགས་བཤད་འཚོལ་ལ་ངོམས་པ་མི་ངལ་ཞིང། །ཐོས་དོན་
རྣམ་པར་འབྱེད་པའི་ཤེས་རབ་ཀྱིས། །མན་ངག་རྒྱ་མཚོ་གཏེར་གྱུར་དགེ་བའི་བཤེས། །དཔལ་ལྡན་བླ་མའི་ཞབས་ལ་བློ་བཟང་རྒྱལ་བའི་ཐུགས་བཅུད་གདམས་པའི་ཕུལ། །སྐྱེས་བུ་གསུམ་གྱི་ལམ་གྱི་

[050B]ཚུལ་བཞིན་སྒྲུབ་ལ་བརྩོན་པ་ཆོས་ཀྱི་རྗེ། །བློ་བཟང་ལུང་རིགས་རྒྱ་མཚོར་རྨད་བྱུང་དགེ་ལ་འདུན་པའི་ཐུགས་བསྐྱེད་མཐུས། །ཐུབ་བསྟན་སྙིང་པོ་བློ་བཟང་རྒྱལ་བའི་བསྟན། །འཛིན་
སྐྱོང་སྤེལ་ལ་སྨོན་པའི་མཐུ་གྲུབ་པ། །དད་ལྡན་རྒྱ་མཚོའི་མགོན་ལ་བློ་ཆེན་ཐབས་ཤེས་ཟུང་འབྲེལ་ལམ་བཟང་གི་རིང་ནས་བྱང་ཆུབ་རྡོ་རྗེའི་མཆོག་བརྙེས་པ། །ཟབ་གསང་བསྟན་པའི་འོད་འབྱིན་
སྒྲོན་མེ་ཆེ། །ཡོངས་འཛིན་དམ་པའི་ཞབས་ལ་གང་གིས་བདག་ལ་ཐུགས་རྗེའི་བདག་ཉིད་གསང་བ་འདུས་པ་མཚན་ལེགས་རིན་ཆེན་མཐུན་པའི་དགེ་ཚོགས་མགོན་པོ་ཐུགས་རྗེ་ ནས་
ཚོགས་མཆོག་དགེ་འདུན་ལ་ཕྱག་འཚལ། །ཇི་སྙེད་སུ་དག་ ནས་  ཕྱིར་བསྔོའོ། ། མཎྜལ་རྒྱས་པ་ཚར་གཅིག་གིས་ཐོག་དྲངས་ཏེ་ས་གཞི་མ་སེམས་བསྐྱེད་དང་བཅས་པ་སྔར་བཞིན་འདོན། ཡོན་ཏན་གཞིར་གྱུར་མ་འདོན་བཞིན་མཆོད་པ་གཤེགས།།
སྐྱེས་པ་ཀུན་ཏུ། དཔལ་ལྡན་བླ་མའི་ ནས་  མྱུར་དུ་སངས་རྒྱས་ཐོབ་པར་བྱིན་གྱིས་རློབས། ། ཀྱི་བར་གཏོང་ངོ། འདི་ནི་ཐུན་གཉིས་པའི་འདོན་བསྒྲིགས་ཡིན་ནོ། །ཐུན་གསུམ་པ་ལ། བྱི་དོར་སོགས་ལེགས་པར་བྱས་ནས་ཏིང་སོགས་ལེགས་
པར་འདུ་བྱས་ལ།  མདུན་གྱི་ནམ་མཁར་ནས་རྡུལ་གྱི་དྲེགས་པ་བཞིན་དུ་འཁོད་པར་གྱུར། །ན་མོ་གུ་རུ་བྷྱ་ ཞེས་ལན་གསུམ་སོགས་འདོན་བཞིན་ཡོན་ཆབ་འབུལ་བཤམས་བྱ། དེ་ནས།  བདག་དང་འགྲོ་བ་ ནས་  རྗེ་བཙུན་

[051A]༄༅། །འཕགས་མ་སྒྲོལ་མའི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ།  །ཞེས་སོགས་ལན་བརྒྱ་ཕྲག་སོགས་བརྗོད་དེ་ཡོན་ཆབ་ཕུལ།  སངས་རྒྱས་ཆོས་དང། སེམས་ཅན་ཐམས་
ཅད་ ལན་གསུམ་རེ་དང།  མ་ལུས་སེམས་ཅན་རྣམ་དག་ཆོས་དབྱིངས་པོ་ཏ་ལ་ཡི་ལྷ་དང་ལྷ་མིན་ ཕྱག་འཚལ་ཉེར་གཅིག་གསུམ་མམ་བདུན།  ལྷ་མོ་ལ་གུས་ མཆོད་པའི་སྤྲིན་གྱི་གཟུངས་དང་རོལ་ཆེན་
བདེན་སྟོབས། ཕྱག་མཆོད།  རྗེ་བཙུན་འཕགས་མ་སྒྲོལ་མ་དང།  །ཞེས་སོགས་མཎྜལ་རྒྱས་བསྡུས་སོགས་སྔར་བཞིན་དང་འདོད་གསོལ།  སྐྱབས་གསུམ་ཀུན་འདུས་ ནས་  ཐོབ་པར་བྱིན་གྱིས་བརླབ་ཏུ་གསོལ། རྗེ་
བཙུན་བཅོམ་ལྡན་འདས་མ་ ནས་  ཆོས་དང་བཀྲ་ཤིས་འཕེལ་བར་མཛད་དུ་གསོལ། སངས་རྒྱས་ཆོས་ཚོགས་ མའི་སེམས་བསྐྱེད་ལན་གསུམ།  བྱང་ཆུབ་སེམས་མཆོག་རིན་སྟོང་ཉིད་ལྟ་བ་ཁྲིམས་ཀྱི་
ཚུལ་ཁྲིམས་འཇམ་དཔལ་དཔའ་བོ་ཡོན་ཏན་གཞིར་གྱུར་ མའི་སྐབས་སུ་མཆོད་པ་བསྡུ་བ་སོགས་གོང་བཞིན་ནོ།  དམིགས་བརྩེ་ མ་ཅི་འགྲུབ་བཟླས་ལ།  ཚེ་རབས་ཀུན་ཏུ་ཡོན་ཏན་འབྱུང་གནས་ ནས་  དགྱེས་
བཞིན་ཐིམ་པས་བྱིན་གྱིས་རླབས་པར་གྱུར།  རྡོ་རྗེ་འཆང་དང་རྗེ་བླ་མ་དང་རང་གི་རྩ་བའི་བླ་མའི་མཚན་སྔགས་དང་འབྲུ་གསུམ་བརྗོད་ལ།  དགེ་བ་འདི་ཡིས་བླ་མ་སངས་རྒྱས་འགྲུབ་གྱུར་འགོད་བར་ཤོག་མྱུར་མཛད་མ་

[051B] འཆི་བདག་མ། མི་འཇིགས་མ།  གཞི་བདག་ལ་དཀར་གཏོར་ཡོད་ཚེ་གཏོང། མེད་ན་མི་དགོས།  ཞིང་མཆོག་དམ་པ་ ནས་  རིམ་གཉིས་ལམ་གྱི་བགྲོད་པ་མཐར་ཕྱིན་ཤོག་ །བཟང་སྤྱོད་དང། ཐོག་མཐའ་མ་
བདེ་བ་ཅན་གྱི་སྨོན་ལམ་སོགས་འདོན། སྤྲོ་ན། བདེ་གསང་འཇིགས་གསུམ་གྱི་སྨོན་ལམ་དང་སྤྱོད་འཇུག་སྨོན་ལམ་སོགས་བཏོན་ན་ཕུན་སུམ་ཚོགས་པའི་ཡན་ལག་ཏུ་འགྱུར་རོ། །ཞེས་མཆོད་པའི་འདོན་བསྒྲིགས་རྡོ་རྗེ་འཆང་ཡབ་སྲས་ཀྱི་ཕྱག་ལེན་བཞིན་གོ་བདེ་
བར་བསྒྲིགས་པ་འདི་ནི་དཔོན་མོ་བཀྲ་ཤིས་མའི་ཐུགས་འདོད་བཞིན་་བིཀྛུ་སུ་མ་ཏི་བོདྷི་ཤ་ས་ན་སྱ་ལི་ཁ་ཏཾ། འདིས་ཀྱང་འགྲོ་ཀུན་བདུད་བཞིའི་གཡུལ་ལས་རྒྱལ་བའི་རྒྱུར་གྱུར་ཅིག་ །། ༄༅། །རྗེས་འཛིན་སྨོན་ཚིགས་བསམ་པ་ལྷུན་
གྲུབ་ཅེས་བྱ་བ་བཞུགས་སོ།།  ན་མོ་གུ་རུ་བཛྲ་དྷ་ར་ཡེ། སྐྱབས་ཀུན་འདུས་དྲིན་ཅན་བླ་མ་མཆོག་འབངས་ཁོ་བོའི་སྤྱི་བོའི་རྒྱན་བཞུགས་ནས། །སྒོ་གསུམ་གྱི་རྐྱེན་ངན་བར་ཆད་སོགས། །དུས་ཀུན་ཏུ་
ཞི་བར་བྱིན་གྱིས་རློབས། །མཁོས་བསྟུན་གྱི་རྣམ་དཀར་ཅི་སྤྱད་དང། །དུས་གསུམ་གྱི་བསགས་པའི་དགེ་ཚོགས་རྣམས། །ཕྱོགས་གཅིག་ཏུ་བསྡོམས་པའི་མཐུ་བརྟེན་ནས། །མགོན་ཁྱོད་ཀྱིས་བྲལ་མེད་
རྗེས་སུ་བཟུང། །དུས་དེང་ནས་བྱང་ཆུབ་མ་ཐོབ་བར། །རྗེ་བླ་མ་མཆོག་དང་མི་འབྲལ་ཞིང། །ལེགས་གསུང་གི་དམ་ཆོས་བདུད་རྩིའི་རོ། །དུས་རྟག་ཏུ་མྱོང་བར་བྱིན་གྱིས་རློབས།  །ཞེས་པ་འདི་ནི་ཨ་བྷ་ཀ་ཏཱ་

[052A]༄༅། །ཏཱ་ཝང་གི་ཤོག་ཏོ་ཤོ་མེ་རིན་ཙ་ཁོ་རོག་ཆི་རྒྱལ་འཕང་སྔའི་འདོད་མོས་ལྟར་་ཆོས་ཀྱི་རྡོ་རྗེས་ལུག་ལས་སུ་བགྱིས་པའོ།། །། ༄༅། །རྗེས་འཛིན་སྨོན་ཚིག་འདོད་དོན་ལྷུན་གྲུབ་ཅེས་བྱ་བ་བཞུགས་སོ། །།
ན་མོ་གུ་རུ་མུ་ནེ་ཨིནྡྲ་ཡ། བསླུ་མེད་བླ་མ་ཡི་དམ་མཆོག་གསུམ་དང། །དྲང་སྲོང་བདེན་ཚིག་གྲུབ་པ་གང་དག་གིས། །ཇི་ལྟར་སྨོན་པའི་དོན་རྣམས་ལེགས་དགོངས་ཏེ། །བསམ་དོན་བགེགས་མེད་
འགྲུབ་པའི་དགེ་ལེགས་སྩོལ། །རྣམ་དག་བསླབ་པ་གསུམ་གྱི་བཅས་མཚམས་ལས། །རྨི་ལམ་དུ་ཡང་འདའ་བར་མི་བྱ་བར། །སྲོག་དང་བསྡོས་ནས་ཚུལ་བཞིན་བརྩོན་པ་ཡི། །ཤུགས་དྲག་ཆུ་བོའི་
རྒྱུན་བཞིན་བརྟེན་པར་ཤོག་གང་ལ་བརྟེན་ན་ཐར་བའི་ལམ་བཟང་མཆོག་མ་ནོར་འདོམས་མཛད་ཡང་དག་དགེ་བའི་བཤེས། །བསམ་སྦྱོར་གཉིས་ཀྱིས་ཚུལ་བཞིན་ལེགས་བསྟེན་ཏེ། །མཉེས་པ་གསུམ་
གྱིས་རྟག་ཏུ་མཆོད་པར་ཤོག་ཚེ་རབས་ཀུན་ཏུ་ཐེག་མཆོག་དགེ་བའི་བཤེས། །ནམ་ཡང་མི་འབྲལ་རྟག་ཏུ་མཉེས་བྱེད་ཅིང། །དམ་ཚིག་སྡོམ་པ་ཚུལ་བཞིན་ལེགས་བསྲུང་སྟེ། །ཉེས་བས་ནམ་ཡང་གོས་
པར་མ་གྱུར་ཅིག་ཚངས་སྤྱོད་རྟེན་འདི་འདོར་བར་གནས་པའི་ཚེ། །མགོན་པོ་ཁྱོད་ཀྱི་ཐུགས་རྗེའི་ལྕགས་ཀྱུ་ཡིས། །ཉེ་བར་དྲངས་ཏེ་ཡིད་དགའ་ཆོས་འཛིན་དུ། །མི་ཕམ་བླ་མའི་སྲས་སུ་བདག་གྱུར་ཅིག་

[052B] །ཐེག་མཆོག་དམ་ཆོས་བདུད་བརྩིའི་དགའ་སྟོན་ལ། །རྟག་ཏུ་སྤྱོད་ཅིང་གཟུངས་སྤོབས་མངོན་ཤེས་སོགས། །མཐའ་ཡས་ཡོན་ཏན་དུ་མའི་མཛོད་འཛིན་ཤོག་
དེང་ནས་ཚེ་རབས་ལྷ་ཡི་ལམ་ཡངས་པོར། །ཐེག་མཆོག་འཁོར་ལོ་བཞི་དང་མི་འབྲལ་ཞིང། །ངེས་འབྱུང་བྱང་སེམས་ཡང་དག་ལྟ་བ་སོགས། །རིམ་གཉིས་ལམ་གྱི་བགྲོད་པ་མཐར་སོན་ཤོག་ ཅེས་ཚེ་
རབས་རྗེས་འཛིན་གྱི་སྨོན་ཚིགས་འདོད་དོན་ལྷུན་གྲུབ་ཅེས་བྱ་བ་འདི་ཡང་ལྷག་བསམ་རྣམ་དཔྱོད་ཀྱི་མཐུ་མི་དམན་པ་དད་བརྩོན་དཔྱོད་ལྡན་ཨོང་ནོད་ཤོག་གི་གྭ་རིགས་དགེ་སློང་བཀྲ་ཤིས་དཔལ་བཟང་ནས་རིན་གཉིས་སྲད་རྩེ་མོའི་གྲངས་ལྡན་ལྷ་རེག་བཅས་ཡང་ཡང་ནན་
གྱིས་བསྐུལ་བའི་ངོ་མ་བཟློག་པར་ཆོས་མེད་བན་རྒན་སྙོམ་ལས་པ་་ཆོས་ཀྱི་རྡོ་རྗེས་ཤར་མར་སྤེལ་བ་ཛ་ཡནྟུ།། །།  ༄༅། །གང་གི་མཚན་སྙན་སྒྲ་འཛིན་ལ་གྲགས་མོད། །མཐར་བྱེད་སྡེ་བཅས་མིང་གི་ལྷག་མར་བཅོམ། །
མཆོག་གི་ཚེ་དང་ཡེ་ཤེས་སྩོལ་མཛད་མགོན། །བཅོམ་ལྡན་ཚེ་མཐའ་ཡས་པས་ཤིས་པ་སྩོལ། །རྨད་བྱུང་བློ་གྲོས་བཟང་པོའི་ནོར་འཛིན་གཞིར། །དཔལ་ལྡན་ཡོན་ཏན་ཆུ་སྐྱེས་ཚལ་ཡངས་པོར། །བཤད་སྒྲུབ་བསྟན་
པའི་ཉི་མ་སྐྱོང་མཛད་པའི། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །རིང་ནས་ཐོས་བསམ་བསྒོམ་པའི་དཀྱིལ་འཁོར་རྒྱས། །མཁས་བཙུན་བཟང་པོའི་འོད་དཀར་འབུམ་དུ་འཕྲོས། །འཆད་རྩོད་རྩོམ་པའི་

[053A]༄༅། །བདུད་བརྩིའི་ཐིག་ཕྲེང་གིས། །ཐུབ་བསྟན་ཀུནྡའི་ཚལ་ཡངས་རྟག་བཞད་ཤོག་འདིས་མཚོན་ཡངས་པའི་ས་ཆེན་ལ་འཁོད་པའི། །ཁྲིམས་ལྡན་འདུས་པའི་སྡེ་རྣམས་ཐུགས་
མཐུན་ཞིང། །ཁྲིམས་གཙང་ཆོས་སྤྱོད་བཤད་སྒྲུབ་ལེགས་ཚོགས་རྣམས། །དབྱར་གྱི་ཆུ་གཏེར་དཔལ་ལ་བགྲན་པར་ཤོག་མགོན་ཁྱོད་ཡབ་རྗེ་གོང་མའི་གསེར་གྱི་ཁྲིར། །འགྱུར་མེད་དཀྱིལ་དཀྲུང་
བཞི་ལྡན་ལེགས་བཅིངས་ཏེ། །འགྲོ་ལ་ཟབ་རྒྱས་ཆོས་འཁོར་བསྐོར་བཞིན་དུ། །བསྐལ་བར་མི་གཡོ་རྟག་ཏུ་ཞབས་བརྟན་ཤོག་མཆོག་གསུམ་རྒྱལ་བ་རྒྱ་མཚོའི་བྱིན་རླབས་དང། །དཔལ་ལྡན་སྟོབས་
འཕྲོག་དབང་པོའི་མཐུ་སྟོབས་ཀྱིས། །བླ་མའི་ཞབས་བརྟན་མཛད་འཕྲིན་ཕྱོགས་མཐར་རྒྱས། །སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ ཅེས་ཞབས་བརྟན་གསོལ་འདེབས་དགེ་ལེགས་ཀུན་འབྱུང་ཞེས་བྱ་བ་འདི་
ཡང་སུམ་པ་མཁན་ཆེན་མཆོག་གི་ཞབས་བརྟན་སྨོན་ཚིག་འདི་ལྟ་བུ་ཞིག་དགོས་ཞེས། གང་གི་སྐུའི་ལས་བྱེད་མཛོད་པ་བློ་བཟང་སྨོན་ལམ་ནས་ལྷ་རེག་བཅས་བསྐུལ་བའི་ངོར་ཆོས་མེད་ཀྱི་ན་བ་བན་རྒན་་ཆོས་ཀྱི་རྡོ་རྗེས་སུག་བྲིས་སུ་བགྱིས་པ་ཛ་ཡནྟུ།། །།
༄༅། །ར་ཁོ་ཧོ་ཐོག་ཐུ་ཆེན་པོའི་ཞབས་བརྟན་གསོལ་འདེབས་འདོད་རྒུའི་མཆོག་སྦྱིན་ཞེས་བྱ་བ་བི་ཧ་ར་ཏི་སྨ།།  གང་གི་མཚན་སྙན་རྣ་བར་ལྷུང་བའི་མོད། །མཐར་བྱེད་སྡེ་བཅས་མིང་གི་ལྷག་མར་བཅོམ། །མཆོག་གི་ཚེ་

[053B] །བདེ་བླག་སྩོལ་མཛད་ཀུན་མཁྱེན་བླ་མས་སྐྱོངས། །བློ་བཟང་རྒྱལ་བསྟན་པདྨ་དཀར་པོའི་ཚལ། །བཤད་དང་སྒྲུབ་པའི་དྲོད་ཀྱིས་ལེགས་སྨིན་ཏེ། །མདོ་སྔགས་
བསྟན་པའི་འདབ་སྟོང་འབྱེད་མཛད་མགོན། །མཁས་གྲུབ་སྨྲ་བའི་ཉི་མར་གསོལ་བ་འདེབས། །རྨད་བྱུང་རྣམ་ཐར་གཙང་མའི་ཁྲིམས་དང་ལྡན། །རྣམ་དག་ཐོས་བསམ་སྒོམ་པའི་ལུས་སྟོབས་རྒྱས། །འཆད་
རྩོད་རྩོམ་པའི་ལེགས་བཤད་དགའ་སྟོན་མཆོག་འགྲོ་ལ་མངོན་མེད་སྩོལ་ཕྱིར་རྟག་བརྟན་ཤོག་གསེར་སྦྱངས་བཙོ་མའི་ལེགས་བྱས་ཆོས་ཀྱི་ཁྲིར། །ཞབས་ཟུང་ཚེ་མཐའ་ཡས་པའི་མགོན་བཞིན་དུ། །ཟབ་
རྒྱས་གདམ་པའི་སྤྲང་ཆར་ལེགས་ཕབས་ཏེ། །བསྐལ་བར་མི་གཡོ་རྟག་ཏུ་ཞབས་བརྟན་ཤོག་མཆོག་གསུམ་རྒྱལ་བ་རྒྱ་མཚོའི་བྱིན་རླབས་དང། །བསྟན་སྲུང་དམ་ཅན་རྒྱ་མཚོའི་མཐུ་སྟོབས་ཀྱིས། །དམ་པའི་
ཞབས་བརྟན་མཛད་འཕྲིན་འོད་སྣང་གིས། །དགེ་ལེགས་ཕན་བདེའི་སྣང་བས་ཁྱབ་གྱུར་ཅིག་ ཅེས་འཇམ་མགོན་བསྟན་པའི་སྣང་བྱེད་ཆེན་པོར་ཁོ་ཧོ་ཐུག་ཐུ་བློ་བཟང་བཤད་སྒྲུབ་བསྟན་པའི་ཉི་མ་དཔལ་བཟང་པོའི་ཞབས་བརྟན་གསོལ་འདེབས་འདོད་
རྒུའི་མཆོག་སྦྱིན་ཞེས་བྱ་འདི་ཡང་སྐུ་འབུམ་ར་ཁོ་སྒར་བའི་གཉེར་པ་ཆོས་རྗེ་བློ་བཟང་དར་རྒྱས་དང། རབས་འབྱམས་པ་དཀོན་མཆོག་བསྟན་འཛིན་རྣམ་གཉིས་ནས་ཁ་བཏགས་ཆེ་ལེགས་དང་དངུལ་གོར་རིག་བྱེད་ཀྱི་གྲངས་ལྡན་བཅས་བསྐུལ་ངོར་ཆོས་མེད་བན་རྒན་འདུ་གསུམ་སྙོམ་ལས་པ་

[054A]༄༅། ། ་ཆོས་ཀྱི་རྡོ་རྗེས་སྦྱར་བའོ།། །།  ༄༅། །ན་མོ་གུ་རུ་དེ་བ་ཌཱ་ཀི་ནི་ཡེ། མ་ཡུམ་ཆེན་ཆོས་ཀྱི་སྐུ་ལ་གསོལ་བ་འདེབས། །ཨ་མ་ལབ་ཀྱི་སྒྲོན་མེ་ལ་གསོལ་བ་འདེབས། །
དྲིན་ཅན་ཆོས་ཀྱི་རྡོ་རྗེས་ལ་གསོལ་བ་འདེབས། །མཆེད་ལྕམ་རྡོ་རྗེ་སྤུན་གྲོགས་ལ་གསོལ་བ་འདེབས། །དམ་ཅན་རྡོ་རྗེ་ཆོས་སྲུང་ལ་གསོལ་བ་འདེབས། །དད་ལྡན་སློབ་བུ་རྣམས་ལ་བྱིན་གྱིས་རློབས། །
འཁྲུལ་བའི་གཞི་རྩ་ཆོད་པར་བྱིན་གྱིས་རློབས། །འགལ་རྐྱེན་ལམ་དུ་ལོངས་པར་བྱིན་གྱིས་རློབས། །གཉན་ས་རི་ཁྲོད་ཟིན་བར་བྱིན་སྐྱེ་ཤི་རྩད་ནས་ཆོད་བར་སྒྱུ་ལུས་འོད་སྐུ་འགྱུར་བར་རང་སེམས་
སྐྱེ་མེད་རྟོགས་པར་ ཞེས་གདུང་ཤུགས་དྲགས་པོས་གསོལ་བ་རྒྱུན་དུ་བཏབ་ན་འདི་ཕྱིའི་ལེགས་ཚོགས་སྤྱི་དང་གནས་སྐབས་ཐམས་ཅད་ཀྱི་འདོད་དོན་བདེ་བླག་ཏུ་འགྲུབ་པར་གདོན་མི་ཟའོ། ཅེས་པ་འདི་ཡང་ཁྱུད་ཀྱཱ་སྔགས་འཆང། ཡི་དམ། ཀུན་བཟང། རིན་
ཆེན་འབུམ་གསུམ་ནས། ཀོ་རི་གསུམ་གསུམ་རེ་ལྷ་རེག་བཅས་བསྐུལ་ངོར་གཉན་ཁྲོད་པ་་ཆོས་ཀྱི་རྡོ་རྗེས་ཕྲལ་མར་སྦྱར་བའོ།། །། ༄༅། །མྱུར་བྱོན་གསོལ་འདེབས་མཆོག་སྤྲུལ་ཉིན་བྱེད་འདྲེན་པའི་སྐྱ་རེངས་གསར་བ་ཞེས་བྱ་བ་
བཞུགས་སོ།།  བསླུ་མེད་བླ་མ་ཡི་དམ་མཆོག་གསུམ་དང། །ཁྱད་པར་ཆོས་ཀྱི་རྒྱལ་པོ་ཙོང་ཁ་པ། །རྒྱལ་སྲས་རྒྱ་མཚོའི་ཚོགས་དང་བཅས་རྣམས་ཀྱིས། །དེང་འདིར་སྨོན་པའི་དོན་ཀུན་འགྲུབ་པར་

[054B] །དྲི་མེད་བློ་བཟང་རྒྱལ་བ་གཉིས་པ་ཡི། །མདོ་སྔགས་བསྟན་པའི་དགོངས་དོན་མ་ནོར་བར། །བཤད་དང་སྒྲུབ་པའི་མཁྱེན་དཔྱོད་ཤེས་རབ་ཀྱིས། །ལམ་སྟོན་བཤེས་གཉེན་དམ་པར་གསོལ་བ་འདེབས། །
དེང་དུས་མི་བསྲུན་སྙིགས་མའི་བརླིང་སྤྱོད་ལ། །ཁྱོད་ཐུགས་ཁྲེལ་པའི་དབང་གིས་དག་ཞིང་དུ། །གློ་བུར་གཤེགས་པའི་ངང་ཚུལ་སྙིང་ནས་སྐྱོ། །ཅི་བྱ་གཏོལ་བྲལ་བྱ་ཆད་ཐང་ལྷུང་བཞིན། །ཉམ་ཐག་གདུང་བའི་
དབྱངས་ཀྱིས་གསོལ་བཏབ་ན། །བརྩེ་ཆེན་ཐུགས་རྗེ་ཆེན་པོས་ལེགས་དགོངས་ཏེ། །ལས་ཀྱིས་འབྲེལ་བའི་དྭ་ཕྲུག་འདི་དག་ལ། །མྱུར་དུ་ཞལ་སྟོན་རྗེས་སུ་བརྩེ་བར་རིགས། །སྔོན་གོམས་ཐུགས་བསྐྱེད་དམ་
བཅས་ཉེར་དགོངས་ཏེ། །རིང་མིན་ཆོ་རིགས་གཙང་མའི་འཛིན་མའི་གཞིར། །ཉེར་འཁྲུངས་རབ་གསལ་ཁྱེའུ་སྐུ་བལྟམས་ཏེ། །མཛེས་གྱུར་མིག་གི་བདུད་རྩིར་གསལ་བར་ཤོག་རྣམ་དག་ཁྲིམས་
ཀྱི་རྩ་བ་རབ་བརྟན་ཅིང། །རྣམ་མང་ཡོན་ཏན་དུ་མའི་ལོ་འདབ་རྒྱས། །རྣམ་གྲོལ་སྐུ་གསུམ་འབྲས་བུ་ཉེར་སྡུད་པའི། །བཤེས་གཉེན་དཔག་བསམ་དབང་པོ་མྱུར་གསལ་ཤོག་དམ་ཚིག་གཙང་
མའི་ལེགས་འབྲེལ་བླ་མ་དང། །དམ་ཅན་རྡོ་རྗེ་ཆོས་སྲུང་མཐུ་སྟོབས་དང། །དམ་ལྡན་སློབ་མའི་གདུང་ཤུགས་དྲག་པོ་ཡིས། །དམ་པའི་ཞལ་བཟང་མྱུར་སྟོན་གྱུར་ཅིག་གུ་ །ཅེས་ཡོངས་ཀྱི་དགེ་བའི་

[055A]༄༅། །བཤེས་གཉེན་ཆེན་པོ་ཆ་ཀ་ཁོང་བློ་བཟང་ཤེས་རབ་སྐུ་ཞི་བར་གཤེགས་པའི་སྐབས་སུ་དམ་གཙང་སློབ་བུ་ཨ་ལགས་བྲག་ཁང་ནས་ནན་གྱིས་བསྐུལ་བའི་ངོ་མ་བཟློག་ཙམ་དུ་འབྲེལ་མེད་དོན་གཞན་གྱི་ཚིག་ཉོག་འགོ་མཇུག་མེད་པ་འདི་ནི་སྨྲས་
པ་པོ་་ཆོས་ཀྱི་རྡོ་རྗེས་སོ།། །།  ༄༅། །མྱུར་བྱོན་གསོལ་འདེབས་ཐུགས་རྗེ་བསྐུལ་བའི་སྒྲ་དབྱངས་ཞེས་བྱ་བ་བཞུགས་སོ།།  སྲིད་གསུམ་འགྲོ་བའི་འདྲེན་མཆོག་ཤཱ་ཀྱའི་ཏོག་ཞི་བ་ཆགས་
བྲལ་ཐེག་གསུམ་དམ་པའི་ཆོས། །རིག་གྲོལ་བརྒྱད་ལྡན་འཕགས་ཚོགས་དགེ་འདུན་སྡེ། །བསླུ་མེད་རིན་ཆེན་གསུམ་གྱིས་ཤིས་པ་སྩོལ། །བློ་གྲོས་བཟང་པོའི་ས་སྲུང་ལ་བཞོན་ཏེ། །
དབང་ཕྱུག་བརྒྱད་ལྡན་མིག་སྟོང་ལྡན་པ་ཡི། །འཇིགས་མེད་ཞོ་འཐུང་རུས་པའི་མཚོན་རྣོན་གྱིས། །རྒོལ་ངན་སྦྱིན་སྐྱེས་ལས་རྒྱལ་རྒྱལ་མཚན་མཆོག་གློ་བུར་སྙིགས་དུས་འགྲོ་བའི་དམན་
ལས་ཀྱི། །མཐུ་སྨིན་ཆུ་ལྷའི་ཁང་བཟང་གཤེགས་པའི་ཚུལ། །བསམ་གྱིན་ངང་ཚུལ་འདི་ལ་སྙིང་ནས་སྐྱོ། །ཀྱེ་མ་ཀྱེ་ཧུད་མགོན་སྐྱབས་སུ་ལ་ཞུ། །སྐལ་དམན་སློབ་བུ་མྱ་ངན་ཐང་
ཆེན་དུ། །དམུས་ལོང་ལོང་ཁྲིད་སྟོར་བ་ཇི་བཞིན་དུ། །བདག་ཅག་མགོན་སྐྱབས་མེད་པའི་འགྲོ་བ་ཀུན། །ཐུགས་རྗེས་གཟིགས་ཤིག་བྱམས་པས་ཡུད་ཙམ་དགོངས། །རིང་མིན་ཆོ་རིགས་

[055B] །བཤེས་གཉེན་དཔག་བསམ་རྐང་འཐུང་གཞོན་ནུ་མཆོག་ངོ་མཚར་ཡོན་ཏན་དུ་མས་རྒྱན་སྤྲས་ཏེ། །སྐལ་ལྡན་མིག་གི་བདུད་རྩིར་མྱུར་གསལ་ཤོག་རྨད་བྱུང་ཚུལ་ཁྲིམས་
གཙང་མའི་ས་གཞི་ལ། །རྣམ་དག་ཐོས་བསམ་སྒོམ་པའི་ལོ་འདབ་བཀྲ། །འཆད་རྩོད་རྩོམ་པའི་བདུད་རྩིའི་ཟིལ་མངར་གཡོ། །ཐུབ་བསྟན་ཀུན་དའི་ཚལ་ཡངས་རྟག་བཞད་ཤོག་བླ་མ་ཡི་དམ་
སྲུང་མའི་བྱིན་རླབས་དང། །བསྟན་སྲུང་དམ་ཅན་རྒྱ་མཚོའི་མཐུ་སྟོབས་ཀྱིས། །མཆོག་སྤྲུལ་ཉིན་བྱེད་དབང་པོ་མྱུར་གསལ་ཏེ། །སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ །ཅེས་མྱུར་བྱོན་
གསོལ་འདེབས་ཐུགས་རྗེ་བསྐུལ་བའི་སྒྲ་དབྱངས་ཞེས་བྱ་བ་འདི་ཡང་ཨུ་ཅུ་མུ་ཆིན་སྨོན་ལམ་བླ་མ་དགོངས་པ་ཆོས་དབྱིངས་སུ་གཤེགས་སྐབས། གསེར་ཏོག་སྒར་བའི་ཆོས་མཛོད། གྲུ་ཀྱཱ་དགོན་པ་དགའ་ལྡན་དར་རྒྱས་གླིང་གི་སྨན་པ་དཔོན་སློབ་ཡེ་ཤེས་བསྟན་པའི་རྒྱལ་
མཚན་དབུ་མཛད་འདུས་སྤྱི་ཐུན་མོང་ནས་ཚུལ་འདི་ལྟ་བུ་ཞིག་དགོས་ཞེས་དངུལ་ཊཾ་དབང་པོའི་གྲངས་ལྡན་ལྷ་དར་བཅས་བསྐུལ་བའི་ངོར་ཆོས་མེད་བན་རྒན་་བིཀྵུ་མ་ཏཱི་དའི་བཾ་ལི་ཁེ་ཏཾ། སྫ་ཡནྟུ།།  ༄༅། །ན་མོ་གུ་རུ།  འདིར་གསེར་སྐྱེམས་
མདོར་བསྡུས་འབུལ་བར་འདོད་པས། གསེར་སྐྱེམས་རྒྱ་ཇའི་ཉིང་ཁུ་སོགས་དང་འབྲུ་སྨན་སོགས་འདུ་བྱས་ལ། འདི་ལྟར།  རང་ཉིད་དཔལ་ཆེན་རྡོ་རྗེ་འཇིགས་བྱེད་དུ། །གསལ་བའི་ཐུགས་ཀའི་འོད་ཀྱིས་བྱིན་རླབས་ཏེ། །

[056A]༄༅། །སྦྱངས་ཤིང་བསྐྱེད་དེ་ཟག་མེད་ཡེ་ཤེས་ཀྱི། །བདུད་རྩིའི་རྒྱ་མཚོ་ཆེན་པོ་རོ་གཅིག་གྱུར། །ཨོཾ་ཨཱ་ཧཱུཾ་ ལན་གསུམ་གྱི་བྱིན་གྱིས་རླབས་ལ་འདི་སྐད་དོ།  ཧཱུཾ་རྡོ་རྗེ་འཆང་སོགས་
རྩ་བརྒྱུད་བླ་མ་དང། །དུས་དགྲའི་དབང་པོ་ཡི་དམ་ཞི་ཁྲོ་ལ། །འབྲུ་བཅུད་བདུད་རྩི་བྱིན་རླབས་གསེར་སྐྱེམས་འདི། །བཞེས་ལ་བཅོལ་པའི་ལས་ཀུན་འགྲུབ་པར་མཛོད། །འདོད་ཁམས་བདག་
མོ་དཔལ་གྱི་ལྷ་མོ་དང། །ལས་བཞི་འཕྲིན་ལས་སྒྲུབ་མཛད་འཁོར་བཅས་ལ། །འབྲུ་བཅུད་བདུད་རྩི་བཞེས་ལ་བསྟན་དགྲར་དྲག་ཁྲོས་སྤྲུལ་པའི་ཆོས་སྐྱོང་དང། །གསང་ཡུམ་ཀླུ་
མོ་འཁོར་ཚོགས་རྒྱ་མཚོ་ལ། །འབྲུ་བཞེས་ལ་ཕྱོགས་འདིར་གནས་པའི་ལྷ་ཀླུ་གཞི་བདག་དང། །མཐུ་ལྡན་སྡེ་བརྒྱད་འཁོར་ཚོགས་མ་ལུས་ལ། །འབྲུ་བཅུད་བཞེས་ལ་ཁྱེད་
རྣམས་མཆོད་ཅིང་གསོལ་བ་བཏབ་པའི་མཐུས། །རྣམ་པར་དག་པའི་ཆོས་མཐུན་བསམ་པའི་དོན། །འབད་མེད་ཡིད་བཞིན་ལག་ལྟར་སོན་པ་དང། །སྡང་དགྲ་གནོད་བྱེད་ཐལ་བར་བརླག་པར་མཛོད། །
 ཅེས་གསེར་སྐྱེམས་མདོར་བསྡུས་འདི་ཡང། འཇམ་མགོན་བསྟན་པའི་སྣང་བྱེད་ཆེན་པོ་སྟོང་འཁོར་ཧོ་ཐོག་ཐུ་མཉྫུ་ཤྲཱིའི་ཐུགས་བཞེད་ལྟར། ཆོས་མེད་བན་རྒན་་ཆོས་རྡོར་གྱིས་སྦྱར་བའོ།། །། ༄༅། །མྱུར་བྱོན་གསོལ་འདེབས་

[056B] ། སྲིད་གསུམ་འགྲོ་བའི་འདྲེན་མཆོག་ཤཱ་ཀྱའི་ཏོག་བརྒྱད་ཁྲི་བཞི་སྟོང་ཐེག་མཆོག་དམ་པའི་ཆོས། །རིགས་གྲོལ་གཉིས་ལྡན་འཕགས་ཚོགས་དགེ་འདུན་
སྡེ༑ ༑སྐྱབས་མཆོག་རིན་ཆེན་གསུམ་གྱིས་ཤིས་པ་སྩོལ། །རྨད་བྱུང་དགེ་ལ་འདུན་པའི་ཉིན་བྱེད་འབུམ། །དུས་གཅིག་ཤར་བའི་བསྟན་འཛིན་རྒྱ་མཚོ་ཡིས། །ལུས་ཅན་ཕན་བདེའི་པད་ཚལ་བཞད་
པའི་གཉེན། །མཁས་གྲུབ་ནམ་མཁའི་ནོར་བུར་གསོལ་བ་འདེབས། །མགོན་ཁྱོད་གློ་བུར་ཆུ་ལྷའི་འཕང་བ་རུ། །མནལ་བའི་ངང་ཚུལ་དེ་ལ་སྙིང་ནས་སྐྱོ། །མགོན་མེད་སྐྱབས་འབྲལ་མྱ་ངན་ཐང་དུ་ལུས། །
ཐུག་རྗེའི་སྤྱན་གྱིས་ཉམ་ཐག་རྣམས་ལ་གཟིགས། །རིང་མིན་ཆོ་རིགས་གཙང་མའི་འཛིན་མའི་དབུས། །རྨད་བྱུང་ཡོན་ཏན་དུ་མའི་ལོ་འདབ་བཀྲ། །ངོ་མཚར་དུས་བཟང་ཕན་བདེ་འདབ་བརྒྱ་མཆོག་ལུས་
ཅན་རེ་བ་ཡིད་བཞིན་སྐོང་བར་ཤོག་རྣམ་དག་ཐོས་བསམ་སྒོམ་པའི་དཀྱིལ་འཁོར་རྒྱས། །མཁས་བཙུན་བཟང་པོའི་འོད་དཀར་འབུམ་ཕྲག་འཕྲོ། །འཆད་རྩོད་རྩོམ་པའི་བདུད་རྩིའི་ཐིགས་འཕྲེང་གིས། །ཐུབ་
བསྟན་ཀུནྡའི་ཚལ་ཡངས་རྟག་བཞད་ཤོག་མཆོག་གསུམ་བཀའ་སྡོད་དམ་ཅན་རྒྱ་མཚོ་དང། །རིང་ནས་བརྟེན་པའི་མཐུ་ལྡན་སྲུང་མ་ཡི། །བདག་ཅག་བུ་སློབ་དད་མོས་རྩེ་གཅིག་མཐུས། །སྨོན་པའི་རེ་འབྲས་

[057A]༄༅། །ལྷུན་གྱིས་འགྲུབ་པར་ཤོག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །་ ཅེས་སྣེའུ་ལུང་སྤྲུལ་སྐུ་དགེ་འདུན་བསྟན་འཛིན་ནོར་བུ་གློ་བུར་ཆོས་དབྱིངས་སུ་གཤེགས་སྐབས། མྱུར་བྱོན་གསོལ་
འདེབས་ཐུགས་རྒྱུད་བསྐུལ་བའི་སྒྲ་དབྱངས་ཞེས་བྱ་བ་འདི་ལྟ་བུ་ཞིག་དགོས་ཞེས། སྐུ་དཔོན་རྒེ་ཀྱཱ་ནས་ནོར་ཁྲའི་དཔེ་དྲིལ་གཅིག་དང་གོར་མོ་གསུམ་ལྷ་རེག་བཅས་བསྐུལ་བའི་ངོར་ཆོས་མེད་བན་རྒན་་ཆོས་ཀྱི་རྡོ་རྗེས་སུག་བྲིས་སུ་བགྱི་བའོ།། །།
༄༅། །ཞབས་བརྟན་གསོལ་འདེབས་ཕན་བདེའི་དཔལ་གཏེར་ཞེས་བྱ་བ་བཞུགས་སོ།།  རྒྱལ་བ་ཀུན་གྱི་མཁྱེན་བརྩེ་ཡེ་ཤེས་ཀུན། །གཅིག་ཏུ་བསྡུས་པ་ཡིད་འཕྲོག་ལྷ་མོའི་སྐུར། །ལེགས་བཞེངས་ཚེ་དཔལ་
སྟེར་མཛད་ཏཱ་རེ་མས། །གང་འདིར་ཚེ་ཡི་དངོས་གྲུབ་སྩོལ་ཤིག་ཀྱཻ། །རྨད་བྱུང་མཁས་དང་གྲུབ་པའི་ཉམས་བཞེས་ཀྱི། །བསྟན་འཛིན་དམ་པའི་རྣམ་ཐར་རྗེས་སུ་སྐྱོངས། །བཤད་དང་སྒྲུབ་པའི་བྱི་དོར་
ལེགས་མཁས་པའི། །མཁས་སྒྲུབ་རྒྱ་མཚོའི་མགོན་ལ་གསོལ་བ་འདེབས། །མགོན་ཁྱོད་ཞབས་ཟུང་རྡོ་རྗེའི་ཁམས་སུ་བརྟན། །མཁས་བཙུན་བཟང་པོའི་འོད་དཀར་འབུམ་འཕྲོ་ཞིང། །འཆད་རྩོད་
རྩོམ་པའི་བདུད་རྩིའི་ཐིགས་འཕྲེང་གིས། །ཐུབ་བསྟན་ཀུནྡའི་ཚལ་ཡངས་རྟག་བཞད་ཤོག་དགེ་ལ་འདུན་བའི་རྩ་བ་རབ་ཏུ་བརྟན། །ཆོས་སྤྱོད་རྣམ་བཅུའི་འདབ་བརྒྱ་རབ་ཏུ་རྒྱས། །རྣམ་གྲོལ་དོན་

[057B] །བསྟན་འགྲོ་ཕན་བདེའི་ཉིན་བྱེད་རྟག་ཤར་ཤོག་བསླུ་མེད་བླ་མ་ཡི་དམ་མཆོག་གསུམ་དང། །ཁྱད་པར་དམ་ཅན་ཆོས་ཀྱི་རྒྱལ་པོ་ཡི། །འཕྲིན་ལས་
འོད་སྣང་འབར་བས་རྐུད་མུན་ཀུན། །མྱུར་ཞི་ཕན་བདེའི་སྣང་བ་འབར་གྱུར་ཅིག་ ཅེས་ཧར་ཆེན་མོང་གོལ་ཅིང་ཤོག་གི་སྨན་པ་བླ་ཟུར་བསྟན་འཛིན་དམ་པ་རྒྱ་མཚོའི་ཞབས་བརྟན་གསོལ་འདེབས་འདི་ལྟ་བུ་ཞིག་
དགོས་ཞེས་དགེ་རྒན་སྨོན་ལམ་རབ་འབྱམས་པ་ཡེ་ཤེས་རྒྱ་མཚོ་དང་མཛོད་པ་སྨན་འཆང་ཟུང་ནས་ནོར་ཆབ་ཁ་ཕྱེད་དང་ས་ལེ་སྦྲམ་གྱི་མཆེད་ཟླར་འོས་པའི་ཆུ་ཚོད་འཁོར་ལོ་ཆུང་ངུ་ལྷ་དར་བཅས་ཡང་ཡང་བསྐུལ་བའི་ངོར་ཆོས་མེད་བན་རྒན་འདུ་གསུམ་
སྙོམ་ལས་པ་་ཆོས་ཀྱི་རྡོ་རྗེས་གང་དྲན་འཕྲལ་བྱུང་དུ་སྤྲས་པ་འདི་ཡང་ཡི་གེ་པ་ནི་ཆོས་ཚུལ་ལ་བློ་མིག་མཆོག་ཏུ་ཡངས་པ་དུས་འཁོར་པ་ངག་དབང་རྒྱ་མཚོས་བྲིས་པའོ།། །། ༄༅། །ཞབས་བརྟན་གསོལ་འདེབས་
ཚངས་པའི་དབྱངས་ཞེས་བྱ་བ་བཞུགས་སོ།།  རྨད་བྱུང་ཚེ་དཔལ་སྟེར་མཛད་འོད་མཐའ་ཡས། །དུས་མིན་ཉི་བུ་དགྲ་ལས་རྟག་ཏུ་རྒྱལ། །མགོན་མེད་དུཿ་ཁའི་འཇིགས་ལས་སྐྱོབས་མཛད་པའི། །བཅོམ་
ལྡན་འཆི་བདག་འཇོམས་པས་ཤིས་པ་སྩོལ། །འཇིག་རྟེན་རྨོངས་པའི་མུན་པའི་གོ་འཕང་མཆོག་འཇོམས་ལ་དཔའ་ཞིང་བགྲང་ཡས་རྒྱལ་ཀུན་གྱི། །ཚད་མེད་མཁྱེན་པ་རྫོགས་མཐུས་ཡིད་ཅན་

[058A]༄༅། །ཀུན༑ ༑ཐར་པའི་སར་འགོད་སྨྲ་ལྷས་རྟག་ཏུ་སྐྱོངས། །བློ་གྲོས་བཟང་པོའི་དཀྱིལ་འཁོར་རབ་རྒྱས་པས། །བྱང་ཆུབ་བགྲོད་པའི་ལམ་བཟང་གསལ་མཛད་ཅིང། །བསྟན་
འཛིན་རྒྱ་མཚོའི་གཙུག་ན་མངོན་མཐོ་བའི། །མཁས་གྲུབ་ཉི་མའི་མགོན་ལ་གསོལ་བ་འདེབས། །མགོན་ཁྱོད་ཡབ་རྗེ་གོང་མའི་ས་ཟླའི་ཁྲིར། །ཞབས་པད་གཞོམ་བྲལ་ཚེ་མཐའི་མགོན་བཞིན་དུ། །བཞུགས་
ཏེ་ལེགས་བཤད་འོད་སྣང་འཕྲོ་བཞིན་པར། །བསྐལ་བར་མི་གཡོ་རྟག་ཏུ་བརྟན་པར་ཤོག་རྣམ་དག་ཐོས་བསམ་སྒོམ་པའི་དཀྱིལ་འཁོར་རྒྱས། །མཁས་བཙུན་བཟང་པོའི་འོད་དཀར་འབུམ་དུ་འཕྲོ། །
འཆད་རྩོད་རྩོམ་པའི་བདུད་རྩིའི་ཐིག་འཕྲེང་གིས། །ཐུབ་བསྟན་ཀུནྡའི་ཚལ་ཡངས་རྟག་བཞད་ཤོག་ཁྲིམས་ལྡན་འདུས་པའི་སྡེ་རྣམས་ཐུགས་མཐུན་ཞིང། །ཁྲིམས་གཙང་ཆོས་སྤྱོད་བཤད་བསྒྲུབ་
ལེགས་ཚོགས་རྒྱས། །ལྷ་མིའི་འབངས་རྣམས་ཆོས་འབྱོར་བདེ་དགས་འཚོ། །མི་མཐུན་རྒུད་པའི་གཡུལ་ལས་རྒྱལ་གྱུར་ཅིག་བླ་མ་ལྷ་དང་དམ་ཅན་མཁའ་འགྲོའི་ཚོགས། །ཐ་འོག་ཆོས་རྒྱལ་ཆེན་པོའི་
མཐུ་སྟོབས་ཀྱིས། །ཉེར་འཚེ་ཀུན་སེལ་མཐུན་རྐྱེན་ཡིད་བཞིན་འགྲུབ། །དགེ་ལེགས་ཀུན་འབྱུང་བཀྲ་ཤིས་རྒྱས་གྱུར་ཅིག་ ཅེས་སྟོང་སྐོར་ཆན་ཤི་མཉྫུ་ཤྲི་ཧུ་ཐོག་ཐུ་བློ་བཟང་བྱང་ཆུབ་བསྟན་འཛིན་རྒྱ་མཚོའི་ཞབས་བརྟན་གསོལ་འདེབས་

[058B] དམ་པ་གང་གི་སྐུ་དཔོན་རྣམས་དང་ཕྱག་མཛོད་ཆེད་མོ་རྣམས་ཀྱིས་ལྷ་དར་རིན་གཉིས་དངུལ་འཁོར་བཞི་བཅས་བསྐུལ་བའི་ངོར་ཤཱཀྱའི་བཙུན་གཟུགས་བན་རྒན་་ཆོས་ཀྱི་རྡོ་རྗེས་གང་དྲན་ཐོལ་བྱུང་དུ་སྨྲས་པ་དགེ་ལེགས་འཕེལ།། །།།
༄༅། །ཞབས་བརྟན་གསོལ་འདེབས་དགོས་འདོད་རེ་བསྐོང་ཞེས་བྱ་བ་བཞུགས་སོ།། གང་གི་མཚན་སྙན་རྣ་བར་ལྷུང་བའི་མོད། །མཐར་བྱེད་སྡེ་བཅས་རི་མོའི་ལམ་དུ་བཀོད། །འཆི་མེད་
ཚེ་དང་ཡེ་ཤེས་མཆོག་སྩོལ་བའི། །བཅོམ་ལྡན་འཆི་བདག་འཇོམས་པས་ཤིས་པ་སྩོལ། །བློ་བཟང་དགོངས་དོན་བྱང་ཆུབ་སྙིང་པོའི་ནོར། །གུས་ལྡན་དད་པའི་རྒྱལ་མཚན་རྩེར་བཀོད་དེ། །ཡང་ཡང་
མཆོད་དེ་གསོལ་བ་ལེགས་བཏབ་ན། །འབད་པ་དོན་ཡོད་མཛད་ལ་གསོལ་བ་འདེབས། །མགོན་ཁྱོད་ཡབ་རྗེ་གོང་མའི་ས་ཟླའི་ཁྲིར། །ཞབས་པད་ཚེ་མཐའ་ཡས་པའི་མགོན་བཞིན་དུ། །བརྟན་པར་བཞུགས་
ཏེ་ཟབ་གསང་བླ་མེད་ཆོས། །རྟག་ཏུ་རྒྱུན་འདོམས་གཡོ་མེད་ཞབས་བརྟན་ཤོག་རྨད་བྱུང་ཚུལ་ཁྲིམས་གཙང་མའི་ས་གཞི་ལ། །རྣམ་དག་ཐོས་བསམ་སྒོམ་པའི་མེ་ཏོག་བཀྲ། །ཏིང་འཛིན་རིམ་གཉིས་འབྲས་
བུ་ཁུར་དུ་ལྕི། །འཆད་རྩོད་རྩོམ་པའི་དགའ་སྟོན་རྟག་འགྱེད་ཤོག་བསླུ་མེད་བླ་མ་ཡི་དམ་མཆོག་གསུམ་དང། །ཁྱད་པར་མྱུར་མཛད་མགོན་པོ་ཐུགས་རྗེའི་གཏེར། །དམ་ཅན་ཆོས་སྲུང་རྒྱ་མཚོའི་འཕྲིན་ལས་

[059A]༄༅། །ཀྱིས༑ ༑སྨོན་པའི་རེ་འབྲས་ལྷུན་གྱིས་འགྲུབ་པར་ཤོག་ ཅེས་གྲུབ་པའི་སྐྱེས་མཆོག་ཨ་རིགས་དགེ་བཤེས་སྨོན་ལམ་བཟང་པོའི་སྐུ་འཕྲེང་གསུམ་པའི་ཞབས་བརྟན་གསོལ་འདེབས་དགོས་འདོད་རེ་སྐོང་ཞེས་བྱ་
བ་འདི་ནི། སྐུ་དཔོན་ཕྱག་རྡོར་གྱིས་ཚུལ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཆོས་མེད་རྒྱལ་ཁམས་པ་་ཆོས་ཀྱི་རྡོ་རྗེས་གང་དྲན་ཐོལ་བྱུང་དུ་སྨྲས་པ་དགེ་ལེགས་འཕེལ།།  །། ༄༅། །མྱུར་བྱོན་གསོལ་འདེབས་
འདོད་དོན་ལྷུན་གྲུབ་ཅེས་བྱ་བ་བཞུགས་སོ།། སྟོན་པ་མཚུངས་མེད་འདྲེན་མཆོག་ཤཱཀྱའི་ཏོག་སྐྱོབས་པ་མཚུངས་མེད་ལུང་རྟོགས་དམ་པའི་ཆོས། །འདྲེན་པ་མཚུངས་མེད་འཕགས་ཚོགས་དགེ་
འདུན་སྟེ། །སྐྱབས་མཆོག་རིན་ཆེན་རྣམ་གསུམ་གཙུག་ན་རྒྱལ། །མདོ་སྔགས་ལེགས་བཤད་སྙན་པ་གྲགས་པའི་དབྱངས། །ཟབ་ཡངས་ཆོས་སྒྲ་རྒྱུན་པར་སྒྲོགས་པ་ལས། །ཐར་འདོད་བློ་གསལ་དགའ་བ་
བསྐྱེད་མཛད་པའི། །མཁས་གྲུབ་རྒྱ་མཚོའི་མགོན་ལ་གསོལ་བ་འདེབས། །མགོན་ཁྱོད་བདག་འཛིན་ཆོས་ལ་བསྐུལ་བའི་སླད། །གློ་བུར་ཆོས་དབྱིངས་ཆུ་ལྷའི་ཕང་བ་རུ། །མནལ་བའི་ངང་ཚུལ་འདི་ལ་སྙིང་
ནས་སྐྱོ། །ཀྱེ་མ་ཀྱེ་ཧུད་བདག་ཅག་སུ་ལ་རེ། །དུང་དུང་སྙིང་ནས་མི་ཕྱེད་དད་གུས་དང། །གདུང་བའི་དབྱངས་ཀྱིས་ཆོ་ངེ་འདི་བཏབ་ན། །བརྩེ་ལྡན་མ་ཡིས་བུ་སྡུག་བསྐྱངས་པ་བཞིན། །མཛེས་པའི་ཞལ་

[059B] །ཕུལ་བྱུང་ཆོ་རིགས་གཙང་མའི་ས་གཞི་རུ། །ཡོན་ཏན་ལྷུན་རྫོགས་དཔག་བསམ་འཁྲི་ཤིང་མཆོག་ཉེར་བལྟམས་འདོད་རྒུའི་དཔལ་གྱིས་རབ་བརྗིད་པའི། །བཤེས་གཉེན་
དཔག་བསམ་དབང་པོ་མྱུར་གསལ་ཤོག་གཞོན་དུས་ནས་བཟུང་བསླབ་གསུམ་དགེ་ལ་སྤྱོད། །གཞུང་ཆེན་བཀའ་བོཏ་ལྔ་ལ་ལེགས་སྦྱངས་ནས། །རྣམ་དག་ཐོས་བསམ་སྒོམ་པའི་གཟི་འོད་ཀྱིས། །
འཆད་རྩོད་རྩོམ་པའི་བདུད་རྩི་རྟག་འགྱེད་ཤོག་བླ་མ་ལྷ་དང་དམ་ཅན་མཁའ་འགྲོའི་ཚོགས། །སྐྱེས་བུ་ཆེན་པོ་ལ་སོགས་སྲུང་མ་ཡིས། །ཉེར་འཚེ་ཀུན་སེལ་མཐུན་རྐྱེན་ཡིད་བཞིན་སྒྲུབས། །དགེ་ལེགས་
ཀུན་འབྱུང་བཀྲ་ཤིས་འབར་གྱུར་ཅིག་ ཅེས་མྱུར་བྱོན་གསོལ་འདེབས་འདོད་དོན་ལྷུན་གྲུབ་ཅེས་བྱ་བ་འདི་ཡང། དོར་ཤུལ་ཉིན་ཐུབ་ནས། བྱ་ཁྱུང་ཁྲི་བ་སྙན་གྲགས་རྒྱ་མཚོ་གཤེགས་པའི་ཚུལ་བསྟན་སྐབས་འདི་ལྟ་བུ་དགོས་ཞེས་བསྐུལ་བའི་ངོར་འདུ་གསུམ་
སྙོམ་ལས་པ་བན་རྒན་་ཆོས་ཀྱི་རྡོ་རྗེས་གང་དྲན་བྱུང་རྒྱལ་དུ་སྨྲས་པའོ།། །།  ༄༅། །ན་མོ་གུ་རུ་ལོ་ཀི་ཤྭ་ར་ཡ།  འདིར་མིག་འགྱིད་སྤྱན་རས་གཟིགས་ཀྱི་རྒྱུན་འཁྱེར་ཉམས་སུ་བླང་བའི་ཚུལ་ནི། ཐོ་རངས་ཁར་སྐྱབས་འགྲོ་
སེམས་བསྐྱེད་ཚུལ་དང་མཐུན་པར་བྱས་ནས།  སབྷ་ཝས་ སྟོང་པར་སྦྱངས།  སྟོང་པའི་ངང་ལས་པད་ཟླའི་གདན་ལ་རང་སེམས་ཧྲཱི་ཡིག་དཀར་པོ་དེ་ལས་འོད་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་

[060A]༄༅། །རང་ཉིད་སྐད་གཅིག་གིས་འཕགས་པ་སྤྱན་རས་གཟིགས་སྐུ་མདོག་དཀར་པོ། ཞལ་གཅིག་ཕྱག་བཞི་པ་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་འཕྲེང་དང། གཡོན་
འོག་མས་པདྨ་འཛིན་པ། མཚན་དཔའི་འོད་འབར་ཞིང་རིན་པོའི་རྒྱན་དང་དར་གྱིས་ན་བཟའ་ཀླུབས་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧྲཱི་ཧཱུཾ་གིས་མཚན་པ་
དེ་ལས་འོད་ཟེར་འཕྲོས། པོ་ཏ་ལ་ནས་ཡེ་ཤེས་པ་དང་དབང་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དབང་གི་ལྷས་དབང་བསྐུར་འོད་དཔག་མེད་ཀྱིས་དབུ་བརྒྱན་པར་གྱུར། ཨོཾ་ཨརྱ་ལོ་ཀི་ཤྭ་ར་ཨརྒྷཾ་ ནས་  ཤཔྟའི་ བར་གྱིས་
མཆོད།  སྐྱོན་གྱིས་མ་གོས་ ཞེས་སོགས་ཤླཽ་ཀ་གཅིག་གིས་བསྟོད།  རང་གི་ཐུགས་ཀར་ཧྲཱི་ཡིག་གི་མཐར་བཟླས་བྱའི་སྔགས་ཀྱིས་གཡས་བསྐོར་དུ་འཁོར་བར་ དམིགས་ནས་གདུང་ཤུགས་དྲག་པོས།  ཨོཾ་མ་ཎི་པདྨེ་ཧཱུཾ་གསལ་ལེ་གསལ་
ལེ་མཾ་གསལ་ལེ་ཀུན་ཧྲིག་སཱཧཱ།  ཞེས་བརྒྱ་སྟོང་སོགས་ཅི་ནུས་སུ་བཟླས་ལ་མཐར་རང་གི་སྲིན་མཛུབ་གཡས་གཡོན་ལ་བཏབ་སྟེ་བསྣོལ་བའི་ཚུལ་གྱིས་ལན་འགའ་ཕྱིས། མཇུག་ཏུ་ཡིག་བརྒྱ་མཆོད་བསྟོད་བསྔོ་སྨོན་སོགས་བྱའོ། །འདི་ལྟར་ཉིན་རེར་ཐོ་རངས་ཁར་
ཉམས་སུ་བླངས་པས་མིག་གི་ཚ་ཟིར་གྱིས་གདུང་བ་ལས་མྱུར་དུ་གྲོལ་བར་དམ་པ་རྣམས་ཀྱིས་གསུངས་སོ། །ཞེས་པ་འདི་ཡང་སྐོམ་མཚེར་ངག་དབང་ལུང་རྟོགས་རྒྱ་མཚོའི་ཐུགས་འདོད་ལྟར། གྱི་ན་བ་ཆོས་ཀྱི་རྡོ་རྗེས་སྨྲས་པོའོ།། །། ༄༅། །མཆོད་དམར་

[060B] །དྲུག་ལྡན་གནས་བཤད་སོས་ཉི་ཕུལ་ཕྱིར་བྲིས།  །ན་མོཿ་ཤྲཱི་ཀཱ་ལ་ཙ་ཀྲ་ཡེ། དང་པོའི་སངས་རྒྱས་དུས་ཀྱི་འཁོར་ལོ་དང། །དབྱེར་མེད་ཁྱབ་བདག་འཁོར་ལོའི་མགོན་པོ་མཆོག་དྲིན་ཅན་བླ་མ་ཚུལ་
ཁྲིམས་ཕུན་ཚོགས་རྗེ། །ཞབས་རྡུལ་བདག་སྙིང་ཆུ་སྐྱེས་དབུས་སུ་བསྟེན། །དེ་ཡི་བཀའ་འབངས་བྱང་ཆུབ་བསྟན་སྒྲོན་གྱི། །རྩ་བརྒྱུད་བླ་མ་སྤྱི་དང་བྱེ་བྲག་ཏུ། །ངོས་ཀྱི་གོང་མ་བཤད་སྒྲུབ་བསྟན་ཉི་མ། །གང་གི་ཞབས་
སྐྱེས་བྱང་ཆུབ་བར་དུ་མཆོད། །མགོན་པོ་གང་གི་ཐུགས་བསྐྱེད་རླུང་ཤུགས་ཀྱིས། །ཉེར་དྲངས་སྤོང་བ་བསམ་གཏན་ལ་གནས་པའི། །དགེ་འདུན་སྡེ་དང་སྲིད་གསུམ་བདག་མོ་སོགས། །བཀའ་སྲུང་རྣམས་ཀྱིས་བྱ་ར་
གཡེལ་མེད་སྐྱོངས། །དབྱངས་ཅན་འཕངས་འགྲོའི་རྒྱུད་མངས་ལས་འོངས་པའི། །ཤིས་བརྗོད་བསྟོད་ཚིག་མནྡ་ར་ཡི་འཕྲེང། །ཡོངས་སུ་གཏོར་བས་མཁའ་ལམ་ཡངས་པོར་བྱས། །སྐབས་དོན་གླེང་བར་བྱ་བའི་
བབ་བཅོལ་ནི། །སྔོན་ཚེ་མཁས་གྲུབ་གོང་མས་ཕྱག་བཏབ་པའི། །དབེན་གནས་བཀྲ་ཤིས་བསམ་གླིང་སྒྲུབ་གནས་འདིར། །གནམ་བསྐོས་ས་ཡི་ཚངས་ཆེན་ཁང་ཞི་ཡིས། །ལུང་ལས་མངོན་པར་མཐོ་ཞིང་འཆན་
ལང་གིས། །བདག་རྐྱེན་བསྩལ་ཞིང་ཀླུ་འབུམ་ནང་སོ་ཡིས། །མཆོད་སྦྱིན་སྒོ་འཕར་ཕྱེ་ཞིང་གཉེར་ཁ་མཛད། །དགེ་རྒྱུན་འཕེལ་ཞིང་མཆོད་ཐེབས་མང་དུ་བཙུགས། །མི་རབས་མ་སྟོངས་བར་དུ་འཛིན་བདག་བྱས། །

[061A]༄༅། །རྟ་ནག་བླ་མ་རྒྱ་ཡི་མཚན་ཅན་གྱིས། །དགོན་འདིའི་ཁྲི་ལ་དབང་བསྐུར་ཞབས་སེན་འཁོད། །གཞི་གསུམ་ཕྱག་ལེན་ཚུགས་ཤིང་ཆོས་སྤྱོད་འཕེལ། །སྐལ་བཟང་གཉིས་སྐྱེས་ཚོགས་
རྣམས་མགྲོན་དུ་བོས། །ཆོས་དང་ཟང་ཟིང་འབྲེལ་བའི་དགའ་སྟོན་བྱས། །བསྟན་འཛིན་དམ་པ་རྣམས་ཀྱང་ཞབས་ཀྱིས་བཅག་ཆོས་འབྱོར་བདེ་དགས་འགྲོ་རྣམས་ཡིད་རབ་ཚིམ། །ཞིང་འདིའི་མཆོད་སྡོང་ཆེན་མོ་
གཅིག་ཏུ་གྲུབ། །དེ་ལྟར་ལོ་ནི་མང་པོར་རབ་བསྐྱངས་སྐབས། །དུས་ཀྱི་འགྱུར་བ་སྣ་ཚོགས་བསྒྱུར་བཀོད་ཀྱིས། །མཐོ་དམན་བར་མར་གྱུར་བའི་སྐབས་ཞིག་ན། །ཕྲན་གྱི་སྐྱེ་འཕྲེང་གོང་མའི་ཕྱག་ཏུ་གཏད། །དེ་ཚེ་ལྷ་
རྣམས་དགའ་བའི་ཅ་ཅོ་སྒྲོག་སླར་ཡང་རྫོགས་ལྡན་གསར་བའི་དཔལ་ལ་བཀོད། །ཉམས་པ་སོར་ཚུད་མ་ཉམས་གོང་འཕེལ་ངོས། །མཆོད་རྒྱུན་གསར་བཙུགས་དགེ་ཚོགས་བརྟན་པར་བྱས། །རྒྱལ་བསྟན་ཉིན་མོ་བཞིན་དུ་
གསལ་བར་མཛད། །སྐབས་འགར་ཡབ་རྗེ་མཆོག་ནས་ཡི་དམ་ལྷ། །སྤྱི་དང་ཁྱད་པར་རྟ་མཆོག་རོལ་བ་ཡི། །ལྗགས་བསྙེན་ལོ་འཁོར་བསྲེག་བླུགས་སྨིན་བྱས་མཛད། །དཔའ་བོ་དཔའ་མོའི་ཚོགས་འཁོར་རྒྱ་ཆེན་ཕུལ། །དེ་ནས་སྐུ་
ཚ་མཛོད་བསྲུང་ཆེན་མོ་ཡིས། །གཏོང་བའི་སྒོ་འཕར་ཡོངས་སུ་ལེགས་ཕྱེ་སྟེ། །རི་ཁྲོད་གཡོན་ངོས་གཟིམས་ཆུང་གཞི་གཏིང་ནས། །སྟེང་འོག་བར་གསུམ་བཟོ་བཀོད་ཁྱད་དུ་འཕགས། །ལྷ་ཡི་ཁང་བཟང་གཉིས་པ་ཞིག་

[061B] །དེ་ཚེ་གནས་གཙང་རིས་ཀྱི་ལྷ་རྣམས་ཀྱིས། །དགའ་བའི་ཅ་ཅོ་སྒྲོགས་ཤིང་གླུ་དབྱངས་ལེན། །ཟིམ་ཆར་དང་བཅས་མེ་ཏོག་ཆར་ཡང་བབས། །བར་དུ་ཕྱོགས་བཅུའི་མགྲོན་རྣམས་རབ་བཀུག་ནས། །སྣ་ཚོགས་ཟས་
ཀྱི་དགའ་སྟོན་ལེགས་པར་འགྱེད། །ཀུན་ཏུ་དགའ་བའི་ཡོ་ལང་ཆེན་པོ་འཁྲིགས། །གཏམ་སྙན་ལྷ་ཡི་རྔ་གསང་ཕྱོགས་ཀུན་ཁྱབ། །མགོན་པོ་མཆོག་ཀྱང་གནས་དེར་སྤྱན་དྲངས་ནས། །ཞབས་སོར་འཁོད་བསྟུན་མཎྜལ་ལེགས་
ཕུལ་ཏེ། །དཀར་སྤྲོ་ལེགས་བཏང་གཟིམས་ཆུང་དཔལ་དར་ཕུལ། །རྗེ་བཙུན་བླ་མ་མཆོག་ནས་རབ་གནས་ཀྱི། །ཆོ་ག་ཟབ་མོ་མཛད་ཅིང་ཆོས་སྐྱོང་དང། །གནས་སྐྱོང་སོགས་ལ་གཏང་རག་གཟབ་རྒྱས་བསྟར། །ཕྱོགས་དུས་
ཀུན་ནས་ལེགས་པའི་མཇལ་དར་དང། །རོ་བརྒྱ་ལྡན་པའི་ཤིང་འབྲས་སྣ་ཚོགས་ཕུལ། །ཉིན་གཅིག་རྗེ་བཙུན་བླ་མ་ཐུགས་དགྱེས་ཏེ། །རྒྱབ་ལོག་བྲག་རིའི་བྱ་སྐྱིབ་ངོས་དག་ཏུ། །མ་ཎི་ཡིག་དྲུག་བཟོ་བཀོད་ཁྱད་འཕགས་
བྲིས༑ ༑ཕལ་བས་ལག་པས་རེག་མིན་གནས་སུ་འོ། །ད་ལྟའི་བར་དུ་ཀུན་གྱི་མཐོང་སྣང་དུ། །ཡིག་འབྲུ་གསལ་བར་མཇལ་ཞིང་ཁ་ཆར་སོགས། །ནམ་ཡང་མི་བརྫི་རིང་ནས་གསལ་མཐོང་བས། །མཁས་ཤིང་གྲུབ་པའི་
རྣམ་ཐར་རྨད་དུ་བྱུང། །རྟག་ཏུ་ཆུ་བོའི་རྒྱུན་གྱི་རྣལ་འབྱོར་བརྩོན། །ནང་དུ་ཏིང་འཛིན་ཟབ་མོ་ལ་གཞོལ་བས། །ཡོན་ཏན་ནམ་མཁའི་མཛོད་ལ་དབང་བསྒྱུར་ཞིང། །ཐུབ་བསྟན་གསལ་བའི་སྒྲོན་མེ་གཅིག་ཏུ་གྱུར། །དེ་ནས་

[062A]༄༅། །ལོ་འགར་ཆོས་སྤྱོད་རྣམ་བཅུ་ཡི། །བྱ་བས་རྟག་ཏུ་གཡེངས་ཤིང་དགེ་ལ་བརྩོན། །འཁོར་ལོ་གསུམ་གྱི་མཛད་འཕྲིན་འོད་སྣང་གིས། །ཐུབ་བསྟན་ཡང་སྙིང་པད་དཀར་བསྐྱངས་པའི་མཐར། །
དུས་ཀྱི་རྒུད་པ་སྣ་ཚོགས་མངོན་དུ་གྱུར། །རིམ་བཞིན་ཞི་བའི་དབྱིངས་སུ་མནལ་བའི་ཕྱིར། །བྱང་ནས་བྱང་དུ་བཏེག་སྟེ་སྐྱེ་འགྲོ་ཡི། །རེ་བ་མ་ལུས་ཡིད་བཞིན་སྐོང་བར་མཛད། །དེ་ནས་རེ་ཞིག་ཆོས་ཀྱི་དབྱིངས་སུ་
གཤེགས། །མི་བཟད་སྙིགས་མའི་རང་འཚང་མངོན་པོར་བརྡོལ། །མཐའ་དབུས་སྐྱེ་རྒུ་དུཿ་ཁ་རབ་ཏུ་མྱོང། །དེ་ནས་རིམ་གྱིས་མྱ་ངན་བརྗོད་པའི་ཚེ། །སྤྲིན་བར་ཉི་མ་ལྟ་བུའི་བདེ་སྐྱིད་ཚུགས། །རིམ་བཞིན་ཉམས་
གསོས་བདེ་སྐྱིད་སྤྲིན་པར་གྱི། །ཉི་མ་བཞིན་དུ་འཆར་ནུབ་རེ་མོས་བྱས། །བདེ་སྐྱིད་ངང་ཐུང་སྐྱིད་སྡུག་རེ་མོས་མྱོང། །དེ་ནས་རིང་མིན་དགེ་བའི་བག་ཆགས་ཀྱི། །ཁྱུང་སྔོན་སྐྱེས་ཀྱིས་ཉེར་དྲངས་སྔོན་མེད་ཀྱི། །འཛམ་གླིང་
ཉི་མ་རྒྱན་གཅིག་འདི་ན་ཤར། །མཐའ་དབུས་སྐྱེ་དགུ་སེམས་ཅན་མ་ལུས་པའི། །བདེ་སྐྱིད་རྫོགས་ལྡན་གསར་བའི་དཔལ་ལ་སྤྱོད། །རང་གི་ལེགས་སྨོན་བཙན་པོའི་མཐུ་སྨིན་ཏེ། །དེ་ནས་ཨཱ་རྱ་པ་ལོའི་སྐུ་དྲུང་དུ། །
ཞབས་རྡུལ་སྤྱི་བོར་ལེན་པའི་སྐལ་བཟང་ཐོབ། །དེ་སྐབས་ཞལ་ནས་ཁྱོད་ཀྱི་རི་ཁྲོད་ཐོབས། །ངེད་ཀྱང་དེ་རུ་འོང་ཞེས་གསུང་གནང་བསྩལ། །ལགས་སོ་ཞུ་ནས་རིམ་བཞིན་ལོ་འཁོར་ལོན། །རི་ཁྲོད་ཕྱི་ནང་བར་གསུམ་

[062B] །རང་ནས་གོང་སའི་ཕྱག་ཕྱིར་རྒྱ་ལ་འགྲིམས། །སླར་ཡང་འཁོར་ནས་བོད་བསྐྱོད་ཉེར་བསྔོག་ །ས་ཟླའི་བཅོ་ལྔར་རི་ཁྲོད་གསར་བའི་ནང། །ཐུགས་རྗེ་ཆེན་པོ་སྟོན་འཁོར་དངོས་སུ་བྱོན། །བྱིན་
རྟེན་ན་བཟའ་མཐུན་རྐྱེན་རྡོ་ཚད་གསུམ། །སྤྱི་བོར་བསྩལ་ཞིང་བཞི་རྭ་ཚུགས་ཞེས་གསུངས། །སྒྲུབ་ཁང་གོང་འོག་རྣམས་ལ་བྱིན་ཆེན་ཕབས། །འཕྲལ་ཡུན་དགེ་བའི་བསླབ་བྱ་མང་དུ་བསྩལ། །དེང་འདིར་མི་ལུས་ཐོབ་པ་དོན་
དང་ལྡན། །ད་ནི་གནས་འདིར་རྟེན་གསུམ་བསྒྲུབ་སྙམ་སྐབས། །ཁོ་བོའི་གཅུང་པོ་བྱམས་ཤཀ་མཛོད་བསྲུང་ནས། །ངེད་ཀྱི་རིང་འཚོའི་ཆེད་དུ་ཚེ་མཐའ་ཡས། །སྣང་བརྙན་ཁྱད་འཕགས་བསྐྲུན་ཏེ་ངེད་ལ་བྱིན། །
དེ་ནང་གཟུངས་འཇུག་སྤྱི་དང་ཁྱད་པར་དུ། །གོང་ས་མཆོག་གིས་བསྩལ་བའི་ན་བཟའ་དང། །གསོལ་གར་རྟགས་བརྒྱད་རི་མོ་བཅུད་ཀྱིས་བཀང། །དྲི་བཟང་དང་བཅས་བྱུར་བུར་ལེགས་པར་གཏམས། །སྤྱན་
དབྱེའི་ཆོ་ག་ཟབ་མོ་ཡང་དག་བྱས། །མཆོད་ཁང་དབུས་སུ་བརྟན་པར་བཞུགས་སུ་གསོལ། །ན་བཟའ་སྙན་ཤལ་དར་དཔྱངས་ལེགས་པར་ཕུལ། །མདུན་དུ་མཆོད་ཡོན་དཀར་མེ་མཛེས་པར་བཤམས། །རབ་བྱུང་བཅུ་དྲུག་ལྕགས་
ལུག་སོས་ཀ་ཡི། །ཡར་ཟླའི་མཁའ་འགྲོ་འདུ་བའི་དུས་ཆེན་ཉིན། །ལྟོ་འཕྱེའི་བརྟགས་པ་ལྷ་མཆོད་ཀླུ་མཆོད་སོགས། །ལེགས་པར་བྱས་ནས་ས་གཞི་བྱིན་གྱིས་བརླབས། །འོག་ཏུ་བསྐོས་ནས་མི་བསྲུན་འབྱུང་པོའི་

[063A]༄༅། །རིགས། །གནོན་ཕྱིར་འོད་ཟེར་ཅན་མའི་རྡེའུ་འབུམ་བླུགས། །དེ་སྟེང་དོན་ཡོད་གྲུབ་པའི་མཚན་མ་བཏབ། །དགྲ་སྲི་མནན་པའི་ཆོ་ག་ལེགས་བྱས་ནས། །ས་འཛིན་བང་རིམ་བརྟན་པར་
བརྩེགས་པའི་ནང། །སེང་ཁྲིའི་བར་དུ་འོད་ཟེར་ཅན་མ་ཡི། །སྣང་བརྙན་ཕྱུར་བུར་གཏམས་ཏེ་ལེགས་པར་བཀང། །སྲོག་ཤིང་བརྟན་པར་བཙུགས་ཏེ་རིམ་བཞིན་བརྩེགས། །བུམ་པའི་ནང་དུ་འབྲས་སྤུངས་མཆོད་
རྟེན་དང། །དུས་འཁོར་ལྷན་སྐྱེས་རྗེ་ཡི་ཕྱག་ཚྭ་དང། །སྟོན་པ་བདུད་འདུལ་ཚོང་དཔོན་དགེ་ལེགས་སོགས། །རྣམ་མང་ཕྱག་ཚྭ་མང་པོ་དངོས་སུ་འབྱོར། །དུས་འཁོར་བསྡུས་རྒྱུད་རིགས་ལྡན་ཉེར་ལྔའི་གྲངས། །དུས་
འཁོར་ཆོ་ག་ལ་སོགས་གསུང་རྟེན་རིགས། །བྱིན་ཅན་མང་པོ་ལེགས་པར་བཀྲམས་ནས་བཞག་བར་ཚང་དང་བཅས་བྱིན་རྟེན་སྐུ་བརྙན་དང། །ས་སྲིབ་མེད་པར་བཀང་སྟེ་འཁྲིགས་མར་གཏམས། །བྲི་དང་ཐུགས་རྗེའི་མདོ་
གཟུངས་ནང་དུ་ནི། །བདེ་གཤེགས་སོ་ལྔ་ཉིས་སྟོང་ལྷག་ཙམ་བཞུགས། །འདོད་ལྷ་དང་བཅས་བར་མཚམས་མེད་པར་བཀང། །སྲོག་ཤིང་སྟེང་དུ་ཆོ་ག་བཞིན་དུ་བྱས། །སྐབས་དེར་མི་གཅིག་རལ་གྲི་བྱིན་བ་དེ། །སྲོག་
ཤིང་སྟེང་དུ་ལེགས་པར་བཅིངས་ནས་བཞག་ན་བཟའ་དང་བཅས་ཆོས་འཁོར་བཅུ་གསུམ་དང། །ཆར་ཁེབ་ཏོག་དང་བཅས་ཏེ་ལེགས་པར་བསྐྲུན། །འཕྲལ་དུ་རབ་གནས་བྱས་ཏེ་བྱིན་ཆེན་ཕབས། །ཉེ་འཁོར་སྡེ་རྣམས་

[063B] །གནམ་གཤིས་བཟང་ཞིང་ཟིམ་ཆར་ཕྲན་བུ་བབས། །དེ་ལྟར་ལེགས་གྲུབ་རྒྱུད་ལས་རབ་གསུངས་པའི། །དུས་འཁོར་མཆོད་རྟེན་ཐོག་ཚད་ངོ་མཚར་ཅན། །ཞག་གྲངས་བཅོ་ལྔའི་ཁོངས་
སུ་ལེགས་པར་གྲུབ། །བྱམས་ཁང་ནང་དུ་མཆོད་ཁང་དབུས་མ་རུ། །མདའ་ཚད་ཙམ་གྱི་དཔལ་ལྡན་འབྲས་སྤུང་གི་མཆོད་རྟེན་མཐོང་བ་དོན་ལྡན་གསར་དུ་བཞེངས། །ནང་གཞུག་འབུལ་སྐབས་དབུས་ནས་རྒྱ་གར་
གྱི༑ ༑གནས་ཆེན་རྣམས་ཀྱི་ས་སྣ་རྡོ་སྣ་དང། །བྱང་ཆུབ་ཤིང་གི་ལོ་མ་ལྔ་ཕྲག་གཅིག་ནཻ་རཉྫ་ནའི་ས་དང་དུར་བ་སོགས། །ཤིང་ཐོག་པིལ་བ་རྡོ་རྗེ་གདན་གྱི་ས། །རྟེན་སྣ་ཁྱད་འཕགས་མང་པོ་ནང་གཞུག་ཕུལ། །
དེ་མཚུངས་གླིང་ནས་བསྡུས་རྒྱུད་ཚར་ལྔ་དང། །རིགས་ལྡན་གསོལ་འདེབས་བྲིས་སྐུ་སུམ་བརྒྱ་བ། །བྱམས་སྨོན་བསྟན་པ་རྒྱས་པའི་སྨོན་ལམ་དང། །གཟུངས་འཇུག་རྒྱས་བསྡུས་དྲི་བཟང་སྨན་ཕྱེ་སོགས། །
ལེགས་པར་བཀང་སྟེ་བར་མཚམས་མེད་པར་གཏམས། །སྒོ་རྒྱན་ནང་དུ་དཔལ་ལྡན་དུས་འཁོར་ལོ། །ཞལ་ཕྱག་ཡོངས་རྫོགས་ཡུམ་དང་བཅས་པ་བཞུགས། །འོག་ཏུ་ཆོས་དབྱིངས་གསུང་གི་དབང་ཕྱུག་སྐུ། །དེ་ལྟར་
རྟེན་དང་བརྟེན་པའི་དཀྱིལ་འཁོར་རྣམས། །ལེགས་པར་བསྐྲུན་ནས་མིག་གི་བདུད་རྩིར་གྱུར། །བཞུགས་ཁང་ནང་དུ་ལྷ་མོ་བཅུ་གཉིས་དང། །མཆོད་རྫས་མེ་ཏོག་དང་བཅས་རབ་ཏུ་མཆོད། །བཞུགས་ཁང་ངོས་བཞི་ངོ་

[064A]༄༅། །མཚར་སེང་གེས་བརྒྱན། །སྐབས་དེར་དྲིལ་ཆུང་བྱིན་པའང་སྟེང་དུ་ཕུལ། །འཕྲལ་དུ་སྤྱན་དབྱེའི་ཆོ་ག་ལེགས་བྱས་ནས། །ངོ་མཚར་སྣང་བརྙན་སྐུ་མཆོག་མཛེས་པར་བཞུགས། །རབ་སྟོན་
མཚོན་ཙམ་བྱས་སྐབས་རྟེན་འབྲེལ་བགྲིགས། །རང་གཞན་མཆོད་པའི་རྟེན་དུ་ལྷུན་གྱིས་གྲུབ། །བྱང་ཕྱོགས་མི་ལ་ཕུག་ཏུ་བྲག་རིའི་དབྱིབས། །རྩི་ཤིང་ནག་ཚལ་རི་དྭགས་སྣ་ཚོགས་ཀྱིས། །ཀུན་ནས་བརྒྱན་པའི་དབུས་སུ་མི་ལ་
རྗེ༑ ༑ཤ་བ་མགོན་པོ་རྡོ་རྗེ་ཁྱིར་བ། །རས་ཆུང་ནཱ་རོ་བོན་ཆུང་ལ་སོགས་པ། །ངོ་མཚར་སྒྱུ་འཕྲུལ་བཀོད་པ་བསམ་མི་ཁྱབ། །བསོད་ནམས་ཞིང་དུ་ཉེར་བསྐྲུན་མདུན་ངོས་སུ། །ལྕགས་ཀྱི་དྲ་མིག་ཡོངས་སུ་ལེགས་བརྒྱན་ཏེ། །
ནང་དུ་བསམ་གཏན་ཁང་བུ་ཉམས་དགའ་བ། །ཕྱི་རུ་རྣལ་འབྱོར་བདེ་བའི་ཡོ་བྱད་ཚང། །དེ་ལྟའི་སྤྲོ་བདེའི་ཁང་བཟང་ལྷུན་གྱིས་གྲུབ། །གནས་དེར་རྣལ་འབྱོར་བརྩོན་རྣམས་སྐལ་བ་བཟང། །རྒྱབ་ཏུ་མཆོད་རྟེན་ཁང་བུ་
བརྩེགས་པའི་ནང། །སྲོག་ཤིང་བརྟན་པར་བཙུགས་ཏེ་གནས་ཆེན་གྱི། །ས་སྣ་རྡོ་སྣ་ཕྱི་མ་ལེགས་པར་བདལ། །དྲི་བཟང་དང་བཅས་སྟེང་དུ་འདོད་ལྷའི་སྐོར། །འོད་ཟེར་ཅན་དང་མི་འཁྲུགས་དུས་འཁོར་ལོ། །
བདེ་གསང་འཇིགས་གསུམ་རྗེ་དང་ཐུབ་དབང་སྐུ། །དབུས་སུ་རྒྱལ་བའི་ཕྱག་ཚྭ་སྙིང་པོར་བཞུགས། །དེ་ནས་རིམ་གྱིས་བཀང་སྟེ་ཕྱུར་བུར་གཏམས། །རིགས་ལྔའི་གྲངས་ལྡན་སྐུ་ནི་འབུམ་ཕྲག་བཅས། །ལེགས་བཞུགས་

[064B] །ངོ་མཚར་ལྟས་བཟང་དགའ་བ་དཔག་མེད་རྒྱས། །བདུད་དང་འབྱུང་པོའི་ཚོགས་རྣམས་ཀུན་ལས་རྒྱལ། །དེ་ལྟར་རྗེ་བཙུན་གོང་མའི་གདན་ས་རུ། །རྣམ་དཀར་དགེ་ཚོགས་ཇི་སྙེད་བསྐྲུན་པའི་
མཐུས། །གནས་དེར་སྤོང་པ་བསམ་གཏན་ལ་གཞོལ་པའི། །དགེ་འདུན་འདུས་པའི་ཚོགས་རྣམས་རབ་རྒྱས་ཏེ། །རྟག་ཏུ་བཤད་སྒྲུབ་བྱ་པས་དུས་འདའ་ཞིང། །ཁྲིམས་གཙང་ཆོས་སྤྱོད་དགེ་བཅུས་རྟག་ཏུ་འཚོ། །རིམ་གཉིས་
འབྲས་བཟང་མངོན་དུ་གྱུར་བ་ཡིས། །དོན་གཉིས་བསྒྲུབ་སྟེ་རྒྱལ་བསྟན་དར་བར་སྨོན། །ཡུལ་ཕྱོགས་མི་རྣམས་དགེ་བཅུའི་ཁྲིམས་ལ་གནས། །བསྟན་དང་བསྟན་འཛིན་སྤྱི་བོའི་ཐོད་བཞིན་བཀུར། །ཕན་ཚུན་བྱམས་ཤིང་ཕུ་
ནུ་བཞིན་དུ་བསྐྱངས། །ཀུན་ཀྱང་དཀར་པོའི་བསམ་སྦྱོར་ལྡན་པར་ཤོག་འཇིག་རྟེན་ཀུན་ཏུ་འཐབ་རྩོད་འཁྲུགས་ལོང་དང། །ནད་མཚོན་མུ་གེའི་འཇིགས་པ་ཀུན་ཞི་ཞིང། །ལོ་ཉེས་སད་སེར་བཙའ་ཐན་འབུ་སྲིན་སོགས། །
དུས་ཀྱི་རྒུད་པའི་མིང་ཡང་མེད་པར་ཤོག་ཆར་ཆུ་དུས་བབ་ལོ་ཕྱུགས་རྟག་ཏུ་རྒྱས། །རྩི་ཤིང་ནགས་ཚལ་འཕྲེང་པས་ཀུན་ནས་འཁྲིགས། །ས་ཡི་བདག་པོས་དགེ་བཅུའི་ཁྲིམས་ཀྱིས་བསྐྱངས། །བདེ་སྐྱིད་རྫོགས་ལྡན་
དཔལ་ལ་སྤྱོད་པར་ཤོག་ཨ་ཧོ། མཛེས་མཛེས་གཅིག་ཏུ་བསྡུས་པའི་ཡིད་བཞིན་ནོར། །ལྷུང་ལྷུང་དལ་གྱིས་བབ་པའི་མཆོད་ཡོན་བསྒྲེངས། །མཚར་མཚར་སྔོ་ལྗང་འཕྲེང་བ་ཀུན་ནས་འཁྲིགས། །མང་མང་སྒྱུ་འཕྲུལ་

[065A]༄༅། །ཡོ་ལང་ཀུན་ནས་བྲེལ། །དེ་ལྟའི་གནས་མཆོག་དམ་པ་འདི། །མཐོང་བ་ཙམ་གྱིས་འཛུམ་ཡང་ཤོར། །ཀུན་ཏུ་དགེ་བའི་བསམ་པ་ཡིས། །གནས་འདིར་སྤྱད་རྣམས་ཨ་ལ་ལ། །བསྟེན་
པ་ཙམ་གྱིས་སེམས་རྒྱུད་ལ། །བསྒོམ་ན་ངོ་མཚར་གཟིགས་མོ་ཆེ། །བསྒྲུབ་ན་ཚེ་གཅིག་སངས་རྒྱས་འགྲུབ། །བསམ་ན་དད་པ་ཨ་ལ་ལ། །ཨ་ཧོ་རྨད་བྱུང་སྐལ་པ་བཟང།  །ཞེས་པ་འདི་ཡང་དཔྱོད་ལྡན་དགེ་ལ་བརྩོན་ཞིང་
་ངོས་ལ་མི་ཕྱེད་པའི་དད་སྟོབས་དང་ལྡན་པ་དགེ་སློང་ངག་དབང་བརྩོན་འགྲུས་ནས་ཡང་ཡང་བསྐུལ་བའི་ངོ་མ་བཟློག་པར། ཆོས་མེད་རྒྱལ་ཁམས་པ་་ཆོས་ཀྱི་རྡོ་རྗེས་གང་དྲན་ཐོལ་བྱུང་དུ་སྨྲ་བའི་ཡི་གེ་པ་ནི་ཆོས་ལ་བློ་ཁ་ཅུང་ཟད་ཕྱོགས་པ་དགེ་ཚུལ་ཆོས་རྡོར་རོ། །འདིས་ཀྱང་ཚེ་རབས་
ཀུན་ཏུ་དམ་པས་རྗེས་སུ་འཛིན་པའི་རྒྱུར་གྱུར་ཅིག་ །།  ༄༅། །ན་མོ་བཛྲ་བཧཻ་ར་ཝེ།  འདིར་ཆུ་ལྷ་སྲིན་པོའི་ཕྱོགས་སུ་གནས་པའི་གཞི་བདག་རྣམས་ལ་གསེར་སྐྱེམས་གཏོང་བར་འདོད་པ་དག་གིས། ཇ་རྒོད་ཀྱི་སྙིང་ཁུ་སོགས་འདུ་བྱས་ལ།  རང་ཉིད་ཡི་དམ་
རྡོ་རྗེ་འཇིགས་བྱེད་དུ། །གསལ་བའི་ཐུགས་ཀའི་ཧཱུཾ་ལས་འོད་འཕྲོས་པས། །མཆོད་རྫས་རྣམས་ཀྱི་མ་དག་དྲི་མ་ཀུན། །སྦྱངས་ཤིང་བསྐྱེད་དེ་ཟག་མེད་བདུད་རྩིར་གྱུར།  །འབྲུ་གསུམ་ལན་གསུམ་གྱིས་བྱིན་གྱིས་རླབས་ལ།།
ཧཱུཾ་སྐུ་བཞིའི་བདག་ཉིད་བློ་བཟང་རྡོ་རྗེ་འཆང། །རྩ་རྒྱུད་བླ་མ་ཡི་དམ་ཆོས་སྐྱོང་དང། །ཁྱད་པར་གནས་སྐྱོང་སྲིང་ལྕམ་ལྷ་མོ་རི། །ཏོག་དཀར་སྙིང་རི་གླང་སྙིང་ལ་གནས་པའི། །ཡུལ་ལྷ་གཞི་བདག་གཉན་པོ་འཁོར་བཅས་

[065B] ༑འདོད་ཡོན་ལྔ་ལྡན་གསེར་སྐྱེམས་འདི་འབུལ་ལོ། །བཞེས་ནས་རུ་ང་ཕྲག་དོག་མ་མཛད་པར། །མཐུན་རྐྱེན་བསམ་དོན་ལྷུན་གྱིས་འགྲུབ་པར་མཛོད། །རྒྱལ་བསྟན་སྤྱི་དང་བྱེ་བྲག་ཙོང་ཁ་པའི། །རིང་ལུགས་སྲིད་མཐར་
ཕྱོགས་བཅུར་རྒྱས་པ་དང། །དགའ་བའི་དཔལ་ལྡན་སྐུ་འབུམ་བྱམས་གླིང་གི་ཆོས་སྲིད་ལེགས་ཚོགས་རྟག་ཏུ་འཕེལ་བར་མཛོད། །རྒྱལ་ཁམས་སྤྱི་དང་བྱེ་བྲག་གནས་འདི་རུ། །ལོ་ཉེས་སད་སེར་བཙའ་ཐན་འབུ་སྲན་ནི་
དང༑ ༑ཤ་འོད་ས་གཡོས་ཐོག་འཁྱུག་གློག་ཞགས་སོགས། །མི་མཐུན་རྒུད་པའི་གཡུལ་ལས་རྒྱལ་བར་མཛོད། །ཕྱོགས་འདིར་ནད་ཡམས་འཁྲུགས་རྩོད་ཀུན་ཞི་ཞིང། །ཆར་ཆུ་དུས་འབབ་ལོ་ཕྱུགས་རྟག་ཏུ་རྒྱས།།
མི་མཐུན་ཁ་སྨྲས་གླིང་གཞི་ཀུན་ཞི་ནས། །བདེ་སྐྱིད་རྫོགས་ལྡན་དཔལ་ལ་སྤྱོད་པར་མཛོད།  །ཞེས་འཕྲིན་ལས་དྲག་ཏུ་བཅོལ་ལོ།    ༈    །ཚེ་ཐར་འབུལ་བར་འདོད་ན། གང་འབུལ་རྒྱུའི་རྟ་ནོར་ར་ལུག་སོགས་ལེགས་པར་འདུ་བྱས། སུག་བཞི་
རྭ་རྩེ་སོགས་མར་གྱིས་བརྒྱན། ཚེ་གཟུངས་དང་རྣམ་རྒྱལ་གཟུངས་རིང་ཐུང། དོན་ཡོད་ཞགས་པའི་སྙིང་པོ། རྣམ་འཇོམས་ཡིག་བརྒྱ་བཅས་གང་མང་བཟླས་ནས་ཆུ་དཀར་ནག་ལ་བཏབ། ཆུ་ནག་མཇུག་ནས་ཡར་དང། ཆུ་དཀར་མགོ་ནས་མར་ལེགས་པར་བཀྲུས་
སེ་བ་ལ་སྣ་ལྔའི་དར་ཕན་བཏགས། སོག་གཡས་ཀྱི་ལུག་བལ་ཚིལ་བུ་མེད་པའི་བསྲུང་ཐག་རྡོར་མདུད་དང་བཅས་སྐེ་ལ་བཏགས། བསངས་བདུག་ལེགས་པར་བྱས་ནས་འདི་ལྟར།  ཧཱུཾ་དར་སྣས་བརྒྱན་པའི་རིན་ཆེན་སྒ་སྲབ་ཅན། །མཛེས་པའི་རྫུ་འཕྲུལ་ཤུགས་

[066A]༄༅། །འཆང་རྟ་མཆོག་འདི། །ཡུལ་ལྷ་གཞི་བདག་རྣམས་ཀྱི་རྟེན་དུ་འབུལ། །རྟེན་ལས་མ་འདའ་འབེན་ལས་མ་གཡོས་པར། །སངས་རྒྱས་བསྟན་པ་བསྲུང་ཞིང་སྐྱོང་བ་དང། །འཁོར་དང་ལོངས་སྤྱོད་
བཤད་སྒྲུབ་འཕེལ་བ་དང། །སྡང་བའི་དགྲ་ལ་མངོན་པའི་རྟགས་སྟོན་ལ། །མཐུན་རྐྱེན་ཚེ་བསོད་དཔལ་འབྱོར་རླུང་རྟ་དང། །རིགས་རྒྱུད་སྙན་གྲགས་མཁོ་རྒུ་ཡིད་བཞིན་འགྲུབ། །བསམ་དོན་མ་ལུས་ལྷུན་གྱིས་འགྲུབ་པར་
མཛོད། །སྟོབས་ཀྱིས་དགྲ་བཅོམ་ལང་ལང་གར་གྱིས་འགྲོས། །མཛེས་པའི་བརྗིད་ཆགས་ཡག་རོག་ཞོལ་ཆེན་འདི། །ཡུལ་ལྷ་་འོ་མའི་རྒྱུན་འཛིན་འདོད་པ་འཇོ་བའི་བ། །སྣ་ཚོགས་དར་གྱིས་མཛེས་པའི་ཞོལ་མོ་འདི། །
ཡུལ་ལྷ་་སེར་མིག་ཨག་ཚོམ་གཡོ་བའི་ཚེ་ཚེ་ར། །རྣམ་བཀྲ་དར་གྱི་ཅོད་པན་བརྒྱན་པ་འདི། །་འཇམ་ལེགས་སྤུ་ཡི་གོས་གྱོན་གཡང་དཀར་ལུགས། །སྣ་ཚོགས་དར་གྱི་ཅོད་པན་བརྒྱན་པ་
འདི། །ཡུལ་ལྷ་་འགྲུབ་པར་མཛོད། ། ཤིས་པ་བརྗོད་པས་མཐའ་བརྒྱན་པར་བྱའོ། །ཞེས་པ་འདི་ཡང་རྒྱུད་གཉེར་སྐལ་བཟང་ནོར་བུའི་འདོད་མོས་ལྟར། ་ཤཱཀྱའི་བན་རྒན་བཧུ་སུ་གུ་པས་བྲིས་པའོ།། །།  ༄༅། །རྒྱལ་ཀུན་
མཁྱེན་པའི་ཡེ་ཤེས་གཅིག་བསྡུས་མགོན། །ངུར་སྨྲིག་གར་རོལ་བློ་བཟང་རྡོ་རྗེ་འཆང། །འཆི་མེད་ཚེ་དང་ཡེ་ཤེས་བསྩོལ་མཛད་པའི། །ཀུན་མཁྱེན་ཙོང་ཁ་པ་ཡིས་དགེ་ལེགས་སྩོལ། །འགྲོ་ཀུན་བྱང་ཆུབ་ལམ་ལ་འགོད་

[066B] །རྨད་བྱུང་སྙིང་སྟོབས་ཕྲག་པ་བརྟན་པོ་ཡིས། །བསྟན་པའི་རྒྱལ་མཚན་འཛིན་ལ་ཟླ་བྲལ་བའི། །རྗེ་བཙུན་བླ་མ་མཆོག་ལ་གསོལ་བ་འདེབས། །མགོན་ཁྱོད་ཡབ་རྗེ་གོང་མའི་རྣམ་ཐར་བཞིན། །མཁས་བཙུན་བཟང་
པོའི་འོད་དཀར་འབུམ་དུ་འཕྲོ། །འཆད་རྩོད་རྩོམ་པའི་བདུད་རྩིའི་ཐིག་འཕྲེང་གིས། །ཐུབ་བསྟན་ཀུནྡའི་ཚལ་ཡངས་རྟག་བཞད་ཤོག་བླ་མའི་ཞབས་པད་རྡོ་རྗེའི་ཁམས་སུ་བརྟན། །བུ་སློབ་ཐུགས་མཐུན་ཆོས་སྤྱོད་བཤད་
སྒྲུབས་འཕེལ། །རྡོ་རྗེ་ཆོས་སྲུང་རྣམས་ཀྱི་འཕྲིན་ལས་ཀྱིས། །ཉེར་འཚེ་ཀུན་སེལ་བསམ་དོན་ལྷུན་གྲུབ་ཤོག་བསླུ་མེད་བླ་མ་ཡི་དམ་མཆོག་གསུམ་དང། །ཁྱད་པར་པདྨ་དབང་གི་རྒྱལ་པོ་ཡིས། །རྣམ་བཞིའི་འཕྲིན་ལས་
དུས་ཀུན་གཡེལ་མེད་དུ། །སྐྱོངས་པའི་བཀྲ་ཤིས་དགེ་མཚན་རྟག་བཞད་ཤོག་ ཅེས་དུས་གྲྭའི་སློབ་ཟུར་གྲོ་མུ་ཁྲོན་བློ་བརྟན་གྱི་སྐུ་སྐྱེ་བྱང་ཆུབ་བསྟན་པའི་རྒྱལ་མཚན་གྱི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་གང་གི་ཞབས་གྲས་ཐུན་མོང་
ནས་ལྷ་རེག་བཅས་བསྐུལ་བའི་ངོར་འདུ་གསུམ་སྙོམ་ལས་པ་བན་རྒན་་ཆོས་རྡོར་ནས་བྲིས་པ་ཛ་ཡནྟུ།། །། ༄༅། །ཚེ་རྟ་ཟུང་འབྲེལ་གྱི་བཀའ་བསྒོ་བཞུགས་སོ།  །རང་ཉིད་སྐད་གཅིག་གིས་མགོན་པོ་ཚེ་རྟ་ཟུང་འབྲེལ་གྱི་སྐུར་བཞེངས་པར་
གྱུར། རང་གི་ཐུགས་ཀའི་ཧྲཱི་ཡིག་ལས་འོད་ཟེར་འཕྲོས། ནུབ་ཕྱོགས་བདེ་བ་ཅན་ནས་བསྒོམ་པ་དང་འདྲ་པའི་མགོན་པོ་ཚེ་རྟ་ཟུང་འབྲེལ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། སྒྲུབ་བྱའི་སྤྱི་བོར་དགྱེས་བཞིན་དུ་བཞུགས་

[067A]༄༅། །པར་གྱུར། བཅོམ་ལྡན་འདས་མགོན་པོ་ཚེ་དཔག་མེད་དང་མ་ཅིག་གྲུབ་པའི་རྒྱལ་མོ། ཏི་ཕུ་གསང་སྔགས་ཀྱི་སྡོང་པོ། རས་ཆུང་རྡོ་རྗེ་གྲགས། དབང་ཕྱུག་མི་ལ་རས་ཆེན། མཉམ་མེད་དྭགས་པོ་ལྷ་
རྗེ་ནས་ཉེ་བར་བཟུང་དྲིན་ཅན་རྩ་རྒྱུད་དཔལ་ལྡན་བླ་མ་དམ་པ་རྣམས་ཀྱིས་བྱིན་གྱིས་བརློབ་ཤིག་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱིས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་དཔའ་བོ་དང་མཁའ་འགྲོ་
ཆོས་སྲུང་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱིས་ཁྱད་པར་དུ་ཡང་མགོན་པོ་ཚེ་རྟ་ཟུང་འབྲེལ་གྱི་ལྷ་ཚོགས་རྣམས་ཀྱིས་ད་ལྟ་ཉིད་དུ་མྱུར་བ་ཉིད་དུ་འདུག་ས་འདི་ཉིད་དུ་འགལ་རྐྱེན་བར་ཆད་མི་མཐུན་པའི་ཕྱོགས་
སྤྱི་དང། བྱེ་བྲག་ཏུ་སྒྲུབ་བྱ་འདི་ཉིད་ཀྱི་ལུས་ཀྱི་ན་ཚ། སེམས་ཀྱི་སྡུག་བསྔལ། བར་ཆད་དང་ཆགས་སྒོ། ཉམ་ང་ཇི་སྙེད་གཅིག་ཡོད་པ་དང། ཁྱད་པར་དུ་སྟེང་གདོན་གཟའ་དང་རྒྱུ་སྐར་གྱི་གནོད་པ། འོག་གདོན་ཀླུ་དང་
ས་བདག་གི་གནོད་པ། བར་གདོན་བཙན་དང་རྒྱལ་འགོང་གི་གནོད་པ། ཁྱད་པར་དུ་དུས་མ་ཡིན་པར་འཆི་བའི་འཇིགས་པ་ཐམས་ཅད་ལས་བསྲུང་བར་བྱིན་གྱིས་རློབས་ཤིག་མཐུན་རྐྱེན་ལེགས་ཚོགས་ཡོན་ཏན་
ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་མཛད་དུ་གསོལ། ཞེས་གསོལ་བ་བཏབ་པའི་སྐུ་ལས་ཡེ་ཤེས་ཀྱི་བདུད་རྩིའི་ཆུ་རྒྱུན་བབས་པས་གནས་གསུམ་དུ་ཐིམ་པར་གྱུར། ཨོཾ་ཨ་མ་ར་ཎི་ ཞེས་སོགས་ཚེ་གཟུངས་དང།།

[067B] ཞེས་སོགས་རྟ་མགྲིན་གྱི་སྔགས་དང། སྒྲུབ་བྱ་ནད་ཀྱིས་མནར་བ་སོགས་ཡིན་ཚེ།  ཨོཾ་པདྨ་ཀྲོར་དཧེ་ཤྭ་ར་ ཞེས་སོགས་བདེ་གཤེགས་གཅིག་དྲིལ་གྱི་སྔགས་དང། དྲག་སྔགས་སོ་བདུན་དང། མཚམས་བཅད་ཀྱི་སྔགས་གང་མོས་རིང་ཐུང་བཟླས་ནས་མགོ་
ལུས་མེད་པར་བྲབ། མཐར།  མཆོག་གསུམ་བསླུ་བ་མེད་པའི་བྱིན་རླབས་དང། །མགོན་པོ་ཚེ་རྟ་ཟུང་འབྲེལ་མཐུ་སྟོབས་ཀྱིས། །སྒྲུབ་བྱ་འདི་འམ་འདི་རྣམས་ གང་འོས་སྦྱར་ལ་  བདག་གིས་བསྲུང་ཟིན་གྱིས། །འདི་ལ་སུས་ཀྱང་གནོད་
པ་མ་བྱེད་ཅིག་ཨོཾ་བཛྲ་རཀྵ་རཀྵ་ཡེ་སཱ་ཧཱ།  ཞེས་མགོ་དང་མདུན་རྒྱབ་རྣམས་ལ་གོ་ཁྲབ་ཀྱི་ཚུལ་དུ་བསྲུང་བ་བྱེད། ནད་པ་འཐུ་མོ་སོགས་ཡོད་ཚེ།  ཧྲཱི་སྟེང་འོག་ཕྱོགས་མཚམས་ མས་བསྲུང་འཁོར་བསྒོམ་ལ་ཤིས་པ་བརྗོད་པ་ནི།  རྨད་བྱུང་ཐུགས་རྗེ་སྐུ་
གསུང་ཐུགས་ཡོན་བགེགས་རིགས་སྟོང་ཕྲག་གདོན་རིགས་སུམ་བརྒྱ་ནད་རིགས་བཞི་བརྒྱ་ལོ་བརྒྱ་འཚོ་ཞིང་འཇིགས་རྟེན་འདྲེན་པའི་ སོགས་ཀྱི་བཀྲ་ཤིས་ཀྱིས་མཐའ་བརྒྱན་པར་བྱའོ། །ཞེས་པ་འདི་ཡང་སྐྱབས་རྗེ་གསེར་ཏོག་
ཧོ་ཐོག་ཐུ་ནོ་མིན་ཧན་གྱི་མཆོག་སྤྲུལ་རིན་པོ་ཆེ་ནས་བཀའ་བསྩལ་བ་ལྟར། ཆོས་མེད་བན་རྒན་སྙོམ་ལས་བ་བཧུ་སུ་གུ་བ་ཞིག་གིས་བྲིས་པའོ།། །།  ༄༅། །རྗེས་འཛིན་གསོལ་འདེབས་ཡིད་ཀྱི་གསོས་སྨན་ཞེས་བྱ་བ་བཞུགས་སོ། །ན་མཿ་ཤྲཱི་ཀཱ་
ལ་ཙཀྲ་ཡ། བདེ་ཆེན་ཆོས་ཀྱི་སྐུ་ལས་མ་གཡོས་ཀྱང། །ཁམས་གསུམ་དབང་ཕྱུག་མཚན་དཔེའི་དཔལ་འབར་བ། །དཔལ་ལྡན་དུས་ཀྱི་འཁོར་ལོ་ཡབ་ཡུམ་ལ། །སྒོ་གསུམ་དང་བའི་ཡིད་ཀྱིས་གུས་ཕྱག་འཚལ། །ཐུབ་

[068A]༄༅། །དབང་བསྟན་པའི་པད་ཚལ་བཞད་པའི་གཉེན། །དགེ་ལེགས་ཉིན་བྱེད་འོད་སྟོང་འབར་བའི་གཟི། །ཕྱོགས་ལས་རྣམ་པར་རྒྱལ་བའི་མགོན་པོ་མཆོག་རྙོག་བྲལ་མགོ་ལ་དྲི་བཟང་འཛིན་གྱུར་ཅིག་
བརྒལ་དཀའ་སྲིད་པའི་ཐང་ཆེན་ཉམ་ང་རུ། །གྲོགས་མེད་ཡིད་ཀྱི་ཁྱེའུ་སྐྱོ་ལིང་ངེ། །མགོན་པོ་ཁྱོད་ཀྱི་ཐུགས་རྗེའི་ལྕགས་ཀྱུ་ཡིས། །བདེ་ཆེན་ཐར་བའི་གྲོང་དུ་མྱུར་འཇུག་གསོལ། །སྔོན་བྱོན་བསྟན་པའི་ཉི་མ་ཡབ་སྲས་ཀྱི། །
ལུང་གིས་ཀཱ་ལ་བ་ཡི་གྲོང་ཁྱེར་དུ། །དཔལ་ལྡན་དགྲ་བཅོམ་བྱང་ཕྱོགས་གསལ་སྒྲོན་མེར། །འགྱུར་ཞེས་ལུང་བསྟན་བརྙེས་པ་ཕྱག་གི་ཡུལ། །སྣང་མཐའ་མགོན་པོ་དགེ་ལེགས་རྣམ་རྒྱལ་གྱིས། །བཀའ་ཡི་ལུང་གིས་
འཇིགས་མེད་རྣམ་རྒྱལ་ཞེས། །ནོར་བུའི་བང་མཛོད་དཔལ་ལྡན་ཤམྷཾ་ལར། །འགྱུར་ཞེས་ལུང་བསྟན་བརྙེས་ལ་གསོལ་བ་འདེབས། །མགོན་ཁྱོད་ཆ་བསགས་ནོར་བུའི་གྲོང་ཁྱེར་དུ། །ལ་ལར་རབ་བྱུང་ལ་ལར་ཁྱིམ་པ་ཡི། །
བརྟུལ་ཞུགས་བཟུང་ནས་འགྲོ་དོན་མཛད་པའི་ཚེ། །བདག་སོགས་འཁོར་གྱི་ཐོག་མར་རྗེས་འཛིན་མཛོད། །དེའི་ཚེ་ཕྱི་ནང་གཞན་གསུམ་དུས་འཁོར་ལོའི། །རིམ་གཉིས་ཁྱོད་གསུང་དགྱེས་བཞིན་ཉམས་བླངས་པས། །རྫོགས་
ལྡན་སྡེ་བཞིའི་དཔལ་ལ་སྤྱོད་བཞིན་དུ། །སྟོང་གཟུགས་ཕྱག་ཆེན་གོ་འཕང་མྱུར་ཐོབ་ཤོག་ ཅེས་རྗེས་འཛིན་སྨོན་ཚིག་ཡིད་ཀྱི་གསོས་སྨན་ཞེས་བྱ་བ་འདི་ཡང་འཇམ་མགོན་བསྟན་པའི་མངའ་བདག་མི་ཉག་མཁན་ཆེན་མཆོག་སྤྲུལ་རིན་པོ་ཆེ་ནས་ནན་ཆེར་

[068B] དམ་པ་ཉིད་ཀྱི་ཞལ་ངོ་མ་བཟློག་ཙམ་དུ་འདུ་གསུམ་སྙོམ་ལས་པ་ཆོས་མེད་བན་རྒན་་ཆོས་ཀྱི་རྡོ་རྗེས་སུག་བྲིས་སུ་བགྱིས་པ་ཛ་ཡནྟུ། གུ་ཧྱ་ས་མ་ཡཿ་གཞན་ལ་མི་སྟོན་པར་མཛད་འཚལ།  རྒྱཿ་རྒྱཿ་རྒྱཿ་
   ༈    །མི་ཉམས་རྒྱུན་བཟང་སྤེལ་སླད་གཏོང་ཕོད་ཅན། །མཁན་པོ་ཕུལ་བྱུང་དད་པས་མཚམས་སྦྱར་ཏེ། །རིགས་ལྡན་བློ་གསལ་གླིང་དུ་པར་དུ་བསྐྲུན། །འདི་ཡི་དགེ་བས་
མཁའ་མཉམ་མ་རྒན་རྣམས། །སྡིག་སྒྲིབ་ཀུན་བྱང་ཚོགས་གཉིས་མྱུར་རྫོགས་ཏེ། །རིམ་གཉིས་ལམ་གྱི་བགྲོད་པ་མཐར་ཕྱིན་ནས། །མཁའ་སྤྱོད་ཆེན་པོའི་གོ་འཕང་མྱུར་ཐོབ་ཤོག་ །།    ༈   
བླ་མའི་གསུང་རྩོམ་གང། །ཕྱོགས་འདིར་འཛད་མེད་ཆོས་སྦྱིན་སྤེལ་བའི་སླད། །ས་སྐྱོང་མི་དབང་ཁུར་ལུགས་ཏཱ་ལྭང་གིས། །གང་གི་བསྐྱེད་བྱེད་མཁན་པོ་ཕུལ་བྱུང་བཅས། །རྒྱུ་ཡོན་སྦྱར་ཏེ་རིགས་ལྡན་བློ་གླིང་དུ། །
པར་དུ་བསྒྲུན་པའི་དགེ་བས་ལུས་ཅན་ཀུན། །སྒྲིབ་གཉིས་ཀུན་སྦྱངས་རིམ་གཉིས་རྟོགས་པ་མཆོག་མངོན་གྱུར་སྐུ་གསུམ་གོ་འཕང་མྱུར་ཐོག་ཤོག་ །། ༄༅། །གོང་ས་རྒྱལ་བའི་དབང་པོའི་མྱུར་བྱོན་
གསོལ་འདེབས་འདོད་དོན་ལྷུན་གྲུབ་ཅེས་བྱ་བ་བཞུགས་སོ། །ངག་ལ་དབང་བསྒྱུར་སྨྲ་བའི་སྤོབས་པ་མཆོག་བློ་གྲོས་བཟང་པོའི་ཉིན་བྱེད་འོད་སྟོང་གིས། །ཐུབ་བསྟན་རྒྱ་མཚོའི་ཁྱོན་ལ་དབང་བསྒྱུར་བའི། །དཔལ་ལྡན་

[069A]༄༅། །བླ་མའི་ཞབས་ལ་གསོལ་བ་འདེབས། །སྤངས་རྟོགས་རབ་རྫོགས་མངོན་པར་སངས་རྒྱས་ཀྱང། །སྙིགས་མའི་དུས་འདིའི་བསྟན་དང་འགྲོ་བ་ལ། །བཀའ་དྲིན་རྒྱལ་ཀུན་ཐུགས་རྗེ་ལས་
ལྷག་པ། །མཚུངས་མེད་བསྟན་འགྲོའི་གཙུག་རྒྱན་བདག་ལ་དགོངས། །སྔོན་ཚེ་རྒྱལ་བའི་སྤྱན་སྔར་དབང་གསོལ་ཏེ། །དུས་ངན་སྙིགས་མའི་གདུལ་བྱ་བདག་ཅག་གི་མགོན་སྐྱབས་དཔུང་གཉེན་དམ་བཅའ་
མཛད་དོ་ཅེས། །ཐུགས་བསྐྱེད་དབུ་སྙུང་བཞེས་བ་མ་ལགས་སམ། །བདག་ཅག་རྟག་འཛིན་ཅན་རྣམས་བསྐུལ་བའི་ཕྱིར། །གཟུགས་སྐུའི་བཀོད་པ་རེ་ཞིག་ཆོས་དབྱིངས་སུ། །ཐིམ་ཚུལ་བསྟན་ཀྱང་སྲིད་པའི་
མཐར་ཐུག་བར། །གང་གི་གདུལ་བྱ་རྫོགས་པ་མི་སྲིད་པས། །སླར་ཡང་མྱུར་དུ་ཆོས་སྐུའི་ཀུན་གསལ་ལས། །ཐུགས་རྗེའི་རྟ་ལྗང་བདུན་གྱིས་ལེགས་དྲངས་པའི། །མཆོག་སྤྲུལ་ཉིན་བྱེད་དབང་པོ་གསར་བའི་
འཛུམ། །ལེགས་པར་བསྟན་ཏེ་བདག་ཅག་དབུགས་འབྱིན་གསོལ། །ངོ་མཚར་མཛད་བཟང་འབྲས་བུ་གཡུར་ཟ་བའི། །མཆོག་གི་སྤྲུལ་སྐུ་དཔག་བསམ་རྐང་འཐུང་མཆོག་ཐུབ་བསྟན་འཛིན་མའི་རྒྱན་དུ་ལེགས་གྱུར་ཏེ། །
སྐལ་བཟང་གདུལ་བྱའི་རེ་འདོད་སྐོང་བར་ཤོག་དཔལ་ལྡན་འདོད་ཁམས་བདག་མོའི་མཐུ་སྟོབས་དང། །སྤྲུལ་པའི་ཆོས་རྒྱལ་འོད་ལྡན་དཀར་པོ་ཡིས། །མཆོག་གི་སྤྲུལ་སྐུའི་འཛུམ་ཞལ་མྱུར་གསལ་ཏེ། །མཛད་འཕྲིན་

[069B] །བདག་ཀྱང་དེང་ནས་ཚེ་རབས་ཐམས་ཅད་དུ། །མགོན་པོ་ཁྱོད་ཀྱིས་དགྱེས་བཞིན་རྗེས་བཟུང་སྟེ། །མཉེས་པ་གསུམ་གྱིས་ལེགས་པར་མཉེས་བྱེད་པའི། །སྲས་ཀྱི་ཐུ་བོ་མཆོག་ཏུ་
འགྱུར་བར་ཤོག་བསླུ་མེད་བླ་མ་མཆོག་གསུམ་བྱིན་བརླབས་དང། །རྡོ་རྗེ་ཆོས་སྲུང་རྣམས་ཀྱི་མཐུ་སྟོབས་དང། །རྒྱུ་འབྲས་རྟེན་འབྲེལ་བསླུ་བ་མེད་པའི་མཐུས། །སྨོན་པའི་རི་འབྲས་ལྷུན་གྱིས་འགྲུབ་པར་ཤོག་ ཅེས་༸གོང་ས་
ལྷ་མིའི་རྣམ་འདྲེན་ཆེན་པོ། ཁྱབ་བདག་འཁོར་ལོའི་མགོན་པོ། བསྟན་འགྲོའི་ཕན་བདེའི་སྲོག་ཤིང་གཅིག་པུ། བཀའ་དྲིན་འཁོར་མཐའ་མ་མཆིས་པ། ་རྒྱལ་དབང་ཐམས་ཅད་མཁྱེན་པ་སྐུ་འཕྲེང་བཅུ་གསུམ་པ་ཆེན་པོ། སྐྱེ་རྒུའི་བསོད་ནམས་ཀྱི་མཐུ་དམན་པས། གཟུགས་སྐུའི་བཀོད་པ་
ཆོས་དབྱིངས་སུ་ཐིམ་ཚུལ་བསྟན་སྐབས། ཆོས་སྡེ་ཆེན་པོ་སྐུ་འབུམ་བྱམས་པ་གླིང་གི་ཚོགས་ཆེན་ཞལ་ངོ་རབ་འབྱམས་པ་སྦྱིན་པ་ནོར་བུ། སྤྱི་གཉེར་ཆེ་བ་རབ་འབྱམས་པ་བློ་བཟང་ཡོན་ཏན། ཚོ་དྲུག་རྒན་པ་བླ་བྲང་གཉེར་བ་བཅས་ཐུན་མོང་ནས་དངུལ་གྱི་མཎྜལ་བརྟེན་གསུམ་ཁ་བཏགས་ཆེ་ལེགས་
བཅས་ཚོགས་པའི་ཞལ་འདོན་དུ་མཛད་རྒྱུར་དགོས་ཞེས་བསྐུལ་མ་གནང་བ་ལྟར། མགོན་པོ་གང་གི་སློབ་མའི་ཐ་ཤལ་བ་ཆོས་མེད་བན་རྒན་སྙོམ་ལས་པ་་ཆོས་ཀྱི་རྡོ་རྗེས་མཆོག་ཏུ་དད་པས་མཚམས་སྦྱར་ཏེ་གསོལ་བ་བཏབ་པའོ།།    ༈    །།བཟླས་དམིགས་མདོར་བསྡུས་བཞུགས་
སོ། ། ན་མོ་མཉྫུ་ཤྲཱི་ཡེ།  འདིར་དཔལ་ཡེ་ཤེས་ཡོན་ཏན་བཟང་པོའི་བསྟོད་པ་ཡན་ལག་དང་བཅས་པ་ཉམས་སུ་བླང་པའི་སྐབས་ཀྱི་བཟླས་དམིགས་མདོར་བསྡུས་ཙམ་འགོད་པ་ལ། གཞུང་གི་  མདུན་གྱི་འཇམ་དབྱངས་དགྱེས་བཞིན་རང་ལ་ཐིམ། །རང་ཉིད་

[070A]༄༅། །འཇམ་པའི་དབྱངས་སུ་གྱུར་བ་ཡི། །ཐུགས་ཀར་ཟླ་བའི་སྟེང་དུ་དྷཱི་ཡིག་མཐར། །སྔགས་འཕྲེང་འོད་ཟེར་འབར་བས་བསྐོར་བར་གྱུར། ། ཞེས་པའི་སྐབས་ཀྱི་བཟླས་དམིགས་གསལ་འདེབས་ཚུལ་ནི་
མདུན་དུ་བཞུགས་པའི་འཇམ་དབྱངས་ལ་དམིགས་པ་ཆེར་བཏད་པས་སྐུ་ཇེ་ཆུང་ཇེ་ཆུང་ལ་སོང་སྟེ་འོད་འབར་བཞིན་མཐིབ་སོར་གྱི་ཚད་ཙམ་དུ་གྱུར་བ་རང་གི་སྤྱི་བོའི་ཚངས་བུག་ནས་ཞུགས་ཏེ་སྙིང་དབུས་སུ་ཐིམ་པ་དང་མཉམ་དུ་རང་ཉིད་སྐད་གཅིག་གིས་རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་
སྐུ་མདོག་དམར་སེར་ཞལ་གཅིག་ཕྱག་གཉིས་གཡས་ཤེས་རབ་ཀྱི་རལ་གྲི་སྡོ་སང་ངེ་ནམ་མཁའ་ལ་འཕྱར་ཞིང། གཡོན་པའི་མཐིབ་སྲིན་གྱིས་ཨུཏྤལ་ལའི་ཡུ་བ་ཐུགས་ཀར་འཛིན་ཅིང། སྙན་གྱི་འཐད་ཀར་འདབ་མ་ཁ་ཕྱེད་པའི་སྟེང་དུ་སྟོང་ཕྲག་བརྒྱ་བའི་གླེག་བཾ་རང་སྒྲ་སྒྲོགས་བཞིན་པ་
བསྣམས་པ། མཚན་བཟང་པོ་སུམ་བཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུས་སྤྲས་པ། སྐུ་ལ་ལྷ་རྫས་ཀྱི་སྟོད་གཡོགས་དང་སྨད་གཡོགས་མཛེས་པར་གསོལ་བ། འོད་ཀྱི་ཕུང་པོའི་དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི་རྣམ་པ་ཅན་དུ་གསལ་ལེགས་པར་
བཏབ། དེའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་དྷཱི་ཡིག་འོད་ཟེར་ཁ་དོག་ལྔ་ལྡན་རིང་ཆ་ཚིག་དྲག་དང་བཅས་པ་ཕྱེན་འགྲེང་གི་རྣམ་པ་ཅན། དེའི་མཐར་རལ་གྲི་སོ་གཉིས་མ་རྩེ་ཕྱིར་བསྟན་པ་དྲུག་འོད་འཚེར་པའི་རྣམ་པ་ཅན་དུ་གསལ་བཏབ་ནས་སྒོ་ངའི་སྟེང་དུ་མདུན་ནས་བརྩམས་
ཏེ་ཨོཾ་ཨ་ར་པ་ཙ་ན་བྱེན་འབྲེང་ དབུས་ཀྱི་དྷཱི་ལས་འོད་ཟེར་འཕྲོས། མཐའ་བསྐོར་གྱི་སྔགས་འཕྲེང་ལ་ཕོག་དེ་དག་ལས་ལྷ་མོ་དཀར་མོ་བུམ་པ་དཀར་པོ་བདུད་རྩི་དཀར་པོས་གང་བ་ཐོགས་ནས། རང་ཉིད་དྷཱིར་བསམ་པ་ལ་

[070B] དྷཱི་ཡིག་སྔགས་འཕྲེང་དང་བཅས་པ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རྗེ་བཙུན་འཇམ་དབྱངས་ཀྱི་སྐུ་ཆེ་ཆུང་དཔག་ཏུ་མེད་པའི་རྣམ་པར་
སྤྱན་དྲངས་ཏེ་དྷཱི་ཡིག་སྔགས་འཕྲེང་དང་བཅས་པ་ལ་ཐིམ་པས་རབ་འབྱམས་ཤེས་བྱའི་གནས་མཐའ་དག་ལ་མུན་ཁུང་དུ་སྒྲོན་མེ་སྦར་བ་བཞིན་གསལ་ལྷག་གེར་གྱུར་ནས་འཆད་རྩོད་རྩོམ་གསུམ་གྱི་བློ་གྲོས་ཐོགས་མེད་དུ་རྒྱས་བྱུང་སྙམ་དུ་བསམ་པ་ནི་གནད་དམ་པའོ། །སྐབས་འགར་
ཚིག་དོན་གོ་དཀའ་བ་སོགས་བྱུང་ཚེ་སྔར་ལྟར་དྷཱི་ཡིག་ལས་འོད་ཟེར་འཕྲོས། སངས་རྒྱས་བྱང་སེམས་ཐམས་ཅད་ཀྱི་མཁྱེན་རབ། མཁས་པ་པཎྚི་ཏ་ལྷ་མིའི་དྲང་སྲོང་རིག་འཛིན་རྣམས་ཀྱི་མི་འཕྲོག་པའི་མཁྱེན་རབ་ཐམས་ཅད་གང་མི་གོ་བའི་འཐད་ཀྱི་གསུང་རབས་དེའི་ཚིག་དོན་ཡི་གེའི་རྣམ་པར་སྤྱན་
དྲངས་ཏེ། རང་ཉིད་འཇམ་པའི་དབྱངས་སུ་གསལ་བ་ལ་ཐིམ་པས། ཚིག་དོན་དེ་དག་ཕྱིན་ཅི་མ་ལོག་པར་རང་རྒྱུད་ལ་གསལ་ལམ་ལམ་ཤར་བའི་མོས་པ་ཡང་ཡང་བྱེད། འདི་ནི་ཤིན་ཏུ་གསང་བའི་གདམས་པའོ། །མཇུག་ཏུ་གང་ཚེ་བལྟ་བར་སོགས་ཀྱི་གསོལ་འདེབས་དང། སྨོན་ལམ་དཀྱུས་
ལ་འཇུག་པར་བྱའོ།།  གར་འགྲོ་འདིར་འགྲོ་མེད་པ་ཡི། །གསེར་མིན་རག་མིན་བཟླས་དམིགས་འདི། །གང་གི་མགུལ་བ་རབ་བརྒྱན་ཏེ། །ཁྱོད་ཐུགས་དབྱིངས་སུ་འཇུག་གྱུར་ཅིག་ ཞེས་པ་འདི་ཡང་གང་གི་ཐུགས་སྨོས་བཞིན་་གཉིས་
མེད་སེང་གེ་ནས་བྲིས་པའོ།།    ༈    །།རྗེས་འཛིན་སྨོན་ཚིག་འདོད་རྒུའི་མཆོག་སྦྱིན་ཞེས་བྱ་བ་བཞུགས་སོ།  །ན་མོ་བཛྲ་དྷཱ་ར་ཡ། །རྒྱལ་ཀུན་ཡབ་གཅིག་རྗེ་བཙུན་འཇམ་དཔལ་དབྱངས། །ཀུན་མཁྱེན་མཉམ་མེད་རྗེ་བཙུན་ཙོང་ཁ་པ། །བཀའ་དྲིན་

[071A]༄༅། །མཚུངས་མེད་གསུམ་ལྡན་མཻ་ཏྲིའི་མཚན། །རྣམ་གསུམ་དབྱེར་མེད་བྱང་ཆུབ་བར་དུ་མཆོད། །བསྟན་པའི་དབང་ཕྱུག་ཁྱབ་བདག་འཁོར་ལོའི་མགོན། །དྲིན་ཅན་བླ་མ་སངྒའི་མཚན་ཅན་ཞབས། །
བདག་སྙིང་ཟེ་འབྲུའི་དབུས་སུ་རྟག་བཞུགས་ནས། །རྙོག་བྲལ་མགོ་ལ་དྲི་བཟང་འཛིན་གྱུར་ཅིག་དེང་ནས་ཚེ་རབས་ལྷ་ཡི་ལམ་ཡངས་པོར། །མི་ཁོམ་ཆུ་འཛིན་སྐྱོན་དང་ལེགས་བྲལ་ནས། །དལ་བརྒྱད་འབྱོར་བཅུའི་རྟ་
ལྗང་རླུང་ཤུགས་ཀྱིས། །དྲངས་ཏེ་ཉི་གཞོན་རྟག་ཏུ་གསལ་གྱུར་ཅིག་ཚེ་རབས་ཀུན་ཏུ་ཁྱབ་བདག་རྡོ་རྗེ་འཆང། །གང་དུ་བཞུགས་ཤིང་གང་དུ་འཚང་རྒྱ་པ། །དེ་ཡི་འཁོར་གྱི་ཐོག་མར་ལེགས་གྱུར་ཏེ། །གསང་
མཛོད་འཛིན་པའི་སྲས་སུ་བདག་གྱུར་ཅིག་ཁྱད་པར་མ་འོངས་ཆ་བསགས་གྲོང་ཁྱེར་དུ། །སྟོབས་ཀྱི་འཁོར་བསྒྱུར་ཆེན་པོའི་སྲས་ཉིད་དུ། །མངོན་པར་བཞེངས་ཚེ་བདག་སོགས་འཁོར་བཅས་རྣམས། །ཟབ་གསང་
ཆོས་ཀྱི་བདུད་རྩིས་རྟག་རོལ་ཤོག་ ཅེས་རྗེས་འཛིན་སྨོན་ཚིག་འདོད་རྒུའི་མཆོག་སྦྱིན་ཞེས་བྱ་བ་འདི་ཡང་མགོན་པོ་གང་གི་སློབ་བུའི་ཐ་ཤལ་བ་རྨོངས་བརྟུལ་གཉིས་མེད་སེངྒེའི་མིང་ཅན་ནས་སུག་བྲིས་སུ་བགྱིས་པ་ཛ་ཡནྟུ།     ༈    །རྗེས་འཛིན་གསོལ་
འདེབས་གཞན་གཟེར་ལེད་འདོད་མཐོང་བ་འཛུམ་མཚོར་ཞེས་བྱ་བ་བཞུགས་སོ། །ན་མོ་གུ་རུ་ཤྲཱི་ཀཱ་ལ་ཙ་ཀྲ་ཡེ། ཁྱད་བདག་གསུམ་ལྡན་ཚུལ་ཁྲིམས་ཕུན་ཚོགས་རྗེ། །འཁོར་ལོའི་མགོན་པོ་བསྟན་འཛིན་དབང་རྒྱལ་དང། །

[071B] །རྣམ་གསུམ་དབྱེར་མེད་བྱང་ཆུབ་བར་དུ་མཆོད། །རིགས་ཀུན་བདག་པོ་སྣང་མཐའི་ཟློས་གར་མཆོག་ཐུབ་དབང་བསྟན་པའི་ཉི་མ་ཆོས་ཀྱི་རྒྱལ། །གསུམ་ལྡན་རྡོ་རྗེ་འཆང་
དབང་དགེ་ལེགས་མཚན། །བཀའ་དྲིན་མཉམ་མེད་སྙིང་གི་ཟེ་འབྲུར་བསྟེན། །གྲངས་མེད་ལུས་སྤྲུལ་གུས་པས་ཕྱག་འཚལ་ཞིང། །རྨད་བྱུང་ཀུན་ཏུ་བཟང་པོའི་མཆོད་པ་འབུལ། །ཐོགས་མེད་ནས་བསགས་སྡིག་ལྟུང་སོ་སོར་
བཤགས། །རྒྱལ་སྲས་ཀུན་གྱི་དགེ་ལ་རྗེས་ཡི་རངས། །ཟབ་རྒྱས་ཆོས་ཀྱི་འཁོར་ལོ་བསྐོར་བར་བསྐུལ། །བསྐལ་བརྒྱར་མྱ་ངན་མི་འདའ་བདག་གསོལ་འདེབས། །དུས་གསུམ་དགེ་ཚོགས་ཟུང་འཇུག་ཐོབ་ཕྱིར་བསྔོ། །
རིན་ཆེན་ས་གཞི་མེ་ཏོག་གཅལ་དུ་བཀྲམ། །རི་རབ་གླིང་བཞི་ཟླ་ཉི་སྒྲ་གཅན་དང། །དུས་མེ་དང་བཅས་དུས་གསུམ་དགེ་བའི་ཚོགས། །མཎྜལ་ཆབས་གཅིག་རྗེ་བཙུན་བླ་མར་འབུལ། །བདག་པོས་བཟུང་དང་མ་བཟུང་དངོས་
པོའི་ཚོགས། །རང་གཞན་ཀུན་གྱི་སྒོ་གསུམ་ཅི་ནུས་སུ། །བབས་པའི་བསགས་དང་བསགས་འགྱུར་དགེ་བ་ཀུན། །རྨད་བྱུང་ཀུན་བཟང་མཆོད་སྤྲིན་དམ་པ་འབུལ། །བརྩེ་ཆེན་ཐུགས་རྗེས་བཞེས་ནས་བདག་སོགས་
རྣམས། །དེང་ནས་བྱང་ཆུབ་སྙིང་པོ་མ་ཐོབ་བར། །མགོན་པོ་མཆོག་གིས་རྟག་ཏུ་རྗེས་བཟུང་སྟེ། །ཟབ་ལམ་རིམ་གཉིས་སྣོད་དུ་བདག་གྱུར་ཅིག་དེང་ནས་ཚེ་རབས་ཀུན་ཏུ་མགོན་པོ་ཁྱོད། །ལ་ལར་རབ་བྱུང་ལ་ལར་

[072A]༄༅། །ཁྱིམ་པ་ཡི། །རྟུལ་ཤུགས་བཟུང་ནས་འགྲོ་དོན་མཛད་པའི་ཚེ། །བདག་ཀྱང་འཁོར་གྱི་ཐོག་མར་རྗེས་འཛིན་མཛོད། །དེའི་ཚེ་ཕྱི་ནང་གཞན་གསུམ་དུས་འཁོར་ལོའི། །ཟབ་གསང་བསྟན་པས་
བདག་རྒྱུད་ལེགས་སྨིན་ཏེ། །རིམ་གཉིས་ཁྱོད་གསུང་ཇི་བཞིན་ཉམས་བླངས་ནས། །སྟོང་གཟུགས་ཕྱག་ཆེན་གོ་འཕང་མྱུར་ཐོབ་ཤོག་ ཅེས་རྗེས་འཛིན་གསོལ་འདེབས་གཞན་གཟེར་ལེད་འདོད་མཐོང་བ་འཛུམ་མཚོང་ཞེས་བྱ་བ་འདི་
ཡང། རྣམ་མང་ཡོན་ཏན་དུ་མའི་མཛོད་འཛིན་ཆེན་པོ་ཟིན་བསམ་འགྲུབ་གླིང་བར་གྲགས་པའི་སྐུ་སྐྱེས་རྒྱུད་པ་ཁྲི་ཟུར་པས་སྟོང་ཤོབ་ཚིག་འདས་ཡང་ཡང་སྦྱན་པའི་ཟུག་གཟེར་མ་བཟོད་ཙམ་གྱི་ངང་ནས། དགེ་མིང་་ཆོས་ཀྱི་རྡོ་རྗེས་ཁ་ནས་གང་དྲན་ཐོལ་བྱུང་དུ་སྨྲས་པས་ཉི་བུའི་དགྲ་ལས་
རྣམ་པར་རྒྱལ་བར་གྱུར་ཅིག་སརྦ་ཛ་ག་ཏཾ།། །།།



