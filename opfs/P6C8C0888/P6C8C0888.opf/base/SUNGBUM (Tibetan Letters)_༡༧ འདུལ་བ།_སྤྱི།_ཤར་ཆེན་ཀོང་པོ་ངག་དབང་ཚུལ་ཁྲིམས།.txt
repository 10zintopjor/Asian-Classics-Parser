༄༅། །བི་ན་ཡ་ས་མ་ཡ་ས་མ་ནྙ་ཧྲི་ད་ནཾ་ས་མ་སྟེ་དྡ་ནཾ་ཤློ་ཀ་དཧེ་པ་ཏེ་གྲེ་པ་སཾ་ཧ་ཏཱ་བཧུ་ཏ་ནི་རྨྨ་ཏཱ་ད་རཤ་ན་མ་བི་ཧ་ར་ཏི་སྨ། །
༄༅། །འདུལ་བའི་གཞུང་ལུགས་ཀུན་གྱི་སྙིང་པོ་བསྡུས་པའི་སྡོམས་ཀྱི་ཚིགས་སུ་བཅད་པ་བློ་གསལ་མགུ་བ་བསྐྱེད་པའི་ངོ་མཚར་འཕྲུལ་གྱི་མེ་ལོང་ཞེས་བྱ་བ་བཞུགས་སོ། །

[001A]༄༅། །ན་མོ་སརྦ་ཛྙཱ་ན་མུ་ནི་ཨིནྡྲ་ཡ། ཟླ་མེད་སྟོན་པ་འོད་སྲུངས་ཀུན་དགའ་བོ། །
ཤ་ནའི་གོས་ཅན་ཉེར་སྦས་དཧི་དཧི་ཀ། །ནག་པོ་པ་དང་ལེགས་མཐོང་ཆེ་ལ་སོགས། །
འཕགས་ཡུལ་འདུལ་འཛིན་རྣམས་ལ་སྤྱི་བོས་འདུད། །ལྔ་བརྒྱའི་གཙུག་རྒྱན་ཇོ་བོ་
ཡབ་སྲས་དང། །རྒྱལ་བ་གཉིས་པ་བློ་བཟང་གྲགས་པའི་དཔལ། །སྲས་བཅས་ཞབས་ཀྱི་
འཁོར་ལོ་རབ་མཛེས་པའི། །འདབ་རྒྱའི་ཕྲེང་བ་དང་བས་སྤྱི་བོར་བསྟེན། །འདུལ་བ་
འབུམ་སྡེའི་མངའ་བདག་དགེ་འདུན་གྲུབ། དངོས་སྟོབས་རིགས་སྨྲ་པཎ་ཆེན་བསྟན་དར་
མཚན། །འདུལ་གཞུང་གསལ་མཛད་བློ་གྲོས་ལེགས་བཟང་སོགས། །འདུལ་འཛིན་

[002A]༄༅། །ཡོངས་ལ་བཏུད་ནས་སྡོམས་འདི་བྲི། །    ༈    །བསྐྱེད་ཚུལ་
ལུང་གཞིར་རྒྱལ་པོ་གསལ་གྲགས་སུ། གྱུར་ཚེ་སྦྱིན་པའི་དགེ་རྩ་རྫོགས་བྱང་དུ། །སྨོན་ལམ་བཏབ་ནས་བསྐྱེད་གསུངས། མཛོད་ལས་ནི་
ཉེར་ལེན་སྙིང་རྗེ་དམྱལ་བའི་རྟེན་ལ་སྐྱེས། །དེ་ནས་ལྷ་རུ་སྐྱེས་ཤིང་ལྷོ་ཕྱོགས་སུ། །སྣང་བྱེད་ཚེ་ན་བདག་རྐྱེན་དགེ་བའི་བཤེས། །ཤཱཀ་
ཐུབ་དྲུང་དུ་བསྐྱེད་གསུངས་བསྐལ་བཟང་ལས། །དབུལ་པོར་གྱུར་ཚེ་བདེ་གཤེགས་ཤཱཀ་ཐུབ་ལ། །འཇམ་གང་དབུལ་བ་བྱས་ནས་བསྐྱེད་
བར་གསུངས། །ཨ་བྷྱ་ཀཱ་རས་རྒྱལ་པོ་རབ་གསལ་དུ། །གྱུར་ཚེ་དེ་དྲུང་བསྐྱེད་འདོད་འཁྲི་ཤིང་བཞིན། །དྲིན་ལེན་བསབ་མདོར་དམྱལ་བར་
མེའི་ཤིང་རྟ། །འདྲེན་པའི་གྱད་དུ་འཁྲུངས་ཚེ་བསྐྱེད་བར་གསུངས། །ཕུང་པོ་གསུམ་མདོར་ཚོང་དཔོན་བུ་མངོན་དགས། །མཛེས་པ་ཆེན་
པོའི་དྲུང་དུ་བསྐྱེད་བར་གསུངས། །པད་དཀར་རིན་སྙིང་དྲུང་དུ་རྒྱ་མཚོའི་རྡུལ། །གསང་བ་བསམ་མི་ཁྱབ་པར་རྫོགས་སངས་རྒྱས། །རིན་

[002B] །འཁོར་སྒྱུར་ཡུལ་འཁོར་བསྲུང་གི་སྲས་བཞི་པ། །དོན་ཀུན་གྲུབ་པར་སྐྱེས་ཚེ་བསྐྱེད་པར་
གསུངས། །    ༈    །རྒྱལ་སྲས་གཞོན་ནུ་བརྩོན་འགྲུས་སྤྱོད་གྱུར་ཚེ། །དེ་བཞིན་གཤེགས་
པ་ཕུང་པོ་ཆེན་པོ་ལ། །བསྙེན་བཀུར་དགེ་རྩ་བསྐྲན་པ་ནས་བཟུང་སྟེ། །གྲངས་མེད་དང་པོའི་ཚོགས་བསག་རབ་དགའ་ཐོབ། །ཚོང་དཔོན་
ཤེས་རབ་བཟང་དུ་གྱུར་པའི་ཚེ། །བདེ་གཤེགས་དཀོན་མཆོག་ཡན་ལག་བསྙེན་བསྐུར་ཞིང། །རྗེས་སུ་སྟོན་པ་མནོས་པ་ནས་བཟུང་སྟེ་
གཉིས་པའི་ཚོགས་བསགས་ས་བདུན་ནོན་པར་གྱུར། །བྲམ་ཟེའི་ཁྱིའུ་སྤྲིན་དུ་གྱུར་པ་ན། །མར་མེ་མཛད་ལ་ཨུཏྤལ་ལྔ་གཏོར་ཏེ། །རལ་
པས་སྟན་བཏིང་མི་སྐྱེ་ཆོས་བཟོད་ཐོབ། །ཤཱཀྱའི་རྒྱལ་པོར་འགྱུར་བར་ལུང་བསྟན་ནས། །གྲངས་མེད་གསུམ་པའི་ཚོགས་བསགས་ས་བཅུ་
རྫོགས། །དེ་དག་སྐབས་སུ་སངས་རྒྱས་གྲངས་མེད་པར། །བསྙེན་བཀུར་ཆོས་གསན་ཟླ་བ་སྒྲོན་མེར་གསུངས། །འོག་མིན་ཞིང་དུ་
ལོངས་སྤྱོད་རྫོགས་པའི་སྐུས། །སྐུ་བཞི་མངོན་དུ་མཛད་ནས་ཞིང་ཀུན་ཏུ། །སྤྲུལ་པའི་རྣམ་པར་རོལ་པ་དཔག་མེད་དང། །ཅིག་

[003A]༄༅། །ཅར་ཞིང་འདིར་མཛད་པ་བཅུ་གཉིས་གྲངས། །བྱེ་བ་ཕྲག་བརྒྱར་བསྟན་པ་ཐེག་ཆེན་ལུགས། །    ༈    །ཤིང་
ཁྱིར་རབ་བྱུང་ཆུ་རྟར་སངས་རྒྱས་གསུངས། །ཕུག་པས་ལྕགས་སྤྲེལ་ས་བྱི་ཤིང་རྟར་སྦྱར། །ཇོ་བོས་ཤིང་གླང་ཆུ་སྦྲུལ་ས་ཕག་དང། །ས་པཎ་ས་འབྲུག་མེ་སྤྲེ་ཆུ་སྟག་སྦྱར། །    ༈   
ནས་བཟུང་ཡུལ་འཁོར་སྐྱོང་གི་བར། །བདུན་ཁྲི་ལྔ་སྟོང་བསྙེན་བཀུར་དང་པོ་རྫོགས། །ལེགས་མཛད་ནས་བཟུང་དབང་པོ་རྒྱལ་མཚན་བར། །བདུན་ཁྲི་དྲུག་སྟོང་བསྙེན་བཀུར་གཉིས་པ་རྫོགས་
།མར་མེ་མཛད་ནས་འདྲེན་པ་འོད་སྲུངས་པར། །བདུན་ཁྲི་བདུན་སྟོང་བསྙེན་བཀུར་གསུམ་པའི་ཚོགས། །རྫོགས་པར་ལུང་ནས་བཤད་ལ་མཛོད་ལས་ནི། །བདུན་ཁྲི་ལྔ་སྟོང་མཐའ་མར་རིན་
ཆེན་གཙུག་བདུན་ཁྲི་དྲུག་སྟོང་རྫོགས་མཐར་མར་མེ་མཛད། །བདུན་ཁྲི་བདུན་སྟོང་འདས་ནས་རྣམ་པར་གཟིགས། །མཆོད་པས་གྲངས་མེད་གསུམ་གྱི་ཚོགས་གཉིས་རྫོགས། །རྣམ་གཟིགས་
ནས་བཟུང་འདྲེན་པ་འོད་སྲུངས་བར། །མཚན་དཔེའི་དོན་དུ་བསྐལ་པ་བརྒྱ་ཡི་ཚོགས། །བསགས་ཞེས་གསུངས་མོད་བྱང་སེམས་ངེས་གནས་སུ། །གྱུར་ཚེ་འདྲེན་པ་སྐར་རྒྱལ་ཞག་བདུན་དུ་
།ཚིགས་བཅད་གཅིག་གིས་སྐོར་བ་བར་མ་ཆད། །བསྐོར་བའི་བརྩོན་འགྲུས་སྟོབས་ཀྱིས་བསྐལ་ཆེན་དགུའི། །ཚོགས་འདུམས་བསྐལ་ཆེན་དགུ་བཅུ་རྩ་གཅིག་འདས། །ཚེ་ལོ་ཉི་ཁྲིར་གྲོང་ཁྱེར་
ཉེར་ལྡན་དུ། །འོད་སྲུངས་བྱོན་ཚེ་བྲམ་ཟེའི་ཁྱེའུ་བླ་མར། །གྱུར་པ་ཡན་ཆད་མཚན་དཔེའི་རྒྱུ་ཚོགས་རྣམས། །བསྐྲུན་ཅིང་དམ་པ་ཏོག་དཀར་ཉིད་དུ་གྱུར། །རོལ་མོའི་སྒྲས་བསྐུལ་རྣམ་པ་ལྔ་

[003B] །བྱམས་མགོན་རྒྱལ་ཚབ་དབང་བསྐུར་ས་གའི་ཚེས། །བཅོ་ལྔའི་ནམ་གྱི་གུང་ལ་ལྷམས་སུ་ཞུགས། །ལྕགས་སྦྲེལ་མཆུ་ཟླའི་བཅོ་ལྔར་བལྟམས་པ་ན། །ངོ་མཚར་ལྟས་བཅས་ས་ཆེན་ཞབས་ཀྱིས་བཅགས། །གཞོན་
ནུའི་རོལ་རྩེད་བཙུན་མོའི་འཁོར་གྱི་རོལ། །ཉི་ཤུ་རྩ་དགུ་རྒྱལ་པོའི་ཁབ་ཏུ་བཞུགས། །ལྷས་བསྐུལ་རྒ་ཤི་གཟིགས་པའི་རྐྱེན་ཀྱང་བྱས། །ས་བྱི་ས་གའི་ཚེས་བརྒྱད་མངོན་པར་བྱུང། །ལོ་དྲུག་བསྒྲུན་དུ་མེད་པའི་དཀའ་ཐུབ་
མཛད། །དགའ་མོས་འོ་མ་རྩ་མཆོག་ཁྱེའུ་རྩ། །ཕུལ་བ་བཞེས་ཤིང་བྱང་ཆུབ་ཤིང་དྲུང་དུ། །སྐྱིལ་ཀྲུང་གཅིག་གིས་བླ་མེད་བྱང་ཆུབ་མཆོག་མངོན་དུ་མཛད་པར་དམ་བཅས་བདུད་ཀྱང་བཏུལ། །སོ་ལྔར་ཤིང་རྟའི་ས་ག་ཟླ་
བའི་ཚེས། །བཅོ་ལྔའི་ཉིན་མོའི་ཆ་གསུམ་མཚན་མོའི་གཉིས། །འདས་ཤིང་གསུམ་པའི་ཚེ་ན་རྫོགས་སངས་རྒྱས། །བདུན་ཕྲག་དང་པོར་གནས་དེར་ལྷ་ཡིས་མཆོད། །གཉིས་པར་སྟོང་གསུམ་རིང་དུ་འཆག་པར་མཛད། །གསུམ་
པར་ཤིང་ལ་སྤྱན་མི་འཛུམ་པར་གཟིགས། །བཞི་པར་ཤར་ནུབ་རྒྱ་མཚོའི་བར་དུ་འཆག་ལྔ་པར་བཏང་བཟུང་ཀླུ་ཡི་གནས་སུ་གཤེགས། །དྲུག་པ་ནྱ་གྲོ་དཧའི་ཤིང་དྲུང་བཞུགས། །བདུན་པར་གྲོལ་རྒྱུའི་དྲུང་བཞུགས་ག་
གོན་དང། །བཟང་པོས་སྦྲང་རྩི་བུ་རམ་རྒྱལ་པོ་བཞིས། །རྡོ་ཡི་ལྷུང་བཟེད་ཕུལ་བའི་ནང་དུ་བཞེས། །སྣོད་ནི་བརྟག་ཕྱིར་རེ་ཞིག་བཏང་སྙོམས་མཛད། །ཚངས་དང་བརྒྱ་བྱིན་གྱིས་གསོལ་ཞལ་གྱིས་བཞེས། །དྲང་སྲོང་སྨྲ་བའི་ནགས་
སུ་ཀུན་ཤེས་དང། །རྟ་ཐུལ་རླངས་པ་མི་ཆེན་བཟང་ལྡན་ལ། །བདུད་རྩི་ཐོབ་པར་ཞལ་གྱི་བཞེས་མ་ཐག་ལྔ་སྡེ་ངུར་སྨྲིག་གོས་ཀྱིས་མཛེས་པར་གྱུར། འདིར་ལྔ་སྡེ་བསྙེན་པར་རྫོགས་ཚུལ་བཤད་པ་ནི་ཐེག་པ་ཐུན་མོང་བའི་
དབང་དུ་བྱས་ཀྱི་འདུལ་བ་རང་ལུགས་ལ་མཐོང་ལམ་ཐོབ་པའི་ཞར་ལ་བསྙེན་རྫོགས་ཀྱི་སྡོམ་པ་ཐོབ་པར་འདོད་དོ། ཁྱད་པར་ཆུ་སྟོད་ཟླ་བའི་ཚེས་བཞི་ལ། །བདེན་བཞི་ཆོས་འཁོར་བསྐོར་ཞིང་སྡེ་སྣོད་གསུམ། །འདུལ་བའི་
བཅས་ཁྲིམས་འདི་ནི་དེ་དུས་བྱུང། །དེ་ནས་ཞེ་དྲུག་བར་དུ་གདུལ་བྱའི་ཚོགས། །སྨིན་ཅིང་གྲོལ་མཛད་བརྒྱད་བཅུར་རྩ་མཆོག་གྲོང། །དཔྱིད་ཟླ་ཐ་ཆུང་ཉ་ལ་མྱ་ངན་འདས། །དེ་དག་རྟེན་གྱི་སྒོ་ནས་མདོར་བསྡུ་ན། །བྱང་སེམས་

[004A]༄༅། །སངས་རྒྱས་མཛད་པ་གཉིས་སུ་འགྱུར། །    ༈    །ཐེག་ཆེན་བསྡུས་པར་རྟོག་གེ་འབར་བར་བཤད། །    ༈   
ལན་ལོག་བརྫི་དང་ཆུ། །བག་ཡངས་བསྟན་པ་གཉིས་བཅས་ཉེས་པ་བརྒྱད། །སྤྱོས་པས་དགྲ་བཅོམ་ཐོབ་པའི་ཀུན་དགའོ། །ཉེ་བར་འཁོར་དང་འོད་སྲུངས་གསུམ་རིམ་བཞིན། །མདོ་སྡེ་འདུལ་མངོན་གསུམ་བསྡུས་རྒྱལ་
པོའི་ཁབ། །བདེ་ཅན་ཕུག་ཏུ་སྦྱིན་བདག་མ་སྐྱེས་དགྲས། །བྱས་ཤིང་དེ་ནས་བརྒྱ་དང་ལོ་བཅུ་ན། །ཆོས་རྒྱལ་མྱ་ངན་མེད་ཡུལ་ཡངས་ཅན་དུ། །གྲགས་པ་ལ་སོགས་དགྲ་བཅོམ་བདུན་བརྒྱ་ཡིས། །ཧུ་ལུ་ཡིད་རང་ས་རྐོ་ཆང་དང་ཚ་
།ལམ་དང་སོར་གཉིས་དཀྲུགས་དང་གདིང་བ་གསེར། །རུང་མིན་གཞི་བཅུ་སུན་ཕྱུང་གསོ་སྦྱོང་མཛད། །དང་པོ་གཉིས་སྤྱོད་ཉེས་བྱས་བར་པ་དྲུག་སྤྱོད་ན་ལྟུང་བྱེད་མཐའ་གཉིས་སྤང་ལྟུང་འབྱུང། །    ༈   
ཙན་དན་ཕྱེ་དང་ཚལ། །ཁྲོན་པ་འཐབ་མོ་རས་བཅས་ཀྲི་ཀྲི་ཡི། རྨི་ལྟས་བཞིན་དུ་བཞི་བརྒྱ་ལོ་འདས་ནས། །རྒྱལ་པོ་ཀ་ནི་ཀ་ཞེས་བྱ་བའི་དུས། །སྡེ་པ་བཅོ་བརྒྱད་རྩོད་པ་བྱུང་བ་རྣམས། །རྒྱལ་སྲས་དགྲ་བཅོམ་སོ་སྐྱེས་པཎ་
ཌི་ཏ། །ཁྲི་དང་བདུན་སྟོང་དག་གིས་ཞི་བར་མཛད། །སྡེ་སྣོད་གླེགས་བམ་བཀོད་འདི་གསུམ་པ་ཡིན། །    ༈    །སྣམ་ཕྲན་ཉེར་ལྔ་པ་ནས་དགུ་པའི་བར། །གྲ་རྟགས་འཁོར་ལོ་པདྨ་ཤིང་
ལོ་དུང། །སཾ་ཀྲྀ་ཏའི་སྐད་བཀན་པའི་ཚུལ་གྱིས་ལེན། །ཁྲུ་ནི་ཕྱེད་དགུའི་ཚད་དང་གཞི་ཀུན་སྡེ། །འོད་སྲུངས་ས་སྟོན་ཆོས་བསྲུང་མང་ཐོས་སྡེ། །གོས་དམར་ཕྱེ་སྟེ་སྨྲ་བའི་སྡེ་པ་བདུན། །    ༈   
ཕལ་ཆེན་སྡེ། །བྲམ་ཟེ་སྦྱངས་པའི་མཆོག་གྱུར་འོད་སྲུངས་ཆེ། །ཉེར་གསུམ་ནས་ནས་བདུན་པར་གྲ་རྟགས་དུང། །པྲ་ཀྲྀ་ཏའི་སྐད་སྣོད་ལ་བྱིན་ལེན་ཆགས། །ཡོལ་བས་བར་ཆོད་ཤར་ནུབ་གངས་རི་ལ། །གནས་པའི་སྡེ་གསུམ་
འཇིག་རྟེན་འདས་སྨྲའི་སྡེ། །རྟག་པར་སྨྲ་བའི་སྡེ་ལྔར་དབྱེ་བ་ཡིན། །    ༈    །རྗེ་རིགས་མཐའ་འཁོབ་འདུལ་བ་ཀཱ་ཏྱའི་བུ། །ཉེར་གཅིག་ནས་ལྔ་གྲ་རྟགས་དཔལ་བེའུ། །པི་ཤ་

[004B] །ཐག་པས་བར་ཆོད་རྒྱལ་བྱེད་ཚལ་གནས་དང། །འཇིགས་མེད་རིར་གནས་གཙུག་ལག་ཁང་གནས་གསུམ། །    ༈    །འབྲེག་རིགས་འདུལ་བ་
འཛིན་པ་ཉེ་བར་འཁོར། །ཉེར་གཅིག་ནས་ལྔ་གྲ་རྟགས་མེ་ཏོག་བྱ། །ཨ་ཝ་བཧྲམ་ཤ་བྱིན་ལེན་འཕྲོག་ཐབས་སུ། །རི་མོས་བར་ཆོད་ས་སྒྲོགས་རི་པ་དང། །བསྲུང་བ་པོ་དང་གནས་མ་བུ་པའི་སྡེའོ། །    ༈   
ཁྲི་བརྗོད་བྱ་བརྗོད་བྱེད་དང། །བརྗོད་ཚུལ་གསུམ་གྱིས་དགུ་དང་བཅུ་གཉིས་བསྡུས། །གཙོ་བོ་འདུལ་བ་ཡིན་ཏེ་བསྟོད་པ་ལས། །ཇི་ལྟར་འདི་ན་ཤིང་རྩ་གཙོ་བོ་སྟེ། །རྣམ་པར་འཕེལ་དང་ཀུན་འཛིན་གཉིས་ཀྱི་གཞི། །དེ་བཞིན་
དམ་ཆོས་ཚོགས་རྣམས་ཀུན་གྱི་ཡང། །རྒྱུ་དང་རྩ་བ་འདུལ་བ་ཡིན་པར་གསུངས། །ཞེས་གསུངས་དེ་ལ་རྩ་བཤད་ཕྱོགས་མཐུན་དང། །དགོངས་འགྲེལ་བཞི་ལས་དང་པོ་སོ་ཐར་གཉིས། །བམ་པོ་གཉིས་བརྒྱ་ཕྲག་བདུན་
དང་བརྒྱད། །    ༈    །བླ་མའམ་དམ་པའོ་སྡེ་བཞིའི་དང་པོ་ལ། །རབ་བྱུང་གསོ་སྦྱོང་དགག་དབྱེ་དབྱར་གྱི་གཞི། །ཀོ་ལྤགས་སྨན་གོས་སྲ་བརྐྱང་ཀཽ་ཤཾ་བཧི། །ལས་དང་དམར་
སེར་ཅན་དང་གང་ཟག་དང། །སྤོ་དང་གསོ་སྦྱོང་བཞག་དང་གནས་མལ་དང། །རྩོད་པའི་གཞི་དང་དགེ་འདུན་དབྱེན་གཞི་བཅས། །ལུང་གཞིའི་སྡོམ་བཞིན་གཞི་ནི་བཅུ་བདུན་ཡོད། །སྡེ་བཞིའི་གཉིས་པ་འདུལ་ལུང་རྣམ་འབྱེད་ལ་
།ཕ་ཁྲིམས་ཉིས་བརྒྱ་ལྔ་བཅུ་རྩ་གསུམ་དང། །མ་ཁྲིམས་སུམ་བརྒྱ་དྲུག་ཅུ་རྩ་བཞི་ཡི། །ཇི་ལྟར་བསླབ་པ་འཆའ་བའི་གླེང་གཞི་དང། །བཅས་དང་མ་བཅས་ཕན་ཡོན་ཉེས་དམིགས་གཉིས། །ལྟུང་དང་ལྟུང་མེད་རྣམ་བཞག་བསླབ་
བྱའི་ཆོས། །མང་པོའི་རྩོད་པ་ཞི་བྱེད་ཆོས་བདུན་རྣམས། །བསྟན་པའི་ཕ་མའི་རྣམ་འབྱེད་རྣམ་པ་གཉིས། །ཕྲན་ཚེགས་ལ་ཡང་གྲགས་དང་མ་གྲགས་པའི། །སྒོ་བརྒྱད་ཚན་པ་གཉིས་ལས་ད་ལྟར་དུས། །ཕྲན་ཚེགས་གྲགས་འདི་
སྡེ་བཞིའི་གསུམ་པ་ཡིན། །ཕྲན་ཚེགས་མ་གྲགས་བླ་མའི་ལེའུ་བཅུའི། །ནང་ཚན་ཕྱི་མ་བརྒྱད་པོ་ཡིན་པར་གསུངས། །སྡེ་བཞིའི་བཞི་པ་འདུལ་ལུང་དམ་པ་ལ། །ཞུ་བ་འདུལ་བྱེད་གཅིག་ལས་འཕྲོས་པ་དང། །ལྔ་ཚན་བཅུ་

[005A]༄༅། །དྲུག་ཚན་དང་གླེང་གཞི་དང། །རྐྱང་པ་གཏམ་གཞི་མ་ན་བི་ཀྲ་དང། །མ་མོ་དང་བཅས་བླ་མའི་ལེའུ་བཅུ། །    ༈    །དང་པོ་གོང་བཞིན་ཕྱི་མ་ལུང་
བར་མ། །ལུང་རིང་ཡང་དག་ལྡན་ལུང་ལུང་གཅིག་འཕྲོས། །    ༈    །དགེ་སློང་ལ་གཅེས་ཚུལ་ཁྲིམས་ཡང་དག་ལྡན། །ལྟུང་བ་ལྕི་ཡང་ཚུལ་ཁྲིམས་ལས་ཉམས་པའི། །རྣམ་
སྨིན་ལྕི་ཡང་བསྟན་པའི་མདོ་གཉིས་དང། །གྷཎྜི་དང་ནི་དེ་ཡི་དུས་ཀྱི་མདོ། །མཁར་བསིལ་འཆང་དང་དེ་ཡི་མདོ་རྣམས་སོ། །    ༈    །དང་པོར་འདུལ་བ་འབུམ་སྡེ་སྤྱིའི་དགོངས་
འགྲེལ། །ཉེར་སྦས་ཀྱིས་མཛད་འདུལ་བ་བྱེ་བྲག་བཤད། །གཏན་དབབ་བསྡུ་བའི་ནང་ཚན་ཐོགས་མེད་ཀྱི། །འདུལ་བསྡུས་མདོ་རྩ་ཀརྨ་ཤ་ཏམ་དང། །དགྲ་བཅོམ་ས་ག་ལྷས་མཛད་མེ་ཏོག་ཕྲེང། །ཤཱཀྱ་འོད་མཛད་སུམ་བརྒྱ་
འོད་ལྡན་གཉིས། །འདུན་བཟང་གིས་མཛད་ཀཱ་རི་ཀ་ལྔ་བཅུ། །ཆོས་ཀྱི་ཚོང་དཔོན་གྱིས་མཛད་འདུལ་བར་བསྟོད། །ཀཱ་མ་ཤི་ལའི་འགྲེལ་པ་དོན་བརྒྱད་མ། །དགེ་སློང་དགེ་ཚུལ་ལོ་དྲི་པདྨས་མཛད། །    ༈   
ལེགས་བཤེས་གཉེན་གྱིས། །མཛད་པའི་འགྲེལ་པ་ཚིག་གི་དགའ་བསྐྱེད་དང། །དྲི་མེད་བཤེས་གཉེན་གྱིས་མཛད་འདུལ་ཀུན་བཏུས། །ཁྱད་བཤེས་ཀྱིས་མཛད་སོ་ཐར་སྡུད་འགྲེལ་རྣམས། །རྩ་བའི་མོད་ཡི་འགྲེལ་པ་ཡིན་པར་
གསུངས། །    ༈    །སློབ་དཔོན་དུལ་བ་ལྷས་མཛད་རྣམ་འབྱེད་འགྲེལ། །སློབ་དཔོན་ཚུལ་ཁྲིམས་བསྐྱངས་ཀྱིས་མཛད་པ་ཡི། །ཕྲན་ཚེགས་སྒོ་བརྒྱད་འགྲེལ་སོགས་བཤད་
མདོའི་འགྲེལ། །    ༈    །ཆོས་བཤེས་ཀྱིས་མཛད་འདུལ་བ་རྒྱ་ཆེར་འགྲེལ། །འགྲེལ་པ་ཤེས་རབ་བྱེད་དང་འགྲེལ་ཆུང་རྣམས། །མདོ་རྩའི་འགྲེལ་ཡིན་ཕྱི་གཉིས་བོད་འགྲེལ་བཞེད་
།མདོ་རྩར་ལེའུ་ཉི་ཤུ་བམ་པོ་དགུ། །ཚིགས་བཅད་ཚིག་རྐང་བཞི་དང་ཚིག་ལྷུག་མ། །ཚིག་པར་སོ་གཉིས་རེ་ལ་ཤླཽཀ་རེ། །ཤླཽཀ་སུམ་བརྒྱར་བམ་རེའི་ཚད་དུ་བཞེད། །    ༈   

[005B] །ཐོག་མར་དགོས་སོ་བསྟན་པའི་དགོས་པ་ལ།  མུ་སྟེགས་རྣ་བམ་ཕུག་པས།   ངེས་ཤེས་བསྐྱེད་དང།  ཞི་བ་ཚོས་  སྦྱོར་ངན་བཟློག་བ་དང། །     མཛེས་པ་བསྐྱེད་དང་རྟོག་ ཤ་མི་སྦལ་ཏིས།།
ལྡན་འཇུག་ཆེད་ཙམ། །དགོས་པར་འདོད་པ་མི་འཐད་རང་ལུགས་ལ། །དབང་རྣོན་ལོག་རྟོག་བཞི་སེལ་ཐོས་སོགས་ཀྱིས། །འཇུག་དང་དབང་འབྲིང་ཐེ་ཚོམ་བཞི་སེལ་ནས། །ཐོས་སོགས་འཇུག་པའི་རྣམ་གཅོད་དགོས་པ་བརྒྱད་
དབང་བརྟུལ་ཡིད་ཆེས་བསྐྱེད་ནས་ཐོས་སོགས་ཀྱིས། །འཇུག་པའི་ཡོངས་གཅོད་དགོས་པ་བཞི་ཡོད་ཕྱིར། །རྣམ་གཅོད་བཟློག་ཕྱོགས་ཡོངས་གཅོད་འཇུག་ཕྱོགས་དང། །ཧ་ཅང་ཐལ་བའི་རྩོད་པ་སྤོང་གསུམ་ལས། །དང་པོར་
དམ་བཅའི་ངག་གིས་ལོག་རྟོག་སེལ། །ནུས་ན་རྟགས་དཔེ་དོན་མེད་ཐལ་བ་དང། །མི་ནུས་དམ་བཅའ་ཉམས་པའི་རྩོད་སྤོང་གཉིས། །གཉིས་པར་ངེས་བསྐྱེད་མི་ནུས་དོན་འབྲེལ་མེད། །ཐེ་ཚོམ་བསྐྱེད་དོན་མི་དགོས་ངང་གིས་
བསྐྱེད། །ཞེས་པའི་རྩོད་སྤོང་གཉིས་དང་གསུམ་པ་ལ། །བརྗོད་དགོས་འབྲེལ་གསུམ་ངག་གིས་བརྗོད་མི་དགོས། །རྣམ་བཞག་ལ་བརྟེན་གོ་བར་ནུས་ཞེས་རྩོད། །དགོས་འབྲེལ་དབྱེ་བ་གྲངས་ངེས་རང་བཞིན་དང། །བསྟན་ཚུལ་
གང་ལ་བསྟན་དང་རྩོད་པ་སྤོང། །སྒྲུབ་བྱེད་ཚད་མ་ཡོད་མེད་དཔྱད་པ་བདུན། །    ༈    །ལོག་རྟོག་སེལ་དང་མདོར་བསྡུས་བསམ་པ་བསྐང། །དང་པོ་ལ་བཞི་རྩ་འགྲེལ་རྗེས་བཅས་ཟློས་
།རུང་མཐུན་ཚིག་གཞན་དོན་གཞན་བསྟན་པའོ། །གཉིས་པ་ལ་གསུམ་གསོལ་བའི་འོག་ཏུ་ཡང། །དེར་ཕྱིས་དབྱུང་ངོ་འདི་ནི་ནན་ཏུར་ཚུལ། །    ༈    །མཚན་ཉིད་དབྱེ་བསྡུ་སྒྲ་བཤད་རྒྱུ་
རྐྱེན་འབྲས། །ངོ་བོ་གནས་ཚུལ་བྱེད་ལས་མ་བསྲུངས་པའི། །ཉེས་དམིགས་བསྲུངས་བའི་ཕན་ཡོན་དང་བཅས་པ། །བཅུ་གཉིས་དག་གིས་རྣམ་པར་བཤད་པར་བྱ། །དང་པོ་མཚན་ཉིད་རང་གི་མི་མཐུན་ཕྱོགས། །འཆལ་ཚུལ་དངོས་
གཉེན་རིགས་གཏོགས་འདོད་སས་བསྡུས། །ཆོས་འདིའི་ངེས་འབྱུང་བསམ་ཟིན་སྤོང་གཟུགས་ཅན། །ཤི་འཕོས་གཏོང་བའི་རིགས་སུ་གནས་པའོ། །    ༈    །དགེ་སླབ་མ་དང་དགེ་

[006A]༄༅། །སློང་ཕ་མ་སྟེ། །སོ་སོར་ཐར་པའི་རིགས་ནི་བརྒྱད་དུ་དབྱེ། །སྤང་བྱ་ལྔ་བརྒྱད་བཅུ་དང་བཅུ་ཡི་སྟེང། །རྩ་རྗེས་ཆོས་དྲུག་སྤོང་དང་ལུས་ངག་གི་མཐའ་དག་སྤོང་ནོས་རབ་ཕྱེའི་སོ་ཐར་སྡོམ། །
རིམ་བཞིན་དགེ་བསྙེན་བསྙེན་གནས་དགེ་ཚུལ་དང། །དགེ་སློང་དགེ་སློང་སྡོམ་པའི་འཇོག་བྱེད་འདོད། །ལྔ་ནི་སྲོག་གཅོད་མ་བྱིན་ལེན། །ལོག་གཡེམ་བརྫུན་སྨྲ་ཆང་འཐུང་བའོ། །བརྒྱད་ནི་རྩ་བ་བཞིའི་སྟེང་དུ། །ཆང་འཐུང་གར་
འཕྲེང་གཅིག་ཏུ་འདྲེན། །དུས་མིན་ཟས་དང་མལ་སྟན་མཐོ། །བཅུ་ནི་གཞན་རྣམས་སྔར་ལྟར་ལ། །གར་འཕྲེང་སོ་སོར་འདྲེན་པ་དང། །རིན་པོ་ཆེ་ལ་འཆང་བའོ། །གཅིག་པུ་ལཾ་འགྲོ་ཆུ་བོའི་ཕ་རོལ་རྐྱལ། །སྐྱེས་པར་རེག་
དང་སྐྱེས་པ་དང་ནི་འདུག་སྨྱན་དུ་འགྱུར་དང་ཁ་ན་མ་ཐོ་འཆབ། །རྩ་ཆོས་དྲུག་གོ་རྗེས་མཐུན་ཆོས་དྲུག་ནི། །གསེར་བཟུང་འདོམ་ཀྱི་སྤུ་ནི་འབྲེག་པ་དང། །ས་རྐོ་རྩ་སྔོན་གཅོད་དང་བསོག་འཇོག་ཟ། །བྱིན་ལེན་མ་བྱས་ཟ་བ་རྣམ་
དྲུག་གོ་    ༈    །གར་ཕྲེང་སྤོང་རྣམས་རིམ་པ་བཞིན། །ཚུལ་ཁྲིམས་བག་ཡོད་བརྟུལ་ཞུགས་ཀྱི། །ཡན་ལག་ཡིན་བསྡུའི་ཚུལ་གྱིས་བསྡུས། །བསྡུ་ཚུལ་རྫས་ཀྱི་སྒོ་ནས་བཞི་རུ་འདུ། །རྟེན་གྱི་སྒོ་
ནས་གཉིས་ཏེ་ཁྱིམ་པ་དང། །རབ་བྱུང་ཕྱོགས་ཀྱི་སྡོམ་པ་གཉིས་སུ་འདུ། །དུས་ཀྱི་སྒོ་ནས་ཉིན་ཞག་གཅིག་མཐའ་ཅན། །ཇི་སྲིད་འཚོ་བར་སྡོམ་པ་གཉིས་སུ་འདུ། །    ༈    །སྐད་དོད་པྲ་ཏི་མོ་ཀཥ་ཞེས་
བྱུང་བ་དེ་ཡི་པྲ་ཏི་ནི། །དང་པོ་སོ་སོར་གཉིས་ལ་འཇུག་མོ་ཀྵ་ཐར་པ་ལ་འཇུག་ཅིང། །དང་པོ་ཐར་དང་སོ་སོར་ཐར་གཉིས་ལས། །སོ་ཐར་སྡོམ་པ་སྐད་ཅིག་དང་པོ་དང། །སོ་ཐར་སྡོམ་པ་མཐའ་དག་རང་ཉིད་ལ། །རིམ་བཞིན་
གནས་པའི་སྐྱེས་བུ་སྡོམ་མིན་ལས། །ཐར་མ་ཐག་དང་སོ་སོར་འཁོར་བ་ལས། །ཐར་འགྱུར་རྒྱུ་མཚན་དེའི་ཕྱིར་དེ་སྐད་བརྗོད། །    ༈    །མཚུངས་ལྡན་ཀུན་འགྲོ་རྣམ་སྨིན་རྒྱུ་དྲུག་གི་
ནང་ཚན་བྱེད་རྒྱུ་ལྷན་ཅིག་འབྱུང་རྒྱུ་དང། །སྐལ་མཉམ་རྒྱུ་གསུཾ་ལས་ནི་སྐྱེ་བར་འདོད། །    ༈    །ནང་ནས་དང་པོ་གཉིས་ལས་སྐྱེ་བར་བཤད། །    ༈   

[006B] །སྐྱེས་བུའི་བྱེད་འབྲས་ལྔ་ལས་རྣམ་སྨིན་དང། །བྲལ་འབྲས་མ་ཡིན་ལྷག་མ་གསུམ་ཀ་ཡིན། །    ༈    །སོ་ཐར་སྡོམ་པ་སྐད་ཅིག་དང་པོ་ལ། །དེར་གྱུར་རྣམ་རིག་
རྣམ་རིག་མ་ཡིན་པའི། །གཟུགས་གཉིས་ཡོད་འདོད་སྤོང་སེམས་རྒྱུན་ཆགས་པ། །ས་བོན་དང་བཅས་ཡིན་ཞེས་རང་གི་སྡེ། །གོང་འོག་ཁ་ཅིག་གིས་སྨྲ་ལུགས་འདིར་མིན། །    ༈   
རྒྱུད། །སྤོང་བ་བཅོ་ལྔ་རྫས་ཐ་དད་དུ་གནས། །སོ་སོར་ཐར་སྡོམ་ལུས་ཀྱི་ཆ་ཀུན་ལ། །ནགས་ལ་མེའམ་ཏིལ་མར་ཚུལ་དུ་གནས། །    ༈    །གནས་སྐབས་འབྲས་བུ་ལྷ་མི་དང། །མཐར་ཐུག་
འབྲས་བུ་བྱང་ཆུབ་ཐོབ། །མཐུན་མོང་ཕམ་པ་འཆབ་མེད་ནི། །བྱུང་བའི་དགེ་སློང་སྡོམ་དེ་ལ། །བྱང་ཆུབ་མཐོ་རིས་བླངས་སྐྱེ་དང། །ཆོས་དང་ཟང་ཟིང་ཕྱིར་བཅོས་རུང། །ཞེས་པའི་དགོས་པ་དྲུག་པོ་དག་སྒྲུབ་པའི་བྱེད་ལས་
ཡོད་པར་བསྟན། །མཐུན་མོང་ཕམ་པ་འཆབ་བཅས་ནི། །བྱུང་བའི་དགེ་སློང་སྡོམ་དེ་ལ། །སྡོམ་པའི་དགོས་པ་དྲུག་པོ་དག་སྒྲུབ་པའི་བྱེད་ལས་མེད་པར་བསྟན། །    ༈   
གྲོགས་ཀྱིས་སྨད། །ཆོས་ཉིད་སྟོབས་དང་རང་ཉིད་ཀྱིས་སྨད་སྐྱེ་བོ་རྣམས་ཀྱིས་སྨད། །བསྙེན་བཀུར་མི་བྱེད་ཡོན་ཏན་མི་ཐོབ་ཐོབ་ཟིན་བརྗེད་པར་འགྱུར། །འགྱོད་བཅས་འཆི་དང་སྨོན་ལམ་མི་འགྲུབ་ཕྱི་མ་ངན་འགྲོར་སྐྱེ། །
   ༈    །སྙན་གྲགས་ཀྱིས་ཁྱབ་བདེ་བར་གཉིད་ལོག་གཉིད་ཚེ་ལྷ་ཡིས་བསྲུངས། །བག་འཁུམ་ཉམ་ང་འཇིགས་པ་མེད་ཅིང་དགྲ་བོས་གླགས་མི་བལྟ། །མི་མིན་
གླགས་མི་བཙལ་ཞིང་གོས་སོགས་བརྙེད་སླ་སྨོན་ལམ་འགྲུབ། །    ༈    །སྐབས་སྒྲུབ་པ་དང་ལུས་དངོས་བཤད་པ་གཉིས། །དང་པོ་གོ་རིམ་ངེས་པའི་རྒྱུ་མཚན་དང། །དེ་ལ་འཕྲོས་པ་
མདོར་བསྡུས་སྤྱི་དོན་གཉིས། །དང་པོ་རྩོད་ལན་ཁ་ཅིག་མདོ་རྩ་འདིར། །རྩོམ་པའི་གོ་རིམ་ལོག་སྟེ་རྒྱས་བཤད་སྔོན། །མདོར་བསྡུས་ཕྱི་ནས་རྩོམ་པས་གོ་རིམ་འགལ། །མང་ཤོས་སྔོན་དང་ཉུང་ཤོས་ཕྱིས་རྩོམ་པས། །སྒྲ་ཡི་

[007A]༄༅། །བསྟན་བཅོས་དང་ནི་འགལ་ཞེས་རྩོད། །    ༈    །དབང་བྱས་རྩོམ་པའི་རིམ་པ་འདི་ལྟར་འཐད། །འདོར་བསྡུས་སྔོན་ལ་བརྩམས་ན་སྐྱོན་གསུམ་སྟེ། །ལུང་
ལས་དངོས་བཅས་སྔོན་དང་མདོར་བསྡུས་ཕྱིས། །གསུངས་པའི་ལུང་གི་གོ་རིམ་དང་འགལ་ལ། །དོན་གྱི་ཆ་ནས་མདོར་བསྟན་རྒྱས་བཤད་འགལ། །དངོས་བཅས་སྔོན་དང་མདོར་བསྡུས་ཕྱིས་རྟོགས་པས། །བཅས་པ་རྟོགས་པའི་
གོ་རིམ་དང་ཡང་འགལ། །    ༈    །རྐོ་བ་བཀག་དང་དགེ་ཚུལ་གསོ་སྦྱོང་དང། །ཁམས་ཕོར་ཟན་ཟ་དགག་སྒྲུབ་གནང་མདོར་བསྡུས། །ངོ་བོའི་སྒོ་ནས་རྒྱུ་ཚོགས་དང་བཅས་པའི། །
མདོར་བསྡུས་ཡན་ལག་གི་ནི་མདོར་བསྡུས་གཉིས། །དང་པོ་གསལ་ཀ་མེད་པར་བྱེ་མ་བཀག་གཉིས་པ་སྤྲུལ་མིན་རེག་ལས་གཞན་ལས་སྦྱོར། །གནས་སྐབས་སྒོ་ནས་གཉིས་ཏེ་གང་ཟག་གིས། །སྦྱོར་མི་ཤེས་དང་ཤེས་པ་གོ་
རིམ་བཞིན། །ངོ་བོ་ཉིད་དང་བྱེད་པའི་མདོར་བསྡུས་སོ། །    ༈    །བསླབ་བསྟན་སངས་རྒྱས་གསུང་གི་སྟེང་ནས་འཇོག་    ༈    །
བདག་ཉིད་དུ་སྒྲུབ་ལུང་བཞི་གང་ལས་ཀྱང། །བྱ་བ་བྱེ་བྲག་གསལ་ཁ་མ་བཏོད་པའོ། །    ༈    །གསལ་བཏོད་ལྟོས་ནས་ཚིག་མདོར་བསྡུས་པས་ན། །དེ་ལྟར་བརྗོད་ལ་སྔ་མ་
ཁ་ཅིག་གིས། །རུང་མཐུན་ཞེས་གྲགས་མི་རུང་མཐུན་ཡང་ཡོད། །    ༈    །བྱེ་བྲག་སྦྱར་ནས་གནང་བཀག་མ་མཛད་པའི། །གཞི་ལ་སྦྱར་ཏེ་འོད་ལྡན་རྩ་བ་ལས། །གང་ཞིག་གནང་
མེད་དེ་བཞིན་བཀག་མེད་པ། །དེ་ནི་གསུངས་པའི་རྗེས་མཐུན་བརྟགས་ཏེ་སྦྱར། །    ༈    །རྒྱུ་མཚན་གསུམ་མོ་དགག་བྱར་སྤྱི་སྒོས་ཀྱི། །དགག་བྱ་གཉིས་ལས་དང་པོར་ཚད་མི་
ཤེས། །ཧ་ཅང་ཐལ་འགྱུར་དེ་ཡི་རིགས་ཅན་གསུམ། །སྒོས་ཀྱི་དགག་བྱར་སྲོག་ལ་གནོད་པ་དང། །དོན་དང་བྱ་མང་མ་དད་སྐྱེ་བ་གསུམ། །    ༈    །    ༈   

[007B] །རྩྭ་ཉག་གཅིག་གིས་བརྡེགས་པས་མི་འགྲུབ་ཀྱང། །སྤྱིར་ན་བརྡེག་པ་གནོད་པའི་རིགས་ཅན་ཕྱིར། །སྤྱི་ཡི་དགག་བྱའི་མཚམས་བཟུང་དམིགས་བསལ་ཏེ། །སྤྱིར་ནི་རང་བཞིན་ཁ་ན་མ་ཐོ་རྣམས། །སྒོས་ཀྱི་དགག་
བྱའི་བཅས་པ་ཤེས་བྱ་སྟེ། །བསྣུན་ཀྱང་གསོད་ན་ཕམ་པ་མི་བསྐྱེད་བཞིན། །གནས་མལ་ཕན་ཕུན་གྱུར་ན་ལྟུང་བསྐྱེད་པ། །སྒོས་ཀྱི་མཚམས་བཟུང་བཅས་པའི་ལྟུང་བ་སྤྱི། །སྤྱི་ཡི་དགག་བྱའི་བཅས་པ་ཤེས་པར་བྱེད། །    ༈   
བྱ་དགག་བཅས་གཉིས་ནི་བདག་གཅིག་འབྲེལ། །མ་ཡིན་ངོ་བོ་ལ་ལྟོས་དེ་བྱུང་འབྲེལ། །མེད་ཀྱང་རྣམ་པར་བཞག་འཇོག་འབྲེལ་པ་གྲུབ། །    ༈    །བརྐོ་མི་རུང་སྟེ་སྲོག་ལ་གནོད་ཕྱིར་
དང། །གསོ་སྦྱོང་བྱ་དགོས་ཁྲིམས་དག་དགོས་ཡོད་ཕྱིར། །ཁམས་ཕོར་ཟན་ཟ་སྣོད་ཆས་ཉེས་མི་འབྱུང། །    ༈    །བམ་ལྔར་སྡེ་ལྔར་གསུངས་སོ་ངོས་འཛིན་དཔྱད། །    ༈   
ལས་ནི་ཐམས་ཅད་རྗེས་བཅས་གསུངས། །ཤ་མིས་ཡན་ལག་མདོར་བསྡུས་སྔར་བཅས་ཏེ། །གཞན་དུ་བཅས་མཛད་མདོར་བསྡུས་མ་མཛད་ཚེ། །རྫུ་འཕྲུལ་ཅན་གྱི་བུད་མེད་དང་འགྲེང་བས། །ལྟུང་བྱེད་བསྐྱེད་དེ་སྤྲུལ་མིན་ཡན་
ལག་ཏུ། །མ་བཅས་ཕྱིར་ན་ཡན་ལག་ཚང་ཕྱིར་རོ། །མཚོ་ཊིཀ་འདོད་གསུངས་ཕྱོགས་སྔས་ཆགས་འགྱུར་གྱི། །ཡན་ལག་མ་རྫོགས་ཕྱིར་ན་དགག་བྱ་ནི། །མ་རྫོགས་བཅས་པ་མི་རྫོགས་ཕྱིར་ཞེས་ཟེར། །བཅས་པ་རྣམ་འཇོག་
དགག་བྱ་འདིར་རྫོགས་ལ། །བྱ་བ་དེ་འབྲེལ་དགག་བྱ་མ་རྫོགས་པར། །བཅས་པ་རྫོགས་སྲིད་ལུས་སྲོག་ལ་གནོད་པའི། །དགག་བྱ་མ་རྫོགས་བརྡེགས་པས་ལྟུང་བསྐྱེད་བཞིན། །    ༈   
པ་ལ། །རྟེན་གྱི་གང་ཟག་རབ་བྱུང་སྒྲུབ་པའི་ཚུལ། །ལུང་གཞི་ལས་གསུངས་ཚེགས་ཆུང་སྔོན་ཆོག་དང། །ཚེགས་ཆེན་དར་ཚོག་བསྙེན་པར་རྫོགས་ཚུལ་ལོ། །དང་པོར་བསྙེན་རྫོགས་དབྱེ་བ་སྤྱིར་བསྟན་དང། །སྔོན་དང་དར་
ཆོག་ཁྱད་པར་བཤད་གཉིས་ལས། །མཛོད་འགྲེལ་མེ་ཏོག་ཕྲེང་རྒྱུད་འདུལ་བསྡུས་ནས། །འདྲེན་པ་རང་རྒྱལ་རང་བྱུང་ཚུལ་གཅིག་དང། །ཡེ་ཤེས་ཁོང་ཆུད་ཚུར་ཤོག་སྐྱབས་འགྲོ་དང། །སྟོན་པར་ཁས་བླངས་དྲི་མཉེས་ལྕི་

[008A]༄༅། །ཆོས་སྤང། །འཕྲིན་དང་ལྔ་ཚོགས་བཅུ་ཚོགས་བཅུར་གསུངས་ལ། །གཅིག་འཕྲོས་སྐྱབས་དོར་གསོལ་བཞིའི་སྔོན་ཆོག་བགྲངས། །མ་མོར་རང་བྱུང་ཐ་དད་ལྔ་བཅུ་བསྡོམས། །མཚོ་ཊིཀ་དང་
པོ་གཉིས་བསྡོམས་གསོལ་སྔོན་བསྣན། །ཕྲིན་དང་ལྔ་བཅུ་དོར་བའི་སྔོན་ཆོག་བརྒྱད། །གསུངས་ཀྱང་རང་ལུགས་བསྙེན་རྫོགས་བཅུ་འདྲེན་ཚུལ། །མཛོད་འགྲེལ་མེ་འཕྲེང་སོགས་དང་མཐུན་སྙམ་དཔྱད། །ཕྲིན་ཆོག་བརྒྱུད་ནས་
དགེ་འདུན་ལས་ཐོབ་ཀྱང། །དངོས་སུ་ཕྲིན་སློབ་གང་ཟག་ལས་ཐོབ་པའི། །དར་ཆོག་ཡིན་པར་རྣམ་རྒྱལ་གསེར་མདོག་གསུངས། །གནང་ཡུལ་མཁན་སློབ་དྲུང་དུ་འདུ་མི་ནུས། །དེ་ལྟར་མཁན་སློབ་ཀྱིས་ཤེས་རྟེན་དེ་ལ། །
མཐོང་ལམ་ཐོབ་ནུས་ཁྱད་ཆོས་གསུམ་ཚང་ངོ། །མཐའ་འཁོབ་ལྔ་ཚོགས་དབུས་སུ་བཅུ་ཚོགས་ཀྱིས། །རྫོགས་ཚུལ་དར་ཆོག་ཁོ་ནའོ་མཐའ་དབུས་ཁྱད། །ཆོས་ཚིག་ས་ཚིག་སྒོ་ནས་འབྱེད་ཚུལ་གཉིས། །རྣམ་བཞིའི་འཁོར་རྒྱུ་
དབུས་དང་མི་རྒྱུ་བ། །མཐའ་འཁོབ་གསུངས་པ་འབྱེད་ཚུལ་དང་པོ་དང། །ཤར་དུ་ལི་ཁར་ལྷོ་ན་འདམ་བུ་ཅན། །ནུབ་ཏུ་གྲོང་ཀ་བྱང་དུ་ཨུ་ཤི་རི། །ཞེས་པའི་མཚམས་བཞིའི་ནང་ཆ་ཡུལ་དབུས་དང། །ཕྱིའི་ཆ་མཐའ་འཁོབ་
འཇོག་པ་ས་ཚིག་སྒོས། །    ༈    །བསྡུ་ཚུལ་གསུམ་ལས་བཅུ་ཡི་དང་པོ་དྲུག་སྐྱེས་པ་ཁོ་ནར་གནང་ལ་བདུན་པ་ནི། །བུད་མེད་ཁོ་ནའོ་མཐའ་གསུམ་གཉིས་ཀར་གནང། །སྒྲུབ་
བྱེད་དགེ་འདུན་ལ་ལྟོས་མི་ལྟོས་དང། །སྒྲུབ་ཚུལ་ཆོ་གར་ལྟོས་དང་མི་ལྟོས་ནི། །གཉིས་སུ་འདུ་ལ་བཅུ་ཡི་དང་པོ་བདུན། །དགེ་འདུན་ཆོ་གར་མི་ལྟོས་གཞན་གསུམ་ལྟོས། །    ༈    །རབ་
ཏུ་བྱུང་དང་བསྙེན་རྫོགས་ཅིག་ཅར་དུ། །སྒྲུབ་པའི་ཁྱད་ཆོས་བཞི་ལྡན་གསོལ་སྔོན་ཆོག་རྒྱལ་བས་རིང་པོར་མ་ལོན་ཐག་རིང་པོའི། །སླད་དུ་གནང་བ་ལོ་དྲུག་བར་དུ་གནས། །    ༈    །
འབྲས་བུའི་ཁྱད་པར་བཞི་ལས་སྔོན་ཆོག་ཚེ། །གང་ལས་ནོད་ཡུལ་བཞི་ཡི་གྲངས་ཚང་ཞིང། །    ༈    །ཕམ་པས་ཉམས་མིན་བསྙེན་པར་མ་རྫོགས་མིན། །མཚམས་མེད་མ་བྱས་

[008B] །ས་གཞན་མ་ཡིན་ཐ་དད་གནས་པ་མིན། །འཁྲུལ་བཅས་མ་ཡིན་བཅུ་རྣམས་ལུང་བཞི་དང། །མཚམས་མཚན་དཀོན་མཆོག་གཞན་མིན་ཞུ་བ་ནས། །འབྱུང་བ་གསུམ་བཅས་བཅུ་གསུམ་ཆོས་དང་ལྡན། །
   ༈    །གཉིས་བྲལ་ཁྱད་ཆོས་གསུམ་ཚང་ངོ་བདུན་པ་འབུལ། །མཚམས་གཅོས་ཆོ་ག་མེད་ཕྱིར་ཐམས་ཅད་འདུས། །    ༈   
དགོས་ཀྱང་མཚམས་ནང་དེར་གནས་འགའ་ཞིག་ནི། །འདུ་མ་ནུས་ན་འདུན་པ་བླང་དུ་རུང། །    ༈    །སྦྱངས་སྟོབས་རྒྱུད་མིན་སྐྱེས་སྟོབས་ཤེས་རབ་སྨིན། །དད་སོགས་དབང་པོ་སྨིན་
པ་ཤས་ཆེ་ཞིང། །ལས་ཉོན་རྣམ་སྨིན་སྒྲིབ་གསུམ་ཤས་ཆུང་བའི། །གདུལ་བྱ་ལ་གནང་དར་ཆོག་དེ་ལས་བཟློག་    ༈    །བསྒྲུབ་བྱ་རང་ཉིད་གྱོན་ཆོག་དར་ཆོག་ཚེ། །མཁན་པོས་
བྱིན་རླབས་བྱས་ནས་གནང་དགོས་ཕྱིར། །    ༈    །ཕྱག་གསུམ་འཚལ་ཞིང་གཅིག་གིས་ལས་བརྗོད་ཕྱིར། །དེ་ཉེད་གཙོ་བོར་ཕྱག་གི་ཡུལ་དུ་བྱེད། །དེ་ཕྱིར་གང་ཟག་ལ་མིན་
དགེ་འདུན་ནོ། །    ༈    །སངས་རྒྱས་དགེ་འདུན་མཁན་པོར་གསོལ། །གོས་ཀྱི་གཉིས་དང་ལྷུང་བཟེད་དང། །གསང་སྟེ་སྟོན་དང་འཇུག་ཡོན་དང། །སངས་རྒྱས་དགེ་འདུན་
ལས་བྱེད་ལའོ། །ཤཱ་ཏམ་ལས་ནི་ཆོས་ལའང་གསུངས། །གཏང་རག་བཅས་ན་བཅུ་གསུམ་འགྱུར། །སྣམ་སྦྱར་མེད་ན་གྱོན་ཕྱག་མེད། །གོས་དང་ལྷུང་བཟེད་གཉིས་རུང་མཐུན། །ལྷག་མ་དགུ་དཔྱད་མདོ་ལས་དངོས་སུ་གསུངས། །
   ༈    །ཡུན་ཐུང་སྡོད་ཅིང་རང་གིས་གསོལ་བཏབ་ཆོག་    ༈    །མཁན་པོས་ངོ་ཆེན་ལས་སློབ་བརྡའ་སྤྲོད་ནས། །གསོལ་འདེབས་དགོས་སོ་
ཆོ་གའི་ཁྱད་པར་ནི། །སྔོན་ཆོག་འགལ་རྐྱེན་བྲལ་སོགས་བརྗོད་མི་དགོས། །མཐུན་རྐྱེན་བཞི་ཚང་འདྲི་ཡང་མི་དགོས་ལ། །དར་ཆོག་དེ་ལས་བཟློག་སྟེ་དགོས་ཕྱིར་རོ། །    ༈   

[009A]༄༅། །རབ་བྱུང་བསྙེན་རྫོགས་ཅིག་ཅར་དར་ཆོག་ཚེ། །སྡོམ་གསུམ་སྔ་མ་སྔོན་དུ་འགྲོ་དགོས་ཕྱིར། །སྔོན་ སྣམ་སྦྱར་བླ་གོས་ཐང་གོས་གསུམ་དང་ལྷུང་བཟེད་བཅས་ལ་མཐུན་རྐྱེན་བཞི་ཟེར་  ཆོག་
ད་ལྟར་སྐྱེ་མོད་མི་རུང་བར། །རིན་ཕྲེང་ལས་གསུངས་སྐྱེ་བ་སྔོན་ཆོག་མིན། །    ༈    །མ་ཐོབ་ཐོབ་བྱེད་ཐོབ་པ་མི་ཉམས་བསྲུང། །འགལ་རྐྱེན་བར་ཆད་སྤྲོས་པ་བཤད་གསུམ་ལས། །    ༈   
ཆོག་གླེང་གཞི་སྔོན་གྱི་ཆོ་གའི་ཚེ། །མཁན་སློབ་མ་བཅས་རབ་ཏུ་བྱུང་རྣམས་ཀྱིས། །ལེགས་པར་མ་བགོས་ལེགས་པར་མ་སྦྱངས་ཤིང། །རྒོད་བག་ཅན་གྱུར་ཁྱིམ་སོགས་མ་དད་སྐྱེས། །རབ་བྱུང་ནད་པར་ནད་གཡོག་མེད་
གཟིགས་ནས། །དེང་ནས་ཉན་ཐོས་ཕན་ཚུན་བསྡུ་ཕྱིར་དང། །ནད་པར་རིམ་འགྲོ་བྱ་ཕྱིར་ལོ་དྲུག་ནང། །མཁན་སློབ་དང་བཅས་ད་ལྟར་ཆོ་ག་གནང། །    ༈    །དག་ཕྱིར་བར་
ཆད་དྲིས་ནས་དག་པ་བཟུང། །བསྟན་ལ་རིམ་སློབ་ཕྱིར་དུ་གསུམ་རིམ་སྦྱིན། །སྣོད་རུང་བྱ་ཕྱིར་རབ་བྱུང་ངོ་མཁན་པོའི་ངོས། །དང་པོའི་ རབ་ཏུ་བྱུང་བ་  མཁན་པོས་བསྙེན་རྫོགས་བསྒྲུབས་དགོས་ཀྱང། །གང་མོས་འགའ་ཞིག་
ལ་བརྟེན་མཁན་བུས་ཡིན། །    ༈    །དགེ་བསྙེན་རྐྱང་པར་བསྒྲུབ་ན་འདྲི་མི་དགོས། །སྡོམ་གསུམ་སྔ་མ་སྔོན་དུ་མ་སོང་བར། །ཕྱི་མ་སྦྱིན་ན་སྐྱེ་མོད་མི་རུང་སྟེ། །མཁན་སློབ་བཅས་ལ་
ཚིགས་འགལ་ཉེས་བྱས་འབྱུང། །    ༈   ཕྱི་མ་སྦྱིན་རུང་སྔ་མའི་དུས་བསླབ་བརྗོད། །མི་དགོས་གཙོ་བོ་ཕྱི་མ་བསྙེན་རྫོགས་ཀྱི། །དུས་དང་བསླབ་བྱ་བརྗོད་པ་དེས་ཆོག་ཕྱིར། །    ༈   
བསྙེན་བསྒྲུབ་ཚེ་དགོངས་གསོལ་སྔོན་བཏང་ནས། །འབོག་ཆོག་སྐྱབས་བརྗོད་བདག་བརྗོད་གཞན་བརྗོད་གསུམ། །ལན་གསུམ་ཟློས་ལ་གསུམ་པའི་བདག་བརྗོད་རྫོགས། །གཞན་བརྗོད་མཚམས་དེར་བསྒྲུབ་བྱ་དགེ་བསྙེན་དུ། །གྱུར་
དང་ཡུལ་དེ་སློབ་དཔོན་གྱུར་དུས་མཉམ། །    ༈    །ཕལ་ཆེར་སྤྱོད་བཞི་དགེ་བསྙེན་བཏགས་པ་དང། །ཡོངས་རྫོགས་ཚངས་སྤྱོད་གོ་མི་མཚན་ཉིད་པའོ། །    ༈   

[009B] །སྲོག་གཅོད་སྤོང་བའི་སྣ་གཅིག་སྤྱོད་སོགས་བཅུ། །སྣ་འགའ་སྤྱོད་བཅུ་ཕལ་ཆེར་སྤྱོད་བཅུ་དང། །བཅུ་པོ་དུས་ཐུང་སྤོང་དང་དུས་རིང་དང། །ནམ་འཚོའི་བར་དུ་སྤོང་བ་བཅུ་བཅུ་བཅས། །རང་བརྟེན་
བདུན་ཅུའོ་གཞན་དག་སྤོང་འཇུག་བཅུ། །སྤོང་ལ་བསྔགས་བརྗོད་བཅུ་དང་ཡི་རང་བཅུ། །གཞན་བརྟེན་སུམ་ཅུའོ་དགེ་བསྙེན་སྒྲས་བརྗོད་བརྒྱ། །    ༈    །ཐོབ་དུས་གོང་འདྲ་
ལེན་དུས་བསྙེན་གནས་ལ། །དུས་འདི་ནས་བཟུང་ཇི་སྲིད་སང་ཉི་མ། །མ་ཤར་ཚུན་ཞེས་བརྗོད་པ་དེའི་ཁྱད་ཆོས། །    ༈    །བསྙེན་གནས་ཡན་ལག་བརྒྱད་པ་འབོག་པའི་ཚེ། །
གསོ་སྦྱོང་ཡན་ལག་བརྒྱད་པ་འབོག་པ་ནི། །མི་འཐད་དེ་གཉིས་བཤད་པའི་ཁུངས་དང་རྟེན། །ཡུལ་དང་བསམ་པ་ལེན་དུས་ལེན་ཆོག་དང། །ཆོ་ག་བརྗོད་ཚུལ་ཆེད་དུ་བྱ་བ་དང། །ཐོབ་བྱའི་འབྲས་བུ་ཇི་ལྟར་བསྲུང་བའི་དཔེ། །
རྣམ་པར་དག་བྱེད་ཡན་ལག་མི་འདྲ་བའི། །ཁྱད་པར་རྣམ་པ་བཅུ་གཅིག་ཡོད་པའི་ཕྱིར། །    ༈    །ངོ་ཚ་ཁྲེལ་ཡོད་ཆེད་དུ་གནས་ལ་ཞུ། །འདི་པའི་བསམ་པ་བསྐྱེད་ཕྱིར་རྟགས་སྦྱིན་
ཅིང། །བར་ཆད་སྤོང་ཕྱིར་མཚན་རྟགས་སྦྱོར་བའོ། །    ༈    །རང་བཞིན་ཁ་ན་མ་ཐོར་འཛེམ་པ་དང། །བརྟན་པའི་ཡན་ལག་རྣམ་དག་ལོ་བཅུ་ལོན། །མཁས་པའི་ཡན་ལག་འདུལ་
ཤེས་ལྔ་ཚན་ལྡན། །ཕན་འདོག་ཡན་ལག་བཅུ་གཉིས་མཚོ་ཊིཀ་ལས། །སྙིང་རྗེ་བཟོད་ལྡན་ནང་འཁོར་དག་པ་དང། །ཕན་འདོག་གཉིས་བརྩོན་མཚན་མཐུན་ལྟ་བ་དག་སྨྲ་ཤེས་དོན་གོ་ཤེས་པ་རང་བཞིན་གནས། །ལུས་ནི་ཐ་
མལ་ས་ནི་རང་བཞིན་གནས། །བཅོ་ལྔ་དང་ལྡན་མཁན་འོས་དགེ་སློང་གིས། །བར་ཆད་དྲིས་ཤིང་དེ་རྗེས་དགེ་བསྙེན་བསྒྲུབས། །དེ་རྗེས་དགེ་འདུན་ལ་ཞུ་མཁན་པོར་གསོལ། །དང་པོར་ཞུ་མཁན་ལ་གཏད་ཞུ་མཁན་ཡང། །བསྙེན་
རྫོགས་སྡོམ་དག་མཚན་དང་ལྟ་བ་མཐུན། །ཐ་སྙད་གསུམ་ལྡན་ལུས་ནི་ཐ་མལ་གནས། །ས་རང་བཞིན་གནས་དགེ་སློང་ཆོས་དྲུག་སྟེང། །མཚམས་གནས་མཁན་པོར་ཕྱོགས་མིན་ཞུ་ཆོག་ཤེས། །ཁྱད་ཆོས་དགུ་ལྡན་དེ་ཡིས་

[010A]༄༅། །མཁན་པོ་ལ། །བར་ཆད་དྲིས་སམ་སྨྲས་ནས་ཞུ་བའི་ཡུལ། །གྲངས་ཚང་ས་རང་བཞིན་གནས་ཐོས་ཉེ་ཁོར། །གནས་པ་གསུམ་ལྡན་དགེ་འདུན་འདུས་པའམ། །སོ་སོར་འཁོད་ཀྱང་དགེ་འདུན་
ལོངས་ལ་ཞུ། །དངོས་ཀྱི་དགོས་པ་མ་ཞུས་ཉེས་པ་ཁེགས། །རྒྱུད་ནས་ཁྲེལ་ཡོད་དགེ་འདུན་ལ་གུས་ཤིང། །ཚོགས་པ་གཅིག་གྱུར་བར་ཆད་མཐོང་ན་འདྲེན། །བསྟན་རྨ་མི་འབྱིན་སྐུར་ཚིག་སྤོང་དང་དྲུག་    ༈   
གསོལ་རྗེས་གཙུག་ཕུད་མ་གཏོགས་པ། །སྐྲ་དང་ཁ་སྤུ་མཁན་པོས་བྲེག་པ་པའམ། །ཡང་ན་མཁན་པོས་བསྐོས་པས་བྲེག་པར་བྱ། །དགོས་པ་དོན་དང་བྱ་ཉུང་ང་རྒྱལ་དང། །གཞན་གནོད་སྤོང་དང་འདི་པའི་བསམ་བསྐྱེད་ཕྱིར། །
གཙུག་ཕུད་འབྲེག་པ་སྤྲོའམ་དྲིས་ནས་བྲེགས། །དེ་རྗེས་ཁྲུས་བྱ་མཁན་པོས་གོས་རྣམས་སྦྱིན། །མིང་སྤོ་བསམ་བརྗེ་མཚན་ནི་མ་ཚོར་བརྟགས། །    ༈    །    ༈   
སྤོང་རབ་བྱུང་རྟགས་བླངས་དང། །གསུམ་ལ་སྐྱབས་འགྲོ་འདི་ཡི་བསླབ་བྱ་ཡིན། །    ༈    །སྔོན་ལ་ངེས་མེད་གསུངས་ཀྱང་རིན་ཕྲེང་བཀག་    ༈   
སྐྱབས་འོག་ཏུ། །ཚུད་པར་ཁས་ལེན་ཚིག་དེ་སྐྱབས་འགྲོ་དངོས། །དེ་ལས་སྐྱོབ་ཕྱིར་ཕྱག་སྐོར་ལུས་ལས་དང། །རེ་ལྟོས་འཆའ་བློ་སྐྱབས་འགྲོའི་ཡན་ལག་ཡིན། །    ༈   
སྟེང། །སྲོག་ཕྱིར་མི་གཏོང་ཕོངས་ཀྱང་གཞན་མི་འཚོལ། །ཅི་ཟའི་ཕུད་མཆོད་རྟག་ཏུ་སྐྱབས་སུ་འགྲོ། །འགྲོ་ཕྱོགས་ལྷག་པར་སྐྱབས་འགྲོ་མཐུན་མོང་ལྔ། །    ༈    །ངན་འགྲོར་མི་ལྟུང་
གནོད་པས་མི་ཚུགས་ཤིང། །དོན་འགྲུབ་བསོད་ནམས་རྒྱ་ཆེན་སངས་རྒྱས་བརྒྱད། །    ༈    །མ་བྱས་བསྙེན་གནས་སྐྱེ་བ་གང་སྤེལ་གསུངས། །    ༈   
བྱ་དེ། །རབ་ཏུ་བྱུང་རྗེས་དགེ་ཚུལ་གྱི། །སློབ་དཔོན་འོས་པའི་དགེ་སློང་ལ། །དགེ་ཚུལ་སྒྲུབས་ཤིག་ཅེས་གཏད་དགོས། །    ༈    དགེ་ཚུལ་གྱི་  སྡོམ་པ་མཁན་པོས་སྦྱིན་ན་སྐྱེ་མོད་ཀྱང། །དགེ་ཚུལ་གཞོན་ནུར་སྒྲུབ་པ་ཤས་

[010B] །ཕ་མས་བུ་ཚ་སྐྱོང་ལྟར་མཁན་པོ་དང། །སློབ་དཔོན་གཉིས་ཀས་བསྐྱངས་དགོས་རིན་ཕྲེང་གསུངས། །    ༈    །བྱེ་བ་ཆོས་མིན་ཕྱོགས་མ་སོང། །བྱམས་སྙིང་ལྡན་དང་དད་
པ་སོང། ། མཁན་པོས་  ཚིག་གིས་བསྐོས་དང་ཆོ་གར་ དགེ་ཚུལ་གྱི་སྡོམ་པ་འབོག་པའི་  མཁས། །བཅུ་གཅིག་དང་ལྡན་སློབ་དཔོན་དང། །    ༈    །གྲངས་ཚང་ཆོས་ བསྒྲུབ་བྱས་
ལྡན་དགེ་འདུན་དགོས། །    ༈    །རྟགས་བསམ་ཁྱད་པར་བཞི་ལྡན་དགོས། །    ༈    །དགེ་བསྙེན་རབ་བྱུང་སྦྱོར་ཆོག་དང། །    ༈   
སྔོན་བཏང་ནས། །སྔགས་ཚིག་ལན་གསུམ་དགེ་བསྙེན་བཞིན། །    ༈    །རགས་གཏོགས་བཅུ་སྤོང་གདམས་ངག་བརྗོད། །    ༈    །རབ་བྱུང་དགེ་སློབ་བསྙེན་
རྫོགས་མཁན་པོ་གསུམ། །    ༈    །ལས་འཕྲིན་ཀློག་གནས་སྤྱིར་གྱི་སློབ་དཔོན་བརྒྱད། །    ༈    །མཁན་པོ་གཉིས་དང་སློབ་
དཔོན་རྣམ་པ་ལྔ། །    ༈    །ལན་གསུམ་གསོལ་བཏབ་དོན་གྱི་ཁས་བླངས་དགོས། །དགེ་སློབ་མ་ཡི་མཁན་པོ་མ་ཁོ་ན། །རབ་བྱུང་བསྙེན་རྫོགས་གཉིས་ལ་གཉིས་ཆར་ཡོད། །    ༈   
སྟོན་ཆོས་དྲུག་གཞིར་བཅས་དྲི་ཆོག་ཤེས། །བདུན་སྟེང་བསྐོ་ཚེ་འདུན་དང་ཞེ་སྡང་དང། །རྨོངས་དང་འཇིགས་པས་འགྲོ་བ་བཞི་བྲལ་ཞིང། །ཚོགས་སུ་མ་ལོངས་སྤྲོ་དང་སྔར་བསྐོས་མིན། །བཅུ་བཞི་དང་ལྡན་རྟེན་ལ་ཕ་མ་གཉིས་
གྱུར་དུས་དྲིས་ན་འགྱུར་བར་མཚོ་ཊིཀ་གསུངས། །རིན་ཕྲེང་ནང་དུ་ཞུ་དགོས་གསུངས་པར་འདོད། །    ༈    །ཆོས་མིན་ཕྱོགས་སུ་མ་སོང་བྱམས་སྙིང་ལྡན། །བསྒྲུབ་བྱས་དད་སོང་མཁན་
པོས་ཚིག་གིས་བསྐོས། །ལས་ཚིག་འཁྲུལ་མེད་ཐོན་པ་བཅུ་གཅིག་ལྡན། །རྟེན་ལ་བསྙེན་རྫོགས་ཚངས་སྤྱོད་དགེ་སློབ་ཀྱི། །ལས་སློབ་གསུམ་ལས་དང་པོས་ཕར་ངེས་ཤིང། །གཞན་གཉིས་རྟེན་མ་ཁོ་ནའོ་ཀློག་སློབ་དཔོན། །སྡོམ་

[011A]༄༅། །དག་ས་རང་བཞིན་གནས་ལྟ་མཚན་མཐུན། །བསླབ་བྱའི་ཆོས་ཤེས་ལན་གསུམ་བཟློས་ན་གྱུར། །    ༈    །སློབ་དཔོན་སློབ་དཔོན་ཚིག་དང་ལྡན་
པས་སོ། །དོན་སོགས་སྨོས་པ་ཉེ་བས་ཚིག་བརྗོད་དེ། །འདུད་བཅས་མཁན་པོར་གྱུར་པའི་ཚིག་དག་བརྗོད། །རྒན་ལ་བཙུན་པའི་ཉེ་བའི་ཚིག་གིས་བརྗོད། །གཞོན་ལའང་ཚེ་དང་ལྡན་པའི་ཉེ་ཚིག་གིས། །དེ་བཞིན་གནས་བརྟན་
ཞེས་བྱའི་ཉེ་ཚིག་བརྗོད། །    ༈    །ཁྱད་པར་གསུམ་ལས་ཡུལ་ལ་མཁན་སློབ་གཉིས། །དགེ་འདུན་བཅས་དགོས་མཁན་སློབ་སོ་སོ་ལ། །འོས་ཆོས་ཡོན་ཏན་གོང་ལྟར་ཚང་བ་དགོས། །
   ༈    །ལྔ་ཡིས་གྲངས་ཚང་ཁ་སྐོང་བཅུ་གསུམ་ལྡན། །མི་མཐུན་གཉིས་བྲལ་ཁྱད་ཆོས་གསུམ་ལྡན་དགོས། །    ༈    །བསླབ་ཚིགས་བཞི་
ལས་ལུས་ཀྱི་ཁྱད་པར་ནི། །མི་མིན་སྒྲ་མི་སྙན་དང་ཟ་མ་དང། །མ་ནིང་སོགས་མིན་ལུས་ཀྱི་སྐྱོན་དང་བྲལ། །    ༈    །བུད་མེད་དངོས་སམ་བསམ་པས་མངལ་ཤོལ་གྱི། །ཟླ་བསྣན་ཚེས་ལོ་
ཉི་ཤུའོ་ཁྱིམ་སོ་ནི། །བཟུང་བའི་བུད་མེད་མངལ་བཤོལ་ཟླ་བ་བསྣན། །ཚེས་ལོ་བཅུ་གཉིས་ལོན་དགོས་ཆ་ལུགས་ནི། །ཆོས་གོས་ ནི་སྐྱེས་པ་ལ་རྣམ་པ་གསུམ་དང། བུད་མེད་ལ་དེའི་སྟེང་དུ་རྡུལ་གཟན་ཞིང་ང་དཔུང་བཅད་
དེ་རྣམ་པ་ལྔའོ།  ལྷུང་བཟེད་མཁན་པོས་བྱིན་བརླབས་གནང། །གདིང་བ་ཆུ་ཚགས་མཁན་པོས་གསུང་གིས་གནང། །བསྐྱེན་མོ་ཁྱིམ་པ་མུ་སྟེགས་རྟགས་ཅན་ལ། །མ་ཡིན་རབ་བྱུང་ཆ་ལུགས་ལྡན་པ་དགོས། །    ༈   
པས་ཁྱད་པར་སྙིང་ནས་བསྙེན་རྫོགས་ཀྱི། །སྡོམ་པ་ལེན་འདོད་སྡོམ་པ་ཐོབ་ཤེས་ཀྱི། །བསམ་པ་སྐྱེ་རུང་ངོ་མཁན་པོ་སྤོང་འདོད་དང། དགེ་སློང་མིན་པར་འདུ་ཤེས་མི་མཐུན་སོགས། །ཡུལ་དུས་གནས་སྐབས་སེམས་ཅན་
ཡན་ལག་སྟེ། །ངེས་པ་ལྔ་བྲལ་ངེས་འབྱུང་བསམ་པས་ཟིན། །    ༈    །དགེ་ཚུལ་སྔོན་འགྲོ་དགོས་ཤིང་བུད་མེད་ལ། །དགེ་སློབ་ཚངས་སྤྱོད་ཉེར་གནས་སྔོན་འགྲོ་དགོས། །

[011B]   ༈    །མཁན་པོས་ལས་སློབ་སོགས་ལ་གསོལ། །མཁན་པོ་ཉིད་དུ་ཕྱོགས་པ་དང། །བསྒྲུབ་བྱས་རང་ལ་མཁན་པོར་གསོལ། །དེས་དེར་ཆོས་གོས་ལྷུང་བཟེད་སྟེར། །ལྷུང་བཟེད་ དགེ་འདུན་
ལ་  སྟོན་དང་ ལྷུང་བཟེད་  བྱིན་ གྱིས་  བརླབས་ པ་གཉིས་གྲངས་གཅིག་ཏུ་བགྲངས་པ་  དང། །བསྒྲུབ་བྱ་བཀར་ནས་གསང་སྟོན་བསྐོ། །དེ་ཡིས་ལྐོག་དྲི་ནང་དུ་ཞུ། །ལས་བྱེད་ཚོགས་ལ་བསྙེན་རྫོགས་གསོལ། །ནང་དུ་
བར་ཆད་དྲི་བརྒྱད་དང། །གཞན་ཡང་དགེ་བསྙེན་དགེ་ཚུལ་སོགས། །སྒྲུབ་ཆོག་འདི་ཡི་སྦྱོར་ཆོག་གོ་    ༈    །ཅིའི་ཕྱིར་བསྟན་ན་ཆོས་གོས་རྒྱུ་རུང་བདུན། །ཁ་ཏོག་གསུམ་གསུངས་
ལྷུང་བཟེད་ས་ལྕགས་གཉིས། །ཁ་ཊོག་ནག་པོ་ཁོ་ནའོ་ གོས་ཀྱི་རྒྱུ་རས་ཡུག་ལྟ་བུ་དགེ་འདུན་ལ་མ་བསྟན་ཀྱང་བྱིན་བརླབས་ཆགས་ལ། ལྷུང་བཟེད་ཀྱི་རྒྱུ་འཇིམ་པ་ལྕགས་གཉིས་དགེ་འདུན་ལ་བསྟན་ཀྱང་བྱིན་རླབས་
མི་ཆགས་པའི་རྒྱུ་མཚན།  དེ་ཡི་ཕྱིར། །ལྷུང་བཟེད་ཀྱི་རྒྱུ་འཇིམ་པ་ལྕགས་གོང་ལ། །སྣོད་བློ་མི་སྐྱེ་རས་ལ་གོས་བློ་སྐྱེས། །མཚོ་ཊིཀ་ལས་གསུངས་རིན་ཆེན་འཕྲེང་བ་ལས། །ཆེ་ཆུང་སྐྱ་བོར་ལྷུང་བཟེད་བློ་སྐྱེ་ཕྱིར། །རྒྱུ་ཡི་
བྱིན་རླབས་ཆགས་པར་ཐལ་བས་བཀག་གསང་སྟོན་བསྐོ་དང་ནང་དུ་དྲི་བའི་ཕྱིར། །གསོལ་བ་འབའ་ཞིག་འདྲ་ཡང་ཕྱི་མ་ནི། །ཐོས་རུང་ངོ་བར་ཆད་མེད་པར་ངེས་ཟིན་ལ། །སྔ་མ་དེ་ལྟར་ངེས་པར་མ་ཟིན་ཕྱིར། །ལས་ཐོས་
གནང་བ་མ་མཛད་མཚོ་ཊིཀ་གསུངས། །གསང་སྟོན་དྲིས་ཟིན་སླར་ཡང་ལས་སློབ་ཀྱིས། །དྲི་བ་ཅིའི་ཕྱིར་ཞེ་ན་བར་ཆད་འགའ། །སྔར་མ་དྲན་པ་ཕྱི་ནས་དྲན་ཀྱང་སྲིད། །གསར་སྐྱེ་སྲིད་པས་གཙོ་ཆེར་དགེ་འདུན་རྣམས། །ཐུགས་
ཡིད་ཆེས་ཕྱིར་དྲི་བ་རིན་ཕྲེང་གསུངས།།    ༈    །དངོས་གཞིར་མངོན་གྱུར་བཅུ་བརྗོད་སྔོན་བཏང་ནས། །གསོལ་བཞིའི་ལས་ཆོག་ལ་བརྟེན་བསྙེན་པར་རྫོགས།།    ༈    །ལོག་སུ་སངས་རྒྱས་
བརྡར་བཏགས་སྟོན་པའི་སྐུ། །ལས་དང་བསླབ་གསུམ་ལུང་རྟོགས་ཆོས་མངོན་གྱུར། །མཁན་པོ་སློབ་དཔོན་བསྙེན་པར་རྫོགས་འདོད་དང། །ཡོངས་དག་ཡོ་བྱེད་གསོལ་དང་ལས་མངོན་གྱུར། །སྟོད་འདུལ་གསོལ་བཞིའི་གསོལ་

[012A]༄༅། །གསོལ་བརྗོད་པ་ལས། །གསོལ་དེ་གསོལ་བཞིས་བསྡུས་ཕྱིར་འཐད་དཀའ་ལ། །སྨད་འདུལ་གསོལ་བཏབ་གསོལ་དང་གསོལ་བཞི་ལས། །    ༈   
།དོན་དམ་དགེ་བ་མྱང་འདས་སྒྲུབ་པ་དང། །ཆོས་མཐུན་བསོད་སྙོམས་སློང་བས་དགེ་སློང་བརྗོད། །མིང་དང་ཁས་འཆེ་སློང་བའི་དགེ་སློང་གསུམ། །བཏགས་པའོ་ཉོན་མོང་བཅོམ་དང་གསལ་བཞི་ཡིས། །བསྙེན་པར་རྫོགས་པ་
དགེ་སློང་མཚན་ཉིད་པའོ། །    ༈    །མཁན་བྱས་དར་ཆོག་བསྙེན་རྫོགས་སྡོམ་སྐྱེ་ཡང། །ཤེས་དང་མི་དགའ་མིང་བསྒྱུར་སོགས་ལ་མིན། །ཡོ་བྱད་འགའ་མེད་ལ་སྐྱེ་གཏན་མེད་མིན་
།ཆོས་གོས་རྒྱུ་ཡིས་རུང་བ་ཤཱ་ཏམ་གསུངས། །སྐྱེས་པ་མ་ཆོག་གིས་བསྒྲུབ་ཉེས་བྱས་བསྐྱེད། །མ་ཆོག་ཉེས་མེད་ཀྱིས་རྫོགས་པ་ཡོད་དེ། །མཚན་འགྱུར་དར་ཆོག་ཚེ་ན་བཞི་ཁོ་ནས། །བསྙེན་པར་རྫོགས་ན་སྐྱེ་སྟེ་ཕྲེང་རྒྱུད་ལས་
།གལ་ཏེ་བཞི་ནི་ལས་བརྗོད་མཁས། །ཚུལ་ཁྲིམས་ལྡན་པར་གྱུར་ན་ནི། །བསྙེན་རྫོགས་མ་སྨད་གྱུར་པ་སྟེ། །ལྷ་ཡིས་ཀྱང་ནི་ཕྱག་བྱར་འོས། །ཞེས་གསུངས་འདི་ལ་བུ་སྟོན་སོགས། །ལས་གྲལ་བཞི་སྟེང་ལས་བརྗོད་མཁན། །བསྣན་
ལ་དགོངས་ཞེས་འཆད་ཚུལ་མང། །    ༈    །ཤེས་ཕྱིར་དུས་བསྒོ་བརྗོད་དང་བསླབ་བྱ་རྣམས། །བསྲུང་ཕྱིར་གདམས་ངག་བརྗོད་པ་རྣམ་གཉིས་ལས། །གྲིབ་ཚད་ཉིན་མཚན་
ཆ་དང་ཚེས་གྲངས་དང། །ངོ་ཟླ་དུས་ཚིགས་ལོ་འགྲོས་བདུན་ཆར་བརྗོད། །དཀྱུས་གཅིག་བརྒྱ་སོགས་བསྒྲུབས་ལ་གྲིབ་ཚད་དཔྱད། །    ༈    །ནག་པ་ས་ག་སྣོན་དང་ཆུ་སྟོད་དཔྱིད། །གྲོ་
བཞིན་དབྱར་རོ་ཁྲུམས་སྟོད་ཚེས་གཅིག་ཐུང། །ཁྲུམས་སྟོད་ཐ་སྐར་སྨིན་དྲུག་དབྱར་རིང་པོ། །ལྔར་ཕྱེ་དབྱར་ཐུང་ངོས་བཟུང་དེ་ལ་དབྱར། །ཕྱི་མ་ཁས་ལེན་ཕྱིར་རོ་གསུམ་ཕྱེ་བ། །དམན་པ་ཕྱག་དར་ཁྲོད་ཀྱི་ཚད་རྟོགས་ཕྱིར་
།གསོ་སྦྱོང་གཞི་ལས་དགུན་སྟོད་དགུན་སྨད་དང། །དཔྱིད་དང་སོ་ག་དབྱར་སྟོན་དྲུག་གསུངས་པ། །བཅུ་བཞིའི་གསོ་སྦྱོང་བདེ་བླག་རྟོགས་ཕྱིར་དང། །བཞིར་ཕྱེ་འཇིག་རྟེན་ཐ་སྙད་མཐུན་ཕྱིར་རོ། །    ༈   

[012B] །གཅིག་ཏུ་བསྒྲེ་བའི་ཡུན་ཚད་ལ། །དུས་མཐའི་སྐད་ཅིག་མ་གཅིག་དང། །དེ་ནི་བརྒྱ་དང་ཉི་ཤུ་ལ། །དེ་ཡི་སྐད་ཅིག་གཅིག་ཏུ་བཤད། །སྐད་ཅིག་དྲུག་ཅུར་ཐང་གཅིག་དང། །ཐང་ཅིག་སུམ་ཅུར་ཡུད་ཙམ་གཅིག་
།རིགས་མངོན་ནས་བཤད་དུས་འཁོར་ལས། །དབུགས་དྲུག་ལ་ནི་ཆུ་སྲང་གཅིག་ཆུ་སྲང་དྲུག་ཅུར་ཆུ་ཚོད་གཅིག་དེས་ན་ཡུད་ཙམ་གཅིག་ཡུན་དང། །ཆུ་ཚོད་གཉིས་ཀྱི་ཡུན་ཚད་མཉམ། །    ༈   
ཀྱིས། །འཇོག་ཅིང་ཟླ་བའི་རྒྱར་དཔག་ཚད། །གསུམ་དང་ཆ་གཅིག་འཕེལ་ཡུན་ལ། །ཆུ་ཚོད་ང་དགུ་ཡོད་པས་ན། །དེ་ལ་ཚེས་ཞག་གཅིག་ཏུ་འཇོག་    ༈    །བྱ་བ་བྱེད་ཚུལ་སྒོས་འཇོག་སྟེ། །ད་
ནང་ཉི་ཟེར་ཤར་བ་ནས། །སང་གི་ཉི་ཟེར་འཆར་ཀ་ཚུན། །ཆུ་ཚོད་དྲུག་ཆུར་ཡོད་པས་ན། །དེ་ལ་ཉིན་ཞག་གཅིག་ཏུ་འཇོག་ཁྱིམ་ཞག་ཉི་ཁྱིམ་བཅུ་གཉིས་རེར། །ཉི་མ་ཇི་ཙམ་གནས་པའི་ཡུན། །གཅིག་ལ་སུམ་ཅུའི་ཆ་
ཕྱེ་བའི། །ཆ་གཅིག་ལ་ནི་ཁྱིམ་ཞག་གཅིག་དེ་ཡི་ཡུན་ལ་ཆུ་ཚོད་ནི། །དྲུག་ཅུ་ཆུ་སྲང་ལྔ་བཅུའོ། །    ༈    །ཉ་ཁྱིམ་ལུག་ཁྱིམ་གླང་ཁྱིམ་དཔྱིད། །འཁྲེག་པ་ཀརྚ་སེང་གེ་དབྱར། །བུ་མོ་སྲང་དང་
སྡིག་ཁྱིམ་སྟོན། །།    ༈   ཉི་མས་ཁྱིམ་རེར་བགྲོད་ན་རྫོགས། །སྣུབས་སྐར་ནས་བཟུང་ཆུ་སྨད་བཞི་ཆ་གཞུ། །མོན་ཕྱེད་ཆུ་སྲིན་ཁྲུམས་སྟོད་བཞི་གསུམ་བུམ། །ནམ་གྲུ་ཉ་ཁྱིམ་སྨིན་དྲུག་བཞི་
ཆ་ལུག་མགོ་ཕྱེད་གླང་དང་ནབས་སོ་བཞི་གསུམ་འཁྲིག་སྐག་རྫོགས་ཀརྚ་དབོ་ཡི་བཞི་ཆ་སྲང། །ནག་ཕྱེད་བུ་མོ་ས་ག་བཞི་གསུམ་སྲང། །ས་ག་བཞི་ཆ་སྣོན་རྫོགས་སྡིག་པའི་ཁྱིམ།    ༈   
།ནབས་སོ་རྒྱལ་སྐག་བདུན་པོ་ཤར། །མཆུ་དང་གྲོ་དབོ་མེ་བཞི་དང། །ནག་པ་ས་རི་ས་ག་བྱང། །ལྷག་མཚམས་སྣོན་བསྣུབས་ཆུ་སྟོད་དང། །ཆུ་སྨད་གྲོ་བཞིན་བྱ་བཞིན་ནུབ། །མོན་གྲེ་མོན་གྲུ་ཁྲུམས་སྟོད་སྨད། །ནམ་གྲུ་ཐ་སྐར་
བྲ་ཉེ་ལྷོ། །    ༈    །སྐར་མའི་གྲངས་སུ་ཤེས་པར་བྱ། །ཆེ་བ་རྒྱང་གྲགས་བཅོ་བརྒྱད་དང། །ཆུང་བ་རྒྱང་གྲགས་བྮིའམ་གཅིག་    ༈    །རི་བོང་ལུག་གླང་ཉི་ཟེར་

[013A]༄༅། །རྡུལ། །སྲོ་མ་ཤིག་དང་ནས་བར་དུ། །རིམ་བཞིན་ གླིང་བཞི་པོ་འདིའི་དབང་དུ་བྱས་ན།  བདུན་འགྱུར་སོར་ཚིག་གཅིག་སོར་ཚིག་ཉེར་བཞི་ཁྲུ་གང་ངོ། །ཁྲུ་བཞི་ལ་ནི་གཞུ་འདོམ་གང། །གཞུ་
འདོམ་ལྔ་བརྒྱར་རྒྱང་གྲགས་གཅིག་རྒྱང་གྲགས་བརྒྱད་ལ་དཔག་ཚད་གཅིག་    ༈    །སྒྲས་བརྗོད་ཚེས་ཞག་སུམ་ཅུ་ལ། །ཚེས་ཟླ་གཅིག་འཇོག་ཉིན་ཞག་ནི། །སུམ་ཅུར་དེ་ཡི་ཟླ་བ་གཅིག་ཁྱིམ་
ཞག་སུམ་ཅུར་ཁྱིམ་ཟླ་གཅིག་གཞན་ཡང་དགུན་དཔྱིད་དབྱར་སྟོན་བཞིར། །ར་འབྲིང་ཐ་ཆུང་གསུམ་རེ་དང། །ཡར་ངོ་མར་ངོ་སྔོན་འགྲོ་གཉིས། །དགུན་ར་སྟག་གི་ཟླ་བ་ནས། །སྟོན་ཐ་གླང་གི་ཟླ་བར་བརྗོད། །མགོ་ཟླ་ནས་
བཟུང་སྨིན་དྲུག་བར། །བཅུ་གཉིས་ཕྱེ་བའང་བཤོལ་མེད་དུས། །ཉ་སྐར་སྒོ་ནས་འཇོག་པ་དང། །འོན་ཀྱང་ཞག་དང་ཟླ་བའི་བཤོལ། །ཡོད་ཚེ་དེ་ལྟར་མ་ངེས་ཏེ། །མགོ་ཟླར་ལག་གིས་ཉ་བ་དང། །སྨིན་དྲུག་བྲ་ཉེ་ཉ་བའང་སྲིད་
   ༈    །བྱི་བ་ནས་བཟུང་ཕག་ལོའི་བར། །བཅུ་གཉིས་རེ་ལའང་ཤིང་མེ་ས། །ལྕགས་ཆུ་ལྔར་ཕྱེ་དྲུག་ཅུར་བཤད། །བྱི་སྟག་འབྲུག་རྟ་སྤྲེལ་ཁྱི་ཕོ། །གླང་ཡོས་སྦྲུལ་ལུག་བྱ་ཕག་མོ། །    ༈   
བསྟོད་འགྲེལ་ལུགས་ལྟར་ན། །རབ་བྱུང་ མི་ཡོས།  རྣམ་བྱུང་ ས་འབྲུག་  དཀར་པོ་དང།  ས་སྦྲུལ་  །རབ་མྱོས་ ལྕགས་རྟ་  སྐྱེས་བདག་ ལྕགས་ལུག་  ཨཾ་གི་ར།  ཆུ་སྤྲེ་  །དཔལ་ ཆུ་བྱ་  སྡོང་དངོས་པོ་ ཤིང་ཁྱི་  ན་
ཚོས་ལྡན།  ཤིང་ཕག་  །འཛིན་བྱེད་ མེ་བྱི་  དབང་ཕྱུག་ མེ་གླང་  འབྲུ་མང་པོ།  ས་སྟག་  མྱོས་ལྡན་ ས་ཡོས་  དཔའ་བོ་ ལྕགས་འབྲུག་  ཁྱུ་མཆོག་དང།  ལྕགས་སྦྲུལ་  །སྣ་ཚོགས་ ཆུ་རྟ་  ཉི་མ་ ཆུ་ལུག་  ཉི་
སྒྲོལ་བྱེད།  ཤིང་སྤྲེ་  །ས་སྐྱོང་ ཤིང་བྱ་  མ་ཟད་ མེ་ཁྱི་  ཐམས་ཅད་འདུལ།  མེ་ཕག་  ཀུན་འཛིན་ ས་བྱི་  འགལ་བ་ ས་གླང་  རྣམ་འགྱུར་དང།  ལྕགས་སྟག་  །བོང་བུ་ ལྕགས་ཡོས་  དགའ་བ་ ཆུ་འབྲུག་
རྣམ་རྒྱལ་ཉིད།  ཆུ་སྦྲུལ་  །རྒྱལ་བ་ ཤིང་རྟ་  མྱོས་བྱེད་ ཤིང་ལུག་  གདོང་ངན་དང།  མེ་སྤྲེ་  །གསེར་འཕྱང་ མེ་བྱ་  རྣམ་འཕྱང་ ས་ཁྱི་  སྒྱུར་བྱེད་དང།  ས་ཕག་  །ཀུན་ལྡན་ ལྕགས་ཁྱི་  འཕར་བ་ ལྕགས་གླང་

[013B]  ཆུ་སྟག་  མཛེས་བྱེད་ ཆུ་ཡོས་  ཁྲོ་བོ་ ཤིང་འབྲུག་  སྣ་ཚོགས་དབྱིག་ ཤིང་སྦྲུལ་  །ཟིལ་གནོན་ མེ་རྟ་  སྤྲེའུ་ མེ་ལུག་  ཕུར་བུ་དང།  ས་སྤྲེ་  ཞིང་ཐུན་ ས་བྱ་  མོང་ ལྕགས་ཁྱི་  འགལ་བྱེད་ ལྕགས་ཕག་
དང། །ཡོངས་འཛིན་ ཆུ་བྱི་  བག་ཡོད་ ཆུ་གླང་  ཀུན་དགའ་དང།  ཤིང་སྟག་  །སྲིན་བུ་ ཤིང་ཡོས་  མེ་དང་ མེ་འབྲུག་  དམར་སེར་ཅན།  མེ་སྦྲུལ་  །དུས་ཀྱི་ ས་རྟ་  ཕོ་ཉ་དོན་གྲུབ་ ས་ལུག་  དྲག་ ལྕགས་སྤྲེ་
བློ་ངན་ ལྕགས་བྱ་  རྔ་ཆེན་ ཆུ་བྱི་  ཁྲག་སྐྱུག་པ། ཆུ་ཕག་  །མིག་དམར་ ཤིང་བྱི་  ཁྲ་བོ་ ཤིང་གླང་  ཟ་བྱེད་དོ།  མེ་སྟག་  །ཞེས་ལྟར་དྲུག་ཅུར་དབྱེ་བར་བྱ། །    ༈    །ཟླ་བར་ཚེས་ཟླ་
དབང་བཙན་ཡང། །ལོ་ལ་ཁྱིམ་ལོ་དབང་བཙན་པས། །དེ་ལ་ཁྱིམ་ཞག་སུམ་བརྒྱ་དང། །དྲུག་ཅུའོ་ཉིན་ཞག་སུམ་བརྒྱ་དང། །དྲུག་བཅུ་རྩ་ལྔ་ལྷག་ཙམ་བཅས། །ཚེས་ཞག་སུམ་བརྒྱ་བདུན་ཅུ་གཅིག་ལྷམ་ཙམ་ཁྱིམ་ལོ་གཅིག་
གི་ཡུན།    ༈   འཕགས་པའི་རི་རབ་ཕྱེད་ཐད་ནས། །ཉི་ཟླ་རླུང་འགྲོས་གཡས་སྐོར་དང། །རང་འགྲོས་གཡོན་དུ་འཁོར་བར་བཤད། །ཟླ་ཉིར་རིམ་བཞིན་ཐད་ཀར་དུ། །དཔག་ཚད་ལྔ་བཅུ་
ལྔ་བཅུ་གཅིག་དཔངས་སུ་དཔག་ཚད་ཕྱེད་དྲུག་དང། །བཅོ་བརྒྱད་ཆ་རེ་གཉིས་ཀར་ཡོད། །ནམ་ཕྱེད་ཉི་མ་ནུབ་པ་དང། །ཉི་མ་ཕྱེད་དང་འཆར་དུས་གཅིག་ཞེས་པའང་སྟོན་དཔྱིད་ཉིན་དང་མཚན། །མཉམ་ཚེ་དགོངས་ཀྱིས་གཞན་
དུ་མིན།།    ༈    །ཉིན་མོར་ཡུད་ཙམ་བཅུ་གཉིས་དང། །མཚན་མོར་ཡུད་ཙམ་བཅོ་བརྒྱད་དེ། །ཉི་དཀྱིལ་ཤར་གླིང་ཚངས་ཐིག་ནས། །ཡུད་ཙམ་ཕྱེ་གཉིས་བརྒལ་བ་ན། །འདི་ན་ཉི་ཟེར་ཤར་བ་དང་
།ཉི་དཀྱིལ་ནུབ་གླིང་ཚངས་ཐིག་སྟེང། །ཡུད་ཙམ་ཕྱེད་གཉིས་མ་སླེབས་གོང། །འདི་ན་ཉི་ཟེར་ནུབ་པ་ཡིན། །གླིང་འདིར་བྱང་བགྲོད་མཐར་ཐུག་ཚེ། །དེ་ལས་ལྡོག་སྟེ་ཤེས་པར་བྱ། །ཉི་མ་ལྷོ་བགྲོད་མཐར་ཐུག་ཚེ། །འདྲེན་བྱེད་རླུང་
ལ་འཕུལ་བྱེད་ཀྱི། །རླུང་ཤུགས་དྲག་བསྣོན་བགྲོད་པ་མྱུར། །བྱང་བགྲོད་ཚེ་ན་དེ་ལས་ལྡོག་    ༈    །གཅིག་ནས་ལོ་འགོ་དུས་འགོ་འཛིན། །དུས་འཁོར་དཔྱིད་འབྲིང་ནག་ཟླའི་ཚེས། །གཅིག་ནས་

[014A]༄༅། །ལོ་འགོ་དུས་འགོ་འཛིན། །རང་ལུགས་ཚེས་ཉིན་ཁྱིམ་གསུམ་གྱི། །ལོ་འགོ་ཟླ་འགོ་དུས་འགོ་གསུམ། །མགོ་ཟླའི་མར་ངོའི་ཚེས་གཅིག་ནས། །བཟུང་ཡང་གཏན་དུ་ངེས་པ་མིན། །དུས་ཚིགས་
གསུམ་བཞི་ལྔ་དང་དྲུག་ཕྱེ་བའི་དགུན་འགོ་དུས་མཉམ་ཚུགས། །    ༈    །ཁྲུམས་སྟོད་སྨིན་དྲུག་དྲུག་མར་ངོར། །གསོ་སྦྱོང་ཞག་མི་ཐུབ་པ་འབྱུང། །བཤོལ་ཡོད་ཚེ་ན་གསོ་སྦྱོང་ནི། །དངོས་ཟླས་
ཐུབ་ན་བཤོལ་ཟླས་ཐུབ། །དངོས་ཟླས་མི་ཐུབ་བཤོལ་མི་ཐུབ། །    ༈    །སྔ་མ་ཁས་བླངས་རྣམས་ཀྱིས་ནི། །སྲ་བརྐྱང་འདིང་ལ་ཕྱི་མ་རྣམས། །སྲ་བརྐྱང་འདིང་དུ་མི་རུང་ངོ། །    ༈   
ཚུལ་སྔར་བཅས་དང། །རྗེས་བཅས་དབང་དུ་བྱས་པ་གཉིས། །དང་པོ་ཚེས་ལོ་རེ་རེའི་ནང། །ཞག་མི་ཐུབ་པ་དྲུག་འབྱུང་བས། །ཚེས་ལོ་ལྔ་ལ་ཚེས་ཟླ་གཅིག་ལོངས་པ་ཚེས་ལོ་དྲུག་པར་འདོན། །ཡང་ན་ཉིན་ཞག་ལྔ་ལྷག་པ་
།ཁྱིམ་ལོ་དྲུག་པར་འདོན་པར་མངོན། །གཉིས་པ་སྔར་ལྟར་འདོན་པ་ལ། །མི་འགྲིགས་མི་མཐུན་བློན་པོས་འཕྱ། །དེས་ན་སྔ་མའི་བཤོལ་དོར་རྗེས། །ཚེས་ཟླ་ཕྱེད་དང་སོ་གསུམ་ལ། །བཤོལ་འདོན་དེ་ཡང་རྒྱལ་པོ་ཡི། །དྲུང་
གནས་རྩིས་མཁན་མཁས་རྗེས་འབྲང། །    ༈    །མགོ་ཟླའི་ཚེས་འགོར་དགུན་ཉི་ལྡོག་དེ་ནས་ཁྱིམ་ཞག་དགུ་བཅུ་དང། །ཉིན་ཞག་གོ་གཅིག་ཆུ་ཚོད་གྲངས། །བཅོ་ལྔ་ལྷག་ཙམ་ཚེས་
ཀྱི་ཞག་དགུ་བཅུ་རྩ་གཉིས་ཆུ་ཚོད་གྲངས། །བཞི་བཅུ་རྩ་ལྔ་ལྷག་ཙམ་བཅས། །འདས་ཚེ་དཔྱིད་ཀྱི་ཉིན་མཚན་མཉམ། །དེ་ནས་དབྱར་ཉི་ལྡོག་མཚམས་དང། །དེ་ནས་སྟོན་ཉི་མཉམ་པའི་བར། །ཁྱིམ་ཞག་ཉིན་ཞག་ཚེས་
ཞག་དང། །ཆུ་ཚོད་ཆུ་སྲང་ཇི་ལྟར་འདས། །གོང་གི་རིགས་པའི་འགྲོས་ཀྱིས་ཤེས། །    ༈    །བརྒྱད་ཆ་བཞི་ཆ་ཤར་དང་སྔ་དྲོ་དང། །གུང་མ་ཡོལ་དང་གུང་ཐུན་ཕྱི་དྲོ་དང། །བཞི་ཆ་བརྒྱད་
ཆ་མ་ནུབ་ནུབ་པ་དང། །རྒྱུ་སྐར་མ་ཤར་ཉིན་མོའི་ཆ་བཅུ་བཞི། །རྒྱུ་སྐར་ཤར་དང་མཚན་མཐུན་དང་པོ་དང། །དེའི་ཕྱེད་གུང་ཐུན་དེའི་ཕྱེད་ཐུན་ཐ་མ། །དེའི་ཕྱེད་སྐྱ་རེངས་མ་ཤར་མཚན་ཆ་བརྒྱད། །    ༈   

[014B] །རྨོངས་སྤངས་བསླབ་པ་ཡོངས་སྤྱོད་གཞི་གསུམ་པོ། །བྱུང་དུས་ཤེས་ནས་དགག་སྒྲུབ་གནང་གསུམ་གྱི། །བསླབ་བྱ་ལ་གུས་མྱ་ངན་འདས་པ་ཐོབ། །    ༈    །མདོ་ཚན་
བཅུ་གཅིག་བཅུ་གཉིས་དང། །དོན་མཚན་ཉི་ཤུ་སུམ་ཅུ་གཅིག་བརྗོད་དེ་དེ་ནས་གནས་རྣམས་དང། །ལྟུང་དང་དགེ་སྦྱོང་མཆོག་འདོད་དང། །ཚུལ་ཁྲིམས་མཉམ་དང་ཆུལ་འབྲེལ་དང། །དུལ་དང་དགོས་པ་མ་བརྗོད་དང། །
གུས་པ་དང་ནི་བསྒྲུབ་བྱའོ། ། གདམས་ངག་རྒྱས་བཤད་དང་ཞར་བྱུང་སྦྱངས་པའི་ཡོན་ཏན་བསྟན་པ་ནི།  འཚོ་ བ་  ཚུལ་ ཁྲིམས་  སྤྱོད་ པ་  ལྟ་ བ་  ཉམས་པ་བཞི་ རིམ་པ་བཞིན་  སྤོང་ཕྱིར།  དང་པོར་  བརྟེན་བྱ་
འཚོ་བ་རྣམ་དག་ལ་འདོམས་པ། །ཕྱག་དར་ཁྲོད་དང་བསོད་སྙོམས་ཤིང་དྲུང་དང། །སྨན་བཀུས་བོར་བ་ཚངས་སྤྱོད་གནས་བཞི་བརྗོད། །སྦྱངས་ཡོན་བཅུ་གཉིས་ཡོད་ཀྱང་གསུམ་མ་གཏོགས། །མ་བརྗོད་དུར་ཁྲོད་ལ་སོགས་
སྡང་ཅན་ལ། །མ་གནང་དེའི་ཕྱིར་སྦྱངས་པའི་ཡོན་ཏན་ནི། །བསོད་སྙོམས་པ་དང་སྟན་གཅིག་ཕྱིས་མི་ལེན། །ཆོས་གོས་གསུམ་པ་ཕྱིང་པ་ཕྱག་དར་ཁྲོད། །དགོན་པ་ཤིང་དྲུང་པ་དང་བླ་གབ་མེད། །ཙོག་པུ་དུར་ཁྲོད་པ་དང་གཞི་
ཇི་བཞིན། །བཅུ་གཉིས་གཞན་དུ་དབྱེ་བས་བཅུ་མཚན་གཉིས། །བསོད་སྙོམས་པ་ལ་རྙེད་པས་ཆོག་པ་དང། །མཐར་གྱིས་སློང་བ་རྣམ་གཉིས་རྟེན་གཅིག་ལ། །སྟན་ཆུ་ཟས་ཀྱི་མཐའ་ཅན་སྟན་གཅིག་གསུམ། །ཕྱིས་མི་ལེན་ལ་དུས་
གཅིག་བསོག་བུ་དང། །ཕྱག་དར་ཁྲོད་ལ་དམན་དང་དོར་བ་གཉིས། །ཙོག་བུ་ལ་གསུམ་ཆེ་འབྲིང་ཆུང་ངུ་སྟེ། །དུར་ཁྲོད་པ་ལ་ཐམས་ཅད་དུར་ཁྲོད་དང། །ཕྱོགས་འགའི་དུར་ཁྲོད་རྣམ་པ་གཉིས་སུ་དབྱེ། །བསྡུ་ན་ཟས་གོས་
གནས་མལ་སྤྱོད་ལམ་དང། །ཡོ་བྱད་ལ་བརྟེན་སྦྱངས་ཡོན་ལྔར་བསྡུ་སྟེ། །རིམ་བཞིན་གསུམ་གསུམ་གསུམ་དང་གཉིས་དང་གཅིག་བསྡུ་ཚུལ་བཅུ་གཉིས་གོ་རིམ་ཇི་བཞིན་ནོ། །    ༈    གཉིས་པ་  བསྲུང་བྱ་ཚུལ་ཁྲིམས་རྣམ་
དག་ལ་འདོམས་པ། །ལྟུང་བ་ཕམས་བཞི་བརྗོད་པའི་གདམས་ངག་བརྗོད། །    ༈    གསུམ་པ་  ཉམས་ལེན་སྤྱོད་པ་རྣམ་དག་ལ་འདོམས་ལྔ། །དང་པོ་གཤེ་ཁྲོ་བརྡེགས་དང་མཚང་འབྲུ་ཡང། །སླར་མིན་དགེ་སྦྱོང་བྱེད་ཆོས་བཞི་

[015A]༄༅། །ལ་འདོམས། །    ༈   དངོས་པོ་མཁན་སློབ་དགེ་འདུན་མཐུན་པ་དང། །གསོལ་བཞི་ལ་བརྟེན་རྒྱས་པར་ཐོབ་ཅེས་བརྗོད། །    ༈   
བརྟན་རྣམས་དང་བཅས་རང་གཉིས། །སྤོང་བའི་བསླབ་དང་ཚུལ་ཁྲིམས་ཉིད་ཀྱིས་མཉམ། །སོ་སོར་ཐར་པའི་མདོ་འདོན་མཉམ་ཞེས་བརྗོད། །    ༈    །མཁན་པོར་གུས་ཞིང་བསྙེན་བཀུར་
བྱ་ཞེས་གདམས། །    ༈    །གནས་ཡིན་གུས་དང་ཞེ་ས་བྱེད་ཅེས་གདམས། །    ༈    བཞི་པ་  དགོས་པ་ལྟ་བ་རྣམ་པར་དག་ཕྱིར་དུ། །སྡེ་སྣོད་གསུམ་ལ་མཁས་ཤིང་བསླབ་གསུམ་
གྱིས། །ཤེས་རྒྱུད་ལེགས་པར་ཕྱུག་པར་བྱེད་ཅེས་གདམས། །    ༈    །སྤང་བླང་ཤེས་པར་བྱས་ལ་སློབ་ཅེས་གདམས། །    ༈    །དལ་འབྱོར་རྟེན་
རྙེད་སངས་རྒྱས་བསྟན་དང་མཇལ། །དེ་དག་དོན་ཡོད་བྱ་བ་བསླབ་བཞི་ལ། །གུས་པར་བྱ་སྟེ་གཅེས་སྤྲས་བྱ་ཞེས་གདམས། །    ༈    །སྤངས་གཉེན་བླང་དོར་ཕྱིན་ཅི་མ་ལོག་པར། །བྱ་བ་
ལྷུར་ལེན་བག་ཡོད་སྒྲུབས་ཞེས་བརྗོད། །    ༈    །བྱེད་ཆོས་ལ་འདོམས་གདམས་ངག་གསུམ་དུ་འདུ། །    ༈    །སྒེར་གྱི་ཕམ་བཞི་ལྕི་ཆོས་
བརྒྱད་རྣམས་བསྣོན། །གཞན་རྣམས་ཕ་ཡི་སྐབས་བཞིན་སྦྱར་བར་བྱ། །ཆོས་བརྒྱད་ཕ་ཡི་དགེ་འདུན་དང་འབྲེལ་བ། །བསྙེན་རྫོགས་ཟླ་ཕྱེད་དབྱར་གནས་ལས་འདས་གསུམ། །གཉིས་ཀའི་དགེ་འདུན་དང་འབྲེལ་དགག་དབྱེ་
དང། །ལྕི་ཆོས་འདས་ཚེ་མགུ་སྤྱོད་མ་བྱས་གཉིས། །ཕ་ཉིད་དང་འབྲེལ་ཚུལ་ཁྲིམས་འཆལ་བའི་གླེང། །མ་གུས་ལས་བྱེད་དགེ་སློང་གསར་བུ་ལ། །གུས་པའི་ཕྱག་བྱ་ལས་འདས་སྤྱི་ཆོས་གསུམ། །དགེ་སློང་མ་ལ་དེ་དག་
ཚུལ་བཞིན་བརྗོད། །དེ་ལས་ཟླ་ཕྱེད་དབྱར་གནས་དགག་དབྱེ་གསུམ། །ལས་འདས་ལྟུང་བྱེད་གཞན་ལྔར་ཉེས་བྱས་འགྱུར། །    ༈    །ཕྱི་རྐྱེན་གཞན་བསྟེན་ནང་གི་བསམ་ཕུན་ཚོགས་

[015B] །སྤང་བྱ་ངོ་ཤེས་བསླབ་པ་ཡོངས་སྦྱོང་སྒོས། །བདེར་གནས་རྐྱེན་བསྟེན་སྒོ་ནས་བསྲུང་ཚུལ་ལྔ། །    ༈    །ལྔ་པ་ཉི་ཤུ་སྟོན་པ་ལྗོངས་རྒྱུའི་གྲོགས། །ཉུང་བར་གཟིགས་ནས་མཐའ་
མ་རྗེས་བཅས་མཛད།  གསུངས་པ་ནི་བསྙེན་པར་རྫོགས་ནས་  །ལྔ་ལོན་ ཤིང་ལྔ་པ་ཐ་མ་དང་ལྡན་ན་གནས་ལ་མ་ཞུས་པར་  ལྗོངས་རྒྱུ་ ར་རུང་བ་  རྗེས་བཅས་ལ་དགོངས་གསུངས། །    ༈   
དགོས་པ་དངོས། །མ་ཞུས་ཉེས་ཁེགས་བརྒྱུད་ནས་ཁྲེལ་ཡོད་སྐྱེ། །བྱ་བ་ཡིན་མིན་ཤེས་ཤིང་གནས་བླ་མའི། །བཀའ་བཞིན་བསྒྲུབས་པས་བསོད་ནམས་འཕེལ་བར་འགྱུར། །    ༈    །བཙུན་
བརྟན་མཁས་དང་ཕན་འདོགས་བཅུ་གཉིས་ཏེ། །འོས་ཆོས་བཅོ་ལྔ་དང་ལྡན་སུམ་བརྒྱ་པར། །ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ནི་དག་པ་དང། །ཆོས་དང་ཟང་ཟིང་ཕན་འདོགས་ལ་
བརྩོན་པ། །དུས་སུ་འདོམས་པ་དེ་ནི་བླ་མར་བསྔགས། །    ༈    །ཞུས་ཤིང་དེ་ཡི་ཡོན་ཏན་སུམ་བརྒྱ་པར། །སློབ་དཔོན་ལ་གུས་ཚུལ་ཁྲིམས་ཡོངས་དག་དང། །བསམ་གཏན་དང་ནི་ལྡན་
ལ་རྟག་བརྩོན་དང། །གྲིམས་ཤིང་དུལ་ལ་བཟོད་དང་ལྡན་པར་ནི། །སྡོམ་བརྩོན་གནས་པའི་ཆོས་ལྡན་ཤེས་པར་བྱ། །    ༈    ཉིད་  ལྡན་ པའི་རང་གི་  མཁན་པོ་མཚམས་གཅིག་ཏུ། །ཡོད་ན་གནས་བཅོལ་
ཆོ་ག་མི་དགོས་ཀྱང། །དེ་མེད་གནས་ཀྱི་མཚན་ལྡན་གཞན་དག་ལ། །གནས་བཅོལ་ཆོ་ག་བྱ་དགོས་ཞག་ཕྱི་མའི། །སྐྱ་རེངས་ཤར་ཚེ་གནས་སྦྱིན་སློབ་དཔོན་གྱུར། །    ༈    །བླ་
མ་མི་བཅོལ་བསམ་བསྐྱེད་བླ་མས་ཀྱང། ། ཉིད་དང་ ། །དེའི་གནས་མི་བྱེད་བསམ་བསྐྱེད་དེ་གཉིས་གཅིག་ཤི་བབས་མཚན་འགྱུར་ཆོ་གའི་འཇིག་རྒྱུ་དང། །    ༈    །མི་
གནས་གནས་དབྱུང་བླ་མ་ས་གཞན་གནས། །གནས་གཞན་བསྟེན་འདོད་སྙིང་ནས་སྐྱེས་པ་རྣམས། །བྱ་བའི་འཇིག་རྒྱུའོ་ཆོ་ག་འཇིག་པའི་རྒྱུ། །བྱུང་བའི་གནས་པས་དེ་ལ་གནས་བཅོལ་ན། །གནས་འཆའི་ཆོ་ག་སླ་

[016A]༄༅། །ཡང་བྱ་དགོས་གསུངས། །    ༈    །ཞུ་མི་དགོས་ཤིད་བསྒྲུབ་ཏུ་རུང་མི་རུང། །ཐེ་ཚོམ་ཟ་དང་གཙོ་ཆེའི་བྱ་བ་ཞུ། །མི་རུང་ངེས་པའི་བྱ་བ་མི་ཞུ་སྟེ། །
ཞུས་ན་དགག་བྱ་ཡོད་པར་མཚོ་ཊིཀ་གསུངས། །    ༈    །བཞུགས་ན་རྒྱུན་གྱི་བྱ་བ་ཉིན་རེ་ལ། །ལན་གསུམ་ཞུའོ་བློ་བུར་ནམ་བྱུང་ཞུ། །རྒྱང་གྲགས་ཀྱིས་ཆོད་ཞག་རེ་ ཆང་འཐུང་བ་ལྟ་བུ་
ལན་རེ་ཞུ། །དཔག་ཚད་ཕྱེད་གསུམ་གྱིས་ཆོད་གསོ་སྦྱོང་ཚེའོ། །    ༈    །ཕྱག་འཚལ་ཐལ་སྦྱར་ཙོག་པུར་སྡོད་ནས་ཞུ། །རུང་ན་བག་ཡོད་སྒྲུབས་ཞེས་བླ་མས་གནང། །    ༈   
བྱ་བ་གནས་ལ་ཞུ་དགོས་པ། །སྤྱིར་བཏང་གནས་མིན་གཞན་ལ་ཞུ་ཆོག་པའི། །ཡུལ་གྱི་དམིགས་བསལ་བཞི་སྟེ་དབྱར་སྔ་ཕྱིའི། །ཟླ་གཉིས་བླ་མ་མེད་ན་རྒན་ལ་ཞུ། །བླ་མ་ཉེ་འཁོར་མི་གནས་ས་གཞན་དུ། །སྤྱོད་ཚེ་གཞན་དུ་དེ་
མཚུངས་མདོར་བསྡུས་གཅིག་    ༈    །ཞུ་མི་དགོས་པ་རྟེན་གྱི་དམིགས་བསལ་བརྒྱད། །ལྔ་ལོན་ལྔ་ཚན་ལྡན་པས་ལྗོངས་རྒྱུ་དང། །དབྱར་ནང་གནས་མེད་གཞོན་ནུའི་ཆེས་རྒན་པ་
འཚོལ་བས་ཞག་ལྔ་ངལ་བས་ཉིན་གཅིག་གཉིས། །ཞག་གཅིག་གནས་གཞན་དུ་ཕྱིན་གནས་ནས་ཕྱུང། །ཆད་པས་གནས་བཀག་དེ་མཚུངས་མདོར་བསྡུས་གཅིག་    ༈    །
སོ་ཤིང་དོར་གསུམ་ཞར་བྱུང་ཕྱག་བྱ་དང། །འཆག་ཕྱིར་བཞི་བཅུ་རྩ་དགུ་ཚུན་དུ་འགྲོ། ཞུས་ནས་སོང་ཞར་བྱ་བ་གཞན་བྱུང་དང། །ཆུ་བཏུང་གོས་ཀྱི་རྡུལ་སྤྲུག་མདོར་བསྡུས་གཅིག་    ༈   
པ་ལ། །མི་འཇུག་ཞུགས་པ་ལྡོག་འགྱུར་གཅོད་ཡུལ་ལ། །ལྟོས་པ་གཉིས་དང་ཉེས་ཅན་ཡལ་དོར་བའི། །ཉེས་ཁེགས་གཅོད་བྱེད་རྟེན་གྱི་དགོས་པ་གཅིག་    ༈    གནས་ནས་
མ་ཕྱུང་ལྟ་མཐུན་ནད་པ་མིན། །དགེ་འདུན་འབྱེད་པར་མི་ནུས་འཁོར་དུ་གཏོགས། །ཆད་པའི་རྒྱུ་ལྡན་ཆོས་ནི་དགུ་ལྡན་ནོ། །    ༈    །མ་གུས་སྡིག་གྲོགས་བྱེད་ལྔ་ཆད་པའི་རྒྱུའོ། །   ༈   

[016B] །རང་ཉིད་ཆད་པའི་རྒྱུ་དང་མི་ལྡན་པའོ། །    ༈    །འབྱེད་དུ་དོགས་པའི་དུས་གཉིས་མིན་པ་དགོས། །    ༈   
དང། །ཆོས་དང་ཟང་ཟིང་སྤྱོད་དུ་མི་གཞུག་ཅིང། །དགེ་ཕྱོགས་རྩོམ་རྒྱུན་གཅོད་དང་གནས་དགག་ལྔ། །གཅོད་རྒྱུའི་ཆད་པའོ་གཅོད་ཚེ་རྒྱུ་བཏང་ནས། །བཟོད་པར་གསོལ་ལ་བཟོད་བླངས་ཐབས་ཀྱིས་ཀྱང། །ཆད་པའི་རྒྱུ་མི་
བཏང་ན་གནས་ནས་བསྐྲད། །བསྐྲད་ཡུལ་དགེ་ཚུལ་ཡིན་ན་ཡོ་བྱད་ལྔ།  ཐང་གོས་བླ་གོས་གདིང་བ་ཆུ་ཚགས་རིལ་བ་སྤྱི་བླུགས་སྟེ་  །བསྙེན་རྫོགས་འདོད་པའམ་རྫོགས་ཟིན་བསྐྲད་དགོས་ན། །ཡོ་བྱད་ གོང་གི་ཡོ་བྱད་
ལྔའི་སྟེང་སྣམ་སྦྱར་བསྣོན་  དྲུག་སྦྱིན་དགོས་ལ་བསྐྲད་རྗེས་སུ། །བཟོད་པར་གསོལ་ལ་མི་བཟོད་མི་བྱ་གསུངས། །    ༈    །སྡེ་སྣོད་འཛིན་ལ་དེ་བྱེད་སྦོམ་པོར་གསུངས། །ཞེ་ན་
སྐྱོན་མེད་ཕྱོགས་འཁོར་མང་ལ་དགོངས། །གཞན་དུ་དབྱུང་ཡང་རུང་སྟེ་འོད་ལྡན་ལས། །ཀ་བར་གྱུར་པ་རྡོ་སྡེ་འཛིན་གང་དང། །དེ་བཞིན་གཞན་ཡང་ཚོ་ག་བཞིན་སྤྱོད་བསྐྲད། །སྤོ་མགུ་དབྱུང་གསུམ་ཞུ་བའི་གྲོགས་ཀྱང་བྱེད་
སྡེ་སྣོད་འཛིན་པས་གཅིག་མདུན་བཤགས་གསུངས་པ། །སྡོམ་སེམས་བསྐྱེད་ལ་དགོངས་པས་འདིར་མི་འགལ། །    ༈    །ལོ་བཅུ་ལོན་དང་འཛིན་དང་མཁས། །རིག་དང་གསལ་དང་
འཛིན་འཇུག་དང། །སློབ་དང་སློབ་འཇུག་རྣམ་པ་གཉིས། །ཕུན་སུམ་ཚོགས་གཉིས་རྣམ་པ་གསུམ། །སློབ་དང་མི་སློབ་བྱུང་ཤེས་དང། །གནས་འཆའ་འཆར་འཇུག་ལྟུང་བ་ཤེས། །ལྷོ་ཡི་རི་ལ་རྒྱུ་བ་ཡི། །སྡེ་ཚན་ཡང་དག་བསྡུས་
པ་ཡིན། །ཞེས་གསུངས་དེའི་དོན་བྲི་བར་བྱ། །   ༈    །སྡིག་ལྟ་སྤོང་དང་མངོན་པར་མི་དགའ་འདོར། །བཞི་པོ་བྱེད་དམ་བྱེད་དུ་འཇུག་ནུས་པའི། །ལྔ་ཚན་དང་པོ་གཉིས་ཤེས་ལྔ་པར་
གསུངས། །   ༈    །ལྔ་ཚན་གཉིས་ལས་དང་པོར་ལྔ། །གསུམ་འཛིན་ཚིག་དོན་མི་བརྗེད་འཛིན། །གསུམ་མཁས་ཚིག་དོན་མ་འདྲེས་འབྱེད། །གསུམ་རིག་ལུང་རིགས་མི་འགལ་རྩོམ། །གསུམ་

[017A]༄༅། །གསལ་ཕྱིན་ཅི་མ་ལོག་སྟོན། །དེ་གསུམ་གཞན་ལ་འཛིན་འཇུག་ནུས། །    ༈    །བསླབ་པ་གསུམ་ལ་སློབ་པ་དང། །བསླབ་པ་གསུམ་ལ་སློབ་འཇུག་ནུས་
བདུན་ལ་ ཕྱི་རོལ་པ་དང་  མཐུན་མོང་ བའི་བསྟན་བཅོས་  མང་ཐོས་དང། །ཚུལ་ལྡན་བསྣོན་པས་ལྔ་ལྔར་འགྱུར། །    ༈    །འདུལ་དང་སོ་ཐར་རྣམ་གསུམ་ལ། །རང་གིས་སློབ་དང་གཞན་
སློབ་འཇུག་གཉིས་ལ་མདོ་མངོན་མང་ཐོས་དང། །ཚུལ་ལྡན་བསྣོན་པས་ལྔ་ལྔར་འགྱུར། །    ༈    །གཏོང་དང་ཤེས་རབ་ཕུན་ཚོགས་གོང། །    ༈   
གྱི། །འདུལ་དོན་ཤེས་པའི་ཐོས་པ་ཏིང་འཛིན་དང། །ཤེས་རབ་རྣམ་གྲོལ་ཤེས་མཐོང་ཕུན་ཚོགས་འོག་    ༈    །བྱིང་རྒོད་མ་བྲལ་དམིགས་པར་རྩེ་གཅིག་བཞག་བྱིང་རྒོད་བྲལ་བའི་
དམིགས་པར་རྩེ་ཅིག་བཞག་གསུམ་ལ་ཡང་དག་སྤོང་བསྡུས་བརྩོན་འགྲུས་དང། །མདོ་མངོན་ཐོས་པའི་ཤེས་རབ་འདུལ་མང་ཐོས། །ཚུལ་ལྡན་བཞི་བསྣོན་རིམ་བཞིན་དྲན་ལྡན་དང། །ནང་དུ་འཇོག་དང་མཉམ་བཞག་ལྔ་པར་
བརྗོད། །    ༈    །ཟག་མེད་ཚུལ་ཁྲིམས་ཏིང་འཛིན་དང། །ཤེས་མཐོང་ལས་གཞན་ཤེས་རབ་དང། །རྣམ་གྲོལ་ཤེས་མཐོང་ཕུང་པོ་ལྔ། །སོ་སོའི་རྒྱུད་ལ་དབྱེ་བར་བྱ། །    ༈   
ཤེས་པའི་ལྔ་པ་ལ། །དོན་ཙམ་ཤེས་དང་ཚིག་དོན་གཉིས་ཤེས་ཀྱི། །ལྔ་ཚན་གཉིས་ལས་དང་པོར་བསླབ་འཆའ་བའི། །གླེང་གཞི་རྒྱུ་མཚན་རྒྱུ་ཚོགས་བྱུང་མངོན་ཤེས། །བསླབ་པའི་བཅས་ཤེས་རྗེས་བཅས་མངོན་པར་ཤེས། །
བཀག་དང་གནང་བ་མངོན་པར་ཤེས་པ་ལྔ། །ཚོགས་པའི་ལྔ་ཚན་བྱུང་ཤེས་ལྔ་པ་དང། །བྱུང་ལ་མ་བཅས་བཅས་པའི་བྱུང་གཉིས་ལས། །གླེང་གཞི་བྱུང་ལ་བཅས་པ་མ་མཛད་པ། །སྒྲ་ཅན་རྫུན་སྨྲས་ལྟ་བུ་དང་པོ་དང། །གཉིས་
པར་བཅས་དང་རྗེས་བཅས་བྱུང་གཉིས་ལས། །དང་པོར་དགག་བཅས་སྒྲུབ་བཅས་གནང་བཅས་གསུམ། །རང་རང་བྱུང་བ་མངོན་པར་ཤེས་པ་དང། །    ༈    །གཉིས་པ་བྱ་རིགས་གཅིག་ལ་བཅས་པ་སྔར། །མཛད་རྗེས་དེ་ལ་དོགས་པ་

[017B] །ཕྱིས་བཅས་གཉིས་པ་མཛད་པ་རྗེས་བཅས་ཡིན། །    ༈    དབྱར་སྔ་མ་  སྔ་མ་ཁས་ལེན་དགོས། །མ་གྲུབ་ ན་དབྱར་  ཕྱི་མ་ཁས་ལེན་དགོས་པར་བསྟན། །སྒྲུབ་རྗེས་གནང་བ་བརྒྱད་དང་
བཅོ་ལྔའི་མཚན། །འཆད་ཉན་དགོས་བསྟན་ནད་པར་ཉེས་མེད་བསྟན། །སྒྲུབ་རྗེས་དགག་པ་གསོ་སྦྱོང་དབྱར་ཁས་ལེན། །དགོས་བསྟན་གནས་དང་འདོམས་ཚེ་དེ་ལྟར་བཀག་    ༈   
གནང། །རྗེས་སུ་ཡུ་རིང་ཡུ་ཐུང་གནང་ལྟ་བུ། །གནང་རྗེས་སྒྲུབ་པ་གྲོགས་བཅས་འགྲོར་གནང་ནས། །ན་ན་ངེས་པར་ནད་གཡོག་བྱ་དགོས་བསྟན། །མཚོ་ཊིཀ་དབྱར་ནང་བྱིན་བརླབས་འགྲོར་གནང་ནས། །དབྱེན་ཞིའི་ཕྱིར་དུ་
ངེས་པར་འགྲོ་བ་སྒྲུབ། །གནང་རྗེས་དགག་པ་མཆིལ་ལྷམ་གཉིས་གནང་ནས། །ཀྲོག་ཀྲོག་སྒྲ་འབྱུང་མཆིལ་ལྷམ་བཀག་ལྟ་བུ། །    ༈    །སྤྲ་མོར་མི་ཚངས་སྤྱོད་པ་བཀག་ལྟ་བུ། །
དགག་རྗེས་སྒྲུབ་པ་མཁན་སློབ་མདུན་འགྲོ་བཀག་ཕྱིས་འཇིགས་བྱུང་ན་མདུན་དུ་འགྲོ་དགོས་བསྟན། །མཚོ་ཊིཀ་ཉོ་ཚོང་བྱེད་བཀག་ཐབས་གཞན་གྱིས། །མི་ནུས་བུ་ལོན་ཅན་གྱི་ཉོ་ཚོང་དང། །བུད་མེད་རེག་བཀག་བུད་མེད་
ཆུས་འཁྱེར་བ། །མིང་སྲིང་འདུ་ཤེས་བསྐྱེད་དེ་རེག་པར་སྒྲུབ། །དགག་རྗེས་གནང་བ་དུས་མིན་ཟས་བཀག་ནས། །ནད་པར་དུས་མིན་ཁ་ཟས་ཉེས་མེད་གནང། །    ༈    །རྒྱུ་མཚན་སོར་
ཡོད་ལོག་རྟོག་སེལ་ཕྱིར་དང། །དོར་བ་མུ་དྲུག་སྔར་བཅས་རྒྱུ་མཚན་དོར། །རྗེས་ཀྱི་བཅས་པའི་རྒྱུ་མཚན་ཞུགས་པར་འདོད། །གནང་རྗེས་དགག་པ་རྒྱུ་མཚན་གཏན་མེད་དང། །ཕྱི་དྲོའི་ཟས་གནང་ཟིལ་གནོན་དོར་བའོ། །    ༈   
རྗེས་དགག་པ་བཅས་རང་གི་ཁ་ན་མ་ཐོའི་གཞི་ལ་གནས། །རྗེས་བཅས་གཞན་བརྒྱད་བཅས་རྐྱང་གི་ཁ་ན་མ་ཐོའི་གཞི་ལ་གནས། །    ༈    །དེ་ལས་གཞན་དུ་དགག་དགོས་
ལོག་གཉིས་ལས། །དང་པོར་ངེས་བཞིར་དགག་དགོས་ལྡོག་ཙམ་གྱི། །བཅས་ལྡོག་རིམ་བཞིན་ཡུལ་དུས་དངོས་གང་ཟག་ ཡུལ་ངེས་པ་  །ཨསྨ་པ་རན་ཏར་ཁྲུས་ དུས་ངེས་པ་  ཟླ་ཕྱེད་ཁྲུས།  དངོས་པོ་ངེས་པ་  །སོ་ཕག་

[018A]༄༅། །རིམ་གསུམ་ལས་ལྷག་བ་ལང་ གང་ཟག་ངེས་པ་  བདག་དམིགས་བསལ་བྱང་དུ་བྱིན་ལེན་མ་བྱས་པར། །ཟ་ལ་དུས་བྱིན་བརླབ་དགོས་གནས་དེ་ན། །བྱིན་ལེན་མ་བྱས་ཟ་བའི་ལྟུང་བ་དངོས། །མི་
འབྱུང་དུས་དྲན་མ་བྱས་ཉེས་བྱས་འབྱུང། །    ༈    །དགག་དགོས་ལྡོག་ཙམ་བཅས་པ་མི་ལྡོག་གསུངས། །    ༈    །གནང་ཤེས་ཅི་གར་སྤྱོད་
ལ་ཉེས་མེད་གནང། །    ༈    །རེ་ཞིག་གནས་འཆར་འཇུག་ནུས་གཉིས་པོའི་སྟེང། །བར་དུ་གཅོད་དང་བར་བཅོད་མིན་པར་ཤེས། །དེ་གཉིས་གཞན་ལ་བསྟན་དང་རྗེས་བསྟན་
བསྣོན། །    ༈    །སྡེ་ལྔའི་ལྟུང་ཤེས་ལྟུང་མིན་བྱ་བ་ཤེས། །ལྟུང་བ་ལྕི་ཡང་ཤེས་དང་སོ་ཐར་དང། །སྡེ་བཞི་ཁ་སྟོན་བྱེད་པ་ལྔ་ཚོགས་པའི། །ལྔ་ཚན་མཐའ་མ་ལྟུང་ཤེས་ལྔ་པ་ཡིན། །
   ༈    །ཚོགས་ཀྱི་སྒོ་ནས་ལྕི་ཡང་འབྱེད་ཚུལ་ལྔ། །    ༈    །སྔར་བཅས་རབ་དབྱེ་རྣམ་པར་ངེས་པའི་ཐབས། །འདུལ་བའི་སྡེ་སྣོད་ཁྱད་ཆོས་བརྒྱད་
ཡིན་ནོ། །    ༈    །བཤགས་སྟོབས་ཆད་ལས་མཚན་འགྱུར་ཆོས་སྡོམ་རྟོགས། །འདག་དགོས་ལ་ལྟོས་བག་ཡངས་གནང་བའོ། །    ༈    །
མ་གཏོགས་དང་པོ་བཅུ་བདུན་ཁྱད་པར་ཅན། །    ༈    །འཕགས་པ་ཁོ་ནའོ་གཞན་དག་མཐུན་མོང་བསྡུས། །    ༈    ལྷག་པའི་བསླབ་པ་
གསུམ་དང་ལྷག་པའི་སྤྱོད་སོགས་གསུམ་ལ་སློབ་ཏུ་འཇུག་པ་  བཞི། །མ་གཏོགས་ལྷག་མ་བཅུ་བདུན་རང་དབང་ཅན། །    ༈   ཡན་ལག་ཕྱི་མ་བཞི་དང་བརྒྱད་པོ་དེ། །ཡན་
ལག་རང་དབང་ཅན་མིན་གཞན་ཡན་ལག་ལྷག་མ་རང་དབང་ཅན་དུ་མཚོ་ཊིཀ་གསུངས། །    ༈    ལོ་བཅུ་ལོན་པའི་ལྔ་པ་དང་པོ་དང་གཞན་རྣམས་ལ་ལོ་བཅུ་ལོན་པ་བསྣོན་པས་  དྲུག་ཕྲུག་ནི་

[018B] ལ་དེའི་སྟེང་དུ་འདུལ་བ་ཤེས་པ་བསྣོན་  བདུན་ཕྲུག་བསླབ་གསུམ་སྤྱོད་སོགས་ འདི་གཉིས་ལ་དེའི་སྟེང་དུ་རང་གིས་སློབ་ནུས་པ་གསུམ་བསྣོན་ཞེས་མཚོ་ཊིཀ་ལས་གསུངས་ཀྱང་རང་ལུགས་
ལ་ཁས་མི་ལེན་ནོ།  གཉིས་ལ་གཞན་སློབ་འཇུག་གཉིས་པོ་དགུ་ཕྲུག་ཡིན་པར་མཚོ་ཏེཀ་གསུངས། །    ༈    །ཞེས་སོགས་བར་ཆད་སྐོར་གྱི་གཞུང་སྤྱི་ཡི། །དོན་ལ་དགུ་ལས་དང་པོ་དབྱེ་
བ་ལ། །སྐྱེ་གནས་མཛེས་དང་ཁྱད་འགྱུར་བར་ཆད་བཞི།    ༈    །མི་སྐྱེ་བཞིའོ་རིམ་བཞིན་མཚོ་ཊིཀ་ལས། །སྤྲུལ་དང་ཕོ་མོ་མ་ནིང་ལྔ་ལྔ་བཅུ། །མཚན་ལན་གསུམ་འགྱུར་
མཚན་དུག་མཚན་མེད་དང། །ཟ་མ་དུད་འགྲོ་མི་མིན་སྒྲ་མི་སྙན། །ལུས་ངག་སྡོམ་པ་ཐོབ་མིན་བཅོ་བརྒྱད་དོ། །    ༈    །མཚམས་མེད་ལྔ་དང་རྣམ་དག་སུན་ཕྱུང་དང། །རྩ་ལྟུང་
འཆབ་བཅས་བྱུང་དང་སྔོན་རབ་བྱུང། །ཚེ་འདིའི་ལས་སྒྲིབ་རྣམ་པ་བཅུ་གཉིས་དོ། །རང་རང་སྐབས་ཀྱི་ལོ་གྲངས་མ་ལོན་དང། །ཁྱིམ་པའི་ཆ་ལུགས་དག་དང་ལྡན་པ་དང། །རབ་བྱུང་འདི་པའི་ཆ་ལུགས་ཡོངས་ཉམས་དང་
ཆད་པའི་རྒྱུ་ལྡོག་ཁས་མི་ལེན་དང་བཞིའོ། །    ༈   འདོད་ཆགས་ཀྱིས་གཟིར་རང་དབང་མེད་གྱུར་དང། །ཁྲོས་པས་རང་དབང་མེད་པར་སེམས་འཁྲུག་དང། །གཏི་མུག་དབང་གྱུར་
ཐོབ་ཤེས་མེད་དང་ལྔའོ། །    ༈    །ཁྱོ་དང་རྗེ་བོས་མ་གནང་རྣམ་བཞིའོ། །    ༈    །ལག་རྡུམ་དག་དང་རྐང་རྡུམ་དང། །ལག་སོར་ཟླུམ་པོར་འཇས་པ་
དང། །མཆུ་མེད་ལུས་ལ་རྨ་མཚན་ཅན། །རྒན་ཆེས་པ་དང་གཞོན་ཆེས་དང། །འཐེང་པོ་སྨད་འཆལ་ཞར་བ་དང། །ལག་སོར་རྡུམ་སྒུར་མིའུ་ཐུང་དང། །ལྤ་བ་ལྐུག་པ་འོན་པ་དང། །རྟེན་འཕྱེ་དང་ནི་རྐང་འབམ་དང། །བུད་མེད་
ཀྱིས་དུབ་ཁུར་གྱིས་དུབ། །མི་གང་ལམ་གྱིས་དུབ་རྣམས་དང། །ཡ་ཟ་མ་ལུག་གཏའ་སྒམ་དང། །དེ་ལྟ་བུ་ཡི་མི་རྣམས་ནི། །དྲང་སྲོང་ཆེན་པོས་དགག་པ་མཛད། །ཞེས་དང་འདུལ་ལུང་ཕྲན་ཚེགས་ལས། །སྐྲ་སེར་དང་ནི་སྐྲ་སེར་སྐྱ་

[019A]༄༅། །དེ་བཞིན་སྐྲ་ནི་ལྗང་ཁུ་ཁ། །མི་རྣམས་སྐྲ་ནི་དཀར་བ་དང། །གླང་ཆེན་སྐྲ་འདྲ་སྐྲ་མེད་དང། །མགོ་འབར་འབུར་ཅན་ཀླད་པོ་ཆེ། །ཧ་ཅང་སྦོམ་དང་ལུས་གླེབས་འདྲ། །བོང་བུ་ཕག་གི་མགོ་ལྟ་
བུ། །མགོ་གཉིས་པ་དང་མགོ་ཆུང་དང། །གླང་ཆེན་རྣ་འདྲ་རྟ་རྣ་འདྲ། །བ་ལང་རྣ་འདྲ་སྤྲེའུ་རྣ་འདྲ། །བོང་བུའི་རྣ་འདྲ་ཕག་རྣ་འདྲ། །རྣ་གཅིག་པ་དང་རྣ་མེད་དང། །མིག་དམར་ཧ་ཅང་མིག་ཆེ་དང། །མིག་ག་ཆུང་མིག་ཧ་ཅང་
སེར། །ཤེལ་མིག་མིག་ཆུ་ལྦུར་ལྟ་བུ། །མིག་གཅིག་པ་དང་མིག་མེད་དང། །གླང་ཆེན་སྣ་འདྲ་རྟ་སྣ་འདྲ། །བ་ལང་སྣ་འདྲ་སྤྲེའུ་སྣ་འདྲ། །བོང་བུའི་སྣ་འདྲ་ཕག་སྣ་འདྲ། །སྣ་སྦུབས་གཅིག་དང་སྣ་མེད་དང། །གླང་ཆེན་ཀོས་འདྲ་
རྟ་ཀོས་འདྲ། །བ་ལང་ཀོས་འདྲ་སྤྲེའུ་ཀོས་འདྲ། །བོང་བུའི་ཀོས་འདྲ་ཕག་ཀོས་འདྲ། །ཀོས་སྨྱུང་དང་ནི་ཀོས་མེད་དང། །གླང་ཆེན་སོ་འདྲ་རྟ་སོ་འདྲ། །བ་གླང་སོ་འདྲ་སྤྲེའུ་སོ་འདྲ། །བོང་བུའི་སོ་འདྲ་ཕག་སོ་འདྲ། །སོ་གཅིག་
པ་དང་སོ་མེད་དང། །མགུལ་རིང་ཆེས་དང་མཇིང་ནུབ་དང། །ཕྲག་མིག་དང་ནི་ཆེས་སྒུར་དང། །ཕོ་མཚན་ཆད་དང་རླིག་རླུགས་དང། །རླིག་གཅིག་པ་དང་རླིག་མེད་དང། །ཧ་ཅང་རིང་དང་ཧ་ཅང་ཐུང། །སྐེམ་པོ་མ་འོས་ངལ་
རྐྱེན་དང། །ཤ་མདོག་ཁ་མདོག་རྣམ་བཞི་དང། །དེ་བཞིན་གྱོལ་པོ་ལུས་ཉམས་པའོ། །ཞེས་གསུངས་ཞུ་བ་ལས་བྱུང་སེན་གཅིག་དང། །ལག་པ་འཇས་ལྷེབས་གཞོགས་ཕྱེད་འཇས་མགོ་སྙུང། །སྐྲ་སྒྲ་སྒྲེ་ཅན་སྒུར་དང་དགྱེའོ་
དང། །དགྱེ་སྒུར་སོར་དྲུག་སོར་འབྱར་སོར་མེད་དང། །མིག་རྫི་ནང་འཛུག་མིག་ནི་ནེའུ་ལེ་དང། །མིག་ནི་འུག་པ་སྲིན་པོ་ལྟ་བུ་དང། །མིག་གྲྭ་ཕྱིན་ཅི་ལོག་དང་བར་འཛིངས་དང། །མིག་ནི་རློ་བ་སླེ་བོ་མིག་ཟླུམ་དང་
།མིག་པོ་ཆེ་དང་མིག་ནི་མཛེར་ཅན་དང། །མིག་ཤུ་མིག་འབྲུམ་ཅན་དང་རྣ་བའི་མདོག་སེར་དང་དཀར་དང་དམར་དང་རྣ་སྦུབས་ཅན། །ཁྱི་རྔོའི་སྒྲ་སྦྱར་གཡའ་འཕུང་ཆེ་གསུམ་དང། །རླིག་ནང་མཚན་ནུབ་གླེན་པ་ལྕེ་མེད་དང་
རྐང་གཅིག་ལག་གཅིག་ལས་མེད་རྐང་ལག་མེད། །སྐྲ་སྔོན་ཅན་དང་མགོ་ནི་གླང་ཆེན་དང། །རྟ་ཁྱི་བ་ལང་ལུག་དང་རི་དྭགས་ཉ། །སྦྲུལ་གྱི་མགོ་ལྟ་བུ་དང་མགོ་རིང་དང། །མགོ་མང་མགུལ་ཤིང་ཏ་ལ་ལྟ་བུ་དང། །སྐྲངས་དང་

[019B]    ༈    །མཛེ་འབྲས་ཕོལ་མིག་འབྲུམ་ཕྲན་ཤ་བཀྲེ་དང། །ཁྱི་རྡོ་གཡའ་ཀློག་རྐང་ཤུ་སྐེམ་ནད་དང། །སྐེམ་པ་བརྗེད་བྱེད་བསྐྱེད་པ་སྐྱ་བབ་དང། །རྐང་
བམ་མཚན་པར་རྡོལ་དང་རིམས་རིམས་དྲག་རིམས་ཉིན་གཅིག་པ་གཉིས་པ་གསུམ་པ་དང། །རིམས་ཉིན་བཞི་པ་འདུས་པ་རིམས་ཉིན་རེ། །རྟག་རིམས་རིམས་ལྡང་དུབ་པ་ཤུ་བ་དང། །བསུད་པ་སྐྱིགས་བུ་ལུད་པ་དབུགས་མི་བདེ་
ལྷོག་པ་ཡན་ལག་ཟུག་པ་སྐྲན་ཁྲག་ནད། །མཁྲིས་ནད་ཞང་འབྲུམ་སྐྱུག་བྲོ་ཆུ་འགག་དང། །ངལ་བ་ལུས་ཚ་རྩིབས་ལོགས་ཚ་བ་དང། །རུས་པ་ལ་ཟུག་ལུས་ནད་བཞི་བཅུ་གསུམ། །    ༈    བར་ཆད་རྣམས་  བསྡུ་ན་གཙོ་བོའི་བར་ཆད་
ཡིན་མིན་གཉིས། །དུས་ཀྱི་ཆ་ནས་རེ་ཞིག་གཏན་དུ་གཉིས། །    ༈    བར་ཆད་ཀྱི་  མཚན་ཉིད་ཆོས་འདིའི་རབ་བྱུང་བསྙེན་རྫོགས་སུ། །བསྒྲུབ་ལ་བགེགས་བྱེད་རིགས་སུ་གནས་པའོ། །    ༈    བར་ཆད་ཀྱི་  བྱེད་ལས་འབོག་པ་པོ་ལ་
ཉེས་བྱས་དང། །ལྟུང་བྱེད་ལྷག་མ་བསྐྱེད་ཅིང་བསྒྲུབ་བྱ་ལ། །སྐྱེ་སོགས་བཞི་ཡི་བར་དུ་གཅོད་པར་བྱེད། །    ༈    །བུད་མེད་འདྲ་དང་གཅིག་པུར་མི་ཚངས་སྤྱོད། །སྐྱེས་པ་ཁོ་ནའོ་དབྱེན་གྱི་
མཚམས་མེད་ཀྱང། །རྟེན་མཚན་མ་གྱུར་སྐྱེས་པ་ཁོ་ནར་གཞག་སྐྱེས་པ་འདྲ་བའི་བུད་མེད་སྔོན་རབ་བྱུང། །མཐུན་མོང་མིན་པའི་ཕམ་པ་བཞི་བུད་མེད། །ཁོ་ནའོ་གཞན་རྣཾས་ཕལ་ཆེར་མཐུན་མོང་བཞག་    ༈   
གང་གཙོའི་དོན་ལ་གཉིས། །དང་པོ་ལྟུང་བ་སྐྱེ་ལྡོག་འདུ་ཤེས་གཙོ། །བར་ཆད་འགྱུར་ལྡོག་སྤྱིར་བཏང་དངོས་པོ་གཙོ། །དམིགས་བསལ་ རབ་བྱུང་དང་བསྙེན་རྫོགས་རང་རང་གི་ལོ་གྲངས་  མ་ལོན་ལོན་པར་འདུ་ཤེས་ན། །འདུ་
ཤེས་གཙོ་ཡང་ ལོ་གྲངས་  ལོན་ལ་མ་ལོན་པར། །འདུ་ཤེས་ ཀྱང་འདུ་ཤེས་  མི་གཙོ་སྡོམ་སྐྱེ་དངོས་པོ་གཙོ། །    ༈    །མ་བཅས་པ་ལ་ལྟུང་བ་མི་སྲིད་ཕྱིར། །བར་ཆད་འགྱུར་ལྡོག་
ནར་མ་སོན་ལས་གཞན། །ཐམས་ཅད་དངོས་པོའི་སྟོབས་ཀྱིས་བར་ཆད་དོ། །    ༈    །སྦྱིན་རུང་གེགས་བྱེད་ཕྱིར་ན་དེ་ལྟར་བཤད། །    ༈    །དངོས་པོ་

[020A]༄༅། །གང་དྲི་ཇི་ལྟར་དྲི་ཚུལ་ནི། །འགལ་རྐྱེན་དགག་ཚིག་མཐུན་རྐྱེན་སྒྲུབ་ཚིག་སྒྲོས། །དྲི་རྗེས་མི་ལྡན་སྐབས་དབྱེ་ལྡན་ལ་མིན། །    ༈    །དགོས་པ་ཚིག་ཚོགས་
བསྐྱུང་དང་དོན་རྟོགས་སླའོ། །    ༈    །རབ་ཏུ་འབྱུང་ཕྱིར་ཉེ་བར་འོངས་པ་ལ། །མ་ཡིན་ནམ་དྲི་རབ་བྱུང་བྱེད་དག་གིས། །མ་ཡིན་ནམ་དྲི་རབ་བྱུང་མི་བྱ་ཟེར། །དེ་བཞིན་བསྙེན་རྫགས་འོངས་ལ་
 མ་ཡིན་ནམ་  དྲི་སོགས་གསུམ། །བསྙེན་རྫོགས་ཚེ་ན་ལག་རྡུམ་མི་དྲི་བས། །བར་ཆད་མཐུན་མོང་ དེ་ལྟ་བུ་རབ་བྱུང་བསྙེན་རྫོགས་གཉིས་ཀའི་  ངོ་དྲི་བ་མཐུན་མོང་མིན། །དེ་སོགས་མུ་གསུམ་ཡོད་ཀྱང་འདིར་གཉིས་ཀ།  བར་ཆད་དང་དྲི་བ་
།མཐུན་མོང་ཁོ་ན་སྟེ་དོན་དྲུག་ཚང་དགོས་ཕྱིར། །རྩ་བས་དངོས་སུ་བཀོལ་བ་སྦྱར་བའི་ཕྱོགས། ། མདོ་རྩ་བ་ལས་མུ་སྟེགས་ཅན་མཆན་དོན་དུ་བྱས་ནས། མ་ཡིན་ནམ་སོགས་ཀྱི་ཚིག་དྲུག་ལ་བཀོལ་བ་ཞེས་པའི་མིང་བཏགས་ཏེ་མིང་དེ་
བར་ཆད་ཉི་ཤུ་རྩ་གཉིས་ལ་སྦྱར་རོ།  བར་ཆད་ཉེར་གཉིས་ནང་ནས་ལུང་གཞི་ལས། །ཕ་མས་མ་གནང་བྲན་དང་བུ་ལོན་ཅན། །སྤྲུལ་དང་མ་ནིང་རྐུ་ཐབས་མུ་སྟེགས་ཞུགས། །མཚམས་མེད་ལྔ་དང་རྣམ་དག་སུན་ཕྱུང་དང། །ཕམ་
བཞི་ཆབ་བཅས་བྱུང་བ་བཅུ་བཞི་དང། །ཕྲན་ཚེགས་ཕ་ཆོག་ལས་བྱུང་རྒྱལ་བོས་བཀྲབས། །ཆོམ་རྐུན་ཞེས་གྲགས་གཉིས་དང་མ་ཆོག་ལས། །བྱུང་བ་དྲུག་སྟེ་མཚན་ཉིད་གླེ་འདམས་དང། །གཏན་དུ་ཟླ་མཚན་ཟག་དང་གཏན་
མི་ཟ། །མཚན་མ་ཙམ་ཡོད་སྔོན་རབ་བྱུང་དང་བརྒྱད། །    ༈    །མ་ཡིན་ནམ་གྱི་ཡིན་ནམ་སེལ་ཤུལ་དུ། །དགག་སྒྲ་མ་རྐྱང་བཞག་ནས་མེད་དམ་ཞེས། །མིང་ཅན་ཕྱུང་འཇུག་བྱས་ཤིང་འཇལ་
ལམ་ཞེས། །མིང་ཅན་ལྷག་ཕྱིར་ཞེས་ཟེར་ འོ་ན་  ཕ་མ་ཡིས། །མ་གནང་ལ་ཡང་འཇུག་ཏུ་ཡུལ་ཐག་རིང། །མ་གཏོགས་ཞེས་པ་མིང་ཅན་ལྷག་པ་དང། །གནང་ངམ་ཞེས་དགག་ཚིག་ཕྱུང་ནས་སྒྲུབ་ཚིག་བཅུག་དེ་ཕྱིར་དེ་
ཡང་མི་སྦྱོར་ཐལ་བར་འགྱུར། །གནས་པ་སྦྱིན་ཡུལ་སྔོན་ནས་མུ་སྟེགས་ཡིན། །ཤཱཀྱ་སོགས་མིན་སེམས་མགུ་དགེ་བསྙེན་ཡིན། །འབྱུང་འདོད་ཚོགས་སུ་མ་ལོངས་གསོལ་གསུམ་འདེབས། །སྔོན་ནས་གནས་སྦྱིན་མ་འབྲེལ་

[020B] །ལུས་ནི་ཐ་མལ་གནས་པ་བཅུ་ལྡན་ནོ། །    ༈    །མི་མཐུན་གཉིས་བྲལ་བྱེད་པོ་རང་མཚན་པ། །དང་བཅས་མཚན་ཉིད་བཞི་ལྡན་དགེ་འདུན་ནོ། །    ༈   
གོས་དང་དགེ་འདུན་གྱིས། །ཟས་སྦྱིན་ཟླ་བཞིའི་བར་དུ་མགུ་བ་བརྟགས། །    ༈    །འོངས་ལ་ཞག་བདུན་བསྲེལ་བཀག་རིན་ཕྲེང་ལས། །ཞག་བདུན་བསྲེལ་དགོས་དེའི་ཟན་དགེ་འདུན་
གྱིས། གནང་བ་བྱིན་ན་དགེ་འདུན་སྤྱི་ཟས་བྱིན། །བསྲེལ་རྗེས་དགེ་འདུན་ལ་ཞུས་ འདིར་ཞུ་ཚུལ་དེ་སྔར་རབ་བྱུང་ཞུ་ཚུལ་དང་མི་འདྲ་སྟེ། འདིར་ཞུ་ཚིག་གྲོས་འདྲི་བའི་ཚུལ་གྱིས་ཐ་མལ་གྱི་ཚིགས་ཀྱི་ཞུ་བ་ཡིན་ལ། སྔ་མ་ནི་
སྔགས་ཚིགས་ཀྱིས་ཞུའོ། །འདིར་ཞུ་བ་པོ་མཁན་པོས། སྔ་མ་ནི་མཁན་པོས་གཏད་པའི་དགེ་སློང་ངོ། འདིར་ཕ་མས་མ་གནང་བ་ཞུའོ། སྔ་མ་ནི་བར་ཆད་ཀྱིས་མ་གོས་པར་དག་ན་ཞུ་བའོ། །ཟན་ཡང་དགེ་འདུན་གྱིས་གནང་
ན་སྦྱིན་པ་སྟེ་གཅིག་ལ་མ་ཞུས་ན་ཡང་སྦྱིན་པར་མི་བྱའོ།  རང་བྱུང་བསྒྲུབ། །    ༈    །དེ་ལས་དབང་ཚས་མ་གནང་འཇལ་དགོས་དང། །མི་འཁོར་བུ་ལོན་ཆགས་པ་ཆོས་དྲུག་ལྡན། །དང་པོ་
བཞི་ནི་མ་ ཕ་མས་  གནང་ལ་ཡང་སྦྱར། །སྤྲུལ་སོགས་བཅུ་གཅིག་ འདི་  མཐུན་མོང་ དུ་མིང་ཅན་གྱི་ཚིག་དྲུག་གི་འཇུག་གཞི་ཡིན་པ། སྡོམ་པ་སྐྱེ་བའི་ཆོས་ཉིད་མེད་པ། དེ་ལྟ་བུའི་རྟགས་ཅན་རབ་བྱུང་གི་ཁྲོད་ནས་བསྙིལ་
དགོས་པ་སྟེ།  ཆོས་བརྒྱད་ལྡན། །རྒྱུ་ལྡོག་པ་ལ་བཀོལ་བ་སྦྱོར་འདོད་འཁྲུལ། །    ༈    །བར་ཆད་ཡིན་ཡང་སྐྱེ་བའི་ཆོས་ཅན་གསུངས། །ཞུ་བར་མི་སྐྱེ་གསུངས་པ་མི་འགལ་ཏེ། །དེ་
གཉིས་ ཆད་པའི་རྒྱུ་  ངག་ནས་མི་གཏོང་འདྲ་ན་ཡང། །ཞེ་ འདིའི་དོན་མཚོ་ཊིཀ་དང། གསེར་མདོག་རྣམ་རྒྱལ་ལུང་གཞི་ནས་བཤད་པ་དེ།  ནས་བཏང་དང་ ཞུ་བ་ནས་བཤད་པ་དེ་གཉིས་སུ་དགེ་འདུན་ཚོགས་པ་
ཡང་ཐ་དད་དུ་དགོས་ཚུལ་སོགས་ཞིབ་ཆ་འདུག་གོ་ མི་གཏོང་དབྱེ་བ་ཡོད། །    ༈   གཅིག་གིས་རབ་བྱུང་བསྙེན་རྫོགས་མི་རུང་ཡང། །འདབས་ཆགས་མཚམས་ནང་གཉིས་སུ་བསྒྲུབ་

[021A]༄༅། །བྱ་ནི། །གཉིས་གཉིས་བཞག་ནས་ལས་བྱེད་མཚམས་གནོན་ཏེ། །ཆོ་ག་གཅིག་གིས་རབ་བྱུང་བསྙེན་རྫོགས་རུང།    ༈    །རིམ་བཞིན་སྐྲ་སོར་གཉིས་
དང་སོར་ཕྱེད་གཉིས། །ལས་ལྷག་འཇོག་ན་རྟགས་འདྲེས་ཉེས་པ་འབྱུང། །དེ་གཉིས་འདྲེག་མཁན་དཀོན་དང་བཙལ་སླ་དང། །ཁྱིམ་པས་མ་དད་སྐྱེ་བ་ཉེ་རིང་ཁྱད། །རྨ་ཕྱིར་མ་གཏོགས་མགྲིན་མན་སྤུ་མི་བྲེགས། །སེན་མོ་
སྤུ་གྲི་སྟེ་འུའི་སོ་ལྟར་བྲེགས། །དེ་ལ་མཛེས་ཕྱིར་ཚོན་གྱིས་སྤྱིལ་མི་བྱ། །    ༈    །མི་གྱོན་གྱོན་པའི་ཕྱིར་ རོ་སྟོད་གཅེར་བའི་ཉེས་པ་སྲུང་བའི་དོན་དུ་  དུ་སྐྲ་བཟེད་བཅང། །དེ་
མེད་དངུལ་གཟན་གྱིས་ཀྱང་རུང་བར་གསུངས། །    ༈    །རབ་ཏུ་ལུས་རིལ་མ་གྲུབ་ན། །ཡན་ལག་ལྔ་ཡི་ཁྲུས་བྱ་དགོས། །ཁྲུས་ཚེ་གསང་གནས་མ་གཡོགས་པར། །བསྒྲེན་མོར་མི་བྱ་ཁྲུས་རས་
བཅང། །དེ་མེད་རྒྱབ་མདུན་ལོ་མས་གླན། །ལུས་རླན་བྲལ་ཕྱིར་ལུས་ཕྱིས་བཅང། །    ༈    །པགས་ནད་འབྱིན་དང་རླུང་མཁྲིས་བད་ཀན་མེད། །ནད་མེད་བྱ་ཕྱིར་བསྲོ་གང་བསྟེན་
པར་བྱ། །ཁྲུས་དང་སྐུ་མཉེ་དྲིལ་ཕྱིས་སྟན་དང་མེའི། །རེག་པ་ལྔ་ཚོགས་བསྲོ་གང་ངོ་བོའོ། །དེ་ལྔ་གང་ལ་བྱ་ཡུལ་སྡོམ་དག་ཤིང། །ཆོས་མིན་མ་སོང་ས་རང་བཞིན་གནས་དགོས། །    ༈   
།གོས་གཅིག་པ་མིན་ལྷན་ཅིག་གནས་སོགས་དགོས། །    ༈    །དབྱིབས་རུང་སྒོ་ང་ཕྱེད་བགོས་ལྟ་བུ་དང། །ཁ་དོག་བྱ་རོག་མིག་ལྟར་ནག་པོ་ཉིད། །ངོ་བོ་ལྷན་ལྔ་ཡན་ཆད་མ་
ཕོག་དགོས། །བོད་བྲེར་ཡ་ཁྱོར་ཉེར་གཅིག་དེའི་དྲུག་ཆ། །དྲུག་ཕུལ་ཡིན་ཞིང་བདུན་ཆ་བདུན་ཕུལ་ཕྱིར། །མ་ག་དྷ་བྲེར་དྲུག་ཕུལ་ཡིན་ན་གཉིས། །བདུན་ཕུལ་དོ་དང་ཁྱོར་བ་གང་ཤོང་ཕྱིར། །འབྲས་འཐུག་མ་གའི་བྲེ་གང་
བཙོས་འཕེལ་བའི། །ཕུལ་དྲུག་ཚོད་མ་ཕུལ་དོ་སྟོང་ཕུལ་གང།  བཅས་སྡོམས་ཕུལ། སྟོང་ཕུལ་གང་བསྣོན་སྡོམས་ཕུལ་བཅུ་བདུན་ཤོང་པ་དེ་བའི་ཆེ་ཚད་དུ་བཤད་པའང་གནང་  །དགུ་ཤོང་ཕ་ཡི་ཆུང་མཐའོ་བཅོ་བརྒྱད་ཆེ། །

[021B] །སྔོན་ནས་ཀུན་ལ་ཡོད་ཕྱིར་གླེང་གཞི་མེད། །རོ་དོར་རྗེས་བཅས་ཆུང་ངུའི་གླེང་གཞི་ཡིན། །མ་གའི་གསེར་ཞོ་བརྒྱད་ལ་དེའི་སྲང་གཅིག་དེའི་སྲང་བཅུ་དྲུག་དེ་ཡི་བྲེ་གང་ཚད། །དེ་ལ་བོད་
སྲང་སུམ་ཅུ་རྩ་གཉིས་ཡོད། །    ༈    །ད་ལྟ་ར་བཞི་གསུམ་གའི་ར་དྲུག་མ། །སྨད་གཞོགས་ཟུར་བདུན་ལྕགས་ཀྱི་མདུད་པས་བཀག་བར་དུ་དྲང་པོའི་རང་བཞིན་སོམ་ཤིང་དང་
།སྟོད་གཞོགས་ཟུར་བརྒྱད་རྭ་བཞི་མཆོད་རྟེན་གཉིས། །ཨ་ལོང་བཅུ་གཉིས་ལྕགས་ཀྱུ་འཁོར་ལོ་གསུམ། །འཁར་བསིལ་དུམ་བུ་གསུམ་གྱིས་བསླབ་གསུམ་མཚོན།།    ༈    །    ༈    གནས་
མེད་པ་ཞེས་སོགས་ཀྱི་སྐབས་འདིར་ཉེས་བྱས་ལྔ་ཚན་ལྔ་དང་བཞི་ཚན་གསུངས་པ་ལས་ལྔ་ཚན་དང་པོ་གནས་དང་གསོ་སྦྱོང་ལས་  འདོམས་ངེས་སྐབས་ཀྱི་ཉེས་བྱས་གསུམ། །གསོ་སྡོད་སྒྲུབ་རྗེས་དགག་འགལ་གནས་
དེ་ན། །སྐྱ་རེངས་གནས་མེད་སྒྲུབ་རྗེས་སྒྲུབ་དང་འགལ། །གནས་བཙལ་ཡོད་ན་བཙལ་དགོས་སྒྲུབ་རྗེས་སྒྲུབ། ། གནས་དང་གསོ་སྦྱོང་  འདོམས་ཕྱོགས་སྐབས་གཉིས་གནས་དེར་བླ་མ་ཚུར། །འབོད་ཡོད་མ་པོས་སྒྲུབ་འགལ་བླ་མའི་
དྲུང། །སྐྱ་རེངས་གསོ་བྱིན་མ་བརླབས་སྒྲུབ་བཅས་འགལ། །    ༈    ཉེས་བྱས་ལྔ་ཚན་གཉིས་པ་དང་གསུམ་པ་  གསོ་སྦྱོང་ ལ་ཇི་ལྟ་བ་  དེ་བཞིན་སྔ་ཕྱིའི་དབྱར་གཉིས་ལ། །ལྔ་ལྔར་གནས་པར་ཁས་བླངས་ཞེས་པས་བསྟན་
།    ༈    ཉེས་བྱས་ལྔ་ཚན་བཞི་པ་དང་ལྔ་པ་  སྔ་མའི་དབྱར་གྱི་ཟླ་བ་ཐོག་མཐའ་དང། །ཕྱི་མའི་ཕྱི་མ་གཉིས་དུས་ལྔ་ལྔར་སྦྱར། །རྗེས་སུ་བསྲུང་བ་མི་བྱ་ཞེས་པ་དང། །གཉིས་ལས་ལྷག་པ་ཞེས་པས་རིམ་བཞིན་བསྟན། །
།    ༈    ཉེས་བྱས་བཞི་ཚན་དང་པོ་  ཕྱི་མའི་ཟླ་གཉིས་བསྲུང་ཚེ་འདོམས་ངེས་གཉིས། །གནས་བརྟན་ཉེས་བྱས་སྒྲུབ་རྗེས་དགག་དང་འགལ། །བླ་མའི་དྲུང་སོང་དབྱར་རལ་སྒྲུབ་རྗེས་སྒྲུབ། །འདོམས་ཕྱོགས་སྐབས་གཉིས་གནས་
འབོད་ཡོད་བཞིན་དོར། །གནས་མེད་སྐྱ་རེངས་གཉིས་ནི་སྒྲུབ་བཅས་འགལ། །    ༈    ཉེས་བྱས་བཞི་ཚན་གཉིས་པ་  སྔ་མའི་དབུས་མར་ བཞི་ཚན་དང་པོ་ལ་སྦྱར་ཚུལ་ཇི་ལྟར་  དེ་བཞིན་ འདིར་ཡང་དེ་ལྟར་  སྦྱར་བའི་བཞི་

[022A]༄༅། །སྒྲུབ་འགལ་ཉེར་དྲུག་སྒྲུབ་རྗས་དགག་འགལ་བདུན། །སྒྲུབ་རྗེས་སྒྲུབ་འགལ་བཅུ་གཉིས་གཞན་ཡང་དཔྱད། །དུས་འབྲེལ་བཅུ་གཉིས་གནས་མེད་ཉེས་བྱས་བདུན། །གནས་མ་བསྟེན་དང་བཅས་ན་ཉེར་བཞི་
འགྱུར། །གསོ་སྦྱོང་གཅིག་དང་དབྱར་མ་བསྲུང་བ་བརྒྱད། །དེ་ལས་དབྱར་རལ་ཉེས་པ་གཉིས་སུ་འགྱུར། །    ༈    །དགེ་སློབ་མ་མཚན་གྱུར་པའི་དགེ་ཚུལ་ལ། །དགེ་ཚུལ་སྡོམ་
པ་རྒྱུན་གཉིས་ཡོད་དམ་དཔྱད། །སྟོད་ན་སྐྱེ་ཚེ་ཕུལ་ཉམས་དཀའ་ཞེས་ པ་ལ་མངོན་དུ་ཕྱོགས་པའི་  གྲགས། །ལེན་ཚེ་ལེན་སེམས་ལོག་པ་ཕུལ་བ་སྟེ། །མཚན་གཉིས་འབྱུང་བའི་རྟེན་ཉམས་ལ་མི་སྐྱེ། །གཉིས་པ་བསླབ་བྱར་སྤང་
བླང་བསླབ་བྱ་གཉིས། །དང་པོར་སྡེ་ལྔ་སོ་སོའི་ངོ་བོ་དང། །སྤྱིར་བསྟན་གཉིས་ལས་དང་པོར་ཕའི་སྡེ་ལྔ། །སྤྱིར་བཤད་མ་ཡི་ སྡེ་ལྔ་  བྱེ་བྲག་བཤད་པ་གཉིས། །དང་པོར་མཐུན་མོང་བསླམ་པ་འབུལ་ཆོག་དང། །ཕ་ཡི་སྡེ་ལྔ་
བཤད་པ་དངོས་གཉིས་ལས། །འབུལ་ཆོག་དང་པོར་གསུངས་པའི་དགོས་པ་ཡང། །མི་ཉམས་གཏོང་རྒྱུས་མི་གཏོང་རྟེན་དེ་ལ། །སྡེ་ལྔ་བཅས་པར་གོ་དང་བསླབ་ཕུལ་བ། །གཏོང་རྒྱུ་དགུ་ཡི་གཙོ་བོར་གོ་ཕྱིར་གསུངས། །དགུ་
ནི་བསླབ་ཕུལ་ཤི་འཕོས་མཚན་གཉིས་འབྱུང། །ལན་གསུམ་འགྱུར་དང་རྩ་ཆད་མཐུན་མོང་ལྔ། །ཉིན་ཞག་མཐའ་འདས་བསྟེན་ཕྱིར་ཁས་བླངས་དང། །མ་ལོན་དེར་ཤེས་མ་ནིང་འགྱུར་བསྟན་དགུ་མཚོ་ཊིཀ་བསྟེན་ཕྱིར་མ་
བགྲངས་ཕུལ་ཉམས་གཉིས། །ཐ་དད་ཟ་མར་འགྱུར་བསྟེན་བཅུར་གསུངས་སོ། །བསླབ་པ་ཕུལ་བའི་དུས་དང་དགོས་པ་ནི། །སྔར་གསུངས་དགེ་འབྱུང་ད་ལྟ་ལྟུང་མི་འབྱུང། །རྗེས་སུ་བླང་ན་སྐྱེ་བའི་དགོས་པ་གསུམ། །གཞི་ལ་ཡུལ་
རྟེན་འབུལ་རྒྱུའི་དངོས་པོ་གསུམ། །ཡུལ་ལ་ཐ་སྙད་ལྔ་ལྡན་ལུས་ཐ་མལ། །རྟེན་ལས་རྒྱུད་ཐ་དད་པ་བདུན་ལྡན་དགོས། །རྟེན་ནི་སྡོམ་ལྡན་ཤེས་པ་རང་བཞིན་གནས། །གཟུགས་གཞན་མ་བསྒྱུར་མི་སྣང་མ་བྱས་དགོས། །འབུལ་
རྒྱུ་རང་རྒྱུད་གཏོགས་བའི་བསླབ་པའོ། །བསམ་པའི་ཡན་ལག་འདུ་ཤེས་མ་འཁྲུལ་དང། །ཀུན་སློང་འབུལ་འདོད་རྒྱུན་མ་ཆད་པ་དགོས། །སྦྱོར་བར་ངོ་བོ་རྟེན་དང་བདག་རྐྱེན་གཞི། །མི་མཐུན་ཕྱོགས་ཁས་བླངས་པའི་འབུལ་

[022B] །ལུས་ངག་ཅི་རིགས་སྒོ་ནས་ཐོན་པ་དགོས། །མཐར་ཐུག་དོན་ནི་ཡུལ་དེའི་གོ་ན་གཏོང། །རིགས་བྱེད་གང་གིས་ཕུལ་བར་དངོས་བརྒྱུད་དགོས། །གོ་བར་བྱེད་པ་ཕུལ་ཉམས་ཁྱད་པར་དང། །ཕུལ་ཉམས་མུ་བཞི་བརྩི་
བར་གླེང་འབུམ་གསུངས། །སྤྱིར་བཏང་འབུལ་མི་རུང་བ་དགག་པའི་དང། །དམིགས་གསལ་ཕུལ་བ་བསྒྲུབ་པའི་བསླབ་བྱ་ཡིན། །    ༈    །མཚན་ཉིད་རྒྱུ་དང་གྲང་ངེས་གོ་རིམ་དང། །སྒྲ་
བཤད་བརྒྱད་ལས་དང་པོ་རབ་བྱུང་གི་རྟེན་ལ་འབྱུང་བའི་ལྟུང་བ་དབྱེ་གཞི་དང། །དེ་ལ་ཕམ་པའི་སྡེ་སོགས་སྡེ་ཚན་ལྔ། །གསུམ་དུ་མ་ངེས་ཕམ་ལྷག་ལྟུང་བྱེད་དང། །གཉིས་སུ་མ་ངེས་ལྷག་མ་ལྟུང་བྱེད་ཀྱིས། །བསྡུས་ཕྱིར་
མ་ངེས་སྡེ་ཡང་སྡེ་ལྔས་བསྡུས། །ལྟུང་བ་བསྡུ་ཚུལ་བརྒྱད་དེ་དངོས་བསམ་སྒོས། །སྦྱོར་བའི་སྒོ་ནས་སྐད་ཅིག་ན་རེ་བ། །ངོ་བོའི་སྒོ་ནས་མི་དགེ་ལུང་མ་བསྟན། །མཐར་ཐུག་འཕེན་པའི་འགྲུབ་པ་སྲོག་གཅོད་དང། །ལུས་ཀྱི་མྱོང་
ལ་ལྟོས་པ་མི་ཚངས་སྤྱོད། །གཞི་ཡི་སྒོ་ནས་སེམས་ཅན་ཡིན་མིན་རྟེན། །བྱེད་པའི་སྒོ་ནས་རང་དང་གཞན་ལ་བཅོལ། །འབྱུང་བའི་སྒོ་ནས་ལུས་ངག་ལས་བྱུང་གཉིས། །བྱ་བའི་སྒོ་ནས་བྱ་རུང་མི་བྱེད་གཞན། །མཚོ་ཊིཀ་གསོ་བའི་
ལྷག་མ་དང་བཅས་དང། །མ་བཅས་ལྟུང་བ་གཉིས་སུ་འདུ་བར་གསུངས། །    ༈    །ལྟོས་ཏེ་གནང་བ་ཡོད་མེད་ཀྱི། །རིགས་གནས་ཁ་ན་མ་ཐོ་ལ། །བཅས་རང་འབྱེད་པ་རིན་ཕྲེང་དང། །མཚོ་ཊིཀ་
རྒྱུ་འབྲས་ངོ་བོ་ཡི། །ཁྱད་པར་གསུམ་གྱིས་བཅས་རང་འབྱེད། །སྤྱིར་གྱི་སྡིག་ལྟུང་མུ་བཞི་བརྩི་སླ་ཞིང། །སྟོབས་བཞིས་སྡིག་དག་ལྟུང་བ་བྱིན་རླབས་དང། །ཕྱིར་བཅོས་ཚུལ་བཞིན་མ་བྱས་ལས་ལ་སྒྲིབ། །དཔེར་ན་བསླབ་བྱིན་
དགེ་སློང་ཕྱིར་མི་འོང། །ཐོབ་ཆེ་ཕམ་པ་དོན་ལ་དག་ན་ཡང། །དག་མིང་མ་ཐོབ་ཁ་སྐོང་མི་འོས་བཞིན། །མཚོ་ཊིཀ་ལས་གསུངས་ཡིག་ཆར་བསླབ་བྱིན་གྱི། །རྟེན་ལ་ཕམ་སོགས་ལྡན་ཕྱིར་བསླབ་བྱིན་གྱི། །ཆད་ལས་མ་གྲོལ་ཁ་
སྐོང་མི་འོས་གསུངས། །མཚན་ཉིད་སྟོན་པའི་བཅས་པ་ལས་འདས་པའི། །ཉེས་བྱས་མཐུན་མོང་རྒྱུ་ནི་བསྡུ་བ་ལས། །དེ་ཡི་རྒྱུ་ནི་རྣམ་བཞི་སྟེ། །མི་ཤེས་པ་དང་བག་མེད་དང། །ཉོན་མོངས་མང་དང་མ་གུས་པའོ། །ཞེས་གསུངས་

[023A]༄༅། །ལྟུང་བར་སྡེ་ལྔར་གྲངས་ངེས་པ། །དངོས་ཀྱི་བཅས་པར་ལྔར་ངེས་སྒོ་ནས་བཞག་གོ་རིམ་ཕམ་བཞི་བསྐལ་པ་དང་པོའི་དུས། །བྱུང་རིམ་དང་མཐུན་གཞན་རྣམས་བཅས་རིམ་བཞིན། །སྤྱི་ཡི་སྒྲ་
བཤད་ངན་སོང་ལྟུང་བར་བྱེད། །དམ་པས་སྨད་དང་ཁྲིམས་ཀྱི་མི་མཐུན་ཕྱོགས། །རྣམ་སྨིན་ཡིད་མི་འོང་འབྱིན་རིམ་པ་བཞིན། །ལྟུང་བ་ཁ་ན་མ་ཐོ་འཆལ་ཚུལ་དང། །ཉེས་བྱས་ཞེས་བརྗོད་སོ་སོའི་སྒྲ་བཤད་ནི། །ལྟུང་བས་ཕམ་
པར་བྱས་པའི་ཕམ་པ་དང། །གསོ་རུང་ལྷག་མ་ཙམ་ལུས་ལྷག་མར་བརྗོད། །ངན་འགྲོར་ལྟུང་དང་དངོས་པོ་སྤང་བར་ལྟོས། །མི་ལྟོས་བཤགས་པ་འབའ་ཞིག་གིས་འདག་པས། །སྟུང་བྱེད་འབའ་ཞིག་པའོ་མཐོལ་བ་དང། །
བཤགས་པ་སོ་སོར་དགོས་པས་སོར་བཤགས་དང། །ལེགས་པར་སྤྱོད་པ་མིན་པས་ཉེས་བྱས་བརྗོད། །    ༈    །ཐུན་མོང་ ལ་ཡང་ལྟུང་བ་  དངོས་ གཞི་  ཀུན་ གྱི་ཐུན་མོང་གི་
ཡན་ལག་དང་  ཕལ་ཆེར་དང་པོ་ལ།  ཐུན་མོང་གི་ཡན་ལག་གཉིས་ལས་  །བསླབ་ པའི་ཡན་ལག་དང་  བསམ་ པའི་ཡན་ལག་གཉིས་ལས་  དང་པོར་ སྡོམ་པ་  གསོ་རུང་ བསླབ་  ཚིགས་ བསླབ་  རྒྱུན་གཅིག་
ལས་ནི་དང་པོ་མ་ཡིན་བསམ་ཡན་ལག་རང་བཞིན་མི་གནས་གཙོ་བོ་བཞི་བྲལ་དགོས། །ཕལ་ཆེར་ལ་གཉིས་ལུས་ཐ་མཚན་ཡན་ལག་ཐུན་མོང་མིན་པ་རང་རང་ཐད་ན་འཆད། །    ༈   
དང། །ལྟུང་མེད་འགྱུར་ཚུལ་བསླབ་བྱ་གསུམ་དུ་བསྡུའོ། །དང་པོ་སེལ་བར་མཐུན་མོང་ཡིན་མིན་གཉིས། །མཐུན་མོང་མིན་པ་ལྟུང་བ་རང་རང་གི་ཐད་ན་གསལ་ལོ་མཐུན་མོང་སེལ་བ་ལ། །གཞི་བསམ་སྦྱོར་མཐའ་ཡན་ལག་
སེལ་བ་བཞི། །དང་པོར་བསླབ་པའི་ཡན་ལག་སེལ་བ་ནི། །སྡོམ་པ་མི་ལྡན་རྩ་ལྟུང་འཆབ་བཅས་བྱུང། །བསམ་པའི་སེལ་བར་སྨྱོ་དང་ཀུན་སློང་མེད། །ཡན་ལག་ཕལ་ཆེར་ཚང་ལ་གཅིག་གཉིས་ཙམ། །ལུས་པའི་སེལ་བ་ལས་
ནི་ན་སྨད་དང། །གསུམ་ཙམ་ལུས་པ་ཆེས་ན་སྨད་དུ་འགྱུར། །    ༈    །དུད་འགྲོ་བསད་པས་ཕམ་པའི་སྡེ་ཚན་ལས། །གཞན་པའི་ལྟུང་བྱེད་སྡེ་ཚན་གཞན་དུ་འགྱུར། །གཞི་མེད་མི་གསལ་

[023B] །དེ་ལས་བཅས་གཞན་བག་ཙམ་སྐུར་འདེབས་འགྱུར། །ཆགས་མེད་རེག་པས་རེག་ལྷག་གནས་སྐབས་ལས། །གཞན་པའི་རེག་པའི་བསླབ་བྱའི་ཉེས་བྱས་འགྱུར། །    ༈   
ཚུལ་རྣམ་བཞི་སྟེ། །ལྟུང་བ་དངོས་གཞི་མེད་པས་ལྟུང་མེད་ནི། །རིན་ཐང་མ་ཚང་རྐུ་ཕམ་དངོས་མི་འབྱུང། །དེར་གཏོགས་ལྟུང་བ་མེད་པས་ལྟུང་མེད་ནི། །དོ་གསུམ་ལེན་སྐབས་རྗེན་པར་བླངས་ལ་སྟེ། །སྐབས་གཞན་རྗེན་བཙོས་
གཏོགས་པའི་ཉེས་བྱས་འབྱུང། །ལྟུང་བ་རྣམ་བཞག་མེད་པའི་ལྟུང་མེད་ནི། །རེག་བདེ་བདག་གིར་མ་བྱས་རེག་ལྷག་དངོས། །མི་འབྱུང་རེག་པའི་ཉེས་བྱས་ཙམ་ཞིག་འབྱུང། །    ༈   
གཉིས།  ཀའི་  སྒོ་ནས་ལྟུང་མེད་འགྲོ་འཆག་ཉལ་འདུག་གི་སྤྱོད་ལམ་རང་བཞིན་བཞི་དང་ལས་དང་པོ། །སྡོམ་པ་མི་ལྡན་རང་བཞིན་མི་གནས་དང། །ཀུན་སློང་མེད་དང་རྨི་ལམ་གནས་སྐབས་སོགས། །    ༈   
ཞིག་ལྟུང་མེད་རྣམ་བཞི་སྟེ། །དགག་བྱ་ཉེས་དམིགས་མེད་པའི་ལྟུང་མེད་ནི། །རྡོ་དང་སོ་ཕག་བརྩིགས་དང་བྱེ་སྐམ་བརྐོ། །    ༈    །བག་ཡངས་གནང་བའི་སྒོ་ནས་ལྟུང་མེད་ལ། །བག་ཡངས་ཆེན་པོ་ཁ་འཐོར་རྣམ་གཉིས་ཏེ། །དང་པོ་
གནང་བའི་ལུངས་ཁུངས་ཕྲན་ཚེགས་དང།  བག་ཡངས་གཞི་  །གང་ལ་གནང་ན་བསླབ་གཞི་ཕྲ་མོ་ལའོ། །བསླབ་གཞི་ཕྲ་མོའི་ཚད་ཀྱང་ དགྲ་བཅོམ་པ་  འོད་སྲུངས་ཀྱིས། །དོག་མཐའ་བཟུང་ན་གཞི་བསྡུས་ཉེས་བྱས་ཙམ་
ཡངས་མཐའ་སྤང་ལྟུང་མིན་ནོ་རང་བཞིན་མིན།  བག་ཡངས་  །གནང་བའི་དགོས་པའམ་ཆེད་དུ་བྱ་བ་ནི། །དགེ་འདུན་དབྱེན་འདུམ་རླབས་ཆེ་བསྟན་ལ་གཞུག་བསྟན་པ་འཕེལ་དང་རྐྱེན་དཀའི་འཚོ་སྤང་བཞིའོ། །བག་ཡངས་
ཆོ་ག་གསོལ་གཞིའི་ལས་ཀྱིས་སྟེར། །ཡོད་སྨྲ་མ་གཏོགས་ཚུལ་འདི་གཞན་གྱིས་བཀག་བག་ཡངས་ཁ་འཐོར་དང་འབྲེལ་སྲ་རྐྱང་ཚེ། །འཆང་སོགས་བཅུ་ལ་ལྟུང་མེད་ཁང་ཆེན་ནི། ། དགེ་འདུན་ལ་  གནང་བ་ཞུས་ནས་
བརྩིག་ཏུ་རུང་ལྟ་བུ། །    ༈    །མཐའ་འཁོབ་བཅུ་མ་ཚང་བར་བསྙེན་རྫོགས་རུང། །    ༈    རང་གི་རྐྱེན་དགོས་ལ་ལྟོས་ནས་ལྟུང་མེད་དང་གཞན་གྱི་རྐྱེན་

[024A]༄༅། །དགོས་ལ་ལྟོས་ནས་ལྟུང་མེད་  རྣམ་གཉིས་ཏེ། །དང་པོར་རང་གི་རྐྱེན་དགོས་གཙོ་བོ་ལ། །ལྟོས་དང་དེ་མིན་ལྟུང་མེད་འགྱུར་ཚུལ་གཉིས། །དགེ་སྦྱོང་ཚུལ་སྒྲུབ་སྲོག་གི་བར་ཆད་བསྲུང། །རང་
བཞིན་ཁ་ན་མ་ཐོ་བསྲུང་གསུམ་དང། །བཅས་ཀྱང་ནང་འདོམས་ ཆང་མ་ཡིན་པའི་  ཕྱི་མར་ཉེས་མེད་གནང། །རང་གི་རྐྱེན་དགོས་ཕལ་པ་ལུས་ལོངས་སྤྱོད། །བསོད་ནམས་གསུམ་གྱི་བར་ཆད་བསྲུང་གསུམ་དང། །ཆང་
མིན་བཅས་རྐྱང་ནང་འདོམས་ཕྱི་མ་གནང། །གཞན་གྱི་རྐྱེན་དགོས་ལྟོས་ལའང་གཙོ་བོ་དང། །ཕལ་པ་གཉིས་ལས་དེ་དང་བཅས་རྐྱང་ནང། །འདོམས་ཚེ་ ཆང་མ་ཡིན་པའི་  བཅས་རྐྱང་ལྟུང་མེད་དོ་ དཔེར་ན་  སྡིག་པ་ཅན་
ཉེ་བར་གནས་ཕྱིར་ནུབ་ལྷག་ཉལ་བ་དང། །ཕོ་བྲང་གནས་དང་ཆུར་ལྷུང་ཉམ་ཐག་པ། །བསྒྲལ་ཕྱིར་བུད་མེད་ལ་རེག་གནང་ལྟ་བུ། །བཅས་འདོམས་ཆུང་ངོར་ཆེ་བ་གནང་སྲིད་དེ། །དབྱར་རལ་ཉེས་བྱས་སྤང་ཕྱིར་ནུབ་ལྷག་གནང་
འོན་ཀྱང་བཅས་མཉམ་དེ་འབྲེལ་དགག་བྱ་དང། །དགོས་པ་གང་ཆེ་བརྩི་བ་ཤིན་ཏུ་གཅེས། །    ༈    །སྡེ་ལྔ་ཀུན་ལ་སྦོམ་པོའི་སྒྲས་བསྟན་ཅིང། །ཕམ་ལྷག་ཉེས་པ་ཆེ་ཕྱིར་སྦོམ་
པོར་བཤད། །འདི་ནི་དམན་པ་སྦོམ་པོ་བཤད་པ་ལ། །མིང་དུ་ཆགས་པའི་སྦོམ་པོ་སྦོམ་པོ་དངོས། །ཡོན་ཏན་སྒྲ་ཡི་སྦོམ་པོ་བཏགས་པ་སྟེ། །གྷུ་ན་ཡ་ནི་དུ་མ་འདུས་པའམ། །ཡོན་ཏན་སྒྲ་ལ་འཇུག་པས་འདིར་ཉེས་བྱས། །དུ་མ་
འདུས་ལ་སྦོམ་པོར་བཏགས་པའོ། །སྦོམ་པོ་དངོས་རྟེན་དགེ་སློང་ཕ་མ་དང། །སྡེ་ཚན་ཕམ་ལྷག་གནས་སྐབས་སྦྱོར་དངོས་དང། །གདག་ས་གཞི་གཅིག་དང་ཕྱིར་བཅོས་སྦོམ་མིང་བྱེད། །ཕྱི་མ་རྐྱེན་ནི་རབ་བྱུང་སྡེ་ལྔ་དང། །སྡེ་
ཚན་ལྟུང་བ་སྡེ་ལྔ་གནས་སྐབས་ནི། །སྦྱོར་བའི་སྦྱོར་སོགས་གདགས་གཞི་དུ་མ་དང། །ཕྱིར་བཅོས་གང་ལ་བཏགས་པ་དེ་ཉིད་ཀྱི། །བྱེད་ཅིང་ཁྱད་པར་ལྔ་ཡོད་མཚོ་ཊིཀ་གསུངས། །དབྱེ་ན་ཕམ་པའི་སྡེར་གཏོགས་ཅི་ཡང་
གཉིས། །ལྷག་མའི་སྡེར་གཏོགས་ལྕི་ཡང་གཉིས་ཏེ་བཞི། །ཤིན་ཏུ་ལྕི་སོགས་བརྒྱད་ཕྱེ་ཕྲེང་རྒྱུད་ལས། །ཕས་ཕམ་བས་ནི་ཀུན་བསླངས་པའི། །སྦོམ་པོ་རྣམ་པ་བཞི་ཡིན་ནོ། །སྐྲག་པར་མི་བྱེད་ལྕི་བ་སྟེ། །གཞན་གྱིས་དེ་ལ་

[024B] །བཟློག་ཀྱང་མི་ཉན་རབ་ལྕིར་ཤེས། །གཞན་ལ་ཁྲེལ་ཡོད་ཡང་བ་སྟེ། །རང་ཉིད་ངོ་ཚས་ཤིན་ཏུ་ཡང། །བསམ་པའི་དབྱེ་བས་འགྱུར་བ་ཡིན། །དེ་བཞིན་དགེ་འདུན་ལྷག་མ་ཡི། །ཀུན་བསླངས་སྦོམ་པོ་རྣམ་པ་
བཞི། །ཞེས་གསུངས་དེ་ཡང་ཕམ་ལྷག་གཉིས་སུ་འདུ། །སྒྲ་བཤད་ཕམ་ལྷག་དངོས་གཞི་ལས་དམན་ཞིང། །ལྟུང་བ་གཞན་ལས་ཁ་ན་མ་ཐོ་བ། །ཆེ་བས་དམན་པ་སྦོམ་པོ་ཞེས་བརྗོད་དོ། །    ༈   
གཉིས་ལས། །ལུས་ངག་མ་གྲུབ་རྐུ་སེམས་སྐྱེས་ལྟ་བུ། །སྦྱོར་བའི་སྦྱོར་བ་སེམས་བསྐྱེད་བསྡམ་བྱ་དང། །སྦྱོར་བའི་སྦྱོར་བ་ལུས་ངག་ཏུ་གྲུབ་པ། །རྐུ་འདོད་རྫས་ལ་ནོམ་ཉུག་མི་བྱེད་སྐབས། །ཆེས་ན་སྨད་དེ་བཤགས་བྱའི་
ཉེས་བྱས་འབྱུང། །སྦྱོར་བའི་སྦྱོར་བ་བཏགས་པ་ལ་གཉིས་ཏེ། །སྦྱོར་བའི་སྦྱོར་བ་མཚན་ཉིད་གནས་སྐབས་ལས། །འདུན་ལོག་སྦྱོར་རྣམས་སྦྱོར་བཏགས་པ་དང། །ལྷ་རྫས་རིན་ཐང་མ་ཚང་ཐོབ་བློ་སྐྱེས། །དངོས་གཞིའི་
རྣམ་པའི་སྦྱོར་སྦྱོར་བཏགས་པའོ། །སྦྱོར་བར་གཉིས་ལས་སྦྱོར་སྦོམ་མཚན་ཉིད་པ། །བརྐུ་བྱའི་རྫས་ལ་ནོམ་ཉུག་བྱེད་ལྟ་བུ། །སྦྱོར་བ་བཏགས་པར་གཉིས་ལས་སྦྱོར་རྣམ་པའི། །སྦྱོར་བཏགས་སྦྱོར་མཚན་སྐབས་ལས་འདུན་པ་ལོག་
།དངོས་གཞིའི་རྣམ་པའི་སྦྱོར་བ་བཏགས་པ་ནི། །མིའི་རྫས་རིན་ཐང་མ་ཚང་ཐོབ་བློ་སྐྱེས། །འདིར་བརྟེན་ལྟུང་བ་གཞན་ལ་རིགས་པས་སྦྱོར། །    ༈    །དང་པོ་འཁྲུར་འཇུག་
གླེང་གཞིའི་སྐབས་བྱུང་བ། །སྦྲུམ་མ་དབེན་པར་བཞག་ཅེས་གསུངས་ལྟ་བུ། །སྐབས་སུ་གཏོགས་པའི་བསླབ་བྱ་ལ་གསུམ་སྟེ། །བརྒྱུད་པ་རྒྱུད་འགྲོར་མཐུན་པའི་བསླབ་བྱ་ནི།  ཕམ་པ་དང་པོའི་སྐབས་སུ་  །མ་བསྲུངས་ཉིན་མོ་གློས་
ཕབ་མི་ཉལ་གསུངས། །སྦྱོར་བ་རྗེས་སྒྲུབ་མཐུན་པའི་བསླབ་བྱ་ནི།  བརྡེག་པའི་ལྟུང་བྱེད་ཀྱི་སྐབས་སུ་  །ཀ་བ་ལ་ཡང་བརྡེག་པར་མི་བྱ་གསུངས། །དགག་བྱ་ཉེས་དམིགས་མཐུན་པའི་བསླབ་བྱ་ནི།  ལམ་རེག་གི་སྐབས་སུ་  །སེང་
གེ་ལ་ནི་རེག་པར་མི་བྱ་གསུངས། །    ༈    །དེར་བསྟེན་ཉེས་པ་དེར་སྤྱོད་གླེང་གཞི་དང། །རྒྱུ་མཚན་ལ་གཉིས་ཐོང་ཆོས་ཉེས་དམིགས་ནི། །ལུས་སྲོག་ཚངས་སྤྱོད་དགེ་སྦྱོང་ཚུལ་

[025A]༄༅། །བསོད་ནམས། །ལོངས་སྤྱོད་བར་ཆད་འགྱུར་དང་མ་དད་སྐྱེས། །མ་མཐོང་ཉེས་དམིགས་མྱོང་བྱེད་རྒྱུ་མཐུན་གཉིས། །རྣམ་སྨིན་ཆེ་འབྲིང་གསུམ་དང་བདག་འབྲས་སོགས། །    ༈   
བཅུག་བཅའ་བའི་རྟེན་ཡིན་པ། །འཇིག་རྟེན་གྱིས་སྨད་མ་དད་འགྱུར་བ་ལྔ། །ཚང་ན་དགག་པའི་བསླབ་པ་བཅའ་བར་མཛད། །སྟོན་པ་སངས་རྒྱས་བཅུ་གཉིས་སྐྱོན་མེད་གནས། །བཅུ་གསུམ་ལ་བབས་ཀ་ལན་ཏ་ཀའི་བུ། །བཟང་
སྦྱིན་མི་ཚངས་སྤྱོད་པ་ལ་བརྟེན་ནས། །ཐུབ་པས་ཕན་ཡོན་བཅུ་གཟིགས་བསླབ་འདི་བཅས། །    ༈    །འདོད་སྤངས་ཆོས་བསྟན་དགེ་འདུན་ལེགས་པར་བསྡུ། །ངལ་དུབ་
མཐའ་སྤངས་དགེ་འདུན་བདེ་བར་གནས། །ངན་ཞུགས་ནན་ཏུར་སྒོ་ནས་ཚར་གཅོད་ཕྱིར། །ངོ་ཚ་ཤེས་རྣམས་ཕྱིར་བཅོས་འགྱོད་པ་སེལ། །མ་དད་ཡོ་བྱད་སྒོ་ནས་དད་པར་བྱེད། །དད་ཟིན་བསླབ་ལ་གུས་རྣམས་སྨིན་བྱེད་ཅིང་
།ལྟུང་བའི་རྒྱུ་འགྱུར་ཚེ་འདིའི་ཟག་པ་སྡོམ། །ཕྱི་མའི་ཟག་བཟློག་བག་ལ་ཉལ་རྣམས་སྤོང། །ཐུབ་བསྟན་རིང་དུ་གནས་པའི་ཕན་ཡོན་བཅུའོ། །    ༈    ཕམ་པ་དང་པོའི་  ཐུན་མོང་མིན་པའི་ཡན་ལག་རྣམ་བཞི་སྟེ། །གཞི་ལ་
བགྲོད་ལམ་རྨ་གསུམ་མ་ཉམས་དང། །མཚམས་འདས་བསྟེན་རུང་བཞིའོ་བསྟེན་རུང་ལ། །སྤྲོད་བཟོད་ལེན་མྱོང་ལུས་ཕྱེད་ཡན་ཡིན་དགོས། །བགྲོད་བྱེད་ནོར་བུ་དང་ལྡན་ནད་མེད་པ། །ལས་རུང་ཡན་ལག་རྒྱུད་དུ་གཏོགས་པ་
དགོས། །བསམ་པ་འདུ་ཤེས་འཁྲུལ་ཡང་རྫོགས་པར་སྐྱེ། །ཀུན་སློང་སྤྱོད་འདོད་རྒྱུན་མི་ཆད་པ་དགོས། །སྦྱོར་བ་ལམ་དང་ཡན་ལག་རེག་ཅིང་རྩོལ། །མཐར་ཐུག་རེག་བདེ་མྱོང་ཞིང་བདག་གིར་བྱེད། ། མཚོ་ཊིཀ་ལས་བཤད་
པའི་སྦོམ་པོ་རིགས་བདུན་ནི།  བསྟེན་པར་བྱ་དང་གཞན་པ་མདོ་གཉིས་ལས། །དང་པོར་བསྟེན་བྱ་སྟེན་བྱེད་གང་རུང་རེ། །བཀོལ་མ་བཀོལ་དང་གཉིས་ཀ་བཀོལ་བ་གསུམ། །དང་པོ་གཉིས་དངོས་ཐ་མ་མཚོན་ནས་བསྟན། །རང་
ལུས་ཆ་ཤས་འབྲེལ་བའི་སྦོམ་པོ་གསུམ། །ཕྱི་མས་གཞན་ལུས་ཆ་སྦྱོར་སྦོམ་པོ་བཞི། །གང་རུང་བཀོལ་མ་བཀོལ་དང་གཉིས་མ་བཀོལ། །གཉིས་བཀོལ་མཐའ་གཉིས་དངོས་བསྟན་གཞན་གཉིས་མཚོན། ། རིན་ཕྲེང་ལས་བཤད་

[025B]  རང་ནང་སྐྱེས་གཞན་བུད་མེད་མ་ནིང་བཞིའི། །   ༈    །གང་རུང་བཀོལ་མ་བཀོལ་དང་གཉིས་མ་བཀལ། །གཉིས་བཀོལ་སྦོམ་པོ་བཞི་བཅུ་རིན་ཕྲེང་གསུངས། །
   ༈    །འདོད་པས་ཀུན་བསླངས་ཉེས་པ་རྒྱལ་པོའི་ཤིང། །བརྐུས་ལ་བརྟེན་ནས་བསླབ་འདིའི་བཅས་པ་མཛད། །གཞི་ལ་རྫས་བདག་རྫས་གཉིས་དང་པོ་ནི། །རྫས་དེ་རང་དབང་བདག་
གིར་བྱེད་པའི་མིའོ། །འདི་ལ་བདག་པོའི་དབང་ཚུལ་རྣམ་བཞི་སྟེ། །བསམ་པས་དབང་བ་ཞེ་ནས་བསྡེས་པའི་ཡུལ། །སྦྱོར་བས་དབང་བ་སྦྱོར་བྱས་རི་དྭགས་རྔོན། །རིགས་བརྒྱུད་ཀྱིས་དབང་བུ་ནི་ཕ་ཡི་ནོར། །ཡུལ་ཆོས་ཀྱིས་
དབང་ཤོག་གམ་ཁྲལ་གྱི་རིགས། །བཀའ་སྩལ་སྟོབས་ཀྱིས་དབང་ཚུལ་རྣམ་གསུམ་སྟེ། །སངས་རྒྱས་ལ་ཕུལ་ བ་སངས་རྒྱས་  དེའི་ཡིན་ པས་གཞན་གྱིས་ལོངས་སྤྱོད་པར་མི་བྱ་ཞིང་  མཆོད་རྫས་བྱ། །དོན་དམ་ཆོས་ལ་
ཕུལ་བ་ཆོས་མཆོད་རྟེན་དང། །འདྲ་བར་བཞག་གསུངས་གཞན་གྱིས་སྤྱོད་མི་རུང། །ལུང་རྟོགས་དེ་དེ་ལྡན་ནོ་དགེ་འདུན་ནམ། །གང་ཅག་ལ་ཕུལ་གཉིས་ལས་དབྱར་གནས་དང། །སྲ་བརྐྱང་བཏིང་བའི་དུས་ཀྱི་རྙེད་པ་ནི། གང་
གིས་ཁས་བླངས་སྲ་བརྐྱང་བཏིང་ལ་དབང། །བློ་བུར་རྙེད་པ་དབང་ཚུལ་ཡང་བཞི་སྟེ། །གནས་འདི་འདི་ཞེས་ཁྲིམས་སུ་བཅས་དེས་དབང། །མཚམས་དེར་ཕུལ་བ་མཚམས་ནང་དེར་ཡོད་དབང། །སྦྱིན་ཡུལ་སོ་སོར་ངེས་བྱས་
དེ་ཉིད་དབང། །མངོན་སུམ་ཕུལ་ན་གང་ལ་ཕུལ་དེས་དབང། །རབ་བྱུང་ཤི་བའི་ཡོ་བྱད་དབང་ཚུལ་ཡང། །ཤི་བའི་སྔ་རོལ་ངེས་པར་བྱས་པའི་རྫས། །བུ་ལོན་རྫས་དང་སྡེ་ཚན་པ་ཡི་རྫས། །ནད་གཡོག་ཁྱིམ་གཞན་གནས་པའི་
རྫས་ལྔ་ནི། །དགེ་འདུན་མི་དབང་གཞན་རྣམས་དགེ་འདུན་དབང། །གཉིས་པར་མི་ཡི་རྫས་ཡིན་བདག་གིར་བཟུང། །དུར་ཁྲོད་ལ་སོགས་དམན་པའི་རྫས་མ་ཡིན། །གཡོས་སྦྱར་ཟས་མིན་སྒྲ་མི་སྙན་པའི་མིན། །རིན་ཐང་ཚང་
བ་ལྡན་ནོ་མཚོ་ཊིཀ་ལས། །དམན་པའི་རྫས་དོར་དགྲ་བཅོམ་རྫས་མིན་བགྲང། །རིན་ཕྲེང་བསླབ་བྱར་དགྲ་བཅོམ་རྫས་བརྐུས་ན། །རྐུ་ཕམ་དངོས་གཞི་བསྐྱེད་གསུངས་ཡིག་ཆར་མཐུན། །འདུ་ཤེས་རང་དང་ནོར་མི་གཅིག་པའི་མིས་

[026A]༄༅། །བདག་བཟུང་ངེས་པའམ་ཐེ་ཚོམ་གྱིས་བརྐུས་འགྲུབ། །ཀུན་སློང་གཞན་གྱི་ཡིན་པ་མ་གནང་བ། །རང་དོན་འཚོ་དོན་གཏན་དུ་འབྲལ་བར་འདོད། །རྐུ་སེམས་རྒྱུན་མི་ཆད་པ་དྲུག་ལྡན་དགོས། །
སྦྱོར་བ་ལུས་ངག་རྩོལ་བས་རང་ཉིད་དམ། །གཞན་ལ་རྐུར་འཇུག་ཅི་རིགས་ལ་བརྟེན་འགྲུབ། །མཐར་ཐུག་ཐོབ་བློ་སྐྱེས་དང་བདག་བློས་བཏང། །དུས་དང་གནས་སྐབས་རྐུ་ཡུལ་རྐུ་མཁན་ལ། །ལྟོས་ནས་རིན་ཚང་སྦྱོར་གཅིག་
ནང་དུའོ། །ཐོབ་བློ་སྐྱེ་བ་ཡུལ་གཉིས་གང་ཉེ་བ། །དེ་བརྩི་མཉམ་ན་རྐུན་མའི་གནས་ཀྱིས་སོ། །མགྲོན་བུ་ཉི་ཤུ་ཀ་ཀ་ན་གཅིག་སྟེ། །དེ་བཞི་བསྡོམས་པའི་རིན་ལ་མ་ཤ་ཟེར། །དེ་ལྔ་པ་ནའི་བཞི་ཆའོ་རིན་ཐང་ཡིན། །མ་ཤ་གསུམ་
གྱིས་ཕམ་པའང་དུས་ཀྱིས་སྲིད། །རྒྱ་ཡིས་རྟ་དང་སྦལ་ཏིས་ནས་ཁལ་བཞི། །བུ་སྟོན་ཚོང་འདུས་མགུར་མོ་བཞི་རྣམས་གསུངས། །རེད་མདའ་གསེར་ཞོ་ཕྱེད་སོགས་ལུགས་མང་ཡང། །རང་ལུགས་གསེར་ཞོའི་བརྒྱད་ཆའོ་
དངུལ་བརྒྱད་ཆར། །གསུངས་པ་དངུལ་ཐུར་གྱི་ཞོ་བརྒྱད་ཆ་ལ། །བྱ་ཡི་འདེག་བྱའི་རྫས་ནི་དངུལ་མ་ཡིན།།    ༈    །རྐུའམ་རྐུར་འཇུག་གནས་སྦགས་གསུམ་གསུམ་དགུ་
མདོ་བཞིར་རྐུའམ་རྐུར་འཇུག་མངགས་གནས་ནས། །དང་པོས་བདག་ཉིད་བྱིན་རླབས་རྐུ་གཉིས་བསྡུས། །གཉིས་པས་བདག་ཉིད་བྱིན་རླབས་རྐུར་འཇུག་བསྡུས། །གསུམ་པས་བང་ཆེན་གྱིས་བརྐུས་རྐུར་འཇུག་བསྡུས། །བཞི་
པས་གནས་སྦགས་གསུམ་དང་མཐར་ཐུག་བསྟན།།    ༈    །ཉོན་མོངས་མི་ཤེས་མི་བཟོད་ཀུན་བསླངས་ནས། །ཉེས་པ་མི་བསང་ལ་རྟེན་བསླབ་འདི་བཅས། །གཞི་ཡི་ཡུལ་ལ་མིའམ་
མིར་ཆགས་པའོ། །དེ་ཉིད་ཁྱད་པར་མངལ་གྱི་གནས་སྐབས་ཀྱི། །མེར་མེར་ལ་སོགས་བཞི་ནི་མིར་ཆགས་དང། །འབུར་མགོ་དོད་ནས་རྒན་བར་མིར་འཇོག་གོ་འདུ་ཤེས་ངེས་པའམ་ཐེ་ཚོམ་སྒོས་མ་འཁྲུལ། །ཀུན་སློང་
གསོད་འདོད་རྒྱུན་མི་ཆད་པ་དགོས། །སྦྱོར་བ་ལུས་ངག་གང་རུང་རྩོལ་བ་ཞུགས། །མཐར་ཐུག་ གི་ཡན་ལག་  བསད་བྱའི་གསོད་དབང་ སྐད་ཅིག་དང་པོ་  འགག་པ་དགོས། །གཞི་དེ་གཞན་ཚེ་ཤི་ཞེས་མདོར། །ཁྱབ་ཆུང་

[026B] །བཤད་མཚོ་ལས་བྱུང་འོད་ལྡན་ལས། །དང་པོ་མི་བཅུས་མི་གཅིག་ལ། །གྲོས་མེད་རེ་རེས་འཆི་ནུས་དགོས། །སྦྱོར་བསྡོམས་དབུགས་རྐྱལ་མདའ་བཅུ་ཡིས། །དབུགས་ཕྱིར་འབྱིན་ལྟར་རོ་ འདུལ་འཛིན་
ཤ་མིས་བཅུའི། །སྦྱོར་སྟོབས་མཐུན་གསུངས་ འདུལ་འཛིན་  བྱང་རྡོར་སོགས། །དེ་ལ་ཐལ་བ་བཞི་འཕེན་དགག་གཉིས་པ་ཁྱབ་ཆེས་རྩོད་སྤོང་ནི། །དུད་འགྲོར་སྦྱོར་བྱས་མི་ཤི་དང། །སྔར་དང་མཉམ་དུ་ཤི་བ་དང། །སྦྱོར་
བྱས་འགྱོད་རྗེས་ཤི་བ་རྣམས། །སྲོག་གཅོད་ཕམ་པའི་མཐར་ཐུག་ཏུ། །ཐལ་ཞེས་རྩོད་ལ་སྐྱོན་མེད་དེ། །སྦྱོར་དེའི་རྐྱེན་གྱིས་ཤི་བ་ནི། །སྲོག་གཅོད་ཙམ་གྱི་མཐར་ཐུག་གི་ཡན་ལག་ཡིན་མོད་བསོད་ཕམ་གྱི། །ཡན་ལག་གཞན་
ཚང་དབང་བྱས་ཏེ། །མི་གསོད་སྦྱོར་བྱས་དེའི་རྐྱེན་གྱིས། །ཤི་བ་མཐར་ཐུག་ཡན་ལག་འདོད།།    ༈    །དགེ་སློང་ལྔ་བརྒྱས་ཉོན་མོངས་གྲགས་འདོད་ཀྱིས། །ཉེས་པ་མི་ཆོས་བརྫུན་སྨྲས་
བསླབ་འདི་བཅས། །མཚོ་ཊིཀ་ཡངས་པ་ཅན་དུ་བཅས་བཀག་ནས། །འོད་ མ་  ཅན་བྱང་ཕྱོགས་ ཤིང་  ཤ་པའི་ཚལ་ན་བཅས། །གཞི་ལ་སྨྲ་ཡུལ་བརྗོད་དོན་རྣམ་གཉིས་ཏེ། །སྨྲ་ཡུལ་ཐ་སྙད་ལྔ་ལྡན་ཐ་མལ་གནས། །རང་ལས་ཐ་དད་
པའོ་བརྗོད་དོན་ནི། །རང་ལ་མི་ལྡན་མི་ཆོས་བླ་མའོ། །འདུ་ཤེས་མ་འཁྲུལ་ཀུན་སློང་རང་དོན་དུ། །མི་ཆོས་སྨྲ་འདོད་རྒྱུན་མི་ཆད་པ་དགོས། །སྦྱོར་བ་རང་ཡིན་ངག་ཡིན་རང་དང་འབྲེལ། །མ་ནོར་གསལ་སྨྲ་མཚན་ཉིད་ལྔ་ལྡན་
ནམ། །མངོན་སུམ་སྨྲ་བ་དྲུག་ལྡན་ངག་གིས་སྨྲ། །མཐར་ཐུག་ཕ་རོལ་དོན་དེ་གོ་བ་དགོས། །མི་ཆོས་མྱང་འདས་བླ་མ་གོང་མའི་སེམས། །མི་ཆོས་སྒྲིབ་ལྔ་བླ་མ་དེ་སྤངས་པའོ། །ལྷ་སོགས་བཅུ་ལ་མཐོང་སོགས་བརྒྱ་འབྲས་བུ་
མི་རྟག་འདུ་ཤེས་བཅུ་དང་མི་སྡུག་པའི། །འདུ་ཤེས་བཅུ་སྟེ་ཉི་ཤུ་ངོ་བོའི་སྒོས།།    ༈    །ཁང་པ་ཁང་ཆེན་དང་ནི་གཞི་མེད་དང། །བག་ཙམ་དགེ་འདུན་དབྱེན་དང་དེ་རྗེས་ཕྱོགས་
།ཁྱིམ་བསུན་འབྱིན་དང་བཀའ་བློ་མི་བདེ་བའོ། །རེག་པའི་སྐབས་སུ་བྱེད་པོ་བུད་མེད་ དགོས་པར་གསུངས་པའི་ལྟུང་བ་བཅུ་  གསུངས། །དེ་ནི་རེག་དང་འཁྲིག་ཚིག་བསྙེན་བཀུར་བསྔགས། །ཉལ་གཤོམ་འདུག་འགྲེང་དབེན་

[027A]༄༅། །པ་འདུག་འགྲེང་དང། །ལྷན་ཅིག་ཉལ་དང་ལམ་འགྲོ་ཆོས་སྟོན་བཅུའོ། །བུད་མེད་མཚན་དོན་ནུས་ལྡན་ཡན་ལག་ནི། །བཅུ་ཡི་མཐུན་མོང་ངོ་ཁྲིམས་གྲོགས་མེད་ཡན་ལག་ཉལ་གཤོམ་འདུག་
སོགས་ཕྱི་མ་བདུན་ལ་དགོས། །ཆོས་དགུ་ལྡན་པའི་ཁྲིམས་གྲོགས་མེད་ཡན་ལག་ལམ་འགྲོ་ཆོས་སྟོན་ལ་དགོས་ཆོས་དགུ་ནི། །ཐ་སྙད་བཞི་ལྡན་སྐྱེས་པའི་མཚན་རྐྱང་ལྡན། །ལོང་སོགས་མ་ཡིན་མཚན་སྤྱོད་འགྱུར་མི་བསྟེན་
།ལུས་ནི་ཐ་མལ་ཐོས་པའི་ཉེ་འཁོར་གནས། །ཆོས་སྟོན་ལ་དགོས་དངོས་གསུངས་ལམ་འགྲོར་སྦྱར། །དོན་གོའི་ཡན་ལག་འཁྲིག་ཚིག་བསྙེན་བཀུར་དང། །ཆོས་སྟོན་དངོས་གསུངས་རེག་མིན་དྲུག་ལ་སྦྱར། །རེག་པར་དོན་གོ་
མི་དགོས་ཞུ་བར་གསུངས། །བསྟན་རུང་རེག་དང་འདུག་འགྲེང་བཞི་ལྷན་ཅིག་ལམ་འགྲོར་དངོས་གསུངས་འཁྲིག་བསྙེན་ཆོས་སྟོན་སྦྱར། །བདེ་བ་མྱོང་འདོད་འདོད་ཆགས་གཉིས་ཚོགས་ན། །རེག་དང་འཁྲིག་ཚིག་བསྙེན་
བཀུར་གསུམ་ལ་དགོས། །སྨྱན་ དགེ་སློང་མ་ཡན་ལག་ཏུ་དགོས་པ་འཁྲུར་འཇུག་དང་ཕོ་མོ་གཉིས་ཚོགས་ཡན་ལག་ཏུ་དགོས་པ་  སོགས་མ་བསྡུས་ ལ་  བཅུ་པོ་ གོང་དུ་བཤད་པའི་  འདི་ཁོ་ན། །འདིར་བསྡུས་འཐད་
པའི་རྒྱུ་མཚན་རྣམ་འབྱེད་ལས། །རེག་སོགས་བདུན་ལ་བསྟེན་རུང་ཡན་ལག་དང། །འཁྲིག་བསྙེན་ཆོས་སྟོན་དོན་གོ་དངོས་གསུངས་ཕྱིར། །འདི་རྣམས་རྣམས་འབྱེད་ཐད་ཀའི་དོན་བསྡུས་ཡིན།།    ༈   
ཁྱད་པར་འཕགས། །བཟང་མཛེས་དགེ་དང་མཆོད་པར་འོས། །བསྟོད་འོས་རྒྱ་ཆེ་རྣམ་པ་དགུ་ཆེས་མཆོག་ལ་སོགས་རྣམ་པ་དགུ་བསླབ་གསུམ་བཅོ་བརྒྱད་ཚན་གཅིག་རེ་རེར་གསུམ། །གཉིས་གཉིས་བརྗོད་དྲུག་བཅོ་བརྒྱད་
ཚན་པ་བཅུ། །ལུང་ལས་དངོས་གསུངས་བསླབ་པ་གསུམ་བརྗོད་ལ། །རེ་རེ་ཐོག་མར་གཞན་གཉིས་སྔར་དང་ཕྱི། །བསྒྱུར་ནས་བརྗོད་པའི་མུ་དྲུག་རེ་རེ་དང། །བཅོ་བརྒྱད་སྦྱར་བའི་ཚན་དྲུག་མདོར་བསྡུས་སྦྱར།།    ༈    སྨྱན་
གྱི་ལྷག་མའི་སྐབས་  ཚིགས་སྦྱིན་དང་རིན་ཆས་ཉོས་པ་དང། །བཙན་འཕྲོག་ཐོབ་གསུམ་ཆུང་མ་དམ་པ་དང། །དང་བསམ་འདུས་དང་གོས་ཟས་ཀྱིས་འཚོ་དང། །ཁ་དུམ་ཐང་འགའ་འཕྲོད་བཞི་དམན་པར་བཞེད། །

[027B] འཐབ་ཚིགས་བདུན་ནི་  འཐབ་གཉིས་འཐབ་མགོ་དུམ་བཅས་རྡེའུ་གསུམ་གཏོང། །ཆོ་ག་བཏང་དང་ཆུང་མ་མིན་པར་བསྒྲགས། །དྲིལ་བསྒྲགས་འཐབ་ཚིགས་བདུན་ནོ་དམ་པ་ ཆུང་མ་  གསུམ།  དང་སྐྱེས་པ་གཉིས་  །འཐབ་
ཚིགས་དང་པོ་གསུམ་སྐབས་བསྡུམས་བྱས་ཏེ། ། ཕན་ཚུན་  མཐུན་ ནས་ཕོ་མོའི་དབང་པོ་  འཕྲོད་ཉེས་ པ་ན་  བྱས་གསུམ་དང་ དེ་གསུམ་དང་སྐྱེས་པ་འཐབ་ཚིགས་  བར་པ་གཉིས།  ཀྱི་སྐབས་སུ་  །བསྡུམས་བྱས་ པ་
ལ་བརྟེན་ནས་  འཕྲོད་ པ་ན་  སྦོམ་ པོ་  གཉིས་དང་ དེ་གསུམ་དང་སྐྱེས་པ་འཐབ་ཚིགས་  མཐའ་གཉིས་སྐབས། །བསྡུམས་བྱས་འཕྲོད་ལ་དགེ་འདུན་ལྷག་མ་གཉིས། །བཅས་ཏེ་མཐར་ཐུག་གྲུབ་པའི་ལྟུང་བ་བདུན་
འབྱུང་བའི་རྒྱུ་མཚན་སྐྱེས་པས་བུད་མེད་ལ། །ཡིད་འོང་བཅུག་དང་བྱ་བ་གཅིག་པའི་བཅུག་སྤྲོད་ལ་ཕྱོགས་པའི་བཅུག་པ་གསུམ་ཡོད་ཕྱིར། །འཐབ་ཚིགས་དང་པོ་གསུམ་སྐབས་ཡིད་འོང་བཅུག་རྒྱུད་ཆད་བཅུག་པ་གཞན་
གཉིས་མ་ཉམས་ཕྱིར། ། འཐབ་ཚིགས་  བར་པ་གཉིས་སྐབས་བཅུག་པ་དང་པོ་གཉིས། །རྒྱུན་ཆད་ བཅུག་པ་  གསུམ་པ་མ་ཉམས་སྦོམ་པོ་སྐྱེས། །འཐབ་ཚིགས་མཐའ་མ་གཉིས་སྐབས་བཅུག་གསུམ་ཀ། །རྒྱུན་ཆད་ཕྱིར་ན་
བསྡུམས་བྱས་ སྨྱན་གྱི་ལྷག་མའི་  དངོས་གཞི་རྫོགས། །དམན་གཞིར་འཐབ་ཚིགས་བདུན་པོ་རེ་རེའི་མཐར། །སྨྱན་བྱས་སྨྱན་གྱི་ལྷག་མ་རེ་རེ་འབྱུང། །སྤྱིར་བཏང་སྔར་མཐུན་མ་ཐོབ་སྨྱན་ལྷག་མ། །བསྐྱེད་ལ་འཕྲིན་ལན་གསུམ་
བྱེད་ཡན་ལག་དགོས། །དམིགས་བསལ་མཐུན་ཐོབ་ཉམས་པའི་སྨྱན་བྱེད་ན། །འཕྲིན་ལན་གཅིག་འཕྲོད་ལྟུང་བསྐྱེད་ལུང་ལས་གསུངས།།    ༈    །མི་རུང་གཞི་མ་དག་པ་གསུམ། །བདག་པོའི་
གྲངས་དང་ཆེད་དུ་བྱ། །བཅོལ་དང་ཚད་ལྷག་མཐའ་ཚད་ལྔ། །ཁང་པ་ཁང་ཆེན་ལྷག་མ་ཡི། །གཞིར་གྱུར་གནས་ཀྱི་ཁྱད་པར་དང། །སྲིད་དུ་བདེ་གཤེགས་མཐོ་བཅུ་གཉིས། །ཞེང་དུ་མཐོ་བདུན་ཁང་ཚད་གནང། །མཐའ་ཚད་
སྐྱིལ་ཀྲུང་འདུག་འགྲེང་རུང། །གོམ་གསུམ་འདོར་དང་རྐང་ལག་གཉིས། །བརྐྱངས་ཏེ་ཉལ་བ་བཞི་ཤོང་ཙམ། །བརྩིགས་ལ་ཁང་པའི་ལྷག་མ་དངོས། །མི་སྐྱེ་ཁང་ཆེན་སྐྱེ་བ་ཡོད།།    ༈   

[028A]༄༅། །པ་ལ། །སྐུར་བ་བཏབ་པ་སྦོམ་པོར་ཞུ་བས་བསྒྲུབ། །དགེ་ལེགས་བཤེས་གཉེན་ལུང་དེ་ལྷག་པར་བཞེད། །དབང་པོ་མེད་པར་ལོག་སྤྱོད་སྦོམ་པོའི་ཕྱིར། །དེས་སྐུར་སྦོམ་པོར་གསུངས་ཀྱང་
ཉེས་བྱས་ལོ། །ཉམས་ལ་སྐུར་བཏབ་ལྷག་མ་དངོས་བསྐྱེད་པ། །མཐོང་ཐོས་དོགས་གཞི་མེད་པར་འདུ་ཤེས་བསྒྱུར། །མཐོང་ཐོས་དོགས་པར་སྨྲས་པའི་མུ་གསུམ་དང། །མཐོང་ཐོས་དོགས་གསུམ་སྔར་ཡོད་བརྗེད་བཞིན་དུ།།
དེ་གསུམ་སྨྲས་པའི་མུ་གསུམ་ཐོས་པ་ལ། །ཡིད་ཆེས་མ་ཆེས་དོགས་དང་མི་དོགས་ཏེ། །མཐོང་བར་སྨྲ་བའི་མུ་བཞི་དོགས་པ་ལ། །མཐོང་བར་སྨྲ་བའི་མུ་དང་བཅུ་གཅིག་གོ་རྣམ་དག་མཐོང་བ་བརྗེད་བཞིན་མཐོང་སྨྲ་ལས། །
གཞན་པའི་ལྷག་བསྐྱེད་མུ་བཅུ་འདུལ་འཛིན་གསུངས།།    ༈    །སྦོམ་པོ་རེ་རེ་གསུམ་པའི་ཕྱིར་གཅིག་སྟེ། །བསྒོ་གྱུར་སྦྱོར་སྦོམ་ལྔ་དང་དངོས་གཞི་གཅིག་བསྐྱེད་པར་རྣམ་
འབྱེད་དྲངས་ནས་མཚོ་ཊིཀ་གསུངས། །ཡིག་ཆར་བརྗོད་པ་གསུམ་མཐར་དངོས་གཞི་སྟེ། །སྦྱོར་སྦོམ་བཞི་དང་དངོས་གཞི་གཅིག་བཅས་ལྔ། །བསྐྱེད་པར་ཊིཀྐས་བསྒྲུབ་ལ་བཞམས་བསྒོའི་སྔར། །དེར་ཞུགས་ཉེས་བྱས་བསྐྱེད་
ཀྱང་བསྒོ་གྱུར་མིན།།    ༈    །ཕྱེད་པར་གྱུར་དང་བཟློག་དང་མཐར་ཐུག་པ། །འབྱེད་པ་པོ་སྟེ་ཁྱད་པར་བརྒྱད་ཀྱིས་ནི། །དབྱེན་དང་མཚམས་མེད་ལྷག་མའི་ཁྱད་པར་རོ།།    ༈    སྤང་ལྟུང་མཐུན་
མོང་བའི་ཡན་ལག་འཆད་བྱེད་ཀྱི་མདོ་ཚན་བཅུ་བདུན་ནི།  ཉིན་མཚན་གནས་པ་དེའི་དང་ལས་ལ་བཞི། །སྤང་བ་དེ་ནི་རབ་བྱུང་ཆོས་གོས་བཞི། །འདི་ལ་རྗེས་ཞུགས་རང་བཞིན་ལས་ཉམས་དང། །དེ་ཡོད་ཞག་བདུན་ལྟུང་བ་དེ་
ཡོད་ལྔ། །ཆུང་བ་དགེ་འདུན་འདི་ལ་མེད་པ་གསུངས། །འདི་གསུམ་ཞེས་པས་རིམ་བཞིན་དུས་བདག་ཤན། །ཕྱིར་བཅོས་སྤང་ལྟུང་དང་པོ་གསུམ་བཅས་ལྔ། །དང་འབྲེལ་ལྟུང་བའི་མཐུན་མོང་ཡན་ལག་བསྟན།།    ༈   
སྤང་བ་དེ་ནི་བསྔོས་ཉིད་གཉིས། །ཞུ་བ་ལས་བཏུས་ལས་ལ་འདས་ན་དང། །རང་བཞིན་ལས་ཉམས་ཕྱིར་བཅོས་དང་འབྲེལ་གསུམ། །ལྷག་བཅུ་རྣམ་འབྱེད་ལས་བཏུས་རུང་མཐུན་དུ། །རྟོགས་ པའི་དགོས་པ་དང་ལྡན་པའི་མདོ་

[028B]  རྣམས་ཕྲན་ཚེགས་ལས་བཏུས་མཚོ་ཊིཀ་གསུངས།།    ༈    །རང་བཞིན་ཞག་བདུན་ཆུང་བ་དགེ་འདུན་གྱི་ཡང་ངོ། །ཚིག་ཚོགས་ཆོས་གོས་ལས་ཀྱང་འདི་ལ་འདི་
གསུཾ་ནིའོ། །གཉིས་ཀ་ཉིན་མཚན་གནས་པ་སྤང་བ་ལ་ནི་དང། །དེ་ནི་བསྔོས་པ་དེ་ཡོད་ལྟུང་བ་འདི་ལ་མེད།།    ༈    དུས་གཅིག་  སྐྱ་རེངས་ཕོ་བྲང་དོན་འདི་ལ་ནི་ཐ་མ་ཞེས། །དངོས་གསུངས་དུས་འབྲེལ་གཞན་རྣམས་སྐྱ་རེངས་
དང་པོ་སྦྱར།།    ༈    དུས་གཉིས་  ལས་ལ་གསོ་སྦྱོང་དགག་དབྱེ་དངོས་གསུངས་པས། །དུས་འབྲེལ་ལས་གཞན་ཉི་ཤར་ཚུལ་རུང་སྦྱར།།    ༈    བདག་གཅིག་  རབ་བྱུང་གཞན་དོན་ལྷུང་བཟེད་ལྷག་བཅངས་བར། ལྟུང་མེད་དངོས་
གསུངས་གོས་གཞན་མདོར་བསྡུས་སྦྱར།།    ༈    ཤན་གཅིག་  རང་བཞིན་ལས་ཉམས་རང་སྟོབས་ཤན་སྟོབས་ཀྱིས། །འཆང་སྤང་མི་སྐྱེ་དངོས་གསུངས་ཟླ་འཇོག་སྦྱར།།    ༈    ཤན་གཉིས་  མར་དང་འབྲུ་མར་སྦྲང་རྩི་ཧག་དངོས་
གསུངས། །བུ་རམ་ཞག་དང་བདུད་རྩི་ཤན་འབྱུང་སྦྱར།།    ༈    ཕྱིར་གཅིག་  ཆོས་གོས་ཆུང་གྱུར་དངོས་གསུངས་གཞན་མདོར་བསྡུས།།    ༈    ཕྱིར་གཉིས་  དགེ་འདུན་འབྲེལ་གཉིས་དངོས་གསུངས་གཞན་མདོར་བསྡུས།།
   ༈    བདག་གཉིས་  རྣ་བརྟག་འཆང་གཉིས་ཟླ་འཇོག་རང་སྟོབས་ལྟུང་མེད་བསྐྱུངས།།    ༈    ཤན་གསུཾ་  རྗེས་ཞུགས་འཆང་གཉིས་ཟླ་འཇོག་ཤན་སྟོབས་ལྟུང་མེད་བསྐྱུངས།།    ༈    སྤང་གཅིག་  འདི་གསུམ་འཆང་འབྲལ་འཇོག་
གསུམ་སྲ་བརྐྱང་ལྟང་མེད་བསྐྱུངས།།    ༈    དུས་གསུམ་  ཉིན་མཚན་སྐྱ་རེངས་དུས་འབྲེལ་བཅུ་གཅིག་བསྐྱུངས། །ཕྱིས་གཉིས་དམག་གནས་སྣང་བཅས་མདོར་བསྡུས་སྦྱར།།    ༈    དུས་བཞི་  གནས་པས་ གནས་པ་ལ་ནི་
སྦྱོར་བའི་སྣོད་ཉིད་དོ་ཞེས་པའི་མདོ་འདི་ནི། སྤང་ལྟུང་མཐུན་མོང་བའི་མདོ་ཚན་དངོས་མིན་གྱི་ཞར་བྱུང་གིས་མདོ་ཙམ་ཡིན་པར་མཚོ་ཊིཀ་ལས་གསུངས་སོ།  འཆབ་དང་ནུབ་ལྷག་བུད་མེད་བསྐྱུངས། །དམག་གནས་སྣང་བཅས་
སྤང་བསྙིལ་སྦྱོར་ལྟུང་སྦྱར།།    ༈    བདག་གསུམ་  སྤང་བ་འཁྲུར་འཇུག་རྨེལ་འཇུག་འཐབ་འཇུག་དང། །རས་ཆེན་བརྟད་བྱུང་རང་ཉིད་འབའ་ཞིག་བསྐྱུངས། །བདག་འབྲེལ་ལྟུང་བ་གཞན་ལ་མདོར་བསྡུས་སྦྱར། །འཆང་

[029A]༄༅། །གཉིས་ཟླ་འཇོག་རིན་ཆེན་མ་གཏོགས་ཏེ། །བགོ་རིས་བཅས་པའི་དགེ་འདུན་དབང་ཡང་འབྱུང། །འཆང་འཇོག་དངོས་གསུངས་སྣོད་འཆང་རིན་ཆེན་སྦྱར།།    ༈    བདག་བཞི་  དེ་ན་བསྡོས་པས་
འཆང་གཉིས་འཇོག་གཉིས་བསྐྱུངས། །གཞན་དངོས་ལྟང་མེད་བདག་འབྲེལ་གཞན་ལ་སྦྱར།།    ༈    ཤན་བཞི་  དངོས་པོ་འཆང་གཉིས་འཇོག་གཉིས་ཤན་འབྱུང་བསྐྱུངས། །ཟླ་ཕྱེད་བྱིན་རླབས་མ་བྱས་ཤན་འབྱུང་སྦྱར།།
   ༈    ཤན་ལྔ་  དང་པོའི་འཁྲུ་ལེན་སློང་གསུམ་མ་གཏོགས་བདུན། །བཅུ་ཚན་གསུམ་པའི་ཐོག་མཐའ་གཉིས་ཏེ་དགུ་ལྟུང་བས་ལྟུང་ཤན་འབྱུང་ཞིང་ཚིག་ཚོགས་བསྐྱུངས། །འཁྲུར་འཇུག་ལ་སོགས་ཉེར་གཅིག་མདོར་བསྡུས་
སྦྱར།།    ༈    ཕྱིར་གསུམ་  འདི་ལ་མེད་པས་གོས་ལྷུང་སྨན་གསུམ་བསྐྱུངས། །གསེར་དངུལ་སོགས་ལ་སྤང་མི་དགོས་ཞེས་སྦྱར། །བགོས་རིས་མ་བཅད་མི་སྤངས་བཅད་པ་སྤངས།།    ༈   
གཉིས་གཉིས་བརྒྱད། །འཆབ་དང་ནུབ་ལྷག་ལྷན་ཅིག་དམག་ནང་གནས། །སྣང་བཅས་སྤང་བསྙིལ་བཅོ་ལྔའོ་འཆབ་སོགས་ཀྱི། །བདུད་ལ་གནས་འབྲེལ་ལྟུང་བ་ཞེས་བརྗོད་ཅིང། །ཤུགས་བསྟན་སྡས་གཉིས་འཆབ་ཕམ་རེག་ལྟུང་
བཞིའོ།།    ༈    །བར་པ་བཅུ་སྟེ་བདག་འབྲེལ་བཅོ་བརྒྱད་དོ། །མཚོ་ཊིཀ་འཐག་བསྐྱེད་དོར་ནས་འཁྲུར་འཇུག་བགྲངས། །དེ་ཡི་སེལ་བ་གསུམ་སྟེ་གཞན་གྱི་ལ། །གཞན་གྱིར་ཤེས་
དང་རང་བཞན་ནོར་བའོ། །རང་དང་གཞན་ལ་གཞན་གྱིར་འདུ་ཤེས་ན། །འཆང་འཇོག་ཕྱིས་དྲུག་མཐོ་གང་མ་གླན་པ། །བདུན་ལ་ལྟུང་མེད་གསེར་དངུལ་ལ་རེག་ན། །སྡེར་གཏོགས་མི་འབྱུང་ལོངས་བ་གཞིར་གཏོགས་དང། །
གཞན་བཅུར་དངོས་གཞི་མི་བསྐྱེད་ན་སྨད་འབྱུང། །གཞན་ལ་རང་གིར་འཁྲུལ་ན་བདག་འབྲེལ་གྱི། །བཅོ་བརྒྱད་ཀུན་ལ་ཉེས་བྱས་རེ་བསྐྱེད་པ། །རིན་ཕྲེང་ཡིག་ཆ་གཉིས་མཐུན་མཚོ་ཊིཀ་ལས། །གཞན་ལ་གཞན་གྱིར་ཤེས་ན་
ཅིར་འགྱུར་ནི། །འཆང་གཉིས་ཟླ་འཇོག་ཕྱིས་གཉིས་ལྟུང་མེད་དང། །རིན་ཆེན་རེག་ལ་འབའ་ཞིག་ལྟུང་གཞན་འགྱུར། །ལྷག་མ་བཅུ་གཉིས་རང་རང་ན་སྨད་དོ། །རང་ལ་གཞན་གྱིར་འཁྲུལ་ན་ལྔར་ལྟུང་མེད། །རིན་ཆེན་ལོངས་

[029B] །བཅུ་གཉིས་སྔ་མ་ལས་ཀྱང་ན་སྨད་དེ། །དོན་དང་འདུ་ཤེས་འཕྲོད་པ་མེད་ཕྱིར་རོ། །གཞན་ལ་རང་གིས་འཁྲུལ་ན་བདག་འབྲེལ་གྱི། །ལྟུང་བ་བཅོ་བརྒྱད་ཀུན་ལ་ན་སྨད་དོ།།    ༈   
འཆང་འཇོག་མའི་ཆོས་གོས། །ཟླ་ཕྱེད་མ་བརླབས་ལྔ་དང་སྤང་ཤན་གཞི། །ཁྱད་པར་ཅན་མིན་སྤང་ལྟུང་སུམ་ཅུའོ། །གོས་ལྷུང་ཞག་བདུན་ནད་ལས་འཚོ་བཅང་ལ། །ཁྱད་ཅན་ཡིན་མིན་གཉིས་གཉིས་ཁྱད་ཅན་ལའང། །མཉམ་དང་
མི་མཉ་གཉིས་རེ་མཐུན་ཚད་ལ། །ཁྱད་ཅན་མིན་མེད་བརླབ་དུས་ཚ་བའི་དུས། །ཁོ་ནར་ངེས་ལ་དུས་དེར་ཐུན་ཚད་གཉིས། །བརླབས་ལ་གཉིས་ཀས་མཐའ་འདས་རང་སྟོབས་དང། །དུས་དེར་གཉིས་རྙེད་ཅིག་ཤོས་མ་བརླབས་
པར། །བཞག་ལ་མཐའ་འདས་ཁྱད་ཅན་ཤན་ལྟུང་འབྱུང། །གོས་ལྷུང་རྡེག་བྱེད་ངེས་པར་མ་བརླབས་པས། །བརླབས་དང་མ་བརླབས་ལ་བརྡེག་རིམ་པ་བཞིན། །ཁྱད་ཅན་ཡིན་མིན་ནོ་སྨན་ཤན་རྡེག་བྱེད་ནི། །བརླབས་པས་
མ་བརླབས་ལ་བརྡེག་ཁྱད་ཅན་དང། །བརླབས་ལ་བརྡེག་པ་ཁྱད་པར་ཅན་མ་ཡིན། །མཚོ་ཊིཀ་ཞག་ཤན་མཚན་མཐའི་སྐད་ཅིག་ལ། །བརྡེག་ཅིང་སྐད་ཅིག་གཉིས་པར་ཤན་ལྟུང་སྐྱེ། །རིན་ཕྲེང་ཞག་ཤན་བརྡེག་བྱ་ནམ་གྲུབ་དང་
སྤང་ཤན་ཕྱིས་རྙེད་གྲུབ་མ་ཐག་འདྲེ་ཕྱིར། །མ་བརླབས་བརླབས་ལ་བརྡེག་པར་ལྟུང་སྐྱེ་ཚེ། །རྡེག་བྱེད་དགོས་གསུངས་སྤྱིར་ན་འཆང་སྤང་སྐབས། །ཚེས་གཅིག་གོས་རྙེད་ཚེས་ལྔའང་དེ་མཚུངས་རྙེད། །དྲུག་ལ་སྔ་མ་བརླབས་ཀྱང་
ཕྱི་མ་ནི། །མ་བརླབས་བཞག་ན་བཅུ་གཅིག་སྐྱ་རེངས་ཚེ། །ཞག་བཞིའི་ཤན་དང་དྲུག་གི་རང་སྟོབས་བསྡོམས།  པའི་ཞག་བཅུ་འཆའ་སྤང་གི་  །ལྟུང་བསྐྱེད་རིན་ཕྲེང་རྣམ་འབྱེད་དྲངས་ནས་བསྒྲུབ། །སྔར་རྙེད་བརླབས་པས་
རང་འབྲེལ་ཤན་ཉམས་ཕྱིར། །གཞན་ལ་མི་འདྲེ་ མོད་གོས་གཞན་པ་  འདྲེས་ཟིན་ གྱི་ཤན་ནི་  མི་ཉམས་ཏེ། །དཔེར་ན་ཕྱིས་རྙེད་ ཀྱི་གོས་བྱིན་གྱིས་  བརླབས་པས་ གོས་  རང་ དང་  འབྲེལ་ པའི་  ཤན། །ཉམས་
ཀྱང་ གོས་  གཞན་ ལས་  བྱུང་ བའི་  ཤན་མི་ཉམས་པ་བཞིན། །    ༈    །ཚེས་གཅིག་ཟླ་འཇོག་རིས་རྙེད་བཅུའི་བར་ལ། །ཆོས་གོས་རྫོགས་རྙེད་ཁ་སྐོང་རེ་བྲལ་ཚེ། །སྔ་མའི་རིས་

[030A]༄༅། །ལྡོག་བཅུ་གཅིག་སྐྱ་རེངས་དུས། །སྔ་མར་རང་སྟོབས་ཕྱི་མར་ཤན་སྟོབས་འབྱུང། །རིས་ལྡོག་ཤན་མི་འབྱུང་བ་ཟླ་འཇོག་གོས། །སྔ་དྲོ་རྙེད་ནས་ཕྱི་དྲོ་ཡོངས་རྫོགས་རྙེད། །ཁ་སྐོང་རེ་བྲལ་
བཅུ་གཅིག་སྐྱ་རེངས་ཚེ། །གཉིས་ཀ་ས་རང་སྟོབས་འཆང་སྤང་བསྐྱེད་ཕྱིར་རོ། །མི་ལྡོག་མི་འབྱུང་ཚེས་གཅིག་ཟླ་འཇོག་རྙེད། །སུམ་ཅུའི་བར་གཞན་མ་རྙེད་སོ་གཅིག་ཚེ། །རང་སྟོབས་མ་གཏོགས་ཤན་མི་འབྱུང་བར་གསུངས་
།འོན་ཀྱང་ཁ་སྐོང་རེ་ཆད་རིས་ལྡོག་སྲིད། །མི་ལྡོག་ཤན་འབྱུང་ཚེས་གཅིག་ཟླ་འཇོག་རྙེད། །གཉིས་ལའང་དེ་མཚུངས་རྙེད་ནས་སོ་གཅིག་ཚེ། །རིམ་བཞིན་སྔ་ཕྱིར་རང་ཤན་ཟླ་འཇོག་ གི་སྤང་བ་  བསྐྱེད། །ཕྱིར་བཅོས་དང་
འབྲེལ་མཐུན་མོང་དོན་ལ་ལྔ། །སྤང་ཡུལ་ལྷུང་བཟེད་ལྷག་བཙལ་དགེ་འདུན་དང། །གཞན་རྣམས་གང་ཟག་ལའོ་གང་ཟག་ཀྱང། །ཆོས་དྲུག་དང་ལྡན་མིང་རིས་མཐུན་མ་གོས། །སྤངས་དང་མ་སྤངས་བྱེ་བྲག་ཤེས་བརྒྱད་ལྡན་
།རྟེན་ནི་གསོ་རུང་ཤེས་རང་ཐ་མལ་གནས། །གནས་ནས་མ་ཕྱུང་ཁྱད་པར་ཅན་མིན་དགོས། །དངོས་པོ་སྤང་ལྟུང་འབྱུང་བའི་གཞི་དེ་འམ། །ཕྱིས་རྙེད་ཤན་གྱིས་གོས་རྣམས་སྤང་བར་བྱ། །གནས་ནི་བླ་གབ་ཐ་དད་མི་ཆོག་སྟེ། །
གནས་ཁང་ཐ་དད་དོ་དུས་ལ་གཏན་དུ་དང། །རེ་ཞིག་གཉིས་ལས་ལྷག་བཙལ་ཕྱོགས་གཅིག་དང། །བྱིན་འཕྲོག་གཏན་དུའོ་གཞན་རྣམས་རེ་ཞིག་གོ་    ༈    །འཁུར་འཇུག་པ་དང་ལེན་པ་དང་
སློང་དང་སྟོད་གཡོག་སྨད་གཡོག་བཅས། །རིན་ཐང་སོ་སོར་བསྐུར་བའོ། །ཉེ་དུ་མིན་བསྐྱེད་ལུང་ལས་དངོས་གསུངས་པ། །སྤང་ལྟུང་འཁྲུར་འཇུག་ལེན་སྤང་སློང་སློང་རིགས། །སྤགས་པ་སོ་སོ་རྨེལ་འཇུག་མངོན་མཚན་ཉོ། །
ལྷག་བཙལ་ཐ་ག་གཉིས་བཅས་བཅུ་གཉིས་དང། །འབའ་ཞིག་ཆོས་གོས་གཉིས་དང་འདུག་གནས་ཟ། །བསོད་པ་སློང་དང་གཅེར་བུ་མགྲོན་གཉེར་དྲུག་སོར་བཤགས་དང་པོ་གཉིས་བཅས་ཉི་ཤུའོ། །བསྟན་བཅོས་ལས་བཤད་བ་
ལྔས་དབེན་པ་གཉིས། །བསྡུ་བས་སྦྱོར་བཅུག་ཊིཀྐས་ཡང་ཡང་ཟ།། །ཕྲེང་རྒྱུད་ནས་བཤད་དོ་གསུམ་ལེན་དང་ལྔའོ། །འགྲེལ་ཆུང་སྲིན་བལ་འབའ་ཞིག་ཆ་གཉིས་དང། །འདུལ་འཛིན་རས་འཚོལ་ཚོས་སྟོན་ལྷན་ཅིག་ཉལ། །ལམ་

[030B]ཉེ་དུའི་མཚམས་ཀྱང་ཕྱི་ཡི་ལོངས་སྤྱོད་དང། །འབྲེལ་ བའི་ལྟུང་བ་རྣམས་  ལ་བདུན་བརྒྱུད་ཁོངས་གཏོགས་ཉེ་དུ་དང། །ཆགས་པའི་དགག་བྱར་གྱུར་ པའི་ལྟུང་བ་རྣ ྶ་
ལ་ཡུལ་དུས་དེར། །ངོ་ཚའི་ཡུལ་དུ་བྱེད་པ་ཉེ་དུ་ཡིན། །མངོན་མཚན་ཉོ་ཚོང་ལྷང་བཟེད་འདུག་གནས་ཟ། །བཞི་ལ་ཉེ་དུར་འདུ་ཤེས་ཉེས་བྱས་དང། །གཞན་ལ་ཉེ་དུར་ལྟུང་མེད་དོ་ ཤེས་གཙོ་བོ་ཞེས་པའི་སྐབས་ཀྱི་འདུ་ཤེས་
མུ་དྲུག་ནི། །ཉེ་མིན་དེར་ཤེས་ཐེ་ཚོམ་དངོས་གཞི་གཉིས། །ཉེ་དུར་དེ་མིན་ཐེ་ཚོམ་ན་སྨད་གཉིས། །ཡིན་མིན་གཉིས་ལ་ཉེ་དུར་འདུ་ཤེས་ན། །ལྟུང་མེད་མུ་གཉིས་མུ་དྲུག་དང་པོ་བཞི། །རྣམ་འབྱེད་ལས་གསུངས་མཐའ་གཉིས་
ཞུ་བར་གསུངས།  འཁྲུར་འཇུག་གི་སྐབས་སུ་མུ་དྲུག་གི་དང་པོ་བཞི་རྣམ་འབྱེད་དང་མཐའ་མ་གཉིས་ཞུ་བ་ལས་གསུངས་ལ་གཞན་རྣམས་ལ་མདོར་བསྡུས་དང། མངོན་མཚན་ཉོ་ཚོང་ལྷུང་བཟེད་ལྷག་བཙལ་འདུག་གནས་ཟ་བཞིའི་
སྐབས་སུ་ལྟུང་མེད་ཀྱི་མུ་གཉིས་དོར་ནས་ན་སྨད་ཀྱི་མུ་བཞི་བགྲངས་པ་ཡིན་ནམ་དཔྱད།  །    ༈    །ཁྲུས་ཤིག་ཟོ་ཞིག་འཐུངས་ཤིག་རེ་རེའི་མཐར། །དེའི་ཕྱིར་སྦྱར་བའི་
བསྐུལ་བ་སྒོ་དྲུག་ལས། །རིམ་བཞིན་གཉིས་གཉིས་མངོན་པར་སྨྲ་བ་དང། །ལེགས་པར་སྦྱར་དང་ཟས་སྐོམ་དབང་དུ་བྱས། །བསྐུལ་སྡོད་གོ་རིམ་ངེས་པ་ཅན་མིན་ཞིང། །བསྐུལ་གཉིས་སྡོད་བཞིར་བྱས་ལ་ཉེས་མི་འབྱུང། །
   ༈    གསུམ་ཆར་མི་ཉིད་དང་ཞེས་པའི་སྐབས་སུ་  མི་ འདི་ལུང་རྣམ་འབྱེད་དུ་ཚིག་ལྷུག་པར་གསུངས་པ་རང་གི་རྣམ་བཤད་དུ་ཚིགས་བཅད་དུ་བསྡུས་པ་ཊིཀྐར་དྲངས་པ་ཡིན་ལ། དེ་ཡང་ཚིག་རྐང་དང་པོས་སྦྱིན་བདག་ཕོ་
ཉ། ཞལ་ཏ་བ་གསུམ་ཆར་མི་མ་ཡིན་གྱིས་བྱས་པས་ལྟུང་མེད་མུ་གཅིག་ཚིག་རྐང་གཉིས་པས་དེ་གསུམ་གྱི་གཉིས་གཉིས་མི་མ་ཡིན་དང་རེ་རེ་མིས་བྱས་པས་ཆེས་ན་སྨད་འབྱུང་བའི་མུ་གསུམ། ཚིགས་རྐང་གསུམ་པས་
དེ་གསུམ་གྱི་རེ་རེ་མི་མ་ཡིན་དང་གཉིས་གཉིས་མིས་བྱས་པས་ན་སྨད་འབྱུང་བའི་མུ་གསུམ། ཚིགས་རྐང་བཞི་པས་གསུམ་ཆར་མིས་བྱས་པས་ལྟུང་བ་དངོས་གཞི་འབྱུང་བའི་མུ་གཅིག་སྟེ་གཞུང་འདིས་ལྟུང་མེད་དང། ཆེས་

[031A]༄༅། །ན་སྨད་དང། ན་སྨད་དང་དངོས་གཞི་འབྱུང་བའི་མུ་སྟེ་མུ་བརྒྱད་བསྟན་ཏོ།  མ་ཡིན་པ་གསུམ་གཅིག་དང། །གཉིས་པ་གསུམ་དུ་བྱས་པ་ཡིན། །མིའམ་གཉིས་པ་གསུམ་དག་དང། །གསུམ་
གཅིག་དེ་དག་མུ་བརྒྱད་དོ།།    ༈    གསུམ་ཆར་ཁྱིམ་པ་ཉིད་ཡིན་ནའོ་ཞེས་པའི་སྐབས་སུ་  རབ་ཏུ་བྱུང་བ་གསུམ་དག་དང། །གཉིས་པ་གསུམ་དུ་བྱས་པ་ཡིན། །ཁྱིམ་པའི་གཉིས་པ་གསུམ་དག་དང། །གསུམ་གཅིག་དེ་དག་མུ་བརྒྱད་དོ། །
 འདི་བམ་ལྔར་ཚིག་ལྷུག་པར་གསུངས་པ་མཚོ་ཊིཀ་ཏུ་ཚིགས་བཅད་དུ་བསྡུས་པ་ཡིན་ལ། དེའི་སྐབས་ཀྱི་ལྟུང་མེད། །ཆེས་ན་སྨད། ན་སྨད། དངོས་གཞི་འབྱུང་བའི་མུ་འཇོག་ཚུལ་རྣམས་ཀྱང་གོང་གི་དེས་དཔག་ནས་ཤེས་
པར་བྱའོ།     ༈    ཡང་ཉེས་བྱས་ཀྱི་དབྱེ་བ་ནི།  མ་སྨྲས་བསྐུལ་དང་རུང་མིན་མ་སྤངས་བླངས། །མ་དྲིས་སྟོན་དང་རེ་བ་མེད་པ་ན། །མ་སྦྲན་ཉེས་བྱས་རེ་འབྱུང་རྩ་བ་དང། །སྡོད་གཉིས་བསྐུལ་བཞིར་ཉེས་བྱས་ཊིཀྐར་གསུངས་
   ༈    །དྲུག་དང་མཐོ་གང་ལམ་དང་ནི། །འཁྲུ་བ་དང་ནི་གསེར་དངུལ་ལེན། །མངོན་མཚན་ཅན་དང་ཉོ་ཚོང་ངོ། །བདག་པོར་མོས་བཅུག་དེ་ལ་ཡིད་གཏད་བཅང། །བདག་པོར་ཁས་ལེན་བཅུག་ནས་
མིང་གིས་བཅང། །ཆོ་ག་གསུཾ་བརྗོད་བྱིན་གྱིས་བརླབས་གསུཾ་ལ། །རིན་ཆེན་རུང་བ་བྱེད་ཚུལ་གསུམ་དུ་བཤད། །མངོན་མཚན་བཤགས་ཚེ་རྩ་བ་མི་སྤོང་ཞིང། །བསྐྱེད་ཆ་སྤང་གསུངས་རྩ་བསྐྱེད་ཐ་དད་དུ། །མེད་ན་ཐམས་ཅད་སྤང་དགོས་
མཚོ་ཊིཀ་དང། །གང་ལ་བསྐྱེད་བློ་སྐྱེ་སྤང་རིན་ཕྲེང་གསུངས།།    ༈    །བྱིན་འཕྲོག་སྟོན་ཟླ་ཐ་ཆུང་དང། །དགོན་པ་པ་དང་རས་ཆེན་དང། །བསྔོས་པ་དང་ནི་བསོག་འཇོག་གོ།    ༈   
སློང་ཕྲ་མ་དང། །སྐྱོ་སྡོགས་བྱེད་དང་སྟོན་པ་དང། །འདོན་དང་གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་གསོད། །  འདོན་པའི་ལྟུང་བྱེད་ཀྱི་སྐབས་སུ།  ཆོས་དང་སྟོན་བྱེད་གཉིས་ལ་མུ་བཞི་སྟེ། །སྟོན་བྱེད་ཡིན་ལ་ཆོས་
མིན་མུ་སྟེགས་གཞུང། །ཆོས་ཡིན་ཅིག་ཤོས་མིན་པ་སྐྱེ་རབས་རྒྱུད། །ལུང་བཞི་གཉིས་ཀའོ་བྱ་རོག་སོ་རྟོག་ནི། །གཉིས་མིན་ལྟུང་བའི་བྱེད་པོ་གཉིས་ཡིན་མུའོ།།    ༈    །ཁྲི་དང་གདིང་དང་སྐྲོད་པ་དང། །ཕྱིས་

[031B] །རིམ་པ་གཉིས་སུ་བརྩིགས་པའོ།  ས་བོན་སྐྱེ་འཇིག་གི་ལྟུང་བྱེད་ཀྱི་སྐབས་སུ་ས་བོན་ལ་  །རྩ་བ་སྡོང་བུ་ཐོག་གུ་འགས་པ་དང། །ས་བོན་གྱི་ནི་ས་བོན་རྣམ་པ་ལྔ། །རུང་བ་བྱེད་ཚུལ་ ལ་ཕུག་
སོགས་ལ་  རྨ་ཕྱུང་ མྱུ་གུ་སོགས་ལ་  བཅད་པ་དང།  ཤིང་ཏོག་སོགས་ལ་  མེ་དང་རུང་ སྨན་གྱི་ཕྱེ་མ་གསུམ་ལ་  ཆུས་རུང་བ་བྱེད་ཚུལ་བཞི། །རུང་ཆུ་སྨན་བཞིའི་ཕྱི་གསུམ་ཆུ་གཙང་གིས། །བསྙེན་རྫོགས་མིན་པས་
ཀུ་ཤ་སོགས་ཀྱིས་འཐོར། །དུས་ནི་བྱིན་རླབས་བྱེད་ན་སྔ་དྲོ་དང། །དེ་མིན་ཕྱེད་ཡོལ་སྐྱ་རེངས་མ་ཤར་བར། །ཡུན་ཚད་ཞག་གཅིག་དགོས་པ་བཅས་མཚམས་ཟིན། །བསྙེན་རྫོགས་བཤགས་བྱ་དགེ་ཚུལ་བསྡམ་བྱ་ཡི། །ཉེས་
ཁེགས་རྫོགས་པས་བཏབ་ན་ཆགས་ཉེས་བྱས། །གནས་ འཕྱ་བའི་ལྟུང་བྱེད་ཀྱི་སྐབས་སུ་ཞལ་ཏ་བ་བཅུ་གཉིས་ནི་  ཁང་ཟས་ལ་བསྐོ་བ་གཉིས། །ཐུག་པ་བག་ཚོད་འགྲིམ་པ་གཉིས། །ཕྲན་ཚེགས་འགྲིམས་པར་བྱེད་པ་དང། །
སྣོད་སྤྱོང་འདྲུབ་དང་གོས་ཀྱི་གཉིས། །དབྱར་གྱི་རས་ཆེན་སྦེད་དང་འགྱེད། །མངགས་གཞུག་པ་དང་མཛེས་ཆོས་སོ། །  ཕྱིས་གནོན་བྱེད་པའི་ལྟུང་བྱེད་བཅུ་ནི་  ངན་དང་བསོད་དང་གྲང་དྲོ་དང། །ཆོལ་ཟངས་དང་ནི་བཀྲུ་སྨན་
དང། །བསམ་གཏན་མཐུན་དང་ཁ་ཏོན་དང། །འཇིགས་དང་བཅས་དང་འཇིགས་མེད་དོ། །    ༈    །ཟས་དང་ཆོས་གོས་གཉིས་དག་དང། །དོན་མཐུན་གྲུ་དང་དབེན་པ་གཉིས། །དགེ་སློང་མ་ཡི་སྦྱོར་
བཅུག་པའོ། །ཕམ་ དགེ་སློང་མ་ཡི་སྟོན་པ་བསྐོ་ཡུལ་ནི་  པ་མ་བྱུང་མཁས་པའི་ཡན་ལག་ལྡན། །བསྙེན་པར་རྫོགས་ནས་ལོ་གྲངས་ཉི་ཤུ་ལོན། །གྲོང་ཁྱེར་སྐད་སྨྲ་རིག་པའི་ལྟུང་བ་མེད། །བཅོ་ལྔའི་དུས་དང་མཚམས་ཀྱི་
ནང་དང་བདུན། །དེ་དག་གང་རུང་གཅིག་དང་མི་ལྡན་ན། །གཞན་དྲུག་ལྡན་ཡང་བསྐོ་བའི་ལས་མི་ཆགས། །  དབན་པ་འདུག་འགྲེང་གི་ལྟུང་བྱེད་གཉིས་ཀྱི་སྐབས་སུ་  རྩིག་པར་རིབ་མ་ཡོལ་བ་དང། །འཐིབ་པོ་མུན་པའི་
སྐྱབས་དང་ལྔ། །    ༈   ཕྱེ་དང་བཅའ་དང་སྟོབས་པ་དང། །འདུས་དང་དུས་མིན་གསོག་འཇོག་དང། །ཁ་ནས་མེད་དང་བསོད་པ་ཉིད། །དུས་མིན་ཟ་ལ་འདུ་ཤེས་མུ་དྲུག་སྟེ། །དུས་མིན་

[032A]༄༅། །དེར་ཤེས་ཐེ་ཚོམ་དངོས་གཞི་གཉིས། །དུས་ལ་དུས་མིན་ཐེ་ཚོམ་ན་སྨད་གཉིས། །དུས་དང་དུས་མིན་དུས་སུ་འདུ་ཤེས་ན། །ཉེས་མེད་མུ་གཉིས་རང་གླིང་ཕྱེད་ཡལ་ལ། །ཞུ་བར་སྐྱེས་གླིང་གཙོ་
གསུངས་སྤྱིར་བཏང་དང། །གཏམ་གཞིར་གནས་གླིང་གཙོ་གསུངས་དམིགས་བསལ་ཡིན། །ལག་ཉ་མཚམས་བཙོས་ཞག་ལོན་རྗེན་བཅས་ཀྱི། །ཉེས་བྱས་བཞི་དང་ཟ་བའི་ཉེས་བྱས་བཞི། །ལག་ཉའི་རེག་ཡུལ་ཟས་སམ་སྟ་གོན་
གནས། །རང་ངམ་འདྲ་དབང་ཆུད་ཟའི་རྐྱེན་མི་ལྡན། །ངོ་བོ་ཡོངས་རྫོགས་རུང་བ་ཚད་དང་ལྡན། །བྱིན་ལེན་མ་བྱས་སྟོབས་པར་མ་འབྲེལ་དགོས། །རྟེན་ནི་གནང་བའི་རྐྱེན་ཅན་ནད་པ་མིན། །འདུ་ཤེས་མ་འཁྲུལ་ ཀུན་སློང་
ཟ་ཆེད་ལས་གཞན་པས། །རེག་པ་ལག་ཉའོ་བྱིན་ལེན་མ་བྱས་པར། །ཟ་འདོད་ཀྱིས་ན་ལྟུང་བྱེད་སྦྱོར་བར་འགྱུར། །མཚམས་བཙོས་རུང་ཁང་ལས་གཞན་རང་བཞིན་གྱི། །མཚམས་སམ་དེ་ཡི་ཉེ་འཁོར་རོ་དངོས་པོ་ནི། །ཚད་
ལྡན་ཡན་ཆད་དྲུག་ནི་སྔར་བཞིན་སྟེང། །རྗེན་པ་ཡིན་པའོ་རྟེན་དང་འདུ་ཤེས་འདྲ། །ཀུན་སློང་ཟ་ཆེད་རང་གར་རེག་འདོད་པ། །མཐར་ཐུག་མེས་རེག་པའོ་རྗེན་བཙོས་ གང་དུ་བཙོས་པའི་  གནས། །མཚམས་ནང་ དང་དེའི་
ཉེ་འཁོར་ཡིན་པ་  མི་དགོས་ ཡན་ལག་  གཞན་རྣམས་མཚམས་བཙོས་བཞིན། །ཞག་ལོན་དངོས་པོ་རྗེན་མིན་གཞན་དྲུག་ལྡན། །གནས་དང་རྟེན་དང་འདུ་ཤེས་སྔར་ཇི་བཞིན། །ཀུན་སློང་མཚམས་དེར་འཇོག་འདོད་མཐར་
ཐུག་ནི། །མཚན་མཐའ་འདས་དགོས་ ལག་ཉ་སོགས་  ཟ་བའི་ཉེས་བྱས་ བཞི་པོ་རེ་རེ་  ལའང། །དངོས་པོ་ལག་ཉ་ མཚམས་བཙོས་ཞག་ལོན་རྗེན་བཙོས་  སོགས་ཀྱི་སྐྱོན་ཆགས་པ། །ཟ་དུས་མུ་གེའི་དུས་དང་རྟེན་
ཟས་ཀྱིས། །ཕོངས་དང་གནང་བའི་རྐྱེན་ཅན་ནད་པ་མིན། །ཀུན་སློང་ཟ་འདོད་མཐར་ཐུག་མགུལ་དུ་མིད། །བྱིན་ལེན་ཁ་ཤལ་ཆུ་དང་སོ་ཤིང་གཉིས། །མ་གཏགས་སྨན་བཞི་རུང་བ་ཚད་ལྡན་དགོས། །ངོ་བོ་མི་རུང་སྒོག་བཙོང་ཤ་
ཆེན་དང། །རྟ་བོང་གླང་ཤ་སོགས་དང་ཆོ་གའི་སྒོས། །མི་རུང་ལག་མཚམས་ཞག་རྗེན་གསོག་འཇོག་སོགས། །སྟོབས་པ་པོ་ནི་མ་རྫོགས་སྟོབས་འདོད་པ། །གཡས་གཡོན་རྒྱབ་དང་མཐོ་སར་སྡོད་པ་མིན། །ཟས་གྱེན་འདེག་

[032B] །སྟོབས་ཡུལ་དགེ་སློང་ཕ་མ་དགེ་སློབ་གསུམ། །གང་རུང་ཡིན་པ་ལང་མིན་འདུག་བཞིན་པ། །ལག་གཉིས་བཀན་ལེན་གནས་ནི་མངོན་སུམ་ཡིན། །མཚམས་གཞན་མ་ཆོད་ཐོབ་པའི་ཕྱོགས་
ཡིན་པའོ། །སྡོད་པས་ཆགས་མོད་གུས་ཕྱིར་འགྲེང་ནས་སྟོབས། །འདུ་ཤེས་མ་འཁྲུལ་ཀུན་སློང་སྟོབས་ལེན་འདོད། །མཐར་ཐུག་ལག་པའམ་དེ་འབྲེལ་སྣོད་དུ་ཐོབ། །དམིགས་བསལ་བསླབ་བྱིན་དགེ་སློང་རྣམ་དག་དང། །
བསླབ་པ་གཡེལ་བས་མི་གཡེལ་མཆོག་མིན་པས། །མཆོག་དང་ལྟ་བ་ཐ་དད་རྣམ་དག་ཀྱང། །ཕ་མ་ཕན་ཚུན་བྱིན་ལེན་ཆགས་པར་གསུངས། །ལག་གཉིས་མི་བདེ་གཅིག་དང་ཉེ་བ་གནས། །མི་བདེ་རང་དང་སྤྲེའུ་ཅང་ཤེས་རྟ་
།གླང་ཆེན་མཐོ་ས་ནས་བསྟབས་བྱིན་ལེན་ཆགས། ། བྱིན་ལེན་འཇིག་པའི་རྒྱུ་བཅུ་ནི།  འཕྲོག་དང་གཤོར་ཏེ་འདྲིལ་དང་བོར་བ་དང། །བབས་དང་ཤི་དང་གཞན་གྱིས་རེག་པ་དང། །སྨན་གྱི་རིགས་གྱུར་སྐྱེ་བ་གྱུར་པ་དང་
གཞན་ལ་བསྔོས་དང་ཆོས་མཚུངས་གཞན་དང་བཅུ། །ཆོས་མཚུངས་རྩ་ཆད་མཚན་གཉིས་ལན་གསུམ་འགྱུར། །བབས་དང་མཚུངས་ཕྱིར་མདོར་བསྡུས་མཚོ་ཊིཀ་གསུངས། །དབྱེ་བ་ལུས་ཀྱིས་ལུས་དང་ལུས་ལ་འབྲེལ། །ལུས་དང་
འབྲེལ་བས་ལུས་དང་ལུས་འབྲེལ་བཞི། །བཞག་པའི་བྱིན་ལེན་ལྔའོ་ཐ་མ་འདི། །གཤན་པས་དྲངས་ན་དཀྱིལ་འཁོར་བྱུག་རིས་སོགས། །བཞག་པའི་གཞི་སྟོན་ཞོགས་ཤིག་སྨྲས་ནས་བླངས། །ཟ་ཚེ་སྒྲ་མི་སྙན་པའི་དུས་དྲན་དགོས། །
   ༈   འགྲེང་དང་གཅེར་བུ་དམག་དང་ནི། །ཞག་གཉིས་གཤམ་དཀྲུག་འགྲོ་བ་དང། །བརྡེག་དང་གཟས་དང་གནས་ངན་ལེན། །    ༈    །བསྙེན་པར་མ་
རྫོགས་ཆོས་དང་སྨྲ། །དགེ་ཚུལ་ཁ་དོག་བསྒྱུར་བ་དད། །རིན་པོ་ཆེ་དང་ཚ་བའི་དུས། ། མེ་རེག་གི་སྐབས་འདིར་ཡོ་བྱད་སོགས་བྱིན་གྱི་བརླབ་ཚུལ་བཅུ་གཅིག་ནི་  བྱིན་རླབས་བཅུ་གཅིག་རིན་ཕྲེང་ལས། །གོས་ལྷུང་སྨན་
རིན་གསོ་དགག་དབྱར། །དུས་དང་ལྟུང་རྙེད་རུང་ཁང་ངོ། །དུས་དྲན་གཞི་རྟེན་དུས་དང་ཡུན་ཚད་དང། །ངོ་བོ་དགོས་པ་འཇིག་པའི་ཚུལ་དང་བདུན། །འཇིག་རྒྱུར་རྟེན་བབས་ཤི་འཕོས་བྱ་བ་ཟིན། །བྱ་བ་ཆོས་མིན་གྱུར་དང་ཞག་

[033A]༄༅། །འདས་ལྔའོ། །    ༈    །རྩེ་དང་ལྷན་ཅིག་དངངས་བྱེད་དང། །སྦེད་དང་གདེངས་མེད་གཞི་མེད་དང། །སྐྱེས་པ་མེད་པར་ལམ་འགྲོ་བའོ། །    ༈   
དང། །བསྐོ་དང་མགྲོན་དང་བསླབ་པ་དང། །ཉན་དང་མི་སྨྲ་འགྲོ་བ་དང། །མ་གུས་ཆང་འཐུང་དུས་མིན་པའོ། །    ༈    །ཁབ་རལ་དང་ནི་ཁྲི་རྐང་དང། །གདལ་དང་གདིང་དང་གཡན་པ་དང་
རས་ཆེན་བདེ་གཤེགས་ཆོས་གོས་སོ། །    ༈    །བསླབ་པ་རྣམས་དང་དགོན་པ་དང། །སངས་རྒྱས་ཕན་པར་གསུངས་པ་ཡིས། །སོ་སོར་བཤགས་པར་བྱ་བར་གསུངས། །    ༈   
བསླབ་བྱའི་ཉེས་བྱས་སྡེ་ཚན་དགུའི། །  ཤམས་ཐབ་ལ་ནི་རྣམ་པ་བདུན།  དང་པོ་གོས་བགོའི་སྡེ་ལ་མཐང་གོས་ནི། །བརྩེངས་འཇོལ་བརྐྱང་ལྟེབ་འབྲུ་འཐུམ་རིམ་ཕྱིར་ལོག་ཟླུམ་པོར་མ་བགོས་ སྟོད་གཡོགས་ལ་ནི་རྣམ་པ་
གསུམ་  སྟོད་གཡོགས་བརྩེངས་དང་འཇོལ། །ཟླུམ་པོར་མ་བགོས་ ཤིན་ཏུ་བསྡམས་ལ་སོགས་པ་ལྔ་  གཉིས་པ་ཁྱིམ་འགྲོའི་སྡེར། །ལུས་ངག་མ་བསྡམས་ཚུལ་མཐུན་མ་བགོས་དང། །ཅ་ཅོ་གཡེང་བལྟ་འདོམ་གང་ལྷག་
པའམ། །འདོམ་གང་ཙམ་དུའང་མི་བལྟ་ མགོ་གཡོགས་ལ་སོགས་རྣཾ་པ་ལྔ་  རས་མགོ་གཡོགས། །འདོམ་མཐོང་གོས་བརྫེས་གོས་ཕྲག་ཕྱོགས་གཅིག་གཟར། །ལག་གཉིས་གཉའ་བསྣོལ་ལག་གཉིས་ལྟག་པར་བསྣོལ། ། མཆོངས་
ལ་སོགས་པ་རྣམ་པ་ལྔ་  མཆོངས་བརྐྱངས་ཙོག་པུ་རྟིང་བཏེགས་བྲང་གིས་འགྲོ་གྲུ་མོ་བརྐྱངས་དང་ ལུས་ལ་སོགས་པ་རྣམ་པ་བཞི་  ལུས་གཅུ་ལག་པ་དབྱུག་མགོ་བསྒྱུར་ཕྲག་སྤྲད་ལག་པ་སྦྲེལ་ནས་འགྲོ།  འདུག་པར་
བྱ་བ་དགུ་དག་དང་  གསུམ་པ་འདུག་སྡེར་ཁྱིམ་པས་མ་བསྒོས་འདུག་མ་བརྟགས་ལྕིད་ཕབ་རྐང་བསྣོལ་རླ་བསྣོལ་འདུག་ལོང་སྟེང་ལོང་བཞག་ཁྲི་འོག་རྐང་པ་བཀུག་རྐང་ལག་བརྐྱངས་དང་འདོམ་ནི་སྣང་བར་འདུག་
 བྱིན་ལེན་བྱ་བ་བརྒྱད་རྣམས་སོ་  བཞི་པར་ཟས་ནི་ལེགས་པར་མ་བླངས་དང། །ཁ་ད་ཆང་བླངས་མཆན་ཚད་མཉམ་དུ་བླངས། །མཐར་ཆགས་མ་བླངས་ཡིད་མ་བཏོད་པར་བླངས། །བཟའ་བཅའ་མ་སླེབས་ལྷུང་བཟེད་སོགས་

[033B] །ལྷག་འདོད་གཅིག་སྐབས་ཟས་སྟེང་ལྷུང་བཟེད་བཞག་ ཟས་ལ་ལེགས་པར་བྱ་བ་དྲུག་  ལྔ་པ་ཟ་སྡེར་ལེགས་པར་མ་ཟས་དང། །ཁམ་ཆེ་ཁམ་ཆུང་རན་པར་མ་ཟས་དང། །མ་སླེབས་ཁ་གདངས་ཁ་བཀང་སྨྲ་བ་དང། །
 ཙུག་ཙུག་ལ་སོགས་རྣམ་པ་ལྔ་  ཙུག་ཅག་ཧུ་ཕུ་ལྕེ་ཕྱིར་ཕྱུངས་ནས་ཟ།།  འབྲུ་ནས་ཐ་དང་བྱེད་པ་ལྔ་  །འབྲུ་ནས་རེ་རེ་ཟ་དང་ཟས་ལ་འཕྱ། །མཁུར་བ་གཡས་གཡོན་སྤོས་དང་རྐན་སྒྲ་གཏོགས། །ཁམ་འཕྲོ་བཅད་ཟ་ཟས་ ལག་པས་
ལྡག་ལ་སོགས་པ་ལྔ་  གོས་ལག་ལྕེས་བལྡག་ལྷུང་བཟེད་འབྱོགས་དང་ཟས་ཆགས་ལག་པ་སྤྲུགས། །ལྷུང་བཟེད་སྐྱོམ་དང་མཆོད་རྟེན་དབྱིབས་བྱས་ཟ། ། འཕྱ་བ་ལ་སོགས་རྣམ་པ་བཞི་  དྲུག་པར་གཞན་གྱི་ལྷུང་བཟེད་འཕྱ་ཕྱིར་
བལྟས། །ལག་པ་ཟས་སྦགས་སྣོད་རེག་འབག་ཆུ་འཐོར། །མ་དྲིས་འདོར་དང་ ལྷུང་བཟེད་ལ་ཡང་རྣམ་པ་བཅུ་  ལྷུང་བཟེད་ཟས་ལྷག་བླུགས། །ལྷུང་བཟེད་གཞི་མེད་གད་གཡང་བཀན་གཟར་བཞག་གད་གཡང་བཀན་གཟར་
ལྷུང་བཟེད་བཀྲུ་བ་དང། །འགྲེང་སྟེ་བཀྲུ་དང་འབབ་ཆུའི་རྒྱུན་ལྡོག་གཅུ། །  འགྲེང་བར་བྱེད་ལ་སོགས་པ་ལྔ་  བདུན་པར་མི་ན་འགྲེང་ལ་ཆོས་འཆད་དང། །ཉལ་ལ་འདུག་དང་མཐོར་འདུག་དམའ་བས་འཆད། །སྔོན་ལ་ཕྱིས་འཆད་
ལམ་དབུས་ལམ་འགྲམ་འཆད། ། མགོ་གཡོག་ལ་སོགས་རྣམ་པ་ལྔ་  མགོ་གཡོགས་གོས་བརྫེས་གོས་ཕྲག་གཉིས་ཀར་གཟེར། །ལག་གཉིས་གཉའ་བསྣོལ་ལྟག་བསྣོལ་ དོ་ཀེར་ཅན་ལ་སོགས་པ་ལྔ་  དོ་ཀེར་ཅན། །ཞ་གྱོན་
ཕྲེང་བ་ཅོད་པན་གྱོན་པ་དང། །ཐོད་དཀྲིས་ གླང་ཆེན་ལ་སོགས་བཞོན་པ་ལྔ་  གླང་རྟ་ཞོན་དང་འཁྱོགས་ནང་འདུག་ཤིང་རྟ་ནང་འདུག་ལྷམ་གྱོན་ ལག་ན་འཁར་བ་ལ་སོགས་དྲུག་  འཁར་བ་གདུགས། །དོ་ཀེར་ཅན། །ཞ་གྱོན་
ཆ་ཐོགས་པ་དང། །གོ་ཆ་གྱོན་ལ་ཆོས་ནི་བཤད་རྣམས་སོ། །  ན་བ་རྣམ་པ་བཞི་རྣམས་སོ་  བརྒྱད་པ་མི་ན་འགྲེང་སྟེ་གཤང་གཅི་བྱ། །ཆུ་དང་རྩ་སྔོན་གཉིས་ལ་རང་ཉིད་དང། །གཞན་གྱིས་བྱས་ཟིན་གཤང་གཅི་སྣབ་ལུད་འདོར་
།དགུ་པ་རྒྱུ་བ་དགག་པའི་སྡེ་ཚན་ལ། །དགོས་མེད་ཤིང་ལ་འདོམ་གང་ཡན་ཆད་འཇོགས། །དེ་ལྟར་ཉེས་བྱས་བརྒྱ་དང་བཅུ་གཉིས་སོ། །    ༈    །ཕ་ལས་ཟུར་དུ་མ་ལས་རྣམ་པར་འབྱེད། །

[034A]༄༅། །བཤད་པར་འཐད་དེ་ཕ་མ་ལུས་བསམ་པ། །ཉོན་མོངས་ཉེས་སྤྱོད་དེར་བརྟེན་བཅས་པ་ཡང། །མི་འདྲའི་ཕྱིར་རོ་ཕ་མའི་ལྟུང་རྣམ་གཞག་ཕན་ཚུན་མི་འདྲའི་རྒྱུ་མཚན་ལྔ་རིམ་བཞིན། །ཡོད་
མེད་མི་འདྲ་དགོན་འབྲལ་ཉིན་མཚན་འབྲལ། །ཆེ་ཆུང་མི་འདྲ་རེག་ཕམ་འབྱིན་ལྟུང་བྱེད། །མང་ཉུང་མི་འདྲ་འགྲེང་བཞི་སྐྲོད་པ་གཉིས། །སྡེ་ཚན་མ་བསྐོས་འདུག་དང་མི་གཙང་འདོར། །སྐྱེ་དུས་མི་འདྲ་ལྷུང་བཟེད་ཞག་གཅིག་
བཅུ། །གཙོ་འཁོར་རྒྱུ་འབྲས་གཉིས་ཀྱི་རིམ་པས་ཀྱང། །ཕ་མའི་རྣམ་འབྱེད་གཉིས་ཀྱི་གོ་རིམ་འཐད། །    ༈    །  མཐུན་མོངས་མིན་པ་  རེག་དང་ལུས་བཀན་འཆབ་དང་བཟློག་
ཕམ་བཞི། །མ་ལ་ཕམ་པར་འགྱུར་ཚད་ཕས་སྐྱེས་པར། །རེག་ལ་སྦོམ་པོ་ལུས་བཀན་དེ་བཞིན་ནོ། །ཕ་ཡིས་རིམ་བཞིན་ཕ་མའི་ཕམ་འཆབ་ཚེ། །ལྟུང་བྱེད་ཉེས་བྱས་འབྱུང་ལ་བཟློག་ཕམ་ཡང། །འགྱུར་བའི་ཚད་ཀྱིས་སྤངས་
པ་རྗེས་ཕྱོགས་འབྱུང། །    ༈   འཁྲིག་ཚིག་བསྙེན་བཀུར་ཁང་པ་ཁང་ཆེན་དྲུག་ཅིར་འགྱུར་མ་ཡིས་འབྱིན་ལ་ལྟུང་བྱེད་དང། །རེག་ལ་ཕམ་པ་འཁྲིག་ཚིག་སྦོམ་པོ་དང། །བསྙེན་
བཀུར་ཁང་པ་ཁང་ཆེན་ཉེས་བྱས་ཙམ། །    ༈    །དང་པོ་ལས་གྱུར་སྨྱན་དང་བསྐུར་འདེབས་གཉིས། །ཅི་ཡང་རུང་བ་ལེན་དང་ལེན་དུ་འཇུག་མཚན་འབྲལ་ཉིན་འབྲལ་གཅིག་པུ་ལམ་དུ་འགྲོ་
གཅིག་པུ་ཆུ་བརྒལ་རབ་ཏུ་འབྱིན་པ་དང། །ཤི་བའི་ནོར་ལེན་བཟོད་གསོལ་འཇུག་བཅུ་གཉིས། །བསྒོ་བ་ལས་གྱུར་དཀོན་མཆོག་གཏོང་བ་དང། །འཐབ་ཀྲོལ་བྱེད་དང་སྡེ་ཞིང་གནས་པ་དང། །སྡེ་ཞིང་གནས་འཇུག་དབྱེན་དང་
དེ་རྗེས་ཕྱོགས། །ཁྱིམ་སུན་འབྱིན་དང་བཀའ་བློ་མེ་བདེ་བརྒྱད། །སྨྱན་དང་གཞི་མེད་བག་ཙམ་ཅི་འདྲ་དང། །དབྱེན་སོགས་མཐའ་མ་བཞི་ནི་མིང་ཙམ་མཐུན། །    ༈    །སྲིན་བལ་འབའ་ཞིག་ཆ་གཉིས་
དང། །དྲུག་དང་མཐོ་གང་ལམ་དང་ནི། །འཁྲུ་དང་འཆང་དང་བརྟད་དང་དགོན། །རས་ཆེན་མ་གཏོགས་ལྷག་མ་ཡིན། །མ་ལ་ལྷུང་བཟེད་ཞག་བཅུ་དགོན་འབྲལ་གཉིས། །ལྟུང་མེད་གཞན་དགུ་ཉེས་བྱས་སོ་ཐར་མདོ། །རྩ་འགྲེལ་

[034B] །གཞན་རྣམས་སྔར་བཞིན་སྲིན་བལ་བརྟད་བྱུང་གཉིས། །སྤང་ལྟུང་འབྱུང་གསུངས་ཕྱི་མ་འདི་ལག་ལེན། །དོགས་མཐའ་བཟུང་བས་བཟང་ངམ་མཚོ་ཊིཀ་གསུངས། །ཐུན་མོང་བཅུ་དགུ་
བཅུ་ཆེན་དང་པོ་དང། །བར་པའི་མཐའ་གསུམ་ལྷག་བཙལ་ཐ་ག་གཉིས། །བྱིན་འཕྲོག་བསྔོས་པ་གཞན་བསྒྱུར་གསོག་འཇོག་གོ་དེ་ལས་བཅུ་གསུམ་མཚན་ཉིད་ཅི་འདྲ་དང། །ཞག་གཅིག་འབྲལ་དང་འཁྲུ་ལེན་ཕྱིན་འཕྲོག་
དང། །བསྔོས་བསྒྱུར་གསོག་འཇོག་དྲུག་ནི་མིང་ཙམ་མཐུན། །    ༈    །ཆོས་གོས་མ་བརླབས་སྲ་བརྐྱང་འབྱིན་མི་འབྱིན། །རིན་ཆེན་སློང་དང་གོས་དང་གོས་ཀྱི་རྒྱུ། །མལ་ཆ་དབྱར་
ཁང་རྒྱུ་ཟས་ཟ་བ་བཞི། །སྐྱེ་བོ་མང་བསྔོས་དགེ་འདུན་བསྔོས་བྱིན་རློབས། །བཅིངས་འགྲོལ་གོས་ནི་ལྕི་ཡང་བསྟེན་པ་གཉིས། །ཅིར་འགྱུར་ ལྷུང་བཟེད་  ཞག་གཅིག་ ཆང་བ་དང་ཆོས་གོས་ཟླ་བ་ཕྱེད་ཕྱེད་ན་བྱིན་གྱིས་མ་
བརླབས་པའི་  མ་བརླབས་ཕྱོགས་གཅིག་དང། །ལྕི་ཡང་བསྟེན་བཞི་ཕ་ལ་ལྟུང་མེད་དང། །མ་བརླབས་ཕྱོགས་གཅིག་ཆོས་གོས་ཉིན་དང་པོར། །མ་བརླབས་ལ་སོགས་བཅུ་གཅིག་ཕར་ཉེས་བྱས། །    ༈   
དགུ་བཅུ་ལས། །སྐྲོད་དང་མ་བསྐོས་ཉི་ནུབ་དང། །ཟས་དང་ཆོས་གོས་གཉིས་དག་དང། །དོན་མཐུན་གྲུ་དང་དབེན་པ་གཉིས། །སྦྱོར་བཅུག་ཡང་ཡང་བསོད་པ་དང། །ཉལ་སར་འདུག་དང་འགྲེང་བ་དང། །གདེང་དང་ཉི་ཤུ་མ་
ལོན་དང། །རས་ཆེན་ལྟུང་བ་བཅོ་བརྒྱད་པོ། །བཀོལ་བའི་ལྷག་མ་འདིར་འདོད་དོ། །བཅོ་བརྒྱད་སོ་ཐར་མདོ་རྩ་རྩ་འགྲེལ་ལས། །མ་ལ་མ་བཞག་རྣམ་འབྱེད་ཞུ་བ་ལས། །གཞན་རྣམས་སྔར་བཞིན་ཉལ་གཤམ་འདུག་འགྲེང་གཉིས་
།གདེང་མེད་གསུམ་ནི་མ་ལ་ལྟུང་བྱེད་གསུངས། །    ༈    །མཚན་ཉིད་ཅི་འདྲ་སུམ་ཅུ་ལྔ།  སྔ་དྲོ་གྲོང་རྒྱུ་རྗེས་མཐུན་དང་ཕྱི་དྲོ་གྲོང་རྒྱུ་ཅི་འདྲ་ཡིན་པས་སོ་སོར་བགྲངས་ན་  །རྗེས་མཐུན་སོ་
བརྒྱད་རིན་ཕྲེང་དང། །མཚོ་ཊིཀ་ཅི་འདྲར་སྦེད་པ་བསལ། །སྤངས་ཟ་བསྣན་པས་སོར་དྲུག་དང།  སྐྱེ་གཅོད་ཅི་འདྲར་དངོས་སུ་གསུངས་ཤིང་ས་བོན་མདོར་བསྡུས་སྦྱར་བས་དེ་གཉིས་སོ་སོར་བགྲངས་ན་  །རྗེས་མཐུན་སུམ་

[035A]༄༅། །ཅུ་རྩ་བདུན་གསུངས། །ཐུན་མོང་མིན་པ་བརྒྱ་རྩ་བརྒྱད། །སྡེ་ཚན་བཅུ་བཞི་རིན་ཕྲེང་ལས། །བརྟུལ་ཞུགས་ལས་དང་ཡལ་འདོར་དང། །ཚངས་སྤྱོད་རྩེ་མོ་ཡོ་ལངས་དང། །སྟན་དང་ལག་ལས་
ཟ་བ་དང། །གོས་དང་སེར་སྣ་གནས་ཁང་དང། །སྡོམ་དང་རྒྱུ་བ་སྒྲུབ་པའི་ཚུལ། །ཞེས་གསུངས་བརྟུལ་ཞུགས་ལས་རྒྱུར་བཅུ་བདུན་ནི། །མ་ལོན་འཁོར་དང་འཁོར་མང་ཉེར་འཇོག་དང། །བཅུ་གཉིས་ བསྒྲུབ་བྱའོ་  ཉི་ཤུ་མ་
ལོན་རྫོགས་བྱེད་གཉིས། །རྫོགས་འདོད་དགེ་སློབ་མ་སྦྱིན་ཚིགས་འདས་གཉིས། །མ་བསླབས་རྫོགས་བྱེད་བསླབས་པ་རྫོགས་མི་བྱེད། །ཆོས་འཚོང་འདྲིད་དང་འཁོར་མང་བསོག་པ་དང། །མ་གནང་སྡུད་དང་འཁྲུལ་མོ་སྦྲུམ་མ་
དང། །མྱ་ངན་གྱིས་གཟིར་རྩབ་ཧྲམ་ཅན་སྡུད་བཞི། །གཉིས་པ་བརྟུལ་ཞུགས་ཡལ་བར་འདོར་བཞི་ནི། །ཕན་མི་འདོག་དང་བར་ཆན་མི་འདྲེན་དང། །བསླབ་ལ་མི་སློབ་ནད་གཡོག་མི་བྱེད་བཞི། །གསུམ་པ་ཚངས་སྤྱོད་ལས་
གྱུར་སོ་ལྔ་ནི། །འདོད་པ་བསྟེན་དང་འདོད་པ་བསྟེན་ལྟར་བཅོས། །འདོད་བསྟེན་ལྟར་གནོད་བསྟེན་པར་བྱ་བ་འཆོས། །ཁྱིམ་པ་དགེ་སློང་ལྷན་ཅིག་དབེན་འགྲེང་གཉིས། །བླ་གབ་མེད་པར་དེ་གཉིས་དང་འགྲེང་གཉིས། །ཁྱིམ་པར་
ཤུབ་སྨྲ་ཁྱིམ་པས་ཤུབ་སྨྲ་ཉན། །དགེ་སློང་དང་ཡང་དེ་ལྟར་སྦྱར་བའི་གཉིས། །རིག་པ་ལེན་དང་རིག་པ་ཀློག་པ་དང། །རྨ་བཅིང་འགྲོལ་དང་བུ་ཚོ་ཁྱིམ་གཞན་ཉལ། །མ་བརྟགས་ཉལ་དང་མཚན་མོ་གཅིག་པུར་ཉལ། །ལོངས་
སྤྱོད་ ཤུགས་བསྟན་དུས་འབྲེལ་བཞིའི་ནང་མཚན་  གནས་བཏང་དགེ་སློང་དགེ་སློབ་མ། །དགེ་ཚུལ་ཁྱིམ་པ་མུ་སྟེགས་མ་ལྔ་ཡིས། །དྲིལ་ཕྱིས་བྱེད་ལྔ་བཀྲུ་བཤལ་ གནོད་འགྱུར་སྤང་བའི་ལྟུང་བྱེད་གསུམ་  བྱེད་དུ་འཇུག་
དྲི་ཞིམ་རྫས་བསྐུས་འབྲུ་མར་ཚིག་མས་བསྐུས། །ཆུ་ལ་ལོངས་སྤྱོད་བུ་ཤེལ་རྩ་སོ་མང། །སྙུག་བཤད་གསུམ་དང་གསུམ་ཆར་གྱིས་སྐྲ་བཤད། །སྐྲ་བརྙན་ཐོག་དང་ཁྱིམ་པའི་རྒྱན་ཐོག་པའོ། །བཞི་པ་རྩེ་མོ་ལས་གྱུར་བྲོ་བརྡུང་
དང། །གླུ་ལེན་པ་དང་རོལ་མོ་བྱེད་པ་གསུམ། །ལྔ་པ་ཡོ་ལངས་ལས་གྱུར་གདུགས་ཐོགས་དང། །མཆིལ་ལྷམ་གྱོན་དང་ཁྲེའུ་བསྙེན་ཉམས་མྱོང་གསུམ། །དྲུག་པ་སྟན་གྱུར་ཐུག་ཐུབ་ཕྱིས་གནོན་ ཁྱིམ་པས་མ་བསྒོ་བར་སྟན་ལ་

[035B]  བྱེད། །ཁྱིམ་པར་ལོག་ཐབས་བྱེད་པ་རྣམ་པ་གཉིས། །བདུན་པ་ལག་ལས་ལས་གྱུར་སྐུད་པ་འཁལ། །ཚོང་གོས་བདག་གིར་བྱེད་དང་ཟས་རུང་འཚོང། །ཁྱིམ་གྱི་བྱ་བྱེད་སྔར་བསྟན་བརྗེན་འཚོད་ལྔ། །
བརྒྱད་པ་ཟ་བ་ལས་གྱུར་ལྟོ་བདུན་དང། །ཚོགས་པར་དབྱུང་མིན་ སྒོག་སྐྱ་ཟ་བའི་ལྟུང་བྱེད་  དྲི་བསྟེན་ལྟུང་བྱེད་གཉིས། །དགུ་པ་གོས་གྱུར་སྨེ་གབ་མི་འཆང་དང། །ཆུ་གོས་མི་འཆང་བཀྲུ་བཤལ་འཁྲུར་འཇུག་དང། །རྒྱལ་
མཚན་མ་གུས་རྒྱལ་མཚན་བརྗེ་བ་ལྔ། །བཅུ་པ་སེར་སྣ་ལས་གྱུར་སྔགས་པ་བརྗོད། །ཁྱིམ་དུ་མ་གཞན་འགྲོ་དང་དབྱར་ཁང་སོགས། །གནས་ལ་ལོང་སྤྱོད་རྙེད་པ་ཆོས་ལྔ་ལ། །སེར་སྣ་བྱེད་པའི་ལྟུང་བྱེད་རྣམ་པ་ལྔ། །བཅུ་
གཅིག་གནས་ཁང་ལས་གྱུར་དབྱར་ཁང་དང། །ཁྱིམ་པའི་ཁྱིམ་གཞན་སྔར་གནས་སྐྲོད་པ་གཉིས། །བཅུ་གཉིས་སྡོམ་པ་ལས་གྱུར་བཅུ་དྲུག་ནི། །མཐོ་མཚམས་ལོག་པར་སྟོན་དང་མི་བརྟན་པ། །ཚོགས་ལ་བརྙེས་ཐབས་སྤྱོད་དང་
ཆུ་འཐོར་དང། །འཁྲུག་ལོང་ཡལ་འདོར་བློ་མཐུན་མི་བྱེད་དང། །ལྕི་ཆོས་ཟླ་ཕྱེད་གདམས་ངག་མི་ནོད་དང། །གསོ་སྦྱོང་དབྱར་གནས་དགག་དབྱེ་ལས་འདས་བཞི། །དབུལ་པོ་སྲ་བརྐྱང་སྦྱོར་འཇུག་མདུན་རོལ་དུ། །དབྱུང་ཕྱིར་
ཚོགས་པ་མི་སྦྱིན་གོས་འགྱེད་ཕྱིར། །ཚོགས་པ་མི་སྦྱིན་གནོད་པར་སྤྱོད་པ་གསུམ། །དབྱར་ཁང་ཡལ་བར་འདོར་དང་བཅུ་དྲུག་གོ་བཅུ་གསུམ་རྒྱུ་བ་ལས་གྱུར་དབྱར་ནང་ལྗོངས། །བཅུ་དྲུག་མི་འགྲོ་འཇིགས་པའི་དོགས་
བཅས་འགྲོ་མི་མཐུན་དགྲ་བཅས་འགྲོ་དང་གཞན་དག་ཏུ། །སོང་སྟེ་འཐབ་ཀྲོལ་བྱེད་དང་མ་ཕྱེ་འདྲི། །སྨྲ་བ་ལས་གྱུར་གཉིས་སོ་བཅུ་བཞི་པ། །སྒྲུབ་པའི་ཚུལ་གྱུར་ཕྱི་སར་གཅིག་པུ་འགྲོ། །རྩ་སྔོན་རྩིག་ཕག་མ་བལྟས་གཤང་
གཅི་འདོར། །དེ་ལྟར་ཐུན་མོང་མིན་པ་བརྒྱ་བརྒྱད་ལས། །མ་ལོན་འཁོར་དང་འཁོར་མང་ཉེར་འཇོག་དང། །འཁོར་མང་བསོག་དང་གནོད་འགྱུར་སྤོང་གསུམ་དང། །སྨེ་གབ་མི་འཆང་ཆུ་གོས་མི་འཆང་དང། །བཀྲུ་བཤལ་པ་
ལ་གོས་ནི་འཁྲུར་འཇུག་དང། །ལྕི་བའི་ཆོས་ལས་འདས་པའི་སྐབས་ཀྱི་བཞི། །ཕྱི་སར་གཅིག་པུ་འགྲོ་དང་བཅོ་ལྔ་ནི། །ཕ་ལ་ཉེས་མེད་རྒྱ་སྐྱེགས་ཆང་བུ་འཇུག་སྦོམ་པོའི་གཞན་རྣམས་ཕ་ལ་ཉེས་བྱས་འགྱུར། །  སོ་ཐར་གྱི་

[036A]༄༅། །མདོས་སྡོམས་  །སྲིན་བལ་བརྟན་བྱུང་དབེན་པར་འདུག་པ་བཞི། །ཉལ་སར་འདུག་འགྲེང་གཉིས་དང་གདེང་མེད་སྤྱོད། །
ཉར་གནས་མ་བྱས་གདིང་བ་གཅིག་ཉལ་དང། ། གར་མཁན་གྱི་ཁང་པ་དང་རོལ་མོ་མཁན་གྱི་  ཁང་པ་གཉིས་བལྟ་གར་གླུ་རོལ་མོ་བལྟ། །དེ་ལྟར་བཅུ་དྲུག་རྩ་བར་མ་བཤད་ཅིང། །སོ་ཐར་མདོར་ཡང་སྡོམས་
གསུངས། །འོན་ཀྱང་རྣམ་འབྱེད་ཞུ་བ་གཉིས་ལས་གསུངས། །    ༈    །མ་ལ་མ་བཞག་སོ་ཐར་མདོ་རྩ་སོགས། །ལས་གསུངས་ཞུ་བ་དེ་གསུམ་སོར་བཤགས་གསུངས། །    ༈   
བཤགས་ཐུན་མོང་མིན་བཅུ་ཉེ་མིན་ལས། །འོ་མ་ཞོ་མར་ཞུན་མར་འབྲུ་མར་སྦྲང། །བུ་རམ་དབུ་བ་ཉ་ཤ་ཤ་ཤ་བསྐམས། །བླངས་ཏེ་ཟ་བ་བཅུ་དང་ཐུན་མོང་བ། །དམག་དཔོན་སེང་གེ་ལས་གྱུར་སོར་བཤགས་གཅིག། །ཐུན་མོང་
མིན་བཅུ་ཕ་ལ་སྡེ་ཚན་གཞན། །བསོད་པ་བླངས་ཏེ་ཟ་བའི་ལྟུང་བྱེད་འགྱུར། །   ༈    །མི་གཙང་འདོར་གཉིས་མ་ལ་ལྟུང་བྱེད་འགྱུར། །མ་ཡི་ཉེས་བྱས་ཐུན་མོང་མིན་གཉིས་ལས། །ཤམ་
ཐབ་རྐེད་སྣང་བགོས་པ་ཕར་ལྟུང་མེད། །ཆགས་འགྱུར་ཁྱིམ་གཞན་འགྲོ་བ་ཉེས་བྱས་གསུངས། །    ༈    །དང་པོ་ལ་བཞི་རྣམ་འབྱེད་གཉིས་བཤད་རྗེས། །སྤྱིར་བསྟན་བཤད་པ་རྩ་འགྲེལ་རིམ་
མཐུན་ཕྱིར། །    ༈    །མི་ལ་དུད་འགྲོ་ཡང་གསུམ་རྣམ་འབྱེད་དང། །ཡན་ལག་ཐམས་ཅད་དང་བླང་རིན་ཕྲེང་གསུངས། །རྫུ་འཕྲུལ་ཆོས་ཅན་མ་ཡིན་འདུལ་བྱེད་དེ། །ལྷག་མ་རེ་གཅིག་ཞུ་བར་བཏུས་
ཕྱིར་རོ། །    ༈    །རྫུན་ འདིར་མཚོ་ཊིཀ་ཀྱི་དབང་དུ་བྱས་ཀྱིས་རིན་ཕྲེང་ལྟར་ན་མཐར་ཐུག་དོན་གོ་སོ་གསུམ་ལ་མདོ་འདིས་ཚིག་ཚོགས་སྐྱུངས་  སོགས་སུམ་ཅུར་མཐར་ཐུག་དོན་གོ་ཞེས་
།སོ་སོར་སྦྱར་བ་འདིར་བསྡུས་ཚིག་ཚོགས་སྐྱུངས། །རྫུན་སོགས་ཞེ་གཉིས་མ་གཏོགས་གཞན་རྣམས་ལ། །བསླབ་ཚིག་གཅིག་པར་ཚིགས་སྔར་ཞེས་པའི་མདོས། །ཚིག་བསྐྱུངས་ཞེ་གཉིས་ལ་ཡང་མདོར་བསྡུས་སྦྱར། །    ༈   

[036B] །དང་པོ་དང་པོའོ་བསླབ་བྱིན་འདྲ་ཉིད་ཅེས། །གཉིས་པའོ་ཁ་སྐོང་མིན་ཕྱིར་འདུན་བསྒྱུར་དང། །མི་སྨྲ་འགྲོ་ལ་ལྟུང་བྱེད་དངོས་གཞི་མེད། །དགྲ་བཅོམ་མེད་ཕྱིར་དགྲ་བཅོམ་བདེན་
སྨྲ་མེད། །བདེན་སྨྲ་ཙམ་ཡོད་ཉིས་བརྒྱ་ང་གསུམ་ལ། །རང་བཞིན་ཁ་ན་མ་ཐོ་ཡོད་གསུང་ཕྱིར། །    ༈    །སན་མོ་སོགས་དང་རེག་བྱ་ཉིད་མ་ཉམས། །ཡང་དག་ལེན་བྱེད་དེ་ནི་སྣོད་ཡིན་དྲུག་
   ༈   ཡུལ་ གྱི་ཡན་ལག་  དང་ ལྟུང་བ་  ཐ་དད་སྐྱེ་ཚུལ་འདུ་ཤེས་ ཀྱི་ཡན་ལག་  དང། །སེལ་བ་ཡན་ལག་རྣམ་པ་བསྟན་པ་ལྔ། །དང་པོར་བསླབ་བསམ་ཚིགས་མཚན་ཡན་
ལག་བཞི། །དང་པོ་བསླབ་པའི་ཡན་ལག་བཤད་པ་ལ། །མདོ་སྡེས་འཆབ་སེམས་ཕམ་པའི་ཡན་ལག་ཏུ། །དགོས་ཤིང་ཕམ་པས་སྡོམ་ཀུན་གཏོང་བར་འདོད། །འོན་ཀྱང་བསླབ་བྱིན་མི་འགལ་ཕམ་པ་ཡི། །སྡེར་
པོ་ལྕི་བ་དག་ཕྱིར་ཟེར། །སྔ་རབས་འཆབ་སེམས་ཕམ་པའི་ཡན་ལག་ཏུ། །མི་དགོས་ཕམ་པ་སྡོམ་པའི་གཏོང་རྒྱུར་འདོད། །རང་ལུགས་ཕམ་པས་སྡོམ་པ་མི་གཏོང་བའི། །སྒྲུབ་བྱེད་ལྔ་སྟེ་རང་ལ་ལྟུང་བྱེད་དང། །གཞན་ལ་གཞི་
མེད་བག་ཙམ་ལྷག་མ་བསྐྱེད། །གཅིག་ལ་ཕམ་བཞི་འབྱུང་གསུངས་དགྲ་བཅོམ་ཚེ། །རང་གྲལ་འགྲོ་ཞིན་འབུལ་རྒྱུ་ཡོད་པའི་ཕྱིར། །    ༈    །བསྟན་ཀྱང་ཉམས་པ་དགེ་སློང་ཉིད་ཡིན་
ཕྱིར། །སྡེ་ལྔའི་གཞིར་ཞུགས་དངོས་གཞི་བསྐྱེད་སྙམ་པའི། །དོགས་པ་སེལ་ཕྱིར་གཙོ་བོར་དགག་སྒྲས་བསྟན། །མ་ཆགས་ཞེས་པས་བརྗོད་བྱ་དགག་པའི་སྒྲས། །བསྟན་ཀྱང་མ་ཆགས་སྡོམ་པ་མི་ལྡན་ཕྱིར། །དེར་ཞུགས་ཉེས་མེད་
སྙམ་པའི་དོགས་པ་དེ། །སེལ་ཕྱིར་ཉེས་བསྐྱེད་གཙོ་བོར་སྒྲུབ་སྒྲས་བསྟན། །    ༈    །དང་པོར་ཆེ་ལོང་དབྱེ་བ་དགེ་ཚུལ་ལ། །དངོས་བླངས་བཅུ་དང་བར་མའི་ཉམས་པ་གསུམ་
།དགེ་སློབ་མ་ལ་ཆོས་དྲུག་ཚན་པ་གཉིས། །བསྣོན་ །དབྱེ་བ་བཞི་བཅུ་རྩ་བརྒྱད་དེ། །སྲོག་གཅོད་བཞི་དང་མ་བྱིན་ལེན། །མི་ཚངས་སྤྱོད་དང་རྫུན་དུ་སྨྲ། །གཞི་མེད་བག་ཙམ་དགེ་འདུན་དབྱེན་

[037A]༄༅། །དེ་རྗེས་ཕྱོགས་དང་ཁྱིམ་སུན་འབྱིན། །རྫུན་དང་བཤེས་ངོ་འཕྱ་བ་དང། །ཟས་ཅུང་ལྷག་མའི་སྐུར་འདེབས་དང། །བསླབ་པ་སྤོང་དང་འབྲས་ཆན་འགེབ། །ཆང་དང་གླུ་གར་རོལ་མོ་བྱེད། །རྒྱན་
དང་ཁ་སྤོས་ཉུག་ཕྲེང། །ཁྲི་དང་སྟན་ནི་ཆེ་མཐོ་དང། །ཕྱི་དྲོ་ཁ་ཟས་གསེར་དངུལ་ལེན། །ཉམས་པ་གསུམ་བཅས་སོ་དྲུག་སྟེང། །དགེ་སློབ་མ་ལ་ཆོས་དྲུག་གཉིས། །བསྣོན་པས་བཞི་བཅུ་རྩ་བརྒྱད་འགྱུར། །མཚོ་ཊིཀ་རྒྱན་ཕྲེང་
གཉིས་བསྡོམས་གར་སོགས་དྲུག། །མལ་སྟན་ཆེ་མཐོ་གཉིས་བྱས་ཙུག་ཙུག་སོགས། །འདུ་ཤེས་བསྒྱུར་བའི་རྫུན་བཞི་གྲངས་སོ་བདུན། །   ༈   ཕྱོགས་མཐུན་རྟོགས་ཕྱིར་ལྟུང་མེད་བསྟན་པ་ལ། །དགེ་ཚུལ་ཕ་ལ་ལྟུང་མེད་ཕྱེད་
བཅོ་བརྒྱད། །འཆང་འབྲལ་འཇོག་དྲུག་ས་བོན་ཤིང་གཅོད་གཉིས། །སྤངས་ཟ་བསོག་འཇོག་བྱིན་ལེན་མ་བྱས་ཟ། །མེ་རེག་ནུབ་ལྷག་ཕྱེད་དང་རིན་ཆེན་རེག། །ས་རྐོ་མི་སྨྲ་འགྲོ་དང་ལྗོན་ཤིང་འཛེགས། །རྩ་སྔོན་མི་གཙང་འདོར་
དང་ཕྱེད་བཅོ་བརྒྱད། །དེ་ལས་འཇོག་གཉིས་དགོན་འབྲལ་ནུབ་ལྷག་ཕྱེད། །མི་སྨྲ་འགྲོ་ལྔར་ལྟུང་མེད་མདོར་བསྡུས་སྦྱར། །ཁྱིམ་པར་བཀག་ཕྱིར་ནུབ་ལྷག་ཕྱེད་དུ་བཤད། །ས་བོན་ཤིང་གཅོད་སོ་སོར་ཕྱེ་བ་ཡང། །དགེ་སློབ་
མ་ལ་ས་བོན་ལྟུང་མེད་དང། །ཤིང་གཅོད་བླངས་འདས་བཅས་ཕྱིར་ཡིན་ནམ་དཔྱད། །དགེ་ཚུལ་མ་ལ་དགོན་འབྲལ་མ་གཏོགས་པ། །བཅུ་བདུན་སྟེང་དུ་ཆོས་གོས་བྱིན་རླབས་གཉིས། །མི་རྫོགས་རྗེན་པ་འཚོད་དང་ཉེར་གཅིག་
གོ་དེ་ལ་དགོན་པའི་འབྲལ་བའི་ཉེས་མེད་ཀྱང། །གནང་བའི་ཐ་སྙད་མི་ཐོབ་དགེ་སློང་མར། །དགོན་པའི་འབྲལ་ལྟུང་བཅས་པ་མེད་ཕྱིར་རོ། །ཉེར་གཅིག་དེ་ལས་དགེ་སློབ་མར། །ཤིང་གཅོད་གསོག་འཇོག་ཟ་བ་དང། །བྱིན་
ལེན་མ་བྱས་རིན་ཆེན་རེག་ས་རྐོ་ལྔ་ལ་བླངས་འདས་དང། །གསོག་འཇོག་བྱེད་ལ་ཕྱོགས་མཐུན་གྱི། །ཉེས་པ་འབྱུང་ཕྱིར་རོ་ལྷག་བཅོ་ལྔ། །དེ་ལ་ལྟུང་མེད་བཞག་པ་ཡིན། །ཞུ་ཆེན་འཆང་འབྲལ་འཇོག་དྲུག་སྤངས་ཟ་བདུན། །
མ་རྫོགས་གསུམ་ལ་ཉེས་གསུངས་ཡིག་ནོར་ཏེ། །ཞུ་ཆུང་འོད་ལྡན་ཉེས་མེད་གཙོ་བོར་གཟུང། །ཉིས་བརྒྱ་ང་གསུམ་དེ་ལས་དགེ་ཚུལ་ཕར། །རྫུན་ ཕམ་དང། གཞི་མེད། བག་ཙམ། དབྱེན། དེ་རྗེས་ཕྱོགས། ཁྱིམ་སུན་འབྱིན། ཤེས་

[037B] བཤེས་ངོ། འཕྱ་བ། ཟས་ཅུང། ལྷག་མས་སྐུར་འདེབས། བསླབ་པ་ཉེར་འཇོག་འབྲས་ཆེན་འགེབས་བཅས་བཅུ་གསུམ།  དང་སྲོག་གཅོད་ ཀྱི་ཕམ་པ་དུད་འགྲོ་འདེབས་སྦྱོང་གསོད་གསུམ་སྟེ་སྲོག་གཅོད་བཞི་བཅས་
བསྡོམས་པས།  བཅུ་བདུན་ཕམ་གཞན་གཉིས། །ཁང་གཉིས་གསེར་དངུལ་ལེན་དང་ཕྱི་དྲོའི་ཟས། །ནུབ་ལྷག་ཕྱེད་དང་ཆང་བཅས་བླངས་འདས་ཀྱི། །ལྟུང་བར་འགྱུར་བ་ཕྱེད་དང་ཉེར་ལྔའི་སྟེང། །ས་བོན་ཤིང་གཅོད་སྡོམས་
གཅིག་གིས་བསྡུས་ཕྱིར། །ལྟུང་མེད་གནང་བ་ཕྱེད་དང་བཅུ་བདུན་བཅས། །སྡོམས་ །ལྷག་མ་ཉིས་བརྒྱ་བཅུ་གཉིས་ཕྱོགས་མཐུན་ནོ། །ཡིག་ཆར་ཁང་གཉིས་བླངས་འདས་ཊིཀྐས་
སྒྲུབས། །མ་བསྒྱུར་གོས་བགོ་བླངས་འདས་ཡིན་པ་བཀག་ཕྱོགས་མཐུན་བསྡམ་བྱ་ཉིས་བརྒྱ་བཅུ་གཉིས་ཡང། །དགེ་ཚུལ་བསླབ་བྱ་གནམ་རྩེད་ལྡན་མར་གསུངས། །ཕྱོགས་མཐུན་བཞི་བཅུ་རིན་ཕྲེང་ལས། །རྟགས་དང་སློང་
དང་སྣོད་དང་ནི། །ལོངས་སྤྱོད་འཕྱར་གཡེང་འདོད་པ་དང། །གནོད་པ་དང་ནི་གནས་པ་དང། །མ་གུས་མི་སྦྱོང་གཞི་ལས་བྱུང། །ཞེས་གསུངས་བསྡུ་ན་སྡོམ་པ་ཉམས་ཕྱོགས་མཐུན། །བར་མ་ཉམས་པའི་ཕྱོགས་མཐུན་གཉིས་
སུ་འདུ། །    ༈    །སེལ་བའི་སྒོ་ནས་མ་རྫོགས་ལྡན་པའི་མུ། །རྣམ་དག་ཡུལ་དགོས་ལྟུང་བ་བརྡེག་ཟས་སོགས། །བསླབ་བྱིན་ཡུལ་བྱས་ན་སྨད་ཞུ་བ་ལས། །བསྔོས་བསྒྱུར་ཚིག་ལ་
ཁྱད་དུ་གསོད། །བསླབ་པ་སྤོང་དང་མི་སྨྲ་འགྲོ། །བཞི་ལ་ན་སྨད་དངོས་སུ་གསུངས། ། དགེ་སློང་ཡན་ལག་ཏུ་དགོས་པ་ཞེ་དྲུག་གི་ནང་ནས་གང་གི་བསྔོས་བསྒྱུར་སོགས་བཞི་པོ་དེ་མ་གཏོགས་པ།  དེ་མཚུངས་གཞན་   
ལ་མདོར་བསྡུས་སྦྱར། །དམིགས་བསལ་ལྟུང་བས་བསྐྱེད་པའི་ལྟུང་བ་ལྔར། །བསླབ་བྱིན་ཡུལ་བྱས་དངོས་གཞིར་མཚོ་ཊིཀ་གསུངས། །    ༈    །བསླབ་བྱིན་ཡུལ་བྱས་དངོས་གཞི་རྫོགས་
པ་ནི། །འདོན་དང་གནས་ངན་ལེན་བརྗོད་ལ། །ཞུ་ཆུང་ནས་གསུངས་བསྟན་བཅོས་མཐུན། །ཞུ་ཆེན་ན་སྨད་སྦྱོར་ལ་དགོངས། །བདེན་སྨྲ་ནུབ་ལྷག་མདོར་བསྡུས་སྦྱར། །    ༈    །དགེ་ཚུལ་

[038A]༄༅། །བཞིན་དུ་དགེ་སློང་རྣམ་དག་ལ། །བྱིན་ལེན་ལྟོབས་ན་ཆགས་ཤིང་རེག་མ་འཇིག་   ༈   རྣམ་དག་བྱ་བ་མི་འགྲུབ་མ་རྫོགས་མུ། །ཁ་སྐོང་མི་འོས་ཆོ་ག་ཉམས་ཕྱིར་དང། །ཁྲི་གདིང་སྡུད་པར་
བཅོལ་ཡུལ་ཕྱི་དྲོ་གྲོང། །རྒྱུ་བ་བརྗོད་ཡུལ་མི་རུང་ཞུ་བར་གསུངས། །གོས་སོགས་བྱིན་རླབས་ཡུལ་ལ་མདོར་བསྡུས་སྦྱར། །བསླབ་བྱིན་རྫོགས་ལྡན་མུ་བཞི་རྟེན་བསླབ་བྱིན། །བསླབ་བྱིན་ཡུལ་བྱས་བརྡེག་ཟས་འགྱོད་ཀྲོད་
རྫོགས། །བསླབ་བྱིན་ཡུལ་བྱས་འདོན་སོགས་བཞིར་ལྟུང་མེད། །མ་རྫོགས་མི་འགྲུབ་རྫོགས་པའི་བྱ་བ་འགྲུབ། །དང་པོ་དངོས་གསུངས་ཕྱིས་གསུམ་མདོར་བསྡུས་སྦྱར། །    ༈    །རྫོགས་
ལྡན་མུ་བཞི་དགེ་སློང་མ་རྣམ་དག་ཡུལ་བྱས་ལྟུང་བ་བསླབ་བྱིན་མོས་ཀྱང་བསྐྱེད། །མ་རྫོགས་བསྐྱེད་རྣམས་བསླབ་བྱིན་མོ་ལ་མིན། །མ་རྫོགས་མི་འགྲུབ་རྫོགས་པའི་བྱ་བ་འགྲུབ། །    ༈   
བཅས་ནི། །འགྲོ་བ་གཞན་གྱི་རྣམ་པ་ཞེས་སོགས་གསུངས། །སྤྲུལ་ཚེ་འདུ་ཤེས་ཡོད་ན་བལ་འཁུར་སོགས། །གཟུགས་བསྒྱུར་དགག་བྱ་མི་རྫོགས་རྣམས་མ་གཏོགས། །སྡེ་ལྔ་ཕལ་ཆེར་དངོས་གཞི་རིན་ཕྲེང་གསུངས། །ཡིག་
ཆར་འཁྲིག་ཚིག་བལ་འཁུར་སྐྱེ་གཅོད་གསུམ། །མ་གཏོགས་གཞན་རྣམས་དངོས་གཞི་བསྐྱེད་ལ་རྟེན། །གཟུགས་གཞན་མ་བསྒྱུར་ཡན་ལག་མི་དགོས་གསུངས། །མཚོ་ཊིཀ་མདོ་འདིས་སྤྲུལ་པའི་ཚེ། །འདུ་ཤེས་དེ་ཡོད་ཞུ་བ་ལས། །
མི་ཚངས་སྤྱོད་དང་སྲོག་གཅོད་བཞིའི། །ལྟུང་བ་རྫོགས་གསུངས་མདོ་འདིར་བསྡུས། །རྐུ་དང་འབྱིན་ལ་མདོར་བསྡུས་སྦྱར། །དེ་ལྟར་བདུན་པོ་མ་གཏོགས་པ། །གཞན་ལ་རྟེན་ལུས་ཐ་མལ་དུ། །དགོས་ཏེ་དེ་ཡང་ཞུ་བ་ལས། །བལ་
འཁུར་སྐྱེ་བ་གཅོད་པ་དང། །དོན་མཐུན་དང་ནི་སྦེད་དང་བཞིར། །རྫུ་འཕྲུལ་གྱིས་བྱས་ན་སྨད་གསུངས། །ཕམ་རྫུན་འཁྲིག་ཚིག་བསྙེན་བཀུར་དང། །གཞི་མེད་བག་ཙམ་བལ་འཁུར་དང། །བདེན་སྨྲ་དོན་མཐུན་གྲུ་དབེན་གཉིས་
།འདུག་གནས་འདུས་ཟ་ཉལ་ཤོམ་གཉིས། །གཅེར་བུ་བརྡེག་ཟས་ནུབ་ལྷག་དང། །སྨྲ་དང་བསྙིལ་བསྡུས་འགྱོད་བསྐྱེད་དང། །རྩེ་དང་ལྷན་ཅིག་དངངས་བྱེད་སྦེད། །གཞི་དང་སྐྱེས་མེད་རྐུ་དང་ཉན། །མི་སྨྲ་མ་གུས་དུས་མིན་འགྲོ་

[038B] །སོ་སོར་བཤགས་བྱ་བཞི་རྣམས་ཏེ། །དེ་ལྟར་ལྟུང་བ་བཞི་བཅུ་ལ། །ལུས་མི་སྣང་བྱས་ན་སྨད་གསུངས། །ཏེ་ལྟར་བདུན་པོ་མ་གཏོགས་པ། །གཞན་ལ་རྟེན་གཞན་སྤྲུལ་པའམ། །ལུས་མི་
སྣང་བྱས་རང་རང་གི་ན་སྨད་ཞུ་བའི་ལུང་གིས་བསྒྲུབས། །ལུས་ཀྱི་ཐ་སྙད་ལས་ཉམས་པས། །རང་རང་དགག་བྱ་མི་རྫོགས་པར། །རིགས་པས་ཀྱང་བསྒྲུབ་མཚོ་ཊིཀ་གསུངས། །འདུལ་འཛིན་བདུན་པོ་མ་གཏོགས་གཞན་
།གཟུགས་གཞན་བསྒྱུར་དང་མི་སྣང་བྱས། །གང་ཡང་མིན་པ་ཡན་ལག་དང། །བདུན་པོ་གཟུགས་གཞན་བསྒྱུར་ན་ཡང། །མཐར་ཐུག་གྲུབ་ལ་ཁྱད་མེད་པར། །གསུངས་སོ་ཤེས་རང་མི་གནས་གཙོ་བོ་བཞི། །སྨྱོ་འཁྲུག་སྡུག་
གཟིར་སྤྲུལ་ཚེ་འདུ་ཤེས་མེད། །གཉིད་མྱོས་སྙོམས་ཞུགས་རྒྱལ་བ་ཕལ་པའོ། །ཅིར་འགྱུར་སྦྱོར་དང་མཐར་ཐུག་གཉིས་ཀའི་ཚེ། །རང་བཞིན་མི་གནས་ལྟུང་མེད་སྦྱོར་བའི་ཚེ། །རང་བཞིན་མི་གནས་མཐར་ཐུག་ཚེ་གནས་ན་
།རེག་པ་ལྟ་བུར་དངོས་གཞིའི་སྤོམ་པོ་འབྱུང། །སྦྱོར་ཚེ་གནས་ཀྱང་མཐར་ཐུག་མི་གནས་ན། །གཙོ་བཞིར་སྦྱོར་ལྟུང་འབྱུང་ལ་མཐར་ལྟུང་མེད། །དེ་ཚེ་ཕལ་བཞིར་འཆང་འབྲལ་ནུབ་ལྷག་དང། །ལྷན་ཅིག་ཁང་པ་ཁང་ཆེན་
དངོས་གཞི་རྫོགས། །    ༈    །མི་ཚངས་སྤྱོད་དང་རྐུ་ཕམ་སྲོག་གཅོད་བཞི། །འབྱིན་འཁྲིག་བསྙེན་བཀུར་སྨྱན་དང་སྐུར་འདེབས་གསུམ། །དེ་ལྟར་བཅུ་གསུམ་ལུང་ལས་སྦྱོར་དངོས་
བར། །ཚིགས་ཐ་དད་ཀྱང་དངོས་གཞི་རྫོགས་གསུངས་པ། །ཚིག་སྔར་རིང་བའི་སྦྱོར་བ་ཡོད་ལ་དགོངས། །རང་ལུགས་སྡེ་ལྔ་ཀུན་ལ་ཚིགས་གཅིག་དགོས། །ཚིགས་སྔར་སྦྱོར་བྱས་ཕྱི་མར་མཐར་ཐུག་གྲུབ། །སྤྱིར་བཏང་དངོས་
གཞི་རྣམ་པའི་ན་སྨད་དང། །དམིགས་བསལ་འཆང་འབྲལ་ཚིགས་ཀྱི་སེལ་བ་ལ། །ན་སྨད་མི་སྲིད་ལོ་དྲུག་སྤང་བར་ཡང། །མར་འཕོས་སྦྱོར་ཉེས་ཡར་འཕོས་ལྟུང་མེད་གསུངས། །རྫོགས་པས་རྐུ་བའི་སྦྱོར་བྱས་དགེ་ཚུལ་
དུ། །བབས་ཚེ་མཐར་ཐུག་གྲུབ་ལ་ཕམ་འདྲ་བསྐྱེད། །    ༈    །སྲིན་བལ་འབའ་ཞིག་ཆ་གཉིས་དང། །བལ་འཁུར་རྨེལ་དང་གསེར་དངུལ་རེག་མངོན་མཚན་ཉོ་ཚོང་བསོད་པ་ལོངས། །

[039A]༄༅། །ཁབ་རལ་ལས་གྱུར་བཅུ་གཅིག་གོ་རིན་ཕྲེང་ལས་གསུངས་ཁབ་རལ་ར་ཡི་དཔྱད། །རྩམ་པའི་བསོད་སློང་བསྐྱེད་པར་མཚོ་ཊིཀ་གསུངས། །    ༈   
མཚན་གྱུར་པ་ནི་དེའི་ཞིང་ཞེས་སོགས་གསུངས། །འདི་ལ་སྤྱི་དང་གཞུང་གི་དོན་གཉིས་ལས། །དང་པོར་ཐུན་མོང་ཡིན་མིན་དབྱེ་བ་དང། །དོན་དང་ཕྱི་མའི་མཚན་ལ་ཅིར་འགྱུར་གསུམ། །ཐུན་མོང་ལ་ཡང་མཚན་ཉིད་ཅི་འདྲ་དང་
།རྗེས་མཐུན་མིང་ཙམ་གཉིས་སོ་དང་པོ་ནི། །ཕམ་བཞི་སྨྱན་དང་སྐུར་འདེབས་གཉིས། །འཆང་འཇོག་སློང་དང་སློང་རིགས་དང། །སྤངས་པ་སོ་སོར་བསྐུར་དང་གསེར། །མངོན་མཚན་ཉོ་ཚོང་ལྷུང་བཟེད་འཚོལ། །འཐག་གཉིས་
ཛུན་འདོན་བླ་མ་བདེན། །ས་བོན་འདེབས་དང་རིམ་ལྷག་དང། །འདུག་གནས་ཕྱེ་དང་དུས་མིན་དང། །ཁ་ནས་མིད་དང་སྲོག་ཆགས་བཅས། །གཅེར་བུ་དམག་གསུམ་མི་ནུབ་ལྷག་ཁ་དོག་ལོངས་བ་ཚ་བའི་དུས། །དུས་འགྲོ་རྩེ་སྦེད་
གཞི་མེད་དང། །རྐུ་དང་རྐོ་དང་མགྲོན་དང་ཆང། །དུས་མིན་དུས་མིན་སྐྱ་རེངས་དང། །ཁབ་རལ་གདིང་གཡན་བདེ་གཤེགས་གོས། །དེ་ལྟར་ལྔ་བཅུ་རྩ་ལྔའོ། །རིན་ཕྲེང་ལས་གསུངས་མཚོ་ཊིཀ་ལས། །སྦེད་བསལ་སྤངས་པ་
ཟ་བ་བསྣན། །ས་བོན་ཤིང་གཅོད་གྲངས་སོ་སོར། །བགྲངས་པས་ལྔ་བཅུ་རྩ་དྲུག་གསུངས། །དེ་ལས་ཞེ་བརྒྱད་ཞུ་བར་གསུངས། །མི་ཚངས་སྤྱོད་དང་སྲོག་གཅོད་བཞི། །ཕམ་རྫུན་བདེན་སྨྲ་ས་བོན་འཇོམས། །དེ་ལྟར་བརྒྱད་ལ་
མདོར་བསྡུས་སྦྱར། །ཤིང་གཅོད་དངོས་གསུངས་ས་བོན་མདོར་བསྡུས་ཕྱིར། །དེ་གཉིས་ང་དྲུག་གྲངས་འདྲེན་སོ་སོར་བྱས། །འདུལ་འཛིན་ང་ལྔ་རིན་ཕྲེང་ལྟར་དེའི་སྟེང། །སྤངས་ཟ་མ་གུས་བསྣན་པས་ང་བདུན་གསུངས། །
དམིགས་བསལ་མི་ཚངས་སྤྱོད་དང་སྐུར་འདེབས་གསུམ། །ལྷག་བཙལ་ངོ་ །རྗེས་མཐུན་མིང་ཙམ་ཡོད་མོད་ཕལ་ཆེ་བའི། །ཆ་ནས་ཅི་འདྲར་བཤད་པ་རིན་ཕྲེང་གསུངས། །    ༈   
མཚན་མཐུན་དང། །མཚན་མི་མཐུན་དང་ཆོ་ག་འཇིག། །གསུམ་གྱི་དང་པོ་རིན་ཕྲེང་ལས། །བསྒོ་གྱུར་བཞི་དང་འཕྲོག་པ་དང། །བསྔོས་བསྒྱུར་སྐྱོན་དང་ཕྲ་མ་དང། །སྐྱོ་ངོགས་གནས་ངན་གཤེས་ངོ་དང། །ཁྱད་གསོད་འཕྱ་

[039B] །ཕྱིས་གནོན་འབྱུང་བ་སྤངས་པ་སྟོབས། །འདུས་ཟ་བརྡེག་ཟས་གནས་ངན་ལེན། །བདེ་དང་འདུན་པ་ཆོས་གཏམ་སྨྲ། །དགེ་ཚུལ་འགྱོད་པ་སོར་མི་དངངས། །ཉེར་འཇོག་ཉན་རྣ་མ་སྨྲས་འགྲོ། །མ་གུས་ཟས་
བཅས་ད་གདོད་ཁྲི། །གདལ་དང་སེང་གེ་ལས་གྱུར་ཏེ། །དེ་ལྟར་བཞི་བཅུ་ཐམ་པའོ། །སྔ་དྲོ་གྲོང་རྒྱུ་འདིར་བགྲངས་ཀྱང། །ཕྱི་དྲོ་མཚན་ཉིད་ཅི་འདྲ་དང། །འཆབ་བརྗོད་གཉིས་ཀྱང་འདིར་བགྲངས་པ། །ལྷག་མ་འཆབ་དང་བརྗོད་
པའོ། །    ༈    །འཁྲུར་འཇུག་པ་དང་ལེན་པ་དང། །ཁྱིམ་པ་མོ་ལ་ཆོས་སྟོན་དང། །དེ་དང་ལམ་འགྲོ་བུད་མེད་ཉལ། །དེ་ལྟར་དེ་ནེ་ལྔ་ཡིན་ནོ། །    ༈    །འབྲལ་
དང་སྤངས་པ་ཟ་བ་དང། །བསོག་འཇོག་བྱེད་དང་ཟ་བ་བཞི། །བསྣན་པས་བཞི་བཅུ་རྩ་དགུ་འགྱུར། །    ༈    །ཉེས་བྱས་གཉིས་བསྣན་བཞི་བཅུ་ཐམ་པར་འགྱུར། །མ་ཡི་ཐུན་མོང་མིན་པའང་
སོར་བཤགས་ཡན། །བརྒྱ་དང་ཞེ་དགུ་དེ་སྟེང་ཉེས་བྱས་གཉིས། །བསྣན་པས་བརྒྱ་དང་ལྔ་བཅུ་རྩ་གཅིག་གོ་    ༈    །གཉིས་ཀར་བཅས་སམ་གཅིག་ལ་བཅས་པ་དེ། །གཅིག་ཤོས་
ལ་ཡང་བསྒྲགས་པ་ཐུན་མོངས་དང། །ཐུན་མོང་མིན་པ་དེ་ལས་ལྡོག་པའོ། །    ༈    །མཚན་ཉིད་ཅི་འདྲ་བ་རྣམས་ཡོངས་སུ་རྫོགས། །མཚན་ལན་གསུམ་དུ་གྱུར་ན་མ་གཏོགས་སོ། །རྗེས་
མཐུན་མཚན་མཐུན་དགོས་དང་རེག་པ་སོགས། །ཆེ་ལས་ཆུང་འགྱུར་ཆུང་ལས་ཆེ་མི་འགྱུར། །མཚན་མི་མཐུན་དང་ཆོ་ག་འཇིག་པ་དང། །མ་བསྐོས་ཉི་མ་ནུབ་སོགས་ཕལ་ཆེར་སྐབས། །ཡོད་པ་མེད་པར་གྱུར་སྲིད་ལྡོག་ན་
མིན། །    ༈    །ལྟུང་བའི་ཞིང་ངམ་རྟེན་དུ་སྤྱིར་བསྟན་ཏེ། །སྦྱོར་ལྟུང་སོར་གནས་བཅས་པ་ཆེར་གྱུར་པ། །ཕ་གཉིས་ཁྲི་གཅིག་ལ་ཉལ་ཉེས་བྱས་ཀྱི། །སྦྱོར་བྱས་མཚན་གྱུར་ན་སྨད་དེའི་
ཞིང་དུ། །ན་སྨད་དོན་གྱི་སྦྱོར་བ་ མདོ་འདི་ནི་མཚན་སྔ་མ་ལ་བཅས་པ་ཆུང་བའི་ལྟུང་བའི་སྦྱོར་བ་བྱེད་བཞིན་པ་ན་མཚན་གྱུར་པས་བཅས་པ་ཆེ་བར་གྱུར་བའི་ལྟུང་བ་ཐམས་ཅད་ལ་སྦྱོར་བ་བྱེད་བཞིན་པའི་ངང་ནས་མཚན་

[040A]༄༅། །གྱུར་ན་མཚན་ཕྱི་མར་སྦྱོར་ལྟུང་ཆུང་བ་སོ་ན་གནས་ཤིང་བཅས་པ་ཆེ་བར་གྱུར་པ་སྤྱིར་བསྟན་པ་ཡིན་ནོ།  ཞེས་པས་བསྟན། །    ༈    །རེག་ཕམ་
རྫོགས་བྱས་མ་དེ་མཚན་གྱུར་ན། །སྔར་གྱི་རེག་ཕམ་རེག་ལྷག་ན་སྨད་དུ། །གྱུར་པ་བྱས་པ་དེ་ཉིད་ཞེས་པས་བསྟན།  མདོ་འདི་ནི་མཚན་སྔ་མར་ལྟུང་བ་ཆེ་བ་རྫོགས་པར་བྱུང་ཟིན་ནས་མཚན་གྱུར་པས་བཅས་པ་ཆུང་ངུ་སོང་ན་
ལྟུང་བ་ཡང་ཆུང་དུ་འགྱུར་ཞེས་སྤྱིར་བསྟན་པ་ཡིན་ནོ། །    ༈    །འབྱིན་པའི་ལྟུང་བྱེད་བྱུང་བའི་དགེ་སློང་མ། །ཕར་གྱུར་ཚེ་ན་ལྟུང་བྱེད་སོར་གནས་ལས། །གཞན་དུ་འབྱིན་པའི་
ལྷག་མར་མི་འགྱུར་བ། །ན་སྨད་པ་ནི་རང་གི་ཞེས་པས་བསྟན། ། མདོ་འདི་ནི་མཚན་སྔ་མར་ལྟུང་བ་ཆུང་བ་རྫོགས་པར་བྱུང་ཟིན་ནས་མཚན་གྱུར་པས་བཅས་པ་ཆེར་སོང་ན་སྔར་གྱུ་ལྟུང་བ་ཆུང་བ་དེ་ཆེར་མི་འགྲོ་བ་སོ་ན་
གནས་ཞེས་སྤྱིར་བསྟན་པ་ཡིན་ནོ།  །བསྔོས་བསྒྱུར་སྐྱོན་སྨྲ་ཕྲ་མ་སྐྱོ་ངོགས་བྱེད། །གནས་ངན་ལེན་བརྗོད་དང་ནི་བཤེས་ངོ་དང། །ཁྱད་གསོད་ཁྲི་གདིང་འབྱུང་དང་འདུས་ཟ་དང། །མི་སྨྲ་འགྲོ་དང་མ་གུས་ཟས་བཅས་དང་
།ད་གདོད་ཁྲི་རྐང་གདལ་དང་བསླབ་པ་གྲོལ། །དེ་ལྟར་ལྟུང་བ་བཅོ་བརྒྱད་དེ་རྣམས་ཀྱི། །སྦྱོར་དང་མཐར་ཐུག་བར་དུ་མཚན་གྱུར་ན། །མཐར་ཐུག་ལྟུང་བྱེད་བསྐྱེད་པར་ཞུ་བར་གསུངས། །ཕྱི་མའི་མཚན་ལ་སྦྱོར་བ་ཡོད་ལ་
དགོངས། །    ༈    །ལྷུང་བཟེད་ཞག་དགུར་བཅངས་པ་མ་གྱུར་ཚེ། །དགུ་པོ་ཞག་གཅིག་སྔ་དྲོའི་ཆ་འདྲ་བར། །ལྟུང་མེད་ཞག་བཅུར་མ་ལོན་ཞེས་པས་བསྟན།  མདོ་འདི་དངོས་སུ་
ལྷུང་བཟེད་འཆང་སྤང་འབའ་ཞིག་གི་གཞུང་དང། །ཤུགས་ལ་ཉིན་མཚན་འབྲལ་བའི་ལྷག་མ་སོགས་ཀྱི་བཅས་པ་ཕ་ལ་མེད་ཀྱང་མཚན་གྱུར་པའི་མ་ལ་དེ་དག་གི་བཅས་པ་ཡོད་པར་གྱུར་པ་ལྟ་བུ་ལ་མཚན་གྱུར་པས་བཅས་
པ་ཡོད་པར་གྱུར་ཀྱང་ལྟུང་བ་ཡོད་པར་མི་འགྱུར་ཞེས་སྤྱིར་བསྟན་པ་ཡིན་ནོ།  །   ༈   ལྟུང་བ་མེད་ཅིང་བཅས་པ་མེད་གྱུར་པ། །འཁོར་མང་ཉེར་འཇོག་ལྡན་པ་ཕར་གྱུར་ཚེ། །བཅས་པའི་ཞིང་མིན་ཕྱིར་ན་གཏན་ཉམས་པར་

[040B] །གྱུར་ཚེ་འབྱིན་པའི་ལྷག་མ་དག་གསུངས་ཀྱང། །སླར་ཡང་གྱུར་ན་སྤོ་མགུ་བྱུང་གསུམ་དགོས། །བཅབ་ཡུལ་མཚན་མཐུན་ཡིན་ཕྱིར་གྱུར་ཚེ་ཉམས། །མགུ་སྤྱོད་ཚེ་གྱུར་སྔ་མ་དོན་
མེད་པས། །གཞི་ནས་ཞག་དྲུག་ཟླ་ཕྱེད་མགུ་བ་སྤྱོད། །ཁ་ཅིག་མཐུན་མོང་མ་ཡིན་ལྷག་མ་རྣམས། །གྱུར་ཚེ་དག་ཕྱིར་མགུ་སྤྱོད་དོན་མེད་ཀྱང། །མཐུན་མོང་ལྷག་མ་སྔར་གྱི་ཞག་བགྲང་ཟེར། །རང་ལུགས་བཅས་པའི་ཆོ་ག་འགྱུར་
ཕྱིར་རོ། །    ༈    །ལ་བརྟེན་དགོས་པ་དཔྱད་ནས་ད་ལྟའི་ལུས། །ལྟུང་བའི་རྟེན་ཏེ་དཔེར་ན་ཕས་སྐྱེས་པར། །རེག་པའི་སྦྱོར་བྱས་ངང་ནས་མཚན་གྱུར་ན། །སྐྱེས་ལུས་སྦྱོར་དང་མོ་ལུས་
རེག་ལྷག་གི། །བྱེད་པོར་དེ་ཚེ་ཞེས་པའི་མདོ་འདིས་བསྟན། །མཚོ་ཊིཀ་མདོ་འདིས་ཞུ་བ་ལས། །རེག་སྨྱན་འཁྲུར་འཇུག་ལེན་གོས་ཏེ། །ལྔ་ལ་སྦྱོར་དང་མཐར་ཐུག་གི་བར་དུ་ཡུལ་དེ་མཚན་གྱུར་ན། །ན་སྨད་གསུངས་བསྡུས་
གཞན་ལ་སྦྱར། །ལྟ་མཚན་མཐུན་པ་དགོས་རྣམས་ཀྱང། །ལྟ་མཚན་མཐུན་པ་དེ་དང་དེའི། །བྱེད་པོར་མཚོན་ནས་བསྟན་པར་གསུངས། །དམིགས་བསལ་མངལ་ནས་སྨྱན་བྱེད་སྦྱོར་ཚེ་མཚན། །མེད་ཀྱང་མཐར་ཐུག་ཚེ་ཡོད་ལྷག་
མ་དང། །ཁང་ཆེན་རྨངས་བཙུགས་ཚེ་ན་སྲོག་ཆགས་ཤི། །མཐར་ཚེ་སྲོག་ཆགས་མེད་ཀྱང་ལྷག་མ་བསྐྱེད། །དང་པོ་རྩོད་བཅས་གཞིར་བརྩིགས་མཐར་བཞི་ཡང། །ལྷག་མ་དངོས་གཞི་བསྐྱེད་པར་མཚོ་ཊིཀ་གསུངས། །   ༈   གཉིས་
པ་སྐྱེ་གནས་གཞན་ལ་དོགས་གཅོད་ནས། །རང་འགྲོར་གཏོགས་པ་བྱེད་པོར་བསྟན་པ་ནི། །ཁྲུང་ཁྲུང་ལས་སྐྱེ་གནས་བརྟན་བྲལ་དང་ནི། །ཉེ་བྲལ་ལྟ་བུར་གསོད་ན་ཕམ་པར་འགྱུར། །མིར་སྐྱེས་མི་མིན་དུད་འྒྲོའང་རང་རང་
གི་འགྲོ་བ་ཡིན་ཕྱིར་སྦོམ་པོ་ལྟུང་བྱེད་རྟེན། །འདི་མིས་ འདིར་དུད་འགྲོ་ལས་སྐྱེས་པའི་མི་ལ་བརྟེན་ནས་ཕམ་པ་འབྱུང་བར།  མཚོན་ནས་ཟད་པར་ གྱི་ཏིང་ངེ་འཛིན་ལས་སྐྱེས་པའི་ས་ཆུ་མེད་རྣམས་ལ་བརྟེན་ནས་ལྟུང་
བྱེད་བསྐྱེད་པར་མཚོ་ཊིཀ་ལས་བཤད་དོ།  འབྱུང་གཞན་སྦྱར། །   ༈   གསུམ་པ་དབྱིབས་དང་མདོག་བརྟེན་དོགས་གཅོད་ནས། །ཤེས་རྒྱུད་གར་གཏོགས་བྱེད་པོ་བསྟན་པ་ནི། །རིན་ཕྲེང་ཊིཀཀ་མཛོད་འགྲེལ་འཁུངས་དྲངས་ནས་

[041A]༄༅། །མིས་སྤྲུལ་དུད་འགྲོ་དུད་འགྲོར་འདུ་ཤེས་ཀྱང། །སྦྱོར་བ་ཉེས་བྱས་གསོད་ན་ཕམ་པ་བསྐྱེད། །ལྷས་བྱིན་བསམས་པས་མཆོད་སྦྱིན་གསོད་ལ་མིན། །རྒྱུད་ཐ་དད་ཕྱིར་འདིར་ནི་རྒྱུད་གཅིག་པའི་
།ཆ་ལ་མ་འཁྲུལ་དེ་ཉིད་ངེས་བཟུང་ཕྱིར། །དགྲ་བཅོམ་འདུ་ཤེས་མེད་ཀྱང་ཕ་གསོད་ན། །དེ་དང་གཅིག་ཕྱིར་མཚམས་མེད་གཉིས་འབྱུང་བཞིན། །གལ་ཏེ་དངོས་གཞི་ཕམ་ན་སྦྱོར་སྦོམ་དུ། །མ་ངེས་སྦྱོར་མེད་རྐུ་ཕམ་འདི་ཉིད་
ལས། །སྦྱོར་ལ་དེ་མེད་དེ་མ་བྱས་ཉིད་མིན། །ཞེས་གསུངས་མཚོ་ཊིཀ་ལས་ནི་ལུགས་དེ་བཀག་དགྲ་བཅོམ་འདུ་ཤེས་མེད་དང་མིར་འདུ་ཤེས། །མེད་པར་དེ་ཉིད་གསོད་ལ་མཚམས་མེད་དང། །ཕམ་པ་མི་འབྱུང་འོད་ལྡན་
དྲངས་ནས་བསྒྲུབས། །མཛོད་འགྲེལ་སྐྲ་ཆན་སྡིག་སྦྱོང་ལ་བརྩོན་ཕྱིར། །མཚམས་མེད་སྒོ་གཉིས་ན་ན་སྤྱོས་སོ་གསུང། །ཀུན་སློང་སྤྱི་ཞུགས་དང་བཅས་མི་དུད་འགྲོར། །འཁྲུལ་གསོད་ཕམ་པ་སྦྱོར་བར་སྦོམ་པོར་གསུངས་
འཁྲིག་འབྱིན་གསོད་བཞི་མ་སྦྱིན་ལེན་པ་བདུན། །མ་གཏོགས་གཞན་ལ་ཡུལ་ལུས་ཐ་མལ་དགོས། །བདུན་པོར་མི་དགོས་འཁྲིག་སྤྱོད་གསོད་ཕམ་གཉིས། །ཞུ་བར་དངོས་གསུང་འབྱིན་སོགས་ལྔ་ལ་སྦྱར། །འཁྲིག་ཚིག་
བསྙེན་བཀུར་ཁྱད་དུ་གསོད། །ནུབ་ལྷག་ལྷན་ཅིག་རྐུ་དང་དྲུག་སྤྲུལ་པ་ཡུལ་བྱས་ན་སྨད་གསུངས། །དེ་མཚུངས་གཞན་ལ་མདོར་བསྡུས་སྦྱར། །ཞེས་གསུངས་ཡིག་ཆར་མིས་སྤྲུལ་དུད་འགྲོ་དང། །མི་ལ་དུད་འགྲོར་འཁྲུལ་
ནས་གསོད་པ་ལ། །ཕམ་འབྱུང་ཀུན་སློང་སྤྱི་ཞུགས་དགོས་ཕྱིར་དང། །སྤྱི་ཞུགས་ཅང་བཅས་མི་ལ་དུད་འགྲོ་དང་ །དུད་འགྲོ་མིར་འཁྲུལ་གསོད་པའི་སྦྱོར་བ་ལ། །ངེས་བྱས་ཙམ་དང་སྦོམ་པོར་རིམ་བཞིན་སྦྱར། །    ༈   
ཡོན་ཏན་ཆ་ལ་དོགས་གཅོད་ནས། །འཕེན་པ་གཅིག་བསྡུས་བྱེད་པོར་བསྟན་པ་ནི། །གནས་སྐབས་གཞན་ཐོབ་པ་ནི་གཞན་མིན་གསུངས། །ཡུལ་དེ་སོ་སྐྱེའི་དུས་ན་སྦྱོར་བྱས་ཏེ། །དགར་བཅོམ་ཚེ་ན་མཐར་ཐུག་སྒྲུབ་པ་ལ། །གསོད་
ཕམ་འབྱུང་ཡང་མཚམས་མེད་མི་འགྱུར་ཏེ། །བསྣུན་འོག་དགར་བཅོམ་པ་མིན་གསུངས་ཕྱིར་རོ། །    ༈    །དངོས་དང་ཞར་བྱུང་གཉིས་སོ་དངོས་ལ་ཡང། །དང་པོ་བསླབ་རྒྱུན་ཐ་དད་ལྟུང་ཐ་

[041B] །སྐྱེ་ཚུལ་ཁང་པ་ཁང་ཆེན་སྦྱོར་མཐའི་བར། །ཁྱིམ་པར་བབས་ན་བསླབ་རྒྱུན་སྔ་ཕྱི་ལ། །སྦྱོར་དང་དངོས་གཞིའི་རྣམ་པའི་ན་སྨད་སྐྱེ། །   ༈    །ཁང་ཆེན་བརྩིགས་འཕྲོར་འདུན་ལོག་
སླར་ཡང་འཕྲོར། །གྲུབ་ན་སྔར་བཞིན་ན་སྨད་ཐ་དད་སྐྱེ། །དེ་ཡང་འདུལ་ལུང་ཞུ་བ་ལས། །ཁང་པ་ཁང་ཆེན་རིམ་ལྷག་དང། །གོས་བྱེད་ཁབ་རལ་ལ་སོགས་བདུན། །དེ་ལྟར་ལྟུང་བ་བཅུ་གཅིག་ལ། །བསམ་པས་གཏོང་ན་ན་
སྨད་གསུངས། །    ༈    །དགེ་སློང་སྐད་ཅིག་སྤྱོད་པས་ལྟུང་བ་བཞིར། །འགྱུར་བ་མཆིས་སམ་ཨ་པ་ལི་ཡོད་དེ། །བྱིན་ལེན་མ་བྱས་མི་རུང་བསོག་འཇོག་ཏུ། །བཞག་པར་གྱུར་པ་དུས་མིན་
ཟ་བའོ། །    ༈    །དབྱེ་བ་དངོས་དང་དམིགས་བསལ་མཚོན་དཔེར་བཅས། །    ༈    །ཅི་རིགས་མཐུན་དགོས་ཆ་ཅན་ལྟུང་བ་དེ། །ཆར་གཏོགས་ལས་ལྕི་
ཆར་གཏོགས་དེ་ལས་ཡང། །མཚོ་ཊིཀ་ཆ་ཅན་མི་ཚངས་སྤྱོད་ཀྱི་ཆ། །འབྱིན་རེག་དབེན་པ་འདུག་དང་འགྲེང་བ་སོགས། །ཆ་དེར་གཏོགས་ཀྱི་མི་ཚངས་སྤྱོད་ཉིད་དུ། །མ་གཏོགས་དེ་ཡི་ཀུན་སློང་མེད་ཕྱིར་རོ། །བརྡེག་གཟས་
ཁྲུས་ལ་རང་རང་གི་ཀུན་སློང་དགོས་གསུངས་གཞན་ལ་སྦྱར། །རིན་ཕྲེང་ཆ་ལ་གཉིས་ཏེ་མི་ཚངས་སྤྱོད། །ལྟ་བུར་མཚོན་ན་རང་གི་སྔེར་གཏོགས་པའི། །སྦྱོར་ལྟུང་ལྟ་བུ་ཆ་ཤས་ཆར་གྱུར་དང། །འབྱིན་དང་རེག་སོགས་ཆར་
གཏོགས་ཆར་གྱུར་གསུངས། །    ༈    །འབྱིན་པའི་བསམ་པས་ཕྱུངས་ཀྱང་ཕམ་པ་དང། །མགོ་བཅད་ཁའམ་རྨ་གསུམ་ཉམས་པར་ནི། །མི་ཚངས་སྤྱོད་འདོད་ཀྱིས་ན་སྦོམ་པོ་
དང་ །འབྱིན་པའི་སེམས་ཀྱིས་ཕྱུངས་ན་ལྷག་མར་འགྱུར། །    ༈    །སྐྱེ་ཚུལ་རིན་ཐང་མ་ཚང་ལན་དུ་མར། །    ༈   
རྫོགས་ལྟུང་ཐ་དད། །སྐྱེ་ཚུལ་རྫུན་ཕམ་སྦྱོར་བ་མ་རྫོགས་པ། །གཞོགས་སྨྲས་དུ་མར་སྨྲས་ཀྱང་རྫུན་ཕམ་མིན། །    ༈    །རྗེས་སུ་གྲུབ་པའི་ལྟུང་བ་བཅུ་དགུ་ལ། །ཕྱེད་བྱས་ཕྱེད་ཟིན་

[042A]༄༅། །རང་རང་ན་སྨད་གསུངས། །དེ་ཡང་འདུལ་ལུང་ཞུ་བ་ལས། །ཁང་པ་ཁང་ཆེན་ལོ་དྲུག་སྟན། །སྲིན་བལ་འབའ་ཞིག་ཆ་གཉིས་དང། །རིམ་ལྷག་གོས་ཀྱི་བཟོ་བྱེད་དང། །ཁབ་རལ་འཆོས་པ་
ལ་སོགས་བདུན། །དེ་ལྟར་ལྟུང་བ་བཅོ་ལྔ་ལ། །ཕྱེད་བྱས་ཕྱེད་གཉིས་དངོས་སུ་གསུངས། །འཁྲུར་འཇུག་རྨེལ་འཇུག་ཐ་ག་གཉིས། །དེ་ལྟར་བཞི་ལ་མདོར་བསྡུས་སྦྱར། །    ༈    །ལྷག་
མས་སྐུར་ལ་ལྟུང་བྱེད་བསྐྱེད་པ་བཞིན། །སྦོམ་པོ་ལྟུང་བྱེད་སོར་བཤགས་ཉེས་བྱས་ཀྱིས། །སྐུར་བཏབ་ཉེས་བྱས་ན་སྨད་དག་གི་ཆ། །ཞེས་པའི་མདོ་འདིས་བསྟན་པར་གསུངས། །མཚོ་ཊིཀ་མདོ་ སྦྱོར་བ་གསལ་མི་གསལ་
གྱི་སྒོ་ནས་ཕམ་པས་སྐུར་ལ་ལྷག་མ་དང་ལྷག་མས་སྐུར་ལ་ལྟུང་བྱེད་བསྐྱེད་པ་བཞིན་དུ། སྦྱོར་བ་གསལ་མི་གསལ་གྱི་སྒོ་ནས་ཕམ་པའི་སྦོམ་པོས་སྐུར་བ་བཏབ་པས་སྐུར་འདེབས་ཀྱི་ཉེས་བྱས་གཉིས་དང་ལྷག་མའི་
སྦོམ་པོས་སྐུར་བས་ཉེས་བྱས་གཅིག་སྟེ་སྐུར་འདེབས་ཀྱི་ཉེས་བྱས་གསུམ་ལ་ཚིག་ཚོགས་བསྐྱུང་བ་དང། །སྦོམ་པོ་ཆབ་བརྗོད་གཉིས་དང། །སྦོམ་པོའི་ལྟུང་བ་བྱུང་བའི་འགྱོད་པ་བསྐྱེད་པའི་ཉེས་བྱས་གསུམ་ལ་མདོར་བསྡུས་སྦྱར་
རོ།  འདིས་ཞུ་བ་ལས། །སྐུར་འདེབས་གསུམ་ལ་གསུངས་པ་བསྡུས། །འཆབ་བརྗོད་འགྱོད་བསྐྱེད་མདོར་བསྡུས་སྦྱར། །    ༈    །དངོས་དང་ཞར་བྱུང་གཉིས་ཀྱི་དང་པོ་ནི། །ཐམས་ཅད་
ལ་ནི་ཐེ་ཚོམ་ཞེས་སོགས་གསུངས། །དངོས་གཞི་བསྐྱེད་ལ་ཡུལ་ངེས་མི་དགོས་ཏེ། །མིའམ་དུད་འགྲོ་ཡིན་ཡང་གསོད་སྙམ་ན། །ཀུན་སློང་སྤྱི་ཞུགས་ཡོད་ཕྱིར་ཕམ་སོགས་འབྱུང། །དུད་འགྲོ་མིའོ་སྙམ་ན་སྦྱོར་བ་ལ། །ཕམ་
པའི་སྦོམ་པོ་འབྱུང་ཞིང་མི་དུད་འགྲོར། །འཁྲུལ་སྦྱོར་ཉེས་བྱས་བསྐྱེད་དེ་སྦྱོར་བ་ལ། །འདུ་ཤེས་ཡན་ལག་ཡིན་ཕྱིར་རོ་དངོས་གཞི་ལ། །དོན་ཉིད་ཡན་ལག་ཡིན་ཕྱིར་གང་གསོད་པར། །བསམ་པ་དེ་ཉིད་ཡིན་གསུངས་རྒྱུད་
གཞན་མིན། །   ༈    །མི་ཚངས་སྤྱོད་དང་ཁུ་བ་ཞེས་སོགས་གསུངས། །ལྟུང་བ་ཀུན་ལ་དོན་དང་འདུ་ཤེས་འཕྲོད། །དགོས་ན་ཧ་ཅང་ཐལ་ཏེ་འཁྲིག་འབྱིན་ལ། །རེག་བྱ་གཙོ་ཕྱིར་ཡུལ་ནི་

[042B] །དོན་གོ་གཙོ་ཕྱིར་སྨྲ་ཡུལ་ནོར་ཡང་རྫུན། །རྫོགས་འགྱུར་འདི་ནི་འོད་ལྡན་རྩ་བ་ལས། ། འཁྲིག་པ་ལ་ནི་འདུ་ཤེས་གཙོར་བྱ་མིན། །ཞེས་གསུངས་འདུ་ཤེས་གཙོ་བའི་དོན་ལ་ཡང། །མ་འཁྲུལ་ངེས་བཟུང་མི་འཐད་
འཁྲུལ་མ་འཁྲུལ། །གང་རུང་ངེས་བཟུང་མི་འཐད་སྐུར་འདེབས་གསུམ། །བྱིན་འཕྲོག་སྡིག་ལྟ་རྣམས་ལ་འཁྲུལ་ལ་འཁྲུལ། །གཉིས་ཀ་དགོས་ཕྱིར་རོ་གསོད་སོགས་སྦྱོར་དངོས་ལ། །དོན་མི་གཙོ་ལ་དོན་མི་དགོས་པ་མིན་
   ༈    །གཞི་རྣམས་མ་དོར་འཛིན་པའི་ཐེ་ཚོམ་གྱིས། །ལྟུང་བ་དངོས་གཞི་བསྐྱེད་པ་ཞུ་བ་ལས། །རྐུ་དང་སྲོག་གཅོད་བཞི་དང་རེག་དྲུག་ལ་གསུངས་བསྡུས་གཞན་ལ་སྦྱར། །    ༈   
བ་ལ་ནི་ཞེས་པའི་མདོས། །དངོས་གཞི་བསྐྱེད་ལ་བསམ་དོན་དང། །འདུ་ཤེས་འཕྲོད་དགོས་ཞུ་བ་ལས། །ཁང་པ་ཁང་ཆེན་བསྒོ་གྱུར་ལྔ། །སྣོད་འཆང་བཤེས་ངོ་ཁྱད་དུ་གསོད། །བུད་མེད་དང་ཉལ་ཁབ་རལ་འཆོས། །བཅུ་གཉིས་
ལས་ནི་གཞན་དག་ལ། །དངོས་སུ་གསུངས་པ་འདིར་བསྡུས་ཤིང། །དེ་དག་རྣམས་ལ་མདོར་བསྡུས་སྦྱར། །དངོས་པོ་གཙོ་བོ་འཁྲིག་འབྱིན་གཉིས། །བསམ་དོན་འཕྲོད་ན་སྨོས་ཅི་དགོས། །མ་བསམ་དོན་དང་འཕྲོད་ལ་ཡང་
།དངོས་གཞི་བསྐྱེད་གསུངས་ཞུ་བ་ལས། །གཞི་ལ་འདུ་ཤེས་འཁྲུལ་ན་ཡང། །ཕམ་པ་དང་པོ་རྫོགས་པར་གསུངས། །འབྱིན་དང་རྫུན་སྨྲའི་ཡུལ་ལ་ནི། །དེང་སང་ལུང་ན་མི་སྣང་གསུངས། །    ༈   
མངོས། །བསྟེན་རུང་དགོས་པ་ཞུ་བ་ལས། །སྨྱན་དང་དབེན་གཉིས་ཉལ་ཤོམས་གཉིས། །ལྷན་ཅིག་ལམ་འགྲོ་བདུན་ལ་གསུངས། །འཁྲིག་རེག་འཁྲིག་ཚིག་བསྙེན་བཀུར་སོགས། །ཆགས་པ་རྒྱུ་འགྱུར་གཞན་ལ་སྦྱར། །
   ༈    །ཡན་ལག་དོན་བཤད་གཉིས་ཀྱི་དང་པོ་ནི། །འོག་མ་དག་ལ་གཞན་ལ་ན་སྨད་གསུངས། ། འོག་ནས་འཆད་འགྱུར་ཡན་ལག་ཚང་བ་ལ། །གཞན་འགྱུར་མ་ཚང་བ་ལ་ན་སྨད་དེ། །དེ་
ཡང་ཡན་ལག་བཅོ་བརྒྱད་མཚོ་ཌིཀ་ལས། །རྫུ་འཕྲུལ་ཅན་མིན་མ་ཉམས་ལུས་དངོས་དང། །ཐ་སྙད་ཡན་ལག་ལྔ་དང་ཁྱིམ་པ་དང། །བསྙེན་རྫོགས་རྣམ་དག་མཚན་དང་ལྟ་བ་མཐུན། །རུང་བ་མཚན་ལྡན་རང་དོན་རང་ཉིད་ཀྱི་

[043A]༄༅། །བདག་དང་འབྲེལ་བ་ངག་ཏུ་སྨས་པ་སྟེ། །འོག་ནས་སྟོན་པ་ཡན་ལག་བཅོ་བརྒྱད་དོ། །ཞེས་གསུངས་ཉམས་པས་རེག་ལ་ན་སྨད་དང། །ཡུལ་ཡང་ཉམས་ན་དུ་མ་མ་ཚང་ཕྱིར། །དེ་བས་ན་
སྨད་ཉེས་བྱས་ཙམ་ཞིག་བསྐྱེད། །སྤྱིར་བཏང་ཡན་ལག་གཅིག་ཙམ་མ་ཚང་ལ། །ན་སྨད་འབྱུང་ལ་དམིགས་བསལ་དེ་གཅིག་ཙམ། །མ་ཚང་ཆེས་ན་སྨད་དུ་འགྱུར་བ་དང། །དངོས་གཞི་གཞན་འགྱུར་ལྟུང་མེད་འགྱུར་གསུམ་སྟེ་
དགེ་སློང་ལས་གྱུར་ཁྱིམ་པ་ཡུལ་བྱས་དང། །དོན་མཐུན་ཁྱིམ་པ་མོ་ཡུལ་བྱས་པ་དང། །ཕྱི་དྲོ་གྲོང་འགྲོ་ལྟ་བུར་རབ་བྱུང་གི་གནས་སུ་ཕྱི་དྲོ་འཇུག་གསུམ་རིམ་བཞིན་ནོ། །མི་ལ་དུད་འགྲོ་ཞེས་པའི་མདོས། །མིས་
བསྐྱེད་དུད་འགྲོ་ཡུལ་བྱས་ན། །ཆེས་ན་སྨད་གསུངས་རྣམ་འབྱེད་ལས། །རེག་པ་འཁྲིག་ཚིག་བསྙེན་བཀུར་ལ། །ཉེས་བྱས་ཉིད་དུ་གསུངས་པ་བསྡུས། །རྐུ་དང་མི་གསོད་མ་གཏོགས་པ། །མི་ལས་གྱུར་པ་ཀུན་ལ་སྦྱར། །དུད་འགྲོ་
ཡུལ་བྱས་རྐུ་གསོད་ལ། །རིམ་བཞིན་སྦོམ་པོ་ལྟུང་བྱེད་འགྱུར། །དེ་གཉིས་ལས་གཞན་མིས་བསྐྱེད་དུད་འགྲོ་ཡུལ། །བྱས་ལ་ཆེས་ན་སྨད་དེ་དུད་འགྲོ་རྣམས། །བླུན་ཕྱིར་དགག་བྱ་མ་རྫོགས་མཚོ་ཌིཀ་གསུངས། །དེ་ཡང་འཇིག་
རྟེན་ལ་གྲགས་དུད་འགྲོ་སྟེ། །བསྟན་བཅོས་ལས་བཤད་དུད་འགྲོ་མི་མིན་གཏོགས། །    ༈    །མཐར་ཐུག་ཡན་ལག་བཞི་ཡི་དང་པོ་ལ། །སེམས་ཅན་ཡིན་དང་མིན་པ་ལས་གྱུར་གཉིས་
།དང་པོར་མཚན་མི་མཐུན་པ་ལས་གྱུར་དང། །ཐ་སྙད་ཁྱིམ་པ་རབ་བྱུང་ལས་གྱུར་བཞི། །དང་པོ་ལ་ཡང་དངོས་དང་ཞར་བྱུང་གཉིས། །དངོས་ནི་རྫུ་འཕྲུལ་ཆོས་ཅན་ཞེས་སོགས་གསུངས། །རེག་པའི་གཙོ་བོ་ཕམ་ལྷག་དང་
པོ་གཉེས། །རེག་ཕམ་གསུམ་ནི་རྫུ་འཕྲུལ་ཅན་ཡུལ་དུ། །བྱས་ཀྱང་རྫོགས་ལ་རྫུ་འཕྲུལ་ཅན་གྱི་དོན། །བྱ་འདུལ་རྫུ་འཕྲུལ་སྟོན་བཞིན་པ་ལ་བཤད། །ཤ་མིས་ཐོབ་ལ་བཤད་པ་ཊིཀྐ་ཀ་མཐུན། །བུད་མེད་ཀྱིས་བསྐྱེད་ཉེར་བཞི་རིན་
ཕྲེང་ལས། །རེག་པ་འཁྲིག་ཚིག་བསྙེན་བཀུར་སྨྱན། །ཁྲུ་ལེན་བལ་རྨེལ་ཆོས་སྟོན་དང། །མ་བསྐོས་སོགས་དང་ཉལ་ཤོམས་གཉིས། །ཉལ་འགྲོ་སོར་བཤགས་དང་པོ་གཉིས། །ཞེས་གསུངས་མཚོ་ཊིཀ་ལས་ནི་རེག་ཟས་ཅུང་

[043B] །དེ་ལས་འཁྲིག་ཚིག་སྤྲུལ་མིན་ཡན་ལག་ཏུ། །དགོས་པར་འདུལ་བྱེད་ལས་གསུངས་གཞན་ལ་སྦྱར། །    ༈    །རྣམ་
པར་སྔོས་དང་རྣག་འབུས་བཤིག་བམ་མོ། །ཟོས་དམར་འཐོར་ཚིག་རུས་པ་ལ་སོགས་ཉམས། །    ༈    །མི་ཡི་འགྲོ་བ་ཞེས་སོགས་གསུངས། །གཞི་ཡི་ཡན་ལག་གི་ཐ་སྙད། །ཁྱབ་པ་སྦྱར་བ་མཚོ་
ཊིཀ་ལས། །རྐུ་དང་སྲོག་གཅོད་མ་གཏོགས་པ། །མི་ཡིན་ངེས་བཟུང་ཀུན་ལ་སྦྱར། །ཁང་པ་ཁང་ཆེན་བསྒོ་གྱུར་ལྔ། །བརྟ་དངཱྦྱུང་དང་རིམ་པ་གཉིས། །དུས་མིན་སྐྱ་རེངས་ཁྲི་རྐང་གདལ། །བཅུ་བཞི་མ་གཏོགས་གཞན་
རྣམས་ལ། །གསུངས་སོ་དེ་དག་ལ་ཡང་སྦྱར། །བཅོལ་ཡུལ་ཐ་སྙད་ཁྱབ་པ་ནི། །བཅོལ་ཡང་རྫོགས་པ་སུམ་ཅུ་གཉིས། །རྐུ་དང་སྲོག་གཅོད་བཞི་བཀོལ་བའི། །ལྷག་མ་ཉི་ཤུ་བདུན་ལ་སྦྱར། །སྨྱན་དང་ཁང་པ་ཁང་ཆེན་དང། །ཆ་
གཉིས་དྲུག་དང་བྱིན་འཕྲོག་དང། །ཐ་ག་གཉིས་སྐྲོད་རིན་ཆེན་རེག་ །དངངས་ །གསུངས་སོ་དེ་དག་ལ་ཡང་སྦྱར། །ཐ་སྙད་སྤྱིས་བསྐྱེད་བཅུ་གཉིས་ནི། །ཕམ་རྫུན་གཞི་མེད་བག་ཙམ་དང། །ཁྱིམ་
བསུན་འབྱིན་དང་གཤེས་བཞིན་དང། །ཟས་ཕྱིར་ཆོས་སྟོན་སྡིག་ལྟ་འཛིན། །ལྷག་མས་སྐུར་འདེབས་གོ་བྱ་དང། །ཁང་པའི་བཙལ་ཡུལ་ཁང་ཆེན་བདག་ །བཤེས་ངོའི་བསྔོ་ཡུལ་རིམ་གཉིས་བདག་མཚོ་ཊིཀ་ལས་གསུངས་
རིན་ཕྲེང་ལས། །རིམ་གཉིས་བསལ་ནས་སྨྱན་བྱེད་བསྣན། །དེ་ལས་འདུལ་འཛིན་ཁང་ཆེན་བསལ། །ལྷག་མ་བཅུ་གཅིག་རིན་ཕྲེང་བཞིན། །    ༈    །ཁྱིམ་པ་བུད་མེད་རྫོགས་མ་རྫོགས། །ཐ་སྙད་
འདི་པའི་རབ་བྱུང་ལྟེ། །ཞེས་གསུངས་བུད་མེད་སྤྱིས་བསྐྱེད་པ། །འཛིན་པ་འཁྲིག་ཚིག་བསྙེན་བཀུར་སྨྱན། །དབེན་པར་འདུག་དང་ཉལ་དང་དྲུག་རྫོགས་པ་སྤྱིས་བསྐྱེད་སྐུར་འདེབས་གསུམ། །མ་རྫོགས་སྤྱི་ཡིས་བསྐྱེད་པ་ནི་
།འདོན་དང་གནས་ངན་ལེན་དང་ཆོས། །ནུབ་ལྷག་མ་ལོན་པ་དང་ལྔ། །རིན་ཕྲེང་ལས་གསུངས་འདུལ་འཛིན་མཐུན། །མཚོ་ཊིཀ་མ་ལོན་བསལ་བས་བཞི། །བསླབ་བྱིན་གྱིས་ཀྱང་བསྐྱེད་པར་གསུངས། །རབ་བྱུང་སྤྱིས་བསྐྱེད་རྣམ་

[044A]༄༅། །གཉིས་ཏེ། །སྤེད་དང་མ་སྨྲས་གྲོང་རྒྱུ་བའོ། །    ༈    །ཁྱིམ་པ་ཕོ་ཡིས་བསྐྱེད་པ་ནི། །ཉལ་གཤོམ་གཉིས་དང་དམག་གསུམ་དང། །རྐུན་མ་དང་འགྲོ་དྲུག་ཡིན་ནོ། །
ཁྱིམ་པ་མོ་ཡིས་བསྐྱེད་པ་ནི། །ཆོས་སྟོན་པ་དང་ཉལ་གཤོམ་གཉིས། །ལམ་དུ་འགྲོ་དང་རྣམ་པ་བཞི།  ཁྱིམ་པས་བསྐྱེད་པ་སོ་ལྔའི་ནང་དུ་ཕོ་མོའི་ཉལ་གཤོམ་འདུག་འགྲེང་གྲངས་སོ་སོར་མི་འདྲེན་པར་ཡོངས་གྲགས་ལྟར་
གཉིས་སུ་བགྲང་རྒྱུ་ཡིན་ནོ།  །གང་ཡང་རུང་བས་བསྐྱེད་པ་ནི། །ཁྱིམ་སུན་འབྱིན་དང་སློང་སོགས་ལྔ། །མངོན་མཚན་ཉོ་ཚོང་ལྷུང་བཟེད་འཚོལ། །འཐག་གཉིས་རས་ཆེན་བདག་གིར་བྱེད། །སྦྱོར་བཅུག་ཡང་ཡང་ཟ་བ་དང། །
འདུག་གནས་ཕྱེ་དང་བསོད་པ་དང། །ཟན་གཅོད་མགྲོན་གཉེར་མ་སྨྲས་འགྲོ་གྲོང་རྒྱུ་ཕོ་བྲང་འགྲོ་བ་དང། །སོར་བཤགས་བཞི་སྟེ་ཉི་ཤུ་བདུན། །རིན་ཕྲེང་ལས་གསུངས་འདུལ་འཛིན་གྱིས། །བསྔོས་བསྒྱུར་བསྣན་པས་སོ་
དྲུག་གསུངས། །མཚོ་ཊིཀ་ལས་ནི་བསྔོས་བསྒྱུར་བསལ། །སོ་ལྔ་རིན་ཕྲེང་ལྟར་དེ་ལས། །ཁྱིམ་སུན་འབྱིན་དང་སློང་སོགས་ལྔ། །ལྷུང་བཟེད་འཚོལ་དང་རས་ཆེན་འཚོལ། །སྦྱོར་བཅུག་ཡང་ཡང་འདུག་གནས་དང། །ཕྱེ་དང་
བསོད་པ་མགྲོན་གཉེར་དང། །ཟས་བཅས་བཅོ་ལྔར་ཞུ་བར་གསུངས། །མངོན་མཚན་ཅན་སོགས་གཞན་ཉི་ཤུར། །ཁྱིམ་པ་དགོས་པར་ཞུ་བ་ལས། མ་གསུངས་ཕལ་ཆེར་རྣམ་འབྱེད་གསུངས། །དགེ་སློང་མ་ལས་ཟས་ལེན་
འདིར་བགྲང་བ། །གནས་ཀྱི་ཆ་ནས་ཡིན་ཞེས་མཚོ་ཊིཀ་གསུངས། །    ༈    །དགེ་སློབ་མ་བཅས་རྟགས་ཅན་དྲུག་པོ་དེ། །ཡུལ་བྱས་ཁྱིམ་པས་བསྐྱེད་རྣམས་ན་སྨད་གསུངས། །རབ་བྱུང་
ལས་གྱུར་དགེ་སློང་ཞེས་སོགས་གསུངས། །ཕ་ཡིས་བསྐྱེད་པ་ཞེ་དྲུག་རིན་ཕྲེང་ལས། །མཚན་མཐུན་དགོས་པ་ཞི་བཅུའི་སྟེང། །སྐྲོད་པ་ཟས་ཅུང་གདེང་མ་ལོན། །གྲལ་རིམ་ནག་བརྟགས་བཞི་བཅུ་དྲུག་ཞེས་གསུངས་མཚོ་
ཊིཀ་ཟས་ཅུང་བསལ། །སྦེད་པ་བསྣན་པས་ཞེ་དྲུག་གསུངས། །    ༈    །འཁྲུ་དང་ལེན་དང་རྨེལ་བ་དང། །མ་བསྐོས་སོ་དགུ་འདུག་མ་གཏོགས། །སོ་སོར་བཤགས་པ་དང་པོ་གཉིས། །ཞེས་གསུངས་

[044B] །འདུལ་འཛིན་ཟས་ཅུང་བསལ་བཅུ་གསུམ། །དགེ་ཚུལ་གྱིས་བསྐྱེད་བསྙིལ་བའོ། །དགེ་སློང་ཕ་མ་དགེ་ཚུལ་དང། །རྫོགས་དང་རབ་བྱུང་སྤྱིས་བསྐྱེད་ལྔར། །འདི་པས་བསྐྱེད་པ་རྣམས་ལྔར་གསུངས། །མུ་
སྟེགས་ཅན་གྱི་བསྐྱེད་པ་ནི། །འདུག་གནས་དང་ནི་གཅེར་བུའོ། །སེམས་ཅན་སྤྱིས་བསྐྱེད་འཁྲིག་འབྱིན་གཉིས། །དུད་འགྲོ་སྤྱིས་བསྐྱེད་འདེབས་སྤྱོད་གསོད། །མི་སྤྱིས་བསྐྱེད་པ་རྐུ་གསོད་གཉིས། །    ༈   
བླངས་ཞེས་སོགས་གསུངས། །ཞུ་བར་དགེ་སློང་གིས་བསྐྱེད་ཐམས་ཅད་ལ། །མཚན་མཐུན་དངོས་གསུངས་ལྟ་མཐུན་ཡན་ལག་ནི། །སྡིག་ལྟ་སྤངས་བསྙིལ་ ལྟ་བ་རྩོད་པའི་རྩོད་པ་སྤེལ་བའི་ཕྱིར་  ཉན་རྣ་བྱེད་པ་བཞི་
།ལྟ་བ་མི་མཐུན་ཡན་ལག་དགོས་པ་དང། །དེ་ལས་གཞན་རྣམས་ལྟ་མཐུན་ཡན་ལག་ཏུ། །མཚོ་ཊིཀ་ལས་གསུངས་རིན་ཕྲེང་ཉན་རྣ་བསལ། །སྡིག་ལྟ་སྤངས་བསྙིལ་གསུམ་ལ་ལྟ་མི་མཐུན། །ཡན་ལག་ཡིན་ལ་གཞན་རྣམས་ལྟ་
མཐུན་གསུངས། །མདོ་འདིས་འདུལ་ལུང་ཞུ་བ་ལས།  ཡུལ་དགེ་སློང་ལས་གྱུར་པའི་ལྟུང་བ་གཞི་དྲུག་གི་ནང་ནས་  །བསྒོ་བཞི་གནས་ངན་ཁྱད་དུ་གསོད། །ཕྱིས་གནོན་འབྱུང་དང་ཟས་ཅུང་དང། །སྡིག་ལྟ་སྤངས་བསྙིལ་མི་སྨྲ་
འགྲོ་ཉན་རྣ་སྔ་དྲོ་གྲོང་རྒྱུ་དང། །ཁྲི་རྐང་བརྡལ་དང་བསླབ་དྲལ་ནགས། །བཅུ་དགུ་མ་གཏོགས་ལྷག་ཉེར་བདུན། །ལྟ་མཐུན་དངོས་སུ་གསུངས་པ་བསྡུས། །བཅུ་དགུ་དེ་ལས་སྡིག་ལྟ་དང། །སྤངས་བསྙིལ་ཉན་རྣ་བྱེད་པ་བཞི། །
བསལ་བས་ལྷག་མ་བཅོ་ལྔ་ལ། །ལྟ་མཐུན་དགོས་པར་མདོར་བསྡུས་སྦྱར། །    ༈    །ལྟུང་བསྐྱེད་གཞིར་འདོད་བར་དུ་གཅོད་པའི་གཞིར། །བར་གཅོད་གཞིར་འདོད་ལྟ་མཐུན་དོན་གཉིས་
ལས། །སྔ་མ་མི་འཐད་དེ་དོན་ཕྱི་མ་ལྟར། །ཡིན་ཞེས་མཚོ་ཊིཀ་ལས་ནི་བམ་ལྔ་དྲངས། །དགེ་སློང་གིས་བསྐྱེད་ལྟུང་བ་རྣམས། །རྟགས་ཅན་ཁྱིམ་པ་ཡུལ་བྱས་ན། །རིམ་བཞིན་ན་སྨད་ཆེས་ན་སྨད། །འབྱུང་སྟེ་དེ་ཡང་ཞུ་བ་ལས་
།གཞི་མེད་པ་དང་བག་ཙམ་ལ། །གསུངས་པ་འདིར་བསྡུས་གཞན་ལ་སྦྱར། །    ༈    །བསྒོ་བ་ལས་གྱུར་བཞི་དང་ཁྱད་དུ་གསོད། །འཕྱ་བ་བསྒོ་བ་སྡིག་ལྟ་འཛིན་པ་དང། །སྤངས་

[045A]༄༅། །པ་རྗེས་ཕྱོགས་བསྙིལ་བསྡུད་འདུན་པ་བསྒྱུར། །ལས་ཀྱི་གནས་ནས་མི་སྨྲ་འགྲོ་བ་དང། །བསླབ་གཞི་ཁྱད་གསོད་སོར་བཤགས་གསུམ་པ་དང། །མ་ལོན་བསྙེན་པར་རྫོགས་དང་བཅོ་ལྔའོ། །
   ༈    །རྗེས་ཕྱོགས་བཀའ་བློ་མི་བདེ་བྱིན་འཕྲོག་བསྔོས་བསྒྱུར་དང། །སྐྱོན་སྨྲ་ཕྲ་མ་སྐྱོ་ངོགས་གནས་ངན་ལེན་བརྗོད་དང། །གཤེས་ངོར་བྱེད་དང་ཁྱད་གསོད་འཕབ་བསྒོ་བ་དག་
།སྐྲོད་དང་ཕྱིས་གནོན་ཟས་ནོར་སྟོན་ཞེས་སྐུར་འདེབས་དང། །སྤངས་པ་སྟོབས་དང་བརྡེག་ཟས་གནས་ངན་ལེན་འཆབ་དང། །ཟས་བཅས་འདུན་པ་ཕྱིར་བསྒྱུར་སྤངས་པ་རྗེས་ཕྱོགས་དང། །འགྱོད་བསྐྱེད་ག་ག་ཚིལ་དང་དང་ངས་
བྱེད་གདེང་མེད་དང། །བསླབ་པ་སློང་དང་ཉན་རྣ་མ་གུས་ཕྱོགས་གཅིག་དང། །བསླབ་གཞི་ཁྱད་དུ་གསོད་དང་སོར་བཤགས་གཉིས་པ་སྟེ། །དེ་ལྟར་གྲངས་ནི་སུམ་ཅུ་རྩ་གཅིག་འདི་རྣམས་སོ། །    ༈   
བསྐྱེད་པ་དུ་ཞེ་ན། །ཁང་ཆེན་ཕྱོགས་གཅིག་བཀའ་བློ་མི་བདེ་དང། །སྐྱོ་ངོགས་བྱེད་དང་གཤེས་ངོར་བྱེད་པ་དང། །འཕྱ་བ་དང་ནི་གནས་མལ་ལྟུང་བྱེད་དང། །གདིང་བའི་ལྟུང་བྱེད་སྐྲོད་དང་ཕྱིས་གནོན་དང། །རྩ་བ་འབྱུང་འདུག་
རིམ་གཉིས་ཕྱོགས་གཅིག་དང། །འདུས་ཤིང་ཟ་དང་མ་གུས་ཕྱོགས་གཅིགས་དང། །སྔ་དྲོ་གྲོང་རྒྱུ་ཁྲི་རྐང་འཆོས་པ་དང། །ཤིང་བལ་བགོས་པར་བྱེད་དང་བཅུ་དྲུག་གོ། །   ༈   
།གོས་ཀྱིས་བསྐྱེད་པ་སོ་དྲུག་རིན་ཕྲེང་ལས། །འཆང་ནས་རྨེལ་བའི་བར་བཅུ་བདུན། །འཐག་ནས་བསྔོས་བསྒྱུར་བར་བདུན་དང། །བཤེས་ངོ་ཁྲི་དང་ཆོས་གོས་གཉིས། །ཁ་དོག་སྦེད་པ་གདེང་མེད་དང། །གདལ་ལ་སོགས་པ་
རྣམ་པ་ལྔའོ། །ཞེས་གསུངས་དེ་ལས་རང་ཚད་ཀྱིས། །བསྐྱེད་པ་ཉེར་ལྔ་རིན་ཕྲེང་ལས། །འབྲལ་བ་འཁྲུར་འཇུག་སློང་སོགས་ལྔ། །སྲིན་བལ་ལ་སོགས་རྣམ་པ་བདུན། །དགོན་པ་རས་ཆེན་ཁྲི་གོས་བྱེད། །སྦེད་དང་གདེང་མེད་
གདལ་སོགས་ལྔ། །དེ་ལྟར་ཉི་ཤུ་རྩ་ལྔའོ། །ཞེས་གསུངས་འདུལ་འཛིན་དེ་ལས་སློང་སོགས་ལྔ། །བལ་རྨེལ་དྲུག་བསལ་རང་ཚད་བཅུ་དགུ་གསུངས།  རིན་ཕྲེང་ལས་སྤྱིས་ཚད་ཀྱིས་བསྐྱེད་པའི་སྡོམས་མ་གསུངས་

[045B]༄༅། །ཀྱང་གོས་ཀྱིས་བསྐྱེད་པ་སོ་དྲུག་གི་ནང་ནས་རང་ཚད་ཀྱི་བསྐྱེད་པ་ཉེར་ལྔ་མ་གཏོགས་པའི་ལྷག་མ་བཅུ་གཅིག་པོ་དེ་སྤྱིས་ཚད་ཀྱིས་བསྐྱེད་པ་ཡིན་འདུག་  སྤྱི་ཚད་ཀྱིས་བསྐྱེད་འདུལ་འཛིན་གྱིས། །འཆང་བ་འཇོག་པ་
ལེན་པ་དང། །སློང་དང་སློབ་བ་རིགས་པ་དང། །སྤགས་པ་སོ་སོར་སྤགས་པ་དང། །བསྐུར་དང་བལ་རྨེལ་ཐ་ག་གཉིས། །བྱིན་འཕྲོགས་བརྟད་བྱུང་བངོས་བསྒྱུར་དང། །བཤེས་ངོ་བྱེད་དང་གོས་བྱིན་དང། །ཁ་མ་བསྒྱུར་
དང་བཅུ་བདུན་ནོ། སྔ་མ་རང་ཚད་འདིར་ཆུ་ཞེང། །གཉིས་ཀར་ཁྲུ་གང་ལོངས་པས་ཆོག་    ༈   བལ་གོས་ཟར་མ་ཤ་ན་དུ་ཀུ་ལ། །རས་བལ་ཀོ་ཏམ་པ་དང་ཉི་འོག་སྟེ། །གོས་རྒྱུ་བདུན་ནོ་ཁ་དོག་ངུར་སྨྲིག་དང་
།དམར་སྔོན་གསུམ་མོ་མི་རུང་དཀར་ནག་གཉིས། །ཚལ་དང་དེ་བཞིན་རྒྱ་སྐྱེགས་བཙོད་རྣམས་དང། །གུར་གུམ་དག་དང་མཐིང་ཤིང་ལི་ཁྲི་དང། །རྨར་ཤིང་ལེ་རྒན་རྩི་རྣམས་མི་རུང་སྟེ། །བརྒྱད་པོ་ཚོན་ཆེན་ཡིན་པས་བཀག་
ཕྱིར་རོ། །མཚོ་ཊིཀ་ལས་ནི་དཀར་ནག་གཉིས་རུང་གསུངས། །    ༈    །བསོག་འཇོག་འཕྱ་ཟས་སྦྱོར་བཅུག་དང། །ཟས་ཀྱི་བཅུ་ཚན་གཅེར་བུ་དང། །ཟས་གཅོད་མགྲོན་གཉེར་ཆང་འཐུང་དང་
ཟས་བཅས་སོ་སོར་བཤགས་པ་བཞི། །ཞེས་གསུངས་རིན་ཕྲེང་འདུལ་འཛིན་གྱིས། །འཕྱ་བ་ཟས་ཅུང་གཉིས་བསལ་ནས། །ཟས་ཀྱིས་བསྐྱེད་པ་ཉེར་གཅིག་གསུངས། །    ༈    །ཁབ་རལ་
གསུམ་གསུངས་རིན་ཕྲེང་དང། །ཡིག་ཆར་བརྒྱད་གསུངས་བཙལ་བར་བྱ། །    ༈    །འབྲལ་གཉིས་མཐོ་གང་རས་ཆེན་གོས་བྱེད་དང། །སྣོད་གསུམ་མོ་སྲ་བརྐྱང་འབྲལ་སྤང་དམིགས་
བསལ་གསུངས། །ཚད་ལྷག་ངེས་བཟུང་དགོས་པ་ཁྲི་རྐང་དང། །གདིང་བ་རས་ཆེན་གཡན་པ་བཀབ་པ་བཞི།  གོས་དང་ཟས་དང་ཡོ་བྱད་ལ་བརྟེན་པ་  གཞན་རྣམས་ཚད་ལྡན་ཚད་ལྡན་ཅི་རིགས་གསུངས། །    ༈   
འཛིན་གནས་ཀྱི་ངོར་སྒྲུབ་སྤྱོད་ལམ་བཞི། །གཤོང་ ནི་ཚད་ལས་ལྷག་ཀྱང་བྱུང་བ་  བ་དགོས་པ་ཁང་པ་ཁང་ཆེན་གཉིས། །གདིང་བ་ཕྱིས་གནོན་རྩ་བ་འབྱུང་འདུག་དང། །རིམ་ལྷག་སྐྲོད་དང་འདུག་གནས་ནུབ་ལྷག་ཉལ། །

[046A]༄༅། །རྗེས་ཕྱོགས་ཕྱོགས་གཅིག་བསྙིལ་སྡུས་ཕྱོགས་གཅིག་དང། །ལྷན་ཅིག་གྲོང་འགྲོ་གྲོང་རྒྱུ་ཕོ་བྲང་དང། །སོར་བཤགས་དང་པོ་དང་བཅས་བཅུ་དྲུག་གོ་སྤྱོད་བཞི་གང་རུང་མི་གཤོང་ཁང་
ལྟུང་གཉིས། །རིམ་ལྷག་ལྟུང་མེད་གཞན་རྣམས་ཉེས་བྱས་གསུངས།  འདིར་མཚོ་ཊིཀ་གིས་སྤྱིར་བསྟན་དུ་བཅུ་གསུམ་གསུངས་འདུག་ཀྱང་ཡིག་ནོར་འདྲ་སྟེ་གོང་གི་བཅུ་དྲུག་གི་སྟེང་དུ་ཉལ་ཤོམས་འདུག་བགྲེང་གཉིས་
བསྣན་དགོས་པ་གཞི་སྟོད་ཀྱི་སྡེ་ལྔའི་ངོ་བོ་བཤད་པའི་མཚམས་སུ་གསལ་བར་གསུངས་འདུག་  །མཚོ་ཊིཀ་གནས་གྱུར་བཅུ་གསུམ་གསུངས་པས་དཔྱད། །དེ་ལས་སྤྱོད་ལམ་རྣམ་བཞི་གཤོང་ཙམ་ལ། །ཁང་པའི་སྦོམ་པོ་
ཁང་ཆེན་ལ་སོགས་གཞན། །རང་རང་དངོས་གཞི་དམིགས་བསལ་སྤྱོད་ལམ་བཞི། །མི་གཤོང་ན་ཡང་ལྷན་ཅིག་འདུག་འགྲེང་གསུམ། །དགག་བྱ་ཆེ་ཕྱིར་དངོས་གཞེར་མཚོ་ཊིཀ་གསུངས། །གཞན་ཡང་སེམས་ཅན་མིན་པ་ལས་
གྱུར་ལ། །འབྱུང་བས་བསྐྱེད་དང་འབྱུང་གྱུར་བསྐྱེད་གཉིས་ལས། །དང་པོར་ས་རྐོ་མེ་རེག་ཁྲུས་རྩེ་བཞི། །འབྱུང་གྱུར་ལས་བསྐྱེད་ལྟུང་བ་གོས་ཟས་ནོར། །གནས་དང་སྣོད་སྤྱད་ས་བོན་ལས་བསྐྱེད་བདུན། །ནོར་ལ་གསེར་དངུལ་
མངོན་ཚན་ཉོ་ཚོང་ལོངས། །ས་བོན་འཇོམས་པ་ཕྱི་དང་ཁུ་བ་འབྱིན། །ནང་གི་ས་བོན་གྱིས་བསྐྱེད་འདུལ་འཛིན་གསུངས། །    ༈    །རང་གི་དོན་ཉིད་གཙོ་ཆེར་ཞེས་སོགས་གསུངས་
རང་དོན་ཁོ་ན་དགོས་པ་འདུལ་འཛིན་གྱི། །ཕམ་པ་ཐ་མ་འཁྲིག་ཚིག་བསྙེན་བཀུར་དང། །འབྲལ་བ་ལས་གཞན་བཅུ་ཚན་དང་པོ་དང། །གདིང་བ་ལས་གཞན་བཅུ་ཚན་གཉིས་པ་དང། བྱིན་འཕྲོག་དགོན་པ་བརྟད་པ་ལས་
གྱུར་ཏེ། །དེ་གསུམ་ལས་གཞན་བཅུ་ཚན་ཐ་མ་དང། །འཕྱ་དང་སྦྱོར་དུ་བཅུག་དང་ཡང་ཡང་དང། །འདུག་གནས་ཟ་དང་དོ་གསུམ་ལྷག་པར་ལེན། །བསོད་པ་སློང་དང་སྲོག་ཆགས་བཅས་སྤྱོད་དང། །མགྲོན་གཉེར་རིང་འདུག་
ཁབ་རལ་གདིང་བ་དང། །གཡན་པ་རས་ཆེན་བདེ་གཤེགས་ཆོས་གོས་དང། །སོར་བཤགས་བཞི་སྡེ་བཞི་བཅུ་རྩ་ལྔའོ། །ཞེས་གསུངས་རིན་ཕྲེང་དེ་ལས་སྲོག་ཆགས་བསལ། །མཐོ་གང་ཤེས་བཞིན་མེ་རེག་ཤིང་བལ་བཞི། །བསྣན་

[046B] །དེ་དག་དགེ་འདུན་དོན་དང་རང་གཞན་གཉིས། །མཐུན་མོང་དོན་དུ་སྤྱོད་ལ་ན་སྨད་དེ། །ཊིཀྐར་དེ་ལ་བདག་ཉིད་མ་གཏོགས་པ། །དོན་དུ་གཉེར་བ་གཞན་ཡོད་ཕྱིར་ཞེས་གསུངས་
མཚོ་ཊིཀ་དེ་ལས་ཡང་ཡང་འདུག་གནས་གཉིས། །མེ་རེག་མགྲོན་གཉེར་གདལ་དང་བསླབ་པ་དྲེལ། །ནགས་མ་རྟགས་པ་བསལ་བས་ཞེ་གཅིག་སྟེང། །རྐུ་བརྟད་ཁྲི་གདིང་ཆུ་ལ་རྩེ་བ་ལྔ། །བསྣན་པས་རང་དོན་དགོས་པ་ཞེ་
དྲུག་གསུངས། །དེ་ལས་ལེན་དང་སློང་སློང་རིགས། །སྲིན་བལ་འབའ་ཞིག་ཆ་གཉིས་དང། །ཐ་ག་གཉིས་དང་རས་ཆེན་དང། །བསྔོས་བསྒྱུར་བསོག་འཇོག་ཁྲི་དང་གདིང། །བརྟད་རྐུ་འཆང་གཉིས་གསེར་དངུལ་ལེན། །འཕྱ་
དང་སྦྱོར་བཅུག་དོ་གསུམ་ལེན། །ཉེར་གཅིག་མདོར་བསྡུས་ལྷག་མ་ཉེར་ལྔ་ལ། །རང་དོན་དངོས་གསུངས་མདོ་འདིས་ཚིག་ཚོགས་བསྐྱུངས། །བརྟད་པ་མན་བརྒྱད་རང་གཞན་མཐུན་མོང་གི་དོན་ལས་བསྐྱེད་གསུངས་ལྷག་མ་
སོ་བརྒྱད་ལ། །རང་དོན་ཁོ་ན་དགོས་གསུངས་འཆང་གཉིས་དང། །ཟླ་འཇོག་བརྟད་པ་དབྱར་གྱི་རས་ཆེན་ལྔ། །གཞན་ཕྱིར་ལྟུང་མེད་ལྷག་མ་ཞེ་གཅིག་པོ། །གཞན་ཕྱིར་རང་རང་ན་སྨད་དོ་ཞེ་དྲག་ལ། །རྫོགས་བྱེད་རིགས་འབྱེད་
ཆེད་དུ་བྱ་བ་ཡི། །ཀུན་སློང་ཆོས་གསུམ་ལྡན་དགོས་ལྟུང་གཞན་ལ། །ཐ་མ་གསལ་བས་གཉིས་ལྡན་མཚོ་ཊིཀ་གསུངས། །    ༈    །མཐུན་མོང་དོགས་བཅོད་ཞར་བྱུང་དང། །སྦྱོར་བ་བྱེ་བྲག་
བཤད་པ་གསུམ། །དང་པོ་རྣམ་རིག་དོན་གོ་གསུངས། །མཐར་ཐུག་དོན་གོ་རིན་ཕྲེང་ལས། །བླ་མ་འཁྲིག་ཚིག་བསྙེན་བཀུར་དང། །གཞི་མེད་བག་ཙམ་ཤེས་བཞིན་བཅུ། །འཕྱ་བ་བསྒོ་བ་ཕྱིས་གནོན་དང། །མ་བསྐོས་ཉི་ནུབ་
ཟས་ཅུང་དང། །སྟོབས་པ་བདེ་དང་འདུན་པ་སྨྲ། །དགེ་ཚུལ་འགྱོད་པ་དངངས་བྱེད་དང། །གཞི་མེད་བསླབ་པ་ཉན་རྣ་དང། །མ་གུས་ད་གདོད་སུམ་ཅུ་གསུམ། །འདུལ་འཛིན་དེ་ལས་མ་གུས་བསལ། །ཉལ་གཤོམ་ཁྱིམ་འགྲེང་
བསྣོན་སོ་གསུམ། །མཚོ་ཊིཀ་དེ་ལས་འདོན་པ་དང། །ཕྱིས་གནོན་སྤངས་བསྙིལ་བཞི་བསལ་བས། །མཐར་ཐུག་དོན་གོ་ཉེར་དགུ་གསུངས། །    ༈    །བཅོལ་ཡང་རྫོགས་པ་གཉིས་ཀྱི་དང་

[047A]༄༅། །པོ་ལ། །རང་ལུས་ཁོ་ན་བྱེད་ཅན་འདུལ་འཛིན་གྱིས། །མི་ཚངས་སྤྱོད་དང་ལྷག་མ་དང་པོ་གཉིས། །འབྲལ་བ་མཐོ་གང་སྤང་བ་བལ་འཁུར་དང། །དགོན་པའི་འབྲལ་སྤང་གནས་མལ་ལྟུང་བྱེད་
དང། །གདིང་དང་འབྱུང་ལ་འདུག་དང་གོས་བྱེད་དང། །དགེ་སློང་མ་དང་ལམ་འགྲོ་གྲུར་ཞུགས་དང། །དབེན་པར་འདུག་འགྲེང་གཉིས་དང་སྦྱོར་བཅུག་དང། །ཡང་ཡང་འདུག་གནས་སྤངས་ཟ་འདུས་ཤིང་ཟ། །དུས་མིན་ཟ་
དང་བསོག་འཇོག་ཁ་ནས་མིད། །ཉལ་གཤོམ་ཁྱིམ་ན་འདུག་དང་འགྲེང་བ་དང། །དམག་གི་ནང་གནས་བརྡེག་གཟས་ནུབ་ལྷག་དང། །ཁ་མ་བསྒྱུར་དང་ཁྲུས་བྱེད་ག་ག་ཚིལ། །བུད་མེད་དང་ཉལ་གདེང་མེད་སྤྱོད་པ་དང། །བུད་
མེད་དང་ནི་རྐུན་བུ་དག་དང་འགྲོ་མགྲོན་གཉེར་རིང་འདུག་ཉན་རྣ་བྱེད་པ་དང། །ལས་ཀྱི་གནས་ནས་མི་སྨྲ་འགྲོ་བ་དང། །རྒྱལ་པོའི་ཕོ་བྲང་འཇུག་དང་ཆང་འཐུང་དང། །གྲོང་འགྲོ་གྲོང་རྒྱུ་སོར་བཤགས་གཉིས་པ་སྟེ། །དེ་
ལྟར་གྲངས་ནི་བཞི་བཅུ་རྩ་བཞིའོ། །ཞེས་གསུངས་རང་ངག་ཁོ་ནས་བྱེད་པ་ཅན། །ཞེ་བཞི་རིན་ཕྲེང་ལས་གསུངས་ཞེ་བཞི་ནི། །མཐར་ཐུག་དོན་གོ་སོ་གསུམ་པོ། །དེ་ལས་ཕྱིས་གནོན་སྤངས་པ་གཉིས། །དངངས་བྱེད་ཉན་རྣ་མ་
གུས་དྲུག་མ་གཏོགས་ཉི་ཤུ་རྩ་བདུན་དང། །བསྒོ་གྱུར་བཞི་དང་ཁྲུ་བ་ནས། །སོ་སོའི་བར་དྲུག་རྨེལ་བ་དང། །མངོན་མཚན་ཉོ་ཚོང་ལྷུང་བཟེད་འཚོལ། །རས་ཆེན་འཚོལ་དང་སྡིག་ལྟ་དང། །མ་ལོན་པ་སྟེ་བཞི་བཅུ་བཞི། །འདུལ་
འཛིན་དེ་ལས་མངོན་མཚན་དང། །ཉོ་ཚོང་གཉིས་གསལ་ཞེ་གཉིས་གསུངས། །    ༈    །བསྐུར་དང་བརྟད་པ་བསྔོས་བསྒྱུར་དང། །ཕྱིས་གནོན་གོས་སྟེར་བཤམས་དཀྲུག་དང། །སྤངས་པ་གཉིས་དང་
མ་གུས་པའོ། །འདུལ་འཛིན་དེ་ལས་བསྔོས་བསྒྱུར་དང། །གོས་སྟེར་མ་གུས་གསུམ་བསལ་ནས། །དམག་ལ་ལྟ་བསྣོན་བདུན་དུ་གསུངས། །    ༈    །དོ་གསུམ་བསོད་སློང་ཟས་ལེན་པའོ། །    ༈   
ཊིཀ་དོན་གོའི་ཡན་ལག་གིས། །ཁྱབ་པ་སྦྱར་བ་གྱ་བདུན་ཏེ། །མཐར་ཐུག་དོན་གོ་ཉེར་དགུ་དང། །བཅོལ་ཡང་རྫོགས་པ་སོ་གཉིས་ཡུལ། །བསྒོ་བ་ལ་སོགས་ཉེར་དྲུག་སྟེ། །གྱ་བདུན་ལ་སྦྱར་དེ་ལས་ནི། །རྐུ་དང་སྲོག་གཅོད་བཞི་

[047B] །ལྷག་མ་བརྒྱད་ཅུ་རྩ་གཉིས་ལས། །སྨྲ་པོའི་དོན་གོ་ཡན་ལག་སྦྱར། །གཞན་ལ་སྨྲ་པོ་མ་ཡིན་པ། །ཡོད་པའི་རྣམ་རིག་ཡན་ལག་མིན། །    ༈    །སྡོམ་ལེན་
སྨྲ་པོར་ཡོད་པའི་དོན་གོ་བ། །ཡན་ལག་མ་ཟད་སྨྲ་མི་ཤེས་པ་ལ། །ཡོད་པའི་དོན་གོ་བ་ཡང་ཡན་ལག་སྟེ། །དམ་པར་སྨྱོ་འཁྲུགས་ནད་ཀྱི་གཟིར་བ་དང། །གླེན་ལྐུགས་འོན་པར་བསྙེན་རྫོགས་ཡོད་པར་གསུངས། །འོ་ན་ལུང་
ལས་མིང་མ་བརྗོད་པ་སོགས། །མི་བསྐྱེད་མི་འགལ་མིང་སོགས་མ་བརྗོད་པས། །ཆོ་ག་ཉམས་སྙམ་ལེན་སེམས་ལོག་ལ་དགོངས། །སྨྲ་པོའི་དོན་གོ་ལྟུང་བ་མཐོལ་བཤགས་སྣོད། །མ་གོ་སྣོད་མིན་དེ་ལ་རང་གཞན་གྱི། །ལྟུང་
མ་མཐོལ་ཀྱང་བཅབ་ཉེས་མི་འབྱུང་ཕྱིར། །    ༈    །ངག་ ཡིན་པ་  རང་ གི་ཡིན་པ་  བདག་ དང་  འབྲེལ་ བ་  སུམ་ རྩ་བ་ལས་  དངོས་བསྟན། །གསལ།  པོར་སྨྲས་པ་  དང་མ་ནོར་
མངོན་སུམ་སྨྲ། །བསྣོན་པས་ལྔའམ་དྲུག་ལྡན་ནི། །ངག་གི་བྱེད་ཅན་ཞེ་བཞི་དང། །རྐུ་དང་སྲོག་གཅོད་བཞི་བཀོལ་བའི། །བཅོལ་རྫོགས་ཉེར་བདུན་སྦྱོར་བ་ལ། །དགོས་པ་རིན་ཆེན་ཁྲེང་བ་དང། །འདུལ་འཛིན་
ངག་གི་བྱེད་པ་ཅན། །ཞེ་གཉེས་སྦྱོར་ལ་དགོས་པར་གསུངས། །མཚོ་ཊིཀ་བསྒོ་སོགས་ཉེར་དྲུག་དང། །མཐར་ཐུག་དོན་གོ་ཉེར་དགུ་ལས། །ཉན་རྣ་མ་གུས་བསལ་ཉེར་བདུན། །བཅོལ་ཡང་རྫོགས་པ་སོ་གཉིས་ལས། །རྐུ་དང་
གསོད་བཞི་བསལ་ཉེར་བདུན། །བགྲངས་པས་བརྒྱད་ཅུའི་སྦྱོར་བ་ལ། །ངག་མཚན་ལྔ་ལྡན་དགོས་པར་གསུངས། །བསྒོ་བ་ལ་སོགས་ཉེར་དྲུག་ནི། །དབྱེན་བྱེད་ལ་སོགས་བསྒོ་གྱུར་བཞི། །འཁྲུར་འཇུག་པ་དང་ལེན་པ་དང། །སློང་
དང་སྟོད་གཡོགས་སྨད་གཡོགས་བཅས། །རིན་ཐང་སོ་སོར་རྨེལ་འཇུག་དང། །མངོན་མཚན་ཉོ་ཚོང་ལྷུང་བཟེད་འཚོལ། །རས་ཆེན་བསྔོས་བསྒྱུར་འདོན་པ་དང། །གོས་སྟེར་དང་ནི་འདུག་གནས་ཟ། །ཕྱེ་དང་བསོད་གཅེར་ཆོས་གཏམ་
 འདི་རྗེས་མཐུན་མིང་ཙམ་གྱི་རིན་ཕྲེང་གི་སྡོམས་ལས་  སྨྲ།  བདེ་དང་འདུན་པ་ཆོས་གཏམ་སྨྲ་ཞེས་པ་དང་མི་འདྲ་བར་འདིའི་ཆོས་གྟ ྶ་སྨྲ་ཞེས་པ་སྡིག་ལྟ་མི་གཏོང་བའི་ལྟུང་བྱེད་རྐྱང་པ་ལ་གོ་དགོས་ ། མ་ལེན་ཁྱིམ་

[048A]༄༅། །དང་བསླབ་པ་དྲལ། །དེ་ལྟར་ཉི་ཤུ་རྩ་དྲུག་གོ་    ༈    །རྐུ་དང་གསོད་པ་བཞི་དང་སྨྱན། །ཁང་པ་ཁང་ཆེན་སྲིན་བལ་དང། །འབའ་ཞིག་ཆ་གཉིས་དྲུག་
དང་གསེར། །འཐག་གཉིས་བྱིན་འཕྲོག་ས་བོན་སྐྲོད། །རིམ་ལྷག་མེ་རེག་ཆུ་དང་དངངས་བྱེད་སྦེད་པ་དང། །ས་རྐོ་ཁབ་རལ་ལ་སོགས་བདུན། །སུམ་ཅུ་གཉིས་ཏེ་ཁྲི་གདིང་གི། །གདིང་བ་སར་བཤགས་ཐ་
གསུམ་གྱི། །ཟས་ལེན་བཅོལ་ཡང་འགྲུབ་པ་ཡིན། །ཞེས་གསུངས་འདུལ་འཛིན་བཅོལ་རྫོགས་སོ་གཉིས་ལས། །རྐུ་དང་གསོད་བཞི་ལྐོག་ཏུ་བསྐོས་པས་ཀྱང། །དངོས་གཞི་རྫོགས་ལ་ལྷག་མ་ཉེར་བདུན་ནི། །དངོས་སུ་བསྐོས་
ནས་བྱེད་དུ་བཅུག་པ་དེ། །དངོས་གཞི་བསྐྱེད་པའི་ཡན་ལག་ཉིད་དུ་དགོས། །གསེར་དངུལ་ས་བོན་མེ་རེག་རིན་ཆེན་དང། །རྩེ་དང་ས་རྐོ་བཀོས་པས་བྱ་བ་དེ། །བསྐོ་བྱེད་དེ་ཡི་མངོན་སུམ་དུ་བྱས་པ། །དགོས་ལ་གཞན་རྣམས་
ལྐོག་ཏུ་བྱས་པས་ཀྱང། །དངོས་གཞི་རྫོགས་གསུངས་མཚོ་ཊིཀ་དེ་དང་མཐུན། །    ༈    །ལུས་ཐ་ཉེས་མིན་རྫུ་འཕྲུལ་ཆོས་ཅན་མིན། །བསྟེན་རུང་དགེ་སློང་མ་ཆོས་བདུན་ལྡན་དང། །
ཁྱིམ་པ་ཉེ་མིན་རང་ལས་ནོར་ཐ་དད། །ཅི་བདེར་སྟོབས་མིན་ཐ་སྙས་ལྔ་དང་ལྡན། །ལུས་ཐ་ཁྱིམ་པ་ཆོས་ནི་དྲུག་ལྡན་ནོ།།    ༈    །སྤྱི་དང་གཞུང་དོན་སོ་སོར་བཤད་པ་གཉིས། །བཅུ་བདུན་
གཞི་ཡི་དབྱེ་བ་བར་སྡོམས་བཞིན། །དམ་པར་གཞི་བཅོ་བརྒྱད་གསུངས་བཅུ་བདུན་སྟེང། །རྣམ་པར་འབྱེད་པའི་གཞི་ཞེས་འདྲེན་པའམ། །ཡང་ན་ཕྱིར་བཅོས་གཞི་ལ་ལྟུང་རྩོད་ཀྱི། །ཕྱིར་བཅོས་གཉིས་ཕྱེ་བཅོ་བརྒྱད་རིན་ཕྲེང་
དང། །གཞི་ཡི་ལེའུ་དང་པོར་རབ་བྱུང་དང། །བསྙེན་རྗོགས་གཉིས་ཕྱེ་བཅོ་བརྒྱད་མཚོ་ཊིཀ་གསུངས། །ཀོ་ཤམ་ལས་བྱེ་དམར་སེར་ཕྱིར་བཅོས་གཞི། །གང་ཟག་དུས་དང་དུས་མིན་བསྡུས་འབྱུང་གཞི། །སྤོ་གཞི་ས་གཞན་གནས་
པ་སྤྱོད་གཞི་དང། །གསོ་སྦྱོང་བཞག་པ་ཡོངས་སུ་སྦྱོང་བའི་གཞིའོ། །    ༈    །མི་ཉམས་སྲུང་བྱེད་ཡོངས་སྦྱོང་གཞི་གསུམ་དང། །བདེ་བར་གནས་པའི་རྐྱེན་པ་སྟེན་གཞི་ལྔའོ། །ཉམས་ན་

[048B] །ལས་ཀྱི་གཞི་ནི་གསུམ་ཀའི་ཁོངས་སུ་འདུས། །    ༈    །དབྱར་དགག་རྒྱུ་འབྲས་སྲ་བརྐྱང་དགག་དབྱེ་དང། །འབྲེལ་ཕྱིར་འདིར་བསྟན་
གོས་དང་ཀོ་ལྤགས་གཉིས། །སྤྱིར་བཏང་དམིགས་བསལ་རིམ་མཐུན་གོས་སྨན་གཉིས། །རབ་བྱུང་ཡོ་བྱད་གཙོ་བོ་ཡིན་མིན་སྒོས། །ལས་གཞི་གང་ལའང་དགོས་ཕྱིར་དབུས་སུ་བསྟན། །དམར་སེར་ཅན་སོགས་བཞི་རིམ་ལུང་
དང་མཐུན། །ལས་བྱེ་འཁོར་ལོ་བྱེ་གཉིས་སྤྱོད་ལྟའི་དབྱེན། །རིགས་མཐུན་ཕྱིར་རོ་རྩོད་གཞི་འདིར་བསྟན་པ། །འདི་གསུམ་བརྗོད་བྱ་རིམ་མཐུན་རྟོགས་ཕྱིར་དང། །འཁོར་རྩོད་གཉིས་ཀྱང་བརྗོད་བྱ་རྒྱས་བསྡུས་སྒོས། །གནས་
མལ་ཀུན་གྱི་རྟེན་ཕྱིར་མཐའ་མར་བསྟན། །    ༈    །གནང་བའི་དགོས་དོན་ཆོས་འདིའི་རབ་བྱུང་གི་བསླབ་གསོ་སྡིག་སྦྱོང་མུ་སྟེགས་འཕྱ་བ་བཟློག་གསོ་སྦྱོང་ངོ་བོའི་དབྱེ་བ་ཞི་གནས་
དང། །མཐུན་པ་གཉིས་སོ་དགོས་པའི་སྒོས་དབྱེ་བ། །ཞེ་གནས་དབྱེན་ཟླུམ་གནོད་ཟློག་བཀྲ་ཤིས་དང། །བཅུ་བཞི་བཅོ་ལྔ་དྲུག་གོ་བསྡུ་བ་ནི། །ཞི་མཐུན་གཉིས་སུ་འདུ་སྟེ་ཕྱི་མ་ལྔ། །གནས་གྲོགས་ཆོ་ག་མཐུན་ཕྱིར་ཕྱི་མར་
འདུས། །ཏིང་འཛིན་ལས་དང་སྔགས་དང་ཚིགས་བཅད་གདོན། །ཞི་གནས་དགེ་སློང་དགེ་ཚུལ་སྔོན་ཆོག་སྐབས། །རིམ་བཞིན་སྤྱི་ཡི་གསོ་སྦྱོང་བཞི་རུ་གསུངས། །ངོ་བོ་ཆོས་འདི་བསླབ་པ་ཡོངས་སྦྱོང་གི་ཆ་ནས་བཞག་པའི་
དགེ་བའོ་བྱེད་ལས་ནི། །ཞི་གནས་སྔར་བསགས་དག་བྱེད་མཐུན་པའི་དེས། །ད་ལྟར་ཟག་སྡོམ་ཕྱིས་འབྱུང་ཟག་རྒྱུན་འགོག་གྲངས་ངེས་སྤངས་བླང་གང་གི་དབང་བྱས་ཀྱང། །ཞི་གནས་མཐུན་པའི་གསོ་སྦྱོང་གཉིས་སུ་ངེས་
།གོ་རིམ་བརྗོད་བྱ་ཉུང་དང་དོན་གཙོས་ཕྱིར། །ཞི་གནས་སྔོན་ཏེ་ཅིག་ཤོས་དེ་ལས་ཟློག་སྒྲ་བཤད་བསླབ་པ་གསོ་ཞང་སྡིག་སྦྱོང་ཕྱིར། །མ་བཅས་དུས་ཀྱི་ནང་པའི་ཞི་གནས་དང། །གཅས་རྗེས་སྡོམ་པ་མི་ལྡན་ནང་པ་ཡི། །ཞི་
གནས་ཀྱང་མིན་བཅས་པའི་ཞིང་མིན་ཕྱིར། །    ༈    །འདུག་པ་ཞི་གནས་བསྒོམ་དང་བྱ་བ་ནི། །གསོལ་སོགས་གསུམ་མོ་གསོ་སྦྱོང་སོ་ཐར་གདོན། །ཞི་གནས་ཁྱིམ་དང་སྒོ་གང་ལམ་སྲང་

[049A]༄༅། །སོགས། །གནས་མིན་སྤོང་ཞིང་འཇིགས་མེད་ས་གྲོགས་བཟང། །ཏིང་འཛིན་འཕེལ་བའི་གནས་ཀྱི་མཚན་ཉིད་ལྡན། །རྟེན་ནི་ཁྲིམས་དག་མང་ཐོས་གདམས་ངག་ལྡན། །འདོད་ཆུང་ཆོག་ཤེས་
ལུས་སེམས་དབེན་དྲུག་ལྡན། །དངོས་པོ་གང་བསྒོམ་མོས་པ་ཡིད་བྱེད་དང། །བདག་མེད་ཡིད་ལ་བྱེད་པ་ཅི་རིགས་པའོ། །ལུང་གཞིར་རྐང་མཐིལ་ཡན་ནས་སྐྲ་མཚམས་མན། །མི་གཙང་སོ་དྲུག་གང་བའི་མི་སྡུག་པ། །བསྒོམ་
པའི་དྲན་ཉེ་ལ་སོགས་བྱང་ཕྱོགས་དང། །མ་མོར་ལུས་ལ་རེག་པར་བྱ་བ་བརྒྱད། །སྒོམས་གསུངས་བརྒྱད་ནི་ནད་སྐྲན་མཚོན་དུག་དང། །མི་རྟག་སྡུག་བསྔལ་སྟོང་དང་བདག་མེད་དོ། །འོན་ཏེ་མི་ནུས་བཀླག་གསུམ་ཀློག་ཞེས་
གསུངས། །སྒོམ་ཚུལ་བྱིང་བ་སྤོང་ཕྱིར་གདོས་བུའམ། །ཡང་ན་རིལ་ཆུང་ཆུས་བཀང་རྣ་བར་གདགས། །རྒོས་པ་སྤོང་ཕྱིར་སྤོང་བའི་ཞལ་ཏ་བསྐོ། །བསྐོ་ཡུལ་ཆོས་དྲུག་སྟེང་དུ་མཚམས་ནང་གནས། །འགྲོ་བ་བཞི་བྲལ་སྤྲོ་དང་
ཚོགས་མ་ལོངས། །སྔར་བསྐོས་མ་འབྲེལ་ཆོས་ནི་བཅུ་བཞི་ལྡན། །མཚོ་ཊིཀ་དམིགས་བསལ་དགེ་ཚུལ་རྣམ་དག་ནི། །ཆོ་ག་རྗེས་བསྒྲགས་ཚུལ་གྱིས་བསྐོ་རུང་གསུངས། །    ༈   
།དང་པོར་བློ་མཐུན་དགོས་དོན་དགེ་འདུན་མཐུན། །ཅ་ཅོ་མི་འབྱུང་མ་བྱས་ཉེས་པ་ཁེགས། །གནས་ནི་གྲུབ་བྱས་ཟིན་གསུམ་གང་རུང་ཡིན། །ཉེ་འཁོར་འདོམ་གང་དགེ་འདུན་གྱིས་བཞེད་པ། །སྔར་བྱས་མ་འབྲེལ་འོག་གཞི་
བརྟན་པོར་འབྲེལ། །མི་སོགས་མ་བསྒྲུབས་ལས་བྱ་མངོན་དུ་ཕྱོགས། །བློ་མཐུན་འཇིག་རྒྱུ་བར་དུ་ཆུ་སོགས་ཆད། །རྟེན་ཞིང་མིན་གྱུར་དངོས་པོར་རེ་བ་མེད། །སྲུང་བྱེད་མེད་པར་སྐྱ་རེངས་ཤར་བཞིའོ། །    ༈   
དང་མ་བསྒྲུབས་མཚམས་གཉིས་ལས། །ངག་གིས་མངོན་བསྒྲུབས་མཚམས་སུ་ཆེ་ཆུང་གཉིས། །མཚམས་ཆེ་བཅད་པའི་དགོས་དོན་སྤྱིར་ལས་ལ། །དགེ་སློང་ཀུན་འདུས་བྱེ་བྲག་གསོ་སྦྱོང་དང། །དགག་དབྱེའི་ལས་ལ་ཀུན་
འདུས་དག་པར་འགྱུར། །འབྲལ་སྤང་དབྱར་རལ་སློང་སློ་གནས་གཞན་དུ། །གནས་པར་ཁས་བླངས་སྲ་བརྐྱང་ཕན་ཡོན་འཐོབ། །གནས་ནི་ཕྱོགས་རེར་དཔག་ཚད་ཕྱེད་གསུམ་མཐའ། །མཚན་མ་བརྟན་ལྡན་ཆུ་སོགས་བར་མ་

[049B] །སྔར་བཅད་མ་འབྲེལ་གཞན་གྱིས་བཅད་ཕྱིར་མིན། །གཞན་གྱི་ཉེ་འཁོར་རང་ནང་ཚུད་པ་མིན། །འཇིག་རྒྱུ་བློ་མཐུན་འཇིག་རྒྱུ་བཞིའི་སྟེང་དུ། །མཚན་མ་ཞིག་དང་ལས་ཀྱིས་གཞིག་རྣམས་སོ། །མཚམས་ཆེའི་གླེང་གཞི་
ཀ་པི་ན་ལ་བརྟེན། །    ༈    །སྔར་གནང་མ་འབྲེལ་དངོས་པོ་ཆོས་གོས་གསུམ། །གནས་ནི་ལས་མཚམས་རྩིག་མཚམས་ཅི་རིགས་པའོ། །འཇིག་རྒྱུ་མཚམས་ཀྱི་འཇིག་རྒྱུ་ཐམས་
ཅད་ཀྱིས། །འདི་ཡང་འཇིག་སྟེ་འདིའི་རྟེན་ཞིག་ཕྱིར་རོ། །མི་འབྲལ་བཅས་པ་གནང་བའི་བཅས་པར་གསུངས། །མཚམས་ཆེའི་ནང་ཁོངས་དཀྱིལ་འཁོར་ཆོས་གོས་བཞག་མཚམས་ཉལ་འབྲལ་ཏེ་མི་འབྲལ་གནང་ཆགས་པ་
།ལས་འཚམས་གཅིག་ཡིན་ལ་ལྟོས་དེ་གཉིས་ལས། །མཚམས་ཐ་དད་ཕྱིར་རོ་རང་བཞིན་མཚམས་གཅིག་ཁོངས། །དཀྱིལ་འཁོར་གོས་བཞག་རང་བཞིན་མཚམས་ནང་ཉལ། །མི་འབྲལ་དཀྱིལ་འཁོར་ལས་ལྟོས་མཚམས་ཐ་དད་
ཡིན་ཀྱང་འབྲལ་བ་ལ་ལྟོས་ཐ་དད་མིན། །འདུ་བ་ཁྱབ་ཆེ་སྤོང་ཕྱིར་མཚམས་ཆུང་གནང། །གཞན་རྣམས་མཚམས་ཆེ་དང་འདྲ་གནས་ཆུང་ཚད། །གདིང་བ་བཞི་བཅུ་བགྲུབ་བྱ་ཤོང་ཙམ་ནས། །ཆེ་ཚད་རྒྱང་གྲགས་རིན་ཕྲེང་ཡིག་
ཆར་གསུངས། །ལས་ཊིཀ་དཔག་ཚད་གཉིས་གསུངས་རང་བཞིན་གྱི། །མཚམས་ཆེ་གཅོད་པར་འགྱུར་བའི་ནང་ཁོངས་ཡིན། །མཚམས་ཆུང་དཀྱིལ་འཁོར་བ་ཡིན་དཀྱིལ་འཁོར་ཉིད། །མཚམས་ཆུང་མིན་ཏེ་མཚམས་མ་བཅས་
པར་ཡང། །དཀྱིལ་འཁོར་བློ་མཐུན་བྱར་ཡོད་ཡིག་ཆར་གསུངས། །རིན་ཕྱེང་ལས་ཊིཀ་མཚམས་ཆུང་དཀྱིལ་འཁོར་གཉིས། གཅིག་གསུངས་མཚོ་ཊིཀ་དཀྱིལ་འཁོར་བློ་མཐུན་ལ། །མཚམས་ཆུང་གིས་ཁྱབས་མཚམས་བུ་
ཆུང་ངུ་ལ། །གཅིག་ཤེས་མ་ཁྱབ་མཚམས་ཆེ་ལས་ཆུང་ཞིང། །བཞི་བཅུ་བསྒྲུབ་བྱ་ཤོང་ཙམ་ལས་ཆེ་དེ། །མཚམས་ཆུང་ཡིན་ཀྱང་དཀྱིལ་འཁོར་མིན་པར་གསུངས། །མཚམས་པོ་ཆེ་ནང་དཀྱིལ་འཁོར་གཅོད་འདོད་ན། །མཚམས་
ཆེ་བཀྲལ་ནས་དེ་བཅད་སླར་ཡང་བསྐོར། །ཚིག་གཅིག་ཆེ་ཆུང་མཚམས་གཉིས་བཅད་དགྲོལ་རུང། །མཚམས་ཆེར་སྲུང་བྱེད་ཡོང་ན་དཀྱིལ་འཁོར་ན། །མེད་ཀྱང་དཀྱིལ་འཁོར་མི་འཇིག་མཚམས་དགྲོལ་པའི། །དགོས་དོན་

[050A]༄༅། །གནས་དེར་ཕྱི་མ་བཅད་པ་ཆགས། །ལུས་ཀྱི་མངོན་བསྒྲུབས་ལྕགས་རིས་བསྐོར་ལྟ་བུར། །ལྕགས་རིའི་ཕྱི་ཡི་རྩིག་མཚམས་མཚམས་སུ་གཏོགས། །མ་བསྐོར་གནས་ཁང་ཝ་ཁའི་ཆུ་འབབ་ཚུན་
།མངོན་པར་མ་བསྒྲུབས་དབྱེ་ཐང་འདི་ཚུན་མཚམས། །ཡིན་སྙམ་བློ་ཡིས་གང་གཟུང་མཚམས་སུ་གཏོགས། །    ༈    །འདུན་པ་ཕུལ་བའི་དགོས་དོན་མཐུན་པ་འགྲུབ། །ཡོངས་དག་
དགོས་དོན་བདག་ཉིད་དག་པར་འགྱུར། །འདུན་པ་ལེན་ཡུལ་མཚམས་གནས་ཁ་སྐོང་འོས། །ལུས་སམ་འདུན་པས་མ་འདུས་ཤེས་སམ་འཕྲིག་སྨྱོས་གནང་མ་ཐོབ་མི་མཐུན་ལས་བྱེད་མིན། །དངོས་སུ་གྲངས་ཀྱི་སྐོང་བྱེད་
མ་ཡིན་ཞིང། །དངོས་སུ་མི་འདུའི་རྐྱེན་ལྡན་ཆོས་བརྒྱད་ལྡན། །ཡོང་དག་གཞན་འདྲ་ཁ་སྐོང་དོད་གསོ་རུང། །མ་འདུས་དོད་དུ་མ་ཕུལ་སྦྱར་བརྒྱད་ལྡན། །ལེན་པོ་ཆོས་བདུན་སྟེང་དུ་འགྲོ་བཞི་བྲལ། །བླངས་དང་མ་བླངས་
ཤེས་པ་བཅུ་གཉིས་ལྡན། །བསླབ་བྱེན་འདུན་ཡོངས་ལེན་རུང་རྣམ་དག་གིས། །དེ་ལ་འབུལ་དང་བརྗོད་དུ་མི་རུང་གསུངས། །གཞི་ནི་འདུན་པ་མཚམས་སྤྱོད་ལས་མ་གཏོགས། །ཡོངས་དག་གསོ་དགག་ལས་གཉིས་ཁོ་ནར་ངེས་
འདུན་རྐྱང་གཅིག་ལ་གསོ་སྦྱོང་དགག་དབྱེ་ལ། །ཡོངས་དག་རྐྱང་གཉིས་གཉིས་ཚོགས་གཉིས་དང་ལྔར། །ལེན་པོ་གཏོང་དང་དེས་དེར་འབུལ་ལམ་དྲི། །དེས་འབུལ་བླངས་སམ་དྲི་དང་ལེན་པོས་བརྗོད། །ལྔ་ལྔར་དབྱེ་བའི་
ཆོ་ག་ཉེར་ལྔའོ། །གཅིག་གིས་དུ་མའི་འདུན་ཡོངས་གཉིས་ལེན་རུང། །ལེན་པོའི་བསླབ་བྱ་བླངས་ནས་མ་བརྗོད་པར། །རྒྱུག་མཆོངས་འགྱོགས་འགྲོ་མཚམས་ཕྱིར་འགྲོ་བ་དང། །གཉིད་ཉལ་སྙོམ་པར་འཇུག་སོགས་བྱར་མི་རུང་
།འཇིག་རྒྱུ་ཞག་ལོན་གཞན་སོང་མཚན་གྱུར་དང། །ཤི་བབས་ནམ་མཁའ་ལྐོག་མ་ཆུར་ནུབ་སོགས། །    ༈    །མ་བྱས་ཉེས་ཁེགས་བསྡུས་པའི་དོན་ལ་ལྔ། །གནས་ཆོས་ལྔ་ལྡན་
བློ་མཐུན་ཉེ་ཁོར་ལྡན། །མཚམས་ནང་གཙང་བ་འཇིགས་པའི་ཉེན་ཅན་མིན། །རྟེན་ནི་ཆོས་འདིའི་སྡེ་ལྔ་གསོ་རུང་ཡིན། །དུས་ནི་དུས་འབྲེལ་ཟླ་ཕྱེད་ཚེས་བཅོ་ལྔར། །བཀྲིས་གསོ་སྦྱོང་སོགས་ནི་གར་བབས་བྱ། །ཇེ་ལྟར་བྱ་ཚུལ་

[050B] །གནས་ཀྱི་བྱ་བསྒྲུབ་བསྡུ་ཕྱིར་གྷཎྜི་བརྡུང། །ལྟུང་བ་ཕྱིར་བཅོས་འཆད་ཉན་ཚུལ་ཤིང་བྲིམ། །མ་འདུས་འདུན་དང་ཡོངས་སུ་དག་པ་བླངས། །མེ་ཏོག་དབུལ་ཞིང་མདོ་འདོན་གསོལ་བ་གདབ། །    ༈   
རྒྱུ་ནི་དེའི་མདོ་ལས། །ཙན་དན་བིལ་ཝ་པ་ལ་ཤ། །ཨ་ཤ་ཐ་དང་ཙན་དན་དམར། །རྒྱ་སྟར་ཏ་ལ་ཀེང་ཤུ་ཀ། །ཤིང་ཤ་པ་དང་ཏ་མ་ལ། །ཨ་མྲ་སྟར་བུ་སྐྱུ་རུ་ར། །ཏིན་ཏི་ས་ར་ཨ་ཤ་ཀང། །འདི་དག་ཐམས་ཅད་མེད་ན་ཡང་
།འོ་སེ་ལས་ནི་འབད་དེ་བྱ། །ཞེས་གསུངས་ཆུང་ཚད་སྲིད་དུ་སོར་གྱ་བཞི། །ཆེ་ཚད་བརྒྱ་བརྒྱད་ཞེང་དྲུག་དཔངས་སོར་གཉིས། །དབྱིབས་ནི་བརྒྱད་གཞོགས་རྩིབས་མཉམ་རྩེ་ཟུར་བཞིར། །སོར་གཉིས་བཅད་དེ་སྦལ་མགོའི་
དབྱིབས་ལྟར་བྱ། །གྷཎ་གཡོག་དབྱིབས་ཟླུམ་རྩེ་གཉིས་ནེའུ་ལེ་མགོ་སྟིང་སོར་བཅུ་གཉིས་འཆང་བཟུང་དེ་དང་མཉམ། །སྤོང་བའི་གྷན་ཆུང་སྲིད་སོར་བཅུ་གཉིས་སམ། །ཉེར་བཞི་སིལ་བྱེད་དེ་ཡི་དོད་དུ་རུང། །བརྡུང་ཚེ་དང་
པོར་ཤང་ཚ་གསུམ་བྱས་ནས། །བཅོ་བརྒྱད་འཕེལ་ཞིང་བཅུ་བདུན་འཕྲི་བ་རྒྱུད། །བརྡུང་ཚུལ་དྲུག་སྟེ་དགེ་འདུན་བསྡུ་ཕྱིར་དུ། །རྒྱུད་གསུམ་ཏོག་གསུམ་ལས་ཀྱི་དོན་དུ་རྒྱུད། །གཅིག་དང་ཏོག་གསུམ་ཤི་བ་རྒྱུད་ཉི་ཚེ། །སྤོང་བ་
བསྡུ་ཕྱིར་སིལ་བྱེད་གྷཎ་ཌི་ཡི། །བྱ་བ་བྱའམ་ཡང་ན་གྷཎ་ཆུང་བརྡུང། །གནོད་པ་ཞི་ཆེད་ཇི་ཙམ་ཆོག་པར་བརྡུང། །ཟས་ཕྱིར་གྷཎ་ཆུང་བརྡུང་ནས་ལྷུང་བཟེད་བཀྲུ། །ལོངས་ཡོད་གདུགས་ཚོད་ལ་བས་གྷན་ཆེ་བརྡུང། །དགེ་
ཚུལ་གསོ་སྦྱོང་བྱས་རྗེས་ཕྱིར་བཀར་ནས། །རྫོགས་རྣམས་མ་འདུས་དགག་ཕྱིར་ཚུལ་ཤིང་བྲིམ། །སོ་ཐར་འདོན་ཚུལ་གླེང་གསལ་ངག་ཏུ་དང། །ཕམ་པ་མན་ཆད་ཐོས་བསྒྲག་འདོན་ཚུལ་ནས། །རིལ་གྱི་འདོན་ཚུལ་གཅིག་
དང་འདོན་ཚུལ་ལྔ། །ལྟུང་བྱེད་སྡེར་རེག་རྫོགས་པར་འདོན་དགོས་ཏེ། །ཕལ་ཆེར་བྱས་ནས་ལྷག་འཇོག་མི་མཛེས་ཕྱིར། །    ༈    །རྟེན་གྱི་དམིགས་བསལ་མི་སྡོད་འགྲོ་
བཞེན་བྱ། །དུས་ཀྱི་དམིགས་ལ་བཅུ་དྲུག་ཉི་ཤར་ཚུན། །ཆོ་གའི་དམིགས་བསལ་བཞི་སྟེ་གསོལ་བའི་འོག་གླེང་གཞི་ཙམ་ཡང་མི་འདོན་ཚིགས་བཅད་གདོན། །དགག་དབྱེ་གསོ་སྦྱོང་མིན་ཡང་དེའི་དོད་ཐུབ། །ཡོངས་དག་

[051A]༄༅། །ཕུལ་དང་གསོ་སྦྱོང་བྱིན་བརླབས་བཞིའོ། །    ༈    །དེར་མ་དག་ཀྱང་རྫུན་གྱི་ཉེས་མི་འབྱུང། །བསྡུས་དོན་ལས་ཀྱི་གནས་སུ་མ་འདུས་དང། །
འདུས་པའི་བསླབ་ཚུལ་གཉིས་ཀྱི་དང་པོ་ལ། །ཡུལ་ཆོས་བདུན་ལྡན་དགེ་སློང་ཆོས་དྲུག་སྟེང། །མཚམས་ནང་གནས་ཏེ་ཆོས་ནི་བདུན་ལྡན་ཏེ། །འདི་ནི་གོང་འོག་ཡུལ་ཆོས་བདུན་ལྡན་དུ། །དགོས་ཀུན་ལ་སྦྱར་རྟེན་ཆོས་ལྔ་ལྡན་
ཏེ། །གསོ་རུང་ཤེས་རང་ལུས་ཐ་གནས་ཕྱུང་མིན། །དངོས་སུ་ཕྱིར་བཅོས་རྐྱེན་དང་མི་ལྡན་པའོ། །རྐྱེན་མི་ལྡན་ལ་ཡུལ་མེད་གྲངས་མ་ཚང། །ལྟུང་མཐུན་རྩོད་བཅས་ངེས་མིན་ཡིད་གཉིས་གྱུར། །ཆད་ལས་སྔོན་དུ་མ་སོང་བདུན་
གང་རུང། །ལྟུང་ཆོས་བཞི་ལྡན་བརླབས་པའི་བདག་ཏུ་རུང། །རང་རྒྱུད་དང་འབྲེལ་ཤེས་སམ་ཡིད་གཉིས་ཟ། །གཞི་དེ་ལས་བྱུང་མ་ཡིན་ཆོས་བཞི་ལྡན། །དང་པོ་གསུམ་ལས་གཞན་དུ་རླབས་མི་ཆགས། །མཐའ་མ་ལས་གཞན་
བྱིན་རླབས་མི་དགོས་གསུངས། །གཉིས་པ་ལས་ཀྱི་གནས་སུ་འདུས་པ་ལ། །དགེ་འདུན་ཀུན་གྱི་ལྟུང་མཐུན་གསོལ་བས་རློབ། །དེའི་ཚེ་གང་ཟག་ཕྱིར་བཅོས་རྐྱེན་འཛོམས་ཀྱང། །དགེ་འདུན་འགོར་བ་སྤང་ཕྱིར་སྔགས་ཀྱིས་
རློབ། །ལས་བྱེད་ཡིད་དང་སྐོང་བྱེད་དྲུང་ན་མོ།།    ༈    །མ་བྱས་ཉེས་ཁེགས་ཡུལ་ཆོས་བདུན་ལྡན་དང། །རྟེན་ནི་ཕྱིར་བཅོས་རྐྱེན་མི་ལྡན་པའི་དོད། །གསོ་སྦྱོང་བྱེད་རྐྱེན་མི་
ལྡན་གཞན་སྔར་བཞིན། །དུས་ནི་ཉ་ཤིའི་སང་གི་ཉི་ཤར་ཚུན། །    ༈    །གསོ་སྦྱོང་དགག་དབྱེ་གཉིས་པ་བཀག་ན་ཡང། །ཕྱིས་འོངས་དོན་དུ་སྔ་མས་གཉིས་བྱར་རུང། །དེ་ཡང་འདུ་
བ་མི་མཐུན་ཙམ་མ་ཟད། །གཉུག་མ་བློ་བུར་གཉུག་བློ་འདྲེས་མ་ཡི། །འདུ་མཐུན་གསུམ་ལ་སྔ་མས་ཅི་དགར་དང། །མི་མཐུན་ཉེས་ཡོད་ཚེ་ན་ངེས་པར་འཇུག་ཅི་དགར་ལས་གཞན་ངེས་འཇུག་ཚོགས་གསོལ་ཡང། །ཚོགས་
པ་མ་ཐོབ་མི་མཐུན་ཉེས་སྤངས་ཕྱིར། །གསོ་དགག་མཚམས་གཞན་དུ་བྱ་ཕྱིས་འོངས་རྣམས། །སྔ་མའི་ལས་ལྟག་མྱོང་བས་དེ་གཉིས་འགྲུབ། །ལས་ཀྱི་གནས་ནས་མ་སོང་ཕྱིས་འོངས་ལ། །ཚོགས་པ་སྦྱིན་ཕྱིར་སྔ་མ་སྡོད་ངེས་

[051B]ཉུང་ལས་མང་ལྷག་ཚོགས་སྦྱིན་དེ་བཞིན་ནོ། །ཚེས་གྲངས་མི་མཐུན་མང་དང་མཉམ་པ་ན། །གཉུག་མར་གནས་པའི་རྗེས་སུ་ངེས་པར་འཇུག་ཁྱིམ་པ་དད་ཅན་གསོ་སྦྱོང་ཐོས་རུང་ཞིང། །ཕོངས་ཚེ་ཁྱིམ་པས་མཐོང་
ཡང་ལྟུང་བཤགས་རུང། །    ༈    །རྒྱུ་ཚེ་འདི་དག་སྲོག་གཅོད་ལས། །མ་ལོག་ཁུག་རྟའང་དབྱར་ཟླ་གསུམ། །ཞུམ་པོར་གནས་ཞེས་འཕྱ་སྤོང་ཕྱིར། །དངོས་ཀྱི་དགོས་པ་མ་བླངས་པའི་
ཉེས་ཁེགས་བརྒྱུད་པའི་དགོས་པ་ལ། །སྲོག་ཆགས་གནོད་སྤོང་མ་དད་སྤོང། །ལུས་སྲོག་གནོད་སྤོང་དོན་བྱ་ཉུང། །ཤེས་རབ་གསུམ་འཕེལ་གནས་རལ་འཆོས། །དགག་དབྱེ་སྲ་བརྐྱང་འབྱུང་དང་བརྒྱད། །བསྡུས་དོན་གནས་ཆོས་
དྲུག་ལྡན་མཐུན་རྐྱེན་ཚང། །སྟེང་གཡོགས་གནས་གཅིག་སྒོ་གླེགས་དང་བཅས་པ། །ཐུན་མོང་མཁོ་མིན་མཚམས་གཞན་མ་ཡིན་པའོ། །ཡུལ་ཆོས་བདུན་ལྡན་རྟེན་ཆོས་ལྔ་ལྡན་ཏེ། །གསོ་རུང་ཤེས་རང་ལུས་ཐ་གནས་ཕྱུང་མིན་
།མཐུན་པའི་རྐྱེན་ཚང་ཆོས་ནི་ལྔ་ལྡན་ནོ། །དུས་ནི་དབྱར་ཟླ་འབྲིང་ངམ་ཐ་ཆུང་གི་བཅུ་དྲུག་ནས་བཟུང་ཡུན་ཚད་ཟླ་གསུམ་བར། །སྦྱོར་ཆོག་ཟླ་བ་ཕྱེད་དམ་ཞག་བཅུ་ནས། །གནས་ཁང་བྱི་དོར་སོགས་དང་བཅུ་ལྔའི་ཉིན། །གནས་
མལ་གང་ཟག་སྟ་གོན་ཚུལ་ཤིང་གི་བམ་པོ་རྒན་རིམ་བཞག་སྟེ་ཁྲིམས་བཅའ་བརྗོད། །གསོལ་བ་བྱ་ཞིང་ཚུལ་ཤིང་བྲིམ་སྐབས་བསྒྲུབ། །གནས་མལ་སྟོབས་ཤིང་གནས་པར་གོ་བར་བྱ། །དངོས་གཞི་བཅུ་དྲུག་སྔ་བར་སྔགས་
གསུམ་མོ། །དམ་ཚིག་དྲུག་ནི་དམ་བཅའི་གནས་སུ་འབྲེལ། །འཁྲུག་ལོངས་མི་བྱ་དབྱར་ནང་ཐོས་བསམ་བརྩོན། །གནས་རལ་སྤོང་ཞིང་གནས་དེར་ཡུན་རིང་གནས། །དབྱར་ཚུལ་འབྲལ་བ་དངོས་བརྒྱད་སྤོང་དང་དྲུག་དངོས་
སུ་མ་བརླབས་མཚམས་ཕྱིར་འགྲོ་བ་དང། །བརྒྱུད་ནས་རྙེད་བགོ་གླེང་དྲན་ནན་ཏུར་སྤོང། །    ༈    །སྟོབས་ཡུལ་རབ་བྱུང་གསོ་རུང་གནས་ཕྱུང་མིན། །ཆོས་མིན་མ་སོང་འཐབ་
ཀྲོལ་ཅན་མིན་དང། །ཕྱིས་འབྱུང་གང་ཟག་མ་ཡིན་མཛེ་ཅན་མིན། །གནས་པར་ཁས་ལེན་མཚན་མཐུན་གནས་མལ་ཉིད། །ཉམས་བྱེད་ཆོས་ཅན་མ་ཡིན་ཆོས་བཅུ་ལྡན། །དངོས་པོ་དགེ་འདུན་གྱིས་དབང་མཐུན་མོང་དུ། །མཁོ་

[052A]༄༅། །མིན་ནད་པར་དངོས་མིན་བསྟབས་མ་འབྲེལ། །    ༈    །ཡུལ་ཆོས་བདུན་ལྡན་རྟེན་ཆོས་ལྔ་ལྡན་ཏེ། །གསོ་རུང་ཤེས་རང་ལུས་ཐ་གནས་
ཕྱུང་མིན། །དམ་བཅའ་དང་འབྲེལ་གནས་ནི་མཚམས་ནང་སྟེ། །གཞན་དུ་དབྱར་མཚམས་མ་འབྲེལ་མི་ཆགས་གསུངས། །དུས་ནི་མཐའ་ཡི་ཞག་དྲུག་མ་གཏོགས་ཏེ། །ཡུན་ཐུང་ཕྱིར་ན་མི་ཆགས་བཅས་དབང་གསུངས། །ཡུན་
ཚད་དགེ་འདུན་གནང་མེད་ཞག་བདུན་ཚུན། །དགོས་པ་ཆོས་ལྡན་ཆོ་ག་སྦྱོར་དངོས་འཇུག་འཇིག་རྒྱུ་འཕེན་ཟད་དགོས་པ་བཟློག་པ་སོགས། །    ༈    །དགོས་པ་དགེ་འདུན་མཚོན་
བྱེད་དཀོན་མཆོག་གཞན། །ཕ་མ་སློབ་དཔོན་རང་གི་དོན་ཡང་རུང། །སྦྱོར་ཆོག་རང་དོན་སྤྲོ་འདྲི་མི་དགོས་ཤིང། །དངོས་གཞི་གསོལ་གཉིས་དེ་རྗེས་བྱིན་བརླབ་བྱ། །བསླབ་ཚུལ་ཅིག་ཅར་ཚེ་གུར་ཅི་རིགས་རུང། །ཚེ་གུར་
བརླབ་ཚུལ་ཞག་བདུན་ལན་ལྔ་དང། །དེ་འོག་ཞག་ལྔ་མཚན་གཅིག་དེ་ལས་ལྷག་མི་རུང་ཞག་མང་མཚམས་སུ་གནས་དགོས་ཕྱིར། །གནས་པར་དམ་བཅའ་ལས་འདས་ཉེས་བྱས་བསྐྱེད། །གོས་ལྷུང་བསོད་སྙོམས་སྨན་བཞི་
སྦྱིན་དམ་བཅའ། །ལས་འདས་ཉེས་བྱས་བསྐྱེད་པར་འདི་མཚོན་ཏོ། །    ༈    །མ་བྱས་ཉེས་ཁེགས་བསྡུས་པའི་དོན་ལ་དགུ།    ༈   
གོ་རྟེན་ཆོས་དྲུག་ལྡན་གསོ་རུང་ཤེས་རང་གནས། །ལུས་ཐ་གནས་ནས་ཕྱུང་མིན་དགག་དབྱེ་ཉིད། །བཞག་མིན་དབྱར་ཁས་བླངས་དང་དྲུག་ལྡན་ནོ། །གང་ལ་གོ་བྱ་བྱེད་པོར་བསྐོས་དང་འབྲེལ། །གང་ལ་བྱ་བའི་དངོས་པོ་ལྟུང་
རྫས་གཉིས། །གང་དུ་བྱ་བའི་གནས་ནི་གསོ་སྦྱོང་བཞིན། །དུས་ནི་སྟོན་འབྲིང་ཉའམ་ཐ་ཆུང་ཉ། །སྦྱོར་ཆོག་ཟླ་བ་ཕྱེད་དམ་ཞག་བཅུ་ནས། །སྤྱོད་ཡུལ་བརྗོད་དང་གནས་མཆོད་རྟེན་གྱི། །བྱ་བསྒྲུབ་འཁོན་ཡོད་བཟོད་པ་གསོལ་
བ་སོགས། །བཅུ་བཞིར་སེང་གེའི་ཁྲི་རྒྱན་ཆོས་འཆད་ཉན། །འབྱུང་བརྗོད་མཚན་མོ་ཐོག་ཐག་ཉན་བཤད་བྱ། །བཅོ་ལྔར་ལས་ཀྱི་མདུན་རོལ་འདུས་པ་ཀུན། །ཕན་ཚུན་དགའ་བྱེད་ཆོས་སྨྲ་བྱེད་པོ་བསྐོ། །དེ་ཡིས་རྩ་བྲིམ་གཞན་

[052B] །དངོས་གཞིར་སྔགས་གསུམ་ཐབས་ལེགས་གོ་བྱ་འཇུག་གནས་ཀྱི་དམིགས་གསལ་མཚམས་ནང་དཀྱིལ་འཁོར་བྱ། །ཡུལ་གྱི་དམིགས་བསལ་གང་ཟག་འགའ་ཞིག་འཇོག་བྱེད་པོའི་དམིགས་བསལ་
དེ་མེད་གཞན་ལའང་རུང། །དངོས་པོའི་དམིགས་བསལ་ལྟུང་བ་འགའ་ཞིག་འཇོག་དུས་ཀྱི་དམིགས་བསལ་སྔར་རམ་འོག་རོལ་བྱ། །ཆོ་གའི་དམིགས་བསལ་རྐྱེན་དབང་སྔགས་གཅིག་དང། །ཡོངས་དག་བྱིན་རླབས་གསུམ་མོ་བརླབ་
ཚུལ་གཞན། །གསོ་སྦྱོང་སྐབས་འདྲ་ཁྱད་པར་དགེ་སློང་བཞིས། །བསྐོ་ཡུལ་མེད་ཕྱིར་བྱིན་རླབས་གསོ་སྦྱོང་མིན། །ལུང་གཞིར་བཞིར་ལོངས་བྱེད་པོ་མི་བསྐོ་བར། །གསོལ་བྱས་དགག་དབྱེ་ཆ་ལ་ཉེས་བྱས་གསུངས། །སྒྲ་བཤད་
དབྱར་ནང་གླེང་དྲན་དགག་པ་དབྱེ། །བཅོ་ལྔར་ཐོག་ཐག་བཤད་ཉན་སྦྱོར་ཡིན་ཕྱིར། །དགག་དབྱེ་དངོས་གཞི་བཅོ་ལྔའི་མཚན་མཐར་རོ།།    ༈    །སྟེང་དུ་སྐྱེས་པ་བསྣོན་པས་བཅོ་ལྔ་ལྡན་
།བསྐོས་པའི་བྱ་བ་རྩ་དུར་བྲིམ་པ་སོགས། །ཀུ་ཤ་འཇག་མ་འགྱུར་ཁྱད་རམ་པ་དོད། །དགག་དབྱེ་དགེ་སློང་དགེ་ཚུལ་དེའི་འོག་ཏུ། །དགེ་སློང་མ་སོགས་རིམ་བཞིན་རྩ་བར་གསུངས། །   ༈   
ངེས་བཟུང་དང། །དགེ་འདུན་འདུ་དང་ལས་ཆོག་བྱེད་པོ་བསྐོ། །རྩ་དུར་བྲིམ་སོགས་མི་དགོས་མཚོ་ཊིཀ་གསུངས། །བཟོད་པ་མ་གསོལ་མ་བླངས་དགག་དབྱེ་མིན།།    ༈    །དམིགས་ནས་
ཁས་ལེན་ལ་འཇུག་གནས་བསྡུ་དང། །འཆང་སོགས་བག་མི་འཁུམ་པར་བདེ་བར་གནས། །བྱིན་རླབས་གཅིག་གྱུར་སྦྱིན་པའི་ཆོས་ལ་སྤྱོད། །བསྡུས་དོན་ལ་དགུ་དང་པོ་སྒྲ་བཤད་ནི། །མ་ཞིག་སྲ་བ་གཟེབ་ཀྱི་སྤྲོག་མའི་ནང་
།བརྐྱངས་པ་སྲ་བརྐྱང་ཞིས་བརྗོད་རྒྱུ་མཚན་ནི། །འདྲ་ཆོས་བཞི་ཡིས་གཏན་པ་འདྲ་ཕྱིར་ཏེ། །བཞི་ནི་ཁ་དོག་གཅིག་གྱུར་བློ་གཅིག་བསྡུས། །སྣམ་གླེགས་མང་གནས་དུ་མའི་བྱིན་རླབས་གནས། །གཏན་པ་མི་འཁུམས་ལྟུང་བཅུར་
བག་མི་འཁུམས། །གཏན་པས་གོས་ཁྱབ་ཕན་ཡོན་ཀུན་ལ་ཁྱབ། །རྟེན་ནི་བསྙེན་རྫོགས་སྡོམ་དག་ལྟ་མཚན་མཐུན། །ཐ་སྙད་གསུམ་ལྡན་ཆོས་མིན་ཕྱོགས་མ་སོང། །ས་གཞན་མི་གནས་ས་གཞན་རྒྱུར་མི་གནས། །ལས་ཀུན་ལ་

[053A]༄༅། །དགོས་མཐུན་མོང་ཆོས་བདུན་སྟེང། །གནས་པར་ཁས་བླངས་དེ་ཡང་སྔ་མ་བླངས། །མ་རལ་གནས་དེར་ཁས་བླངས་བཅུ་གཅིག་ལྡན། །མཚོ་ཊིཀ་ལྟ་མཐུན་དོད་དུ་ལུས་ཐ་བགྲངས། །གདིང་
རྒྱུའི་དངོས་པོ་རྒྱུ་དང་ངོ་བོ་བགྲངས། །བདག་པོའི་བྱེ་བྲག་བཞི་ལྡན་དང་པོ་ལ། །དབྱར་རྙེད་གདིང་ཉིན་ཡན་གྲུབ་གོས་རྙེད་གྲངས། །གཉིས་པ་རུང་བ་ཆད་ལྡན་རུང་བ་ལ། །རྒྱུ་དབྱིབས་ཁ་དོག་གནས་སྐབས་རུང་བཞི་སྟེ། །རིམ་
བཞིན་བཏགས་དང་ཡ་ཡོར་མེད་པ་དང། །ཁ་བསྒྱུར་སྲིལ་ལ་སོགས་པས་མ་རྨུགས་པའོ། །གཉིས་པར་ཆད་ལྡན་ཚད་ལྷག་ཅི་རིགས་རུང། །གྲངས་ནི་གསུམ་ཕྲུག་གཅིག་གམ་དུ་མ་རུང། །མ་ཡི་ལྔ་དྲུག་གཅིག་གམ་དུ་མ་
ཡང། །གསུཾ་ཕྲུག་མར་བཏིང་སྣམ་སྦྱར་དུ་མ་ལ། །བྱིན་རླབས་དུ་མ་ཆགས་ཏེ་བག་ཡངས་དང། །འབྲེར་ཕྱིར་རོ་དེ་ལྟ་མིན་ན་གསུམ་དྲུག་ནང། །སྣམ་སྦྱར་གཅིག་ལ་དགེ་སློང་དུ་མ་ཡི། །སྲ་བརྐྱང་བྱིན་རླབས་མ་ཆགས་ཐལ་
བར་འགྱུར། །གསུམ་ཕྲུག་མ་ཚང་གང་གཏིང་དེའི་བྱིན་རླབས། །ཆགས་ཤིང་དེ་ཡི་ཕན་ཡོན་ཐོབ་པར་གསུངས། །བདག་པོ་དགེ་འདུན་གྱིས་དབང་གང་ཟག་མིན། །གནས་ནི་དབྱར་ཁས་བླངས་པའི་མཚམས་ནང་ཡིན། །དུས་ནི་
སྟོན་ཟླ་འབྲིང་པོའི་ཚེས་བཅུ་དྲུག། །ཡུན་ཚད་ཟླ་ལྔ་ཆོ་ག་སྦྱོར་དངོས་འཇུག། །སྦྱོར་ཆོག་ལ་ཡང་གང་ཟག་སོ་སོ་དང། །དགེ་འདུན་བསྐོས་པའི་བྱ་བའི་ཆོ་ག་གསུམ། །དང་པོར་སོ་སོས་ཆོས་གོས་བྱིན་རླབས་དབྱུང། །གཉིས་
པར་བཞི་སྟེ་དབྱར་ནང་གོས་གྲུབ་ཉིན། །ཚོགས་པས་མོས་དང་སྲ་བརྐྱང་བློ་མཐུན་བྱ། །གདིང་བའི་བྱེད་པོ་བསྐོ་ཞིང་སྲ་བརྐྱང་གཏད། །མོས་དང་བློས་མཐུན་ཉིན་གཅིག་མ་ངེས་ཀྱང། །བློ་བསྐོ་གཏད་གསུམ་ཉིན་གཅིག་ཊིཀྐར་
གསུངས། །གདིང་པོ་བསྐོ་ཡུལ་རྟེན་ཆོས་བཅུ་གཅིག་སྟེང། །འགྲོ་བ་བཞི་བྲལ་སྤྲོ་དང་ཚོགས་མ་ལོངས། །སྔར་བསྐོས་མ་འབྲེལ་ཆོས་ནི་བཅོ་བརྒྱད་ལྡན། །གསུམ་པ་བསྐོས་པའི་བྱ་བའི་ཆོ་གར་བཞི། །བཀྲུ་གྲུབ་ཁ་བསྒྱུར་ལས་
གསུམ་བསྒྲུབ་པ་དང། །འདིང་འགྱུར་གདིང་ངོ་བཏིང་ངོའི་སེམས་གསུམ་བསྐྱེད། །སང་ཉིན་སྲ་བརྐྱང་གདིང་འགྱུར་ཚོགས་ལ་བརྗོད། །འདུ་བའི་སྐབས་ཀྱི་བྱ་བ་རྗེས་སུ་བསྒྲུབ། །དངོས་གཞིར་བསྐོས་པས་སྔགས་གསུམ་འཇུག་

[053B] །རེ་རེའི་མདུན་འདུག་བཏིང་ངོ་གསུམ་གསུམ་བརྗོད། །སྲ་བརྐྱང་བཅས་པར་གནང་བའི་བཅས་པར་གསུངས། །ཕན་ཡོན་རྩ་བར་དངོས་བསྟན་འཆང་འབྲལ་འཇོག་གོས་སློང་བརྟད་པ་ཡང་ཡང་འདུས་ཤིང་ཟ། །དུས་
མིན་གྲོང་འགྲོར་ཉེས་མི་འབྱུང་བ་བརྒྱད། །ཤུགས་བསྟན་རུང་བ་མ་བྱས་གོས་མང་འཆང། །སྣམ་སྦྱར་མ་འཁྱེར་ལྗོངས་རྒྱུར་ཉེས་མེད་གཉིས། །    ༈    །ཆུད་ཟའི་རྐྱེན་སྤོང་
བསྡུས་པའི་དོན་ལ་ལྔ། །དངོས་པོ་སྲ་བརྐྱང་བཏིང་ལ་མ་ཞིག་པ། །རྟེན་ནི་བསྐོས་པའོ་དེ་མིད་སྦས་པ་བསློ། །གནས་ནི་མཚམས་ནང་ཡུན་ཚད་ཟླ་ལྔའི་བར། །ཇི་ལྟར་བརྐྱང་ཚུལ་འཇུག་བྲལ་ཆུད་ཟ་སྦོང། །མ་གུས་སྤོང་བའི་
སྒོ་ནས་བསྐྱང་ཚུལ་གསུམ།   ༈    །དང་པོར་དགེ་འདུན་གང་ཟག་སོ་སོའི་གཉིས། །དང་པོར་སྲ་བརྐྱང་མཚམས་ཀྱི་ཕྱི་རོལ་འཁྱེར། །སྲུང་མེད་སྐྱ་རེངས་ཤར་དང་སྲ་བརྐྱང་
བརླག་བྱེད་པོ་ཞིང་མིན་གྱུར་དང་སྲ་བརྐྱང་ལ། །མི་ལྟོས་བློ་སྐྱེས་རེ་ཆད་དུས་མིན་ཤེས། གཏིང་ནས་ཟླ་དྲུག་ཚེས་ཤར་ཕན་ཟད་བདུན། སོ་སོའི་འཇུག་བྲལ་མ་མ་སུམ་ཅུ་དང། །སོ་སོ་ཞིང་མིན་གྱུར་དང་སོ་གཅིག་གོ་
མ་ལུས་བུ་བཞིན་འདི་ཡང་སྲ་བརྐྱང་ནི། །དབྱུང་བའི་ནུས་ལྡན་ཕྱིར་ན་མ་མར་ཤེས། །མཚམས་ལ་རེ་བ་མེད་པའི་མ་མ་བརྒྱད། །དེ་ལས་སྦྱོར་འགྲོ་བཞི་དང་ངེས་འབྱེད་བཞི། །སྦྱོར་འགྲོ་འབྲེལ་མེད་མཚམས་ནང་ཟླ་ལྔའི་ནང་
།མི་ལྡོག་རྙེད་པར་ལྟོས་མེད་བློ་སྐྱེས་ནས། །མཚམས་འདས་སྲ་བརྐྱང་བྱིན་རླབས་རང་ཞིག་འགྱུར། །འབྲེལ་བཅས་ཟླ་ལྔར་མི་ལྡོག་རྙེད་པར་ལྟོས། །བསམ་པས་ཕྱི་རོལ་འགྲོ་ཚེ་གཞན་རྣམས་ཀྱིས། །དུས་སྔར་དབྱུང་ན་རྙེད་
སྐལ་ལག་ཐོབ་དང། །རྙེད་བརླག་གཏམ་ཐོས་རྙེད་ལྟོས་བསམ་པ་ཆད། །གསུམ་གྱིས་ཞིག་གོ་དེ་གསུམ་རིམ་པ་བཞིན། །བྱེད་པ་མཐར་ཐུག་རྩོམ་པ་ཞིག་པ་དང། །བསམ་རྒྱུན་ཆད་པའི་སྦྱོར་འགྲོ་འབྲེལ་བཅས་གསུམ། །ངེས་
འབྱེད་འབྲེལ་མེད་གཅིག་དང་འབྲེལ་བཅད་གསུམ། །ཟླ་ལྔར་མི་ལྡོག་མཚམས་ཀྱི་ཕྱི་རོལ་ཏུ། །སྐྱེས་པ་མ་གཏོགས་གཞན་རྣམས་སྔར་བཞིན་སྦྱར། །མཚམས་ལ་རེ་མེད་མཚམས་སྐྱེས་སྦྱོར་འགྲོ་དང། །མཚམས་ཕྱིར་སྐྱེས་པ་

[054A] །ངེས་འབྱེད་ཁྱད་པར་ཡིན། །སྲ་བཀྱང་རྙེད་ལྟོས་བློ་མེད་འབྲེལ་མེད་དང། །དེ་རྙེད་ལ་ལྟོས་བློ་བཅས་འབྲེལ་བཅས་ཡིན། མཚམས་ལ་ཡིད་གཉིས་ཟ་བའི་མ་མ་བརྒྱད་ །ཡིད་གཉིས་ཟ་བ་ཞེས་སྦྱར་
གཞན་སྔར་བཞིན། །མཚམས་ལ་རེ་བ་ཡོད་བརྒྱད་འབྲེལ་མེད་གཉིས། །འབྲེལ་བཅས་དྲུག་གོ་དང་པོ་མཚམས་རེ་ཡོད། །རྙེད་པར་རེ་མེད་སྲ་བརྐྱང་ཕྱུང་བའི་གཏམ། །མཚམས་ཀྱི་ཕྱི་ནང་ཐོས་པའི་འབྲེལ་མེད་གཉིས། །གཉིས་
ཀར་རེ་ན་བྱེད་པ་མཐར་ཐུག་སོགས། །གསུམ་ལ་མཚམས་ཀྱི་ཕྱི་ནང་དབྱེ་བས་དྲུག་རྙེད་པར་ཡིད་གཉིས་ཟ་བའི་མ་མ་དྲུག་མཚམས་རྙེད་གཉིས་ཀར་ཡིད་གཉིས་ཟ་བའི་བློ། །མཚམས་ལས་འདས་དང་མཚམས་ཕྱིར་
དེ་སྐྱེས་གཉིས། །རྙེད་པར་ཡིད་གཉིས་མཚམས་ལ་རེ་མེད་བློ། །མཚམས་ནང་སྐྱེས་ཏེ་ཕྱིར་སོང་གཞན་རྣམས་ཀྱིས། །དབྱུང་གཏམ་མཚམས་ཀྱི་ཕྱི་ནང་ཐོས་པ་གཉིས། །ཁུངས་ནི་ལུང་གཞིར་མ་མ་བརྒྱད་གསུངས་ཏེ། །སོང་
རྫོགས་ངེས་ཉམས་ཐོས་པ་མཚམས་ལས་འདས། །རེ་ཐག་ཆད་དང་སྲ་བརྐྱང་ཕྱུང་ཉིད་དོ། །དང་པོ་བདུན་གྱི་སུམ་ཅུ་འདུས་ཚུལ་ཡང། །བརྒྱད་ཚན་དང་པོའི་དང་པོ་དྲུག་ཚན་གྱི། །གསུམ་པ་གཉིས་ནི་སོང་བས་མཐའ་ཅན་དང་
།རྙེད་སྐལ་ལག་ཐོབ་དྲུག་ནི་རྫོགས་མཐའ་ཅན། །བརྒྱད་ཚན་དང་པོ་གཉིས་ཀྱི་ལྔ་པ་གཉིས། །དྲུག་ཚན་གཉིས་བཞི་བཞི་ནི་ངེས་མཐའ་ཅན། །རྙེད་བརླག་གཏམ་ཐོས་དྲུག་ནི་ཉམས་མཐའ་ཅན། །གསུམ་པའི་འབྲེལ་མེད་གཉིས་
ཀྱི་དྲུག་ཚན་གྱི། །ཐ་མ་གཉིས་བཅས་བཞི་ནི་ཐོས་མཐའ་ཅན། །བརྒྱད་ཚན་གཉིས་པའི་དང་པོ་དྲུག་ཚན་གྱི། །དང་པོ་གཉིས་ནི་མཚམས་ལས་འདས་མཐའ་ཅན། །བསམ་རྒྱུན་ཆད་དྲུག་རེ་ཐག་ཆད་མཐའ་ཅན། །བགྱད་པ་སྲ་བརྐྱང་
ལས་ཀྱིས་ཕྱུང་ལཀ་བཤད། །སྦྱོར་འགོ་ངེས་སྤར་འབྱེད་པ་གཉིས། །བརྒྱད་ཚན་དང་པོ་གཉིས་ལ་བཞག། །མཚོ་ཊིཀ་ཡིད་གཉིས་ཟ་བ་དྲུག་རེ་བ་མེད་དང་འདྲ་གསུངས་ཕྱིར། །དེ་དྲུག་འབྲེལ་མེད་ཡིན་ནམ་དཔྱད། །དགེ་ཚུལ་
དབྱར་ཞུགས་རྫོགས་པ་དང། །ཕལ་ཆེར་བསྲུང་ནས་རལ་བ་དང། །ཐམས་ཅད་ཕྱི་མར་གནས་པ་དང། །དབྱར་གནས་ཐ་དད་གདིང་མཚམས་གཅིག་ས་གཞན་འབའ་ཞིག་དེ་འཐོབ་གཉིས། །དབྱར་ནང་གཉིས་བྱ་ཆོས་མིན་

[054B] །སྲ་བརྐྱང་གདིང་འབྱུང་མཚོ་ཊིཀ་གསུངས། །རིན་ཕྲེང་དེ་ལས་དབྱར་རལ་ཕྱི་མར་གནས། །ས་གཞན་དེ་འཐོབ་བཞི་ལ་འབྱུང་བ་བཀག་    ༈    །དབྱུང་འདོད་སྔོན་བཏང་
གསོལ་བཞིའི་ལས་ཀྱི་དབྱུང། །རིན་ཕྲེང་དུས་ཀྱི་དབྱུང་བ་དཔྱིད་ར་ཉ། །ཤོལ་ཚེ་ཟླ་དྲུག་སྐྱོང་ནས་དབྱུང་བར་གསུངས། །མཚོ་ཊིཀ་སྦྱིར་བཏང་དཔྱིད་ར་ཉ་ལ་དབྱུང། །དམིགས་བསལ་ཕྱི་མར་གནས་པས་དཔྱིད་འབྲིང་ཉ། །
ཤོལ་ཚེ་དགུན་ཐ་ཉ་ལ་དབྱུང་བར་གསུངས། །དབྱར་ནང་བྱེ་བ་ཕྱོགས་གཉིས་སོ་སོ་རུ། །བཏིང་ན་དབྱར་གྱི་རྙེད་པ་ཆོས་ཕྱོགས་དང། །སྲ་རྙེད་གཉིས་ཀས་དབང་བར་ཊིཀྐར་གསུངས། །མཚམས་ཆེ་གཅིག་བསྐོར་གནས་ཁང་
ཐ་དད་དུ། །དབྱར་ཁས་བླངས་ཀྱང་སྲ་བརྐྱང་གནས་གཅིག་རུང། །མཚམས་ཆེར་གནས་ཁང་དུ་མའི་གནས་གཅིག་ནང། །བཏིང་ནས་མཚམས་ཆེ་ཞིག་ན་གནས་གང་དུའང། །བཞག་དང་འཁྱེར་རུང་དེ་ཡི་གནས་ཡིན་ཕྱིར། །
དབྱུང་ཚེ་གནས་གཅིག་མི་རུང་སོ་སོར་དབྱུང་གནས་གཅིག་བཏིང་བྱེའང་ཕྱོགས་གཉིས་སོ་སོར་དབྱུང་མཚོ་ཊིཀ་མ་བཏིང་དབྱུང་བའི་ཁ་སྐོང་རུང་མ་བཏིང་ཉི་ཚེས་ཕྱུང་བར་གསུངས་པ་ཡང་བཏིང་ཚེ་འདུན་པ་ཕུལ་
བ་ལས་ཡིན་གྱིས། །གཞན་དུ་བསྒྲུབ་པར་མི་ནུས་ཕྱིར་ཞེས་གསུངས། །    ༈    །གསུམ་གཉིས་རྫོགས་འདོད་དགེ་ཚུལ་དགེ་སློབ་གཉིས། །མཉམ་པར་དབང་གསུངས་འདུལ་ལུང་
བསིལ་བུར་མཐུན། །འོད་ལྡན་སྔ་མ་གཉིས་ཀྱིས་གསུམ་གཅིག་དང། །ཕྱི་མ་གཉིས་ཀྱིས་གསུམ་གཉིས་དབང་བར་གསུངས། །དེ་ཡང་གོས་རྙེད་དབང་བྱས་ཟས་རྙེད་མཉམ། །ཉན་ཐོས་ཚོགས་སྤྱོད་རང་རྒྱལ་མཆོད་རྟེན་ལ། །
ཕུལ་བ་དགེ་འདུན་བགོ་རུང་བསེ་རུ་དང་བྱང་སེམས་སངས་རྒྱས་མཆོད་རྟེན་ལ་ཕུལ་བ། །དེ་ལ་མཆོད་དང་ཞིག་གསོའི་ཕྱིར་བཞག་གོ་གནས་ཁང་མེ་ཁང་རུང་ཁང་དང། །བཀད་ས་སྐྱེམས་མལ་བསྲོ་གང་གནས། །འཁོར་གྱི་
ཁྱམས་དང་སྤོང་ས་དང། །བང་རིམ་འཆགས་པ་སྒོ་ཁང་ཁྱམས། །བཅུ་གཉིས་ལ་ཕུལ་དེའི་ཕྱིར་བཞག་    ༈    །ངལ་བསོའི་གནས་དང་ཆུའི་བདག་ཆུའི་ལྷ་དང། །ཆུ་ལོངས་

[055A]༄༅། །སྤྱོད་དང་སྦྱིན་བདག་ཟས་སྤྱོད་དང། །བསྔོ་བ་ངན་པ་བཟློག་དང་མདོ་བསྐུལ་གཉིས། །ལྷང་བཟེད་ཆུ་དང་དྲི་གཙང་ཁང་འཇུག་དང། །གྲིབ་མ་འགོམ་དང་ཕྱི་རོལ་ལྷ་གནས་དང། །བསྲོ་གང་
བསྟེན་དང་ལྗོན་ཤིང་གཅོད་དུས་དང། །སྤོང་བ་པ་ཡིས་ཅི་བདེར་བྱ་བ་དང། །ཁྱིམ་དུ་མཚན་གནས་རོ་བསྲེག་ལ་སོགས་པའོ། །དང་པོ་ལྔ་ལ་སྦྱིན་པ་རབ་མཐུན་དང། །བར་པ་བདུན་ལ་ཆོས་ཀྱི་ཚིགས་བཅད་དང། །ཐ་མ་ལྔ་ལ་
གྱུད་ཆགས་གསུམ་པ་གདོན།    ༈    །བསྡུས་དོན་གོས་རྒྱུ་གང་ལས་བསྒྲུབ་པ་ནི། །ལོག་འཚོ་སྤང་ཞིང་ཡང་དག་འཚོ་བར་བསྒྲུབ། །བསྒྲུབ་ཚུལ་དྲ་དྲུབ་བཀྲུ་དང་ཁ་
བསྒྱུར་སོགས། །དབྱེ་བ་འཚོ་ལྷག་མཁོ་གསུམ་སོ་སོར་ཡང། །དངོས་ཕྲན་གཉིས་གཉིས་འཚོ་བའི་ཡོ་བྱད་དངོས། །ཆོས་གོས་རྣམ་གསུམ་ཆེ་ཚད་སྲིད་དུ་ཁྲུ། །ལྔ་དང་ཞེང་དུ་ཁྲུ་གསུཾ་ཆུང་ཚད་ལ། །སྲིད་ཞེང་གཉིས་ཀར་ཁྲུ་ནི་
ཕྱེད་ཕྱེད་འཕྲི། །དེ་གཉིས་བར་འབྲིང་ཡང་ན་མཐང་གོས་ལ། །སྲིད་དུ་ཁྲུ་བཞི་ཞེང་དུ་ཁྲུ་དོའམ། །འཁོར་གསུམ་ཁེབས་པའི་ཚད་ཀྱང་བྱ་བར་གསུངས། །ཤམ་ཐབ་ཤམ་ཐབ་གཟན་གཉིས་མཐང་གོས་བཞིན། །རྡུལ་གཟན་རྡུལ་
གཟན་གཟན་གཉིས་བླ་གོས་བཞིན། །གདོང་ཕྱིས་ཁོར་ཡུག་ཁྲུ་རེ་རྣག་གཟན་ནི། །ཇི་ཙམ་ཆོག་པའོ་ཡང་ན་རྣག་གཟན་ནི། །སྲིད་དྲུག་ཞེང་གསུམ་གཡན་དགབ་དེ་དང་མཉ། །སྐྲ་བཟེད་སྲིད་དུ་ཁྲུ་གསུཾ་ཞེང་ཕྱེད་དོ། །གདིང་བ་སྲིད་
གསུཾ་མི་ཆོག་ཕྱེད་དོ་བསྣོན། །ཞེང་དུ་ཁྲུ་དོ་སོར་དྲུག་རས་ཆེན་ནི། །སྲིད་དུ་ཁྲུ་དགུ་ཞེང་གསུམ་སོར་བཅོ་བརྒྱད། །གཡན་དགབ་གདིང་བ་རས་ཆེན་གསུམ། །རྡུལ་ཁྲུས་གཞལ་དགོས་མཚོ་ཊིཀ་ལས། །རྡུལ་ཁྲུས་གཞལ་བར་བྱ་བ་ནི་
།ཁང་པའི་ཚད་དང་ཁྲི་རྐང་ཚད། །གདིང་བ་གཡན་དགབ་རས་ཆེན་ནོ། །ལུས་ཁྲུའམ་ལག་ཁྲུས་གཞལ་བ་ཡང། །ལུས་རིང་ཧ་ཅང་ལག་ཐུང་དང། །དེ་ལས་བཟློག་པའི་ཆོས་གོས་རྣམས། །རང་གི་ལྐུས་ཁྲུ་ཁོ་ནས་གཞལ། །ལུས་ཚད་
ལག་ཚད་མཉམ་པ་ཡིས། །ལག་ཁྲུས་ཀྱང་ནི་གཞལ་དུ་རུང། །ཞེས་གསུངས་རྡུལ་ཁྲུ་རྩ་བ་ལས། །ཕྲ་རབ་ནས་བཟུང་ནས་ཀྱི་བར། །སྔ་མ་དྲུག་འགྱུར་ཕི་མ་དང། །མཛོད་ལས་བདུན་འགྱུར་ཕི་མར་གསུངས། །ལུས་ཁྲུ་ལུས་ཀྱི་

[055B]   ༈    །སྔས་དང་སྟན་དང་སྐ་རག་ཞ། །སྦྲང་སྐྱབས་སོགས་དང་ཆུ་ཚགས་སོགས། །གཏུར་བུ་རྐང་འབོབ་ལྷུང་བཟེད་སྣོད། །དེ་ཡི་ཁ་གཡོགས་ལ་སོགས་སོ། །    ༈   
སོར་དྲུག་གཏུར་བུ་སྲིད་དུ་ཁྲུ། །གསུམ་དང་ཞེང་དུ་ཕྱེད་གསུམ་ལུང་ལས་ནི། །ཞེང་དུ་ཕྱེད་དོ་གསུངས་དང་མི་འགལ་ཏེ། །འདིར་ནི་ཆོས་གོས་བཞི་བལྟབ་འཇུག་པ་དང། །ལུང་ལས་བརྒྱད་བལྟབ་འཇུག་པའི་དབང་དུ་བྱས། །
   ༈    །བསོད་སྙོམས་གྲོང་དུ་ཆོས་སྟོན་འགྲོ། །དགེ་འདུན་ཚོགས་དང་ཆོས་འཆད་ཉན། །ཞེ་ས་རྟེན་ལ་ཕྱག་འཚལ་དང། །བློ་བུར་གཙུག་ལག་ཁང་འཇུག་བདུན། །དང་པོ་གཉིས་ནི་སྒྲུབ་བཅས་
དང། །ཕྱིས་ལྔ་གནང་བའི་བཅས་པར་གསུངས། །    ༈   བརླབས་པའི་གོས་མེད་ཉེས་པ་ཁེགས། །བསྡུས་དོན་ཡུལ་ཆོས་བདུན་ལྡན་དགོས། །མ་རྙེད་རང་ཉིད་གཅིག་པོས་རུང། །
རྟེན་ནི་གསོ་རུང་ཤེས་རང་གནས། །ལུས་ཐ་གསུམ་ལྡན་ཉམས་པ་ཆགས། །འཆང་འཇོག་ཉེས་བྱས་ཙམ་དགག་ཕྱིར། །བྱིན་གྱིས་བརླབས་དགོས་མཚོ་ཊིཀ་གསུངས། །དངོས་པོ་འཚོ་བའི་ཡོ་བྱད་རུང་ཚད་ལྡན། །སྔར་བརླབས་མ་
འབྲེལ་གསུམ་ལྡན་དམིགས་བསལ་ནི། །མི་རུང་རྐྱེན་དབང་ཚད་ལྷག་སྲ་བརྐྱང་དང། །མ་ཡི་བརླབས་ཟིན་ཟླ་ཕེད་བྱིན་རླབས་ཆགས། །ལྷག་པོ་རུང་བ་ཚད་ལྡན་སྔར་མ་བརླབས། །མཁུ་བ་འཁྲུ་གང་ཡན་ཆད་སྔར་མ་བརླབས་
རུང་བ་མི་དགོས་མི་རུང་ལ་ཆགས་ཏེ། །རབ་བྱུང་ཁོ་ནས་སྤྱོད་པར་མ་ངེས་ཕིར། །ཆོ་ག་སྔགས་གསུམ་འཇིག་རྒྱུར་སྔགས་ཀྱིས་ཕྱུང། །རྟེན་དངོས་ཞིང་མིན་གྱུར་དང་གཞན་ལ་སྦྱིན།།ཕྱིར་བཅོས་ཚེ་ན་ཞག་གཅིག་སྤོང་དནག་
ལྔ། །བསམ་པའི་འཚོ་ལྷག་མཁོ་གསུམ་རིམ་བཞིན་དུ། །རང་དང་གཞན་དང་གཉིས་ཀའི་དོན་ཕྱིར་བཅང། །ལྷག་པའི་ཡོ་བྱད་ཐོབ་ཉུང་སྐྱིད་བདེ་བ། །ལྷ་ལས་ཚེ་འཕོས་ན་བ་རྡུལ་དྲི་མང། །ཤིག་སྲོ་མ་དང་འཁྲུག་མང་ཡུལ་
ན་གནས། །ཞལ་ཏ་ལས་མཐའ་མང་དང་གོས་དེ་ལ། །ཆགས་པའི་གཉེན་པོ་སྟོབས་ཅན་ལྡན་གང་ཟག་དགུ་ལ་འཆང་དུ་གནང་བར་འདུལ་བསྡུས་གསུངས། །    ༈    །མི་སློབ་བདག་པོ་སློབ་བྱིན་

[056A]༄༅། །ལེན། ཚུལ་ལྡན་དགེ་སྦྱོར་བརྩོན་རྗེས་གནང། ཚུལ་འཆལ་ལྕགས་བསྲེག་འབར་བའི་ཚུལ། ཚུལ་ལྡན་ལེ་ལོ་བུ་ལོན་བཞིན། གཞན་ཡང་གྲོང་དུ་བཙོན་ར་དང། རྟག་ཏུ་དགེ་སློང་འདུ་ཤེས་
དང། ཟས་ལ་ནད་ཀྱི་གཉེན་པོ་དང། གཟུགས་སྒྲ་མཐོང་ཐོས་འོན་ལྐུགས་དང། ཉལ་ཚེ་རི་དྭགས་ཐུམ་འཕྲད་ཀྱི། འདུ་ཤེས་རྣམ་པ་ལྔར་གནས་པའི། དགེ་སྦྱོང་རྗེས་གནང་ཚུལ་གྱིས་སྤྱོད།།    ༈   
དམིགས་བསལ་ནི། ས་ཚིགས་མཐའ་འཁོབ་ས་ཕྱོགས་གྲང་དང་རྩུབ། སྲོག་ཆགས་གནོད་ཡོད་དེས་ཕན་ནད་པར་གནང། ལྷམ་ཀོ་ཉིས་རིམ་ཁྱིམ་པས་གོམ་པ་བདུན། སྤྱོད་དུ་བཅུག་ནས་རང་གི་ལོངས་སྤྱོད་རུང། མཆིལ་
ལྷམ་སྒྲ་བཤད་དུག་སྦྲུལ་མཆིལ་མའམ། སོག་མ་མེད་དུག་སྐྱོབ་ཕྱིར་དེ་ལྟར་བརྗོད། །    ༈    བསྡུས་དོན་ལོག་པའི་འཚོ་བ་སྤང་ཞིང་བསྒྲུབ། ལོག་འཚོ་ལྔ་ནི་ཚུལ་འཆོས་
ཐོབ་ཀྱིས་འཇལ། རྙེད་པས་རྙེད་འཚོལ་གཞོགས་སློང་ཁ་བསག་གོ་མཚན་ཉིད་དྲི་རོ་རེག་བྱ་གསུམ་འདུས་ཀྱི། ཁམ་ཟས་རིགས་གནས་སྨན་དུ་དམིགས་དེའོ། །དབྱེ་བ་དུས་རུང་སོགས་བཞི་བསྡུ་བ་ནི། །དུས་དང་དུས་མིན་
རུང་བ་གཉིས་སུ་འདུ། །བྱིན་རླབས་ཚུལ་ལ་བརྒྱད་ལས་དངོས་པོ་ནི། །དུས་རུང་ལས་གཞན་སྨན་གསུམ་གང་རུང་རིགས། །རུང་བ་ཚད་ལྡན་རང་ཡིན་མངོན་སུམ་ཡོད། །རུང་ཆུ་བྱིན་ལེན་སོགས་ཀྱི་ཆོ་ག་རྫོགས། །སྔར་བྱིན་
བརླབས་དང་མ་འབྲེལ་ཆོས་བདུན་ལྡན། །ཡུལ་ཆོས་བདུན་ལྡན་དམིགས་བསལ་གཅིག་པོས་རུང། །རྟེན་ནི་རྫོགས་པའམ་དགེ་སློབ་གསོ་རུང་ཡན། །ཤེས་རང་ལུས་ཐ་ནད་སོགས་རླབས་རྐྱེན་ལྡན། །ཐུན་ཚད་འཚོ་བཅང་ནད་
པ་ཁོ་ན་དང། །ཞག་བདུན་ནད་པ་དགེ་བསྐོས་ལམ་ཞུགས་དང། །ཞལ་ཏ་ལག་བླ་ཟན་བཅད་སོགས་ཕྱིར་རུང། །མཚོ་ཊིཀ་ཟན་བཅད་ཞག་བདུན་བརླབས་བཅད་བཀག་དུས་ནི་སྔ་དྲོ་ཡུན་ཚད་རང་རང་མཐའ། །སྦྱོར་ཆོག་
རུང་ཆུ་གདབ་དང་བྱིན་ལེན་སོགས། །དངོས་གཞི་སྔགས་གསུམ་མཇུག་ཏུ་ཐབས་ལེགས་བྱ། །དགོས་པ་བསོག་འཇོག་ཆར་གཏོགས་དང་བཅས་ཁེགས། །ཚེགས་ཆུང་བདེར་གནས་བཅས་པའི་ས་མཚམས་ཟིན། །ལོངས་སྤྱོད་

[056B] །ཞག་བདུན་ལྷན་ཅིག་མི་སྤྱོད་ཞག་བདུན་པ། །ཐུན་ཚོད་དང་མིན་ཐུན་ཚོད་དུས་རུང་མིན། །དུས་རུང་ཐུན་ཚོད་དང་འདྲེས་དུས་རུང་ཤས། །ཆེ་ན་སྔ་དྲོའོ་ཐུན་ཚོད་ཤས་ཆེ་ན། །དུས་ལས་འདས་
ཀྱང་སྤྱོད་རུང་འཇིག་རྒྱུ་ནི། བྱིན་ལེན་འཇིག་རྒྱུ་བཅུ་སྟེང་རོ་སླར་གྱུར། འཕེན་ཟད་སྔགས་ཀྱིས་ཕྱུང་དང་བཅུ་གསུམ་མོ། ཞག་བདུན་བྱིན་བརླབས་ལྔ་ན་རོ་སླར་གྱུར། བྱིན་རླབས་ཞིག་ཀྱང་བྱིན་ལེན་མ་ཞིག་ཕྱིར། །ཐུན་ཚོད་
མཐའ་འདས་བསོག་འཇོག་འབྱུང་བར་གསུངས།།    ༈    བཅས་པའི་མཚམས་ཟིན་བསྡུས་པའི་དོན་ལ་བདུན། གནས་ནི་རང་བཞིན་མཚམས་སམ་དེའི་ཉེ་འཁོར། །
རང་ངམ་འདྲ་དབང་མཐུན་མོང་མཁོ་བ་མིན། དཀོན་མཆོག་གཉིས་ཀྱི་གནས་མིན་བླ་གབ་བཅས། །སྔར་བཅས་མ་འབྲེལ་གནས་ཆོས་དྲུག་ལྡན་ནོ། གཅོད་དུས་ཕག་འགྲེམས་ཟིན་ཕྱིར་ལས་གསར་བྱེད། གྲུབ་ཟིན་གནས་
པ་མ་བྲལ་སྔར་གནས་པ། མེད་ན་གནས་ཕྱིར་གཞན་དག་ཕྱིན་དུས་བཞིའོ། དུས་བཞི་གང་ཡང་རུང་བར་བརླབ་ཆོག་གིས། གཅིག་ལ་དུས་བཞིའི་མི་བརླབས་རིན་ཕྲེང་གསུངས། རྟེན་ནི་རྡོ་བཏེགས་སེམས་དུས་ལས་མཐའ་
བྱུང། འཕྲལ་བྱུང་རུང་ཁང་བཞི་པོ་སྤྱིར་བཏང་ལ། དགེ་འདུན་གྱིས་གཅོད་དམིགས་བསལ་དུས་བཞི་ཡི། དང་པོར་ལག་བླ་གཉིས་པར་དགེ་སློང་མང། བཞི་པར་གསུམ་སོགས་གང་ཟག་གིས་ཀྱང་རུང། ཆོ་ག་དེ་བཞི་སྤྱིར་
བཏང་གསོལ་གཉིས་དང། དམིགས་བསལ་དང་པོ་གཉིས་བཞི་སྔགས་ཀྱིའང་རུང། བྱེད་ལས་གཅིག་གིས་དུ་མའི་བྱ་བ་བྱེད། སྒྲ་བཤད་ཟས་བཙོས་ཞག་ལོན་བཞག་ཏུ་རུང། འཇིག་རྒྱུ་ཕལ་ཆེར་མཚམས་པོ་ཆེ་དང་འདྲ་
མཚན་ཞིག་མཚམས་འཇིག་རུང་ཁང་མི་འཇིགས་གསུངས། བ་ལང་ལྷས་ལྟ་བུ་ཡི་རུང་ཁང་ལ། བཞི་ཀ་ཡོད་དམ་མེད་ན་གཅོད་ཚུལ་སོགས། ཇི་ལྟར་བྱ་དཔྱད་ཤེས་པ་ཆུང་ངུ་དང། །འཇུག་པ་མི་ཞན་བསྡུ་བས་མདོར་
བསྡུས་སྦྱར།།    ༈    བསྟེན་དགོས་བཅུ་ནི་མི་གཙང་ལུད་ལས་བྱུང། འབྲས་ཆན་སྲིན་བུ་ཕྱེད་ནི་རུས་ཕྱེ་བཞིན། ཁུ་བ་རྣག་གང་བུ་མི་གཙང་བཞིན། །ཟོས་ན་ནད་འགྱུར་འདིའི་

[057A]༄༅། །དོན་ཕ་བུ་འཐབ། གཤང་གཅིའི་རྒྱུ་མཐུན་ཞིང་སོགས་ལས་བྱུང་ཕྱིར། །ཆགས་སྡང་སྲིད་འཁྱམས་སྡུག་བསྔལ་མྱོང་གྱུར་བསམ། རྒྱུ་མཐུན་ཟག་པ་དབེན་པའི་ཕྱོགས་སུ་འདོར། དོན་དམ་ནང་
གི་གཙང་སྦྲ་སྡིག་སོགས་སྤོང། ཐ་སྙད་ཕྱི་ཡི་གཙང་སྦྲ་ཁྲུས་ཉེར་གཅིག་    ༈    དེར་བརྟེན་སྡོམ་སོགས་ལས་ཀྱི་དགོས་པ་འགྲུབ། བསྡུས་པའི་དོན་ལ་ཚོགས་པའི་བསྡུས་དོན་དང་
ལས་ཀྱི་ངོ་བོའི་བསྡུས་དོན་གཉིས་དང་པོར། གཞི་བསམ་ཆོ་ག་ལས་ཉམས་མྱོང་བའི་ཚད། །ཆགས་པའི་དུས་ལྔ་དང་པོར་བློ་མཐུན་པར། བྱེད་པ་དགེ་འདུན་བརྗོད་བྱེད་ལས་མཁན་དང། བསྒྲུབ་བྱ་དོན་གྱི་གཞི་གསུམ་དང་པོ་ལ་
གྲངས་ཚང་ཁ་སྐོང་ཆོས་ལྡན་མི་མཐུན་བྲལ། དང་པོར་གྲངས་ཚང་མི་འདྲ་བཅུ་གཅིག་སྟེ། མ་ཡི་དབྱུང་བར་གཉིས་ཚོགས་བཞི་བཅུ་དང། ཕ་དབྱུང་ཉི་ཤུ་ཡུལ་དབུས་བུད་མེད་རྫོགས། ཕ་བཅུ་མ་བཅུ་གཉིས་བཅས་ཉེར་གཉིས་
དང། ཡུལ་དབུས་སྔོན་སྡོམ་གཉིས་དང་འཁོར་གནང་གཉིས། མ་ནི་བཅུ་གཉིས་མཐའ་འཁོབ་བུད་མེད་རྫོགས། ཕ་ལྔ་མ་དྲུག་བཅུ་གཅིག་གྲངས་ཚང་དང། ཡུལ་དབུས་སྐྱེས་པ་བསྙེན་རྫོགས་བཅུའི་གྲངས་ཚང། མ་ཡི་
དགག་དབྱེར་ཕ་ལྔ་མ་བཞི་དགུ་མ་ཡི་མགུ་སྦྱིན་ཕ་བཞི་མ་བཞི་བརྒྱད། མཐའ་འཁོབ་སྔོན་གཉིས་འཁོར་གནང་གཉིས་མ་དྲུག་མཐའ་འཁོབ་སྐྱེས་རྫོགས་ཕ་ཡི་དགག་དབྱེར་ལྔ། དེ་དག་ལས་གཞན་ལས་རྣམས་བཞིའི་
གྲངས་ཚང། དྲུག་གི་གྲངས་ཚང་ཊིཀྐས་མདོར་བསྡུས་སྦྱར། རིན་ཕྲེང་དེ་ལས་བཞི་བཅུ་ཉི་ཤུ་དང། དགུ་བརྒྱད་ལྔ་བཞི་གྲངས་ཚང་ངེས་ཅན་གསུངས། མཚོ་ཊིཀ་དགུ་ལྔ་གཉིས་བསལ་ངེས་ཅན་བཞི། དེ་གཉིས་བསྐོ་
ཡུལ་བསྣན་པས་དགུ་དང་ལྔ། དགོས་ཀྱང་ཁ་སྐོང་བརྒྱད་བཞིའི་གྲངས་ཚང་སྟེ། བསྐོ་ཡུལ་བསྒྲུབ་བྱ་ཡིན་གྱི་ཁ་སྐོང་མིན། བཞི་ཙམ་བསྙེན་རྫོགས་ཆགས་པར་ཞུ་བར་གསུངས། །ངེས་ཅན་མིན་གཞན་དེ་ཡི་གནད་ཀྱི་སྦྱར།།
   ༈    གཞིར་བཤད་བཅུ་དང་ཞུ་བ་ལས་བཤད་གསུམ། ལུས་ཐ་ཐ་སྙད་གསུམ་ལྡན་མདོར་བསྡུས་གཉིས། བཅས་ཏེ་བཅོ་ལྔ་ལྡན་ནོ་དམིགས་བསལ་ནི། དོན་མཐུན་

[057B] བག་ཡངས་གསོ་སྦྱོང་གང་ལ་བྱ་ཡུལ་དང། ཆོས་མིན་ཕྱོགས་པ་ཐ་དད་གནས་ཀྱང་ཆགས། ལྟུང་མཐུན་བྱིན་རླབས་བསླབ་པ་འཁྲུལ་བཅས་དང། གཉིས་ཀ་འདུ་དགོས་
མཚན་མི་མཐུན་ཀྱང་ཆགས། ཐ་དད་མཚམས་གནས་གཉིས་ཀའི་ལས་ཆགས་པ། ཡོད་དེ་རྐང་ཡས་མཚམས་རེ་གནོན་ནའོ། ཁ་སྐོང་སྨྱོན་པ་འདུ་ཤེས་རྙེད་པས་ཆགས། །    ༈   
པའི། །མི་མཐུན་བསྐྱེད་ལ་ལས་དེའི་མཚམས་ཁོངས་གཏོགས། །ཁ་སྐོང་འོས་དང་ལུས་སའི་འདུན་མ་འདུས། །ཆད་ལས་ཡུལ་མིན་སྨྱོས་གནང་ཐོབ་པ་མིན། །ངེས་པར་ཤེས་སམ་འཕྲིག་པ་ཆོས་དྲུག་ལྡན། །སངས་རྒྱས་
མཚམས་གནས་ལས་ལ་མ་འདུས་པས། །མི་མཐུན་མི་སྐྱེ་དཀོན་མཆོག་གཞན་ཡིན་ཕྱིར། །    ༈    །གང་ལ་ཆོས་ལྡན་ཆད་ལས་བྱ་ཡུལ་མིན། །སྤྱོད་ལམ་མ་ཉམས་
ལུས་ངག་རང་བཞིན་གནས། ངག་བསྡམས་འདུལ་གཏོགས་བསླབ་ཤེས་ཡུལ་དེ་དང། ཞེ་འགྲས་མ་ཡིན་ཐོས་པའི་ཉེ་འཁོར་གནས། ཆོས་བརྒྱད་ལྡན་ནོ་དེ་དག་ལས་གཞན་གྱིས། །ཕྱིར་བཟློག་མི་ཆགས་ཚིག་གཟུང་
མི་འོས་ཕྱིར། །ཕྱིར་བཟློག་ཆགས་ལ་ཁ་སྐོང་ངེས་གཟུང་དུ། །མི་དགོས་ཆད་ལས་ཆོས་མི་ལྡན་པ་དང། །བསྙེན་རྫོགས་མུ་སྟེགས་གནས་སྦྱིན་ཁྱིམ་སྡོམ་སྦྱིན། །གང་ཟག་བཅུ་གཉིས་བསྐོ་དང་དབྱུང་བཟོད་སོགས། །གང་ལ་
བྱ་བ་ཡུལ་གྱིས་ཕྱིར་བཟློག་ཆགས། སངས་རྒྱས་ཁ་སྐོང་མིན་ཡང་ཕྱིར་བཟློག་ཆགས། །    ༈    བྱེད་པོ་གྲངས་ཀྱི་སྐོང་བྱེད་དབང་བྱས་ན། ཁ་སྐོང་འོས་དང་ཆོ་ག་ཤེས་གཉིས་
ལྡན། སྐོང་བྱེད་མི་བྱེད་ཆོ་ག་འབའ་ཞིག་བརྗོད། དབང་བྱས་གསོ་རུང་ལྟ་མཐུན་ཆོ་ག་ཤེས། མཚམས་ནང་གནས་དང་ཆོས་བཞི་ལྡན་གྱིས་འགྲུབ།།    ༈    དང་པོ་བསྒྲུབ་བྱ་སེམས་
ཅན་མིན་བརྟེན་ནི། །ཤི་རྫས་བྱིན་རླབས་གསོ་སྦྱོང་བློ་མཐུན་བྱ། མཚམས་གཉིས་བཅད་དགྲོལ་མཚམས་མི་འབྲལ་གནང་སྦྱིན། རུང་ཁང་བློ་མཐུན་བྱ་དང་དེ་དགྲོལ་གཉིས། སྲ་བརྐྱང་བློ་མཐུན་སྲ་བརྐྱང་དབྱུང་བཅུ་གཅིག་

[058A]༄༅། །    ༈    དང་པོར་མུ་སྟེགས་གནས་སྦྱིན་ཁྱིམ་སྡོམ་སྦྱིན། ཁྱིམ་སྡོམ་བཞིག་དང་ལྷུང་བཟེད་སྤུབ་སྲང་ལྔའོ། དེ་རྣམས་བསྒྲུབ་གཞི་སོ་སོར་མཚན་ཉིད་ལྡན་
   ༈    དང་པོར་སྦྱིན་བསྐོ་ཆད་ལས་རྣམ་དག་ལས། བཞི་ཡི་དང་པོར་སྦྱིན་ལས་བསྒྲུབ་བྱ་ནི། གསོ་རུང་ཤེས་རང་ལུས་ཐ་གནས་ཕྱུང་མིན། གཞན་ཕྱོགས་མ་སོང་མཚན་མཐུན་
ཚོགས་མ་ལོངས། ལན་གསུམ་གསོལ་བཏབ་མཐུན་མོང་ཆོས་བརྒྱད་སྟེང། རང་གཞི་ལེགས་ལྡན་བསྣན་པས་ཆོས་དགུ་ལྡན། དམིགས་བསལ་འཁོར་གནང་སྦྱིན་ཡུལ་རྣམ་དག་དང། བསླབ་བྱིན་གསོ་རུང་ཡན་མིན་གསོ་རུང་དགོས་
སྨྱོས་གནས་ཤེས་པ་རང་བཞིན་མི་གནས་དང། གནས་ཕྱུང་བཟོད་བྱའི་ཡུལ་ལ་གནས་ཕྱུང་དགོས། མཐུན་པ་སྦྱིན་གཉིས་གཞན་ཕྱོགས་ངེས་གཟུང་དང། མ་ཡི་མགུ་དབྱུང་བསྙེན་རྫོགས་མཚན་མི་མཐུན། དགོས་ཏེ་ཕྱོགས་
གཅིག་དེ་ཉིད་ཡན་ལག་ཕྱིར། མཐུན་སྦྱིན་ཚོགས་ལ་ཆགས་པར་རིན་ཕྲང་གསུངས།།    ༈    རང་གཞི་ལེགས་ལྡན་བསྣན་པས་བཅོ་ལྔ་ལྡན།།    ༈   
ལྡན་ཏེ། གསོ་རུང་ཤེས་རང་ལུས་ཐ་གནས་ཕྱུང་མིན། གཞན་ཕྱོགས་མི་སོང་ཚོགས་སུ་མ་ལོངས་དང། གླེང་དྲན་སྔོན་སོང་ནད་པ་མ་ཡིན་པ། འབྱེད་པར་མི་ནུས་རང་གཞི་ལེགས་ལྡན་ནོ།།    ༈   
ཀྱི་བསྒྲབ་བྱ་ལ། དགེ་འདུན་མཚན་ཉིད་གསུམ་ལྡན་ཆོ་ག་ཤེས། །གསོ་སྦྱོང་ཉམས་མྱོང་གང་ཟག་བྱེ་བྲག་པ། གསོ་རུང་ཤེས་རང་ལུས་ཐ་གནས་ཕྱུང་མིན། གཞན་ཕྱོགས་མ་སོང་མཚམས་གནས་གསོ་བཞག་མིན། མཚན་
མཐུན་བརྒྱད་ལྡན་དགག་དབྱེ་བྱེ་བྲག་པ། །སྔ་མ་དྲུག་འདྲ་དེ་སྟེང་དགག་བཞག་མིན། དབྱར་ཁས་བླངས་དང་ཆོས་ནི་བརྒྱད་ལྡན་ནོ། །    ༈    །སྦྱིན་བསྐོ་ཆད་ལས་ཕལ་ཆེར་བསྙེན་རྫོགས་
བཞིན། ཁྱད་པར་མ་རྫོགས་གསོ་རུང་ཡན་ཆད་སྦྱར། བསྐོ་ལས་ཆོ་ག་རྗེས་བསྒྲགས་ཚུལ་གྱིས་སོ། མཚོ་ཊིཀ་ལས་གསུངས་ལས་ཊིཀ་བསྙེན་རྫོགས་ཀྱི། རྟེན་ལ་བྱ་བ་རྩ་བའི་དབྱེ་བ་ནི། སྦྱིན་བསྐོ་མི་མཐུན་བྱིན་རླབས་

[058B] །རྗེས་གནང་རང་དོན་རབ་བྱུང་མཁོ་བཞག་བརྒྱད། ཡན་ལག་དབྱེ་བ་བརྒྱ་དང་སོ་གཅིག་སྟེ། དང་པོ་སྦྱིན་ལས་ཁང་གཉིས་བསྟན་པ་སྦྱིན། སྣམ་སྦྱར་མི་འབྲལ་ལོ་དྲུག་སྟན་གནང་སྦྱིན། འཁོར་གཉིས་འཁར་
དྲེ་དེ་གཉིས་ཚིག་གཅིག་སྦྱིན། བུ་དང་ཉེ་དུ་བཞི་བཅུ་ངོ་བོ་ཉིད་འཚོལ། བསླབ་བྱིན་མཐུན་པ་སྦྱིན་གཉིས་སྤོ་མགུ་དྲུག་སྤྱི་ཆོས་ལས་འདས་མགུ་སྦྱིན་དྲན་མ་མྱོས། ནན་ཏུར་བཞི་དང་མ་མཐོང་མི་འཆོས་དང། སྡིག་ལྟ་མར་
འདྲེས་དབྱུང་གཞི་ངོ་བོ་ཉིད་འཚོལ། ལས་བྱེད་བཅུ་མཐར་བཟོད་པ་སྦྱིན་པ་བཅུ། དབྱུང་བ་བཅུ་གཉིས་དགེ་སློང་མ་རྒན་ལ། སྣམ་སྦྱར་མི་འབྲལ་གནང་དང་ཞེ་བརྒྱད་དོ།།    ༈   
སྟོབ། དགག་དབྱེ་བྱེད་པོ་སྲ་བརྐྱང་གདིང་སྦེད་གཉིས། སྤོང་བའི་ཞལ་ཏ་ལག་བླ་གནས་ཁང་སོགས། །བཅུ་གཉིས་གཟུགས་ལ་གསལ་བའི་གསལ་བ་བསྐོ། །རྩོད་སྦེད་ཚུལ་ཤིང་ཁྱིམ་སུན་གླེང་པོ་དང། མ་དད་གོ་བྱེད་མ་
ཡི་སྟོན་པ་བསྐོ། །ནགས་ཉུལ་སྡེར་སྤྱོད་གནས་མལ་བྱིའོ་འབོག་ཤིང་ཐོག་བྲེམ་དང་ཆུ་ཡི་ཞལ་ཏ་དང། བང་རིམ་ཞལ་ཏ་སྒེའུ་ཆུང་བསྲུང་སོགས་ལྔ།།    ༈    བསྒོ་གྱུར་བཅུ་དང་སྨད་པ་ནན་
ཏུར་བཞི། གསོ་སྦྱོང་དགག་དབྱེ་བཞག་གཉིས་གནས་དབྱུང་བདུན། བཅས་ཏེ་མི་མཐུན་ལས་ནི་ཉེར་བདུན་ནོ། །    ༈       ༈    གོས་ངན་རས་སྦྱིན་སྲ་
བརྐྱང་གཏད་དང་གསུཾ། །    ༈    །    ༈    །    ༈    འཁོ་བཞག་བཅུ་དྲུག་ནང་ནས་འདིར་བསྟན་
གསུཾ། །    ༈    མི་མཐུན་གཉིས་ལས་དང་པོ་སྦྱིན་ལས་ལ། ཕ་མའི་བསྙེན་རྫོགས་སྦྱིན་གཉིས་སྔོན་སྡོམ་གཉིས། བཞི་བཅུ་བསླབ་བྱིན་དྲན་དང་མ་མྱོས་འདུལ། ཉིད་འཚོལ་མཐུན་སྦྱིན་རྣཾས་སོ་
ཁང་གཉིས་བརྟགས། །    ༈    བསྙིལ་དང་བསྡིགས་སྐྲོད་ཕྱིར་འགྱོད་གསོ་དགག་བཞག་དགེ་ཚུལ་བསྟན་ལ་ཞུགས་པ་མ་རྫོགས་ཕྱིར། བསྙིལ་བ་སྨད་པར་བཞག་གི་གནས་དབྱུང་མིན། ལྷག་མ་

[059A]༄༅། །མེད་ཕྱིར་སྨད་ནན་སྤོ་མགུ་དང། ཁ་སྐོང་མི་འོས་ཕྱིར་ན་བསྐོ་ལས་མེད། །ལས་ཀྱི་གྲལ་དུ་འདུ་བར་མི་དབང་ཕྱིར། བྱིན་རླབས་ལས་མེད་ལས་ཊིཀ་ལས་གསུངས་སོ། །    ༈   
ལས་བརྒྱ་རྩ་གཅིག་རྣམས། དགོས་ཆེད་ལས་རིགས་བཅུ་བཞིར་བསྡུ། །ཇི་ལྟར་བསྡུ་ཚུལ་རིན་ཕྲེང་ལས། གསོལ་བཞི་ཆད་བསྒོ་རྩོད་པ་བཞི། གོང་པོ་དགེ་འདུན་འཁོ་བཞག་ལྔ། །གསོལ་གཉིས་བསྐོ་དང་རབ་བྱུང་གི་འཁོ་
བ་རྣམ་པར་བཞག་པ་གཉིས། གསོལ་བ་འབའ་ཞིག་རྗེས་གནང་དང། བྱིན་རླབས་སྦྱིན་དང་རང་དོན་བཞག་གྲངས་ཞུགས་ཁྱིམ་དོན་དབྱུང་དང་བདུན། རིམ་བཞིན་དང་པོར་བཅུ་གསུམ་སྟེ། བསླབ་པ་བསྙིལ་བ་ངོ་བོ་ཉིད། །
མུ་སྟེགས་ཅན་གནས་སྤོ་སོགས་དྲུག་དྲན་དང་མ་མྱོས་ནན་ཏུར་རྣཾས། །བསྒོ་བས་བཅུ་དང་རྩོད་པ་ཞིའི། མཐུན་དང་དེ་ཡི་གསོ་སྦྱོང་གཉིས། ས་གོང་སྤོ་བས་གསུམ་བསྟན་ཏེ། བསྙེན་རྫོགས་དབྱུང་བ་བཟོད་པའོ། དགེ་འདུན་ལ་འཁོ་
ལས་གཉིས་ཏེ། མཚམས་དགྲོལ་དགེ་འདུན་སྲ་བརྐྱང་དབྱུང་བའོ། །    ༈   དགག་དབྱེ་ནས་ནི་ཁང་ཆེན་བར། གནས་ལ་བློ་མཐུན་གླེང་བ་བསྐོ། འབྲལ་མེད་གནས་ངན་ལེན་བརྗོད་དང། སྟོན་པ་
དང་ནི་ནགས་ཉུལ་ལོ། །རབ་བྱུང་འཁོ་བཞག་བཅུ་དྲུག་སྟེ། །མཚམས་བཅད་མི་འབྲལ་སྨྱོས་གནང་དང། སྣཾ་སྦྱར་སྟན་དང་ཕྱག་མི་བྱ། །འཁོར་གཉིས་འཁར་བ་དྲ་བ་དང། རྙེད་པ་གཅིག་བྱ་སྡོམ་གཉིས་དང། །བུ་དང་ཉེ་དུ་ཕྱིར་འགྲོ་
བའོ། །    ༈    །བྱིན་རླབས་ལྟུང་བརྒྱད་ཤི་རྫས་དགུ། །སྦྱིན་པས་སྲ་བརྐྱང་གོས་སྦྱིན་གཅིག། །རང་དོན་གནས་ངན་ཚུལ་ཤིང་གཉིས། །གྲངས་བས་གྲངས་སུ་ཞུགས་པ་བཞིན། །ཁྱིམ་དོན་བསླབ་
སྡོམ་ཁ་སྦུབ་གཉིས། དབྱུང་བས་སྡོམ་ཞིག་ཁ་བསྲང་གཉིས། དེ་ལྟར་བཅུ་བཞིས་བརྒྱ་རྩ་བསྡུས། །    ༈    འདུ་ཤེས་བསྒྲུབ་གཞི་མཚན་ཉིད་ལྡན་པར་ཤེས། འདི་ལ་གཉིས་ཏེ་གང་
གི་འདུ་ཤེས་ཀྱིས། །འཇོག་དང་ངོ་བོ་ཇི་ལྟར་དགོས་པའོ། །སེམས་ཅན་མིན་བསྒྲུབ་ཤེས་གཙོའི་སྐབས་སུ་ལས། །དགེ་འདུན་འདུ་ཤེས་ཀྱིས་འཇོག་ཡུལ་གྱི་མིན། །དངོས་གཙོ་མཚམས་བཅད་དགེ་འདུན་གྱིས་མིན་ཏེ། །བཅད་ཟིན་

[059B] སེམས་ཅན་ལ་བསྒྲུབ་སྦྱིན་དང་བསྐོ་ལས་ལ། སྤྱིར་བཏང་ཡུལ་གྱི་འདུ་ཤེས་ཀྱིས་འཇོག་སྟེ། དཔེར་ན་མཁན་པོར་འཆལ་པར་བསྒྲུབ་བྱ་དང། དགེ་འདུན་གཉིས་ཀས་རྣམ་དག་འདུ་ཤེས་
ན། །ཉེས་མེད་ཆགས་ཤིང་བསྒྲུབ་བྱས་རྣམ་དག་ཏུ། །ཤེས་ཀྱང་དགེ་འདུན་རྣམས་ཀྱིས་མ་དག་པར། །ཤེས་ཏེ་རྫོགས་ལ་ཉེས་བཅས་ཆགས་པ་བཞིན། །དམིགས་བསལ་སྨྱོས་གནང་དྲན་དང་མ་མྱོས་འདུལ། །ཆད་ལས་དགེ་འདུན་
གྱིས་འཇོག་ཡུལ་གྱིས་མིན། དང་པོར་འདུ་ཤེས་མེད་དང་བར་པ་གཉིས། གླེང་བྱ་གླེང་བྱེད་དགེ་འདུན་རག་ལས་ཕྱིར། ཐ་མ་འདུ་བ་མི་སྟེར་བསྒྲགས་པ་ཙམ། །    ༈    དམིགས་པའི་
འདུ་ཤེས་གཉིས་ཀྱི་དང་པོ་ནི། མཁན་པོ་ལས་བྱེད་མཚན་ཉིད་མི་ལྡན་ཡང། ལྡན་པར་ཤེས་ན་ཆགས་ཏེ་འོད་ལྡན་ལས། འདུལ་བ་ལས་བྱུང་སྤྱོད་པ་ཐ་སྙད་གསུངས། རིགས་པས་ཀྱང་དོན་འདུ་ཤེས་འཕྲོད་དགོས་ན། །
བསྒྲུབ་པར་མི་ནུས་སྡོམ་པ་སྐྱེས་མ་སྐྱེས། ཐ་མལ་མི་རྟོགས་མངོན་ཤེས་རྟོགས་བཀག་ཕྱིར། །    ༈    །སྡོམ་པ་སྐྱེ་བར་སྐྱེ་བའི་བར་ཆད་དང། །མི་ལྡན་དགོས་པ་དཔེར་ན་
མཚམས་བཅད་ལས། ཆགས་ལ་སྔར་བཅད་མ་ཟིན་དགོས་པ་བཞིན། དམིགས་བསལ་ཉི་ཤུ་མ་ལོན་ལོན་ཤེས་ལ། དོན་ཤེས་མི་འཕྲོད་ན་ཡང་ལས་ཆགས་ཏེ། འདུ་ཤེས་གཙོ་ཕྱིར་མཚམས་མེད་ལྡན་པ་ལ། མི་ལྡན་ཤེས་ཀྱང་
མི་ཆགས་དངོས་གཙོའི་ཕྱིར། །    ༈    བྱེད་འདོད་མ་ལོག་བསམ་རྒྱུན་མ་ཆད་དགོས། །    ༈    མ་ནོར་མ་འཁྲུལ་ཆོས་གསུམ་ཚང་བ་དགོས།།
   ༈    ལས་ཀྱི་ཆོ་གའི་ཚིག་ཐོས་དོན་གོ་སྟེ། གལ་ཏེ་བསྒྲུབ་བྱས་ཉམས་སུ་མྱོང་དགོས་ན། བསྒྲུབ་བྱ་སེམས་ཅན་མིན་ལ་བསྒྲུབ་པ་དང། འདུ་བ་མི་སྟེར་བསྒྲགས་ཙམ་ནན་
ཏུར་དང། མངོན་དུ་མ་གྱུར་བཅུ་དང་འཕྲིན་ཆོག་སོགས། བསྒྲུབ་བྱས་མྱོང་བ་མེད་ཀྱང་ལས་ཆགས་སོ། དགེ་འདུན་མྱོང་བའང་གསོལ་བ་ཐོས་ན་ཏེ། བརྗོད་པ་ངེས་མྱོང་མི་དགོས་དེའི་གནོད་ཀྱིས། མི་མཐུན་བསྐྱེད་པའང་

[060A]༄༅། །གསོལ་བའི་དུས་ན་ཡིན། །    ༈    །འོག་མ་མེད་པ་ཕལ་ཆེར་བྱས་ན་ཆགས། །གསོལ་གཉིས་བརྗོད་པ་འོག་མ་མེད་པ་དང། །གསོལ་བཞིའི་བརྗོད་པ་
གསུམ་པ་འོག་མ་མེད། །གང་ལ་བྱ་ཡུལ་གང་བྱ་སྐབས་ཀྱི་དོན། གང་གིས་བྱེད་པ་དགེ་འདུན་ལ་ནི་ངག་གཙོ་བོར་ཞུགས་པ་གོ་རིམ་བཞིན་དུ་འདིར། །ངོ་བོ་བྱ་བ་བྱེད་པ་བརྗོད་པའོ། །གསོ་སྦྱོང་སོ་ཐར་དགག་དབྱེ་ལས་
མིན་ཡང། མ་རྫོགས་ཐོས་ན་རྐུ་ཐབས་མཚོ་ཊིཀ་གསུངས། བསྡུ་བར་གསོལ་བ་གསོལ་གཉིས་གསོལ་བཞི་དང། སྔགས་ལན་གསུམ་བརྗོད་ལས་རྣམས་བཞི་ཞེས་གསུངས། ཆོ་ག་ལས་འདས་མི་ཆགས་སྨོས་ལའང་
མེད་མི་རུང་དང་ཕུན་སུམ་ཚོགས་བྱེད་ཀྱི། ཆོ་ག་ལས་འདས་གཉིས་ལས་གོ་རིམ་བཞིན། །གཏན་མི་ཆགས་དང་ཉེས་མེད་མི་ཆགས་པའོ། །སྦྱིན་ལས་གསོལ་གདབ་བསྐོ་ལས་སྤྲོ་བ་དྲི། །ཆད་ལས་གླེང་དྲན་སྔོན་དུ་མ་བཏང་
ན། །ཆོས་མིན་ལས་ཡིན་སྦྱིན་ཆད་དམིགས་བསལ་ཡོད། །བསྐོ་བའི་ལས་ལ་དམིགས་བསལ་ཡོད་མེད་དཔྱད། །བསྙེན་རྫོགས་དགག་དབྱེ་མགུ་དབྱུང་བཞི་མ་གཏོགས། །མ་ཡི་ལས་རྣམས་ཕ་དང་སོ་སོར་བྱ། །ལས་བརྗོད་མོ་
དེས་མི་ནུས་ཚོན་པས། །བྱ་ཞིང་མོ་དེས་འདི་ལྟར་ཅང་མི་གསུངས། །ཡན་ཆད་ཉན་ཅིང་ངེས་པར་བརྟགས་ན་རུང། །འདི་ལྟར་མན་ཆད་མོ་དེས་ངེས་པར་བརྗོད། །སངས་རྒྱས་སོ་ཐར་མདོ་འདོན་པོར་རུང་ཞིང། །དེ་ཡིས་
ལས་བྱ་རུང་བར་མཚོ་ཊིཀ་གསུངས། །ཐ་དད་གནས་ལ་རང་ཕྱོགས་གཞན་ཕྱོགས་གཉིས། །འཁྲུལ་བཅས་ལྟུང་ཆོས་གསུམ་ལྡན་རང་རྒྱད་འབྲེལ། །ཤེས་སམ་ཡིད་གཉིས་གཞི་དེ་ལས་བྱུང་མིན། །ལྷག་མ་ལྟུང་བྱེད་ཡིན་པར་
འདུ་ཤེས་ན། །འདུ་ཤེས་ཇི་བཞིན་ཕྱིར་བཅོས་དག་རིགས་ཏེ། །འདི་དང་མཁན་སོགས་དཔྱད་པ་ཐ་སྙད་མཚུངས། །ལྟུང་བ་གཅིག་ལ་འདུ་ཤེས་མི་འདྲ་བར། །དུ་མ་སྲིད་ཕྱིར་ཕྱིར་བཅོས་དུ་མ་རིགས། །གླེང་གཞིར་བསླབ་
བྱིན་ལས་བགྱིས་མི་ཆགས་གསུངས། །ཞུ་བར་བསླབ་བྱིན་ཆགས་ལ་ཉེས་བཅས་གསུངས། །རྩ་བར་ཁ་སྐོང་མི་འོས་མདོ་འདོན་དང། །སྤོ་བར་བྱེད་པས་ཉེར་གནས་ལས་གཞན་ཆགས། །གསུངས་པའི་གཞུང་དེ་བདག་གི་

[060B] གཞན་ལུགས་དགག་དང་རང་ལུགས་བཞག་གཉིས་ལས། ཁ་ཅིག་ཁ་སྐོང་མི་འོས་ལས་མི་ཆགས། མདོ་འདོན་རུང་བ་ཆོ་གའི་དམིགས་བསལ་ཟེར། ཁ་ཅིག་སྤྱིར་བཏང་ཁ་སྐོང་མི་འོས་པས། ལས་མི་
ཆགས་ཀྱང་ལྷག་མ་ཕྱིར་བཅོས་ཞུགས། །ལས་བྱས་ཆགས་པར་གང་ཟག་དམིགས་བསལ་ཟེར། །དང་པོ་སྤོ་བ་བྱེད་པས་ཉེ་བར་གནས། །ཞེས་པའི་མདོ་དང་འགལ་ལ་ཕྱི་མ་ནི། །ཞུ་བར་བསླབ་བྱིན་ལས་བགྱིས་གསུངས་པ་དང་
།སྨྱོན་པས་བཏོན་པ་ཡང་ངོ་གསུམ་དང་འགལ། །རང་ལུགས་ལས་བྱེད་ཁ་སྐོང་འོས་དགོས་པར། །གསུངས་རྣམས་ལས་བྱེད་སྐོང་བྱེད་དབང་དུ་བྱས། །ཁ་སྐོང་མི་འོས་ཆགས་པར་གསུངས་པ་རྣམས། །ཁ་སྐོང་གྲངས་ཚང་
གཞན་ཡོད་ལས་བྱེད་ཆོས། །བཞི་ལྡན་ཙམ་གྱིས་ཆགས་པའི་དབང་དུ་བྱས། །    ༈    །ཕམ་པས་ཉམས་དང་མཚམས་མེད་བྱས་པ་དང། །བསྙེན་པར་མ་རྫོགས་པ་གསུམ་ལོག་
པ་སྟེ། །ལྤངས་ལོག་ལྔ་ཡིས་ལས་ཐོས་མི་རུང་ཞིང། །དེ་ལས་གཞན་གྱིས་ཐོས་ལ་ཉེས་པ་མེད། །དམིགས་བསལ་བསྒོ་གྱུར་མ་བཅོས་ཐོས་མི་རུང། །བསླབ་བྱིན་ཐོས་རུང་བསྙེན་པར་མ་རྫོགས་པ། །ནང་དུ་དྲི་ཕྱིར་གསོལ་
བ་ཐོས་རུང་ཞིང། །གནས་ནས་ཕྱུང་བ་རང་གི་ལས་ཐོས་རུང།།    ༈    །ཕྱག་མི་བྱ་དང་མི་སྨྲ་ལོངས་མི་སྤྱོད། །གཙུག་ལག་ཁང་སྡོམ་ལྔ་ནི་རྩ་བར་བསྡུས། །ལྷུང་བཟེད་སྦུབ་བསྲང་
ཁྱིམ་སྡོམ་སྦྱིན་བཞི་ལ་གཉིས། །བསྙིལ་ལྔ་མ་བསྡུས་འཐད་པ་སྨྱོས་གནང་སོགས། །ལྔ་ནི་བསྒྲུབ་བྱ་བསྙེན་རྫོགས་ལ་བསྒྲུབ་པས། །མངོན་དུ་གྱུར་སྙམ་དོགས་པ་གསལ་ཕྱིར་དང། །གཞན་ལྔ་མ་རྫོགས་འབའ་ཞིག་ལ་བསྒྲུབ་
པས། །མངོན་དུ་གྱུར་སྙམ་དོགས་པ་མེད་ཕྱིར་ཡིན། །མི་སྨྲ་སོགས་གསུམ་མ་རྫོགས་ཡུལ་ལའང་བྱ། །གོ་དཀའ་གསུམ་ནི་ཁ་བསྲང་ཁྱིམ་སྡོམ་གཞིག་དེ་ནི་སྨྲ་དང་ལོང་སྤྱོད་ཕྱིར་ཡིན་ན། མི་སྨྲ་ལོངས་མི་སྤྱོད་སོགས་བྱེད་
པ་འགལ། ཁྱིམ་སྡོམ་སྦྱིན་ལ་མི་སྨྲ་སོགས་བྱེད་ན། དེར་འགྲོ་སྟན་ལ་འདུག་དང་ཆོས་སྟོན་འགལ། མི་སྨྲ་སོགས་གསུམ་ཆོ་ག་ལུང་ན་མེད། ཆོ་ག་ཅི་འདྲ་ཞིག་བྱེད་གོ་དཀའ་གསུམ། བྱ་གསུངས་བྱས་པར་མ་གསུངས་

[061A]༄༅། །དང་པོའི་ལེན། །འགྲོ་ཡང་ཟས་ཕྱིར་མི་འགྲོ་གཉིས་པའི་ལན། །ལས་སུ་བཏགས་པ་ཡིན་ཞེས་གསུངས་པའི་ལན། །སྨྱོས་གནང་ཕྱག་མིན་ཁ་སྦུབ་ཁྱིམ་སྡོམ་སྦྱིན། །མཐོང་ཐོས་གཉིས་ཀའི་
མངོན་དུ་མ་གྱུར་ལས། །བསྙིལ་དང་གཞིག་བསྲང་ཐོས་པ་ཁོ་ནའི་ལས། །   ༈    །གནས་པར་མི་བྱ་ཐ་དད་གནས་པ་དང། །བསྙེན་པར་
མ་རྫོགས་དགེ་འདུན་ལས་གཞན་ཚོགས། །ལྷག་མ་མ་ལུས་དངོས་པོའི་ལྟ་བ་བརྗོད། །    ༈    །བསྡུས་དོན་ལ་དྲུག་དབྱེ་བ་དགེ་འདུན་ལས། །གང་ཟག་ལས་དང་དགེ་འདུན་དང་འབྲེལ་
ལས། །དང་པོ་དངོས་དང་ཕྱིས་གཉིས་བཏགས་པའོ། །དང་པོར་གསོལ་བ་ཉེར་བཞི་ཤ་ཏམ་ལས། །གསང་དང་ནང་དུ་དྲི་ཕྱིར་དང། །གསོ་སྦྱོང་དེ་ལ་ལྟུང་བཅས་དང། །དེ་ལ་དགེ་འདུན་ཡིད་གཉིས་དང། །རྩོད་དང་ངེས་གཉིས་
མ་ཡིན་དང། །དེ་ཡི་དོན་དུ་ལྔ་པོ་དག་ཐམས་ཅད་དགག་དབྱེར་གཏོགས་པ་ཡིན། །དབྱར་གནས་ཁས་བླངས་ཉིད་དང་ནི། །ཤི་བའི་རྫས་དང་ནོར་འདྲ་དང། །ཆོས་གོས་སྲ་བརྐྱང་གཏད་པ་དང། །ཆོས་གོས་སྦྱིན་པར་བྱ་བ་
དང། །གནས་ངན་ལེན་ནི་བརྗོད་པ་དང། །གྲངས་སུ་གཞུགས་པ་བཞི་དག་དང། །ཁྱིམ་གྱི་སྡོམ་དང་དེ་ཞིག་དང། །ལྷུང་བཟེད་ཁ་སྦུབ་བྱ་བ་དང། །དེ་ཉིད་བཟློག་པར་བྱ་བ་དང། །གསོལ་བ་འབའ་ཞིག་ལས་ཡིན་ནོ། །དེ་ལས་
ཤི་རྫས་ནོར་འདྲ་བསྡོམས། །སྲ་བརྐྱང་གཏོད་དང་གོས་སྦྱིན་བསྡོམས། །    ༈    །གནས་དང་མཚམས་ནི་གཉིས་པོ་དང། །མི་འབྲལ་མྱོས་དང་དགག་དབྱེ་དང། །གནས་མལ་སྟོབ་པར་བྱེད་པ་
དང། །རུང་བའི་ས་གཞི་བསྐོ་བ་དང། །སྲ་བརྐྱང་དང་ནི་དེ་འདིང་དང། །སྤོང་དང་ལག་གི་བླ་དང་ནི། །གནས་ཁང་བསྐོ་ལ་སོགས་པ་དང། །གཟུ་དང་གསལ་དང་སྦེད་པ་དང། །ཚུལ་ཤིང་འབྲིམ་པར་བྱེད་པ་དང། །ཁང་པ་
ཁང་ཆེན་བསྟན་པ་དང། །གླེང་དང་འབྲལ་བར་མི་འགྱུར་དང། །སྟན་དང་ལྷུང་བཟེད་འབྲིམ་པ་དང། །མ་དད་གོ་བར་བྱ་བ་དང། །སྟོན་པ་དང་ནི་ནགས་ཉུལ་དང། །ཕྱག་མི་བྱ་དང་མང་ཕྱིར་དང། །འཁར་བ་དྲ་བའི་ཕྱིར་དང་ནི་

[061B] །རྙེད་པ་གཅིག་ཏུ་བྱ་ཕྱིར་དང། །བསླབ་པ་སྦྱིན་དང་ཉེར་གནས་དང། །བུ་དང་ཉེ་དུ་ཕྱིར་འགྲོ་བ། །གསོལ་དང་གཉིས་ཀྱི་ལས་ཡིན་ནོ། །མཚམས་བཅད་གཉིས་པོ་གཅིག་ཏུ་བགྲངས། །ལག་བླ་ལག་དཔོན་གཉིས་ཀྱང་གཅིག་
གསལ་དང་གསལ་བའི་གསལ་བ་གཅིག་མང་ཕྱིར་འཁོར་གནང་གཉིས་བསྟན་ཏེ། །    ༈    །བསྙེན་པར་རྫོགས་པར་བྱ་བ་དང། །མུ་སྟེགས་གནས་དང་མཚམས་དགྲོལ་དང། །མཐུན་སྦྱིན་གསོ་
སྦྱོང་བདུན་པོ་དང། །བརྒྱད་དང་དྲན་དང་མ་མྱོས་དང། །དེ་ཉིད་འཚོལ་དུ་གཞུག་པ་དང། །བསྒོ་བར་བྱ་བ་རྣམས་དང་ནི། །ཉམས་པས་སྦྱིན་པར་བྱ་བ་དག་གསོལ་དང་བཞི་ཡི་ལས་ཡིན་ནོ། །ཕ་མའི་བསྙེན་རྫོགས་གཉིས་གྲངས་
གཅིག་ཆེ་ཆུང་མཚམས་དགྲོལ་གཉིས་ཀྱང་གཅིག་བདུན་པོ་ཞེས་པའི་ནན་ཏུར་དང། །དེ་ལ་བཟོད་བྱའི་ལས་གཉིས་བསྟན། །བརྒྱད་དང་ཞེས་པས་སྤོ་སྦྱིན་གསུམ། །མགུ་སྦྱིན་གསུམ་དང་ལྷག་མའི་དབྱུང། །སྲ་བརྐྱང་དབྱུང་
དང་བརྒྱད་བསྟན་ཏོ། །བསྒོ་བས་བསྒོ་གྱུར་བཅུ་གཅིག་བསྟན། །    ༈    །གཉིས་དང་བཞི་སྟེ་ལས་རིགས་གསུམ་དུ་བསྡུ། །    ༈    །ཆོ་ག་
ཁྱད་ཅན་གྱི་སྒོས་གྲོས་བསྡུར་བའི། །བདག་ཉིད་དུ་གནས་ལས་ཀྱི་མཚན་ཉིད་དོ།  ཉེས་མེད་ཕུན་ཚོགས་ཀྱི་ལས་ཀྱི་མཚན་ཉིད་ལ་དགོངས་ །    ༈    །སྟོན་པ་དགག་དབྱེ་བྱེད་པོ་རས་ཆེན་
སྦེད། །གཟུགས་ལ་རྩོད་པ་སྦེད་པོ་བསྐོ་དང་དྲུག་བུད་མེད་རྟེན་ལ་བཞག་པ་ཕྱག་མིན་སྡོམ། །བསྒོ་བ་མཐུན་མོང་མིན་ལྔ་སྔོན་སྡོམ་གཉིས། །འཁོར་གཉིས་བུ་དང་ཉེ་དུ་བཅུ་གཉིས་དང། །གཞན་རྣམས་ཕལ་ཆེར་གཉིས་ཀ་
མཐུན་མོང་ངོ། །    ༈   མདོར་བསྡུས་བཀའ་བསྡུ་བསྐོ་བའི་གསོལ་གཉིས་དང། །དགེ་འདུན་དབྱེན་སྤང་རླབས་ཆེ་བསྟན་ལ་ཞུགས། །བསྟན་པ་འཕེལ་དང་རྐྱེན་དཀའི་འཚོ་
སྤང་ཕྱིར། །བག་ཡངས་བྱ་བ་གསོལ་བཞིའི་ལས་རྣམས་སོ། །    ༈    །གཞན་གཉིས་མི་སྨོས་ལུང་གི་དཔེ་འགའ་ན། །གྲངས་གཞུགས་བཞི་དང་ཁྱིམ་ རྒྱ་  སྡོམ་ བྱིན་པ་

[062A]༄༅། །ཁ་བསྲང་དང། །ཕྱག་མིན་རྩེ་སྦེད་བརྒྱད་པོ་གསོལ་བཞི་ཡི། །ལས་སུ་བཤད་པའི་སྒོ་འདོགས་གསལ་ཕྱིར་ཡིན། །    ༈    །དྲི་ལན་སྦྱིན་བླང་ཞུ་ལན་གསོལ་
གདབ་དང། །བྱིན་རླབས་བརྗོད་པ་བསྒོ་བ་འབུལ་ལན་དང། །མཐོལ་བཤགས་གནས་པར་ཁས་བླང་བཟོད་གསོལ་དང། །གོ་བག་བྱ་དང་གདོན་པ་བཅུ་གསུམ་མོ། །    ༈    །དྲི་ལན་
ཞུ་ལན་གསོལ་གདབ་བྱིན་རླབས་དང། །བརྗོད་པ་བཞི་གཞམས་སྒོ་འབུལ་ལན་མཐོལ་བཤགས་དང། །ཁས་བླང་དགག་དབྱེ་གསོ་སྦྱོང་གོ་བྱ་དང། །སྲ་རྐྱང་གདིང་དང་བསྡིགས་དང་གཟེངས་བསྟོད་དང། །གཏོང་ལན་བྲིམ་པ་
བསྟོབ་དང་བཅུ་བདུན་ནོ། །གང་ཟག་དགེ་འདུན་འབྲལ་གཉིས་སོ་སོ་ཡི། །ངོ་བོ་དབྱེ་བ་གསལ་བར་ལས་ཊྀཀ་གསུངས། །    ༈    །སོར་བཤགས་མཐོལ་དང་ཚོགས་ནང་ལྟུང་
བ་བརླབས། །དགག་དབྱེ་དུས་ཡལ་བསླབ་བརྗོད་ཁས་བླངས་དང། །ཞག་བདུན་ཉི་མ་འདས་པ་བརྗོད་དང་དྲུག་རང་དོན་ཚོགས་ལ་ལན་གསུམ་བསྙེན་རྫོགས་གསལ། །སྤོ་མགུ་སྦྱིན་པར་གསོལ་གདབ་ལ་སོགས་པའོ། །རང་
དོན་གང་ཟག་ལ་གསུམ་བརྗོད་པ་ནི། །གོས་ལྷུང་བྱིན་བརླབས་ལྟུང་བྱེད་བཤགས་པ་སོགས། །གཞན་དོན་གང་ཟག་ལ་བརྗོད་འདུག་སྟེ་གསུམ། །ཚོགས་ལ་བརྗོད་དེ་ཅོག་ནི་འགྲེང་སྟེ་གཅིག་རང་གི་དོན་དུ་སྔཌ་ལན་གསུམ་
བརྗོད་ལ། །ཡུལ་དེ་ཕྱག་བྱ་འོས་ལ་ཕྱག་བྱ་དགོས། །རང་དོན་སྔགས་གཅིག་ཕྱག་བྱ་མི་དགོས་ཀྱང། །དམིགས་བསལ་སོར་བཤགས་མཐོལ་དང་རྐྱེན་དབང་གིས། དགག་དབྱེ་ལན་ཅིག་བརྗོད་ལ་ཕྱག་བྱ་དགོས། །དང་པོ་
བམ་ལྔ་ཕྱི་མ་ཤ་ཏམ་གསུངས། །གཞན་དོན་ཕྱག་བྱ་མི་དགོས་དམིཌ་བསལ་ནི། །འབྲལ་མེད་འབྲིམ་བརྗོད་ཕྱག་བྱ་ཤ་ཏམ་གསུངས། །    ༈    །གོས་ལྷུང་བྱིན་བརླབས་སྐྱབས་
འགྲོ་རབ་བྱུང་ནོད། །མཆོད་རྟེན་ཕྱག་བྱ་བདུག་པ་བསྲེག་སོགས་ལེན། །ལྟུང་བཤགས་གསོ་དགག་དབྱར་གསུམ་བྱིན་རླབས་དང། །འདུན་དང་ཡོངས་དག་དགག་དབྱེ་འབུལ་བ་དང། །དགག་དབྱེ་རེག་བྱ་བཅོ་ལྔར་ལན་

[062B] །ཚངས་སྤྱོད་ཉེར་གནས་མ་གཏོགས་ལས་གཞན་ལ། །ཁ་སྐོང་གྲངས་ཚང་གཞན་ཡོད་སྤོ་བྱེད་པས། །ལས་བྱེད་ཉེས་མེད་བྲམ་ཟེ་བུ་མོར་གསུངས། །ཊྀཀྐར་སྤོ་བྱེད་མཚོན་བྱེད་མགུ་སྤྱོད་ཡང། །ཉེར་
གནས་མ་གཏོགས་ལས་གཞན་ཉེས་མེད་དང། །ཉེར་གནས་ཆགས་ལ་ཉེས་བྱས་འབྱུང་བར་གསུངས། །    ༈    །དབྱེ་བ་དངོས་གསུངས་བཅོ་ལྔ་མདོར་བསྡས་གསུམ། །དངོས་
གསུངས་བསྡིགས་སྨད་བསྐྲད་འགྱེད་ནན་ཏུར་བཞི། །མ་མཐོང་མི་འཆོས་སྡིག་ལྟ་འཐབ་ཀྲོལ་འབད། །གཏན་འབེབས་རྒྱུ་བསྒྲུབ་མར་འདྲེས་གནས་དབྱུང་བདུན། །གསོ་དགག་བཞག་གཉིས་བསྙིལ་བ་ལྷུང་བཟེན་སྦུབ། །
   ༈    །ཆོ་ག་གསོལ་བཞི་ཁ་སྦུབ་ཡུལ་ཁྱིམ་པ། །ཆོ་ག་གསོལ་བས་བསྒྲུབ་པ་གཉིས་སུ་འདུ། །ངོ་བོའི་སྒོ་ནས་དང་པོ་བཞི་སྨད་ནན། །དབྱུང་བདུན་བསྙིལ་སྦུབ་དགུ་ནི་སྤངས་ནན་ཏུར་
།གསོ་དགག་རྣམ་དག་ལས་གཞན་ནན་ཏར་འདུས། །    ༈    །མཇུག་ཏུ་བཟོད་གསོལ་དགོས་རུང་རིགས་སུ་གནས། །མི་འདོད་ཞེས་པས་ངོ་བོ་ཉིད་འཚོལ་སེལ། །ལས་ཞེས་གནས་
ཀྱིས་གནས་པར་ཆད་བཅད་སེལ། །ཆད་པས་བཅད་པ་ཞེས་པས་གྲངས་གཞུག་སེལ། །བཟོད་གསོལ་དགོས་རུང་རིགས་སུ་གནས་ཞེས་པས། །བཟོད་པ་མ་གསོལ་བཞན་སྟོབས་ཀྱིས་གྲོལ་སྡུས། །མི་འཆོས་གནས་དབྱུང་ལྟུང་
བ་ཁས་བླངས་དང། །སྡིག་ལྟར་གཞམས་བསྒོ་འཐབ་ཀྲོལ་སྡིག་ནན་ཏུར། །རྣམ་པར་གཏན་ལ་འབེབས་པར་མངོན་སུམ་བརྒྱད། །སྔོན་འགྲོར་དངོས་གསུངས་སྡིག་ལྟ་ལས་གཞན་པའི། །གནས་དབྱུང་དྲུག་ལ་གཞམས་བསྒོ་
སྔོན་འགྲོ་ནི། །སྦྱར་བ་ནན་ཏུར་མགོ་མེད་མགོ་གདགས་པའོ། །  ནན་ཏུར་བཅོ་ལྔའི་ནང་ནས། འདིར་སྤངས་བསྙིལ་བསལ་བའི་སྤངས་པ་ནན་ཏུར་བདུན་ལ་ཐུན་མོང་བའི་སྔོན་འགྲོར་གཞམས་བསྒོ་དགོས་པ་འདྲ་ཡང། སྡིག་
ལྟར་གཞམས་བསྒོ་སྔོན་འགྲོར་ལུང་ལས་དངོས་སུ་གསུངས་པ་ལ་མགོ་ཡོད་པའི་ཐ་སྙད་དང། ལྷག་མ་དྲུག་ལ་གཞམས་བསྒོ་སྔོན་འགྲོར་ལུང་ལས་དངོས་སུ་མ་གསུངས་པ་ལ་མགོ་མེད་པའི་ཐ་སྙད་བྱས་ནས། གཞམས་བསྒོ་

[063A]༄༅། །སྔོན་འགྲོར་དགོས་པ་ཊྀཀ་བྱེད་ཀྱིས་མདོར་བསྡུས་སྦྱར་བ་ལ། མགོ་གདཌ་པའི་ཐ་སྙད་བྱས་པར་སྣང་ངོ།  །བསྡིཌ་པས་མ་ལོག་གནས་དབྱུང་དངོས་སུ་གསུངས། །སྨད་སོཌ་མ་ལོག་གསུཾ་
མཐར་གནས་དབྱུང་ནི། །སྦྱར་བ་ནན་ཏུར་མཇུག་མེད་མཇུག་གདགས་པའོ།  འདིར་ཡང་མཇུག་ཡོད་པའི་དོན་དང། མཇུག་མེད་པ་ལ་མཇུག་གདཌ་པའི་ཚུལ་ཡང་གོང་གི་རིག་པས་དཔག་ནས་ཤེས་པར་བྱའོ།  །    ༈   
ལྟུང་བའི་རྒྱུ་འདྲར་བསྟན་པ་ནི། །བསྐྲད་པས་སྐུར་འདེབས་བཟློག་ཀྱང་མི་གཏོང་ན། །ལྷག་མར་དངོས་གསུངས་བསྡིཌ་མེད་ཕྱིར་འགྱེད་གསུངས། །བཟློག་ཀྱང་མི་གཏོང་ལྷག་མར་མདོར་བསྡུས་སྦྱར། །    ༈   
བཞག་ཅིང་བཤུང་ཕྱིར་བརྗོད།  བཤུང་བ་ནི་དམའ་ཕབ་པའི་སྨོད་པ།     ༈   ནན་ཏུར་བྱ་བའི་ཚུལ་ལ་དགོས་དོན་ནི། །ཉེས་པ་སྔོན་བྱས་འཕྲོ་བཅད་རྗེས་མི་གཞུག་བསྡུས་དོན་བྱ་ཡུལ་ཆོས་བཅུ་ཆད་ལས་བཞིན། །བྱེད་པོ་དགེ་
འདུན་མཚན་ཉིད་བཞི་ལྡན་དང། །དུས་ནི་དབྱར་དང་གཡེང་བའི་དུས་མིན་པའོ། །དགག་དབྱེ་དེ་ཚེ་བཞག་པ་དམིཌ་བསལ་ལོ། །སྦྱོ་ཆོག་གླེང་པོའི་བསྐོས་པས་གླེང་དྲན་བྱ། །དངོས་གཞིར་གསོལ་བཞི་མཇུག་ཏུ་ལྟུང་ཕྱིར་བཅོས་
གྱིས་ཤིག་བག་ཡངས་བྱེད་པར་འགྱུར་ཞེས་བརྗོད། །ནན་ཏུར་བསླབ་བྱ་ཁྱད་ཅན་བཅོ་ལྔ་སྤོང། །ཁྱད་པར་བསྐྲད་པས་སུན་དབྱུང་གནས་མི་སྡོད། །གནས་དབྱུང་བསྙིལ་བས་དེའི་སྟེང་ལོངས་སྤྱོད་སྤོང། །གསོ་དགག་ནན་ཏུར་
ཡིན་ཡང་ས་གཞན་མིན། །བསླབ་བྱ་རང་བཞིན་གནས་དང་གསོ་དགག་སྤོང། །ཁ་སྦུབ་ཆོས་དང་ཟང་ཟིང་ལོངས་སྤྱོད་སྤོང། །གྲོལ་རྒྱུ་མཐུན་མོང་བདེན་མཐོང་བཟོད་པ་གསོལ། །མཐུན་མོང་མིན་པ་གསོ་དགག་བཞག་པ་
གཉིས། །དེ་གཉིས་ལྷན་ཅིག་བྱས་དང་ནན་ཏུར་ལས། །གཞན་རྣམས་སྔར་སྟེང་ཕྱི་བྱས་སྔ་མ་གྲོལ། །མཚོ་ཊྀཀ་དགྲ་བཅོམ་ཐོབ་པ་གྲོལ་རྒྱུར་གསུངས། །བདེན་མཐོང་གྲོལ་ཕྱིར་དགྲ་བཅོམ་གསར་གྲོལ་དཔྱད། །མ་མཐོང་གནས་
དབྱུང་ལས་གཞན་ནན་ཏུར་རྣམས། །ཡུལ་དེས་ཉེས་པ་ཁས་ལེན་ཡན་ལག་དང། །དམིགས་བསལ་མི་འདུ་སྐབས་མི་འབྱེད་པ་ལ། །ཉེས་པ་ཁས་ལེན་དོད་དུ་གླེང་བྱེད་ཀྱིས། །ཉེས་དེ་མངོན་སུམ་མཐོང་དང་དགེ་འདུན་ལ། །

[063B] །ནན་ཏུར་གང་གི་རྒྱུ་དང་ལྡན་བཞིན་དུ། །ཁས་མི་ལེན་ལ་བསྒྲགས་དང་མངོན་སུམ་གཉིས། །ཡན་ལག་ཡིན་ཕྱིར་མ་མཐོང་གནས་དབྱུང་བྱ། །    ༈   
ཆད་ལས་གྲོལ། །བསྡུས་དོན་བླང་ཡུལ་ཆོས་ནི་དགུ་ལྡན་ཏེ། །བསམ་གཏན་ཆ་ལུགས་བསླབ་བཞི་ལོག་པ་མིན། །ང་རྒྱལ་རྒྱགས་གཞོམས་མཉམ་པའི་སྤྱོད་པར་སློབ། །ནན་ཏུར་རྒྱུ་གཏོང་གསོལ་གདབ་ཚོགས་མ་ལོངས། །
རྟེན་ཆོས་ལྔ་ལྡན་མཚན་ཉིད་བཞི་ལྡན་སྟེང། །ནན་ཏུར་བྱེད་པ་པོའམ་དེས་བསྐོས་པའོ། །ཆོ་གར་སྦྱོར་དངོས་མཇུག་གསུམ་ཤེས་པར་བྱ། །ཁ་ཅིག་བསྡིགས་ནན་བྱ་བའི་སྐབས་མེད་དེ། །གླེང་དྲན་མ་བྱས་སྤྱིར་བཏང་ནན་ཏུར་
གྱི། །ལས་མི་ཆགས་ལ་གླེང་དྲན་བྱེད་པ་ན། །ཀུན་སྐབས་མི་འབྱེད་བཀའ་བློ་མི་བདེར་ཕྱོགས། །ཕྱོགས་འགར་མི་འབྱེད་བརྗོད་བཅས་ཕུར་བཅས་འགྱུར། །འབྱེད་ཀྱང་ཁས་མི་ལེན་ན་མ་མཐོང་དབྱུང། །ལེན་ཡང་མི་འཚོས་
མི་འཆོས་གནས་དབྱུང་ལ། །འཆོས་དེ་སྡོམ་ལ་ནན་ཏུར་མི་བྱེད་ཕྱིར། །བསྡིགས་ནན་གཞི་སྟོར་སྐྱོན་གྱུར་དེ་བཞིན་དུ། །སྨད་སོགས་ལ་ཡང་གཞི་སྟོར་སྐྱོན་འགྱུར་ཞེས། །ཟེར་ཡང་སྐྱོན་མེད་སྐབས་མི་འབྱེད་ལ་སོགས། །གྱུར་
ཀྱང་ལྷག་མར་ཕྱོགས་སུ་མི་འཇུག་པར། །སྐབས་དེར་ནན་ཏུར་གཞི་བཙན་བྱ་བར་གསུངས། །    ༈    །ཡོན་ཏན་གོང་མ་ཐོབ་སོགས་ཕན་ཡོན་བཅུ། །དག་རྒྱ་ལྔ་སྟེ་མིང་རིཌ་
བརྗོད་ཕྱིར་བཅོས། །མཐར་བཙལ་རྐྱེན་མ་འབྱོར་དང་མཚན་གྱུར་དང། །དགྲ་བཅོམ་ཐོབ་དང་སྟོང་ཉིད་བསྒོམ་པའོ། །དང་པོ་གཉིས་དངོས་གསུམ་པ་བཏཌ་པ་ཙམ། །བཞི་པ་དག་པ་དངོས་ལ་དག་རྒྱུར་བཏཌ། །ལྔ་པ་དག་རྒྱུར་
མདོ་རྒྱན་འགྲེལ་པར་གསུངས། །དག་ཚུལ་མྱོང་ངེས་ལས་དང་ང་བོ་གཅིག་པའི། །ལྟུང་བ་བཤགས་པའི་ལས་དེ་སྲབ་པར་བྱེད། །མྱོང་ངེས་མིན་པའི་ལས་དང་ངོ་བོ་གཅིག་པའི། །ལྟུང་བ་བཤགས་པའི་མངོན་གྱུར་བྱེད་བཅས་
དག་བསྡུས་དོན་བསམ་པའི་ཕྱིར་བཅོས་སྦྱོར་དག་བསྒྲབ། །དང་པོར་སྔར་འགྱོད་ཕྱིས་སྡོམ་ཕྱིར་བཅོས་འདོད། །མྱང་འདས་བསམ་ཟིན་སྦྱོར་བའི་དག་བསྒྲུབ་ལ། །མཐོལ་དང་ཕྱིར་བཅོས་དངོས་གཉིས་མཐོལ་དགོས་དོན་

[064A]༄༅། །འཆབ་ཉེས་མི་འབྱུང་ཉེས་པའི་འཕེལ་རྒྱུན་ཆད། །བསྡུས་དོན་མཐོལ་ཡུལ་དགེ་སློང་ཆོས་བདུན་ལྡན། །བསྒོ་གྱུར་བསྒོ་ལས་མཛད་པའི་དགེ་འདུན་དང། །སོར་བཤཌ་དེར་ཆོགས་ཀུན་དང་
ལྟུང་གཞན་རྣམས། །བདུན་ལྡན་གཅིག་ལ་མཐོལ་རུང་མ་རྙེད་ན། །དགེ་བསྙེན་ཡན་དང་མཚན་མི་མཐུན་ལའང་རུང། །དེ་བཞིན་མཚམས་གཞན་གནས་པ་ཡང་ངོ་གསུངས། །རྟེན་ཆོས་བཞི་ལྡན་དངོས་པོ་ལྟུང་བ་ཡིན། །རྒྱུད་
འགྲེལ་ཤེས་སམ་ཡིད་གཉིས་མཐོལ་ཟིན་མིན། །ཆོ་གར་སྔགས་གསུམ་སོར་བཤགས་སྔགས་གཅིག་དང། །ཐ་མལ་ཚིག་གིས་བརྗོད་ཀྱང་འཆབ་ཉེས་ཁེགས། །    ༈   
ལྡན། །མཐུན་མོང་བདུན་སྟེང་མིང་རིགས་མཐུན་མ་གོས། །རྟེན་ནི་རབ་བྱུང་གསོ་རུང་ཤེས་རང་གནས། །ལུས་ཐ་བསྙིལ་བ་མ་ཡིན་ཆོས་བཞི་ལྡན། །ལྟུང་ཆོས་བཞི་ལྡན་བཤགས་ཉེས་རྒྱུད་དང་འགྲེལ། །ཤེས་སམ་དྲན་ནུས་
འཆབ་ཉེས་མི་ལྡན་པའོ། །ཆོ་གར་སྦྱོར་དངོས་མཇུག་གསུམ་ཤེས་པར་བྱ། །    ༈    །བཤགས་པའི་རྟེན་རུང་ལྷག་མའི་སྤོ་བ་ཆགས། །བསྡུས་དོན་ཡུལ་ཆོས་བདུན་ལྡན་རྟེན་
བཞི་ལྡན། །ལྟུང་ཆོས་བཞི་ལྡན་རང་གི་ཉེས་པ་འཆབ། །ཕམ་པ་བསྡམ་བྱ་འཆབ་ཉེས་ལས་གཞན་ཡིན། །རང་གི་རྒྱུད་འབྲེལ་ཤེས་སམ་དྲན་ནུས་པའོ། །ཆོ་ག་དངོས་གཞིར་མཐོལ་བ་མུ་བཅུ་དགུ་ལྟུང་གཅིག་ཞག་གཅིག་ཞག་
གཉིས་བཅབ་པ་གཉིས། །ཞག་མང་བཅབ་ཉེས་གྲངས་ཤེས་མི་ཤེས་གཉིས། །ཞག་གྲངས་དཔག་མེད་བཅབ་ལྔ་དེ་བཞིན་དུ། །ལྟུང་གཉིས་ལྟུང་མང་གཉིས་ལ་ལྔ་ལྔ་དང། །ལྟུང་བ་དཔག་མེད་གྲངས་ཤེས་བསལ་བས་བཞི། །དེ་ལྟར་
མཐོལ་བའི་མཐོལ་སྔགས་མུ་བཅུ་དགུ་མཇུག་ཏུ་མཐོང་སྡོམ་མི་དགོས་ཐབས་ལེགས་བྱ། །    ༈   ལྟང་ཆོས་གསུམ་ལྡན་ཕམ་ལྷག་བཅབ་ཉེས་མིན། །རང་གི་རྒྱུད་འབྲེལ་
ཤེས་སམ་དྲན་ནུས་པའོ། །ཡུལ་ཆོས་བརྒྱད་ལྡན་སྔར་གྱི་ཆོས་བདུན་སྟེང། །ལྟུང་བ་མི་རིགས་མཐུན་པས་མ་གོས་པའོ། །རྟེན་ཆོས་བཞི་ལྡན་ཆོ་ག་དངོས་གཞི་ལ། །བཤཌ་མུ་བཅུ་དགུ་མཇུག་ཏུ་མཐོང་སྡོམ་འདྲི། །    ༈   

[064B]བསྡུས་དོན་ལྟུང་ཆོས་གསུམ་ལྡན་བཤགས་བྱ་ཡིན། །རང་གི་རྒྱུད་འབྲེལ་ཤེས་སམ་དྲན་ནུས་པའོ། །ཡུལ་ཆོས་བརྒྱད་ལྡན་གྲངས་ཀྱི་ཁྱད་པར་ཡང། །ཕམ་པའི་སྦོམ་པོ་ལྕི་བ་དྲུག་ལ་བཤཌ། །ལྷག་མའི་སྦོམ་པོ་ལྕི་བ་ལྔ་ལ་བཤཌ། །ཕམ་པའི་སྦོམ་པོ་ཡང་བ་བཞི་ལ་ཆགས། །གཞན་རྣམས་གཅིག་ལའོ་ཕམ་ལྷག་མ་གཏོཌ་སོ། །དམིགས་བསལ་གང་ཟག་ཁྱད་པར་ཅན་ལྔས་ནི། །ཕམ་པའི་སྦོམ་པོ་མན་ཆད་གཅིག་
ལ་བཤགས། །རྟེན་ཆོས་གཞི་ལྡན་སྦྱོར་ཆོག་སྤང་ལྟུང་ལ། །སྤང་འབྲལ་སྔོན་བཏང་ཁྱད་པར་ཅན་མ་གཏོགས། །དངོས་གཞིར་ལྟུང་གཅིག་གཉིས་མང་དཔག་མེད་བརྗོད། །མཚན་མི་མཐུན་ལ་བཤཌ་ན་དག་སྲིད་ཀྱང། །ལྟ་བ་ཐ་
དད་ལ་བཤགས་གཏན་མི་དག་    ༈    །མི་དགོས་ལྷག་མ་གཅིག་མདུན་བཤགས་པས་དག་ཁྱད་པར་ཅན་མིན་ལྷག་མའི་བཅབ་ཉེས་དང། །དངོས་གཞི་ཕྱིར་བཅོས་གཉིས་ཀྱི་དང་
པོ་ལ། །མཐོལ་དང་སྤོ་བས་ཕྱིར་བཅོས་ཚུལ་གཉིས་ཏེ། །དང་པོ་བཤད་ཟིན་གཉིས་པ་སྤོ་བ་ལ། །དགོས་དོན་ལྷག་མའི་བཅབ་ཉེས་དག་པར་འགྱུར། །བསྡུས་དོན་ནོད་ཡུལ་དགེ་འདུན་ཆོས་བཞི་ལྡན། །རྟེན་ཆོས་བཅུ་ལྡན་སྦྱིན་
ལས་བསྒྲུབ་བྱའི་ཆོས། །ཐུན་མོང་བརྒྱད་སྟེང་སྔར་ནོད་ཁྱད་ཅན་མིན། །གང་དོན་ནོད་པ་ལྟུང་ཆོས་གསུམ་ལྡན་ཏེ། །ལྷག་མའི་བཅབ་ཉེས་ཁྱད་ཅན་མིན་རྒྱུད་འབྲེལ། །ཤེས་སམ་དྲན་ནུས་དག་པའི་དོན་དུའོ། །ཡུན་ཚད་བཅབ་
པའི་ཞག་གྲངས་དེ་སྲིད་དང། །སྔ་ཕྱི་བྱུང་བ་རིང་བ་དེ་སྲིད་དུའོ། །ཆོ་གར་སྦྱོར་དངོས་མཇུག་གསུམ་ཤེས་པར་བྱ། །སྒྲ་བཤད་རང་བཞིན་སར་གནས་དམན་པར་སྤོ། །    ༈    །གྲངས་ཚང་
ས་རང་མཚམས་གནས་ལྟ་མཚན་མཐུན། །གནས་ཆོས་གསུམ་ལྡན་གནས་བརྟན་སོ་ཐར་གནས། །སྤོ་སྤྱོད་མིང་མཐུན་གཞན་གསུམ་མེད་པ་དང། །གང་དུ་སྤོ་བ་ནོད་པའི་གནས་ཡིན་པའོ། །རྟེན་དང་ལྟུང་བ་ཡུན་ཚད་སྔར་ཇི་
བཞིན། །བསླབ་བྱ་གུས་པའི་བྱ་བ་བདག་གིར་བྱེད། །ལྷག་དང་མཉམ་པའི་སྤྱོད་དང་མཁན་སོགས་བྱེད། །ཆད་པའི་སྐབས་སུ་གཏོཌ་པའི་བྱ་བ་དང། །མཉམ་འགྲོགས་བསྟེན་པའི་ཁྱད་པར་སྤངས་པ་སྟེ། །ཁྱད་པར་ཅན་གྱི་སྤྱོད་པ་

[065A]༄༅། །ལྔ་སྤོང་ཞིང། །ནང་པར་ཆོས་སྟོན་འདུ་བ་གོང་ཀ་དང། །དུས་ཀུན་ཇི་ལྟར་བསྒྲུབ་དང་དམན་སྤྱོད་ལྔ། །དང་དུ་བླང་ཞིང་དུས་འདས་འབྱུང་འགྱུར་བརྗོད། །འཐབ་ཀྲོལ་རྐྱེན་བྱུང་བཏང་ཞིང་སླར་
ཡང་བླང། །    ༈    །ནོད་སྤྱོད་ཕལ་ཆེར་སྤོ་བའི་སྐབས་དང་འདྲ། །ཅུང་ཟད་མི་འདྲའི་ཁྱད་པར་ཆེད་དུ་བྱ། །དགོས་པ་ཞག་གྲངས་སྒྲ་བཤད་ཁྱད་པར་བཞི། །དང་པོ་ལྷག་མ་
སྤྱི་ཆོས་བཅོས་ཕྱིར་དང། །གཉིས་པ་དབྱུང་དང་ལྕི་ཆོས་བཤཌ་པ་ཆགས། །གསུམ་པ་ཕ་ཡིས་ཞག་དྲུག་མས་ཟླ་ཕྱེད། །བཞི་པ་ཕྱིར་བཅོས་དོན་དུ་དགེ་འདུན་མགུ་    ༈    །
བསྡུས་དོན་ཡུལ་ཆོས་བཅུ་ལྡན་དང་པོ་བརྒྱད། །སྔར་བཞིན་ཁྱད་པར་ཅན་མིན་མགུ་སྤྱོད་ལྡན། །རྟེན་ནི་བཞི་བཅུ་ཉི་ཤུ་གྲངས་ཚང་སོགས། །མཚན་ཉིད་བཞི་ལྡན་གང་གི་དོན་ནོད་པ། །ལྟུང་ཆོས་བཞི་ལྡན་ལྷག་མ་དངོས་གཞི་
ཡིན། །རྒྱུད་འབྲེལ་ཤེས་སམ་དྲན་ནུས་འཆབ་མི་ལྡན། །ཆོ་ག་གསོལ་བཞིའི་གསོལ་བརྗོད་བར་དུ་བསྡིགས། མཇུག་ཏུ་ལས་ཀྱི་འཇུག་སྡུས་གཟིངས་བསྟོད་བྱ། །    ༈    །མུ་བཞི་སྤོ་མགུ་
སྤྱོད་ནས་ཞག་ལེན་ཚེ། །ལྷག་མ་རིགས་འདྲ་བྱུང་བ་གཉིས་ཀ་ཡིན། །གཞི་ནས་སྤོ་མགུ་ཞག་ལོན་ལ་ཡང་སྦྱར། །གཞི་ནས་བསླངས་ཏེ་སྤྱོད་ཚེ་ཞག་མ་ལོན། །ལྷག་མ་རིགས་འདྲ་བྱུང་བ་གཉིས་ཀ་མིན། །གཞི་ནས་བསླངས་ཏེ་
སྤྱོད་ཚེ་ཞག་ལོན་ནས། །རིགས་འདྲ་བུང་བ་མཚན་འཕོ་མིང་མི་འཕོ། །སྤོ་མགུ་ཞག་མ་ལོན་ཚེ་ཡང་ལྷག་མ། །རིགས་འདྲ་བྱུང་བ་མིང་འཕོ་མཚན་ཉི་འཕོ། །གཞི་ནས་སྤོ་མགུ་ཞག་མ་ལོན་ལའང་སྦྱར། །དེ་ལྟར་རྒྱ་འདུལ་
རྗེས་འབྲངས་བཅས་རྣམས་གསུངས། །རང་ལུགས་གཉིས་མིན་མཚན་འཕོ་མིང་མཚན་འཕོ་མིང་མི་འཕོའི། །མུ་གཉིས་ཁས་མི་ལེན་ཏེ་ལྷག་མ་ཡི། །ལྟུང་བ་བཞི་བསྟུད་བྱེད་ལ་ནན་ཏུར་ཕྱིར། །སྤོ་སོགས་གྲངས་མ་ཚང་བས་མ་ཆགས་སྐབས་
།ལྷག་མ་རིགས་འདྲ་བྱུང་ན་གཞི་ནས་སྤོ། །མི་སྦྱིན་སྤོ་བ་སྔ་མ་སླར་ཡང་སྦྱིན། །སྔ་མ་འཆབ་བཅས་ཕྱི་མ་འཆབ་མེད་ན། །སྔ་མའི་བཅབ་ཉེས་སྤོ་བས་དག་བྱས་ནས། །དངོས་གཞི་ཕྱིར་བཅོས་ཕྱིར་དུ་མགུ་བ་སྦྱིན། །གཉིས་ཀ་

[065B] །ཆོ་ག་གཅིག་གིས་སྦོ་བ་སྦྱིན་དུ་རུང། །བཅབ་ཡུན་མི་མཉམ་རིང་བའི་རྗེས་སུ་འཇུག་དེ་བཞིན་ཚིག་གཅིག་མགུ་བ་སྦྱིན་ལའང་མཚུངས། །སྦོ་མགུ་སྦྱིན་དྲུག་སྤོ་མཐར་མགུ་སྦྱིན་
དགུ་དབྱུང་སྦྱིན་བཅུ་གཉིས་བཅས་ཏེ་ཆོ་ག་ནི། །ཉི་ཤུ་བདུན་ནོ་གསོལ་གདབ་ཉེར་བདུན་མཚོན། །དབྱུང་ལས་བསྡིགས་དང་འཇུག་བསྡུས་འགྱེལ་ལ་བྱ། །གཟེངས་བསྟོད་བསླངས་ནས་བྱ་བར་འགྲེལ་ཆུང་གསུངས། །བམ་ལྔར་
འགྱེད་ཚུལ་ཁ་སྦུབ་གན་རྐྱལ་ལམ། །བློ་ཡི་འགྱེལ་དུ་བཅུག་གསུམ་གདམ་ངར་གསུངས། །    ༈    །དེ་ཕྱིར་ཚུལ་ཁྲིམས་འཆོལ་བ་བསྐྲད་པར་བྱ། །བསྡིགས་པའི་རྒྱུ་ལ་སྡིག་པའི་
བསམ་པ་ཡིས། །སྨད་སོཌ་གསུམ་གྱི་ཆོ་ག་གང་བྱེད་ཀྱང། །བསྡིཌ་པ་ཉིད་ཆགས་དེ་བཞིན་གཞན་གསུམ་ཡང། །གནས་དབྱུང་བདུན་ཀྱང་བདུན་པོ་ནང་ཕན་ཚུན། །དེ་ལྟར་ཆཌ་ཤིང་སོ་དགག་བཞག་པ་ཡང། །རྒྱུ་མཚམ་མཚུངས་
ཤིང་ཆོ་ག་དོད་ཐུབ་ཕྱིར། །སྦྱིན་ལས་ནང་ཚན་བསྐོ་ལས་ནང་ཚན་སོགས། །ཆགས་ཤིང་དེ་ཡང་འདུ་ཤེས་མ་འཁྲུལ་བའི། །དབང་བྱས་འཁྲུལ་ན་དོད་མི་ཐ་ཀྱང་ཆགས། །    ༈   
།བསྡུས་དོན་ཡུལ་ཆོས་བདུན་ལྡན་ཁྱིམ་པ་ཡིན། །གཤེ་སྐུར་རང་གི་འཁོར་གཏོགས་སྔར་སྦུབ་མིན། །ཁྱིམ་ཚོགས་མ་ལོངས་ཤེས་རང་ལུས་ཐ་གནས། །རྟེན་ཆོས་བཞི་ལྡན་དངོས་གཞིར་གསོལ་བའི་ལས། །མཇུག་ཏུ་ཁ་སྦུབ་
མཛད་ཅེས་གོ་བར་བྱ། །ཚིག་གཅིག་ཁྱིམ་བཞིར་གཅིག་ཅར་ཁ་སྦུབ་རུང། །    ༈    །བསྡུས་དོན་ཡུལ་ཆོས་བརྒྱད་ལྡན་གཤེ་སྐུར་དོད། །ཉེས་པ་གཏོང་དང་སྔར་སྦུབ་མིན་པའི་
དོད། །ཁ་སྦུབ་དང་འབྲེལ་གསོལ་གསུམ་གདབ་བརྒྱད་ལྡན། །རྟེན་ཆོས་བཞི་ལྡན་དངོས་གཞིར་གསོལ་བའི་ལས། །    ༈    །དང་པོར་སྒྲུབ་མཐའི་རང་བཞིན་མི་འདྲ་གསུམ། །
གཉིས་པར་ནོད་ཚུལ་ཡུལ་ཆོས་གཞི་ལྡན་དང། །རྟེན་ཆོས་བརྒྱད་ལྡན་སྦྱིན་ལས་བསྒྲུབ་བྱ་བཞིན། །གསོ་རུང་ཡན་མིན་གསོ་རུང་ངེས་གཟུང་དགོས། །གང་དོན་ནོད་པ་ལྟུང་ཆོས་གསུམ་ལྡན་ཏེ། རྩ་ལྟུང་འཆབ་མེད་རྒྱུད་འབྲེལ་

[066A]༄༅། །ཤེས་དྲན་ནུས། །ཡུན་ཚད་ཇི་སྲིད་འཚོ་བར་སྒྲ་བཤད་ནི། །འཆབ་མེད་དག་ཕྱིར་ཁྱད་ཅན་བཅོ་ལྔ་སྤོང། །དམན་སྤྱོད་དང་བླང་བསླབ་པ་སྦྱིན་ཕྱིར་བཤད། །གསུམ་པར་སྤྱོད་ཚུལ་ཡུལ་ནི་སྤོ་སྤྱོད་
བཞིན། །གནས་ཆོས་གཉིས་ལྡན་གནས་བརྟན་སོ་ཐར་གནས། །མིང་མཐུན་གཞན་གསུམ་མེད་པའི་གནས་ཡིན་པའོ། །རྟེན་ནི་བསླབ་པ་ནོད་དང་འབྲེལ་བ་སྟེ། །གང་དོན་སྤྱོད་པ་ལྟུང་བ་ཡུན་ཚད་འདྲ། །དམིགས་བསལ་དགྲ་བཅོམ་
ཐོབ་དང་མཐུན་མོང་མིན། །ཕམ་པ་མཚན་གྱུར་བསླབ་བྱིན་ཆད་ལས་གྲོལ།།    ༈    །བཅབ་ཉེས་བསྐྱེད་པའི་གཞི་བསམ་སྦྱོར་མཐའ་བཞི། །དང་པོར་དངོས་པོ་ལྷག་མ་ཆོས་གསུམ་
ལྡན། །གནས་ནི་མཐོལ་ཡུལ་ཆོས་བདུན་ལྡན་པ་ཡོད། །འདུ་ཤེས་མ་འཁྲུལ་ཀུན་སློང་བརྗོད་འདོད་མེད། །སྦྱོར་བ་མི་མཐོལ་མཐར་ཐུག་མཚན་མཐའ་རྫོགས། །བློ་ཁ་མ་ཕྱོགས་དྲན་མི་ནུས་གསུམ་ནི། །བྱས་སམ་མ་བྱས་དྲན་
པར་མི་ནུས་དང། །ཅི་ཞིག་བྱས་པ་དྲན་པར་མི་ནུས་དང། །བསམ་བཞིན་བྱས་སམ་མ་བྱས་དྲན་མི་ནུས། །སྤོ་མགུ་སྤྱོད་འཕྲོར་བབས་ནས་སླར་བླངས་པ། །སྤོ་མགུ་སྤྱོད་པའི་གནས་སྐབས་ཉིད་ཡིན་ཏེ། །དཔེར་ན་སྤོ་མགུ་སྤྱོད་
འཕྲོར་སྨྱོས་པ་དེ། །སངས་ཚེ་དེ་ཡི་གནས་སྐབས་ཉིད་ཡིད་བཞིན། །བབས་སྨྱོ་ལྟུང་བ་གསར་དུ་སྐྱེ་བའི་རྟེན། །མིན་ཡང་སྐྱེ་ཟིན་གནས་པའི་རྟེན་ཡིན་ཕྱིར། །ཊིཀྐར་མ་རྫོགས་ལྷག་མ་མེད་གསུངས་པ། །རྫོགས་མ་མྱོང་ལ་
དགོངས་ཞེས་མཚོ་ཊིཀ་གསུངས། །བཅབ་དུས་མི་ཤེས་སྤྱོད་བརྗོད་ཉུང་མི་བྱ། །སྤྱོད་བརྗོད་དངོས་གཉིས་མཚོན་གཉིས་མདོ་བཞིས་བསྟན། །སྤོ་མགུ་སྤྱོད་པ་དྲུག་ལ་གསོལ་བ་དྲུག་སྦྱིན་དྲུག་འཐབ་ཀྲོལ་ཅན་བྱུང་བཏང་བ་དྲུག་
།དུས་འདས་འབྱུང་འགྱུར་བརྗོད་པ་དྲུག་བསྡོམས་པས། །ཆོ་ག་ཉེར་བཞིའོ་འཐབ་ཀྲོལ་འཇིགས་བྲལ་ཚེ། །བླང་དྲུག་མཚོན་ནས་བསྟན་ལ་དེ་ལས་ནི། །སྦྱིན་དྲུག་ལས་དང་གཞན་རྣམས་སྔགས་ཚིག་གོ་    ༈   
ལོང་དབྱེ་བ་ནི། །སྤོ་མགུ་སྤྱོད་ལྡན་བཅུ་གཉིས་ སྨད་སོགས་  ནན་ཏུར་ བྱས་པ་  བཞི། །གནས་དབྱུང་ བྱས་པ་  བདུན་དང་དགེ་ཚུལ་བསྙིལ་བ་དང། །ཉིད་འཚོལ་བསླབ་བྱིན་བཅས་ཏེ་ཉེར་དྲུག་གོ་ཞིབ་མོར་དབྱེ་བ་སྤོ་ སྤོ་

[066B]  མགུ་སྤྱོད་བཅོ་ལྔ། །སྤོ་ སྤོ་ལྡན་གསུམ་མགུ་ལྡན་གསུམ་སྤོ་མཐའ་དགུ་སྟེ་  མགུ་ལྡན་པ་བཅོ་ལྔ་ནན་ཏུར་མན། །བཅུ་བཞི་བཅས་ཏེ་བཞི་བཅུ་རྩ་བཞིའོ། །ངོ་བོའི་བསྡུ་བ་ གནས་
དབྱུང་ བྱས་པ་བདུན་དང་དགེ་ཚུལ་  བསྙིལ་སྤངས་པ་གཞན། །ནན་ཏུར་ བྱས་  བཞི་ནི་སྨད་པ་ས་གཞན་དང། །སྤོ་མགུ་སུམ་ཅུ་དག་བྱེད་ས་གཞན་གནས། །རྣམ་གྲངས་བསྡུ་བ་བསྡིགས་སོགས་བཅུ་གཉིས་རྣམས། །ས་གཞན་
གནས་དང་ནན་ཏུར་ བྱས་པ་  གཉིས་ཀར་འདུ། །སྤོ་མགུ་སུམ་ཅུ་ཉིད་འཚོལ་བསླབ་བྱིན་རྣམས། །ས་གཞན་ ན་གནས་པ་  ཡིན་ལ་ན་ཏུར་ བྱས་པ་  མིན་པར་འདུ། །བསླབ་བྱའི་བསྡུ་བ་སྤོ་མགུ་སྤྱོད་བཅོ་ལྔ། །ཉིད་
འཚོལ་བསླབ་བྱིན་བཅུ་བདུན་ཁྱད་ཅན་སྤྱོད། །ལྔ་སྤོང་དམན་སྤྱོད་ལྔ་ལེན་ས་གཞན་གནས། །ཆེན་པོའི་སྤོ་མགུ་ལྡན་པ་བཅོ་ལྔ་དང། །ནན་ཏུར་བཅུ་གཉིས་བཅས་ཏེ་ཉེར་བདུན་རྣམས། །དམན་ལྔ་མི་ལེན་ས་གཞན་ཆུང་ངུར་འདུ་
།མཚན་ཉིད་དམན་པར་བྱེད་ཆོས་ལས་ཆོག་ལྟོས། །ཁྱད་ཅན་སྤྱོད་སྤོང་དགོས་པ་ཉིད་དུ་གནས། །བསླབ་བྱ་ཁྱད་ཅན་སྤྱོད་ལྔ་སྤོང་བ་སོགས། །སྒྲ་བཤད་རང་བཞིན་གནས་པའི་ས་ལས་གཞན། །གྲོལ་དུས་དགྲ་བཅོམ་ཐོབ་ན་
ཐམས་ཅད་གྲོལ། །ནན་ཏུར་ཉིད་འཚོལ་བཟོད་པ་གསོལ་བས་གྲོལ། །སྤོ་སྤྱོད་མགུ་སྤྱོད་ཞགས་གྲངས་འཁོར་བས་གྲོལ། །སྤོ་ལྡན་མགུ་ནོད་མགུ་ལྡན་དབྱུང་བས་གྲོལ། །ནན་ཏུར་སྔར་སྟེང་ཕྱི་བྱས་སྔ་མ་ལས། །གྲོལ་ཡང་གནས་
ནས་ཕྱུང་རྣམས་མ་གཏོགས་སོ། །དུས་འདས་འབྱུང་འགྱུར་འདུས་པའི་དགེ་འདུན་ལ། །ཟླ་ཕྱེད་ཚུན་སྤྱོད་འཐབ་ཀྲོལ་ཅན་རྐྱེན་གྱིས། །ཚོགས་སམ་གང་ཟག་ལ་བཏང་སྔགས་གསུམ་བརྗོད། །རྐྱེན་བྲལ་དེ་འཕྲོ་སྔགས་གསུམ་
བཟླས་པས་བླང།།    ༈    །བསྡུས་དོན་གླེང་བར་བྱ་ཡུལ་ཆོས་བརྒྱད་ལྡན། །གསོ་རུང་ཤེས་རང་ལུས་ཐ་གནས་ཕྱུང་མིན། །གཞན་ཕྱོགས་མ་སོང་ནད་མིན་འབྱེད་མི་ནུས། །གླེང་
བྱེད་ཉིད་དང་ཞེ་འགྲས་མིན་པའོ། །རྟེན་ཆོས་དགུ་ལྡན་དགེ་སློང་ཆོས་དྲུག་སྟེང། །ནད་པའམ་ནད་པས་བསྐོས་པའི་ཕོ་ཉ་མིན། །གླེང་བྱ་དེ་དང་མ་འགྲས་བྱམས་སེམས་ལྡན། །གནས་ནི་དབེན་པ་ཚོགས་ཀྱི་དབུས་སུ་མིན་

[067A]༄༅། །དམིགས་བསལ་ཚོགས་དབུས་བྱུང་བ་ཚོགས་དབུས་གླེང། །དུས་ནི་དབྱར་དང་གཡེང་བའི་དུས་མིན་པའོ། །གཞི་ནི་ཁྲིམས་ལྟ་ཆོ་ག་འཚོ་བ་བཞི། །ཉམས་པ་གང་རུང་ཐ་མལ་ཤེས་པ་ཡི་
།ཡུལ་དུ་མཐོང་ཐོས་དོགས་པའི་གཞི་དང་བཅས། །ཇི་ལྟར་གླེང་ཚུལ་རང་ཉིད་གླེང་བྱེད་ཀྱི། །མཚན་ཉིད་ལྡན་ནམ་མི་ལྡན་བསམ་པ་དང། །གླེང་ཡུལ་གནས་དུས་གླེང་གཞི་ལྡན་མིན་བརྟགས། །དྲན་ཤེས་བྱམས་སྙིང་སྔོན་བཏང་
སྐབས་འབྱེད་གཞུག་གླེང་བྱ་དེས་ཀྱང་གླེང་བྱེད་འདི་ལྟ་བུ། །བདག་གིས་རྙེད་པ་ལེགས་པར་རྙེད་དོ་སྙམ། །དགའ་བ་བསྐྱེད་ཅིང་གླེང་སྐབས་དབྱེ་བར་བྱ། །བྱ་བ་མཐའ་དག་སྐབས་མི་འབྱེད་པ་ལ། །གཞམས་བསྒོ་སོགས་
བྱ་མ་བཏང་བཞི་བསྟུད་ན། །སྨད་ནན་བྱ་ཞིང་མ་ལོག་ནས་དབྱུང་བྱ། །ཕྱོགས་འགར་མི་འབྱེད་བརྗོད་བཅས་གདམས་ངག་བཞག་གསོ་དགག་བཞག་ཀྱང་མ་དུལ་གནས་དབྱུང་བྱ། །མི་མཉན་སྐབས་འབྱེད་པ་ལ་ཕུར་བཅས་བྱ་
།མ་དུལ་གདམས་ངག་བཞག་སོགས་སྔར་ལྟར་བྱ། །མཉན་པར་སྐབས་འབྱེད་ཁས་ལེན་མི་ལེན་གཉིས། །བརྗེད་ནས་མི་ལེན་ངོ་བོ་ཉིད་འཚོལ་སྦྱིན། །ཤེས་བཞིན་མི་ལེན་མ་མཐོང་གནས་དབྱུང་བྱ། །རྒྱུ་ལེན་ངོ་བོ་མི་ལེན་བཞཾས་
བསྒོ་སོགས། །བཟློག་ཀྱང་མི་གཏོང་སྡིག་ལྟའི་གནས་དབྱུང་བྱ། །ཁས་བླངས་མི་འཆོས་མི་འཆོས་གནས་དབྱུང་བྱ། །འཆོས་ན་ཚུལ་བཞིན་ཕྱིར་བཅོས་བྱེད་དུ་གཞུག་རང་བཞིན་ཉམས་དང་ཚུལ་ཁྲིམས་ལྟ་བ་ཉམས། །གསུམ་
གྱིས་གསོ་དགག་བཞག་ཀྱང་བཞག་པ་མིན།།    ༈    །བཟོད་སྦྱིན་མཐུན་སྦྱིན་མཐུན་པའི་གསོ་སྦྱོང་སྦྱིན། །མཐུན་པའི་གསོ་སྦྱོང་བྱ་རྣམས་རིམ་བཞིན་བྱ།།    ༈   
ཀྱི་གཞི་ཡི་ཡན་ལག་གསུམ། །གནས་ནི་གླིང་གསུམ་གང་རུང་མཚམས་ནང་ཡིན། །ཡུལ་ལ་བརྒྱད་ཀྱི་གྲངས་ཚང་ཁ་སྐོང་འོས། །སོ་སྐྱེའི་དགེ་འདུན་ཡིན་པའོ་བྱེད་པོ་ནི། །ཆོས་མིན་སྨྲ་བའོ་བསམ་པའི་ཡན་ལག་ལ། །འདུ་ཤེས་
མ་འཁྲུལ་ཀུན་སློང་འབྱེད་པར་འདོད། །སྦྱོར་བ་ལུས་ངག་བྱ་བ་དེ་ལ་ཞུགས། །མཐར་ཐུག་ལས་དེ་ཕལ་ཆེར་བྱས་ན་རྫོགས། །སྤྱོད་པའི་དབྱེན་གཏོགས་ལྟུང་བ་སྦོམ་པོར་འགྱུར། །ཆོས་ཕྱོགས་པ་རྣམས་ཆོས་མིན་ཕྱོགས་པ་

[067B] །ཐ་དད་བྱ་རུང་གཟུ་བོས་མཚམས་ཕྱིར་བྱ།།    ༈    །དང་པོར་འཁོར་ལོ་འདྲ་ཆོས་དྲུག་དང་གསུམ། །རིམ་བཞིན་བྱེ་སྨྲ་དབྱངས་སྒྲོགས་གཉིས་ཀྱི་ལུགས། །གཉིས་པ་ལ་
དགུ་གཞི་ཡི་ཡན་ལག་ལ། །གནས་དུས་ཡུལ་རྟེན་དབྱེ་བའི་དོན་ལྔའོ། །འདུ་ཤེས་མ་འཁྲུལ་ཀུན་སློང་བསམ་བཞིན་དུ། །སྦྱོར་བ་བསླབ་ཚིགས་ལྔ་བརྗོད་འབྱེད་པར་བྱེད། །མཐར་ཐུག་ཡན་ལག་དགེ་འདུན་ཕྱེད་པར་གྱུར། །
སྡིག་པ་མཚམས་མེད་དབྱེན་ནི་ལུང་མ་བསྟན། །ཉེས་དམིགས་དགེ་འདུན་ཕྱེ་ནས་མ་འདུམས་པར། །སྟོན་པ་གཅིག་གི་ཞིང་དུ་ལམ་ལྔ་སོགས། །ཡོན་ཏན་མི་སྐྱེ་ལྷ་ཀླུ་མིར་བཅས་འཁྲུག་ཡུན་ཚད་ཞག་གཅིག་ནང་དུ་འདུམ་
པར་ངེས། །དབྱེན་ནི་དགེ་འདུན་མཚམས་མེད་བྱེད་པོར་ལྡན། །བྱེད་པོ་ཆོས་མིན་ཁ་སྐོང་མི་འོས་ཏེ། །ལྟ་བ་མི་མཐུན་བྱེད་པོས་ཆོས་བཞིན་ཤེས།།    ༈    །བསྡུས་དོན་ལ་བདུན་རྩོད་
པའི་རྒྱུ་ལ་གཉིས། །ནང་གི་རྩོད་རྒྱུ་ཆགས་སོགས་ཉོན་མོང་རྣམས། །སོ་སོ་སྐྱེ་བོ་ཕལ་གྱིས་མངོན་སུམ་གྱིས། །གཏན་དབབ་མི་ནུས་ནང་གི་རྩོད་རྒྱུར་བརྗོད། །ཕྱི་ཡི་རྩོད་རྒྱུར་དེ་ཉིད་ལོག་པར་བསྒྲུབ། །གདམས་ངག་བཞག་
སོགས་ལོགས་ཤིག་སྤོང་བར་བྱེད། །ལྟུང་བཅས་ལས་ལ་མཐུན་པ་མི་སྦྱིན་བཞི། །སོ་སོ་སྐྱེ་བོ་ཕལ་གྱིས་མངོན་སུམ་གྱིས། །གཏན་དབབ་ནུས་ཕྱིར་ཕྱི་ཡི་རྩོད་རྒྱུར་བརྗོད། །ངོ་བོ་མི་མཐུན་སྨྲས་པའི་ཚིག་གི་ཕྱིར། །སེམས་གཞོལ་
འཁོན་འཛིན་ཤེས་པའི་སྟེང་ནས་འཇོག་འཐབ་སོགས་རྒྱུ་མིང་འབྲས་ལ་བཏགས་པ་ཡིན། །ཆེ་ལོང་དབྱེ་བ་འགྱེད་ཕྱིར་མི་གདམས་ཕྱིར། །ལྟུང་ཕྱིར་བྱ་བ་ལས་ཕྱིར་རྩོད་པ་བཞི། །ཞིབ་མོར་དབྱེ་བ་འགྱེད་ཕྱིར་རྩོད་པ་དང་
།མི་གདམས་ཕྱིར་རྩོད་ལ་ལྔ་རྒྱུ་བཅས་དང། །རྒྱུ་མེད་ལ་བཞི་གཞི་མེད་གཞི་གཞན་བསྒྲུབ། །ཕྱིར་བཅོས་མི་ལྟོས་སྨྱོན་པས་བྱས་པའོ། །ལྟུང་ཕྱིར་རྩོད་གཞི་ཉེས་པའི་ངོ་བོ་ཤེས། །རྩོད་པ་གསུམ་སྟེང་ཕྱིར་འཕྲོས་མེད་པ་དང་
།ཕྱིར་འཕྲོས་ཉི་ཚེ་དགེ་འདུན་ཐ་དག་འབྲེལ། །ཉེས་པའི་ངོ་བོ་མི་ཤེས་རྩོད་པ་གཅིག་བྱ་ཕྱིར་རྩོད་པ་གཅིག་སྟེ་བཅུ་གཅིག་གོ་ཞི་བྱེད་ལ་གསུམ་ཀུན་གྱི་ཞི་བྱེད་ནི། །འཆི་བཞིན་པ་དང་བསླབ་པ་འབུལ་བའོ། །ཞི་བྱེད་ཀུན་

[068A]༄༅། །ཀྱང་བྱ་ཕྱིར་རྩོད་པ་ཡི། །ཞི་བྱེད་ཡིན་ཏེ་མཐུན་པ་སྦྱིན་པ་ཉིད། །དངོས་དང་གཞན་རྣམས་བརྒྱུད་ནས་ཞི་བྱེད་ཕྱིར། །མཚོ་ཊིཀ་ལས་གསུངས་ཡིག་ཆར་མཐུན་པ་སྦྱིན། །བྱ་ཕྱིར་ཞི་བྱེད་དངོས་ཡིན་
ཞི་བྱེད་ཆོས། །གཞན་རྣམས་བརྒྱུད་ནས་བྱ་ཕྱིར་ཞི་བྱེད་དུ། །ཞུ་བ་མདོ་རྩ་རིན་ཕྲེང་བཅས་ཀྱིས་བསྒྲུབ། །འགྱེད་ཕྱིར་ཞི་བྱེད་ལ་གཉིས་མངོན་སུམ་བརྒྱད། །རྒོལ་དང་གཟུ་དང་དགེ་འདུན་བཞི་པོ་དང། །གསལ་བ་དང་ནི་གསལ་
བའི་གསལ་བ་དང། །དགེ་འདུན་གཞན་དང་སྡེ་སྣོད་འཛིན་པ་དང། །གནས་བརྟན་མཐུ་དང་ལྡན་པའི་མངོན་སུམ་མོ། །མངོན་སུམ་བརྒྱད་ཀྱིས་ཞི་བར་མི་ནུས་ན། །གང་མང་ཞི་བྱེད་དེས་ཀྱང་མི་ནུས་ན། །གཅིག་གམ་གཉིས་ཀ་
གཏན་འབེབས་གནས་དབྱུང་བྱ། །མི་གདཾས་ཞི་བྱེད་ལ་གཉིས་རྒྱུ་བཅས་ལ། །མངོན་སུམ་བརྒྱད་དང་རྒྱུ་མད་དག་པ་སྦྱིན། །དེ་ཡང་རྒྱུ་མེད་རྩོད་པ་དང་པོ་གསུམ། །དྲན་དང་མཐའ་མར་མ་མྱོས་འདུལ་བ་སྦྱིན། །ལྟུང་ཕྱིར་ཞི་བྱེད་
ལ་གཉིས་ངོ་ཤེས་ལ། །ཕྱིར་འཕྲོས་མེད་སོགས་གསུམ་སྟེ་དང་པོར་གཉིས། །མི་ལེན་མི་འཆོས་རྩོད་པ་གླེང་བྱ་ཡིས། །ཁས་བླངས་ཕྱིར་བཅོས་བྱ་བས་ཞི་བར་བྱེད། །མི་ལེན་ཁོ་ནར་རྩོད་པ་བླངས་པས་ཞི། །ཕྱིར་འཕྲོས་ཉི་ཚེ་
རྩོད་པ་མངོན་སུམ་གྱིས། །ཐ་དག་དང་འབྲེལ་རྩ་བཀྲམ་ལྟ་བུས་ཞི། །ངོ་མི་ཤེས་རྩོད་ཉིད་འཚོལ་སྦྱིན་པས་ཞི། །བྱ་ཕྱིར་རྩོད་པ་མཐུན་པ་སྦྱིན་པས་ཞི། །ལྟུང་ བའི་ཕྱིར་  རྩོད་ པ་ལ་  ཕྱིར་འཕྲོས་མེད་ པ་དང་ཕྱིར་
འཕྲོས་ཉི་ཚེ་དང། དགེ་འདུན་ཐ་དག་དང་འབྲེལ་བ།  སོགས་གསུམ་དངོས་གསུངས། །མི་གདམས་རྒྱུ་བཅས་ ཀྱི་རྩོད་པ་ལ་  ལ་ཡང་དེ་གསུམ་ མདོར་བསྡུས་  སྦྱར། །མི་གདམས་རྒྱུ་མེད་ ཀྱི་རྩོད་པ་  ལ་ གཞི་མེད་
བཞི་ གཞི་གཞན་བསྒྲུབ་པ། ཕྱིར་བཅས་ལ་མི་ལྟས་པ། སྨྱོན་པས་བྱས་པ།  དངོས་སུ་གསུངས། །ལྟུང་རྩོད་ངོ་མི་ཤེས་ལ་དེ་བཞི་སྦྱར། །ལྟུང་རྩོད་ངོ་ཤེས་ཕྱིར་འཕྲོས་མེད་རྩོད་ལ། །ཞི་བྱེད་ཁས་བླངས་ཕྱིར་བཅོས་དངོས་སུ་
གསུངས། ཕྱིར་འཕྲོས་ཉི་ཚེའི་ཞི་བྱེད་ལ་ཡང་སྦྱར། །ལྟུང་རྩོད་ཕྱིར་འཕྲོས་ཉི་ཚེ་མངོན་སུམ་གསུངས། །ཕྱིར་འཕྲོས་མེད་ལ་ཞི་བྱེད་མངོན་སུམ་སྦྱར། །རྩོད་པ་མཐར་བསྐྱལ་ཕྱིར་བཅོས་གནས་དབྱུང་སོགས། །འཐབ་ཅིང་

[068B] །བསྐྱངས་ཏེ་མ་ཞི་ཕྱིར་འགྱེད་མཐར་གནས་དབྱུང།།    ༈    །བསྡུས་དོན་ལ་གསུམ་ཡུལ་ཆོས་སུམ་ཅུ་ལྡན། །མ་མོར་ཉེར་གཉིས་གསུངས་པ་
མདོ་དགུས་བསྡུས། །ཚུལ་ཁྲིམས་ཕུན་སུམ་ཚོགས་དང་ལྡན་པ་དང། །ངོ་ཚ་ཤེས་བསླབ་འདུལ་བ་མཁས་ལུང་ཐོན། །རྩོད་པ་རྩོད་པའི་ཀུན་སློང་བྱེ་བྲག་དང། །རྩོད་འགོག་ཕྱིས་མི་འབྱུང་ལ་མཁས་པ་ལྔ། །བསྟན་བཅོས་
གཞན་མཁས་ཉེ་རིང་མེད་པར་སྨྲ། །ཉེ་རིང་མི་འཇུག་ལུས་ངག་གིས་མི་འཇུག་སྨྲ་གོ་བསམ་སྒོམ་བརྡ་སྤྲོད་མཁས་པ་བཞི། །འགྲོ་བཞི་གྲོལ་ཏེ་ཉེར་གཉིས་དེའི་སྟེང་དུ། །སྐྱེས་པ་ལྟ་མཐུན་ལུས་ཐ་ཚོགས་མིན་སྤྲོ། །སྔར་
བསྐོས་མ་འབྲེལ་བསྙེན་རྫོགས་གསལ་ལས་དམན། །རྟེན་ནི་དགེ་འདུན་མཚན་ཉིད་བཞི་ལྡན་གྱིས། །ཆོ་ག་སྦྱོར་དངོས་མཇུག་གསུམ་སྤྲོ་འདྲི་སོགས།།    ༈    །བསྡུས་དོན་ལ་བཞི་ཡུལ་
ཆོས་བཅུ་བཞི་ལྡན། །རྟེན་དང་ཆོ་ག་སྔར་བཞིན་ཤེས་པར་བྱ། །བྱ་བ་དེ་ལ་གཏད་བཞི་དེས་གཏད་བཞི།།    ༈    །བསྡུས་དོན་ལ་གསུམ་གཞི་ཆོས་ལྔ་ལྡན་ཏེ། །རྣམ་པར་གཏན་འབེབས་
རྒོལ་གཉིས་དམ་དུ་བཟུང། །བྱེ་བར་དོགས་ཤིང་བསྡམ་བྱ་ལས་གཞན་ཡིན། །མངོན་སུམ་བརྒྱད་ནི་མངོན་དུ་སོང་བའོ། །དགེ་འདུན་ཐོག་མཐའ་བར་གསུམ་རྒྱུད་ཤེས་པ། །ཚུལ་ནི་སྦྱོར་དངོས་འཇུག་གསུམ་སྦྱོར་བ་ལ། །ཤིང་
འབྲིམ་བསྐོ་དང་དེས་གསོལ་འདུ་སྐབས་བསྒྲུབ། །དངོས་གཞི་ལ་གཉིས་ཚུལ་ཤིང་འབྲིམ་པ་པོས། །བྱ་བ་ལུས་ངག་ཡིད་གསུམ་གཉིས་གཉིས་དྲུག་ལེན་པོས་མི་བླང་ལྔ་དང་བླང་བ་དྲུག་ལྔ་ནི་ཆོས་མིན་ཚུལ་ཤིང་མི་བླང་
དང། །ཐེ་ཚོམ་ཟ་ན་མ་དྲིས་པར་མི་བྱ། །དབྱེན་དུ་འགྱུར་བའི་བསམ་པས་མི་བླང་དང། །ཆོས་མིན་ཕྱོགས་སུ་ཞི་འདོད་བསམ་པས་མིན། །དེ་གཉིས་འགྱུར་བ་ཤེས་ན་མི་བླང་ལྔ། །བླང་དྲུག་མི་བླང་ལྔ་ལས་ལྡོག་པ་ལྔ། །ཆོས་
དང་ཆོས་མིན་ཕྱོགས་གཉིས་མཉམ་པ་ན། །ཉན་ཐོས་ཆེན་པོའི་ཆོས་ཀྱི་ཚུལ་ཤིང་བླང། །རྗེས་ཀྱི་བསླབ་བྱ་ཆོས་དང་ཆོས་མིན་ཕྱོགས། །གང་དུ་ཞི་ཡང་སྐྱོ་ངོགས་མི་བྱ་སྟེ། །ཆོས་མིན་ཞི་ལ་སྐྱོ་ངོགས་ཉེས་བྱས་དང། །ཆོས་

[069A]༄༅། །ཕྱོགས་ཞི་ལ་སྐྱོ་ངོགས་ལྟུང་བྱེད་འགྱུར། །གང་མང་འགྱེད་ཕྱིར་རྩོད་པ་ཞི་བྱེད་ཡིན། །དེ་ཡི་འདུ་ཤེས་འཁྲུལ་ན་གཞན་ལ་སྲིད། །ལྟུང་བ་དག་བྱེད་འགྱད་པ་གསལ་བྱེད་དང། །རྩོད་པ་ཞི་བྱེད་
ཕྱིར་བཅོས་རིགས་གསུམ་ལས། །དང་པོ་ཕྱིར་བཅོས་དངོས་དང་གཉིས་པ་ནི། །དྲན་དང་མ་མྱོས་འདུལ་བ་སྦྱིན་པ་སོགས། །གསུམ་པ་དགེ་འདུན་ལྟུང་བའི་ཕྱིར་རྩོད་ནས། །ཕྱོགས་གཉིས་གྱུར་ན་ཕྱོགས་གཉིས་སོ་སོ་ཡི། །
གནས་བརྟན་གཉིས་ཀྱིས་ཕན་ཚུན་མཐོལ་ཞིང་བཤགས། །གླེང་བྱེད་ལུས་ངག་བསྡམས་དང་སྡེ་སྣོད་ཤེས། །ལོག་པར་མི་སྟོན་ཡོན་ཏན་གསུམ་ལྡན་ན། །གཟུ་བོས་དེ་ལ་གུས་ཤིང་གླེང་བྱར་བརྒལ། །གལ་ཏེ་གླེང་བྱ་ཡོན་ཏན་
གསུཾ་ལྡན་ན། །དེ་ལ་གུས་བྱ་ལྟུང་མེད་དག་རྒྱུ་སྦྱིན། །གསུམ་ལྡན་མཉམ་ན་མཁས་ཤིང་བྱིང་ལ་གུས། །དེ་ཡང་མཉམ་ན་ཡང་དག་བསྡོམས་ལ་གུས། །དེ་མཉམ་མི་མཐུན་རྩོད་པ་མི་སྲིད་དོ། །གླེང་བྱ་གླེང་བྱེད་དཔང་པོ་གསུམ་ནང་ནས་
།ཡོན་ཏན་མཆོག་ཏུ་གྱུར་ཏེ་ཚད་མར་བྱ། །རྩོད་པ་ཞི་ཕྱིར་འབོད་པ་མི་བྱེད་ན། །དགེ་སློང་ཕ་ལ་ཉེས་བྱས་མ་ལ་ནི། །འཁྲུག་ལོང་ཡལ་བར་འདོར་བའི་ལྟུང་བྱེད་འགྱུར། །མངོན་སུམ་དྲན་པ་མ་མྱོས་དང། །དེ་བཞིན་གང་མང་ངོ་བོ་
ཉིད། །རྩ་རྣམས་བཀྲམ་པ་ལྟ་བུ་དང། །ཁས་བླང་པ་སྟེ་ཞི་བྱེད་བདུན། །ནང་གསེས་ཕྱེ་ན་སོ་གསུམ་གསུངས།།    ༈    །བསྡུས་དོན་ལ་གསུམ་སྐྱབས་གསུམ་སྡོམ་པའི་མཆོག་
།སྡོམ་མཉམ་བསླབ་པ་རྒན་རྣམས་ཕྱུག་གི་ཡུལ། །དམིགས་བསལ་ས་གཞན་ཉམས་པ་མ་སུན་ཕྱུང། །ཆོས་མིན་ཕྱོགས་མཐུན་ཐ་དད་གནས་པ་དང། །མཚམས་མེད་ཉལ་བ་སྙོམ་ཞུགས་བྱ་བས་བྲེལ། །སེམས་གཞན་དུ་སོང་རྒྱབ་
ཕྱོགས་ཁྱིམ་གཞན་འདུག་ཟས་གྲལ་འདུག་ལ་ཕྱག་འཚལ་མི་དགོས་སོ། །རྟེན་ནི་ཟས་ཀྱིས་སྤགས་དང་གོས་གཅིག་མིན། །ཚུལ་ནི་ཡན་ལག་ལྔའཾ་སྒྱིད་པར་འཁྱུད།།    ༈   
།གཙུག་ལག་ཁང་བརྩིགས་རང་གི་ཐོས་བྶཾ་སོགས། །འཕེལ་ཕྱིར་རྒྱུན་ལུགས་ཉུང་དང་ཀླག་ཅོར་མེད། །ཏུག་རིད་ཆུང་བར་གཙུག་ལག་ཁང་བརྩིགས་གསུངས། །ཟས་པར་ཏིང་འཛིན་སྐྱེ་ཕྱིར་གནས་ཁང་གི་བརྩིག་ངོས་སྔོ་སེར་སོགས་

[069B]སྒོ་ཁང་འཁོར་བའི་འཁོར་ལོ་ཆ་ལྔ་བྲི། །སྟེང་གི་ཆ་གཉིས་ལྷ་མི་འོག་གི་ཆ། །གསུམ་དུ་ངན་འགྲོ་རྣམ་གསུམ་ལྟེ་བར་ན། །དུག་གསུམ་མཚོན་བྱེད་བྱ་སྦྲལ་ཕག་གསུམ་བྲི། །མཐའ་སྐོར་བར་སྲིད་ཟོ་ཆུན་འཁྱུད་
མོ་བཞིན། །ཕྱི་རོལ་ཁོར་ཡུག་རྟེན་འབྲེལ་བཅུ་གཉིས་བྲི། །འཁོར་ལོ་མི་རྟག་སྲིན་པོས་པང་བླང་སྟེ། །ཁ་སོགས་ཡན་ལག་ལྔ་ཡིས་བཟུང་བར་བྲི། །སྟེང་དུ་སངས་རྒྱས་སྐུ་དང་དེའི་དྲུང་དུ། །མྱང་འདས་མཚོན་བྱེད་དཀྱིལ་འཁོར་
དཀར་པོ་བྲི། །འོག་ཏུ་བརྩམ་པར་བྱ་ཞིང་ཞེས་སོགས་ཀྱི། །ཚིགས་བཅས་གཉིས་བྲི་སྐྱེ་བོ་ལུག་རྣམས་ལ། །སྟོན་བྱེད་དགེ་སློང་གཙུག་ལག་ཁང་དེར་བཞག་སྐྱོ་ཕྱིར་ལྷ་ཡི་ཕོ་ཉ་བྲི་ཞེས་པ། །ཕྲན་ཚེགས་དམྱལ་བའི་རབ་བྲི་ཊིཀྐ་
ལས། །སྐྱེ་རྒ་འཆི་སོགས་འགྲེལ་ཆུང་མི་བཙན་དུ། །བཟུང་བ་ཞལ་ལྕེ་སྦྱོར་འདྲ་བྲི་བར་གསུངས། །ཨྲྨ་ནིག་སྟན་མར་མེ་སྡོང་གཅིག་སོགས། །དགེ་འདུན་ལ་གནང་གང་ཟག་ལ་ནི་མིན། །བཅོམ་ལྡན་བལྟམས་དང་དབུ་སྐྲ་
བྲེག་པ་དང། །གཙུག་ཕུད་བཞག་དང་ཁྱིམ་ནས་མངོན་པར་བྱུང། །མངོན་པར་བྱང་ཆུབ་བརྙེས་པའི་དུས་སྟོན་བྱ།།    ༈    །ཀླུ་ཡི་རྒྱལ་མཚན་གྱིས་བསྒྱུར་གཏན་ལ་ཕབ།།    ༈   
བསྟན་རྩ་ལུང་དང་མདོ་རྩ་འགྲེལ། །གསལ་བྱེད་རྣམ་བཤད་ཉི་འོད་རིན་ཕྲེང་སོགས། །ལས་བཏུད་སྡོམ་ཚིག་བློ་གསལ་མགུ་བསྐྱེད་འདིར། །འཁྲུལ་ལ་བཟོད་རིགས་ལེགས་ཆས་དམ་པར་མཆོད།།    ༈    སྲིད་པའི་རྒྱུ་བ་
ཡོངས་གཅོད་ཞི་བའི་སྒོ། །མཆོག་ཏུ་དགའ་བསྐྱེད་ནོར་བུའི་འབབ་སྟེགས་སུ། །ངལ་བསོ་སྦྱིན་པ་ཆོས་འདུལ་རྒྱ་མཚོའི་ཆེའི། །སྙིང་པོའི་སྡོམ་ཚིག་དཔར་དུ་བསྐྲུན་པའི་དགེས། །འདི་ནི་སྟོན་དང་བསྟན་པ་གཉིས་ཡིན་ཞེས་
།ཉི་མའི་གཉེན་གྱིས་ཡང་དང་ཡང་སྔགས་པའི། །ཐུབ་ཚུལ་བདུད་རྩིའི་ཟླ་བ་སྲིད་པའི་མཐར། །རྣམ་གྲོལ་རྣམ་པར་འཇོ་བས་སྙེམས་གྱུར་ཅིག་གངས་ཅན་མགོན་པོའི་གསང་གསུམ་འཕྲིན་ལས་དཔལ། །ཉི་མ་བྱེ་བའི་
རླབས་སུ་འབར་བའི་གཟིས། །སྙིགས་མའི་རྒུད་ཚོགས་མུན་པ་ཡོངས་བསལ་ནས། །ཆོས་སྲིད་འདབ་སྟོང་དགའ་ཚལ་བཞད་གྱུར་ཅིག་སྐུ་གཤེགས་ཞལ་ཟུར་བྱམས་པ་ལེགས་པ་སོགས། །ཚེ་ལས་འདས་ཀུན་སྡིག་སྒྲིབ་

[070A]༄༅། །ཀུན་བྱང་ནས། །བདེ་ལྡན་ཞིང་ན་རིན་ཆེན་པདྨོ་ལས། །རྫུས་སྐྱེས་བདེ་གཤེགས་ལུང་བསྟན་ཐོབ་གྱུར་ཅིག་རྒྱུ་སྦྱོར་ཡོན་བདག་བློ་བཟང་དོན་ལྡན་དང། །ཁྱིམ་འཛིན་ཆོས་འཛོམས་ཚེ་རིང་
ནོར་གྱི་བུ། །པདྨ་སྒྲོལ་དཀར་ཚེ་རིང་གཡུ་སྒྲོན་རྣམས། །སྲིད་ཞིའི་བདེ་དགའ་རྒྱ་མཚོར་རྟག་སྤྱོད་ཤོག་ཅེས་པ་འདི་ཡང་ནག་ཕྱོགས་དྲག་པོའི་དཔུང་སྦྱོར་མི་བཟད་པའི་དབང་གིས་གངས་ལྗོངས་གདན་ས་གསུམ་
གྱི་ཆོས་བྱེད་སློབ་གཉེར་བ་མང་པོ་རྒྱ་གར་ས་ཐོག་ཏུ་ཕེབས་འབྱོར་རྣམས་་གོང་ས་་སྐྱབས་མགོན་ཆེན་པོའི་ཐུགས་བསྐྱེད་མཛད་བཟང་རྨད་བྱུང་དང། རྒྱ་གར་གཞུང་སོགས་ཀྱི་འཚོ་སྐྱོབ་རོགས་མགོན་བླ་མེད་ཀྱི་བཀྲིན་
ལས་བཧག་སར་ཕྱོགས་བསྡུས་སློབ་གཉེར་མཛད་མུས་ཀྱང། གཟིགས་དཔེ་རིགས་ཧ་ཅང་དཀོན་གཤིས་ཤར་ཆེན་ངག་དབང་ཚུལ་ཁྲིམས་ཀྱིས་མཛད་པའི་འདུལ་སྡོམ་འདི་ཉིད་སེར་སྨད་གྲ་ཚང་ཁོངས་ཕག་རི་ཁམ་བུ་
དོན་ལྡན་ཁང་གསར་བའི་མི་ངོ་བློ་བཟང་དོན་ལྡན་ནས་ལྷག་བསམ་དག་པས་ཡོན་སྦྱར་ཏེ་ཀ་སྦུག་མ་ཎི་པི་རིན་ཊིང་ཝརྐས་དཔར་ཁང་དུ་དཔར་བསྐྲུན་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་
སྦྱར་བའོ། འདིས་ཀྱང་རྒྱལ་བསྟན་སྙིང་པོ་དམ་ཆོས་འདུལ་བའི་བསྟན་པ་རིན་པོ་ཆེ་ཡུན་རིང་དུ་གནས་པའི་རྒྱུར་གྱུར་ཅིག། །སརྦ་མངྒ་ལཾ།། །།



