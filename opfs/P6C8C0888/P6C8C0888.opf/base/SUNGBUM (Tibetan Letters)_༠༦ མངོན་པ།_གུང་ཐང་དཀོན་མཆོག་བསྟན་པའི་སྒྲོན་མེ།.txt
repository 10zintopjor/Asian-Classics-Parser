༄༅། །ཆོས་མངོན་པ་མཛོད་ཀྱི་བསྡུས་དོན་ཆོས་མངོན་རྒྱ་མཚོར་འཇུག་པའི་གྲུ་གཟིངས་ཞེས་བྱ་བ་བཞུགས་སོ།།

[001] །ཚོགས་གཉིས་རིན་ཆེན་ལས་གྲུབ་སྐུ། །དབྱངས་ཀྱིས་སྐྱེ་དགུ་ཚིམ་མཛད་གསུང། །སྒྲིབ་བྲལ་ཏིང་འཛིན་འབུམ་བཀྲའི་ཐུགས། །འགྲོ་འདྲེན་ཤཱཀྱ་སེང་གེར་
འདུད༑ ༑ཨ་བཧི་མངོན་ཕྱོགས་ལ་སོགས་ལ། །ཆོས་ཀྱང་རྣམ་བཤད་རིག་པ་ལས། །ཆོས་ནི་ཤེས་བྱ་ལམ་དང་ནི། །མྱ་ངན་འདས་དང་ཡིད་ཀྱི་ཡུལ། །བསོད་ནམས་ཚེ་དང་མཐོ་རིས་དང། །འབྱུང་
འགྱུར་ངེས་དང་ཆོས་ལུགས་ལའོ། །སྤངས་རྟོགས་ཕུན་ཚོགས་རང་གི་དོན། །འགྲོ་བ་དྲངས་པ་གཞན་གྱི་དོན། །ཆོས་སྟོན་འཕྲིན་ལས་ཕུན་ཚོགས་ཏེ། །འདི་དང་གཉིས་པའི་ཁྱད་
པར་དཔྱད། །སངས་རྒྱས་བཅོམ་ལྡན་འདས་ཞེས་པ། །ཟློས་མིན་ཉེ་ཚིག་གུས་ཕྱིར་དང། །འདུལ་བ་བཤད་རྣམ་བསེ་རུ་དང། །སྐྱེ་མཐའི་སེམས་དཔར་རིམ་གདགས་ཕྱིར། །མུན་

[002A] །པ་བཅོམ་ཚུལ་བའི་མཐའ་ཅན། །འདིའི་ཞེས་དྲུག་པའི་འབྲུ་མང་དང། །འདིས་ཞེས་གསུམ་པ་བྱེད་ཚིག་ལ། །སྦྱར་བ་གཉི་ག་འགལ་བ་མེད། །གང་སྤེལ་སློབ་མས་
ཉོན་མོངས་མིན། །མ་སྤངས་བཞེད་པར་མཛོད་ཊཱིཀ་བཤད། །མི་འཐད་སྤངས་པའི་བྱེ་བྲག་གིས། །རྣམ་ལྔའོ་ཞེས་གང་སྤེལ་གསུངས་ཕྱིར་རོ། །རང་གིས་ཐོབ་པ་ཆད་ཚུལ་ཏེ། །
དེར་ཡང་སྐྱེ་མི་རུང་མི་དགོས། །གཞན་གྱི་དང་ནི་ཤེས་སྒྲིབ་འདུན་པ་ལ། །འདོད་ཆགས་བྲལ་བའི་ཚུལ་གྱིས་སྤོང་ཕྱིར་མདོར། །ང་ནི་ཆོས་གཅིག་ཡོངས་སུ་མ་ཤེས་ཤིང། །མ་
སྤངས་སྡུག་བསྔལ་མཐར་བྱེད་མི་སྨྲའོ། །མཛོད་ཊཱིཀ་རྒྱུ་བཞི་མི་ཤེས་མུན་པར་བཤད། །སངས་རྒྱས་ཆོས་ཟབ་ཤེས་བྱ་རིང་བ་དང། །ཡུལ་དང་དུས་དང་རྣམ་པའི་རབ་དབྱེ་རིང། །

[002B] །དེ་མཐུས་བློ་འདས་ཆ་བཞི་རྒྱུ་བཞིའོ། །ངས་ནི་འདི་ཡི་ཐར་པ་ཡི། །ས་བོན་ཤིན་ཏུ་ཕྲ་བ་དག་ཚོན་ནམ་རྡོ་ཡི་གསེབ་ན་གསེར། །འགལ་ཞ་བའི་ཚུལ་དུ་
གཟིགས། །དེ་སྐད་མདོར་གསུངས་སྒྲ་གཅན་གྱིས། །རྨ་བྱའི་མདོངས་ནི་གཅིག་པུ་ཡི། །རྒྱུ་ཡི་དབྱེ་བ་སྣ་ཚོགས་པ། །ཀུན་མཁྱེན་མིན་པས་ཤེས་བྱ་མིན། །དེ་མཁྱེན་པས་ན་ཀུན་མཁྱེན་སྟོབ་
གཏན་དུ་ཞེས་པས་ཁྱད་ཕྱེ་ཞིང། །རྟོགས་པ་ཕུན་ཚོགས་ཤུགས་ལ་བསྟན། །དངོས་བསྟན་དྲང་བྱ་ལ་མ་ཞུགས་ཏེ། །ཐར་ཆའི་དགེ་རྩ་སྨིན་གསུངས་ཕྱིར། །རྒྱུད་བླ་དར་ཊཱིཀ་ལམ་མ་ཞུགས། །
ལ་མང་ཐར་ཆའི་དགེ་རྩ་བཞག་ཟག་མེད་ཤེས་རབ་གཙོར་གྱུར་པའི། །ཟག་མེད་ཕུང་པོ་དོན་དམ་མངོན། །སེམས་ལས་འབྱེད་ལ་ཤེས་རབ་གཙོ། །རྗེས་འབྲང་བཅས་པའི་ཡིན་པ་མེད། །
གཟུགས་མེད་ཕུང་པོ་བཞི་པར་མཆིམས། །གསུངས་ཀྱང་དེ་ནའང་ཟག་མེད་སྒོམ། །ལྡན་ཡང་ས་དེས་བསྡུས་མིན་ལ། །ཟག་མེད་གང་དུ་སྐྱེས་པའི་ཡིན། །གསུངས་པའི་སྟེང་ནས་འདི་ལ་
དཔྱད༑ ༑འདི་ལ་སྤོང་སྡོམ་ཡོད་མོད་ཀྱི། །སོ་ཐར་སྔོམ་པ་དང་འགལ་ཏེ། །དེ་ནི་སེམས་རྗེས་འབྲང་མིན་ཕྱིར། །ཐོབ་བྱེད་ཚོགས་སྦྱོར་ལམ་མངོན་པ། །མཐོང་ལམ་གྱུར་པའི་ཐོས་བསམ་

[003A]༄༅། །སྒོམ། །གསུངས་པ་ཤིང་རྟའི་ཡི་གེ་ནོར། །སྡེ་བདུན་དོན་ཀུན་མ་བསྡུས་ཀྱང། །གཅེས་གཅེས་བསྡུས་ཕྱིར་དེ་ཡི་མཛོད། །ཡང་ན་སྡེ་བདུན་འདིའི་འབྱུང་གནས། །
ཡིན་ཕྱིར་དེ་ལ་མཛོད་ཅེས་བྱ། །འགྲོ་བ་དྲངས་ཕྱིར་སྡེ་བདུན་ནི། །སྟོན་པའི་གསུང་བཞིན་བདག་ཀྱང་བཤད། །བྱ་ཡི་རྩོམ་པ་ཁོ་ན་ལ། །སྦྱར་ན་ལྟག་འོག་འབྲེལ་མེད་འགྱུར། །ཡེ་ཤེས་ལ་འཇུག་
གཙོ་བོ་སྟེ། །དེ་དག་ནམ་མཁའ་སྣང་མུན་སོགས། །བཤད་ཀྱང་བྱེ་སྨྲས་མདོར་འདོད་ལ། །མ་རངས་པས་ནི་ལོ་ཞེས་པ། །བདུན་ལ་མ་རངས་ཚིག་ཡིན་གསུངས། །འོན་ཀྱང་དོན་བཀག་དེ་བཀག་
འགྱུར༑ ༑ཁས་ལེན་མི་མཐུན་མང་མོད་ཀྱང། །སྐབས་འདིར་སློབ་དཔོན་བྱེ་སྨྲ་ཡིན། །སྡེ་བདུན་བྱེད་པོ་དགྲ་བཅོམ་ཡང། །མིན་པར་དཔེ་སྟོན་ཁ་ཅིག་འདོད། །ཕུང་པོས་མ་བསྡུས་ཁམས་སོགས་
ཀྱིས༑ ༑བསྡུས་ཀྱང་ཀུན་བྱང་རིམ་མེད་ཕྱིར། །མ་བཤད་ཟག་བཅས་ཟག་མེད་སྨྲོས། །ཆོས་ཞེས་བདག་གཉིས་འགོག་ཕྱིར་རོ། །དམིགས་པ་མཚུངས་ལྡན་གཉི་གའི་སྒྲོས། །རྒྱས་པར་མ་
ངེས་དགྲ་བཅོམ་མིག་མཚུངས་ལྡན་མེད་ཀྱང་ཟག་བཅས་ཏེ། །གཟུགས་ཅན་བཅུ་དང་རྣམ་ཤེས་ལྔ། །གཅིག་ཏུ་སྒོམ་སྤངས་ཉིད་ཕྱིར་རོ། །སྐྱེ་རུང་ཙམ་མིན་འགོག་ལམ་ཡང། །མཁའ་ལ་ཆག་

[003B] །ལོག་པར་ལྟ་བའི་རྣམ་པ་མང། །སྲེད་པས་བཟུང་ལ་གཞན་འབྱུང་སྟེ། །གཤེར་བའི་རས་ལ་རྡུལ་བཞིན་ནོ། །ཉོན་མོངས་ཟག་པའི་བདག་ཉིད་མཚུངས་ལྡན་རྣམས། །བདག་རྐྱེན་དམིགས་སོགས་སྒོ་ནས་ཟག་
དང་འབྲེལ། །འཕེན་བྱེད་ལས་ནི་སྲེད་པའི་ཟག་པས་བཅིངས། །གོང་མར་ཟག་པའི་ས་བོན་རྗེས་སུ་འབྲངས། །དེ་སྐྱེད་དམིགས་པ་ཟག་དང་རྗེས་སུ་མཐུན། །ཟག་ཟད་ཕུང་པོ་ཟག་པའི་རྒྱུ་ལས་བྱུང། །རྟོག་དང་གཉེན་པོ་མན་སོགས་
བཤད་པ་མང། །ཟག་མེད་ཡུལ་ཅན་དྲུག་པོ་དམིགས་པའི་སྒོས། །ཟག་བཅས་ཡིན་ཀྱང་རང་དམིགས་སྒོས་ཟག་མེད། །ཟག་བཅས་ཐོབ་པ་ཟག་བཅས་ཁོ་ནའི་ཕྱིར། །སངས་རྒྱས་ཐོབ་པ་ཟག་མེད་གསུངས་པ་དཔྱད། །སོ་སྐྱེ་འགོག་
གཉིས་ཐོབ་པ་ཟག་བཅས་ཏེ། །སྤང་བྱ་མིན་པའི་རྣམ་གཉིས་འདོད་གསུངས་ཕྱིར། །གནས་མས་མྱང་འདས་གཅིག་པུ་བྱེ་བྲག་པས། །རྡུལ་སོགས་འགོག་བྱེད་ཡང་སྒྲ་དེས་བཟུང་དོན། །རླུང་རྟེན་སྐྱེས་དང་མ་སྐྱེས་འགོག་པའི་ཕྱིར། །ཁྱད་
པར་བྱ་བའི་དབང་བྱས་རྫས་གྲུབ་གསུམ། །ནམ་མཁའ་འགོག་མེད་སེམས་མཐུས་གཞན་འགོག་སྲིད། །མཆོད་སྦྱིན་མའི་མདོར་འགོག་པ་འདྲ་མིན་གསུངས། །རྫས་ཐ་དད་ཀྱང་འདྲ་རྒྱུ་མེད་ལ་དགོངས། །རྐྱེན་མ་ཚང་བ་བརྟག་
མིན་ཁོ་ན་མིན། །མི་རྟག་སྙོམས་འཇུག་སྐྱེ་བའི་བསམ་གཏན་གསུམ། །འགོག་ཕྱིར་སྐྱེ་ལ་གཏན་སྨྲོས་གཞན་ཕྱིར་གཞན། །དེ་དང་བརྟག་མིན་རང་སྟེ་འགོག་པ་ལྔ། །ད་ལྟའི་ཟག་བཅས་བརྟག་འགོག་གཞི། །མ་འོངས་མི་སྐྱེའི་

[004A]༄༅། །ཟག་མེད་གཞན། །གཉིས་ཀ་ཡིན་པ་རྣམ་གསུམ་སྟེ། །གཞན་དུ་གཡེང་བའི་དགྲ་བཅོམ་གྱིས། །མ་མཐོང་འགག་འགྱུར་གཟུགས་འཛིན་མིག་ངན་འགྲོའི་སྐྱེ་བ་རིམ་བཞིན་ཏེ། །སྐྱེ་ལ་གཏན་དུ་གེགས་བཅས་
པའི༑ ༑སྐྱེ་བ་སུ་ལ་ལྡན་པ་དཔྱད། །ཅིག་ཅར་ཐོབ་གཞི་དགྲ་བཅོམ་འབྲས། །ཐོབ་མ་ཐག་པའི་མིག་དང་ནི། །རྡོར་ཏིང་ཚེ་ན་སྐྱེ་རུང་ལ། །གཉིས་པར་མི་སྐྱེའི་ཆོས་ཅན་དུ། །འགྱུར་ངེས་རྣམས་སོར་གྱལ་སྲས་མར། །མཐོང་ཐོབ་པ་
ཡིས་ཉོ་ནོངས་པ། །ཆེན་པོའི་གཉེན་པོ་སྐྱེས་པ་ན། །ཉོན་མོངས་ཆེན་པོ་མ་འོངས་པའི། །འགོག་གཉིས་ཅིག་ཅར་ཐོབ་གསུངས་དཔྱད། །རྒྱུ་ཡང་དུ་མ་ཚོགས་དགོས་ཕྱིར། །བྱས་པའི་སྟེང་དུ་འདུས་པ་བསྣན། །འདུས་བྱས་
མདོར་རྒྱས་རིམ་པའམ་ཡིན། །མི་སྐྱེ་རྣམས་ཀྱང་དེར་རུང་སྟེ། །ལུས་གནས་ལ་ཡང་འོ་མ་བཞིན། །གཏམ་གཞི་འདི་ལ་མ་འོངས་པ་མི་སྐྱེ་བའི་ཆོས་ཅན་མེད་དེ། རྒྱུད་ལྡན་གྱི་དེ་གཏན་མི་སྐྱེ་བའི་ཆ་སྔ་ཐོབ་ཡོད་པའི་ཕྱིར།  གཏམ་གྱི་རྒྱུ་ཡི་དོན་
གཞི་བཅས་བྱེ་སྨྲས་རྒྱུ་ཙམ་ལ། །བཤད་པ་འདིར་རུང་སྤྱིར་མིན་ཏེ། །གཞི་ལྔས་གནོད་ཅིང་གསུང་རབ་ལས། །ངོ་བོ་ཉིད་དམིགས་ཀུན་སྦྱོར་དང། །རྒྱུ་དང་ཡོངས་བཟུང་གཞི་ལྔའང་བཤད། །ལྟ་གནས་དོན་ནི་གང་སྤེལ་
ལས༑ ༑དུས་ཀུན་མ་དང་ཐམས་ཅད་ལ། །རྣམ་གྲངས་མེད་དང་མི་གཡོ་བ། །ལྟ་ཡིན་དེ་ཕྱིར་ཆགས་སོགས་དང། །མ་རིག་པ་དང་ཐེ་ཚོམ་མིན། །ཞེས་སོ་དབྱིབས་འདི་བྱེ་བྲག་ལ། །ཁ་དོག་དབྱེ་བ་དགོས་དབང་ངོ། །ལག་པས་

[004B] །གཉིས་འདོད་ཀུན་བཏུས་དང་མཐུན་ཡང། །འདིར་བཀག་ངོན་ཀྱང་གླིང་བུའི་སྒྲ། །ཟིན་པའི་མི་སྟོན་སྙན་གསུངས་དཔྱད། །སྟོན་པར་མ་རིག་གསུང་གཙོར་དགོངས། །མཆིམས་ཊཱིཀ་གྲང་བ་མེད་གསུངས་ཀྱང། །
བཀྲེས་སྐོམ་མ་གཏོགས་ལྔ་ཆར་ཡོད། །སྲང་གིས་གཞལ་མེད་སོ་སོར་དགོངས། །དཀར་སོགས་མཚན་ཉིད་རིང་སོགས་གནས། །གཟུགས་ཁམས་ཉེར་ལྔ་ཀུན་བཏུས་གསུངས། །རྣམ་རིག་མིན་གཟུགས་མཚན་ཡིད་པར། །འདོད་པ་
བྱེ་སྨྲ་ཐལ་འགྱུར་བ། །རང་ཀུན་སློང་བའི་སེམས་གཞན་རིག་བྱེད་མིན། །རང་གི་ཐ་སྙད་འཇུག་པ་གཟུགས་གཞན་ལ།། རག་ལས་ཁྱད་པར་བཞི་ལྡན་ཆོས་སྐྱེ་མཆེད། །གཟུགས་དང་བྱེད་པའི་གཞི་མཐུན་ཡིན་པ་དེ། །རྣམ་རིག་
བྱེད་མིན་དོན་ནོ་ཁྱད་པར་ལྔ། །དུས་ཀྱི་ཁྱད་པར་གཡེང་དང་སེམས་མེད་ཀྱང། །ངོ་བོའི་ཁྱད་པར་དགེ་དང་མི་དགེར་ངེས། །རྒྱུན་གྱི་ཁྱད་པར་རྒྱུན་མཆོག་རྗེས་འབྲེལ་ཏེ། །རྒྱུ་ཡི་ཁྱད་པར་འབྱུང་བཞི་རྒྱུར་བྱ་སོ། །མིག་དང་རིག་
བྱེད་ཐོབ་པ་རིམ་བཞིན་གཅོད། །ངེས་ཚིག་ཁྱད་པར་རྣམ་རིག་བྱེད་མིན་བརྗོད། །བརྗོད་ཅེས་རང་ཉིད་གཟུགས་སུ་མི་འདོད་སྟོན། །སྐབས་འདིར་སྐྱོན་དྲུག་འདུས་བཟང་གིས། །འདི་ལ་མ་ཚང་བསྟན་བཅོས་འགལ། །ཉམས་དང་དེ་མིན་དེ་ཉིད་ཐལ། །ཡང་
སྒྲ་ལྷག་བརྗོད་ཁྱད་པར་དུ། །བྱ་བ་ཁྱད་པར་མ་བྱས་སོ། །ཞེས་ཏེ་རིག་མིན་དང་པོ་ནི། །རྒྱུ་ན་མིན་མཚན་ཉིད་མ་ཚང་སྐྱོན། །རྒྱུན་ནི་རྫས་སུ་མ་གྲུབ་ཕྱིར། །རིག་མིན་རྫས་གྲུབ་བཤད་པར་འགལ། །གཡེང་དང་སེམས་མེད་ཁོ་ནའི་ན། །སེམ་

[005A]༄༅། །བཅས་སྐབས་ཀྱི་རིག་མིན་ཉམས། །རྗེས་འབྲེལ་ཞེས་པས་མ་གཡེང་དང། །སེམས་བཅས་བསྡུས་ན་རིག་བྱེད་སོགས། །དེ་མིན་པ་ཡང་དེ་རུ་ཐལ། །སེམས་བཅས་གཡེང་བས་བསྡུས་པའི་ཕྱིར། །འགྲེལ་བའི་ཡང་སྒྲ་
གཅིག་ལྷག་གོ་བསྟན་མེད་ཐོགས་མེད་ཅེས་བྱ་བའི། །ཁྱད་པར་མ་སྦྱར་སྐྱོན་ཡང་འཇུག་དེ་ཕྱིར་རང་གི་འདོད་པ་ནི། །བྱས་པ་དང་ཡང་མི་འདྲ་བའི། །སེམས་པའང་སེམས་མེད་པ་ལ་གང། །ལུང་བསྟན་ཐོགས་པ་མེད་པའི་གཟུགས། །དེ་ནི་
རྣམ་རིག་བྱེད་མིན་འདོད། །ཅེ་ན་སྐྱོན་དག་ཡོད་མིན་ཏེ། །མཚོ་བཞིན་དང་པོའང་རྒྱུན་ལྡན་ཡིན། །རྒྱུན་ཡང་སྤྱི་ཙམ་བཏགས་ཡོད་ཡིན། །མ་གཡེང་སེམས་བཅས་ཡང་སྒྲས་སྡུད། །རིག་བྱེད་སེམས་བཅས་ཁོ་ནར་འབྱུང། །གང་ཟག་
གཉིས་ཕྱིར་ཡང་སྒྲ་གཉིས། །ཆོས་ཀུན་འདིར་བརྗོད་ག་ལ་དགོས། །གཡེང་དང་སེམས་མེད་པ་ཡི་ཡང། །ཟེར་བཞིན་རྩ་བར་སེམས་མེད་སྔོན། །ཡང་སྒྲ་མེད་ཟེར་འགལ་བ་སྟེ། །དང་ཡང་ཀྱང་འང་དོན་གཅིག་ཕྱིར། །རྒྱ་ཆེ་གཏོས་ཆེ་ཐ་གྲུ་ཆེ་
སྲ་སོགས་ཁམས་བཞི་འཇིག་རྟེན་ན། །འབྱུང་གསུམ་ཁ་དོག་དབྱིབས་ལ་བཤད། །རླུང་ནི་གསུང་རབ་ལས་འབྱུང་བཞིན། །གཡོ་བའི་ཁམས་ཀྱི་རེག་བྱར་བཤད། །སྔར་བཞིན་ཁ་དོག་དབྱིབས་ལ་ཡང། །བྱེ་སྨྲས་ཚོགས་པར་འབྱུང་
བཞི་བཞག་དབ་སྟོན་ས་བོན་ཚུལ་དུ་འདོད། །ཁམས་ནི་རྒྱུ་ཡི་དོན་ཡིན་ཡང། །འདིར་ཁམས་དེ་དེ་ཡིན་པ་དགོས། །ཀུན་བཏུས་དེ་ལ་མུ་བཞི་བཤད། །མྱོང་ཡང་མྱོང་བ་ཡིན་མི་དགོས། །མཚན་མར་འཛིན་ཡང་མཚན་འཛིན་

[005B] ༑དེ་ནི་བདག་འཛིན་ཡིན་ཕྱིར་རོ། །སྔོན་གྱི་སྐལ་ལྡན་ཁྱད་པར་ཅན། །སེམས་གཅིག་ལས་གཞན་སེམས་བྱུང་སོགས། །མེད་དེ་སྲིད་པ་འཕོ་བའི་མདོར། །སེམས་ཉིད་གཉིས་སུ་སྣང་བ་སྟེ། །དེ་བཞིན་ཆགས་སོགས་སྣང་བའམ། །
དད་ལ་སོགས་པར་སྣང་བར་འདོད། །ཉོན་མོངས་དགེ་ཆོས་ཡོད་མ་ཡིན། །བཙུན་པ་རཱ་ཛ་ཤྲཱི་སྣི། །སེམས་བྱུང་ཚེར་འདུ་གཉིས་སུ་འདོད། །ཕུང་པོའི་དོན་མ་ཤིས་པས་ནོངས་བཙུན་པ་ཀུ་མཱ་རཱ་ཛ་ནི། །ཚོར་འདུ་རེག་སེམས་བཞི་ཙམ་སྨྲ། །དེ་དག་མི་
འཐད་བསྡུ་བ་ལས། །ལྔ་ཉིད་འཐད་པ་མེད་ཕྱིར་དང། །དེ་ཡི་གནས་སྐབས་སྐྱོན་ཕྱིར་དང། །བྱེད་རྒྱུ་བྱེ་བྲག་མེད་ཕྱིར་དང། །ལུང་དང་འགལ་བར་འགྱུར་ཕྱིར་རོ། །ཞེས་ཏེ་ཕུང་པོ་ལྔ་པོ་མི་འཐད་དང། །བྱེད་པ་གཞན་ཕྱིར་ཐ་དད་ཐལ་བ་དང། །གཅིག་
ལ་གནས་སྐབས་གནས་སྐབས་ཅན་ཡང་འགལ། །སེམས་ཅན་གཅིག་ཕྱིར་སེམས་བྱུང་དགེ་མི་དགེས། །ཡུལ་དབང་སོགས་རྒྱུ་འདྲ་ཕྱིར་འབྲས་ཁྱད་མེད། །ཆགས་པས་སེམས་ཉོན་མོངས་བྱས་ལུང་འགལ་ལོ། །བསྡུ་བའི་ལུང་འདིས་འཁྲུལ་ནས་
སེམས་སེམས་བྱུང། །རྫས་ཐ་དད་ཟེར་གཉིས་ཀའི་རྫས་སོ་སོར། །གཟུང་རྒྱུ་ཡོད་པས་རྫས་གཞན་མི་འགྲུབ་སྟེ། །བུམ་དང་བུམ་གཟུགས་སོ་སོར་གྲུབ་ཕྱིར་རོ། །རྫས་མཚུངས་རེ་རེའི་དོན་ཕྱིར་འདིར་མི་གནོད། །དྲུག་པའི་རྟེན་ཕྱིར་ཡིད་བཤད་ལ། །
གོས་དམར་སྡེ་བས་སྙིང་དུ་བཤད། །སྙིང་ནི་གཟུགས་མེད་ཁམས་སུའང་བཞག་མདོ་ལས་དུས་གསུམ་ཕྱི་ནང་ཕྲ་རགས་དང། །ངན་པ་གྱ་ནམ་ཉེ་རིང་སོགས་གསུངས་དོན། །བྱེ་སྨྲས་ཕྲ་རགས་ཐོགས་བཅས་ཐོགས་མེད་དང། །ངན་པ་

[006A]༄༅། །ཉོན་མོངས་ཅན་དང་བཟློག་པ་གཞན། །ཉེ་རིང་ད་ལྟར་དང་གཞན་ནོ་བཙུན་པས་ནི། །ཕྲ་རགས་ཡིད་དབང་ཡུལ་ངན་ཡིད་མི་འོང། །ཉེ་རིང་སྣང་མི་སྣང་ངོ་ཆོས་སྐྱོབ་མིན། །བྱེ་སྨྲས་ཁམས་བཞིན་ཕུང་པོ་རྫས། །སློབ་
དཔོན་གཟུགས་རྫས་གཟུགས་ཕུང་བཏགས། །བྱེ་བྲག་བཤད་པར་ཚུལ་གཉིས་ཏེ། །གཟུགས་ཉིད་ཕུང་པོ་ཞེས་བརྗོད་སྟེ། །ཕྲ་རབ་རྡུལ་ཡང་ཕུང་པོར་འགྱུར། །གཟུགས་རྣམས་ཀྱི་ཕུང་ཞེས་བརྗོད་ཚེ། །ཕྲ་རབ་ཕྱོགས་སམ་བཏགས་པར་འབྱུར་
ཕུང་པོ་ལྔ་ཡི་འགྲེལ་པར་འང་གསུངས། །སེམས་ཙམ་ཕུང་དོན་ཁུར་ཁྱེར་ཕྱིར། །དུས་གསུམ་རེ་རེའང་ཕུང་པོ་ཡིན། །འདི་ལ་མདོ་སྡེ་པ་ཡིས་མདོར། །ཐམས་ཅད་བསྡུས་ནས་ཕུང་པོ་ཞེས། །གསུངས་པར་འགལ་ཟེར་སྤུང་བའི་དོན། །མེད་
ཕྱིར་ཕྲ་རྡུལ་དུས་གསུམ་གྱིས། །བསྡུས་ཕྱིར་བློ་ཡིས་བསྡུས་པའི་སོགས། །ཕུང་པོར་བྱེ་སྨྲས་བཞག་པའང་བཀག་ཚེ་རབས་ཁྱིམ་པ་འདུ་ཤེས་སམ། །ལྟ་བས་རབ་བྱུང་རྩོད་ཕྱིར་དང། །ཕུང་པོའི་རིམ་རྒྱུའི་ཕྱིར་ཡང་ངོ། །དེ་ནི་རྣམ་བཞི་ཕྲ་
རགས་དང། །ཀུན་ཉོན་སྐྱེ་བའི་རིམ་པ་དང། །གཟུགས་སྣོད་ཚོར་ཟས་འདུ་ཤེས་ནི། །བྱ་ན་འདུ་བྱེད་བྱན་པོ་སྟེ། །རྣམ་ཤེས་ཟ་པོས་འདོད་ཁམས་ནི། འདོད་ཡོན་གཟུགས་ཁམས་ཚེ་རབས་ཕྱེ། །གསུམ་ནི་འདུ་ཤེས་རྩེ་འདུ་བྱེད། །
བྱེ་བྲག་དོན་གཉིས་དགུ་ལས་གཞན། །དབང་དོན་འདིར་ནི་ཤེས་ཕྱིར་དང། །སོ་སོར་སྐྱེ་མཆེད་རྟོགས་ཕྱིར་རོ། །གཙོ་བོའི་དོན་གསུམ་ཐོགས་ཕྱིར་དང། །བསྟན་ཕྱིར་འཇིག་རྟེན་གྲགས་ཕྱིར་རོ། །ཕུང་པོའི་མིང་ཅན་ཕུང་པོས་བསྡུས། །

[006B] །བླ་མར་བསྟེན་ཞིང་ཆགས་བྲལ་དང། །མི་བསྟེན་དབྱངས་ཀྱིས་ཁ་ཏོན་བྱེད། །མི་འདོན་གཞན་ལ་རྒྱ་ཆེར་སྟོན། །མི་སྟོན་རང་གིས་ཞིབ་ཏུ་དཔྱོད། །མི་དཔྱོད་མི་སྡུག་སོགས་བསྒོམས་པས། །ཆགས་བྲལ་
རྣམ་གྲོལ་སྐྱེ་མཆེད་ལྔ། །བཅོ་བརྒྱད་ཁམས་དོར་ལྷག་མ་ཞེ་བཞི་ཡང། །དེར་འདུས་སོ་སོར་བགྲང་བས་རེ་གཉིས་ནི། །ཁམས་ནི་བཅོ་བརྒྱད་ས་ཆུ་མེ་རླུང་བཞི། །ནམ་མཁའི་ཁམས་དང་རྣམ་ཤེས་ཁམས་ཏེ་དྲུག་འདོད་ཆགས་གནོད་སེམ་
རྣམ་འཚོ་ངེས་འབྱུང་ཁམས། །གནོད་མེད་ཁམས་དང་མི་འཚེའི་ཁམས་ཏེ་དྲུག་སྡུག་བསྔལ་བདེ་བ་ཡིད་མི་བདེ་བའི་ཁམས། །ཡིད་བདེ་བཏང་སྙོམས་མ་རིག་ཁམས་ཏེ་དྲུག། ཚོར་བ་འདུ་ཤེས་འདུ་བྱེད་རྣམ་ཤེས་བཞི། །འདོད་ཁམས་གཟུག་
དང་གཟུགས་མེད་ཁམས་ཏེ་གསུམ། །གཟུགས་དང་གཟུག་མེད་འགོག་པའི་ཁམས་ཀྱང་གསུམ། །འདས་དང་མ་འོངས་ད་ལྟར་ཁམས་ཀྱང་གསུམ། །དམན་པ་གྱ་ནོམ་པར་མའི་ཁམས་གཞན་གསུམ། །དགེ་དང་མི་དགེ་ལུང་མ་བསྟན་ཁམས་གསུམ་
སློབ་དང་མི་སློབ་དེ་གཉིས་མིན་ཁམས་གསུམ། །ཟག་བཅས་ཟག་མོད་ཁམས་གཉིས་འདུས་བྱས་ཁམས། །འདུས་མ་བྱས་ཁམས་གཉིས་ཏེ་རེ་གཉིས་འདོད། །བཅོ་བརྒྱད་དྲུག་ཚན་གསུམ་དང་བཞི་ཚན་གཅིག་སུམ་ཚན་དྲུག་དང་གཉིས་
ཚན་གཉིས་བཅས་པའི། །ཁམས་མང་རེ་གཉིས་ལེགས་པར་བཤད་པ་ཡིན། །བཅོ་བརྒྱད་ཀྱིས་བསྡུས་འདོད་ཁམས་དང་དུས་གསུམ། །ལུང་མ་བསྟན་དང་སློབ་དང་མི་སློབ་མིན། །དམན་སོགས་ཟག་བཅས་འདུས་བྱས་བཅུ་གཅིག་
[007A]༄༅། །གོ་ཆོས་ཡིན་བཅོ་བརྒྱད་མཁའ་དང་ཆགས་སོགས་དྲུག་སྡུག་བསྔལ་སོགས་དྲུག་ཚོར་འདུ་འདུ་བྱེད་གསུམ། །འགོག་དང་འདུས་མ་བྱས་སོ་འགོག་པའི་ཁམས། །ཆགས་བྲལ་སླངས་དང་འགོག་
ཁམས་གསུམ་ཕྱེས་མིན། །ཆོས་ཡིད་རྣམ་ཤེས་གསུམ་དུ་འདུས་བ་ནི། །གཟུགས་མེད་གཉིས་སློབ་མི་སློབ་ཟག་མེད་ལྔ། །སྣ་ལྕེའི་རྣམ་ཤེས་དྲི་རོ་བཞི་བསལ་བའི། །ལྷག་མ་བཅུ་བཞིར་འདུས་པ་གཟུགས་ཁམས་གཉིས། །གཟུགས་
སྒྲ་ཡིད་ཁམས་རྣམ་ཤེས་ཁམས་དྲུག་དང། །ཆོས་ཁམས་བཅུར་འདུ་དགེ་དང་མི་དགེ་གཉིས། །ལུས་དབང་དགེ་བ་ཡོད་ན་འདི་དང་འགལ། །རྣམ་ཤེས་ཁམས་སུ་འདུ་བ་རྣམ་ཤེས་གཉིས། །ཕྱི་ནང་གསུངས་ཕྱིར་སྤོང་བར་གསུངས་ཕྱིར་དང་
སྐྱེས་བུའི་གདགས་གཞིར་གསུངས་ཕྱིར་འདུས་བྱས་ལོ། །རང་ལུགས་ནམ་མཁའ་མ་ས་བུ་ག་སོགས། །ནམ་མཁའི་ཁམས་ནི་བྱས་ཕྱིར་མི་མཚུངས་སོ། །འབྱུང་བཞི་སྔར་བཤད་ལྷག་གཉིས་འདིར་བཤད་ཀྱི། །བཅོ་བརྒྱད་ཁམས་ཀྱི་རྣམ་ཤེས་
འཆད་བྱེད་མིན། །ཆུ་དང་སྐམ་གཉིས་ཉིན་མཚན་གཉིས་ཐོགས་གཞན། །མི་ཉ་ཆུ་སྲིན་བྱིས་བ་གསོད་དང་མི། །འུག་པ་རྟ་དང་སྙོམས་འཇུག་ལ་སོགས་སོ། །ཡུལ་ལ་ཐོགས་དང་སྒྲིབ་བའི་ཐོགས་པ་ལ། །མུ་བཞི་སེམས་དང་ཡུལ་ལྔ་
དབང་པོ་རྟག་དམིགས་བཅས་ཡུལ་ཅན་ངེས་ཕྱིར་མུ་གསུམ་སྟེ། །ཡུལ་ཐོགས་དམིགས་པར་མི་ཐོགས་དབང་པོ་ལྔ། །གཉིས་ཐོགས་སེམས་དང་གཉིས་མིན་ནམ་མཁའ་སོགས། །དབང་ཤེས་དངོས་ཉིད་རྟོགས་ཡིན་ཀྱང། །དེས་

[007B] །དགོངས་ནས་མདོ་ལས་རྟོག་བྲལ་གསུངས། །རྫས་བརྒྱད་རྡུལ་མིན་བསགས་རྡུལ་ཆུང། །ཁམས་བཞི་སྲེག་བྱེད་འཇལ་བྱར་སྨྲ། །ཁ་ཅིག་མེད་དང་ལྕིད་ཙམ་འདོད། །ནང་གི་ལྔ་ནི་རྒྱུ་མཐུན་ལས། །བྱུང་ཡང་བྱུང་བ་
གཞན་གཉིས་ལས། །གཞན་དུ་མེད་ཕྱིར་འདིར་མ་བཤད། །སྒྲ་ནི་རྣམ་སྨིན་མ་ཡིན་ཏེ། །འདོད་དགུར་དབྱུང་བས་ཆོག་ཕྱིར་དང། །བཅད་ནས་སླར་ཡང་འབྱིན་རུང་ཕྱིར། །ཐོགས་མེད་ཁམས་བརྒྱད་གཉིས་ལས་བྱུང། །རྒྱས་བྱུང་
མེད་དེ་མི་བསགས་ཕྱིར། །གང་ལས་མ་བྱུང་རྟགས་རྫས་ཆོས། །ཐ་མ་ཆོས་ཡིད་རྣམ་ཤེས་ཀྱི། །ཕྱོགས་གཅིག་རྒྱུ་མཐུན་ལས་མིན་ཏེ། །ཟག་མེད་སྐད་ཅིག་དང་པོའོ། །སྒོམ་ལམ་ཡིན་ཡང་གཉིས་བ་ཡི། །དངོས་གཞི་ཟག་མེད་གསར་སྐྱེས་ཀྱང། །
གཉིས་བཞིན་ཀུན་འབྱུང་ཆོས་བཟོད་ཀྱང། །ཟག་མེད་སྔ་མའི་རྒྱུན་ནམ་དབྱད། །འདི་ནི་དམིགས་བསལ་སྟོན་བྱེད་ཡིན། །མིག་གསར་ཐོབ་ལ་རྣམ་ཤེས་གསང་མིན་བ། །འདོད་ན་དབང་པོ་རིམ་གྱིས་ཐོབ་པ་སྟེ། །རྣམ་ཤེས་བར་དོའི་དུས་
ནས་ཐོབ་ཟིན་ཕྱིར། །གཟུགས་མེད་གཉིས་པར་སྐྱེས་མ་ཐག་པ་དེ། །མིག་ཐོབ་རྣམ་ཤེས་གཏན་མཐོབ་པ་ཡིན། །མིག་ཤེས་གསར་ཐོབ་མིག་གསར་ཐོབ་མིན་པ། །གཟུགས་མེད་གཉིས་སྐྱེས་མིག་ཤེས་མངོན་བྱེད་པའོ། །དགེ་དང་
ལུང་མ་བསྟན་ནི་འདིར་འབྲེལ་མེད། །མ་སྒྲིབ་ལུང་མ་བསྟན་ཙམ་མངོན་བྱེད་ཕྱིར། །དེ་ཡིས་མངོན་མ་བྱས་པར་ཐོབ་མིན་ཏེ། །དེ་ནི་འདས་ཐོབ་བཅས་པར་ཐལ་ཕྱིར་ལོ། །གཟུགས་མེད་མ་ཟད་འདོད་དང་དང་པོ་ལས། །གཉིས་པར་སྐྱེས་

[008A]༄༅། །ཀྱང་འདྲ་སྟེ་དེར་སྐྱེས་ཚེ། །སྔ་མའི་མིག་ཤེས་ཐོབ་པ་བཏང་ཕྱིར་རོ། །མཉམ་ཐོབ་གཟུགས་མེད་ནས་ནི་འདོད་པ་དང། །ཚངས་པའི་བར་དོར་སྐྱེས་པའོ་ལྡན་ཚུལ་ཡང། །མིག་དང་ལྡན་ལ་མིག་ཤེས་མི་ལྡན་པ། །དེ་མངོན་མི་
བྱེད་བསམ་གཏན་ཕྱི་མ་གསུམ། །བཟློག་པ་དམུས་ལོང་མེར་པོ་མིག་ཉམས་སོགས། །ཡིན་ཏེ་འདོད་ན་མིག་ཤེས་ངེས་ལྡན་ཕྱིར། །ཁ་ཅིག་གཟུགས་མེད་འདོད་པར་སྐྱེས་མཐག་མ་སྒྲིབ་ལུང་མ་བསྟན་པའི་མིག་ཤེས་ནི། །རྙེད་མིན་དྲུག་དང་
དྲུག་དང་གཉིས་རྙེད་དོ། །གསུངས་ཕྱིར་ཁྱབ་སྟེ་གོང་ནས་འདིར་སྐྱེས་ཚེ། །ཉོན་མོངས་ཅན་གཉིས་དགེ་བ་སྐྱེས་ཐོབ་རྙེད། །དགྲ་བཅོམ་འདོད་པའི་ཉོན་མོངས་ཀྱིས་ཉམས་ཚེ། །གོང་མའི་ཉོན་མོངས་གཉིས་དང་སློབ་སེམས་རྙེད། །མ་སྒྲིབ་
བསྣན་ན་བདུན་དུ་འགྱུར་ཕྱིར་རོ། །ཆོས་ཁམས་རྟེན་བཅས་རྣམ་ཤེས་སྐྱེད་པའི་དོན། །ཡིན་ཕྱིར་མི་འདྲ་མ་མཐོང་འགག་འགྱུར་དང། །མི་སྐྱེས་དབང་པོ་རྣམས་ཤེས་དེ་མཚུངས་ཉིད། །གཟུགས་སོགས་ལྔ་ནི་རྣམ་ཤེས་སོ་སོ་ལ། །
ལྟོས་ནས་རྟེན་བཅས་དེ་མཚུངས་གཉི་ག་ཡིན། །ནུབ་ཕྱོགས་བ་ཡིས་མི་སྐྱེས་དབང་པོ་ལ། །རྣམ་ཤེས་ལྡན་དང་མི་ལྡན་གཉིས་སུ་བཤད། །སྣ་ལྕེས་ཡུལ་མཉམ་འཛིན་གསུངས་ཆེ་ཆུང་ངོ། །མཐོང་སྤངས་མཚན་ཉིད་ཐོབ་པའང་
མཐོང་སྤངས་ཡིན། །དེ་ཕྱིར་ཉོན་མོངས་ཅན་དུ་མ་ངེས་ལ། །འདིར་འཕྲོས་དབང་པོའི་སེམས་པ་ལས་གང་དཔྱད། །གོང་མའི་ལུས་ལ་འོག་མའི་མིག་མི་བརྟེན། །འོག་མའི་མིག་གིས་གོང་མའི་གཟུགས་མི་མཐོང། །རྫུ་འཕྲུལ་དང་ནི་

[008B] །གོང་མའི་རྣམ་ཤེས་འོག་མའི་མིག་ལ་མིན། །ཤེས་དང་མི་འདྲ་གཉིས་པར་འོག་མངོན་བྱེད། །དེ་ཕྱིར་དང་པོའི་མིག་བློས་ས་ཀུན་མཐོང། །མིག་ཤེས་གོང་འོག་ས་གསུམ་མཐོང་བ་ལྟར། །ལུས་ལའང་གོང་འོག་
རང་སའི་གཟུགས་མཐོང་ཞིང། །ཅི་རིགས་པར་ནི་གསུམ་གའི་རྣམ་ཤེས་བརྟེན། །འདི་དག་ལུས་རྣ་སྒྲ་ཤེས་བཞིར་ཡང་སྦྱར། །དབང་ཡིད་གཉི་གའི་ཡུལ་ལྔ་ཡིད་ཡུལ་གཞན། །སྲོག་ཚོར་དྲི་མེད་དད་སོགས་ཆོས་ཀྱི་ཕྱེད། །ནང་ཁམས་བཅུ་
གཉིས་དབང་པོའོ་གཞན་མ་ཡིན།།    ༈    ། །རང་གི་དོན་ལ་ལྷག་པར་དབང་བྱེད་པའི། །ཆ་ནས་བཞག་པའི་འདུས་བྱས་དབང་པོའི་དོན། །ལྔ་ཡིས་ལུས་མཛེས་བསྲུང་དང་རྣམ་ཤེས་སྐྱེད། །ཐུན་མོང་མིན་ཡུལ་ལ་དམིགས་རྒྱུ་བཞིར་དབང། །
གཉིས་ཀྱིས་ཕོ་མོ་བྱེ་བྲག་ཕྱེད་པ་དང། །སྐད་གཟེངས་མཐོ་སོགས་ཁྱད་པར་གཉིས་ལ་དབང། །སྲོག་གིས་མཚམས་སྦྱོར་སྲོག་འཛིན་གཉིས་ལ་དབང། །ཡིད་ཀྱིས་ཕྱི་མར་སྦྱོར་ཞིང་དེའི་དབང་གིས། །ལུས་སོགས་དགེར་འགྱུར་མཐུན་པར་དབང་
བྱེད་གཉིས། །དེ་དག་མི་འཐད་མཛེས་བྱེད་དབང་རྟེན་ཡིན། །རྐྱང་བས་མི་མཐོང་བསྲུང་ལ་རྣམ་ཤེས་གཙོ། །དབའ་པོ་མེད་ཀྱང་ཕོ་མོའི་དབྱེ་བ་རུང། །ཉོན་མོངས་ཅན་མིན་སྲོག་མྪ་མས་སྦྱོར་བྱེད་མིན། །མཚམས་སྦྱོར་བྱེད་པོ་ཡིད་ཉིད་ཡིན་ཕྱིར་ཡང། །
གསུམ་གྱིས་ཀུན་ཤེས་བྱེད་དང་ཀུན་ཤེས་ལྡན། །ལྷག་མེད་འདས་ཐོབ་སོགས་སྒྲས་མཐོང་སྒོམ་གྱི། །སྤང་བྱ་སྤོང་ཞིང་བདེར་གནས་ལ་དབང་བྱེད། །མཛོད་ཊཱིཀ་གོང་ནས་གོང་དང་མྱང་འདས་ཐོབ། །སོགས་པ་ལ་ནི་དབང་བྱེད་ཕྱིར་ཞེས་བསྒྱུར་

[009A]༄༅། །ལས་ཀྱི་དབང་པོ་ལྔ་སོགས་མི་བགྲང་སྟེ། །སྨྲ་བ་སློབ་དགོས་ཁས་ལེན་རྐང་མེད་འགྲོ། །ཁས་ཀྱང་གཏོང་ཕྱིར་རོ་གྲངས་ངེས་རྒྱུ་མཚན་ལ། །བྱེ་སྨྲ་བཀོད་ཀྱང་རང་ལུགས་འཇུག་པའི་གནས། །མིག་སོགས་དྲུག་དང་
སྐྱེས་པ་པོ་མོ་གཉིས། །སྲོག་གནས་ཚོར་ལྔ་ཉེར་སྤྱོད་བཅུ་བཞིའོ། །དེ་བཞིན་འཁོར་བ་ལྡོག་པའི་དབང་བྱས་རྟེན། །དད་སོགས་ཀུན་ཤེས་བྱེད་པ་སྐྱེ་བ་དང། །ཀུན་ཤེས་གནས་དང་ལྡན་པས་དགའ་ལ་སྤྱོད། །བསམ་གཏན་གསུམ་པ་ལས་
གཞན་ན། །ལྔར་ཕྱེའི་བདེ་བ་ལུས་ཚོར་ཡིན། །དོན་ཉོན་མོངས་ཅན་གྱི་ཡང། །སེམས་བདེ་ཡོད་དེ་ཆོས་བཅུ་དྲུག་ཡུལ་དུ་འགྱུར་ཚུལ་བཤད་བའི་སྐབས། །སེམས་བདེར་སྤང་བྱ་རིས་ལྔར་གསུངས། །དད་སོགས་ལམ་མ་ཞུགས་ནས་
ཡོང༑ ༑ཀུན་བཏུས་དང་ནི་བསྡུ་བ་ལས། །ཀུན་ཤེས་བྱེད་དང་ཀུན་ཤེས་ལ། །སྦྱོར་མཐོང་མཐོང་སྒོམ་གཉིས་གཉིས་བཤད། །ཀུན་ཤེས་ལྡན་ནམ་བསྲུང་བར་མཐུན། །བཟོག་ནས་སྤྱོད་ལམ་སྤྲུལ་སེམས་སོགས། །རྣམ་སྨིན་མིན་ཏེ་འབད་བྱའི་ཕྱིར།།
ཚེ་ཡི་གཏོང་འཇོག་ཚུལ་ལ་ཡང། །རྣམ་སྨིན་འདོད་ཚུལ་གཏོང་འཇོག་ཚུལ། །སྲོག་ཚེའི་ཁྱད་པར་གཏོང་འཇོག་གི། །དགོས་པ་བཞིའོ་དང་པོར་ཡང། །ཡོ་བྱད་ཕུལ་ནས་རབ་མཐའ་ལ། །ཞུགས་ལས་ལངས་ཏེ་སྨོན་ཚིག་གིས། །ཚེ་རྒྱུར་
བསྒྱུར་ཕྱིར་ཚེ་འཇོག་པ། །ཁ་ཅིག་ཚེ་འདིའི་རྣམ་སྨིན་ཟེར། །ལ་ལ་སྔ་མའི་ལས་ལྷག་མ། །བསྒོམ་མཐུས་དྲངས་ཕྱིར་སྔ་མའི་ཟེར། །དབྱངས་སྒྲོགས་བསམ་གཏན་རྒྱས་བྱུང་སྟེ། །འདོད་པའི་ལུས་ལའང་ཏིང་འཛིན་མཐུས། །བསམ་

[009B] །མཐུན་དང་འགལ་བ་མངོན་བྱས་ནས། །རིམ་བཞིན་འཇོག་དང་གཏོང་བར་སྨྲ། །སློབ་དཔོན་དེ་ཚེ་རྒྱས་བྱུང་དང། །ལྷག་མའི་རྣམ་སྨིན་ཆ་གཉིས་བཞག་སྲོག་ནི་གཅིག་ཏུ་རྣམ་སྨིན་དུ། །སློབ་
དཔོན་མི་བཞེད་གང་སྤེལ་གསལ། །བཙུན་པ་མཐའ་ཡས་གོ་ཆས་ནི། །ཚེ་ཡི་རྣམ་པར་སྨིན་པའི་ལས། །མཐོང་ཆོས་མྱོང་བར་རིགས་མིན་ཏེ། །མཐོང་ཚེས་དབྱེ་བ་འཆད་འགྱུར་ཕྱིར། །གཉིས་བའང་མི་རིགས་མཐོང་ཆོས་ལ། །
མྱོང་འགྱུར་ལ་སོགས་འཆོལ་བར་འགྱུར། །གཟུགས་ཀྱི་འབྱུང་བས་གནོད་མེད་ཕྱིར། །གཏོང་བ་མི་འཐད་ཚེ་འཕོས་པར། །ཐལ་ཕྱིར་སྡོམ་པའང་བཏང་འགྱུར་ཟེར། །སློབ་དཔོན་སྲོག་གི་ལྷག་མ་ནི། །འདོད་ཕྱིར་སྐྱོན་འདི་འབྲེལ་
པར་དཀའ༑ ༑ལན་ལ་བྱེ་སྨྲས་མཐོང་ཆོས་འབྲས། །ཡིན་ཡད་སྐྱེན་མེད་མཆོད་རྟེན་སོགས། །གསོས་པས་ཚེ་འཕེལ་མདོར་གསུངས་ཕྱིར། །འདིར་ཡང་མི་འགལ་ཤུགས་བསྟན་ཡིན། །རིས་མཐུན་གནས་ཕྱིར་བཞི་བའང་ཉམས། །ཚེ་དང་ལོངས་
སྤྱོད་རྣམ་སྨིན་ནི། །སྨོན་པས་བསྒྱུར་བ་གཏོང་འཇོག་ཚུལ། །གླིང་གསུམ་རྟེན་ལ་དུས་མི་སྦྱོར། །རྣམ་གྲོལ་ལམ་ལ་ཞིག་གིས་བྱེད། །སྲོག་ཚེ་གཅིག་ཀྱང་སྔོན་ད་ལྟའི། །འབྲས་དང་རིས་གནས་ཚེ་དང་ནི། །འཚོ་བ་སྲོག་སོགས་འདོད་
ཚུལ་མང། །གཏོང་འཇོག་དགོས་པ་སློབ་དཔོན་གྱིས། །འཆི་དང་ཆེ་ལ་མངའ་བརྙེས་གསུངས། །བྱེ་སྨྲ་བདུད་རྒྱལ་ཤེས་ཆེད་དེ། །ཡངས་བ་ཅན་དུ་འཚེ་བཏང་བས། །ཕུང་བཅོམ་བྱིན་རླབས་འཆི་བདག་བཅོམ། །འཆི་བདག་མཚིམས་

[010A]༄༅། །གྱད་ཀྱི་ཡུལ་བཅོམ་འཁྲུལ། །རྣམ་པར་སྨིན་པ་བཅུ་གསུམ་ལས། འདོད་པར་དང་པོར་ལུས་སྲོག་གཉིས། །མེར་མེར་ལུས་ཀྱང་དབང་པོ་མིན། །ཡིད་དང་བཏང་སྙོམས་སོགས་དེ་ཚེ། །སྐྱེ་སྲིད་ཉོན་མོངས་ཅན་དུ་
གསུངས། །མཆིམས་མཛོད་དེའི་ཚེའང་ཡིད་སོགས་ལ། །རྣམ་སྨིན་ངེས་མེད་ལ་དགོངས་གསུངས། །རྫུས་སྐྱེས་མཚན་མེད་མཚན་གཅིག་དང། །མཚན་གཉིད་པས་ནི་དྲུག་བདུན་བརྒྱད། །ཕྱིམ་ངན་སོང་ཁོ་ནར་ཡོད། །མིག་སོགས་
སྲོག་ཡིད་བཏང་སྙོམས་བརྒྱད། །གཟུགས་གཏོང་འདོད་ན་མཚན་སྔར་བཞིན། །དགེ་བས་འཆིལ་ལྔ་ལྔ་བསྣན། །དབང་པོ་འཕོས་ན་ཚོར་གཉིས་ཏེ། །མཐར་གྱིས་ཕྱིར་མི་འོང་གི་འབྲས། །དབང་པོ་བརྒྱད་དང་དགུ་ཡིས་འཐོབ། །ངེས་
ལྡན་རྣམས་ཀྱང་ཕན་ཚུན་དུ། །ཡོད་པར་མ་ངེས་སེམས་མེད་གཉིས། །གསུམ་པའི་ཟག་མེད་བདེ་ཐོབ་པའི། །གཟུགས་མེད་ཕྱིར་མི་འོང་དགྲ་བཅོམ། །ངེས་ལྡན་གསུམ་དང་དེ་བཞིར་ལྡན། །འདི་ནི་བཅུ་གཅིག་ལྡན་མིན་ནམ། །བསམ་
གཏན་མཐའ་དང་གཟུགས་མེད་ཀྱི། །སོ་སྐྱེ་མ་གཏོགས་ཐམས་ཅད་ལ། །བདེ་བ་ལྡན་ཕྱིར་ལུས་ལྡན་ལ། །ལྔ་དང་མི་ལྡན་གང་ཡིན་དབྱད། །མིག་སོགས་བཞི་དང་ལྡན་པ་ནི། །ངེས་ལྡན་གསུམ་ལུས་རང་སྟེ་ལྔ། །ཡིད་བདེ་ལྡན་ཡང་
བདེ་སྟེ་ལྔ། །བསམ་གཏན་གཉིས་པའི་སོ་སྐྱེ་ལ། །བདེ་མེད་ལུས་བདེ་དེ་ཕྱིས་སྐྱེས་དང་པོས་བསྡུས། །གསུམ་པའི་སེམས་བདེ་མ་ཐོབ་ཕྱིར། །ཞེ་ན་མ་གྲུབ་གསུམ་པ་ཡི། །སེམས་བདེ་ཉོན་མོངས་ཅན་ལྡན་ཕྱིར། །འོན་ཀྱང་གསུམ་

[010B] །སྡུག་བསྔལ་ལྡན་ལ་ངེས་ལྡན་གསུམ། །ཆགས་བྲལ་ཡིད་མི་བདེ་སྤངས་ཕྱིར། །ཚོར་གཞན་བཞི་དང་བདུན་ལྡན་ནོ། །དོ་མོ་ཡིད་མི་བདེ་གསུམ་ཡང། །སྔ་མའི་བདུན་སྟེང་རབ་སྟེ་བརྒྱད། །དད་སོགས་ངེས་ལྡན་
གསུམ་སྟེ་བརྒྱད། །ཀུན་ཤེས་ལ་ནི་དེ་ཡི་སྟེང། །བདེ་གཉིས་རང་སྟེ་བཅུ་གཅིག་གོ། །ཀུན་ཤེས་ལྡན་ལའང་གཞན་བཅུ་འདྲ། །ཟག་མེད་བདེ་གཉིས་གཟུགས་མེད་ནའང། །ས་འཕོས་ཟག་མེད་གཏོང་རྒྱུ་མིན། །དབང་སྦྱངས་གཏོང་
ཡང་རྣོ་ཐོབ་འགྱུར། །ཀུན་ཤེས་ཕྱེད་པ་འདོད་རྟེན་ཕྱིར། །ཚོར་བཞི་དད་སོགས་སྲོག་ལུས་ཡིད། །འདི་ལ་ཕོ་མོ་གང་རུང་གི། །དབང་པོ་ངེས་ལྡན་ཞིབ་ཆ་གཉིས། །བཤད་ཀྱང་འདོད་ལྷ་བཞི་ཡིས་གནོད། །དགེ་མེད་འདོད་ན་འཆིང་ལྡན་
ཕྱིར༑ ༑བྱིས་པ་དྲི་མེད་མ་གཏོགས་པའི། །བཅུ་དགུར་ལྡན་རྣམས་སྡོམ་ལྡན་མིན། །མཚན་གཉིས་བྱུང་བས་གཏོང་ཕྱིར་རོ། །ཆགས་བཅས་འཕགས་པར་མཚན་གཞན་དོར། །དྲི་མེད་གཅིག་སྟེ་བཅུ་དགུ་རུང། །དེ་ལྡན་དགེ་སློང་སོགས་
ཀྱང་རུང། །ཕྱིར་མི་འོང་ལ་མངན་ཡང། །བཅོ་བརྒྱད་ཡིད་མི་བདེ་སྤངས་ཕྱིར། །གཞི་ལྔར་སྐུར་བ་ཟློག་པའི་ཕྱིར། །རྫས་གྲུབ་ལྔ་བཤད་གྲུབ་མཐའི་གཞུང། །སློབ་དཔོན་རྫས་བརྒྱད་འདུས་པའི་རྫས། །ནུས་པར་བཞེད་ཕྱིར་
རྫས་རྡུལ་མེད། །བྱེ་སྨྲས་རྫས་རྡུལ་བློ་ཡིས་ཀྱང། །གཞིག་མེད་ཆེ་ཆུང་བསགས་རྡུལ་འདྲ། །དེ་བརྒྱད་འདུས་ཀྱང་མི་ཆེ་སྟེ། །བྱེ་མཆུ་དང་མེ་ལྕགས་བཞིན། །ཀུན་ཀྱང་འབྱུང་བཞི་གཟུགས་དྲི་རོ་རེག་བཞིའི། །བདག་ཕྱིར་སྲ་གཤེར་

[011A]༄༅། །མི་འདྲ་མིད་ཅེས་རྩོད། །བྱེ་སྨྲས་ཆེ་ཆུང་ཤས་ཟེར་མདོ་སྡེ་པས། །ནུས་བཙམ་ཕྱིར་རྩོད་ལན་གཉིག་བཀག་མཚན་ཉིད་ཀྱིས་ན་དབྱིབས་རྫས་སོགས་ཕྱིར་ཉུང། །སྐྱེ་མཆེད་ཀྱིས་ན་འབྱུང་བཞི་རེག་བྱའི་ཕྱིར།།
མང་ཟེར་རང་ལུགས་རྟེན་དང་བརྟེན་པ་ཡི། །དབང་བྱས་འབྱུང་བཞི་རྒྱུར་བྱས་བཞི་བཞི་ཡིན། །འདུས་བྱས་མཚན་ཉིད་དང་ནི་ཀུན་སྐྱེ་ཡང། །མ་གཏོགས་པ་ལ་ཐོབ་མེད་རྒྱུད་གཏོགས་ཀྱང། །ཁྱུ་མཆོག་ལྟར་ལྡང་བེའུ་ལྟར་འབྲང་བས་
དེ་མིན་གྲིབ་མ་ལྟ་བུར་ལྷན་ཅིག་འབྱུང། །ཁོ་ན་དང་ཕྱིར་འམ་ཞེས་རྣམ་བརྟག་མཛད། །ཀུན་བཏུས་སྡེ་ཚན་དྲུག་དང་ང་གཅིག་གསུངས། །འདིར་ནི་བརྗེད་ངས་ཤེས་བཞིན་མིན་དྲན་པ། །རྣམ་གཡེང་ཏིང་འཛིན་གཏི་མུག་མེད་ལྟ་
བློས༑ ༑བསྡུས་ཕྱིར་ས་མང་ལྔ་དང་མ་ངེས་པ། །བརྒྱད་དེ་སེམས་བྱུང་བཞི་བཅུ་རྩ་དྲུག་གསུངས། །ཀུན་བཏུས་ཀུན་འགྲོ་ཡུལ་ངེས་རྩ་ཉོན་ལྔ། །དགེ་བ་བདུན་ཏེ་ཉེར་གཉིས་རྫས་ཡོད་གཞན། །མངོན་པར་ཤེས་བཞིན་མ་ཡིན་བརྗེད་
ངེས་གཡེང། །ཚུལ་མིན་ཡི་བྱེད་ལོག་མོས་ལྔ་གསུང་ཞིང། །ཕྲན་ཚེགས་མི་དགའ་ཀླལ་བྱེད་སེམས་ཞུམ་དང། །རྨྱ་བ་ཟས་དྲོད་མི་ཟིན་ཡིད་མི་བྱེད། །ཐ་དད་འདུ་ཤེས་འཁྲུགས་སོགས་ཉེར་བཞི་གསུངས། །སྡོམས་ཀྱང་དོན་བདུན་མི་
འགྱུར་དེར་འདུས་ཏེ། །དང་པོ་ལྔ་ནི་སེམས་དང་ཉོན་མོངས་བ། །ཆེན་པོའི་ས་བ་གཉིས་ཡིན་རྨོངས་སོགས་དྲུག་ཉོན་མོངས་ཁོ་ནའི་ས་པའི་དབང་བྱས་བཤད། །སེམས་ཀྱིས་པ་ཁོ་ན་ཚོར་སོགས་ལྔ། །མུ་བཞིའི་རྩི་ཚུལ་དགེ་ལ་ཡོད་

[011B] །ས་ནི་གོ་སྐབས་ཅན་དོན་ཁམས་གསུམ་དང། །སེམས་ཅན་ཀུན་ཀྱང་ས་མང་པོ་ཡིས། །ལོག་མོས་སོགས་ལྟ་གཏི་མུག་མེད། །འཚེ་དང་མི་འཚེ་དགུ་བཏགས་ཡོད། །གསུངས་སོ་ལྷག་མ་ལུགས་འདིར་དཔྱད། །མཆི་ནས་
ཀྱི་རྫས་ཡོད་དོན་ཡང་དཔྱད། །སོམ་ཉིར་ཤེས་རབ་ཁྲོལ་འདུན། །མ་དད་ལ་མོས་ཤས་ཆུང་སྟེ། །བ་ཚྭའི་རྒྱ་མཚོར་ཆུ་བཟང་བཞིན། །ཀུན་བཏུས་མ་འདྲིས་དྲན་པར་དཔྱད། །དོན་གཉེར་འདུན་པའོ་མོས་པ་དགའ། །སེམས་ཀྱི་འཇུག་པ་ཡིད་
བྱེད་དོ། །རང་འགྲེལ་བཅུ་པོ་འདི་དག་ནི། །སེམས་ཀྱི་སྐད་ཅིག་ཐམས་ཅད་ལ། །ཚོགས་པར་འབྱུང་ངོ་ཞེས་གྲག་གོ། །ཞེས་གསུངས་གྲགས་ཞེས་འདུན་སོགས་ནི། །ཀུན་ལ་མེད་པར་ཕུང་པོ་ལྔར། །གསུངས་ཕྱིར་འབྱུང་ཚུལ་མི་འཐད་ཅིང། །
རྩོལ་བཅས་ཡིད་ལ་བྱེད་པ་དད། །རྩོལ་མེད་འདུ་བྱེད་བཏང་སྙོམས་གཉིས། །གཅིག་ལ་འགལ་ཕྱིར་བྱེ་སྨྲ་བའི། །མཚན་ཉིད་ལ་ཡང་མ་རངས་སོ། །གཞན་རྩོལ་གཞན་ལ་རྩོལ་མེད་ལོ། །དམིགས་བ་མི་མཚུངས་ཐལ་བར་འགྱུར། །རྟོག་དཔྱོད་
རིག་པར་འདྲའོ་ལོ། །སློབ་དཔོན་རང་ཡང་ཕུང་པོ་ལྔར། །ཡིད་བྱེད་ཀུན་འགྲོར་གསུངས་པའི་ཕྱིར། །བཏང་སྙོམས་དང་ལྡན་འདོད་དགོས་ཟེར། །མཚན་ཉིད་ཁྱད་པར་ཡོད་དམ་དཔྱད། །གཏི་མུག་མེད་པ་བློས་བསྡུས་ཕྱིར། །འགལ་ཟླ་
གཞན་སྟོན་དགག་སྒྲ་ཡིས། །གཞན་ལ་རྩ་བ་གཉིས་ཞེས་བཤད། །ལུས་ཀྱི་ཤིན་སྦྱངས་དབང་ཤེས་སུ། །ཀུན་ལས་བཏུས་ཀྱི་དར་ཊཱིཀ་དང། །མཆིམས་ཊཱིཀ་བཤད་ཀྱང་ཡིག་ཆར་མིན། །རྒོད་པའི་རྒྱུར་དཔྱད་འཚིག་པ་བསྡིགས། །

[012A]༄༅། །ཉེས་སྦེད་གཡོ་དང་བཐང་རྫུ་སྒྱུ། །ཉོན་མོངས་ཆུང་ངུའི་ས་ཡིན་ཏེ། །མ་རིག་ཙམ་དང་མཚུངས་ལྡན་ཕྱིར། །མཚུངས་ལྡན་གྲོགས་ཀྱིས་ཆུང་བ་དང། །འདི་དག་སྒོམ་སྤང་ཁོ་ནའི་ཕྱིར། །སྤང་བྱ་རིས་ཀྱིས་
ཆུང་བ་དང། །ཡིད་ཤེས་ཁོ་ནར་འབྱུང་བའི་ཕྱིར། །འབྱུང་ས་རྟེན་གྱིས་ཆུང་བའོ། །མངས་རྣམས་དི་དེ་མ་ཡིན། །རྟོག་དཔྱོད་ལ་གསུམ་འགྱོད་དང་པོ། །གཉིད་ལ་སྔ་གཉིས་ཆགས་སྡང་ལ། །ཕྱི་གཉིས་ང་རྒྱལ་ཐེ་ཚོམ་ལ། །རྒྱུ་
མཚན་པར་པ་མ་ཚང་ཕྱིར། །འདོད་སེམས་དག་ལ་ངེས་ཅན་དུ། །ཉེར་གཉིས་མང་ན་ཉེར་བཞི་འབྱུང། །ངན་བྱས་འགྱོད་པའི་ངོ་བོ་སྟེ། །འདི་ཙམ་ཡིན་མིན་དཔྱད། ཡིད་ལ་བཅག་པར་དེ་བཏགས་པ། །ཡུལ་གནས་རྒྱུ་མིང་གསུམ་བཏགས་
ཡིན༑ ༑ལྟ་བ་བློ་ལས་གཞན་མེད་པས། །ལྟ་བ་གསུམ་ལྡན་མ་འདྲེས་འདྲ། །ཆགས་སོགས་བཞི་དང་ཁྲོ་སོགས་འགྱོད། །རང་རང་བསྣན་པས་ཉེར་གཅིག་གོ། །ལྟ་གཉིས་ལ་ནི་བཅོ་བརྒྱད་དེ། །འདོད་ནམ་སྒྲིབ་ལུང་མ་
བསྟན༑ ༑སེམས་ཀྱི་བཅུ་དང་རྟོག་དཔྱོད་ལྡན། །སྒྲིབ་པ་ལུང་མ་བསྟན་ཡང་སྟེ། །ཉོན་མིན་མ་རིག་ཡོད་ཕྱིར་ལོ། །ཉི་འོག་པ་ནི་མ་ཞུ་བར། །ཅིས་ཟོས་རྩིག་པར་ཅེས་མ་བྲིས། །སྙམ་འགྱོད་ཡིད་མི་བདེ་བ་ཡང། །ལུང་
མ་བསྟན་ཟེར་བཟློག་པར་དཀའ། །དཔྱོད་པ་ཡང་ཞེས་ཡང་སྒྲ་ཡིས། །གཙོ་འཁོར་མེད་ཕྱིར་གཡོ་སྒྱུ་བཀག་མདོ་སྡེ་པ་ཡིས་ངོའི་ཁྱད་པར། །བརྗོད་པའི་སྒྲ་སློང་རྟོག་དཔྱོད་སྨྲ། །རྒྱག་པ་དགའ་མིན་ཁམས་གསུམ་པ་ཡི་

[012B] ༑དེལ་དབྱེ་བ་ལྔ་སྟེ་བཤེས་སྤྲིངས་ལས། །རིགས་དང་གཟུགས་དང་ཐོས་པ་ལང་ཚོ་དང། །དབང་ཐང་ཆེ་བས་རྒྱག་པ་དགྲ་བཞིན་གཟིགས། །བྱེ་སྨྲས་དགེ་དང་མི་དགེ་འབྱེད་པའི་སེམས། །དོན་ཤེས་ཡིད་དང་དམིགས་ཤེས་རྣམ་ཤེས་
ལོ༑ ༑དགེ་སོགས་བག་ཆགས་བསགས་སེམས་རྟེན་གྱུར་ཕྱིར། །ཡིད་དང་བརྟེན་པར་གྱུར་ཕྱིར་རྣམ་ཤེས་སོ། །ཁམས་དང་སྐྱེ་མཆེད་ཀྱང་དེའི་དབང་བྱས་ཏེ། །མ་འོངས་འདས་དང་ད་ལྟའི་ཕྱིར་ཡང་ངོ། །སེམས་ཙམ་སྟུག་པོ་
བཀོད་པའི་མདོར། །སེམས་ནི་ཀུན་གཞིའི་རྣམ་ཤེས་ཏེ། །དེ་ལ་ངར་འཛིན་ཡིད་ཡིན་ནོ། །ཡུལ་ལ་རྣམ་པར་རིག་པ་གང། །དེ་ནི་འཇུག་པའི་རྣམ་ཤེས་འདོད། །ཅེས་སོ་དབང་པོར་བརྟེན་ཕྱིར་དང། །ཡུལ་འཛིན་ཁྱད་འབྱེད་
མཉམ་པའི་ཕྱིར། །རྟེན་དམིགས་རྣམ་བཅས་མཚུངས་ལྡན་གསུངས། །ཐོབ་ལ་རྙེད་ལྡན་དང་པོར་ཡང། །སྔར་མེད་རྙེད་ཐོབ་ཆོས་བཟོད་དང། །ཉམས་ལས་རྙེད་ཐོབ་མིས་བསམ་གཟུགས། །ལྡན་ཐོབ་དེ་ཡི་སྐད་ཅིག་གཞན། །རཱེད་
པས་མཐོབ་ལྡན་མ་ཐོབ། །དགྲ་བཅོམ་སྲིད་ཉོན་མ་ཐོབ་པ། །སྔར་མེད་རྙེད་པའི་མ་ཐོབ་དང། །མིག་ལོང་ཉམས་ལས་རྙེད་མ་ཐོབ། །དེ་དག་སྐད་ཅིག་གཉིས་པ་ནས། །ལྡན་པའི་མ་ཐོབ་བོ་ཡིག་ཆ་ལས། །སྦྱོར་ལམ་མཐོང་དང་
མི་ལྡན་པ། །སྔར་མེད་རྙེད་པའི་མ་ཐོབ་གསུངས། །དེ་ནི་ཐོག་མ་མེད་པ་ནས། །ལྡན་པའི་མ་ཐོབ་མ་ཡིན་ན། །ལྡན་པའི་དེ་ལ་ནམ་པྮིག་འགྱུར། །ཐོབ་རྙེད་ལྡན་གསུམ་དོན་གཅིག་པ། །བཀག་པ་གསུམ་དུ་ཕྱེ་བ་ཡིན། །
[013A]༄༅། །ཐོབ་དང་མ་ཐོབ་ཡོད་མཉམ་མོ། །ཡིད་ཀྱི་མ་ཐོབ་སུ་ལ་ཡོད། །བྱེ་སྨྲས་ཐོབ་པ་རྫས་གྲུབ་སྟེ། །མི་སློབ་ཡན་ལག་བཅུ་ལྡན་ཀུན། །འཇིག་རྟེན་པ་ཡི་སེམས་མངོན་བྱས། །འཕགས་མིན་ཐལ་བ་རིགས་པའོ།།
སློབ་དཔོན་འཁོར་སྒྱུར་རིན་ཆེན་ལྡན། །མཐོང་སྤང་སྤངས་ཕྱིར་མི་འདྲ་གསུངས། །འགོག་གཉིས་རྒྱུད་དུ་མ་གཏོགས་ཕྱིར། །འགོག་རྣམ་གཉིས་ཞེས་དམིགས་བསལ་གསུངས། །དུས་གསུམ་སོ་སོའི་དུས་གསུམ་ཡང། །རང་གི་སྔ་
ཕྱི་བར་ལ་སྦྱར། །མཆིམས་ཊཱིཀ་འདས་པའི་འདས་པ་ནི། །རང་དང་ལྷན་ཅིག་འགག་མ་ཐག་ད་ལྟའོ་དེ་ནས་མ་འོངས་གསུངས། །སྐྱེ་བའི་ཆོས་ཅན་མ་འོངས་ཀྱང། །རང་དུས་མ་འོངས་ད་ལྟ་བར། །འཕོས་ཚེད་ལྟ་དེ་རྗེས་
འདས༑ ༑ཞེས་གསུངས་མི་སྐྱེའི་ཆོས་ཅན་དཔྱད། །མ་གཏོགས་རྣམས་ཀྱི་རྣམ་བཞི་ནི། །བརྟག་མིན་གང་ཟག་དབྱེ་བས་གསུམ། །བརྟག་ཐོབ་ཟག་བཅས་གོང་མ་གཉིས། །གཞན་དང་ལམ་བདེན་གར་མ་གཏོགས། །སློབ་དང་མི་སློབ་
མིན་ཐོབ་ལའང། །སློབ་པར་བྱེད་དང་མི་སློབ་དང། །དེ་གཉིས་གང་ཡང་མ་ཡིན་གསུམ། །བརྟག་འགོག་སློབ་དང་མི་སློབ་ཀྱི། །ཐོབ་དང་སོ་སྐྱེས་དེ་ཐོབ་པའོ། །ཐལ་འགྱུར་བ་ཡང་སློབ་འཕགས་པར། །འདིས་འགྲུབ་ཚོགས་
སྦྱོར་སློབ་མིན་ན། །སློབ་སྐབས་ཚོགས་གཉིས་མ་བསགས་འགྱུར། །སློབ་བར་གང་ཟག་དགོས་མིན་ཏེ། །སློབ་འབྲས་གཉིས་ཀ་མིན་གསུམ་དུ། །སློབ་པའི་བྲལ་འབྲས་གསུངས་ཕྱིར་རོ། །མ་སྒྲིབ་ལུང་བསྟན་མིན་ཐོབ་ལྷན་ཅིག་

[013B] ༑མིག་རྣའི་མངོན་ཤེས་སྤྲུལ་སེམས་སྤྱོད་ལམ་བཟོ། །ཆེས་གོམས་སྦྱོར་བས་ཁྱད་པར་སྟོབས་ལྡན་ཕྱིར། །དུས་གསུམ་ཐོབ་ལྡན་སོ་ཐར་སྲོག་གཅོད་སོགས། །འདོད་པའི་གཟུགས་དང་གོང་མའི་སྒྲིབ་གཟུགས་ལའང། །འདས་ཐོབ་མེད་ཀྱང་
དེའི་གཟུགས་དགེ་ལ་ཡོད། །འདས་མ་སྐྱེས་གསུམ་ད་ལྟའི་བར་པ་མེད། །ཐོབ་བྱར་དུས་མཉམ་ཐལ་ཕྱིར་མ་ཐོབ་འགལ། །འདས་པའི་འདས་ཐོབ་མཆིམས་ཀྱིས་རང་དུས་ལ། །སྦྱར་བར་འདིས་གནོད་འདི་དང་འདྲ་ཕྱིར་རོ། །འདས་པ་ལ་
སྔ་ཕྱི་གསུངས་མོད་ཀྱི། །སྔ་མར་རང་དང་ལྷན་ཅིག་མ་གསུངས་སམ། །ཡིག་ཆར་འང་འདས་པའི་ད་ལྟ་ཞེས་པ་ཡི། །ད་ལྟར་འདས་པའི་རང་དུས་ལ་བཞག་དཔྱད། །མ་ཐོབ་རྒྱུད་ལྡན་གར་གཏོགས་ས་ཡིས་བསྡུས། །ཟག་མེད་མ་ཐོབ་
ཟག་བཅས་བཟློག་པ་གཞན། །འདོད་ཁམས་ས་འཕོས་ཀྱིས་གཏོང་སྤངས་པས་མིན། །སྐལ་མཉམ་སེམས་ཅན་སྨོས་པས་འབྲུ་སོགས་གཅོད། །ཐ་དད་མིན་སྤྱིའི་སྐལ་མཉམ་སེམས་ཅན་ཙམ། །བྱེ་བྲག་ཐ་དད་སྐལ་མཉམ་ལྷ་མི་སོགས་
སྐལ་མཉམ་སྤྱི་ནི་བློ་མཐུན་འཇུག་པའི་རྒྱུར། །སྨྲ་ཕྱིར་གཞན་སེལ་མི་འདོད་འདྲ་སྟེ་དཔྱད། །ངེས་འབྱུང་འདོད་པའི་སྙོམ་འཇུག་ད་ལྟར་ཐོབ། །སྐད་ཅིག་གཉིས་པར་གཉིས་ལྡན་ལངས་ཚེ་འདས། །སྐྱས་ནས་མྱོང་འགྱུར་གསུངས་ཕྱིར་
གནས་དེར་མེད། །དེ་ནི་ཕྱི་མར་འདོད་པར་སྐྱེས་ཕྱིར་རོ། །འགོག་པ་ཞིར་གནས་དོན་དུ་སྲིད་རྩེར་བརྟེན། །ནུབ་ཕྱོགས་པ་ཡས་བྱང་འཕགས་ལྡང་བ་འདོད། །རང་ལུགས་ཟད་པ་མཁྱེན་དང་དུས་མཉམ་མོ། །ཚེ་བསོད་ཟང་འཆི་མ་བཞིའི་

[014A]༄༅། །གཅིག་བཟློག་དཀའ། །མྱུ་གུ་སྐྱེ་བས་མྱུག་དང་གནས་སོགས་གསུམ། །སྐྱེ་དེའི་སྐྱེ་སོགས་བཞི་སྟེ་བརྒྱད་པོ་ལ། །སྐྱེད་པའི་བྱེད་པ་འཇུག་ཅིང་སྐྱེ་བའི་སྐྱེས། །སྐྱེ་ལ་བྱེད་འཇུག་ཐོབ་བས་ཐོབ་པ་བཞིན། །སྐྱེ་
བས་བརྒྱུད་ཆར་སྐྱེད་ན་ཡང། །རྒྱུ་རྐྱེན་ཚོགས་ལ་ལྟོས་པའི་ཕྱིར། །མ་འོངས་ཐམས་ཅད་ཅིག་ཅར་མིན། །སྐལ་མཉམ་རྒྱུ་མཐུན་ལས་བྱུང་དང། །སེམས་ཅན་སྟོན་དང་ལུང་བསྟན་མིན། །ཚོགས་གསུམ་འདྲ་ལ་དེའི་སྟེང་དུ། །རྣམ་
སྨིན་ལས་བྱུང་ཁམས་གསུམ་གཏོགས། །མཚན་ཉིད་རྣམས་དང་ཐོབ་པ་ལ། །རྣམ་སྨིན་རྒྱུ་མཐུན་ལས་བྱུང་གཉིས། །མ་ཐོབ་སྙོམས་འཇུག་རྣམ་སྨིན་མིན། །ཕན་འདོགས་རིག་གནས་རྒྱུ་ཡི་དོན། །རྒྱུ་དྲུག་མིང་ཙམ་གོང་མས་འདོད། །
སྐྱེར་གེགས་མི་བྱེད་བྱེད་རྒྱུ་སྟེ། །མི་འཚེར་རྒྱལ་པོས་བདེ་བྱས་བཞིན། །མཆིམས་ཊཱིཀ་སྐྱེ་རུང་མུན་དང་སྣང། །བྱེད་རྒྱུར་གསུངས་སོ་ཡིག་ཆར་བཀག་སེམས་བྱུང་རྣམས་ནི་རྒྱུ་མཚན་བཅུས། །སེམས་རྗེས་འཇུག་སྟེ་སྐྱེ་གནས་
འགག་གཅིག་ལ་མིན་ཡང་དུས་ཙམ་གཅིག་འདི་ཡིས་མི་སྐྱེའི་ཆོས་ཅན་སྡུད། །འབྲས་དང་རྣམ་སྨིན་རྒྱུ་མཐུན་གཅིག་འདིར་ཡང་ཟག་མེད་མ་གཏོགས་སོ། །འབྲས་བུས་བྱེད་དང་བྲལ་འབྲས་བསྡུས། །ལྷན་ཅིག་འབྱུང་དང་མཇུག་
ཐོགས་འབྱུང། །དུས་གཞན་འབྱུང་དང་མི་སྐྱེ་བཞི། །ཡོད་ཕྱིར་བྱེད་འབྲས་རྣམ་སྨིན་དང། །རྒྱུ་མཐུན་གཉིས་ལས་ལོགས་སུ་བསྟན། །དགེ་སོགས་སུ་ཡང་གཅིག་པ་སྟེ། །མ་སྒྲིབ་སོགས་ཀྱང་མ་གཏོགས་སོ། །གཉིས་པའི་

[014B] །སེམས་བྱུང་མཚན་ཉིད་བཅས་ལྔ་བཅུ། །རང་གི་རྩ་བའི་མཚན་ཉིད་བཞི། །རྗེས་མཐུན་བཞིར་བཅས་ང་བརྒྱད་སྐྱེད། །ཚུར་ལ་ལྷན་ཅིག་བྱེད་པའི་རྐྱེན། །ང་བཞིས་བྱེད་དེ་རྗེས་མཐུན་བཞིས། །དངོས་སུ་མི་ནུས་ཉིད་དྲན་
བཞིན། །སྒྲིབ་པའི་སྐལ་མཉམ་ཁྱད་ཆོས་གསུམ། །རྣོ་རྟུལ་དང་ནི་དུས་མཉམ་པ། །དབང་པོ་རྒྱུ་རྒྱས་མཉམ་པའོ། །ཟག་མེད་ཁམས་སུ་མ་གཏོགས་ཕྱིར། །ཟག་བཅས་རང་སའི་མཉམ་ཁྱད་པར། །མ་འོངས་གོ་རིམ་མེད་ཕྱིར་དང། །ཀུན་
འགྲོ་སྐལ་མཉམ་རང་འབྲས་ལས། །སྔར་སྐྱེས་ངེས་ཕྱིར་དུས་གཉིས་པ། །ལས་གཞན་ཡོད་ཀྱང་མ་བཤེད་ལོ། །བྱེད་རྒྱུ་རྟག་ཕྱིར་འདིར་མ་བཤད། །མདོ་སྡེ་པ་དང་བྱེ་སྨྲ་གཉིས། །འགོག་བདེན་བྲལ་འབྲས་བྱེད་འབྲས་དང།།
མེད་དགག་ཡིན་མིན་རྩོད་ཚུལ་མང། །དཔེ་སྟོན་མ་བྱས་དམིགས་རྐྱེན་མིན་ཏེ་མདོར། །རྣམ་ཤེས་སྐྱེད་པའི་རྒྱུ་གང་ཡིན་པ་དང། །རྐྱེན་གང་ཡིན་དེ་དག་ཀྱང་མི་རྟག་ན། །གསུངས་ཟེར་བྱེ་སྨྲས་སྐྱེད་པའི་གསུངས་ཕྱིར་ཟེར། །སྐྱེས་བུ་པ་ཡི་
ལྷན་མཚུངས་གཉིས། །དེ་ལ་དེ་ལས་གཞན་ཡང་ཡོད། །ལུང་བསྟན་ཕྱིས་འབྱུང་རྒྱས་བྱུང་གཅོད། །རྒྱུ་མཐུན་འབྲས་ལ་ཆ་གཉིས་ཏེ། །སྐལ་མཉམ་ལ་ནི་རྣམ་པ་འདྲ། །ཀུན་འགྲོ་དང་ནི་དཔྱད་རིས་འདྲའོ། །དེ་ཕྱིར་སྐལ་མཉམ་ཀུན་འགྲོའི་
རྒྱུར༑ ༑མུ་བཞི་འདོད་ཆགས་ཀུན་འགྲོ་མིན། །འཇིག་ལྟ་རིས་གཞན་སྐལ་མཉམ་མིན། །འཇིག་ལྟ་རང་རིས་གཉིག་ཡིན། །གང་མཐུས་གང་སྐྱེས་བྱེད་འབྲས་གསུངས། །འོ་ན་འགོག་བདེན་འདིར་མི་རུང། །མ་སྐྱེས་ཕྱིར་

[015A]༄༅། །ཟེར་གང་སྤེལ་ལས། །ཐོབ་ལ་སྐྱེ་བའི་སྒྲར་གདགས་གསུངས། །རྒྱལ་སྲས་མ་ལས་དེ་ཡིན་ཡང། །རྟག་ཕྱིར་འདིར་ནི་མ་བཤད་གསུངས། །གང་སྤེལ་བཤད་པ་གཞུང་དང་མཐུན། །བྱེད་རྒྱུ་མ་གཏོགས་
ལྔ་ཡིས་འཛིན། །འཛིན་པ་སྐྱེད་པའི་ནུས་ལྡན་དོན། །ཡང་ན་འབྲས་བུ་ཡིན་པའི་དོན། །ཁ་ཅིག་འབྲས་བུའི་མཚམས་འཛིན་ཟེར། །ལྷན་མཚུངས་གཉིས་ཀྱིས་དེ་ལྟར་འབྱིན། །གཉིས་ཀྱིས་འདས་དང་ད་ལྟར་ཏེ། །སྐལ་མཉམ་
ཀུན་འགྲོ་དག་སྒྲས་བསྡུས། །རྣམ་སྨིན་འདས་པ་ཁོ་ནས་འཕྱིན། །སྐལ་མཉམ་འབྲས་བུ་འབྱིན་འཛིན་ལ། །དམིགས་མེད་དགེ་དང་མི་དགེ་སྒྲིབ། །མ་སྒྲིབ་ལུང་མ་བསྟན་བཞི་དང། །དམིགས་བཅས་སེམས་ཀྱང་དགེ་སོགས་
བཞིར༑ ༑བཞི་བཞི་བྱས་པས་རེ་བཞིའོ། །ཉོན་མོངས་ཅན་ལ་རྣམ་སྨིན་རྒྱུ་མེད་ཅིང། །རྣམ་སྨིན་སྐྱེས་ལ་ཀུན་འགྲོ་མ་གཏོགས་ཏེ། །གཞན་རྣམས་ཀུན་འགྲོ་རྣམ་སྨིན་གཉིས་ཆར་དང། །ཟག་མེད་དང་པོར་དེ་གཉིས་སྐལ་མཉམ་
ཡང༑ ༑དེ་ཡང་སེམས་དང་སེམས་བྱུང་དབང་བྱས་ཀྱི། །གཟུགས་ཀྱིས་བསྡུས་པའི་ཉོན་མོངས་ཅན་སོགས་བཞིར། །མཚུངས་ལྡན་མ་གཏོག་ལྷག་མ་སྔར་བཞིན་སྦྱར། །རྒྱུ་དང་རྐྱེན་གཅིག་རྒྱས་བསྡུས་ཕུང་ཁམས་བཞིན། །
བྱེད་རྒྱུ་མ་གཏོགས་ལྔ་པོ་རྒྱུ་རྐྱེན་བྱེ་སྨྲས་མཚུངས་པ་ཡིན། དེ་མ་ཐག་རྐྱེན་འབྲས་འདྲ་ཕྱིར། །བར་དུ་ཆོད་ཀྱང་རིགས་འདྲེས་མིན། །རྒྱུད་རྒྱུ་ཡང་མཚུངས་དེ་མ་ཐག་རྐྱེན་ལོ། །ཉམས་པའི་ཉོན་མོངས་དངོས་ཀྱི་ཉེར་ལེན་འདྲ། །སློབ་དཔོན་གྱིས་བཀག་དེ་

[015B] །མཚུངས་པ་དེ་མ་ཐག་རྐྱེན་མུ་བཞི་སྟེ། །འཇུག་སེམས་ལྡང་བློའི་དེ་མ་ཐག་རྐྱེན་མིན། །འཇུག་སེམས་འགོག་སྙོམས་དང་པོའི་མཚུངས་དེ་མིན། །གཉིས་ཡིན་འཇུག་སེམས་སྙོམས་འཇུག་སེམས་དང་པོ། །
གཉིས་མིན་འཇུག་སེམས་སྙོམས་འཇུག་གཉིས་པའོ། །སེམས་མེད་ཕྱིར་ན་གསུམ་པ་གཟུང་བར་དཀའ། །ཞིབ་ཆར་མཚུངས་པ་དེ་མ་ཐག་པ་ཟེར། །གཞན་ལས་ལྷག་པའི་ཕྱིར་ན་བདག་རྐྱེན་ནོ། །ལྷན་མཚུངས་འགག་
དང་ད་ལྟར་ལ་བྱེད་ཅིང། །རྣམ་སྨིན་སྐལ་མཉམ་ཀུན་འགྲོས་སྐྱེ་ལའོ། །དེ་མ་ཐག་དང་དམིགས་རྐྱེན་གཉིས་པོ་ལ། །རྒྱུ་ཡིས་བྱེད་ཚུལ་གཉིས་པོ་བཟློག་སྟེ་སྦྱར། །སེམས་ལ་རྐྱེན་བཞི་འགོག་ལ་དམིགས་མ་གཏོགས། །
གཞན་ལ་རྒྱུ་བདག་གཉིས་སོ་དབང་ཕྱུག་གཙོ། །རྔུལ་དངོས་དུས་མིན་རིམ་སོགས་རེས་སོགས་ཕྱིར། །འབྱུང་བས་འབྱུང་ལ་ལྷན་ཅིག་སྐལ་མཉམ་གཉིས། །འབྱུང་འགྱུར་ལ་ནི་བྱེད་རྒྱུ་ལྔ་བྱེད་དེ། །སྐྱེ་གནས་རྟེན་རྟོན་འཕེལ་བའི་
རྒྱུ་མེད་ཕྱིར། །སྔར་མེད་སྐྱེད་དང་འཕེལ་འགྲིབ་རྗེས་འགྲོ་ལྡོག། །རེ་མོས་རྩིག་གཞི་འདྲ་དང་རྒྱུན་གནས་བྱེད། །འཕེལ་བར་བྱེད་ཕྱིར་རོ་དེ་སྐད་རང་ཉིད་ཀྱི། །འགྲེལ་བར་སྐྱེད་ཕྱིར་རྟེན་ཕྱིར་གནས་ཕྱིར་དང། །རྟོན་པའི་ཕྱིར་དང་འཕེལ་བྱེད་
ཕྱིར་ཞེས་གསུངས། འབྱུང་འགྱུར་ཕན་ཚུན་ལྷན་ཅིག་སྐལ་མཉམ་དང། །རྣམ་སྨིན་གསུམ་མོ་འབྱུང་ལ་རྣམ་སྨིན་གཅིག་ཆ་འམ་གནས་སྐབས་བརྒྱད་དེ་རྒྱུན་གྱི་ཚེ། །ས་མཚུངས་ཚེ་དང་ཉིད་མཚམས་སྦྱོར་བའི་

[016A]༄༅། །ཚེ༑ ༑སྙོམས་པར་འཇུག་ཚེ་དེ་ལས་ལྡང་བའི་ཚེ། །སྙོམས་འཇུག་ཉོན་མོངས་ཅན་གྱིས་གཟིར་བའི་ཚོ། །སྤྲུལ་ལ་འཇུག་ཚེ་སྤྲུལ་ལས་ལྡང་ཚེའོ། །འདོད་སེམས་དགེ་ལས་རྒྱུན་ས་གཉིས་ཀྱི་
བཞི༑ ༑ཐོབ་ཟིན་སློབ་དང་མི་སློབ་ཟག་མེད་གཉིས། །ཉིང་མཚམས་སྦྱོར་ཚེ་འདོད་དགེ་སྐྱེས་ཐོབ་ལས། །གོང་མའི་སྒྲིབ་གཉིས་འདོད་དགེ་སྦྱོར་བྱུང་ལས། །གཟུགས་དགེ་སྦྱོར་བྱུང་ངོ་མི་ལྕོགས་མེད་ཉིད་ཟེར། །ལ་ལ་
ཁྱད་པར་ཅན་འདོད་དབྱངས་སྒྲོགས་ནི། །ཐོད་རྒལ་ཚེ་ན་གཉིས་པའང་འབྱུང་ངོ་གསུངས། །གཟུགས་མེད་དགེ་མིན་བཞི་ཡིས་རིང་ཕྱིར་ཏེ། །གཟུགས་ལ་འདོད་པའི་སྤྲུལ་སེམས་མངོན་བྱེད་ཀྱང། །གཟུགས་མེད་གང་
ཡང་མི་ནུས་རྟེན་གྱིས་རིང། །འདོད་ལ་རགས་པར་འང་མི་ལྟ་རྣམ་པས་རིང། །འདོད་ལ་མི་དམིགས་ཕྱིར་ན་དམིགས་པས་རིང། །འདོད་པའི་གཉེན་པོ་མི་བྱེད་གཉེན་པོས་རིང། །དགེ་དེ་རྒྱུན་སའི་བཞི་དང་སྙོམས་འཇུག་ལས། །
ལྡང་ཚེ་ཟག་མེད་གཉིས་དང་གཟུགས་ཀྱི་དགེ་སྦྱོར་བྱུང་པོ་དེ་ཚེ་སྐྱེས་ཐོབ་འཇུག་མི་སྲིད། །ཉོན་མོངས་ཀྱིས་གཟིར་གཟུགས་ཀྱི་སྒྲིབ་ལས་ཏེ། །དེ་ལས་མཆོག་ཕྱིར་རོ་དེ་ལྟར་བརྒྱད་ལས་འབྱུང། །གཟུགས་ཀྱི་སྒྲིབ་ལས་འབྱུང་
བའི་དགེ་འདོད་པར། །མ་ངེས་རང་རང་འོག་མས་བསྟན་ཕྱིར་རོ། །འདི་ནི་འོག་མ་དག་ལ་ཅི་རིགས་སྦྱར། །མི་དགེ་རྒྱུན་སའི་བཞི་དང་མཚམས་སྦྱོར་ཚེ། །གོང་མའི་དྲུག་ལས་འབྱུང་པོ་རང་ལས་བཞི། །སྒྲིབ་པ་བཅུ་ལས་སྐྱེས་ཤིང་དོ་

[016B] །མ་སྒྲིབ་བཞི་དང་སྤྲུལ་ཚེ་གཟུགས་དགེ་ལས། །དེ་ལས་བཞི་དང་གོང་སྐྱེས་ཉོན་མོངས་གཉིས། །སྤྲུལ་ལས་ལྡང་ཚེ་གཟུགས་དགེ་བདུན་འབྱུང་ངོ། །གཟུགས་དགེ་རྒྱན་སའི་གསུམ་དང་ལྡང་བའི་ཚེ། །འདོད་དགེ་
སྤྲུལ་ལ་འཇུག་ཚེ་འདོད་མ་སྒྲིབ། །མཚམས་སྦྱོར་འདོད་ཉོན་གཉིས་དང་གོང་མའི་སྒྲིབ། །སྙོམས་འཇུག་གཟུགས་མེད་དགེ་དང་ཟག་མེད་གཉིས། །འབྱུང་ངོ་རང་གསུམ་འཇུག་ཚེ་འདོད་དགེ་དང། །ལྡང་ཚེ་ཟག་མེད་གཉིས་དང་
གཟུགས་མེད་དགེ། །སྤྲུལ་ལས་ལྡང་ཚེ་འདོད་པའི་མ་སྒྲིབ་དང། །སྔར་བཞིན་གཟིར་ཚེ་གོང་མའི་སྒྲིབ་ལས་འབྱུང། །སྒྲིབ་པ་རྒྱུན་སའི་གསུམ་དང་མཚམས་སྦྱོར་ཚེ། །གཟུགས་མེད་གསུམ་དང་འདོད་པའི་མ་སྒྲིབ་དགེ་ཉོན་མོངས་
ཅན་ལས་གོང་མ་མིན་གསུངས་ཕྱིར། །དེ་ལས་གསུམ་དང་སྦྱོར་ཆེ་འདོད་ཉོན་གཉིས། །གཟིར་ཚེ་འོག་དགེ་འབྱུང་ཞིང་མ་སྒྲིབ་ལས། །གསུམ་དང་སྦྱོར་ཚེ་གོང་འོག་ཉོན་མོངས་གསུམ། །གཟུགས་མེད་མ་སྒྲིབ་པ་ཡང་ཕྱོགས་འདིར་འདྲ། །གཟུགས་
མེད་དགེ་ལ་གསུམ་དང་སྡང་བའི་ཚེ། །གཟུགས་དགེ་སྙོམས་འཇུག་ཚེ་ན་ཟག་མེད་གཉིས། །སྦྱོར་ཚེ་འདོད་ཉོན་གཉིས་དང་གཟུགས་ཀྱི་སྒྲིབ། །འབྱུང་ངོ་རང་གསུམ་འཇུག་ཚེ་གཟུགས་དགེ་དང། །ལྡང་ཚེ་ཟག་མེད་གཉིས་སོ་གཟུགས་
མེད་ཀྱི། །སྒྲིབ་པ་རྒྱུན་སའི་གསུམ་དང་མཚམས་སྦྱོར་ཚེ། །འོག་མའི་དགེ་དང་མ་སྒྲིབ་བཞི་ལས་འབྱུང། །དེ་ལས་གསུམ་དང་སྦྱོར་ཚེ་འདོད་ཉོན་གཉིས། །གཟུགས་ཀྱི་སྒྲིབ་པའི་གཟིར་ཚེ་གཟུགས་དགེ་འབྱུང། །ཁམས་གསུམ་དགེ་

[017A]༄༅། །དང་ཟག་མེད་གཉིས་ཏེ་ལྔ། །སློབ་དང་མི་སློབ་གཉིས་ལ་མཐུན་པར་སྦྱར། །བཅུ་གཉིས་ཉི་ཤུར་ཕྱེ་ཚུལ་གཞུང་ཉིད་གསལ། །གཞུགས་ན་བཟོ་མེད་ཀུན་རྫོགས་གོས་བཅས་ཕྱིར། །ཉི་ཤུར་ཕྱེ་བའི་དགོས་
པ་ཁམས་གང་ན། །ཐོས་བསམ་སྒོམ་ཡོད་ཤེས་དང་འཆི་སེམས་ཀྱང། །དགེ་བས་བྱེད་ཚེ་འང་འཆི་སེམས་མི་གསལ་ཕྱིར། །སྐྱེས་ཐོབ་ཁོ་ནས་བྱད་དང་མ་སྒྲེལ་ལས། །བྱེད་ཆེ་རྣམ་སྨིན་སྤྱོད་ལམ་གྱིས་བྱེད་ཀྱང། །བཟོད་དང་སྤྲུལ་
སེམས་གསལ་ཕྱིར་མི་བྱེད་དང། །འདོད་ལས་གཞན་ལ་སྐྱེས་ཐོབ་མི་གསལ་ཕྱིར། །འཇུག་ལྡང་སྦྱོར་བྱུང་ཁོ་ནས་བྱེད་རྟོགས་ཕྱིར། །གཟུགས་མེད་གཟུགས་སུ་སྐྱེས་ཚེ་དག་ཉོན་གཉིས། །འདོད་གཟུགས་སྦྲུལ་སེམས་
གཉིས་རྙེད་ཉམས་ཚེ་གཉིས། །གཟུགས་མེད་ཉོན་མོངས་ཀྱིས་ཉམས་དེ་དང་སློབ། །གཟུགས་སྐྱེས་དགེ་མངོན་མྱུར་ཚེ་གསུམ་གསར་དུ། །རྙེད་སྲིད་སྤྲུལ་སེམས་གཉིས་དང་རང་ཉིད་དོ། །སློབ་མངོན་གྱུར་ལ་བཞི་སྲིད་རང་
ཉིད་དང། །སྤྲུལ་སེམས་གཉིས་དང་གཟུགས་མེད་དགེ་བའོ། །སློབ་པ་འཕགས་པ་ཡིན་པ་འདིར་ཡང་བཤད། །ལྷག་མ་དྲུག་ཚེ་རང་རང་གཅིག་པུ་རྙེད། །   ༈    །དགའ་དང་སྐྱབས་མེད་ན་ར་ཀཿ། །མི་ལྡོག་ཡིད་བཏགས་བྲེ་ཏ་
སྟེ༑ །དུད་ཅིང་འགྲོ་བས་ཏིརྱ་ཀཿ། །དམྱལ་བརྒྱད་གླིང་བཞི་ལྷ་དྲུག་སྟེ། །ཉི་ཤུ་གྲང་དམྱལ་གླིང་ཕྲན་མིན། །འཁོར་ཕྱིར་ཉེ་ཚེ་ངེས་མེད་ཕྱིར། །མ་བགྲང་བ་ལས་གྲང་དམྱལ་བརྒྱད། །གླིང་ཕྲན་བརྒྱད་དང་བཅས་སོ་དྲུག་

[017B] །བཞི་ལ་གཟུགས་ཅན་གནས་མེད་དོ། །སྲིན་པོ་རྔ་ཡབ་གླིང་གནས་མི། །ལྷ་མིན་འགྲོ་བ་གསུམ་དུ་བཤད། །སྤྲུལ་སེམས་ཆགས་བྲལ་ལ་ཡོད་ཕྱིར། །དེ་ལ་ཇི་ལྟར་རྒྱས་ཤེ་ན། །གཞན་
གྱིས་རྒྱས་ཤིང་རང་གིས་ཀྱང། །ཉམས་དྲན་ཆགས་སྐྱེད་དེས་སྤྲུལ་པའི། །དྲི་རོར་སྐྱེ་ཕྱིར་བརྒྱུད་ནས་ཡིན། །བར་མིན་དྲི་ཟ་ལྷའི་རོལ་མོ། །གཞན་ཡང་ཅི་རིགས་ཚུལ་གྱིས་བསྡུས། །འདིར་བསྟན་ཁམས་དང་འགྲོ་བ་
ལ༑ ༑མུ་བཞི་གྲང་དམྱལ་བར་དོ་སོགས། །བར་དོའང་གཟུགས་སོགས་རྟེན་ཅན་ཏེ། །བར་འདའ་གཟུགས་སུ་འདའ་ཕྱིར་རོ། །མངལ་དུ་མཚམས་སྦྱར་གཟུགས་ཁམས་མཚར། །སྔར་སྐྱེས་ཚངས་རིས་ལྷ་རྣམས་ནི། །འདུ་ཤེས་
གཅིག་ཀྱང་ཕྱི་སྐྱེས་རྣམས། །ཕྱིས་འབྱུང་འདོང་པའི་ལྷ་མི་ལྟ། །གཉིས་ཀ་ཐ་དད་འོད་ཆུང་སོགས། །ཉེར་བསྔོགས་དངོས་གཞིའི་བཏང་སྙོམས་པ་དེས། །སྐྱོ་བས་རེས་བྱེད་ཤེས་ཐ་དད། །གསུམ་པར་བདེ་བས་སྐྱོ་མེད་ལོ། །དཔེ་
སྟོན་རྒན་གཞོན་མི་འཇིག་ཚེ། །འཇིག་བཅས་འཇིག་མེད་ཕྱིར་ཞེས་བཤད། །གསུམ་བར་ལུས་དང་འདུ་ཤེས་གཅིག་ངན་སོང་སྡུག་བསྔལ་རྩེ་འགོག་པ། །བཞི་པ་འདུ་ཤེས་མེད་པས་འཇོམས། །བཞི་པ་སྲིད་རྩེར་བཅས་ཏེ་
དགུ་བདུན་གྱི་ནང་ཚན་རྣམ་ཤེས་བཞིས་མ་བསྡུས། །བཞི་པའི་གཟུགས་ཕུང་ལ་སོགས་བདུན་གྱིས་མིན། །མངལ་དུ་སྐྱེ་མཆེད་དོད་ལས་གཞན་སྒོང་སྐྱེས། །ལྔ་ལེན་བུ་དང་རི་དྭགས་འཛིན་གྱི་བུ། །མཆིམས་ཊཱིཀ་དེའི་མ་

[018A]༄༅། །ས་གའི་བུ་ཞེས་བཤད། །དྲོད་གཤེར་ང་ལས་ནུ་དང་དེའི་བྲལ་ལས། །མཛེས་དང་ཉེ་མཛེས་གཉིས་སོ་ཚངས་བྱིན་གྱི། །བྲང་ལས་བུ་མོ་ཐི་བའི་འཕྲེང་ལྡན་མ། །ཤིང་ལས་ཨ་མྲ་སྐྱོང་མའོ་མཆིམས་
ཊཱིཀ་ལས། མཛེས་དང་ཉེ་མཛེས་ཕྲག་སྐྱེས་བརླ་ལས་ནི། །མཛེས་ལྡན་མཛེས་ཅན་བྲང་ལས་ཕྲེང་ལྡན་ཟེར། །མཁའ་ལྡིང་བཞི་ཡི་གཅིག་གིས་ཀླུ་བཞི་ཟ། །བྱེ་སྨྲ་ཁ་ཅིག་ཡི་དྭགས་རྫུས་སྐྱེས་ཟེར། །ཞག་རེར་བུ་བཅུ་ཟ་བ་དུ་མར་
བཤད། །སྐྱེ་གནས་མཆོག་དང་མང་བརྫུས་སྐྱེས་ནི། །ཡིན་ཡང་དགོས་པ་གསུམ་ཕྱིར་སྟོན་པས་དོར། །ཕལ་ཆེན་ས་སྟོན་པར་སྲིད་མེད་དེ་མདོར། །བྲམ་ཟེ་ན་ཚོད་ཁྱེར་ཟིན་རྒ་བ་དང། །ན་བ་ཡིན་ཏེ་གཤིན་རྗེའི་དྲུང་དུ་ཕྱིན། །ཕར་
ན་ཁྱོད་ཀྱི་གནས་ཀྱང་ཡོད་མིན་ཞིང། །ཁྱོད་ཀྱི་ལམ་རྒྱག་ཀྱང་ནི་ཡོད་མ་ཡིན། །ཞེས་དང་ལུས་དེས་དམྱལ་ལྷུང་གསུངས་ཕྱིར་ཡང། །བར་སྲིད་མེད་ཟེར་གཟུགས་རྒྱུན་རིམ་འགྲོ་སྟེ། །འབྲུ་བཞིན་ནོ་ཆད་ནས་འབྱུང་སྟེ་གཟུགས་བརྙན་ཟེར། །ཤ་ཤེལ་
འབྱུང་འགལ་གཟུགས་གཞན་མེད་ཕྱིར་དཔེར། །མ་གྲུབ་གྲུབ་ཀྱང་རྒྱུན་མིན་ཕྱིར་མི་མཚུངས། །མགུར་ནས་སྲིད་པ་བདུན་གསུངས་མདོ་ཡིས་འགྲུབ། །མི་འདོན་མངལ་འཇུག་དྲི་ཟ་ཉེར་གནས་གསུངས། །ཕུང་པོ་ཞིག་པ་ཉེར་གནས་ཞེས་འདོན་ན། །རྟ་ལེན་བུའི་མདོར་
དེ་ཡི་རིགས་དང་ཕྱོགས། །གང་ནས་འོངས་དྲིས་ཞིག་ལ་ཇི་ལྟར་རུང། །མི་འདོན་ཕྱིར་མི་འོང་སྔར་གསུངས་མདོས་འགྲུབ། །མདོ་ལས་ནི་དམ་པའི་འགྲོ་བ་བདུན་བསྟན། ཕལ་ཆེར་བར་མདོ་བྱའི་ལྷ་ཞིག་ལོ། །ལ་ལ་ཚེ་ཡི་བར་དང་ཚེ་ཕལ་

[018B] ༑རྫོགས་ནས་འདའ་བ་བར་འདའ་སྐྱེས་འདའ་ལོ། །གཟུགས་མེད་བར་འདའ་ཡོད་པར་ཐལ་ཕྱིར་མིན། །ཉིད་ཀྱི་འགྲེལ་པར་དྲངས་པའི་སྡོམ་ཚིག་ལས། །བསམ་གཏན་དག་གི་བཅུ་ཚན་བཞི། །གཟུགས་མེད་ཀྱི་ནི་བདུན་ཚན་གསུམ་
འདུ་ཤེས་ཀྱི་ནི་དྲུག་ཚན་དུ། །མཛད་ནས་ཚོམས་སུ་ཡང་དག་བསྡེབས། །ཞེས་ཏེ་བར་འདའ་དོར་ཕྱིར་རོ། །མངལ་གནས་དམྱལ་བའི་གསྲིད་པས་བསྲེག་མིན་ཏེ། །ལས་ཀྱིས་མཚམས་བཅད་ཕྱིར་རོ་འོག་མིན་གྱི། །ཁྲི་དང་དྲུག་
སྟོང་ལྡན་ཡང་འདིར་འགྲུབ་རུང། །མ་ནིང་ལོང་བའང་དེ་ཚེ་དབང་པོ་ཚང། །གླང་ཆེན་རྣམ་པར་ལྷུམས་ཞུགས་རྨི་ལམ་ཙམ། །མནར་མིད་བར་སྲིད་བརྒྱད་ཁྲི་བཞི་སྟོང་ཐུབ། །འཁོར་སྒྱུར་སྐྱེ་སྲིད་ཉོན་མོངས་ཅན་ནམ་དཔྱད། །ལྔ་ལེན་བུ་ནི་
རང་རྒྱལ་ཡིན་ཡང་རྨོངས། །མི་ཐོགས་ལྕགས་གོང་ནང་གི་སྲིན་འབུས་ཤེས། །ཐེ་ཚོམ་ཡིད་མི་བྱེད་རྨུགས་གཉིད་རྒོད་སོགས། །བཅུ་གཅིག་སྐྱོན་བྲལ་སྒོམ་བྱུང་མིག་དག་པ། །རྟ་གླང་ཁྱི་དོམ་དུས་བཞིར་འདོད་སྤྱོད་པས། །གཞན་
ཚེ་བོང་བུ་བ་མིན་སྦྱང་དྲེད་འགྱུར། །མངལ་གྱི་ལྔ་དང་བཙས་པའི་གནས་སྐབས་ལྔ། །ནུར་མེར་ནར་པོ་མཁྲང་འགྱུར་རྐང་ལག་འགྱུས། །བྱིས་གཞོན་དར་མདར་ཡོལ་རྒས་པའོ། །ཚེ་དང་ཡན་ལག་རྒྱུད་སོགས་གཞན་དུ་བལྟ། །བྱེ་སྨྲས་
རེག་ཚོར་ལྷན་ཅིག་འབྱུང་རྒྱུད་འདོད། །དཔེ་སྟོན་ཁམས་གསུམ་དགེ་སོགས་གསུམ་མི་སློབ། །སློབ་ལ་ཡོད་ཕྱིར་ས་མང་པོར་བཤད་ཀྱི། །མ་ཁྱབ་རེག་ལ་ཚོར་མེད་རང་འགྲེལ་གསུངས། །བཏང་སྙོམས་ཡིད་བྱེད་གཉིས་
[019A]༄༅། །ལའང་འྡྲའམ་དཔྱད། །དབང་ཚོར་ཉེར་རྒྱུ་མེད་ཀྱང་མདོ་ཡི་དོན། །དེ་ཡིས་ཡིད་ཀྱི་ཉེར་རྒྱུ་སྒྲུབ་ལ་དགོངས། །གསུམ་པའི་བདེ་བའང་བརྟན་ཕྱིར་ཉེར་རྒྱུ་མིན། །སློབ་དཔོན་རང་ལུགས་ཡུལ་དེ་བ་
ཆགས་བྲལ་བས། །དེར་དམིགས་བྲག་བཅས་ཚོར་བའང་ཉེར་རྒྱུ་མིན། །ཆགས་སྡང་གཉིས་དང་མཚུངས་པར་ལྡན་མིན་ཕྱིར། །ཕྲག་དོག་སེར་སྣ་ཁྲོ་འཚིག་འགྱོད་པ་སྟེ། །ཆིག་རྐྱང་ཐུབ་པ་ལྔ་ལས་གཞན་པ་ཡི། །རང་སའི་ཉོན་
མོངས་ལོག་ལྟ་ཡིས་ཀྱང་སྦྱོར། །སྐྱེ་འཆི་ལུང་བསྟན་མིན་ཉིད་གོང་མའི་ལུགས། །མཆིམས་ཊཱིཀ་འཚིག་པའི་ཚབ་ཏུ་འཆབ་བ་བགྲང། །སྲིད་པ་གཞན་གསུམ་ལ་ནི་དགེ་སོགས་གསུམ། །བར་སྲིད་མ་གཏོགས་གསུམ་པོ་གཟུགས་
མེད་ནའང། །ཁམས་དང་ཟས་ལ་མུ་བཞི་ཟག་མེད་ཁམས། །རེག་པ་ཁམས་ཟས་སྡུག་བསྔལ་ཚོར་བའོ། །ཕྱི་མས་གནོད་ཕྱིར་ཟས་སུ་མ་བཤད་ཀྱང། །དམྱལ་བའི་ཁྲོ་ཆུས་སྐོམ་བ་སེལ་ཕྱིར་ཟས། །དགྲ་བཅོམ་རྣམ་སྨིན་སྤྱོད་
ལམ་གཉིས་ཀྱིས་མདའ། །གང་སྤེལ་མི་དགེ་སྤངས་ཤིང་ཟག་མེད་གསལ། །ཟག་བཅས་རྣམ་སྨིན་བཅས་ཕྱིར་འདིས་འདོར་གསུངས། །ཀུན་བཏུས་སྡུད་ཕྱོགས་མང་ཡང་སྙིང་གར་འཕོ། །ཕལ་ཆེན་ཡབ་སྲས་མཇལ་སོགས་ཚུལ་མང་བས།།
འདི་ལས་གཞན་པ་དུས་འཁོར་གཅིག་པུ་མིན། །རླུང་འཇམ་ལྡང་ཚེ་ཆགས་པའི་མགོ་རྩོམ་ཡང། །རླུང་དཀྱིལ་མིན་ཏེ་ཡས་ནས་ཆགས་པའི་ཕྱིར། །མཐབ་བྲལ་མ་ཆགས་བར་དུ་དེ་མི་ཆགས། །ཆུ་དཀྱིལ་མི་འབོ་ལས་ཀྱིས་བརྟེན་པ་སྟེ།།

[019B] །སྡེ་གཞན་རླུང་གི་བང་བས་བསྐོར་བར་འདོད། །རླུང་ལ་གནས་ཞེས་རུས་སྤལ་ལ་སོགས་འགོག་ཆུ་མཚོ་བསྡོམས་ཀྱང་གསེར་དཀྱིལ་མི་ཁེབས་ཏེ། །འབུམ་ཕྲག་བཅུ་གཉིས་
བརྒྱད་བརྒྱ་དོན་ལྔ་ལས། །མེད་ཀྱང་གཡས་གཡོན་རེ་རེར་ཆིག་སྟོང་དང། །ཉིས་བརྒྱ་བརྒྱད་ཅུ་རྩ་ཕྱེད་བརྒྱད་ལྷག་གོ་ལ་ལ་འབུ་ཕུང་བཞིན་དུ་རྩེ་རྟིང་ཟེར། །ལྕགས་རི་གཉའ་ཤིང་འཛིན་གྱི་ཆུ་མཚམས་ཡན། །སུམ་
བརྒྱ་ཕྱེད་དང་བཅུ་གསུམ་བཞི་ཁྲིའོ། །ཀླུ་དབང་རོལ་གནས་ཟབ་མཚུངས་རང་རང་རིའི། །ཆུ་མཚམས་ཡན་དང་ཞིང་མཚུངས་གཞུས་ལུགས་ལས། །བསིལ་དང་ཞིམ་དང་ཡང་བ་དང། །འཇམ་དང་དྭངས་དང་དྲིང་མེད། །འཐུངས་ན་མགྲིན་
དང་ལྟོ་བ་ལ། །མི་གནོད་ཡན་ལག་བརྒྱད་ལྡན་ཆུ། །ཞེས་སོ་མི་ཡི་བཞིན་ཡང་རང་གླིང་འདྲ། །བི་ཤ་ཙི་སྐད་སྨྲ་ཕྱིར་སྒྲ་མི་སྙན། །མཐའ་ཆུས་བསྐོར་ཕྱིར་གླིང་ཞེས་ཤེར་མདོར་གསུངས། །ཁྱད་ཆོས་ལྔ་པ་ཕལ་བས་མི་བགྲོད་
བའི༑ ༑གངས་དང་ཉེ་བར་མཚོ་ལ་བདུན་བསྐོར་ནས། །གངྒཱ་སིནྡྷུ་པུཀྵུ་སི་ཏ་འབབ། །ལས་སྟོབས་ཆེ་ཕྱིར་དམྱལ་སོགས་གླིང་འདིའི་འོག་ཡོད་དོ་འབྲུ་ཕུང་འདྲ་ཕྱིར་ཚུད་པར་སྨྲ། །ས་ལས་མ་དྲོས་མཚོའི་འོག་ཏུ་གསུངས། །ཡི་དྭགས་གཙོ་
བོ་མི་དགེས་འཕང་བ་སྟེ། །དམྱལ་སྲུང་ཡང་ངོ་དེ་འབྲས་ཕྱིས་མྱོང་ཡང། །ལས་ཀྱིས་མཚམས་བཅད་ཕྱིར་ན་ཚེ་དེར་མིན། །དཔེ་སྟོན་འབྱུང་བའོ་ར་ལུག་རི་བཞིན་ཟེར། །སེམས་ཙམ་སེམས་སུ་སྨྲ་སྟེ་སྤྱོད་འཇུག་མཐུན། །དུས་འཁོར་

[020A]༄༅། །གོ་ལའི་དབང་གིས་མི་འཆོལ་གསུངས། །གོ་ལར་འཁྲུལ་ནས་རླུང་གཅིག་སྨྲ་མི་རུང། །ཉི་མའི་སྙིང་པོར་རྔ་བོད་བྱེད་པོར་བཤད། །ཤམྦྷ་ལ་སྲོལ་བདེ་མཆོག་སྟོད་འགྲེལ་ལས། །རབ་བྱུང་
རྣམ་བྱུང་སོགས་གསུངས་རྒྱ་ནག་གི་ལོ་སྐོར་བཅུ་གཉིས་ཤིང་མེས་ལྕགས་ཆུས། །ཕྱེ་བར་གནད་གཅིག་འོན་ཀྱང་མགོ་མི་མཉམ། །ཁ་ཅིག་དུས་ཀྱི་དང་པོ་ལོ་ཡིན་ཏེ། །ཞག་ནི་ཉི་ཟླའི་བར་དུ་མེད་དོ་ལོ། །དབུགས་ཀྱིས་བརྩས་
པའི་དེ་ནི་ཀུན་ཏུ་རུང། །དུས་ཀྱི་རྣམ་གྲངས་ཨ་མར་ཀོཥར། །དེ་སུམ་ཅུ་ལ་ཉིན་ཞག་གཅིག་དེ་དག་བཅོ་ལྔ་ཕྱོགས་སུ་གྲངས། །སྔ་ཕྱིའི་ཕྱོགས་ནི་དཀར་ནག་གཉིས། །དེ་གཉིས་བསྡོམས་པ་འཇལ་བྱེད་དོ། །མཆུ་ཟླ་ལ་སོགས་
གཉིས་གཉིས་ལ། །དེ་ཚིགས་དེ་གསུམ་བགྲོད་པ་གཅིག་ལྷོ་བྱང་བགྲོད་པ་གཉིས་ལ་ལོ། །ཞེས་སོ་ཚེས་ཞག་ཁྱིམ་གྱི་ཞག་ཟླ་ལོ། །ཕྱོགས་རེའི་བཅོ་ལྔའི་ཆ་ནི་ཆོས་ཞག་སྟེ། །ནམ་ལངས་ནམ་ལངས་བར་ནི་ཉིན་ཞག་གོ་ཉི་མ་ལྡོག་
ནས་ལྡོག་པར་བརྒྱ་བརྒྱད་ཅུའི། །ཆའམ་ལུག་གླང་འཁྲིག་པ་ཀརྐཊ། །དེ་བཞིན་སེང་གེ་བུ་མོ་སྲང་སྡིག་པ། །གཞུ་དང་ཆུ་སྲིན་བུམ་པ་ཉ་རྣམས་ཀྱི། །ནང་ནས་ཁྱིམ་གཅིག་རྫོགས་པར་སུམ་ཅུའི་ཆ། །ཁྱིམ་ཞག་གོ་དེའི་སུམ་ཅུ་དེ་ཟླ་
སོགས། །ཁྱིམ་ཟླའི་ཡུན་ཚད་སྐར་ཁྱིམ་གཉིས་གཉིས་དང། །སྐར་རྐང་རེ་རེས་རྫོགས་ཕྱིར་རགས་རྩིས་སུ། །ཚེས་ཞག་སོ་གཅིག་ཞིབ་པར་ཞག་སུམ་ཅུ། །ཆུ་ཚོད་གཅིག་སྲང་ལྔ་བཅུ་དཔྱད་དབུགས་བཞི་དང། །འདོད་ཆ་བརྒྱད་ཀྱིས་

[020B] །ཁྱིམ་ལོར་ཚེས་ཞག་སུམ་བརྒྱ་དོན་གཅིག་འབྱུང། །ཡར་ངོ་ཉིན་ཞག་མར་ངོ་ཚེས་ཞག་དང། །ལོ་ལ་ཁྱིམ་ཞག་གཙོ་ཕྱིར་གཞན་སྨྲ་འཁྲུལ། །གསུམ་པོ་ཕྱི་མ་ཕྱི་མའི་འདོད་མི་ཐུབ། །རྒྱ་ནག་ཟླ་བ་ཤོལ་སྟག་
སྤྲུལ་སྤྲེལ་ཕག་བཞིའི། །རང་རང་ཟླ་བསྟུན་གསོ་སྦྱོད་དེར་མཐུན་ནོ། །རྒྱུན་གྱི་བཅུ་བཞི་པ་ནི་ལོ་དྲི་ལས། །རྒྱལ་དང་པོ་དང་སག་ཅན། །ཆུ་སྟོད་ཁྲུམས་སྨད་སྨིན་དྲུག་ཅན། །འདི་རྣམས་ཀྱི་ནི་ནག་པོའི་ཕྱོགས། །ཟླ་ཕྱེད་གསོ་སྦྱོང་བཅུ་བཞི་
པ། །བློ་གྲོས་ལེགས་བཟང་གླིང་བཞིར་དུས་མཉམ་སྟེ། །ལྷོ་བགྲོད་མཐར་ཐུག་ཕྱི་དྲོ་ནུབ་གླིང་གི་ལྷོ་མཐར་ཉི་མ་གནས་པ་མཐོང་ཕྱིར་ཏེ། །དཀྱུས་གཅིག་རྒྱུ་སྐར་ཕྱེད་ལྷག་འདིར་མཐོང་ཕྱིར། །རླུང་ཉེ་མྱུར་ཕྱིར་ཞག་གཅིག་འཁོར་རོ་ལོ། །འདི་
ནི་པཎ་ཆེན་གྱིས་ཀྱང་འཐད་ལོ་བྱས། །ལོ་མགོ་ཀར་ལུགས་ཧོར་ཟླ་བརྒྱད་པས་བཟུང། །ཉི་མའི་སྙིང་པོར་བརྟེན་རྣམས་དགུ་པ་ཟེར། །འདུལ་མངོན་མཁས་མང་བཅུ་པའི་མར་ངོར་གསུངས། །རྒྱ་དང་ཧོར་གྱི་རྒྱལ་པོས་དཔོ་ཟླར་བཤད།།
གསེར་འོད་དབྱར་ར་སྔོན་ནས་ལོ་མགེ་བཟུང། །གདན་བཞི་རྡོ་རྗེ་མཁའ་འགྲོར་རྒྱལ་ནས་ཏེ། །ནག་རྩིས་སོ་མ་རཱ་ཛར་བཅུ་གཅིག་པ། །ནག་རྩིས་ཕལ་ཆེར་ཧོར་ཟླ་བཅུ་གཉིས་པ། །དུས་འཁོར་ཡར་ངོ་སྔོན་འགྲོའི་ནག་ཟླ་དང། །མར་
ངོ་སྔོན་འགྲོ་བྱེད་ཚེ་སོགས་སོ། །གནམ་ལ་སྒྲ་གཅན་རླུང་དང་རང་འགྲོས་ཀྱང། །གཡས་སྐོར་ཉི་ཟླའི་རང་འགྲོས་གཡོན་སྐོར་རོ། །ས་ལ་ཁྱིམ་དང་དུས་བཞི་བཅུ་གཉིས་ཟླ། །གཡས་སྐོར་རོ་བཅུ་གཉིས་དུ་མ་བུར་

[021A]༄༅། །ཁྱིམ་བཅུ་གཉིས། །མཉམ་གནས་ཟླ་བ་རེ་ན་སྔོན་མར་རོ། །ཟླ་བ་དུམ་བུར་མི་འདྲ་ཡོད་མེད་དཔྱད། །ཤར་གྱི་དགུན་མཐའ་སགས་ཉ་དགོས་ཏེ། །ཟླ་བས་ཞག་གཅིག་ཉ་སྐར་མང་མི་སྤྱོད། །ས་ག་
དབྱིད་ཀྱིས་མ་ཁྱབ་བཅུ་གཉིས་འགྱུར། །གཞན་གྱི་ལོ་མགོ་ཉིན་མཚན་ནམ་ཡིན་དཔྱད། །འདུལ་མངོན་མགོ་ཟླ་ཟླ་བ་བཅུ་གཉིས་གང། །ཞེན་ཡར་ངོ་མར་ངོ་ཕྱི་ནས་བརྗོད། །ནོར་ལྷ་བརྒྱད་དང་དག་པོ་བཅུ་གཅིག་དང། །ཉི་མ་བཅུ་གཉིས་
ཐ་སྐར་བུ་གཉིས་ཏེ། །ཉེ་དབང་སོ་གཉིས་བརྒྱ་བྱིན་གཟུགས་བཞིན་སྐྱེ། །སྤྲུལ་པར་སྤྱོད་པ་གཉིས་ཏེ་འདོད་སྤྱོད་གསུམ། །ཚངས་རིས་འཛམ་གླིང་བར་སྙེད་ཚངས་མདུན་འཕགས། །གཟུགས་ཅན་བར་བསྐལ་བཞི་བཅུར་བར་
བསྐལ་བྱས། །སྟོང་གསུམ་ལྕགས་རི་མཛོད་རྩར་བཤད་དམ་དཔྱད། །འཇིག་པའི་བསྐལ་བའི་མེ་ནི་རང་སས་བསྡུས། །རྐྱང་པ་གཉིས་པོ་ཕུལ་ཕྱིར་ཁུག་པར་མཉམ། །འཕེལ་འགྲིབ་མཆིམས་ཀྱིས་དགེ་སྡིག་ལ་རག་གསུངས། །
བསོད་གྲགས་གང་སྤེལ་དྲངས་ནས་ཉིས་བརྒྱར་བཤད། །གནས་པའི་མགོ་ནི་དཔག་མེད་ནས་འགྲིབ་སྟེ། །འདིའི་གཅིག་དམྱལ་བར་སྐྱེས་པ་ནས་ཡིན་ཕྱིར། །ས་སྡེར་བརྟེན་ནས་བརྒྱད་ཁྲིར་འདོད་པ་འཁྲུལ། །ཉི་ཟླ་སྐར་གསུམ་ལས་
ནི་འྥྱིའམ་དཔྱད། །འཁྲིག་རྐུ་གསོད་རྫུན་རྣམས་ཀྱང་རིམ་འབྱུང་སྟེ། །རྫོགས་ལྡན་གསུམ་ལྡན་གཉིས་ལྡན་རྩོད་ལྡན་དང། །བསྟན་པ་རྫོགས་ལྡན་ལ་སོགས་རྣམ་གྲངས་མང། །སྔོན་ཚེ་བར་བསྐལ་ཉི་ཤུ་ཐུབ་གསུངས་

[021B] །བསྐལ་ཆེན་གཅིག་ལ་མི་ལོ་མི་འཁྲུགས་བདུན། །འདིར་ནི་སངས་རྒྱས་འབྱུར་དུས་སྦྱིར་བསྟན་ཀྱང། །དམིགས་བསལ་མཐེ་བོང་ཅན་དུ་བཅུ་པའི་ཚེ། །སྐར་མ་ལ་དགའ་འབྱུང་ཞིང་བརྒྱད་ཁྲི་ལས། །སྔར་ཡང་འབྱུངས་
བསྐལ་པ་གཞན་ལ་ཡོད། །བྱང་སར་བསྐལ་པ་ཆེན་པོ་རེ་ར་ཡང། །གྲངས་མེད་ཚུལ་གསུངས་རྒྱན་སྣང་སྣ་ཚོགས་གསུངས། །མང་བཀུར་འོད་མཛེས་དགེ་བ་དགེ་མཆོག་དང། །གསོ་སྦྱོང་འཕགས་ཏེ་སྔོན་གྱི་རྒྱལ་པོ་ལྔ། །ང་ལས་
ནུ་ནས་མཛེས་ལྡན་ལྔ་འཁོར་བསྒྱུར། །བར་བསྐལ་གསུམ་དུ་སྐྱེ་བ་འགོག་ཕྱིར་འབད།    ༈    །རིག་བྱེད་ནགས་ལ་མེ་ཞུགས་བཞིན་གནས་ཕྱིར། །ངག་གི་ཚོགས་པའི་གདངས་གཅིག་དེ་ཡིན་གྱི། །མིང་ཚིག་གཅིག་
ཏུ་ལུང་མ་བསྟན་ཕྱིར་རོ། །གནས་མས་མི་འཇིག་གཞན་འགྲོའི་རྫས་ཞིག་འདོད། །སྐད་ཅིག་མ་ཕྱིར་རྒྱུ་མེད་འཇིག་ཕྱིར་རོ། །སྒྱུར་ཕྱིར་ཐོབ་བུམ་པའི་འཇིག་རྒྱུ་ལོ། །མེས་ཀྱང་རྫ་བུམ་ངོ་བོ་སྒྱུར་བྱེད་ཕྱིར། །ཕན་གནོད་གཉི་གའི་བྱེད་
པོར་ཐལ་བར་འགྱུར། །དཔེ་སྟོན་རྫས་གྲུབ་དབྱི་བས་ཞིག་རིག་བྱེད་མིན། །དབྱིབས་ནི་རེག་པས་ཤེས་ཕྱིར་རྫས་མ་གྲུབ། །རེག་བྱར་ཐལ་ཕྱིར་ཁ་དོག་ལ་བཏགས་ཟེར། །ཕྲ་རབ་ལ་མེད་ཕྱིར་ཡང་རྫས་མེད་ལོ། །རིག་མིན་སྒྲུབ་
ཕྱེད་བཞི་དང་སྐུལ་བྱེད་མདོར། །ཀུན་དགའ་རབ་གཙུག་ལག་ཁང། །མལ་སྟན་འཚོ་བ་ན་རམ་དང། །གློ་བུར་ནད་པ་ནད་གཡོག་དང། །ཡུལ་པན་བྱུང་ཚེ་སྦྱིན་པ་ནི། །རྫས་ལས་བྱུང་བའི་བསོད་ནམས་བདུན། །བཞུགས་དང་གཤེགས་རྩོམ་ལམ་

[022A]༄༅། །ཞུགས་དང། །ཕྱིན་པ་ཐོས་དང་མཐོང་བ་དང། །ཆོས་ཐོས་བསླབ་པའི་གཞི་འཛིན་ལ། །དགའ་དང་དད་པ་སྐྱེ་བ་ནི། །རྫས་ལས་མ་བྱུང་བསོད་ནམས་བདུན། །རིག་མིན་ཁྱད་ཆོས་གསུམ་ལས་རྒྱུ་མཐུན་གྱིས། །མ་བསྐྱེད་ཆོས་བཟོད་
སྡོམ་པའོ་སྐྱེ་ཚུལ་བཞི། །འདོད་གཏོགས་རྒྱུ་མཐུན་ཟིན་པའི་འབྱུང་ལས་སྐྱེ། །ལུས་ངག་ཚོགས་ཕྱིར་སྤོང་བའི་འབྱུང་ཐ་དད། །གོང་མ་མ་ཟིན་རྒྱས་བྱུང་འབྱུང་ལས་སྐྱེ། །སེམས་དང་འདྲ་ཕྱིར་འབྱུང་བའང་ཐ་དད་མེད། །མཐོང་སྤངས་
ཀུན་སློང་མིན་གསུངས་དུས་ལ་དགོངས། །རྗེས་འཇུག་མ་དགུའི་ཐུབ་པར་གསུམ་ལས་མེད། །མཉམ་གཞག་འཕགས་ལམ་གནས་གཉིས་ད་ལྟར་ལྡན། །གསུངས་ཕྱིར་སེམས་རྗེས་འབྲང་ངོ་སྡོམ་གཉིས་ལ། །ཡིག་ཆར་རིག་བྱེད་
བྱེད་མིན་གཉིས་གསུངས་དཔྱད། །གཟུགས་ཅན་བཅུ་ནི་སྒོམ་སྤང་ཉིད་ཕྱིར་རོ། །དངོས་གཞིར་གྱུར་བའི་བར་ཆད་མེད་ལམ་གྱི། །ཟག་མེད་སྡམ་པ་སྤོང་སྡོམ་ཡིན་མིན་དཔྱད། །སྡོམ་དང་སྡོམ་མིན་པར་མ་རྣམ་རིག་མིན། །ཡོད་པར་མ་
ངེས་ཡོད་ན་དུས་གཉིས་ལྡན། །རིག་བྱེད་བྱེད་མིན་ལྡན་ལའང་མུ་བཞི་སྟེ། །རིག་མིན་མ་ཐོབ་པ་ཡི་སེམས་ཞན་པས། །གསོད་སོགས་ལས་ལམ་རྫས་བྱུང་མ་ཡིན་པའི། །དགེ་སྡིག་བྱེད་དོ་འདི་ལ་ཞིབ་ཆ་དགོས། །སྔ་མའི་
རྣམ་རིག་བཏང་ཞིང་ཕྱི་མའི་དེ། །མ་ཐོབ་འཕགས་པ་རིག་མིན་ཁོ་ནར་ལྡན། །གཉིས་ལྡན་སོ་ཐར་སྡོམ་པ་ཐོབ་མ་ཐག་གང་དང་མི་ལྡན་གཟུགས་མེད་སོ་སྐྱེའོ། །འདོད་གཏོགས་སྡོམ་པ་སྦྱོར་དངོས་ཐམས་ཅད་དང། །སེམས་ཅན་

[022B] །འདས་དང་མ་འོངས་ལས་མིན་སྡོམ་གཞན་གཉིས། །བཅས་དང་སྦྱོར་མཇུག་ལས་མིན་ཕྱིར་མུ་བཞི། །སྦྱོར་བ་སྦྱོར་བས་སྤངས་ཟིན་ཡིན་ནམ་དཔྱད། །ཡན་ལག་མང་ཉུང་རྒྱུ་དགེ་ཆུང་འབྲིང་ཆེ། །འདིར་
འཕྲོས་སྐྱེས་བུ་གསུམ་གྱི་རྣམ་གཞག་བཤད། །མི་དགེའི་རྩ་གསུམ་ཆིག་ཅར་མངོན་གྱུར་པ། །མེད་ཕྱིར་སྡོམ་མིན་རྒྱུ་ཚོགས་ཀུན་ལས་མིན། །བཤན་པར་སྐྱེ་བས་ལས་དེར་ཞུགས་པ་དང། །གཞན་གྱིས་ཁས་ལེན་པ་ལས་སྡོམ་མིན་
ཐོབ། །དངོས་གཞིའི་སྡོམ་པས་འཕོས་ཉམས་པས་གཏོང། །ཉེར་བསྡོགས་ཞན་ཕྱིར་འཕགས་མིན་འཆི་བས་གསུངས། །དངོས་གཞིའི་སྦྱོར་ལམ་གྱིས་ནི་བདེན་མཐོང་འགྱུར། །སྡོམ་མིན་གཏོང་རྒྱུ་གསུམ་མོ་བྱ་རྒྱ་སོགས། །
དོར་བས་མི་ཆོག་ནད་སོས་སྨན་ལ་ལྟོས། །བར་མའི་དགེ་དང་མི་དགེ་གཏོང་རྒྱུ་དྲུག་ངད་དང་སྡང་བའི་བློ་ཤུགས་ཆད་པས་གཏོང། །ཁས་བླངས་དུས་ཚོད་རྫོགས་པ་བླངས་པ་ཆད། །བསྙེན་བཀུར་བྱ་ཞེས་མ་བྱས་བྱ་བ་ཆད། །གཙུག་
ལག་ཁང་སོགས་ཞིག་བ་དོན་ཆད་དེ། །ཚེ་ཆད་དགེ་རྩ་ཆད་པ་ཡིས་ཀྱང་གཏོང། །སེམས་ནི་བརྟན་ཕྱིར་མ་ནི་སྡོམ་མིན་ཞིང། །མིན་དེར་ཕལ་ཆེར་སྡོམ་པ་སྐྱེ་རུང་དགོས། །ཡིག་ཆར་བདེ་དང་མི་བདེ་གང་རུང་མིན། །མྱོང་འགྱུར་ལུང་མ་བསྟན་
གསུངས་བཏང་སྙོམས་དགོངས། །མཆིམས་མཛོད་ཕལ་ཆེར་རམ་ཉེར་ཞིའི་བདེར་དགོངས་གསུངས། །གསུམ་པ་མིན་ནའང་བཏང་སྙོམས་མྱོང་འགྱུར་ཡོད། །ཁྱད་པར་བསམ་གཏན་རྣམ་སྨིན་ཡོད་ཕྱིར་དང། །ཅིག་ཅར་བདེ་སྡུག་

[023A]༄༅། །བཏང་སྙོམས་མྱོང་བ་ཞིག་གསུངས་ཤིང་འདོད་ལས་གཞན་ལ་མི་རུང་ཕྱིར། །རྣམ་སྨིན་སྡུག་བསྔལ་དབང་པོའི་ཚོར་བ་སྟེ། །ཡིད་མི་བདེ་ལ་རྣམ་སྨིན་མི་བཞག་ཕྱིར། །ལན་དུ་ཁྱད་པར་བསམ་གཏན་
རྣམ་སྨིན་ལ། །དབང་ཚོར་བདེ་བ་འཇོག་དང་ཚོར་མེད་པར། །སྨྲ་བ་མང་ཡང་གསུམ་པ་མན་ལ་ཡང། །རང་ལུགས་བཏང་སྙོམས་མྱོང་འགྱུར་བཞག་གམ་དཔྱད། །མྱོང་འགྱུར་ལྔ་ཡི་ཐོག་མཐའ་ཚོར་བ་སྟེ། །ཁ་ཅིག་མྱོང་འགྱུར་གསུམ་
སྟེང་མ་ངེས་ལ། །གནས་སྐབས་མ་ངེས་རྣམ་སྨིན་ངེས་པ་དང། །གཉིས་ཆར་མ་ངེས་པ་སྟེ་ལྟར་བཤད་ཅིང། །དཔེ་སྟོན་གནས་སྐབས་ངེས་ལ་རྣམ་སྨིན་མིན། །རྣམ་སྨིན་ངེས་ལ་གནས་སྐབས་མ་ངེས་དང། །གཉིས་
ངེས་གཉིས་ཀ་མ་ངེས་བཞིར་བཤད་དོ། །གལ་ཏེ་མྱོང་ན་མཐོང་ཆོས་མྱོང་ངེས་ལ། །སྨིན་པར་མ་ངེས་དང་པོའོ་དེས་གཞན་སླ། །ཀུན་ལ་འཕེན་པ་བཞི་ཞེས་སྤྱིར་བསྟན་ནས། །དམྱལ་བའི་དགེ་ལ་མཐོང་ཆོས་མྱོང་འགྱུར་
མེད༑ །ཆགས་བྲལ་བྱིས་པས་སྐྱེས་མྱོང་མི་བྱེད་པ། །དེ་མེད་དོན་ཏེ་གསར་བསགས་ལ་སྦྱར་ན། ལན་གྲངས་གཞན་མྱོང་ལ་ཡང་ཐལ་ཕྱིར་རོ། །འདོད་རྩེས་ཉམས་ཀྱང་འཆི་བ་མེད་ཕྱིར་མིན། །འདོད་པའི་བར་དོར་བར་དོར་རང་ཉིད་དང། །མངལ་
གྱི་ལྔ་དང་སྐྱེ་བའི་གནས་སྐབས་ལྔར། །འཕེན་པ་བཅུ་གཅིག་ངེས་དང་མ་ངེས་ཀྱིས། །ཕྱེ་བས་ཉེར་གཉིས་དེ་ལས་ངེས་བཅུ་གཅིག་མཐོང་ཆོས་འབྲས་ཅན་ནོ་བར་སྲིད་སྐྱེ་སྲིད་གཉིས། །འཕེན་བྱེད་གཅིག་གིས་འཕང་བའི་རིས་མཐུན་ཚེ། །གཅིང་

[023B] །འབྱུང་འཁྲུགས་གཡེང་བ་མ་གཏོགས་འཕགས་ལ་མེད། །སྒྲ་མི་སྙན་ན་སྨྱོ་བ་ལྔ་ཆར་མེད། །སྐྲག་པའི་སེམས་ནི་རྣམ་སྨིན་ལས་སྐྱེས་ཀྱང། །ཡིད་མི་བདེ་བར་གཏོགས་ཕྱིར་རྣམ་སྨིན་མིན།།
གཟུགས་མེད་དགེ་བ་དཀར་ལས་འདི་མིན་ཏེ། །རྒྱུ་འབྲས་ཚང་བའི་དབང་བྱས་མིན་ཕྱིར་ལོ། །ཟག་མེད་ལས་ཀྱང་དཀར་བ་མིན་གསུངས་པ། །དེ་ལ་དཀར་བའི་རྣམ་སྨིན་མེད་ལ་དགོངས། །མཐོང་བཞི་སྒོམ་ལམ་བརྒྱད་དེ་སེམས་བཅུ་གཉིས།།
ནག་པོ་ཟད་བྱེད་པོ་དགུ་པའི་འདོད་དགེ་སྟེ། །དེ་སྲིད་དེར་དམིགས་ཉོན་མོངས་མི་སྤོང་ཞིང། །དེ་ནི་ཆགས་བྲལ་ཚུལ་གྱིས་སྤོང་དགོས་ཕྱིར། །དཀར་པོ་ཟད་བྱེད་མི་བརྗོད་དགྲ་བཅོམ་ལས། །དཀར་པོ་ཟད་པའི་ལས་སུ་ཐལ་ཕྱིར་རོ། །དཔེ་
སྟོན་བརྣབ་སེམས་སོགས་ཀྱང་ལས་སུ་འདོད། །དུས་ཀྱི་ཀུན་སློང་སྡིག་ཀྱང་རྒྱུའི་ཀུན་སློང། །དཀར་ན་དགེར་འགྱུར་འདིར་མཚུངས་ཡིག་ཆར་གསལ། །གཡེམ་བཅོལ་མེད་ཕྱིར་རིག་བྱེད་བྱེད་མིན་གཉིས། །དྲུག་ཀྱང་རང་གིས་བྱེད་ན་
གཉིས་འབྱུང་ལ། །འཆི་སྲིད་ཕྲ་མོར་རིག་བྱེད་ཡོད་མེད་དབྱད། །སྡོམ་པའི་དབང་བྱས་དགེ་བ་བདུན་ཀྱང་གཉིས། །སྦྱོར་མཇུག་སྡོམ་པའི་སྦྱོར་མཇུག་གིས་སྤོང་ཞིང། །ཡིད་ཀྱི་གསུམ་ལ་སྦྱོར་མཇུག་མེད་གསུངས་ཕྱིར། །འགགས་
མ་ཐག་པའི་ཆགས་སྡང་རྩ་བར་བཤད། །དགེ་དང་མི་དགེ་བདུན་གྱི་ཉེར་བསྡོགས་ནི། །རྣམ་རིག་ལྡན་ནོ་དྲག་ན་གཉིས་ཀར་ལྡན། །དེ་ཕྱིར་བྱེད་མིན་འགྱུར་བའམ་མ་ཡིན་སྨྲོས། །འོན་ཀྱང་ལུས་ཀྱིས་རྫུན་དང་ཡིད་ཙམ་གྱིས། །སྲོག་

[024A]༄༅། །གཅོད་རྫོགས་པ་ཡོད་ཕྱིར་ཞིབ་ཆ་དགོས། །མཇུག་ནི་སྦྱོར་ལས་བཟློག་སྟེ་རིག་མིན་དང། །ངེས་ལྡན་དེ་མཐུན་བྱེད་ན་རིག་བྱེད་ཀྱང། །ལོག་ལྟའི་གཞི་ནི་མིང་གཟུགས་ལ་སྦྱོར་དཔྱད། །གོང་མའི་དགེ་བ་མེད་ཅིང་
འདོད་སྦྱོར་བྱུང། །སྔར་ནས་ལོག་ལྟ་ཆུང་དུས་ཉམས་ཕྱིར་མིན། །ཁ་ཅིག་ཟག་མེད་གོང་མའི་ཡུལ་ཅན་རྣམས། །རང་ལ་དམིགས་སོགས་ཟག་པ་རྒྱས་རུང་ཡང། །ཡུལ་དེར་དམིགས་པས་རྒྱས་པར་མི་ནུས་ཁས། །སྟོབས་ཆུང་ཕྱིར་ན་
གཅོད་བྱེད་མིན་ནོ་ལོ། །རང་ལུགས་དེས་ཀྱང་གཅོད་ཕྱིར་ཀུན་གྱིས་སྨྲོས། །སྒོམ་སྤང་སྤོང་ཚུལ་ཇི་བཞིན་རིམ་དགུས་གཅོད། །རྩ་ཆད་ལོག་པར་ངེས་ལ་མུ་བཞིའོ། །སྦྱོར་ཚེ་དགུ་པོ་ཅིག་ཅར་རོ་མཚམས་མེད་ཅན། །ཚེ་དེར་མི་སྦྱོར་རྒྱུའི་
དང་རྐྱེན་སྟོབས་ཀྱིས། །ཆད་གཉིས་དམྱལ་ནས་འཆི་དང་སྐྱེ་ཆོ་སྦྱོར། །མི་དགེའི་རྩ་གསུམ་ཅིག་ཅར་མི་སྲིད་ཕྱིར། །མང་ན་རང་ཉིད་བརྣབ་སེམས་ལོག་གཡེམ་གནས། །ལུས་ངག་གཞན་དྲུག་བཅོལ་བས་བརྒྱད་འབྱུང་སྲིད། །བརྣབ་
སེམས་གནོད་སེམས་མེད་པ་འབྲལ་མེད་ཕྱིར། །གཅིག་དང་མིན་ནོ་གཉིས་དང་ལྷན་ཅིག་པ། །དབང་ཤེས་དགེ་དང་གཟུགས་མེད་ལ་བརྟེན་པའི། །ཟད་ཤེས་སོགས་ཏེ་རྣམ་ཤེས་ལྔ་ཡི་བློ། །ངེས་རྟོགས་མེད་ཕྱིར་ལྟ་མིན་གསུངས་ཕྱིར་
དང༑ ༑ཟད་དང་མི་སྐྱེའི་བློ་ལྟ་མིན་གསུངས་ཤིང། །གཟུགས་ལ་བརྟེན་ན་སྤོང་བདུན་འབྱུང་ཕྱིར་བཀག་གཟུགས་མེད་ཡིད་ཤེས་དགེ་བ་གཞན་ལ་གསུམ། །ལུང་མ་བསྟན་གནས་དགེ་བསྙེན་སྤོང་བ་བཞི། །དེ་ནི་དབང་

[024B]ལུང་མ་བསྟན་གྱིས་བསྙེན་རྫོགས་སྤོང་བ་བདུན། །དབང་ཤེས་དགེ་བས་དེ་དགུ་ཡིད་དགེས་བཅུ། །སྡོམ་པའི་དབང་བྱས་ཡིན་གྱི་བར་མ་ལ། །ལུང་མ་བསྟན་གྱིས་སྤོང་བ་གཅིག་ལེན་ན། །གཅིག་ལྡན་
ཡིད་ཤེས་དགེ་བས་གཉིས་དང་ལྔ། །ལེན་ལ་ལྔ་བརྒྱད་ལྡན་ཡང་འདིར་མ་བཤད། །གཟུགས་མེད་འཕགས་པར་ཟག་མེད་སྡོམ་འདས་ལྡན། །རང་འགྲེལ་དེ་ལ་མ་འོངས་ལྡན་གསུངས་དཔྱད། །གཟུགས་མེད་འདུ་ཤེས་
མེད་པའི་ལྷག་མར་བྱས། །ཁམས་དང་འགྲོ་ན་དགེ་འདུན་མངོན་གྱུར་ཡོད། །དམྱལ་བར་སྔ་མའི་སྲོག་གཅོད་ལྡན་ནམ་དཔྱད། །གླུ་ལེན་ལོག་འཚོར་འགྲོ་མེད་མདོ་དང་འགལ། །ཡིད་ཀྱི་གསུམ་གྱིས་འབྲས་གསུམ་གྲུབ་ཚུལ་དཔྱད།།
ཟག་བཅས་ཟག་མེད་སྤོང་ལམ་ལ་ལྔ་བཞི། །སྤོང་མིན་ཟག་བཅས་ཟག་མེད་ལ་བཞི་གསུམ། །དགེ་འབྲས་དགེ་ལ་རྣམ་སྨིན་མ་གཏོགས་བཞི། །མི་དགེར་སྐྱེས་བདག་གཞན་ལ་རྣམ་སྨིན་བསྣན། །མི་དགེའི་འབྲས་དགེར་སྐྱེས་བདག་མི་དགེ་ལ།།
རྒྱུ་མཐུན་དང་བཅས་གཞན་ལ་རྣམ་སྨིན་བསྣན། །ལུང་བསྟན་མིན་འབྲས་དགེ་ལ་སྐྱེས་བདག་གཉིས། །གཞན་པ་གཉི་གར་དེ་སྟེང་རྒྱུ་མཐུན་བསྣན། །ཡིག་ཆར་དེ་འབྲས་ལུང་མ་བསྟན་པ་ལ། །བྲལ་འབྲས་བདག་འབྲས་མ་གཏོགས་གསུམ་
ཡོད་ཕྱིར། །གསུངས་པ་ཡིག་ནོར་རྣམ་སྨིན་མེད་ཕྱིར་རོ། །དགེ་དང་ལུང་མ་བསྟན་ལ་ཕན་ཚུན་དུ། །རྒྱུ་མཐུན་མ་གསུངས་མི་དགེ་ལ་གསུངས་པ། །མཆིམས་ཊཱིཀ་ཉོན་མོངས་ཅན་དུ་འདྲ་ཕྱིར་གསུངས། །འགོག་བདེན་དགེ་འབྲས་
[025A]༄༅། །མིན་ཞིང་ལུང་མ་བསྟན། །ཡིན་ནའང་དེ་འབྲས་དགེ་ཡིན་ཚིག་ལ་གཟབས། །འདས་པའི་འབྲས་བུ་དུས་གསུམ་བཞི་བཞི་སྟེ། །བྲལ་འབྲས་དུས་ཀྱིས་མ་བསྡུས་ཕྱིར་ན་དོར། །ད་ལྟའི་འབྲས་བུ་མ་འོངས་
འང་དེ་བཞིན་ནོ། །ད་ལྟའི་ད་ལྟ་ལ་ནི་སྐྱེས་བདག་གཉིས། །མ་འོངས་མ་འོངས་ལ་ནི་བྲལ་འབྲས་དང། །རྒྱུ་མཐུན་མ་གཏོགས་གོ་རིམ་མེད་ཕྱིར་རོ། །ཕྱི་མས་སྔ་མ་མི་སྐྱེད་ཕྱིར་མ་བཤད། །རང་གི་ས་བ་བཞི་སྟེ་བྲལ་མ་གཏོགས། །རྒྱུ་
མཚན་མཛོད་ཊཱིཀ་དེ་སས་མ་བསྡུས་ཕྱིར། །གསུངས་པ་མི་རིགས་ས་དགུའི་ལམ་ཕན་ཚུན། །རྒྱུ་ཕྱིར་ས་གཞན་གྱིས་ཀྱང་ཟག་མེད་ལ། །རངས་ཇི་བཞིན་སྐྱེས་བདག་རྒྱུ་མཐུན་གསུམ། །བྱེད་པར་འགལ་ཏེ་སས་བསྡུས་མིན་ཕྱིར་རོ། །
གཞན་སའི་ཟག་བཅས་སྐྱེས་བདག་གཉིས་ལས་མེད། །སློབ་པའི་འབྲས་བུ་སློབ་དང་མི་སློབ་པ། །སྐྱེས་བདག་གཉིས་དང་རྒྱུ་མཐུན་གསུམ་གསུམ་དང། །གང་ཡང་མིན་པ་སྐྱེས་བདག་བྲལ་འབྲས་གསུམ། །མི་སློབ་འབྲས་བུ་བདག་འབྲས་
གཅིག་པུ་དང། །སྐྱེས་བདག་རྒྱུ་མཐུན་གསུམ་དང་སྐྱེས་བདག་གཉིས། །ཉམས་མ་ཐག་ཏུ་ཉོན་མོངས་མངོན་གྱུར་ལས། །སློབ་སེམས་མི་འབྱུང་ཕྱིར་ན་བྱེད་འབྲས་མིན། །གཉི་ག་མིན་པའི་འབྲས་བུ་སློབ་སོགས་ལ། །སྐྱེས་བདག་གཉིས་
གཉིས་དང་ནི་ལྔ་ཆར་འབྱུང། །མཐོང་སྤངས་འབྲས་བུ་སྤང་བྱ་རྣམ་གཉིས་ལ། །རྣམ་སྨིན་བྲལ་འབྲས་གཉིས་དང་བྲལ་འབྲས་དོར། །དེ་འབྲས་སྤང་བྱ་མིན་པ་བདག་གཅིག་པུ། །སྒོམ་སྤངས་འབྲས་བུ་སྤང་བྱ་རྣམ་གཉིས་ལ། །སྐྱེས་བདག་གཉིས་དང་

[025B] །ཞི་རགས་ལམ་གྱི་བྲལ་འབྲས་ཡོད་པའི་ཕྱིར། །སྤང་བྱ་མིན་པ་སྐྱེས་བདག་བྲལ་བ་སྲས་གསུམ། །སྤང་བྱ་མིན་འབྲས་བདག་དང་སྐྱེས་བདག་གཉིས། །སྤང་བྱ་མིན་པ་རྣམ་སྨིན་མ་གཏོགས་བཞི། །ཉོན་མོངས་
ཅན་ནི་རིག་མིན་སྐྱེད་པ་སྟེ། །ཁ་ཅིག་སྤྱོད་ལམ་ཉམས་པའང་རིགས་མིན་ལོ། །རང་འགྲེལ་སེམས་མེད་སྙོམས་འཇུག་དག་གིས་ཀྱང། །རིས་མཐུན་པ་ནི་འཕེན་པར་མི་བྱེད་དེ། །ལས་དང་ལྷན་ཅིག་མི་འབྱུང་ཕྱིར་གསུངས་པས། །འཕེན་བྱེད་དེ་
ཡི་ཚོགས་པའི་སྡོམ་པའམ། །སེམས་རྟེན་བཞི་པའི་དངོས་གཞི་གང་ཡིན་དཔྱད། །སྙོམས་འཇུག་ཐོབ་པར་བཅས་དེ་རྫོགས་བྱེད་ཡིན། །ཉོན་མོངས་ཤེས་ཆེ་བ་དང་རྣོ་བ་ལས། །གཅིག་སྤངས་སླ་ཕྱིར་སྔ་མ་ཉོན་སྒྲིབ་ཡིན། །དབྱེན་གྱི་ལྟུང་
བརྫུན་ནོ་དབྱེན་ལྡན་མིན། །ལྷ་སྦྱིན་དྲང་སྲོང་མངོན་ཤེས་ལྔ་ལྡན་དུ། །སྐྱེས་འཁོར་སྟོན་པས་ཕྱེ་བའི་རྣམ་སྨིན་ལོ། །ཡུལ་གཏོང་བ་ལ་བུ་ལོན་ལྡང་བ་བཞིན། །བཟོད་སོགས་ཐོབ་ཚེ་ལས་ཀྱིས་ཤིན་ཏུ་འགོག་ངེས་གནས་ཁྱད་ཚེས་དྲུག་
དང་ལས་གསོག་པའི། །གླིང་སོགས་ཁྱད་ཆོས་དྲུག་ཀྱང་རྩ་བར་གསལ། །རྟོག་དཀར་མེར་མེར་མངོན་ཤེས་གསུམ་གྱིས་དཔྱད། །བསོད་ནམས་བརྒྱ་ཡི་འདྲེན་ཚུལ་ལ་བཞི་སྟེ། །དགེ་བཅུའི་སྤོང་སེམས་འགོད་བ་སྔགས་ཡི་རང་བསྔོ། །ལྔ་
བཅུ་འཕེན་རྫོགས་དབྱེ་བས་བརྒྱར་འདོད་དང། །འཕེན་བྱེད་དང་ནི་མི་གཡོའི་ལས་ལ་དཔྱད། །ལས་ལམ་བཅུ་ལ་རྒྱུ་ལྔས་དམིགས་པས་བཅུར། །དབྱེ་ཚུལ་དགེ་བཅུའི་ལམ་དག་སྦྱོར་བ་དག་རྟོག་པས་མ་སྨྲས་དྲན་ཟིན་མྱང་འདས་སུ། །བསྔོ་

[026A]༄༅། །བ་ལྔ་བཅུ་དེ་ལྟར་སྨོན་ལྔ་བཅུ། །ཆོས་གཟུགས་སྐུར་དམིགས་བརྒྱ་སྟེ་མཚན་སོ་གཉིས། །མ་འདྲེས་བཅོ་བརྒྱད་དང་བཅས་ལྔ་བཅུ་ལ། །དམིགས་པ་ལྔ་བཅུ་སྨོན་པ་ལྔ་བཅུའོ། །ཁམས་གསུམ་གྲོལ་སྨོན་
བདག་གྲོལ་སྨོན་པ་དང། །འདོད་པ་ཉི་ཤུ་གོང་མ་ཉི་ཤུ་དང། །གྲང་དམྱལ་བརྒྱད་ལ་དམིགས་པའི་སྙིང་རྗེ་རྣམས། །སྔ་ཕྱི་གཉིས་གཉིས་དབྱེ་བས་བརྒྱར་ཡང་གསུངས། །བར་དུ་བདུན་ཁྲི་ལྔ་དྲུག་བདུན་སྟོང་བཀུར། །ཡ་གཅིག་འགྲེང་སྟེ་ཞག་
བདུན་བསྟད་བུ་ནི། །སྐྱེས་བུ་ཁྱུ་མཆོག་ཁྱོད་འདྲའི་དགེ་སྦྱོང་གཞན། །འཇིག་རྟེན་གཞན་དང་ལྷ་ཡུལ་ས་ལ་མེད། །འཇིག་རྟེན་འདི་ན་ཡོད་པ་མ་ཡིན་ཞིང། །རྣམ་ཐོས་བུ་ཡི་གནས་ན་ཡོད་མ་ཡིན། །ལྷ་ཡི་ཕོ་བྲང་གནས་མཆོག་དག་ན་ཡང་
ཡོད་མིན་ཕྱོགས་དང་ཕྱོགས་མཚམས་དག་ནའང་མེད། །རི་དང་ནགས་སུ་བཅས་པའི་ས་ཡི་སྟེར། །རྒྱས་པ་ཀུན་ཏུ་ཡུལ་ཞིག་ག་ལ་ཡོད། །སྨན་གཞིར་བསྐལ་པ་དགུ་ཕྲག་འདུམས་པར་གསུངས། །རིགས་པས་བསྐྲུན་པ་བྲིས་རྐོ་སྙན་ངག་དང། །
གྲངས་སོགས་འཛིན་པ་ལུས་ངག་ཡིད་ཀྱི་ལས། །ཀུན་བྱང་རྣམ་གྲངས་སྨོས་པས་མངོན་པ་སྡུད།    ༈    །ལས་དེའི་རྩ་བ་ཕྲ་རྒྱས་བྱེ་སྨྲས་ནི། །ཆགས་སེགས་དཔེ་སྟོན་ས་བོན་གནས་མས་ཐོབ། །ཕྲ་རྒྱས་ཉོན་མོངས་གཞི་གཅིག་ཐ་དད་
སྨྲ༑ ༑འདིར་ཡང་ཐ་མའི་ཆགས་སོགས་ཕྲ་རྒྱས་མིན། །འཇུག་པའམ་བྱེད་བཅུ་མཆིམས་ཊཱིཀ་ལས། །རྩ་བ་བརྟན་བྱེད་ཐོབ་པའི་རྒྱུན། །རྒྱུད་གནས་བྱེད་པ་ཕྲ་རྒྱས་རྒྱུན། །ཞིང་ནི་རང་རྒྱུད་ཕྲ་རྒྱས་གཞིར། །རྒྱུ་མཐུན་སྒྲུབ་པ་ཉེ་ཉོན་

[026B] །ལས་ཀྱི་སྲིད་པ་སྒྲུབ་པར་བྱེད། །རང་ཚོགས་འཛིན་པ་ཚུལ་བཞིན་མིན། །དམིགས་ལ་ཀུན་རྨོངས་མི་ཤེས་ཉིད། །རྣམ་ཤེས་རྒྱུན་འཁྲིད་སྲིད་པར་འཕེན། །དགེ་ལས་གཡོ་བ་ཉམས་པ་ཡིན། །འཆིང་བ་ཁམས་ལས་མེ་འདའ་
བ༑ ༑རྣམ་པ་བཅུ་ནི་གནས་འདིར་ཡང། །རབ་ཏུ་བསྟན་པ་ཡིན་པར་འདོད། །ཅེས་གསུངས་འདོད་ཆགས་དེ་བཞིན་གཤེགས་འདོད་ཆགས། །རྒྱས་རུང་དེ་ལ་ཁྲོ་སོགས་རྒྱས་པར་བསྟན། །ཐར་བློ་ཟློག་ཕྱིར་བཤད་ཀྱང་སློབ་དཔོན་ནི།།
རོ་མྱོང་སྲེད་ཡུལ་ལུས་ནི་སྲིད་པ་ཉིད། །ཡིན་ཕྱིར་གསུངས་ཏེ་གཟུགས་མེད་ཁམས་ལ་དཔྱད། །དེ་སྟེ་བདུན་ནམ་ལྟ་བཅས་ཕྲ་རྒྱས་བཅུ། །སོ་གཉིས་ཉེར་བརྒྱད་ཉེར་བརྒྱད་སྡོམ་པ་ཡི། །མཐོང་སྤངས་གྱ་བརྒྱད་སྟེང་དུ་སྒོམ་སྤངས་བཅུ། །ཀུན་
བཏུས་མཐོང་སྤང་བརྒྱ་རྩ་བཅུ་གཉིས་གསུངས། །བསྡུ་བར་བདེན་པ་ཕྱི་མ་གསུམ་གསུམ་ལ། །ལྟ་བ་གཉིས་གཉིས་དོར་བས་གོ་བཞིར་གསུངས། །ལམ་དང་སྡུག་བསྔལ་ཚུལ་ཞུགས་ཁྱད་པར་དཔྱད། །ཕྱི་མས་ལམ་མཐོང་སྤང་བྱར་
དམིགས་སམ་བརྟག་དངོས་གཞིར་མི་དམིགས་སྤང་བྱ་རིས་གཞན་ཕྱིར། །ཉེར་ལེན་ཕུང་དམིགས་བདག་གམ་བདག་གིར་དང། །དེར་དམིགས་རྟག་ཆད་ལྟ་ཤེས་ཉོན་མོངས་ཅན། །འཇིག་མཐར་ལྟ་བའོ་ལམ་དམིགས་བདག་འཛིན་
ཡང༑ ༑ཡོད་ན་ཞེན་ཡུལ་མེད་པར་མངོན་སུམ་དུ། །རྟོགས་པས་སྤོང་ཕྱིར་སྡུག་བསྔལ་མཐོང་སྤང་ལོ། །སྡུག་བསྔལ་མཐོང་སྤངས་དམིགས་དང་ཟག་མེད་འགལ། །དེ་ཕྱིར་མཁའ་དམིགས་ལོག་ལྟ་བཞག་པར་དཀའ། །དཔེ་སྟོན་

[027A]༄༅། །དངོས་གཞི་ཐོབ་ཀྱང་འདོད་ཉོན་ཡོད། །མངོན་ཤེས་ཅན་གྱིས་ལོག་ལྟའི་སྲོལ་བཏོད་ཕྱིར། །བྱེ་སྨྲ་དེ་ལ་སྡིག་སེམས་བྱུང་བའི་ཚེ། །མངོན་ཤེས་ཉམས་ཏེ་ལྷ་སྦྱིན་བཞིན་ཞེས་ཟེར། །དབང་ཕྱུག་རྒྱུར་ལྟ་རྒྱུ་ལ་
ལོག་ཞུགས་ཕྱིར། །ཀུན་འབྱུང་མཐོང་སྤང་ཞེ་ན་རང་བྱུང་རྟག་བདག་གི་རྣམ་པས་འཇུག་ཕྱིར་སྡུག་བསྔལ་ལོ། །འོ་ན་བ་ལང་བརྟུལ་ཞུགས་ལ་སོགས་པ། །མཐོ་རིས་རྒྱུ་དང་ཐར་པའི་ལམ་ལྟ་བ། །ཀུན་འབྱུང་མཐོང་སྤང་མི་འགྱུར་ཅི་
ཞེ་ན༑ ༑བྱེ་སྨྲའི་ཚུལ་དེ་སྡུག་བདེན་ཡིན་ཕྱིར་ཟེར། །རང་འགྲེལ་ལམ་གྱི་དེ་མེད་ཐལ་བ་འཕང། །རྟག་བདག་ཕྱིན་ཅི་ལོག་པ་གཉིས་ཙམ་མམ། །མ་ཡིན་གཙང་བདེ་རྟག་བདག་བཞི་ཡི་ཕྱིར། །དེ་བཞིན་མཐར་ལྟའི་ཕྱོགས་གཅིག་
ལྟ་མཆོག་འཛིན། །འཇིག་ལྟ་གསུམ་སྦྱར་ལོག་དང་མཐར་ལྟའི་ཕྱེད། །སྒྲོ་འདོགས་མེད་ཕྱིར་ཚུལ་ཞུགས་མཐའ་གཅིག་ཏུ། །ལོག་མིན་གཞན་ལ་ངེས་རྟོག་མེད་ཕྱིར་དོར། །འོ་ན་སེམས་དང་འདུ་ཤེས་ཕྱིན་ཅི་ལོག་མདོར་
གསུངས་དང་འགལ་ངེས་རྟོག་མེད་ཕྱིར་ཟེར། །སྐྱོན་མེད་དེ་ནི་ལྟ་བའི་དབང་ཕྱིར་རོ། །ཚོར་བར་ཐལ་བར་མི་འགྱུར་མ་གྲགས་ཕྱིར། །ཁེངས་ལྷག་ང་རྒྱལ་ང་མངོན་ཅུང་ཟད་ལོག་ལྷག་དང་ང་རྒྱལ་ཅུང་ཟད་གསུམ་ལས་དགུ་མ་སྤངས་མི་
སྤྱོད་སྐྱེ་སྲེད་འཇིག་སྲེད་གཉིས། །སྤངས་ཀྱང་སྤྱོད་པ་གཉིད་དང་མིག་ལ་སོགས། །སྐལ་མཉམ་ཁམས་ཀུན་འགྲོ་བ་སྡུག་ཀུན་གྱི། །ལྟ་བདུན་ཐེ་ཚོམ་གཉིས་དང་མ་རིག་གཉིས། །མ་འདྲེས་པ་སྟེ་ཆགས་ཅན་ཀུན་འགྲོ་མིན། །འདོད་ཁམས་

[027B] །རིས་ལྔའི་རང་ལྡོག་ཙམ་ལ་ཅིག་ཅར་དམིགས། །འཇིག་མཐར་མ་གཏོགས་དགུ་ནི་སྐལ་མི་མཉམ། །ཀུན་འགྲོ་འདོད་པའི་ཚངས་པ་རྟག་ལྟ་བ། །ལོག་ཤེས་ཙམ་ལྟེ་ལྟ་བ་ལྔས་མ་བསྡུལ། །བསམ་
གཏན་མཐའ་དང་སྲིད་རྩེར་ས་སྐལ་མཉམ། །མ་གཏོགས་མེད་དེ་འོག་མར་མི་དམིགས་ཤིང། །རང་སར་སྐལ་མཉམ་ཁམས་ཀྱི་མིང་མེད་དེ། །གཞན་དུས་བཞིན་ཁམས་དགུར་ཐལ་ཕྱིར་རོ། །མཆིམས་ཊཱིཀ་འདོད་པ་དང་ལྡན་གཟུགས་
མེད༑ ༑དང་ལྡན་ལ་དམིགས་ཕྲ་རྒྱས་གང་དག་ཅེས། །འབྱུང་ཕྱིར་གསུངས་ཀྱང་མཆན་བུར་གཉིས་བསྡོམས་ལ། །དམིགས་སྲིད་གསུམ་བསྡོམས་པ་ལ་ནུས་མེད་གསུངས། །ཕྲ་རྒྱས་ཀུན་ཏུ་འགྲོ་དང་རྒྱུ་ཀུན་འགྲོར། །མུ་བཞི་མ་འོངས་ཕྲ་རྒྱས་
ཀུན་འགྲོ་དང། །ད་ལྟའི་དེ་ཡི་འདུས་བྱས་མཚན་ཉིད་བཞི། །འོན་ཀྱང་འབྲས་བུ་གཞན་ཕྱིར་ཐོབ་མ་གཏོགས། །གཉིས་ཡིན་ད་ལྟའི་ཕྲ་རྒྱས་ཀུན་འགྲོའོ། །དེ་ལྟར་གོ་བརྒྱད་ལས་ནི་ཀུན་འགྲོ་བ། །ཁོ་ན་ཉེར་བདུན་བཟློག་པར་རེ་ལྔ་སྟེ། །སྡུག་
ཀུན་མ་རིག་དྲུག་ལ་ཆ་གཉིས་སོ། །འགོག་ལམ་ཡུལ་ཅན་ལོག་ལྟ་ཐེ་ཚོམ་རྨོངས། །འགོག་དམིགས་གསུམ་པོ་རང་ས་ཁོ་ནར་དམིགས། །ས་དྲུག་ཆོས་ཤེས་ཀུན་ཀྱང་འདོད་ལོག་ལྟའི། །ཡུལ་ཡིན་དེ་བཞིན་ས་དགུའི་རྗེས་ཤེས་ཀྱང། །གཟུགས་
དང་གཟུགས་མེད་ཀུན་གྱི་ལོག་ལྟའི་ཡུལ། །ལམ་ལ་ཆོས་ཤེས་ཁམས་གསུམ་གཉེན་གསུངས་ཀྱང། །གོང་མའི་ལོག་ལྟའི་དམིགས་ཡུལ་མ་ཡིན་ཏེ། །གོང་མའི་མཐོང་སྤངས་གཉེན་པོ་མི་བྱེད་ཕྱིར། །ལྷག་མ་ཕྲ་རྒྱས་བརྒྱད་ཅུའི་

[028A]༄༅། །ཟག་བཅས་དམིགས། །ལུང་བསྟན་མིན་རྩའི་ཤེས་རབ་རྣམ་སྨིན་སོགས། །ཐེ་ཚོམ་རྩེ་གཉིས་ང་རྒྱལ་མཐོར་འཇུག་ལ། །རྩ་བ་བརྟན་ཅིང་གཏིང་ན་གནས་ཕྱིར་མིན། །ཁ་ཆེའི་ཡུལ་སོགས་མཐར་གནས་ཉི་འོག་
བ༑ ༑སྲིད་ལྟ་ང་རྒྱལ་སྤྱད་པའི་བསམ་གཏན་པ། །གསུམ་པོ་མ་རིག་དབང་གིས་འཇུག་ཕྱིར་བཞི། །དུས་ཀུན་མི་སྐྱེ་ཡུལ་ཡང་ཁྱད་པར་ཕྱིར། །ཁོང་ཁྲོ་ཆགས་རྒྱལ་ཉོན་མོངས་རང་མཚན་པ། །ལྟ་དང་མ་རིག་ཐེ་ཚོམ་སྤྱི་བའོ། །འདས་དང་ད་ལྟའི་
ཁྲོ་ཆགས་ང་རྒྱལ་གྱི། །དམིགས་པའི་ཚུལ་གྱིས་ལྡན་བྱེད་རྒྱུད་ལྡན་མིན། །མ་འོངས་ཡིད་ཀུན་དབང་པོས་ད་ལྟ་བ། །འོན་ཀྱང་མི་སྐྱེ་དབང་བློས་ཀུན་ལྡན་བྱེད། །ལྷག་མ་ལྷ་སོགས་གསུམ་གྱིས་ཀུན་དང་ལྡན། །དུས་ཀུན་རྫས་ཡོད་
རྟག་འགྱུར་ཡོད་མིན་ན། །ལྡན་པར་འགལ་ཞེས་རྩོད་ལ་བྱེ་སྨྲས་ལན། །མདོ་ལས་འདས་གཟུགས་ཡོད་པར་མ་གྱུར་ན། །ཞེས་དང་རྣམ་ཤེས་གཉིས་རྟེན་སྐྱེ་གསུངས་ཕྱིར། །རིགས་པས་འགྲུབ་སྟེ་དྲན་པའི་ཡུལ་ཡོད་ཕྱིར། །
འདས་པའི་ལས་ཀྱིས་འབྲས་བུ་སྐྱེད་པའི་ཕྱིར། །ཐམས་ཅད་ཡོད་པར་སྨྲ་བས་ཡོད་སྒྲུ་བ། །འབྲས་བུ་འདས་དང་མ་ཕྱིན་ད་ལྟར་ཡོད། །འབྲས་ཕྱིན་འདས་དང་མ་འོངས་རྫས་མེད་པར། །སྨྲ་བ་རྣམ་པར་ཕྱེ་སྟེ་སྨྲ་བའོ། །དེ་ཡང་ཡོད་
སྨྲའི་གྲངས་ཡིན་དུལ་བ་ལྷས། །གཞི་ཀུན་བ་དང་འོད་སྲུང་སྡེ། །ས་སྲུང་སྡེ་དང་ཆོས་སྲུང་སྡེ། །མང་ཐོས་གོས་དམར་སློབ་མ་དང། །རྣམ་པར་ཕྱེ་སྟེ་སྨྲ་བའི་སྡེ། །ཐམས་ཅད་ཡོད་པར་སྨྲ་བ་ཡིན། །ཞེས་གསུངས་ཡོད་

[028B] །ཆོས་སྐྱོབ་ང་ངོས་འགྱུར་གསེར་སྣོད་བཞིན་ཞེས་ཟེར། །དབྱངས་སྒྲོགས་མཚན་ཉིད་ཤས་ཆེ་ཆགས་བཞིན་ཟེར། །དབྱིགས་བཤེས་གནས་སྐབས་རྩིས་ཀྱི་རྡེའུ་བཞིན་འགྱུར། །མ་བུ་གཞན་གཞན་འགྱུར་བ་
སངས་རྒྱས་ལྷ། །དང་པོ་མི་འཐད་གྲངས་ཅན་ལུགས་ཕྱིར་རོ། །གཉིས་པ་མི་འཐད་མཚན་ཉིད་འཆོལ་ཕྱིར་རོ། །བཞི་པ་མི་འཐད་གསུམ་ཀར་ཐལ་ཕྱིར་རོ། །གསུམ་པས་བྱ་བ་བྱས་དང་མ་བྱས་ཀྱིས། །བཞག་ཕྱིར་ཅུང་བཟང་དེ་ལ་རྩོད་པ་ནི། །དེ་མཚུངས་
མིག་གིས་གཟུགས་ལ་མི་ལྟ་ཕྱིར། །ད་ལྟར་མི་འགྱུར་རོ་ཞེན་བྱེ་སྨྲས་ནི། །སྐྱོན་མེད་འབྲས་བུ་འབྱིན་འཛིན་བྱེད་ཕྱིར་རོ། །རྣམ་སྨིན་སྐལ་མཉམ་ཀུན་འགྲོ་འདས་པས་ཀྱང། །འབྱིན་ཕྱིར་ད་ལྟར་ཐལ་ལོ་དེ་དག་ལ། །འཛིན་པ་མ་ཚང་ཞེ་ན་
འདིའི་ཆ་ནས། །འདས་དང་འབྱིན་པའི་ཆ་ནས་ད་ལྟ་བར། །འགྱུར་ཕྱིར་འཆོལ་བའམ་ཡང་ན་ཕྱེ་དཀར་འགྱུར། །གཞན་ཡང་བྱ་བ་རེས་བྱེད་རེས་མི་བྱེད། །མི་རུང་རྟག་ཏུ་ཡོད་ཕྱིར་གེགས་བྱེད་སུ། །དེ་ཡང་ཇི་ལྟར་བྱ་བས་འཇོག་ཅེས་པའི། །བྱ་
བ་འདས་པ་ལས་ནི་གཞན་མིན་ཏེ། །དུས་ཀྱིས་མ་བསྡུས་ཕྱིར་ན་རྟག་པར་འགྱུར། །བྱ་བ་འདས་དང་གཅིག་ནད་ལྟ་ཡང། །ཡོད་ཕྱིར་དེ་འགག་ཆ་ནས་འདས་དུས་སུ། །མི་རུང་དེ་ལྟར་བཞིན་དུ་དུས་གཉིས་ཀྱང། །ཡོད་ན་ཅི་ཕྱིར་མ་སྐྱེས་
ཞིག་ཅེས་བྱ། །ངོ་བོ་སྤངས་ཀྱང་སྡུག་བསྔལ་མཐོང་སྤངས་དང། །འདོད་ཉོན་བརྒྱད་སོགས་དམིགས་པས་ལྡན་ཚུལ་གཉིས། །ཁམས་གསུམ་སྤང་བྱ་བཅོ་ལྔ་ཟག་མེད་བཅས། །འོག་མ་འོག་མའི་མཐོང་སྤངས་ཀུན་འགྲོའི་ཡུལ། །འོག་མ་

[029A]༄༅། །གོང་མའི་ཉོན་མོངས་ཡུལ་མིན་པས། །སྒོམ་སྤངས་ཡུལ་འགྱུར་སྙོམས་འཇུག་དག་པའི་སྟེ། །བསམ་གཏན་དགེ་ཡུལ་ཡོད་དགུ་ཡིན་གསུངས་ཕྱིར། །སྡུག་བསྔལ་མཐོང་སྤངས་ལམ་མཐོང་སྤང་བྱའི་སུ་ལ།།
མིན་ཏེ་ལམ་ལ་ཀུན་འགྲོ་མེད་ཕྱིར་རོ། །སྡུག་ཀུན་མཐོང་དང་སྒོམ་སྤངས་གསུམ། །འདོད་བསྡུས་ལྔ་ཡུལ་གཞན་བརྒྱད་བཅུ། །ཁམས་གསུམ་འགོག་ལམ་མཐོང་སྤངས་ནི། །རང་བསྣན་དྲུག་དགུ་བཅུ་གཅིག་ཡུལ། །ཆགས་སོགས་སྣོན་གྱི་
ཟག་མེད་པ། །ཁོ་ནའི་ཡུལ་ཅན་ལྟ་སོགས་མིན། །ཟག་མེད་ཁམས་གསུམ་སྤང་བྱ་རིས། །ཐ་མ་གསུམ་གསུམ་ཟག་མེད་བཅུའི། །ཡུལ་ལོ་འདོད་པའི་སྒོམ་སྤང་དཔྱད། །ཕྲ་རྒྱས་བཅས་ལ་རྒྱས་པས་ཁྱབ་བམ་ན། །ཉོན་མོངས་ཅན་
ལ་བཅས་ཤིང་རྒྱས་པ་དང། །བཅས་ཀྱང་མི་རྒྱས་བ་སྟེ་མུ་གཉིས་ཡོད། །སྤངས་དང་མ་སྤངས་ཕྲ་རྒྱས་རིམ་བཞིན་ནོ། །ཉོན་མོངས་ཅན་མིན་ལ་ནི་ཕྱི་མ་མེད། །ཡིག་ཆར་ཉོན་མོངས་བཅས་ལ་མི་རྒྱས་ཡོད། །དགྲ་བཅོམ་རྣམས་ལ་
འདས་སེམས་ཉོན་མོངས་ཅན། །ཉོན་མོངས་བ་དང་ལྷན་ཅིག་གནས་རྣམས་དང། །མ་འོངས་མི་སྐྱེའི་ཆོས་ཅན་སེམས་ཉོན་མོངས། །དང་བཅས་ལྟ་བུ་ཡིན་པའི་ཕྱིར་གསུངས་དབྱད། །འདོད་ན་རིས་ལྔའི་གཏི་མུག་ལྔ་མ་གཏོགས། །
ཁྲོ་ཆགས་ང་རྒྱལ་གསུམ་ལ་ལྔ་ལྔ་དང། །ལྟ་བ་བཅུ་གཉིས་ཐེ་ཚོམ་བཞི་ཀུན་དཀྲིས། །བཅུ་སྟེ་ཞེ་གཅིག་འདོད་པའི་ཟག་པ་དང། །ཀུན་དཀྲིས་ཉི་ཤུ་ཁོང་ཁྲོ་བཅུ་བསལ་བའི། །གོང་མར་སྤྱོད་བདག་ཉིས་སྲིད་པའི་ཟག་རྨུགས་

[029B] །མ་བཤད་རང་དབང་ཅན་ནི་མིན་ཕྱིར་ལོ། །འདོད་པའི་རྨུགས་རྒོད་སོགས་ལ་ཐལ་བར་འགྱུར། །ཁམས་གསུམ་མ་རིག་བཅོ་ལྔ་ལོགས་སུ་བསྟན། །ཆུ་སྦྱོར་ཕལ་ཆེར་དེ་དང་འདྲན་ཡང། །ལྟ་རྣམས་རྣམ་པ་
གསལ་ཕྱིར་ལོགས་སུ་བསྟན། །དེ་ཕྱིར་འདོད་བའི་ཆུ་སྦྱོར་ཉེར་དགུ་རེ། །སྲིད་སྦྱོར་ཉེར་བརྒྱད་ལྟ་བའི་སུམ་ཅུ་དྲུག་མ་རིག་བཅོ་ལྔའོ་ཟག་པར་ལྟ་བ་རྣམས། །ཟུར་མིན་རྐྱང་བས་འཁོར་བ་འཇོག་མིན་ལོ། །འདོད་སྦྱོར་མ་རིག་ལྔ་བཅས་འདོད་
ཉེར་ལེན། །སྲིད་སྦྱོར་མ་རིག་བཅུ་བཅས་བདག་ཉེར་ལེན། །ལྟ་བ་སུམ་ཅུ་བརྟུལ་ཞུགས་ཉེར་ལེན་དྲུག་རབ་བྱུང་ཁྱིམ་བ་བསླུ་ཕྱིར་སོ་སོར་བཤད། །མ་རིག་རྐྱང་བས་མི་འཛིན་ཕྱིར་བསྲེས་ལོ། །རང་ལུགས་གདུལ་བྱའི་བསམ་པའི་དབང་ཕྱིར་ཡིན། །
རྩ་ཉོན་དྲུག་གི་ཀུན་སྦྱོར་དྲུག་ལས་ལོགས། །མཆོག་འཛིན་གཉིས་པོ་མཆོག་འཛིན་ཀུན་སྦྱོར་རོ། །ལྟ་བ་སྔ་གསུམ་བདེན་གཞིས་མཐོང་སྤང་རྫས། །བཅོ་བརྒྱད་འདིར་ཡང་བཅོ་བརྒྱད་ཕྱིར་ཕྱེ་ལོ། །འདི་གཉིས་ཁོ་ན་མཆོག་འཛིན་ཕྱིར་
ཕྱེའོ༑ ༑ཀུན་དཀྲིས་ནང་ནས་ཕྲག་དོག་སེར་སྣ་གཉིས། །མི་དགེ་རང་དབང་ཅན་ཕྱིར་ཀུན་སྦྱོར་བྱས། །ཀུན་དཀྲིས་བཅུར་སྨྲས་ཀུན་སྦྱོར་བཅུ་གཅིག་འགྱུར། །སྦྱོར་དཀུས་གང་ལ་བསྒྲིབས་པ་དབུས་མཐར་གསལ། །གཉིས་ཀྱིས་སེམས་ཅན་
ཐ་མ་སོ་སྐྱེས་དང། །གསུམ་གྱིས་ཁམས་མཐའ་འདོད་ལས་མི་འདའ་འོ། །འཇིག་ལྟ་སྡུག་བསྔལ་མཐོང་སྤང་སྒོ་གཅིག་ལ། །ཚུལ་ཞུགས་སྒོ་གཉིས་ཐེ་ཚོམ་སྒོ་བཞི་སྟེ། །དེ་དེ་སྤངས་པས་གཞན་སྤང་རྟོགས་ཕྱིར་ལོ། །གཞན་

[030A]༄༅། །ཡང་རིམ་བཞིན་མཐར་ལྟ་ལྟ་མཆོག་འཛིན། །ལོག་ལྟའི་རྩ་བ་ཡིན་ཕྱིར་འདི་གསུམ་བཤད། །ཀུན་བཏུས་འཆིང་གསུམ་སྡུག་བསྔལ་གསུམ་ལ་སྦྱར། །ཉོན་མོངས་ལས་གཞན་སྨོས་པའི་དགོས་པ་ནི། །ཉོན་
མོངས་ཕྲ་རྒྱས་སམ་རྩ་ཉོན་ཐམས་ཅད་དང། །ཉེ་བར་ཉོན་མོངས་བྱེད་པས་ཉེ་ཉོན་ཕྱིར། །ཀུན་དཀྲིས་བརྒྱད་སྟེང་ལ་ལས་ཁྲོ་འཆབ་བསྣན། །འཆབ་པ་ཆགས་རྨོངས་གང་ལས་སྐྱེ་བརྩོད། །ཀུན་དཀྲིས་བརྒྱད་དམ་བཅུ་ལས་ལྔ་ལ་ནི། །
གཉིས་སོ་ལྷག་དང་དྲི་མ་སྒོམ་སྤང་ཉིད། །འགྱོད་བ་སྒོམ་སྤང་མ་རིག་ཉིད་ལྡན་བར། །མཆིམས་གསུངས་ཆུང་ངུའི་ས་བར་འགྱུར་རམ་དཔྱད། །གོང་གི་རྒྱུ་མཚན་འགྱོད་པ་སྤྱིའི་ཕྱིར་མིན། །དཀྲིས་ལྔ་དྲི་མར་བཅས་ཏེ་རང་དབང་ཅན། །
མཚམས་སྦྱོར་རང་དབང་ཅན་ལྔ་ལས་གཞན་ན། །འདི་དག་འབྱུང་དགོས་རང་དབང་ཅན་ཕྱིར་འགལ། །ཀུན་དཀྲིས་བཅུ་ཡི་བདུན་དང་དྲི་མ་དྲུག་འདོད་ན་མི་དགེའོ་རྨུགས་གཉིད་རྒོད་རྣམ་གཉིས། །གོང་སྐྱེས་བཞིའོ་སྒྲིབ་ལ་ལུང་མ་
བསྟན། །ཀུན་དཀྲིས་གཉིས་བཞི་དྲི་དྲུག་ཆུང་ངུའི་ས། །མཐོང་སྤང་ལ་སོགས་ཡིད་ཤེས་ཁོ་ནར་འབྱུང། །རྨུགས་རྒོད་ཐེ་ཚོམ་གོང་མར་ཡོད་མོད་ཀྱི། །འདིར་བསྟན་བསམ་གཏན་སྒྲིབ་ཕྱིར་འདོད་ཁོ་ན། །རྨུགས་གཉིད་གཉེན་པོ་ཟས་དང་
བྱ་བ་གཅིག་རྒོད་འགྱོད་དེ་བཞིན་ནོ་ལྔར་ངེས་རྒྱུ་མཚན་ནི། །གཉིས་གཉིས་རིམ་བཞིན་བསླབ་གསུམ་ཕུང་པོར་གནོད། །ཤེས་རབ་མེད་ན་བདེན་ལ་ཐེ་ཚོམ་འགྱུར། །ཅེས་ཟེར་སློབ་དཔོན་རང་ལུགས་ཏིང་འཛིན་གྱི། །སྦྱོར་དངོས་རྗེས་

[030B] །དམིགས་པ་ཤེས་པས་སྤོང་པ་འདོད་པ་ཡི། །སྡུག་ཀུན་མི་མཉམ་ཀུན་འགྲོ་མིན་པ་བརྒྱད། །གོང་མའི་སྡུག་ཀུན་མཐོང་སྤང་སུམ་ཅུ་སྟེ། །མི་མཉམ་པ་ཡང་ཅིག་ཅར་སྤོང་ཕྱིར་རོ། །འགོག་ལམ་ཡུལ་ཅན་ལོག་ལྟ་ཐེ་
ཚོམ་གཉིས། །ཁམས་དབྱེའི་བཅུ་གཉིས་དང་བཅས་ལྔ་བཅུའོ། །རང་ལ་དམིགས་པ་ཟད་པས་སྤོང་བ་ནི། །འདོད་པའི་སྐལ་བ་མི་མཉམ་ཀུན་འགྲོ་དགུ་རང་གི་དམིགས་བ་སྤངས་པའི་སྤོང་བ་ནི། །ལོག་པར་ལོ་གཞུགས་རྣམས་ཏེ་ཁམས་གསུམ་
ན༑ ༑འགོག་ལམ་མཐོང་སྤང་ཟག་བཅས་ལ་དམིགས་པ། །དགུ་དང་བདུན་བདུན་བསྡོམས་པས་ཉེར་གསུམ་མོ། །འགོག་ལམ་མཐོང་བའི་སྤང་བྱ་མ་རིག་དྲུག་སྤོང་ཚུལ་གསུམ་དུ་མ་བསྡུས་རྒྱུ་མཚན་ཚོལ། །མི་འགལ་གསུམ་པོ་དམིགས་
ཤེས་སྤོང་པས་བསྡུས། །གོང་ས་ཙམ་དམིགས་ཀུན་འགྲོ་ཡོད་དམ་དཔྱད། །མཚུངས་ལྡན་ལས་མིན་དབྱེ་མི་ནུས་ཕྱིར་རོ། །དམིགས་ལས་སྦོང་སྟེ་གོང་འོག་གཞུང་ཀུན་མཐུན། །ཡེ་ཤེས་ཡོངས་ཤེས་ཡོངས་བཤེས་དངོས་ཡིན་ལ། །སྤངས་
བ་ཡོངས་ཤེས་རྒྱུ་མིད་འབྲས་བཏགས་སོ། །འོན་ཀྱང་འདིར་བསྟན་སྤངས་པའོ་དེ་ལ་ཡང། །མཐོང་དྲུག་སྒོམ་སྤང་སྤངས་པའི་ཡོངས་ཤེས་གསུམ། །དྲུག་ཀྱང་ཤེས་པའི་འབྲས་བུ་ཡིན་མོད་ཀྱི། །བཟོད་ཤེས་འབྲས་བུ་གཅིག་ཕྱིར་དེར་བཤད་ལ་
ལྷག་མ་གསུམ་ནི་ཤེས་པ་ཁོ་ནའི་སྟེ། །ཐོད་རྒལ་བཅུ་དྲུག་པ་ཡི་གཉིས་ཀྱང་ངོ། །དངོས་གཞིའི་མཐོང་མཐའ་གསུམ་དང་སྒོམ་མཐའ་གཉིས། །དབྱངས་སྒྲོགས་ཐ་མའི་ཆ་མཐུན་མིན་བརྒྱད་དེ། །འདོད་གསུམ་བྲལ་ཐོབ་ཟག་མེད་རྙེད་ཕྱིར་རོ། །
[031A]༄༅། །ཐ་མའི་ཆ་སྤངས་ལྡོག་བ་རྙེད་མོད་ཀྱི། །ལམ་མཐོང་སྤང་བའི་ཞར་ཡིན་ཕྱིར་མ་བགྲང། །ནམ་མཁའི་ཉེར་བསྡོགས་འབྲས་བུ་གཟུགས་ཟག་ཟད། །གཟུགས་མེད་དངོས་གཞི་གསུམ་ལའང་ཀུན་ཟད་ཉིད། །ཞི་རགས་
པམ་གྱི་འབྲས་བུ་བདུན་བརྒྱད་གཉིས། །རྗེས་ཀྱི་གཉིས་སོ་ལམ་ལ་ཆོས་ཤེས་ནི། །ཁམས་གསུམ་གཉེན་པོ་ཡིན་ཕྱིར་དེ་འབྲས་གསུམ། །ཕྱོགས་མཐུན་ཆོས་བཟོད་དང་བསྡོམས་ཆོས་ཤེས་འབྲས། །གསུམ་སྟེང་འདོད་པའི་མཐོང་སྤང་སྤངས་
པའི་གསུམ། །རྗེས་ཤེས་ཕྱོགས་མཐུན་བཟོད་བཅས་འབྲས་བུ་ནི། །གོང་མའི་མཐོང་སྤང་གསུམ་དང་སྒོམ་སྤང་གཉིས། །ཡོངས་ཤེས་འཇོག་བྱེད་བྲལ་ཐོབ་ཟག་མེད་རྙེད། །སྲིད་རྩེའི་ཕྱོགས་ཆ་སྡུག་བསྔལ་མཐོང་སྤང་ཟད། །རང་
སའི་ཀུན་འགྲོ་གཉིས་བཅོམ་གསུམ་ཚང་བས། །དྲུག་བཞག་མཐའ་གསུམ་ཁམས་ལས་འདས་པས་ཀྱང། །ལྡན་ཚུལ་གཅིག་མིན་གང་ན་སོ་སྐྱེའོ། །ཀུན་འབྱུང་ཆོས་བཟོད་མན་གྱི་འཕགས་པ་ཡང། །མཐོང་ལམ་གཞན་ལ་གཅིག་
ནས་ལྔའི་བར་ལྡན། །སྒོམ་ལ་རྒྱུན་ཞུགས་གསར་ཐོབ་དྲུག་དང་ལྡན། །ཆགས་བྲལ་འབྲས་ཐོབ་ཚེན་བསྡོམས་གསུངས་པར། །གཉིས་ཆར་འདོམས་ནི་ཡིན་ཕྱིར་འདིར་མི་འགལ། །དེ་ཚེ་སྤང་བསྡོམས་ཡོངས་ཤེས་བསྡོམས་པ་
མིན༑ ༑དགྲ་བཅོམ་འདོད་ཉོན་གྱིས་ཉམས་ལ་ཡང་དྲུག་ཆགས་བྲལ་བཅུ་དྲུག་པ་ལ་གཅིག་ལྡན་ཏེ། །མཐོང་ལྔ་བཏང་ནས་སྒོམ་གཅིག་ཐོབ་ཕྱིར་རོ། །གོང་མའི་ལམ་མཐོང་སྤངས་པའི་ཡོངས་ཤེས་མཐའི། །ཆ་མཐུན་སྤང་

[031B] །དེ་ལ་དངོས་གཞིའི་འབྲས་བུ་བཤད་ཕྱིར་རོ། །གཟུགས་སྤངས་བཅུ་དྲུག་པ་ལ་བདུན་བརྒྱད་གཉིས། །དགྲ་བཅོམ་ཐོབ་ཚེ་བཏང་ནས་དགུ་བ་འཐོབ། །ཉམས་ཚེ་དགུ་པ་བཏང་ནས་སྔ་གཉིས་འཐོབ། །ལྔ་
བཤད་ཟིན་ལ་མཐར་གྱིས་ཕྱིར་མི་འོང། །མཐོང་དྲུག་གཏོང་ངོ་ཉམས་ཚེ་དྲུག་ཀ་འཐོབ།    ༈    །མཐོང་དང་སྒོམ་པས་སྤོང་ཞེས་སྔར་བཤད་པའི། །ལམ་དང་མཐོང་བྱའི་བདེན་པ་འདིར་བཤད་དོ། །མཆིམས་ཊཱིཀ་མཐོང་ལམ་
ཟག་མེད་རྒྱུ་མཚན་དུ། །མཐོང་སྤང་སྐོར་དགུ་མཉམ་སྤོང་འཇིག་རྟེན་པས། །དེ་མི་ནུས་གསུངས་ཕྱིར་ན་དེས་སྤོང་ཚེ། །འཇིག་ལྟའང་སྐོར་དགུར་ཕྱེ་ནས་སྤོང་ངམ་དཔྱད། །འདི་བས་ཟག་བཅས་ཐམས་ཅད་སྡུག་ཀུན་གཉིས། །དཔེ་
སྟོན་ཀུན་འབྱུང་སྲེད་པ་ཁོ་ནར་འདོད། །སྡུག་བསྔལ་ཕྱིར་བཅོས་མིན་པའི་བདེ་བ་ཞིག་འདིར་ཡང་མེད་ཀྱང་སྡུག་བསྔལ་འགག་ཙམ་ལ། །བདེ་ཞེས་བཏགས་པའི་འཇོག་མཚམས་མ་འཚལ་བས། །འཕགས་པ་ལྷ་བཀག་བདེན་
པ་གཉིས་ལས་ཉམས། །བུམ་ཆུ་དབྱིབས་དང་ཚོགས་པའི་ཀུན་རྫོབ་བོ། །ལུས་སེམས་འདུ་འཇི་རྣམ་རྟོག་གཉིས་ལས་བསྲིངས། །ཐར་བར་བགྲོད་པའི་གཤེགས་ཤུལ་མངོན་རྟོགས་དེ། །ཐར་ལམ་དོན་ནོ་སྨིན་གྲོལ་གཉིས་སུ་
བསྡུས། །མདོག་དབྱིབས་རེག་པ་བསྙེན་བསྐུར་ཆགས་གནས་བཞི་གི་གཉེན་པོར་འདུ་ཤེས་དགུ་བསྔགས་ཐ་མ་ཡི། །གཉེན་པོར་ཤི་རོ་གཡོ་བ་མེད་པ་བསྒོམ། །མི་སྡུག་སྒོམ་ཚུལ་གསུམ་པོ་བྱེ་སྨྲའི་ལུགས། །དང་པོས་

[032A]༄༅། །མི་སྡུག་རྫོགས་ཞེས་གྲགས་པ་འཐད། །འདོད་སེམས་ཉེར་བསྡོགས་བཞི་དང་དངོས་གཞི་ལྔ། །དམིགས་པ་འདོད་པའི་དབྱིབས་དང་ཁ་དོག་དཀར། །དང་པོ་གླིང་གསུམ་མིས་སྐྱེད་ཕྱིས་ལྷ་ཡང། །འབྱུང་
རྡུབ་ཤེས་རབ་འཇུག་བྱེད་དྲན་པས་བཏགས། །འདོད་དང་དང་པོ་གསུམ་གྱི་ཉེར་བསྡོགས་དང། །ཁྱད་པར་ཅན་ནོ་བཏང་སྙོམས་སྡུད་དང་མཐུན། །རླུང་ནི་རྣམ་སྨིན་མིན་ཏེ་ཆང་ནས་སྦྱོར། །ལུས་སྟོབས་འཕེལ་བས་འགྲིབ་
ཕྱིར་རྒྱས་བྱུང་མིན། །ཆོས་རྣམས་ཐམས་ཅད་དམིགས་པ་དྲན་ཉི་སྟེ། །རང་གཞན་དབྱེ་བས་བཞི་ཆར་ཕྱི་ནང་གསུམ། །ཚོགས་ལམ་ཀླུ་དང་གོང་མར་མཆིམས་གསུངས་དབྱད། །དང་པོར་ཆོས་ལ་དམིགས་པ་རྣམ་གཏོད་
དོན༑ ༑ཕྱི་ནས་གཞན་གསུམ་བསྒོམ་པས་འཕེལ་བར་བྱེད། །བཟོད་པ་ཆུང་འབྲིང་གཏོང་བྱེད་དྲོད་རྩེ་འདྲ། །འཕེལ་བྱེད་ཆོས་ཏེ་སྡོམ་སྡོམ་དམིགས་ཕྱིར་རོ། །གོང་འོག་བདེན་བཞིའི་ཁྱད་ཆོས་སོ་གཉིས་ལས། །གོང་མའི་ཕམ་
བོར་སོ་གཅིག་རིགས་པོར་བས། །སུམ་ཅུ་ལ་སོགས་རྣམ་པ་རེ་རེ་ནས། །དོར་པས་བཟོད་འབྲིང་བཞི་བརྒྱ་གོ་བདུན་ཟེར། །མ་བོར་སོ་གཉིས་བསྒོམ་པ་བཟོད་ཆུང་ཡིན། །དམིགས་པ་མ་པོར་རྣམ་པ་མི་འབོར་བས། །གོང་བའི་ལས་བཞི་
དོར་བའི་ཉེར་བརྒྱད་ནས། །འོག་མའི་ལམ་བོར་ཉེར་བཞི་ལ་སོགས་ཏེ། །གོང་མའི་སྡུག་བདེན་པོར་ནས་འོག་མའི་བཞི། །གཅིག་གཉིས་དོར་ནས་གསུམ་གཉིས་ཐ་མར་ནི། །སྲེད་སྤྱད་གཉིས་ཏེ་ང་རྒྱལ་ལེ་ལོ་ཅན། །ལྟ་སྤྱད་

[032B] །རིམ་བཞིན་གཅིག་ལ་ལན་གཉིས་གོམས་བྱེད་དོ། །དེ་ཕྱིར་གཅིག་གཉིས་འདོར་བྱ་སྐབས་དང་སྦྱར། །རྣམ་པ་དེ་ནི་ཆོས་བཟོད་པར་དུ་འཇུག་དྲོད་རྩེ་འདོད་ལའང་དབྱངས་སྒྲོགས་བཤད་ཀྱང་གཞན། །འཕགས་
པ་གཉིས་པར་སྐྱེས་ཚེ་དང་པོའི་སྦྱོར། །གཏོང་གི་ཆགས་བྲལ་ཙམ་དང་ཤི་བས་མིན། །འཕགས་མིན་འཆི་བས་གཏོང་བྱ་ཉེར་བསྡོག་གོ་ཡོངས་ཉམས་འགལ་རྐྱེན་སྟོབས་ཀྱིས་ཉམས་ཡིན་ལ། །རྣམ་ཉམས་ཞུགས་ལམ་འབྲས་ཀྱིས་བཏང་
བ་ཡང། །འགྲོ་གསུམ་སྤྱིའོ་བཟོད་ཆེན་སྐྱེ་གནས་གཉིས། །འདུ་ཤེས་མེད་དང་ཚངས་ཆེན་སྒྲ་མི་སྙན། །ཟ་མ་སྲིད་བརྒྱད་མཐོང་སྤང་ཉོན་མོངས་ཏེ། །འགྲོ་བ་སྐྱེ་གནས་སྐྱེ་བ་ལུས་སྲིད་པ། །ཉོན་མོངས་དྲུག་ལ་མི་སྐྱེའི་བཟོད་ཐོབ་གསུངས། །
ཐར་ཆ་ཐོས་བསམ་ལས་བྱུང་གསེར་འཕྲེང་ལས། །སྒོམ་གསུང་ལུས་ངག་ཡིད་ཀྱི་ལས་གསུམ་མོ། །ཐར་ཆ་ཞེས་པའི་ཆ་ནི་ཐོབ་པའོ། །ཤེས་རབ་མངོན་རྟོགས་གསུམ་མོ་མཚུངས་ལྡན་གཉིས། །མཚན་ཉིད་བཞི་སོགས་བྱ་བ་གཅིག་བུའོ། །ཆོས་སྲུང་སྡེ་པ་
སྟོང་ཆེན་རབ་འཇོམས་ལས། །ལྟ་བ་འདི་ལ་སྦྱར་མ་ཐག་ཏུ་ནི། །འཇིག་ཚོགས་ལྟ་དང་ཚུལ་ཁྲིམས་བརྟུལ་ཞུགས་དང། །ཐེ་ཚོམ་དང་ནི་ཉོན་མོངས་གསུམ་པོ་དག་ཅིག་ཅར་སྤངས་ཏེ་འཕགས་པའི་བདེན་མཐོང་བ། །གསུངས་ཕྱིར་བདེན་པ་
མངོན་རྟོགས་གཅིག་ཏུ་འདོད། །ཡང་དག་ལྡན་པའི་མདོ་ལས་ཁང་བའི་རིམ། །འོག་མ་བཞག་སྟེ་གོང་མར་མིན་བཞིན་གསུངས། །དེ་ཕྱིར་གཞན་ནི་རིམ་འདོད་དེ་ལ་ཡང། །བཞི་བརྒྱད་འཇིག་རྟེན་པ་ཡི་ཤེས་བཞིར་བཅས། །བཅུ་གཉིས་སྐད་

[033A]༄༅། །ཅིག་བར་དུ་ལྡང་བར་སྨྲ། །ཁ་ཆེ་བཅུ་དྲུག་གོ་གཅིག་པར་ཞུགས་འབྲས་འགལ། །སྟོང་ཆེན་བྱ་བའི་མངོན་རྟོགས་དབང་བྱས་ཏེ། །ཆོས་བཟོད་ཀྱིས་ཀྱང་ཀུན་འབྱུང་སྤོང་འགོག་ཐོབ། །ལ་སོགས་ཕྱི་མར་
བྱེད་པ་འཇུག་ཕྱིར་ལོ། །ཞུགས་གསུམ་འབྲས་བུ་བཞི་སྟེ་རྫས་བདུན་པོ། །ཐོད་རྒལ་ལ་འཁྲུལ་དེ་ལ་རྫས་བཞིའོ། །དཔེ་སྟོན་ངེས་པའི་དེ་ལ་ལྷ་མི་གཉིས། །བསྡོམས་ཀྱང་སྲིད་པ་བརྒྱད་པ་འགལ་ཞེས་ཟེར། །ཆོ་ཡོངས་གྱུར་ངེས་བརྒྱ་བྱིན་
འོག་མིན་དུ། །སྨོན་པ་མ་བཀག་དགའ་ཕྱིར་བྱེ་སྨྲ་འདོད། །དེར་སྐྱེ་མི་དགོས་གསུངས་ན་ཆེས་དགའ་མོད། །ཕྱིར་མི་འོང་ལྔར་སྤངས་པ་རིགས་དབང་པོས། །ཁྲི་དང་ཉིས་སྟོང་དགུ་བརྒྱ་དྲུག་ཅུར་དབྱེ། །རྡོར་ཏིང་དམིགས་པའི་སྡུག་ཀུན་
སྲིད་རྩེས་ཏེ། །ཁྱད་ཆོས་བརྒྱད་ལས་ཅི་རིགས་ཡིན་ཕྱིར་བརྒྱད། །ས་དགུའི་འགོག་ལ་རྣམ་པ་སོ་དྲུག་སྟེ། །འདོད་པའི་ལམ་བཞི་གོང་ལམ་སྤྱིར་དམིགས་པའི། །བཞི་སྟེ་ཉེར་བསྡོགས་བརྟེན་བང་གཉིས་སོ། །བསམ་གཏན་ལྔ་
ལའང་ང་གཉིས་ང་གཉིས་སོ། །ནམ་མཁར་བརྟེན་ན་འདོད་པའི་འགོག་ལམ་བརྒྱད། །གཟུགས་འགོག་བཅུ་དྲུག་པོར་བས་ཉེར་བརྒྱད་སྟེང། །རྣམ་ཤེས་ལ་ནི་ནམ་མཁའི་འགོག་བཞི་པོར། །ཅི་ཡང་མེད་ལ་དེའི་བཞི་བོར་བ་ཡིན། །
གཟུགས་ཀྱི་སུམ་བརྒྱ་བཅུ་གཉིས་ལྷག་དོན་གཉིས། །བསྡོམས་པས་རྡོར་ཏིང་སུམ་བརྒྱ་གྱ་བཞིའོ། །སྡེ་པ་ཁ་ཅིག་འཇིག་རྟེན་འདས་ཀྱི་ཡང། །བྲལ་ཐོབ་ཟག་བཅས་ཡོད་དེ་དབང་འཕོས་པས། །ཟག་མེད་བཏང་ཡང་ཉོན་མོངས་མི་ལྡན་ཕྱིར་

[033B] །འོན་ཀྱང་དེ་ཕྱེད་སྤངས་པ་དབང་འཕོས་ཚེ། །བྲལ་ཐོབ་བཏང་ཡང་ཕྱེད་མི་ལྡན་ཕྱིར་དང། །བྱིས་བ་གཉིས་པར་སྐྱེ་ཡང་འདོད་པ་ལ། །ཆགས་བྲལ་ཐོབ་བཏང་ཆགས་དང་མི་ལྡན་བཞིན། །བྱེ་མདོས་
བཟླས་པ་རྣམ་གྲངས་འདོད་ཚུལ་གཉིས། །ཀུན་བཏུས་ལ་སོགས་འཕོ་བ་ངེས་འདོད་པར། །གོང་མར་གནས་ལས་མི་སྐྱོད་མི་གཡོ་གཉིས། །རྟོག་པའི་འོས་ཅན་མི་གཡོར་འཕོབ་ལ། །བྲེལ་ངན་བྱང་བཞིན་གོམས་ཕྱིར་ལམ་བཅོ་བརྒྱད། །མི་
སློབ་ཟག་མེད་ས་དགུ་སློབ་ལ་གཟུགས་མེད་དོར། །དེ་ཚེ་རྟུལ་བོས་ཁྱད་པར་ཅན་བཏང་ནས། །རྣོན་པོས་ཙམ་པོ་ཐོབ་ཅིང་འབྲས་གཉིས་ཀྱི། །ཙམ་པོ་གཟུགས་མེད་བསྡུས་པ་མེད་ཕྱིར་རོ། །ཉན་ཐོས་བདུན་དང་སངས་རྒྱས་གཉིས་ཏེ་དགུར། །
དབང་པོ་སྐོར་དགུའོ་འཕགས་ཚོགས་གང་ཟག་བདུན། །ལ་བསྡུས་སྦྱོར་བས་དད་དང་ཆོས་རྗེས་འབྲང། །དབང་པོའི་སྒོ་ནས་དད་མོས་མཐོང་ཐོབ་གཉིས། །སྙོམས་པར་འཇུག་པའི་སྒོ་ནས་ལུས་མངོན་བྱེད། །རྣམ་གྲོལ་ལས་ནི་ཤེས་རབ་
ཀྱིས་རྣམ་གྲོལ། །སྙོམས་འཇུག་རྣམ་གྲོལ་གཉི་གའི་རྒྱན་བཅས་པ། །རྫས་སུ་དྲུག་སྟེ་མཐོང་ལ་རྗེས་འབྲང་གཉིས། །སྒོམ་ལ་དད་མོས་མཐོང་ཐོབ་མི་སློབ་ལ། །དུས་སྦྱོར་མི་སྦྱོར་རྣམ་གྲོལ་རྣམ་གཉིས་སོ། །ལམ་བཞིའི་སྦྱོར་ལམ་འདི་
ལ་སྒོམ་ཡང་སྟེ། །མཇུག་ཏུ་བར་ཆད་མེད་སྐྱེ་ཀུན་ཕྱིར་རོ། །བསམ་གཏན་དངོས་གཞི་སླ་ལ་ཁྱད་ཅན་དང། །ཉེར་བསྡོགས་ལྷག་མཐོང་གཟུགས་མེད་ཞི་ཆེས་པས། །དཀའ་འོ་རྣོན་པོས་དཀའ་སླ་གང་བརྟེན་ཀྱང། །མངོན་ཤེས་མྱུར་ལ་རྟུལ་པོས་

[034A]༄༅། །གང་ཡང་བུལ། །དཀའ་སླ་རྟེན་དང་མྱུར་བུལ་དབང་པོའི་ཕྱིར། །ཉེར་བསྡོག་ལ་བརྟེན་མངོན་ཤེས་འདིའི་མདོས་འགྲུབ། །གྲུབ་མཐའ་གོང་མས་རྫུ་འཕྲུལ་སྤྲུལ་བསྒྱུར་དང། །རྐང་བ་ཏིང་འཛིན་འདུན་སོགས་ད་རྒྱུར་
བཤད༑ ༑བྱེ་སྨྲས་རྫུ་འཕྲུལ་ཏིང་འཛིན་འདུན་སོགས་རྐང། །འདུན་སེམས་དཔྱོད་བཅས་བཅུ་གསུམ་རྫས་སུ་ཐལ། །ཚུལ་ཁྲིམས་ལུས་ངག་དབྱེ་བས་རྫས་བཅུ་གཅིག་བསྡུ་བར་ལྔ་ཡིས་སོ་བདུན་མ་བསྡུས་གསུངས། །བྱང་ལག་འཕགས་
ལམ་གོ་རིམ་གྲངས་ཕྱིར་ལོ། །ནམ་མཁའི་ཉེར་བསྡོགས་དྲན་ཉེ་ཟག་བཅས་ཀྱིས། །བཞི་པའི་ཟག་བཅས་གཟུགས་དམིགས་གཟུགས་མེད་པ། །གསུམ་གྱི་དངོས་གཞི་ཟག་བཅས་ཟག་མེད་ཀྱིས། །ས་དྲུག་ཟག་མེད་སྡོམ་དམིགས་སྲིད་རྩེ་
ཡི༑ །ཟག་བཅས་ཀྱིས་ཀྱང་ཟག་མེད་སྡོམ་ལ་དམིགས། །དེ་ཕྱིར་གཟུགས་མེད་ན་ཡང་ལུས་དྲན་ཉེ། །ཡོད་དེ་སྡེ་ཚན་མཐའ་གཉིས་མ་གཏོགས་ཕྱིར། །དད་དང་ཚུལ་ཁྲིམས་འདིར་གསུངས་གནས་དྲུག་བ། །མངོན་རྟོགས་བདུན་
གྱིས་བསྡུས་ནས་འཆད་འདོད་ཕྱིར། །སློབ་ལ་ལྟ་རྟོག་ངག་སོགས་ཡན་ལག་བརྒྱད། །མི་སློབ་ལ་ནི་དེ་སྟེང་རྣམ་གྲོལ་དང། །མི་སློབ་ཡང་དག་ཤེས་པ་བསྣན་པའི་བཅུ། །མོས་པ་རྣམ་གྲོལ་ཞེས་བྱ་དགའ་ལྷང་བ། །བྱང་ཆུབ་ཉིད་དུ་སྔར་
བཤད་ཟད་མི་སྐྱེ། །ཤེས་ད་སྐབས་འདིའི་ཡང་དག་ཡེ་ཤེས་སོ། །འགག་འགྱུར་སློབ་བའི་ལམ་གྱིས་སྒྲིབ་སྤངས་ནས། །སྐྱེ་འགྱུར་མི་སློབ་སེམས་ནི་གྲོལ་བར་འགྱུར། །མ་བྱས་རྣམ་གྲོལ་ལ་ནི་ཆགས་བྲལ་སོགས། །ཁམས་

[034B] །ཐོད་རྒལ་བ་བརྩི་མཐར་གྱིས་ལ་ཡང་རུང།    ༈    །ཆོས་བཟོད་བཟོད་ཤེས་གཉིས་ཀྱི་ཤིས་པ་མིན། །ཡུལ་དེར་ཐེ་ཚོམ་སྤངས་ནས་ངེས་མིན་ཕྱིར། །ཟད་ཤེས་ཚོལ་བའི་རང་བཞིན་ཅན་
མིན་ཕྱིར། །ལྷ་མིན་འཕགས་བློ་གཞན་ནི་གཉིས་ཀ་སྟེ། །ཆགས་སོགས་བློ་ཡང་ལྟ་མིན་ཀུན་རྫོབ་ཤེས། །དེ་ཕྱིར་གཞན་ཤེས་ཞེས་གསུངས་དེའི་དམིགས་བསལ། །ལྟ་བ་དྲུག་ནི་ལྟ་དང་ཀུན་རྫོབ་ཤེས། །ཆོས་ཤེས་རྗེས་ཤེས་ཀུན་
རྫོབ་ཤེས་གསུམ་སྤྱི། །སེམས་ཤེས་བདེན་བཞི་ཟད་དང་མི་སྐྱེ་ཤེས། །གོང་འོག་བདེན་བཞིའི་ཆོས་ཤེས་རྗེས་ཤེས་བརྒྱད། །བཅུ་གཉིས་འབྱེད་ཚུལ་ལྟ་མིན་ཆོས་ཤེས་བཞི། །རྗེས་ཤེས་བཞི་ལ་ཟད་དང་མི་སྐྱེ་བརྒྱད། །གསུངས་པའི་
ཆོས་ཤེས་མི་སློབ་ཡིན་མིན་དང། །དེ་ལ་བརྒྱད་དུ་མི་འབྱེད་རྒྱུ་མཚན་དཔྱད། །དང་པོའི་ཟད་དང་མི་སྐྱེ་སྡུག་ཀུན་ལ། རྩེའི་དམིགས་པ་དུག་མདའ་འཆི་ཚེ་སྡུད་པ་བཞིན། །ཆོས་རྗེས་ལམ་དང་ཀུན་རྫོབ་བཞི་ལས་སེམས། །ས་
འདས་གོངས་དབང་འདས་རྣོན་པོའི་ལམ། །གང་ཟག་འདས་པ་འབྲས་གནས་གོང་མའི་ལམ། །མི་ཤེས་ཞིག་དང་མ་སྐྱེས་གཉིས་ཀྱང་ངོ། །ཆོས་ཤེས་རྗེས་ཤེས་ལ་དམིགས་གཉིས་པོ་ཡང། །ཕན་ཚུན་མི་རིག་མཐོང་ལམ་ལ་བལྟས་ཚེ། །
ཉན་ཐོས་སྦྱོར་བ་སྐད་ཅིག་བཅུ་བཞི་ཡིས། །མི་འགྲུབ་དང་པོ་གཉིས་རིག་ལྷག་མི་རིག་རང་རྒྱལ་སྐད་ཅིག་ལྔ་ལ་སྦྱོར་བྱེད་ཕྱིར། །དང་པོ་གཉིས་རིག་བརྒྱད་པ་རྗེས་ཤེས་རིག་གཉིས་པ་ཁམས་གཞན་ཕྱིར་འདོར་ལྷག་མ་ལ། །སླར་ཡང་བསྐྱར་ན་

[035A]༄༅། །སྦྱོར་བ་རྫོགས་མི་ནུས། །དགུ་པ་རིག་ན་བཅུ་པ་རིག་ནུས་སམ། །འདོད་ན་རང་རྒྱལ་མཐོང་ལམ་བཞི་རིག་འགྱུར། །ཤེས་བཅུས་ནང་ཚན་བསྡུ་བ་མཆིམས་ཊཱིཀ་ཡས། །ཀུན་རྫོབ་ཤེས་པ་རང་དང་ནི། །སེམས་
ཤེས་ཆའི་ཆོས་ཤེས་ནི། །རང་དང་བདེན་པ་བཞི་ཤེས་དང། །ཟད་དང་མི་སྐྱེ་སེམས་ཤེས་བརྒྱད། །རྗེས་ཤེས་ཀྱང་ཡིན་བདེན་གསུམ་ཤེས། །རང་དང་ཟད་དང་མི་སྐྱེ་ཤེས། །ཆོས་ཤེས་རྗེས་སུ་ཤེས་པ་དང། །ལྔ་ཡིན་ཟད་དང་
མི་སྐྱེ་ཤེས། །རང་དང་བདེན་པ་བཞི་ཤེས་དང། །ཆོས་ཤེས་རྗེས་སུ་ཤེས་དང་བདུན། །སེམས་ཤེས་ཆོས་ཤེས་རྗེས་ཤེས་དང། །ལམ་ཤེས་ཀུན་རྫོབ་ཤེས་པ་དང། །རང་དང་ལྔ་ཡིན་ལམ་ཤེས་ནི། །རང་དང་ཆོས་ཤེས་རྗེས་
ཤེས་དང། །སེམས་ཤེས་ཟད་དང་མི་སྐྱེ་ཤེས། །རྣམ་པ་དྲུག་ཏུ་ཡང་དག་བརྗོད། །ཟག་བཅས་རང་བཞིན་ལས་ནི་ཀུན་རྫོབ་ཤེས། །གོང་འོག་གཉེན་པོ་ལས་ནི་ཆོས་རྗེས་གཉིས། །དམིགས་མཚུངས་རྣམ་པ་ལས་ནི་སྡུག་ཀུན་གཉིས། །
ལུགས་འདིར་སྡུག་ཀུན་གཅིག་པ་འདིས་ཀྱང་ཤེས། །དམིགས་རྣམ་གཉིས་ཆར་ལས་ནི་འགོག་ལམ་གཉིས། །སེམས་བྱུང་ཤེས་ཀྱང་སྦྱོར་ལས་སེམས་ཤེས་བརྗོད། །ཡང་ན་སྦྱོར་བ་སོ་སོར་དགོས་ཕྱིར་བཞད་ཟད་ཤེས་བྱ་བ་
བྱས་ལ་དང་པོར་སྐྱེ། །སྐལ་མཉམ་རྒྱུ་རྒྱས་པ་ལས་མི་སྐྱེ་ཤེས། །ཡིག་ཆར་ཟད་ཤེས་སྐལ་མཉམ་ལ་མིན་གསུངས། །ཆོས་རྗེས་གོང་འོག་གཉེན་པོར་མ་ངེས་ཏེ། །འགོག་ལམ་ཆོས་ཤེས་དམིགས་པ་མི་དམན་པས། །སྔར་འདྲིས་

[035B] །རྗེས་ཤེས་འདོད་གཉེན་མིན་ཏེ་རྒྱལ་ཟིན་ཕྱིར། །མཐོང་ལམ་གྱིས་བསྡུས་རྗེས་ཤེས་འདོད་གཉེན་མིན། །བདེན་དམིགས་གཞན་ཕྱིར་རོ་ཆོས་ཤེས་དེ་དང་འདྲ། །མཐོང་ལམ་རྗེས་ཤེས་ཀྱི་རྒྱུན་རྒྱུན་ཞུགས་
ལ། །ཡོད་དེ་སྒོམ་ལ་མ་རྗེས་ཤེས་ཡིན་ནམ་དཔྱད། །ཀུན་རྫོབ་ཤེས་པ་སྦྱོར་ལམ་ལ་སོགས་ལ། །ཆོས་ཤེས་རྗེས་ཤེས་བཞིན་དུ་རྣམ་བཅུ་དྲུག་གཞན་དུ་རང་སྤྱིའི་མཚན་ཉིད་མཐའ་ཡས་སོ། །བདེན་བཞི་ཤེས་པར་རྣམ་པ་བཞི་བཞིའོ། །
དྲི་མེད་སེམས་ཤེས་ལམ་བཞིན་རྣམས་བཞི། །བྲི་བཅས་སེམས་ཀྱི་ངོ་བོ་རགས་པ་མཐོང། །གཉི་གས་སེམས་དང་སེམས་བྱུང་རྫས་རེ་རེ། །ཙམ་མཐོང་སྐབས་འདིར་འདོད་ཆགས་བཅས་གསུངས་དོན། །ཆགས་ཅན་སེམས་ནི་འདྲེས་
པའི་འདོད་ཆགས་བཅས། །མཚུངས་ལྡན་མིན་ཡང་ཐོབ་པར་ལྡན་རྣམ་དང། །རྒྱས་འགྱུར་དམིགས་པ་ལྡན་པའི་འདོད་ཆགས་བཅས། །ཞེས་གྲགས་སློབ་དཔོན་ཆགས་བཅས་མཚུངས་ལྡན་དང། །མཚུངས་པར་མི་ལྡན་
ཆགས་བྲལ་ལ་སྦྱར་རོ། །གཞན་ཡང་ཀུན་ཏུ་བསྡུས་དང་རྣམ་གཡང་དང། །ཞུན་རབ་བཟུང་ཤེས་སོགས་ལ་རྩོད་ཚུལ་མང། །ཆགས་པར་ཤེས་ཀྱང་ཆགས་ཡུལ་མི་ཤེས་ཏེ། །གཟུགས་ལ་དམིགས་ན་སེམས་ཤེས་མིན་པར་འགྱུར། །
སེམས་ཙམ་ལུགས་ཀྱི་སེམས་ཤེས་དཔྱད་གཞི་ཆེ། །ཟད་དང་མི་སྐྱེ་ཤེས་པ་ཚོལ་མན་ཕྱིར། །སེམས་ཤེས་ལས་བཀོལ་བར་ཆད་མེད་ཀྱང་བཀོལ། །ལྷག་མ་ཟད་དང་མི་སྐྱེ་རྣམ་བཅུ་བཞི། །རྗེས་ཐོབ་བྱ་བ་བྱས་ཞེས་དྲན་པ་ལ། །མཉམ་གཞག་

[036A]༄༅། །སྟོང་དང་བདག་མེད་མི་མཐུན་ལོ། །ཉི་འོག་རྣམ་ཤེས་ཚོགས་ལས་གསུངས་པའི་ཕྱིར། །ཟག་མེད་རྣམ་པར་གཞི་ཡོད་གནས་ཡོད་བསྣན། །གཞི་ནི་རྒྱུ་དང་གནས་ནི་མཚན་ཉིད་ལོ། །གཞན་ནི་བདེན་མཐོང་གཞི་
ཡོད་གནས་ཡོད་ཟེར། །དཔེ་སྟོན་རྣམ་པ་བཅུ་དྲུག་རྫས་བདུན་ཏེ། །སྡུག་བསྔལ་བཞིའོ་ལྷག་མ་རྣམ་གྲངས་ཕྱིར། །ཤེས་རབ་མཚུངས་ལྡན་ཡུལ་གསུམ་རྣམ་པ་དང། །འཛིན་བྱེད་གསུང་བྱ་གསུམ་ལ་གསུམ་གཉིས་གཅིག་ཀུན་རྫོབ་ཤེས་
ལ་རྣམ་གསུམ་ལྷག་མ་དགེ་མཆིམས་ཊཱི་ཀ་མཆན་བུར་སེམས་ཤེས་སྒོམ་བྱུང་བཟུང། །འགོག་ཏུ་གསུམ་བཤད་སྐྱེས་ཐོབ་ཕྱིར་མི་འགལ། །དེ་ནི་མངོན་ཤེས་འང་མིན་པར་ཡིག་ཆར་གསུངས། །སེམས་རྟེན་ཀུན་རྫོབ་ཤེས་པས་ཀུན་ཏེ། །
ཆོས་ཤེས་ས་དྲུག་རྗེས་ཤེས་ས་དགུ་སྟེ། །སེམས་ཤེས་མ་གཏོགས་དྲུག་ཀྱང་དེ་བཞིན་དགུ། །སེམས་ཤེས་འདོད་གཅུགས་ཆོས་འདོད་ལྷག་ཁམས་གསུམ། །འགོག་བློ་ཆོས་དྲན་སེམས་ཤེས་ལུས་མ་གཏོགས། །ལྷག་མ་བཞིའོ་ལམ་ཡང་སྡོམ་
དམིགས་སྲིད། །ཆོས་ཤེས་ཡུལ་ལ་རྗེས་ཤེས་མ་གཏོགས་དགུ། །རྗེས་ཤེས་ཡུལ་ལ་ཆོས་ཤེས་མ་གཏོགས་དགུ། །ལམ་ཤེས་ཡུལ་ལ་ཀུན་རྫོབ་མ་གཏོགས་དགུ། །སྡུག་ཀུན་ཤེས་ཡུལ་ཀུན་རྫོབ་གཞན་སེམས་གཉིས། །ཀུན་རྫོབ་སེམས་
ཤེས་ཟད་མི་སྐྱེ་བཞིར་བཅུ། །འགོག་པ་ཤེས་པའི་དམིགས་པར་ཤེས་པ་མེད། །འདོད་གཟུགས་གཟུགས་མེད་གཏོགས་དང་ཟག་མེད་ལ། །མཚུངས་ལྡན་ཡིན་མིན་དབྱེ་བས་འདུས་བྱས་བརྒྱད། །འདུས་མ་བྱས་ལ་དགེ་ལུང་མ་

[036B] །དེ་ལྟར་ཆོས་བཅུ་ཐམས་ཅད་ཀུན་རྫོབ་ཡུལ། །ཆོས་ཡུལ་འདོད་གཏོགས་གཉིས་དང་ཟག་མེད་གཉིས། །མ་བྱས་དགེ་དང་ལྔའོ་རྗེས་ཤེས་ཡུལ། །གོང་བཞི་ཟག་མེད་མ་བྱས་དགེ་དང་བདུན། །སེམས་ཡུལ་གཟུགས་མེད་དོར་བས་
མཚུངས་ལྡན་གསུམ། །འགོག་ཡུལ་དགེ་བ་གཅིག་སོགས་སྐབས་དང་སྦྱར། །བྱེ་བྱེད་གཅིག་ཏུ་ཐལ་ཕྱིར་རང་ཚོགས་ལས། །གཞན་ཙམ་རིགས་གསུངས་བྱེ་བྲག་བ་ལ་དགོངས། །ཆགས་ཅན་གཟུགས་མེད་སོ་སྐྱེ་ཀུན་རྫོབ་ཤོས། །བསམ་
གཏན་སྙོམས་འཇུག་ཅན་ལ་སེམས་ཤེས་ཀྱང། །ཆགས་ཅན་ཟག་མེད་དང་པོར་ཀུན་རྫོབ་ཉིད།། དེ་ནས་ཤེས་པ་རེ་རེ་འཕེལ་གྱུར་ནས། །ཆགས་བཅས་བཅུ་དྲུག་པ་ལ་བཏུན་དང་ལྡན། །འགོག་མ་ཐོབ་ཚུལ་ཡིན་ཞིང་དམིགས་བསལ་ཡོད། །
དགྲ་བཅོམ་རྒྱན་བཅས་ཤེས་པ་བཅུ་དང་ལྡན། །མཆིམས་གསུང་འདི་ལ་མི་གཡོས་ཁྱབ་བམ་དཔྱད། །ཤེས་བཟོད་གང་སྐྱེས་དེ་དང་དམིགས་ཡུལ་བདེན། །མཚུངས་ཐོབ་དེ་ཡི་རྣམ་པ་བཞི་ཆར་རུང། །སྒོམ་ལ་དམིགས་པ་མི་མཚུངས་
སྣ་ཚོགས་འཐོབ། །རྗེས་ཤེས་དང་པོ་གསུམ་མཐར་ཀུན་རྫོབ་ཤེས། །མངོན་པར་རྟོགས་པ་མཐའ་ལས་བྱུང་ཞེས་བྱ། །ཆོས་ཤེས་ལ་མེད་ལམ་རྗེས་ཤེས་ལ་མེད། །བདེན་པ་དེ་དེ་རྫོགས་མཐོང་མིན་ཕྱིར་དང། །ཀུན་སྤང་འགོག་པ་གཅིག་
གིས་མངོན་བྱེད་ཀྱང། །གཉེན་པོ་ལམ་ཀུན་གཅིག་གིས་མི་བསྒོམ་པས། །ལམ་ལ་མཐའ་མེད་ཕྱིར་ན་མཐའི་དེ་མེད། །དེ་ནི་མི་སྐྱེ་མཐོང་ལམ་དེའི་སའམ། །འོག་རྟེན་འགོག་ལས་བྱུང་དེ་དྲན་ཉེའི་མཐའ། །ཆོས་སོ་གཞན་པ་
[037A] མིསྶིང་པགེ་

[037B] །སློབ་པས་མཐའ་གཉིས་ངོར་བས་བརྒྱད་བརྒྱད་འཐོབ། །གཉིས་པར་ཆགས་བྲལ་གསུམ་པའི་ཟག་མེད་ཚེ། །དང་པོ་གཉིས་པ་ཡིས་ཀྱང་ཟག་མེད་འཐོབ། །ཟད་ཤེས་འཐོབ་ཚེ་མི་སྡུག་ལ་སོགས་པ། །ཟག་བཅས་ཟག་མེད་བཅུ་གཅིག་
ས་ཀུན་གྱིས། །བསྡུས་འཐོབ་རྒྱལ་སྲིད་ཐོབ་ཚེ་སྐྱེས་འབུལ་བཞིན། །གསར་ཐོབ་ལམ་དང་ཡང་ཡང་མངོན་བྱས་ལམ། །སྡོམ་དང་རེ་ཞིགས་ཆགས་བྲལ་ཐོབ་པ་བཞི། །ཉི་འོག་སྡོམ་ཐོབ་རྣམ་འཇིག་ཐོབ་གཉིས་བསྣན། །ལས་ལ་འགོག་ལམ་བཞི་ལ་
འགོག་ཤེས་དོར། །ཀུན་འགྲོའི་ལམ་ལ་རང་གི་ངོ་པོས་དགུ། །འབྲས་བུར་བཅས་ན་འགོག་ཤེས་བསྣན་པས་བཅུ། །རྗེས་དྲན་སྐྱེས་འཆི་ཤེས་པ་ཀུན་རྫོབ་བོ། །ཟད་ཤེས་ངོ་བོ་མཁྱེན་པའི་དབང་བྱས་ན། །ཆོས་རྗེས་འགོག་དང་ཀུན་རྫོབ་བཟང་
མི་སྐྱེ། །རྒྱུད་ལ་ཡོད་པའི་དབང་བྱས་ཤེས་བཅུ་ལོ། །སྟོབས་བརྒྱད་རྟེན་པའང་ཉེར་བསྡོགས་བདུན་མ་གཏོགས། །བཙུན་པས་ཐུགས་བཞིན་སྐུའི་སྟོབས་མཐའ་མེད་གསུངས། །སླང་ཆེན་ཕལ་པ་སྤོས་གླང་ཚན་པོ་ཆེ། །རབ་གནོན་ཡན་
ལག་མཆོག་དང་སྟོབས་མཆོག་དང། །སྲེད་མེད་བུ་རྣམས་སྔ་མ་བཅུ་འགྱུར་རོ། །ཞར་བྱུང་སངས་རྒྱས་རང་རྒྱལ་འཁོར་སྒྱུར་ཚིགས་ཀླུ་མདུན་ལུ་གུ་རྒྱུད་དང་གསེར་བུ་འདྲ། །རྟོགས་པར་མི་འཇིགས་གནས་མཁྱེན་བཞིན་ཤས་བཅུ། །
སྤངས་པ་མི་འཇིགས་ཟད་བཞིན་དྲུག་གམ་བཅུ། །གསུམ་པ་ལས་ཀྱི་རྣམ་སྨིན་མཁྱེན་བཞི་བརྒྱད། །ལམ་ལ་མི་འཇིགས་ལམ་བཞིན་དྒུའམ་བཅུ། །དྲན་ཉེ་ཆོས་མཉན་ལ་སྦྱར་བག་ཆགས་བཤད། །ཐུགས་རྗེའི་ཁྱད་ཆོས་དྲུག་གོ་

[038A] མིསྶིང་པགེ་

[038B] །ཐུན་མོང་ཆོས་དྲུག་རབ་མཐར་བརྟེན་དགོས་ཀྱང། །ངེས་ཚིག་དང་ས་འགལ་ཕྱིར་དེའི་རྟེན་མིན། །དེ་ལ་རྣམ་དྲུག་གསུངས་བ་ཉོན་མོངས་མེད། །སྨོན་གནས་མཁྱེན་དང་སོ་རིག་གསུམ་གྱི་སྟེང། །དེ་ལྔ་གང་གི་ངོ་བོར་མ་སྐྱེད་པའི་
རབ་མཐའ་ཙམ་པོ་དང་བཅས་དྲུག་ཡིན་ནོ། །འདོད་ནས་སྲིད་རྩེའི་བར་དུ་སོང་འོང་གཉིས། །སླར་ཡང་འདོད་ནས་བཞི་པའི་བར་འགྲོ་བ། །མཐུན་བྱས་འོན་ཀྱང་རབ་མཐའ་སོ་སོར་བཤད། །གྲུབ་མཐའ་གོང་མས་རབ་དང་མཐའ་ཡི་དོན། །གཅིག་
བྱས་རབ་མཐར་བསམ་གཏན་བཞིག་ཡོད། །སྒོམ་བྱུང་མངོན་ཤེས་སྐབས་འདིའི་རྣམ་གྲོལ་གྱིས། །ཁྱབ་ཕྱིར་རྣམ་གྲོལ་དབང་ཤེས་མི་འགལ་ལོ། །སྐབས་འདིས་མཆིམས་ཀྱང་རྒྱན་བཅས་མི་གཡོར་གསུངས། །སེམས་ལྔའོ་ཟད་ཤེས་
ཟད་སྟོབས་བཞིན་ཞེ་ན། །ས་ཡང་ཀུན་ཕྱིར་སྲིད་རྩེས་བསྡུས་པའི་དེ། །མངོན་སུམ་ཡིན་ན་ཟག་མེད་ཐལ་བར་འགྱུར། །ལུགས་འདིར་མངོན་ཤེས་མངོན་སུམ་མིན་ནམ་དཔྱད། །འདོད་དང་སྲིད་རྩེའི་མངོན་ཤེས་ཡོད་དམ་དཔྱད། །
སེམས་ཙམ་མངོན་ཤེས་འདི་བས་སྦྱོར་བར་བྱས། །སྔར་འདྲིས་འདོད་ལ་ཆགས་བྲལ་ཙམ་གྱིས་ཐོབ། །སྦྱོར་བྱུང་ཁོ་ནའོ་བསྐལ་མཐའི་ལྷ་ལ་དཔྱད། །མངོན་ཤེས་བཞི་དང་དྲན་ཉེ་སྦྱོར་ཚུལ་གསལ། །སྔོན་གནས་འཆི་འཕོ་གཉིས་ལ་
ངན་ཉེ་བཞི། །བྱེ་སྨྲས་མིག་རྣའི་མངོན་ཤེས་དབང་ཤེས་སྨྲ། །བསམ་གཏན་བཞི་ལ་ཡོད་གསུངས་དང་མི་འགལ། །དེའི་རྟེན་དབང་པོའམ་འདྲེན་བྱེད་པར་ཆད་མེད། །བསམ་གཏན་དེ་ངེས་བསྡུས་ལ་དགོངས་སོ་ལོ། །རྗེས་དྲན་འཆི་

[039A] མིསྶིང་པགེ་

[039B]དན་སྨྲ་སེམས་ཙམ་ལས་སྤྲུལ་སེམས་མིན། །སྤྲུལ་སེམས་དང་ནི་ལྷན་ཅིག་འགལ་ཞེ་ན། །སྔར་སྤྲུལ་ཟིན་ནས་རིང་གནས་བྱིན་བརླབ་ཕྱིར། །དེ་ཚེ་སྤྲུལ་སེམས་མི་དགོས་ལུང་རིང་བོར། །ཇི་སྐད་ཅིག་གིས་སྨྲ་བར་བྱེད་
བ་ན། །སྤྲུལ་པ་ཐམས་ཅད་སྨྲ་བར་བྱེད་གསུངས་པ། །སྟོན་མིན་དབང་བྱས་ཤི་ཤར་བྱིན་རླབས་མེད། །རུས་པར་ཡོད་ལོ་སྡེ་གཞན་འོད་སྲུང་རུས། །གནས་གཙང་ལྷ་མཐུའོ་བྱིན་རླབས་ཡོད་མིན་ཟེར། །བྱང་དང་མ་བྱང་སྤྲུལ་ཚུལ་རྩ་བར་
གསལ། །སྤྲུལ་སེམས་སྐྱེས་ཐོབ་ལ་ནི་དགེ་སོགས་གསུམ། །སྒོམ་བྱུང་སྐྱེས་ཐོབ་བསྣན་པས་རྫུ་འཕྲུལ་ལྔ། །བྱང་སེམས་འཁོར་སྒྱུར་ཁྱིམ་བདག་རིན་ཆེན་ལྟར། །ལྷ་ཡི་མིག་དང་འདྲ་བས་བཏགས་པའམ། །དངོས་ཡིན་ཞེ་ན་མིག་
རྣའི་ཐོན་ཀོར་དུ། །བསམ་གཏན་འབྱུང་བརྒྱུར་བྱས་གཟུགས་དང་བ། །ཤ་རུས་སོགས་དང་མ་འབྲེལ་ལྷའི་མིག་རྣ། །དངོས་འབྱུང་རྫུ་འཕྲུལ་བཞིན་དུ་རྣ་སོགས་བཞི། །སྐྱེས་ཐོབ་ཡོད་ཀྱང་མངོན་ཤེས་མིང་མི་འཐོབ། །སྐྱེས་ཐོབ་མིག་
གིས་བར་སྲིད་མི་མཐོང་ལ། །སྐྱེས་ཐོབ་སེམས་ཤེས་ལ་ནི་དགེ་སོགས་གསུམ། །མཚན་མ་ལས་དཔོག་རྟོག་གེའི་སེམས་ཤེས་དང། །སྔགས་ཀྱི་སེམས་ཤེས་ལ་ཡང་གསུམ་གསུམ་མོ། །དམྱལ་བར་སྐྱེས་མ་ཐག་ལ་སེམས་ཤེས་
དང། །རྗེས་དྲན་ལྡན་ནོ་མི་ལ་སེམས་ཤེས་ནི། །སྐྱེས་ཐོང་མེད་ཀྱང་ཚེ་རབས་དྲན་པ་ཡོད།    ༈    །བསམ་གཏན་ས་ནི་གསུམ་པ་ཡིན་ཞེས་སོགས། །གསུམ་པར་དེར་སྐྱེས་བདག་རབ་ཏུ་བཤད། །འདི་ཡིས་སེམས་པར་བྱེད་ཕྱིར་

[040A] མིསྶིང་པགེ་

[040B] །གཉེན་པོ་དྲན་དང་ཤེས་བཞིན་བསྡོམས་ལ་གསུངས། །སྡེ་པ་ཁ་ཅིག་གསུམ་པའི་བདེ་བ་ཡང། །ཡིད་བདེ་ཡིན་ལ་དགའ་བ་དེས་སྤངས་ཕྱིར། །དེ་གཉིས་གཞན་དུ་སྨྲ་ཡང་བསམ་གཏན་གྱི། །ཡན་
ལག་སྟོན་མདོར་ཡིད་བདེ་ཡིད་མི་བདེ། །ནུབ་གསུངས་རྣམ་པར་བསྒྱུར་བའི་མདོ་ལས་ཀྱང། །ཡིད་བདེའི་དབང་པོ་སྐྱེས་པ་མ་ལུས་པ། །བཀག་པར་འགྱུར་རོ་གསུངས་ཕྱིར་ཡིད་བདེ་དགའ། །བྱེ་སྨྲས་ཏིང་ངེ་འཛིན་ནི་བསམ་གཏན་དང། །
བསམ་གཏན་ཡན་ལག་གཉིས་ཡིན་གཞན་མིན་ཟེར། །ཉོན་མོངས་ཅན་ལ་མེད་གསུངས་དེ་དག་ལ། །ཡིག་ཆར་གསུངས་བཞིན་དག་བ་སྦྱོར་དགོས་ཏེ། །དྲན་པ་སེམས་ཀྱིས་མང་ཡིན་ཕྱིར་རོ། །དགེ་བའི་ས་ཕྱིར་བཏང་སྙོམས་ཤིང་སྦྱང་བཀོལ། །
ས་བཞིའི་བསམ་གཏན་ཚོར་བ་རྩ་བར་གསལ། །དཔེ་སྟོན་གཉིས་པར་མིག་ཤེས་འདོད་གསུངས་མཚིམས། །འོག་སྤངས་གོང་ནས་ལྷུང་བས་དག་པ་འཐོབ། །ཟག་མེད་དངོས་གཞི་གསར་ཐོབ་ཆགས་བྲལ་དང། །ལྡན་པ་དབང་འཕོས་སོགས་ནི་
སྦྱོར་བས་འཐོབ། །དང་པོའི་ཉོན་མོངས་ཅན་ནི་དང་པོ་ལ། །ཆགས་བྲལ་ཉམས་དང་གོང་དེར་སྐྱེས་པས་འཐོབ། །དང་པོའི་འོག་དང་ཅི་ཡང་མེད་པའི་གོང། །ཟག་མེད་མེད་ལ་གཞན་བ་ཕལ་ཆེར་ལ། །རང་ནས་གོང་བགྲང་གསུམ་འོག་བགྲངས། །
གསུམ་གྱི་དག་པ་ཟག་མེད་གཉིས་གཉིས་ནི། །རང་གིས་པའི་ཟག་མེད་མཇུག་ཏུ་སྐྱེ། །དག་པར་དེ་སྟེང་རང་སའི་ཉོན་མོངས་བསྣན། །གོང་འོག་ཉོན་མོངས་མི་སྣོན་རྒྱུ་མཚན་ནི། །མཆིམས་ཊཱིཀ་སྙོམས་པར་འཇུག་དུས་དབང་བྱས་གསུངས། །

[041A] མིསྶིང་པགེ་

[041B] །སྟོང་ཉིད་ཏིང་ངེ་འཛིན་ལ་སྟོང་པར་བལྟ། །ལྷག་མེད་སྦྱོར་ཕྱིར་སློབ་ལ་སྐབས་བབ་མིན། །དམིགས་པ་བདག་གི་བ་ཕྱིར་བདག་མེད་མིན། །དེ་བཞིན་སྨོན་མེད་སྨོན་མེད་རང་བཞིན་གྱིས། །མི་སློབ་སྨོན་མེད་མི་རྟག་
ཁོ་ནར་བལྟ། །མཆིམས་ཊཱིཀ་འདི་དག་རྒྱུ་མཚན་གཞན་ཡང་བཤད། །མཚན་མེད་མཚན་མེད་དམིགས་པ་མཚན་མེད་ལས། །ལངས་ཚེ་མཚན་མ་མེད་པའི་རྒྱུན་འབྱུང་བ། །ཟག་བཅས་ཟག་མེད་ཤེས་གཞན་གྱིས་བཀག་ཆས། །མ་བརྟག་པ་སྟེ་
བརྟག་མིན་འགོག་པའོ། །དགག་བྱ་ཟག་མེད་ཕྱིར་ན་བརྟག་འགོག་མིན། །གསུམ་པོ་ཟག་བཅས་བཅུ་གཅིག་སས་བསྡུས་ཕྱིར། །སྲིད་རྩེ་བདེན་པའི་རྣམ་ཅན་འདིས་ཀྱང་འགྲུབ། །གོང་མས་རྣམ་སྣང་མངོན་བྱང་ལས། །སེམས་ནི་རང་དངོས་
མེད་ཕྱིར་དང། །འབྲས་བུ་རྒྱུ་ནམས་སྤངྶྥྱིར་དང་ཞེས་གསུངས་རྒྱུ་འབྲས་ངོ་བོར་སྦྱར། །བསྡུ་བར་མཚན་ཉིད་གསུམ་ལ་སྦྱར། །དེ་ཡང་ཐོས་བསམ་སྒོམ་ལ་སྦྱར། །མཐོང་ཆོས་བསམ་གཏན་བཞི་པོ་ཀུན། །ཤེས་པ་མཐོང་འགྱུར་མིག་གི་མངོན་ཤེས་སོ། །སྦྱོར་བྱུང་བློ་དྦྱེའམ་བློ་རྒྱས་འགྱུར་བྱེད་དོ། །མདོ་ལས་འདིར་བསྟན་རྡོར་ཏིང་བཞི་པ་སྟེ། །ཤིང་དྲུང་བསམ་གཏན་སྐྱེད་ཅིང་བདུད་བཏུལ་རྗེས། །ལྷའི་སྤྱན་གྱིས། འགྲོར་གཟིགས་གུང་ལ་སྦྱོར་བྱུང་དུ་མ་དང། །ཐོ་རངས་རྡོར་ཏིང་
བསྐྱེད་རིམ་བཞིན་བྱས་ལོ། །ཚད་མེད་སྒྲ་དོན་སོགས་སླ་བྱེ་སྨྲས་ནི། །མི་སྡུག་བཏང་སྙོམས་རིམ་བཞིན་ཁ་དོག་དང། །འཁྲིག་ཆགས་གཉེན་པོར་སྦྱར་རོ་སློབ་དཔོན་ནི། །འཁྲིག་དང་ཉི་དུའི་འདོད་ཆགས་གཉེན་པོར་གསུངས། །ཁ་ཅིག་ལྔ་

[042A] མིསྶིང་པགེ་

[042B] །བསླབ་གསུམ་སྡེ་སྣོད་གསུམ་མོ་རྟགས་ཙམ་བཅས། །སྟོན་པ་འདས་ལོའི་དབྱར་དེ་མ་སྐྱེས་དགྲས། །བཀུར་ནས་འོད་སྲུང་ལ་སོགས་ལྔ་བརྒྱས་བསྡུས། །སྟོན་པ་འདས་ནས་ལོ་བརྒྱ་བཅུ་འདས་ཚེ། །ཐམས་ཅད་
འདོད་དང་གྲགས་པ་སྒུར་སྐྱོག་སོགས། །ཀུན་དགའ་བོ་ཡི་མཁན་བུ་དགྲ་བཅོམ་པ། །བདུན་བརྒྱས་རུང་མིན་བཅུ་བསལ་གཉིས་པའོ། །བསྡུ་བ་གསུམ་པ་རྟོག་གེ་འབར་བ་དང། །དུལ་ལྷའི་སྡེ་པ་ཐ་དད་ཀླག་འཁོར་དང། །པད་འབྱུང་དགེ་ཚུལ་ལོ་
དྲི་ལ་སོགས་པ། །ལུགས་མང་ངོ་དེ་ཡང་པ་ཏྲ་ལ་པུ་ལྟར། །བཟང་པོ་ཀུན་གྱི་མི་མཐུན་ཕྱོགས་བྱ་བ། །བདུད་རིགས་དགྲ་བཅོམ་གཟུགས་འཆང་རྫུ་འཕྲུལ་གྱིས། །ལོ་གྲངས་དྲུག་ཅུར་འཁྲུག་གོ་གནས་མའི་བུས། །སྟོན་འདས་ལོ་བརྒྱ་
སོ་བདུན་ཚེན་བསྡུས། །སྦྱིན་བདག་དགའ་བོ་པདྨ་ཆེན་པོ་གཉིས། །ཡང་ན་སྟོན་འདས་ལོ་བརྒྱ་དྲུག་ཅུ་ན། །སྐད་བཞིས་ཀླག་པའ་སྡེ་པ་བཅོ་བརྒྱད་གྱེས། །སྟོན་འདས་སུམ་བརྒྱ་འདས་ཚེ་ཀྲི་ཀྲི་ཡི། །རྨི་ལམ་མཐོང་ནས་ཛ་ལནྡྷ་རར་
བསྡུས། །དེ་ཕྱིར་བག་དང་ལྡན་པས་ཐོས་པ་མཛོད། །ཤུབྷཾ།    ༈    །དུལ་ལྷའི་སྡེ་པ་ཐ་དད་ལས། །ཤར་དང་ནུབ་དང་གསངས་རི་དང། །འཇིག་རྟེན་འདས་པར་སྨྲ་བ་དང། །རྟག་པར་སྨྲ་བའི་སྡེ་པ་རྣམས། །ལྔ་ཆན་
དགེ་འདུན་ཕལ་ཆེན་པ། །གཞི་ཀུན་སྡེ་དང་འོད་སྲུང་སྡེ། །ས་སྲུང་སྡེ་དང་ཆོས་སྲུང་སྡེ། །མང་ཐོས་གོས་དམར་སློབ་མ་དང། །རྣམ་པར་ཕྱེ་སྟེ་སྨྲ་བའི་སྡེ། །ཐམས་ཅད་ཡོད་པར་སྨྲ་བ་ཡིན། །རྒྱལ་བྱེད་ཚལ་གནས་འཇིག་རྟེན་གནས། །

[043A]༄༅། །གཙུག་ལག་ཁང་ཆེན་གནས་བརྟན་པ། ས་སྒྲོག་རིས་དང་སྲུང་བ་པ། །གནས་མ་བུ་ཡི་སྡེ་རྣམས་ནི། །ཀུན་གྱིས་བཀུར་བ་རྣམ་པ་གསུམ། །ཡུལ་དོན་སློབ་དཔོན་བྱེ་བྲག་གིས། །ཐ་དད་རྣམ་པ་བཅོ་བརྒྱད་འགྱུར། །
ཡོད་སྨྲ་རྒྱལ་རིགས་སྒྲ་གཅན་ལས། །སྣམ་ཕྲན་དགུ་ནས་ཉེར་ལྔའི་བར། །པདྨ་ཨུཏྤལ་ཤིང་ལོ་རྟགས། །ཕལ་ཆེན་བྲམ་ཟེ་འོད་སྲུངས་ལས། །བདུན་ནས་ཉེར་གསུམ་པར་རོ་དུང། །ཉེ་བར་འཁོར་ལས་མང་བཀུར་ལྔས། །ཉེར་གཅིག་གོ་
མེ་ཏོག་སོ་རྩི་ཀ། །གནས་བརྟན་ཀ་ཏ་ཡན་ལས། །སྣམ་ཕྲན་རྟགས་བཅས་མང་བཀུར་འདྲ།    ༈    །དང་པོའི་སངས་རྒྱས་རྗེ་བཙུན་བླ་མ་མཆོག་མཆོག་གི་སྤྲུལ་སྐུའི་མཛད་པ་བཅུ་གཉིས་ཀུན། །ཀུན་གསལ་ཁྱོན་དང་མཉམ་པར་སྟོན་
པའི་རྗེ། །རྗེ་བཙུན་བླ་མའི་ཞབས་རྡུལ་སྤྱི་བོས་མཆོད། །མངོན་བ་སྡེ་བདུན་ཚིག་དོན་མ་ལུས་པ། །མངོན་སུམ་གཟིགས་པ་དབྱིག་གི་གཉེན་པོའི་གསུང། །མངོན་པའི་ཚིག་དོན་མུ་མཐའ་ཡས་པ་ཀུན། །མངོན་སུམ་གསལ་བར་སྟོན་པའི་
ལེགས་བཤད་འདི། །དང་པོ་རྩོམ་དུས་རང་གི་བློ་རྟེན་དུ། །དུ་མའི་གཞུང་ཀུན་མི་བརྗེད་ཕྱིར་དུ་བརྩམས། །བརྩམས་པའི་དུས་སུ་མཛོད་དང་འདུལ་བ་ཀུན། །ཀུན་ལ་རྩོད་པ་མ་སོང་ཚིག་དོན་ལ། །ལ་ལར་གོང་འོག་མ་འགྲིག་ཡོད་དམ་
གསུངས། །གསུངས་ཀྱང་ལེགས་བཤད་བླ་ན་མེད་པ་འདི། །ཆོས་མངོན་རྒྱ་མཚོར་འཇུག་པའི་གྲུ་གཟིངས་དང། །ཆོས་ཀུན་ཚིག་དོན་གསལ་བྱེད་ཉི་མ་མཆོག་ཆོས་གཟུགས་སྐུ་གཉིས་ཐོབ་པར་འདོད་པ་ཡིས། །ཆོས་མངོན་དོན་གཉེར་

[043B] །ཕྱི་མོའི་ཡི་གེ་ཞིབ་ཅིང་རྟོགས་དཀའ་བ། །ཕྱི་ནང་རིག་གནས་ཀུན་ཤེས་ཀུན་དགའ་ཡིས། །ཕྱིས་སུ་མ་ནོར་དག་པར་ཡི་གེར་བྲིས། །བྲིས་པ་རྣམས་ལ་དེ་དོན་མཐའ་དཔྱོད་སྟེང། །སྟེང་འོག་ཀུན་ལ་སློང་ཡང་
དཔྱད་བྱས་ཡང། །ཡང་དག་དཔྱད་དཀའ་ཕྱིས་འབྱུང་བློ་གསལ་ཀུན། །ཀུན་གྱིས་ངེས་པར་གྱིས་ལ་ཐོས་བསམ་མཛོད། །མཛོད་འདིའི་བར་བྱང་ཀུན་དགས་བསྐུལ་བའི་ཚེ། །ཚེ་རབས་ཀུན་ཏུ་བླ་མས་རྗེས་འཛིན་ཕྱིར། །མཁན་མིང་གྲགས་
པ་རྒྱལ་མཚན་བྲིས་པ་དགེ།    ༈    །དཀོན་མཆོག་ཐུགས་རྗེ་བདེན་མཐུས་ལེགས་བཤད་འདི། །བསྟན་པའི་སྒྲོན་མེད་ཡུན་དུ་གནས་པ་དང། །འབྲེལ་ཐོགས་ཀུན་ཀྱང་གནས་སྐབས་དགའ་བདེས་མཚོ། །མཐར་ཐུག་ཟུང་འཇུག་
རྟག་པའི་གནས་ཐོབ་ཤོག་ །



