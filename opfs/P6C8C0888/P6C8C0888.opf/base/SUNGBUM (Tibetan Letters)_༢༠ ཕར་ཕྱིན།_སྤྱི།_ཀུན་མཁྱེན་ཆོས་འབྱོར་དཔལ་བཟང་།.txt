
[001A]༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་བ་འགྲེལ་བཤད་དང་བཅས་པའི་རྒྱ་ཆེར་བཤད་པ་བསམ་འཕེལ་དབང་གི་རྒྱལ་པོ་ཞེས་བྱ་བ་བཞུགས་སོ།།

[001B] །ན་མོ་གུ་རུ་མཉྫུ་གྷོ་ཥཱ་ཡ། བསྟན་བཅོས་མངོན་པར་རྟོགས་པའི་རྒྱན་འགྲེལ་པ་འགྲེལ་བཤད་དང་བཅས་པའི་རྒྱ་ཆེར་བཤད་པ་བསམ་འཕེལ་དབང་གི་རྒྱལ་
པོ་ཞེས་བྱ་བ། བཀའ་དྲིན་མཉམ་མེད་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང། བསླུ་བ་མེད་པའི་སྐྱབས་གནས་དཀོན་མཆོག་རིན་པོ་ཆེ་རྣམ་
པ་གསུམ། ཡི་དམ་དཀྱིལ་འཁོར་གྱི་ལྷ་ཚོགས་བསྟན་སྲུང་དམ་ཅན་རྒྱ་མཚོའི་ཚོགས་དང་བཅས་པ་ལ་རྟག་ཏུ་གུས་པའི་ཡིད་ཀྱིས་ཕྱག་འཚལ་ཞིང་སྐྱབས་སུ་མཆིའོ། །བརྩེ་
བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། ཕན་བདེའི་གཏེར་ཆེན་རྒྱལ་བའི་བསྟན་པ་བཀའ་དྲིན་མཉམ་མེད་བསྟན་འཛིན་སྐྱེས་བུ། །བསླུ་མེད་

[002A]༄༅། །སྐྱབས་ཆེན་དཀོན་མཆོག་རྣམ་གསུམ་དོན་གཉིས་མཐར་ཕྱིན་སྟོན་པ་སངས་རྒྱས། །རྒྱལ་བའི་རྒྱལ་ཚབ་བྱམས་མགོན་ཆོས་རྗེ་རྒྱལ་སྲས་ཀུན་གྱི་གཙུག་རྒྱན་
འཇམ་དབྱངས། །ས་གསུམ་མངའ་བདག་དཔལ་ལྡན་ཐོགས་མེད་དབྱིག་ལྟར་ཀུན་ལ་ཕན་པའི་གཉེན་མཆོག་མཐའ་གཉིས་ལས་གྲོལ་དབུ་མའི་ལམ་བརྙེས་རྣམ་གྲོལ་ནོར་བུས་
ཀུན་གྱི་རེ་སྐོང། །ལེགས་བཤད་སྣང་བས་བློ་མུན་སེལ་མཛད་སྟོང་ཉིད་ང་རོས་རྒོལ་ངན་སྐྲག་མཛད། །རྒྱལ་བའི་སྲས་པོ་སེངྒེ་བཟང་པོ་རྒྱལ་བའི་རྣམ་སྤྲུལ་ཇོ་བོ་ཡབ་སྲས། །ལྷར་
བཅས་འགྲོ་བ་ཡོངས་ཀྱི་གཙུག་རྒྱན་ཆོས་ཀྱི་རྒྱལ་པོ་བློ་བཟང་གྲགས་པ། །སྲས་ཀྱི་ཐུ་བོ་རྒྱུད་པར་བཅས་རྣམས་འཇིག་རྟེན་མིག་གྱུར་སྤྲུལ་པའི་ལོ་པཎ། །ཐུབ་བསྟན་ཁོ་ན་ཕན་བདེ་

[002B] །དམ་ཆོས་མཐའ་དག་འཛིན་པའི་ཕྱིར་དུ་བསྟན་དང་བསྟན་འཛིན་གུས་པར་མཆོད་ཅིང། །བསྟན་ལ་གནོད་བྱེད་མི་བསྲུན་སྐྱེ་བོ་སྐྱེ་རྒུའི་ཕན་བདེ་
འཇོམས་པར་བྱེད་རྣམས། །མ་ལུས་གནས་ནས་སྐྲོད་པར་མཛད་པའི་སྦྲུལ་པའི་ཆོས་རྒྱལ་བློན་པོར་བཅས་རྣམས། །སྐལ་བཟང་བདེ་གཤེགས་སྟོང་གི་སྐུ་གསུམ་མ་ལུས་འཛིན་པའི་མཆོག་ཏུ་
དབང་བསྐུར། །དཔལ་ལྡན་གསང་བདག་ཚངས་དང་བརྒྱ་བྱིན་རྣམ་མང་ཐོས་སྲས་འཇིག་རྟེན་སྐྱོང་རྣམས། །ལེགས་ལྡན་ནག་པོ་ཆེན་པོ་ལ་སོགས་ནག་པོའི་རྩི་ལག་མ་ལུས་འཇོམས་མཛད། །བསྟན་
སྲུངས་དམ་ཅན་རྒྱ་མཚོའི་ཚོགས་ལ་རྟག་ཏུ་གུས་པའི་ཡིད་ཀྱི་ཕྱག་འཚལ་ལོ། །བརྟེན་འབྱུང་ནམ་མཁའི་ཁྱོན་ཡངས་ལ་།སྟོང་ཉིད་ཟབ་མོའི་འབྲུག་སྒྲ་ཡིས། །ལྟ་ངན་བྲག་རི་འཇོམས་མཛད་
པ༑ ༑ཐུབ་དབང་སྤྱན་སྟོང་མངའ་བ་རྒྱལ། །ཡོན་ཏན་དཀྱིལ་འཁོར་ཡོངས་རྫོགས་ཤིང། །མཁྱེན་པའི་ཚ་ཟེར་སྒྲིབ་གཉིས་བསྲེག་ཐུགས་རྗེས་སྲིད་ཞིའི་ཚ་གདུང་སེལ། །མི་ཕམ་འཇམ་པའི་
དབྱངས་ལ་འདུད། །གང་གི་བློ་གྲོས་མཁའ་ལྟར་ཕ་མཐའ་ཡས་།འཕྲིན་ལས་བཟང་པོས་བསྟན་པའི་རྒྱལ་མཚན་འཛིན། །རྣམ་དཀར་གྲགས་པས་སྲིད་གསུམ་མ་ལུས་ཁྱབ། །དཔལ་ལྡན་

[003A]༄༅། །རྒྱལ་བའི་དབང་པོས་རྒྱལ་བ་ཡི། །དམ་ཆོས་མ་ལུས་འཛིན་ལ་རྒྱལ་བ་བཞིན། །རྒྱལ་བ་ཉིད་ཀྱི་རྒྱལ་བས་གསུངས་པའི་མདོར། །མངོན་སུམ་ལུང་བསྟན་དཔལ་ལྡན་ཙོང་ཁ་པ་
བཟང་པོའི་མགོན་ལ་རྟག་ཏུ་སྐྱབས་སུ་མཆི། །རབ་བརྗིད་ལང་འཚོ་དར་ལ་བབས་པའི་སྐུ། །ལེགས་བཤད་མ་ལུས་རྒྱུན་ཆད་མེད་པའི་གསུང། །ཡོན་ཏན་རིན་ཆེན་འདོད་དགུར་འབྱུང་བའི་
ཐུགས། །ལྷུན་གྲུབ་འཕྲིན་ལས་བཟང་པོ་རྒྱལ་གྱུར་ཅིག་དགེ་ལེགས་དཔག་བསམ་ལྗོན་པའི་ཤིང། །དཔལ་འབྱོར་མེ་ཏོག་རྒྱན་གྱིས་སྤུད་།ལྷག་བསམ་བཟང་པོའི་འབྲས་བུ་ཅན། །འཕྲིན་ལས་
སྲིད་ཞིའི་ཚ་གདུང་སེལ། །ཡོན་ཏན་རྒྱ་མཚོ་གཞན་ཕན་ནོར་བུས་གཏམས། །དགེ་ལེགས་མ་ལུས་འདུན་པས་གྲུབ་པའི་དཔལ། །བཟང་པོའི་ཞབས་སོགས་སྲས་དང་བཅས་རྣམས་ལ། །རྟག་
ཏུ་གུས་པའི་ཡིད་ཀྱིས་ཕྱག་འཚལ་ནས། །ལེགས་བཤད་དྲི་མས་སྤགས་པ་བསལ་ཕྱིར་དང། །གཞན་གྱི་བསྐུལ་ཕྱིར་རྣམ་བཤད་སྙིང་པོའི་རྒྱན། །ལེགས་པར་འཆད་བྱེད་དབང་གི་རྒྱལ་པོ་འདི།།
དྲི་མེད་ལུང་རིགས་དམ་པའི་མན་ངན་ལས། །ཇི་ལྟར་ནུས་བཞིན་བདག་གིས་བརྩམ་པར་བྱ།    ༈    །དེ་ལ་འདིར་གང་བཤད་པར་བྱ་བའི་ཆོས་ནི། བསྟན་བཅོས་མངོན་པར་རྟོགས་པའི་རྒྱན་འགྲེལ་

[003B] འདི་འཆད་པ་ལ་གཉིས། བཤད་པ་ལ་འཇུག་པའི་ཡན་ལག་དང། བཤད་པ་ཉེ་བར་དགོད་པའོ། །དང་པོ་ལ། དལ་འབྱོར་ངོས་བཟུང་བ་དང། དེ་དོན་ཆེ་བ་བསམ་པ། རྙེད་པར་
དཀའ་བའི་རྒྱུ་མཚན། དེས་ན་ངལ་འབྱོར་གྱི་རྟེན་ལ་སྙིང་པོ་ཇི་ལྟར་བླངས་པའི་ཚུལ་དང་བཞི། དང་པོ་ནི། མི་ཁོམ་པ་བརྒྱད་དང་བྲལ་བ་ནི་ངལ་བ་ཡིན་ཏེ། ཡོན་ཏན་རིན་པོ་ཆེ་བསྡུས་པ་ལས། ཁྲིམས་ཀྱིས་དུད་འགྲོའི་
འགྲོ་བ་དུ་མའི་ངོ་བོ་དང། མི་ཁོམ་བརྒྱད་སྤོངས་དེ་ཡིས་དལ་བ་རྟག་ཏུ་རྙེད། །ཅེས་གསུངས། མི་ཁོམ་པ་བརྒྱད་ནི། བཤེས་སྦྲིང་ལས། ལོག་པར་ལྟ་བ་འཛིན་དང་དུད་འགྲོ་ཉིད། །ཡི་དྭགས་ཉིད་དང་དམྱལ་བར་སྐྱེ་བ་དང།།
རྒྱལ་བའི་བཀའ་མེད་པ་དང་མཐའ་ཁོབ་ཏུ། །ཀླ་ཀློར་སྐྱེ་པ་གླེན་ཞིང་ལྐུགས་པ་ཉིད། ཚེ་རིང་ལྷ་ཉིད་གང་ཡང་རུང་བྲ་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་པ་བརྙེད་ནས་ནི། །སྐྱེ་བ་བཟློག་པའི་སླད་དུ་
འབད་པར་མཛོད། །ཅེས་གསུངས་པ་ལྟར། དཀོན་མཆོག་གསུམ་མེད་པར་ལྟ་བའི་ལོག་ལྟ་ཅན་དང། ངན་སོང་གསུམ། སངས་རྒྱས་འབྱུང་བ་མེད་པའི་རྒྱལ་བའི་བཀའ་མེད་པ་དང། འཁོར་རྣམ་བཞི་མི་རྒྱུ་བའི་ཡུལ་མཐའ་
འཁོབ་དང། གླེན་ལྐུགས་དང། ཡན་ལག་དང་རྣ་བ་ལ་སོགས་པའི་དབང་པོ་མ་ཚང་བ། ལྷ་ཚེ་རིང་པོ་རྣམས་ཡིན་ཞིང། ལྷ་ཚེ་རིང་པོ་ནི། བཤེས་སྤྲིང་འགྲེལ་པར། འདུ་ཤེས་མེད་པ་དང་གཟུགས་མེད་པ་གཉིས་ལ་བཤད་

[004A]༄༅། །ཅིང། མི་ཁོམ་བརྒྱད་གཏམ་ལས། འདོད་པའམ་བྱ་བས་རྟག་ཏུ་གཡེངས་པའི་འདོད་ལྷ་ལ་བཤད། འདུ་ཤེས་མེད་པ་པ་ནི། བསམ་གཏན་བཞི་པའི་འབྲས་བུ་ཆེ་བའི་ཕྱོགས་གཅིག་ན་གྲོང་ལས་དགོན་
པའི་ཚུལ་དུ་ཡོད་ཅིང། དེར་སྐྱེས་མ་ཐག་དང་འཆི་བའི་ཚེ་མ་གཏོགས་པ་སེམས་སེམས་བྱུང་གི་རྒྱུ་བ་འགགས་པ་མངོན་པ་ནས་གསུངས། ལམ་བསྒོམ་པའི་རྟེན་དུ་མི་རུང་བའི་སེམས་ནི་ཡོད་དོ་།ཅིའི་ཕྱིར་མི་ཁོམ་པ་
ཞེས་བྱ་ཞེ་ན། ཡང་བཤེས་སྤྲིང་འགྲེལ་བ་ལས། གནས་བརྒྱད་པོ་དེ་དག་ཏུ་དགེ་བ་བྱ་བའི་དལ་བ་མེད་པས་ན་མི་ཁོམ་པ་ཞེས་བྱའོ། །ཞེས་གསུངས་པ་ལྟར་རོ། །འབྱོར་བ་བཅུ་ལས། རང་འབྱོར་ལྔ་ནི། ཉན་སར། མི་
ཉིད་དབུས་སྐྱེས་དབང་པོ་ཚང། །ལས་མཐའ་མ་ལོག་གནས་ལ་དད་།ཅེས་གསུངས་པ་ལྟར། མིའི་འགྲོ་བར་སྐྱེས་པ་དང། འཁོར་རྣམ་བཞི་རྒྱུ་བར་སྐྱེས་པ་དང། གླེན་ལྐུགས་སོགས་མ་ཡིན་པའི་དབང་པོ་ཀུན་ཚང་བ་དང་
མཚམས་མེད་བྱས་པའམ་བྱེད་དུ་བཅུག་པ་མ་ཡིན་པའི་ལས་ཀྱི་མཐའ་མ་ལོག་པ་དང། འཇིག་རྟེན་དང་འཇིག་རྟེན་ལས་འདས་པའི་དཀར་ཆོས་ཐམས་ཅད་སྐྱེ་བའི་གནས། འདུལ་བ་སྟེ། སྡེ་སྣོད་གསུམ་ལ་དད་པའི་གནས་
ལ་དད་པ་རྣམས་སོ། །ལྔ་པོ་དེ་ལ་རང་འབྱོར་ཞེས་བྱ་སྟེ་རང་རྒྱུད་ཀྱིས་བསྡུས་ཤིང་ཆོས་སྒྲུབ་པའི་ཆ་རྐྱེན་ཡིན་པའི་ཕྱིར་རོ། །གཞན་འབྱོར་ལྔ་ནི། ཉན་སར། སངས་རྒྱས་བྱོན་དང་དམ་ཆོས་སྟོན། །བསྟན་པ་གནས་

[004B]གཞན་ཕྱིར་སྙིང་ནི་བརྩེ་བའོ། །ཞེས་གསུངས་པ་ལྟར། བྱང་ཆུབ་སྙིང་པོ་ལ་འདུག་སྟེ་མངོན་པར་རྫོགས་པར་སངས་རྒྱས་པ་དང། སངས་རྒྱས་དེའི་ཉན་ཐོས་ཀྱིས་ཆོས་སྟོན་པ་དང། སྒྲུབ་པའི་ཆོས་མ་ཉམས་
པའི་བསྟན་པ་གནས་པ་དང། བསྟན་པ་ལ་གདུལ་བྱ་རྗེས་སུ་འཇུག་པ་དང། སྦྱིན་པ་པོ་དང། སྦྱིན་བདག་གིས་ཆོས་གོས་ལ་སོགས་པ་སྟེར་བའི་གཞན་ཕྱིར་སྙིང་བརྩེ་བ་རྣམས་སོ། །དེ་རྣམས་ལ་གཞན་འབྱོར་ཞེས་བྱ་སྟེ། དེ་
རྣམས་གཞན་རྒྱུད་ལ་ཡོད་ཅིང་ཆོས་སྒྲུབ་པའི་ཆ་རྐྱེན་ཡིན་པའི་ཕྱིར་རོ། །ཉན་ས་ནས་བཤད་པའི་གཞན་འབྱོར་བཞི་ནི། ད་ལྟ་མ་ཚང་བར་སྣང་ཡང། དམ་པའི་ཆོས་སྟོན་པ་དང། ཆོས་བསྟན་པ་རྣམས་གནས་པ་དང། ཆོས་
གནས་པ་རྣམས་ལ་རྗེས་སུ་འཇུག་པར་བྱེད་པ་རྣམས་ཡོད་པས་རྗེས་སུ་མཐུན་པ་ཚང་དུ་རུང་ངོ། །ཞེས་གསུངས་སོ། །གཉིས་པ་ནི་དལ་འབྱོར་དོན་ཆེ་བའི་རྒྱུ་མཚན་ཡོད་དེ། འདི་ལ་བརྟེན་ནས་བླང་དོར་བྱས་པས་མངོན་པར་མཐོ་བ་
དང། ངེས་པར་ལེགས་པའི་གོ་འཕང་མཐའ་དག་ཐོབ་པར་འགྱུར་བའི་ཕྱིར། མངལ་འཇུག་ལས། མིར་སྐྱེས་ན་དེ་ལྟར་སྡུག་བསྔལ་མཐའ་ཡས་པ་དང་ལྡན་ཡང་གནས་མཆོག་ཡིན་པས་བསྐལ་པ་བྱེ་བར་ཡང་རྙེད་དཀའོ། །ལྷ་དག་འཆི་བ་ན་ཡང་
གཞན་དག་ཁྱེད་བདེ་འགྲོར་སྐྱེ་བར་གྱུར་ཅིག་བདེ་འགྲོ་ནི་མིའོ་།ཞེས་གསུངས་པ་ལྟར། ལྷ་རྣམས་ཀྱང་རྟེན་འདི་ལ་སྨོན་གནས་སུ་བྱེད་པའི་ཕྱིར་རོ། །གཞན་ཡང། འཕགས་པ་དཔའ་བོས། གང་ཞིག་ཐོབ་ན་འཁོར་བ་ཡི། །ཕ་

[005A]༄༅། །རོལ་ཕྱིན་པའི་ས་བོན་བསྐྲུན། །བྱང་ཆུབ་དཔལ་གྱི་ས་བོན་མཆོག་ཡིད་བཞིན་ནོར་བུ་ལས་ལྷག་པའི། །ཡོན་ཏན་རྒྱུན་གྱི་མི་རྣམས་ནི། །སུ་ཞིག་འདིར་དེ་འབྲས་མེད་བྱེད། །ཅེས་དང་སྤྱོད་འཇུག་
ལས་ཀྱང། འདི་འདྲའི་ངལ་བ་རྙེད་གྱུར་ནས། །བདག་གིས་དགེ་གོམས་མ་བྱས་ན། །འདི་ལས་བསླུས་པ་གཞན་མེད་དེ། །དའི་ལས་རྨོངས་པའང་གཞན་མེད་དོ། །གལ་ཏེ་བདག་གིས་དེ་རྟོགས་ནས་།རྨོངས་པས་
ཕྱིས་ཀྱང་སྐྱིད་ལུག་ན། །འཆི་བར་འགྱུར་བའི་དུས་ཀྱི་ཚེ་།མྱ་ངན་ཆེན་པོ་ལྡང་བར་འགྱུར། །དམྱལ་མེ་བཟོད་དཀས་ཡུན་རིང་དུ། །བདག་གི་ལུས་ལ་བསྲེགས་གྱུར་ན། །འགྱོད་པ་མི་ཟད་མི་འབར་བས། །སེམས་
གདུང་འགྱུར་བར་གདོན་མི་ཟ། །ཤིན་ཏུ་རྙེད་དཀའ་ཕན་པའི་ས་།ཅི་ཞིག་ལྟར་སྟེ་རྙེད་གྱུར་ན། །འདི་ཉིད་ཤེས་དང་ལྡན་བཞིན་དུ། །ཕྱིར་ཡང་དམྱལ་བ་དེར་ཁྲིད་ན། །སྔགས་ཀྱིས་རྨོངས་པར་བྱས་པ་བཞིན། །བདག་ལ་
འདིར་སེམས་མེད་དུ་ཟད། །ཅིས་རྨོངས་བདག་ཀྱང་མ་ཤེས་ཏེ། །བདག་གི་ཁོང་ན་ཅི་ཞིག་ཡོད། །ཅེས་གསུངས་པ་ལྟར་རོ། །འཇུག་པར་གང་ཚེ་རང་དབང་འཇུག་ཅིང་མཐུན་གནས་པ། །གལ་ཏེ་འདི་དག་འཛིན་པར་
མི་བྱེད་ན། །གཡང་སར་ལྷུང་བས་གཞན་དབང་འཇུག་འགྱུར་པ་།དེ་ལས་ཕྱིས་ནི་གང་གིས་སློང་བར་འགྱུར། །ཞེས་གསུངས། སྤྱོད་འཇུག་ལས། འདི་ལ་གླང་རྔན་བྱིན་ནས་ནི། །ད་ནི་རང་གི་དོན་བྱེད་ཆུག་ཕན་པ་

[005B] །ཐམས་ཅད་སྦྱིན་པར་མི་བྱའོ། །ཞེས་དང། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག་ཞེས་གསུངས་པའི་ཕྱིར་
གསུམ་པ་ནི། དེ་ལྟ་བུའི་དལ་འབྱོར་འདི་ཡང་ཤིན་ཏུ་རྙེད་དཀའ་བའི་རྒྱུ་མཚན་ཡོད་དེ། ལུང་གཞི་ལས། ངན་འགྲོ་ནས་ཤི་འཕོས་ཏེ་དེར་སྐྱེ་བ་ནི་ས་ཆེན་པོའི་རྡུལ་དང། དེ་ནས་བདེ་འགྲོར་སྐྱེ་བ་ནི། སེན་མོའི་རྩེ་མོས་བླངས་པའི་རྡུལ་
དང་འདྲ་ཞིང། བདེ་འགྲོ་གཉིས་ནས་ཤི་འཕོས་ཏེ་ངན་འགྲོར་འགྲོ་བ་ནིས་ཆེན་པོའི་རྡུལ་དང། དེ་ནས་བདེ་འགྲོར་སྐྱེ་བ་ནི་ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་བར་གསུངས་པའི་ཕྱིར་དང། བཞི་བརྒྱ་པར། ཕལ་མོ་ཆེ་
ན་མི་རྣམས་ནི། དམ་པ་མ་ཡིན་ཕྱོགས་ཡོངས་འཛིན། །དེས་ན་སོ་སོ་སྐྱེ་བོ་རྣམས། །ཕལ་ཆེར་ངེས་པར་ངན་འགྲོར་འགྲོ། ཞེས་དང། སྤྱོད་འཇུག་ལས། བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་ཐོབ་མི་འགྱུར། །
མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད་།གང་ཚེ་དགེ་སྤྱད་སྐལ་ལྡན་ཡང། །དགེ་བ་བདག་གིས་མ་བྱས་ན། །ངན་སོང་སྡུག་བསྔལ་ཀུན་རྨོངས་པར། །དེ་ཚེ་བདག་གི་ཅི་བྱར་ཡོད། །དགེ་བ་དག་ཀྱང་མ་
བྱས་ལ། །སྡིག་པ་དག་ཀྱང་ཉེར་བསགས་ན། །བསྐལ་བ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་ཐོས་མི་འགྱུར། །དེ་ཉིད་ཕྱིར་ན་བཅོམ་ལྡན་གྱིས། །རྒྱ་མཚོ་ཆེར་གཡེངས་གཉའ་ཤིང་གི་བུ་གར་རུས་སྤལ་མགྲིན་་༄༅། །ཆུད་ལྟར། །མི་ཉིད་ཤིན་ཏུ་ཐོབ་དཀར་གསུངས་།སྐད་ཅིག་གཅིག་བྱས་སྡིག་པས་ཀྱང། །བསྐལ་བར་མནར་མེད་གནས་གྱུར་ན་།ཐོག་མེད་འཁོར་བར་བསགས་སྡིག་གིས། །བདེ་འགྲོར་མི་
འགྲོ་སྨོས་ཅི་དགོས། །ཞེས་དང། དེ་ཙམ་ཁོ་ན་མྱོང་གྱུར་ནས་།དེ་ནི་རྣམ་ཐར་མི་འགྱུར་ཏེ། །འདི་ལྟར་དེ་ནི་མྱོང་བཞིན་དུ་།སྡིག་པ་གཞན་དག་རབ་ཏུ་སྐྱེ། །ཞེས་གསུངས་པའི་ཕྱིར་དང་བཤེས་སྦྲིང་ལས་ཀྱང། རྒྱ་མཚོ་
ཆེར་གནས་གཉའ་ཤིང་བུ་ག་དང། །རུས་སྤལ་འཕྲད་པ་བས་ཀྱང་དུད་འགྲོ་ལས། །མི་ཉིད་ཆེས་ཐོབ་དཀའ་བས་མི་དབང་གིས། །དམ་ཆོས་སྤྱད་པས་དེ་འབྲས་མཆིས་པར་མཛོད། །གང་ཞིག་གསེར་སྣོད་རིན་ཆེན་སྤྲས་པ་ཡིས།།
ངན་སྐྱུགས་འཆག་པར་བགྱིད་པ་དེ་བས་ཀྱང། །གང་ཞིག་མི་རུ་སྐྱེས་ནས་སྡིག་པའི་ལས། །བགྱིད་པ་དེ་ནི་ཆེར་རབ་བླུན་པ་ལགས་།ཞེས་དང། སློབ་སྤྲིང་ལས་ཀྱང། མིའི་དངོས་པོ་ཤིན་ཏུ་རྙེད་དཀའ་རྙེད་གྱུར་ནས། དོན་དུ་
བརྣག་པ་གང་ཡིན་དེ་ཉིད་བསྟུན་ཏེ་སྒྲུབ། ཞེས་གསུངས་པའི་ཕྱིར་རོ། །བཞི་པ་ནི། ངལ་འབྱོར་གྱི་རྟེན་ལ་སྙིང་པོ་ལེན་ཚུལ་བཤེས་གཉེན་དམ་པ་ཚུལ་བཞིན་དུ་བསྟེན་ཅིང། ལུང་དང་མངོན་པར་རྟོགས་པས་བསྡུས་
པའི་དམ་པའི་ཆོས་མཐའ་དག་ལ་ཐོས་བསམ་སྒོམ་གསུམ་ཚུལ་བཞིན་དུ་བྱས་པའི་སྒོ་ནས་བདེ་བར་གཤེགས་པའི་གོ་འཕངས་བརྙེས་ཏེ་འཕྲིན་ལས་རྣམ་པ་བཞིའི་སྒོ་ནས་སེམས་ཅན་སྨིན་གྲོལ་ལ་འགོད་པའི་ཚུལ་

[006B]པར་བྱ་བ་ཡིན་ལ། འདིར་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་སོགས་ལ་བརྟེན་ནས་སྙིང་པོ་ལེན་ཚུལ་ཕྱོགས་ཙམ་བརྗོད་པར་བྱ་སྟེ། མདོ་སྡེ་དེ་ཉིད་མདོ་
སྡེ་ཐམས་ཅད་ཀྱི་གཙོ་བོ་ཡིན་པའི་ཕྱིར་ཏེ། ལེའུ་ཉེར་བརྒྱད་པ་མེ་ཏོག་བཀྲམ་པའི་ལེའུ་ལས། ཀུན་དགའ་བོ་དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཅི་ནས་ནུབ་པར་མི་འགྱུར་བར་ཁྱོད་ལ་གཏད་དོ། །རྗེས་སུ་གཏང་
དོ༑ ༑ཡི་གེ་ཙམ་དུ་ཡང་ནུབ་པར་མི་འགྱུར་བར་ཟུངས་ཤིག་ཆོངས་ཤིག་ལྷོགས་ཤིག་ཀུན་ཆུབ་པར་གྱིས་ཤིག་རབ་ཏུ་ཐོན་ཅིག་ཡུན་རིང་པོར་གནས་པར་གྱིས་ཤིག་ཀུན་དགའ་བོ་ཁྱོད་ཀྱིས་གལ་ཏེ་ཤེས་རབ་ཀྱི་ཕ་རོལ་
ཏུ་ཕྱིན་པ་མ་གཏོགས་པར་ཆོས་གང་ངས་མངོན་སུམ་དུ་བཤད་པའི་ཆོས་བཤད་པ་དེ་དག་ཐམས་ཅད་བཟུང་ནས་ཕྱིས་རྣམ་པར་ཆུད་གཟན་ཏམ་གཏང་ངམ་བརྗེད་པར་བྱས་ན། ཀུན་དགའ་བོ་ཁྱོད་དེ་ཙམ་གྱིས་ན་ངས་ཉེས་པར་བརྩི་བར་མི་
འགྱུར་གྱིས། ཀུན་དགའ་བོ་ཡང་འདི་ལྟར་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་བཟུང་ནས་ཚིག་གམ་ཚིག་གི་ཡན་ལག་ཀྱང་རུང་སྟེ། ཆུད་གཟན་ཏམ་བཏང་ངམ་བརྗེད་པར་བྱས་ན་ཀུན་དགའ་བོ་ཁྱོད་ཀྱིས་དེ་ཙམ་དུ་ང་ལ་
ཉེས་བ་བྱས་པར་འགྱུར་ཏེ་ཁྱོད་ཀྱིས་ངའི་སེམས་ཀྱང་མགུ་བར་མ་བྱས་སོ། །ཀུན་དགའ་བོ་ཡང་ཁྱོད་ཀྱིས་གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་བཟུང་ནས་ཕྱིས་ཆུད་གཟན་ཅིང་གཏང་སྟེ་བརྗེད་པར་བྱས་ན། ཁྱོད་ཀྱིས་ང་

[007A]༄༅། །ལ་བཀུར་བསྟིར་མ་བྱས། བླ་མར་མ་བྱེས། བརྗེད་པར་མ་བྱས། མཆོད་པར་མ་བྱས། རི་མོར་མ་བྱས། བསྙེན་བཀུར་མ་བྱས་སོ་།ཀུན་དགའ་བོ་གང་དག་འདས་པ་དང། མ་འོངས་པ་དང། ད་ལྟར་
བྱུང་བའི་སངས་རྒྱས་བཅོམ་ལྡན་འདས་དེ་དག་ལའང་ཀུན་དགའ་བོ་ཁྱོད་ཀྱིས་བཀུར་བསྟིར་མ་བྱས། བླ་མར་མ་བྱས། བརྗེད་པར་མ་བྱས། མཆོད་པར་མ་བྱས། རི་མོར་མ་བྱས། བསྙེན་བཀུར་མ་བྱས་པ་ཡིན་ནོ། །ཀུན་དགའ་
བོ་གལ་ཏེ་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་བཟུང་ནས་ཕྱིས་ཆུད་གཟན་ཅིང་བཏང་སྟེ་བརྗེད་པར་བྱས་ན་ཀུན་དགའ་བོ་ཁྱོད་ཀྱིས་དེ་ཙམ་དུ་ང་ལ་ཉེས་པ་བྱས་པར་འགྱུར་ཏེ། ཁྱོད་ཀྱིས་ངའི་སེམས་ཀྱང་མགུ་བར་མ་བྱས་
སོ༑ ༑དེ་ཅིའི་ཕྱིར་ཞེ་ན། ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་འདས་པ་དང་མ་འོངས་པ་དང་ད་ལྟར་བྱུང་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡུམ་སྟེ་སྐྱེད་པ་
འབྱིན་པ་ཐམས་ཅད་མཁྱེན་པ་ཉིད་ཐོབ་པར་བྱེད་པ་ཡིན་པར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་གསུངས་སོ། །ཞེས་དང། ཤེར་ཕྱིན་ཡོངས་སུ་གཏད་པའི་ལེའུ་ལས་
ཀྱང། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་རྣམས་གྲངས་འདིས་ཀྱང། ཤེས་རབ་ཀྱི་ཕ་རོལ་ཏུ་ཕྱིན་པ་འདི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་

[007B]བྱའོ། །ཀུན་དགའ་བོ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་མཁྱེན་པའི་ཡེ་ཤེས་ཐོབ་པར་འདོད་པ་དག་གིས་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ལ་སྤྱད་པར་བྱའོ། །ཤེས་རབ་གྱི་ཕ་རོལ་ཏུ་ཕྱིན་པ་འདི་མཉན་པར་བྱ། བཟུང་བར་བྱ། བཅང་བར་བྱ། བཀླག་པར་བྱ། ཀུན་ཆུབ་པར་བྱ། རབ་ཏུ་འདོན་པར་བྱ། བསྟན་པར་བྱ། ཉེ་བར་བསྟན་པར་བྱ། ལུང་འབོག་པར་
བྱ༑ ཁ་བཏོན་དུ་བྱ། བྲི་བར་བྱ། དེ་བཞིན་གཤེགས་པའི་བྱིན་གྱིས་རླབས་ཀྱིས། གླེགས་བམ་ཆེན་པོ་ལ་ཡི་གེ་གསལ་ཞིང་རབ་ཏུ་གསལ་བ་ལེགས་པར་བྲིས་ཏེ། མེ་ཏོག་དང། བདུག་པ་དང། དྲི་དང་བྱུག་པ་དང། ཕྱེ་མ་དང་
ན་བཟའ་དང། གདུགས་དང། རྒྱལ་མཚན་དང། དྲིལ་བུ་དང། བ་དན་དང། ཁོར་ཡུག་ཏུ་མར་མེའི་འཕྲེང་བ་དང། མཆོད་པ་རྣམ་པ་མང་པོ་དག་གིས་བཀུར་བསྟིར་བྱ། བླ་མར་བྱ། བརྗེད་པར་བྱ་མཆོད་པར་བྱ། རི་མོར་བྱ་
བསྙེན་བཀུར་བྱ་སྟེ། ཀུན་དགའ་བོ་འདི་ནི་ངའི་རྗེས་སུ་བསྟན་པའོ། །དེ་ཅིའི་ཕྱིར་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པར་འགྱུར་རོ། །ཀུན་དགའ་བོ་འདི་ཅི་སྙམ་དུ་
སེམས། དེ་བཞིན་གཤེགས་པ་ཁྱོད་ཀྱི་སྟོན་པ་ཡིན་ནམ། ཀུན་དགའ་བོས་གསོལ་པ། བཅོམ་ལྡན་འདས་བདག་གི་སྟོན་པ་ལགས་སོ། །དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་

[008A]༄༅། །ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་ཁྱོད་ཀྱི་སྟོན་པ་དེ་བཞིན་གཤེགས་པ་ལ་ཀུན་དགའ་བོ་ཁྱོད་ཀྱིས་ལུས་ཀྱི་ལས་བྱམས་པ་ཡིད་དུ་འོང་བ་དང། ངག་གི་ལས་བྱམས་པ་ཡིད་དུ་འོང་བ་དང། ཡིད་
ཀྱི་ལས་བྱམས་པ་ཡིད་དུ་འོང་བས་རིམ་གྲོར་བྱ་སྟེ། དེ་ལྟ་བས་ན་ཀུན་དགའ་བོ་ད་ལྟར་བཞུགས་ཏེ་འཚོ་ཞིང་ག་ཞེས་པའི་སྐུ་འདི་ལ་ཡང་ཅི་ལྟར་ཁྱོད་ཀྱིས་དགའ་བ་དང། དད་པ་དང། རི་མོར་བྱས་པ་བཞིན་དུ་ཀུན་དགའ་བོ་དེ་
ལྟར་ང་འདས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་ཡང་བྱོས་ཤིག་ཀུན་དགའ་བོ་ཅི་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནུབ་པར་མི་འགྱུར་ཞིང་ཅི་ནས་ཁྱོད་སྐྱེས་བུ་ཐ་མར་མི་འགྱུར་བར་ཀུན་དགའ་བོ་ཁྱོད་ལ་ལན་
གཉིས་ལན་གསུམ་དུ་ཡོངས་སུ་གྟདོ། །རྗེསུ་ཡོངྶུ་གཏད་དོ། །ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཇིག་རྟེན་ན་ཅི་སྲིད་དུ་སྤྱོད་པ་དེ་སྲིད་དུ་དེ་བཞིན་གཤེགས་པ་བཞུགས་པར་རིག་པར་བྱའོ། །ཀུན་དགའ་བོ་དེ་
སྲིད་དུ་དེ་བཞིན་གཤེགས་པ་ཆོས་སྟོན་པར་རིགས་པར་བྱའོ། །ཀུན་དགའ་བོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་མཉན་པ་དང་འཛིན་པ་དང། འཆང་བ་དང། ཀློག་པ་དང། ཀུན་ཆུབ་བར་བྱེད་པ་དང། རབ་ཏུ་
འདོན་པ་དང། སྟོན་པ་དང། ཉེ་བར་སྟོན་པ་དང། ལུང་འབོག་པ་དང། ཁ་བཏོན་བྱེད་པ་དང། ཡི་གེར་འབྲི་བ་དང། མེ་ཏོག་དང་བདུག་པ་དང། དྲི་དང། ཕྲེང་བ་དང། བྱུག་པ་དང། ཕྱེ་མ་དང། ན་བཟའ་དང། གདུགས་

[008B] རྒྱལ་མཚན་དང། དྲིལ་བུ་དང། བ་དན་དང། ཁོར་ཡུག་ཏུ་མར་མེའི་འཕྲེང་བ་དང། མཆོད་པ་རྣམ་པ་མང་པོ་དག་གིས་བཀུར་བསྟིར་བྱེད། བླ་མར་བྱེད། བརྗེད་པར་བྱེད། མཆོད་པར་བྱེད། རི་མོར་བྱེད། བསྙེན་བཀུར་
བྱེད་པའི་སེམས་ཅན་དེ་དག་ནི། སངས་རྒྱས་མཐོང་བ་དང། དམ་པའི་ཆོས་ཉན་པ་དང། དགེ་འདུན་ལ་རིམ་གྲོ་བྱེད་པ་དང། མ་བྲལ་བར་རིག་པར་བྱའོ། །ཀུན་དགའ་བོ་སེམས་ཅན་དེ་དག་ནི་དེ་བཞིན་གཤེགས་པའི་དྲུང་ན་སྤྱོད་
པར་རིགས་པར་བྱའོ། །བཅོམ་ལྡན་འདས་དགྱེས་ཤིང་དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་དང། ཚེ་དང་ལྡན་པ་རབ་འབྱོར་དང། ཚེ་དང་ལྡན་པ་ཤ་རིའི་བུ་དང། ཚེ་དང་
ལྡན་པ་ཀུན་དགའ་བོ་དང། ལྷ་རྣམས་ཀྱི་དབང་པོ་བརྒྱ་བྱིན་དང། ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཞེས་གསུངས་པའི་ཕྱིར་རོ། །འོ་ན་ཤེར་
ཕྱིན་གྱི་མདོ་ལ་བརྟེན་ནས་སྙིང་པོ་ཇི་ལྟར་ལེན་ཞེ་ན། ལན་སྟོན་པ། གཉིས་པ་བཤད་པ་ཉིད་ཉེ་བར་དགོད་པ་ལ། དམ་པའི་ཆོས་གསུང་བ་པོའི་ཆེ་བ། དམ་པའི་ཆོས་ཇི་ལྟར་བརྩམས་པའི་ཚུལ། ཆོས་ཟབ་མོ་ལ་མོས་པ་བྱས་པའི་ཕན་ཡོན་
དམ་པའི་ཆོས་ལ་ཉན་བཤད་ཇི་ལྟར་བྱ་བའི་ཚུལ། གཞུང་སོ་སོའི་དོན་བཤད་པ་དང་ལྔ། དང་པོ་ནི། བྱམས་པ་སེང་གེ་སྒྲའི་མདོ་ལས། དེ་ནས་བཅོམ་ལྡན་འདས་ཀྱི་ཕྱག་གསེར་གྱི་མདོག་ཅན་བརྐྱངས་ནས། བསྐལ་པ་བྱེ་བ་གྲངས་མེད་

[009A]༄༅། །པར་དགེ་བའི་རྩ་བས་ཡང་དག་པར་སྒྲུབ་པའི་ཕྱག་འཇམ་པ་མཆོག་ཏུ་མཉེན་པ་ཀ་ཙ་ལི་ན་འདི་ལྟར་རེག་ན་བདེ་བ་རྒྱ་སྐྱེགས་ཀྱི་ཁུ་བས་བགོས་པའི་མདོག་འདྲ་པ་བྱང་ཆུབ་སེམས་དཔའ་སེམས་དཔའ་ཆེན་
པོ་བྱམས་པའི་མགོ་བོར་བཞག་སྟེ་བྱུགས་ནས་འདི་སྐད་ཅེས་བཀའ་སྩལ་ཏོ། །བྱམས་པ་ཁྱོད་ཕྱི་མའི་ཚེ་ཕྱི་མའི་དུས་ལྔ་བརྒྱ་ཐ་མ་ལ་དམ་པའི་ཆོས་ནུབ་བར་འགྱུར་བའི་དུས་ལ་བབ་པའི་ཚེ་ན་དམ་པའི་ཆོས་ཀུན་ཏུ་བསྲུང་བ་དང་
ཡུན་རིང་དུ་གནས་པར་འགྱུར་བ་དང་ཡོང་སུ་གཟུང་བ་དང་སངས་རྒྱས་དང་ཆོས་དང་དགེ་འདུན་གྱི་གདུང་རྒྱུན་མི་ཆད་པར་བྱ་བའི་ཕྱིར་སྤྲོ་བར་གྱིས་ཤིག་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པའི་
སྦྱི་བོར་ཕྱག་གཡས་པ་གསེར་གྱི་མདོག་ཅན་བཞག་མ་ཐག་ཏུ་དེ་ནས་སྐད་ཅིག་དེ་ཉིད་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ལན་གསུམ་དུ་རབ་ཏུ་གཡོས་ཏེ། གཡོས་རབ་ཏུ་གཡོས། ཀུན་ཏུ་རབ་ཏུ་གཡོས་
མགུལ་རབ་ཏུ་མགུལ། ཀུན་ཏུ་རབ་ཏུ་མགུལ། ལྡེག་རབ་ཏུ་ལྡེག་ཀུན་ཏུ་རབ་ཏུ་ལྡེག་ཅིང། འཇིག་རྟེན་དུ་སྣང་བ་ཆེན་པོ་ཡང་བྱུང་བར་འགྱུར། ས་བླ་བ་དང་བར་སྣང་ལ་གནས་པ་དང། འོག་མིན་གྱི་བར་གྱི་ལྷ་རྣམས་ཀྱིས་
ཀྱང་ཐལ་མོ་སྦྱར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་འཕགས་པ་བྱམས་པ་ཁྱོད་སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང་ལྷ་དང་མི་རྣམས་ཀྱི་སྐྱེ་བོ་ཕལ་

[009B]ཆོས་ཀུན་ཏུ་བསྲུང་བ་དང་ཡུན་རིང་པོར་གནས་པར་བགྱི་བ་དང་ཡོངས་སུ་གཟུང་བར་སྤྲོ་བར་མཛོད་ཅིག་ཅེས་སྨྲས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་
པོ་བྱམས་པ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་བདག་ནི་སེམས་ཅན་གཅིག་གི་དོན་གྱི་སླད་དུ་ཡང་སླད་མའི་མཐའ་མུ་མེད་པའི་བར་དུ་འཁོར་བ་ན་འཁོར་བར་ཡང་སྤྲོ་ལགས་ན། དམ་པའི་ཆོས་ཡོངས་སུ་བཟུང་བའི་སླད་དུ་ལྟ་སྨོས་ཀྱང་ཅི་འཚལ་ཏེ་
བཅོམ་ལྡན་འདས་བདག་གིས་དེ་བཞིན་གཤེགས་པས་བསྐལ་བ་བྱེ་བ་གྲངས་མ་མཆིས་པར་ཡང་དག་པར་སྒྲུབ་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཀུན་ཏུ་བསྲུང་བ་དང་རྒྱས་པར་བགྱི་ལགས་སོ། །བྱང་ཆུབ་
སེམས་དཔའ་སེམས་དཔའ་ཆེན་པོ་བྱམས་པས་པུས་མོ་གཡས་པའི་ལྷ་ང་ས་ལ་གཙུགས་མ་ཐག་ཏུ་དེ་ནས་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་རབ་ཏུ་གཡོས་སོ་།དེ་ནས་བཅོམ་
ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ནི་སུ་ལ་ཡང་འགྲན་པར་མི་བགྱིད། ང་རྒྱལ་མི་བགྱིད་ལགས་སོ། །དེ་ཅིའི་སླད་དུ་ཞེན་བཅོམ་

[010A]༄༅། །ལྡན་འདས་འདི་ལྟ་སྟེ་དམ་པའི་ཆོས་ཡོངས་སུ་བཟུང་བ་འདི་དག་ནི་སྐྱེས་བུ་དམ་པའི་སུག་ལས་ལགས་ཏེ། བཅོམ་ལྡན་འདས་བྱང་ཆུབ་སེམས་དཔས་ཁུར་གང་འདེག་པར་བགྱིད་པའི་ཁུར་
དེ་ལྟ་བུ་དེ་ནི་ཉན་ཐོས་དང། རང་སངས་རྒྱས་ཀྱིས་འདེག་པར་རྔོ་མི་ཐོགས་པའི་སླད་དུའོ། །དེ་ནས་བཅོམ་ལྡན་འདས་ཀྱི་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་ལེགས་སོ་ཞེས་བྱ་བ་བྱིན་ཏེ་
བྱམས་པ་ལེགས་སོ་ལེགས་སོ། །ཇི་ལྟར་ངའི་སྤྱན་སྔར་ཁྱོད་དམ་པའི་ཆོས་ཡོངས་སུ་བཟུང་བའི་ཕྱིར་སེངྒེའི་སྒྲ་འདི་ལྟ་བུ་སྒྲོག་པར་བྱེད་པ་དེ་བཞིན་དུ་ཕྱོགས་བཅུའི་སངས་རྒྱས་བཅོམ་ལྡན་འདས་གངྒའི་ཀླུང་གི་བྱེ་མ་
སྙེད་དག་གི་སྤྱན་སྔ་དག་ན་ཡང་བྱང་ཆུབ་སེམས་དཔའ་རྣམས་སེངྒེའི་སྒྲ་སྒྲོགས་ཤིང། དམ་པའི་ཆོས་ཡོངས་སུ་འཛིན་པར་བྱེད་དོ། །ཅེས་གསུངས་ཤིང། དེས་ན་འདིའི་ཡོན་ཏན་ཅུང་ཟད་བརྗོད་ན། རྗེ་བཙུན་གྱིས་དང་པོར་
ཐུགས་བསྐྱེད་ཚུལ། བར་དུ་ཚོགས་བསགས་ཚུལ། ཐ་མར་སངས་རྒྱས་ཚུལ། གནས་སྐབས་ཐམས་ཅད་དུ་བྱམས་པ་ཞེས་མཚན་གསོལ་བའི་རྒྱུ་མཚན་དང་བཞིའོ། །དང་པོ་ནི། མདོ་ལས། བྱམས་པ་བྱང་ཆུབ་ཀྱི་མཆོག་
ཏུ་སེམས་བསྐྱེད་ནས་བསྐལ་པ་བརྒྱད་ཁྲི་བཞི་སྟོང་ན་ངས་སེམས་བསྐྱེད་ནས། བྱམས་པ་ནི་དཀའ་བ་དེ་ཙམ་མ་སྤྱད་པར་ལམ་བདེ་ཞིང་འཇུག་པ་བདེ་བར་སངས་རྒྱས་པ་ཡིན་ནོ། །ཞེས་གསུངས། སངས་རྒྱས་གང་གི་དྲུང་དུ་

[010B] བསྐལ་བ་གྲངས་མེད་པའི་སྔ་རོལ་དུ་སངས་རྒྱས་གསེར་འོད་ཅན་ཞེས་བྱ་བ་བྱོན་ཏེ་དེའི་ཞིང་ན་ཉན་རང་གི་ཐེག་པའི་སྒྲ་མི་གྲགས་པ། ཉི་ཟླའི་འོད་ལ་མི་ལྟོས་ཤིང་སངས་རྒྱས་ཉིད་ཀྱི་འོད་ཀྱིས་གསལ་བར་བྱེད་
དེ༑ ༑དེའི་ཚེ་བྱམས་པ་ནི་འཁོར་ལོས་བསྒྱུར་བའི་རྒྱལ་པོ་གསེར་མདོག་ཅན་ཞེས་བྱ་བར་གྱུར་ཏེ། དེས་སངས་རྒྱས་གསེར་འོད་འཁོར་བསམ་གྱི་མི་ཁྱབ་པ་དང་བཅས་པ་ལ་ལོ་བྱེ་བ་ཕྲག་བརྒྱད་ཅུ་རྩ་བཞིའི་བར་དུ་བསྙེན་བཀུར་ནས། དེའི་
དགེ་བའི་རྩ་བ་དེ་ལྷ་རྣམས་ཀྱི་དབང་པོ་བརྒྱ་བྱིན་ནམ། མི་འཇེད་ཀྱི་བདག་པོ་ཚངས་པའམ། འཁོར་ལོས་བསྒྱུར་བའི་རྒྱལ་པོ་ཐོབ་པར་བྱ་བའི་ཕྱིར་སྔོ་སྙམ་པ་ན། སངས་རྒྱས་ཀྱིས་དེའི་བསམ་པ་ལེགས་པར་མཁྱེན་ནས། རྒྱལ་པོ་འཁོར་
དང་བཅས་པའི་མདུན་དུ་བཞུགས་ཏེ་བཀའ་སྩལ་པ། རྒྱལ་པོར་གྱུར་པ་བརྒྱ་བྱིན་དང། །དེ་བཞིན་ཚངས་པར་གྱུར་པ་རྣམས། །འདི་དག་མི་རྟག་བརྟན་མ་ཡིན། །བརྟན་མ་ཡིན་ཏེ་འཇིག་ཚུལ་ཅན། །སྲོག་ཆགས་ཀུན་ལ་ཕན་པའི་ཕྱིར།།
བྱང་ཆུབ་སེམས་ནི་བསྐྱེད་པར་གྱིས། །སངས་རྒྱས་འཇིག་རྟེན་འདྲེན་རྣམས་ཀྱིས། །དེ་འདྲའི་སེམས་ནི་བསྔགས་པ་ཡིན། །ཞེས་གསུངས་པ་དང། རྒྱལ་པོས་སངས་རྒྱས་འཁོར་དང་བཅས་པ་སྤྱན་དྲངས་ཏེ་ལྷའི་གོས་ཕུན་སུམ་
ཚོགས་པ་གསེར་སྲང་བྱེ་བ་རིབ་རྣམས་ཕུལ་ཏེ། བླ་ན་མེད་པའི་བྱང་ཆུབ་ཏུ་སེམས་བསྐྱེད་དོ།    ༈    །གཉིས་པ་ནི། དེ་ནས་རྒྱལ་པོས་སྲས་ཀྱི་ཐུ་བོ་དམ་པ་རྒྱལ་པོར་དབང་བསྐུར་ནས་འཁོར་མང་པོ་དང་བཅས་ཏེ་རབ་ཏུ་བྱུང་ནས་ལོ་བཞི་ཁྲི་ཚངས་པར་༄༅། །སྤྱད་དེ་མངོན་པར་ཤེས་པ་བསྒྲུབས་ནས་མང་དུ་ཐོས་པ་མཐར་ཕྱིན་ཏེ། བྱམས་པའི་ཏིང་ངེ་འཛིན་བསམ་མོ། །དེ་བཞིན་དུ་སྐྱེ་བ་ཐམས་ཅད་དུ་འཁོར་ལོས་བསྒྱུར་བའི་རྒྱལ་པོར་གྱུར་ནས། སངས་རྒྱས་ཁྲི་
མཉེས་པར་བྱས་སོ། །གསུམ་པ་ནི། དེའི་ཚེ་རྒྱལ་པོའི་ཕོ་བྲང་མེ་ཏོག་སྣ་ཚོགས་ལྡན་པ་བྱ་བ་ན་འཁོར་ལོས་བསྒྱུར་བའི་རྒྱལ་པོ་དུང་ཞེས་བྱ་བ་གླིང་བཞི་ལ་དབང་བསྒྱུར་བ་སྲས་སྟོང་དང་ལྡན་པ་ཞིག་བྱུང་སྟེ། དེའི་མདུན་ན་
འདོན་བྲམ་ཟེ་ཚངས་རབ་ཞེས་བྱ་བ་རིག་བྱེད་བཞི་དང་ལྡན་པ་འབྱུང་ལ། དེའི་ཆུང་མ་ཚངས་ལྡན་མ་ཞེས་བྱ་བ་འབྱུང་བས་བྱམས་པས་དགའ་ལྡན་གྱི་ཕོ་བྲང་ནས་འཕོས་ཏེ། ཚངས་ལྡན་མའི་ལྷུམས་སུ་ཟླ་བ་བཅུ་བཞུགས་
ནས་བལྟམས་པའི་ཚེ། ཡུམ་སྐྱེད་མོས་ཚལ་མེ་ཏོག་བཟང་རྒྱལ་ཞེས་བྱ་བར་གཤེགས་ནས་ལངས་ཏེ་ཤིང་གི་ཡལ་ག་ལ་ལག་པ་གཡས་པས་བཟུང་ནས་གནས་པ་ན། སྤྲིན་གསེབ་ནས་ཉི་མ་འཆར་བ་ལྟར་གློ་གཡས་
ནས་རྩི་བས་མའི་གོ་བར་ནས་བྱོན་ཏེ། བལྟམས་མ་ཐག་ཏུ་ཕྱོགས་བཞིར་གོམ་པ་བདུན་བདུན་བྱོན་ནས་དེ་དག་ཏུ་པདྨ་རཻའང་བྱུང་ངོ། །ཕྱོགས་བཞིར་གཟིགས་ཏེ། ངའི་སྐྱེ་བའི་ཐ་མ་ནི། །འདི་ཡིན་ཡང་སྲིད་ཡོད་མ་ཡིན། །ཡང་
དང་ཡང་དུ་ཕྱིར་མི་འོང། །ཟག་མེད་མྱ་ངན་འདས་པར་འགྲོ་།ཞེས་གསུངས་སོ། །བྲམ་ཟེའི་སྲས་མཆོག་དེ་ཡང་རིག་བྱེད་འདོན་པའི་བྲམ་ཟེ་སྟོང་ཕྲག་བཞི་དང། བརྒྱད་ཅུ་བསྐོར་བ་ལ་འཁོར་ལོས་བསྒྱུར་བའི་རྒྱལ་པོ་དུང་

[011B]པ། སྦོམས་སུ་འདོམ་དྲུག་ཅུ་རྩ་བཞི། སྤངས་སུ་འདོམ་སྟོང་ཡོད་པ་གཅིག་ཕུལ་བས་དེ་མ་ཐག་ཏུ་བྲམ་ཟེ་རྣམས་ཀྱིས་སོ་སོར་བགོས་པས་བྲམ་ཟེའི་ཁྱེའུ་གཞོན་ནུ་
སྐྱོ་བ་སྐྱེད་པའི་ཚུལ་བསྟན་ཏེ། བྲམ་ཟེ་སྟོང་ཕྲག་བཞི་དང་བརྒྱད་ཅུ་བསྐོར་ནས་རབ་ཏུ་བྱུང་བར་གྱུར་ཏོ། །དེ་ཉིད་ཀྱི་ནུབ་མོ་བྱང་ཆུབ་ཀྱི་ཀླུ་ཤིང་ཞེས་བྱ་བའི་དྲུང་དུ། བྱམས་པ་ཞེས་བྱ་བའི་མཚན་དུ་མངོན་པར་རྫོགས་པར་སངས་རྒྱས་
སོ༑ ༑རྒྱལ་པོ་དྲུང་གི་སངས་རྒྱས་བྱམས་པ་ཞེས་པའི་གྲགས་པ་ཆེན་པོ་ཐོས་ནས་རྒྱལ་ཕྲན་སྟོང་ཕྲག་བཞི་དང་བརྒྱད་ཅུ་བསྐོར་ཏེ་སངས་རྒྱས་བྱམས་པའི་དྲུང་དུ་རབ་ཏུ་བྱུང་ངོ། །ཡབ་བྲམ་ཟེ་ཚངས་རབ་ཀྱང་གྲངས་དེ་དང་མཉམ་པས་
སྐོར་བ་དང། ཁྱིམ་བདག་ནོར་བཟང་ཡང་འཁོར་སྟོང་དང་བཅས་པ་དང། རྒྱལ་པོའི་བཙུན་མོ་ཡང་བུད་མེད་སྟོང་ཕྲག་བཞི་དང་བརྒྱད་ཅུ་བསྐོར་ནས་རབ་ཏུ་བྱུང་ངོ། །དེ་ནས་སངས་རྒྱས་བྱམས་པས་འཁོར་དེ་དག་ལ་གཟིགས་ནས་
འདི་སྐད་ཅེས་གསུངས་སོ། །ཤཱཀྱ་སེངྒེ་ཐུབ་བ་སྟེ། །གཙོ་བོ་སྐྱོབ་པར་མཛད་པ་པོ། །དམ་པའི་ཆོས་དབྱིངས་གཟིགས་གྱུར་པ་།འཇིག་རྟེན་མགོན་པོ་འདི་དག་ཀུན། །ཐར་པའི་ལམ་ནི་སྐྱེད་ནས་སུ་།དོན་གྱི་ངའི་བསྟན་ལ་
བཏང། །ཤཱཀྱ་ཐུབ་པའི་བསྟན་པ་ལ། །གདུགས་དང་རྒྱལ་མཚན་བ་དན་དང། །དྲི་དང་ཕྲེང་བ་བྱུག་པ་དང། །རོལ་མོའི་སྒྲ་སྙན་སྒྲགས་པ་ཡིས། །ཤཱཀྱ་ཐུབ་པ་མཆོད་པ་ནི། །ང་ཡི་བསྟན་ལ་ལྷགས་པ་ཡིན། །མཆོད་རྟེན་བསྙེན་

[012A]༄༅། །བཀུར་བྱས་པ་དང། །གསུམ་ལ་སྐྱབས་སུ་སོང་བ་དང་།བསླབ་པའི་གཞི་རྣམས་བསྲུང་བ་དང། །དགེ་འདུན་བསྙེན་བཀུར་བྱས་པ་དང། །བསྙེན་གནས་སྲུངས་པ་དེ་དག་ཀུན། །ང་ཡི་བསྟན་ལ་
ལྷགས་པ་ཡིན། །ཞེས་གསུངས་པར་འགྱུར་རོ། །   ༈    སངས་རྒྱས་དང་བྱང་ཆུབ་སེམས་དཔའི་གནས་སྐབས་ཐམས་ཅད་དུ་བྱམས་པ་ཞེས་བཏགས་པ་ནི། སྔོན་འདས་པའི་དུས་ན། སངས་རྒྱས་རིན་ཆེན་
གདུགས་ཞེས་བྱ་བ་བྱོན་ཏེ། དེའི་བསྟན་པ་ལ་དགེ་སློང་བློ་གྲོས་བསྟན་པ་ཞེས་བྱ་བ་ཚོང་དཔོན་ལས་རབ་ཏུ་བྱུང་བ་བསོད་སྙོམས་པ་ཞིག་ཡོད་དེ། དེ་ཡང་གྲོང་དང་གྲོང་ཁྱེར་ལ་སོགས་པ་རྣམས་སུ་རྒྱུ་ཞིང། ནང་རེ་ལ་
སྲོག་ཆགས་ཕྲག་བརྒྱ་བརྒྱ་བསླབ་པའི་གཞི་ལྔ་ལ་མ་བཀོད་པར་ཟས་མི་ཟ་བར་དམ་བཅའ། དེ་ལྟ་བུའི་ཡི་དམ་གྱིས་ལོ་བརྒྱད་ཁྲི་བཞི་སྟོང་གི་བར་དུ་གནས་ནས་སེམས་ཅན་ཁྲག་ཁྲིག་འབུམ་ཕྲག་སུམ་ཅུ་རྩ་དྲུག་བསླབ་
པའི་གཞི་ལྔ་ལ་བཀོད། དེ་ནས་ལོ་བཞི་ཁྲི་ཉིས་སྟོང་དུ་སེམས་ཅན་རྣམས་ཐེག་པ་གསུམ་ལ་བཀོད་དོ། །དེ་ནས་ལོ་ཉིས་ཁྲི་ཆིག་སྟོང་དུ་སེམས་ཅན་རྣམས་ལ་བྱམས་པའི་ཏིང་ངེ་འཛིན་བསྒྲུབ་པའི་གདམས་ངག་
བསྟན་ཏོ། །དགེ་སློང་དེ་གང་དུ་འགྲོ་བའི་ཚེ་བྱམས་པའི་ཏིང་ངེ་འཛིན་ལ་བཞུགས་ནས་འགྲོ་བས། དེ་ནས་སེམས་ཅན་བྱམས་པ་ལ་མི་གནས་པ་ཐམས་ཅད། དེས་རྐང་པ་སྒོའི་ཐེམ་པ་ལ་བཞག་པའི་དུས་སུ་བྱམས་པའི་ཏིང་ངེ་

[012B] །དེ་ནས་དགེ་སློང་དེའི་བྱམས་པའི་མཐུ་ཆེན་པོ་དེ་དག་མཐོང་ནས། ས་ལྷའི་ལྷ་རྣམས་ཀྱིས་སྨྲས་པ། ཨ་ལ་ལ་བྱང་ཆུབ་སེམས་དཔའ་འདི་ནི་བྱམས་པར་གྱུར་ཏེ། འདི་ལྟ་བུའི་ཏིང་ངེ་འཛིན་
གྱི་མཐུ་མངའ་འོ་ཞེས་སྒྲགས་སོ། །དེས་འཐབ་བྲལ་ནས་འོག་མིན་གྱི་བར་དུ་ཐོས་ཏེ་ཐམས་ཅད་ཀྱང་དེ་ལྟར་རབ་ཏུ་སྒྲོག་པར་འགྱུར་ཏོ། །དེའི་ཚེ་དགེ་སློང་དེའི་མིང་བྱམས་པར་བཏགས་པ་དེ་ལ། སངས་རྒྱས་རིན་ཆེན་གདུགས་
ཡི་རངས་པར་མཛད་དེ། དགེ་སློང་བློ་གྲོས་བརྟན་པ་འདི་སྐྱེ་བ་ཐམས་ཅད་དུ་བྱང་ཆུབ་སེམས་དཔའ་བྱམས་པ་ཞེས་བྱ་བར་འགྱུར་ཏེ། མངོན་པར་རྫོགས་པར་སངས་རྒྱས་པ་ན་ཡང་བྱམས་པ་ཞེས་བྱ་བར་སངས་རྒྱས་པར་འགྱུར་
རོ༑ ༑ཞེས་ལུང་བསྟན་པ་ཡིན་ནོ། །ཡང་དང་ཡང་དུ་གུས་པས་བསྟེན་པའི་སྐྱབས། །བྱམས་པ་བྱམས་པས་འགྲོ་བ་སྒྲོལ་བ་ཁྱོད། །མྱུར་བ་མྱུར་བར་བྱོན་ནས་བདག་གི་ནི། །སྐྱེ་བ་སྐྱེ་བར་ཐེག་མཆོག་བཤེས་གཉེན་མཛོད། །
རྟག་ཏུ་བརྩེ་བས་ལུས་ཅན་མཐའ་དག་ལ། །རྒྱུན་མི་ཆད་པར་གཟིགས་པ་ཁྱོད་ཉིད་ཀྱི། །ཡོན་ཏན་མཁའ་ལྟར་ཕ་མཐའ་མི་མངོན་ཡང་།   ༈    །གཉིས་པ་ནི་འཇམ་དཔལ་
རྩ་བའི་རྒྱུད་ལས། ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་དེས་དོན་དྲང་བའི་དོན། །རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་བདག་ཉིད་།གཞུང་འབྱེད་དང་ཚུལ་

[013A]༄༅། །ཅན་དུ་འགྱུར། །དེ་ཡི་རིག་པ་གྲུབ་པ་ནི། །ས་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་པོ་སྐྱེ་བར་འགྱུར། །བསྟན་པ་ཡུན་རིང་གནས་པའི་ཕྱིར། །མདོ་ཡི་དེ་ཉིད་དོན་བསྡུད་
བྱེད༑ ༑ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་ནས་ལྷ་ཡུལ་འགྲོ་འཁོར་བ་རྣམས་སུ་འཁོར་པ་ན། །ཡུན་རིང་བདེ་བ་རྗེས་མྱོང་ནས། །བདག་ཉིད་ཆེན་པོ་མཐར་གྱིས་ཏེ། །བྱང་ཆུབ་དམ་པ་ཐོབ་པར་འགྱུར། །
ཞེས་ལུང་བསྟན་པའི་སློབ་དཔོན་འཕགས་པ་ཐོགས་མེད་ཅེས་བྱ་བ་ས་གསུམ་པ་བརྙེས་པ་དེ་ཉིད་ཀྱིས་དགའ་ལྡན་ལྷའི་ཕོ་བྲང་དུ་བྱོན་ཏེ་རྗེ་བཙུན་ལ་ཆོས་ཀྱི་རྣམ་གྲངས་བསམ་གྱི་མི་ཁྱབ་པ་གསན་ཅིང་ཐུགས་སུ་ཆུད་ནས་
འཛམ་བུ་གླིང་གི་གདུལ་བྱ་རྣམས་རྗེས་སུ་བཟུང་བའི་ཕྱིར། འབྱེད་རྣམ་པ་གཉིས། རྒྱན་རྣམ་པ་གཉིས། ཐེག་པ་ཆེན་པོ་བརྒྱུད་བླ་མའི་བསྟན་བཅོས་ཏེ། བསྟན་བཅོས་ཆེན་པོ་རྣམ་པ་ལྔའི་སྐྱེས་ཀྱང་གནང་ཞིང། བློ་གྲོས་མི་ཟད་
པའི་བསྟན་པའི་མདོ་དང། ཏིང་ངེ་འཛིན་རྒྱལ་པོ་དང། ཐེག་པ་ཆེན་པོ་བརྒྱུད་བླ་མའི་བསྟན་བཅོས་དང། མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དབུ་མ་པའི་ལུགས་ཀྱི་དྲང་ངེས་ཀྱི་མདོའི་རྣམ་བཞག་གཏན་ལ་
འབེབས་པར་བྱེད་པ་རྒྱུད་བླ་མའི་འགྲེལ་ཆེན་མཛད། དགོངས་འགྲེལ་དང་མདོ་སྡེའི་རྒྱན། འབྱེད་རྣམ་པ་གཉིས་ཀྱི་རྗེས་སུ་འབྲངས་ནས་སེམས་ཙམ་པའི་ལུགས་ཀྱི་མདོའི་དྲང་ངེས་ཀྱི་རྣམ་བཞག་གཏན་ལ་འབེབས་པ་ལ་

[013B] །དེ་ཡང་ཆོས་ཉིད་རྣམ་འབྱེད་ལས། གཟུགས་འཛིན་གཉིས་སུ་སྣང་བའི་གཞན་དབང་བདེན་གྲུབ་འཁོར་བ་འགྲུབ་པའི་གཞི་དང། གཟུགས་འཛིན་རྫས་གཞན་གྱིས་སྟོང་
བའི་སྟོང་ཉིད་རྟོགས་ཟིན་གོམས་པ་ལས་ཐར་པ་ཐོབ་ཚུལ་གཙོ་བོར་བསྟན། དབུས་མཐའ་ལས། མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་སྟེ། ཐེག་པ་མཐུན་མོང་དང་ཐུན་མོངས་མ་ཡིན་པའི་གཞི་ལ་མ་འབྲས་
གསུམ་གྱི་རྣམ་བཞག་དེ་གཙོ་བོར་བསྟན། ཐེག་པ་ཆེན་པོ་མདོ་སྡེའི་རྒྱན་ལས། རིགས་སང་པར་བྱེད་པའི་ཐབས་ནས་བཟུང་སྟེ། བྱང་ཆུབ་སེམས་དཔའ་རང་ཉིད་ཀྱི་རྟོགས་པ་གོང་ནས་གོང་དུ་འགྲོ་ཚུལ་དང། གཞན་
རྗེས་སུ་འཛིན་པའི་ཐབས་གཙོ་བོར་བསྟན་ཏོ། །ཐེག་པ་ཆེན་པོ་བརྒྱུད་བླ་མའི་བསྟན་བཅོས་ལས་ནི་ཐེག་ཆེན་གྱི་རིགས་ཅན་དབང་པོ་མཆོག་ཏུ་གྱུར་པ་རྣམས་ལ་དང་པོ་ཉིད་ནས་བསྟན་པར་བྱ་ཞིང། ཉན་རང་གི་བྱང་ཆུབ་
ཐོབ་པ་ལ་ཡང་ངེས་པར་རྟོགས་དགོས་པའི་ཆོས་ཉིད་བདེན་པས་སྟོང་པའི་སྟོང་པ་ཉིད་ཡུམ་གསུམ་གྱི་མདོ་དང། དེ་བཞིན་གཤེགས་པའི་སྙིང་པོའི་མདོ་སོགས་ལས་གསུངས་པ་དེ་ཉིད་རྒྱས་པར་བསྟན་ནོ། །བསྟན་བཅོས་
མངོན་པར་རྟོགས་པའི་རྒྱན་འདིར་ནི། །སྟོང་པ་ཉིད་ཀྱི་ལྟ་བ་མཐར་ཐུག་པ། ཡང་དང་ཡང་དུ་གསུང་མོད། གཏན་ལ་དབབ་བྱའི་གཙོ་བོ་ནི་རིགས་ཅན་གསུམ་གྱི་མངོན་པར་རྟོགས་པའི་རིམ་པ་ངོ་བོ་ངེས་པ། གྲངས་

[014A]༄༅། །ངེས་པ། གོ་རིམ་ངེས་པ། གསུམ་གྱི་སྒོ་ནས་ཇི་ལྟར་ཉམས་སུ་ལེན་པའི་ཚུལ་ཡུམ་གསུམ་གྱི་སྦས་པའི་དོན་ཁོང་ན་གནས་པ་གསལ་བར་སྟོན་པར་བྱེད་དེ། ཐེག་པ་ཆེན་པོའི་རིགས་ཅན་རྣམས་ཀྱིས་
ཀྱང། རིགས་ཅན་གསུམ་གྱི་ལམ་མཐའ་དག་ཉམས་སུ་ལེན་དགོས་པའི་ཕྱིར་ཏེ། རིགས་ཅན་གསུམ་ལ་རང་རང་གི་སྐལ་བ་དང་འཚམས་པའི་ལམ་བསྟན་པའི་སྒོ་ནས་རྗེས་སུ་འཛིན་དགོས་པའི་ཕྱིར་ཏེ། དེ་ལྟར་དུ་འོག་ནས་
རྒྱས་པར་འཆད་པའི་ཕྱིར།    ༈    རྒྱུད་བླ་མ་ལས། གང་ཞིག་བྱང་ཆུབ་དོན་དུ་གཉེར་བས་གསེར་ཞིང་ནོར་བུས་སྤྲས་པ་ནི་།སངས་རྒྱས་ཞིང་རྡུལ་མཉམ་པ་ཉིན་རེ་ཆོས་རྒྱལ་རྣམས་ལ་རྟག་ཕུལ་ལ། །གཞན་
གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་ནི་།སྦྱིན་པ་ལས་བྱུང་དགེ་བ་དེ་ལས་བསོད་ནམས་ཆེས་མང་ཐོབ་པར་འགྱུར། །བློ་ལྡན་གང་ཞིག་བླ་མེད་བྱང་ཆུབ་འདོད་པས་བསྐལ་པ་དུ་མར་ཡང། །ལུས་
ངག་ཡིད་ཀྱི་འབད་པ་མེད་པར་ཚུལ་ཁྲིམས་དྲི་མེད་བསྲུང་བྱེད་ལ་གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། ཚུལ་ཁྲིམས་ལས་བྱུང་དགེ་བ་དེ་ལས་བསོད་ནམས་ཆེས་མང་
ཐོབ་པར་འགྱུར། །གང་ཞིག་འདི་ན་སྲིད་པ་གསུམ་གྱི་ཉོན་མོངས་མེ་འཇིལ་བསམ་གཏན་ནི། །ལྷ་དང་ཚངས་གནས་མཐར་སོན་རྫོགས་པའི་བྱང་ཆུབ་འཕོ་མེད་ཐབས་བསྒོམ་ལ། །གཞན་གང་འདི་ལས་ཚིག་

[014B] །བསམ་གཏན་ལས་བྱུང་དགེ་བ་དེ་ལས་བསོད་ནམས་ཆེས་མང་ཐོབ་པར་འགྱུར་།གང་ཕྱིར་སྦྱིན་པས་ལོངས་སྤྱོད་དག་ནི་སྒྲུབ་བྱེད་ཅིང་།ཁྲིམས་ཀྱིས་མཐོ་
རིས་བསྒོམ་པས་ཉོན་མོངས་སྤོང་བྱེད་ལ། །ཤེས་རབ་ཉོན་མོངས་ཤེས་བྱ་ཀུན་སྤོང་དེའི་ཕྱིར། །འདི་མཆོག་ཉིད་དེ་དེའི་རྒྱུ་ཡང་འདི་ཐོས་ཡིན། །ཞེས་དང། གསང་བ་བསམ་གྱིས་མི་ཁྱབ་པའི་མདོ་ལས་
བྱང་ཆུབ་སེམས་ཀྱི་བསོད་ནམས་གང། །དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་ནི་ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །སེམས་ཅན་ཀུན་གྱི་བསོད་ནམས་ཀྱི། །ཕུང་པོ་ཇི་
སྙེད་ཡོངས་བཟུང་བ། །དེ་སྙེད་བྱང་ཆུབ་སེམས་དཔའ་ཡི། །བྱང་ཆུབ་སེམས་ལས་རབ་ཏུ་བྱུང། །བྱང་ཆུབ་སེམས་ཀྱི་བསོད་ནམས་ཀྱི་།ཕུང་པོ་ཇི་སྙེད་བརྗོད་པ་བས། །དམ་པའི་ཆོས་ནི་ཡོངས་འཛིན་ན། །
དེ་བས་བསོད་ནམས་ཆེས་མང་ངོ། །དམ་ཆོས་འཛིན་པའི་བསོད་ནམས་ནི། །སངས་རྒྱས་ཀུན་གྱིས་ནན་ཏན་དུ། །བསྐལ་བ་བྱེ་བར་བརྗོད་མཛད་ཀྱང། །མཐའ་མར་ཕྱིན་པར་འགྱུར་མ་ལགས། །དམ་པའི་ཆོས་
ནི་འཛིན་པ་དང། །བྱང་ཆུབ་སེམས་ཀྱི་བསོད་ནམས་དེས། །སྟོང་པ་ཉིད་ལ་མོས་པ་ཡི། །བཅུ་དྲུག་ཆར་ཡང་མི་རིགས་ལགས། །སྟོང་པ་ཉིད་ལ་འདིར་མོས་ནས། །བྱང་ཆུབ་སེམས་ཀྱང་མི་སྟོང་དང་།ངམ་

[015A]༄༅། །པའི་ཆོས་ནི་འཛིན་བགྱིད་པ། །དེ་ནི་བསོད་ནམས་བསྡུད་པ་ལགས། །ཞེས་དང། མདོ་ཀུན་ནས་བཏུས་པ་ལས། ཆོས་ཟབ་མོ་ལ་མོས་པས་བསོད་ནམས་ཐམས་ཅད་བསྡུད་པ་ཡིན་ཏེ། སངས་རྒྱས་
མ་གྲུབ་ཀྱི་བར་དུ་འཇིག་རྟེན་པ་དང། འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་འགྲུབ་པ་འགྱུར་ཏེ། ཁྱེའུ་རིན་པོ་ཆེས་སྦྱིན་པའི་མདོ་ལས། འབྱུང་བ་འཇམ་དཔལ་བྱང་ཆུབ་སེམས་དཔའ་ཐབས་ལ་
མཁས་པ་དང་བྲལ་བས་བསྐལ་པ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་བས། གང་གིས་ཆོས་ཀྱི་རྣམ་གྲངས་འདི་ཐེ་ཚོམ་དང་བཅས་ལ་ཉན་པ་འདི་བསོད་ནམས་དེ་བས་ཆེས་མང་དུ་བསྐྱེད་ན་གང་ཐེ་ཚོམ་
མེད་པར་ཉན་པ་ལྟ་ཅི་སྨོས། གང་ཡི་གེར་བྲིས་ནས་ལུང་འབོག་པ་དང། འཆང་བ་དང། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་ལྟ་ཅི་སྨོས། ཞེས་དང། རྡོ་རྗེ་གཅོད་པ་ལས་ཀྱང་བཅོམ་ལྡན་འདས་ཀྱིས་བཀའ་སྩལ་
ཏེ༑ རབ་འབྱོར་ཁྱོད་ལ་བསྒོའོ། །ཁྱོད་ཀྱིས་ཁོང་དུ་ཆུད་པར་བྱའོ། །གངྒཱའི་ཀླུང་དེ་དག་གི་བྱེ་མ་ཇི་སྙེད་པ་དེ་སྙེད་ཀྱི་འཇིག་རྟེན་གྱི་ཁམས་སྐྱེས་པའམ་བུད་མེད་ལ་ལ་རིན་པོ་ཆེ་སྣ་བདུན་གྱིས་རབ་ཏུ་བཀང་སྟེ་དེ་
བཞིན་གཤེགས་པ་ལ་སྦྱིན་པ་བྱིན་ན། སྐྱེས་པའམ་བུད་མེད་དེ་གཞི་དེ་ལས་བསོད་ནམས་མང་དུ་བསྐྱེད་དམ། རབ་འབྱོར་གྱིས་གསོལ་པ་བཅོམ་ལྡན་འདས་མང་ལགས་སོ། །བདེ་བར་གཤེགས་པ་མང་ལགས་

[015B] ༑བཅོམ་ལྡན་འདས་ཀྱིས་བཀའ་སྩལ་པ། །གང་གིས་ཆོས་ཀྱི་རྣམ་གྲངས་འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་ཙམ་བཟུང་སྟེ། གཞན་དག་ལ་ཡང་བསྟན་ན་དེ་བས་བསོད་ནམས་ཆེས་མང་དུ་བསྐྱེད་
དོ༑ ༑ཞེས་དང། དེ་བཞིན་གཤེགས་པའི་མཛོད་ཀྱི་མདོ་ལས། མི་དགེ་བཅུའི་ཆེན་པོ་རྣཾ་པ་གྲངས་ནས་དེ་དག་དང་ལྡན་པས་བདག་མེད་པའི་ཆོས་ལ་འཇུག་ཅིང་ཆོས་ཉིད་གདོད་མ་ནས་དག་པར་དད་པ་དང་མོས་པའི་སེམས་
ཅན་དེ་དག་ངན་སོང་དུ་མི་འགྲོའོ། །ཞེས་དང། བདུད་འདུལ་བའི་ལེའུ་ལས། དགེ་སློང་གང་གིས་ཆོས་ཐམས་ཅད་ཤིན་ཏུ་དུལ་བར་ཤེས་ཤིང་ཉེས་པ་རྣམས་ཀྱི་ཐོག་མའི་མཐའ་ཡང་རང་བཞིན་གྱི་དབེན་པར་ཤེས་ཏེ། ཉེས་
པ་ལས་བྱུང་བའི་འགྱོད་པ་སེལ་ཞིང་བརྟན་པོར་མི་བྱེད་པས་མཚམས་མེད་པ་ཡང་གནོན་ན་ཆོ་ག་དང་ཚུལ་ཁྲིམས་ལ་ལོག་པར་ཞུགས་པ་ཕྲན་ཚེགས་ལྟ་ཅི་སྨོས། ཞེས་དང། མ་སྐྱེས་དགྲའི་འགྱོད་པ་བསལ་བའི་
མདོ་ལས་ཀྱང། མཚམས་མེད་བྱས་པས་དམ་པའི་ཆོས་འདི་ཐོས་ནས་འཇུག་ཅིང་མོས་ན་དེའི་ལས་དེ་ལས་ཀྱི་སྒྲིབ་པ་ཡིན་ཞེས་ང་མི་སྨྲའོ། །ཞེས་གསུངས་སོ། །   ༈    དམ་པའི་ཆོས་ཉན་པའི་ཚུལ། བཤད་པའི་ཚུལ་
མཇུག་ཏུ་མཐུན་མོང་དུ་བྱ་བའི་ཚུལ་དང་གསུམ། དང་པོ་ལ་ཆོས་ཐོས་པའི་ཕན་ཡོན་བསམས་པ། ཆོས་དང་ཆོས་སྨྲ་བ་ལ་རིམ་གྲོ་སྐྱེད་ཚུལ། ཉན་ཚུལ་དངོས་དང་གསུམ། དང་པོ་ནི། ཐོས་པའི་ཚོམས་ལ་༄༅། །ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ཟློག་པར་བྱེད། །ཐོས་པས་དོན་མ་ཡིན་པ་སྤོང། །ཐོས་པས་མྱ་ངན་འདས་པ་འཐོབ། །ཅེས་དང། ཇི་ལྟར་ཁྱིམ་ནི་ལེགས་
གཡོགས་པ། །མུན་པས་ཁེབས་པའི་ནང་ཞུགས་ན། །གཟུགས་རྣམས་ཡོད་པར་གྱུར་ཀྱང་ནི། །མིག་སྔན་བཞིན་དུ་མི་མཐོང་བ། །དེ་བཞིན་འདི་ན་རིགས་སྐྱེས་པའི། །མི་ནི་བློ་གྲོས་ལྡན་གྱུར་ཀྱང། །སྡིག་པ་དང་
ནི་དགེ་བའི་ཆོས། །མ་ཐོས་བར་དུ་ཤེས་མི་འགྱུར། །མིག་ལྡན་མར་མེ་ཡོད་པ་ཡིས། །གཟུགས་རྣམས་མཐོང་བ་ཇི་ལྟ་བར། །དེ་བཞིན་དགེ་དང་སྡིག་པའི་ཆོས། །ཐོས་པས་རྣམ་པར་ཤེས་པར་འགྱུར། །ཞེས་དང་
སྐྱེས་རབ་ལས་ཀྱང། གང་ཞིག་ཐོས་པས་ཡིད་ནི་དད་གྱུར་ནས་།ལེགས་པར་དགའ་ལ་བསྟན་པ་ཉིད་དུ་འགྱུར། །ཤེས་རབ་སྐྱེ་ཞིང་གཏི་མུག་མེད་པར་འགྱུར། །རང་གི་ཤེས་ཀྱང་དེ་ནི་ཉོ་བའི་རིགས་།ཐོས་པ་གཏི་མུག་
མུན་སེལ་སྒྲོན་མེ་ཡིན། །རྐུན་པོ་ལ་སོགས་མི་འཁྱེར་ནོར་གྱི་མཆོག་།ཀུན་ཏུ་རྨོངས་པའི་དགྲ་འཇོམས་མཚོན་ཆ་ཡིན། །ཐབ་ཚུལ་མན་ངག་སྟོན་པ་གྲོགས་ཀྱི་མཆོག་འཕོངས་པར་གྱུར་ཀྱང་མི་འགྱུར་འཛའ་བོ་
ཡིན༑ ༑གནོད་པ་མེད་པ་མྱ་ངན་ནད་ཀྱི་སྨན། །ཉེས་པ་ཆེན་པོའི་དཔུང་འཇོམས་དཔུང་གི་མཆོག་གྲགས་དང་དཔལ་དང་གཏེར་གྱི་མཆོག་ཀྱང་ཡིན། །ཡ་རབ་རྣམས་དང་ཕྲད་ན་སྐྱེས་ཀྱི་མཆོག་ཚོགས་ཀྱི་

[016B] །ཞེས་དང། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚོགས་ཆུང་ཐར་བར་འགྱུར། །ཞེས་ གསུང་  པའི་ཐོས་པའི་ཕན་ཡོན་རྣམས་ལ་སྙིང་ཐག་པ་ནས་མོས་པ་བསྐྱེད་
དོ༑ ༑གཞན་ཡང་སངས་རྒྱས་འབྱུང་བ་རྒྱ་ལམ་ན་ཡིན་ཅིང་དེའི་ཆོས་ཀྱང་དེ་དང་འདྲ་བས་དཀོན་པའི་དོན་གྱིས་རིན་པོ་ཆེའི་འདུ་ཤེས་དང། འཕྲལ་འཕྲལ་དུ་ལྷན་ཅིག་སྐྱེས་པའི་ཤེས་རབ་ཇེ་ཆེར་བསྐྱེད་པས་མིག་གི་འདུ་ཤེས་
དང། །ཤེས་རབ་ཀྱི་མིག་བྱིན་པ་དེས་ཇི་ལྟ་བ་དང་ཇི་སྙེད་པ་རྣམས་མཐོང་བར་འགྱུར་བས་སྣང་བའི་འདུ་ཤེས་དང། མཐར་མྱ་ངན་ལས་འདས་པ་དང་བྱང་ཆུབ་ཆེན་པོའི་འབྲས་བུ་སྟེར་བས་ཕན་ཡོན་ཆེ་བའི་འདུ་ཤེས་
དང། །ད་ལྟ་ནས་ཀྱང་དེ་གཉིས་ཀྱི་རྒྱུ་ཞི་གནས་དང་ལྷག་མཐོང་གི་བདེ་བ་ཐོབ་པར་བྱེད་པས་ཁ་ན་མ་ཐོ་པ་མེད་པའི་འདུ་ཤེས་དང་ལྔས་ཉན་དགོས་པར་བྱང་ས་ལས་གསུངས་པ་ལྟར་སེམས་པ་ནི་ཐོས་པའི་ཕན་ཡོན་
སེམས་པའོ། །གཉིས་པ་ནི། སའི་སྙིང་པོའི་མདོ་ལས། གཅིག་ཏུ་དད་ཅིང་གུས་པས་ཆོས་ཉན་གྱི། དེ་ལ་འཕྱ་ཤིང་བསྐུར་བར་མི་བྱའོ། །ཆོས་སྨྲ་བ་ལ་མཆོད་པ་བྱ་བ་ནི། །སངས་རྒྱས་འདྲ་བར་དེ་ལ་འདུ་ཤེས་སྐྱེད། །
ཅེས་གསུངས་པ་ལྟར་སངས་རྒྱས་དང་འདྲ་བར་ལྟས་ལ་སེངྒེའི་ཁྲི་ལ་སོགས་པའི་བཀུར་སྟི་དང། རྙེད་པས་མཆོད་དེ་མ་གུས་བ་སྤངས་ཤིང། །བྱངས་ལས་ཀུན་ནས་ཉོན་མོངས་པ་མེད་པ་དང་ཆོས་སྨྲ་བ་ལ་གནས་ལྔར་

[017A]༄༅། །ཡིད་ལ་མི་བྱ་བར་གསུངས་པ་ལྟར་ཉན་ཏེ་ཁེངས་པ་དང་བྲལ་པ་ནི་དུས་སུ་ཉན་པ་དང། བཀུར་སྟི་བྱེད་པ་དང། སྲི་ཞུ་བྱེད་པ་དང། མི་ཁྲོ་བ་དང། རྗེས་སུ་སྒྲུབ་པ་དང། ཀླན་ཁ་མི་འཚོལ་བ་དྲུག་གིས་ཉན་
པའོ༑ ༑ཁྱད་གསོད་ཀྱི་ཉོན་མོངས་པ་དང་བྲལ་བ་ནི། །ཆོས་དང་ཆོས་སྨྲ་པ་ལ་གུས་པ་དང། །དེ་གཉིས་ལ་ཁྱད་དུ་མི་བསོད་པའོ་།གནས་ལྔར་ཡིད་ལ་མི་བྱ་བ་ནི། ཚུལ་ཁྲིམས་ཉམས་པ་དང། རིགས་དམའ་བ་དང་
བྱད་ངན་པ་དང། ཚིག་འབྲུ་ངན་པ་དང། ཚིག་རྩུབ་ཅིང་མི་སྙན་པར་སྨྲ་བས་འདི་ལས་མི་ཉན་ནོ་མཉམ་པར་དོར་བའོ། །སྐྱེས་པའི་རབས་ལས་ཀྱང། རབ་ཏུ་དམའ་བའི་སྟན་ལ་འདུག་དུལ་བའི་དཔལ་ནི་རྣམ་པར་སྐྱེད། །
དགའ་དང་ལྡན་པའི་མིག་གིས་བལྟ། །ཚིག་གི་བདུད་རྩི་འཐུང་བ་བཞིན། །གུས་པ་བསྐྱེད་ཅིང་རྩེ་ཅིག་བསྟུད། །རབ་ཏུ་དྭང་ལ་དྲི་མེད་ཡིད། །ནད་པས་སྨན་པའི་ཚིག་ཉན་བཞིན། །རིམ་གྲོ་བསྐྱེད་དེ་ཆོས་ཉོན་ཅིག་
ཅེས་གསུངས་པ་ལྟར་རོ། །གསུམ་པ་ཉན་ཚུལ་དངོས་ལ་གཉིས། །སྣོད་ཀྱི་སྐྱོན་གསུམ་སྤང་པ་དང། །འདུ་ཤེས་དྲུག་བསྟེན་པ་གཉིས་།དང་པོ་ནི། སྣོད་ཁ་ཕུབ་པ་དང། ཁ་གྱེན་དུ་གཟེད་ཀྱང་མི་གཙང་བ་དང། །
གཙང་དུ་ཟིན་ཀྱང་ཞབས་རྡོལ་ན་དེར་ལྷས་ཆར་ཕབ་ཀྱང་ནང་དུ་མི་འགྲོ་བ་དང། སོང་ཡང་མི་གཙང་པའི་སྤགས་པས་བཟུང་བ་ལ་སོགས་པའི་དགོས་པ་མི་འགྲུབ་པ་དང་མི་གཙང་བས་མ་བསླད་ཀྱང་ནང་དུ་མི་

[017B] །དེ་བཞིན་དུ་ཆོས་འཆད་པའི་གྲར་བསྡད་དུ་ཟིན་ཀྱང་རྣ་བ་ལེགས་པར་མི་གཏོད་པ་དང། གཏད་དུ་ཟིན་ཀྱང་ལོག་པར་གཟུང་བའཾ་ཀུན་སློང་སྐྱོན་ཆགས་པ་ལ་སོགས་པ་དང། སྐྱོན་དེ་
དག་མེད་ཀྱང་ཉན་པའི་དུས་སུ་གཟུང་བའི་ཚིག་དང་དོན་རྣམས་བརྟན་པར་མ་བྱས་པར་བརྗེད་པ་ལ་སོགས་པས་ཉམས་པར་གྱུར་ན་ཆོས་ཐོས་པ་དགོས་པ་ཆེན་པོར་མི་འགྱུར་བས། དེ་དག་དང་བྲལ་བ་དགོས་ཏེ། དེ་གསུམ་
གྱི་གཉེན་པོར། མདོ་ལས། ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་ཚིག་གསུཾ་གསུངས་པ་ཡིན་ནོ། །དེ་ཡང་བྱང་ས་ནས། ཀུན་ཤེས་པར་འདོད་པ་དང། རྩེ་ཅིག་པ་དང། རྣ་བླགས་པ་དང། ཡིད་གཏུད་པ་དང་
སེམས་ཐམས་ཅད་ཀྱིས་བསམ་ནས་ཉན་པར་གསུངས་པ་ལྟར་རོ། །གཉིས་པ། འདུ་ཤེས་དྲུག་བསྟེན་པ་ལ། དྲུག་ལས། དང་པོ། རང་ལ་ནད་པ་ལྟ་བུའི་འདུ་ཤེས་བཞག་པ་ནི། སྤྱོད་འཇུག་ལས། ཐ་མལ་ནད་ཀྱིས་བཏབ་
པ་ཡང། །སྨན་པའི་ངག་བཞིན་བྱ་དགོས་ན། །འདོད་ཆགས་ལ་སོགས་ཉེས་བརྒྱ་ཡི། ནད་ཀྱིས་རྟག་བཏབ་སྨོས་ཅི་དགོས། །ཞེས་གསུངས་པ་ལྟར། རྒྱུན་རིང་བ་གསོ་དཀའ་བ། སྡུག་བསྔལ་དྲག་པོ་བསྐྱེད་པས་ནད་
ཆགས་སོགས་ཉོན་མོངས་པས་དུས་རྟག་ཏུ་ན་བ་ཡིན་པས་དེ་ལ་དེར་ངོ་ཤེས་པར་བྱ་དགོས་ཏེ། ཀ་མ་བའི་ཞལ་ནས། དོན་ལ་མིན་ན་དེ་ལྟར་བསྒོམ་པ་ཕྱིན་ཅི་ལོག་ཏུ་འགྲོ་སྟེ་དུག་གསུམ་གྱི་གཅོང་ནད་ཆེན་པོས་ཐེབས་ནས་

[018A]༄༅། །ནད་ཚབ་ཤིན་ཏུ་ཆེ་བ་ལ་འོ་སྐོལ་གྱིས་ན་བར་ཡེ་མ་ཤེས་གསུངས། གཉིས་པ། ཆོས་སྨྲ་བ་ལ་སྨན་པ་ལྟ་བུའི་འདུ་ཤེས་བཞག་པ་ནི། དཔེར་ན་རླུང་མཁྲིས་ལ་སོགས་པའི་ནད་ཚབས་
པོ་ཆེས་བཏབ་པ་ན་སྨན་པ་མཁས་པའི་ཚོལ། དེ་དང་ཕྲད་པ་ན་དགའ་བ་ཆེན་པོ་སྐྱེས། ཅི་ཟེར་ཉན། གུས་པས་བསྙེན་བཀུར་པ་ལྟར་ཆོས་སྟོན་པའི་བཤེས་གཉེན་ཡང་དེ་ལྟར་འཚོལ་བ་དང། རྙེད་ནས་
ཁུར་དུ་མི་འགྲོ་བར་རྒྱན་དུ་འཛིན་ཏེ་ཅི་གསུང་སྒྲུབ་ཅིང་གུས་པས་བསྙེན་བཀུར་བར་བྱེད་པ་སྟེ། བསྡུད་པ་ལས། དེ་ལྟ་བས་ན་བྱང་ཆུབ་དམ་པ་འཚོལ་བ་ཡི། བསམ་པ་དྲག་ལྡན་མཁས་པས་ང་རྒྱལ་
ངེས་བཅོམ་སྟེ། ནད་པའི་ཚོགས་ཀྱིས་གསོ་ཕྱིར་སྨན་པ་བསྟེན་པ་ལྟར། གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། ཞེས་གསུངས་པའི་ཕྱིར་རོ། །གསུམ་པ། རྗེས་སུ་བསྟན་པ་
ལ་སྨན་གྱི་འདུ་ཤེས་བསྐྱེད་པ་ནི། ནད་པས་སྨན་པའི་སྦྱར་བའི་སྨན་ལ་ཅེས་སྤྲས་ཆེན་པོ་བྱེད་པ་ལྟར་ཆོས་སྨྲ་བས་གསུངས་པའི་གདམས་ངག་དང་རྗེས་སུ་བསྟན་པ་ལ་གལ་པོ་ཆེར་མཐོང་ནས་འབད་པ་དུ་
མས་ག་ཅེས་སྤྲས་སུ་འཛིན་ཞིང་བརྗེད་པ་ལ་སོགས་པའི་སྒོ་ནས་ཆུད་འཛའ་བར་མི་བྱེད་པའོ། །བཞི་པ། ནན་ཏན་ཉམས་སུ་བླངས་པ་ལ་ནད་འཚོ་བའི་འདུ་ཤེས་བསྐྱེད་པར་བྱ་བ་ནི། ནད་པས་སྨན་པའི་སྦྱར་

[018B]འཐུང་བ་ལྟར་ཆོས་སྨྲ་བས་བསྟན་པའི་གདམས་པ་ཉམས་སུ་མ་བླངས་ན་ཆགས་སོགས་གཞོམ་མི་ནུས་པར་མཐོང་ནས་ནན་ཏན་གྱིས་ཉམས་སུ་ལེན་པར་
བྱེད་ཀྱི། ཉམས་ལེན་མེད་པར་རྣམ་གྲངས་མང་པོ་གསོག་པའི་ཚིག་ལྷུར་མི་ལེན་པའོ། །དེ་ཡང་མཛེ་ཅན་ལགས་པ་དང་རྐང་པ་ཆད་པ་ལ་སྨན་ཐུན་རེ་རེ་གཉིས་གཉིས་བསྟེན་པས་ཅིར་ཡང་མི་འགྱུར་བ་ལྟར། འོ་སྐོལ་
ཐོག་མ་མེད་པ་ནས་ཉོན་མོངས་པའི་ནད་གཞི་ཚབས་ཆེན་གྱིས་ཐེབས་པ་ལ་གདམས་ངག་གི་དོན་ལན་རེ་རེ་གཉིས་གཉིས་ཙམ་ཉམས་སུ་བླངས་པས་མི་ཆོག་པས་ལམ་གྱི་ཆ་ཐམས་ཅད་རྫོགས་པ་ལ་སོ་སོར་རྟོགས་
པའི་ཤེས་རབ་ཀྱིས་སྤྱད་ཅིང་ཆུ་བོའི་རྒྱུན་བཞིན་དུ་འབད་འཚལ་ཏེ། སློབ་དཔོན་ཆེན་པོ་ཙནྡྲ་གོ་མིའི་བཤགས་བསྟོད་ལས། དེར་ཡང་རྒྱུན་དུ་སེམས་ནི་རྣམ་རྨོངས་ལ། །ཡུན་རིང་དུས་སུ་ནད་ཞི་བརྟན་བྱེད་ཅིང། །
མཛེ་ཅན་རྐང་པ་ལག་པ་ཆད་པ་ལ། །ཐེང་འགའ་སྨན་བསྟེན་པ་ཡིས་ཅི་ཕྱིར་འཆི། །ཞེས་གསུངས་པ་ལྟར་རོ། །དེ་ལྟར་ན་རང་ལ་ནད་པ་ལྟ་བུའི་འདུ་ཤེས་བཞག་པ་ཤིན་ཏུ་གལ་ཆེ་སྟེ། དེ་ཡོད་ན་གཞན་རྣམས་ཀྱང་
འབྱུང་ལ། དེ་ཚིག་ཙམ་དུ་སོང་ན་ཉོན་མོངས་པ་བསལ་པའི་ཕྱིར་དུ་དམ་པའི་དོན་མི་སྒྲུབ་པར་ཉན་པ་ཙམ་ཞིག་ཏུ་འགྱུར་བས་སྨན་པ་བཙལ་ནས་སྨན་མི་འཐུང་བར་སྨན་སྦྱོར་བ་ཁོ་ན་ལྷུར་བླངས་ཀྱང་ནད་པ་ནད་ལས་

[019A]༄༅། །མི་ཐར་བ་དང་འདྲ་སྟེ། ཏིང་ངེ་འཛིན་རྒྱལ་པོ་ལས་མི་དག་ན་ཞིང་ལུས་ནི་སྡུག་བསྔལ་ཏེ། །ལོ་གྲངས་མང་པོ་རེས་འགའ་མ་ཐར་བ། །དེ་ནི་ཡུན་རིངས་ནད་ཀྱིས་ཉོན་མོངས་པས། །ནད་རྣམས་
གསོ་བའི་ཕྱིར་ཡང་སྨན་པ་བཙལ། །ཡང་དང་ཡང་དུ་དེ་ཡིས་བཙལ་བ་ཡི། །སྨན་པ་མཁས་ཤིང་རིག་པ་དེ་རྙེད་དེ། །དེས་ཀྱང་སྙིང་རྗེ་ཉེ་བར་བཞག་ནས་ནི། །སྨན་འདི་བཏང་བར་གྱིས་ཞེས་བྱིན་པ་དང། །སྨན་
མང་བཟང་ཞིང་འཕངས་པ་དེ་བླངས་ནས། །ན་བ་འཚོ་བར་འགྱུར་བའི་སྨན་མི་བཏུང། །སྨན་པས་མ་ལེན་སྨན་གྱིས་མ་ཉེས་ཏེ། །ནད་པ་དེ་ཉིད་ཀྱིས་ནི་ཉེས་པ་ཡིན། །དེ་བཞིན་བསྟན་པ་འདི་ལ་རབ་བྱུང་སྟེ་
སྟོབས་དང་བསམ་གཏན་དབང་པོ་ཀུན་རིག་ནས། །སྒོམ་པ་ལ་ནི་མངོན་པར་བརྩོན་མི་བྱེད། །རིགས་པར་མི་བརྩོན་ག་ལ་མྱ་ངན་འདའ་།ཞེས་དང། ངས་ནི་རབ་ཏུ་བཟང་པོའི་ཆོས་བཤད་ཀྱང། །ཁྱོད་ཀྱིས་
ཐོས་ནས་ཡང་དག་མ་སྤྱད་ན། །ནད་པ་སྨན་གྱི་རྒྱལ་པ་ཐོགས་པ་དག་བདག་གི་ནད་ནི་གསོ་བར་མི་ནུས་བཞིན། །ཞེས་དང། སྤྱོད་འཇུག་ལས་ཀྱང། ལུས་ཀྱི་འདི་དག་སྤྱད་པར་བྱ། །ཚིག་ཙམ་བརྗོད་པས་ཅི་
ཞིག་འགྲུབ། །སྨན་དཔྱད་ཀླགས་བ་ཙམ་གྱིས་ནི། །ནད་པ་དག་ལ་ཕན་འགྱུར་རམ། །ཞེས་གསུངས་པའི་ཕྱིར་རོ། །དེས་ན་ནན་ཏན་ལ་ནི་ནད་སེལ་བའི་འདུ་ཤེས་བསྐྱེད་པར་བྱའོ། །ཞེས་གསུངས་པའི་ནན་

[019B] བཤེས་གཉེན་གྱིས་གདམས་པའི་བླང་དོར་གྱི་གནས་རྣམས་ལ་ལག་ལེན་དུ་བྱེད་པ་སྟེ། དེ་ཡང་བྱེད་པ་ལ་ཤེས་དགོས་ཤིང། དེ་ལ་ཐོས་དགོས་པ་དང། ཐོས་ནས་ཤེས་པར་བྱ་བའི་དགོས་པ་ཡང་
བྱེད་པ་ཡིན་པས་ཐོས་པའི་དོན་ལ་ནུས་པ་དང་བསྟུན་པའི་ལག་ལེན་རེ་གནད་དུ་ཆེའོ། །དེ་ལྟར་ཡང་ཐོས་པའི་ཚོམས་ལས། །གལ་ཏེ་ཐོས་པ་མང་གྱུར་ཀྱང། །ཚུལ་ཁྲིམས་ལེགས་པར་མི་སྡོམ་ན། །དེ་ནི་ཚུལ་ཁྲིམས་
ཕྱིར་སྨད་ཅིང། །དེ་ཡི་ཐོས་བ་ཕུན་ཚོགས་མིན། །གལ་ཏེ་ཐོས་པ་ཉུང་གྱུར་ཀྱང། །ཚུལ་ཁྲིམས་ལེགས་པར་སྡོམ་བྱེད་ན། །དེ་ནི་ཚུལ་ཁྲིམས་ཕྱིར་བསྡགས་ཤིང། །དེ་ཡི་ཐོས་པ་ཕུན་སུམ་འགྱུར་།གང་ཞིག་ཐོས་པ་
མྱུང་བ་དང། །ཚུལ་ཁྲིམས་ལེགས་པར་མི་སྡོམ་པ། །དེ་ནི་གཉིས་གའི་ཕྱིར་སྨད་ཅིང། །དེ་ཡི་བརྟུལ་བཞུགས་ཕུན་ཚོགས་མིན། །གང་ཞིག་མང་དུ་ཐོས་པ་དང། །ཚུལ་ཁྲིམས་ལེགས་པར་སྡོམ་བྱེད་པ་།དེ་ནི་གཉིས་ཀའི་
ཕྱིར་བསྡགས་ཤིང། །དེ་ཡི་བརྟུལ་བཞུགས་ཕུན་ཚོགས་འགྱུར། །ཞེས་དང། ལེགས་གསུང་ཐོས་པ་སྙིང་པོར་ཤེས་པ་དང། །ཏིང་ངེ་འཛིན་དག་སྙིང་པོར་ཤེས་གྱུར་ཀྱང། །གང་ཞིག་བག་མེད་བརླང་པོར་བྱེད་པ་དེའི། །
ཐོས་དང་ཤེས་པ་དོན་ཆེན་མི་འགྱུར་རོ། །གང་ཞིག་འཕགས་པས་བསྟན་པའི་ཆོས་འགའ་ཞིག་དེ་བཞིན་ལུས་དང་ངག་གིས་སྤྱོད་བྱེད་པ། །དེ་དག་བཟོད་ལྡན་གྲོགས་འགའ་དབང་པོ་སྡོམ། །ཐོས་དང་ཤེས་པའི་

[020A]༄༅། །ཕ་རོལ་ཕྱིན་པ་འཐོབ། །ཅེས་གསུངས་སོ། །དེ་ལྟར་མིན་ན་འཆི་བའི་ཚེ་སྒྲུབ་པ་མ་བྱས་པ་ལ་འགྱོད་པ་སྐྱེ་བ་དང་ཟློས་གར་མཁན་གྱི་ལད་མོ་བྱེད་པ་དང། །བུ་རམ་དོན་དུ་གཉེར་བའི་བུར་ཤིང་
གི་ཤུན་པ་ཙམ་ཟ་བ་དང་འདྲ་སྟེ། ལྷག་བསམ་སྐུལ་བ་ལས། བདག་ནི་བསྒྲུབ་ཉམས་ད་ནི་ཅི་བྱ་ཞེས། །འཆི་བའི་དུས་ཚེ་བྱིས་པ་མྱང་ངན་བྱེད། །གཏིང་རྙེད་མ་གྱུར་ཤིན་ཏུ་སྡུག་བསྔལ་འགྱུར་།སྨྲ་ལ་
དགའ་བའི་ཉེས་པ་འདི་དག་གོ་ཅེས་དང་གར་ལ་ལྟ་བའི་ཁྲོད་ན་འདུག་པ་ཞིག་དཔའ་བོ་གཞན་གྱི་ཡོན་ཏན་བརྗོད་པ་བཞིན། །བདག་ཉིད་ནན་ཏན་ཉམས་པར་འགྱུར་བ་སྟེ། །སྨྲ་ལ་དགའ་བའི་ཉེས་པ་
འདི་དག་གོ་ཞེས་དང། བུ་རམ་ཤིང་ཤུན་སྙིང་པོ་ཅི་ཡང་མེད་།དགའ་བར་བྱ་བའི་རོ་ནི་ནང་ན་འདུག་ཤུན་པ་ཟོས་པའི་མིས་ནི་བུ་རམ་རོ། །ཞིམ་པོ་རྙེད་པར་ནུས་པ་མ་ཡིན་ནོ། །ཇི་ལྟར་ཤུན་པ་དེ་ལྟར་སྨྲ་བ་སྟེ། །
རོ་ལྟ་བུ་ནི་འདི་ལ་དོན་སེམས་ཡིན། །དེ་ལྟ་བས་ན་སྨྲ་ལ་དགའ་སྤོངས་ཏེ། །རྟག་ཏུ་བག་ཡོད་བྱོས་ལ་དོན་སོམས་ཤིག་ཅེས་གསུངས་སོ།    ༈   བཞག་པ་
ནི༑ ཆོས་གསུང་པ་པོ་བཅོམ་ལྡན་འདས་རྗེས་སུ་དྲན་ནས་གུས་པ་བསྐྱེད་པའོ། །དྲུག་པ་ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས་བསྐྱེད་པ་ནི། ཆོས་འདི་ལྟ་བུ་མཉན་པ་ལ་བརྟེན་ནས་རྒྱལ་བའི་བསྟན་པ་འཇིག་

[020B]།གཞན་ཡང་ཆོས་འཆད་པ་འམ་ཉན་པ་ན་རང་གི་རྒྱུད་ལོགས་སུ་བཞག་ཆོས་ལོགས་སུ་བཤད་པ་དེས་ཅི་བཤད་ཀྱང་གནད་དུ་མི་འགྲོ་བས། །རང་གི་རྒྱུད་གཏན་
ལ་དབབ་པའི་ཆེད་དུ་ཉན་པ་གཅིག་དགོས་སོ། །དཔེར་ན་བྱད་བཞིན་གྱི་ནག་ནོག་ལ་སོགས་པའི་དྲི་མ་ཡོད་མེད་རྟོགས་པར་འདོད་ན་མེ་ལོང་ལ་བལྟས་ནས་ཤེས་པར་བྱས་ཏེ་དྲི་མ་སེལ་པ་ལྟར། རང་གི་སྤྱོད་པ་
སྐྱོན་ཆགས་པ་རྣམས་ཀྱང་ཆོས་མཉན་པ་ན་ཆོས་ཀྱི་མེ་ལོང་དུ་འཆར་ལ། །དེའི་ཚེ་བདག་གི་རྒྱུད་འདི་ལྟ་བུར་སོང་ངོ། །ཞེས་ཡིད་ལ་གདུང་བ་སྐྱེས་ཏེ། དེ་ནས་སྐྱོན་སེལ་ཞིང་ཡོན་ཏན་བསྒྲུབ་པ་ལ་འཇུག་པས་ཆོས་ཀྱི་
རྗེས་སུ་སློབ་པ་གཅིག་དགོས་ཏེ། སྐྱེས་རབ་ལས། བདག་གི་སྤྱོད་པར་ན་བའི་གཟུགས། །ཆོས་ཀྱི་མེ་ལོང་གསལ་མཐོང་ན། །ཡིད་ལ་གདུང་བ་རབ་སྐྱེས་ཏེ། །བདག་ནི་ཆོས་ལ་ཕྱོགས་པར་འགྱུར། །ཞེས་སུ་
འི་བུས་རྒྱལ་སྲས་ཟླ་བ་ལ་ཆོས་སྟོན་པའི་ཕྱིར་ཞུས་པ་ན་བྱང་ཆུབ་སེམས་དཔས་དེའི་བསམ་པ་ཆོས་མཉན་པའི་སྣོད་དུ་གྱུར་པར་མཁྱེན་ནས་ཆོས་གསུངས་པ་ལྟར་རོ། །མདོར་ན། བདག་གིས་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེ་ཐོབ་པ་ལ་དེའི་རྒྱུ་ལ་བསླབ་དགོས། དེ་ལ་ཆོས་ཐོས་པ་དགོས་པར་སྣང་བས་།ཆོས་ཉན་པར་བྱའོ་སྙམ་དུ་བྱང་ཆུབ་ཀྱི་སེམས་བསྐྱེད། །ཐོས་པའི་ལན་ཡོན་དྲན་༄༅། །པར་བྱས་ཏེ་སྤྲོ་སིང་བ་བྱས་ནས་སྣོད་ཀྱི་སྐྱོན་སྤོང་བ་སོགས་བྱས་ཏེ་མཉན་ནོ། །གཉིས་པ་འཆད་པའི་ཚུལ་ལ་ཆོས་བཤད་པའི་ཕན་ཡོན་བསམས་པ། སྟོན་པ་དང་ཆོས་ལ་རིམ་གྲོ་སྐྱེད་པ། །
བསམ་སྦྱོར་ཇི་ལྟ་བུས་བཤད་པ། ཡུལ་གང་ལ་བཤད་པ་དང། མི་བཤད་པའི་ཁྱད་པར་དང་བཞི། དང་པོ་ནི། མཛོད་ལས། ཆོས་སྦྱིན་ཉོན་མོངས་ཅན་མིན་པས། །མདོ་སོགས་ཡང་དག་ཇི་བཞིན་སྟོན། །ཞེས་
དང། དེའི་རང་འགྲེལ་ལས། དེའི་ཕྱིར་གང་དག་ཆོས་ལོག་པར་འཆད་པར་བྱེད་པ་དང། སེམས་ཉོན་མོངས་པ་ཅན་རྙེད་པ་དང་བཀུར་སྟི་དང་གྲགས་པ་འདོད་པས་འཆད་པ་དེ་དག་ནི་བདག་ཉིད་ཀྱི་བསོད་ནམས་
ཆེན་པོ་ཉམས་པར་བྱེད་པ་ཡིན་ནོ། །ཞེས་གསུངས་པས་ཆོས་སྟོན་པའི་ཀུན་སློང་དག་པ་ཤིན་ཏུ་གལ་ཆེ་ལ། བསྙེན་བཀུར་དང་གྲགས་པ་ལ་སོགས་པའི་ཟང་ཟིང་ལ་མི་ལྟ་བར་ཆོས་སྟོན་པ་ནི་ཤིན་ཏུ་ཕན་
ཡོན་ཆེ་སྟེ། ལྷག་བསམ་བསྐུལ་བ་ལས། བྱམས་པ་ཉི་ཤུ་པོ་འདི་ནི་ཟང་ཟིང་མེད་པའི་ཆོས་ཀྱི་སྦྱིན་པ་རྙེད་པ་དང་བཀུར་སྟི་མི་འདོད་པར་ཆོས་ཀྱི་སྦྱིན་པ་བྱིན་པ་གང་ཡིན་པ་དེའི་ཕན་ཡོན་ཡིན་ཏེ། ཉི་ཤུ་གང་ཞེ་ན་འདི་
ལྟ་སྟེ། དྲན་པ་དང་ལྡན་པར་འགྱུར་བ་དང། །བློ་གྲོས་དང་ལྡན་པར་འགྱུར་བ་དང། །བློ་དང་ལྡན་པར་འགྱུར་བ་དང། །མོས་པ་དང་ལྡན་པར་འགྱུར་པ་དང། །ཤེས་རབ་དང་ལྡན་པར་འགྱུར་བ་དང། །འཇིག་རྟེན་

[021B]འདོད་ཆགས་ཆུང་བར་འགྱུར་བ་དང། །ཞེས་སྡང་ཆུང་བར་འགྱུར་བ་དང། །གཏི་མུག་ཆུང་བར་འགྱུར་བ་དང། །བདུད་ཀྱིས་དེ་ལ་གླགས་མི་རྙེད་བར་འགྱུར་བ་
དང། སངས་རྒྱས་བཅོམ་ལྡན་འདས་རྣམས་ཀྱིས་དགོངས་པར་འགྱུར་བ་དང། མི་མ་ཡིན་པ་རྣམས་དེ་ལ་བསྲུང་པར་འགྱུར་བ་དང་ལྷ་རྣམས་དེ་ལ་གཟི་བྱིན་སྐྱེད་པར་འགྱུར་བ་དང། མི་འཛའ་བ་རྣམས་ཀྱིས་དེ་ལ་གླགས་
རྙེད་པར་མི་འགྱུར་བ་དང། དེ་འཛའ་ཤེས་རྣམས་མི་བྱེད་པར་འགྱུར་བ་དང། །ཚིག་བཙུན་པར་འགྱུར་བ་དང། །དེས་མི་འཇིགས་པ་ཐོབ་པར་འགྱུར་བ་དང། །ཡིད་བདེ་བ་མངོན་པར་འགྱུར་བ་དང་།མཁས་པས་བ་སྔགས་
པར་འགྱུར་བ་དང། །དེའི་ཆོས་ཀྱི་སྦྱིན་པ་དེ་ཡང་རྗེས་སུ་དྲན་པར་བྱ་བར་འོས་པར་འགྱུར་བ་སྟེ། ཞེས་དང། དྲག་ཤུལ་ཅན་གྱི་མདོ་ལས་ཀྱང། །ཁྱིམ་པས་ཟང་ཟིང་དཔག་ཏུ་མེད་པ་བྱིན་པ་བས། །རབ་ཏུ་བྱུང་བས་ཆོས་ཚིགས་སུ་
བཅད་པ་གཅིག་ཙམ་བྱིན་པ་བསོད་ནམས་ལྷག་པར་གསུངས་པས་སོགས་མདོ་སྡེ་དུ་མར་གསུངས་པའི་ཕན་ཡོན་ལ་སྙིང་ཐག་པ་ནས་མོས་པ་སྐྱེད་དོ། །གཉིས་པ་ནི། རྒྱལ་བའི་ཡུམ་གསུང་པ་ན་སྟོན་པ་ཉིད་ཀྱིས་གདན་
བཤམས་པ་སོགས་མཛད་པ་ལྟར། ཆོས་ནི་སངས་རྒྱས་རྣམས་ཀྱིས་ཀྱང་བསྐུར་བའི་ཞིང་ཡིན་པས་ཆོས་དང་སྟོན་པའི་ཡོན་ཏན་དང། བཀའ་དྲིན་དྲན་ཏེ་གུས་པ་བསྐྱེད་པར་བྱའོ། །གསུམ་པ་ལ་བསམ་པ་ཇི་ལྟ་བུས་

[022A]༄༅། །བཤད་པ་དང། སྦྱོར་བ་ཇི་ལྟ་བུས་བཤད་པ་གཉིས་།དང་པོ་ནི། བློ་གྲོས་རྒྱ་མཚོས་ཞུས་པ་ལས་གསུངས་པའི་འདུ་ཤེས་ལྔ་བཞག་སྟེ། རང་ལ་སྨན་པ་དང། ཆོས་ལ་སྨན་དང་ཆོས་ཉན་པ་
ལ་ནད་པ་དང། དེ་བཞིན་གཤེགས་པ་ལ་སྐྱེས་བུ་དམ་པ་དང་ཆོས་ཀྱི་ཚུལ་ལ་རིང་དུ་གནས་པའི་བདུ་ཤེས་སྐྱེད་པ་དང་འཁོར་ལ་བྱམས་པ་སྒོམ། གཞན་མཐོ་བར་དོགས་པའི་ཕྲག་དོག་དང་ཕྱི་ཤོལ་བྱེད་
པའི་ལེ་ལོ་དང། ཡང་ཡང་འཆད་པས་དལ་བའི་སྐྱོ་བ་དང་བདག་ཉིད་སྒྲོགས་ཤིང་གཞན་གྱི་སྐྱོན་གླེང་བ་དང། ཆོས་ལ་དཔེ་འཁྱུད་བྱེད་པ་དང། ཟས་གོས་ལ་སོགས་པའི་ཟང་ཟིང་ལ་ལྟ་བ་སྤངས་ཏེ་
རང་དང་གཞན་སངས་རྒྱས་ཐོབ་པའི་ཕྱིར་དུ་བསྟན་པའི་བསོད་ནམས་དེ་ཉིད་བདག་གི་བདེ་བའི་ཡོ་བྱད་དོ་སྙམ་དུ་བསམ་པའོ་།གཉིས་པ་ནི། ཁྲུས་བྱས་ཤིང་གཙང་སྦྲ་དང་ལྡན་པས་གོས་གཙང་མ་བགོས་
ཏེ༑ གཙང་ཞིང་ཡིད་དུ་འོང་བའི་ས་ཕྱོགས་སུ་ཆོས་ཀྱི་ཁྲི་དང་སྟན་ལ་འཁོད་ནས། བདུད་ཚར་བཅད་པའི་སྔགས་ཁ་ཏོན་དུ་སྟོན་ན་དེའི་འཁོར་ཡུག་དཔག་ཚང་བརྒྱ་ཚུན་དུ་བདུད་དང་བདུད་ཀྱི་རིགས་ཀྱི་ལྷ་རྣམས་
མི་འོང་ལ། འོང་ཡང་བར་ཆད་བྱ་བར་མི་ནུས་པར་བློ་གྲོས་རྒྱ་མཚོས་ཞུས་པ་ལས་གསུངས་པས་སྔགས་དེ་འདོན་ལ། བཞིན་གྱི་མདངས་རབ་ཏུ་གསལ་བའི་དོན་ངེས་པའི་ཡན་ལག་དཔེ་དང། གཏན་ཚིགས་

[022B] ལུང་དང་ལྡན་པར་བཤད་དེ། དམ་ཆོས་པདྨ་དཀར་པོ་ལས། །མཁས་ཏེ་རྟག་ཏུ་ཕྲག་དོག་མེད་པར་ནི། །སྣ་ཚོགས་དོན་ལྡན་སྙན་པའི་གཏམ་ཡང་སྟོན། །ལེ་ལོ་དག་ཀྱང་རྣམ་པར་རབ་སྤངས་ནས། །སྐྱོ་བོ་
སྙམ་པའི་འདུ་ཤེས་སྐྱེད་མི་བྱ། །མཁས་པས་མི་དགའ་ཐམས་ཅད་རྣམ་པར་སྤངས། །བྱམས་པའི་སྟོབས་ནི་འཁོར་ལ་བསྒོམ་པར་བྱ་།ཉིན་མཚན་དུ་ཡང་ཆོས་མཆོག་རབ་ཏུ་བསྒོམ། །མཁས་པ་དེ་ནི་བྱེ་བ་ཁྲག་
ཁྲིག་དཔེས། །འཁོར་རྣམས་འགུ་ཞིང་དེ་བཞིན་དགའ་བར་བྱེད། །དེ་ལ་ནམ་ཡང་འདོད་པ་ཅུང་ཟད་མེད། །ཟས་དང་སྐོམ་དང་བཟའ་དང་བཅའ་བ་དང། །གོས་དང་མལ་ཆ་ཆོས་གོས་རྣམས་དང་ནི་།ན་བའི་གསོས་
སྨན་དག་ཀྱང་མི་བསམ་སྟེ། །འཁོར་རྣམས་ལ་ནི་ཅི་ཡང་མི་བསླང་ངོ། །གཞན་དུ་མཁས་པ་རྟག་ཏུ་བདག་ཉིད་དང། །སེམས་ཅན་འདི་དག་སངས་རྒྱས་འགྲུབ་པར་ཤོག་ཕན་ཕྱིར་འཇིག་རྟེན་ཆོས་གང་བསྟན་པ་དེ།།
བདག་གི་བདེ་བའི་ཡོ་བྱད་ཀུན་སྙམ་སེམས། །ཞེས་གསུངས་སོ་།བཞི་པ་ནི། འདུལ་བའི་མདོ་ལས། མ་གསོལ་བར་མི་བྱའོ། །ཞེས་གསུངས་པ་ལྟར་གསོལ་བ་མ་བཏབ་པར་མི་བཤད་ཅིང། གསོལ་བ་བཏབ་པ་ལ་
ཡང་སྣོད་བརྟགས་པ་དང། སྣོད་དུ་ཤེས་ན་མ་གསོལ་བར་ཡང་བཤད་དུ་རུང་བ་ནི། ཏིང་ངེ་འཛིན་རྒྱལ་པོ་ལས། ཆོས་ཀྱི་སྦྱིན་པའི་ཆེད་ཀྱི་ཕྱིར། གལ་ཏེ་ཁྱོད་ལ་གསོལ་འདེབས་ན། རབ་རྒྱས་བདག་གིས་མ་བསླབས་

[023A]༄༅། །ཞེས། ཐོག་མར་ཚིག་དེ་བརྗོད་པར་བྱ། །ཁྱོང་ནི་ཤེས་ཤིང་མཁས་ཡིན་ན། །བདག་ཉིད་ཆེན་པོའི་མདུན་དུ་ནི་།བདག་གིས་ཇི་ལྟར་བཤད་ནུས་ཞེས། །ཁྱོད་ཀྱིས་དེ་སྐད་བརྗོད་པར་བྱ།།  འཕྲལ་དུ་བརྗོད་པར་མི་བྱ་ཡི། །སྣོད་ལ་བརྟགས་པ་བྱས་ནས་བྱ། །གལ་ཏེ་སྣོད་ནི་ཤེས་གྱུར་ན། །གསོལ་མ་བཏབ་ཀྱང་བཤད་པར་བྱ། །ཞེས་གསུངས་སོ།    ༈   མོང་དུ་བྱ་བའི་
ཚུལ་ནི། དེ་ལྟར་བཤད་པ་དང་མཉན་པ་ལས་བྱུང་བའི་དགེ་རྩ་རྣམས་གནས་སྐབས་དང་མཐར་ཐུག་གི་སྨོན་གནས་སུ་འདུན་པ་དྲག་པོས་བསྔོ་བར་བྱའོ། །དེ་ལྟ་བུའི་ཚུལ་གྱིས་ཆོས་བཤད་ཅིང་ཉན་
ན་ཐུན་རེ་ཙམ་ལ་ཡང་ཇི་སྐད་གསུངས་པའི་ཕན་ཡོན་རྣམས་གདོན་མི་ཟ་བར་འབྱུང་ལ་ཆོས་ཉན་བཤད་གནད་དུ་སོང་བ་ལ་བརྟེན་ནས་ཆོས་དང་ཆོས་སྨྲ་བ་ལ་མ་གུས་པ་ལ་སོགས་པའི་ལས་ཀྱི་སྒྲིབ་པ་
སྔར་བསགས་པ་ཐམས་ཅད་དག་ཅིང་གསར་དུ་གསོག་པ་རྣམས་ཀྱང་འཕྲོ་ཆད་པ་དང། འཆད་པ་དང་ཉན་པའི་ཚུལ་གནད་དུ་སོང་བས་བཤད་པའི་གདམས་ངག་གིས་ཀྱང་རྒྱུད་ལ་ཕན་ཐོགས་པར་
འགྱུར་བར་གཟིགས་ནས། སྤྱིར་ན་དམ་པ་སྔ་མ་ཐམས་ཅད་དེ་ལ་ནན་ཏན་མཛད་ཅིང། ཁྱད་པར་དུ་གདམས་ངག་འདིའི་བླ་མ་གོང་མ་རྣམས་ནན་ཏན་ཤིན་ཏུ་ཆེ་བར་མཛད་དོ། །དེ་ནི་གདམས་པ་ཆེན་

[023B] །འདི་ལ་དེས་པ་མ་རྙེད་ཅིང་བློ་སྣ་མ་འགྱུར་བས་ཆོས་ཟབ་ལ་རྒྱ་ཆེ་བ་ཇི་ཙམ་བཤད་ཀྱང་ལྷ་བདུད་དུ་བབས་པ་ལྟར་གྱུར་ནས་ཆོས་དེ་ཉིད་ཉོན་མོངས་པའི་གྲོགས་སུ་འགྲོ་བར་ཆེས་མང་བར་སྣང་
ངོ༑ ༑དེ་བས་ན་ཆོས་གཅིག་ནས་མཆུགས་ན་བཅོ་ལྔའི་བར་ཞེས་ཟེར་བ་ལྟར་ཡིན་པས། ཉན་པ་དང་བཤད་པ་ལམ་དུ་སྟོང་ཚུལ་འདི་ལ་བློ་དང་ལྡན་པ་རྣམས་ཀྱིས་འབད་ནས་འཆད་པ་དང་ཉན་པ་བྱུང་རེས་ཀྱིས་སྔར་
བཤད་པ་རྣམས་ཡོངས་སུ་རྫོགས་པ་མ་གྲུབ་ན་འང་མ་མཐའ་རེ་དང་ལྡན་པར་བྱ་དགོས་ཏེ། གདམས་པ་སྟོན་པའི་སྔོན་འགྲོའི་ཆོ་ག་ནི་འདི་ཡིན་པའི་ཕྱིར་རོ། །ཞེས་རྒྱས་པར་གསུངས་སོ།    ༈   པ་ལ་ཤེར་ཕྱོགས་
ཀྱི་མངོའི་དངོས་བསྟན་སྟོང་ཉིད་ཀྱི་རིམ་པ་གཙོ་བོར་གཏན་ལ་འབེབས་པའི་བསྟན་བཅོས་དང། སྦས་དོན་མངོན་རྟོགས་ཀྱི་རིམ་པ་གཙོ་བོར་གཏན་ལ་འབེབས་པའི་བསྟན་བཅོས་གཉིས། དང་པོ་ལ་སྟོང་པ་ཉིད་ལུང་
གི་གཙོ་བོར་གཏན་ལ་འབེབས་པ་མདོ་ཀུན་ལས་བཏུས་པ་རིག་པས་གཙོ་བོར་གཏན་ལ་འབེབས་པ་དབུ་མ་རིགས་པའི་ཚོགས་དྲུག་གོ། གཉིས་པ་ནི། བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དོན་
གསལ་དང་བཅས་པ་འདི་ཉིད་ཡིན་ལ། །འདི་འཆད་པ་ལ་མཚན་གྱི་དོན། གཞུང་གི་དོན། འཇུག་གི་དོན་དང་གསུམ། གཉིས་པ་ལ་གསུམ་བཤད་པ་ལ་འཇུག་པའི་ཡན་ལག། བཤད་པ་ཉེ་བར་འགོད་པ། བཤད་

[024A]༄༅། །པ་ཐར་ཕྱིན་པའི་ཚུལ་ལོ། །དང་པོ་ལ་གསུམ། མཆོད་པར་བརྗོད་ཅིང་བཤད་པར་དམ་བཅའ་བ། འགྲེལ་པ་རྩོམ་རིགས་པར་སྒྲུབ་པ། ཁེངས་སྐྱུང་ཤིང་རྩོམ་པར་སྤྲོ་བ་སྐྱེ་བའི་རྒྱུ་མཚན་ནོ། །
གཉིས་པ་ལ་གསུམ། ཕྱིའི་རྐྱེན་དགེ་བའི་བཤེས་གཉེན་གྱི་མན་ངག་དང་ལྡན་པ། ནང་གི་རྐྱེན་བསྟན་བཅོས་ཀྱི་དོན་རྟོགས་པའི་ཤེས་རབ་དང་ལྡན་པར་བསྟན་པ། དེས་ན་འགྲེལ་བ་རྩོམ་རིགས་པར་བསྟན་པ། དང་
པོ་ལ་བཞི། ཐོགས་མེད་ཀྱིས་རྣམ་བཤད་མཛད་ཚུལ་དབྱིག་གཉེན་གྱིས་རྣམ་པར་དཀྲོལ་ཚུལ། འཕགས་པས་རྣམ་པར་ཕྱེ་བའི་ཚུལ་བཙུན་པས་རྣམ་བཤད་མཛད་ཚུལ། །དང་པོ་ལ་ཁོ་ན་རེ། ཤེར་ཕྱིན་ལ་ཕྱག་འཚལ་
བའི་སྒོ་ནས་འགྲེལ་པ་དོན་གསལ་རྩོམ་པར་དམ་བཅའ་བ་ནི་མི་རིགས་ཏེ། བླ་མ་སྔ་མ་རྣམས་ཀྱི་མན་ངག་དང་མི་ལྡན་པའི་ཕྱིར། ཞེ་ན། དེ་ནི་རིགས་པ་མིན་ཏེ་ཐོགས་མེད་སྐུ་མཆེད་ལ་སོགས་པའི་མན་ངག་ཁྱད་
པར་ཅན་དང་ལྡན་པའི་ཕྱིར། ཐོགས་མེད་ཀྱིས་མཛད་པའི་མན་ངག་གང་ཞེ་ན། འགྲོ་ལ་ཆགས་པས་ཀུན་ཆགས་མཛད། ཅེས་སོགས་གསུངས། འཕགས་པ་ཐོགས་མེད་ཆོས་ཅན། ཤེར་ཕྱིན་གྱི་མདོའི་རྣམ་བཤད་
མཛད་དེ། སེམས་ཙམ་པ་རྣམས་ཀྱི་ངོ་བོར་དེའི་དགོངས་པ་སེམས་ཙམ་དུ་འགྲེལ་བར་མཛད་པའི་དེ་ཉིད་རྣམ་ངེས་མཛད་པའི་ཕྱིར། མདོའི་རྣམ་བཤད་རྩོམ་པར་ནུས་པའི་རྒྱུ་མཚན་ཡོད་དེ་རྗེ་བཙུན་ལ་མདོ་དང་

[024B]ཐུགས་སུ་ཆུད་པའི་མཁས་མཆོག་ཡིན་པའི་ཕྱིར། ཡོན་ཏན་ཁྱད་པར་ཅན་དང་ལྡན་ཏེ། ས་གསུམ་པའི་བསམ་སྦྱོར་ཐམས་ཅད་བརྙེས་པའི་ཕྱིར། ཡུམ་གྱི་
དགོངས་པ་སེམས་ཙམ་དུ་བཀྲལ་མི་རིགས་པར་ཐལ། ཡུམ་གྱི་དགོངས་པ་དབུ་མར་གནས་པའི་ཕྱིར་སྙམ་ན། ཁྱབ་པ་མེད་དེ། ལང་ཀར་བཤེགས་པའི་མདོ་ལས། གང་ཞིག་གཞན་ལ་བཤད་པ་དེ། །གཞན་ལ་
བསྟན་པར་མི་བྱ་སྟེ། །ཇི་ལྟར་ནད་པ་སོ་སོ་ལ། །སྨན་པས་སྨན་ནི་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་ཙམ་དུ་ནི་རབ་ཏུ་བསྒྲགས། །ཞེས་གསུངས། འདིའི་བཤད་བྱའི་མདོ་ནི་གང། །ཚུལ་
ཇི་ལྟར་དུ་འཆད་ཅེ་ན། སྤྱིར་ངེས་དོན་གྱི་གསུངས་རབ་མཐའ་དག་འདིའི་བཤད་བྱའི་མདོ་ཡིན་ཏེ། སྟོང་ཉིད་རྟོགས་པའི་སྦས་དོན་མངོན་རྟོགས་ཀྱི་རིམ་པ་མཐའ་དག་འདི་དག་གིས་བཤད་པར་བྱ་བ་ཡིན་པའི་ཕྱིར་
གཙོ་བོ་ནི། འབུམ། ཉི་ཁྲི། ཁྲི་བརྒྱད་སྟོང་པ། ཤེས་རབ་ཁྲི་པ། བརྒྱད་སྟོང་པ། ཤེར་ཕྱིན་བདུན་བརྒྱ་པ། ལྔ་བརྒྱ་པ། གསུམ་བརྒྱ་པ། ཚུལ་བརྒྱ་ལྔ་བཅུ་པ། ལྔ་བཅུ་པ། སྒོ་ཉེར་ལྔ་པ། རབ་སྩལ་རྣམ་
གནོན་གྱིས་ཞུས་པ། ཀོའུ་ཤི་ཀ། ཡེ་གེ་གཅིག་པ། ཡི་གེ་ཉུང་དུ་ཤེར་སྙིང། ཉི་མའི་སྙིང་པོ། ཟླ་བའི་སྙིང་པོ། ཀུན་ཏུ་བཟང་པོ། ལག་ན་རྡོ་རྗེ། རྡོ་རྗེ་རྒྱལ་མཚན་རྣམས་ཡིན་ཞིང་རྩ་འགྲེལ་སྦྱར་བའི་

[025A]༄༅། །མདོ་ནི། ཡུམ་གསུམ། ཁྲི་བརྒྱད་སྟོང་པ། མདོ་སྡུད་པ་རྣམས་ཡིན་ལ། དེ་རྣམས་ཀྱི་ནང་ནས་ཀྱང། ཡུམ་གསུམ་ནི་གཏན་ལ་དབབ་བྱའི་གཙོ་བོ་མཐར་ཐུག་པ་ཡིན་ཏེ། ཀུན་
གྱི་རྒྱན་དུ་གྱུར་པ་ནི། །རྣམ་པར་དབྱེ་ཕྱིར་གུས་ཕྱག་འཚལ་།ཞེས་དང། ལ་ལ་ལས་དོན་གཞན་ལས་ཚིག། གཞན་ལས་རྣམ་གྲངས་མིང་གི་ནི། །མཁས་པ་རྣམས་ཀྱིས་ཡུམ་ཀུན་ལའང། །
དོན་བསྡུས་དེ་ཙམ་ཤེས་པར་བྱ། །ཞེས་གསུངས་པའི་ཕྱིར། དེ་ཡང་བཤད་ཐབས་ཀྱི་ཡན་ལག་ལྔའི་སྒོ་ནས་འཆད་དགོས་ཏེ་རྣམ་བཤད་རིགས་པར། མདོ་དོན་སྨྲ་བ་དག་གིས་ནི། དགོས་པ་
བསྡུས་པའི་དོན་བཅས་དང། །ཚིག་དོན་བཅས་དང་འཚམས་སྦྱར་བཅས། །བརྒལ་ལན་བཅས་པར་བསྙད་པར་བྱ། །ཞེས་དང། མདོ་དོན་ཆེ་བ་ཉིད་ཐོས་ནས། །ཉན་པ་དང་ནི་འཛིན་པ་ལ། །ཉན་པོ་དེ་གུས་བྱེད་པས། །ཐོག་མར་དགོས་པ་བརྗོད་པར་བྱ། །དེ་སྒྲུབ་དེ་ནི་བསྡུས་དོན་ལས། །བསྡུས་པའི་དོན་ནི་ཚིག་དོན་ལས། །གོ་རིམ་རིགས་པ་སྔ་ཕྱི་དག་མི་འགལ་བ་ནི་གཉིས་
ལས་སོ། །ཞེས་གསུངས། འགལ་པ་དང་ལན་ཅིག་ཏུ་སྡུད་པའི་རྒྱུ་མཚན་ཡོད་དེ། འགལ་བ་བྱུང་ན་ལན་གདབ་དགོས་སོ་ཞེས་རྟོགས་པའི་ཆེད་ཡིན་པའི་ཕྱིར་ཏེ། དེ་ཉིད་ལས། འགལ་བ་དང་ལན་

[025B] འགལ་བའི་ལན་འདབ་པའི་ཕྱིར་རོ་།ཞེས་གསུངས་འོ་ན། བཤད་ཐབས་ཡན་ལག་ལྔ་པོ་གང་ཞེ་ན་རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་ཀྱི་དགོས་དོན་ཤེས་རབ་ཕ་
རོལ་ཕྱིན་པ་ནི། །ཞེས་སོགས་དང། མཚན་ཉིད་དེ་ཡི་སྦྱོར་བ་དང། །ཞེས་སོགས་དང། ཡུལ་ནི་རྣམ་པ་གསུམ་པོ་རྒྱུ། །ཞེས་སོགས་ཀྱིས་བསྡུས་པའི་དོན་བསྟན་ལ། སེམས་བསྐྱེད་པ་ནི་གཞན་དོན་ཕྱིར། །ཞེས་
སོགས་ཀྱིས་ཚིགས་དོན་བསྟན་ཞིང། ཆོས་ཀྱི་དབྱིངས་ལ་དབྱེར་མེད་ཕྱིར། །ཞེས་སོགས་དང། དངོས་པོ་བརྗོད་དུ་མེད་པ་ལ། །ཞེས་སོགས་ཀྱིས་འགལ་བ་དངོས་སུ་བསྟན་པའི་ཆོས་ཀྱི་བྱེ་བྲག་གིས་ཞེས་
སོགས་དང། བྱང་ཆུབ་ཇི་ལྟ་དེ་བཞིན་དུ། །ཞེས་སོགས་ཀྱིས་ལན་དངོས་སུ་བསྟན་ལ། རྒྱན་གྱིས་མདོ་འཆད་པའི་མཚམས་སྦྱར་ནི་ཤུགས་ལ་བསྟན་ཏོ། །འགྲེལ་པས་རྩ་བ་འཆང་ཚུལ་མཆོད་བརྗོད་ཀྱི་དག་ལ་མཚོན་
ན༑ འཕགས་པ་བྱམས་པ་ཞེས་སོགས་ཀྱིས་མཚམས་སྦྱར། ཚིགས་སུ་བཅད་པ་འདིས་ནི་འདིའི། ཞེས་སོགས་ཀྱི་བསྡུས་དོན། དེ་ཐོས་ནས་རེ་ཞིག་ཞེས་སོགས་ཀྱིས་དགོས་དོན། དེ་ལ་ཐམས་ཅད་མཁྱེན་པ་གསུམ་གྱིས་ནི། ཞེས་སོགས་ཀྱིས་བརྒལ་ལན། ཉན་ཐོས་དང་དེའི་ཕྱོགས་སུ་བསླན་པ་ཞེས་སོགས་ཀྱིས་ཚིགས་དོན་བསྟན་ནོ། །གཉིས་པ་བཤད་པ་ཉེ་བར་འགོད་པ་ལ་མཆོད་པར་བརྗོད་པ། རྒྱས་པ་་
[026A]༄༅། །དད་པའི་གང་ཟག་ལ་ཕྱེ་སྟེ་བཤད་པ། བསྡུས་དོན་གཞན་བཤད་པ་དང་གསུམ། དང་པོ་ལ་མཚམས་སྦྱར། རྩ་བ་འགྲེལ་པ་དང་གསུམ་ལས། དང་པོ་ནི།    ༈   
བྱམས་པ་རང་ཉིད་དམ་པའི་སྤྱོད་པ། ཞེས་སོགས་ཀྱི་སྐབས་སུ་རང་གི་ལུགས་བཞག་པ་དང་དེ་ལ་རྩོད་པ་སྤངས་པ་གཉིས། དང་པོ་ནི། རྗེ་བཙུན་གྱིས་བསྟན་བཅོས་རྩོམ་པའི་ཐོག་མར་ཡུམ་ལ་
བསྟོད་ཕྱག་མཛད་པ་ཆོས་ཅན་དགོས་པ་ཡོད་དེ། རྗེ་བཙུན་རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པར་རྟོགས་པ། རང་གཞན་གྱི་བསོད་ནམས་འཕེལ་བ། དེ་ལ་བརྟེན་ནས་འདོད་དོན་ཐམས་
ཅད་བདེ་བླག་ཏུ་འགྲུབ་པ། གདུལ་བྱ་གཞན་དག་ཡུམ་ལ་དྭང་བ་སྐྱེ་བ། །སྐྱབས་སུ་འགྲོ་བ་ཉིད་བསྟན་པ་རིན་པོ་ཆེ་ལ་འཇུག་པའི་སྒོ་དམ་པར་རྟོགས་པའི་ཆེད་ཡིན་པའི་ཕྱིར། དང་པོ་གྲུབ་སྟེ། །སྐྱེས་
བུ་དམ་པ་རྣམས་ནི་བྱ་བ་ཁྱད་པར་ཅན་ལ་འཇུག་པའི་ཐོག་མར་ཡུལ་ཁྱད་པར་ཅན་ལ་བསྟོད་ཕྱག་མཛད་པའི་ཕྱིར། གཉིས་པ་གྲུབ་སྟེ། དེ་ལྟར་དུ་ངེས་པ་དང། མ་ངེས་པ་ལ་འཇུག་པ་ཕྱག་རྒྱའི་མདོ་ལས་
གསུངས་ཤིང། ཤཱཀྱ་བློས་ཀྱང་ཁྱད་པར་དུ་འཕགས་པའི་ལྷ་ལ་བསྟོད་པས་བསོད་ནམས་འཕེལ་བ་ཞེས་སོགས་དང། ཚིག་གསལ་ལས་ཀྱང། གང་གིས་ཡུལ་ཁྱད་པར་ཅན་ལ་ཕྱག་འཚལ་བ་ནི་

[026B] ཞེས་གསུངས་པའི་ཕྱིར། གསུམ་པ་གྲུབ་སྟེ། རྒྱ་ཆེ་རོལ་པའི་མདོ་ལས། བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། བསོད་ནམས་ལྡན་
པའི་མི་ཡི་བསམ་པ་རྣམས་ཀྱང་འགྲུབ། བདུད་བཅོམ་ནས་ནི་བྱང་ཆུབ་མྱུར་དུ་རེག་པར་འགྱུར། མྱ་ངན་ལས་འདས་ཞིབ་བསིལ་བའི་དངོས་པོ་ཐོབ། ཅེས་གསུངས་པའི་ཕྱིར་དང། ཆེད་དུ་བརྗོད་པའི་
ཚོམས་ལས། །བསོད་ནམས་ལྡན་པའི་མི་དག་ལ། །ལྷ་འམ་བདུད་ཀྱི་རིས་དག་གིས། །བར་ཆད་བྱ་བར་མི་ནུས་སོ། །ཞེས་གསུངས་པའི་ཕྱིར་བཞི་པ་གྲུབ་སྟེ། དད་པ་ལ་བརྟེན་ནས་དང་བ། །
དེ་ལ་བརྟེན་ནས་དོན་གཉེར་གྱི་འདུན་པ། དེ་ལ་བརྟེན་ནས་ལེགས་མཆོག་རྣམ་མཁྱེན་ཐོབ་པར་འགྱུར་བའི་ཕྱིར། ལྔ་པ་གྲུབ་སྟེ་དེ་ལྟར་དུ་ཇོ་པོ་ཡབ་སྲས་ལ་སོགས་པས་གསུངས་པའི་ཕྱིར། གཉིས་
པ་ནི༑ མཆོད་བརྗོད་ཀྱི་ངག་འདི་རང་དོན་གྱི་དགོས་པ་ལ་སྦྱར་ནས་བཤད་པ་མི་འཐད་དེ། རྗེ་བཙུན་ལ་རང་དོན་དོན་གཉེར་གྱི་བློ་མེད་པའི་ཕྱིར། ཞེས་ཟེར་བ་མི་འཐད་དེ། གདུལ་བྱ་ཐུན་མོང་པ་རྗེས་སུ་
བཟུང་བའི་ཕྱིར་དུ་དེ་ལྟར་གསུངས་པའི་ཕྱིར་ཏེ། གདུལ་བྱ་ཐུན་མོང་པའི་ངོ་བོར་རྗེ་བཙུན་ལ་རང་དོན་དོན་གཉེར་གྱི་བློ་ཡོད་པའི་ཕྱིར་ཏེ། དེའི་ངོ་བོར་རྗེ་བཙུན་ས་བཅུ་པ་ལ་གནས་པའི་བྱང་སེམས་ཡིན་

[027A]༄༅། །པའི་ཕྱིར་ཏེ། དེའི་ངོ་བོར་རྗེ་བཙུན་ཡང་དག་པར་རྫོགས་པའི་སངས་རྒྱས་མ་ཡིན་པའི་ཕྱིར་ཏེ། དེའི་ངོ་བོར་རྗེ་བཙུན་ཡང་དག་པར་རྫོགས་པའི་སངས་རྒྱས་ཡིན་ན་གདུལ་བྱ་
ཐུན་མོང་དང་ཐུན་མོང་མ་ཡིན་པའི་སྐབས་མ་ཕྱེ་པར་འགྱུར་བའི་ཕྱིར། དེའི་ངོ་བོར་དེ་ས་བཅུ་པ་ལ་གནས་པ་ཡིན་ཡང། དེའི་ངོ་བོར་དེ་ལ་རང་དོན་དོན་གཉེར་གྱི་བློ་མེད་དོ་ཞེ་ན། འོ་ན་ས་བཅུ་
པ་ལ་གནས་པའི་བྱང་ཆུབ་སེམས་དཔའ་དེས་རང་དོན་ཡོངས་སུ་རྫོགས་པ་ལ་ཆོས་སྐུ་དགོས་པར་མ་མཐོང་བར་ཐལ། གདུལ་བྱ་ཐུན་མོང་བའི་ངོ་བོར་རྗེ་བཙུན་ས་བཅུ་པ་ལ་གནས་པའི་བྱང་སེམས་
ཡིན་ཡང། དེའི་ངོ་བོར་རྗེ་བཙུན་ལ་རང་དོན་དོན་གཉེར་གྱི་བློ་མེད་པའི་ཕྱིར། ཁྱབ་སྟེ། རང་དོན་ཆོས་སྐུ་དོན་དུ་གཉེར་ན་རང་དོན་དོན་དུ་གཉེར་དགོས་པའི་ཕྱིར་ཏེ། རང་དོན་ཆོས་སྐུ་ནི་རང་དོན་དང་
གཞན་དོན་གཟུགས་སྐུ་ནི་གཞན་དོན་ཡིན་པའི་ཕྱིར་ཏེ། སངས་རྒྱས་ཀྱི་སྐུ་ལ་རང་དོན་གྱི་སྐུ་དང་གཞན་དོན་གྱི་སྐུ་གཉིས་སུ་ཕྱེ་པ་ལ་དགོས་པ་ཡོད་པའི་ཕྱིར་ཏེ། རང་དོན་གཞན་དོན་དོན་དམ་སྐུ་
དང་ནི། །ཞེས་སོགས་གསུངས་པའི་ཕྱིར། རྩ་བར་འདོད་ན། དེའི་ཐུགས་རྒྱུད་ལ་རང་དོན་དུ་ཞི་བ་རྐྱང་པ་ཙམ་གྱིས་ཆོག་པར་འཛིན་པ་དེ་མ་ལོག་པར་ཐལ། འདོད་པའི་ཕྱིར། འདོད་ན། དེའི་

[027B]ཡོངས་སུ་རྫོགས་པ་མེད་པར་ཐལ། འདོད་པའི་ཕྱིར། ཁོ་ན་རེ་ཐུན་མོངས་དང་ཐུན་མོངས་མ་ཡིན་པ་དེ་ཉིད་གདུལ་བྱའི་དབང་དུ་བྱེད་པ་མི་འཐད་
པར་ཐལ་ཐུན་མོངས་བ་ནི་ཕར་ཕྱིན་ཐེག་པ་དང། ཐུན་མོངས་མ་ཡིན་པ་ནི་རྡོ་རྗེ་ཐེག་པ་ལ་བྱེད་རིགས་པ་གང་ཞིག། ཕར་ཕྱིན་ཐེག་པའི་ལུགས་ལ་རྗེ་བཙུན་བྱང་ཆུབ་སེམས་དཔའ་ཡིན་ལ། རྡོ་རྗེ་ཐེག་
པའི་ལུགས་ལ་རྗེ་བཙུན་ཡང་དག་པར་རྫོགས་པའི་སངས་རྒྱས་ཡིན་པའི་ཕྱིར་ཏེ། དེ་ལྟར་དུ་མདོ་དང་རྒྱུད་སྡེ་ལས་བཤད་པའི་ཕྱིར། ཞེས་ན། ཐུན་མོངས་དང་ཐུན་མོངས་མ་ཡིན་པ་ནི་གདུལ་བྱ་ལ་
བྱེད་པར་རིགས་པའི་ཕྱིར་ཏེ། སྔགས་རིམ་ཆེན་མོ་ལས། སངས་རྒྱས་ཀྱང་སངས་རྒྱས་པའི་མཛད་པ་གདུལ་བྱ་རྣམས་ལ་ཐུན་མོངས་དུ་མི་སྟོན་པ་མི་འགལ་བའི་ཕྱིར་ཏེ། ཞིང་འདིར་སྟོན་པའི་འཁོར་
དུ་བྱོན་པའི་བྱམས་པ་ལ་སོགས་པ་བཞིན་ནོ། །ཞེས་དང། དེ་ལྟར་ཡིད་ཆེས་ལུང་དང་རིགས་པ་ལ། །བརྟེན་ནས་འདི་དག་འབའ་ཞིག་དག་ཕྱིར་དང། །གང་དག་མོས་དགེ་ཕུན་སུམ་ཚོགས་ལྡན་
བློ༑ ༑དེ་དག་རྗེས་སུ་བཟུང་ཕྱིར་འདི་བཤད་དོ། །ཞེས་པའི་ཊི་ཀ་ཀར། གདུལ་བྱ་ཐུན་མོང་བ་འགའ་ཞིག་ཀྱང་རྗེས་སུ་བཟུང་བའི་ཕྱིར་དུ་དེ་ལྟར་གསུངས་པས་ངེས་པའི་དོན་དུ་ནི་མིན་ཏེ་བཅོམ་

[028A]༄༅། །ལྡན་འདས་བྱམས་པ་ཉིད་ཆོས་ཀྱི་སྐུར་མངོན་པར་རྫོགས་པར་སངས་རྒྱས་ཟིན་པའི་ཕྱིར་རོ། །ཞེས་རྒྱལ་ཚབ་དམ་པས་གསུངས་པའི་ཕྱིར། གཞན་ཡང། ཕར་ཕྱིན་ཐེག་པའི་ལུགས་
ལ་རྗེ་བཙུན་ཡང་དག་པར་རྫོགས་པའི་སངས་རྒྱས་ཡིན་ཏེ། ལྷའི་བུ་དམ་པ་ཏོག་དཀར་པོ་ཉིད་ཡང་དག་པར་རྫོགས་པའི་སངས་རྒྱས་ཡིན་པ་གང་ཞིག། རྒྱུ་མཚན་མཚུངས་པའི་ཕྱིར། དང་པོ་
གྲུབ་སྟེ། དེས་སྟོང་པ་ཉིད་ལ་གཉིས་སྣང་ནུབ་པའི་ཆོས་སྐུ་ལས་མ་གཡོས་པར་མཛད་པ་བཅུ་གཉིས་ཀྱི་ཚུལ་བསྟན་པའི་ཕྱིར་ཏེ་རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་
རྟེན་ཀུན་ལ་གཟིགས་ནས་སུ། །ཆོས་ཀྱི་སྐུ་ལས་མ་གཡོས་པར་།སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང། དགའ་ལྡན་གནས་ནས་འཕོ་བ་དང། །ཞེས་དགའ་ལྡན་དུ་
སྐྱེས་པ་སོགས་སངས་རྒྱས་ཟིན་པའི་མཛད་པར་གསུངས་ལ། རྟོག་གེ་འབར་བར་མདོ་དྲངས་པ་ལས་ཀྱང། །རྫོགས་སངས་རྒྱས་རྣམས་འོག་མིན་གྱི། །ཕོ་བྲང་རྒྱས་པ་སྡིག་པ་ཀུན། །རྣམ་སྤངས་
དེར་ནི་སངས་རྒྱས་ཞིང། །སྤྲུལ་པ་དག་ནི་འདིར་སངས་རྒྱས་།ཞེས་གསུངས་པ་ལྟར་རོ། །ཞེས་སྔགས་རིམ་ལས། ཕར་ཕྱིན་ཐེག་པའི་ལུགས་སུ་གསུངས་པའི་ཕྱིར། །གཞན་ཡང། རྗེ་བཙུན་

[028B] ཕར་ཕྱིན་ཐེག་པའི་ལུགས་ཀྱི་བྱང་ཆུབ་སེམས་དཔའ་རྣམས་ནི་དང་པོར་འོག་མིན་སྟུག་པོ་བཀོད་པར་ལོངས་སྐུའི་ཚུལ་གྱིས་སངས་རྒྱས་ཟིན་པའི་རྗེས་
སུ༑ འདོད་པ་ཁམས་སུ་སྤྲུལ་སྐུའི་སངས་རྒྱ་ཚུལ་སྟོན་པར་མཛད་པའི་ཕྱིར་ཏེ། ལང་ཀར་བཤེགས་པ་ལས། གཙང་མའི་གནས་ལྔ་སྤངས་པ་ཡི། །འོག་མིན་གནས་ནི་ཉམས་དགའ་བར། །ཡང་
དག་རྫོགས་སངས་དེར་སངས་རྒྱ། །སྤྲུལ་པ་དག་ནི་འདིར་སངས་རྒྱ། །ཞེས་གསུངས་པའི་ཕྱིར་དང། འཇུག་པའི་རང་འགྲེལ་ལས་ཐུགས་བསྐྱེད་ས་བཅུ་པ་བརྙེས་པས་རང་ཉིད་སངས་རྒྱས་པའི་
ཆོས་བརྙེས་ནུས་པར་མཁྱེན་ནས་དུས་ཕྱིས་སངས་རྒྱས་ཀྱི་ས་ལ་འབད་པ་རྩམས་པར་འགྱུར་ལ་གང་གི་དོན་དུ་འབད་པ་འདི་བརྩམས་པས་བླ་ན་མེད་པའི་ཡེ་ཤེས་དེ་ཡང་བཅོམ་ལྡན་འདས་ཀྱི་དང་པོར་
འོག་མིན་གྱི་གནས་ཁོ་ན་བརྙེས་སོ། །ཞེས་གསུངས་ཏེ། འདིའི་ཁུངས་མང་ངོ་ཞེས་སྔགས་རིམ་ལས་འབྱུང་བའི་ཕྱིར། གཞན་ཡང་རྗེ་བཙུན་སྔགས་ཀྱི་ཐེག་པའི་ལུགས་ལ་སངས་རྒྱས་ཡིན་ལ་
ཕར་ཕྱིན་ཐེག་པའི་ལུགས་ལ་སངས་རྒྱས་མ་ཡིན་པའི་ཁྱད་པར་མི་འཐད་དེ། དེ་གཉིས་ཀྱི་ལུགས་ཀྱི་ཡང་དག་པར་རྫོགས་པའི་སངས་རྒྱས་ལ་མཆོག་དམན་གྱི་ཁྱད་པར་ཅུང་ཟད་ཀྱང་མི་འཐད་པའི་ཕྱིར་ཏེ། གཉིས་

[029A]༄༅། །ཀ་ཡང་སྐྱོན་ཀུན་ཟད་དང། །ཡོན་ཏན་ཀུན་ལྡན་ཡིན་པའི་ཕྱིར་ཏེ། དེ་གཉིས་ཀྱི་ཐོབ་བྱ་མཐར་ཐུག་དོན་གཅིག་མིང་གི་རྣམ་གྲངས་ཡིན་པའི་ཕྱིར་ཏེ། ཚུལ་གསུམ་སྒྲོན་མེ་ལས། །
དོན་གཅིག་ན་ཡང་མ་རྨོངས་དང། །ཞེས་པའི་དོན་སྔགས་དང་ཕར་ཕྱིན་གཉིས་ཐོབ་བྱའི་དོན་གཅིག་ཏུ་གསུངས་པ་ལྟར་རིགས་པའི་ཕྱིར། ཁོ་ན་རེ། ཕར་ཕྱིན་གྱི་ཐེག་པ་དང། རྡོ་རྗེ་ཐེག་པ་
གཉིས་ཀྱི་སངས་རྒྱས་ཐོབ་བྱེད་ཀྱི་རྒྱུ་ལ་དམན་མཆོག་གི་རིམ་པ་མེད་པར་ཐལ། ཐོབ་བྱ་ཡང་དག་པར་རྫོགས་པའི་སངས་རྒྱས་ལ་དམན་མཆོག་གི་རིམ་པ་མེད་པའི་ཕྱིར། སྙམ་ན་མ་ཁྱབ་སྟེ་
ལམ་གཉིས་ཀྱི་སྒྲོད་པ་ལ་གྲངས་མེད་ལ་མ་ལྟོས་པར་སངས་རྒྱས་བར་ནུས་མི་ནུས་ཀྱི་མཆོག་དམན་བྱུང་ཡང། འབྲས་བུ་བཟང་ངན་དུ་བྱེད་པའི་རྒྱུ་རུ་མ་སོང་བས་རྒྱུའི་ཁྱད་པར་དོན་མེད་དུ་སྒྲུབ་
མི་ནུས་ཏེ། འབྲས་བུ་ལ་བཟང་ངན་མ་བྱུང་ཡང། འབྲས་བུ་ལ་དེ་ཉིད་ཉེ་རིང་གི་ཁྱད་པར་ཆེན་པོ་བྱུང་བའི་ཕྱིར། ཞེས་སྔགས་རིམ་ལས་གསུངས་པའི་ཕྱིར། དེས་ན་ཕར་ཕྱིན་ཐེགས་པའི་ལུགས་
ལ༑ བླ་མེད་ཀྱི་ཡང་དག་པར་རྫོགས་པའི་སངས་རྒྱས་རྣམས་སངས་རྒྱས་ཡིན་པར་ཐལ། བླ་མེད་ཀྱི་ཐེག་པའི་ལུགས་ལ་ཡང་ཕར་ཕྱིན་ཐེག་པ་ལ་བརྟེན་ནས་ཐོབ་པའི་ཡང་དག་པར་

[029B]དེ་གཉིས་ཀའི་ལུགས་ལ་ཕར་ཕྱིན་ཐེག་པ་ནས་བཤད་པའི་སངས་རྒྱས་དང། ཕར་ཕྱིན་ཐེག་པ་ལ་བརྟེན་ནས་ཐོབ་པའི་སངས་རྒྱས་གཉིས་
དོན་མི་ཅིག་པའི་ཕྱིར་ཏེ། བསྐལ་བ་གྲངས་མེད་ཀྱིས་ཐོབ་པར་བྱ་བའི་སངས་རྒྱས་དང། བཅུ་གཅིག་ཀུན་ཏུ་འོད་ཀྱིས་གཉིས་ཁྱད་པར་མེད་པར་ཕར་ཕྱིན་ཐེག་པ་བས་ཀྱང་མི་འདོད་པའི་ཕྱིར་ཏེ། འདི་
ལྟར་བསྐལ་པ་གྲངས་མེད་ཀྱིས་ཐོབ་པར་བྱ་བ་དེ་ལ་གཉིས་སུ་བྱས་པའི་སངས་རྒྱས་ནི་མངོན་རྟོགས་རྒྱན་ལས། ས་དགུ་འདས་ནས་ཡེ་ཤེས་ནི། །གང་གིས་སངས་རྒྱས་སར་གནས་པ། །དེ་ནི་
བྱང་ཆུབ་སེམས་དཔའི་ས། །བཅུ་པ་ཡིན་པར་ཤེས་པར་བྱ། །ཞེས་པས་བཅུ་པ་ལ་སངས་རྒྱས་སུ་གསུངས་པ་དེ་ཡིན་ལ། རྡོ་རྗེ་འཆང་གི་ས་ནི་བཅུ་གཅིག་པ་ཡིན་པའི་ཕྱིར་རོ། །སྔགས་ནས་ས་བཅུ་
གཉིས་དང། བཅུ་གསུམ་དང། བཅུ་བཞིར་བཤད་པ་ཡོད་ཀྱང་དེ་དང་ནི་ཕར་ཕྱིན་ཐེག་པ་ནས་བཧད་པའི་ས་རྣམས་དང་དབྱེ་བསྡུ་ཡིན་པར་རྒྱ་གར་གྱི་མཁས་པས་བཤད་དེ། འབྲས་བུའི་སྐབས་སུ་
འཆད་པར་འགྱུར་རོ། །དེས་ན་བཅུ་གཅིག་ཀུན་ཏུ་འོད་ཀྱི་ས་ཉིད་རྡོ་རྗེ་འཆང་དང་དོན་གཅིག་ཏུ་བྱས་ལ་དེ་ཉིད་མདོ་སྡེ་ལས་གྲངས་མེད་གསུམ་དང། རྒྱུད་སྡེ་ནས་ཚེ་གཅིག་ལ་འགྲུབ་པར་གསུངས་པར་

[030A]༄༅། །ཤེས་པར་བྱ་ཡི་རྡོ་རྗེ་འཆང་ཞེས་གསུངས་པས་ཕར་ཕྱིན་ཐེག་པའི་འབྲས་བུ་མིན་ནོ་སྙམ་དུ་མི་བཟུང་སྟེ། དེ་ཁོ་ན་ཉིད་གྲུབ་པའི་རབ་བྱེད་ལས། དཔལ་བདེ་བ་ཆེན་པོ་རྡོ་རྗེ་
སེམས་དཔའ་གཞན་དག་གིས་བསྐལ་པ་དུ་མ་གྲངས་མེད་པས་རྟོགས་པར་བྱ་བ་རྡོ་རྗེ་ཐེག་པའི་ཐབས་དང་ལྡན་པ་རྣམས་ཀྱིས་ཚེ་དེ་ཉིད་ལ་དཀའ་བ་མེད་པར་སྒྲུབ་པར་བྱ་བ་ཞེས་རྡོ་རྗེ་འཆང་ཉིད་ལམ་
གཉིས་ཀའི་ཐོབ་བྱར་དཔལ་ལྡན་ཞི་བ་མ་ཚོས་གསུངས་པ་ལྟར་དུ་བྱའོ། །ཞེས་སོགས་སྔགས་རིམ་ཆེན་མོ་ལས་རྒྱས་པར་བཀའ་སྩལ་བའི་ཕྱིར། འབྲས་བུའི་སྐབས་སུ་བཤད་ཚུལ་ནི། སྔགས་
རིམ་དུ། མཆོག་སྒྲུབ་ལུགས་ལ་སའི་རྣམ་གཞག་ནི། རྡོ་རྗེ་སྙིང་པོ་རྒྱན་གྱི་རྒྱུད་ལས། ཀུན་ཏུ་འོད། བདུད་རྩི་འོད་དང། ནམ་མཁའི་འོད་དང། རྡོ་རྗེའི་འོད་དང། རིན་ཆེན་འོད་དང། པདྨོ་འཆང་
དང༑ ལས་ཀྱི་འོད་དང། སེམས་དཔའ་མེད་པ་དང། བྲལ་བ་དང་ཤེས་རབ་འོད་དང། ཐམས་ཅད་མཁྱེན་པ་དང། སོ་སོའི་བདག་ཉིད་རིགས་པའི་ས་སྟེ། བཅུ་གཉིས་སུ་བཤད་ལ། མངོན་བརྗོད་
བླ་མ་ལས། རབ་དགའ་སོགས་བཅུའི་སྟེང་དུ་དཔེ་མེད་པ་དང། ཡེ་ཤེས་ལྡན། རྡོ་རྗེའི་ས་དེ་བཅུ་གསུམ་པ། །ཞེས་བཅུ་གསུམ་དུ་བཤད་དོ། །ས་བཅུ་གསུམ་འཇོག་ཚུལ་མན་སྙེར་བཤད་དེ། དེ་ལྟར་ནས་

[030B] ལྷག་གི་བཅུ་གཉིས་ལས་དད་པོའི་ས་དང། ལྷག་གི་བཅུ་གསུམ་རྣམས་སོ། །ཡང་ན་ཁྱད་པར་གྱི་ལམ་གྱི་ངོ་བོ་དཔེ་མེད་པའི་ས་དང་ལྷག་གི་བཅུ་གཉིས་ཏེ། སངས་
རྒྱས་ཀྱི་སའི་བར་ཆད་མེད་པའི་ལམ་གྱི་བདག་ཉིད་ཡེ་ཤེས་དང་ལྡན་པའི་ས་དང་ལྷག་གི་བཅུ་གསུམ་མོ། །ཞེས་གསུངས་ཏེ། ཕྱི་མ་ནི། ས་བཅུ་པ་ལ་བཅུ་པ་ཙམ་དང། ཁྱད་པར་གྱི་ལམ་དང། རྒྱུན་མཐའི་ལམ་
གསུམ་དུ་ཕྱེ་ནས་མདོན་བརྗོད་བླ་མའི་དགོངས་པ་བཀྲལ་བའོ་།ཡོངས་སུ་གྲགས་པའི་བཅུ་གཅིག་གི་སྟེང་དུ་སོ་སོ་སྐྱེ་བོའི་ས་གཅིག་བསྣན་པ་ནི། ཀྱེ་རྡོར་ལས། འདི་དག་ས་ནི་བཅུ་གཉིས་སོ་།ཞེས་པའི་དོན་
དུ་ཤནྟི་པས་བཤད་པས་རྡོ་རྗེ་སྙིང་པོ་རྒྱན་གྱི་རྒྱུད་ཀྱིས་བཅུ་གཉིས་དང། དེ་འདྲའོ། དེ་བཞིན་དུ་བཤད་རྒྱུད་རྡོ་རྗེ་འཕྲེང་བ་ལས་སྔར་དྲངས་པ་ལྟར། བཅུ་བཞིར་ཡང་བཤད་མོད་ཀྱང་ཡོངས་སུ་གྲགས་པའི་
རབ་དགའ་སོགས་བཅུ་དང། སོ་སོ་སྐྱེ་པོའི་ས་ལ་དབྱེ་བསྡུ་བྱས་པ་ཡིན་གྱི། ཕར་ཕྱིན་ཐེག་པ་ནས་བཤད་པའི་བཅུ་གཅིག་ཀུན་ཏུ་འོད་ཀྱི་ས་ལས་ཁྱད་པར་དུ་འཕགས་པའི་ས་སྟོན་པ་མིན་ནོ། །ཞེས་བྱུང་བའི་
ཕྱིར༑ གཉིས་པ་ནི། ཉན་ཐོས་ཞི་པ་འཚོལ་རྣམས། ཞེས་སོགས་ཀྱི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ། རྒྱན་གྱི་མཆོད་བརྗོད་ཡུལ་དུ་གྱུར་པའི་ཡུམ་གྱི་མཚན་ཉིད། འདིར་བསྟན་གྱི་ཡུམ་ངོས་༄༅། །བཟུང་པ། ཡུམ་སྲས་ཀྱི་དོན། གོ་རིམ་གྱི་དོན། རྩོད་སྤངས་དང། འཕྲོས་དོན་བཤད་པ་དང་དྲུག། དང་པོ་ནི། རང་སྲས་འཕགས་པ་བསྐྲུན་པར་མཛད་ཅིང། དེའི་བཞེད་དོན་ཡང་
སྒྲུབ་པར་ནུས་པའི་ཡོན་ཏན་དང་ལྡན་པའི་ཆ་ནས་རྒྱན་མཛད་པའི་བསྟོང་ཕྱག་གི་ཡུལ་དུ་དམིགས་པའི་མཁྱེན་པ་དེའོ། གཉིས་པ་ནི། མངོན་པར་རྟོགས་པ་བརྒྱད་པོ་ཐམས་ཅད་སྐབས་འདིར་བསྟན་གྱི་
ཡུམ་ཡིན་ཏེ། དེ་ལ་ཐམས་ཅད་མཁྱན་པ་ཉིད་གསུམ་གྱིས་ནི་དོན་བརྒྱད་བསྡུས་ལ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཞིང། ཞེས་སོགས་དང། ཉི་ཁྲི་རྣམ་འགྲེལ་ལས། གང་ཤེས་རབ་ཀྱི་ཕ་
རོལ་ཏུ་ཕྱིན་པའི་དབང་དུ་བྱས་ནས་སངས་རྒྱས་ཉན་ཐོས་བྱང་ཆུབ་སེམས་དཔའི་ཚོགས་དང་ལྡན་པའི་ཡུམ་དེ་ལ་ཕྱག་འཚལ་ལོ་།ཞེས་སོགས་དང། གནད་ཀྱི་ཟླ་འོད་ལས་ཀྱང། དེ་ལྟར་ཀུན་མཁྱེན་
པ་གསུམ་གྱིས་མངོན་པར་རྟོགས་པ་གཞན་ལྔ་པོ་རྣམས་བསྡུས་པས་བརྒྱད་ཆར་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཡང་ཞེས་བྱ་སྟེ། ཞེས་བྱུང་བའི་ཕྱིར། གསུམ་པ་ནི། འཕགས་པ་དེ་དང་དེའི་
བཞེད་དོན་སྒྲུབ་ཅིང་བསྐྲུན་པར་མཛད་པའི་མཁྱེན་པ་ནི། དེ་དང་དེའི་ཡུམ་དུ་བཞག་པར་བྱ་བ་ཡིན་ཏེ། སངས་རྒྱས་ལ་སོགས་པ་བསྐྲུན་པར་མཛད་པ་ནི། ཞེས་སོགས་ཀྱིས་དེ་ལྟར་བསྟན་པའི་ཕྱིར་

[031B] མཁྱེན་གསུམ་གྱི་གོ་རིམ་འདི་ལྟར་སྟོན་པའི་རྒྱུ་མཚན་ཡོད་དེ། རྒྱན་གྱི་ཆེད་དུ་བྱ་བའི་གདུལ་བྱ་ཉིད་ལམ་ལ་འཇུག་པའི་རིམ་པ་དང་མཐུན་པར་སྟོན་པ་ཡིན་པའི་ཕྱིར་ཏེ། དེས་སྐྱེས་བུ་
འབྲིང་གི་བསམ་པ་ལེགས་པར་སྦྱངས་པའི་རྗེས་སུ་སྙིང་རྗེ་ཆེན་པོ་དང་བྱང་ཆུབ་ཀྱི་སེམས་ལ་བརྟེན་ནས་ལམ་ཤེས་པ་ཉིད་ཡོངས་སུ་རྫོགས་པ་དང། དེ་ལ་བརྟེན་ནས་རྣམ་མཁྱེན་ཐོབ་སྟེ་ཆོས་ཀྱི་འཁོར་
ལོ་བསྐོར་བར་འགྱུར་བའི་ཕྱིར་ཏེ། ཐམས་ཅད་ཤེས་པ་ཉིད་ཀྱི་སྒོ་ནས་འཇུག་པར་བྱེད་པས་ཞེས་སོགས་འགྲེལ་ཆེན་ལས་གསུངས་པའི་ཕྱིར། ལྔ་པ་ལ། ཡུམ་གྱི་ངོ་བོ་ལ་རྩོད་པ་སྤངས་པ། ཡུམ་སྲས་ཀྱི་
དོན་ལ་རྩོད་པ་སྤངས་པ། གོ་རིམ་ལ་རྩོད་པ་སྤངས་པ་དང་གསུམ། དང་པོ་ནི། རྒྱན་གྱི་མཆོད་བརྗོད་ཡུལ་དུ་གྱུར་པའི་ཡུམ་ལ་མ་ཁྱེན་པས་ཁྱབ་པ་མེད་པར་ཐལ། འདི་ལྟར་རྒྱལ་བའི་ཡུམ་བར་མ་ལས། ཞེས་
དང༑ རྒྱལ་བའི་ཡུམ་རྣམ་པ་གསུམ་བཅར་ལས། ཞེས་ཡུམ་གསུམ་གྱི་མདོ་ཡུམ་དུ་གསུངས་པའི་ཕྱིར་ཞེ་ན། མ་ཁྱབ་སྟེ། ཡུམ་བརྗོད་བྱར་བྱེད་པའི་རྒྱུ་མཚན་གྱིས་དེ་རྣམས་ཤེར་ཕྱིན་དུ་བསྟན་པའི་ཕྱིར། ཁ་ཅིག་
ན་རེ༑ ཡུམ་ལ་མཁྱེན་པས་ཁྱབ་པ་མེད་དེ། ཡུམ་སྒྱུ་མ་ལྷ་མཛེས་རྒྱལ་བ་ཤཱཀྱ་ཐུབ་པའི་ཡུམ་དུ་གསུངས་པའི་ཕྱིར། སྙམ་ནམ་ཁྱབ་སྟེ། དེ་ནི་འཇིག་རྟེན་གྱི་གྲགས་ཚོད་དང་བསྟུན་ནས་གསུངས་པའི་ཕྱིར་

[032A]༄༅། །ཁ་ཅིག་ན་རེ། བྱང་ཆུབ་སེམས་དཔའི་རྒྱུད་ཀྱི་ཐབས་ཁྱད་པར་ཅན་རྣམས་ཆོས་ཅན་ཡུམ་ཡིན་པར་ཐལ། རང་སྲས་འཕགས་པ་སོགས་དེའི་ཕྱིར། ཁྱབ་པ་ཁས། འདོད་མི་ནུས་ཏེ་
མདོ་ལས། ཕ་ནི་ཐབས་དང་མ་ནི་ཤེས་རབ། ཞེས་དང་རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་སྐྱེད་མ་དང་བསམ་གཏན་གྱི། །བདེ་བའི་མངལ་གནས་སྙིང་རྗེའི་
མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེས་སྲས། །ཞེས་དང། མདོ་སྡེ་རྒྱན་ལས། ཆོས་ལ་མོས་པ་ས་བོན་དང། །ཕ་རོལ་ཕྱིན་མཆོག་མ་ལས་སྐྱེས། །བསམ་གཏན་ལས་བྱུང་བདེ་བའི་
མངལ། །སྙིང་རྗེ་བསྐྱེད་པའི་མ་མའོ། །ཞེས་བྱུང་བའི་ཕྱིར་སྙམ་ན་མ་ཁྱབ་སྟེ། འདི་ནི་རང་སྲས་འཕགས་པ་བསྐྲུན་པར་མཛད་པའི་མཁྱེན་པ་ཐམས་ཅད་ལ་ཡུམ་དུ་གསུངས་པའི་ཕྱིར་གཉིས་པ་ནི་
ཡུམ་སྲས་ཀྱི་དོན་རྒྱུ་འབྲས་ལ་བྱེད་པ་འཐད་ན་གཞུང་འདིས་འཕགས་པ་བཞིའི་ཡུམ་དངོས་སུ་མ་བསྟན་པར་ཐལ་བའི་སྐྱོན་ཡོད་པའི་ཕྱིར་ཏེ། མཁྱེན་པ་གསུམ་ནི། འཕགས་པ་བཞི་བསྐྲུན་བྱེད་མ་ཡིན་
པའི་ཕྱིར་སྙམ་ན་མ་ཁྱབ་སྟེ། གཞུང་འདིས་འཕགས་པ་བཞི་བསྐྲུན་པར་མཛད་པའི་ཡུམ་རྣམས་ཀྱང་དངོས་སུ་བསྟན་པའི་ཕྱིར་ཏེ། འདིས་ཡུམ་མཐའ་དག་ལ་བསྟོད་པ་དངོས་སུ་བརྗོད་པའི་ཕྱིར་ཏེ་དེ་ལྟར་

[032B]ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྟོད་དོ། །ཞེས་གསུངས་པའི་ཕྱིར། གསུམ་པ་ནི། མཁྱེན་གསུམ་གྱི་གོ་རིམ་སྔར་བཤད་པ་ལྟར་མི་འཐད་
པར་ཐལ། རྒྱན་གྱི་ཆེད་དུ་བྱ་བའི་གདུལ་བྱ་ཐེག་པ་གསུམ་ལ་འཇུག་པའི་གོ་རིམ་དང་མཐུན་པར་བསྟོད་པའི་ཕྱིར། ཞེ་ན། རྟགས་མ་གྲུབ་སྟེ། རྒྱན་གྱི་ཆེད་དུ་བྱ་བའི་གདུལ་བྱ་ཐེག་པ་ཆེན་པོར་རིགས་ངེས་
ཀྱི་གང་ཟག་ཡིན་པའི་ཕྱིར་ཏེ། བསྟན་བཅོས་འདི་ནི་ཐེག་ཆེན་མཐུན་མོང་མ་ཡིན་པའི་བསྟན་བཅོས་ཡིན་པའི་ཕྱིར་ཏེ། ཤིན་ཏུ་རྒྱས་པའི་སྡེ་སྣོད་ཐེག་ཆེན་མཐུན་མོང་མ་ཡིན་པའི་མདོ་ཡིན་པའི་ཕྱིར། ཁ་ཅིག་
ན་རེ༑ མཁྱེན་གསུམ་གྱི་གོ་རིམ་དང་གླེང་གཞིའི་གོ་རིམ་མཐུན་པར་བསྟན་པ་ཡིན་པར་ཐལ། མཆོད་བརྗོད་ཀྱི་ངག་གླེང་གཞིའི་འགྲེལ་པ་ཡིན་པའི་ཕྱིར་ཏེ། བསྟན་བཅོས་རིན་ཆེན་སྒྲོན་མེ་ལས་བཤད་
པའི་ཕྱིར། ཞེ་ན། མ་ཁྱབ་སྟེ། མཆོད་བརྗོད་ཀྱི་ངག་གླེང་གཞིའི་འགྲེལ་པ་མ་ཡིན་པར་ཚིག་གསལ་ལས་གསུངས་པའི་ཕྱིར་ཏེ་ཅིའི་ཕྱིར་འཕགས་པ་མ་ཕམ་པའི་ཞལ་སྔ་ནས་ཀྱི་ཚིག་ལེ་འུར་བྱས་པ་
འདིས་གླེང་གཞི་མ་བསྡུས། ཞེས་སོགས་དང། དེའི་ཕྱིར་ཚིག་ལེའུ་བྱས་པ་དང་མ་སྦྱར་རོ། །ཞེས་བྱུང་བའི་ཕྱིར། གཞན་ཡང་ངག་འདི་ནི་གླེང་གཞིའི་འགྲེལ་པ་མིན་ཏེ། འགྲེལ་ཆེན་གཉིས་ལས་མདོ་

[033A]༄༅། །རྒྱན་སྦྱོར་བའི་ཐོག་མ་ནི། ཤཱ་རིའི་བུ་འདི་ལ་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པ་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །
ཞེས་སོགས་ནས་མཛད་པའི་ཕྱིར་དང། རྒྱན་སྣང་ལས། དགོས་འབྲེལ་ངག་གི་འཇུག་ཏུ་གླེང་གཞིའི་བཤད་པ་མཛད་པའི་ཕྱིར། དྲུག་པ་ལ། བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས་
དང་པོ་ནི། འོ་ན་གླེང་གཞིའི་བཤད་པ་ཇི་ལྟ་བུ་ཞེ་ན་བརྒྱད་སྟོང་པ་ལས། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་བཞུགས་ཏེ། དགེ་སློང་ སྟོང་  ཉིས་
བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དག་དང་ཐབས་གཅིག་གོ་ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། ཉོན་མོངས་པ་མེད་པ། དབང་དུ་གྱུར་པ། སེམས་ཤིན་ཏུ་རྣམ་པར་གྲོལ་བ་
ཅང་ཤེས་པ། གླང་པོ་ཆེན་པོ། བྱ་བ་བྱས་པ། བྱེད་པ་བྱས་པ་ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ། ཡོངས་སུ་ཟད་པ། ཡང་དག་པར་ཀུན་ཤེས་པས་སེམས་ཤིན་ཏུ་
རྣམ་པར་འགྲོལ་བ། སེམས་ཅན་ཐམས་ཅད་ཀྱི་དབང་དམ་པའི་ཕ་རོལ་ཏུ་སོན་པ་ཐོབ་པ་ཤ་སྟག་སྟེ། གང་ཟག་གཅིག་མ་གཏོགས་པ་ནི་འདི་ལྟ་སྟེ། ཚེ་དང་ལྡན་པ་ཀུན་དགའ་བོའོ། །ཞེས་གསུངས་སོ།།

[033B]དང་པོ་ནི། འདི་སྐད་བདག་གི་ཐོས་པའི་དུས་གཅིག་ན། ཅེས་པས་བཀའ་སྡུད་པ་བོ་བསྟན། བཅོམ་ལྡན་འདས་ཞེས་པས། སྟོན་པ་ཕུན་སུམ་
ཚོགས་པ་དེ་བསྟན། རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་བཞུགས་ཏེ་ཞེས་པས་གནས་ཕུན་སུམ་ཚོགས་པ་དེ་བསྟན། དགེ་སློང་གི་དགེ་འདུན་ཞེས་སོགས་ཀྱིས། འཁོར་ཕུན་ཚོགས་བསྟན་ཏེ་
འགྲེལ་ཆེན་ལས། དགེ་སློང་ཞེས་བྱ་བ་ནི། གསོལ་བ་དང་གཞིའི་ལས་བཞག་པར་མི་འོས་སམ། ཚུར་ཤོག་ཅེས་བྱ་བས་བསྙེན་པར་རྫོགས་པ་ཉོན་མོངས་པའི་ཚོགས་བཅོམ་པ་རྣམས་སོ། །དགེ་འདུན་
ཞེས་བྱ་བ་ནི། སངས་རྒྱས་ཆོས་དང་དགེ་འདུན་རྣམས། །བདུད་རྣམས་བྱེ་བ་བརྒྱ་ཡིས་ཀྱང། །གང་ཕྱིར་ཞིག་པར་མི་ནུས་པས་།དེ་ཕྱིར་དགེ་འདུན་ཞེས་བརྗོད་དོ། །ཞེས་གསུངས་སོ། །ཆེན་པོ་ཞེས་བྱ་བ་
ནི་གྲངས་དང། ཡོན་ཏན་ཆེན་པོ་ཉིད་དང་ལྡན་པའི་མཐུ་ཆེ་བ་སྟེ། དེ་ལྟ་བུའི་དགེ་འདུན་ཆེན་པོ་དང་ཐབས་ཅིག་ཏུ་ཡོངས་སུ་བསྐོར་ནས་བཞུགས་སོ་ཞེས་བྱ་བར་སྦྱར་རོ། །དེ་ལ་གྲངས་ཆེ་བ་ཉིད་ནི་སྟོང་ཉིས་བརྒྱ་
ཞེས་བྱ་བ་ལ་སོགས་པ་སྨོས་པ་ཡིན་ཏེ། ཞེས་སོགས་དང། ཡོན་ཏན་ཆེ་བ་ཉིད་ནི་ཐམས་ཅད་ཀྱང་ཞེས་བྱ་བ་ལ་སོགས་པ་སྨོས་པ་ཡིན་ཏེ། འདིར་ཐམས་ཅད་ཀྱང་མཆོད་པ་དང། སྦྱིན་གནས་དང་ཚོགས་

[034A]༄༅། །ཡོངས་སུ་སྡུད་པའི་མཆོག་ཏུ་གྱུར་པ་ལ་སོགས་པར་འོས་པ་ཡིན་པས་ན་དགྲ་བཅོམ་པའོ། །འདོད་པ་དང། སྲིད་པ་དང། མ་རིག་པའི་ཟག་པ་གསུམ་པོ་ནི་སྲིད་པའི་རྩེ་མོ་མན་
ཆད་འཁོར་བ་ཇི་སྲིད་པར་ཟག་པར་བྱེད་པས་ན་ཟག་པའོ། །དེའི་གཉེན་པོ་ཟག་པ་མེད་པའི་ཚུལ་ཁྲིམས་ལ་སོགས་པའི་ཕུང་པོ་ཐོབ་པས་ཅི་རིགས་པར་ཟད་པ་གང་ཡིན་པ་དེ་ནི་ཟག་པ་ཟད་པའོ། །ཉོན་
མོངས་པ་དང། ལས་དང། སྐྱེ་བའི་ཀུན་ནས་ཉོན་མོངས་པ་དང་བྲལ་བ་གང་ཡིན་པ་དེ་ཉོན་མོངས་པ་མེད་པའོ། །ཞེས་སོགས་དང་རང་ཉིད་འཆིང་བ་ཐམས་ཅད་དང་བྲལ་བས་རང་ཉམས་ཐོབ་པའི་ཕྱིར་དབང་
དང་ལྡན་པར་གྱུར་པ་གང་ཡིན་པ་དེ་ནི། དབང་དུ་གྱུར་བའོ་ཞེས་སོགས་དང། དེ་བས་ན་དེ་ཐོབ་པའི་ཕྱིར་སྙོམ་པར་འཇུག་པ་དང། ཉོན་མོངས་པའི་སྒྲིབ་པ་ལས་ཤིན་ཏུ་རྣམ་པར་གྲོལ་ཞིང་གཉིས་ཀའི་ཆ་
ལས་རྣམ་པར་གྲོལ་བ་དག་ནི་སེམས་ཤིན་ཏུ་རྣམ་པར་གྲོལ་བ་ཤེས་རབ་ཤིན་ཏུ་རྣམ་པར་གྲོལ་བ་ཞེས་བྱའོ། །སྡུག་བསྔལ་དང། འཇིག་པ་དང་འཇིག་རྟེན་གྱི་ཆོས་དང། མི་ཤེས་པའི་དགོས་པ་དང་
བྲལ་བས་འཇིག་པ་མེད་པའི་ཕྱིར་ཅང་ཤེས་པའོ། །རིག་པ་གསུམ་ལ་སོགས་པ་ཁྱད་པར་ཅན་གྱི་ཆོས་རྟོགས་པ་དང་ལྡན་པས་གཙོ་བོ་ཆེན་པོར་གྱུར་བའི་ཕྱིར། གླང་པོ་ཆེན་པོའོ། །ཞེས་སོགས་དང་

[034B]གང་ཡིན་པ་དེ་ནི། བྱ་བ་བྱས་པ་བྱེད་པ་བྱེད་པ་ཞེས་བྱའོ་།ཞེས་སོགས་དང། རྩོད་པའི་ཁུར་རྣམས་གང་ཡིན་པ་སྤངས་པ་དེ་ནི་ཁུར་བོར་བའོ། །བཅོམ་
ལྡན་འདས་ཀྱི་རྗེས་ལ་ཕན་པ་དང་ཕན་པ་མིན་པ་དག་ཐོབ་པ་དང་སྤངས་པའི་མཚན་ཉིད་ཅན་གྱི་རང་གི་དོན་རྣམ་པ་གཉིས་པོ་རིག་པ་དང། མ་རིག་པ་རྟོགས་པ་དང། སྤངས་པ་དག་གང་ཡིན་པ་དེ་ནི། རང་གི་དོན་
རྗེས་སུ་ཐོབ་པའོ། སྲིད་པ་དང། སྐྱེས་བུ་ལྷན་ཅིག་ཏུ་ཀུན་ཏུ་སྦྱོར་བར་བྱེད་པ་ཁོང་ཁྲོ་ལ་སོགས་པའི་ཀུན་ཏུ་སྦྱོར་བ་དགུ་པོ་ཇི་ལྟར་སྲིད་པའི་འཕགས་པའི་བདེན་པའི་ཀུན་ནས་ཡོངས་སུ་ཟད་པ་གང་ཡིན་པ་
དེ་ནི་སྲིད་པར་སྦྱོར་བ་ཡོངས་སུ་ཟད་པའོ། །ཡང་དག་ཅིང་ཕྱིན་ཅི་མ་ལོག་པར་ཀུན་ནས་ཤེས་པས་དེ་ཁོ་ན་ཉིད་རྟོགས་པ་དེས་སེམས་འཆིང་བ་ཐམས་ཅད་ལས་ཤིན་ཏུ་རྣམ་པར་གྲོལ་ཞིང། བྲལ་བ་གང་ཡིན་
པ་དེ་ནི་ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲོལ་བའོ་།མཐར་གྱི་གནས་པའི་སྙོམ་པར་འཇུག་པ་དགུའི་མཚན་ཉིད་ལ་ཐམས་ཅད་དུ་སེམས་རང་དབང་དུ་གྱུར་པས་སེམས་ཀྱི་དབང་ཐམས་
ཅད་ཀྱང་ཡིན་ལ། དམ་པའི་ཕ་རོལ་ཏུ་སོན་པ་ཡང་ཡིན་ཏེ། རང་གི་རིགས་ཀྱི་རབ་ཀྱི་མཐར་ཐུག་པར་སོང་བ་ཐོབ་པ་ཡང་ཡིན་པས་སེམས་ཀྱི་དབང་ཐམས་ཅད་ཀྱིས་དམ་པའི་ཕ་རོལ་ཏུ་སོན་པ་ཐོབ་པའོ། །དེ་བས་

[035A]༄༅། །ན༑ དེ་ལྟ་བུའི་དགེ་སློང་དང་ཞེས་ཐམས་ཅད་ལ་སྦྱར་རོ། །ཞེས་སོགས་དང། གང་ཟག་གཅིག་མ་གཏོགས་པ་ནི་ཞེས་བྱ་བ་ལ་སོགས་པ་གསུངས་ཏེ། གང་ཟག་ཅེས་བྱ་བ་ནི་
རྒྱུ་དང་འབྲས་བུའི་མཚན་ཉིད་བསྒོ་བར་བྱ་བ་དང་སྒོ་བར་བྱེད་པའི་ངོ་བོར་རྟག་པ་ནི་མི་འཐད་པའི་དགེ་བ་དང། མི་དགེ་བའི་བག་ཆགས་རྣམས་ཀྱི་གང་ཞིང་མི་རྟག་ལ། དེ་ལྟ་བུ་དང་རྗེས་སུ་མཐུན་
པའི་འགྲོ་བ་ལེན་ཞིང་འཛིན་པར་བྱེད་པས་ན། ངེས་པའི་ཚིག་གི་ཚུལ་གྱིས་ན་རྒྱུན་ཉིད་ཀྱང་གང་ཟག་གཅིག་གོ། འདི་ལྟ་སྟེ་ཞེས་བྱ་བའི་སྒྲ་ནི་ཚིག་གི་ཕྲད་མཆོག་ཏུ་ཉེ་བར་བསྟན་པའོ། །ཚེ་དང་ལྡན་
པ་ཞེས་བྱ་བ་ནི་ཚེ་འདོད་པར་གྱུར་པས་ཚེ་དང་ལྡན་པ་སྟེ་ཕན་པ་དང། བདེ་པ་དང། མཆོད་པར་བྱ་བའི་ཚིག་གོ་ཀུན་དགའོ་ཞེས་བྱ་བ་ནི་ལུང་ཐམས་ཅད་འཛིན་པ་དང། སངས་རྒྱས་ཀྱི་བསྙེན་
བཀུར་བ་ཡིན་པས་དགའ་བ་ཐོབ་པ་ཉིད་ཀྱི་ས་ན་ཀུན་ཏུ་དགའ་བའོ་།ཞེས་གསུངས་སོ། །གཉིས་པ་ལ། དམ་པའི་ཆོས་ཡང་དག་པར་བསྡུད་དགོས་པའི་རྒྱུ་མཚན། བཀའ་བསྡུད་པ་
པོའི་ཆེ་བ་བརྗོད་པ། གནས་ཕུན་སུམ་ཚོགས་པ་བཤད་པ་དང་གསུམ་དང་པོ་ནི། འགྲེལ་ཆེན་ལས། བཅོམ་ལྡན་འདས་མ་འོངས་པའི་དུས་སུ་དམ་པའི་ཆོས་ཇི་ལྟར་ཡང་དག་པར་བསྡུ་བར་

[035B]མངོན་སུམ་དུ་ཐོས་པར་བྱ་བས། དོན་མ་གཏོགས་སུ་ཟིན་ཀྱང། དམ་པའི་ཆོས་ཡང་དག་པར་སྡུད་པར་བྱེད་པ་ལ། ཉེས་པ་མེད་དོ་ཞེས་དགོངས་
ནས་ཆོས་ཡང་དག་པར་སྡུད་པའི་མདོ་ལས་དགེ་སློང་དག་འདི་སྐད་བདག་གིས་ཐོས་པ་ཞེས་བགྱིས་ལ་དམ་པའི་ཆོས་སྡུ་བར་བྱའོ། ཞེས་འབྱུང་བའི་ཕྱིར། ཇི་ལྟར་བསྡུས་པའི་ཚུལ་ནི། འགྲེལ་ཆེན་ལས་ཆོས་
ཀྱི་འཁོར་ལོ་བསྐོར་བའི་མདོ། །བཅོམ་ལྡན་འདས་ཀྱིས་གང་དུ་གསུངས། །ཤེས་རབ་ཆེན་པོ་ཁྱོད་ཀྱིས་སྨྲོས། །བདེ་གཤེགས་སྲས་པོ་ཁྱེད་སྨྲོས་ཤིག་ཅེས་འོད་སྲུངས་ཆེན་པོས་སྨྲས་པའི་ཚིག་གི་མཐར་
འཕགས་པ་ཀུན་དགའོ་སངས་རྒྱས་ཀྱི་ཡོན་ཏན་རྗེས་སུ་དྲན་པས་རྒྱུད་བརླན་པར་བྱས་ཤིང། བཞིན་འགྱུར་བས་ཁྱབ་ལ། གདོང་མཆི་མ་དང་བཅས་པའི་སྐད་ཀྱིས་འདི་སྐད་བདག་གིས་ཐོས་པ་ཞེས་སྨྲས་པ་ཡིན་
ལ༑ ཞེས་འབྱུང་ངོ། །གཉིས་པ་ནི། དམ་པའི་ཆོས་འདི་སྡུད་པར་མཛད་པ་པོ་འཕགས་པ་ཀུན་དགའོ་ཡིན་ལ། དེ་ནི་བསམ་གྱིས་མི་ཁྱབ་པའི་ཡོན་ཏན་དང་ལྡན་ཏེ། རྒྱལ་བས་གསུངས་པའི་ཆོས་ཀྱི་རྣམ་གྲངས་
ཐམས་ཅད་དུས་སྐད་ཅིག་མ་གཅིག་ལ་ཐོས་ཤིང་རྟོགས་ནས་སྐལ་བ་དང་ལྡན་པའི་གདུལ་བྱ་རྣམས་ལ་རྒྱུན་མི་འཆད་དུ་འདོམས་པར་མཛད་པའི་ཕྱིར་ཏེ། འདི་ནི་གསང་བའི་བདག་པོ་ཕྱག་ན་རྡོ་རྗེ་དང་ཐུགས་རྒྱུད་༄༅། །གཅིག་ཏུ་འདྲེས་པའི་སྒོ་ནས་སྤངས་རྟོགས་ཀྱི་ཡོན་ཏན་མཐར་ཕྱིན་བའི་ཕྱིར་ཏེ། དཔལ་ལྡན་ཟླ་བས། འོ་ན་བཙུན་པ་ཀུན་དགའོ་ལ་སོགས་པ་སྡུད་པར་བྱེད་པ་ཅིའི་ཕྱིར་འཇིག་རྟེན་
དུ་གྲགས། སྨྲས་པ། ཀུན་དགའོ་འདི་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་སྟེ་ཕྱག་ན་རྡོ་རྗེ་ཡིན་ལ། རྡོ་རྗེ་འཆང་ཆེན་པོ་ཡང་དེ་ཉིད་ལས་གཞན་མིན་ཏེ། གཞན་དུ་ན་མདོ་སྡེ་ལ་
སོགས་པ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་འདི་དག་དེ་བཞིན་གཤེགས་པ་ལས་ཕྱག་ན་རྡོ་རྗེས་ཐོས་ནས་ལྷག་ཆད་མེད་པར་ལན་ཅིག་གིས་འཛིན་པར་ག་ལ་ནུས། བཅོམ་ལྡན་འདས་ཉིད་ཀྱིས་ཀྱང་འདི་
ཉིད་ཀྱི་ཐུན་མོངས་མ་ཡིན་པའི་གསང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས་གསུངས་ཏེ། དེ་ནས་གཞན་ཡང་ཐམས་ཅད་མཁྱེན་པའི་འཁོར་ཕུན་སུམ་ཚོགས་པ་བཤད་པར་བྱའོ། །འདི་ལྟ་སྟེ། འཇམ་དཔལ་
ནི་རྒྱལ་པོ་ཆེན་པོ་ཟས་གཙང་མར་གྱུར་ཏོ། །འཇིག་རྟེན་དབང་ཕྱུག་ནི་ལྷ་མོ་ཆེན་མོ་སྒྱུ་འཕྲུལ་དུ་གྱུར་ཏོ། །དཔལ་ལྷ་མོ་ནི་གྲགས་འཛིན་ནོ། །རྡོ་རྗེ་སེམས་དཔའ་ནི་སྒྲ་ཅན་འཛིན་ནོ། །སྒྲིབ་པ་ཐམས་ཅད་རྣམ་པར་
སེལ་བ་ནི་ཤཱ་རི་བུ། ཀུན་ཏུ་བཟང་པོ་ནི་གནས་བརྟན་ཀུན་དྒའྲ་གྱུར་ཏོ། །ལྷའི་དབང་པོ་བརྒྱ་བྱིན་ནི་གནས་བརྟན་ལྷས་བྱིན་ནོ་།རྣམ་པར་སྣང་མཛད་ཆེན་པོ་ནི་ཡང་དག་པར་རྫོགས་པའི་སངས་རྒྱས་

[036B] །རིགས་པ་འདིས་ནི་སྡུད་པར་བྱེད་པ་ཞེས་བྱ་བ་དང། འཁོར་ཞེས་བྱ་བ་ནི་ལས་དང་པོ་བའི་སེམས་ཅན་རྣམས་འཇུག་པར་བྱ་བའི་ཕྱིར། སངས་རྒྱས་ཀྱིས་རོལ་མོ་འདི་བསྟན་པ་
ཡིན་ནོ། །འདིར་གསུངས་པ། སངས་རྒྱས་མྱ་ངན་མི་འདའ་ཞིང་།ཆོས་ཀྱང་ནུབ་པར་མི་འགྱུར་ཏེ། །སེམས་ཅན་རྣམས་ནི་གདུལ་བའི་ཕྱིར། །མྱ་ངན་འདས་པ་ཉེ་བར་སྟོན། །ཞེས་འབྱུང་ངོ། །ཞེས་
གསུངས་པའི་ཕྱིར་དང། འགྲེལ་ཆེན་ལས་ཀྱང། དེ་བཞིན་གཤེགས་པའི་གསང་བ་བསྟན་པའི་དབང་དུ་བྱས་ན་བསྐལ་པ་བཟང་པོའི་དེ་བཞིན་གཤེགས་པ་ཐམས་ཅད་ཀྱི་གཟུགས་ཀྱི་སྐུ་དང། དམ་པའི་ཆོས་ཀྱི་
ཚོགས་རྣམ་པ་ཐམས་ཅད་དུ་བསྲུང་བར་མཛད་པའི་དབང་དུ་མཛད་པའི་ཕྱིར་དང། ཕྱག་ན་རྡོ་རྗེར་དབང་བསྐུར་པ་ལ་སོགས་པ་ལས་བསྟན་པ་གཏད་པ་ཡིན་པའི་ཕྱིར་དང། ཁྱད་པར་གྱི་ཚིག་གཞན་མེད་པས་ལྕང་ལོ་ཅན་
ན་བཞུགས་པའི་ས་བཅུའི་དབང་ཕྱུག་རྡོ་རྗེ་འཛིན་པ་ཆེན་པོ་ལ་འཕགས་པ་བྱམས་པ་ལ་སོགས་པ་བྱང་ཆུབ་སེམས་དཔའི་ཚོགས་ཆེན་པོ་རྣམས་ཀྱིས་འཇིག་རྟེན་ཐམས་ཅད་རྗེས་སུ་བཟུང་བར་བྱ་བའི་ཕྱིར་དུ་
ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་ཡང་དག་པར་བསྡུ་བར་བྱ་བའི་དོན་དུ་གསོལ་བ་བཏབ་པ་ན། འདི་སྐད་བདག་གིས་ཐོས་པ་ཞེས་བྱ་བ་ལ་སོགས་པ་གསུངས་པ་ཡིན་ནོ། །ཞེས་སྔོན་གྱི་སློབ་དཔོན་

[037A]༄༅། །རྣམས་འཆད་དོ། གཞན་དག་ནི་འདི་ཉིད་ཀྱིས་ཡོངས་སུ་གཏད་པའི་ལེའུ་ལས་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛམ་བུ་གླིང་ན་སྤྱོད་པར་འགྱུར། ཞེས་བྱ་བ་ལ་སོགས་པ་ཤེས་
རབ་ཀྱི་ཕ་རོལ་ཏུ་ཕྱིན་པ་ཡོངས་སུ་གཏད་པ་ཡིན་པའི་ཕྱིར་ཡང་དག་པར་སྡུད་པར་བྱེད་པ་ནི་འཕགས་པ་ཀུན་དགའོ་ཡིན། །ཞེས་འབྱུང་བའི་ཕྱིར། གསུམ་པ་ནི། དཀོན་མཆོག་རྩེགས་པའི་མདོ་ལས་
རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ནི་མཐོ་བ། ཟླུམ་པ། གནམ་འཕང་དང། བརྒྱར་ཡངས་པ་ལོ་ཐོག་ཐམས་ཅད་ཀྱི་ས་འཛིན་པ་མེ་ཏོག་དང། འཕྲེང་བ་དང། སྤོས་སོགས་རྣམ་པ་སྣ་
ཚིགས་དང་ལྡན་པ། མི་འམ་ཅི་དང་སྐྱེས་བུའམ། སྤྱིའི་ཚོགས་རྣམ་པར་རྒྱུ་བ། གནོད་སྦྱིན་དང། སྲིན་པོ་དང། ཤ་ཟ་མང་པོ་གནས་སོ། །རི་དྭགས་ཀྱི་ཚོགས་རྣམས་ཀྱང་རྣམ་པར་རྒྱུ་བ་འདི་ལྟ་སྟེ། སེངྒེ་དང་
སྟག་དང། གླང་པོ་ཆེ་དང། གསེ་དང། དོམ་དང། དྲེད་དང་གཟིགས་དང། མ་ཧེ་དང། ཤ་བཀྲ་དང། གསེ་ཁ་སྒོ་དང། བ་ལང་སྔོན་པོ་དང། བ་ལང་དང། ཤ་བ་དང། ཤན་མར་དང་སྤྲེའུ་ཚོགས་
རྣམ་པར་རྒྱུ་བའོ། དེ་ན་བྱ་མང་པོ་བརྒྱ་སྟོང་གནས་པ་འདི་ལྟ་སྟེ། ནེ་གཙོ་དང། རི་སྐེག་དང། ཁུ་བྱུག་དང། ཤང་ཤང་ཏེའུ་དང། ངང་པ་དང། རྨ་བྱ་དང། ཞེས་སོགས་དང། ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་

[037B] ཡལ་ག་སྟུག་ཅིང་ལོ་མ་རྒྱས་ལ། འདབས་ན་དྲང་སྲོང་གནས་པ་དག་ཏུ་ཡོད་པ་ལ་འདི་ལྟ་སྟེ། ཐང་ཤིང་དང། བླག་ཤ་དང། ཨ་ཤད་ཐ་དང། པི་པི་ལིང་གི་ཤིང་དང། རྒྱ་སྐྱེགས་
ཤིང་དང། ཧ་རི་ཏ་དང། ཨ་རུ་རའི་ཤིང་དང། སྐྱུ་རུ་རའི་ཤིང་དང། བ་རུ་རའི་ཤིང་དང། པ་ལ་དང། ཏ་ལ་དང། མཐའ་ན་ག་ཏ་མ་ལ་དང། ཞེས་སོགས་དང། ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་ཆུ་ལས་སྐྱེས་
པ་མེ་ཏོག་མང་པོ་ངག་སྐྱེ་བ་འདི་ལྟ་སྟེ། ཨུཏྤལ་ལ་དང། ཀུ་མུཏྟ་དང། པདྨ་དཀར་པོ་དང། སང་ཀ་ནི་རི་ཐི་ཀ་དང། ཀང་ཀ་ར་དང། ཞེས་སོགས་དང། ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ། རྟག་ཏུ་རྒྱུན་མི་
འཆད་པར་ནམ་གྱི་གུང་མཐུན་ལ་སྤྲིན་མངོན་པར་འདུས་ཏེ། ཐོག་མར་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ། ཆར་གྱི་སྤྲིན་ལྷའི་བུས་མངོན་པར་བསྒྲགས་ནས་བ་འཇོས་ཙམ་གྱི་བར་དུ་ཡན་ལག་བརྒྱད་ལྡན་གྱི་ཆར་
ཟིམ་བུ་ཟིམ་བུ་དལ་བུ་དལ་བུས་འབབ་སྟེ། དེས་རིའི་རྒྱལ་བོ་བྱ་རྒོད་ཀྱི་བུང་བོའི་ཁོ་ར་ཁོར་ཡུག་ཚིམས་པར་བྱས་ནས། ཐོ་རངས་སྤྲིན་ལྷ་གྱེས་ཤིང་ནམ་མཁའ་ལ་སྤྲིན་མེད་པར་གྱུར་ནས་དེར་ཡང་བསིལ་ཞིང་འཇམ་པ་
སེམས་པར་བྱེད་པའི་རླུང་ལྡང་སྟེ། དེ་དག་གིས་རིའི་རྒྱལ་པོ་བྱ་རྒོད་ཀྱི་ཕུང་པོ་ལ་གནས་པའི་སེམས་ཅན་རྣམས་ལྟས་པར་བྱེད་སེམས་པར་བྱེད། ཚིམས་པར་བྱེད་དེ་འདི་ལྟ་སྟེ། དཔེར་ན། མེ་ཏོག་འཕྲེང་རྒྱུད་དམ་

[038A]༄༅། །མེ་ཏོག་འཕྲེང་རྒྱུད་ཀྱི་སློབ་མས་འཕྲེང་བ་རྒྱུས་ཟིན་ནས་ཆུས་སྟབ་པ་དང། དེའི་འཕྲེང་བ་དེ་དག་སྔ་མ་པས་ཆེས་བཟང་བར་འགྱུར་བ་དེ་བཞིན་དུ། ཞེས་སོགས་དང། ཡང་རིའི་རྒྱལ་
པོ་བྱ་རྒོད་ཀྱི་ཕུང་པོ་ལ་རྩྭ་གསར་བ་དག་སྐྱེས་ཏེ། རེག་བཟོད་པ་དང་ལྡན་པ། དྲི་དང་ལྡན་པ། སྔོ་ཞིང་འཇམ་པ་གཡས་ཕྱོགས་སུ་འཁྱིལ་པ་དག་སྐྱེ་བ་འདི་ལྟ་སྟེ། དཔེར་ན་རྨ་བྱའི་མགྲིན་པའི་སྤུའི་ཁ་དོག་
བཞིན་ནོ། །ཞེས་སོགས་དང། ཡང་རིའི་རྒྱལ་པོ་བྱ་རྒོད་ཀྱི་ཕུང་པོ་དེ་ལ་འབབ་ཆུའི་ཚོགས་དང། མཚོ་ཕྲན་དང། མཚོ་དང་མཚོའུ་དང། རྫིང་རྣམ་པ་མང་པོ་བསིལ་བའི་ཆུས་རབ་ཏུ་གང་བ་དག་ཡོད་
དེ༑ དེ་དག་ལས། པདྨ་སྔོན་པོ་དང། སེར་པོ་དང། དམར་པོ་དང་དཀར་པོ་དང། ལེབ་རྒན་དང། ཤེལ་གྱི་ཁ་དོག་དང། མེའི་ཁ་དོག་ལྟ་བུ་དང། གསེར་གྱི་ཁ་དོག་ལྟ་བུ། ཆེ་ཁྱད་ཤིང་རྟའི་ཕང་ལོ་ཙམ་དག་སྐྱེས་
ཏེ༑ དེ་དག་བཅད་ན་དྲི་དང་ཕྱོགས་བཞི་ཀུན་ཏུ་དཔག་ཚད་ཙམ་དུ་ལྡང་ངོ། །རིའི་རྒྱལ་པོ་དེའི་རྩེ་མོ་ལ་པདྨའི་གདན་ཆེན་པོ་།ཨ་ན་རྡ་སྙིལ་གཞན་གྱིས་མི་ཚུགས་པའི་རྡོ་རྗེ་ལྟ་བུའི་ཆུ་བ་ཅན་བཻཌཱུརྱ་ཆེན་པོས་
མཐའ་བསྐོར་བ། འཛམ་བུ་ཆུ་བོའི་གསེར་དྲི་མ་མེད་པའི་འདབ་མ་རྒྱས་པ། ཙནྡ་དུས་ཀྱི་རྗེས་སུ་འབྲང་བའི་སྙིང་པོ་རྣམ་པར་དག་པ་རིན་པོ་ཆེ་རྡོ་རྗེའི་སྙིང་པོའི་ཟེ་བ་དང་ལྡན་པ། ཚད་རྒྱ་མཚོ་ལྟར་ཡངས་ཤིང་

[038B] ཞེས་སོགས་དང། པདྨ་ཆེན་པོ་དེ་ལ་བཅོམ་ལྡན་འདས་སྐྱིལ་མོ་ཀྲུང་བཅས་ཏེ་བཞུགས་པའོ། ཞེས་སོགས་གསུང་པ་ལྟར་ཡོད་དོ།    ༈   ཕུང་པོའི་
རི་ལ་བཞུགས་སོ། །ཞེས་སྨོས་པ་ལ་དགོས་པ་ཁྱད་པར་ཅན་ཡོད་དེ་གདུལ་བྱ་རྣམས་ཀྱིས་སངས་རྒྱས་བཅོམ་ལྡན་འདས་བཞུགས་པ་བདེ་བླག་ཏུ་རྟོགས་པའི་དགོས་པ་ཡོད་པའི་ཕྱིར་ཏེ། ས་ལུ་ལྗང་པའི་འགྲེལ་
པ་ལས་བཅོམ་ལྡན་འདས་ཞེས་བྱ་བ་ནི། བདུད་བཞི་བཅོམ་པ་དང་དབང་ལ་སོགས་པའི་ཡོན་ཏན་དང་ལྡན་པའི་ཕྱིར་རོ། །རྒྱལ་པོའི་ཁབ་ཅེས་བྱ་བ་ནི་གྲོང་ཁྱེར་གྱི་བྱེ་བྲག་གི་མིང་སྟེ། དེ་ན་སྔོན་རྒྱལ་པོའི་
མིང་བཏགས་པའི་ཁང་ཕྱི་མ་དག་ལ་མི་མ་ཡིན་རྣམས་ཀྱིས་མི་འཚེ་བས་དེ་དག་ལ་དེ་སྐད་ཅེས་གྲགས་ཏེ། དེའི་ཕྱིར་གྲོང་ཁྱེར་དེ་ལ་དེ་སྐད་ཅེས་བྱའོ། །གྲོང་ཁྱེར་དེ་ཡང་གྲོང་མཐའ་དག་གི་ནང་ན་གཙོ་བོ་ཡིན་
ལ༑ དེ་བཞིན་དུ་མདོ་སྡེ་འདི་ཡང་གསུང་རབ་མཐའ་དག་ལ་ཁྱབ་པར་བྱེད་པས་གཙོ་བོ་རབ་སྟན་པའི་ཕྱིར། དེ་ཉིད་དུ་བཤད་དོ་།རྒྱལ་པོའི་ཁབ་རྒྱ་ཆེ་སྟེ་རྒྱལ་པོའི་ཁབ་ཀྱི་གང་ན་བཞུགས་གཏོལ་མེད་པས་དེའི་
ཕྱིར་བྱ་རྒོད་ཀྱི་ཕུང་པོའི་རིལ་ཞེས་བྱ་བ་སྨོས་ཏེ། བྱ་རྒོད་འདྲ་བའི་རི་རྩེ་མོ་རྡོག་རྡོག་པོར་འདུག་པས་བྱ་རྒོད་ཀྱི་ཕུང་པོའོ། །གནས་འདི་གཉིས་བརྗོད་པ་ནི་ཁྱིམ་ན་གནས་པ་དང། རབ་ཏུ་བྱུང་བའི་འཇིག་རྟེན་

[039A]༄༅། །ལ་ཕན་པར་བསྟན་པའམ། བདག་དང་གཞན་གྱི་དོན་ཕུན་སུམ་ཚོགས་པར་བསྟན་པའི་ཕྱིར་རོ། །བྱ་རྒོད་ཀྱི་ཕུང་པོའི་རི་ཞེས་བྱ་བ་འདིས་ནི། དེ་ལྟར་མདོ་འདི་ཁོང་དུ་ཆུད་པར་དཀའ་བར་
བསྟན་ཏེ། མཐོ་བར་བསྟན་པས་སོ། །རི་ཞེས་བྱ་བ་འདིས་ནི། མུ་སྟེགས་ཅན་གྱི་རླུང་གིས་མི་རྒུལ་བ་སྟེ། མི་གཡོ་བར་བསྟན་པས་སོ། །ཞེས་པཎ་ཆེན་ཀ་མ་ལ་ཤི་ལས་གསུངས་པའི་ཕྱིར།    ༈   
པ་གཞུང་དོན་ནི། རྗེ་བཙུན་བྱམས་པ་མགོན་པོ་ཆོས་ཅན། མཁྱེན་གསུམ་ལ་བསྟོད་ཕྱག་མཛད་དེ། དེ་རྣམས་ཀྱི་ཡོན་ཏན་ཚད་མེད་པའི་སྒོ་ནས་བརྗོད་པའི་མཁས་མཆོག་ཡིན་པའི་ཕྱིར། མཁྱེན་གསུམ་
ཆོས་ཅན། ཡོན་ཏན་ཁྱད་པར་ཅན་དང་ལྡན་ཏེ། འཕགས་པ་བཞིའི་བཞེད་དོན་ཐམས་ཅད་སྒྲུབ་པར་མཛད་པ་དང། རང་སྲས་འཕགས་པ་རྣམས་བསྐྲུན་པར་ཡང་མཛད་པའི་ཕྱིར་ཏེ། དེ་ལྟར་དུ་འོག་ནས་འཆད་པའི་
ཕྱིར༑    ༈    བསྡུས་དོན། དགོས་དོན། བརྒལ་ལན་གྱིས་གཏན་ལ་དབབ་པ། ཚིག་དོན་དང་བཞི། གཉིས་པ་འདི་ལ་རྒྱས་པར་བཤད་པ་དང། དོན་བསྡུ་པ་གཉིས། དང་པོ་ལ།    ༈   
སུ་འབྲང་བ་རྣམས་ཀྱང་གཅིག་དང་དུ་མའི། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ། བདེན་སྟོང་གཏན་ལ་འབེབས་པའི་རྟགས་ཀྱི་རྣམ་བཞག་སྤྱིར་བསྟན་པ་དང། གཅིག་

[039B] རྟགས་ཀྱི་དགག་བྱའི་བདེན་ཚད་བསྟན་པ། གཞན་གྱིས་རྩོད་པ་སྤངས་པ་དང་བཞི། དང་པོ་ལ། རྣམ་པ་ལྔ་གསུང་སྟེ། རྟེན་འབྲེལ་གྱི་གཏན་ཚིགས། ཡོད་མེད་སྐྱེ་འགོག་
མུ་བཞིའི་སྐྱེ་འགོག་རྡོ་རྗེ་གཟེགས་མ། གཅིག་དུ་བྲལ་སོགས་གསུངས་པའི་ཕྱིར། དང་པོ་ནི། མྱུ་གུ་ཆོས་ཅན། བདེན་པར་མེད་དེ་རྟེན་འབྲེལ་ཡིན་པའི་ཕྱིར། ཁྱབ་སྟེ། བདེན་པར་གྲུབ་ན་རྟེན་འབྲེལ་མ་ཡིན་
དགོས་པའི་ཕྱིར་ཏེ། བདེན་པར་གྲུབ་ན་ལྟོས་གྲུབ་མ་ཡིན་དགོས་པའི་ཕྱིར་ཏེ། བདེན་པར་གྲུབ་ན་རང་རྐྱ་ཐུབ་པའི་རྫས་ཡོད་ཡིན་དགོས་པའི་ཕྱིར། བདེན་སྟོང་དང་རྟེན་འབྲེལ་ནི་དོན་གཅིག་ཏུ་གསུངས་ཏེ། རྩ་
ཤེས་ལས། གང་ཕྱིར་སྟོང་པ་མ་ཡིན་པའི། །ཆོས་དགའ་ཡོད་པ་མ་ཡིན་པ། །དེ་ཕྱིར་རྟེན་འབྱུང་མ་ཡིན་པའི། །ཆོས་དགའ་ཡོད་པ་མ་ཡིན་ནོ། །ཞེས་དང། བྱེད་པོ་ལས་ལ་བརྟེན་བྱས་ཤིང། ལས་ཀྱང་བྱེད་པོ་
དེ་ཉིད་ལ། །བརྟེན་ནས་འབྱུང་བ་མ་གཏོགས་པ། །འགྲུབ་པའི་རྒྱུ་ནི་མ་མཐོང་ངོ། །ཞེས་གསུངས་པའི་ཕྱིར་རོ། །རྟེན་འབྲེལ་གྱི་རིགས་པ་འདི་ནི། བདེན་སྟོང་གཏན་ལ་འབེབས་པའི་རིགས་པ་རྣམས་ཀྱི་གཙོ་བོ་མཐར་
ཐུག་པ་ཡིན་ཏེ། རྟག་ཆད་ཀྱི་ལྟ་བ་ངན་པའི་དྲ་བ་ཐམས་ཅད་འདིས་ཅིག་ཅར་དུ་གཅོད་པའི་ཕྱིར་ཏེ། འཇུག་པར། དེ་ཕྱིར་རྟེན་འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་གསུངས་

[040A]༄༅། །པའི་ཕྱིར། གཉིས་པ་ནི། མྱུ་གུ་ཆོས་ཅན། དོན་དམ་པར་མི་སྐྱེ་སྟེ། རང་གི་རྒྱུའི་དུས་ན་ཡོད་པ་རྣམས་ཀྱང་མི་སྐྱེ་རང་གི་རྒྱུའི་དུས་ན་མེད་པ་རྣམས་ཀྱང་དོན་དམ་པར་མི་སྐྱེ་བའི་
ཕྱིར་ཏེ། དབུ་མ་སྣང་བ་ལས། ཡོད་པ་རྣམ་པར་མི་སྐྱེ་སྟེ། །མེད་པ་ནམ་མཁའི་པདྨོ་བཞིན། །ཞེས་གསུངས་པའི་ཕྱིར། གསུམ་པ་ནི་དོན་དམ་པར་སྐྱེ་བ་མེད་དེ། རྒྱུ་དུ་མས་འབྲས་བུ་གཅིག་ཁོ་ན་
བྱེད་པ་ཡང་མིན། དུ་མས་དུ་མ་ཁོ་ན་བྱེད་པ་ཡང་མིན། རྒྱུ་གཅིག་གིས་འབྲས་བུ་དུ་མ་ཁོ་ན་བྱེད་པ་ཡང་མིན། འབྲས་བུ་གཅིག་ཁོ་ན་བྱེད་པ་ཡང་མ་ཡིན་པའི་ཕྱིར་ཏེ། ཡེ་ཤེས་སྙིང་པོའི་བདེན་གཉིས་འགྲེལ་
པར༑ དུ་མས་གཅིག་གི་དངོས་མི་བྱེད། །དུ་མས་དུ་མ་བྱེད་མ་ཡིན་།གཅིག་གི་དུ་མའི་དངོས་མི་བྱེད། །གཅིག་གིས་གཅིག་བྱེད་པ་ཡང་མིན་།ཞེས་གསུངས་པའི་ཕྱིར། བཞི་པ་རྡོ་རྗེ་གཟེགས་མའི་
གཏན་ཚིག་ནི། མྱུ་གུ་ཆོས་ཅན། དོན་དམ་པར་སྐྱེ་བ་མེད་དེ། །བདག་ལས་ཀྱང་མི་སྐྱེ། དོན་དམ་པར་གཞན་ལས་ཀྱང་མི་སྐྱེ། བདག་གཞན་གཉིས་ཀ་ལས་ཀྱང་མི་སྐྱེ། རྒྱུ་མེད་པར་ཡང་མི་སྐྱེ་བའི་
ཕྱིར༑ དང་པོ་གྲུབ་སྟེ། བདག་ལས་སྐྱེས་ན། སྐྱེ་བྱ་སྐྱེ་བྱེད་དང་བྱ་བྱེད་ལས་གསུམ་ཐམས་ཅད་གཅིག་ཏུ་ཐལ་བའི་སྐྱོན་ཡོད་པའི་ཕྱིར། གཉིས་པ་གྲུབ་སྟེ། དོན་དམ་པར་གཞན་ལས་སྐྱེ་ན་རྒྱུ་ཡིན་མིན་ཐམས་

[040B]པའི་ཕྱིར། རྟགས་གསུམ་པ་གྲུབ་སྟེ། དོན་དམ་པར་གཞན་ལས་མི་སྐྱེ་ཞིང། བདག་ལས་ཀྱང་མི་སྐྱེ་བའི་ཕྱིར། བཞི་པ་གྲུབ་སྟེ་རྒྱུ་མེད་ལས་
སྐྱེ་ན་འབད་རྩོ་ལ་ཐམས་ཅད་དོན་མེད་པར་ཐལ་བ་དང། འབྲས་བུ་ཐམས་ཅད་དུས་རྟག་ཏུ་སྐྱེ་བར་ཐལ་པའི་སྐྱོན་ཡོད་པའི་ཕྱིར། དེ་སྐད་དུ་ཡངས་ལུ་ལྗང་པའི་མདོ་ལས། དགེ་སློང་དག་མིང་དང་གཟུགས་ཀྱི་མྱུ་གུ་
དེ་ཡང་བདག་གིས་མ་བྱས། གཞན་གྱིས་མ་བྱས་གཉིས་ཀས་མ་བྱས་རྒྱུ་མེད་པ་ཡང་མིན་ནོ། །ཞེས་དང། རྩ་ཤེས་ལས། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་
གང་དག་གང་ན་ཡང། །སྐྱེ་བ་ནམ་ཡང་ཡོད་མ་ཡིན། །ཞེས་དང་རྒྱུ་དང་འབྲས་བུ་གཅིག་ཉིད་དུ། །ནམ་ཡང་འཐད་པ་མ་ཡིན་ནོ་།རྒྱུ་དང་འབྲས་བུ་གཅིག་ཉིད་ན། །སྐྱེ་བྱ་སྐྱེ་བྱེད་གཅིག་ཏུ་འགྱུར། །རྒྱུ་དང་
འབྲས་བུ་གཞན་ཉིད་དུ། །ནམ་ཡང་འཐད་པ་མ་ཡིན་ནོ། །རྒྱུ་དང་འབྲས་བུ་གཞན་ཉིད་ན། །རྒྱུ་དང་རྒྱུ་མིན་མཚུངས་པར་འགྱུར་།ཞེས་དང། འཇུག་པར། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག་
གཉིས་ཀ་ལས་ཀྱང་མ་ཡིན་རྒྱུ་མེད་པར་ནི་ག་ལ་ཡོད། ཅེས་དང་སྐྱེས་པར་གྱུར་པ་སླར་ཡང་སྐྱེ་བ་རིགས་པའང་མ་ཡིན་ཉིད་ཞེས་སོགས་དང། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། འོ་ན་མེ་ལྕེ་༄༅། །ལས་ཀྱང་མུན་པ་མཐུག་པོ་འབྱུང་འགྱུར་ཞིང། ཞེས་སོགས་དང། གཉིས་ལས་སྐྱེ་བའང་རིགས་པའི་ངོ་བོ་མ་ཡིན་གང་གི་ཕྱིར། ཞེས་སོགས་དང། གལ་ཏེ་རྒྱུ་མེད་ཁོ་ནར་སྐྱེ་བར་ལྟ་
ཞིག་འགྱུར་ན་ནི། ཞེས་སོགས་འབྱུང་བའི་ཕྱིར་རོ། །གཉིས་པ་གཅིག་དུ་བྲལ་བྱེ་བྲག་ཏུ་བཤད་པ་ལ། རྟགས་འགོད་པ་དང། ཚུལ་སྒྲུབ་པ་གཉིས། དང་པོ་ནི། མྱུ་གུ་ཆོས་ཅན། བདེན་པར་
མ་གྲུབ་སྟེ། བདེན་པར་གྲུབ་པའི་གཅིག་དང་དུ་མ་གང་རུང་མ་ཡིན་པའི་ཕྱིར། དཔེར་ན་གཟུགས་བརྙན་བཞིན། དེ་སྐད་དུ་ཡང་དབུ་མ་རྒྱན་ལས། བདག་དང་གཞན་སྨྲའི་དངོས་འདི་དག་ཡང་དག་
པར་ནི་གཅིག་པ་དང། །དུ་མའི་རང་བཞིན་བྲལ་པའི་ཕྱིར། །བདེན་པར་མེད་དེ་གཟུགས་བརྙན་བཞིན། །ཞེས་འབྱུང་བའི་ཕྱིར། གཟུགས་བརྙན་བདེན་པར་མེད་པའི་རྒྱུ་མཚན་ནི་སྣང་ཚུལ་དང་གནས་
ཚུལ་མི་མཐུན་པའི་ཕྱིར། བྱང་བཞིན་དུ་སྣང་ཡང་བྱང་བཞིན་དུ་མེད་པའི་ཕྱིར་ཏེ། བྱད་བཞིན་དང་སྡོད་ལུགས་འགལ་པ་ཁོ་ན་ཡིན་པའི་ཕྱིར་ཏེ། བྱང་བཞིན་གྱི་ངོས་ཤར་ལ་ལྟས་ན། དེའི་གཟུགས་བརྙན་གྱི་
ངོས་ནི་ནུབ་ལ་ལྟ་པར་མངོན་སུམ་གྱིས་གྲུབ་པའི་ཕྱིར། གཉིས་པ་ལ་ཕྱོགས་ཆོས་བསྒྲུབ་པ་དང། ཁྱབ་པ་བསྒྲུབ་པ་གཉིས། དང་པོ་ལ། བདེན་པའི་གཅིག་བྲལ་བསྒྲུབ་པ་དང། དུ་བྲལ་བསྒྲུབ་པ་གཉིས་དང་

[041B] མྱུ་གུ་ཆོས་ཅན། བདེན་པའི་གཅིག་ཏུ་མ་གྲུབ་སྟེ། ཆ་བཅས་ཡིན་པའི་ཕྱིར། ཡོང་པ་གང་ཞིག། ཆ་མེད་མི་སྲིད་པའི་ཕྱིར། ཆ་མེད་མི་སྲིད་དེ་འདུས་བྱས་ལ་ཡང་མི་སྲིད། འདུས་མ་བྱས་ལ་ཡང་མི་སྲིད་
པའི་ཕྱིར། དང་པོ་གྲུབ་སྟེ། གཟུགས་ལ་ཡང་མི་སྲིད། ཤེས་པ་ལ་ཡང་མི་སྲིད། འདུ་བྱེད་ཀྱི་ཕུང་པོ་ལ་ཡང་མི་སྲིད་པའི་ཕྱིར་དང་པོ་གྲུབ་སྟེ། རགས་པ་ལ་ཡང་མི་སྲིད། རྡུལ་ཕྲ་རབ་ལ་ཡང་མི་སྲིད་པའི་
ཕྱིར༑ དང་པོ་གྲུབ་སྟེ། རགས་པ་རྣམས་ཀྱིས་རང་མཐོང་བ་ལ་མི་སྒྲིབ། གཞན་མཐོང་བ་ལ་སྒྲིབ་པའི་ཕྱིར། དེ་སྐད་དུ་ཡང། དབུ་མ་རྒྱན་ལས། སྒྲིབ་དང་མ་སྒྲིབ་སྔོ་སོགས་ཕྱིར། རགས་པ་རྣམས་ཀྱང་གཅིག་
པུ་མིན། ཞེས་གསུངས་སོ། །གཉིས་པ་གྲུབ་སྟེ། དབུས་རྡུལ་ཕྲ་རབ་གཅིག་ལ་ཕྱོགས་དྲུག་གི་རྡུལ་གྱིས་བསྐོར་བའི་ཚེ། དབུས་རྡུལ་གྱི་ཤར་ལ་ལྟ་བའི་ངོས་དེས་ཤར་ལ་ལྟ་ཡང། གཞན་རྣམས་ལ་མི་ལྟ་
བའི་ཕྱིར་ཏེ། ལྟ་ན། རྡུལ་ཕྲ་རབ་རྣམས་ལ་བརྟེན་ནས་རགས་པ་རྩོམས་པ་མི་འཐད་དགོས་པའི་ཕྱིར། དེ་སྐད་དུ་ཡང་དབུ་མ་རྒྱན་ལས། འབྱར་བ་དང་ནི་སྐོར་བའཾ། །བར་མེད་རྣམ་པར་གནས་ཀྱང་རུང། །དབུས་
གནས་རྡུལ་ཕྲན་རྡུལ་གཅིག་ལ། །ལྟ་བའི་རང་བཞིན་གང་ཡིན་པ་།རྡུལ་ཕྲན་གཞན་ལ་ལྟ་བ་ཡང། །གལ་ཏེ་དེ་ཉིད་ཡིན་བརྗོད་ན་།དེ་ལྟར་ཡིན་ནས་ཆུ་སོགས། །ཇི་ལྟར་རྒྱས་པར་འགྱུར་མི་ན་ནཾ་།རྡུལ་

[042A]༄༅། །ཕྲན་གཞན་ལ་ལྟ་བའི་ངོས། །གལ་ཏེ་གཞན་དུ་འདོད་ན་ནི། །རབ་ཏུ་ཕྲ་རྡུལ་ཇེ་ལྟ་བུར། །གཅིག་བུ་ཆ་ཤས་མེད་པར་འགྱུར། །ཞེས་གསུངས་པའི་ཕྱིར་དང། ཉི་ཤུ་པ་ལས། དྲུག་གིས་ཅིག་ཅར་བསྐོར་
བ་ན༑ ༑ཕྲ་རབ་རྡུལ་ཆ་དྲུག་ཏུ་འགྱུར། །དྲུག་པོ་དག་ཀྱང་གོ་གཅིག་ན། །གོང་བུའང་རྡུལ་ཕྲན་ཙམ་དུ་འགྱུར། །ཞེས་གསུངས་པའི་ཕྱིར། གཉིས་པ་ཤེས་པ་ལ་ཆ་མེད་མི་སྲིད་དེ་ཤེས་པ་རྣམས་སྐད་ཅིག་སྔ་ཕྱིའི་
ཆ་དང་བཅས་པའི་ཕྱིར་ཏེ། ཤེས་པ་སྐད་ཅིག་སྔ་མའི་སྐད་ཅིག་དང་པོ་དང། གཉིས་པའི་སྐད་ཅིག་ཐ་མའི་བར་དུ་ཆོས་གཞན་གྱིས་ཆོད། གཉིས་པའི་སྐད་ཅིག་དང་པོ་དང། དང་པོའི་སྐད་ཅིག་ཐ་མའི་
བར་དུ་ཆོས་གཞན་གྱིས་མ་ཆོད་པའི་ཕྱིར་ཏེ། ཤེས་པ་སྐད་ཅིག་སྔ་ཕྱི་དེ་གཉིས་དངོས་རྒྱུ་དང་དངོས་འབྲས་ཡིན་པའི་ཕྱིར་གསུམ་པ་འདུ་བྱེད་ཀྱི་ཕུང་པོ་ལ་ཆ་མེད་མི་སྲིད་དེ། དེ་རྣམས་སྐྱེ་གནས་འཇིག་
པའི་ཆ་དང་བཅས་པའི་ཕྱིར་ཏེ། དེ་རྣམས་རང་གི་རྒྱུ་དུས་སུ་སྐྱེ་བའི་ཆ། རང་དུས་སུ་གནས་པ་དང། འཇིག་པའི་ཆ་དང་བཅས་པའི་ཕྱིར་ཏེ། དེ་རྣམས་ནི་རང་གི་འབྲས་བུའི་དུས་སུ་ཞིག་པའི་ཕྱིར། གཉིས་པ་
འདུས་མ་བྱས་ལ་ཆ་མེད་མི་སྲིད་དེ། ནམ་མཁའ་ལ་ཡང་མི་སྲིད་བརྟགས་འགོག་ལ་ཡང་མི་སྲིད། བརྟགས་མིན་གྱི་འགོག་པ་ལ་ཡང་མི་སྲིད། ཆོས་ཉིད་ལ་ཡང་མི་སྲིད་པའི་ཕྱིར། དང་པོ་གྲུབ་སྟེ་བུམ་

[042B]པའི་ཕྱིར་ཏེ། བུམ་པ་ཆུས་གང་བའི་ཚེ། ཁ་ཕོར་ཆུས་མ་གང་པར་ཡོད་པའི་ཕྱིར། གཉིས་པ་གྲུབ་སྟེ། སློབ་པའི་རྒྱུད་ཀྱི་རྟགས་འགོག་རྣམས་སྒྲིབ་
པ་མ་སྤངས་པའི་ཆ་དང་བཅས། སངས་རྒྱས་ཀྱི་འགོག་བདེན་སྒྲིབ་གཉིས་སྤངས་པའི་ཆ་དང་བཅས་པའི་ཕྱིར། གསུམ་པ་གྲུབ་སྟེ། སོ་སྐྱེའི་རྒྱུད་ཉོན་མོངས་རགས་པ་འགའ་ཞིག་དག་པ་དེ་ཆ་དང་བཅས་པའི་
ཕྱིར་ཏེ། དེ་ལ་ཡང་ཞེ་སྡང་མངོན་འགྱུར་ལྟ་བུས་དག་པའི་ཆ་དང། འདོད་ཆགས་མངོན་འགྱུར་བ་ལྟ་བུས་མ་དག་པའི་ཆ་ཡོད་པའི་ཕྱིར། བཞི་པ་གྲུབ་སྟེ། སེམས་ཅན་གྱི་རྒྱུད་ཀྱི་ཆོས་ཉིད་སྒྲིབ་པ་དང་
བཅས། སངས་རྒྱས་ཀྱི་ཆོས་ཉིད་སྒྲིབ་པ་སྤངས་པའི་ཆ་དང་བཅས་པའི་ཕྱིར་རོ། །ཆ་བཅས་ཡིན་ན་བདེན་པའི་གཅིག་ཏུ་མ་གྲུབ་དགོས་ཏེ། ཆ་བཅས་ཡིན་ན་བདེན་པར་མ་གྲུབ་དགོས་པའི་ཕྱིར་ཏེ་
ཆ་བཅས་ཡིན་ན་སྣང་ཚུལ་དང་གནས་ཚུལ་མི་མཐུན་དགོས། དེ་ཡིན་ན་བདེན་པར་མ་གྲུབ་དགོས། བདེན་པར་མ་གྲུབ་ན་བདེན་པའི་གཅིག་ཏུ་མ་གྲུབ་དགོས་པའི་ཕྱིར་ཏེ། དེ་ལྟར་མིན་པ་ལ་རིགས་པ་
དུ་མས་གནོད་པའི་ཕྱིར། ཇི་ལྟར་གནོད་ན། ཆ་ཅན་དང་ཆ་དུ་མ་ཆོས་ཅན། ཆ་མེད་ཡིན་པར་ཐལ། བདེན་པར་གྲུབ་པའི་གཅིག་ཡིན་པའི་ཕྱིར། ཁྱབ་སྟེ། ཆ་བཅས་ཡིན་ན། རང་གི་ཆ་ཤས་རྣམས་རང་

[043A]༄༅། །དང་ངོ་བོ་ཐ་དད་དུ་སྣང་ཡང་ངོ་བོ་གཅིག་ཡིན་དགོས། དེ་ལྟར་ཡིན་ན་བདེན་པར་མ་གྲུབ་དགོས་པའི་ཕྱིར། འདོད་ན་དེ་གཉིས་ཆོས་ཅན། གཅིག་ཡིན་པར་ཐལ། ཡོད་པ་གང་ཞིག་
ཆ་མེད་ཡིན་པའི་ཕྱིར། འདོད་ན་ཆ་དུ་མ་ཆོས་ཅན། གཅིག་ཡིན་པར་ཐལ། ཆ་ཅན་དང་གཅིག་ཡིན་པའི་ཕྱིར། འདོད་མི་ནུས་ཏེ། ཁྱོད་དུ་མར་འཇལ་བའི་ཚད་མས་ཁྱོད་གཅིག་མ་ཡིན་པར་རྟོགས་པའི་ཕྱིར་
ཡང་ཆ་ཅན་ཆོས་ཅན། དུ་མ་ཡིན་པར་ཐལ། ཆ་ཤས་དུ་མ་རྣམས་དང་གཅིག་ཡིན་པའི་ཕྱིར། འདོད་མི་ནུས་ཏེ། ཁྱོད་གཅིག་ཏུ་འཇའ་བའི་ཚད་མས་ཁྱོད་དུ་མ་མ་ཡིན་པར་རྟོགས་པའི་ཕྱིར། དེས་ན་ཆ་ཅན་
དང་ཆ་དུ་མ་ཆོས་ཅན། ཐ་དད་ཡིན་པར་ཐལ། དེ་མ་ཡིན་པ་ལ་རིགས་པ་གཉིས་པོ་དེས་གནོད་པའི་ཕྱིར། ཆ་ཅན་དང་ཆ་དུ་མ་ཆོས་ཅན། ཐ་དད་ཡིན་ན་དེ་ལྟར་དུ་སྟོང་ཉིད་ལ་གཉིས་སྣང་ནུབ་པའི་འཕགས་
པའི་མཉམ་གཞག་གིས་གཟིགས་མི་དགོས་པར་ཐལ། ཐ་དད་གང་ཞིག་དེ་ལྟར་དུ་སྟོང་ཉིད་ལ་གཉིས་སྣང་ནུབ་པའི་འཕགས་པའི་མཉམ་གཞག་ཡེ་ཤེས་ཀྱིས་མ་གཟིགས་པའི་ཕྱིར། ཕྱི་མ་དེར་ཐལ་
དེ་ལ་མི་སྣང་བའི་ཕྱིར་ཏེ། དེ་ལ་གཉིས་སྣང་ནུབ་པའི་ཚུལ་གྱིས་ཀྱང་མི་སྣང། གཉིས་སྣང་དང་བཅས་པའི་ཚུལ་གྱིས་ཀྱང་མི་སྣང་བའི་ཕྱིར། དང་པོ་གྲུབ་སྟེ། དོན་དམ་བདེན་པ་མ་ཡིན་པའི་ཕྱིར། གཉིས་

[043B] སྟོང་ཉིད་ལ་གཉིས་སྣང་ནུབ་པའི་འཕགས་པའི་མཉམ་གཞག་དེ་ནི་གཉིས་སྣང་མཐའ་དག་དང་བྲལ་བའི་རིག་པ་ཡིན་པའི་ཕྱིར། དེས་ན་ཆ་ཅན་དང་ཆ་དུ་མ་ཆོས་ཅན། ཐ་དད་དུ་མེད་པར་
ཐལ༑ ཐ་དད་དུ་ཡོད་ན་སྟོང་ཉིད་ལ་གཉིས་སྣང་ནུབ་པའི་འཕགས་པའི་མཉམ་གཞག་ཡེ་ཤེས་ཀྱིས་གཟིགས་དགོས་པ་ལས་ཐ་དད་དུ་དེས་མ་གཟིགས་པའི་ཕྱིར། ཞེས་པའི་ཐལ་གྱུར་དེའི་རྟགས་
དང་པོ་ཁེགས་པ་ཡིན་པར་ཐལ། ཆ་ཅན་དང་ཆ་དུ་མ་ཐ་དད་དུ་ཡོད་ན་དེ་ལྟར་དུ་སྟོང་ཉིད་ལ་གཉིས་སྣང་ནུབ་པའི་འཕགས་པའི་མཉམ་གཞག་གིས་གཟིགས་མི་དགོས་པའི་ཕྱིར། འདོད་ན། ཐལ་
འགྱུར་དེའི་གཏན་ཚིགས་ཁེགས་པར་ཐལ། ཐལ་འགྱུར་དེའི་རྟགས་ཟུར་དང་པོ་ཁེགས་པའི་ཕྱིར། ཁྱབ་སྟེ། ཐ་དད་དུ་ཡོད་ན་དེ་ལྟར་དུ་སྟོང་ཉིད་ལ་གཉིས་སྣང་ནུབ་པའི་འཕགས་པའི་མཉམ་གཞག་
གིས་གཟིགས་དགོས་པ་དེ་ཁེགས་ན་དེ་དང་དེ་ལྟར་དུ་སྟོང་ཉིད་ལ་གཉིས་སྣང་ནུབ་པའི་འཕགས་པའི་མཉམ་གཞག་གིས་མ་གཟིགས་པའི་ཚོགས་དོན་ཁེགས་དགོས་པའི་ཕྱིར་ཏེ། ཡ་གྱལ་བཀག་ན། ཚོགས་
པ་ཁེགས་དགོས་པའི་ཕྱིར་ཏེ། དེ་སྐད་དུ་ཡང་སྙིང་པོ་རྒྱན་ལས། དེ་དག་ལ་བརྟེན་ནས་ཆ་དུ་མ་དང་ཆ་ཅན་ཐ་དད་མེད་པ་ཁེགས་ལ། དེ་ཁེགས་པས་ཐལ་བའི་རྟགས་ཁེགས་ཤིང་དེ་ཡང་ཡ་གྱལ་བཀག་ན་ཚོགས་

[044A]༄༅། །པ་ཁེགས་པ་ཡིན་པས་རྟགས་ཟུར་ཕྱི་མ་ཁེགས་པ་མི་འཐད་ཅིང་སྔ་མ་ཁེགས་པས་རྟགས་དེ་ཁེགས་པར་ཁས་ལེན་དགོས་ལ། ཆ་དང་ཆ་ཅན་ཐ་དད་དུ་ཡོད་ན་འཕགས་པའི་མཉམ་གཞག་
གིས་གཟིགས་རུང་ཁེགས་པའི་ཆ་ཤས་དང་བདེན་པའི་གཅིག་གྲུབ་ཀྱི་གཞི་མཐུན་ཁེགས་སོ། །ཞེས་གསུངས་པའི་ཕྱིར། གཉིས་པ་བདེན་པའི་དུ་བྲལ་སྒྲུབ་པ་ནི། གཞི་ལམ་རྣམ་གསུམ་ཆོས་ཅན། བདེན་
པའི་དུ་མར་མ་གྲུབ་སྟེ། བདེན་པར་གྲུབ་པའི་གཅིག་མེད་པའི་ཕྱིར་ཁྱབ་སྟེ། གཅིག་མེད་ན་དུ་མ་མེད་དགོས་པའི་ཕྱིར་ཏེ། གཅིག་བསགས་པ་ལས་དུ་མ་འབྱུང་དགོས་པའི་ཕྱིར། སྔར་བདེན་པའི་གཅིག་
ཏུ་མ་གྲུབ་པར་སྒྲུབ་ནས་འདིར་བདེན་པའི་གཅིག་མེད་བ་རྟགས་སུ་བཀོད་པའི་རྒྱུ་མཚན་ཡོད་དེ། གཅིག་དུ་བྲལ་གྱི་རྟགས་ཀྱིས་གཞི་ལམ་རྣམ་གསུམ་སོགས་ཀྱི་སྟེང་དུ་བདེན་མེད་སྒྲུབ་པའི་རྟགས་ཀྱི་ཁྱབ་པ་
སྒྲུབ་པ་ལ་ཉེ་བར་མཁོ་བའི་ཕྱིར་ཏེ། བདེན་གྲུབ་ཀྱི་གཅིག་མེད་ན། བདེན་གྲུབ་ཀྱི་དུ་མ་མེད་དགོས། དེ་གཉིས་མེད་ན་བདེན་གྲུབ་མེད་དགོས་པའི་ཕྱིར་ཏེ། གཅིག་དང་དུ་མར་མེད་ན། མེད་དགོས་པའི་ཕྱིར་རོ། །
གཉིས་པ་ཁྱབ་པ་སྒྲུབ་པ་ནི། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་མ་ཡིན་ན་བདེན་པར་མ་གྲུབ་པས་ཁྱབ་སྟེ། དེ་ལྟར་དུ། རྟགས་ཀྱི་མཚན་གཞི་ངེས་པའི་ཚད་མ། དགག་ཆོས་དང་སྒྲུབ་

[044B] རྟགས་དང་དགག་བྱའི་ཆོས་ཀྱི་གཞི་མཐུན་འགོག་པའི་ཚད་མ་གསུམ་ལ་བརྟེན་ནས་འགྲུབ་པའི་ཕྱིར། དང་པོ་གྲུབ་སྟེ། གཞི་ལམ་རྣམ་གསུམ་ལྟ་བུ་བདེན་གྲུབ་ཀྱི་
གཅིག་དང་བདེན་གྲུབ་ཀྱི་དུ་མ་གང་རུང་མ་ཡིན་པར་བསྒྲུབས་ཟིན་པའི་ཕྱིར། གཉིས་པ་གྲུབ་སྟེ། བདེན་པར་མེད་པ་དེ་ཉིད་བདེན་གྲུབ་དང་དངོས་འགལ་ཡིན་པའི་ཕྱིར་ཏེ། ཡོད་པ་མེད་པ་དང་དངོས་འགལ་ཡིན་པའི་
ཕྱིར༑ གསུམ་པ་གྲུབ་སྟེ། བདེན་གྲུབ་ཀྱི་གཅིག་དང། བདེན་གྲུབ་ཀྱི་དུ་མ་གང་རུང་མ་ཡིན་པ་དང། བདེན་པར་གྲུབ་པའི་གཞི་མཐུན་མི་སྲིད་པའི་ཕྱིར་ཏེ། གཅིག་དང་དུ་མ་གང་རུང་མ་ཡིན་པ་དང་ཡོད་པ་ཡིན་པའི་
གཞི་མཐུན་མི་སྲིད་པའི་ཕྱིར་ཏེ། གཟུགས་ཅན་ལྟ་བུ་གཅིག་དང་དུ་མ་གང་རུང་མ་ཡིན་པ་དང། ཡོད་པའི་གཞི་མཐུན་མ་ཡིན་པར་རྟོགས་ན། རིགས་པ་དེའི་མཐུ་ལ་བརྟེན་ནས་གཟུགས་ཅན་ལྟ་བུ་བདེན་གྲུབ་ཀྱི་གཅིག་
དང༑ བདེན་གྲུབ་ཀྱི་དུ་མ་གང་རུང་མ་ཡིན་པ་དང། བདེན་གྲུབ་ཀྱི་གཞི་མཐུན་མ་ཡིན་པར་རྟོགས་ནུས་པའི་ཕྱིར། ཁ་ཅིག་ཡོད་ན་གཅིག་དང་དུ་མ་གང་རུང་ཡིན་པར་ངེས་པ་དེས་བདེན་པར་ཡོད་ན་བདེན་པའི་གཅིག་
དང༑ བདེན་པའི་དུ་མ་གང་རུང་གིས་མ་ཁྱབ་པར་འཛིན་པའི་སྒྲོ་འདོགས་གཅོད་པ་ཡིན་ནོ་ཞེས་ཟེར་བ་མི་འཐད་དེ། ཡོད་ན་གཅིག་དང་དུ་མ་གང་རུང་དུ་ངེས་པའི་ཚད་མ་དེས་བདེན་པར་མེད་ན་བདེན་པའི་གཅིག་དང་

[045A]༄༅། །བདེན་པའི་དུ་མ་གང་རུང་དུ་མེད་པའི་ཁྱབ་པ་མ་རྟོགས་པའི་ཕྱིར་ཏེ། བྱས་ན་མི་རྟག་པའི་ཁྱབ་པ་ངེས་པའི་ཚད་མས་སྒྲ་བྱས་ན་སྒྲ་མི་རྟག་པས་ཁྱབ་པར་མ་རྟོགས་པའི་ཕྱིར་ཏེ་
དེས་སྒྲ་མི་རྟག་པར་མ་རྟོགས་པའི་ཕྱིར་རོ། །གསུམ་པ་རྟགས་ཀྱི་འགག་བྱའི་བདེན་ཚད་བསྟན་པ་ནི། ཆོས་རྣམས་བློ་ལ་སྣང་བའི་དབང་གིས་བཞག་པ་མ་ཡིན་པར། རང་གི་ཐུན་མོངས་མ་ཡིན་པའི་
སྡོད་ལུགས་ཀྱི་ངོས་ནས་གྲུབ་ན་དོན་དམ་དཔྱོད་བྱེད་ཀྱི་རྟགས་ཀྱི་འགག་བྱ་དང། བདེན་པར་གྲུབ་དགོས་ཏེ། ཆོས་ཐམས་ཅད་བློ་ལ་སྣང་བའི་དབང་གིས་བཞག་པ་ཡིན་པའི་ཕྱིར་ཏེ། དེ་ལྟར་དུ་སྒྱུ་མའི་དཔེ་ལ་
བརྟེན་ནས་གྲུབ་པའི་ཕྱིར་ཏེ། རྡེ་ཤིང་རྟ་གླང་དུ་སྣང་བ་ལྟ་བུ་དེ་ལྟར་སྣང་པའི་བློའི་དབང་གིས་བཞག་པའི་ཕྱིར་ཏེ་དེ་ལྟར་སྣང་བ་ནི་ཡོད། རྡེ་ཤིང་རང་ངོས་ནས་རྟ་གླང་དུ་མ་གྲུབ་པའི་ཕྱིར་ཏེ། སྡེ་ཤིང་རྟ་གླང་
དུ་མ་འཁྲུལ་པའི་མིག་ཤེས་ལ་མི་སྣང་བའི་ཕྱིར། དེས་ན་ཆོས་རྣམས་བདེན་པར་གྲུབ་པ་མེད་དེ། རྡེ་ཤིང་རྟ་གླང་དུ་གྲུབ་པ་མེད་པའི་ཕྱིར། བཞི་པ་རྩོད་སྤངས་ལ། དབུས་རྡུལ་ཕྲ་རབ་གཅིག་ལ་ཕྱོགས་
དྲུག་གིས་རྡུལ་གྱིས་སྐོར་པ་མི་འཐད་དེ། རྡུལ་མེད་པའི་ཕྱིར་ཏེ་བེམ་པོ་མེད་པའི་ཕྱིར་ཏེ། ཕྱི་དོན་མེད་པའི་ཕྱིར་ཏེ། བཟུང་དོན་རྟོགས་པ་སྤོང་ཕྱིར་དང། ཞེས་སོགས་གསུངས་པའི་ཕྱིར། ཞེས་ཟེར་ན་

[045B] ཕྱི་རོལ་གྱི་གཟུགས་མེད་ན་གཟུགས་མེད་མི་དགོས་པའི་ཕྱིར་ཏེ། དག་ས་ལ་གནས་པའི་སེམས་དཔའི་ཡོན་ཏན་རྣམས་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
ཀྱི་རྡུལ་ཕྲ་རབ་སོགས་ཀྱི་གྲངས་ལས་རྟོགས་དགོས་པར། སའི་ཡོངས་སྦྱོངས་ཀྱི་སྐབས་སུ་གསུངས་པའི་ཕྱིར། རྡུལ་ཕྲ་རབ་མེད་པར་ཐལ། སངས་རྒྱས་ཀྱི་ས་ན་བེམ་པོས་བསྡུས་པའི་རྡུལ་ཕྲ་རབ་མེད་པར་
བཤད་པའི་ཕྱིར། ཞེ་ན། མ་ཁྱབ་སྟེ། སངས་རྒྱས་ཀྱི་ས་ན་འབྱུང་བ་འབྱུང་འགྱུར་མེད་ཀྱང། འབྱུང་བ་འབྱུང་འགྱུར་ཡོད་པའི་ཕྱིར་ཏེ། སངས་རྒྱས་ཀྱི་གཟུགས་ཀྱི་སྐུ་ཡེ་ཤེས་ཀྱི་རང་སྣང་ལས་གྲུབ་པའི་ཕྱིར་
ཏེ༑ དེ་ལྟར་དུ་གསང་བ་བས་མ་གྱི་མི་ཁྱབ་པའི་མདོ་དང། རྒྱུད་བླ་སོགས་ལས་གསུངས་པའི་ཕྱིར་ཏེ། དེ་ལྟར་དུ་འོག་ནས་འཆད་པའི་ཕྱིར། བློ་ལ་སྣང་བའི་དབང་གིས་བཞག་པ་མ་ཡིན་པར། རང་གི་མཐུན་
མོངས་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་རྟགས་ཀྱི་འགག་བྱར་བཤད་པ་མི་འཐད་པར་ཐལ། རང་གི་མཚན་ཉིད་ཀྱིས་གྲུབ་པ། རང་གི་ངོ་བོ་ཉིད་ཀྱིས་གྲུབ་པ་སོགས་རྟགས་ཀྱི་འགག་བྱའི་བདེན་
ཚད་དུ་རིགས་པའི་ཕྱིར། ཞེ་ན་མི་འཐད་དེ། ཆོས་རྣམས་རང་གི་མཚན་ཉིད་ཀྱི་གྲུབ་པའི་ཕྱིར་ཏེ། སྒྲོ་འདོགས་རང་གི་མཚན་ཉིད་ཀྱི་མེད་པར་ལྟ་བ་སྐུར་འདེབས་ཡིན་པའི་ཕྱིར་ཏེ། ཤེས་རབ་སྒྲོན་མ་ལས།་༄༅། །གལ་ཏེ་གཟུགས་ཞེས་བྱ་བ་ཡིད་ལ་བརྗོད་པ་དང། ཚིག་ཏུ་བརྗོད་པའི་ཀུན་བཏགས་པའི་ངོ་བོ་ཉིད་གང་ཡིན་པ་དེ་མེད་དོ་ཞེ་ན་ནི་དངོས་པོ་ལ་སྐུར་པ་འདེབས་པ་ཡིན་ཏེ། ཞེས་བཤད་
ཅིང། དེའི་འགྲེལ་བཤད་དུ། སྤྱན་རས་གཟིགས་ཀྱི་བརྟུལ་ཞུགས་ལས་གལ་ཏེ་གཟུགས་ཞེས་བྱ་བར་ངོ་བོ་ཉིད་དང་ཁྱད་པར་དུ་ཡིད་ལ་བརྗོད་པ་རྣམ་པར་རྟོག་པ་དང། ཚིག་ཏུ་བརྗོད་པ་ཐ་སྙད་
འདོགས་པའི་ངོ་བོ་ཉིད་གང་ཡིན་པ་དེ། མཚན་ཉིད་ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་དོ་ཞེ་ན་ནི་ཀུན་རྫོབ་ཏུ་གཞན་གྱི་དབང་གི་དངོས་པོ་ལ་སྐུར་བ་འདེབས་པ་ཡིན་པས་མི་རུང་བར་བསྟན་ཏེ། ཞེས་
གཟུགས་སོགས་བདེན་གྲུབ་ཀུན་བཏགས་ཡིན་ཞེས་ཐ་སྙད་འདོགས་པའི་སྒྲོ་འདོགས་རང་གི་མཚན་ཉིད་ཀྱིས་མེད་པར་ལྟ་བ་སྐུར་འདེབས་ཀྱི་ལྟ་བར་གསུངས་པའི་ཕྱིར། གཞན་ཡང་དབུ་མ་རང་རྒྱུད་པ་རྣམས་
ནི་རང་གི་མཚན་ཉིད་ཀྱི་གྲུབ་པ་དང། བདེན་སྟོང་གི་གཞི་མཐུན་བཞེད་པར་ཐལ། དེ་ལྟར་དུ་དཔལ་ལྡན་ཟླ་བ་གྲགས་པས་བཤད་པའི་ཕྱིར་ཏེ། འཇུག་པར། གལ་ཏེ་རང་གི་མཚན་ཉིད་རྟེན་གྱུར་ན། དེ་ལ་
སྐུར་བས་དངོས་པོ་འཇིག་པའི་ཕྱིར། སྟོང་ཉིད་དངོས་པོ་འཇིག་པའི་རྒྱུར་གྱུར་ན། ཞེས་སོགས་གསུངས་པའི་ཕྱིར། གཞན་ཡང་རང་གི་མཚན་ཉིད་ཀྱི་གྲུབ་པ་ཡོད་དེ། གཞན་སྐྱེ་ཡོད་པའི་ཕྱིར་ཏེ་སློབ་དཔོན་

[046B] དོན་དམ་པར་ནང་གི་མིག་སོགས་རྣམས་གཞན་ལས་སྐྱེ་བ་མེད་དོ། །ཞེས་སོགས་གསུངས་པའི་ཕྱིར།    ༈    རྒྱན་གྱི་ཆེད་དུ་བྱ་བའི་
གདུལ་བྱ་དབང་རྣོན་ཆོས་ཀྱི་རྗེས་འབྲང་རྣམས་ནི་ཆོས་ཅན། ཡུམ་ལ་རབ་ཏུ་དྭང་བ་སྐྱེ་བའི་རྒྱུ་མཚན་ཡོད་དེ། ཡུམ་གྱི་ངོ་བོ་དང་བྱེད་ལས་ལ་གནོད་བྱེད་མེད་པར་རྟོགས་ཤིང་སྒྲུབ་བྱེད་ཡོད་པར་རྟོགས་པའི་
སྒོ་ནས་ཡུམ་ལ་དྭང་པ་ཤུགས་དྭག་སྐྱེས་པའི་ཕྱིར། ཡུམ་གྱི་ངོ་བོ་ལ་སྒྲུབ་བྱེད་ཡོད་དེ། གཅིག་དུ་བྲལ་གྱི་རྟགས་ལས་གཞི་ལམ་རྣམ་གསུམ་སྐྱེ་མེད་དུ་རྟོགས་ཟིན་གོམས་པར་བྱས་པ་ལས་ཀུན་མཁྱེན་
གསུམ་གྱི་གོ་འཕང་ཐོབ་པར་འགྱུར་བའི་ཕྱིར། ཡུམ་གྱི་བྱེད་ལས་ལ་སྒྲུབ་བྱེད་ཡོད་དེ། མཁྱེན་པ་གསུམ་གྱིས་རང་སྲས་འཕགས་པ་རྣམས་བསྐྲུན་པར་ནུས་པའི་ཕྱིར་ཏེ། དེ་ལྟར་དུ་དཔྱད་པ་གསུམ་
གྱིས་དག་པའི་ལུང་ལས་གྲུབ་པའི་ཕྱིར། མཆོད་བརྗོད་ཀྱི་ཚིགས་སུ་བཅད་པ་འདི་ཆོས་ཅན། རང་གི་བསྟན་བྱའི་དོན་ལ་མི་བསླུ་བ་ཡིན་ཏེ། དཔྱད་གསུམ་གྱིས་དག་པའི་ལུང་ཡིན་པའི་ཕྱིར། ཞེས་པའི་
རྟགས་ལས་ཚིགས་སུ་བཅད་པ་དེ་ཉིད་རང་གི་བསྟན་བྱའི་དོན་ལ་མི་བསླུ་བར་རྟོགས་པ་ན་མཁྱེན་པ་གསུམ་གྱིས་རང་སྲས་འཕགས་པ་བསྐྲུན་པར་སྟོན་པའི་ཕྱིར་རོ། །འདིར་ཡུམ་སྐྱེ་མེད་ཀྱི་རྣམ་བ་ཅན་དུ་བཤད་

[047A]༄༅། །པའི་རྒྱུ་མཚན་ཡོད་དེ། བདག་མེད་རྟོགས་པའི་ཤེས་རབ་འཕགས་པ་བཞིའི་མཐུན་མོངས་པའི་ཡུམ་ཡིན་ནོ་ཞེས་རྟོགས་པའི་དགོས་པ་ཡོད་པའི་ཕྱིར། བདག་མེད་རྟོགས་པའི་ཤེས་
རབ༑ འཕགས་བཞིའི་མཐུན་མོངས་པའི་ཡུམ་ཡིན་ཏེ། འཕགས་པའི་གོ་འཕང་ཐོབ་པར་འདོད་པ་རྣམས་ཀྱིས་བདག་མེད་རྟོགས་པའི་ཤེས་རབ་སྒོམ་དགོས་པའི་ཕྱིར་ཏེ། མི་རྟག་ལ་སོགས་
བཅུ་དྲུག་རྟོགས་པའི་སྐྱེས་བུ་འབྲིང་གི་བསམ་པ་ལེགས་པར་སྦྱངས་དགོས་པའི་ཕྱིར་ཏེ། འདི་ལ་དགོངས་ནས། མདོ་ལས། ཕ་ནི་ཐབས་དང་མ་ནི་ཤེས་རབ། ཅེས་དང། ཉན་ཐོས་ཀྱི་ས་ལ་
བསླབ་པར་འདོད་པས་ཀྱང་ཤེར་ཕྱིན་ལ་བསླབ་པར་བྱའོ། །ཞེས་གསུངས། གཉིས་པ་དོན་བསྡུ་བ་ནི།    ༈   ལ་རབ་ཏུ་དྭང་བ། ཞེས་སོགས་ཀྱི་སྐབས་སུ། དངོས་དང། དང་
པ་དཀར་ཆོས་ཀུན་གྱི་རྩ་བར་བསྟན་པ་གཉིས། དང་པོ་ནི། བཅོམ་ལྡན་འདས་མ་ལ་རབ་ཏུ་དྭང་བའི་དད་པ་ཆོས་ཅན། གནས་སྐབས་དང་མཐར་ཐུག་གི་ལེགས་པ་ཐམས་ཅད་ཐོབ་པའི་རྒྱུའི་གཙོ་བོ་ཡིན་
ཏེ༑ དེ་ལྟར་དུ་དེ་ལས། ཐོས་པ་ལས་བྱུང་བ་ལ་སོགས་པ་ཤེས་པ་སྐྱེ་བའི་རིམ་གྱིས་མཆོག་ཐོབ་པར་འགྱུར་རོ། །ཞེས་སོགས་ཀྱི་སྐབས་སུ་བསྒྲུབས་པའི་ཕྱིར། གཉིས་པ་ནི། དད་པ་དཀར་ཆོས་ཀུན་གྱི་

[047B] དེ་ལྟར་དུ་ཡིད་ཆེས་བའི་ལུང་ལ་བརྟེན་ནས་གྲུབ་པའི་ཕྱིར་ཏེ། དཀོན་མཆོག་སྒྲོན་མེའི་མདོ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང། །རྒྱལ་སྲས་རྣམས་ཀྱི་སྤྱོད་ལ་དད་བྱེད་པ། །བྱང་ཆུབ་བླ་ན་མེད་
ལ་དད་གྱུར་ན། །སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། །ཞེས་དང། དད་པ་སྔོན་འགྲོ་མ་ལྷར་སྐྱེད་པ་སྟེ། །ཞེས་དང། དད་པའི་རྩ་བ་རབ་བརྟན་བྱ། །ཞེས་སོགས་དང། སྡོང་པོ་བཀོད་པའི་མདོ་ལས། དད་པ་ཐེག་
པའི་མཆོག་ཡིན་ཏེ། །དེ་ནི་འདྲེན་པ་མྱ་ངན་འདའ། །དེ་ཕྱིར་བློ་དང་ལྡན་པའི་མི། །དད་པའི་རྗེས་སུ་འབྲང་བ་བརྟེན་ཞེས་དང་ཆོས་བཅུ་པའི་མདོ་ལས། དད་པ་མེད་པའི་མི་རྣམས་ལ། །དཀར་པོའི་དགེ་བ་མི་
འབྱུང་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་དང། སེངྒེས་ཞུས་པ་ལས། དད་པས་མི་ཁོམ་སྤོང་བར་བྱེད། །ཅེས་དང། རྒྱ་ཆེ་རོལ་པའི་མདོ་ལས། ཀུན་དགའོ་དད་པ་ལ་སྦྱོར་བ་གྱིས་
ཤིག༑ འདི་ནི་དེ་བཞིན་གཤེགས་པ་ལ་གསོལ་བ་འདེབས་པའོ། །ཞེས་དང། སྤྱོད་འཇུག་ལས་དགེ་པའི་ཆོས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །ཞེས་གསུངས་པའི་ཕྱིར་རོ། །
གསུམ་པ་ནི།    ༈    ཞེས་སོགས་ཀྱི་སྐབས་སུ། རྗེ་བཙུན་གྱིས་མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོང་ཕྱག་མཛད་པ་མི་འཐད་པར་ཐལ། ཡུམ་

[048A]༄༅། །མཐའ་དག་ལ་བསྟོད་ན་བསྟོད་གྲངས་ཉུང། ཡུམ་གྱི་ཕྱོགས་གཅིག་ལ་བསྟོད་ན་བསྟོད་གྲངས་མངས་བའི་ཕྱིར། ཞེ་ན་རྟགས་དང་པོ་མ་གྲུབ་སྟེ། རྗེ་བཙུན་གྱིས་མཁྱེན་གསུམ་
གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པ་འདི་ལ་རྒྱུ་མཚན་དང་དགོས་པ་གཉིས་ཡོད་པའི་ཕྱིར། རྗེ་བཙུན་ཆོས་ཅན། མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་མཐའ་དག་ལ་བསྟོད་པའི་
རྒྱུ་མཚན་ཡོད་དེ། མཁྱེན་གསུམ་གྱི་ཡོན་ཏན་བརྗོད་པས་ཡུམ་མཐའ་དག་གི་ཡོན་ཏན་བརྗོད་པར་འགྱུར་བའི་རྒྱུ་མཚན་གྱིས་མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་མཐའ་དག་ལ་བསྟོད་པའི་
ཕྱིར། མཁྱེན་གསུམ་གྱི་ཡོན་ཏན་བརྗོད་པ་ན་ཡུམ་མཐའ་དག་གི་ཡོན་ཏན་བརྗོད་པར་འགྱུར་ཏེ་མཁྱེན་གསུམ་གྱི་ཡུམ་མཐའ་དག་བསྡུས་པའི་ཕྱིར་ཏེ། དེས་མངོན་པར་རྟོགས་པ་བརྒྱད་ཀ་བསྡུས་པའི་ཕྱིར་ཏེ་
མཁྱེན་གསུམ་ཉམས་ལེན་གྱི་སྦྱོར་བས་མངོན་པར་རྟོགས་པ་བརྒྱད་ཉམས་ལེན་གྱི་སྦྱོར་བར་བསྡུས། མཁྱེན་གསུམ་གྱི་ཡོན་ཏན་བརྗོད་པར་འདོད་པས་མངོན་པར་རྟོགས་པ་བརྒྱད་ཀྱི་ཡོན་ཏན་བརྗོད་པར་འདོད་པ་
བསྡུས་པའི་ཕྱིར། དང་པོ་གྲུབ་སྟེ། མཁྱེན་གསུམ་རྫོགས་པར་ཉམས་སུ་ལེན་ན་མངོན་པར་རྟོགས་པ་བརྒྱད་ཀ་རྫོགས་པར་ཉམས་སུ་ལེན་པས་ཁྱབ་པ་ཡོད་པའི་ཕྱིར་དང། མངོན་པར་རྟོགས་པ་བརྒྱད་

[048B] མཁྱེན་གསུམ་གང་རུང་གི་སྦྱོར་བའི་སྒོམ་བྱའི་རྣམ་པ་ཡིན་དགོས་པའི་ཕྱིར། གཉིས་པ་གྲུབ་སྟེ་མཁྱེན་གསུམ་གྱི་ཡོན་ཏན་མཐའ་དག་བརྗོད་པར་འདོད་ན་ཡུམ་མཐའ་དག་གི་ཡོན་
ཏན་བརྗོད་པར་འདོད་པས་ཁྱབ་པའི་ཕྱིར་ཏེ། མཁྱེན་གསུམ་གྱི་ཡོན་ཏན་མཐའ་དག་རྟོགས་ན་སྦྱོར་བཞི་དང་ཆོས་སྐུའི་ཡོན་ཏན་མཐའ་དག་རྟོགས་དགོས་པའི་ཕྱིར། སྤྱིར་ནི་བསྡུས་ཚུལ་རྣམ་པ་དུ་མ་གསུངས་ཏེ། རྒྱ་
ཆེ་བས་ཆུང་བ་བསྡུས་པ། ཆུང་བས་ཆེ་བ་བསྡུས་པ། གཙོ་བོས་འཁོར་བསྡུས་པ། འཁོར་གྱིས་གཙོ་བོ་བསྡུས་པ་ལ་སོགས་པ་མང་པོ་གསུངས་པའི་ཕྱིར། དང་པོ་ནི། ནགས་ཚལ་གྱིས་ཤགས་པ་སྡུས་པ་ལྟ་བུ། གཉིས་
པ་ནི༑ བདེན་པས་སྟོང་པའི་བདེན་སྟོང་གཅིག་ཉིད་ཀྱིས་ཆོས་ཅན་ཐམས་ཅད་སྡུས་པ་ལྟ་བུ། གསུམ་པ་ནི། བདག་ཅག་གི་སྟོན་པས་འཁོར་རྣམས་བཞི་བསྡུས་པ་ལྟ་བུ། བཞི་པ་ནི། དྲན་པ་ཉེར་གཞག་ཏུ་གྱུར་པའི་
ཤེས་རབ་ཀྱིས་དྲན་པ་ཉེར་གཞག་ཏུ་གྱུར་པའི་གཙོ་བོ་སེམས་བསྡུས་པ་དང། ཡང་དག་སྤོང་བར་གྱུར་པའི་བརྩོན་འགྲུས་ཀྱིས་ཡང་དག་སྤོང་བར་གྱུར་པའི་གཙོ་བོ་སེམས་བསྡུས་པ་དང། རྫུ་འཕྲུལ་རྐང་པར་གྱུར་པའི་
ཏིང་ངེ་འཛིན་གྱིས་རྫུ་འཕྲུལ་གྱི་རྐང་པར་གྱུར་པའི་གཙོ་བོ་སེམས་བསྡུས་པ་ལྟ་བུ་སྟེ། མཛོད་ལས། དྲན་པ་ཉེར་གཞག་ཤེས་རབ་སྟེ། །བརྩོན་འགྲུས་ཡང་དག་འཇོག་ཅེས་བྱ། །རྫུ་འཕྲུལ་རྐང་པའི་ཏིང་འཛིན་ཏོ། །

[049A]༄༅། །ཞེས་གསུངས་པའི་ཕྱིར་རོ།    ༈   གསུམ་གྱི་སྒོ་ནས་ཡུམ་ལ་བསྟོད་པ་བརྗོད་པ་ལ་དགོས་པ་ཡོད་དེ་མཁྱེན་པ་གསུམ་པོ་དེས་འཕགས་བཞིའི་བཞེད་དོན་མཐའ་དག་
སྒྲུབ་ནུས་སོ་ཞེས་རྟོགས་པའི་དགོས་པ་ཡོད་པའི་ཕྱིར། དེ་ལྟར་སྒྲུབ་ནུས་ཏེ། དེ་ལྟར་དུ་འོག་ནས་འཆད་པའི་ཕྱིར།    ༈   རྐང་པ་དང་པོའི་ཚིག་དོན་བཤད་པ་སོགས་གསུམ་ཡོད་པ་ལས། དང་པོ་ལ། སྤྱི་
དོན་དང་གཞུང་དོན་གཉིས། དང་པོ་ལ་མྱང་འདས་ཀྱི་མཚན་ཉིད་དབྱེ་བ། ས་མཚམས། སྒྲ་བཤད། རྩོད་སྤངས་དང་ལྔ། དང་པོ་ནི། ཉོན་སྒྲིབ་སྤངས་ཤིང་འདུས་མ་བྱས་ཀྱི་རབ་ཏུ་ཕྱེ་བའི་རྣམ་བྱང་གི་བདེན་པར་
དམིགས་པ་དེའོ། །གཉིས་པ་ལ་སྤྱིར་བསྟན་པ་དང། བྱེ་བྲག་ཏུ་བཤད་པ་གཉིས། དང་པོ་ལ་རྣམ་པ་དུ་མ་གསུངས་ཏེ། ཉི་སྣང་ལས། བསྟན་པ་འདི་ལ་ཡོངས་སུ་མྱ་ངན་ལས་འདས་པ་རྣམ་པ་མང་པོར་རྣམ་
པར་གཞག་སྟེ། འདི་ལྟ་སྟེ། རྩེ་མོ་ཐོབ་པ་རྣམས་ཀྱིས་ནི་དགེ་བའི་རྩ་བ་འཆད་པ་ཡོངས་སུ་མྱ་ངན་ལས་འདས་པ་ཡིན་ནོ་།བཟོད་པ་ཐོབ་པ་རྣམས་ཀྱིས་ངན་འགྲོ་ཆད་པ་ཡོངས་སུ་མྱ་ངན་ལས་འདས་པ་
ཡིན་ནོ། །བསམ་གཏན་ཐོབ་པ་རྣམས་ཀྱིས་ནི་དེའི་ཡན་ལག་ཡོངས་སུ་མྱ་ངན་ལས་འདས་པ་ཡིན་ནོ། །རྒྱུན་ཏུ་ཞུགས་པ་རྣམས་ ཀྱིས་  ནི་སྲིད་པ་བརྒྱད་པ་མྱ་ངན་ལས་འདས་པ་ཡིན་ནོ། །ལན་ཅིག་ཕྱིར་འོང་བ་

[049B] ཀྱིས་  ནི་འདིར་སྲིད་པ་གསུམ་པ་མྱ་ངན་ལས་འདས་པ་ཡིན་ནོ། །ཕྱིར་མི་འོང་བ་རྣམས་ཀྱི་ནི་འདོད་པའི་ཁམས་ཡོངས་སུ་མྱ་ངན་ལས་འདས་པ་ཡིན་ནོ། །དགྲ་བཅོམ་པ་རྣམས་ཀྱིས་ནི་ཕུང་པོ་ལྷག་མ་དང་བཅས་པ་དང་
ཕུང་པོ་ལྷག་མ་མེད་པར་མྱ་ངན་ལས་འདས་པ་ཡིན་ནོ། །འདིར་ཡང་དམ་པའི་ཆོས་པདྨ་དཀར་པོའི་མདོ་ཚད་མར་བྱས་ནས་ཇི་ལྟར་འཕགས་པ་ཤཱ་རིའི་བུ་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
ལ༑ ཉན་ཐོས་ཀྱི་ཡོངས་སུ་མྱ་ངན་ལས་འདས་པའི་རྣམ་པར་གཞག་པ་གསུང་པ་དེ་བཞིན་དུ་དགོངས་པ་ཅན་གྱི་མྱ་ངན་ལས་འདས་པ་ཡིན་པར་ཤེས་པར་བྱ་སྟེ། དུས་དེ་སྲིད་དུ་འགྲོ་བའི་རྒྱུན་འཆད་པའི་ཕྱིར་རོ། །དེ་ཉིད་ཀྱི་
ཕྱིར་སེམས་ཅན་ཐམས་ཅད་ཀྱི་དོན་གྱི་བྱ་བ་རྒྱུན་ཆད་པའི་ཕྱིར། དེ་ཉིད་འདིའི་ཡོངས་སུ་མྱ་ངན་ལས་འདས་པ་ཡིན་ནོ། །ཞེས་བཤད་དོ། །ཞེས་གསུངས་པའི་ཕྱིར། དགོངས་པ་ཅན་གྱི་མྱང་འདས་ནི། །ས་བརྒྱད་པ་ལ་
གནས་པའི་བྱང་ཆུབ་སེམས་དཔའ་རྫོགས་སྨིན་སྦྱངས་གསུམ་མ་བྱས་པར་ཡང་དག་པའི་མཐའ་ལ་སླར་མི་ལྡང་བའི་ཚུལ་གྱིས་མཉམ་པར་གཞག་ན་གཞན་དོན་རྒྱུན་ཆད་པའི་མྱང་འདས་སུ་འགྱུར་བས་བརྟགས་པ་མཐའ་
བཟུང་གི་ཚུལ་གྱིས་བསྟན་པ་ཡིན་ནོ། །གཞན་ཡང། མྱང་འདས་འདི་ལ། རང་བཞིན་གྱི་ཡོངས་སུ་མྱ་ངན་ལས་འདས་པ། མི་གནས་པའི་མྱང་འདས། ཉན་ཐོས་ཀྱི་མྱང་འདས། བྱང་ཆུབ་སེམས་དཔའི་མྱང་འདས་

[050A]༄༅། །དེ་བཞིན་གཤེགས་པའི་མྱང་འདས་སོགས་གསུངས་སོ། །དང་པོ་ནི། སེམས་རང་བཞིན་གྱི་དྲི་མས་རྣམ་པར་དག་པ་ལྟ་བུ། གཉིས་པ་ནི། སྲིད་ཞིའི་མཐའ་ལས་བརྒལ་བའི་འགོག་
བདེན་ལྟ་བུ། གསུམ་པ་ནི་ཉན་ཐོས་རྣམས་སྐུ་ཚེའི་འདུ་བྱེད་སྟོང་པ་དང། དགྲ་བཅོམ་པའི་གོ་འཕང་ཐོབ་པ་ལྟ་བུ། བཞི་པ་ནི་བྱང་ཆུབ་སེམས་དཔའི་སྐུ་ཚེའི་འདུ་བྱེད་སྟོང་བ་ལྟ་བུ་དང་ལྔ་པ་ནི། དེ་བཞིན་
གཤེགས་པའི་གོ་འཕང་བརྙེས་པ་དང། དེ་བཞིན་གཤེགས་པ་སྐུ་ཚེའི་འདུ་བྱེད་སྐལ་དམན་གྱི་ངོ་བོར་སྟོང་པ་ལྟ་བུའོ། །གཉིས་པ། བྱེ་བྲག་ཏུ་བཤད་པ་ལ། དངོས་སྨྲ་བའི་ལུགས། ཐལ་འགྱུར་བའི་ལུགས་
རང་བརྒྱུད་པའི་ལུགས་དང་གསུམ། དང་པོ་ནི། ཐེག་དམན་གྱི་མྱང་འདས་གང་ཞིག་ཕུང་པོའི་ལྷག་མ་དང་བཅས་པ་དེ་ཐེག་དམན་གྱི་ལྷག་བཅས་མྱང་འདས་ཀྱི་མཚན་ཉིད། ཐེག་དམན་གྱི་མྱང་འདས་གང་ཞིག་
ཕུང་པོའི་འཇུག་པ་རྒྱུན་ཆད་པའི་གནས་སྐབས་དེ། ཐེག་དམན་གྱི་ལྷག་མེད་མྱང་འདས་ཀྱི་མཚན་ཉིད་ཡིན་ཏེ། རིགས་པ་དྲུག་ཅུ་པའི་འགྲེལ་པར། དེ་ལ་ཕུང་པོ་ལྷག་མ་དང་བཅས་པ་ནི་ཕུང་པོ་ཙམ་དུ་ཟད་དེ་ཉོན་
མོངས་པའི་འཆིང་བ་ལས་གྲོལ་བ་ཡིན། ཕུང་པོའི་ལྷག་མ་མེད་པ་ནི་ཕུང་པོའི་རྒྱུན་ཆད་པའི་མཚན་ཉིད་ཡིན་པས་ཞེས་དངོས་སྨྲ་བའི་བཞེད་པར་གསུངས་པའི་ཕྱིར་དང། རྣམ་པར་གཏན་ལ་དབབ་པ་སྡུ་བ་

[050B]རྣམ་པར་གཏན་ལ་དབབ་པའི་སྡོམ་ནི། བྲལ་དང་ཚེ་ཡི་འདུ་བྱེད་དང། །གྱུར་དང་གནས་དང་ཁྱད་པར་དང། །ཡོད་དང་རྟགས་དང་བདེ་བ་དང། །བྱེ་བྲག་གཞན་
དབང་བྱ་བ་ཡིན། །ཕུང་པོ་ལྷག་མ་དང་བཅས་པའི་མྱང་ན་ལས་འདས་པའི་དབྱིངས་ལ་གནས་པ་ཉོན་མོངས་པ་ཐམས་ཅད་དང་བྲལ་བར་བརྗོད་པར་བྱ་འམ། མ་བྲལ་བར་བརྗོད་པར་བྱ་ཞེ་ན་སྨྲས་པ་བྲལ་བར་བརྗོད་
པར་བྱའོ། །སྡུག་བསྔལ་ཐམས་ཅད་དང་བྲལ་བར་བརྗོད་པར་བྱ་བའམ། མ་བྲལ་བར་བརྗོད་པར་བྱ་ཞེ་ན། སྨྲས་པ་བྲལ་བ་དང་མ་བྲལ་བར་ཡང་བརྗོད་པར་བྱ་སྟེ། མ་འོངས་པའི་སྐྱེ་བའི་སྡུག་བསྔལ་འབྱུང་བར་
འགྱུར་བ་གང་ཡིན་པ་དེ་དང་ནི་བྲལ་བར་བརྗོད་པར་བྱའོ། །ད་ལྟར་གྱི་སྐྱེ་བའི་སྡུག་བསྔལ་གང་ཡིན་པ་དེ་ལས་ཀྱང་སེམས་ལས་བྱུང་བ་དང་ནི་བྲལ་བར་བརྗོད་པར་བྱའོ། །སྐྲེས་པའི་སྡུག་བསྔལ་དང་སྐོམ་པའི་སྡུག་
བསྔལ་དང། ཁམས་མ་སྙོམས་པ་ལས་གྱུར་པ་དང། དུས་ཚིག་འགྱུར་བ་ལས་གྱུར་བ་དང། གནོད་པ་ལས་གྱུར་པའི་སྡུག་བསྔལ་དང་ནི་མ་བྲལ་བར་བརྗོད་པར་བྱའོ། །དེ་ཡང་ཀུན་འབྱུང་བ་ལས་ཡིན་གྱི་ཉོན་མོངས་
པ་དང་བྲལ་བ་ལས་ནི་མ་ཡིན་ནོ། །གལ་ཏེ་དགྲ་བཅོམ་པ་ཐམས་ཅད་སེམས་ལ་དབང་ཐོབ་པ་ཡིན་ན་ཅིའི་ཕྱིར་ཚེའི་འདུ་བྱེད་བཏང་སྟེ་ཡོངས་སུ་མྱ་ངན་ལས་མི་འདའ་བར་སྡུག་བསྔལ་གྱིས་གནོད་བཞིན་དུ་གྣས་༄༅། །ཞེ་ན་སྨྲས་པ་ནུས་པའི་ཁྱད་པར་གྱིས་ཕྱིར་ཏེ་འདི་ལྟར་དགྲ་བཅོམ་པ་ལ་ལས་ཚེའི་འདུ་བྱེད་སྟོང་བར་ནུས་ལ། ལ་ལས་ནི་མི་ནུས་པ་དང། ལ་ལས་ཚེའི་འདུ་བྱེད་སྲིང་བར་ནུས་ལ། ལ་ལས་
མི་ནུས་པའི་ཕྱིར་རོ། །ཞེས་དང། སྨྲས་པ་དགྲ་བཅོམ་པའི་གནས་གྱུར་པ་ནི་ཡོད་དེ། དེ་ཡང་སྐྱེ་མཆེད་དྲུག་གཞན་དང་གཞན་མ་ཡིན་པ་ཉིད་དུ་བརྗོད་པར་མི་བྱའོ། །དེ་ཅིའི་ཕྱིར་ཞེན། འདི་ལྟར་གནས་གྱུར་
པ་དེ་ན། དེ་བཞིན་ཉིད་རྣམ་པར་བཞག་པས་རབ་ཏུ་ཕྱེ་བ་དང་དེ་བཞིན་ཉིད་ཀྱི་རིགས་ཅན་དང། །དེ་བཞིན་ཉིད་ཀྱིས་པོན་ཅན་དང་དེ་ཉིད་ལས་ཡང་དག་པར་གྲུབ་པ་ཡིན་ལ། ཞེས་སོགས་དང་དགྲ་བཅོམ་པ་
ཕུང་པོའི་ལྷག་མ་དང་བཅས་པའི་མྱང་ན་ལས་འདས་པའི་དབྱིངས་ལ་གནས་པ་སེམས་གང་ལ་གནས་ནས་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་མྱ་ངན་ལས་འདའ་ཞེ་ན་སྨྲས་པ་མཚན་མ་ཐམས་
ཅད་མེད་པས་མཚན་མ་མེད་པའི་དབྱིངས་འབའ་ཞིག་ཡིད་ལ་བྱེད་ཅིང་རིམས་ཀྱི་འགོག་པ་ལ་སྙོམ་པར་འཇུག་ལ། འཇུག་པའི་རྣམ་པར་ཤེས་པ་འགོག་པར་བྱེད་ཅིང། དེའི་འོག་ཏུ་ཀུན་གཞིའི་རྣམ་པར་ཤེས་
པའི་གནས་སྤོང་བར་བྱེད་དེ། ཀུན་གཞིའི་རྣམ་པར་ཤེས་པ་དང་འཇུག་པའི་རྣམ་པར་ཤེས་པ་རྒྱུ་མེད་པར་མི་སྐྱེ་བས་དེ་ན་འདུས་མ་བྱས་པའི་དབྱིངས་རྣམ་པར་དག་པ་དྲི་མ་མེད་པ་ལུས་སོ་།དབྱིངས་དེར་ཡོངས་

[051B]འགྲོ་ལ། དྲི་ཟ་ཉིད་དུ་ཡང་མ་ཡིན་ལ། ཀླུ་ཉིད་དུ་ཡང་མ་ཡིན་མི་འམ་ཅི་ཉིད་དུ་ཡང་མ་ཡིན་ལྷ་མ་ཡིན་ཉིད་དུ་ཡང་མ་ཡིན་གནོད་སྦྱིན་ཉིད་དུ་ཡང་མ་ཡིན་
ཞིང༑ མི་ཉིད་དུ་ཡང་མི་འགྲོ་སྟེ། མདོར་བསྡུས་ན་དེ་ནི་ཕྱོགས་བཅུའི་སེམས་ཅན་དུ་གདགས་པའི་ཁམས་ཐཾས་ཅད་དང་འགྲོ་བ་ཐམས་ཅད་དང་སྐྱེ་གནས་ཐམས་ཅད་དང། སྐྱེ་བ་ཐམས་ཅད་དང། ལུས་ཐོབ་པ་ཐམས་
ཅད་དང། རིགས་བཙུན་པ་ཐམས་ཅད་དང། ས་ཐམས་ཅད་པོ་གང་དག་ཡིན་པ། དེ་དག་གི་གྲངས་སུ་མི་འགྲོ་སྟེ། འདི་ལྟར་དབྱིངས་དེ་ནི་སྤྲོས་པ་མེད་པ། གྲུབ་པ་རྣམས་ཀྱི་སོ་སོ་རང་རིགས་པ་དང་མཐུན་པ་
ཡིན་པའི་ཕྱིར་རོ། །དགྲ་བཅོམ་པ་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་དང་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པ་ལ་ཁྱད་པར་ཅི་
ཡོད་ཅེ་ན། སྨྲས་པ་ཕུང་པོ་ལྷག་མ་དང་བཅས་པ་ལ་གནས་པ་ནི་གྲངས་སུ་ཁས་ལེན་པ་ཡིན་ལ། ཕུང་པོ་ལྷག་མ་མེད་པ་ལ་གནས་པ་ནི་གྲངས་སུ་ཁས་ལེན་པ་མ་ཡིན་ལ། ཕུང་པོའི་ལྷག་མ་དང་བཅས་པ་ལ་གནས་པ་ནི་
སྡུག་བསྔལ་དང་བཅས་པ་ཡིན་ལ། ཕུང་པོ་ལྷག་མ་མེད་པ་ལ་གནས་པ་ནི་སྡུག་བསྔལ་མེད་པ་དང། ཕུང་པོ་ལྷག་མ་དང་བཅས་པ་ལ་གནས་གྱུར་པ་ནི་སྐྱེ་མཆེད་དྲུག་དང་འབྲེལ་པ་ཡིན་ལ། ཕུང་པོའི་ལྷག་མ་མེད་པ་ལ་གནས་

[052A]༄༅། །པའི་གནས་གྱུར་པ་ན་སྐྱེ་མཆེད་དྲུག་དང་འབྲེལ་པ་མེད་པ་ཡིན་ནོ། །ཞེས་དང། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་གནས་གྱུར་པ་ཡོད་པར་བརྗོད་པར་བྱའམ་
མེད་པར་བརྗོད་པར་བྱ་ཞེ་ན། སྨྲས་པ་ཡོད་པར་བརྗོད་པར་བྱའོ་།མཚན་ཉིད་ཇི་ལྟ་བུར་བརྗོད་པར་བྱ་ཞེ་ན། སྨྲས་པ་སྤྲོས་པ་མེད་པའི་མཚན་ཉིད་དང། ཆོས་ཀྱི་དབྱིངས་ཤིན་ཏུ་རྣམ་པར་དག་པའི་མཚན་ཉིད་
ཡིན་ནོ། །ཞེས་སོགས་དང། རྟག་པར་བརྗོད་པར་བྱའམ། མི་རྟག་པར་བརྗོད་པར་བྱ་ཞེ་ན། སྨྲས་པ་རྟག་པར་བརྗོད་པར་བྱའོ། །དེ་ཅིའི་ཕྱིར་ཞེ་ན་སྨྲས་པ། དེ་བཞིན་ཉིད་རྣམ་པར་དག་པས་རབ་ཏུ་ཕྱེ་བ་ཡིན་
པའི་ཕྱིར་དང། མི་འབྱུང་བའི་ཕྱིར་དང། མ་སྐྱེས་པའི་ཕྱིར་དང། ཟློག་པ་མེད་པའི་ཕྱིར་རོ། །ཅི་བདེ་བར་བརྗོད་པར་བྱ་འམ་བདེ་བ་མ་ཡིན་པར་བརྗོད་པར་བྱ་ཞེ་ན། སྨྲས་པ་དོན་དམ་པའི་བདེ་བས་བདེ་
པར་བརྗོད་པར་བྱ་ཡི། ཚོར་བའི་བདེ་བས་ནི་མིན་ནོ། །ཞེས་དང་སྨྲས་པ། ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་པ་ལ་ནི་སྒྲིབ་པ་དང་བཅས་པ་དང་སྒྲིབ་པ་མེད་པའི་
རྣམ་པར་གཞག་པ་ཡོད་ཀྱི་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་གནས་པ་ལ་ནི་སྒྲིབ་པ་རྣམ་པར་བཞག་པ་མེད་དོ། །དེ་ཅིའི་ཕྱིར་ཞེ་ན། མཚན་མ་དང་གནས་ངན་ལེན་ཐམས་ཅད་ཀྱི་

[052B] ཞེས་དང་གལ་ཏེ་དེ་ལ་སྒྲིབ་པ་མེད་དེ། ཇི་ལྟར་དེ་བཞིན་གཤེགས་པ་ལ་སྒྲིབ་པ་མི་མངའ་བ་དེ་ཁོ་ན་བཞིན་དུ་དགྲ་བཅོམ་པ་ལ་ཡང་སྒྲིབ་པ་མེད་པ་ཡིན་ན། ཅིའི་ཕྱིར་
དགྲ་བཅོམ་པ་ཡང་དེ་བཞིན་གཤེགས་པའི་མཛད་པ་མི་བྱེད་ཅེ་ན་སྨྲས་པ་སྔོན་སྨོན་ལམ་གོ་མས་པ་མེད་པའི་ཕྱིར་དང། དེ་ལྟ་བུའི་རིགས་ཅན་ཡིན་པ་དེའི་ཕྱིར་དགྲ་བཅོམ་པ་ནི་ལྡང་བའི་བསམ་པ་མེད་པར་ཡོངས་
སུ་མྱ་ངན་ལས་འདའ་བས་ན་དེའི་ཕྱིར་མི་བྱེད་དོ། །ཞེས་དང་གཟུགས་ལས་གཞན་དུ་བརྗོད་པར་བྱའམ་གཞན་མ་ཡིན་པར་བརྗོད་པར་བྱ་ཞེ་ན། སྨྲས་པ་གཞན་ཡང་མ་ཡིན། གཞན་མིན་པ་ཡང་མ་ཡིན་པར་བརྗོད་
པར་བྱའོ། །ཞེས་དང། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བ་ཅིག་གཟུགས་ལ་སོགས་པ་ལ་དབང་ཐོབ་པར་བརྗོད་པར་བྱའམ། དབང་ཐོབ་པ་མ་ཡིན་པར་
བརྗོད་པར་བྱ་ཞེ་ན། སྨྲས་པ། དབང་ཐོབ་པར་བརྗོད་པར་བྱའོ་།དབང་ཐོབ་ན་ཅི་མངོན་དུ་ཐོབ་པར་བརྗོད་པར་བྱའཾ་མངོན་དུ་མི་བྱེད་པར་བརྗོད་པར་བྱ་ཞེ་ན། སྨྲས་པ་ལ་ལ་ནི་མངོན་དུ་བྱེད་ལ། ལ་ལ་ནི་མངོན་དུ་མི་བྱེད་
དེ༑ དེ་བཞིན་གཤེགས་པར་གྱུར་ནས་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པ་གང་ཡིན་པ་དེ་ནི་མངོན་དུ་མཛད་དོ། །དེ་ལས་གཞན་པ་ནི་མངོན་དུ་མི་

[053A]༄༅། །བྱེད་དོ། །ཞེས་སོགས་དང། ཉན་ཐོས་བྱང་ཆུབ་ཏུ་ཡོངྶུ་བསྒྱུར་བས་ཇི་ལྟར་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་གནས་ཤིང་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་དོན་པར་བསྒྲུབ་པར་བྱེད་དམ། འོན་ཏེ་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་བྱེད་ཅེ་ན། སྨྲས་པ། ཕུང་པོའི་ལྷག་མ་དང་བཅས་པའི་མྱ་ངན་ལས་
འདས་པའི་དབྱིངས་ལ་གནས་ཤིང་བྱེད་དེ། འདི་ལྟར་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་གནས་པ་ནི་རྩོམ་པ་ཐམས་ཅད་དང་བྲལ་ཞིང་འབད་པ་ཐམས་ཅད་རྒྱུན་བཅད་པའི་ཕྱིར་
རོ༑ ༑གལ་ཏེ་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་བླ་ན་མེད་པར་ཡང་དག་པར་རྫོགས་པའི་བྱང་ཆུབ་མངོན་པར་བསྒྲུབ་པར་བྱེད་ན། ཇི་ལྟར་སྐྱེ་བ་གཅིག་གིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་བསྒྲུབ་ཏུ་རུང་སྟེ། དགྲ་བཅོམ་པ་ལ་ནི་རེ་ཞིག་སྐྱེ་བ་གཅིག་ཀྱང་མེད་ན་སྐྱེ་བའི་རྒྱུ་ལྟ་ཅི་སྨོས་ཀྱང་ཅི་དགོས་ཞེ་ན་སྨྲས་པ་ཚེའི་འདུ་བྱེད་སྲིངས་
ནས་མངོན་པར་འགྲུབ་པར་བྱེད་དོ། །བཅོམ་ལྡན་འདས་ཀྱིས་ཀྱང་ཉན་ཐོས་བྱང་ཆུབ་ཏུ་ཡོངས་སུ་བསྒྱུར་པ་ལ་ཤས་ཆེར་དགོངས་ནས་རིགས་ཀྱི་བུ་ནོར་གྱི་རང་བཞིན་ཅན་རྫུ་འཕྲུལ་གྱི་རྐང་པ་བཞི་བསྒོམ་

[053B] བསྐལ་པའམ་བསྐལ་བ་ལས་ལྷག་པར་གནས་པར་འགྱུར་རོ་།ཞེས་གསུངས་ཏེ་བསྐལ་པ་ལས་ལྷག་པ་ཞེས་བྱ་བ་ནི་འདི་ལྟར་བསྐལ་པ་བས་ཕ་རོལ་ཡིན་པར་དགོངས་སོ། །དེ་ནི་དེ་ལྟར་ཚེའི་འདུ་བྱེད་
སྲིངས་སུ་ཟིན་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཤིན་ཏུ་བུལ་བ་ཡིན་ཏེ། མྱ་ངན་ལས་འདས་པ་ལ་མངོན་པར་དགའ་བའི་ཕྱིར་ཏེ། བྱང་ཆུབ་སེམས་དཔའ་ལས་དང་པོ་བ་ཡག་དེ་ལྟར་མིན་ནོ་
དེ་ནི་དེ་ལྟར་ཚེའི་འདུ་བྱེད་སྲིངས་ནས་དབང་པོའི་ལུས་བྱིན་གྱིས་རློབས་པར་བྱེད་ཅིང། སྤྲུལ་བའི་ལུས་ཀྱི་ཆོས་མཐུན་པ་དག་ལ་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་མྱ་ངན་ལས་འདས་
པར་སྟོན་པར་བྱེད་དེ། དེས་ན་དེ་དག་འདི་སྙམ་དུ་དེ་ནི་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་མྱ་ངན་ལས་འདས་སོ་སྙམ་དུ་སེམས་སོ། །དེའི་དབང་པོའི་ལུས་བྱིན་གྱིས་བརླབ་པ་དེ། འཛམ་
བུ་གླིང་འདིར་གང་འདོད་པར་ཅི་ནས་ཀྱང་ལྷ་རྣམས་ཀྱིས་ཀྱང་མི་མཐོང་ན་སེམས་ཅན་ཕལ་པ་གཞན་དག་གིས་ལྟ་སྨྲོས་ཀྱང་ཅི་དགོས་པ་དེ་ལྟར་རབ་ཏུ་དབེན་པར་གནས་པར་བྱེད་དོ། །དེ་མྱ་ངན་ལས་འདས་
པ་ལ་མངོན་པར་དགའ་བ་བདེ་བ་མང་དུ་གནས་པས་འཇིག་རྟེན་གྱི་ཁམས་རབ་འབྱམས་དེ་དང་དེ་དག་ཏུ་དེ་བཞིན་གཤེགས་པ་དང་བྱང་ཆུབ་སེམས་དཔའ་རྣམས་ལ་བསྙེན་བཀུར་བྱ་བ་དང། བྱང་ཆུབ་

[054A]༄༅། །ཀྱི་ཕྱོགས་ཀྱི་ལམ་བསྒོམས་པ་ལ་བག་མེད་པ་ན་ཡང་དང་ཡང་དུ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཡང་དག་པར་བསྐུལ་བར་མཛད་དེ། ཡང་དག་པར་བསྐུལ་
པར་མཛད་པ་ན་ཡང་དང་ཡང་དུ་བག་ཡོད་པ་ལ་རྣལ་འབྱོར་བྱེད་དོ། །ཞེས་གསུངས་པའི་ཕྱིར། གཉིས་པ་ཐལ་འགྱུར་པའི་ལུགས་ནི་ཐེག་དམན་གྱི་མྱང་འདས་གང་ཞིག། བདེན་སྣང་གི་ལྷག་མ་
དང་བཅས་པ་དེ། ལྷག་བཅས་མྱང་འདས་ཀྱི་མཚན་ཉིད། དེ་གང་ཞིག་བདེན་སྣང་གི་ལྷག་མ་དན་བྲལ་པ་དེ། ལྷག་མེད་མྱང་འདས་ཀྱི་མཚན་ཉིད་ཡིན། དང་ཕོ་ལྷག་མེད་ཀྱི་མྱང་འདས་ཐབ་ཅིང་དེ་
རྗེས་ལྷག་བཅས་ཀྱི་མྱང་འདས་ཐོབ་སྟེ། སྟོང་པ་ཉིད་ལ་གཉིས་སྣང་ནུབ་པའི་གནས་སྐབས་དེར་བདེན་སྣང་གི་ལྷག་མ་མེད་ཅིང་རྗེས་ཐོབ་ཀྱི་གནས་སྐབས་ན། བདེན་སྣང་གི་ལྷག་མ་དང་བཅས་
པའི་ཕྱིར། གསུམ་པ་ནི། ཐེག་དམན་གྱི་མྱང་འདས་གང་ཞིག་སྡུག་བདེན་གྱི་ལྷག་མ་དང་བཅས་པ། ལྷག་བཅས་མྱང་འདས་ཀྱི་མཚན་ཉིད། དེ་གང་ཞིག་སྡུག་ཀུན་སྤངས་པ་དེ། ལྷག་མེད་
མྱང་འདས་ཀྱི་མཚན་ཉིད་ཡིན་ཏེ། མདོ་ལས། གང་ན་ལུས་ཤིག་འདུ་ཤེས་འགགས། །ཚོར་བ་ཐམས་ཅད་བྲལ་གྱུར་ཞིང། །འདུ་བྱེད་ཉེ་བར་ཞི་པ་དང། །རྣམ་པར་ཤེས་པ་ནུབ་གྱུར་པ། །ཞེས་

[054B] མ་ཞུམ་པ་ཡི་སེམས་ཀྱིས་སུ། ཚོར་བ་དང་དུ་ལེན་པ་ན། །དེ་ཡི་སེམས་ནི་རྣམ་པར་ཐར། །མར་མེ་ཤི་བར་གྱུར་པ་བཞིན་།ཞེས་དང། མེད་ཕྱིར་འཇིགས་དང་བཅེས་པའི་ཕྱིར། །ཞེས་པའི་
འགྲེལ་པར། ལམ་དེས་རྟོགས་པའི་འགོགས་པ་གང་ཡིན་པ་དེ་ཡང་ཉན་ཐོས་ཀྱི་ཚུལ་གྱིས་མར་མེ་རྒྱུན་ཆད་པ་བཞིན་དུ་ཉོན་མོངས་པ་དང་སྡུག་བསྔལ་མེད་པ་ཙམ་གྱི་རབ་ཏུ་ཕྱེ་ལ། །མེད་པ་ནི་སྐྱབས་
སམ་སྐྱབས་མ་ཡིན་པར་འགྱུར་པ་འོས་པ་མ་ཡིན་ནོ། །ཞེས་གསུངས་པའི་ཕྱིར། གསུམ་པ་ནི། དགྲ་བཅོམ་པ་མཐའ་དག་གི་རྒྱུད་ལ་བཞུགས་སོ། །བཞི་པ་ནི། སྡུག་བསྔལ་མཐའ་དག་དང་བྲལ་བའི་དོན་
གྱིས་མྱ་ངན་ལས་འདས་པ་ཞེས་བརྗོད། ལྔ་པ་ནི། སངས་རྒྱས་མ་ཐོབ་པར་དུ་མྱང་འདས་མི་ཐོབ་པར་ཐལ། དེས་ན་སངས་རྒྱས་མ་ཐོབ་པར། །མྱང་ངན་ལས་འདས་པ་མི་ཐོབ་སྟེ། །འོད་དང་འོད་ཟེར་
སྤངས་ནས་ནི། །ཉི་མ་ལྟ་བར་མི་ནུས་བཞིན། །ཞེས་དང། དེ་ཕྱིར་ཉི་དང་ཟེར་བཞིན་ཡོན་ཏན་དབྱེར་མེད་པས། །སངས་རྒྱས་ཉིད་ལས་མ་གཏོགས་མྱ་ངན་འདས་པ་མེད། །ཞེས་གསུངས་པའི་ཕྱིར་
ཞེ་ན་མ་ཁྱབ་སྟེ། སངས་རྒྱས་མ་ཐོབ་བར་དུ་མཐར་ཐུག་གི་མྱང་འདས་མི་ཐོབ་པ་ལ་དགོངས་ནས་གསུངས་པའི་ཕྱིར་ཏེ། དེའི་འགྲེལ་པར། ཆགས་པ་མེད་པ་ཐོག་པ་མེད་པའི་ཡེ་ཤེས་ཀྱི་གཟིགས་

[055A]༄༅། །པ་མངའ་བའི་དེ་བཞིན་གཤེགས་པ་མ་ཐོབ་པར་སྒྲིབ་པ་ཐམས་ཅད་ལས་རྣམ་པར་གྲོལ་པའི་མཚན་ཉིད་ཅན་གྱི་མྱ་ངན་ལས་འདས་པའི་དབྱིངས་རྟོགས་པ་མངོན་དུ་བྱེད་པར་མི་འཐད་དེ་
འོད་དང་འོད་ཟེར་མ་མཐོང་བར་ཉི་མའི་དཀྱིལ་འཁོར་མི་མཐོང་བ་བཞིན་ནོ། །ཞེས་གསུངས་པའི་ཕྱིར། སངས་རྒྱས་མ་ཐོབ་པར་དུ་མཐར་ཐུག་གི་མྱང་འདས་མི་ཐོབ་པར་སྒྲུབས་པའི་རྒྱུ་མཚན་ཡོད་དེ་
ཐེག་དམན་དུ་རིགས་ངེས་པའི་དགྲ་བཅོམ་པ་རྣམས་མཐར་ཐུག་གི་མྱང་འདས་ཐོབ་སྙམ་དུ་འཛིན་པའི་ཕྱིར་ཏེ། དམ་ཆོས་པད་དཀར་སོགས་མཐར་ཐུག་ཐེག་པ་གཅིག་ཏུ་སྒྲུབས་པའི་ཆོས་ཀྱི་དེ་
ཁོ་ན་ཉིད་བསྟན་པ་ན། སྔར་བཤད་ཀྱི་འཛིན་པ་དེ་ཉིད་ཟློག་པར་འགྱུར་བའི་ཕྱིར་ཏེ། དམ་ཆོས་པད་དཀར་ལས། མགོན་པོ་བདག་ཅག་དེ་རིང་ཉན་ཐོས་འགྱུར། །བྱང་ཆུབ་དམ་པ་ཡང་དག་སྒྲགས་
པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། །དེ་པས་བདག་ཅག་ཉན་ཐོས་མི་ཟད་འདྲ། །ཞེས་དང། རྒྱུད་བླ་ལས། དམ་ཆོས་པད་མ་དཀར་ལ་སོགས། །ཆོས་ཀྱི་དེ་ཉིད་བསྟན་པ་ཡིས་
དེ་དག་སྔར་འཛིན་ལས་ཟློག་ཅིང། །ཐབས་དང་ཤེས་རབ་ཡོངས་བཟུང་བས། །ཐེག་པ་མཆོག་ཏུ་སྨིན་མཛད་དེ། །བྱང་ཆུབ་མཆོག་ཏུ་ལུང་བསྟན་ཏོ། །ཞེས་གསུངས་པའི་ཕྱིར། ཡང་སངས་

[055B]ཆོས་སྐུ་ལྷག་མེད་མྱང་འདས་ཡིན་པར་ཐལ་སྐུ་གསུམ་ལ་འཇུག་པའི་སྒོར། ཕུང་པོར་བཅས་པའི་མྱ་ངན་འདས། །ཐུབ་སྐུ་གཉིས་ལ་བརྗོད་པ་ཡིན་
ཕུང་པོ་ཀུན་དང་བྲལ་བའི་ཕྱིར། །ཆོས་ཀྱི་སྐུ་ལ་ཕུང་པོ་མེད། །ཅེས་དང། གསེར་འོད་ལས་སྐུ་དེ་གཉིས་ལ་དགོངས་ཏེ་སངས་རྒྱས་བཅོམ་ལྡན་འདས་རྣམས་ཕུང་པོ་ལྷག་མ་དང་བཅས་པའི་མྱང་ན་ལས་འདས་པ་
འོ༑ ༑ཆོས་ཀྱི་སྐུ་ལ་དགོངས་ཏེ་ཕུང་པོ་ལྷག་མ་མེད་པའི་མྱ་ངན་ལས་འདས་པའོ། །ཞེས་གསུངས་པའི་ཕྱིར་སྙམ་ན། ཁྱབ་པ་མེད་པར་ཐལ། ལུང་དེ་གཉིས་སྒྲ་ཇི་བཞིན་པ་མིན་པའི་དྲང་དོན་དགོངས་པ་ཅན་
ཡིན་པར་མདོ་དེ་ཉིད་རང་ལས་གསུངས་པའི་ཕྱིར། དགོངས་གཞི་ཡོད་དེ། སྐུ་གསུམ་པོ་དེ་ཉིད་ཀྱིས་མྱ་ངན་དང། སྡུག་བསྔལ་མཐའ་དག་སྤངས་པ་ལ་དགོངས་པའི་ཕྱིར། དགོས་པ་ཡོད་དེ། མྱང་འདས་ཁོ་ན་
དོན་དུ་གཉེར་བའི་ཐེག་དམན་གྱི་རིགས་ཅན་རྗེས་སུ་བཟུང་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། མྱང་འདས་ཡིན་ན་འདུས་མ་བྱས་ཡིན་དགོས་པའི་ཕྱིར་ཏེ། རྩ་ཤེས་ལས། མྱ་ངན་འདས་པ་འདུས་
མ་བྱས། ཞེས་དང། འཇུག་པར། མདོར་བསྡུས་ནས་ནི་དངོས་མེད་པར་འདུས་མ་བྱས་ཆོས་རྣམས་ལ་བརྗོད། །ཅེས་དང། དེའི་རང་འགྲེལ་ལས། མདོར་བསྡུས་ན། དངོས་པོར་མེད་པའི་ཆོས་རྣམས་ནི། །འྡུས་༄༅། །མ་བྱས་པའི་ཆོས་རྣམས་ཏེ། །འདི་ལྟ་སྟེ། །ནམ་མཁའ་དང་མྱ་ངན་ལས་འདས་པ་ལ་སོགས་པ་དག་གོ། ཞེས་གསུངས་པའི་ཕྱིར། ཡང་མི་གནས་པའི་མྱང་འདས་རྣམས་ལྷག་མེད་
ཀྱི་མྱང་འདས་ཡིན་པར་ཐལ། དེ་བཞིན་གཤེགས་པ་ལྷག་མེད་དུ་མྱ་ངན་ལས་འདས་པའི་ཚེ་གཞན་དོན་རྒྱུན་མི་ཆད་དུ་མཛད་པར་གསུངས་པའི་ཕྱིར། སྙམ་ན་མ་ཁྱབ་སྟེ། ཐེག་པ་དམན་པ་རྣམས་
ཀྱི་བསམ་དོ་དང་བསྟུན་ནས་དེ་ལྟར་གསུངས་པའི་ཕྱིར་རོ། །གཉིས་པ་གཞུང་དོན་ནི།    ༈    ཞེས་སོགས་ལ། ཉན་ཐོས་ཞི་བ་འཚོལ་རྣམས་ཞེས་སོགས་རྐང་པ་
དང་པོའི་དགོངས་པ་འགྲེལ་བར་བྱེད་པ་ནི། རྗེ་བཙུན་བྱམས་པ་མགོན་པོ་ཆོས་ཅན། གཞི་ཤེས་ལ་བསྟོད་ཕྱག་མཛད་དེ། དེའི་ཡོན་ཏན་ཚང་མས་ངེས་པའི་སྒོ་ནས་བརྗོད་པར་མཛད་པའི་མཁས་མཆོག་
ཡིན་པའི་ཕྱིར། གཞི་ཤེས་ཆོས་ཅན། ཡོན་ཏན་ཁྱད་པར་ཅན་དང་ལྡན་ཏེ། ཉན་རང་གི་བཞེད་དོན་ཐམས་ཅད་བསྒྲུབ་པའི་ཡོན་ཏན་དང་ལྡན་པའི་ཕྱིར། ཉན་རང་གཉིས་པོ་དེ་ཆོས་ཅན། མྱང་འདས་ཐོབ་
བྱེད་ཀྱི་ཐབས་ཁྱད་པར་ཅན་དང་ལྡན་ཏེ། གང་ཟག་གི་བདག་མེད་རྟོགས་ཟིན་གོམས་པར་མཛད་པའི་ཕྱིར། ཞི་བ་འཚོལ་རྣམས། ཞེས་པའི་རྩ་བའི་ཚིག་འདི་ཆོས་ཅན། རང་སངས་རྒྱས་ཉན་ཐོས་ཀྱི་ཕྱོགས་

[056B] དེ་གཉིས་སྤངས་རྟོགས་འགའ་ཞིག་འདྲ་བས་དེ་ལྟར་བསྟན་པའི་ཕྱིར། རང་རྒྱལ་དགྲ་བཅོམ་པ་ཆོས་ཅན། ཉན་ཐོས་དང་ཁྱད་པར་མེད་པ་མིན་ཏེ་དེ་ལས་ཡོན་ཏན་གྱི་
འབྱོར་པ་ཁྱད་པར་དུ་འཕགས་པའི་སྒོ་ནས་དེ་ཉིད་ཟིལ་གྱིས་གནོན་པར་མཛད་པའི་ཕྱིར། རྟགས་གྲུབ་སྟེ། མདོ་སྡེ་རྒྱན་ལས། ཉན་ཐོས་རྣམས་ཀྱི་འབྱོར་པས་ནི། འཇིག་རྟེན་པ་ཡི་ཟིལ་གྱིས་གནོན་།རང་སངས་
རྒྱས་ཀྱིས་ཡིས་ནི། །ཉན་ཐོས་ཀྱི་ཡང་ཟིལ་གྱིས་གནོན། །དེ་ཡི་བྱང་ཆུབ་སེམས་དཔའ་ཡི། །འབྱོར་པའི་ཆར་ཡང་མི་ཕོད་དོ། །དེ་ཡི་དེ་བཞིན་གཤེགས་པ་ཡི། །འབྱོར་པའི་ཆར་ཡང་མི་ཕོད་དེ་།ཞེས་གསུངས་
པའི་ཕྱིར།    ༈   སྤྱི་དོན་དང་གཞུང་དོན་གཉིས། དང་པོ་ལ་ཆོས་འཁོར་གྱི་མཚན་ཉིད། དབྱེ་བ། ས་མཚམས། སྒྲ་བཤད། འཕྲོས་དོན་དང་ལྔ། དང་པོ་ནི། བཀའ་
དང་མངོན་པར་རྟོགས་པ་གང་རུང་གི་རིགས་སུ་གནས་པའི་དམ་ཆོས་དེའོ། །གཉིས་པ་ལ། དངོས། སོ་སོའི་རང་བཞིན། ཇི་ལྟར་བསྐོར་ཚུལ་དང་གསུམ། དང་པོ་ནི། དེ་ལ་དབྱེ་ན། ལུང་གི་ཆོས་འཁོར་དང་
རྟོགས་པའི་ཆོས་འཁོར་རྣམ་པ་གཉིས་ཡོད་དེ། ལང་ཀར་གཤེགས་པའི་མདོ་ལས། ང་ཡི་ཆོས་ཚུལ་རྣམ་གཉིས་ཏེ། །བསྟན་པ་དང་ནི་གྲུབ་མྠའའོ། །བྱིས་པ་རྣམས་ལ་བསྟན་པར་བཤད། །རྣལ་འབྱོར་

[057A]༄༅། །པ་ལ་གྲུབ་མཐའོ། །བསྟན་པ་ཚིག་གི་སྡེབ་སྦྱོར་བྱིས་པ་འབྲིད། །རྣལ་འབྱོར་པ་ལ་རྟོགས་པ་སྐྱེད་ཕྱིར་རོ། །ཞེས་དང་མཛོད་ལས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་
པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་པ། །བསྒྲུབ་པར་བྱེད་པ་ཁོ་ནའོ། །ཞེས་དང། དེའི་རང་འགྲེལ་ལས། དེ་ལ་ལུང་ནི་མདོ་སྡེ་དང་འདུལ་བ་དང་ཆོས་མངོན་པ་རྣམས་སོ། །རྟོགས་པ་ནི་བྱང་ཆུབ་ཀྱི་
ཕྱོགས་དང་མཐུན་པ་རྣམས་ཏེ། དེ་ལྟར་ན་དམ་པའི་ཆོས་ནི་རྣམ་པ་གཉིས་ཡིན་ནོ། །ཞེས་གསུངས་པའི་ཕྱིར། ལུང་གི་ཆོས་འཁོར་ལ་མཚན་ཉིད་བཤད་པ་དང། དབྱེ་བ་བཤད་པ་གཉིས། དང་པོ་ནི་
ཆོས་འཁོར་གང་ཞིག་སངས་རྒྱས་ཀྱི་བཀའ་ཡིན་པར་དམིགས་པ་གཉིས་པ་ལ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང། དེ་ཡང་སྡུ་ན་གསུང་རབ་ཡན་ལག་བཅུ་གཉིས། དེ་སྡུ་ན་སྡེ་སྣོད་རིན་པོ་ཆེ་རྣམ་པ་
གསུམ། དེ་སྡུ་ན་དྲང་དོན་གྱི་མདོ་དང། ངེས་དོན་གྱི་མདོ་རྣམ་གཉིས་སོ། །སྤྱིར་ལུང་གི་ཆོས་འཁོར་གྱི་ཚད་བཟུང་བར་མི་ནུས་ཏེ། དེ་བཞིན་གཤེགས་པའི་སྐུ་གསུང་ཐུགས་ཀྱི་ཡོན་ཏན་ནམ་མཁའ་ལྟར་
མཐའ་ཡས་པའི་ཕྱིར་རོ། །རྟོགས་པའི་ཆོས་འཁོར་ལ་ཡང་མཚན་ཉིད་དང་དབྱེ་བ་གཉིས། དང་པོ་ནི། ཆོས་འཁོར་གང་ཞིག་ཐར་ལམ་དུ་དམིགས་པ་དེའོ། །གཉིས་པ་ནི། དབྱེ་ན་ལམ་ལྔ་དང། ས་བཅུ་

[057B] ཚིག་གསལ་ལས། གཞན་ ཡང་  ཆོས་ཀྱི་འཁོར་ལོ་མཐོང་བའི་ལམ་ཞེས་བྱ་བ་ནི། ངེས་པ་མེད་པ་ཁོ་ན་སྟེ་ཆོས་ཀྱི་འཁོར་ལོ་ཁ་ཅིག་ནི་ཚོགས་ཀྱི་ལམ་མོ། །ཁ་ཅིག་ནི་སྦྱོར་བའི་ལམ་མོ། །ཁ་ཅིག་
ནི་བར་ཆད་མེད་པའི་ལམ་གྱི་བར་རོ། །ཞེས་དང། མཛོད་འགྲེལ་ལས། ཡང་ན་འཕགས་པའི་ལམ་ཐམས་ཅད་ནི་གདུལ་བྱའི་རྒྱུད་ལ་འབྱུང་པའི་ཕྱིར་ཆོས་ཀྱི་འཁོར་ལོ་ཡིན་ནོ། །ཞེས་གསུངས་པའི་ཕྱིར་
གཉིས་པ་སོ་སོའི་རང་བཞིན་བཤད་པ་ལ། དགོངས་འགྲེལ་ནས་གསུངས་པའི་ཚུལ་དང། འཕགས་པ་བཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས་གསུངས་པའི་ཚུལ་གཉིས། དང་པོ་ལ། བཤད་
བྱའི་ལུང་འགོད་པ་དང། ལུང་གི་དོན་བཤད་པ་གཉིས། དང་པོ་ནི་དགོངས་འགྲེལ་ལས། བཅོམ་ལྡན་འདས་ཀྱིས་དང་པོར་ཡུལ་ཝ་ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་
དག་པར་བཞུགས་པ་རྣམས་ལ་འཕགས་པའི་བདེན་པ་བཞིའི་རྣམ་པ་བསྟན་པས་ཆོས་ཀྱི་འཁྲོ་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པའམ་མིར་གྱུར་པ་སུས་ཀྱང་མཐུན་པར་འཇིག་རྟེན་དུ་མ་བསྐོར་བ་
གཅིག་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་པའི་དོན་རྩོད་པའི་གཞིའི་གནས་སུ་གྱུར་པ་ལགས། བཅོམ་ལྡན་འདས་ཀྱིས་

[058A]༄༅། །ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལ་བརྩམས་ནས་སྐྱེ་བ་མ་མཆིས་པ་དང། འགག་པ་མ་མཆིས་པ་དང། བཟོད་མ་ནས་ཞི་བ་དང། རང་བཞིན་གྱི་ཡོངས་སུ་མྱ་ངན་ལས་འདས་
པ་ཉིད་ལ་བཙམས་ནས། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ། སྟོང་པ་ཉིད་སྨོས་པའི་རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་
ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ་དྲང་པའི་དོན་རྩོད་པའི་གཞིའི་གནས་སུ་གྱུར་པ་ལགས་ཀྱི། བཅོམ་ལྡན་འདས་ཀྱིས་ཆོས་རྣམས་ཀྱིས་ངོ་བོ་ཉིད་མ་མཆིས་པ་ཉིད་ལས་
བརྩམས་ནས་སྐྱེ་བ་མ་མཆིས་པ་དང། འགག་པ་མ་མཆིས་པ་དང་བཟོད་མ་ནས་ཞི་བ་དང། རང་བཞིན་གྱི་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་ཐམས་ཅད་ལ་ཡང་དག་པར་ཞུགས་
པ་རྣམས་ལ་ལེགས་པར་རྣམ་པར་ཕྱེ་བ་དང་ལྡན་པས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་སྐོར་བ་དེ་ནི། བླ་ན་མ་མཆིས་པ་སྐབས་
མ་མཆིས་པ། ངེས་པའི་དོན་ལགས་ཏེ། རྩོད་པའི་གཞིའི་གནས་སུ་གྱུར་པ་མ་ལགས་སོ། །ཞེས་གསུངས་སོ། །གཉིས་པ་ལ་མདོའི་ཚིག་དོན་ཅུང་ཟད་བཤད་པ་དང། དྲང་ངེས་ཀྱི་ཚུལ་ཅུང་ཟད་

[058B] དང་པོ་ནི། བཅོམ་ལྡན་འདས་ཀྱིས་དང་པོར་ཡུལ་ཝ་ར་ཎ་སེར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཞེས་པས། ཆོས་འཁོར་བསྐོར་པའི་གནས་དེ་བསྟན། ཉན་ཐོས་ཀྱི་ཐེག་པ་ལ་ཞེས་པས་
ཆེད་དུ་བྱ་བའི་གདུལ་བྱ་དེ་བསྟན། འཕགས་པའི་ཞེས་པ་ནས་འཁོར་ལོ་ཞེས་པའི་བར་གྱིས་འཁོར་ལོའི་ངོ་བོ་བསྟན། ངོ་མཚར་རྨད་དུ་བྱུང་པ་ཞེས་སོགས་ཀྱིས་དེའི་བསྔགས་པ་བསྟན། དེ་ཡང་ཞེས་པས་
དེས་དོན་མིན་པར་བསྟན། བླ་ན་མཆིས་པས་འདིའི་གོང་ན་ཁྱད་པར་ཅན་གྱི་བསྟན་པ་ཡོད་པར་བསྟན། སྐབས་མཆིས་པ་ཞེས་པས། སྒྲ་ཇི་བཞིན་པ་ལ་ཀླན་ཀའི་སྐབས་ཡོད་པར་བསྟན། དྲང་བའི་དོན་ཞེས་
པས༑ སྒྲ་ཇི་བཞིན་མིན་པའི་དྲང་དོན་དགོངས་པ་ཅན་དུ་བསྟན་རྩོད་པའི་གཞིའི་གནས་སུ་གྱུར་པ་ཞེས་པས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཚིག་ཟིན་ལ་མ་ཕྱེ་བས་དོན་ལ་རྩོད་པར་བསྟན་
ནོ༑ ༑ཡང་བཅོམ་ལྡན་འདས་ཀྱིས་ཆོས་རྣམས་ཀྱི་ཞེས་སོགས་ཀྱིས་འཁྲོ་ལོ་གཉིས་པའི་བརྗོད་བྱ་བསྟན། ཐེག་པ་ཆེན་པོ་ལ། ཞེས་སོགས་ཀྱིས་གཉིས་པའི་ཆེད་དུ་བྱ་བའི་གདུལ་བྱ་དེ་བསྟན། སྟོང་པ་ཉིད་
སྨོས་པའི་རྣམ་པས། ཞེས་པའི་བརྗོད་ཚུལ་གྱི་ཁྱད་པར་བསྟན་ཆེས་ངོ་མཚར་ཞེས་སོགས་ཀྱིས་གཉིས་པའི་ཆེ་བརྗེད་ངོ་བོ་དེ་བསྟན། དེ་ཡང་ཞེས་པས་ངེས་དོན་གྱི་མདོ་མ་ཡིན་པར་བསྟན། བླ་ན་མཆིས་

[059A]༄༅། །པས་འདིའི་གོང་ན་ངེས་དོན་གྱི་བསྟན་པ་ཡོད་པར་བསྟན་སྐབས་མཆིས་པ་ཞེས་པས། སྒྲ་ཇི་བཞིན་པ་ལ་ཀླན་ཀའི་སྐབས་ཡོད་པར་བསྟན། དྲང་བའི་དོན་ཞེས་པས། སྒྲ་ཇི་བཞིན་མིན་
པའི་དྲང་དོན་དགོངས་པ་ཅན། རྩོད་པའི་གཞིའི་གནས་སུ་གྱུར་པ་ལགས་ཀྱི་ཞེས་པས། འདི་ལས་མཚན་ཉིད་གསུམ་བདེན་སྟོང་དུ་བསྟན་པ་ལ་རྩོད་པ་ཡོད་པར་བསྟན་ནོ། །ཡང་ཆོས་རྣམས་ཀྱི་ཞེས་
སོགས་ཀྱིས་འཁོར་ལོ་གསུམ་པའི་བརྗོད་བྱ་བསྟན། ཐེག་པ་ཐམས་ཅད་ལ། ཞེས་སོགས་ཀྱིས་ཆེད་དུ་བྱ་བའི་གདུལ་བྱ་བསྟན། ལེགས་པར་རྣམ་པར་ཕྱེ་བ་དང་ལྡན་པ་ཞེས་པས། བརྗོད་ཚུལ་གྱི་ཁྱད་
པར་བསྟན། ངོ་མཚར་རྨད་དུ་བྱུང་བ་ཞེས་སོགས་ཀྱིས། གསུམ་པའི་ཆེ་བརྗོད་ངོ་བོ་དང་བཅས་པ་བསྟན། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་པ་ཞེས་སོགས་ཀྱིས་འདིའི་གོང་ན་ངེས་
དོན་གྱི་བསྟན་པ་མེད་ཅིང། སྒྲ་ཇི་བཞིན་པ་ལ་ཀླན་ཀ་མ་མཆིས་པ་དང། འདི་ཉིད་ངེས་དོན་གྱི་མདོ་དང། འདི་ལས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཚིག་གིས་ཟིན་པར་བསྟན་པ་ལ་
རྩོད་པ་མི་འཇུག་པར་བསྟན་ནོ། །འདི་ནི་ཞེས་ཉེ་ཚིག་སྨོས་པ་ནི་མདོ་སྡེ་དགོངས་འགྲེལ་ཡོངས་སུ་རྫོགས་པ་ལ་ཟེར་བ་མིན་ཏེ་བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་དྲང་ངེས་ཞུས་པས་ལན་

[059B] བཅོམ་ལྡན་འདས་ཀྱིས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་དངོས་སུ་ཕྱེ་ནས་གསུངས་པ་འདི་ཁོ་ན་ལ་བྱེད་པར་རིགས་པའི་ཕྱིར་ཏེ། བྱང་ཆུབ་སེམས་དཔའ་གཞན་རྣམས་ཀྱིས་ཞུས་པའི་ལན་
དུ་བཅོམ་ལྡན་འདས་ཀྱིས་གསུངས་པའི་མདོ་འདི་རྣམས་ཀྱིས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་མ་གསུངས་པའི་ཕྱིར། ཇི་ལྟར་ཞུས་ཚུལ་ནི། དང་པོར་དགོངས་པ་ངེས་འགྲེལ། དེ་ནས་
ཆོས་འཕགས། བློ་གྲོས་རྣམ་དག་རབ་འབྱོར། བློ་གྲོས་ཡངས་པ་ཡོན་ཏན་འབྱུང་གནས། དོན་དམ་ཡང་དག་འཕགས། བྱམས་པ། སྤྱན་རས་གཟིགས་དབང་ཕྱུག་འཇམ་དཔའི་དབྱངས་ རྣམས་  ཀྱིས་གོ་རིམས་
བཞིན་ཞུས་སོ། །གཉིས་པ་དྲང་ངེས་ཀྱི་ཚུལ་བཤད་པ་ནི། ཆོས་རྣམས་རང་གི་མཚན་ཉིད་ཀྱི་གྲུབ་པར་ཚིག་ཟིན་ལ་སྟོན་པ་དང་རང་གི་མཚན་ཉིད་ཀྱི་མ་གྲུབ་པར་ཚིག་ཟིན་ལ་སྟོན་པའི་མདོ་རྣམས་ནི་དྲང་དོན་
གྱི་མདོ་དང། དེ་གསུམ་ལ་བདེན་པར་ཡོད་མེད་ཀྱི་ཁྱད་པར་ཚིག་གིས་ཟིན་པར་སྟོན་པའི་མདོ་རྣམས་ནི་ངེས་དོན་གྱི་མདོ་ཡིན་ལ། འདིར་བསྟན་པའི་འཁོར་ལོ་དང་པོ་གཉིས་དྲང་དོན་གྱི་མདོ་དང། ཐ་མ་ངེས་དོན་གྱི་
མདོ་ཡིན་ལ། དེ་ལས་གཞན་པའི་མདོ་རྣམས་ནི་དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་ཡང་མིན་ཏེ། དེ་རྣམས་ལ་སྔར་བཤད་པའི་བརྗོད་ཚུལ་གསུམ་པོ་གང་ཡང་མེད་པའི་ཕྱིར་རོ། །དེས་ན་

[060A]༄༅། །འཁོར་ལོ་དང་པོ་གཉིས་ཀྱི་ཆེད་དུ་བྱ་བའི་གདུལ་བྱ་ནི་འགལ་བ་ཁོ་ན་ཡིན་ཏེ། སྔ་མ་ནི་ཐེག་དམན་གྱི་རིགས་ཅན་ཕྱི་མ་ནི་ཐེག་ཆེན་གྱི་རིགས་ཅན་དབང་པོ་རྣོན་པོ་ཁོ་ན་ཡིན་པའི་ཕྱིར་
འཁོར་ལོ་གསུམ་པའི་གདུལ་བྱ་ལ་རིགས་ཅན་གསུམ་ཀར་ཡོད་དེ། འདི་ལས་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་དངོས་སུ་བསྟན་པའི་ཤུགས་ལ་གང་ཟག་གི་བདག་
མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་བསྟན་པའི་ཕྱིར་ཏེ། དེ་ལྟར་དུ་དྲང་ངེས་རྣམ་འབྱེད་ལས་དངོས་སུ་གསུངས་པའི་ཕྱིར། འཁོར་ལོ་ཕྱི་མ་གཉིས་པོ་འདིའི་བརྗོད་བྱའི་གཙོ་བོ་ནི་མི་འགལ་
ཏེ༑ གཉིས་ཀས་མི་རྟོག་ཡེ་ཤེས་ཀྱི་དམིགས་ཡུལ་གྱི་གཙོ་བོ་ཆོས་ཀྱི་བདག་མེད་གཙོ་བོར་གཏན་ལ་འབེབས་པའི་ཕྱིར་རོ། །བརྗོད་ཚུལ་གྱི་ཁྱད་པར་ནི་འགལ་ཏེ། བར་པས་མཚན་ཉིད་གསུམ་ལ་བདེན་པར་
ཡོད་མེད་ཀྱི་ཁྱད་པར་ཚིག་ཟིན་ལ་མ་ཕྱེ་བར་བསྟན། གསུམ་པས་ཕྱེ་ནས་བསྟན་པའི་ཕྱིར། དེ་ལྟར་སྟོན་པའི་རྒྱུ་མཚན་ཡོད་དེ་སྔ་མའི་གདུལ་བྱས་ཤེར་ཕྱིན་གྱི་མདོའི་དགོངས་པ་རང་སྟོབས་ཀྱིས་རྟོགས་པར་
ནུས་ཤིང། ཕྱི་མའི་གདུལ་བྱར་གྱུར་པའི་ཐེག་ཆེན་གྱི་རིགས་ཅན་དེས་དེ་ལྟར་རྟོགས་མི་ནུས་པའི་ཕྱིར་ཏེ། སྔ་མ་ནི་ཐེག་ཆེན་གྱི་རིགས་ཅན་དབང་པོ་ཤིན་ཏུ་རྣོན་པོ་དང། ཕྱི་མ་ཐེག་ཆེན་གྱི་རིགས་ཅན་

[060B] ཕྱི་མ་འདི་ཉིད་རྗེས་སུ་བཟུང་བའི་ཕྱིར་དུ། དགོངས་འགྲེལ་ལས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཚིག་གིས་ཟིན་པར་ཕྱེ་བ་ཡིན་པའི་ཕྱིར། དེ་ཐམས་ཅད་ནི་
སེམས་ཙམ་པ་ཁོ་ནའི་དབང་དུ་བྱས་པ་ཡིན་ཏེ། དབུ་མ་པ་རྣམས་དང། ཉན་ཐོས་སྡེ་གཉིས་ལ་སོགས་པས་དེ་ལྟར་མི་བཞེད་པའི་ཕྱིར། གཉིས་པ་ལ། བཤད་བྱའི་ལུང་འགོད་པ་དང། ལུང་གི་དོན་བཤད་པ་
གཉིས། དང་པོ་ནི། འཕགས་པ་གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས། རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་མཁན་མཁས་པ་ནོར་བུ་སྦྱོང་པའི་ཚུལ་ལེགས་པར་ཤེས་པ་དེས། ནོར་བུ་རིན་པོ་
ཆེའི་རིགས་ནས་ཡོངས་སུ་མ་དག་པའི་ནོར་བུ་རིན་པོ་ཆེ་བླངས་ཏེ་ལན་ཚྭའི་ཆུ་རྣོན་པོས་སྦངས་ནས་སྐྲའི་རེ་བས་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱི་རྩོམ་པ་འདོར་བ་ཡང་མིན་ཏེ། དེའི་འོག་ཏུ་ཟས་
ཀྱི་ཁུ་བ་རྣོན་པོས་སྦངས་ནས་བལ་གྱི་ལ་བས་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱི་རྩོམ་པ་འདོར་བ་ཡང་མིན་ཏེ། དེའི་འོག་ཏུ་སྨན་ཆེན་པོའི་ཁུ་བས་སྦངས་ཏེ། རས་སྲབ་མོས་ཡོངས་སུ་སྦྱོང་བས་སྦྱོང་
བར་བྱེད་དོ། །ཡོངས་སུ་སྦྱང་སྟེ་དྲི་མ་དང་བྲལ་བ་ན་བཻཌཱུརྱའི་རིགས་ཆེན་པོ་ཞེས་བྱའོ། །རིགས་ཀྱི་བུ། དེ་བཞིན་དུ་དེ་བཞིན་གཤེགས་པ་ཡང་ཡོངས་སུ་མ་དག་པའི་སེམས་ཅན་གྱི་ཁམས་མཁྱེན་ནས་མི་རྟག་༄༅། །པ་དང། སྡུག་བསྔལ་པ་དང། བདག་མེད་པ་མི་གཙང་བའི་ཡིད་འབྱུང་བའི་གཏམ་གྱིས་འཁོར་པ་ལ་དགའ་བའི་སེམས་ཅན་རྣམས་སྐྱོ་བ་བསྐྱེད་པར་མཛད་དེ། འཕགས་པའི་
ཆོས་འདུལ་བ་ལ་འཇུག་པར་མཛད་དོ། །དེ་ཙམ་གྱིས་དེ་བཞིན་གཤེགས་པ་རྩོམ་པ་འདོང་བ་ཡང་མིན་ཏེ། དེའི་འོག་ཏུ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་གཏམ་གྱིས་དེ་བཞིན་
གཤེགས་པའི་ཚུལ་རྟོགས་པར་མཛད་དོ། །དེ་ཙམ་གྱིས་དེ་བཞིན་གཤེགས་པ་རྩོམ་པ་འདོར་བ་ཡང་མིན་ཏེ། དེའི་འོག་ཏུ་ཕྱིར་མི་ལྡོག་པའི་ཆོས་ཀྱི་འཁོར་ལོའི་གཏམ་འཁོར་གསུམ་ཡོངས་སུ་དག་པའི་
གཏམ་གྱིས་རང་བཞིན་སྣ་ཚོགས་ཀྱི་རྒྱུན་ཅན་གྱི་སེམས་ཅན་དེ་དག་དེ་བཞིན་གཤེགས་པའི་ཡུལ་ལ་འཇུག་པར་མཛད་དོ། །ཞུགས་པར་གྱུར་ཞིང་དེ་བཞིན་གཤེགས་པའི་ཆོས་ཉིད་རྟོགས་ན་ནི། བླ་ན་
མེད་པའི་ཡོན་གནས་ཞེས་བརྗོད་དོ། །ཞེས་གསུངས་སོ། །གཉིས་པ་ནི་ནོར་བུ་མཁས་མཁས་པས་ནོར་བུའི་དྲི་མ་སྦྱོང་ཚུལ་དཔེར་བླངས་ནས་གདུལ་བྱ་བཀྲི་བའི་རིམས་པ་གསུམ་དངོས་སུ་བསྟན་ཞིང་
འཁོར་ལོ་གསུམ་དོན་གྱིས་བསྟན། རིམ་པ་དང་པོས་རྒྱུད་སྨིན་པར་བྱེད་པའི་ལམ་གྱི་རིམ་པ་དང། གཉིས་པས་གྲོལ་བར་བྱེད་པའི་ལམ་གྱི་རིམ་པ་དང། གསུམ་པས་ཐེག་ཆེན་གྱི་ལམ་རིམ་ཡོངས་

[061B]ཏུ་བསྟན་པའི་ཕྱིར་ཏེ། འདིས་མཐར་ཐུག་ཐེག་པ་གཅིག་ཏུ་བསྟན་པར་མདོ་ཀུན་བཏུས་ལས་གསུངས་པའི་ཕྱིར་རོ། །དེ་ཡང་རིམ་པ་དང་པོས་
བསྟན་པའི་བདག་མེད་ནི་རགས་པ་དང། རིམ་པ་གཉིས་པས་བསྟན་པའི་བདག་མེད་ནི་ཤིན་ཏུ་ཕྲ་མོ་ཡིན་ཏེ། བདེན་སྟོང་རྟོགས་པའི་སྔ་རོལ་ཏུ་རགས་པའི་བདག་མེད་རྟོགས་པ་འགྲོ་དགོས་པའི་ཕྱིར་ཏེ། དེ་ལྟར་
དུ་ཞི་བརྒྱ་པ་ལས་གསུངས་པའི་ཕྱིར། ཞེས་དྲང་ངེས་རྣམ་འབྱེད་ལས་བྱུང་ངོ། །ཁོ་ན་རེ། དེ་ལྟ་བུའི་རིམ་པ་གཉིས་བསྟན་པ་མི་འཐད་དེ། སྟོང་ཉིད་རྟོགས་པའི་ཤེས་རབ་ཀྱི་སྔ་རོལ་ཏུ་ཐབས་ཀྱི་ཆ་འགྲོ་དགོས་
པའི་ཕྱིར། ཞེ་ན་མ་ཁྱབ་སྟེ། ཐེག་པ་ཆེན་པོའི་རིགས་ཅན་དབང་རྣོན་རྣམས་ནི་བདེན་སྟོང་རྟོགས་པའི་རྗེས་སུ་སྟོང་ཉིད་སྙིང་རྗེའི་སྙིང་པོ་ཅན་ལ་བརྟེན་ནས་ཐེག་པ་ཆེན་པོར་སེམས་བསྐྱེད་པ་ཡིན་པའི་ཕྱིར་ཏེ། དབུ་མ་
རྒྱན་གྱི་འགྲེལ་པ་ལས། ཡང་དག་ཤེས་འཚོལ་སྔོན་བཏང་སྟེ་།དོན་དམ་རྣམ་པར་ངེས་གྱུར་ནས། །ལྟ་ངན་ཐིབས་གནས་འཇིག་རྟེན་ལ། །སྙིང་རྗེ་ཀུན་ཏུ་བསྐྱེད་ནས་སུ། །འགྲོ་དོན་བྱེད་པར་དཔའ་གྱུར་པ། །བྱང་
ཆུབ་བློ་རྒྱས་མཁས་པ་ནི། །བློ་དང་སྙིང་རྗེས་བརྒྱན་པ་ཡི་།ཐུབ་པའི་བརྟུལ་ཞུགས་ཡང་དག་སྤྱོད། །ཅེས་གསུངས་པའི་ཕྱིར་འདིས་ཤེར་ཕྱིན་གྱི་མདོ་འཁོར་ལོ་གཉིས་པ་དང། དེ་བཞིན་གཤེགས་པའི་

[062A]༄༅། །སྙིང་པོའི་མདོ་དང། འཕགས་པ་དཔལ་ཕྲེང་གི་མདོ་རྣམས་འཁོར་ལོ་གསུམ་པར་བསྟན་ཏེ། སྙིང་པོ་རྒྱན་ལས། འདི་ལྟར་ན་དེ་བཞིན་གཤེགས་པའི་སྙིང་པོའི་མདོ་ཡང་རིམ་པ་གསུམ་པ་འདིའི་
མཚན་གཞིར་བཟུང་བར་བྱ་སྟེ་ཐེག་པ་ཆེན་པོའི་རྒྱུད་བླ་མའི་བསྟན་བཅོས་ཀྱི་སྐབས་དང་པོའི་འཇུག་དགོས་པ་སྟོན་པའི་གཞུང་གི་དོན་དུ་ཆེས་ཤིན་ཏུ་གསལ་བའི་ཕྱིར་རོ། །དེ་དག་གི་དོན་ནི་བསྟན་བཅོས་
དེའི་རྣམ་བཤད་དུ་རྒྱས་པར་བཤད་ཟིན་པ་ལས་ཤེས་པར་བྱའོ་།ཞེས་གསུངས་པའི་ཕྱིར། ཇི་ལྟར་བཤད་ཚུལ་ནི། རྒྱུད་བླ་མར་སྤྲིན་དང་རྨི་ལམ་སྒྱུ་བཞི་དེ་དང་དེར། །ཤེས་བྱ་ཐམས་ཅད་རྣམ་ཀུན་
སྟོང་པ་ཞེས། གསུངས་ནས་ཡང་འདིར་རྒྱལ་རྣམས་སེམས་ཅན་ལ་།སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །ཞེས་བྱུང་ལ་དེའི་རྣམ་བཤད་དུ། ཆོས་ཀྱི་འཁོར་ལོ་བར་པ་ཤེར་ཕྱིན་གྱི་མདོ་སྡེ་
སྟོང་ཕྲག་བརྒྱ་པ་དང། བརྒྱད་སྟོང་པ་ལ་སོགས་པ་དེ་དང་དེར་ཤེས་བྱ་ཐམས་ཅད། སྤྲིན་དང། སྨི་ལམ་དང། སྒྱུ་མ་བཞིན་དུ་རྣམ་པ་ཀུན་ཏུ་རང་བཞིན་གྱི་གྲུབ་པས་སྟོང་པའོ། །ཞེས་བློ་བུར་བ་ལྟར་གསུངས་
ནས་ཡང་ཆོས་ཀྱི་འཁོར་ལོ་ཐ་མ་དེ་བཞིན་གཤེགས་པའི་སྙིང་པོའི་མདོ་དང། དཔལ་ཕྲེང་གི་མདོ་ལ་སོགས་པ་འདིར་རྒྱལ་བ་རྣམས་སེམས་ཅན་ཐམས་ཅད་ལ་སེམས་ཀྱི་རང་བཞིན་ལ་བཞུགས་པའི་སངས་

[062B]ཡིན་པ་དང། རང་བཞིན་ལ་ཞུགས་པ་གཉིས་འགལ་བའི་ཕྱིར། ཞེས་རྩོད་པའི་ལན་དུ། སེམས་ཞུམ་སེམས་ཅན་དམན་ལ་རྙེས་པ་དང་།ཡང་དག་མི་འཛིན་
ཡང་དག་ཆོས་ལ་བཀུར། །ཞེས་སོགས་དང། །སྔར་ནི་དེ་ལྟར་རྣམ་བཞག་ནས། །སླར་ཡང་བླ་མའི་རྒྱུད་འདིར་ནི། །ཉེས་པ་ལྔ་དག་སྤངས་པའི་ཕྱིར། །ཁམས་ཡོད་ཉིད་ཅེས་བསྟན་པ་ཡིན། །ཞེས་འབྱུང་ལ། འདིའི་
རྣམ་བཤད་དུ། སྔར་ནི་འདི་ལྟར་འཁོར་ལོ་བར་པར་ཆོས་ཐམས་ཅད་རང་བཞིན་གྱིས་སྟོང་པར་རྣམ་པར་གནས། བླ་མའི་རྒྱུད་དེ་རྒྱུད་ཕྱི་མ་འཁོར་ལོ་ཐ་མ་འདིར་ནི། སེམས་ཅན་ཐམས་ཅད་ལ་སངས་རྒྱས་ཀྱི་ཁམས་
ཡོད་པ་ཉིད་ཅེས་བསྟན་པ་དགོས་པ་དང་བཅས་པ་ཡིན་ཏེ། ཉེས་པ་ལྔ་སྤངས་ནས་ཡོན་ཏན་ལྔ་སྐྱེད་པའི་ཆེད་དུ་ཡིན་པའི་ཕྱིར་ཞེས་གསུངས་པའི་ཕྱིར། དེས་ན་དེ་བཞིན་གཤེགས་པའི་སྙིང་པོའི་མདོ་དང། དཔལ་
ཕྲེང་གི་མདོ་རྣམས་དགོངས་འགྲེལ་ནས་གསུངས་པའི་འཁོར་ལོ་གཉིས་པ་དང། གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་དང་ཐེག་ཆེན་རྒྱུད་བླ་མས་གསུངས་པའི་འཁོར་ལོ་གསུམ་བ་ཡིན་ཏེ། དེ་ལྟར་དུ་
རྒྱུད་བླའི་རྣམ་བཤད་དང་སྙིང་པོ་རྒྱན་ལས་གསལ་བར་གསུང་འདུག་པའི་ཕྱིར། དྲང་ངེས་རྣམ་འབྱེད་ལས། འཁོར་ལོ་ལན་གསུམ་དུ་བསྐོར་བ་དང་དོན་མི་གཅིག་སྟེ། འདི་ནི་གང་ཟག་གཅིག་དང་པོར་ཐེག་དམན་དུ་ཁྲིད་དེ་

[063A]༄༅། །དེ་ནས་སངས་རྒྱས་ཀྱི་ཡུལ་ཐེག་ཆེན་ལ་བཙུད་ནས་མཐར་སངས་རྒྱས་ཐོབ་པར་བྱེད་པའི་རིམ་པ་ཡིན་ལ། འཁོར་ལོ་གསུམ་ནི་ཐེག་པ་ཆེ་ཆུང་གི་གདུལ་བྱ་རྒྱུད་ཐ་དད་པའི་དབང་དུ་མཛད་
པའི་ཕྱིར། ཞེས་ཟེར་ན་མ་ཁྱབ་སྟེ། ཆོས་ཀྱི་འཁོར་ལོ་ལན་གསུམ་དུ་བསྐོར་བ་ནི། དགོངས་འགྲེལ་ལས་གསུངས་པ་དེ་ལ་དགོངས་པ་གང་ཞིག། དེ་དང་རྒྱུད་བླ་སོགས་ནས་གསུངས་པའི་འཁོར་ལོ་དོན་
གཅིག་ཏུ་དེ་རྣམས་ཀྱི་རྣམ་བཤད་ཀྱིས་ཀྱང་མ་གསུངས་པའི་ཕྱིར་རོ།    ༈    གསང་བ་བསམ་གྱི་མི་ཁྱབ་པ་ལས་གསུངས་པའི་ཚུལ་དང། རྒྱ་ཆེ་རོལ་པའི་མདོ་ལས་གསུངས་
པའི་ཚུལ་གཉིས། དང་པོ་ནི། ཞི་པའི་བློ་གྲོས་དེ་བཞིན་གཤེགས་པའི་བྱང་ཆུབ་བརྙེས་ནས་ཚངས་པ་གཙུག་ཕུད་ཅན་ཞེས་བྱ་བ་ཚངས་རིས་ཀྱི་ལྷའི་བུ་འབུམ་ཕྲག་དྲུག་ཅུ་རྩ་བརྒྱད་ཀྱིས་བསྐོར་ཞིང་
མདུན་དུ་བདར་ཏེ། ཚངས་པའི་འཇིག་རྟེན་ནས་མི་སྣང་བར་གྱུར་ནས། བཅོམ་ལྡན་འདས་ཀྱི་སྤྱན་སྔར་ཕྱིན་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ལན་བདུན་བསྐོར་བ་བྱས་ཏེ་
བཅོམ་ལྡན་འདས་ལ་ཆོས་ཀྱི་འཁོར་ལོ་བསྐོར་བའི་ཕྱིར་སེམས་ཅན་ཆོས་ཀྱི་སྣོད་དུ་གྱུར་པ་དག་མཆིས་ཏེ། དེ་དག་དེ་བཞིན་གཤེགས་པའི་ཆོས་སྟོན་པ་འཚལ་བར་འགྱུར་གྱི་བཅོམ་ལྡན་འདས་ཀྱིས་ཆོས་བསྟན་

[063B] བདེ་བར་གཤེགས་པས་ཆོས་བསྟན་དུ་གསོལ་ཞེས་གསོལ་བ་བཏབ་བོ། །དེ་ནི་སྔོན་གྱི་སྨོན་ལམ་གྱིས་གྱུར་པ་སྟེ་གང་གིས་རྒྱལ་པོ་ཡུལ་འཁོར་སྲུང་གི་བུར་ཁས་བླངས་ནས། བདག་གི་བསྐལ་པ་
བཟང་པོའི་དེ་བཞིན་གཤེགས་པ་བྱང་ཆུབ་བརྙེས་པ་ཐམས་ཅད་ཆོས་ཀྱི་འཁོར་ལོ་བསྐོར་བར་བསྐུལ་ལོ་ཞེས་སྨོན་ལམ་བཏབས་པ་ཡིན་ནོ། །ཞི་བའི་བློ་གྲོས་ཚངས་པ་གཙུག་ཕུད་ཅན་ཉིད་ཀྱིས་དེ་བཞིན་
གཤེགས་པ་ལ་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་ཀྱིས་གཞན་དག་གིས་ནི་མིན་ནོ་སྙམ་དུ་ཁྱོད་སེམས་ན་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། ཇི་ལྟར་ཚངས་པ་གཙུག་ཕུད་ཅན་གྱིས་གསོལ་བ་
བཏབ་པ་དེ་བཞིན་དུ། ཚངས་པ་བྱེ་བ་ཕྲག་བཅུས་ཀྱང་དེ་བཞིན་གཤེགས་པ་ལ་གསོལ་བ་བཏབ་པར་འགྱུར་ཏོ། །བརྒྱ་བྱིན་བྱེ་བ་ཕྲག་བཅུ་དང། བྱང་ཆུབ་སེམས་དཔའ་བྱེ་བ་ཕྲག་བཅུས་ཀྱང་བཅོམ་ལྡན་
འདས་ལ་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པར་འགྱུར་ཏོ་།གང་གི་ཚེ་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བར་སྣང་བ་དེའི་ཚེ་ཚངས་པ་གཙུག་ཕུད་ཅན་གྱིས་གྲོང་ཁྱེར་ཝ་ར་ཎ་སི་
དྲང་སྲོང་ལྷུང་བ་རི་དྭགས་ཀྱི་ནགས་སུ་བཅོམ་ལྡན་འདས་ཀྱིས་སེངྒེའི་ཁྲི་འཕང་དུ་དཔག་ཚད་བཞི་ཁྲི་ཉིས་སྟོང་ཡོད་པ་རྣམ་པ་ཐམས་ཅད་ཀྱི་མཆོག་དང་ལྡན་པ། བཀྲ་བ། ལྟ་ན་སྡུག་པ། སའི་སྟེང་ན་འདུག་པ་

[064A]༄༅། །བཤམ་པར་གྱུར་ཏོ། །ཇི་ལྟར་ཚངས་པ་གཙུག་ཕུད་ཅན་གྱིས་དེ་བཞིན་གཤེགས་པའི་སེངྒེའི་ཁྲི་བཤམས་པར་གྱུར་པ་དེ་བཞིན་དུ་ཚངས་པ་བྱེ་བ་ཁྲག་བཅུ་དང། བརྒྱ་བྱིན་བྱེ་བ་ཁྲག་བཅུ་
དང༑ བྱང་ཆུབ་སེམས་དཔའ་འཁོར་དང་བཅས་པ་བྱེ་བ་ཁྲག་བཅུས་ཀྱང། བཅོམ་ལྡན་འདས་ཀྱི་སེངྒེའི་ཁྲི་བཀྲ་བ། ལྟ་ན་སྡུག་པ། རྣམ་པ་ཐམས་ཅད་ཀྱི་མཆོག་དང་ལྡན་པ་བཤམས་པར་གྱུར་ཏོ་།ཞི་བའི་
བློ་གྲོས། དེ་ནས་བཅོམ་ལྡན་འདས་གྲོང་ཁྱེར་ཆེན་པོ་ཝ་ར་ཎ་སི་ག་ལ་བ་དང། དྲང་སྲོང་ལྷུང་བ་རི་དྭགས་ཀྱི་ནགས་ག་ལ་བ་དེར་གཤེགས་ཏེ་བྱོན་ནས། སེངྒེའི་ཁྲི་དེ་དག་ཐམས་ཅད་ལ་བདག་ཉིད་
བཞུགས་པར་ཀུན་ཏུ་བསྟན་ཏོ། །དེ་ན་རེ་རེས་ཀྱང་དེ་བཞིན་གཤེགས་པ་བདག་གི་སེངྒེའི་ཁྲི་ལ་བཞུགས་སོ། །བདག་གི་སེངྒེའི་ཁྲི་ལ་བཞུགས་ནས་ཆོས་ཀྱི་འཁོར་ལོ་བསྐོར་བར་འགྱུར་པར་ཤེས་
ཏེ༑ དེ་དག་དགའ་བ་དང། མཆོག་ཏུ་དགའ་བ་དེ་ཉིད་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །བཅོམ་ལྡན་འདས་སེངྒེའི་ཁྲི་དེ་ལ་བཞུགས་མ་ཐག་ཏུ་དེ་ནས་
དེའི་ཚེ་ཕྱོགས་བཅུ་མཐའ་ཡས་པ་མུ་མེད་པའི་འཇིག་རྟེན་གྱི་ཁམས་རབ་ཏུ་གཡོས་ཏེ་སྣང་བ་ཆེན་པོས་ཁྱབ་པར་གྱུར་ཏོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཡུལ་མཐའ་ཡས་བ་ཞེས་བྱ་བའི་ཏིང་ངེ་

[064B] བཅོམ་ལྡན་འདས་ཀྱིས་ཡུལ་མཐའ་ཡས་པའི་ཏིང་ངེ་འཛིན་ལ་མཉམ་པར་གཞག་མ་ཐག་ཏུ་དེ་ནས་དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མཉམ་པར་གྱུར་པར་
གནས་ཏེ་ལག་མཐིལ་ལྟར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་དམྱལ་བ་པའམ། དུད་འགྲོའི་སྐྱེ་གནས་པའམ། གཤིན་རྗེའི་འཇིག་རྟེན་པའམ། མིའམ། ལྷའམ། སེམས་
ཅན་ཇི་སྙེད་ཡོད་པ་དེ་དག་ཐམས་ཅད་དེའི་ཚེ་བདེ་བ་དང་ལྡན་པར་གྱུར་ཏེ། ཞེས་སོགས་དང། ཕུན་སུམ་ཚོགས་པའི་འཁོར་ཐམས་ཅད་འདུས་པའི་རྗེས་སུ། དེ་ནས་བཅོམ་ལྡན་འདས་ཀྱིས་འཁོར་ཆེན་པོ་དེ་འདུས་
པར་མཁྱེན་ནས། དྲན་པ་དང་ལྡན་ཞིང། མཁྱེན་བཞིན་དུ་ཏིང་ངེ་འཛིན་དེ་ལས་བཞེངས་ཏེ། དེ་བཞིན་གཤེགས་པའི་སྤྱན་ཐུགས་རྗེ་ཆེན་པོས་བསྐྱོད་པས་ཐམས་ཅད་དང་ལྡན་པའི་འཇིག་རྟེན་ལ་རྣམ་པར་གཟིགས་ནས་
དགེ་སྦྱོང་དྨ། བྲམ་ཟེའམ། སུ་ཡང་རུང་བས་ཆོས་དང་མཐུན་པར་འཇིག་རྟེན་དུ་མ་བསྐོར་བའི་ཆོས་ཀྱི་འཁོར་ལོ་བསྐོར། ཞི་བའི་བློ་གྲོས། དེ་བཞིན་གཤེགས་པའི་ཆོས་ཀྱི་འཁོར་ལོ་དེ་ནི་ཅི་ནས་ཀྱང་འཁོར་འདུས་
པའི་སེམས་ཅན་རྣམས་རང་རང་གི་རྣམ་པར་རིག་པ་བཞིན་དུ་ཀུན་ཏུ་ཤེས་ཏེ། སེམས་ཅན་ཐམས་ཅད་ཀྱི་སེམས་ཀྱི་བསམས་པ་ཚིམ་པར་བྱ་བའི་ཕྱིར་བསྐོར་ཏོ། །གང་གི་ཚེ་བཅོམ་ལྡན་འདས་ཀྱིས་འཁོར་ལོ་

[065A]༄༅། །བསྐོར་བ་དེའི་ཚེ་ཆོས་མཉན་པའི་ཕྱིར་ཕྱོགས་བཅུ་ནས་བྱང་ཆུབ་སེམས་དཔའ་གྲངས་མེད་དཔག་ཏུ་མེད་པ་དག་འདུས་པར་གྱུར་ཏོ། །འདོད་པ་ན་སྤྱོད་པ་དང། གཟུགས་ལ་སྤྱོད་པའི་ལྷའི་བུ་བྱེ་བ་
ཕྲག་ཁྲིག་བརྒྱ་སྟོང་ངག་ཀྱང་འདུས་པར་གྱུར་ཏོ། །ཞི་པའི་བློ་གྲོས་དེ་ལ་གང་གི་ཚེ་བཅོམ་ལྡན་འདས་ཀྱིས་གསུང་འདི་སྐད་དུ། ཀོའུ་འདི་ནྱ་མིག་མི་རྟག་གོ་ཞེས་བཀའ་སྩལ་པ་དེ་ལ། སྡུག་བསྔལ་གྱི་སྒྲས་འདུལ་
བ་རྣམས་ཀྱིས་ནི་མིག་སྡུག་བསྔལ་ལོ་ཞེས་ཐོས་སོ། །བདག་མེད་པས་འདུལ་བ་རྣམས་ཀྱིས་ནི་མིག་བདག་མེད་དོ་ཞེས་ཐོས་སོ། །སྟོང་པ་ཉིད་ཀྱིས་འདུལ་བ་རྣམས་ཀྱིས་ནི། མིག་སྟོང་ངོ་ཞེས་ཐོས་སོ་།ཞི་
བས་འདུལ་བ་རྣམས་ཀྱིས་ནི་མིག་ཞི་བའོ་ཞེས་ཐོས་སོ། །དབེན་པས་འདུལ་བ་རྣམས་ཀྱིས་ནི། མིག་དབེན་པའོ། །ཞེས་ཐོས་སོ། །མི་རྟག་པས་འདུལ་བ་རྣམས་ཀྱིས་ནི། མིག་མི་རྟག་པའོ། །ཞེས་ཐོས་
སོ༑ ༑གནས་མེད་པས་འདུལ་བ་རྣམས་ཀྱིས་ནི་མིག་གནས་མེད་པའོ། །ཞེས་ཐོས་སོ། །སྒྱུ་མ་ལྟ་བུས་འདུལ་བ་རྣམས་ཀྱིས་ནི་མིག་སྒྱུ་མ་ལྟ་བུའོ། །ཞེས་ཐོས་སོ། །རྨི་ལམ་ལྟ་བུས་འདུལ་བ་
རྣམས་ཀྱིས་མིག་རྨིལམ་ལྟ་བུའོ། །ཞེས་ཐོས་སོ། །ཆུ་ཟླ་ལྟ་བུས་འདུལ་བ་རྣམས་ཀྱིས་ནི་མིག་ཆུ་ཟླ་ལྟ་བུའོ། །ཞེས་ཐོས་སོ། །མིག་ཡོར་ལྟ་བུས་འདུལ་བ་རྣམས་ཀྱིས་ནི་མིག་མིག་ཡོར་ལྟ་བུའོ། །ཞེས་ཐོས་

[065B] ༑བྲག་ཆ་ལྟ་བུས་འདུལ་བ་རྣམས་ཀྱིས་ནི་མིག་བྲག་ཆ་ལྟ་བུའོ། །ཞེས་ཐོས་སོ། །དེ་བཞིན་དུ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་དང། མངོན་པར་འདུ་བྱེད་པ་མེད་པ་དང། མ་སྐྱེས་པ་དང། སྐྱེ་བ་
མེད་པས་འདུལ་པ་རྣམས་ཀྱིས་ནི། མིག་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་དང། མངོན་པར་འདུ་བྱེད་པ་མེད་པ་དང། མ་སྐྱེས་པ་དང། མི་འབྱུང་བར་ཐོས་སོ། །རྟེན་ཅིང་འབྲེལ་པར་འབྱུང་བས་འདུལ་
བ་རྣམས་ཀྱིས་ནི་མིག་རྟེན་ཅིང་འབྲེལ་པར་འབྱུང་བའོ། །ཞེས་ཐོས་སོ། །མིག་ལ་ཇི་ལྟ་བ་བཞིན་དུ། ཡིད་ཀྱི་བར་དུ་ཡང་རྟེན་ཅིང་འབྲེལ་པར་འབྱུང་བའོ། །ཞེས་ཐོས་སོ། །དེ་བཞིན་དུ་གཟུགས་རྣམས་དང། སྒྲ་
རྣམས་དང། དྲི་རྣམས་དང། རོ་རྣམས་དང། རེག་བྱ་རྣམས་དང་ཆོས་རྣམས་སྟོང་ངོ་ཞེས་ཐོས་སོ། །ཁ་ཅིག་གིས་ནི་ཕུང་པོ་མི་རྟག་པ་དང། ཁ་ཅིག་གིས་ནི་ཁམས་མི་རྟག་པར་ཐོས་སོ། །ཁ་ཅིག་གིས་ནི་སྐྱེ་
མཆེད་བདག་མེད་པའོ། །ཞེས་ཐོས་སོ། །ཁ་ཅིག་གིས་ནི་ཕུང་པོ་མི་རྟག་པ་ཉིད་དུ་ཐོས་ལ། ཁམས་ལ་མི་རྟག་པ་ཉིད་དུ་མིན་ནོ་།ཁ་ཅིག་གིས་ནི་ཁམས་ལ་མི་རྟག་པ་ཉིད་དུ་ཐོས་ལ། ཕུང་པོ་མི་རྟག་པ་ཉིད་དུ་མིན་
ནོ༑ ༑ཁ་ཅིག་ནི་སྡུག་བསྔལ་གྱི་སྒྲས་རྣམ་པར་གྲོལ་ལོ། །ཁ་ཅིག་ནི་ཀུན་འབྱུང་གི་སྒྲས་རྣམ་པར་གྲོལ་ལོ། །ཁ་ཅིག་ནི་འགོག་པའི་སྒྲས་རྣམ་པར་གྲོལ་ལོ། །ཁ་ཅིག་ནི་ལམ་གྱི་སྒྲས་རྣམ་པར་གྲོལ་ལོ། །ཁ་ཅིག་ནི་༄༅། །དྲན་པ་ཉེ་བར་བཞག་པའི་གཏམ་དུ་ཐོས་སོ། །ཁ་ཅིག་གིས་ནི་ཡང་དག་པར་སྤོང་བའི་གཏམ་དུ་ཐོས་སོ། ཁ་ཅིག་གིས་ནི་རྫུ་འཁྲུལ་གྱི་རྐང་པའི་གཏམ་དུ་ཐོས་སོ། །ཁ་ཅིག་གིས་ནི་དབང་པོའི་གཏམ་
དུ་ཐོས་སོ། །ཁ་ཅིག་གིས་ནི་སྟོབས་ཀྱི་གཏམ་དུ་ཐོས་སོ། །ཁ་ཅིག་གིས་ནི་བྱང་ཆུབ་ཀྱི་ཡན་ལག་གི་གཏམ་དུ་ཐོས་སོ། །ཁ་ཅིག་གིས་ནི་ རབ་ཏུ་  ལམ་གྱི་གཏམ་དུ་ཐོས་སོ། །ཁ་ཅིག་གིས་ནི་ཞི་གནས་ཀྱི་གཏམ་དུ་ཐོས་
སོ༑ ༑ཁ་ཅིག་གིས་ནི་ལྷག་མཐོང་གི་གཏམ་དུ་ཐོས་སོ། །ཁ་ཅིག་གིས་ནི་བརྟན་པའི་གཏམ་དུ་ཐོས་སོ། །ཁ་ཅིག་གིས་ནི་ཉན་ཐོས་དང་ལྡན་པའི་གཏམ་དུ་ཐོས་སོ། །ཁ་ཅིག་གིས་ནི་རང་སངས་རྒྱས་དང་རབ་ཏུ་
ལྡན་པའི་གཏམ་དུ་ཐོས་སོ། །ཁ་ཅིག་གིས་ནི་ཐེག་པ་ཆེན་པོ་དང་རབ་ཏུ་ལྡན་པའི་གཏམ་དུ་ཐོས་ཏེ། ཞི་བའི་བློ་གོས་དེ་ལྟར་ན་དེ་བཞིན་གཤེགས་པས་སེམས་ཅན་ཐམས་ཅད་ཀྱི་སེམས་ཀྱི་བསམ་པ་ཚིམ་པར་
བྱ་བའི་ཕྱིར་ཆོས་ཀྱི་འཁོར་ལོ་བསྐོར་ཏོ། །ཞི་བའི་བློ་གྲོས་དེ་ལྟར་དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བ་ལ་སེམས་ཅན་གྱི་དོན་མཛད་པ་གང་ཡིན་པ་དེ་ནི་དགེ་སློང་ཤ་རིའི་བུས་ཀྱང་སེམས་ཅན་དེ་
དག་བགྲང་བའི་རྟོག་པས་ལོ་བརྒྱར་ཡང་རྟོགས་པར་མི་ནུས་ན་སེམས་ཅན་གཞན་དག་གིས་ལྟ་སྨོས་ཀྱང་ཅི་དགོས། བཅོམ་ལྡན་འདས་ཀྱིས་དཀའ་བ་སྤྱད་པ་དང། བྱང་ཆུབ་ཀྱི་སྙིང་པོར་འགྲོ་བ་དང་

[066B] བཀོད་པ་དང། སེངྒེ་སྒྲ་དང། རྣམ་པར་གྲོལ་བ་དང། ཆོས་ཀྱི་འཁོར་ལོ་བསྐོར་བ་བསྟན་པ་འདི་བཤད་པ་ན་སྲོག་ཆགས་བརྒྱད་ཁྲི་བཞི་སྟོང་གིས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་བསྐྱེད་དོ། །སེམས་ཅན་ཚད་མེད་པ་དག་ནི་ཐེག་པ་གསུམ་ལ་ཡོངས་སུ་སྨིན་པར་བྱས་སོ། །ཆོས་ཀྱི་འཁོར་ལོ་བསྐོར་བའི་ལེའུ་ཞེས་བྱ་བ་སྟེ་བཅུ་བཞི་པའོ། །ཞེས་གསུངས་སོ། །གཉིས་པ་རྒྱ་
ཆེ་རོལ་པའི་མདོ་ལས་གསུངས་པའི་ཚུལ་ནི་ཚངས་པ་དང་བརྒྱ་བྱིན་ལ་སོགས་པའི་སྐལ་ལྡན་རྣམས་ཀྱིས་གསོལ་བ་བཏབ་པའི་རྗེས་སུ། མདོ་དེ་ཉིད་ལས། དེ་བཞིན་གཤེགས་པས་ཀུན་ཏུ་འཚོབ་པ་ དེ་  ལ་ཚིགས་སུ་
བཅད་པས་སླར་བཀའ་སྩལ་པ། ང་ལ་སློབ་དཔོན་གང་ཡང་མེད་།ང་དང་འདྲ་བ་ཡོད་མ་ཡིན། །ང་ནི་གཅིག་པུ་རྫོགས་སངས་རྒྱས། བསིལ་གྱུར་ཟག་པ་མེད་པ་ཡིན། །ངེས་སྨྲས་པ། གོའུ་ཏམ་བདག་ཉིད་དགྲ་
བཅོམ་པར་ཞལ་གྱི་འྖེའམ། དེ་བཞིན་གཤེགས་པས་བཀའ་སྩལ་པ་ང་ཉིད་འཇིག་རྟེན་དགྲ་བཅོམ་པ། །ང་ནི་སྟོན་པ་བླ་ན་མེད་།ལྷ་དང་ལྷ་མིན་དྲི་ཟར་བཅས། །ང་ཡི་དོ་ཟླ་གང་ཟག་མེད་།དེས་སྨྲས་པ། གོའུ་ཏ་
མ་བདག་ཉིད་རྒྱལ་བ་ལེགས་པར་ཞལ་གྱིས་འྖེའམ། དེ་བཞིན་གཤེགས་པས་བཀའ་སྩལ་པ། གང་དག་ཟག་པ་ཟད་པ་བརྙེས། །ང་འདྲ་རྒྱལ་བར་ཤེས་པར་བྱ། །ང་ནི་སྡིག་པའི་ཆོས་ལས་རྒྱལ་།དེ་བས་ཉེ་འགྲོ་ང་

[067A]༄༅། །རྒྱལ་ཡིན། དེས་སྨྲས་པ། ཚེ་དང་ལྡན་པ་གཽའུ་ཏ་མ་གར་ཞུད། དེ་བཞིན་གཤེགས་པས་བཀའ་སྩལ་པ། ད་ནི་ཝ་ར་ཎ་སིར་འགྲོ། གྲོང་ཁྱེར་གསལ་ལྡན་སོང་ནས་ནི། །ལོང་བ་ལྟ་བུའི་འཇིག་རྟེན་ལ། །མཚུངས་
པ་མེད་པའི་འོང་བྱའོ། །ང་ནི་ཝ་ར་ཎ་སིར་འགྲོ། གྲོང་ཁྱེར་གསལ་ལྡན་སོང་ནས་ནི། །འོན་པ་ལྟ་བུའི་འཇིག་རྟེན་ལ། །བདུད་རྩིའི་རྔ་ཆེན་བརྡུད་པར་བྱ། །ང་ནི་ཝ་ར་ཎ་སིར་འགྲོ། གྲོང་ཁྱེར་གསལ་ལྡན་སོང་ནས་ནི། །འཇིག་རྟེན་དུ་ནི་མ་
བསྐོར་བའི། །ཆོས་ཀྱི་འཁོར་ལོ་བསྐོར་བར་བྱ། །ཀུན་ཏུ་འཚོ་བ་པ་དེས་གཽའུ་ཏ་མ་དེ་བྮིནུ་འགྱུར་ཏོ། །དེ་བཞིན་དུ་འགྱུར་རོ་ཞེས་སྨྲས་ཏེ། ལྷོ་ཕྱོགས་ལོགས་སུ་སོང་ངོ། །དེ་བཞིན་གཤེགས་པ་ནི་བྱང་ཕྱོགས་ལོགྶུ་བྮུདོ། །དགེ་སློང་དག་དེ་ལྟར་
དེ་བཞིན་གཤེགས་པ་རི་ག་ཡའི་ཀླུའི་རྒྱལ་པོ་ཤིན་ཏུ་ལྟ་མཛེས་ཀྱི་བྮུགྶུ་གསོལ་བ་དང། གཤོས་གསོལ་བར་སྤྱན་དྲང་སོ། །ཞེས་སོགས་དང་དེའི་རྗེས་སུ། མཐར་གྱི་ཀླུང་ཆེན་པོ་གངྒའི་འགྲམ་དུ་གཤེགས་སོ། །དགེ་སློང་དག་དེའི་ཚེ་
ཀླུང་ཆེན་པོ་གངྒ་ཤིན་ཏུ་བྲུག་སྟེ། །མུ་དང་མཉམ་པར་འབབ་བོ། །དགེ་སློང་དག་དེ་ནས་དེ་བཞིན་གཤེགས་པ་ཕ་རོལ་ཏུ་གཤེགས་པའི་ཕྱིར་མཉན་པའི་གན་དུ་གཤེགས་པ་དང། དེས་གསོལ་པ་གཽ་ཏ་མ་གྲུ་བཅས་སྩལ་དུ་
གསོལ། གྲོགས་པོ་ང་ལ་གྲུ་བཙས་མེད་དོ་བཀའ་སྩལ་ནས། དེ་བཞིན་གཤེགས་པ་ནམས་མཐའ་ལས་ཚུར་རོལ་གྱི་འགྲཾ་ནས་ཕ་རོལ་གྱི་འགྲམ་དུ་གཤེགྶོ། །དེ་ནས་མཉན་པ་དེས་དེ་མཐོང་ནས་སྦྱིན་ནས་རྣཾ་པ་འདི་ལྟ་བུ་འདི་བདག་གིས་མ་

[067B] །ཞེས་ཤིན་ཏུ་འགྱོད་དེ་ཀྱི་ཧུད་མཚར་བྱས་སོ་ཞེས་སྨྲས་ནས་རྒྱལ་ཏེ། ས་ལ་འགྱེལ་ལོ། །དེ་ནས་མཉན་པས་རྒྱལ་པོ་གཟུགས་ཅན་སྙིང་པོ་ལ། ཇོ་བོ་དགེ་སྦྱོང་གོའུ་ཏ་མ་ལ་གྲུ་བཙས་རྩལ་བར་གསོལ་ན་གྲུ་བཙས་
མེད་དེ་ཞེས་གསུང་ཏེ། ནམ་མཁའ་ལས་ཚུར་རོལ་གྱི་འགྲམ་ནས་ཕ་རོལ་གྱི་འགྲམ་དུ་གཤེགས་སོ་ཞེས་ལོ་རྒྱུས་ བ་  སྙད་དོ། །དེ་སྐད་ཐོས་ནས་རྒྱལ་པོ་གཟུགས་ཅན་སྙིང་པོས་ཕྱིན་ཆད་རབ་ཏུ་བྱུང་བ་ཐམས་ཅད་ལ་གྲུ་བཙས་
མི་དབབ་པར་བྱས་སོ། །ཞེས་སོགས་དང། དེ་བཞིན་གཤེགས་པས། སྔོན་གྱི་དེ་བཞིན་གཤེགས་པ་རྣམས་ལ་གུས་པར་མཛད་པའི་ཕྱིར། ཁྲི་གསུམ་ལ་བསྐོར་བ་མཛད་ནས་སེངྒེ་ལྟར་བག་ཚ་བ་མི་མངའ་བར་ཁྲི་བཞི་
པ་ལ་དཀྱིལ་མོ་ཀྲུང་བཅས་ཏེ་བཞུགས་སོ། །དགེ་སློང་ལྔ་པོས་ཀྱང་དེ་བཞིན་གཤེགས་པའི་ཞབས་ལ་མགོ་བོས་ཕྱག་འཚལ་ཏེ། དེ་བཞིན་གཤེགས་པའི་སྤྱན་སྔར་འཁོད་དོ། །དགེ་སློང་དག་དེ་ནས་དེའི་ཚེ་དེ་བཞིན་
གཤེགས་པའི་སྐུ་ལས་རྣམ་པ་འདི་ལྟ་བུའི་འོད་བྱུང་སྟེ། འོད་ངེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྣང་བ་ཆེན་པོས་ཁྱབ་པར་གྱུར་ནས་སྣང་བ་དེས་འཇིག་རྟེན་གྱི་ཁམས་ཀྱི་བར་སྡིག་པ་སྡིག་པས་
ཁྱབ་པ། མུན་པ་མུན་ནག་ཏུ་གྱུར་པ། གང་དུ་ཉི་མ་དང་ཟླ་བ་འདི་ལྟར་རྫུལ་ཆེ་བ། འདི་ལྟར་དབང་ཆེ་བར་གྲགས་པ། འདི་གཉིས་ཀྱི་འོད་ཀྱིས་འོད་དང། ཁ་དོག་གིས་ཁ་དོག་དང། གཟི་བརྗིད་ཀྱིས་གཟི་བརྗིད་ལྷམ་མེར་མ་

[068A]༄༅། །གྱུར་པ། ལྷང་དེར་གྱུར་པ་གང་ཡིན་པ་དེ་ན་སེམས་ཅན་གང་དག་སྐྱེས་པ་རང་རང་གི་ལག་པ་རྐྱང་པ་ཡང་མི་མཐོང་བ་དེར་ཡང་དེའི་ཚེ་སྣང་བ་ཆེན་པོ་རྒྱ་ཆེར་བྱུང་བར་འགྱུར་རོ། །ཞེས་སོགས་
དང༑ དགེ་སློང་དག་དེ་ལྟར་དེ་བཞིན་གཤེགས་པ་ནམ་གྱི་ཆ་སྟོད་ཀྱི་ཐུན་ནི་ཅང་མི་གསུང་བས་ཟད་པར་མཛད་དོ། །ནམ་གྱི་གུང་ཐུན་ལ་ནི་ཡང་དག་པར་འཆག་པར་འགྱུར་བའི་གཏམ་གསུང་ངོ་།ནམ་གྱི་ཆ་
སྨད་ཀྱི་ཐུན་ལ་ནི་ལྔ་སྡེ་བཟང་པོ་རྣམས་བློས་ཏེ། འདི་སྐད་ཅེས་བཀའ་སྩལ་ཏོ། །དགེ་སློང་དག་མཐའ་གཉིས་པོ་འདི་དག་ནི་རབ་ཏུ་བྱུང་བའི་འཇུག་པར་བྱ་བ་མིན་པ་སྟེ། གང་འདོད་པ་རྣམས་ལ་བསོད་སྙོམས་
སུ་སྦྱོར་བ། དམན་པ་གྲོ་བའི་ཚེ་སོ་སོའི་སྐྱེ་བོ་པ། འཕགས་པ་ལ་མི་ཁོམ་བ། གནོད་པ་དང་ལྡན་པ། མ་འོངས་པ་ན་ཚངས་པར་སྤྱོད་པར་མི་འགྱུར་བ། ཡིད་འབྱུང་བར་མི་འགྱུར་བ། འདོད་ཆགས་དང་བྲལ་བར་མི་
འགྱུར་བ། འགོག་པར་མི་འགྱུར་བ། མངོན་པར་ཤེས་པར་མི་འགྱུར་བ་རྫོགས་པའི་བྱང་ཆུབ་ཏུ་མི་འགྱུར་བ། མྱ་ངན་ལས་འདའ་བར་མི་འགྱུར་བ། ཞེས་སོགས་དང། གང་ཡང་དབུ་མའི་ལམ་མ་ཡིན་པ། ལུས་ངལ་
བར་སྦྱོར་བ་སྡུག་བསྔལ་བ། གནོད་པ་དང་ལྡན་པ། ཚེ་འདི་ལ་ཡང་སྡུག་བསྔལ་ལ། །མ་འོངས་པ་ན་ཡང་སྡུག་བསྔལ་བ། །རྣམ་པར་སྨིན་པ་སྟེ་དགེ་སློང་དག་མཐའ་གཉིས་པོ་འདི་དག་སྤངས་ནས་དབུ་མའི་ལམ་

[068B] འདི་ལྟ་སྟེ་ཡང་དག་པའི་ལྟ་བ་དང་ཡང་དག་པའི་རྟོག་པ་དང། ཡང་དག་པའི་ངག་དང། ཡང་དག་པའི་ལས་ཀྱི་མཐའ་དང། ཡང་དག་པའི་འཚོ་བ་དང། ཡང་དག་པའི་
རྩོལ་བ་དང། ཡང་དག་པའི་དྲན་པ་དང། ཡང་དག་པའི་ཏིང་ངེ་འཛིན་ཏོ། །དགེ་སློང་དག་བ་ཞི་པོ་འདི་དག་ནི་འཕགས་པའི་བདེན་པ་དག་སྟེ། བཞི་གང་ཞེ་ན། སྡུག་བསྔལ་བ་དང། སྡུག་བསྔལ་ཀུན་འབྱུང་
བ་དང། སྡུག་བསྔལ་འགོག་པ་དང། སྡུག་བསྔལ་འགོག་པར་འགྲོ་བའི་ལམ་མོ། །དེ་ལ་སྡུག་བསྔལ་གང་ཞེ་ན། སྐྱེ་བའི་སྡུག་བསྔལ། རྒ་བ་དང། ན་བ་དང། འཆི་བ་དང། མི་སྡུག་པ་དང་ཕྲད་པ་
དང༑ སྡུག་པ་དང་བྲལ་བའི་སྡུག་བསྔལ་དང། གང་ཡང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ལོ། །མདོར་ན་ཉེ་བར་ལེན་པའི་ཕུང་པོ་དག་ནི་སྡུག་བསྔལ་ཏེ། འདི་ནི་སྡུག་བསྔལ་ཞེས་བྱའོ། །
དེ་ལ་སྡུག་བསྔལ་ཀུན་འབྱུང་བ་གང་ཞེ་ན། གང་འདི་ཡང་འབྱུང་བའི་སྲེད་པ་དང། དགའ་བའི་འདོད་ཆགས་དང་ལྡན་པ་དང། དེ་དང་དེར་མངོན་པར་དགའ་བ་སྟེ། འདི་ནི་སྡུག་བསྔལ་ཀུན་འབྱུང་བ་ཞེས་བྱའོ།།
དེ་ལ་སྡུག་བསྔལ་འགོག་པ་གང་ཞེ་ན། །གང་ཡང་འབྱུང་བའི་སྲེད་པ་དང། དགའ་བའི་འདོད་ཆགས་དང་ལྡན་པ་དང། དེ་དང་དེར་མངོན་པར་དགའ་པ་དང་སྐྱེད་པ་དང་སྒྲུབ་པ་འདི་ཉིད་ལ་འདོད་ཆགས་མ་ལུས་པ་

[069A]༄༅། །དང་བྲལ་པ་དང། འགོག་པ་འདི་ནི་སྡུག་བསྔལ་འགོག་པའོ། །དེ་ལ་སྡུག་བསྔལ་འགོག་པར་འགྲོ་བའི་ལམ་གང་ཞེ་ན་འཕགས་པའི་ལམ་ཡན་ལག་བརྒྱད་པོ་འདི་ཉིད་དེ། འདི་
ལྟ་སྟེ༑ ཡང་དག་པའི་ལྟ་བ་ནས་ཡང་དག་པའི་ཏིང་ངེ་འཛིན་གྱི་བར་དུ་སྟེ་འདི་ནི་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱའོ། །ཞེས་སོགས་གསུངས་པའི་ཕྱིར་
དེས་ན་དེ་རྣམས་ཀྱི་དོན་བསྡུས་ན། བདག་ཅག་གི་སྟོན་པ་མཉམ་མེད་འཀྱའི་རྒྱལ་པོ་དེ་ཉིད་ཀྱིས་སྐལ་ལྡན་གྱི་གདུལ་བྱ་མཐའ་ཡས་པའི་ངོ་བོར་ཆོས་ཀྱི་འཁོར་ལོ་ཅིག་ཅར་དུ་བསྐོར་བའི་ཚུལ་ནི་འདི་
ལྟ་སྟེ༑ མདོ་སྡེ་རྒྱན་ལས། དེ་ནི་ཅིག་ཅར་ལ་ལར་སྒོ་མངས་བརྒྱ་ནས་ཆོས་ཀྱི་འཁོར་ལོ་དང། ལ་ལར་སྐྱེ་བ་མི་སྣང་ལ་ལར་སྐྱེ་བའི་སྤྱོད་པ་སྣ་ཚོགས་དང། །ལ་ལར་བྱང་ཆུབ་ཐམས་ཅད་ལ་ལར་དེ་
ནི་མྱ་ངན་འདས་སྟོན་ཀྱང། །དེ་ནི་གནས་དེ་ལས་ཀྱང་རྣམ་པར་གཡོ་མི་མངའ་ལ་ཐམས་ཅད་མཛད། །ཅེས་དང། སྔར་ལུང་མ་བསྟན་ལྷན་ཅིག་འབྱུང། །ཞེས་པའི་འགྲེལ་པར། སྔར་ལུང་མ་བསྟན་
ཞེས་བྱ་བ་ནི། གལ་ཏེ་འདི་དམ་པའི་ཆོས་ཀྱི་བར་ཆད་བྱེད་པར་ཕྱིས་འགའ་ཞིག་གིས་བྱས་པ་ཡིན་ན། ཅིའི་ཕྱིར་མ་འོངས་པའི་འཇིགས་པ་བཞིན་དུ་སྔ་ནས་ལུང་མ་བསྟན་ལྷན་ཅིག་འབྱུང། ཞེས་བྱ་བ་

[069B]ཉིད་དུ་འབྱུང་བར་དམིགས་ཀྱི། ཕྱིས་ནི་མ་ཡིན་ན། ཇི་ལྟར་འདི་སངས་རྒྱས་ཀྱི་བཀའ་མིན་སྙམ་དུ་ཤེས་ཞེས་དང། བདེན་པ་པོའི་ལེའུ་ལས་ཀྱང་གསུངས་
ཏེ༑ དེ་བཞིན་གཤེགས་པས་ཞུ་བ་ཐམས་ཅད་ཀྱི་ལན་དུས་ཅིག་ཅར་དུ་གསུང་གཅིག་ཉིད་ཀྱིས་བཏབ་པའི་སྒོ་ནས་ཐེ་ཚོམ་ཐམས་ཅད་སེལ་བར་མཛད་པ་ཡིན་པའི་ཕྱིར་ཏེ། འདི་ལྟར་སེམས་ཅན་རྣམས་ཀྱིས་
ངེས་པའི་ཚིག་མང་པོ་དག་གིས་ཅིག་ཅར་ཞུས་ཞུས་པ། །སེམས་ཀྱི་སྐད་ཅིག་གཅིག་ལ་ཐུགས་ཆུད་ནས། །གསུངས་དབྱངས་གཅིག་གིས་སོ་སོར་ལན་ཀྱང་འདེབས། །ཞེས་གསུངས་པའི་ཕྱིར། དད་པའི་
སྟོབས་བསྐྱེད་པའི་མཇུག་པའི་ཕྱག་རྒྱའི་མདོ་ལས། དུས་གཅིག་ཏུ་ཕྱོགས་བཅུའི་འཇིག་རྟེན་གྱི་ཁམས་རབ་འབྱམས་ཐམས་ཅད་དུ། དགའ་ལྡན་གྱི་གནས་མཆོག་ན་བཞུགས་པ་དང། འཆི་འཕོ་བ་དང་སྐྱེ་བ་
དང་མངོན་པར་འབྱུང་བ་དང་དཀའ་བ་སྤྱོད་པའི་སྦྱོར་བ་དང་བྱང་ཆུབ་ཀྱི་སྙིང་པོར་གཤེགས་པ་དང། བདུད་བཅོམ་པ་དང་མངོན་པར་རྫོགས་པར་བྱང་ཆུབ་པ་དང། ཆོས་ཀྱི་འཁོར་ལོ་བསྐོར་བ་དང། ཡོངས་
སུ་མྱ་ངན་ལས་འདའ་བ་དང་ཆོས་ནུབ་པར་སྟོན་པ་ལ་མཁས་ཞེས་གསུངས། གསུམ་པ་ས་མཚམས་ནི། ལམ་མ་བཞུགས་ནས་སངས་རྒྱས་ཀྱི་སའི་བར་ན་བཞུགས་ཏེ། ལམ་མ་བཞུགས་ན་ཡང་བྱིན་གྱིས་བརླབ་པའི་

[070A]༄༅། །བཀའ་བཞུགས་པའི་ཕྱིར། བཞི་པ་ནི། གཞི་སྡུ་བར་བཅོམ་ལྡན་འདས་ཀྱིས་ཀྱང་ཀུན་ཤེས་ཀོའུ་དིནྱའི་རྒྱུད་ལ་ཀུན་ཤེས་པའི་ཆོས་ཉིད་དང་མཐུན་པར་བསྐོད་ལ་དེ་ཡང་གཞན་དག་ལ་
མཐུན་པར་བསྐོར་བར་འགྱུར་བ་དང། དེ་དག་ཀྱང་གཞན་དག་ལ་མཐུན་པར་བསྐོར་བར་གྱུར་ཏེ། དེ་བས་ན་གཅིག་ནས་གཅིག་ཏུ་རྒྱུད་དེ་མཐུན་པར་བསྐོར་བའི་དོན་གྱི་འཁོར་ལོ་ཞེས་བྱའོ། །ཡང་དག་
པའི་ལྟ་བ་ལ་སོགས་པའི་ཆོས་ཀྱི་རང་བཞིན་ཡིན་པས་ན་ཆོས་ཀྱི་འཁོར་ལོའོ། །ཞེས་གསུངས་པ་ལྟར། འཁོར་ལོ་རིན་པོ་ཆེ་དང་འདྲ་བའི་དམ་པའི་ཆོས་རྣམས་ལ་ཆོས་ཀྱི་འཁོར་ལོ་ཞེས་བྱའོ།།
ལྔ་པ་ལ་རྩོད་སྤངས་དང། ཆོས་ཕུང་གི་ཚད་གཉིས། དང་པོ་ནི། ཁོ་ན་རེ། དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བ་མི་འཐད་པར་ཐལ། གསང་པ་བསམ་གྱིས་མི་ཁྱབ་པའི་མདོ་ལས་
ཞི་བའི་བློ་གྲོས་དེ་ལ་དེ་བཞིན་གཤེགས་པའི་གསུང་གི་གསང་བ་དང། གསུང་གི་འཕྲིན་ལས་ཡོངས་སུ་དག་པ་གང་ཞེ་ན། ཞི་བའི་བློ་གྲོས་གང་གི་ནུབ་མོ་དེ་བཞིན་གཤེགས་པས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དང། གང་གི་ནུབ་མོ་ལེན་པ་མི་མངའ་བར་ཡོངས་སུ་མྱ་ངན་ལས་འདས་པར་འགྱུར་བར་དེའི་བར་དུ་དེ་བཞིན་གཤེགས་པས་

[070B] །གསུང་བར་མི་འགྱུར་རོ། །དེ་ཅིའི་ཕྱིར་ཞེ་ན། ཞི་བའི་བློ་གྲོས་དེ་བཞིན་གཤེགས་པ་ནི་རྟག་ཏུ་མཉམ་པར་གཞག་པ་སྟེ། དེ་བཞིན་གཤེགས་པ་ལ་
དབུགས་འབྱུང་བའམ། རྡུབ་པ་མི་མངའོ། །རྣམ་པར་མི་རྟོག་གོ་།རྣམ་པར་མི་སྤྱོད་དོ། །རྣམ་པར་རྟོག་པ་དང་རྣམ་པར་དཔྱོད་པ་མེད་པས་ན་ངག་མི་འབྱུང་སྟེ། ཞེས་གསུངས་པའི་ཕྱིར་
ཞེ་ན་མ་ཁྱབ་སྟེ། འབད་རྩོལ་གྱི་རྣམ་པར་རྟོག་པ་དང་བཅས་པའི་སྒོ་ནས་དམ་པའི་ཆོས་མི་སྟོན་པ་ལ་དགོངས་པའི་ཕྱིར་ཏེ་།དེ་ལྟར་དུ་ཐེག་པ་ཆེན་པོ་རྒྱུད་བླ་མའི་བསྟན་བཅོས་ལས་།ལྷའི་རྔ་པོ་ཆེ་དང། རོལ་
མོ་རྣམས་ལ་འབད་རྩོལ་གྱི་རྣམ་པར་རྟོག་པ་མི་མངའ་བར་ཡང་དམ་པའི་ཆོས་སྟོན་པའི་དཔེ་ལས་རྒྱས་པར་བསྒྲུབས་པའི་ཕྱིར་ཏེ་དེ་ཉིད་ལས། ཇི་ལྟར་ལྷ་ན་ལྷ་རྣམས་ཀྱི། །སྔོན་གྱི་དཀར་པོའི་མཐུ་
ཡིས་ནི། །འབད་དང་གནས་དང་ཡིད་གཟུགས་དང། །རྣམ་པར་རྟོག་པ་མེད་བཞིན་དུ། །མི་རྟག་སྡུག་བསྔལ་བདག་མེད་དང། །ཞི་བའི་སྒྲ་ཡིས་བག་མེད་པའི། །ལྷ་རྣམས་ཐམས་ཅད་
ཡང་ནས་ཡང། །ཆོས་ཀྱི་རྔས་ནི་བསྐུལ་བྱེད་ལྟར། །དེ་བཞིན་ཁྱབ་བདག་འབད་སོགས་དང། །བྲལ་ཡང་འགྲོ་བ་མ་ལུས་པ། །སངས་རྒྱས་གསུང་གིས་ཁྱབ་མཛད་དེ། །སྐལ་ལྡན་རྣམས་ལ་༄༅། །ཆོས་སྟོན་ཏོ། །ཇི་ལྟར་ལྷ་ན་ལྷ་རྣམས་ཀྱིས། །རྔ་སྒྲ་རང་གི་ལས་ལས་བྱུང། །དེ་བཞིན་འཇིག་རྟེན་ཐུབ་པའི་ཆོས་།གསུང་བ་རང་གི་ལས་ལས་བྱུང། །ཞེས་གསུངས་
པའི་ཕྱིར་རོ། །ཡང་བདག་ཅག་གི་སྟོན་པས་ཆོས་ཀྱི་འཁོར་ལོ་ཅིག་ཅར་དུ་བསྐོར་བ་མི་འཐད་པར་ཐལ། རིམ་ཅན་དུ་བསྐོར་བར་དགོངས་འགྲེལ་ལས་གསུངས་པའི་ཕྱིར། སྙམ་ན་མ་ཁྱབ་སྟེ། དེ་ནི་
སྐལ་དམན་གྱི་གདུལ་བྱ་འགའ་ཞིག་ལ་དགོངས་པར་སློབ་དཔོན་ཆོས་ཤེས་ཀྱི་ཚིག་གསལ་ལས་གསུངས་པའི་ཕྱིར། དེ་ཉིད་ལས། དེ་དག་གིས་ནི་ལེགས་པར་མ་སྨྲས་ཏེ། ཇི་ལྟར་ཞེ་ན་ཐུབ་པ་ཆེན་པོས་ནི་དེ་ལྟར་
རིམ་གྱིས་ཆོས་བསྟན་པ་མེད་དེ་ཇི་སྐད་དུ། འཕགས་པ་དད་པ་སྐྱེ་བ་འབྱུང་བ་བསྟན་པ་ལས་ཀྱང་རིགས་ཀྱི་བུ་དེ་བཞིན་གཤེགས་པ་རྣམས་མངོན་པར་རྫོགས་པར་སངས་རྒྱས་ནས་སངས་རྒྱས་ཤིན་ཏུ་སངས་
རྒྱས་པ་ཞེས་བྱ་བའི་ཏིང་ངེ་འཛིན་ལ་སྙོམ་པར་འཇུག་སྟེ་ཏིང་ངེ་འཛིན་སངས་རྒྱས་ཤིན་ཏུ་རྣམ་པར་སངས་རྒྱས་པ་ལ་སྙོམ་པར་བཞུགས་མ་ཐག་ཏུ་སེམས་ཅན་རྣམས་ཇི་སྙེད་པ་དེ་སྙེད་ཀྱི་སྐུ་ཀུན་ཏུ་གནས་པར་གྱུར་ཏོ། །
སྐུ་ཇི་སྙེད་ཀྱི་གསུང་དང་ཐུགས་དག་ཀུན་ཏུ་གནས་པར་གྱུར་ཏོ་།ཞེས་གསུངས་ལ། ཞེས་སོགས་དང། དེ་ལྟར་ན་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་དུ་བསྐོར་བ་ནི་སྐད་ཅིག་གཅིག་ཁོ་ན་ལ་བསྐོར་

[071B] དེ་ལ་གདུལ་བྱ་རྣམས་ཀྱིས་དུས་ཡུན་རིང་ཐུང་དང་གསུང་ཐ་དད་པར་ཐོས་པ་ལ་སོགས་པར་ཟད་དེ། འཕགས་པ་དམ་པའི་ཆོས་པདྨ་དཀར་པོ་ཞེས་བྱ་བ་ཐེག་པ་ཆེན་པོའི་མདོ་ལས་ཀྱང་ས་རུམ་ནས་འཐོན་
པའི་བྱང་ཆུབ་སེམས་དཔའ་རྣམས་ཀྱིས་བར་གྱི་བསྐལ་བ་ཉི་ཤུ་རྩ་ལྔར་བཅོམ་ལྡན་འདས་ཤཱཀྱའི་གཙོ་བོ་ལ་མཆོད་པ་བྱས་མོད་ཀྱི། འཛམ་བུ་གླིང་པ་ལ་སོགས་པས་ཕྱི་དྲོ་གཅིག་གི་ཡུན་དུ་ཤེས་སོ། །ཞེས་གསུངས་
ལ༑ བཅོམ་ལྡན་འདས་འདི་ནི་ཡོངས་སུ་མྱ་ངན་ལས་མ་འདས་ཏེ། དེ་ལྟར་གཟུགས་ཀྱི་སྐུར་བཞུགས་ཤིང། འཇིག་རྟེན་གྱི་ཁམས་འདི་འཇིག་པ་ན་ཡང་ཞིང་འདི་རབ་ཏུ་དགའ་བར་གནས་ལ་མ་འོངས་པའི་བསྐལ་པ་
དཔག་ཏུ་མེད་པ་ན་ཡོངས་སུ་མྱ་ངན་ལས་འདའོ། །ཞེས་བྱ་སྟེ་དེའི་ཕྱིར་ཆོས་ཀྱི་འཁོར་ལོ་མ་ལུས་པ་མཐའ་དག་རྣམ་པ་ཐམས་ཅད་དུ་བསྐོར་རོ་ཞེས་ངེས་གཟུང་གི་ཚུལ་འདི་ལྟར་བསྐོར་ཞེས་དམན་པའི་འདུ་ཤེས་ཀྱི་ནི་
ངེས་པར་བྱ་བར་ག་ལ་ནུས་ཏེ། །གྲངས་མེད་པ་ལ་སུ་ཞིག་བགྲང་།ཞེས་བྱ་བ་ལ་སོགས་པ་སྔར་སྨྲས་པའོ། །ཞེས་གསུངས་པའི་ཕྱིར། གཉིས་པ་ནི། མཛོད་ལས། ཆོས་ཀྱི་ཕུང་པོ་བརྒྱད་ཁྲི་དག་།གང་རྣམས་
ཐུབ་པས་གསུངས་དེ་དག། ཚིག་གམ་མིང་ཡིན་དེ་དག་ནི། །གཟུགས་དང་འདུ་བྱེད་དག་ཏུ་འདུས། །ཞེས་མདོ་སྡེ་པའི་ལུགས་ཀྱི་གཟུགས་ཕུང་དང། བྱེ་བྲག་སྨྲ་བའི་ལུགས་ཀྱི་འདུ་བྱེད་ཀྱི་ཕུང་པོར་གསུང་ལ། རང་ལུགས་ནི་

[072A]༄༅། །སྔ་མ་དང་མཐུན་ཏེ། ཆོས་ཀྱི་ཕུང་པོ་རྣམས་ངག་ཡིན་པའི་ཕྱིར། འོ་ན་ཆོས་ཕུང་གི་ཚད་ཇི་ཙམ་ཞེ་ན། མཛོད་ལས། ཁ་ཅིག་བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེ་ཡིན་
སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་ཆོས་ཀྱི་ཕུང་པོ་ཞེས་པའི་བསྟན་བཅོས་དང། ཕུང་པོའི་དོན། ཕུང་པོ་ལྟ་བུའི་དོན་ཚན་རྫོགས་པར་སྟོན་པའི་གསུངས་རབ་
དང༑ ཉོན་མོངས་གཅིག་ཉིད་ཀྱི་གཉེན་པོ་རྫོགས་པར་སྟོན་པའི་གསུངས་རབ་དེ་ཆོས་ཕུང་གཅིག་གི་ཚད་ལོངས་པར་གསུངས་ལ། ཚིག་གསལ་ལས་ཤོ་ལོ་ཀ་སྟོང་གི་ཐེག་པ་ཐུན་མོངས་བའི་དབང་དུ་བྱས་པའི་
ཆོས་ཕུང་གཅིག་གི་ཚད་དང། གླང་པོ་ཆེ་རབ་བརྟེན་གྱིས་ཁུར་བར་ནུས་པའི་སྣག་ཚས་ཐུན་མོངས་མ་ཡིན་པའི་ཐེག་ཆེན་གྱི་དབང་དུ་བྱས་པའི་ཆོས་ཕུང་གཅིག་གི་ཚད་ལོངས་པར་གསུངས་ཤིང་ཕལ་ཆེར་
ཀླུའི་ཡུལ་སོགས་ན་བཞུགས་ཏེ། སློབ་སྤྲིངས་ལས། བསྟན་པ་རིན་ཆེན་མཆོག་ལྟར་བཟང་ལ་ཕན་མེད་པར། །རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན། །ཆེན་པོ་རྣམས་ཀྱི་གཙུག་གི་རྒྱན་
བཞིན་གུས་མནོས་ནས། །ས་ཡི་གཏིང་ན་གནས་པའི་རབ་རིབ་སེལ་བར་མཛད། །ཅེས་གསུངས་པའི་ཕྱིར། རང་ལུགས་ནི། འགྲེལ་ཆེན་ལས་མདོར་སྡུ་ན་གང་དུ་འདོད་ཆགས་ལ་སྤྱོད་པ་བརྒྱད་ཁྲི་བཞི་སྟོང་

[072B]ཇི་ཙམ་གྱི་ཡོངས་སུ་རྫོགས་པར་འགྱུར་བ་དེ་ཙམ་གྱི་གཞུང་གི་ཚོགས་ལ་ཆོས་ཀྱི་ཕུང་པོ་ཞེས་བྱའོ། །ཞེས་དང། སྤྱོད་པ་རྣམས་ཀྱི་གཉེན་པོར་ནི། །ཆོས་
ཀྱི་ཕུང་པོ་མཐུན་པར་གསུངས། །ཞེས་བྱུང་བ་ལྟར་ཉོན་མོངས་པ་གཅིག་ཉིད་ཀྱི་གཉེན་པོ་རྫོགས་པར་སྟོན་པའི་གསུང་རབ་གཅིག་ཉིད་ཀྱི་ཆོས་ཕུང་གཅིག་གི་ཚད་ལོངས་ཏེ་ཉོན་མོངས་བརྒྱད་ཁྲི་བཞི་སྟོང་ལ་སྤྱོད་
པའི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པའི་ཕྱིར། དེས་ན་ཉོན་མོངས་བརྒྱད་ཁྲི་བཞི་སྟོང་ལ་སྤྱོད་པའི་གཉེན་པོ་རྫོགས་པར་སྟོན་པའི་གསུང་རབ་དེས་ཆོས་ཕུང་བརྒྱད་ཁྲི་བཞི་སྟོང་གི་ཚད་ལོངས་
ཏེ་ཉོན་མོངས་གཅིག་ཉིད་ཀྱི་གཉེན་པོ་རྫོགས་པར་སྟོན་པའི་གསུང་རབ་དེས་ཆོས་ཕུང་གཅིག་གི་ཚད་ལོངས་པ་གང་ཞིག་རིགས་པ་གཉིས་མཚུངས་པ་ཁོ་ན་ཡིན་པའི་ཕྱིར། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་
པའི་སྙིང་པོའི་མདོ་ལྟ་བུ་ཆོས་ཅན། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་ཚད་ལོངས་ཏེ། ཉོན་མོངས་མཐའ་དག་གི་གཉེན་པོ་རྫོགས་པར་སྟོན་པའི་གསུང་རབ་ཡིན་པའི་ཕྱིར། འདིར་ནི་བརྗོད་བྱའི་སྒོ་ནས་ཆོས་ཀྱི་
ཕུང་པོའི་ཚད་བཞག་པར་སེམས་ལ། བརྗོད་བྱེད་ཤོ་ལོ་ཀ་སོགས་ཀྱི་སྒོ་ནས་འཇོགས་པ་ནི་མཁས་མཆོག་དབྱིག་གཉེན་སོགས་ཀྱི་བཞེད་པ་བསྐྱར་བར་མངོན་ནོ། །གཉིས་པ་གཞུང་དོན་ནི། རྩ་བའི་རྐང་པ་གསུམ་པའི་

[073A]༄༅། །དགོངས་པ་འགྲེལ་བ་ལ། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ། ཞེས་སོགས་གསུངས། རྗེ་བཙུན་བྱམས་པ་མགོན་པོ་ཆོས་ཅན། རྣམ་མཁྱེན་ལ་བསྟོད་ཕྱག་མཛད་དེ་
དེའི་ཡོན་ཏན་ཚད་མས་ངེས་པའི་སྒོ་ནས་བརྗོད་པར་མཛད་པའི་མཁས་མཆོག་ཡིན་པའི་ཕྱིར། རྣམ་མཁྱེན་ཆོས་ཅན། ཡོན་ཏན་ཁྱད་པར་ཅན་དང་ལྡན་ཏེ། སངས་རྒྱས་འཕགས་པའི་བཞེད་དོན་མཐའ་དག་བསྒྲུབ་
པར་ནུས་ཤིང། རང་གི་སྲས་སུ་གྱུར་པའི་འཕགས་པ་རྣམས་ཀྱང་བསྐྲུན་པར་མཛད་པའི་ཕྱིར།    ༈   གང་ཟག་ལ་ཕྱེ་སྟེ་བཤད་པ་ལ། དགོས་དོན། བསྡུས་དོན་
ཚིག་དོན་དང་གསུམ། དང་པོ་ལ་བསྟན་བཅོས་བརྩམས་པ་དགོས་མེད་ཀྱི་དོགས་པ་སོ་སོར་སྤངས་ཏེ་མཁྱེན་གསུམ་སྤྱིའི་རྣམ་བཞག་བཤད་པ་དང། མདོ་དང་བཟློས་པའི་སྐྱོན་སྤངས་ཏེ། དགོས་
པ་ཡོད་པར་སྒྲུབ་པ་གཉིས། དང་པོ་ལ་རྩོད་ལན་གཉིས། གཉིས་པ་འདི་ལ་ལན་དངོས། ཤེས་བྱེད་ཀྱི་ལུང་འགོད། ལུང་གི་དོན་བཤད་པ་དོན་བསྡུ་བ་དང་བཞི། གཉིས་
པ་ལ༑ ཡུམ་པར་མའི་ལུང་འགོད་པ། བསྡུས་པའི་ལུང་འགོད་པ། རྒྱས་པའི་ཤེས་བྱེད་ཁ་འཕང་བ་དང་གསུམ། དང་པོ་ལ། བསྟན་བཤད་གཉིས། གཉིས་པ་འདི་

[073B] གཞི་ཤེས་ཀྱིས་ཉན་རང་གི་མངོན་རྟོགས་བསྡུས་ཚུལ་ལམ་ཤེས་ཀྱིས་བྱང་སེམས་ཀྱི་མངོན་རྟོགས་བསྡུས་ཚུལ། རྣམ་མཁྱེན་གྱིས་སངས་རྒྱས་འཕགས་པའི་མངོན་རྟོགས་
བསྡུས་ཚུལ་དང་གསུམ། གཉིས་པ་འདི་ལ། ཞུས་ལན་གཉིས། གཉིས་པ་འདི་སྟོན་པ་ལ། རབ་འབྱོར་བྱང་ཆུབ་སེམས་དཔའ་རྣམས་ཀྱི་ནི། ཞེ་སོགས་ཀྱི་སྐབས་སུ། །སྤྱི་
དོན་དང། གཞུང་དོན་གཉིས། དང་པོ་ལ། ལམ་གསུམ་ངོས་བཟུང་བ་ཐེག་ཆེན་གྱི་ལམ་དུ་ཉན་རང་གི་སྤངས་རྟོགས་རྫོགས་པའི་ས་མཚམས། །རྫོགས་སྨིན་སྦྱང་གསུམ་
བྱས་པའི་ཚད། འདིར་བསྟན་ཡང་དག་མཐའ་ངོས་བཟུང་བ། རྩོད་པ་སྤངས་པ་དང་ལྔ། དང་པོ་ནི། གང་ཟག་གི་བདག་མེད་རྟོགས་པའི་མཁྱེན་པ་མཐའ་དག་ཉན་ཐོས་ཀྱིས་
ལམ༑ གཟུང་འཛིན་རྫས་གཞན་གྱིས་སྟོང་པར་རྟོགས་པའི་མཁྱེན་པ་མཐའ་དག་རང་རྒྱལ་གྱི་ལམ། བདེན་སྟོང་རྟོགས་པའི་མཁྱེན་པ་རྣམས་ཡང་དག་པར་རྫོགས་པའི་སངས་རྒྱས་
ཀྱི་ལམ་ཡིན་ནོ། །དང་པོ་གྲུབ་སྟེ། ཉན་ཐོས་རྣམས་ནི་གཙོ་བོར་གང་ཟག་གི་བདག་མེད་བསྒོམས་པ་ལས། ཉོན་སྒྲིབ་སྤངས་པའི་ཐར་པའི་གྲོང་ཁྱེར་དུ་གཤེགས་པའི་ཕྱིར། གཉིས་

[074A]༄༅། །པ་གྲུབ་སྟེ། རང་རྒྱལ་རྣམས་ཀྱིས་བཟུང་འཛིན་རྫས་གཞན་གྱིས་སྟོང་པའི་སྟོང་ཉིད་གཙོ་བོར་བསྒོམས་པ་ལས་བཟུང་འཛིན་རྫས་ཐ་དད་དུ་འཛིན་པའི་རྣམ་
རྟོག་སྤངས་པའི་ཐར་པའི་གྲོང་ཁྱེར་དུ་གཤེགས་པའི་ཕྱིར་གསུམ་པ་གྲུབ་སྟེ། དེ་བཞིན་གཤེགས་པ་རྣམས་ནི་བདེན་སྟོང་གཙོ་བོར་བསྒོམ་པའི་ལམ་ནས་བདེན་འཛིན་མ་ལུས་པར་སྤངས་
པའི་ཐམས་ཅད་མཁྱེན་པའི་ལམ་དུ་གཤེགས་པའི་ཕྱིར། བྱང་སེམས་འཕགས་པས་ལམ་གསུམ་ཤེས་པར་མཛད་པའི་ཚུལ་ནི་སེམས་བསྐྱེད་བསྔོ་བ། བདེན་སྟོང་
རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་ཤེས་པར་མཛད་ལ། རང་རྒྱུད་ཀྱིས་བསྡུས་པ་རྣམས་གོང་ནས་གོང་དུ་སྤེལ་བའི་ཚུལ་གྱིས་ཤེས་པར་མཛད་པ་དང། གཞན་
རྒྱུད་ཀྱིས་བསྡུས་པ་རྣམས་ནི་གཞན་སེམས་ཤེས་པའི་མངོན་ཤེས་ལ་བརྟེན་ནས་གཞན་གྱི་སེམས་རིགས་པའི་ཚུལ་ལྟར་དུ་ཤེས་པར་མཛད་ལ། དེ་ལྟར་མཛད་དགོས་པའི་
རྒྱུ་མཚན་ཡོད་དེ། བྱང་སེམས་འཕགས་པས་གཙོ་བོར་རིགས་ཅན་གསུམ་པོ་དེ་ཉིད་ཀྱི་དོན་མཛད་དགོས། དེ་ལ་རིགས་ཅན་གསུམ་ལ་ལམ་གསུམ་པོ་དེ་ཉིད་

[074B] །དེ་ལ་ཡང་རང་ཉིད་ཀྱིས་ཇི་ལྟ་བ་བཞིན་དུ་ཤེས་དགོས་པའི་ཕྱིར་ཏེ། བྱང་ཆུབ་སེམས་འགྲེལ་ལས། རང་ཉིད་ངེས་ཤིང་གཞན་དག་ལ། །ངེས་
པ་བསྐྱེད་པར་འདོད་པ་ཡིན། །རྟག་ཏུ་འཁྲུལ་པ་མེད་པར་ནི། །མཁས་རྣམས་རབ་ཏུ་འཇུག་པ་ཡིན། །ཞེས་དང། རྣམ་འགྲེལ་ལས། ཐབས་བྱུང་དེ་རྒྱུ་ལྐོག་གྱུར་
པ༑ ༑དེ་འཆད་པ་ནི་དཀའ་བ་ཡིན། ཞེས་སོགས་གསུངས་པའི་ཕྱིར་དང། མདོ་སྡེ་རྒྱན་ལས། རིགས་པའི་གནས་ལྔ་དག་ལ་རྩོན་པར་མ་བྱས་ན། འཕགས་མཆོག་
གིས་ཀྱང་ཐམས་ཅད་མཁྱེན་ཉིད་མི་འགྱུར་ཏེ། དེ་ལྟ་བས་ན་གཞན་དག་ཚར་གཅད་རྗེས་བཟུང་དང། བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། ཅེས་གསུངས་
པའི་ཕྱིར། གཞུང་འདིས་བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ་བསྟན་ཞིང། དེའི་དོན་ནི་རྒྱལ་བའི་གསུང་རབས་མཐའ་དག་གང་ཟག་
གཅིག་ཉིད་སངས་རྒྱ་བའི་ཆ་རྐྱེན་དུ་བཞག་པར་བྱ་བ་ཡིན་ཏེ་སངས་རྒྱས་ཀྱི་གོ་འཕང་ཐོབ་པར་འདོད་པ་རྣམས་ཀྱིས་སྐྱོན་མཐའ་དག་ཟད་པར་བྱེད་པ་དང་ཡོན་

[075A]༄༅། །ཏན་མཐའ་དག་ཐོབ་པར་བྱེད་པའི་ཐབས་རྣམས་ལ་ཚུལ་བཞིན་དུ་སློབ་དགོས་པའི་ཕྱིར་ཏེ། ཡང་དག་པར་རྫོགས་པའི་སངས་རྒྱས་རྣམས་ནི། སྐྱོན་མཐའ་དག་ཟད་པ་དང། ཡོན་ཏན་མཐའ་དག་ཡོངས་སུ་
རྫོགས་པའི་ཕྱིར་ཁྱབ་སྟེ། འབྲས་བུ་རྣམས་ནི་རང་དང་རྗེས་སུ་མཐུན་པའི་རྒྱུ་ལས་འབྱུང་དགོས་པའི་ཕྱིར། རྒྱས་པར་ནི། བྱང་ཆུབ་ལམ་གྱི་རིམ་པ་ལས་ཤེས་པར་བྱ་དགོས་སོ། །གཉིས་པ་ནི། ཐེག་ཆེན་གྱི་ལམ་དུ་ཉན་རང་གི་སྤང་
རྟོགས་ཀྱི་རིགས་རྫོགས་པ་དང། རྣམ་མཁྱེན་ཐོབ་བ་དུས་མཉམ་སྟེ། དམན་ལམ་སྔོན་དུ་མ་སོང་བའི་བྱང་ཆུབ་སེམས་དཔའ་རྣམས་ཀྱིས་སྒྲིབ་གཉིས་ཅིག་ཅར་དུ་སྤོང་བའི་ཕྱིར་ཏེ། དེས་ཉོན་སྒྲིབ་སྤངས་པའི་དགྲ་བཅོམ་པ་དང་
ཤེས་སྒྲིབ་སྤངས་པའི་དེ་བཞིན་གཤེགས་པའི་གོ་འཕངས་ཅིག་ཅར་དུ་ཐོབ་པའི་ཕྱིར། བྱང་སེམས་འཕགས་པས་ཉོན་མོངས་པ་མ་སྤངས་སུ་ཟིན་ཀྱང། དེའི་རྒྱུད་ཀྱི་ཉོན་མོངས་པས་བྱང་སེམས་འཕགས་པ་ལ་ཉོན་མོངས་པའི་
ཉེས་པ་སྐྱེད་པར་མི་ནུས་ཏེ། དེ་ནི་ཐབས་ཁྱད་པར་ཅན་གྱིས་ཟིན་པའི་ཕྱིར། དཔེར་ན་སྨན་དང་སྔགས་ཀྱིས་ནུས་པ་ཉམས་པར་བྱས་པའི་དུག་བཞིན་ནོ། །དེ་སྐད་དུ་ཡང། ཀུན་བཏུས་ལས། བྱང་ཆུབ་སེམས་དཔའ་རྣམས་
ནི་བདེན་པ་རྣམས་མངོན་པར་རྟོགས་པར་བྱས་ནས་ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་སྒྲིབ་པའི་མཉེན་པོའི་ལམ་སྒོམ་གྱི་ཉོན་མོངས་པའི་སྒྲིབ་པའི་གཉེན་པོ་ནི་མ་ཡིན་ཏེ། དེས་བྱང་ཆུབ་ཐོབ་པ་ན། ཉོན་མོངས་

[075B] ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་རོ། །དེས་ཉོན་མོངས་མ་སྤངས་སུ་ཟིན་ཀྱང། དཔེར་ན་སྔགས་དང་སྨན་གྱིས་བསད་པའི་དུག་ལྟ་བུ་དང། སྤངས་
པའི་དགྲ་བཅོམ་པ་ལྟར་ས་ཐམས་ཅད་དུ་ཉོན་མོངས་པའི་ཉེས་པ་སྐྱེད་པར་མི་བྱེད་དེ། ཞེས་སོགས་གསུངས་པའི་ཕྱིར། གཞུང་འདིས་ས་དང་པོ་ནས་ཀྱང་སྒོམ་ལམ་བར་ཆད་མེད་ལམ་ཡོད་པར་བསྟན་ཏེ་ས་བཅུ་པའི་གནས་
སྐབས་སུ། ཤེས་སྒྲིབ་ཀྱི་གཉེན་པོར་གྱུར་པའི་སྒོམ་ལམ་གཙོ་བོར་སྒོམ་ཚུལ་གསུངས་པའི་ཕྱིར་ཏེ། དེ་ལྟར་དུ་འགྲེལ་ཆེན་ལས་གསུངས་པའི་ཕྱིར་ཏེ། བདེན་པ་རྣམས་ཀྱི་མངོན་པར་རྟོགས་པ་ནི་གཅིག་ཡིན་པའི་ཕྱིར། དེ་བས་
ན་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ལ་དེ་ལས་གཞན་སྐད་ཅིག་མ་གཉིས་པ་ལ་སོགས་པ་ནས་རྡོ་རྗེ་ལྟ་བུར་བརྗོད་པའི་ལམ་གང་ལས་དེ་མ་ཐག་སངས་རྒྱས་ཀྱིས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་
ནི་ཆོས་ཀྱི་དབྱིངས་མཆོག་གི་དོན་ལ་སོགས་པར་སོ་སོར་རྟོགས་པའི་ཕྱིར་སྒོམ་པའི་ལམ་ཡིན་པར་བཤད་དོ། །ཞས་དབུས་མཐའ་དང་ཀུན་བཏུས་གཉིས་ལ་ཞལ་འཕངས་པའི་ཕྱིར། ཐེག་ཆེན་གྱི་སྒོམ་ལམ་བར་ཆད་མེད་ལམ་
ལ་དགུར་གྲངས་མ་ངེས་པར་ཐལ། ས་དང་པོ་ནས་ཀྱང་སྒོམ་ལམ་བར་ཆད་མེད་ལམ་ཡོད་པའི་ཕྱིར་ཞེ་ན་མ་ཁྱབ་སྟེ། དེ་ནི་སྒོམ་ལམ་ཆུང་ངུའི་ཆུང་ངུའི་ནང་དུ་འདུས་པའི་ཕྱིར་ཏེ། ས་ལམ་གྱི་འགྲེལ་སྒྲིགས་ཆེན་པོ་ལས། ས་དང་པོའི་༄༅། །སྐད་ཅིག་གཉིས་པ་ནས་སློབ་དཔོན་གྱིས་སྒོམ་ལམ་དུ་མཛད་པ་ནི་སྒོམ་ལམ་ཆུང་ངུའི་ཆུང་ངུར་སྡུད་པས་དགུར་གྲངས་མ་ངེས་པའི་སྐྱོན་མེད་དོ། །སློབ་དཔོན་གྱི་བཞེད་པ་ལྟར་ཁས་ལེན་དགོས་ཏེ། མཐོང་
ལམ་ཡུན་ཤིན་ཏུ་ཐུངས་དང་པོ་བསྐལ་པ་དུ་མའི་ཡུན་གྱིས་རྫོགས་དགོས་ལ་གྲངས་མེད་སུམ་ཅུ་རྩ་གསུམ་འདོད་པ་ལྟར་ན་ནི་གྲངས་མེད་གསུམ་གྱིས་རྫོགས། གསུམ་གྱི་ཆོག་པར་འདོད་པ་ལྟར་ན་ཡང། ས་དང་པོ་ལ་
བསྐལ་པ་དུ་མས་རྫོགས་དགོས་པའི་ཕྱིར་རོ། །ཞེས་གསུངས་པའི་ཕྱིར་རོ། །དེས་ན་བདེན་པ་རྣམས་ཀྱི་མངོན་པར་རྟོགས་པ་ནི་གཅིག་ཡིན་པའི་ཕྱིར། དེ་བས་ན་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་
ཡིན་ལ། ཞེས་པ་འདིས་སྡུག་བསྔལ་ཆོས་བཟོད་ཐོབ་པ་ནས་གཟུངས་ཏེ། སྒོམ་སྤངས་སྤོངས་ཕྱིར་དུ་སྟོང་བ་ཉིད་ལ་མཉམ་པར་མ་གཞག་པའི་ས་དང་པོའི་ཡེ་ཤེས་ནི་མཐོང་ལམ་ཡིན་ཏེ། ཐེག་ཆེན་གྱི་མཐོང་ལམ་
བཟོད་པ་བརྒྱད། ཤེས་པ་བརྒྱད་མཉམ་གཞག་ཐུན་ཅིག་ལ་སྐྱེ་ཞིང། དེ་ནས་མྱུར་དུ་མཐོང་ལམ་རྗེས་ཐོབ་འབྱུང་བའི་ཕྱིར་ཞེས་པ་ཡིན་ལ། དེ་ལས་གཞན་སྐད་ཅིག་མ་གཉིས་བ་ཞེས་སོགས་ཀྱིས་སྒོམ་སྤང་སྤོང་
བའི་ཕྱིར་སྟོང་པ་ཉིད་ལ་མཉམ་པར་གཞག་པའི་ས་དང་པོའི་ཡེ་ཤེས་ནས་བཟུངས་ཏེ། རྒྱུན་མཐའི་བར་ཆད་མེད་ལམ་མན་ཆད་སྒོམ་པའི་ལམ་དུ་བསྟན་ཏོ། གསུམ་པ་ནི། སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་

[076B] སྨོན་ལམ་ཡོངས་སུ་རྫོགས་པར་བྱས་པའི་ཚད་ཡིན་ཏེ། བྱང་ཆུབ་སེམས་དཔའ་རྣམས་ཀྱི་ཞིང་ཁྱད་པར་ཅན་འགྲུབ་པར་བྱེད་པའི་ཐབས་ཀྱི་གཙོ་བོ་ནི་ཞིང་ཁྱད་པར་ཅན་འགྲུབ་
པའི་ཕྱིར་དུ་སྨོན་ལམ་འདེབས་པ་ཉིད་ཡིན་པའི་ཕྱིར་ཏེ། དེ་ལྟར་དུ་བདེ་བ་ཅན་གྱི་ཞིང་བཀོད་ཀྱི་མདོ་སོགས་ལས་གསུངས་པའི་ཕྱིར་སེམས་ཅན་སྨིན་པར་བྱེད་པའི་ཚུལ་ལ། རང་རྒྱུད་སྨིན་པར་བྱེད་པའི་ཚུལ། གཞན་རྒྱུད་སྨིན་
པར་བྱེད་པའི་ཚུལ། སྨིན་པ་གཉིས་ཀྱི་མཇུག་བསྡུ་བ་དང་གསུམ་དང་པོ་ནི། རྒྱལ་བའི་སྲས་པོ་རྣམས་ཀྱིས་རང་རྒྱུད་ཡོངས་སུ་སྨིན་པའི་མཚན་ཉིད་དེ་ཆོས་ཅན། ཁྱད་ཆོས་དགུ་དང་ལྡན་ཏེ་ཐེག་ཆེན་གྱི་ཆོས་ལ་དགའ་བ་རབ་ཏུ་
སྨིན་པ། སྟོན་པ་སངས་རྒྱས་ལ་ངང་བ་རབ་ཏུ་སྨིན་པ། ཉོན་མོངས་པ་ཞི་བ་རབ་ཏུ་སྨིན་པ། སེམས་ཅན་ལ་སྙིང་བརྩེ་བ་རབ་ཏུ་སྨིན་པ། ཐེག་ཆེན་གྱི་དཀའ་སྤྱད་ལ་བཟོད་པ་རབ་ཏུ་སྨིན་པ་ཐེག་ཆེན་གྱི་ཆོས་ལ་ཡིད་གཞུངས་
པ་རབ་ཏུ་སྨིན་པ། མཐུ་ཆེན་པོ་ཐོབ་པ་ཉིད་རབ་ཏུ་སྨིན་པ་བདུད་དང་མུ་སྟེགས་ཀྱིས་མི་འཕྲོགས་པ་རབ་ཏུ་སྨིན་པ། ཉོན་མོངས་སྤོངས་པའི་ཡན་ལག་དང་ལྡན་པས་རབ་ཏུ་སྨིན་པ་རྣམས་སུ་ཡོད་པའི་ཕྱིར་ཏེ། མདོ་སྡེ་རྒྱན་ལས། དགའ་དང་
དད་དང་རབ་ཞི་སྙིང་བརྩེ་དང། །བཟོད་དང་ཡིད་གཞུངས་མཐུ་ཅན་ཉིད་དང་ནི། །མི་འཕྲོགས་པ་དང་ཡན་ལག་ལྡན་པ་རབ། །དེ་ནི་རྒྱལ་སྲས་ཡོངས་སུ་སྨིན་པའི་མཚན། ཞེས་གསུངས་པའི་ཕྱིར་གཉིས་པ་ནི། རྒྱན་ལས། ཇི་ལྟར་རྨ་དང་ཟས་ལ་

[077A]༄༅། །དེ་དག་གིས། ཟག་དང་སྤྱད་དུ་རུང་བ་སྨིན་འདོད་ལྟར་དེ་བཞིན་བརྟེན་འདིར་ཕྱོགས་གཉིས་ཞི་བ་དང། ཡོངས་སུ་སྤྱད་པ་སྨིན་པ་ཉིད་དུ་བསྟན། ཞེས་དང། འགྲེལ་པར། འདིས་ནི་ཡོངས་སུ་སྨིན་པའི་
རང་བཞིན་སྟོན་ཏེ། ཇི་ལྟར་རྨའི་ཡོངས་སུ་སྨིན་པ་རྟོལ་རན་པ་ཡིན་པ་དང། ཁ་ཟས་ཡོངས་སུ་སྨིན་པ་སྤྱད་དུ་རུང་བ་ཡིན་པ་བཞིན་དུ་སེམས་ཅན་རྣམས་ཀྱི་རྟེན་རྨ་དང། ཁ་ཟས་བཟག་པ་ལྟ་བུ་མི་ཐུན་པའི་ཕྱོགས་ཞི་
བ་དང། སྤྱད་བལྟ་བུ་གཉེན་པོའི་ཕྱོགས་སྤྱད་པ་དེ་དག་ཏུ་རུང་བ་ནི་རྟེན་ཡོངས་སུ་སྨིན་པ་སྟེ། ཕྱོགས་གཉིས་ནི་འདིར་མི་མཐུན་པའི་ཕྱོགས་དང་གཉེན་པོའི་ཕྱོགས་ཡིན་པར་རིག་པར་བྱའོ། །ཞེས་གསུངས་པ་ལྟར་རོ། །
གསུམ་པ་ནི། རྒྱན་ལས། དེ་ལྟར་བྱང་ཆུབ་སེམས་དཔའི་སྙིང་རྗེ་ཡིས། འགྲོ་ཀུན་བདེ་འགྲོའི་འགྲོ་བའཾ་དགེ་གསུམ་ལ། རྣམ་པ་ཆུང་དང་མཆོག་དང་འབྲིང་དག་གིས། འཇིག་རྟེན་ཡོད་དང་མཉམ་པར་འཇུག་པས་འདུལ་
ཞེས་གསུངས་སོ། དེ་ཡང་ཅུང་ཟད་བཤད་ན། འདུལ་ལོ། གང་གིས་ན་གོང་དུ་བཤད་པའི་བྱང་ཆུབ་སེམས་དཔའི་སྙིང་རྗེ་ཆེན་པོ་ཡིས་འགྲོ་ཀུན་བདེ་འགྲོའི་འགྲོ་བའམ། ཐེག་པ་གསུམ་གྱི་དགེ་བ་ལ་བཀོད་ནས་རྣམ་པ་ནི་
ཆུང་དུ་མོས་སྤྱོད། མཆོག་དག་ས་འབྲིང་མ་དག་ས་བདུན་ལ་བཀོད་ནས་འཇིག་རྟེན་ཇི་སྲིད་ཡོད་པ་དང་མཉམ་པར་འཇུག་པའི་སྒོ་ནས་བརྟན་དུ་འདུལ་ལོ། སྤྱིར་སྨིན་པ་དང། མ་སྨིན་པའི་རབ་ཏུ་དབྱེ་བ་ལ། རྣམ་པ་བཞི་ཡོད་དེ་

[077B] མི་ནི་ཨ་སྨྲའི་འབྲས་བཞིན་མ་སྨིན་ལ་སྨིན་པ་དང་འདྲ་སྨིན་ལ་མ་སྨིན་འང། མ་སྨིན་མ་སྨིན་པར་སྣང་སྨིན་ལ་ནི། སྨིན་པར་སྣང་ཞེས་བགྱི་བར་རྟོགས་པར་མཛོད་།ཅེས་གསུངས་ཏེ། དེའི་དོན་བཤད་ན། མི་
ནི་ཨ་མའི་འབྲས་བུ་བཞིན་དུ་ཚུལ་བཞི་ཡོད་དེ། ནང་མ་སྨིན་ལ་ཕྱི་སྨིན་པ་དང། ནང་སྨིན་ལ་ཕྱི་མ་སྨིན་པ་དང། ཕྱི་ནང་གཉིས་ཀ་མ་སྨིན་པ་དང། ཕྱི་ནང་གཉིས་ཀ་སྨིན་པ་རྣམས་སུ་ཡོད་པའི་ཕྱིར། དང་པོ་ནི། བསམ་པ་ཉམས་ལ་སྦྱོར་
བ་ཕུན་སུམ་ཚོགས་པ། གཉིས་པ་ནི། སྦྱོར་བ་ཉམས་ལ། བསམ་པ་ཕུན་སུམ་ཚོགས་པ། གསུམ་པ་ནི། བསམ་སྦྱོར་གཉིས་ཀ་ཉམས་པ་བཞི་བ་ནི། བསམ་སྦྱོར་གཉིས་ཀ་ཕུན་སུམ་ཚོགས་པ་རྣམས་སོ། དེས་ན་ཆོས་
ཅུང་ཟད་བསྟན་པས་སེམས་ཅན་ཚད་མེད་པ་བདེན་པ་མངོན་སུམ་དུ་མཐོང་བ་ལ་འགོད་པའི་ནུས་པ་རྫོགས་པར་ཐོབ་པ་ནི། སེམས་ཅན་སྨིན་པར་བྱས་པའི་ཚད། ཆོས་ཅུང་ཟད་ཐོས་པ་ཙམ་གྱིས་མཐོང་ལམ་དངོས་སུ་སྐྱེད་པར་ནུས་པའི་
སྒོ་ནས་མི་མཐུན་ཕྱོགས་མངོན་གྱུར་ཞི་ཞིང། དེའི་གཉེན་པོ་དངོས་སུ་སྤྱོད་པར་ནུས་པ་ནི་སེམས་ཅན་སྨིན་པའི་ཚད་ཡིན་ལ། དེ་ལ་ཡང། ཉན་ཐོས་སུ་རྒྱུད་སྨིན་ཡང། རང་རྒྱལ་དུ་རྒྱུད་སྨིན་པའི་ནུས་པ་མ་ཐོབ་པ་དང། རང་རྒྱལ་དུ་
རྒྱུད་སྨིན་ཡང་ཐེག་པ་ཆེན་པོར་རྒྱུད་མ་སྨིན་བ་དང། བདག་མེད་རགས་པ་བསྟན་རུང་གི་རྒྱུད་སྨིན་ཡང། སྟོང་ཉིད་ཕྲ་མོ་བསྟན་པའི་སྣོད་རུང་གི་རྒྱུད་མ་སྨིན་པ་དང། དེ་སྨིན་ཡང་ཐེག་པ་ཆེན་པོའི་འཇུག་སྔོ་མ་སྐྱེ་རུང་གི་རྒྱུད་མ་

[078A]༄༅། །སྨིན་པ་དང། དེ་སྨིན་ཡང་སྟོང་ཉིད་བསྟན་པའི་སྣོད་རུང་གི་རྒྱུད་མ་སྨིན་པའི་བྱང་སེམས་དབང་རྟུལ་དུ་མ་ཡོད་དོ་།གོ་བདེ་བར་བསྡུས་ན། ས་བཅུ་པ་ལ་གནས་པའི་སེམས་དཔའ་ཆོས་ཅན་སེམས་ཅན་སྨིན་པར་
བྱས་པ་ཡིན་ཏེ། སངས་རྒྱས་ཀྱི་ཞིང་བྱེ་བ་ཕྲག་རྒྱར་སྐུའི་བཀོད་པ་གྲངས་ངེ་སྙེང་བསྟན་ཏེ། སྐུའི་བཀོད་པ་རེ་རེས་ཀྱང་ཆོས་ཅུང་ཟད་བསྟན་པས་བདེན་པ་མངོན་སུམ་དུ་མཐོང་བ་ལ་འགོད་པའི་ནུས་བརྫོགས་པར་ཐོབ་པའི་ཕྱིར། དེ་ཆོས་ཅན་
སངས་རྒྱས་ཀྱི་ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་རྙེད་བསྟན་ཏེ། སྐུའི་བཀོད་པ་རེ་རེས་ཀྱང་ཆོས་ཅུང་ཟད་བསྟན་པས་སེམས་ཅན་ཚད་མེད་པ་བདེན་པ་མངོན་སུམ་དུ་མཐོང་བ་ལ་འགོད་པར་མཛད་བཞིན་པ་ནི་མ་ཡིན་ཏེ། མ་རིག་
བག་ཆགས་ཀྱིས་དང། ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་ལེན་པ་བསམ་གྱིས་མི་ཁྱབ་པར་སྒྱུར་བའི་འཆི་འཕོ་མ་སྤངས་པའི་ཕྱིར་ཏེ། ཀུན་སློང་གི་རྟོག་པ་དང་བཅས་པ་ཡོད་པའི་ཕྱིར། རྩ་ཁྱབ་
ཡོད་དེ། དེ་ལྟ་བུ་ལན་ཅིག་བྱེད་པ་ཡང་མ་རིག་བག་ཆགས་ཀྱི་ས་དང་ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་ལེན་པ་དང། བསམ་གྱི་མི་ཁྱབ་པར་བསྒྱུར་བའི་འཆི་འཕོ་སྤངས་པའི་སྒོ་ནས་ཆོས་ཉིད་ལ་སླར་
མི་ལྡང་བའི་ཚུལ་གྱིས་མཉམ་པར་གཞག་པ་ལ་ལྟོས་དགོས་པའི་ཕྱིར་རོ། །སངས་རྒྱས་ཀྱི་ཞིང་སྦྱངས་པའི་ཚད་ནི། སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་དགེ་བའི་རྩ་བ་རྣམས་ཀྱི་ནུས་པ་ཡོངས་སུ་རྫོགས་པར་བྱས་པ་ནི་

[078B]དེ་ཡང་གོ་བདེ་བར་བསྡུས་ན། ས་བཅུ་རྒྱུན་མཐའ་ལ་གནས་པའི་སེམས་དཔའ་ཆོས་ཅན། རྫོགས་སྨིན་སྦྱངས་གསུམ་བྱས་ཏེ། སྣོད་བཅུད་ཀྱི་ཞིང་ཁྱད་པར་ཅན་འགྲུབ་
པའི་སྨོན་ལམ་དང། ཆོས་ཅུང་ཟད་བསྟན་པས་སེམས་ཅན་ཚད་མེད་པ་བདེན་པ་མངོན་སུམ་དུ་མཐོང་བ་ལ་འགོད་པའི་ནུས་པ་དང། སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་དགེ་རྩ་མཐའ་དག་རྫོགས་པར་བྱས་ཟིན་པའི་ཕྱིར་
ཏེ༑ སྐུ་བཞི་འཕྲིན་ལས་དང་བཅས་པ་སྔོན་དུ་བྱེད་པའི་ནུས་པ་རྫོགས་པར་ཐོབ་ཟིན་པའི་ཕྱིར་རོ། །གཞན་ཡང་རྒྱུན་མཐའ་ལ་གནས་པའི་སེམས་པས་རྫོགས་སྨིན་སྦྱངས་གསུམ་བྱས་ཏེ། རྫོགས་སྨིན་སྦྱངས་གསུམ་བྱས་ན་ཆོས་སྐུ་སྔོན་དུ་
བྱས་པས་ཁྱབ་པ་མེད་པའི་ཕྱིར། མ་གྲུབ་ན། དེ་དག་གི་ཡང་དག་པའི་མཐའ་མངོན་དུ་མི་བྱའོ། །ཞེས་པ་ནི་ཆོས་སྐུ་མ་ཐོབ་པར་དུ་ཆོས་སྐུ་མངོན་དུ་མི་བྱའོ། །ཞེས་གདམ་པ་བྱིན་པ་ཡིན་པར་ཐལ། འདིར་བསྟན་རྫོགས་སྨིན་སྦྱངས་
གསུམ་བྱས་ན་ཆོས་སྐུ་མངོན་དུ་བྱས་པས་ཁྱབ་པའི་ཕྱིར། འདོད་ན། ཆོས་སྐུ་མ་ཐོབ་བར་ཆོས་སྐུ་སྔོན་དུ་བྱས་པའི་གང་ཟག་སྲིད་པར་ཐལ། དེ་དག་གི་ཡང་དག་པའི་མཐའ་མངོན་དུ་ནི་མི་བྱའོ། །ཞེས་གདམས་པ་བྱིན་པ་ནི། ཆོས་སྐུ་
མ་ཐོབ་པར་ཆོས་སྐུ་མངོན་དུ་མི་བྱའོ། །ཞེས་གདམས་པ་བྱིན་པ་ཡིན་པའི་ཕྱིར། རྣམ་བཤད་སྙིང་པོ་རྒྱན་གྱི་དགོངས་པ་འདི་བཞིན་གནས་ཏེ། དེ་ལྟར་མིན་ན་གཞན་གྱི་སྨོན་ལམ་རྫོགས་པའི་ཚད་ལ་གནོད་བྱེད་བརྗོད་པ་རྣམས་

[079A]༄༅། །རང་ལ་ཇི་ལྟ་བ་བཞིན་དུ་མཚུངས་པ་ཁོ་ན་ཡིན་པའི་ཕྱིར། བཞི་པ་ནི། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་པའི་ཉེར་ཞིའི་དབྱིངས་དེ། སྐབས་འདིར་བསྟན་ཡང་དག་པའི་མཐའ་ཡིན་ལ། དེ་ལ་རང་གི་བསམ་ངོ་
ནས་སླར་མི་ལྡང་པའི་ཚུལ་གྱིས་མཉམ་པར་གཞག་པ་ནི། དམན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཏེ་ཐེག་དམན་དུ་རིགས་ངེས་ཀྱི་གང་ཟག་རྣམས་ཞི་བདེ་དེ་ཉིད་ཀྱིས་ཐུགས་འཕྲོགས་
པའི་སྒོ་ནས་དེ་ཉིད་ཐོབ་པའི་ཚེ་དེ་ལ་རང་གི་བསམ་ངོ་ནས་སླར་མི་ལྡང་བའི་ཚུལ་གྱིས་མཉམ་པར་གཞག་དགོས་པའི་ཕྱིར་ཏེ་དེ་ལྟར་བཞག་པའི་རྒྱུ་མཚན་གྱིས། ཚུར་རོལ་ཕ་རོལ་མཐལ་ལ་མིན། །ཞེས་སོགས་ཀྱི་
སྐབས་ནས་བསྟན་པའི་ཞི་མཐའ་ལ་གནས་པའི་ཕྱིར་རོ། །རྫོགས་སྨིན་སྦྱངས་གསུམ་བྱས་པའི་རྗེས་སུ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་མངོན་དུ་བྱས་པ་ནི་རྫོགས་སྨིན་སྦྱངས་གསུམ་བྱས་པའི་རྗེས་
སུ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཞིང་རྫོགས་སྨིན་སྦྱངས་གསུམ་བྱས་པའི་རྗེས་སུ་འདིར་བསྟན་ཡང་དག་མཐའ་མངོན་དུ་བྱས་པ་དང། རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་
དག་མཐའ་སྔོན་དུ་བྱས་པ་དང། དམན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པ་རྣམས་མི་འགལ་ཏེ། ལྷག་མེད་མྱངས་འདས་ཐོབ་ཟིན་པའི་སངས་རྒྱས་བཅོམ་ལྡན་འདས་རྣམས་ནི་དེ་ཐམས་ཅད་ཀྱི་གཞི་མཐུན་ཁོ་ན་ཡིན་

[079B] དེས་དམན་ལམ་དུ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་དབྱིངས་ལ་རང་གི་བསམ་ངོ་ནས་སླར་མི་ལྡང་བའི་ཚུལ་གྱིས་མཉམ་པར་གཞག་པའི་ཕྱིར་ཏེ། དེས་དམན་པའི་ལམ་དུ་ལྷག་མེད་ཀྱི་མྱང་འདས་ལ་གནས་པའི་
ཕྱིར༑ དེ་དག་གི་ཡང་དག་པའི་མཐའ་མངོན་སུམ་དུ་མི་བྱའོ་།ཞེས་གདམས་ཡུལ་གྱི་གང་ཟག་ཆོས་ཅན། ཁྱོད་ལ་རྣམ་པ་གཉིས་ཡོད་དེ། ཁྱོད་ལ་གཙོ་བོ་དང་ཕལ་བ་གཉིས་ཡོད་པའི་ཕྱིར་ཏེ་དམན་ལམ་སྔོན་དུ་མ་སོང་བའི་ས་བརྒྱད་
པ་ལ་གཙོ་བོ་དང། ལྷག་མེད་ཀྱི་མྱང་འདས་ཐོབ་ཟིན་གྱི་བྱང་སེམས་རྣམས་ནི་ཕལ་བ་ཡིན་པའི་ཕྱིར། དང་པོ་གྲུབ་ཏེ། ས་བརྒྱད་པ་ལ་གནས་པའི་བྱང་ཆུབ་སེམས་དཔའ་དེས་སྡུག་ཀུན་ཉེ་བར་ཞི་བའི་དེ་བཞིན་ཉིད་ལ་སླར་མི་ལྡང་བའི་ཚུལ་
གྱིས་མཉམ་པར་འཇོགས་པའི་དོགས་པ་སྐྱེ་བའི་རྒྱུ་མཚན་ཤས་ཆེ་བའི་ཕྱིར་ཏེ། དེ་ནི་འབད་རྩོལ་རགས་པ་ཉེ་བར་ཞི་ཞིང། ཉོན་མོངས་པ་རྣམས་ཀྱང་མངོན་གྱུར་དུ་ཅུང་ཟད་ཀྱང་མི་འབྱུང་བའི་ཕྱིར་ཏེ། ས་བཅུ་པ་ལས། ཀྱེ་རྒྱལ་བའི་སྲས་
འདི་ལྟ་སྟེ། དཔེ་ན་རྒྱ་མཚོ་ཆེན་པོར་འགྲོ་བའི་གྲུ་བོ་ཆེ་ནི་རྒྱ་མཚོ་ཆེན་པོ་ལ་ཐུག་གི་བར་དུ་ཆེད་དུ་བསྐྱོད་ཅིང་འགྲོ་བར་བྱ་བ་ཡིན་ཏེ། གང་གི་ཚེ་རྒྱ་མཚོ་ཆེན་པོ་ལ་ཕྱིན་མ་ཐག་ཏུ་རླུང་གི་དཀྱིལ་འཁོར་གྱིས་སྐྱོད་ནས། ཆེད་དུ་སྐྱོད་མི་དགོས་
བར་འགྲོ་སྟེ། དེས་རྒྱ་མཚོ་ཆེན་པོ་ལ་ཉིན་ཅིག་ཆོད་པ་དེ་ནི་སྔོན་ཆེད་དུ་སྐྱོད་ཅིང་འགྲོ་བས། ལོ་བརྒྱར་ཡང་དེ་སྲིད་དུ་ཆོད་པར་ཕྱིན་པར་མི་ནུས་སོ། །ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་དགེ་བའི་ཚོགས་ཤིན་ཏུ་བསགས་

[080A]༄༅། །པ༑ ཐེག་པ་ཡང་དག་པ་སྒྲུབ་པ་ཡང་བྱང་ཆུབ་སེམས་དཔའི་སྤྱོད་པའི་རྒྱ་མཚོར་ཕྱིན་ནས་ལྷུན་གྱི་གྲུབ་པའི་ཡེ་ཤེས་ཀྱི་ཡུད་ཙམ་ཅིག་ལ་ཐམས་ཅད་མཁྱེན་པའི་ཡེ་ཤེས་ཇི་ཙམ་མནོན་པ་དེ་ནི་སྔོན་གྱི་
ཆེད་དུ་བྱ་བའི་ལས་ཀྱི་བསྐལ་པ་འབུམ་དུ་ཡང། དེ་སྙེད་དུ་དཔག་ཏུ་མནོན་པ་མི་ནུས་སོ། །ཞེས་གསུངས་པ་ལྟ་བུའོ། །དེ་ལ་རྒྱ་མཚོར་མ་ཕྱིན་པའི་བར་ནི་ས་བདུན་པ་མན་ཆད་ཀྱི་དཔེའོ། །རྒྱ་མཚོར་བཞུགས་ནས་འགྲོ་བ་ནི་
ས་བརྒྱད་པ་ཐོབ་ནས་ལམ་བགྲོད་པའི་དཔེའོ། །དོན་འདི་ཉིད་སྟོན་པ་ན་རྒྱལ་བ་མ་ཕམ་པས། སྔོན་གྱི་འཕེན་པའི་དབང་དང་ནི་།རྣམ་རྟོག་ཐམས་ཅད་བྲལ་བའི་ཕྱིར། །དེ་ནི་ལུས་ཅན་སྨིན་པ་ཡི་།དོན་དུ་འབད་པ་བྱེད་པ་མིན། ཞེས་དང་
བྱ་བ་སྒྲུབ་ལ་རྟག་ཏུ་བློ། །མེ་བཞིན་དུ་ནི་འབར་བ་དང། །ཞི་བའི་བསམ་གཏན་སྙོམ་འཇུག་ལ། །རྟག་ཏུ་སྙོམས་པར་འཇུག་པ་ཡིན་།ཞེས་བུད་ཤིང་སྐམ་པོ་མར་གྱིས་བྲན་པ་ལ་མེ་རྩོལ་མེད་དུ་འཇུག་པའི་དཔེས་དག་སའི་འཕྲིན་ལས་འཇུག་
ཚུལ་རྒྱུད་བླར་གསུངས་སོ། །ས་བརྒྱད་པ་ལ་གནས་པའི་བྱང་སེམས་ལ་སྔར་བཤད་ཀྱི་གདམས་པ་བྱིན་ཚུལ་ནི། འཇུག་པར། རྒྱལ་བ་རྣམས་ཀྱི་འགོག་ལས་སློང་བར་མཛད། ཅེས་དང། ས་བཅུ་པ་ལས། ཀྱེ་རྒྱལ་བའི་སྲས་དག་
དེ་ལྟར་བྱང་ཆུབ་སེམས་དཔའི་ས་མི་གཡོ་བ་འདི་ལ་གནས་པའི་བྱང་ཆུབ་སེམས་དཔའ་སྔོན་གྱི་སྨོན་ལམ་གྱི་སྟོབས་བསྐྱེད་པ་དང། ཆོས་ཀྱི་རྒྱུ་དེ་ལ་གནས་པ་དེ་ལ་སངས་རྒྱས་བཅོམ་ལྡན་འདས་རྣམས་དེ་བཞིན་གཤེགས་པའི་

[080B] དེ་ལ་འདི་སྐད་ཅེས་ཀྱང་བཀའ་སྩོལ་ཏོ། །རིགས་ཀྱི་བུ་ལེགས་སོ་ལེགས་སོ། །སངས་རྒྱས་ཆོས་ཀྱི་རྗེས་སུ་རྟོགས་པར་བྱ་བ་ལ་འདི་ནི་དོན་དམ་པའི་བཟོད་པ་ཡང་ཡིན་ལ་འོན་ཀྱང་རིགས་ཀྱི་བུ་གང་ངེད་
ཀྱི་སྟོབས་བཅུ་དང་མི་འཇིགས་པ་བཞི་ལ་སོགས་པ་སངས་རྒྱས་ཀྱི་ཆོས་མ་འདྲེས་པ་ཕུན་སུམ་ཚོགས་པ་དེ་ཁྱོད་ལ་མེད་ཀྱི་སངས་རྒྱས་ཀྱི་ཆོས་ཕུན་སུམ་ཚོགས་པ་དེ་ཡོངས་སུ་སྩལ་བའི་ཕྱིར་སྦྱོར་བ་བྱོས་ཤིག་བརྩོན་འགྲུས་རྩོམས་
ཤིག་བཟོད་པའི་སྒོ་འདི་དག་ཀྱང་མ་འདོར་ཅིག་རིགས་ཀྱི་བུ་ཁྱོད་ཀྱི་དེ་ལྟར་ཞི་བའི་རྣམ་པར་ཐར་པ་ལ་གནས་པ་ཐོབ་ཀྱང་བྱིས་པ་སོ་སོའི་སྐྱེ་བོ་མ་ཞི་བ། རབ་ཏུ་མ་ཞི་བ། ཉོན་མོངས་པ་སྣ་ཚོགས་ཀུན་ཏུ་འབྱུང་བར་འགྱུར་བ་
རྣམ་པར་རྟོག་པ་སྣ་ཚོགས་ཀྱི་ཡིད་གཡེམ་ཅོ་བ་འདི་དག་ལ་སོམས་ཤིག་གཞན་ཡང་རིགས་ཀྱི་བུ་སྔོན་གྱི་སྨོན་ལམ་དང། སེམས་ཅན་གྱི་དོན་ཐོབ་པར་བྱ་བ་དང། ཡེ་ཤེས་ཀྱིས་སྒོ་བསམ་གྱིས་མི་ཁྱབ་པ་དྲན་པར་གྱིས་ཤིག་ཡང་རིགས་
ཀྱི་བུ་འདི་ཆོས་རྣམས་ཀྱི་ཆོས་ཉིད་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང། ཆོས་ཀྱི་དབྱིངས་འདི་ནི་གནས་པ་ཉིད་དེ། འདི་ལྟར་ཆོས་ཐམས་ཅད་སྟོང་བ་ཉིད་དང། ཆོས་ཐམས་ཅད་དམིགས་སུ་མེད་པའོ། །འདིས་ནི་དེ་བཞིན་
གཤེགས་པ་རྣམས་ཉི་ཚེ་བར་དབྱེ་བར་བྱ་བ་མིན་གྱི། ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་རྣམ་པར་མི་རྟོག་གཔའི་ཆོས་ཉིད་ཐོབ་བོ། །ཞེས་དང། གལ་ཏེ་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་དེ་ལ་ཐམྶ་༄༅། །ཅད་མཁྱེན་པའི་ཡེ་ཤེས་མངོན་པར་སྒྲུབས་པའི་སྒོ་རྣམས་སུ་བཞུགས་པ་མ་མཛད་དུ་ཟིན་ན། དེ་དེ་ཉིད་ཀྱི་ཚེ་ཡོངས་སུ་མྱ་ངན་ལས་འདས་པར་གྱུར་ཏེ། སེམས་ཅན་ཐམས་ཅད་ཀྱི་དོན་བྱ་བ་ཡང་རྒྱུན་ཆད་པར་
འགྱུར་རོ། །ཞེས་སོགས་གསུངས་སོ། དེ་དག་གི་ནི་ས་བརྒྱད་པར་རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་ཐོབ་ནས་དེ་ཙམ་ལ་མཉམ་པར་གཞག་པ་ན་དེ་ལས་ལང་ནས་སངས་རྒྱས་ཀྱི་སྟོབས་ལ་སོགས་པ་ཐོབ་པའི་རྒྱུར་རྗེས་
ཐོབ་ཏུ་ཚོགས་གསོག་པ་ལ་བསྐུལ་ཞིང། ཆོས་ཐམས་ཅད་མངོན་སུཾ་དུ་རྟོགས་པའི་མི་རྟོག་ཡེ་ཤེས་ཉན་རང་གིས་ཀྱང་ཐོབ་པར་གསུངས་པས། དེ་ཁོ་ན་ཉིད་ཀྱི་རྟོགས་པ་ཡོད་ན་ཚོགས་གཞན་གསོག་པ་ལ་འབད་མི་དགོས་ཀྱི་དེ་ཉིད་ལ་
གོམ་པས་ཆོག་ཅེས་པ་ནི་མི་མཁས་པས་བབ་ཅོལ་དུ་སྨྲའོ། །གཉིས་པ་གདམས་ཡུལ་གྱི་གདུལ་བྱ་ཕལ་པ་ནི། ལྷག་མེད་ཀྱི་མྱངས་འདས་ཐོབ་པའི་བྱང་ཆུབ་སེམས་དཔའ་རྣམས་ཡིན་ལ་དེ་ལ། དེ་དང་ཕྱིན་ཆད་རྫོགས་སྨིན་སྦྱངས་
གསུམ་མ་བྱས་པར་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་པའི་ངོས་ནས་སླར་མི་ལྡང་བའི་ཚུལ་གྱིས་མྙཾ་པར་གཞག་པའི་སྒོ་ནས་འདིར་བསྟན་ཡང་དག་མཐའ་མངོན་དུ་ནི་མི་བྱའོ། །ཞེས་གདམས་པ་
བྱིན་པ་ཡིན་ནོ། །ལྷག་མེད་ཀྱི་མྱངས་འདས་ཐོབ་པའི་བྱང་ཆུབ་སེམས་དཔའ་རྣམས་སྔོན་གོམས་པའི་དབང་གིས་ཉེར་ཞིའི་དེ་ཉིད་ལ་ཅུང་ཟད་སྙོམས་པར་འཇུག་ཀྱང་ཡུན་རིང་དུ་སྙོམས་པར་འཇུག་པ་ནི་མེད་དེ། བརྩེ་བ་

[081B] དེ་དག་གིས་ཡང་དག་པའི་མཐའ་མངོན་སུམ་དུ་ནི་མི་བྱའོ། །ཞེས་གདམས་པ་བྱིན་པ་ལ་དགོས་པ་ཡོད་པའི་ཕྱིར། འཕགས་ལམ་ཐོབ་པའི་ཐེག་དམན་རྣམས་ནི་ཐེག་ཆེན་གྱི་ལམ་ལ་ཞུགས་
པ་ན་ཡང་ཐེག་ཆེན་རིགས་ངེས་ལ་ལྟོས་ནས་རྫོགས་བྱང་སྒྲུབ་པའི་རྟོགས་པ་ཤིན་ཏུ་བུལ་བར་འགྱུར་ཏེ། ཞི་བ་དེས་ཐུགས་ཕྲོགས་པའི་སྒོ་ནས་རང་ཉིད་གཅིག་པུ་ཞི་བདེ་དོན་གཉེར་ཡང་དང་ཡང་དུ་གོཾ་པར་མཛད་པའི་ཕྱིར། ཁྱབ་སྟེ་རང་
ཉིད་གཅིག་པུ་ཞི་བདེ་དོན་གཉེར་གྱི་བློ་ནི། ཐེག་ཆེན་སེམས་བསྐྱེད་ཀྱི་གོ་ལས་མི་མཐུན་ཕྱོགས་ཡིན་པའི་ཕྱིར་ཏེ། དེ་སྐད་དུ་ཡང་རྒྱན་ལས། དེ་ཉིད་ཡང་དང་ཡང་དུ་ནི། །རང་སེམས་ཀུན་ཏུ་འབྱུང་ལྡན་པ། །མྱ་ངན་འདས་ལ་མངོན་དགའི་
ཕྱིར། །རྟོགས་པ་བུལ་བ་ཡིན་པར་འདོད། ཅེས་དང། དེའི་འགྲེལ་བར་དེ་གཉིས་ཀ་ཡང་རང་གི་ལས་ཀྱི་སེམས་སྐྱོ་བ་དང་ལྡན་པ་ཡང་དང་ཡང་དུ་ཀུན་ཏུ་འབྱུང་བས་མྱ་ངན་འདས་པ་ལ་ལྷག་པར་དགའ་བའི་ཕྱིར། རྟོགས་པ་བུལ་བ་
ཡིན་པར་འདོད་དེ་ཡུན་རིང་མོ་ཞིག་ནས་མངོན་པར་རྫོགས་པར་འཚང་རྒྱ་བའི་ཕྱིར་རོ་ཞེས་དང། རྒྱན་རྩ་བར། ལམ་འགོག་པ་ནི་མི་མཐུན་ཕྱོགས། །སློང་ཞིང་དང་དུ་ལེན་པའོ། །གསུངས་སོ། །དམན་ལམ་སྔོན་དུ་སོང་བའི་བྱང་
སེམས་རྣམས་ཀྱང་རྫོགས་སྨིན་སྦྱངས་གསུམ་མ་བྱས་པར་ཐེག་དམན་ལམ་དུ་འདིར་བསྟན་ཡང་དག་མཐའ་མངོན་དུ་མི་བྱེད་དེ། ཞི་མཐའ་འགོག་ནུས་ཀྱི་སྙིང་རྗེའི་གཞན་དབང་དུ་འགྱུར་ཞིང། ཐེག་ཆེན་སེམས་

[082A]༄༅། །བསྐྱེད་ལས་ཉམས་པ་མི་སྲིད་པའི་ཕྱིར། བར་བར་དུ་ཡང་དག་པའི་མཐའ་མངོན་དུ་བྱེད་པར་གསུང་པ་དང་མི་འགལ་ཏེ་སྡུག་ཀུན་སྤངས་པའི་ཉེར་ཞི་དེ་ཉིད་མངོན་དུ་བྱེད་པ་ལ་དགོངས་པ་ཙམ་ཡིན་
པའི་ཕྱིར་ཏེ། གཞན་དུ་ན་དེ་རྣམས་སྔོན་གོམས་པའི་དབང་གིས་ཞི་བའི་དབྱིངས་སུ་སྙོམས་པར་འཇུག་པའི་ཚེ་ཐེག་ཆེན་སེམས་བསྐྱེད་བཏང་བར་ཤེས་པར་བྱའོ། །ངེས་ན་དམན་ལམ་སྔོན་དུ་མ་སོང་བའི་བྱང་སེམས་
འཕགས་པ་རྣམས་ཀྱིས་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱེད་པའི་རྒྱུ་མཚན་ཡོང་དེ་དེའི་སྔ་རོལ་དུ་སྒོམ་སྤངས་སུ་གྱུར་བའི་ཉོན་སྒྲིབ་སྤངས་ཏེ་ཐེག་དམན་གྱི་མྱང་འདས་སྔོན་དུ་མི་
མཛད་པའི་ཕྱིར་ཏེ། དེ་འདྲ་བ་དེས་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་སྒོམ་ལཾ་བསྒོམ་བྱའི་གཙོ་བོར་མི་བྱེད་པའི་ཕྱིར་ཏེ། ཚིག་གསལ་ལས། དེ་ཁོ་ན་ཉིད་མངོན་དུ་མི་བྱེད་པའི་རྟེན་ཅན་ཞེས་གང་གསུང་
པ་ལ་དེ་ཁོ་ན་ཉིད་ནི་གང་ཟག་ལ་བདག་མེད་པའི་མཐའ་ཞིབ་ཉིད་དེ། དེ་མངོན་དུ་མི་བྱེད་པ་ནི་སྒོམ་པས་སྤང་པར་བྱ་བའི་ཉོན་མོངས་པ་རྣམས་མི་སྤོངས་པའི་ཕྱིར། དེ་མ་སྤངས་པས་ཡོངས་སུ་མྱ་ངན་ལས་མི་འདའ་སྟེ་
དེའི་ཕྱིར་སློབ་དཔོན་གྱིས་ཞལ་སྔ་ནས། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མིན་པས་སྒོམ་པས་ལམ་ནི་མ་བསྟན་ཏེ། ཞེས་བཤད་དོ་།ལྔ་པ་རྩོང་སྤང་

[082B]ལ། དབུས་མཐའ་ལས། སྟོང་པ་ཉིད་དེ་མདོར་བསྡུས་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང། །ཆོས་ཀྱི་དབྱིང་ནི་རྣམ་གྲངས་སོ། །
ཞེས་གསུངས་པའི་ཕྱིར་སྙམ་ན་མ་ཁྱབ་སྟེ། འདིར་བསྟན་ཡང་དག་མཐའ་དང། ཡང་དག་པའི་མཐའ་གཉིས་ནི་དོན་མི་ཅིག་པའི་ཕྱིར་ཏེ། དེ་ལྟར་དུ་ཚིག་གསལ་ལས་སྔར་བཤད་པའི་ཕྱིར། ཡང་ས་དང་པོར་ཉན་རང་གི་སྤངས་
རྟོགས་རྫོགས་པར་ཐལ། ཉི་སྣང་ལས། རྒྱུན་དུ་བཞུགས་པ་ནས་རང་སངས་རྒྱས་ཀྱི་བར་གྱི་ཤེས་པ་དང་སྤོང་བ་གང་ཡིན་པ་དེ་ནི་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའི་བཟོད་པའོ། །ཞེས་བཤད་པའི་
ཕྱིར་སྙམ་ན་མ་ཁྱབ་སྟེ། དེས་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ནས་ཀྱང་ཉན་རང་གི་སྤང་རྟོགས་རྫོགས་པར་བྱེད་པའི་ནུས་པ་ཐོབ་པར་བསྟན་པ་ཙམ་ཡིན་པའི་ཕྱིར་ཏེ་གཞུང་དེས་ནི་ཐེག་ཆེན་གྱི་མཐུན་
མོངས་མིན་པའི་སྒོམ་ལམ་གྱི་ནུས་མཐུ་བསྟན་པའི་སྒོ་ནས་མི་རྟག་ལ་སོགས་བཅུ་དྲུག་སྒོམ་བྱའི་གཙོ་བོར་བྱེད་པའི་བྱང་སེམས་ཀྱི་སྒོམ་ལམ་སྐབས་གསུམ་པར་མི་སྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་པའི་
ཕྱིར་རོ། །རྒྱས་པར་ནི། འོག་ཏུ་སྐབས་གསུམ་པའི་སྐབས་སུ་འཆད་པར་འྒྱུརོ། །རྩོད་པ་པོ་ལ་ཁས་བླངས་ནང་འགལ་གྱི་སྐྱོན་ཡོད་དེ། མ་དག་པའི་གནས་སྐབས་སུ་བདག་ཏུ་ང་རྒྱལ་བའི་ས་བོན་མ་སྤངས་པར་བསྟན་

[083A]༄༅། །པའི་ཕྱིར། གཉིས་པ་ནི། བྱང་སེམས་འཕགས་པའི་མངོན་པར་རྟོགས་པ་རྣམས་ནི་ལམ་ཤེས་པ་ཉིད་ཀྱིས་བསྡུས་པའི་རྒྱུ་མཚན་ཡོད་དེ། བྱང་སེམས་འཕགས་པ་དེ་ནི། ཐབས་ཤེས་ཁྱད་པར་
ཅན་གཉིས་དང་ལྡན་པའི་ཕྱིར། དེ་ཐབས་ཁྱད་པར་ཅན་དང་ལྡན་ཏེ། ཐེག་ཆེན་སེམས་བསྐྱེད་ལ་བརྟེན་ཏེ་ཕྱིན་དྲུག་སྡུ་དངོས་བཞིའི་སྒོ་ནས། རང་གཞན་མཐའ་དག་གི་རྒྱུད་སྨིན་པར་མཛད་ཅིང། ཡང་དག་
པའི་མཐའ་མངོན་དུ་བྱེད་པའི་དུས་ལམ་ཁས་པའི་ཕྱིར། དེ་ཤེས་རབ་ཁྱད་པར་ཅན་དང་ལྡན་ཏེ། ཐེག་པ་གསུམ་གྱི་ལམ་ཤེས་རྫོགས་པར་བྱས་པའི་སྒོ་ནས་རིགས་ཅན་གསུམ་གྱི་དོན་སྒྲུབ་ཚུལ་རྟོགས་པའི་ཤེས་རབ་ཁྱད་
པར་ཅན་དང་ལྡན་པའི་ཕྱིར། བྱང་སེམས་ཀྱི་ཤེས་རབ་ནི་འཇིག་རྟེན་པ་དང། ཉན་རང་གི་ཤེས་རབ་ལས་ཁྱད་ཞུགས་པ་ཁོ་ན་ཡིན་པའི་ཕྱིར་ཏེ། རྒྱན་ལས། ཇི་ལྟར་མཚན་མོ་ལག་ནོམས་དང་།ཁེབས་
སྒྲོན་དེ་བཞིན་གཤེགས་པ་གསུམ། །སྙིང་རྗེ་ཅན་གྱི་ཤེས་པ་ནི་།ཉི་མའི་ཟེར་བཞིན་མཚུངས་པ་མེད། །ཅེས་པ་དང། དེའི་འགྲེལ་པར། ཇི་ལྟར་མུན་ཁུང་ན་ལག་ནོམ་དག་གིས་ཤེས་པ་ཡུལ་ཆུང་བ་དང། མངོན་སུམ་
མིན་པ་དང། མི་གསལ་བ་ལྟར་སོ་སོ་སྐྱེ་བོ་རྣམས་ཀྱིས་ཀྱང་དེ་དང་འདྲའོ། །ཇི་ལྟར་ཕུག་ཏུ་སྒྲོན་མས་ཤེས་པ་ཉི་ཚེའི་མངོན་སུམ་དང། ཤིན་ཏུ་དྲི་མ་མེད་པ་མ་ཡིན་པ་ལྟར་ཉན་ཐོས་དང་རང་སངས་རྒྱས་རྣམས་

[083B] །ཇི་ལྟར་ཉི་མའི་འོད་ཟེར་དག་གིས་ཤེས་པ་ཀུན་ནས་མངོན་སུམ་དང། ཤིན་ཏུ་དྲི་མ་མེད་པ་ལྟར་བྱང་ཆུབ་སེམས་དཔའ་རྣམས་ཀྱིས་ཀྱང་དེ་དང་འདྲ་སྟེ། དེ་ཉིད་ཀྱི་ཕྱིར་དེ་ནི་མཚུངས་པ་མེད་པ་ཡིན་ནོ།།
ཞེས་གསུངས་སོ།    ༈    །གཉིས་པ་མདོ་དང་ཟློས་པའི་སྐྱོན་སྤངས་ནས་དགོས་པ་ཡོད་པར་སྒྲུབ་པ་ལ་དོགས་པ་བཀོད་ནས་མཚམས་སུ་སྦྱར་བ་རྩ་བ། འགྲེལ་པ་དང་གསུམ། གཉིས་པ་འདི་སྟོན་པ་ནི། རྣམ་པ་ཐམས་ཅད་
མཁྱེན་ཉིད་ལམ། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ། བཤད་བྱ་བཀའི་རྣམ་བཞག་འཆད་བྱེད་བསྟན་བཅོས་ཀྱི་རྣམ་བཞག་རྩོད་པ་སྤངས་པ་དང་གསུམ། དང་པོ་ལ་མཚན་ཉིད་དང་
དབྱེ་བ་གཉིས། དང་པོ་ནི། ཁྱད་ཆོས་བཞི་ལྡན་གྱི་གསུང་རབ་ཏུ་དམིགས་པ་དེ་ཡིན་ཏེ། རྒྱུད་བླ་ལས། གང་ཞིག་དོན་ལྡན་ཆོས་དང་ཉེ་འབྲེལ་ཞིང། །ཁམས་གསུམ་ཀུན་ནས་ཉོན་མོངས་སྤོང་ཕྱིར་གསུངས། །ཞི་བའི་ཕན་ཡོན་སྟོན་
པར་མཛད་པ་གང། །དེ་ནི་དྲང་སྲོང་གསུང་ཡིན་བཟློག་པ་གཞན་།ཞེས་གསུངས་པའི་ཕྱིར། བཀའ་བརྒྱད་སྟོང་པ་ཆོས་ཅན། ཁྱད་ཆོས་བཞི་དང་ལྡན་ཏེ། བདག་རྐྱེན་གྱི་ཁྱད་པར། བརྗོད་བྱའི་ཁྱད་པར། ཕན་ཡོན་གྱི་ཁྱད་
པར༑ ངོ་བོའི་ཁྱད་པར་བཞི་དང་ལྡན་པའི་ཕྱིར། དང་པོ་གྲུབ་སྟེ། རང་གི་བདག་རྐྱེན་དུ་གྱུར་པའི་འབྲས་བུ་ཤེར་ཕྱིན་ལས་འཁྲུངས་པའི་ཕྱིར། གཉིས་པ་གྲུབ་སྟེ། སྡུག་བསྔལ་དང་ཉོན་མོངས་མཐའ་དག་སྤོངས་པའི་གཉེན་པོ་རྫོགས་

[084A]༄༅། །པར་སྟོན་པའི་ཕྱིར། གསུམ་པ་གྲུབ་སྟེ། སྒྲིབ་གཉིས་མཐའ་དག་ཞི་བར་བྱེད་པའི་ཕན་ཡོན་དང་ལྡན་པའི་ཕྱིར། བཞི་པ་གྲུབ་སྟེ། སྒྲ་སྐྱོན་མཐའ་དག་དང་བྲལ་བའི་གསུང་རབ་ཡིན་པའི་ཕྱིར། གཉིས་པ་ལ་
གཉེན་པོ་སྟོན་ཚུལ་གྱི་སྒོ་ནས་དབྱེ་ན། ཆོས་ཀྱིས་ཕུང་པོ་བརྒྱད་ཁྲི་བཞི་སྟོང། ཡན་ལག་གི་སྒོ་ནས་དབྱེ་ན། གསུངས་དབྱངས་ཡན་ལག་དྲུག་ཅུ་རྩ་བཞི། ངོ་བོའི་སྒོ་ནས་དབྱེ་ན་གསུངས་རབ་ཡན་ལག་བཅུ་གཉིས། བྱེད་
ལས་ཀྱི་སྒོ་ནས་དབྱེ་ན་སྡེ་སྣོད་རིན་པོ་ཆེ་རྣམ་པ་གསུམ། བརྗོད་བྱའི་སྒོ་ནས་དབྱེ་ན། དྲང་ངེས་ཀྱི་མདོ་གཉིས། གདུལ་བྱའི་སྒོ་ནས་དབྱེ་ན། ཐེག་པ་ཆེ་ཆུང་གི་སྡེ་སྣོད་གཉིས་ཡོད་དོ། དང་པོ་ནི། སྔར་བཤད་ཟིན་ལ་
གཉིས་པ་ནི། མདོ་སྡེ་རྒྱན་ལས། བདེ་གཤེགས་གསུང་ནི་མཐའ་ཡས་ཏེ། །ཡན་ལག་དྲུག་ཅུ་བསམ་མི་ཁྱབ། །ཅེས་དང། འཇམ་དབྱངས་མཉེས་པར་བྱེད་པའི་སྟོད་སྦྲིན་རྒྱ་མཚོ་ལས། དེ་ལྟར་བཞི་ཡི་ལྷག་པའི་དྲུག་
ཅུའི་དབྱངས། །གསུང་གཅིག་ཉིད་ལ་མ་ཚང་མེད་པར་ནི། །ཇི་སྲིད་ནམ་མཁའི་མཐས་ཁྱབ་དེ་སྲིད་དུ། །སྐལ་ལྡན་རྣ་བའི་ལམ་དུ་བདེ་བ་སྟེར། །ཞེས་གསུངས་པ་ལྟར་རོ། གསུམ་པ་དང་བཞི་པ་ནི་འོག་ཏུ་བཤད་
པར་བྱ་ཞིང། ལྔ་བ་ནི། རྩ་ཤེས་ལས། སངས་རྒྱས་རྣམས་ཀྱི་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང། །དམ་པའི་དོན་གྱི་བདེན་པའོ། །ཞེས་གསུངས་པ་

[084B] རྒྱས་པར་ནི་ལྡེམ་དགོངས་ཀྱི་སྐབས་སུ་འཆད་དོ། །དྲུག་པ་ནི། གོ་སླ་བས་བཞག་གོ་གསུམ་པ་ངོ་བོའི་སྒོ་ནས་དབྱེ་ཚུལ་དང། བཞི་པ་བྱེད་ལས་ཀྱི་སྒོ་ནས་དབྱེ་ཚུལ་འོག་ཏུ་བཤད་པར་བྱའོ།།
ཞེས་བཤད་པ་འདི་འཆད་པ་ལ། གསུང་རབ་ཡན་ལག་བཅུ་གཉིས་བཤད་པ་དང། སྡེ་སྣོད་གསུམ་བཤད་པ་གཉིས། དང་པོ་ལ། བཤད་བྱའི་ལུང་དགོད་པ་དང། ལུང་གི་དོན་བཤད་པ་གཉིས། དང་པོ་ནི། ཀུན་བཏུས་ལས། ཆོས་
རྣམ་པར་ངེས་པ་གང་ཞེ་ན། ཆོས་ཞེས་བྱ་བ་ནི། མདོ་སྡེའི་སྡེ་དང། དབྱངས་ཀྱི་སྙད་པའི་སྡེ་དང། ལུང་དུ་བསྟན་པའི་སྡེ་དང། ཚིགས་སུ་བཅད་པའི་སྡེ་དང། ཆེད་དུ་བརྗོད་པའི་སྡེ་དང་གླིང་གཞིའི་སྡེ་དང། རྟོགས་པ་བརྗོད་
པའི་སྡེ་དང། དེ་ལྟ་བུ་བྱུང་བའི་སྡེ་དང། སྐྱེས་པ་རབ་ཀྱི་སྡེ་དང། ཤིན་ཏུ་རྒྱས་པའི་སྡེ་དང། རྨད་དུ་བྱུང་བའི་སྡེ་དང། གཏན་ལ་ཕབ་པར་བསྟན་པའི་སྡེའོ། །མདོ་སྡེའི་སྡེ་གང་ཞེ་ན། གང་སྨོས་པའི་ཚུལ་གྱིས་སྐྱང་བར་གསུངས་
བ་སྟེ༑ ཕན་ཡོན་བཅུ་གཟུགས་ནས་དེ་བཞིན་གཤེགས་པ་མདོར་སྨོས་པའི་ཚུལ་གྱིས་ཆོས་སྟོན་ཏེ། རྣམ་པར་གཞག་པར་སླ་བ་དང། བཤད་པར་སླ་བ་དང། ཆོས་ལ་གུས་པས་མྱུར་དུ་ཚོགས་ཡོངས་སུ་རྫོགས་པར་
བྱེད་པ་དང། མྱུར་དུ་ཆོས་ཉིད་རྟོགས་པར་འགྱུར་བ་དང། སངས་རྒྱས་ལ་ཤེས་ནས་དད་པ་ཐོབ་པ་དང། ཆོས་དང། དགེ་འདུན་ལ་ཤེས་ནས་དང་པ་ཐོབ་པ་དང། མཐོང་པའི་ཆོས་ལ་བདེ་བར་གནས་པའི་མཆོག་ལ་རེག་

[085A]༄༅། །པ་དང། འབེལ་བའི་གཏམ་གྱིས་གཏན་ལ་འབེབས་པས་དམ་པ་རྣམས་ཀྱི་སེམས་མགུ་བར་བྱེད་དེ། མཁས་པ་མཁས་པ་ཞེས་བྱ་བའི་གྲངས་སུ་འགྲོ་བའོ། །དབྱངས་ཀྱིས་སྙད་པའི་སྡེ་གང་ཞེ་ན།།
མདོ་སྡེ་དེ་ཉིད་དུ་དབུས་དང་མཐའ་མར་ཚིགས་སུ་བཅད་དེ་དབྱངས་ཀྱིས་སྙད་པའོ། ཡང་དྲང་པའི་དོན་གྱི་མདོ་སྡེ་རྟོགས་པར་བྱེད་པའི་དབྱངས་ཀྱིས་སྙད་པའོ། །ལུང་དུ་བསྟན་པའི་སྡེ་གང་ཞེ་ན། གང་ལས་ཉན་ཐོས་
འདས་ཏེ་ཤི་བའི་འདུས་བྱས་པ་དང་འབྱུང་བ་ལུང་སྟོན་པའོ་།ཡང་ངེས་པའི་དོན་གྱི་མདོ་སྡེ་ནི་ལུང་དུ་བསྟན་པའི་སྡེའོ་།ཚིགས་སུ་བཅད་པའི་སྡེ་གང་ཞེ་ན། ཚིགས་སུ་སྦྱར་ནས་གསུངས་པ་སྟེ། དེ་ནི་རྩ་བ་
གཉིས་པ་དང། རྩ་བ་གསུམ་དང། རྩ་བ་བཞི་པ་དང། རྩ་བ་ལྔ་པ་དང། རྩ་བ་དྲུག་པའོ། །ཆེད་དུ་བརྗོད་པའི་སྡེ་གང་ཞེ་ན། གང་ཡིད་རངས་ནས་བརྗོད་པའོ། །གླེང་གཞིའི་སྡེ་གང་ཞེ་ན། གང་གི་ཆེད་དུ་གསུངས་པ་དང་
བྱུང་བ་དང་བཅས་པའི་སླབ་བ་བཅས་པ་གསུངས་པའོ། །རྟོགས་པ་བརྗོད་པའི་སྡེ་གང་ཞེ་ན། དཔེ་དང་བཅས་པར་གསུངས་པའོ། །དེ་ལྟ་བུ་བྱུང་པའི་སྡེ་གང་ཞེ་ན། གང་སྔོན་གྱི་སྦྱོར་བ་དང་ལྡན་པའོ། །སྐྱེས་པའི་རབས་
ཀྱི་སྡེ་གང་ཞེ་ན། གང་བྱང་ཆུབ་སེམས་དཔའི་སྤྱོད་པ་དང་ལྡན་པའོ། །ཤིན་ཏུ་རྒྱས་པའི་སྡེ་གང་ཞེ་ན། གང་བྱང་ཆུབ་སེམས་དཔའི་སྡེ་སྣོད་དང་ལྡན་པའོ། །ཤིན་ཏུ་རྒྱས་པ་ཇི་ལྟ་བ་དེ་བཞིན་དུ། རྣམ་པར་འཐག་

[085B] མཚུངས་བྲལ་ཡང་དེ་ཡིན་ནོ། །ཅིའི་ཕྱིར་ཤིན་ཏུ་རྒྱས་པ་ཞེས་བྱ་ན། སེམས་ཅན་ཐམས་ཅད་ལ་ཕན་པ་དང། བདེ་བའི་གནས་ཡིན་པ་དང། རྒྱས་པ་དང། རྒྱ་ཆེ་བ་དང། ཟབ་པའི་རྣམ་པར་ཆོས་
བསྟན་པའི་ཕྱིར་རོ། །ཅིའི་ཕྱིར་རྣམ་པར་འཐག་དག་པ་ཞེས་བྱ་ཞེ་ན། སྒྲིབ་པ་ཐམས་ཅད་རྣམ་པར་འཐག་དག་པའི་ཕྱིར་རོ་།ཅིའི་ཕྱིར་མཚུངས་བྲལ་ཞེས་བྱ་ཞེ་ན། མཚུངས་པ་མེད་པའི་ཕྱིར་རོ། །རྨད་དུ་བྱུང་བའི་ཆོས་ཀྱི་སྡེ་གང་ཞེ་ན། གང་
ལས་ཉན་ཐོས་དང། བྱང་ཆུབ་སེམས་དཔའ་དང། སངས་རྒྱས་རྣཾས་ཀྱི་ངོ་མཚར་རྨད་དུ་བྱུང་བའི་ཆོས་བསྟན་པའོ། །གཏན་ལ་ཕབ་པར་བསྟན་པའི་སྡེ་གང་ཞེ་ན། གང་དུ་ཆོས་ཀྱི་མཚན་ཉིད་ཕྱིན་ཅི་མ་ལོག་པར་བསྟན་པའོ། །མདོ་སྡེ་ལ་སོགས་པ་འདི་
དག་ནི་སྡེ་སྣོད་གསུམ་དུ་གྱུར་ཏེ། མདོ་སྡེའི་སྡེ་དང། དབྱངས་ཀྱིས་སྙད་པའི་སྡེ་དང། ལུང་དུ་བསྟན་པའི་སྡེ་དང། ཚིགས་སུ་བཅད་པའི་སྡེ་དང། ཆེད་དུ་བརྗོད་པའི་སྡེ་གང་ཡིན་པ་འདི་ནི་ཉན་ཐོས་ཀྱི་མདོ་སྡེའི་སྡེ་སྣོད་དོ། །
གླེང་གཞིའི་སྡེ་དང། རྟོགས་པ་བརྗོད་པའི་སྡེ་དང། དེ་ལྟ་བུ་བྱུང་བའི་སྡེ་དང། སྐྱེས་པ་རབ་ཀྱི་སྡེ་འཁོར་དང་བཅས་པ་འདི་ནི་འདུལ་བའི་སྡེ་སྣོད་དོ། །ཤིན་ཏུ་རྒྱས་པའི་སྡེ་དང། རྨད་དུ་བྱུང་བའི་ཆོས་ཀྱི་སྡེ་གང་ཡིན་པ་
འདི་ནི། བྱང་ཆུབ་སེམས་དཔའི་མདོའི་སྡེ་སྣོད་དོ། གཏན་ལ་ཕབས་པར་བསྟན་པའི་སྡེ་ནི། གཉིས་ཀའི་ཆོས་མངོན་པའི་སྡེ་སྣོད་དོ་།ཞེས་གསུངས་སོ། །གཉིས་པ་ལ་དྲི་ལན་གཉིས། དང་པོ་ནི། ཆོས་རྣམ་པར་༄༅། །ཤེས་པ་གང་ཞེ་ན། ཞེས་སོ། གཉིས་པ་ལ། གསུང་རབ་ཡན་ལག་བཅུ་གཉིས་སུ་ཕྱེ་སྟེ་བཤད་པ་དང། སྡེ་སྣོད་གསུམ་དུ་བསྡུས་ཏེ་བསྟན་པ་གཉིས། དང་པོ་ལ་དབྱེ་བ་དང། སོ་སོའི་དོན་བཤད་པ་
གཉིས། དང་པོ་ནི། གསུང་རབ་ཆོས་ཅན། ཡན་ལག་བཅུ་གཉིས་སུ་ཡོད་དོ། མདོ་སྡེའི་སྡེ་ནས། གཏན་ལ་ཕབ་པར་བསྟན་པའི་སྡེའི་བར་བཅུ་གཉིས་སུ་ཡོད་པའི་ཕྱིར། གཉིས་པ་བཅུ་གཉིས་ཡོད་པའི་དང་པོ་ནི་
མདོར་བསྡུས་ཏེ་བསྟན་པའི་སྒོ་ནས་ཚིག་ལྷུག་པར་གསུངས་པའི་གསུང་རབ་སོ། འདི་ཕན་ཡོན་བཅུ་དང་ལྡན་ཏེ། མཐུན་མོངས་གི་ཕན་ཡོན་གསུམ། འཇིག་རྟེན་ལས་འདས་པའི་ཆོས་ཐོས་པའི་ཕན་ཡོན་ལྔ་མཐོང་
ཆོས་ཀྱི་ཕན་ཡོན་གཉིས་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འཆད་པོ་དང་ཉན་པོ་གཉིས་ཀའི་བློ་ཡུལ་དུ་རྒྱས་བཤད་ལ་སོགས་པའི་དོན་རྣམས་བཞག་སླ་བ་དང། འཆད་པོས་བཤད་སླ་བ་ཉན་པོས་བཟུང་སླ་
བའི་དགོས་པ་ཡོད་པའི་ཕྱིར། གཉིས་པ་གྲུབ་སྟེ། སྦྱོར་བའི་དུས་སུ་ཆོས་ལ་གུས་པས་མྱུར་དུ་ཚོགས་རྫོགས་པ་དང། དངོས་གཞིའི་དུས་སུ་མྱུར་དུ་ཆོས་ཉིད་རྟོགས་པར་འགྱུར་བ་དང། སྦྱོར་བ་དང་རྗེས་ཀྱི་དུས་སུ་དད་
པ་གསུམ་ཐོབ་པའི་ཕན་ཡོན་གསུམ་ཡོད་པའི་ཕྱིར། གསུམ་པ་གྲུབ་སྟེ། རང་ལ་བརྟེན་ནས་ལུས་སེམས་བདེ་བར་གནས་པ་དང། འབྲེལ་བའི་གཏམ་གྱིས་དམ་པ་རྣམས་ཀྱི་སེམས་མགུ་བར་བྱེད་ཅིང། མཁས་

[086B]དབྱངས་ཀྱིས་སྙད་པའི་སྡེ་ནི་ཁྱད་ཆོས་གསུམ་གྱི་ཤེས་པར་བྱ་སྟེ། སྟོན་ཚུལ་གྱི་དབང་དུ་བྱས་ནས་མདོར་བསྟན་གྱི་ལྷུག་པར་གསུངས་པ། དེ་ཉིད་དབུས་དང་མཐར་ཚིགས་
བཅད་ཀྱི་སྙད་པ་དང་བརྗོད་བྱའི་དབང་དུ་བྱས་ནས། མདོར་བསྟན་གྱི་སྐབས་སུ་སྒྲ་ཇི་བཞིན་པར་བསྟན་པ། དེ་ཉིད་སྒྲ་ཇི་བཞིན་པར་མིན་པར་བཞག་པའི་ཕྱིར། ལུང་དུ་བསྟན་པའི་སྡེ་ཡང་ཁྱད་ཆོས་གསུམ་གྱིས་ཤེས་པར་བྱ་
སྟེ༑ མདོ་སྡེ་གང་ལས། དགེ་སློང་ཕ་མ་སོགས་སྐྱེ་འགྱུར་ལུང་སྟོན་པ་ལྟ་བུ་སྟོན་ཚུལ་དང། བརྗོད་བྱའི་དབང་དུ་བྱས་ནས་དྲང་བའི་དོན་མ་ཡིན་པར་རྣམ་པར་ཕྱེ་ནས་དགོངས་པ་ལུང་སྟོན་པ། ངེས་དོན་གྱི་མདོ་སྡེའི་དབང་དུ་བྱས་ནས་
ཤེས་པར་བྱ་བ་ཡིན་པའི་ཕྱིར། ཚིགས་སུ་བཅད་པའི་སྡེ་ནི། ཚིགས་བཅད་ཀྱི་སྒོ་ནས་བརྗོད་བྱ་སྟོན་པའི་དབང་དུ་བྱས་ཏེ། རྐང་པ་གསུམ་གྱི་སྐབས་ཀྱི་དོན་ཚང་བར་སྟོན་པ་ནས་དྲུག་གི་སྔར་གྱི་སྟོན་པ་རྣམས་སུ་ཡོད་
པའི་ཕྱིར། ཆེད་དུ་བརྗོད་པའི་སྡེ་ནི་མདོ་སྡེ་གང་ཡིད་རངས་ནས་བརྗོད་པའི་དབང་དུ་བྱས་ཏེ། མདོ་སྡེ་གང་དང་གང་གི་མིང་དང་རིགས་དངོས་སུ་མ་བརྗོད་པར་ཕྱི་རབས་ཀྱི་གང་ཟག་རྣམས་ཀྱི་ཆེད་དུ། དམ་པའི་ཆོས་ཡུན་རིང་དུ་
གནས་པར་བྱ་བའི་ཕྱིར། གང་ཟག་ཁ་ཅིག་གིས་ཆོས་འདི་ལྟ་བུ་སྟོན་པར་འགྱུར་རོ། །ཞེས་ཆོས་དེ་ལ་ལྷག་པར་བསྔགས་པ་མཛད་པའི་སྒོ་ནས་ཤེས་པར་བྱ་བ་ཡིན་པའི་ཕྱིར། གླེང་གཞིའི་སྡེ་ནི། བྱུང་བཅས་ཀྱི་དབང་

[087A]༄༅། །དུ་བྱས་པར་ཤེས་པར་བྱ་སྟེ་རྫ་མཁན་གྱི་བུ་ནོར་བུ་ཅན་ལ་བརྟེན་ནས་མ་བྱིན་ལེན་གྱི་བཅས་པ་མཛད་པ་ལྟ་བུ་དུས་ཕྱིས་ཉེས་པ་དེ་འབྱུང་འགྱུར་གྱི་ཆེད་དུ་གསུངས་ཤིང་བསླབ་པ་བཅས་པ་ལྟ་
བུའོ༑ ༑རྟོགས་པ་བརྗོད་པའི་སྡེ་ནི། རྒྱལ་པོ་ཚངས་བྱིན་གྱིས་སྔོན་བྱུང་གི་རྟོགས་པ་བརྗོད་པ་ལྟ་བུ། མདོ་སྡེ་ལས་བརྒྱ་བ་ཆོས་ཅན། དེ་ལྟ་བུ་བྱུང་བའི་སྡེ་ཡིན་ཏེ། མདོ་སྡེ་གང་ཞིག་།ཚེ་རབས་གཅིག་ནས་གཅིག་ཏུ་རྒྱུད་དེ་འོང་བའི་
རྒྱུ་བ་ལུང་སྟོན་པ་ལ་གཙོ་བོར་གཞོལ་བའི་ཕྱིར། བྱང་ཆུབ་སེམས་དཔའ་རྣམས་ཀྱིས་སེམས་ཅན་གྱི་དོན་དུ་གཅིག་ནས་གཅིག་ཏུ་རྒྱུད་དེ་སྤྱོད་པ་ངོ་མཚར་བ་སྟོན་པའི་མདོ་ནི་སྐྱེས་པའི་རབས་ཀྱི་སྡེའོ། རྒྱས་
འབྲིང་བསྡུས་གསུམ་ཆོས་ཅན། ཤིན་ཏུ་རྒྱས་པའི་སྡེ་ཡིན་ཏེ། རང་བཞིན་གྱི་དོན་རྒྱ་ཆེན་པོ་སྟོན་པས་སེམས་ཅན་ཐམས་ཅད་ལ་ཕན་པའི་གནས་ཡིན་པ་དང། ས་དང་ཕ་རོལ་ཏུ་ཕྱིན་པ་དང། མཐུ་རྒྱ་
ཆེན་པོ་དང། ཟབ་པའི་རྣམ་པར་ཆོས་སྟོན་པའི་སྡེ་སྣོད་ཡིན་པའི་ཕྱིར་རོ། ཡང་ཤིན་ཏུ་རྒྱས་པ་ཞེས་བརྗོད་པའི་རྒྱུ་མཚན་ཡོད་དེ། འབྲས་བུ་ཤིན་ཏུ་རྒྱས་པ། གཞུང་ཤིན་ཏུ་རྒྱས་པ། དོན་ཤིན་
ཏུ་རྒྱས་པས་དེ་ལྟར་བརྗོད་པའི་ཕྱིར། རྨད་དུ་བྱུང་བའི་སྡེ་ནི། ཉན་ཐོས་སོགས་ཀྱི་མཐུ་རྨད་དུ་བྱུང་བ་བསྟན་པ་སྔོན་ཆད་ཀྱང་དེ་ལས་ལྷག་པ་མ་བྱུང་ཞིང། ཕྱིན་ཆད་ཀྱང་མི་འབྱུང་བའི་ཆོས་རྒྱ་ཆེན་

[087B]མདོ་ལྟ་བུ། གཏན་ལ་ཕབ་པར་བསྟན་པའི་སྡེ་ནི་ཆོས་རྣམས་ཀྱི་རང་དང་སྤྱིའི་མཚན་ཉིད་རྒྱས་པར་སྟོན་པ་ཆོས་མངོན་པ་སྟོང་ཕྲག་བརྒྱ་པ་ལྟ་བུའོ། །
གཉིས་པ་ནི། གསུངས་རབས་ཡན་ལག་བཅུ་གཉིས་པོ་དེ་སྡེ་སྣོད་གསུམ་དུ་འདུད་དེ། བྱེད་ལས་ཀྱི་དབང་དུ་བྱས་པ་དང། རང་གི་ངོ་བོའི་དབང་དུ་བྱས་པ་དང། བརྗོད་བྱའི་དབང་དུ་བྱས་པས་དེ་ལྟར་འདུས་པའི་
ཕྱིར༑ གཉིས་པ་སྡེ་སྣོད་གསུམ་དུ་བཤད་པ་ལ་བཤད་བྱའི་ལུང་འགོད་པ་དང། ལུང་དོན་བཤད་པ་གཉིས། དང་པོ་ནི། རྒྱན་ལས་སྡེ་སྣོད་དག་ནི་གསུམ་མམ་གཉིས་ཀྱང་རུང། །སྡུས་པའི་ཕྱིར་ཏེ་རྒྱུ་ནི་དགུས་
འདོད་དོ། །དེ་ནི་བག་ཆགས་རྟོགས་དང་ཞིབ་དང། །རབ་ཏུ་རྟོགས་པས་རྣམ་པར་གྲོལ་བར་བྱེད། ཅེས་དང། མདོ་དང་ཆོས་མངོན་འདུལ་བ་དག་མདོར་ན་དོན་ནི་རྣམ་བཞིར་འདོད། །བློ་དང་ལྡན་པས་དེ་
ཤེས་ནས། །རྣམས་ཐམས་ཅད་མཁྱེན་པ་ཐོབ། །གནས་རྣམས་དང་ནི་མཚན་ཉིད་དང། །ཆོས་དོན་སྨོས་ཕྱིར་མདོ་ཡིན་ནོ། །མངོན་དུའི་ཕྱིར་དང་ཡང་དང་ཡང། །ཟིལ་གནོན་རྟོགས་ཕྱིར་མངོན་པའི་ཆོས། །
ལྟུང་དང་འབྱུང་དང་ལྡན་པ་དང། །ངེས་པར་འབྱུང་དང་གང་ཟག་དང། །བཅས་པ་དང་ནི་རབ་དབྱེ་དང། །རྣམ་པར་ངེས་ཕྱིར་འདུལ་བ་ཉིད། །ཅེས་གསུངས། གཉིས་པ་ལ་སྦྱིར་བསྟན་པ་དང། སོ་སོར་བཤད་པ་

[088A]༄༅། །གཉིས། དང་པོ་ནི། སྡེ་སྣོད་ཆོས་ཅན། གསུམ་དུ་འདུས་ཏེ་མདོ་སྡེ། འདུལ་བ། མངོན་པ་གསུམ་དུ་བསྡུས་པའི་ཕྱིར། དེ་ཆོས་ཅན་གཉིས་སུ་འདུས་ཏེ་ཉན་ཐོས་ཀྱི་སྡེ་སྣོད་དང། བྱང་ཆུབ་
སེམས་པའི་སྡེ་སྣོད་གཉིས་སུ་འདུ་བའི་ཕྱིར། གསུང་རབ་ཡན་ལག་བཅུ་གཉིས་ཆོས་ཅན། སྡེ་སྣོད་གསུམ་དུ་བསྡུས་པའི་རྒྱུ་མཚན་ཡོད་དེ། དེ་ལྟར་བསྡུས་པའི་རྒྱུ་མཚན་རྣམ་པ་དགུར་འདོད་པའི་ཕྱིར་ཏེ། ཐེ་ཚོམ་གྱི་
གཉེན་པོ་སྟོན་པ་མདོ་སྡེ། མཐའ་གཉིས་ཀྱི་གཉེན་པོ་སྟོན་པ་འདུལ་བ། ལྟ་ངན་གྱི་གཉེན་པོ་སྟོན་པ་མངོན་པ། ཡང་བསླབ་གསུམ་བརྗོད་པའི་ཆ་ནས་མདོ་སྡེ། ལྷག་པ་ཚུལ་ཁྲིམས་ཀྱི་བསླབ་པ་དང། སེམས་ཀྱི་བསླབ་
པ་བསྒྲུབ་པའི་ཆ་ནས་འདུལ་བ། ཤེས་རབ་ཀྱི་བསླབ་པ་བསྒྲུབ་པའི་ཆ་ནས་མངོན་པ། ཡང་ཆོས་དང་དོན་འབྱེད་པའི་ཆ་ནས་མདོ་སྡེ། ཆོས་དང་དོན་བསྒྲུབ་པའི་ཆ་ནས་འདུལ་བ། དེ་གཉིས་འབེལ་བའི་གཏམ་གྱིས་
གཏན་ལ་འབེབས་པའི་ཆ་ནས་མངོན་པར་བཞག་པའི་ཕྱིར། གསུམ་པོ་དེ་ནི་ཆོས་ཅན། མདོ་སྡེ་ཞེས་བརྗོད་པའི་རྒྱུ་མཚན་ཡོད་དེ། དོན་མང་པོ་གཅིག་ཏུ་བསྡུས་ནས་སྟོན་པའི་ཕྱིར། སྡེ་སྣོད་གསུམ་པོ་དེ་ནི་འཁོར་
བ་ལས་གྲོལ་བའི་ཐབས་ཡིན་ཏེ། དེ་ལ་ཐོས་པ་བྱས་པས་སེམས་ལ་དགེ་བའི་བག་ཆགས་འཇོགས། བསམ་པས་ཤེས་བྱའི་གནས་རྣམས་རྟོགས་པར་བྱེད། བསྒོམ་པའི་ཚེ་ཞི་གནས་ཀྱིས་ཉོན་མོངས་ཞི་བར་

[088B] ལྷག་མཐོང་གིས་སྤང་བྱ་ལས་རྣམ་པར་གྲོལ་བར་བྱེད་པའི་ཕྱིར། གཉིས་པ་ནི། མདོ་དང། ཆོས་མངོན་པ་དང་འདུལ་བ་དག་ཆོས་ཅན། མདོར་ན་དོན་ནི་རྣམ་པ་བཞི་བཞིར་འདོད་དེ་དེ་ལྟར་འོག་ནས་
འཆད་པའི་ཕྱིར། བློ་དང་ལྡན་པས་སྡེ་སྣོད་གསུམ་ཤེས་པར་བྱས་པ་ཆོས་ཅན། དགོས་པ་ཡོད་དེ་རྣམ་པ་ཐམས་ཅད་མཁྱེན་པ་ཉིད་ཐོབ་པའི་དགོས་པ་ཡོད་པའི་ཕྱིར། མདོ་སྡེའི་སྡེ་སྣོད་ཆོས་ཅན་མཚན་ཉིད་བཞི་དང་
ལྡན་ཏེ། གང་དུ་ཆོས་གསུངས་པའི་གནས། བདེན་གཉིས་སོ་སོའི་མཚན་ཉིད། ཕུང་ཁམས་སྐྱེད་མཆེད་ལ་སོགས་པའི་ཆོས་དང་དགོང་ལྡེམ་དགོང་ལ་སོགས་པའི་དོན་རྣམས་སྨོས་པའི་ཕྱིར། ཆོས་མངོན་པའི་སྡེ་སྣོད་ཆོས་
ཅན༑ མཚན་ཉིད་བཞི་དང་ལྡན་ཏེ། མྱ་ངན་འདས་པ་ལ་མངོན་དུ་ཕྱོགས་པ་དང། དོན་གཅིག་ཀྱང་རྣམ་གྲངས་དུ་མའི་སྒོ་ནས་ཡང་དང་ཡང་དུ་གཏན་ལ་འབེབས། ཕས་ཀྱི་རྒོལ་བ་ཟིལ་གྱིས་གནོན། མདོ་སྡེའི་དོན་རྟོགས་
པར་བྱེད་པའི་ཕྱིར། འདུལ་བའི་སྡེ་སྣོད་ཆོས་ཅན། མཚན་ཉིད་བཞི་དང་ལྡན་ཏེ། ལྟུང་བ་སྡེ་ལྔ་དང། ལྟུང་བ་ལས་འདས་པའི་ཐབས་དང་ལྟུང་བ་འབྱུང་བའི་རྒྱུ་བཞི་དང། ལྟུང་བ་ལས་ངེས་པར་འབྱུང་བའི་ཐབས་རྣམས་
དང་ལྡན་པའི་ཕྱིར།    ༈    །གཉིས་པ་འཆད་བྱེད་བསྟན་བཅོས་ཀྱི་རྣམ་བཞག་ལ། མཚན་ཉིད། དབྱེ་བ། སྒྲ་བཤད། བྱེད་ལས་དང་བཞི་དང་པོ་ནི། ཁྱད་ཆོས་བཞི་ལྡན་གྱི་བསྟན་བཅོས་སུ་དམིགས་པ་དེ་བསྟན་

[089A]༄༅། །བཅོས་རྣམ་དག་གི་མཚན་ཉིད་ཡིན་ཏེ། རྒྱུད་བླ་ལས་གང་ཕྱིར་རྒྱལ་བའི་བསྟན་པ་འབའ་ཞིག་གི་དབང་བྱས་རྣམ་གཡེང་མེད་ཡིད་ཅན་གྱིས་བཤད། །ཐར་པ་ཐོབ་པའི་ལམ་དང་རྗེས་མཐུན་
པ༑ ༑དེ་ཡང་དྲང་སྲོང་བཀའ་བཞིན་སྤྱི་བོས་བླང། ཞེས་གསུངས་པའི་ཕྱིར། མངོན་པར་རྟོགས་པའི་རྒྱན་ཆོས་ཅན། དྲང་སྲོང་གི་བཀའ་བཞིན་དུ་སྦྱི་བོར་བླང་པར་འོས་ཏེ། ཁྱད་ཆོས་བཞི་ལྡན་གྱི་བསྟན་བཅོས་
རྣམ་དག་ཡིན་པའི་ཕྱིར་ཏེ། བསྟན་བཅོས་གང་ཞིག་རྒྱལ་བའི་གསུང་རབ་ཀྱི་དགོངས་པ་ཇི་ལྟ་བ་བཞིན་དུ་འགྲེལ། རྙེད་བཀུར་དང་གྲགས་པ་དོན་ཏུ་གཉེར་བའི་རྣམ་གཡེངས་སྤངས་པའི་རྗེ་བཙུན་གྱིས་བརྩམས་
ཐར་བ་ཐོབ་པའི་ལམ་དང་རྗེས་སུ་མཐུན། སྒྲ་སྐྱོན་མཐའ་དག་དང་བྲལ་བའི་ཕྱིར། གཉིས་པ་ལ། བཀའ་སྦྱིའི་དགོངས་པ་འགྲེལ་བར་བྱེད་པ། སོ་སོའི་དགོངས་པ་འགྲེལ་བར་བྱེད་པ། བསྟན་བཅོས་ཙམ་ལ་དམན་
མཆོག་གི་སྒོ་ནས་དབྱེ་བ་དང་གསུམ། དང་པོ་ལ། བརྗོད་བྱ་རྣམ་པར་དག་བྱེད། སྡེ་བདུན་མདོ་དང་བཅས་པ་ལྟ་བུ། རྗོད་བྱེད་རྣམ་པར་དག་བྱེད། སྒྲ། སྙན་མངགས། མིང་གི་མངོན་བརྗོད། སྡེབ་སྦྱོར་གྱི་བསྟན་བཅོས་
ལྟ་བུའོ། །གཉིས་པ་ལ། བཀའ་དང་པོའི་དགོངས་འགྲེལ་ཆོས་མངོན་པ་སྡེ་བདུན། བྱེ་བྲག་བཤད་མཛོད་ཆེན་མོ། འདུལ་བ་མདོ་རྟ་མེ་ཏོག་ཕྲེང་རྒྱུས་དང་བཅས་པ་ལྟ་བུའོ། །བཀའ་བར་པའི་དངོས་བསྟན་སྟོང་ཉིད་ཀྱི་

[089B] རིགས་ཚོགས་དྲུག་སྦས་དོན་མངོན་རྟོགས་ཀྱི་རིམ་པ། གཏན་ལ་འབེབས་པ་མངོན་པར་རྟོགས་པའི་རྒྱན་ལྟ་བུའོ། །བཀའ་གསུམ་པའི་དགོངས་པ་འགྲེལ་བ། རྗེ་བཙུན་གྱི་མདོ་སྡེ་
རྒྱན་དང། འབྱེད་རྣམ་གཉིས། འཕགས་པ་ཐོགས་མེད་ཀྱི་རྒྱས་པའི་བསྟན་བཅོས་ས་སྡེ་ལྔ། བསྡུས་པའི་བསྟན་བཅོས་སྡོམ་རྣམ་གཉིས་སློབ་དཔོན་དབྱིག་གཉེན་གྱི་པྲ་ཀ་ར་ཎ་སྡེ་བརྒྱད་ལྟ་བུའོ་།བྱེད་ལས་ཀྱི་སྒོ་ནས་
ཐོར་པ་སྡུད་པའི་བསྟན་བཅོས། འཁྲུགས་པ་གོ་རིམས་སུ་སྡེབ་པའི་བསྟན་བཅོས། ཟབ་མོ་རྣམ་པར་འབྱེད་པའི་བསྟན་བཅོས་དང་གསུམ་དང་པོ་ནི། མདོ་རྩ་ལྟ་བུ། གཉིས་པ་ནི། མདོ་སྡེ་རྒྱན་ལྟ་བུ་གསུམ་པ་ནི་
རྒྱུད་བླ་མ་ལྟ་བུའོ། །གསུམ་པ་ནི་བསྟན་བཅོས་ཙམ་ལ་དགུར་གསུངས་ཏེ། ལྟར་སྣང་དྲུག་དང། ཡང་དག་གསུམ། གསུངས་པའི་ཕྱིར་ཏེ། རྣམ་བཤད་རིགས་པ་ལས། དོན་མེད་དོན་ལོག་དོན་དང་ལྡན་།ངན་གཡོ་
བརྩེ་བྲལ་སྡུག་བསྔལ་སྤོང། །ཐོས་རྩོད་སྒྲུབ་པ་ལྷུར་ལེན་པ་།བསྟན་བཅོས་དྲུག་བྲལ་གསུམ་དུ་འདོད། ཅེས་གསུམ་མཚན་གསུམ་གྱི་དང་པོ་གཉིས་གཉིས་ལྟར་སྣང་དང། ཐ་མ་རེ་རེ་ཡང་དག་ཏུ་གསུངས་སོ། །
གསུམ་པ་ནི། སློབ་མའི་སེམས་རྒྱུད་ཆོས་ཤིང། ངན་འགྲོའི་སྡུག་བསྔལ་སྐྱོབ་པའི་དོན་གྱིས་བསྟན་བཅོས་ཞེས་བརྗོད་དེ། རྣམ་བཤད་རིགས་པ་ལས། ཉོན་མོངས་སྐྱོན་རྣམས་མ་ལུས་ཆོས་པ་དང། །ངན་

[090A]༄༅། །འགྲོའི་སྲིད་ལས་སྐྱོབ་བྱེད་གང་ཡིན་པ། །འཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་མེད། །ཅེས་གསུངས་པའི་ཕྱིར། བཞི་བ་ནི། བསྟན་
བཅོས་རྣམ་དག་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། ལྷ་དང་མིའི་འཇིག་རྟེན་དུ་སངས་རྒྱས་ཀྱི་བསྟན་པ་རིན་པོ་ཆེ་ཡུན་རིང་དུ་གནས་པར་བྱེད་པའི་བྱེད་ལས་དང་ལྡན་པའི་ཕྱིར་ཏེ་ལྷའི་བུས་ཞུས་པའི་མདོ་
ལས༑ ཆོས་རྣམས་བཀའ་དང་བསྟན་བཅོས་གཉིས་སུ་འདུ། །ལེགས་པར་གསུངས་དང་དེའི་དགོང་འགྲེལ་དང། དེའི་དབང་གིས་ཤཱཀྱའི་བསྟན་པ་ནི། །འཇིག་རྟེན་ཁམས་སུ་ཡུན་རིང་གནས་པར་འགྱུར། ཞེས་
གསུངས་པའི་ཕྱིར་རོ། །བསྟན་པ་ཡུན་རིང་དུ་གནས་པ་ནི་ཆོས་ཅན་ཕན་ཡོན་ཁྱད་པར་ཅན་དང་ལྡན་ཏེ། ཕན་བདེ་མ་ལུས་པ་གསར་དུ་ཐོབ་པ་དང། ཐོབ་ཟིན་མི་ཉམས་པར་གོང་ནས་གོང་དུ་འཕེལ་བར་
འགྱུར་བའི་རྣམ་དཀར་གྱི་ཡོན་ཏན་དང་ལྡན་པའི་ཕྱིར། རྟགས་གྲུབ་སྟེ། བསྟན་པ་ཁོ་ན་ཕན་བདེ་ཀུན་གྱི་འབྱུང་གནས་དམ་པ་ཡིན་པའི་ཕྱིར་ཏེ། ཡང་དག་པར་རྫོགས་པའི་སངས་རྒྱས་རྣམས་ཀྱིས་ཕན་བདེ་
འབྱུང་བའི་གདམ་ངག་དམ་པར། བསྟན་པ་ཁོ་ན་བརྩམས་པ་ནི་གང་ཞིག་དེ་རྣམས་ལས་ལྷག་པའི་གདམ་ངག་རྩོམ་པ་པོ་ནི་ཡོད་པ་མ་ཡིན་པའི་ཕྱིར། དེ་སྐད་དུ་ཡང། སྤྱོད་འཇུག་ལས་འགྲོ་བའི་སྡུག་

[090B] །བདེ་བ་ཐམས་ཅད་འབྱུང་བའི་གནས་།བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་ཅེས་དང། རྒྱུད་བླ་མ་ལས། གང་ཕྱིར་རྒྱལ་ལས་ཆེ་མཁས་འགའ་ཡང་
འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག་ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་
ནི་གནོད་པ་བྱེད་པར་འགྱུར། །ཞེས་དང། རྒྱལ་བ་སེང་གེ་ང་རོའི་མདོ་ལས། བསྟན་པ་ཁོ་ན་ལྷར་བཅས་འགྲོ་བ་ཡི། །དགེ་ལེགས་ཀུན་གྱི་རྩ་བར་ཡིད་ཆེས་ནས། །ལུས་སྲོག་ཡལ་བར་གྱུར་ཀྱང་མི་ཞུམ་པར་
སྙིང་སྟོབས་ཆེན་པོས་དམ་ཆོས་འཛིན་གྱུར་ཅིག་ཅེས་གསུངས། འོ་ན་བསྟན་པ་གང་སྙམ་ན། ཤེས་རབ་སྒྲོན་མེའི་རྒྱ་ཆེར་འགྲེལ་པ་ལས། བསྟན་པ་ཞེས་བྱ་བ་ནི་ལྷ་དང་མིའི་བདུད་རྩིའི་གོ་འཕངས་ཐོབ་
པར་འདོད་པ་རྣམས་ཡོངས་སུ་ཤེས་པར་བྱ་བ་དང། སྤང་བར་བྱ་བ་དང། མངོན་དུ་བྱ་བ་དང། སྒོམ་པར་བྱ་བ་དག་ལ་ཕྱིན་ཅི་མ་ལོག་པར་སྟོན་པ་སྟེ། བཅོམ་ལྡན་འདས་ཀྱི་གསུང་རབ་ཅེས་བྱ་བ་ཡིན་ནོ། །
ཞེས་གསུངས་པ་ལྟར། རྒྱལ་བས་ལེགས་པར་བཤད་པ་ཇི་སྙེད་པའོ་།གསུམ་པ་རྩོད་སྤང་ནི། བཀའི་མཚན་ཉིད་དེ་མི་འཐད་པར་ཐལ་བཀའ་བསྟན་བཅོས་རྣམས་གདུལ་བྱའི་རྒྱུད་ཀྱིས་བསྡུས་པའི་ཤེས་༄༅། །པ་ཡིན་པའི་ཕྱིར་ཏེ། རྒྱན་ལས། དེ་བས་ན་གདུལ་བྱའི་ཤེས་པ་སྒྲར་སྣང་བའི་རང་བཞིན་ཉིད་ཡིན་པས་བསྟན་པ་ཉན་པ་པོའི་སྐྱེ་བོ་དང་འབྲེལ་པ་ཡིན་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་
ཡེ་ཤེས་ཀྱི་བདག་པོ་ལས་སྐྱེས་པའི་ཕྱིར། སངས་རྒྱས་བཅོམ་ལྡན་འདས་རྣམས་ཀྱི་ཆོས་བསྟན་པ་ཡིན་ནོ། ཞེས་བྱ་བ་ལས། མཆོད་པར་བྱ་བ་དེ་བཞིན་དུ་ད་ལྟར་བའི་ཆོས་སྨྲ་བ་རྣམས་ཀྱི་སྟོན་པ་ཡང་བཅོམ་
ལྡན་འདས་ལས་བརྒྱུད་ནས་འོངས་པས་ན། ཤེས་རབ་ཀྱི་ཕ་རོལ་ཏུ་ཕྱིན་པ་ལས་ངེས་པར་སྐྱེ་བའི་ཕྱིར། མཆོད་པར་བྱ་བ་ཡིན་ནོ་།ཞེས་གསུངས་པའི་དོན་ཏོ། །ཞེས་གསུངས་པའི་ཕྱིར། སྙམ་ན་མ་ཁྱབ་སྟེ་
ལུང་དེས། གདུལ་བྱའི་རྒྱུད་ཀྱིས་བསྡུས་པའི་གསུང་རབ་རྣམས་མོས་པ་སྒོམ་ལམ་གྱི་མོས་ཡུལ་དུ་བསྟན་པའི་ཕྱིར། ཡང་བཀའ་བསྟན་བཅོས་མིང་ཚིག་ཡི་གེ་རྣམས་དངོས་མེད་ཡིན་པར་ཐལ། ཡི་གེ་དོན་མེད་
ཅན་གྱུར་ཞིང། །ཚིགས་སོགས་ཀུན་བཏགས་དངོས་མེད་ལ། ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། བསྟན་བཅོས་ཀྱི་བརྗོད་དོན་བསྟན་པའི་ཆ་དངོས་མེད་ཡིན་པ་ལ་དགོངས་པའི་ཕྱིར་དང། ཡི་གེ་རྣམས་
ཀྱི་སྐད་ཀྱི་གདངས་མི་འགྱུར་བ་ལ་བསཾས་ནས་ཕྱི་རོལ་པ་རྣམས་ཀྱི་ཡེ་གེ་རྟག་པར་བརྗོད་པ་ཙམ་ཡིན་པའི་ཕྱིར་རོ། །ཡང་བཀའ་དང་བསྟན་བཅོས་ཀྱི་རྣམ་བཞག་སྔར་བཤད་པ་དེ་རྣམས་མི་ཐད་པར་ཐལ། བཀའ་

[091B] ཞེ་ན་མ་གྲུབ་སྟེ། ལུང་རྣམ་འབྱེད་ལས། རྒྱལ་བ་སྟོན་པ་དེ་ཡི་བསྟན་བཅོས་ནི། མདོ་དང་ཆོས་མངོན་ཡིན་གསུངས་འདུལ་བ་ནི། སྟོན་དང་བསྟན་པ་ཉིད་
ཡིན། ཞེས་དང་བསྡུ་བ་ལས་ཀྱང། དེ་ལ་སྒྲུབ་པ་ལྷུར་ལེན་པའི་བསྟན་བཅོས་ནི། སངས་རྒྱས་ཀྱི་བཀའ་ཉིད་དེ། ཞེས་སོགས་གསུངས་པའི་ཕྱིར་རོ། །གཞན་ཡང། གདུལ་བྱས། རྩམས་པའི་བཀའ་མེད་
པར་ཐལ། བཀའ་བསྟན་བཅོས་འགལ་བའི་ཕྱིར་རོ། །འདོད་མི་ནུས་པར་ཐལ། ཞིང་བཀོད་ཀྱི་མདོ་རྣམས་ནི། བྱང་ཆུབ་སེམས་དཔའ་རྣམས་སངས་རྒྱས་ཀྱི་ཞིང་སྦྱོང་བའི་དུས་སུ་རྩམས་པ་ཁོ་ན་
ཡིན་པའི་ཕྱིར་ཏེ། དེ་ལྟར་དུ་ཞིང་བཀོད་ཀྱི་མདོ་ཐམས་ཅད་ལས་གསུངས་པའི་ཕྱིར། གཉིས་པ་གཞུང་དོན་ནི། རྣམ་པ་ཐམས་ཅད་མཁྱེན་ཉིད་ལམ། ཞེས་སོགས་ཀྱི་གཞུང་གསུངས་པ་ཆོས་ཅན་
དགོས་པ་ཡོད་དེ། སྐྱེ་བ་བློ་གྲོས་དམན་པ་དག་རྒྱན་ལ་དགོས་སོགས་ཆོས་བཞི་མེད་པ་ཤས་ཆེར་འཛིན་པའི་དོགས་པ་བསལ་ནས། ཡོད་པ་ཤས་ཆེར་འཛིན་པའི་དོན་འགྱུར་གྱི་ཐེ་ཚོམ་བསྐྱེད་
པའི་དགོས་པ་ཡོད་པའི་ཕྱིར། སྐྱེ་བོ་བློ་གྲོས་དམན་པ་དག་ཆོས་ཅན། རྒྱན་ལ་དགོས་སོགས་ཆོས་བཞི་མེད་པར་དོགས་པའི་རྒྱུ་མཚན་ཡོད་དེ། བཅོམ་ལྡན་འདས་ཉིད་ཀྱིས་གདུལ་བྱ་གསུམ་

[092A]༄༅། །ལ་ཕན་པའི་ཕྱིར་དུ་ཡུམ་གསུམ་གྱི་མདོ་ལས་མངོན་པར་རྟོགས་པ་བརྒྱད་བཤད་ཟིན་པའི་ཕྱིར་ན་དེ་བསྟན་པའི་ཕྱིར་དུ་མངོན་པར་རྟོགས་པའི་རྒྱན་བརྩམས་པ་མི་རིགས་ཏེ། ཤེར་
ཕྱིན་གྱི་མདོ་དང་བཟློས་པའི་ཕྱིར་སྙམ་དུ་དོགས་པའི་ཕྱིར་རྒྱན་ལ་དགོས་སོགས་ཆོས་བཞི་ཡོད་པ་ཤས་ཆེར་འཛིན་པའི་དོན་གྱུར་གྱི་ཐེ་ཚོམ་སྐྱེས་པ་ཆོས་ཅན། དགོས་པ་ཡོད་དེ་རྒྱན་གྱི་
གདུལ་བྱ་རྣམས་རྒྱན་ལ་ཐོས་སོགས་ཀྱིས་འཇུག་པར་འགྱུར་བའི་དགོས་པ་ཡོད་པའི་ཕྱིར། དགོས་འགྲེལ་གྱི་ངག་འདི་མཆོད་བརྗོད་ཀྱི་དང་པོར་འབྱུང་རིགས་པར་ཐལ། ངག་འདི་ནི་
རྒྱན་གྱི་གདུལ་བྱ་རྒྱན་ལ་ཐོས་བསམ་གྱིས་འཇུག་པའི་ཡན་ལག་ཡིན་པའི་ཕྱིར། སྙམ་ན་མ་ཁྱབ་སྟེ། དེ་ལྟར་བསྟན་ན་བསྟན་བཅོས་བརྩམས་པའི་གོ་རིམས་ལ་མི་མཁས་པར་འགྱུར་བའི་
ཕྱིར་ཏེ། སྐྲ་བྲེགས་པའི་རྗེས་སུ་སྐྲ་ཚེས་ལ་རྟོག་པ་ལྟར་དུ་འབྱུང་བར་འགྱུར་བའི་ཕྱིར། ཁོ་ན་རེ། བསྟན་བཅོས་འདི་ཆོས་ཅན་བརྩམས་པར་བྱ་བ་མིན་ཏེ། བརྗོད་བྱ་མེད་པའི་ཕྱིར་
བྱ་རོགས་སོ་རྟོག་གི་བསྟན་བཅོས་བཞིན། དགོས་པ་མེད་པའི་ཕྱིར་སྐྱེ་བ་སྔ་ཕྱི་མེད་པར་སྟོན་པའི་ཚིག་བཞིན། ཉིང་དགོས་མེད་པའི་ཕྱིར། འཇོག་པོའི་གཙུག་རྒྱན་ལེན་པའི་

[092B] སྨྱོན་པའི་ཚིག་བཞིན། ཞེ་ན། བསྟན་བཅོས་འདི་ཆོས་ཅན། བརྗོད་བྱ་ཁྱད་པར་ཅན་དང་ལྡན་ཏེ། ཡུམ་གསུམ་གྱི་མདོ་ལས། སྦས་དོན་མངོན་རྟོགས་ཀྱི་རིམ་བ་ཐ་དག་བརྗོད་
བྱར་བྱེད་པའི་ཕྱིར། རྒྱན་གྱི་བརྗོད་བྱར་གྱུར་བའི་དངོས་པོ་བརྒྱད་པོ་ཆོས་ཅན། ཕྱི་རོལ་པ་དང་ཉན་རང་ལ་སོགས་པས་རྫོགས་པར་ཉམས་སུ་མི་མྱོང་བའི་རྒྱུ་མཚན་ཡོད་དེ། ཤིན་ཏུ་རྒྱས་པའི་སྡེ་སྣོད་ལ་ཐོས་བསམ་བྱས་པ་
ལས་འཐོབ་དགོས་པའི་ཕྱིར། རྒྱན་རྩམས་པ་ཆོས་ཅན། དགོས་པ་ཡོད་དེ། མདོ་དོན་བདེ་བླག་ཏུ་རྟོགས་པའི་དགོས་པ་ཡོད་པའི་ཕྱིར། རྒྱན་ཆོས་ཅན། ཉིད་དགོས་ཁྱད་པར་ཅན་དང་ལྡན་ཏེ། ཁྱོད་ལ་བརྟེན་ནས་ཐོབ་པའི་
རྣམ་མཁྱེན་དེ་ཁྱོད་ཀྱི་ཉིང་དགོས་ཡིན་པའི་ཕྱིར། ཉིང་དགོས་མངོན་དུ་བྱེད་པའི་ཐབས་ཡོད་དེ། ཁྱོད་ཀྱི་འདུལ་བྱར་གྱུར་པའི་བྱང་ཆུབ་སེམས་དཔའ་རྣམས་ཀྱིས་ཡུམ་དོན་རྟོགས་པའི་ཤེས་རབ་གསུམ་ལ་བརྟེན་ནས་ཁྱོད་
ཀྱི་ཉིང་དགོས་མངོན་དུ་བྱེད་པར་འགྱུར་བའི་ཕྱིར།    ༈   བསྡུས་པའི་དོན་ལ། སྤྱི་དོན་དང། གཞུང་དོན་གཉིས། དང་པོ་ལ་བཤད་བྱའི་ལུང་དགོད་པ། ལུང་གི་དོན་བཤད་པ། རྩོད་པ་སྤངས་པ་དང་གསུམ་
དང་པོ་ནི། རྒྱན་སྣང་ལས། དེ་ལྟར་ན། དང་པོར། ཐོས་པ་དང་བསམ་བ་དང་སྒོམ་པའི་རང་བཞིན་ཅན་གྱི་ཤེས་པ་སྐྱེ་བའི་རིམ་གྱིས་རྣམ་པ་ཐམས་ཅད་མཁྱེན་པའི་ཡེ་ཤེས་རྟོགས་པའི་ཕ་རོལ་ཏེ་རབ་ཀྱི་མཐར་འགྲོ་བ་ཡིན་

[093A]༄༅། །པས་ན་ཕ་རོལ་ཏུ་ཕྱིན་པའོ། །དེ་ཡང་ཤེས་རབ་བྱ་བ་ཆོས་རབ་ཏུ་རྣམ་པར་འབྱེད་པའི་མཚན་ཉིད་དང་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། སངས་རྒྱས་བཅོམ་ལྡན་འདས་
ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། དེ་ཐོབ་པ་དང་རྗེས་སུ་མཐུན་པ་ཉིད་ཀྱིས་ན། ཚིག་དང་ངག་གི་ཚོགས་ཀྱི་གཞུང་དང་མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེས་རབ་ཀྱི་ཕ་
རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། །དེ་ཡང་སློབ་དཔོན་ཕྱོགས་ཀྱི་གླང་པོའི་ཞལ་སྔ་ནས་ཀྱིས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །སྒྲུབ་བྱའི་དོན་དེ་དང་ལྡན་པས། །
གཞུང་ལམ་དག་ལ་དེ་སྒྲ་ཡིན། །ཞེས་བཤད་པ་ཡིན་ནོ། །དེའི་ཕྱིར་དེ་དང་འབྲེལ་བའི་གཟུགས་ཅན་དང་བྲལ་བ་རྣམ་པ་གསུམ་ཀ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་དེ་ཞེས་ངེས་པར་བཟུང་བ་ཡིན་
ཏེ༑ གཙོ་བོ་ལས་དབང་དུ་བྱས་པ་ཡིན་ནོ། །དེ་རྣམས་ཉིད་ཀྱིས་ནི་མིན་ཏེ། འདི་མེད་ན་མི་འབྱུང་བས་བྱང་ཆུབ་གསུམ་ཀའི་དབང་དུ་བྱས་པའི་ཕྱིར། དེ་ཡང་འདི་ཉིད་ལས་ཉན་ཐོས་ཀྱིས་ལ་སློབ་པར་
འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉན་པར་བྱའོ། །ཞེས་བྱ་བ་ལ་སོགས་པ་འཆད་པར་འགྱུར་པ་ཡིན་ནོ། ཞེས་བཤད་དོ། །གཉིས་པ་ནི། ཁྱད་ཆོས་གསུམ་མམ་བཞིའི་ཁྱད་པར་དུ་བྱས་

[093B]ལ། ལམ་ཤེར་ཕྱིན་དང། གཞུང་ཤེར་ཕྱིན། ཤེར་ཕྱིན་བཏགས་པ་བ་ཡིན་ནོ། དངོས་བཏགས་ཀྱི་ཁྱད་པར་ལ་སློབ་དཔོན་ཕྱོགས་གླང་གི་གཞུང་
དྲངས་པ་ཡིན་གྱི་ཀུན་ཏུ་མཚུངས་པ་མིན་ཏེ། གཉིས་སྟོང་གི་ཤེས་པ་བདེན་གྲུབ་ལས་ཁྱད་པར་དུ་མཛད་བཞེད་ནས། སྒྱུ་མ་ལྟ་བུ་ཞེས་སྨོས་སོ། རྟེན་གྱི་གང་ཟག་ཐེག་པ་ཆེན་པོ་དང་འབྲེལ་པས་ཤེར་ཕྱིན་གྱི་
གཟུགས་བརྙན་དང་བྲལ་བས་ཤེར་ཕྱིན་གསུམ་ཀ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་དོ་ཞེས་ངེས་པར་བཟུང་བ་ལ་རྒྱུ་མཚན་ཡོད་དེ། བརྒྱད་སྟོང་དོན་བསྡུས་སོགས་ཀྱིས་གཏན་ལ་དབབ་བྱའི་གཙོ་བོ་ཡིན་པའི་ཕྱིར་
དེ་རྣམས་ཁོ་ནར་ཟད་པ་ཡིན་ཏེ། ཉན་རང་གི་ལམ་གཏན་ལ་ཕབ་པ་མེད་ན། ཐེག་ཆེན་གྱི་གཞུང་ལམ་ཡང་མི་འབྱུང་བས་བྱང་ཆུབ་གསུམ་ཀའི་དབང་དུ་བྱས་ནས་གཏན་ལ་འབེབས་པའི་ཕྱིར། ཤེར་ཕྱིན་འདི་མེད་ན་
བྱང་ཆུབ་གསུམ་ཀ་མི་འབྱུང་བས། གསུམ་ཀའི་ལམ་བསྟན་ཏེ། ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཞེས་སོགས། ཐེག་པ་གསུམ་ཅར་འཐོབ་པའི་རྒྱུ། ཞེས་འཆད་པའི་ཕྱིར། གཞུང་ལམ་གཉིས་ལ་ཤེར་ཕྱིར་
གྱི་མིང་གིས་འདོགས་པའི་རྒྱུ་མཚན་ཡོད་དེ། དེ་གཉིས་ཤེར་ཕྱིན་ཐོབ་བྱེད་ཀྱི་ཐབས་རྣམ་དག་ཡིན་པའི་ཕྱིར། བཏགས་པ་ལ་དགོས་པ་ཡོད་དེ། ཤེར་ཕྱིན་ཐོབ་པར་འདོད་པ་རྣམས་ཀྱིས། གཞུང་ཤེར་ཕྱིན་ལ་ཐོས་བསམ་

[094A]༄༅། །དང། ལམ་ཤེར་ཕྱིན་བསྒོམ་དགོས་ཞེས་རྟོགས་པར་བྱ་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། དེ་རྣམས་སྲིད་ཞིའི་ཕ་རོལ་ཏུ་སོན་པའི་ཡེ་ཤེས་མིན་པའི་ཕྱིར། དེ་ཡང་གོ་བདེ་
བར་བཤད་ན། ཁྱད་ཆོས་བཞི་དང་ལྡན་ཞིང་སྲིད་ཞིའི་ཕ་རོལ་ཏུ་སོན་པའི་ཡེ་ཤེས་སུ་དམིགས་པ་ཤེར་ཕྱིན་གྱི་མཚན་ཉིད། ཁྱད་ཆོས་བཞི་ནི། རྒྱན་ལས། ཤེས་རབ་མི་མཐུན་ཕྱོགས་ཉམས་དང་།རྣམ་པར་མི་
ཏོག་ཡེ་ཤེས་ལྡན། །གཞན་གྱི་འདོད་པ་ཡོངས་རྫོགས་བྱེད། །སེམས་ཅན་སྨིན་བྱེད་རྣམ་པ་བཞི། ཞེས་གསུངས། དེས་ན་ཤེར་ཕྱིན་ཆོས་ཅན། ཁྱད་ཆོས་བཞི་དང་ལྡན་ཏེ། མི་མཐུན་ཕྱོགས་ཉམས་པའི་ཁྱད་
པར། མི་རྟོག་ཡེ་ཤེས་ཀྱིས་ཡོངས་སུ་བཟུང་བའི་ཁྱད་པར། གཞན་གྱི་འདོད་པ་ཡོངས་སུ་རྫོགས་པར་བྱེད་པའི་ཁྱད་པར། སེམས་ཅན་སྨིན་གྲོལ་ལ་འགོད་པར་བྱེད་པའི་ཁྱད་པར་དང་ལྡན་པའི་ཕྱིར་འགྲེལ་ཆེན་
དང་བརྒྱད་སྟོང་དོན་བསྡུས་ལྟར་ན་རྟེན་གྱི་ཁྱད་བར། ངོ་བོའི་ཁྱད་པར། ཡུལ་སྣང་ཚུལ་གྱི་ཁྱད་པར། གནས་ཚུལ་གྱི་ཁྱད་པར་བཞི་དང་ལྡན་པའི་ཕྱིར། ཤེར་ཕྱིན་ཆོས་ཅན་རྟེན་གྱི་ཁྱད་པར་དང་ལྡན་ཏེ། སངས་རྒྱས་
བཅོམ་ལྡན་འདས་ཁོ་ནའི་ཐུགས་རྒྱུད་ལ་འབྱུང་བའི་ཕྱིར། ངོ་བོའི་ཁྱད་པར་དང་ལྡན་ཏེ། གཉིས་སྣང་འཁྲུལ་པའི་ས་བོན་ཟད་པར་སྤངས་པའི་ཕྱིར། ཡུལ་སྣང་ཚུལ་གྱི་ཁྱད་པར་དང་ལྡན་ཏེ། ཆོས་ཐམས་ཅད་

[094B] གནས་ཚུལ་གྱི་ཁྱད་པར་དང་ལྡན་ཏེ། བདེན་སྟོང་སྒྱུ་མ་ལྟ་བུར་གནས་པའི་ཕྱིར་ཁྱད་པར་དང་པོ་སྨོས་པ་ཆོས་ཅན། དགོས་པ་ཡོད་དེ། སློབ་པའི་རྒྱུད་ལ་ཤེར་ཕྱིན་ཡོད་པ་བཅད་པའི་
དགོས་པ་ཡོད་པའི་ཕྱིར། ཁྱད་པར་གཉིས་པ་སྨོས་པ་ཆོས་ཅན་དགོས་པ་ཡོད་དེ། སློབ་པའི་རྗེས་ཐོབ་རྣམས་ཤེར་ཕྱིན་ཡིན་པར་བཅད་པའི་དགོས་པ་ཡོད་པའི་ཕྱིར། ཁྱད་པར་གསུམ་པ་སྨོས་པ་ཆོས་ཅན། དགོས་པ་ཡོད་དེ་
དབང་ཤེས་རྣམས་ཤེར་ཕྱིན་ཡིན་པ་བཅད་པའི་དགོས་པ་ཡོད་པའི་ཕྱིར། ཁྱད་པར་བཞི་པ་སྨོས་པ་ཆོས་ཅན། དགོས་པ་ཡོད་དེ། ཤེར་ཕྱིན་བདེན་གྲུབ་ཏུ་འདོད་པའི་ལོག་རྟོག་བཅད་པའི་དགོས་པ་ཡོད་པའི་ཕྱིར། ངེས་ན་ཤེར་ཕྱིན་
ལ་གསུམ་དུ་བཤད་ཀྱང། སྔ་མ་གཉིས་བཏགས་པ་བ་ཡིན་ཞིང་ཤེར་ཕྱིན་གྱིས་མཚམས་ནི་སངས་རྒྱས་ཀྱི་ས་ཁོ་ནར་ཡོད་དོ་།གསུམ་པ་ནི། འགྲེལ་ཆེན་གྱི་དོན་སྔར་བཤད་པ་དེ་མི་ཐང་པར་ཐལ། འབྲས་བུ་ཤེར་
ཕྱིན་གཙོ་བོ་དང། གཞུང་ལམ་གཉིས་ཤེར་ཕྱིན་ཕལ་པ་ཡིན་པའི་ཕྱིར་ཏེ། བརྒྱང་སྟོང་དོན་བསྡུས་ཀྱི་འགྲེལ་བར། འདིས་ནི་ཤེས་རབ་ཀྱི་ཕ་རོལ་ཕྱིན་པའི་སྒྲའི་དོན་རྣམ་པ་གཉིས་སུ་རིགས་པར་བྱ་སྟེ། གཙོ་བོ་
དང་ཕལ་པའོ། །གཙོ་བོ་ནི་གཉིས་སུ་མེད་པའི་ཡེ་ཤེས་སོ། །ཕལ་པ་ནི་གཞུང་དང་ལམ་གྱི་བདག་ཉིད་ཅན་ནོ། །ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། ཤེར་ཕྱིན་ཞེས་པའི་སྒྲ་འབྲས་བུ་ཤེར་ཕྱིན་ལ་གཙོ་བོ་

[095A]༄༅། །དངོས་མིང་དང། གཞུང་ལམ་གཉིས་ལ་མིང་ཕལ་བར་བཏགས་ནས་འཇུག་པར་བསྟན་པ་ཙམ་ཡིན་པའི་ཕྱིར། དངོས་མིང་ལ་གཙོ་བོ། བཏགས་མིང་ལ་ཕལ་བར་བྱས་པ་ཡོད་དེ། རྣམ་འགྲེལ་ལས་
དངོས་དང་དེ་དང་མཚུངས་པའི་ཕྱིར། །གང་ལ་དེ་སྐད་བརྗོད་ཕལ་བ། །ཞེས་གསུངས་པའི་ཕྱིར། ཡང་འགྲེལ་ཆེན་གྱི་དོན་ཤེར་ཕྱིན་གཙོ་ཕལ་ལ་བྱེད་རིགས་པར་ཐལ། འགྲེལ་ཆེན་ལས། ཤེས་རབ་ཕ་རོལ་ཕྱིན་
གཉིས་མེད། །ཡེ་ཤེས་དེ་ནི་དེ་བཞིན་གཤེགས། །ཞེས་གསུང་ཚུལ་གྱིས་གཙོ་བོར་ཆོས་ཀྱི་སྐུའི་དེ་བཞིན་གཤེགས་པ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ལ། དེ་བས་ན་དེ་སྟོན་པར་བྱེད་པའི་རྒྱལ་བའི་ཡུམ་ལ་
མཆོད་ན། །ཐམས་ཅད་མཁྱེན་པའི་ཡེ་ཤེས་ཀྱི་ཆོས་ཀྱི་སྐུའི་རྒྱུ་ལ་མཆོད་པའི་ཕྱིར། བསོད་ནམས་མང་དུ་སྐྱེའོ། །ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། འབྲས་བུ་ཤེར་ཕྱིན་མོས་ཡུལ་གྱི་གཙོ་བོ་དང། གཞུང་ལམ་
གཉིས་པོ་མོས་བ་སྒོམ་ལམ་གྱི་མོས་ཡུལ་ཕལ་པ་ཡིན་ཡང་དེ་ལ་མཆོད་ན་བསོད་ནམས་མང་དུ་སྐྱེད་དེ། དེ་ལ་མཆོད་པས་ཡེ་ཤེས་ཆོས་སྐུའི་རྒྱུ་ལ་མཆོད་པ་ཡིན་པའི་ཕྱིར། ཞེས་བསྟན་པ་ཙམ་ཡིན་པའི་ཕྱིར། ཡང་
སློབ་ལམ་ན་ཤེར་ཕྱིན་ཡོད་པར་ཐལ། རྒྱན་ལས། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང། །རགས་པ་དང་ནི་ཕྲ་བའི་ཕྱིར། །དེ་དག་རིམ་པར་བསྟན་པ་ཡིན། ཞེས་དང་སླབ་གསུམ་

[095B] །རྒྱལ་བས་ཕ་རོལ་ཕྱིན་པ་དྲུག་།ཡང་དག་བཤད་དེ་དང་པོ་གསུམ། །ཐ་མ་གཉིས་ནི་རྣམ་པ་གཉིས་།གཅིག་ནི་གསུམ་བཅར་ལ་ཡང་རྟོགས། ཞེས་དང། མདོ་བསྡུས་པ་ལས་དམུས་ལོང་
མིག་པུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པ་ག་ལ་ནུས། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདིས། །མིག་པུ་མེད་པས་བྱང་ཆུབ་རེག་བར་ནུས་མ་ཡིན། ཞེས་གསུངས་པའི་
ཕྱིར། སྙམ་ན་མ་ཁྱབ་སྟེ། དེ་རྣམས་ཀྱིས་ཆོས་ཀྱི་བདག་མེད་རྟོགས་པའི་བྱང་འཕགས་ཀྱི་ཤེས་རབ་ལ་ཤེར་ཕྱིན་དུ་བཏགས་པ་ཙམ་ཡིན་པའི་ཕྱིར། ས་བཅུ་ལ་ཕར་ཕྱིན་ལྷག་པའི་ཁྱད་པར་གསུངས་པས་ཀྱང་མི་གནོད་
དེ༑ ཕར་ཕྱིན་བཅུའི་ཉམས་ལེན་ལྷག་པ་ལ་དགོངས་པའི་ཕྱིར་རོ་།སློབ་ལམ་ན་ཤེར་རབ་ཀྱི་ཕ་རོལ་ཏུ་ཕྱིན་པ་མེད་པར་ཐལ། དམན་ལམ་སྔོན་དུ་མ་སོང་བའི་སློབ་ལམ་ན་སྲིད་པའི་ཕ་རོལ་ཏུ་སོན་པ་ཡང་མེད། དམན་ལམ་
སྔོན་དུ་མ་སོང་བའི་སློབ་ལམ་ན། ཞི་བའི་ཕ་རོལ་ཏུ་སོན་པ་ཡང་མེད་པའི་ཕྱིར། ཁྱབ་སྟེ། སྐབས་འདིའི་ཕ་རོལ་ཏུ་ཕྱིན་པ་འདི་ནི་སྒྲིབ་གཉིས་མ་ལུས་པར་སྤངས་པའི་གནས་སྐབས་སུ་སོན་པ་ལ་བྱེད་རིགས་པའི་ཕྱིར་ཏེ། དེ་ལྟར་
དུ་འགྲེལ་ཆེན་དང། བརྒྱད་སྟོང་དོན་བསྡུས་ལས་བཤད་ཟིན་པ་ནི་གང་ཞིག་འཇུག་པའི་རང་འགྲེལ་ལས་ཀྱང། དེ་ལ་ཕ་རོལ་ནི་གང་འཁོར་བའི་རྒྱ་མཚོའི་ཕ་འགྲམ་དང། ངོགས་ཏེ་ཉོན་མོངས་པ་དང་ཤེས་བྱའི་སྒྲིབ་པ་མ་༄༅། །ལུས་པར་སྤངས་པའི་རང་བཞིན་མངའ་བའི་སངས་རྒྱས་ཉིད་དོ། །དེར་སོན་པ་ནི་དེར་ཕྱིན་པའོ། །ཚུལ་ཁྲིམས་ལ་སོགས་པ་འཆད་པར་འགྱུར་བ་དག་ཀྱང་དེ་བཞིན་དུ་རིག་པར་བྱའོ། །ཞེས་གསུངས་
པའི་ཕྱིར། དེས་ན་ཕར་ཕྱིན་བཅུ་ནི་ཡིན་ཁྱབ་སྙམས་ཡིན་པའི་ཕྱིར་ཏེ། ཕར་ཕྱིན་ལ་སངས་རྒྱས་ཀྱི་མཁྱེན་པས་ཁྱབ་པ་ནི་གང་ཞིག་སངས་རྒྱས་ཀྱི་མཁྱེན་པ་ལ་ཕར་ཕྱིན་གྱི་ཁྱབ་པའི་ཕྱིར་ཏེ། ཤེར་ཕྱིན་གྱི་སྒྲ་དངོས་སུ་
འཇུག་ན། ཤེར་ཕྱིན་གྱི་སྒྲ་བཤད་དུ་ཡོད་མི་དགོས་པའི་ཕྱིར་ཤེར་ཕྱིན་གྱི་སྒྲ་དངོས་སུ་འཇུག་པའི་གཞི་ཡིན་ན། ཤེས་རབ་ཡིན་མི་དགོས་སོ། ཤེར་ཕྱིན་གྱི་སྒྲ་བཤད་དུ་ཡོད་པའི་གཞི་ཡིན་ན་ཤེས་རབ་ཡིན་
དགོས་པའི་ཕྱིར། སྦྱིན་སོགས་བཅུ་ནི། འགལ་སྙམ་སྟེ། སྦྱིན་པ་དང་ཚུལ་ཁྲིམས་འགལ་བའི་ཕྱིར་ཏེ། དེ་ལ་དམན་མཆོག་གི་རིམ་པ་ཡོད་པའི་ཕྱིར།    ༈    །གཉིས་པ་ལ། མཚམས་སྦྱར། རྩ་བ། འགྲེལ་པ་དང་
གསུམ། དང་པོ་ནི། དེ་ལྟར་འགྲེལ་པ་ལ་སོགས་པ་སྙད་ནས། ཞེས་སོགས་ལ། ཤེས་རབ་ཕ་རོལ་ཕྱིན་པ་ནི། ཞེས་སོགས་ཀྱི་ཚིག་ལེའུ་བྱས་པ་བཅོ་ལྔས། བསྟན་བཅོས་མངོན་པར་རྟོགས་པའི་རྒྱན་གྱི་ལུས་
རྣམ་གཞག་གསུངས་པ་ཆོས་ཅན། དགོས་པ་ཡོད་དེ། མངོན་པར་རྟོགས་པའི་རྒྱན་ལ་ཉན་བཤད་བྱ་སླ་བ་ལ་སོགས་པའི་དགོས་པ་ཡོད་པའི་ཕྱིར། གཉིས་པ་ནི། ཤེས་རབ་ཕ་རོལ་ཕྱིན་པ་ནི། དངོས་པོ་བརྒྱད་ཀྱིས་

[096B] ཅེས་པ་ལ། བསྟན་བཅོས་མངོན་པར་རྟོགས་པའི་རྒྱན་ཆོས་ཅན། གཞུང་ཤེར་ཕྱིན་དུ་བཤད་དེ། དེ་ལ་སྐབས་བརྒྱད་དང། དེའི་བརྗོད་བྱ་ལ་དངོས་པོ་བརྒྱད་དུ་ཕྱེ་བའི་སྒོ་ནས་མདོའི་དགོངས་པ་ཇི་
ལྟ་བ་བཞིན་དུ་བཤད་པའི་ཕྱིར། དངོས་པོ་བརྒྱད་པོ་གང་ཞེ་ན། དེ་འཆད་པ་ལ། རྣམ་ཀུན་མཁྱེན་ཉིད། ཞེས་སོགས་གསུངས་ལ་འདི་རྣམས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ། རང་ལུགས་བཞག་
པ་དང། རྩོད་པ་སྤང་བ་གཉིས། དང་པོ་ལ། བརྒྱད་ཡོད་པའི་དང་པོ་རྣམ་མཁྱེན་ལ་མཚན་ཉིད། དབྱེ་བ། ས་མཚམས། མཁྱེན་ཚུལ་བཤད་པ་དང་བཞི། དང་པོ་ནི། སེམས་བསྐྱེད་ལ་སོགས་པའི་ཆོས་བཅུ་མངོན་སུམ་དུ་རྟོགས་
པའི་མཐར་ཐུག་གི་ཡེ་ཤེས་གང་ཞིག་བཅོམ་ལྡན་འདས་ཀྱི་བཞེད་དོན་ཐམས་ཅད་སྒྲུབ་པར་ནུས་པ་དེའོ། །དེ་སྐད་དུ་འདིར། རྣམ་པ་ཐམས་ཅད་མཁྱེན་པ་ཉིད་དེ་སྡུད་པའི་ཚིག་ལེའུ་བྱས་པ་རྣམ་པར་བཤད་པའི་སྒོ་ནས་
བཞེད་དེ། ཞེས་གསུངས་པའི་ཕྱིར། དེས་ན། ཆོས་བཅུ་མངོན་སུམ་དུ་རྟོགས་པའི་མཐར་ཐུག་གི་ཡེ་ཤེས་རྣམ་མཁྱེན་གྱི་མཚན་ཉིད་དུ་གསུངས་པ་ཆོས་ཅན། དགོས་པ་ཡོད་དེ། རྣམ་པ་ཐཾས་ཅད་མཁྱེན་པ་ཉིད་ཀྱི་མཚན་ཉིད་
རྟོགས་པ་ན། ཐེག་ཆེན་གྱི་ལམ་སྤྱིའི་ལུས་བློ་ཡུལ་དུ་འཆར་བ་དགོས་སོ་ཞེས་གོ་བའི་དགོས་པ་ཡོད་པའི་ཕྱིར། དེ་ལྟར་ཡང། ཐུབ་པའི་རྣམ་ཀུན་མཁྱེན་པ་ཉིད། ཅེས་གསུངས་སོ། གཉིས་པ་ནི། རྒྱས་པར་དབྱེ་ན་

[097A]༄༅། །ཟག་མེད་ཀྱི་ཡེ་ཤེས་སྡེ་ཆེན་ཉེར་གཅིག་དེ་སྡུ་ན། ཡེ་ཤེས་རྣམ་པ་ལྔ། དེ་སྡུ་ན། སངས་རྒྱས་ཀྱི་མཉམ་རྗེས་གཉིས་སམ། ཇི་ལྟ་ཇི་སྙེད་མཁྱེན་པའི་རྣམ་མཁྱེན། གཉིས་སམ། རྒྱུ་འབྲས་གཙོ་
བོའི་རྣམ་པ་ཐམས་ཅད་མཁྱེན་པའི་རྣམ་མཁྱེན་དང། ཤེས་བྱའི་རྣམ་པ་མ་ལུས་པ་མཁྱེན་པའི་རྣམ་མཁྱེན་གཉིས་སུ་ཡང་དབྱེ་རུང་ངོ། གསུམ་པ་ནི། སངས་རྒྱས་ཀྱི་ས་ཁོ་ན་ན་བཞུགས། བཞི་པ་ནི། སངས་རྒྱས་
ཀྱི་མཁྱེན་པ་སྐད་ཅིག་མ་གཅིག་གིས་ཀྱང། ཤེས་བྱ་ཐམས་ཅད་དུས་སྐད་ཅིག་མ་གཅིག་ལ་མངོན་སུམ་དུ་རྟོགས་ཏེ། དེའི་མཐུན་རྐྱེན་ཚང་ཞིང། འགལ་རྐྱེན་ཐམས་ཅད་སངས་རྒྱས་བཅོམ་ལྡན་འདས་ཀྱིས་ཟད་པར་
སྤངས་པའི་ཕྱིར། དེ་སྐད་དུ་ཡང། འགྲེལ་ཆེན་ལས། སངས་རྒྱས་ཉིད་ཀྱི་གནས་སྐབས་ན་མི་ཤེས་བའི་དབང་པོ་སྤངས་པའི་ཕྱིར་ཡིད་ཀྱི་བློ་དང་འདྲ་བར་དབང་བོའི་བློས་ཡུལ་ཡོངས་སུ་སྤྱོད་དེ་དེའི་ཕྱིར། སངས་
རྒྱས་བཅོམ་ལྡན་འདས་ཀྱི་མཁྱེན་པ་ཐམས་ཅད། ཡུལ་ཐམས་ཅད་མཁྱེན་པར་འདོད་དོ། །ཞེས་དང། འཇུག་པར། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་ཆུད། ཞེས་དང། བདེན་གཉིས་
རང་འགྲེལ་ལས། མཁྱེན་པའི་སྐད་ཅིག་གཅིག་གིས་ཀྱང། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་དང། རྒྱན་ལས། དབང་པོ་ལྔ་པོ་གཞན་གྱུར་ན། །དོན་ཀུན་འཇུག་དང་ཐམས་ཅད་ལ། །ཡོན་ཏན་

[097B] །འབྱོར་པ་དམ་པ་ཐོབ་པར་འགྱུར། །ཞེས་གསུངས་པའི་ཕྱིར། དེས་ན་སངས་རྒྱས་ཀྱི་མཁྱེན་བ་གཅིག་ཉིད་སྟོང་པ་གཉིས་སྣང་ནུབ་པའི་ཆ་ནས་མཉམ་གཞག་ཇི་ལྟ་བ་མཁྱེན་
པའི་རྣམ་མཁྱེན་དང། ཀུན་རྫོབ་པའི་ཆོས་རྣམས་ལ་གཉིས་སྣང་དང་བཅས་པའི་སྒྲོ་ནས་རྗེས་ཐོབ་ཇི་སྙེད་པ་མཁྱེན་པའི་རྣམ་མཁྱེན་དུ་བཞག་པར་བྱ་བ་ཡིན་ཏེ། རྣམ་མཁྱེན་སྒྲིབ་པས་རྣམ་པར་དག་པ། དེ་
ལ་གནས་ལུགས་གསལ་བར་སྣང་བ། ཀུན་རྫོབ་མཐའ་ཡས་པ་ལ་རྣམ་མཁྱེན་གྱི་གཟིགས་པ་འཇུག་པ་རྣམས་ནི་ངོ་བོ་གཅིག་ཡིན་པའི་ཕྱིར་དཔེར་ན། ཉི་མའི་དཀྱིལ་འཁོར་རྣམ་པར་དག་པ། དེའི་འོང་
གསལ་བ། དེའི་འོད་ཟེར་གྱི་དྲ་བ་ཕྱོགས་བཞིར་འཕྲོ་རྣམ་སྔོ་བོ་གཅིག་ཡིན་པ་བཞིན། དེ་སྐད་དུ་ཡང། རྒྱུན་བླ་མ་ལས། ཤེས་རབ་ཡེ་ཤེས་རྣམ་གྲོལ་རྣམས། །གསལ་དང་འཕྲོ་དང་དག་ཕྱིར་དང་།ཐ་དད་མེད་
ཅིང་འོད་དང་ཟེར། །ཉི་མའི་དཀྱིལ་འཁོར་དག་དང་མཚུངས། །ཞེས་གསུངས་པའི་ཕྱིར་ཏེ། རྣམ་མཁྱེན་གྱི་ཇི་ལྟ་བ་གཟིགས་པའི་ངོར་སྙེད་པ་མ་གཟིགས་ཤིང། ཇི་སྙེད་པ་གཟིགས་པའི་གཟིགས་ངོར་ཇི་ལྟ་བ་མ་
གཟིགས་ཏེ། ཇི་ལྟ་བ་གཟིགས་པའི་གཟིགས་ངོར་གཉིས་སྣང་ནུབ། ཇི་སྙེད་པ་གཟིགས་པའི་ངོ་བོར་གཉིས་སྣང་དང་བཅས་པའི་ཕྱིར་ཏེ་རྣམ་མཁྱེན་གྱི་ནམ་མཁའ་གཟིགས་པའི་གཞིར། ཐོགས་བཅས་མ་གཟིག་ཐོགས་བཅས་གཟིགས་པའི་

[098A]༄༅། །གཞིར་ནི་ནམ་མཁའ་མ་གཟིགས་པའི་ཕྱིར་ཏེ། ནམ་མཁའ་ནི་ཐོགས་བཅས་ཀྱི་རྫས་སུ་མེད་པ་ཁོ་ན་ཡིན་པའི་ཕྱིར་ཏེ། ཡོན་ཏན་རིན་པོ་ཆེ་བསྡུད་བ་ལས། །གཟུགས་རྣམས་མི་མཐོང་ཚོར་བ་དག་ཀྱང་
མི་མཐོང་ཞིང། །གང་ལ་རྣམ་པར་ཤེས་དང་སེམས་ཡིད་མི་མཐོང་བ། །འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་མཁའ་ཇི་ལྟར་
མཐོང་ཞེས་དོན་དེ་བརྟགས་པར་གྱིས། དེ་ལྟར་ཆོས་མཐོང་བ་ཡང་དེ་བཞིན་གཤེགས་པས་བསྟན། མཐོང་བ་དཔེ་གཞན་གྱིས་ནི་བསྙད་པར་ནས་མ་ཡིན། །ཞེས་དང། འཇུག་པའི་རང་འགྲེལ་ལས། དངོས་པོ་བྱས་
པ་ཅན་ལ་མ་རེག་པར། རང་བཞིན་འབའ་ཞིག་མངོན་སུམ་དུ་མཛད་པ་དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་ཞེས་བྱའོ། །ཞེས་གསུངས་ལ། རྣམ་མཁྱེན་ཆོས་ཅན། སངས་རྒྱས་ཡིན་ཏེ་ཇི་ལྟ་བ་གཟིགས་པའི་
ངོ་བོར་ཕུང་སོགས་ཀྱི་དངོས་པོ་སྣང་བ་ལ་མ་རེག་པར་དེ་ཁོ་ན་ཉིད་ལ་གཉིས་སྣང་ནུབ། ཀུན་རྫོབ་བའི་ཆོས་རྣམས་ལ་གཉིས་སྣང་དང་བཅས་པའི་ཕྱིར།།    ༈    །།    ༈   མཚན་ཉིད་
དབྱེ་བ། ས་མཚམས། བྱེད་ལས་དང་བཞི། དང་པོ་ནི། ཐེག་ཆེན་འཕགས་པའི་མཁྱེན་པ་གང་ཞིག་བྱང་སེམས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པའི་རིགས་སུ་གནས་པ་དེའོ། །གཉིས་པ་ལ་

[098B] རང་རྒྱལ་གྱི་ལམ་ཤེས་པའི་ལམ་ཤེས། ཐེག་ཆེན་གྱི་ལམ་ཤེས་པའི་ལམ་ཤེས་དང་གསུམ་ཡོད། གསུམ་པ་ནི། ས་དང་པོ་ནས། སངས་རྒྱས་ཀྱི་སའི་བར་ན་ཡོད། བཞི་པ་ལ་ལམ་
ཤེས་པ་ཉིད་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། རིགས་ཅན་གསུམ་ལ་སྐལ་བ་དང་འཚམས་པའི་ལམ་བསྟན་པའི་སྒོ་ནས་ཐར་པ་དང་ཐམས་ཅད་མཁྱེན་པའི་གྲོང་ཁྱེར་དུ་འཁྲིད་པར་མཛད་པའི་ཕྱིར་ཏེ། དེ་ལྟར་
དུ་སྔར་བཤད་ཅིང། ལམ་ཤེས་ཀྱི་ལེའུ་མཚམས་སྦྱར་དུ་ཡང་འཆད་པའི་ཕྱིར། གཞི་ཤེས་ལ། མཚན་ཉིད། དབྱེ་བ། ས་འཚམས་རྒྱུད་ལ་སྐྱེད་པའི་དགོས་པ་དང་བཞི། དང་པོ་ནི། འཕགས་རྒྱུད་ཀྱི་མཁྱེན་པ་གང་
ཞིག་ཐེག་དམན་གྱི་མངོན་རྟོགས་ཀྱི་རིགས་སུ་གནས་པ་དེའོ། །སྤྱིར་རིགས་གནས་སྨོས་པའི་དགོས་པ་ནི། དེ་དང་དེའི་སྡེ་ཚན་སོ་སོར་གོ་བའི་ཕྱིར་དུ་ཡིན་ལ། ཁྱད་པར་དུ་སྨོས་པའི་དགོས་པ་ནི། རྒྱལ་པོའི་རིགས་སུ་
སྐྱེས་པའི་བུ་རྣམས། རྒྱལ་པོའི་རིགས་སུ་གནས་ཀྱང། རྒྱལ་པོ་ཡིན་པས་མ་ཁྱབ་པ་བཞིན་དུ། ཐེག་ཆེན་པོའི་རྒྱུད་ཀྱི་སྡུས་པའི་གཞི་ཤེས་རྣམས་ནི་ཐེག་དམན་རང་རྒྱུད་ཀྱི་སྡུས་པའི་མངོན་པར་རྟོགས་པ་མིན་པས་
དེའི་རིགས་སུ་གནས་པ་ཡིན་ནོ། །ཞེས་གོ་བའི་ཆེད་ཡིན་ནོ། །སྤྱིར་ནི་དོན་དེ་དང་དེར་བརྗོད་པ་དང་གོ་བ་ནི། སྨྲི་བ་པོའི་འཆད་འདོད། ཉན་པ་པོའི་ཤེས་འདོད། ཡུལ་དུས་དེ་དང་དེར་འཇིག་རྟེན་གྱི་གྲགས་པ་དོན་

[099A]༄༅། །མཐུན་རྣམས་ལ་ལྟ་སྟེ། དཔེར་ན། རྒྱལ་པ་སྲིད་སྒྲུབ་འཕོང་སྐྱེན་ཞེས་པའི་ངག་ལས་ཡུལ་དུས་འགའ་ཞིག་ཏུ་སྲིད་སྒྲུབ་ལས་གཞན་ལ་འཕོང་སྐྱེན་པ་ལྡན་པ་གཅོད་ཅིང། ནག་པ་འཕོང་སྐྱེན་ཞེས་པའི་
ངག་ལས་ནག་པ་ལ་ཡང་འཕོང་སྐྱེན་པ་ལྡན་ནོ། ཞེས་སྟོན་པ་ལྟ་བུ་དང། ལག་ལྡན་ཞེས་པའི་ངག་ལས་གླང་པོ་ཆེ་གོ་ཞིང་མགོ་ལྡན་ཞེས་པའི་ངག་ལས་དེ་མི་གོ་བ་ལྟ་བུ་སྟེ། རྣམ་འགྲེལ་ལས། དཔེར་ན་ནག་པ་
འཕོང་སྐྱེན་པའམ། །སྲིང་སྒྲུབ་འཕོང་སྐྱེན་ཞེས་པའི། །སྔོན་པོ་མཚོ་སྐྱེས་འགྱུར་ཞེས་བཞིན། །དེ་ཡང་ཟླ་བོ་རྣམ་དཔྱོད་པ་།དོན་རྣམས་ལ་ནི་རྟོགས་འགྱུར་ཏེ། །དེ་ལྟར་གྲགས་དང་ནུས་པ་དང། །སྒྲ་ནི་བརྗོད་འདོད་རྗེས་འབྲང་ཕྱིར་
ཞེས་དང། འགྲོ་བའི་ཕྱིར་དང་ལག་ལྡན་ཕྱིར། །རྭ་ཅན་གླང་པོ་ཞེས་སྒྲུབ་བྱེད། །ཅེས་སོགས་གསུངས་པའི་ཕྱིར་རོ། །གདམ་ངག་འདི་ནི་ཤིན་ཏུ་ཟབ་པ་ཞིག་ཡིན་ཏེ། སྔ་རྒོལ་གྱི་བརྗོད་འདོད་དང་མི་མཐུན་པར་
སུན་འབྱིན་ལྟར་སྣང་ལ་བརྟེན་ནས་རྣམ་པར་གཞག་པའི་གྲུབ་མཐའ་སུན་སྦྱིན་པར་འདོད་པའི་ཕྱི་རྒོལ་བསྟན་བཤིག་རིག་པ་སྨྲ་བའི་ང་རྒྱལ་ཅན་གྱི་རྟོག་གེ་ཁ་སྐྱ་བ་རྣམས་དཔའ་སྐོང་བར་བྱེད་པའི་ཆེད་ཡིན་པའི་ཕྱིར་
གཉིས་པ་ལ། སློབ་པའི་རྒྱུད་ཀྱི་གཞི་ཤེས། མི་སློབ་པའི་རྒྱུད་ཀྱི་གཞི་ཤེས། འབྲས་ཡུམ་ལ་ཉེ་བའི་གཞི་ཤེས། དེ་ལ་རིང་བའི་གཞི་ཤེས། གཉེན་པོ་ཕྱོགས་ཀྱི་གཞི་ཤེས། མི་མཐུན་ཕྱོགས་ཀྱི་གཞི་ཤེས་

[099B] རང་རྒྱལ་གྱི་གཞི་ཤེས། ཐེག་ཆེན་གྱི་གཞི་ཤེས་རྣམས་ཡོད་དོ། །གསུམ་པ་ནི་ཉན་ཐོས་ཀྱི་མཐོང་ལམ་ནས། སངས་རྒྱས་ཀྱི་སའི་བར་ན་ཡོད་དོ། །བཞི་པ་ནི། གཞི་ཤེས་
ཆོས་ཅན་བྱེད་ལས་ཁྱད་པར་ཅན་དང་ལྡན་ཏེ། སེམས་ཅན་རྣམས་གཏིང་མཐའ་མེད་པའི་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་བསྒྲལ་སྟེ་ཐར་པ་རིན་པོ་ཆེའི་གླིང་དུ་འཁྲིད་ནས་ཟག་པ་མེད་པའི་དགའ་བ་དང། བདེ་བའི་
དཔལ་འབྱོར་ཕུན་སུམ་ཚོགས་པ་ལ་འགོད་པར་མཛད་པའི་ཕྱིར་རོ་རྣམ་རྫོགས་སྦྱོར་བ་ལ་མཚན་ཉིད་དབྱེ་བ། ས་འཚམ་བྱེད་ལས་དང་བཞི། དང་པོ་ནི། མཁྱེན་གསུམ་གྱི་རྣམ་པ་སྡུས་ནས་བསྒོམ་པའི་སེམས་དཔའི་
རྣལ་འབྱོར་དེའོ། །གཉིས་པ་ལ་རྒྱས་པར་དབྱེ་ན། མཁྱེན་གསུམ་གྱི་རྣམ་པ་བརྒྱ་དང་བདུན་ཅུ་རྩ་གསུམ་བསྒོམ་པའི་རྣམ་རྫོགས་སྦྱོར་བ་བརྒྱ་དང་བདུན་ཅུ་རྩ་གསུཾ། སྡུན་བྱང་སེམས་ཀྱི་སྦྱོར་བ་ཉི་ཤུ། དེ་སྡུ་ན། རང་བཞིན་
གྱི་སྦྱོར་བ་ལྔར་འདུའོ། །གསུམ་པ་ནི། བྱང་སེམས་ཀྱི་ཚོགས་ལམ་ནས་རྒྱུན་མཐའི་བར་ན་ཡོད། བཞི་པ་ནི། རྣམ་རྫོགས་སྦྱོར་བ་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། ཞི་ལྷག་ཟུང་འབྲེལ་གྱི་རྣལ་འབྱོར་ལ་བརྟེན་
ནས་མཁྱེན་གསུམ་གྱི་རྣམ་པ་མ་ལུས་པར་སྒོམ་པས་མཁྱེན་གསུམ་གྱི་རྣམ་པའི་ལོགས་ཞུགས་བརྒྱ་དང་བདུན་ཅུ་རྩ་གསུམ་ལ་སོགས་པ་མི་མཐུན་ཕྱོགས་ཐ་དག་བཅོམ་སྟེ། ཀུན་མཁྱེན་གསུམ་གྱི་གོ་འཕངས་མྱུར་དུ་སྩོལ་

[100A]༄༅། །བར་མཛད་པའི་ཕྱིར།    ༈    །རྩེ་སྦྱོར་ལ། མཚན་ཉིད་དབྱེ་བ། ས་མཚམས་དང། བརྒྱུད་ལ་སྐྱེད་པའི་དགོས་པ་དང་བཞི་དང་པོ་ནི། མཁྱེན་གསུམ་སྡུས་སྒོམ་རབ་ཏུ་གྱུར་པའི་སྒོམ་བྱུང་གི་ཤེས་རབ་
ཀྱིས་ཟིན་བའི་སེམས་དཔའི་རྣལ་འབྱོར་རོ། གཉིས་པ་ནི། སྦྱོར་ལམ་རྩེ་སྦྱོར། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར་དང་བཞིའོ། གསུམ་པ་ནི་
བྱང་སེམས་ཀྱི་སྦྱོར་ལམ་ནས་རྒྱུན་མཐའི་བར་ན་ཡོད་དོ། །བཞི་པ་ནི། རྩེ་སྦྱོར་ཆོས་ཅན། ཁྱོད་རྒྱུད་ལ་བསྐྱེད་པ་ལ་དགོས་པ་ཡོད་དེ། བདེན་འཛིན་གྱི་རྣམ་པར་རྟོག་པ་ཉིས་བརྒྱ་དང་བཅུ་དྲུག་ས་བོན་དང་བཅས་པ་མ་ལུས་པར་
སྤངས་ཏེ། རྣམ་པ་ཐམས་ཅད་མཁྱེན་པ་ཉིད་མྱུར་དུ་འཐོབ་པའི་བྱེད་ལས་དང་ལྡན་པའི་ཕྱིར་རོ། ་མཐར་གྱི་སྦྱོར་བ་ལ་མཚན་ཉིད། དབྱེ་བ། ས་མཚམས། བྱེད་ལས་དང་བཞི། དང་པོ་ནི། སློབ་ལམ་མཐར་ཐུག་
མིན་པ་གང་ཞིག་མཁྱེན་གསུམ་གྱི་རྣམ་པ་གོ་རིམས་ངེས་ཅན་དུ་བསྒོམ་པའི་སེམས་པའི་རྣལ་འབྱོར། གཉིས་པ་ལ། བསམ་པ་ཕུན་ཚོགས་རྗེས་དྲན་དྲུག་གི་མཐར་གྱི་སྦྱོར་བ་དྲུག་སྦྱོར་བ་ཕུན་ཚོགས་ཕར་ཕྱིན་
དྲུག་གི་མཐར་གྱི་སྦྱོར་བ་དྲུག་དངོས་མེད་ངོ་བོ་ཉིད་ཀྱི་མཐར་གྱི་སྦྱོར་བ་གཅིག་རྣམས་སུ་ཡོད། གསུམ་པ་ནི། ཐེག་ཆེན་གྱི་ཚོགས་ལམ་ནས། རྒྱུན་མཐའི་སྔ་རོལ་གྱི་བར་ན་ཡོད་དོ། བཞི་པ་ནི་མཐར་གྱི་སྦྱོར་བ་ཆོས་

[100B] བྱེད་ལས་ཁྱད་པར་ཅན་དང་ལྡན་ཏེ། བསམ་སྦྱོར་ཕུན་ཚོགས་ལ་བརྟེན་ནས། མཁྱེན་གསུམ་གྱི་རྣམ་པ་གོ་རིམས་བཞིན་དུ་སྒོམས་པས། སྐད་ཅིག་སྦྱོར་མྱུར་དུ་ཐོབ་པར་བྱེད་པའི་བྱེད་ལས་དང་ལྡན་པའི་ཕྱིར་
སྐད་ཅིག་སྦྱོར་བ་ལ་ཡང་བཞི་ཡོད་པའི་དང་པོ་ནི། མཁྱེན་གསུམ་གྱི་རྣཾ་པ་ཐཾས་ཅད་སྐད་ཅིག་མ་གཅིག་ལ་སྒོམ་པར་ནུས་པའི་སློབས་ལམ་མཐར་ཐུག་དེའོ། །གཉིས་པ་ལ། རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་
རྣམ་པར་སྨིན་པའི་སྐད་ཅིག་མའི་སྦྱོར་བ། མཚན་ཉིད་མེད་པའི་སྐད་ཅིག་མའི་སྦྱོར་བ། གཉིས་སུ་མེད་པའི་སྐད་ཅིག་མའི་སྦྱོར་བ་དང་བཞིའོ། །གསུཾ་པ་ནི། རྒྱུན་མཐའ་ཁོ་ན་ན་ཡོད་དོ། བཞི་པ་ནི། སྐད་ཅིག་མའི་སྦྱོར་བ་ཆོས་ཅན། བྱེད་ལས་
ཁྱད་པར་ཅན་དང་ལྡན་ཏེ། ཆོས་སྐུ་མྱུར་དུ་ཐོབ་པར་བྱེད་པའི་བྱེད་ལས་དང་ལྡན་པའི་ཕྱིར་རོ། ་འབྲས་བུ་ཆོས་སྐུ་ལ་ཡང་མཚན་ཉིད། དབྱེ་བ། ས་མཚམས་དང་གསུམ། དང་པོ་ནི། སྦྱོར་བཞི་སྒོམ་སྟོབས་ཀྱིས་ཐོབ་པའི་
རྣམ་སྨིན་མཐར་ཐུག་གང་ཞིག་ཟག་མེད་ཀྱི་ཡན་ལག་དུ་མ་དང་ལྡན་པ་དེའོ། །གཉིས་པ་ལ། ངོ་བོ་ཉིད་སྐུ། ལོངས་སྤྱོད་རྫོགས་སྐུ། སྤྲུལ་སྐུ། རྟོགས་ཡེ་ཆོས་སྐུ་དང་བཞིའོ། གསུམ་པ་ནི། སངས་རྒྱས་ཀྱི་ས་ཁོ་ན་བཞུགས་
གཉིས་པ་རྩོད་པ་སྤངས་པ་ནི། གཞི་ཤེས་དང་ཐེག་དམན་གྱི་མངོན་རྟོགས་དོན་གཅིག་ལམ་ཤེས་དང་བྱང་སེམས་ཀྱི་མངོན་རྟོགས་དོན་གཅིག་ཡིན་པར་ཐལ། འདི་ལྟར་རྒྱལ་བའི་ཡུམ་བར་མ་ལས། རབ་འབྱོར་ཐམྶ་༄༅། །ཅད་ཤེས་པ་ཉིད་ནི་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ། ལམ་ཤེས་པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ནི། དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཀྱི་ཡིན་ནོ། །ཞེས་གསུངས་པའི་ཕྱིར། སྙམ་ན་མ་ཁྱབ་སྟེ། དེ་ནི་རྣམ་དག་གི་རྟེན་གྱི་དབང་དུ་བྱས་པ་ཡིན་པའི་ཕྱིར་ཏེ། གཞན་དུ་བྱང་ཕྱོགས་སོ་བདུན་ཐེག་དམན་ཁོ་ནའི་མངོན་རྟོགས་སུ་
ཐལ་བའི་སྐྱོན་ཡོད་པའི་ཕྱིར་ཏེ། འགྲེལ་པ་འདིར། དེ་ལྟར་ན་སློབ་མ་རྣམས་ལ་ཀུན་ཤེས་པ་ཉིད་ཀྱི་ལཾ་གྱི་རྟེན་ཅན་གྱི་རྣཾ་པ་སུཾ་ཅུ་རྩ་བདུན་ཡིན་ནོ། །ཞེས་གསུངས་པའི་ཕྱིར། ཁ་ཅིག་ན་རེ། དངོས་པོ་བརྒྱད་ཀྱི་མཚན་ཉིད། དབྱེ་
པ༑ ས་མཚམས་སོགས་སྔར་བཤད་པ་དེ་རྣམས་མི་འཐད་པར་ཐལ་མཁྱེན་གསུམ་ནི་འཕགས་པ་ཐམས་ཅད་ཀྱི་རྒྱུད་ལ་སྐྱེ་བྱ་དང་སྦྱོར་བཞི་དང་ཆོས་སྐུ་ནི་ད་ལྟར་གྱི་རྒྱན་གྱི་ཆེད་དུ་བྱ་བའི་གདུལ་བྱ་ཁོ་ནའི་རྒྱུད་ལ་སྐྱེད་བྱ་
དང། མཁྱེན་གསུམ་ལ་ས་མཚམས་མེད་ཅིང། སྦྱོར་བཞི་དང་ཆོས་སྐུ་ལ་ས་མཚམས་ཡོད་པར་བསྟན་པའི་ཕྱིར་དང། སྐབས་དང་པོ་གསུམ་གྱིས་ལྟ་བ། བར་པ་བཞིས་སྒོམ་པ་དང་སྤྱོད་པ་དང། ཐ་མས་འབྲས་
བུ་གཙོ་བོར་སྟོན་པའི་ཕྱིར་དང། རྣཾ་མཁྱེན་ཚོགས་སྦྱོར་གྱི་གནས་སྐབས་འབའ་ཞིག་དང། ལམ་ཤེས་ས་དང་པོ་ནས་དྲུག་པའི་བར་འབའ་ཞིག་དང། གཞི་ཤེས་ས་བདུན་པ་འབའ་ཞིག་དང། སྦྱོར་བཞི་དག་པ་ས་གསུམ་ལ་རིམ་ཅན་དུ་སྒོམ་

[101B] འབྲས་བུ་ཆོས་སྐུ་སངས་རྒྱས་ཀྱི་སར་སྐྱེད་པའི་ཕྱིར་དང། ལྷག་མེད་ཀྱི་མྱང་འདས་ཐོབ་པའི་ཐེག་དམན་དགྲ་བཅོམ་པ་རྣམས་ཐེག་པ་ཆེན་པོའི་ལམ་དུ་ཞུགས་ཏེ། ཐེག་ཆེན་གྱི་སེམས་བསྐྱེད་དང་པོ་གཉིས་སྔོན་
དུ་བྱས། སྐབས་བཞི་པ་ནས་བསྟན་པའི་ཐར་པ་ཆ་མཐུན་རྒྱུད་ལ་སྐྱེད་པར་བྱེད་པའི་ཕྱིར་ཞེ་ན། ཤེས་བྱ་ཆོས་ཅན། སྦྱོར་བཞི་དང། འབྲས་བུ་ཆོས་སྐུ་འཕགས་པ་ཐམས་ཅད་ཀྱི་རྒྱུད་ལ་སྐྱེད་པར་བྱེད་པ་མ་ཡིན་པར་ཐལ་
མཁྱེན་གསུམ་འཕགས་པ་ཐམས་ཅད་ཀྱི་རྒྱུད་ལ་སྐྱེད་པར་བྱ་བའི་མངོན་པར་རྟོགས་པ་དང་པོ་དང། སྦྱོར་བཞི་དང་ཆོས་སྐུ། ད་ལྟར་གྱི་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་སྐྱེད་བྱར་རྒྱན་གྱིས་བསྟན་པའི་ཕྱིར། རྟགས་
ཁས་སོ། །འདོད་ན། འབྲས་བུ་ཆོས་སྐུ་ཐོབ་ཅིང། རྣམ་མཁྱེན་རྒྱུད་ལ་མ་སྐྱེས་པའི་གང་ཟག་གཅིག་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། འབྲས་བུ་ཆོས་སྐུ་ཐོབ་པའི་གང་ཟག་དང། རྣམ་མཁྱེན་ཐོབ་
པའི་གང་ཟག་གཉིས་ཡིན་ཁྱབ་སྙམ་ཡིན་པའི་ཕྱིར། གཞན་ཡང་མཁྱེན་གསུམ་ལ་ས་མཚམས་མེད་ཅིང། འབྲས་བུ་ཆོས་སྐུ་སོགས་ལ་ས་མཚཾས་ཡོད་པའི་ཁྱད་པར་མི་འཐད་པར་ཐལ། དེ་ཐམས་ཅད་ལམ་མ་
ཞུགས་ན་ནི་མེད། ལམ་ཞུགས་ན་ཡོད། ཆོས་སྐུ་དང་རྣམ་མཁྱེན་སྤངས་རྟོགས་དབྱེར་མེད་ཡིན་པའི་ཕྱིར་ཏེ། སངས་རྒྱས་ཀྱི་སྤངས་རྟོགས་ངོ་བོ་དབྱེར་མེད་ཡིན་པའི་ཕྱིར་ཏེ། རྒྱུད་བླ་ལས། དེ་ཕྱིར་ཉི་དང་ཟེར་བཞིན་ཡོན་ཏན་

[102A]༄༅། །དབྱེར་མེད་པས། །ཞེས་སོགས་གསུངས་པའི་ཕྱིར། གཞན་ཡང། སྐབས་དང་པོ་གསུམ་གྱི་གཏན་ལ་དབབ་བྱའི་གཙོ་བོ་དང་བར་པ་བཞིའི་གཏན་ལ་དབབ་བྱའི་གཙོ་བོ་འགལ་བར་ཐལ། སྐབས་དང་
པོ་གསུམ་གྱིས། ཐོས་བསམ་དང། ལྟ་བ་གཙོ་བོར་སྟོན། བར་པ་བཞིས་དེ་ལྟར་མི་སྟོན་པའི་ཕྱིར། རྟགས་ཁས་སོ། །འདོད་མི་ནུས་ཏེ། ཀུན་མཁྱེན་གསུམ་པོ་དེ་ཉིད་སྐབས་བར་པ་བཞིས་ཀྱང། གཙོ་བོར་སྟོན་པའི་
ཕྱིར་ཏེ། དེ་རྣམས་ཀྱིས་རྣཾ་པ་བསྒོམ་ཚུལ་དེ་གཙོ་བོར་སྟོན་པའི་ཕྱིར་རོ། །གཞན་ཡང། རྣམ་རྫོགས་སྦྱོར་བ་སྟོན་པའི་གཞུང་རྣམས་དང། སྐབས་དང་པོ་གསུམ་ལ་ཟློས་སྐྱོན་ཡོད་པར་ཐལ་བའི་རྩོང་པ་འགྲེལ་ཆེན་གཉིས་
སུ་སྤོང་ཚུལ་གསུངས་པ་མི་འཐད་པར་ཐལ། དེ་རྣམས་ཀྱི་བརྗོད་བྱའི་གཙོ་བོ་འགལ་བ་ཁོ་ན་ཡིན་པའི་ཕྱིར། རྟགས་ཁས་སོ་གཞན་ཡང། རྒྱན་གྱི་ཆེད་དུ་བྱ་བའི་གདུལ་བྱ་འདི་ཉིད་ཐེག་དམན་གྱི་ལམ་ལ་འཇུག་
སྲིད་པར་ཐལ། སྐབས་འདིར་ནི་ཐེག་དམན་དགྲ་བཅོམ་ཐེག་ཆེན་གྱི་ལམ་ལ་འཇུག་པའི་རིམ་པ་གཙོ་བོར་དངོས་སུ་བསྟན་པའི་ཕྱིར་རྟགས་ཁས། དེས་ན་སྔར་བཤད་པ་དེ་ཐམས་ཅད་མི་འཐད་པར་ཐལ། རྣམ་མཁྱེན་
མཚོན་བྱེད་ཀྱི་ཆོས་བཅུ་ལམ་གྱི་གཞིར་བཟུང་ནས་དེ་ལ་གནས་སྐབས་མངོན་པར་རྟོགས་པ་བརྒྱད་དུ་ཕྱེ་བ་ཡུམ་གསུམ་གྱི་མདོ་དང་རྒྱན་གྱི་བརྗོད་བྱའི་གཙོ་བོ་ཡིན་པའི་ཕྱིར་ཏེ། །ཆོས་སྤྱོང་བཅུ་ཡི་བདག་ཉིད་ཀྱི།།

[102B] །ཞེས་སོགས་གསུངས་པའི་ཕྱིར་དང་འགྲེལ་ཆེན་ལས་ཀྱང། ཇི་སྐད་དུ་བཤད་པའི་བརྗོད་པར་བྱ་བ། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་ལ་སོགས་པའི་
མདོའི་དོན་བྱང་ཆུབ་ཀྱི་སེམས་དང། གདམ་ངག་ལ་སོགས་པ་སྒྲུབ་པའི་རང་བཞིན་གནས་སྐབས་བརྒྱད་ཀྱི་དབྱེ་བ་ཕྱེ་བ་ཐམས་ཅད་ཞེས་སོགས་གསུངས་པའི་ཕྱིར་ཏེ། སེམས་སྐྱེད་ཉམས་ལེན་གྱི་གནས་སྐབས་ལ་གཞི་
ཤེས་དང་ལམ་ཤེས་གཉིས་པོ་བཞག་སྒྲུབ་པ་ཉམས་ལེན་གྱི་གནས་སྐབས་ལ་སྦྱོར་བ་བཞི་དང། རྣམ་མཁྱེན་དང། ཆོས་སྐུ་རྣམས་བཞག་པའི་ཕྱིར་དང། གདམ་ངག་འཆད་པའི་གཞུང་རྣམས་ཀྱིས་ཐེག་ཆེན་གྱི་ལམ་
གྱི་རིམ་པ་རྫོགས་པར་བསྟན་པའི་ཕྱིར། དང་པོ་གྲུབ་སྟེ། སེམས་བསྐྱེད་ཀྱི་སྔ་རོལ་དུ་མི་རྟག་སོགས་བཅུ་དྲུག་རྟོགས་པའི་སྐྱེས་བུ་འབྲིང་གི་བསམ་པ་སྦྱངས་པ་སྔོན་དུ་འགྲོ་དགོས་ཤིང། དེ་ལ་བརྟེན་ནས་བྱང་ཆུབ་ཀྱི་མཆོག་
ཏུ་སེམས་བསྐྱེད་པས་ཀུན་ནས་སླངས་ཤིང། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པ་དང། གཉིས་སྟོང་མངོན་སུམ་དུ་རྟོགས་པའི་ཡེ་ཤེས་དང། སྲིད་
ཞིའི་མཐའ་གཉིས་ལ་མི་གནས་པའི་ཡེ་ཤེས་སྐབས་གསུམ་པ་དང་གཉིས་པ་ནས་དངོས་སུ་བསྟན་པའི་བྱང་ཆུབ་སེམས་དཔའི་ཡེ་ཤེས་དེ་རྣམས་གཞི་ཤེས་དང། ལམ་ཤེས་པ་ཡིན་པའི་ཕྱིར་རོ། །རྩ་རྟགས་གཉིས་པ་

[103A]༄༅། །གྲུབ་སྟེ། བྱང་སེམས་ཀྱི་མཁྱེན་པ་དེ་ཉིད་བརྩོན་འགྲུས་ཁྱད་པར་ཅན་ལ་བརྟེན་ནས་ཐེག་ཆེན་གྱི་ལམ་ཉམས་སུ་ལེན་ཕན་སྒྲུབ་པ་བཞི་དང། ཞི་ལྷག་ཟུང་འབྲེལ་གྱི་མཁྱེན་གསུམ་གྱི་རྣམ་པ་གཙོ་
བོར་སྒོམ་པའི་ལྡོག་ཆ་ནས་སྦྱོར་བ་བཞི་རུ་ཕྱེ་བ་ནི་གང་ཞིག་།ཐེག་ཆེན་སྒྲུབ་པའི་ཐོབ་བྱ་མཐར་ཐུག་དེ་ལ་ནི། ཆེན་པོ་གསུམ་དང། འབྲས་བུ་ཆོས་སྐུ་དང། རྣམ་པ་ཐམས་ཅད་མཁྱེན་པ་ཉིད་བཞག་པར་བྱ་བ་ཡིན་
པའི་ཕྱིར། རྩ་རྟགས་གསུམ་པ་གྲུབ་སྟེ། འདིས་ཀྱང་སྐྱེས་བུའི་དོན་ཐམས་ཅད་ཕུན་སུམ་ཚོགས་པར་འགྱུར་བ་ཡིན་ནོ། །ཞེས་སོགས་གསུངས་པའི་ཕྱིར། དེ་ཡང་གོ་བདེར་བསྡུས་ན། སྐབས་བརྒྱད་ཀྱི་བརྗོད་བྱའི་
གཙོ་བོ་ཡིན་ཁྱབ་སྙམ་ཡིན་ཞིང། ཤེར་ཕྱིར་གྱི་མདོ་དང་མངོན་རྟོགས་རྒྱན་གྱི་བརྗོད་བྱའི་གཙོ་བོ་ཡིན་ཁྱབ་སྙམ་ཡིན་ཏེ། རྣམ་མཁྱེན་མཚོན་བྱེད་ཀྱི་ཆོས་བཅུ་པོ་དེ་ཉིད་ལམ་གྱི་གཞིར་བཟུང་ནས་དེ་ལ་གནས་སྐབས་
མངོན་པར་རྟོགས་པ་བརྒྱད་དུ་ཕྱེ་བ་དེ་ཉིད་ལ་ཐོས་བསམ་གྱིས་སྒྲོ་འདོགས་བཅད་ནས་བརྩོན་འགྲུས་ཁྱད་པར་ཅན་ལ་བརྟེན་ཏེ་ཉམྶུ་ལེན་ཚུལ་དང། ཞི་ལྷག་ཟུང་འབྲེལ་གྱི་རྣལ་འབྱོར་ལ་བརྟེན་ཏེ་མཁྱེན་གསུམ་གྱི་
རྣམ་པ་སྒོམ་ཚུལ་དང། དེ་ལྟར་བྱས་པས་ཆོས་སྐུ་ཐོབ་ནས་འཕྲིན་ལས་འཇུག་ཚུལ། དེ་དག་ཐམས་ཅད་ཀྱི་གཙོ་བོར་སྟོན་པའི་ཕྱིར་ཏེ། གཞན་དུ་མདོ་དང་རྒྱན་གྱི་བརྗོད་བྱའི་གཙོ་བོ་འགའ་ཞིང། ཡུམ་གསུམ་གྱི་

[103B]ཕྱིར་རོ། །དེ་ལྟ་ན་ཡང་དེ་རྣམས་དང་ཟློས་སྐྱོན་མེད་དེ། བརྗོད་ཚུལ་དང། དགོས་པ་ལ་མི་འདྲ་བའི་ཁྱད་པར་ཡོད་པ་འི་ཕྱིར་དཔེར་ན་དོན་གཅིག་གཏན་ལ་འབེབས་པར་བྱེད་
པ་ལ༑ འདོར་བསྟན། རྒྱས་བཤད། དོན་སྡུ་གསུམ་དུ་བྱས་པའི་ཚེ་དེ་རྣམས་ཀྱི་བརྗོད་བྱའི་གཙོ་བོ་ཡིན་ཁྱབ་སྙམ་ཡིན་ཡང། ཟློས་སྐྱོན་མེད་པ་བཞིན་སྙམ་དུ་སེམས་སོ། །གཉིས་པ་གཞུང་དོན་ནི་རྒྱན་གྱིས་
གཏན་ལ་དབབ་བྱའི་གཙོ་བོ་ལ། དངོས་པོ་བརྒྱད་དུ་ཡོད་དེ། །ཤེས་བྱའི་མངོན་རྟོགས་གསུམ། སྦྱོར་བའི་མངོན་རྟོགས་བཞི། འབྲས་བུའི་མངོན་རྟོགས་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། དེ་ལ་ཀུན་
མཁྱེན་གསུམ་ཡོད་པའི་ཕྱིར། །གཉིས་པ་གྲུབ་སྟེ། དེ་ལ་རྣམ་རྫོགས་སྦྱོར་པ་ནས། སྐད་ཅིག་སྦྱོར་གྱི་བར་བཞི་ཡོད་པའི་ཕྱིར་ཏེ། དེ་སྐད་དུ་ཡང། ཡུལ་ནི་རྣམ་པ་གསུམ་པོ་རྒྱུ། །སྦྱོར་བ་བཞི་ཡི་བདག་ཉིད་དང། །ཆོས་
སྐུའི་འཕྲིན་ལས་འབྲས་བུ་ནི། །དོན་བསྡུས་གཞན་ཏེ་རྣམ་པ་གསུམ་།ཞེས་སོགས་གསུངས་པའི་ཕྱིར།    ༈   སེམས་བསྐྱེད་པ་ནི་གཞན་དོན་ཕྱིར། ཞེས་སོགས་ཀྱི་སྐབས་སུ། །
སྤྱི་དོན་དང། གཞུང་དོན་གཉིས། དང་པོ་ལ་སེམས་བསྐྱེད་ཀྱི་ཕན་ཡོན། སེམས་ཇི་ལྟར་བསྐྱེད་པའི་ཚུལ། སེམས་བསྐྱེད་དངོས། རྩོད་སྤང་དང་བཞི། དང་པོ་ལ་ཐེག་པ་ཆེན་པོའི་སེམས་བསྐྱེད་ནི་བསམ་གྱིས་མི་ཁྱབ་པའི་

[104A]༄༅། །ཕན་ཡོན་ཁྱད་པར་ཅན་དང་ལྡན་ཏེ་ཐེག་ཆེན་གྱི་འཇུག་སྒོ་དམ་པ་བྱེད་པ། སྡིག་ལྟུང་ཐམས་ཅད་འཇོམ་པར་བྱེད་པ། ཉེར་འཚེ་ཀུན་ལས་སྐྱོབ་པར་བྱེད་པ། རྣམ་སྨིན་གྱི་འབྲས་བུ་མི་ཟད་པར་བྱེད་པ་
གཟུགས་སྐུ་མྱུར་དུ་ཐོབ་པར་བྱེད་པ་ལ་སོགས་པའི་ཕན་ཡོན་དང་ལྡན་པའི་ཕྱིར། དང་པོ་གྲུབ་སྟེ། སྤྱོང་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བརྩོན་པར་བསྡམས་པའི་ཉམས་ཐག་
རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང། འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། ཞེས་ རྒྱན་  དང། དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ་།ཞེས་དང་
བྱམས་པའི་རྣམ་པར་ཐར་པ་ལས་ཀྱང། རིགས་ཀྱི་བུ་འདི་ལྟར་ཏེ་དཔེར་ན། རྡོ་རྗེ་རིན་པོ་ཆེ་ནི་ཆག་ཀྱང་གསེར་གྱི་ཁྱད་པར་ཅན་དུ་འཕགས་པ་ཐམས་ཅད་ཟིལ་གྱིས་གནོན་ཞིང། རྡོ་རྗེ་རིན་པོ་ཆེའི་མིང་ཡང་མི་
འདོར་ལ། དབུལ་བ་རྣམས་ཀྱང་རྣམ་པར་ཟློག་གོ་རིགས་ཀྱི་བུ་དེ་བཞིན་དུ། ཐམས་ཅད་མཁྱེན་པར་སེམས་བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་དང་རང་སངས་རྒྱས་ཀྱི་ཡོན་ཏན་གྱི་
གསེར་གྱི་རྒྱན་ཐམས་ཅད་ཟིལ་གྱིས་གནོན་ཞིང་བྱང་ཆུབ་སེམས་དཔའི་མིང་ཡང་མི་འདོར་ལ། འཁོར་བའི་དབུལ་བ་ཐམས་ཅད་ཀྱང་རྣམ་པར་ཟློག་གོ་ཞེས་དང། རིན་ཆེན་ཕྲེང་བ་ལས། བདག་ཉིད་དང་ནི་འཇིག་

[104B] །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་བརྟན་དང། །ཞེས་སོགས་དང། ལག་ན་རྡོ་རྗེ་དབང་བསྐུར་བའི་རྒྱུད་ལས་ཀྱང་བྱང་ཆུབ་སེམས་དཔའ་ཆེན་
པོ་གཟུངས་སྔགས་ཆེན་པོའི་དཀྱིལ་འཁོར་ཤིན་ཏུ་རྒྱ་ཆེ་བ་འདི་དང་ཤིན་ཏུ་ཟབ་པ་འདི་གཏིང་དཔག་དཀའ་བ་དང། གསང་བ་བས་ཀྱང་ཆེས་གསང་བ། སེམས་ཅན་སྡིག་པ་ཅན་རྣམས་ལ་བསྟན་དུ་མི་རུང་བ་འདི་ནི་
ལག་ན་རྡོ་རྗེ་ཁྱོད་ཀྱིས་ཤིན་ཏུ་དཀོན་པ་ཞིག་སྨྲ་སྟེ། འདི་ནི་སྔོན་མ་ཐོས་ན། འདི་ནི་སེམས་ན་ཇི་ལྟ་བུ་དད་ལ་བཤད་པར་བྱ་ལག་ན་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་ཀྱི་སེམས་བསྒོམ་པ་ལ་བཞུགས་པ་
དང། གང་གི་ཚེ་དེ་དག་གིས་བྱང་ཆུབ་ཀྱི་སེམས་འགྲུབ་པར་གྱུར་པ་དེའི་ཚེ་འཇམ་དཔལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་
སྔགས་ཀྱི་དཀྱིལ་འཁོར་དུ་གཞུག་པར་བྱའོ། །གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ལ་ནི་གཞུག་པར་མི་བྱ་སྟེ། དེ་དག་ལ་ནི་དཀྱིལ་འཁོར་ཡང་ལྟར་མི་གཞུག་གོ་དེ་དག་ལ་ནི་ཕྱག་རྒྱ་དང་
གསང་སྔགས་བསྟན་པར་མི་བྱའོ། །ཞེས་དང། སྡོང་པོ་བཀོད་པའི་མདོ་ལས། རིགས་ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །འགྲོ་བ་ཐམས་ཅད་ཀྱི་ཆོས་དཀར་པོ་རྣམ་པར་འཕེལ་

[105A]༄༅། །བར་བྱེད་པའི་ཞིང་ལྟ་བུའོ། །འཇིག་རྟེན་ཐམས་ཅད་སྟོན་པའི་ས་ལྟ་བུ་འོ། །དབུལ་པ་ཐམས་ཅད་ཡང་དག་པར་གཅོད་པས་རྣམ་ཐོས་ཀྱི་བུ་ལྟ་བུའོ། །བྱང་ཆུབ་སེམས་དཔའ་ཐམས་ཅད་ཡོངྶུ་
བསྲུང་བས་ཕ་ལྟ་བུའོ། །དོནྠམྶ་ཅད་ཡང་དག་པར་བསྒྲུབ་པས་ཡིད་བཞིན་གྱི་ནོར་བུའི་རྒྱལ་པོ་ལྟ་བུའོ། །བསམ་པ་ཐམས་ཅད་ཡོངས་སུ་རྫོགས་པར་བྱེད་པས་བུམ་པ་བཟང་པོ་ལྟ་བུའོ། ཉོན་མོངས་པའི་
དགྲ་ཕམ་པར་བྱེད་པ་ལ་མདུང་ཐུང་ལྟ་བུའོ། །ཚུལ་བཞིན་མིན་པ་ཡིད་ལ་བྱེད་པ་འགོག་པས་གོ་ཆ་ལྟ་བུའོ། །ཉོན་མོངས་པའི་མགོ་ལྷུང་བར་བྱེད་པའི་རལ་གྲི་ལྟ་བུའོ། །ཉོན་མོངས་པ་འི་ཤིང་གཅོད་པའི་སྟ་རེ་ལྟ་བུའོ།།
འཚེ་བ་ཐམས་ཅད་ལས་སྐྱོབ་པའི་མཚོན་ཆ་ལྟ་བུའོ། འཁོར་བའི་ཆུའི་ནང་ན་གནས་པ་སྟེང་དུ་འབྱིན་པས་འཆིལ་མ་ལྟ་བུའོ་།སྒྲིབ་པ་དང་ཁེབས་པའི་རྩ་ཐམས་ཅད་རྣམ་པར་འཐོར་པས་རླུང་གི་དཀྱིལ་འཁོར་ལྟ་བུའོ་
བྱང་ཆུབ་སེམས་དཔའི་སྤྱོད་པ་དང་སྨོན་ལམ་ཐམས་ཅད་བསྡུས་པའི་ཕྱིར་མདོར་བསྟན་པ་ལྟ་བུའོ། །ལྷ་དང་མི་དང་ལྷ་མིན་དང་བཅས་པའི་འཇིག་རྟེན་ལ་མཆོད་རྟེན་ལྟ་བུ་སྟེ། །རིགས་ཀྱི་བུ་དེ་ལྟར་བྱང་ཆུབ་ཀྱི་སེམས་ནི་ཡོན་
ཏན་དེ་དག་དང་ཡོན་ཏན་གྱི་བྱེ་བྲག་ཚད་མེད་པ་གཞན་དང་ཡང་ལྡན་ནོ། །ཞེས་གསུངས་སོ། །གཉིས་པ་གྲུབ་སྟེ། སྤྱོད་འཇུག་ལས་སྡིག་པ་སྟོབས་ཆེན་ཤིན་ཏུ་མི་ཟད་པ། །དེ་ནི་རྫོགས་པའི་བྱང་ཆུབ་སེམས་

[105B] །དགེ་གཞན་གང་གིས་ཟིལ་གྱིས་གནོན་གྱུར། །ཞེས་དང། དེས་ནི་དུས་མཐའི་མེ་བཞིན་སྡིག་ཅན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །ཅེས་གསུངས་པའི་ཕྱིར། གསུམ་པ་གྲུབ་སྟེ། སྤྱོད་
འཇུག་ལས། སེམས་ཅན་རྣམས་ཀྱི་གླང་ནད་ཙམ། །བསལ་ལོ་སྙམ་དུ་བསམ་ན་ཡང། །ཕན་འདོད་བསམ་པ་དང་ལྡན་དེ། །བསོད་ནམས་དཔག་མེད་ལྡན་གྱུར་ན། །སེམས་ཅན་རེ་རེའི་མི་བདེ་བ། །དཔག་ཏུ་
མེད་པ་བསལ་འདོད་ཅིང། །རེ་རེའང་ཡོན་ཏན་དཔག་མེད་དུ། །བསྒྲུབ་པར་འདོད་ན་སྨོས་ཅི་དགོས། ཞེས་དང། དཔའ་ལ་བརྟེན་ནས་འཇིག་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་སྒྲོལ་གྱུར་བ། །དེ་ལ་བབ་
ཅན་རྣམས་ཀྱིས་ཅིས་མི་བརྟེན། ཞེས་གསུངས་པའི་ཕྱིར། བཞི་པ་གྲུབ་སྟེ། དགེ་བ་གཞན་ཀུན་ཆུ་ཤིང་བཞིན་དུ་ནི། ། འབྲས་བུ་སྤྱད་པས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང། །
འབྲས་བུ་སྤྱད་པས་མི་ཟད་འཕེལ་བར་འགྱུར། ཞེས་སོགས་བསམ་གྱི་མི་ཁྱབ་པ་འབྱུང་བའི་ཕྱིར། ལྔ་བ་གྲུབ་སྟེ། སྤྱོད་འཇུག་ལས་གསེར་འགྱུར་རྩི་ཡི་རྣམ་པ་མཆོག་ལྟ་བུ། །མི་གཙང་ལུས་འདི་བླངས་ནས་རྒྱལ་
བའི་སྐུ། །རིན་ཆེན་རིན་ཐང་མེད་པར་བསྒྱུར་བས་ན། །བྱང་ཆུབ་སེམས་ཞེས་བྱ་བ་རབ་བརྟན་བཟུང། །ཞེས་གསུངས་པའི་ཕྱིར་རོ་།གཉིས་པ་ལ། རྒྱུ་གང་ལ་བརྟེན་ནས་ཇི་ལྟར་སྐྱེ་བ། །བྱང་ཆུབ་ཀྱི་སེམས་སྦྱོངས་བའི་༄༅། །རིམ་པ། །སེམས་བསྐྱེད་སྐྱེ་བའི་ལུས་རྟེན་བཤད་པ་སྐྱེས་པའི་ཚད། ཆོ་གས་བཟུང་བའི་ཚུལ་དང་ལྔའོ། །དང་པོ་ནི། སངས་རྒྱས་སམ། བྱང་སེམས་ཀྱི་མཐུ་བསམ་གྱི་མི་ཁྱབ་པ་རང་གི་མཐོང་
བའམ། ཡིད་ཆེས་པ་ཐོས་པ་ལ་བརྟེན་ནས་གང་ལ་གནས་པ་དང་བཞུགས་པའི་བྱང་ཆུབ་དེ་ནི་མཐུ་ཆེའོ་མཉམ་ནས་སེམས་བསྐྱེད་པ་དང། སྡེ་སྣོང་ཉན་བ་ན། སངས་རྒྱས་ཀྱི་ཡེ་ཤེས་ལ་མོས་ནས་སེམས་བསྐྱེད་པ་
དང། ཆོས་མ་ཐོས་ཀྱང་བྱང་སེམས་ཀྱི་དམ་ཆོས་ནུབ་དུ་ཉེ་བ་མཐོང་བ་ན་དེ་ལྟ་བུ་ཡུན་རིང་དུ་གནས་པའི་ཕྱིར་སེམས་བསྐྱེད་པ་དང་རེ་ཞིག་བདག་གིས་སེམས་བསྐྱེད་ན་གཞན་ཡང་དེ་ལྟ་བུར་འགྱུར་སྙམ་ནས་སེམས་
བསྐྱེད་པ་དཀའ་བར་མཐོང་སྟེ་སེམས་བསྐྱེད་པ་རྣམས་སུ་ཡོད་དོ་།གཉིས་པ་ལ་ཇོ་བོས་གསུངས་པའི་ཚུལ་དང། རྒྱལ་སྲས་ཞི་བ་ལྟས་གསུང་ཚུལ་གཉིས། དང་པོ་ལ། རྒྱུ་འབྲས་བདུན་ཡོད་དེ་རྫོགས་པའི་
སངས་རྒྱས་བྱང་ཆུབ་ཀྱི་སེམས་ལས་བྱུང་ལ། སེམས་དེ་ལྷག་བསམ་ལས་དང། བསམ་པ་དེ་སྙིང་རྗེ་ཆེན་པོ་ལས་དང། སྙིང་རྗེ་དེ་བྱམས་པ་ལས་དང། བྱམས་པ་དྲིན་དུ་བཟོ་བ་ལས་དང། དྲིན་བཟོ་དྲིན་དྲན་ལས་
དང། དྲིན་དྲན་མར་ཤེས་ལས་བྱུང་བ་སྟེ་བདུན་ནོ། །འདི་ལ་གཉིས། རིམ་པ་ལ་ངེས་པ་བསྐྱེད་པ་དང། རིམ་ཅན་དུ་སྦྱང་བ་དངོས། དང་པོ་ལ་ཐེག་ཆེན་ལམ་གྱི་རྩ་བ་སྙིང་རྗེར་བསྟན་པ་དང། རྒྱུ་འབྲས་གཞན་

[106B] དང་པོ་ནི། སྙིང་རྗེ་ནི་ཐོག་མར་གལ་ཆེ་བ་ཡིན་ཏེ། བློ་གྲོས་མི་ཟད་པ་བསྟན་པ་ལས། བཙུན་པ་ཤར་དྭ་ཏིའི་བུ། གཞན་ཡང་བྱང་ཆུབ་སེམས་དཔའ་རྣམས་ཀྱི་སྙིང་
རྗེ་ཆེན་པོ་མི་ཟད་དོ། །དེ་ཅིའི་ཕྱིར་ཞེ་ན། སྔོན་ཏུ་འགྲོ་བའི་ཕྱིར་རོ། ཤར་དྭ་ཏིའི་བུ། འདི་ལྟ་སྟེ། དཔེར་ན་དབུགས་ཕྱི་ནང་དུ་རྒྱུ་བ་ནི་མིའི་སྲོག་གི་དབང་པོའི་སྔོན་དུ་འགྲོ་བ་ཡིན་ནོ་།དེ་བཞིན་དུ་བྱང་ཆུབ་སེམས་དཔའི་སྙིང་
རྗེ་ཆེན་པོ་ནི་ཐེག་པ་ཆེན་པོ་ཡང་དག་པ་འགྲུབ་པའི་སྔོན་དུ་འགྲོ་བ་ཡིན་ནོ། །ཞེས་གསུངས་པའི་ཕྱིར། དེ་བར་དུ་གལ་ཆེ་སྟེ་སེམས་བསྐྱེད་ནས་བཞུགས་ཀྱང་སེམས་ཅན་གྲངས་མང་ཞིང། བྱེད་ངན་པ་དང་བསླབ་པར་
བྱ་བ་ཡང་ཤིན་ཏུ་བྱ་དཀའ་ཞིང་མཐའ་ཡས་པ་དང། དུས་ཀྱང་དཔག་ཏུ་མེད་པར་དགོས་པར་མཐོང་བ་ན། ཐེག་དམན་དུ་ལྟུང་བར་འགྱུར་བ་དེ་ཉིད། སྙིང་རྗེ་ཆེན་པོས་འགོག་པར་བྱེད་པའི་ཕྱིར་དེ་ཐ་མར་གལ་ཆེ་སྟེ་
འབྲས་བུ་སངས་རྒྱས་བརྙེས་པའི་ཚེ་ཐེག་དམན་བཞིན། ཞི་བར་མི་གནས་པར་ནམ་མཁའ་ཇི་སྲིད་དུ་འགྲོ་བའི་དོན་མཛད་པ་ཡང་སྙིང་རྗེ་ཆེན་པོ་ཁོ་ན་ལ་རག་ལས་པའི་ཕྱིར་ཏེ། སྒོམ་རིམ་པར་པ་ལས། སྙིང་རྗེ་ཆེན་
པོས་ཡོངས་སུ་ཟིན་པས་ན་སངས་རྒྱས་བཅོམ་ལྡན་འདས་རྣམས་རང་གི་དོན་ཕུན་སུམ་ཚོགས་པ་མཐའ་དག་བརྙེས་ཀྱང་སེམས་ཅན་གྱི་ཁམས་མཐར་ཐུག་གི་བར་དུ་བཞུགས་པར་མཛད་དོ། ཞེས་གསུངས་པའི་

[107A]༄༅། །ཕྱིར་དང། འཇུག་པ་ལས། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་
གྱུར་པ། །དེ་ཕྱིར་བདག་གིས་ཐོག་མར་སྙིང་རྗེར་བསྟོད་པར་བགྱི་།ཞེས་བརྩེ་བ་སྙིང་རྗེ་ཆེན་པོ་རྒྱལ་བའི་ལོ་ཏོག་ཕུན་ཚོགས་བསྐྱེད་པ་ལ་ཐོག་མར་གལ་ཆེ་བ་ས་བོན་དང། བར་དུ་གལ་ཆེ་བ་ཆུ་ལུང་
དང། ཐ་མར་གལ་ཆེ་བ་འབྲས་བུ་སྨིན་པ་ལྟ་བུར་གསུངས་བའི་ཕྱིར་རོ། །ཆོས་ཡང་དག་པར་སྡུད་པའི་མདོ་ལས་ཀྱང། བཅོམ་ལྡན་འདས་བྱང་ཆུབ་སེམས་དཔས་ཆོས་རབ་ཏུ་མང་པོ་ལ་བསླབ་པར་མི་འགྱིའོ།།
བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་ཞིང། རབ་ཏུ་རྟོགས་པར་བགྱིས་ན་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་ན་མཆིས་པ་ལགས་སོ། །ཆོས་གཅིག་པོ་གང་ཞེ་ན་
འདི་ལྟ་སྟེ། སྙིང་རྗེ་ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་མཐིལ་དུ་མཆིས་པ་ལགྶོ། །ཞེས་གསུངས་སོ། །
གཉིས་པ་ནི། མར་ཤེས་ནས་བྱམས་པའི་བར་རྒྱུར་འགྱུར་ཚུལ་ནི་བཞག་ཏུ་ཡོད་དེ། དེ་ལྟར་ཡིད་ལ་བསམས་པ་ལས། སེམས་ཅན་ལ་ཡིད་འོང་གི་བྱམས་པ་སྐྱེ་ཞིང། སེམས་ཅན་

[107B]བྲལ་བར་འདོད་པའི་ཐབས་ཀྱི་གཙོ་བོ་ཡིན་པའི་ཕྱིར་ཏེ། ཡིད་ལ་ཤིན་ཏུ་གཅེས་པའི་གཉེན་སྡུག་བསྔལ་གྱིས་མནང་བ་མཐོང་ན། དེ་དང་བྲལ་འདོད་དང་གིས་སྐྱེ་བར་
མངོན་སུམ་གྱི་ཚད་མས་གྲུབ་ཅིང། དེ་ལྟར་དུ་དཔལ་ལྡན་ཟླ་གྲགས་དང། བཙུན་པ་ཟླ་བ་དང། སློབ་དཔོན་ཀ་མ་ལ་ཤི་ལ་རྣམས་ཀྱི་གསུངས་པའི་ཕྱིར། ལྷག་བསམ་དང་སེམས་བསྐྱེད་འབྲས་བུར་འགྱུར་ཚུལ་ནི། དེ་ལྟར་
བློ་རིམ་གྱི་སྐྱང་པས་སེམས་ཅན་ཐམས་ཅད་ཀྱི་སྡུག་བསྔལ་རང་ཉིད་གཅིག་པུས་སེལ་ཞིང། བདེ་བ་ཐམས་ཅད་བདག་ཉིད་གཅིག་པུས་བསྒྲུབ་པར་བྱའོ་སྙཾ་པའི་ལྷག་པའི་བསམ་པ་དང། དེ་ལ་བརྟེན་ནས་བྱང་ཆུབ་ཀྱི་སེམས་
འབྱུང་བའི་ཕྱིར། ལྷག་བསམ་རྣམ་དག་ནི། སེམས་ཅན་ཐམས་ཅད་ཀྱི་སྡུག་བསྔལ་སེལ་བར་འདོད་པའི་རྣམ་པ་ཅན་ཡིན་ཏེ། བློ་གྲོས་རྒྱ་མཚོས་ཞུས་པ་ལས། བློ་གྲོས་རྒྱ་མཚོ། དཔེན་ན་ཚོང་དཔོན་ནམ་ཁྱིམ་བདག་གཅིག་ལ་བུ་
གཅིག་པ་འདོད་པ་ཡོད་ལ། སྡུག་པ། ཕངས་པ། ཡིད་དུ་འོང་བ་མཐོང་ན་མི་མཐུན་པ་མེད་པ་ཞིག་ཡོད་ལ། ཁྱེའུ་དེ་ཡང་བྱིས་པར་གྱུར་པས་གར་བྱེད་པས་མི་གཙང་བའི་དོང་དུ་ལྷུང་བར་འགྱུར་ཏོ། །དེ་ནས་ཁྱིའུ་དེའི་མ་དང་
གཉེན་གྱིས། ཁྱིའུ་དེ་མི་གཙང་བའི་དོང་དུ་ལྷུང་བ་དེ་མཐོང་ལ། མཐོང་ནས་ཀྱང། ཚེ་ངེ་ཆེན་པོ་འདེབས་ཤིང་མྱ་ངན་བྱེད་ལ་སྨྲེ་སྔགས་འདོན་ཏེ། མི་གཙང་བའི་དོང་དེར་ཞུགས་ཏེ། ཁྱིའུ་དེ་འདོན་པར་མི་བྱེད་དོ། དེ་ནས་

[108A]༄༅། །ཁྱིའུ་དེའི་ཕ་ཕྱོགས་དེར་སོང་སྟེ། དེས་བུ་གཅིག་པོ་དེ་མི་གཙང་བའི་དོང་དུ་ལྷུང་པར་མཐོང་ངོ། །མཐོང་ནས་ཀྱང་རིང་བ་རིང་བར་སྟབས་པའི་ཚུལ་གྱིས་བུ་གཅིག་པོ་དེ་འདོན་པའི་བློས་སྲེད་པར་བྱ་སྟེ་སྐྱུག་དྲོ་
མེད་པར་མི་གཙང་བའི་དོང་དེར་བབས་ཏེ། བུ་གཅིག་པོ་བྱུང་བར་གྱུར་ཏོ། ཞེས་གསུངས་པའི་ཕྱིར། གཉིས་པ་རིམ་ཅན་དུ་སྦྱང་བ་དངོས་ལ། གཞན་དོན་དོན་གཉེར་གྱི་བློ་སྦྱང་བ་དང། བྱང་ཆུབ་དོན་གཉེར་གྱི་བློ་སྦྱང་བ་གཉིས་
དང་པོ་ནི། སེམས་ཅན་ཐམས་ཅད་ལ་མཉམ་སྙོམས་ཅན་གྱི་བཏང་སྙོམས་ངེས་པར་བསྒོམ་དགོས་ཏེ། དེ་ལྟར་མ་བྱས་ན་བྱམས་སྙིང་རྗེ་ཕྱོགས་རིས་ཅན་དུ་འགྱུར་པའི་ཕྱིར། དེ་ལྟར་སྒྲུབ་ཚུལ་ནི་སེམས་ཅན་ཐམས་ཅད་
བདེ་བ་འདོད་ཅིང། སྡུག་བསྔལ་མི་འདོད་པར་མཐོང་བ་དང། ཐོག་མ་མེད་པ་ནས་དྲིན་ཅན་གྱི་ཕ་མ་བྱས་ཚུལ་ལེགས་པར་བསམས་ནས་ཆགས་པ་དང་རྗེས་སུ་ཆགས་པ་དང། ཁོང་ཁྲོ་བ་མེད་པར་དགྲ་གཉེན་
བར་མའི་སེམས་ཅན་ལ་ཐོག་མར་བསྒོམ། དེ་རྗེས་དགྲ་དང་གཉེན་ལ་ཡང་བསྒོམ་པར་བྱ་བ་ཡིན་ཏེ། དེ་དག་ཉིད་ལ་སེམས་སྙམས་སོ་།རྣམ་པ་དག་ནི་བཅུར་བཤད་དོ། །ཞེས་གསུངས་པའི་ཕྱིར། ཡིད་
འོང་གི་རྣམ་བ་ཅན་གྱི་བྱམས་པ་བསྒྲུབ་ཚུལ་ནི། སྒོམ་རིམ་པར་པ་ལས། བྱམས་པའི་ཆུས་སེམས་ཀྱི་རྒྱུད་བརླན་ཏེ། གསེར་ཡོད་པའི་ས་བཞིན་དུ་བྱས་ལ་སྙིང་རྗེའི་ས་བོན་བཏབ་ན་བདེ་བླག་ཏུ་ཤིན་ཏུ་ཡོངས་

[108B] །དེ་ནས་སེམས་ཀྱི་རྒྱུད་བྱམས་པས་བགོས་ནས་སྙིང་རྗེ་བསྒོམ་པར་བྱའོ། །ཞེས་གསུངས་སོ། །དེས་ན་ཡིད་འོང་གི་རྣམ་པ་ཅན་གྱི་བྱམས་པ་ནི་སྙིང་རྗེའི་ས་བོན་བླ་ན་མེད་པ་ཡིན་ཏེ། ཆགས་
སྡང་དང་བྲལ་བའི་བཏང་སྙོམས་བྱམས་པས་བརླན་པར་བྱས་པ་ལས། དེ་མ་ཐག་སྙིང་རྗེ་ཆེན་པོའི་ལྗོན་ཤིང་འཁྲུངས་པར་གདོན་མི་ཟ་བའི་ཕྱིར་རོ། །འདི་ལ་ཡང་སེམས་ཅན་ཐམས་ཅད་མར་ཤེས་པ་དང། དྲིན་དྲན་
པ༑ དྲིན་དུ་བཟོ་བ་རྣམས་ངེས་པར་སྔོན་དུ་འགྲོ་དགོས་ལ། མར་ཤེས་ནི། སའི་དངོས་གཞིར་དྲངས་པ་ལས། སྔོན་ཡུན་རིང་པོ་འདས་པ་ནས་གང་དུ་ཁྱེད་མ་སྐྱེས་པ་དང། མ་སོང་བ་དང། མ་ཤི་བའི་ས་ཕྱོགས་དེ་ངས་
མཐོང་བར་དཀའོ། །ཡུན་རིང་པོ་འདས་པ་ནས་སེམས་ཅན་གང་ཁྱེད་ཀྱི་ཕའམ། མའམ། ཕུ་ནུའམ། སྲིང་མོ་འམ། སློབ་དཔོན་ནམ། མཁན་པོ་འམ། བླ་མའམ། བླ་མའི་ཉེ་གནས་ལྟ་བུར་མ་གྱུར་བ་དེ་ནི་ངས་མཐོང་བར་
དཀའོ། །ཞེས་གསུངས་ཤིང། བཤེས་སྤྲིངས་ལས། མ་ཡི་ཐུགས་མཐའ་རྒྱ་ཤུགས་ཚིག་གུ་ཙམ། རིལ་ལུར་བ་གྲངས་ཀྱང་ས་ཡི་ལང་མི་འགྱུར། ཞེས་སེམས་ཅན་རེ་རེའང་བདག་གི་མ། དེའི་ཡང་མ། དེའི་ཡང་
མར་གྱུར་བའི་གྲངས་བསམ་གྱིས་མི་ཁྱབ་པར་གསུངས་པའི་ཕྱིར་ཏེ། མདོ་ལས། དགེ་སློང། དཔེར་ན་སྐྱེས་བུ་འགའ་ཞིག་གིས་ས་ཆེན་པོ་འདི་ལ་རྒྱ་ཤུག་གི་ཚིག་གུ་ཙམ་གྱི་རིལ་ལུ་ཐོག་མེད་འདི་ནི་བདག་གི་མའོ། །འདི་

[109A]༄༅། །ནི་བདག་གི་མ་དེའི་མའོ། །ཞེས་འདོར་བར་བྱེད་ན། དགེ་སློང་ས་ཆེན་པོ་འདིའི་འཇིམ་པ་ནི་ཆེས་སྔ་བར་ཟད་པར་འགྱུར་གྱི་མི་རྣམས་ཀྱི་མའི་རྒྱུད་དེ་ལྟར་མིན་པར་ང་སྨྲའོ། །ཞེས་གསུངས་པ་ལྟར་
བསྒོམ་མོ། དྲིན་དྲན་ནི། སེམས་ཅན་ཐམས་ཅད་ཆོས་ཅན། བདག་གི་བདེ་བ་ཐམས་ཅད་སྒྲུབས་ཤིང། སྡུག་བསྔལ་ཐམས་ཅད་བསལ་བའི་དྲིན་ཅན་ཤ་སྟག་ཡིན་ཏེ། འཁོར་པ་ཐོག་མེད་ནས་ད་ལྟའི་བར་གྱི་
ཕ་མ་བྱས་པ་ཤ་སྟག་ཡིན་པའི་ཕྱིར། དཔེར་ན། ཚེ་འདིའི་མ་བཞིན་ནོ། །དེ་ཆོས་ཅན། ད་དུང་ཡང་བདག་བརྩེ་བས་སྐྱོང་བར་འགྱུར་བ་ཤ་སྟག་ཡིན་ཏེ། ཁྱོད་རྣམས་བདག་གི་མར་གྱུར་པའི་འོ་མ་འཐུང་ཚུལ་
སོགས་བསམ་གྱིས་མི་ཁྱབ་པའི་ཕྱིར་ཏེ། བཤེས་སྤྲིང་ལས། རེ་རེས་རྒྱ་མཚོ་བཞི་ལས་ལྷག་པ་ཡིས། འོ་མ་བཏུང་སྟེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲངས་པའི་འཁོར་བ་པས། །དེ་བས་ཆེས་མང་ཉིད་གཅིག་
བཏུང་འཚལ་ལོ། །ཞེས་སྔར་བཏུང་བ་ལས་ཀྱང་ལྷག་པར་ད་དུང་འཐུང་བར་གསུངས་པའི་ཕྱིར། དྲིན་བཟོ་ནི་བདག་གིས་སེཾས་ཅན་ཐམས་ཅད་ཀྱི་བདེ་བ་སྒྲུབ་ཅིང་སྡུག་བསྔལ་ཐམས་ཅད་སེལ་བའི་ཐབས་ལ་འབད་
དགོས་ཏེ། སེམས་ཅན་འདི་དག་ཐམས་ཅད་ནི་བདག་གི་བདེ་བ་ཐམས་ཅད་བསྒྲུབས་ཤིང། སྡུག་བསྔལ་ཐམས་ཅད་བསལ་པའི་དྲིན་ཅན་ཤ་སྟག་ཡིན་པའི་ཕྱིར། རྟགས་གྲུབ་སྟེ། སློབ་སྤྲིང་ལས། ཉེ་དུ་འཁོར་

[109B] །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད་།ཅེས་གསུངས་པའི་ཕྱིར། དེས་
ན་དེ་ལྟ་བུའི་དྲིན་ཅན་འདི་རྣམས་ཡལ་བར་དོར། རང་ཉིད་གཅིག་པུ་སྡུག་བསྔལ་ལས་ཅི་ཐར་བྱེད་པར་མི་རིགས་ཏེ། དེ་ལྟར་ན་དུད་འགྲོ་ལས་ཀྱང་ཤིན་ཏུ་ཐ་ཆད་པར་འགྱུར་བའི་ཕྱིར། དེ་རྣམས་ཀྱི་ཕན་ལན་སྒྲུབ་ཚུལ་ནི་
འདི་ལྟར་ཡིན་ཏེ། འཁོར་བའི་ཕུན་ཚོགས་ཀྱི་བདེ་འབྲས་ལ་ཡིད་བརྟན་ཅུང་ཟད་མི་རུང་བས། གཏན་དུ་བདེ་བའི་མྱང་འདས་ཀྱི་གོ་འཕངས་ལ་འགོད་པར་བྱ་བ་ཡིན་པའི་ཕྱིར་ཏེ། དབུ་མ་སྙིང་པོ་ལས། གཞན་ཡང་སྔོན་ཆད་
ཉོན་མོངས་པའི། །གདོན་གྱིས་བརླམ་པ་བདག་གིས་ནི། །རྨལ་འགྱུར་བྱེད་འདེབས་པ་བཞིན། །སྡུག་བསྔལ་ནད་པ་གང་འདུག་བྱས། །སྐྱེ་བ་གཞན་དུ་གང་དག་གིས། །བྱམས་དང་བསྙེན་བཀུར་ཕན་པ་བྱས་།དེ་ལ་
ལན་དུ་ཕན་གདགས་པ། །མྱ་ངན་འདའ་ལས་གཞན་ཅི་ཡོད། །ཅེས་གསུངས་པའི་ཕྱིར། ཡིད་འོང་གི་རྣམ་པ་ཅན་གྱི་བྱམས་པ་བསྒོམ་ཚུལ་ནི། སེམས་ཅན་ཐམས་ཅད་ལ་དམིགས་ནས། བདེ་བ་དང་ཕྲད་ན་ཅི་མ་རུང། བདེ་
བ་དང་ཕྲད་པར་གྱུར་ཅིག་བདེ་བ་དང་ཕྲད་པར་བྱའོ་སྙམ་ནས་བསྒོམ་པར་བྱ་བ་ཡིན་ལ། དེ་ནི་ཕན་ཡོན་ཁྱད་པར་ཅན་དང་ལྡན་ཏེ། ཏིང་ངེ་འཛིན་རྒྱལ་པོ་ལས། བྱེ་བ་ཁྲག་ཁྲིག་དཀྲིགས་པའི་ཞིང་དག་ན། །མཆོད་པ་རྣམ་མང་དཔག་

[110A]༄༅། །མེད་ཇི་སྙེད་པ། །སྐྱེས་མཆོག་རྣམས་ལ་དེ་ཡི་རྟག་མཆོད་པས། །བྱམས་པའི་སེམས་ཀྱི་གྲངས་དང་ཆར་མི་ཕོད། །ཞེས་གསུངས་པའི་ཕྱིར། འཕགས་པ་འཇམ་དཔལ་གྱི་ཞིང་བཀོད་ལས་ཀྱང་བྱང་
ཤར་གྱི་མཚམས་ན་སངས་རྒྱས་དབང་ཕྱུག་ཆེན་པོའི་རྒྱལ་པོའི་འཇིག་རྟེན་གྱི་ཁམས་སྟོང་གིས་བརྒྱན་བཞེས་བྱ་བ་དེ་ན། དགེ་སློང་འགོག་པ་ལ་ཞུགས་པའི་བདེ་བ་བཞིན་དུ་སེམས་ཅན་རྣམས་ཀྱང་བདེ་བ་དང་ལྡན་ནོ་
དེར་ལོ་བྱེ་བ་བརྒྱ་སྟོང་དུ་ཚངས་སྤྱོད་སྤྱད་པ་བས་ནི་ཞིང་འདིར་ཐ་ན་སེ་གོལ་རྟོགས་པའི་ཡུན་ཙམ་དུ་སེམས་ཅན་ཐམས་ཅད་ལ་བྱམས་པའི་སེམས་སྐྱེས་ན་སྔ་མ་ལས་བསོད་ནམས་ཆེས་མང་དུ་སྐྱེད་ན་ཉིན་མཚན་དུ་
གནས་པ་ལྟ་ཅི་སྨོས། ཞེས་དང། རིན་ཆེན་ཕྲེང་བ་ལས་ཀྱང་རྗེའུ་ཚོས་གསུམ་བརྒྱའི་ཁ་ཟས་དག་ཉིན་རེ་དུས་གསུམ་སྦྱིན་པས་ཀྱང། །བྱམས་པ་ཡུད་ཙམ་ཐང་ཅིག་གིས། །བསོད་རྣམས་དག་ལ་ཆར་
མི་ཕོད། །ལྷ་མི་བྱམས་པར་འགྱུར་བ་དང། །དེ་དག་ཀྱང་ནི་བསྲུང་བ་དང། །ཡིད་བདེ་བ་དང་བདེ་མང་དང། །དུག་དང་མཚོན་གྱིས་གནོད་མེད་དང། །འདོད་པ་མེད་པར་དོན་ཐོབ་དང། །ཚངས་པའི་འཇིག་རྟེན་
སྐྱེ་འགྱུར་ཏེ། །གལ་ཏེ་གྲོལ་བར་མ་གྱུར་ཀྱང། །བྱམས་ཆོས་ཡོན་ཏན་བརྒྱད་འཐོབ་པོ། །ཞེས་གསུངས་ཏེ། བྱམས་པ་ཡོད་ན་ལྷ་མི་བྱམས་ཤིང་ངང་གིས་འདུ་བ་དང་རྒྱལ་བས་ཀྱང་བདུད་སྡེ་བྱམས་པའི་སྟོབས་ཀྱིས་

[110B]སོ། །སྐྱེ་བ་དཀའ་ཡང་འབད་དགོས་ཏེ། བསླབ་བཏུས་ལས། གསེར་འོད་དམ་པ་ལས་བྱུང་བའི་བྱམས་པ་དང་སྙིང་རྗེ་བསྒོམ་པ་སྟོན་པའི་ཚིགས་བཅད་རྣམས་
ལ་སེམས་ཐམས་ཅད་ཀྱིས་བསམས་ཏེ་ཐ་ན་ཚིག་ཏུ་ཡང་སྟོན་ཏེ་སྒོམ་པར་གསུངས་སོ། །ཚིག་དེ་ནི་འདི་ཡིན་ཏེ། གསེར་འོད་དམ་པའི་རྔ་ཆེན་སྒྲ་ཡིས་ནི། །སྟོང་གསུམ་འཇིག་རྟེན་འཇིག་རྟེན་གསུམ་འདི་ན། །
ངན་སོང་སྡུག་བསྔལ་གཤིན་རྗེའི་སྡུག་བསྔལ་དང། །དབུལ་བའི་སྡུག་བསྔལ་སྡུག་བསྔལ་ཞི་བར་ཤོག་ཞེས་སོགས་ལྟར། དེས་ན་ཐོག་མར་གང་ཉེ་བ་ལ་དམིགས་ནས་བསྒོམ། དེ་ནས་བར་མ། དེས་ནས་དགྲ་ལ་དམིགས་
ནས་བསྒོམ་པར་བྱ་སྟེ། བྱམས་པ་དེ་ནི་བསམ་གྱིས་མི་ཁྱབ་པའི་ཕན་ཡོན་དང་ལྡན་པའི་ཕྱིར། བྱམས་པ་དང་སྙིང་རྗེ་ལ་བརྟེན་ནས་ལྷག་བསམ་བསྒོམ་ཚུལ་ནི། བྱམས་སྙིང་རྗེ་ཚུལ་བཞིན་དུ་སྦྱངས་པའི་རྗེས་སུ་ཚིག་ཙམ་ལ་
བརྟེན་ནས་ཀྱང། སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད། །།བདག་གིས་བསལ་བར་བྱའོ་སྙམ་དུ་བསྒོམ་པར་བྱ་བ་ཡིན་ཏེ། དེ་ལྟར་བྱས་པས། ཐེག་ཆེན་སེམས་བསྐྱེད་རང་སྟོབས་ཀྱིས་འདྲེན་
པར་ནུས་པའི་ཕྱིར།    ༈    །གཉིས་པ་ནི་སྔར་བཤད་པའི་རིམས་པས་གཞན་དོན་དོན་གཉེར་གོམས་པ་ན། བྱང་ཆུབ་དོན་གཉེར་གྱི་བསམ་པ་སྐྱེ་བར་འགྱུར་ཏེ། དེ་ལྟར་བསམ་པ་ལས་སེམས་ཅན་མཐའ་དག་གི་ལྶྡུག་བསྔལ་མྠའ་༄༅། །དག་སེལ་བར་བྱེད་པ་དང། བདེ་བ་མཐའ་དག་སྒྲུབ་པར་བྱེད་པའི་ནུས་པ་ནི་ཡང་དག་པར་རྫོགས་པའི་སངས་རྒྱས་ཁོ་ན་ལ་ཡོད་པར་རྟོགས་པའི་སྒོ་ནས། སེམས་ཅན་གྱི་དོན་དུ་སངས་རྒྱས་ཀྱི་གོ་འཕང་
རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་དམ་བཅའ་བར་འགྱུར་བའི་ཕྱིར། གཉིས་པ་རྒྱལ་སྲས་ཞི་བ་ལྷའི་གཞུང་ལ་བརྟེན་ནས་སྦྱངས་པ་ལ་གསུམ་ལས། དང་པོ་བདག་གཞན་བརྗེས་པའི་ཕན་ཡོན་དང། མ་
བརྗེས་པའི་ཉེས་དམིགས་བསམ་པ་ནི། སྤྱོད་འཇུག་ལས། གང་གིས་བདག་དང་གཞན་རྣམས་ནི། །མྱུར་དུ་སྐྱབས་པར་འདོད་པ་དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །
ཞེས་དང། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་བྱུང། །མང་དུ་བཤད་ལྟ་ཅི་དགོས་ཏེ། །བྱིས་པ་རང་གིས་
དོན་བྱེད་དང། །ཐུབ་པས་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་བལྟོས། །བདག་བདེ་གཞན་གྱི་སྡུག་བསྔལ་དག་ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་གྲུབ་ཅིང་།འཁོར་བ་
ན་ཡང་བདེ་བ་མེད། །ཅེས་གསུངས་སོ། །གཉིས་པ་གོམས་ན་སྐྱེ་བའི་རྒྱུ་མཚན་ནི། སྤྱོད་འཇུག་ལས། དཀའ་ལས་ཕྱིར་ཟློག་མི་བྱ་སྟེ་།འདི་ལྟར་གོམས་པའི་མཐུ་ཡིས་ནི། །གང་གི་མིང་ཐོས་འཇིགས་པ་ཡང། །

[111B] ཞེས་དང། བདག་གི་ལུས་ནི་གཞན་དག་ཏུ། །བཞག་པ་དེ་ལྟར་དཀའ་བ་མེད། ཅེས་དང། དེ་བས་ཇི་ལྟར་གཞན་དག་གི་ཁུ་བ་ཁྲག་གི་ཐིག་པ་ལ། །ཁྱོད་ཀྱིས་ངར་འཛིན་བྱས་པ་ལྟར། །
དེ་བཞིན་གཞན་ལ་གོམས་པར་གྱིས། ཞེས་བདག་གཞན་བརྗེ་བ་དཀའ་བའི་ཕྱིར་སྙམ་དུ་བསམ་ནས་དེ་ལས་ལྡོག་པར་མི་བྱ་སྟེ། གོམས་ན་སླ་བར་མི་འགྱུར་བའི། །དངོས་དེ་འགའ་ཡང་ཡོད་མ་ཡིན། །ཞེས་དེ་ཉིད་ལས་
གསུངས་པ་ལྟར་མིང་ཙམ་ཐོས་པ་ན་ཡང་འཇིགས་ཤིང། དངང་བའི་དགྲ་བོ་དེ་ཉིད་དུས་འགའ་ཞིག་ན་མེད་ན་ཤིན་ཏུ་མི་དགའ་བར་འགྱུར་པ་སྲིད་པའི་ཕྱིར་དང། གཞན་གྱི་ལུས་ལ་ཡང། བདག་གི་ལུས་ལྟར་དུ་གཅེས་སྤྲས་བྱེད་
པ་དང། གཞན་ལ་བདག་བཞིན་དུ་གཅེས་བར་འཛིན་པར་འགྱུར་ཏེ་གཞན་གྱི་ཁུ་ཁྲག་ལ་བརྟེན་ནས་བྱུང་བའི་ལུས་ལ། བདག་གི་ལུས་མཉམ་དུ་འཛིན་པ་བཞིན་ནོ། གསུཾ་པ་བརྗེ་ཚུལ་དངོས་ནི། གཞན་ལ་བདག་དང། བདག་
ལ་གཞན་ནོ་སྙམ་དུ་འཛིན་པ་མ་ཡིན་ཏེ། རང་ཉིད་གཅེས་པར་འཛིན་པའི་བློ་བོར་ནས་གཞན་གཅེས་པར་བཟུང་སྟེ། བདག་གི་བདེ་པ་དང། གཞན་གྱི་སྡུག་བསྔལ་བརྗེས་ཏེ། གཞན་གྱི་བདེ་བ་འབའ་ཞིག་སྒྲུབ་ཕྱིར་དུ་རྩོན་
པར་བྱད་པའི་ཕྱིར།    ༈    །གསུམ་བ་སེམས་བསྐྱེད་ཀྱི་ལུས་བརྟེན་བཤད་པ་ནི། བདེ་འགྲོ་དང་ངན་འགྲོ་ཅི་རིགས་ཀྱི་རྟེན་ལ་སྐྱེ་བ་ཡོད་དེ། མདོ་ལས། དེ་ཚེ་ལྷ་མི་སྟོང་ཕྲག་བརྒྱ། བྱང་ཆུབ་ཏུ་ནི་སེམས་བསྐྱེད་དོ། །ཞེས་དང་

[112A]༄༅། །ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས་ཀྱང། ཀླུ་ཉིས་ཁྲི་ཆིག་སྟོང་གིས་བྱང་ཆུབ་ཀྱི་མཆོག་ཏུ་སེམས་བསྐྱེད་པར་གསུངས་པ་དང། བདག་ཅག་གི་སྟོན་པས་དམྱལ་བའི་ཤིང་རྟ་འདྲེན་པའི་
གྱད་དུ་འཁྲུངས་པའི་ཚེ་བྱང་ཆུབ་ཀྱི་མཆོག་ཏུ་སེམས་བསྐྱེད་པར་གསུངས་པ་དང། བྱང་ཆུབ་སེམས་དཔའ་སོ་སྐྱེ་འགའ་ཞིག་ལས་ཀྱི་དབང་གིས་ངན་སོང་དུ་སྐྱེ་བ་ལེན་པར་གསུངས་པའི་ཕྱིར་ཏེ་རྒྱན་ལས་
བློ་ལྡན་རྣམས་ཀྱི་ལས་དང་ནི། །གཞན་ཡང་སྨོན་ལམ་དག་དང་ནི། །ཏིང་ངེ་འཛིན་དང་དབང་འབྱོར་བའི། །དབང་གིས་སྐྱེ་པར་འདོད་པ་ཡིན། །ཞེས་གསུངས་པའི་ཕྱིར་རོ། །ངན་སོང་བ་རྣམས་མི་ཁོམ་པའི་
གནས་སུ་གསུངས་པ་དང་མི་འགལ་ཏེ། དེ་ནི་རགས་རྩིས་ཀྱི་དབང་དུ་བྱས་པ་ཡིན་ལ། འདིར་ནི་ཞིབ་ཏུ་རྩིས་པའི་དབང་དུ་བྱས་པའི་ཕྱིར་ཏེ། གཞན་དུ་ན། རྒྱལ་བའི་གསུངས་རབ་ལ་ཡང་འགལ་འདུ་སྣ་ཚོགས་
ཡོད་པའི་སྐྱོན་འབྱུང་བར་ཐལ་བའི་ཕྱིར། བཞི་པ་ནི། བྱང་ཆུབ་ཀྱི་སེམས་སྦྱོང་བའི་མན་ངག་བཞིན་དུ་སྦྱངས་པ་ལ་བརྟེན་ནས་ཡིད་ལེགས་པར་ཁུལ་ཐུབ་པའི་མྱོང་བ་ཁྱད་པར་ཅན་སྐྱེས་པ་ནི། ཐེག་ཆེན་གྱི་
སེམས་བསྐྱེད་སྐྱེས་པའི་ཚད་ཡིན་ཏེ། དེ་ནི་ཤུན་པའི་ནང་གི་བུ་རམ་གྱི་རོ་དངོས་དང་འདྲ་ཞིང། མྱོང་བ་ཁྱད་པར་ཅན་མ་སྐྱེས་པའི་གོང་གི་གཞན་དོན་དུ་རྫོགས་བྱང་ཐོབ་པར་འདོད་པའི་བློ་ནི། བུར་ཤིང་གི་ཤུན་

[112B] ལྷག་བསམ་བསྐུལ་བ་ལས། བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་བར་བྱ་བའི་རོ་ནི་ནང་ན་འདུག་ཤུན་པ་ཟོས་པའི་མིས་ནི་བུ་རམ་རོ། །ཞིམ་པོ་རྙེད་པར་ནུས་པ་མ་ཡིན་
ནོ༑ ༑ཇི་ལྟར་ཤུན་པ་དེ་བཞིན་སྨྲ་བ་དག་རོ་ལྟ་བུ་ནི་འདི་ ལ་དོན་སེམས་ཡིན། །དེ་ལྟ་བས་ན་སྨྲ་ལ་དགའ་སྤོངས་ལ། །རྟག་ཏུ་བག་ཡོད་བྱོས་ལ་དོན་སོམས་ཤིག་ཅེས་གསུངས། ལྔ་པ་ལ་གང་ལས་བླངས་པའི་
ཡུལ། གང་གིས་ལེན་པའི་རྟེན། ཇི་ལྟར་བླངས་པའི་ཆོ་ག་དང་གསུམ། དང་པོ་ནི། གོང་མ་རྣམས་སྨོན་སེམས་དང་ལྡན་ཞིང། དེའི་བསླབ་བྱ་ལ་གནས་པས་མི་ཆོག་གིས། འཇུག་སྡོམ་དང་ལྡན་པ་དགོས་པར་
བཞེད་དེ་དགྲ་ལས་རྣམ་རྒྱལ་དང་མཐུན་ནོ། ཞེས་གསུངས་སོ་།གཉིས་པ་ནི། ལྷ་ཀླུ་སོགས་ལུས་དང་བསམ་པའི་སྒོ་ནས་སྨོན་སེམས་སྐྱེ་རུང་ཐམས་ཅད་འདིའི་རྟེན་དུ་རུང་ཡང་འདིར་ནི་ལམ་སྒྲོན་འགྲེལ་བར་
འཁོར་བས་ཡིད་འབྱུང་ལ་འཆི་བ་དྲན་པ། ཤེས་རབ་དང་སྙིང་རྗེ་ཆེ་བ་ཞེས་བྱུང། ཞེས་གསུངས་པ་ལྟར་རོ། །གསུམ་པ་ལ་སྦྱོར་བའི་ཆོ་ག་དངོས་གཞིའི་ཆོ་ག་འཇུག་གི་ཆོ་ག་དང་གསུམ། དང་པོ་ལ། སྐྱབས་
འགྲོ་ཁྱད་པར་ཅན་བྱ་བ་དང། གནས་གཙང་ཞིང་རྟེན་བཀྲམ་ནས་མཆོད་རྫས་བཤམས་པ་དང། གསོལ་བ་བཏབ་ཅིང་སྐྱབས་འགྲོའི་བསླབ་བྱ་རྣམས་ལ་ཚུལ་བཞིན་དུ་བསླབ་པར་བྱའོ། །གཉིས་པ་ནི་སློབ་

[113A]༄༅། །དཔོན་གྱི་མདུན་དུ་པུས་མོ་གཡས་པའི་ལྷ་ང་ས་ལ་གཙུགས་པའམ། ཙོག་པུ་ཡང་རུང་བས་འདུག་ལ་ཐལ་མོ་སྦྱར་ནས་སེམས་བསྐྱེད་པར་བྱའོ། །གཞན་དུ་སངས་རྒྱས་ཐོབ་པར་བྱའོ་སྙམ་
དུ་སེམས་བསྐྱེད་པ་ཙམ་མ་ཡིན་གྱི། སེམས་དེ་བསྐྱེད་པ་ལ་དམིགས་ནས་བྱང་ཆུབ་མ་ཐོབ་བར་དུ་མི་བཏང་ངོ་མཉམ་དུ་དམ་བཅའ་བ་ཡིན་པས། དེའི་བསམ་པ་ཆོ་ག་ལ་བརྟེན་ནས་བསྐྱེད་པར་བྱའོ། །དེ་ལྟ་བུ་ནི་
སྨོན་སེམས་ཀྱི་བསླབ་བྱ་ལ་སློབ་མི་ནུས་ན་དམིགས་པ་སེམས་ཅན་ཐམས་ཅད་ཀྱི་དོན་དུ་བདག་སངས་རྒྱས་སུ་འགྱུར་བར་བྱའོ་སྙམ་པ་ཙམ་ཆོ་གས་བསྐྱེད་ན་ནི་སེམས་བསྐྱེད་ཀྱི་བསླབ་བྱ་ལ་སློབ་ནུས་མི་ནུས་ཐམས་
ཅད་ལ་བྱས་པས་ཆོག་གོ་སྨོན་སེམས་ལ་དེ་ལྟར་གཉིས་རུང་གི་འཇུག་སེམས་ཆོ་གས་ལེན་པ་ལ་བསླབ་བྱ་ལ་མི་སློབ་ན་བྱར་མི་རུང་བས་ཀླུ་སྒྲུབ་དང། ཐོགས་མེད་ནས་བརྒྱུད་པ། སྡོམ་པའི་ཆོ་ག་མང་པོ་ལ་བྱར་
རུང་པ་དང་མི་རུང་བའི་ཁྱད་པར་འདོད་པ་ནི་མི་རིགས་སོ། །གསལ་རྒྱལ་ལ་གདམས་པ་ལས་ཀྱང་སྦྱིན་སོགས་ཀྱི་བསླབ་བྱ་ལ་སློབ་མི་ནུས་ན་སེམས་བསྐྱེད་པ་ཙམ་ལ་ཡང་བསོད་ནམས་མང་པོ་འགྲུབ་པ་ཁུངས་སུ་
མཛད་ནས། གང་ཕ་རོལ་ཏུ་ཕྱིན་པ་རྣམས་ལ་རྣམ་པ་ཐམས་ཅད་དུ་ཐམས་ཅད་ཀྱིས་སློབ་པར་མི་ནུས་པ་དེས་ཀྱང་འབྲས་བུ་ཆེ་བའི་ཕྱིར། ཐབས་ཀྱི་ཡོངས་སུ་ཟིན་པར་བྱང་ཆུབ་ཏུ་སེམས་བསྐྱེད་པར་བྱ་སྟེ། ཞེས་

[113B] སྦྱིན་སོགས་ཀྱི་བསླབ་བྱ་ལ་མི་སློབ་པ་ལ་སེམས་བསྐྱེད་བྱར་རུང་བ་དང། སྡོམ་པ་བཟུང་དུ་མི་རུང་བར་ཆེས་གསལ་ལོ། །སེམས་གཟུང་བའི་ཆོ་ག་ནི། ཕྱོགས་བཅུ་རྣཾས་
ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་སྐྱེ་བ་འདི་དང་གཞན་དང། གཞན་དག་ཏུ་སྦྱིན་པའི་རང་བཞིན་དང། ཚུལ་ཁྲིམས་
ཀྱི་རང་བཞིན་དང། སྒོམ་པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་དང། བགྱིད་དུ་སྩལ་བ་དང། བགྱིས་པ་ལ་རྗེས་སུ་ཡིད་རང་བའི་དགེ་བའི་རྩ་བ་འདིས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རྣམས་དང། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་
དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་སེམས་བསྐྱེད་པར་བགྱིའོ། །སེམས་ཅན་
མ་སྒྲལ་བ་རྣམས་སྒྲལ་བར་བགྱིའོ། །མ་འགྲོལ་བ་རྣམས་གྲོལ་བར་བགྱིའོ། །དབུགས་མ་ཕྱིན་པ་རྣམས་དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །

[114A]༄༅། །ཞེས་ལན་གསུམ་བརྗོད་དེ། སྐྱབས་འགྲོའི་ཆོ་ག་དང། འདི་ལ་སློབ་དཔོན་གྱི་རྗེས་སུ་བཟློས་དགོས་པའི་གསལ་ཁ་མ་བྱུང་ཡང་དགོས་པ་ཡིན་ནོ། །དེ་དག་ནི་སློབ་དཔོན་ཡོད་པའི་ལུགས་
ཡིན་ལ། སློབ་དཔོན་མ་རྙེད་ན་ཇི་ལྟར་བྱ་བ་ནི། སེམས་བསྐྱེད་ཀྱི་ཆོ་ག་ཇོ་བོས་མཛད་པ་ལས། དེ་ལྟར་སློབ་དཔོན་མེད་ཀྱང་བདག་ཉིད་བྱང་ཆུབ་ཏུ་སེམས་བསྐྱེད་པའི་ཆོ་ག་ནི། དེ་བཞིན་གཤེགས་པ་ཤཱཀྱ་
ཐུབ་པ་དང། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཡིད་ལ་བསམས་ཏེ་ཕྱག་འཚལ་བ་དང། མཆོད་པའི་ཆོ་ག་ལ་སོགས་པ་བྱས་ནས། གསོལ་བ་བཏབ་པ་དང། སློབ་དཔོན་ཞེས་བྱ་བའི་ཚིག་སྤངས་
པའི་སྐྱབས་སུ་འགྲོ་བ་ལ་སོགས་པའི་གོ་རིམས་སྔ་མ་བཞིན་བྱའོ་།ཞེས་གསུངས་པ་ལྟར་རོ། །གསུམ་པ་ནི། སློབ་དཔོན་གྱིས། སྨོན་སེམས་ཀྱི་བསླབ་བྱ་རྣམས་སློབ་མ་ལ་བརྗོད་པར་བྱའོ། །དེ་ནས་སློབ་མས་ཀྱང་
སློབ་དཔོན་གྱིས་གསུངས་པའི་བསླབ་བྱ་རྣམས་དང་གཞན་ཡང་བྱང་སེམས་ཀྱི་སྡེ་སྣོད་དགོངས་འགྲེལ་དང་བཅས་པ་རྣམས་ལ། ཉན་བསམ་ཚུལ་བཞིན་དུ་བྱས་པའི་སྒོ་ནས་ཉེས་སྤྱོད་མཐའ་དག་སྤོང་བ་དང། དགེ་
ཚོགས་མཐའ་དག་རང་ཉིད་ཀྱིས་སྒྲུབ་ཅིང། གཞན་ཡང་དེ་ལ་འགོད་པ་དང། མ་སྐུལ་བར་ཞུགས་པ་རྣམས་ལ་ངག་གིས་བསྔགས་པ་བརྗོད་པ་དང། ཡིད་ཀྱིས་རྗེས་སུ་ཡི་རང་བསྒོམ་པར་བྱ་ཞིང། རང་

[114B]ཆེ་མ་ཐོབ་པ་ཐོབ་པར་བྱ་བ་དང། ཐོབ་པ་མི་ཉམས་ཤིང་གོང་ནས་གོང་དུ་འཕེལ་བར་བྱ་བའི་ཕྱིར། ཉིན་ལན་གསུམ། མཚན་ལན་གསུམ་དུ་བསྔོ་བ་དང་
སྨོན་ལམ་རྣམ་པར་དག་པས་རྒྱས་བཏབ་པར་བྱ་སྟེ། སྤྱོང་འཇུག་ལས། བྱང་ཆུབ་སེམས་ནི་རིན་པོ་ཆེ། །མ་སྐྱེས་པ་རྣམས་སྐྱེས་འགྱུར་ཞིང། །སྐྱེས་པ་ཉམས་པ་མེད་པ་ཡང། །གོང་ནས་གོང་དུ་འཕེལ་བར་ཤོག་
ཅེས་དང། བྱང་ཆུབ་སེམས་དང་མི་བྲལ་ཞིང། །བྱང་ཆུབ་སྤྱོད་ལ་གཞོལ་བ་དང། །སངས་རྒྱས་རྣམས་ཀྱི་ཡོངས་བཟུང་ནས། །བདུད་ཀྱི་ལས་ཀྱང་སྤོང་བར་ཤོག་ཅེས་དང། བཟང་པོ་སྤྱོད་པའི་སྨོན་ལམ་གྱི་
མདོ་ལས། འཇམ་དཔལ་དཔའ་བོས་ཇི་ལྟར་མཁྱེན་པ་དང། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱིས་རྗེས་སུ་བདག་སློབ་ཅིང། །དགེ་བ་འདི་དག་ཐམས་ཅད་རབ་ཏུ་བསྔོ། །ཞེས་དང། རྒྱལ་བ་
རྣམས་ཀྱི་དམ་པའི་ཆོས་འཛིན་ཅིང། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་རྣམ་པར་བྱང་བ་ཡང། །མ་འོངས་བསྐལ་པ་ཀུན་ཏུ་སྤྱད་པར་བགྱི། ཞེས་སོགས་གསུངས་པའི་ཕྱིར་རོ། །གསུམ་པ་
སེམས་བསྐྱེད་དངོས་ལ། མཚན་ཉིད། དབྱེ་བ། སོ་སོའི་རང་བཞིན་དང་གསུམ། དང་པོ་ནི། ཁྱད་ཆོས་བཞི་ལྡན་གྱི་ཐེག་ཆེན་སྐྱེས་བུའི་རྒྱུད་ཀྱི་དཀར་པོ་ཡིད་ཀྱི་རྣཾ་པར་ཤེས་པ་དེའོ། །དེ་ཉིད་གོ་བདེ་བར་བརྗོད་ན་

[115A]༄༅། །ཐེག་ཆེན་སེམས་བསྐྱེད་ཁྱད་ཆོས་བཞི་དང་ལྡན་ཏེ་ཟབ་མོ་སྟོང་པ་ཉིད་དང། གཞན་དོན་གྱི་དཀའ་སྤྱད་ལ་སྤྲོ་བ་ཆེ། སྦྱོར་བའི་བརྩོན་འགྲུས་ཀྱི་སྒོ་ནས་རྩོན་པ་ཆེ། རང་གཞན་ལ་ཕན་བདེ་སྒྲུབ་པས་
དོན་ཆེ། བྱང་ཆུབ་ཆེན་པོ་ཡང་དག་པར་འགྲུབ་པས་འབྱུང་བ་ཆེ་བའི་ཕྱིར་ཏེ། དེ་སྐད་དུ་ཡང་འགྲེས་པར། སེམས་བསྐྱེད་པའི་མཚན་ཉིད་དུ་ཚིག་སུ་བཅད་པ། ཞེས་དང། རྒྱན་རྩ་བར། སྤྲོ་བ་ཆེ་དང་རྩོན་པ་ཆེ། །དོན་
ཆེ་བ་དང་འབྱུང་བ་ཆེ། །བྱང་ཆུབ་སེམས་དཔའ་སེམས་དཔའ་ཆེ་།དོན་གཉིས་ལྡན་པའི་སེམས་འབྱུང་བ། །ཞེས་གསུངས་ཤིང། ཐེག་པ་ཆེན་པོའི་སེམས་བསྐྱེད་ཆོས་ཅན། དོན་གཉིས་ལ་དམིགས་པ་དང་ལྡན་པའི་གཙོ་
བོ་སེམས་སུ་འབྱུང་སྟེ། གཞན་དོན་དང་རྫོགས་བྱང་ལ་དམིགས་པའི་སེམས་པ་དང་མཚུངས་ལྡན་དུ་འབྱུང་བའི་གཙོ་བོ་སེམས་ཡིན་པའི་ཕྱིར་ཏེ། རྒྱན་གྱི་འགྲེལ་པར། དོན་གཉིས་དང་ལྡན་པ་ནི། བྱང་ཆུབ་ཆེན་
པོ་དང། སེམས་ཅན་གྱི་དོན་བྱ་བ་ལ་དམིགས་པའི་ཕྱིར་རོ། །ཡོན་ཏན་གསུམ་དང་གཉིས་ལ་དམིགས་པ་དང་ལྡན་པའི་སེམས་བསྐྱེད་པ་ཞེས་བྱའོ། །ཞེས་གསུངས་པའི་ཕྱིར། གཉིས་པ་ལ། ས་མཚམས་
ཀྱི་སྒོ་ནས་དབྱེ་བ། རྣམ་གཞག་གི་སྒོ་ནས་དབྱེ་བ། ཕྲ་རགས་ཀྱི་སྒོ་ནས་དབྱེ་བ། གྲོགས་ཀྱི་སྒོ་ནས་དབྱེ་བ་དང་བཞི། དང་པོ་ནི། ཐེག་ཆེན་སེམས་བསྐྱེད་ཆོས་ཅན། རྣམ་པ་བཞི་ཡོད་དེ། མོས་སྤྱོད་ཀྱི་

[115B] མ་དག་སའི་སྐབས་སུ་ལྷག་པའི་བསམ་པ་རྣམ་པར་དག་པའི་སེམས་བསྐྱེད། དག་སའི་སྐབས་སུ་རྣམ་པར་སྨིན་པར་འདོད་པའི་སེམས་བསྐྱེད། དེ་བཞིན་དུ་སངས་
རྒྱས་ཀྱི་སར་སྒྲིབ་པ་སྤངས་པའི་སེམས་བསྐྱེད་རྣམས་སུ་ཡོད་པའི་ཕྱིར་ཏེ། དེ་སྐད་དུ་ཡང་རྒྱན་ལས། སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང། རྣམ་པར་སྨིན་པ་བཞིན་དུ་འདོད། །དེ་
བཞིན་སྒྲིབ་པ་སྤངས་པའོ། །ཞེས་གསུངས་པའི་ཕྱིར། གཉིས་པ་ནི། རྒྱན་ལས། དེ་ཡི་རྩ་བ་སྙིང་རྗེར་འདོད། །རྟག་ཏུ་སེམས་ཅན་ཕན་པར་སེམས། །ཆོས་ལ་མོས་དང་དེ་བཞིན་དེའི། །ཡེ་ཤེས་འཚོལ་བར་
དམིགས་པའོ། །གོང་དུ་འདུན་པས་འགྲོ་བ་སྟེ། །སྡོམ་བ་རྒྱ་ཆེན་དེ་ཡི་རྟེན། །ལམ་འགོག་པ་ནི་མི་མཐུན་ཕྱོགས། །སྤོང་ཞིང་དང་དུ་ལེན་པའོ། །བསོད་ནམས་ཡེ་ཤེས་རང་བཞིན་གྱི། །དགེ་བ་འཕེལ་བ་དེའི་ཕན་
ཡོན༑ ༑ཕ་རོལ་ཕྱིན་ལ་རྟག་སྦྱོར་བ། །དེ་ནི་ངེས་པར་འབྱུང་བར་བརྗོད། །འདི་ནི་མཐར་ཐུག་པ་ཡིན་ཏེ། །སོ་སོ་རང་གི་དེར་སྦྱོང་བས། །བྱང་ཆུབ་སེམས་དཔའ་སེམས་བསྐྱེད་པ། །རྣམ་པར་ངེས་པར་ཤེས་པར་བྱ། །
དེས་ན་ཐེག་ཆེན་སེམས་བསྐྱེད་ནི་ཆོས་ཅན། རྒྱུ་དང་བཅས་ཏེ་སྙིང་རྗེའི་རྩ་བ་ལས་འབྱུང་བར་འདོད་པའི་ཕྱིར། བསམ་པའི་ཁྱེད་པར་དང་ལྡན་ཏེ། རྟག་ཏུ་སེམས་ཅན་ལ་ཕན་པར་སེམས་བའི་ཕྱིར། མོས་པའི་ཁྱད་༄༅། །པར་ལྡན་ཏེ། ཐེག་ཆེན་གྱི་ཆོས་ལ་མོས་པའི་ཕྱིར་དམིགས་པའི་ཁྱད་པར་དང་ལྡན་ཏེ། ཐེག་ཆེན་གྱི་ཡེ་ཤེས་འཚོལ་བར་དམིགས་པའི་ཕྱིར། འགྲོ་ཚུལ་དང་ལྡན་ཏེ། ས་གོང་ནས་གོང་དུ་འདུན་པའི་
སྟོབས་ཀྱིས་འགྲོ་བའི་ཕྱིར། རྟེན་ཡོད་དེ། བྱང་ཆུབ་སེམས་དཔའི་སྡོམ་པ་རྒྱ་ཆེན་པོ་ལ་བརྟེན་པའི་ཕྱིར། ཉེས་དམིགས་དང་ལྡན་ཏེ། ཐེག་ཆེན་གྱི་ལམ་འགོག་པ་ནི་ཁྱོད་ཀྱི་མི་མཐུན་ཕྱོགས་ཡིན་པའི་ཕྱིར། མི་མཐུན་
ཕྱོགས་དེ་གང་ཞེ་ན། ཐེག་དམན་གྱི་སེམས་ཀུན་ནས་སློང་ཞིང་དང་དུ་ལེན་པའོ། །ཕན་ཡོན་དང་ལྡན་ཏེ། བསོད་ནམས་དང་ཡེ་ཤེས་ཀྱི་རང་བཞིན་གྱི་དགེ་བ་འཕེལ་བའི་ཕན་ཡོན་དང་ལྡན་པའི་ཕྱིར། སྤང་བྱ་
ལས་ངེས་པར་འབྱུང་བར་འདོད་དེ། ཕ་རོལ་ཏུ་ཕྱིན་པ་དྲུག་ལ་སྦྱོར་ཞིང་ཉམས་སུ་ལེན་པའི་ཕྱིར། འདིའི་མཐར་ཐུག་མེད་པ་མིན་ཏེ། སོ་སོར་རང་གི་སྐབས་དེར་སྦྱར་བས་མཐར་ཐུག་པར་འགྱུར་བའི་ཕྱིར། མཉམ་
གཞག་བཅུའི་སྒོ་ནས་ངེས་པར་བསྟན་པར་བྱ་སྟེ། གོང་དུ་བཤད་ཟིན་པའི་ཕྱིར། གསུམ་པ་ལ། རག་པ་བརྡ་ལས་བྱུང་བའི་སེམས་བསྐྱེད་དང། ཕྲ་བ་ཆོས་ཉིད་ཀྱིས་འཐོབ་པའི་སེམས་བསྐྱེད་གཉིས། དང་པོ་ནི་
རྒྱན་ལས། གྲོགས་སྟོབས་རྒྱུ་སྟོབས་རྩ་བའི་སྟོབས། །ཐོས་སྟོབས་དགེ་བ་གོམས་པ་ལས། །མི་བརྟན་པ་དང་བརྟན་འབྱུང་བ། །གཞན་གྱིས་བསྟན་པའི་སེམས་བསྐྱེད་བཤད། ཞེས་གསུང། དོན་ནི་

[116B]བཤད་པ་དེ་ཆོས་ཅན། རྒྱུ་ལྔ་དང་ལྡན་ཏེ། གྲོགས་དགེ་བའི་བཤེས་གཉེན་གྱིས་སྟོབས་ལས་སྐྱེས་པ་དང། རྒྱུ་རིགས་ཀྱི་སྟོབས་དང། སྔོན་དགེ་རྩ་
གོམས་པའི་སྟོབས་དང། མང་ཐོས་གོམས་པའི་སྟོབས་དང། ཚེ་འདིར་དགེ་བ་གོམས་པའི་སྟོབས་ལས་བྱུང་བ་རྣམས་སུ་ཡོད་པའི་ཕྱིར་གྲོགས་སྟོབས་ལས་བྱུང་བ་ནི་མི་བརྟན་པ་དང། རྒྱུ་སྟོབས་ལས་བྱུང་
བ་ནི་བརྟན་པར་བརྗོད་པར་བྱའོ། །གཉིས་པ་ལ། ངེས་ཚིག་གི་སྒོ་ནས་མདོར་བསྟན་པ་དང། རྣམ་གཞག་གི་སྒོ་ནས་རྒྱས་པར་བཤད་པ་གཉིས། དང་པོ་ནི། དོན་དམ་སེམས་བསྐྱེད་ཆོས་ཅན། དོན་དམ་པར་
འདོད་དེ། རྫོགས་པའི་སངས་རྒྱས་རབ་ཏུ་བསྙེན་བཀུར། བསོད་ནམས་དང་ཡེ་ཤེས་ཀྱི་ཚོགས་རབ་ཏུ་བསགས། ཆོས་ལ་རྣམ་པར་མི་རྟོག་པའི་ཡེ་ཤེས་སུ་ནི་སྐྱེས་པའི་ཕྱིར་ཏེ། དེ་སྐད་དུ་ཡང། རྒྱན་ལས་
རྫོགས་པའི་སངས་རྒྱས་རབ་མཉེས་བྱས། །བསོད་ནམས་ཡེ་ཤེས་ཚོགས་རབ་བསགས། །ཆོས་ལ་མི་རྟོག་ཡེ་ཤེས་ནི། །སྐྱེས་ཕྱིར་དེ་ནི་དམ་པར་འདོད། །ཅེས་གསུངས་སོ། །ཡང་དེ་ཆོས་ཅན། རབ་
དགའ་ཁྱད་པར་དུ་འཕགས་པ་དང་ལྡན་ཏེ། ཆོས་ཐམས་ཅད་བདག་མེད་པར་རྟོགས་པའི་ཆོས་ལ་སེམས་མཉམ། སེམས་ཅན་ལ་སེམས་སྙམ་རང་གཞན་གྱི་སྡུག་བསྔལ་ཟད་པར་འདོད་པ་དེའི་བྱ་བ་ལ་སེམས་མཉམ་

[117A]༄༅། །སངས་རྒྱས་ཆོས་ཀྱི་བདག་གིས་སྟོང་པ་དང། རང་ཉིད་ཆོས་བདག་གིས་སྟོང་པ་གཉིས། ངོ་བོ་དབྱེར་མེད་དུ་རྟོགས་པས་ཐོབ་བྱ་མཆོག་ལ་སེམས་མྙཾ་པ་བསྐྱེད་པའི་ཕྱིར་ཏེ། དེ་སྐད་དུ་ཡང་
རྒྱན་ལས། །ཆོས་དང་སེམས་ཅན་རྣམས་དང་ནི། །དེ་ཡི་བྱ་བ་སངས་རྒྱས་ཉིད། །མཆོག་ལ་སེམས་མྙཾ་རྙེད་པའི་ཕྱིར། །དེའི་རབ་དགའ་ཁྱད་པར་འཕགས། །ཞེས་གསུངས་སོ། གཉིས་པ་ནི། །
རྒྱན་ལས། སྐྱེ་བ་རྒྱ་ཆེན་དེ་ལ་སྤྲོ། །བསམ་པ་ཡང་ནི་དག་པ་དང། །ལྷག་མ་དག་ལ་མཁས་པ་དང། །ངེས་པར་འབྱུང་བར་ཤེས་པར་བྱ། །ཞེས་གསུངས་སོ། །དོན་དམ་སེམས་བསྐྱེད་ཆོས་ཅན། །རྣམ་
གཞག་དྲུག་དང་ལྡན་ཏེ། སྐྱེ་བའི་ཁྱད་པར། རྒྱ་ཆེ་བའི་ཁྱད་པར། སྤྲོ་བའི་ཁྱད་པར། བསམ་པ་ཡང་ནི་དག་པའི་ཁྱད་པར། ས་ལྷག་མ་དག་ལ་མཁས་པའི་ཁྱད་པར། སྤང་བྱ་ལ་ངེས་བར་འབྱུང་བའི་ཁྱད་པར་དང་ལྡན་པའི་
ཕྱིར༑ བཞི་པ་ནི། རྒྱན་ལས། བསྐྱེད་པ་ས་དང་མཚུངས་པ་སྟེ་།གཞན་ནི་བཟང་པོའི་གསེར་དང་འདྲ། །ཟླ་བ་ཡར་གྱི་ཚེས་པ་བཞིན། །གཞན་ནི་མེ་དང་འདྲ་ཤེས་བྱ། །ཞེས་སོགས་དང། འདིར་ནི། དེ་ཡང་ས་
གསེར་ཟླ་བ་མེ། ཞེས་སོགས་གསུངས། གསུམ་པ་སོ་སོའི་རང་བཞིན་བཤད་པ་ལ། དོན་དམ་སེམས་བསྐྱེད་བཤད་པ་དང། ཀུན་རྫོབ་སེམས་བསྐྱེད་བཤད་པ་གཉིས་ཡོད་དེ། སྒོམ་རིམ་བར་པ་ལས། བྱང་

[117B] ཀུན་རྫོབ་དང་དོན་དམ་པའོ། །དེ་ལ་ཀུན་རྫོབ་ནི་སྙིང་རྗེས་སེམས་ཅན་མཐའ་དག་མངོན་པར་འདོན་པར་དམ་བཅས་ནས་འགྲོ་བ་ལ་ཕན་པའི་ཕྱིར་སངས་རྒྱས་སུ་གྱུར་ཅིག་སྙམ་དུ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་འདོད་པའི་རྣམ་པས་སེཾས་དང་པོ་བསྐྱེད་པའོ། །དེ་ཡང་ཚུལ་ཁྲིམས་ཀྱི་ལེའུ་ལས་བསྟན་པའི་ཆོ་ག་བཞིན་དུ་བྱང་ཆུབ་སེམས་དཔའི་སྡོམ་པ་ལ་གནས་པའི་མཁས་པས་ཕ་རོལ་
པོ་ལ་བསྐྱེད་པར་བྱའོ། །དེ་ལྟར་ཀུན་རྫོབ་ཀྱི་སེམས་སྐྱེས་ནས་དོན་དམ་བྱང་ཆུབ་ཀྱི་སེམས་བསྐྱེད་པའི་ཕྱིར་འབད་པར་བྱའོ་།དོན་དམ་པའི་བྱང་ཆུབ་ཀྱི་སེམས་དེ་ནི། འཇིག་རྟེན་ལས་འདས་པ་སྤྲོས་པ་མཐའ་དག་དང་
བྲལ་བ། ཤིན་ཏུ་གསལ་བ། དོན་དམ་པའི་སྤྱོད་ཡུལ་དྲི་མ་མེད་པ་མི་གཡོ་བ་རླུང་མེད་པའི་མར་མེའི་རྒྱུན་བཞིན་དུ་མི་གཡོ་བའོ། དེ་གྲུབ་པ་ནི་རྟག་ཏུ་གུས་པར་ཡུན་རིང་དུ་ཞི་གནས་དང་ལྷག་མཐོང་གི་རྣལ་
འབྱོར་གོམས་པར་བྱས་པ་ལས་འགྱུར་ཏེ། ཞེས་གསུངས་སོ། དང་པོ་ལ་མཚན་ཉིད། དབྱེ་བ། ས་མཚམས་སྒྲ་བཤད་དང་བཞི། དང་པོ་ནི་ཐེག་ཆེན་གྱི་སེམས་བསྐྱེད་གང་ཞིག་སྟོང་ཉིད་ལ་གཉིས་སྣང་ནུབ་པ་
དེའོ༑ ༑གཉིས་པ་ལ་བཅུ་གཅིག་ཡོད་དེ། ས་དང་པོ་ནས་སངས་རྒྱས་ཀྱི་སའི་བར་གྱི་སྟོང་ཉིད་ལ་གཉིས་སྣང་ནུབ་པའི་ཡིད་ཀྱི་རྣམ་པར་ཤེས་པ་ཐམས་ཅད་དོན་དམ་སེམས་བསྐྱེད་ཡིན་པའི་ཕྱིར། གསུམ་པ་ནི། ས་

[118A]༄༅། །དང་པོ་ནས་སངས་རྒྱས་ཀྱི་སའི་བར་ན་ཡོད་དེ། དེ་ཡི་རབ་དགའ་ཁྱད་པར་འཕགས། །ཞེས་གསུངས་པའི་ཕྱིར། བཞི་པ་ནི་དོན་དམ་པའི་ཆོས་ལ་དམིགས་པའི་སེམས་བསྐྱེད་ཡིན་པས་ན་
དོན་དམ་སེམས་བསྐྱེད་ཞེས་བྱ་སྟེ། ཆོས་ལ་མི་རྟོག་ཡེ་ཤེས་ནི་།སྐྱེས་ཕྱིར་དེ་ནི་དམ་པར་འདོད། །ཅེས་གསུངས་པའི་ཕྱིར། གཉིས་པ་ལ་མཚན་ཉིད། དབྱེ་བ། སོ་སོའི་རང་བཞིན། ས་མཚམས། སྒྲ་བཤད་དང་
ལྔ༑ དང་པོ་ནི། ཐེག་ཆེན་གྱི་སེམས་བསྐྱེད་གང་ཞིག་གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་པ་དེའོ། །དེ་སྐད་དུ་ཡང། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་
འདོད། །ཅེས་གསུངས་པའི་ཕྱིར། གཉིས་པ་ལ། སྨོན་པ་སེམས་བསྐྱེད་དང། འཇུག་པ་སེམས་བསྐྱེད་གཉིས་ཡོད་དེ། དེ་སྐད་དུ་ཡང། སྤྱོད་འཇུག་ལས། བྱང་ཆུབ་སེམས་ནི་མདོར་བསྡུས་ན། རྣམ་པ་གཉིས་སུ་ཤེས་བྱ་
སྟེ༑ ༑བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ། །ཞེས་གསུངས་སོ། །གསུམ་པ་ལ། སྨོན་སེམས་བཤད་པ་དང། འཇུག་སེམས་བཤད་པ་གཉིས། དང་པོ་ནི། ཐེག་ཆེན་གྱི་ཀུན་རྫོབ་
སེམས་བསྐྱེད་གང་ཞིག་གཞན་དོན་དུ་རྣམ་མཁྱེན་ཡིད་ལ་བྱེད་པའི་དྲན་འདུན་མངོན་གྱུར་དང། སྤྱོད་པ་ཉམས་ལེན་གྱི་བྱ་བ་གཉིས་ཀས་དངོས་སུ་མ་ཟིན་པས་རབ་ཏུ་ཕྱེ་བར་དམིགས་པ་དེའོ། །དཔེར་ན་འགྲོའོ་

[118B] །འགྲོ་བཞིན་པའི་བྱ་བས་དངོས་སུ་མ་ཟིན་པའི་གནས་སྐབས་ལྟ་བུའོ། །གཉིས་པ་ནི། གནས་སྐབས་ཐམས་ཅད་དུ་བསོད་ནམས་རྒྱུན་ཆགས་འཕེལ་བའི་ཐེག་ཆེན་གྱི་ཀུན་རྫོབ་སེམས་
བསྐྱེད་གང་ཞིག་གཞན་དོན་དུ་རྣམ་མཁྱེན་ཡིད་ལ་བྱེད་པའི་དྲན་འདུན་མངོན་གྱུར་དང། སྤྱོད་པ་ཉམས་ལེན་གྱི་བྱ་བ་གཉིས་ཀས་དངོས་སུ་ཟིན་པས་རབ་ཏུ་ཕྱེ་བར་དམིགས་པའོ། །དཔེར་ན་འགྲོའོ་སྙམ་པའི་
བློ་མངོན་གྱུར་དང་འགྲོ་བཞིན་པའི་བྱ་བས་དངོས་སུ་ཟིན་པའི་གནས་སྐབས་ལྟ་བུའོ། དེ་སྐད་དུ་ཡང་སྡོང་པོ་བཀོད་པ་ལས། རིགས་ཀྱི་བུ་སེམས་ཅན་གང་བླན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྨོན་པ་དེ་
དག་ཀྱང་དཀོན་ནོ། །དེ་བས་ཀྱང་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཆས་པའི་སེམས་ཅན་ཤིན་ཏུ་དཀོན་ནོ་།ཞེས་དང། སྒོམ་རིམས་ལས། བྱང་ཆུབ་ཀྱི་སེམས་དེ་ཡང་རྣམ་པ་གཉིས་ཏེ་སྨོན་
པའི་སེམས་དང་ཞུགས་པའི་སེམས་སོ། འགྲོ་བ་དེ་དག་ལ་ཕན་པའི་ཕྱིར་སངས་རྒྱས་སུ་གྱུར་ཅིག་ཅེས་གང་ཐོག་མར་དོན་དུ་གཉེར་བ་དེ་ནི་སྨོན་པའི་སེམས་སོ། །གང་ཕན་ཆད་སྡོམ་པ་བཟུང་སྟེ་ཚོགས་རྣམས་ལ་ཞུགས་
པ་དེ་ནི་ཞུགས་པའི་སེམས་སོ། །ཞེས་དང། སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ་།ཞེས་དང་

[119A]༄༅། །བྱང་ཆུབ་སྨོན་པའི་སེམས་ལས་ནི། །འཁོར་ཚེ་འབྲས་བུ་ཆེར་འབྱུང་ཡང། །ཇི་ལྟར་འཇུག་པའི་སེམས་བཞིན་དུ། །བསོད་ནམས་རྒྱུན་ཆགས་འབྱུང་བ་མིན། །གང་ནས་བཟུང་སྟེ་སེམས་ཅན་
ཁམས། །མཐའ་ཡས་རབ་ཏུ་བསྒྲལ་བའི་ཕྱིར། །མི་ལྡོག་པ་ཡི་སེམས་ཀྱི་སུ། །སེམས་དེ་ཡང་དག་བླང་གྱུར་པ། །དེང་ནས་བཟུང་སྟེ་གཉིད་ལོག་གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་མི་ཆད་
པར་དུ་མ་ཞིག་ནམ་མཁའ་མཉམ་པར་རབ་ཏུ་བྱུང། །ཞེས་གསུངས་སོ། །སྨོན་སེམས་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད་དེ། དེ་ན་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་ཡང་
གཞན་དོན་དུ་རྣམ་མཁྱེན་ཡིད་བྱེད་ཀྱི་དྲན་འདུན་མངོན་གྱུར་བས་དངོས་སུ་མ་ཟིན་པའི་སེམས་བསྐྱེད་དང། གཞན་དོན་དུ་རྣམ་མཁྱེན་ཡིད་བྱེད་ཀྱི་དྲན་འདུན་མངོན་གྱུར་བས་དངོས་སུ་ཟིན་ཡང། སྤྱོད་པ་ཉམས་ལེན་གྱི་
བྱ་བས་དངོས་སུ་མ་ཟིན་པའི་སེམས་བསྐྱེད་རྣམ་པ་གཉིས་ཡོད་པའི་ཕྱིར། དང་པོ་གྲུབ་སྟེ། སྟོང་ཉིད་ལ་གཉིས་སྣང་ནུབ་པའི་སེམས་དཔའི་རྒྱུད་ལ་གཞན་དོན་དུ་རྣམ་མཁྱེན་ཡིད་བྱེད་ཀྱི་དྲན་འདུན་མངོན་གྱུར་བ་
དངོས་སུ་མེད་པའི་ཕྱིར་ཏེ། དཔེར་ན་འགྲོའོ་སྙམ་པའི་བློ་མངོན་གྱུར་པས་དངོས་སུ་མ་ཟིན་པའི་འགྲོ་བའི་བྱ་བ་བཞིན་ནོ། །དེ་སྐད་དུ་ཡང་སྙིང་པོ་རྒྱན་ལས། དེས་ན་སྨོན་སེམས་ནི་ཚོགས་ལམ་ནས་བཟུང་སྟེ། ས་ཐོབ་

[119B] ས་ཐོབ་ནས་སྟོང་པ་ཉིད་ཀྱི་དོན་མངོན་སུམ་དུ་རྟོགས་ཀྱང། དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར་ཞེས་སོགས་དང། རྒྱུད་བླ་མར་
གང་ཕྱིར་གཟུགས་ལ་དམུས་ལོང་བཞིན། བྱིས་པས་དེ་སྔོན་མཐོང་མ་མྱོང། །བཙས་པའི་ཁྱིམ་གནས་བུ་ཆུང་གིས། །ཉི་མའི་གཟུགས་བཞིན་འཕགས་པས་ཀྱང། །ཞེས་གསུངས་པའི་དོན་ནི། གང་གི་ཕྱིར་གཟུགས་ལ་དམུས་
ལོང་བཞིན་དུ་བྱིས་བས་ཆོས་ཉིད་དེ་མངོན་སུམ་དུ་མཐོང་མ་མྱོང་བས། །བསམ་གྱིས་མི་ཁྱབ་ལ་རང་ཉིད་བཙས་པའི་ཁྱིམ་ན་གནས་པའི་བུ་ཆུང་གིས་ཉི་མའི་གཟུགས་ཡུད་ཙམ་མཐོང་བ་བཞིན་དུ་སངས་རྒྱས་ལས་གཞན་
པའི་འཕགས་པས་ཀྱང་རེས་འགའ་མངོན་སུམ་དུ་མཐོང་གི་དུས་རྟག་ཏུ་མིན་པར་ཤེས་པར་བྱའོ། །ཞེས་རྒྱལ་ཚབ་རྗེས་དེའི་ཐད་ཀྱི་ཊིཀྐར་གསུངས་པའི་ཕྱིར། ཡང་སྙིང་པོ་རྒྱན་ལས། སྟོང་ཉིད་ལ་མཉམ་པར་གཞག་
བཞིན་པའི་དུས་ན་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་མོད་ཀྱི། སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་གྱུར་དུ་ཡོད་ག་ལ་དགོས། དེ་བཞིན་དུ་ཡོན་ཏན་གཞན་རྣམས་ལ་
ཡང་ཤེས་པར་བྱའོ། །ཞེས་དང། དེ་ཡང་བཟོད་པ་ལ་གནས་པའི་ཚེ་ཞུགས་པ་དང། ཤེས་པ་ལ་གནས་པའི་ཚེ། འབྲས་གནས་ཀྱི་རྣམ་བཞག་ཀྱང་ཐད་མོད་ཀྱི་དེའི་ཚེ་སྦྱིན་སོགས་རེ་རེའི་ནང་དུ་དྲུག་དྲུག་ཚང་བར་བསྡུས་

[120A]༄༅། །པའི་རྣལ་འབྱོར་ཉམ་སུ་ལེན་པའི་ནུས་བ་མཐུ་ཅན་གྱི་རང་བཞིན་དུ་གནས་པ་ཡིན་ཏེ། གཞན་དུ་ཤེས་སྒྲིབ་ཀྱི་ས་བོན་འཇོམས་མི་ནུས་པས་སོ། །ཀུན་འབྱུང་རྗེས་ཤེས་ཀྱི་ཚེ་ཡང་བྱཾས་སོགས་
ཚད་མེད་བཞི་མངོན་འགྱུར་དུ་བསྒོམ་པ་མེད་ཀྱང་གང་ཟག་དེའི་རྒྱུད་ལ་སྔར་བསྒོམས་ཤིང། ཕྱིས་ཀྱང་བསྒོམ་པར་འགྱུར་བའི་ཡོན་ཏན། མཉམ་པར་ཡོད་པས་འགོག་པར་ལྷུང་བ་སོགས་ཀྱི་ཉེས་པ་མེད་དོ་ཞེས་
གསུངས་སོ། གཉིས་པ་གྲུབ་སྟེ། ཐེག་པ་ཆེན་པོར་སེམས་བསྐྱེད་ཀྱང་རྒྱལ་སྲས་ཀྱི་སྤྱོད་པ་ལ་ཅུང་ཟད་ཀྱང་སློབ་པར་མི་ནུས་པའི་བྱང་སེམས་དབང་རྟུལ་ཐེག་དམན་གྱི་ལམ་ལ་འཇུག་པར་ངེས་པ་
ཡོད་པའི་ཕྱིར། དེ་རྣམས་གོ་བདེ་བར་བཤད་ན། སར་གནས་ཀྱི་སེམས་དཔའི་རྒྱུད་ལ་སྨོན་པ་སེམས་བསྐྱེད་ཡོད་དེ། སྤྱོད་པ་དངོས་སུ་ཉམ་སུ་ལེན་བཞིན་པའི་གང་ཟག་གི་རྒྱུད་ལ་ཡང་གཞན་དོན་དུ་རྣམ་མཁྱེན་
ཡིད་ལ་བྱེད་པའི་དྲན་འདུན་མངོན་གྱུར་མེད་པ་སྲིད་པའི་ཕྱིར་ཏེ་ཐེག་ཆེན་གྱི་ཀུན་རྫོབ་སེམས་བསྐྱེད་རྒྱུད་ལ་ཡོད་པའི་གང་ཟག་ཡིན་ན། དེ་མངོན་གྱུར་དུ་རྒྱུད་ལ་ཡོད་པའི་གང་ཟག་ཡིན་པས་མཁྱབ་པའི་ཕྱིར་ཏེ་
ཚད་མེད་བཞི་རྒྱུད་ལ་ཡོད་པའི་གང་ཟག་ཡིན་ན། དེ་མངོན་གྱུར་དུ་རྒྱུད་ལ་ཡོད་པའི་གང་ཟག་ཡིན་པས་མ་ཁྱབ་པའི་ཕྱིར་ཏེ་ཚད་མེད་བཞི་རྒྱུད་ལ་ཡོད་པའི་གང་ཟག་ཡིན་ན་དེ་མངོན་གྱུར་དུ་རྒྱུད་ལ་ཡོད་པའི་གང་

[120B] ཀུན་འབྱུང་རྗེས་ཤེས་ལ་གནས་པའི་སེམས་དཔའི་རྒྱུད་ལ་བྱཾས་སོགས་ཚད་མེད་བཞི་ཡོད་པ་གང་ཞིག་དེ་རྣམས་དེའི་རྒྱུད་ལ་མངོན་གྱུར་དུ་མེད་པའི་ཕྱིར་དང་པོ་གྲུབ་སྟེ། དེ་ལྟ་བུ་དེ་
བྱམས་སོགས་ཚད་མེད་བཞི་བསྒོམ་བཞིན་པ་ཡིན་པའི་ཕྱིར། ཁྱབ་སྟེ། སྙིང་རྗེ་བསྒོམ་བཞིན་པ་ཡིན་ན། སྙིང་རྗེ་རྒྱུད་ལ་ཡོད་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན། རང་རྒྱུད་ཀྱི་བློ་སྙིང་རྗེའི་ངོ་བོར་སྐྱེད་པས་
ཁྱབ་པའི་ཕྱིར་ཏེ། སྙིང་པོ་རྒྱན་ལས། དཔེར་ན་བློ་སྙིང་རྗེའི་ངོ་བོར་སྐྱེད་པ་ཉིད་སྙིང་རྗེ་བསྒོམ་པའི་དོན་ཡིན་པ་བཞིན། ཞེས་གསུངས་པའི་ཕྱིར། དེ་ལྟ་བུ་དེ་བྱམས་སོགས་ཚད་མེད་བཞི་བསྒོམ་བཞིན་པ་ཡིན་ཏེ། འདིའི་ཐད་
ཀྱི་ཉི་སྣང་ལས་མཐོང་བའི་ལམ་གྱི་སྐད་ཅིག་མ་བརྒྱད་པ་ལ་ནི་བྱང་ཆུབ་སེམས་དཔའ་རྣམས་ལ་ཚད་མེད་པ་རྣམས་བསྒོམ་དགོས་པ་ཡིན་ཏེ། དེ་ལྟ་མ་ཡིན་ན། སྐད་ཅིག་མ་དགུ་པ་ལ་ནི་སེམས་ཅན་གྱི་ཁམས་ལ་ལྟོས་པ་མེད་
པར་ཡོངས་སུ་མྱ་ངན་ལས་འདས་པར་འགྱུར་རོ། །ཞེས་གསུངས་པའི་ཕྱིར། གཞན་ཡང། སྒོམ་ལམ་རྗེས་ཐོབ་ལ་གནས་པའི་སེམས་དཔའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་བློ་མངོན་གྱུར་དུ་ཡོད་པར་ཐལ་
དེའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་བློ་ཡོད་པའི་ཕྱིར། ཁྱབ་པ་ཡོད་པར་ཐལ། ཐེག་ཆེན་གྱི་ཀུན་རྫོབ་སེམས་བསྐྱེད་རྒྱུད་ལ་ཡོད་པའི་གང་ཟག་ཡིན་ན། དེ་མངོན་གྱུར་དུ་རྒྱུད་ལ་ཡོད་པའི་གང་ཟག་ཡིན་དགོས་པའི་༄༅། །ཕྱིར། རྟགས་མ་གྲུབ་ན། ཐེག་ཆེན་འཕགས་པ་ལ་བདེན་སྟོང་མངོན་སུམ་དུ་རྟོགས་པས་ཁྱབ་པ་ཡོད་པ་བུད། འདོད་ན་བཙས་པའི་ཁྱིམ་ནས་བུ་ཆུང་གི་ཉི་མའི་གཟུགས་བཞིན་འཕགས་པས་ཀྱང། ཞེས་པའི་རྣམ་
བཤད་དང་དངོས་སུ་འགལ་ལོ། །འདོད་ན། ཐེག་ཆེན་ཀུན་རྫོབ་སེམས་བསྐྱེད་ཡིན་ན། ཐེག་ཆེན་གྱི་ཀུན་རྫོབ་སེམས་བསྐྱེད་མངོན་གྱུར་ཡིན་དགོས་པར་ཐལ། དེ་རྒྱུད་ལ་ཡོད་པའི་གང་ཟག་ཡིན་ན། དེ་མངོན་གྱུར་དུ་རྒྱུད་ལ་ཡོད་
པའི་གང་ཟག་ཡིན་དགོས་པའི་ཕྱིར། རྟགས་ཁས་སོ། འདོད་ན། ཉོན་མོངས་ཡིན་ན། ཉོན་མོངས་མངོན་གྱུར་པ་ཡིན་དགོས་པར་ཐལ། འདོད་པའི་ཕྱིར། འདོད་ན། ཉོན་མོངས་པ་ལ། བག་ལ་ཉལ་གྱི་ཉོན་མོངས་པ་དང། ཀུན་སྡང་
དྲག་པོ་མངོན་གྱུར་པ་གྙིསུ་ཕྱེ་བ་དོན་མེད་པར་ཐལ། འདོད་པའི་ཕྱིར། འདོད་ན། དུག་གསུམ་གྱི་བག་ལ་ཉལ་དེ་ཉོན་མོངས་པའི་བག་ཆགས་ལ་བྱེད་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ་རྒྱུད་བླ་མ་ལས་
ཆགས་དང་སྡང་དང་རྨོངས་དང་དེའི། །ཀུན་སྡང་དྲག་དང་བག་ཆགས་དང། །ཞེས་པའི་འགྲེལ་པར། དེ་ལ་འཇིག་རྟེན་པའི་འདོད་ཆགས་དང་བྲལ་པའི་རྒྱུད་ལ་ཡོད་པ་ཉོན་མོངས་པའི་མི་གཡོ་བའི་འདུ་བྱེད་ལ་སོགས་པའི་རྒྱུ་གཟུག་
དང་གཟུགས་མེད་ཀྱི་ཁཾས་སྒྲུབ་པར་བྱེད་པ་འཇིག་རྟེན་ལས་འདས་པའི་ཡེ་ཤེས་ཀྱིས་གཞོམ་པར་བྱ་བ་གང་ཡིན་པ་དེ་དག་འདོད་ཆགས་དང། ཞེ་སྡང་དང། གཏི་མུག་བག་ལ་ཉལ་གྱི་མཚན་ཉིད་ཅེས་བྱའོ། །འདོད་ཆགས་སོགས་ལ་སྤྱོད་པའི་

[121B] བསོད་ནཾས་མ་ཡིན་པའི་འདུ་བྱེད་ལ་སེགས་པའི་རྒྱུ་འདོད་པའི་ཁཾས་འབའ་ཞིག་སྒྲུབ་པར་བྱེད་པ་མི་སྡུག་པ་བསྒོམ་པའི་ཤེས་པས་གཞོམ་པར་བྱ་བ་གང་ཡིན་པ་དེ་དག་ནི་འདོད་ཆགས་དང་ཞེ་སྡང་
དང་གཏི་མུག་དྲག་པོ་ཀུན་ནས་སྡང་བའི་མཚན་ཉིད་ཅེས་བྱའོ་།དགྲ་བཅོམ་པའི་རྒྱུད་ལ་ཡོད་པ་ཟག་པ་མེད་པའི་ལས་འཇུག་པའི་རྒྱུ་དྲི་མ་མེད་པའི་ཡིད་ཀྱི་ལུས་སྒྲུབ་པར་བྱེད་པ་དེ་བཞིན་གཤེགས་པའི་བྱང་ཆུབ་ཀྱི་ཡེ་ཤེས་
ཀྱིས་གཞོམ་པར་བྱ་བ་གང་ཡིན་པ་དེ་དག་ནི་མ་རིག་བག་ཆགས་ཀྱིས་སྡུས་པ་ཞེས་བྱའོ། །ཞེས་གསུངས་པའི་ཕྱིར་རོ། །གཞུང་འདི་རྣམས་ཀྱི་འཆང་ཚུལ་ལ་ལྟོས་ན། དེ་ལ་མ་རིག་པ་དང། ལྟ་བའི་ཟག་པས་སྡུས་པའི་བག་ལ་
ཉལ་མེད་པ་ཉིད་ཡིན་གྱི། འདོད་པ་དང་སྲིད་པའི་ཟག་པ་ནི་དེ་ལྟ་མིན་ཏེ། བྱང་ཆུབ་སེམས་དཔའ་རྣམས་ནི་བསམས་བཞིན་དུ་སྲིད་པར་སྐྱེ་པ་ལེན་པའི་ཕྱིར། ཞེས་སོགས་དང། འདོད་པ་ཉོན་མོངས་རགས་ཤིང། སྲིད་རྩེ་
སེམས་ཀྱི་རྒྱུ་བ་མི་གསལ་ཞེས་གསུངས་པ་དང། ཉོན་མོངས་པ་ལ་ས་བོན་དང་མངོན་གྱུར་པ་གཉིས་སུ་གསུང་པའི་དོན་རྣམས་ལ་འཇམ་བེ་ལེ་བ་ཀ་ཡོད་པ་འདྲ་སྟེ། རྒྱུད་བླའི་ཊཱིཀ་ཆེན། རྒྱལ་ཚབ་རྗེས་མཛད་པ་ལས་
དང་པོ་ནི། བྱིས་པ་སོ་སོ་སྐྱེ་བོ་འདོད་པ་ལས་འདོད་ཆགས་དང་བྲལ་བའི་རྒྱུད་ལ་ཡོད་པ་འཇིག་རྟེན་ལས་འདས་པའི་ཡེ་ཤེས་ཀྱིས་གཞོམ་པར་བྱ་བ་ཁམས་གོང་མ་གཉིས་འཕེན་པར་བྱེད་པའི་ལས་ཀུན་སློང་བར་བྱེད་པ། འདོད་

[122A]༄༅། །ཆགས་དང། ཞེ་སྡང་དང། རྨོངས་པ་གཏི་མུག་བག་ལ་ཉལ་དང། དུག་གསུམ་པོ་དེའི་ཀུན་སྡང་དྲག་པོ་བསོད་ནམས་ཀྱི་ལས་དང། བསོད་ནམས་མིན་པའི་ལས་ཀུན་སློང་བར་བྱེད་པ། འདོད་ཁམས་
འབའ་ཞིག་སྒྲུབ་པར་བྱེད་པ་དང། དགྲ་བཅོམ་པའི་རྒྱུད་ལ་ཡོད་པ་ཟག་པ་མེད་པའི་ལས་འགྲུབ་པར་བྱེད་པ་མ་རིག་པའི་བག་ཆགས་དང། སོ་སོ་སྐྱེ་བོའི་རྒྱུད་ལ་ཡོད་པ་དང། འཕགས་པ་སློབ་པའི་རྒྱུད་ལ་ཡོད་པ་མཐོང་
ལམ་དང། སྒོམ་ལམ་གྱི་སྤང་བྱ་དང། མ་དག་པ་དང། དག་པའི་ས་ལ་བརྟེན་པའི་དྲི་མ་རྣམ་པ་དགུ་ནི་ངོ་བོ་ཐ་དད་པའི་སྒོ་ནས་དབྱེ་བ་མིན་གྱི་མཚན་ཉིད་མི་འདྲ་བ་སོ་སོ་ཐ་དད་པའི་སྒོ་ནས་དབྱེ་བ་ཡིན་ནོ། །དུག་གསུམ་
གྱི་བག་ལ་ཉལ་ནི་ས་བོན་འབའ་ཞིག་གི་དབང་དུ་བྱས་པ་མིན་ཏེ་ཁམས་གོང་མ་འགྲུབ་བྱེད་ཀྱི་ཉོན་མོངས་མངོན་གྱུར་ཡང་དེར་འདུས་པའི་ཕྱིར་རོ། །ཁམས་གོང་མ་འགྲུབ་བྱེད་ཀྱི་ཞེ་སྡང་ནི་མངོན་གྱུར་མིན་ཏེ། ཞེ་སྡང་
མངོན་གྱུར་ཁཾས་གོང་མ་འཕེན་བྱེད་དང་འགྲུབ་བྱེད་ཀྱི་ཉོན་མོངས་གང་དུའང་མི་རུང་བའི་ཕྱིརོ། །ཞེས་གསུངས་པའི་ཕྱིར་མདོར་ན་ཐེག་ཆེན་འཕགས་པ་ཡིན་ན། ཐེག་ཆེན་གྱི་ཀུན་རྫོབ་སེམས་བསྐྱེད་དང་སྟོང་ཉིད་མངོན་སུཾ་དུ་རྟོགས་པའི་ཡེ་ཤེས་རྒྱུད་ལ་
ཡོད་པས་ཁྱབ་པའི་ཕྱིར། མངོན་གྱུར་དུ་རྒྱུད་ལ་ཡོད་པས་མ་ཁྱབ་པ་ཡིནོ། །བཞི་པས་མཚཾས་ནི། ཐེག་ཆེན་གྱི་ཀུན་རྫོབ་སེམས་བསྐྱེད་དང། ཐེག་ཆེན་སེམས་བསྐྱེད་སྤྱི་ཙམ་དང། འཇུག་སེམས་ཐེག་ཆེན་ཚོགས་ལཾ་ནས་སངས་རྒྱས་ཀྱི་སའི་བར་ན་ཡོད་དོ་

[122B] བྱང་ཆུབ་ཀུན་རྫོབ་པ་ལ་དམིགས་པའི་སེམས་བསྐྱེད་ཡིན་པས་ན། ཀུན་རྫོབ་སེམས་བསྐྱེད་ཅེས་གསུངས་བཞི་པ་རྩོད་སྤང་ནི། ཡང་དག་པར་རྫོགས་པའི་སངས་རྒྱས་ཀྱི་ཐེག་ཆེན་གྱི་ཀུན་རྫོབ་
སེམས་བསྐྱེད་དེ། གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་པར་ཐལ། ཐེག་ཆེན་ཀུན་རྫོབ་སེམས་བསྐྱེད་ཡིན་པའི་ཕྱིར། ཁྱབ་པ་ཁས། འདོད་ན་མ་ཡིན་པར་ཐལ། གཞན་དོན་དུ་ཡང་དག་པར་རྫོགས་
པའི་བྱང་ཆུབ་ཐོབ་པར་འདོད་པ་མ་ཡིན་པའི་ཕྱིར་ཏེ། གཞན་དོན་དུ་དེ་ཐོབ་ཟིན་པའི་ཕྱིར། ཞེ་ན་མ་ཁྱབ་པར་ཐལ། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད་།ཅེས་པའི་གཞུང་འདིས་ཐེག་
ཆེན་གྱི་ཀུན་རྫོབ་སེམས་བསྐྱེད་ཀྱི་མཚན་ཉིད་བསྟན་པའི་ཕྱིར་ཏེ། ཐེག་ཆེན་གྱི་ཀུན་རྫོབ་སེམས་བསྐྱེད་ཀྱི་མཚན་ཉིད་དངོས་སུ་སྟོན་པའི་རྒྱན་གཞུང་གཅིག་ཡོད་པའི་ཕྱིར། དེས་ན་ཐེག་ཆེན་གྱི་ཀུན་རྫོབ་སེམས་བསྐྱེད་
ཡིན་ན། གཞན་དོན་དུ་རྫོགས་བྱང་ཐོབ་པར་འདོད་པའི་ཁྱབ་པ་ཡོད་པར་ཐལ། འཇུག་པའི་རྣམ་བཤད་ཆེན་མོ་ལས། མདོ་ལས་ནི། རང་གི་ཆོས་ཀྱི་དེ་ཁོ་ན་ཉིད་རྟོགས་ནས་ཆོས་ཉིད་འདི་སེམས་ཅན་རྣམས་ཀྱི་ཁོང་དུ་ཆུད་
པར་བྱའོ་སྙམ་ནས་སེམས་གང་བསྐྱེད་པ་དེ་ནི་བྱང་ཆུབ་ཀྱི་སེམས་ཞེས་བྱའོ། །ཞེས་གསུངས། འདི་ནི་སེམས་བསྐྱེད་ཀྱི་ཆེད་དུ་བྱ་བའི་ཕྱོགས་གཅིག་ཙམ་ལ་དམིགས་པ་ཡིན་པས་མཚན་ཉིད་མ་རྫོགས་ལ། ཡང་

[123A]༄༅། །འགྲེལ་བར་བདག་གི་འཇིག་རྟེན་འདི་མཐའ་དག་སྡུག་བསྔལ་ལས་སྟོན་ཏེ། སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་ངེས་པར་སེམས་བསྐྱེད་པར་བྱེད་དོ། །ཞེས་གསུངས་པ་ལ་ཡང་ཐོབ་བྱ་
བྱང་ཆུབ་ལ་དམིགས་པ་མེད་པས་མཚན་ཉིད་ཕྱོགས་གཅིག་པའོ། །དེས་ན་འགྲེལ་བར་སྙིང་རྗེ་ལ་བརྟེན་ནས་བྱང་ཆུབ་ཀྱི་སེམས་བསྐྱེད་པར་གསུངས་པའི་སྐབས་སུ་དམ་པའི་ཆོས་ཀྱི་བདུད་རྩིའི་རོ་ཕུལ་དུ་བྱུང་བ་འབྱུང་
པའི་རྒྱུ་ཕྱིན་ཅི་ལོག་གི་རྟོག་པ་མཐའ་དག་ལོག་པའི་མཚན་ཉིད་འགྲོ་བ་ཡོངས་ཀྱི་གཉེན་ཉིད་ཀྱི་རང་བཞིན་དུ་གྱུར་པ། སངས་རྒྱས་ཉིད་ཡང་དག་པར་འདོད་པ་ཡིན་ནོ། །ཞེས་ཐོབ་བྱའི་བྱང་ཆུབ་ལ་དམིགས་
པ་གསལ་བར་བཤད་པས། ཆེད་དུ་བྱ་བ་སེམས་ཅན་གྱི་དོན་དུ་ཐོབ་བྱ་བླ་ན་མེད་པའི་བྱང་ཆུབ་ཐོབ་པར་འདོད་པ་སེམས་བསྐྱེད་ཀྱི་མཚན་ཉིད་རྫོགས་པར་འདོད་པར་བྱ་སྟེ། འགྲེལ་བཤད་ལས་ཀྱང་དེ་ལྟར་
འབྱུང་པ་ལེགས་ཤིང། མངོན་རྟོགས་རྒྱན་ལས་གསུངས་པ་དང། ལུགས་འདི་ལ་མི་འདྲ་བ་མེད་དོ། །ཞེས་གསུངས་པའི་ཕྱིར་རོ། །ཡང་ལམ་མ་བཞུགས་ན་ཐེག་ཆེན་སེམས་བསྐྱེད་ཡོད་པར་ཐལ། སྙིང་
རྗེའི་སེམས་དང་གཉིས་སུ་མེད་བློ་དང། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་གསུངས་པའི་ཕྱིར་ཞེ་ན་མ་ཁྱབ་པར་ཐལ། སེམས་བསྐྱེད་བསྒོམ་པའི་གནས་སྐབས་ཀྱི་གཞན་དོན་དུ་རྫོགས་བྱང་

[123B] དེ་ལྟར་དུ་འཇུག་པའི་ཊིཀ་ཆེན་ལས་གསུངས་པའི་ཕྱིར། ཁ་ཅིག་ན་རེ། ཐེག་ཆེན་སེམས་བསྐྱེད་ཡིན་ན། བརྩེ་བ་སྙིང་རྗེ་ཆེན་པོ་ལས་འཁྲུངས་པས་མ་ཁྱབ་པར་ཐལ། སངས་རྒྱས་
དང་བྱང་སེམས་གོང་མ་རྣམས་ལ་དད་ཅིང་གུས་པ་ལས་ཐེག་ཆེན་དུ་སེམས་བསྐྱེད་པ་ཡོད་པའི་ཕྱིར། ཞེ་ན་མ་ཁྱབ་སྟེ། ལྷན་ཅིག་བྱེད་པའི་རྐྱེན་ཙམ་ལ་དགོངས་པའི་ཕྱིར། མྱུ་གུ་ཡིན་ན། རང་གི་ཉེར་ལེན་དུ་གྱུར་པའི་ས་
བོན་ལས་སྐྱེས་པའི་ཁྱབ་པ་མེད་པར་ཐལ། ཆུ་ལུད་དྲོད་ཤེར་ལ་བརྟེན་ནས་ཀྱང་མྱུ་གུ་སྐྱེ་བ་ཡོད་པའི་ཕྱིར། ཁྱབ་པ་ཁས་སོ་།གཞན་ཡང། ཐེག་ཆེན་སེམས་བསྐྱེད་ཡིན་ན། རང་གི་ཉེར་ལེན་དུ་གྱུར་པའི་བརྩེ་བ་སྙིང་རྗེ་ལས་
འཁྲུངས་པའི་ཁྱབ་པ་ཡོད་པར་ཐལ། ནས་ཀྱི་མྱུ་གུ་ཡིན་ན། རང་གི་ཉེར་ལེན་དུ་གྱུར་པའི་ས་བོན་ལས་སྐྱེས་པས་ཁྱབ་པ་ཡོད་པ་གང་ཞིག། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། ཞེས་སོགས་ཀྱི་དེ་གཉིས་
དཔེ་དོན་དུ་སྦྱར་བ་རིགས་པའི་ཕྱིར། ཁ་ཅིག་ན་རེ། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་སེམས་བསྐྱེད་སྐད་ཅིག་མ་དང་པོ་ཆོས་ཅན། རང་གི་ཉེར་ལེན་དུ་གྱུར་པའི་ལྷག་བསམ་རྣམ་དག་
ལས་འཁྲུངས་པར་ཐལ། ཐེག་ཆེན་སེམས་བསྐྱེད་ཡིན་པའི་ཕྱིར་ཁྱབ་པ་ཁས། འདོད་མི་ནུས་ཏེ། ཐེག་ཆེན་ལམ་དུ་དངོས་སུ་འཇུག་ཁ་མའི་དགྲ་བཅོམ་པའི་རྒྱུད་ལ་ལྷག་བསམ་རྣམ་དག་མེད་པའི་ཕྱིར། ཐེག་དམན་

[124A]༄༅། །པ་ཡིན་ན། ལྷག་བསམ་རྣམ་དག་རྒྱུད་ལ་མི་ལྡན་པས་ཁྱབ་པར་བློ་གྲོས་རྒྱ་མཚོས་ཞུས་པའི་མདོ་ལས་གསུངས་པའི་ཕྱིར་ཏེ། ཐེག་དམན་གྱི་རྒྱུད་ལ་ལྷག་བསམ་རྣམ་དག་མི་ལྡན་པར་གསུངས་
པའི་ཕྱིར། ཞེ་ན། དེ་ལ་མ་ཁྱབ་སྟེ། འདི་ནི་རགས་རྩིས་ཀྱི་དབང་དུ་བྱས་པའི་ཕྱིར། མ་ཡིན་ན། རང་གི་བུ་མི་གཙང་བའི་དོང་ནས་འདོན་ནུས་མ་ཡིན་པའི་ཁྱབ་པར་ཐལ། ཐེག་དམན་ཡིན་ན་ལྷག་བསམ་རྣམ་
དག་རྒྱུད་ལ་མི་ལྡན་པས་ཁྱབ་པ་གང་ཞིག་དེ་གཉིས་དཔེ་དོན་དུ་སྦྱར་ནས་གསུངས་པའི་ཕྱིར། འདོད་མི་ནུས་པར་ཐལ། མ་ཡང་ཡིན་ལ། ས་གནས་ཀྱི་སེམས་དཔའ་ཆེན་པོ་ཡང་ཡིན་པའི་གཞི་མཐུན་ཡོད་པའི་ཕྱིར་
གཞན་ཡང་ཁམས་གོང་གི་གང་ཟག་ཡིན་ན། འཁོར་བ་ལ་སྐྱོ་ཤས་ཤིན་ཏུ་ཆུང་བའི་གང་ཟག་ཡིན་པས་ཁྱབ་པ་དང། ངན་སོང་བའི་གང་ཟག་ཡིན་ན། མི་ཁོམ་པའི་གང་ཟག་ཡིན་པས་ཁྱབ་པ་དང། རང་རྒྱལ་ཡིན་
ན་བདེན་སྟོང་མངོན་སུམ་དུ་མ་རྟོགས་པས་ཁྱབ་པ་དང། འདོད་སེམས་ཡིན་ན། འདས་ལམ་གྱི་རྟེན་དུ་མི་རུང་བས་ཁྱབ་པ་རྣམས་ཡོད་པར་ཐལ། དེ་ལྟར་དུ་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ་
ཁམས་གོང་གི་རྟེན་ཅན་གྱི་འཕགས་པའི་གང་ཟག་དང་ངན་སོང་བའི་བྱང་ཆུབ་སེམས་དཔའ། རང་རྒྱུད་ཀྱི་རང་བཞིན་གནས་རིགས་བསྒོམ་པའི་རང་རྒྱལ་དང། འདས་ལམ་དུ་གྱུར་པའི་འདོད་སེམས་ཡོད་པའི་ཕྱིར་ཏེ་

[124B] །ཞེས་སོགས་གསུངས་པའི་ཕྱིར། གཞན་ཡང། ལྷག་བསམ་རྣམ་དག་རྒྱུད་ལ་ལྡན་པའི་ཐེག་དམན་གྱི་གང་ཟག་ཡོད་པར་ཐལ། ཐེག་ཆེན་གྱི་ཚོགས་ལམ་ཡུན་རིང་དུ་
སྒོམ་ནས། ཐེག་དམན་ལམ་ལ་ཞུགས་པའི་གང་ཟག་ཡོད་པའི་ཕྱིར་གསལ་བ་ཁས། རྟགས་གྲུབ་སྟེ། ཕྱུགས་ཀྱི་ཤིང་རྟ་ལྟ་བུས་འགྲོ་བའི་བྱང་སེམས་ཡོད་པའི་ཕྱིར་ཏེ། དེ་ལྟར་དུ་ངེས་པ་དང་མ་ངེས་པ་ལ་འཇུག་པ་ཕྱག་རྒྱའི་མདོ་
ལས་གསུངས་པའི་ཕྱིར། གཞན་ཡང། ཐེག་ཆེན་སེམས་བསྐྱེད་དང་ལྷག་བསམ་རྣམ་དག་ལ་རྒྱུ་འབྲས་ཀྱི་གོ་རིམས་མཐའ་གཅིག་ཏུ་ངེས་པ་མེད་པར་ཐལ། ཐེག་ཆེན་སེམས་བསྐྱེད་ཡིན་ན། རང་གི་ཉེར་ལེན་
དུ་གྱུར་པའི་ལྷག་བསམ་རྣམ་དག་ལས་འཁྲུངས་མི་དགོས་པའི་ཕྱིར་རྟགས་ཁས། འདོད་མི་ནུས་ཏེ། འོན་ཀྱང་འདིར་དགེ་བའི་ཆོས་ལ་འདུན་པའི་མཚན་ཉིད་དོན་དུ་གཉེར་བ་ཡོད་ན་བྱང་ཆུབ་ཏུ་སེམས་བསྐྱེད་
པ་རྒྱུས་འབྲས་བུ་བསྟན་པ་ཡིན་ཏེ། ཞེས་གསུངས་པའི་ཕྱིར། ཁ་ཅིག་ན་རེ། ཐེག་ཆེན་ལམ་ལ་དངོས་སུ་འཇུག་ཁ་མའི་དགྲ་བཅོམ་པ་དེ་ནི་རིགས་ཅན་གསུམ་པོ་གང་ཡང་མིན་ནོ་ཞེས་ཟེར། མི་འཐད་པར་
ཐལ༑ གང་ཟག་དེའི་རྒྱུད་ཀྱི་མཁྱེན་པ་དེ་ནི་ཐེག་དམན་གྱི་ལམ་ཁོ་ན་ཡིན་པའི་ཕྱིར་ཏེ། དེ་ནི་ཐེག་ཆེན་གྱི་ཁྱད་ཆོས་དང་བྲལ་བའི་ལམ་ཡིན་པའི་ཕྱིར། གཉིས་པ་གཞུང་དོན་ནི་གཞན་དོན་དུ་རྣམ་མཁྱེན་ཐོབ་པར་

[125A]༄༅། །འདོད་པ་རྣམས་ཀྱིས་དང་པོར་ཐེག་པ་ཆེན་པོར་སེམས་བསྐྱེད་དགོས་ཏེ། དེ་ནི་ཐེག་ཆེན་གྱི་འཇུག་སྒོ་དམ་པར་སངས་རྒྱས་བཅོམ་ལྡན་འདས་ཀྱིས་རྣམ་གྲངས་དུ་མར་གསུངས་པའི་ཕྱིར་ཞེས་སྟོན་པ་ལ་
སེམས་བསྐྱེད་པ་དང། ཞེས་གསུངས། དེ་ཉིད་རྒྱས་པར་འཆད་པ་ལ་གཞུང་འདི་བྱུང། འདུན་ལྡན་སེམས་བསྐྱེད་མཚན་གཞི། ཐེག་ཆེན་གྱི་ཀུན་རྫོབ་སེམས་བསྐྱེད་ཡིན་པར་མཚོན། ཐེག་ཆེན་གྱི་སེམས་
བསྐྱེད་གང་ཞིག་གཞན་དོན་དུ་ཡང་དག་པར་རྫོགས་པའི་བྱང་ཆུབ་ལ་དམིགས་པ་ཡིན་པ། ཐེག་ཆེན་གྱི་ཀུན་རྫོབ་སེམས་བསྐྱེད་དེ་ཆོས་ཅན། གཞན་དོན་འདོད་པའི་མིང་གི་གདགས་སུ་རུང་སྟེ། དེ་ལྟར་
མདོགས་པའི་རྒྱུ་མཚན། བཏགས་པའི་དགོས་པ། དངོས་ལ་གནོད་བྱེད་གསུམ་ཀ་ཚང་བའི་ཕྱིར། དང་པོ་གྲུབ་སྟེ། ཐེག་ཆེན་གྱི་ཀུན་རྫོབ་སེམས་བསྐྱེད་དེ་ནི་གཞན་དོན་མཐའ་དག་བསྒྲུབ་པར་
འདོད་པའི་ལྷག་བསམ་རྣམ་དག་ལས་འཁྲུངས་པའི་ཕྱིར། དཔེར་ན་རྩ་ལས་བྱུང་བའི་མེ་ལ་རྩའི་མེ་ཞེས་བརྗོད་པ་ལྟར་རོ་།གཉིས་པ་གྲུབ་སྟེ། ཐེག་ཆེན་གྱི་ཀུན་རྫོབ་སེམས་བསྐྱེད་ཡིན་ན་རང་གི་
ཉེར་ལེན་དུ་གྱུར་པའི་ལྷག་བསམ་ཁྱད་པར་ཅན་ལས་འཁྲུངས་པ་དགོས་སོ་ཞེས་རྟོགས་པའི་ཆེད་ཡིན་པའི་ཕྱིར། དེ་ལྟར་རྟོགས་པ་ཆོས་ཅན་དགོས་པ་ཡོད་དེ། ཐེག་ཆེན་གྱི་ལམ་གྱི་གོ་རིམ་ལ་ཤིན་ཏུ་

[125B] གསུམ་པ་གྲུབ་སྟེ། ཐེག་ཆེན་སེམས་བསྐྱེད་དེ་དང། གཞན་དོན་འདོད་པ་གཉིས་འགལ་བའི་ཕྱིར་ཏེ། སེམས་སེམས་བྱུང་འགལ་བ་ཁོ་ན་ཡིན་པའི་ཕྱིར་ཡང་དེ་ཆོས་ཅན་
བྱང་ཆུབ་འདོད་པའི་མིང་གི་གདགས་སུ་རུང་སྟེ། དེའི་ཆོས་གསུམ་ཚང་བའི་ཕྱིར། དང་པོ་གྲུབ་སྟེ། དེ་ལྟ་བུ་དེ་རང་གི་གྲོགས་སུ་གྱུར་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་རྣམ་པ་ལྔ་མཚུངས་ཡིན་པའི་
ཕྱིར། སྨན་དང་ལྷན་ཅིག་སྦྱར་བའི་ལྟུང་བ་བཞིན། གཉིས་པ་གྲུབ་སྟེ། བྱང་ཆུབ་སེམས་དཔའ་རྣམས་ཀྱི་ཐུགས་རྒྱུད་ལ་བྱང་ཆུབ་ངོན་གཉེར་གྱི་འདུན་པ་དང་མཚུངས་ལྡན་གྱི་སེམས་དེ་སྐྱེ་བར་རྟོགས་པའི་དགོས་པ་
ཡོད་པའི་ཕྱིར། གསུམ་པ་གྲུབ་སྟེ། ཐེག་ཆེན་སེམས་བསྐྱེད་དང་བྱང་ཆུབ་དོན་གཉེར་གྱི་འདུན་པ་གཉིས་འགལ་བ་ཁོ་ན་ཡིན་པའི་ཕྱིར།    ༈    །དབྱེ་བ་ཞར་ལ་བརྗོད་ནས། ཞེས་སོགས་ཀྱི་སྐབས་སུ་ཐེག་ཆེན་
གྱི་གདམ་ངག་ལ་མཚན་ཉིད། དབྱེ་བ། ས་མཚམས། རྩོད་སྤང་དང་བཞི། དང་པོ་ནི། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱའི་དོན་བསྒྲུབ་པའི་ཐབས་མ་ནོར་པར་འདོམས་པའི་བརྗོད་བྱེད་རྣམ་དག་དེའོ། གཉིས་
པ་ལ༑ བྱེད་ལས་ཀྱི་སྒོ་ནས་གདམས་པ་དང། རྗེས་བསྟན་གཉིས། ཡུལ་གྱི་སྒོ་ནས་རྣམ་པ་བཅུའོ། །ཡོན་ཏན་མི་ཉམས་པའི་ཕྱིར་དུ་གདམས་པའི་གདམ་དག་རྣམས་ནི། གདམས་པ་ཡིན་ལ། ཡང་ཐོབ་ཕྱིར་དུ་༄༅། །གདམས་པའི་གདམས་ངག་རྣམས་ནི་རྗེས་བསྟན་ཡིན་ཏེ་འགྲེལ་ཆེན་ལས། ཤེས་རབ་ཀྱི་ཕ་རོལ་ཏུ་ཕྱིན་པ་བསྒྲུབ་པ་ལ་སོགས་པ་རྣམ་པ་བཅུ་པོ་གང་ལ་དང་པོར་ཐོབ་པའི་ཡོན་ཏན་ཡོངས་
སུ་བསྲུང་བའི་དོན་གྱིས་མི་ཉམས་པར་བྱ་བའི་ཕྱིར་སླབས་པས་གདམས་པར་བགྱིས་ཤིང། དེ་ནས་ཕྱིས་མ་ཐོབ་པའི་ཡོན་ཏན་ཐོབ་པར་བྱ་བའི་ཕྱིར་རྗེས་སུ་བསྟན་པར་བགྱི་སྟེ། ཞེས་གསུངས་ཤིང། ཉི་སྣང་
ལས་ཀྱང། ད་ནི་གདམ་ངག་བརྗོད་པར་བྱའོ། །འདི་ག་ལས་ཞེ་ན་བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལས་སྤྱད་པར་བགྱི་ཞེས་གསུངས་པ་
ལས་སོ། དོན་ཅི་ཡིན་ཞེ་ན། དེ་ལྟར་སེམས་བསྐྱེད་པའི་བྱང་ཆུབ་སེམས་དཔའ་སེམས་བསྐྱེད་པར་བཤད་པའི་ཆོས་རྣམས་རྫོགས་པར་བྱ་བའི་དོན་དུ་ཇི་ལྟར་སྒྲུབས་པར་བྱ། ཞེས་གསུངས་པའི་དོན་ཏོ་།སྐབས་
ཀྱི་མཐར་ཡང། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ཤེས་རབ་ཀྱི་ཕ་རོལ་ཏུ་ཕྱིན་པར་གདམས་པ་སྟེ། འདི་ནི་རྗེས་སུ་མཐུན་པ་ཡིན་ནོ། །ཞེས་འཆོད་པར་འགྱུར་རོ། །དེ་ལ་དོན་དུ་གཉེར་བའི་དོན་
ཐོབ་པའི་བྱ་བ་ཉེ་བར་སྟོན་པ་ནི་གདམས་པ་དང་རྗེས་སུ་མཐུན་པ་ཡིན་ཏེ། ཐོབ་ཟིན་པའི་ཡོན་ཏན་ཡོངས་སུ་སྐྱོང་བའི་དོན་གྱིས་མི་ཉམས་པར་བྱེད་པ་ནི་གདམས་ངག་ཡིན་ལ། དེའི་འོག་ཏུ་མ་ཐོབ་པའི་ཡོན་ཏན་ཐོབ་

[126B] །གདམ་ངག་དེ་ཡང་རྣམ་པ་བཅུ་རུ་ངེས་པ་ཡིན་ཏེ། །དེའི་ཕྱིར་སྒྲུབ་དང་བདེན་པ་རྣམས་ནི། །ཞེས་སོགས་གསུངས་པའི་ཕྱིར། གསུམ་པ་ནི། ཉན་པའི་ས་མཚམས་ནི་ལམ་མ་
ཞུགས་ནས་རྒྱུན་མཐའི་སྔ་ལོག་གི་བར་ན་ཡོད་དེ། བཅོམ་ལྡན་འདས་ཀྱི་མདོ་ལས། ཉེར་འགྲོ་ང་ནི་སངས་རྒྱས་ཏེ། །ང་ལ་སློབ་དཔོན་ཅི་ཡང་མེད། །ཅེས་དང། ཚིག་གསལ་ལས། བར་ཆད་མེད་པའི་ལཾ་ལ་གནས་པ་ནི་དེ་
དོན་དུ་གཉེར་བ་མེད་དེ། རང་བྱུང་གི་ཡེ་ཤེས་སྐྱེད་པར་ནུས་པའི་ཕྱིར་རོ། །ཞེས་གསུངས་པའི་ཕྱིར། འཆད་པའི་ས་མཚམས་ནི། ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད་དོ། །བཞི་བ་ནི་གདམ་ངག་ལ་
ངག་གིས་མ་ཁྱབ་པར་ཐལ། ཚིག་གསལ་ལས། འདོམས་པ་ཡང་དེ་ཡིན་ལ། གདམས་པ་ལྟར་སྒྲུབ་པ་ཡང་འདིར་གཙོ་བོར་གྱུར་པའི་གདམས་ངག་གོ་ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། གདམ་ངག་གི་
དོན་ཚུལ་བཞིན་བསྒྲུབ་པ་དེ་གདམ་ངག་གི་འབྲས་བུ་ཡིན་པའི་རྒྱུ་མཚན་གྱིས། རྒྱུ་མིང་འབྲས་བུ་ལ་བཏགས་པ་ཙམ་ཡིན་པའི་ཕྱིར་གཞན་ཡང་གདམ་ངག་ལ་ངག་གིས་ཁྱབ་སྟེ། དོན་བསྡུས་སྒྲོན་མེ་ལས། གདམ་
ངག་རྣམ་པ་བཅུ་ཡིན་ཏེ། །དོ་བོ་ངག་གི་འཁོར་ལོ་ཡིན། །ཞེས་དང། འདིར་ཡང། འདོམས་པ་དང་ནི་གདམ་ངག་སྟེ། །ཞེས་གསུངས་པའི་ཕྱིར་རོ། །ཁ་ཅིག་ན་རེ། མཆོག་གི་སྤྲུལ་སྐུ་ལ་གདམ་ངག་ཉན་པ་ལ་ཆོས་རྒྱུན་

[127A]༄༅། །གྱི་ཏིང་ངེ་འཛིན་ཐོབ་དགོས་ཏེ། རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། །སངས་རྒྱས་རྣམས་ལས་ཞི་གནས་དང། །ཡེ་ཤེས་ཡངས་པ་ཐོབ་བྱའི་ཕྱིར། །གདམ་ངག་རྒྱ་ཆེན་རྙེད་པར་འགྱུར། །ཞེས་
གསུངས་པའི་ཕྱིར། ཞེ་ན། ཁྱབ་པ་མེད་དེ། གཞུང་དེས། ཆོས་རྒྱུན་གྱི་ཏིང་ངེ་འཛིན་ཐོབ་པའི་ཚེ། རྫུ་འཁྲུལ་གྱིས་ཐོགས་མེད་དུ་བགྲོད་དེ། གདམ་ངག་ཉན་པའི་དབང་དུ་མཛད་ནས་བསྟན་པའི་ཕྱིར། དེས་
ན་གཞུང་དོན་ནི། སྒྲུབ་དང་བདེན་པ་རྣམས་དང་ནི། །ཞེས་སོགས་ཀྱི་གཞུང་གསུངས་པ་ཆོས་ཅན། དགོས་པ་ཡོད་དོ། ཐེག་ཆེན་སེམས་བསྐྱེད་བཤད་པའི་འོག་ཏུ། ཐེག་ཆེན་གྱི་གདམ་ངག་བསྟན་པར་བྱ་
བའི་ཆེད་ཡིན་པའི་ཕྱིར། དེ་ལྟར་སྟོན་པའི་རྒྱུ་མཚན་ཡོད་དེ་ཐེག་ཆེན་དུ་སེམས་བསྐྱེད་པ་རྣམས་ཀྱིས་ཟབ་པ་དང་རྒྱ་ཆེ་བའི་ཐེག་ཆེན་གྱི་གདམ་ངག་ཉན། གདམ་དོན་ཚུལ་བཞིན་དུ་སྒྲུབས་པས་ཉམས་
སུ་ལེན་དགོས་པའི་ཕྱིར། བྱང་སེམས་ཚོགས་ལམ་པས། མཆོག་གི་སྤྲུལ་སྐུ་ལ། ཐེག་ཆེན་གདམ་ངག་ཉན་པ་ཆོས་ཅན། དགོས་པ་ཡོད་དེ་ཡོན་ཏན་གསར་དུ་ཐོབ་པ་དང། ཐོབ་ཟིན་གྱི་ཡོན་ཏན་
རྣམས་མི་ཉམས་ཤིང་གོང་ནས་གོང་དུ་འཕེལ་པའི་དགོས་པ་ཡོད་པའི་ཕྱིར། དེ་ཆོས་ཅན། གདམ་ངག་ཉན་པའི་དུས་ལ་མཁས་པ་ཡིན་ཏེ། གདམ་ངག་ཉན་པའི་དུས་ཇི་ལྟ་བ་བཞིན་དུ་ཉན་པའི་ཕྱིར་

[127B]   ༈    ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ་བདེན་གཉིས་ཀྱི་དབྱེ་བ། དྲངས་ངེས། དབྱེ་པ་སོ་སོའི་རང་བཞིན་སྒྲ་བཤད། གཅིག་
དང། ཐ་དད་བརྟགས་པ། ཤེས་པའི་ཕན་ཡོན། མ་ཤེས་པའི་ཉེས་དམིགས། དེ་རྣམས་ལ་རྩོད་པ་སྤངས་པ་དང་བདུན་ནོ། དང་པོ་ནི་ཤེས་བྱ་དེ་བདེན་པ་གཉིས་ཀྱི་དབྱེ་གཞི་ཡིན་ཞིང། གཉིས་པ་ནི་དེ་ལ་བདེན་པ་གཉིས་
སུ་གྲངས་ངེས་ཏེ། ཡབ་སྲས་མཇལ་བའི་མདོ་ལས། འདི་ལྟར་དེ་བཞིན་གཤེགས་པས་ཀུན་རྫོབ་དང་དོན་དམ་པའི་བདེན་པ་གཉིས་ཐུགས་སུ་ཆུང་དེ་ཤེས་པར་བྱ་བ་ཡང་ཀུན་རྫོབ་དང་དོན་དཾ་པའི་བདེན་པ་འདིར་ཟད་དེ། དེ་
ཡང་བཅོམ་ལྡན་འདས་ཀྱིས་སྟོང་པ་ཉིད་རབ་ཏུ་གཟིགས། རབ་ཏུ་མཁྱེན། ལེགས་པར་མངོན་དུ་བྱས་པས་དེའི་ཕྱིར། ཐམས་ཅད་མཁྱེན་པ་ཞེས་བྱའོ། །ཞེས་དང། འཇིག་རྟེན་མཁྱེན་པས་གཞན་ལ་མ་གསན་པར་
བདེན་པ་འདི་གཉིས་ཀྱིས་ནི་སྟོན་པར་མཛད། །གང་ཞིག་ཀུན་རྫོབ་དེ་བཞིན་དོན་དམ་སྟེ། །བདེན་པ་གསུམ་པ་ནམ་ཡང་མ་མཆིས་སོ་ཞེས་གསུངས་པའི་ཕྱིར། གསུམ་པ་ནི། རང་མངོན་སུམ་དུ་རྟོགས་པའི་མངོན་སུམ་
གྱིས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ། དོན་དམ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་སུམ་གྱིས་གཉིས་སྣང་དང་བཅས་པའི་སྒོ་ནས་རྟོགས་པར་བྱ་བ། ཀུན་རྫོབ་བདེན་པའི་མཚན་ཉིད་

[128A]༄༅། །ཡིན་ཏེ། སྤྱོད་འཇུག་ལས། ཀུན་རྫོབ་དང་ནི་དོན་དམ་སྟེ་།འདི་ནི་བདེན་པ་གཉིས་སུ་འདོད། །དོན་དམ་བློ་ཡི་སྤྱོད་ཡུལ་མིན་།བློ་ནི་ཀུན་རྫོབ་ཡིན་པར་འདོད། །ཅེས་དང། རྩ་ཤེས་ལས་
སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང། །དམ་པའི་དོན་གྱི་བདེན་པའོ། །ཞེས་དང། འཇུག་པར། དངོས་ཀུན་ཡང་དག་རྫུན་པར་མཐོང་
བ་ཡི༑ ༑དངོས་རྙེད་ངོ་བོ་གཉིས་ནི་འཛིན་པར་འགྱུར། །ཡང་དག་མཐོང་ཡུལ་གང་དེ་དེ་ཉིད་དེ། །མཐོང་བ་རྫུན་པ་ཀུན་རྫོབ་བདེན་པར་གསུངས། །ཞེས་གསུངས་པའི་ཕྱིར། གསུངས་ཚུལ་ནི། ཡབ་སྲས་
མཇལ་བའི་མདོ་ལས། དེ་ལ་ཀུན་རྫོབ་ནི་འཇིག་རྟེན་གྱི་སྤྱོད་ངོར་དེ་བཞིན་གཤེགས་པས་གཟིགས་སོ། །དོན་དམ་པ་གང་ཡིན་པ་དེ་ནི་བརྗོད་དུ་མེད་པ་སྟེ། ཤེས་པར་བྱ་བ་མ་ཡིན་པ། །རྣམ་པར་ཤེས་
པར་བྱ་བ་མ་ཡིན་པ། །ཡོངས་སུ་ཤེས་པར་བྱ་བ་མ་ཡིན་པ། མ་བསྟན་པའོ། །ཞེས་དང། བདེན་གཉིས་ལ་འཇུག་པའི་མདོ་ལས་ཀྱང་དོན་དམ་པར་ན་དོན་དམ་པའི་བདེན་པ་ནི་བྱེ་བྲག་མེད་པ། མ་སྐྱེས་པ། མ་
འགགས་པ། སྨྲ་བར་བྱ་བ་དང་སྨྲ་བ་དང། ཤེས་པར་བྱ་བ་དང། ཤེས་པ་དང་བྲལ་བའོ། །ཞེས་སོགས་གསུངས་སོ། །དོན་དམ་པའི་བདེན་པ་ལ་དབྱེ་ན། སྟོང་པ་ཉིད་ཉི་ཤུ་ཡོད་དེ། རང་རང་ངོ་བོས་སྟོང་

[128B] །སྟོང་པ་ཉིད་ནི་ཉི་ཤུར་འདོད། །ཅེས་གསུངས་པའི་ཕྱིར། ཀུན་རྫོབ་བདེན་པ་ལ་དབྱེ་ན། ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས། དང་པོ་ནི། ཀུན་རྫོབ་གང་ཞིག་སྣང་བ་ལྟར། དོན་བྱེད་ནུས་པའི་
རིགས་སུ་གནས་པ་དེ་ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག་སྣང་བ་ལྟར་དོན་བྱེད་མི་ནུས་པའི་རིགས་སུ་གནས་པ་དེ། ལོག་པའི་ཀུན་རྫོབ་ཀྱི་མཚན་ཉིད། རིགས་གནས་སྔ་མ་སྨོས་པ་ལ་དགོས་པ་
ཡོད་དེ། སྔོན་པོ་ལྟ་བུ་སྣང་བ་ལྟར་དོན་བྱེད་མི་ནུས་ཀྱང། དེ་ལྟར་ནུས་པའི་རིགས་སུ་གནས་པའི་ཕྱིར་ཏེ། སྔོན་པོ་དེ་སྣང་བ་ལྟར་དོན་བྱེད་མི་ནུས་ཀྱང། དེ་ལྟར་དོན་བྱེད་ནུས་པའི་དངོས་པོ་རྣམས་དང་རིགས་གཅིག་པ་ཡིན་
པའི་ཕྱིར། སྔོན་པོ་དེས་སྣང་བ་ལྟར་དོན་བྱེད་མི་ནུས་ཏེ། སྔོན་འཛིན་དབང་མངོན་མི་འཁྲུལ་བ་མ་ཡིན་པའི་ཕྱིར་ཏེ། སྔོན་པོ་ཕྱི་རོལ་གྱི་དོན་མ་ཡིན་པའི་ཕྱིར། རིགས་གནས་གཉིས་པ་སྨོས་པ་ལ་དགོས་པ་ཡོད་དེ་
ལོག་པའི་ཀུན་རྫོབ་ཐམས་ཅད་སྣང་བ་ལྟར་དོན་བྱེད་མི་ནུས་པ་ཁོ་ན་ཡིན་ནོ། །ཞེས་རྟོགས་པའི་ཆེད་ཡིན་པའི་ཕྱིར་ཏེ། བདེན་གཉིས་ལས། སྣང་དུ་འདྲ་ཡང་དོན་བྱེད་དག་ནུས་པའི་ཕྱིར་དང་མི་ནུས་ཕྱིར། ཡང་
དག་ཡང་དག་མིན་པ་ཉིད། །ཀུན་རྫོབ་ཀྱི་ནི་དབྱེ་བ་བྱས། །ཞེས་དང། དེའི་འགྲེལ་པར། ཤེས་པ་ལ་གསལ་བའི་རྣམ་པ་སྣང་བ་ཅན་དུ་འདྲ་ཡང་ཇི་ལྟར་སྣང་བ་བཞིན་དུ་དོན་བྱེད་ནུས་པ་ལ་མི་བསླུ་བ་དང་

[129A]༄༅། །བསླུ་བའི་ཁྱད་པར་ཤེས་པར་བྱ་སྟེ། ཆུ་ལ་སོགས་པ་དང་རྨིག་སྒྱུ་ལ་སོགས་པ་དག་ཡང་དག་པ་དང། ཡང་དག་པ་མིན་པར་རྟོགས་སོ། །ཞེས་གསུངས་པའི་ཕྱིར། དེས་ན། སྒྱུ་མའི་དཔེ་བརྒྱད་
དང། ཡོངས་གྲུབ་ལས་གཞན་པའི་དངོས་མེད་ཐམས་ཅད་ལོག་པའི་ཀུན་རྫོབ། དེ་རྣམས་ལས་གཞན་པའི་དངོས་པོ་ཐམས་ཅད་ནི་ཡང་དག་ཀུན་རྫོབ། དོན་དམ་པའི་བདེན་པ་ནི། ཡང་ལོག་གཉིས་གང་
ཡང་མིན་ཏེ། དེ་ཀུན་རྫོབ་མ་ཡིན་པའི་ཕྱིར། བཞི་པ་ནི། མྱུ་གུ་བདེན་པས་སྟོང་པའི་སྟོང་ཉིད་ཆོས་ཅན། དོན་དམ་པའི་བདེན་པ་ཡིན་ཏེ། སྟོང་པ་ཉིད་ལ་གཉིས་སྣང་ནུབ་པའི་ཡེ་ཤེས་ནི་དོན་དམ་པ་ཡིན་ལ། དེ་
ལ་སྣང་བ་ལྟར་གྲུབ་པའི་ཕྱིར། རྟགས་དང་པོ་གྲུབ་སྟེ། དོན་དམ་ལ། བློ་དོན་དམ་པ་དང། ཡུལ་དོན་དམ་པ་གཉིས་སུ་གསུངས་ཤིང། གཉིས་ཀ་ཡང་དོན་དམ་དུ་བཞེད་པའི་ཕྱིར་ཏེ། དབུ་མ་རྒྱན་ལས། དམ་པའི་དོན་དང་
མཐུན་པའི་ཕྱིར། །འདི་ནི་དཾ་པའི་དོན་ཞེས་བྱ། །ཡང་དག་ཏུ་ན་སྤྲོས་པ་ཡི། །ཚོགས་རྣཾས་ཀུན་ལས་དེ་གྲོལ་ཡིན། །ཞེས་དང། དབུ་མ་སྣང་བ་ལས། སྐྱེ་བ་མེད་པ་འདི་ཡང་དོན་དམ་པ་དང་མཐུན་པའི་ཕྱིར་དོན་དམ་པ་ཞེས་བྱའི་དངོས་སུ་ནི་
མ་ཡིན་ཏེ། དངོས་སུ་ནི་དོན་དམ་པ་སྤྲོས་བ་ཐམས་ཅད་ལས་འདས་པའི་ཕྱིར། ཞེས་དོན་དམ་པར་སྐྱེ་མེད་རྟོགས་པའི་རྗེས་དཔག་ནི་སྟོང་ཉིད་ལ་གཉིས་སྣང་ནུབ་པའི་བློ་དོན་དམ་པ་དང། འཛིན་པ་མཐུན་པའི་

[129B] དེས་ན་དོན་དམ་པ་མངོན་སུམ་དུ་རྟོགས་པའི་ཐོས་བསམ་སྒོམ་གསུམ་གྱི་ཤེས་རབ་རྣམས་བློ་དོན་དམ་པ་དང། དོན་དམ་པར་སྐྱེ་བ་མེད་པ་ལྟ་བུ་ཡུལ་དོན་དམ་པ་ཡིན་
ཏེ༑ དབུ་མ་བདེན་གཉིས་ལས། བསླུ་བ་མེད་པའི་རིག་པ་ནི། དོན་དམ་ཡིན་ཏེ། ཞེས་གསུངས་པའི་ཕྱིར། དོན་དམ་དུ་མེད་པ་ལ་ཚུལ་གཉིས་ཡོད་དེ། བློ་དོན་དམ་དུ་མེད་པ་ལ། དོན་དམ་དུ་མེད་པར་གསུངས་པ་
དང། བདེན་གྲུབ་མེད་པ་ལ་དོན་དམ་དུ་མེད་པར་གསུངས་པ་གཉིས་ཡོད་པའི་ཕྱིར་ཏེ། དོན་དམ་ལ་སྔར་བཤད་པ་ལྟར་གཉིས་ཡོད་པའི་ཕྱིར། མྱུ་གུ་ཆོས་ཅན། ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་
ཡོད་དེ། བདེན་པར་ཞེན་པའི་གཏི་མུག་ནི་ཀུན་རྫོབ་ཏུ་གསུངས་ལ་དེའི་ངོ་བོར་བདེན་པར་གྲུབ་པའི་རྒྱུ་མཚན་གྱི་ས་དེ་ལྟར་བརྗོད་པའི་ཕྱིར། དེ་སྐད་དུ་ཡང། འཇུག་པ་ལས། གཏི་མུག་རང་བཞིན་སྒྲིབ་
ཕྱིར་ཀུན་རྫོབ་སྟེ། །དེ་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་དེས་གསུངས་ཏེ། །བཅོས་མར་གྱུར་པའི་དངོས་ནི་ཀུན་རྫོབ་ཏུ། །ཞེས་གསུངས་པའི་ཕྱིར། བདེན་པར་ཞེན་པའི་
གཏི་མུག་ཆོས་ཅན། ཀུན་རྫོབ་ཡིན་ཏེ། ཡང་དག་པའི་དོན་མངོན་སུམ་དུ་མཐོང་བ་ལ་སྒྲིབ་བྱེད་ཡིན་པའི་ཕྱིར། ཁྱབ་སྟེ། བདེན་གཉིས་ལས། གང་ཞིག་དམ་པ་གང་ཞིག་ལ། །ཡང་དག་སྒྲིབ་བྱེད་ཀུན་རྫོབ་

[130A]༄༅། །འདོད། ཅེས་གསུངས་པའི་ཕྱིར། ལྔ་པ་ནི། སྤྱིར་གཅིག་ལ་རྫས་གཅིག་དང། ངོ་བོ་གཅིག་དང། བདག་ཉིད་གཅིག་དང། རང་བཞིན་གཅིག་དང། དོན་གཅིག་ལྡོག་པ་གཅིག་ཐ་དད་ལ། རྫས་ཐ་
དང་ངོ་བོ་ཐ་དད། རང་བཞིན་ཐ་དད། དོན་ཐ་དད། ལྡོག་པ་ཐ་དད། གཅིག་པ་བཀག་པའི་ཐ་དད་ལ་སོགས་པ་དུ་མ་གསུངས། འདིར་ནི། བདེན་པ་གཉིས་པོ་ངོ་བོ་གཅིག་ལ་ལྡོག་པ་ཐ་དད། བྱས་པ་དང་མི་རྟག་པ་བཞིན་དུ་གནས་
ཏེ༑ བདེན་པར་མེད་པ་དང། ཀུན་རྫོབ་ཏུ་ཡོད་པ་གཉིས། ངོ་བོ་གཅིག་ལ་ལྡོག་པ་ཐ་དད་ཡིན་པའི་ཕྱིར་ཏེ། ཀུན་རྫོབ་ཏུ་ཡོད་པ་ལས་ཀྱང། བདེན་པར་མེད་པ་ངོ་བོ་གཞན་མ་ཡིན། བདེན་སྟོང་ལས་ཀྱང་ཀུན་
རྫོབ་ཏུ་ཡོད་པ་ངོ་བོ་གཞན་མ་ཡིན་པའི་ཕྱིར་ཏེ། བདེན་སྟོང་དེ་ཉིད་ཀུན་རྫོབ་ཏུ་ཡོད་པ་དང། ངོ་བོ་གཅིག་ཀུན་རྫོབ་ཏུ་ཡོད་པ་དེ་ཡང་བདེན་སྟོང་དང་ངོ་བོ་གཅིག་ཡིན་པའི་ཕྱིར་ཏེ། ཤེར་ཕྱིན་གྱི་མདོ་ལས། ཕུང་
པོ་ལྔ་བོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །གཟུགས་སྟོང་པའོ། །སྟོང་པ་ཉིད་གཟུགས་སོ་གཟུགས་ལས་ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་
གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང། འདུ་ཤེས་དང་འདུ་བྱེད་དང་རྣམ་པར་ཤེས་པ་རྣམས་སྟོང་པའོ། །ཞེས་དང་བྱང་ཆུབ་སེམས་འགྲེལ་ལས་ཀྱང། ཀུན་རྫོབ་ལས་ནི་ཐ་དད་པར་

[130B] །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་རྫོབ་ཡིན། །མེད་ན་མི་འབྱུང་ངེས་པའི་ཕྱིར། །བྱས་དང་མི་རྟག་པ་བཞིན་ནོ། །ཞེས་གསུངས་ཤིང་དགོངས་འགྲེལ་ལས། འདུ་
བྱེད་ཁམས་དང་དོན་དམ་མཚན་ཉིད་རྣམས། །གཅིག་དང་ཐ་དད་བྲལ་བའི་མཚན་ཉིད་དེ། །གཅིག་དང་ཐ་དད་ཉིད་དུ་གང་རྟོག་པ། །དེ་དག་ཚུལ་བཞིན་མིན་པར་ཞུགས་པ་ཡིན། །ཞེས་དང། དབུ་མ་ལས་ཀྱང་
ཐ་དད་གཅིག་པའི་མཚན་ཉིད་མིན། །ཞེས་བདེན་གཉིས་རྫས་ཐ་དད་ཡིན་པ་ལ་སྐྱོན་བཞི། ལྡོག་པ་གཅིག་ཡིན་པ་ལ་སྐྱོན་བཞི་གསུངས་།དེས་ན། བུམ་པ་དང། བུཾ་པ་ཆོས་ཀྱི་བདག་གིས་སྟོང་བ་ངོ་བོ་ཐ་
དད་ཡིན་པར་ཐལ། བདེན་གཉིས་ངོ་བོ་ཐ་དད་ཡིན་པའི་ཕྱིར། འདོད་ན། བུམ་པ་དེ་ཆོས་ཀྱི་བདག་ཏུ་ཡོད་པ་དང། ཆོས་ཀྱི་བདག་མེད་རྟོགས་པས་བུམ་པ་ལ་བདེན་འཛིན་སྤོང་མི་ནུས་པ་དང་བུམ་པ་ཆོས་ཀྱི་
བདག་གི་སྟོང་པ་བུམ་པའི་གནས་ལུགས་མཐར་ཐུག་མིན་པ་དང་སངས་རྒྱས་འཕགས་པའི་ཐུགས་རྒྱུད་ལ་ཀུན་ནས་ཉོན་མོངས་ཀྱི་བློ་དང། རྣམ་བྱང་གི་བློ་གཉིས་ཅིག་ཅར་དུ་ཡོད་པར་ཐལ། བུམ་པ་དང་
བུམ་པ་ཆོས་ཀྱི་བདག་གིས་སྟོང་པ་གཉིས་ངོ་བོ་ཐ་དད། འབྲེལ་མེད་དོན་གཞན་ཡིན་པའི་ཕྱིར། བུམ་པ་དང། བུམ་བ་ཆོས་ཀྱི་བདག་གིས་སྟོང་བ་གཉིས་གཅིག་ཡིན་པར་ཐལ། བདེན་གཉིས་གཅིག་ཡིན་པའི་ཕྱིར།་༄༅། །འདོད་ན། སོ་སོ་སྐྱེ་བོས་བུམ་པ་ཆོས་ཀྱི་བདག་གི་སྟོང་པའི་སྟོང་ཉིད་མངོན་སུམ་དུ་རྟོགས་པ་དང། བུམ་པ་ཆོས་ཀྱི་བདག་གིས་སྟོང་པའི་སྟོང་ཉིད་དེ་བུམ་པ་ལ་དམིགས་པའི་ཆགས་སོགས་
ཀྱི་དམིགས་པ་ཡིན་པ་དང། དེ་ལ་ཁ་དོག་དབྱིབས་སོགས་མི་འདྲ་བའི་དབྱེ་བ་ཡོད་པ་དང། དེ་ཉིད་ཐོས་བསམ་གྱིས་འབད་པས་བཙལ་མི་དགོས་པའི་སྐྱོན་བཞི་ཡོད་པར་ཐལ། འདོད་པའི་ཕྱིར། ཁྱབ་སྟེ་བུམ་པ་
དེ་སོ་སོ་སྐྱེ་བོས་མངོན་སུམ་དུ་རྟོགས་པ་དང། དེ་ལ་དམིགས་པའི་ཆགས་སོགས་ཀྱི་དམིགས་པ་ཡིན་པ་དང། དེ་ལ་ཁ་དོག་དབྱིབས་སོགས་ཀྱི་དབྱེ་བ་ཡོད་པ་དང། ཐོས་བསམ་གྱི་བཙལ་མི་དགོས་པ་ལ་
སོགས་པའི་དབྱེ་བ་ཡོད་པའི་ཕྱིར། འདི་ནི་དགོངས་འགྲེལ་དང། དབུས་མཐའི་དོན་ཡིན་ཏེ། དེ་གཉིས་ཀྱི་ལུགས་ལ་ཡང་ཆོས་ཀྱི་བདག་ཐ་སྙད་དུ་ཡང་མེད་པའི་ཕྱིར། སྔར་བཤད་ཀྱི་རིགས་པ་བརྒྱད་བུམ་
པ་ལྟ་བུ་དང། དེ་བདེན་པས་སྟོང་པའི་སྟོང་ཉིད་ལ་སྦྱར་ནས་འགོག་ཚུལ། དགོངས་འགྲེལ་དང། དབུས་མཐས་བསྟན་པར་འདོད་པ་ནི་མི་འཐད་དེ། དེ་གཉིས་ཀྱི་ལུགས་ལ་བུམ་པ་ལ་སོགས་པའི་གཞན་
དབང་རྣམས་བདེན་གྲུབ་ཏུ་འདོད་པའི་ཕྱིར། དྲུག་པ་ནི། བདེན་གཉིས་ཀྱི་གནས་ཚུལ་ཤེས་པ་ཕན་ཡོན་ཁྱད་པར་ཅན་དང་ལྡན་ཏེ། རྒྱལ་བའི་བཀའི་དོན་ལ་མི་རྨོངས། ཚོགས་གཉིས་རླབས་ཆེན་བསགས་

[131B] རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ་བའི་ཕྱིར་ཏེ། བདེན་གཉིས་ལས། བདེན་གཉིས་རྣམ་དབྱེ་ཤེས་པ་དག་།ཐུབ་པའི་བཀའ་ལ་མི་རྨོངས་ཏེ། །དེ་དག་མ་ལུས་ཚོགས་བསགས་ནས་།ཕ་
རོལ་ཕུན་ཚོགས་འགྲོ་བ་ཉིད། །ཅེས་དང། འཇུག་པར། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །ངང་པའི་རྒྱལ་པོ་དེ་ནི་སྐྱེ་བོའི་ངང་པ་ཡི། །མདུན་དུ་འདར་ནས་དགེ་བའི་རླུང་གི་ཤུགས་
སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ་ཞེས་དང། བྱང་ཆུབ་སེམས་འགྲེལ་ལས་ཀྱང། ཆོས་རྣམ་སྟོང་པ་ཉིད་ཤེས་ནས། །ལས་དང་འབྲས་བུ་བརྟེན་པ་གང། །རྨད་
བྱུང་བས་ཀྱང་འདི་རྨད་བྱུང། །ངོ་མཚར་བས་ཀྱང་འདི་ངོ་མཚར། །ཞེས་གསུངས་པའི་ཕྱིར། བདེན་གཉིས་ཀྱི་གནས་ཚུལ་ལ་རྨོངས་པ་ཉེས་པ་དུ་མའི་འབྱུང་ཁུངས་ཡིན་ཏེ། འཕགས་པ་ཀ་ཏ་ཡ་ན་ལ་གདམས་
པའི་མདོ་ལས། ཀ་ཏ་ཡ་ན་གང་གི་ཕྱིར་འཇིག་རྟེན་འདི་ནི་ཕལ་ཆེར་ཡོད་པ་དང་མེད་པ་ཉིད་དུ་མངོན་པར་ཞེན་ཏེ། དེའི་དབང་གིས་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་
པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དག་ལས་ཡོངས་སུ་མ་གྲོལ་ལོ། །ཞེས་བདེན་གྲུབ་ཡོད་པར་ཞེན་པ་དང་ཀུན་རྫོབ་མེད་པར་ཞེན་པ། སྒྲོ་བཀུར་གྱི་ལྟ་ངན་ཡིན་ལ། དེའི་

[132A]༄༅། །དབང་གིས་སྡུག་བསྔལ་སྣ་ཚོགས་མྱོང་བར་ལུང་ཕྲན་རྩེགས་ལས་གསུངས་པའི་ཕྱིར་དང། རྩ་ཤེས་ལས། གང་དག་བདེན་པ་དེ་གཉིས་ཀྱི། །རྣམ་དབྱེ་རྣམ་པར་མི་ཤེས་པ། །
དེ་དག་སངས་རྒྱས་བསྟན་པ་ལ། །ཟབ་མོའི་དེ་ཉིད་རྣམ་མི་མཐོང། །ཞེས་དང། འཇུག་པར། ཀུན་རྫོབ་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་
རྣམ་དབྱེ་གང་གིས་མི་ཤེས་པ། །དེ་ནི་རྣམ་རྟོག་ལོག་པའི་ལམ་ངན་ཞུགས། །ཞེས་དང། སློབ་དཔོན་ལེགས་ལྡན་འབྱེད་ཀྱིས་ཀྱང་།ཡང་དག་ཀུན་རྫོབ་རྣམས་ཀྱི་བསྐས། །མེད་པར་ཡང་དག་
ཁང་པ་ཡི། །སྟེང་དུ་འཛེག་པར་བྱ་བ་ནི། །མཁས་ལ་རུང་བ་མ་ཡིན་ནོ། །བདུན་པ་ནི། ཆོས་རྣམས་ཡོད་པ་ཡང་མ་ཡིན། མེད་པ་ཡང་མ་ཡིན། ཡོད་མེད་གཉིས་ཀ་ཡང་མ་ཡིན། གཉིས་ཀ་མ་ཡིན་
པ་ཡང་མིན་པ་གནས་ལུགས་མཐར་ཐུག་ཡིན་པར་ཐལ། མདོ་ལས། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ཀ་ཡང་མ་ཡིན། གཉིས་ཀ་མིན་པ་ཡང་མ་ཡིན་ནོ། །ཞེས་
གསུངས་པའི་ཕྱིར། ཞེ་ན་མ་ཁྱབ་པར་ཐལ། ཡོད་པ་དང། མེད་པ་དང། ཡོད་མེད་གཉིས་ཀ་ཡིན་པ་དང། དེ་གཉིས་ཀ་མ་ཡིན་པ་ཐམས་ཅད་བདེན་པར་གྲུབ་པ་མ་ཡིན་པ་ལ་དགོངས་པའི་ཕྱིར། གཞན་དུ་ན་ཆོས་ཐམས་ཅད་ཆོས་ཅན་

[132B] མེད་པ་མ་ཡིན་པའི་ཕྱིར། ཁྱབ་པ་ཡོད་པར་ཐལ། རང་བཞིན་གྱི་མེད་པ་མ་ཡིན་ན། རང་བཞིན་གྱི་ཡོད་པ་ཡིན་དགོས་པའི་ཕྱིར། རྟགས་གྲུབ་སྟེ། རང་བཞིན་མེད་པ་ཉིད་ལོག་ན་རང་བཞིན་ཉིད་དུ་
རབ་གྲུབ་གྱུར། །ཞེས་རྩོད་བཟློག་ལས་གསུངས་པའི་ཕྱིར། ཁ་ཅིག་ན་རེ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན་པར་ཐལ། དཀོན་མཆོག་རྩེགས་པ་ལས། འོད་སྲུངས་ཡོད་ཅེས་བྱ་བ་ནི་
མཐའ་གཅིག་གོ་མེད་ཅེས་བྱ་བ་ནི་མཐའ་གཉིས་སོ། །མཐའ་དེ་གཉིས་སྤངས་པ་ནི་དབུ་མའི་ལམ་མོ། ཞེས་གསུངས་པའི་ཕྱིར། ཞེ་ན་མ་ཁྱབ་པར་ཐལ། མདོ་དེས་ཆོས་ཐམས་ཅད་བདེན་པར་ཡོད་པར་བལྟ་བ་
རྟག་ལྟ་དང། ཅུང་ཟད་ཀྱང་མེད་པར་བལྟ་བ་ཆད་ལྟར་བསྟན་པ་ཡིན་པའི་ཕྱིར། གཞན་ཡང་བདེན་སྟོང་ཡིན་ན། བྱ་བྱེད་ལས་གསུམ་ཐམས་ཅད་མི་རུང་བས་ཁྱབ་པར་ཐལ། ཆོས་ཐམས་ཅད་བདེན་པར་མེད་པ་མ་ཡིན་
པའི་ཕྱིར། རྟགས་ཁས་སོ། འདོད་ན། གལ་ཏེ་འདི་དག་ཀུན་སྟོང་ན་།འབྱུང་བ་མེད་ཅིང་འཇིག་པ་མེད། །འཕགས་པའི་བདེན་པ་བཞི་པོ་དག་ཁྱོད་ལ་མེད་པར་ཐལ་བར་འགྱུར། །ཞེས་པའི་རྩ་བ་ཤེས་རབ་ཀྱི་
གཞུང་འདི་རང་གཞུང་ཡིན་པར་ཐལ། འདོད་པའི་ཕྱིར། འདོད་ན་གལ་ཏེ་འདི་དག་མི་སྟོང་ན། །འབྱུང་བ་མེད་ཅིང་འཇིག་པ་མེད་།འཕགས་པའི་བདེན་པ་བཞི་པོ་དག་ཁྱོད་ལ་མེད་པར་ཐལ་བར་འགྱུར། །ཞེས་

[133A]༄༅། །པའི་རྩ་ཤེའི་གཞུང་འདི་ཕྱོགས་སྔ་མའི་གཞུང་དུ་ཐལ། འདོད་པའི་ཕྱིར། འདོད་ན། མུ་སྟེགས་པ་རྣམས་སངས་རྒྱས་དང། སངས་རྒྱས་བཅོམ་ལྡན་འདས་རྣམས་མུ་སྟེགས་པར་ཐལ། འདོད་
པའི་ཕྱིར། གཞན་ཡང། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་པ་ཉིད། །ཞེས་སོགས་ཀྱི་བསྟན་དོན་མ་གྲུབ་པར་ཐལ། བདེན་པར་མེད་པ་ལ་བྱ་བྱེད་ལས་གསུམ་མི་འབྱུང་བའི་ཕྱིར་རྟགས་ཁས་
གཞན་ཡང། གཟུགས་མེད་པར་ཐལ། མདོ་ལས། གཟུགས་མེད། སྒྲ་མེད་དྲི་མེད། རོ་མེད། རེག་བྱ་མེད་དོ། །ཞེས་སོགས་གསུངས་པའི་ཕྱིར་འཁོར་གསུམ། གཞན་ཡང། གཟུགས་སོགས་ཕུང་པོ་
ལྔ་པོ་ཡོད་པར་ཐལ། ཕུང་པོ་དང་ཁམས་དང་སྐྱེ་མཆེད་ཐམས་ཅད་ཡོད་དོ། །ཞེས་མདོ་ལས་གསུངས་པའི་ཕྱིར། འཁོར་གསུམ། གཞན་ཡང། ཆོས་ཐམས་ཅད་ཡོད་པ་ཡང་ཡིན། མེད་པ་ཡང་ཡིན། གཉིས་
ཀ་ཡང་ཡིན། གཉིས་ཀ་མ་ཡིན་པ་ཡང་ཡིན་པར་ཐལ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ཀ་ཡང་མ་ཡིན། གཉིས་ཀ་མིན་པ་ཡང་མ་ཡིན་པའི་ཕྱིར། འཁོར་གསུམ། གཞན་
ཡང། ལུང་མ་བསྟན་གྱི་ལྟ་པ་བཅུ་བཞི་པོ་དེ། ཡང་དག་པའི་ལྟ་པ་ཡིན་པར་ཐལ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ག་ཡང་མ་ཡིན། གཉིས་ཀ་མ་ཡིན་པ་ཡང་མ་

[133B]ཕྱིར། རྟགས་ཁས། ཁྱབ་སྟེ། ལུང་མ་བསྟན་གྱི་ལྟ་བ་དང། ལྟ་བ་འདི་རྣམས་ལ་ཁྱད་པར་མེད་པའི་ཕྱིར། འཁོར་གསུམ། གཞན་ཡང། བྱ་བྱེད་ལས་གསུམ་གྱི་རྣམ་
དབྱེ་གང་ཡང་མི་འཐད་པར་ཐལ། འགལ་འབྲེལ་གྱི་རྣམ་དབྱེ་གང་ཡང་མི་འཐད་པའི་ཕྱིར་ཏེ། ཡོད་པ་ཡིན་པ་དེ་ཡོད་པ་མ་ཡིན་པ་དང། དངོས་འགལ་མ་ཡིན་པའི་ཕྱིར། རྟགས་མ་གྲུབ་ན་སོང། ཆོས་ཐམས་ཅད་ཆོས་ཅན་
ཡོང་པ་ཡིན་པར་ཐལ། ཡོད་པ་མིན་པ་མ་ཡིན་པའི་ཕྱིར། འཁོར་གསུམ། རྩ་བར་འདོད་ན། ཡོད་མིན་མེད་མིན། ཆོས་མིན། བོན་མིན་གྱི་རྣཾ་བཞག་མི་འཐད་པར་ཐལ། འདོད་པའི་ཕྱིར། གཞན་ཡང། ཡོད་མིན་མེད་མིན་དུ་
བལྟ་བའི་ལྟ་བ་དེ་ནི། ལྟ་བ་རྣམ་དག་མིན་པར་ཐལ། རི་བོང་གི་རྭ་ཡོད་པ་མ་ཡིན་ན། ཡོད་མིན་མེད་མིན་ཁོ་ན་ཡིན་མི་དགོས་པའི་ཕྱིར། དེར་ཐལ། རི་བོང་རྭ་ཡོད་པ་མ་ཡིན་ན། ཡོད་མིན་མེད་མིན་གྱི་ཁྱབ་པ་ཡོད་པ་མ་ཡིན་པའི་
ཕྱིར། མ་གྲུབ་ན། རི་བོང་གི་རྭ་ཡོད་པ་མ་ཡིན་ན། ཡོང་མིན་མེད་མིན་གྱི་ཁྱབ་པ་ཆོས་ཅན། ཡོད་པ་མིན་པར་ཐལ། རི་བོང་གི་རྭ་ཡོད་པ་མིན་པའི་ཕྱིར། འཁོར་གསུམ། འདོད་ན། རྒྱང་ཕན་གྱི་ལྟ་བ་ཐམས་ཅད། ཡང་དག་
པའི་ལྟ་བ་ཡིན་པར་ཐལ། ཐར་པ་དང་ཐམས་ཅད་མཁྱེན་པ། སྐྱེ་བ་སྔ་ཕྱི་སོགས་ཡོད་པ་མིན་པར་བལྟ་བའི་ལྟ་བ་དེ་ལྟ་བ་རྣཾ་དག་ཡིན་པའི་ཕྱིར། རྟགས་ཁས། གཞན་ཡང། ཆོས་ཐམས་ཅད་ཡོད་པ་ཡང་མིན། མེད་པ་ཡང་

[134A]༄༅། །མིན༑ གཉིས་ཀ་ཡང་མིན། གཉིས་ཀ་མིན་པ་ཡང་མིན་པར་བལྟ་བའི་གང་ཟག་དེ་ཆོས་ཅན། རྒྱང་ཕན་ལས་ཀྱང་ཤིན་ཏུ་ཐ་ཆད་པ་ཡིན་པར་ཐལ། མངོན་སུམ་གྱི་ཚང་མའི་ཡུལ་དུ་གྱུར་
པའི་མེ་གྱེན་ལ་འབར་བ་དང་ཆུ་འཐུར་དུ་ལྟུང་བ་སོགས། རྒྱང་ཕན་ཁོ་ནི་ཡོད་པར་འདོད། ཁྱོད་ནི་ཡོད་པ་མིན་པར་སྒྲུབ་པ་སྙིང་པོར་བྱེད་བྱས་པ་ལ་འབྲས་བུ་ནི་ཡོད་པ་མིན་པར་ཁྱོད་རང་འདོད་པའི་ཕྱིར་རོ། །ཡང་
ཁ་ཅིག་ན་རེ། རྣམ་ཀུན་མཆོག་ལྡན་གྱི་སྟོང་ཉིད་བདེན་གྲུབ་ཡོད་ཅིང་ཀུན་བརྟགས་གཞན་དབང་ལ་སོགས་པ་མེད་པ་ཡིན་ནོ། ཞེས་ཟེར་ཕ་རོལ་ཏུ་ཕྱིན་པ་དྲུག་དང་ ལྡན་བའི་  སྟོང་ཉིད་བདེན་གྲུབ་ཡོད་པར་ཐལ། རྣམ་ཀུན་
མཆོག་ལྡན་གྱི་སྟོང་ཉིད་བདེན་གྲུབ་ཡོད་པའི་ཕྱིར། ཁྱབ་སྟེ་རྣམ་ཀུན་མཆོག་ལྡན་གྱི་སྟོང་ཉིད་རྟོགས་པའི་ཡེ་ཤེས་ཡིན་ན་ཕྱིན་དྲུག་ཉམས་ལེན་གྱི་སྤྱོད་པ་ཁྱད་པར་ཅན་དང་ལྡན་པའི་སྒོ་ནས་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་ཡིན་དགོས་པའི་ཕྱིར་ཏེ། བཅོམ་ལྡན་འདས་ཀྱི་མདོ་ལས། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་གང་ཞེ་ན། །སྦྱིན་པ་མ་ཚང་བ་མེད་པ་དང། །ཚུལ་ཁྲིམས་
མཚང་བ་མེད་པ་དང། །བཟོད་པ་མ་ཚང་བ་མེད་པ་དང། །བརྩོན་འགྲུས་མ་ཚང་བ་མེད་པ་དང། །བསམ་གཏན་མ་ཚང་བ་མེད་པ་དང། །ཤེས་རབ་མ་ཚང་བ་མེད་པ་དང། །ཞེས་སོགས་གསུངས་ཤིང་

[134B] རྣམ་པ་ཀུན་གྱི་མཆོག་ལྡན་པའི། །སྟོང་པ་ཉིད་ནི་གཟུགས་སུ་བརྗོད། །ཅེས་གསུངས་པའི་ཕྱིར། གཞན་ཡང། ཡན་ལག་ལྔ་དང། ལུས་བྱིང་གང་ཡང་མི་ཤེས་པའི་ལྷ་བཟོ་བ་དེས་འཁོར་ལོས་
བསྒྱུར་རྒྱལ་གྱི་སྐུ་ཕུན་སུམ་ཚོགས་པ་ཤེས་པ་ཡིན་པར་ཐལ་ཕྱིན་དྲུག་ཉམས་ལེན་གྱི་སྤྱོད་པ་མ་ཚང་བའི་རྣམ་ཀུན་མཆོག་ལྡན་གྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེའི་ཡུལ་དུ་གྱུར་པའི་དེ་ལྟ་བུའི་
སྟོང་ཉིད་ཡོད་པའི་ཕྱིར། རྟགས་ཁས་སོ། ཁྱབ་གསལ་ལན་གདབ་མི་ནུས་ཏེ། དེ་རྣམས་དཔེ་དོན་དུ་རིགས་ལམ་དུ་མ་དང་སྦྱར་ནས། རྒྱུད་བླ་མ་ལས་གསུངས་པའི་ཕྱིར། རྟགས་མ་གྲུབ་བོ། ཞེས་སྨྱོན་
པར་བྱེད་ན། དེ་ཉིད་ལས། ཇི་ལྟར་རི་མོ་འབྲི་བྱེད་པ། །གཞན་དང་གཞན་ལ་མཁས་པ་དག་གང་ཞིག་ཡན་ལག་གང་ཤེས་པ། །དེ་གཞན་ངེས་ཟིན་མེད་པར་འགྱུར། །དེ་ནས་འདི་ལ་ཁྱེད་ཀུན་གྱིས་།ང་ཡི་གཟུགས་
ནི་གྱིས་ཤིག་ཅེས། །མངའ་བདག་རྒྱལ་པོས་དེ་དག་ལ། བཀའ་ཡི་རས་ནི་བྱིན་པ་དང། །དེ་ནས་དེ་ནི་ཐོས་གྱུར་ཏེ། །རི་མོའི་ལས་ལ་རབ་སྦྱོར་རོ། །དེ་ལ་མངོན་བར་སྦྱོར་རྣམས་ཀྱིས། །གཅིག་གཅིག་ཡུལ་
གཞན་སོང་གྱུར་བ། །དེ་ནི་ཡུལ་གཞན་སོང་བས་ན། །དེ་མ་ཚང་ཕྱིར་རི་མོ་དེ། །ཡན་ལག་ཐམས་ཅད་ཡོངས་རྫོགས་པར། །མི་འགྱུར་བཞིན་ཞེས་དཔེར་བྱས་སོ། །དེ་རྣམས་འབྲི་བྱེད་གང་དག་ཡིན། །

[135A]༄༅། །སྦྱིན་དང་ཚུལ་ཁྲིམས་བཟོད་ལ་སོགས། །རྣམ་པ་ཀུན་གྱི་མཆོག་ལྡན་པའི། །སྟོང་པ་ཉིད་ནི་གཟུགས་སུ་བརྗོད། །ཅེས་པ་དང་དངོས་སུ་འགལ་མོད། །དེ་ལ་ཡང་སྙོན་གདིངས་པས་ཆོག་
སྟེ༑ ཁྱེད་འདི་ཚོགས་ལྷ་འདྲེའི་རྣ་ལམ་དུ། །ཆོས་འདེན་པ་བས་ནི་བོན་སྒྲ་སྙན། །ཨ་སུ་ར་ཡི་རྒྱལ་ཁམས་སུ། །མཁས་པ་བས་ནི་སྨྱོན་པ་གྲིམ། །ཞེས་རྗེ་བཙུན་མི་ལ་རས་པས་ལུང་བསྟན་ཐོབ་པའི་
སྐྱེས་ཆེན་དམ་པ་དེ་ཁྱོད་ཡིན་པར་འདུག་པའི་ཕྱིར། རྩ་བར་འདོད་ན། ཀུན་བརྟགས་གཞན་དབང་ཁོང་གཉིས་རྒྱ་ཡུལ་འཁོར་ནས་སླར་ཡང་སླེབ་པར་ཐལ་ལོ། །བློ་བཟང་མཁྱེན་བརྩེའི་དཀྱིལ་འཁོར་རབ་རྒྱས་
གྲགས་པའི་འོད་ཀྱིས་ས་སྟེང་ཁྱབ་གྱུར་ལོག་པར་སྨྲ་བའི་འབྱུང་པོའི་བྱ་རྣམས་མུན་པའི་ཁུང་བུར་སྐྱབས་སུ་བཟུང་སྟེ་མི་སྨྲའི་བརྟུལ་ཞུགས་རྒྱུན་དུ་བསྟེན་གྱུར་ཐུབ་བསྟན་པད་ཚལ་ཆེས་ཆེར་རྒྱས་ཏེ་སྐལ་
བཟང་རྐང་དྲུག་ལྡན་པའི་ཚོགས་རྣམས་ལེགས་བཤད་སྦྲང་རྩིའི་དགའ་སྟོན་མྱངས་པས་འཕུར་ལྡིང་རོལ་བས་ཕྱོགས་ཀུན་ཁྱབ་གྱུར་རོ། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །དེ་ན་
ཆོས་རྣམས་ཀུན་རྫོབ་ཏུ་ཡོད་ཅིང། བདེན་པར་མེད་པ་ཡིན་པར་ཐལ་བྱང་སེམས་ཡོད་བཞིན་དུ་བྱང་སེམས་ཡང་དག་པར་རྗེས་སུ་མི་མཐོང། ཞེས་སོགས་ཀྱི་མདོའི་དོན་ཡོད་པའི་ཕྱིར། ཁྱབ་

[135B] བྱང་སེམས་ཡོད་བཞིན་དུ་ཞེས་པས་ཆད་མཐའ་བསལ་ཡང་དག་པར་མི་མཐོང་ཞེས་པས་རྟག་མཐའ་བསལ་ནས། རྟག་ཆད་ཀྱི་མཐའ་དང་བྲལ་བའི་དབུ་མའི་ལམ་གསལ་བར་བྱས་པའི་ཕྱིར་རོ། །ཡང་ཁ་ཅིག་
ན་རེ༑ སྟོང་ཉིད་ཆོས་ཅན། བདེན་པར་གྲུབ་པ་ཡིན་པར་ཐལ། བདེན་པ་ཡིན་པའི་ཕྱིར། ཁྱབ་སྟེ། རྫུན་བ་ཡིན་ན་རྫུན་པར་གྲུབ་དགོས་པའི་ཕྱིར། དེས་ན། སྟོང་ཉིད་ཆོས་ཅན། བདེན་པ་མ་ཡིན་ཏེ་རྫུན་པ་ཡིན་པའི་
ཕྱིར་ཏེ། རྫུན་པར་གྲུབ་པའི་ཕྱིར་ཏེ། ཀུན་རྫོབ་ཏུ་གྲུབ་པའི་ཕྱིར། ཞེས་ཟེར་ཞིང་གཞི་གྲུབ་ན་ཀུན་རྫོབ་ཡིན་པས་ཁྱབ་ཅེས་དམ་བཅའོ། ཞེ་ན། འོ་ན་སྟོང་ཉིད་བདེན་པ་ཡིན་པར་ཐལ། རང་བཞིན་གྱི་མྱང་འདས་
བདེན་པ་ཡིན་པའི་ཕྱིར་ཏེ། མདོ་ལས། དགེ་སློང་དག་བདེན་པ་དམ་པ་ནི་གཅིག་སྟེ། འདི་ལྟ་སྟེ། མི་བསླུ་བའི་ཆོས་ཅན་མྱ་ངན་ལས་འདས་པའོ། །ཞེས་གསུངས་པའི་ཕྱིར་དང། རིགས་པ་དྲུག་ཅུ་པ་ལས་མྱ་
ངན་འདས་པ་བདེན་གཅིག་པུ། །ཞེས་དང། ཚིགས་གསལ་ལས། གང་ཞིག་བདེན་པ་དེ་བསླུ་བའི་ཆོས་ཅན་མ་ཡིན་ཏེ། དཔེར་ན་མྱ་ངན་ལས་འདས་པ་བཞིན་ནོ། ཞེས་གསུངས་པའི་ཕྱིར། འདི་ལ་ཁ་ཅིག་ན་
རེ༑ བདེན་པ་ཡིན་ན་བདེན་པར་གྲུབ་དགོས་ཏེ། དེ་ཡིན་ན། བདེན་པ་ཡིན་པར་གྲུབ་དགོས་པའི་ཕྱིར་ཏེ། དེ་ཡིན་ན། བདེན་པ་ཡིན་པར་ཚད་མས་གྲུབ་དགོས་པའི་ཕྱིར། དེ་ན་བདེན་པ་ཡིན་པ་དང། བདེན་པར་༄༅། །གྲུབ་པ་རྣམས་དོན་གཅིག་མིང་གི་རྣམ་གྲང་ཡིན་ནོ་།ཞེས་ཟེར་རོ། འོ་ན་སྟོང་ཉིད་ཆོས་ཅན། སྟོང་ཉིད་ལ་གཉིས་སྣང་ནུབ་པའི་ཡེ་ཤེས་དེའི་ཡུལ་དུ་ཡོད་པར་ཐལ། དེའི་ཡུལ་ཡིན་པའི་
ཕྱིར་ཏེ། དེའི་ཡུལ་ཡིན་པར་ཚད་མས་གྲུབ་པའི་ཕྱིར། འདོད་ན་མྱང་འདས་བདེན་པར་ཡོད་པར་གྲུབ་པ་དེ་བདེན་པར་གྲུབ་པར་ཐལ་འདོད་པའི་ཕྱིར། འདོད་ན། སྟོང་ཉིད་ལ་གཉིས་སྣང་ནུབ་པའི་ཡེ་ཤེས་དེ་ལ་
ཁྱོད་ཡོད་པར་དངོས་སུ་སྣང་བར་ཐལ། འདོད་པའི་ཕྱིར། འདོད་ན། དེ་ཁྱོད་ཡོད་པ་ལ་གཉིས་སྣང་ནུབ་པར་ཐལ། འདོད་པའི་ཕྱིར། འདོད་ན། སྟོང་ཉིད་ཡོད་པ་དེ་གནས་ལུགས་མཐར་ཐུག་ཡིན་པར་
ཐལ༑ འདོད་པའི་ཕྱིར། ཁྱབ་པར་ཐལ། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །ཅེས་གསུངས་པའི་ཕྱིར། འདོད་མི་ནུས་ཏེ། སེམས་ཅན་ཐམས་ཅད་ཀྱི་རྒྱུད་ལ་བདེ་གཤེགས་
སྙིང་པོ་ཡོད་པ་དེ་ཇི་སྙེད་པ་ཡིན་པའི་ཕྱིར་ཏེ། དེ་ལྟར་རྟོགས་པའི་བློ་དེ་ཇི་སྙེད་པ་རྟོགས་པའི་བློ་ཡིན་པའི་ཕྱིར་ཏེ། རྒྱུད་བླ་ལས། ཤེས་བྱའི་མཐར་ཐུག་རྟོགས་པའི་བློས་།ཐམས་ཅད་མཁྱེན་
པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པར། །མཐོང་ཕྱིར་ཇི་སྙེད་ཡོད་པ་ཉིད། །ཅེས་གསུངས་པའི་ཕྱིར། གཞན་ཡང། གང་གི་རྟེན་ཅིང་འབྲེལ་པར་འབྱུང། །འགགས་པ་མེད་

[136B] །ཞེས་སོགས་ཀྱི་ལུང་དོན་མ་གྲུབ་པར་ཐལ། སྟོང་ཉིད་ལ་གཉིས་སྣང་ནུབ་པའི་ཡེ་ཤེས་ཀྱི་གཟིགས་ངོར་ཟབ་མོ་སྟོང་པ་ཉིད་ཡོད་པའི་ཕྱིར། རྟགས་ཁས་སོ། གཞན་ཡང། སྟོང་ཉིད་ཆོས་
ཅན༑ ཐ་སྙད་ཙམ་དུ་ཡང་མེད་པར་ཐལ། ཀུན་རྫོབ་ཏུ་མེད་པའི་ཕྱིར། རྟགས་སྒྲིག་སྟོང་ཉིད་ཆོས་ཅན། བདེན་པ་མིན་པར་ཐལ། ཀུན་རྫོབ་ཡིན་པའི་ཕྱིར། རྟགས་སྒྲིག་དེར་ཐལ། ཀུན་རྫོབ་ཏུ་ཡོད་པའི་
ཕྱིར། འཁོར་གསུམ། གཞན་ཡང་བདེན་གྲུབ་དང་བདེན་པ་གཉིས་དོན་གཅིག་མིང་གི་རྣམ་གྲངས་མ་ཡིན་པར་ཐལ། ཀུན་རྫོབ་དང། ཀུན་རྫོབ་ཏུ་ཡོད་པ་གཉིས་དོན་གཅིག་མིང་གི་རྣམ་གྲངས་མ་ཡིན་
པའི་ཕྱིར། རྩ་བར་འདོད་ན། སྟོང་ཉིད་ཆོས་ཅན། མེད་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན། ཁྱོད་ཡོད་ཞེས་པའི་ཐ་སྙད་དེ་ཐ་སྙད་དོན་མཐུན་མ་ཡིན་པར་ཐལ། ཁྱོད་ཐ་སྙད་ཙམ་དུ་ཡང་
མེད་པའི་ཕྱིར། གཞན་ཡང། ཉེར་ལེན་གྱི་ཕུང་པོ་ཆོས་ཅན་ཀུན་རྫོབ་བདེན་པ་ཡིན་པར་ཚད་མས་གྲུབ་པར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་ན་སྒྲིག་དེ་ཆོས་ཅན། ཀུན་རྫོབ་བདེན་པ་ཡིན་
པར་གྲུབ་པར་ཐལ། འདོད་པའི་ཕྱིར། འདོད་ན་སྒྲིག་དེ་ཆོས་ཅན། ཀུན་རྫོབ་བདེན་པར་གྲུབ་པར་ཐལ། འདོད་པའི་ཕྱིར། ཁྱབ་པ་གསུམ་པོ་དེ་ཡོད་པར་ཐལ། བདེན་པ་ཡིན་ན་དེ་ཡིན་པར་ཚད་མས་གྲུབ་དགོས་

[137A]༄༅། །དེ་ཡིན་པར་ཚད་མས་གྲུབ་ན། དེ་ཡིན་པར་གྲུབ་དགོས་དེ་ཡིན་པར་གྲུབ་ན། དེར་གྲུབ་དགོས་པའི་ཕྱིར། འདོད་ན། སྟོང་ཉིད་བདེན་པར་མ་གྲུབ་པར་ཐལ། འདོད་པའི་ཕྱིར་
འདོད་ན་སྒྲིག་སྟོང་ཉིད་བདེན་པར་གྲུབ་པར་ཐལ། དེ་བདེན་པ་ཡིན་པར་གྲུབ་པའི་ཕྱིར། འཁོར་གསུམ། ཁ་ཅིག་ན་རེ། ཤེས་བྱ་ལ་བདེན་པ་གཉིས་སུ་གྲངས་མ་ངེས་པར་ཐལ། ཤེས་བྱ་ལ་བདེན་པ་
བཞིར་གསུངས་པའི་ཕྱིར། ཞེ་ན་མ་ཁྱབ་པར་ཐལ། དབུ་མ་ཐལ་འགྱུར་བའི་ལུགས་ལ། འགོག་བདེན་དོན་དམ་བདེན་པ་དང། བདེན་པ་གཞན་གསུམ་ཀུན་རྫོབ་བདེན་པར་འདོད་པ་གང་ཞིག་རང་ལུགས་ལ་འདི་
ཐམས་ཅད་ཀུན་རྫོབ་ཀྱི་བདེན་པ་ཡིན་པའི་ཕྱིར། དང་པོ་གྲུབ་སྟེ། འཇུག་པའི་རང་འགྲེལ་ལས། དེའི་ཕྱིར་བདེན་པ་གཉིས་ལས་ཐ་དད་པའི་འཕགས་པའི་བདེན་པ་བཞི་པོ་ག་ལ་ཡོད་ཅེ་ན། ཞེས་དང་
དེའི་ལན་དུ། དེ་ལ་སྡུག་བསྔལ་དང། ཀུན་འབྱུང་དང། ལམ་གྱི་བདེན་པ་ནི། ཀུན་རྫོབ་གྱི་བདེན་པའི་ཁོངས་སུ་གཏོགས་སོ། །འགོག་བའི་བདེན་པ་ནི། དོན་དམ་པའི་བདེན་པའི་རང་གི་ངོ་བོ། །
ཞེས་གསུངས་པའི་ཕྱིར་རོ། །གཉིས་པ་གཞུང་དོན་ལ། བཤད་བྱའི་མདོ་འགོད་པ་དང། མདོའི་དོན་བཤད་པ་གཉིས། དང་པོ་ནི་ཡུམ་བར་མའི་མདོ་ལས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་

[137B] །ཚེ་དང་ལྡན་པ་ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ། བྱང་ཆུབ་སེམས་དཔའ་ཉིད་ཡོད་བཞིན་དུ་
བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ། བྱང་ཆུབ་སེམས་དཔའི་མིང་ཡང་དག་པར་རྗེས་སུ་མི་མཐོང་ངོ་།བྱང་ཆུབ་ཀྱང་ཡང་དག་པར་རྗེས་སུ་མི་མཐོང་ངོ། །ཤེས་རབ་ཀྱི་ཕ་རོལ་ཏུ་ཕྱིན་
པ་ཡང་དག་པར་རྗེས་སུ་མི་མཐོང་ངོ། ཤེས་རབ་ཀྱི་ཕ་རོལ་ཏུ་ཕྱིན་པའི་མིང་ཡང་དག་པར་རྗེས་སུ་མི་མཐོང་ངོ། སྤྱོད་ཅེས་བྱ་བར་ཡང་དག་པར་རྗེས་སུ་མི་མཐོང་ངོ། །མི་སྤྱོད་ཅེས་བྱ་བར་ཡང་དག་པར་རྗེས་སུ་མི་
མཐོང་ངོ། །སྤྱོད་ཀྱང་སྤྱོད་ལ་མི་སྤྱོད་ཀྱང་མི་སྤྱོད་ཅེས་བྱ་བར་ཡང་དག་པར་རྗེས་སུ་མི་མཐོང་ངོ། །སྤྱོད་པ་ཡང་མ་ཡིན་མི་སྤྱོད་པ་ཡང་མ་ཡིན་ནོ། ཞེས་ཡང་དག་པར་རྗེས་སུ་མི་མཐོང་ངོ། །གཟུགས་ཀྱང་ཡང་དག་པར་རྗེས་
སུ་མི་མཐོང་ངོ། །དེ་བཞིན་དུ་ཚོར་བ་དང། འདུ་ཤེས་དང་འདུ་བྱེད་རྣམས་དང། རྣམ་པར་ཤེས་པ་ཡང་དག་པར་རྗེས་སུ་མི་མཐོང་ངོ། །དེ་ཅིའི་ཕྱིར་ཞེ་ན། ཤཱ་རིའི་བུ་འདི་ལྟར་བྱང་ཆུབ་སེམས་དཔའ་ཡང་བྱང་ཆུབ་
སེམས་དཔའི་རང་བཞིན་གྱིས་སྟོང་ངོ། བྱང་ཆུབ་སེམས་དཔའི་མིང་ཡང་བྱང་ཆུབ་སེམས་དཔའི་མིང་གིས་སྟོང་ངོ། །དེ་ཅིའི་ཕྱིར་ཞེ་ན། དེའི་རང་བཞིན་ནི་འདི་ཡིན་ཏེ། འདི་ལྟར་སྟོང་པ་ཉིད་ཀྱིས་གཟུགས་སྟོང་པ་

[138A]༄༅། །མིན་ཞིང། ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ། སྟོང་པ་ཉིད་ཀྱིས་སྟོང་པ་མིན་ནོ། །དེ་ཅིའི་ཕྱིར་ཞེ་ན། གཟུགས་ཀྱི་སྟོང་པ་ཉིད་གང་ཡིན་པ་དེ་ནི་གཟུགས་
མ་ཡིན། ཚོར་བའི་སྟོང་པ་ཉིད་གང་ཡིན་པ་དེ་ནི་ཚོར་བ་མ་ཡིན། འདུ་ཤེས་ཀྱི་སྟོང་པ་ཉིད་གང་ཡིན་པ་དེ་ནི་འདུ་ཤེས་མ་ཡིན། འདུ་བྱེད་ཀྱི་སྟོང་པ་ཉིད་གང་ཡིན་པ་དེ་ནི་འདུ་བྱེད་རྣམས་མ་ཡིན། རྣམ་པར་ཤེས་པའི་
སྟོང་པ་ཉིད་གང་ཡིན་པ་དེ་ནི་རྣམ་པར་ཤེས་པ་མ་ཡིན་ནོ་གཟུགས་ལས་གཞན་ན་སྟོང་པ་ཉིད་མེད། ཚོར་བ་ལས་གཞན་ན་སྟོང་པ་ཉིད་མེད། འདུ་ཤེས་ལས་གཞན་ན་སྟོང་པ་ཉིད་མེད་འདུ་བྱེད་རྣམས་ལས་གཞན་
ན་སྟོང་པ་ཉིད་མེད། རྣམ་པར་ཤེས་པ་ལས་གཞན་ན་སྟོང་པ་ཉིད་མེད་དོ། །དེ་ཅིའི་ཕྱིར་ཞེ་ན། གཟུགས་ཉིད་སྟོང་པ་ཉིད་དོ། །ཚོར་བ་ཉིད་སྟོང་པ་ཉིད་དོ། །འདུ་ཤེས་ཉིད་སྟོང་པ་ཉིད་དོ། །འདུ་བྱེད་རྣམས་ཉིད་སྟོང་པ་
ཉིད་དོ། །རྣམ་པར་ཤེས་པ་ཉིད་སྟོང་པ་ཉིད་དོ། །སྟོང་པ་ཉིད་ཉིད་གཟུགས་སོ། །སྟོང་པ་ཉིད་ཉིད་ཚོར་བའོ། །སྟོང་པ་ཉིད་ཉིད་འདུ་ཤེས་སོ། །སྟོང་པ་ཉིད་ཉིད་འདུ་བྱེད་རྣམས་སོ་།སྟོང་པ་ཉིད་ཉིད་རྣམ་པར་ཤེས་པའོ། །
དེ་ཅིའི་ཕྱིར་ཞེན། འདི་ལྟར། འདི་ལྟ་སྟེ། བྱང་ཆུབ་སེམས་དཔའ་ཞེས་བྱ་བ་འདི་ནི་མིང་ཙམ་མོ། །འདི་ལྟ་སྟེ། །ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་འདི་ནི་མིང་ཙམ་མོ། །འདི་ལྟ་སྟེ། གཟུགས་དང་ཚོར་བ་དང། འདུ་

[138B] རྣམ་པར་ཤེས་པ་ཞེས་བྱ་བ་འདི་མིང་ཙམ་མོ། །འདི་ལྟ་སྟེ། གཟུགས་ནི་སྒྱུ་མ་ལྟ་བུའོ་།ཚོར་བ་དང་འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ་ནི་སྒྱུ་མ་ལྟ་བུའོ། །སྒྱུ་མ་
ཡང་མིང་ཙམ་སྟེ། ཡུལ་ན་གནས་པ་མིན། ཕྱོགས་ན་གནས་པ་མིནོ། །སྒྱུ་མ་མཐོང་བ་ནི་དེ་བཞིན་ཉིད་དང་བྲལ་བ་མཐོང་བ་དང་མཚུངས་པའོ། །ངོ་བོ་ཉིད་ནི་སྐྱེ་བ་མེད་པ། འགག་པ་མེད་པ། གནས་པ་མེད་པ་
ཀུན་ནས་ཉོན་མོངས་པ་མེད་པ་རྣམ་པར་བྱང་བ་མེད་པ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ། དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ཆོས་གང་ལ་ཡང་སྐྱེ་པ་ཡང་དག་པར་རྗེས་སུ་མི་མཐོང་
འགག་པ་ཡང་དག་པར་རྗེས་སུ་མི་མཐོང། གནས་པ་ཡང་དག་པར་རྗེས་སུ་མི་མཐོང། འཕེལ་བ་ཡང་དག་པར་རྗེས་སུ་མི་མཐོང་འགྲིབ་པ་ཡང་དག་པར་རྗེས་སུ་མི་མཐོང། །ཀུན་ནས་ཉོན་མོངས་པ་ཡང་དག་པར་རྗེས་སུ་
མི་མཐོང་ངོ། །རྣམ་པར་བྱང་བ་ཡང་དག་པར་རྗེས་སུ་མི་མཐོང། །དེ་ཅིའི་ཕྱིར་ཞེ་ན། འདི་ལྟར་མིང་ནི་ཆོས་སོ་སོ་ལ་བཅོས་མ་ཡིན་ཞིང། དེ་དག་ཀྱང་བཏགས་པ་ཡིན་ཏེ། མིང་བློ་བུར་ལ་ཐ་སྙད་བྱེད་པ་ཡིན་ནོ། མིང་
དེ་དག་ཐམས་ཅད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ཡང་དག་པར་རྗེས་སུ་མི་མཐོང་ངོ། །ཡང་དག་པར་རྗེས་སུ་མི་མཐོང་བས་ན་མངོན་བར་མི་ཞེནོ། །ཤཱ་རིའི་བུ་གཞན་ཡང་བྱང་

[139A]༄༅། །ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་འདི་ལྟར་ཡོངས་སུ་རྟོག་སྟེ་འདི་ལྟ་སྟེ། བྱང་ཆུབ་སེམས་དཔའ་ཞེས་བྱ་བ་འདི་ནི་མིང་ཙམ་མོ། །འདི་ལྟ་སྟེ་
བྱང་ཆུབ་ཅེས་བྱ་བ་འདི་ནི་མིང་ཙམ་མོ། འདི་ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་འདི་ནི་མིང་ཙམ་མོ་།འདི་ལྟ་སྟེ། གཟུགས་ཞེས་བྱ་བ་འདི་ནི་མིང་ཙམ་མོ། །ཚོར་བ་དང་འདུ་ཤེས་དང། འདུ་བྱེད་རྣམས་དང་
རྣམ་པར་ཤེས་པ་ཞེས་བྱ་བ་འདི་ནི་མིང་ཙམ་མོ། །ཤཱ་རིའི་བུ་འདི་ལྟ་སྟེ། དཔེར་ན་བདག་བདག་ཅེས་བྱ་བ་ནི་ཐ་སྙད་དུ་བརྗོད་མོད་ཀྱི་བདག་དམིགས་སུ་མེད་དོ། །སེམས་ཅན་མ་ཡིན། སྲོག་མ་ཡིན། གསོ་བ་མ་
ཡིན། སྐྱེས་བུ་མ་ཡིན། གང་ཟག་མ་ཡིན། ཤེད་ལས་སྐྱེས་པ་མ་ཡིན་ཞིང། ཤེད་བུ་དམིགས་སུ་མེད་དེ། མི་དམིགས་པ་སྟོང་པ་ཉིད་ཀྱི་ཕྱིར་རོ། །དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་ནི་གང་གི་
མངོན་པར་ཆགས་པར་འགྱུར་བ་དེ་ཡང་ངག་པར་མི་དམིགས་ཏེ་ཤཱ་རིའི་བུ་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ། །ཤཱ་རིའི་བུ་
གལ་ཏེ་འཛམ་བུའི་གླིང་འདི་དགེ་སློང་ཤཱ་རིའི་བུ་དང། མཽ་གལ་གྱི་བུ་ཤ་སྟག་གིས། འདི་ལྟ་སྟེ། དཔེར་ན། འདམ་བུའི་ཚལ་ལམ། འོད་མའི་ཚལ་ལམ། བུ་རམ་གྱི་ཤིང་གི་ཚལ་ལམ། སྨྲིག་མའི་ཚལ་ལཾ་

[139B] ཏིལ་གྱི་ཞིང་ལྟར་ཡོངས་སུ་གང་བར་གྱུར་ཀྱང། དེ་དག་གི་ཤེས་རབ་གང་ཡིན་པ་དེས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་བའི་ཤེས་རབ་
ཉིན་གཅིག་བསྒོམ་པའི་བརྒྱའི་ཆྭ་ཉེ་བར་མི་འགྲོ་སྟོང་གི་ཆ་དང། བརྒྱ་སྟོང་ནས་བྱེ་བ་བརྒྱ་སྟོང་གི་ཆ་དང། གྲངས་སུ་དང། ཆད་ཡང། བགྲང་བར་ཡང། རྒྱུར་ཡང། དཔེར་ཡང་ཉེ་བར་མི་འགྲོའོ། །ཤཱ་
རིའི་བུ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའི་ཤེས་རབ་ཉིན་གཅིག་བསྒོམ་པ་གང་ཡིན་པ་དེས་ནི། ཉན་ཐོས་དང་རང་སངས་རྒྱས་རྣམས་ཀྱི་ཤེས་རབ་ཟིལ་གྱིས་གནོན་པར་
བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ནི་སེམས་ཅན་ཐཾས་ཅད་ཡོངས་སུ་མྱ་ངན་ལས་འདའ་བའི་དོན་དུ་ཉེ་བར་གནས་པ་ཡིན་ཏེ། ཉན་ཐོས་དང་རང་
སངས་རྒྱས་ཀྱི་ཤེས་རབ་ནི་དེ་ལྟར་མིན་ནོ། ཤཱ་རིའི་བུ་འཛམ་བུའི་གླིང་འདི་དགེ་སློང་ཤཱ་རིའི་བུ་དང་མཽ་གལ་གྱི་བུ་ཤ་སྟག་གི་ཡོངས་སུ་གང་བ་ལྟ་ཞོག་གི་ཤཱ་རིའི་བུ་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་དགེ་སློང་ཤཱ་རིའི་བུ་དང། མཽ་གལ་གྱི་བུ་ཤ་སྟག་གིས། དཔེར་ན་འདམ་བུའི་ཚལ་ལམ།   ྾    ྾    ྾  ཤཱ་རིའི་བུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དགེ་སློང་ཤཱ་རིའི་བུ་དང། མཽ་

[140A]༄༅། །གལ་གྱི་བུ་ཤ་སྟག་གི་ཡོངས་སུ་གང་བ་ལྟ་ཞོག་གི་ཤཱ་རིའི་བུ་གལ་ཏེ་ཤར་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་དགེ་སློང་ཤཱ་རིའི་བུ་དང་།མཽ་གལ་གྱི་བུ་
ཤ་སྟག་གིས་དཔེར་ན་འདམ་བུའི་ཚལ་ལམ།   ྾    ྾    ྾  ཤཱ་རིའི་བུ་གལ་ཏེ་ལྷོ་ཕྱོགས་ཀྱི་འཇིག་རྟེན་ཁམས་གངྒའི་ཀླུང་གི་བྱེ་མ་སྙེད་དགེ་སློང་ཤཱ་རིའི་བུ་དང། མཽ་གལ་གྱི་བུ་ཤ་སྟག་གིས་དཔེར་ན་འདམ་
བུའི་ཚལ་  ྾    ྾    ྾  ཤཱ་རིའི་བུ་གལ་ཏེ་ནུབ་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད། དགེ་སློང་ཤཱ་རིའི་བུ་དང་མཽ་གལ་གྱི་བུ་ཤ་སྟག་གི་དཔེར་ན་འདམ་བུའི་  ྾    ྾  ཤཱ་རིའི་བུ་གལ་ཏེ་བྱང་
ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད། དགེ་སློང་ཤཱ་རིའི་བུ་དང་མཽ་གལ་གྱི་བུ་ཤ་སྟག་གི་དཔེར་ན་འདམ་བུའི་ཚལ་ལམ་  ྾    ྾    ྾  ཤཱ་རིའི་བུ་གལ་ཏེ་བྱང་ཤར་གྱི་ཕྱོགས་ཀྱི་འཇིག་རྟེན་གྱི་
ཁམས་གངྒཱའི་ཀླུང་གི་བྱེ་མ་སྙེད་  ྾    ྾    ྾  ཤཱ་རིའི་བུ་གལ་ཏེ་ཤར་ལྷོའི་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་  ྾    ྾    ྾  ཤཱ་རིའི་བུ་གལ་ཏེ་ལྷོ་ནུབ་ཀྱི་ཕྱོགས་ཀྱི་འཇིག་རྟེན་གྱི་ཁམས་
གངྒཱའི་ཀླུང་གི་བྱེ་མ་སྙེད་  ྾    ྾    ྾  ཤཱ་རིའི་བུ་གལ་ཏེ་ནུབ་བྱང་གི་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་  ྾    ྾    ྾  ཤཱ་རིའི་བུ་གལ་ཏེ་འོག་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་

[140B]  ྾    ྾    ྾  ཤཱ་རིའི་བུ་གལ་ཏེ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་དགེ་སློང་ཤཱ་རིའི་བུ་དང་མཽ་གལ་གྱི་བུ་ཤ་སྟག་གིས་དཔེར་ན་འདམ་བུའི་ཚལ་ལམ། འོང་མའི་ཚལ་ལཾ། །
བུ་རམ་གྱི་ཤིང་གི་ཚལ་ལམ། འབྲས་ཀྱི་ཞིང་ངམ། ཏིལ་གྱི་ཞིང་ལྟར་གང་བར་གྱུར་ཀྱང་དེ་དག་གི་ཤེས་རབ་གང་ཡིན་པ་དེས་ནི་བྱང་ཆུབ་སེམས་དཔའ་སེམས་དཔའ་ཆེན་པོས། ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སྤྱོད་པའི་ཤེས་རབ་ཉིན་གཅིག་བསྒོམ་པའི་བརྒྱའི་ཆར་ཡང་ཉེ་བར་མི་འགྲོ། །སྟོང་གི་ཆར་ཡང། བརྒྱ་སྟོང་གི་ཆར་ཡང། གྲངས་སུ་ཡང། ཆར་ཡང། བགྲང་བར་ཡང། རྒྱུར་ཡང་དཔེར་ཡང་ཉེ་
བར་མི་འགྲོའོ། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རྒྱུན་ཏུ་ཞུགས་པ་དང་ལན་ཅིག་ཕྱིར་འོང་བ་དང་ཕྱིར་མི་འོང་བ་དང་དགྲ་བཅོམ་པའི་ཤེས་
རབ་དང། གང་ཡང་རང་སངས་རྒྱས་ཀྱི་ཤེས་རབ་དང། བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་དང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཤེས་
རབ་གང་ལགས་པའི་ཤེས་རབ་དེ་དག་ཐམས་ཅད་ནི་དབྱེ་བ་མེད་པ། དཔེན་ན། མ་སྐྱེས་པ། ངོ་བོ་མེད་པ། སྟོང་པ་ལགས་ཤིང་བཅོམ་ལྡན་འདས་དབྱེ་བ་མེད་པ། དབེན་པ་མ་སྐྱེས་པ། ངོ་བོ་མེད་པ།་༄༅། །སྟོང་པ་ལ་ནི་ཐ་སྙད་དུ་བྱ་བའམ་ཁྱད་པར་དམིགས་སུ་མ་མཆིས་ན། བཅོམ་ལྡན་འདས་དེ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་
པའི་ཤེས་རབ་གདུགས་གཅིག་བསྒོམ་པ་གང་ལགས་པ་དེས་ཉན་ཐོས་དང་རང་སངས་རྒྱས་ཐམས་ཅད་ཀྱི་ཤེས་རབ་ཟིལ་གྱིས་མནོན་པར་འགྱུར་བ་ལགས། དེ་སྐད་ཅེས་གསོལ་བ་དང། བཅོམ་
ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། ཤཱ་རིའི་བུ་དེ་ཇི་སྙམ་དུ་སེམས། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཤེས་
རབ་ཉིན་གཅིག་བསྒོམ་པ་རྣམ་པ་ཐམས་ཅད་ཀྱི་མཆོག་དང་ལྡན་པའི་རྣམ་པ་ཐམས་ཅད་མཁྱེན་པ་ཉིད་ལ་སྤྱོད་པ་དང། བདག་གིས་སེམས་ཅན་ཉིད་ཀྱི་དོན་བྱེད་པ་དང། ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་རྫོགས་པར་སངས་རྒྱས་པར་བྱས་ཏེ། སེམས་ཅན་ཐམས་ཅད་ཡོངས་སུ་མྱ་ངན་ལས་འདའོ་ཞེས་འབྲས་བུ་གང་གི་དོན་དུ་ཉེ་བར་གནས་པ་དེའི་དོན་དུ་ཉན་ཐོས་དང་
རང་སངས་རྒྱས་ཐམས་ཅད་ཀྱི་ཤེས་རབ་ཉེ་བར་གནས་སམ་ཅི་ཤཱ་རིའི་བུས་གསོལ་བ། །བཅོམ་ལྡན་འདས་དེ་ལྟ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་དེ་ཇི་སྙམ་དུ་

[141B] ཇིག་ཉན་ཐོས་དང། རང་སངས་རྒྱས་ཐམས་ཅད་འདི་སྙམ་དུ་བདག་ཅག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་ཐམས་ཅད་
ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་འདའོ་སྙམ་དུ་སེམྶཾ། ཤཱ་རིའི་བུས་གསོལ་པ་བཅོམ་ལྡན་འདས་དེ་ལྟ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་
ཤཱ་རིའི་བུ་དེས་ན་རྣམ་གྲངས་འདིས་ཀྱང་ཁྱོད་ཀྱིས་འདི་ལྟར་རིགས་པར་བྱ་སྟེ། གང་འདི་ཉན་ཐོས་དང་རང་སངས་རྒྱས་ཐམས་ཅད་ཀྱི་ཤེས་རབ་གང་ཡིན་པ། དེས་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་
རབ་ཉིན་གཅིག་བསྒོམ་པའི་བརྒྱའི་ཆར་ཡང་ཉེ་བར་མི་འགྲོ་སྟོང་གི་ཆར་ཡང། བརྒྱ་ཕྲག་སྟོང་གི་ཆར་ཡང། གྲངས་སུ་ཡང། ཆར་ཡང། བགྲང་བར་ཡང། རྒྱུར་ཡང། དཔེ་ཡང་ཉེ་བར་མི་འགྲོའོ། །ཤཱ་རིའི་བུ་དེ་ཇི་
སྙམ་དུ་སེམས། ཇི་ག་ཉན་ཐོས་དང་རང་སངས་རྒྱས་ཐམས་ཅད་འདི་སྙམ་དུ་བདག་ཅག་གིས་ཕ་རོལ་ཏུ་ཕྱིན་པ་དྲུག་ལ་སྤྱད་དེ་སེམས་ཅན་ཡོངས་སུ་སྨིན་པར་བྱས་ལ། སངས་རྒྱས་ཀྱི་ཞིང་ཡོངས་སུ་དག་པར་
བྱས་ཏེ། དེ་བཞིན་གཤེགས་པའི་སྟོབས་བཅུ་ཡོངས་སུ་རྫོགས་པར་བྱས་ལ། མི་འཇིགས་པ་བཞི་དང། སོ་སོ་ཡང་དག་པར་རིགས་པ་བཞི་དང་བྱམས་པ་ཆེན་པོ་དང། སྙིང་རྗེ་ཆེན་པོ་དང། སངས་རྒྱས་ཀྱི་

[142A]༄༅། །ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་གཞལ་དུ་མེད་
གྲངས་མེད། ཚད་མེད་པ་རྣམས་ཡོངས་སུ་མྱ་ངན་ལས་འདའོ་སྙམ་དུ་སེམས་སམ། ཤཱ་རིའི་བུས་གསོལ་པ། བཅོམ་ལྡན་འདས་དེ་ལྟ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་
བུ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདི་སྙམ་དུ་སེམས་ཏེ། བདག་གིས་ཕ་རོལ་ཏུ་ཕྱིན་པ་དྲུག་ལ་སྤྱད་དེ། སེམས་ཅན་ཡོངས་སུ་སྨིན་པར་བྱས་ལ་སངས་རྒྱས་ཀྱི་ཞིང་ཡོངས་སུ་དག་པར་
བྱས་ཏེ། དེ་བཞིན་གཤེགས་པའི་སྟོབས་བཅུ་ཡོངས་སུ་རྫོགས་པར་བྱས་ལ། མི་འཇིགས་པ་བཞི་དང། སོ་སོ་ཡང་དག་པའི་རིགས་པ་བཞི་དང། བྱམས་པ་ཆེན་པོ་དང། སྙིང་རྗེ་ཆེན་པོ་དང། སངས་
རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་གཞལ་དུ་མེད། གྲངས་མེད་
ཚད་མེད་པ་རྣམས་ཡོངས་སུ་མྱ་ངན་ལས་འདའ་བར་བྱའོ་སྙམ་དུ་སེམས་སོ། །ཤཱ་རིའི་བུ་འདི་ལྟ་སྟེ། དཔེར་ན་སྲོག་ཆགས་ཀྱི་རིགས་སྲིན་བུ་མེ་ཁྱེར་ནི་འདི་ལྟར་བདག་གི་སྣང་བས་འཛམ་བུའི་གླིང་ཀུ་ཏུ་ན་སྣང་

[142B] །བདག་གི་འོད་ཀྱིས་འཛམ་བུའི་གླིང་གསལ་བར་བྱའོ་སྙམ་དུ་མི་སེམས་སོ། །ཤཱ་རིའི་བུ་དེ་བཞིན་དུ་ཉན་ཐོས་དང། རང་སངས་རྒྱས་ཐམས་ཅད་ཀྱང་འདི་ལྟར་བདག་ཅག་གིས་ཕ་རོལ་ཏུ་ཕྱིན་པ་དྲུག་ལ་
སྤྱད་དེ་སེམས་ཅན་ཡོངས་སུ་སྨིན་པར་བྱེད་ལ། སངས་རྒྱས་ཀྱི་ཞིང་ཡོངས་སུ་དག་པར་བྱས་ཏེ་དེ་བཞིན་གཤེགས་པའི་སྟོབས་བཅུ་ཡོངས་སུ་རྫོགས་པར་བྱས་ལ་མི་འཇིགས་པ་བཞི་དང། སོ་སོ་ཡང་དག་པའི་
རིགས་པ་བཞི་དང། བྱམས་པ་ཆེན་པོ་དང། སྙིང་རྗེ་ཆེན་པོ་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
སངས་རྒྱས་ནས་སེམས་ཅན་གཞལ་དུ་མེད། གྲངས་མེད། ཚད་མེད་པ་རྣམས་ཡོངས་སུ་མྱ་ངན་ལས་འདའ་བར་བྱའོ་སྙམ་དུ་མི་སེམས་སོ་།ཤཱ་རིའི་བུ་འདི་ལྟ་སྟེ། དཔེར་ན་ཉི་མའི་དཀྱིལ་འཁོར་འཆར་བས་ནི་འཛམ་
བུའི་གླིང་ཐམས་ཅད་སྣང་བས་གསལ་བར་བྱེད་དོ། །ཤཱ་རིའི་བུ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ལ་སྤྱད་དེ་སེམས་ཅན་ཡོངས་སུ་སྨིན་པར་བྱས་ཤིང་སངས་རྒྱས་ཀྱི་
ཞིང་ཡོངས་སུ་དག་པར་བྱས་ནས། དེ་བཞིན་གཤེགས་པའི་སྟོབས་བཅུ་ཡོངས་སུ་རྫོགས་པར་བྱས་ཏེ། མི་འཇིགས་པ་བཞི་དང། སོ་སོ་ཡང་དག་པ་རིག་པ་བཞི་དང། བྱམས་པ་ཆེན་པོ་དང། སྙིང་རྗེ་ཆེན་པོ་དང་

[143A]༄༅། །སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་གཞལ་
དུ་མེད་པ་གྲངས་མེད་པ། ཚད་མེད་པ་རྣམས་ཡོངས་སུ་མྱ་ངན་ལས་འདའོ། །དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་ཤཱ་རིའི་བུས་བཅོམ་ལྡན་ལ་འདི་སྐད་ཅེས་གསོལ་ཏོ། བཅོམ་ལྡན་འདས་
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཉན་ཐོས་དང་རང་སངས་རྒྱས་ཀྱི་ས་ཐམས་ཅད་ལས་འདས་ཤིང་ཕྱིར་མི་ལྡོག་པའི་བྱང་ཆུབ་སེམས་དཔའི་ས་ཐོབ་པ་དང། བྱང་ཆུབ་ཀྱི་ལམ་ཡོངས་སུ་
སྦྱོང་བ་ལགས། དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ་།ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་དང་པོ་
བསྐྱེད་པ་ནས་ཉེ་བར་བཟུང་སྟེ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་སྟོང་པ་ཉིད་དང་མཚན་མ་མེད་པ་དང། སྨོན་པ་མེད་པའི་ཆོས་ལ་གནས་ཏེ། ཉན་ཐོས་དང་རང་སངས་རྒྱས་ཀྱི་ས་ལས་འདའ་བར་བྱེད། ཕྱིར་
མི་ལྡོག་པའི་བྱང་ཆུབ་སེམས་དཔའི་ས་ཐོབ་པར་བྱེད། བྱང་ཆུབ་ཀྱི་ལམ་ཡང་ཡོངས་སུ་སྦྱོང་བར་བྱེད་དོ། དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་

[143B] །བཅོམ་ལྡན་འདས་གང་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ། རྟག་ཏུ་རྒྱུན་མི་ཆད་པར་ཉན་ཐོས་དང་རང་སངས་རྒྱས་ཐམས་ཅད་ཀྱི་སྦྱིན་པའི་གནས་སུ་འགྱུར་ལགས་
དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་ནི་སེམས་
དང་པོ་བསྐྱེད་པ་ནས་ཉེ་བར་བཟུང་སྟེ་སྙིང་པོ་བྱང་ཆུབ་ལ་ཐུག་གི་བར་འདིར་རྟག་ཏུ་རྒྱུན་མི་ཆད་པར་ཉན་ཐོས་དང་རང་སངས་རྒྱས་ཐམས་ཅད་ཀྱི་སྦྱིན་པའི་གནས་སུ་གྱུར་པ་ཡིན་ནོ། །དེ་ཅིའི་ཕྱིར་ཞེ་ན། དེ་ནི་ཤཱ་རིའི་
བུ་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བརྟེན་ནས་དགེ་བའི་ཆོས་ཐམས་ཅད་འཇིག་རྟེན་དུ་འབྱུང་བར་འགྱུར་ཏོ། འདི་ལྟ་སྟེ། དགེ་བ་བཅུའི་ལས་ཀྱི་ལམ་རྣམས་དང། བསླབ་པའི་
གནས་ལྔ་དང། ཡན་ལག་བརྒྱད་དང་ལྡན་པའི་གསོ་སྦྱོང་དང་བསམ་གཏན་བཞི་དང། གཟུགས་མེད་པའི་སྙོམ་པར་འཇུག་པ་བཞི་དང་མངོན་པར་ཤེས་པ་ལྔ་དང། འཕགས་པའི་བདེན་པ་བཞི་
དང། དྲན་པ་ཉེར་བཞག་བཞི་དང། ཡང་དག་པར་སྤོང་བ་བཞི་དང། རྫུ་འཕྲུལ་གྱི་རྐང་པ་བཞི་དང། དབང་པོ་ལྔ་དང་སྟོབས་ལྔ་དང། བྱང་ཆུབ་ཀྱི་ལམ་ཡན་ལག་བདུན་དང། འཕགས་པའི་ལམ་ཡན་

[144A]༄༅། །ལག་བརྒྱད་པ་འཇིག་རྟེན་དུ་འབྱུང་བར་འགྱུར་རོ། །མི་འཇིག་པ་བཞི་འཇིག་རྟེན་དུ་འབྱུང་བར་འགྱུར་རོ། །སོ་སོ་ཡང་དག་པའི་རིགས་པ་བཞི་འཇིག་རྟེན་དུ་འབྱུང་བར་འགྱུར་རོ། །
ཕ་རོལ་ཏུ་ཕྱིན་པ་དྲུག་དང། དེ་བཞིན་གཤེགས་པའི་སྟོབས་བཅུ་རྣམས་འཇིག་རྟེན་དུ་འབྱུང་བར་འགྱུར་རོ། །རྣམ་པར་ཐར་པ་བརྒྱད་དང། མཐར་གྱིས་གནས་པའི་སྙོམ་པར་འཇུག་པ་དགུ་དང། སྟོང་པ་ཉིད་དང་
མཚན་མ་མེད་པ་དང། སྨོན་པ་མེད་པ་དང། ཏིང་ངེ་འཛིན་ཐམས་ཅད་དང། གཟུངས་ཀྱི་སྒོ་ཐམས་ཅད་འཇིག་རྟེན་དུ་འབྱུང་བར་འགྱུར་རོ། །བྱམས་པ་ཆེན་པོ་དང། སྙིང་རྗེ་ཆེན་པོ་དང། སངས་རྒྱས་ཀྱི་ཆོས་མ་
འདྲེས་པ་བཅོ་བརྒྱད་འཇིག་རྟེན་དུ་འབྱུང་བར་འགྱུར་རོ། །ཤཱ་རིའི་བུ་དགེ་བའི་ཆོས་དེ་དག་ལ་སོགས་པ་མང་པོ་འཇིག་རྟེན་དུ་འབྱུང་བར་འགྱུར་ཏེ། དགེ་བའི་ཆོས་དེ་དག་འཇིག་རྟེན་དུ་འབྱུང་བས་རྒྱལ་རིགས་ཤིང་
ས་ལ་ཆེན་པོ་ལྟ་བུ་དག་རབ་ཏུ་གདགས་པ་ཡིན་ནོ། །བྲམ་ཟེ་ཤིང་ས་ལ་ཆེན་པོ་ལྟ་བུ་དག་རབ་ཏུ་གདགས་པ་ཡིན་ནོ། ཁྱིམ་བདག་གི་རིགས་ཤིང་ས་ལ་ཆེན་པོ་ལྟ་བུ་དག་རབ་ཏུ་གདགས་པ་ཡིན་ནོ་།འཁོར་ལོས་
བསྒྱུར་བའི་རྒྱལ་པོའི་རིགས་རྣམས་རབ་ཏུ་གདགས་པ་ཡིན་ནོ། །རྒྱལ་པོ་ཆེན་པོ་བཞིའི་རིགས་ཀྱི་ལྷ་རྣམས་རབ་ཏུ་གདགས་པ་ཡིན། སུམ་ཅུ་རྩ་གསུམ་གྱི་ལྷ་རྣམས་རབ་ཏུ་གདགས་པ་ཡིན། འཐབ་བྲལ་གྱི་ལྟ་

[144B] དགའ་ལྡན་གྱི་ལྷ་རྣམས་རབ་ཏུ་གདགས་པ་ཡིན། འཕྲུལ་དགའི་ལྷ་རྣམས་རབ་ཏུ་གདགས་པ་ཡིན། གཞན་འཕྲུལ་དབང་བྱེད་ཀྱི་ལྷ་རྣམས་  ྾  ཚངས་རིས་ཀྱི་ལྷ་རྣཾས་ཚངས་པ་མདུན་
ན་མདོན་གྱི་ལྷ་རྣམས་  ྾  ཚངས་འཁོར་གྱི་ལྷ་རྣམས་  ྾  ཚངས་ཆེན་པའི་ལྷ་རྣམས་  ྾  འོད་ཆུང་གི་ལྷ་རྣམས་  ྾  ཚད་མེད་འོད་ཀྱི་ལྷ་རྣམས་  ྾  འོད་གསལ་གྱི་ལྷ་རྣམས་  ྾  དགེ་ཆུང་གི་ལྷ་རྣམས་  ྾  ཚད་
མེད་དགེ་བའི་ལྷ་རྣམས་  ྾  དགེ་རྒྱས་ཀྱི་ལྷ་རྣམས་  ྾  སྤྲིན་མེད་ཀྱི་ལྷ་རྣམས་  ྾  བསོད་ནམས་སྐྱེས་པའི་ལྷ་རྣམས་  ྾  འབྲས་བུ་ཆེ་བའི་ལྷ་རྣམས་  ྾  འདུ་ཤེས་མེད་པའི་སེམས་ཅན་གྱི་ལྷ་རྣམས་
མི་གཡོ་བའི་ལྷ་རྣམས་  ྾  མི་གདུང་བའི་ལྷ་རྣམས་  ྾  ལེགས་མཐོང་གི་ལྷ་རྣམས་  ྾  རབ་ལྟའི་ལྷ་རྣམས་  ྾  འོག་མིན་གྱི་ལྷ་རྣམས་  ྾  ནམ་མཁའ་མཐའ་ཡས་སྐྱེ་མཆེད་ཀྱི་ལྷ་རྣམས་  ྾  རྣམ་
ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་  ྾  ཅུང་ཟད་མེད་པའི་སྐྱེ་མཆེད་ཀྱི་ལྷ་རྣམས་  ྾  འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷ་རྣམས་རབ་ཏུ་གདགས་པ་ཡིན། རྒྱུན་དུ་ཞུགས་པ་རྣམས་འཇིག་
རྟེན་དུ་སྐྱེའོ། །ལན་ཅིག་ཕྱིར་འོང་བ་རྣམས་འཇིག་རྟེན་དུ་སྐྱེའོ། །ཕྱིར་མི་འོང་བ་རྣམས་འཇིག་རྟེན་དུ་སྐྱེའོ། །དགྲ་བཅོམ་པ་རྣམས་འཇིག་རྟེན་དུ་སྐྱེའོ། །རང་སངས་རྒྱས་རྣམས་འཇིག་རྟེན་དུ་སྐྱེའོ། །བྱང་ཆུབ་

[145A]༄༅། །སེམས་དཔའ་རྣམས་འཇིག་རྟེན་དུ་སྐྱེའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་འཇིག་རྟེན་དུ་སྐྱེའོ། །དེ་སྐད་ཅེས་བཀའ་སྩལ་བ་
དང། བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས་ཅི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡོན་ཡོངས་སུ་སྦྱོང་བར་བགྱིད་པ་ལགས་
སམ། འོན་ཏེ་མ་ལགས། བཅོམ་ལྡན་འདས་ཀྱིས་བཀའ་སྩལ་བ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཡོན་ཡོངས་སུ་སྦྱོང་བར་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། བྱང་
ཆུབ་སེམས་དཔའ་སེམས་དཔའ་ཆེན་པོའི་ཡོན་ནི་ཤིན་ཏུ་དག་པ་ཁོ་ནའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྦྱིན་པ་པོ་ཡིན་པའི་ཕྱིར་རོ། །ཅི་ཞིག་སྦྱིན་པ་པོ་ཡིན་ཞེ་ན། དགེ་བའི་
ཆོས་རྣམས་ཀྱི་སྦྱིན་པ་པོ་ཡིན་ནོ། དགེ་བའི་ཆོས་གང་དག་གིས་སྦྱིན་པ་པོ་ཡིན་ཞེ་ན་འདི་ལྟ་སྟེ། དགེ་བ་བཅུའི་ལས་ཀྱི་ལམ་རྣམས་དང། བསླབ་པའི་གནས་ལྔ་རྣམས་དང། ཡན་ལག་བརྒྱད་དང་ལྡན་པའི་
གསོ་སྦྱོང་དང། བསམ་གཏན་བཞི་རྣམས་དང། ཚད་མེད་པ་བཞི་རྣམས་དང། གཟུགས་མེད་པའི་སྙོམས་པར་འཇུག་པ་བཞི་རྣམས་དང་མངོན་པར་ཤེས་པ་ལྔ་རྣམས་དང། འཕགས་པའི་བདེན་པ་བཞི་

[145B] རྗེས་སུ་དྲན་པ་དྲུག་རྣམས་དང། དྲན་པ་ཉེ་བར་བཞག་པ་བཞི་རྣཾ་དང། ཡང་དག་པར་སྤོང་བ་བཞི་རྣམས་དང། རྫུ་འཕྲུལ་གྱི་རྐང་པ་བཞི་རྣམས་དང། དབང་པོ་ལྔ་རྣམས་དང། སྟོབས་ལྔ་རྣམས་
དང། བྱང་ཆུབ་ཀྱི་ཡན་ལག་བདུན་རྣམས་དང། འཕགས་པའི་ལམ་ཡན་ལག་བརྒྱད་པ་རྣམས་དང། རྣམ་པར་ཐར་པ་བརྒྱད་རྣམས་དང། མཐར་གྱིས་གནས་པའི་སྙོམས་པར་འཇུག་པ་དགུ་དང། སྟོང་པ་
ཉིད་དང། མཚན་མ་མེད་པ་དང། སྨོན་པ་མེད་པ་དང། ཏིང་ངེ་འཛིན་ཐམས་ཅད་དང། གཟུངས་ཀྱི་སྒོ་ཐམས་ཅད་དང། མི་འཇིག་པ་བཞི་དང། སོ་སོ་ཡང་དག་པར་རིག་པ་བཞི་རྣམས་དང། ཕ་རོལ་ཏུ་ཕྱིན་པ་
དྲུག་རྣམས་དང། དེ་བཞིན་གཤེགས་པའི་སྟོབས་བཅུ་རྣམས་དང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རྣམས་ཀྱི་སྦྱིན་པ་པོ་ཡིན་ནོ། །ཞེས་གསུངས་སོ། །གཉིས་པ་རྗེ་བཙུན་གྱིས་གསུང་ཚུལ་ནི་
སྒྲུབ་དང། ཞེས་གསུངས་ལ། སློབ་དཔོན་གྱིས་བཀྲལ་བའི་ཚུལ་ནི་བྱང་ཆུབ་སེམས་ཀྱི། ཞེས་སོགས་སོ། དེ་རྣམས་ཀྱི་དོན་གོ་བདེ་བར་བསྡུས་ནས་བརྗོད་ན། ཤེས་རབ་ལ་གདམས་པའི་ཚུལ་དང། ཐབས་མཁས་
ལ་གདམས་པའི་ཚུལ། རྩོད་པ་སྤངས་པ་དང་གསུམ། དང་པོ་ནི་བྱང་སེམས་ཡོད་བཞིན་དུ་བྱང་སེམས་ཡང་དག་པར་རྗེས་སུ་མི་མཐོང། ཞེས་སོགས་ཀྱིས་བསྟན་ཏེ། གཞུང་དེ་རྣམས་ཀྱིས་རྣམ་ཡེང་༄༅། །གི་རྣམ་པར་རྟོག་པ་བཅུའི་གཉེན་པོར་ས་བཅུའི་བར་ཆད་མེད་ལཾ་སྒོམ་ཚུལ་བསྟན་པའི་ཕྱིར་ཏེ། དེ་ལྟར་དུ་བརྒྱད་སྟོད་དོན་བསྡུས་སོགས་ལས་གསུངས་པ་ལྟར་གནས་པའི་ཕྱིར། རྣམ་གཡེང་
གི་རྣམ་རྟོག་བཅུའི་གཉེན་པོར་ས་བཅུའི་བར་ཆད་མེད་ལམ་བསྒོམ་པ་ཆོས་ཅན། དགོས་པ་ཡོད་དེ། སྒྲིབ་གཉིས་བག་ཆགས་དང་བཅས་པ་སྤངས་པའི་སྒོ་ནས་ཆོས་སྐུ་མྱུར་དུ་ཐོབ་པའི་དགོས་པ་ཡོད་
པའི་ཕྱིར། འོ་ན་རྣམ་གཡེང་གི་རྣམ་པར་རྟོག་པ་བཅུ་པོ་དེ་གང་ཞེ་ན། བརྒྱད་སྟོང་དོན་བསྡུས་ཀྱི་འགྲེལ་བ་ལས། དེས་ན་བརྗོད་པ་ནི་སེམས་ཀྱི་རྣམ་པར་གཡེང་བ་བཅུས་ཤེས་པ་ལ་སོགས་པས་སོ། །བྱང་
ཆུབ་སེམས་དཔའ་ལས་དང་པོ་བ་རྣམས་ཀྱི་རྣམ་པར་རྟོག་པའི་རྣམ་པར་གཡེང་བ་རྣམ་པ་བཅུ་ནི་འདི་ལྟ་སྟེ། དངོས་པོ་མེད་པའི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང་དངོས་པོའི་རྒྱུ་
མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང། སྒྲོ་འདོགས་པའི་རྒྱུ་མཚན་ཅན་གྱི་རྣཾ་པར་རྟོག་པའི་རྣཾ་པར་གཡེང་བ་དང། སྐུར་བ་འདེབས་པའི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང་
གཅིག་ཉིད་ཀྱི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང། དུ་མའི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང། ངོ་བོ་ཉིད་ཀྱི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་

[146B] ཁྱད་པར་གྱི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང། མིང་ཇི་ལྟ་བ་བཞིན་དོན་ཡིན་པའི་རྒྱུ་མཚན་ཅན་གྱི་རྣམ་པར་རྟོག་པའི་རྣམ་པར་གཡེང་བ་དང། དོན་
ཇི་ལྟ་བ་བཞིན་མིང་ཡིན་པའི་རྒྱུ་མཚན་ ཅན་  གྱི་རྣམ་པར་གཡེང་བ་སྟེ། ཞེས་གསུངས་པ་ལྟར་ཡིན་ནོ། གཉིས་པ་ནི། འཛམ་བུའི་གླིང་འདི་དགེ་སློང་ཤཱ་རིའི་བུ་དང། ཞེས་སོགས་ཀྱིས་བསྟན་ཏོ། དེ་ལྟར་བསྟན་པ་ལ་
དགོས་པ་ཁྱད་པར་ཅན་ཡོད་དེ། འདུན་ལྡན་སེམས་བསྐྱེད་ལ་གནས་པའི་བྱང་ཆུབ་སེམས་དཔའ་དེས་ཐབས་ཁྱད་པར་ཅན་གྱིས་ཟིན་པའི་སྒོ་ནས་བདེན་སྟོང་རྟོགས་པས་ཤེས་རབ་བསྒོམ་དགོས་སོ་ཞེས་
རྟོགས་པའི་དགོས་པ་ཡོད་པའི་ཕྱིར། དེ་ལྟར་རྟོགས་པ་ལ་ཡང་དགོས་པ་ཡོད་དེ། དེའི་རྒྱུད་ཀྱི་བདེན་སྟོང་རྟོགས་པའི་ཤེས་རབ་དེས་འཛམ་བུའི་གླིང་ནས་བཟུང་སྟེ། ཕྱོགས་བཅུའི་འཇིག་རྟེན་གྱི་ཁམས་
ཡོངས་སུ་གང་བའི་ཉན་ཐོས་དགྲ་བཅོམ་པ་རྣམས་ཀྱིས་བདེན་སྟོང་རྟོགས་པའི་ཤེས་རབ་ཟིལ་གྱིས་གནོན་ནུས་པར་དངོས་སུ་རྟོགས་པའི་དགོས་པ་ཡོད་པའི་ཕྱིར། དེ་ལྟར་རྟོགས་པ་ལ་ཡང་དགོས་པ་ཡོད་དེ་ཚལ་
རྣམ་པ་དྲུག་དང་ཆོས་མཐུན་པའི་ཉན་ཐོས་ཀྱི་རྟོགས་པའི་ཆོས་དྲུག་ཀྱང་ཤེས་རབ་དེ་ཉིད་ཀྱིས་ཟིལ་གྱིས་གནོན་ནུས་པར་རྟོགས་པའི་སྒོ་ནས། ཐེག་ཆེན་ལམ་གྱི་མཐུན་མོངས་མ་ཡིན་པའི་ལམ་གྱི་ནུས་མཐུ་རྟོགས་

[147A]༄༅། །པའི་དགོས་པ་ཡོད་པའི་ཕྱིར། འོ་ན་ཚལ་དྲུག་དང་ཉན་ཐོས་ཀྱི་རྟོགས་པའི་ཆོས་དྲུག་ཇི་ལྟར་དུ་ཆོས་མཐུན་ཞེ་ན། ཉན་ཐོས་ཀྱི་སྦྱོར་ལམ་དྲོད་ནི། འདམ་བུའི་ཚལ་དང་ཆོས་མཐུན་ཏེ་ཉན་ཐོས་ཀྱི་སྦྱོར་ལམ་དྲོད་ཐམས་
ཅད་ལས་ཉོན་གྱི་གནོད་པ་ཆུང་དུ་ཙམ་ཡང་མི་བཟོད་པའི་ཕྱིར་ཉན་ཐོས་ཀྱི་སྦྱོར་ལམ་རྩེ་མོ་ནི། འོང་མའི་ཚལ་དང་ཆོས་མཐུན་ཏེ། འོད་མ་མཚོན་གྱིས་བཅད་དཀའ་བ་བཞིན་དུ་འདི་ཐོབ་ནས་ལོག་ལྟས་དགེ་རྩ་བཅད་པར་མི་
ནུས་པའི་ཕྱིར། དེའི་བཟོད་པ་ནི། བུ་རམ་གྱི་ཤིང་དང་ཆོས་མཐུན་ཏེ། བུ་རམ་གྱི་ཤིང་མངར་བའི་རང་བཞིན་མི་འདོར་བ་བཞིན་དུ་འདི་ཐོབ་ནས་ལས་དབང་གིས་ངན་འགྲོར་མི་སྐྱེ་ཞིང་བདེ་འགྲོ་ཁོ་ནར་སྐྱེ་བའི་ཕྱིར་
དེའི་ཆོས་མཆོག་ནི། སྨིག་མའི་ཚལ་དང་ཆོས་མཐུན་ཏེ། སྨིག་མས་རང་གི་ཤུན་པ་མྱུར་དུ་འབིགས་པ་བཞིན་དུ་འདིས་ཀྱང་མཐོང་སྤང་གྱི་ཤུན་པ་མྱུར་དུ་གཅོད་པའི་ཕྱིར། དེའི་མཐོང་ལམ་ནི་འབྲས་ཀྱི་ཚལ་དང་
ཆོས་མཐུན་ཏེ། འབྲས་དེ་འབྲས་བུ་རྣམས་ཀྱི་མཆོག་སྟེ་དང་པོ་ཡིན་པ་བཞིན་དུ། འདི་ཡང་འཕགས་པའི་རྟོགས་པ་མཆོག་སྟེ། དང་པོ་ཡིན་པའི་ཕྱིར། དེའི་སྒོམ་ལམ་ནི་ཏིལ་དང་ཆོས་མཐུན་ཏེ། ཏིལ་ལ་ལོ་མ་དང་མེ་ཏོག་རིགས་
མི་འདྲ་བའི་ཁྱད་པར་མེད་ཀྱང། ནུས་པ་མི་འདྲ་བའི་ཁྱད་པར་ཡོད་པ་བཞིན་དུ། ཉན་ཐོས་ཀྱི་མཐོང་སྒོམ་གྱི་ལཾ་ལ་རྟོགས་རིགས་མི་འདྲ་བའི་ཁྱད་པར་མེད་ཀྱང། སྔ་མ་ལས་ཕྱི་མ་ནུས་པ་ལྷག་པ་ཡིན་པའི་ཕྱིར། ཚལ་སྨོས་པ་ལ་དགོས་པ་ཡོད་དེ་

[147B]དུ། ཉན་ཐོས་ཀྱི་རྟོགས་པའི་ཆོས་དྲུག་སོ་སོར་ཡང་དབང་པོ་རྣོ་འབྲིང་རྟུལ་གསུམ་གྱི་དབྱེ་བ་ཡོད་དོ་ཞེས་རྟོགས་པའི་དགོས་པ་ཡོད་པའི་ཕྱིར། ལམ་ཞེས་སྨོས་པ་ལ་དགོས་པ་ཡོད་
དེ༑ དཔེ་ཕྱི་མ་ཕྱི་མ་རྣམས་དྲང་བའི་དགོས་པ་ཡོད་པའི་ཕྱིར་ཏིལ་གྱི་ཚལ་ལམ། ཞིང་ལྟར། ཞེས་སྨོས་པ་ཆོས་ཅན། དགོས་པ་ཡོད་དེ། མཐོང་ཆོས་ལ་བདེ་གནས་ཀྱི་དཔེ་དྲང་བའི་དགོས་པ་ཡོད་པའི་ཕྱིར། མཐོང་ཆོས་ལ་བདེར་
གནས་ཀྱི་དཔེ་དེ་འདིར་དངོས་སུ་མ་བསྟན་པའི་རྒྱུ་མཚན་ཡོད་དེ་ཉན་ཐོས་ཀྱི་མཐོང་ཆོས་ལ་བདེར་གནས་ཀྱི་མངོན་པར་རྟོགས་པ་མཐའ་དག་དཔེ་གཅིག་གིས་མཚོན་པར་མི་ནུས་པའི་ཕྱིར་ཏེ། དེ་རྣཾས་ལ་རྟོགས་པའི་རིགས་མི་འདྲ་བ་མཐའ་ཡས་
པ་ཡོད་པ་གང་ཞིག་དེ་ལྟ་བུ་མཚོན་བྱེད་ཀྱི་དཔེས་བསྟན་ན་གཞུང་འཆད་པ་པོ་མི་མཁས་པའི་སྐྱོན་དུ་འགྱུར་བའི་ཕྱིར། དེ་སྐད་དུ་ཡང་ཉི་སྣང་ལས། དེ་ལ་ངེས་པར་འབྱེད་པའི་ཆ་དང་མཐུན་པ་བཞི་པོ་རྣམས་དང། མི་ཐོང་བ་དང་སྒོམ་
པའི་ལམ་དག་ལ་གོ་རིམས་བཞིན་དུ་འདམ་བུ་ལྟར། ལས་དང་ཉོན་མོངས་པས་གནོད་པ་ཆུང་དུ་མི་བཟོད་པ་དང། འོད་མ་ལ་མེ་དང་མཚོན་དག་གིས་བཞིན་དུ་ལས་དང་ཉོན་མོངས་པ་དྲག་པོའི་གནོད་བྱེད་ཕྲད་ཀྱང་དགེ་བའི་
རྩ་བ་མི་ཆད་པ་དང། བུ་རམ་ཤིང་དང་འདྲ་བར་གནས་སྐབས་གཞན་ཐོབ་ཀྱང་ངན་སོང་ཆད་པའི་ཕྱིར་བདེ་འགྲོའི་སྐྱེ་བ་རྣམས་སུ་རྒྱུན་མི་ཆད་པའི་སྦྱོར་བས། ཆོས་སྒོམ་པའི་མངར་བ་ལས་མི་འདའ་བ་ཉིད་དང། སྨིག་

[148A]༄༅། །མ་དང་འདྲ་བར་མྱུར་དུ་མངོན་པར་རྟོགས་པའི་ཕྱིར་མཐོང་བའི་ལམ་རྟོགས་པར་བྱེད་པ་ཉིད་དང། འབྲས་དང་འདྲ་བར་འཕགས་པའི་གང་ཟག་རྣམས་ཀྱི་རྟོགས་པའི་འབྲས་བུ་མཆོག་ཉིད་ཡིན་པ་དང། ཅི་ལྟར་
མཐོང་བ་ལ་མངོན་དུ་ཕྱོགས་པར་བྱེད་པའི་ཕྱིར། ཏིལ་དང་འདྲ་བར་མེ་ཏོག་ལ་སོགས་པ་དངོས་པོ་ཐ་མི་ཐད་དུ་ཟིན་ཀྱང་དུས་གཞན་དུ་སྒོམ་པ་ལ་སྤངས་པའི་ཁྱད་པར་མཐོང་བའི་དབང་དུ་བྱས་ནས་དཔེ་དྲུག་པོ་རྣམས་
ཡིན་པར་ཤེས་པར་བྱའོ། །ཚལ་སྨོས་པའི་དོན་ཅི་ཡིན་ཞེ་ན། གང་ཟག་གི་ཁྱད་པར་རྣམས་ཀྱི་དབང་པོའི་ཁྱད་པར་ལ་སོགས་པ་ཐ་དད་པ་ཡིན་ཞིང་དྲོ་བར་འགྱུར་བ་ལ་སོགས་པ་རྣམས་ཀྱི་རིགས་ཐ་མི་དད་པར་ཤེས་
པར་བྱ་བའི་དོན་དུ་ཡིན་ཏེ། དོན་མང་པོ་བརྟགས་པ་ན་ཡང་དཔེ་གཉིས་ཀྱིས་ཆོག་པར་འགྱུར་རོ། །རེ་ཞིག་ལཾ་ཞེས་བྱ་བའི་སྒྲ་སྔ་མ་སྔ་མ་སྨྲོས་པ་ནི། དཔེ་ཕྱི་མ་ཕྱི་མ་དྲང་བར་བྱ་བའི་དོན་ཡིན་ནོ། །འོན་ཏེ་ཐ་མར་ལམ་སྨོས་
པ་འདི་ཅིའི་དོན་དུ་ཡིན་ཞེ་ན། འཕགས་པའི་གང་ཟག་དེ་རྣམས་ཀྱི་མཐོང་བའི་ཆོས་རྣམས་ལ་བདེ་བར་གནས་པ་ཤེས་པར་བྱེད་པའི་དཔེ་གཞན་དྲང་པར་བྱ་བའི་དོན་དུ་ཡིན་ནོ། །འོ་ན་དཔེ་གཞན་དེ་ཅི་སྟེ་མ་བརྗོད་
ཅེ་ན། མཐོང་བའི་ཆོས་ལ་བདེ་བར་གནས་པ་རྣམས་ནི་རང་བཞིན་སྣ་ཚོགས་པ་ཉིད་ཀྱིས་རིགས་བསྡུས་པའི་ངོ་བོར་ཤེས་བར་བྱ་བའི་དོན་ཡོད་དེ། སོ་སོར་དཔེར་བརྗོད་པར་བརྟགས་ན་ནི་དཔེ་ཇི་སྙེད་གཅིག་བརྗོད་པར་

[148B] ཉེ་བར་བཤད་པ་ལ་མི་མཁས་པ་ཉིད་དུ་འགྱུར་ཏེ། འདིར་ངག་གི་དོན་ནི་འདི་ཡིན་ནོ། །དགེ་སློང་ཤཱ་རིའི་བུ་དང་མོའུ་གལ་གྱི་བུ་དང་འདྲ་བ་ཤ་སྟག་གི་ཞེས་གང་གསུངས་པ་འདིས་ནི་ཇི་སྙེད་གསུངས་པའི་རྟོགས་
པ་མཐུན་པ་རྣམས་ཀྱི་ཞེས་བྱ་བར་རོ། །ཞེས་གསུངས་སོ། །དེས་ན་བྱང་སེམས་ཚོགས་ལམ་པའི་རྒྱུད་ཀྱི་བདེན་སྟོང་རྟོགས་པའི་ཤེས་རབ་ཀྱིས་ཟབ་མོ་སྟོང་པ་ཉིད་ཉིན་གཅིག་བསྒོམ་པས་བདེན་སྟོང་བསྒོམ་པའི་ཉན་
ཐོས་ཀྱི་ཤེས་རབ་ཐམས་ཅད་ཟིལ་གྱིས་གནོན་པར་ནུས་པའི་རྒྱུ་མཚན་ཡོད་དེ། དེ་ལྟར་དུ་གྲངས་ཀྱི་ཁྱད་པར་དང། མཐུ་དང་རིགས་དང། རྒྱུ་དང་དཔེ་ལས་འདས་པའི་ཁྱད་པར་རྣམས་བསྟན་པ་ཉིད་ཀྱིས་གྲུབ་པའི་ཕྱིར། བརྒྱ་
ཡི་ཆར་ཡང་ཞེས་སོགས་ཀྱིས་གྲངས་ལས་འདས་པའི་ཁྱད་པར་ཆར་ཡང་ཞེས་པའི་མཐུའི་ཁྱད་པར། བགྲང་བར་ཡང་ཞེས་པས་རིགས་ཀྱི་ཁྱད་པར། རྒྱུར་ཡང་ཞེས་པའི་རྒྱུའི་ཁྱད་པར། དཔེར་ཡང་ཞེས་པས་དཔེ་ལས་འདས་
པའི་ཁྱད་པར་བསྟན་པའི་ཕྱིར་ཏེ། ཉི་སྣང་ལས། བརྒྱའི་ཆར་ཡང་ཉེ་བར་མི་འགྲོའོ། །ཞེས་བྱ་བ་ལ་སོགས་པ་རྒྱ་ཆེར་གསུངས་པའི་དོན་ཅི་ཞིག་ཡིན་ཞེ་ན། འདིས་ནི་ཉིན་གཅིག་བསྒོམ་པའི་བྱང་ཆུབ་སེམས་དཔའི་ཤེས་
རབ་ཀྱི་གྲངས་ཀྱི་ཁྱད་པར་དང། མཐུའི་ཁྱད་པར་དང། རིགས་ཀྱི་ཁྱད་པར་དང། རྒྱུའི་ཁྱད་པར་དང། དཔེ་ལས་འདས་པ་ཉིད་བསྟན་པ་ཡིན་ནོ། །དེ་ལ་བརྒྱའི་ཆར་ཡང་ཉེ་བར་མི་འགྲོ། ཞེས་བྱ་བ་ནས། གྲངས་དང་ཞེས་པའི་

[149A]༄༅། །བར་དུ་གྲངས་ཀྱི་ཁྱད་པར་རོ། །ཞེས་དང། ཆར་ཡང་ཞེས་བྱ་བ་ནི་མཐུའི་ཁྱད་པར་རོ། བགྲང་བར་ཡང་ཞེས་བྱ་བ་ནི་རིགས་ཀྱི་ཁྱད་པར་ཏེ། བྱང་ཆུབ་སེམས་དཔའི་ཤེས་རབ་ཀྱི་རིགས་ལ། དེ་བགྲང་དུ་མེད་པའི་
ཕྱིར་རོ། །རྒྱུར་ཡང་ཞེས་བྱ་བ་ནི། བྱ་བའི་ཁྱད་པར་ཏེ་ཤེས་རབ་དེ་ནི་འདིའི་རྒྱུ་ཙམ་དུའང་མི་འགྱུར་རོ། །དཔེར་ཡང་ཉེ་བར་མི་འགྲོའོ། །ཞེས་བྱ་བ་ནི་དཔེ་ལས་འདས་པའོ། །ཞེས་གསུངས་པའི་ཕྱིར། གསུམ་པ་ལ། རྩོད་
ལན་གཉིས། དང་པོ་ནི། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རྒྱུན་དུ་བཞུགས་པ་དང། ལན་ཅིག་ཕྱིར་འོང་བ་དང་ཕྱིར་མི་འོང་བ་དང། དགྲ་བཅོམ་པའི་
ཤེས་རབ་དང། གང་ཡང་རང་སངས་རྒྱས་ཀྱི་ཤེས་རབ་དང་ཞེས་པའི་བསྟན་གཉིས་པ་ནི། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ་
ཞེས་སོགས་ཀྱིས་བསྟན་ཏོ། །དེ་ཡང་ཇི་ལྟར་རྩོད་པའི་ཚུལ་ནི་བདེན་སྟོང་ཉིན་གཅིག་བསྒོམ་པའི་བྱང་སེམས་ཀྱི་ཤེས་རབ་དེས་བདེན་སྟོང་བསྒོམ་པའི་ཉན་རང་གི་ཤེས་རབ་ཐམས་ཅད་ཟིལ་གྱིས་གནོན་
པར་མི་ནུས་པར་ཐལ། ཤེས་རབ་དེ་རྣམས་ལ་དམན་མཆོག་གི་རིམས་པ་ཅུང་ཟད་ཀྱང་མེད་པའི་ཕྱིར་ཏེ། དེ་རྣམས་ཀྱི་ཡུལ་དུ་གྱུར་བའི་ཟབ་མོ་སྟོང་པ་ཉིད་དེ་ལ་རིགས་མི་འདྲ་པའི་དབྱེ་བ་ཅུང་ཟད་ཀྱང་མེད་པའི་ཕྱིར། ཞེ་ན་

[149B] དེ་ལྟར་བདེན་སྟོང་ཉིན་གཅིག་བསྒོམ་པའི་བྱང་སེམས་ཀྱི་ཤེས་རབ་དེ་ནི་སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བ་དང། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང། །ཆོས་
སྐུ་མྱུར་དུ་འཐོབ་པ་དང། དགེ་བ་བཅུའི་ལམ་དང། རྒྱལ་རིགས་དང། ལྷའི་རིགས་ཐམས་ཅད་དང། རྒྱུན་དུ་ཞུགས་པའི་འབྲས་བུ་ལ་སོགས་པ་ཐོབ་པར་བྱ་བའི་དོན་དུ་སྟོང་ཉིད་བསྒོམ་པ་ཡིན་ལ་ཉན་ཐོས་དང་རང་
སངས་རྒྱས་ཐམས་ཅད་ཀྱི་ཤེས་རབ་ནི་དེ་ལྟར་མ་ཡིན་པའི་ཕྱིར་ཏེ། ཡང་དག་པར་རྫོགས་པའི་སངས་རྒྱས་ཀྱི་ཤེས་རབ་ནི་དེ་ལྟ་བུའི་བྱང་ཆུབ་སེམས་དཔའི་ཤེས་རབ་མེད་ན། མི་འབྱུང་བའི་རྒྱུ་མཚན་གྱིས་
བྱང་ཆུབ་སེམས་དཔའ་རྣམས་ནི་སྦྱིན་གནས་ཆོས་མཆོག་ཏུ་གྱུར་པ་ཡིན་པའི་ཕྱིར་ཏེ། དེ་ལྟར་དུ་སྲིན་བུ་མེ་ཁྱེར་ལ་སོགས་པའི་དཔེ་རྣམ་པ་དུ་མས་གྲུབ་པའི་ཕྱིར་ཏེ། ཉི་སྣང་ལས། འཕགས་པའི་གང་ཟག་ཐཾས་
ཅད་ནི་འདུས་མ་བྱས་ཀྱི་རབ་ཏུ་ཕྱེ་བ་ཡིན་པའི་ཕྱིར་ཤེས་རབ་ཐ་མི་དད་པ་ཡིན་ནམ་སྙམ་པས་དེ་ཁྱད་པར་མེད་པར་ཞུས་པ་ནི་བཅོམ་ལྡན་འདས་ཉན་ཐོས་རྒྱུན་དུ་ཞུགས་པ། ཞེས་བྱ་བ་ལ་སོགས་པའོ། །ཤཱ་
རིའི་བུ་འདི་ཇི་སྙམ་དུ་སེམས། བྱང་ཆུབ་སེམས་དཔའི་ཤེས་རབ་ཉིན་གཅིག་ཏུ་བསྒོམ་པ་འབྲས་བུ་གང་གི་དོན་དུ་ཉེ་བར་གནས་པ་ཞེས་བྱ་བ་ནས་བརྩིས་ཏེ། སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བ་དང་

[150A]༄༅། །ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱ་བ་དང། ཆོས་ཀྱི་སྐུ་ཐོབ་པའི་མཚན་ཉིད་ཆེད་དུ་བྱ་བ་དང་སྦྱོར་བ་དང་རྟོགས་པ་རྣམས་ཡང་དག་པར་ཐོབ་པས་དགེ་བ་བཅུའི་
ལས་ཀྱི་ལམ་དང། རྒྱལ་རིགས་ཤིང་ས་ལ་ཆེན་པོའི་རིགས་ལ་སོགས་པ་དང། ལྷའི་རིགས་ཐམས་ཅད་དང། རྒྱུན་ཏུ་ཞུགས་པ་ལ་སོགས་པ་དང། ཡང་དག་པར་རྫོགས་པའི་སངས་རྒྱས་
ཀྱི་ཤེས་རབ་བྱང་ཆུབ་སེམས་དཔའ་མེད་ན་མི་འབྱུང་བར་བསྟན་པས་སྦྱིན་གནས་སུ་གྱུར་པ་སྒྲུབ་པའི་བྱེད་པའི་ཁྱད་པར་དང་ལྡན་པའི་དོན་གྱིས་ལན་བཏབ་པ་ཡིན་ནོ། །ཞེས་གསུངས་པའི་ཕྱིར་
དག་དོན་སྒྲིལ་ན་བྱང་སེམས་ཡོད་བཞིན་དུ་བྱང་སེམས་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། སྒྲུབ་པ་རང་གི་ངོ་བོ་ལ་གདམ་སྟེ། བདེན་པ་གཉིས་ལས་མི་འདའ་ཞིང་
ཐབས་ཤེས་ཟུང་དུ་འབྲེལ་བའི་སྒོ་ནས་གཞན་དོན་དུ་ཆོས་སྐུ་མྱུར་དུ་སྒྲུབ་པའི་ཕྱིར་དུ་ཐེག་ཆེན་གྱི་སྒྲུབ་པ་ཉམས་སུ་ལོང་གཅིག་ཅེས་གདམས་པའི་ཕྱིར། སྔར་བཤད་པའི་གཞུང་དེ་རྣམས་ཀྱི་ནི་ཆོས་
ཀྱི་བདག་མེད་མངོན་སུམ་དུ་རྟོགས་པའི་ཐེག་དམན་གྱི་གང་ཟག་གསལ་བར་བསྟན་པས་བདེན་སྟོང་མངོན་སུམ་དུ་རྟོགས་པའི་ཐེག་དམན་མེད་པར་བཞེད་པ་རྣམས་ཀྱི་ནི་མདོ་སྡེ་དགོངས་

[150B]སངས་རྒྱས་ཀྱི་བཀའ་ཨེ་ཡིན་མི་ཤེས་ཞེས་སྨྲ་སྟེ། བདོག་པས་བྱིལ་དགོས་ཉེ་ན་གང་འོ།    ༈   །དྤལྡན་
སྐུ་བཞིའི་དཀྱིལ་འཁོར་ལས། །འཕྲིན་ལས་རྣམ་བཞིའི་འོད་ཕུང་གིས། བདེན་བཞིའི་མུན་པ་བསལ་དུ་གསོལ། །སྡུག་བསྔལ་ལ་གཟུགས་ལ་སོགས་པ་འབྲས་བུ། །ཞེས་སོགས་ཀྱི་སྐབས་སུ་
སྦྱི་དོན་དང། གཞུང་དོན་གཉིས། དང་པོ་ལ་ངེས་པའི་ཚིག་དྲང་ངེས་གོ་རིམས་སོ་སོའི་རང་བཞིན་མདོ་ལས་གསུངས་པའི་དགོངས་པ་རྩོད་པ་སྤངས་པ་དང་དྲུག་དང་པོ་ནི། བདེན་པ་བཞི་པོ་འདི་ལ་
བདེན་པ་ཞེས་པའི་ངེས་ཚིག་བརྗོད་པའི་རྒྱུ་མཚན་ཡོད་དེ། འདིའི་ཁྱད་ཆོས་རྣམས་གསུང་རབས་ལས་བསྟན་པ་ལྟར་དོན་ལ་གནས། འདི་ཉིད་རྟོགས་ཟིན་གོམ་པར་བྱས་པས་སྒྲིབ་པ་རྣམ་པར་དག་པར་
འགྱུར་བའི་ཕྱིར་ཏེ། སྡུ་བ་ལས། བདེན་པའི་དོན་གང་ཞེ་ན་སྨྲས་པ། བསྟན་པ་དང་མི་མཐུན་པ་མེད་པའི་མཚན་ཉིད་ཀྱི་དོན་དང། དེ་མཐོང་ན་རྣམ་པར་དག་པའི་རྒྱུར་འགྱུར་བའི་དོན་གྱི་བདེན་པའི་
དོན་ཏོ། །ཞེས་གསུངས་པའི་ཕྱིར། འདི་ལ་འཕགས་པའི་བདེན་པ་ཞེས་བརྗོད་པའི་རྒྱུ་མཚན་ཡོད་དེ། འཕགས་པས་གཟིགས་པའི་ཁྱད་ཆོས་བཅུ་དྲུག་དོན་ལ་གནས་པའི་ཕྱིར་ཏེ། ཉན་ས་ལས།་༄༅། །འཕགས་པ་རྣམས་ཀྱིས་བདེན་པ་དེ་རྣམས་དེ་ཁོ་ན་ལྟར་ཡིན་པར་བདེན་པའི་སྒོམ་པ་ཡང་དག་པར་ཇི་ལྟ་བ་བཞིན་གཟིགས་ཤིང་མཐོང་གིས། བྱིས་པ་རྣམས་ཀྱིས་ཡང་དག་
པ་ཇི་ལྟ་བ་བཞིན་མི་ཤེས་མི་མཐོང་བས་ན་དེའི་ཕྱིར། འཕགས་པའི་བདེན་པ་ཞེས་གསུངས་པའི་ཕྱིར། གཉིས་པ་ནི། འཕགས་པའི་བདེན་པ་ལ་བཞིར་གྲངས་ངེས་པའི་རྒྱུ་མཚན་ཡོད་དེ་
ཐར་པ་ཙམ་དོན་དུ་གཉེར་བ་རྣམས་ཀྱི་གཏན་ལ་དབབ་བྱའི་གཙོ་བོ་ལ་དེར་གྲངས་ངེས་པའི་ཕྱིར་ཏེ། དེའི་གཏན་ལ་དབབ་བྱའི་གཙོ་བོ་ལ་ཀུན་ནས་ཉོན་མོངས་ཕྱོགས་ཀྱི་གཙོ་བོ་སྡུག་ཀུན་གཉིས་
རྣམ་སྦྱང་ཕྱོགས་ཀྱི་གཙོ་བོ་འགོག་ལམ་གཉིས་སུ་གྲངས་ངེས་པའི་ཕྱིར། གསུམ་པ་ནི། བདེན་བཞིའི་གོ་རིམས་འདི་ལྟར་སྟོན་པའི་རྒྱུ་མཚན་ཡོད་དེ། གྲོལ་བ་དོན་གཉེར་རྣམས་ཀྱིས་འཁོར་བའི་
ཉེས་དམིགས་ལེགས་པར་བསམ་པའི་ཚེ། དང་པོར་ཁམས་གསུམ་གྱི་འཁོར་བ་མཐའ་དག་མེའི་འོབས་ལྟར་དུ་སྡུག་བསྔལ་གྱི་རང་བཞིན་དུ་ཤེས་པ་འབྱུང། དེ་རྗེས་ཀུན་འབྱུང་ལ་སྤོང་འདོད་
འབྱུང༑ དེ་རྗེས་སྡུག་ཀུན་སྤངས་པའི་འགོག་པ་ཐོབ་འདོད་འབྱུང་དེ་རྗེས་ལམ་བདེན་རྒྱུད་ལ་བརྟེན་འདོད་འབྱུང་བའི་ཕྱིར། དཔེར་ན་ནད་པ་འགའ་ཞིག་དང་པོར་ནད་དེ་ཉིད་ཤེས་པར་

[151B] དེ་རྗེས་ནད་ཀྱི་རྒྱུ་སྤོང་བར་འདོད་པ་དང་དེ་རྗེས་ནད་ལས་གྲོལ་བ་ཐོབ་པར་འདོད་པ་དང། དེ་རྗེས་སྨན་བརྟེན་འདོད་འབྱུང་བ་ལྟར་རོ། །དེ་སྐད་དུ་ཡང། རྒྱུད་བླ་མ་ལས་
ནད་ནི་ཤེས་བྱ་ནད་ཀྱི་རྒྱུ་ནི་སྤངས་བྱ་ལ། བདེར་གནས་ཐོབ་བྱ་སྨན་ནི་བརྟེན་པར་བྱ་བ་ལྟར། སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། ཤེས་བྱ་སྤང་བྱ་རེག་པར་བྱ་ཞིང་བརྟེན་པར་བྱ། ཞེས་
གསུངས། བཞི་པ་ལ། མདོར་བསྟན་པ་དང་རྒྱས་པར་བཤད་པ་གཉིས་དང་པོ་ནི། འཕགས་པའི་བདེན་པ་ལ་བཞི་ཡོད་དེ། ཀུན་བཏུས་ལས་བདེན་པ་རྣམ་པར་ངེས་པ་གང་ཞེ་ན། འཕགས་པའི་
བདེན་པ་བཞི་པོ་དག་སྟེ། སྡུག་བསྔལ་དང། ཀུན་འབྱུང་བ་དང་འགོག་པ་དང། ལམ་མོ། ཞེས་གསུངས་པའི་ཕྱིར། གཉིས་པ་ལ་བཞི་ཡོད་པའི་དང་པོ་སྡུག་བདེན་འཆད་པ་ལ། བཤད་བྱའི་ལུང་
དགོད་པ་དང། ལུང་གི་དོན་བཤད་པ་གཉིས། དང་པོ་ནི། ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། དེ་ནི་སེམས་ཅན་སྐྱེ་བ་དང་སྐྱེ་བའི་གནས་ཀྱི་ཀྱང་རིག་པར་བྱའོ། །སེམས་ཅན་སྐྱེ་བ་
གང་ཞེ་ན། སེམས་ཅན་དམྱལ་བ་རྣམས་དང། དུད་འགྲོ་རྣམས་དང་ཡི་དྭགས་རྣམས་དང། མི་རྣམས་དང། ཤར་གྱི་ལུས་འཕགས་དང་ནུབ་ཀྱི་བ་ལང་སྤྱོད་དང། འཛམ་བུ་གླིང་དང་

[152A]༄༅། །བྱང་གི་སྒྲ་མི་སྙན་དང། རྒྱལ་ཆེན་བཞིའི་རིས་ཀྱི་ལྷ་རྣམས་དང། སུམ་ཅུ་རྩ་གསུམ་དང། འཐབ་བྲལ་དང། དགའ་ལྡན་དང། འཕྲུལ་དགའ་དང། གཞན་འཕྲུལ་དབང་
བྱེད་དང། ཚངས་རིས་དང། ཚངས་པའི་མདུན་ན་འདོན་དང་ཚངས་ཆེན་དང། འོད་ཆུང་དང། ཚད་མེད་འོད་དང། འོད་གསལ་དང། དགེ་ཆུང་དང། ཚད་མེད་དགེ་དང། དགེ་རྒྱས་
དང་སྤྲིན་མེད་དང། བསོད་ནམས་སྐྱེས་དང། འབྲས་བུ་ཆེ་བ་དང་འདུ་ཤེས་མེད་པའི་སེམས་ཅན་དང། མི་ཆེ་བ་དང། མི་རྡུང་བ་དང། གྱ་ནོམ་སྣང་དང། ཤིན་ཏུ་མཐོ་དང། འོག་མིན་
དང། ནམ་མཁའ་མཐའ་ཡས་སྐྱེ་མཆེད་དང། རྣམ་ཤེས་མཐའ་ཡས་སྐྱེ་མཆེད་དང། ཅི་ཡང་མེད་པའི་སྐྱེ་མཆེད་དང། འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་རྣམས་སུ་སེམས་
ཅན་སྐྱེ་བའོ། །སྐྱེ་བའི་གནས་གང་ཞེན། སྣོད་ཀྱི་འཇིག་རྟེན་ཏེ་རླུང་གི་དཀྱིལ་འཁོར་ལ་ནི་ཆུའི་དཀྱིལ་འཁོར་བརྟེན་ནོ། །ཆུའི་དཀྱིལ་འཁོར་ལ་ནི་སའི་དཀྱིལ་འཁོར་རོ། སའི་དཀྱིལ་འཁོར་
ལ་ནི་རི་རབ་དང། གསེར་གྱི་རི་བདུན་དང། གླིང་བཞི་དང། བར་གྱི་གླིང་བརྒྱད་དང། ནང་གི་རྒྱ་མཚོ་དང། ཕྱིའི་རྒྱ་མཚོ་དང། རི་རབ་ཀྱི་བང་རིམས་དང། རྒྱལ་ཆེན་བཞིའི་རིས་དང། སུམ་ཅུ་

[152B] འཁོར་ཡུག་གི་རི་དང། ནམ་མཁའ་ལ་གཞལ་མེད་ཁང་རྣམས་དང། འཐབ་བྲལ་དང། དགའ་ལྡན་དང། འཕྲུལ་དགའ་དང། གཞན་འཕྲུལ་དབང་བྱེད་ཀྱི་ལྷ་རྣམས་དང། གཟུགས་ན་
སྤྱོད་པ་རྣམས་དང། ལྷ་མིན་གྱི་གནས་གཞན་དག་དང། སེམས་ཅན་དམྱལ་བ་པ་རྣཾས་ཀྱི་གནས་གཞན་དག་དང། ཚ་བའི་སེམས་ཅན་དམྱལ་བ་པ་རྣམས་དང་གྲང་པའི་སེམས་ཅན་དམྱལ་བ་པ་རྣམས་དང། དུད་འགྲོ་
དང་ཡི་དྭགས་དེ་དག་ཁ་ཅིག་གི་གནས་གཞན་རྣམས་དང། ཉི་མ་རྣམ་པར་སྣང་བྱེད་ཀུན་ཏུ་རྒྱུ་ཞིང་ཕྱོགས་སྣང་བར་བྱེད་པ་ཇི་སྙེད་པ་དེ་ཉིད་ཀྱི་སྟོང་གི་འཇིག་རྟེན་ན་ཟླ་བ་སྟོང་དང་ཉི་མ་སྟོང་དང། རིའི་རྒྱལ་པོ་རི་རབ་སྟོང་དང། ཤར་
གྱི་ལུས་འཕགས་སྟོང་དང། འཛམ་བུ་གླིང་སྟོང་དང། ནུབ་ཀྱི་བ་ལང་སྤྱོད་སྟོང་དང། བྱང་གི་སྒྲ་མི་སྙན་སྟོང་དང། རྒྱལ་ཆེན་བཞིའི་རིས་ཀྱི་ལྷ་དང། སུམ་ཅུ་རྩ་གསུཾ་དང། འཐབ་བྲལ་དང། དགའ་ལྡན་དང། འཕྲུལ་དགའ་དང་
གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་གནས་གཞན་སྟོང་དང་ཚངས་པའི་འཇིག་རྟེན་གྱི་གནས་གཞན་སྟོང་པོ་འདི་ནི། སྟོང་སྤྱི་ཕུད་ཀྱི་འཇིག་རྟེན་གྱི་ཁམས་ཞེས་བྱའོ། །སྟོང་སྤྱི་ཕུད་ཀྱི་འཇིག་རྟེན་གྱི་ཁམས་སྟོང་གང་
ཡིན་པ་འདི་ནི། སྟོང་གཉིས་པ་བར་མའི་འཇིག་རྟེན་གྱི་ཁམས་ཞེས་བྱའོ། །སྟོང་གཉིས་པ་བར་མའི་འཇིག་རྟེན་གྱི་ཁམས་སྟོང་གང་ཡིན་པ་འདི་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཞེས་

[153A]༄༅། །བྱའོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི། འཁོར་ཡུག་ཆེན་པོས་ཀུན་ཏུ་བསྐོར་རོ། །ཞེས་གསུངས་སོ་།གཉིས་པ་ལ་
མཚན་གཞིའི་དབྱེ་བ། མཚན་ཉིད། མཚན་གཞིའི་སྟེང་དུ་མཚན་ཉིད་ངེས་འབྱེད་བཤད་པ་དང་གསུམ། དང་པོ་ལ། མདོར་བསྟན་རྒྱས་བཤད། དོན་བསྡུ་དམིགས་ཀྱི་གསལ་བ་དང་
བཞི༑ དང་པོ་ནི། སྡུག་བསྔལ་གྱི་བདེན་པ་དེ་ལ་རྣམ་པ་གཉིས་སུ་ཡོད་དེ། གང་སྐྱེ་བ་བཅུད་ཀྱི་འཇིག་རྟེན་དང། གང་དུ་སྐྱེ་བ་སྣོད་ཀྱི་འཇིག་རྟེན་དང་གྙིསུ་ཡོད་པའི་ཕྱིར། གཉིས་པ་
ལ༑ སེམས་ཅན་གྱི་འཇིག་རྟེན་བཤད་པ་དང། སྣོང་གྱི་འཇིག་རྟེན་བཤད་པ་གཉིས། དང་པོ་ལ་ངོ་བོ་ངོས་བཟུང་བ་དང། ཁྱད་པར་གྱི་ཆོས་རྒྱས་པར་བཤད་པ་གཉིས། དང་པོ་ནི། བདེ་བ་
མི་སྦྱིན་ཞིང་མི་སྟེར་བས་ན་དམྱལ་བ། ཕྱིར་མི་ལྡོག་པར་སོང་བའི་སྐོམ་པ་དང་ལྡན་པས་ཡི་དྭགས། མི་ལྟར་འགྲེང་སྟེ་མི་འགྲོ་དུད་དེ་འགྲོ་བའི་ཕྱིར་དུད་འགྲོ། ཡིད་ཤས་ཆེ་བའམ། སྐྱེ་རྒུའི་
བདག་པོ་ཤེད་ཀྱི་བུ་ཡིན་པས་མི། གླིང་འདི་ལ་ལྟོས་ནས་རི་རབ་ཀྱི་ཤར་ན་ཡོད་ཅིང། ལུས་ཉིས་འགྱུར་གྱི་འཕགས་པས་ན་ཤར་ལུས་འཕགས། ཤིང་འཛམ་བུས་མཚོན་པས་གླིང་ཡིན་པས་

[153B] འདི་ལ་ལྷོ་ཞེས་སྨོས་པའི་རྒྱུ་མཚན་ཡོད་དེ། གླིང་གཞན་རྣམས་ནི་འདི་ལ་ལྟོས་པའི་རི་རབ་ཀྱི་ཤར་ནུབ། བྱང་རྣམས་ན་ཡོད་ཅིང་འདི་ནི་འདི་ཉིད་ལ་ལྟོས་པའི་རི་རབ་ཀྱི་ལྷོའི་ཕྱོགས་ན་
ཡོད་པ་ཡིན་པའི་ཕྱིར། འདི་ནས་ནུབ་ཡིན་ཞིང། ལོངས་སྤྱོད་ཕལ་ཆེར་བ་ལང་ལ་སྤྱོད་པས་ན་ནུབ་བ་ལང་སྤྱོད། འདི་ནས་བྱང་ཡིན་ཞིང། འཆི་ཁར་སྒྲ་མི་སྙན་པ་འབྱུང་བས་ན་བྱང་སྒྲ་མི་སྙན། རྒྱལ་ཆེན་
བཞིའི་སྡེར་གཏོགས་པས་ན་རྒྱལ་ཆེན་རིས་བཞི་པ། ལེགས་དཔྱད་ལྷན་ཅིག་བྱས་པ་རྣམས་དེར་སྐྱེས་པས་སུམ་ཅུ་རྩ་གསུམ་པ་སྟེ། ནོར་ལྷ་བརྒྱད། ཉི་མ་བཅུ་གཉིས། དྲག་པོ་བཅུ་གཅིག་ཐ་སྐར་གྱི་བུ་
གཞོན་ནུ་གཉིས་ཏེ། །སུམ་ཅུ་རྩ་གསུམ་མམ། གཡས་གཡོན་ན་དབང་པོ་དང་ཉེ་དབང་བཅུ་དྲུག་བཅུ་དྲུག་བརྒྱ་བྱིན་དང་སུམ་ཅུ་རྩ་གསུམ་ཡོད་པས་ན་སུམ་ཅུ་རྩ་གསུམ། ལྷ་མ་ཡིན་དང་འཐབ་པ་
དང་བྲལ་བས་ན་འཐབ་བྲལ། ཆོས་ཀྱི་དགའ་བདེ་ལྷག་པར་ཕྱེ་བས་དགའ་ལྡན། རང་གི་སྤྲུལ་པའི་ལོངས་སྤྱོད་ལ་དགའ་བར་བྱེད་པས་ན་འཕྲུལ་དགའ། གཞན་གྱི་སྤྲུལ་པའི་ལོངས་སྤྱོད་དབང་དུ་བྱེད་པས་
ན་གཞན་འཕྲུལ་དབང་བྱེད། ཚངས་པའི་རིས་ན་གནས་པས་སམ་དེའི་འཁོར་ཡིན་པས་ན་ཚངས་རིས། ཚངས་པའི་མདུན་ན་འདུག་སྟེ་གསང་ཚིག་འདོན་པས་ན་ཚངས་པའི་མདུན་ན་འདོན། ས་གོང་

[154A]༄༅། །མ་རྣམས་ལས་འོད་ཆུང་བས་ན་འོད་ཆུང། ས་འོག་མ་རྣམས་ཀྱིས་འོད་ཀྱི་ཚད་བཟུང་བར་མི་ནུས་པས་ཚད་མེད་འོད། འོད་ཀུན་ནས་གསལ་བའི་དོན་གྱིས་འོད་གསལ། ས་གོང་མ་
ལ་ལྟོས་ཏེ། དགེ་བ་ཆུང་བས་ན་དགེ་ཆུང། ས་འོག་མ་རྣམས་ཀྱིས་དགེ་བའི་ཚད་བཟུང་བར་མི་ནུས་པས། ཚད་མེད་དགེ། དགེ་བརྒྱ་ཆེར་རྒྱས་པས་དགེ་རྒྱས། སྤྲིན་དང་འདྲ་བར་ས་དང་འབྲེལ་བ་
མེད་པས་སྤྲིན་མེད། མི་གཡོ་བའི་བསོད་ནམས་ལས་སྐྱེས་པས་བསོད་ནམས་སྐྱེས། མི་གཡོ་བའི་ལས་ཀྱི་སོ་སྐྱེའི་འབྲས་བུ་ཆེ་ཤོས་ཡིན་པས་འབྲས་བུ་ཆེ། གནས་གཙང་གཞན་ལས་མི་ཆེ་
བས་མི་ཆེ། ཉོན་མོངས་ཀྱིས་མི་གདུང་བས་མི་གདུང། ལུས་ཞི་བའི་བདེ་བ་སྣང་བའི་ཕྱིར། གྱ་ནོམ་སྣང་མཐོང་བ་རྣམ་པར་དག་པས་ཤིན་ཏུ་མཐོང། གཟུགས་ཅན་གྱི་གནས་ཀྱི་མཐོ་ཤོས་ཡིན་
པས་འོག་མིན། སྦྱོར་བའི་དུས་སུ་ཆོས་ཐམས་ཅད་ནམ་མཁའ་ལྟར་དུ་མཐའ་ཡས་རྣམ་ཤེས་ལྟར་དུ་མཐའ་ཡས། གཟུང་བྱ་ཅི་ཡང་མེད་འདུ་ཤེས་རགས་པ་ནི་ཡོད་པ་མིན། ཕྲ་བ་ནི་མེད་པ་མ་
ཡིན་སྙམ་དུ་སྒོམ་པ་ལས་ཐོབ་པའི་ཕྱིར། ནམ་མཁའ་མཐའ་ཡས་ཞེས་སོགས་རིམས་བཞིན་བརྗོད་དོ། །གཉིས་པ་ལ། སའི་དངོས་གཞི་ལས། གྲངས་དང་གནས་དང་ཚད་རྣམས་དང། ཚེའི་

[154B] སྐྱེ་བ་དང་ནི་ལུས་རྣམས་དང། རྒྱུ་དང་རྐྱེན་རྣམས་རྒྱ་ཆེར་རོ། །ཞེས་གསུངས་ལ་གྲངས་ནི་མཛོད་ལས། དེ་ནི་དམྱལ་སོགས་འགྲོ་བ་ལྔ། རང་གི་མིང་གིས་བསྟན་དེ་དག་
ཉོན་མོངས་ཅན་མིན་ལུང་བསྟན་མིན། སེམས་ཅན་ཞེས་བྱ་བར་སྲིད་མིན། ཅེས་ཁམས་གསུམ་གྱི་འགྲོ་བ་རིགས་ལྔར་བསྡུས་ཤིང། བར་དོ་ངེས་མ་བསྡུས་པ་དང། འགྲོ་བ་རྣམས་མ་སྒྲིབ་ལུང་མ་བསྟན་དུ་
བཤད་ལ། ཡབ་སྲས་མཇལ་བའི་མདོ་ལས། སེམས་ཅན་ཚོགས་ཀྱི་འགྲོ་དྲུག་གང་བསྟན་པ། སེམས་ཅན་དམྱལ་དང་དུད་འགྲོ་ཡི་དྭགས་དང་ལྷ་མིན་རིས་དང་མི་དང་ལྷ་ཡི་རྣམས། མི་ཡི་སེངྒེས་
ཀུན་རྫོབ་བཏགས་པ་མཛད། ཅེས་འགྲོ་བ་རིག་དྲུག་སའི་དངོས་གཞི་ལས་ལྷ་མ་ཡིན་རྣམས་ནི་ལྷའི་འགྲོ་བས་བསྡུས་པ་ཁོ་ནར་ལྟ་ཞེས་དང། མདོ་དྲན་པ་ཉེར་བཞག་ལས། ལྷ་མ་ཡིན་ཁ་ཅིག་བདུད་རིས་ཀྱི་
ཡི་དྭགས་སུ་བཤད་དོ། །དྲི་ཟ་བར་དོ་དང། དེ་ལས་གཞན་པ་གཉིས་སུ་གསུངས་པའི་སྔ་མ་ནི་འགྲོ་བས་མ་བསྡུས་ལ། ཕྱི་མ་ནི་ལྷའི་འགྲོ་བས་བསྡུས་ཤིང་ཀླུ་དང། ནམ་མཁའ་ལྡིང་དང། ལྟོ་
འཕྱེ་ཆེན་པོ་ཀླུ་ཆེན་པོ་རྣམས་དང། མི་འམ་ཅི་དུད་འགྲོ་མིའི་རྣམ་པ་ཅན་རྣམས་ནི་དུད་འགྲོས་བསྡུས་ཤ་ཟ་དང། གྲུལ་བུམ་དང་སྲུལ་པོ་ལུས་སྡུལ་པོ་རྣམས་ཡི་དྭགས་སུ་བསྡུས་པར་གཞི་འགྲེལ་ལས་

[155A]༄༅། །བཤད་དོ། །ཨ་མྲྀ་ཀོ་ཀ་ནས་རིགས་འཛིན་ལྷ་མིན་གནོད་སྦྱིན་དང། སྲིན་པོ་དྲི་ཟ་མི་འམ་ཅི། ཤ་ཟ་གསང་བ་གྲུབ་པ་དང། འབྱུང་པོ་ལྷའི་སྐྱེ་གནས་ཅན། ཞེས་འབྱུང་པོར་བཤད་
པའང་ཡོད་དོ། །སྲིན་པོ་ནི་ལྷ་དང་ཡི་དྭགས་སུ་ཏོགས་པ་གཉིས་ཡོད། སྨྱོ་བྱེད། བརྗེད་བྱེད། སྐེམ་བྱེད། གྲིབ་གནོན་གནོན་པོ། ནམ་གྲུའི་གདོན། བྱའི་གདོན་ཚངས་པའི་སྲིད་སྲིན་པོ་སོགས་ཡི་དགྶུ་
བཅོམ་ལྡན་རིག་རལ་བཞེད། གནས་ནི། འདོད་པར་ཚ་དམྱལ་བརྒྱད་གྲང་དམྱལ་བརྒྱད། ཡི་དྭགས་དང་ལྷ་མིན་ཏེ་བཅོ་བརྒྱད། དུད་འགྲོ་ནི་ལྷ་མི་དང་ལྷན་ཅིག་རྒྱུ་བས་གནས་གཞན་ལོག་པ་
མེད༑ ཉེ་འཁོར་བའི་དམྱལ་བ་ནི་ཚ་དམྱལ་དང་གྲང་དམྱལ་གྱི་འཁོར་ན་ཡོད་ཅིང། ཉི་ཚེ་པ་ནི་མིའི་གནས་ན་ཡོད་པས་གནས་གཞན་ལོག་པ་མ་གསུངས་གླིང་བཅུ་གཅིག་ན་མི་གནས་ཤིང་རྔ་ཡབ་ན་
སྲིན་པོ་གནས་ཏེ། གདགས་པ་ལས། གཅིག་ན་ནི་མི་མ་ཡིན་པ་རྣམས་སོ་།ཞེས་དང། ཡིད་ཀྱིས་ལས། གཅིག་ནི་སྲིན་མོའི་གླིང་ཡིནོ། ཞེས་བཤད་དོ། བདུད་ཀྱི་གནས་ནི། གཞན་འཕྲུལ་
དབང་བྱེད་ཀྱི་ནང་དུ་གཏོགས་ཤིང། ལོགས་ན་མེད་པས་འདོད་ལྷའི་གནས་དྲུག་སྟེ། འདོད་པར་གནས་གཞན་སུམ་ཅུ་རྩ་དྲུག་གཟུགས་ན་འདུ་ཤེས་མེད་པ་བ་ནི། འབྲས་བུ་ཆེ་བའི་ནང་དུ་གཏོགས་ལ་

[155B]བརྒྱད་ཡོད་དེ། ལང་གཤེགས་ལས། གཙང་མའི་གནས་རྣམས་སྤངས་པ་ཡི། འོག་མིན་གནས་ནི་ཉམས་དགའ་བར། ཡང་དག་རྫོགས་སངས་
དེར་སང་རྒྱ། སྤྲུལ་པ་དག་ནི་འདིར་སངས་རྒྱ། ཞེས་དང། འདོད་པའི་ཁམས་དང་གཟུགས་མེད་དུ་སངས་རྒྱས་རྣམ་པར་སངས་མི་རྒྱ་གཟུགས་ཀྱི་ཁམས་ཀྱི་འོག་མིན་དུ། འདོད་ཆགས་བྲལ་ཁྱོད་དེར་སངས་
རྒྱ། ཞེས་ཁམས་གསུམ་དུ་གཏོགས་པར་བསྟན་ལ་འདུས་པ་ཆེན་པོའི་མདོ་ལས། འོག་མིན་ཁམས་གསུམ་དུ་མ་གཏོགས་པར་གསུངས་པ་ནི། ཐེག་པ་མཐུན་མོངས་བ་ལྟར་ན། གཟུགས་ཁམས་གནས་
རིགས་བཅུ་བདུན་དུ་འདུས་པར་གསུངས་པ་དང་སྟུན་པའོ། །གཟུགས་མེད་ན་གནས་གཞན་ལོགས་པ་མེད་ཀྱང། མིང་གཞིའི་ཕུང་པོ་ལ་བཏགས་པའི་འགྲོ་བ་བཞི་སྟེ། མདོར་ན་འགྲོ་བ་རིགས་ལྔ་བཅུ་རྩ་
བཞིའོ། །མཛོད་ལས། དམྱལ་བ་ཡི་དྭགས་དུད་འགྲོ་དང། མི་རྣམས་དང་ནི་ལྷ་དྲུག་དག་འདོད་པའི་ཁམས་ཡིན་དམྱལ་བ་དང། གླིང་དབྱེ་བ་ལས་དེ་ཉི་ཤུ། གོང་མའི་གནས་དག་བཅུ་བདུན་ནི་
གཟུགས་ཁམས་ཡིན་དེར་སོ་སོ་ཡི། བྶཾ་གཏན་ས་ནི་གསུམ་པ་ཡིན། བཞི་པ་ས་ནི་བརྒྱད་པ་ཡིན། གཟུགས་མེད་ཁམས་ན་གཟུགས་མེད་དོ། །སྐྱེ་བ་ལ་ནི་རྣམ་པ་བཞི། ཞེས་བཤད་དོ། །ཚད་༄༅། །ལ་ལུས་ཚད་ནི། དྲན་པ་ཉེར་བཞག་ཏུ། མནར་མེད་ཀྱི་སེམས་ཅན་ཁ་ཅིག་ལ་ལུས་དཔག་ཚད་སུམ་འབུམ་ཡོད་ཅེས་བསླབ་བཏུས་སུ་འབྱུང། ཡང་མདོ་ཁ་ཅིག་ལས། དེའི་ལུས་དཔག་
ཚད་སུམ་སྟོང་དང། རྫུན་སྨྲས་པ་ལ་ལྕེ་དཔག་ཚད་ལྔ་བརྒྱ་པ་དང། མཚམས་མེད་གཅིག་བྱས་པ་ལ་ལུས་དཔག་ཚད་གཅིག་ལྔ་བྱས་པ་ལ་དཔག་ཚད་ལྔར་བཤད་ལ། མདོ་མྱད་འདས་ལས། མཚམས་མེད་
བྱས་པ་ལ་ལུས་དཔག་ཚད་བརྒྱད་ཁྲི་ཡོད་ཀྱང་གཅིག་ལ་གཅིག་མི་ཐོགས་པ་དང། དཀོན་མཆོག་ཏ་ལའི་མདོ་ལས། ཐེག་ཆེན་ལ་སྐུར་བ་བཏབ་པའི་ལྕེ་དཔག་ཚད་འབུམ་ཡོད་པར་གསུངས་ལ། ཆོས་མངོན་པའི་ལུགས་
ལ་ངན་སོང་གི་ལུས་ཚད་དངོས་སུ་མ་བཤད་དེ། དེ་ཙམ་འཇིག་རྟེན་གྱི་ཁམས་འདིར་མི་ཤོང་བར་མངོན་ནོ། །ཤེར་ཕྱིན་གྱི་མདོ་ལས་ཐེག་ཆེན་གྱི་ཆོས་སྤོང་བའི་སེམས་ཅན་དམྱལ་བའི་ལུས་ཚད་དང་ཚེ་ཚད་དཔག་པར་
མི་ནུས་པར་གྶུངྶོ། །དུད་འགྲོ་ཆུང་བ་ལ། སྐྲའི་རྩེ་མོ་ལྔ་བཅུའི་ཆ་ཙམ་དང། ཆུ་སྲིན་ཆེ་བ་ལ་དཔག་ཚད་ཉི་སྟོང་བདུན་བརྒྱ་ཡོད། ཅེས་བཟང་སྐྱོང་གིས་ཞུས་པའི་མདོ་ལས་གསུངས། ཡི་དྭགས་ཆུང་བ་མཐོ་
གང་ཙམ་དང། ཆེ་བ་དཔག་ཚད་སྟོང་ཞེས་མདོ་ཉི་མའི་སྙིང་པོ་ལས་གསུངས། སའི་དངོས་གཞིར། ངན་སོང་གསུམ་གྱི་ལུས་ཚད་མ་ངེས་ཏེ། སྡིག་པ་ཇི་ལྟར་ཆེ་ཞིང་ལུས་ཆེ་ལ། །ཆུང་ཞིང་ལུས་ཆུང་

[156B] འཛམ་བུ་གླིང་པ་རྣམས་ཀྱི་ལུས་ཚད། །མཛོད་ལས། འཁྲུ་བཞི་པ་དང་ཕྱེད་དང་བཞི། །ཤར་དང་བ་ལང་སྤྱོད་དང་ནི། །བྱང་ཞེས་བྱ་བ་ཉིས་འགྱུར་སྐྱེ། །ཞེས་འཛམ་བུ་གླིང་གི་མི་རྣམས་ཕལ་ཆེར་རང་འཁྲུ་ཕྱེད་
དང་བྮིའམ། བཞི་གང་རུང་དུ་དེས། སའི་དངོས་གཞིར། གླིང་གཞན་གསུམ་པོ་ལུས་རང་འཁྲུ་ཕྱེད་དང་བཞི་པ་ཡིན་ཞིང་ཤིན་ཏུ་ཆེ། ཞེས་གསུངས། མཛོད་ལྟར་ན་འཁྲུ་བརྒྱད། བཅུ་དྲུག་སུམ་ཅུ་རྩ་གཉིས་ཏེ། མཛོད་
ལས༑ འོད་དང་ལྡན་པའི་ལྷ་ཡི་ལུས། རྒྱང་གྲགས་དག་ནི་བཞི་ཆ་ནས། ཕྱེད་དང་གཉིས་ཀྱི་བར་དུ་སྐྱེད། ཅེས་འདོད་ལྷ་དང་པོ་ལ་རྒྱང་གྲགས་བཞི་ཆ་ནས། དེ་ནས་རྒྱང་གྲགས་བཞི་ཆ་རེ་འཕེལ་བར་གསུངས་ལ་
སའི་དངོས་གཞིར་སུམ་ཅུ་རྩ་གསུམ་པ་རྒྱང་གྲགས་བཞི་ཆ་གཅིག་གི་ལྷག་ལ། བརྒྱ་བྱིན་དང། འཐབ་བྲལ་བ་རྒྱང་གྲགས་ཕྱེད་གཞན་འདྲ་བར་གསུངས་སོ། །མཛོད་ལས། གཟུགས་ཅན་དང་པོ་དཔག་ཚད་ཕྱེད། དེ་ཡི་གོང་
མ་ཕྱེད་ཕྱེད་སྐྱེད། འོད་ཆུང་རྣམས་ཀྱི་ལྟག་ཡན་ཆད། ལུས་ནི་ཉིས་འགྱུར་ཉིས་འགྱུར་ཏེ། སྤྲིན་མེད་དཔག་ཚད་གསུམ་དོར་རོ། །ཞེས་ཚངས་རིས་པ་དཔག་ཚད་ཕྱེད། མདུན་ན་འདོན་གཅིག་ཚངས་ཆེན་པ་
ཕྱེད་གཉིས། འོད་ཆུང་པ་ལ་གཉིས། དེ་ཡན་ཆད་ཉིས་འགྱུར་ཉིས་འགྱུར་ཏེ། སྤྲིན་མེད་ལ་དཔག་ཚད་བརྒྱ་ཉེར་བརྒྱད་དུ་བྱས་པའི་སྟེང་དུ་གསུམ་ངོར་བས་བརྒྱ་ཉེར་ལྔ། དེ་ནས་འོག་མིན་ལ་ཁྲི་དྲུག་སྟོང་གི་བར་
ཕྱེད་གཉིས། འོད་ཆུང་པ་ལ་གཉིས། དེ་ཡན་ཆད་ཉིས་འགྱུར་ཉིས་འགྱུར་ཏེ། སྤྲིན་མེད་ལ་དཔག་ཚད་བརྒྱ་ཉེར་བརྒྱད་དུ་བྱས་པའི་སྟེང་དུ་གསུམ་ངོར་བས་བརྒྱ་ཉེར་ལྔ། དེ་ནས་འོག་མིན་ལ་ཁྲི་དྲུག་སྟོང་གི་བར་

[157A]༄༅། །ཡོད་པར་བཤད། ལྷ་མིན་རྣམས་ནི་སུམ་ཅུ་རྩ་གསུམ་པ་དང་འདྲ་བར་སའི་དངོས་གཞིར་བཤད་དོ། །ཚེ་ཚད་ནི་མཛོད་ལས་སྒྲ་མི་སྙན་ན་ཚེ་སྟོང་སྟེ། གཉིས་ན་ཕྱེད་ཕྱེད་སྤངས་པའོ། །ཞེས་
པའི་ཚེ་ནི་ལོ་ཡིན་ལ། ནུབ་པས་ལྔ་བརྒྱ། ཤར་པས་ཉིས་བརྒྱ་ལྔ་བཅུའོ། །མཛོད་ལས། འདི་ན་མ་དེས་ཐ་མར་ནི། །ལོ་བཅུ་དང་པོ་དཔག་ཏུ་མེད། །ཅེས་མཐར་ཚེ་ལོ་བཅུ་པར་འགྱུར་ལ། སྔོན་ནི་ཚེ་ལོ་དཔག་མེད་
ཐུབ་པར་གསུངས་སོ། །ཡང་དེ་ཉིད་ལས། མི་རྣམས་ཀྱི་ལོ་ལྔ་བཅུ་ལ། འདོད་པ་དག་གི་ལྷ་རྣམས་ལས། །འོག་མ་དག་གི་ཉིན་ཞག་གཅིག་།དེས་ན་ཚེ་ལོ་ལྔ་བརྒྱའོ། །གོང་མ་གཉིས་གཉིས་འགྱུར་རོ་།ཞེས་
མི་ལོ་ལྔ་བཅུ་ལ་རྒྱལ་ཆེན་རིས་བཞི་པའི་ཉིན་ཞག་གཅིག་དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་ལྔ་བརྒྱ། །དེ་བཞིན་དུ་མི་ལོ་བརྒྱ། །ཉིས་བརྒྱ། བཞི་བརྒྱ། བརྒྱད་བརྒྱ་སྟོང་དྲུག་བརྒྱ་རྣམས་སུམ་
ཅུ་རྩ་གསུམ་པ་སོགས་ཀྱི་རིམ་པ་བཞིན་ཚེའི་ཚད་དུ་བཞག་གོ་།གཉའ་ཤིང་འཛིན་ཡན་ཆད་ན་ཉི་ཟླ་མེད་ཀྱང། ཉིན་མཚན་གྱི་ཐ་སྙད་ནི་པདྨ་ཁ་ཕྱེ་བཙུམས་དང། བྱ་སྐད་འབྱིན་མི་འབྱིན་དང། གཉིད་སངས་
བྲོ་ལས་ཉིན་མཚན་དུ་བཞག་རང་ལུས་ཀྱི་འོད་ཀྱིས་སྣང་བས་བྱ་བ་བྱེད་དོ། །ཡང་དེ་ཉིད་ལས། གཟུགས་ཅན་ཉིན་མཚན་མེད་ཚེ་ནི་།རང་ལུས་གཞལ་པའི་བསྐལ་པ་ཡི། ཞེས་གཟུགས་ཁམས་

[157B] རང་གི་ལུས་ཚད་འཇལ་བས་དཔག་ཚད་ཀྱི་གྲངས་ལས་ཚེ་ཚད་རྟོགས་པར་བྱ་ལ། ཡང་དེ་ཉིད་ལས་འོད་ཆུང་ནས་བཟུངས་བསྐལ་ཆེན་ཏེ། །དེའི་འོག་མ་ཕྱེད་ཡིན་ནོ་།ཞེས་པས་
བསྐལ་ཆེན་ཕྱེད་ལ་བསྐལ་པར་བྱས་པའི་དེའི་ཕྱེད་ཚངས་རིས་པས་བར་བསྐལ་ཉི་ཤུ་མདུན་ན་འདོན་གྱི་བར་བསྐལ་བཞི་བཅུ་ཚངས་ཆེན་པས་དྲུག་ཅུ། ཞེས་གསུངས་པས་ནི་དྲུག་ཅུ་དང་ཉེ་བས་དེ་ལྟར་གསུངས་ཀྱི་
ལྔ་བཅུ་ང་དགུ་ལས་མེད་དེ། འཇིག་རྟེན་འཆགས་པའི་འགོ་ལ་སྐྱེས་ནས་སྣོང་འཇིག་པའི་གོང་དུ་ཤི་བའི་ཕྱིར། དེ་ཡན་བསྐལ་ཆེན་ཏེ། འོད་ཆུང་བསྐལ་ཆེན་གཉིས། སྤྲིན་མེད་པས་བརྒྱ་ཉི་ཤུ་རྩ་ལྔ། འོག་མིན་
པས་ཁྲི་དྲུག་སྟོང་གི་བར་རོ། །དེ་ཉིད་ལས། གཟུགས་མེད་བསྐལ་པ་སྟོང་ཕྲག་ནི། །ཉི་ཤུ་ལྷག་པས་ལྷག་པ་ཡིན། །ཞེས་པས་གཟུགས་མེད་བཞི་པོ་བསྐལ་ཆེན་ཉི་ཁྲི་བཞི་ཁྲི། དྲུག་ཁྲི། བརྒྱད་ཁྲིའོ། །དེ་ཉིད་
ལས། ཡང་གསོས་ལ་སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །དེས་ན་དེ་དག་རྣམས་ཀྱི་ཚེ། །འདོད་པའི་ལྷ་དང་འདྲ་བ་ཡིན། །ཞེས་རྒྱལ་ཆེན་རིས་བཞིའི་ཚེ་ཚད་ནི། །ཡང་གསོས་པའི་ཉིན་
ཞག་གཅིག་ཡིན་ལ། དེ་སྒྲེས་པའི་རང་ལོ་ལྔ་བརྒྱའོ། །དེ་བཞིན་དུ་གཞན་འཕྲུལ་དབང་བྱེད་པའི་ཚེ་ལ་ཉིན་ཞག་གཅིག་ཏུ་བྱས་པའི་ལོ་ཁྲི་དྲུག་སྟོང་གི་བར་རོ། །དེ་ཉིད་ལས། རབ་ཏུ་ཚ་ཕྱེད་མནར་མེད་ནི། བར་

[158A]༄༅། །གྱི་བསྐལ་པའོ་དུད་འགྲོ་རྣམས། །མཆོག་རིང་བསྐལ་པའོ་ཡི་དྭགས་རྣམས། ཟླ་བ་ཉིན་ཞག་གི་ལྔ་བརྒྱ། ཞེས་པས་རབ་ཚ་བ་བསྐལ་ཕྱེད། མནར་མེད་བར་བསྐལ་གཅིག་གདགས་པ་ལས། དམྱལ་
བ་འདི་གཉིས་དང། ཚངས་རིས། ཚངས་པ་མདུན་ན་འདོན་གཉིས་ཚེ་མཉམ་པར་བཤད་དོ། །དུད་འགྲོ་ནི་ཚེ་ཚད་མངེས་ཀྱང། མཆོག་ཏུ་རིང་བ་རྣམས་ཀྱིས་བསྐལ་བ་ཐུབ་སྟེ། ལུང་གཞི་ལས། ཀླུ་བརྒྱད་པོ་ནི་ཀླུ་ཆེན་པོ་སྟེ་བསྐལ་
པར་གནས་པས་ས་འཛིན་པའོ། །ཞེས་གསུངས་པའི་ཕྱིར། ཡི་དྭགས་ཀྱི། མིའི་ཟླ་བ་ལ་ཉིན་ཞག་ཏུ་བྱས་པས་ལོ་ལྔ་བརྒྱ་སྟེ། མི་ལོ་ཁྲི་ལྔ་སྟོང་ངོ། །མཛོད་ལས། ཏིལ་སྦྱངས་ནས་ནི་ལོ་བརྒྱ་ཞིག་ཏིལ་གཅིག་ཕྱུད་
པས་ཟད་གྱུར་པ། །ཆུ་སྦུར་ཅན་གྱི་ཚེ་ཡིན་ཏེ། །གཞན་གྱི་ཚེ་ནི་ཉི་ཤུར་འགྱུར། །ཞེས་ཏི་ལ་ཁལ་བརྒྱད་ཅུས་གང་པའི་སྦྱངས་ནས། ལོ་བརྒྱ་བརྒྱ་ནས་ཏིལ་རེ་རེ་བོར་བས་ཟད་པ་ཙམ། ཆུ་སྦུར་ཅན་གྱི་ཚེ་ཚད་ཡིན་ལ། གྲང་དམྱལ་
ཕྱི་མ་ཕྱི་མ་སྔ་མ་སྔ་མའི་ཚེ་ཚད་ཉི་ཤུར་འགྱུར་རོ་།ཡེ་ཤེས་རྒྱན་མདོ་ལས། དུད་འགྲོ་ཚེ་ཉིན་གཅིག་པ་དང། ལོ་བརྒྱ་པ་དང། བསྐལ་པར་ཐུབ་པ་དང། བསམ་གཏན་དང་པོས་བསྐལ་པ་གཅིག་དང། གཉིས་པས་གཉིས་
དང། གསུམ་པས་བཞི་དང། བཞི་པས་བརྒྱད་དང། གཟུགས་མེད་དང་པོས་ཉི་ཁྲི་ཆིག་སྟོང། དེ་ཕན་ཆད་ཉིས་ཁྲི་ཆིག་སྟོང་རེ་རེས་ལྷག་པ་དང། ཏིལ་གྱི་སྦྱངས་དུ་ཁལ་དྲུག་ཅུ་རྩ་བཞི་པར་བཤད་དོ། །ལྷ་མ་ཡིན་སུམ་

[158B]དོ། །སྒྲ་མི་སྙན་མ་གཏོགས་པ་ན། དུས་མིན་གྱི་འཆི་བ་ཕལ་ཆེར་ན་ཡོད་དོ། །ལོངས་སྤྱོད་ཀྱི་ཁྱད་པར་ལ་བདེ་བ་ལ་ལོངས་སྤྱོད་པའི་ཚུལ་དང། སྡུག་བསྔལ་ལ་
ལོངས་སྤྱོད་པའི་ཚུལ་གཉིས། དང་པོ་ལ་མདོར་བསྟན་རྒྱས་བཤད་གཉིས། དང་པོ་ནི། ཁམས་གསུམ་གྱི་འཁོར་བ་མཐའ་དག་སྡུག་བསྔལ་གྱི་རང་བཞིན་ལས་མ་འདས་ཏེ། དེ་དག་གི་འགྲོ་བ་རྣམས་ནི་སྡུག་བསྔལ་
རགས་པ་འགགས་པའི་ཟག་བཅས་ལ་བདེ་བར་ཞེན་པ་ཙམ་ཡིན་པའི་ཕྱིར། རྟགས་ཁྱབ་གྲུབ་སྟེ། ལས་ཉོན་གྱིས་འཕངས་པའི་ཟག་བཅས་རྣམས་ལ་རང་བཞིན་གྱི་བདེ་བ་ཅུང་ཟད་ཀྱང་ཡོད་པ་མིན་ཏེ་དཔེར་ན་མི་གཙང་བ་ལ་
རང་བཞིན་གྱི་དྲི་ཞིམ་མེད་ཀྱང། སྦྲང་བུ་སོགས་ལ་ལས་དབང་གིས་ཞིམ་པར་སྣང་བ་བཞིན། དེ་སྐད་དུ་ཡང། རྒྱུད་བླར། མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་ན་བདེ་བ་མེད་།ཅེས་གསུངས། གཉིས་པ་
ལ་དྲུག་ཡོད་པའི་དང་པོ་དམྱལ་བའི་སྡུག་བསྔལ་ལ་ལོངས་སྤྱོད་པའི་ཚུལ་ནི། བཤེས་སྤྲིངས་ལས། སེམས་ཅན་ཉེས་པ་སྤྱད་པ་སྤྱོད་པ་རྣམས། །ཡང་གསོས་ཐིག་ནག་རབ་ཏུ་ཚ་བ་དང། །བསྡུས་འཇོམས་དུ་འབོད་མནར་
མེད་ལ་སོགས་པའི། །དམྱལ་བ་རྣམས་སུ་རྟག་ཏུ་སྡུག་བསྔལ་འགྱུར་།ཞེས་གསུངས་པའི་སོགས་ཁོངས་ནས་གྲང་དམྱལ་བརྒྱད་ལ་སོགས་པ་འདོན་ཞིང། ཡང་དེ་ཉིད་ལས། ཁ་ཅིག་ཏིལ་བཞིན་འཚིར་ཏེ་དེ་བཞིན་

[159A]༄༅། །གཞན། ཕྱེ་མ་ཞིབ་མོ་བཞིན་དུ་ཕྱེ་མར་རློག་ཁ་ཅིག་སོག་ལེས་འདྲ་སྟེ་དེ་བཞིན་གཞན། །སྟ་རེ་མི་ཟད་སོ་རྣོན་རྣམས་ཀྱིས་གཤགས། །དེ་བཞིན་གཞན་དག་ཁྲོ་ཆུ་ཞུས་པ་ཡིས། །ཁུ་བ་འབར་
བ་འཁྲིགས་པ་ལྡུད་པར་བགྱི། །ཁ་ཅིག་ལྕགས་ཀྱི་གསལ་ཞིང་རབ་འབར་བའི། །ཚེར་མ་ཅན་ལ་ཀུན་ཏུ་རྒྱུག་པར་བགྱི། །ཁ་ཅིག་ལྕགས་ཀྱི་མཆེ་བ་ལྡན་པའི་ཁྱི། །གཏུམ་པོས་འབད་ཅིང་ལག་པ་གནམ་དུ་སྒྲེང་
དབང་མེད་གཞན་དག་ལྕགས་མཆུ་སྣོན་པོ་དང། །སེན་མོ་མི་ཟད་ལྡན་པའི་ཁྭ་རྣམས་ཐོག་ཁ་ཅིག་སྲིན་བུ་སྦུར་པ་སྣ་ཚོགས་དང་།ཤ་སྦྲང་སྦྲང་མ་ནག་པོ་ཁྲི་ཕྲག་དག་རེག་ན་མི་བཟོད་རྨ་སོལ་ཆེར་འབྱིན་
པས༑ ༑ཟ་བར་བགྱིད་ཅིང་འདྲེ་ལྡོག་སྨྲེ་ངག་འདོན། །ཁ་ཅིག་འདག་མ་འབར་བའི་ཚོགས་སུ་ནི། །རྒྱུན་མི་ཆད་པར་རབ་སྲེགས་ཁ་ཡང་བགྲད། །ཁ་ཅིག་ལྕགས་ལས་བྱས་པའི་ཟངས་ཆེན་དུ། །སྤྱིའུ་ཚུགས་
འབྲས་ཀྱི་ཅུང་འཚེད་བཞིན་དུ་འཚེད། །སྡིག་ཅན་དབུགས་འབྱུང་འགག་པ་ཙམ་ཞིག་གིས། །དུས་ཀྱི་བར་དུ་ཆོད་རྣམས་དམྱལ་བ་ཡི། །སྡུག་བསྔལ་གཞལ་ལས་ཐོས་ནས་རྣམ་སྟོང་དུ། །མི་འཇིགས་གང་
ལགས་རྡོ་རྗེའི་རང་བཞིན་ནོ། །དམྱལ་བ་བྲིས་པ་མཐོང་དང་ཐོས་པ་དང། །དྲན་དང་ཀླགས་དང་གཟུག་སུ་བགྱིས་རྣམས་ཀྱང། །འཇིགས་པ་བསྐྱེད་པར་གྱུར་ན་མི་ཟད་པའི། །རྣམ་སྨིན་ཉམ་སུ་སྨྱོང་ན་སྨོས་ཅི་

[159B] བདེ་བ་ཀུན་གྱི་ནང་ན་སྲེད་ཟད་པ། །བདེ་བའི་བདག་པོར་བགྱིད་པ་ཇི་ལྟ་བ། །དེ་བཞིན་སྡུག་བསྔལ་ཀུན་གྱི་ནང་ན་ནི། །མནར་མེད་དབའི་སྡུག་བསྔལ་རབ་མི་ཟད། །འདི་ན་ཉིན་གཅིག་མདུང་ཐུང་སུམ་
བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། །དེས་ནི་དམྱལ་བའི་སྡུག་བསྔལ་ཆུད་དུ་ལའང། །འོལ་ཡད་མི་བགྱིད་ཆར་ཡང་མི་ཕོད་དོ། །དེ་ལྟར་སྡུག་བསྔལ་ཤིན་ཏུ་མི་བཟད་ལོ། །ཕྱེ་བ་ཕྲག་བརྒྱས་
ཉམས་སུ་མྱོང་ཡང་ནི། །ཇི་སྲིད་མི་དག་དེ་ཟད་མ་གྱུར་པ། །དེ་སྲིད་སྲོག་དང་བྲལ་བར་མི་འགྱུར་རོ། །མི་དགེའི་འབྲས་འདི་རྣམས་ཀྱི་ས་བོན་ནི། །ལུས་ངག་ཡིད་ཀྱི་ཉེས་སྤྱོད་ཁྱོད་ཀྱིས་ནི། །ཅི་ནས་དེ་རྡུལ་ཙམ་ཡང་མ་
མཆིས་པ། །དེ་ལྟར་ཉིད་ཀྱི་རྩལ་གྱི་འབད་པར་མཛོད། །ཅེས་དང་དུད་འགྲོའི་སྡུག་བསྔལ་ལ་ལོངས་སྤྱོད་པའི་ཚུལ་ནི། དེ་ཉིད་ལས་དུད་འགྲོའི་སྐྱེ་གནས་ན་ཡང་བསོད་པ་དང། བཅིང་དང་བརྡེག་སོགས་སྡུག་བསྔལ་
སྣ་ཚོགས་པ། ཞི་འགྱུར་དགེ་བ་སྤངས་པ་རྣམས་ལ་ནི། །གཅིག་ལ་གཅིག་ཟ་ཤིན་ཏུ་མི་ཟད་པ། །ཁ་ཅིག་མུ་ཏིག་བལ་དང་རུས་པ་ཁྲག་།ཤ་དང་ལྤགས་པའི་ཆེད་དུ་འཆི་བར་འགྱུར། །གཞན་དག་དབང་མེད་
རྡོ་བ་ལག་པ་དང། །ལྕགས་དང་ལྕགས་ཀྱུས་བཏབ་པ་བཏབ་སྟེ་བཀོལ། །ཞེས་དང། ཡི་དྭགས་ཀྱི་སྡུག་བསྔལ་ལ་ལོངས་སྤྱོད་ཚུལ་ནི། །དེ་ཉིད་ལས། ཡི་དྭགས་ན་ཡང་འདོད་པས་ཕོངས་པ་ཡིས་།སྐྱེད་པའི་སྡུག་

[160A]༄༅། །བསྔལ་རྒྱུན་ཆགས་མི་ཆོས་པ། །བཀྲེས་སྐོམ་གྲང་དྲོ་ངལ་དང་འཇིག་པ་ཡིས། །བསྐྱེད་པ་ཤིན་ཏུ་མི་ཟད་བསྟེན་འྪལོ་།ཁ་ཅིག་ཁ་ནི་ཁབ་ཀྱི་མིག་ཙམ་ལ། །ལྟོ་བ་རིའི་ལྟོས་ཙམ་བཀྲེས་པས་ཉེན། །མི་
གཙང་གྱི་ནར་བོར་བ་ཅུང་ཟད་ཀྱང། །འཚལ་བའི་མཐུ་དང་ལྡན་པ་མ་ལགྶོ། །ཁ་ཅིག་ལྤགས་རུས་ལུས་ཤིང་གཅེར་བུ་སྟེ། །ཏ་ལ་ཡ་ཐོག་སྐམ་པ་ལྟ་བུ་ལགས། །ཁ་ཅིག་མཚན་ཤིང་ཁ་ནས་འབར་བ་སྟེ། །ཟས་སུ་
འབར་བའི་ཁར་འབབ་བྱེ་མ་འཚལ། །རྨང་རིགས་འགལ་ན་རྣིག་དང་ཕྱི་ས་དང། །ཁྲག་སོགས་མི་གཙང་པ་ཡང་མི་རྙེད་དེ། །ཕན་ཚུན་གདོང་དུ་འཚོག་ཅིང་མགྲིན་པ་ནས། །སྦ་བ་འབྱུང་བ་སྨིན་པའི་རྣག་འྪལོ། །ཡི་དྭགས་
རྣཾས་ལ་སོས་ཀའི་དུས་སུ་ནི། །ཟླ་བའང་ཚ་ལ་དགུན་ནི་ཉི་མའང་གྲང། །ལྗོན་ཤིང་འབྲས་བུ་མེད་འགྱུར་འདི་དག་གིས། །ལྟས་པ་ཙམ་གྱིས་ཀླུང་ཡང་སྐམ་པར་འགྱུར། །བར་ཆད་མེད་པར་སྡུག་བསྔལ་
བསྟེན་གྱུར་པ། །ཉེས་པར་སྤྱད་པའི་ལས་ཀྱི་བཞག་པ་ནི། །སྲ་བས་བཅིངས་པའི་ལུས་ཅན་ཁ་ཅིག་ལོ། །ལྔ་སྟོང་དག་དང་ཁྲིར་ཡང་འཆི་མི་འགྱུར། །དེ་ལྟར་ཡི་དྭགས་རྣམས་ཀྱི་སྣ་ཚོགས་པའི་།སྡུབ་བསྔལ་རོ་གཅིག་ཐོབ་པ་
གང་ལགས་པ། །དེ་ཡི་རྒྱུ་ནི་སྐྱེ་བོ་འཇུང་དགའ་བ། །སེར་སྣ་འཕཊ་མིན་ལགས་པར་སདྱས་གསུངས། ཞེས་དང། ལྷའི་སྡུག་བསྔལ་ལ་ལོངས་སྤྱོད་པའི་ཚུལ་ནི། །དེ་ཉིད་ལས། མཐོ་རིས་ན་ཡང་བདེ་ཆེན་དེ་དག་གི། འཆི་འཕོའི་སྡུག་བསྔལ་ཉིད་

[160B] །དེ་ལྟར་བསམ་ནས་ཡ་རབས་རྣམས་ཀྱིས་ནི་།ཟད་འགྱུར་མཐོ་རིས་སླད་དུ་སྲེད་མི་བགྱིད། །ལུས་ཀྱི་ཁ་དོག་མི་སྡུག་འགྱུར་བ་དང། སྟན་ལ་མི་དགའ་མེ་ཏོག་འཕྲེང་རྙིང་དང་།གོས་ལ་དྲི་མ་ཆགས་དང་ལུས་
ལ་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྒྲོན་བགྱིད་འཆི་ལྟས་ལྔ། །མཐོ་རིས་གནས་པའི་ལྷ་རྣམས་ལ་འབྱུང་སྟེ། །ས་སྟེང་མི་རྣམས་འཆི་བར་འགྱུར་བ་དག་།སྒྲོན་པར་འགྱུར་པའི་འཆི་ལྟས་
རྣམས་དང་འདྲ། །ལྷ་ཡི་འཇིག་རྟེན་དག་ནས་འཕོས་པ་ལ། །གལ་ཏེ་དགེ་བའི་ལྷག་མ་འགའ་མེད་ན། །དེ་ནས་དབང་མེད་དུད་འགྲོ་ཡི་དྭགས་དང། །དམྱལ་ནང་གནས་པ་གང་ཡང་རུང་བར་འགྱུར། །ཞེས་དང། ལྷ་མ་ཡིན་གྱི་
སྡུག་བསྔལ་ལ་ལོངས་སྤྱོད་པའི་ཚུལ་ནི། དེ་ཉིད་ལས། ལྷ་མིན་དག་ནའང་རང་བཞིན་གྱིས་ལྷའི། །དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ཡང་འགྲོ་བ་ཡིས་།བསྒྲིབས་པས་བདེན་པ་མཐོང་བ་
མ་མཆིས་སོ། །འཁོར་བ་དེ་འདྲ་ལགས་པས་ལྷ་མི་དང། །དམྱལ་བ་དུད་འགྲོ་ཡི་དྭགས་རྣམས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་འགྱུར་ལེཊ་མཁྱེན་མཛོད། །ཅེས་གསུངས་སོ། །མིའི་སྡུག་
བསྔལ་ལ་ལོངས་སྤྱོད་པའི་ཚུལ་ནི་བསམ་གྱིས་མི་ཁྱབ་སྟེ། །སྐྱེ་བ་རྒ་བ་ན་བ་འཆི་བ། མི་སྡུག་པ་དང་འཕྲད་པ། སྡུག་པ་དང་བྲལ་བ། རེ་བ་འབྲས་བུ་མེད་པ། འདོད་པ་བཙལ་ཏེ་མ་རྙེད་པ་ལ་བརྟེན་ནས་འབྱུང་བའི་སྡུག་༄༅། །བསྔལ་སྡུག་བསྔལ་གྱི་སྡུག་བསྔལ་འགྱུར་བའི་སྡུག་བསྔལ། ཁྱབ་པ་འདུ་བྱེད་གྱི་སྡུག་བསྔལ། མདོར་ན་ཚིག་མི་སྙན་པ་ཙམ་ལ་བརྟེན་ནས་བྱུང་བའི་སྡུག་བསྔལ་ཡང་ཤིན་ཏུ་བཟོད་པར་དཀའ་བའི་
ཕྱིར་རོ། །དེས་ན་བདག་བདེ་ལེགས་སུ་འདོད་པ་རྣམས་ཀྱི་ཡང་སྲིད་སྤོངས་ཕྱིར་དུ་བརྩོན་འགྲུས་དྲག་པོ་རྩོམ་པར་རིགས་ཏེ། འཁོར་བ་མཐའ་དག་སྡུག་བསྔལ་གྱི་རང་བཞིན་ལས་མ་འདས་པར་ཡིད་ཆེས་
པའི་ལུང་དང། དྲི་མ་མེད་པའི་རིགས་པ་ལ་བརྟེན་ནས་འགྲུབ་པའི་ཕྱིར་ཏེ། མགོ་འམ་གོས་ལ་གློ་བུར་མེ་ཤོར་ན། །དེ་དག་ཕྱིར་ལྡོག་བགྱི་བ་བཏང་ནས་ཀྱང། །ཡང་སྲིད་མེད་པར་བགྱི་སླད་འབད་འཚལ་ཏེ།།
དེ་བས་ཆེས་མཆོག་དགོས་པ་གཞན་མ་མཆིས། །ཞེས་བཤེས་སྤྲེང་ལས་གསུངས་པའི་ཕྱིར། །བདེ་བ་ལ་ལོངས་སྤྱོད་ཚུལ་ནི། །དམྱལ་བ་བཞི་དང། ཡི་དྭགས་ལ་བདེ་བ་མེད་ཅེས་བྱུང་ལ། བྱེ་བྲག་སྨྲ་བ་ཁ་ཅིག་
རྣམ་སྨིན་ལས་སྐྱེས་པ་མེད་པ་ཡིན་གྱིས་རྒྱུ་མཐུན་ལས་སྐྱེས་པ་ཡོད། ཅེས་ཟེར། ཡི་དྭགས་རྫུ་འཕྲུལ་ཆེན་པོ་དང། དུད་འགྲོ་དང་མི་རྣམས་ལ་ཡ་བྱད་ཀྱི་བདེ་སྡུག་འདྲེས་མར་མྱོང་བ་ཡོད་ཅིང་
མིའི་ནང་ནས་འཁོར་ལོས་བསྒྱུར་བའི་རྒྱལ་པོ་ལ་ནི་རིན་པོ་ཆེ་སྣ་བདུན་དང། ཉེ་བའི་རིན་པོ་ཆེ་སྣ་བདུན་སོགས་ལ་བརྟེན་པའི་བདེ་བ་ཡོད་ལ། དེ་རྣམས་ཀྱི་འབྱུང་ཚུལ་ནི་ཚེས་བཅོ་ལྔ་ལ་གསོ་སྦྱོངས་བླངས་

[161B] ལྷའི་འཁོར་ལོ་རིན་པོ་ཆེ་རྩིབས་སྟོང། ལྟེ་བ་མུ་མཁྱུད་དང་བཅས་པ་དག་ཅིང་གཙང་བ། བརྒྱ་བྱིན་གྱི་བཀས་ལས་ཐམས་ཅད་པས་སྤྲུལ་ཏེ། རྒྱལ་པོ་ཆེན་པོ་བཞི་ལས་བརྒྱུད་
ནས་ལྷའི་ཕོ་ཉས་ཤར་ཕྱོགས་ནས་འབུལ་ལོ། །དེར་རྒྱལ་པོས་སྟན་ལས་ལང། བླ་གོས་ཕྲག་པ་གཅིག་ཏུ་ཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། ལག་པ་གཡོན་པར་གཞག་གཡས་
པས་ཤར་ཕྱོགས་སུ་ཕུལ་ཏེ་རྒྱལ་བར་གྱིས་ཤིག་ཅེས་བརྗོད་པས་འཁོར་ལོ་གང་དུ་འགྲོ་བའི་ཕྱི་བཞིན་དུ། རྒྱལ་པོ་དཔུང་དར་བཅས་པ་འགྲོ་ཞིང། རྒྱལ་ཕྲན་རྣམས་ཀྱིས་ཕྱག་འཚལ་བར་འགྱུར་ཏེ་
འདི་དག་ནི་ལྷའི་འབངས་ལགས་ཀྱི། ལྷས་འདི་དག་ལ་ལེགས་པར་རྗེས་སུ་བསྟན་དུ་གསོལ། དེས་གཙོ་བོ་དག་དེའི་ཕྱིར་ཁྱེད་ཅག་རང་རང་གི་རིགས་སུ་རྟོགས་པ་རྣམས་ལ་ཆོས་ཀྱི་རྗེས་སུ་སྟོན་ཅིག་ཆོས་མ་ཡིན་
པ་མ་བྱེད་ཅིག་ཆོས་མིན་དང། ལོག་པར་སྤྱོད་པ་རྣམས་ཡུལ་དུ་འདུག་ཏུ་མ་གཞུག་ཅིག་ཅེས་བགོ་བར་བྱེད་དོ། །གླང་པོ་ཐལ་དཀར་ཡན་ལག་བདུན་ ལྡན་  ལེགས་པར་གནས་པ་ཞིག་བརྒྱ་བྱིན་གྱི་བཀས་རབ་
བརྟན་གྱི་བུ་མཐུ་བོ་འབུལ་ལ། དེ་ཤི་ན་དེའི་འོག་མ་གཏོང་ཞིང་རྒྱལ་པོ་སྔར་ཤི་ན་དེ་རང་གནས་སུ་འགྲོའོ། །ནུབ་ཕྱོགས་ན་གླིང་ཕྲན་ཁམས་བུ་ཅན་ཞེས་བྱ་བ་ན་རྟ་སྤྲིན་གྱི་ཤུགས་ཅན་མདོག་

[162A]༄༅། །སྔོ་ལ་མགོ་བོ་སྣག་པ། ཕུམ་ཕུམ་ཡི་དུ་འོང་བ། འཁོར་ལ་རྟ་རྒྱལ་བརྒྱད་ཁྲིས་བསྐོར་བ་ཡོད། །དབང་པོའི་བཀས་དེས་ཐུ་བོ་སྟོང་བ་སོགས་འདྲ་ལ། ནོར་བུ་བེཌཱུརྱ་ཟུར་བརྒྱད་པ་
དཔག་ཚད་ཕྱེད་ཚུན་ཆད་དུ་འོད་ཀྱི་ཁྱབ་པ་ཞིག་ཀླུ་འམ་རྒྱལ་ཆེན་རིས་བཞིས་པས་འབུལ་ལོ། བཙུན་མོ་མདོག་ལྗང་ཁུ་ལུས་དང། །ཤ་རེགས་བས་གྲང་དུས་དྲོ། །དྲོ་དུས་གྲང་པ། བ་སྤུའི་ཁུད་པུ་དང། ཁ་
ནས་ཙན་དན་ཨུཏྤལ་ལའི་དྲི་འབྱུང་བ། སྔོན་དུ་ལྡང་ཞིང་ཕྱིས་ནས་ཉལ་ལ། བུ་མི་ཉུང་བ། རྒྱལ་བའི་སྔར་ཤི་ནས་ལྷར་སྐྱེའོ། །ཁྱིམ་བདག་ནི་ཕྱག་ཅིང་འབྱོར་བ་ཆེ་བ། ལྷའི་མིག་གིས་གཏེར་མཐོང་བ། ནོར་
གྱི་སྒོ་ནས་རྒྱལ་པོའི་དོན་སྒྲུབ་པའོ། །བློན་པོ་མཁས་ཤིང་འཛང་ལ་ཐོགས་མེད་ཀྱི་ཤེས་རབ་ཅན། །རིགས་པའི་དཔུང་འབུལ་ཞིང། མ་རིགས་པའི་སྐྱེ་བོ་རྣམས་སྐྲོད་པར་བྱེད་པ། །ངལ་ཞིང་དུབ་པར་མི་
བྱེད་པ་ཞིག་འབྱུང་ངོ། །ཞེས་ཆོས་མངོན་པ་ལས་གསུངས། བཅོམ་ལྡན་འདས་ཀྱི་མདོ་ལས། བུད་མེད་བསམ་པ་མཐུན། བུ་མང་པོ་བཙའ་རིགས་མྠུནི་རྒྱལ་པོ་བུད་མེད་གཞན་བསྟེན་པ་ལ་ཕྲ་དོག་
མེད་པ་དང། །ནོར་བུ་ནི་མཚན་མོ་དཔག་ཚད་བརྒྱར་འོད་འབྱུང་ཉིན་པར་ཚ་བ་སེལ། སྐོམ་ན་ཆུ་འབྱུང། རྒྱལ་པོའི་བསམ་པ་འགྲུབ། འོད་སྣ་ཚོགས་འབྱུང། དཔག་ཚད་བརྒྱར་ནད་མེད། མྱ་དམ་གྱི་ཐང་ལ་སོགས་

[162B] དུས་མིན་དུ་འཆི་བ་མེད་ཅིང། མི་མཐུན་ཕྱོགས་ཀྱི་གནོད་པ་མི་ནུས་པའོ། །གསེར་གྱི་འཁོར་ལོ་དཔག་ཚད་ལྔ་བརྒྱ་པ་ཉི་མ་གཅིག་ལ་དཔག་ཚད་འབུམ་དུ་འགྲོ་ནུས་ཤིང། གླིང་བཞི་དང་ལྷའི་གནས་སུ་
རྒྱལ་པོས་མི་ཐོས་པ་ཐོས་པར་བྱེད་ཅིང་འགྲན་ཟླ་མེད་པར་བྱེད་པའོ། །གླང་པོ་ནི་གླང་ཆེན་སྟོང་གི་སྟོབས་དང་ལྡན་ལ་ཉིན་གཅིག་ལ་འཛམ་གླིང་ལན་གསུམ་བསྐོར་བར་བྱེད་པ། དེའི་དྲི་ཚོར་བས་གཞན་སྡུག་མི་ནུས་པ་ས་ཆུ་
བར་སྣང་ལ་འཐབས་ཤིང་ནུས་པས་སྐུད་པས་དཀྲི་བར་རུང་བའོ་།རྟ་དཀར་པོ་ཉིན་གཅིག་གིས་འཛམ་གླིང་ལན་གསུམ་བསྐོར་བར་བྱེད་པ་ནང་མེད་པའོ། །བློན་པོ་ནི་རྒྱལ་པོའི་བསམ་པ་ཐམས་ཅད་འགྲུབ་པ་ཆོས་མིན་
སྤངས་ཤིང་སྐྱེ་བོ་ལ་ཕན་པའོ། །ཁྱིམ་བདག་ནི་འབྱོར་བ་ཆེ་ཞིང། གཡོ་སྒྱུ་མེད་པ། གཞན་ལ་མི་གནོད་ཅིང་སྐྱེ་བོ་ཐམས་ཅད་དགའ་བའོ། །ཉེ་བའི་རིན་ཆེན་སྣ་བདུན་ནི། རྒྱལ་པོ་ལ་མི་གུས་པའི་སར་སོང་ནས་མ་
བཏབ་པར་ཀུན་གྱི་སྡུད་པར་བྱེད་པའི་རལ་གྲི་དང། ཀླུའི་ལྤགས་པ་བཞེང་དུ་དཔག་ཚད་ལྔ། ཚུར་བཅུ་པ། རླུང་གི་མི་སྐྱོད་ཅིང་མེས་མེ་ཚིག་གྲང་ན་དྲོ་དྲོན་བསིལ། བུད་མེད་མི་སྡུག་པ་མི་མཐོང། ཉི་ཟླའི་འོད་སྣང་
པའི་བྱ་བ་བྱེད། ཡང་ཞིང་འཇམ་ལ་བསམ་གཏན་དང་མཐུན། དེར་འདུག་ན་ཉོན་མོངས་མི་འབྱུང་བའི་མལ་ཆ་དང། མེ་ཏོག་སོགས་ཀྱི་བརྒྱན་པའི་ཚལ། །ལྷའི་བུ་རོལ་མོ་བྱེད་པ་དང། བལྟ་འདོད་ན་ཟླ་བ་དང། །

[163A]༄༅། །གཟའ་དང་རྒྱུ་སྐར་ཡང་འོང་ཞིང། རྨི་ལམ་དགེ་བ་ཁོ་ན་མཐོང་བར་འགྱུར། །གྲང་དུས་སུ་དྲོ། དྲོ་དུས་སུ་བསིལ་བའི་ཁྱིམ་དང། །འཇམ་ཞིང་དྲི་མ་མེད་ལ། གྱོན་ན་བཀྲེས་སྐོམ་སོགས་ཀྱི་སྡུག་བསྔལ་
དང་མཚོན་གྱི་མི་གནོད་པའི་གོས་དང། གྱོན་ན་ཆུ་ལ་མི་བྱིང་ཞིང། དཔག་ཚད་བརྒྱར་འགྲོ་ཡང་ངལ་དུབ་མི་འབྱུང་བའི་ལྷམ་རྣམས་སོ། །ཞེས་གསུངས་སོ། །འབྱུང་དུས་དང། ཇི་ལྟར་འབྱུང་ཚུལ་ནི་
མཛོད་ལས། འཁོར་ལོས་བསྒྱུར་བ་འབྱུང་པ་ནི། །སྟོང་ཕྲག་བརྒྱད་ཅུ་ལས་མི་ཕྱི། །གསེར་དངུལ་ཟངས་ལྕགས་འཁོར་ལོ་ཅན། །དེ་དག་གླིང་གཅིག་གླིང་གཉིས་དང། །གསུམ་དང་བཞི་ལ་མས་
རིམ་བཞིན། །ལྷན་ཅིག་གཉིས་མིན་སངས་རྒྱས་བཞིན། །ཕས་བསུ་རང་འགྲོ་གཡུལ་བཤམས་དང། །མཚོན་རྩོམ་པས་རྒྱལ་གནོད་པ་མེད་།ཅེས་གསུངས་པ་ལྟར། གསེར་གྱི་འཁོར་ལོ་ཅན་ཕ་
རོལ་གྱི་བསུ་ནས་གླིང་བཞི་ལ་དབང། །དངུལ་གྱི་འཁོར་ལོ་ཅན་རང་འགྲོ་བའི་སྒོ་ནས་བྱང་མ་གཏོགས་པའི་གླིང་གསུམ། །ཟངས་ཀྱི་འཁོར་ལོ་ཅན། གཡུལ་བཤམས་པའི་སྒོ་ནས། འདི་དང་ཤར་ལ་ལྕགས་
ཀྱི་འཁོར་ལོ་ཅན། མཚོན་རྩོམ་པས་གླིང་འདི་ལ་དབང་ཞིང་།གཞན་ལ་ཕན་པ་འབའ་ཞིག་མཛད་དོ། །མདོ་ལས། གསེར་དུ་གསུངས་པ་ནི་གཙོ་བོ་སྨོས་པ་ཙམ་མོ། །འཁོར་ལོ་བཞིའི་ཚད་རྒྱང་གྲགས་

[163B] གསུམ་དང། གཉིས་དང། གཅིག་ཏུ་རྡོ་འཕངས་པའི་མདོ་ལས་བཤད་དོ། །བྱེ་བྲག་སྨྲ་བ་ན་རེ། འཇིག་རྟེན་གྱི་ཁམས་གཅིག་ཏུ་འཁོར་ལོས་བསྒྱུར་བའི་རྒྱལ་པོ་གཉིས་ཅིག་ཅར་དུ་མི་འབྱུང་སྟེ་
མཆོག་གི་སྤྲུལ་སྐུ་བཞིན་ནོ་ཞེས་ཟེར། ཏོག་ལས། ཚེ་ལོ་དྲུག་ཁྲི་ནས་འཁོར་ལོས་བསྒྱུར་བའི་རྒྱལ་པོ་ཨུཏྤལའི་གདོང་འབྱུང་བར་བཤད་པ་ནི་ཐེག་ཆེན་མཐུན་མོངས་མ་ཡིན་པའི་ལུགས་ཡིན་ནོ་།གཟུངས་ཀྱི་
དབང་ཕྱུག་རྒྱལ་པོས་ཞུས་པའི་མདོ་ལས། འཇིག་རྟེན་གྱི་ཁམས་དྲི་ལྡན་དུ། སངས་རྒྱས་ཙན་དན་ཁྱིམ་ཞེས་བྱ་བ་ཁྲི་ཅིག་ཅར་དུ་འབྱུང་བར་བཤད་དོ། །ལྷ་རྣམས་ནི་མཐོ་རིས་ཀྱི་འབྱོར་པའི་བདེ་བ་ལ་ལོངས་
སྤྱོད་དེ། རིན་པོ་ཆེ་སྣ་བཞི་ལས་གྲུབ་པའི་གཞལ་མེད་ཁང་དུ་ཤིང་ལྗོན་པ་ལས་བྱུང་བའི་བདུད་རྩི་དཀར་དམར་སྔོ་སེར་བཞི་ཟ་ཞིང། དེ་ནས་སྦྲང་རྩི། སྦྲང་ཆང། ཤིང་ལོ་དང་ཁྱོགས་དང། གོས་དང། རྒྱན་
དང༑ ནོར་དང། སྤོས་དང། གདུགས་དང། མེ་ཏོག་གི་ཕྲེང་བ་ལ་སོགས་པ་དཔག་བསམ་གྱི་ཤིང་ལས་བྱུང་བ་རྣམས་ལ་ལོངས་སྤྱོད་དོ། །ལྷ་མ་ཡིན་གྱི་བདེ་བ་ལ་ལོངས་སྤྱོད་ཚུལ། འདོད་ལྷ་དང་ཕལ་
ཆེར་འདྲ་ལ། སྒྲ་མི་སྙན་པ་དཔག་བསམ་གྱི་ཤིང་ལས་ཟས་གོས་རྒྱན་ལ་སོགས་པ་རང་ཉིད་ཀྱིས་བླངས་པའི་ཚེ། འདོད་དགུར་འབྱུང་ཞིང། བདག་གིར་འཛིན་པ་མེད་དོ། །གཟུགས་ཀྱི་ཁམས་ན་དབེན་པ་

[164A]༄༅། །ལས་སྐྱེས་པ་དང། དགའ་བ་མེད་པའི་བདེ་བ་ཞི་བའི་བདེ་བ། བསམ་གཏན་བཞི་ལ་རིམ་པ་བཞིན་དུ་ཡོད་ཅིང། གཟུགས་མེད་ན་ཞི་བ་དང་རྣམ་ཐར་གྱི་བདེ་བ་ཡོད་དོ། །བྱེ་བྲག་འཁྲིག་
པའི་བདེ་བ་ལ་ལོངས་སྤྱོད་པའི་ཚུལ་ནི། དུད་འགྲོ་ཡི་དྭགས། མི་རྣམས་ལ་དབང་པོ་གཉིས་སྦྱོར་གྱི་འཁྲིག་པ་ཡོད་ཅིང། ཁུ་བ་འབྱུང་བ་ཡང་ཡོད་དོ། །འདོད་ལྷ་དང་པོ་གཉིས་ཀྱི། གཉིས་ཀྱི་གཉིས་
སྒྲོད་ཡང། ཁུ་བ་མི་འབྱུང་ཞིང་རླུང་འབྱུང་པས་གདུང་བ་དང་བྲལ་གོང་མ་བཞི། འྑྱུཨྒ་པ་དང། ལག་འཆངས་རྒོད་པ་དང། མིག་ཚུགས་སུ་བལྟས་པས་འཁྲིག་པའི་གདུང་བ་སེལ་ལོ། །དེ་ཡང་གླིང་
གསུམ་ཡི་དགས་རྫུ་འཕྲུལ་ཆེན་པོ། །འདོད་ལྷ་འོག་མ་བཞི་ལ། བག་མ་གཏོང་ལེན་དང། ཆུང་མ་འཆང་བ་ཡོད། སྒྲ་མི་སྙན་ན་མེད་ལྷ་མོ་ལ་མངལ་གྱི་གནས་མེད་པས་དཔང་དང་ཕྲག་པར་རྫུས་
ཏེ་སྐྱེས་པའི་ལྷའི་བུ་རྣམས་ལ་བུ་ཚར་ཐ་སྙད་བྱེད། མཛོད་ལས། གཉིས་གཉིས་འཁྱུད་དང་ལག་ཆངས་དང། །རྒོད་དབང་ལྟས་པས་འཁྲིག་པ་ཡིན། །བྱིས་པ་ལོ་ལྔ་ལོན་པ་ནས། །ལོ་བཅུ་ལོན་པའི་བར་
དག་ཏུ། །དེ་དག་ཏུ་སྐྱེས་ལུས་ཅན་རྣམས། །ཀུན་རྫོགས་གོས་དང་བཅས་པའོ། །ཞེས་གསུངས།    ༈    འདོད་པ་སྐྱེ་པ་གསུམ་པོ་ནི། །འདོད་པའི་ལྷ་དང་མིར་བཅས་རྣམས། །བདེ་

[164B] །བསམ་གཏན་གསུམ་ལ་ས་དགུ་ཡིན་།ཞེས་མི་དང་འདོད་ལྷ་དང་པོ་བཞི་ཉེ་བར་གནས་ལ་དབང་བྱེད་འཁྲུལ་དགའ་བ་འདོད་པ་རང་གིས་སྤྲུལ་པ་ལ་དབང་བྱེད། གཞན་སྤྲུལ་
དབང་བྱེད་པ་གཞན་གྱིས་སྤྲུལ་པའི་འདོད་པ་ལ་དབང་བྱེད། །བསམ་གཏན་གསུམ་ལ་དབེན་པ་དང། །ཏིང་ངེ་འཛིན་དང། དགའ་བ་མེད་པའི་བདེ་བ་སྟེ་གསུམ་ལ་གནས་བཞིན་དབང་བྱེད། བདུན་པ་ལུས་
ཐོབ་ཀྱི་ཁྱད་པར་ནི་བདག་ཉིད་ཀྱི་སེམས་ཀྱི་དང། གཞན་གྱི་སེམས་ཀྱི་དང། གཉིས་ཀ་དང། གཉིས་ཀ་མིན་པས་འཆི་འཕོ་བ་བཞི་ལས། དང་པོ་ནི། ལྷ་རྩེབས་བསླུས་པ་དང་ཡིད་འཁྲུགས་པ་
གཉིས་པ་ནི་མངལ་དང་སྒོ་ན་འདུག་པ། གསུམ་པ་ནི་འདོད་པར་སྐྱེས་ལ་དབང་པོ་རྫོགས་པ་ཕལ་ཆེར་རོ། །བཞི་པ་ནི། ཁམས་ཀྱི་ལྷ་དམྱལ་བ་ཡི་དྭགས་ལ་སོགས་པའོ། །ཞེས་གསུངས། བརྒྱད་པ་ནི་རྒྱུ་
དྲུག་དང་རྐྱེན་བཞི་ལ་སོགས་པ་ཡོད་དོ།    ༈   འཁོར་གསུམ་བཤད་པ། བརྟེན་པ་རི་གླིང་ གཟུག་མེད་  མཚོ་སོགས་བཤད་པ་གཉིས། དང་པོ་ནི། སེམས་ཅན་གྱི་རྟེན་དུ་གྱུར་པས་སྣོད་རབ་ཏུ་འཇིག་
པས་ན་འཇིག་རྟེན་ཏེ། སྟོང་གསུམ་གྱི་ཚད་ཙམ་གྱི་རླུང་གི་དཀྱིལ་འཁོར་བརྒྱ་བྱིན་གྱི་རྡོ་རྗེས་ཀྱང་ཞིག་པར་མི་ནུས་པ། འོག་གཞི་དང། གློ་ན་གནས་པའི་ཆུ་རྣམས་མི་འབོ་བར་རྟེན་ནོ། །དེའི་སྟེང་དུ་གསེར་གྱི་

[165A]༄༅། །སྙིང་པོ་ཅན་གྱི་སྤྲིན་ལས་ཆར་བབས་པས་ཆུའི་དཀྱིལ་འཁོར་ཚངས་པའི་འཇིག་རྟེན་མན་ཆད་ཡོངས་སུ་གང་བ་རླུང་གིས་བསྲུབས་པས། གསེར་གྱི་དཀྱིལ་འཁོར་འབྱུང། འདི་གསུམ་ལ་སའི་དངོས་གཞིར་
དཔག་ཚད་ཀྱི་གྲངས་མ་གསུངས་ལ། །མཆམས་ཊིཀ་ལས། གསུམ་ཀ་སྟོང་གསུམ་ཆམ་ཡུག་གཅིག་ཏུ་བཞེད། །ཁ་ཅིག་གློ་ན་གནས་པའི་རླུང་ཟོམ་སྟོང་ལྟ་བུ་བྱེ་བ་ཕྲག་བརྒྱ་ཡོད་པས་དེའི་ནང་དུ་ཆུ་དང་གསེར་མི་འབོ་
བར་ཡོད་དོ། །ཞེས་ཟེར་ལ། སྔ་མ་ཉིད་རིགས་སམ་སྙམ་སྟེ། ལས་ཀྱི་དབང་གིས་ཆུ་རྣམས་མཚོ་མ་དྲོས་པ་སོགས་ལས་མ་འདྲེས་པར་འབབ་པ་བཞིན། མཛོད་ལས། དེ་ལ་སྣོད་ཀྱི་འཇིག་རྟེན་གྱི། །གནས་པར་
འདོད་པའི་འོག་དག་གི་རླུང་གི་དཀྱིལ་འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཆུ་རྡམ་འབུམ་ཕྲག་བཅུ་གཅིག་དང་།སྟོང་ཕྲག་དག་ནི་ཉི་ཤུའོ། །ཕྱིས་ནི་རྔམས་སུ་འབུམ་ཕྲག་བརྒྱད། །ལྷག་མ་དག་
ནི་གསེར་དུ་འགྱུར། །ཆུ་དང་གསེར་གྱི་དཀྱིལ་འཁོར་གྱི། །ཐད་ཀར་འབུམ་ཕྲག་བཅུ་གཉིས་དང། །སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་ལྔ་རྣམས་ཁོ་ནའོ། །འཁོར་ཡུག་ཏུ་ནི་གསུམ་འགྱུར་རོ། །ཞེས་
གསུངས་ཏེ་གྲངས་མེད་ནི་རྒྱ་ཚད། ལྷག་མ་གསུམ་འབུམ་ཉི་ཁྲི་ནི་གསེར་གྱི་སྤངས། །འདི་གཉིས་ཀྱི་རྒྱ་ཚད་ནི། ཐད་ཀར་འབུམ་ཕྲག་བཅུ་གཉིས། སྟོང་ཕྲག་གསུམ། བརྒྱ་ཕྲག་ཕྱེད་དང་ལྔ་འཁོར་ཡུག་ཏུ་གསུམ་

[165B] ཁྲི་སུམ་བརྒྱ་ལྔ་བཅུའོ། །གཉིས་པ་ནི། གསེར་གྱི་དཀྱིལ་འཁོར་གྱི་དབུས་སུ་རི་རབ། ཤར་དངུལ། ལྷོ་བེཌཱུརྱ། ནུབ་པདྨ་ར་ག་བྱང་གསེར་ལས་གྲུབ་པ། གདགས་
པ་ལས། ཤར་ཤེལ། ནུབ་དངུལ་དུ་བཤད་དོ། སྤངས་སུ་དཔག་ཚད་འབུམ་དྲུག་ཁྲི། རྒྱར་དཔག་ཚད་བརྒྱད་ཁྲི་པའོ། །དེའི་མཐའ་སྐོར་དུ་གསེར་གྱི་རི་བདུན་ནི། གཉའ་ཤིང་འཛིན། གནམ་འདུད། རྟ་རྣ། ལྟན་སྡུག་
སེང་ལྡེང་ཅན། ཤོལ་མདའ་འཛིན་མུ་ཁྱུད་འཛིན་ཏེ་ས་འགྲེལ་དུ་རྩེ་མོས་ཉི་མའི་ཤིང་རྟའི་གཉའ་ཤིང་འཛིན་ནུས་པ་དང་རྩེ་མོ་དབུས་སུ་སྟུད་པ་དང། །རྟའི་རྣ་བ་འདྲ་བ་དང། ལྟ་ན་སྡུག་པ་དང། སེང་ལྡེང་
གི་སྡོང་པོ་འདྲ་བ་དང། ཤིང་རྟའི་གཤོལ་མདའ་ལྟ་བུ་ཡོད་པ་དང། རྩེ་མོ་གཉའ་ཤིང་གི་དབྱིབས་འདྲ་བའོ། །ཞེས་བཤད་གདགས་པར། ཤིང་རྟའི་གཉའ་ཤིང་འདྲ་བས་གཉའ་ཤིང་འཛིན་གསེར་གྱི་སེང་ལྡེང་ཡོད་
པས་སེང་ལྡེང་ཅན། མཉན་དུ་བཞིན་དམའ་བར་འདུད་པས་མཉན་འདུད་ཤིང་རྟའི་མུ་མཁྱུད་འདྲ་བས་མུ་མཁྱུད་འཛིན་ཞེས་བཤད་དོ་།དེའི་ཕྱི་རོལ་དུ་གླིང་བཅུ་གཉིས་དང། དེའི་ཕྱི་རོལ་དུ་ཁོར་ཡུག་གི་ལྕགས་རི་
གྲུབ་པ་སྟེ། ཆུ་ནང་དུ་དཔག་ཚད་བརྒྱད་ཁྲི་ནུབ་ཅིང། རི་རབ་ལ་ཆུ་འཚམས་ཡན་ཆད་དཔག་ཚད་བརྒྱད་ཁྲི། རི་གཞན་རྣམས་ལ་ཕྱེད་ཕྱེད་ཁྲི་བ་སྟེ། གཉའ་ཤིང་འཛིན་ལ་བཞི་ཁྲི་ནས་།ཁོར་ཡུག་ལ་སུམ་བརྒྱ་དང་༄༅། །ཕྱེད་དང་བཅུ་གསུམ་གྱི་བར་རོ། །ཆུ་འཚམས་ཡན་ཆད་ཀྱི་སྤངས་སུ་གང་ཡོད་པ་དེ་ཉིད་ཐུག་རྔམས་སུ་འང་དེ་ཙམ་སྟེ། རྔམས་ནི་ཞེང་གི་བརྒྱ་རུ་བཤད་དོ། །དེ་སྐད་དུ་ཡང་མཛོད་ལས། དེ་ནས་
ནི། །གླིང་རྣམས་ཡིན་ནོ་དེ་དག་གི། །ཕྱི་རོལ་ན་ནི་ཁོར་ཡུག་སྟེ། །བདུན་ནི་གསེར་ཡིན་དེ་ལྕགས་སོ། །ལྷུན་པོ་རིན་ཆེན་བཞིའི་རང་བཞིན། །ཆུའི་ནང་དུ་བརྒྱད་ཁྲི་དག་ནུབ་བོ་དེ་བཞིན་སྟེང་དུ་ཡང། །དཔག་
ཚད་དག་ནི་བརྒྱད་ཁྲིའོ། །བརྒྱད་པོ་འཕངས་སུ་ཕྱེད་ཕྱེད་ཕྲི། །དེ་དག་རྔམས་སུ་འང་འཕངས་དང་མཉམ། །ཞེས་གསུངས་སོ། །གླིང་བཞི་ནི། ལྷོ་ན་འཛམ་བུ་གླིང། དབྱིབས་ཤིང་རྟའི་དབྱིབས་ཏེ་གྲུ་གསུཾ་
པ་བྱང་ཡངས་པ། ལྷོ་ཕྲ་བ། དཔག་ཚད་དྲུག་སྟོང་ལྔ་བརྒྱ་པར་སའི་དངོས་གཞིར་བཤད། མཛོད་ལས། དྲུག་སྟོང་དང་ཕྱེད་དང་བཞི། དཔག་ཚད་བདུན་སྟོང་དུ་སྒྲ་ཆེན་པོ། །ཁང་བུ་རྩེགས་པ། རྡོ་འཕངས་པ་
རྨད་དུ་བྱུང་བའི་ཆོས་ཀྱི་རྣམས་གྲངས་ཀྱི་མདོ་རྣམས་སུ་བཤད། བྱམས་པ་ལུང་བསྟན་པའི་མདོ་ལས། །སངས་རྒྱས་བྱམས་པ་འཇིག་རྟེན་དུ་བྱོན་པའི་དུས་སུ་ཆུ་དཔག་ཚད་བརྒྱ་སྐམ་སྟེ་འཛམ་གླིང་ལ་དཔག་ཚད་
ཁྲི་ཡོད་པར་བཤད་དོ། །མཛོད་ལས། དེ་ལ་ནི། འཛམ་བུའི་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་རྟའི་དབྱིབས་།གཅིག་ལ་དཔག་ཚད་ཕྱེད་དང་བཞི། །ཞེས་གསུངས་ཏེ། དེའི་དབུས་ན་གསེར་

[166B]འཛིན་སྐྱེད་པའི་གནས་གྲུབ་སྟེ། ཏིང་ངེ་འཛིན་དེ་ནི་ལུས་དང་ས་ཕྱོགས་གཞན་གྱིས་བཟོད་མི་ནུས་སོ། །ཤར་ལུས་འཕགས་པོ་ཟླ་གམ་ངོས་གསུམ་ལ་དཔག་ཚད་
ཉིས་སྟོང་ཉིས་སྟོང། གཅིག་ལ་སུམ་བརྒྱ་ལྔ་བཅུ། ཐུང་ཤོས་ནང་དུ་བསྟན་པའོ། །ནུབ་བ་ལང་སྤྱོད་ཟླུམ་པོ། དབུས་སུ་དཔག་ཚད་སྟོང་ཕྲག་ཕྱེད་དང་གསུམ། །མཐའ་སྐོར་དུ་བདུན་སྟོང་ལྔ་བརྒྱའོ། །བྱང་སྒྲ་མི་སྙན་
གྲུབ་བཞི་ངོས་རེ་རེ་ལ་སྟོང་ཕྲག་གཉིས་གཉིས་སོ། །སའི་དངོས་གཞིར་ཤར་ལ་བདུན་སྟོང་བཤད། །རྡོ་འཕངས་པའི་མདོར་ཤར་བརྒྱད་སྟོང། ནུབ་དགུ་སྟོང། བྱང་ཁྲིར་བཤད་པ་ཡང་སྣང་ངོ། །གླིང་གི་དབྱིབས་
བཞིན་དེ་ན་གནས་པའི་མིའི་གདོང་དང། །བུད་མེད་ཀྱི་སྐྱེ་གནས་ཀྱི་དབྱིབས་ཀྱང་དེ་བཞིན་ནོ། །བར་གྱི་གླིང་བརྒྱད་ནི། ཤར་ན་ལུས་དང་ལུས་འཕགས། །བྱང་ན་སྒྲ་མི་སྙན་དང་སྒྲ་མི་སྙན་གྱི་ཟླ། །ནུབ་ན་གཡོ་ལྡན་
དང་ལམ་མཆོག་འགྲོ། །ལྷོ་ན་རྔ་ཡབ་དང་རྔ་ཡབ་གཞན་ཏེ་འདི་རྣམས་དབྱིབས་གླིང་གཙོ་བོ་དང་འདྲ་ལ། །ཚད་དང་ངེས་ཚིག་མ་བཤད། མཛོད་ལས། འདི་ནས་བྱང་དུ་རི་ནག་པོ། །དགུ་འདས་གང་རིའོ་དེ་ནས་
ནི། །སྤོས་ངད་ལྡང་བའི་ཚུ་རོལ་ན། ། །ཆུ་ཞེང་ལྔ་བཅུ་ཡོད་པའི་མཚོ། །ཞེས་པས། ཆོས་མངོན་པ་གསུངས་པའི་གནས་འདི་ནས་བྱང་ཕྱོགས་སུ་རི་ནག་པོ་དགུ་འདས་པ་ན། རིའི་རྒྱལ་པོ་གངས་རི། དེའི་བྱང་ན་རི་སྤོས་

[167A]༄༅། །ཀྱི་ངད་ལྡང། དེའི་དཔག་ཚད་བཅུའི་ཚུ་རོལ་ན་མཚོ་མ་དྲོས་པ། ཆུ་ཞེང་དཔག་ཚད་ལྔ་བཅུ་པ། མཐའ་སྐོར་དུ་ཉིས་བརྒྱ། དབྱིབས་གྲུ་བཞི། མཛེས་ཤིང་ལྟ་ན་སྡུག་པ། ཆུ་བསིལ་ཞིང་སྦྲང་རྩི་ལྟ་བུས་
གང་བ། སའི་དངོས་གཞིར་ཟབས་སུ་དཔས་ཚད་ལྔ་བཅུ་པ། གསེར་གྱི་བྱེ་མ་གདལ་བ། ཆུ་ཡན་ལག་བརྒྱད་ལྡན་གྱི་གང་བར་བཤད། མེ་ཏོག་ཨུཏྤལ་ལ་ལ་སོགས་པས་ཁེབས་བ་སྟེ། ཀླུ་མ་དྲོས་པའི་གནས་ཡིན་
པས་སམ། །ལུང་ལས། འབྲས་ཁུའི་ཆུ་དྲོན་མོ་བླུག་པ་དེ་མ་ཐག་གྲང་མོར་འགྱུར་བས་མ་དྲོས་པ་ཞེས་བཤད་ལ། དེའི་གཡས་རོལ་ན་ཤིང་འཛམ་བུ་ཞེས་བྱ་བ་རོ་མངར་པོ་འཆགས་པ་ཞིག་གནས་ཏེ། དེ་ཡང་
དེའི་འབྲས་བུའི་དབང་གིས་ཤིང་ལ་འཛམ་བུ་ཞེས་བྱའོ། །མཚོ་དེའི་ཕྱོགས་ཤར། ལྷོ་ནུབ། བྱང་ནས་རིམ་པ་བཞིན་གླང་ཆེན་ཁྱུ་མཆོག། རྟ། སེངྒེའི་ཁ་འདྲ་བ་ནས་ཆུ་པོ་གངྒ། སིན་དཧུ། པཀྵུ་སི་ཏ་སྟེ། བཞིས་མཚོ་
ལ་གཡས་སྐོར་བྱས་ནས་ཆུ་ཀླུང་ལྔ་བརྒྱ་དང་ལྷན་ཅིག་ཕྱོགས་བཞིའི་རྒྱ་མཚོར་འགྲོའོ། །ཕལ་ཆེན་དུ། གླང་ཆེན་ལ་སོགས་པའི་ཁའི་སྒོ་དཔག་ཚད་ཙམ་ནས་འབབ་སྟེ། དངུལ། གསེར་བཻཌཱུརྱ་རྡོ་རྗེའི་བྱེ་མ་རིམ་
པ་བཞིན་འདྲེན་ཅིང་མདོག་ཀྱང་དེ་དང་འདྲ་བས་མཚོ་ལ་གཡས་སྐོར་ལན་བདུན་བདུན་བྱས་ནས་ཕྱོགས་བཞིར་འགྲོ་ལ། དེ་དག་གི་བར་གྱི་གླིང་ཡང་ལྷ་རྫས་ཀྱི་མེ་ཏོག་སྣ་ཚོགས་ཀྱིས་མཛེས་ཤིང། །མཚོའི་

[167B] རིན་པོ་ཆེ་སྣ་ཚོགས་ཀྱི་མཛེས་པ་དོས་རིན་པོ་ཆེ་རྩིགས་པ་ལྟ་བུར་གནས་པར་གསུངས་ལ། དེར་རྫུ་འཕྲུལ་མེད་པའི་མི་རྣམས་ཀྱི་བགྲོད་མི་ནུས་ཏེ། སྨན་གཞིའི་ལུང་ལས། གནོད་སྦྱིན་
གཏུམ་པོ་མི་ཟད་གནས་པ་ཡིད་འོངས་ཤིང། །མེ་ཏོག་སྣ་ཚོགས་ཤིང་གི་རྣམ་པར་མཛེས་བྱས་པ། །དེ་ལས་རྒྱ་མཚོ་དུག་ཅན་དག་ཏུ་འགྲོ་བ་ཡི། །ཆུ་བོ་ཆེན་པོ་བཞི་པོ་འདི་དག་ཕྱོགས་བཞིར་འབབ། གངྒ་སིན་དཧུ་དེ་བཞིན་
པཀྵུ་དང། །སི་ཏ་དེ་ལ་རྫུ་འཕྲུལ་སྟོབས་ཐོབ་པ། །མ་གཏོགས་མི་རྣམས་ཀྱིས་ནི་མི་བགྲོད་པ། །དེར་ནི་ཐུབ་པ་དགེ་འདུན་བཅས་པ་བཞུགས། །ཞེས་གསུངས་ལ། དེའི་དོན་ནི། མཚོ་དེའི་དབུས་ན་ཀླུའི་རྒྱལ་པོ་མ་དྲོས་པའི་ཕོ་
བྲང་རིན་པོ་ཆེ་སྣ་ཚོགས་ལས་གྲུབ་པའི་ནང་དུ་སྟོན་པ་འཁོར་བཅས་དབྱར་ཟླ་གསུམ་བཞུགས་པ་དང། རྫུ་འཕྲུལ་མ་ཐོབ་པའི་མི་རྣམས་ཀྱི་ཕོ་བྲང་དེར་བགྲོད་པར་མི་ནུས་སྟེ། །གནོད་སྦྱིན་གྱི་འཇིགས་པ་དང་ཆུ་བོ་བཞི་ལས་
བརྒལ་བར་མི་ནུས་པའི་ཕྱིར། ཞེས་པའི་དོན་ཡིན་ལ། མཚོ་དེའི་འགྲམ་དུ་ནི་རྫུ་འཕྲུལ་མ་ཐོབ་པའི་མི་རྣམས་ཀྱིས་ཀྱང་འདོད་དགུར་བགྲོད་པར་ནུས་སོ། །དེ་ལྟ་ན་ཡང་བཤད་སྲོལ་མི་མཐུན་པ་སྣ་ཚོགས་སྔོན་གྱི་མཁས་
གྲུབ་རྣམས་ཀྱིས་མཛད་པ་འདྲའོ། །སའི་དངོས་གཞིར། གངས་རིའི་ཉེ་འཁོར་ན་མཚོ་འདི་ཡོད་པར་བཤད། གདགས་པར། རི་སྤོས་ངད་ལྡན་གྱི། བྱང་དུ་དཔག་ཚད་ཉི་ཤུ་འདས་པ་ན། བྲག་གསར་གྱི་བྱ་སྐྱིབས་ལྷ་མ་

[168A]༄༅། །ཡིན་གྱི་ངོས་ཞེས་བྱ་བ་ཆུ་ཞེང་དཔག་ཚད་ལྡ་བཅུ། མཐའ་སྐོར་དུ་ཉིས་བརྒྱ། འཕང་དུ་ཕྱེད་དང་བཞི་པ་འཁོར་ཡུག་ཏུ་གསེར་གྱི་བྲག་རི་བྱ་སྐྱིབས་བརྒྱ་སྟོང་ཡོད་པ་ལམ་སྲིད་དུ་དཔག་ཚད་ཉི་ཤུ་ཞེང་
དུ་ཕྱེད་དང་གཉིས་པ། ལྷ་མིན་གྱི་ངོས་དེའི་བྱང་དུ་དཔག་ཚད་ཉི་ཤུ་ན་ཤིང་ས་ལའི་རྒྱལ་པོ་རབ་བརྟན། རྩ་བ་འདོམ་བཞི་བཅུ་རྩ་དགུ་འཐུར་དུ་ཟུག་པ། ས་ལའི་ཕྲེང་བ་བདུན་རིམ་གྱིས་བསྐོར་བའི། དང་པོ་
འདོམ་བཅུ་དགུ་ཐུར་དུ་ཟུག་པ། ཕྱི་མ་རྣམས་འདོམ་རེ་རེ་བྲི་བ་ཡལ་ག་རྣམས་ཕྱི་མ་ཕྱི་མ་ལ་རེག་པ། དེ་ལ་ལམ་སྔར་བཤད་པ་དང་འདྲ་བ། ས་ལའི་རྒྱལ་པོའི་ཤར་དཔག་ཚད་ཉི་ཤུ་ན་རྫིང་
བུ་དལ་གྱི་འབབ་ཅེས་བྱ་བ་ཆུ་ཞེང་དུ་དཔག་ཚད་ལྔ་བཅུ་མཐའ་སྐོར་དུ་ཉིས་བརྒྱ་པ། ཁོར་ཡུག་ན་རྫིང་བུ་བརྒྱ་སྟོང་གི་སྐོར་བ་ཐམས་ཅད་ཀྱང་ཆུ་བསིལ་བ། སྦྲང་རྩི་ལྟ་བུས་གང་བ། པདྨ་ཤིན་ཏུ་ཆེ་བས་
ཁེབས་པ། དེའི་ལམ་ཡང་སྔར་དང་འདྲའོ། །དེ་ཐམས་ཅད་གསེར་གྱི་བྱེ་མ་གདལ་ཞིང། ཙན་དན་གྱི་ཆུས་ཆག་ཆག་གདབ་པ་ལ་སོགས་པ་ཡོད། དེར་བརྒྱ་བྱིན་གྱི་གཡུལ་ངོར་སྤྱོད་པའི་གླང་པོ་
ཆེ་རབ་བརྟན་ལུས་ཐལ་དཀར་མགོ་བོ་སྔོན་པོ། །དབུས་དམར་བ་སྲིད་དུ་དཔག་ཚད་ཕྱེད་དང་གསུམ། ཞེང་དུ་དཔག་ཚད་གཅིག་།འཕང་དཔག་ཚད་ཕྱེད་དང་གཉིས་པ། མཐའ་སྐོར་དུ་བདུན་

[168B] འཁོར་གླང་པོ་ཆེ་བརྒྱ་སྟོང་ཡོད་པའོ། །སའི་དངོས་གཞིར་འདི་དང་རྫིང་བུ་ལ་འཁོར་ལྔ་བརྒྱ་པར་བཤད་དོ། །དེ་དགུན་ཟླ་བ་བཞིར་གསེར་གྱི་བྱ་སྐྱིབས་སུ་འདུ་གཅིང་འཁོར་གྱིས་བསྲུང། དབྱར་ཟླ་བ་
བཞིར་ས་ལའི་ཚལ་དུ་འགྲོ་བ་ན་རེ་འགའ་ཐ་མལ་པ་དང། རེ་འགའ་ལྷའི་བུར་སྤྲུལ་ནས་གླང་ཆེན་མཆོག་ལ་གཞོན་ཏེ། རོལ་མོ་བྱེད་ཅིང་འགྲོའོ། །དེར་གནས་པ་ན་འཁོར་རྣམས་ཀྱི་ཁ་ནང་དུ་ལྟས་ནས་ཕྲད་
བདུན་རིམ་གྱིས་བསྲུང་ལ་རྫིང་བུར་སྔར་བཞིན་འགྲོ་ཞིང་པདྨའི་རྩ་བ་ཟའོ། །གླིང་འདིའི་བྱང་འགྲམ་ན། རྒྱ་མཚོའི་འགྲམ་གྱི་ཤིང་ཐམས་ཅད་ཀྱི་མཆོག་ཤིང་ཤ་མ་ལའི་རྩེ་མོ་ཤིན་ཏུ་མཐོ་བ་ལ་མཁའ་
ལྡིང་སྐྱེ་གནས་བཞི་པ་ཡོད་དོ། །གླིང་འདིའི་ཉེ་འཁོར་ན་འཁོར་ལོས་བསྒྱུར་རྒྱལ་གྱི་ལམ་གསེར་གྱི་རང་བཞིན་ཅན་ཡོད་དེ་རྒྱལ་ཆེན་རིས་བཞི་པའི་པུས་མོ་ནུབ་ཙམ་གྱི་རྒྱ་མཚོར་ནུབ་ཅིང། འཁོར་ལོས་
བསྒྱུར་རྒྱལ་འབྱུང་བ་ན་ཆུ་དེ་སྐམ་མོ། །གདགས་པར་ལམ་དཔག་ཚང་གཅིག་དང་ཆུ་དཔག་ཚད་གཉིས་སྐམ་པར་བཤད་དོ། །གཞན་ཡང་འཆགས་པ་ན་རྒྱུ་དང་སྙིང་པོ་དང། ཟོང་གི་མཆོག་ལས་
ཀྱི་རླུང་གི་བྱང་ཕྱོགས་སུ་སྡུས་ནས་གྲུབ་པས། བྱང་ན་ཤིང་དང་རྩ་མང་ལ། ཆར་འབབ་པ་ནས་གནག་ཆེ་བ་འཐུར་དུ་བཤོངས་ལ། ལྕགས་ཟང་སོགས་ཡོད་པ་དེར་སྡད་པས་ས་གཞི་མཐོ་དམན་ཅན་ནོ།།

[169A]༄༅། །རླུང་དང་ཁམས་ཆེ་ཆུང་གི་སྡུས་པས་རི་མཐོ་དམན་ཅན་རྣམས་སྔར་དང་འདྲའོ། །ཀླུ་མང་ཞིང། ས་གནག་ཆེ་བ་རྩ་ཤིང་མང། ལྕགས་ཟངས་སོགས་ཀྱི་གཞི་ཆེ་ཞིང། འོག་ན་ཉ་ཆེ་
བའི་དམྱལ་བ་ཡོད་ན་ཉུང། འབྱུང་བ་མཐུ་ཆེ་ན་ཤིང་དང་ལོ་མ་ཆེ། རོ་ཁམས་ཤས་ཆེ་ན་འབྲས་བུ་ཡོད། མེས་ཚིག་ན་དྲི་ཞིམ་མོ། །གླིང་རྣམས་སུ་ཆར་འབབ་པའི་རྒྱུ་བརྒྱད་དེ། ཀླུ་གནོད་
སྦྱིན། གྲུལ་བུམ། ལྷ། མ་རྣམས་ཀྱིས་མཐུ་དང། རྫུ་འཕྲུལ་དང། ཆོས་ཉིད་དང། བདེན་པས་བསྐུལ་བས་འབབ་པ་རྣམས་སོ་།དབྱར་སོས་ཀླུ་རྣམས་བག་མ་གཏོང་ལེན་དང། དགའ་སྟོན་ལ་
འགྲོ་བས་ཆར་འབབ། ཕྱོགས་གཉིས་ན་རླུང་ཆེན་པོ་ལངས་ཏེ་ཆུ་གཅིག་ཏུ་བསྡུས་པ་དང། མི་མིན་འཁྲུག་པ་ལས་ཆུ་ཐོག་དང་ཕྱོག་གཉིས་ནས་རླུང་ཤིན་ཏུ་བསིལ་བ་ལངས་ནས་ཆུ་གཅིག་ཏུ་བསྡུས་ཏེ། སའི་ཁམས་ཀྱིས་སྲ་བར་བྱས་ན། རླུང་གི་བབ་པས་ཁ་བ་དང་
སེར་བ་དང། ཕྱོགས་གཉིས་ན་རླུང་ཚ་བ་ལངས་ཏེ་ཐུག་པ་ལས་ཀློག་དང་ཕྱོགས་གཉིས་ནས་རླུང་ཆེན་པོ་ལངས་ཏེ། དེ་དག་བརྡབ་པ་ལས་འབྲུག་དང་འོག་ནས་མེ་འབར་ཏེ། དེས་རླུང་གཡོས་ནས་ཆུ་
ལུད་པས་ཟུ་ལུད་པ་འབྱུང་ངོ། །ལྷའི་ཞལ་མེད་ཁང་དྲུང་པའི་རྩལ་མེ་ལས་སྐར་མདའ་ལྷུང་བ་འབྱུང་བ་དྲན་པ་ཉེར་བཞག་ལས་གསུངས། བསྐལ་པ་དང་པོའི་མི་རྣམས་བསོད་ནམས་ཆེ་

[169B] དེ་ནས་དཔག་ཚད་གཅིག་དང། བཞི་ཆ་དང། དེ་ནས་དཔག་ཚད་གཅིག་དང། བཞི་གསུམ་དང། དེ་ནས་དཔག་ཚད་ཕྱེད་དང་རྒྱད་གྲགས་གཅིག་དང་རྒྱད་
གྲགས་ཕྱེད་དང། རྒྱང་གྲགས་བཞི་ཆ་ནས་ཆར་རྒྱུན་འབབ་ལ། རྒྱུ་བརྒྱད་ཀྱིས་ཆར་མི་འབབ་སྟེ། མེའི་ཁམས་འཕགས་པ་དང། རླུང་དྲག་པོས་དགོན་པ་སྟོང་བར་འདོར་བ་དང། སྒྲ་གཅན་གྱི་ལག་པས་
བླངས་ནས་རྒྱ་མཚོར་འདོར་པ་དང། ཆར་འབེབས་པའི་ལྷའི་བུ་བག་མེད་པར་གྱུར་པ་དང། མི་ཆོས་མིན་སྤྱོད་པ་དང། རྫུ་འཕྲུལ་དང་ཆོས་ཉིད་ཉིས་དང། བདེན་པས་བསྐུལ་བས་གླིང་རྣམས་སུ་ཆར་
མི་འབབ་པའོ། །ས་གཡོ་བའི་རྒྱུ་བརྒྱད་དེ། ནམ་མཁའ་ལ་རླུང་ལངས་ཏེ་ཆུ་འཁྲུགས་ནས་དང། རྫུ་འཕྲུལ་ཅན་གྱིསཱི་དཀྱིལ་འཁོར་ཆུང་ཞིང་ཡངས་པ་ལ་ཆུ་ཆེ་བར་འདུས་ཏེ་བསྐྱོད་པས་དང། བྱང་
སེམས་ལྷུམས་སུ་འཇུག་པ་དང་བལྟམས་པ། བྱང་ཆུབ་པ། ཆོས་ཀྱི་འཁོར་ལོ་བསྐོར་བ་སྐུ་ཚེའི་འདུ་བྱེད་བཏང་སྟེ་མྱ་ངན་ལས་འདས་པ་ན་ཀླུ་དབང་ཆེ་བ་རྣམས་མཆོད་པའི་ཕྱིར་སྟེང་དུ་འོང་པ་ན་རྒྱ་
མཚོ་འཁྲུགས་ཏེ་ས་གཡོ་བར་བཤད། གཞན་ཡང། ནག་པོའི་ཕྱོགས་ལ་མངོན་པར་དགའ་བའི་ཀླུ་རྣམས་ཀྱིས་རྒྱ་མཚོ་དཀྲུགས་པ་དང། རྒྱ་མཚོའི་ཉ་ཆེན་པོ་རྣམས་འགྱུར་བའི་དབང་གིས་རྒྱ་མཚོ་

[170A]༄༅། །འཁྲུགས་སྟེ་ས་གཡོ་བར་བཤད་པ་ཡང་ཡོད་དོ། །ནང་གི་རྒྱ་མཚོ་ནི། གསེར་གྱི་རི་བདུན་གྱི་ནང་གི་རྒྱ་མཚོ་སྟེ། སློབ་དཔོན་རྒྱལ་པོའི་སྲས་ཀྱིས། བསིལ་དང་ཞི་མ་དང་
ཡང་དྭང་འཇམ། །དང་པ་དང་ནི་དྲི་ང་མེད། །འཐུང་ན་ལྟོ་ལ་མི་གནོད་དང། །མགྲིན་པ་ལ་ནི་མི་གནོད་པའོ། །ཞེས་པའི་ཡན་ལག་བརྒྱད་ལྡན་གྱི་ཆུས་གང་བ། མདོག་སྔོ་བ། མེ་ཏོག་དང་
སྨན་སྣ་ཚོགས་ཀྱི་གང་བར་བཤད། སྦྲང་རྩི། མར། འོ་མ་སོགས་ཀྱི་གང་བ་དང། མུ་མཁྱུད་འཛིན་རི་ལ་གངས་རིར་བཤད་པ་ཡང་གདུག་གོ། །རོལ་མཚོ་ཞེས་བརྗོད་པའི་རྒྱུ་མཚན་ནི། དགའ་
བོ་ཉེར་དགའ་རྟ་དགའ་དང། །སྟང་ཟུང་དང་ནི་གཟི་བྱིན་དང་།ཡུལ་འཁོར་སྲུང་དང་ནག་པོ་ཆེ། །ཨེ་ལའི་འདབ་མ་ཕྱི་མ་ཡིན། །ཞེས་པའི་ཀླུ་ཆེན་པོ་བརྒྱད་རོལ་ཞིང། །རྩེ་བས་རོལ་མཚོ་
ཞེས་དང། །ཞིང་རྨོ་བའི་རོལ་དང་འདྲ་བས་རོལ་མཚོ་ཞེས་བཤདོ། །མཛོད་ལས། དེ་དག་བར་བདུན་རོལ་མཚོ་ཡིན། །དང་པོ་སྟོང་ཕྲག་བརྒྱད་ཅུའོ། །དེ་ནི་ནང་གི་རྒྱ་མཚོ་ཡིན། །དེའི་ངོས་ལ་
སུམ་འགྱུར་རོ། །རོལ་མཚོ་གཞན་ནི་ཕྱེད་ཕྱེད་འབྲི། །ཞེ་དང་པོའི་ཁ་ཚོན་དུ་དཔག་ཚད་རྒྱ་ཁྲི། ངོས་ལ་གཉའ་ཤིང་འཛིན་གྱི་འབྲམ་ནས་བགྲངས་ན་གསུམ་འགྱུར་ཏེ་དཔག་ཚད་ཉིས་འབུཾ་

[170B] མཐའ་སྐོར་དུ་དེ་བཞི་འགྱུར་རོ། །གཞན་རྣམས་ཀྱི་ཁ་ཚོན་གྱི་ཚད་ནི་ཕྱེད་ཕྱེད་འབྲི་ཞིང་མཐའ་སྐོར་ནི་རིགས་པས་དཔགས་ལ་ཤེས་པར་བྱའོ། །ཕྱིའི་རྒྱ་མཚོའི་ཕྱོགས་ཀྱི་བྱེ་བྲག་གི་རྣམ་པ་བཞི་
ནི༑ དེར་གནས་པའི་སེམས་ཅན་གྱི་དགེ་བ་དང་མི་དགེ་བའི་རྒྱུ་ལས་ཚྭ་ཁུའི་ཆུས་གང་སྟེ། དེ་ནི་ལན་ཆྭའི་རི་ཞུ་བས་སམ་ལུས་ཀྱི་དྲི་མ་འཾ་འདབ་མ་སོགས་རུལ་བ་ཁས་བྱུང་བའོ། །རི་རབ་དང་གསེར་གྱི་རི་
བདུན་གྱི་ཁམས་ལྷག་མའི་རིན་པོ་ཆེ་དང། ཀླུའི་རིན་པོ་ཆེས་གང་བ། ཀླུ་གཙང་སྦྲ་ཅན་ཡོད་པས་ཤི་བའི་རོ་དང་ལྷན་ཅིག་མི་གནས་པས། དུས་རླབས་ཆེ་ཆུང་དུས་ལས་མི་འདའ་བར་འབྱུང་བ་སྟེ། དེའི་
ཁ་ཚེན་ལ་དཔག་ཚད་འབུམ་ཕྲག་གསུམ་དང། ཉིས་ཁྲི་ཉིས་སྟོང་སྟེ། མཛོད་ལས། ལྷག་མ་ཕྱི་མ་ཚོ་ཆེན་ཡིན། འབུམ་ཕྲག་གསུམ་དང་སྟོང་ཕྲག་ནི། ཉི་ཤུ་གཉིས་སོ་ཞེས་བཤད། དེར་འཛམ་བུ་
གླིང་གི་ཆུ་ཀླུང་ཐམས་ཅད་དང་ཆར་གྱི་རྒྱན་ཤིང་རྟའི་སྲོག་ཤིང་ཙམ་བབས་ཀྱང་དེར་གནས་པའི་སྲོག་ཆགས་ཀྱི་ལོངས་སྤྱད་པའི་ལྷག་མ་རླུང་དང་ཉི་ཚན་གྱིས་སྐམ་པས་འཕེལ་སྒྲིབ་ལྨེད་པར་གདཊ་
པར་བཤད་ལ། མཛངས་བླུན་ལས། དམྱལ་མེས་སྐེམ་པ་དང། ཕལ་ཞོར་བྱེད། བརླན་ཐམས་ཅད་དང་བྲལ་བས་མར་གྱི་ཉིང་ཁུར་ཞོར་བྱེད། བརླན་ཐམས་ཅད་དང་བྲལ་བས་མར་གྱི་ཉིང་ཁུར་བྱེད།་༄༅། །རིན་པོ་ཆེ་མེ་འོད་ཀྱིས་མེར་བྱེད། རིན་པོ་ཆེ་མ་ལུས་པའི་མཐར་ཐུག་པས་ཅི་ཡང་མི་སྣང་བར་བྱེད་པར་བཤད་ལ། ཁ་ཅིག་རྒྱ་མཚོའི་ཆུ་ཉིད་འཁོར་བར་འདོད་པ་དང། གཞན་དག་ལྷོ་ཕྱོགས་
རྒོང་མ་ཁའི་མེས་སྐམ་པར་ཡང་བཤད་དོ། །མདོར་ན་དཔག་ཚད་སྟོང་ཉིས་བརྒྱ་བརྒྱ་བཅུ་རྩ་ཕྱེད་དང་བརྒྱད་རེ་ཆུ་དང་གསེར་གྱི་དཀྱིལ་འཁོར་གྱི་ཕྱོགས་རེས་ལྷག་གོ། །ཅེ་ན་ལྕགས་རིའི་སྟེང་གིས་སྐོར་
བ་ཡིན་གྱི། དེ་གཉིས་ལ་མ་ཡིན་པའི་ཕྱིར། དེའི་ཕྱི་རུ་དེ་གཉིས་སྔར་ཙམ་ལྷག་ཟེར་རོ། །ཁ་ཅིག་རྔམས་སུ་འཕངས་དང་མཉམ་ཞེས་པས་ཆུ་མཚམས། ཡན་ཆད་ཡིན་གྱི་རི་ནི་མ་ཡིན་གྱིས་
རྩ་བ་ཅུང་ཟད་སྦོམ་པས། ལྷག་པའི་ཆ་དེ་དང། དེ་གསེར་དང་མཉམ་པར་འགྱུར་རོ་ཞེས་ཟེར་ཏེ་དཔྱད་པར་བྱའོ། །རི་རབ་ཀྱི་བར་རིམ་བཞི་འོག་ནས་རིམ་པ་ལྟར་དཔག་ཚད་སྟོང་ཕྲག་བཅུ་དྲུག་།བརྒྱད་
དང༑ བཞི་དང། ཉིས་སྟོང་ཕྱིའི་ཆར་དུ་འཕགས་ལ། བར་ཐག་སྟེ་ཐུག་རྔམས་ཁྲི་ཕྲག་རེ་སྟེ། མཛོད་ལས། འདི་ལ་བང་རིམ་བཞི་ཡོད་དེ། བར་གྱི་ཐག་ནི་སྟོང་ཕྲག་བཅུ། །སྟོང་ཕྲག་དག་ནི་བཅུ་དྲུག་དང་
བརྒྱད་དང་བཞི་དང་གཉིས་འྥགྶོ། །ཞེས་གསུངས། གདགས་པར། དེ་དག་རིན་ཆེན་སྣ་བཞི་ལས་གྲུབ་པར་བཤད་དོ། །མཛོད་ལྟར་ན་བང་རིམ་བཞི་པའམ། སའི་དངོས་གཞི་དང་གདགས་པ་

[171B] རྒྱལ་ཆེན་བཞིའི་ཕོ་བྲང་ཡོད་དེ། ཤར་ན་ཡུལ་འཁོར་སྲུང་གི་ཕོ་བྲང་ཡུལ་འཁོར་སྲུང། ལྷོ་ན་འཕགས་སྐྱེས་པོའི་ཕོ་བྲང་འཕགས་སྐྱེས། །ནུབ་ན་མིག་མི་བཟང་
གི་ཕོ་བྲང་སྣ་ཚོགས་གཟུགས། བྱང་ན་རྣམ་སྲས་ཀྱི་ཕོ་བྲང་ལྕང་ལོ་ཅན། ཐམས་ཅད་ངོས་ལ་དཔག་ཚད་ཉིས་བརྒྱ་ལྔ་བཅུ་མཐའ་སྐོར་དུ་སྟོང་གསེར་གྱི་ར་བ་དཔག་ཚད་ཕྱེད་པས་སྐོར་བ་རྩིག་སྐྱབས་རིན་པོ་ཆེ་
སྣ་བཞི་ལས་གྲུབ་ལ། མངའ་ཡབ་དང་ཟམ་པ་རྒྱུད་མ་བཞི་དང་ལྡན་པ། དེའི་ལམ་སྲང་ཆུར་དཔག་ཚད་ཉིས་བརྒྱ་ལྔ་བཅུ་ཞེང་དུ་ཕྱེད་དང་གཉིས་པ། དེའི་གཡས་གཡོན་ན་རྫིང་བུ་ཆུ་སྦྲང་རྩི་ལྟ་
བུས་གང་བ་ལ་མེ་ཏོག་སྣ་ཚོགས་དང་བྱ་སྐད་སྙན་པ་སྣ་ཚོགས་པ་ཅན་ནོ། །རིས་ནི་དེའི་སྡེར་གཏོགས་པའི་ལྟ་སྟེ། དེ་ནི་ཤིན་ཏུ་མང་སྟེ། བང་རིམ་བཞི་ལ། ལག་ན་གཞོང་པ་ཐོགས་པ་དང་ཁྲག་ཐོགས་པ་
དང༑ རྟག་མྱོས་དང། ཕྲེང་ཐོགས་རྣམས་གནས་ལ། མཛོད་ལྟར་ན་དེ་ལ་ལག་ན་གཞོང་ཐོགས་དང། །ཕྲེང་ཐོགས་དང་ནི་རྟག་མྱོས་དང། །རྒྱལ་ཆེན་བཞིའི་ལྷ་རྣམས་གནས། །རི་ནི་བདུན་པོ་དག་ལ་
ཡང། །ཞེས་གསེར་གྱི་རེ་བདུན་ལ་དེའི་སྡེར་གཏོགས་པའི་ལྷའི་ཕོ་བྲང་ཡོད་ཅིང། རི་དང་ཤིང་གི་ལྷ་ལ་སོགས་པ་ཡང་དེའི་སྡེར་གཏོགས་སུ་གནས། སུམ་ཅུ་རྩ་གསུམ་པའི་གནས་ནི། རི་རབ་ཀྱི་རྩེ་ན་ཡོད་དེ་

[172A]༄༅། །རི་རྩེའི་ངོས་ལ་དཔག་ཚད་བརྒྱད་ཁྲིའོ། །དེའི་སྟེང་གི་འགྲམ་བཞིན་རྩེ་མོའི་གཅོག་བཞི་སྟེ། མཆུ་ཞེང་དུ་དཔག་ཚད་བརྒྱ་ཉི་ཤུ་རྩ་ལྔ། མཐའ་སྐོར་དུ་ལྔ་བརྒྱ། གྱེན་དུ་དཔག་ཚད་ཕྱེད་དང་
ལྔ་པ། གནོད་སྦྱིན་ལག་ན་རྡོ་རྗེ་གནས་པ་སྟེ། རིམ་བཞིན་ཤེལ་བཻཌཱུརྱ། དངུལ། གསེར་ལས་གྲུབ་པའོ། །སའི་དངོས་གཞི་དང་མཛོད་འགྲེལ་དུ་དཔག་ཚད་ལྔ་བརྒྱ་པར་བཤད། རིའི་དབུས་ན་གྲོང་
ཁྱེར་ལྟ་ན་སྡུས་ཅེས་བྱ་བ་ཆུ་ཞེང་དུ་དཔག་ཚད་ཉིས་སྟོང་ལྔ་བརྒྱ་བ། མཐའ་སྐོར་དུ་ཁྲི། གསེར་གྱི་ར་བས་སྐོར་བ་འཕངས་སུ་དཔག་ཚད་ཕྱེད་དང་གཉིས། །གདགས་པར་ཕྱེད་དང་གསུམ་
ཞེས་སོ། །སའི་དངོས་གཞིར། རི་རབ་དེའི་སྟེང་ན་ལྷའི་ཕོ་བྲང་གནས་པའི་ཚད་ནི། ཆུ་ཞེང་དུ་དཔག་ཚད་ཁྲི་ཁྲི་ཡོད། གཞན་དག་ན་ནི་ལྷ་དེ་དག་གི་གྲོང་དང། གྲོང་བརྡལ་དང། ལྗོངས་རྣམས་ཡོད་
དོ༑ ༑ཞེས་བཤད། གྲོང་ཁྱེར་དེ་ལ་སྒོ་སྟོང་དུ་གཅིག་གིས་མ་ཚང་བ། སྒོའི་འཕངས་སུ་དཔག་ཚད་ཕྱེད་དང་གསུམ། ཞེང་དུ་ཕྱེད་དང་གཉིས་པ། སྒོ་རེ་རེ་ལ་རིན་ཆེན་བཞིའི་སྐར་མའི་གཟུགས་དང་
ཟླ་བ་ཕྱེད་ལ་སོགས་པས་བརྒྱན་པ། སྲུང་མ་གོ་མཚོན་ཐོགས་པ་ལྔ་བརྒྱ་ལྔ་བརྒྱ་དང་བཅས་པའོ། །ལམ་སྲང་སྲིད་དུ་དཔག་ཚད་ཉིས་སྟོང་ལྔ་བརྒྱ། ཞེང་དུ་བཅུ་གཉིས། དེའི་གཡས་གཡོན་དུ་རྫིང་བུ་

[172B] ལན་ཀན་དང་བཅས་པ། ས་གཞི་མཚོན་སྣ་བརྒྱ་རྩ་གཅིག་གིས་བཀྲ་བ་རེག་ན་འཇམ་ཞིང། མནན་ན་ནེམ་བྱེད་ཅིང། སྟེག་ན་སྤར་བྱེད་པའོ། །དེའི་དབུས་ན་ཁང་བཟང་རྣམ་པར་རྒྱལ་
བྱེད། ཆུ་ཞེང་དུ་དཔག་ཚད་ཉིས་བརྒྱ་ལྔ་བཅུ། མཐའ་སྐོར་དུ་སྟོང་ཡོད་པ། ལྷའི་ཕོ་བྲང་ལས་དཔག་ཚད་ཕྱེད་དང་ལྔས་གྱེན་དུ་འཕགས་པ། དམང་རྟེན་ཀ་བ་བཞི་བཅུ། ཐེམ་སྐས་དེ་ཐམས་ཅད་རིན་
པོ་ཆེ་སྣ་བཞི་ལས་བྱས་པའོ། །བ་གམ་བརྒྱ་རྩ་གཅིག་བ་གམ་རེ་རེ་ལ་ཁང་རྩེགས་བརྒྱ་བརྒྱ། གདགས་པར་བདུན་བདུན་བཤད་ཁང་རྩེགས་རེ་རེ་ལ་ཁང་མིག་བདུན་བདུན། དེ་རེ་རེ་ལ་ལྷ་མོ་བདུན་བདུན། དེ་
རེ་རེ་ལ་གཡོག་མོ་བདུན་བདུན། །དེ་རེ་རེ་ལ་བསིལ་སྙན་བདུན་བདུན་ནོ། །རྣམ་རྒྱལ་གྱི་ནང་ན་རྫིང་བུ་གྲུ་བཞི། མཐའ་སྐོར་དུ་དཔག་ཚད་ཉིས་བརྒྱ་པ་ཐེམ་སྐས་བཞི་དང་ལྡན་པའོ། །ལྷའི་ལོངས་སྤྱོད་ཐམས་
ཅད་དང་ལྡན་པ་ཞིག་ཡོད་དེ། འདི་ནི་གྲོང་གི་དགའ་བ་ཡིན་ནོ་།གྲོང་ཁྱེར་དེ་ནས་དཔག་ཚད་ཉི་ཤུའི་ཕྱི་ནི་ལྷ་རྣམས་ཀྱི་བརྩེ་བའི་ས་སྐྱེད་མོའི་ཚལ་བཞི་སྟེ། ཤར་ན་ཤིང་རྟ་སྣ་ཚོགས་ཅན། འདོད་པའི་ཡོན་ཏན་
སྣ་ཚོགས་ཡོད་པས་དེ་སྐད་བྱའོ། །ལྷོ་ན་དེར་རྩེ་བས་ལུས་སེམས་བརྩུབ་པར་འགྱུར་བས་ན་རྩུབ་འགྱུར་གྱི་ཚལ། ནུབ་ན་འདྲེས་ནས་བརྩེ་བས་འདྲེས་པའི་ཚལ། བྱང་ན་བདེ་ཞིང་དགའ་བར་འགྱུར་བས་དགའ་

[173A]༄༅། །བའི་ཚལ། དེ་ནས་དཔག་ཚད་ཉི་ཤུའི་ཕྱི་ན་སྣ་ཚོགས་དང། རྩུབ་པ་དང། འདྲེས་པ་དང། དགའ་བ་ཞེས་བྱ་བའི་ས་གཞི་བཟང་པོ་བཞི། དེ་རྣམས་རྒྱ་ཚད་རྣམ་རྒྱལ་དང་མཚུངས་པ། གསེར་གྱི་ར་བ་
འཕངས་སུ་དཔག་ཚད་གཅིག་པས་བསྐོར་པ། རྩིག་སྐྱབས་དང། མདའ་ཡབ་དང། ཟམ་རྒྱུད་རིན་པོ་ཆེ་སྣ་བཞི་ལས་བྱས་པ། ནང་ན་རྣམ་རྒྱལ་གྱི་རྫིང་བུ་ལྟ་བུའི་རྫིང་བུའོ། །དེ་དག་གི་ལམ་ལ་ཆུར་དཔག་
ཚད་ཉི་ཤུ། ཞེང་དུ་ཕྱེད་དང་གཉིས་པ། གཡས་གཡོན་གཉིས་ན་རྫིང་བུ་དང་འདོད་ཡོན་སྣ་ཚོགས་དང་བཅས་པའོ། །ས་སྡེ་ལྟར་ན་བྱང་ཤར། གདགས་པ་ལྟར་ན་ཤར་ལྷོ། །མཛོད་ལྟར་ན་ལྷོ་ནུབ་ན། ཆོས་
བཟང་ལྷའི་མདུན་ས་ཡོད་དེ། དེ་ནི་དབྱིབས་གྲུ་གསུམ་ངོས་རེ་རེ་ལ་དཔག་ཚད་སུམ་བརྒྱ། མཐའ་སྐོར་དུ་དགུ་བརྒྱ། གྱེན་དུ་གྲོང་ལས་ཕྱེད་དང་བཞིས་འཕགས་པ། ས་གཞི་དང་ཡང་ཐོག་སོགས་དང་འཁྱཾ་དགུ་
པོ་རྣམས་ཤེལ་ལས་བྱས་པ། འཁྱམ་རེ་རེ་ལ་ཀ་བ་བཅུ་དྲུག་བཅུ་དྲུག་རེས་སྟེག་པ། དབུས་ན་བཻཌཱུརྱའི་ཀ་བ་ཟུར་བརྒྱད་པ། རྩེ་མོ་སྐྲ་རྩེ་ཙམ་གྱི་གདུང་ལ་མ་རེག་པ། དེའི་རྩ་བར། གསེར་གྱི་ཁྲི་བཟང་པོ་ལ་བརྒྱ་བྱིན་
བཞུགས་ཏེ། ལྷ་མིའི་དོན་དང། ཆོས་སེམས་སོ། །གྲོང་ཁྱེར་དེ་ལ་ཟབས་དང་རྒྱར་དཔག་ཚད་གཅིག་པའི་འོབས་ཆུ་སྦྲང་རྩི་ལྟ་བུས་གང་བ་མེ་ཏོག་སྣ་ཚོགས་ཅན་རིམ་པ་བདུན་གྱིས་བསྐོར་བ། སའི་དངོས་གཞི་ལྟར་

[173B] གདགས་པ་ལྟར་ན་ཤིང་ཡོངས་འདུ་དང་ཉེ་བ་ན། ཨར་མོ་ནིག་ལྟར་འཇམས་པའི་རྡོ་ལེབ་སྟེ། དེ་ལ་སའི་དངོས་གཞིར། ཟླ་བ་དཀར་པོ་ལྟ་བུའི་རྡོ་ལེབ་ཅེས་གསུངས་ལུང་འགྲེལ་དུ། ཨར་མོ་
ནིག་ནི་ཐགས་མ་ཕྲ་བོ་ཞེས་བཤད་དེ། རྡོ་ལེབ་དཀར་པོ་བཟང་ཞིང་ལྟ་ན་སྡུག་པ། མཆུ་ཞེང་དུ་དཔག་ཚད་ལྔ་བཅུ། མཐའ་སྐོར་དུ་ཉིས་བརྒྱ། འཕངས་སུ་དཔག་ཚད་ཕྱེད་དང་དྲུག་དང་བཅོ་བརྒྱད་ཆ་གཅིག་ཡོད་
པ༑ མཚོན་སྣ་བརྒྱ་རྩ་གཅིག་གིས་བཀྲ་བ། དེར་བརྒྱ་བྱིན་འཁོར་བཅས་དབྱར་ཟླ་བཞིར་གནས་སོ། །སྐྱེད་མོའི་ཚལ་དུ་སྤྱོད་པའི་གླང་པོ་ཆེས་སྲུང་གི་བུ་ནི་མཚན་ཉིད། འཁོར་སྤྲུལ་པས་སྲུང་དང་འདྲ་བས་འགྲོ་བ་མི་
མངོན་པའི་མགྱ་གོས་པས་སྐྱེད་མོའི་ཚལ་དུ་ཕྱིན་ཏེ། སྤྲུལ་པ་དེ་བཏང་ནས་རང་ལྷར་སྤྲུལ་ཏེ་འདོད་ཡོན་ལ་ལོངས་སྤྱོད་དོ། །གྲོང་ཁྱེར་དེའི་ཕྱོགས་བཞིན། སྲད་བཟང་པོ་བཞི་དང། སྒོ་ན་གནོད་སྦྱིན་གཟུགས་སྣ་ཚོགས་
བཀོད་པ་ཅན་གནས་ཤིང་ས་གཞི་ཐམས་ཅད་ལ་མེ་ཏོག་མན་ད་རཱ་བ་མིའི་པུས་མོ་ནུབ་ཙམ་དུ་རླུང་གི་རྙིང་པ་འཐོར། གསར་པ་འགྲེམ་པར་བྱེད་པའོ། །རྣམ་རྒྱལ་གྱི་སྟེང་ན་རྔ་བོ་ཆེ་ཆོས་ཀྱི་སྒྲ་དབྱངས་ཞེས་བྱ་བ་
སྟན་མེད། བཟུང་མེད། མ་བརྡུངས་ཡང་པར་སྒྲ་འབྱུང་བ། འདོད་ཡོན་ལ་གཡེངས་པ་རྣམས་ཆོས་ལ་བསྐུལ་ཞིང། ལྷ་མིན་གྱིས་དེད་ན་ལྷ་རྣམས་རྒྱལ་བར་གྱུར་ཅིག་ལྷ་མ་ཡིན་རྣམས་ཕམས་པར་གྱུར་ཅིག་ཅེས་པའི་

[174A]༄༅། །སྒྲས་ལྷ་རྣམས་དབུགས་དབྱུང་བར་བྱེད་པར་ཡོད་དོ་།འཁོར་ཡུག་གི། རིས་གླིང་བཞི་འཁོར་ལོ་བཞིན་དུ་སྐོར་བའམ། དེ་ན་གསེར་གྱི་འཁོར་ལོ་ཡོད་པས་དེ་སྐད་བརྗོད་ལ། དེ་ལ་གནོད་སྦྱིན་གོས་
སྔོན་པོ་ཅན་གནས་སོ། །མཛོད་ལས། ལྷུན་པོའི་རྩེ་ན་སུམ་ཅུ་གསུམ་།དེ་ཡི་ངོས་ལ་བརྒྱད་ཁྲིའོ། །ཕྱོགས་མཚམས་རྩེགས་པ་བཞི་ལ་ནི། །ལག་ན་རྡོ་རྗེ་གནས་དབུས་ན། གྲོང་ཁྱེར་ལྟ་ན་སྡུག་ཅེས་པ། །ངོས་
ལ་ཉིས་སྟོང་ལྔ་བརྒྱ་པ། །དཔག་ཚད་ཕྱེད་དང་གཉིས་གསེར་གྱི། །རང་བཞིན་བཞི་བཀྲ་གཉེན་པ་ཡོད། །དེ་ན་རྣམ་པར་རྒྱལ་བྱེད་དེ། །ངོས་ལ་ཉིས་བརྒྱ་ལྔ་བཅུའོ། །ཕྱི་རོལ་ཤིང་རྟ་སྣ་ཚོགས་དང། །རྩུབ་
འགྱུར་འདྲས་ཚལ་དགའ་བས་བརྒྱན། །དེ་དག་གི་ནི་ཕྱོགས་བཞིན་།ཉི་ཤུ་བཅད་ནས་གཞི་བཟང། །བྱང་ཤར་འཚམས་ན་ཡོངས་འདུ་སྟེ། །ལྷོ་ནུབ་འཚམས་ན་ཆོས་བཟང་ངོ། །ཞེས་བཤད་དོ། །ནམ་
མཁའ་ལ་གཞལ་མེད་ཁང་གནས་པ་ན། ཉི་ཟླ་གཟའ་སྐར་ནས་འོག་མིན་གྱི་བར་ཐམས་ཅད་ཀྱི་སྤྱིར་བསྟན་ཏེ། དེ་ལ་སེམས་ཅན་མཐུན་མོང་གི་ལས་ལས་ཉི་ཟླ་སྐར་མ་སོགས་འཕུལ་བར་བྱེད་པའི་རླུང་
གིས་འཁོར་བར་བྱེད་དེ། འདི་ནས་དཔག་ཚད་བཞི་ཁྲི་ནས་རྒྱུའོ་།ཟླ་བའི་དཀྱིལ་འཁོར་ཆུ་ཤེལ་ལས་གྲུབ་པ་ཐད་ཀར་དཔག་ཚད་ལྔ་བཅུ་པ། ཉི་མའི་དཀྱིལ་འཁོར་མེ་ཤེལ་ལས་གྲུབ་པ། དཔག་ཚད་ལྔ་

[174B] མཐའ་སྐོར་དུ་གསུམ་འགྱུར། སྤང་ལ་དཔག་ཚད་ཕྱེད་དང་དྲུག་དང། བཅོ་བརྒྱད་ཆ་གཅིག་ཡོད་པ། གསེར་གྱི་རྭ་བ་དཔག་ཚད་ཕྱེད་པ་བསྐོར་བ་ལམ་སྲང་དཔག་ཚད་ལྔ་བཅུ་པ། ཞེང་དུ་ཕྱེད་
དང་གཉིས་པ། དེའི་གཡས་གཡོན་ནི། རྫིང་བུ་དང་ཐེམ་སྐས་ལ་སོགས་པ་སྔར་དང་འདྲའོ། །ཟླ་བ་ནི་ཆེས་མགྱོགས་ཤིང་དེས་མེད་དུ་འགྲོ་བས་ཟླ་བ་གཅིག་ལ་ཁྱིམ་བཅུ་གཉིས་བགྲོད་ཅིང། ཉི་མས་རེ་རེའོ། །གླིང་
བཞིར་བྱང་དུ་ནམ་ཕྱེད། ཤར་དུ་ཉི་མ་ནུབ། ལྷོར་ཉི་མ་ཕྱེད་ནུབ་ཏུ་ཉི་མ་ཤར་བ་མཉམ་པས། དུས་གཅིག་ལ་གླིང་གཉིས་སྣང་བར་བྱེད་ལ། གསུམ་སྣང་ཡང་བྱ་བ་བྱེད་པའམ། བྱེད་ལས་མི་སྣང་བས་དེ་སྐད་བརྗོད་
ཅིང༑ དེ་ཡང་ཉིན་མཚན་མཉམ་པའི་དབང་དུ་བྱས་ཞེས། སའི་དངོས་གཞིའི་འགྲེལ་བ་ལས་བཤད་དོ། །ཉི་མ་ལྡོག་དུས་ནི། དབྱར་ཟླ་འབྲིང་པོའི་ཉ་ནས་སྟོན་ཟླ་ཐ་ཆུང་ཉའི་བར་ནི་དབྱར་གྱི་ཟླ་བ་བཞི་ཡིན་ལ། དེའི་ཟླ་བ་
གཉིས་པ་དབྱར་ཟླ་ཐ་ཆུང་གི་ཚེས་བཅུ་དྲུག་ནས་སྟོན་ཟླ་ར་བའི་ཉའི་བར་རོ། །དེའི་ཐ་མ་ནི་ཡར་ངོ་སྟེ། སློབ་དཔོན་རྒྱལ་པོའི་སྲས་ཀྱི། ཟླ་བ་ཐཾསད་ཀྱི་མར་གྱི་ངོ་སྔ་སྟེ། ཞེས་བཤད། དེའི་ཡར་ངོའི་ཚེས་དགུ་ནས་མཚན་
མོ་རིང་ཞིང། སྟོན་ཟླ་ཐ་ཆུང་གི་ཚེས་བཅུ་དྲུག་ནས་དབྱར་ཟླ་ར་བའི་ཉའི་བར་ནི་དགུན་གྱི་ཟླ་བ་བཞི་ཡིན་ལ། དེའི་ཟླ་བ་བཞི་པའི་ཆ་ཐ་མ་དཔྱིད་ཟླ་ར་བའི་ཡར་ངོའི་ཚེས་དགུ་ནས་མཚན་མོ་ཐུང་བར་འགྱུར་ལ། ཉིན་མོ་ནི་དེ་ལས་

[175A]༄༅། །བཟློག་པའོ། །འདིར་རང་འགྲེལ་དང། འདུས་བཟང་དང་ཕྱོགས་གླང་གིས་འགྲེལ་པ་ལས་དབྱར་གྱི་ཟླ་བ་གཉིས་ལ་དབྱར་ཟླ་ཐ་ཆུང་དང། དགུན་གྱི་ཟླ་བ་བཞི་བ་དགུན་ཟླ་ཐ་ཆུང་དུ་བཤད་ལ། གདགས་
པར་ཡང། དགུན་ཟླ་ཐ་ཆུང་ཡར་ངོའི་ཚེས་བརྒྱད་ལ། མཚན་མོ་ཡུད་ཙམ་བཅོ་བརྒྱད། ཉིན་མོ་ཡུད་ཙམ་བཅུ་གཉིས་ཞེས་འབྱུང་ཡང་འགྱུར་ཁྱད་མིན་པ་དོན་འདྲ་འམ་སྙམ་སྟེ། དེ་ཉིད་ལས། སྟོན་ཟླར་བ་ཡར་ངོའི་
ཚེས་བརྒྱད་ལ། ཉིན་མོ་ནི་ཡུད་ཙམ་བཅོ་བརྒྱད། མཚན་མོ་ནི་ཡུད་ཙམ་བཅུ་གཉིས་སོ། །ཞེས་བཤད། འདིར་དེ་ལ་ཁ་ཅིག་ནམ་དང་ཉི་མ་མཉམ་པར་འདོད་པ་ཁེགས་སོ། །ཉིན་མཚན་རིང་འཐུང་ཞག་རེ་རེ་ལ་
ཐང་ཅིག་རིང་འཐུང་དུ་བྱེད་དོ། །ཉི་མ་ལྷོར་བགྲོད་པ་ན་གླིང་ལས་དཔག་ཚད་ཕྱེད་དང་དྲུག་དང། བཅོ་བརྒྱད་ཆ་གཅིག་གི་ཡོལ་ནས་རྒྱ་མཚོ་ལ་འབབ་པར་བྱེད་ལ། དེའི་དབང་གིས། དགུན་རྒྱ་མཚོའི་ཆུ་དྲོ་ལ་
དེ་གླིང་གི་ནང་དུ་སོང་བས། ཆུ་དྲོན་མོ་ལས་སྐྱེ་བའི་ཤིང་རྣམས་སྐྱེས་ལ། འཛམ་བུ་གླིང་གི་མཐའ་མྱུར་དུ་བསྐོར་བས་ཉི་མ་འཐུང། བྱང་དུ་བགྲོད་པ་ན་སྔར་གྱི་ཚད་ཙམ་གཅིག་མཚོ་ལས་ཡོལ་ཏེ་གླིང་དུ་ཁྱབ་ནས་
འོད་ཟེར་གླིང་དུ་བབ་པས་གླིང་གིས་ཆུ་དྲོ་ཞིང། དེའི་ཚེ་རྒྱ་མཚོའི་ཆུ་གྲང་བས་ཆུ་གྲང་མོ་ལས་སྐྱེ་བའི་ཤིང་རྣམས་སྐྱེས་ལ་ཞེས་གསུངས། སྟེང་འོག་གི་ཆུ་དྲོ་གྲང་དུ་འགྱུར་ཚུལ་ནི། སའི་དྲོད་སྟེང་འོག་ཏུ་

[175B] གླིང་གི་དབུས་སུ་ཡུན་རིང་མོས་ཡོད་པས་ཉི་མ་རིང་ཞེས་གདཌ་པར་བཤད། སའི་དངོས་གཞིར། རི་རབ་ལས་ཐག་རིང་དུ་རྒྱུ་བས་དགུན་མྱུར་དུ་ནུབ་ཉེ་བར་རྒྱུ་བས་དབྱར་ཉི་མ་
བུལ་བར་ནུབ་བོ་ཞེས་བཤད། མྱང་འདས་སུ། དགུན་མྱུར་དུ་འགྲོ་བས་ཐུང་ཞིང་གྲང་དབྱར་དལ་བུས་འགྲོ་བས་ཉི་མ་རིང་ཞིང་དྲོ་བར་བཤད་དེ། ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ་བོ་ཞེས་བཤད་པ་ལྟར། བསམ་བྱ་
མིན་པའི་གནས་ཡིན་པ་འདྲའོ། །ཟླ་བའི་ཆ་འཕེལ་འགྲིབ་ནི་ཉི་མ་དང་ཉེ་བས་ཉི་མའི་འོད་ཟླ་བའི་གཞལ་ཡས་ཁང་ལ་བབ་པས་ཕར་ངོས་སུ་གྲིབ་མ་བབ་སྟེ་བསྒྲིབས་པས་མ་གང་བར་སྣང་ལ་ཉི་མ་དང་བྲལ་ནས་དེའི་འོད་ཟེར་
ཕོག་པས་གྲིབ་མ་མེད་པས་གང་བར་སྣང་སྟེ། སྒྲོན་མེ་དང་ཀ་བའི་གྲིབ་པ་མ་བཞིན་ཞེས་འདོད་དེ། མཛོད་ལས། ཉི་ཟླ་ལྷུན་པོའི་ཕྱེད་ནའོ། །དཔག་ཚད་ལྔ་བཅུ་གཅིག་དང་བཅས། །ནམ་ཕྱེད་ཉི་མ་ནུབ་པ་དང། །ཉི་མ་ཕྱེད་དང་
འཆར་དུས་གཅིག་དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང། །དགུན་རྣམས་ཀྱི་ནི་བཞི་པ་ལ། །འཐུང་དུ་འགྱུར་རོ་ཉིན་མོ་ཟློག་ཉིན་མཚན་རིང་བ་ཐང་ཅིག་གོ་ཉི་མ་ལྷོ་བྱང་འགྲོད་ཚེའོ། །
ཉི་མ་དང་ནི་ཉེ་བ་ལ། རང་གི་གྲིབ་མས་བསྒྲིབས་པར་སྣང་།ཞེས་རྩ་བར་འབྱུང། འགྲེལ་བར། ལོ་གྲག་ཟེར་གསུམ་འབྱུང་བས་ཐུགས་མ་རངས་པར་སྣང་ལ། དོན་ལ་ཡང་མི་འཐད་དེ། སྐར་མ་ཆེ་བ་རྣམྶ་༄༅། །ལ་ཉི་མའི་འོད་ཟེར་ཕོག་ན་ཡང་རང་གི་གྲིབ་མས་བསྒྲིབས་ཏེ་འཕེལ་འགྲིབ་ལྟ་བུར་སྣང་བའི་སྐྱོན་ཡོད་པའི་ཕྱིར་དང། སའི་དངོས་གཞིར། ཟླ་བའི་དཀྱིལ་འཁོར་ནི་ཡུང་ཙམ་གྱི་སྟེང་དུ་འཛུར་བ་
ན་ཟླ་གམ་དུ་སྣང་སྟེ། དེའི་ཕ་རོལ་གྱི་ངོས་དེ་ཚུར་རོལ་གྱི་ངོས་ཀྱི་བསྒྲིབས་པའི་ཕྱིར་མི་སྣང་སྟེ། ཇི་ལྟར་ཇི་ལྟར་འཛུར་བ་དེ་བཞིན་དུ། །དེ་ལྟར་དེ་ལྟར་ཤིན་ཏུ་གང་བར་སྣང། མར་གྱི་ངོ་ལ་ཇི་ལྟར་ཇི་ལྟར་འཐུར་
དུ་འཛུར་བ་དེ་ལྟར་དེ་ལྟར་བསྒྲིབས་པར་སྣང་ངོ། ཞེས་ངོས་བླ་འོག་འཛུར་བའི་ཚུལ་གྱི་འོག་ཆ་འཕེལ་འགྲིབ་བྱེད་པར་སྣང་ངོ་ཞེས་བཤད་དོ། དཀྱིལ་འཁོར་གྱི་ར་རི་ནི། སའི་དངོས་གཞིར་ཉ་དང་རུལ་སྦལ་ལ་སོགས་
པའི་གཟུགས་བརྙན་ནོ་ཞེས་དང། གདགས་པར། གླིང་གི་གཟུགས་བརྙན་ནམ། ནང་གི་ཁང་པ་སོགས་ཀྱིར་རིར་སྣང་ངོ། །མཐའ་རྒྱ་མཚོའི་ཆུའི་གཟུགས་བརྙན་གྱིས་དྭངས་པ་ཡིན་ནོ། །ཞེས་བཤད་མདོ་ལས། བྱང་
སེམས་རི་བོང་དུ་འཁྲུངས་པའི་དུས་ལུས་སྦྱིན་པར་བཏང་ཚུལ་ངོ་མཚར་སྐྱེད་པའི་ཕྱིར་བཀོད་པ་ཡིན་ནོ། །ཞེས་བཤད་དོ། །ཉི་ཟླ་འཛིན་པ་ནི་ཉི་ཟེར་གྱིས་ལྷ་གནས་ལྟ་བར་མ་ནུས་པས་ཁྲོས་ནས་དང། ལྷ་མིན་གྱི་
མིག་ལྡོངས་ནས་འཐབ་མ་ནུས་པས་དང། ཟླ་བ་མཛེས་པས་ཤིན་ཏུ་ཆགས་པས་རེག་འདོད་པས་དང། དེ་གཉིས་འོད་ལ་ཕྲག་དོག་ནས། སྒྲ་གཅན་གྱི་ལག་པས་བསྒྲིབས་ལ། དགེ་མི་དགེ་ནི། མིའི་ལས་ལས་ཡིན་ནོ་

[176B] །སའི་དངོས་གཞིར། སྐར་མ་ཆེབ་ལ་རྒྱང་གྲགས་བཅོ་བརྒྱད། འབྲིང་ལ་བཅུ། ཆུང་བ་ལ་བཞིར་བཤད་གདགས་པར། རབ་འདྲ། འབྲིང་ཕལ་ཆེར་བཅུ་པ་དང། བཅུ་གཉིས་པ་ཆུང་དུ་ལ་རྒྱང་
གྲགས་གསུམ་པར་བཤད། རང་འགྲེལ་དུ་ཆུང་ཚད་རྒྱད་གྲགས་གཅིག་པར་བཤད་ལ། ཐམས་ཅད་ཆུ་ཤེལ་ལས་གྲུབ་པ་གསེར་གྱི་ར་བ་དང། རྩིག་སྐྱབས་ལ་སོགས་པས་བསྐོར་བ་ཉི་ཟླ་དང་མཚུངས་པ་སྟེ། དེ་རྣམས་
སུ་ལྷ་ཕོ་མོ་འདོད་ཡོན་ལ་ལོངས་སྤྱོད་པར་བྱེད་དོ། །ཉི་ཟླ་གཟའ་སྐར་རྣམས་ཀྱང་ལྕགས་རི་ལས་ཕར་མི་འདའ་སྟེ། གདགས་པར། ལོ་ག་བར་འཚམས་ཐམས་ཅད་དུ། །ཉི་ཟླ་དེ་བཞིན་སྐར་མ་དང། །རྒྱུ་སྐར་ཚོགས་ནི་རྒྱ་
ཆེན་ཀུན། །འཁོར་ཡུག་མི་འདའ་འཇིག་རྟེན་གྱི། །བར་འཚམས་ཐམས་ཅད་མུན་པར་འདུག་ཅེས་བཤད། སྐར་མ་རྣམས་སྡོམ་ན། དུང་འགྱུར་གཉིས། བྱེ་བ་ཕྲག་བརྒྱད་ས་ཡ་ལྔའོ། །ཞེས། དྲང་སྲོང་མ་གང་དགས་
ལྟས་ཀྱི་རྣམ་པ་བསྟན་པ་ལས་བཤད་དོ། །རི་རབ་ནས་དཔག་ཚད་བརྒྱད་ཁྲི་ན་འཐབ་བྲལ་ཏེ། དེ་ནི་རི་རབ་ཀྱི་རྩེ་མོ་དང་རྒྱ་མཉམ་པ་དང། གོང་མ་ཉིས་འགྱུར་དང། བཞི་ཀ་མཉམ་དུ་འདོད་པ་གཉིས་སྣང་ངོ། །མཛོད་ལས་
གནས་ནས་གནས་འོག་ཇི་སྲིད་བར། །དེ་ནས་དེ་ཡི་གོང་དེ་སྲིད། །རྫུ་འཕྲུལ་གཞན་རྟེན་མ་གཏོགས་པ། །དེ་དག་གོང་མ་མཐོང་བ་མེད་།ཅེས་པས། འཛམ་བུ་གླིང་ནས་རི་རབ་ཀྱི་རྩེ་ལ་ཐབ། ཇི་ཙམ་ཡོད་པ་ཞིག་དེ་ནས་དེའི་

[177A]༄༅། །གོང་མ་ལ་ཡང་ཡོད་པས་རིམ་པར་རྩིས་སྟེ། མཐར་ཤིན་ཏུ་མཐོང་ནས། འདི་ལ་ཇི་ཙམ་ཡོད་པ། དེ་ནས་འོག་མིན་ལ་ཡོད་ཅིང། རང་གི་རྫུ་འཕྲུལ་ལམ། རྫུ་འཕྲུལ་ཅན་གྱིས་ཁྲིད་པ་ལ་མ་བརྟེན་པར་གོང་མར་
འགྲོ་བ་དང། མཐོང་བ། འོག་མ་རྣམས་ཀྱིས་མི་ནུས་པའི་དོན་ནི་།བསམ་གཏན་བཞི་ནི་རིམ་པ་ལྟར་དུ་གླིང་བཞི་དང། སྟོང་དང་སྟོང་གཉིས་དང། སྟོང་གསུམ་གྱི་འཇིག་རྟེན་ཙམ་ཞེས་པ་དང་དང་པོ་གསུམ་སྟོང་དང། སྟོང་
གཉིས་དང། སྟོང་གསུམ་དང་རིམ་བཞིན་མཉམ་ལ། བཞི་པ་ལ་ཚད་མེད་ཅེས་འདོད་པ་གཉིས་སོ། །ལྷ་མིན་གྱི་གནས་གཞན་ནི། རི་རབ་ཆུའི་འོག་ཏུ་ནུབ་པའི་ནང་ན་སྟེ། དབང་པོ་ཐག་བཟངས་རིས་གྲོང་ཁྱེར་གསེར་ལྡན་
ཁང་བཟང་གཏམས་པ་ཅན་མདུན་ས་ནོར་བཟང་ཚལ་ཀུན་ཏུ་དགའ་བ་དང། རབ་ཏུ་དགའ་བ་དང། དགའ་བའི་ཀུན་དགའ་ར་བ། ས་གཞི་ཀུན་ཏུ་དགའ་བ། རབ་ཏུ་དགའ་མ། དགའ་མ། དགའ་བའི་ཀུན་དགའ་ར་མ་ལྷའི་ཤིང་
ཡོངས་འདུའི་དོང་ཤིང་རྩི་ཊ་པ་ཏྲ་ལ་ལྷ་མིན་གྱི་རྡོ་ལེབ་རྩེ་བ་དང། གཡུལ་གྱི་གླང་པོ་ཆེ། ཏི་སེ་གང་རྩེགས་དང་བཟོད་དཀའ། རྟ་གྲག་འབྱིང། །གྲོང་ཁྱེར་དང་རྒྱལ་སྲིད་སོགས་རྩ་གསུམ་པ་དང་འདྲ་བར་གདགས་
བར་བཤད། མདོ་དྲན་པ་ཉེར་བཞག་ལས། ས་གཞི་དང་པོ་དཔག་ཚད་ཉིས་ཁྲི་ཆིག་སྟོང་ཡོད་པ། གྲོང་ཁྱེར་འོད་ཅན་དཔག་ཚད་བརྒྱ་སྟོང་ཡོད་པ་ན་སྒྲགས་ཅན། དེ་ནས་ས་གཞི་གཉིས་པ། ཡུལ་ས་ཐ་དད་པ་ཟླ་བའི་

[177B] གཉི་ཤིང་རྩེ་བ་དང། སྐར་འཕྲེང་གི་གྲོང་གཉིས་ན་མགུལ་ཕྲེང་དང། སྟན་པ་གཉིས། སྐར་ཕྲེང་གི་དབུས་ན་མཚོ་ཀུན་མཐོང་ཞེས་བྱ་བ་ཆུ་ཞེད་དཔག་ཚད་ལྔ་པ་ལ་ལྷ་དང་ལྷ་མིན་འཐབ་པའི་ཚེ་རྒྱལ་འཕམ་ཇི་ལྟར་
འོད་པའི་ཚུལ་དང། ཤི་ནས་ལྷར་སྐྱེས་དེའི་མཐུས་ལྷ་རྒྱལ། ལྷ་མིན་འཕམ་པའི་གཟུགས་བརྙན་མཐོང་བ་ཡོད་དོ། །དེ་ནས་ས་གཞི་གསུམ་པ་བཟང་སྐྱེད་ན། ཟབ་པའི་གྲོང་ན་མེ་ཏོག་ཕྲེང། །དེ་ནས་ས་གཞི་བཞི་པ་མི་གཡོ་བར་
མཛེས་པའི་གྲོང་ན། ཐགས་བཟང་རི་རབ་འགོད་འཁོར་བཅས་ཡོད་ལ་ས་གཞི་དང་གྲོང་གི་ཚད་རྣམས་སྔར་དང་འདྲ་བར་བཤད་དོ་།སེམས་ཅན་དམྱལ་བའི་གནས་ནི་ཕལ་ཆེར་ས་འོག་མུན་པའི་གླིང་ན་ཡོད་ཅིང། ཚ་དམྱལ་ནི་
སའི་དངོས་གཞིར། རི་བོ་གངས་ཅན་གྱི་འོག་ནས་དཔག་ཚད་སུམ་ཁྲི་ཉིས་སྟོང་ན་ཡང་གསོས། དེ་ནས་འགོ་ཏུ་དཔག་ཚད་བཞི་སྟོང་བཞི་སྟོང་བཞི་སྟོང་གིས་བཅད་པ་ན་གཞན་རྣམས་ཡོད་ཅེས་གསུངས་།མཛོད་ལས། འདི་འོག་སྟོང་ཕྲག་
ཉི་ཤུ་ན། །མནར་མེད་པའོ་དེ་ཙམ་མོ། །དེ་ཡི་སྟེང་ན་དམྱལ་བ་བདུན། །ཞེས་འཛམ་བུ་གླིང་གི་དཔག་ཚད་ཉིས་ཁྲིའི་འོག་ན་མནར་མེད། དེའི་སྟེང་དུ་ཚ་དམྱལ་བདུན་ཡོད་པར་བཤད། གྲང་དམྱལ་ཡང་དེའི་ཐད་ཀ་ཐང་ཀ་ན་ཡོད་
པར་བཤད། སའི་དངོས་གཞིར་ནི། ཡང་གསོས་ནས་དཔག་ཚད་ཁྲིའི་ཕ་རོལ་ན་གྲང་དམྱལ་དང་པོ། །དེ་ནས་དཔག་ཚད་ཉིས་སྟོང་ཉིས་སྟོང་གིས་བཅད་པའི་འོག་ན་གཞན་བདུན་ནོ། །ཞེས་བཤད། ཉི་ཚེ་བའི་དམྱལ་བའི་གནས་ངེས་

[178A]༄༅། །པ་མེད་དེ། ཆུ་དང་རི་དང། མྱ་ངམ་གྱི་ཕྱོགས་དང་མིའི་གནས་ལ་སོགས་པ་ན་ཡང་ཁ་ཐོར་བ་རྣམས་ཡོད་པར་བཤད་པའི་ཕྱིར། དུད་འགྲོའི་གནས་ཀྱི་རྩ་བ། རྒྱ་མཚོ་ཆེན་པོ་ཡིན་པར་གསུངས་ལ། །
འཕགས་པ་གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས་གླིང་གི་ནམ་མཁར་ཤིང་རྟའི་འཕང་ལོའི་ཁྱོན་ཙམ་ལ་སྣང་བ་མེད་པའི་འགྲོ་བས་སེམས་ཅན་ཞེས་པ་སྟོང་གསུམ་གྱི་སེམས་ཅན་ཐམས་ཅད་
ལས་མང་ཞིང་ཐ་མལ་པའི་མིག་གིས་ཡུལ་ལས་འདས་པ་ཡོད་པར་གཟིགས་ཤིང། ཁ་ཐོར་བ་ལྷ་མི་གཉིས་ཀྱི་ཡུལ་ན་ཡང་ཡོད་དོ་།ཡི་དྭགས་ཀྱི་གནས་ཀྱི་རྩ་བ་ནི། གླིང་འདིའི་འོག་དཔག་ཚད་ལྔ་བརྒྱས་
བཅད་པ་ན། རྒྱལ་པོའི་ཁབ་ཡོད་ལ། དེར་གཤིན་རྗེ་ཆོས་རྒྱལ་འཁོར་བཅས་བཞུགས་ཏེ། སེམས་ཅན་སྐྱེ་བ་མི་དྲན་པ་རྣམས་ལ་ལས་འབྲས་ཀྱི་ཆོས་བཤད་པའི་སྒོ་ནས་ཕན་པ་འབའ་ཞིག་མཛད་པ་ཡོད་
ཁ་ཅིག་ཅེས་པའི་སྒྲས་མི་ཡུལ་དང། རྒྱ་མཚོའི་འགྲམ་སོགས་ན་ཡང་ཡོད་པར་བཤད། གླིང་བཞི་པའི་འཇིག་རྟེན་གྱི་ཁམས་གཅིག་བཤད་ནས་གཞན་འགྲེ་པ་ནི། ཉི་མ་རྣམ་པར་སྣང་བྱེད་ཞེས་
སོགས་གསུང་སོ། །འཁོར་ཡུག་ཆེན་པོ་ནི་རྡོ་རྗེ་ལས་གྲུབ་པར་ཡབ་སྲས་འཇལ་བའི་མདོ་ལས་གསུངས་ཤིང། མཐོ་ཁྱད་ཚངས་པའི་འཇིག་རྟེན་དང་མཉམ་པར་སྣ་ཆན་ལས་བཤད་དོ། །སྟོང་གསུམ་

[178B] སྐྱེ་གནས་བཞི། གཞི་དྲུག་དུས་བཅུ་ཡོངས་སུ་བཟུང་བ་བདུན། །ལུས་ཀྱི་ཡོ་བྱད་བཅུ། འདོད་པ་ལ་ལོངས་སྤྱོད་པ་བཅུ། རྗེས་སུ་སྤྱད་པ་བརྒྱད། འཇིག་རྟེན་གྱི་ཆོས་བརྒྱད། ཕྱོགས་གསུཾ་
སྤྱོད་པ་གསུམ། གཏམ་གསུམ། ཉེས་རྩོམ་ཉེར་གཉིས། ཐེག་དམན་གྱི་རིས་དྲུག་ཅུ་རྩ་བཞི། དུས་བརྒྱད། མངལ་འཇུག་བཞི། སྤྱོད་ལམ་བཞི། འཚོ་བ་དྲུག་དུ་ཁ། ང་རྒྱལ། གདགས་པ་རྣམས་བདུན་བདུན་
ཐ་སྙད་བཞི། ཐ་སྙད་ཀྱི་གཞི་མང་པོ་རྣམས་བྱུང་ངོ་།ཞེས་པའི་དངོས་གཞིར་བཤད། གཞི་དྲུག་ནི། འོག་རླུང་དང། ཆུ་དང། སའི་དཀྱིལ་འཁོར་ནི་སེམས་ཅན་འཐུར་དུ་མི་ལྟུང་བའི་རྒྱུ་ཡིན་པའི་ཕྱིར་གཞི་དང་པོའི་
ཁང་ཁྱིམ་དང་ཡང་ཐོག་ལ་སོགས་པ་རྣམས་ནི་གནོད་བྱེད་རྣམས་ཀྱིས་གནོད་པར་མི་འགྱུར་བའི་རྒྱུ་ཡིན་པས། གཞི་གཉིས་པ། ལོ་ཐོག་སོགས་ནི་ཁ་ཟས་ཀྱི་རྒྱུ་ཡིན་པས་གཞི་གསུཾ་པ། བདེ་བ་ནི་སེམས་ཅན་
རྣམས་ལ་རུང་བར་མི་འགྱུར་བའི་རྒྱུ་ཡིན་པས་གཞི་བཞི་པ། ཉི་ཟླ་ནི་གཟུགས་སྣང་བའི་རྒྱུ་ཡིན་པས་གཞི་ལྔ་པ། ཟས་རྣམ་པ་བཞི་ནི་ལུས་གནས་པར་བྱེད་པ་དང་བརྟན་པར་བྱེད་པའི་རྒྱུ་ཡིན་པས་གཞི་དྲུག་པའོ། །དུས་བཅུ་ནི་
དུས་ཚིགས་དང། ལོ་དང། ཟླ་བ་དང། ཟླ་བ་ཕྱེད་པ་དང། ཉིན་མོ་དང། མཚན་མོ་དང། སྐད་ཅིག་དང། དེའི་སྐད་ཅིག་མ་དང་ཐང་ཅིག་དང་ཡུད་ཙམ་མོ། །ཡོངས་སུ་བཟུང་བ་བདུན་ནི། བདག་དག་དང་ཉེ་འཁོར་

[179A]༄༅། །སོགས་ཀྱི་དང། ཞིང་གིས་དང། ཁྱིམ་གྱིས་དང། ཟོད་སྦྲམ་པའི་དང། བསོད་ནམས་བྱ་བའི་དང། ལས་ཀྱི་མཐའ་ལ་སྦྱར་བའི་དངོས་པོ་སྟེའོ། །ལུས་ཀྱི་ཡོ་བྱད་བཅུ་ནི། ཟས་སྐོམ་དང་གཞོན་
པ་དང། གོས་རྒྱན་དང། བཞད་གདངས་གླུ་བྲོ། །རོལ་མོའི་སྒྲ་དང། སྤོས་དང། མེ་ཏོག་ཕྲེང་དང། བྱུག་པ་དང། སྣོད་སྤྱད་དང། སྣང་བ་དང། སྐྱེས་པ་དང། བུད་མེད་དགའ་མགུར་སྤྱོད་པའོ། །འདོད་
པ་ལ་སྤྱོད་པ་བཅུ་ནི། ཆོས་མིན་པར་བབ་ཅོལ་དུ་ལོངས་སྤྱོད་སྒྲུབས་ནས་བདག་དང་ཕ་མ་སོགས་གཉེ་ནི་འཁོར་རྣམས་ལེགས་པར་བདེ་བར་ཚིམ་པར་མི་བྱེད་ལ། དགེ་སྦྱོང་བྲམ་ཟེ་སོགས་ལ་སྦྱིན་པར་ཡང་མི་
བྱེད་པ་དང། བདག་དང་ཉེ་དུ་སོགས་ཚིམ་པར་བྱེད་ལ། དགེ་སྦྱོང་སོགས་ལ་སྦྱིན་པར་མི་བྱེད་པ་དང། བདག་དང་ཉེ་དུ་སོགས་ཀྱང་ཚིམ་པར་བྱེད། །དགེ་སྦྱོང་སོགས་ལ་ཡང་སྦྱིན་པར་བྱེད་པ་དང་ཆོས་དང་
ཆོས་མིན་པས་བབ་ཅོལ་དང། བབ་ཅོལ་མིན་པས་ལོངས་སྤྱོད་སྒྲུབ་ནས་ལོངས་སྤྱོད་ཚུལ་སྔ་མ་བཞིན་གསུམ་དང། ཆོས་ཀྱི་བབ་ཅོལ་མ་ཡིན་པར་ལོངས་སྤྱོད་སྒྲུབ་ནས་ལོངས་སྤྱོད་ཚུལ་གསུངས། བཅུ་པ་ནི་
དགུ་པ་དང་ལོངས་སྤྱོད་ཚུལ་འདྲ་བ་ལ་མ་ཆགས་པར་ལོངས་སྤྱོད་པའོ། །རྗེས་སུ་དཔྱད་པ་བརྒྱད་ནི་ས་ཆར་གྱིས་བཀྲི་བ་དང། ལུས་ཀྱི་བསྙེན་བསྐུར་བྱ་བ། སྤྱོད་ལམ་གཞན་ལ་ཡོངས་སུ་བརྟགས་པ་ཁ་

[179B] གཉིད་ལོག་པ། འཁྲིག་པ་དང། དེ་དང་ལྡན་པའི་རྩོལ་བ། དེ་དང་ལྡན་པའི་གཏམ་མོ། །འཇིག་རྟེན་གྱི་ཆོས་བརྒྱད་ནི། བཤེས་སྤྲིངས་ལས། འཇིག་རྟེན་ཁྱེན་པ་རྙེད་དང་མ་རྙེད་དང། བདེ་དང་མི་
བདེ་སྙན་དང་མི་སྙན་དང། བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །ཞེས་གསུངས་པ་ལྟར་རོ། །ཕྱོགས་གསུམ། སྤྱོད་པ་གསུམ་ནི། སྨྲ་བ་གཏམ་བྱེད་པ། སོ་སོར་མགུ་བར་བྱེད་པ་དང། བག་མ་གཏོང་ལེན་
དབྱར་འདྲེན་པ། ལྷག་པར་ཟ་བ། འདུས་ཤིང་ཟ་བ། རྩོད་པ་ཞི་བའི་གྲོགས་བྱ་བའོ། །གཏམ་གསུམ་ནི། ཆོས་དང་ལྡན་པ་དང། ལྡན་པ་མ་ཡིན་པ་དང། དེ་ལས་གཞན་པའོ། །ཉེས་རྩོམ་ཉེར་གཉིས་ནི་གཞལ་བྱ་
ལ་སྒྱུ་བྱེད་པ། །སྲད་ལ་སྒྱུ་བྱེད་པ། གཞལ་བ་ལ་སྒྱུ་བྱེད་པ། ལོག་པའི་ལས་ལ་སྦྱོར་བ། འཐབ་པ། ཚད་འབྲུ་བ། རྩོད་པ་འགྱེད་པ། བཤེ་པ། ཁྲོ་བ། དམ་བཅའ་བ། སྡིགས་པ། རྡེག་པ། གསོད་པ། འཆིང་བ། གོ་རར་
བཞུགས་པ། རྩོད་པ་བཙུག་པ། གཡོ་བྱེད་པ། འབྲིད་པ། དྲག་ཤུལ། རྫུན་ཟེར་བའོ། །སེམས་ཅན་གྱི་རིགས་དྲུག་ཅུ་རྩ་བཞི་ནི་དམྱལ་བ། དུད་འགྲོ། ཡི་དྭགས། ལྷ། མི། རྒྱལ་རིགས། བྲམ་ཟེ་རྗེའུ་རིགས་
དམངས་རིགས། སྐྱེས་པ། བུད་མེད། མ་ནིང། ངན་པ། འབྲིང། བཟང་པོ། ཁྱིམ་པ། རབ་བྱུང། དཀའ་ཐུབ་དྲག་པོ་ཅན། དཀའ་ཐུབ་དྲག་པོ་ཅན་མ་ཡིན་པ། སྡོམ་བ་ཅན། སྡོམ་མིན་ཅན། དེ་གཉིས་ཀ་མིན་པ་འདོད་

[180A]༄༅། །ཆགས་དང་བྲལ་བ། དེ་མིན་པ། ལོག་པ་ཉིད་དུ་ངེས་པ་ཡང་དག་པ་ཉིད་དུ་ངེས་པ། མ་ངེས་པ་ཉིད་དུ་ངེས་པའི་ཕུང་པོ་གསུམ། དགེ་སློང། དགེ་སློང་མ། དགེ་སློབ་མ། དགེ་ཚུལ། དགེ་ཚུལ་མ། དགེ་བསྙེན། །དགེ་
བསྙེན་མ། སྤོང་བ་པ། ཁ་འདོན་པ། ཞལ་ཏ་བྱེད་པ། གནས་བརྟན། བར་མ། གསར་བུ། སློབ་དཔོན། མཁན་པོ། ལྷན་ཅིག་གནས་པ་ཉེ་བར་གནས་པ། གློ་བུར་དུ་ལྷགས་པ། དགེ་འདུན་གྱི་ལས་བྱེད་པ་རྙེད་པ་འདོད་པ། བཀུར་
སྟི་འདོད་པ། ཡོ་བྱད་ཉུང་བ། མང་དུ་ཐོས་པ། མཁས་ཤིང་བསོད་ནམས་དང་ལྡན་པ། ཆོས་ཀྱི་རྗེསུ་མཐུན་པ་ལ་བཞུགས་པ། མདོ་སྡེ་འདུལ་བ། མ་མོ་འཛིན་པ། སོ་སྐྱེ། བདེན་པ་མཐོང་བ། སློབ་པ། མི་སློབ་པ། ཉན་ཐོས། རང་
སངས་རྒྱས། བྱང་ཆུབ་སེམས་དཔའ། དེ་བཞིན་གཤེགས་པ། འཁོར་ལོར་བསྒྱུར་བའི་རྒྱལ་པོ་རྣམ་སོ། །དུས་བརྒྱད་ནི། མངལ་ན་གནས་པ་བཙས་པ། བྱིས་པ། གཞོན་ནུ། ལང་འཚོ། དར་ལ་བབ་པ། རྒ་ས་པ། ཁོག་པའི་དུས་
རྣམ་སོ། །འཚོ་བ་དྲུག་ནི། ཞིང་རྨོ་བ། ཚོང་བྱ་བ། ཕྱུགས་བཙོ་བ། ཞོ་ཤས་འཚོ་བ། ཡི་གེ་གྲངས། ཤོད་རྒོད། རྩིས། ལག་རྩིས། དེ་ལས་གཞན་པའི་བཟོ་རྣམས་སོ། །བསྲུང་བ་དྲུག་ནི། གླང་པོ་ཆེའི་ཚོགས་
རྟའི་ཚོགས། ཤིང་རྟའི་ཚོགས། དཔུང་བུ་ཆུང་གི་ཚོགས། ནོར་གྱི་སྟོབས། མཛའ་བཤེས་ཀྱི་སྟོབ་སོ། །རྒྱགས་པ་བདུན་ནི། ནད་མེད་པས་ལང་ཚོས་གསོན་པས། རིགས་ཀྱིས། གཟུགས་ཀྱིས། དབང་ཕྱུག་གིས། ཐོས་

[180B] གཞན་རྣམས་གོ་སླ་བར་དགོངས་ནས་དངོས་སུ་མ་བཤད་པའོ། །གསུམ་པ་དོན་བསྡུ་བ་ནི་ཀུན་བཏུས་ལས། སེམས་ཅན་གྱི་འཇིག་རྟེན་གང་ཡིན་པ་དང། སྣོད་ཀྱི་འཇིག་རྟེན་གང་ཡིན་པ་
ལས་དང་ཉོན་མོངས་པས་བསྐྱེད་པ། ལས་དང་ཉོན་མོངས་པའི་དབང་གིས་བྱུང་བ་འདི་མཐའ་དག་ནི་སྡུག་བསྔལ་གྱི་བདེན་པའོ་།ཞེས་གསུངས། མ་དག་པའི་སྣོད་བཅུད་ཀྱི་འཇིག་རྟེན་མཐའ་དག་སྡུག་བསྔལ་
གྱི་བདེན་པ་ཡིན་ཏེ། མ་དག་པའི་སེམས་ཅན་རྣམས་ནི་མཐུན་མོངས་མ་ཡིན་པའི་ལས་དང་ཉོན་མོངས་པས་སྐྱེད། སྣོད་རྣམས་ནི་མཐུན་མོངས་པའི་ལས་ཉོན་གྱི་དབང་གིས་བྱུང་བའི་ཕྱིར། བཞི་པ་ནི་ཀུན་བཏུས་
ལས༑ ཡོངས་སུ་ངག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མིན་པར་ལྟའོ། །ཞེས་གསུངས་ལ། དེའི་མཚན་གཞི་ནི། ཁ་དོག་དབྱིབས། ཚད། ཡུལ། རྒྱུ། འབྲས་བུ། བདག་པོ་ཕྱོགས་ཞབས་
འབྲིང། སྟོན་པ། འཕྲིན་ལས། ཕན་འདོགས། འཇིགས་མེད། རྟེན་ལམ་གཞོན་པ། སྒོ་བཞི་སྟེ། ཕུན་སུམ་ཚོགས་པ་བཅོ་བརྒྱད། འདུས་པ་ཆེན་པོའི་གླེང་གཞི་ལས་འབྱུང་བའི་འོག་མིན་སྟུག་པོ་བསྐོད་པའི་
གཞལ་ཡས་ཁང་ལྟ་བུ་སྟེ། དེ་ནི་ལས་ཉོན་གྱི་དབང་གི་མ་བྱུང་བའི་ཟག་པ་མེད་པའི་ལས་དང་སྨོན་ལཾ་རྣམ་པར་དག་པའི་དབང་གིས་བྱུང་བའི་ཕྱིར། དེའི་ཕྱིར་ན་རྟོག་གེ་པ་རྣམས་ཀྱི་བློས་ཇི་ལྟ་བ་བཞིན་དུ་བྶཾ་དུ་མེད་༄༅། །ཇི་ལྟ་བ་བཞིན་དུ་སངས་རྒྱས་ཉག་གཅིག་གིས་ཡུལ་ཡིན་པའི་ཕྱིར། གཉིས་པ་ནི། ཀུན་བཏུས་ལས། སྡུག་བསྔལ་གྱི་བདེན་པ་སྤྱིའི་མཚན་ཉིད་གང་ཡིན་ཞེ་ན། མི་རྟག་པ་ཉིད་ཀྱི་མཚན་
ཉིད་དང། སྡུག་བསྔལ་བའི་མཚན་ཉིད་དང། སྟོང་པའི་མཚན་ཉིད་དང། བདག་མེད་པའི་མཚན་ཉིད་དོ། །ཞེས་གསུངས་པའི། ལས་ཉོན་གྱི་འཕངས་པའི་ཟག་བཅས་གང་ཞིག་མི་རྟག་པ་ལ་
སོགས་པའི་ཁྱད་ཆོས་བཞི་ལྡན་དུས་དམིགས་པ་དེའོ། །གསུམ་པ་ནི་ཟག་བཅས་ཉེར་ལེན་གྱི་ཕུང་པོ་ལྔ་པོ་ཆོས་ཅན། མི་རྟག་པ་ཡིན་ཏེ། རྒྱུན་དང་སྐད་ཅིག་གིས་འཇིག་པའི་ཕྱིར། ཁྱབ་པ་འདུ་བྱེད་ཀྱི་
སྡུག་བསྔལ་བ་ཡིན་ཏེ། ལས་ཉོན་གྱི་དབང་དུ་གྱུར་པའི་ཟག་བཅས་ཡིན་པའི་ཕྱིར། རྟག་གཅིག་རང་དབང་ཅན་གྱི་བདག་གིས་སྟོང་སྟེ་དེ་དང་མཚན་ཉིད་མི་མཐུན་པའི་ཕྱིར་དང། མི་རྟག་པ་དུ་མའི་
གཞན་དབང་ཅན་ཡིན་པའི་ཕྱིར། རང་དབང་པའི་གང་ཟག་གི་བདག་མེད་པ་ཡིན་ཏེ། དེ་ལྟ་བུར་ཚད་མས་མ་དམིགས་པའི་ཕྱིར་རོ། །གཉིས་པ་ཀུན་འབྱུང་བདེན་པ་བཤད་པ་ལ། མཚན་གཞིའི་དབྱེ་
བ༑ མཚན་ཉིད། མཚན་གཞི་ལ་མཚན་ཉིད་ངེས་བྱེད་བཤད་པ་དང་གསུམ། དང་པོ་ནི་ཀུན་འབྱུང་གི་བདེན་པ་ལ་དབྱེ་ན། ཉོན་མོངས་པའི་ཀུན་འབྱུང་བདེན་པ་དང། ལས་ཀྱི་ཀུན་འབྱུང་བདེན་པ་གྙིསུ་

[181B] ཀུན་བཏུས་ལས། ཀུན་འབྱུང་བདེན་པ་གང་ཞེ་ན། ཉོན་མོངས་པ་དང་ཉོན་མོངས་པའི་དབང་གིས་བྱུང་བའི་ལས་སོ། །ཞེས་གསུངས་ཤིང། ཉོན་མོངས་པའི་ཀུན་འབྱུང་གི་བདེན་པ་ལ། རྩ་བའི་ཉོན་མོངས་
པ་དྲུག་གམ་བཅུ། ཉེ་བའི་ཉོན་མོངས་པ་ཉི་ཤུའམ། བརྒྱད་ཁྲི་བཞི་སྟོང་ཡོད། སྤྱིར་ནི་ཉེ་ཉོན་ལ་གྲངས་ཀྱི་མཐའ་ཡོད་པ་མ་ཡིན་ཏེ། རྒྱུད་བླ་མ་ལས། ཉེ་བའི་ཉོན་མོངས་སྦུབས་ཀྱིས་ནི་།དབྱེ་བས་དབྱེ་བ་མཐའ་
ལས་འདས། ཞེས་གསུངས་པའི་ཕྱིར། ཉོན་མོངས་པ་འདི་ནི་བསམ་གྱིས་མི་ཁྱབ་པའི་ཉེས་དམིགས་དང་ལྡན་ཏེ། དེ་ལྟར་དུ་མདོ་སྡེ་རྒྱན་ལས་གསུངས་པའི་ཕྱིར་ཏེ། དེ་ཉིད་ལས། ཉོན་མོངས་རྣམས་ཀྱིས་
བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་འཇོམས། །ཉམས་བཅས་རྙེད་པ་དམན་ཞིང་བསྲུང་དང་དེ་བཞིན་སྟེན་པས་སྨོང། རྩོད་བཅས་མི་སྙན་དེ་ནི་གཞན་དུ་མི་ཁོམ་རྣམས་སུ་སྐྱེ། ཐོབ་དང་མ་ཐོབ་
ཉམས་པས་ཡིད་ལ་སྡུག་བསྔལ་ཆེན་པོ་ཐོབ། ཅེས་གསུངས་པའི་ཕྱིར། དེས་ན། སེམས་རྒྱུད་རབ་ཏུ་མ་ཞི་བར་བྱེད་པས་རབ་ཏུ་ཕྱེ་བའི་རིགས་སུ་གནས་པའི་སེམས་བྱུང་དེ། ཉོན་མོངས་པའི་མཚན་ཉིད་ཡིན་
ཏེ༑ ཀུན་བཏུས་ལས། མཚན་ཉིད་གང་ཞེ་ན། ཆོས་གང་འབྱུང་བ་ན་རབ་ཏུ་མ་ཞི་བའི་མཚན་ཉིད་དུ་འབྱུང་སྟེ། དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་འབྱུང་བས་དེ་ཉོན་མོངས་པའི་མཚན་ཉིད་དོ། །ཞེས་གསུངས་

[182A]༄༅། །པའི་ཕྱིར། རིགས་གནས་སྨོས་པ་ལ་དགོས་པ་ཡོདེ། ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་གཞན་དོན་སྒྲུབས་པའི་ཐབས་རྣཾ་དག་ཏུ་གྱུར་པའི་ཉོན་མོངས་པ་རྣཾས་བསྡུ་བའི་དགོས་པ་ཡོད་པའི་ཕྱིར་ཏེ། དེ་རྣམས་ཀྱི་སེམས་
རྒྱུད་རབ་ཏུ་མ་ཞི་བར་མི་བྱེད་པའི་ཕྱིར་ཏེ། དེ་རྣམས་ཀྱིས་ཉོན་མོངས་པའི་ཉེས་པ་སྐྱེད་པར་མི་བྱེད་པའི་ཕྱིར། དཔེར་ན་སྨན་དང་སྔགས་ཀྱིས་སོད་པའི་དུག་གིས་ཉེས་པ་སྐྱེད་པར་མི་བྱེད་པ་བཞིན། དེ་སྐད་དུ་ཡང། ཀུན་བཏུས་ལས་
སྔགས་དང་སྨན་གྱིས་སོད་པའི་དུག་ལྟ་བུ་དང། དཔེར་ན་སྤངས་པའི་དགྲ་བཅོམ་པ་ལྟར་ས་ཐམས་ཅད་དུ་ཉོན་མོངས་པའི་ཉེས་པ་སྐྱེད་པར་མི་བྱེད་དོ། །ཞེས་གསུངས། ལས་ཀྱི་ཀུན་འབྱུང་བདེན་པ་ལ། མཚན་ཉིད། དབྱེ་བ། ལས་
འཕེལ་ཆེ་བའི་ཚུལ་བྶཾ་པ་དང་གསུམ། དང་པོ་ནི། ཟག་བཅས་ཀྱི་སེམས་བྱུང་སེམས་པ་གང་ཞིག། སྡུག་བདེན་སྐྱེད་པའི་རིགྶུ་གནས་པ་དེའོ། །རིགས་གནས་སྨོས་པ་ལ་དགོས་པ་ཡོད། སོ་སོ་སྐྱེ་བོའི་རྒྱུད་ཀྱི་གང་ཟག་གི་བདག་མེད་པར་
རྟོགས་པའི་སེམས་བྱུང་སེམས་པ་དང། ངེས་འབྱུང་རྣམ་དག་དང་མཚུངས་ལྡན་གྱིས་སེམས་བྱུང་སེམས་པ། རྣམས་ཀྱང་ལས་ཀྱི་ཀུན་འབྱུང་བདེན་པར་བསྡུ་བའི་དགོས་པ་ཡོད་པའི་ཕྱིར་ཏེ། དེ་རྣམས་ནི་ཐར་པ་དོན་དུ་གཉེར་བའི་ལས་ཡིན་
པའི་ཕྱིར། གཉིས་པ་ལ་ཟག་བཅས་ཀྱི་ལུས་ཀྱི་ལས། ངག་གི་ལས་ཡིད་ཀྱི་ལས་དང་གསུམ། དེ་རྣམས་ལ་དབྱེ་ན། ལུས་ཀྱི་གསུམ། ངག་གི་བཞི། ཡིད་ཀྱི་གསུམ་རྣམ་སུ་ཡོདོ། ཡང་སྡོམ་པའི་ལས་དང་སྡོམ་མིན་གྱི་ལས་དང། བར་མའི་ལས་

[182B] དང་པོ་ལ་སོ་ཐར་གྱི་སྡོམ་པ། བྱང་སེམས་ཀྱི་སྡོམ་པ། བསམ་གཏན་གྱི་སྡོམ་པས་སྡུས་པའི་ལས་དང་རྣམ་པ་གསུམ་ཡང་ན་ལུས་ཀྱི་སྡོམ་པ། ངག་གི་སྡོམ་པ། ཡིད་ཀྱི་སྡོམ་པས་སྡུས་པའི་ལས་དང་
གསུམ་དུ་ཡོད། །སྡོམ་མིན་གྱི་ལས་ནི། སྡོམ་པ་མཐའ་དག་སྐྱེ་བ་ལ་བར་དུ་གཅོད་ཅིང། སྡིག་པ་མཐའ་དག་རྒྱུན་ཆག་སུ་འཕེལ་བར་བྱེད་པའི་ལས་ཡིན་ལ། དེ་ལ་ནི། རྩོན་བསྲུངས་བྱེད་པ་སོགས་རྣམ་པ་དུ་མ་གསུངས་
སོ༑ ༑བར་མའི་ལས་ནི་སྡོམ་པ་སྡོམ་མིན་རྒྱུད་ལ་མི་ལྡན་པའི་རྒྱུད་ཀྱི་སྡུས་པའི་ལས་རྣམས་དང། སྡོམ་མིན་གྱི་རྒྱུད་ཀྱི་སྡོམ་པས་སྡུས་པ་ལས་གཞན་པའི་ལས་རྣམས་དང། སྡོམ་མིན་གྱི་ལས་ལས་གཞན་པའི་ལས་
རྣཾས་དང། དགེ་མི་དགེ་ལུང་མ་བསྟན་ཅི་རིགས་པ་ཡོད་དོ། །ཡང་དགེ་བའི་ལས། མི་དགེ་བའི་ལས། ལུང་མ་བསྟན་གྱི་ལས་སོ། །བསོད་ནམས་ཀྱི་ལས། བསོད་ནམས་མ་ཡིན་པའི་ལས། མི་གཡོ་བའི་ལསོ་
དང་པོ་ནི། འདོད་པའི་སས་སྡུས་ཀྱི་དགེ་བའི་ལས་ལྟ་བུ། གཉིས་པ་ནི། མི་དགེ་བའི་ལས་ལྟ་བུ། གསུམ་པ་ནི། གོང་སས་སྡུས་པའི་ལས་རྣམས་སོ། །ཡང་བདེ་བ་མྱོང་འགྱུར་གྱི་ལས། སྡུག་
བསྔལ་མྱོང་འགྱུར་གྱི་ལས། བཏང་སྙོམས་མྱོང་འགྱུར་གྱི་ལས་སོ་།དང་པོ་ནི། བསམ་གཏན་གསུམ་པ་མན་ཆད་ཀྱི་དགེ་བའི་ལས་ལྟ་བུ་།གཉིས་པ་ནི། མི་དགེ་བའི་ལས་ལྟ་བུ། གསུཾ་པ་ནི། བྶཾ་གཏན་བཞི་བ་ཡན་

[183A]༄༅། །ཆད་ཀྱི་ལས་ལྟ་བུ་སྟེ། ཟག་བཅས་ཀྱི་ཚོར་བ་རྣམས་ཀྱི་ནང་ནས་བཏང་སྙོམས་ཉིད་ཉེས་དམིགས་ཆུང་བའི་ཕྱི་རོ་ཡང་འཕེན་བྱེད་ཀྱི་ལས། འགྲུབ་བྱེད་ཀྱི་ལས། རྫོགས་བྱེད་ཀྱི་ལས་སོ། །དང་པོ་
ནི༑ རྣམ་སྨིན་གྱི་ངོ་བོ་ཙམ་འཕེན་པར་བྱེད་པའི་ཡང་སྲིད་ཕྱི་མའི་བརྒྱུད་རྒྱུར་དམིགས་པ་ལྟ་བུ། གཉིས་པ་ནི། ལས་ནུས་པ་མཐུ་ཅན་དུ་གྱུར་ཏེ། ཡང་སྲིད་ཕྱི་མའི་ཉེ་རྒྱུར་དམིགས་པ་ལྟ་བུ་གསུམ་པ་ནི་
རྣཾ་སྨིན་གྱི་ཁྱད་པར་མཐའ་ཡས་པ་རྫོགས་པར་བྱེད་པའི་ལས་རྣམས་སོ། །ཡང་བསམ་སྦྱོར་གཉིས་ཀ་དགེ་བས་བྱས་པའི་རྣམ་སྨིན་དཀར་བའི་ལས། བསམ་སྦྱོར་གཉིས་ཀ་མི་དགེ་བས་བྱས་པའི་རྣམ་
སྨིན་སྣག་པའི་ལས། བསམ་སྦྱོར་དགེ་སྡིག་ཅི་རིགས་ཀྱིས་བྱས་ཤིང་རྣམ་སྨིན་བདེ་སྡུག་འདྲེས་མར་གྱུར་པའི་ལས་སོ། ཡང་མཐོང་ཆོས་ལ་མྱོང་འགྱུར་གྱི་ལས། སྐྱེ་གནས་མྱོང་འགྱུར་གྱི་ལས། ལན་
གྲངས་གཞན་ལ་མྱོང་འགྱུར་གྱི་ལས་སོ། དང་པོ་ནི། ལས་བསགས་པའི་ཚེ་དེ་ཉིད་ལ་རྣམ་སྨིན་ཅུང་ཟད་མྱོང་བར་འགྱུར་བའི་ལས་ལྟ་བུ། གཉིས་པ་ནི། ལས་བསགས་པའི་སྐྱེ་སྲིད་རྟིང་མ་ལ་རྣམ་སྨིན་
མྱོང་བར་འགྱུར་བའི་ལས་ལྟ་བུ། གསུམ་པ་ནི། ལས་བསགས་པའི་ཚེ་གསུམ་ལ་སོགས་པར་རྣམ་སྨིན་མྱོང་བར་འགྱུར་བའི་ལས་ལྟ་བུའོ་།ཡང་མི་དགེ་བ་བཅུའི་ལས། མཚམས་མེད་པ་ལྔའི་

[183B] ཞེས་གསུངས་པ་རྣམས་ཀྱང་ལུས་ངག་ཡིད་གསུམ་གྱི་ལས་ཀྱི་ནང་དུ་འདུས་ཤིང། རྒྱས་པར་ནི། ཆོས་མངོན་པའི་སྡེ་སྣོད་དགོངས་འགྲེལ་དང་བཅས་པ་ལས་ཤེས་པར་བྱ་དགོས་སོ། གསུམ་པ་
ལས་འཕེལ་ཆེ་བ་བསམ་པ་ནི། དགེ་སྡིག་གི་ལས་འཕེལ་ཆེ་བའི་རྒྱུ་མཚན་ཡོད་དེ། དགེ་སྡིག་གི་ལས་ཅུང་ཟད་བསགས་པ་འགྱོད་པ་མེད་ཅིང། བཤགས་སྡོམ་མ་བྱས་པ་རྣམས་ཀྱི་སྡུག་བསྔལ་ཤུགས་
དྲག་ལ་རྒྱུན་རིང་བར་བསྐྱེད་པ་ནུས་པའི་ཕྱིར། དཔེར་ན་དུག་ཅུང་ཟད་ཟོས་པས་སྲོག་འཕྲོག་པའི་སྡུག་བསྔལ་སྐྱེད་པ་ལྟར་རོ་།དེ་སྐད་དུ་ཚོམ་ལས། སྡིག་པ་ཆུང་དུ་བྱས་པས་ཀྱང། །འཇིག་རྟེན་ཕ་
རོལ་འཇིགས་ཆེན་དང། །ཕུང་ཁྲོལ་ཆེན་པོ་བྱེད་འགྱུར་ཏེ། །ཁོང་པར་སོང་བའི་དུག་བཞིན་ནོ། །བསོད་ནམས་ཆུང་དུ་བྱས་པས་ཀྱང་།འཇིག་རྟེན་ཕ་རོལ་བདེ་ཆེན་འདྲེན། །དོན་ཆེན་དག་ཀྱང་བྱེད་འགྱུར་
ཏེ༑ འབྲུ་རྣམས་ཕུན་ཚོགས་སྨིན་པ་བཞིན། །ཞེས་དགེ་བའི་ལས་ཅུང་ཟད་བསགས་པ་རྣམས་ཀྱང། ཁོང་ཁྲོ་སོགས་ཀྱིས་མ་བཅོམ་ན་བདེ་ལེགས་དཔག་མེད་འབྱུང་བར་གསུངས་ལ། ལས་འབྲས་མི་བསླུ་
བའི་ཚུལ་ནི། མི་དགེ་བ་ལས་སྡུག་བསྔལ་འབྱུང། ཞེས་སོགས་གསུངས་པ་ལྟར་རོ། །རྒྱས་པར་ནི། འཛངས་བླུན། ལས་བརྒྱ་པ། བྱང་ཆུབ་ལམ་རིམ་སོགས་ལས་ཤེས་པར་བྱའོ། །   ༈   གཉིས་པ་མཚན་

[184A]༄༅། །ཉིད་ནི། ཉོན་མོངས་པ་འམ། དེའི་དབང་གིས་བྱུང་བའི་ལས་གང་རུང་གི་སྡུས་པའི་ཟག་བཅས་གང་ཞིག། རྒྱུ་ཀུན་བྱུང་རབ་སྐྱེ། རྐྱེན་ལ་སོགས་པའི་ཁྱད་ཆོས་བཞི་ལྡན་གྱི་རིགས་སུ་
གནས་པ་དེའོ། །རིགས་གནས་སྨོས་པ་ལ་དགོས་པ་ཡོད་དེ། དགྲ་བཅོམ་པའི་ཐུགས་རྒྱུད་ཀྱི་ཟག་བཅས་ཀྱི་ལས་རྣམས་ཀྱང་དེར་སྡུ་བར་བྱ་བའི་ཆེད་ཡིན་པའི་ཕྱིར། དེ་སྐད་དུ་ཡང། །ཀུན་བཏུས་ལས་
ཀུན་བྱུང་བདེན་པའི་མཚན་ཉིད་རྣམ་པ་བཞིར་རིགས་པར་བྱ་སྟེ་རྒྱུའི་མཚན་ཉིད་དང། ཀུན་བྱུང་བའི་མཚན་ཉིད་དང། རབ་ཏུ་སྒྱེ་བའི་མཚན་ཉིད་དང། རྐྱེན་གྱི་མཚན་ཉིད་དོ། །ཞེས་གསུངས། གསུཾ་
པ་ནི། སྲེད་པ་ཆོས་ཅན། རྒྱུའི་རྣམ་པ་ཡིན་ཏེ། སྡུག་བསྔལ་གྱི་བདེན་པ་བསྐྱེད་བྱེད་ཡིན་པའི་ཕྱིར། ཀུན་འབྱུང་བའི་རྣམ་པ་ཡིན་ཏེ། སྡུག་བསྔལ་གྱི་རྫས་རིགས་ཀུན་འབྱུང་བའི་གནས་ཡིན་པའི་
ཕྱིར༑ རབ་སྐྱེའི་རྣམ་པ་ཡིན་ཏེ། སྡུག་བསྔལ་དྲག་ཏུ་བསྐྱེད་བྱེད་ཡིན་པའི་ཕྱིར་རྐྱེན་གྱི་རྣམ་པ་ཡིན་ཏེ། སྡུག་བསྔལ་གྱི་ལྷན་ཅིག་བྱེད་རྒྱེན་གྱི་གཙོ་བོ་ཡིན་པའི་ཕྱིར། སྲེད་པ་ཉིད་ཀུན་འབྱུང་བའི་
གཙོ་བོར་སྟོན་པའི་རྒྱུ་མཚན་ཡོད་དེ། ཀུན་བཏུས་ལས། གཙོ་བོར་བསྟན་པ་ནི། བཅོམ་ལྡན་འདས་ཀྱི་སྲེད་པ་ཡང་འབྱུང་བ་ཅན། དགའ་བའི་འདོད་ཆགས་དང་ལྡན་པ་དེ་དང་དེར་མངོན་པར་དགའ་

[184B] གཙོ་བོའི་དོན་གང་ཞེ་ན། གང་ཐམས་ཅད་དུ་འགྲོ་བའི་དོན་ནོ། །གང་ཐམས་ཅད་དུ་འགྲོ་བའི་དོན་གང་ཞེ་ན། འདི་ལྟར་སྲེད་པ་དངོས་པོ་ཐམས་ཅད་དུ་
འགྲོ་བ་དང། གནས་སྐབས་ཐམས་ཅད་དུ་འགྲོ་བ་དང། དུས་ཐམས་ཅད་དུ་འགྲོ་བ་དང། ཁམས་ཐམས་ཅད་དུ་འགྲོ་བ་དང། ཚོལ་བ་ཐམས་ཅད་དུ་འགྲོ་བ་དང། རྣམ་པ་ཐམས་ཅད་དུ་འགྲོ་བའོ། །ཞེས་
གསུངས། ཟག་པ་དང་བཅས་པའི་ཚོར་བ་བདེ་བ་ནི། འདོད་ཆགས་སུ་གྱུར་པའི་སྲེད་པའི་རྒྱུའི་གཙོ་བོ་ཡིན་ལ། དེའི་དབང་གི་ལས་བསགས་ཏེ། འཁོར་བར་སྡུག་བསྔལ་སྣ་ཚོགས་མྱོང་བར་འགྱུར་བའི་ཕྱིར་
ཏེ༑ སྤྱོད་འཇུག་ལས། ཚོར་བའི་དབང་གིས་སྲེད་པ་སྟེ། ཚོར་བ་དེ་དག་ལ་ཡང་ཡོད། །ཅེས་དང། བཅོམ་ལྡན་འདས་ཀྱི་མདོ་ལས་ཀྱང་རེག་པའི་རྐྱེན་གྱི་ཚོར་བ། ཚོར་བའི་རྐྱེན་གྱི་སྲེད་པ། ཞེས་སོགས་གསུངས་
པས། ཟག་པ་དང་བཅས་པའི་དགའ་བདེ་ལ་ཞེན་ཆགས་བྱེད་པར་མི་རིགས་ཏེ། དེ་ལྟར་བྱེད་པ་སྡུག་བསྔལ་མཐའ་དག་གི་འབྱུང་གནས་ཡང་སྲིད་ཕྱི་མར་འཁྲིད་པའི་རྒྱུའི་གཙོ་བོ། །ཐ་མལ་པ་རྣམས་
འཁོར་བའི་རྩོན་རར་འཆིང་བའི་ལྕགས་སྒྲོགས་གམ། སླུ་བྲིད་མཁན་རང་ཡིན་པའི་ཕྱིར།    ༈   གཞིའི་དབྱེ་བ། མཚན་ཉིད། མཚན་གཞིའི་སྟེང་དུ་མཚན་

[185A]༄༅། །ཉིད་དེས་བྱེད་བཤད་པ་དང་གསུམ། དང་པོ་ནི། ཀུན་བཏུས་ལས། འགོག་པའི་བདེན་པ་གང་ཞེ་ན། ཟབ་པ་དང། བརྡ་དང། དོན་དམ་པ་དང། ཡོངས་སུ་མ་རྫོགས་པ་དང། ཡོངས་སུ་རྫོགས་
པ་དང། རྒྱན་མེད་པ་དང། རྒྱན་དང་བཅས་པ་དང། ལྷག་མ་དང་བཅས་པ་དང། ལྷག་མ་མེད་པ་དང། ཁྱད་པར་དུ་འཕགས་པ་ཞེས་སོགས་དང། བརྡས་ཇི་ལྟ་བུ་ཞེ་ན། འཇིག་རྟེན་པའི་ལམ་གྱི་ས་བོན་
ཉམས་སྨད་པས་འགོག་པ་གང་ཡིན་པ་སྟེ། དེའི་ཕྱིར་བཅོམ་ལྡན་འདས་ཀྱི་དེའི་རྣམ་གྲངས་སུ་དེའི་ཡན་ལག་གི་མྱ་ངན་ལས་འདས་པར་གསུངས་སོ། །དོན་དམ་པས་ཇི་ལྟ་བུ་ཞེ་ན། འཕགས་པའི་ཤེས་རབ་
ཀྱི་ས་བོན་ཀུན་ཏུ་བཅོམ་པས་འགོག་པ་གང་ཡིན་པའོ། །ཡོངས་སུ་མ་རྫོགས་པས་ཇི་ལྟ་བུ་ཞེ་ན། རྒྱུན་དུ་ཞུགས་པའི་འབྲས་བུར་སྡུས་པའམ། ལན་ཅག་ཕྱིར་འོད་པའི་འབྲས་བུར་སྡུས་པའམ། ཕྱིར་
མི་འོང་བའི་འབྲས་བུར་སྡུས་པའང་རུང་སྟེ། སློབ་པ་རྣམས་ཀྱི་འགོག་པ་གང་ཡིན་པའོ། །ཡོངས་སུ་རྫོགས་པས་ཇི་ལྟ་བུ་ཞེ་ན་དགྲ་བཅོམ་པའི་འབྲས་བུར་སྡུས་པ་མི་སློབས་རྣམས་ཀྱི། །འགོག་
པ་གང་ཡིན་པའོ། །རྒྱན་མེད་པས་ཇི་ལྟ་བུ་ཞེ་ན། ཤེས་རབ་ཀྱི་རྣམ་པར་གྲོལ་བའི་དགྲ་བཅོམ་པ་རྣམས་ཀྱི་འགོག་པ་གང་ཡིན་པའོ་།རྒྱན་དང་བཅས་པས་ཇི་ལྟ་བུ་ཞེ་ན། གཉིས་ཀའི་ཆ་ལས་རྣམ་

[185B] རིག་པ་གསུམ་དང། མངོན་པར་ཤེས་པ་དྲུག་དང་ལྡན་པའི་དགྲ་བཅོམ་པ་རྣམས་ཀྱི་འགོག་པ་གང་ཡིན་པའོ། །ལྷག་མ་དང་བཅས་པས་ཇི་ལྟ་བུ་ཞེ་ན། ཕུང་པོའི་ལྷག་མ་དང་བཅས་པས་འགོག་
པ་གང་ཡིན་པའོ། །ལྷག་མ་མེད་པས་ཇི་ལྟ་བུ་ཞེ་ན། ཕུང་པོའི་ལྷག་མ་མེད་པའི་འགོག་པ་གང་ཡིན་པའོ། །ཁྱད་པར་དུ་འཕགས་པས་ཇི་ལྟ་བུ་ཞེ་ན། བྱང་ཆུབ་སེམས་དཔའ་རྣམས་ཀྱི་མི་གནས་པའི་མྱ་
ངན་འདས་པར་སྡུས་པའི་འགོག་པ་གང་ཡིན་པ་སྟེ། སེམས་ཅན་ཐམས་ཅད་ལ་ཕན་པ་དང། བདེ་བར་གནས་པའི་ཕྱིར་རོ། །ཞེས་དང་འགོག་པའི་རྣམ་གྲངས་འཆད་པ་ནི། ཀུན་བཏུས་ལས། རྣམ་གྲངས་ཀྱིས་
ཇི་ལྟ་བུ་ཞེ་ན། མ་ལུས་པར་སྤངས་པ་དང། ངེས་པར་སྤངས་པ་དང། བྱང་བར་གྱུར་པ་དང། ཟད་པ་དང། འདོད་ཆགས་དང་བྲལ་བ་དང། འགོག་པ་དང། རྣམ་པར་ཞི་བ་དང། ནུབ་པ་ཞེས་བྱ་བ་ལ་སོགས་པའོ། །
ཞེས་གསུངས་སོ། །དེ་ཡང་བརྡའི་འགོག་པ་ནི། བཏགས་པ་བ་ཡིན་ལ་གཞན་རྣམས་ནི་མཚན་ཉིད་པ་ཁོ་ན་ཡིན་ནོ། །གཉིས་པ་མཚན་ཉིད་ནི། འདས་ལམ་གྱི་སྟོབས་ཀྱིས་ཐོབ་པའི་བྲལ་བ་གང་ཞིག་འགོག་པ་
ཞི་བ། གྱ་ནོམ་ངེས་འབྱུང་ལ༑ སོགས་པའི་ཁྱད་ཆོས་བཞི་ལྡན་དུ་དམིགས་པ་དེའོ། །དེ་སྐད་དུ་ཡང། ཀུན་བཏུས་ལས། ཡང་འགོག་པའི་བདེན་པའི་མཚན་ཉིད་རྣམ་པ་བཞིར་རིག་པར་བྱ་སྟེ། འགོག་པའི་མཚན་ཉིད་དམ་༄༅། །ཞི་བའི་མཚན་ཉིད་དང། གྱ་ནོམ་གྱི་མཚན་ཉིད་དང་ངེས་པར་འབྱུང་བའི་མཚན་ཉིད་དོ། །ཞེས་གསུངས་སོ། །གསུམ་པ་ནི། མཐར་ཐུག་པའི་བྲལ་བ་ཆོས་ཅན། འགོག་པའི་རྣམ་པ་ཡིན་
ཏེ༑ ཉོན་མོངས་སྤངས་པའི་བྲལ་བ་ཡིན་པའི་ཕྱིར། ཞི་བའི་རྣམ་པ་ཡིན་ཏེ། སྡུག་བསྔལ་སྤངས་པའི་བྲལ་བ་ཡིན་པའི་ཕྱིར། གྱ་ནོམ་པའི་རྣམ་པ་ཡིན་ཏེ། གཙང་བདེའི་རང་བཞིན་དུ་གྱུར་པའི་བྲལ་བ་ཡིན་
པའི་ཕྱིར། ངེས་པར་འབྱུང་བའི་རྣམ་པ་ཡིན་ཏེ། རྟག་པ་དང་ཕན་པའི་གཞིར་གྱུར་བའི་བྲལ་བ་ཡིན་པའི་ཕྱིར། དེ་སྐད་དུ་ཡང། ཀུན་བཏུས་ལས། ཅིའི་ཕྱིར་འགོག་པའི་མིཚན་ཉིད་ཅེས་བྱ་ཞེ་ན། ཉོན་མོངས་
པ་བྲལ་བའི་ཕྱིར་རོ། །ཅིའི་ཕྱིར་ཞི་བའི་མཚན་ཉིད་ཅེས་བྱ་ཞེ་ན། སྡུག་བསྔལ་སྤངས་པའི་བྲལ་བ་ཡིན་པའི་ཕྱིར་རོ། །ཅིའི་ཕྱིར་གྱ་ནོམ་པའི་མཚན་ཉིད་ཅེས་བྱ་ཞེ་ན། གཙང་པ་དང་བདེ་བའི་དངོས་པོ་ཡིན་
པའི་ཕྱིར་རོ། །ཅིའི་ཕྱིར་ངེས་པར་འབྱུང་བའི་མཚན་ཉིད་ཅེས་བྱ་ཞེ་ན། ཕན་པ་དང། བདེ་བའི་གཞི་ཡིན་པའི་ཕྱིརོ། ཞེས་གསུངས། བཞི་པ་ལཾ་བདེན་བཤད་པ་ལ། མཚན་གཞིའི་དབྱེ་བ་མཚན་ཉིད། མཚན་གཞི་
ལ་ངེས་བྱེད་བཤད་པ་དང་གསུམ། དང་པོ་ནི། ཀུན་བཏུས་ལས། ལམ་གྱི་བདེན་པ་གང་ཞེ་ན། ལམ་གང་གི་སྡུག་བསྔལ་ཡོངས་སུ་ཤེས་པ་དང། ཀུན་འབྱུང་བ་སྤོངས་པ་དང། འགོག་བ་མངོན་དུ་བྱེད་

[186B] ལམ་བསྒོམ་པ་སྟེ། འདི་ནི་ལམ་གྱི་མཚན་ཉིད་མདོར་བསྡུས་པའོ། །ཡང་ལམ་རྣམ་པ་ལྔ་སྟེ། ཚོགས་ལམ་དང། སྦྱོར་བའི་ལམ་དང། མཐོང་བའི་ལམ་དང། སྒོམ་པའི་ལམ་དང། མཐར་ཕྱིན་པའི་
ལམ་མོ། །ཞེས་ལམ་གྱི་བདེན་པ་ལ། །ལམ་ལྔར་གསུངས་ཀྱང། དང་པོ་གཉིས། བཏགས་པ་བ་དང། ཕྱི་མ་གསུམ་མཚན་ཉིད་པ་ཡིན་ཏེ་འགྲེལ་བར། རབ་ཏུ་དབྱེ་བ་འདི་ཡང་ལམ་གྱི་བདེན་པ་འཁོར་དང་
བཅས་པའི་སྐབས་ལས་རིག་པར་བྱའོ། །ཞེས་གསུངས་པའི་ཕྱིར་གཉིས་པ་ནི། འཕགས་རྒྱུད་ཀྱི་མཁྱེན་པ་གང་ཞིག་ལམ་རིག་པ་སྒྲུབ་པ། དེས་འབྱིན་ལ་སོགས་པའི་ཁྱད་ཆོས་བཞི་ལྡན་དུ་དམིགས་
པ་སྟེ། ཡང་ལམ་གྱི་བདེན་པའི་རྣམ་པ་ནི་མཚན་ཉིད་བཞིར་ཤེས་པར་བྱ་སྟེ། ལམ་གྱི་མཚན་ཉིད་དང། རིག་པའི་མཚན་ཉིད་དང་སྒྲུབ་པའི་མཚན་ཉིད་དང། ངེས་པར་འབྱིན་པའི་མཚན་ཉིད་དོ་།ཞེས་གསུངས་
སོ། གསུམ་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། ལམ་གྱི་རྣམ་པ་ཡིན་ཏེ། དེ་ཁོ་ན་ཉིད་མངོན་སུམ་དུ་རྟོགས་པའི་སྒོ་ནས་ཐར་པའི་གྲོང་ཁྱེར་དུ་བགྲོད་པར་བྱེད་པའི་མཁྱེན་པ་ཡིན་པའི་ཕྱིར། རིག་པའི་
རྣམ་པ་ཡིན་ཏེ། མ་རིག་པ་ཉོན་མོངས་པའི་དངོས་གཉེན་དུ་གྱུར་པའི་མཁྱེན་པ་ཡིན་པའི་ཕྱིར། སྒྲུབ་པའི་རྣམ་པ་ཡིན་ཏེ། སེམས་ཀྱི་གནས་ལུགས་ཕྱིན་ཅི་མ་ལོག་པར་སྒྲུབ་པ་སྟེ་མངོན་སུམ་དུ་རྟོགས་པའི་

[187A]༄༅། །མཁྱེན་པ་ཡིན་པའི་ཕྱིར། ངེས་པར་འབྱིན་པའི་རྣམ་པ་ཡིན་ཏེ། སྤང་བྱའི་ས་བོན་དྔོསུ་སྤོང་ཞིང་རྟག་ཏུ་བདེ་བའི་གནས་སྐབྶུ་འགྲོ་བར་བྱེད་པའི་མཁྱེན་པ་ཡིན་པའི་ཕྱིར། དེ་སྐདུ་འང། ཀུན་བཏུས་ལས། ཅིའི་ཕྱིར་
ལམ་གྱི་མཚན་ཉིད་ཅེས་བྱ་ཞེ་ན་ དེ་ཁོ་ནའི་མཚན་ཉིད་ཡོངྶུ་ཚོལ་བའི་ཕྱིར་རོ། ཅིའི་ཕྱིར་རིག་པའི་མཚན་ཉིད་ཅེས་བྱ་ཞ་ན།  ཉོན་མོངས་པའི་གཉེན་པོའི་ཕྱིར་རོ། །ཅིའི་ཕྱིར་སྒྲུབ་པའི་མཚན་ཉིད་ཅེས་བྱ་ཞེ་ན། སེམས་ཕྱིན་ཅི་མ་ལོག་པར་སྒྲུབ་པའི་ཕྱིར་རོ། །ཅིའི་ཕྱིར་ངེས་པར་འབྱིན་པའི་མཚན་ཉིད་ཅེས་བྱ་ཞེ་ན། རྟག་
ཏུ་བདེ་བའི་གྣསུ་འགྲོ་བ་ཉིད་ཀྱི་ཕྱིར་རོ། །ཞེས་གྶུངྶོ་།ལྔ་པ་ནི། བཅོམ་ལྡན་འདས་ཀྱི་མདོ་ལས་བདེན་བཞི་མི་རྟག་སོགས་བཅུ་དྲུག་གསུངས་པ་ཆོས་ཅན། དགོས་པ་ཡོད་དེ། བདེན་བཞི་མི་རྟག་སོགས་བཅུ་དྲུག་
མངོན་སུམ་དུ་རྟོགས་པའི་སྒོ་ནས་ལོག་ཞུགས་བཅུ་དྲུག་སྤངས་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་འགྱུར་བའི་དགོས་པ་ཁྱད་པར་ཅན་ཡོད་པའི་ཕྱིར་ཏེ་རྣམ་འགྲེལ་ལས། བདེན་པ་བཞི་
ལ་བརྟེན་པ་དང། བདེ་དང་ང་དང་ངའི་ཞེས་སོགས། ཡང་དག་མིན་པ་རྣམ་བཅུ་དྲུག་སྒྲོ་བཏགས་ནས་ནི་ཡོངྶུ་སྲེད། །དེ་ཉིད་ལ་ནི་དེ་འགལ་དོན། དེ་ཉིད་རྣམ་པ་རྗེས་རྟོགས་ཅན། །ལེགས་སྒོམ་ཡང་དག་ལྟ་
བ་ཡིས། །སྲེད་པ་རྗེས་འབྲང་བཅས་འཇོམ་བྱེད། ཅེས་དང། སྟོང་ཉིད་ལྟ་བས་གྲོལ་གྱུར་གྱི། །སྒོམ་པ་ལྷག་མ་དེ་དོན་ཡིན། །དེ་ཕྱིར་མི་རྟག་ལས་སྡུག་བསྔལ། །སྡུག་བསྔལ་ལས་ནི་བདག་མེད་གསུངས། །ཞེས་གྶུངྶོ།།

[187B] དགའ་བོ་མངལ་འཇུག་གི་མདོ་ལས། བཅོམ་ལྡན་འདས་ཀྱིས་བཀའ་སྩལ་པ། དགའ་བོ་འདི་ཇི་སྙམ་དུ་སེམས་གཟུགས་གང་ཡིན་པ་དེ་ཅི་རྟག་པ་ཞིག་ཡིན་ནམ། འོན་ཏེ་མི་རྟག་པ་ཞིག་
ཡིན། བཅོམ་ལྡན་འདས་ལ་ཚེ་དང་ལྡན་པ་དགའ་བོས་གསོལ་པ། བཅོམ་ལྡན་འདས་གཟུག་དེ་ནི་མི་རྟག་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་མི་རྟག་པ་ཡིན་ན། དེ་སྡུག་བསྔལ་
བ་ཞིག་ཡིན་ནམ། འོན་ཏེ་སྡུག་བསྔལ་མེད་པ་ཞིག་ཡིན། དགའ་བོས་གསོལ་པ། གཟུགས་གང་ལགས་པ་དེ་ནི་སྡུག་བསྔལ་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གང་མི་རྟག་ཅིང་སྡུག་
བསྔལ་བ་དེ་ནི་རྣམ་པར་འཇིག་པའི་ཆོས་ཅན་ཡིན་ན། འཕགས་པ་ཉན་ཐོས་མང་དུ་ཐོས་པ་དང་ལྡན་པ་གང་དེ་ལྟ་བུའི་བསྟན་པ་ཐོབ་པར་གྱུར་ན་ཡང་ལུས་འདི་ནི་འདི་ལྟ་བུའི་གཟུགས་བརྙན་ནོ་།ཞེས་འཛིན་ཅིང།།
དེ་ལ་བདག་དང་བདག་གིར་འཛིན་པར་བྱེད་དམ། བཅོམ་ལྡན་འདས་དེ་ནི་མ་ལགས་ཏེ། གཟུགས་ལ་བདག་ཅེས་བགྱི་བ་ཡང་མ་མཆིས་ལ། བདག་གི་ཞེས་བགྱི་བ་ཡང་མ་མཆིས་ལགས་སོ། །གཞན་ཡང་
དགའ་བོ་འདི་ཇི་སྙམ་དུ་སེམས། ཚོར་བ་དང། འདུ་ཤེས་དང། འདུ་བྱེད་དང། འདུ་བྱེད་དང། རྣམ་པར་ཤེས་པ་གང་ཡིན་པ་དེ་དག་ཅི་རྟག་བ་ཞིག་ཡིན་ནས། འོན་ཏེ་མི་རྟག་པ་ཞིག་ཡིན་ན། བཅོམ་ལྡན་འདས་ལ་ཚེ་དང་ལྡན་པ་

[188A]༄༅། །དགའ་བོས་གསོལ་པ། བཅོམ་ལྡན་འདས་དེ་དག་ཐམས་ཅད་ནི་མི་རག་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་མི་རྟག་པ་ཡིན་ན། ཅི་སྡུག་བསྔལ་བ་ཞིག་ཡིན་ནམ། འོན་ཏེ་སྡུག་
བསྔལ་མེད་པ་ཞིག་ཡིན། དགའ་བོས་གསོལ་བ། འདི་ལྟར་ཕུང་པོ་བཞི་པོ་འདི་དག་ནི་སྡུག་བསྔལ་ཞེས་བགྱི་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གང་མི་རྟག་ཅིང་སྡུག་བསྔལ་བ་དེ་ནི་རྣམ་པར་
འཇིག་པའི་ཆོས་ཅན་ཡིན་ན། འཕགས་པ་ཉན་ཐོས་མང་དུ་ཐོས་པ་དང་ལྡན་པ་གང་དེ་ལྟ་བུའི་བསྟན་པ་ཐོབ་པར་གྱུར་ན་ཡང་ལུས་འདི་ཕུང་པོ་བཞི་པོ་དག་ལ་བདག་དང་བདག་གིར་འཛིན་པར་བྱེད་དམ། བཅོམ་ལྡན་
འདས་དེ་ནི་མ་ལགས་ཏེ། ཕུང་པོ་བཞི་པོ་དག་ལ་ཡང་དག་པར་བདག་ཅེས་བགྱི་བ་ཡང་མ་མཆིས་ལ། བདག་གི་ཞེས་བགྱི་བ་ཡང་མ་མཆིས་ལགས་སོ། །ཞེས་གསུངས་སོ། ལོག་ཞུགས་བཅུ་དྲུག་གོ་བདེ་བར་
བརྗོད་ན། ཉེར་ལེན་གྱི་ཕུང་པོ་ལ་གཙང་བ། བདེ་བ། རྟག་པ་བདག་ཏུ་འཛིན་པ་བཞི་སྡུག་བསྔལ་ལ་ལོག་ཞུགས་སོ། །སྡུག་བསྔལ་རྒྱུ་མེད་དུ་འཛིན་པ། མཚན་ཉིད་ལྔ་ལྡན་གྱི་གཙོ་བོ་གཅིག་ལྟ་བུ་ཁོ་ནས་བྱས་
པར་འཛིན་པ། དབང་ཕྱུག་དང་ཚངས་པ་སོགས་ཀྱིས་བློ་སྔོན་དུ་བཏང་སྟེ་བྱས་པར་འཛིན་པ། རང་བཞིན་རྟག་ལ་གནས་སྐབས་འགྱུར་བར་འཛིན་པ་དང། སྲེད་པ་ཉིད་རྒྱུ་ཀུན་འབྱུང་སོགས་མ་ཡིན་པར་འཛིན་པ་

[188B] ཀུན་བྱུང་ལ་ལོག་པར་ཞུགས་པ་ཡིན་ཏེ། ལང་གཤེགས་ལས། གང་ཟག་རྒྱུན་དང་ཕུང་པོ་དང། །དེ་བཞིན་རྐྱེན་དང་རྡུལ་དག་དང། །གཙོ་བོ་དབང་ཕྱུག་བྱེད་པ་མིན། །སེམས་ཙམ་དུ་ནི་ངས་བཤད་དོ། །ཞེས་
དང༑ མཛོད་ལས་ཀྱང། འཇིག་རྟེན་སྣ་ཚོགས་ལས་ལས་སྐྱེས། དེ་ནི་སེམས་པ་དང་དེས་བྱས། ཞེས་དེ་ལྟ་བུའི་ལོག་རྟོག་རྣམས་རྒྱས་པར་བཀག་པའི་ཕྱིར། ཐར་པ་ཡེ་མེད་དུ་འཛིན་པ་དང། ཟག་བཅས་ཀྱི་ཁྱད་པར་
འགའ་ཞིག་ཐར་བར་འཛིན་པ་དང། སྡུག་བསྔལ་གྱི་ཁྱད་པར་འགའ་ཞིག་ཐར་པར་འཛིན་པ་དང། སྡུག་བསྔལ་སྤངས་པའི་ཐར་པ་སླར་ལྡོག་པར་འཛིན་པ་རྣམས་འགོག་བདེན་ལ་ལོག་ཞུགས་སོ། །ཐར་ལམ་ཡེ་
མེད་དུ་འཛིན་པ་བདག་མེད་མངོན་སུམ་དུ་རྟོགས་པའི་ཤེས་རབ་ཐར་ལམ་མིན་པར་འཛིན་པ། བསམ་གཏན་གྱི་ཁྱད་པར་འགའ་ཞིག་ཙམ་དང། དབང་ཕྱུག་གི་དབང་བསྐུར། གཅེར་བུ་པའི་དཀའ་ཐུབ། བདག་གི་
བ་སྡུག་བསྔལ་གྱི་རྒྱུར་སྒོམ་པ་ཙམ་དང། ཟག་བཅས་ཀྱི་མངོན་ཤེས་ཐར་ལམ་དུ་འདོད་པ་རྣམས་ལམ་གྱི་བདེན་པ་ལ་ལོག་པར་ཞུགས་པ་ཡིན་ཞིང། གཞན་ཡང་ལོག་ཞུགས་མཐའ་ཡས་པ་ཡོད་དོ། །དྲུག་པ་ནི་
བདེན་བཞིའི་གོ་རིམ་སྔར་བཤད་པ་ལྟར་མི་འཐད་པར་ཐལ། དང་པོར་ལམ་བདེན། དེ་རྗེས་འགོག་བདེན། དེ་རྗེས་ཀུན་འབྱུང། དེ་རྗེས་སྡུག་བདེན་སྟོན་པར་རིགས་པའི་ཕྱིར། དེར་ཐལ། ཚད་མས་ཀུན་བྱུང་སྤོང་

[189A]༄༅། །ནུས་སུ་མཐོང་བ་ན་གང་ཟག་གི་བདག་མེད་པར་རྟོགས་པས་ཁྱབ་པའི་ཕྱིར། ཞེ་ན། མ་ཁྱབ་པར་ཐལ། ཚང་མས་ཀུན་བྱུང་སྤོང་ནུ་སུ་མཐོ་ནས་ཀུན་བྱུང་དུས་གཉིས་པར་གསུངས་པ་དེའི་དངོས་ཀྱི་
དགོས་པ་མ་ཡིན་པའི་ཕྱིར་ཏེ། ཀུན་བྱུང་ལ་སྤོང་འདོད་ཀྱི་བློ་སྐྱེས་པ་ཙམ་དེའི་དངོས་ཀྱི་དགོས་པ་ཡིན་པའི་ཕྱིར། ཁོ་ན་རེ་འགོག་བདེན་དུས། གཉིས་པར་སྟོན་རིགས་པར་ཐལ། སྡུག་བསྔལ་འགོག་
ནུས་སུ་མཐོང་ན། སྡུག་བསྔལ་འགགས་པའི་འགོག་བདེན་སྔོན་དུ་བྱ་ནུས་སུ་མཐོང་བས་ཁྱབ་པའི་ཕྱིར་སྙམ་ན་མ་ཁྱབ་པར་ཐལ་སྡུག་བསྔལ་འགོག་ནུས་སུ་མཐོང་བ་དེ། སྡུག་བདེན་དང་པོར་གསུངས་
པའི་དངོས་ཀྱི་དགོས་པ་མ་ཡིན་པའི་ཕྱིར་ཏེ། འཁོར་བསྡུག་བསྔལ་གྱི་རང་བཞིན་དུ་ཤེས་པ་ཙམ་སྡུག་བདེན་དང་པོར་གསུངས་པའི་དངོས་ཀྱི་དགོས་པ་ཡིན་པའི་ཕྱིར། ཁོ་ན་རེ། ཀུན་འབྱུང་དུས་གསུམ་པ་
དང། སྡུག་བདེན་བཞི་པར་སྟོན་རིགས་པར་ཐལ། ཀུན་འབྱུང་སྤོང་ནུས་སུ་མཐོང་ནས་སྡུག་བསྔལ་འགོག་ནུས་སུ་མཐོང་དགོས་པའི་ཕྱིར། ཞེ་ནམ་ཁྱབ་པར་ཐལ། ཀུན་འབྱུང་སྤོང་ནུས་སུ་མཐོང་བ་དང་
སྡུག་བསྔལ་འགོག་པ་རྣམས་མདོ་ལས་སྡུག་བདེན་དང་པོ། །ཀུན་བྱུང་གཉིས་པར་གསུངས་པའི་དངོས་ཀྱི་དགོས་པ་མ་ཡིན་པར་བསྟན་ཟིན་པའི་ཕྱིར། བདེན་པ་བཞི་པོ་སྐབས་འདིར་ཅིག་ཅར་དུ་སྟོན་རིཊ་

[189B] ཀུན་འབྱུང་སྤོང་ནུས་སུ་མཐོང་བའི་ཚེ་སྡུག་བསྔལ་འགོག་ནུས། འགོག་པ་མངོན་དུ་བྱེད་ནུས། བདག་མེད་པ་རྟོགས་པའི་ལམ་བསྒོམ་བྱར་རྟོགས་ཟིན་པའི་ཕྱིར། འཁོར་གསུམ། དེས་ན་བདེན་བཞིའི་གོ་རིམ་
འདི་ལྟར་སྟོན་རིགས་ཏེ། འཁོར་བ་སྡུག་བསྔལ་གྱི་རང་བཞིན་དུ་ཤེས་པ། ཀུན་འབྱུང་སྤོང་འདོད། འགོག་པ་ཐོབ་འདོད། ལམ་རྒྱུད་ལ་བརྟེན་འདོད་འབྱུང་བ་ཙམ་བདེན་བཞིའི་གོ་རིམས་འདི་ལྟར་གསུངས་པའི་དངོས་ཀྱི་
དགོས་པ་ཡིན་པའི་ཕྱིར་ཏེ། རྒྱུད་བླ་མ་ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བརྟེན་པར་བྱ་བ་ལྟར། །སྡུག་བསྔལ་རྒྱུད་དང་དེ་འགོག་པ་དང་དེ་བཞིན་ལམ། །ཤེས་བྱ་སྤངས་བྱ་རེག་པར་
བྱ་ཞིང་བརྟེན་པར་བྱ། །ཞེས་གསུངས་པའི་ཕྱིར། གཉིས་པ་གཞུང་དོན་ནི། ཐེག་ཆེན་གྱི་སྒྲུབ་པ་ཉམས་སུ་ལེན་པའི་ཚེ་འཕགས་པའི་བདེན་པ་བཞི་ལ་བླངས་དོར་དུ་བདེན་ཞེན་བཀག་པའི་སྒོ་ནས་བདེན་པ་བཞི་ལ་བླངས་
དོར་ཚུལ་བཞིན་དུ་བྱས་ཏེ། ཐེག་ཆེན་གྱི་སྒྲུབ་པ་ཉམས་སུ་ལེན་དགོས་སོ། །ཞེས་སྟོན་པ་ལ། ཡུམ་པར་མའི་མདོ་ལས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་
ཆེན་པོ་གཟུགས་སྟོང་པ་ཉིད་ལ་བརྩོན་ན་རྩོན་ཞེས་བྱའོ། །ཞེས་སོགས་བཀའ་སྩལ་ལ། དེའི་དོན། བདེན་པ་རྣམས་དང་ནི། ཞེས་པས་བཀྲལ་བའི་དགོངས་པ་འཆད་པ་ལ། གཞུང་འདི་རྣམས་གསུངས་ལ་ངག་དོན་བསྒྲིལ་ན་

[190A]༄༅། །ཤ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་སྟོང་པ་ཉིད་ལ་རྩོན་ན་རྩོན་ཞེས་བྱའོ། །ཞེས་སོགས་ཀྱི་མདོ་ཆོས་ཅན་བདེན་པ་བཞི་ལ་གདམས་པ་ཡིན་ཏེ། བདེན་པ་བཞི་ལ་
བླངས་དོར་དུ་བདེན་ཞེན་བཀག་པའི་སྒོ་ནས་ཐེག་ཆེན་གྱི་སྒྲུབ་པ་ཚུལ་བཞིན་དུ་ཉམས་སུ་ལོང་ཞེས་གདམས་པའི་ཕྱིར། བདེན་པ་བཞི་པོ་འདིའི་མིང་གི་རྣམ་གྲངས་འགྲོ་བ་སྣ་ཚོགས་པས་ཇི་ལྟར་འདོན་པའི་ཚུལ་ནི་
གསང་བ་བསམ་གྱི་མི་ཁྱབ་པའི་མདོ་ལས། བཞི་བའི་བློ་གྲོས་འདི་ལྟར་སྡུག་བསྔལ་དང། སྡུག་བསྔལ་ཀུན་འབྱུང་བ་དང། སྡུག་བསྔལ་འགོག་པ་དང། སྡུག་བསྔལ་འགོག་པར་འགྲོ་བའི་ལམ་ཞེས་བྱ་བ་གང་ཡིན་པ་དེ་ནི་
ས་བླ་བའི་ལྷ་རྣམས་ཀྱི་འདི་སྐད་ཅེས་བྱ་སྟེ། ཟ་བ་དང། ཟ་བའི་རྩ་བ་དང། ཟ་བ་དང། ཟ་བ་འགོག་བྱེད་ཅེས་བྱའོ། །ཞེས་དང། བར་སྣང་གི་ལྷ་རྣམས་ཀྱིས་འདི་སྐད་ཅེས་བྱ་སྟེ། འཇུག་པ་དང། ཀུན་ཏུ་འཇུག་
པར་བྱེད་པ་དང། ཀུན་ཏུ་འཇུག་བྲལ་དང། ཀུན་ཏུ་འཇུག་གྲོལ་ཞེས་བྱའོ། །ཞེས་དང། རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་ནི་འདི་སྐད་ཅེས་བྱ་སྟེ། འབྱུང་བ་དང། དཔོག་པ་དང། སྲེག་པ་དང། འཇིག་བྱེད་
ཅེས་བྱའོ། །ཞེས་དང། སུམ་ཅུ་རྩ་གསུམ་པའི་ལྷ་རྣམས་ཀྱིས་ནི་འདི་སྐད་ཅེས་བྱ་སྟེ། འཁོར་བ་དང། ཀུན་སྙེན་དང། ཟད་པ་དང། ཟད་པ་ལྡོག་པར་བྱེད་ཅེས་བྱའོ། །ཞེས་དང། འཐབ་བྲལ་གྱི་ལྷ་རྣམས་

[190B] གནོད་པ་དང། གནོད་པ་སྙན་པ་དང། གནོད་པ་ཟད་པ་དང། གནོད་པ་ཟད་པ་སྒོམ་པ་ཞེས་བྱའོ་།ཞེས་དང། དགའ་ལྡན་གྱི་ལྷ་རྣམས་ཀྱིས་ནི་འདི་སྐད་ཅེས་བྱ་སྟེ་ཤིན་ཏུ་མི་བསྲུན་དང། མི་
བསྲུན་རྩ་བ་དང། ལྡོག་པ་དང། ཡང་དག་པར་ལྡོག་བྱེད་ཅེས་བྱའོ། །ཞེས་དང། འཕྲུལ་དགའི་ལྷ་རྣམས་ཀྱིས་ནི་འདི་སྐད་ཅེས་བྱ་སྟེ། རྐྱལ་བ་དང། ཀུན་ཏུ་རྐྱལ་བྱེད་དང། རྐྱལ་ཟད་དང་རྐྱལ་ཟད་སྒོ་ཞེས་བྱའོ། ཞེས་
དང། གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ནི་འདི་སྐད་ཅེས་བྱ་སྟེ། ཧ་ཧ་ཧོ་དང། ཧ་ཧོ་ཐོབ་བྱེད་དང། ཧ་ཧ་བྲལ་དང་ཧ་ཧ་བྲལ་བྱེད་ཅེས་བྱའོ། །ཞེས་དང། བདུད་ཀྱི་རིས་ཀྱི་ལྷ་རྣམས་ཀྱི་ནི་འདི་སྐད་ཅེས་བྱ་སྟེ། མེ་མུར་
དང༑ མེ་མུར་གནོད་དང། མེ་མུར་འདོད་དང། མེ་མུར་སྒྲོལ་ཞེས་བྱའོ། །ཞེས་དང། ཚངས་པའི་ལྷ་རྣམས་ཀྱིས་ནི་འདི་སྐད་ཅེས་བྱ་སྟེ། སྡུག་བ་དང། སྡུག་བྱེད་དང། སྡུག་པ་ཉལ་དང། སྡུག་པ་འཁོར་ཞེས་བྱའོ། །ཞེས་
དང༑ ཚངས་རིས་ཀྱི་ལྷ་རྣམས་ཀྱིས་ནི་འདི་སྐད་ཅེས་བྱ་སྟེ་འཛག་པ་དང། ཀུན་ཏུ་འཛག་བྱེད་དང། རྒྱུན་གཅོད་དང། ཤིན་ཏུ་འབྱུང་ཞེས་བྱའོ། །ཞེས་དང། ཚངས་པའི་མདུན་ན་འདོན་གྱིས་ལྷ་རྣམས་ཀྱིས་ནི་འདི་སྐད་ཅེས་
བྱ་སྟེ། རྨ་དང། རྨའི་མཚམས་སྦྱོར་པ་དང། རྨ་རུབ་དང། རྨ་ཉེ་བར་ཞི་བྱེད་ཅེས་བྱའོ། ཞེས་དང། ཚངས་ཆེན་པའི་ལྷ་རྣམས་ཀྱིས་འདི་སྐད་ཅེས་བྱ་སྟེ། རྐྱལ་བྱེད་དང། རྣམ་པར་རྐྱལ་བྱེད་དང། རྐྱལ་བ་མཐར་བྱེད་དང་༄༅། །བྱེད་པ་ཐོབ་བྱེད་ཅེས་བྱའོ། །ཞེས་དང། འོད་ཆུང་གི་ལྷ་རྣམས་ཀྱིས་འདི་སྐད་ཅེས་བྱ་སྟེ། ཧ་ཧི་དང། ཧེ་ཧི་དང། ཧ་ཧུ་དང། ཧ་ར་ནུ་བ་དཧི་ཞེས་བྱའོ། །ཞེས་དང། དགེ་ཆུང་གི་ལྷ་རྣམས་ཀྱིས་འདི་སྐད་ཅེས་བྱ་སྟེ་
ཨོཾ་ཧི་ཧ་དང། ནི་བ་ཧ་ཏི་དང། །ནི་ག་ཀྵ་ཏ་དང། ནི་ག་མ་ནི་ཞེས་བྱའོ། །ཞེས་དང། ཚད་མེད་དགེ་བའི་ལྷ་རྣམས་ཀྱིས་འདི་སྐད་ཅེས་བྱ་སྟེ། བརྟེན་པ་དང། ཡང་དག་པར་བསྟན་པ་དང། ཟད་པ་བརྟེན་དང་
ཀུན་ཏུ་བསྟན་པ་ཞེས་བྱའོ། །ཞེས་དང། དགེ་རྒྱས་ཀྱི་ལྷ་རྣམས་ཀྱིས་འདི་སྐད་བྱ་སྟེ། ཡོངས་གཅོད་དང། ཡོངས་གཅོད་འབྱུང་བ་དང། ཁྱིམ་མཐའ་དང་རྟག་ཏུ་རྣམ་བཞག་ཅེས་བྱའོ། །ཞེས་དང་མི་ཆེ་བའི་
ལྷ་རྣམས་ཀྱིས་འདི་སྐད་ཅེས་བྱ་སྟེ། རྗེས་སུ་འགྲོ་བ་དང། མི་འོང་མིན་པ་དང། རྗེས་ཀྱི་འཚམས་དང། རྗེས་ཀྱི་འཚམས་འགྲོ་ཞེས་བྱའོ། །ཞེས་དང། མི་གདུང་བའི་ལྷ་རྣམས་ཀྱིས་འདི་སྐད་ཅེས་བྱ་སྟེ་
དག་པ་དང། དག་པ་ཅན་དང། དག་པ་ཡོང་དག་དང། དག་པར་འགྲོ་ཞེས་བྱའོ། །ཞེས་དང། གྱ་ནོམ་སྣང་བའི་ལྷ་རྣམས་ཀྱིས་འདི་སྐད་ཅེས་བྱ་སྟེ། མ་མ་མ་མ་དང། མ་མ་མེད་དང། མ་ན་ནུ་ན་ཡ་དང་
མ་ན་ནུ་ག་མ་ཞེས་བྱའོ། །ཞེས་དང། ཤིན་ཏུ་མཐོང་བའི་ལྷ་རྣམས་ཀྱིས་འདི་སྐད་ཅེས་བྱ་སྟེ། གྲོལ་བ་དང། གྲོལ་བ་ཅན་དང་གྲོལ་བའི་རྩ་བ་དང། གྲོལ་བའི་བྱེ་བྲག་བྱེད་པར་འཚམས་སྦྱོར་བ་ཞེས་བྱའོ་

[191B] འབྲས་བུ་ཆེ་བའི་ལྷ་རྣམས་ཀྱིས་འདི་སྐད་ཅེས་བྱ་སྟེ། མི་བྱ་བ་དང། མི་བྱེད་པ་དང། བྱེད་བྲལ་བྲལ་དང་བྱེད་པ་མཐར་ཐུག་ཅེས་བྱའོ། །ཞེས་དང། གནས་གཙང་མའི་རིས་འོག་མིན་གྱིས་ལྷ་རྣམས་
ཀྱིས་འདི་སྐད་ཅེས་བྱ་སྟེ། མཐར་ཐུག་དང། ཤིན་ཏུ་མཐར་ཐུག་དང། མི་རྟོག་པ་དང། ཉིང་འཚམས་སྦྱོར་བ་མེད་པ་ཞེས་བྱའོ་།ཞི་བའི་བློ་གྲོས་དེ་ལྟར་ཇི་ལྟར་ལྷ་རྣམས་ཀྱིས་བདེན་པ་རྣམས་ཀྱི་བདེན་པ་རྣམ་
པར་གཞག་པ་དེ་བཞིན་དུ་ཀླུ་རྣམས་ཀྱིས་ཀྱང་གཞན་ནོ། །གནོད་སྦྱིན་རྣམས་ཀྱིས་ཀྱང་གཞན་ནོ། །དྲི་ཟ་རྣམས་ཀྱིས་ཀྱང་གཞན་ནོ། །ལྷ་མ་ཡིན་རྣམས་ཀྱིས་ཀྱང་གཞན་ནོ། །ནམ་མཁའ་ལྡིང་རྣམས་ཀྱིས་ཀྱང་གྮནོ།།
མིའམ་ཅི་རྣམས་ཀྱིས་ཀྱང་གཞན་ནོ། །ལྟོ་འཕྱེ་ཆེན་པོ་རྣམས་ཀྱིས་ཀྱང་གཞན་ནོ། །གནོད་སྦྱིན་ལག་ན་གཞོང་ཐོགས་རྣམས་ཀྱིས་ཀྱང་གཞན་ནོ། །འཕྲེང་ཐོགས་རྣམས་ཀྱིས་བདེན་པ་རྣམ་པར་གཞག་པ་ཡང་གཞན་ནོ། ཞི་བའི་བློ་
གྲོས་གང་ཡུལ་ཆེན་པོ་བཅུ་དྲུག་ཏུ་བསྡུ་བས་སྡུས་པའི་ཡུལ་སྟོང་གི་འཛམ་བུའི་གླིང་འདི་ཡོངས་སུ་གང་སྟེ། གང་ན་མི་རྣམས་ཀྱི་ཚིག་ཀྱང་གཞན། ངེས་པའི་ཚིག་ཀྱང་གཞན། བརྡ་ཐ་དད་པ་དེ་ཡང། དེ་བཞིན་གཤེགས་
པས་སྐད་ཀྱི་འཇུག་པ་ཇི་ལྟ་བ་བཞིན་དུ་མིང་ཐ་དད་པ་རྣམས་ཀྱིས་བདེན་པ་དག་རྣམ་པར་བཀོད་དེ། །འདི་ལྟ་སྟེ། ཡུལ་ཀ་ཤ་དང། ས་ཧུ་པ་དང། ཐོ་གར་ཡུལ་དང། ཡ་བ་ན་དང། ཀམ་པོ་རྫ་དང། ཁ་ཤ་དང། ཧུ་ན་དང་

[192A]༄༅། །རྒྱ་ཡུལ་དང། ད་ར་ཏ་དང། ཨུར་ཤ་དང། སི་ལིན་དང། སོ་མ་དང། བྲམ་ཟེ་དང། རྒྱལ་རིགས་དང། རྗེའུ་རིགས་དང། དམངས་རིགས་དང། ད་རྩིབ་དང། ཀི་ར་ཏ་དང། སུ་ལིན་ཏ་དང། སུ་ན་ཏྲ་
དང། ཀུན་ཏུ་ན་དང། ལྔ་ལེན་དང། ཤར་ཕྱོགས་དང། ཕུར་རྒྱུར་བ་དང། ལྷོ་ཕྱོགས་དང། ཀ་ལིང་ཀ་དང། གཅེར་བུ་དང་པ་ན་ས་ག་དང། ས་ན་ཏ་དང། སྦ་ལ་ག་དང། ཁྱི་གདོང་དང། ཝ་ག་གདོང་དང་
ཀྲི་བ་ཤའི་གདོང་དང། སྤྱིའུ་ཚུགས་པ་དང། གནམ་སྡོང་པོ་དང། ཕྱི་ཕྱོགས་གདོང་དང། བྱང་འཚམས་གདོང་དང། རྗེས་སུ་རྒྱུག་པ་དང། རྒྱ་མཚོ་ཁོལ་བ་དང། ཡུལ་མཐའ་ཡས་གཏུགས་པ་དང་
ཨང་ཀུར་དང། མ་ང་གུ་ར་དང། སྣང་མེད་དང། གློ་བཀྲ་དང་ཕྱོགས་ཀྱི་གཅེར་བུ་དང། གཤོག་ཐོགས་གཅེར་བུ་དང། དགུས་ཏེ་འགྲོ་དང། རྫོགས་བྱེད་རྣམ་པ་དང། འཇིག་རྟེན་གྱི་བར་ན་གནས་པའི་ཡུལ་
ལ་སོགས་པ་ཡུལ་སྟོང་གིས་འཛམ་བུའི་གླིང་ཡོངས་སུ་གང་སྟེ། ཞི་བའི་བློ་གྲོས་གང་ན་མི་རྣམས་ཀྱི་ཚིག་དང་ངེས་པའི་ཚིག་དང། བརྡ་ཐ་དང་པ་དེར་ཡང་དེ་བཞིན་གཤེགས་པས་སྐད་ཀྱི་འཇུག་པ་ཇི་ལྟ་བ་
བཞིན་དུ་མིང་ཐ་དད་བ་རྣམས་ཀྱིས་བདེན་པ་དག་བསྟན་ཀྱང་དེ་ བཞིན་བཤེཊ་  པའི་གསུང་སེམས་ཀྱི་རྗེས་སུ་འབྲང་བ་མིན་ཞིང་རྣམ་པར་ཤེས་པའི་རྗེས་སུ་འབྲང་བ་མིན་པ་འབྱུང་ངོ། །ཞི་བའི་བློ་གྲོས་སྟོང་གི་འཇིག་རྟེན་ཁམས་

[192B]ཁྲིག་བརྒྱ་སྟོང་ཕྲག་དགུ་བཅུ་རྩ་བཞི་ཡོད་དེ། བདེན་པ་བསྟན་པ་དེ་དག་ ཐཾས་ཅད་  ཀྱང་འདི་ལྟ་སྟེ། དོན་དམ་པའི་བདེན་པ་དང། སྐྱེ་བ་མེད་པའི་བདེན་པ་དང། ཇི་ལྟ་བ་བཞིན་གྱི་
བདེན་པ་དང། མི་འཁྲུགས་པའི་བདེན་པར་དོན་གཅིག་ཏུ་ཡང་དག་པར་འདུས་ཏེ། ཞི་བའི་བློ་གྲོས་དེ་ཡང་དེ་བཞིན་གཤེགས་པའི་གསུང་གི་གསང་བའོ། ཞེས་གསུངས་པ་ལྟར་རོ། །དགེ་འདུན་ལ་སངས་རྒྱས་དཀོན་མཆོག་
གི་ཁོངས་སུ། ཞེས་སོགས་ཀྱི་སྐབས་སུ་སྤྱི་དོན་དང། གཞུང་དོན་གཉིས། དང་པོ་ལ་རྒྱུད་བླ་མ་ལས་གསུངས་པའི་ཚུལ། མདོ་སྡེ་རྒྱན་ལས་གསུངས་པའི་ཚུལ། ཉམས་ལེན་གྱི་རིམ་པ་ལ་སྦྱོར་ཚུལ་རྩོད་པ་སྤོངས་པ་
དང་བཞི། དང་པོ་ལ་ཐེག་ཆེན་ཐུན་མོངས་མ་ཡིན་པའི་སྐྱབས་བཤད་པ། ཐེག་པ་ཐུན་མོངས་པའི་སྐྱབས་བཤད་པ། ཀུན་རྫོབ་པའི་སྐྱབས་དང་དོན་དམ་པའི་སྐྱབས་ཀྱི་ཁྱད་པར། དཀོན་མཆོག་གི་སྒྲ་དོན་བཤད་པ་དང་
བཞི༑ དང་པོ་ལ་བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས། དང་པོ་ནི། འདུས་མ་བྱས་ཤིང་ལྷུན་གྱིས་གྲུབ་གཞན་གྱི་རྐྱེན་གྱིས་རྟོགས་མིན་པ། མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་
སངས་རྒྱས་ཉིད། དང་པོ་གསུམ་ནི་རང་དོན་ཏེ། །ཕྱི་མ་གསུམ་ནི་གཞན་དོན་ཡིན། །ཞེས་དང། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། །གང་ཞིག་གང་གིས་ཆགས་བྲལ་བ།།

[193A]༄༅། །བདེན་གཉིས་མཚན་ཉིད་ཅན་དེ་ཆོས། །ཆགས་བྲལ་ཉིད་ནི་འགོག་པ་དང། །ལམ་གྱི་བདེན་པ་དག་གིས་སྡུས། །གོ་རིམས་ཇི་བཞིན་དེ་དག་ཀྱང། །ཡོན་ཏན་གསུམ་གསུམ་གྱིས་རིགས་བྱ། ཞེས་དང་
ཇི་ལྟ་ཇི་སྙེད་ནང་གིས་ནི། །ཡེ་ཤེས་གཟིགས་པ་དག་པའི་ཕྱིར་།བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་ལྡན་ཉིད་ཅེས་དང། འཕགས་པ་ཕྱིར་མི་ལྡོག་པ་ནི། །ལུས་ཅན་ཀུན་གྱི་སྐྱབས་ཡིན་ནོ། །ཞེས་
གསུངས་སོ། །གཉིས་པ་ནི། སངས་རྒྱས་དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། །འདུས་མ་བྱས་པའི་ཡོན་ཏན། །ལྷུན་གྱི་གྲུབ་པའི་ཡོན་ཏན། །གཞན་གྱི་ཇི་ལྟ་བ་བཞིན་དུ་རྟོགས་པར་མི་ནུས་
པའི་ཡོན་ཏན། །མཁྱེན་པའི་ཡོན་ཏན། །རྩེ་བའི་ཡོན་ཏན། ནུས་པའི་ཡོན་ཏན། རང་དོན་ཕུན་སུམ་ཚོགས་པའི་ཡོན་ཏན། གཞན་དོན་ཕུན་སུམ་ཚོགས་པའི་ཡོན་ཏན་རྣམས་དང་ལྡན་པའི་ཕྱིར་ཏེ། འདིའི་འགྲེལ་
བར། འདིས་ནི་མདོར་བསྡུ་ན་ཡོན་ཏན་བརྒྱད་དང་ལྡན་པའི་སངས་རྒྱས་ཉིད་བརྗོད་དོ། །ཡོན་ཏན་བརྒྱད་གང་ཞེ་ན། འདུས་མ་བྱས་ཉིད་དང། ལྷུན་གྱིས་གྲུབ་པ་དང། གཞན་གྱི་རྐྱེན་གྱིས་མངོན་པར་རྟོགས་པ་མིན་པ་
དང། ཡེ་ཤེས་དང་ཐུགས་རྗེ་དང། ནུས་པ་དང། རང་གི་དོན་ཕུན་སུམ་ཚོགས་པ་དང། གཞན་གྱི་དོན་ཕུན་སུམ་ཚོགས་ ཞེས་གསུང་པའོ། །ཐེག་ཆེན་གྱི་ཆོས་དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། མུ་

[193B]ཏན། ལས་ཉོན་གཉིས་མེད་པའི་ཡོན་ཏན། འབད་རྩོལ་གྱི་རྣམ་རྟོག་མེད་པའི་ཡོན་ཏན་ཆགས་ཐོགས་དམན་གསུམ་གྱི་སྒྲིབ་པས་དག་པའི་ཡོན་ཏན་
གནས་ལུགས་གསལ་བའི་ཡོན་ཏན། མི་མཐུན་ཕྱོགས་ཀྱི་གཉེན་པོ་བྱེད་པའི་ཡོན་ཏན། གང་ཞིག་ཆགས་པ་དང་བྲལ་བ་འགོག་བདེན་གྱི་ཡོན་ཏན། གང་གིས་ཆགས་པ་དང་བྲལ་བར་བྱེད་པ་ལམ་བདེན་གྱི་ཡོན་ཏན་རྣམས་
དང་ལྡན་པའི་ཕྱིར་ཏེ། འདིའི་འགྲེལ་བ་ལས། འདིས་ནི་མདོར་བསྡུ་ན་ཡོན་ཏན་བརྒྱད་ཀྱི་སྡུས་པའི་ཆོས་དཀོན་མཆོག་བརྗོད་དོ། །ཡོན་ཏན་བརྒྱད་གང་ཞེ་ན། བསམ་དུ་མེད་པ་ཉིད་དང། གཉིས་སུ་མེད་པ་ཉིད་དང། རྣམ་
པར་རྟོག་པ་མེད་པ་ཉིད་དང། དག་པ་དང། མངོན་པར་གསལ་བར་བྱེད་པ་དང། གཉེན་པོའི་ཕྱོགས་ཉིད་དང། འདོད་ཆགས་དང་བྲལ་བ་དང། འདོད་ཆགས་དང་བྲལ་བའི་རྒྱུའོ། །ཞེས་གསུངས་པའི་ཕྱིར། ཐེག་
ཆེན་གྱི་དགེ་འདུན་དཀོན་མཆོག་ཆོས་ཅན། རིགས་གྲོལ་གྱི་ཡོན་ཏན་བརྒྱད་དང་ལྡན་ཏེ། ཇི་ལྟ་བ་རིག་པའི་ཡོན་ཏན། ཇི་སྙེད་པ་རིག་པའི་ཡོན་ཏན། ནང་རིག་པའི་ཡོན་ཏན། ཡེ་ཤེས་ཀྱི་གཟིགས་པ་ཆགས་ཐོག་
དམན་གསུམ་གྱི་སྒྲིབ་པས་དག་པའི་ཡོན་ཏན། རིག་པའི་ཡོན་ཏན། གྲོལ་བའི་ཡོན་ཏན་རྣམས་དང་ལྡན་པའི་ཕྱིར་ཏེ། འདིའི་འགྲེལ་པར་འདིས་ནི་མདོར་བསྡུ་ན། ཇི་ལྟ་བ་བཞིན་ཡོད་པ་དང། ཇི་སྙེད་པ་ལྟར་

[194A]༄༅། །ཡོད་པ་དེ། ཞེས་ སོཊ་  བཤད་པའི་ཕྱིར། དོན་བསྡུ་ན་གདུལ་བྱའི་སྐྱབས་གནས་གང་ཞིག་འདུས་མ་བྱས་ཤིང། ཞེས་སོགས་ཀྱི་སྐབས་ནས་དངོས་སུ་བསྟན་པའི་ཡོན་ཏན་བརྒྱད་ལྡན་གྱིས་རབ་ཏུ་ཕྱེ་
བར་དམིགས་པ་དེ་སངས་རྒྱས་དཀོན་མཆོག་གི་མཚན་ཉིད། དབྱེ་ན་དོན་དམ་པའི་སངས་རྒྱས་དཀོན་མཆོག་དང། ཀུན་རྫོབ་པའི་སངས་རྒྱས་དཀོན་མཆོག་གཉིས། དང་པོ་ནི། རང་དོན་ཆོས་སྐུ་ལྟ་བུའོ་།གཉིས་
པ་ནི། གཞན་དོན་གཟུགས་སྐུ་ལྟ་བུའོ། །དེ་ཡང་སངས་རྒྱས་ཀྱི་ས་ཁོ་ན་ན་ཡོད། གང་ཞིག་བསམ་མེད་གཉིས་མེད་ཅེས་སོགས་ཀྱི་སྐབས་ནས་དངོས་སུ་བསྟན་པའི་ཡོན་ཏན་བརྒྱད་ལྡན་གྱི་རིགས་སུ་གནས་
པས་རབ་ཏུ་ཕྱེ་བ་དེ། ཐེག་ཆེན་གྱི་ཆོས་དཀོན་མཆོག་གི་མཚན་ཉིད། འདི་ལ་ཀུན་རྫོབ་པའི་ཆོས་དཀོན་མཆོག་དང། དོན་དམ་པའི་ཆོས་དཀོན་མཆོག་གཉིས་སུ་བཤད། དང་པོ་ནི། ལུང་གི་ཆོས་དཀོན་མཆོག་
ལྟ་བུ་སྟེ། བཏག་པ་བ་ཡིན། གཉིས་པ་ནི། ཐེག་ཆེན་གྱི་འགོག་ལམ་གྱི་བདེན་པ་ལྟ་བུ་དེ། མཚན་ཉིད་པ་ཡིན། ས་མཚམས་ཐེག་ཆེན་འཕགས་པ་མཐའ་དག་གིས་རྒྱུད་ལ་ཡོད། གང་ཞིག་ཇི་ལྟ་ཇི་སྙེད་ཅེས་
སོགས་ཀྱི་སྐབས་ནས་དངོས་སུ་བསྟན་པའི་ཡོན་ཏན་བརྒྱད་ལྡན་གྱི་རིགས་སུ་གནས་པ་དེ་ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད། འདི་ལ་དོན་དམ་པའི་དགེ་འདུན་དཀོན་མཆོག་དང། ཀུན་རྫོབ་

[194B] དང་པོ་ནི། འགོག་བདེན་ལྟ་བུ་སྟེ་བཏགས་པ་བ་ཡིན་ཞིང། གཉིས་པ་ནི་ཐེག་ཆེན་འཕགས་པ་ལྟ་བུ་སྟེ། མཚན་ཉིད་པ་ཡིན། འདི་དང་ཐེག་ཆེན་འཕགས་པ་དོན་
གཅིག་ཡང་རྒྱུའི་སྐྱབས་དང། འབྲས་བུའི་སྐྱབས་གཉིས་སུ་གསུངས་ཤིང། དང་པོ་ནི། གཞན་རྒྱུད་ལ་གྲུབ་ཟིན་གྱི་དཀོན་མཆོག་གསུམ་ལྟ་བུ། གཉིས་པ་ནི། གདུལ་བྱ་རྣམས་ཀྱི་ཐོབ་བྱ་མཐར་ཐུག་ཏུ་གྱུར་པའི་དཀོན་
མཆོག་གསུམ་ལྟ་བུའོ། །རྒྱུའི་སྐྱབས་ལ་བརྟེན་ནས་འབྲས་བུའི་སྐྱབས་ཐོབ་ཕྱིར་དུ་སྐྱབས་འགྲོ་ལེགས་པར་བྱའོ། །གཉིས་པ་ནི་དེ་ཉིད་ལས། སྟོན་པ་བསྟན་པ་སློབ་དོན་གྱིས། ཐེག་པ་གསུམ་དང་བྱེད་གསུམ་ལ། མོས་པ་
རྣམས་ཀྱི་དབང་བྱས་ནས། སྐྱབས་གསུམ་རྣམ་པར་བཞག་པ་ཡིན་ཞེས་གསུང་རབ་ལས་སྐྱབས་གསུམ་རྣམ་པར་བཞག་པ་ཆོས་ཅན། དགོས་པ་ཡོད་དེ། ཐེག་ཆེན་གྱི་ལམ་ལ་ཞུགས་པ་དང། སངས་རྒྱས་དཀོན་
མཆོག་ལམ་ཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་སངས་རྒྱས་དཀོན་མཆོག་སྐྱབས་སུ་བཞག་རབ་རྒྱལ་གྱི་ལམ་ལ་ཞུགས་པ་དང། ཆོས་དཀོན་མཆོག་ལ་མཆོག་ཏུ་བྱ་བ་བྱེད་པར་མོས་པ་རྣམས་
ཀྱི་དབང་དུ་བྱས་ནས་ཆོས་དཀོན་མཆོག་དེ་སྐྱབས་སུ་བཞག་ཉན་ཐོས་ཀྱི་ལམ་ལ་ཞུགས་པ་དང། དགེ་འདུན་ལ་མཆོག་ཏུ་བྱ་བ་བྱེད་པར་མོས་པའི་དབང་དུ་བྱས་ནས་དགེ་འདུན་སྐྱབས་སུ་བཞག་གོ་ཞེས་རྟོགས་པའི་

[195A]༄༅། །ཆེད་ཡིན་པའི་ཕྱིར། རགས་རྣམས་གྲུབ་སྟེ། སངས་རྒྱས་དཀོན་མཆོག་དེ་རྐང་གཉིས་རྣམས་ཀྱི་མཆོག་ཆོས་དཀོན་མཆོག་དེ་འོད་ང་ཆགས་དང་བྲལ་པ་རྣམས་ཀྱི་མཆོག་དགེ་འདུན་ནི་
ཚོགས་རྣམས་ཀྱི་མཆོག་ཡིན་པའི་ཕྱིར་རོ། །གསུམ་པ་ལ་ཀུན་རྫོབ་པའི་སྐྱབས་དང་དོན་དམ་པའི་སྐྱབས་གཉིས། དང་པོ་ནི། དེ་ཉིད་ལས། སྤངས་ཕྱིར་བསླུ་བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་
པའི་ཕྱིར། ཆོས་རྣམས་གཉིས་དང་འཕགས་པའི་ཚོགས། །གཏན་གྱི་སྐྱབས་མཆོག་མ་ཡིན་ནོ། ཞེས་གསུངས་ལ། དོན་ནི་གདུལ་བྱའི་རྒྱུད་ཀྱིས་བསྡུས་པའི་གསུང་རབ་ཡན་ལག་བཅུ་གཉིས་ཆོས་ཅན། མཐར་
ཐུག་གི་སྐྱབས་མ་ཡིན་ཏེ། ལུང་དོན་མངོན་སུམ་དུ་རྟོགས་པའི་ཚེ་སྐྱབས་སུ་བརྟེན་པ་སྤང་བྱ་ཡིན་པའི་ཕྱིར་ཏེ། རྒྱན་ལས། དོན་ཤེས་པས་ནི་ཆོས་རྣམས་ཀུན། །གཟིངས་དང་འདྲ་བ་ཉིད་དུ་རིག་།ཞེས་
གསུངས་པའི་ཕྱིར། སློབ་པའི་རྒྱུད་ཀྱི་ལམ་བདེན་ཆོས་ཅན། མཐར་ཐུག་གི་སྐྱབས་མ་ཡིན་ཏེ། མཐར་ཐུག་གི་སྐྱབས་སུ་སླུ་བའི་ཆོས་ཅན་ཡིན་པའི་ཕྱིར། མ་རིག་བག་ཆགས་ཀྱི་ས་དང། ཟག་པ་མེད་པའི་
ལས་ཀྱི་འདུས་བྱས་པས་རབ་ཏུ་ཕྱེ་ཞིང། ཡེ་ཤེས་ཀྱི་གཟིགས་པ་སྒྲིབ་པས་དག་པ་སྟེ། སྒྲིབ་པས་མབ་སླད་ཀྱང་སྒྲིབ་པ་དང་བཅས་པའི་རྫུན་པ་བསླུ་བའི་ཆོས་ཅན་ཡིན་པའི་ཕྱིར། ལྷག་མེད་མྱང་འདས་

[195B] མཐར་ཐུག་གི་སྐྱབས་མ་ཡིན་ཏེ། ཉོན་མོངས་པ་དང། སྡུག་བསྔལ་མེད་པ་ཙམ་གྱི་རབ་ཏུ་ཕྱེ་བ་ཡིན་པའི་ཕྱིར་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། མཐར་
ཐུག་གི་སྐྱབས་བ་ཡིན་ཏེ། ཟག་བཅས་ཀྱི་ཕུང་པོ་ལ་ཤིན་ཏུ་འཇིགས་པ་དང་བཅས་པའི་སྒོ་ནས། དེ་སངས་རྒྱས་ལ་སྐྱ་བས་སུ་འགྲོ་བའི་བྱ་བ་དང་བཅས་པའི་ཕྱིར། ཁྱབ་སྟེ། མཐར་ཐུག་གི་སྐྱབས་ཡིན་ན་
སྐྱབས་གཞན་འཚོལ་བའི་སྐྱབས་དང་བཅས་པ་མ་ཡིན་དོགས་པའི་ཕྱིར། ས་བཅུ་པ་ལ་གནས་པའི་བྱང་སེམས་ཆོས་ཅན། མཐར་ཐུག་གི་སྐྱས་མ་ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་
ཕྱིར་ཏེ། འདིའི་འགྲེལ་པར། ཆོས་ནི་རྣམ་པ་གཉིས་ཏེ། །བསྟན་པའི་ཆོས་དང། རྟོགས་པའི་ཆོས་སོ། །དེ་ལ་བསྟན་པའི་ཆོས་ནི། མདོ་སྡེ་ལ་སོགས་པ་བསྟན་པ་བརྗོད་པ་སྟེ། མིང་དང་ཚིག་དང་ཡི་
གེའི་ཚོགས་ཀྱི་སྡུས་པའོ། །དེ་ཡང་ལམ་མངོན་པར་རྟོགས་པའི་མཐར་ཐུག་པའི་ཕྱིར་གཟིངས་ལྟ་བུའོ། །ཞེས་བཤད་དོ། །རྟོགས་པའི་ཆོས་ནི་རྒྱུ་དང་འབྲས་བུའི་དབྱེ་བས་རྣམ་པ་གཉིས་ཏེ། འདི་ལྟ་སྟེ། ལམ་
གྱི་བདེན་པ་དང་འགོག་པའི་བདེན་པ་སྟེ། གང་གིས་དང་གང་རྟོགས་པ་ཞེས་བྱ་བས་སོ། །དེ་ལ་ལམ་ནི་འདུས་བྱས་ཀྱི་མཚན་ཉིད་དུ་རྟོགས་པ་གང་ཡིན་པ་དེ་ནི་རྫུན་པ་བསླུ་བའི་ཆོས་ཅན། དེ་ནི་མི་བདེན་པ། གང་མི་༄༅། །བདེན་པ་དེ་ནི་མི་རྟག་པ་གང་མི་རྟག་པ་དེ་ནི་སྐྱབས་མ་ཡིན་ནོ། །ལམ་དེས་རྟོགས་པའི་འགོག་པ་གང་ཡིན་པ་དེ་ཡང། ཉན་ཐོས་ཀྱི་ཚུལ་གྱི་མར་མེ་རྒྱུན་ཆད་པ་བཞིན་དུ་ཉོན་
མོངས་པ་དང་སྡུག་བསྔལ་མེད་པ་ཙམ་གྱི་རབ་ཏུ་ཕྱེ་ལ། མེད་པ་ནི་སྐྱབས་སམ་སྐྱབས་མ་ཡིན་པར་འགྱུར་བ་འོས་པ་མ་ཡིན་ནོ། །དགེ་འདུན་ཞེས་བྱ་བ་འདི་ནི་ཐེག་པ་གསུམ་དང་ལྡན་པའི་ཚོགས་ཀྱིས་
ཚིག་བླ་དྭགས་སོ། །དེ་ཡང་རྟག་ཏུ་འཇིག་པ་དང་བཅས་པ་དེ་སངས་རྒྱས་ལ་སྐྱབས་སུ་སོང་བ། ངེས་པར་འབྱུང་བ་འཚོལ་བ་སློབ་པ་བྱ་བ་དང་བཅས་པ། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལ་བཞུགས་པ་ཡིན་ནོ། །ཇི་ལྟར་འཇིགས་པ་དང་བཅས་ཞེ་ན་གང་གི་ཕྱིར་དགྲ་བཅོམ་པ་ཡང་སྲིད་ཟད་པ་རྣམས་ཀྱང་བག་ཆགས་མ་སྤངས་པས་རྟག་ཏུ་རྒྱུན་མི་ཆད་པར། འདུ་བྱེད་ཐམས་ཅད་ལ་མི་
ཟད་པར་འཇིགས་པའི་འདུ་ཤེས་ཉེ་བར་གནས་པར་འགྱུར་ཏེ། དཔེར་ན་རལ་གྲི་གདེངས་པའི་གཤེད་མས་སྐྱེས་བུ་ལ་བྱ་བ་བཞིན་ཏེ། དེས་ན་དེ་དག་ཀྱང་གཏན་དུ་བདེ་བའི་ངེས་པར་འབྱུང་བ་ཐོབ་པ་མ་ཡིན་ནོ། །
སྐྱབས་ནི་སྐྱབས་འཚོལ་བར་རིགས་པ་མ་ཡིན་ནོ། །ཞེས་གསུངས་པའི་ཕྱིར། གཉིས་པ་ནི། མཐར་ཐུག་གི་སྐྱབས་ཡོད་དེ། སངས་རྒྱས་ཉག་གཅིག་མཐར་ཐུག་གི་སྐྱབས་ཡིན་ཏེ། དེ་ནི་བདེན་གཉིས་ཀྱི་ཡོན་ཏན་

[196B] དེ་ཉིད་ལས། དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་ཅིག་ཡིན། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡིས་མཐར་ཐུག་ཕྱིར། །ཞེས་དང་
འདིའི་འགྲེལ་པར། འདིས་ནི་སྔར་བཤད་པའི་ཚུལ་གྱིས་སྐྱེ་བ་མེད་པ་དང། འགག་པ་མེད་པས་རབ་ཏུ་ཕྱེ་བའི་ཐུབ་པ་རྣམ་པར་བྱ་བའི་བདེན་པ་གཉིས་ཀྱིས་མཚན་ཉིད་འདོད་ཆགས་དང་བྲལ་བའི་ཆོས་ཀྱི་སྐུ་ཅན་
ཡིན་པའི་ཕྱིར་དང། ཐེག་པ་གསུམ་པོའི་ཚོགས་ཀྱང་ཆོས་ཀྱི་སྐུ་རྣམ་པར་དག་པ་མཐར་ཐུག་པ་ཐོབ་པས་མཐར་ཕྱིན་པར་འགྱུར་བའི་ཕྱིར་ན་སྐྱབས་མེད་ཅིང། །སྐྱོབས་པ་མེད་པའི་འཇིག་རྟེན་ན་ཕྱི་མའི་མུ་དང་མཉམ་
པ་མི་ཟད་པའི་སྐྱབས། རྟག་པའི་སྐྱབས། གཡུང་དྲུང་གི་སྐྱབས། དོན་དམ་པའི་སྐྱབས་ནི་གཅིག་ཉིད་དེ། འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ། །ཞེས་གསུངས་པའི་ཕྱིར། བཞི་
པ་ནི། དཀོན་མཆོག་གསུམ་པོ་ཆོས་ཅན། དཀོན་མཆོག་རིན་པོ་ཆེ་ཞེས་བརྗོད་པའི་རྒྱུ་མཚན་ཡོད་དེ། ཡིད་བཞིན་གྱི་ནོར་བུ་རིན་པོ་ཆེ་དང་ཆོས་མཐུན་རྣམ་པ་དྲུག་ཡོད་པས་དེ་ལྟར་བརྗོད་པའི་ཕྱིར་ཏེ། འཇིག་
རྟེན་དུ་འབྱུང་བ་དཀོན། དྲི་མ་མེད། མངོན་ཤེས་ལ་སོགས་པའི་མཐུ་དང་ལྡན། བསམ་པ་དགེ་བའི་རྒྱན་རྣམས་ཀྱི་མཆོག་ཏུ་གྱུར་པ་དང། ཡོན་ཏན་རྣམས་ཀྱི་མཆོག་ཏུ་གྱུར་པ་དང། ཆགས་སྡང་གི་གཞན་དུ་

[197A]༄༅། །མི་འགྱུར་བའི་ཕྱིར་ཏེ། རྒྱུད་བླ་ལས། འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་དང། །འགྱུར་བ་མེད་ཕྱིར་དཀོན་མཆོག་ཉིད། ཅེས་དང་
དེའི་འགྲེལ་བར། མདོར་བསྡུ་ན། རིན་པོ་ཆེ་དང་ཆོས་མཐུན་པ་རྣམ་པ་དྲུག་གི་ན། །སངས་རྒྱས་དང་ཆོས་དང་དགེ་འདུན་ཞེས་བྱ་བའི་དཀོན་མཆོག་གསུམ་པོ་འདི་རིན་པོ་ཆེ་དང་འདྲ་བར་བརྗོད་དེ་ཞེས་
གསུངས་པའི་ཕྱིར། གཉིས་པ་ལ། ཆེ་བ་ལྔ་ལྡན་གྱི་སྐྱབས་འགྲོ་མདོར་བསྟན། རྒྱས་པར་བཤད། ཐེག་ཆེན་གྱི་སྐྱབས་འགྲོ་མཆོག་ཏུ་སྒྲུབ་པ་དང་གསུམ། དང་པོ་ནི། ཐེག་པ་མཆོག་གི་ཕྱིར་དཀོན་
མཆོག་གསུམ་ལ་སྐྱབས་སུ་རབ་ཏུ་སོང་བ་གང་ཡིན་པ་དེ་ཉིད་ཆོས་ཅན། སྐྱབས་སུ་སོང་བ་རྣམས་ཀྱི་ནང་ནས་མཆོག་ཅེས་བྱ་བ་ཡིན་ཏེ། དམིགས་པ་ཀུན་ཏུ་འགྲོ་བ། སྒྲུབ་པ་ཁས་ལེན་ཆེ་བ་རྟོགས་པ་
མཆོག་ཐོབ་པ། ཉན་རང་ཟིལ་གྱི་གནོན་པ་དབྱེ་བའི་རང་བཞིན་གྱི་སྒོ་ནས་ཁྱད་པར་འཕགས་པའི་ཕྱིར་ཏེ། །རྒྱན་ལས། ཀུན་ཏུ་འགྲོ་དང་ཁས་ལེན་རྟོགས་དང་ཟིལ་གནོན་པར། །དབྱེ་བའི་རང་བཞིན་དོན་
རྣམ་བཞི་ཡི་ཁྱད་པར་གྱིས། །ཐེག་པ་མཆོག་ཕྱིར་དཀོན་མཆོག་སྐྱབས་རབ་སོང་བ་གང། །དེ་ཉིད་སྐྱབས་སུ་སོང་བ་རྣམས་ཀྱི་ནང་ན་མཆོག་ཅེས་བྱ་ཞེས་གསུངས་པའི་ཕྱིར། གཉིས་པ་ལ་ལྔ་ཡོད་

[197B] བློ་ལྡན་རྒྱལ་སྲས་འཕགས་པ་གང་ཞིག་ཆོས་ཅན། སེམས་ཅན་ཀུན་ཏུ་འགྲོ་བ་ཡིན་ཏེ། སེམས་ཅན་ཐམས་ཅད་འཁོར་བ་ལས་བསྒྲལ་པའི་ཕྱིར་དུ་བཞུགས་པའི་ཕྱིར། དེ་ཆོས་ཅན། ཐེག་པ་
ཀུན་ཏུ་འགྲོ་བ་ཡིན་ཏེ། ཐེག་པ་གསུམ་གྱི་ལམ་ཉམས་སུ་ལེན་པ་ལ་མཁས་པའི་ཕྱིར། དེ་ཆོས་ཅན། ཡེ་ཤེས་ཀུན་ཏུ་འགྲོ་བ་ཡིན་ཏེ་བདག་མེད་གཉིས་ལ་མཁས་པ་དང་ལྡན་པའི་ཕྱིར། དེ་ཆོས་ཅན་
མྱང་འདས་ཀུན་ཏུ་འགྲོ་སྟེ། སྲིད་ཞི་ཆོས་ཀྱི་བདག་གིས་སྟོང་པར་རོ་གཅིག་པ་ཉིད་དུ་རྟོགས་པའི་ཕྱིར། དེ་འདྲ་བའི་བློ་ལྡན་དེ་ནི་སྐབས་འདིར་དམིགས་པ་ཀུན་ཏུ་འགྲོ་བར་ཤེས་པར་བྱ་སྟེ། སྒྲུབས་ཟིན་པའི་ཕྱིར་
ཏེ༑ དེ་ཉིད་ལས། གང་ཞིག་སེམས་ཅན་ཐམས་ཅད་བསྒྲལ་བར་ཞུགས་པ་དང། །ཐེག་པ་ཡེ་ཤེས་ཀུན་ཏུ་འགྲོ་ལ་མཁས་པར་ལྡན། །གང་ཞིག་མྱ་ངན་འདས་ལ་འཁོར་ཞི་རོ་གཅིག་པ། །དེ་འདྲའི་བློ་ལྡན་དེ་འདིར་
ཀུན་འགྲོར་ཤེས་པར་བྱ། །ཞེས་གསུངས་པའི་ཕྱིར། གཉིས་པ་ནི་རྒྱལ་སྲས་འཕགས་པ་གང་ཞིག་ཆོས་ཅན། དགའ་བ་མང་པོས་བྱང་ཆུབ་མཆོག་ཏུ་དོན་དུ་གཉེར་ཏེ། དེའི་ཡོན་ཏན་ཤེས་པའི་སེམས་དཔའ་
ཡིན་པའི་ཕྱིར། དེ་ཆོས་ཅན། སྒྲུབ་པའི་ཁྱད་པར་དང་ལྡན་ཏེ་སྐྱོ་བ་མེད་པར་གཞན་དོན་གྱི་དཀའ་བ་ཡང་དག་པར་སྤྱོད་ནུས་པའི་ཕྱིར། དེ་ཆོས་ཅན། འཐོབ་པའི་ཁྱད་པར་དང་ལྡན་ཏེ། རྣམ་པར་སངས་

[198A]༄༅། །རྒྱས་ནས་སངས་རྒྱས་ཀུན་དང་སྤང་རྟོགས་མཉམ་པར་འགྱུར་བའི་ཕྱིར། བློ་ལྡན་དེ་ནི་ཁས་ལེན་མཆོག་ཏུ་ཤེས་པར་བྱ་སྟེ། དེ་ལྟར་སྒྲུབ་ཟིན་པའི་ཕྱིར་ཏེ། དེ་ཉིད་ལས། གང་ཞིག་དགའ་
བ་མང་པོས་བྱང་ཆུབ་མཆོག་དོན་གཉེར། གང་ཞིག་སྐྱོ་བ་མེད་པར་དཀའ་བ་ཡང་དག་སྤྱོད། གང་ཞིག་རྣམ་སངས་རྒྱས་ནས་སངས་རྒྱས་ཀུན་མཉམ་འགྱུར། །བློ་ལྡན་དེ་ནི་ཁས་ལེན་མཆོག་ཏུ་ཤེས་
པར་བྱ། །ཞེས་གསུངས་པའི་ཕྱིར། གསུམ་པ་ནི། རྒྱལ་སྲས་འཕགས་པ་ཆོས་ཅན། རྟོགས་པའི་ཁྱད་པར་དང་ལྡན་ཏེ་བསོད་ནམས་ཀྱི་ཕུང་པོ་ཆེན་པོ་འཐོབ་སྲིད་པ་གསུམ་ཀྱི་བླ་མར་གྱུར། སྲིད་པའི་
བདེ་བ་འཐོབ། སྡུག་བསྔལ་གྱི་ཕུང་པོ་ཆེན་པོ་རབ་ཏུ་ཞི་བར་བྱེད། །བློ་མཆོག་མི་རྟོག་ཡེ་ཤེས་ཀྱི་བདེ་བ་འཐོབ་པའི་ཕྱིར་།དེ་ཆོས་ཅན། འབྲས་བུའི་ཁྱད་པར་དང་ལྡན་ཏེ། ཆོས་མང་པོའི་ཕུང་པོ་མཆོག་
རབ་ཏུ་རྟག་པའི་སྐུ་སྟེ་སྟོབས་སོགས་དགེ་བའི་ཚོགས་སྒྲིབ་གཉིས་ཀྱི་བག་ཆགས་བཟློག་ཅིང་སྲིད་པ་དང་ཞི་བའི་མཐའ་ལས་རྣམ་པར་གྲོལ་བའི་ཕྱིར་ཏེ། དེ་ཉིད་ལས། བསོད་ནམས་ཕུང་ཆེན་སྲིད་གསུཾ་
བླ་མ་སྲིད་པའི་བདེ་བ་དང། །སྡུག་བསྔལ་ཕུང་པོ་ཆེན་པོ་རབ་ཞི་བློ་མཆོག་བདེ་བ་དང། །ཆོས་མང་ཕུང་པོ་མཆོག་རབ་རྟག་པའི་སྐུ་སྟེ་དགེ་བའི་ཚོགས། བག་ཆགས་ཟློག་ཅིང་སྲིད་དང་ཞི་ལས་རྣམ་

[198B] ཅེས་གསུངས་པའི་ཕྱིར། བཞི་པ་ནི་རྒྱལ་སྲས་འཕགས་པ་ཆོས་ཅན། ཉན་རང་གི་ཚོགས་ཟིལ་གྱིས་གནོན་པ་ཡིན་ཏེ། དེ་ལས་དགེ་བའི་རྩ་བ་རྒྱ་ཆེ་བ་དང། དོན་ཆེ་བ་དང། མཐའ་ཡས་པས་
རྟག་ཏུ་རྒྱུན་མི་ཆད་པར་ཟད་མི་ཤེས་པའི་ཡོན་ཏན་དང་ལྡན་པའི་ཕྱིར། དགེ་བ་བཞི་པོ་འདི་དག་ནི་ཆོས་ཅན། བྱེད་ལས་གསུམ་དང་ལྡན་ཏེ། འཇིག་རྟེན་པ་དང་འཇིག་རྟེན་ལས་འདས་པའི་སེམས་ཅན་རྣམས་
ཡོངས་སུ་སྨིན་པར་བྱེད། ཡོན་ཏན་ལ་དབང་འབྱོར་བ་རྙེད་པས་ལྷག་མེད་དུ་ཡོན་ཏན་ཟད་མི་ཤེས་པར་བྱེད་པའི་ཕྱིར་ཏེ། དེ་ཉིད་ལས་བློ་ལྡན་ཉན་ཐོས་ཚོགས་བཅས་དགེ་བ་རྒྱ་ཆེ་དོན་ཆེ་དང་།མཐའ་ཡས་
རྟག་རྒྱུན་མི་ཆད་ཟད་མི་ཤེས་པས་ཟིལ་གྱིས་གནོན། །དགེ་བ་དེ་ཡང་འཇིག་རྟེན་འཇིག་རྟེན་མ་ཡིན་ཡོངས་སྨིན་བྱེད། །དབང་འབྱོར་རྙེད་པ་དེ་ནི་ཕུང་པོ་ཞི་བས་ཟད་མི་ཤེས། །ཞེས་གསུངས་པའི་ཕྱིར་
ལྔ་པ་ནི། ཐེག་པ་ཆེན་པོའི་སྐྱབས་འགྲོ་འདི་ཆོས་ཅན། །ངོ་བོའི་དོན་དང་ལྡན་ཏེ། སངས་རྒྱས་ཉིད་ཀྱི་དངོས་པོ་འདོད་པ་བདག་མེད་སྐྱབས་སུ་ཁས་ལེན་པར་བྱེད་པའི་ཕྱིར། དེ་ཆོས་ཅན་རྒྱུའི་དོན་དང་ལྡན་ཏེ་
སྙིང་བརྩེ་བ་ལས་བྱུང་བར་རིག་བྱ་ཡིན་པའི་ཕྱིར། དེ་ཆོས་ཅན། འབྲས་བུའི་དོན་དང་ལྡན་ཏེ། རྣམ་པ་ཀུན་མཁྱེན་པ་ཉིད་ཐོབ་བར་བྱེད་པའི་ཕྱིར། བྱེད་ལས་དང་ལྡན་ཏེ། སེམས་ཅན་ཐམས་ཅད་ཕན་

[199A]༄༅། །བདེ་ལ་འགོད། གཞན་དོན་གྱི་དཀའ་སྤྱད་ལ་སྐྱོ་བ་མེད་པར་བྱེད་པའི་ཕྱིར། ཡོན་ཏན་དུ་མ་དང་ལྡན་ཏེ། སྤང་བྱ་ལས་ངེས་པར་འབྱུང། ཚོགས་གཉིས་སྟོན་པའི་ཡོན་ཏན་དང་ལྡན་པའི་
ཕྱིར། དབྱེ་ན་གཉིས་ཡོད་དེ། རགས་པ་བརྡ་བྱུང་དང། ཕྲ་བ་ཆོས་ཉིད་ཀྱི་ཐོབ་པ་གཉིས་ཡོད་པའི་ཕྱིར། བློ་ལྡན་རྣམས་ཀྱི་སྐྱབས་འགྲོ་འདི་ནི་ཐེག་དམན་གྱི་སྐྱབས་འགྲོ་ལས་མཆོག་ཏུ་གྱུར་པ་
ཡིན་ཏེ། སྒྲུབས་ཟིན་པའི་ཕྱིར་ཏེ། དེ་ཉིད་ལས། འདི་ནི་དངོས་པོ་འཇིག་པས་ཁས་ལེན་དེ་ཡང་སྙིང་བརྩེ་ལས་རིག་བྱ། །དེ་ལ་རྣམ་པ་ཀུན་མཁྱེན་ཕན་དང་བདེ་བྱེད་བཀག་ལ་སྐྱོབ་མེད། །ངེས་
པར་འབྱུང་ལ་ཐེག་པ་ཀུན་གྱིས་སྟོན་པའི་ཡོན་ཏན་རྟག་ཏུ་ལྡན་།བརྡ་དང་ཆོས་ཉིད་ཐོབ་པ་བློ་ལྡན་རྣམས་ཀྱི་སྐྱབས་འགྲོ་འདི་མཆོག་ཡིན། ཞེས་གསུངས་པའི་ཕྱིར། གསུམ་པ་ནི། ཐེག་པ་
ཆེན་པོ་ལ་སྐྱབས་སུ་སོང་བ་འདི་ཆོས་ཅན། རང་དོན་གྱི་ཆེ་བ་དང་ལྡན་ཏེ། ཚད་མེད་པའི་ཡོན་ཏན་འཕེལ་བར་འགྱུར་བའི་ཕྱིར་གཞན་དོན་གྱི་ཆེ་བ་དང་ལྡན་ཏེ། འགྲོ་བ་ལ་སྙིང་རྗེའི་བསམ་པས་ཁྱབ་
པར་བྱེད་པའི་ཕྱིར། སྦྱོར་བའི་ཡོན་ཏན་དང་ལྡན་ཏེ། མཚུངས་པ་མེད་པའི་འཕགས་པ་ཆེན་པོའི་ཆོས་རྒྱས་པར་མཛད་པའི་ཕྱིར་ཏེ་དེ་ཉིད་ལས། སྐྱབས་སུ་འགྲོ་བ་འདིར་སོང་དོན་ཆེན་ཏེ། །དེ་ནི་ཚད་

[199B] །འགྲོ་བ་འདི་ལ་སྙིང་རྗེའི་བསམ་པས་ཁྱབ། །མཚུངས་མེད་འཕགས་ཆེན་ཆོས་ཀྱང་རྒྱས་པར་བྱེད། །ཅེས་གསུངས་པའི་ཕྱིར། གསུམ་པ་ལ། ཡུལ་གང་ལ། རྒྱུ་གང་ལ་
རྟེན་ནས་སྐྱབས་སུ་འགྲོ་བའི་ཚུལ། སྐྱབས་སུ་སོང་བའི་ཕན་ཡོན་སྐྱབས་སུ་སོང་ནས་བསླབ་པར་བྱ་བའི་རིམ་པ་དང་གསུམ། དང་པོ་ནི། གྲོལ་བ་དོན་གཉེར་རྣམས་ཀྱི་བླ་ན་མེད་པའི་སྐྱབས་གནས་
མཐར་ཐུག་པ་ནི་དཀོན་མཆོག་རིན་པོ་ཆེ་རྣམ་པ་གསུམ་ཡིན་ཏེ། དེ་ལྟར་དུ་ཡིད་ཆེས་པའི་ལུང་ལ་བརྟེན་ནས་འགྲུབ་པའི་ཕྱིར་ཏེ། མདོ་སྡེ་རྒྱན་ལས། འཇིགས་པས་སྐྲག་པའི་མི་རྣམས་ནི། །ཕལ་ཆེར་
རི་དང་ནགས་ཚལ་དང། །ཀུན་དགའ་དང་ནི་མཆོད་གནས་ཀྱི། །ལྗོན་ཤིང་རྣམས་ལ་སྐྱབས་འགྲོ་སྟེ། །སྐྱབས་དེ་གཙོ་བོ་མ་ཡིན་ཞིང་།སྐྱབས་དེ་མཆོག་གྱུར་མ་ཡིན་ལ། །སྐྱབས་དེ་ལ་ནི་བརྟེན་ནས་
ཀྱང། །སྡུག་བསྔལ་ཀུན་ལས་མི་གྲོལ་གྱིས། །གང་ཚེ་གང་ཞིག་སངས་རྒྱས་དང། །ཆོས་དང་དགེ་འདུན་སྐྱབས་སོང་ལ། །སྡུག་བསྔལ་སྡུག་བསྔལ་ཀུན་བྱུང་དང། །སྡུག་བསྔལ་ཡང་དག་འདས་པ་
དང། །འཕགས་ལམ་ཡན་ལག་བརྒྱད་བདེ་བ། །མྱ་ངན་འདས་པར་འགྲོ་འགྱུར་དང། །འཕགས་པའི་བདེན་པ་བཞི་པོ་དག་ཤེས་རབ་ཀྱིས་ནི་བལྟ་བྱེད་པ། །སྐྱབས་དེ་གཙོ་བོ་ཡིན་པ་སྟེ། །སྐྱབས་དེ་

[200A]༄༅། །མཆོག་ཏུ་གྱུར་པ་ཡིན། །སྐྱབས་དེ་ལ་ནི་བརྟེན་ནས་ཀྱང། །སྡུག་བསྔལ་ཀུན་ལས་གྲོལ་བར་གྱུར། །ཞེས་མཛོད་འགྲེལ་དུ་དྲངས་པ་ལས་གསུངས་པའི་ཕྱིར་དང། སྤྱོད་འཇུག་ལས། དེ་བས་
རྒྱལ་བ་འགྲོ་བའི་མགོན། །འགྲོ་བ་སྐྱོབ་པའི་དོན་བརྩོན་པ་།སྟོབས་ཆེན་འཇིག་པ་ཀུན་སེལ་བ། །དེ་རིང་ཉིད་ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་འཇིགས་པ་སེལ་བ་དང། །བྱང་
ཆུབ་སེམས་དཔའི་ཚོགས་ལ་ཡང། །དེ་བཞིན་ཡང་དག་སྐྱབས་སུ་མཆི། །ཞེས་དང། བསྟོད་པ་བརྒྱ་ལྔ་བཅུ་པ་ལས་ཀྱང། །གང་ཞིག་ལ་ནི་ཉེས་པ་ཀུན། །གཏན་ནས་ཡོངས་ཡེ་མི་མངའ་ཞིང། གང་ལ་རྣམ་
པ་ཐམས་ཅད་དུ། །ཡོན་ཏན་ཐཾད་ལྡན་གྱུར་པ། གལ་ཏེ་སེམས་ཤིག་ཡོད་ན་ནི། དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་དང། །དེ་ཡི་བསྟན་ལ་གནས་པའི་རིགས། ཞེས་དང་
སྐྱབས་འགྲོ་བདུན་ཅུ་པ་ལས་ཀྱང། །སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས། །ཞེས་དང། རྗེ་བཙུན་གྱི་གཞུང་རྣམས་ལས་ཀྱང་རྒྱས་པར་གསུངས་པའི་ཕྱིརོ་དེས་ན་
དཀོན་མཆོག་གསུམ་པོ་ཆོས་ཅན། གྲོལ་བ་དོན་གཉེར་གྱི་སྐྱབས་སུ་འོས་ཏེ། རང་ཉིད་འཇིགས་པ་མཐའ་དག་ལས་གྲོལ། གཞན་འཇིགས་པ་མཐའ་དག་ལས་སྒྲོལ་པའི་ཐབས་ལ་མཁས། །

[200B]ལུས་ཅན་ཐཾད་ཀྱི་མགོན་སྐྱབས་དང་དཔུང་གཉེན་དམ་པ་མཛད་པའི་ཕྱིར་སྐྱབས་སུ་འགྲོ་བའི་རྒྱུ་ནི་བཞག་ཏུ་ཡོད་དོ། རང་ཉིད་སྡུག་བསྔལ་མཐའ་དག་གིས་
འཇིགས་ཤིང། དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་རྟོགས་པ་ནི་སྐྱབས་འགྲོའི་རྒྱུ་ཕུན་ཚོགས་ཡིན་པའི་ཕྱིར་ཏེ། དེ་ལ་བརྟེན་ནས་སྐྱབས་སུ་འགྲོ་བའི་བློ་གདོན་མི་ཟ་བར་འབྱུང་
བའི་ཕྱིར། ཇི་ལྟར་སྐྱབས་སུ་འགྲོ་བའི་ཚུལ་བཞག་ཏུ་ཡོད་དེ་རྒྱུ་གཉིས་པོ་འདི་ལ་བརྟེན་ནས་དཀོན་མཆོག་གསུམ་ལ་བསམ་པ་ཐག་པ་ནས་སྐྱོབ་པར་ཡིད་ཀྱིས་དམ་བཅའ་ཞིང། ཁས་ལེན་པ་ཉིད་ནི་སྐྱབས་
སུ་འགྲོ་བ་ཡིན་ཏེ། སྤྱོད་འཇུག་ལས། བདག་ནི་འཇིགས་པས་རྣམ་སྐྲག་པས། །ཀུན་ཏུ་བཟང་ལ་བདག་ཉིད་འབུལ། འཇམ་པའི་དབྱངས་ལ་བདག་ཉིད་ཀྱིས། །བདག་གིས་ལུས་ནི་དབུལ་བར་བགྱི། །
ཐུགས་རྗེས་སྤྱོད་པ་མ་འཁྲུལ་བའི། སྤྱན་རས་གཟིགས་མགོན་དེ་ལ་ཡང། །ཉམས་ཐག་ང་རོས་འོ་འདོད་འབོད། །སྡིག་ལྡན་བདག་ལ་སྐྱབས་སུ་གསོལ། །འཕགས་པ་ནམ་མཁའི་སྙིང་པོ་དང། །ས་ཡི་
སྙིང་པོ་དག་དང་ནི། །ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་ནས་འོ་འདོད་འབོད། །གང་ཞིག་མཐོང་ན་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །སྐྲག་ནས་ཕྱོགས་བྮིན་༄༅། །འབྱེད་མཛད་པ། རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེར་མཐོང་ནས་།ཁྱེད་ལ་སྐྱབས་སུ་མཆི་ལགས་ཀྱིས། །འཇིགས་
པ་མྱུར་དུ་བསལ་དུ་གསོལ། །ཞེས་གསུངས་པའི་ཕྱིར། སྡུག་བསྔལ་རྣམས་འཇིགས་པའི་གནས་སུ་མཐོང་ཞིང། དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་རྟོགས་པའི་
སྒོ་ནས་དཀོན་མཆོག་གསུམ་སྡུག་བསྔལ་སྐྱོབ་པའི་དཔུང་གཉེན་དུ་དམ་བཅའ་བ་དེ། སྐྱབས་འགྲོའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། ལུས་ངག་ཡིད་ཀྱི་སྐྱབས་འགྲོ་གསུམ་
དམན་མཆོག་གི་སྒོ་ནས་དབྱེ་ན། སྐྱེས་བུ་ཆུང་དུ་འབྲིང། ཆེན་པོའི་སྐྱབས་འགྲོ་དང་གསུམ། ས་མཚམས་ཀྱི་སྒོ་ནས་དབྱེ་ན། རྒྱུ་དུས་ཀྱི་སྐྱབས་འགྲོ་དང། འབྲས་དུས་ཀྱི་སྐྱབས་འགྲོ་གཉིས་
རགས་པ་དང་ཕྲ་བའི་སྒོ་ནས་དབྱེ་ན། བརྡ་བྱུང་གི་སྐྱབས་འགྲོ་དང། ཆོས་ཉིད་ཀྱིས་ཐོབ་པའི་སྐྱབས་འགྲོ་གཉིས་རྣམས་སུ་ཡོད་དོ། །དང་པོ་ནི། ལུས་ཀྱི་ཕྱག་ལྟ་བུ། གཉིས་པ་ནི། ངག་གི་ཕྱག་
ལྟ་བུ། གསུམ་པ་ནི། ཡིད་ཀྱི་ཕྱག་ལྟ་བུ། བཞི་པ་ནི། རང་ཉིད་ངན་སོང་གི་སྡུག་བསྔལ་གྱི་ཤིན་ཏུ་འཇིགས་པའི་སྒོ་ནས་དེ་ལས་ཐར་བའི་ཕྱིར། དཀོན་མཆོག་ལ་སྐྱབས་སུ་འགྲོ་བ་ལྟ་བུ་

[201B] རང་ཉིད་འཁོར་བའི་སྡུག་བསྔལ་མཐའ་དག་ལས་གྲོལ་བའི་ཕྱིར། དཀོན་མཆོག་གསུམ་ལ་སྐྱབས་སུ་འགྲོ་བ་ལྟ་བུ་དྲུག་པ་ནི། སྙིང་རྗེ་ཆེན་པོས་ཀུན་ནས་སླང་སྟེ་སེམས་ཅན་ཐམས་
ཅད་སྡུག་བསྔལ་མཐའ་དག་ལས་གྲོལ་བའི་ཕྱིར་དཀོན་མཆོག་གསུམ་ལ་གསོལ་བ་འདེབས་པ་ལྟ་བུའོ། །བདུན་པ་ནི། ལམ་མ་ཞུགས་དང། སློབ་ལམ་གྱི་གནས་སྐབས་ཀྱི་སྐྱབས་འགྲོ་ལྟ་
བུའོ། །བརྒྱད་པ་ནི། སངས་རྒྱས་ཀྱི་སའི་སྐྱབས་འགྲོ་ལྟ་བུའོ་།དགུ་པ་ནི། མཁན་སློབ་སོགས་གཞན་གྱིས་བསྟན་པའི་རྗེ་སུ་འབྲང་པའི་སྐྱབས་འགྲོ་ལྟ་བུ། བཅུ་པ་ནི། སྔོན་སྐྱབས་འགྲོ་བྱས་
པའི་བག་ཆགས་བློ་བུར་དུ་སད་པའི་སྟོབས་ཀྱིས་བྱུང་བའི་སྐྱབས་འགྲོ་དང། ཆོས་ཉིད་རྟོགས་པའི་མཐུ་ལས་བྱུང་བའི་སྐྱབས་འགྲོ་ལྟ་བུ་སྟེ། ཆོས་ཉིད་ཀྱིས་ཐོབ་པའི་རྒྱུ་སྙོམས་འཇུག་གི་བསམ་
གཏན་བཞིན་ནོ། །སྐྱབས་འགྲོ་ལ་ལུས་ངག་ཡིད་གསུམ་གྱི་སྐྱབས་འགྲོ་ཡོད་པའི་རྒྱུ་མཚན་ཡོད་དེ། དོན་གཅིག་ཉིད་ཀྱི་ཕྱིར་དུ་ཕྱག་འཚལ་བ། གསོལ་བ་འདེབས་པ། སྐྱབས་སུ་འགྲོ་བ་རྣམས་དོན་
གཅིག་པ་གང་ཞིག་ཕྱག་ལ་ལུས་ངག་ཡིད་གསུམ་ཀའི་ཕྱག་ཡོད་པའི་ཕྱིར། སྐྱབས་འགྲོལ་ལ་ངག་གི་རྣམ་པར་རིག་བྱེད་ནི་ཡོད་དེ་ཉམས་ཐག་ང་རོས་འོ་འདོད་འབོད། །སྡིག་ལྡན་བདག་ལ་སྐྱབས་

[202A]༄༅། །སུ་གསོལ། ཞེས་དང། མཛོད་འགྲེལ་ལས་ཀྱང། སྐྱབས་སུ་འགྲོ་བ་རྣམས་ཀྱི་རང་བཞིན་ཅི་ཞེ་ན། ངག་གི་རྣམ་པར་རིག་བྱེད་ཀྱི་ངོ་བོ་ཉིད་དག་ཡིན་པའི་ཕྱིར། ཞེས་གསུངས་པའི་ཕྱིར་སྐྱབས་འགྲོ་
ལ་ཁས་ལེན་དང། དམ་བཅའ་གཉིས་ཡོད་དེ། རྒྱན་ལས། འདི་ནི་དངོས་པོ་འདོད་པས་ཁས་ལེན་དེ་ཡང་སྙིང་རྩེ་ལས་རིག་བྱ། ཞེས་གསུངས་པའི་ཕྱིར།    ༈    སྐྱབས་སུ་སོང་བ་ཕན་ཡོན་ཁྱད་པར་
ཅན་དང་ལྡན་ཏེ། སྡིག་ལྟུང་ཐམས་ཅད་འཇོམས་པར་བྱེད་པ། ཚོགས་གཉིས་རླབས་ཆེན་རྫོགས་པར་བྱེད་པ། ཉེར་ཚེ་ཐམས་ཅད་ལས་སྐྱོབ་པ་སོ་ཐར་གྱི་སྡོམ་པ་ལ་སོགས་པ་ཡོན་ཏན་གསར་དུ་ཐོབ་པར་བྱེད་པ་དང་
ཐོབ་ཟིན་མི་ཉམས་པར་སྤེལ་བ། རིགས་སད་པར་བྱེད་པ། བྱང་ཆུབ་མྱུར་དུ་ཐོབ་པ་ལ་སོགས་པའི་ཡོན་ཏན་དང་ལྡན་པའི་ཕྱིར། གསུམ་པ་ལ་སོ་སོའི་བསླབ་བྱ་དང། ཐུན་མོང་གི་བསླབ་བྱ་གཉིས། དང་པོ་
ལ་དགག་པའི་བསླབ་བྱ་ནི། མྱང་འདས་ཀྱི་མདོ་ལས། གནག་ཞིག་གསུམ་ལ་སྐྱབས་འགྲོ་བ། །དེ་ནི་ཡང་དག་དགེ་བསྙེན་ཏེ། །ནམ་དུའང་ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་ནོ། །དམ་པའི་ཆོས་ལ་
སྐྱབས་འགྲོ་བ། །འཚེ་ཞིང་བསོད་པའི་སེམས་དང་བྲལ། །དགེ་འདུན་ལ་ཡང་སྐྱབས་འགྲོ་བ། །མུ་སྟེགས་ཅན་དང་འགྲོགས་པ་མིན། །ཞེས་གསུངས་པ་ལྟར། ལྷ་གཞན་ལ་སྐྱབས་སུ་མི་འགྲོ་བ་དང། །སེམས་ཅན་

[202B] མུ་སྟེགས་ཅན་དང་མི་འགྲོགས་པ་དང་གསུམ་མོ། །དང་པོ་ནི། འཇིག་རྟེན་པའི་ལྷ་དྲག་པོ་དང་ཁྱབ་འཇུག་སོགས་ལ་ཡང་ཕུགས་ཀྱི་སྐྱབས་སུ་མི་འཛིན་ན། ཡི་དྭགས་སུ་གྱུར་པའི་
གཞི་བདག་དང། ལྷ་ཀླུ་སོགས་ལ་ལྟ་ཅི་སྨོས། དེ་ཡང་སྐྱབས་གསུམ་ལ་ཡིད་མ་ཆེས་ནས་དེ་དག་ལ་བློ་འགེལ་མི་རུང་བ་ཡིན་གྱིས། དེ་དག་ལ་འཕྲལ་གྱི་ཆོས་ལྡན་གྱི་བྱ་བ་འགའ་ཞིག་གི་གྲོགས་འཆོལ་བ་
མི་རུང་བ་མིན་ཏེ། དཔེར་ན་སྦྱིན་བདག་ལ་འཚོ་བའི་གྲོགས་འཆོལ་བ་དང། སྨན་པ་ལ་ནད་གསོ་བའི་རེ་ལྟོས་འཆའ་བ་བཞིན་ནོ་གཉིས་པ་ནི། སེམས་ཅན་ལ་བརྡེག་པ་དང། འཆིང་བ་དང། གོ་རར་ཞུགས་
པ་དང། རྣ་འབིགས་པ། མི་ཐེག་བཞིན་དུ་འགེལ་བ་སོགས་བསམ་པ་དང་སྦྱོར་བས་གནོད་འཚེ་སྤོང་བའོ། །གསུམ་པ་ནི། དཀོན་མཆོག་གསུམ་ལ་སྐྱབས་སུ་ཡིད་མི་ཆེས་ཤིང་བཀུར་བ་འདེབས་པ་རྣམས་
དང་མཐུན་པར་མི་བྱེད་པའོ། །སྒྲུབ་པའི་བསླབ་བྱ་ནི། བཤེས་སྤྲིང་ལས། ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང། །བགྱིད་པ་ཅི་འྡྲའངྶ་རུང་སྟེ་མཁས་པས་མཆོད། །ཅེས་གསུངས་པ་ལྟར་
དཀོན་མཆོག་དངོས་དང་རྗེས་སུ་མཐུན་པ་རྣམས་ལ། མ་དད་པའི་བསམ་པ་སྤངས་པའི་སྒོ་ནས་ལུས་ངག་ཡིད་གསུམ་གྱིས་ཕྱག་དང་མཆོད་པ་སོགས་ལ་བརྩོན་པར་བྱེད་དགོས་ཏེ། དེ་ལྟར་བྱས་པ་

[203A]༄༅། །ལས་བསོད་ནམས་དཔག་མེད་ཐོབ་ཅིང། སྐྱོན་བརྗོད་ཅུང་ཟད་བྱས་པས་ཀྱང་སྡུག་བསྔལ་སྣ་ཚོགས་མྱོང་བར་འགྱུར་བའི་ཕྱིར་ཏེ། ལུང་རྣམ་འབྱེད་ལས། ཤེད་བུ་སེར་སྐྱས་སློབ་པ་
དང། མི་སློབ་པའི་དགེ་འདུན་རྣམས་ལ་གླང་པོའི་མགོ་ཅན་ཁྱོད་ཀྱིས་ཆོས་སཾ་ཆོས་མིན་པ་ཅི་ཤེས་ཞེས་པ་སོགས་དན་སྨྲས་མི་འདྲ་བ་བཅོ་བརྒྱད་བྱས་པས། མགོ་ཉན་མི་འདྲ་བ་བཅོ་བརྒྱད་ཡོད་པའི་ཆུ་
སྲིན་ཉའི་རིས་སུ་སྐྱེས་ཏེ། སྟོན་པ་འོད་སྲུང་གི་དུས་ནས་ཤཱཀྱའི་རྒྱལ་པོའི་བར་དུ་དུད་འགྲོར་སྐྱེས་པར་གསུངས་པ་དང་ལུང་ཕྲན་ཚེག་ལས་སྟོན་པ་འཁོར་བ་འཇིག་མྱ་ངན་ལས་འདས་རྗེས་སུ་
རྒྱལ་པོ་མཛེས་ལྡན་གྱི་མཆོད་རྟེན་ཆེན་པོ་གཅིག་བྱེད་དུ་བཅུག་པ་ན། གླ་མི་གཅིག་གིས་འདི་ལྟ་བུའི་མཆོད་རྟེན་ནམ་ཟིན་པར་འགྱུར་མ་ཤེས་སོ། །ཞེས་བྱས་པ་ལ། ཕྱིས་ལེགས་པར་ཟིན་པ་ན་འགྱོད་
དེ༑ གླ་རྔན་གྱིས་གསེར་གྱི་དྲིལ་བུ་བྱེད་དུ་བཅུག་སྟེ། མཆོད་རྟེན་ལ་བཏགས་པས། མདོག་དན་ཞིང་ལུས་ཆུང་ལ། སྐད་སྙན་པའི་སྙན་པ་བཟང་ལྡན་དུ་སྐྱེས་པ་གསུངས་པའི་ཕྱིར། ལྷག་པར་དུ། དགེ་
འདུན་ནམ། རབ་བྱུང་གི་རྟགས་ཙམ་འཛིན་པ་ལ་ཡང་མི་བཤེས་ཤིང་མི་སྙན་པ་དང། ཁྱེད་དང་ངེད་ཚོ་ཞེས་རིས་སུ་བཅད་ནས་དགྲར་ལྟ་བ་རྣམ་པ་ཐམས་ཅད་དུ་མི་བྱ་བ། དགེ་འདུན་དཀོན་མཆོག་

[203B] ལྷག་བསམ་བསྐུལ་བ་ལས། ཡོན་ཏན་འདོད་པ་ནགས་ན་གནས་པ་ཡི། །ཕ་རོལ་དག་གི་སྐྱོན་ལ་ལྟ་མི་བྱ་།བདག་ཉིད་ཁྱད་པར་འཕགས་ཤིང་བདག་མཆོག་ཅེས། །དེ་མཉམ་དུ་ནི་
སེམས་བསྐྱེད་མི་བྱའོ། །རྒྱགས་འདི་བག་མེད་ཀུན་གྱི་རྩ་བ་སྟེ་།དགེ་སློང་དམན་ལ་བརྙས་པར་ཡོངས་མི་བྱ། །བསྐལ་པ་གཅིག་གི་ཐར་པ་ཐོབ་མི་འགྱུར། །འདི་ནི་བསྟན་པ་འདི་ལ་གོ་རིམ་ཡིན། །ཞེས་གསུངས་པའི་
ཕྱིར། རང་ཉིད་དཀོན་མཆོག་ལ་གུས་པ་དེ་ཙམ་དུ། འགྲོ་བ་རྣམས་ཀྱང་རང་རེ་ལ་ཆེ་ཆེར་གུས་པར་འགྱུར་ཏེ། ཏིང་ངེ་འཛིན་རྒྱལ་པོ་ལས། ཅི་འདྲ་བ་ཡི་ལས་བྱས་པས། །འབྲས་བུ་དེ་འདྲ་ཐོབ་པར་འགྱུར། །ཞེས་
གསུངས་པའི་ཕྱིར། གཉིས་པ་ནི། དཀོན་མཆོག་གསུམ་རང་གི་སྲོག་ལས་ཀྱང་གཅེས་པར་གཟུངས་པའི་སྒོ་ནས་རྒྱུན་ལྡན་དུ་དྲན་པ་དང་།ཕྱག་དང་སྐོར་བ་སོགས་ཀྱིས་མཆོད་པ་དང། མ་དད་པའི་སེམས་རྨི་ལམ་
ཙམ་དུ་ཡང་མི་འབྱུང་བ་ལ་བསླབ་པར་བྱ་སྟེ། དེ་ལྟར་བྱས་པས་བདེ་ལེགས་ཐམས་ཅད་ཀྱི་གཞི་ཚུགས་པའི་ཕྱིར་ཏེ་དེ་སྐད་དུ་ཡང་སྐྱེ་རྒུ་འཇིག་རུང་འཁོར་བའི་གཡང་ས་རུ། །གྲོགས་མེད་གཅིག་པུར་ཀུན་ཏུ་རྒྱུག་པ་
ན༑ དཀོན་མཆོག་གསུམ་དང་འདྲ་བའི་སྐྱབས་གཞན་མེད། །དེ་ཕྱིར་བསམ་པ་ཐག་པས་སྐྱབས་སུ་སོང། །ཞེས་བརྩེ་བ་ཆེན་པོས་གསུངས་སོ། །བཞི་པ་རྩོད་པ་སྤངས་པ་ནི། ཐེག་ཆེན་དགྲ་བཅོམ་པ་དེ་དགེ་འདུན་

[204A]༄༅། །དཀོན་མཆོག་མ་ཡིན་པར་ཐལ། དགེ་འདུན་ལ་སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱིས་དགྲ་བཅོམ་པ་མ་གཏོགས། ཞེས་སོགས་གསུངས་པའི་ཕྱིར། ཞེ་ན་མཁྱབ་པར་
ཐལ། ཐེག་ཆེན་དགྲ་བཅོམ་པ་དེ་སྔར་སངས་རྒྱས་དཀོན་མཆོག་གི་ཁོངས་སུ་བགྲངས་ཟིན་པའི་རྒྱུ་མཚན་གྱི་སྐབས་འདིར་དགེ་འདུན་དཀོན་མཆོག་གི་ཁོངས་སུ་མ་བགྲངས་པ་བསྟན་པ་ཙམ་ཡིན་པའི་ཕྱིར་
གཞན་ཡང། ཚོགས་ཀྱང་དེ་ཡི་མཐར་ཐུག་ཕྱིར། ཞེས་སོགས་ཀྱི་གཞུང་དོན་མ་གྲུབ་པར་ཐལ། སངས་རྒྱས་ཀྱི་ས་ན་དཀོན་མཆོག་གསུམ་མེད་པའི་ཕྱིར། །རྟགས་ཁས། འབྲས་དུས་ཀྱི་དཀོན་མཆོག་གསུམ་
ཐོབ་པར་བྱེད་པའི་ཉེར་ལེན་གྱི་གཞི་ཁམས་བདེ་བར་གཤེགས་པའི་སྙིང་པོ། །ལྷན་ཅིག་བྱེད་རྐྱེན་ལ་བྱང་ཆུབ་ཡོན་ཏན། རྒྱལ་བའི་མཛད་པ་འཕྲིན་ལས་གསུམ། །རྒྱུད་བླ་མ་སོགས་ལས་བཤད་པ་མི་
འཐད་པར་ཐལ། འབྲས་དུས་ཀྱི་དཀོན་མཆོག་གསུམ་མེད་པའི་ཕྱིར་།རྟགས་ཁས། འདོད་མི་ནུས་པར་ཐལ། རྒྱུད་བླ་རྩ་འགྲེལ་ཐམས་ཅད་དང་དངོས་སུ་འགལ་བའི་ཕྱིར། གཞན་ཡང། ཐེག་དམན་
དགྲ་བཅོམ་པ་དེ་དགེ་འདུན་དཀོན་མཆོག་མ་ཡིན་པར་ཐལ། ཐེག་ཆེན་དགྲ་བཅོམ་པ་དགེ་འདུན་དཀོན་མཆོག་མ་ཡིན་པའི་ཕྱིར། རྟགས་ཁས་འདོད་ན། མཚོན་བྱེད་དཔེའི་དགེ་འདུན་དཀོན་མཆོག་

[204B] འདོད་པའི་ཕྱིར། གཞན་ཡང། སངས་རྒྱས་དཀོན་མཆོག་དང་ཆོས་དཀོན་མཆོག་འགལ་བར་ཐལ། སངས་རྒྱས་དཀོན་མཆོག་དང་དགེ་འདུན་དཀོན་མཆོག་འགལ་བའི་ཕྱིར། རྟགས་ཁས་
འདོད་མི་ནུས་ཏེ། མཐར་ཐུག་གི་ཆོས་དཀོན་མཆོག་ཡིན་ན། སངས་རྒྱས་དཀོན་མཆོག་ཡིན་དགོས་པའི་ཕྱིར་ཏེ། སངས་རྒྱས་ཡིན་ན་སངས་རྒྱས་དཀོན་མཆོག་ཡིན་དགོས་པའི་ཕྱིར། ཁ་ཅིག་ལྷག་མེད་ཀྱི་
མྱང་འདས་དེ་སྐྱབས་གནས་མ་ཡིན་པར་ཐལ། སྐྱབས་ནི་སངས་རྒྱས་ཉག་གཅིག་ཡིན། ཞེས་གསུངས་པའི་ཕྱིར། ཞེ་ན་མ་ཁྱབ་པར་ཐལ་དེ་ནི་མཐར་ཐུག་གི་སྐྱབས་ལ་དགོངས་པ་ཡིན་པ་གང་ཞིག་ལྷག་
མེད་ཀྱི་མྱང་འདས་དེ་མཐར་ཐུག་གི་སྐྱབས་སུ་འོས་པ་ཡང་མ་ཡིན། །གནས་སྐབས་ཀྱི་སྐྱབས་སུ་མི་འོས་པ་ཡང་མ་ཡིན་པའི་ཕྱིར་ཏེ། མེད་པ་ནི་སྐྱབས་སམ་སྐྱབས་མ་ཡིན་པར་འགྱུར་བ་ནི་འོས་པ་མིན་ནོ།།
ཞེས་གསུངས་པའི་ཕྱིར། ཁ་ཅིག་ན་རེ། ལམ་བདེན་ཆོས་ཅན། སྐྱབས་མ་ཡིན་པར་ཐལ། རྫུན་བ་སླུ་བའི་ཆོས་ཅན་ཡིན་པའི་ཕྱིར་ཁྱབ་སྟེ། གང་རྫུན་པ་སླུ་བའི་ཆོས་ཅན་དེ་ནི་སྐྱབས་མ་ཡིན་ནོ་ཞེས་
གསུངས་པའི་ཕྱིར། ས་བཅུ་པ་ལ་གནས་པའི་བྱང་སེམས་ཆོས་ཅན་སྐྱབས་གནས་མ་ཡིན་པར་ཐལ། །དེ་བཞིན་གཤེགས་པ་ལ་ངེས་པར་སྐྱབས་སུ་འགྲོ་བའི་ཕྱིར། ཁྱབ་སྟེ། སྐྱབས་ནི་སྐྱབས་འཚལ་བར་

[205A]༄༅། །འོས་བ་མིན་ནོ། །ཞེས་གསུངས་པའི་ཕྱིར། ཞེ་ན། དེ་གཉིས་ལ་ཁྱབ་པ་མེད་པར་ཐལ། གཞུང་དེ་རྣམས་ཀྱིས་གནས་སྐབས་དང་མཐར་ཐུག་གི་སྐྱབས་ཀྱི་ཁྱད་པར་གསལ་
བར་བསྟན་པའི་ཕྱིར། གཞན་ཡང། རྣམ་མཁྱེན་ཆོས་ཅན། སྐྱབས་མ་ཡིན་པར་ཐལ། རྫུན་པ་སླུ་བའི་ཆོས་ཅན་ཡིན་པའི་ཕྱིར་འཁོར་གསུམ། གཞན་ཡང། ཐེག་པ་གསུམ་དང་བྱེད་གསུམ་
ལ༑ མོས་པ་རྣམས་ཀྱི་དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། །ཞེས་གསུངས་པ་མི་འཐད་པར་ཐལ། དཀོན་མཆོག་གསུཾ་པོ་གང་རུང་ཡིན་ན། །སྐྱབས་གནས་ཡིན་མི་དགོས་
པའི་ཕྱིར། རྟགས་ཁས། ཁ་ཅིག་ན་རེ། སངས་རྒྱས་ཀྱི་ས་ན་སྐྱབས་འགྲོ་མེད་པར་ཐལ། དེ་བཞིན་གཤེགས་པ་རྣམས་ཀྱི་སྐྱབས་གནས་མེད་པའི་ཕྱིར་ཏེ། དེ་བཞིན་གཤེགས་པ་རྣམས་ནི་མཐར་
ཐུག་གི་སྐྱབས་གནས་ཡིན་པའི་ཕྱིར། ཁྱབ་པར་ཐལ། སྐྱབས་ནི་སྐྱབས་འཚོལ་བར་འོས་པ་མིན། ཞེས་གསུངས་པའི་ཕྱིར། ཞེ་ན་མ་ཁྱབ་པར་ཐལ། རང་ཉིད་སྡུག་བསྔལ་གྱི་འཇིགས་པའི་སྒོ་
ནས་སྐྱབས་གཞན་ལ་བརྟེན་མི་དགོས་པ་ལ་དགོངས་པའི་ཕྱིར། གཞན་ཡང། དེ་བཞིན་གཤེགས་པ་རྣམས་ཀྱི་སྐྱབས་གནས་སུ་གྱུར་པའི་སློབ་དཔོན་མེད་པར་ཐལ། དེ་བཞིན་གཤེགས་པ་རྣཾས་

[205B] འདོད་ན། དེ་བཞིན་གཤེགས་པ་རྣམས་ཀྱི་སློབ་དཔོན་མེད་པར་ཐལ། འདོད་པའི་ཕྱིར། འདོད་མི་ནུས་སྟེ། བླ་མ་ལྔ་བཅུ་པ་ལས། དབང་བསྐུར་མཆོག་ཐོབ་རྡོ་རྗེ་ཡི། །
སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་ནི་སྔོན་ཕྱག་འཚལ། །ཞེས་གསུངས་ཤིང། དེའི་དོན། སློབ་དཔོན་དེ་ལ་ནི་ཤར་ལ་
སོགས་པའི་ཕྱོགས་བཅུ་ན་བཞུགས་པའི་དེ་བཞིན་ཉིད་ཇི་ལྟ་བ་བཞིན་དུ་གཤེགས་ཤིང་ཐུགས་སུ་ཆུད་པའི་དེ་བཞིན་གཤེགས་པ་རྣམས་ཀྱིས་ཀྱང་དུས་སྔ་དྲོ་དང་གུང་དང། ཕྱི་དྲོའི་ཐ་མའི་
མཐུན་མཚམས་སུ་བྱོན་ནས་ཕྱག་འཚལ་བར་བྱེད་ན། །དེ་ལས་གཞན་པའི་སློབ་མ་རྣམས་ཀྱི་ལྟ་ཅི་སྨོས། །ཞེས་བླ་མ་ལ་གུས་པར་དགོས་པའི་རྒྱུ་མཚན་བསྟན་པའོ། །ཞེས་རྒྱལ་བ་ཙོང་ཁ་པ་ཆེན་པོས་
གསུངས་པའི་ཕྱིར། གཞན་ཡང། དེ་བཞིན་གཤེགས་པ་རྣམས་ཀྱི་བསྟོད་ཕྱག་གི་ཡུལ་མེད་པར་ཐལ། །དེ་བཞིན་གཤེགས་པ་རྣཾས་ཀྱི་སྐྱབས་གནས་མེད་པའི་ཕྱིར། རྟགས་ཁས་སོ། །འདོད་
མི་ནུས་པར་ཐལ། དམ་པའི་ཆོས་ནི་དེ་བཞིན་གཤེགས་པ་རྣམས་ཀྱི་འང་བསྟོད་ཕྱག་གི་ཡུལ་ཡིན་པའི་ཕྱིར་ཏེ། དེ་བཞིན་གཤེགས་པ་རང་ཉིད་ཀྱི་གདན་སེངྒེའི་ཁྲི་བཤམས་པའི་སྒོ་ནས་ཤེར་༄༅། །ཕྱོགས་ཀྱི་མདོ་སྡེ་རིན་པོ་ཆེ་གསུངས་པའི་ཕྱིར། ཁྱབ་སྟེ། དམ་པའི་ཆོས་ནི་དེ་བཞིན་གཤེགས་པ་རྣམས་ཀྱི་བསྟོད་ཕྱག་གི་གནས་སུ་གོ་བའི་ཕྱིར། དེ་ལྟར་དུ་མཛད་ནས་དམ་པའི་ཆོས་
གསུངས་པ་ཡིན་ནོ། །ཞེས་སྔོན་གྱི་དམ་པ་རྣམས་ཀྱིས་གསུངས་པའི་ཕྱིར། གཞན་ཡང་སངས་རྒྱས་ཀྱི་ས་ན་སོ་ཐར་གྱི་སྡོམ་པ་མེད་པར་ཐལ། དེས་ན་སྐྱབས་འགྲོ་མེད་པའི་ཕྱིར། རྟགས་ཁས། ཁྱབ་སྟེ་
མཛོད་འབྲེལ་ལས། སྐྱབས་སུ་འགྲོ་བ་ཉིད་ནི་སྡོམ་པ་ཡང་དག་བླངས་པ་ཐམས་ཅད་ལ་སྒོར་གྱུར་པའོ། །ཞེས་གསུངས་པའི་ཕྱིར་གཞན་ཡང། སངས་རྒྱས་ཀྱི་ས་ན་སྐྱབས་འགྲོ་ཡོད་པར་ཐལ་
སངས་རྒྱས་ཀྱི་ས་ན་དཀོན་མཆོག་གསུམ་པོ་དེ་ཉིད་འཇིགས་པ་མཐའ་དག་ལས་སྐྱོབ་པའི་མགོན་སྐྱབས་དམ་པར་ཁས་ལེན་ཞིང་དམ་བཅའ་བ་ཡོད་པའི་ཕྱིར། ཁྱབ་སྟེ། འདི་ནི་དངོས་པོ་འདོད་
པས་ཁས་ལེན་དེ་ཡང་སྙིང་བརྩེ་ལས་རིགས་བྱ། །ཞེས་གསུངས་པའི་ཕྱིར། གཉིས་པ་གཞུང་དོན་ནི། སངས་རྒྱས་བཅོམ་ལྡན་འདས་ཀྱི་མདོ་ལས། གཟུགས་ལ་རྣམ་པ་ཐམས་ཅད་མཁྱེན་པ་ཉིད་
ཅེས་སྦྱོར་བར་མི་བྱེད་དེ་གཟུགས་ཉིད་ཡང་དག་པར་རྗེས་སུ་མི་མཐོང། ཞེས་སོགས་རྒྱ་ཆེར་གསུངས་པའི་ཕྱིར། འདིར་སངས་རྒྱས་ལ་སོགས་དཀོན་མཆོག་གསུམ། །ཞེས་གསུངས་པའི་དགེ་

[206B] གཞུང་འདི་གསུངས་ངག་དོན་སྒྲིལ་ན། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནས་ཤི་འཕོས་ནས་འདིར་སྐྱེས་པ་ལགས། ཞེས་སོགས་ཀྱི་མདོ་ཆོས་ཅན། དགེ་འདུན་དཀོན་མཆོག་ལ་གདམས་པ་ཡིན་ཏེ། དགེ་འདུན་དཀོན་མཆོག་བདེན་སྟོང་དུ་རྟོགས་པའི་ཆ་ནས་དེ་ཉིད་
ལམ་བསྒྲུབ་པའི་གྲོག་སུ་བསྟེན་ཞེས་གདམས་པའི་ཕྱིར། དེ་ལྟར་གདམས་པ་ཆོས་ཅན། དགོས་པ་ཡོད་དེ། དགེ་འདུན་དཀོན་མཆོག་ལ་བདེན་ཞེན་དགག་པའི་ཆེད་ཡིན་
པའི་ཕྱིར། འདིར་བསྟན་གྱི་དགེ་འདུན་དཀོན་མཆོག་དེ་ལ་ཉི་ཤུར་ཡོད་དེ། དེ་ལ་རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་གི་མིང་ཅན་གྱི་བྱང་སེམས་ནས། བསེ་རུ་
རང་སངས་རྒྱས་ཀྱི་མིང་ཅན་གྱི་བྱང་སེམས་འཕགས་པའི་བར་རྣམས་སུ་ཡོད་པའི་ཕྱིར། འདིར་དངོས་བསྟན་གྱི་དགེ་འདུན་དཀོན་མཆོག་དེ་བདུན་དུ་ཡང་བསྡུས་ཏེ། འདིར་
དངོས་བསྟན་གྱི་དགེ་འདུན་དཀོན་མཆོག་དེ་ནི་འབྲས་གནས་གསུམ་གྱི་མིང་ཅན། ཞུགས་པ་བཞིའི་མིང་ཅན་གྱི་བྱང་སེམས་འཕགས་པའི་ནང་དུ་བསྡུས་པའི་ཕྱིར། ཐེག་ཆེན་དགྲ་

[207A]༄༅། །བཅོམ་པ་ཆོས་ཅན། འདིར་དགེ་འདུན་དཀོན་མཆོག་གི་ཁོངས་སུ་མ་བགྲངས་པའི་རྒྱུ་མཚན་ཡོད་དེ། སྔར་སངས་རྒྱས་དཀོན་མཆོག་གི་ཁོངས་སུ་གཏོགས་པར་བགྲངས་ཟིན་པའི་ཕྱིར། ཁྱབ་སྟེ་
བརྟགས་ཟིན་མ་ཐགས་པ་ལ་དགོས་པ་མེད་པའི་ཕྱིར།    ༈   རྣམ་པར་སྨིན་པ། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ་མཚན་ཉིད། དབྱེ་བ། ས་མཚམས། རྒྱུད་ལ་སྐྱེས་པའི་དགོས་
པ༑ རྩོད་པ་སྤངས་པ་དང་ལྔ། དང་པོ་ནི། རང་གི་བདག་རྐྱེན་དུ་གྱུར་པའི་དངོས་གཞིའི་སེམས་ལ་བརྟེན་ནས་རང་ཡུལ་མངོན་སུམ་དུ་མཐོང་བས་རབ་ཏུ་ཕྱེ་བའི་མཁྱེན་པའོ། །གཉིས་པ་ལ་ཤའི་སྤྱན། རྣམ་པར་སྨིན་པ་
ལས་བྱུང་བའི་ལྷའི་སྤྱན། ཤེས་རབ་ཀྱི་སྤྱན། ཆོས་ཀྱི་སྤྱན་སངས་རྒྱས་ཀྱི་སྤྱན་དང་ལྔ། དང་པོ་ནི། སྤྱན་གང་ཞིག་།ཤའི་མིག་ལ་བརྟེན་ནས་བྱུང་བ། གཉིས་པ་ནི། ལྷའི་མིག་ལ་བརྟེན་ནས་བྱུང་བ། གསུམ་
པ་ནི། རང་གི་བདག་རྐྱེན་དུ་གྱུར་བའི་ཏིང་ངེ་འཛིན་ཙམ་ལས་བྱུང་ཞིང། ཕྱི་མ་གཉིས་ཀྱང་འདི་དང་འདྲའི། །སྔ་མའི་བདག་རྐྱེན་དུ་གྱུར་པའི་མིག་གི་དབང་པོ་ནི་འདོད་པའི་སས་བསྡུས་པའི་མིག་གི་དབང་པོ་དང་འདྲ་
ལ། ཕྱི་མའི་བདག་རྐྱེན་དུ་གྱུར་བའི་མིག་དབང་ནི། གཟུགས་ཀྱི་སས་བསྡུས་པའི་མིག་གི་དབང་པོ་དང་འདྲ་བར་འོད་ཀྱི་རང་བཞིན་ལས་མ་འདས་པ་འདྲ་སྟེ། གཞན་དུ་ན་འདི་གཉིས་ལ་ཁྱད་པར་མེད་པར་ཐལ་

[207B] །གསུམ་པ་ནི་དང་པོ་ཚོགས་ལམ། གཉིས་པ་སྦྱོར་ལམ། གསུམ་པ་མཐོང་ལམ་མཉམ་བཞག་བཞི་པ་མཐོང་ལམ་རྗེས་ཐོབ། ལྔ་པ་ས་བརྒྱད་པ་ནས་རྗེས་མཐུན་པ་
ཡོད་ལ། མཚན་ཉིད་པ་སངས་རྒྱས་ཀྱི་ས་ཁོ་ན་ན་ཡོད་དོ། །ཞེས་ཕལ་ཆེར་གསུངས་ལ། ལྷའི་མིག་ཚོགས་ལམ་ནས་འཐོབ་པ་ལ་སྐྱོན་མེད་ལ། ས་བདུན་པའི་ཡོངས་སྦྱོངས་ཀྱི་སྐབས་སུ། སངས་རྒྱས་ཀྱི་
སྤྱན་ཐོབ་པར་གསུངས་པས་རྗེས་མཐུན་པ་དེ་ནས་ཞེས་ལེགས་བཤད་གསེར་འཕྲེང་ལས་གསུང་སོ། །བཞི་པ་ནི་སྤྱན་ལྔ་རྒྱུད་ལ་སྐྱེས་པ་ཆོས་ཅན། དགོས་པ་ཡོད་དེ། ཐེག་ཆེན་གྱི་སྒྲུབ་པ་ཉམས་སུ་ལེན་པ་དེ་
ལ༑ གཞན་གྱི་དྲིང་ལ་མི་འཇོག་པར་མྱུར་དུ་འང་འཇུག་པར་འགྱུར་བའི་དགོས་པ་ཡོད་པའི་ཕྱིར། །སྤྱན་ལྔ་ལ་བརྟེན་ནས་དེ་ལྟར་འགྱུར་བའི་རྒྱུ་མཚན་ཡོད་དེ། །དེ་ལ་བརྟེན་ནས་ཐེག་ཆེན་གྱི་སྒྲུབ་པ་ཉམས་སུ་ལེན་
པའི་མཐུན་རྐྱེན་བརྟེན་ཚུལ། དག་ལ་རྐྱེན་སྤོང་ཚུལ་རང་སྟོབས་ཀྱིས་བདེ་བླག་ཏུ་རྟོགས་པར་འགྱུར་བའི་ཕྱིར། ཐེག་ཆེན་གྱི་སྒྲུབ་པ་ཉམས་སུ་ལེན་པར་བྱེད་པའི་མཐུན་རྐྱེན་ལ་རྣམ་པ་དུ་མ་དགོས་ཏེ། བཤེས་སྤྲིང་
ལས། མཐུན་པར་གྱུར་པའི་ཡུལ་ན་གནས་པ་དང། །སྐྱེས་བུ་དམ་པ་ལ་ནི་བརྟེན་པ་དང། །བདག་གི་ལེགས་སྨོན་སྔོན་ཡང་བསོད་ནམས་ཀྱི། །འཁོར་ལོ་ཆེན་པོ་བཞི་ནི་ཁྱོད་ལ་མངའ། །ཞེས་དང། རྒྱན་ལས་

[208A]༄༅། །བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟད་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱད་ལྡན། །ཞེས་དང། དེའི་འགྲེལ་བར། དེ་ལ་མཐུན་པའི་
ཡུལ་ན་གནས་པ་ལ་སོགས་པ་འཁོར་ལོ་བཞིས་བག་ཡོད་པར་བྱ་བ་སྟོན་ཏེ། དེ་ལ་ཚིགས་སུ་བཅད་པ་དང་པོ་འདིས་ནི། མཐུན་པའི་ཡུལ་དུ་གནས་པར་སྟོན་ཏེ། །ལེགས་པར་རྙེད་པ་ནི་ཆོས་གོས་དང། བསོད་སྙོམས་
ལ་སོགས་པ་འཚོ་བའི་ཡོ་བྱད་རྣམས་ཚེགས་ཆུང་དུས་རྙེད་པའི་ཕྱིར། །གནས་བཟང་བ་ནི། རྐུན་པོ་ལ་སོགས་པ་སྐྱེ་བོ་ངན་པ་དག་མི་གནས་པའི་ཕྱིར། ས་བཟང་བ་ནི། ནད་མེད་པའི་ས་ཡིན་པའི་ཕྱིར་རོ། །
གྲོགས་བཟང་བ་ནི། གྲོགས་ཚུལ་ཁྲིམས་དང་ལྡན་པ་མཐུན་པ་ཡིན་པའི་ཕྱིར་རོ། །རྣལ་འབྱོར་བདེ་བ་ནི། ཉིན་པར་འདུ་འཛི་ཉུང་ཞིང། ལྗན་ལྗིན་ཉུང་བའི་ཕྱིར་དང། མཚན་མོ་དགྲ་ཆུང་བ་ལ་སོགས་པའི་
ཕྱིར་རོ། །ཞེས་དང། སྐྱེས་བུ་དམ་པ་ལ་བརྟེན་ཚུལ་ནི། རྒྱལ་ལས། བྱང་ཆུབ་སེམས་དཔའ་ཐོས་མང་དང། །བདེན་མཐོང་སྨྲ་མཁས་བརྩེ་བ་ཅན། །སྐྱོ་མེད་སྐྱེས་པུ་དམ་པ་ནི། །ཆེན་པོ་ཡིན་པར་ཤེས་པར་
བྱ། །ཞེས་གསུངས་པའི་ཡོན་ཏན་རྣམས་དང་ལྡན་པར་བརྟེན་པའོ་།སྨོན་ལམ་བཏབ་ཚུལ་ནི། རྒྱན་ལས། དམིགས་པ་བཟང་དང་སྟོན་པ་བཟང། ཐབས་བཟང་བ་དང་ངེས་འབྱུང་དང། སྦྱོར་བ་བཟང་པོ་བདག་ཉིད་

[208B] ཡང་དག་སྨོན་ལམ་ཡིན་པར་བཤད། ཅེས་བཤད་པས་དམིགས་པ་བཟང་པོ་ཐེག་ཆེན་ལ་དམིགས། སྟོན་པ་བཟང་པོ་ཚོགས་གཉིས་སྤེལ། ཐབས་བཟང་པོ་ཞི་ལྷག་བསྒོམ། ངེས་འབྱུང་བཟང་པོ་ཅུང་ཟད་ཙམ་
གྱིས་ཆོག་པར་མི་འཛིན། སྦྱོར་བ་བཟང་པོ་བདག་ཉིད་ཀྱི་རྟག་སྦྱོར་དང་གུས་སྦྱོར་རྒྱུན་དུ་བསྟེན་པའི་ཕྱིར། སྔོན་བསོད་རྣམས་བསགས་པའི་ཚུལ་ནི། རྒྱན་ལས། དགའ་དང་དལ་བར་སྐྱེ་བ་དང་ནད་མེད་པ་དང་ཏིང་ངེ་འཛིན་
རྣམ་པར་འབྱེད་པའི་བྱེད་རྒྱུ་ནི། སྔོན་ཆད་བསྡོས་ནམ་བྱས་པ་ཉིད། །ཅེས་དང། འགྲེལ་བར། བཞི་པོ་འདིས་ནི་རྒྱུ་རྣམ་པ་ལྔས་སྔོན་བསོད་ནམས་བྱས་པ་ཉིད་སྟོན་ཏེ། དགའ་བའི་རྒྱུ་ཉིད་ནི་གང་གིས་ན་མི་མཐུན་
པའི་ཡུལ་དུ་གནས་ན་ཡང་དགའ་བ་ཡིན་ནོ། །དལ་བར་སྐྱེ་བའི་རྒྱུ་ཉིད་ནི་གང་གིས་ན་སྐྱེས་བུ་དམ་པ་ལ་བརྟེན་པ་ཐོབ་པ་ཡིན་ནོ་།ནད་མེད་པ་དང། ཏིང་ངེ་འཛིན་དང་ཤེས་རབ་ཀྱི་རྒྱུ་ཉིད་ནི་གང་གིས་ན་བདག་ཉིད་ཀྱི་ཡང་དག་
པའི་བསྟོད་པ་འགྲུབ་པ་ཡིན་ནོ། །ཞེས་བཤད་པ་ལྟར་རོ། །བཞི་པ་རྐྱེན་དང་བྲལ་བའི་ཚུལ་ནི། སྔར་བཤད་པ་དེ་རྣམས་དང་བྲལ་བ་ངེས་པར་དགོས་པ་ཡིན་ནོ། །ལྔ་པ་ནི། སྤྱན་ལ་མཁྱེན་པས་ཁྱབ་པ་མེད་པར་ཐལ། དེ་
བཞིན་གཤེགས་པའི་མིག་རྣམས་ཀྱང་སངས་རྒྱས་ཀྱིས་སྤྱན་དུ་གསུངས་པའི་ཕྱིར། ཞེ་ན་མ་ཁྱབ་པར་ཐལ། དེ་ནི་སྤྱན་བཏགས་པ་བ་ཡིན་པའི་ཕྱིར། དཔེར་ན། མིག་གི་དབང་རྟེན་ལ། མིག་དབང་དུ་བཏགས་པ་བཞིན་

[209A]༄༅། །དེ་བཞིན་གཤེགས་པའི་མིག་དབང་ཆོས་ཅན། ཆོས་ཐམས་ཅད་མངོན་སུམ་དུ་རྟོགས་པར་ཐལ། སངས་རྒྱས་ཀྱི་སྤྱན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། གཟུགས་ཅན་ཡིན་པའི་ཕྱིར་ཤའི་མིག་
དེ་ཤའི་སྤྱན་ཡིན་པར་ཐལ། དེ་བཞིན་གཤེགས་པའི་མིག་དེ་སངས་རྒྱས་ཀྱི་སྤྱན་ཡིན་པའི་ཕྱིར། འདོད་ན། མིག་ཡིན་ན། སྤྱན་ཡིན་པས་ཁྱབ་པ་ཡོད་པར་ཐལ། །འདོད་པའི་ཕྱིར། ཁ་ཅིག་སྤྱན་ཐོབ་ན་ཕྱིན་དྲུག་
ཐོབ་པས་ཁྱབ་པར་ཐལ་མདོ་ལས། གང་དག་མིག་ལྔ་ཐོབ་པར་འདོད་པ་དང། སྦྱང་བར་འདོད་པས་ཤེས་རབ་ཀྱི་ཕ་རོལ་དུ་ཕྱིན་པ་ལ་བསླབ་པར་བྱའོ། །ཞེས་གསུངས་པའི་ཕྱིར། སྙམ་ན་མ་ཁྱབ་པར་ཐལ། སྤྱན་ལྔ་ཐོབ་
པར་འདོད་པ་རྣམས་ཀྱིས་སྦྱིན་སོགས་དྲུག་ལ་བསླབ་དགོས་པར་བསྟན་པ་ཙམ་ཡིན་པའི་ཕྱིར་རོ། །གཉིས་པ་གཞུང་དོན་ནི། ཤེར་ཕྱིན་གྱི་མདོ་ལས། བྱང་སེམས་ཀྱི་ཤའི་མིག་གི་དཔག་ཚང་བརྒྱ་མཐོང་བ་ཡོད་དོ། །
ཞེས་སོགས་རྒྱ་ཆེར་གསུངས། དེའི་དོན། སྤྱན་ལྔ་དང་ནི་ཞེས་བསྡུས་ལ། །དེའི་དགོངས་པ་འགྲེལ་བ་ལ་གཞུང་འདི་གསུངས། ངག་དོན་བསྒྲིལ་ན། དེ་ལྟ་བུའི་མདོ་སྡེ་ཆོས་ཅན། སྤྱན་ལྔ་ལ་གདམས་ཏེ། སྤྱན་ལྔ་ཡུལ་
བཅས་བདེན་སྟོང་དུ་རྟོགས་པའི་སྒོ་ནས། སྤྱན་ལྔ་རྒྱུད་ལ་བརྟེན་ཞེས་གདམས་པའི་ཕྱིར། སྤྱན་ལྔ་རྒྱུད་ལ་བསྟེན་པ་ཆོས་ཅན་དགོས་པ་ཡོད་དེ། རང་དབང་དུ་ཐེག་ཆེན་གྱི་སྒྲུབ་པ་ཉམས་ལེན་ལ་འཇུག་པར་

[209B] །བྱང་སེམས་སོ་སོ་སྐྱེ་བོ་རྣམས་ཀྱི་ཤའི་སྤྱན་གྱིས་སྟོང་གསུམ་ཚུན་ཆད་ཀྱི་གཟུགས་ལས་མི་མཐོང་བའི་རྒྱུ་མཚན་ཡོད་དེ། སེམས་ཅན་རྣམས་ཀྱི་ཐུན་མོངས་ཀྱི་ལས་ཀྱི་བདག་
འབྲས་ལ་སྟོང་གསུམ་གཅིག་ལས་མི་གྲུབ་པ་གང་ཞིག་བྱང་སེམས་སོ་སྐྱེའི་ཤའི་སྤྱན་དེ་ནི་རང་གི་བདག་རྐྱེན་དུ་གྱུར་པའི་མིག་དབང་དེའི་བདག་འབྲས་ཀྱི་ཡུལ་དུ་ངེས་པའི་ཕྱིར་ཏེ། ཉི་སྣང་ལས། དེ་ནི་རྣམ་པར་སྨིན་
པ་ལས་བྱུང་བ་ཉིད་ཀྱི་ཡུལ་སོ་སོར་ངེས་པ་ཉིད་ཡིན་པའི་ཕྱིར་ཤའི་མིག་ནི་བདག་པོའི་འབྲས་བུའི་ཡུལ་ཅན་ཡིན་ལ། དེ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱིས་བསྡུས་པ་ཡིན་པའི་ཕྱིར། ཞེས་
གསུངས་སོ། །རྫུ་འཕྲུལ་དང་ལྷའི་རྣ་བ་དང། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ། ངོ་བོ་རྒྱུ་འབྲས། ལས་ལྡན། འཇུག་པའི་རབ་དབྱེ། མཐུའི་ཆེ་བརྗོད་རྩོད་སྤངས་དང་
བརྒྱད། དང་པོ་ལ། མཚན་ཉིད། དབྱེ་བ། ས་མཚམས་དང་གསུམ་དང་པོ་ནི། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས། རང་ཡུལ་མངོན་སུམ་དུ་མཐོང་བས་རབ་ཏུ་ཕྱེ་བའི་
རིག་པ། གཉིས་པ་ལ། ལྷའི་མིག་གི་མངོན་པར་ཤེས་པ། རྣ་བའི་གཞན་སེམས་ཤེས་པའི། སྔོན་གནས་རྗེས་དྲན་གྱི། རྫུ་འཕྲུལ་གྱི་ཡུལ་ཤེས་པའི། །ཟག་པ་ཟད་པའི་མངོན་ཤེས་དང་དྲུག་ཡོད་དེ་རྒྱན་ལས་

[210A]༄༅། །སྐྱེ་དང་ངག་སེམས་དགེ་དང་མི་དགེ་སྐྱེ། །དེ་ཡི་གནས་དང་འབྱུང་བ་མངོན་སུམ་གང། །ཤེས་པ་ཀུན་འགྲོ་རབ་ཏུ་དབྱེ་བྱས་ལ། །ཐོགས་མེད་བསྟན་པ་ཐོབ་པའི་མཐུ་ཡིན་ནོ། །ཞེས་དང་
དེའི་འགྲེལ་པར། གཞན་དག་གི་སྐྱེ་བ་ཤེས་པ་ནི། འཆི་འཕོ་བ་དང་སྐྱེ་བ་དང། མངོན་པར་ཤེས་པ་མ་ཡིན་ནོ། །དེ་དང་དེ་དག་ཏུ་སྐྱེས་པ་རྣམས་ཅི་སྨྲ་བའི་ཚིག་ཤེས་པ་དེ་ནི་ལྷའི་རྣ་བའི་མངོན་པར་ཤེས་པ་
ཡིན་ནོ། །སེམས་ཤེས་པ་ནི། སེམས་ཀྱིས་རྣམ་གྲངས་མངོན་པར་ཤེས་པ་ཡིན་ནོ། །སྔོན་དགེ་བ་དང་མི་དགེ་བ་སྐྱེད་པ་ཤེས་པ་ནི་སྔོན་གྱི་གནས་རྗེས་སུ་དྲན་པའི་མངོན་པར་ཤེས་པ་ཡིན་ནོ། །གང་ན་
འདུལ་བ་དག་འཁོད་པ་དེའི་གནས་སུ་འགྲོ་བ་ཤེས་པ་ནི། རྫུ་འཕྲུལ་གྱི་ཡུལ་ཤེས་པའི་མངོན་པར་ཤེས་པ་ཡིན་ནོ། །ཇི་ལྟར་སེམས་ཅན་རྣམས་སྐྱེ་བ་ལས་འབྱུང་བར་འགྱུར་བའི་འབྱུང་བ་ཤེས་པ་ནི་
ཟག་པ་ཟད་པའི་མངོན་པར་ཤེས་པ་ཡིན་ནོ། །དེ་ལྟར་ན། འཇིག་རྟེན་གྱི་ཁམས་རྣམས་ཐམས་ཅད་དུ་དོན་དྲུག་པོ་དེ་དག་རབ་ཏུ་དབྱེ་བ་དང་བཅས་པ་ལ་ཤེས་པ་མངོན་དུ་འགྱུར་བ་ཐོགས་པ་མེད་པ་
གང་ཡིན་པ་དེ་ནི་བྱང་ཆུབ་སེམས་དཔའ་རྣམས་ཀྱི་མཐུ་མངོན་པར་ཤེས་པས་བསྡུས་པ་ཡིན་ནོ། །ཞེས་གསུངས་སོ། གསུམ་པ་ནི། ལམ་མ་བཞུགས་ནས་སངས་རྒྱས་ཀྱི་སའི་བར་ན་ཡོད་དོ། །

[210B] །མཆོད་རྟེན་མཆོད་པའི་རོལ་མོ་དང། །དྲིལ་བུ་དག་ནི་ཕུལ་བ་དང། །དུང་དང་རྡ་ནི་རབ་ཕུལ་བས།།
གཉིས་པ་ལ་ཐུན་མོང་གི་རྒྱུ། སོ་སོའི་ཕེན་བྱེད་ཀྱི་རྒྱུ། འགྲུབ་བྱེད་ཀྱི་རྒྱུ་དང་གསུམ། དང་པོ་ནི། མངོན་པར་ཤེས་པ་ཐམས་ཅད་བསམ་གཏན་གྱི་དངོས་གཞི་ལ་བརྟེན་དགོས་པ་ཡིན་ཏེ། ཀུན་བཏུས་ལས་ཡོན་
ཏན་འདི་རྣམས་ཇི་ལྟར་མངོན་པར་འགྲུབ་ཅེ་ན། ཕྱི་རོལ་པའམ་ཉན་ཐོས་སམ། བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་པར་འགྲུབ་བོ་ཚད་
མེད་པ་རྣམས་ཇི་ལྟ་བར་མངོན་པར་ཤེས་པ་ལྔ་ཡང་དེ་བཞིན་ནོ་།ཞེས་གསུངས་པའི་ཕྱིར། གཉིས་པ་ནི། རིན་ཆེན་ཕྲེང་བ་ལས་མཆོད་རྟེན་མར་མེའི་ཕྲེང་བ་དང། མུན་པ་དག་ཏུ་སྒྲོན་མེ་དང་།མར་མེ་འབྲུ་མར་
སྦྱིན་པ་ཡིས། །ལྷ་ཡི་རྣ་བ་ཐོབ་པར་འགྱུར། གཞན་གྱི་འཕྲུལ་བ་མི་གླེང་ཞིང། ཡན་ལག་ཉམས་པ་རྣམས་མི་བརྗོད། །སེམས་ནི་རྗེས་སུ་བཟུང་བས་ན། །གཞན་གྱི་སེམས་ནི་ཤེས་པ་ཐོབ། །ལྷ་མ་དང་བཞོན་པ་
བྱིན་པ་དང། །ཉམ་ཐག་བཀུར་བར་བྱས་པ་དང། །བཞོན་པས་བླ་མ་བཀུར་བ་ཡི། །མཁས་པས་རྫུ་འཕྲུལ་ཐོབ་པར་འགྱུར། །ཆོས་ཀྱི་ཆེད་དང་དེ་བཞིན་དུ། །གཞུང་གི་དོན་དག་དྲན་པ་དང། །ཆོས་ཀྱི་སྦྱིན་པ་
དྲི་མེད་པས། །ཚེ་རབ་དྲན་པ་ཐོབ་པར་འགྱུར། །དངོས་རྣམས་ངོ་བོ་ཉིད་མེད་པར། །ཡང་དག་ཇི་བཞིན་ཡོངས་ཤེས་པས། །མངོན་ཤེས་དྲུག་པ་ཟག་པ་ཀུན། །ཟད་པའི་མཆོག་ནི་ཐོབ་པར་འགྱུར། །ཞེས་གྶུངྶ་༄༅། །གསུམ་པ་ནི། བསམ་གཏན་བཞི་པའི་དངོས་གཞིའི་སེམས་ལ་བརྟེན་ནས་མི་རྟོག་ཡེ་ཤེས་ཀྱིས་བཟུངས་ཏེ། རང་རང་གི་རྣམ་གནས་ཡིད་ལ་བྱས་པས་མངོན་པར་ཤེས་པ་
དྲུག་མྱུར་དུ་གྲུབ་པར་འགྱུར་ཏེ། རྒྱན་ལས། བསམ་གཏན་བཞི་པ་ཤིན་ཏུ་དག་ཐོབ་ནས། །མི་རྟོག་ཡེ་ཤེས་ཡོངྶུ་བཟུང་བ་དང། །ཇི་ལྟར་རྣམ་གནས་ཡིད་ལ་བྱེད་པ་ལས། །མཐུ་འགྲུབ་པ་ཡི་དམ་པ་ཐོབ་
པར་འགྱུར། །ཞེས་དང། འགྲེལ་བར། རྟེན་གང་དང། ཡེ་ཤེས་གང་དང། ཡིད་ལ་བྱེད་པ་གང་གིས་མཐུ་དེ་ཡང་དག་པར་འགྲུབ་པ་དེ་སྟོན་ཏོ། །ཞེས་གསུངས། དེ་རྣམས་ཀྱི་དོན་ནི། བསམ་གཏན་
གྱི་དངོས་གཞིའི་སེམས་ལ་བརྟེན་ནས་སྣང་བའི་གཟུགས་དང། སྒྲ་སྐད་སྣ་ཚོགས་པ་དང། སེམས་ཅན་གྱི་རྣམ་གྲངས་མཐའ་ཡས་པ་དང། སྔོན་གྱི་ཚེ་རབས་མཐའ་ཡས་པ་དང། །ལུས་ཡང་ཞིང་
ཐོགས་པ་མེད་པ་དང། །ཆོས་ཐམས་ཅད་བདག་མེད་པར་ཡིད་ལ་བྱས་ཤིང་བསྒོམ་པས་མངོན་ཤེས་དྲུག་མྱུར་དུ་འགྲུབ་བོ། །གསུམ་པ་འབྲས་བུ་ནི། རྒྱན་ལས། གང་གི་འཕགས་དང་ལྷ་དང་ཚངས་པ་
ཡིས༑ གནས་པ་དཔེ་མེད་རྒྱ་ཆེས་རྟག་ཏུ་གནས། །ཕྱོགས་སུ་དེ་སོང་སངས་རྒྱས་སེམས་ཅན་དག་ཡང་དག་མཆོད་བྱེད་རྣམ་པར་དག་པ་བསྐྱེད། །ཅེས་གསུངས་ལ་དོན་ནི། འཕགས་པའི་གནས་པ་

[211B] །ལྷའི་གནས་པ་བསམ་བཟུགས་བརྒྱད་།ཚངས་པའི་གནས་པ་ཚད་མེད་པ་བཞི་ལ་གནས་ཤིང། །ཞིང་རབ་འབྱམས་སུ་སེམས་ཅན་གྱི་དོན་དུ་ཡང་དག་པར་རྫོགས་པའི་སངས་རྒྱས་
མཆོད་པར་བྱེད་པ་དང། སེམས་ཅན་གྱི་སྒྲིབ་པ་རྣམ་པར་དག་པར་བྱེད་པའི་འབྲས་བུ་ཁྱད་པར་ཅན་དང་ལྡན་པའོ། །བཞི་པ་ནི་མངོན་པར་ཤེས་པ་དྲུག་པོ་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ་
མཐོང་བ་དང་སྟོན་པའི་བྱེད་ལས། འོད་ཟེར་འགྱེད་པའི་བྱེད་ལས་རྣམ་པར་རོལ་བ་དང་སྤྲུལ་པའི་བྱེད་ལས། ཞིང་དག་པར་བྱེད་པའི་བྱེད་ལས་དང་ལྡན་པའི་ཕྱིར། དང་པོ་གྲུབ་སྟེ། རྒྱན་ལས་ཆགས་དང་
འཇིག་བཅས་སེམས་ཅན་བཅས་པ་ཡི། །འཇིག་རྟེན་ཁམས་ཀུན་སྒྱུ་མ་ལྟ་བུར་མཐོང། །དབང་ལྡན་ཇི་ལྟར་འདོད་བཞིན་དེ་དག་དང། །རྣམ་པ་སྣ་ཚོགས་དག་ཀྱང་ཡང་དག་སྟོན། །ཞེས་གསུངས་པའི་ཕྱིར་
གཉིས་པ་གྲུབ་སྟེ། རྒྱན་ལས། འོད་ཟེར་བཏང་བས་ཤིན་ཏུ་སྡུག་བསྔལ་བའི། །ངན་སོང་བ་དག་མཐོ་རིས་འགྲོ་བར་བྱེད། །བདུད་གནས་གཞལ་མེད་ཁང་མཐོ་མཛེས་པ་དག་བདུད་བཅས་ཀུན་ཏུ་བསྐྱོད་
ཅིད་སྐྲག་པར་བྱེད། །ཅེས་དང། འགྲེལ་པར། འོད་ཟེར་གྱི་ལས་རྣམ་པ་གཉིས་ཏེ། ངན་སོང་དུ་སྐྱེས་པ་རྣམས་དད་པ་སྐྱེས་ནས་མཐོ་རིས་སུ་སྐྱེ་བར་བྱེད་པ་དང། བདུད་ཀྱི་གནས་བདུད་དང་བཅས་པ་རྣམས་

[212A]༄༅། །བསྐྱེད་པས་མི་དགའ་བར་བྱེད་པའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རྒྱན་ལས། དེ་ནི་མཆོག་ཚོགས་ནང་དུ་ཏིང་ངེ་འཛིན། །དཔག་མེད་རྣམ་པར་རོལ་བ་ཀུན་སྟོན་ཞིང།།
ལས་དང་སྐྱེ་དང་མཆོག་གི་སྤྲུལ་པ་ཡིས། །སེམས་ཅན་རྣམས་ཀྱི་དོན་དུ་དུས་ཀུན་གནས། ཞེས་དང། འགྲེལ་བར། སངས་རྒྱས་ཀྱི་འཁོར་གྱི་དཀྱིལ་འཁོར་གྱི་ནང་དུ་ཏིང་ངེ་འཛིན་དཔག་ཏུ་མེད་པས་
རྣམ་པར་རོལ་པ་ཀུན་ཏུ་སྟོན་པ་དང། སྤྲུལ་པ་གསུམ་གྱིས་རྟག་ཏུ་སེམས་ཅན་གྱི་དོན་བྱེད་པའི་ཕྱིར་ཏེ། སྤྲུལ་པ་རྣམ་པ་གསུམ་ནི་བཟོའི་ལས་ཀྱི་གནས་སྤྲུལ་པ་དང། གདུལ་བྱའི་དབང་གིས་སྐྱེ་བ་
ཇི་ལྟར་འདོད་པ་བཞིན་སྐྱེ་བ་སྤྲུལ་པ་དང། དགའ་ལྡན་གྱི་གནས་ན་བཞུགས་པ་ལ་སོགས་པ་མཆོག་སྤྲུལ་པའོ། །ཞེས་གསུངས་པའི་ཕྱིར། བཞི་པ་གྲུབ་སྟེ། རྒྱན་ལས། ཡེ་ཤེས་དག་ལ་དབང་
ཕྱིར་ཞིང་རྣམས་ནི། །ཇི་ལྟར་འདོད་བཞིན་བསྟན་ཕྱིར་དག་པ་ཐོབ། །སངས་རྒྱས་མཚན་མི་གྲགས་པ་སངས་རྒྱས་མཚན། །ཡང་དག་བསྒྲགས་པས་དེ་དག་ཁམས་གཞན་འགྱེད། །ཅེས་གསུངས་
པའི་ཕྱིར། །ལྔ་པ་ལྡན་པའི་དོན་ནི། རྒྱན་ལས། འདབ་ཤོག་ཀུན་ཏུ་རྒྱས་པའི་བྱ་བཞིན་དུ། །སེམས་ཅན་སྨིན་པར་བྱེད་པ་ནུས་པ་ཉིད། །སངས་རྒྱས་ལས་ནི་ཤིན་ཏུ་བསྔགས་པ་ཐོབ། །སྐྱེ་དགུ་རྣམས་

[212B] ཞེས་དང། འགྲེལ་པར། ལྡན་པ་རྣམ་པ་གསུམ་སྟེ། སེམས་ཅན་ཡོངྶུ་སྨིན་པར་བྱེད་ནུས་པ་དང་ལྡན་པ་དང། བསྔགས་པ་དང་ལྡན་པ་དང། ཚིག་བཟུང་བར་འོས་པ་དང་ལྡན་
པའོ། །ཞེས་གསུངས། དྲུག་པ་མཐུའི་རབ་དབྱེ་ནི། རྒྱན་ལས། མངོན་པར་ཤེས་པ་དྲུག་དང་རིག་པ་གསུམ། རྣམ་ཐར་བརྒྱད་དང་དེ་བཞིན་ཟིལ་གནོན་བརྒྱད། །ཟད་པར་སྐྱེ་མཆེད་བཅུ་དང་ཏིང་ངེ་འཛིན། །དཔག་ཏུ་མེད་པ་
བསྟན་པ་ཐོབ་པའི་མཐུ། ཞེས་དང། འགྲེལ་བར། བྱང་ཆུབ་སེམས་དཔའི་མཐུ་ནི། །རབ་ཏུ་དབྱེ་བ་དྲུག་གི་འཇུག་སྟེ། མངོན་པར་ཤེས་པ་དང། རིག་པ་དང། རྣམ་པར་ཐར་པ་དང། ཟིལ་གྱིས་གནོན་པའི་སྐྱེ་མཆེད་དང་
ཏིང་ངེ་འཛིན་དཔག་ཏུ་མེད་པ་རབ་ཏུ་དབྱེ་བ་དག་གིས་སོ། །ཞེས་གསུངས་པ་ལྟརོ། །སྤྱིར་རྫུ་འཕྲུལ་ལ། ལས་ལས་བྱུང་བ། སྔགས་ལས་བྱུང་བ། སྨན་ལས་བྱུང་བ་ཏིང་ངེ་འཛིན་བསྒོམ་པའི་སྟོབས་ལས་བྱུང་བ་
སོགས་རྣམ་པ་དུ་མ་གསུངས་ཀྱང་འདིར་ནི་ཕྱི་མ་ཁོ་ན་བཟུང་ལ་དང་པོ་ནི་སྲིད་པ་བར་མ་དང། འཁོར་ལོར་བསྒྱུར་བའི་རྒྱལ་པོ་དང། སྲིན་པོ་དང། ཤ་ཟ་འགའ་ཞིག་གིས་རྒྱུད་ལ་ཡོད་པའི་རྫུ་འཕྲུལ་ལྟ་
བུ༑ གཉིས་པ་ནི། སྔགས་འགའ་ཞིག་བགྲངས་པས་ཀྱང་རྫུ་འཕྲུལ་སྟོན་པར་ནུས་པ་ལྟ་བུ། གསུམ་པ་ནི། སྨན་འགའ་ཞིག་གཅང་པ་ཙམ་གྱིས་ཐོབ་པའི་རྫུ་འཕྲུལ་ལྟ་བུ། །བདུན་པ་ནི། རྒྱན་ལས། དེ་ནི་

[213A]༄༅། །དབང་མཆོག་ཐོབ་པའི་བློ་དང་ལྡན། །འགྲོ་བ་དབང་མེད་རང་དབང་སྐོད་ཐག་ཏུ། །གཞན་ལ་ཕན་བྱ་གཅིག་ཏུ་མངོན་དགའ་སྟེ། །སེང་གེ་བཞིན་དུ་རབ་བརྟན་སྲིད་ན་སྤྱོད། །
ཅེས་གསུངས་ལ། བྱང་ཆུབ་སེམས་དཔའི་མཐུ་ཁྱད་པར་ཅན་རྣམས་ཆོས་ཅན། ཡོན་ཏན་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་ཏེ། དབང་མཆོག་ཐོབ་པའི་སྒོ་ནས་སྲིད་པ་སྡུག་
བསྔལ་ལ་ཅུང་ཟད་ཀྱང་མི་འཇིགས་པར་རང་གཞན་གྱི་རྒྱུད་སྨིན་ཞིང་གྲོལ་བར་བྱེད་པའི་ཡོན་ཏན་ཁྱད་པར་ཅན་དང་ལྡན་པའི་ཕྱིར། །བརྒྱད་པ་ནི། མངོན་པར་ཤེས་པ་དྲུག་ཏུ་གྲངས་མ་ངེས་པར་
ཐལ། སྣ་ལྕེ་ལུས་གསུམ་གྱི་མངོན་ཤེས་ཡོད་པའི་ཕྱིར་ཏེ། དེ་བཞིན་གཤེགས་པའི་ཐུགས་རྒྱུད་ཀྱི་དེ་གསུམ་གྱི་དབང་ཤེས་མངོན་པར་ཤེས་པ་ཡིན་པའི་ཕྱིར། སྙམ་ན་རྩ་བར་མ་ཁྱབ་སྟེ། དེ་རྣཾས་
མངོན་པར་ཤེས་པ་དྲུག་ཏུ་འདུས་པའི་ཕྱིར་ཏེ། སངས་རྒྱས་ཀྱི་སའི་མངོན་པར་ཤེས་པ་ཐམས་ཅད་ཡིན་ཁྱབ་སྙམ་ཡིན་པའི་ཕྱིར་ཁོ་ན་རེ། སངས་རྒྱས་ཀྱི་དབང་ཤེས་ལྔ་པོ་ཡིན་ཁྱབ་སྙམ་ཡིན་
པར་ཐལ། དེའི་མངོན་ཤེས་དྲུག་པོ་ཡིན་ཁྱབ་སྙམ་ཡིན་པའི་ཕྱིར། ཞེ་ན་མ་ཁྱབ་པར་ཐལ། མིག་རྣའི་མངོན་ཤེས་རྣཾས་དབང་ཤེས་མ་ཡིན་པའི་ཕྱིར་ཏེ། སོ་སོ་སྐྱེ་བོའི་རྒྱུད་ལ་བསམ་གཏན་བཞི་པའི་

[213B] སོ་སྐྱེའི་རྒྱུད་ལ་བསམ་གཏན་བཞི་བའི་སས་བསྡུས་པའི་དབང་ཤེས་མེད་པའི་ཕྱིར། རྟགས་དང་པོ་གྲུབ་སྟེ། སོ་སྐྱེའི་རྒྱུད་ལ་བསམ་གཏན་བཞི་ལ་བརྟེན་
པའི་མངོན་ཤེས་དང་པོ་ལྔ་ཡོད་པའི་ཕྱིར་ཏེ། ཡོན་ཏན་འདི་རྣམས་ཇི་ལྟར་མངོན་པར་སྒྲུབ་ཅེ་ན། ཞེས་སོགས་ཀྱི་ལུང་དོན་གྲུབ་པའི་ཕྱིར། རྟགས་གཉིས་པ་གྲུབ་སྟེ། སོ་སྐྱེའི་རྒྱུད་ལ་བྶཾ་གཏན་གཉིས་པ་
ཡན་ཆད་ཀྱི་སས་བསྡུས་པའི་དབང་ཤེས་མེད་པའི་ཕྱིར་ཏེ། བསམ་གཏན་གཉིས་པ་ཡན་ཆད་ཀྱི་དབང་ཤེས། བསམ་གཏན་དང་པོའི་སས་བསྡུས་ཡིན་པའི་ཕྱིར་ཏེ། མཛོད་ལས། གཉིས་པ་སོགས་ན་ལུས་མིག་
དང། །རྣ་བའི་རྣམ་ཤེས་རྣམ་རིག་སློང། །གང་ཡིན་དེ་ནི་དང་པོར་རྟོགས། །ཞེས་གསུངས་པའི་ཕྱིར། ཁོ་ན་རེ། མིག་རྣའི་མངོན་ཤེས་དབང་ཤེས་ཡིན་པར་ཐལ། དེ་རྣམས་ལུང་མ་བསྟན་ཡིན་པའི་ཕྱིར་ཏེ་
མཛོད་ལས། མིག་དང་རྣ་བའི་མངོན་ཤེས་ནི། །ལུང་དུ་མ་བསྟན་ལྷག་རྣམས་དགེ་ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། འདི་བྱེ་བྲག་སྨྲ་བའི་བཞེད་པ་སྐྱར་བ་ཙམ་ཡིན་པའི་ཕྱིར། གཞན་ཡང་
མངོན་ཤེས་དེ་གཉིས་ཆོས་ཅན། དགེ་བར་ཐལ། བསམ་གཏན་གྱི་དངོས་གཞི་ཡིན་པའི་ཕྱིར། གསལ་བ་ཁས། ཁྱབ་སྟེ། མཛོད་ལས། སྙོམས་འཇུག་དགེ་བ་རྩེ་གཅིག་པ། ཞེས་གསུངས་པའི་ཕྱིར། གཞན་

[214A]༄༅། །ཡང། མངོན་ཤེས་དྲུག་རྣམ་གྲོལ་ལམ་ཡིན་པར་ཐལ་མཛོད་ལས། མངོན་ཤེས་རྣམ་དྲུག་རྣམ་གྲོལ་བློ། །ཞེས་གསུངས་པའི་ཕྱིར། ཁྱབ་གསལ་ཁས། གཉིས་པ། གཞུང་དོན་ནི་
བཅོམ་ལྡན་འདས་ཀྱི་མདོ་ལས། བྱང་ཆེན་མངོན་ཤེས་ཀྱི་ཕ་རོལ་ཏུ་ཕྱིན་པ་ཐོབ་སྟེ། རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་བར་བྱེད་དོ། །ཅེས་སོགས་ཀྱི་དོན་བསྡུ་བ་ནི། མངོན་ཤེས་ཀྱི། ཡོན་
ཏན་དྲུག་དང། ཞེས་གསུངས། །དེའི་དོན་རྣམ་པར་འགྲེལ་བ་ནི་གཞུང་འདི་ཡིན་ལ། ངག་དོན་བསྒྲིལ་ན་སྔར་བཤད་ཀྱི་མདོ་དེ་རྣམས་ཆོས་ཅན། མངོན་པར་ཤེས་པ་དྲུག་ལ་གདམས་པ་ཡིན་ཏེ་
མངོན་ཤེས་དྲུག་ཡུལ་དང་བཅས་པ་བདེན་སྟོང་དུ་རྟོགས་པའི་སྒོ་ནས་མངོན་ཤེས་དྲུག་རྒྱུད་ལ་བསྟེན་ཞེས་གསུངས་པའི་ཕྱིར། མངོན་ཤེས་དྲུག་རྒྱུད་ལ་བསྟེན་པ་ཆོས་ཅན། དགོས་པ་ཡོད་དེ། ཐེག་
ཆེན་གྱི་སྒྲུབ་པ་མྱུར་དུ་རྫོགས་པར་འགྱུར་བའི་དགོས་པ་ཡོད་པའི་ཕྱིར།    ༈   ཞེས་སོགས་ཀྱི་སྐབས་སུ་ཡང་དག་ལྟ་བའི་རྡོ་རྗེ་ཉི་ཤུས་འཇིགས་ཚོགས་ལྟ་བའི་རི་བོ་ཉི་ཤུ་
གཞི་རྩ་དང་བཅས་མ་ལུས་བཅོམ་ནས་ཐུབ་བསྟན་གླིང་བཞི་ལེགས་པར་སྐྱོང་མཛད་འཕགས་མཆོག་དགེ་འདུན་ཉི་ཤུའི་ཚོགས་ལ་སྐྱེ་ཞིང་སྐྱེ་བའི་ཚེ་རབས་ཀུན་ཏུ་བློ་ལྟོས་སྙིང་ནས་འཆའ་བར་མཛོད་

[214B]འདིར་སྤྱི་དོན་དང། གཞུང་གི་དོན་གཉིས། དང་པོ་ལ་མཚོན་བྱེད་དཔེའི་དགེ་འདུན་བཤད་པ། མཚོན་བྱ་དོན་གྱི་དགེ་འདུན་བཤད་པ། རྩོད་པ་སྤངས་པ་དང་གསུམ། དང་པོ་ལ་འབྲས་བུའི་རྣམ་
པར་བཞག་པ་དང། གང་ཟག་གི་རྣམ་པར་བཞག་པ་གཉིས། དང་པོ་ནི། རྣམ་པར་གྲོལ་བའི་ལམ་དང། སོ་སོར་བརྟགས་པའི་འགོག་པ་ཐམས་ཅད་དགེ་སྦྱོང་ཚུལ་གྱི་འབྲས་བུ་དང། ཟག་མེད་ཀྱི་བར་ཆད་
མེད་ལམ་ཐམས་ཅད་དགེ་སྦྱོང་གི་ཚུལ་ཡིན་ཏེ། དེ་ལྟར་དུ་འབྲས་བུ་དག་པ་གཟུགས་ལ་སོགས། །ཞེས་སོགས་རྩ་འགྲེལ་དང་བཅས་པས་འཆང་ཚུལ་འོག་ནས་སྟོན་པར་འགྱུར་བའི་ཕྱིར། འདིར་ནི་ཉན་
ཐོས་ཀྱི་བར་ཆད་མེད་པའི་ལམ་ནི་དོན་དམ་པའི་དགེ་སྦྱོང་གི་ཚུལ་དང། དེ་ལ་བརྟེན་ནས་ཐོབ་པའི་རྣམ་འགྲོལ་ལམ་དང། སོ་སོར་རྟགས་འགོག་རྣམས་དགེ་སྦྱོང་ཚུལ་གྱི་འབྲས་བུ་ཞེས་གསུངས་ལ་
དེ་ཡང་ནམ་མཁའ་ལྟར་མཐའ་ཡས་ཤིང་མུ་མེད་དེ། སྤང་བྱ་ཉོན་མོངས་པ་ས་བོན་དང་བཅས་པ་རྣམས་ནམ་མཁའ་ལྟར་མཐའ་ཡས་པ་གང་ཞིག་དེ་རྣམས་སྤངས་པའི་དགེ་སྦྱོང་ཚུལ་གྱི་འབྲས་བུ་ཡང་
དེ་དང་མཐུན་པ་ཁོ་ན་ཡིན་པའི་ཕྱིར། ཉན་ཐོས་ཀྱི་དགེ་སྦྱོང་ཚུལ་གྱི་འབྲས་བུ་དེ་རྒྱུན་ཞུགས་ཀྱི་འབྲས་བུ་སོགས་བཞིར་བསྡུས་ནས། བཅོམ་ལྡན་འདས་ཀྱི་མདོ་ལས་གསུངས་པ་ལ་རྒྱུ་མཚན་ཡོད་དེ་མཐོང་

[215A]༄༅། །སྤངས་ཀུན་སྦྱོར་གསུམ་སྤངས་པའི་ཆ་ནས་རྒྱུན་ཞུགས་ཀྱི་འབྲས་བུ། འདོད་ཉོན་ཕལ་ཆེར་སྤངས་པའི་ཆ་ནས་ཕྱིར་འོང་གི་འབྲས་བུ། མ་ལུས་པར་སྤངས་པའི་ཆ་ནས་ཕྱིར་མི་འོང་
གི་འབྲས་བུ། གོང་མའི་ཆ་མཐུན་ལྔ་མ་ལུས་པར་སྤངས་པའི་ཆ་ནས་ཉན་ཐོས་དགྲ་བཅོམ་པའི་འབྲས་བུ་རྣམ་པར་བཞག་པའི་ཕྱིར་དེ་ལྟར་འཇོག་པ་ལ་རྒྱུ་མཚན་ཡོད་དེ། ཉོན་མོངས་སྡེ་ཚན་
བཞི་པོ་དེ་རྣམས་གོ་རིམས་བཞིན། རྒྱུན་ཞུགས་ཞུགས་པ་ལ་སོགས་པའི་ཞུགས་པ་བཞིའི་སྤངས་བྱའི་གཙོ་བོ་ཡིན་པའི་ཕྱིར་ཏེ་འབྲས་བུ་བཞི་པོ་དེ། ཞུགས་པ་བཞིའི་དངོས་ཀྱི་ཐོབ་བྱའི་གཙོ་བོ་ཡིན་
པ་གང་ཞིག་ཉོན་མོངས་སྡེ་ཚན་བཞི་པོ་དེ་ནི་འབྲས་བུ་བཞི་པོ་དེ་དག་གི་བར་དུ་གཅོད་པའི་གཙོ་བོ་ཡིན་པའི་ཕྱིར་ཏེ། དེ་ལྟར་དུ་མངོན་པ་གོང་འོག་ལས་གསུང་ཚུལ་མྱུར་དུ་འཆད་པར་འགྱུར་
པའི་ཕྱིར། རྒྱུན་མཚན་གཞན་ཡང་ཡོད་དེ། མཛོད་ལས། འབྲས་བུ་བཞི་རྣམས་བཞག་པ་ནི། །རྒྱུ་ལྔ་དག་ནི་སྲིད་པའི་ཕྱིར་།འབྲས་ལ་སྔོན་ལམ་བཏང་བ་དང། །གཞན་ཐོབ་པ་དང་ཟད་སྡོམས་དང་
ཤེས་པ་བརྒྱད་ཚན་ཐོབ་པ་དང། །རྣམ་པ་བཅུ་དྲུག་ཐོབ་པའོ་།ཞེས་གསུངས་པ་འདི་ཡང། སྤང་བྱ་ཅིག་ཅར་བའི་རྒྱུན་ཞུགས་ཀྱི་འབྲས་བུའི་སྔ་རོལ་དུ། དེའི་རྒྱུན་ལ་ཞུགས་པའི་ལམ་སྔོན་དུ་མ་

[215B]བ་དཀའ་ཡང། རང་གི་ལུགས་ལ་འཐད་པར་སེམས་སོ། །མཛོད་ལས། དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་བྱས་འདུས་མ་བྱས། །
གྲོལ་ལམ་ཟད་པ་རྣམས་དང་བཅས། །དེ་དག་བརྒྱད་ཅུ་རྩ་དགུའོ་།ཞེས་གསུངས་པ་ནི་སྤང་བྱའི་ཉོན་མོངས་པའི་གྲངས་ངེས་དང་དེ་སྤངས་པའི་འབྲས་བུའི་གྲངས་ངེས། རྒྱུན་ཞུགས་ཀྱིས་ཀུན་སྦྱོར་གསུཾ་
མ་ལུས་པར་སྤངས་པ་དང། འཇིག་མཐར་གཉིས་ལ་ཀུན་བརྟགས་ཀྱིས་ཁྱབ་ཅིང། ལྷན་སྐྱེས་མེད་པར་འདོད་པ་སོགས་ནི་ཀུན་བཏུས། འགྲེལ་ཆེན་སོགས་དང་མི་མཐུན་པའི་ཕྱིར་སྐབས་འདིར་མི་འཐད་པར་
མངོན་ནོ། །འབྲས་བུ་འདི་རྣམས་ས་གང་ལ་བརྟེན་ནས་འཐོབ་ཅེ་ན་རྒྱུན་ཞུག་གྱི་འབྲས་བུ། ཕྱིར་འོང་གི་འབྲས་བུ། འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ། སྤང་བྱ་ཅིག་ཅར་བའི་དགྲ་བཅོམ་
པའི་འབྲས་བུ་རྣམས་བསམ་གཏན་དང་པོའི་ཉེར་བསྔོགས་ཁོ་ན་ལས་ཐོབ་སྟེ། ཉེར་བསྔོག་ལྷག་མ་རྣམས་དང། འདོད་པའི་སེམས་དང་དངོས་གཞིའི་སེམས་ལ་བརྟེན་ནས་མི་ཐོབ་པའི་
ཕྱིར༑ དང་པོ་གྲུབ་སྟེ། དེ་རྣམས་ཀྱི་ཞུགས་པས་ཉེར་བསྔོགས་ལྷག་མ་རྣམས་མ་ཐོབ་པའི་ཕྱིར། གཉིས་པ་གྲུབ་སྟེ། འདོད་པ་ཉོན་མོངས་རགས་པ་དང། ཐེག་དམན་གྱི་གང་ཟག་རྣམ་༄༅། །ཀྱང་ཐབས་ལ་མ་མཁས་པའི་ཕྱིར། གསུམ་པ་གྲུབ་སྟེ་ཞུགས་པ་དེ་རྣམས་ཀྱིས་དངོས་གཞི་མ་ཐོབ་པའི་ཕྱིར། འབྲས་བུ་ཐོད་རྒལ་བའི་ཕྱིར་མི་འོང་གི་འབྲས་བུ་དང། སྤང་བྱ་རིམ་གྱིས་པའི་དགྲ་བཅོམ་པའི་
འབྲས་བུ་རྣམས་ནི་བསམ་གཏན་གྱི་དངོས་གཞིའི་སེམས་དང། ཉེར་བསྡོགས་ལ་བརྟེན་ནས་ཐོབ་པ་ཅི་རིགས་པ་ཡོད་དེ། དེ་རྣམས་ཀྱི་ཞུགས་པ་ལ་དངོས་གཞིའི་སེམས་ཐོབ་པ་དང་མ་ཐོབ་པ་གཉིས་ཀ་ཡོད་པའི་ཕྱིར་
ཏེ༑ ཉན་ཐོས་དགྲ་བཅོམ་པ་ལ་ཡང་བསམ་གཏན་གྱི་དངོས་གཞི་ཐོབ་མ་ཐོབ་གཉིས་ཀ་ཡོད་པའི་ཕྱིར། ཉོན་མོངས་རྐྱང་པའི་ཆ་ལས་རྣམ་པར་གྲོལ་པ་དང། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་
དགྲ་བཅོམ་པ་གཉིས་ཀ་ཡོད་པའི་ཕྱིར་ཏེ། ལམ་གང་ལ་བརྟེན་ནས་ཐོབ་ཅེ་ན། རྒྱུན་ཞུགས་ཀྱི་འབྲས་བུ་དང། ཐོད་རྒལ་བའི་འབྲས་བུ་གཉིས་མཐོང་ལམ་ཟག་མེད་ཁོ་ནས་འཐོབ་སྟེ། ལམ་རྗེས་བཟོད་ཀྱི་ཐོབ་
དགོས་པའི་ཕྱིར་ཏེ། རྗེས་ཤེས་ཀྱི་ཚེ་གསར་དུ་ཐོབ་པའི་ཕྱིར་རིམ་གྱི་བའི་འབྲས་བུ་བར་པ་གཉིས་ནི་སྒོམ་ལམ་ཁོ་ནས་ཐོབ་སྟེ་མཐོང་ལམ་རྫོགས་རྗེས་སུ་ཐོབ་པའི་ཕྱིར། དེ་ཡང་ཞི་
གནས་ཤས་ཆེར་སྤྱད་པ་རྣམས་ཀྱིས། ཞི་རགས་ཀྱི་རྣམ་བ་ཅན་གྱི་རྗེས་ཐོབ་ལ་བརྟེན་ནས་འཐོབ། ལྷག་མཐོང་ཤས་ཆེར་སྤྱད་པ་རྣམས་ཀྱིས་མཉམ་གཞག་ཟག་མེད་ཁོ་ནས་དངོས་སུ་འཐོབ་བོ། །

[216B]སྟེ། སྲིད་རྩེའི་ཉོན་མོངས་པའི་དངོས་གཉེན་བར་ཆད་མེད་ལམ་ལ་བརྟེན་ནས་འཐོབ་པའི་ཕྱིར། ཟག་མེད་ཀྱི་དབང་པོ་དུ་ལས་ཐོབ་
ཅེ་ན། རྒྱུན་ཞུགས་ཀྱི་འབྲས་བུ་དང་ཐོད་རྒལ་བའི་འབྲས་བུ་གཉིས་ནི་ཟག་མེད་ཀྱི་དབང་པོ་བཅུ་ལས་འཐོབ་སྟེ། ཀུན་ཤེས་བྱེད་པའི་དབང་པོ་ལས་འཐོབ་པ་གང་ཞིག་ཀུན་ཤེས་བྱེད་པའི་དབང་
པོ་ལ་ཟག་མེད་ཀྱི། དབང་པོ་བཅུ་ཡོད་པའི་ཕྱིར་ཏེ། དེ་ལྟར་དུ་ཀུན་བཏུས་ཀྱི་འགྲེལ་བ་ལས་གསལ་བར་བཤད་པའི་ཕྱིར། འབྲས་བུ་རིམ་གྱིས་པའི་འབྲས་བུ་བར་པ་གཉིས་དང། དགྲ་བཅོཾ་
པའི་འབྲས་བུ་ཟག་མེད་ཀྱི་དབང་པོ་བཅུ་ལས་འཐོབ་སྟེ། ཀུན་ཤེས་ཀྱི་དབང་པོ་ལ་བརྟེན་ནས་འཐོབ་པ་གང་ཞིག་དེ་ལ་ཡང་ཟག་མེད་ཀྱི་དབང་པོ་བཅུ་ཡོད་པའི་ཕྱིར་ཏེ། དེ་ལྟར་དུ་ཀུན་བཏུས་
ཀྱི་འགྲེལ་བ་ལས་བཤད་པའི་ཕྱིར་ཏེ། དེ་ལྟར་བཤད་པ་འོག་ཏུ་དབང་པོའི་སྐབས་སུ་འཆད་པའི་ཕྱིར་ཏེ། མཛོད་ལས། འབྲས་བུ་ཐ་མ་གཉིས་དགུས་འཐོབ། །གཉིས་ནི་བདུན་ནམ་བརྒྱད་
དམ་དགུ། །བཅུ་གཅིག་དག་གིས་དགྲ་བཅོམ་དག་འགའ་ཞིག་སྲིད་ཕྱིར་བཤད་པ་ཡིན། །ཞེས་སོགས་ཀྱིས་མི་གནོད་དེ། དེ་ནི་བྱེ་བྲག་སྨྲ་བའི་བཞེད་པ་སྐྱར་བ་ཙམ་ཡིན་པའི་ཕྱིར་ཏེ་

[217A]༄༅། །དེས་དགྲ་བཅོམ་པའི་འབྲས་བུ་ལས་ཉམས་པ་སྲིད་པར་བསྟན་པ་གང་ཞིག་འདིར་ནི་དེ་མི་བཞེད་པའི་ཕྱིར། ཁམས་གང་དུ་འཐོབ་ཅེ་ན། དང་པོ་གསུམ། འདོད་པར་འཐོབ་
ཅིང། བཞི་པ་ཁམས་གསུམ་ཀའི་རྟེན་ལའང་འཐོབ་པ་ཡོད་དེ། ཞུགས་པ་དང་པོ་གསུམ་ལ་འདོད་རྟེན་ཅན་ཡོད་ཅིང། ཁམས་གོང་གི་རྟེན་ཅན་མེད་ལ། ཞུགས་པ་བཞི་པ་ལ་ཁམས་གསུམ་ཀའི་རྟེན་
ཅན་ཡོད་པའི་ཕྱིར་ཏེ། མཛོད་ལས། འདོད་པར་གསུམ་ཐོབ་ཐ་མ་ནི་།གསུམ་དུའོ། །ཞེས་གསུངས་པའི་ཕྱིར། །ཐོད་རྒལ་བའི་ཕྱིར་འོང་གི་འབྲག་བུ་གོང་སའི་རྟེན་ལ་འཐོབ་པ་ཡོད་
དོ་ཞེ་ན་མིན་ཏེ། དེ་ནི་ཉན་ཐོས་ཀྱི་མཐོང་ལམ་གྱིས་དངོས་སུ་འཐོབ་དགོས་པ་གང་ཞིག་གོང་སའི་རྟེན་ལ་ཉན་ཐོས་ཀྱི་མཐོང་ལམ་གསར་སྐྱེ་མེད་པའི་ཕྱིར་ཏེ། མཛོད་ལས། གོང་ན་མཐོང་
ལམ་མེད། །མི་སྐྱོ་ལུང་ལས་འདིར་བརྩོན་ཞིང། །དེ་མཐར་ཕྱིན་ཞེས་འབྱུང་ཕྱིར་རོ། །ཞེས་གསུངས་པའི་ཕྱིར།    ༈   རྒྱུན་ཞུགས་ཀྱི་སྐོར་བཤད་པ་ཕྱིར་འོང་གི་སྐོར་བཤད་
པ༑ ཕྱིར་མི་འོང་གི་སྐོར་བཤད་པ། དགྲ་བཅོམ་པའི་སྒོར་བཤད་པ་དང་བཞི། དང་པོ་ལ་ཞུགས་པ་བཤད་པ་དང། འབྲས་གནས་བཤད་པ་གཉིས། དང་པོ་ལ་མཚན་ཉིད། །

[217B] ས་མཚམས་དང་གསུམ་ཡོད་ལ། གསུམ་པོ་འདི་ནི་ཞུགས་པ་གཞན་གསུམ་གྱི་སྐབས་སུ་ཡང་སྦྱར་བར་བྱའོ། །དང་པོ་ནི་མཐོང་སྤངས་ཀུན་སྦྱོར་གསུམ་སྤངས་པས་རབ་ཏུ་ཕྱེ་
བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་པའི་སྦྱོར་བ་རྒྱུན་ཆགས་ལ་གནས་པས་རབ་ཏུ་ཕྱེ་བའི་གང་ཟག་ཏུ་དམིགས་པའོ། །གཉིས་པ་ལ། དབང་པོའི་སྒོ་ནས་དབྱེ་ན་དབང་རྟུལ་དད་པའི་རྗེས་
འབྲང་དང། དབང་རྣོན་ཆོས་ཀྱི་རྗེས་འབྲང་གཉིས། སྤང་བྱ་སྤོང་ཚུལ་གྱི་སྒོ་ནས་དབྱེ་ན། སྤང་བྱ་ཅིག་ཅར་བའི་རྒྱུན་ཞུགས་ཞུགས་པ་དང། སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་གཉིས་
ཡོད། དང་པོ་གྲུབ་སྟེ། མཛོད་ལས། དེ་ལ་སྐད་ཅིག་བཅོ་ལྔ་ནི་།མ་མཐོང་མཐོང་ཕྱིར་མཐོང་བའི་ལམ། །དབང་པོ་རྣོ་རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲང་བ། །སྒོམ་པས་སྤང་བྱ་
མ་སྤངས་ནི། །འབྲས་བུ་དང་པོ་ལ་ཞུགས་པ། །ཞེས་གསུངས་པའི་ཕྱིར། རྗེས་འབྲང་གཉིས་ཀྱི་དོན་ནི། ཀུན་བཏུས་སུ། དད་པའི་རྗེས་སུ་འབྲང་བ་གང་ཞེ་ན། །གང་ཚོགས་བསགས་པ་དབང་
པོ་རྟུལ་ལོ། །ཕ་རོལ་གྱིས་བསྟན་པའི་རྗེས་སུ་འབྲང་ནས་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོར་བའོ། །ཆོས་ཀྱི་རྗེས་སུ་འབྲང་བ་གང་ཞེ་ན་དབང་པོ་རྣོན་པོ་བདག་ཉིད་ཀྱིས་བདེན་པའི་

[218A]༄༅། །དབང་དུ་བྱས་པས་ཆོས་ཀྱི་རྗེས་སུ་འབྲང་ནས་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོར་བའོ། །ཞེས་དང། མཛོད་ཀྱི་རང་འགྲེལ་ལས་ཀྱང། དད་པ་
དང་ཆོས་ཀྱི་རྗེས་སུ་འབྲང་བ་དེ་དག་ཉིད་གལ་ཏེ་སྔོན་འཇིག་རྟེན་པའི་ལམ་གྱི་སྒོམ་པས་སྤངས་བར་བྱ་བ་མ་སྤངས་པ་འཆིང་བ་མཐའ་དག་དང་ལྡན་པ་ཞིག་ཡིན་ན་ནི། དེ་རྒྱུན་
དུ་ཞུགས་པའི་འབྲས་བུ་ལ་ཞུགས་པ་ཞེས་བྱའོ། །གལ་ཏེ་འཇིག་རྟེན་པའི་ལམ་གྱིས་སྒོམ་པས་སྤང་བར་བྱ་བ་འདོད་པ་ན་སྤྱོད་པ་རྣམས་ལས་རྣམ་པ་ལྔའི་བར་དུ་སྤངས་པ་
ཞིག་ཡིན་ན་ཡང་དེ་ཁོ་ན་བཞིན་དུ་དང་པོའི་འབྲས་བུ་ལ་ཞུགས་པ་དག་ཅེས་བྱའོ། །ཞེས་གསུངས་ཤིང། དེས་ནི་གཞན་གྱི་བསྟན་པའི་རྗེས་སུ་འབྲང་སྟེ། བདེན་པ་མངོན་
སུམ་དུ་རྟོགས་ཕྱིར་དུ་བརྩོན་པའི་རྒྱུན་ཞུགས་ཞུགས་པ་དབང་པོ་རྟུལ་པོ་རྣམས་ལ་དད་པའི་རྗེས་འབྲང་དང། རང་ཉིད་ཀྱིས་གསུང་རབ་ཀྱི་རྗེས་སུ་འབྲང་སྟེ་བདེན་པའི་དོན་མངོན་སུམ་དུ་རྟོགས་
པར་ནུས་པའི་རྒྱུན་ཞུགས་ཞུགས་པ་དབང་པོ་རྣོན་པོ་རྣམས་ནི་དབང་རྣོན་ཆོས་ཀྱི་རྗེས་སུ་འབྲང་བ་ཡིན་ནོ། །རྩ་རྟགས་ཕྱི་མ་གྲུབ་སྟེ། སྤངས་བྱ་ཅིག་ཅར་བའི་རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་

[218B] སྤང་བྱ་ཅིག་ཅར་བའི་རྒྱུན་ཞུགས་ཞུགས་པ་དང། སྤངས་བྱ་རིམ་གྱིས་བའི་རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་པའི་ཉན་ཐོས་དབང་རྟུལ་ནི་སྤངས་བྱ་རིམ་
གྱིས་བའི་རྒྱུན་ཞུགས་ཞུགས་པ་ཡིན་པའི་ཕྱིར་ཏེ། དེ་ལྟར་དུ་མཐའ་གཞན་འགོག་པའི་རིགས་པས་གྲུབ་པའི་ཕྱིར་ཏེ། དེ་གཉིས་རྒྱུན་ཞུགས་ཞུགས་པ་ཡིན་པ་ནི་གང་ཞིག་ཞུགས་པ་གཉིས་པོ་དེ་ལས་
གཞན་པའི་རྒྱུན་ཞུགས་ཞུགས་པ་མི་འདོད་པའི་ཕྱིར། དང་པོ་གྲུབ་སྟེ། དེ་རྣམས་ཞུགས་པ་བཞི་པོ་གང་རུང་ཡིན་པའི་ཕྱིར་ཏེ། དེ་ལྟར་མིན་ན། ཞུགས་གནས་ཀྱི་རྣམ་བཞག་ཐམས་ཅད་འཆོལ་
བར་ཐལ་པའི་ཕྱིར། གཉིས་པ་གྲུབ་སྟེ། ཞུགས་པ་དེ་གཉིས་ལས་གཞན་པའི་རྒྱུན་ཞུགས་ཞུགས་པ་ཡོད་པ་མ་ཡིན་པའི་ཕྱིར་ཏེ་འབྲས་གནས་གསུམ་པོ་དེ་ལས་གཞན་པའི་རྒྱུན་ཞུགས་འབྲས་
གནས་མེད་པའི་ཕྱིར་ཏེ། དེ་ལྟར་དུ་ཚད་ལྡན་གང་གིས་ཀྱང་མ་གསུངས་པའི་ཕྱིར། གཞན་ཡང། སྤང་བྱ་ཅིག་ཅར་བ་དང། རིམ་གྱིས་པའི་རྒྱུན་ཞུགས་ཀྱི་འབྲས་བུ་དེ་རྒྱུ་མཚན་ལྔ་ཚང་བའི་
དགེ་སྦྱོང་ཚུལ་གྱི་འབྲས་བུ་མ་ཡིན་པར་ཐལ། དེའི་སྔ་རོལ་དུ་དེ་དག་གི་ཞུགས་པའི་ལམ་མ་སོང་བའི་ཕྱིར། རྟགས་ཁས། འདོད་མི་ནུས་ཏེ། རྒྱུན་ཞུགས་ཀྱི་འབྲས་བུ་དེ་རྒྱུ་མཚན་ལྔ་ཚང་བའི་ཉན་ཐོས་

[219A]༄༅། །ཀྱི་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར་ཏེ་རྒྱུ་མཚན་ལྔ་ཚང་བའི་ཉན་ཐོས་ཀྱི་དགེ་སྦྱོང་ཚུལ་གྱི་འབྲས་བུ་དེ་ལ་བཞིར་ཡོད་པའི་ཕྱིར་ཏེ། མཛོད་ལས། འབྲས་བུ་བཞི་རྣམ་བཞག་
པ་ནི། །རྒྱུ་ལྔ་དག་ནི་སྲིད་པའི་ཕྱིར། འབྲས་ལ་སྔོན་ལམ་བཏང་བ་དང། །གཞན་ཐོབ་པ་དང་ཟད་སྡོམ་ས་དང། །ཤེས་པ་བརྒྱད་མཚན་ཐོབ་པ་དང། །རྣམ་པ་བཅུ་དྲུག་ཐོབ་པའོ། །ཞེས་གསུངས་
པའི་ཕྱིར། གཞན་ཡང། སྤང་བྱ་ཅིག་ཅར་པའི་ཉན་ཐོས་ཀྱི་དགྲ་བཅོམ་ཞུགས་པ་མེད་པར་ཐལ། དེའི་རྒྱུན་ཞུགས་ཞུགས་པ་མེད་པའི་ཕྱིར། རྟགས་ཁས། འདོད་མི་ནུས་ཏེ། སྤང་བྱ་ཅིག་
ཅར་བའི་རྒྱུན་ཞུགས་འབྲས་གནས་ཁྱད་པར་ཅན་དེ། དེའི་དགྲ་བཅོམ་ཞུགས་པ་ཡིན་པའི་ཕྱིར་ཏེ། དེ་རང་གི་འབྲས་བུ་གོང་མ་ལ་ཞུགས་པ་གང་ཞིག་དེ་ཕྱི་རའོ་ཞུགས་པ་མ་ཡིན་པའི་ཕྱིར། དེ་
ཆོས་ཅན། རང་གི་འབྲས་བུ་གོང་མ་ལ་ཞུགས་པར་ཐལ། འབྲས་གནས་ཁྱད་པར་ཅན་ཡིན་པའི་ཕྱིར། དེ་ཆོས་ཅན། ཕྱིར་འོངས་ཞུགས་པ་མ་ཡིན་པར་ཐལ། ཁྱོད་ཕྱིར་འོང་ཞུགས་པ་ཡིན་
ན། སྤང་བྱ་ཅིག་ཅར་བའི་ཕྱིར་འོང་ཞུགས་གནས་གཉིས་ཀྱང་ཡོད་དགོས་པའི་ཕྱིར། འདི་ནི་རྒྱུན་དུ་ཞུགས་པའི་འབྲས་བུ་དང། དགྲ་བཅོམ་པའི་འབྲས་བུ་སྟེ། འབྲས་བུ་གཉིས་ལ་གདག་སོ།།

[219B] །འདིས་ནི་སྤང་བྱ་ཅིག་ཅར་པའི་ཉན་ཐོས་ཀྱི་འབྲས་གནས་དེ་ལ་འབྲས་གནས་གཉིས་པོ་དེར་གྲངས་ངེས་པར་དངོས་སུ་བསྟན་ཞིང། དེ་དག་གི་ཞུགས་པ་གཉིས་ཡོད་
པར་དོན་གྱིས་ཐོབ་པའི་ཕྱིར། གསུམ་པ་ནི། ཀུན་བཏུས་ལས། རྒྱུན་དུ་ཞུགས་པའི་འབྲས་བུ་ལ་འཇུག་པ་གང་ཞེ་ན། གང་ངེས་པར་འབྱེད་པའི་ཆ་དང་མཐུན་པ་ལ་མཐོང་བའི་ལམ་གྱི་སེམས་ཀྱི་སྐད་
ཅིག་བཅོ་ལྔ་ལ་གནས་པའི་གང་ཟག་གོ་ཞེས་དང། འགྲེལ་བར་ངེས་པར་འབྱེད་པའི་ཆ་དང་མཐུན་པ་སྟན་གཅིག་པ་ནས་དང་པོའི་འབྲས་བུ་མ་ཐོབ་ཀྱི་བར་དུའོ། །ཞེས་སྦྱོར་ལམ་སྟན་གཅིག་པ་ནས་
མཐོང་ལམ་སྐད་ཅིག་བཅོ་ལྔ་མན་ཆད་ན་ཡོད་པར་གསུངས་ལ། འདིས་ནི་ཉན་ཐོས་ཀྱི་མཐོང་ལམ་བཅུ་དྲུག་རིམ་ཅན་ཁོ་ནར་སྐྱེ་བའི་ཚུལ་དངོས་སུ་བསྟན་ཞིང། སྦྱོར་ལཾ་སྟན་གཅིག་པ་ནི་སྦྱོར་ལམ་
དེ་ལ་མཉམ་པར་གཞག་པའི་ངང་ནས་མཐོང་ལམ་ཐོབ་པར་ནུས་པའི་དབང་དུ་བྱས་ལ། དེ་ལྟར་ན་སྦྱོར་ལམ་བཞི་ཀ་ལ་སྟན་གཅིག་པ་ཡོད་པར་ངེས་ཏེ། སྦྱོར་ལམ་དྲོད་ལ་མཉམ་པར་
གཞག་པའི་ངང་ནས་མཐོང་ལམ་ཐོབ་པར་ནུས་པའི་ཐེག་དམན་དབང་རྣོན་ཡོད་པའི་ཕྱིར་ཏེ། མཛོད་ལས། སྟོན་དང་བསེ་རུ་བྱང་ཆུབ་བར། །བསམ་གཏན་མཐར་བརྟེན་གཅིག་ལ་ཀུན།།

[220A]༄༅། །ཞེས་སོགས་ཀྱི་སྦྱོར་ལམ་དྲོད་ལ་མཉམ་པར་གཞག་པའི་ངང་ནས་རང་རྒྱལ་གྱིས་མཐོང་ལམ་ཐོབ་ནུས་པ་ཡོད་པར་བསྟན་པ་གང་ཞིག་དེ་ཙམ་ཞིག་སྔ་མ་ལ་
ཡང་མཚུངས་པའི་ཕྱིར། འབྲས་བུ་དང་པོ་ལ་ཞུགས་པ། ཞེས་སོགས་ཀྱིས་མི་གནོད་དེ། དེ་ནི་བྱེ་བྲག་སྣ་བའི་བཞེད་པའི་དབང་དུ་བྱས་པའི་ཕྱིར། རྒྱུན་ཞུགས་ཞུགས་
པ་དེ་ཉིད་འཕག་པ་བརྒྱད་པར་བཤད་པས་ཀྱང་མི་གནོད་དེ། ཞུགས་པ་དང་པོ་ལ་འཕགས་པའི་གང་ཟག་སྲིད་པ་ཙམ་ལ་དགོངས་པའི་ཕྱིར་ཏེ། གཞན་དུ་ཀུན་བཏུས་རྩ་
འགྲེལ་ནས། དང་པོའི་ས་མཚམས་གསུངས་པ་དེ་ཉིད་ཐེག་ཆེན་གྱི་ལུགས་མ་ཡིན་པར་བྱེ་བྲག་སྨྲ་བ་རྣམས་ཀྱི་ལུགས་སུ་འགྱུར་དགོས་པ་ནི་གང་ཞིག་དེ་མི་རིགས་
པའི་ཕྱིར། རིགས་དང། བརྒྱད་པ་དང། ཞེས་སོགས་ཀྱིས་མི་གནོད་དེ། དེ་ཡང་སྲིད་པ་ལ་དགོངས་པ་ཙམ་ཡིན་པའི་ཕྱིར། གཉིས་པ་ལ། མཚན་ཉིད། དབྱེ་
བ་དངོས། སོ་སོའི་རང་བཞིན། ས་མཚམས། སྒྲ་བཤད་དང་ལྔ་དང་པོ་ནི། མཐོང་སྤངས་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་

[220B]འདིར་དེ་ལྟ་བུའི་རབ་ཕྱེ་སྨོས་པ་ཆོས་ཅན། དགོས་པ་ཡོད་དེ། མཐོང་སྤངས་ཀུན་སྦྱོར་གསུམ་པོ་དེ་ཉིད། ཐར་པར་བགྲོད་པའི་གེགས་གྱི་གཙོ་བོ་
ཡིན་ལ། རྒྱུན་ཞུགས་ཀྱིས་དེ་ལྟ་བུ་སྤངས་སོ་ཞེས་རྟོགས་པའི་དགོས་པ་ཡོད་པའི་ཕྱིར། དེ་ལྟར་རྟོགས་པ་ལ་ཡང་དགོས་པ་ཡོད་དེ་།ལམ་སྒོམ་པ་ལ་སྤྲོ་ཤུགས་འཕེལ་བ་དང། གདུལ་
བྱ་རྣམས་དྭངས་པའི་དད་པ་འཕེལ་བའི་དགོས་པ་ཡོད་པའི་ཕྱིར་མཐོང་སྤངས་ཀུན་སྦྱོར་གསུམ་པོ་དེ་ཉིད། ཐར་པར་བགྲོད་པའི་གེགས་ཀྱི་གཙོ་བོ་ཡིན་ཏེ། །འཇིག་ལྟས་ཐར་པ་བསྟན་
པ་ལ་བགྲོ་མི་འདོད་པར་བྱེད། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱིས་ལོག་པའི་ལམ་ལ་བརྟེན་ནས་ཐར་པ་འཚོལ་བར་བྱེད། ཐེ་ཚོམ་གྱིས་ལམ་རྣམ་པར་དག་བླ་སློབ་པ་
ལ་བར་དུ་གཅོད་པའི་ཕྱིར་ཏེ། མཛོད་ལས། འགྲོ་མི་འདོད་དང་ལམ་ནོར་དང། །ལམ་ལ་ཐེ་ཚོམ་ཇེ་སྙེད་ཅིག་ཐར་པར་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུཾ་བསྟན་ཏོ། །ཞེས་
དང༑ ༑ཀུན་བཏུས་སུ། གང་གི་ཚེ་མཐོང་བས་སྤང་བར་བྱ་བའི་ཉོན་མོངས་པ་ཐམས་ཅད་སྤངས་པས་རྒྱུན་དུ་ཞུགས་པར་འགྱུར་བ་ཅིའི་ཕྱིར། ཀུན་ཏུ་སྦྱོར་བ་གསུམ་སྤངྶ་༄༅། །པས་རྒྱུན་དུ་ཞུགས་པ་ཞེས་བྱ་ཞེ་ན། གཙོ་བོ་སྡུ་བའི་ཕྱིར་རོ། །ཅིའི་ཕྱིར་གཙོ་བོ་ཞེས་བྱ་ཞེ་ན། མི་འཕགས་པའི་རྒྱུ་ཡིན་པའི་ཕྱིར་དང། འཕགས་ཀྱང་ལོག་པས་ངེས་པར་
འབྱུང་བ་ཚོལ་བའི་རྒྱུ་ཡིན་པའི་ཕྱིར་དང། ཡང་དག་པས་ངེས་པར་མི་འབྱུང་བའི་རྒྱུ་ཡིན་པའི་ཕྱིར་རོ། ཡང་ཤེས་བྱ་ལ་ལོག་པར་རྟོག་པ་དང། ལྟ་བ་ལ་ལོག་པར་རྟོག་པ་དང། གཉེན་པོ་ལ་ལོག་
པར་རྟོག་པའི་རྒྱུ་ཡིན་པའི་ཕྱིར་རོ། །ཞེས་གསུངས་པའི་ཕྱིར་གལ་ཏེ་སྲིད་ཉོན་བརྒྱད་པ་སྤངས་པའི་རྒྱུན་ཞུགས་ཆོས་ཅན་མཐོང་སྤངས་ཀུན་སྦྱོར་གསུམ་སྤངས་པས་རབ་ཏུ་ཕྱེ་བ་མ་
ཡིན་པར་ཐལ། སྲིད་ཉོན་བརྒྱད་པ་སྤངས་པའི་ཕྱིར་སྙམ་ན། མ་ཁྱབ་སྟེ། རྒྱུན་ཞུགས་ཀྱི་འབྲས་བུ་དེ་མཐོང་སྤངས་ཀུན་སྦྱོར་གསུམ་སྤངས་པའི་ཆ་ནས་བཞག་པའི་རྒྱུ་མཚན་གྱིས་དེ་ལ་གནས་ན་
མཐོང་སྤངས་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པར་འགྱུར་བའི་ཕྱིར་ཏེ། ཉན་ཐོས་དགྲ་བཅོམ་པའི་འབྲས་བུ་དེ་གོང་མའི་ཆ་མཐུན་ལྔ་སྤངས་པས་རབ་
ཏུ་ཕྱེ་བ་ཡིན་ན། དེ་ལ་གནས་པའི་རྒྱུ་མཚན་གྱི་གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པར་འགྱུར་བའི་ཕྱིར་ཏེ། རྣམ་གྲོལ་ལམ་དེ་དགེ་སྦྱོང་ཚུལ་གྱི་

[221B]ཚུལ་གྱི་འབྲས་བུ་ལ་གནས་པར་འགྱུར་བའི་ཕྱིར་ཏེ། དེ་ལ་གནས་ན་དགེ་སྦྱོང་ཚུལ་གྱི་འབྲས་བུ་ལ་གནས་དགོས་པའི་ཕྱིར་ཏེ། ཟག་མེད་ཀྱི་བར་ཆད་
མེད་ལམ་ལ་གནས་ན། དགེ་སྦྱོང་ཚུལ་ལ་གནས་དགོས་པའི་ཕྱིར་གཞན་དུ་དགེ་སྦྱོང་ཚུལ་གྱི་འབྲས་བུ་ལ་གནས་པ་དང་ཞུགས་པའི་རྣམ་གཞག་མི་འཐད་དགོས་པའི་ཕྱིར། གཞན་ཡང། གཙོ་བོ་སྡུ་བའི་
ཕྱིར་རོ། །ཞེས་སོགས་ཀྱི་གཞུང་དོན་མ་གྲུབ་པར་ཐལ། སྔར་བཤད་པ་དེ་རྣམས་རབ་ཕྱེ་སྨོས་པའི་དགོས་པ་ནི་མ་ཡིན། དེ་ལས་གཞན་པའི་རབ་ཕྱེ་དང། གཙོ་བོ་སྨོས་པའི་དགོས་པ་མེད་པའི་ཕྱིར།    ༈   
དབང་པོའི་སྒོ་ནས་དད་མོས་དང། མཐོང་ཐོབ་གཉིས་སྦྱོར་བའི་སྒོ་ནས་རྩམ་པོ་བ་དང་ཁྱད་པར་ཅན་གཉིས། སྤང་བྱ་སྤོང་ཚུལ་གྱི་སྒོ་ནས་སྤང་བྱ་རིམ་གྱིས་པ་དང། སྤང་བྱ་ཅིག་ཅར་བ་གཉིས་རྣམས་སུ་ཡོད་
གསུམ་པ་ལ་གསུམ་ཡོད་པའི་དང་པོ་ནི། རྒྱུན་ཞུགས་གང་ཞིག་།དབང་རྟུལ་དད་པའི་རྗེས་འབྲང་ལས་ཐོབ་པ། གཉིས་པ་དེ་གང་ཞིག་དབང་རྣོན་ཆོས་ཀྱི་རྗེས་འབྲང་ལས་ཐོབ་པ་དེའོ། །མཛོད་ལས། གང་
ཞིག་གང་ལ་ཞུགས་པ་ནི། །བཅུ་དྲུག་པ་ལ་དེའི་འབྲས་གནས། །དེའི་ཚེ་དབང་པོ་རྣོ་རྟུལ་དག་དད་པས་མོས་དང་མཐོང་བས་ཐོབ་།ཅེས་སྔར་གྱི་རྗེས་འབྲང་དེ་གཉིས་བཅུ་དྲུག་པ་ཐོབ་པའི་ཚེ་རྒྱུན་ཞུགས་

[222A]༄༅། །ཀྱི་འབྲས་བུ་ལ་གནས་པ་དང། དད་མོས། མཐོང་ཐོབ་གཉིས་སུ་གནས་གྱུར་པའི་ཚུལ་གསུངས་པ་རིགས་པའི་ཕྱིར། གཉིས་པ་ནི། རྒྱུན་ཞུགས་གང་ཞིག་རང་གི་
འབྲས་བུ་གོང་མ་ལ་མ་ཞུགས་པས་རབ་ཏུ་ཕྱེ་བ་ཙམ་པོའི་མཚན་ཉིད་དེ་གང་ཞིག། རང་གི་འབྲས་བུ་གོང་མ་ལ་ཞུགས་པས་རབ་ཏུ་ཕྱེ་བ་གཉིས་པའི་མཚན་ཉིད། མཛོད་ལས། འབྲས་ཐོབ་འབྲས་བུའི་
ཁྱད་པར་གྱིས། །ལམ་ཐོབ་མེད་པ་དེའི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་རྩོན་པ་ནི་ཞུགས་མ་ཡིན། །ཞེས་གསུངས་སོ། །རྒྱན་ཞུགས་འབྲས་གནས་ཁྱད་པར་ཅན་ལ་སྤང་བྱ་ཅིག་ཅར་བ་དང་
རིམ་གྱིས་བ་གཉིས་ལས་སྔ་མ་དང། སྤང་བྱ་ཅིག་ཅར་བའི་དགྲ་བཅོམ་ཞུགས་པ་དོན་གཅིག་ཕྱི་མ་དང་འབྲས་བུ་རིམ་གྱིས་པའི་ཕྱིར་འོང་ཞུགས་པ་གཉིས་དོན་གྕིགོ་གསུཾ་པ་ལ་སྤང་བྱ་རིམ་
གྱིས་བ་བཤད་པ་དང། གཅིག་ཅར་བ་བཤད་པ་གཉིས། དང་པོ་ལ་མཚན་ཉིད། དབྱེ་བ། ས་མཚམས་སྒྲ་བཤད་པ་དང་བཞི། དང་པོ་ནི། རྒྱུན་ཞུགས་དབང་རྟུལ་གང་ཞིག་འདོད་ཉོན་སྤངས་
པའི་རྗེས་སུ་གོང་མའི་ཉོན་མོངས་སྤོང་གྱུར་གྱི་རིགས་ཅན་ནོ་།རིགས་ཅན་སྨོས་པ་ལ་དགོས་པ་ཡོད་དེ། རང་ལམ་ནས་ལོག་ནས་ཐེག་ཆེན་གྱི་ལམ་དུ་ཞུགས་ཏེ་འདོད་ཉོན་སྤོང་བར་

[222B]བསྡུ་པའི་དགོས་པ་ཡོད་པའི་ཕྱིར་ཏེ། དེ་ལྟ་བུའི་རྒྱུན་ཞུགས་ཡོད་པའི་ཕྱིར། ཁྱབ་སྟེ། ཐེག་ཆེན་ལམ་དུ་ཁམས་གསུམ་གྱི་ཉོན་མོངས་
ཅིག་ཅར་དུ་སྤོང་བའི་ཕྱིར་རོ། །གཉིས་པ་ལ། རྒྱུན་ཞུགས་རིགས་ནས་རིགས་སྐྱེ་བཤད་པ་དང་རྒྱུན་ཞུགས་སྲིད་པ་ལན་བདུན་པ་བཤད་པ་གཉིས། དང་པོ་ལ་སྤངས་རྟོགས་ཀྱི་ཁྱད་པར། སྐྱེ་བ་
ལེན་ཚུལ་གྱི་ཁྱད་པར་ངོ་བོའི་ཁྱད་པར་དབྱེ་བའི་ཁྱད་པར་སྒྲ་བཤད་པ་དང་ལྔ། དང་པོ་ནི། འདིའི་སྤངས་རྟོགས་ཀྱི་ཁྱད་པར་བཞག་ཏུ་ཡོད་དེ། སྒོམ་སྤངས་སུ་གྱུར་པའི་འདོད་ཉོན་གསུམ་པ་ངེས་
པར་སྤངས་པ། བཞི་པ་ཅི་རིགས། ལྔ་པ་ངེས་པར་མ་སྤངས་པ་དགོས་པའི་ཕྱིར་ཏེ། ལྔ་པ་སྤངས་ན་ཚེ་དེ་ལ་དྲུག་པ་སྤོང་བར་ངེས་ལ། དེ་ལྟར་ན་དེའི་སྐྱེ་བའི་ཁྱད་པར་ལ་གནོད་པའི་ཕྱིར། དང་
པོ་གྲུབ་སྟེ། འདོད་ཉོན་དྲུག་པ་སྤངས་ན། ཕྱིར་འོང་གི་འབྲས་བུ་ཐོབ་ནུས་སུ་མཐོང་ནས་སྤྲོ་ཤུགས་ལྷག་པར་འཕེལ་བར་འགྱུར་བ་གང་ཞིག་ལྔ་པ་སྤངས་ནས་དྲུག་པ་སྤོང་བ་ལ་འདོད་ཁམས་
ལས་འདའ་མི་དགོས་པའི་ཕྱིར་ཏེ། དྲུག་པ་སྤངས་པའི་གང་ཟག་ལས་དབང་གིས་འདོད་པར་སྐྱེ་བ་ཡོད་པའི་ཕྱིར། གཉིས་པ་གྲུབ་སྟེ་འདོད་ཉོན་དྲུག་པ་སྤངས་པའི་ཉན་ཐོས་ཀྱི་འབྲས་གནས་

[223A]༄༅། །ཡིན་ན། འདོད་པར་ལས་དབང་གིས་རིགས་མཐུན་གྱི་སྐྱེ་སྲིད་གཉིས་མི་ལེན་པས་ཁྱབ། རྒྱུན་ཞུགས་རིགས་ནས་རིགས་སྐྱེ་ཡིན་ན་འདོད་པར་དེའི་སྐྱེ་སྲིད་གཉིས་ལེན་པས་ཁྱབ་
པའི་ཕྱིར་ཏེ། མཛོད་ལས། རྣམ་གསུམ་རྣམ་བཞི་ལས་གྲོལ་བ། ཚེ་གཉིས་གསུམ་དུ་རིགས་ནས་རིགས། ཞེས་དང། རང་འགྲེལ་ལས། ཅིའི་ཕྱིར་རྣམ་པ་ལྔ་སྤངས་པའི་ཕྱིར་མ་ཡིན་ཞེ་ན་དེ་
སྤངས་ན་དྲུག་པའང་གདོན་མི་ཟ་བར་སྤོངས་པའི་ཕྱིར་ཏེ། ཞེས་དང། ཁམས་ལས་མི་འདའ་བའི་ཕྱིར་རོ། ཞེས་གསུངས་པའི་ཕྱིར་འདིས་སྤང་བྱ་སྤངས་པ་རྣམས་བཅུ་དྲུག་པའི་རྗེས་སུ་
འམ༑ མཐོང་ལམ་གྱི་སྔར་སྤངས་ཞེ་ན། རང་འགྲེལ་ལས། སྔོན་རྣམ་པ་གསུམ་དང། བཞི་པ་སྤངས་པའམ། བདུན་དང་བརྒྱད་སྤངས་ལ། འབྲས་བུ་ཐོབ་པ་ནི་ཇི་སྲིད་དུ་འབྲས་བུ་
ཁྱད་པར་ཅན་ཀྱི་ལམ་མངོན་དུ་མ་བྱས་པ་དེ་སྲིད་དུ་རིགས་ནས་རིགས་སུ་སྐྱེ་བ་འཾ་བར་ཆད་ཅིག་པ་མ་ཡིན་ནོ། །ཞེས་གསུངས་པའི་ཤུགས་ལ་མཐོང་ལམ་གྱི་སྔར་འདོད་ཉོན་གསུམ་དང་
བཞི་པ་སྤངས་པའི་རིགས་སྐྱེ་འང་བཤད་པས། གཉིས་ཀ་འདོད་པར་བྱའོ། །ལུང་འདིས་བར་ཆད་ཅིག་པ་ལ་ཆགས་བྲལ་སྔོན་སོང་ཡོད་པར་བསྟན་ཏོ། །གཉིས་པ་ནི། སྐྱེ་བ་ལེན་ཚུལ་

[223B] རྒྱུན་ཞུགས་ཀྱི་རྟེན་ལ་རིགས་མཐུན་ཀྱི་སྐྱེ་སྲིད་གཉིས་ངེས་པར་ལེན་པ། བཞི་ངེས་པར་མི་ལེན་པ། གསུམ་ཅི་རིགས་པ་ཡོད་པའི་ཕྱིར་ཏེ། དེ་ལྟར་དུ་བསྟན་མ་
ཐག་པ་དེའི་ཕྱིར། གསུམ་པ་ནི། སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་ཁྱད་པར་ཅན་གང་ཞིག་བཤད་མ་ཐག་པའི་སྤང་རྟོགས་ཀྱི་ཁྱད་པར། སྐྱེ་བ་ལེན་ཚུལ་གྱི་ཁྱད་པར་དེ་
རྣམས་དང་ལྡན་པས་རབ་ཏུ་ཕྱེ་བའོ། །བཞི་པ་ནི། ལྷའི་རིགས་ནས་རིགས་སྐྱེ་དང། མིའི་རིགས་ནས་རིགས་སྐྱེ་གཉིས་ཡོད་དེ། ཀུན་བཏུས་ལས། རིགས་ནས་རིགས་སུ་སྐྱེ་བ་གང་ཞེ་ན། རྒྱུན་
དུ་ཞུགས་པའི་གང་ཟག་ཉིད་ལྷ་དང་མི་དག་གི་ནང་དུ་རིགས་ནས་རིགས་སུ་སོང་སྟེ་གང་སྡུག་བསྔལ་གྱི་ཐ་མ་ཐོབ་པའོ། །ཞེས་གསུངས་པའི་ཕྱིར་རོ། །ལྔ་པ་ནི། རྒྱུན་ཞུགས་ཀྱི་རྟེན་ལ་རིགས་
མཐུན་གྱི་སྐྱེ་སྲིད་གཉིས་ངེས་པར་ལེན་པའི་དོན་གྱིས་རྒྱུན་ཞུགས་རིགས་ནས་རིགས་སུ་སྐྱེ་བ་ཞེས་བརྗོད་དོ། །གཉིས་པ་ལ། མཚན་ཉིད་དབྱེ་བ། སྒྲ་བཤད་དང་གསུམ། དང་པོ་ནི། སྤང་བྱ་རིམ་
གྱིས་བའི་རྒྱུན་ཞུགས་དབང་རྟུལ་གང་ཞིག་རྒྱུན་ཞུགས་ཀྱི་རྟེན་ལ་རིགས་མཐུན་གྱི་སྐྱེ་སྲིད་བདུན་ལེན་པའི་རིགས་ཅན། གཉིས་པ་ལ་མ་ངེས་པའི་སྲིད་པ་བདུན་པ་དང། ངེས་པའི་སྲིད་པ་ལན་

[224A]༄༅། །བདུན་བ་གཉིས། དང་པོ་ནི། དེ་གང་ཞིག་རྒྱུན་ཞུགས་ཀྱི་རྟེན་ལ་སྲིད་པ་ཉི་ཤུ་རྩ་བརྒྱད་མི་ལེན་པར་ངེས་པས་རབ་ཏུ་ཕྱེ་བ་དཔེར་ན་རྒྱུན་ཞུགས་ཀྱི་འབྲས་བུ་ཐོབ་རྗེསུ་རིགས་མཐུན་གྱི་སྐྱེ་བ་བདུན་བླངས་པའི་རྒྱུན་ཞུགས་ལྟ་བུའོ། །གཉིས་པ་ནི། གང་ཞིག་
རྒྱུན་ཞུགས་ཀྱི་རྟེན་ལ་སྲིད་པ་ཉི་ཤུ་རྩ་བརྒྱད་ལེན་པར་ངེས་པས་རབ་ཏུ་ཕྱེ་བའོ། །འདི་ལ་སྤངས་རྟོགས་ཀྱི་ཁྱད་པར་སྐྱེ་བ་ལེན་ཚུལ་གྱི་ཁྱད་པར་གཉིས། དང་པོ་ནི། མཐོང་སྤངས་ཉོན་མོངས་མ་ལུས་པར་སྤངས་ཤིང་སྒོམ་སྤང་ཅུང་ཟད་ཀྱང་མ་སྤངས་པ། གཉིས་
པ་ནི། རྒྱུན་ཞུགས་ཀྱི་རྟེན་ལ་རིགས་མཐུན་གྱི་སྐྱེ་བ་ལྷ་མི་སོ་སོར་བདུན་རེ་ལེན་པར་ངེས་པ། དེ་སྐད་དུ་ཡང། འབྲས་གནས་སྒོམ་སྤངས་བྱ་མ་ཟད། དེ་ལྟར་ཐོགས་ན་ལན་བདུན་པ། ཞེས་
དང༑ འགྲེལ་བར། འབྲས་བུ་ལ་གནས་པ་གང་བསྒོམ་པས་སྤང་བར་བྱ་བའི་ཉོན་མོངས་པ་ཅུང་ཟད་ཀྱང་མ་སྤངས་པ་དེ་ནི། རྒྱུན་དུ་ཞུགས་པ་ཞེས་བྱ་ལ། དེ་ནི་ཚེ་བདུན་གྱི་བར་དུ་སྐྱེ་བའི་སྲིད་
པ་ལན་བདུན་པའོ། །ཞེས་དང། མཆོག་ཏུ་ཐོགས་ན་སྲིད་པ་ལན་བདུན་པ་གཞན་ཡང་ཡོད་མདོ་ཀྱི་མ་ངེས་པས་འདིར་མ་བརྗོད་དོ། ཞེས་སྤྱིར་སྲིད་པ་ལ་ན་བདུན་པ་ལ་སོ་སྐྱེ་སྲིད་པ་ལན་བདུན་
པ་དང། རྒྱུན་ཞུགས་སྲིད་པ་ལན་བདུན་པ་གཉིས་ཡོད་ཀྱང། སོ་སྐྱེ་སྲིད་པ་ལན་བདུན་པ་དང། མ་ངེས་པའི་རྒྱུན་ཞུགས་སྲིད་པ་ལན་བདུན་པ་གཉིས་སྐབས་འདིར་དངོས་སུ་མ་བསྟན་པར་

[224B] །མ་ངེས་པའི་རྒྱུན་ཞུགས་སྲིད་པ་ལན་བདུན་པ་ཡོད་པའི་རྒྱུ་མཚན་ནི་གཞན་ཡང་ཡོད་དེ། རང་འགྲེལ་ལས། གོང་དུ་འཕོ་བ་དེ་དག་བར་སྐབས་སུ་ཡང་ཡོངས་སུ་མྱ་ངན་ལས་འདའ་བར་
ལྟའོ། །འོག་མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བ་ཉིད་ནི་དེ་ཕན་ཆད་དུ་འགྲོ་བ་མེད་པའི་ཕྱིར་ཏེ། དཔེར་ན་རྒྱུན་དུ་ཞུགས་པས་ཆོག་ཏུ་ཐོགས་ན་སྲིད་པ་ལན་བདུན་པ་བཞིན་ཞེས་དང་དེའི་
འགྲེལ་བཤད་དུ། དཔེར་ན་རྒྱུན་དུ་ཞུགས་པ་མཆོག་ཏུ་ཐོགས་ན་ལན་བདུན་པ་ཉིད་བཞིན་དེ། དེ་ལ་སྲིད་པ་གཉིས་སམ། གསུམ་མངོན་པར་གྲུབ་ནས་ཡོངས་སུ་མྱ་ངན་ལས་འདའ་བ་མི་སྲིད་པ་མ་
ཡིན་མོད་ཀྱི། དེ་ཕན་ཆང་སྲིད་པ་བརྒྱད་པ་མངོན་པར་འགྲུབ་པར་མི་བྱེད་པས་མཆོག་ཏུ་ཐོགས་ན་ལན་བདུན་པ་ཞེས་གསུངས་པའི་ཕྱིར། ངེས་པའི་རྒྱུན་ཞུགས་སྲིད་པ་ལན་བདུན་པ་ནི། སྲིད་པ་ཉི་ཤུ་
རྩ་བརྒྱད་ལེན་པར་ངེས་པའི་ལས་སྔོན་སོ་སྐྱེའི་དུས་སུ་བསགས་ཤིང། འདི་ནི་རྒྱུན་ཞུགས་སྲིད་པ་ལན་བདུན་པ་རྣམས་ཀྱི་ཐ་ཤལ་ཡིན་ཏེ། མཛོད་འགྲེལ་ལས། ཐམས་ཅད་ནི་མིན་པས་རེ་ལྟར་
ཐོགས་ན་ཞེས་བྱ་བ་ནི་ཐམས་ཅད་ཀྱི་ཐ་ཤལ་བའོ། །ཞེས་དང་བར་སྐབས་སུ་ཡང་འཕགས་པའི་ལཾ་མངོན་དུ་བྱེད་ཅིང་ཡོངས་སུ་མྱ་ངན་ལས་མི་འདའ་སྟེ། དེ་སྲིད་དུ་སྲིད་པ་མྱོང་བར་འགྱུར་བའི་

[225A]༄༅། །ལས་ཀྱི་སྟོབས་སྐྱེ་བའི་ཕྱིར་རོ། །ཞེས་གསུངས་པའི་ཕྱིར། འདིས་དེ་ལས་ལྷག་པ་མི་ལེན་ཏེ། དེ་ཙམ་གྱིས་རྒྱུད་ཡོངས་སུ་སྨིན་ནས་མྱ་ངན་ལས་འདའ་བར་འགྱུར་བའི་ཕྱིར། དཔེ་ན་
སྦྲུལ་གོམ་པ་བདུན་པ་དང། རིམས་ཉིན་བཞི་པས་ཟིན་པ་ལྟ་རོ། །འོ་ན་སྲིད་པ་ཉི་ཤུ་རྩ་བརྒྱད་ལེན་པར་ངེས་ན། སྤིད་པ་ལན་བདུན་པ་ཞེས་བརྗོད་པའི་རྒྱུ་མཚན་ཅི་ཞེ་ན། རྒྱུ་མཚན་ཡོད་དེ་བླང་བྱའི་
སྲིད་པ་བདུན་ཚན་དུ་འདྲ་བས་དེ་ལྟར་བརྗོད་པའི་ཕྱིར། དཔེ་ན་འཇིག་རྟེན་གྱི་ཐ་སྙེད་ལ་ཤིང་འགའ་ཞིག་ལ་འདབ་མ་བརྒྱ་སྟོང་ལ་སོགས་པ་ཡོད་ཀྱང། ལོ་མ་རེ་རེ་ལ་འདབ་མ་བདུན་བདུན་
ཡོད་པས་འདབ་མ་བདུན་པ་ཞེས་བརྗོད་པ་དང། གསུང་རབས་ཀྱི་ཐ་སྙད་ལ་ཡང་དགེ་སློང་དག་ཅི་ལྟར་ན་དགེ་སློང་གནས་བདུན་ལ་མཁས་པ་ཡིན་ཞེ་ན། གཟུགས་ཡང་དག་པ་ཇི་ལྟ་བ་བཞིན་དུ་
རབ་ཏུ་ཤེས་སོ། །གཟུགས་སྡུག་བསྔལ་བ་དང། གཟུགས་ཀུན་འབྱུང་བ་དང། གཟུགས་འགོག་པ་དང། གཟུགས་འགོག་པར་འགྲོ་བའི་ལམ་དང་གཟུགས་ཀྱི་རོ་མྱང་དང། ཉེས་དམིགས་དང་
ངེས་པར་འབྱུང་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་ཕུང་པོ་ལྔ་ཆར་ལ་གསུངས་པས་ན། གནས་སུམ་ཅུ་སོ་ལྔ་ལ་མཁས་སུ་ཟིན་ཀྱང། མཁས་བྱའི་གནས་རྣམས་བདུན་ཚན་དུ་འདྲ་བས་

[225B]།སྡེ་པ་གཞན་དག་ན་རེ། གང་ཞིག་མི་རྣམས་ཀྱི་ནང་དུ་བདེན་པ་མཐོང་བ་དེ་ནི་ལྷ་རྣམས་ཀྱི་ནང་དུ་ལན་གསུམ་འཁོར་མི་རྣམས་ཀྱི་ནང་དུ་ཡང་ལན་གསུམ་
ཁོ་ན་འཁོར་ནས་དེ་ནས་ལྷ་རྣམས་ཀྱི་ནང་དུ་འོངས་ནས་ཡོངས་སུ་མྱ་ངན་ལས་འདའ་བའོ། །གང་ཞིག་ལྷ་རྣམས་ཀྱི་ནང་དུ་བདེན་པ་མཐོང་བ་དེ་ཡང་དེ་ཁོ་ན་བཞིན་དུ་མི་རྣམས་ཀྱི་ནང་དུ་ལན་གསུམ་འཁོད་
ལ༑ ལྷ་རྣམས་ཀྱི་ནང་དུ་ལན་གསུཾ་འཁོར་ནས་དེ་ནས་མི་རྣམས་ཀྱི་ནང་དུ་འོངས་ཏེ་ཡོངྶུ་མྱ་ངན་ལས་འདའོ། །ཞེས་སྨྲ་བའོ་ཞེས་འགྲེལ་བཤད་དུ་འབྱུང་བ་ལྟར་འདོད་ལ། ཤེས་བྱེད་ནི། མདོ་ལས། ལྷ་དང་མི་རྣམས་ཀྱི་ནང་
དུ་ལན་བདུན་འཁོར་ཞེས་འབྱུང་གི་སོ་སོར་འཁོར་ཞེས་མི་འབྱུང་བའི་ཕྱིར་དང། གཞན་ཡང་མདོ་ལས། འཕགས་པའི་གང་ཟག་ལྟ་བ་ཕུན་སུམ་ཚོགས་པ་སྲིད་པ་བརྒྱད་པ་མངོན་པར་
འགྲུབ་པ་གང་ཡིན་པ་དེ་ནི་གནས་མིན་ཞིང་གོ་སྐབས་མེད་དོ། །ཞེས་སོགས་གསུངས་པའི་ཕྱིར། ཞེས་ཟེར། མི་རིགས་ཏེ། འཕགས་པའི་གང་ཟག་འདོད་པའི་ཁམས་སུ་ལས་ཉོན་གྱི་རིགས་
མཐུན་གྱི་སྐྱེ་སྲིད་བརྒྱད་ལེན་པ་མདོ་ལས་བཀག་པ་ཙམ་ཡིན་པའི་ཕྱིར་ཏེ། འོད་སྲུངས་སྡེ་པ་མངོན་པའི་ལུང་ལས། ལྷ་རྣམས་ཀྱི་ནང་དུ་ལན་བདུན་མི་རྣམས་ཀྱི་ནང་དུ་ལན་བདུན། ཞེས་གྶུངྶ་༄༅། །ཤིང་ཀུན་བཏུས་ལས་ཀྱང། དེ་ལྟར་ཐོགས་ན་སྲིད་པ་ལན་བདུན་པ་གང་ཞེ་ན། རྒྱུན་ཏུ་ཞུགས་པའི་གང་ཟག་ཉིད་ལྷ་དང་མི་རྣམས་ཀྱི་ནང་དུ་ལན་བདུན་ཡན་མན་དུ་སྲིད་པར་འཁོར་བར་
བྱས་ནས་གང་སྡུག་བསྔལ་གྱི་ཐ་མ་ཐོབ་པའོ། །ཞེས་གསུངས་ཤིང། མཛོད་འགྲེལ་ལས་ཀྱང། དེས་ན་འདི་ལ་མངོན་པར་ཞེན་པར་མི་བྱའོ། །ཞེས་བྱེ་བྲག་སྨྲ་བའི་བཞེད་པ་ལྟར་གསུངས་པའི་
ཕྱིར། གསུམ་པ་ནི། རྒྱུན་ཞུགས་ཀྱི་རྟེན་ལ་རིགས་མཐུན་གྱི་སྐྱེ་སྲིད་བདུན་ལེན་པའི་དོན་གྱིས་དེ་ལྟར་བརྗོད་དོ། །གསུམ་པ་ནི། ལམ་རྗེས་ཤེས་ནས་འདོད་ཉོན་དྲུག་པ་སྤོངས་པའི་བར་ན་ཡོད། བཞི་པ་ནི་
ཁམས་གསུམ་གྱིས་ཉོན་མོངས་རིམ་གྱིས་སྤོང་པའི་རྒྱུན་ཞུགས་ཡིན་པའི་དོན་གྱིས་ན་དེ་ལྟར་བརྗོད་དོ། །གཉིས་པ་སྤང་བྱ་ཅིག་ཅར་པའི་རྒྱུན་ཞུགས་བཤད་པ་ལ་བཤད་བྱའི་ལུང་འགོད་
པ༑ ལུང་གི་དོན་བཤད་པ་གཉིས། དང་པོ་ནི། ཀུན་བཏུས་ལས་རྒྱུན་ཏུ་ཞུགས་པ་ཞེས་གང་གསུངས་པ་ལ་རྒྱུན་ཏུ་ཞུགས་པ་ནི་རྣམ་པ་གཉིས་ཏེ། རིམ་ཀྱིས་པ་དང་ཅིག་ཅར་ངེས་པར་འབྱིན་པའོ་
དེ་ལ་རིམ་ཀྱིས་པ་ནི་སྔར་ཇི་སྐད་བཤད་པ་ཉིད་ཡིན་པར་ཤེས་པར་བྱའོ། །ཅིག་ཅར་ངེས་པར་འབྱིན་པ་ནི་གང་བདེན་པ་རྣམས་མངོན་པར་རྟོགས་པར་བྱས་ནས་མི་ལྕོགས་པ་མེད་པ་ལ་བརྟེན་

[226B] འཇིག་རྟེན་ལས་འདས་པའི་ལམ་གྱི་ཁམས་གསུམ་ན་སྤྱོད་པའི་ཉོན་མོངས་པ་རྣམས་རྣམ་པས་ཅིག་ཅར་དུ་སྤོང་སྟེ་འདི་ནི་རྒྱུན་ཏུ་ཞུགས་པའི་འབྲས་བུ་དང། དགྲ་བཅོམ་པའི་འབྲས་བུ་སྟེ་འབྲས་
བུ་གཉིས་ལ་གདགས་སོ། །ཕལ་ཆེར་ནི་མཐོང་བའི་ཆོས་སམ་འཆི་བའི་དུས་ཀྱི་ཚེ་ཀུན་ཤེས་པ་ཐོབ་པར་བྱེད་དོ། །གལ་ཏེ་མི་བྱེད་ནའང་དེ་སྨོན་ལམ་གྱི་སྟོབས་ཅན་ཡིན་ཏེ། སྨོན་ལམ་གྱི་དབང་གིས་
འདོད་པའི་ཁམས་ཉིད་དུ་སྐྱེས་ཏེ་སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་གསུངས་སོ། །གཉིས་པ་ནི། རྒྱུན་ཏུ་ཞུགས་པ་ལ་རྣམ་པ་གཉིས་གསུངས་པ་ལས། རིམ་གྱིས་པ་
འདིར་དངོས་སུ་མི་འཆད་པའི་རྒྱུ་མཚན་ཡོད་དེ། སྔར་གོང་དུ་བཤད་ཟིན་པའི་ཕྱིར། སྤངས་བྱ་ཅིག་ཅར་བའི་རྒྱུན་ཞུགས་འཆད་པ་ལ། དུས་ཀྱི་ཁྱད་པར། །སའི་ཁྱད་པར། །ལམ་གྱི་ཁྱད་པར་།སྤང་
བྱ་སྤོང་ཚུལ་གྱི་ཁྱད་པར། །གང་ཟག་གི་ཁྱད་པར། །མྱང་འདས་མངོན་དུ་བྱེད་ཚུལ་གྱི་ཁྱད་པར་དང་དྲུག་ཡོད་པ་ལས། དང་པོ་ནི། གང་བདེན་པ་རྣམས་མངོན་པར་རྟོགས་པར་བྱས་ནས། ཞེས་དང་
གཉིས་པ་ནི། མི་ལྕོགས་པ་མེད་པ་ལ་བརྟེན་ཏེ་ཞེས་པ་དང། གསུམ་པ་ནི། འཇིག་རྟེན་ལས་འདས་པའི་ལམ་གྱི་ཞེས་དང། བཞི་པ་ནི་ཁམས་གསུམ་ན་སྤྱོད་པའི་ཉོན་མོངས་པ་རྣམས་རྣམ་

[227A]༄༅། །བས་ཅིག་ཅར་དུ་སྤོང་སྟེ། ཞེས་དང། ལྔ་པ་ནི། འདི་ནི་རྒྱུན་དུ་བཞུགས་པའི་འབྲས་བུ་དང། དགྲ་བཅོམ་པའི་འབྲས་བུ་སྟེ། འབྲས་བུ་གཉིས་ལ་གདགས་སོ་ཞེས་དང། དྲུག་པ་ནི། ཕལ་
ཆེར་ནི་མཐོང་བའི་ཞེས་སོགས་ཀྱིས་བསྟན་ལ། ཅིག་ཅར་བའི་རྒྱུན་ཞུགས་འདིས་མཐོང་ལམ་གྱི་རྗེས་སུ་རང་གི་སྤང་བྱའི་གཙོ་བོ་རྣམས་སྤོང་དགོས་པའི་རྒྱུ་མཚན་ཡོད་དེ། མཐོང་ལམ་གྱི་སྔོན་
རོལ་དུ་དེའི་སྤང་བྱའི་གཙོ་བོ་རྣམས་སྤོངས་བར་མི་ནུས་པའི་ཕྱིར། འདིར་ཉེར་བསྔོགས་མི་ལྕོགས་པ་མེད་པ་ལ་བརྟེན་ནས་ཉོན་མོངས་པ་རྣམས་སྤོང་དགོས་ཏེ། འདོད་པ་ཉོན་མོངས་རགས། འདིས་ཉེར་
བསྡོགས་ལྷག་མ་རྣམས་དང། དངོས་གཞིའི་སེམས་མ་ཐོབ་པའི་ཕྱིར་འདིས་འདས་ལམ་ལ་བརྟེན་ནས་ཉོན་མོངས་པ་རྣམས་སྤོང་སྟེ། འཇིག་རྟེན་པའི་ལམ་གྱིས་སྲིད་རྩེའི་ཉོན་མོངས་ཅུང་ཟད་
ཀྱང་སྤོང་བར་མི་ནུས་པའི་ཕྱིར་དང། སྲིད་རྩེའི་གོང་ས་ལ་ཞི་བ་དང། སྲིད་རྩེ་ལ་རགས་པར་ལྟ་བའི་ལམ་ནི་མེད་པའི་ཕྱིར་ཏེ། སྲིད་རྩེ་ལ་གོང་ས་མེད་པའི་ཕྱིར་ཏེ། མཛོད་ལས་འཇིག་རྟེན་
འདས་ཀྱིས་སྲིད་རྩེ་ལ། །ཆགས་བྲལ་གཞན་ལ་རྣམ་པ་གཉིས་།ཞེས་སྲེད་རྩེའི་ཉོན་མོངས་པ་འདས་ལམ་ཁོ་ནས་སྤོང་ཚུལ་དང། ཅི་ཡང་མེད་མན་ཆད་ཀྱི། ཉོན་མོངས་རྣམས་འཇིག་རྟེན་པ་དང་

[227B]ཤིང། མཛོད་ལས། སྲིད་རྩེ་ལས་སྐྱེས་བཟོད་པ་ཡིས། །གཞོམ་བྱ་མཐོང་བས་སྤང་བྱ་ཉིད། །ལྷག་སྐྱེས་མཐོང་དང་སྒོམ་གཉིས་ཀྱིས། །ཞེས་
སྲིད་རྩེའི་མཐོང་སྤང་མཐོང་ལམ་ཁོ་ནས་སྤོང་བ་དང། ས་གཞན་རྣམས་ཀྱི་མཐོང་སྤང་ཉོན་མོངས་མཐོང་སྒོམ་གྱི་ལམ་གཉིས་ཀྱིས་སྤོང་ཚུལ་གསུངས་པའི་ཕྱིར། འདིའི་སྤང་བྱ་སྤོང་ཚུལ་གྱི་ཁྱད་པར་བཞག་
ཏུ་ཡོད་དེ། ས་དགུའི་སྒོམ་སྤང་ཆེན་པོའི་ཆེན་པོ་དགུ་ཅིག་ཅར་དུ་སྤོང་བ་ནས་མཐར་ཆུང་དུའི་ཆུང་དུ་དགུ་ཅིག་ཅར་དུ་སྤོང་བའི་ཕྱིར་ཏེ། འདིས་ཁམས་གསུམ་བདག་མེད་པའི་རྣཾ་པ་ཅན་དུ། དུས་ཅིག་ཅར་
དུ་སྒོམ་ནུས་པའི་ཕྱིར་ཏེ། འདི་རྒྱུན་ཞུགས་གཞན་ལས་དབང་པོ་རྣོ་བའི་ཕྱིར། ཀུན་བཏུས་ཀྱི་འགྲེལ་བར། རྣམ་པས་ཞེས་བྱ་བ་ནི་སྒོམ་པས་སྤང་བར་བྱ་བ་འདོད་པ་དང། གཟུགས་དང། གཟུགས་
མེད་པ་ནི་སྤྱོད་པ་ཆེན་པོའི་ཆེན་པོ་ཅིག་ཅར་དུ་སྤོང་བ་དང་དེ་བཞིན་དུ་ཆུང་དུའི་ཆུང་དུའི་བར་དུ་སྟེ། མཐོང་བས་སྤང་བར་བྱ་བ་བཞིན་ནོ། །འཇིག་རྟེན་པའི་ལམ་བཞིན་དུ། སའི་རྣམ་པའི་བྱེ་བྲག་གིས་སྤོང་
པ་ནི་མ་ཡིན་ནོ། །ཞེས་བྱ་བའི་ཐ་ཚིག་གོ་འདིར་ཁུངས་ནི་སོར་མོའི་རྩེ་མོའི་མདོ་ལས། གཟུགས་གང་ཅི་ཡང་རུང་སྟེ་ཞེས་བྱ་བ་ནས། རྣམ་པར་ཤེས་པའི་བར་དུ་འདས་པ་དང་མ་འོངས་པ་དང་ད་

[228A]༄༅། །ལྟར་བྱུང་བ་ཞེས་རྒྱ་ཆེར་བྱུང་བ་ནས། རྒྱང་རིང་པོ་དང་ཐག་ཉེ་བ་ཞེས་བྱ་བའི་བར་དུ་དེ་ཐམས་ཅད་གཅིག་ཏུ་སྡུས་ཏེ། ཆ་གཅིག་ཏུ་བྱེ་དོ། །གཅིག་ཏུ་ཟླུམ་མོ། གཅིག་ཏུ་སྡོམ་མོ་ཕུང་པོ་གཅིག་ཏུ་བྱེ་དོ། །ཆོས་གཅིག་
ཏུ་བྱས་ཤིང་ཕུང་པོ་གཅིག་གི་བར་དུ་བྱས་ནས་འདི་ལྟར་ཡང་དག་པར་སློབ་སྟེ། འདི་ཐམས་ཅད་མི་རྟག་པ། འདི་ཐཾད་ཤིན་ཏུ་སྡུག་བསྔལ་བའོ། །ཞེས་རྒྱ་ཆེར་གསུངས་པ་ལྟ་བུའོ། །ཞེས་གསུངས་སོ། །ཉན་ཐོས་ཀྱི་སྤང་བྱ་ཅིག་ཅར་
བའི་འབྲས་བུ་ནི། འབྲས་བུ་ཐོག་མཐའ་གཉིས་ཁོ་ན་ལ་འཇོག་རིགས་ཏེ། འབྲས་བུ་བར་པ་གཉིས་ལ་འཇོག་པར་མི་རིག་པའི་ཕྱིར་ཏེ་ཕྱིར་འོང་ཡིན་ན། འདོད་ཉོན་དྲུག་པ་སྤངས་ཤིང་གོང་མའི་སྒོམ་སྤང་ཉོན་མོང་དྲུག་
བ་མ་སྤངས་པས་ཁྱབ། ཕྱིར་མི་འོང་ཡིན་ན། འདོད་ཉོན་དགུ་པ་སྤངས་ཤིང་གོང་མའི་ཉོན་མོངས་དགུ་པ་མ་སྤང་དགོས་པའི་ཕྱིར། ཁྱབ་སྟེ། འདོད་ཉོན་དྲུག་པ་སྤངས་པའི་ཅིག་ཅར་བའི་ཉན་ཐོས་ཡིན་ན། སྲིད་ཉོན་དྲུག་པ་སྤངས་པས་
ཁྱབ༑ འདོད་ཉོན་དགུ་པ་སྤངས་པའི་ཅིག་ཅར་བའི་ཉན་ཐོས་ཡིན་ན་ཡང། སྲིད་ཉོན་དགུ་པ་སྤངས་པས་ཁྱབ་པའི་ཕྱིར་ཏེ། ཀུན་བཏུས་ཀྱི་འགྲེལ་བར། དོན་འབྲས་བུ་དང་པོ་དང་ཐ་མ་གཉིས་ཁོ་ན་ལ་གདགས་ཏེ། དེ་གཉིས་ནི་ཁམས་གསུཾ་པའི་
མཐོང་བ་དང་སྒོམ་བས་སྤངས་པར་བྱ་བ་ཐཾད་མ་ལུས་པར་སྤངས་པས་རབ་ཏུ་ཕྱེ་བའི་ཕྱིར་གོ་རིམ་བཞིན་ནོ། །བར་དག་ལ་མི་གདགས་ཏེ། དེ་དག་ནི་བདེན་པ་མཐོང་བས་སྤང་བར་བྱ་བ་དང་སྒོམ་པས་སྤང་བར་བྱ་བ་འདོད་པ་ན་སྤྱོང་བ་ཉིད་ལྷག་མ་དང་

[228B] ལྷག་མ་མེད་པར་སྤངས་པས་རབ་ཏུ་ཕྱེ་བའི་ཕྱིར་རོ། །ཅིག་ཅར་ངེས་པར་འབྱིན་པའི་དབང་དུ་བྱས་ནས། རྣམ་པར་འབྱེད་པའི་མདོ་ལས་རྒྱུན་ཏུ་ཞུགས་པའི་འོག་ཏུ་དགྲ་བཅོམ་པ་རྣམ་པར་
དག་པར་རིག་པར་བྱའོ། །ཞེས་འབྱུང་ངོ། །ཞེས་གསུངས་སོ། །འདི་ནི་ཀུན་གཞི་དང་ཉོན་ཡིད་མི་བཞེད་པ་རྣམས་ཀྱི་ལུགས་ཡིན་ལ་བཞེད་པ་རྣམས་ཀྱི་ལུགས་ལྟར་ན་འདི་ལྟར་འཆད་དགོས་ཏེ། དེ་དག་
གི་ལྟར་ན་ཁམས་གསུམ་གྱི་ཉོན་ཡིད་རིམ་གྱིས་སྤངས་པ་མི་སྲིད་པའི་ཕྱིར་ཏེ། སྲིད་རྩེའི་ཉོན་མོངས་སྤངས་པ་དང། ཁཾས་གསུཾ་གྱི་ཉོན་ཡིད་སྤངས་པ་དུས་མཉམ་པའི་ཕྱིར། དེ་ལྟར་ན་ཡང་འབྲས་བུ་བར་པ་
གཉིས་ལ་གནས་པའི་གང་ཟག་སྤང་བྱ་ཅིག་ཅར་བ་མ་ཡིན་ཏེ། ངེས་འཇུག་ཤེས་སུ་གྱུར་པའི་ཁམས་གསུཾ་གྱི་ཉོན་མོངས་དྲུག་པ་དང་དགུ་པ་རྣམས་རིམ་བཞིན་དུ་སྤོང་དགོས་པ་ཡིན་པའི་ཕྱིར་ཏེ། དེ་རྣམས་
སྤང་བྱ་ཅིག་ཅར་པའི་རྒྱུན་ཞུགས་ལས་དབང་པོ་རྟུལ་བ་ཡིན་པའི་ཕྱིར། འབྲས་བུ་དང་པོ་ལ་སྤང་བྱ་ཅིག་ཅར་བ་བཞག་པའི་རྒྱུ་མཚན་ཡོད་དེ། དེ་ནི་ཁམས་གསུམ་གྱི་མཐོང་སྤང་ཉོན་མོངས་མ་ལུས་
པ་ཅིག་ཅར་དུ་སྤངས་པས་རབ་ཏུ་ཕྱེ་བའི་ཕྱིར། འབྲས་བུ་ཐ་མ་ལ་སྤང་བྱ་ཅིག་ཅར་བ་འཇོགས་པའི་རྒྱུ་མཚན་ཡོད་དེ། དེ་ནི་ཁམས་གསུམ་གྱི་སྒོམ་སྤང་ཉོན་མོངས་མ་ལུས་པ་ཅིག་ཅར་དུ་སྤངས་པས་

[229A]༄༅། །རབ་ཏུ་ཕྱེ་བའི་ཕྱིར། དེས་ན་སྤང་བྱ་ཅིག་ཅར་བ་དང། རིམ་གྱིས་བའི་རྣམ་པར་བཞག་པ་ནི་ཉོན་ཡིད་འཁོར་བཅས་ལས་གཞན་པའི་ཁམས་གསུམ་གྱི་ཉོན་མོངས་རིམ་གྱིས་
སྤོང་བ་དང་ཅིག་ཅར་དུ་སྤོང་བའི་སྒོ་ནས་འཇོགས་པར་བྱེད་དགོས་ཏེ། འདོད་པ་ཁམས་པའི་ཕྱིར་འོང་ལྟ་བུ་ཡིན་ན། འདོད་ཉོན་མ་སྤངས་པས་ཁྱབ་པའི་ཕྱིར་ཏེ། དེ་ཡིན་ན་ཉོན་ཡིད་མ་སྤངས་པས་
ཁྱབ༑ དེའི་རྒྱུད་ཀྱི་ཉོན་ཡིད་འདོད་པའི་སས་སྡུས་ཡིན་ཏེ། ཉོན་ཡིད་ནི་རང་རྒྱུད་ལྡན་གྱི་གང་ཟག་དེ་དང་ས་མཚུངས་པ་ཁོ་ན་ཡིན་པའི་ཕྱིར་ཏེ། སྡུ་བ་ལས། ཉོན་མོངས་པ་དེ་དག་ནི་ལུས་གང་དུ་སྐྱེས་
པ་དེའི་ས་པ་ཉིད་དེ་དེ་ནི་འདུ་ཤེས་མེད་འདུ་ཤེས་མེད་གྱི་སྐྱེ་མཆེད་ལ་འདོད་ཆགས་དང་བྲལ་བ་དག་ཁོ་ནས་ཅིག་ཅར་དུ་སྤོངས་པར་བྱའི་དེ་ལས་གཞན་པའི་ཉོན་མོངས་པ་དག་ད་ལྟ་རིམ་གྱིས་སྤོང་
བ་ནི་མ་ཡིན་ནོ། །ཞེས་གསུངས་ཤིང། སུམ་ཅུ་པར། གང་དུ་སྐྱེས་པ་དེའི་འོ་ཞེས་གསུངས་པའི་ཕྱིར། དེས་ན། སྲིད་ཉོན་བརྒྱད་པ་སྤངས་པའི་ཕྱིར་འོང་ཡོད་དེ། འདོད་ཉོན་བརྒྱད་པ་སྤངས་པའི་
ཕྱིར་འོང་ཡོད་པ་གང་ཞིག་འདོད་ཉོན་བརྒྱད་པ་སྤངས་ན་སྲིད་ཉོན་བརྒྱད་པ་སྤངས་དགོས་པའི་ཕྱིར། དང་པོ་གྲུབ་སྟེ། ཕྱིར་འོང་འབྲས་གནས་ཁྱད་པར་ཅན་ཚེ་ཅིག་བར་ཆད་ཅིག་པ་ཡོད་པའི་ཕྱིར་

[229B] འདོད་ཉོན་དགུ་པ་སྤངས་ན་སྲིད་ཉོན་དགུ་བ་སྤོང་དགོས་པའི་ཕྱིར་ཏེ། འདོད་ཉོན་དགུ་པ་སྤངས་ན་འདོད་ཉོན་སྤངས་པས་ཁྱབ། འདོད་ཉོན་སྤང་ན་སྲིད་རྩེའི་ཉོན་མོངས་སྤངས་དགོས་པའི་ཕྱིར། དང་པོ་གྲུབ་སྟེ། སྲིད་ཉོན་དགུ་པ་སྤངས་ན་སྲེད་རྩེའི་
ཉོན་མོངས་སྤང་དགོས་པ་གང་ཞིག་རྒྱུ་མཚན་མཚུངས་པའི་ཕྱིར། གོང་གི་རྟཊ་གཉིས་པ་གྲུབ་སྟེ། འདོད་པའི་ཉོན་ཡི་དང་སྲིད་རྩེའི་ཉོན་ཡིད་རིམ་བཞིན་དུ་སྤངས་པའི་གང་ཟག་མི་སྲིད་པ་གང་ཞིག་འདོད་པའི་ཉོན་ཡིད་འཁོར་གྱི་འདོད་ཉོན་དེ་ལ་ཡང་ཆུང་ངུའི་
ཆུང་དུ་ལ་སོགས་པ་དགུའི་རྣཾ་གཞག་འཐད་པའི་ཕྱིར། འདོད་པའི་ཉོན་ཡིད་འཁོར་གྱི་ཉོན་མོངས་དེ། འདོད་པའི་ཉོན་མོངས་ཡིན་པ་གང་ཞིག། དེ་རྣཾས་ཀྱི་གཉེན་པོར་གྱུར་བའི་སྒོམ་ལཾ་བར་ཆད་མེད་ལཾ་ཆེན་པོའི་ཆེན་པོ་སོགས་དགུའི་རྣཾ་གཞག་འཐད་པའི་ཕྱིར་ཏེ། འདོད་
པའི་ཉོན་ཡིད་འཁོར་གྱི་ཉོན་མོངས་དེ་དང་འཇུག་ཤེསུ་གྱུར་པའི་འདོད་ཉོན་རྣམས་འདོད་པའི་སས་སྡུས་ཡིན་བ་གང་ཞིག། ཕྱི་མ་འདི་རྣམ་ཀྱི་གཉེན་པོར་གྱུར་པའི་སྒོམ་ལཾ་དགུ་ཡོད་པའི་ཕྱིར་ཏེ་འདོད་པའི་ཉོན་ཡི་དང། སྲིད་རྩེའི་ཉོན་ཡིད་རིམ་གྱིས་སྤང་པའི་གང་
ཟག་མི་སྲིད་པའི་ཕྱིར་ཏེ། སྡུ་བར། དེ་ནི་འདུ་ཤེས་མེད་འདུ་ཤེ་མེད་མིན་སྐྱེ་མཆེད་ལ་འདོད་ཆགས་དང་བྲལ་བ་དག་ཁོ་ནས་སྤང་བར་བྱའི་དེ་ལས་གཞན་པའི་ཉོན་མོངས་བ་དག་དེ་ལྟར་རིམ་གྱིས་སྤོང་བ་ནི་མ་ཡིནོ། །ཞེས་གསུངས་པའི་ཕྱིར། འདོད་ཉོན་དགུ་པ་
མ་སྤངས་པའི་ཕྱིར་མི་འོང་མི་སྲིད་པའི་ཕྱིར་ཏེ། འདོད་ཉོན་དགུ་པ་སྤངས་ན་སྲིད་ཉོན་དགུ་བ་སྤང་དགོས་པ་གང་ཞིག་སྲིད་ཉོན་དགུ་པ་སྤངས་པའི་ཕྱིར་མི་འོང་མི་སྲིད་པའི་ཕྱིར། འདོད་ཉོན་དགུ་པ་སྤངས་པའི་ཕྱིར་མི་འོད་སྲིད་ཅིང། སྲིད་ཉོན་བརྒྱད་པ་སྤངས་པའི་ཕྱིར་

[230A]༄༅། །འོང་མི་སྲིད་པར་བཤད་པ་དང་འགལ་སྙམ་ན་སྐྱོན་མེད་དེ། སྔ་མ་ནི་འཇུག་ཤེས་སུ་གྱུར་བའི་འདོད་ཉོན་དགུ་བ་ལ་དགོངས་ལ། ཕྱི་མ་དེ་ནི་རགས་རྩིས་ཀྱི་དབང་དུ་མཛད་པའི་ཕྱིར། དེ་
རྣམས་ནི་རྣམ་ཤེས་ཚོགས་བརྒྱད་བཞེད་པའི་སེམས་ཙམ་པ་རྣམས་ཀྱི་ལུགས་ཡིན་ལ། སྔ་མ་རྣམས་ནི་རྣམ་ཤེས་ཚོགས་བརྒྱད་མི་བཞེད་པའི་དབུ་མ་རང་བརྒྱུད་པ་རྣམས་ཀྱི་ལུགས་ཡིན་པས་
གྲུབ་མཐའ་སོ་སོའི་རྣམ་བཞག་ལ་མཁས་པར་བྱའོ། །འདིའི་མྱང་འདས་སྔོན་དུ་བྱེད་ཚུལ་གྱི་ཁྱད་པར་བཞག་ཏུ་ཡོད་དེ། དབང་པོ་ཆེས་རྣོ་བ་དང་འབྲིང་དང་རྟུལ་བའི་ཁྱད་པར་གྱིས། རྒྱུན་
ཞུགས་ཀྱི་འབྲས་བུ་ཐོབ་པའི་ཚེ་དེ་ཉིད་དང། དེ་ནས་ཤི་འཕོས་པའི་བར་སྲིད་དང། དེ་ནས་འདོད་པའི་སྐྱེ་སྲིད་བླངས་ཏེ་སངས་རྒྱས་འབྱུང་བ་དང་འཕྲད་ན་ཉན་ཐོས། མ་འཕྲད་ན་རང་རྒྱལ་དུ་འགྱུར་
བའི་ཕྱིར་ཏེ་དེ་ལྟ་བུའི་སྨོན་ལམ་རྣམ་པར་དག་པ་བཏབ་པའི་ཕྱིར། སྤང་བྱ་ཅིག་ཅར་བའི་རྒྱུན་ཞུགས་རང་རྒྱལ་གྱི་ལམ་དུ་འཇུག་པའི་ཚེ་རང་རྒྱལ་གྱི་ཚོགས་ལམ་ཁོ་ན་ནས་འཇུག་དགོས་
ཏེ༑ རང་རྒྱལ་གྱི་ལམ་ལྔ་པོའི་གོ་རིམ་མཐའ་ཅིག་ཏུ་ངེས་པའི་ཕྱིར་ཏེ། སྤྱིར་ལམ་ལྔའི་གོ་རིམ་མཐའ་ཅིག་ཏུ་ངེས་པའི་ཕྱིར་ཁོ་ན་རེ། འདོད་པའི་བར་ངོའི་རྟེན་ལ་མྱང་

[230B] བར་དོ་ཚེ་ཤིན་ཏུ་ཐུང། རྒྱུན་ཞུགས་ཀྱི་སྤང་བྱའི་གཙོ་བོ་མང་བའི་ཕྱིར། ཞེ་ན་མ་ཁྱབ་སྟེ། དེ་ནི་བྱེ་བྲག་ཏུ་སྨྲ་བའི་འདོད་པ་ཡིན་པའི་ཕྱིར། ཞེས་ཀུན་མཁྱེན་གཉིས་པ་
དར་མ་རིན་ཆེན་གྱིས་ཀུན་བཏུས་ཀྱི་ཊིཀ་ཆེན་དུ་གསུངས་པའི་ཕྱིར། བཞི་པས་མཚམས་ནི། ལམ་རྗེས་ཤེས་ནས་སྲིད་ཉོན་དགུ་བའི་དངོས་གཉེན་ལ་གནས་པའི་བར་ན་ཡོད། ལྔ་པ་སྒྲ་བཤད་ནི། མྱ་ངན་ལས་
འདས་པ་ཐོབ་པར་བྱེད་པའི་ལམ་གྱི་རྒྱུན་ལ་ཞུགས་པས་རྒྱུན་ཞུགས་ཞེས་བྱ་ལ། ཕྱིར་འོང་དང། ཕྱིར་མི་འོང་རྣམས་ཀྱང་རྒྱུན་ཞུགས་ཡིན་ཡང་སྤྱི་སྒྲ་བྱེ་བྲག་ལ་འཇུག་པའི་དབང་དུ་བྱས་ནས་འབྲས་གནས་དང་
པོ་ཁོ་ན་ལ་རྒྱུན་ཞུགས་སུ་བརྗོད་དེ། གོང་སའི་དགེ་བའི་ལས་རྣམས་བསོད་རྣམས་ཀྱི་ལས་ཡིན་ཡང། འདོད་པའི་དགེ་བ་ཁོ་ན་ལ་བསོད་ནམས་ཀྱི་ལས་ཞེས་བརྗོད་པ་ལྟར་རོ། །ཞེས་རྟེན་ཅིང་འབྲེལ་པར་
འབྱུང་བ་དང་པོ་དང། བརྒྱད་པའི་རྣམ་གཞག་ལས་བཤད་ལ་དིང་སང་དེ་བཞིན་དུ་མི་བཞེང་པར་སྣང་ངོ། །   ༈    ཞུགས་པ་བཤད་པ་དང། འབྲས་གནས་བཤད་པ་གཉིས། དང་པོ་ནི། ཕྱིར་འོང་
གི་འབྲས་བུ་ཐོབ་ཕྱིར་དུ་རྩོན་པའི་སྦྱོར་བ་རྒྱུན་ཆགས་ལ་གནས་པའི་རབ་ཕྱེའི་གང་ཟག་གོ་དེ་ལ་དབྱེ་ན་འབྲས་བུ་ཐོད་བརྒལ་བའི་ཕྱིར་འོང་ཞུགས་པ། འབྲས་བུ་རིམ་གྱིས་པའི་ཕྱིར་འོང་ཞུགས་པ་གཉིས་
[231A]༄༅། །དང་པོ་ལ། དབང་རྟུལ་དང་བའི་རྗེས་འབྲང་དང་དབང་རྣོན་ཆོས་ཀྱི་རྗེས་འབྲང་གཉིས། འདིའི་ས་མཚམས་སྦྱོར་ལམ་སྟན་ཅིག་པ་ནས་ཡོད། འབྲས་བུ་རིམ་གྱིས་པའི་ཕྱིར་འོང་
ཞུགས་པ་ལ། དབང་རྟུལ་དད་པས་མོས་པ་དང། དབང་རྣོན་མཐོང་བས་ཐོབ་པ་གཉིས། འདིའི་ས་མཚམས་ལམ་རྗེས་ཤེས་ཐོབ་པ་ནས་འདོད་ཉོན་དྲུག་པ་སྤོང་བའི་བར་ན་ཡོད། གཉིས་པ་ལ་
མཚན་ཉིད། དབྱེ་བ། ས་མཚམས། སྒྲ་བཤད་དང་བཞི། དང་པོ་ནི། ཕལ་ཆེར་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་གོ་མཛོད་ལས་
རྣམ་པ་དྲུག་པ་ཟད་གྱུར་པ། དེ་ནི་ལན་ཅིག་ཕྱིར་འོང་ངོ། །ཞེས་དང། ཀུན་བཏུས་ལས། ལན་ཅིག་ཕྱིར་འོང་བའི་གང་ཟག་གང་ཞེ་ན། སྒོམ་པའི་ཁམ་ལ་འདོད་པ་ན་སྤྱོད་པའི་ཉོན་མོངས་པ་
རྣམ་པ་དྲུག་པ་སྤངས་པའི་ལམ་ལ་གནས་པའི་གང་ཟག་གོ་ཞེས་གསུངས་པའི་ཕྱིར། གཉིས་པ་ལ་དབང་པོའི་སྒོ་ནས་དབྱེ་ན། དབང་བརྟུལ་དད་པས་མོས་པ་དང། དབང་རྣོན་མཐོང་བས་ཐོབ་
པ་གཉིས། འབྲས་བུ་སྔོན་དུ་བྱེད་ཚུལ་གྱི་སྒོ་ནས་དབྱེ་ན་འབྲས་བུ་ཐོད་བརྒལ་བའི་ཕྱིར་འོང་དང། འབྲས་བུ་རིམ་གྱིས་པའི་ཕྱིར་འོང་གཉིས། ཕྱིར་འོང་གང་ཞིག་རྒྱུན་ཞུགས་ཀྱི་འབྲས་བུ་མ་ཐོབ་

[231B] དེ་གང་ཞིག་རྒྱུན་ཞུགས་ཀྱི་འབྲས་བུ་ཐོབ་ཟིན་པས་རབ་ཏུ་ཕྱེ་བ། གཉིས་པའི་མཚན་ཉིད། སྦྱོར་བའི་སྒོ་ནས་དབྱེ་ན་ཕྱིར་འོང་ཙམ་པོ་བ་དང། ཁྱད་པར་ཅན་ཚེ་གཅིག་བར་
ཆད་གཅིག་པ་གཉིས། ཕྱི་མ་འདི་ལ་ཡང་སྤངས་རྟོགས་ཀྱི་ཁྱད་པར། སྐྱེ་བ་ལེན་ཚུལ་གྱི་ཁྱད་པར། འབྲས་བུ་གོང་མ་ལ་ཞུགས་པའི་ཁྱད་པར་དང་གསུམ་ཡོད་དེ། མཛོད་ལས། ཉེས་ཆ་བདུན་ནམ་
བརྒྱད་ཟད་པ། ཚེ་གཅིག་བར་ཆད་གཅིག་པ་དང། གསུམ་པ་ལ་ནི་ཞུགས་པ་ཡིན། ཞེས་སྒོམ་སྤང་དུ་གྱུར་པའི་འདོད་ཉོན་བདུན་ནམ་བརྒྱད་ཟད་པ། དགུ་པ་མ་ཟད་པ། འདོད་ལྷའི་སྐྱེ་བའི་
སྲིད་པ་ཅིག་ལེན་ཞིང། སྐྱེ་བའི་སྲིད་པ་གཞན་མི་ལེན་པ། ཕྱིར་མི་འོང་གི་འབྲས་བུར་ཞུགས་པར་བཤད་པའི་ཕྱིར་དང། ཀུན་བཏུས་ལས་ཀྱང། བར་ཆད་གཅིག་པ་གང་ཞེ་ན། ལན་ཅིག་ཕྱིར་འོང་
བ་ལྷ་རྣམས་ཀྱི་ནང་ཉིད་དུ་གང་སྡུག་བསྔལ་གྱི་ཐ་མ་ཐོབ་པའོ། །ཞེས་བཤད་དོ། །གསུམ་པ་ནི། ལམ་རྗེས་ཤེས་ནས། འདོད་ཉོན་དགུ་པ་སྤོངས་བའི་བར་ན་ཡོད། བཞི་པ་ནི། ཕྱིར་འོང་གི་འབྲས་བུ་ཐོབ་
རྗེས་སུ་འདོད་པར་ལས་ཉོན་གྱི་དབང་གིས་ལན་ཅིག་ཕྱིར་འོང་བའི་དོན་གྱིས་ལན་ཅིག་ཕྱིར་འོང་ཞེས་བྱ་ལ། འདི་ཡང་སྒྲ་བཤད་པ་ཙམ་ཡིན་ཏེ། འདོད་པར་ལས་ཀྱི་དབང་གིས་སྐྱེ་བ་མི་ལེན་པར། ཚེ་དེ་

[232A]༄༅། །ཉིད་པ་ཡོངས་སུ་མྱ་ངན་ལས་འདའ་བའི་ཕྱིར་འོང་དང། འདོད་པར་ལྷའི་སྐྱེ་སྲིད་བླངས་པའི་རྗེས་སུ་མིའི་སྐྱེ་སྲིད་ལེན་པར་འགྱུར་བའི་ཕྱིར་འོང་ཡོད་ཅིང། རིགས་མཐུན་གྱི་སྐྱེ་
བ་གཉིས་མི་ལེན་པའི་དོན་གྱིས་ལན་ཅིག་ཕྱིར་འོང་ཞེས་བརྗོད་ཀྱིས། ལན་གཉིས་ཕྱིར་འོང་ཞེས་མ་བརྗོད་དེ། མཛོད་འགྲེལ་ལས་ལྷ་དག་གི་ནང་དུ་སོང་ནས་མིའི་འཇིག་རྟེན་དུ་ལན་ཅིག་ཕྱིར་འོང་བའི་ཕྱིར། ལན་
ཅིག་ཕྱིར་འོང་བ་སྟེ། དེ་ཕན་ཆད་དུ་འགྲོ་བ་མེད་པའི་དོན་ཏོ་།ཞེས་གསུངས་པའི་ཕྱིར།    ༈    འབྲས་གནས་བཤད་པ་གཉིས། དང་པོ་ནི། ཕྱིར་མི་འོང་གི་འབྲས་བུ་ཐོབ་
ཕྱིར་དུ་བརྩོན་པའི་སྦྱོར་བ་རྒྱུན་ཆགས་ལ་གནས་པའི་རབ་ཏུ་ཕྱེ་བའི་གང་ཟག་གོ་དེ་ལ་འབྲས་བུ་ཐོད་བརྒལ་བའི་ཕྱིར་མི་འོང་ཞུགས་པ། འབྲས་བུ་རིམ་གྱིས་པའི་ཕྱིར་མི་འོང། དེ་གཉིས་མ་ཡིན་
པའི་ཕྱིར་མི་འོང་ཞུགས་པ་དང་གསུམ། དང་པོ་ལ་དབང་རྟུལ་དད་པའི་རྗེས་འབྲང་དབང་རྣོན་ཆོས་ཀྱི་རྗེས་འབྲང་གཉིས་ཡོད་གཉིས་པ་དང་གསུམ་པ་ལ་དད་མོས། མཐོང་ཐོབ་གཉིས་གཉིས་
ཡོད། དང་པོ་ནི། རྒྱུན་ཞུགས་ཀྱི་འབྲས་བུ་མ་ཐོབ་པ། གཉིས་པ་ནི་རྒྱུན་ཞུགས་ཀྱི་འབྲས་བུ་ཐོབ་པ། གསུམ་པ་ནི་རྒྱུན་ཞུགས་ཀྱི་འབྲས་བུ་མ་ཐོབ་ཅིང་ཕྱིར་འོང་གི་འབྲས་བུ་ཐོབ་པ་སྟེ། དཔེར་ན་ཐོད་

[232B]།ཐོད་བརྒལ་བའི་ཕྱིར་འོང་དང་ཕྱིར་མི་འོང་གི་ཞུགས་པ་གཉིས་ནི་སྦྱོར་ལམ་སྟན་ཅིག་པ་ནས་ལམ་རྗེས་བཟོད་ཀྱི་བར་ན་ཡོད། གཞན་གསུམ་ནི་ལམ་རྗེས་
ཤེས་ཐོབ་ཟིན་པ་ནས་འདོད་ཉོན་དགུ་པ་སྤོང་བའི་བར་ན་ཡོད་གཉིས་པ་ལ། མཚན་ཉིད། དབྱེ་བ། སོ་སོའི་རང་བཞིན། འཕྲོས་དོན། ས་མཚམས་སྒྲ་བཤད་པ་དང་དྲུག་དང་པོ་ནི། ཐ་མའི་ཆ་མཐུན་ལྔ་སྤངས་
པས་རབ་ཏུ་ཕྱེ་བའི་དགེ་སྤྱོད་ཚུལ་གྱི་འབྲས་བུ་ལ་གནས་པའི་གང་ཟག་གོ་དེ་ལྔ་ནི། མཐོང་སྤངས་ཀུན་སྦྱོར་གསུམ། འདོད་པ་ལ་འདུན་པ། གནོད་སེམས་རྣམས་ཡིན་ལ། དང་པོ་གསུམ་གྱིས་རང་རྒྱུད་ལྡན་
གྱི་གང་ཟག་འགྲོ་བ་ཐ་མ་སོ་སྐྱེ་ལ་ཀུན་ཏུ་སྦྱོར། ཕྱི་མ་གཉིས་ཀྱིས་རང་རྒྱུད་ལྡན་གྱི་གང་ཟག་ཁམས་ཐ་མ་འདོད་པའི་ཁམས་ལ་ཀུན་ཏུ་སྦྱོར་བའི་ཀུན་སྦྱོར་ཞེས་བྱ་སྟེ། ཀུན་བཏུས་ལས་ཕྱིར་མི་འོང་བའི་གང་ཟག་
གང་ཞེ་ན། གང་སྒོམ་པའི་ལམ་ལ་འདོད་པ་ན་སྤྱོད་པའི་རྣམ་པ་དགུ་པ་སྤངས་པའི་ལམ་ལ་གནས་པའི་གང་ཟག་གོ། གང་གི་ཚེ་འདོད་པ་ན་སྤྱོད་པའི་སྒོམ་པས་སྤངས་པར་བྱ་བ་ཐམས་ཅད་སྤངས་པའི་ཕྱིར་མི་འོང་
བར་འགྱུར་ན་ཅིའི་ཕྱིར་ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་ལྔ་སྤངས་པས་ཕྱིར་ཨི་འོང་བ་ཞེས་བྱ་ཞེ་ན་གཙོ་བོ་བསྡུ་བའི་ཕྱིར་རོ། །ཅིའི་ཕྱིར་གཙོ་བོ་ཞེས་བྱ་ཞེ་ན། འགྲོ་བ་ཐ་མའི་རྒྱུ་ཡིན་པ་དང། ཁམས་ཐ་

[233A]༄༅། །མའི་རྒྱུ་ཡིན་པའི་ཕྱིར་ཞེས་དང། མཛོད་ལས། དེ་དགུ་ཟད་པ་ཕྱིར་མིའོ། ཞེས་བཤདོ། །གཉིས་པ་ལ། དབང་པོའི་སྒོ་ནས་དབྱེ་ན། ཕྱིར་མི་འོང་དད་མོས་དང། མཐོང་ཐོབ་གཉིས་འབྲས་བུ་སྔོན་དུ་བྱེད་ཚུལ་གྱི་སྒོ་ནས་དབྱེ་ན། ཐོད་བརྒལ་དང། རིམ་
གྱིས་པ། དེ་ལས་གཞན་བ་གསུཾ་སྦྱོར་བའི་སྒོ་ནས་དབྱེ་ན་ཙམ་ཁྱད་གཉིས། ཡོན་ཏན་སྔོན་དུ་བྱེད་ཚུལ་གྱི་སྒོ་ནས་དབྱེ་ན་ལུས་མངོན་བྱེད་དང་དེ་མིན་པ་གཉིས། མྱང་འདས་མངོན་དུ་བྱེད་ཚུལ་གྱི་སྒོ་ནས་དབྱེ་ན། མཐོང་
ཆོས་ཞི། འདོད་པར་ཚེ་ཡོང་གྱུར། གཟུགས་སུ་ཉེར་འགྲོ། གཟུགས་མེད་ཉེར་འགྲོ་དང་བཞིའོ། །གསུམ་པ་ནི། ཕྱིར་མི་འོང་གང་ཞིག་།དབང་རྟུལ་དད་པའི་རྗེས་འབྲང་དག་གི་ཞུགས་པས་
ཐོབ་པ། གང་ཞིག་དབང་རྣོན་ཆོས་ཀྱི་རྗེས་འབྲང་གི་ཞུགས་པས་ཐོབ་པ། དེ་གང་ཞིག་འབྲས་བུ་དང་པོ་གཉིས་གང་ཡང་མ་ཐོབ་པས་རབ་ཏུ་ཕྱེ་བ། གང་ཞིག་གཉིས་ཀ་ཐོབ་ཟིན་པས་རབ་ཏུ་
ཕྱེ་བ། གང་ཞིག་ཕྱིར་འོང་གི་འབྲས་བུ་ཐོབ་ཅིང་རྒྱུན་ཞུགས་ཀྱི་འབྲས་བུ་མ་ཐོབ་པའི་རབ་ཏུ་ཕྱེ་བ། དཔེ་ན་ཐོད་བརྒལ་བའི་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་ལྟ་བུ་གང་ཞིག་རང་
གི་འབྲས་བུ་གོང་མ་ལ་མ་ཞུགས་པས་རབ་ཏུ་ཕྱེ་བ་དང། གང་ཞིག་ཞུགས་པས་རབ་ཏུ་ཕྱེ་བ། གང་ཞིག་མཐོང་ལམ་ཐོབ་པའི་ཚེ་དེ་ཉིད་ལ་མྱང་འདས་སྔོན་དུ་བྱེད་པར་ནུས་པས་རབ་ཏུ་ཕྱེ་བ། གང་ཞིག་

[233B]ཏུ་ཕྱེ་བ། མཛོད་ལས། འདོད་པར་ཚེ་ཡོངས་གྱུར་པའི་འཕགས་ཁམས་གཞན་དུ་ནི་འགྲོ་བ་མེད། ཅེས་གསུངས། གང་ཞིག་
འགོག་སྙོམས་ཐོབ་ཟིན་གྱིས་རབ་ཏུ་ཕྱེ་བ། མཛོད་ལས། འགོག་པ་ཐོབ་པའི་ཕྱིར་མི་འོང། ལུས་ཀྱིས་མངོན་སུམ་བྱེད་པར་འདོད། ཅེས་དང། ཀུན་བཏུས་ལས། ལུས་ཀྱི་མངོན་སུམ་དུ་
བྱེད་པ་གང་ཞེ་ན། གང་སློབ་པའི་རྣམ་པར་ཐར་པ་བརྒྱད་ལ་བསམ་གཏན་པའི་གང་ཟག་གོ། ཞེས་དང། གཟུགས་སུ་ཉེར་འགྲོའི་ཕྱིར་མི་འོང་འདི་ལ། འདོད་རྟེན་ཅན་གྱི་ཁྱད་པར་བཤད་པ་དང་
འོག་མིན་དང། སྲིད་རྩེའི་རྟེན་ཅན་གྱི་ཕྱིར་མི་འོང་རྣམས་ཀྱང་གཟུགས་སུ་ཉེར་འགྲོ་སོགས་སུ་བཤད་པའི་ལུགས་ཁྱད་པར་བ་གཉིས་འདུག་པས་ཕྱིར་མི་འོང་གང་ཞིག་ལས་ཉོན་གྱིས་གཟུགས་ཀྱི་སྲིད་པར་
ཕྱིན་ཏེ། མྱ་ངན་ལས་འདའ་བར་འགྱུར་བའི་རིགས་ཅན། འདི་ལ་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ། སྐྱེས་འདའ་བ་གོང་འཕོ་བ་དང་གསུམ་དུ་འབྱེད་པའི་རྒྱུ་མཚན་ནི་ཕྱིར་མི་འོང་གསུམ་
པོ་དེ་ལ། དབང་པོ་རྣོན་པོ་དང། འབྲིང་དང། རྟུལ་བའི་ཁྱད་པར་དང། ལས་ཀྱི་ནུས་པ་ཆུང་བ་དང། འབྲིང་དང། ཆེ་བའི་ཁྱད་པར་དང། ཉོན་མོངས་པ་སྲབ་པ་དང། འབྲིང་དང། འཐུག་པའི་ཁྱད་པར་

[234A]༄༅། །གྱིས་བཞག་སྟེ། མཛོད་ལས། དེ་དག་གི་ནི་ཁྱད་པར་རྣམས་ལས་དབང་ཉོན་མོངས་བྱེ་བྲག་ལས། ཞེས་གསུངས་པའི་ཕྱིར་བར་འདའ་བ་ལ་གསུམ་དུ་གསུངས་པ་དང། སྐྱེས་འདའ་བ་ལ་
གསུམ་དང། གོང་འཕོ་འོག་མིན་འགྲོ་ལ་གསུམ་དུ་འབྱེད་ཚུལ་ཡང་སྔར་བཤད་པ་ལས་རྟོགས་པར་བྱའོ། །གཟུགས་སུ་ཉེར་འགྲོའི་ཕྱིར་མི་འོང་དབང་རྣོན་གང་ཞིག་གཟུགས་ཀྱི་སྐྱེ་བའི་ཀུན་
སྦྱོར་སྤངས་ཤིང། མངོན་པར་འགྲུབ་པའི་ཀུན་སྦྱོར་མ་སྤངས་པར་གཟུགས་ཀྱི་བར་དོའི་རྟེན་ལ་མྱ་ངན་ལས་འདའ་བའི་རིགས་ཅན། ཀུན་བཏུས་ལས། བར་མ་དོར་ཡོངས་སུ་མྱ་ངན་ལས་འདའ་
བ་གང་ཞེ་ན། སྐྱེ་བའི་ཀུན་ཏུ་སྦྱོར་བ་ནི་སྤངས་ལ་མངོན་པར་འགྲུབ་པའི་ཀུན་ཏུ་སྦྱོར་བ་ནི་མ་སྤངས་པ་སྟེ། བར་མ་དོའི་སྲིད་པ་མངོན་པར་འགྲུབ་པ་ན། གང་ལཾ་མངོན་དུ་བྱས་ནས་སྡུག་བསྔལ་གྱི་ཐ་མ་
ཐོབ་པ་དང། བར་མ་དོའི་སྲིད་པ་མངོན་པར་འགྲུབས་ན་སྐྱེ་བའི་སྲིད་པར་འགྲོ་བར་མི་སེམས་པ་ཉིད་ན་གང་ལཾ་མངོན་དུ་བྱས་ནས་སྡུག་བསྔལ་གྱི་ཐ་མ་ཐོབ་པ་དང། མངོན་པར་བསམས་ནས་སྐྱེ་བའི་སྲིད་
པ་ལ་མངོན་པར་འཇུག་སྟེ། སྐྱེ་བའི་སྲིད་པ་ནི་མ་ཐོབ་པ་ན་གང་ལཾ་མངོན་དུ་བྱས་ནས་སྡུག་བསྔལ་གྱི་ཐ་མ་ཐོབ་པའོ་།ཞེས་གསུངས་སོ། །དེས་ན། བར་དོར་འདའ་བའི་ཕྱིར་མི་འོང་དེ་ལ་མྱུར་བར་འདའ་བ་

[234B] དུས་ཡུན་རིང་མོ་ཞིག་ནས་འདའ་བ་དང་གསུམ་ཡོད་དེ། དེ་ལྟར་དུ་སྐྱེས་བུ་དམ་པའི་འགྲོ་བ་བདུན་བསྟན་པའི་མདོ་ལས། མེ་སྟག་གནམ་དུ་ཡར་མ་ཐག་མེད་པར་འགྱུར་
བ་དང། ཡར་ནས་ཅུང་ཟད་ལོན་པ་ན་མེད་པར་འགྱུར་བ་དང། ཡར་ནས་ཡུན་རིང་དུ་ལོན་པས་མེད་པར་འགྱུར་བའི་དཔེ་རྣམ་པ་གསུམ་གྱི་སྒོ་ནས་བསྟན་པའི་ཕྱིར། དཔེ་དེ་ནི། གཟུགས་ཀྱི་བར་དོ་གྲུབ་མ་
ཐག་མྱ་ངན་ལས་འདའ་བར་འགྱུར་བ་དང། དེ་གྲུབ་ནས་ཡུན་ཅུང་ཟད་ལོན་པ་ན་མྱ་ངན་ལས་འདའ་བར་འགྱུར་བ་དང། དེ་གྲུབ་ནས་ཡུན་རིང་དུ་ལོན་ཏེ་སྐྱེ་སྲིད་འགྲུབ་ཏུ་ཉེ་བ་ན་མྱ་ངན་ལས་
འདའ་བ་སྟེ། མདོར་ན་བར་དོའི་ཚེ་སྟོང་དང་བར་དང་མཐའ་མར་མྱ་ངན་འདའ་བ་སྟེ། འདི་དག་ནི་ལྷག་མེད་དུ་མྱ་ངན་ལས་འདའ་ཞིང། སྐྱེས་འདའ་བ་རྣམས་ལྷག་བཅས་སུ་མྱ་ངན་ལས་འདའ་བར་
གསུངས་སོ། །སྐྱེས་འདའ་བ་ལ། གཟུགས་སུ་ཉེར་འགྲོའི་ཕྱིར་མི་འོང་དབང་འབྲིང་གང་ཞིག་གཟུགས་སུ་སྐྱེ་བའི་ཀུན་སྦྱོར་དང། མངོན་པར་འགྲུབ་པའི་ཀུན་སྦྱོར་གཉིས་ཀ་
མ་སྤངས་ཤིང་གཟུགས་ཀྱི་སྐྱེ་སྲིད་གཅིག་ཁོ་ན་བླངས་ཏེ་མྱ་ངན་ལས་འདའ་བའི་རིགས་ཅན་ནོ། །དབྱེ་ན། སྐྱེ་བའི་སྲིད་པ་དེའི་སྟོད་དང། བར་དང། མཐའ་

[235A]༄༅། །མར་མྱ་ངན་ལས་འདའ་བ་དང་གསུམ། སྐྱེས་ཙམ་ནས་འདའ་བ། མངོན་པར་འདུ་བྱེད་མེད་པར་འདའ་བ། མངོན་པར་འདུ་བྱེད་དང་བཅས་ཏེ་མྱ་ངན་ལས་འདའ་བ། ཞེས་
བརྗོད་པར་བྱ་སྟེ། ཀུན་བཏུས་ལས། སྐྱེས་ནས་ཡོངས་སུ་མྱ་ངན་ལས་འདའ་བ་གང་ཞེ་ན། གཉིས་ཀར་ཀུན་ཏུ་སྦྱོར་བ་མ་སྤངས་ལ་གཟུགས་ཀྱི་ཁམས་སུ་སྐྱེས་པ་ཙམ་ཉིད་ཀྱིས་གང་ལམ་མངོན་དུ་བྱས་
ནས་སྡུག་བསྔལ་གྱི་ཐ་མ་ཐོབ་པའོ། །མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་གང་ཞེ་ན། གང་སྐྱེས་ནས་མངོན་པར་འདུ་བྱེད་པ་མེད་པར་ལམ་གང་སྔོན་དུ་བྱས་ནས་སྡུག་
བསྔལ་གྱི་ཐ་མ་ཐོབ་པའོ། །མངོན་པར་འདུ་བྱེད་པ་དང་བཅས་པས་ཡོངས་སུ་མྱ་ངན་ལས་འདའ་བ་གང་ཞེ་ན། གང་སྐྱེས་ནས་མངོན་པར་འདུ་བྱེད་པས་ལམ་སྔོན་དུ་བྱས་ཏེ་སྡུག་བསྔལ་གྱི་ཐ་མ་ཐོབ་པའོ་
ཞེས་གསུངས་ལ། རྒྱན་རྩ་བར། མི་འབྱེད་བྱེད་མིན་ཞེས་མ་བརྗོད་པར་བྱེད་དང་བྱེད་མིན་ཞེས་བརྗོད་པ་ནི་སྡེ་བ་སྦྱོར་གྱི་དབང་ལས་ཡིན་ཏེ། དཔེར་ན། མ་ཡིན་ཞེས་མི་བརྗོད་པར་ཡིན་མིན་དང་
ཡོད་མེད་ཅེས་གྲགས་པ་ལྟར་རོ། །གོད་འཕོ་ལ་མཚན་ཉིད། དབྱེ་བ་སོ་སོའི་རང་བཞིན་དང་གསུམ། དང་པོ་ནི། གཟུགས་སུ་ཉེར་འགྲོའི་ཕྱིར་མི་འོང་དབང་རྟུལ་གང་ཞིག་གཟུགས་ཀྱི་སྐྱེ་

[235B]གཉིས་པ་ལ་གོང་འཕོ་འོག་མིན་འགྲོ་དང། སྲིད་རྩེ་མཐར་ཐུག་འགྲོ་གཉིས་སུ་འབྱེད་པའི་རྒྱུ་མཚན་ནི། མཛོད་ལས། དེ་འཕར་ཕྱེད་འཕར་ཐམས་
ཅད་དུ། འཆི་འཕོ་གཞན་སྲིད་རྩེ་མོར་འགྲོ། བསམ་གཏན་སྤེལ་ན་འོག་མིན་འགྲོ། ཞེས་གསུངས་པ་ལྟར། །འདོད་པའི་རྟེན་ལ་གཟུགས་མེད་ཀྱི་ཞི་གནས་གཙོ་བོར་བསྒོམ་པ་དང་བྶཾ་གཏན་བཞི་པ་སྦེལ་
མར་བསྒོམ་པའི་དབང་གིས་ཡིན་ནོ། །གསུམ་པ་ལ་སྲིད་རྩེའི་མཐར་ཐུག་འགྲོ་བཤད་པ་དང། འོག་མིན་འགྲོ་བཤད་པ་གཉིས། དང་པོ་ལ། མཚན་ཉིད། དབྱེ་བ། སྒྲ་བཤད་དང་གསུམ། དང་པོ་ནི་
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་གང་ཞིག་སྲིད་རྩེའི་རྟེན་ལ་མྱ་ངན་ལས་འདའ་བའི་རིགས་ཅན་ནོ། །གཉིས་པ་ནི་དབྱེ་ན་གཟུགས་མེད་དང་པོ་གསུམ་གྱི་རྟེན་ལ་མྱ་ངན་ལས་འདའ་བ་
དང། སྲིད་རྩེ་ཁོ་ནའི་རྟེན་ལ་མྱ་ངན་ལས་འདའ་བ་བཞི་ཡོད་དོ། །སྲིད་རྩེའི་མཐར་ཐུག་འགྲོ་ཞེས་བརྗོད་པ་མི་འཐད་པར་ཐལ། གཟུགས་མེད་དང་པོ་གསུམ་གྱི་རྟེན་ལ་མྱ་ངན་ལས་འདའ་བའི་ཕྱིར་སྙཾ་
ན༑ མ་ཁྱབ་སྟེ། སྲིད་རྩེ་ལས་ཐལ་བར་མི་འགྲོ་བའི་དོན་གྱིས་དེ་ལྟར་དུ་བརྗོད་པ་ཙམ་ཡིན་པའི་ཕྱིར་ཏེ། མཛོད་འགྲེལ་ལས་གོང་དུ་འཕོ་བ་དེ་དག་བར་སྐབས་སུ་ཡང་ཡོངས་སུ་མྱ་ངན་ལས་འདའ་བར་༄༅། །ལྟའོ། །འོག་མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བ་ཉིད་ནི། དེ་ཕན་ཆད་འགྲོ་བ་མེད་པའི་དོན་ཏོ། །ཞེས་གསུངས་པའི་ཕྱིར། རིགས་པ་འདི་ནི་འོག་མིན་འགྲོའི་སྐབས་སུ་ཡང་
ཤེས་པར་བྱའོ། །བཞི་པ་ནི། ཕྱིར་མི་འོང་གི་འབྲས་བུ་ཐོབ་རྗེས་སུ་གཟུགས་ཀྱི་སྐྱེ་བའི་སྲིད་པ་བླངས། སྲིད་རྩེའི་རྟེན་ལ་མྱ་ངན་ལས་འདའ་བའི་དོན་གྱིས། གཟུགས་སུ་ཉེར་འགྲོའི་ཕྱིར་མི་འོང་
གོང་འཕོ་སྲིད་རྩེའི་མཐར་ཐུག་འགྲོ། ཞེས་གསུངས་པའོ། །གཉིས་པ་ལ་མཚན་ཉིད། དབྱེ་བ། སྒྲ་བཤད་པ་དང་གསུམ། དང་པོ་ནི་གཟུགས་སུ་ཉེར་འགྲོའི་ཕྱིར་མི་འོང་གང་ཞིག་འོག་
མིན་གྱི་རྟེན་ལ་མྱ་ངན་ལས་འདའ་བའི་རིགས་ཅན། གཉིས་པ་ལ་འཕར་བ་དང། ཕྱེད་དུ་འཕར་བ་དང། གནས་ཐམས་ཅད་དུ་འཆི་འཕོ་བ་དང་རྣམ་པ་གསུམ། དང་པོ་ནི། དེ་གང་ཞིག་གཟུགས་
ཀྱི་སྐྱེ་བའི་སྲིད་པ་གཉིས་ཁོ་ན་བླངས་ཏེ་མྱ་ངན་ལས་འདའ་བའི་རིགས་ཅན། གཉིས་པ་ནི། དེ་གང་ཞིག་གཟུགས་ཀྱི་སྐྱེ་བའི་སྲིད་པ་གསུམ་བླངས་ནས་མྱ་ངན་ལས་འདའ་བའི་རིགས་ཅན། དེ་གང་
ཞིག། གཟུགས་ཀྱི་སྐྱེ་བའི་སྲིད་པ་བཅུ་དྲུག་བླངས་ཏེ་མྱ་ངན་ལས་འདའ་བའི་རིགས་ཅན། ཚངས་ཆེན་དུ། འཕགས་པ་རྣམས་སྐྱེ་བ་ལེན་པ་མེད་དེ། དེར་གཙོ་བོ་ནི་ཚངས་པ་ཆེན་པོ་གཅིག་བུར་དེས་

[236B] ལྟ་བ་ངན་པའི་གནས་ཡིན་པ་གང་ཞིག་འཕགས་པ་རྣམས་ཚངས་པའི་འཁོར་དུ་སྐྱེ་བ་ལེན་པ་དང། ལྟ་བ་ངན་པ་དང་མི་ལྡན་པའི་ཕྱིར་ཞེས་བྱེ་བྲག་ཏུ་སྨྲ་བ་བཞེད་ལ། འདི་ནི་ཐེག་ཆེན་གྱི་སྡེ་
སྣོད་ཚང་མར་བྱས་པའི་རྣམ་པར་བཞག་པའི་སྔ་མ་ལས་གཞན་ཁོ་ན་ཡིན་ནོ། །མདོར་བསྡུས་ན། བར་དོར་འདའ་བ། སྐྱེས་འདའ་བ་གོང་འཕོ་འོག་མིན་འགྲོ་ཐམས་ཅད་ལ་གཟུགས་ཁམས་གནས་རིག་བཅུ་
བདུན་དུ་སྐྱེ་བ་ལེན་ངེས་བཅུ་བདུན་བཅུ་བདུན་ཡོད་ཅིང། སྐྱེ་བ་ལེན་ཚུལ་ནི། དང་པོ་གཉིས། འདོད་པ་ནས་ཤི་འཕོས་མ་ཐག་བསམ་གཏན་དང་པོར་སྐྱེ་བཤི་འཕོས་མ་ཐག་གཉིས་པར་སྐྱེ་བ། ཤི་
འཕོས་མ་ཐག་གསུམ་པར་སྐྱེ་བ་ནས་བཟུངས་ཏེ་འདོད་པ་ནས་ཤི་འཕོས་མ་ཐག་ཏུ་འོག་མིན་དུ་སྐྱེ་བ་ཡོད་དེ། དེ་རྣམས་གཟུགས་ཀྱི་སྲིད་པ་གཅིག་ཁོ་ན་ལེན་པའི་ཕྱིར། འོག་མིན་འགྲོ་འདི་ལ་
འདོད་རྟེན་ལ་བསམ་གཏན་སྤེལ་མར་བསྒོམ། ཤི་འཕོས་ཚངས་རིས་སུ་སྐྱེས། དེར་ཡང་སྤེལ་སྒོམ་བྱས་ཤིང་ཤི་འཕོས་གནས་གཙང་ལྔ་པོ་གང་རུང་གི་རྟེན་ལ་མྱ་ངན་ལས་འདའ་བ་དང་
ཚངས་རིས་སུ་སྐྱེ་བའི་བར་སྔ་མ་བཞིན་དུ་བྱས་ཤིང། །ཚངས་རིས་ནས་ཤི་འཕོས་ཏེ་གནས་གཙང་གི་སྐྱེ་བ་གཉིས་ཁོ་ན་བླངས་ནས་མྱ་ངན་ལས་འདའ་བ་དང། གཟུགས་ཁམས་གནས་རིགས་

[237A]༄༅། །བཅུ་བདུན་པ་ཐམས་ཅད་དུ་སྐྱེས་ཏེ་མཐར་འོག་མིན་གྱི་རྟེན་ལ་མྱ་ངན་ལས་འདའ་བ་དང། གོང་འཕོ་སྲིད་རྩེའི་མཐར་ཐུག་འགྲོ་ནི། རྒྱུ་སྙོམ་འཇུག་གི་བསམ་གཏན་བཞི་དང། རྒྱུ་
སྙོམ་འཇུག་གི་གཟུགས་མེད་བཞི་བསྒོམ་པ་ལ་བརྟེན་ནས་འདོད་པ་ནས་ཤི་འཕོས་མ་ཐག་ཚངས་རིས་སུ་སྐྱེ་བ་ནས་བཟུང་སྟེ་འབྲས་བུ་ཆེ་བའི་བར་དང། དེ་ནས་གཟུགས་མེད་མུ་བཞིར་སྐྱེས་ཏེ་
མྱ་ངན་ལས་འདའ་བ་ཡིན་ལ། འདིས་གནས་གཙང་དུ་སྐྱེ་བ་ལེན་མི་ནུས་པའི་རྒྱུ་མཚན་ཡོད་དེ། བསམ་གཏན་བཞི་པ་སྤེལ་སྒོམ་མ་བྱས་པའི་ཕྱིར། གསུམ་པ་ནི། ཕྱིར་མི་འོང་གི་འབྲས་བུ་
ཐོབ་པའི་རྗེས་སུ་གཟུགས་ཀྱི་སྐྱེ་བ་སྲིད་པ་སྔ་མ་སྔ་མ་ནས་ཕྱི་མ་ཕྱི་མར་གོང་དུ་འཕོ་ཞིང་འགྲོ་བའི་དོན་གྱིས་ན་གོང་འཕོ་ཞེས་དང། འོག་མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བས་ན། འོག་
མིན་འགྲོ་དང། སྲིད་རྩེའི་མཐར་ཐུག་འགྲོ་ཞེས་བརྗོད་དོ། །བཞི་པ་འཕྲོས་དོན་ལ། བསམ་གཏན་སྤེལ་མར་བསྒོམ་པའི་རྟེན་བཤད་པ་དང། བརྟེན་པ་སྤེལ་བསྒོམ་བཤད་པ་དང་གཉིས། དང་པོ་ནི་
གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་པ་དང། ཕྱིར་མི་འོང་ལུས་མངོན་བྱེད་ཁོ་ནས་བསམ་གཏན་སྤེལ་མར་བསྒོམ་སྟེ། དེ་ལས་གཞན་པའི་ཉན་ཐོས་རྣམས་ཀྱིས་བསམ་གཏན་པའི་

[237B] དེ་ཡང་དང་པོར་འདོད་པའི་ཁམས་སུ་གླིང་གསུམ་གྱི་རྟེན་ལ་བསམ་གཏན་བཞི་པ་སྤེལ་མར་བསྒོམ་ཞིང། ཕྱིས་ནི་གཟུགས་ཁམས་སུ་ཡང་བསྒོམ་པར་བྱེད་དེ་རང་འགྲེལ་
ལས༑ དང་པོར་འདོད་པའི་ཁམས་སུ་གླིང་གསུམ་དག་ཏུ་སྤེལ་བར་བྱེད་ལ། ཕྱིས་ནི་ཡོངས་སུ་ཉམས་པ་གཟུགས་ཀྱི་ཁམས་སུ་སྤེལ་བར་བྱེད་དོ། །ཞེས་གསུངས་པའི་ཕྱིར། གཉིས་པ་ལ་སྤེལ་སྒོམ་
གྱི་སྦྱོར་བ། གྲུབ་པའི་ཚད། སྤེལ་སྒོམ་དངོས། གྲངས་ངེས། སྤེལ་སྒོམ་བྱས་པའི་དགོས་པ་དང་ལྔ། དང་པོ་ནི། སྦྱོར་བ་གཅིག་ཉིད་ཀྱི་རྒྱུན་ཤིན་ཏུ་རིང་པོ་དང་ལྡན་པའི་ཟག་མེད་ཀྱི་བསམ་གཏན་བཞི་
པ་དང། ཟག་བཅས་ཀྱི་བཞི་པ་ཡང་ཟག་མེད་ཀྱི་བཞི་པ་ལ་སྙོམ་པར་འཇུག་དེས་རྗེས་རྒྱུན་ཤིན་ཏུ་ཐུང་བའི་ཟག་མེད་ཀྱི་བསམ་གཏན་བཞི་པ་དང། ཟག་བཅས་ཀྱི་བཞི་པ་དང། ཡང་ཟག་མེད་ཀྱི་བཞི་
པ་ལ་སྙོམས་པར་འཇུག་སྟེ། སྔ་མ་ལ་རིང་སྦྱོར་དང། ཕྱི་མ་ལ་ཉེར་སྦྱོར་ཞེས་གསུངས་ལ། དང་པོར་བསམ་གཏན་བཞི་པ་སྤེལ་བའི་རྒྱུ་མཚན་ཡོད་དེ། འདི་ནི་སེམས་ལས་སུ་རུང་ཞིང་ཏིང་ངེ་འཛིན་
ཤིན་ཏུ་གསལ་བའི་ཕྱིར་ཏེ། འདི་བསམ་གཏན་གྱི་སྐྱོན་བརྒྱད་ལས་གྲོལ་བའི་ཕྱིར་ཏེ། མཛོད་ལས། དང་པོར་བཞི་པ་སྤེལ་བར་བྱེད་ཅེས་གསུངས་པའི་ཕྱིར། གཉིས་པ་ནི། སྦྱོར་བ་གཅིག་ཉིད་

[238A]༄༅། །ཀྱིས་ཟག་མེད་ཀྱི་བསམ་གཏན་བཞི་པ་གཅིག་གི་འཇུག་ཐོགས་སུ་ཟག་བཅས། དེའི་འཇུག་ཐོགས་སུ་ཟག་མེད་ཀྱི་བསམ་གཏན་བཞི་པ་སྐད་ཅིག་མ་ཆ་གསུམ་ལ་ཇི་ལྟར་འདོད་པ་
བཞིན་དུ་སྙོམ་པར་འཇུག་ནུས་པའི་ཚེ་སྤེལ་བསྒོམ་གྲུབ་པ་ཞེས་བྱ་སྟེ། མཛོད་ལས། སྐད་ཅིག་མ་ལ་སྲེས་པས་གྲུབ། ཅེས་གསུངས་པའི་ཕྱིར་ཞེས་ཁ་ཅིག་ཟེར། མི་ཐད་དེ། རྫོགས་པའི་སངས་
རྒྱས་མ་གཏོགས་པས་དེ་ལྟར་བསྒོམ་མི་ནུས་པའི་ཕྱིར། དཔེ་ན་སྦྱོར་བ་གཅིག་ཉིད་ཀྱིས་རྒྱུན་ལྡན་གྱི་ཟག་མེད་ཟག་བཅས་ཟག་མེད་ཀྱི་བསམ་གཏན་བཞི་པ་གསུམ་ལ་འདོད་དགུར་སྙོམས་པར་འཇུག་
ནུས་པའི་ཚེ་སྤེལ་སྒོམ་གྲུབ་སྟེ། རང་འགྲེལ་ལས། སངས་རྒྱས་མ་གཏོགས་སྐད་ཅིག་སྤེལ་བར་མི་ནུས་ཏེ། དེའི་ཕྱིར་རྒྱུན་ཆགས་གསུམ་ལ་ཇི་ཉིད་འདོད་པར་སྙོམས་པར་འཇུག་པའི་སྒོ་ནས་
རྫོགས་པ་ཡིན་ནོ། །ཞེས་བྱ་བར་ལྟའོ། །ཞེས་གསུངས་པའི་ཕྱིར་གསུམ་པ་ནི། བསམ་གཏན་སྤེལ་མར་སྒོམ་པ་ལ་ལྔ་ཡོད། ཆུང་དུ་གསུཾ་སྤེལ། འབྲིང་དྲུག་སྤེལ། ཆེན་པོ་དགུ་སྤེལ། ཤིན་ཏུ་ཆེན་
པོ་བཅུ་གཉིས་སྤེལ། །ཤིན་ཏུ་ཆེས་ཆེན་པོ་བཅོ་ལྔ་སྤེལ་རྣམས་སུ་ཡོད་པའི་ཕྱིར། ཇི་ལྟར་སྤེལ་བའི་ཚུལ་ནི། རང་འགྲེལ་ལས། དང་པོ་ལ་ཟག་པ་མེད་པ་དང། ཟག་པ་དང་བཅས་པ་དང། ཟག་

[238B] སེམས་གསུཾ་མངོན་དུ་བྱེད་དོ། །ཞེས་དང་གཉིས་པ་ལ་ནི་དྲུག་གོ། གསུམ་པ་ལ་ནི་དགུའོ། བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་བཅོ་ལྔ་སྟེ། ཞེས་གསུངས་ལ། འགྲེལ་བཤད་ལས་
གཉིས་པ་ལ་ནི་དྲུག་གོ་ཞེས་བྱ་བ་ནི་ཟག་པ་མེད་པ་དང། ཟག་པ་དང་བཅས་པ་དང། ཟག་པ་མེད་པ་ཞེས་བྱ་བ་གསུམ་དང། ཡང་ཟག་པ་མེད་པ་དང། ཟག་པ་དང་བཅས་པ་དང། ཟག་པ་མེད་པ་ཞེས་བྱ་བ་
གསུམ་སྟེ་དྲུག་ཡིན་ནོ། །གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་བཅོ་ལྔ་སྟེ། ཞེས་བྱ་བ་ཡང་དེ་ཁོ་ན་བཞིན་དུ་ལྟ་བར་བྱའོ། །ཞེས་གསུངས་སོ། །དེ་ཡང་སྦྱོར་བ་གཅིག་ཉིད་
ཀྱིས་སྤེལ་བསྒོམ་སྔ་མ་ནུས་ཤིང། ཕྱི་མ་ཕྱི་མ་མི་ནུས་པའི་དོན་གྱིས་སྤེལ་བསྒོམ་ལྔར་ཕྱེ་བ་ཡིན་ཏེ། མཛོད་ཀྱི་འགྲེལ་བཤད་ངོན་གསལ་ལས། དང་པོ་ལ་ནི། སེམས་གསུམ་མོ། །ཞེས་བྱ་བ་
ནི༑ གང་ཟག་དེ་ལ་ནུས་པ་དེ་ཙམ་ཞིག་ཡོད་པ་སྟེ། དེ་བཞིན་དུ་འོག་མ་རྣམས་ལ་ཡང་བརྗོད་པར་བྱའོ། །ཞེས་གསུངས་ཤིང། བཞི་པ་ནི། བསམ་གཏན་བཞི་པའི་སྤེལ་བསྒོམ་ལ་ལྔར་གྲངས་ངེས་པའི་
རྒྱུ་མཚན་གྱིས་གནས་གཙང་གི་སྐྱེ་བ་ལ་ལྔར་གྲངས་ངེས་པ་ཡིན་ཏེ། མཛོད་ལས། དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །ཞེས་གསུངས་པའི་ཕྱིར། ལྔ་པ་ནི། སྔར་བཤད་ཀྱི་གང་

[239A]༄༅། །ཟག་དེ་དག་གིས་བསམ་གཏན་གྱི་སྤེལ་བསྒོམ་བྱས་པ་ལ་དགོས་པ་ཡོད་དེ། གནས་གཙང་དུ་སྐྱེ་བ་དང། མཐོང་ཆོས་ལ་བདེ་བར་གནས་པ་དང། ཉོན་མོངས་ཀྱིས་ཉམས་དོགས་པའི་
འཇིགས་པ་སྤངས་པའི་དགོས་པ་ཡོད་པའི་ཕྱིར་ཏེ། མཛོད་ལས། སྐྱེ་དང་གནས་པར་བྱ་ཕྱིར་དང། །ཉོན་མོངས་པས་ནི་འཇིགས་ཕྱིར་ཡང། །བསམ་གཏན་བཞི་པ་སྤེལ་མར་བསྒོམ། ཞེས་
གསུངས་པའི་ཕྱིར། ཕྱིར་མི་འོང་རྣམས་གནས་གཙང་དུ་སྐྱེ་བའི་ཕྱིར་དང། དགྲ་བཅོམ་དབང་རྣོན་མཐོང་ཆོས་ལ་བདེ་གནས་འབའ་ཞིག་གི་ཕྱིར་དང། དགྲ་བཅོམ་པ་དབང་རྟུལ་ཉོན་མོངས་
ཀྱི་ཉམས་ཀྱི་དོགས་པའི་འཇིགས་པ་སྤངས་པའི་ཕྱིར་དང། མཐོང་ཆོས་ལ་བདེ་གནས་གཉིས་ཀྱི་ཕྱིར་དུ། བསམ་གཏན་སྤེལ་མར་བསྒོམ་མོ། །གནས་གཙང་དུ་སྐྱེ་བ་ལེན་པའི་རྒྱུའི་གཙོ་བོ་
ནི༑ ཟག་མེད་ཀྱི་བསམ་གཏན་བཞི་པའི་གྲོགས་ཀྱི་ཟིན་བས་ཟག་པ་དང་བཅས་པའི་བསམ་གཏན་བཞི་པ་ཁོ་ན་ཡིན་ཏེ། འདི་ནི་གནས་གཙང་གི་རྣམ་སྨིན་གྱི་ཕུང་པོ་རྣམས་ཀྱི་རྒྱུའི་གཙོ་བོ་ཡིན་
པའི་ཕྱིར་ཏེ་མཛོད་ལས། རྣམ་སྨིན་རྒྱུ་ནི་མི་དགེ་དང། དགེ་བ་ཟག་བཅས་རྣམས་ཁོ་ན། ཞེས་གསུངས་པའི་ཕྱིར། ཟག་མེད་ཀྱི་བསམ་གཏན་བཞི་པ་གནས་གཙང་དུ་སྐྱེ་བའི་རྒྱུའི་གཙོ་བོ་

[239B] དེ་ནི་སྲེད་པའི་བརླན་དང་བྲལ་བའི་ཕྱིར་།དཔེར་ན་བརླན་དང་བྲལ་བའི་ས་བོན་སྐམ་རིལ་བས་མྱུ་གུ་མི་སྐྱེད་པ་བཞིན་ནོ། །དེ་ཡང་རྣམ་འགྲེལ་ལས། སྲིད་པའི་སྲེད་ལས་རྣམ་བརྒལ་བས། ལས་གཞན་
འཕེན་ནུས་མ་ཡིན་ཏེ། ལྷན་ཅིག་བྱེད་པ་ཟད་ཕྱིར་རོ། །ཞེས་གསུངས་པ་ལྟར་རོ། །སྐབས་འདིའི་ཟག་བཅས་ནི། ཉོན་མོངས་པའི་ཟག་བཅས་དང། ཟག་མེད་ནི་ཉོན་མོངས་མེད་པའི་ཟག་མེད་ཡིན་ལ་
དེ་གཉིས་སྤེལ་ནས་བསྒོམ་པས་གཟུགས་ཀྱི་འཁོར་བ་དང། འཕགས་པའི་གོ་འཕང་གཉིས་ཅིག་ཅར་དུ་འགྲུབ་པར་བྱེད་པའོ། །སྒྲ་བཤད་ནི་ཕྱིར་མི་འོང་གི་འབྲས་བུ་ཐོབ་རྗེས་སུ་གཟུགས་ཁམས་ཀྱི་
སྲིད་པར་ཉེ་བར་འགྲོ་བའི་རྒྱུ་མཚན་གྱིས་གཟུགས་སུ་ཉེར་འགྲོའི་ཕྱིར་མི་འོང་ཞེས་བརྗོད་དོ། །གཉིས་པ་ལ། མཚན་ཉིད་དབྱེ་བ་སྒྲ་བཤད་དང་གསུམ། དང་པོ་ནི། ཕྱིར་མི་འོང་གང་ཞིག་གཟུགས་
ཁམས་སུ་ལས་དབང་གིས་མི་འགྲོ་ཞིང། ལས་དབང་གིས་གཟུགས་མེད་ཁོ་ནར་ཕྱིན་ཏེ་མྱ་ངན་ལས་འདའ་བའི་རིགས་ཅན་ནོ། །གཉིས་པ་ལ་སྐྱེས་ཙམ་ནས་འདའ་བ། མངོན་པར་འདུ་
བྱེད་མེད་པར་འདའ་བ། མངོན་པར་འདུ་བྱེད་དང་བཅས་ཏེ་འདའ་བ་གཟུགས་མེད་ཉེར་འགྲོའི་གོང་འཕོ་དང་བཞི་ཡོད་དེ། མཛོད་ལས་གཞན་ནི་གཟུགས་མེད་འགྲོ་རྣམ་བཞི། ཞེས་གསུངས་

[240A]༄༅། །པའི་ཕྱིར། འདི་ལ་བར་འདའ་བ་ནི་མི་འཇོགས་པའི་རྒྱུ་མཚན་ཡོད་དེ། འདི་ལ་གནས་གཞན་ལོག་པ་མི་དགོས་པའི་ཕྱིར་ཏེ་འདི་ན་གཟུགས་མེད་པའི་ཕྱིར། དེས་ན་རང་གང་དུ་ཤི་ས་
དེར་མིང་གཞིའི་ཕུང་པོ་ཙམ་ཞིག་འགྲུབ་པར་འགྱུར་ཏེ། མཛོད་ལས། གཟུགས་མེད་གང་དུ་ཤི་བ་དེར། ཞེས་སོགས་གསུངས་པའི་ཕྱིར་གསུམ་པ་ནི། ཕྱིར་མི་འོང་གི་འབྲས་བུ་ཐོབ་རྗེས་གཟུགས་
མེད་ཁོ་ནར་ཕྱིན་ཏེ་ཡོངས་སུ་མྱ་ངན་ལས་འདའ་བའི་དོན་གྱིས་གཟུགས་མེད་ཉེར་འགྲོའི་ཕྱིར་མི་འོང་ཞེས་བརྗོད་དོ། །ལྔ་པ་ས་མཚམས་ནི་ལམ་རྗེས་ཤེས་ནས་སྲིད་ཉོན་དགུ་པའི་དངོས་གཉེན་བར་ཆད་
མེད་ལམ་ལ་གནས་པའི་བར་ན་ཡོད། དྲུག་པ་ནི། ཅིའི་ཕྱིར་ཕྱིར་མི་འོང་ཞེས་བྱ་ཞེ་ན། འདོད་པར་ལས་དབང་གིས་ཕྱིར་མི་འོང་བའི་དོན་གྱི་ཕྱིར་མི་འོང་ཞེས་བརྗོད་དེ། མཛོད་འགྲེལ་ལས། འབྲས་བུ་ལ་གནས་པ་དེ་ཉིད་རྣམ་པ་
དགུ་སྤངས་པས་ཕྱིར་མི་འོང་བ་ཡིན་པ་རིག་པར་བྱ་སྟེ། འདོད་པའི་ཁམས་སུ་ཕྱིར་མི་འོང་བའི་ཕྱིར་རོ། །ཞེས་གསུངས་པའི་ཕྱིར། བཞི་པ་ལ། ཞུགས་པ་བཤད་པ་དང། འབྲས་གནས་བཤད་པ་
གཉིས། དང་པོ་ནི། ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་རྩོན་བཞིན་པའི་སྦྱོར་བ་རྒྱུན་ཆགས་ལ་གནས་པས་རབ་ཏུ་ཕྱེ་བའི་གང་ཟག་གོ་དབྱེ་ན་སྤང་བྱ་གཅིག་ཅར་བའི་དགྲ་མཚམས་དང་གསུམ། དང་པོ་ནི། གོང་མའི་ཆ་མཐུན་ལྔ་སྤངས་

[240B] སྤང་བྱ་རིམ་གྱིས་པའི་དགྲ་བཅོམ་ཞུགས་པ་གཉིས་དང་པོ་ནི། སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ཁྱད་པར་ཅན་དང་དོན་གཅིག་གཉིས་པ་ནི། ཕྱིར་མི་འོང་འབྲས་གནས་ཁྱད་པར་
ཅན་དང་དོན་གཅིག་གོ་གཉིས་པ་ལ། མཚན་ཉིད། དབྱེ་བ། ས་མཚམས་དང་གསུམ། དང་པོ་ནི། གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་
ཟག་ཀུན་བཏུས་ལས། གང་གི་ཚེ་ཉོན་མོངས་པའི་རྣམ་པ་ཐམས་ཅད་སྤངས་པས་དགྲ་བཅོམ་པར་འགྱུར་ན། ཅིའི་ཕྱིར་གོང་མའི་ཆ་མཐུན་ལྔ་སྤངས་པས་དགྲ་བཅོམ་པ་ཞེས་བྱ་ཞེ་ན། གཙོ་བོ་སྡུ་བའི་
ཕྱིར་རོ། །ཅིའི་ཕྱིར་གཙོ་བོ་ཞེས་བྱ་ཞེ་ན། གོང་མ་ཉོ་བར་ལེན་པའི་རྒྱུ་ཡིན་པའི་ཕྱིར་དང། གོང་ས་ཡོངས་སུ་མི་གཏོང་བའི་རྒྱུ་ཡིན་པའི་ཕྱིར་རོ། །ཞེས་གོང་མ་གཉིས་ཀྱི་འདོད་ཆགས་དེར་སྐྱེ་བའི་
རྒྱུའི་གཙོ་བོ་དང། གོང་མའི་ང་རྒྱལ་མ་རིག་པ་རྒོད་པ་རྣམས་ཁམས་གོང་མའི་འཁོར་བ་མི་གཏོང་བའི་རྒྱུར་གསུངས་སོ། །གཉིས་པ་ལ་ཡོངས་སུ་ཉམས་པའི་ཆོས་ཅན། བདག་བསོད་པའི་ཆོས་
ཅན། །རྗེས་སུ་བསྲུང་བའི་ཆོས་ཅན། གནས་པ་ལས་མི་སྐྱོད་པའི་ཆོས་ཅན། རབ་རྟོགས་ཀྱི་འོས་སུ་གྱུར་པའི་ཆོས་ཅན། མི་གཡོ་བའི་ཆོས་ཅན། ཉོན་མོངས་རྐྱང་པའི་ཆ་ལས་རྣམ་གྲོལ། །གཉིས་ཀའི་༄༅། །ཆ་ལས་རྣམ་གྲོལ། སྤང་བྱ་ཅིག་ཅར་བའི་དགྲ་བཅོམ་སྤང་བྱ་རིམ་གྱིས་པའི་དགྲ་བཅོམ་རྣམས་སུ་ཡོད་ལ། དང་པོ་ལྔ་ནི། དགྲ་བཅོམ་པ་རང་བཞིན་གྱིས་དབང་པོ་རྟུལ་པོར་མཚུངས་ལ་
དེའི་དང་པོ་ནི། ཇི་ལྟར་བྱས་ཀྱང་མཐོང་ཆོས་ལ་བདེ་གནས་ཀྱི་རྟོགས་པ་ལས་ཉམས་པར་འགྱུར་བའི་དགྲ་བཅོམ་པ། གཉིས་པ་ནི་བདག་གསོད་ན་མི་ཉམས་ཤིང། མི་བསོད་ན་ཉམས་པར་འགྱུར་བའི་
དགྲ་བཅོམ་པ། གསུམ་པ་ནི། འདོད་ཡོན་གྱིས་མྱོས་ན་དེ་ལས་ཉམས་པར་འགྱུར་ཞིང། མ་མྱོས་ན། དེ་ལས་ཉམས་པར་མི་འགྱུར་བའི་དགྲ་བཅོམ་པ། བཞི་པ་ནི། དེ་ལས་ཉམས་པར་མི་འགྱུར་ཞིང། །དབང་
པོ་རྣོན་པོར་འཕོ་བར་མི་ནུས་པ། ལྔ་པ་ནི། དེ་ལས་ཉམས་པར་མི་འགྱུར་ཞིང། དབང་པོ་རྣོན་པོར་ཡང་འཕོ་བར་ནུས་པའི་དགྲ་བཅོམ་པའོ། །དྲུག་པ་ནི། དགྲ་བཅོམ་པ་དྲུག་གི་ནང་ན་རང་བཞིན་གྱི་དབང་པོ་
རྣོ་ཞིང་མཐོང་ཆོས་ལ་བདེ་གནས་ཀྱི་རྟོགས་པ་ལས་ཉམས་པར་མི་འགྱུར་བའོ། །མཐོང་ཆོས་ལ་བདེ་གནས་ནི། འཇིག་རྟེན་པའི་བསམ་གཏན་གྱི་བདེ་བ་ཡིན་ཏེ། ཀུན་བཏུས་ཀྱི་འགྲེལ་བར་
བསོད་ཀྱང་རུང་མི་བསོད་ཀྱང་རུང། ཞེས་བྱ་བ་ནི། བདག་གིས་བདག་ཉིད་སྲོག་གཅོད་པའམ། མི་གཅོད་ཞེས་བྱ་བའི་ཐ་ཆིག་གོ་།མཐོང་བའི་ཆོས་ལ་བདེ་བར་གནས་པ་ལས་ཡོངས་སུ་ཉམས་ཞེས་

[241B] འཇིག་རྟེན་པའི་བསམ་གཏན་རྣམས་ལ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། བདུན་པ་དང་བརྒྱད་པ་ནི་འགོག་པའི་སྙོམ་འཇུག་མ་ཐོབ་པའི་དགྲ་བཅོམ་པ་དང། ཐོབ་ཟིན་གྱི་དགྲ་
བཅོམ་རྣམས་ལ་བརྗོད་དེ། མཛོད་ལས། འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་གཅིག་ཤོས་སོ། །ཞེས་དང། ཀུན་བཏུས་ལས་གཉིས་ཀའི་ཆ་ལས་རྣམ་པར་གྲོལ་བ་
གང་ཞེ་ན། གང་མི་སློབ་པའི་རྣམ་པར་ཐར་པ་ལ་བསམ་གཏན་པའི་གང་ཟག་གོ་ཞེས་གསུངས་པའི་ཕྱིར། དགུ་པ་དང་བཅུ་པས་འདོད་ཉོན་སྤངས་པའི་ཚེ་སྲིད་ཉོན་སྤངས་པའི་ཉན་ཐོས་དགྲ་
བཅོམ་པ་དང། འདོད་ཉོན་སྤངས་རྗེས་སུ་སྲིད་ཉོན་སྤངས་པའི་དགྲ་བཅོམ་པ་རྣམས་ལ་བརྗོད་དོ། །གསུམ་པ་ནི། སྲིད་ཉོན་དགུ་པ་སྤངས་པའི་ཉན་ཐོས་ཀྱི་རྣམ་གྲོལ་ལམ་ཐོབ་པ་ནས། ལམ་གཞན་
མ་ཐོབ་པའི་བར་ན་ཡོད་དེ། མཛོད་ལས། དགུ་པའི་བར་ཆད་མེད་ལམ་ཡང། །དེ་ནི་རྡོ་རྗེ་ལྟ་བུ་ཡིན། །དེ་ཟད་ཐོབ་དང་ཟད་པ་ཤེས་།དེ་ཚེ་དེ་མི་སློབ་དགྲ་བཅོམ། །ཞེས་གསུངས་པའི་ཕྱིར། །
འབྲས་བུ་དང་པོ་དང་ཐ་མ་གཉིས་ལ་ཐོད་རྒལ་བ་དང་ཆགས་བྲལ་སྔོན་སོང་མ་བཤད་པར་བར་པ་གཉིས་ལ་བཤད་པ་མི་ཐད་པར་ཐལ། དེ་ལ་ཤེས་བྱེད་མེད་པའི་ཕྱིར་ཞེ་ན། རྒྱུན་ཞུགས་ལ་འབྲས་བུ་

[242A]༄༅། །ཐོང་རྒལ་བ་མ་བཤད་པའི་རྒྱུ་མཚན་ཡོད་དེ། རྒྱུན་ཞུགས་ཀྱི་སྔ་རོལ་དུ་འབྲས་བུ་གང་ཡང་ཐོབ་བྱར་མེད་པའི་ཕྱིར། རྒྱུན་ཞུགས་ལ་ཆགས་བྲལ་སྔོན་སོང་མི་འཇོགས་པའི་རྒྱུ་མཚན་
ཡོད་དེ། མཐོང་ལམ་གྱི་སྔ་རོལ་དུ་མཐོང་སྤང་ཀུན་སྦྱོར་གསུཾ་ཟད་པར་སྤངས་པ་མི་སྲིད་པའི་ཕྱིར། ཉན་ཐོས་དགྲ་བཅོམ་པ་ལ་འབྲས་བུ་ཐོང་རྒལ་བ་མ་བཤད་པའི་རྒྱུ་མཚན་ཡོད་དེ། དེའི་སྔ་རོལ་དུ་
འབྲས་བུ་གསུམ་པོ་གང་རུང་གཅིག་ངེས་པར་ཐོབ་དགོས་པའི་ཕྱིར་དེ་ལ་ཆགས་བྲལ་སྔོན་སོང་མ་བཞག་པའི་རྒྱུ་མཚན་ཡོད་དེ་མཐོང་ལམ་གྱི་སྔ་རོལ་དུ་གོང་མའི་ཆ་མཐུན་ལྔ་སྤངས་པའི་གང་
ཟག་མི་སྲིད་པའི་ཕྱིར། ཕྱིར་འོང་ལ་འབྲས་བུ་ཐོད་རྒལ་བ་འཇོག་པའི་རྒྱུ་མཚན་ཡོད་དེ། །ཕྱིར་འོང་གི་སྔ་རོལ་དུ་རྒྱུན་ཞུགས་ཀྱི་འབྲས་བུ་ཐོབ་བྱར་ཡོད་ཅིང། ངེས་པར་ཐོབ་མི་དགོས་པའི་ཕྱིར། འདི་
ལ་ཆགས་བྲལ་སྔོན་སོང་བཞག་ཏུ་ཡོད་དེ། མཐོང་ལམ་གྱི་སྔ་རོལ་དུ་འདོད་ཉོན་དྲུག་པ་སྤངས་པ་ཡོད་པའི་ཕྱིར། ཕྱིར་མི་འོང་ལ་འབྲས་བུ་ཐོད་རྒལ་བ་བཞག་ཏུ་ཡོད་དེ། འདིའི་སྔ་རོལ་དུ་འབྲས་བུ་
དང་པོ་གཉིས་ཐོབ་བྱར་ཡོད་ཀྱང། ངེས་པར་ཐོབ་མི་དགོས་པའི་ཕྱིར། འདི་ལ་ཆགས་བྲལ་སྔོན་སོང་བཞག་ཏུ་ཡོད་དེ། མཐོང་ལམ་གྱི་སྔ་རོལ་དུ་འདོད་ཉོན་དགུ་པ་སྤངས་པ་ཡོད་པའི་ཕྱིར། ཐོད་

[242B]བུ་རིམ་གྱིས་པ་མི་ནཾ་ཞེ་ན་མ་ཡིན་ཏེ། ཐོང་རྒལ་བའི་ཕྱིར་འོང་འབྲས་གནས་ཁྱད་པར་ཅན་འབྲས་བུ་རིམ་གྱིས་པའི་ཕྱིར་མི་འོད་ཞུགས་
པ་མ་ཡིན་པའི་ཕྱིར་ཏེ། འབྲས་བུ་རིམ་གྱིས་བའི་ཕྱིར་མི་འོང་ཞུགས་པ་དང་འབྲས་བུ་རིམ་གྱིས་བའི་ཕྱིར་འོང་འབྲས་གནས་ཁྱད་པར་ཅན་དོན་གཅིག་པའི་ཕྱིར། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པ་
དེ་ཉིད་འབྲས་བུ་ཐོད་བརྒལ་བ་ཡིན་ཞེ་ན་མ་ཡིན་ཏེ། འདི་ནི་ཆགས་བྲལ་སྔོན་སོང་མ་ཡིན་ཞིང། དེའི་སྔ་རོལ་དུ་རྒྱུན་ཞུགས་ཀྱི་འབྲས་བུ་ཐོབ་ཟིན་པའི་ཕྱིར་དང། སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་
ཁྱད་པར་ཅན་འབྲས་བུ་ཐོད་བརྒལ་བའི་དགྲ་བཅོམ་ཞུགས་པ་མ་ཡིན་པའི་ཕྱིར་ཏེ། རྒྱུན་ཞུགས་ལ་འབྲས་བུ་ཐོད་བརྒལ་བ་མི་སྲིད་པའི་ཕྱིར་རོ། །དེས་ན་བཞུགས་གནས་བརྒྱད་ཀྱི་གང་ཟག་རྣམས་ལ་
མཚོན་བྱེད་དཔེའི་དགེ་འདུན་ཞེས་བརྗོད་པའི་རྒྱུ་མཚན་ཡོད་དེ་ཁྱིམ་པའི་རྟེན་ཅན་གྱི་བྱང་སེམས་ཀྱང་དགེ་འདུན་དཀོན་མཆོག་ཏུ་མཚོན་པར་བྱེད་པའི་དཔེ་རྣམ་དག་ཡིན་པའི་ཕྱིར་ཏེ། དེ་རྣམས་དགེ་འདུན་
དཀོན་མཆོག་ཏུ་འཇིག་རྟེན་ན་ཡོངས་སུ་གྲགས་པའི་ཕྱིར་རོ། །བསེ་རུ་ལྟ་བུའི་རང་རྒྱལ་སྐབས་འདིར་རྒྱས་པར་མ་བཤད་པའི་རྒྱུ་མཚན་ཡོད་དེ། འོག་ནས་འཆད་པར་འགྱུར་ཞིང། འདིར་ནི་བཞུགས་གནས་

[243A]༄༅། །བརྒྱང་པོ་དངོས་སུ་འཆད་པའི་ཕྱིར། གཉིས་པ་མཚོན་བྱ་དོན་གྱི་དགེ་འདུན་བཤད་པ་ལ། མདོ་ལས་བསྟན་ཚུལ། བསྟན་བཅོས་སུ་འགྲེལ་ཚུལ། དེའི་དོན་བཤད་པ་དང་གསུམ། དང་
པོ་ནི། ཡུམ་བར་མའི་མདོ་ལས། དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་སེམས་
དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་འདི་གནས་གང་ནས་ཤི་འཕོས་ཏེ་འདིར་སྐྱེ་པ་ལགས། འདི་ནས་ཤི་འཕོས་ནས་གང་དུ་སྐྱེ་བར་འགྱུར་དེ་སྐད་ཅེས་གསོལ་བ་
དང༑ བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ་བྱང་ཆུབ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པའི་གནས་པ་འདིས་གནས་
པ་དེ་ནི་སངས་རྒྱས་ཀྱི་ཞིང་གཞན་ནས་ཤི་འཕོས་ཏེ་འདིར་སྐྱེས་པའམ། དགའ་ལྡན་གྱི་ལྷའི་རིས་དང་སངས་རྒྱས་ཀྱི་ཞིང་འདི་ཉིད་ནས་ཤི་འཕོས་ནས་འདིར་སྐྱེས་པར་ཤེས་པར་བྱའོ། །ཞེས་གསུངས་པའི་ཕྱིར། ཞེས་གསུངས་
ཤིང༑ ཞེས་བྱ་བ་ནི་བྱང་ཆུབ་སེམས་དཔའ་བརྒྱད་པའོ། །ཞེས་ཉེ་ཁྲི་ལེ་བརྒྱད་མར་གསུངས་ལ། འདི་ནི་འོག་མ་རྣམས་སུ་ཡང་ཤེས་པར་བྱའོ། །ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་

[243B]མཉམ་པ་ཉིད་དུ་སྐྱེས་པ་དེ་ནི་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་མ་གཏོགས་པར་དབང་པོ་རྟུལ་བ་ཡིན་ཏེ། ཤེས་
རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་ལའང་མྱུར་དུ་མཉམ་པར་འཇོག་པ་མ་ཡིན། དེ་ལ་གཟུགས་ཀྱི་སྒོ་དང། ཏིང་ངེ་འཛིན་གྱི་སྒོ་རྣམས་ཀྱང་མྱུར་དུ་མངོན་དུ་མི་འགྱུར་རོ། །ཤཱ་རིའི་བུ་གང་ཁྱོད་ཀྱི་དེ་
སྐད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་ལ་སྙོམས་པར་འཇུག་པ་དེ་འདི་ནས་ཤི་འཕོས་ནས་གང་དུ་སྐྱེ་བར་འགྱུར། །ཞེས་སྨྲས་པ་དེ་ནི་ཤཱ་
རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་ལ་སྙོམས་པར་འཇུག་པ་དེ་ནི་སངས་རྒྱས་ཀྱི་ཞིང་འདི་ནས་ཤི་འཕོས་ནས་གང་ན་སངས་རྒྱས་བཅོམ་ལྡན་
འདས་རྣམས་བཞུགས་ཤིང་འཚོ་སྐྱོང་བའི་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་ཞིང་དེར་སངས་རྒྱས་བཅོམ་ལྡན་འདས་རྣམས་མཉེས་པར་བྱང་པར་འགྱུར་ཏེ། ནམ་བླ་ན་མེད་པ་ཡང་
དག་པར་རྫོགས་པའི་སངས་རྒྱས་མངོན་པར་རྫོགས་པ་སངས་རྒྱས་ཀྱི་བར་དུ་ནཾ་ཡང་སངས་རྒྱས་བཅོམ་ལྡན་འདས་དང་བྲལ་བར་མི་འགྱུར་རོ། །ཞེས་བྱ་བ་ནི་བྱང་ཆུབ་སེམས་དཔའ་དད་པའི་རྗེས་སུ་

[244A]༄༅། །འབྲང་བ་ཡིན་ནོ། །ཤཱ་རིའི་བུ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་གང་སངས་རྒྱས་ཀྱི་ཞིང་གཞན་ནས་ཤི་འཕོས་ཏེ་འདིར་སྐྱེས་པ་དེའི་དབང་པོ་རྣམས་རྣོ་བར་འགྱུར་ཞིང་
དེས་རྣལ་འབྱོར་འདི་མྱུར་དུ་འགྲུབ་པར་འགྱུར་ཏེ། འདི་ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་སྐྱེ་བ་དེས་ཀྱང་དེ་ལ་ཆོས་ཟབ་མོ་དག་མངོན་དུ་ཕྱོགས་པར་འགྱུར་ཏེ། དེས་ཕྱིས་ཤེས་རབ་ཀྱི་ཕ་རོལ་
ཏུ་ཕྱིན་པའི་རྣལ་འབྱོར་ལ་སྙོམས་པར་འཇུག་པར་འགྱུར་རོ། །གང་དང་གང་དུ་སྐྱེ་བ་དེ་དང་དེར་ངེ་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་མཉེས་པར་བྱེད་དོ། །ཤཱ་རིའི་བུ་དེ་ལ་བྱང་
ཆུབ་སེམས་དཔའ་སེམས་དཔའ་ཆེན་པོ། །གང་དགའ་ལྡན་གྱི་ལྷའི་རིས་ནས་ཤི་འཕོས་ནས་འདིར་སྐྱེས་པ་དེ་ཡང། དབང་པོ་ཤིན་ཏུ་རྣོ་བར་འགྱུར་ཞིང། ཕ་རོལ་ཏུ་ཕྱིན་པ་དྲུག་མཉམ་པ་མེད་པ་དང་
གཟུངས་ཀྱི་སྒོ་དང། ཏིང་ངེ་འཛིན་གྱི་སྒོ་ཐམས་ཅད་ཀྱང་མངོན་དུ་ཕྱོགས་པར་འགྱུར་རོ། །ཞེས་བྱ་བ་ནི་བྱང་ཆུབ་སེམས་དཔའ་ཆོས་ཀྱི་རྗེས་སུ་འབྲང་བའོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་
ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སྦྱོར་བ་ལ་རྩོན་པར་བྱེད་ན། སེམས་ཅན་ཡོངས་སུ་སྨིན་པར་བྱ་བའི་ཕྱིར་ཐབས་ལ་མཁས་པའི་སྟོབས་ཀྱིས་རྒྱུན་ཏུ་ཞུགས་པའི་འབྲས་བུ་མངོན་དུ་བྱས་ཀྱང་

[244B] །ཞེས་བྱ་བ་ནི་རྒྱུན་ཏུ་ཞུགས་པའོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་ལ་མི་མཁས་པ་གང་དག་བསམ་གཏན་བཞི་པོ་རྣམས་བསྒྲུབ་པར་
བྱེད་ཅིང། ཕ་རོལ་ཏུ་ཕྱིན་པ་རྣམས་ལ་ཡང་སྤྱོད་ཅིང། བསམ་གཏན་ཐོབ་པ་དེས་ཀྱང་ལྷ་ཚེ་རིང་པོ་རྣམས་སུ་སྐྱེས་ཏེ། དེ་ནས་ཤི་འཕོས་ནས་གལ་ཏེ་འདོད་པའི་ཁམས་ཀྱི་ལྷ་དང་མི་རྣམས་སུ་སྐྱེ་ཞིང་
སངས་རྒྱས་བཅོམ་ལྡན་འདས་རྣམས་མཉེས་པར་བྱེད་པར་འགྱུར་ན། དེ་དག་ནི་དབང་པོ་རྣམས་རྟུལ་པོར་འགྱུར་ཞིང། རྣོན་པོར་མི་འགྱུར་བ་དག་ཡོད་དོ། །ཤཱ་རིའི་བུ་གཞན་ཡང་བྱང་ཆུབ་སེམས་དཔའ་
སེམས་དཔའ་ཆེན་པོ་བསམ་གཏན་ལ་ཡང་མཉམ་པར་གཞག་ལ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ། དེ་དག་ཐབས་ལ་མི་མཁས་པས། བསམ་གཏན་རྣམས་སྤངས་ནས་ཕྱིས་འདོད་པའི་ཁམས་སུ་
སྐྱེ་བ་ཡོད་དེ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཀྱང་དབང་པོ་རྟུལ་བ་ཡིན་ཏེ། དབང་པོ་རྣོ་བ་མ་ཡིན་ནོ། །ཞེས་བྱ་བ་ནི་འབྲས་བུ་གཉིས་པ་དང་གསུམ་པ་ལ་ཞུགས་པ་དད་པས་ལྷག་
པར་མོས་པ་ཡིན་ནོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་བཞི་པོ་རྣམས་སྐྱེད་དེ། ཚད་མེད་པ་བཞི་ལ་སྙོམས་པར་འཇུག་པ་དང། གཟུགས་མེད་པའི་སྙོམ་པར་འཇུག་པ་

[245A]༄༅། །བཞི་དང། དྲན་པ་ཉེ་བར་གཞག་པ་དང། ཡང་དག་པར་སྤོང་བ་དང། རྫུ་འཕྲུལ་གྱི་རྐང་པ་དང། དབང་པོ་དང་སྟོབས་དང། བྱང་ཆུབ་ཀྱི་ཡན་ལག་དང། འཕགས་པའི་ལམ་རྣམས་ལ་
ཡང་སྙོམས་པར་འཇུག་ཅིང་བསམ་གཏན་གྱི་དབང་དང་ཚད་མེད་པའི་དབང་དང། གཟུགས་མེད་པའི་སྙོམས་པར་འཇུག་པའི་དབང་གིས་མི་སྐྱེ་བར་སྙིང་རྗེ་ཆེན་པོ་ཅན་ཐབས་ལ་མཁས་པས་གང་དུ་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་མཉེས་པར་བྱེད་པར་སྐྱེད་པ་ཡོད་དེ། དེ་དག་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་དང་མ་བྲལ་བས་བསྐལ་པ་
བཟང་པོ་འདི་ཉིད་ལ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ། །ཞེས་བྱ་བ་ནི། འབྲས་བུ་གཉིས་པ་དང་གསུམ་པ་ལ་ཞུགས་པ་མཐོང་བས་ཐོབ་པའོ། །ཤཱ་
རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ། །ཚེ་གཅིག་གིས་ཐོགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་གང་དག་ཐབས་ལ་མཁས་པས་བསམ་གཏན་ལ་ཡང་སྙོམས་པར་འཇུག་ཚད་
མེད་པ་བཞི་དང། གཟུགས་མེད་པའི་སྙོམས་པར་འཇུག་པ་བཞི་དང་དྲན་པ་ཉེ་བར་གཞག་པ་དང། ཡང་དག་པར་སྤོང་བ་དང། རྫུ་འཕྲུལ་གྱི་རྐང་པ་དང། དབང་པོ་དང། སྟོབས་དང། བྱང་ཆུབ་ཀྱི་

[245B] སྟོང་པ་ཉིད་ཀྱི་ཏིང་ངེ་འཛིན་ལ་སྙོམ་པར་འཇུག་པར་བྱེད། མཚན་མ་མེད་པའི་ཏིང་ངེ་འཛིན་ལ་སྙོམ་པར་འཇུག་པར་བྱེད། སྨོན་པ་མེད་པའི་ཏིང་ངེ་འཛིན་ལ་སྙོམ་པར་འཇུག་པར་བྱེད་ཅིང་དེ་དག་གིས་དབང་དུ་མི་འགྲོ་བ་སངས་
རྒྱས་བཅོམ་ལྡན་འདས་མངོན་དུ་གྱུར་བ་རྣམས་མཉེས་པར་བྱས་ནས་དེར་ཚངས་པར་སྤྱོད་པ་སྤྱད་དེ། སླར་ཡང་དགའ་ལྡན་གྱི་ལྷ་དང་སྐལ་པ་མཉམ་པར་སྐྱེས་ཏེ་དེ་དག་དེར་ཚེ་ཇི་སྲིད་དུ་གནས་ནས་དབང་པོ་མ་
ཉམས་པར་དྲན་ཤེས་བཞིན་དུ་ལྷ་བྱེ་བ་ཁྲག་ཁྲིག་བརྒྱ་སྟོང་དུ་མས་བསྐོར་ཏེ་མདུན་དུ་བྱས་ནས། འདིར་སྐྱེ་བ་བསྟན་ཏེ། སངས་རྒྱས་ཀྱི་ཞིང་སྣ་ཚོགས་པ་རྣམས་སུ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་སངས་རྒྱས་པ་དག་ཡོད་དོ། །ཞེས་བྱ་བ་ནི་ལན་ཅིག་ཕྱིར་འོང་བ་ཡིན་ནོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མངོན་པར་ཤེས་པ་དྲུག་པོ་རྣམས་ཐོབ་པ་
གང་དག་འདོད་པའི་ཁམས་སུ་ཡང་མི་སྐྱེ། གཟུགས་གྱི་ཁམས་དང་གཟུགས་མེད་པའི་ཁམས་སུ་ཡང་མི་སྐྱེའོ། །འོན་ཀྱང་དེ་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་བསྐུར་སྟིར་
བྱེད། བླ་མར་བྱེད། རི་མོར་བྱེད། མཆོད་པར་བྱེད་ཅིང། སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འདོངས་པ་དག་ཡོད་དོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་མངོན་པར་ཤེས་༄༅། །པ་དྲུག་པོ་ཐོབ་པ་གང་དག་མངོན་པར་ཤེས་པ་དྲུག་པོ་ཐོབ་པ་དག་གིས་རྣམ་པར་བརྩེ་ཞིང་སངས་རྒྱས་ཀྱི་ཞིང་དག་ན་ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པའི་སྒྲ་ཡང་མི་གྲགས་པ་དེ་ལྟ་བུའི་
སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བ་དག་ཀྱང་ཡོད་དོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་མངོན་པར་ཤེས་པ་དྲུག་ཐོབ་པ་གང་དག་མངོན་པར་ཤེས་པ་དེ་དག་
གིས་རྣམ་པར་བརྩེ་ཞིང། སངས་རྒྱས་ཀྱི་ཞིང་གང་དག་ན་ཚེ་དཔག་ཏུ་མེད་པ་དེ་ལྟ་བུའི་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འདོང་པ་དག་ཀྱང་ཡོད་དོ། ཤཱ་རིའི་
བུ་བྱང་ཆུབ་སེམས་དཔའ་སེམས་དཔའ་ཆེན་པོ་མངོན་པར་ཤེས་པ་དྲུག་ཐོབ་པ་འཇིག་རྟེན་གྱི་ཁམས་ནས་འཇིག་རྟེན་གྱི་ཁམྶུ་རྒྱུ་བ་གང་ཡིན་པ་དེ་དག་དེར་སོང་ནས་འཇིག་རྟེན་གྱི་ཁམས་གང་ན་སངས་
རྒྱས་ཀྱི་སྒྲ་མི་གྲགས་པ་དང། ཆོས་ཀྱི་སྒྲ་མི་གྲགས་པ་དང་དགེ་འདུན་གྱི་སྒྲ་མི་གྲགས་པ་དེར་འདུག་ནས། སངས་རྒྱས་ཀྱི་སྒྲ་དང། ཆོས་ཀྱི་སྒྲ་དང། དགེ་འདུན་གྱི་སྒྲ་རྣམ་སྒྲོག་པར་བྱེད་ཅིང། དཀོན་མཆོག་གསུཾ་པོ་རྣམས་ཀྱི་སྔགས་པ་བརྗོད་དེ། སངས་རྒྱས་ཀྱི་སྒྲ་དང། ཆོས་
ཀྱི་སྒྲ་དང། དགེ་འདུན་གྱི་སྒྲ་དེས་དེ་དག་སེམ་དང་བར་འགྱུར་ཏེ། དེ་ན་ཤི་འཕོས་ནས་གང་ན་སངས་རྒྱས་བཅོམ་ལྡན་འྡ་རྣཾས་བཞུག་པ་དེ་དང་དེར་སྐྱེ་བར་འགྱུར་བ་བྱེད་པ་དག་ཀྱང་ཡོདོ། །ཞེས་བྱ་བ་ནི་ཕྱིར་མི་འོང་བ་ཡིནོ། །ཤཱ་རིའི་བུ་བྱང་ཆུབ་སེམ་དཔའ་སེམས་དཔའ་

[246B] ཚད་མེད་པ་བཞི་དང། གཟུགས་མེད་པའི་སྙོམས་པར་འཇུག་པ་བཞི་བསྐྱེད་ནས། ཡང་དེས་ཐབས་ལ་མཁས་པ་བསམ་གཏན་དང། ཏིང་ངེ་འཛིན་དང་སྙོམས་པར་འཇུག་པ་
རྣམས་ལས་ལོག་ནས་འདོད་པའི་ཁམས་སུ་སྐྱེ་བར་བྱེད་དེ། སེམས་ཅན་ཡོངས་སུ་སྨིན་པར་བྱ་བའི་ཕྱིར། རྒྱལ་རིགས་ཤིང་ས་ལ་ཆེན་པོ་ལྟ་བུའཾ་བྲམ་ཟེའི་རིགས་ཤིང་ས་ལ་ཆེན་པོ་ལྟ་བུ་འམ། ཁྱིམ་བདག་
གི་རིགས་ཤིང་ས་ལ་ཆེན་པོ་ལྟ་བུ་རྣམས་སུ་སྐྱེ་བ་ཡོད་དོ་།ཞེས་བྱ་བ་ནི་མིའི་རིགས་ནས་རིགས་སུ་སྐྱེ་བ་ཡིན་ནོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་བཞི་ལ་ཡང་སྙོམ་
པར་འཇུག་ཚད་མེད་པ་བཞི་ལ་ཡང་སྙོམ་པར་འཇུག་གཟུགས་མེད་པའི་སྙོམ་པར་འཇུག་པ་བཞི་ལ་ཡང་སྙོམ་པར་འཇུག་ཅིང། དེ་དག་ཀྱང་ཐབས་ལ་མཁས་པའི་སྟོབས་ཀྱིས་གསམ་གཏན་
བཞི་དང། ཏིང་ངེ་འཛིན་དང། སྙོམ་པར་འཇུག་པའི་དབང་གིས་མི་སྐྱེ་བར་རྒྱལ་པོ་ཆེན་པོ་བཞིའི་རིས་ཀྱི་ལྷ་རྣམས་དང་སྐལ་བ་མཉམ་པར་སྐྱེས་ཏེ། སུམ་ཅུ་རྩ་གསུམ་དང། དགའ་ལྡན་དང་།འཐབ་
བྲལ་དང། འཕྲུལ་དགའ་དང། གཞན་འཕྲུལ་དབང་བྱེད་ཀྱི་ལྷ་རྣམས་དང་སྐལ་པ་མཉམ་པར་སྐྱེས་ཏེ། དེ་དག་དེར་གནས་ཤིང་སེམས་ཅན་རྣམས་ཡོངས་སུ་སྨིན་པར་བྱེད་ཅིང། སངས་རྒྱས་

[247A]༄༅། །ཀྱི་ཞིང་ཡོངས་སུ་དག་པར་བྱེདེ། སངས་རྒྱས་བཅོམ་ལྡན་འདས་རྣམས་ཀྱང་མཉེས་པར་བྱེད་པ་དག་ཀྱང་ཡོད་དོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་
གཏན་བཞི་དང། ཚད་མེད་པ་བཞི་དང། གཟུགས་མེད་པའི་སྙོམས་པར་འཇུག་པ་བཞི་སྐྱེད་ནས། འཕོས་པར་གྱུར་པ་དེ་དག་ཐབས་ལ་མཁས་པས་ཚངས་པའི་འཇིག་རྟེན་ནས་འོག་མིན་གྱི་བར་
དུ་སྐྱེའོ། །དེ་དག་དེ་ནས་ཡང་ཚངས་པའི་ཚངས་པ་ཆེན་པོར་འགྱུར་ཏེ་ཚངས་པའི་གནས་དེ་དག་ཏུ་གནས་པར་འགྱུར་རོ། །དེ་དག་དེར་གནས་ནས་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་སྟེ་
སངས་རྒྱས་ཀྱི་ཞིང་དེ་དག་གི་དེ་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་ཡིན་པའི་དེ་བཞིན་གཤེགས་པ་དེ་དག་ལ་ཆོས་ཀྱི་འཁོར་ལོ་བསྐོར་དོན་དུ་གསོལ་བ་འདེབས་པ་དག་
ཀྱང་ཡོད་དོ། །ཞེས་བྱ་བ་ནི་ལྷའི་རིགས་ནས་རིགས་སུ་སྐྱེའོ་།ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་བཞི་ཐོབ་པ་ནས་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་
ཀྱི་བར་དུ་ཐོབ་པ་དང། དེ་དག་རྗེས་སུ་རྟོགས་པར་བྱ་བའི་ཕྱིར་སྤྱོད་པ་གང་དག་འཕགས་པའི་བདེན་པ་བཞི་པོ་རྣམས་ཐོབ་པ་ཡིན་ཞིང་དེ་དག་མངོན་དུ་མི་བྱེད་པ་དག་ཡོད་དོ། །ཤཱ་རིའི་བུ་བྱང་ཆུབ་

[247B] །དེ་དག་ནི་ཚེ་གཅིག་གི་ཐོགས་པར་ཤེས་པར་བྱའོ། །ཞེས་བྱ་བ་ནི་བར་ཆད་གཅིག་པ་ཡིན་ནོ་།ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ། །དང་པོ་སེམས་
བསྐྱེད་པ་ནས་ཉེ་བར་བཟུང་སྟེ་བསམ་གཏན་བཞི་ཐོབ་པར་གྱུར་པ་དང། གཟུགས་མེད་པའི་སྙོམ་པར་འཇུག་པ་བཞི་ཐོབ་པར་གྱུར་པ་དང། དྲན་པ་ཉེ་བར་གཞག་པ་དང། ཡང་དག་པར་སྤོང་བ་དང་
རྫུ་འཕྲུལ་གྱི་རྐང་པ་དང། དབང་པོ་དང། སྟོབས་དང། བྱང་ཆུབ་ཀྱི་ཡན་ལག་དང། ལམ་སྒོམ་པར་བྱེད་པ་དང། སྟོབས་དང་མི་འཇིགས་པ་དང། སོ་སོ་ཡང་དག་པར་རིག་པ་དང། སངས་རྒྱས་ཀྱི་
ཆོས་མ་འདྲེས་པ་ཐོབ་པ་དག་ཐབས་ལ་མཁས་པས་ཚངས་རིགས་ཀྱི་ལྷ་རྣམས་ནས་འོག་མིན་གྱི་ལྷ་རྣམས་ཀྱི་བར་དུ་སྐྱེ་བར་འགྱུར་ཞིང་དེར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
སངས་རྒྱས་ནས་སེམས་ཅན་རྣམས་ཀྱི་དོན་བྱེད་པ་དག་ཡོད་དོ། །ཞེས་བྱ་བ་ནི། བར་མ་དོར་ཡོངས་སུ་མྱ་ངན་ལས་འདའ་བའོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་དང་པོ་སེམས་
བསྐྱེད་པ་ཉིད་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་ཞིང། ཆོས་ཀྱི་འཁོར་ལོ་བསྐོར་ཏེ་སེམས་ཅན་གཞལ་དུ་མེད། གྲངས་མེད་པ་རྣམས་ཀྱི་དོན་བྱས་

[248A]༄༅། །ནས་ཕུང་པོ་མ་ལུས་པའི་མྱ་ངན་ལས་འདའ་བའི་དབྱིངས་སུ་ཡོངས་སུ་མྱ་ངན་ལས་འདའ་ཞིང། དེ་དག་ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་བསྐལ་བའམ། བསྐལ་བ་ལས་ལྷག་པར་གནས་པ་དག་ཡོད་
དོ༑ ཞེས་བྱ་བ་ནི་སྐྱེས་ནས་ཡོངས་སུ་མྱ་ངན་ལས་འདའ་བའོ་།ཤཱ་རིའི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་གང་དག་འཇིག་རྟེན་གྱི་ཁམས་ནས་འཇིག་རྟེན་གྱི་ཁམས་
སུ་འདོད་ཞིང་དེ་དག་ཏུ་ཡང་སེམས་ཅན་རྣམས་བྱང་ཆུབ་ཏུ་ཡང་དག་པར་འཇོག་པར་བྱེད་དོ། །དེ་དག་སེམས་ཅན་རྣམས་ཀྱི་དོན་ལ་རྟག་པར་བརྩོན་ཏེ། ནམ་ཡང་དོན་མེད་པའི་ཆོས་མི་སྨྲའོ། །སེམས་ཅན་གྱི་དོན་
དུ་རྟག་ཏུ་རྩོན་པས་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ། །བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ནི། སེམས་ཅན་གྱི་དོན་དུ་བསྐལ་པ་གྲངས་མེད་གཞལ་དུ་མེད་པ་རྣམས་ཀྱི་སངས་རྒྱས་
ཀྱི་ཞིང་སྣ་ཚོག་སུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དག་ཡོད་དོ་།ཞེས་བྱ་བ་ནི་མངོན་པར་འདུ་བྱེད་པ་དང་བཅས་པར་ཡོངས་སུ་མྱ་ངན་ལས་འདའ་པའོ། །ཤཱ་རིའི་བུ་བྱང་
ཆུབ་སེམས་དཔའ་སེམས་དཔའ་ཆེན་པོ་གང་དག་དང་པོ་སེམས་སྐྱེད་པ་ཉིད་ཀྱིས་བྱང་ཆུབ་སེམས་པའི་སྐྱོན་མེད་པ་ལས་ཡང་དག་པར་འདས་ཤིང། ཕྱིར་མི་ལྡོག་པའི་ས་ལ་ཡང་ངེས་པར་གནས་ནས་སངས་རྒྱས་ཀྱི་ཆོས་ཐམས་ཅད་ཀྱང་བསྐྲུན་པར་བྱེད་པ་ཡོད་།ཤཱ་རིའི་

[248B]སེམས་བསྐྱེད་པ་ཉིད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་ལ་སྙོམས་པར་འཇུག་ཅིང། དེ་དག་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་དུ་མ་
དང་ལྷན་ཅིག་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་སངས་རྒྱས་བཅོམ་ལྡན་འདས་རྣམས་ལྟ་བ་དང་སེམས་ཅན་ཡོངས་སུ་སྨིན་པར་བྱ་བ་དང། རང་གི་སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་དོན་
དུ་འདོད་ཞིང་སངས་རྒྱས་ཀྱི་ཞིང་སྣ་ཚོགས་སུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དག་ཡོད་དོ། །ཞེས་བྱ་བ་ནི་མངོན་པར་འདུ་བྱ་བ་མེད་པར་ཡོངས་སུ་མྱ་ངན་ལས་
འདའ་བའོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་གང་དག་འཁོར་ལོས་སྒྱུར་བའི་རྒྱལ་པོར་གྱུར་ནས་སྦྱིན་པའི་ཕ་རོལ་ཏུ་ཕྱིན་པ་ལྷུར་བླངས་ཏེ། སེམས་ཅན་
ཐམས་ཅད་ལ་བདེ་བའི་ཡོ་བྱད་ཐམས་ཅད་ཉེ་བར་སྒྲུབ་ཅིང། ཟས་འདོད་པ་རྣམས་ལ་ཟས་དང། སྐོམ་འདོད་པ་རྣམས་ལ་སྐོམ་དང། དེ་བཞིན་དུ་དྲི་དང་འཕྲེད་པ་དང། བྱུག་པ་དང། གདུག་སྤོས་དང་
མལ་ཆ་དང། སྟན་དང། སྟེན་མ་དང། ཁྱིམ་དང། ནོར་དང་འབྲུ་དང། ནོར་བུ་དང། མུ་ཏིག་དང། གསེར་དང། དངུལ་དང། བྱུ་རུ་དང། རྒྱན་རྣམས་དང། འཚོ་བའི་ཡོ་བྱད་རྣམས་ཉེ་བར་སྒྲུབ་

[249A]༄༅། །བར་བྱེད་པ་ནས། དགེ་བཅུའི་ལས་ཀྱི་ལམ་རྣམས་སུ་སེམས་ཅན་རྣམས་རབ་ཏུ་བཀོད་དེ། ཚངས་རིས་ནས་འོག་མིན་གྱི་ལྷ་རྣམས་ཀྱི་བར་དུ་སྐྱེས་ནས་སངས་རྒྱས་ཀྱི་ཞིང་སྣ་ཚོགས་པ་རྣམས་
སུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དག་ཡོད་དོ། །ཞེས་བྱ་བ་ནི་འོག་མིན་གྱི་མཐར་ཐུག་པར་འགྲོ་བའོ། །ཤཱ་རིའི་བུ་བྱང་ཆུབ་སེམས་དཔའ་སེམས་
དཔའ་ཆེན་པོ་གང་དག་བསམ་གཏན་བཞི་སྒྲུབ་སྟེ་བསམ་གཏན་རྣམས་ལས་ཡོངས་སུ་ཉམས་ནས་བསམ་གཏན་དང་པོ་སྒྲུབ་སྟེ་ཚངས་རིས་ཀྱི་ལྷ་རྣམས་སུ་སྐྱེ་ཞིང། དེ་དག་ཡང་བསམ་གཏན་རྣམས་བསྒྲུབ་
ནས་འོག་མིན་ཉིད་དུ་སྐྱེས་ནས་སངས་རྒྱས་ཀྱི་ཞིང་སྣ་ཚོགས་རྣཾསུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་དག་ཡོད་དོ། །ཞེས་བྱ་བ་ནི་འཕར་བའོ། །ཤཱ་རིའི་བུ་
བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་ཚངས་པའི་འཇིག་རྟེན་ནས་ཤི་འཕོས་ནས་གནས་གཙང་མར་སྐྱེས་ཏེ་གནས་གཙང་མའི་གནས་གཅིག་གཾ་གཉིས་ལས་རྒལ་ཏེ་འོག་མིན་དུ་
སྐྱེས་ནས་སངས་རྒྱས་ཀྱི་ཞིང་སྣ་ཚོགས་སུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དག་ཡོད་དོ། །ཞེས་བྱ་བ་ནི་ཕྱེད་དུ་འཕར་བའོ། །ཤཱ་རིའི་བུ་བྱང་ཆུབ་

[249B]པའི་སྐུ་ལྟ་བུར་སྤྲུལ་ནས་དགའ་ལྡན་གྱི་གནས་སྦྱངས་ནས་ཚངས་རིས་ཀྱི་ལྷ་ནས་འོག་མིན་གྱི་ལྷའི་བར་དུ་སྐྱེས་ཏེ་ཐབས་ལ་མཁས་པའི་སེམས་
ཅན་དམྱལ་བ་པ་རྣམས་ལ་ཆོས་སྟོན་ཞིང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་པ་རྣམས་ལའང་ཆོས་སྟོན་པ་ཡོད་དོ་།ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་ཕ་རོལ་ཏུ་ཕྱིན་པ་
དྲུག་ལ་གནས་ཤིང་བདག་ཉིད་ཀྱི་ལུས་སངས་རྒྱས་ཀྱི་སྐུ་ཅི་འདྲ་པ་དེ་འདྲ་བའི་ལུས་སུ་མངོན་པར་སྤྲུལ་ནས་ཤར་ཕྱོགས་ཀྱི་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་དག་ཏུ་འདོད་ཞིང་སེམས་ཅན་རྣམས་ལ་ཆོས་
སྟོན་པ་དང། དེ་པ་རྣམས་ལ་བསྙེན་བཀུར་བྱེད་པ་དང། ཆོས་ཉན་ཞིང་བྱང་ཆུབ་སེམས་དཔའི་དགེ་འདུན་དང། སངས་རྒྱས་ཀྱི་ཞིང་གི་ཡོན་ཏན་རྣམ་པར་ཕྱེ་བ་དག་ཀྱང་མཐོང་བར་བྱེད་ཅིང་དེ་དག་སངས་རྒྱས་ཀྱི་
ཞིང་དེ་དག་གི་མཚན་མ་ཡོངྶུ་བཟུང་སྟེ། དེ་བས་ཀྱང་རྒྱ་ཆེ་བའི་ཁྱད་པར་དུ་འཕགས་པའི་སངས་རྒྱས་ཀྱི་ཞིང་མང་པོ་ཡོངས་སུ་བསྒྲུབ་ཅིང་སངས་རྒྱས་ཀྱི་ཞིང་དེ་དག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་ཚེ་གཅིག་
གིས་ཐོགས་པ་ཤ་སྟག་སྐྱེ་བར་བྱེད་པ་དང། དེ་བཞིན་དུ་ལྷོ་དང། ནུབ་དང། བྱང་དང་བྱང་ཤར་དང། ཤར་ལྷོ་དང། ལྷོ་ནུབ་དང། ནུབ་བྱང་དང། འོག་དང། སྟེང་གི་ཕྱོགས་ཀྱི་ཕྱོགས་རེ་རེ་ཞིང་སངས་རྒྱས་

[250A]༄༅། །ཀྱི་ཞིང་གངྒཱའི་ཀླུང་གི་བྱེ་མ་སྙེད་དག་ཏུ་འདོང་ཞིང་སེམས་ཅན་རྣམས་ལ་ཆོས་སྟོན་པ་དང། དེ་བཞིན་གཤེགས་པ་རྣམས་ལ་བསྙེན་བཀུར་བྱེད་པ་དང། ཆོས་ཉན་ཞིང་བྱང་ཆུབ་སེམས་
དཔའི་དགེ་འདུན་དང་སངས་རྒྱས་ཀྱི་ཞིང་གི་ཡོན་ཏན་རྣམ་པར་ཕྱེ་བ་དག་ཀྱང་མཐོང་བར་བྱེད་ཅིང། དེ་དག་སངས་རྒྱས་ཀྱི་ཞིང་དེ་དག་གི་མཚན་མ་ཡོངས་སུ་བཟུང་སྟེ། དེ་བས་ཀྱང་རྒྱ་ཆེ་བ་ཁྱད་པར་དུ་
འཕགས་པའི་སངས་རྒྱས་ཀྱི་ཞིང་མང་པོ་ཡོངས་སུ་བསྒྲུབ་ཅིང་སངས་རྒྱས་ཀྱི་ཞིང་དེ་དག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་ཚེ་གཅིག་གིས་ཐོགས་པ་ཤ་སྟག་སྐྱེ་བར་བྱེད་ཅིང་སངས་རྒྱས་
ཀྱི་ཞིང་སྣ་ཚོགས་སུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ཡང་ཡོད་དོ་།ཞེས་བྱ་བ་ནི་གནས་ཐམས་ཅད་དུ་འཆི་འཕོ་བའོ། །ཤཱ་རིའི་བུ་བྱང་ཆུབ་སེམས་
དཔའ་སེམས་དཔའ་ཆེན་པོ་གང་དག་བསམ་གཏན་དང་གཟུགས་མེད་པ་བསྒྲུབ་པར་བྱེད་པ་གང་དག་ཚངས་རིས་ནས་དགེ་རྒྱས་ཀྱི་ལྷའི་བར་དུ་སྐྱེས་ཤིང། དེ་ནས་ནམ་མཁའ་མཐའ་ཡས་སྐྱེ་མཆེད་
ནས་སྲིང་པའི་རྩེ་མོའི་བར་དུ་སྐྱེ་བར་བྱེད་དེ། དེ་ནས་སངས་རྒྱས་ཀྱི་ཞིང་སྣ་ཚོགས་སུ་སྐྱེ་བར་འགྱུར་བ་དག་ཡོད་དོ། །ཞེས་བྱ་བ་ནི་སྲིད་པའི་རྩེ་མོའི་མཐར་ཐུག་པར་འགྲོ་བའོ། །ཤཱ་རིའི་བུ་བྱང་ཆུབ་སེམས་

[250B]སྙོམས་པར་འཇུག་པ་ཐོབ་པར་གྱུར་པ། དེ་དག་ནམ་མཁའ་མཐའ་ཡས་སྐྱེ་མཆེད་ནས་སྲིད་པའི་རྩེ་མོའི་བར་དུ་སྐྱེ་བར་འགྱུར་ཞིང་དེ་ནས་
སངས་རྒྱས་ཀྱི་ཞིང་སྣ་ཚོགས་སུ་སྐྱེ་བར་འགྱུར་བ་དག་ཡོད་དོ་།ཞེས་བྱ་བ་ནི་གཟུགས་ཀྱི་འདོད་ཆགས་དང་བྲལ་བའོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ། །གང་དག་ཕ་རོལ་
ཏུ་ཕྱིན་པ་དྲུག་ལ་སྤྱོད་པའི་ཚེ་ལུས་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་ཞིང་དབང་པོ་ཡོངས་སུ་དག་པ་བླ་ན་མེད་པ་རྣམས་དང་ལྡན་ཏེ། ནམ་ཡང་ངན་སོང་ངན་འགྲོ་ལོག་པར་ལྟུང་བ་
རྣམས་སུ་སྐྱེ་བར་མི་འགྱུར་བ་ཉིད་དང། བདག་ཉིད་ལ་བསྟོད་པར་མི་བྱེད་དོ། གཞན་ལ་སྨོད་པར་མི་བྱེད་དབང་པོ་ཡོངས་སུ་དག་པ་དེ་རྣམས་དང་ལྡན་པའི་སྐྱེ་བོ་མང་པོས་བྱམས་ཤིང་ཡིད་དུ་འོང་
བར་འགྱུར་རོ། །སེམས་ཅན་གང་དག་གིས་བྱང་ཆུབ་སེམས་དཔའི་སེམས་དཔའ་ཆེན་པོ། མཐོང་བ་དེ་དག་གིས་ཀྱང་རབ་ཏུ་དང་བ་དེ་ཉིད་ཀྱིས་ཐེག་གསུམ་རིམས་ཀྱིས་ཡོངས་སུ་མྱ་ངན་ལས་འདའ་བར་
བྱེད་པ་དག་ཡོད་དེ། །ཤཱ་རིའི་བུ་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཡོངས་སུ་དག་པ་ལ་བསླབ་བར་བྱའོ་།ངག་ཡོངས་སུ་དག་པ་དང། ཡིད་ཡོངས་སུ་དག་པ་ལ་བསླབ་པར་བྱའོ།།་༄༅། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་པ་སྤྱོད་པ་གང་དག་དབང་པོ་ཤིན་ཏུ་གསལ་བ་ཐོབ་ན། དེ་དག་དབང་པོ་ཤིན་ཏུ་གསལ་བ་དེ་དག་གིས་བདག་ལ་མི་བསྟོད་ཅིང་གཞན་
ལ་མི་སྨོད་པ་དག་ཡོད་དོ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་དང་པོ་སེམས་བསྐྱེད་པ་ནས་ཉེ་བར་བཟུང་སྟེ་སྦྱིན་པའི་ཕ་རོལ་ཏུ་ཕྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་
གནས་ཤིང་ཕྱིར་མི་ལྡོག་པའི་ས་མ་ཐོབ་ཀྱི་བར་དུ་ནམ་ཡང་ངན་སོང་ངན་འགྲོ་ལོག་པར་ལྟུང་བ་རྣམས་སུ་མི་སྐྱེ་བ་དག་ཡོད་དོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་
གང་དག་དང་པོ་སེམས་བསྐྱེད་པ་ནས་ཉེ་བར་བཟུངས་ནས་ཕྱིར་མི་ལྡོག་པའི་ས་མ་ཐོབ་པའི་བར་དུ་དགེ་བ་བཅུའི་ལས་ཀྱི་ལམ་མི་སྟོང་བ་དག་ཡོད་དོ། །ཤཱ་རིའི་བུ་བྱང་ཆུབ་སེམས་དཔའ་
སེམས་དཔའ་ཆེན་པོ་གང་དག་སྦྱིན་པའི་ཕ་རོལ་ཏུ་ཕྱིན་པ་དང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་འཁོར་ལོས་བསྒྱུར་བའི་རྒྱལ་པོར་གྱུར་ནས་སེམས་ཅན་རྣམས་ལ་སྦྱིན་པ་བྱིན་
ཏེ་དེ་དག་ཉིད་དགེ་བ་བཅུའི་ལས་ཀྱི་ལམ་རྣམས་ལ་རབ་ཏུ་འགོད་པ་དག་ཡོད་དོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་སྦྱིན་པའི་ཕ་རོལ་ཏུ་ཕྱིན་པ་དང། ཚུལ་

[251B] འཁོར་ལོར་བསྒྱུར་བའི་རྒྱལ་སྲིད་རྒྱ་ཕྲག་དུ་མ་ཡོངས་སུ་བཟུང། འཁོར་ལོར་བསྒྱུར་བའི་རྒྱལ་སྲིད་བརྒྱ་སྟོང་དུ་མ་ཡོངས་སུ་བཟུང་སྟེ་དེ་ལ་གནས་ནས་
སངས་རྒྱས་ཀྱི་ཞིང་བྱེ་བ་ཁྲག་ཁྲིག་པ་རྒྱ་སྟོང་དུ་མ་རྙེད་པར་བྱེད་དེ། བཅོམ་ལྡན་འདས་དེ་དག་ཐམས་ཅད་ལ་བཀུར་སྟིར་བྱེད། བླ་མར་བྱེད། རི་མོར་བྱེད། མཆོད་པར་བྱེད་ཅིང་དེའི་འོག་ཏུ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ངག་ཡོད་དོ། །ཞེས་བྱ་བ་ནི་མཐོང་བའི་ཆོས་ལས་མྱ་ངན་ལས་འདའ་བའོ། །ཤཱ་རིའི་བུ་བྱང་ཆུབ་སེམས་དཔའ་ཆེན་པོ་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་གང་དག་བསམ་གཏན་བཞི་ཐོབ་པ་དང། ཚད་མེད་པ་བཞི་དང། གཟུགས་མེད་པའི་སྙོམ་པར་འཇུག་པ་བཞི་ཐོབ་པ་དེ་དག་བསམ་གཏན་དང་ཚད་མེད་
པ་དང་གཟུགས་མེད་པའི་སྙོམ་པར་འཇུག་པ་དེ་དག་གིས་རྣམ་པར་རྩེ་ཞིང་བསམ་གཏན་དང་པོ་ལ་སྙོམ་པར་འཇུག་གོ་དེ་ལས་ལངས་ནས་འགོག་པའི་སྙོམ་པར་འཇུག་པ་ལ་སྙོམ་པར་འཇུག་གོ་
དེ་ལས་ལངས་ནས་བསམ་གཏན་གཉིས་པ་ལ་སྙོམ་པར་འཇུག་གོ་དེ་ལས་ལངས་ནས་འགོག་པའི་སྙོམ་པར་འཇུག་པ་ལ་སྙོམ་པར་འཇུག་གོ་དེ་ལས་ལངས་ནས་བསམ་གཏན་གསུམ་པ་ལ་སྙོམ་

[252A]༄༅། །པར་འཇུག་གོ་དེ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམ་པར་འཇུག་གོ་དེ་ལས་ལངས་ནས་བསམ་གཏན་བཞི་པ་ལ་སྙོམ་པར་འཇུག་གོ་དེ་ལས་ལངས་
ནས་འགོག་པའི་སྙོམ་པར་འཇུག་པ་ལ་སྙོམ་པར་འཇུག་དེ་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ལ་སྙོམ་པར་འྗུགོ་དེ་ལས་ལངས་ནས་འགོག་པའི་སྙོམ་པར་འཇུག་པ་ལ་སྙོམ་པར་འཇུག་གོ་དེ་
ལས་ལངས་ནས་རྣམ་ཤེས་མཐའ་ཡས་སྐྱེ་མཆེད་ལ་སྙོམ་པར་འཇུག་གོ་དེ་ལས་ལངས་ནས་འགོག་པའི་སྙོམ་པར་འཇུག་པ་ལ་སྙོམ་པར་འཇུག་གོ་དེ་ལས་ལངས་ནས་ཅུང་ཟད་མེད་པའི་
སྐྱེ་མཆེད་ལ་སྙོམ་པར་འཇུག་གོ་དེ་ལས་ལངས་ནས་འགོག་པའི་སྙོམ་པར་འཇུག་པ་ལ་སྙོམ་པར་འྗུགོ་དེ་ལས་ལངས་ འདུ་ཤེས་མེད་ དེ་ལས་ལངས་ནས་འགོག་པའི་སྙོམ་
པར་འཇུག་པ་ལ་སྙོམ་པར་འཇུག་པ་དག་ཡོད། །ཤཱ་རིའི་བུ་དེ་ལྟར་བྱང་ཆུབ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དཔྱོད་པ་ཐབས་ལ་མཁས་པ་དང་ལྡན་པ་རྣམས་བསམ་གཏན་དང་ཚད་མེད་
པ་དང། ཏིང་ངེ་འཛིན་དང། སྙོམ་འཇུག་འདི་དག་ཡང་དང་ཡང་དུ་རྣམ་པར་གནང་ཞིང་སྙོམ་པར་འཇུག་པས་ཐོད་རྒལ་ལ་སྙོམ་པར་ཞུགས་ནས་སངས་རྒྱས་ཀྱི་ཞིང་སྣ་ཚོགས་སུ་བླ་ན་མེད་པ་

[252B]པར་འཚང་རྒྱའོ། །ཞེས་བྱ་བ་ནི་ལུས་ཀྱི་མངོན་སུམ་དུ་བྱེད་པའོ། །ཤཱ་རིའི་བུ་བྱང་ཆུབ་སེམས་དཔའ་ཆེན་པོ་གང་དག་ཕ་རོལ་ཏུ་ཕྱིན་པ་དྲུག་ལ་
གནས་ནས་སེམས་ཅན་རྣམས་ལ་སངས་རྒྱས་ཀྱི་ཆོས་ཀྱི་སྣང་བར་བྱེད་ཅིང། བདག་ཉིད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་སངས་
རྒྱས་ཀྱི་ཆོས་ཀྱི་སྣང་བ་དེ་དང་བྲལ་བར་མི་བྱེད་པ་དག་ཡོད་དོ། །ཞེས་བྱ་བ་ནི་དགྲ་བཅོམ་པའི་རྒྱུན་ལ་ཞུགས་པའོ། །ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་སངས་རྒྱས་མི་
བཞུགས་ཤིང་ཉན་ཐོས་རྣམས་ཀྱང་མེད་པའི་འཇིག་རྟེན་གྱི་ཁམས་སུ་རང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དག་ཡོད་དེ། དེ་དག་ཐབས་ལ་མཁས་པས་སྲོག་ཆགས་བརྒྱ་སྟོང་བྱེ་བ་ཁྲག་
མང་པོ་ཐེག་པ་གསུམ་གྱིས་ཡོངས་སུ་སྨིན་པར་བྱས་ནས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ཡིན་ནོ། །ཞེས་བྱ་བ་ནི་རང་སངས་རྒྱས་སོ་།ཞེས་གསུངས་སོ་
གཉིས་པ་ནི། རྩ་བར་ཉི་ཤུར་བསྡུས་པའི་དོན་སློབ་དཔོན་འཕགས་པས་བཀྲལ་ཚུལ་དང། སློབ་དཔོན་སེབ་དེ་བཟང་པོས་བཀྲལ་ཚུལ་གཉིས། དང་པོ་ནི། གཞུང་གིས་དངོས་སུ་བསྟན་པའི་འོག་མིན་འགྲོ་ནས་སྲིད་

[253A]༄༅། །རྩེའི་མཐར་ཐུག་འགྲོའི་བར་ལྔ་པོ་གོང་དུ་འཕོ་བ་ཞེས་ཉི་ཤུའི་ཡ་གྱལ་གཅིག་ཏུ་བགྲངས་པའི་གཞུང་གིས་དངོས་སུ་ཟིན་པ་བཅུ་དྲུག་དང་བརྒྱད་པ་དང་བར་བ་གཉིས་ཀྱི་
འབྲས་གནས་རྩམ་པོ་གཉིས་དགྲ་བཅོམ་ཞུགས་པ་བཞི་སྣན་པས་ཉི་ཤུར་འཆད་དོ། །གཉིས་པ་ནི། སློབ་དཔོན་གྱིས་རྒྱུན་ཞུགས་ཀྱི་སྐོར་ལ་དངོས་སུ་ཟིན་པ་བཞི་དང། རྒྱུན་ཞུགས་འབྲས་
གནས་རྩམ་པོ་ཁ་སྐང་ནས་ལྔ་དང། ཕྱིར་འོང་གི་སྐོར་ལ་དངོས་སུ་ཟིན་པ་གཉིས་དང། ཕྱིར་འོང་འབྲས་གནས་རྩམ་པོ་ཁ་སྐང་ནས་གསུམ་དང། ཕྱིར་མི་འོང་ལ་ཞུགས་པ་དངོས་སུ་ཟིན་པ་དང། འདའ་བ་
བཞི་སྟེ་ལྔ་དང། འོག་མིན་འགྲོ་དངོས་སུ་ཟིན་ཡང། དབྱེ་གཞིར་མཛད་ནས་དེ་ལ་ཕྱེ་བའི་གོང་དུ་འཕོ་བ་གསུམ་དང། སྲིད་རྩེའི་མཐར་ཐུག་འགྲོ་དང། གཟུགས་ཀྱི་ཆགས་བཅོམ་དངོས་སུ་ཟིན་
ཡང་གྲངས་ཀྱི་ཡ་གྱལ་དུ་མི་བགྲང་བར་དོན་གཅིག་ཏུ་བསྡུས་ནས་དབྱེ་གཞིར་མཛད་དོ། །མཐོང་ཆོས་གཞི་དང་ལུས་སྔོན་བྱེད་གཉིས་སུ་ཕྱེ་ནས་དགྲ་བཅོམ་ཞུགས་པ་ཁ་སྐང་སྟེ་གཞུང་གི་དངོས་
སུ་ཟིན་པ་བཅུ་བདུན་དང། རྒྱུན་ཞུགས་འབྲས་གནས་རྩམ་པོ། ཕྱིར་འོང་འབྲས་གནས་རྩམ་པོ། དགྲ་བཅོམ་ཞུགས་པ་ཁ་སྐང་ནས་ཉི་ཤུར་འཆད་དོ། འདིར་དབྱེ་གཞི་ནི་བྱང་འཕགས་ཁོ་ནར་ངེས་

[253B] ཉི་སྣང་ལས་དེ་ལྟར་གསུངས་པའི་ཕྱིར་ཏེ། དེ་ཉིད་ལས། དེ་ལ་དགེ་འདུན་དཀོན་མཆོག་ནི་འདིར་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་ཡིན་པར་བརྗོད་པར་བྱའོ། །དེ་དག་
ཀྱང་ཞུགས་པ་དང་འབྲས་བུ་ལ་གནས་པའི་དབྱེ་བས་སྐྱེས་བུ་བཟུང་བཞིར་འགྱུར་རོ། །ཞེས་གསུངས་པའི་ཕྱིར། བྱང་སེམས་ཀྱི་དགེ་འདུན་དེ་ལ་ཡང་རྣམ་པ་བཞིར་གསུངས་ཏེ། རྒྱུད་པའི་
འགྲེལ་བར། བྱང་ཆུབ་སེམས་དཔའ་བཞི་ནི་སེམས་དང་པོ་བསྐྱེད་པ་དང། སྤྱོད་པ་ལ་ཞུགས་པ་དང། ཕྱིར་མི་ལྡོག་པ་དང། སྐྱེ་བ་གཅིག་གིས་ཐོགས་པའོ། །ཞེས་གསུངས་ཤིང་
དང་པོ་ལ་རྒྱུན་ཞུགས་ཀྱི་སྐོར། གཉིས་པ་ལ་ཕྱིར་འོང་གི་སྐོར་གསུམ་པ་ལ་ཕྱིར་མི་འོང་གི་སྐོར། བཞི་པ་ལ་དགྲ་བཅོམ་ཞུགས་པའི་མིང་གིས་བཏགས་པར་བྱ་ལ། སྤྱིར་ནི་ཐམས་ཅད་ལ་ཡང་དགེ་
འདུན་ཉི་ཤུ་པོ་ཐམས་ཅད་ཀྱི་མིང་གིས་གདགས་སུ་རུང་སྟེ། འདོགས་པའི་རྒྱུ་མཚན། བཏགས་པའི་དགོས་པ། དངོས་ལ་གནོད་བྱེད་གསུམ་ཚང་བའི་ཕྱིར། དང་པོ་གྲུབ་
སྟེ༑ སྤང་རྟོགས་ཀྱི་རིགས་ལ་སོགས་པའི་ཡོན་ཏན་དང། ཡོན་ཏན་གྱི་མིང་གི་སྒོ་ནས་ཀྱང་འདྲ་བར་བཞག་པ་དུ་མ་ཡོད་པའི་ཕྱིར་གཉིས་པ་གྲུབ་སྟེ། ཁྱིམ་པའི་རྟེན་

[254A]༄༅། །ཅན་སོགས་བྱང་སེམས་འཕགས་པ་རྣམས་ཞུགས་གནས་ཀྱི་མིང་གིས་བཏགས་པ་ལས་དགེ་འདུན་དཀོན་མཆོག་མཚན་ཉིད་པར་རྟོགས་པ་དང། ཐེག་ཆེན་བཀའ་མིན་པར་འདོད་པའི་ལོག་
རྟོག་སྤང་བ་དང། ལྷག་མེད་མྱང་འདས་ཐོབ་ཟིན་པའི་ཐེག་དམན་རྣམས་ཀྱང་ཐེག་ཆེན་གྱི་ལམ་དུ་འཇུག་པའི་ཕྱིར་སྔར་ཐོབ་ཟིན་པའི་འབྲས་བུ་རྣམ་པ་བཞི་ལ་མཆོག་ཏུ་འཛིན་པ་བཀག་སྟེ། འབྲས་
བུ་བཞི་ཐོབ་པར་འདོད་པ་རྣམས་ཀྱིས་ཐེག་ཆེན་གྱི་ལམ་དུ་འཇུག་པར་རིགས་ཏེ། །འདིར་བཤད་པའི་འབྲས་བུ་རྣམས་ལས་མཆོག་ཏུ་གྱུར་པའི་དགེ་སྦྱོང་ཚུལ་གྱི་འབྲས་བུ་བཞི་ཐེག་ཆེན་ལ་ཡང་ཡོད་
པར་བསྟན་པས་མཐར་ཐུག་ཐེག་པ་གཅིག་ཏུ་བསྒྲུབ་པའི་དགོས་པ་ཡོད་པའི་ཕྱིར། གསུམ་པ་གྲུབ་སྟེ། བྱང་སེམས་འཕགས་པ་རྣམས་ཞུགས་གནས་མཚན་ཉིད་པར་འཛིན་པ་དང། རྒྱལ་བུ་རྒྱལ་བྱེད་
ཀྱི་ཚུལ་ཆུས་ཡོངས་སུ་གང་བར་འཛིན་པའི་འདུ་ཤེས་རྣམས་ལོག་ཤེས་སུ་མཚུངས་པར་ཕྱིར་མི་ལྡོག་པའི་འཁོར་ལོའི་མདོ་ལས་གསུངས་པའི་ཕྱིར། འདོགས་པའི་རྒྱུ་མཚན་རྣམས་དེ་ཉིད་ལས་འདི་གསུངས་
ཚུལ་ནི་འདི་ལྟར་ཡིན་ཏེ་དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །དེ་བས་གང་ལ་དགོངས་ཏེ་དད་པའི་རྗེས་སུ་འབྲང་བ་ཡོངས་སུ་བསྟན་པ་དང། ཆོས་ཀྱི་

[254B] དེ་བཞིན་དུ་བརྒྱད་པ་དང། རྒྱུན་ཏུ་ཞུགས་པ་དང། ལན་ཅིག་ཕྱིར་འོང་བ་དང། ཕྱིར་མི་འོང་བ་དང་ཉན་ཐོས་དགྲ་བཅོམ་པ་དང། རང་སངས་རྒྱས་ཡོངས་སུ་
བསྟན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བསྟན་དུ་གསོལ། བཅོཾ་ལྡན་འདས་འཁོར་བཞི་པོ་ལུད་པའི་སྒྲ་ཡང་མི་འབྱིན་པར་ཅི་ཡང་
མི་སྨྲ་བར་མཆིས་པ་འདི་དག་བཅོམ་ལྡན་འདས་སྲོག་ཆགས་བརྒྱ་སྟོང་མང་པོ་ཐེ་ཚོམ་བཅངས་སོམ་ཉི་འཚལ་བར་འགྱུར་ཏེ། དེ་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཀྱིས་ཅི་ལ་དགོངས་ནས་དད་པའི་རྗེས་སུ་འབྲང་བ་ཡོངས་སུ་བསྟན་ཞིང་དེ་བཞིན་དུ་རྒྱ་ཆེར་རང་སང་རྒྱས་ཀྱི་བར་ཡོངས་སུ་བསྟན་སྙམ་པ་དེ་དག་གི་ཐེ་ཚོམ་བསལ་དུ་གསོལ་ཞེས་
སོགས་དང། ཀུན་དགའ་བོ་དེའི་ཕྱིར་ལེགས་པར་རབ་ཏུ་ཉོན་ལ་ཚུལ་བཞིན་དུ་ཡིད་ལ་གྱིས་ཤིག་དང། ཇི་ལྟར་དེ་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བྱང་ཆུབ་སེམས་
དཔའ་སེམས་དཔའ་ཆེན་པོ་ལ་དད་པས་རྗེས་སུ་འབྲང་བ་ཡོངས་སུ་བསྟན་པ་དང། དེ་བཞིན་དུ་ཆོས་ཀྱི་རྗེས་སུ་འབྲང་བ་དང་བརྒྱད་པ་དང་ལན་ཅིག་ཕྱིར་འོང་པ་དང། ཕྱིར་མི་འོང་བ་དང། ཉན་

[255A]༄༅། །ཐོས་དགྲ་བཅོམ་པ་དང། རང་སངས་རྒྱས་ཡོངས་སུ་བསྟན་པ་ངས་ཁྱོད་ལ་བཤདོ། །བཅོམ་ལྡན་འདས་ལེགས་སོ་ཞེས་གསོལ་ཏེ། ཚེ་དང་ལྡན་པ་ཀུན་དགའ་བོས་བཅོམ་ལྡན་
འདས་ལ་ལྟར་ཉན་པ་དང། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་གྲངས་མེད་དཔག་ཏུ་མེད་
པ་དག་ཆགས་པ་མེད་པས་སངས་རྒྱས་མཐོང་བར་བྱ་བའི་ཕྱིར་ཡང་དད་པར་བྱེད་ལ། སངས་རྒྱས་ཀྱི་ཆོས་དེ་དག་ཀྱང་ཡང་དག་པར་རྗེས་སུ་མི་མཐོང་ཞིང། དེ་གཟུགས་ལ་མི་ཆགས་དེ་
བཞིན་དུ་ཚོར་བ་དང། འདུ་ཤེས་དང་འདུ་བྱེད་རྣམས་དང། རྣམ་པར་ཤེས་པ་ལ་མི་ཆགས་པ་འདི་ནི། ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དད་པས་རྗེས་སུ་འབྲང་བ་
ཞེས་བྱའོ། །ཞེས་སོགས་ཀྱི་དོན་ཚིགས་སུ་བཅད་པ་ནི། སངས་རྒྱས་མཐོང་ལ་ཆགས་མེད་དེ། །སེམས་ཅན་དཔག་མེད་དད་པར་བྱེད། །དེ་ནི་དེ་ལ་ཆགས་པ་མེད། །
དེ་ཕྱིར་བློ་ལྡན་དད་པས་འབྲང། ཞེས་དང། ཆོས་རྒྱུན་བསམ་མི་ཁྱབ་པ་དང། །རྒྱུན་དེ་ལས་ཀྱང་འདའ་མི་བྱེད། །ཆོས་ཉིད་དེ་ལས་རྗེས་སུ་ཐོབ། །དེ་ཕྱིར་ཆོས་རྗེས་འབྲང་ཞེས་བྱ། །ཞེས་

[255B] ༑ལོག་པ་བརྒྱད་ལས་ཤིན་ཏུ་འདས། །རྣམ་པར་ཐར་བ་བརྒྱད་ལ་རེག་ཡང་དག་བརྒྱད་ལ་ཞེན་པ་མེད། །དེ་ཕྱིར་བརྒྱད་པ་ཞེས་བརྗོད་དོ། །ཞེས་དང། ལམ་ལ་རྒྱུན་ཞེས་དེས་བརྗོད་དོ་།བསམ་དུ་
མེད་པའི་སངས་རྒྱས་ལམ། །གང་དག་ལ་ལ་འདིར་གནས་པ། །དེ་དང་དེ་དག་རྒྱུན་ལ་གཞོལ། ཞེས་དང། གང་གི་བྱང་ཆུབ་འགྲུབ་འགྱུར་བའི། །རྐྱེན་རྣམས་མང་པོ་རབ་གསུང་པ། །རྐྱེན་དེ་ཤེས་པར་
བྱའོ་ཞེས། །དེ་དག་འཚོལ་ཞིང་འོངས་པ་ཡིན། །ཞེས་དང། །འགྲོ་བ་རྣམ་གསུམ་གང་དུ་ཡང། །དེ་ནི་ཕྱིར་བཞིན་མི་འགྲོ་སྟེ་།སངས་རྒྱས་ཆོས་རྣམས་ཐོབ་པས་ན། །དེ་ནི་ཕྱིར་མི་འོང་ཞེས་བརྗོད། །ཅེས་དང་
གང་གི་སེམས་ཅན་སྡུག་བསྔལ་བ། །ཉོན་མོངས་ཐམས་ཅད་དེ་ཡིས་བཅོམ། །ཉོན་མོངས་པ་ལས་སེམས་ཅན་འབྲེལ། །དེས་དེ་དགྲ་བཅོམ་ཞེས་བརྗོད་དོ། །བྱང་ཆུབ་ཞི་བ་སྤྲོས་པ་མེད། སྙོག་པ་མེད་
པ་སྒྲོག་པར་བྱེད། སྐྱེ་བོ་དཔག་ཏུ་མེད་ལ་སྒྲོག་དེས་དེ་ཉན་ཐོས་ཞེས་བརྗོད་དོ། །མ་རིག་ནམ་མཁའ་འཇིག་རྟེན་ཏེ། །ཆོས་རྣམས་ཐམས་ཅད་མཚན་ཉིད་མེད། །འདི་ནི་མངོན་དུ་གྱུར་
པས་ན། །རང་རྒྱལ་བ་ཞེས་བརྗོད་པ་ཡིན། །ཞེས་སོགས་རྒྱས་པར་གསུངས་ཤིང། །འགྲེལ་ཆེན་གཉིས་ལས་ཀྱང་ཕྱིར་མི་ལྡོག་པའི་མདོ་ལ་ཞལ་འཕངས་མཛད་དོ། །གདགས་པའི་སྔར་བཤད་༄༅། །ཀྱི་དགོས་པ་དེ་རྣམས་འཐད་པའི་རྒྱུ་མཚན། གནད་ཀྱི་ཟླ་འོད་ལས། ཉན་ཐོས་ཀྱི་གང་ཟག་དང་མིང་འདྲ་བ་ནི་དགེ་འདུན་དུ་ཡིད་ཆེས་པའི་དོན་དུའོ། །ཞེས་གསུངས་སོ། །དངོས་
ལ་གནོད་བྱེས་ངར་བཤད་དེ་འཐད་པའི་རྒྱུ་མཚན། ཕྱིར་མི་ལྡོག་པའི་མདོ་ལས། ཀུན་དགའ་བོ་དགེ་སློང་དེ་དག་ནི་ཆུ་མིན་པ་ལ་ཆུར་འདུ་ཤེས་པ་དག་སྟེ། ཇི་ལྟར་དགེ་སློང་དེ་དག་ཆུ་
མིན་པ་ལ་ཆུར་འདུ་ཤེས་པ་དེ་བཞིན་དུ། དེ་དག་རྒྱུན་དུ་ཞུགས་པའི་འབྲས་བུ་མིན་པ་ལ་རྒྱུན་དུ་ཞུགས་པའི་འབྲས་བུར་འདུ་ཤེས་ལན་ཅིག་ཕྱིར་འོང་བའི་འབྲས་བུ་མིན་པ་ལ་ཕྱིར་
འོང་བའི་འབྲས་བུར་འདུ་ཤེས། ཕྱིར་མི་འོང་བའི་འབྲས་བུ་མིན་པ་ལ་ཕྱིར་མི་འོང་བའི་འབྲས་བུར་འདུ་ཤེས་དགྲ་བཅོམ་པ་ཉིད་ཀྱི་འབྲས་བུ་མིན་པ་ལ་དགྲ་བཅོམ་པ་ཉིད་ཀྱི་འབྲས་བུར་འདུ་
ཤེས། རང་སངས་རྒྱས་ཉིད་མིན་པ་ལ་རང་སངས་རྒྱས་སུ་འདུ་ཤེས། ཞེས་སོགས་རྒྱ་ཆེར་གསུངས་སོ། །གསུམ་པ་རྩོད་སྤང་ནི་ཐེག་དམན་ལ་ཞུགས་གནས་བརྒྱད་མེད་པར་ཐལ། ཐེག་
དམན་ལ་མྱང་འདས་མེད་པའི་ཕྱིར་ཏེ། དེས་ན་སངས་རྒྱས་མ་ཐོབ་པར། །མྱ་ངན་འདས་པ་མི་ཐོབ་སྟེ། །ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། ལོག་རྟོག་དེ་ནི་སྔར་མྱང་འདས་

[256B] ཁ་ཅིག་ལམ་རྗེས་ཤེས་ལ་གནས་པའི་ཕྱིར་མི་འོང་ཆོས་ཅན། ཐ་མའི་ཆ་མཐུན་སྔ་མ་སྤངས་པར་ཐལ། དེ་དག་གི་ས་བོན་མ་སྤངས་པའི་ཕྱིར་ཏེ་དེའི་དངོས་
གཉེན་བར་ཆད་མེད་ལམ་མ་ཐོབ་པའི་ཕྱིར། ཞེ་ན། རྩ་བ་ལ་ཁྱབ་པ་མེད་པར་ཐལ། ཉན་ཐོས་སྒོམ་ལམ་པ་དབང་རྟུལ་རྣམས་ཀྱིས་ཁམས་གོང་འོག་གི་ཉོན་མོངས་མངོན་གྱུར་རིམ་གྱིས་སྤངས་
ཤིང། དེ་རྣམས་ཀྱི་ས་བོན་གྱི་ཅིག་ཅར་དུ་སྤོང་བའི་ཕྱིར་ཏེ་དེ་ལྟར་མིན་ན་སྤང་བྱ་ཅིག་ཅར་བ་དང། རིམ་གྱིས་པའི་རྣམ་གཞག་མི་འཐད་དགོས་པའི་ཕྱིར་ཏེ། འདོད་ཉོན་སྤངས་ན་གོང་མའི་
ཉོན་མོངས་སྤངས་པས་ཁྱབ་པའམ། ཡང་ན། དང་པོར་འདོད་ཉོན་གྱི་དངོས་གཉེན་བར་ཆད་མེད་ལམ་དགུ། དེ་རྗེས་གོང་སའི་ཉོན་མོངས་ཀྱི་དངོས་གཉེན་བར་ཆད་མེད་ལམ་དགུ་སྐྱེ་བར་
ཐལ་བའི་སྐྱོན་ཡོད་པ་གང་ཞིག་དེ་རྣམས་མི་རིགས་པའི་ཕྱིར་རོ། །གཞན་ཡང། རྒྱུན་ཞུགས་རིགས་ནས་རིགས་སྐྱེ་མེད་པར་ཐལ་འདོད་ཉོན་གསུམ་པ་སྤངས་པའི་རྒྱུན་ཞུགས་རིགས་ནས་
རིགས་སྐྱེ་མེད་པའི་ཕྱིར། དེར་ཐལ། འདོད་ཉོན་དྲུག་པ་སྤངས་པའི་ཕྱིར་འོང་དང། དགུ་བ་སྤངས་པའི་ཕྱིར་འོང་རྣམས་མེད་པའི་ཕྱིར། རྟགས་ཁས། ཐོད་རྒལ་བའི་ཞུགས་པ་གཉིས་སྦྱོར་

[257A]༄༅། །ལམ་སྟན་གཅིག་པ་ནས་བཞག་པ་མི་འཐད་པར་ཐལ། དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ་།ཞེས་སོགས་ཀྱིས་དེ་གཉིས་ཀྱི་ཞུགས་པ་དང། རྒྱུན་ཞུགས་
ཞུགས་པ་རྣམས་བསྟན་པའི་ཕྱིར། ཞེ་ན་མ་ཁྱབ་པར་ཐལ། དེ་ནི་བྱེ་བྲག་ཏུ་སྨྲ་བའི་བཞེད་པ་སྐྱར་བ་ཙམ་ཡིན་པའི་ཕྱིར་གཞན་ཡང། རྒྱུན་ཞུགས་ཞུགས་པ་ལ་འཕགས་པས་ཁྱབ་པར་ཐལ་དེ་ལྟར་དུ་གཞུང་དེས་བསྟན་
པའི་ཕྱིར། ཁྱབ་པ་ཁས། འདོད་མི་ནུས་ཏེ། རྒྱུན་དུ་ཞུགས་པའི་འབྲས་བུ་ལ་འཇུག་པ་གང་ཞེ་ན། གང་ངེས་པར་འབྱེད་པའི་ཆ་དང་མཐུན་པ་ལ། ཞེས་གསུངས་པའི་ཕྱིར། དེས་ན་སྦྱོར་ལམ་སྟན་གཅིག་པ་ལ་གནས་
པའི་ཐོད་རྒལ་བའི་ཞུགས་པ་གཉིས་ཡོད་དེ། དེ་ལ་གནས་པའི་རྒྱུན་ཞུགས་ཞུགས་པ་ཡོང་པ་གང་ཞིག་སྟོབས་མཚུངས་པའི་ཕྱིར་གཉིས་པ་གཞུང་དོན་ནི། འདིར་བསྟན་བྱང་སེམས་ཀྱི་དགེ་
འདུན་དཀོན་མཆོག་དེ་ལ་རྣམ་པ་ཉི་ཤུར་ཡོད་དོ། དབང་རྟུལ་དད་པའི་རྗེས་འབྲང་གི་མིང་ཅན་ནས་བསེ་རུ་ལྟ་བུའི་རང་སངས་རྒྱས་ཀྱི་མིང་ཅན་གྱི་བར་རྣམས་སུ་ཡོད་པའི་ཕྱིར།    ༈   
པ་དང་ནི་རྣམ་པ་དང། ཞེས་སོགས་ཀྱི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ། སྦྱོར་ལམ་གྱི་རྟེན་བཤད་པ། བརྟེན་པ་སྦྱོར་ལམ་བཤད་པ། དེ་དག་གི་རྣམ་གཞག་ལ་

[257B] དང་པོ་ལ་ལུས་རྟེན་དང་སེམས་རྟེན་གཉིས། དང་པོ་ནི། ལུས་ཀྱི་རྟེན་མཐའ་གཅིག་ཏུ་མ་ངེས་ཏེ། བདེ་འགྲོ་དང་ངན་འགྲོ་ཅི་རིགས་པའི་རྟེན་ལ་སྐྱེ་བ་ཡོད་པའི་
ཕྱིར་ཏེ། ཐེག་ཆེན་སེམས་བསྐྱེད་ལ་དེ་ལྟར་ཡོད་པ་གང་ཞིག་།རྒྱུ་མཚན་མཚུངས་པའི་ཕྱིར་དང། སྦྱོར་ལམ་དང་པོ་གཉིས་ལ་གནས་པའི་གང་ཟག་ལས་དབང་གིས་ངན་སོང་དུ་སྐྱེ་བ་ལེན་པ་ཡོད་
པའི་ཕྱིར། གཉིས་པ་ནི། ས་དགུ་ལ་བརྟེན་པ་ཡོད་དེ། དྲན་པ་ཉེ་བར་གཞག་པ། ཡང་དག་སྤོང་བ་རྫུ་འཕྲུལ་རྐང་པ། དབང་པོ་སྟོབས་རྣམས་དེ་ལ་བརྟེན་པ་ཡོད་པ་གང་ཞིག་ཕྱི་མ་གཉིས་སྦྱོར་
ལམ་གྱི་གནས་སྐབས་ལ་བཞག་པའི་ཕྱིར་ཏེ། མཛོད་ལས། བྱང་ཆུབ་དང་ནི་ལམ་ཡན་ལག་མ་གཏོགས་འདོད་ཁམས་སྲིད་རྩེ་ན། །ཞེས་དང། ཀུན་བཏུས་ལས། ཚོགས་ལམ་དང་སྦྱོར་
ལམ་གྱི་ཡོན་ཏན་གྱི་རིགས་མཚུངས་པར་གསུངས་པའི་ཕྱིར། མཛོད་ལས། སྒོམ་བྱུང་མི་ལྕོགས་མེད་པ་དང། །ཁྱད་པར་བསམ་གཏན་ས་པའོ། །ཞེས་གསུངས་པ་དང་འགལ་ལོ་སྙམ་ན་མི་འགལ་
ཏེ༑ གཙོ་ཆེ་བ་ལ་དགོངས་པའི་ཕྱིར་ཏེ། དེ་ལས་གཞན་དུ་ན་གཞུང་སྔ་ཕྱི་འགལ་བའི་སྐྱོན་ཡོད་པའི་ཕྱིར་རོ། །གཉིས་པ་ལ། མཚན་ཉིད། དབྱེ་བ། ས་མཚམས། སྒྲ་བཤད་དང་བཞི། དང་པོ་ནི་

[258A]༄༅། །རང་གི་ཉེར་ལེན་དུ་གྱུར་བའི་ཚོགས་ལམ་རྫོགས་རྗེས་སུ་བྱུང་ཞིང། དོན་མངོན་རྟོགས་ཀྱི་རིགས་སུ་གནས་པའི་མཁྱེན་པ་གཉིས་པ་ལ་རྟེན་གྱི་སྒོ་ནས་དབྱེ་ན། ཉན་ཐོས་རང་
རྒྱལ་ཐེག་ཆེན་གྱི་སྦྱོར་ལམ་དང་གསུམ། ངོ་བོའི་སྒོ་ནས། དྲོད་རྩེ་མོ་བཟོད་པ་ཆོས་མཆོག་དང་བཞི། ཆ་ཤས་ཀྱི་སྒོ་ནས་ཆུང་དུ། འབྲིང། ཆེན་པོ་དང་རྣམ་པ་གསུམ། དེ་ཡང་རྒྱུད་གཅིག་
པའི་དབང་དུ་བྱས་ནས། དང་པོར་སྐྱེས་པ། བར་དུ་སྐྱེས་པ། ཐ་མར་སྐྱེས་པའི་སྦྱོར་ལམ་དང་གསུམ། རྒྱུད་ཐ་དད་པའི་དབང་དུ་བྱས་ན། དབང་པོ་རྟུལ་པོ་འབྲིང་རྣོན་པའི་རྒྱུད་དང་འབྲེལ་བའི་
སྒོ་ནས་ཆུང་དུ་འབྲིང་ཆེན་པོ་གསུམ་ལ་བཞག་པར་བྱ་བ་ཡིན་ལ་འདི་བཞིན་བྱས་ན། ཉན་ཐོས་ཀྱི་སྦྱོར་ལམ་དེ་ཆུང་དུ། བྲིང་ཆེན་པོ་དང་རྣམ་པ་གསུམ། དེ་ཡང་རྒྱུད་གཅིག་
པ་ཡིན་ལ། ཐེག་དམན་གྱི་ཆོས་མཆོག་ལ་རྒྱུད་ཐ་དད་པའི་དབང་དུ་བྱས་པའི་ཆུང་དུ་འབྲིང་ཆེན་པོ་ཡོད་ཀྱང་རྒྱུད་གཅིག་པའི་དབང་དུ་བྱས་པའི་ཆུང་དུ་འབྲིང་ཆེན་པོའི་ཁྱད་པར་
མེད་དེ། དེ་ལ་སྐད་ཅིག་སྔ་ཕྱིའི་རིམ་པ་མེད་པའི་ཕྱིར་ཏེ། དེ་དུས་མཐའི་སྐད་ཅིག་མ་ཡིན་པའི་ཕྱིར་ཏེ། ཀུན་བཏུས་ལས། འཇིག་རྟེན་པའི་ཆོས་ཀྱི་

[258B] ཚེ་རབས་དེ་ཉིད་ཀྱི་དུས་ཅན་ཁོ་ནའོ། །ཞེས་དང། མཛོད་ལས་དེ་ནི་སྐད་ཅིག་གཅིག་དེ་བཞིན། ཆོས་མཆོག་ཅེས་གསུངས་པའི་ཕྱིར། གསུམ་པ་ས་མཚམས་
ནི༑ ཉན་ཐོས་ཀྱི་ཚོགས་ལམ་རྫོགས་རྗེས་ནས། བྱང་སེམས་ཀྱི་མཐོང་ལམ་མཐོབ་པའི་བར་ན་ཡོད། བཞི་པ་ནི། བདེན་པ་མངོན་སུམ་དུ་རྟོགས་པ་ལ་སྦྱོར་བའི་དོན་གྱིས་སྦྱོར་ལམ། རྒྱུད་མཐོང་
སྤང་ལས་ངེས་པར་འབྱེད་པའི་ཆ་ནས་ངེས་བྱེད་ཆ་མཐུན། རྒྱུད་མཐོང་སྤང་ལས་ངེས་པར་འབྱེད་ཅིང་ཐར་པ་ཐོབ་པའི་ཡན་ལག་ཡིན་པའི་དོན་གྱིས་ངེས་འབྱེད་ཡན་ལག་རྣམ་པར་མི་རྟོག་པའི་
ཡེ་ཤེས་ཀྱི་མེ་སྐྱེ་བའི་སྔ་ལྟས་ཡིན་པས་དྲོད། ལོག་ལྟས་དགེ་རྩ་གཅོད་པའི་རྩེ་མོར་གྱུར་པས་ན་རྩེ་མོ། བདེ་འགྲོ་འབའ་ཞིག་ཏུ་སྐྱེ་ཞིང་ངན་འགྲོར་ལས་དབང་གིས་སྐྱེ་བ་ཆད་པས་བཟོད་པ་འཇིག་
རྟེན་པའི་ཆོས་ཀྱི་མཆོག་ཡིན་པས་ཆོས་མཆོག་ཞེས་བྱའོ། །འོ་ན་དྲོད་སོགས་བཞིའི་ངོ་བོ་གང་ཞེ་ན། སྦྱོར་ལམ་དྲོད་ཀྱི་ཡེ་ཤེས་ནི་སྟོང་པ་ཉིད་ལ་དམིགས་པའི་སྒོམ་བྱུང་དང་པོར་ཐོབ་པའི་སྒོ་ནས་ཀུན་
ནས་ཉོན་མོངས་གཟུང་རྟོག་མངོན་གྱུར་སྤོང་བའི་ཡེ་ཤེས། རྩེ་མོ་ནི་དེ་རྗེས་རྣམ་བྱང་བཟུང་རྟོག་སྤོང་བར་བྱེད་པའི་ཡེ་ཤེས་བཟོད་པ་ནི། དེ་རྗེས་རྫས་འཛིན་རྟོག་པ་སྤོང་བར་བྱེད་པའི་ཡེ་ཤེས་

[259A]༄༅། །ཆོས་མཆོག་ནི་དེ་རྗེས་བཏགས་འཛིན་རྟོག་པ་སྤོང་བར་བྱེད་པའི་ཡེ་ཤེས་ཡིན་ཏེ། རྒྱན་ལས། དེ་ནས་དེ་འདྲར་གྱུར་བ་གྱི། །བྱང་ཆུབ་སེམས་དཔའ་མཉམ་གཞག་པས། །ཡིད་ཀྱི་བརྗོད་པ་
མ་གཏོགས་པ། །དོན་ཀུན་རབ་ཏུ་མི་མཐོང་ངོ། །ཞེས་དང། ཆོས་ཀྱི་སྣང་བ་འཕེལ་བའི་ཕྱིར། །བརྩོན་འགྲུས་བརྟན་པོ་ཀུན་ཏུ་བརྩོམ་།ཞེས་དང། ཆོས་ཀྱི་སྣང་བ་འཕེལ་ནས་ནི། །སེམས་ཙམ་ལ་
ནི་གནས་པར་གྱུར། །དེ་ནས་དོན་དུ་སྣང་བ་ནི། །སེམས་སུ་རབ་ཏུ་མཐོང་བར་འགྱུར། །དེ་ཚེ་དེ་ཡི་བཟུང་བ་ཡི། །རྣམ་པར་གཡེང་བ་དེ་སྤོང་འགྱུར། །དེ་ནས་དེ་ལ་འཛིན་པ་ཡི། །རྣམ་པར་གཡེང་
བ་འབའ་ཞིག་ལུས། །ཞེས་དང། དེ་ཚེ་བར་ཆད་མེད་པ་ཡི། །ཏིང་ངེ་འཛིན་ལ་མྱུར་དུ་རེག་དེ་ལྟར་དེ་ཡི་འཇུག་ཐོགས་སུ། །འཛིན་པའི་རྣམ་པར་གཡེང་བ་སྤོང། །འདི་དག་གོ་རིམ་
བཞིན་དུ་ནི། །དྲོ་བར་འགྱུར་སོགས་ཡིན་ཞེས་བྱ། །ཞེས་གསུངས་ཤིང། ཀུན་བཏུས་རྒྱན་སྣང་སོགས་སུའང། །འདི་དང་མཐུན་པ་ཁོ་ནར་གསུངས། གསུམ་པ་ལ་ཐོབ་པའི་རྟགས་དང་
སྦྱོར་ལམ་གྱི་བློ་རིགས་བཤད་པ་གཉིས། དང་པོ་ནི། སྟོང་ཉིད་ལ་དམིགས་པའི་ལྷག་མཐོང་དང་པོར་ཐོབ་པ་དང། སྟོང་ཉིད་རྟོགས་པའི་སྦྱོར་ལམ་དང་པོར་ཐོབ་པ་དུས་མཉམ་ཞིང། གང་

[259B]དང། སྦྱོར་ལམ་ཐོབ་པ་དུས་མཉམ་སྟེ། སྟོང་ཉིད་མ་རྟོགས་པའི་སྦྱོར་ལམ་ཡོད་པའི་ཕྱིར། གཉིས་པ་ནི། སྦྱོར་ལཾ་གྱི་བློ་རིས་དེ་ལ་
རྣམ་པ་དུ་མ་ཡོད་དེ། ཚོགས་ལམ་ལ་དེ་ལྟར་ཡོད་པ་གང་ཞིག་རྒྱུ་མཚན་མཚུངས་པའི་ཕྱིར། དང་པོ་གྲུབ་སྟེ། ཚོགས་ཀྱི་ལམ་གང་ཞེ་ན། སོ་སོ་སྐྱེ་བའི་ཚུལ་ཁྲིམས་དང། །དབང་པོའི་སྒོ་སྡོམ་པ་དང། །
ཟས་ཀྱི་ཚོད་རིག་པ་དང། ནམ་གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང། ཡང་རྒྱུར་གྱུར་པའི་དགེ་བ་གཞན་དག་དང། ཐོས་པ་དང། །བསམ་པ་དང། སྒོམ་པ་ལས་
བྱུང་བའི་ཤེས་རབ་དག་ཀྱང་རུང་སྟེ། ཞེས་ཀུན་བཏུས་ལས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། སྦྱོར་བའི་ལམ་གང་ཞེ་ན་ཚོགས་ཀྱི་གང་ཡིན་པ་སྦྱོར་བའི་ཡང་དེ་ཡིན་ནོ། །ཞེས་
གསུངས་པའི་ཕྱིར། མདོར་ན་ཚོགས་སྦྱོར་བའི་ཐུགས་རྒྱུད་ཀྱི་རྣམ་པར་དག་པའི་ཤེས་རབ་གསུམ། སྡོམ་པའི་ངོ་བོར་གྱུར་བའི་སྤོང་སེམས། དབང་པོ་ལོག་པའི་ལམ་ལ་འཇུག་པ་འགོག་པའི་དྲན་
ཤེས་བཞིན། ཟས་གོས་ལ་མ་ཆགས་པའི་དགེ་བ་རྣམས་མོས་སྤྱོད་ཀྱི་ས་ཡིན་ལ། གཞན་ཡང་སྐབས་དེར་ཡོན་ཏན་བསམ་གྱི་ས་མི་ཁྱབ་པ་ཐོབ་སྟེ། དཀོན་མཆོག་སྤྲིན་ལས། ས་འདི་ལ་གནས་

[260A]༄༅། །པའི་བྱང་ཆུབ་སེམས་དཔའ་ནི་སོ་སོ་སྐྱེ་བ་ཡིན་ཡང་བྱིས་པའི་རྒུད་པ་ཐམས་ཅད་ལས་ཡང་དག་པར་འདས་ཤིང་ཏིང་ངེ་འཛིན་དང། གཟུང་དང་རྣམ་པར་དག་པ་དང། མངོན་པར་ཤེས་
པ་ལ་སོགས་པའི་ཡོན་ཏན་གྲངས་མེད་པ་དང་ལྡན་ནོ། །ཞེས་ཚོགས་སྦྱོར་བའི་ཐུགས་རྒྱུད་ཀྱི་སྤྱན་དང་མངོན་པར་ཤེས་པ་ཟད་པ་ཟིལ་གནོན་སོགས་ཀྱང་ཐར་ལམ་དུ་གསུངས་སོ། །ཁོ་ན་རེ། སྦྱོར་
ལམ་ལ་སྒོམ་བྱུང་གིས་ཁྱབ་པ་ཡོད་པར་ཐལ། སྒོམ་བྱུང་མི་ལྕོགས་མེད་པ་དང། ཞེས་སོགས་གསུངས་པའི་ཕྱིར། ཞེ་ན་མ་ཁྱབ་ཏེ། དེ་ནི་གཙོ་ཆེ་བ་ལ་དགོངས་པའི་ཕྱིར། སྦྱོར་ལམ་ལ་ཐོས་བསམ་
གྱི་ཤེས་རབ་མེད་པར་ཐལ། ཤེས་རབ་གསུམ་པོ་འགལ་བའི་ཕྱིར་ཏེ་ཐོས་པའི་ཤེས་རབ་ཡིན་ན་མིང་ཁོ་ན་ལ་དམིགས་པས་ཁྱབ། སྒོམ་བྱུང་གི་ཤེས་རབ་ཡིན་ན་དོན་ཀྱང་པ་ལ་དམིགས་པས་ཁྱབ་
བསམ་བྱུང་གི་ཤེས་རབ་ཡིན་ན་དེ་གཉིས་ཀ་ལ་དམིགས་པས་ཁྱབ་པའི་ཕྱིར་ཏེ། མཛོད་ལས། མིང་དང་གཉིས་ཀ་དོན་ཡུལ་ཅན། །ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། འདི་ནི་བྱེ་བྲག་ཏུ་སྨྲ་བས་
རྣམ་པར་རྟོག་པས་བཏགས་པ་ཙམ་ཡིན་པའི་ཕྱིར། གཞན་ཡང་ཤེས་རབ་གསུམ་པོ་མི་འགལ་བར་ཐལ། ཐེག་ཆེན་སྒོམ་ལམ་གྱི་ངོ་བོར་གྱུར་པའི་ཤེས་རབ་གསུམ་ཡོད་པའི་ཕྱིར་ཏེ། ཡང་དང་ཡང་དུ་

[260B] ཞེས་པའི་འགྲེལ་བར། ཐོས་པ་དང། བསམ་པ་དང། སྒོམ་པ་ལས་བྱུང་བའི་ཤེས་རབ་དག་གི་ཞེས་སོགས་གསུངས་པའི་ཕྱིར། དེས་ན་གཙོ་བོར་མང་དུ་ཐོས་པའི་སྟོབས་ལས་བྱུང་བ་ལུང་དོན་
བསམ་པའི་སྟོབས་ལས་བྱུང་བ། ཏིང་ངེ་འཛིན་སྒོམ་པའི་སྟོབས་ལས་བྱུང་བའི་ཤེས་རབ་རྣམས་གོ་རིམས་བཞིན་ཐོས་པ་བསམ་པ་སྒོམ་པ་ལས་བྱུང་བའི་ཤེས་རབ་གསུམ་ཡིན་པའི་ཕྱིར་རོ། །དེས་ན་
འདིར་དངོས་བསྟན་གྱི་གཙོ་བོར་གྱུར་བའི་སྦྱོར་ལམ་ནི་སྟོང་པ་ཉིད་ཀྱི་དོན་སྤྱི་ལེགས་པར་ཤར་བའི་སྒོ་ནས་སྟོང་ཉིད་བསྒོམ་པར་བྱེད་པའི་དྲན་པ་བཅད་ཤེས་ཡིན་ལ། སྤྱིར་ནི། མངོན་སུམ་མ་རྗེས་དཔག་
ཡི་དཔྱོད་རྣམས་ཡོད་དོ། །དམན་ལམ་སྔོན་དུ་མ་སོང་བའི་བྱང་སེམས་ཀྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། སྟོང་ཉིད་ལ་འཁྲུལ་པར་ཐལ། དེ་ལ་རྟོག་པ་ཡིན་པའི་ཕྱིར། ཁྱབ་སྟེ་
རྟོག་པ་ལ་འཁྲུལ་ཤེས་ཀྱིས་ཁྱབ་པའི་ཕྱིར། དེའི་ཁྱབ་པ་གཉིས་ཀ་ཡོད་པ་ཡིན་ཏེ། དམན་ལམ་སྔོན་དུ་མ་སོང་བའི་བྱང་སེམས་ཀྱི་སྦྱོར་ལམ་མཉམ་གཞག་དེ་ནི་སྟོང་པ་ཉིད་ལ་འཁྲུལ་པར་ཐལ། དེ་ལ་རྟོག་པ་ཡིན་པའི་ཕྱིར། ཁྱབ་སྟེ་
མ་འཁྲུལ་བ་མ་ཡིན་པའི་ཕྱིར། མ་གྲུབ་ན། དེས་སྟོང་ཉིད་མངོན་སུམ་དུ་རྟོགས་པར་ཐལ། མ་གྲུབ་པའི་ཕྱིར། འདོད་ན་དེ་བདེན་འཛིན་ཀུན་བཏགས་ཀྱི་དངོས་གཉེན་བར་ཆད་མེད་ལམ་དེ་༄༅། །ཐལ། འདོད་པའི་ཕྱིར་འོ་ན། སྦྱོར་ལམ་ཆོས་མཆོག་ཆེན་པོའི་ཡེ་ཤེས་དང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་མཐོང་སྤང་སྤངས་པར་ཐལ། འདོད་པའི་
ཕྱིར། ཁོ་ན་རེ། དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་སྦྱོར་ལམ་གྱི་ངོ་བོར་གྱུར་པའི་བསམ་གཏན་གྱི་དངོས་གཞི་ཕྱི་མ་གསུམ་ཆོས་ཅན། རྟོག་པར་
ཐལ། སྟོང་ཉིད་དྲན་པའི་དྲན་པ་དཔྱད་ཤེས་ཡིན་པའི་ཕྱིར་རྟགས་ཁས། འདོད་ན། མ་ཡིན་པར་ཐལ། རྟོག་པ་ལ་འདོད་ཆགས་དང་བྲལ་ཟིན་པའི་ཕྱིར་སྙམ་ན་མ་ཁྱབ་པར་ཐལ། བསམ་
གཏན་གྱི་ཡན་ལག་ཏུ་གྱུར་པའི་རྟོག་པ་དང། རྣམ་པར་རྟོག་པ་དོན་མིག་ཅིག་པའི་ཕྱིར། གཞན་དུ་ན། དགྲ་བཅོམ་པའི་རྒྱུད་ལ་རྟོག་པ་མེད་པར་ཐལ། རྟོག་པ་ལ་འདོད་ཆགས་དང་བྲལ་ན་རྟོག་པ་
མེད་དགོས་པའི་ཕྱིར། གཉིས་པ་ནི། བྱང་སེམས་ཀྱི་སྦྱོར་ལམ་དྲོད་སོགས་བཞི་པོ་ཆོས་ཅན། ཐེག་དམན་གྱི་སྦྱོར་ལམ་ལས་ཁྱད་ཆོས་ལྔའམ་དྲུག་གི་སྒོ་ནས་ཁྱད་པར་དུ་འཕགས་ཏེ། དམིགས་
པ༑ རྣམ་པ། རྒྱུ་བྱེད་ཚུལ། ཡོངས་སུ་འཛིན་ཚུལ། སྤང་བྱ་སྤོང་ཚུལ། དབྱེ་བའི་རང་བཞིན་སོགས་ཀྱི་སྒོ་ནས་ཁྱད་པར་དུ་འཕགས་པའི་ཕྱིར། དང་པོ་གྲུབ་སྟེ། བྱང་སེམས་ཀྱི་སྦྱོར་ལམ་

[261B] བདེན་པ་བཞི་པོ་དེ་ལ་ངོ་བོ་རྒྱུ་འབྲས་ཆོས་ཉིད་ཀྱི་རྣམ་པ་སོགས་མཐའ་ཡས་པའི་སྒོ་ནས་དམིགས་པའི་ཕྱིར། གཉིས་པ་གྲུབ་སྟེ། དེ་བདེན་བཞི་ལ་བདེན་ཞེན་འགོག་པའི་རྣམ་པ་ཅན་
ཡིན་པའི་ཕྱིར། གསུམ་པ་གྲུབ་སྟེ། ཐེག་པ་གསུམ་གྱི་བྱང་ཆུབ་སྟེར་བར་ནུས་པའི་ཐེག་ཆེན་མཐོང་ལམ་གྱི་ཉེ་རྒྱུ་བྱེད་པའི་ཕྱིར། བཞི་བ་གྲུབ་སྟེ། སྲིད་ཞི་ལས་སྐྱོབས་པར་ནུས་པའི་ཡོངས་འཛིན་ཁྱད་པར་ཅན་
ལས་ཐེག་ཆེན་གྱི་ལམ་རྫོགས་པར་ཐོབ་ཅིང་ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་དང། བདུད་ལས་སྤོང་ཚུལ་ཕྱིན་ཅི་མ་ལོག་པར་ཐོབ་པ་དང་ལྡན་པའི་ཕྱིར། ལྔ་པ་གྲུབ་སྟེ། སྦྱོར་ལམ་
བཞི་པོ་འདིས་འོག་ནས་འཆད་པར་འགྱུར་བའི་བདེན་འཛིན་གྱི་རྣམ་རྟོག་རྣམས་སྤོང་བར་འགྱུར་བའི་ཕྱིར། དྲུག་པ་གྲུབ་སྟེ། བྱང་སེམས་ཀྱི་སྦྱོར་ལམ་བཞི་པོ་ཐམས་ཅད་ལ་ཡང་རྒྱུད་གཅིག་པའི་
དབང་དུ་བྱས་པའི་ཆུང་དུ་འབྲིང་ཆེན་པོ་གསུམ་གྱི་དབྱེ་བ་ཡོད་པའི་ཕྱིར། ཁྱབ་སྟེ། ཐེག་དམན་གྱི་ཆོས་མཆོག་ལ་དེ་ལྟ་བུའི་དབྱེ་བ་མེད་པའི་ཕྱིར། དེ་སྐད་དུ་འང་འགྲེལ་ཆེན་ལས། ལས་དང་པོ་བ། དེ་ལྟར་
གདམ་ངག་ཐོབ་པ་ལ། །བསོད་ནམས་ཚོགས་ནི་ཡང་དག་རྫོགས། །དེ་ནས་བློ་ལྡན་བསམ་པ་བརྟན། །དད་སོགས་དགེ་བའི་ཆོས་རྣམས་ཀྱིས་།རྒྱུད་ནི་ཡོངས་སུ་དགོས་གྱུར་པ། །བསྐལ་པ་གྲངས་མེད་ངེས་བྱུང་

[262A]༄༅། །བས༑ ཡེ་ཤེས་ཚོགས་ནི་གྲུབ་པའི་ཕྱིར། །མངོན་ཤེས་གདམ་དག་བསྟན་པ་ཡིས། །སྤྱོད་པའི་ལས་ལ་རབ་ཏུ་འཇུག་ཅེས་བཤད་པ་འདི་ལྟར་བྱས་ན་མོས་པས་སྤྱོད་པའི་ས་ཡོངས་སུ་
སྦྱོར་བར་བྱ་བའི་ཕྱིར་ཐོས་པ་ལ་སོགས་པ་རབ་ཀྱི་མཐར་ཕྱིན་པ་ཐོབ་པ་ཐར་པའི་ཆ་དང་མཐུན་པ་དད་པ་ལ་སོགས་པའི་མཚན་ཉིད་ཀྱི་དགེ་བའི་རྩ་བའི་འོག་ཏུ་བདེན་པ་བཞི་རྟོགས་པ་དང་རྗེས་སུ་མཐུན་
པ་ངེས་པར་འབྱེད་པའི་ཆ་མཐུན་པ་བཞི་པོ་འཇིག་རྟེན་པའི་སྒོམ་པ་ལས་བྱུང་བ་དྲོ་བར་གྱུར་པ་ཞེས་བྱ་བར་བརྗོད་པར་བྱ་བ་ཡིན་པ་ལ། འདི་ནི་ཉན་ཐོས་ལ་སོགས་པའི་དྲོད་ལ་སོགས་པ་ལས་མི་རྟག་པ་
ཉིད་ལ་སོགས་པའི་མཚན་ཉིད་དངོས་པོ་ལ་དམིགས་པ་ལས་ཁྱད་པར་དུ་འཕགས་པའི་ཕྱིར་དང་ཆོས་སུ་ལྟ་བའི་གཉེན་པོའི་ཕྱོགས་སུ་གྱུར་པ་ཉིད་ཀྱིས་མངོན་པར་ཞེན་པ་མེད་པ་ལ་སོགས་པའི་རྣམ་པ་ཁྱད་
པར་དུ་འཕགས་པ་ཉིད་དང་ཐེག་པ་གསུམ་རྟོགས་པའི་རྒྱུ་ཉིད་ཀྱི་ཁྱད་པར་དང། དགེ་བའི་བཤེས་གཉེན་ཐབས་ལ་མཁས་པའི་མཚན་ཉིད་ཀྱི་ཡོངས་སུ་བཟུང་བས་ཁྱད་པར་དུ་འཕགས་པས་ཁྱད་ཞུགས་
པ་ཡིན་པར་བརྗོད་པར་བྱའོ། །དེ་བཞིན་དུ་ཀུན་ནས་ཉོན་མོངས་པའི་དངོས་པོ་ལ་བརྟེན་པ་དང། གཉེན་པོའི་ཕྱོགས་ཀྱི་དངོས་པོ་ལ་བསྟེན་པ་སྟེ། ངེས་པར་གཟུང་པའི་རྣམ་པར་རྟོག་པ་གཉིས་དང་

[262B] སྐྱེས་བུ་བཏཌ་པར་ཡོད་པ་ལ་བརྟེན་བདེ་འཛིན་པའི་རྣམ་པར་རྟོག་པ་གཉིས་པོ་འོག་ནས་བཤད་པའི་རྩེ་མོའི་མངོན་པར་རྟོགས་པས་བསྡུས་པས། མཐོང་བ་དང་སྒོམ་པའི་
ལམ་གྱིས་སྤང་བར་བྱ་བའི་རྣམ་པར་རྟོག་པ་བཞི་པ་ནི་གྲངས་ཇི་ལྟ་བ་བཞིན་དུ་ཀུན་ནས་ཉོན་མོངས་པ་ལ་བརྟེན་པ་འདི་དག་ནི་ངེས་པར་འབྱེད་པའི་ཆ་ཡིན་ནོ། །ཞེས་བརྗོད་པར་བྱའོ། །དེ་བཞིན་དུ་ཇི་སྐད་
དུ་བཤད་པའི་རྣམ་པར་རྟོག་པ་དང་ཀུན་ཏུ་སྦྱོར་བ་ལ་བརྟེན་པ་འདི་དག་རེ་རེ་ཞིང་ཆུང་དུ་དང་འབྲིང་དང། ཆེན་པོའི་དབྱེ་བས་ཁྱད་པར་དུ་འཕགས་པ་ཡང་བརྗོད་པར་བྱ་བ་ཡིན་པས། ཁྱད་པར་རྣམ་པ་ལྔའོ་
ཞེས་གསུངས།    ༈    ཞེས་སོགས་ཀྱི་སྐབས་སུ། རྩོད་པ་དང། ལན་གཉིས། དང་པོ་ནི། དམིགས་རྣམ་ལྷག་མ་སྟོན་པའི་རྒྱན་གྱི་གཞུང་ལ་བརྟེན་ནས་བདེན་
བཞི་མི་རྟོགས་པའི་སྐྱོན་ཡོད་པར་ཐལ། འདི་རྣམས་ཀྱི་བདེན་བཞི་མི་རྟག་ལ་སོགས་བཅུ་དྲུག་དངོས་སུ་བརྗོད་དགོས་པ་ལས་དེ་དངོས་སུ་མ་བརྗོད་པའི་ཕྱིར། དང་པོ་གྲུབ་སྟེ། བྱང་སེམས་ཀྱི་སྦྱོར་ལམ་
དེ་བདེན་བཞི་མི་རྟག་ལ་སོགས་བཅུ་དྲུག་ལ་དམིགས་ནས་བདེན་ཞེན་འགོག་པའི་རྣམ་པ་ཅན་ཡིན་པའི་ཕྱིར་ཏེ། དེ་རྣམས་བདེན་བཞི་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་མཐོང་ལམ་གྱི་ཉེ་

[263A]༄༅། །རྒྱུ་ཡིན་པའི་ཕྱིར། གཉིས་པ་གྲུབ་སྟེ། དམིགས་པ་མི་རྟག་ལ་སོགས་པ། །བདེན་པའི་རྟེན་ཅན། ཞེས་བྱ་བ་མ་གཏོགས་པ་དམིགས་རྣམ་ལྷག་མ་སྟོན་པའི་རྒྱན་གཞུང་གིས་བདེན་བཞི་དངོས་སུ་མ་བརྗོད་
པའི་ཕྱིར། གཉིས་པ་ལ། ཆོས་ཅན་བདེན་བཞི་ལ་བརྟེན་པར་དངོས་སུ་མ་བརྗོད་པས་དེ་ལྟར་མ་རྟོགས་པའི་སྐྱོན་མེད་པ་དང། དེ་ལྟར་དངོས་སུ་མ་བརྗོད་ཀྱང་དོན་གྱིས་གོ་བར་བྱ་བ་གཉིས། དང་པོ་ནི། དམིགས་
རྣམ་ལྷག་མ་སྟོན་པའི་རྒྱན་གཞུང་རྣམས་ཀྱིས་ཆོས་ཅན་བདེན་བཞི་དངོས་སུ་མ་བརྗོད་ཀྱང་དམིགས་རྣམ་ལྷག་མ་བདེན་བཞི་ལ་བརྟེན་པར་མི་རྟོགས་པའི་སྐྱོན་མེད་པར་ཐལ། བདེན་བཞིའི་ཁྱད་ཆོས་
མི་རྟག་ལ་སོགས་བཅུ་དྲུག་བརྗོད་པ་ན་བདེན་བཞི་བརྗོད་པར་འགྱུར་བའི་ཕྱིར་ཏེ། ཆོས་བརྗོད་ཀྱི་སྒྲ་དང་ཆོས་ཅན་བརྗོད་པའི་སྒྲ་གཉིས་ཀྱིས་བརྗོད་ཚུལ་འགལ་ཡང་བརྗོད་བྱ་མི་འགལ་བའི་ཕྱིར། དེ་ལྟར་
དུ་དཔལ་ཆོས་ཀྱི་གྲགས་པའི་གཞུང་ལས་བྱུང་པའི་ཕྱིར་ཏེ། ཀུན་ལ་རྫས་དང་དངོས་བརྗོད་པས། །སྒྲ་ཡི་ཁྱད་པར་འདི་ཉིད་ཏེ་།དེ་ཕྱིར་དེ་དག་བརྗོད་བྱ་ལ། །ཁྱད་པར་འགའ་ཡང་ཡོད་མ་ཡིན་།ཞེས་
གསུངས་པའི་ཕྱིར། གཉིས་པ་ནི། དམིགས་རྣམ་ལྷག་མ་སྟོན་པའི་རྒྱན་གཞུང་ལ་བརྟེན་ནས་དྲོད་ཆུང་དུའི་རྣམ་པ་དེ་བདེན་པ་བཞི་ལ་བརྟེན་པར་རྟོགས་ནུས་པར་ཐལ། དམིགས་རྣམ་ལྷག་མ་སྟོན་པའི་

[263B]ཞེན་པ་འགོག་པའི་ཡེ་ཤེས་དེ་དྲོང་ཆུང་དུའི་རྣམ་པར་བསྟན་པའི་ཕྱིར། །ཡང་དམིགས་རྣམ་ལྷག་མ་སྟོན་པའི་རྒྱན་གཞུང་ལ་བརྟེན་ནས་དྲོང་འབྲིང་གི་དམིགས་
པ་བདེན་བཞི་ལ་བརྟེན་པར་རྟོགས་ནུས་པར་ཐལ། དེ་རྣམས་ཀྱིས་དགག་སྒྲུབ་བདེན་གྲུབ་དང་བྲལ་བས་ཁྱད་པར་དུ་བྱས་པའི་བདེན་བཞི་དྲོད་འབྲིང་གི་དམིགས་པར་བསྟན་པའི་ཕྱིར། །དམིགས་
རྣམ་ལྷག་མ་སྟོན་པའི་རྒྱན་གཞུང་ལ་བརྟེན་ནས་དམིགས་རྣམ་ལྷག་མ་བདེན་བཞི་ལ་བརྟེན་པར་རྟོགས་ནུས་པར་ཐལ། དེ་ལྟར་སྟོན་བཞེད་ནས། དམིགས་པ་མི་རྟག་ལ་སོགས་པ། །བདེན་པའི་རྟེན་ཅན་
ཞེས་ཐོག་མིའི་གསལ་བྱེད་མཛད་པའི་ཕྱིར། ཁྱབ་སྟེ། བརྗོད་བྱེད་ཀྱི་སྒྲ་རྣམས་ནི་བརྗོད་འདོད་ཀྱི་རྗེས་སུ་འབྲངས་ནས་རང་གི་བརྗོད་དོན་སྟོན་པའི་ཕྱིར་ཏེ། དེ་ལྷ་མིན་པར་རང་དབང་དུ་དོན་སྟོན་པའི་ནུས་པ་མེད་པའི་
ཕྱིར་ཏེ། རྣམ་འགྲེལ་ལས། སྒྲ་ནི་བརྗོད་འདོད་རྗེས་འབྲང་ཕྱིར་ཞེས་གསུངས་པའི་ཕྱིར། ཁོ་ན་རེ། དམིགས་རྣམ་ལྷག་མ་སྟོན་པའི་རྒྱན་གཞུང་རྣམས་ཀྱིས་ཆོས་ཅན་བདེན་བཞི་དངོས་སུ་བརྗོད་པར་ཐལ། འདི་
རྣམས་ལ་བརྟེན་ནས་དམིགས་རྣམ་ལྷག་མ་བདེན་བཞི་ལ་བརྟེན་པར་རྟོགས་ནུས་པའི་ཕྱིར། ཞེ་ན་མ་ཁྱབ་པར་ཐལ། དེ་ལྟར་དངོས་སུ་མ་བརྗོད་པ་ནི་རྒྱན་གྱི་ཚིག་ལེའུ་བྱས་པ་སྡེབས་སླ་ཞིང་ལེགས་པའི་

[264A]༄༅། །དགོས་པ་ཡོད་པའི་ཕྱིར། ཁ་ཅིག་ན་རེ། དམིགས་རྣམ་ལྷག་མ་སྟོན་པའི་རྒྱན་གཞུང་ལ་བརྟེན་ནས་བདེན་བཞི་མི་རྟོགས་པར་ཐལ། དེ་ཡིས་ནི། ཞེས་སོག་ཀྱིས་དམིགས་རྣམ་ལྷག་མ་བདེན་བཞི་ལས་ངོ་བོ་ཐ་དད་དུ་བརྗོད་པའི་ཕྱིར་ཏེ། དེ་ཡིས་
ནི༑ ཞེས་པའི་སྒྲ་དེ་དྲུག་སྒྲ་མ་ཡིན་པའི་ཕྱིར། ཞེས་ཟེར། ཁ་ཅིག་ན་རེ། ལྷག་མ་རྣམས་ཆོས་བརྗོད་པའི་ཐམས་ཅད་དུ་བརྗོད་པ་ནི། ཞེས་བརྗོད་པ་མི་རིགས་པར་ཐལ། ལྷག་མ་རྣམས་གཉིས་ཀས་བརྗོད་པར་རྩོད་པ་ཡིན་པའི་ཕྱིར། ཞེས་ཟེར་
མི་འཐད་དེ། ཐལ་འགྱུར་དང་པོ་ལ་ཁྱབ་པ་མེད་པར་ཐལ། བདེན་བཞི་ལ་ངོ་བོ་ཐ་དད་པར་བརྗོད་ན་བདེན་བཞི་ལ་མ་བརྟེན་པས་ཁྱབ་པ་མེད་པའི་ཕྱིར་ཏེ། རས་ཡུག་གི་དཀར་པོ་ཞེ་པའི་ངག་འདིས་རས་ཡུག་དང་དཀར་པོ་ངོ་བོ་ཐ་དད་
པ་ལྟ་བུར་བརྗོད་ཀྱང་དེས་རས་ཡུག་དང་དཀར་པོ་གཉིས་ཀ་བརྗོད་པའི་ཕྱི་རོ། །ཐལ་འགྱུར་གཉིས་པ་དེ་ཡང་མི་འཐད་པར་ཐལ། དེ་ནི་འབྲེལ་མེད་དོན་གཞན་གྱི་ཐལ་འགྱུར་ཡིན་པའི་ཕྱིར་ཏེ། འདིའི་ཕྱོགས་སྔ་སྨྲ་བ་པོས་དམིགས་རྣམ་ལྷག་
མ་སྟེན་པའི་རྒྱན་ཞུང་དེས་དམིགས་རྣམ་ལྷག་མ་བདེན་བཞི་ལ་བརྟེན་པར་མ་བརྗོད་པར་ཁས་བླངས་པ་ལ། དམིགས་རྣམས་ལྷག་མ་བདེན་བཞི་ལ་བརྟེན་པར་ཆོས་བརྗོད་ཀྱི་སྒྲ་འབའ་ཞི་གིས་བརྗོད་པར་ཁས་བླངས་པ་མི་འཐེད། དེ་ལྟ་བུའི་སྒྲ་གཉིས་ཀས་དམིགས་རྣམ་ལྷག་མ་
བདེན་བཞི་ལ་བརྟེན་པར་བརྗོད་པར་ཁས་བླངས་པའི་ཕྱིར་ཞེས་རྩོད་ལན་བཏབ་པའི་ཕྱིར། འཁོར་གསུཾ། ཁ་ཅིག་ན་རེ། དམིགས་རྣམ་ལྷག་མ་བསྟན་པའི་སྒྲ་ཆོས་ཅན་བདེན་བཞི་མི་གོ་བའི་སྐྱོན་མེད་པར་ཐལ། ངེས་དམིགས་པ་བདེན་བཞི་དང་དམིགས་

[264B]ལྟར་མ་བརྗོད་པར་དམིགས་རྣམ་ལྷག་མ་ཆོས་བརྗོད་ཀྱི་སྒྲས་བརྗོད་རིགས་པའི་ཕྱིར། ཞེས་ཟེར། ཁས་བླངས་ནང་འགལ་ཏེ། ཆོས་བརྗོད་ཀྱི་
སྒྲ་དང་ཆོས་ཅན་བརྗོད་པའི་སྒྲ་གཉིས་ཀྱི་བརྗོད་བྱ་ཡིན་ཁྱབ་མཉམ་ཡིན་པའི་ཕྱིར། འཁོར་གསུམ། འོ་ན་ཆོས་བརྗོད་ཀྱི་སྒྲ་དང་ཆོས་ཅན་བརྗོད་པའི་སྒྲའི་ཁྱད་པར་ཇི་ལྟ་བུ་ཞེ་ན། རང་གི་བརྗོད་བྱ་ཁྱད་
པར་གཞན་སྤོང་པའི་ཚུལ་གྱིས་གོ་བར་བྱེད་པའི་སྙན་བྱ་ནི་ཆོས་བརྗོད་ཡི་སྒྲ་དང། རང་གི་བརྗོད་བྱ་ཁྱད་པར་གཞན་མི་སྤོང་བའི་ཚུལ་གྱིས་གོ་བར་བྱེ་དཔའི་སྙན་བྱ་ནི་ཆོས་ཅན་བརྗོད་པའི་སྒྲ་ཡིན་
དེ་ཡང་འཆི་དགུའི་ལུས། སྒྲ་ཅན་གྱི་མགོ་བོ་ཞེས་བརྗོད་པ་ན་ལུས་དང་མགོ་བོ་ཁྱད་གཞི། འཆི་གུ་དང་སྒྲ་ཅན་ཁྱད་ཆོས་སུ་ངག་དེས་གོ་བར་བྱེད་དོ། བུམ་པའི་གཟུགས་ཞེས་པའི་ཚེ་བུམ་པ་
ཁྱད་ཆོས་དང་གཟུགས་ཁྱད་གཞི་ལྟ་བུར་ངག་དེ་ཉིད་ཀྱིས་གོ་བར་བྱེད་པའི་ཕྱིར་ཏེ། བུམ་པའི་གཟུགས་ཞེས་པའི་ངག་འདིས་བུམ་པ་དེ་གཟུགས་ཀྱི་ཡན་ལག་ལྟ་བུར་བརྗོད་པའི་ཕྱིར་ཏེ། རྣམ་འགྲེལ་ལས་
དེ་སྤྱི་ཡན་ལག་ཏུ་བྱས་ཏེ། བུམ་པ་ཡི་ནི་གཟུགས་སོ་ཞེས། ཞེས་གསུངས་པའི་ཕྱིར།    ༈    ཞེས་སོགས་ཀྱི་སྐབས་སུ་སྤྱི་དོན་དང། གཞུང་དོན་གཉིས། དང་པོ་ལ། སྦྱིར་རྣམ་པར་

[265A]༄༅། །རྟོག་པའི་ཐ་སྙད་དུ་མ་གསུངས་ཏེ། ཡང་དག་པའི་རྟོག་པ། ཡང་དག་པ་མིན་པའི་རྟོག་པ་སེམས་རྩིན་བའི་རྣམ་པ་ཅན་གྱི་རྟོག་པ། སྒྲ་དོན་འདྲེས་རུང་དུ་འཛིན་པའི་རྟོག་པ། རྣམ་གཡེང་གི་རྟོག་པ། བདེན་འཛིན་
གྱི་རྟོག་པ་སོགས་དུ་མ་གསུངས་པའི་ཕྱིར། དང་པོ་བཞི་ནི། འགྲེལ་བ་འདིར། ཡང་དག་པའི་ལྟ་བ་དང། རྟོག་པ་དང། ཞེས་དང་དབུས་མཐའ་ལས། ཡང་དག་མ་ཡིན་ཀུན་རྟོག་
ནི། །སེམས་དང་སེམས་བྱུང་ཁམས་གསུམ་པ། །ཞེས་དང། མཛོད་ལས་རྟོག་དང་དཔྱོད་པ་རྩིང་ཞིབ་ཉིད། །ཞེས་དང། རྣམ་འགྲེལ་ལས་ཤེས་གང་གང་ལ་སྒྲ་དོན་འཛིན། །དེ་ནི་དེ་ལ་
རྟོག་པ་ཡིན། །ཞེས་གསུངས་པ་ལྟར་རོ། །ལྔ་པ་ནི། བདེན་གཉིས་ཀྱི་སྐབས་སུ་དབྱེ་བ་ཙམ་བསྟན་ཟིན་ལ། དྲུག་པ་འདི་ཉིད་འཆད་པ་ལ། མཚན་ཉིད། དབྱེ་བ། དགག་སྒྲུབ་གང་གི་རྣམ་པ་
ཅན་ཡིན་དཔྱད་པ་མུ་བཞིར་རྩི་ཚུལ། རྩོད་པ་སྤངས་བ་དང་ལྔ། དང་པོ་ནི། རང་ཡུལ་བདེན་ཀུན་གྲུབ་ཏུ་ཞེན་པའི་རིག་པ་གཉིས་པ་ལ། བཟུང་རྟོག་དང་འཛིན་རྟོག་གཉིས། དང་པོ་ནི། བཟུང་
བའི་ཆོས་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིགས་སུ་གནས་པའི་རིག་པ། འདི་ལ་ཀུན་ནས་ཉོན་མོངས་བཟུང་རྟོག་དང་རྣམ་བྱང་བཟུང་རྟོག་གཉིས། བཟུང་རྟོག་གང་ཞིག་ཀུན་ནས་

[265B]པར་ཞེན་པའི་རིག་སུ་གནས་པ་དེ། དང་པོའི་མཚན་ཉིད། དེ་གང་ཞིག་གཉེན་པོ་རྣམ་བྱང་གི་ཕྱོགས་ལ་དམིགས་ནས་ལོངས་སྤྱད་བྱར་བདེན་
པར་ཞེན་པའི་རིགས་སུ་གནས་པའི་རིག་པ། གཉིས་པའི་མཚན་ཉིད་འཛིན་པའི་ཆོས་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིགས་སུ་གནས་པའི་རིག་པ། འཛིན་རྟོག་གི་མཚན་ཉིད། འདི་
ལ་རྫས་འཛིན་རྟོག་པ་དང། བཏགས་འཛིན་རྟོག་པ་གཉིས། རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིགས་སུ་གནས་པའི་རིག་པ། དང་པོའི་མཚན་ཉིད། དེ་གང་ཞིག་
བཏགས་འཛིན་ལ་དམིགས་ནས་ལོངས་སྤྱོད་བྱེ་དུ་བདེན་པར་ཞེན་པའི་རིགས་སུ་གནས་པའི་རིག་པ། གཉིས་པའི་མཚན་ཉིད། སོ་སོར་ཡུལ་གྱི་སྒོ་ནས་དགུ་དགུ་ཡོད་དེ། དེ་ལྟར་དུ་འོག་ནས་འཆད་
པའི་ཕྱིར། འོ་ན་རྫས་འཛིན་དང། བཏགས་འཛིན་ཇི་ལྟ་བུ་ཞེ་ན། གང་ཟག་དོན་བྱེད་ནུས་པར་འཛིན་པ་དང། རང་སྐྱ་ཐུབ་པའི་རྫས་ཡོད་དུ་འཛིན་པའི་རྫས་འཛིན། གང་ཟག་བཏགས་ཡོད་དུ་
འཛིན་པ་དང། བདེན་སྟོང་སྒྱུ་མ་ལྟ་བུར་འཛིན་པ་ནི་བཏགས་འཛིན་ཡིན་ནོ། །རྫས་འཛིན་སོ་སྐྱེའི་རྟེན་ཅན་དང། བཏགས་འཛིན་འཕགས་པའི་རྟེན་ཅན་དུ་གསུངས་པ་ནི་གཙོ་ཆེ་བ་ལ་དགོངས་
[266A]༄༅། །ཏེ༑ སྐབས་ལྔ་པའི་སྐབས་སུ་འཆད་དོ། །གསུམ་པ་ནི་དགག་རྟོག་དང་སྒྲུབ་རྟོག་གཉིས་ཡོད་དེ། བདེན་འཛིན་གྱི་རྣམ་པར་རྟོག་པ་རྣམས་སྐབས་འདིར་བསྟན་པའི་
ཕྱིར་ཏེ། དེ་ལྟར་མ་ཡིན་ན་སྤངས་གཉེན་གྱི་རྣམ་གཞག་མི་རྟོགས་པའི་སྐྱོན་ཡོད་པའི་ཕྱིར་ཏེ། དེས་ན་བདེན་སྟོང་བདེན་གྲུབ་ཏུ་ཞེན་པ་དང། བདེན་སྟོང་མེད་པར་ཞེན་པ་རྣམས་ནི་དགག་
རྟོག་བཟུང་བྱ་བདེན་གྲུབ་ཏུ་ཞེན་པའི་རྟོག་པ་རྣམས་ནི་སྒྲུབ་རྟོག་ཡིན་ཏེ། བདེན་སྟོང་ཡོད་པར་འཛིན་པའི་རྟོག་པ་དགག་རྟོག་།གཟུགས་སོགས་ཡོད་པར་
འཛིན་པའི་རྟོག་པ་སྒྲུབ་རྟོག་ཡིན་པའི་ཕྱིར་ཏེ། བདེན་སྟོང་ཡོད་པ་དེ་དགག་པ་དང། གཟུངས་ཡོད་པ་དེ་སྒྲུབ་པ་ཡིན་པའི་ཕྱིར་གཞན་ཡང། བདག་དང་འཇིག་རྟེན་མི་རྟག་པར་བལྟ་བའི་
ལུང་མ་བསྟན་གྱི་ལྟ་བ་དེ་སྒྲུབ་རྟོག་ཡིན་པར་ཐལ། བདེན་སྟོང་བདེན་གྲུབ་ཏུ་ཞེན་པའི་རྣམ་པར་རྟོག་པ་དེ་སྒྲུབ་རྟོག་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ལུང་མ་བསྟན་བྱི་ལྟ་བ་སྟོན་པའི་སྐབྶུ་
དེ་ལྟར་མ་ཡིན་པར་ཁས་བླངས་པའི་ཕྱིར། བཞི་པ་མུ་བཞི་རྩི་ཚུལ་ནི། ཀུན་ནས་ཉོན་མོངས་ཀྱི་ཆོས་ཁོ་ན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་ནི། ཀུན་ནས་ཉོན་མོངས་བཟུང་

[266B] རྣམ་བྱང་གི་ཆོས་ཁོ་ན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་ནི་རྣམ་བྱང་བཟུང་རྟོག་ཁོ་ན་ཡིན་པའི་མུ། །ཀུན་བྱང་གི་ཆོས་གཉིས་ཀ་ལ་དམིགས་ནས་ལོངས་སྤྱད་
བྱར་བདེན་པར་ཞེན་པའི་རིག་པ་ནི་གཉིས་ཀ་ཡིན་པའི་མུ། ཟག་མེད་ཡེ་ཤེས་ནི་གཉིས་ཀ་མ་ཡིན་པའི་མུ་ཡིན་ཏེ། །ཉི་ཁྲི་སྣང་བ་ལས། དེ་ལ་བཟུང་བའི་རྣམ་པར་རྟོག་པ་དང་པོ་ནི། །དངོས་
པོ་ཐམས་ཅད་ལ་ཁོ་ན་ཡིན་ལ། གཉིས་པ་ནི། རྣམ་པར་བྱང་བའི་དངོས་པོ་ལ་ཁོ་ན་ཡིན་ཏེ། འདི་ནི་བཟུང་བའི་རྣམ་པར་རྟོག་པ་འདི་དག་གི་ཁྱད་པར་ཡིན་ནོ། །དེ་ལྟར་བྱས་ན། བརྗོད་པ་བཟུང་
བའི་རྣམ་བར་རྟོག་པ་དང་པོ་གང་ཡིན་པ་དེ་ནི་གཉིས་པ་ཡང་ཡིན་ནོ། །ཞེས་བྱ་བ་ནི་ཚིག་སྔ་མ་དང་ལྡན་པའོ། །རིགས་ཏེ་དང་པོ་དེ་ནི་གཉིས་པ་ཡང་ཡིན་པ་ནི་དཔེ་ན་བཟུང་བའི་རྣམ་པར་རྟོག་པ་དང་
པོར་གྱུར་པ་དངོས་པོ་ཐམས་ཅད་པ་བཞིན་ནོ། །གཉིས་པ་ཁོ་ན་ཡིན་གྱི་དང་པོ་མིན་པ་ནི་བཟུང་བའི་རྣམ་པར་རྟོག་པ་གཉིས་པ་རྣམ་པར་བྱང་བ་ཙམ་ལ་བརྟེན་པ་བཞིན་ནོ། །ཞེས་གསུངས་པའི་ཕྱིར་དེ་
བཞིན་དུ་བཟུང་བ་ཁོ་ན་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་རིག་པ་བཟུང་རྟོག་ཁོ་ན། འཛིན་པ་ཁོ་ན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ། འཛིན་རྟོག་ཁོ་ན་

[267A]༄༅། །རྣམ་པར་ཤེས་པ་ཁོ་ན་ལ་དམིགས་ནས་ལོངས་སྤྱོད་བྱ་སྤྱོད་བྱེད་གཉིས་ཀར་དུ་བདེན་པར་ཞེན་པའི་རིག་པ་ནི། བཟུང་རྟོག་དང་འཛིན་རྟོག་གཉིས་ཀ་ཡིན་ཏེ། དེ་ལྟར་དུ་སྔར་གྱིས་རིགས་
པས་གྲུབ་པའི་ཕྱིར། ལྔ་བརྩོད་སྤང་ནི། ཕྱི་དོན་བདེན་གྲུབ་ཏུ་ཞེན་པའི་རྣམ་པར་རྟོག་པ་ཆོས་ཅན། བདེན་འཛིན་ཡིན་པར་ཐལ་ཤེས་སྒྲིབ་བཟུང་རྟོག་ཡིན་པའི་ཕྱིར་ཏེ། བཟུང་དོན་རྟོག་པ་སྤོང་ཕྱིར་དང་
ཞེས་སོགས་བཤད་པའི་ཕྱིར། ཞེ་ན་མ་ཁྱབ་པར་ཐལ། སྐབས་དེར་བསྟན་གྱི་བཟུང་རྟོག་ཡིན་ན་བཟུང་རྟོག་མ་ཡིན་དགོས་པའི་ཕྱིར་ཏེ། ཕྱི་དོན་བདེན་གྲུབ་ཏུ་ཞེན་པའི་རིག་པ་ཡིན་ན་བདེན་འཛིན་ཡིན་མ་དགོས་
པའི་ཕྱིར་ཏེ། ཕྱི་དོན་བདེན་སྟོང་དུ་རྟོགས་ན་བདེན་སྟོང་རྟོགས་མི་དགོས་པའི་ཕྱིར་ཏེ། སེམས་ཙམ་པ་རྣམས་ཀྱིས་ཀྱང་ཕྱི་དོན་བདེན་སྟོང་དུ་རྟོགས་པའི་ཕྱིར། ཁ་ཅིག་ན་རེ། རི་རྭ་བདེན་གྲུབ་ཏུ་ཞེན་པའི་
བློ་ཆོས་ཅན། ཤེས་སྒྲིབ་རྟོག་པ་ཡིན་པར་ཐལ། རང་ཡུལ་བདེན་གྲུབ་ཏུ་ཞེན་པའི་རིག་པ་ཡིན་པའི་ཕྱིར་ཏེ། རི་རྭ་བདེན་གྲུབ་ཏུ་ཞེན་པའི་རྟོག་པ་ཡིན་པའི་ཕྱིར། ཞེ་ན། རི་རྭ་བདེན་སྟོང་དུ་རྟོགས་པའི་
རྟོག་པ་ཆོས་ཅན། རང་ཡུལ་བདེན་སྟོང་དུ་རྟོགས་པར་ཐལ། རི་རྭ་བདེན་སྟོང་དུ་རྟོགས་པའི་ཕྱིར། ཁྱབ་པ་ཁས། འདོད་ན། བདེན་སྟོང་རྟོགས་པར་ཐལ། རང་ཡུལ་བདེན་སྟོང་དུ་རྟོགས་པའི་ཕྱིར་

[267B] ཁ་ཅིག་ན་རེ། དགག་རྟོག་དང་སྒྲུབ་རྟོག་མི་འགལ་བར་ཐལ། བཟུང་རྟོག་དང་འཛིན་རྟོག་མི་འགལ་བའི་ཕྱིར། འདོད་ན། དགག་སྒྲུབ་མི་འགལ་བར་ཐལ། འདོད་པའི་ཕྱིར་ཞེ་ན། བཟུང་
འཛིན་འགལ་བར་ཐལ། བཟུང་རྟོག་དང་འཛིན་རྟོག་འགལ་བའི་ཕྱིར་འཁོར་གསུམ། གཞན་ཡང། གཟུགས་སོགས་དང་གཟུགས་སོགས་པ་བདེན་སྟོང་གཉིས་ཀ་ལ་དམིགས་ནས་བདེན་གྲུབ་ཏུ་ཞེན་པའི་
རྟོག་པ་ཆོས་ཅན། དགག་རྟོག་མ་ཡིན་པར་ཐལ། སྒྲུབ་རྟོག་ཡིན་པའི་ཕྱིར། ཁྱབ་པ་ཁས། དེར་ཐལ། གཟུགས་བདེན་གྲུབ་ཏུ་ཞེན་པའི་བློ་ཡིན་པའི་ཕྱིར། འདོད་མི་ནུས་ཏེ། གཟུགས་སོགས་བདེན་སྟོང་བདེན་གྲུབ་ཏུ་
ཞེན་པའི་བློ་ཡིན་པའི་ཕྱིར། ཁྱབ་པ་སྒྲུབས་ཟིན། གཉིས་པ་གཞུང་དོན་ནི། རྣམ་རྟོག་བཞི་པོ་ལྡན་རྟེན་པ་ཞེས་པའི་བྱང་སེམས་ཀྱི་སྦྱོར་ལཾ་དེ་བདེན་འཛིན་གྱི་རྣམ་རྟོག་སྤངས་སྦྱར་ལྡན་པའི་རྒྱུ་མཚན་གྱིས་ཐེག་དམན་གྱི་སྦྱོར་ལམ་ལས་
ཁྱད་པར་འཕགས་པར་བསྟན་པའི་རྒྱུ་མཚན་རྒྱས་པར་བཤད་པ་ལ་གཞུང་འདི་གསུངས། འདི་ལྟ་བུའི་གཞུང་གསུངས་པ་ཆོས་ཅན། དགོས་པ་ཡོད་དེ། བྱང་སེམས་ཀྱི་སྦྱོར་ལམ་ཐེག་དམན་གྱི་སྦྱོར་ལམ་ལ་སྤང་བྱ་སྤོང་ཚུལ་གྱི་སྒོ་ནས་ཁྱད་པར་དུ་འཕཊ་པར་
སྟན་པའི་ཕྱིར་དུ་བདེན་འཛིན་གྱི་རྣམ་པར་རྟོག་པ་རྣམས་ཀྱི་རབ་དབྱེ་རྒྱས་པར་བསྟན་པའི་ཆེད་ཡིན་པའི་ཕྱིར། བདེན་འཛིན་གྱི་གྱི་རྣམ་པར་རྟོག་པ་ཆོས་ཅན། ཁྱོད་ལ་རྣཾ་པ་གཉིས་སུ་ཡོད་དེ་ཁྱད་ལ་ཤེས་སྒྲིབ་བཟུང་རྟོག་དང། ཤེས་སྒྲིབ་འཛིན་རྟོག་

[268A]༄༅། །གཉིས་སུ་ཡོད་པའི་ཕྱིར། ཤེས་སྒྲིབ་བཟུང་རྟོག་ཆོས་ཅན། ཁྱོད་ལ་རྣམ་པ་གྙིསུ་ཡོད་དེ། ཁྱོད་ལ་ཀུན་ནས་ཉོན་མོངས་བཟུང་རྟོག་དང། རྣམ་བྱང་བཟུང་རྟོག་གཉིས་ཡོད་པའི་ཕྱིར་
གཉིས་པོ་འདི་ཡང་ཆོས་ཅན། སོ་སོར་རྣམ་པ་དགུ་དགུ་ཡོད་དེ། ཡུལ་གྱི་དབྱེ་བས་དེ་ལྟར་དུ་ཡོད་པའི་ཕྱིར། ཤེས་སྒྲིབ་འཛིན་རྟོག་ཆོས་ཅན། རྣམ་པ་གཉིས་ཡོད་དེ། རྫས་འཛིན་འཛིན་རྟོག་དང་
རྟག་འཛིན་འཛིན་རྟོག་གཉིས་ཡོད་པའི་ཕྱིར། གཉིས་པོ་དེ་ཡང་ཆོས་ཅན། སོ་སོར་དགུ་དགུ་ཡོད་དེ་ཡུལ་གྱི་དབྱེ་བས་དེ་ལྟར་ཡོད་པའི་ཕྱིར།    ༈    ཞེས་སོགས་ཀྱི་སྐབས་སུ། སྤྱི་
དོན་དང། གཞུང་དོན་གཉིས། དང་པོ་ལ། བསྟེན་བྱ་དགེ་བའི་བཤེས་གཉེན་གྱི་མཚན་ཉིད། བསྟེན་བྱེད་སློབ་མའི་མཚན་ཉིད། ཇི་ལྟར་བསྟེན་པའི་ཚུལ། བསྟེན་པའི་ཕན་ཡོན། མ་བསྟེན་པའི་ཉེས་དམིགས་
དང་ལྔ། དང་པོ་ནི། དུལ་བ་དང་ཞི་བ་ལ་སོགས་པའི་ཡོན་ཏན་བཅུ་དང་ལྡན་པའི་དགེ་བའི་བཤེས་གཉེན་དུ་དམིགས་པ་དེ་ཡིན་ཏེ་རྒྱན་ལས། བཤེས་གཉེན་དུ་ལ་བཞི་བ་ཉེར་ཞི་བ། ། ཡོན་ཏན་ལྷག་
པ་བརྩོན་བཅས་ལུང་གིས་ཕྱུག་དེ་ཉིད་རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བརྟེན། །ཞེས་དང། འགྲེལ་པར། བརྟེན་པའི་རྟེན་ནི། ཡོན་ཏན་དེ་ལྟ་བུ་དང་ལྡན་

[268B] དུལ་བ་ནི་ཚུལ་ཁྲིམས་ཀྱི་སླབ་པ་དང་ལྡན་པའི་ཕྱིར་དབང་པོ་དུལ་བས་སོ། །ཞི་བ་ནི་ཏིང་ངེ་འཛིན་གྱི་སླབ་པ་དང་ལྡན་པའི་ཕྱིར་སེམས་ནང་དུ་ཞི་བར་གནས་པས་སོ།།
ཉེ་བར་ཞི་བ་ནི། ཤེས་རབ་དང་ལྡན་པའི་ཕྱིར་ཉོན་མོངས་ཉེ་བར་གནས་པ་ཉེ་བར་ཞི་བས་སོ། །ཡོན་ཏན་ལྷག་པ་ནི་མཉམ་པའམ་ཆུང་བ་མིན་པའོ། །བརྩོན་པ་དང་བཅས་པ་ནི། གཞན་གྱི་དོན་ལ་གཡེལ་གི་བ་མིན་
པའོ། །ལུང་གིས་ཕྱུག་པ་ནི་ཐོས་པ་ཕྱུང་བ་མིན་པའོ། །དེ་ཁོ་ན་ཉིད་རབ་ཏུ་རྟོགས་པ་ནི། །དེ་ཁོ་ན་ཉིད་ཁོངས་སུ་ཆུད་པའི་ཕྱིར་རོ། །སྨྲ་མཁས་པ་དང་ལྡན་པ་ནི། སྨྲ་མཁས་པ་དང་ལྡན་པའོ། བ་རྩ་བའི་བདག་ཉིད་ནི་ཟང་ཟིང་སེམས་མེད་
པའི་ཕྱིར་རོ། །སྐྱོ་བ་སྤངས་པ་ནི། རྟག་ཏུ་ཆོས་སྟོན་པའི་ཕྱིར་རོ་ཞེས་གསུངས། དེས་ན། གྲོལ་བ་དོན་གཉེར་རྣམས་ཀྱིས་བཤེས་གཉེན་དམ་པ་འཚོལ་རིགས་ཏེ། སྐྱེ་རབ་ལས། དམན་པ་བསྟེན་པས་མི་དག་
ཉམས་འགྱུར་ཞིང། །ཐད་ཀར་བབ་པ་བསྟེན་པས་སོ་ན་གནས། །གཙོ་བོ་བསྟེན་པས་དམ་པ་ཐོབ་འགྱུར་བས། །དེ་ཕྱིར་བདག་པས་ཆེས་མཆོག་བསྟེན་པར་བྱ། །ཞེས་གསུངས་པའི་ཕྱིར་དང། མི་དགེ་བའི་
བཤེས་གཉེན་ནི། འདི་ཕྱི་ཐམས་ཅད་ཀྱི་ཕན་ཡོན་མ་ལུས་པ་འཇོམ་པའི་གཙོ་བོར་གསུངས་པའི་ཕྱིར། གཉིས་པ་ནི། བློ་གཟུ་བོར་གནས་པ་ལ་སོགས་པའི་ཡོན་ཏན་གསུམ་དང་ལྡན་པའི་སྒོ་ནས། རང་

[269A]༄༅། །རང་གི་ཡོངས་འཛིན་དམ་པ་བསྟེན་པར་ཁས་ལེན་པའི་གང་ཟག་ཏུ་དམིགས་པ། བཞི་རྒྱ་པར་གཟུར་གནས་བློ་ལྡན་དོན་གཉེར་བ། །ཉན་པོ་གནོད་ཅེས་བྱ་བར་བརྗོད། །སྨྲ་
པོ་ཡོན་ཏན་རྣམས་གཞན་དུ། །མ་འགྱུར་ཉན་པ་པོ་ལའང་མིན་།ཞེས་དང། འདིར་ཡང། སངས་རྒྱས་རྣམས་ལ་ལྷག་པར་བྱས། །དེ་ལ་དགེ་བའི་རྩ་བསྐུན། །ཞེས་སོགས་བཤད་དོ། །གསུམ་པ་ནི། སློབ་
མ་རྣམས་ཀྱིས་བཤེས་གཉེན་དམ་པ་བསྟེན་དགོས་པའི་རྒྱུ་མཚན་ཡོད་དེ། དུས་གསུམ་གྱི་སངས་རྒྱས་རྣམས་ཀྱིས་ཀྱང། དང་པོར་སློབ་ལཾ་དུ་དབང་བསྐུར་ཞུས་པའི་སློབ་དཔོན་ལ་སངས་རྒྱས་པའི་དུས་སུ་
ཡང་ཕྱག་དང་མཆོད་པ་འབུལ་པའི་ཕྱིར་ཏེ། བླ་མ་ལྔ་བཅུ་པ་ལས། དབང་བསྐུར་མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་
གསུམ་དུ་ནི་མངོན་ཕྱག་འཚལ། །ཞེས་གསུངས་པའི་ཕྱིར། བསྟེན་ཚུལ་སྤྱིར་བསྟན་པ་ནི། བླ་མ་ལྔ་བཅུ་པ་ལས། མཆོག་ཏུ་དང་བས་དུས་གསུམ་དུ། །དཀྱིལ་འཁོར་མེ་ཏོག་བཅས་ཐལ་མོས། །སྟོན་པ་བླ་མ་
བསྙེན་བཀུར་ཞིང། །ཞབས་ལ་སྤྱི་བོས་ཕྱག་བྱའོ། །ཞེས་གསུངས་ཤིང། ཕྱག་བྱ་བའི་དམིགས་གསལ་ནི། དེ་ཉིད་ལས། ཁྱིམ་པའམ་ནི་གསར་བུ་ལ། །འཇིག་རྟེན་སྨོད་པ་སྤང་པའི་ཕྱིར། དམ་

[269B] བརྟུལ་ཞུགས་འཛིན་པས་བློ་ཕྱག་བྱ། ཞེས་གསུངས་ཏེ། རང་ཉིད་རབ་ཏུ་བྱུང་བ་དང་སློབ་དཔོན་ཁྱིམ་པ་ལ་སོགས་པ་ཡིན་ན་ཡང་སྦྱིར་བཏང་ལ་ཕྱག་བྱ་བ་ལ་སོགས་པའི་ཚེ་དགག་བྱ་
དང་འབྲེལ་བ་ན། དམ་ཆོས་སོགས་མདུན་དུ་བཞག་ནས་དངོས་སུ་དེ་དག་ལ་ལུས་ཀྱིས་ཕྱག་བྱ་ལ། བློས་བླ་མ་ལ་ཕྱག་བྱ་སྟེ། འཇིག་རྟེན་པས་སྨོད་པ་ལ་སོགས་པའི་དགག་བྱ་སྤངས་པའི་ཆེད་ཡིན་པའི་
ཕྱིར༑ དགག་བྱ་མེད་ན་ལུས་ཀྱིས་ཕྱག་བྱའོ། །དགག་བྱ་ཡོད་པའི་ཚེ་ལུས་ཀྱིས་བསྙེན་བསྐུར་བྱ་སྟེ། དེ་ཉིད་ལས། གདན་བསྟབས་པ་དང་ལྡན་བ་དང། །དོན་གྱི་བྱ་བ་སོགས་བསྙེན་བསྐུར།།
བརྟུལ་ཞུགས་ཅན་གྱིས་ཀུན་བྱ་སྟེ། །ཕྱག་དང་དམ་པ་མིན་ལས་སྤངས། ཞེས་གསུངས་ཏེ། ཡན་ལག་ལྔས་ཕྱག་འཚལ་བ་དང། དམ་པ་མིན་པའི་ལས་རྐང་པ་བསྐུར་བ་ལ་སོགས་པ་སྤང་ཏེ་དེ་
མ་གཏོགས་པའི་བསྙེན་བསྐུར་ཀུན་བརྟུལ་ཞུགས་ཅན་གྱི་སློབ་མས་རང་གི་བླ་མ་ལ་བྱའོ། །ཡོན་སོགས་ཇི་ལྟར་འབུལ་བའི་ཚུལ་ནི་དེ་ཉིད་ལས། བླ་མ་ལ་ནི་གུས་བྱས་ཡོན། །རྗེས་མཐུན་ཁྱོད་
ཀྱིས་སྦྱིན་པར་བྱ། །དེས་ནི་རིམས་སོགས་གནོད་པ་རྣམས། །ཕྱིར་ཞིང་འབྱུང་བར་མི་འགྱུར་རོ། །ཞེས་དང། རང་གི་དམ་ཚིག་སློབ་དཔོན་ནི། སྦྱིན་མིན་བུ་དང་ཆུང་མ་དང། །རང་སྲོག་གིས་རྟག་

[270A]༄༅། །བསྟེན་བྱ་ན། །ལོངས་སྤྱོད་གཡོ་བས་སྨོས་ཅི་དགོས་།ཞེས་དང། རྟག་ཏུ་རང་གི་དམ་ཚིག་བསྲུང། །རྟག་ཏུ་དེ་བཞིན་གཤེགས་པ་མཆེད། །རྟག་ཏུ་བླ་མ་ལ་དབུལ་བྱ། འདི་ནི་
སངས་རྒྱས་ཀུན་དང་མཉམ། །མི་ཟད་དེ་ཉིད་འདོད་པ་ལས། །ཅུང་ཟད་ཡིད་འོང་གང་དང་གང། །ཤིན་ཏུ་ཁྱད་པར་གྱུར་པ་ཉིད་།དེ་དང་དེ་ནི་བླ་མར་དབུལ། །དེ་བྱིན་སངས་རྒྱས་ཐམས་
ཅད་ལ། །རྟག་ཏུ་བྱིན་པ་ཉིད་དུ་འགྱུར། །དེ་བྱིན་བསོད་རྣམས་ཚོགས་ཡིན་ཏེ། །ཚོགས་ལས་དངོས་གྲུབ་མཆོག་ཏུ་འགྱུར། །ཞེས་དང་།དེ་ཡང། བླ་མ་སངས་རྒྱསུ་པ་ལྟས་པའི་
སྒོ་ནས་འབུལ་བ་སོགས་བྱེད་དགོས་པའི་རྒྱུ་མཚན་ནི། དེ་ཉིད་ལས་དེ་བས་སློབ་མ་སྙིང་བརྩེག་སྟོང། །ཚུལ་ཁྲིམས་བཟོད་པའི་ཡོན་ཏན་ལྡན། །སློབ་དཔོན་དང་ནི་རྡོ་རྗེ་འཛིན། །ཐ་དད་པ་ནི་མི་
བརྟཊ་གོ་ཞེས་དང། འདི་ཡང་རྡོ་རྗེ་མཁའ་འགྲོའི་ལེའུ་སོ་གཉིས་པ་ལས། སངས་རྒྱས་ཀུན་གྱི་རང་བཞིན་སྐུ། །ཡང་དག་བྱང་ཆུབ་སེམས་དཔའ་སྟེ། །བ་སྦུ་རྣམས་ནི་དགྲ་བཅོམ་ཉིད། །
སྤྱི་གཙུག་རིགས་ལྔའི་སངས་རྒྱས་ཏེ། །འཇིག་རྟེན་པ་ནི་ཞབས་ཀྱི་གདན། །འོད་ཟེར་སྣོད་སྤྱིན་གསང་ལ་སོགས། །དེ་ལྟར་ཡོན་ཏན་རྣག་བཞིན་ལུས། །རྣལ་འབྱོར་ཅན་གྱིས་རྟག་ཏུ་བལྟ། །ཞེས་སོགས་

[270B] །དེས་ན་བླ་མའི་སྐུའི་གྲིབ་མ་དང་སྟན་སོགས་ལ་མི་འགོམ་པ་ངེས་པར་དགོས་ཏེ། བླ་མ་ལྔ་བ་བཅུ་ལས། མཆོད་རྟེན་བཤིག་འདྲའི་སྡིག་འཇིགས་པས། གྲིབ་མའང་འགོཾ་པར་མི་བྱ་ན། །
ལྷམ་དང་སྟན་དང་བཞོན་པ་སོགས། འགོམ་མི་བྱ་བ་སྨོས་ཅི་དགོས་ཞེས་གསུངས། བཀའ་བཞིན་སྒྲུབ་དགོས་པའི་རྒྱུ་མཚན་ནི། དེ་ཉིད་ལས། སློ་གྲོས་ཆེ་ནོས་དགའ་སེམས་ཀྱིས། །བླ་མའི་བཀའ་
ནི་བདེ་མཉན། །རིགས་པ་ཡིས་ནི་མི་ནུས་ན། །མི་ནུས་དེ་ལ་ཚིག་གི་སྦྱང། །བླ་མ་ལས་ནི་དངོས་གྲུབ་དང། །མཐོ་རིས་དང་ནི་བདེ་བ་ཐོབ། །དེ་བས་འབད་པ་ཐམས་ཅད་ཀྱིས། །བླ་མའི་བཀའ་ལས་
འདའ་མི་བྱ། །ཞེས་གསུངས་ཤིང། དེ་ཡང་རིགས་པ་མིན་པ་ལ་སྦྱོར་བའི་བཀའ་ལས་འདས་ཀྱང་ཉེས་པ་མེད་དེ། འཇམ་དཔལ་གྲགས་པས། མི་དགེའི་ལས་སྦྱོར་ཚིག་དག་ལ། །འདས་པར་གསོལ་ཏེ་
བཏང་སྙོམས་བཞག་ཅེས་དང། འདུལ་བ་མདོ་རྩ་ལས་ཀྱང། ཆོས་མིན་བ་སྨྲ་ན་ལྡོག་པར་བྱའོ། །ཞེས་དང། དཀོན་མཆོག་སྦྲིན་ལས་ཀྱང། དགེ་བའི་ཆོས་ལ་དེ་དང་མཐུན་པར་སྤྱོད་ལ། མི་དགེ་
བའི་ཆོས་ལ་མི་མཐུན་པར་སྤྱོད་དོ། །ཞེས་གསུངས་སོ། །བླ་མའི་མདུན་དུ་སྤྱོད་ལམ་གུས་པས་བསྟེན་ཚུལ་ནི། བླ་མ་ལྔ་བཅུ་པ་ལས་མལ་སྟན་འདུག་དང་སྔོན་འགྲོ་དང། །གཙུག་ཏོར་དག་དང་བཅས་པ་༄༅།།དང༑ སྟན་ལ་རྐང་འཇོག་སྐྱེད་པར་ནི། །ལག་བཞག་མ་ཉེ་བར་མི་བྱའོ། །བླ་མ་དག་ནི་ལངས་པ་ན། །ཉལ་དང་འདུག་པར་མི་བྱའོ། །རྟག་ཏུ་དེ་ཡི་བྱ་བ་ལ། །ལྡང་མཁས་ཕུན་སུམ་ཚོགས་པར་བྱ། །མཆིལ་མ་ལ་སོགས་འདོར་བ་དང། །སྟན་ལ་
རྐང་པ་སྐྱོང་བ་དང། །འཆག་དང་རྩོད་པར་སྨྲ་བ་དག་བླ་མའི་མདུན་དུ་མི་བྱའོ། །ཡན་ལག་ཉེ་དང་གར་དག་དང། །ཀླུ་དང་རོལ་མོ་མི་བྱ་ཞིང། །ཞེས་གསུངས། །མལ་སྟན་ལ་འདུག་པ་བླ་མའི་མདུན་དུ་མི་བྱའོ། །ཞེས་སྤྱིར་བསྟན་གྱི་སྟན་ཙམ་
ལ་འདུག་པ་ནི་མ་བཀག་གོ་འགྲོ་བའི་ཚེ་འཇིགས་པ་དང་བཅས་པར་འགྲོ་བ་དང་གནང་བ་ཐོབ་ནས་བླ་མའི་མདུན་དུ་འགྲོ་བ་ལ་ཉེས་པ་མེད་དེ། བླ་མ་ལྔ་བཅུ་པར། བཏུད་དེ་སྟན་ལ་ལྡང་བ་དང་།གུས་པ་ཡིས་ནི་འདུག་པར་བྱ། མཚན་ཆུ་འཇིགས་བཅས་
ལམ་དུ་ནི་བསྒོ་བ་ཐོབ་ནས་མདུན་འགྲོ་བྱ། ཞེས་གསུངས། བླ་མའི་མདུན་དུ་བྲེ་མོའི་གཏམ་སོགས་མི་བྱ་སྟེ། དེ་ཉིད་ལས། གཏམ་གྱི་སྦྱོར་བ་མང་པོ་རྣམས། །ཐོས་པའི་ཉེ་འཁོར་དུ་མི་བྱ་སློབ་དཔོན་གྱིས་མཐོང་མདུན་དུ་ནི། བློ་དང་ལྡན་པས་ལུས་གཅུ་དང་
ཀ་བ་སོགས་ལ་བརྟན་མི་བྱ། སོར་མོའི་ཚིགས་ནི་བགྲང་མི་བྱ་ཞེས་གསུངས། ཞབས་བཀྲུ་བ་སོགས་ལ་གུས་པར་ཕྱག་འཚལ་བ་སྔོན་དུ་བཏང་སྟེ་བྱ་དགོས་ཏེ་དེ་ཉིད་ལས། རྐང་བཀྲུ་བ་དང་ལུས་བཀྲུ་དང། དྲིལ་དང་མཉེ་བ་ལ་སོགས་ལ། ཕྱག་ནི་སྔོན་
དུ་འགྲོ་བས་བྱ། དེ་བཞིན་མཐར་ཡང་ཅི་བ་དེར་བྱ། ཞེས་གསུངས་མཚན་ནས་བརྗོད་པའི་ཚེ་རྗེ་བཙུན་དམ་པ་རིན་པོ་ཆེ་རྡོ་རྗེའི་ཞལ་སྔ་ནས་ཞེས་པ་ལྟ་བུས་བརྗོད་དགོས་ཏེ། དེ་ཉིད་ལས། དེ་ཡི་མཚན་སྨོས་བརྗོད་

[271B] །མིང་མཐར་ཞལ་སྔ་ལྡན་པར་བྱ། །གཞན་དག་གུས་པར་བྱ་བའི་ཕྱིར། །ཁྱད་པར་ཅན་གྱི་ཚིག་དག་བརྗོད། །ཅེས་གསུངས། བླ་མའི་དྲུང་དུ་ང་རྒྱལ་དང་རྒྱགས་པ་སོགས་སྤང་དགོས་པའི་རྒྱུ་མཚན་
ནི། དེ་ཉིད་ལས། བླ་མ་ལ་ནི་བཀའ་སྩོལ་ཞུ། བཀའ་བཞིན་བགྱིང་ཅེས་བརྗོད་པར་བྱ། །ཐལ་མོ་སྦྱར་ཞིང་མ་གཡེངས་པར། །བླ་མས་བསྒོམ་བ་ཉན་པར་བྱ། །རྒོད་དང་ལུང་པ་ལ་སོགས་ལ། །ལག་པས་
ཁ་ནི་འགབ་པར་བྱ། །བྱ་བ་ཟིན་ནས་འཇམ་པ་ཡིས། །ཚིག་དག་གིས་ནི་གངས་པར་བྱ། །ཞེས་གསུངས། ཆོས་ཉན་པ་སོགས་ཀྱི་ཚེ། གུས་པས་གསོལ་བ་འདེབས་པ་སོགས་དགོས་པའི་རྒྱུ་མཚན་ནི་
དེ་ཉིད་ལས། མདུན་དུ་དུལ་བར་འདུག་པ་དང། །གོས་སོགས་ཚུལ་ནི་བསྔམ་པ་དང། །པུས་བཙུགས་ཐལ་མོ་སྦྱར་བྱ་ཡིས། །ཉན་སོགས་འདོད་པས་གསོལ་གསུམ་གདབ། །ཅེས་གསུངས་སོ། །
གཞན་ཡང། རིགས་པས་ལེགས་པར་བརྟགས་ནས་མི་རིགས་པའི་ཀུན་སྤྱོད་རྣམས་སྤངས་ཤིང། རིག་པའི་ཀུན་སྤྱོད་བསྟེན་དགོས་པའི་རྒྱུ་མཚན་ནི། དེ་ཉིད་ལས། བསྙེན་བཀུར་སྤྱོད་པས་ཐམས་ཅད་
ལ༑ ཡིད་ནི་ང་རྒྱལ་མེད་པར་བྱ། །ངོ་ཚ་འཇིགས་ཤིང་བསྡམས་པ་ཡིས། །བག་མ་གསར་བའི་ཚུལ་གནས་བྱ། །བསྒེག་པ་ལ་སོགས་བྱ་བ་ཀུན། །སྟོན་པའི་མདུན་དུ་སྤང་བར་བྱ། །གཞན་ཡང་དེ་འདྲའི་

[272A]༄༅། །བྱ་བ་ཀུན། རང་གིས་བརྟགས་ལ་དོར་བར་བྱ། །ཞེས་གསུངས་སོ། །བླ་མའི་མདུན་དུ་གནང་བ་མ་ཐོབ་པར་བླ་མའི་སློབ་མ་ལ་ཆོས་འཆང་པ་དང། གཞན་གྱིས་རང་ལ་ཕྱག་འཚལ་བ་སོགས་
དང་དུ་བླང་བར་མི་བྱ་སྟེ། དེ་ཉིད་ལས། བླ་མའི་སློབ་མ་སློབ་མར་མིན། །སློབ་མའང་བླ་མའི་མདུན་དུ་མིན། །བསྙེན་བཀུར་དག་དང་ལྡང་བ་དང། །ཕྱག་སོགས་བྱེད་པ་བཟློག་པར་བྱ། །ཞེས་གསུངས་
སོ༑ ༑རང་གིས་བླ་མ་ལ་འབུལ་བ་དང། བླ་མས་གནང་བ་ལེན་པའི་ཚེ་གུས་པས་བཏུད་དེ་ལག་པ་གཉིས་ཀྱི་བླང་དགོས་པའི་རྒྱུ་མཚན་ནི། དེ་ཉིད་ལས། སློབ་དཔོན་ལ་ནི་གང་འབུལ་དང། །བླ་མས་ཀྱང་ནི་
གང་སྩལ་བ། །དེ་ལ་བཏུད་དེ་ལག་གཉིས་ཀྱིས། །བློ་དང་ལྡན་པས་བླང་བར་བྱ། །ཞེས་གསུངས། དམིགས་བསལ་ནི། དེ་ཉིད་ལས། ན་བས་བླ་མའི་བྱ་བ་ལ། །བཏུད་དེ་རྗེས་མ་གནང་བ་ཡང་
བཀག་པ་རྣམས་ནི་སྤྱད་བྱས་ཀྱང། །དགེ་སེམས་ཅན་ལ་སྡིག་མི་འགྱུར། ཞེས་གསུངས། དོན་བསྡུས་ཏེ་བསྟེན་པའི་ཚུལ་ནི། དེ་ཉིད་ལས། འདིར་མང་སྨོས་པ་ཅི་ཞིག་དགོས། །བླ་མ་དགྱེས་བྱེད་
གང་ཡིན་བྱ། །མི་མཉེས་བྱེད་ཀུན་སྤོང་བ་ནི། །དེ་དང་དེ་ལ་འབད་དེ་བྱ། །ཞེས་གསུངས་པ་ལྟརོ། །བཞི་པ་ནི། དེ་ཉིད་ལས་དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་

[272B] །ཤེས་ནས་དངོས་པོ་རྣམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་གསུངས། །རྡོ་རྗེ་འཛིན་པས་གསུངས་ཚུལ་ནི། །རྡོ་རྗེ་སྙིང་པོ་རྒྱན་གྱི་རྒྱུད་སོགས་ལས། །དེ་བས་ཐབས་ནི་
ཐམས་ཅད་ཀྱི། །རྡོ་རྗེ་འཛིན་པ་བླ་མ་མཆོག་རྗེས་སུ་མཐུན་པར་མཉེས་པར་བྱ། །དེ་མཉེས་སངས་རྒྱས་ཐམས་ཅད་མཉེས། །ཞེས་གསུངས་སོ། །དེས་ན་རང་ཉིད་བླ་མའི་བྲན་ལ་སོགས་པར་འབུལ་དགོས་
པའི་རྒྱུ་མཚན་ནི། །དེ་ཉིད་ལས། གང་ཕྱིར་བསྐལ་པ་བྱ་བ་ནི་།གྲངས་མེད་པར་ཡང་རྙེད་དཀའ་བའི། །སངས་རྒྱས་ཉིད་ཀྱང་བརྩོན་ལྡན་ལ། །ཚེ་འདི་ཉིད་ལ་སྟེར་བར་བྱེད། །ཅེས་གསུངས་སོ་།ལྔ་པ་ནི་
སློབ་དཔོན་ལ་སྨོད་པ་དང་མ་གུས་པ་སོགས་སྤང་དགོས་ཏེ། དེ་ལྟར་བྱེད་པ་ཉེས་པ་ཀུན་གྱི་འབྱུང་གནས་ཡིན་པའི་ཕྱིར་ཏེ། དེ་ཉིད་ལས། དེ་འདྲའི་མགོན་ལ་བསམ་བྱས་ནས། །སློབ་མར་གྱུར་ནས་
བརྙས་ན་ནི། །སངས་རྒྱས་ཐམས་ཅད་བརྙས་པས་ན། །དེ་ནི་རྟག་ཏུ་སྡུག་བསྔལ་འཐོབ། །ཅེས་གསུངས། འཐོབ་ཚུལ་ནི། དེ་ཉིད་ལས་།སློབ་དཔོན་ལ་ནི་སྨོད་པ་དེ། །ཡམས་དང་འཚེ་བའི་ནད་རྣམས་དང་
གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྦྲུལ་གདུག་དང། །ཆུ་དང་མཁའ་གྲོ་བརྐུན་པོ་དང། །གདོན་དང་ལོག་འདྲེན་རྣམས་ཀྱིས་ཀྱང། །བསད་ནས་

[273A]༄༅། །སེམས་ཅན་དམྱལ་བར་འགྲོ། །ཞེས་དང། ནམ་ཡང་སློབ་དཔོན་དག་གི་ནི། །ཀུན་ཏུ་སེམས་དཀྲུག་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །དམྱལ་བར་ངེས་པར་བསྲེག་པར་
འགྱུར། ཞེས་དང། མནར་མེད་ལ་སོགས་འཇིགས་རུང་བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་རྣམས། །དེར་ནི་གནས་པར་ཡང་དག་བཤད། །ཅེས་གསུངས་པའི་ཕྱིར་
མདོར་ན་ཚོང་དཔོན་གྱི་བུ་ནོར་བཟང་གིས་མི་ཕམ་འཇམ་པའི་དབྱངས་བསྟེན་ཚུལ། རྒྱལ་སྲས་རྟག་དུས་འཕགས་པ་ཆོས་འཕགས་བསྟེན་ཚུལ་དང། པཎ་ཆེན་ན་རོ་པས་གྲུབ་ཆེན་ཏེ་ལོ་པ་བསྟེན་
ཚུལ་དང། རྗེ་བཙུན་མི་ལས་རྗེ་མར་པ་བསྟེན་ཚུལ་ལྟར་དུ་སླབ་རིགས་ཏེ། བཤེས་གཉེན་དམ་པ་ཚུལ་བཞིན་དུ་བསྟེན་པ་དངོས་གྲུབ་ཐམས་ཅད་ཀྱི་འབྱུང་འཁུངས་ཡིན་ཞིང། བཤེས་གཉེན་
དམ་པའི་ཐུགས་ཀྲུགས་པ་དང། སྐྱོན་བརྗོད་པ་སོགས་ནི་ངན་འགྲོ་མི་ཟད་པའི་སྒོ་འབྱེད་ཡིན་པར་སྔར་བཤད་ཅིང་མདོ་བསྡུད་པ་ལས་ཀྱང། ནད་པའི་ཚོགས་ཀྱིས་གསོ་ཕྱིར་སྨན་པ་བསྟེན་པ་ལྟར་
གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། ཞེས་དང་སློབ་མ་བཟང་པོ་བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བརྟེན་པར་བྱ། །ཅིའི་ཕྱིར་ཞེ་ན་མ་ཁས་པའི་

[273B] །དེ་དག་ཤེས་རབ་ཕ་རོལ་ཕྱིན་པ་རྗེས་སུ་བརྟེན། །སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས་།ཞེས་
གསུངས་སོ། །གཉིས་པ་གཞུང་དོན་ནི། ཡུམ་བར་མའི་མདོ་ལས། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་
སེམས་དཔའ་ཆེན་པོ་ཐེག་པ་ལ་གསར་དུ་ཞུགས་པས། བསྟན་པ་འདི་ཐོས་ན་ཞུམ་ཞིང་ཀུན་ཏུ་ཞུམ་ལ། འགྱོད་དེ་དངངས་པ་དང། ཀུན་ཏུ་སྐྲག་པ་དང། ཀུན་ཏུ་སྐྲག་པས་ཟིན་པར་མི་འགྱུར་བ་ལགས་
སམ༑ བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ལ་གསར་དུ་ཞུགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་ཐབས་
ལ་མི་མཁས་པ་དང། དགེ་བའི་བཤེས་གཉེན་གྱི་ལག་ཏུ་སོང་བར་མ་འགྱུར་ན་ནི་དངངས་ཤིང་ཀུན་ཏུ་སྐྲག་ལ། ཀུན་ཏུ་སྐྲག་པས་ཟིན་པར་འགྱུར་རོ། །རབ་འབྱོར་གྱིས་གསོལ་པ། བཅོམ་ལྡན་འདས་
གང་ལ་སྤྱད་པས་མི་དངངས་ཀུན་ཏུ་མི་སྐྲག་ཀུན་ཏུ་སྐྲག་པས་ཟིན་པར་མི་འགྱུར་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་ཐབས་ལ་མཁས་པ་

[274A]༄༅། །དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་རྣམ་པ་ཐམས་
ཅད་མཁྱེན་པ་ཉིད་དང་ལྡན་པའི་སེམས་ཀྱིས་གཟུགས་མི་རྟག་ཅེས་བྱ་བ་སོ་སོར་རྟོགས་ཀྱང་དེ་མི་དམིགས་སོ། །ཞེས་སོགས་གསུངས་དེའི་དགོངས་པ་འཆད་པ་ལ། གཞུང་འདི་རྣམས་གསུངས། མཆོག་
གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐེག་ཆེན་གྱི་ལམ་ཉམས་སུ་ལེན་ཚུལ། ཕྱིན་དྲུག་གི་མི་མཐུན་ཕྱོགས་བདུད་ལས་དང་བཅས་པ་རྣམས་སྤོང་ཚུལ་
ཕྱིན་ཅི་མ་ལོག་པར་སྟོན་པའི་དེའི་དགེ་བའི་བཤེས་གཉེན་ཡིན་པའི་ཕྱིར། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་ཆོས་ཅན། དེའི་ནང་གི་ཡོངས་འཛིན་ཡིན་ཏེ། དེ་སྲིད་ཞིའི་
མཐར་ལྟུང་བ་ལས་ཡོངས་སུ་འཛིན་པའི་དེའི་ཐུགས་རྒྱུད་ཀྱི་མཁྱེན་པ་རྣམ་དག་ཡིན་པའི་ཕྱིར།    ༈   དང། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས་
དང་པོ་ལ་བྱེ་བྲག་ཏུ་སྨྲ་བའི་ལུགས། མདོ་སྡེ་པའི་ལུགས། སེམས་ཙམ་པའི་ལུགས། དབུ་མ་པའི་ལུགས་དང་བཞི། དང་པོ་ནི། ཆོག་ཤེས་པའི་བདག་ཉིད་དུ་གྱུར་པའི་སེམས་བྱུང་མ་ཆགས་པའི་དགེ་

[274B] དེ་ལ་བརྟེན་ནས་འཕགས་པའི་ཆོས་རྣམས་འབྱུང་བར་འགྱུར་བའི་ཕྱིར་ཏེ། འདུལ་བའི་མདོ་ལས། ཆོས་གོས་ངན་ངོན་ཙམ་གྱིས་ཆོག་ཤེས་པ་འཕཌ་པའི་
རིགས་ཞེས་པ་ནས། སྤོང་བ་དང་སྒོམ་པ་ལ་དགའ་བ་འཕགས་པའི་རིགས། ཞེས་པའི་བར་གསུངས། དེ་ཡང་དང་པོ་གསུམ་གྱིས་ཐར་བ་སྒྲུབ་ཚུལ་དང། བཞི་པས་ལས་དངོས་བསྟན་ཏེ། །འདོད་ཆུང་ཆོ་ག་ཤེས་
ལ་བརྟེན་ནས་སྤོང་བ་དང་སྒོམ་པ་ལ་རྩོན་པར་བྱས་ན་སྲེད་པ་སྤོང་བར་འགྱུར་བའི་ཕྱིར་ཏེ། དང་པོ་གསུམ་ཉམས་སུ་བླངས་པས་བདག་གི་བ་ལ་སྲེད་པ་མངོན་འགྱུར་ཟློག་ཕྱི་མ་ཉམས་སུ་བླངས་པས་
བདག་ལ་སྲིད་པ་གཏན་ཟད་དུ་བྱེད་པའི་ཕྱིར་ཏེ། མཛོད་ལས། མ་ཆགས་འཕགས་རིགས་ཞེས་དང། གསུམ་གྱིས་ཚུལ་བསྟན་ཐ་མས་ལས་ཞེས་དང། བདག་གི་བདག་འཛིན་དངོས་འདོད་པ། དེ་ཡི་དུས་
དང་གཏན་ཞིའི་ཕྱིར། །ཞེས་དང། མཛོད་འགྲེལ་ལས། འདི་དག་ལས་འཕགས་པ་རྣམས་སྐྱེ་བས་ན་འཕགས་པའི་རིགས་བཞི་སྟེ། ཞེས་གསུངས་པའི་ཕྱིར། དབང་པོ་རྣོ་རྟུལ་གྱི་ཁྱད་པར་ཡང་རིགས་སུ་
འཇོག་སྟེ། མཛོད་ལས། ཁ་ཅིག་དང་པོ་ནས་དེའི་རིགས། ཁ་ཅིག་སྦྱངས་པ་ལས་གྱུར་ཏོ། །ཞེས་གསུངས། གཉིས་པ་ནི། དྲི་བཅས་སེམས་ཀྱི་སྟེང་གི་ཟག་མེད་ཡེ་ཤེས་ཀྱི་ས་བོན་ལ་རིགས་ཞེས་འདོད་དེ།།

[275A]༄༅། །སློབ་དཔོན་རྒྱལ་པོའི་སྲས་ཀྱིས། །མདོ་སྡེ་པ་དག་གི་རིགས་ཞེས་བྱ་བ་ནི་སེམས་ཀྱི་ས་བོན་གྱི་ནུས་པ་ཡིན་ཏེ། སོ་སོ་སྐྱེ་བོ་དང། སློབ་པའི་གནས་སྐབས་ན་ཡང་ཡོངས་སུ་ཉམས་པའི་ཆོས་ཅན་
ཀྱི་ས་བོན་ལ་རིགས་ཞེས་བྱའོ། །ཞེས་གསུངས་པའི་ཕྱིར། རང་བཞིན་གནས་རིགས་དང། རྒྱས་འགྱུར་གྱི་རིགས་སོགས་ཀྱི་ཐ་སྙད་དངོས་སུ་ཉན་ཐོས་སྡེ་གཉིས་ཀས་མ་བཤད་པར་ངེས་སོ། །གསུམ་
པ་ནི། སྐྱེ་མཆེད་དྲུག་གི་སྟེང་གི་ཟག་མེད་ཡེ་ཤེས་ཀྱི་ས་བོན་དེ་ཉིད་ལ་རང་བཞིན་གནས་རིགས་དང། དེ་ཉིད་ཐོས་པའི་རྐྱེན་གྱིས་གསོས་བཏབ་པ་ལས་ནུས་པ་མཐུ་ཅན་དུ་གྱུར་པ་ལ་རྒྱས་འགྱུར་གྱི་
རིགས་ཞེས་འདོད་དོ། །དེ་ཡང། ཆོས་མངོན་པའི་མདོ་ལས། བྱང་ཆུབ་སེམས་དཔའ་རྣམས་ཀྱི་རིགས་ནི་ཐོག་མ་མེད་པ་ནས་བརྒྱུད་དེ་འོངས་ལ་ཆོས་ཉིད་ཀྱི་ཐོབ་པ་སྐྱེ་མཆེད་དྲུག་གི་ཁྱད་པར་
གང་ཡིན་པ་སྟེ། ཞེས་དང། བྱང་ས་ལས། དེ་ལ་རིགས་གང་ཞེ་ན། མདོར་བསྡུས་ན་རྣམ་པ་གཉིས་ཏེ། རང་བཞིན་གྱི་གནས་པ་དང་ཡང་དག་པར་བསྒྲུབ་པའོ། །དེ་ལ་རང་བཞིན་གྱི་གནས་པའི་
རིགས་ནི་བྱང་ཆུབ་སེམས་དཔའ་རྣམས་ཀྱི་སྐྱེ་མཆེད་དྲུག་གི་ཁྱད་པར་གང་ཡིན་པ་སྟེ། དེ་ནི་གཅིག་ནས་གཅིག་ཏུ་རྒྱུད་དེ་འོངས་པ་ཐོག་མ་མེད་པའི་དུས་ཅན་ཆོས་ཉིད་ཀྱིས་ཐོབ་པ་དེ་ལྟ་བུ་ཡིན་ནོ། །

[275B] སྔོན་དགེ་བའི་རྩ་བ་གོམས་པར་བྱས་པ་ལས་ཐོབ་པ་གང་ཡིན་བ་སྟེ། ཞེས་གསུངས་པ་དེ་བཞིན་དུ་ཉན་ས་དང། ཐེག་བསྡུས་དང། དོན་གསང་སོགས་ལས་ཀྱང་བཤད་དོ། །རྒྱན་ལས་མདོ་དེའི་དོན་འཆད་པ་ན་
ཡིད་དང་མཆོག་དང་མཚན་ཉིད་དང། །རྟགས་དང་རིཌ་རབ་དབྱེ་བ་དང། །ཉེས་དམིགས་དང་ནི་ཕན་ཡོན་དང། དཔེ་རྣམ་གཉིས་ཏེ་རྣམ་པ་བཞི། །ཞེས་མདོར་བསྟན་ལ། །རྒྱས་པར་འཆད་པ་ན། ཁམས་རྣམས་དང་ནི་མོས་པ་དང། སྒྲུབ་པ་ཐ་དད་དབྱེ་བ་དང་
འབྲས་བུ་ཐ་དད་དམིགས་པའི་ཕྱིར། རིགས་ཡོད་ཉིད་དུ་ངེས་པར་བརྗོད། །དེ་དགེ་ཁྱད་པར་ཡོད་པ་དང། །ཐམས་ཅད་དང་ནི་དོན་ཆེན་ཕྱིར། །མི་ཟད་པ་ནི་རྒྱུ་མཚན་ཕྱིར། །རིགས་མཆོག་ཉིད་ཅེས་བརྗོད་པ་ཡིན། །རང་བཞིན་དང་ནི་རྒྱས་པ་དང། དེ་ནི་
རྟེན་དང་བརྟེན་པ་དང། །ཡོད་མེད་ཉིད་དང་ཡོན་ཏན་ནི། །སྒྲོལ་བའི་དོན་དུ་ཤེས་པར་བྱ། །སྦྱོར་བའི་དོན་དུ་སྙིང་རྗེ་དང་།མོས་པ་དང་ནི་བཟོད་པ་དང། །དགེ་བ་ཡང་དག་སྤྱོད་པ་ནི་།རིགས་ཀྱི་རྟགྶུ་ཤེས་པར་བྱ། །རིགས་ནི་
ངེས་དང་མ་ངེས་དང། །རྐྱེན་རྣམས་ཀྱིས་ནི་མི་འཕྲོག་དང་།འཕྲོག་པ་ཉིད་ནི་མདོར་ན་རིགས། །དབྱེ་བ་འདི་ནི་རྣམ་པ་བཞི་།ཉོན་མོངས་གོམས་དང་གྲོགས་ངན་དང། །འཕོངས་དང་གཞན་གྱི་དབང་ཉིད་དང། །མདོར་ན་
རིགས་ཀྱི་ཉེས་དམིགས་དག་རྣམ་པ་བཞིར་ནི་ཤེས་པར་བྱ། །རིང་མོ་ཞིག་ནས་ངན་སོང་དུ། །འགྲོ་ཞིང་མྱུར་དུ་ཐར་བ་དང། །དེར་ཡང་སྡུག་བསྔལ་ཆུང་དུ་མྱོང། །སྐྱོ་བཅས་སེམས་ཅན་སྨིན་པར་བྱེད། །གསེར་གྱི་རིགས་
[276A]༄༅། །བཞིན་ཤེས་པར་བྱ། །དགེ་བ་དཔག་ཏུ་མེད་པའི་གནས། །ཡེ་ཤེས་དང་ནི་དྲི་མེད་ལྡན། །མཐུ་རྣམས་ཀྱི་ཡང་གནས་ཡིན་ནོ་།རིན་ཆེན་མཆོག་རིགས་བཞིན་ཤེས་བྱ། །བྱང་ཆུབ་
ཆེན་པོའི་རྒྱུ་མཚན་ཕྱིར། །ཡེ་ཤེས་ཆེ་དང་ཏིང་འཛིན་འཕགས་།སེམས་ཅན་མང་པོའི་དོན་གནས་ཕྱིར། །ཞེས་གསུངས་ལ། ཐེག་པ་ཆེན་པོའི་རིགས་ཁྱད་ཆོས་བརྒྱད་དང་ལྡན་ཏེ། སེམས་ཅན་གྱི་
རྒྱུད་ལ་ཐེག་པ་གསུམ་གྱི་རིགས་ཡོད་པའི་སྒྲུབ་བྱེད། ཐེག་ཆེན་གྱི་རིགས་དེ་ཐེག་དམན་གྱི་རིགས་ལས་མཆོག་ཏུ་སྒྲུབ་པ། རིགས་ཀྱི་མཚན་ཉིད། ཐེག་ཆེན་གྱི་རིགས་སད་པའི་རྟགས། རིགས་ཀྱི་རབ་
དབྱེ། རིགས་སད་པ་ལ་བར་དུ་གཅོད་པའི་ཉེས་དམིགས། ཐེག་ཆེན་གྱི་རིགས་སད་པའི་ཕན་ཡོན། རིགས་མཚོན་པར་བྱེད་པའི་དཔེ་ལ་གསེར་དང་རིན་པོ་ཆེ་ཡོད་པའི་ཕྱིར་རྣམ་པ་བཞི་ཞེས་སྨོས་པ་ཆོས་ཅན་
དགོས་པ་ཡོད་དེ། སྔར་བཤད་ཀྱི་དོན་དེ་དག་དོན་ཚན་རྣམ་པ་བཞི་བཞིའི་སྒོ་ནས། འཆད་ཚུལ་རྟོགས་པའི་ཆེད་ཡིན་པའི་ཕྱིར། དེ་ཡང། རྒྱས་པར་བཤད་པ་ནི། སེམས་ཅན་གྱི་རྒྱུད་ལ་ཐེག་པ་གསུམ་
གྱི་རིགས་ཐ་དད་པ་གསུམ་ཡོད་པའི་ཕྱིར་ཏེ། ལམ་མ་ཞུགས་ཀྱི་གང་ཟག་གི་རྒྱུད་ལ་ཁཾས་མི་འདྲ་བ་གསུཾ། མོས་པ་མི་འདྲ་བ་གསུཾ། ལཾ་ཞུགས་ཀྱི་སློབ་པ་རྣམས་ཀྱི་རྒྱུད་ལ་སྒྲུབ་པ་མི་འདྲ་བ་གསུམ། མི་སློབ་པ་རྣམས་ཀྱི་

[276B]ཕྱིར། ཐེག་ཆེན་གྱི་རིགས་ནི་ཐེག་དམན་གྱི་རིགས་ལས་མཆོག་ཏུ་གྱུར་པ་ཡིན་ཏེ། དེ་པས་དགེ་བའི་རྩ་བ་ཁྱད་པར་དུ་འཕགས་པ་དང། ཡོན་ཏན་ཐམས་
ཅད་ཀྱི་རྟེན་གཞི་བྱེད་པ་དང། རང་ཞན་གྱི་དོན་བྱེད་པ་དང་ལྷག་མེད་དུ་དགེ་རྩ་མི་ཟད་པའི་རྟེན་བྱེད་པའི་ཕྱིར། རིགས་ཀྱི་མཚན་ཉིད་དེའི་ངོ་བོ་བཞག་ཏུ་ཡོད་དེ། རིགས་དེ་ལ་རང་བཞིན་གནས་རིགས་དང་
རྒྱས་པ་ལས་གྱུར་པའི་རིགས་གཉིས་ཡོད་ཅིང། སྔ་མ་རྟེན་དང་ཕྱི་མ་བརྟེན་པ་ཡིན་ལ་སློབ་ལམ་ན་ཡོད། སངས་རྒྱས་ཀྱི་སར་མེད་པའི་ངོ་བོ་དང་ལྡན་པའི་ཕྱིར། ཐེག་ཆེན་གྱི་རིགས་འདི་ནི་ཡོན་ཏན་གོང་ནས་གོང་
དུ་འགྲོ་བར་བྱེད་པའི་ཡོན་ཏན་ལྡན་ཏེ། འདི་ལས་ཡོན་ཏན་གོང་ནས་གོང་དུ་འཕེལ་བར་འགྱུར་བའི་ཕྱིར། དེས་ན་རྀགས་གཉིས་སློབ་ལམ་ན་ཡོད་ཅིང་སངས་རྒྱས་ཀྱིས་ན་མེད་པའི་ཁྱད་ཆོས་བཞི་ལྡན་གྱི་སྒོ་ནས་
འཕགས་པའི་ཆོས་རྣམས་ཀྱི་འབྱུང་ཁུངས་དམ་པར་དམིགས་པ་དེ་ལ་རིགས་ཀྱི་ངོ་བོ་ཞེས་བྱའོ། །ཐེག་ཆེན་གྱི་རིགས་སད་པའི་རྟགས་ལ་རྣམ་པ་བཞི་ཡོད་དེ། ལམ་མ་ཞུགས་ཀྱི་གནས་སྐབས་སུ་སེམས་ཅན་
ལ་དམིགས་པའི་སྙིང་རྗེ་ཤེས་ཆེ་བ་ཐེག་ཆེན་གྱི་ཆོས་ལ་མོས་པ་ཤས་ཆེ་བ། གཞན་དོན་གྱི་དཀའ་སྤྱད་ལ་བཟོད་པ་ཤས་ཆེ་བ་སྦྱིན་སོགས་ཀྱི་དགེ་བ་ལ་ཡང་དག་པར་སྤྱོད་པ་རྣམས་སུ་ཡོད་པའི་ཕྱིར། །རིག་

[277A]༄༅། །ལ་དབྱེ་ན་རྣམ་པ་བཞི་ཡོད་དེ། ངེས་པའི་རིགས། མ་ངེས་པའི་རིགས། རྐྱེན་རྣམས་ཀྱིས་མི་འཕྲོག་པའི་རིགས། འཕྲོག་པའི་རིགས་རྣམས་སུ་ཡོད་པའི་ཕྱིར། ཐེག་ཆེན་གྱི་རིགས་
སད་པ་ལ་བར་དུ་གཅོད་བྱེད་ཀྱི་ཉེས་དམིགས་དེ་ལ་བཞི་ཡོད་དེ་ཉོན་མོངས་པ་ལ་གོམས་པ་ཤས་ཆེས་བ་སྡིག་གྲོགས་ཀྱིས་ཟིན་པ། ཡོ་བྱད་ཀྱི་འཕོངས་པ། རྒྱལ་པོ་སོགས་སྟོབས་ལྡན་གཞན་གྱི་དབང་
དུ་གྱུར་པ་རྣམས་སུ་ཡོད་པའི་ཕྱིར། ཐེག་ཆེན་གྱི་རིགས་སད་པའི་ཕན་ཡོན་ལ་རྣཾ་པ་བཞི་ཡོད་དེ། སྔོན་མི་དགེ་བ་བྱས་ཀྱང་ཡུན་རིང་མོ་ཞིག་ནས་ངན་སོང་དུ་འགྲོ་ཞིང། མྱུར་དུ་ཐར། ཅུང་ཟད་གནས་དུས་སྡུག་
བསྔལ་ཆུང་དུ་མྱོང། སེམས་སྐྱོ་བ་དང་བཅས་པས་དེར་ཡང་སེམས་ཅན་སྨིན་པར་བྱེད་པའི་ཕྱིར། ཐེག་ཆེན་གྱི་རིགས་ནི་གསེར་གྱི་འབྱུང་ཁུངས་དང་འདྲ་སྟེ། གསེར་གྱི་རིགས་ཆེན་པོ་ནི་གསེར་མང་པོ་དང་
འོད་གསལ་བ་དང། དྲི་མ་མེད་པ་དང། ལས་སུ་རུང་བ་བཞིའི་འབྱུང་ཁུངས་ཡིན་པ་བཞིན་དུ། བྱང་སེམས་ཀྱི་རིགས་ཀྱང་དགེ་བ་དཔག་ཏུ་མེད་པ་དང། ཡེ་ཤེས་ཕུན་སུམ་ཚོགས་པ་དང། ཉོན་མོངས་
ཀྱི་དྲི་མ་མེད་པ་དང། མངོན་པར་ཤེས་པ་ལ་སོགས་པའི་མཐུན་ཕུན་སུམ་ཚོགས་པ་བཞིའི་འབྱུང་གནས་ཡིན་པའི་ཕྱིར། ཐེག་ཆེན་གྱི་རིགས་འདི་ནི་རིན་པོ་ཆེ་བཞིན་དུ་ཤེས་པར་བྱ་སྟེ། རིན་པོ་ཆེའི་འབྱུང་

[277B] ཁ་དོག་ཕུན་སུམ་ཚོགས་པ། དབྱིབས་ཕུན་སུམ་ཚོགས་པ། ཚད་ཕུན་སུམ་ཚོགས་པ་བཞི་ལྡན་གྱི་རིན་པོ་ཆེའི་འབྱུང་ཁུངས་ཡིན་པ་བཞིན་དུ་བྱང་ཆུབ་
སེམས་དཔའི་རིགས་ཀྱང། བྱང་ཆུབ་ཆེན་པོ་དང། ཡེ་ཤེས་ཆེན་པོ་དང། ཁྱད་པར་དུ་འཕགས་པའི་ཏིང་ངེ་འཛིན་དང། སེམས་ཅན་གྱི་དོན་མང་པོའི་འབྱུང་གནས་ཡིན་པའི་ཕྱིར་
རིགས་ཆད་ཀྱི་སེམས་ཅན་དེ་ལ་རྣམ་པ་བཞི་ཡོད་དེ། སེམས་ཅན་ལ་ལ་ཉེས་པ་འབའ་ཞིག་སྤྱོད་པ་དང། ལ་ལ་དགེ་བའི་རྩ་བ་ཆད་པ་དང། ལ་ལ་དགེ་རྩ་དམན་པ་ཡོད་ཀྱང་ཐར་པ་ཆ་མཐུན་གྱི་དགེ་རྩ་མེད་པ་
དང༑ ལ་ལ་རྒྱུ་རང་བཞིན་གནས་རིགས་རྒྱུན་ཆད་པའི་སྒོ་ནས་རྟེན་ཡོངས་སུ་མྱ་ངན་ལས་མི་འདའ་བའི་སེམས་ཅན་དང་བཞི་ཡོད་པའི་ཕྱིར་ཏེ། དེ་ཉིད་ལས། ལ་ལ་གཅིག་ཏུ་ཉེས་པ་སྤྱོད་ངེས་ཡོད། ལ་ལ་
དཀར་པོའི་ཆོས་རྣམས་ཀུན་ཏུ་བཅོམ། ལ་ལ་ཐར་པ་ཆ་མཐུན་དགེ་བ་མེད། དཀར་པོ་དམན་པ་ཡོད་པ་རྒྱུ་དང་བྲལ། ཞེས་གསུངས་པའི་ཕྱིར། ཐེག་ཆེན་གྱི་རིགས་དེ་ཡོན་ཏན་གྱི་ཆེ་བའི་བདག་ཉིད་ཕུལ་དུ་བྱུང་བ་དང་
ལྡན་ཏེ། དེ་ཉིད་ལས། ཟབ་ཅིང་རྒྱ་ཆེར་བཤད་པ་གཞན་ལ་ཕན་ཕྱིར་བསྟན་པའི་ཆོས་ཅན་ལ། མི་ཤེས་བཞིན་དུ་འང་མོས་པ་ཤིན་ཏུ་རྒྱ་ཆེ་འབྱུང་ཞིང་བསྒྲུབ་ལ་བཟོད། དེ་དག་ཐ་མར་རྣམ་པ་གཉིས་མཆོག་ཕུན་སུམ་

[278A]༄༅། །ཚོགས་འགྱུར་གང་ཡིན་ཏེ། བྱང་ཆུབ་སེམས་དཔའི་རང་བཞིན་ཡོན་ཏན་ལྡན་ཏེ་རྒྱས་པའི་རིགས་ལས་ཤེས། ཡོན་ཏན་ཤིན་ཏུ་རྒྱ་ཆེ་བྱང་ཆུབ་ཤིང་སྐྱེས་ཕྱིར། བདེ་དང་སྡུག་བསྔལ་ཆེན་པོ་ཞི་བ་
ཐོབ་བྱའི་ཕྱིར། བདག་དང་གཞན་ལ་ཕན་ཏེ་བྱེད་པ་འབྲས་བུའི་ཕྱིར། རིགས་མཆོག་དེ་ནི་རྩ་བ་བཟང་པོ་ལྟ་བུ་ཡིན། ཐེག་ཆེན་གྱི་རིགས་དེ་ཆོས་ཅན། རྒྱུ་དུས་ཀྱི་ཕན་ཡོན་དང་ལྡན་ཏེ། ཐེག་ཆེན་གྱི་ཆོས་ལ་
མོས་པ་རྒྱ་ཆེན་པོ་འབྱུང་ཞིང། མཐར་དོན་གཉིས་ཕུན་སུམ་ཚོགས་པ་འགྲུབ་པར་འགྱུར་བའི་ཡོན་ཏན་དང་ལྡན་པའི་ཕྱིར། དེ་ཆོས་ཅན། འབྲས་བུའི་ཡོན་ཏན་དང་ལྡན་ཏེ། སྟོབས་སོགས་ཀྱི་ཡོན་
ཏན་རྒྱ་ཆེ་བ་དང། དགའ་བདེ་རྒྱ་ཆེན་ཐོབ་པར་བྱེད་པ་དང་སྡུག་བསྔལ་རྒྱ་ཆེན་ཞི་བར་བྱེད་པ་དང། བདག་གཞན་ལ་ཕན་བདེ་བསྒྲུབ་པར་བྱེད་པའི་འབྲས་བུ་ཁྱད་པར་ཅན་གྱི་འབྱུང་ཁུངས་
ཡིན་པའི་ཕྱིར། དཔག་བསམ་ཤིང་གི་རྩ་བ་བཟང་པ། །ཡལ་ག་དང། ལོ་མ་དང། མེ་ཏོག་དང། འབྲས་བུ་དང་གྲིབ་བསིལ་ཕུན་སུམ་ཚོགས་པས་གཞན་གྱི་ཚ་གདུང་སེལ་བར་བྱེད་པའི་ཡོན་ཏན་དང་
ལྡན་པ་ལྟར་རོ། །བཞི་པ་ལ། དངོས་སྨྲ་བའི་ལུགས་དགག་པ། རང་ལུགས་བཞག་པ། རྩོད་པ་སྤངས་པ་དང་གསུམ། དང་པོ་ནི། དྲི་བཅས་སེམས་ཀྱི་སྟེང་གི་ཟག་མེད་ཡེ་ཤེས་ཀྱི་ས་བོན་དེ་རང་བཞིན་

[278B] དེ་ལ་རང་བཞིན་གནས་རིགས་ཀྱི་དོན་མ་ཚང་བའི་ཕྱིར་ཏེ། དེ་ནི་རང་གི་རྒྱུ་རྐྱེན་གྱི་གསར་དུ་བཅོས་པའི་ཕྱིར། ཁོ་ན་རེ། དྲི་བཅས་སེམས་ཀྱི་སྟེང་གི་ཟག་མེད་ཡེ་ཤེས་ཀྱི་ས་བོན་
རང་བཞིན་གནས་རིགས་ཡིན་ཏེ། ཡེ་ཤེས་ཆོས་སྐུའི་རྒྱུ་རྐྱེན་གྱི་རྣམས་གྲངས་ཡིན་པའི་ཕྱིར། ཞེ་ན་རྐྱེན་གྱིས་ཡང་དག་པར་བླངས་པ་ལས་བྱུང་བའི་རིགས་ཡང་དེར་ཐལ། དེའི་ཕྱིར། འདོད་ན། དེ་གཉིས་ལ་
མི་འདྲ་བའི་ཁྱད་པར་ཅུང་ཟད་ཀྱང་མེད་པར་ཐལ། འདོད་པའི་ཕྱིར། ཁོ་ན་རེ། ཉེས་པ་དེ་ཁྱེད་རང་ལ་ཡང་མཚུངས་སོ་ཞེ་ན། མ་ཡིན་ཏེ། ཁོ་བོ་ཅག་ནི་རང་བཞིན་གནས་རིགས་ཆོས་ཉིད་ཀྱི་རྣམ་
གྲངས་སུ་འདོད་ལ། དེ་དང་རང་བཞིན་གནས་རིགས་འདུས་བྱས་སུ་འདོད་པ་ལ་སྐྱོན་བརྗོད་ཚུལ་རྣམས་མཚུངས་པ་མ་ཡིན་པའི་ཕྱིར་ཏེ། དེ་སྐད་དུ་ཡང་ཉི་སྣང་ལས། དེ་དག་གིས་ནི་རང་བཞིན་དུ་གནས་
པའི་རིགས་ལ་རང་བཞིན་གྱི་དོན་བརྗོད་དགོས་སོ། །རྒྱུའི་རྣམ་གྲངས་གཞན་ཡིན་ནོ། །ཞེན་རྐྱེན་གྱིས་ཡང་དག་པར་བླངས་པ་ལས་བྱུང་བ་ཡང་དེ་ཉིད་ཡིན་པ་ངེས་ན། དོན་གྱི་ཁྱད་པར་ཅི་ཞིག་ཡོད། །
ཆོས་ཉིད་ཀྱི་རྣམ་གྲངས་ཡིན་པ་ལ་ཉེས་པ་མེད་དོ། །ཡང་ན་དེ་དག་གི་རིགས་ནི་བཏགས་པ་བ་ཡིན་ལ། འདི་ནི་མཚན་ཉིད་པ་ཡིན་པ་དེས་ན་དེ་དང་འདི་ནི་འགྲིག་པ་མ་ཡིན་ནོ། །ཞེས་གསུངས་ཏེ། དངོས་སྨྲ་བ་

[279A]༄༅། །བཞེད་པའི་རང་བཞིན་གནས་རིགས་རྣམས་བཏགས་པ་བར་གསུངས་བའི་ཕྱིར། གཉིས་པ་ལ། རྒྱུད་བླ་མ་ནས་གསུངས་ཚུལ་དང། ཇི་ལྟར་ཉམས་སུ་ལེན་པའི་ཚུལ་གཉིས། དང་པོ་ལ། མདོར་
བསྟན། རྒྱས་བཤད། ཁམས་བསྟན་པའི་དགོས་པ་དང་གསུམ། དང་པོ་ནི། དེ་ཉིད་ལས། རྫོགས་སངས་སྐུ་ནི་འགྲོ་ཕྱིར་དང། དེ་བཞིན་ཉིད་དབྱེར་མེད་ཕྱིར་དང། རིགས་ཡོད་ཕྱིར་ན་ལུས་ཅན་ཀུན་
རྟག་ཏུ་སངས་རྒྱས་སྙིང་པོ་ཅན། ཞེས་གསུངས་ལ། དེ་ལ་སྙིང་པོའི་མདོ་ལས། ལུས་ཅན་ཀུན་རྟག་ཏུ་སངས་རྒྱས་ཀྱི་སྙིང་པོ་ཅན་ནོ། །ཞེས་གསུངས་པའི་རྒྱུ་མཚན་ཡོད་དེ། སེམས་ཅན་ཐམས་ཅད་ལ་
སངས་རྒྱས་ཀྱི་ཆོས་སྐུའི་འཕྲིན་ལས་འཕྲོ་བའི་ཕྱིར་དང། དེ་བཞིན་ཉིད་ནི་དེ་པ་དང་སེམས་ཅན་ལ་ངོ་བོ་དབྱེར་མེད་དུ་ཡོད་པའི་ཕྱིར་དང། སེམས་ཅན་གྱི་རྒྱུད་ལ་རྫོགས་པའི་སངས་རྒྱས་ཀྱི་རིགས་རྣམ་པ་
གཉིས་ཡོད་པའི་ཕྱིར། གཉིས་པ་ལ་རྣམ་བཞག་བཅུའི་སྒོ་ནས་སེམས་རང་བཞིན་གྱི་འོད་གསལ་བར་བསྟན་པ་དང། དཔེ་དགུ་དོན་དགུའི་སྒོ་ནས་སྒྲིབ་པ་བློ་བུར་བར་སྒྲུབ་པ་གཉིས། དང་པོ་ནི། སངས་
རྒྱས་བཅོམ་ལྡན་འདས་ཀྱིས་མདོ་ལས། དགེ་སློང་དག་སེམས་ལ་སེམས་མ་མཆིས་ཏེ། སེམས་ཀྱི་རང་བཞིན་ནི་འོད་གསལ་པ་ལགས་སོ། །ཞེས་སོགས་ཀྱི་དོན་འཆད་པ་ལ། དེ་ཉིད་ལས། ངོ་བོ་རྒྱུ་

[279B] །གནས་སྐབས་དེ་བཞིན་ཀུན་ཏུ་འགྲོ་པའི་དོན། །རྟག་ཏུ་མི་འགྱུར་ཡོན་ཏན་དབྱེར་མེད་པའི། །དོན་དམ་དབྱིངས་ཀྱི་དགོངས་དོན་ཡིན་ཞེས་བྱ། །ཞེས་དང། དེའི་འགྲེལ་པར་
མདོར་བསྡུ་ན་དོན་དམ་པ་རྣམ་པ་བཅུ་ལ་དགོངས་པས་དེ་ཁོ་ནའི་ཡེ་ཤེས་དོན་དམ་པའི་ཡུལ། དེ་པའི་ཁམས་རྣམ་པར་དག་པར་རིག་པར་བྱའོ། །དོན་བཅུ་གང་ཞེ་ན། འདི་ལྟ་སྟེ། ངོ་བོའི་དོན་དང་།རྒྱུའི་དོན་དང་
འབྲས་བུའི་དོན་དང། ལས་ཀྱི་དོན་དང། ལྡན་པའི་དོན་དང། འཇུག་པའི་དོན་དང། གནས་སྐབས་ཀྱི་རབ་ཏུ་དབྱེ་བའི་དོན་དང། ཀུན་ཏུ་འགྲོ་བའི་དོན་དང། མི་འགྱུར་བའི་དོན་དང། དབྱེ་བ་མེད་པའི་དོན་
ཏོ༑ ༑ཞེས་གསུངས་སོ། །ཁམས་བདེ་བར་གཤེགས་པའི་སྙིང་པོ་འདི་ནི་རྣམ་བཞག་བཅུའི་སྒོ་ནས་གཏན་ལ་དབབ་བྱ་ཡིན་ཏེ། ངོ་བོའི་དོན་རྒྱུའི། འབྲས་བུའི། ལས་ཀྱི། ལྡན་པའི་འཇུག་པའི། གནས་སྐབས་
ཀྱི་རབ་ཏུ་དབྱེ་བའི། ཀུན་ཏུ་འགྲོ་བའི་མི་འགྱུར་བའི། དབྱེ་བ་མེད་པའི་དོན་རྣམས་གཏན་ལ་དབབ་པའི་སྒོ་ནས་རྟོགས་པར་བྱ་བ་ཡིན་པའི་ཕྱིར་ཏེ། དེ་ལྟར་དུ། རིན་ཆེན་ནམ་མཁའ་ཆུ་དག་བཞིན་རྟག་ཏུ་
རང་བཞིན་ཉོན་མོངས་མེད། ཆོས་མོས་ལྷག་པའི་ཤེས་རབ་དང་ཏིང་འཛིན་སྙིང་རྗེ་ལས་བྱུང་བ། ཞེས་སོགས་ཀྱིས་འཆང་བའི་ཕྱིར། དེ་གཏན་ལ་དབབ་པ་ཆོས་ཅན། དགོས་པ་ཡོད་དེ། སེམས་ཀྱི་རང་

[280A]༄༅། །བཞིན་ལ་སྒྲིབ་པ་མ་ཞུགས་པའི་དོན་གྱིས་སེམས་རྒྱུད་སྒྲིབ་པ་དང་འབྲལ་རུང་དུ་རྟོགས་པའི་དགོས་པ་ཡོད་པའི་ཕྱིར་དབེན་ཆུའི་རང་བཞིན་ལ་སྙོག་མ། གསེར་གྱི་རང་བཞིན་ལ་གཡའ་རྣམ་
མཁའི་རང་བཞིན་ལ་སྤྲིན། མ་ཞུགས་པའི་དོན་གྱིས་སྙོག་པ་དང་བྲལ་པའི་ཆུ། ཡཱ་དང་བྲལ་བའི་གསེར། སྤྲིན་དང་བྲལ་བའི་ནམ་མཁའ་རྣཾ་པར་དག་པ་ཡོད་པ་བཞིན། དབུས་མཐའ་ལས་
ཆུ་ཁམས་གསེར་དང་ནམ་མཁའ་རྣམས། དག་པ་བཞིན་དུ་དག་པར་བརྗོད། ཅེས་གསུངས། གཉིས་པ་ལ་སྒྲིབ་བྱ་སྒྲིབ་བྱེད། ལྡན་པའི་དཔེ་དོན། སྒྲིབ་བྱེད་དགུ་བསལ་ན་སྒྲིབ་བྱ་དགུ་མངོན་དུ་
འགྱུར་ཚུལ་སྒྲིབ་བྱེད་ཀྱི་དཔེ་དོན། སྒྲིབ་བྱའི་དཔེ་དོན་དང་བཞི། དང་པོ་ལ་བསྟན་བཤད་གཉིས། དང་པོ་ནི། སེམས་ཅན་གྱི་རྒྱུད་ལ་ངོ་བོ་ཉིད་སྐུར་འགྱུར་རུང་གི་ཁམས་བདེ་བར་གཤེགས་པའི་སྙིང་
པོ་དྲི་མ་དང་བཅས་པའི་ཚུལ་དུ་ཡོད་དེ། དེ་ལྟར་དཔེ་དགུ་ལ་བརྟེན་ནས་རྟོགས་པའི་ཕྱིར་ཏེ། དེ་ཉིད་ལས། ཉོན་མོངས་སྦུ་བས་ནང་གནས་པ་དེ། །དེ་དག་གིས་ནི་ཤེས་པར་བྱ། །ཞེས་སོགས་གསུངས་
པའི་ཕྱིར། གཉིས་པ་ནི། ཇི་ལྟར་ཤེས་པར་བྱ་ཞེ་ན། དེ་ཉིད་ལས་སངས་རྒྱས་པ་དང་ན་སྦྲང་རྩི་སྦྲང་མ་ལ། །སྦུན་ལ་སྙིང་པོ་མི་གཙང་ནང་ན་གསེར། ས་ལ་གཏེར་དང་མྱུག་སོགས་འབྲས་ཆུང་དང་

[280B] །བུད་མེད་ངན་མའི་ལྷོ་ན་མི་བདག་དང། །ས་ལ་རིན་ཆེན་གཟུགས་ཡོད་ཇི་ལྟ་བར། །བློ་བུར་ཉོན་མོངས་དྲི་མས་བསྒྲིབས་པ་ཡིས། །སེམས་ཅན་རྣམས་ལ་དེ་བཞིན་ཁམས་འདི་
གནས། །ཞེས་གསུངས་ལ། སེམས་ཅན་གྱི་རྒྱུད་ལ་བློ་བུར་གྱི་དྲི་མས་སྒྲིབས་ཤིང་ངོ་བོ་ཉིད་སྐུར་འགྱུར་རུང་གི་ཁམས་བདེ་བར་གཤེགས་པའི་སྙིང་པོ་ཡོད་དེ། དེ་ལྟར་དུ་དཔེ་རྣམ་པ་དགུ་ལ་བརྟེན་ནས་གྲུབ་
པའི་ཕྱིར་ཏེ། པདྨ་མདོག་ངན་པའི་སྦུབས་ན་དེ་དང་བྲལ་བའི་སངས་རྒྱས་ཀྱི་སྤྲུལ་སྐུ་སྦྲང་མ་ལ་དེ་དང་བྲལ་བའི་སྦྲང་རྩི། སྦུན་ལྐོག་གི་ནང་ན་དེ་དང་བྲལ་བའི་འབྲུའི་སྙིང་པོ་།མི་གཙང་བ་ཁུ་ཁྲག་
ལྟ་བུའི་ནང་ན་དེ་དང་འབྲལ་དུ་རུང་བའི་གསེར། ས་འོག་ན་དེ་དང་འབྲལ་དུ་རུང་བའི་གཏེར། ཨ་སྨྲ་སོགས་ཀྱི་ཤིང་གི་མྱུ་གུ་ལ་འབྲས་བུ་ཕུན་ཚོགས་དང་ལྡན་པའི་ཤིང་འབྱུང་དུ་རུང་བ་།གོས་རུལ་གྱི་ནང་
ན་དེ་དང་བྲལ་བའི་རྒྱལ་བའི་སྐུ། བུད་མེད་ངན་མའི་ལྟོ་བ་ན་མི་བདག་འཁོར་ལོས་བསྒྱུར་བའི་རྒྱལ་པོར་འགྱུར་དུ་རུང་བའི་བུ་ཆུང། ས་ལས་བཅོས་པའི་ལུག་གོང་གི་ནང་ན་དེ་དང་བྲལ་དུ་རུང་བའི་དེ་བཞིན་གཤེགས་པའི་སྐུ་
གཟུགས་ཡོད་པ་སོགས་ཀྱི་དཔེ་ལས་སྔར་བཤད་པ་དེ་ལྟར་གྲུབ་པའི་ཕྱིར། དཔེ་དགུ་དང་དོན་དགུ་ལ་བརྟེན་ནས་སྒྲིབ་པ་སེམས་རྒྱུད་ལ་འབྲལ་རུང་བློ་བུར་བར་སྒྲུབ་པ་ཆོས་ཅན། དགོས་པ་ཡོད་དེ།་༄༅། །དེ་ལྟར་རྟོགས་པ་ལ་བརྟེན་ནས་སྒྲིབ་གཉིས་སྤངས་པའི་ངོ་བོ་ཉིད་སྐུ་ཐོབ་པའི་ཕྱིར་དུ་བརྩོན་འགྲུས་ལྷག་པར་འཕེལ་པའི་དགོས་པ་ཡོད་པའི་ཕྱིར། གཉིས་པ་ནི། དེ་ཉིད་ལས། ཇི་ལྟར་མདོག་
ངན་པདྨའི་ཁོང་གནས་པ། །མཚན་སྟོང་གིས་འབར་དེ་བཞིན་གཤེགས་པ་ནི། །དྲི་མེད་ལྷ་ཡི་མིག་ལྡན་མིས་མཐོང་ནས། །ཆུ་སྐྱེས་འདབ་མའི་སྦུབས་ནས་འབྱིན་བྱེད་པ། །དེ་བཞིན་བདེ་གཤེགས་
མནར་མེད་གནས་རྣམས་ལའང། །སངས་རྒྱས་སྤྱན་གྱི་རང་ཆོས་ཉིད་གཟིགས་ཏེ། །སྒྲིབ་མེད་ཕྱིན་མཐའི་མུར་གནས་སྙིང་རྗེ་ཡིས་།བདག་ཅག་སྒྲིབ་པ་ལས་ནི་གྲོལ་བར་མཛད། ཅེས་དང། ཇི་
ལྟར་སྲོག་ཆགས་ཚོགས་འཁོར་སྦྲང་རྩི་ནི། །སྐྱེས་བུ་མཁས་པས་དེ་དོན་གཉེར་བ་ཡིས། །མཐོང་ནས་ཐབས་ཀྱི་དེ་དང་སྲོག་ཆགས་ཚོགས། །ཀུན་ནས་བྲལ་བར་རབ་ཏུ་བྱེད་པ་བཞིན། །དྲང་སྲོང་ཆེན་པོས་
ཀུན་མཁྱེན་སྤྱན་གྱིས་ནི། །རིགས་ཁམས་སྦྲང་རྩི་དང་འདྲ་དེ་གཟིགས་ནས། །དེ་ཡི་སྒྲིབ་པ་སྦྲང་མ་དང་འདྲ་བ། །བསྟན་ནས་རབ་ཏུ་སྤོང་བར་མཛད་པ་ཡིན། །ཞེས་དང། ཇི་ལྟར་སྦུན་ལྡན་འབྲུའི་
སྙིང་པོ་ནི། །མི་རྣམས་ཀྱི་ནི་ལོངས་སྤྱོད་མི་འགྱུར་བ། །ཟས་སོགས་དོན་དུ་གཉེར་བ་གང་ཡིན་པ། །དེ་དག་གིས་ནི་སྦུན་གནས་དེ་འབྱིན་ལྟར། །དེ་བཞིན་སེམས་ཅན་ལ་ཡོད་ཉོན་མོངས་ཀྱིས། །དྲི་མ་

[281B] །ཉོན་མོངས་དྲི་མ་འདྲེས་ལས་མ་གྲོལ་བར། །དེ་སྲིད་རྒྱལ་མཛད་སྲིད་གསུམ་དུ་མི་བྱེད། །ཅེས་དང། ཇི་ལྟར་རབ་ཏུ་རྒྱུ་ཚེ་མི་ཡི་གསེར། །ལྗན་ལྗིན་རུལ་བའི་གནས་སུ་ལྷུང་
གྱུར་ལ། །མི་འཇིགས་ཆོས་ཅན་དེ་ནི་དེར་དེ་བཞིན། །ལོ་བརྒྱ་མང་པོ་དག་ཏུ་གནས་པ་དེ། །ལྷ་མིག་རྣམ་དག་དང་ལྡན་ལྷ་ཡི་དེར་།མཐོང་ནས་མི་ལ་འདི་ན་ཡོད་པའི་གསེར། །རིན་ཆེན་མཆོག་འདི་སྦྱངས་
ཏེ་རིན་ཆེན་གྱིས། །སྒྲུབ་པར་བྱ་བ་གྱིས་ཞེས་སྨྲ་བ་ལྟར། །དེ་བཞིན་ཐུབ་པས་མི་གཙང་དང་འདྲ་བའི། །ཉོན་མོངས་སུ་བྱིང་སེམས་ཅན་ཡོན་ཏན་ནི། །གཟིགས་ནས་ཉོན་མོངས་འདམ་དེ་དག་བྱའི་
ཕྱིར། །སྐྱེས་དགུ་རྣམས་ལ་དམ་ཆོས་ཆུ་ཆར་འབེབས། ཞེས་དང་ཇི་ལྟར་མི་དབུལ་ཁྱིམ་ནང་ས་འོག་ན། །མི་ཟད་པ་ཡི་གཏེར་ནི་ཡོད་གྱུར་ལ། །མི་དེས་དེ་མ་ཤེས་ཤིང་གཏེར་དེས་ཀྱང། །དེ་ལ་ང་
འདིར་ཡོད་ཅེས་མི་སྨྲ་ལྟར། །དེ་བཞིན་ཡིད་ཀྱི་ནང་ཆུད་རིན་ཆེན་གཏེར། །དྲི་མེད་བཞག་དང་གསལ་མེད་ཆོས་ཉིད་ཀྱང། །མ་རྟོགས་པས་ན་དབུལ་བའི་སྡུག་བསྔལ་ནི། །རྣམ་མང་རྒྱུན་དུ་སྐྱེ་དགུ་
འདིས་མྱོང་ངོ། །ཞེས་དང། ཇི་ལྟར་ཨ་སྨྲ་ལ་སོགས་ཤིང་འབྲས་ལ། །ཡོད་པའི་ས་བོན་མྱུ་གུ་འཇིག་མེད་ཆོས། །ས་རྨོས་ཆུ་སོགས་ལྡན་ལས་ལྗོན་ཤིང་གི། །རྒྱལ་པོའི་དངོས་པོར་རིམ་

[282A]༄༅། །ཀྱིས་གྲུབ་པ་ལྟར། །སེམས་ཅན་རྣམས་ཀྱི་མ་རིག་སོགས་འབྲས་ཀྱི། །ལྤགས་སྦུབས་ནང་ཆུད་ཆོས་ཁམས་དགེ་བ་ཡང། དེ་བཞིན་དགེ་བ་དེ་དེ་ལ་བརྟེན་ནས། རིམ་ཀྱིས་
ཐུབ་པའི་རྒྱལ་བའི་དངོས་པོར་འགྱུར། །ཞེས་དང། ཇི་ལྟར་རིན་ཆེན་ལས་བྱས་རྒྱལ་བའི་གཟུགས། །གོས་རུལ་དྲི་ངན་གྱིས་ནི་བཏུམས་གྱུར་པ། །ལམ་གནས་ལྷ་ཡི་མཐོང་ནས་གྲོལ་བྱའི་ཕྱིར། ལམ་
ནས་དོན་དེ་དེ་ལ་སྨྲ་བ་ལྟར། །ཐོགས་མེད་སྤྱན་ལྔ་རྣམ་པ་སྣ་ཚོགས་ཀྱིས། །ཉོན་མོངས་ཀྱིས་བཏུམས་བདེ་གཤེགས་དངོས་པོ་ཉིད་།དུད་འགྲོ་ལ་ཡང་གཟིགས་ནས་དེ་བཞིན་དེ། །ཐར་བར་བྱ་བའི་དོན་དུ་
ཐབས་སྟོན་མཛད། །ཅེས་དང། ཇི་ལྟར་མི་མོ་གཟུགས་ངན་མགོན་མེད་འགའ། །མགོན་མེད་འདུག་གནས་སུ་ནི་འདུག་འགྱུར་ལ། །མངལ་གྱི་རྒྱལ་པོའི་དཔལ་ནི་འཛིན་བྱེད་པས། །རང་ལྟོ་ན་
ཡོད་མི་བདག་མི་ཤེས་ལྟར། །སྲིད་པར་སྐྱེ་བ་མགོན་མེད་ཁྱིམ་བཞིན་ཏེ། །མ་དག་སེམས་ཅན་མངལ་ལྡན་བུད་མེད་བཞིན། །དེ་ལ་གང་ཞིག་ཡོད་པས་མགོན་བཅས་པ། །དྲི་མེད་ཁམས་ནི་དེ་ཡི་
མངལ་གནས་བཞིན། །ཞེས་དང། ཇི་ལྟར་ནང་གི་གསེར་ཞུན་གཟུགས་རྒྱས་པ། །ཞི་པ་ཕྱི་རོལ་ས་ཡི་རང་བཞིན་ཅན། །མཐོང་ནས་དེ་ཤེས་པ་དག་ནང་གི་གསེར། །སྦྱང་ཕྱིར་ཕྱི་རོལ་སྒྲིབ་

[282B] །རང་བཞིན་འོད་གསལ་དྲི་མ་རྣམས་ཀྱང་ནི། །བློ་བུར་བར་ནི་རྣམ་པར་གཟིགས་གྱུར་ནས། །རིན་ཆེན་འབྱུང་གནས་ལྟ་བུའི་འགྲོ་བ་རྣམས། །སྒྲིབ་པ་ངག་ལས་སྤྱོད་མཛད་བྱང་ཆུབ་མཆོག་
ཅེས་སོགས་གསུངས་ལ། སྒྲིབ་བྱེད་ཀྱི་དྲི་མ་དགུ་བསལ་ན་སྒྲིབ་གཉིས་སྤངས་པའི་ངོ་བོ་ཉིད་སྐུ་མངོན་དུ་འགྱུར་ཏེ། པདྨ་བུང་བ། སྦུན་ལྐོགས། མི་གཙང་བ། ས་ཆེན་པོ། །འབྲས་ཤུན། གོས་རུལ་
བུད་མེད་ཀྱི་མངལ། ས་ལས་བཅོས་པའི་ལུག་གོང་དང་བྲལ་བའི་ཚེ་སངས་རྒྱས་ཀྱི་སྤྲུལ་སྐུ། སྦྲང་རྩི། འབྲུའི་སྙིང་པོ། །དྲི་མ་མེད་པའི་གསེར་འདོད་དགུ་འབྱུང་བའི་གཏེར། ཤིང་ལྗོན་པའི་སྡོང་པོ། །
རིན་པོ་ཆེའི་སྐུ། འཁོར་ལོས་བསྒྱུར་བའི་རྒྱལ་པོ། །གསེར་ལས་བཅོས་པའི་དེ་བཞིན་གཤེགས་པའི་སྐུ་འདྲ་རྣམས་མངོན་དུ་འགྱུར་བའི་ཕྱིར་ཏེ། དེ་སྐད་དུ་དེ་ཉིད་ལས། པདྨ་སྲོག་ཆགས་བུང་བ་དང་སྦུན་
པ་དང་ནི་མི་གཙངས། འབྲས་ཤུན་གོ་ས་རུལ་བུད་མེད་ཀྱི། །མངལ་དང་ས་ཡི་སྦུབས་ན་ཡང། །སངས་རྒྱས་སྦྲད་རྩི་སྙིང་པོ་བཞིན། །གསེར་བཞིན་གཏེར་བཞིན་ལྡོན་པ་བཞིན། །རིན་ཆེན་སྐུ་དང་འཁོར་
ལོ་ཡི། །སྒྱུར་བ་བཞིན་དང་གསེར་གཟུགས་བཞིན། །ཞེས་གསུངས། སེམས་ཅན་ཐམས་ཅད་ཀྱི་རྒྱུད་ཀྱི་ཁམས་བདེ་བར་གཤེགས་པའི་སྙིང་པོ་དེ་ཉིད་དྲི་མ་དགུ་བོ་དང་བྲལ་བ་སྲིད་དེ། སངས་རྒྱས་ཀྱི་

[283A]༄༅། །སྤྲུལ་སྐུ་དང། སྦྲང་རྩི་དང། འབྲུའི་སྙིང་པོ་སོགས་དགུ་པདྨ། བུང་བ། སྦུན་ལྐོགས་ལ་སོགས་པའི་སྒྲིབ་བྱེད་དགུ་པོ་དང་བྲལ་བའི་དུས་སྲིད་པ་གང་ཞིག་རྒྱུ་མཚན་མཚུངས་པའི་ཕྱིར་ཏེ། དེ་
ལྟར་མཉམ་མེད་ཤཱཀྱའི་རྒྱལ་པོ་དང། རྒྱལ་བ་མ་ཕམ་པ་གཉིས་ཀྱིས། གསལ་བར་གསུངས་པ་མངོན་འགྱུར་དུ་གཏན་ལ་ཕབ་པ་འདི་བཞིན་ཅན་ཡིན་པའི་ཕྱིར། སེམས་ཅན་ཐམས་ཅད་སངས་རྒྱས་པའི་
དུས་སྲིད་དེ་སེམས་ཅན་ཐམས་ཅད་ཀྱི་རྒྱུད་ཀྱི་ཁམས་བདེ་གཤེགས་སྙིང་པོ་སྒྲིབ་བྱེད་ཀྱི་དྲི་མ་དགུ་མ་ལུས་པར་དག་པའི་དུས་སྲིད་པའི་ཕྱིར། གསུམ་པ་ནི། སྒྲིབ་བྱེད་ཀྱི་དྲི་མ་དེ་ལ་དགུ་ཡོད་དེ་དུག་
གསུམ་གྱི་བག་ལ་ཉལ་གསུམ། །ཀུན་ལྡང་དྲག་པོ་གཅིག་མ་རིག་བག་ཆགས་ཀྱིས། །ཐེག་དམན་གྱི་མཐོང་སྒོམ་ལམ་གྱིས་སྤང་བྱར་གྱུར་པའི་སྒྲིབ་པ་
གཉིས། མ་དག་པ་དང་དག་པའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་གཉིས་ཡོད་པའི་ཕྱིར། སྒྲིབ་པ་དགུ་མཚོན་བྱེད་ཀྱི་དཔེ་དེ་ལ་རྣམ་པ་དགུ་ཡོད་དེ། གོ་རིམས་བཞིན་དུ་པདྨ་
དང༑ བུང་བ་དང། སྦུན་ལྐོགས་ལ་སོགས་པ་དགུ་ཡོད་པའི་ཕྱིར་ཏེ་དེ་སྐད་དུ་ཡང་དེ་ཉིད་ལས། ཆགས་དང་སྡང་དང་རྨོངས་དང་དེའི། །ཀུན་ལྡང་དྲག་དང་བག་ཆགས་དང། །མཐོང་སྒོམ་ལམ་

[283B] །དག་པའི་ས་ལ་བརྟེན་པ་ཡི། །སྒྲིབ་པ་རྣམ་དགུ་པདྨ་ཡི། །སྦུབ་སོགས་དཔེས་ནི་རབ་བསྟན་ཏེ། །ཉེ་བའི་ཉོན་མོངས་སྦུབ་ཀྱིས་ནི། །དབྱེ་བ་བྱེ་བ་མཐའ་ལས་འདས། །ཆགས་སོགས་ཉོན་
མོངས་དགུ་པོ་འདི། །མདོར་བསྡུས་ནས་ནི་གོ་རིམས་བཞིན། །པདྨའི་སྦུབས་ལ་སོགས་པ་ཡི། །དཔེ་དགུ་དག་གིས་ཡང་དག་བསྟན། །ཞེས་སོགས་དང། པདྨ་ལ་སོགས་པའི་དཔེ་དགུ་དང། འདོད་
ཆགས་ཀྱི་བག་ལ་ཉལ་ལ་སོགས་པའི་སྒྲིབ་པ་དགུ་པོ་དཔེ་དོན་མཚུངས་པའི་རྒྱུ་མཚན་ཡོད་དེ། དེ་ཉིད་ལས། ཇི་ལྟར་པདྨ་འདམ་སྐྱེས་དེ། །མདུན་དུ་གྱུར་ན་ཡིད་དགའ་དང། །ཕྱིས་ནས་དགའ་བ་
མེད་འགྱུར་བ། །འདོད་ཆགས་དགའ་བ་དེ་བཞིན་ནོ། །ཇི་ལྟར་སྲོག་ཆགས་སྦྲང་མ་ནི། །ཤིན་ཏུ་འཁྲུག་ཏེ་མདུང་བརྡེག་ལྟར། །དེ་བཞིན་ཞེ་སྡང་སྐྱེ་པ་ན། །སྙིང་ལ་སྡུག་བསྔལ་སྐྱེ་བར་བྱེད། །
ཇི་ལྟར་འབྲས་སོགས་སྙིང་པོ་ནི། །ཕྱི་རོལ་སྤུན་པས་བསྒྲིབས་པ་ལྟར། །དེ་བཞིན་སྙིང་པོའི་དོན་མཐོང་བ། །མ་རིག་སྒོ་ངའི་སྦུབས་ཀྱིས་བསྒྲིབས། །ཇི་ལྟར་མི་གཙང་མི་མཐུན་པ། །དེ་བཞིན་ཆགས་དང་བཅས་
རྣམས་ཀྱི། །འདོད་པ་བསྟེན་པའི་རྒྱུ་ཡིན་ཕྱིར། །ཀུན་ནས་ལྡང་བ་མི་གཙང་འདྲ། །ཇི་ལྟར་ནོར་ནི་བསྒྲིབས་པས་ན། །མི་ཤེས་གཏེར་མི་ཐོབ་པ་ལྟར། །དེ་བཞིན་སྐྱེ་ལ་རང་བྱུང་ཉིད། །མ་རིག་བག་ཆགས་

[284A]༄༅། །ས་ཡིས་བསྒྲིབས། །ཇི་ལྟར་མྱུག་སོགས་རིམ་སྐྱེ་བས། །ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་མཐོང་བ་ཡིས་།མཐོང་སྤང་རྣམ་ནི་ཟློག་པར་འགྱུར། །འཕགས་པའི་ལམ་དང་འབྲེལ་བ་ལས། །འཇིགས་ཚོག་སྙིང་པོ་བཅོམ་
རྣམས་ཀྱིས། །སྒོམ་ལམ་ཡེ་ཤེས་སྤང་བྱ་རྣམ། །གོས་རུལ་དག་དང་མཚུངས་པར་བསྟན། །ས་བདུན་རྗེས་འབྲེལ་དྲི་མ་ནི། །མངལ་སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲ་མི་རྟོགས་པའི་།ཡེ་ཤེས་རྣམ་པར་སྨིན་པ་
བཞིན། །ས་གསུམ་རྗེས་འབྲེལ་དྲི་མ་རྣམས། །ས་འདམ་གོས་བཞིན་ཤེས་བྱ་སྟེ། །བདག་ཉིད་ཆེན་པོ་རྡོ་རྗེ་ལྟའི། །ཏིང་ངེ་འཛིན་གྱིས་གཞོམ་བྱ་ཡིན། །དེ་ལྟར་ཆགས་སོགས་དྲི་མ་དགུ། །པདྨ་ལ་སོགས་དག་དང་མཚུངས། ཞེས་གསུངས་
དོན་བསྡུས་ན། འདོད་ཆགས་ཀྱི་བག་ལ་ཉལ་ནི་པདྨ་དང་མཚུངས་ཏེ། །པདྨ་གསར་པའི་དུས་སུ་ཡིད་དགའ་ཞིང། །ཕྱིས་ནས་དགའ་བ་མེད་པར་འགྱུར་བ་བཞིན། །འདོད་ཆགས་ཀྱི་དགའ་བའང་དེ་བཞིན་གནས་པའི་ཕྱིར། ཞེ་
སྡང་གི་བག་ལ་ཉལ་ནི་སྦྲང་མ་དང་ཆོས་མཚུངས་ཏེ། སྦྲང་མ་ནི་མདུང་རྡེག་པ་སོགས་ཀྱིས་གཞན་ལ་སྡུག་བསྔལ་སྐྱེད་པ་ལྟར། ཞེ་སྡང་སྐྱེས་པ་ན་སྡུག་བསྔལ་སྐྱེད་པའི་ཕྱིར། གཏི་མུག་གི་བག་ལ་ཉལ་ནི་སྦུན་ལྐོགས་
དང་ཆོས་མཚུངས་ཏེ། འབྲུའི་སྙིང་པོ་སྦུན་ལྐོགས་ཀྱིས་བསྒྲིབས་པ་ན། ལོངས་སྤྱོད་དུ་མི་རུང་བ་བཞིན་དུ། །སོ་སོ་སྐྱེ་བོ་བདེ་གཤེག་སྙིང་པོ་མངོན་སུམ་དུ་མཐོང་བ་ལ་མ་རིག་པའི་བག་ལ་ཉལ་གྱིས་བསྒྲིབས་པའི་ཕྱིར། དུག་

[284B] མི་གཙང་བ་ཁུ་ཁྲག་ལྟ་བུ་དང་ཆོས་མཚུང་ཏེ། མི་གཙང་བ་ཁུ་ཁྲག་དེ་གཙང་སྦྲ་ཅན་གྱི་ཡིད་དང་མི་མཐུན་ཡང་ཆཌ་ཅན་འདོད་པ་བསྟེན་པའི་རྒྱུར་དགོས་པ་ལྟར། ཀུན་ལྡང་དྲག་པོ་དེ་ཉིད། ཆགས་
བྲལ་དང་མི་མཐུན་ཡང། ཆགས་ཅན་འདོད་པ་བསྟེན་པ་སོགས་ཀྱི་རྒྱུར་དགོས་པའི་ཕྱིར། མ་རིག་བག་ཆགས་ཀྱི་ས་ནི་ས་ཆེན་པོ་དང་འདྲ་སྟེ། ས་ཆེན་པོ་དེས་གཏེར་མངོན་སུམ་དུ་མཐོང་པ་ལ་བསྒྲིབས་པ་བཞིན། འདིས་ཀྱང་བདེ་
གཤེགས་སྙིང་པོ་མངོན་སུམ་དུ་མཐོང་བ་ལ་བསྒྲིབ་པའི་ཕྱིར་ཐེག་དམན་གྱི་མཐོངས་སྤངས་ནི་ས་བོན་གྱི་ཤུན་པ་དང་མཚུངས་ཏེ། མྱུ་གུ་སོགས་རིམ་གྱིས་སྐྱེས་པས་ས་བོན་གྱི་ཤུན་པ་གཅོད་པ་ལྟར་དེ་ཁོ་ན་ཉིད་མངོན་སུམ་དུ་མཐོང་
བ་ན། འདི་རྣམས་ཀྱང་ལྡོག་པར་འགྱུར་བའི་ཕྱིར། ཐེག་དམན་གྱི་སྒོམ་སྤང་ནི་གོས་ཧྲུལ་དང་མཚུངས་ཏེ། སྤང་བྱ་ཀུན་བརྟགས་བཅོམ་པའི་ལྷག་མར་ལུས་པའི་ཕྱིར། མ་
དག་པའི་སྤང་བྱར་གྱུར་པའི་སྒྲིབ་པ་ནི། མངལ་སྦུབས་ཀྱི་དྲི་མ་དང་མཚུངས་ཏེ། ས་བརྒྱད་པའི་མི་རྟོག་ཡེ་ཤེས་ནི་མངལ་སྦུབས་ཀྱི་དྲི་མ་ལྟ་བུ་ལས་གྲོལ་བའི་རྣམ་སྨིན་
གྱི་ལུས་དང་མཚུངས་པའི་ཕྱིར། དག་སའི་སྤང་བྱར་གྱུར་པའི་སྒྲིབ་པ་ནི། ས་འདམ་གྱི་གོས་པའི་ལུགས་གོང་དང་ཆོས་མཚུངས་ཏེ། འདི་ནི་རྒྱུན་མཐའི་རྡོ་རྗེ་ལྟ་བུའི་

[285A]༄༅། །ཏིང་ངེ་འཛིན་གྱི་གཞོམ་བྱ་ཡིན་པའི་ཕྱིར། ཆགས་སོགས་དྲི་མ་དགུ་པོ་འདི་ཆོས་ཅན། པདྨ་ལ་སོགས་པའི་དཔེ་དགུ་དག་དང་ཆོས་མཚུངས་ཏེ། བསྟན་ཟིན་པའི་ཕྱིར། མ་དག་པའི་དྲི་མ་འདི་ནི་ས་བདུན་
པའི་ཡེ་ཤེས་སྐད་ཅིག་ཐ་མའི་ངོས་སྐལ་གྱི་སྤང་བྱ་ཡིན་ཏེ་དག་སའི་སྤང་བྱར་གྱུར་པའི་སྒྲིབ་པ་རྣམས་རྒྱུན་མཐའི་རྡོ་རྗེ་ལྟ་བུའི་ཏིང་ངེ་འཛིན་གྱི་སྤང་བྱ་ཡིན་པའི་ཕྱིར། ས་བདུན་པའི་རྣམ་གྲོལ་ལམ་གྱིས་
ས་བདུན་པའི་ངོས་སྐལ་གྱི་སྤང་བྱར་གྱུར་བའི་སྒྲིབ་པ་མ་སྤངས་ཏེ། ས་བདུན་པའི་ཡེ་ཤེས་སྐད་ཅིག་མ་ཐ་མས་དག་སའི་ངོས་སྐལ་དུ་གྱུར་པའི་སྒྲིབ་པ་མ་སྤངས་པ་དེའི་ཕྱིར། དེས་ན་སོ་སྐྱེ་ཡིན་ན་སྒྲིབ་པ་དང་པོ་བཞི་
མ་དག་པས་ཁྱབ་པ་དང། ཐེག་དམན་དགྲ་བཅོམ་ཡིན་ན་མ་རིག་བག་ཆགས་གྱི་སས་མ་དག་པས་ཁྱབ་པ་དང། ཐེག་དམན་སློབ་པ་ཡིན་ན་ཐེག་དམན་གྱི་མཐོང་སྒོམ་ལམ་གྱི་ངོས་སྐལ་དུ་གྱུར་པའི་སྒྲིབ་པས་མ་
དག་པས་ཁྱབ་པ་དང། ཐེག་ཆེན་གྱི་སློབ་པ་ཡིན་ན་མ་དག་པ་དང་དག་སའི་ངོས་སྐལ་གྱི་སྒྲིབ་པ་གཉིས་ཀྱིས་མ་དག་པས་ཁྱབ་པ་རྣམས་ཡོད་དེ། དེ་ཉིད་ལས། དྲི་འདི་དག་གིས་བྱིས་རྣམས་དང་དགྲ་བཅོམ་སློབ་དང་བློ་ལྡན་
རྣམས། རིམ་བཞིན་བཞི་དང་གཅིག་དང་ནི། གཉིས་དང་གཉིས་ཀྱིས་མ་དག་ཉིད། ཅེས་དང། དེའི་འགྲེལ་བར། འདི་ལྟ་སྟེ། སོ་སོ་སྐྱེ་བོ་དང། དགྲ་བཅོམ་པ་དང། སློབ་པ་དང། བྱང་ཆུབ་སེམས་དཔའ་ཞེས་གསུངས་སོ། བཞི་

[285B] དི་ཉིད་ལས། རང་བཞིན་གསུམ་གྱིས་བསྡུས་ཕྱིར་ཁམས། སངས་རྒྱས་སོགས་དང་ཆོས་མཚུང་སོ། །འདི་ཡི་རང་བཞིན་ཆོས་སྐུ་དང། དེ་བཞིན་ཉིད་དང་རིགས་ཀྱང་ཏེ། དེ་ནི་དཔེ་གསུམ་གཅིག་དང་ནི། ལྔ་རྣམས་ཀྱིས་ནི་ཤེས་པར་བྱ། །ཆོས་སྐུ་
རྣམ་གཉིས་ཤེས་བྱ་སྟེ། །ཆོས་དབྱིངས་ཤིན་ཏུ་དྲི་མེད་དང། །དེ་ཡི་རྒྱུ་མཐུན་ཟབ་པ་དང། །སྣ་ཚོགས་ཚུལ་ནི་སྟོན་པའོ། །འཇིག་རྟེན་འདས་ཕྱིར་འཇིག་རྟེན་ན། །འདི་ལ་དཔེ་གཞན་མ་དམིགས་པས་།དེ་བཞིན་གཤེགས་པ་ཉིད་དང་ཁམས།།
འདྲ་བ་ཉིད་དུ་བསྟན་པ་ཡིན། །ཕྲ་མོ་ཟབ་མོའི་ཚུལ་བསྟན་ནི་།སྦྲང་རྩི་རོ་གཅིག་པ་བཞིན་ཏེ། །རྣམ་པ་སྣ་ཚོགས་ཚུལ་བསྟན་ནི། །སྣ་ཚོགས་སྦུབ་སྙིང་བཞིན་ཤེས་བྱ། །རང་བཞིན་འགྱུར་བ་མེད་པ་དང། །དགེ་དང་རྣམ་པར་དག་པའི་ཕྱིར། །དེ་
བཞིན་ཉིད་འདི་གསེར་གྱི་ནི། །གཟུགས་དང་མཚུངས་པར་བརྗོད་པ་ཡིན། །གཏེར་དང་འབྲས་བུའི་ཤིང་བཞིན་དུ། །རིགས་དེ་རྣམ་གཉིས་ཤེས་བྱ་སྟེ། །ཐོགས་མེད་རང་བཞིན་གནས་པ་དང། །ཡང་དག་བླངས་པ་མཆོག་ཉིད་དོ། །རིགས་འདི་གཉིས་ལས་
སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་པོས་སྐུ་ནི་དང་པོ་སྟེ། །གཉིས་པ་ཡིས་ནི་ཕྱི་མ་གཉིས། །ངོ་བོ་ཉིད་སྐུ་མཛེས་པ་ནི། །རིན་ཆེན་སྐུ་འདྲར་ཤེས་བྱ་སྟེ། །རང་བཞིན་གྱིས་ནི་བྱས་མིན་དང། །ཡོན་ཏན་རིན་
ཆེན་གཏེར་ཡིན་ཕྱིར། །ཆོས་ཆེན་རྒྱལ་སྲིད་ཆེ་ལྡན་ཕྱིར་།རྫོགས་ལོངས་འཁོར་ལོ་བསྒྱུར་བྮིནོ། །གཟུགས་བརྙན་གྱི་ནི་རང་བཞིན་ཕྱིར། །སྤྲུལ་པ་གསེར་གྱི་གཟུགས་ལྟ་བུ། །ཞེས་གསུངས་ལ་དེ་དག་གི་དོན་གོ་རིམ་བཞིན་བསྡུ་ན་ཁམས་བདེ་གཤེགྶ་༄༅། །སྙིང་པོ་སངས་རྒྱས་ལ་སོགས་པའི་དཔེ་དགུ་དང་ཆོས་མཚུངས་པར་བསྟན་པའི་རྒྱུ་མཚན་ཡོད་དེ། །འདི་ནི་རང་བཞིན་གསུམ་གྱིས་བསྡུས་པའི་ཕྱིར། རང་བཞིན་གསུམ་གང་ཞེ་ན། །
འདི་བསྡུ་བྱེད་ཀྱི་རང་བཞིན་དེ་ལ་གསུམ་ཡོད་དེ། དེ་ལ་ཆོས་སྐུ་དེ་བཞིན་ཉིད། རིགས་རྣམས་སུ་ཡོད་པའི་ཕྱིར། དེ་རྣམས་ཀྱང་གོ་རིམ་བཞིན་དུ་དཔེ་གསུམ་དང། གཅིག་དང་ལྔ་རྣམས་ཀྱིས་ཤེས་
པར་བྱ་སྟེ། དང་པོ་སངས་རྒྱས་ཀྱི་གཟུགས་སྐུ་དང། སྦྲང་རྩི་དང། འབྲུའི་སྙིང་པོའི་དཔེ་གསུམ། གཉིས་པ་ལ་གསེར་གྱི་དཔེ་གཅིག་།གསུམ་པ་ལ་གཏེར་དང། ཤིང་དང། རིན་པོ་ཆེའི་སྐུ་དང་
འཁོར་ལོར་བསྒྱུར་བ་དང། གསེར་གྱི་དཔེ་ལྔ་རྣམས་ཀྱིས་ཤེས་པར་བྱ་བ་ཡིན་པའི་ཕྱིར། སྐབས་འདིར་བསྟན་གྱི་ཆོས་སྐུ་ལ་རྣམ་པ་གཉིས་སུ་ཤེས་པར་བྱ་བ་ཡིན་ཏེ། ཆོས་ཀྱི་དབྱིངས་ཤིན་ཏུ་དྲི་མ་
མེད་པ་མངོན་སུམ་དུ་རྟོགས་པའི་རྟོག་པ་ཆོས་སྐུ་དང་དེའི་རྒྱུ་མཐུན་གྱི་ཆོས་སྐུ་གཉིས་སུ་གསུངས་པའི་ཕྱིར། རྒྱུ་མཐུན་བསྟན་པ་ཆོས་སྐུ་ལ་གཉིས་སུ་ཡོད་དེ། ཟབ་མོ་སྟོང་པ་ཉིད་དངོས་ཀྱི་བསྟན་བྱའི་
གཙོ་བོར་བྱེད་པ་ངེས་དོན་གྱི་མདོ། །ཀུན་རྫོབ་རྣམ་པ་སྣ་ཚོགས་ཀྱི་ཚུལ་དངོས་སུ་བསྟན་པ་དྲང་དོན་གྱི་མདོ་གཉིས་སུ་ཡོད་པའི་ཕྱིར། རྟོགས་པ་ཆོས་སྐུའི་དཔེ་དོན་སྦྱར་བ་ནི། ཁམས་གནས་འགྱུར་པ་ལས་

[286B]ཉིད་དུ་བསྟན་པའི་རྒྱུ་མཚན་ཡོད་དེ། འཇིག་རྟེན་ན་འདི་ལ་མཚོན་པར་ནུས་པའི་དཔེ་མ་དམིགས་པས་དེ་ལྟར་བསྟན་པའི་ཕྱིར་ཏེ། འདི་ནི་འཇིག་རྟེན་ལས་འདས་
པའི་མཐར་ཐུག་གི་ཡོན་ཏན་ཡིན་པའི་ཕྱིར། བསྟན་པ་ཆོས་སྐུའི་དཔེ་དོན་ནི། རྣམ་པ་གཉིས་ཀྱི་སྒོ་ནས་ཤེས་པར་བྱ་སྟེ། ཕྲ་མོ་སྟོངས་པ་ཉིད་དངོས་སུ་སྟོན་པའི་དེས་ངེས་དོན་གྱི་མདོ་ནི་སྦྲང་རྩིའི་དཔེ་དང་ཀུན་རྫོབ་སྣ་
ཚོགས་པར་སྟོན་པའི་དྲང་དོན་གྱི་མདོ་ནི་སྦུན་ལྐོགས་དང་བཅས་པའི་འབྲུའི་སྙིང་པོའི་དཔེས་ཤེས་པར་བྱ་བ་ཡིན་པའི་ཕྱིར་ཏེ་ངེས་དོན་གྱི་མདོ་སྡེ་ནི་ཆོས་ཐམས་ཅད་བདེན་སྟོང་དུ་རོ་གཅིག་པར་སྟོན་ཞིང། དེ་ལྟར་རྟོགས་
པས་ཟག་མེད་ཀྱི་བདེ་བ་མཐའ་དག་འདྲེན་པར་བྱེད་པས་སྦྲང་རྩི་མངར་བ་རོ་གཅིག་པ་བཞིན་དང། ཀུན་རྫོབ་སྣ་ཚོགས་པ་སྟོན་པའི་དྲང་དོན་གྱི་མདོ་སྡེ་ནི་སྙིང་པོའི་དོན་རྟོགས་པར་བྱེད་པའི་ཕན་ཡོན་དང་
ལྡན་པས་ཤུན་པ་སྣ་ཚོགས་ཀྱི་སྦུབ་ནང་ན་འབྲུའི་སྙིང་པོའི་དཔེས་ཤེས་པར་བྱ་བ་ཡིན་པའི་ཕྱིར། དེ་བཞིན་ཉིད་ནི་གསེར་གཟུགས་དང་མཚུངས་པར་བརྗོད་པའི་རྒྱུ་མཚན་ཡོད་
དེ༑ འགྱུར་བ་མེད་ཅིང་དགེ་བའི་སེམས་ཀྱི་དམིགས་པ་མཐར་ཐུག་པ་དང། རང་བཞིན་གྱི་སྒྲིབ་པས་རྣམ་པར་དག་པའི་ཕྱིར། རང་བཞིན་དུ་གནས་པའི་རིགས་དང་

[287A]༄༅། །རྒྱས་པར་གྱུར་པའི་རིགས་གཉིས་པོ་ནི་དཔེ་རྣམ་པ་གཉིས་ཀྱིས་ཤེས་པར་བྱ་བ་ཡིན་ཏེ། གཏེར་དང་འབྲས་བུའི་ཤིང་གཉིས་ཀྱི་དཔེས་གོ་རིམ་བཞིན་དུ་ཤེས་པར་བྱ་བ་ཡིན་པའི་ཕྱིར། རིགས་འདི་གཉིས་ལ་བརྟེན་ནས་སངས་རྒྱས་ཀྱི་
སྐུ་གསུམ་ཐོབ་པར་འདོད་པའི་རྒྱུ་མཚན་ཡོད་དེ། རིགས་དང་པོས་སྐུ་ནི་དང་པོ་ཆོས་ཀྱི་སྐུ། རིགས་གཉིས་པ་ཡིས་སྐུ་ཕྱི་མ་གཟུགས་སྐུ་གཉིས་ཐོབ་པར་བྱེད་པ་ཡིན་པའི་ཕྱིར། ངོ་བོ་ཉིད་ཀྱི་སྐུའི་ཆོས་མཐུན་ནི། ངོ་བོ་ཉིད་སྐུ་མཛེས་པ་ནི་རིན་པོ་ཆེའི་སྐུ་འདྲ་བར་
ཤེས་པར་བྱ་སྟེ། རྒྱུ་རྐྱེན་གཞན་གྱིས་རང་བཞིན་བྱས་པ་མིན་པ་དང། སྟོབས་ལ་སོགས་པའི་ཡོན་ཏན་རིན་པོ་ཆེའི་གཏེར་ཡིན་པའི་ཕྱིར། ལོངས་སྤྱོད་རྫོགས་པའི་སྐུ་ནི་འཁོར་ལོས་བསྒྱུར་པའི་རྒྱལ་པོ་བཞིན་དུ་ཤེས་
པར་བྱ་སྟེ། མཚན་དཔེ་ལ་སོགས་པས་སྤྲས་པའི་སྒོ་ནས་ཐེག་པ་ཆེན་པོའི་ཆོས་ཀྱི་རྒྱལ་སྲིད་ཆེན་པོ་ལ་ལོངས་སྤྱོད་པར་མཛད་པའི་ཕྱིར། སངས་རྒྱས་ཀྱི་སྤྲུལ་སྐུ་ནི་གསེར་གྱི་གཟུགས་ལྟ་བུ་སྟེ་
ལོངས་སྐུའི་མཚན་དཔེ་སོགས་ལ་ལྟོས་ཏེ་གཟུགས་བརྙན་གྱི་རང་བཞིན་ཅན་ཡིན་པའི་ཕྱིར། གསུམ་པ་ཁམས་སྟོན་པའི་དགོས་པ་ལ་རྩོད་ལན་གཉིས། དང་པོ་ནི། སྤྲིན་དང་རྨི་ལམ་རྒྱུ་བཞིན་
དེ་དང་དེར། །ཤེས་བྱ་ཐམས་ཅད་རྣམ་ཀུན་སྟོང་པ་ཞེས། །གསུངས་ནས་ཡང་འདིར་རྒྱལ་རྣམས་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །ཞེས་གསུངས་ལ། དོན་ནི་

[287B] སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་སྙིང་པོ་ཡོད་ཅེས་གསུངས་པ་མི་འཐད་པར་ཐལ། ཤེར་ཕྱིན་གྱི་མདོ་ལས་ཆོས་ཐམས་ཅད་བདེན་སྟོང་སྒྱུ་མ་ལྟ་བུར་གསུངས་པའི་ཕྱིར་
གཉིས་པ་ནི། སེམས་ཞུམ་སེམས་ཅན་དམན་ལ་བརྙེས་པ་དང། །ཡང་དག་མི་འཛིན་ཡང་དག་ཆོས་ལ་སྐུར། །བདག་ཆགས་ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤངས་དོན་དུ་གསུངས། །ཞེས་
གསུངས་ལ། དོན་ནི། སྔར་བཤད་མ་ཐག་པའི་ཐལ་གྱུར་ལ་ཁྱབ་པ་མེད་དེ། སེམས་ཞུམ་པ་དང། སེམས་ཅན་དམན་པ་རྣམས་ལ་བརྙས་པ་དང། ཆོས་རྣམས་བདེན་སྟོང་དུ་མི་འཛིན་པ་དང། བདེན་སྟོང་ལ་
སྐུར་པ་འདེབས་པ་དང། བདག་ཆགས་ལྷག་པར་འགྱུར་བའི་སྐྱོན་ལྔ་སྤངས་པའི་དགོས་པ་ཡོད་པའི་ཕྱིར། འདི་ཉིད་རྒྱས་པར་ཆོས་འཁོར་གྱི་སྐབས་ལས་ཤེས་པར་བྱའོ། །གཉིས་པ་ལ་རིགས་སད་པར་བྱེད་པའི་ཐབས་
རིགས་སད་པའི་རྟགས། རིགས་ནས་ཇི་ལྟར་འཁྲིད་པའི་ཚུལ། རིགས་སད་པའི་ཕན་ཡོན། རིགས་ཀྱི་མཚན་ཉིད། དབྱེ་བ། ས་མཚམས་རིགས་ཀྱི་སྒྲ་བཤད་དང་བརྒྱད། དང་པོ་ནི། སྐྱབས་འགྲོ་ཚུལ་གཞིན་དུ་
བྱས་པ་ལས་རིགས་སད་པར་འགྱུར་ཏེ། དེ་ལྟར་བྱས་པས་བསགས་སྦྱང་ཚུལ་བཞིན་དུ་བྱས་པར་འགྱུར་བའི་ཕྱིར། ཁྱབ་སྟེ། རིགས་སད་པ་འདི་བསགས་སྦྱང་སྔོན་དུ་སོང་བས་ཁྱད་པར་དུ་བྱས་པའི་ཕྱིར།།

[288A]༄༅། །གཉིས་པ་ནི། འཁོར་བའི་ཉེས་དམིགས་དང། ཐར་པའི་ཕན་ཡོན་བརྗོད་པ་ན། ལུས་ཀྱི་བ་སྤུ་ལྡང་བ་དང། མིག་ནས་མ་ཆི་མ་འཁྲུག་པ་ལ་སོགས་པའི་ཐ་སྙད་ཁྱད་པར་ཅན་གྱི་རྟགས་ལས་ཐེག་ཆེན་གྱི་
རིགས་སད་པར་དཔོག་ལམ་མ་ཞུགས་ཀྱི་གནས་སྐབས་སུ་ཟབ་པ་དང་རྒྱ་ཆེ་བའི་ཆོས་ཐོས་པ་ན་མིག་ནས་མཆི་མ་འཁྲུག་པ་ལ་སོགས་པའི་ཐ་སྙད་ཁྱད་པར་ཅན་གྱི་རྟགས་ལས་ཐེག་ཆེན་གྱི་རིགས་སད་པར་དཔོག་སྟེ་
དེ་ལྟར་དུ་མདོ་སྡེ་རྒྱན། ཉན་ས་སོགས་ལས་གསུངས་ཤིང། །ཆོས་བཅུ་པའི་མདོ་ལས། དུ་བ་ལས་ནི་མེ་ཤེས་དང། ཆུ་སྐྱར་ལས་ནི་ཆུ་ཤེས་ལྟར། བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་
དག་ལས་ཤེས། །ཞེས་གསུངས་པའི་ཕྱིར། གསུམ་པ་ནི། རིགས་སད་པའི་རྗེས་སུ་སྐྱེས་བུ་གསུམ་གྱི་ལམ་གྱི་རིམས་པ་ལ་བསམ་པ་ལེགས་པར་སྦྱངས་ཏེ། ཐེག་དམན་དུ་རིགས་ངེས་པ་རྣམས་ལ་ཐེག་
དམན་གྱི་སྡེ་སྣོད་བསྟན་པའི་སྒོ་ནས་ཐེག་དམན་གྱི་ལམ་ལ་འཁྲིད་པར་བྱེད། ཐེག་ཆེན་གྱི་རིགས་ཅན་རྣམས་ལ། ཤིན་ཏུ་རྒྱས་པའི་སྡེ་སྣོད་དགོངས་འགྲེལ་དང་བཅས་པ་བསྟན་ཏེ་ཐེག་ཆེན་གྱི་ལམ་ལ་འཁྲིད་
པར་བྱ་བ་ཡིན་ཏེ། ཐེག་དམན་གྱི་ལམ་རྣམས་ནི་ཐེག་དམན་དུ་རིགས་ངེས་པ་རྣམས་ཀྱིས་རྫོགས་པའི་སངས་རྒྱས་ཐོབ་པར་བྱེད་པའི་ཉེ་ལམ་ཡིན་པའི་ཕྱིར་ཏེ། དེ་རྣམས་དང་པོར་ཐེག་ཆེན་ལ་འཁྲིད་ན་ཐེག་

[288B]པར་འགྱུར་བའི་ཕྱིར། གདུལ་བྱ་སོ་སོ་ལ་ལྟོས་ནས་སངས་རྒྱས་ཀྱི་བསྟན་པ་རྫོགས་པའི་སངས་རྒྱས་ཐོབ་པར་བྱེད་པའི་ཐབས་ཀྱི་གཙོ་བོ་འབའ་ཞིག་ཏུ་
འགྱུར་ཏེ། གདུལ་བྱ་སོ་སོ་ལ་ལྟོས་ན་སངས་རྒྱས་ཀྱི་བསྟན་པ་ལ་དམན་མཆོག་གི་རིམ་པ་མེད་པའི་ཕྱིར་ཏེ། ནད་པ་སོ་སོ་ལ་ལྟོས་ནས་སྨན་རྣམས་ལ་བཟང་ངན་གྱི་ཁྱད་པར་མེད་པའི་ཕྱིར། རྟགས་གྲུབ་སྟེ། ལང་
གཤེགས་ལས། གང་ཞིག་གཞན་ལ་བཤད་པ་དེ། །གཞན་ལ་བསྟན་པར་མི་བྱ་སྟེ། །ཇི་ལྟར་ནད་པ་སོ་སོ་ལ། །སྨན་པས་སྨན་ནི་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་ཙམ་དུ་ནི་རབ་
ཏུ་སྒྲགས། །ཞེས་གསུངས་པའི་ཕྱིར། རྒྱས་པར་ནི་དཔལ་ལྡན་ལེགས་པར་བཤད་པའི་རྒྱ་མཚོ་བྱང་ཆུབ་ལམ་གྱི་རིམས་པ་ལས་ཤེས་པར་བྱའོ། །བཞི་པ་ནི། རིགས་སད་པ་ཕན་ཡོན་ཁྱད་པར་ཅན་དང་ལྡན་
ཏེ༑ བྱང་ཆུབ་གསུམ་ལ་དམིགས་པའི་བློ་ཤིན་ཏུ་བརྟན་པར་འགྱུར་བ་དང། བརྩོན་འགྲུས་ལྷག་པར་འཕེལ་ཏེ། སྒྲུབ་པ་ལ་ནན་ཏན་སྙིང་པོར་བྱེད་པ་དང། ངན་སོང་ལས་མྱུར་དུ་ཐར་པ་སོགས་ཀྱི་དགོས་པ་
ཁྱད་པར་ཅན་ཡོད་པའི་ཕྱིར། ལྔ་པ་ནི། འཕགས་པའི་ཆོས་རྣམས་ཀྱི་འབྱུང་ཁུངས་དམ་པར་དམིགས་པ། འཕགས་པའི་ཆོས་རྣམས་ཀྱི་རིགས་ཀྱི་མཚན་ཉིད། དཔེར་ན་སྟོང་པ་ཉིད་ཉན་ཐོས་རང་རྒྱལ་བྱང་

[289A]༄༅། །སེམས་སངས་རྒྱས་ཀྱི་ཆོས་རྣམས་ཀྱི་འབྱུང་ཁུངས་དམ་པ་ཡིན་པའི་རྒྱུ་མཚན་གྱིས་ཆོས་ཀྱི་དབྱིངས་དང། ཆོས་ཀྱི་འབྱུང་ཁུངས་སུ་བཤད་པ་བཞིན་ནོ། །དྲུག་པ་ནི། སྤྱིར་རིགས་ཀྱི་
ཐ་སྙད་རྣམ་པ་དུ་མ་གསུངས་ཏེ། རྒྱལ་རིགས། བྲམ་ཟེའི་རིགས་དམངས་རིགས། རྡོལ་པའི་རིགས། སྐུ་གསུང་ཐུགས་ཀྱི་རིགས། དེ་བཞིན་དུ་རིགས་ལྔ་དང་དྲུག་ལ་སོགས་པ་དང། ཆོས་རྣམས་ཀྱི་སྤྱི་
ལ་རིགས་སུ་བརྗོད་པ་སོགས་ཡོད་པའི་ཕྱིར། འདི་ལ་རང་བཞིན་དུ་གནས་པའི་རིགས་དང། རྒྱས་པ་ལས་གྱུར་པའི་རིགས་གཉིས། རིགས་གང་ཞིག་གཏེར་གྱི་དཔེས་མཚོན་ནས་བསྟན་པ། དང་པོའི་མཚན་ཉིད་
གང་ཞིག་ཤིང་འབྲས་བུ་ཅན་གྱི་དཔེས་མཚོན་ནས་བསྟན་པ། གཉིས་པའི་མཚན་ཉིད། དང་པོ་ནི་དྲི་བཅས་ཀྱི་སེམས་བདེན་སྟོང་ལྟ་བུ་གཉིས་པ་ནི་དྲི་བཅས་སེམས་ཀྱི་སྟེང་གི་ཟག་མེད་ཡེ་ཤེས་ཀྱི་ས་བོན་
ལྟ་བུ་ཡིན་ཏེ། རྒྱུད་བླ་ལས། གཏེར་དང་འབྲས་བུའི་ཤིང་བཞིན་དུ། །རིགས་དེ་རྣམ་གཉིས་ཤེས་བྱ་སྟེ། ཞེས་གསུངས་པའི་ཕྱིར་རང་བཞིན་གནས་རིགས་འདི་ལ་དབྱེ་ན། ཉན་ཐོས་ཀྱི་སྒྲུབ་པའི་རྟེན་
རང་བཞིན་གནས་རིགས། རང་རྒྱལ་གྱི་སྒྲུབ་པའི་རྟེན་རང་བཞིན་གནས་རིགས། །ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་དང་གསུམ། ཉན་ཐོས་སློབ་པའི་རྒྱུད་ཀྱི་རང་བཞིན་གནས་

[289B]ཉན་ཐོས་ཀྱི་སྒྲུབ་པའི་དངོས་ཀྱི་རྟེན་གཞི་བྱེད་པ། དང་པོའི་མཚན་ཉིད། འདིའི་ས་མཚམས། ཉན་ཐོས་ཀྱི་ཚོགས་ལམ་ནས་ཉན་ཐོས་ཀྱི་སྒོམ་ལམ་སྐད་ཅིག་ཐ་མའི་བར་ན་ཡོད། རང་རྒྱལ་སློབ་པའི་
རྒྱུད་ཀྱི་རང་བཞིན་གནས་རིགས་གང་ཞིག་རང་རྒྱལ་གྱི་སྒྲུབ་པའི་དངོས་ཀྱི་རྟེན་གཞི་བྱེད་པ། གཉིས་པའི་མཚན་ཉིད། ས་མཚམས་རང་རྒྱལ་གྱི་ཚོགས་ལམ་ནས་དེའི་སྒོམ་ལམ་སྐད་ཅིག་ཐ་མའི་བར་ན་ཡོད་
ཐེག་ཆེན་སློབ་པའི་རྒྱུད་ཀྱིས་བསྡུས་པའི་རང་བཞིན་གནས་རིགས་གང་ཞིག་ཐེག་ཆེན་གྱི་སྒྲུབ་པའི་རྟེན་གཞི་བྱེད་པ། གསུམ་པའི་མཚན་ཉིད། འདིའི་ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་
ཡོད། བྱང་སེམས་ཀྱི་སྦྱོར་ལམ་ཐོབ་ཟིན་པའི་སེམས་དཔའི་རྒྱུད་ཀྱི་ཆོས་ཀྱི་དབྱིངས་གང་ཞིག་ཐེག་ཆེན་གྱི་སྒྲུབ་པའི་རྟེན་གཞི་བྱེད་པ་དེ། འདིར་དངོས་སུ་བསྟན་པའི་ཐེག་ཆེན་གྱི་སྒྲུབ་པའི་རྟེན་རང་བཞིན་གནས་རིགས་
ཀྱི་མཚན་ཉིད། དབྱེ་ན། ཐེག་ཆེན་གྱི་རྟོགས་པའི་ཆོས་དྲུག་།གཉེར་པོའི་སྒྲུབ་པ། སྤོང་བའི་སྒྲུབ་པ། དེ་དག་ཡོངས་སུ་སྟུགས་པའི་སྒྲུབ་པ། ཤེས་རབ་སྙིང་རྗེར་བཅས་པའི་སྒྲུབ་པ། སློབ་མ་ཉན་རང་སོགས་དང་ཐུན་མོངས་
མ་ཡིན་པའི་སྒྲུབ་པ། གཞན་དོན་གོ་རིམས་སུ་བྱེད་པའི་སྒྲུབ་པ་ཡེ་ཤེས་རྩོལ་པ་མི་མངའ་བར་འཇུག་པའི་རྟེན་རང་བཞིན་གནས་རིགས་རྣམས་ཏེ་བཅུ་གསུམ་ཡོད་པའི་ཕྱིར། འདིའི་ས་མཚམས། བྱང་

[290A]༄༅། །སེམས་ཀྱི་སྦྱོར་ལམ་དྲོད་ནས་འཇོག་པའི་རྒྱུ་མཚན་ཡོད་དེ། །དེ་ནས་རིགས་སད་པ་ལ་བར་དུ་གཅོད་པའི་ཉེས་དམིགས་བཞི་དང་བྲལ་བའི་རྒྱུ་མཚན་གྱིས་དེ་ལྟར་བསྟན་པའི་
ཕྱིར། ཉེས་དམིགས་བཞི་ནི། རྒྱན་ལས། ཉོན་མོངས་གོམས་དང་གྲོགས་ངན་དང། ཞེས་བཤད་པ་ལྟར་རོ། །བདུན་པ་ནི། ལམ་མ་ཞུགས་ནས་རྒྱུན་མཐའི་བར་ན་ཡོད་དེ། སངས་
རྒྱས་ཀྱི་ས་ན་རང་བཞིན་གནས་རིགས་ཀྱང་ཡོད་པ་མ་ཡིན་ཏེ་རྒྱན་ལས། ཡོད་དང་ཡོད་མིན་ཡོན་ཏན་ནི། ཞེས་གསུངས་པའི་ཕྱིར་བརྒྱད་པ་ནི་འཕགས་ཆོས་རྣམས་ཀྱི་འབྱུང་ཁུངས་ཡིན་
པས་འཕགས་པའི་རིགས་ཞེས་བྱ་ལ། མིང་གི་རྣམ་གྲངས་ནི། བྱང་ས་ལས། རིགས་དེ་ནི་གཞི་ཞེས་ཀྱང་བྱ། སྟོན་པ་དང། རྒྱུ་དང་བསྟན་དང། ཉེ་བར་གནས་དང། སྔོན་དུ་འགྲོ་བ་དང་
གནས་ཞེས་ཀྱང་བྱའོ། །ཞེས་འབྱུང་བའི་ཕྱིར། གསུམ་བ་རྩོད་སྤངས་ནི། རིགས་ཆད་པའི་སེམས་ཅན་ཡོད་པར་ཐལ། ལ་ལ་གཅིག་ཏུ་ཉེས་པ་སྤྱོད་ངེས་ཡོད། །ཅེས་གསུངས་པའི་ཕྱིར་
ཞེ་ན་མ་ཁྱབ་སྟེ། དེ་ནི་སེམས་ཙམ་པའི་བཞེད་པ་སྐྱར་བ་ཙམ་ཡིན་པའི་ཕྱིར། སེམས་ཅན་ཐམས་ཅད་ཀྱི་རྒྱུད་ལ། སངས་རྒྱས་ཀྱི་རིགས་ཡོད་པ་མི་འཐད་པར་ཐལ། འཁོར་བ་ཐོགས་མེད་

[290B] སངས་རྒྱས་རེ་རེས་ཀྱང་སེམས་ཅན་ཚད་མེད་པ་སྨིན་གྲོལ་ལ་བཀོད་ཟིན་པ་གང་ཞིག་ད་དུང་འཁོར་བ་ན་སེམས་ཅན་དཔག་ཏུ་མེད་པ་ཡོད་པའི་ཕྱིར། ཞེ་ན་མ་ཁྱབ་སྟེ། སེམས་ཅན་རྣམས་
རིགས་ཀྱི་ཉེས་དམིགས་བཞི་དང་ལྡན་པའི་དབང་གིས་འཁོར་བར་གནས་བའི་ཕྱིར། འདིར་རིགས་དངོས་སུ་བཤད་པ་མི་འཐད་པར་ཐལ། ཐེག་ཆེན་སེམས་བསྐྱེད་དང་ཐེག་ཆེན་ཚོགས་སྦྱོར་གྱི་སྔ་རོལ་དུ་
ཡང་ཐེག་ཆེན་གྱི་རིགས་སད་པ་འགྲོ་དགོས་པའི་ཕྱིར། ཞེ་ན་མ་ཁྱབ་སྟེ། མདོ་སྡེ་རྒྱན་སོགས་ལས་དེ་ལྟར་གསུངས་པ་ནི་རྒྱུ་འབྲས་དོན་གྱི་གོ་རིམས་ཀྱི་དབང་དུ་བྱས་པ་ཡིན་ལ། འདིར་ནི་བཤད་པའི་
གོ་རིམས་ཀྱི་དབང་དུ་མཛད་པའི་ཕྱིར་ཏེ། དེ་ལྟར་མ་ཡིན་ན་སངས་རྒྱས་བཅོམ་ལྡན་འདས་ལ་ཡང་ཁས་བླངས་ནང་འགལ་གྱི་སྐྱོན་ཡོད་པར་འགྱུར་བའི་ཕྱིར་ཏེ། མདོ་སྡེ་ཁ་ཅིག་ལས། སེམས་
བསྐྱེད་ཀྱི་སྔོན་དུ་རིགས་བཤད་པ་དང། ཤེར་ཕྱིན་གྱི་མདོ་ལས་སྐབས་འདིར་རིགས་བཤད་པའི་ཕྱིར་ཏེ། འགྲེལ་ཆེན་ལས། སེམས་བསྐྱེད་པ་དང། ཐར་པ་དང། ངེས་པར་འབྱེད་པའི་ཆ་དང་
མཐུན་པ་ལ་སོགས་པ་རྣམས་ཀྱི་སྔོན་དུ་འགྲོ་བ་དེ་ཡིན་པས་དང་པོ་ཁོ་ནར་རིགས་བཤད་པར་བྱ་བ་མ་ཡིན་ནམ། ཅིའི་ཕྱིར་འདི་ལྟར་བཤད་ཅེ་ན། དེ་ནི་བདེན་མོད་ཀྱི་དེ་ནི་དོན་གྱི་གོ་རིམས་ཡིན་ལ་འདི་ནི་དང་པོར་འྦྲས་༄༅། །བུ་བཤད་ནས་རྒྱུ་ཕྱིས་བསྟན་པ་ཡིན་པས་བཤད་པའི་གོ་རིམས་ཡིན་པས་ཉེས་པ་མེད་དོ། །ཞེས་སོགས་གསུངས་སོ། །སེམས་ཅན་ཐཾད་
ཐེག་ཆེན་གྱི་རིགས་ཅན་ཡིན་པར་ཐལ། དེ་ཐམས་ཅད་སངས་རྒྱས་ཀྱི་རིགས་ཅན་ཡིན་པའི་ཕྱིར། ཞེ་ན། འོ་ན་ཐེག་དམན་རྣམས་ཐེག་ཆེན་གྱི་གདུལ་བྱར་ཐལ། དེ་རྣམས་སངས་རྒྱས་ཀྱི་
གདུལ་བྱ་ཡིན་པའི་ཕྱིར། ཁྱབ་པ་ཁས་སོ། །གཉིས་པ་གཞུང་དོན་ནི། ཡུམ་བར་མའི་མདོ་ལས། རབ་འབྱོར་ནམ་མཁའ་ལ་བྱའི་རྗེས་མེད་ཅིང་མི་དམིགས་སོ། །དེ་བཞིན་དུ་བྱང་ཆུབ་སེམས་དཔའི་
ཚིག་གི་དོན་མེད་ཅིང་མི་དམིགས་སོ། །ཞེས་དྲོད་དང། ཡང་དག་པའི་མཐའ་ལ་གནས་མེད་ཅིང་མི་དམིགས་སོ། །ཞེས་རྩེ་མོ་དང། སྒྱུ་མའི་སྐྱེ་བུའི་གཟུགས་ལ་གནས་མེད་ཅིང་མི་དམིགས་
སོ༑ ༑ཞེས་བཟོད་པ་དང། སྒྱུ་མའི་སྐྱེས་བུའི་ནང་སྟོང་པ་ཉིད་ལ་སྤྱོད་པའི་ཚིག་གི་དོན་མེད་ཅིང་མི་དམིགས་སོ། །ཞེས་ཆོས་མཆོག་དང། དེ་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཀྱི་རྒྱུད་ལ་ཚིག་གི་དོན་མེད་ཅིང་མི་དམིགས་སོ། །ཞེས་མཐོང་ལམ། སྐྱེ་བ་མེད་པའི་ཚིག་གི་དོན་མེད་ཅིང་མི་དམིགས་སོ་།ཞེས་སྒོམ་ལམ། ཉི་མའི་དཀྱིལ་འཁོར་མངོན་པར་འཆར་པའི་

[291B] །ཞེས་གཉེན་པོའི་སྒྲུབ་པ་བསྐལ་པའི་མེ་འབར་པ་ན་འདུ་བྱེད་ཀྱི་རྣམ་པ་ཐམས་ཅད་ཀྱི་གནས་མེད་ཅིང་མི་དམིགས་སོ། །ཞེས་སྤོང་བའི་སྒྲུབ་པ། དེ་ལ་དགྲ་བཅོཾ་
པ་ཡང་དག་པར་རྫོགས་པའི་སངས་རྒྱས་ཀྱི་ཚུལ་ཁྲིམས་ལ་ཚུལ་ཁྲིམས་ངན་པའི་གནས་མེད་ཅིང་མི་དམིགས་སོ། །ཞེས་དེ་དག་ཡོངས་སུ་སྟུགས་པའི་སྒྲུབ་པ། ཉི་མ་དང་ཟླ་བའི་འོད་ལ་གནས་མེད་ཅིང་མི་
དམིགས་སོ། །ཞེས་ཤེས་རབ་སྙིང་རྗེར་བཅས་པའི་སྒྲུབ་པ། ཉན་ཐོས་དང་རང་སངས་རྒྱས་དང། གཟའ་དང། སྐར་མ་དང། ནོར་བུ་རིན་པོ་ཆེ་དང། གློག་གི་འོད་ལ་གནས་མེད་ཅིང་མི་དམིགས་སོ། །ཞེས་
སློབ་པ་ཉན་རང་དང་མཐུན་མོངས་མིན་པའི་སྒྲུབ་པ། རྒྱལ་ཆེན་བཞིའི་རིགས་ཀྱི་ལྷ་རྣམས་ཀྱི་འོང་ལ་གནས་མེད་ཅིང་མི་དམིགས་སོ་།ཞེས་གཞན་དོན་གོ་རིམས་སུ་བྱེད་པའི་སྒྲུབ་པ། དེ་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཀྱི་འོད་ལ་གནས་མེད་ཅིང་མི་དམིགས་སོ། །ཞེས་ཡེ་ཤེས་རྩོལ་བ་མི་མངའ་བར་འཇུག་པའི་སྒྲུབ་པའི་རྟེན་རང་བཞིན་གནས་རིགས་རྣམས་བསྟན་ལ། དེ་རྣམས་ཀྱི་དོན་བསྡུ་
བ་ནི། གཞུང་འདི་རྣམས་ཡིན། འདིའི་དོན་བསྡུ་པ་ནི། སྐབས་འདིར་དངོས་སུ་བསྟན་པའི་བྱང་ཆུབ་སེམས་དཔའ་རྣམ་པ་བཅུ་གསུམ་པོའི་རྒྱུད་ཀྱི་ཆོས་དབྱིངས་ཆོས་ཅན། ཐེག་ཆེན་གྱི་སྒྲུབ་པའི་རྟེན་རང་བཞིན་

[292A]༄༅། །གནས་རིགས་ཡིན་ཏེ། སེམས་དཔའི་རྒྱུད་ཀྱི་ཆོས་དབྱིངས་གང་ཞིག། ཁྱོད་ལ་དམིགས་ཏེ་སྒོམས་པས་ཐེག་ཆེན་སྒྲུབ་པའི་སྤངས་རྟོགས་ཀྱི་ཡོན་ཏན་གོང་ནས་གོང་དུ་འཕེལ་བར་འགྱུར་བའི་ཕྱིར། དེ་
སྐད་དུ་ཡང། ཇི་སྐད་བཤད་པའི་ཆོས་ཀྱི་གཞིར་གྱུར་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་རིགས་ཞེས་བསྟན་ཏོ། །ཞེས་གསུངས་པའི་ཕྱིར།    ༈   །བྱམས་པའི་
ཆོས་ལྔ་བྱམས་པའི་དགོངས་པ་བཞིན། །བྱམས་པའི་ཞབས་དྲུང་བྱམས་ཆོས་ཉན་ཕྱིར་བཤད། བྱམས་ཆེན་དགེ་བས་འགྲོ་ཀུན་བྱམས་བཞིན་ཤོག།    ༈    ཞེས་སོགས་ཀྱེ་སྐབས་
སུ༑ སྤྱི་དོན་དང། གཞུང་དོན་གཉིས། དང་པོ་ལ། སྤང་བྱ་བཤད་པ་དང། གཉེན་པོ་བཤད་པ་དང། གཉེན་པོས་སྤོང་བྱ་སྤོང་ཚུལ་སྤངས་པའི་དོན། སྤངས་པའི་ཕན་ཡོན། རྩོད་པ་སྤངས་པ་དང་དྲུག་དང་
པོ་ལ་མཚན་ཉིད། དབྱེ་བ། བསྡུ་བ། སོ་སོའི་རང་བཞིན་དང་བཞི། དང་པོ་ནི། མངོན་པར་མཐོ་བ་དང། ངེས་པར་ལེགས་པ་གང་རུང་ཐོབ་པ་ལ་སྒྲིབ་བྱེད་གང་ཞིག་རང་གི་གཉེན་པོ་སྟོབས་ལྡན་གྱི་སྤང་བྱར་
དམིགས་པ་དེ། འདིར་བསྟན་གྱི་སྤང་བྱའི་མཚན་ཉིད། གཉིས་པ་ལ་རྒྱས་པར་དབྱེ་ན་སྤང་གཉེན་གྱི་རབ་དབྱེ་བསམ་གྱིས་མི་ཁྱབ་སྟེ། ནམ་མཁའ་ལྟར་མཐའ་ཡས་པའི་ཕྱིར། གོ་བདེ་བའི་ཕྱིར་ཅུང་ཟད་དབྱེ་ན་

[292B] མཐོང་བས་སྤང་བར་བྱ་བ། སྒོམ་པས་སྤང་བར་བྱ་བ་དང། ཡང་སྒྲིབ་པ་ལ་རིགས་ཀྱི་སྒོ་ནས་དབྱེ་ན། ཆགས་པའི་སྒྲིབ་པ། ཐོགས་པའི་སྒྲིབ་པ། དམན་པའི་སྒྲིབ་པ། ལས་ཀྱི་སྒྲིབ་པ། ཉོན་མོངས་ཤས་ཆེ་བའི་སྒྲིབ་པ། རྣམ་
སྨིན་གྱི་སྒྲིབ་པ། འདོད་ཆེན་པའི་སྒྲིབ་པ། མུ་སྟེགས་པའི་སྒྲིབ་པ། ཉན་ཐོས་ཀྱི་སྒྲིབ་པ། རང་བྱུང་གི་སྒྲིབ་པ། ཁྱབ་པའི་སྒྲིབ་པ། ཉི་ཚེ་བའི་སྒྲིབ་པ། ལྷག་པའི་སྒྲིབ་པ། མཉམ་པའི་སྒྲིབ་པ། ལེན་པ་དང་སྤོང་བའི་སྒྲིབ་པ། བྱང་ཕྱོགས་སོ་བདུན་གྱི་
མ་མཐུན་ཕྱོགས་སུ་གྱུར་པའི་སྒྲིབ་པ། ཕ་རོལ་ཏུ་ཕྱིན་པ་བཅུའི་མི་མཐུན་ཕྱོགས་སུ་གྱུར་པའི་སྒྲིབ་པ། ས་བཅུའི་མི་མཐུན་ཕྱོགས་སུ་གྱུར་པའི་སྒྲིབ་པ། ཞི་གནས་ཀྱི་མི་མཐུན་ཕྱོགས་སུ་གྱུར་པའི་སྒྲིབ་པ། ལྷག་མཐོང་གི་མི་མཐུན་ཕྱོགས་སུ་
གྱུར་པའི་སྒྲིབ་པ། ཡོན་ཏན་ལ་དབང་འབྱོར་བའི་སྒྲིབ་པ། ཉོན་མོངས་པའི་སྒྲིབ་པ། ཤེས་བྱའི་སྒྲིབ་པ། སྙོམས་འཇུག་གི་སྒྲིབ་པ། འདོད་པ་ལ་འདུན་པ་དང། །གནོད་སེམས་དང། གཉིད་རྨུགས་དང་རྒོད་འགྱོད་དང། ཐེ་ཚོམ་དང། གནས་
ངན་ལེན་གྱི་སྒྲིབ་པ་དང། ས་བཅུ་གཅིག་པོ་སོ་སོའི་མི་མཐུན་ཕྱོགས་སུ་གྱུར་པའི་སྒྲིབ་པ་རྣམས་ཡོང་ལ། དང་པོ་གྲུབ་སྟེ་རྒྱུད་བླ་མར། དག་གསལ་གཉེན་པོའི་ཕྱོགས་ཉིད་ཀྱི། ཞེས་ཆགས་ཐོགས་དམན་གསུམ་གྱི་སྒྲིབ་པའི་དག་པས་ཡོན་ཏན་
དངོས་སུ་བསྟན་པའི་ཕྱིར། དེ་ཡང་དང་པོ་ནི། ཉོན་མོངས་པའི་སྒྲིབ་པ། གཉིས་པ་ཤེས་བྱའི་སྒྲིབ་པ། གསུམ་པ་དམན་པའི་ཞི་བདེས་ཐུགས་ཕྲོག་ཏེ་ཐེག་ཆེན་སེམས་བསྐྱེད་ལ་བར་དུ་གཅོད་པའི་སྒྲིབ་པ་ཡིན་ཏེ། རྒྱན་ལས། ལམ་འགོག་པ་ནི་མི་མཐུན་ཕྱོགས་སློང་ཞིང་དད་དུ་ལེན་པའོ། །ཞེ་སུངས་པའི་ཕྱིར། དེའི་

[293A]༄༅། །འོག་མ་གསུམ་གྲུབ་སྟེ། །མཚམས་མེད་པ་ཡི་ལས་རྣམས་དང། །ཉོན་མོངས་ཤས་ཆེན་ངན་འགྲོ་དང། །སྒྲ་མི་སྙན་སྒྲིབ་གསུམ་དུ་འདོད། །ཅེས་གསུངས་ཤིང། དེའི་དང་པོ་ནི་
རང་གི་ཕ་མ་བསད་པ་ལ་སོགས་པའི་མཚམས་མེད་ལྔ་དང། དེ་དང་ཉེ་བའི་ལས་ལྟ་བུའོ། །གཉིས་པ་ནི། འདོད་ཆགས་ཤས་ཆེར་སྤྱོད་པའི་སྒྲིབ་པ་ལྟ་བུ། གསུམ་པ་ནི་ངན་སོང་གསུམ་དང་
སྒྲ་མི་སྙན་ལྟ་བུ། དེའི་འོག་མ་བཞི་བཞག་ཏུ་ཡོད་དེ། རྒྱུད་བླ་ལས། འདོད་ཆེན་མུ་སྟེགས་ཉན་ཐོས་དང། །རང་བྱུང་རྣམས་ཀྱི་སྒྲིབ་རྣམ་བཞི། །ཞེས་གསུངས་ཤིང། དེའི་དང་པོ་ནི་
ཐེག་ཆེན་གྱི་ཆོས་ལ་ཁོང་ཁྲོ་ལྷག་པར་འཕེལ་བའི་རང་སྡེ་ཁ་ཅིག་གི་སྒྲིབ་པ་ལྟ་བུ། གཉིས་པ་ནི། མུ་སྟེགས་ཀྱི་རྒྱུད་ཀྱི་བདག་ལྟ་ལྷག་པར་འཕེལ་བའི་སྒྲིབ་པ་ལྟ་བུ། གསུམ་པ་ནི། འཁོར་བའི་
སྡུག་བསྔལ་གྱིས་ཤིན་ཏུ་འཇིགས་པའི་སྒྲིབ་པ་ལྟ་བུ། བཞི་པ་ནི་སེམས་ཅན་གྱི་དོན་ལ་ལྟོས་མེད་དུ་རང་དོན་འབའ་ཞིག་སྤྱོད་པའི་སྒྲིབ་པ་ལྟ་བུ་སྟེ། རྒྱུད་བླ་ལས། ཆོས་ལ་ཁོང་ཁྲོ་བདག་ལྟ་དང། །
འཁོར་བའི་སྡུག་བསྔལ་གྱིས་འཇིགས་དང། །སེམས་ཅན་དོན་ལ་ལྟོས་མེད་དང། །ཞེས་གསུངས་པའི་ཕྱིར། དེའི་འོག་མ་སྔ་མ་ལྔ་བཞག་ཏུ་ཡོད་དེ། དབུ་མཐའ་ལས། ཁྱབ་དང་ཉི་འཚེ་ལྷག་

[293B] །མཉམ་དང་ལེན་འཇུག་སྤོང་བ་ནི། །གཉིས་ཀྱི་སྒྲིབ་པ་བསྟན་པ་ཡིན། །ཞེས་གསུངས་ཤིང། དེའི་དང་པོ་ནི་བྱང་ཆུབ་སེམས་དཔའི་ཐུགས་རྒྱུད་ཀྱི་ཤེས་སྒྲིང་ལྟ་བུ། གཉིས་པ་ནི། ཉན་ཐོས་
ཀྱི་རྒྱུད་ཀྱི་ཉོན་སྒྲིབ་ལྟ་བུ། གསུམ་པ་ནི། ཆགས་ཡུལ་དམན་པ་ལ་འདོད་ཆགས་དྲག་ཏུ་འཕེལ་བའི་སྒྲིབ་པ་ལྟ་བུ། བཞི་པ་ནི་ཆགས་ཡུལ་བཟང་པོ་ལ་འདོད་ཆགས་ལྷག་པར་འཕེལ་བའི་སྒྲིབ་
བ་ལྟ་བུ། ལྔ་པ་ནི། སྙིང་རྗེའི་དབང་གིས་གཞན་དོན་དུ་འཁོར་བར་སྐྱེ་བ་ལེན་པ་དང། མི་གནས་པའི་མྱང་འདས་ཐོབ་པ་ལ་བར་དུ་གཅོད་པའི་སྒྲིབ་པ་ལྟ་བུ། སྒྲིབ་པ་ལྔ་པོ་དེ་ཡང། ཐེག་པ་གཉིས་ཀྱི་
སྒྲིབ་པ་ཅི་རིགས་སུ་བསྟན་ཏེ། དེར་བསྡུས་པའི་ཕྱིར། དེའི་འོག་མ་གསུམ་བཞག་ཏུ་ཡོད་དེ། དབུས་མཐར། ཕྱོགས་དང་ཕ་རོལ་ཕྱིན་པ་ལ། །སྒྲིབ་པ་དག་ནི་གཞན་ཡིན་ནོ། །
དེའི་དང་པོ་བཞག་ཏུ་ཡོད་དེ། བདེན་བཞིའི་གནས་ལུགས་ལ་མི་མཁས་པའི་སྒྲིབ་པས་དྲན་པ་ཉེ་བར་བཞག་པ་ལ་བསྒྲིབས། ལེ་ལོས་ཡང་དག་སྤོང་བ་ལ་བསྒྲིབས། འདུན་པ་དང། བརྩོན་
འགྲུས་གང་རུང་མཚང་བས་ཏིང་ངེ་འཛིན་ཉམས་པའི་སྒྲིབ་པ་དང། སེམས་དང་སྤྱོད་པའི་ཏིང་ངེ་འཛིན་གང་རུང་མཚང་བས་ཏིང་ངེ་འཛིན་ཉཾས་པའི་སྒྲིབ་པ་གཉིས་ཀྱིས་རྫུ་འཕྲུལ་གྱི་རྐང་པ་ལ་སྒྲིབས། ཐར་

[294A]༄༅། །པ་ཆ་མཐུན་གྱི་དགེ་རྩ་རྣམས་སྐྱེད་དུ་མི་རུང་བས་རྣམ་བྱང་དབང་པོ་ལ་སྒྲིབས། དད་སོགས་ཉམས་ཆུང་བས་རྣམ་བྱང་གི་སྟོབས་ལ་བསྒྲིབས། ལྟ་བ་ངན་པ་ལྔ་ལ་སོགས་པའི་
ཉེས་པས་བྱང་ཆུབ་ཀྱི་ཡན་ལག་ལ་བསྒྲིབས། གནས་ངན་ལེན་གྱི་སྒྲིབ་པས་འཕགས་ལམ་ཡན་ལག་ལ་བསྒྲིབས་པའི་ཕྱིར་ཏེ། དབུས་མཐར། བཞི་ལ་མི་མཁས་ལེ་ལོ་དང། །གཉིས་ཀྱི་
ཏིང་འཛིན་ཉམས་པ་དང། །མི་སྐྱེད་པ་དང་ཉམས་ཆུང་དང་།ལྟ་དང་གནས་ངན་ལེན་སྐྱོན་ཆགས། །ཞེས་གསུངས་པའི་ཕྱིར་གཉིས་པ་བཞག་ཏུ་ཡོད་དེ། ཕར་ཕྱིན་བཅུའི་མི་མཐུན་
ཕྱོགས་སུ་གྱུར་པའི་སྒྲིབ་པས་གོ་རིམས་བཞིན་དུ་ནོར་ཕྱུག་པོ་དང། བདེ་འགྲོར་སྐྱེ་བ་དང། སེམས་ཅན་བློས་མི་གཏོང་བར་འཁོར་དུ་འཛིན་པ་དང། ཉོན་མོངས་དག་ཅིང་ཡོན་ཏན་རྣམས་
འཕེལ་བ་དང། གདུལ་བྱ་སངས་རྒྱས་ཀྱི་བསྟན་པ་ལ་འཛུད་པ་དང། རྣམ་གྲོལ་ཐོབ་པ་དང། ཕྱིན་དྲུག་གི་འབྲས་བུ་མི་ཟད་པ་དང། །ཚེ་རབས་ཐམས་ཅད་དུ་དགེ་བ་རྒྱུན་མི་ཆད་པ་
དང༑ སྔོན་གོམས་པའི་དབང་གིས་དགེ་བ་དེས་པར་བྱེད་པ་དང་བདག་གཞན་ཆོས་ལ་རྫོགས་པར་ལོངས་སྤྱོད་པར་བྱེད་པ་ལ། སེར་སྣ། ཚུལ་ཁྲིམས་འཆལ་བ། ཁོང་ཁྲོ་སོགས་ཀྱིས་

[294B]དབུས་མཐར། ཕྱུག་པོ་དང་ནི་བདེ་འགྲོ་དང། །སེམས་ཅན་མི་གཏོང་སྒྲིབ་པ་དང། །ཉེས་པ་དག་དང་ཡོན་ཏན་རྣམས། །འགྲིབ་དང་འཕེལ་
དང་འཛུད་པ་དང། །གྲོལ་བར་བྱེད་དང་མི་ཟད་དང། །དགེ་བ་རྒྱུན་མི་ཆད་པ་དང། །ངེས་པར་བྱེད་དང་ཆོས་རྣམས་ལ། །ལོངས་སུ་སྤྱོད་དང་ཡོངས་སྨིན་བྱེད། །ཅེས་གསུངས་པའི་
ཕྱིར། གསུམ་པ་བཞག་རྟུ་ཡོད་དེ། ཆོས་དབྱིངས་ལ་གཉིས་སྣང་ནུབ་པའི་ས་བཅུའི་བར་ཆད་མེད་ལམ་གྱི་མི་མཐུན་ཕྱོགས་སུ་གྱུར་པའི་ཉོན་མོངས་ཅན་མིན་པའི་མ་རིག་པ་བཅུ་ནི་
ས་བཅུའི་མི་མཐུན་ཕྱོགས་སུ་གྱུར་བའི་སྒྲིབ་པ་ཡིན་ཏེ། ས་བཅུའི་བར་ཆད་མེད་ལམ་ནི་དེའི་གཉེན་པོ་ཡིན་པའི་ཕྱིར་ཏེ་དབུས་མཐའ་ལས། ཆོས་ཀྱི་དབྱིངས་ལ་མ་རིག་པ། ཉོན་མོངས་ཅན་མིན་སྒྲིབ་པ་
བཅུ། །ས་བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་ནོ། །ཞེས་གསུངས་པའི་ཕྱིར། དེའི་འོག་མ་གཉིས་གཞག་ཏུ་ཡོད་དེ། དེ་དག་ནི་སྙོམས་འཇུག་གི་སྒྲིབ་པའི་སྐབས་
སུ་འཆད་པའི་ཕྱིར། དེའི་འོག་མ་གཅིག་བཞག་ཏུ་ཡོད་དེ། དབུས་མཐའ་ལས། ཉོན་མོངས་ཉེ་བའི་ཉོན་མོངས་དབང། །མི་མཐུན་ཕྱོགས་ཀྱི་གཉེན་པོར་ནི། །ལམ་གྱི་ཡང་དག་དེ་བརྒྱད་དོ། །ཞེས་གསུངས་ཤིང་

[295A]༄༅། །དེའི་དོན་ནི། ཡོན་ཏན་མ་ཐོབ་པ་ཐོབ་པ་དང། ཐོབ་ཟིན་འཕེལ་བ་ལ་བར་དུ་གཅོད་པའི་སྒྲིབ་པ་ལྟ་བུའོ། །དེའི་འོག་མ་གསུམ་བཞག་ཏུ་ཡོད་དེ། རྒྱུད་བླ་མར། ཉོན་མོངས་
ཤེས་བྱ་སྙོམ་འཇུག་གི་སྒྲིབ་གསུམ་ལས་ནི་ངེས་གྲོལ་ཏེ། ཞེས་དང། མཛོད་ལས། འགོག་ཐོབ་གཉིས་ཀ་ལས་རྣམས་གྲོལ། ཞེས་གསུངས་པའི་ཕྱིར། སྙོམ་འཇུག་གི་སྒྲིབ་པ་ལ་རྣམ་པ་དུ་མ་
ཡོད་དེ། དབུས་མཐར། ལེ་ལོ་དང་ནི་གདམ་ངག་རྣམས། །བརྗེད་དང་བྱིང་དང་རྒོད་པ་དང། །འདུ་མི་བྱེད་དང་འདུ་བྱེད་དེ། །འདི་དག་ཉེས་ཕ་ལྔར་འདོད་དོ། །ཞེས་གསུངས་པ་ལྟར་རོ་
ཞི་གནས་དང་ལྷག་མཐོང་དང། ཉེར་བསྔོགས་དང། མཐར་གྱིས་གནས་པའི་སྙོམ་འཇུག་ཐོད་རྒལ་གྱི་སྙོམ་འཇུག་སོགས་ལ་བར་དུ་གཅོད་པའི་སྒྲིབ་པ་རྣམས་སྙོམ་འཇུག་གི་སྒྲིབ་པར་
བཞག་པར་བྱ་བ་ཡིན་པའི་ཕྱིར། དེའི་འོག་མ་ལྔ་བཞག་ཏུ་ཡོད་དེ། བཤེས་སྤྲིང་ལས། རྒོད་དང་འགྱོད་དང་གནོད་སེམས་རྨུགས་པ་དང། །གཉིད་དང་འདོད་ལ་འདུན་དང་
ཐེ་ཚོམ་སྟེ། །སྒྲིབ་པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་ལེགས་པར་མཁྱེན་པར་མཛོད། །ཅེས་གསུངས་སོ། །གཉིད་རྨུགས་གཉིས་གཅིག་ཏུ་བསྡུས་པ་དང། རྒོད་འགྱོད་གཉིས་གཅིག་ཏུ་

[295B] མཛོད་ལས། ཟས་དང་བྱ་བ་གཅིག་པའི་ཕྱིར། གཉིས་གཅིག་ཕུང་པོ་གནོད་བྱེད་དང། ཐེ་ཚོམ་ཕྱིར་ན་ལྔ་ཉིད་དོ། །ཞེས་གསུངས་པའི་ཕྱིར། དེའི་འོག་
མ་གཅིག་བཞག་ཏུ་ཡོད་དེ། རྣམ་པར་གཏན་ལ་དབབ་པ་བསྡུ་བ་ལས་དེ་ལ་མ་རིག་བག་ཆགས་ཀྱིས་ནི་གནས་ངན་ལེན་གྱི་དྲི་མ་ཕྲ་མོ་ཞེས་སོགས་གསུངས་པའི་ཕྱིར། གནས་
ངན་ལེན་གྱི་དྲི་མ་ལ་ཡང་རྣམ་པ་དུ་མ་ཡོད་དེ། ཀུན་བཏུས་ལས་གནས་ངན་ལེན་ཐམས་ཅད་གང་ཞེ་ན། མངོན་པར་བརྗོད་པའི་གནས་ངན་ལེན་ཀུན་ཏུ་འགྲོ་བ་དང། ཚོར་བའི་གནས་ངན་
ལེན་དང། ཉོན་མོངས་པའི་གནས་ངན་ལེན་དང། ལས་ཀྱི་གནས་ངན་ལེན་དང། རྣམ་པར་སྨིན་པའི་གནས་ངན་ལེན་དང། ཉོན་མོངས་པའི་སྒྲིབ་པའི་གནས་ངན་ལེན་དང། ལས་ཀྱི་སྒྲིབ་
པའི་གནས་ངན་ལེན་དང། རྣམ་པར་སྨིན་པའི་སྒྲིབ་པའི་གནས་ངན་ལེན་དང། སྒྲིབ་པའི་གནས་ངན་ལེན་དང། རྟོག་པའི་གནས་ངན་ལེན་དང། ཟས་ཀྱི་གནས་ངན་ལེན་དང། འཁྲིག་པའི་གནས་
ངན་ལེན་དང། རྨི་ལམ་གྱི་གནས་ངན་ལེན་དང། ནད་ཀྱི་གནས་ངན་ལེན་དང། རྒ་བའི་གནས་ངན་ལེན་དང། འཆི་བའི་གན་ངན་ལེན་དང། ཡོངས་སུ་དལ་བའི་གནས་ངན་ལེན་དང། གནས་ངན་ལེན་བརྟན་པ་དང། གནས་ངན་ལེན་ཆེན་པོ་དང་
[296A]༄༅། །གནས་ངན་ལེན་འབྲིང་དང། གནས་ངན་ལེན་ཆུང་དུ་དང། ཉོན་མོངས་པའི་སྒྲིབ་པའི་གནས་ངན་ལེན་དང། སྙོམས་འཇུག་གི་སྒྲིབ་པའི་གནས་ངན་ལེན་དང། ཤེས་བྱའི་སྒྲིབ་པའི་གནས་
ངན་ལེན་ཏོ། །ཞེས་གསུངས་པའི་ཕྱིར། སྔར་གྱི་དེ་རྣམས་ཀྱི་ཕྱི་མ་ནི་གཞག་ཏུ་ཡོད་དེ། ཚིགས་གསལ་དུས་ལ་འཇུག་པ་ལས། ཡན་ལག་བཅུ་གཅིག་རྫོགས་གྱུར་པས། །རབ་དགའ་ལ་སོགས་བཅུ་གཅིག་།རྨོངས་
གཉིས་གནས་ངན་ལེན་གཅིག་པ། །མི་མཐུན་ཕྱོགས་དེ་ཐ་དད་ཡིན་།ཞེས་བསུངས་པའི་ཕྱིར་དང། མདོ་སྡེ་དགོངས་འགྲེལ་ལས། བཅོམ་ལྡན་འདས་ས་འདི་རྣམས་ལ་ནི་ཀུན་ཏུ་རྨོངས་པ་དུ་མཆིས། གནས་ངན་ལེན་
མི་མཐུན་ཕྱོགས་ནི་དུ་མཆིས། བཅོམ་ལྡན་འདས་ཀྱི་བཀའ་སྩལ་བ་སྦྱན་རས་གཟིགས་དབང་ཕྱུག་ཀུན་ཏུ་རྨོངས་པ་ནི་ཉི་ཤུ་རྩ་གཉིས་དང། གནས་ངན་ལེན་མི་མཐུན་པའི་ཕྱོགས་གཅིག་སྟེ་ཞེས་པ་
ནས་སངས་རྒྱས་ཀྱི་ས་ལ་ནི་ཤེས་བྱ་ཐམས་ཅད་ལ་རབ་ཏུ་ཕྲ་བའི་ཆགས་པའི་ཀུན་ཏུ་རྨོངས་པ་དང། ཐོགས་པ་ཀུན་ཏུ་རྨོངས་བ་དང། དེའི་གནས་ངན་ལེན་མི་མཐུན་པའི་ཕྱོགས་སོ། །ཞེས་པའི་བར་དང། གསེར་
འོད་དམ་པ་ལས། དེ་ལ་རིགས་ཀྱི་བུ་ཆོས་དང་གང་ཟག་ལ་མཚན་མ་ཅན་དུ་མངོན་པར་ཞེན་པའི་རྨོངས་པ་དང། འཁོར་བ་དང་ངན་སོང་གི་ཉོན་མོངས་པའི་འཇིགས་པའི་རྨོངས་པ་དང། རྨོངས་པ་འདི་གཉིས་

[296B] །ལྟུང་བ་ཕྲ་མོ་འཁྲུལ་བ་ལ་རྨོངས་པ་དང། ལས་དང་སྦྱོད་པ་རྣམ་པ་སྣ་ཚོགས་མངོན་པར་སྐྱེ་བའི་རྨོངས་པ་དང། རྨོངས་པ་འདི་གཉིས་ཀྱིས་ས་གཉིས་པ་ལ་བསྒྲིབས་སོ། །མ་ཐོབ་པ་ཐོབ་པར་འདོད་
པའི་རྨོངས་པ་དང། གཟུངས་དམ་པའི་མཆོག་ཐོབ་པ་ལ་རྨོངས་པ་དང། རྨོངས་པ་འདི་གཉིས་ཀྱིས་ས་གསུམ་པ་ལ་བསྒྲིབས་སོ་།མཉམ་པར་གཞག་པའི་རོའི་དགའ་བ་ལ་སྲེད་པའི་རྨོངས་པ་དང། ཆོས་རྣམ་པར་དག་པ་ལ་སྲེད་
པའི་རྨོངས་པ་དང། རྨོངས་པ་འདི་གཉིས་ཀྱིས་ས་བཞི་བ་ལ་བསྒྲིབས་སོ། །འཁོར་བ་ལ་ནི་ཤིན་ཏུ་སྐྱོ་བའི་རྨོངས་པ་དང་མྱ་ངན་ལས་འདས་པ་ལ་མངོན་པར་གཞོལ་བའི་རྨོངས་པ་དང་རྨོངས་པ་འདི་གཉིས་ཀྱིས་ས་ལྔ་བ་ལ་བསྒྲིབས་
སོ༑ ༑འདུ་བྱེད་ཀྱིས་སྒྱུ་མ་མངོན་དུ་གྱུར་པའི་རྨོངས་པ་དང་མཚན་མ་སྦོམ་པོ་མངོན་དུ་གྱུར་པའི་རྨོངས་པ་དང། རྨོངས་པ་འདི་གཉིས་ཀྱིས་ས་དྲུག་པ་ལ་བསྒྲིབས་སོ། །མཚན་མ་ཕྲ་མོ་མངོན་དུ་གྱུར་པའི་རྨོངས་པ་
དང༑ མཚན་མ་མེད་པའི་ཡིད་ལ་བྱེད་པའི་རྨོངས་པ་དང་རྨོངས་པ་འདི་གཉིས་ཀྱིས་ས་བདུན་པ་ལ་བསྒྲིབས་སོ། །མཚན་མ་མེད་པ་ལ་ཆེད་དུ་རྩོལ་བའི་རྨོངས་པ་དང། མཚན་མར་འཛིན་པ་ལ་དབང་ཐོབ་པའི་རྨོངས་
པ་དང། རྨོངས་པ་འདི་གཉིས་ཀྱིས་ས་བརྒྱད་པ་ལ་བསྒྲིབས་སོ་།གང་ཆོས་ཐམས་ཅད་སྟོན་པ་ཚད་མེད་པ་དང། ཚིག་དང་ཡི་གེ་ཚད་མེད་པར་མཐུན་པར་འགྱུར་པའི་རྨོངས་པ་དང། སྤོབ་པ་ལ་དབང་ཐོབ་པའི་རྨོངས་པ་དང་

[297A]༄༅། །རྨོངས་པ་འདི་གཉིས་ཀྱིས་ས་དགུ་བ་ལ་བསྒྲིབས་སོ་།མངོན་པར་ཤེས་པ་ཆེན་པོའི་དབང་བསྒྱུར་མ་ཐོབ་པའི་རྨོངས་པ་དང། དོན་དང་ལས་གསང་བ་ཕྲ་མོ་ལ་མཁས་པར་མ་གྱུར་པའི་རྨོངས་པ་དང་རྨོངས་
པ་འདི་གཉིས་ཀྱིས་ས་བཅུ་པ་ལ་བསྒྲིབས་སོ། །སྤྱོད་ཡུལ་ཤིན་ཏུ་ཕྲ་བ་ཐམས་ཅད་ལ་ཤེས་བྱའི་སྒྲིབ་པའི་རྨོངས་པ་དང་ཉོན་མོངས་ཤིན་ཏུ་ཕྲ་བའི་གནས་ངན་ལེན་པ་ལ་རྨོངས་པ་དང། རྨོངས་པ་འདི་གཉིས་ཀྱིས་སངས་
རྒྱས་ཀྱིས་ས་ལ་བསྒྲིབས་སོ། །ཞེས་གསུངས་པའི་ཕྱིར། གསུམ་པ་བསྡུ་བ་ནི། སྒྲིབ་པ་ཐཾས་ཅད་བསྡུ་ན་ཉོན་རྨོངས་པའི་སྒྲིབ་པ་དང། ཤེས་བྱའི་སྒྲིབ་པ་གཉིས་སུ་བསྡུ་སྟེ། གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་
པ་དང། གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ། གཉིས་སུ་བསྡུ་བའི་ཕྱིར་ཏེ། སྒྲིབ་པ་གཉིས་པོ་ཟད་ན་སྒྲིབ་པ་ཐམས་ཅད་ལས་གྲོལ་བ་ཐོབ་པར་འགྱུར་བའི་ཕྱིར་ཏེ། དབུ་མར། ཉོན་མོངས་པ་ཡི་སྒྲིབ་པ་
དང༑ ཤེས་བྱའི་སྒྲིབ་པ་ཉིད་དུ་བསྟན། །དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་གྲོལ་བར་འདོད། །ཅེས་དང། དེའི་འགྲེལ་བར། སྒྲིབ་པ་རྣམ་པ་གཉིས་པོ་འདི་ཟད་ན། སྒྲིབ་པ་ཐམས་ཅད་ལས་གྲོལ་བར་འདོད་དོ། །སྒྲིབ་
པ་རྣམས་ཀྱི་དོན་སྡུས་པ་སྟེ། ཞེས་དང། སྡུས་པའི་སྒྲིབ་པ་མདོར་བསྡུས་པ་རྣམ་པ་གཉིས་པོ་གང་ཡིན་པའོ། །ཞེས་གསུངས་པའི་ཕྱིར། སྤངས་བྱའི་རིགས་ཐམས་ཅད་བསྡུས་ན། འཇིག་རྟེན་པའི་ལམ་གྱི་སྤང་བྱའི་རིགས་

[297B] འཇིག་རྟེན་ལས་འདས་པའི་ལམ་གྱི་སྤང་བྱའི་རིགས་གཉིས་སུ་བསྡུས་ལ། དང་པོ་ཡང་ཉེར་བསྔོས་ཀྱི་སྤང་བྱའི་རིགས་དང། །དངོས་གཞིའི་སྤང་བྱའི་རིགས་གཉིས་སུ་བསྡུ། གཉིས་པ་འདི་ཡང་མཐོད་ལམ་གྱི་སྤང་
བྱའི་རིགས་དང། སྒོམ་ལམ་གྱི་སྤང་བྱའི་རིགས་གཉིས་སུ་བསྡུས་སོ། །བཞི་པ་སོ་སོའི་རང་བཞིན་བཤད་པ་ལ། ཉོན་མོངས་པའི་སྒྲིབ་པ་བཤད་པ། །ཤེས་བྱའི་སྒྲིབ་པ་བཤད་པ། །འཇིག་རྟེན་པའི་ལམ་གྱི་སྤང་བྱ་བཤད་པ་
མཐོད་སྤང་བཤད་པ། །སྒོམ་སྤང་བཤད་པ་དང་ལྔ། །དང་པོ་ལ་མཚན་ཉིད་དང་དབྱེ་བ་གཉིས། །དང་པོ་ནི། ཉོན་སྒྲིབ་སྤངས་པའི་ཐར་པ་ཐོབ་པ་ལ་བར་དུ་གཅོད་པའི་རིགས་སུ་གནས་པའི་སྒྲིབ་པར་དམིགས་པ། རིགས་གནས་
སྨོས་པ་ལ་དགོས་པ་ཡོད་དོ། ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་དོན་གཉིས་ཕུན་ཚོགས་བསྒྲུབ་པར་བྱེད་པའི་ཐབས་སུ་གྱུར་པའི་ཉོན་མོངས་པ་རྣམས་ཉོན་སྒྲིབ་ཏུ་བསྡུ་བའི་དགོས་པ་ཡོད་པའི་ཕྱིར། དཔེར་ན་
སྨན་དང་སྔགས་ཀྱི་ནུས་པ་ཉམས་པར་བྱས་པའི་དུག་རྣམས་དུག་ཡིན་པ་བཞིན་ནོ། །གཉིས་པ་ལ། ཉོན་མོངས་མངོན་གྱུར་དང། ས་བོན་གྱི་ཆ་གཉིས། དང་པོ་འཆད་པ་ལ། ཀུན་བཏུས་ལས། ཉོན་མོངས་གང་ཞེ་ན་
གྲངས་དང། མཚན་ཉིད་དང། འབྱུང་བ་དང། དམིགས་པ་དང་མཚུངས་པར་ལྡན་པ་དང། རྣམ་གཡེངས་དང་ལོག་པར་ཞུགས་པ་དང། ཁམས་དང། རིགས་དང། སྤོང་བས་ཀྱང་ཉོན་མོངས་པར་ལྟའོ། །གྲངས་

[298A]༄༅། །གང་ཞེ་ན། ཉོན་མོངས་པ་དྲུག་གམ་བཅུའོ། །ཉོན་མོངས་པ་དྲུག་གང་ཞེ་ན། འདོད་ཆགས་དང། ཁོང་ཁྲོ་དང་ང་རྒྱལ་དང། མ་རིག་པ་དང། ཐེ་ཚོམ་དང། ལྟ་བ་དང་དྲུགོ། །དེ་དག་ཉིད་ལྟ་བ་རྣམ་པ་ལྔའི་བྱེ་
བྲག་གིས་བཅུར་འགྱུར་རོ། །མཚན་ཉིད་གང་ཞེ་ན། ཆོས་གང་འབྱུང་བ་ན་རབ་ཏུ་མ་ཞི་བའི་མཚན་ཉིད་ཅན་དུ་འབྱུང་སྟེ་དེ་བྱུང་བས་སེམས་ཀྱི་རྒྱུད་རག་ཏུ་མ་ཞི་བར་འབྱུང་སྟེ། ཉོན་མོངས་པའི་མཚན་ཉིད་དོ། །འབྱུང་
བ་གང་ཞེ་ན། ཉོན་མོངས་པའི་བག་ལ་ཉལ་མ་སྤངས་པར་འགྱུར་བ་དང། ཉོན་མོངས་པའི་དབང་གིས་ཆོས་ཀྱང་སྣང་བར་གྱུར་པ་དང། དེ་ལ་ཡང་ཚུལ་བཞིན་མིན་པ་ཡིད་ལ་བྱེད་པ་ཉེ་བར་གནས་པ་ཡིན་ཏེ། །
དེ་ལྟ་བུ་ལས། །ཉོན་མོངས་པ་འབྱུང་བར་འགྱུར་རོ། །དམིགས་པ་གང་ཞེ་ན། ཉོན་མོངས་པ་ཐམས་ཅད་ནི། ཉོན་མོངས་ཐམས་ཅད་ཀྱི་དམིགས་པར་ལྟའོ། །ཉོན་མོངས་པའི་གཞི་ཡང་དམིགས་པའོ་།མ་
རིག་པ་དང་ལྟ་བ་དང། །ཐེ་ཚོམ་མ་གཏོགས་པར་འདོད་པ་ན་སྤྱོད་པའི་ཉོན་མོངས་པས་ནི། གོང་མ་ལ་མི་དམིགས་སོ། །ས་གོང་མའི་ཉོན་མོངས་པས་ནི། །ས་འོག་མ་ལ་དམིགས་པ་མ་ཡིན་ནོ་།འགོག་
པ་དང་ལམ་ལ་དམིགས་པའི་ཉོན་མོངས་པ་གང་ཡིན་པ་དེས་ནི་དེ་དག་ལ་དམིགས་པ་མ་ཡིན་པར་ལྟ་སྟེ། འདིའི་དམིགས་པ་འདི་དེས་ཡོངས་སུ་རྟོག་པའོ། །གཞི་མེད་པ་ལ་དམིགས་པའི་ཉོན་མོངས་པ་ནི་ལྟ་བ་དང་

[298B] །དེ་ལས་གཞན་པས་ནི་གཞི་དང་བཅས་པ་ལ་དམིགས་པའོ། །མཚུངས་པར་ལྡན་པ་གང་ཞེ་ན། འདོད་ཆགས་ནི་ཁོང་ཁྲོ་དང་མཚུངས་པར་ལྡན་པ་མ་ཡིན་ནོ། །ཁོང་ཁྲོ་དང་ཇི་ལྟ་བར་ཐེ་ཚོམ་དང་
ཡང་དེ་བཞིན་ནོ། །ལྷག་མ་ནི་དེ་དང་མཚུངས་པར་ལྡན་ནོ་།འདོད་ཆགས་དང། ཁོང་ཁྲོ་བ་ཇི་ལྟ་བ་བཞིན་དུ་ཁོང་ཁྲོ་ཡང་འདོད་ཆགས་དང། ང་རྒྱལ་དང། ལྟ་བ་དང་མཚུངས་པར་ལྡན་པ་མ་ཡིན་ནོ། །ང་རྒྱལ་ནི་ཁོང་
ཁྲོ་དང། ཐེ་ཚོམ་དང་མཚུངས་པར་ལྡན་པ་མ་ཡིན་ནོ། །མ་རིག་པ་ནི་ཉོན་མོངས་པ་ཐམས་ཅད་དང། མཚུངས་པར་ལྡན་པ་མ་འདྲེས་པ་ཡང་ཡིན་ནོ། །མ་འདྲེས་པ་ནི་བདེན་པ་རྣམས་མི་ཤེས་པའོ། །ལྟ་བ་ནི། ཁོང་
ཁོར་དང་ཧེ་ཚོམ་དང་མཚུངས་པར་ལྡན་པ་མ་ཡིན་ནོ། །ཐེ་ཚོམ་ནི་འདོད་ཆགས་དང་ང་རྒྱལ་དང། ལྟ་བ་དང་མཚུངས་པར་ལྡན་པ་མ་ཡིན་ནོ། །ཁོང་ཁྲོ་བ་ལ་སོགས་པ་ཉེ་བའི་ཉོན་མོངས་པ་རྣམས་ནི་ཕན་ཚུན་མཚུངས་
པར་ལྡན་པ་མ་ཡིན་ནོ། །ངོ་ཚ་མེད་པ་དང། ཁྲེལ་མེད་པ་ནི་མི་དགེ་བ་ཐམས་ཅད་དང་མཚུངས་པར་ལྡན་ནོ། །རྨུགས་པ་དང་རྒོད་པ་དང། མ་དད་པ་དང། ལེ་ལོ་དང། བག་མེད་པ་ནི། ཉོན་མོངས་
ཐམས་ཅད་དང་མཚུངས་པར་ལྡན་ནོ། །རྣམ་གྲངས་གང་ཞེ་ན་ཀུན་ཏུ་སྦྱོར་བ་དང། འཆིང་བ་དང། བག་ལ་ཉལ་དང། ཉེ་བའི་ཉོན་མོངས་པ་དང། ཀུན་ནས་དཀྲིས་པ་དང། ཆུ་བོ་དང་སྦྱོར་བ་དང། ཉེ་བར་

[299A]༄༅། །ལེན་པ་དང། འདུད་པ་དང། སྒྲིབ་པ་དང། ཐ་བ་དང། དྲི་མ་དང། སྡིག་པ་དང། ཟུག་རྡུ་དང། ལྕི་ཡང་དང་ཉེས་སྤྱོད་དང། ཟག་པ་དང། ཕོངས་པ་དང། ཡོངས་སུ་འདུ་བ་དང། འཁྲུག་པ་དང་
འཐབ་པ་དང། རིམ་ནད་དང། ནག་སྦྱོར་དང། བག་ཆགས་ཞེས་བྱ་བ་དག་གོ། །ཞེས་སོགས་དང། ལོགས་པར་ཞུགས་པ་ཇི་ལྟ་བུ་ཞེ་ན་འདོད་ཆགས་ནི། ཡུལ་དང་ལྟ་བ་ལ་ལོག་པར་རྟོག་པའོ་།འདོད་ཆགས་ཇི་ལྟ་
བར་ཁོང་ཁྲོའང་དེ་བཞིན་ནོ། །ང་རྒྱལ་ནི་སེམས་ཅན་རྣམས་དང། ལྟ་བ་ལ་ལོག་པར་རྟོག་པའོ། །འཇིག་ཚོགས་ལ་ལྟ་བ་དང་མཐར་འཛིན་པར་ལྟ་བ་དང། ལོག་པར་ལྟ་བ་ནི་ཤེས་བྱ་ལ་ལོག་བར་རྟོག་པའོ། །ལྟ་བ་མཆོག་
ཏུ་འཛིན་པ་དང། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ནི་ལྟ་བ་ལ་ལོག་པར་རྟོག་པའོ། །ཐེ་ཚོམ་ནི་གཉེན་པོ་ལ་ལོག་པར་རྟོག་པའོ། །མ་རིག་པ་ནི་ཐམས་ཅད་ལ་ལོག་པར་རྟོག་པའོ། །ཉོན་མོངས་པ་བཅུ་པོ་
ཐམས་ཅད་ནི། སྡུག་བསྔལ་དང་ཀུན་འབྱུང་ལ་དེའི་རྒྱུ་དང་གཞིའི་གནས་ཀྱིས་ཀྱང་ལོག་པར་རྟོག་པའོ། །ཉོན་མོངས་པ་བཅུ་པོ་ཐམས་ཅད་ནི། འགོག་པ་དང་ལམ་ལ་ཡང་དེ་ལ་སྒྲག་པ་སྐྱེད་པས་ལོག་པར་ཞུགས་པའོ། །ཁམས་
ཀྱིས་ཇི་ལྟ་བུ་ཞེ་ན། ཁོང་ཁྲོ་བ་མ་གཏོགས་པར་ཁམས་གསུམ་པོ་ཐམས་ཅད་དོ། །ཁོང་ཁྲོ་བ་ནི་འདོད་པ་དང་ལྡན་པའོ་།འདོད་ཆགས་ནི་འདོད་པའི་ཁམས་ན་བདེ་བ་དང་ཡིད་བདེ་དང་བཏང་སྙོམས་དང་མཚུངས་པར་

[299B] །འདོད་པའི་ཁམས་ལ་ཇི་ལྟ་བ་བཞིན་དུ་བསམ་གཏན་དང་པོ་དང་གཉིས་པ་ལའང་དེ་བཞིན་ནོ། །གསུམ་པ་ནི་བདེ་བ་དང་བཏང་སྙོམས་དང་མཚུངས་པར་ལྡན་ནོ། །དེ་ཡན་ཆད་དུ་བཏང་སྙོམས་ཉིད་དང་མཚུངས་
བར་ལྡན་ནོ། །ཁོང་ཁྲོ་བ་ནི་ཡིང་མི་བདེ་དང་བཏང་སྙོམས་དང་མཚུངས་པར་ལྡན་ནོ། །ང་རྒྱལ་ནི་འདོད་པའི་ཁམས་ན་ཡིད་བདེ་བ་དང། བཏང་སྙོམས་དང་མཚུངས་པར་ལྡན་ནོ། །བསམ་གཏན་དང་པོ་དང་གཉིས་པ་ལ་ནི་བ་དེ་
བ་དང། ཡིད་བདེ་བ་དང་བཏང་སྙོམས་དང་མཚུངས་པར་ལྡན་ནོ། །གསུམ་པ་ལ་ནི་བདེ་བ་དང་བཏང་སྙོམས་དང་མཚུངས་པར་ལྡན་ནོ། །དེ་ཡན་ཆད་ནི་བཏང་སྙོམས་ཁོ་ན་དང་མཚུངས་པར་ལྡན་ནོ། །ང་རྒྱལ་ཇི་ལྟ་བ་བཞིན་
དུ༑ འཇིགས་ཚོགས་ལ་ལྟ་བ་དང། མཐར་འཛིན་གྱི་ལྟ་བ་དང་ལྟ་བ་མཆོག་ཏུ་འཛིན་པ་དང། །ཚུལ་ཁྲིམས་དང་བརྟུལ་བཞུགས་མཆོག་ཏུ་འཇིན་པ་ཡང་དེ་བཞིན་ནོ། །ལོག་པར་ལྟ་བ་ནི་འདོད་པའི་ཁམས་ན་ཡིད་བདེ་
བ་དང་མི་བདེ་བ་དང་བཏང་སྙོམས་དང་མཚུངས་པར་ལྡན་ནོ་།གཟུགས་དང་གཟུགས་མེད་པའི་ཁམས་ན་ནི་ཚོར་བ་གང་ཡོད་པ་དེ་དང་མཚུངས་པར་ལྡན་ནོ། ཐེ་ཚོམ་ནི་འདོད་པའི་ཁམས་ན་ཡིད་མི་བདེ་བ་དང། བཏང་
སྙོམས་དང་མཚུངས་བར་ལྡན་ནོ། །གཟུགས་དང་གཟུགས་མེད་པའི་ཁམས་ན་ནི་ཚོར་བ་གང་ཡོད་པ་དེ་དང་མཚུངས་པར་ལྡན་ནོ་།མ་རིག་པ་ནི་ཉོན་མོངས་ཐམས་ཅད་དང་མཚུངས་པར་ལྡན་པ་ཅན་ཡིན་པས་གང་ན་ཚོར་བ་

[300A]༄༅། །གང་ཡོད་པ་དེ་དང་དེར་མཚུངས་པར་ལྡན་པ་ཅན་ཞེས་བྱའོ། །མ་རིག་པ་ལ་མ་འདྲེས་པ་གང་ཡིན་པ་དེ་ནི་འདོད་པའི་ཁམས་ན་ཡིད་མི་བདེ་བ་དང། །བཏང་སྙོམས་དང་མཚུངས་པར་ལྡན་ནོ། །དེ་ཡན་ཆད་དུ་
ཚོར་བ་གང་ཡོད་པ་དང་མཚུངས་པར་ལྡན་ནོ། །ཅིའི་ཕྱིར་ཉོན་མོངས་ཐམས་ཅད་བཏང་སྙོམས་དང་མཚུངས་པར་ལྡན་ཞེ་ན། ཐ་མལ་པར་འདུག་པ་ལ་བརྟེན་ནས་ནུབ་པར་འགྱུར་བའི་ཕྱིར་རོ། །འདོད་ཆགས་ནི་
འདོད་པའི་ཁམས་ན་རྣམ་པར་ཤེས་པའི་ཚོགས་དྲུག་དང་མཚུངས་པར་ལྡན་ནོ། །འདོད་ཆགས་ཇི་ལྟ་བ་ཁོང་ཁྲོ་བ་དང་མ་རིག་པ་ཡང་དེ་བཞིན་ནོ། །གཟུགས་ཀྱི་ཁམས་ན་ནི་རྣམ་པར་ཤེས་པའི་ཚོགས་བཞི་དང་ལྡན་ནོ་
གཟུགས་མེད་པའི་ཁམས་ན་ནི་ཡིད་ཀྱི་རྣམ་པར་ཤེས་པའི་ཚོགས་དང་མཚུངས་པར་ལྡན་ནོ། །འདོད་ཆགས་ཇི་ལྟ་བར་མ་རིག་པ་ཡང་དེ་བཞིན་ནོ། །ང་རྒྱལ་དང། ལྟ་བ་ཐེ་ཚོམ་ཅན་ནི་ཐམས་ཅད་དུ་ཡང་ཡིད་ཀྱི་རྣམ་པར་
ཤེས་པའི་ཚོགས་དང་མཚུངས་པར་ལྡན་ནོ། །འདོད་ཆགས་དང་ཁོང་ཁྲོ་བ་དང། ང་རྒྱལ་ནི་འདོད་པའི་ཁམས་ན་དངོས་པོའི་ཕྱོགས་གཅིག་ལ་འཇུག་གོ་ འདོད་པའི་ཁམས་ཇི་ལྟ་བར་གཟུགས་ཀྱི་ཁམས་དང་
གཟུགས་མེད་པའི་ཁམས་ནའང་དེ་བཞིན་ནོ། །ལྷག་མ་རྣམས་ནི་ཐམས་ཅད་དུ་ཡང་དངོས་པོ་ཐ་དག་ལ་འཇུག་གོ། ཞེས་གསུངས་ཤིང་ལྷག་མ་རིས་དང་སྤོང་བ་འོག་ཏུ་འཆད་དོ་དེ་རྣམས་ཀྱི་དོན་མངོན་པ་སྤྱིའི་གྲགས་

[300B] ཉོན་མོངས་པ་ཆོས་བཅུའི་སྒོ་ནས་ཤེས་པར་བྱ་སྟེ་གྲངས་སོགས་དགུ་དང། སྤོང་བྱེད་གཉེན་པོའི་སྒོ་ནས་ཤེས་པར་བྱ་བའི་ཕྱིར། རྩ་ཉོན་བཅུ་འམ་དྲུག་ཡོད་དེ། །ལྟ་བ་ལྔར་ཕྱེ་བའམ། མ་ཕྱེ་བའི་སྒོ་ནས་
དེ་ལྟར་ཤེས་པར་བྱ་བའི་ཕྱིར། མཚན་ཉིད་ནི་སེམས་རྒྱུད་རབ་ཏུ་མ་ཞི་བར་བྱེད་པའི་སེམས་འབྱུང་ངོ། །ཉོན་མོངས་པ་རྣམས་རྒྱུ་མེད་དུ་མི་འབྱུང་སྟེ། བག་ལ་ཉལ་གྱི་རྒྱུད་དམིགས་ཡུལ་ཚུལ་མིན་ཡིད་བྱེད་སོགས་ལས་འབྱུང་བའི་
ཕྱིར༑ དམིགས་པ་མཐའ་གཅིག་ཏུ་མ་ངེས་ཏེ། ཉོན་མོངས་པ་ཀུན་རང་ལས་གཞན་པའི་ཉོན་མོངས་ཀྱི་དམིགས་པར་འགྱུར་ཞིང་གང་ལ་དམིགས་ནས་ཉོན་མོངས་འབྱུང་པའི་གཞི་ཡང་དེའི་དམིགས་པ་ཡིན་པའི་ཕྱིར། མ་རིག་
པ་ལྟ་བ་ཐེ་ཚོམ་གསུམ་གྱིས་གོང་མ་ལ་དམིགས་ཏེ། གོང་མ་དམིགས་ཡུལ་དུ་བྱས་པའི་དོན་གཉེར་གྱི་རྣམ་པ་ཅན་གྱི་འདོད་པའི་སེམས་རྣམ་ནི་དགེ་བར་འགྱུར་ལ། གོང་སས་འདོད་པ་ལ་གནོད་པར་མི་བྱེད་པས། ཁོང་ཁྲོ་མེ་སྐྱེ་ལ་
ས་གཞན་གྱི་འདུ་བྱེད་ལ་ངར་འཛིན་མེད་པའི་ང་རྒྱལ་གྱིས་ཀྱང་མི་དམིགས་པའི་ཕྱིར་རོ། །མ་རིག་པ་ལྟ་བ་ཐེ་ཚོམ་གསུམ་གྱིས་ས་གོང་མ་ལ་མངོན་སུམ་དུ་དམིགས་པ་མ་ཡིན་ཏེ། དེས་ཀུན་བརྟགས་ཙམ་ལ་དམིགས་པ་ལ་དམིགས་
པར་བཞག་པའི་ཕྱིར། གོང་སའི་ཉོན་མོངས་པས་ཀྱང་འོག་ས་ལ་སྲེད་པ་དང་ལྡན་པའི་སྒོ་ནས་མི་དམིགས་ཏེ། དེ་ལ་འདོད་ཆགས་དང་བྲལ་པའི་ཕྱིར། འགོག་ལམ་ལ་ལོག་པར་ཞུགས་པའི་ཉོན་མོངས་པས་དེ་དག་ལ།་༄༅། །དངོས་སུ་མ་དམིགས་ཏེ། དེ་དང་འདྲ་བའི་རྟོག་པས་རྟགས་ཙམ་ལ་དམིགས་པ་ལ། དེས་དམིགས་པར་བཞག་པའི་ཕྱིར། ཉོན་མོངས་པ་ལ་ཞེན་ཡུལ་གྱི་གཞི་མེད་པ་དང། ཡོད་པ་ལ་དམིགས་པ་བཞི་ཡོད་དེ་
འཇིག་ལྟ། ང་རྒྱལ་མཚུངས་ལྡན་དང་བཅས་པ་དང་པོ། །དེ་ལས་གཞན་པ་གཉིས་པ་ཡིན་པའི་ཕྱིར། འདོད་ཆགས་ནི་ཉོན་མོངས་ལྷག་མ་དང་མཚུངས་པར་ལྡན་ཏེ། ཁོང་ཁྲོ་དང། ཐེ་ཚོམ་དང་མཚུངས་པར་མི་ལྡན་པའི་
ཕྱིར༑ དེ་བཞིན་དུ་ཁོང་ཁྲོ་ཡང། ཉོན་མོངས་དེ་དག་དང་ང་རྒྱལ་དང་ལྟ་བ་དང་མཚུངས་ལྡན་ཡིན་ཏེ། གང་ལ་ཞེ་འབྲས་པ་དེ་ལ་སེམས་ཁོངས་པར་མི་གྱུར་ཞིང་དེ་ལ་ལྟ་བའི་སྒོ་ནས་རྟོག་པར་མི་བྱེད་པའི་ཕྱིར། ང་རྒྱལ་ཐེ་ཚོམ་དང་
མཚུངས་པར་ལྡན་པ་མ་ཡིན་ཏེ། གང་ལ་ཡིད་གཉིས་སུ་གྱུར་པ་དེས་སེམས་ཁེངས་པར་མི་འགྱུར་བའི་ཕྱིར། མ་རིག་པ་ལ་གཉིས་སུ་ཡོད་དེ། ཉོན་མོངས་ཐམས་ཅད་དང་མཚུངས་པར་ལྡན་པ་དང། མ་འདྲེས་པའི་མ་རིག་པ་གཉིས་
སུ་ཡོད་པའི་ཕྱིར། གཉིས་པ་ནི། ཡིད་ཀྱི་རྣམ་པར་ཤེས་པ་ཁོ་ནའི་འཁོར་དུ་འབྱུང་ཞིང་བདེན་པ་ལ་ལོག་པར་ཞུགས་པའི་མ་རིག་པ་ལྟ་བུའོ། །ཞེ་སྡང་གི་ཆར་གཏོགས་རྣམས་འདོད་ཆགས་ཀྱི་ཆར་གཏོགས་རྣམས་དང་
མཚུངས་ལྡན་མ་ཡིན་ཏེ། འཛིན་སྟངས་འགལ་བའི་ཕྱིར། དེ་ཚ་ཁྲེལ་མེད་མི་དགེ་བའི་སེམས་བྱུང་ཐམས་ཅད་དང་མཚུངས་པར་ལྡན་པ་ཡིན་ཏེ། རང་གཞན་རྒྱུ་མཚན་དུ་བྱས་ནས་ཉེས་སྤྱོད་ལ་མི་འཛེམས་ན་མི་དགེ་བར་

[301B] དམུ་རྒོད་སོགས་ཉོན་མོངས་པ་ཐམས་ཅད་དང་མཚུངས་པར་ལྡན་ཏེ། སེམས་མི་གསལ་བ་དང། ཕྱི་རོལ་དུ་འཕྲོ་བ་དང། སྙོག་པར་བྱེད་པ་དང། དགེ་བ་ལ་མི་སྤྲོ་བ་དང། ཟག་བཅས་ལ་སེམས་མི་བསྲུང་ན་ཉོན་
མོངས་སུ་འགྱུར་བའི་ཕྱིར། ཉོན་མོངས་ཀྱི་རྣམ་གྲངས་དུ་མ་ཡོད་དེ། རྩ་བ་དང་ཉེ་བའི་ཉོན་མོངས་པ་ལ་ཆེ་བའི་རྣམ་གྲངས་དང། དུག་གསུམ་གཙོ་བོར་བྱས་པའི་རྣམ་གྲངས་སོགས་ཡོད་པའི་ཕྱིར། རྒྱས་པར་ནི་ཀུན་བཏུས་ཀྱི་རྣཾ་
བཤད་ཀུན་མཁྱེན་དར་མ་རིན་ཆེན་གྱིས་མཛད་པ་ལས་ཤེས་པར་བྱའོ། །ལོག་ཞུགས་འཆད་པ་ནི། འདོད་ཆགས་ཆོས་ཅན། ཡུལ་དང་ལྟ་བ་ལ་ལོག་པར་ཞུགས་པ་ཡིན་ཏེ། སྒོམ་སྤངས་ཀྱིས་བསྡུས་པ་ཡུལ་ལ་ལོག་པར་ཞུགས་
པ་དང། མཐོང་སྤངས་ཀྱིས་བསྡུས་པ་ལྟ་བ་ལ་ལོག་པར་ཞུགས་པ་གཉིས་ཡོད་པའི་ཕྱིར། ཁོང་ཁྲོ་ཡང་དེ་གཉིས་ལ་ལོག་པར་ཞུགས་ཏེ། ཡུལ་མི་སྡུག་པ་དང། མི་མཐུན་པའི་ལྟ་བ་ལ་ཀུན་ནས་མནར་སེམས་པའི་རྣམ་པར་ཞུགས་
པའི་ཕྱིར། ང་རྒྱལ་ནི་སེམས་དང་ལྡན་པ་ལ་ལོག་པར་ཞུགས་ཏེ་ཆུད་དུ་བས་བདག་ཆེ་མཉམ་པ་དང། ལྟ་ངན་ལ་མཆོག་ཏུ་བཟུང་ནས་སེམས་ཁེངས་པའི་ཕྱིར། འཇིག་ལྟ་སོཌ་གསུམ་ཤེས་བྱ་ལ་ལོག་པར་ཞུགས་ཏེ། གང་
ཟག་དང་ཕུང་པོ་ལ་སྒྲོ་འདོགས་པ་དང་བཀུར་འདེབས་ཀྱི་རྣམ་པར་ཞུགས་པའི་ཕྱིར། མཆོག་འཛིན་གཉིས་ལྟ་བ་ལ་ལོག་པར་ཞུགས་ཏེ་ལྟ་བ་དང། ཚུལ་ཁྲིམས་དང། བརྟུལ་ཞུགས་ངན་པ་ལ་མཆོག་ཏུ་འཛིན་པའི་ཕྱིར། ཐེ་ཚོཾ་

[302A]༄༅། །གཉེན་པོ་ལ་ལོག་པར་ཞུགས་ཏེ། འཕགས་པའི་བདེན་པ་བཞི་ལ་ཡིད་གཉིས་ཟ་བའི་ཕྱིར། མ་རིག་པ་ཡུལ་དང་ལྟ་བ་ཐམས་ཅད་ལ་ལོག་པར་ཞུགས་ཏེ། །ཉོན་མོངས་ཐམས་ཅད་དང་མཚུངས་པར་ལྡན་པའི་
ཕྱིར༑ ཉོན་མོངས་ཐམས་ཅད་དུ་སྡུག་ཀུན་ལ་ལོག་པར་ཞུགས་ཏེ་སྡུག་ཀུན་གཉིས་ཀྱི་ཉོན་མོངས་ཀྱི་གཞིའི་གནས་བྱེད་པའི་ཕྱིར་ཉོན་མོངས་ཐམས་ཅད་འགོག་ལམ་ལ་ལོག་པར་ཞུགས་ཏེ། ཉོན་མོངས་པའི་དབང་གིས་
འཁོར་བ་ལ་མངོན་པར་དགའ་ཞིང་འགོག་ལམ་ལ་སྒྲག་པའི་རྣམ་པས་ཞུགས་པའི་ཕྱིར། ཁོང་ཁྲོ་མ་གཏོགས་ཉོན་མོངས་གཞན་རྣམས་ཁམས་གསུམ་ན་ཡོད་ལ། ཁོང་ཁྲོ་ཁམས་གོང་མ་གཉིས་ན་མེད། དེ་ན་ཀུན་ནས་མནར་སེམས་
པའི་དམིགས་པ་མེད་པའི་ཕྱིར། དེ་ན་ཡིད་མི་བདེ་མེད་དེ། འདོད་ཡོན་གྱིས་འཕོངས་པ་དང་ཁྲོད་ཁྲོ་མེད་པའི་ཕྱིར། འདོད་ཆགས་ནི་འདོད་པ་དང། བསམ་གཏན་དང་པོ་གཉིས་ནི་ཚོར་བ་བདེ་པ་ཡིད་བདེ་བཏངས་སྙོམས་དང་
ལྡན་ཏེ། འདོད་པ་ན་རྣམ་པར་ཤེས་པ་ཚོགས་ལྔའི་འཁོར་ན་བདེ་བ་ཡིད་ཤེས་འཁོར་ན་ཡིད་བདེ། གཉིས་ཀ་རྒྱུན་ཆད་པ་ན་བཏང་སྙོམས། བསམ་གཏན་དང་པོ་གཉིས་ན་དབང་ཤེས་འཁོར་དུ་བདེ་བ་ཡིད་ཤེས་
འཁོར་དུ་ཡིད་བདེ་དང་ལྡན་པའི་ཕྱིར། བསམ་གཏན་གསུམ་པ་ན་བདེ་བའི་དབང་པོ་དང་བཏང་སྙོམས་དང་ལྡན་ཏེ། དགའ་བ་ལ་འདོད་ཆགས་དང་བྲལ་པའི་ཕྱིར། ཚོར་བ་ལ་ལྔར་ཕྱེ་བའི་ཡིད་བདེ་དང་མི་ལྡན་ཏེ་

[302B] བསམ་གཏན་བཞི་པ་ཡན་ཆད་དུ་བཏང་སྙོཾ། ཁོ་ན་དང་ལྡན་ཏེ། ཚོར་བ་གཞན་རྣམས་ལ་ཆགས་པ་དང་བྲལ་ཟིན་པའི་ཕྱིར། ཁོང་ཁྲོ་ཚོར་བ་གསུམ་དང་ལྡན་ཏེ། དབང་ཤེས་ལྔའི་
ཁོར་དུ་སྡུག་བསྔལ། ཡིད་ཤེས་འཁོར་དུ་ཡིད་མི་བདེ། དེ་གཉིས་འགགས་ན་བཏང་སྙོམས་དང་ལྡན་པའི་ཕྱིར། བདེ་བ་ཡིད་བདེ་དང་མི་ལྡན་ཏེ། མི་དགའ་བའི་རྣམ་པས་འཇུག་པའི་ཕྱིར། ང་རྒྱལ་ཚོར་བ་དུ་མ་དང་ལྡན་ཏེ་
འདོད་ཁམས་ན་ཡིད་བདེ་བཏང་སྙོམས། བསམ་གཏན་དང་པོ་གཉིས་ན་བདེ་བ། གསུམ་པ་ན་བདེ་དབང། བཞི་པ་ཡན་ཆད་ན་བཏང་སྙོམས་ཁོ་ན་དང་ལྡན་པའི་ཕྱིར། སྒྲོ་འདོགས་ཀྱི་ལྟ་ངན་ཚོར་བ་གསུམ་དང་ལྡན་
ཏེ༑ ང་རྒྱལ་ཇི་ལྟ་བ་བཞིན་དང་ལྡན་པའི་ཕྱིར། བཀུར་འདེབས་ཀྱི་ལོག་ལྟ་ཚོར་བ་གསུམ་དང་ལྡན་ཏེ། ཡིད་བདེ་ཡིད་མི་བདེ་དེ་གཉིས་འགགས་ན་བཏང་སྙོམས་དང་ལྡན་པའི་ཕྱིར། ཁམས་གོང་མ་ནི་ཡིད་ཀྱིས་པའི་ཚོར་
པ་གང་ཡོད་དང་ལྡན་ནོ། །ཐེ་ཚོམ་ནི་ཚོར་བ་ཅི་རིགས་དང་ལྡན་ཏེ། འདོད་པ་ན་ཡིད་མི་བདེ་དང། བཏང་སྙོམས་དང་ལྡན། ཁམས་གོང་ན་ཚོར་བ་གང་ཡོད་དང་ལྡན་པའི་ཕྱིར། མ་རིག་པ་ཚོར་བ་ཅི་རིགས་དང་ལྡན་
ཏེ༑ འདྲེས་པའི་མ་རིག་པ་དང་མ་འདྲེས་པའི་མ་རིག་པའི་བྱེ་བྲག་གིས་དེ་ལྟར་འགྱུར་བའི་ཕྱིར། ཉོན་མོངས་ཐམས་ཅད་མཐར་ཚོར་བ་བཏང་སྙོམས་དང་ལྡན་པར་འགྱུར་ཏེ། ཉོན་མོངས་རྣམས་ཤུགས་མ་ཟད་པར་

[303A]༄༅། །འགག་པར་མི་གྱུར་གྱི་ཤུགས་ཟད་པས་འགག་པར་འགྱུར་པའི་ཕྱིར། འདོད་ཆགས་ནི་ཁམས་གསུམ་ན་རྣམ་ཤེས་གང་ཡོད་པ་ཅི་རིགས་དང་ལྡན་ཏེ། འདོད་པ་ན་རྣམ་ཤེས་དྲུག་གཟུགས་ན་བཞི་གཟུཌ་
མེད་ན་ཡིད་ཀྱི་རྣམ་ཤེས་དང་ལྡན་པའི་ཕྱིར། འདོད་པ་ན་ཁོང་ཁྲོ་དང་མ་རིག་པ་ཡང་འདོད་ཆགས་དང་ལྡན་ལ། ཁམས་གོང་མ་གཉིས་ན་མ་རིག་བ་ཁོ་ན་འདོད་ཆགས་དང་ལྡན་ནོ། །ང་རྒྱལ་སོགས་གསུམ་ནི་
ཡིད་ཤེས་ཁོ་ན་དང་ལྡན་ཏེ། ཡིད་ཀྱི་ས་པ་ཁོ་ནས་སྡུས་ཤིང་ཡིད་ཤེས་ཁོ་ནའི་ཁོར་དུ་འབྱུང་བའི་ཕྱིར། འདོད་ཆགས་སོགས་གསུམ་ཡུལ་གྱི་ཕྱོགས་རེ་ཁོ་ན་ལ་འཇུག་སྟེ། ཡུལ་ཡིད་དུ་འོང་བ་དང། མི་འོང་བ་དང། རིཌ་
སོགས་ལ་དམིགས་ནས་འཇུག་པའི་ཕྱིར། འདོད་ཆགས་དང་ང་རྒྱལ་ནི་ཁམས་གོང་མ་གཉིས་ན་ཡང་ཡུལ་གྱི་ཕྱོགས་ རེ་  ཁོ་ན་ལ་འཇུག་སྟེ། ཡུལ་ཡིད་འོང་དང། རིགས་ཕུན་ཚོགས་ལ་དམིགས་ནས་འཇུག་པའི་ཕྱིར་
ལྷག་མ་མ་རིག་པ། ལྟ་བ་ཐེ་ཚོམ་ནི་རིས་མ་ཆད་པ་ལ་འཇུག་སྟེ། གཞི་མཐའ་དག་ལ་འཇུག་པའི་ཕྱིར། གཉིས་པ་ཉོན་མོངས་ཀྱི་ས་བོན་འཆད་པ་ནི། ཉོན་མོངས་མངོན་གྱུར་སྔ་མས་ཕྱི་མ་ཕྱི་མ་སྐྱེད་པའི་ནུས་པ་ལ་ཉོན་མོངས་
པའི་ས་བོན་ཞེས་བྱ་སྟེ། རྒྱུ་རྐྱེན་ཚང་ན་རང་གི་འབྲས་བུར་གྱུར་པའི་ཉོན་མོངས་པ་རྣམས་ཀྱི་ས་བོན་བྱེད་པས་དེ་ལྟར་བརྗོད་པའི་ཕྱིར། ཉོན་མོངས་པའི་བགས་ཆགས་ཉོན་མོངས་པའི་ས་བོན་དུ་བཞག་པ་ནི། སྒྲ་ཇི་

[303B] ཉོན་མོངས་ཀྱི་ས་བོན་ཉོན་སྒྲིབ་ཡིན་ལ་བགས་ཆགས་ནི་ཤེས་སྒྲིབ་ཡིན་པའི་ཕྱིར། གཉིས་པ་ཤེས་སྒྲིབ་བཤད་པ་ལ་མཚན་ཉིད་དང་དབྱེ་བ་གཉིས། དང་པོ་ནི། གཙོ་བོར་ཐམས་ཅད་མཁྱེན་པའི་གོ་འཕངས་
ཐོབ་པ་ལ་བར་དུ་གཅོད་པའི་རིགས་སུ་གནས་པའི་སྒྲིབ་པར་དམིགས་པ། ཤེས་སྒྲིབ་ཀྱི་མཚན་ཉིད། རིགས་གནས་སྨོས་པ་ལ་དགོས་པ་ཡོད་དེ། བསོད་ནམས་ཀྱི་ཚོགས་སུ་གྱུར་པའི་བདེན་ཞེན་གྱི་ལས་སྡུ་བའི་དགོས་པ་ཡོད་པའི་
ཕྱིར་ཏེ། སངས་རྒྱས་ལ་སྐྱབས་གནས་སུ་བདེན་པར་ཞེན་པའི་སྒོ་ནས། ཕྱག་འཚལ་པ་ལ་སོགས་པའི་བསོད་ནམས་ཀྱི་ལས་རྣམས་ཀྱང་ཤེས་སྒྲིབ་ཡིན་པའི་ཕྱིར་ཏེ། རྒྱལ་ལ་སོགས་ལ་ཆགས་པ་ཕྲ་།ཞེས་གསུངས་
པའི་ཕྱིར། གཉིས་པ་ལ་ཤེས་སྒྲིབ་མངོན་འགྱུར་གྱི་ཆ་དང། ས་བོན་གྱི་ཆ་གཉིས། དང་པོ་ལ་བརྒྱ་དང་བརྒྱད་ཡོད་དེ། ཤེས་སྒྲིབ་འཇུག་པ་གཟུང་རྟོག་དགུ་ལྡོག་པ་གཟུང་རྟོག་དགུ་ རྫས་འཛིན་རྟོག་པ་དགུ་ རྟག་འཛིན་
རྟོག་པ་དགུ་ལ་ཁམས་གསུམ་གྱི་དབྱེ་བས་དེ་ལྟར་ཡོད་པའི་ཕྱིར་གཉིས་པ་ནི་ཤེས་སྒྲིབ་རྟོག་པ་དེ་རྣམས་སྔ་མ་སྔ་མས་ཕྱི་མ་ཕྱི་མ་སྐྱེད་པའི་ནུས་པ་ལ་ཤེས་སྒྲིབ་ཀྱི་ས་བོན་གྱི་ཆ་ཞེས་བརྗོད་དེ། འདི་ནི་ཤེས་སྒྲིབ་མཚན་ཉིད་པ་ཁོ་
ན་ཡིན་ནོ། །གཉིས་པ་འཇིག་རྟེན་པའི་ལམ་གྱི་སྤང་བྱ་བཤད་པ་ལ། མཚན་ཉིད་དང་དབྱེ་བ་གཉིས། དང་པོ་ནི། མི་སྡུག་པ་བསྒོམ་པའི་ཏིང་ངེ་འཛིན་དང། ཞི་རགས་ཀྱི་རྣམ་པ་ཅན་གྱི་སོ་སྐྱེའི་ཏིང་ངེ་འཛིན་སོགས་ལ་

[304A]༄༅། །བརྟེན་ནས་ཟིལ་གྱིས་གནོན་པར་ནུས་པའི་སྤངས་བྱར་དམིགས་པ། གཉིས་པ་ལ། ཅི་ཡང་མེད་མན་ཆད་ཀྱི་སས་བསྡུས་པའི་ཉོན་མོངས་པ་དང། མི་དགེ་བའི་ལས་དང། སྒོ་གསུམ་གྱི་སྤྱོད་པ་ངན་པ་ལ་སོགས་
པ་དུ་མ་ཡོད་དོ། བཞི་པ་ལ། མཚན་ཉིད་དང་དབྱེ་བ་གཉིས། དང་པོ་ནི། སྤང་བྱ་ཀུན་བཏགས་ཀྱིས་བསྡུས་པ་གང་ཞིག་རང་གི་དངོས་གཉེན་དུ་གྱུར་པའི་བར་ཆད་མེད་ལམ་གྱི་གཞོམ་བྱར་དམིགས་པ། ཀུན་བཏགས་
ཀྱི་བསྡུས་པ་ཞེས་སྨོས་པ་ལ་དགོས་པ་ཡོད་དེ། མི་དགེ་བའི་ལས་ཀྱི་རྣམ་སྨིན་གྱི་འབྲས་བུར་གྱུར་བའི་ངན་སོང་བའི་ཕུང་ཁམས་སྐྱེ་མཆེད་རྣམས་དང། སོ་སོ་སྐྱེ་བོའི་ལུས་ངག་གི་ལས་ངན་པ་རྣམས་ཀྱང་དེར་སྡུ་བའི་དགོས་པ་
ཡོད་པའི་ཕྱིར་ཏེ། འདི་རྣམས་མཐོང་སྤངས་ཡིན་ལ་སྤངས་བྱ་ཀུན་བཏགས་མཚན་ཉིད་པ་མ་ཡིན་པའི་ཕྱིར། འདི་རྣམས་མཐོད་སྤངས་ཡིན་ཏེ། འཇུག་པར། དེའི་ཚེ་འདི་ཡིས་སོ་སོ་སྐྱེ་བོའི་ས་རྣམས་ཐམས་ཅད་ཟད། །
ཅེས་གསུངས་པའི་ཕྱིར། དེ་རྣམས་སྤང་བྱ་ཀུན་བཏགས་མིན་ཏེ། དེ་རྣམས་ནི་གྲུབ་མཐས་བློ་ཁ་ཅུང་ཟད་ཀྱང་མ་བསྒྱུར་བའི་གང་ཟག་གི་རྒྱུད་ལ་ཡོད་ཅིང། སྤང་བྱ་ཀུན་བཏགས་ནི་གྲུབ་མཐས་བློ་ཁ་བསྒྱུར་བའི་གང་ཟག་ཁོ་ནའི་
རྒྱུད་ལ་ཡོད་པའི་ཕྱིར་ཏེ། དེ་ནི་གྲུབ་མཐའི་དབང་གི་དེ་དང་དེར་བཏགས་པ་ཕྱིན་ཅི་ལོག་ཏུ་བཏགས་པའི་རྒྱུ་མཚན་གྱིས་སྤང་བྱར་གྱུར་པ་ཡིན་པའི་ཕྱིར་ཏེ། སྤང་བྱ་ཀུན་བཏགས་རྣམས་ནི་རྣམ་པར་རྟོག་པས་བཏགས་ཙམ་

[304B] འདི་ནི་མཚན་ཉིད་གསུམ་དུ་བྱེ་བའི་ཀུན་བཏགས་དང་དོན་མི་གཅིག་པའི་ཕྱིར། གཉིས་པ་ལ། མཐོད་སྤངས་སུ་གྱུར་པའི་ཉོན་སྒྲིབ་དང་ཤེས་བྱའི་སྒྲིབ་པ། དེ་གཉིས་ལས་དོན་
གཞན་དུ་གྱུར་པའི་མཐོང་སྤངས་དང་གསུམ། དང་པོ་ལ། མངོན་གྱུར་དང་ས་བོན་གྱི་ཆ་གཉིས། དང་པོ་ལ་བརྒྱ་དང་བཅུ་གཉིས་ཡོད་དེ། ཀུན་གཏུས་ལས། རིས་ཀྱི་ཇི་ལྟ་བུ་ཞེ་ན། ཉོན་མོངས་པའི་རིས་གཉིས་ཡོད་དེ། མཐོང་
བས་སྤང་བར་བྱ་བ་དང། སྒོམ་པས་སྤང་པར་བྱ་བའོ། །འདོད་པའི་ཁམས་ན་སྡུག་བསྔལ་མཐོང་བས་སྤངས་བར་བྱ་བ་དག་ནི་བཅུའོ། །སྡུག་བསྔལ་མཐོང་བའི་སྤང་བར་བྱ་བ་ཇི་ལྟ་བར། ཀུན་འབྱུང་བ་དང། འགོག་པ་
དང༑ ལམ་མཐོང་བས་སྤང་བར་བྱ་བ་རྣམས་ཀྱང་དེ་བཞིན་ནོ་།གཟུགས་ཀྱི་ཁམས་ན་སྡུག་བསྔལ་མཐོང་བས་སྤང་བར་བྱ་བ་དག་ནི་དགུའོ། །སྡུག་བསྔལ་
མཐོང་བས་སྤང་བར་བྱ་བ་ཇི་ལྟ་བར་ཀུན་འབྱུང་བ་དང། འགོག་པ་དང། ལམ་མཐོང་བས་སྤང་པར་བྱ་བ་དག་ཀྱང་དེ་བཞིན་ནོ་།གཟུགས་ཀྱི་ཁམས་ན་ཇི་ལྟ་བར་གཟུགས་མེད་པའི་ཁམས་ན་ཡང་དེ་བཞིན་ཏེ། དེ་
དག་མདོར་བསྡུ་ན། ཉོན་མོངས་པ་བརྒྱ་རྩ་བཅུ་གཉིས་ནི་མཐོང་བས་སྤང་བར་བྱ་བའི་ཉོན་མོངས་པའི་རིགས་སོ། །ཞེས་གསུངས་པ་ལྟར་རོ། །གཉིས་པ་ནི། ཉོན་མོངས་དེ་རྣམས་ཀྱི་རང་གི་འབྲས་བུར་གྱུར་པའི་ཉོན་མོངས་ཕྱི་

[305A]༄༅། །མ་ཕྱི་མ་སྐྱེད་པའི་ནུས་པ་མཐོང་སྤངས་སུ་གྱུར་པ་རྣམ་སོ། །གཉིས་པ་ལ། འཇུག་པ་དང་ནི་ལྡོག་པ་ལ། །ཞེས་སོགས་ཀྱི་སྐབས་ནས་བསྟན་པའི་ཤེས་སྒྲིབ་རྟོག་པ་མངོན་གྱུར་བརྒྱ་དང་བརྒྱད། དེ་རྣམས་
ཀྱི་རང་འབྲས་ཤེས་སྒྲིབ་རྟོག་པ་ཕྱི་མ་སྐྱེད་པའི་ནུས་པ་ལ་ས་བོན་དུ་བཞག་པ་མཐོང་སྤང་ཤེས་སྒྲིབ་བརྒྱ་དང་བརྒྱད་ཡོད་དོ། །གསུམ་པ་ནི། ཀུན་བཏུས་ལས། ཇི་ལྟ་ན། མཐོང་བས་སྤང་བར་བྱ་བ་ཡིན། མཐོང་
བས་སྤང་བར་བྱ་བ་རྣམས་ནི་དུ་ཞིག་ཅིའི་ཕྱིར་མཐོང་བས་སྤང་བར་བྱ་བ་བཏགས་ཤེ་ན། ཉོན་མོངས་པ་ཅན་གྱི་ལྟ་བ་ཀུན་ཏུ་བཏགས་པ་རྣམས་དང། ཐེ་ཚོམ་དང་ལྟ་བའི་གནས་དང། ལྟ་བ་ལ་ལོག་པར་
ཞུགས་པའི་ཉོན་མོངས་པ་དང། ཉེ་བའི་ཉོན་མོངས་པ་གང་ཡིན་པ་དག་དང། གང་ཡང་ལྟ་བས་ཀུན་ནས་སླངས་པའི་ལུས་ཀྱི་ལས་དང། ངག་གི་ལས་དང། ངན་སོང་གི་ཕུང་ཁམས་སྐྱེ་མཆེད་ཐམས་ཅད་ནི་མཐོང་
བའི་སྤང་བར་བྱ་བའོ། །ཞེས་གསུངས་པ་ལྟར་རོ། །མདོར་ན་ཕུང་ཁམས་སྐྱེ་མཆེད་རྣམས་ཀྱི་ཕྱོགས་གཅིག་ཏུ་གྱུར་བའི་མཐོང་སྤངས་ཐམས་ཅད་ཡོད་དེ། ཀུན་བཏུས་ལས། ཐམས་ཅད་ཀྱི་ཕྱོགས་གཅིག་
གོ༑ ༑ཞེས་གསུངས་པའི་ཕྱིར། ལྔ་པ་སྒོམ་སྤངས་བཤད་པ་ལ་མཚན་ཉིད་དང་དབྱེ་བ་གཉིས། དང་པོ་ནི། སྤང་བྱ་ལྷན་སྐྱེས་གང་ཞིག། རང་གི་དངོས་གཉེན་དུ་གྱུར་བའི་སྒོམ་ལམ་བར་ཆད་མེད་ལམ་

[305B] །གཉིས་པ་ལ། སྒོམ་སྤང་སུ་གྱུར་པའི་ཉོན་སྒྲིབ་དང་ཤེས་སྒྲིབ་གཉིས། དང་པོ་ལ། མངོན་འགྱུར་དང། ས་བོན་གྱི་ཆ་གཉིས། དང་པོ་ལ་བཞི་བརྒྱ་དང་བཅུ་བཞི་ཡོད་དེ། ཀུན་བཏུས་ལས་
འདོད་པའི་ཁམས་ན་སྒོམ་པས་སྤང་བར་བྱ་བ་ནི་དྲུག་སྟེ། འཇིགས་ཚོགས་ལ་ལྟ་བ་དང། མཐར་འཛིན་པར་ལྟ་བ་ལྷན་ཅིག་སྐྱེས་པ་དང། འདོད་ཆགས་དང་ཁོང་ཕྲོ་དང་ང་རྒྱལ་དང། མ་རིག་པའོ། གཟུགས་ཀྱི་ཁམས་ན་ནི་ཁོང་
ཕྲོ་བ་མ་གཏོགས་པ་ལྔའོ། །གཟུགས་ཀྱི་ཁམས་ན་ཇི་ལྟ་བར་གཟུགས་མེད་པའི་ཁམས་ན་ཡང་དེ་བཞིན་ཏེ། དེ་དག་མདོར་བསྡུ་ན་བཅུ་གཅིག་ནི་སྒོམ་པས་སྤང་བར་བྱ་བའི་ཉོན་མོངས་པའི་རིགས་སོ། །དེའི་དོན་ནི། འདོད་པར་
དྲུག་དང། བསམ་གཏན་དང་པོ་ནས་སྲིད་རྩེའི་བར་ལ་ལྔ་ལྔར་དབྱེ་བས་བཞི་བཅུ་ཞེ་དྲུག་པོ་དག་ལ། ཆུང་དུ་འབྲིང་ཆེན་པོ་གསུམ་དང། གསུམ་པོ་དེ་ལ་ཡང། ཆུང་དུའི་ཆུང་དུ་སོགས་ཀྱི་དབྱེ་བས་དེ་ལྟར་ཡོད་དོ། ཞེས་པའོ། །
གཉིས་པ་ནི། ཉོན་མོངས་དེ་རྣམས་ཀྱིས་ཉོན་མོངས་ཕྱི་མ་སྐྱེད་པའི་ནུས་པའོ། །གཉིས་པ་སྒོམ་སྤངས་སུ་གྱུར་པའི་ཤེས་སྒྲིབ་ལ་དབྱེ་ན། སྒོམ་སྤངས་རྟོག་པ་མངོན་འགྱུར་བརྒྱ་དང་བརྒྱད། ས་བོན་ལ་རྟོག་པ་དེ་རྣམས་ཀྱིས་རྟོག་པ་
ཕྱི་མ་སྐྱེད་པའི་ནུས་པ་བརྒྱ་དང་བརྒྱད་རྣམས་སུ་ཡོད་དོ་།གཉིས་པ་གཉེན་པོ་འཆད་པ་ལ། ཀུན་བཏུས་ལས། ཡང་གཉེན་པོ་རྣམ་པ་བཞི་སྟེ། རྣམ་པར་སུན་འབྱིན་པའི་གཉེན་པོ་དང། སྤོང་པའི་གཉེན་པོ་དང། རྟེན་གྱི་གཉེན་
[306A]༄༅། །པོ་དང། ཐག་བསྲིང་བའི་གཉེན་པོ་ནི་གཉེན་པོ་སྒོམ་པ་ཞེས་བྱའོ། །རྣམ་པར་སུན་འབྱིན་པའི་གཉེན་པོ་གང་ཞེ་ན། ཟག་པ་དང་བཅས་པའི་འདུ་བྱེད་ལ་ཉེས་དམིགས་སུ་བལྟ་བའོ། །སྤོང་བའི་གཉེན་པོ་གང་
ཞེ་ན༑ སྦྱོར་བ་དང་བར་ཆད་མེད་ལམ་མོ། །རྟེན་གཉེན་པོ་གང་ཞེ་ན། རྣམ་པར་གྲོལ་བའི་ལམ་མོ། །ཐག་བསྲིང་བའི་གཉེན་པོ་གང་ཞེ་ན། དེའི་གོང་མའི་ལམ་མོ། །ཞེས་གསུངས་ལ། དེ་ཡང་བྱང་སེམས་ཚོགས་ལམ་པའི་ཐུགས་
རྒྱུད་ཀྱི་མཐོང་སྤངས་ཀྱི་ཉེས་དམིགས་སེམས་པའི་བློ་ནི་མཐོང་སྤངས་ཀྱི་རྣམ་པར་སུན་འབྱིན་པའི་གཉེན་པོ། །བྱང་སེམས་ཀྱི་སྦྱོར་ལམ་བཞི། མཐོང་ལམ་བཟོད་པ་བརྒྱད་ནི། སྤོང་བའི་གཉེན་པོ་མཐོང་ལམ་ཤེས་པ་
བརྒྱད་ནི་རྟེན་གཉེན་པོ། །མཐོང་ལམ་རྗེས་ཐོབ་ཡེ་ཤེས་ཡན་ཆད་ནི་ཐག་བསྲིང་བའི་གཉེན་པོ་ཡིན་ནོ། །གསུམ་པ་ནི། ཀུན་བཏུས་ལས་སྤོང་པས་ཇི་ལྟ་བུ་ཞེ་ན། ཇི་ལྟར་སྤོང་བ་དང། ཡིད་ལ་བྱེད་པ་ཅི་འདྲ་བ་དང། གང་
ཞིག་གང་ལས་སྤོང་བའོ། །ཇི་ལྟར་སྤོང་ཞེ་ན། ཡོངས་སུ་ཤེས་པ་དང། ཡོངས་སུ་སྤོང་བ་དང། །གཉེན་པོ་རྙེད་པས་སོ་སོ་ཡོངས་སུ་ཤེས་པ་གང་ཞེ་ན། དེའི་གཞིའི་དངོས་པོ་ཡོངས་སུ་ཤེས་པ་དང། ངོ་བོ་ཉིད་ཡོངས་སུ་ཤེས་པ་དང་
ཉེས་དམིགས་ཡོངས་སུ་ཤེས་པའོ། །ཡོངས་སུ་སྤོང་བ་གང་ཞེ་ན་འབྱུང་བར་འགྱུར་བ་དང་དུ་མི་ལེན་པའོ། །གཉེན་པོ་རྙེད་པ་གང་ཞེ་ན། མ་སྐྱེས་པ་སྤངས་པའི་ཕྱིར་ལམ་རྙེད་པ་གང་ཡིན་པའོ། །ཡིད་ལ་བྱེད་པ་ཅི་

[306B] འདྲེས་པ་ལ་དམིགས་པས་སྤོང་སྟེ་ཆོས་ཐམས་ཅད་བདག་མེད་པའོ། །ཞེས་གསུངས་པའོ། །མི་རྟག་པའི་རྣམ་པ་ལ་སོགས་པ་གང་ཡིན་པ་དེ་དག་ནི་བདག་མེད་པའི་རྣམ་པ་ཡོངས་སུ་སྤྱོད་པར་
བྱེད་པའོ། །གང་ཞིག་གང་གིས་སྤོང་ཞེ་ན། འདས་པ་ནི་འགགས་པའི་ཕྱིར་མིན་ནོ། །མ་འོངས་པ་ནི་མ་བྱུང་བའི་ཕྱིར་མ་ཡིན་ད་ལྟར་བ་ནི་ལམ་དང་མཉམ་དུ་མི་འཇུག་པའི་ཕྱིར་མ་ཡིན་ནོ་།འོན་ཀྱང། ཉོན་མོངས་
པའི་གནས་ངན་ལན་གང་ཡིན་པ་དེ་ལས་སྤོང་སྟེ། གནས་ངན་ལེན་གྱི་རྣམ་པ་གང་གི་གཉེན་པོའི་རྣམ་པ་གང་ཡིན་པ་དེ་འབྱུང་བ་དང། གནས་ངན་ལེན་གྱི་རྣམ་པ་འགགས་པ་རྣམས་དུས་མཉམ་སྟེ་དཔེར་ན་སྣང་བ་འབྱུང་བ་
དང་མུན་པ་འགགས་པ་བཞིན་ནོ། །ཞེས་གསུངས། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤངས་སྤོང་ཚུལ་མཚོན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ངེས་རང་དུས་ན་འདས་པའི་མཐོང་སྤངས་
རྟོག་པ་རྣམས་ནི་བུམ་པ་ཐོབས་བཅོམ་པའི་ཚུལ་གྱི་སྤོང་བ་མིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར། རང་དུས་ན་མ་འོངས་པའི་མཐོང་སྤངས་རྟོག་པ་རྣམས་མདུན་ནས་འཕུལ་བའི་ཚུལ་གྱིས་སྤོང་པ་མིན་ཏེ་
དེ་གཉིས་ཀྱང་ཕྲད་པ་མི་སྲིད་པའི་ཕྱིར། ད་ལྟར་བ་རྣམས་མཛོ་སྦྲེལ་གཡང་ལ་ལྟུང་བ་ལྟར་སྤོང་བ་མིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར་ཏེ། དེ་གཉིས་རྒྱུན་གནོད་མེད་དུ་འགྲོགས་སུ་མི་རུང་

[307A]༄༅། །བའི་ཕྱིར་ཏེ། དེ་གཉིས་གང་ཟག་གཅིག་གི་རྒྱུད་ལ་ལྷན་ཅིག་ཏུ་ཡོད་པ་མི་སྲིད་པའི་ཕྱིར། དེ་ན་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་མཐོང་སྤངས་རྟོག་པའི་ས་བོན་སྤོངས་པའི་སྟོབས་ཀྱིས་
མཐོང་སྤངས་རྟོག་པ་སྤོང་བར་འགྱུར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤངས་རྟོག་པའི་ས་བོན་འགགས་པ་ལ་མངོན་དུ་ཕྱོགས་པ་དུས་མཉམ། ཐེག་ཆེན་གྱི་
མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤངས་རྟོག་པའི་ས་བོན་འགགས་པ་རྣམས་དུས་མཉམ་པའི་ཕྱིར། དཔེར་ན། སྣང་བ་སྐྱེ་བ་ལ་མངོན་དུ་ཕྱོགས་པ་དང། མུན་པ་འགགས་པ་ལ་མངོན་དུ་ཕྱོགས་པ་
དུས་མཉམ། སྣང་བ་སྐྱེས་པ་དང། དེའི་བསལ་བྱར་གྱུར་པའི་མུན་པ་འགགས་པ་དུས་མཉམ་པ་བཞིན། དེ་བཞིན་དུ་རྒྱུན་མཐའི་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། གནས་ངན་ལེན་གྱི་དྲི་མ་ཕྲ་མོ་
འགགས་པ་ལ་མངོན་དུ་ཕྱོགས་པ་དུས་མྙཾ་རྒྱུན་མཐའི་བར་ཆད་མེད་ལམ་སྐྱེས་པ་དང། གནས་ངན་ལེན་གྱི་དྲི་མ་ཕྲ་མོ་འགགས་པ་དུས་མྙཾ་ཞིང། རྒྱུན་མཐའི་གནས་སྐབས་ན་གནས་ངན་ལེན་གྱི་དྲི་མ་མེད་
ཀྱང་སྤངས་པ་ནི་མིན་ཏེ། རྐྱེན་མ་ཚང་བས་མེད་པ་ཙམ་ཡིན་གྱི། དེ་སྤངས་པའི་སོ་སོར་རྟག་འགོག་མ་ཐོབ་པའི་ཕྱིར། གཉེན་པོ་སྐྱེ་འགྱུར་གྱིས་སྤང་བྱ་འགག་འགྱུར་སྤོང་སྟེ། སྣང་བ་སྐྱེ་འགྱུར་གྱིས་མུན་པ་འགག་འགྱུར་

[307B] །སྣང་བསྐྱེ་བཞིན་པཱི་དུས་དང། མུན་པ་འགགས་བཞིན་པ་དུས་མཉམ་པའི་ཕྱིར། གཉེན་པོ་འགག་འགྱུར་གྱི་སྤང་བྱ་འགག་འགྱུར་དངོས་སུ་སྤོང་པ་མ་ཡིན་ཏེ། གཉེན་པོ་བར་ཆད་
མེད་ལམ་སྐྱེ་པའི་ཚེ། དེའི་ངོས་སྐལ་གྱི་སྤང་བྱ་ངེས་པར་འགག་དགོས་པའི་ཕྱིར་ཏེ། ཉི་མའི་དལ་ཤར་པའི་ཚེ་དེའི་བསལ་བྱར་གྱུར་པའི་མུན་པ་འགག་པ་བཞིན་ཡིན་པའི་ཕྱིར། མཐོང་ལམ་བར་ཆད་མེད་ལམ་གྱི་དུས་སུ་མཐོང་
སྤངས་རྟོག་པ་མེད་ཅིང། རྒྱུན་མཐའི་བར་ཆད་མེད་ལམ་གྱི་དུས་སུ་གནས་ངན་ལེན་གྱི་དྲི་མ་ཡོད་པར་འདོད་པ་ནི་ནང་འཀལ་ཏེ་རྒྱུན་མཐའི་བར་ཆད་མེད་ལམ་གྱི་དུས་ན། དེའི་ངོས་སྐལ་གྱི་སྤང་བྱ་མེད་པ་དང། ཡོད་
པའི་གཞི་མཐུན་ཁས་བླངས་པའི་ཉེས་པ་ཡོད་པའི་ཕྱིར། དེ་ཡང་རྒྱུན་མཐའི་བར་ཆད་མེད་ལམ་སྐྱེ་འགྱུར་གྱིས། དེའི་ངོས་སྐལ་གྱི་སྤང་བྱ་འགག་འགྱུར་སྤོང་བར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་
བའི་ཚེ། མཐོང་སྤངས་རྟོག་པ་མེད་པའི་ཕྱིར། འདོད་ན་རྒྱུན་མཐའི་བར་ཆད་མེད་ལམ་གྱི་དུས་ན་དེའི་ངོས་སྐལ་གྱི་སྤང་བྱ་མེད་པར་ཐལ། འདོད་པའི་ཕྱིར། ཁྱབ་སྟེ། རྒྱུན་མཐའི་བར་ཆད་མེད་ལམ་སྐྱེ་བཞིན་པའི་
དུས་ན་བར་ཆད་མེད་ལམ་དེ་ཉིད་མེད་པའི་ཕྱིར། འདོད་ན་ཁས་བླངས་ནང་འགལ་ཏེ། བར་ཆད་མེད་ལམ་ཀྱི་དུས་ན་དེའི་སྤང་བྱ་ཡོད་པར་ཐལ། བར་ཆད་མེད་ལམ་སྐྱོ་འགྱུར་གྱིས་དེའི་ངོས་སྐལ་གྱི་སྤང་བྱ་འགགས་

[308A]༄༅། །འགྱུར་སྤོང་བའི་ཕྱིར། རྟགས་ཁས་སོ། །ཁྱབ་སྟེ། བར་ཆད་མེད་ལམ་འགགས་བཞིན་པའི་དུས་ན་བར་ཆད་མེད་ལམ་ཡོད་པའི་ཕྱིར། བར་ཆད་མེད་ལམ་སྐྱེ་འགྱུར་གྱིས་དེའི་ངོས་སྐལ་གྱི་སྒྲིབ་པ་
འགགས་འགྱུར་སྤོང་བར་ཐལ། རྒྱུན་མཐའི་བར་ཆད་མེད་ལམ་སྐྱེ་བཞིན་པའི་གནས་ངན་ལེན་གྱི་དྲི་མ་འགག་བཞིན་པ་སྤོང་པའི་ཕྱིར་ཏེ། རྒྱུན་མཐའི་བར་ཆད་མེད་ལམ་གྱི་དུས་སུ་གནས་ངན་ལེན་གྱི་དྲི་མ་
འགག་བཞིན་པ་ཡིན་པའི་ཕྱིར། རྟགས་ཁས་བླངས་སོ། །གཞུང་འདི་རྣམས་ཀྱིས་མཐོང་སྤངས་རྟོག་པའི་ས་བོན་མཐོང་སྤངས་རྟོག་པའི་རྒྱུ་མ་ཡིན་པར་བསྟན་ཏེ། གཞུང་འདི་རྣམས་ཀྱི་མཐོང་སྤངས་རྟོག་པའི་
ས་བོན་གྱི་སྔར་མཐོང་སྤངས་རྟོག་པ་འགག་པར་བསྟན་པའི་ཕྱིར་ཏེ། འདི་རྣམས་ཀྱིས་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤངས་རྟོག་པའི་ས་བོན་འགག་པ་དུས་མྙཾ་པར་བསྟན་
ཞིང༑ ཐེག་ཆེན་མཐོང་ལམ་པའི་རྒྱུད་ལ་མཐོང་སྤངས་རྟོག་པ་མེད་པར་ཡང་བསྟན་པའི་ཕྱིར། བཞི་བ་ནི། མཐོང་ལམ་བར་ཆད་མེད་ལམ་ལ་བརྟེན་ནས་མཐོང་སྤངས་རྟོག་པའི་ས་བོན་སླར་སྐྱེ་མི་རུང་
གི་ཆོས་ཅན་དུ་བྱས་པའི་སོ་སོར་རྟགས་འགོག་ཐོབ་པ་ནི། མཐོང་ལམ་བར་ཆད་མེད་ལམ་ལ་བརྟེན་ནས་མཐོང་སྤངས་རྟོག་པའི་ས་བོན་སྤངས་པའི་དོན་ཡིན་ཏེ། ཀུན་བཏུས་ལས། མའོངྶ་པ་ན་གནས་

[308B] །ཞེས་གསུངས་པའི་ཕྱིར། ལྔ་པ་ནི། འདས་ལམ་གྱི་སྤངས་བྱའི་ས་བོན་སྤངས་པ་ནི་ཕན་ཡོན་ཁྱད་པར་ཅན་དང་ལྡན་ཏེ། ཟག་མེད་ཀྱི་དགའ་བདེ་ཁྱད་པར་ཅན་ཐོབ་པ་དང། ཐེག་པ་
གསུམ་གྱི་སྤངས་རྟོགས་གྱི་ཡོན་ཏན་གྱི་རིགས་རྣམས་ངང་གིས་འཕེལ་བར་འགྱུར་བའི་ཕན་ཡོན་རྣམས་ཐོབ་པར་འགྱུར་བའི་ཕྱིར་ཏེ། ཡམས་ནད་འདི་རྣམས་ཟད་ནས་ནི། །ཡུན་རིང་ལོན་ནས་དབུགས་ཕྱིན་ལྟར་།ཞེས་གསུངས་པ་
ལྟར་དོན་ལ་གནས་པའི་ཕྱིར། དྲུག་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། གནས་ངན་ལེན་གྱི་དྲི་མ་ལ་དངོས་སུ་གནོད་བྱེད་མ་ཡིན་པར་ཐལ། དེ་དང་དངོས་སུ་ཕྲད་པ་མི་སྲིད་པའི་ཕྱིར་ཞེ་ན་མ་ཁྱབ་སྟེ། དངོས་སུ་
གནོད་བྱ་གནོད་བྱེད་ལ་དངོས་སུ་ཕྲད་པས་མ་ཁྱབ་པའི་ཕྱིར་ཏེ་དངོས་སུ་ཕན་གདགས་བྱ་འདོགས་བྱེད་ཡིན་ན་དངོས་སུ་ཕྲད་པས་མ་ཁྱབ་པའི་ཕྱིར་ཏེ། ཉི་མའི་དལ་གྱིས་པད་ཚལ་དངོས་སུ་རྒྱས་པར་བྱེད་པའི་ཕྱིར། རྒྱུན་མཐའ་
ལ་གནས་པའི་སེཾས་དཔའི་རྒྱུད་ལ་སྒྲིབ་པ་ཡོད་པར་ཐལ། དེའི་ཐུགས་རྒྱུད་སྒྲིབ་པ་དང་བཅས་པའི་ཕྱིར་ཞེ་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་ཟག་པ་ཡོད་པར་ཐལ། དེའི་ཐུགས་རྒྱད་ཟག་
པ་དང་བཅས་པའི་ཕྱིར། ཁྱབ་པ་དངོས། རྟགས་གྲུབ་སྟེ། དེའི་རྒྱུད་ཀུན་འབྱུང་བདེན་པ་དང་བཅས་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྒྱུད་ལ་ཉོན་སྒྲིབ་ཡོད་པར་ཐལ། འདོད་པའི་ཕྱིར། འདོད་ན། དགྲ་བཅོམ་པ་ལས་དབང་གིས་འཁོར་བར་

[309A]༄༅། །སྐྱེ་བ་ལེན་པ་ཡོད་པར་ཐལ། འདོད་པའི་ཕྱིར། ཁོ་ན་རེ། རྒྱུན་མཐའ་ལ་གནས་པའི་བྱང་ཆུབ་སེམས་པས་སྒྲིབ་པ་སངས་པར་ཐལ། དེའི་ཐུགས་རྒྱུད་ལ་སྒྲིབ་པ་མེད་པའི་ཕྱིར། ཞེ་ན་མཐོང་ལམ་བར་
ཆད་མེད་ལམ་ལ་གནས་པའི་སེམས་པས་མཐོང་སྤང་སྤངས་པར་ཐལ་དེའི་ཐུགས་རྒྱུད་ལ་མཐོང་སྤང་རྟོག་པ་མེད་པའི་ཕྱིར། འཁོར་གསུམ། ལམ་ཕྱི་མ་ཕྱི་མ་ལ་གནས་པའི་གང་ཟག་རྣམས་ཀྱིས། ལམ་སྔ་མ་སྔ་མ་
ལ་གནས་པའི་གང་ཟག་གི་རྒྱུད་ཀྱི་སྒྲིབ་པ་སྤངས་པར་ཐལ། དེ་རྣམས་ཀྱི་རྒྱུད་ལ་སྔ་མ་ལ་གནས་པའི་སྒྲིབ་པ་རྣམས་མེད་པའི་ཕྱིར། ཁྱབ་སྟེ། ཉི་མའི་དལ་མངོན་པར་འཆར་བའི་ཚེ་མུན་པའི་གནས་མེད་ཅིང་གོ་སྐབས་
མེད་དོ། །ཞེས་གསུངས་པ་མི་འཐད་པར་ཐལ། ཐེག་ཆེན་མཐོང་ལམ་པའི་རྒྱུད་ལ་མཐོང་སྤང་རྟོག་པའི་ས་བོན་ཡོད་པའི་ཕྱིར་རྟགས་ཁས། ཁྱབ་སྟེ། དེ་རྣམས་དཔེ་དོན་དུ་སྦྱར་ནས་གསུངས་པའི་ཕྱིར་
གཉིས་པ་གཞུང་དོན་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པ་འགགས་པ་ལ་མངོན་དུ་ཕྱོགས་པ་དུས་མྙཾ་སྟེ། དེ་སྐྱས་པ་དང་མཐོང་སྤང་རྟོག་
པ་འགགས་པ་དུས་མྙཾ་པ་ཡིན་པའི་ཕྱིར། དཔེར་ན། རྐུན་པོ་ཕྱིར་ཕྱུང་བ་དང། སྒོ་འཕར་བཅད་པ་དུས་མྙཾ་པ་བཞིན་ནོ། །དེའི་འོག་ཏུ་ཞུགས་པ་ལ་སོགས་པ། ཞེས་སོགས་ཀྱི་སྐབས་སུ། སྤྱི་དོན་དང། །ཞུང་

[309B] དང་པོ་ལ། དགོངས་ལྡེམ་དགོངས་ཀྱི་མདོ་བཤད་པ། གྲངས་ངེས་ཀྱི་མདོའི་རྣམ་གཞག་བཤད་པ། རྩོད་པ་སྤངས་པ་དང་གསུམ། དང་པོ་ལ་བཤད་བྱའི་མདོ་འགོད་པ། དགོངས་པ་ཅན་གྱི་མདོ་བཤད་པ་
ལྡེམ་པོར་དགོངས་པའི་མདོ་བཤད་པ་དང་གསུམ། དང་པོ་ནི། དཀོན་མཆོག་རྩེགས་པའི་མདོ་ལས། རིགས་ཀྱི་བུ་དེ་ལ་ཇི་ལྟར་ན་བྱང་ཆུབ་སེམས་དཔའ་དགོངས་ཏེ་གསུངས་པ་རྟོགས་པར་བྱ་བ་ལ་མཁས་པ་ཡིན་
ཞེ་ན། རིགས་ཀྱི་བུ་འདི་ལ་བྱང་ཆུབ་སེམས་དཔའ་དེ་བཞིན་གཤེགས་པས་དགོངས་ཏེ་གསུངས་པའི་མདོ་ཟབ་མོ་གང་ངག་ཡིན་པ་དེ་དག་ལ་སྒྲ་ཇི་བཞིན་པ་ཁོ་ནར་མངོན་པར་ཞེན་པར་མི་བྱེད་པ་ཡིན་ཏེ་
དེ་ལ་དེ་བཞིན་གཤེགས་པས་དགོངས་ཏེ། གསུངས་པ་དེ་དག་ཀྱང་གང་ཞེ་ན་འདི་ལྟ་སྟེ། དེ་བཞིན་གཤེགས་པས་ཉན་ཐོས་རྣམས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ་།ཞེས་
གསུངས་པ་ནི་དེ་ལྟར་མི་བལྟའོ། །ཀུན་དགའ་བོ་ང་ནི་རོ་རྒྱབ་ནའོ། །ཞེས་གསུངས་པ་ཡང་དེ་ལྟར་མི་བལྟའོ། ང་ནི་རྒས་གོགས་ཏེ་གཏུགས་པ་ཡིན་གྱི་ངའི་བསྙེན་བཀུར་བ་འཚོལ་ཅིག་ཅེས་གསུངས་པ་ཡང་
དེ་ལྟར་མབི་ལྟའོ། །མོའུ་དགའ་གྱི་བུ་ཁྱོད་སོང་ལ་སྨན་པའི་རྒྱལ་པོ་འཚོ་བྱེད་ཀྱི་གན་ནས་སྨན་ལོངས་ཤིག་དང། བཟའ་བར་བྱའོ་ཞེས་གསུངས་པ་ཡང་དེ་ལྟར་མི་ལྟའོ། །དེ་བཞིན་གཤེགས་པ་ནི། གཞན་

[310A]༄༅། །མུ་སྟེགས་ཅན་ཀུན་ཏུ་སྤྱོད་པ་པ་དང། ཀུན་ཏུ་རྒྱུ་བ་དག་དང། ལྷན་ཅིག་ཏུ་ཚིག་གི་རྩོད་པ་བྱེད་དོ། །ཞེས་གསུངས་པ་ཡང་དེ་ལྟར་མབི་ལྟའོ། །དེ་པའི་ཞབས་ལ་སེང་ལྡེང་གི་ཚལ་ཟུག་གོ་ཞེས་
གསུངས་པ་ཡང། དེ་ལྟར་མི་བལྟའོ། །སྐྱེས་བུ་ད་མ་པ་མིན་པ་ལྷས་སྦྱིན་གྱི་ཡུན་རིང་པོ་ནས་དེ་པའི་གཤད་མ་དང། བཅུགས་ཅན་དང། ཕྱིར་རྒོལ་བ་དང། དགྲ་བོར་གྱུར་པ་ཡིན་ནོ། །ཞེས་གསུངས་པ་ཡང་
དེ་ལྟར་མི་བལྟའོ། །དེ་བཞིན་གཤེགས་པ་ནི། བསོད་སྙོམས་ཀྱི་ཕྱིར། བྲམ་ཟེའི་གྲོང་ལ་ཅན་དུ། ཇི་ལྟར་ལྷུང་བཟེད་སྐྲུས་པ་བཞུག་པ་བཞིན་དུ་ཕྱིར་བྱུང་ངོ། །ཞེས་གསུངས་པ་ཡང་དེ་ལྟར་མི་བལྟའོ། །བྲཾ་
ཟེའི་བུ་མོ་གྲེགས་མས་ཤིང་གི་གཞུང་བུ་ལྟོ་བར་བཅིངས་ཏེ། དེ་བཞིན་གཤེགས་པ་ལ་སྐུར་བ་བཏབ་བོ། །ཞེས་གསུངས་པ་ཡང་དེ་ལྟར་མི་བལྟའོ། །དེ་བཞིན་གཤེགས་པ་ཉོན་མོངས་མེད་ཀྱི་ལྗོངས་སུ་དབྱར་གནས་
བར་ཞལ་གྱིས་བཞེས་པ་ན་ཟླ་བ་གསུམ་དུ་རྟ་ཆག་གི་ནས་གསོལ་ཏོ། །ཞེས་གསུངས་པ་ཡང་དེ་ལྟར་མི་བལྟའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་བྱང་ཆུབ་སེཾས་
དཔའ་སེམས་དཔའ་ཆེན་པོ། །དགེ་བ་དྲི་མེད་རྣམ་དག་རིན་པོ་ཆེ་ཟླ་འོད་རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་པས་ཉན་ཐོས་རྣམས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་

[310B] །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། །ངས་ཉན་ཐོས་རྣམས། བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་གང་ཡིན་པ་དེ་ནི་
རིགས་ལ་བརྟགས་ཏེ་ལུང་བརྟན་ཏོ་ཞེས་སོགས་དང། གསོལ་བ། བཅོམ་ལྡན་འདས་ཀུན་དགའ་འོ། །ང་ནི་ རོ་  རྒྱབ་ནའོ། །ཞེས་གསུངས་པ་དེ་ཇི་ལྟར་བལྟ་བར་བགྱི་ལ། བཅོམ་ལྡན་འདས་ཀྱིས་བཀའ་སྩལ་པ་རིགས་
ཀྱི་བུ། ངས་ཕྱི་མའི་སྐྱེ་བོ། །དེ་བཞིན་གཤེགས་པ་སྐུ་རྡོ་རྗེ་ལྟར་བསྲ་བ་ཡང་སྐུ་རྒྱ་བསྙུང་ན། གཞན་དག་ལྟ་སྨོས་ཀྱང་ཅི་དགོས་སྙམ་དུ་སེམས་པ་ལ། ཐུགས་བརྩེ་པས་དེ་སྐད་གསུངས་པ་ཡིན་ན། དེ་ལ་མི་བླུན་
པོ་ཁ་ཅིག་དེ་པའི་སྐུ་རོ་རྒྱབ་སྙུང་ཞེའོ། །ཞེས་སྒྲ་ཇི་བཞིན་པ་ཁོ་ནར་འཛིན་པར་བྱེད་དེ། དེ་དག་ནི་རང་ཡང་ཉམས་པར་བྱས་ལ། གཞན་ཡང་ཉམས་པར་བྱེད་པ་ཡིན་ཏེ། དེ་བས་དེ་ལ་དགོངས་ནས་དེ་
སྐད་གསུངས་སོ། །གསོལ་པ། བཅོམ་ལྡན་འདས་ང་ནི་རྒས་གོགས་ཏེ་གཏུགས་པ་ཡིན་གྱིས་ངའི་བསྙེན་བཀུར་བ་འཚོལ་ཅིག་ཅེས་གསུངས་པ་དེ་ཇི་ལྟར་བལྟ་བར་བགྱི་ལ། བཅོམ་ལྡན་འདས་ཀྱིས་བཀའ་
སྩལ་པ། རིགས་ཀྱི་བུ་དེ་ཡང། ངས་ཕྱི་མའི་སྐྱེ་བོ་རྣམས་ལ་ཐུགས་བརྩེ་བས་ངའི་ཉན་ཐོས་རྒས་གོགས་ཏེ་གཏུགས་པ་གང་དག་གིས། ལུས་ལ་བསྙེན་བཀུར་བ་དགོས་པ་དག་འབྱུང་བར་འགྱུར་བ་དེ་༄༅། །དག་དེ་པས་རྗེས་སུ་མ་གནང་ངོ་ཞེས་འཕོངས་བར་མི་གྱུར་བར་བྱ་བའི་ཕྱིར། དེ་སྐད་གསུངས་ཏེ། དེ་བས་དེ་ལ་དགོངས་ནས་དེ་སྐད་གསུངས་པ་ཡིན་ན། དེ་ལ་མི་བླུན་པོ་ཁ་ཅིག་དེ་པའི་སྐུ་རོ་རྒྱབ་
སྙུང་ཞེའོ། །ཞེས་སྒྲ་ཇི་བཞིན་པ་ཁོ་ནར་འཛིན་པར་བྱེད་དེ་དེ་དག་ནི་རང་ཡང་ཉམས་པར་བྱས་ལ། གཞན་ཡང་ཉམས་པར་བྱེད་པ་ཡིན་ཏེ། དེ་བས་དེ་ལ་དགོངས་ནས་དེ་སྐད་གསུངས་སོ། །གསོལ་བ་
བཅོམ་ལྡན་འདས། མོའུ་འགའ་གྱི་བུ་ཁྱོད་སོང་ལ་སྨན་པའི་རྒྱལ་པོ་འཚོ་བྱེད་ཀྱི་གན་ནས་སྨན་ལོངས་ཤིག་དང་གཟའ་བར་བྱའོ་ཞེས་གསུངས་པ་དེ་ཇི་ལྟར་བ་ལྟ་བར་བགྱི་ལ། བཅོམ་ལྡན་འདས་ཀྱིས་བཀའ་
སྩལ་པ། རིགས་ཀྱི་བུ་དེ་ཡང་ངས་ཕྱི་མའི་སྐྱེ་བོ་རྣམས་ལ་ཐུགས་བརྩེ་བས་ངའི་ཉན་ཐོས་གང་དག་ལ་སྨན་དགོས་པ་དག་འབྱུང་བར་འགྱུར་བ་དེ་དག་དེ་པས་རྗེས་སུ་མ་གནང་ངོ་ཞེས་འཕོངས་པར་མི་གྱུར་པར་བྱ་
པའི་ཕྱིར། དེ་སྐད་གསུངས་ཏེ། དེ་བས་དེ་ལ་དགོངས་ནས་དེ་སྐད་ཅེས་གསུངས་པ་ཡིན་ན། དེ་ལ་མི་བླུན་པོ་ཁ་ཅིག་དེ་པའི་སྐུར་རྒྱབ་སྙུང་ཞེའོ། །ཞེས་སྒྲ་ཇི་བཞིན་པ་ཁོ་ནར་འཛིན་པར་བྱེད་དེ། དེ་དག་
ནི་རང་ཡང་ཉམས་པར་བྱས་ལ། གཞན་ཡང་ཉམས་པར་བྱེད་པ་ཡིན་ཏེ། དེ་བས་དེ་ལ་དགོངས་ནས་དེ་སྐད་གསུངས་སོ། །གསོལ་པ། བཅོམ་ལྡན་འདས་དེ་པ་ནི། །མུ་སྟེགས་ཅན་སྤྱོད་པ་པ་དང། ཀུན་

[311B]བྱེད་དོ། །ཞེས་གསུངས་པ་དེ་ཇི་ལྟར་ལྟ་བར་བགྱི་ལ། བཅོམ་ལྡན་འདས་ཀྱིས་བཀའ་སྩལ་པ་རིགས་ཀྱི་བུ་དེ་ཡང། ངས་ཕྱི་མའི་སྐྱེ་བོས་དེ་པ་ཉིད་ལ་
ཡང་དགྲ་བོ་དང་ཕྱིར་རྒོལ་བ་དག་ཡོད་ན། བདག་ཅག་ལ་ལྟ་སྨོས་ཀྱང་ཅི་དགོས་སྙམ་དུ་སེམས་ཅན་དག་ལ་ཐུགས་བརྩེ་བས་དེ་སྐད་གསུངས་པ་ཡིན་ན་དེ་ལ་མི་བླུན་པ་དེ་དག་དེ་པ་ལ་ཡང་དགྲ་བོ་དང། ཕྱིར་
རྒོལ་བ་དག་ཡོད་དོ་ཞེས་སྒྲ་ཇི་བཞིན་པར་ཁོ་ནར་འཛིན་པར་བྱེད་དེ། རིགས་ཀྱི་བུ་འཁོར་ལོས་སྒྱུར་བའི་རྒྱལ་པོ་དགེ་བའི་རྩ་བ་ཆུང་དུ་དང་ལྡན་པ་ལ་ཡང། དགྲ་བོ་དང་ཕྱིར་རྒོལ་བ་དག་མེད་ན་དེ་པ་བསོད་
ནམས་ཀྱི་ཆུ་བོ་ཆེན་པོ་དང་ལྡན་པ་ལ་ལྟ་སྨོས་ཀྱང་ཅི་དགོས་གསོལ་བ། བཅོམ་ལྡན་འདས་དེ་པའི་ཞབས་ལ་སེང་ལྡེང་གི་ཚལ་བ་ཟུག་གོ་ཞེས་གསུངས་པ་དེ་ཇི་ལྟར་བལྟ་བར་བགྱི་ལ། བཅོམ་ལྡན་འདས་
ཀྱིས་བཀའ་སྩལ་པ། རིགས་ཀྱི་བུ་དེ་པ་ལ་ནི་ལས་བདག་གིར་བྱ་བ་ཉིད་སྟོན་པར་མཛད་དེ། དེ་བཞིན་གཤེགས་པ་ཉིད་ལ་ཡང་སྔོན་བྱས་པའི་ལས་དག་ཡོང་ན་གཞན་དག་ལྟ་སྨོས་ཀྱང་ཅི་དགོས། ཞེས་རྒྱུ་དེ་
དང་རྐྱེན་དེ་དང་གཞི་ངེས་སྡིག་པའི་ལས་ལ་དགའ་བར་མི་གྱུར་པའི་དོན་གྱི་དབང་དེ་གཟིགས་ནས་དེ་པ་ལ། ལས་བདག་གིར་བྱ་བ་ཉིད་སྟོན་པར་མཛད་པ་ཡིན་ན། དེ་ལ་མི་བླུན་པོ་ཁ་ཅིག། དེ་བའི་སྐུ་རོ་

[312A]༄༅། །རྒྱབ་སྙུང་ཞེའོ། །ཞེས་སྒྲ་ཇི་བཞིན་པ་ཁོ་ནར་འཛིན་པར་བྱེད་དེ། དེ་དག་ནི་རང་ཡང་ཉམས་པར་བྱས་ལ། གཞན་ཡང་ཉམས་པར་བྱེད་པ་ཡིན་ཏེ། དེ་བས་དེ་ལ་དགོངས་ནས་དེ་སྐད་གསུངས་སོ།།
གསོལ་བ། བཅོམ་ལྡན་འདས་སྐྱེས་བུ་དམ་པ་མིན་པ་ལྷས་སྦྱིན་གྱིས་ཡུན་རིང་པོ་ནས། དེ་པའི་གཤེད་མ་དང། བཅུགས་ཅན་དང། ཕྱིར་རྒོལ་བ་དང་དགྲ་བོར་གྱུར་པ་ཡིན་ནོ་ཞེས་གསུངས་པ་དེ་ཇི་ལྟར་བལྟ་བར་བགྱི་
ལ༑ བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་གལ་ཏེ། སྐྱེས་བུ་དམ་པ་ལྟས་སྦྱིན་ནི་མེད་པར་གྱུར་ན་དེ་པ་ལ་སངས་རྒྱས་ཀྱི་ཕྱེ་བའི་བདག་ཉིད་ཀྱང་ཡོང་པར་མི་མངོན་ཏེ། རིགས་ཀྱི་བུ་གང་གི་ཕྱིར། སྐྱེས་བུ་
དམ་པ་ལྷས་སྦྱིན་གྱིས་དེ་པ་ལ་རྩོད་པ་དང། སྦུང་པ་དང་ཕྱིར་རྒོལ་བ་དག་བསྟེན་པ་དེ་ཕྱིར་དེ་པ་ལ་སངས་རྒྱས་ཀྱི་ཕྱེ་བའི་བདག་ཉིད་ཡོད་པར་མངོན་ནོ། །རིགས་ཀྱི་བུ་རྒྱལ་པོའི་ཚིག་གི་སྐྱེས་བུ་ལྷས་སྦྱིན་འདི་ལས་
དེ་པ་རྣམ་པར་གཞོམ་པར་བྱའོ་སྙམས་ནས་གྲོང་ཁྱེར་གྱི་དབུས་ནས་དེ་པ་ལ་གླང་པོ་ཆེ་ཆེན་པོ་ནོར་སྐྱོང་རྦད་པ་གྱུར་པ་གང་ཡིན་པ་དེ། དེ་པས་བརྟུལ་ཞིང་རྣམ་པར་བརྟུལ་ནས་དུལ་བར་མཛད་དོ་སྐྱེ་བོ་ཕལ་པོ་
ཆེས་དེ་མཐོང་ནས་ངོ་མཚར་དུ་འཛིན་ཞིང་རྨང་དུ་བྱུང་བར་མཛད་ནས་དཀོན་མཆོག་གསུམ་པོ་འདི་ལྟར་ཏེ། སངས་རྒྱས་དཀོན་མཆོག་དང། ཆོས་དཀོན་མཆོག་དང། དགེ་འདུན་དཀོན་མཆོག་ལ་སྐྱབས་

[312B] དེ་ཡང་སྐྱེས་བུ་དམ་པ་ལྷས་སྦྱིན་གྱི་སྐྱེས་བུའི་རྩལ་ཡིན་པར་བལྟའོ། །དེ་ལ་མི་བླུན་པོ་དེ་དག་ནི་ཀྱེ་མ་ལྷས་སྦྱིན་ནི་དེ་བཞིན་གཤེཌ་པའི་གཤད་མ་དང། བཅུགས་ཅན་དང་ཕྱིར་རྒོལ་བ་ཡིན་ནོ་ཞེས་སྒྲ་ཇི་བཞིན་པ་ཁོ་ནར་
འཛིན་པར་བྱེད་ཅེས་དང། དེ་དག་ནི་གཞི་དེས་ལུས་ཞིག་ནས་སེམས་ཅན་དམྱལ་བ་དང། དུད་འགྲོ་དང། ཡི་དྭགས་སུ་སྐྱེ་བར་འགྱུར་རོ་།དེ་ཅིའི་ཕྱིར་ཞེ་ན། འདི་ལྟར། སྐྱེས་བུ་དམ་པ་ལྷས་སྦྱིན་ནི་ཚོགས་
ཤིན་ཏུ་བསགས་པ། དགེ་བའི་རྩ་བ་ཤིན་ཏུ་བསགས་པ། རྒྱལ་བ་དུ་མ་ལ་ལྷག་པར་བྱ་བ་བྱས་པ། དགེ་བའི་རྩ་བ་སྐྱེས་པ་ཐེག་པ་ཆེན་པོ་ལ་ཡང་དག་པར་ཞུགས་པ། བྱང་ཆུབ་ཆེན་པོ་ལ་གཞོལ་བ། བྱང་ཆུབ་
ཆེན་པོ་ལ་འབབ་པ། བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་ཉེ་བ་ཡིན་པས་ན། དེ་ལ་སྡང་བའི་སེམས་སྐྱེས་པ་དེ་དག་ནི་ལུས་ཞིག་ནས་སེམས་ཅན་དམྱལ་བ་དང། དུད་འགྲོ་དང། ཡི་དྭགས་རྣམས་
སུ་སྐྱེ་བར་འགྱུར་རོ། །གསོལ་བ། བཅོམ་ལྡན་འདས་དེ་པ་བསོད་ནམས་ཀྱི་ཕྱིར་བྲམ་ཟེའི་གྲོང་པ་ལ་ཅན་དུ་ཇི་ལྟར་ལྷུང་ཟེད་བཀྲུས་པས་ཞུགས་པ་བཞིན་དུ་ཕྱིར་བྱུང་ངོ། །ཞེས་གསུངས་པ་དེ་ཇི་ལྟར་བལྟ་
བར་བགྱི་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དེ་ཡང་ཕྱི་མའི་སྐྱེ་བོ་རྣམས་ལ་བལྟས་ཏེ་དེ་ལྟ་བུ་བསྟན་ནོ་ཞེས་སོགས་དང། གཞན་ཡང་བདུད་སྡིག་ཅན་གྱི་བྲམ་ཟེ་

[313A]༄༅། །དང་ཁྱིམ་བདག་རྣམས་བྱིན་གྱིས་རླབས་ན། དེ་ལྟར་བསོད་སྙོམ་མི་གཏེར་རོ་ཞེས་ཟེར་བ་ཡང་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། བདུད་སྡིག་ཅན་གྱི་དེ་པའི་བསོད་སྙོམས་ཀྱི་བར་ཆད་བྱེད་པར་མི་
ནུས་པའི་ཕྱིར་ཏེ། ཞེས་སོགས་དང། གསོལ་བ། བཅོམ་ལྡན་འདས་བྲམ་ཟེའི་བུའོ་དྲེགས་མས་ཤིང་གི་གཞོང་བུ་ལྟོ་བར་བཅིངས་ཏེ། དེ་པ་ལ་སྐུར་བ་བཏག་པོ་ཞེས་གསུངས་པ་དེ་ཇི་ལྟར་བལྟ་བར་བགྱི་ལགས་
བཅོམ་ལྡན་འདས་ཀྱིས་བཀའ་སྩལ་པ་རིགས་ཀྱི་བུ་དེ་པ་ལ་ནི་ལས་ཀྱི་སྒྲིབ་པའི་ཉེས་པ་མེད་དེ། དེ་པས་བྲམ་ཟེའི་བུ་མོ་དྲེགས་མ་འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་དུ་འཕང་བར་ཡང་སྤྱོད་མདོ་
ཀྱི་དེ་པས་ཐབས་ལ་མཁས་པས་ལས་ཀྱི་བྱ་བ་བསྟན་ཏེ། ངའི་བསྟན་པ་འདི་ལ་རབ་ཏུ་བྱུང་བ་ལ་སྐུར་བ་བཏབ་པ་དག་བྱུང་བར་འགྱུར་བ་དེ་དག་ཡང་དག་པ་མིན་པའི་སྐུར་བས་འགྱུར་བས་དེ་དག་འགྱོད་
པ་རྩམ་དུ་གྱུར་པའི་ཆེ་དེ་དག་སྐུར་པ་བཏབ་པ་ན་འདི་སྐད་དུ་དེ་པ་དཀར་པོའི་ཆོས་ཐམས་ཅད་དང་ལྡན་པ་དེས་ཀྱང་དེ་དག་གིས་མངོན་སུམ་དུ་སྐུར་བ་ན་ཉེས་པར་གྱུར་ན་བདག་ཅག་གི་གལ་ཏེ་དེ་ཅིའི་ཕྱིར་མི་
མཉེས་ཞེས་ཟེར་ཞིང་དེ་དག་གི་ཚེ་སྐྱུར་བ་དེ་ཟིལ་གྱི་གནང་ནས་ཚངས་པར་སྤྱོད་པ་ཡོངས་སུ་དག་པ་ཡོངས་སུ་བྱ་བ་སྤྱོད་པར་འགྱུར་བ་དང། ཉམས་པར་མི་གྱུར་བར་བྱ་བའི་ཕྱིར་རོ། །ཞེས་དང། གསོལ་བ་

[313B]གནས་པ་ན་ཟླ་བ་གསུམ་དུ་རྟ་ཆག་ཀྱི་ནས་དག་གསོལ་ཏོ། །ཞེས་བསུངས་པ་དེ་ཇི་ལྟར་བལྟ་བར་བགྱི་ལགས། བཅོམ་ལྡན་འདས་ཀྱིས་བཀའ་
སྩལ་པ། རིགས་ཀྱི་བུ་ངས་བྲམ་ཟེ་དང་ཁྱིམ་བདག་དེ་དག་དེ་པ་སྤྱན་དྲངས་བར་མི་སེམས་པར་ཤེས་ཏེ། ཤེས་བཞིན་དུ་དེ་བཞིན་གཤེགས་པས་དེར་དབྱར་གནས་སོ། །དེ་ཅིའི་ཕྱིར་ཞེ་ན། དེ་པ་དགེ་སློང་གི་
དགེ་འདུན་དང་བཅས་པས་ཟླ་བ་གསུམ་གྱི་བར་དུ་གང་དག་གི་ཆག་གསོལ་བའི་རྩ་ལྔ་བརྒྱ་པོ་དེ་དག་ཐམས་ཅད་ནི་བྱང་ཆུབ་སེམས་དཔའི་ཐེག་པ་བ་སྔོན་གྱི་རྒྱལ་བ་ལ་བསྙེན་བཀུར་བྱས་པ་ཤ་སྟག་ཡིན་
ཏེ༑ དེ་དག་སྡིག་པའི་གྲོགས་པོའི་དབང་དུས་སོང་བའི་སྡིག་པའི་ལས་བྱས་པས་ལས་དེས་དེ་དག་དུད་འགྲོའི་སྐྱེ་གནས་སུ་སྐྱེས་ཏེ་རྟ་ལྔ་བརྒྱ་པོ་དེ་དག་གི་ནང་ན་རྟ་ཅང་ཤེས་པ་གང་ཡིན་པ་འདི་ནི་བྱང་ཆུབ་
སེམས་དཔའ་ཉི་མའི་སྙིང་པོ་ཞེས་བྱ་བ་སྨོན་ལམ་གྱི་དབང་གིས་བསམས་བཞིན་དུ་དེར་སྐྱེས་པ་ཡིན་ལ། རྟ་ལྔ་བརྒྱ་པོ་དེ་དག་ཀྱང་བྱང་ཆུབ་སེམས་དཔའ་ཉི་མའི་སྙིང་པོ་དེ་ཉིད་ཀྱིས་བྱང་ཆུབ་ཡང་དག་
པར་འཛིན་དུ་བཅུག་པ་ཡིན་པས་དེ་དེ་དག་ཡོངས་སུ་སྨིན་པར་བྱ་པའི་ཕྱིར། དེར་སྐྱེས་ཏེ་རྟ་ཅང་ཤེས་པ་དེ་ཉིད་ཀྱི་མཐུས་རྟ་ལྔ་བརྒྱ་པོ་དེ་དག་ཐམས་ཅད་ཀྱི་སྔོན་གྱི་ཚེ་རབས་རྗེས་སུ་དྲན་པར་གྱུར་ཞིང་དེ་

[314A]༄༅། །དག་གི་བྱང་ཆུབ་ཀྱི་སེམས་དེ་ཡང་མངོན་དུ་གྱུར་པའི་ཕྱིར་ཏེ། རིགས་ཀྱི་བུ་དེ་པ་རྟ་བས་ན་དེ་པ་རྟ་ལྔ་བརྒྱ་པོ་དེ་དག་ལ་ཐུགས་བརྩེ་བའི་ཕྱིར་དབྱར་དེར་གནས་སོ། །ཞེས་སོགས་རྒྱས་པར་དཀོན་
མཆོག་རྩེགས་པའི་མདོ་ལས་གསུངས་ཏེ་དེར་བལྟ་བར་བྱའོ། །གཉིས་པ་ལ། མཚན་ཉིད་དང་དབྱེ་བ་གཉིས། དང་པོ་ནི། དགོངས་གཞི་གཙོ་བོར་གྱུར་པའི་མདོ་དེ་དགོངས་པ་ཅན་གྱི་མདོའི་མཚན་ཉིད་
གཉིས་པ་ལ། མཉམ་པ་ཉིད་ལ་དགོངས་པ། དོན་གཞན་ལ་དགོངས་པ་དུས་གཞན་ལ་དགོངས་པ། གང་ཟག་གི་བསམ་པ་ལ་དགོངས་པ་བཞི་སྟེ། རྒྱན་ལས། མཉམ་པ་ཉིད་དང་དོན་གཞན་དང་
དེ་བཞིན་དུ་ནི་དུས་གཞན་དང། །གང་ཟག་གི་ནི་བསམ་པ་ལ་།དགོངས་པ་རྣམ་པ་བཞིར་ཤེས་བྱ། །ཞེས་གསུངས་པའི་ཕྱིར། དང་པོ་ནི། སངས་རྒྱས་ལ་བརྙས་པའི་གཉེན་པོར་མཉམ་ཉིད་གསུམ་
ལ་དགོངས་ནས་ང་ཉིད་དེའི་ཚེ་དེའི་དུས་ན་སངས་རྒྱས་རྣམ་གཟིགས་སུ་གྱུར་ཏོ། །ཞེས་པའི་མདོ་ལྟ་བུའོ། །མཉམ་ཉིད་གསུམ་ནི་སངས་རྒྱས་ཐམས་ཅད་ཚོགས་གཉིས་རྫོགས་པར་མྙཾ་
པ༑ ཆོས་སྐུ་བརྙེས་པར་མཉམ་པ། འཕྲིན་ལས་ལྷུན་གྲུབ་ཏུ་སྤྱོད་པར་མཉམ་པ་ཡིན་ཏེ། མཛོད་ལས། སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས། །མཉམ་

[314B] །རིགས་དང་སྐུ་པོ་ངས་ཚོད་ཀྱིས་མིན། །ཞེས་གསུངས། སངས་རྒྱས་ལ་བརྙས་པའི་ཚུལ་ནི། གདུལ་བྱ་ཐུན་མོངས་པའི་ངོ་བོར་དགེ་སློང་ལྷས་སྦྱིན་གྱི་བསླབ་ཚིགས་དྲུག་ལ་སོགས་པ་
བཅས་པའི་སྒོ་ནས་བཅོམ་ལྡན་འདས་ཀྱི་འཁོར་ལོ་རྣམས་ཕྲལ་བར་མཛད་པ་དང། དགེ་སློང་ལེགས་པའི་དཀར་མས་བཅོམ་ལྡན་འདས་ལ་སྒོ་དུ་མ་ནས་སྐྱོན་བརྗོད་པ་ལྟ་བུ་ཡིན། འདི་ནམས་དེས་དོན་མིན་ཏེ་
དགེ་སློང་ལྷས་སྦྱིན་ནི་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ཀྱི་ཆེ་བ་བརྗོད་པའི་ཕྱིར་དུ་སྤྲུལ་པ་རྩམ་ཡིན་པའི་ཕྱིར། གཉིས་པ་ནི། མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་
ལྟ་བུའོ། །གསུམ་པ་ནི། ལེ་ལོ་ཅན་གྱི་གཉེན་པོར་བདེ་བ་ཅན་དུ་སྐྱེ་བར་སྨོན་ལམ་གཏབ་མ་ཐག་དེར་སྐྱེ་བར་སྟོན་པའི་མདོ་ལྟ་བུའོ། །བཞི་པ་ནི། སྦྱིན་པ་ཙམ་གྱིས་ཆོག་པར་འཛིན་པའི་གཉེན་པོར་སྦྱིན་པ་ལ་
སྨད་ནས་ཚུལ་ཁྲིམས་ཀྱི་སྔགས་པ་བརྗོད་པའི་མདོ་ལྟ་བུའོ་།གསུམ་པ་ལ། མཚན་ཉིད་དང་དབྱེ་བ་གཉིས། དང་པོ་ནི། དགོས་པ་གཙོ་བོར་གྱུར་པའི་མདོ་དེའོ། །གཉིས་པ་ལ། ཞུགས་པ་ལ་
ལྡེམས་པོར་དགོངས་པ། མཚན་ཉིད་ལ་ལྡེམས་པོར་དགོངས་པ། གཉེན་པོ་ལ་ལྡེམས་པོར་དགོངས་པ། སྒྱུར་བ་ལ་ལྡེམས་པོར་དགོངས་པ་དང་བཞི་ཡོད་དེ། རྒྱན་ལས། ཞུགས་པ་ལྡེམས་པོར་དགོངས་

[315A]༄༅། །པ་དང། མཚན་ཉིད་ལྡེམ་པོར་དགོངས་པ་གཞན། །གཉེན་པོ་ལྡེམ་པོར་དགོངས་པ་དང། །སྒྱུར་པ་ལྡེམ་པོར་དགོངས་པ་སྟེ་ཞེས་གསུངས་པའི་ཕྱིར། དེ་རྣམས་ཀྱི་མཚན་གཞི་
ནི་གོ་རིམས་བཞིན། ཉོན་མོངས་དང་ནི་ངོ་བོ་ཉིད། །དེ་བཞིན་ཉེས་པ་འདུལ་བ་དང། །བརྗོད་པ་ཟབ་པ་ཉིད་ལ་ནི། །ལྡེམ་པོར་དགོངས་པ་འདི་རྣམས་བཞི། །ཞེས་གསུངས་པའི་ཕྱིར། གཉེན་པོ་
ལྡེམ་དགོངས་རྒྱས་པར་འཆད་པ་ལ། རྒྱན་ལས། སངས་རྒྱས་ཆོས་ལ་བརྙས་པ་དང། །ལེ་ལོ་ཅུང་ཟད་མཆོག་འཛིན་དང། །ང་རྒྱལ་འདོད་ཆགས་སྤྱོད་པ་དང། །འགྱོད་དང་མ་ངེས་ལྡོག་པ་ནི། །སེམས་
ཅན་རྣམས་ཀྱི་སྒྲིབ་རྣམས་ཏེ། །དེ་ཡི་གཉེན་པོར་ཐེག་མཆོག་གསུངས། །ཞེས་གསུངས། ཞུགས་པ་ལ་ལྡེམ་པོར་དགོངས་པ་ནི། །ཉན་ཐོས་སྡེ་གཉིས་བསྟན་པ་ལ་ཞུགས་པའི་ཕྱིར་དུ་ཕྱི་དོན་བདེན་
གྲུབ་ཡོད་པར་སྟོན་པའི་མདོ་ལྟ་བུ་དང། རང་གཞན་གྱི་སྡེ་པ་ཁ་ཅིག་བསྟན་པ་ལ་ཞུགས་པའི་དོན་དུ་གང་ཟག་གི་བདག་ཡོད་པར་སྟོན་པའི་མདོ་ལྟ་བུ། མཚན་ཉིད་ལ་ལྡེམ་པོར་དགོངས་པ་ནི་
མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་ལྟ་བུ། གཉེན་པོ་ལྡེམ་དགོངས་ལ་དུ་མ་ཡོད་པའི་ནང་ནས་སངས་རྒྱས་ལ་བརྙས་པའི་གཉེན་པོར་གདམས་པའི་མདོ་

[315B] སངས་རྒྱས་ཀྱི་རྟོགས་པའི་ཆོས་ལ་བརྙས་པའི་གཉེན་པོར། སངས་རྒྱས་གང་གའི་ཀླུང་གི་བྱེ་མ་སྙེད་དང་མཉམ་པར་བསྙེན་བཀུར་ན། བཟོད་ཐེག་ཆེན་
གྱི་རྟོགས་པ་སྐྱེ་རུང་ཞེས་སྟོན་པའི་མདོ་ལྟ་བུ། སངས་རྒྱས་ཀྱི་ལུང་གི་ཆོས་ལ་བརྙས་པའི་གཉེན་པོར། སྙིང་པོ་མེད་ལ་སྙིང་པོར་ཤེས། །ཕྱིན་ཅི་ལོག་ལ་རྣམ་པར་གནས། །ཉོན་མོངས་པས་ནི་རབ་ཉོན་མོངས་
བྱང་ཆུབ་དམ་པ་ཐོབ་པར་འགྱུར། ཞེས་དང། ཕ་དང་མ་ནི་བསད་བྱ་ཞིང། །རྒྱལ་པོ་གཙང་སྤྲ་ཅན་གཉིས་དང། །ཡུལ་འཁོར་འཁོར་དང་བཅས་བཅོམ་ན། །མི་དེ་དག་བ་ཉིད་དུ་འགྱུར། །ཞེས་སོཌ་
ཀྱི་མདོ་ལྟ་བུ་སྟེ། འདི་གཉིས་སྒྱུར་བ་ལ་ལྡེམ་དགོངས་ཀྱི་མདོའི་མཚན་གཞིར་ཡང་བཟུང་ངོ། །ལེ་ལོའི་གཉེན་པོ་ལ་གདམས་པ་ནི་དུས་གཞན་ལ་དགོངས་པའི་མདོ་ལྟ་བུ། ཅུང་ཟད་མཆོག་འཛིན་
གྱི་གཉེན་པོ་ལ་གདམས་པའི་མདོ་ནི་གང་ཟག་གི་བསམ་པ་ལ་དགོངས་ནས་བསྟན་པའི་མདོ་ལྟ་བུའོ། །ང་རྒྱལ་ལ་སྤྱོད་པའི་གཉེན་པོར་སངས་རྒྱས་ལ་ལའི་ཕུན་ཚོགས་ཀྱི་བ་སྔགས་པ་བརྗོད་པའི་
སྒྲ་ཇི་བཞིན་པ་མ་ཡིན་པའི་མདོ་ལྟ་བུ། འདོད་ཆགས་ལ་སྤྱོད་པའི་གཉེན་པོར་སངས་རྒྱས་ལ་ལའི་ཞིང་གིས་སྔགས་པ་བརྗོད་པའི་སྒྲ་ཇི་བཞིན་པ་མ་ཡིན་པའི་མདོ་ལྟ་བུ། འགྱོད་པའི་གཉེན་པོར་གང་དག་༄༅། །སངས་རྒྱས་བྱང་སེམས་ལ་གནོད་པ་བྱེད་པ་དེ་དག་མཐོ་རིས་སུ་འགྲོ་ཞེས་སྟོན་པའི་མདོ་ལྟ་བུའོ། །མི་ཤེས་པ་ལྡོག་པའི་སྒྲིབ་པའི་གཉེན་པོར་ཉན་ཐོས་རྣམས་ལུང་བསྟན་པའི་མདོ་ལྟ་བུ་
སྙིང་པོ་མེད་ལ་སྙིང་པོ་ཤེས། །ཞེས་སོགས་ཀྱི་དོན་ནི། རྣམ་གཡེང་གི་སྙིང་པོ་མེད་པའི་ཏིང་ངེ་འཛིན་གྱི་བ་སླབ་པ་གཙང་བདེ་རྟག་བདག་སོགས་སུ་འཛིན་པ་ལ་ཕྱིན་ཅི་ལོག་པའི་ཤེས་རབ་ཀྱི་བསླབ་
པ༑ ཉོན་མོངས་པའི་མིང་གིས་བསྟན་པའི་ཚུལ་ཁྲིམས་ཀྱི་བསླབ་པ་གསུམ་ཉམས་སུ་བླངས་པས་བྱང་ཆུབ་དམ་པ་ཐོབ་པར་བསྟན་ཕ་དང་མ་ནི་བསད་བྱ་ཞིང། ཞེས་སོགས་ཀྱི་དོན་ནི། ཟག་པ་དང་
བཅས་པའི་ལས། །ཡིད་ཀྱི་རྣམ་པར་ཤེས་པ། ཆོག་འཛིན་གཉིས་ཟག་བཅས་ཀྱི་སྐྱེ་མཆེད་དྲུག་མ་ལུས་པར་སྤངས་པས་དམ་པ་མྱ་ངན་ལས་འདས་པ་ཐོབ་པར་བསྟན་ནོ། །དགོངས་པ་ཅན་
གྱི་མདོ་དང། ལྡེམ་དགོངས་ཀྱི་མདོ་གཉིས་སྤྱིར་ཡིན་ཁྱབ་མཉམ་ཡིན་ཞིང། གང་ཟག་དེ་ལ་ལྟོས་ཏེ་དགོངས་པ་ཅན་གྱི་མདོ་དང་གང་ཟག་དེ་ལ་ལྟོས་ཏེ་ལྡེམ་དགོངས་ཀྱི་མདོ་གཉིས་འགལ་ཏེ། གང་
ཟག་དེ་ལ་ལྟོས་ཏེ་དགོངས་པ་ཅན་གྱི་མདོ་ཡིན་ན་དེ་ལ་ལྟོས་ཏེ་སྒྲ་བཞིན་པའི་མདོ་ཡིན་པས་ཁྱབ། གང་ཟག་དེ་ལ་ལྟོས་ཏེ་ལྡེམ་དགོངས་ཀྱི་མདོ་ཡིན་ན་སྒྲ་ཇི་བཞིན་པ་མ་ཡིན་པའི་ཁྱབ་པའི་ཕྱིར་

[316B]བྱ་བའི་གདུལ་བྱ་ལ་ལྟོས་ཏེ། དགོངས་པ་ཅན་གྱི་མདོ་ཁོ་ན་ཡིན། ལྡེམ་དགོངས་ཀྱི་མདོ་ནི་མིན་ཏེ། རང་རང་གི་ཆེད་དུ་བྱ་བའི་གདུལ་བྱ་ལ་ལྟོས་ཏེ་སྒྲ་
ཇི་བཞིན་པའི་མདོ་ཡིན་པའི་ཕྱིར་ཏེ། ཕྱི་དོན་བདེན་གྲུབ་ཏུ་སྟོན་པའི་མདོ་དེ་ཉན་ཐོས་སྡེ་གཉིས་ལ་ལྟོས་ཏེ་སྒྲ་ཇི་བཞིན་པའི་མདོ་ཡིན་པ་བཞིན་ནོ། །གཉིས་པ་ལ། སེམས་ཙན་པའི་ལུགས་དང་
དབུ་མ་པའི་ལུགས་གཉིས། དང་པོ་ནི། བཅོམ་ལྡན་འདས་ཀྱི་མདོ་གང་ཞིག། རང་གི་བསྟན་དོན་སྒྲ་ཇི་བཞིན་པ་མིན་པར་དམིགས་པ། དྲང་དོན་གྱི་མདོའི་མཚན་ཉིད། དེ་གང་ཞིག་དེ་ལྟར་རུང་བའི་
མདོ་ངེས་དོན་གྱི་མདོའི་མཚན་ཉིད། ཆོས་རྣམས་བདེན་གྲུབ་ཏུ་སྟོན་པའི་མདོ་དང། བདེན་གྲུབ་མེད་པར་སྟོན་པའི་མདོ་ནི་དྲང་དོན་གྱི་མདོའི་མཚན་གཞི། ངོ་བོ་ཉིད་མེད་གསུམ་ལ་བདེན་པར་
ཡོད་མེད་ཀྱི་ཁྱད་པར་ཕྱེ་ནས་ཚིག་གིས་ཟིན་པར་སྟོན་པའི་མདོ་དེ་ངེས་དོན་གྱི་མདོའི་མཚན་གཞི་ཡིན་ཏེ། དེ་ལྟར་དུ། དེ་ཡང་བཅོམ་ལྡན་འདས་ཀྱི་ཡུལ་ཝ་ར་ཎ་སིར། ཞེས་སོགས་ཀྱིས་བསྟན་
པར་ཆོས་འཁོར་གྱི་སྐབས་སུ་བཤད་ཟིན་པའི་ཕྱིར། གཉིས་པ་ནི་བཅོམ་ལྡན་འདས་ཀྱི་མདོ་གང་ཞིག། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པས་རབ་ཏུ་ཕྱེ་ཞིང། སྙིང་པོ་

[317A]༄༅། །དང་བཅས་པའི་སྦུན་ལྐོགས་ཀྱི་དཔེས་བསྟན་པ། དྲང་དོན་གྱི་མདོའི་མཚན་ཉིད། དེ་གང་ཞིག། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པས་རབ་ཏུ་ཕྱེ་ཞིང། སྦྲང་རྩིའི་
དཔེས་བསྟན་པ་དེས་དོན་གྱི་མདོའི་མཚན་ཉིད། དེ་སྐད་དུ་ཡང་བློ་གྲོས་མི་ཟད་པ་བསྟན་པའི་མདོ་ལས།  ངེས་པའི་དོན་གྱི་མདོ་སྡེ་ནི་གང་དྲང་བའི་དོན་གྱི་མདོ་སྡེ་ནི་གང་ཞེ་ན།  མདོ་དེ་གང་དག་ཀུན་རྫོབ་སྒྲུབ་པ་བསྟན་པ་དེ་དག་ནི་དྲང་བའི་དོན་
ཞེས་བྱའོ། །མདོ་སྡེ་གང་དག་དོན་དམ་སྒྲུབ་པ་བསྟན་པ་དེ་དག་ནི་ངེས་པའི་དོན་ཞེས་བྱའོ། མདོ་སྡེ་གང་དག་ཚིག་དང་ཡི་གེ་སྣ་ཚོགས་སྟོན་པ་དེ་དག་ནི་དྲང་བའི་དོན་ཞེས་བྱའོ་
མདོ་སྡེ་གང་དག་ཟབ་མོ་བལྟ་བར་དཀའ་བ་དང་རྟོགས་པར་དཀའ་བ་བསྟན་པ་དེ་དག་ནི། ངེས་པའི་དོན་ཞེས་བྱའོ། །མདོ་སྡེ་གང་དག་སེམས་ཅན་དང་སྲོག་དང། གསོ་བ་དང། སྐྱེས་བུ་དང་
བདག་དང། ཤེད་ལས་སྐྱེས་དང། ཤེད་བུ་དང། བྱེད་པ་པོ་དང་ཚོར་བ་པོ་སྐད་སྣ་ཚོགས་ཀྱི་བཤད་པར་བྱ་བ། བདག་པོ་མེད་པ་ལ་བདག་པོ་ལྟ་བུར་སྟོན་པ་དེ་དག་ནི་དྲང་བའི་དོན་ཞེས་
བྱའོ། །མདོ་སྡེ་གང་དག་དངོས་པོ་སྟོང་པ་ཉིད་དང། མཚན་མ་མེད་པ་དང་སྨོན་པ་མེད་པ་དང། མངོན་པར་འདུ་བྱེད་པ་མེད་པ་དང། སྐྱེ་བ་མེད་པ་དང། སེམས་ཅན་མེད་པ་དང། སྲོག་མེད་

[317B] གང་ཟག་མེ་པ་དང། བདག་པོ་མེད་པ། རྣམ་པར་ཐར་བའི་སྒོ་སྟོན་པ། དེ་དག་ནི་ངེས་པའི་དོན་ཞེས་བྱ་སྟེ་འདི་ནི་ངེས་པའི་དོན་གྱི་མདོ་སྡེ་དེ་ལ་རྟོན་གྱི། དྲང་བའི་དོན་གྱི་མདོ་སྡེ་དེ་ལ་མི་རྟོན་
པ་ཞེས་བྱའོ། །ཞེས་དང། ཡེ་ཤེས་སྣང་བ་རྒྱན་གྱི་མདོ་ལས་ངེས་པའི་དོན་གང་ཡིན་པ་དེ་ནི་དོན་དམ་པའོ། །ཞེས་དང། ཏིང་ངེ་འཛིན་རྒྱལ་པོའི་མདོ་ལས། སྟོན་པ་བདེ་བར་གཤེགས་པས་
བསྟན་པ་ལྟར། །ངེས་དོན་མདོ་སྡེ་དག་གི་བྱེ་བྲག་ཤེས། །གང་ལ་སེམས་ཅན་གང་དག་སྐྱེས་བུ་བསྟན། །ཆོས་དེ་ཐམས་ཅད་དྲང་བའི་དོན་དུ་ཤེས། །ཞེས་དང། འཇུག་པར་
དེ་ལྟར་ལུང་གི་ལོ་རྒྱུས་ཤེས་བྱས་ཏེ། །མདོ་གང་དེ་ཉིད་མ་ཡིན་བཤད་དོན་ཅན། །དྲང་དོན་གསུངས་པའང་རྟོགས་ནས་དྲང་བྱ་ཞིང། །སྟོང་ཉིད་དོན་ཅན་ངེས་དོན་ཤེས་པར་
གྱིས༑ ༑ཞེས་དང། དབུ་མ་སྣང་བ་ལས། དེས་པའི་དོན་ཡང་གང་ལ་བྱ་ཞེ་ན། །ཚིག་དང་བཅས་པ་དང་དོན་དམ་པའི་དབང་དུ་མཛད་ནས་བཤད་པ་གང་ཡིན་པ་སྟེ་དེ་ནི་
དེ་ལས་ལོགས་ཤིག་ཏུ་གཞན་གྱི་གང་དུ་ཡང་བགྲད་པར་མི་ནུས་པའི་ཕྱིར། ཞེས་དང། རྒྱུད་བླར། ཕྲ་མོ་ཟབ་མོའི་ཚུལ་བསྟན་ནི། །སྦྲང་རྩི་རོ་ཅིག་པ་བཞིན་ཏེ། །རྣམ་པ་སྣ་ཚོགས་

[318A]༄༅། །ཚུལ་བསྟན་ནི། །སྣ་ཚོགས་སྦུབས་ནང་བཞིན་ཤེས་བྱ་།ཞེས་གསུངས་པའི་ཕྱིར། ཀུན་རྫོབ་ཀྱི་བདེན་པ་རྣམས་ནི་དྲང་དོན་ཡིན་ཏེ། གནས་ལུགས་ཀྱི་དོན་དེ་ལས་
གཞན་དུ་དྲངས་པའི་སྒོ་ནས་བཙལ་དགོས་པའི་ཕྱིར། དོན་དམ་པའི་བདེན་པ་ནི་ངེས་དོན་ཡིན་ཏེ་དེ་ཉིད་གནས་ལུགས་མཐར་ཐུག་ཡིན་ཞིང། དེ་ལས་གཞན་དུ་དྲངས་མི་དགོས་པའི་ཕྱིར་
གསུམ་པ་རྩོད་སྤང་ནི། བཀའ་ཐམས་ཅད་དགོངས་ལྡེམ་དགོངས་གྱི་མདོ་གཉིས་སུ་འདུས་པར་ཐལ། ཐེག་བསྡུས་ལས། དགོངས་པ་བཞི་དང་ལྡེམ་པོར་དགོངས་པ་རྣམ་པ་བཞིས་སངས་རྒྱས་ཀྱི་
གསུངས་ཐམས་ཅད་ཁོངས་སུ་ཆུད་པར་བྱའོ། །ཞེས་དང། གཉེན་པོ་ལ་ལྡེམ་པོར་དགོངས་པ་ནི། གང་དུ་སྤྱོད་པ་བརྒྱད་ཁྲི་བཞི་སྟོང་གི་གཉེན་པོར་སྟོན། ཞེས་གསུངས་པའི་ཕྱིར་
ཞེ་ན། མ་ཁྱབ་སྟེ་དགོངས་ལྡེམ་དགོངས་གཉིས་ལ་བརྟེན་ནས་རྒྱལ་བའི་གསུང་རབས་ཐམས་ཅད་ཀྱི་དོན་ཐམས་ཅད་རྟོགས་པར་ནུས་ཤིང། བྱམས་པའི་ཏིང་ངེ་འཛིན་ལྟ་བུ་ཞེ་སྡང་གི་གཉེན་
པོ་ཡོངས་སུ་རྫོགས་པར་སྟོན་པའི་མདོ་གཉེན་པོ་ལ་ལྡེམ་དགོངས་སུ་བསྟན་པ་ཙམ་ཡིན་པའི་ཕྱིར། བྱམས་པའི་ཏིང་ངེ་འཛིན་ཞེ་སྡང་གི་གཉེན་པོ་ཡོངས་རྫོགས་མིན་ཏེ། བྱམས་

[318B]འགལ་བ་མ་ཡིན་པའི་ཕྱིར། རྟགས་ཁྱབ་གྲུབ་སྟེ། ཟླ་བའི་ཚིག་གསལ་ལས། སངས་རྒྱས་རྣམས་ཀྱི་མདོ་སྡེ་སོགས་ལས་བདེན་པ་གཉིས་
བསྟན་བསྟན་པ་རྣམ་པ་དགུ། འཇིག་རྟེན་རྣམས་ཀྱི་དཔྱོད་ངོར་རྒྱ་ཆེ་གང་ཞིག་འདིར་ནི་ཡང་དག་བསྒྲགས་གྱུར་པ། །དེར་ནི་འདོད་ཆགས་བསལ་ཕྱིར་གསུངས་པས་ཞེ་སྡང་ཟད་པར་
བྱེད་མི་གྱུར། །ཞེ་སྡང་བསལ་བར་བྱ་ཕྱིར་གསུངས་པས་ཀྱང་ནི་འདོད་ཆགས་ཟད་པར་བྱེད་འགྱུར་མིན། །གང་ཕྱིར་ང་རྒྱལ་སོགས་ཟད་བྱ་ཕྱིར་གསུངས་པ་དེས་ཀྱང་དྲི་མ་གཞན་མི་འཇོཾས་
འདོམ་ཕྱིར་དེ་ནི་ཆེས་ཁྱབ་མིན་གསུངས་དེ་དག་དེ་དག་དོན་ཆེན་མིན། །གཏི་མུག་ཟད་ཕྱིར་གསུངས་པ་གང་ཡིན་དེས་ནི་ཉོན་མོངས་མ་ལུས་འཇོམས། །ཉོན་མོངས་མཐའ་དག་
གཏི་མུག་ལ་ནི་ཡང་དག་བརྟེན་པར་རྒྱལ་བ་རྣམས་ཀྱིས་གསུངས་ཞེས་དང། རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཤིན་ཏུ་ཉེས་པ་ཚར་བཅོད་མིན། །ཞེས་
གསུངས་པའི་ཕྱིར། ཁ་ཅིག་འདུས་བྱམས་མི་རྟག་པར་སྟོན་པའི་མདོ་ཆོས་ཅན། སྒྲ་ཇི་བཞིན་པ་མ་ཡིན་པར་ཐལ། དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར། ཞེ་ན། མ་ཁྱབ་

[319A]༄༅། །པར་ཐལ། གནས་ལུགས་ཀྱི་དོན་འདུས་བྱས་མི་རྟག་པ་ལས་ལོགས་སུ་བཙལ་དགོས་པའི་དོན་གྱི་དྲང་དོན་གྱི་དྲང་དོན་དུ་བསྟན་པའི་ཕྱིར། དེས་ན་ཀུན་རྫོབ་བདེན་པ་དངོས་ཀྱི་
བསྟན་བྱའི་གཙོ་བོར་བྱེད་པའི་མདོ་རྣམས་དྲང་དོན་གྱི་མདོ་ཡིན་ཏེ། ཀུན་རྫོབ་བདེན་པ་ཐམས་ཅད་དྲང་དོན་ཡིན་པའི་ཕྱིར། དཔེར་ན། ཤེར་ཕྱིན་བརྗོད་བྱར་བྱེད་པའི་མདོ་ལ་
ཤེར་ཕྱིན་གྱི་མདོ་ཞེས་བརྗོད་པ་བཞིན་ནོ། །ཁོ་ན་རེ། གཟུགས་མེད་པར་སྟོན་པའི་ཤེ་རབ་སྙིང་པོའི་མདོ་ཆོས་ཅན། དེས་དོན་གྱི་མདོ་ཡིན་པར་ཐལ། སྟོང་ཉིད་དངོས་ཀྱི་བསྟན་བྱའི་
གཙོ་བོར་སྟོན་པའི་མདོ་ཡིན་པའི་ཕྱིར། འདོད་ན། མ་ཡིན་པར་ཐལ། དྲང་དོན་གྱི་མདོ་ཡིན་པའི་ཕྱིར་ཏེ། སྒྲ་ཇི་བཞིན་པ་མ་ཡིན་པའི་མདོ་ཡིན་པའི་ཕྱིར། ཞེ་ན་རྟགས་མ་གྲུབ་སྟེ། གཟུཊ་
མེད་སྒྲ་མེད་དྲི་མེད་ཞེས་སོགས་ཀྱི་གཟུགས་དོན་དམ་པར་རང་བཞིན་གྱིས་མེད་པར་བསྟན་པའི་ཕྱིར་ཏེ། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ། །ཞེས་
པ་ཐོག་མའི་གསལ་བྱེད་ཡིན་པའི་ཕྱིར་ཏེ། དེ་བཞིན་དུ་ཚོར་བ་དང། འདུ་ཤེས་དང། འདུ་བྱེད་དང་རྣམ་པར་ཤེས་པ་རྣམས་ཀྱང་སྟོང་པའོ། །ཞེས་སྦྱར་བའི་ཕྱིར། གཞན་ཡང་

[319B]མདོ་འདིས་གཟུགས་སྒྲ་མེད་པར་མ་བསྟན་ཏེ། འདིའི་ཆེད་དུ་བྱ་བའི་གདུལ་བྱ་ལ་གཟུགས་སོགས་མེད་པར་བསྟན་དུ་མི་རུང་བའི་ཕྱིར་
ཁྱབ་སྟེ། བཅོམ་ལྡན་འདས་དང་རྗེ་བཙུན་སྤྱན་རས་གཟིགས་དབང་ཕྱུག་ལ། གདུལ་བྱ་དེའི་ངོ་བོར་གཟུགས་སོགས་མེད་པར་གསུངས་འདོད་མེད་པའི་ཕྱིར། དེའི་ཆེད་དུ་བྱ་བའི་གདུལ་
བྱ་དེ་ཐེག་ཆེན་གྱི་རིགས་ཅན་དབང་པོ་ཤིན་ཏུ་རྣོན་པོ་ཡིན་པའི་ཕྱིར། གཉིས་པ་གཞུང་དོན་ནི། ས་བཅུ་པ་ལ་གནས་པའི་བྱང་སེམས་ནི་གཞན་དོན་གོ་རིམས་སུ་བྱེད་པའི་སྒྲུབ་པ་དང་ལྡན་
ཏེ༑ དེ་ནི་དགོངས་ལྡེམ་དགོངས་སོགས་དྲང་ངེས་ཀྱི་ཆོས་རྫོགས་པར་བསྟན་པས་གདུལ་བྱ་རྣམས་སྐལ་པ་དང་འཚམ་པའི་ལམ་ལ་འགོད་པར་མཛད་པའི་སྒྲུབ་པ་དང་ལྡན་པའི་ཕྱིར།    ༈   
ལྟར་ཉན་ཐོས་ཐེག་པ་ལ། ཞེས་སོགས་ཀྱི་སྐབས་སུ། ཉན་རང་གི་ཆོས་ཀྱི་བདག་མེད་རྟོགས་པར་སྒྲུབ་པ། དེ་ཉིད་གཞུང་ལ་སྦྱར་བ། དེ་ལ་རྩོད་པ་སྤངས་པ་དང་གསུམ། དང་པོ་ནི་
ཉན་རང་གིས་ཆོས་ཀྱི་བདག་མེད་རྟོགས་ཏེ། དེ་ལྟར་དུ་ལུང་དང་རིགས་པས་སྒྲུབ་པའི་ཕྱིར། ལུང་གི་གྲུབ་སྟེ་ཡུམ་བར་མའི་མདོ་ལས། འཛམ་བུའི་གླིང་འདིར། དགེ་སློང་ཤ་རིའི་བུ་དང་

[320A]༄༅། །མོའུ་འགལ་གྱི་བུ་ཤ་སྟག་གིས་འདི་ལྟ་སྟེ། དཔེར་ན་འདམ་བུའི་ཚལ་ལམ། ཞེས་སོགས་དང། རབ་འབྱོར་གྱིས་སྨྲས་པ་ཚེ་དང་ལྡན་པ་ཤཱ་རིའི་བུ་ཇི་ལྟར་བཅོམ་ལྡན་འདས་ཀྱི་ཆོས་ཐཾས་
ཅད་རྨི་ལམ་ལྟ་བུར་གསུངས་པ་དེ་ལྟར་ན། དེས་ལས་གསོག་པའི་འགྲིབ་པར་འགྱུར་བ་མེད་དོ། །དེ་ཅིའི་ཕྱིར་ཞེ་ན། ཆོས་གང་ཡང་གསོག་པའི་འགྲིབ་པ་མི་དམིགས་པའི་ཕྱིར་རོ། །འོན་ཏེ་
སད་ནས་རྣམ་པར་རྟོག་ན་ནི་དེས་ལས་གསོག་པའ ་འགྲིབ་པར་ཡང་འགྱུར་རོ། །ཞེས་དང། ལུང་ཕྲན་ཚེགས་ཀྱི་ཀ་ཏ་ཡ་ན་ལ་གདམ་པའི་མདོ་ལས། ཀ་ཏ་ཡ་ན་གང་གི་ཕྱིར་འཇིག་རྟེན་
འདི་ནི་ཕལ་ཆེར་ཡོད་པ་དང་མེད་པ་ཉིད་དུ་མངོན་པར་ཞེན་ཏེ་དེའི་དབང་གིས་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་
བསྔལ་བ་དང། ཡིད་མི་བདེ་བ་དང། འཁྲུག་པ་དག་ལས་ཡོངས་སུ་མི་གྲོལ་ལོ། །ཞེས་སོགས་དང། ཉན་ཐོས་ལ་གདམ་པའི་མདོ་ལས་།གཟུགས་ནི་དབུ་བ་སྔོས་པ་འདྲ། །
ཚོར་བ་ཆུ་ཡི་ཆུ་སྦུར་འདྲ། །འདུ་ཤེས་མིག་སྒྱུ་ལྟ་བུ་སྟེ་།འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟར། །ཉི་མའི་གཉེན་གྱིས་བཀའ་སྩལ་ཏོ། །ཞེས་སོག་དང་

[320B] འོང་སྲུངས་གང་དག་ཡོད་ཅེས་བྱ་བ་ནི་མཐའ་གཅིག་གོ་མེད་ཅེས་བྱ་བ་ནི་མཐའ་གཉིས་སོ་།དེ་གཉིས་སྤངས་པ་ནི་དབུ་མའི་ལམ་མོ། །ཞེས་དང་
ཉེ་བར་འཁོར་གྱིས་ཞུས་པའི་མདོ་ལས། །སྣ་ཚོགས་ཡིད་དགའ་མེ་ཏོག་ཁ་ཕྱེ་ཞིང། །གསེར་གྱི་ཁང་བ་རྩེགས་འབར་བ་ཡིད་འོང་བ། །འདི་ན་དེ་ལ་བྱེད་པོ་འགའ་མེད་དེ། །དེ་དག་རྟོག་པའི་དབང་གིས་
བཞག་པ་ཡིན། །ཞེས་སོགས་དང། རྩ་ཤེ་ལས། བཅོམ་ལྡན་དངོས་དང་དངོས་མེད་པ། །མཁྱེན་པས་ཀ་ཏ་ཡ་ན་ཡི། །གདམ་དག་ལས་ནི་ཡོད་པ་དང། །མེད་པ་གཉིས་ཀ་དགག་པར་མཛད་
ཅེས་སོགས་དང། རྒྱུད་བླར། རང་བྱུང་རྣམས་ཀྱི་དོན་དམ་སྟེ་།དད་པ་ཉིད་ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མེད། །ཅེས་
དང༑ ཉི་སྣང་ལས། དེ་ལ་རྟོགས་པ་དང་རྣམ་པར་རྟོག་པ་ནི་དངོས་པོ་དང་དེའི་མཚན་མ་ལ་མངོན་པར་ཞེ་ན་པ་སྟེ། དེ་མེད་པའི་ཕྱིར་ཆགས་པ་མེད་པ་ཉིད་དུ་རིག་པར་བྱའོ། །ཡོད་
པར་མ་གྱུར་པ་ནི་ཆོས་ཐམས་ཅད་ཀྱི་དེ་བཞིན་ཉིད་དོ། །དེས་ན་འདིས་ནི་ཆོས་ཀྱི་དབྱིངས་ཉིད་འཕགས་པའི་ཆོས་ཐམས་ཅད་ཀྱི་རྒྱུ་ཡིན་པའི་ཕྱིར། རང་བཞིན་དུ་གནས་པའི་རིགྶ་༄༅། །སྒྲུབ་པའི་རྟེན་ཡིན་ནོ་ཞེས་སྟོན་པར་བྱེད་དོ། །ཞེས་སོགས་གསུངས་པའི་ཕྱིར། གཉིས་པ་རིགས་པས་ཀྱང་གྲུབ་སྟེ། བདེན་སྟོང་རྟོགས་པའི་ཐེག་དམན་གྱི་ལམ་མཐའ་དག་
ལས་བདེ་སྟོང་རྟོགས་པའི་བྱང་སེམས་ཚོགས་ལམ་པའི་ཤེས་རབ་བསོད་ནམས་ལྷག་པའི་སྒོ་ནས་ཁྱད་ཞུགས་པར་སྒྲུབ་པ་ལ་རྒྱུ་མཚན་དང་དགོས་པ་ཡོད་པའི་ཕྱིར་ཏེ། བདེན་སྟོང་རྟོགས་
པའི་ཐེག་དམན་གྱི་ལམ་མེད་ན་དེ་ལས་བདེན་སྟོང་རྟོགས་པའི་བྱང་སེམས་ཀྱི་ཚོགས་ལམ་བསོད་ནམས་ལྷག་པར་སྒྲུབ་པ་མི་རིགས་པའི་ཕྱིར་ཏེ། དེ་མེད་ན་དེ་ལྟར་སྒྲུབ་པ་ལ་རྒྱུ་མཚན་དང་དགོས་
པ་མེད་པའི་ཕྱིར། གཞན་ཡང། བདེན་སྟོང་རྟོགས་པའི་ཐེག་དམན་ཡོད་དེ། བདེན་སྟོང་རྟོགས་པའི་ཐེག་ཆེན་ཚོགས་ལམ་པའི་རྟོགས་པ་སྔོན་དུ་སོང་བའི་ཐེག་དམན་ཡོད་པའི་ཕྱིར་ཏེ། བྱང་
སེམས་ཚོགས་ལམ་པར་གྱུར་པའི་དབང་རྟུལ་ཐེག་དམན་གྱི་ལམ་དུ་འཇུག་པ་སྲིད་པའི་ཕྱིར་ཏེ། ཕྱུགས་ཀྱི་ཤིང་ལྟ་ལྟ་བུའི་བྱང་སེམས་ཚོགས་ལམ་པ་ཡོད་པའི་ཕྱིར། གཞན་ཡང། རང་རྒྱུད་ཀྱི་དྲི་
བཅས་ཀྱི་སེམས་བདེན་སྟོང་སྒོམ་བྱའི་གཙོ་བོར་བྱེད་པའི་རང་རྒྱལ་གྱི་སྒྲུབ་པ་ཡོད་དེ། རང་རྒྱུད་ཀྱི་རང་བཞིན་གནས་རིགས་སྒོམ་བྱའི་གཙོ་བོར་བྱེད་པའི་རང་རྒྱལ་གྱི་སྒྲུབ་པ་ཡོད་པའི་ཕྱིར་ཏེ། དེ་ལྟར་བྱས་

[321B]ཕྱིར་ཏེ། ཉི་སྣང་ལས། ཇི་ལྟར་དམིགས་པ་ནི་འཕགས་པའི་ཆོས་རྣམས་ཀྱི་རྒྱུར་འགྱུར་བ་དེ་ལྟར་རིགས་ཡིན་པར་བརྗོད་པ་དེ་ན་འདིར་ཡང་ཐལ་
བ་ཅི་སྟེ་བརྗོད་པར་བྱེད། ཅེས་གསུངས་པའི་ཕྱིར། གཉིས་པ་ལ་རྩོད་ལན་གཉིས། དང་པོ་ནི། རིགས་གསུམ་དང་རིགས་ཅན་གསུམ་གྱི་དབྱེ་བ་མི་འཐད་པར་ཐལ། སེམས་ཅན་ཐམས་ཅད་ཐེག་
པ་ཆེན་པོའི་ལམ་གྱི་གནས་སྐབས་ཀྱི་རིགས་ལ་གནས་པའི་ཕྱིར་ཏེ་དྲི་བཅས་སེམས་ཀྱི་ཆོས་དབྱིངས་ཐེག་པ་ཆེན་པོའི་ལམ་གྱི་གནས་སྐབས་ཀྱི་རིགས་ཡིན་པ་གང་ཞིག་དེ་སེམས་ཅན་ཐམས་ཅད་
ལ་སྤྱིར་གནས་པའི་ཕྱིར། དང་པོ་གྲུབ་སྟེ། སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང། ཞེས་སོགས་གསུངས་པའི་ཕྱིར། བྱང་ཆུབ་སེམས་དཔའ་ཁོ་ན་ཐེག་ཆེན་གྱི་ལམ་གྱི་གནས་སྐབས་
ཀྱི་རིགས་ལ་གནས་པའང་མ་ཡིན་པར་ཐལ། རིགས་ཅན་གསུམ་ལམ་གྱི་གནས་སྐབས་ཀྱི་རིགས་ལ་གནས་པའི་ཕྱིར་ཏེ། དྲི་བཅས་སེམས་ཀྱི་ཆོས་དབྱིངས་དེ་ལ་རིགས་གསུམ་གྱི་ཐ་སྙད་འདོགས་
པ་མི་འཐད་པར་ཐལ། དེ་ལ་ངོ་བོ་མི་འདྲ་བའི་དབྱེ་བ་མི་འཐད་པའི་ཕྱིར། ཞེས་པའི་རྩོད་པ་གཉིས་གསུངས། གཉིས་པ་ལ་དོན་ཐོབ་ཀྱི་ལན་དང། དངོས་བསྟན་གྱི་ལན་གཉིས། དང་པོ་ནི་

[322A]༄༅། །གཞུང་འདི་ཉིད་ལས། དྲི་བཅས་ཀྱི་སེམས་ཀྱི་ཆོས་དབྱིངས་རིགས་སུ་བཞག་པ་ལ་རིགས་གསུམ་དང་རིགས་ཅན་གསུམ་གྱི་དབྱེ་བ་མི་འཐད་པའི་སྐྱོན་མེད་པར་ཐལ། དྲི་བཅས་
སེམས་ཀྱི་ཆོས་དབྱིངས་ཐེག་ཆེན་གྱི་ལམ་གྱི་གནས་སྐབས་ཀྱི་རིགས་མ་ཡིན་པའི་ཕྱིར་ཏེ། དྲི་བཅས་སེམས་ཀྱི་ཆོས་དབྱིངས་ལ་སྒྲུབ་པ་གསུམ་གྱིས་དམིགས་ཏེ། སྒོམས་པ་ལས་འཕགས་རྒྱུད་
མངོན་པར་རྟོགས་པ་སྐྱེད་པའི་ནུས་པ་མཐུ་ཅན་དུ་གྱུར་པ་ན་དྲི་བཅས་སེམས་ཀྱི་ཆོས་ཉིད་ལ་སྒྲུབ་པའི་རྟེན་ལམ་གྱི་གནས་སྐབས་ཀྱི་རིགས་གསུམ་གྱི་དངོས་མིང་གི་ཐ་སྙད་འདོགས་པའི་
ཕྱིར༑ དེ་ལྟར་དུ། །སྒྲུབ་པ་ཡིས་ནི་རྟེན་གྱུར་པ། །ཞེས་སོགས་དང། ཉི་སྣང་ལས་གསུངས་པའི་ཕྱིར། གཉིས་པ་ནི།    ༈    །བརྟེན་པའི་ཆོས་ཀྱི་བྱེ་བྲག་གི་ཞེས་སོགས་ཀྱི་སྐབས་སུ། དོན་
ནི༑ འདི་ལྟར། དྲི་བཅས་སེམས་ཀྱི་ཆོས་དབྱིངས་ལ། ངོ་བོ་མི་འདྲ་བའི་དབྱེ་བ་མེད་ཀྱང། དེ་ལ་རིགས་གསུམ་གྱི་ཐ་སྙད་འདོགས་པའི་རྒྱུ་མཚན་ཡོད་དེ། དེས་སྒྲུབ་པ་གསུམ་གྱི་རྟེན་བྱེད་པའི་
ཚེ་དེ་ལ་སྒྲུབ་པའི་རྟེན་དུ་གྱུར་པའི་རིགས་གསུམ་གྱི་ཐ་སྙད་དངོས་སུ་འཇུག་པའི་ཕྱིར། དཔེར་ན་རྫའི་བུམ་པ་གཅིག་ཉིད་ལ་ངོ་བོ་མི་འདྲ་བའི་དབྱེ་བ་མེད་ཀྱང། ཞོ་སྒྲང་རྩི་ལི་ཁ་ར་སོགས་

[322B] དེ་ལ་ཞོའི་བུམ་པ། སྦྲང་རྩིའི་བུམ་པ། ལི་ཁ་རའི་བུམ་པ་ཞེས་པའི་ཐ་སྙད་དངོས་སུ་འཇུག་པར་འཇིག་རྟེན་ན་གྲགས་པ་བཞིན་དང། ནམ་མཁའ་ལ་ངོ་བོ་མི་འདྲ་བའི་དབྱེ་བ་མེད་ཀྱང་
ལྷ་དང། ཉི་མ་དང། བྱ་རྣམས་ཀྱིས་བགྲོད་པའི་ཆ་ནས་དེ་རྣམས་ཀྱི་ལམ་གསུམ་གྱི་ཐ་སྙད་དངོས་སུ་འདོགས་པ་བཞིན། གསུམ་པ་ནི། ཆོས་ཀྱི་བདག་མེད་རྟོགས་པའི་ཐེག་དམན་མེད་པར་ཐལ་
མངོན་པར་རྟོགས་པའི་རྒྱན་འདིར་ལྟ་བ་ལ་བལྟོས་པའི་དབང་པོའི་རིམས་པས་ཐེག་པ་གསུམ་རྣམ་པར་གཞག་པའི་ཕྱིར། ཞེ་ན་མ་ཁྱབ་སྟེ། བདེན་སྟོང་རྟོགས་པའི་ཐེག་པ་དེ་ལ་ཡང་དབང་པོའི་རིམས་པ་
ལ་བལྟོས་པའི། ཆུང་དུ་འབྲིང་ཆེན་པོའི་དབྱེ་བ་འཐད་པའི་ཕྱིར་ཏེ། །དེ་ལ་ཡང་དེ་ཁོ་ན་ཉིད་ཀྱི་རྟིང་མྱུར་དུ་དཔོག་པ་དང། འབྲིང་དུ་དཔོག་པ་དང། འབད་པ་ཆེན་པོས་དུས་ཡུན་རིང་མོ་ཞིག་ནས་
དཔོག་དགོས་པ་གསུམ་གྱི་རྒྱུ་མཚན་གྱིས། ཐེག་པ་ཆུང་དུ་འབྲིང་ཆེན་པོའི་རྣམ་གཞག་འཐད་པའི་ཕྱིར། ཁ་ཅིག་བདེ་སྟོང་རྟོགས་པའི་ལམ་མེད་དེ། མངོན་པར་རྟོགས་པའི་རྒྱན་གྱི་དགོངས་པ་
སེམས་ཙམ་དུ་གནས་པའི་ཕྱིར་ཏེ། འདི་ལས་ཕྱི་དོན་མེད་པར་བཤད་པའི་ཕྱིར། ཞེ་ན། མ་ཁྱབ་སྟེ། དེས་སེམས་ཙམ་གྱི་ལྟ་བ་ལས་མཆོག་ཏུ་གྱུར་བའི་ལྟ་བ་ཡོད་པར་བསྟན་པའི་ཕྱིར་ཏེ། ཤེས་

[323A]༄༅། །པ་ལ་བདེན་ཞེན་སྤོང་ནུས་ཀྱི་ལྟ་བ་ཡོད་པར་བསྟན་པའི་ཕྱིར་ཏེ། ཤེས་པ་ལ་བདེན་ཞེན་སྤོང་མི་ནུས་པ་དེ་དམན་ལམ་གྱི་ཁྱད་ཆོས་སུ་བསྟན་པའི་ཕྱིར། ཁ་ཅིག་ན་རེ། ཆོས་ཀྱི་བདག་མེད་རྟོཌ་
པའི་ཐེག་དམན་མེད་དེ། བཟུང་དོན་རྟོག་པ་སྤོང་ཕྱིར་དང། །ཞེས་སོགས་དང། དེ་ནི་མཚན་མར་དམིགས་སྒོ་ནས། །ཞེས་སོགས་གསུངས་པའི་ཕྱིར། ཞེ་ན་མ་ཁྱབ་སྟེ། ཆོས་ཀྱི་བདག་མེད་མ་རྟོགས་
པའི་ཐེག་དམན་འཕགས་པ་ཡོད་པར་བསྟན་པ་ཙམ་ཡིན་གྱི། དེས་ཐེག་དམན་འཕགས་པ་ལ་ཆོས་ཀྱི་བདག་མེད་མ་རྟོགས་པའི་ཁྱབ་པ་བསྟན་པ་མ་ཡིན་པའི་ཕྱིར། གཞན་ཡང། ཐེག་དམན་འཕཊ་
པ་ལ་ཆོས་ཀྱི་བདག་མེད་རྟོགས་པ་དང་མ་རྟོགས་པའི་ཚུལ་གཉིས་ཡོད་དེ། འདི་ལ་དབང་པོ་སྣོན་པོ་དང་རྟུལ་པོ་གཉིས་ཡོད་པའི་ཕྱིར། སྔ་མའི་ལམ་བགྲོད་ཚུལ་ནི། ཤེར་ཕྱིན་སུམ་བརྒྱ་པ་ལས་
འཕགས་པའི་གང་ཟག་ཐམས་ཅད་ནི་འདུས་མ་བྱས་ཀྱི་རབ་ཏུ་ཕྱེ་བའི་སླད་དུའོ། །ཞེས་སོགས་ཀྱིས་བསྟན་པར་འགྲེལ་ཆེན་གཉིས་ལས་གསུངས་ཤིང། ཕྱི་མའི་ལམ་བགྲོད་ཚུལ་ནི། བཟུང་དོན་རྟོག་
པ་སྤོང་ཕྱིར་དང། ཞེས་སོགས་ཀྱིས་བསྟན་པའི་ཕྱིར། གཞན་ཡང། མངོན་པར་རྟོགས་པའི་རྒྱན་རྩ་འགྲེལ་འདིར་ཆོས་ཀྱི་བདག་མེད་མ་རྟོགས་པའི་ཐེག་དམན་གྱི་ལམ་རྒྱས་པར་བསྟན་པ་ལ་རྒྱུ་

[323B] བདེན་སྟོང་མ་རྟོགས་པའི་ཐེག་དམན་གྱི་རིགས་ཅན་ཆེས་ཤིན་ཏུ་མང་བའི་ཕྱིར། ཁོ་ན་རེ། ཐེག་དམན་ལ་ཆོས་ཀྱི་བདག་མེད་མ་རྟོགས་པས་ཁྱབ་སྟེ། རྒྱན་ལས། ཆེ་འོས་སེམས་སྐྱེད་སྤངས་
པའི་སྐྱེ་བོ་དག། གཞན་དོན་སེམས་དང་དེ་ཡི་ཐབས་རྙེད་དང་།དགོངས་ཆེན་དོན་དང་དེ་ཉིད་མཆོག་མཐོང་བའི། །བདེ་བ་དེ་སྤངས་ཞི་བར་འགྲོ་བར་འགྱུར། །ཞེས་གསུངས་པའི་ཕྱིར། ཞེ་ན་མཁྱབ་སྟེ་
དེ་ནི་སེམས་ཙམ་པའི་རང་གཞུང་ཡིན་པའི་ཕྱིར། གཞན་ཡང། ཀུན་བརྟགས་བདེན་པར་མེད་ཅིང་གཞན་དབང་བདེན་པར་ཡོད་པའི་ཁྱད་པར་འཐད་པར་ཐལ། དེ་ལྟར་དུ་རྒྱན་ལས་གསུངས་པའི་ཕྱིར་
ཁྱབ་པ་ཁས། ཁ་ཅིག། ཆོས་ཀྱི་བདག་མེད་རྟོགས་པའི་ཐེག་དམན་མེད་དེ། རང་བྱུང་ཉིད་ཀྱི་དོན་དམ་དེ། ཞེས་སོགས་ཀྱི་འགྲེལ་བར་མདོར་བསྡུ་ན། གང་ཟག་བཞི་པོ་འདི་ནི་དེ་བཞིན་གཤེགས་
པའི་སྙིང་པོ་བལྟ་བ་ལ་མིག་དང་མི་ལྡན་པར་རྣམ་པར་བཞག་གོ་།བཞི་གང་ཞེ་ན། འདི་ལྟ་སྟེ། སོ་སོ་སྐྱེ་བོ་དང། ཉན་ཐོས་དང། རང་སངས་རྒྱས་དང། ཐེག་པ་ལ་གསར་དུ་ཞུགས་པའི་བྱང་ཆུབ་
སེམས་དཔའ་སྟེ། ཞེས་སོགས་གསུངས་པའི་ཕྱིར། ཞེ་ན། མ་ཁྱབ་སྟེ། དེ་ནི་འཇིག་ལྟ་ལྷག་པར་འཕེལ་བའི་སོ་སྐྱེ་དང། ཕུང་སོགས་བདེན་གྲུབ་ཏུ་ཞེན་པའི་ཉན་ཐོས་དང། སྟོང་ཉིད་བསྟན་

[324A]༄༅། །པའི་སྣོང་དུ་མི་རུང་བའི་བྱང་སེམས་གསར་བུ་འགའ་ཞིག་ལ་དགོངས་པའི་ཕྱིར་ཏེ། རྒྱུད་བླའི་འགྲེལ་པར། དེ་སྐད་དུ་བཅོམ་ལྡན་འདས་དེ་པའི་སྙིང་པོ་འདི་འཇིག་ཚོགས་ལ་ལྟ་བར་ལྟུང་
བ་རྣམས་དང། ཕྱིན་ཅི་ལོག་ལ་མངོན་པར་དགའ་བ་རྣམས་དང་སྟོང་ཉིད་ལ་སེམས་རྣམ་པར་གཡེངས་པ་རྣམས་ཀྱི་སྤྱོད་ཡུལ་མ་ལགས་སོ། །ཞེས་གསུངས་པ་ཡིན་ནོ། །དེ་ལ་འཇིག་
ཚོགས་ལ་ལྟ་བར་ལྟུང་བ་ནི་བྱིས་པ་སོ་སོ་སྐྱོ་བོ་རྣམས་ལ་བརྗོད་དེ། འདི་ལྟར་དེ་དག་ནི་བརྟན་དུ་ཕུང་པོ་ལ་སོགས་པའི་ཆོས་ཟག་པ་དང་བཅས་པའི་ཆོས་རྣམས་ལ་བདག་དང་བདག་གི་བ་ཉིད་དུ་ཁས་
བླངས་པའི་ཞེས་སོགས་དང། དེ་ལ་ཕྱིན་ཅི་ལོག་ལ་མངོན་པར་དགའ་བ་ནི། ཉན་ཐོས་དང་རང་སངས་རྒྱས་དག་ལ་བརྗོད་དེ། དེ་ཅིའི་ཕྱིར་ཞེ་ན། འདི་ལྟར་དེ་དག་ཀྱང་དེ་པའི་སྙིང་པོ་རྟག་ཏུ་སྒོམ་པར་བྱ་བ་ལས་
སླར་དེ་རྟག་པའི་འདུས་ཤེས་སུ་སྒོམ་པ་ལས་ལོག་ནས་མི་རྟག་པའི་འདུ་ཤེས་སྒོམ་པ་ལ་མངོན་པར་དགའ་བ་ཉིད་དང། དེ་པའི་སྙིང་པོ་བདེ་བར་སྒོམ་པར་བྱ་བ་ལས་སླར་དེ་བདེ་བའི་འདུ་ཤེས་སྒོམ་པ་ལས་
ལོག་ནས་སྡུག་བསྔལ་བའི་འདུ་ཤེས་སྒོམ་པ་ལ་མངོན་པར་དགའ་བ་ཉིད་དང། ཞེས་སོགས་དང། དེ་ལ་སྟོང་པ་ཉིད་ལ་སེམས་རྣམ་པར་གཡེངས་པ་ནི། ཐེག་པ་ལ་གསར་དུ་ཞུགས་པའི་བྱང་ཆུབ་

[324B]ལས་ཉམས་པ་དག་ལ་བརྗོད་དེ། །ཞེས་སོགས་ཀྱིས་སྟོང་ཉིད་བསྟན་པའི་སྣོད་དུ་མི་རུང་བའི་གང་ཟག་བཞི་དམིགས་ཀྱིས་གསལ་ནས་གསུངས་པའི་ཕྱིར། །
རྒྱས་པར་ནི། འདིའི་ཐད་ཀྱི་འགྲེལ་པ་ལ་ཞིབ་ཏུ་བལྟས་པས་ཤེས་པར་བྱའོ། །གཞན་ཡང་སོ་སོ་སྐྱེ་བོ་དང་ཐེག་པ་ལ་གསར་དུ་ཞུགས་པའི་བྱང་སེམས་ཡིན་ན་བདེན་སྟོང་མ་རྟོགས་པས་ཁྱབ་པར་ཐལ། མདོར་
བསྡུ་ན་ཞེས་སོགས་བཤད་པའི་ཕྱིར། འཁོར་གསུམ། ཐེག་དམན་འཕགས་པ་ཡིན་ན་དེ་པའི་སྙིང་པོ་མ་རྟོགས་པས་ཁྱབ་པར་ཐལ། མདོར་བསྡུ་ན་ཞེས་སོགས་གསུངས་པའི་ཕྱིར། འཁོར་གསུམ། གཞན་
ཡང་དྲི་བཅས་ཀྱི་སེམས་གང་ཟག་གི་བདག་གིས་སྟོང་པའི་སྟོང་ཉིད་དེ་པའི་སྙིང་པོ་མིན་པར་ཐལ། ཐེག་དམན་འཕགས་པ་ཡིན་ན་དེ་པའི་སྙིང་པོ་མ་རྟོགས་པས་ཁྱབ་པའི་ཕྱིར་འཁོར་གསུམ་གཞན་ཡང་
དྲི་བཅས་ཀྱི་སེམས་རིག་ཅིང་གསལ་ཙམ་རང་བཞིན་གནས་རིགས་མ་ཡིན་པར་ཐལ། རྟགས་དེའི་ཕྱིར། འཁོར་གསུམ། གཞན་ཡང་མིག་གི་རྣམ་པར་ཤེས་པས་གཟུགས་མ་རྟོགས་པའི་གང་
ཟག་ཡིན་ན། གཟུགས་མ་རྟོགས་པའི་གང་ཟག་ཡིན་པས་ཁྱབ་པར་ཐལ་ཟབ་མོ་སྟོང་པ་ཉིད་མིག་ཕྱེ་ནས་གཟུགས་མཐོང་བ་ལྟར་མ་རྟོགས་ན་ཟབ་མོ་སྟོང་པ་ཉིད་མ་རྟོགས་པས་ཁྱབ་པའི་ཕྱིར་

[325A]༄༅། །རྟགས་ཁས། འདོད་ན། རྣམ་པར་རྟོག་པས་རྟོགས་ན་མ་རྟོགས་པས་ཁྱབ་པར་ཐལ། འདོད་པའི་ཕྱིར། གཞན་ཡང། མདོར་བསྡུ་ན་གང་ཟག་བཞི་པོ་འདི་ནི་དེ་པའི་སྙིང་པོ་མཐོང་
བ་ལ་མིག་དང་མི་ལྡན་པར་རྣམ་པར་བཞག་གོ། ཞེས་སོགས་ཀྱི་གཞུང་འདིས་ཆོས་ཀྱི་བདག་མེད་རྟོགས་པའི་ཐེག་དམན་མེད་པར་མ་བསྟན་པ་ཐལ། དེས་དེ་ཡོད་པར་བསྟན་པའི་ཕྱིར་ཏེ། ཐེག་དམན་
གྱི་མིག་ཕྱེ་ནས་གཟུགས་མཐོང་བ་ལྟར་དེ་པའི་སྙིང་པོ་མ་རྟོགས་ཀྱང། དེ་པ་ལ་དད་པའི་སྒོ་ནས་གསུངས་རབ་ཀྱི་རྗེས་སུ་འབྲང་སྟེ་དེ་པའི་སྙིང་པོ་རྟོགས་པར་བསྟན་པའི་ཕྱིར། །དམུས་ལོང་གི་མིག་གི་
ཤེས་པས་ཉི་མའི་དལ་མ་རྟོགས་ཀྱང་གཞན་གྱི་བསྟན་པའི་ངག་གི་རྗེས་སུ་འབྲངས་ནས། དེས་ཉི་མའི་དལ་རྟོགས་པར་ནུས་པའི་ཕྱིར་ཏེ། །རང་བྱུང་རྣམས་ཀྱི་དོན་དམ་དེ། །དད་པ་ཉིད་ཀྱིས་
རྟོགས་བྱ་ཡིན། །ཞེས་སོགས་ཀྱིས་རྟོགས་བྱ་མ་ཡིན་ཞེས་མ་གསུངས་པའི་ཕྱིར། སྐྱེ་དགུའི་ཕན་བདེ་མ་ལུས་འབྱུང་བའི་གཞི། །ཆོས་ཀྱི་རྒྱལ་པོ་བློ་བཟང་གྲགས་པའི་དཔལ། །བཟང་
པོའི་ཞབས་ཀྱི་བསྟན་པའི་རྫོང་ཆེན་འདི། །ཡིད་ཆེས་ལུང་དང་དྲི་མེད་རིགས་པ་ཡིས། །ཚད་མེད་དཔུང་ཚོགས་བཞི་ཡི་ལུགས་བཟུང་སྟེ། གྲུབ་པའི་དབང་ཕྱུག་མ་འོངས་མངོན་སུམ་

[325B] བཀའ་བཞིན་སྒྲུབ་པའི་མཆོད་པས་མཉེས་བྱེད་ཅིང་ལོག་ལྟའི་དབང་གྱུར་རྒོལ་ངན་ཐལ་བར་རློག་དམིགས་པ་ཆོས་རྣམས་ཐམས་ཅད་དེ། ཞེས་སོགས་ཀྱི་སྐབས་སུ། སྤྱི་དོན་
དང༑ གཞུང་དོན་གཉིས། དང་པོ་ལ། གྲོལ་བ་དོན་གཉེར་རྣམས་ཀྱི་དམིགས་པའི་རྣམ་གཞག་ཇི་ལྟར་གསུང་ཚུལ་སྤྱིར་བསྟན་པ་དང་འདིར་བསྟན་གྱི་དམིགས་པ་བྱེ་བྲག་ཏུ་བཤད་པ་གཉིས་
དང་པོ་ལ་རྣམ་པ་དུ་མ་ཡོད་དེ། ཀུན་བཏུས་ལས། ཆོས་ལ་དམིགས་པའི་རབ་ཏུ་དབྱེ་བ་གང་ཞེ་ན། ཁྱབ་པའི་དམིགས་པ་དང། སྤྱོད་པ་རྣམ་པར་སྤྱོད་པའི་དམིགས་པ་དང། མཁས་པའི་
དམིགས་པ་དང། ཉོན་མོངས་པ་རྣམ་པར་སྦྱོང་བའི་དམིགས་པའོ་།ཁྱབ་པའི་དམིགས་པ་གང་ཞེ་ན། རྣམ་པར་རྟོག་པ་དང། བཅས་པའི་གཟུགས་ཅན་དང། རྣམ་པར་མི་རྟོག་པའི་གཟུགས་
ཅན་དང། དངོས་པོའི་མཐའ་དང། དགོས་པ་ཡོངས་སུ་གྲུབ་པའོ་།རྣམ་པར་རྟོག་པ་དང་བཅས་པའི་གཟུགས་ཅན་གང་ཞེ་ན། མོས་པ་ཡིད་ལ་བྱེད་པ་གང་ཞིག་ནས་དང་ལྷག་མཐོང་ལ་དམིགས་
པའོ༑ རྣམ་པར་མི་རྟོག་པའི་གཟུགས་ཅན་གང་ཞེ་ན། དེ་ཁོ་ན་ཉིད་ཡིད་ལ་བྱེད་པས་ཞི་གནས་དང་ལྷག་མཐོང་ལ་དམིགས་པའོ་།དངོས་པོའི་མཐའ་གང་ཞེ་ན། གང་ཆོས་རྣམས་ཀྱི་ཇི་སྙེད་པ་༄༅། །ཡོད་པ་དང། ཇི་ལྟ་བ་བཞིན་དུ་ཡོད་པའོ། །ཇི་སྙེད་པ་ཡོད་པ་ནི། ཕུང་པོ་དང་ཁམས་དང་སྐྱེ་མཆེད་རྣམས་སོ། །ཇི་ལྟ་བ་ཡོད་པ་ནི་འཕགས་པའི་བདེན་པ་བཞི་དང། རྣམ་
པ་བཅུ་དྲུག་དང། དེ་བཞིན་ཉིད་དང། འདུ་བྱེད་ཐམས་ཅད་མི་རྟག་པ་དང། འདུ་བྱེད་ཐམས་ཅད་སྡུག་བསྔལ་བ་དང། ཆོས་ཐམས་ཅད་བདག་མེད་པ་དང། མྱ་ངན་ལས་འདས་པ་ཞི་བ་
དང༑ སྟོང་པ་དང། མཚན་མ་མེད་པའོ། །དགོས་པ་ཡོངས་སུ་གྲུབ་པ་གང་ཞེ་ན། གནས་འབྱུང་བའོ། །རྣམ་པ་བཅུ་དྲུག་གི་ནང་ནས་སྟོང་པ་ཉིད་ཀྱི་རྣམ་པ་དུ་ཞེ་ན། གཉིས་སོ། །སྨོན་
པ་མེད་པའི་རྣམ་པ་དུ་ཞེ་ན་དྲུག་གོ། མཚན་མ་མེད་པའི་རྣམ་པ་དུ་ཞེ་ན་བརྒྱད་དོ། །སྤྱོད་པ་རྣམ་པར་སྦྱོང་བའི་དམིགས་པ་གང་ཞེ་ན། འདོད་ཆགས་ལ་སྤྱོད་པ་རྣམ་གྱིས་ནི་མི་སྡུག་པའོ་
ཞེ་སྡང་ལ་སྤྱོད་པ་རྣམས་ཀྱིས་ནི་བྱམས་པའོ། །གཏི་མུག་ལ་སྤྱོད་པ་རྣམས་ཀྱི་ནི་རྟེན་འདི་ལས་བྱུང་བ་རྐྱེན་ཅིང་འབྲེལ་བར་འབྱུང་བའོ། །ང་རྒྱལ་ལ་སྤྱོད་པ་རྣམས་ཀྱིས་ནི་ཁམས་ཀྱི་རབ་ཏུ་དབྱེ་
བའོ༑ ༑རྣམ་པར་རྟོག་པ་ལ་སྤྱོད་པ་རྣམས་ཀྱིས་ནི་དབུགས་འབྱུང་རྡུབས་རྗེས་སུ་དྲན་པའོ། །མཁས་པའི་དམིགས་པ་གང་ཞེ་ན། ཕུང་པོ་ལ་མཁས་པ་དང། ཁམས་ལ་མཁས་པ་དང་

[326B] རྟེན་ཅིང་འབྲེལ་པར་འབྱུང་བ་ལ་མཁས་པ་དང། གནས་དང་གནས་མིན་པ་ལ་མཁས་པའོ། །གནས་དང་གནས་མིན་པ་ལ་མཁས་པ་ཇི་ལྟར་བལྟ་ཞེ་ན། །རྟེན་ཅིང་འབྲེལ་པར་འབྱུང་བ་ལ་མཁས་པ་ལས་བལྟའོ། །རྟེན་ཅིང་འབྲེལ་པར་འབྱུང་བ་ལ་མཁས་པ་དང། གནས་དང་གནས་མིན་པ་ལ་མཁས་པས་བྱེ་བྲག་ཅི་ཡོད་ཅེ་ན། ཆོས་རྣམས་ལས་
ཆོས་རྣམས་མངོན་པར་འབྱུང་བའི་ཕྱིར་རྒྱུ་བྱེད་པ་དག། །མི་མཐུན་པའི་རྒྱུ་ཡོངས་སུ་སྤངས་པས་རྟེན་ཅིང་འབྲེལ་པར་འབྱུང་བ་ལ་མཁས་པའོ། །རྒྱུ་དང་མཐུན་པར་འབྲས་བུ་འབྱུང་བ་ཡོངས་སུ་
བཟུང་བའི་ཕྱིར། གནས་དང་གནས་མིན་པ་ལ་མཁས་པའོ། །ཉོན་མོངས་པ་རྣམ་པར་སྦྱོང་བའི་དམིགས་པ་གང་ཞེ་ན། ས་འོག་མ་རྣམས་ནི་རཌ་པ་ཉིད། ས་གོང་མ་རྣམས་ནི་ཞི་བ་ཉིད་དོ། །
དེ་བཞིན་ཉིད་དང་འཕགས་པའི་བདེན་པ་བཞིའོ། །ཞེས་དང། ཉན་ས་ལས་ཀྱང། འདི་དང་མཐུན་པ་ཁོ་ནར་བཤད་པའི་ཕྱིར། གཉིས་པ་ལ། དགག་བཞག་སྤངས་གསུམ་གྱིས་དང་པོ་ནི། འགྲེལ་
ཆེན་ལས། གང་ཡང་ཆོས་ཀྱི་དབྱིངས་རྟག་ཏུ་རྣམ་པར་དག་པ་གཉིས་སུ་མེད་པའི་ཡེ་ཤེས་ཉིད་ནི་དམིགས་པ་ཡིན་ནོ་སྙམ་དུ་སེམས་དཔའ་དེ་དག་གིས་རྟག་ཏུ་རྣམ་པར་དག་པ་ཉིད་

[327A]༄༅། །ཡིན་བའི་གོང་ནས་གོང་དུ་རྣམ་པར་དག་པ་ཁྱད་པར་དུ་འགྲོ་བ་ཇི་ལྟར་བརྗོད་པར་བྱ། ཆུ་ཁམས་གསེར་དང་ནམ་མཁའ་རྣམས། །དག་པ་བཞིན་དུ་དག་པར་འདོད་
ཅེས་གསུངས་པ་ཡིན་ནོ་ཞེ་ན། ཕྱིར་དེ་ལྟ་ན་ནི་དག་པ་ནི་དེ་ཁོ་ན་ཉིད་ཀྱི་ཡེ་ཤེས་ཡིན་ནོ། །ཞེས་གཉན་པོའི་ཕྱོགས་ལ་མངོན་པར་ཞེན་པ་ཡིན་པའི་ཕྱིར་མི་མཐུན་པའི་ཕྱོགས་ལ་མངོན་པར་ཞེན་པ་
དོན་གྱིས་འཕང་པ་ཡིན་ན། །དེ་བས་ན་མི་མཐུན་པ་གཉེན་པོའི་ཕྱོགས་ཀྱི་རྣམ་པར་རྟོག་པ་སྤངས་པ་མེད་པས། ཕྱོགས་གཅིག་པའི་དག་པ་བར་ཐལ་བར་འགྱུར་རོ། །ཁྱེད་ཀྱི་ཕྱོགས་ལྟར་
ན་ཡང་རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་ནི་དངོས་པོ་མེད་པ་ཡིན་ནོ། །ཞེས་གསུངས་པས་དམིགས་པ་དག་པ་མཐར་ཐུགས་པ་ཇི་ལྟར་ཡིན་ཞེ་ན། ཉེས་པ་མེད་
དེ༑ གང་གི་ཕྱིར་རིགས་པའི་རྗེས་སུ་འགྲོ་བའི་དངོས་པོ་མེད་པའི་ཕྱིར་ན་དངོས་པོ་མེད་པ་ནི་ཡང་དག་པའི་ཀུན་རྫོབ་ཡིན་པར་བརྗོད་ལ། དེ་ཁོ་ན་ཉིད་ཀྱི་རང་བཞིན་སྒྲིབས་པ་ངེ་རིམས་ཡི་སྒྱུར་
མ་ལྟ་བུར་རྟོགས་པ་ཉིད་ནི་རྣམ་པར་དག་པ་ཡིན་ནོ། །ཞེས་གསུངས་པ་འདི་ཡི་དོན་ལ། སེམས་རྩོམ་པའི་འདོད་པ་བརྗོད་པ་དང། དེ་འགའ་པ་གཉིས། དང་པོ་ནི། ཆོས་ཀྱི་དབྱིངས་རྟག་

[327B]མི་རྟོག་ཡེ་ཤེས་ཀྱི་དམིགས་པ་ཡིན་ཏེ། གཉིས་སྟོང་གི་དེ་ཁོ་ན་ཉིད་ལ་གཉིས་སྣང་ནུབ་པའི་ཡེ་ཤེས་དེས་དབང་ཤེས་ལ་སྣང་བ་ལྟར་མ་
གྲུབ་པར་མངོན་སུམ་དུ་གཟིགས་པའི་ཕྱིར། ཞེས་ཟེར། གཉིས་པ་ནི་གཞན་དབང་ལ་དམིགས་ཏེ་བསྒོམ་པས་གཟུང་འཛིན་རྫས་ཐ་དང་དུ་འཛིན་པའི་རྣམ་པར་རྟོག་པའི་དེ་བཞིན་ཉིད་རྣམ་
པར་དག་པ་གོང་ནས་གོང་དུ་ཁྱད་པར་དུ་འགྲོ་བ་མེད་པར་ཐལ་འཁྲུལ་སྣང་དང་རྣམ་རྟོག་གཞན་དབང་གི་རང་བཞིན་ལ་ཞུགས་པ་ལྟར་བདེན་པར་གྲུབ་པའི་ཕྱིར། ཁྱབ་སྟེ། བདེན་གྲུབ་
ལ་བྱ་བྱེད་མི་འཐད་པའི་ཕྱིར། ཁོ་ན་རེ། ཆུ་དང་གསེར་དང་ནམ་མཁའ་རྣམས། །རང་བཞིན་གྱིས་དག་པ་ཡིན་ཡང་རྡུལ་དང་གཡའ་ལ་སོགས་པས་རིམས་ཀྱི་དག་པར་འགྱུར་བ་བཞིན་དུ་དྲི་མ་
ཡང་གཉེན་པོས་རིམས་ཀྱི་ངག་པར་བྱེད་དོ་ཞེ་ན། དེ་མི་འཐད་པར་ཐལ། གཞན་དབང་དང་གཉིས་སྟོང་གི་དེ་ཁོ་ན་ཉིད་བདེན་པར་གྲུབ་པ་གང་ཞིག་བདེན་གྲུབ་རང་གི་མི་མཐུན་ཕྱགས་སུ་
གྱུར་པའི་གཉེན་པོས་སྤང་དུ་མི་རུང་བའི་ཕྱིར་ཏེ། དེ་ཡིན་ན་གནས་ལུགས་མཐར་ཐུག་ཡིན་དགོས་པའི་ཕྱིར། གཞན་དབང་ཆོས་ཅན་ཁྱོད་ལ་བཟུང་འཛིན་རྫས་ཐ་དད་དུ་སྣང་བ་དེ་

[328A]༄༅། །སྣང་བ་ལྟར་གྲུབ་པར་ཐལ། དེ་བདེན་པར་གྲུབ་པའི་ཕྱིར། ཁྱབ་སྟེ། རྫུན་པས་བདེན་གྲུབ་ལ་འཁྱུད་པའི་སྐབས་མི་སྲིད་པའི་ཕྱིར། འདོད་ན་གཟུགས་འཛིན་རྫས་ཐ་དད་
དུ་སྣང་བའི་རྣམ་རྟོག་སྤངས་སུ་མེད་པར་ཐལ། འདོད་པའི་ཕྱིར་དེ་ན་མཉམ་གཞག་ཡེ་ཤེས་ཀྱི་གཞལ་བྱ་བདེན་གྲུབ་ཏུ་ཁས་བླངས་ན། སྤང་བྱ་མི་མཐུན་ཕྱོགས་སྤངས་སུ་མི་རུང་བར་
ཁས་བླངས་དགོས་པས་བློ་བུར་རྣམ་དག་མེད་ཅིང་རང་བཞིན་རྣམ་དག་ཁོ་ན་ཡོད་པར་འགྱུར་རོ། །ཁོ་ན་རེ། མྱུ་གུ་བདེན་སྟོང་ཆོས་ཅན། བདེན་པར་གྲུབ་པར་ཐལ། མཐར་ཐུག་དཔྱོད་
པའི་གཟིགས་དོར་ཡོད་པའི་ཕྱིར། འདོད་ན། སྔར་བཤད་པའི་ཉེས་པ་ཁྱོད་རང་ལ་ཡང་ཡོད་དོ། །ཞེ་ན། ཁོ་བོ་ཅག་ལ་ཉེས་པར་མི་འགྱུར་ཏེ། མྱུ་གུ་བདེན་སྟོང་རིགས་ཤེས་ཀྱིས་དམིགས་
ཀྱང་དེ་བདེན་གྲུབ་ཏུ་ཁས་མི་ལེན་པའི་ཕྱིར་ཏེ། བདེན་གྲུབ་བཀག་པ་དེ་ཉིད་ཀྱང་བདེན་སྟོང་སྒྱུ་མ་ལྟ་བུ་ཡིན་པའི་ཕྱིར་ཏེ། དེ་སྐད་དུ་ཡང། དབུ་མ་བདེན་གཉིས་ལས། དགག་བྱ་ཡོད་པ་
མ་ཡིན་པས། །ཡང་དག་དུ་ནི་བཀག་མེད་བསལ། །ཞེས་གསུངས་པའི་ཕྱིར། དེས་ན་རིགས་ཤེས་རྟོག་མེད་རྣམས་དོན་དམ་ཡིན་ཡང། བདེན་གྲུབ་མིན་ཏེ། ཡང་དག་ཀུན་རྫོབ་ཏུ་

[328B] འགྲེལ་ཆེན་ལས། དེ་ལྟར་བྱས་ན། རང་བཞིན་གཙོ་བོར་གྱུར་པ་ནི། རིགས་ཡིན་ལ་རྣམ་པར་འགྱུར་བ་གཙོ་བོར་གྱུར་པ་ནི། དམིགས་པ་ཡིན་པས་གཉིས་ཀ་ཡང་གཉིས་ཀ་ཡིན་
པ་ལ་ནི་དགག་པ་མེད་དོ། །ཞེས་གསུངས་པའི་དོན་ནི། དྲི་བཅས་ཀྱི་སེམས་བདེན་པས་སྟོང་བར་དམིགས་པའི་སྒོ་ནས་རང་བཞིན་གནས་རིགས་སུ་འགྱུར་གྱི་བདེན་སྟོང་ཙམ་རང་བཞིན་གནས་རིགས་
སུ་མི་རུང་ལ། དམིགས་པའི་སྐབས་སུ་སྒྲོ་འདོགས་བཅད་པར་བྱ་བའི་གཞི་ནི་ཀུན་རྫོབ་གཙོ་ཆེ་བ་ཡིན་གྱི་དེ་བཞིན་ཉིད་ཀྱང་དམིགས་པར་འགྱུར་རོ། །མདོར་ན་དྲི་བཅས་ཀྱི་སེམས་བདེན་སྟོང་ཐེག་ཆེན་
སྒྲུབ་པའི་སྒོམ་བྱའི་གཙོ་བོ་ཡིན་པའི་རང་གི་སྒྲོ་འདོགས་བཅད་པར་བྱ་བའི་གཞི་ཡིན་པས་དམིགས་པ་ཡང་ཡིན་ཞེས་པའོ། །དེས་ན་གཞན་ལུགས་བཀག་པ་འཕྲོས་དོན་དང་བཅས་པའོ། །གཉིས་པ་
ལ་མཚན་ཉིད། དབྱེ་བ། སོ་སོའི་རང་བཞིན་བཤད་པ་དང་གསུམ་དང་པོ་ནི། ཐེག་ཆེན་སྒྲུབ་པས་སྒྲོ་འདོགས་བཅད་པར་བྱ་བའི་གཞིའོ། །གཉིས་པ་ནི། ཆོས་ཐམས་ཅད་ཐེག་ཆེན་སྒྲུབ་པའི་དམིགས་
པ་ཡིན་ལ། བསྡུ་ན་བཅུ་གཅིག་སྟེ། སྤྱིར་བསྟན་པ་གསུམ། བྱེ་བྲག་ཏུ་ཕྱག་བ་བརྒྱད་ཡོད་པའི་ཕྱིར། གསུམ་པ་ལ། སྤྱིར་བསྟན་པ་གསུམ་དང། བྱེ་བྲག་ཏུ་ཕྱེ་བ་བཞི་བཤད་པ་དང་གཉིས། དང་

[329A]༄༅། །པོ་ནི། ལུང་དུ་བསྟན་པ་གང་ཞིག་རྣམ་སྨིན་དཀར་བའི་རིགས་སུ་གནས་པ། དག་བའི་མཚན་ཉིད་དེ་གང་ཞིག་རྣམ་སྨིན་སངས་པའི་རིགས་སུ་གནས་པ། མི་དགེ་བའི་མཚན་
ཉིད༑ དེ་གཉིས་གང་རུང་དུ་ལུང་དུ་བཏན་དུ་མི་རུང་བའི་ཆོས་ལུང་མ་བསྟན་གྱི་མཚན་ཉིད། དངོས་བཏགས་ཅི་རིགས་ཀྱི་སྒོ་ནས་བྱེ་བ་ནི། ཀུན་བཏུས་ལས། ཇི་ལྟར་དགེ་བ་ཡིན། དགེ་
བ་རྣམས་ནི་དུ་ཞིག་ཅིའི་ཕྱིར། དགེ་བར་བཏགས་ཤ་ན། ངོ་བོ་ཉིད་དང། འབྲེལ་བ་དང། རྗེས་སུ་འབྲེལ་བ་དང། སློང་བ་དང་དོན་དམ་པ་དང། སྐྱེབས་ཐོབ་པ་དང། སྦྱོར་བ་དང། མདུན་དུ་
བྱ་བ་དང། ཕན་དགོས་པ་དང། ཡོངས་སུ་འཛིན་པ་དང། གཉེན་པོ་དང། ཉེ་བར་ཞི་བ་དང། ཆོས་མཐུན་པས་ཀྱང་དགེ་བར་བལྟའོ། །ཕུང་པོ་རྣམས་དང་ཁམས་བཅུ་གཉིས་དང། སྐྱེ་མཆེད་བཞིའི་
ཕྱོགས་དང། བདག་ཆོས་དང་ལྡན་པར་མངོན་པར་ཞེན་པ་སྤངས་བའི་ཕྱིར་རོ། །གནོ་བོ་ཉིད་ཀྱི་དགེ་བ་གང་ཞེན་ན། དད་པ་ལ་སོགས་པ་སེམས་ལས་བྱུང་བའི་ཆོས་བཅུ་གཅིག་གོ། །འབྲེལ་བའི་དགེ་བ་གང་
ཞེ་ན༑ དེ་དག་དང་མཚུངས་པར་ལྡན་པའི་ཆོས་རྣམས་སོ། །རྗེས་སུ་འབྲེལ་བའི་དགེ་བ་གང་ཞེན་ན། དེ་དག་ཉིད་ཀྱི་དག་ཆགས་གང་ཡིན་པའོ། །སློང་བའི་དགེ་བ་གང་ཞེ་ན། དེས་ཀུན་ནས་སླངས་

[329B] །དོན་དམ་པའི་དགེ་བ་གང་ཞེ་ན། དེ་བཞིན་ཉིད་དོ། །སྐྱེ་བས་ཐོབ་པའི་དགེ་བ་གང་ཞེ་ན་དགེ་བའི་ཆོས་འདི་དག་ཉིད་སྔོན་སྒོམས་པར་བྱས་པ་ལ་བརྟེན་ནས་དེའི་ངོ་བོའི་རྣམ་
པར་ཉིས་པ་མངོན་པར་གྲུ་བྤ་སྟེ། དེས་དེ་དག་ཉིད་ལ་རང་བཞིན་གྱིས་སོ་སོར་མ་བརྟགས་པ་འདོད་པ་ཀུན་ཏུ་གནས་པའོ། །སྦྱོར་བའི་དགེ་བ་གང་ཞེ་ན། སྐྱེས་བུ་དམ་པ་ལ་བརྟེན་པ་དང། དམ་པའི་ཆོས་ཉན་པ་དང་
ཚུལ་བཞིན་ཡིད་ལ་བྱེད་པ་དདང། གང་ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་ལ་བརྟེན་ནས་དགེ་བ་སྒོམ་པའོ། །མདུན་དུ་བྱས་པས་དགེ་བ་གང་ཞེ་ན། དེ་པའི། མཆོད་རྟེན་ནམ། གཟུགས་སུ་བྱས་པའི། རི་མོར་བྲིས་
པ་མདུན་དུ་བྱས་པའཾ། ཆོས་སམ་ཆོས་ཀྱི་གཞི་གླེགས་བ་མ་མདུན་དུ་བྱས་ཏེ་མཆོད་པའི་ལས་བཉེད་པའོ། །ཕན་འཛོགས་པའི་དགེ་བ་གང་ཞེ་ན། གང་བསུད་བའི་དངོ་པོ་བཞི་དག་གི་སེམས་ཅན་ལ་ཕན་
འདོགས་པའོ། །ཡོངས་སུ་འཛིན་པའི་དགེ་བ་གང་ཞེ་ན། གང་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པ་འམ། ཚུལ་ཁྲིམས་ལས་བྱུང་བའི་མཐོ་རིས་སུ་སྐྱེ་བ་ཡོངས་སུ་འཛིན་པའམ། ཕྱུག་པོ་དང་
རིགས་མཐོན་པོར་སྐྱེ་བ་ཡོངས་སུ་འཛིན་པ་འམ། རྣམ་པར་བྱང་བའི་རྗེས་སུ་མཐུན་པ་ཡོངས་སུ་འཛིན་པའོ། །གཉེན་པའི་དགེ་བ་གང་ཞེ་ན། གང་རྣམ་པར་བསུན་བྱིན་པའི་གཉེན་པོ་དང། སྤོང་བའི་གཉེན་པོ་

[330A]༄༅། །དང༑ གཞིའི་གཉེན་པོ་དང། ཐག་སྲིང་པའི་གཉེན་པོ་དང། རྣམ་པར་མནོན་པའི་གཉེན་པོ་དང། ཉོན་མོངས་པའི་སྒྲིབ་པའི་གཉེན་པོ་དང། ཤེས་བྱའི་སྒྲིབ་པའི་གཉེན་པོའོ། །
ཉེར་བར་ཞི་བའི་དགེ་བ་གང་ཞེན་ཨ། གང་འདོད་ཆགས་མཐའ་དང་སྤོང་བ་དང། ཞེ་སྡང་མཐའ་དང་སྤོང་བ་དང། གཏི་མུག་མཐའ་དག་སྤོང་བ་དང། ཉོན་མོངས་པ་མཐའ་དག་སྤོང་བ་དང། འདུ་
ཤེས་དང་ཚོར་བ་འགོག་པ་དང། ཕུང་པོའི་ལྷག་མ་དང་བཅས་པ་དང། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་དང། མི་གནས་པའི་མྱ་ངན་ལས་འདས་པའོ། །མཐུན་པའི་
དགེ་བ་གང་ཞེ་ན། ཉེ་བར་ཞི་བ་ཐོབ་པ། དེའི་དབང་གིས་ཡོན་ཏན་ཁྱད་པར་ཅན་འཇིག་རྟེན་པ་དང་འཇིག་རྟན་ལས་འདས་པའི་མངོན་པར་ཤེས་པ་ལ་སོགས་པ་དང། ཐུན་མོང་དང་ཐུན་མོངས་མིན་པ་རྣམས་
སོ༑ ཇི་ལྟར་ན་མེ་དག་བ་ཡིན། མི་དགེ་བ་རྣམས་ནི་དུ་ཞིག་ཅིའི་ཕྱིར། མི་དགེ་བར་བཏགས་ཤེ་ན། ངོ་བོ་ཉིད་དང་འབྲེལ་བ་དང་རྷྗེས་སུ་འབྲེལ་བ་དང། སློང་བ་དང། དོན་དམ་པ་དང། སྐྱེབས་
འཐོབ་པ་དང། སྦྱོར་བ་དང། མདུན་དུ་བྱ་བ་འམ། གནོད་པ་མེད་པ་དང། ཡོངས་སུ་འཛིན་པ་དང། མི་མཐུན་པའི་ཕྱོགས་དང། བར་དུ་གཅོད་པས་ཀྱང་མི་དགེ་བར་བལྟའོ། །ཕུང་པོ་དང། ཁམས་

[330B] སྐྱེད་མཆེད་བཞིའི་ཕྱོགས་དང། བདག་ཆོས་མིན་པ་དང་ལྡན་པར། མངོན་པར་ཞེན་པ་སྤངས་པའི་ཕྱིར་རོ། །གནོ་བོ་ཉིད་ཀྱི་མི་དགེ་བ་གང་ཞེ་ན། ཡིད་དང་མཚུངས་པའི་ལྡན་པ་དང་
གཟུགས་དང་གཟུགས་མེད་པ་ན་སྤྱོད་པའི་ཉོན་མོངས་པ་མ་གཏོགས་པར་དེ་ལས་གཞན་པའི་ཉོན་མོངས་པ་དང། ཉེ་བའི་ཉོན་མོངས་པ་དང། ཉེ་བའི་ཉོན་མོངས་པ་ཀུན་ནས་སློང་བའོ། །འབྲེལ་བའི་མི་
དགེ་བ་གང་ཞེ་ན། ཉོན་མོངས་པ་དང་ཉེ་བའི་ཉོན་མོངས་པ་དེ་དག་ཉིད་དང་མཚུངས་པར་ལྡན་པའི་ཆོས་རྣམས་སོ། །རྗེས་སུ་འབྲེལ་བའི་མི་དགེ་བ་གང་ཞེ་ན། དེ་དག་ཉིད་ཀྱི་བག་ཆགས་སོ་།སློང་བའི་
མི་དགེ་བ་གང་ཞེ་ན། དེས་ཀུན་ནས་སླངས་པའི་ལུས་དང་ངག་གི་ལས་སོ། །དོན་དམ་པའི་མི་དགེ་བ་གང་ཞེ་ན། འཁོར་བ་ཐམས་ཅད་དོ། །སྐྱབས་ཐོབ་པའི་མི་དགེ་བ་གང་ཞེན་ཨ། འདི་ལྟ་སྟེ། མི་དགེ་བ་སྒོམས་
པར་བྱས་པས་དེའི་ངོ་བོར་རྣམ་པར་སྨིན་པ་མངོན་པར་གྲུབ་པས་ཏེ། དེས་མི་དགེ་བ་ཉིད་ལ། འདོད་པ་ཀུན་ཏུ་གནས་པའོ། །སྦྱོར་བའི་མི་དགེ་བ་གང་ཞེ་ན། སྐྱེས་བུ་དམ་པ་མིན་པ་ལ་བརྟེན་པ་དང་དམ་
པའི་ཆོས་མིན་པ་ཉན་པ་དང། ཚུལ་བཞིན་མ་ཡིན་པའི་ཡིད་ལ་བྱེད་པ་ལ་བརྟེན་ནས་ལུས་ཀྱི་ཉེས་པར་སྤྱད་པ་སྤྱོད་པ་དང་ངག་དང་ཡིད་ཀྱི་ཉེས་པར་སྤྱད་པ་སྤྱོད་པའོ། །མདུན་དུ་བྱ་བའི་མི་དགེ་བ་གང་༄༅། །ཞེ་ན། འདི་ལྟ་སྟེ། ལྷའི་རིགས་གང་ཡང་རུང་བ་བརྟེན་པ་ལ་མདུན་དུ་བྱས་ནས། འཚེ་བ་སྔོན་དུ་བཏང་བ་འམ། ལྟ་བ་ངན་པ་སྔོན་དུ་བཏང་ནས་ལྷ་རྟེན་བྱེད་པ་དང། གང་དུ་སྐྱེ་བོ་ཕལ་
པོ་ཆེ་བསོད་ནམས་མིན་པས་སྦྱོར་བ་དེར་མཆོད་པའི་ལས་སོགས་ལ་སྦྱོར་བའོ། །གནོད་པར་བྱེད་པའི་མི་དགེ་བ་གང་ཞེ་ན། འདི་ལྟ་སྟེ། སེམས་ཅན་རྣམས་ལ་ལུས་དང་ངག་དང་ཡིད་ཀྱིས་ལོག་པར་བྱེད་པའོ་
ཡོངས་སུ་འཛིན་པར་བྱེད་པའི་མི་དགེ་བ་གང་ཞེ་ན། འདི་ལྟ་སྟེ་ལུས་ཀྱི་ཉེས་པར་སྤྱད་པ་སྤྱོད་པའམ། ངག་དང་ཡིད་ཀྱི་ཉེས་པར་སྦྱོང་བ་སྤྱད་པས་ངན་འྒྲོའཾ་བདེ་འགྲོར་འབྲས་བུ་མི་འདོད་པ་འཕེན་པའི་
ཡོངས་སུ་རྫོགས་པར་བྱེད་པ་འཛིན་པའོ། །མི་མཐུན་པའི་ཕྱོགས་ཀྱི་མི་དགེ་བ་གང་ཞེ་ན། གཉེན་པོའི་མི་མཐུན་པའི་ཕྱོགས་ཀྱི་ཆོས་གང་ཡིན་པའོ། །བར་དུ་གཅོད་པའི་མི་དགེ་བ་གང་ཞེ་ན། དགེ་བའི་བར་
ཆད་བྱེད་པའི་ཆོས་གང་ཡིན་པ་དག་གོ་ཇི་ལྟར་ན་ལུང་དུ་མ་བསྟན་པ་ཡིན། ལུང་དུ་མ་བསྟན་པ་རྣམས་ནི་དུ་ཞིག། ཅིའི་ཕྱིར་ལུང་དུ་མ་བསྟན་པར་བཏགས་ཤེ་ན། ངོ་བོ་ཉིད་དང་འབྲེལ་བ་དང། རྗེས་སུ་
འབྲེལ་བ་དང། སློང་བ་དང། དོན་དམ་པ་དང། སྐྱེ་བས་ཐོབ་པ་དང། སྦྱོར་བ་དང། མདུན་དུ་བྱ་བ་དང། ཕན་འདོགས་པ་དང་ཉེ་བར་སྤྱོད་པ་དང། ཡོངས་སུ་འཛིན་པ་དང། གཉེན་པོ་དང་ཉེ་བར་

[331B] རྒྱུ་མཐུན་པས་ཀྱང་ལུང་དུ་མ་བསྟན་པར་བལྟའོ། ཁམས་བརྒྱད་དང། སྐྱེ་མཆེད་བརྒྱད་དང། ཕུང་པོ་དང་ཁམས་དང། སྐྱེ་མཆེད་ལྷག་མ་རྣམས་ཀྱི་ཕྱོགས་གཅིག་གོ་བདག་ལ་ཆོས་དང། ཆོས་མིན་པ་དང་
བྲལ་བར་མངོན་པར་ཞེན་པ་སྤངས་པའི་ཕྱིར་རོ། །ངོ་བོ་ཉིད་ཀྱི་ལུང་དུ་མ་བསྟན་པ་གང་ཞེ་ན། ཁམས་དང་སྐྱེ་མཆེད་གཟུགས་ཅན་བརྒྱད་དང། མཚུངས་བར་ལྡན་པ་དང་བཅས་པའི་ཡིད་དང་སྲོག་གི་དབང་པོ་དང་
རིས་མཐུན་པ་དང། མིང་གི་ཚོགས་དང། ཚིག་གི་ཚོགས་དང། ཡི་གེའི་ཚོགས་སོ། །འབྲེལ་བའི་ལུང་དུ་མ་བསྟན་པ་གང་ཞེ་ན་སྔང་བའང་མིན་མི་སྡང་བའང་མིན་པའི་སེམས་སུ་གྱུར་པའི་མིང་དང་
ཚིག་དང་ཡི་གེ་དེ་དག་ཉིད་ཀྱི་ཡོངས་སུ་ཟིན་པའི་སེམས་དང་སེམས་ལས་བྱུང་བའི་ཆོས་རྣམས་སོ། །རྗེས་སུ་འབྲེལ་བའི་ལུང་དུ་མ་བསྟན་པ་གང་ཞེ་ན། དེ་ངག་ཉིད་ཀྱིས་བརྗོད་པའི་བག་ཆགས་སོ་།སློང་
བའི་ལུང་དུ་མ་བསྟན་པ་གང་ཞེ་ན། དེ་དག་ཉིད་ཀྱི་ཡོངས་སུ་ཟིན་པའི་སེམས་དང་སེམས་ལས་བྱུང་བའི་ཆོས་རྣམས་ཀྱི་གང་ཀུན་ནས་སླང་བའི་ལུས་དང་ངག་གི་ལས་སོ། །དོན་དམ་པའི་ལུང་དུ་མ་བསྟན་པ་
གང་ཞེ་ན། ནམ་མཁའ་དང་སོ་སོར་བརྟགས་པ་མིན་པའི་འགོག་པའོ་།སྐྱེ་བས་ཐོབ་པའི་ལུང་དུ་མ་བསྟན་པ་གང་ཞེ་ན། མི་དགེ་བའི་ཆོས་རྣམས་དང། དགེ་བ་ཟག་པ་དང་བཅས་པའི་ཆོས་རྣམས་ཀྱི་རྣམ་

[332A]༄༅། །པར་སྨིན་པའོ། །སྦྱོར་བའི་ལུང་དུམ་བསྟན་པ་གང་ཞེ་ན། ཉོན་མོངས་པ་ཅན་མ་ཡིན་ལ། དགེ་བ་ཡང་མིན་པའི་སེམས་དང་ལྡན་པའི་སྤྱོད་ལམ་དང་བཟོའི་གནས་སོ། མདུན་དུ་བྱ་བའི་
ལུང་དུ་མ་བསྟན་པ་གང་ཞེ་ན། འདི་ལྟ་སྟེ། ལྷའི་རིས་གང་ཡང་རུང་བ་ལ་བརྟེན་པ་མདུན་དུ་བྱས་ཏེ། འཚེ་བའམ་ལྟ་བ་ངན་པ་རྣམ་པར་སྤངས་ཏེ་ལྷ་བསྟེན་བྱེད་པ་དང། གང་དུ་སྐྱེ་བོ་ཕལ་པོ་ཆེ་བསོད་
ནམས་ཀྱང་མི་སྐྱེད་ལ། བསོད་ནམས་མིན་པ་ཡང་མི་སྐྱེད་པར་ལྷ་རྟེན་འཛུག་པའོ། །ཕན་འདོགས་པའི་ལུང་དུ་མ་བསྟན་པ་གང་ཞེ་ན། འདི་ལྟ་སྟེ། བྲན་དང། བླ་མི་དང། ལས་བྱེད་པ་རྣམས་བུ་དང་
ཆུང་མ་རྣམས་ལ་སྡང་བའང་མིན་དང་བ་ཡང་མ་ཡིན་པའི་སེམས་ཀྱིས་སྦྱིན་པ་བྱིན་པའོ། །ཉེ་བར་སྤྱོད་པས་ལུང་དུ་མ་བསྟན་པ་གང་ཞེ་ན། འདི་ལྟ་སྟེ། སོ་སོར་བརྟགས་པ་མ་ཡིན་ལ། ཉོན་མོངས་པ་ཅན་མིན་པའི་
སེམས་ཀྱིས་ལོང་སྤྱོད་རྣམས་སྤྱད་པའོ། །ཡོངས་སུ་འཛིན་པའི་ལུང་དུ་མ་བསྟན་པ་གང་ཞེ་ན། འདི་ལྟ་སྟེ། བཟོའི་གནས་ལ་གོམས་པའི་ཕྱིར། མ་འོངས་པ་ན་དེའི་ངོ་བོའི་ལུས་ཡོངས་སུ་འཛིན་པར་བྱེད་པ་སྟེ་
དེས་མྱུར་བར་བཟོའི་གནས་དེ་དག་ལ་བསླབ་པ་མཐར་ཕྱིན་པར་འགྱུར་བའོ། །གཉེན་པོས་ལུང་དུ་མ་བསྟན་པ་གང་ཞེ་ན། འདི་ལྟ་སྟེ་སོ་སོར་མ་བརྟཌ་པར་སྨན་བསྟེན་པའོ། །ཉེ་བར་ཞི་བས་ལུང་དུ་མ་བསྟན་པ་གང་

[332B] གཟུགས་དང། གཟུགས་མེད་པ་ན་སྤྱོད་པའི་ཉོན་མོངས་པ་སྟེ། ཞེ་གནས་དང་ལྡན་པའི་ཕྱིར་རོ། །རྒྱུ་མཐུན་པས་ལུང་དུ་མ་བསྟན་པ་གང་ཞེ་ན། སྤྲུལ་བའི་སེམས་རང་ལྷན་ཅིག་སྐྱེས་པའོ། །ཡང་བསྟན་པས་
ཀྱང་དགེ་བ་དང་མི་དགེ་བ་དང་ལུང་དུ་མ་བསྟན་པར་བལྟ་སྟེ་དེ་ཡང་གང་ཞེ་ན། གང་སངས་རྒྱས་རྣམས་དང། བྱང་ཆུབ་སེམས་དཔའ་དམ་པའི་ཕ་རོལ་ཏུ་སོན་པ་རྣམས་ཀྱིས་སེམས་ཅན་ལ་ཕན་འདགས་པའི་ཕྱིར་
སྟོན་པ་སྟེ། དེ་ན་དེ་དག་དེ་བཞིན་དུ་ཡོངས་སུ་གྲུབ་པ་ནི་གང་ཡང་མེད་དོ། །ཞེས་གསུངས་པ་ལྟར་ཡོད། དེ་བཞིན་ཉིང་དོན་དམ་པའི་དགེ་བ་ཡིན་ཡང་དགེ་བ་ནི་མིན་ཏེ། དགེ་རྩ་ཆང་བའི་རྒྱུད་ལ་ཡང་དེ་བཞིན་ཉིད་ཡོད་
པའི་ཕྱིར། དགེ་བར་བཤད་པའི་རྒྱུ་མཚན་ཡོད་དེ། དགེ་བའི་སེམས་ཀྱིས་དམིགས་བ་ཡིན་པས་དགེ་བར་བཤད་པའི་ཕྱིར། གཞན་རྣམས་ནི་ཕལ་ཆེར་དགེ་བར་མངོན་ལ། འཁོར་བ་དོན་དམ་པའི་མི་དགེ་བ་ཡིན་
ཡང༑ མི་དགེ་བ་མིན་ཏེ། གོངས་ས་བསྡུས་པའི་འཁོར་བ་ཡོད་པའི་ཕྱིར། མི་དགེ་བ་དང་འདྲ་བར་སྡུག་བསྔལ་ཀུན་གྱི་འབྱུང་གནས་ཡིན་པས་མི་དགེ་བར་བཤད། གཞན་རྣམས་ཕལ་ཆེར་མི་དགེ་བ་ཡི་
ཞིང༑ ལུང་མ་བསྟན་དུ་བཤད་པ་རྣམས་ལུང་མ་བསྟན་ཡིན། མཚན་ཉིད་ཀྱི་རིགས་གནས་སྨོས་པའི་དགོས་པ་ནི། ཁོངས་ཁྲོས་བཅོམ་ཟིན་པའི་དགེ་བ་རྣམ་སྨིན་ཕུང་ཟིན་པའི་དགེ་བ། བསམ་གཏན་བཞི་པ་

[333A]༄༅། །ཡན་ཆད་ཀྱི་དགེ་བ་རྣམས་དགེ་བར་བསྡུ་བར་བྱ་བའི་ཕྱིར་དང། གཉེན་པོས་བཅོམ་པའི་མི་དགེ་བ་དང། རྣམ་སྨིན་བྱུང་ཟིན་པའི་མི་དགེ་བ་རྣམས་མི་དགེ་བར་བསྡུ་བའི་ཕྱིར་དུ་ཡིན་ཏེ་བསམ་གཏན་བཞི་བ་ཡན་
ཆད་ཀྱི་དགེ་བའི་ལས་རྣམས་ཚོར་བ་བཏང་སྙོམས་མྱོང་འགྱུར་གྱི་ལས་སུ་གསུངས་ཤིང། རྣམ་སྨིན་བྱུང་ཟིན་པ་དང་གཉེན་པོ་ཁོང་ཁྲོས་བཅོམ་པའི་ལས་ཀྱིས་ཀྱང་རྣམ་སྨིན་གྱི་འབྲས་བུ་མི་འབྱིན་པར་གསུངས་པའི་ཕྱིར་
གཉིས་པ་བྱེ་བྲག་ཏུ་ཕྱེ་བ་བཞི་བཤད་པ་ནི། ལས་ཉོན་གྱི་འཕངས་ཤིང་ཐོགས་མེད་ནས་འཁོར་བར་འདྲིས་པའི་རིགས་སུ་གནས་པ། འཇིག་རྟེན་པའི་མཚན་ཉིད། ཉེ་ལེན་གྱི་ཕུང་པོ་ལྔ་ལྟ་བུ་ཟག་མེད་གང་ཞིག་ཐོགས་
མེད་ནས་འཁོར་བར་འདྲིས་པའི་རིགས་སུ་གནས་པ། འཇིག་རྟེན་ལས་འདས་པའི་མཚན་ཉིད། འཕགས་རྒྱུད་ཀྱི་བསམ་གཏན་བཞི་པོ་ལྟ་བུ། ལས་ཉོན་གྱི་དབང་གིས་བྱུང་ཞིང་བདག་ལྟའི་གཉེན་པོ་མི་བྱེད་པའི་རིགས་སུ་གནས་
པ༑ ཟག་བཅས་ཀྱི་མཚན་ཉིད། ཉེར་ལེན་ཀྱི་ཕུང་པོ་ལྔ་པོ་ལྟ་བུ། ལས་ཉོན་གྱི་དབང་གིས་བྱུང་བ་མ་ཡིན་ཞིང་བདག་ལྟའི་གཉེན་པོ་བྱེད་པའི་རིགས་སུ་གནས་པ། ཟག་མེད་ཀྱི་མཚན་ཉིད། ལམ་བདེན་ལྟ་བུ། རང་གི་
རྒྱུ་རྐྱེན་ལས་སྐྱེས་པ། འདུས་བྱས་ཀྱི་མཚན་ཉིད། ལམ་བདེན་ལྟ་བུའོ། །རང་གི་རྒྱུ་རྐྱེན་ལས་མ་སྐྱེས་པ་འདུས་མ་བྱས་ཀྱི་མཚན་ཉིད། བློ་བུར་དྲི་བྲལ་གྱི་དེ་བཞིན་ཉིད་ལྟ་བུ། འཕགས་བཞིའི་རྒྱུད་ལ་འབྱུང་

[333B] ཐུན་མོངས་པའི་ཡོན་ཏན་གྱི་མཚན་ཉིད། བསམ་གཏན་བཞི་ལྟ་བུའོ། །ཡང་དག་པར་རྫོགས་པའི་སངས་རྒྱས་ཁོ་ནའི་རྒྱུད་ལ་འབྱུང་རུང་གི་རིགས་སུ་གནས་པའི་
ཡོན་ཏན་དུ་དམིགས་པ། ཐུན་མོངས་མིན་པའི་ཡོན་ཏན་གྱི་མཚན་ཉིད་སངས་རྒྱས་རང་རྒྱུད་ཀྱི་བསྡུས་པའི་སྟོབས་བཅུ་ལ་སོགས་པ་ལྟ་བུའོ། །སངས་རྒྱས་རང་རྒྱུད་ཀྱི་བསྡུས་པའི་སྟོབས་དེ་ལ་སྟོབས་ཞེས་བརྗོད་པའི་རྒྱུ་མཚན་
ཡོད་དེ། སངས་རྒྱས་ཀྱི་མངོན་པར་རྟོགས་པ་མ་ལུས་པའི་རྟེན་བྱེད་པས་དེ་ལྟར་བརྗོད་པའི་ཕྱིར། གསུམ་པ་ནི། འཕགས་པའི་བདེན་པ་བཞི་ཆེས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་དམིགས་པར་ཐལ། དེས་སྒྲོ་འདོཌ་
བཅད་པར་བྱ་བའི་གཞི་ཡིན་པའི་ཕྱིར་ཏེ། དེ་བདེན་འཛིན་ཀུན་བཏགས་ཀྱིས་དམིགས་པ་ཡིན་པའི་ཕྱིར། འདོད་ན། དེས་དམིགས་བར་ཐལ་དེའི་དམིགས་པ་ཡིན་པའི་ཕྱིར། གཞན་ཡང་དེ་ལ་སྣང་བར་ཐལ་དེས་དམིགས་པའི་ཕྱིར་
ཞེ་ན༑ ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དམིགས་པ་ཡིན་ན། དེས་དམིགས་པས་མ་ཁྱབ་སྟེ། དེས་སྒྲོ་འདོགས་དབྱད་པར་བྱས་པའི་གཞི་ཡིན་ན། དེས་དམིགས་པས་མ་ཁྱབ་པའི་ཕྱིར། གཞན་ཡང་འཕགས་པའི་
བདེན་པ་བཞི་པོ་དེ་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་བྱང་སེམས་ཀྱི་སྦྱོར་ལམ་དྲོད་ཀྱི་དམིགས་པ་མ་ཡིན་པར་ཐལ་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་དམིགས་པ་མ་ཡིན་པའི་ཕྱིར། རྟགས་ཁས་

[334A]༄༅། །འདོད་ན། དམིགས་པ་མི་རྟག་ལ་སོགས་པ། །བདེན་པའི་རྟེན་ཅན་དེ་ཡི་ནི། །ཞེས་སོགས་ཀྱི་གཞུང་དོན་མ་གྲུབ་པར་ཐལ། འདོད་པའི་ཕྱིར། གཉིས་པ་གཞུང་དོན་ནི། རྣམ་མཁྱེན་ཐོབ་པར་འདོད་པ་རྣཾས་
ཀྱིས་ཐེག་པ་ཆེན་པོར་སེམས་བསྐྱེད། གདམ་ངག་ཉན་རང་བཞིན་གནས་རིགས་པ་བརྟེན་ནས་ཐེག་ཆེན་གྱི་སྒྲུབ་པ་ཉམས་སུ་ལེན་པའི་ཚེ་དགེ་བའི་ཆོས་མཐའ་ངག་ཉམས་སུ་བླངས་ཤིང། སྡིག་ཏོ་མི་དགེ་བའི་ཕྱོགས་མཐའ་དག་སྤང་བར་བྱ་
བ་དང། ལུང་མ་བསྟན་གྱི་ཕྱོགས་རྣམས་བཏང་སྙོམས་སུ་བཞག་པའི་སྒོ་ནས་སྒྲོ་བཀུར་གྱི་གཡེང་བ་ཐམས་ཅད་སྤང་དགོས་སོ་ཞེས་སྟོན་པ་ལ་གཞུང་འདི་གསུངས། ཆོས་ཐམས་ཅད་ཆོས་ཅན། ཐེག་ཆེན་སྒྲུབ་པའི་དམིཊ་
པ་ཡིན་ཏེ། དེས་སྒྲོ་འདོགས་བཅད་པར་བྱ་བའི་གཞི་ཡིན་པའི་ཕྱིར་ཐེག་ཆེན་སྒྲུབ་པའི་དམིགས་པ་ལ་བཅུ་གཅིག་ཏུ། གྲངས་དེས་ཏེ་ཐེག་ཆེན་གྱི་སྒྲུབ་པ་བཅུ་གཅིག་པོ་དེ་ལ་དམིགས་ཏེ་སྒྲོ་འདོགས་བཅད་པས་རྣམ་མཁྱེན་
མྱུར་དུ་ཐོབ་པར་འགྱུར་བའི་ཕྱིར། རེ་ཞིག་དང་པོར་ཕྱིར་དགེ་བ་ཞེས་སོགས་ལ་ཐེག་ཆེན་གྱི་སྒྲུབ་པའི་དམིགས་པ་དེ་ལ་སྤྱིར་རྟེན་གྱི་སྒོ་ནས་དབྱེ་བ་གསུམ་ཡོད་དེ། དེ་ལ་དེའི་སྒོ་ནས་དབྱེ་ན། དགེ་མི་དགེ་ལུང་མ་བསྟན་གསུཾ་
དུ་ཡོད་པའི་ཕྱིར། དགེ་སྦྱོང་གི་ཚུལ་ཆོས་ཅན། དགེ་བ་ཡིན་ཏེ་ལུང་དུ་བསྟན་པ་གང་ཞིག་རྣམ་སྨིན་དཀར་བའི་རིགས་སུ་གནས་པ་ཡིན་པའི་ཕྱིར། སྲོག་གཅོད་པའི་ལས་ཆོས་ཅན། མི་དགེ་བ་ཡིན་ཏེ་ལུང་དུ་

[334B]ཕྱིར། ལུང་མ་བསྟན་གྱི་སེམས་ཀྱི་ཀུན་ནས་སླངས་པའི་ལས་ཆོས་ཅན། ལུང་དུ་མ་བསྟན་པ་ཡིན་ཏེ། དགེ་སྡིག་གང་རུང་དུ་ལུང་བསྟན་དུ་མི་རུང་བའི་ཆོས་
ཡིན་པའི་ཕྱིར། སྤྱི་དོན་སྔར་བཤད་པ་རྣམས་འདི་རྣམས་ལ་ཡང་བླང་བར་བྱའོ། །སེམས་ཅན་ཀུན་མཆོག་ཉིད། ཅེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ། མཚན་ཉིད་དབྱེ་བ། ས་མཚམས་
རྩོད་སྤངས་དང་བཞི། དང་པོ་ནི་གང་གི་དབང་དུ་བྱས་ཏེ་ཏེ་ཐེག་ཆེན་སྒྲུབ་པ་ཉམས་ལེན་ལ་འཇུག་པའི་ཐོབ་བྱ་མཐར་ཐུག་དེ་གཞུང་དེའི་དངོས་ཀྱི་བསྟན་བྱའི་གཙོ་བོར་གྱུར་པའི་ཐེག་ཆེན་སྒྲུབ་པའི་ཆེད་དུ་བྱ་བའི་མཚན་ཉིད་
གཉིས་པ་ལ་སེམས་པ་ཆེན་པོ། །སྤོང་བ་ཆེན་པོ། །རྟོགས་པ་ཆེན་པོ་དང་གསུམ། དང་པོ་ནི། དེ་པའི་ཐུགས་རྒྱུད་ཀྱི་ཐུགས་རྗེ་ཆེན་པོ་ལྟ་བུ། གཉིས་པ་ནི། སྤངས་པ་མཐར་ཐུག་ལྟ་བུ། གསུམ་པ་ནི་བདག་མེད་རྟོགས་པའི་མཐར་
ཐུག་པའི་ཤེ་རབ་ལྟ་བུའོ། །གསུམ་པ་ནི། འདིར་དངོས་བསྟན་གྱི་ཆེད་དུ་བྱ་བའི་ས་མཚམས་སངས་རྒྱས་ཀྱི་ས་ཁོ་ན་ན་ཡོད་སྤྱིར་ནི་ལམ་མ་ཞུགས་ན་ཐེག་ཆེན་སྒྲུབ་པའི་ཆེད་དུ་བྱ་བ་ཡོད་དེ། མངོན་པར་མཐོ་བ་དང་ངེས་པར་
ལེགས་པ་ཐམས་ཅད་ཐེག་ཆེན་སྒྲུབ་པའི་ཆེད་དུ་བྱ་བ་ཡིན་ཏེ་གཞན་དོན་མཐའ་དག་ཐེག་ཆེན་སྒྲུབ་པའི་ཆེད་དུ་བྱ་བའི་གཙོ་བོ་ཡིན་པའི་ཕྱིར་ཏེ། གཞན་དོན་མཐའ་དག་ཐེག་ཆེན་ཀུན་རྫོབ་སེམས་བསྐྱེད་ཀྱི་ཆེད་དུ་

[335A]༄༅། །བྱ་བའི་གཙོ་བོ་ཡིན་པའི་ཕྱིར་ཏེ། སེམས་བསྐྱེད་པ་ནི་གཞན་དོན་ཕྱིར། ཡང་དག་རྫོགས་པའི་བྱང་ཆུབ་འདོད། ཅེས་དང་འགྲེལ་བར། སངས་རྒྱས་སུ་གྲུབ་ནས་གཞན་གྱི་དོན་གྱི་ཕྱིར་སྐལ་པ་ཇི་ལྟ་བ་བཞིན་དུ་
འབད་པར་བྱའོ། །ཞེས་དང་སྤྱོད་འཇུག་ལས། དངོས་སམ་ཡང་ན་རྒྱུད་ཀྱང་རུང། །སེམས་ཅན་དོན་ལས་གཞན་མི་སྤྱད། །སེམས་ཅན་ཁོ་ནའི་དོན་གྱི་ཕྱིར། །ཐམས་ཅད་བྱང་ཆུབ་ཕྱིར་བསྔོའོ་ཞེས་གསུངས་པའི་ཕྱིར་
བྱང་ཆུབ་སེམས་དཔའ་རྣམས་ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་སྒྲུབ་པར་བྱ་བའི་ཐབས་སུ་ཐོབ་བྱ་ཡང་དག་པར་རྫོགས་པའི་སངས་རྒྱས་ཐོབ་ཕྱིར་དུ་སེམས་བསྐྱེད་ཕྱིར་དྲུག་བསྡུ་དངོས་བཞིའི་སྒོ་ནས་རང་གཞན་མཐའ་
དག་གི་རྒྱུད་སྨིན་པར་བྱེད་པས་ན། གཞན་དོན་ནི་ཐེག་པ་ཆེན་པོའི་སྒྲུབ་པ་དང། བྱང་ཆུབ་སེམས་དཔའ་རྣམས་ཀྱི་ཆེད་དུ་བྱ་བའི་གཙོ་བོ། །རྫོགས་པའི་སངས་རྒྱས་དེ་སྒྲུབ་ཡོད་ཀྱི་ཐབས་རྣམས་ཀྱི་གཙོ་བོ་ཡིན་ཏེ། དེ་ལྟར་དུ་
ཆོས་ཀྱི་རྒྱལ་པོ་ཤར་ཙོང་ཁ་པས་དཔལ་ལྡན་འདུས་པའི་མཐའ་དཔྱོད་སོགས་སུ་གསལ་བར་གསུངས་པའི་ཕྱིར། བཞི་པ་ནི། ཆེན་པོ་གསུམ། ཐེག་ཆེན་སྒྲུབ་པའི་ཆེད་དུ་བྱ་བའི་གཙོ་བོར་བཤད་པ་མི་འཐད་པར་ཐལ། གཞན་
དོན་ཐེག་ཆེན་སྒྲུབ་པའི་ཆེད་དུ་བྱ་བའི་གཙོ་བོ་ཡིན་པའི་ཕྱིར། ཞེ་ན་མ་ཁྱབ་སྟེ། ཆེན་པོ་གསུམ་པོ་དེ་ཉིད་གཞན་དོན་སྒྲུབ་བྱེད་ཀྱི་ཐབས་ཀྱི་གཙོ་བོ་ཡིན་པས་དེའི་གཙོ་བོར་གསུངས་པའི་ཕྱིར་དང། གཞན་དོན་མཐའ་དག་གཙོ་བོར་

[335B]དགོས་སོ་ཞེས་རྟོགས་པའི་ཕྱིར་དུ་འདི་རྣམས་ཐེག་ཆེན་སྒྲུབ་པའི་ཆེད་དུ་བྱ་བའི་གཙོ་བོར་གསུངས་པའི་ཕྱིར། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་བའི་སངས་རྒྱས་འཕགས་
པའི་ཐུགས་རྒྱུད་ཀྱི་ཆེན་པོ་གསུམ་པོ་ཆོས་ཅན། ཐེག་ཆེན་སྒྲུབ་པའི་ཐོབ་བྱ་མཐར་ཐུག་ཡིན་པར་ཐལ། ཐེག་ཆེན་སྒྲུབ་པའི་ཆེད་དུ་བྱ་བ་ཡིན་པའི་ཕྱིར། འདོད་ན། བྱང་ཆུབ་སེམས་དཔའི་ཐོབ་བྱ་མཐར་ཐུག་ཡིན་པར་ཐལ། འདོད་
པའི་ཕྱིར། འདོད་ན། བྱང་སེམས་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ཀྱིས་བསྡུས་པ་མ་ཡིན་པར་ཐལ། འདོད་པའི་ཕྱིར། ཞེས་ཟེར་ཞིང། ཉན་ཐོས་ཀྱི་ལམ་ཡིན་ན་ཉན་ཐོས་རང་རྒྱུད་ཀྱིས་བསྡུས་པས་ཁྱབ་པ་དང། ཐེག་དམན་
གྱི་ལམ་ཡིན་ན་ཐེག་དམན་རང་རྒྱུད་ཀྱིས་བསྡུས་པས་ཁྱབ་བོ་ཞེས་ཟེར། ཉན་ཐོས་དང་རྒྱུད་ཐ་དད་དུ་གྱུར་བའི་ཉན་ཐོས་དགྲ་བཅོམ་པའི་མཁྱེན་པ་ཉན་ཐོས་དང་རྒྱུད་ཐ་དད་དུ་གྱུར་པའི་གང་ཟག་གི་རྒྱུད་ཀྱིས་བསྡུས་པའི་ཉན་ཐོས་ཀྱི་
ལམ་ཡིན་པར་ཐལ། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་བའི་སངས་རྒྱས་འཕགས་པའི་ཐུགས་རྒྱུད་ཀྱི་ཆེན་པོ་གསུམ་པོ་དེ་བྱང་སེམས་དང་རྒྱུད་ཐ་དད་དུ་གྱུར་བའི་སངས་རྒྱས་འཕགས་པའི་རྒྱུད་ཀྱི་བསྡུས་པའི་ཐེག་
ཆེན་སྒྲུབ་པའི་ཆེད་དུ་བྱ་བ་ཡིན་པའི་ཕྱིར། རྟགས་ཁས་སོ་།འདོད་ན། དེ་ཆོས་ཅན། ཉན་ཐོས་ཀྱི་རྒྱུད་ཀྱིས་བསྡུས་པར་ཐལ་ཉན་ཐོས་ཀྱི་ལམ་ཡིན་པའི་ཕྱིར། རྟགས་ཁྱབ་དངོས། འདོད་ན། མ་ཡིན་པར་ཐལ། ཉན་ཐོས་དང་༄༅། །རྒྱུད་ཐ་དད་དུ་གྱུར་པའི་གང་ཟག་གི་རྒྱུད་ཀྱིས་བསྡུས་པའི་ཕྱིར་འཁོར་གསུམ། གཞན་ཡང། དེ་ཆོས་ཅན། ཐེག་དམན་དགྲ་བཅོམ་པའི་མཁྱེན་པར་ཐལ། ཉན་ཐོས་དགྲ་བཅོམ་པའི་མཁྱེན་པ་ཡིན་པའི་ཕྱིར། རྟགས་ཁས་
འདོད་ན། ཐེག་དམན་གྱི་ལམ་དུ་ཐལ། འདོད་པའི་ཕྱིར། འདོད་ན་དེའི་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། རྟགས་ཁྱབ་དངོས། འདོད་ན་མ་ཡིན་པར་ཐལ། ཐེག་དམན་དང་རྒྱུད་ཐ་དད་དུ་གྱུར་པའི་ཉན་ཐོས་ཀྱི་རྒྱུད་
ཀྱིས་བསྡུས་པའི་ཕྱིར། རྟགས་གསལ་དངོས། གཞན་ཡང། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་བའི་སངས་རྒྱས་འཕགས་པའི་རྒྱུད་ཀྱི་སེམས་དཔའ་ཆེན་པོ་ཆོས་ཅན། སངས་རྒྱས་འཕགས་པའི་མཁྱེན་པ་ཡིན་པར་ཐལ་
རྣམ་མཁྱེན་ཡིན་པའི་ཕྱིར། རྟགས་ཁས་སོ། །འདོད་ན། སངས་རྒྱས་འཕགས་པའི་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། འདོད་ན་མ་བསྡུས་པར་ཐལ། སངས་རྒྱས་འཕགས་པ་དང་རྒྱུད་ཐ་དད་དུ་གྱུར་པའི་རྒྱུད་ཀྱིས་བསྡུས་
པའི་ཕྱིར་ཏེ། བྱང་ཆུབ་སེམས་དཔའ་དང་རྒྱུད་ཐ་དད་དུ་རྒྱུར་བའི་རྒྱུད་ཀྱིས་བསྡུས་པའི་ཕྱིར་རྟགས་སྔ་ཕྱི་རིམས་བཞིན་ཁས་བླངས་སོ། །གལ་ཏེ་སངས་རྒྱས་འཕགས་པ་དང། བྱང་ཆུབ་སེམས་དཔའ་རྒྱུད་ཐ་དད་ཡིན་ནོ། །ཞེ་ན་
རྣམ་མཁྱེན་ཆོས་ཅན། བྱང་ཆུབ་སེམས་དཔས་ཁྱོད་ཐོབ་པ་མི་སྲིད་པར་ཐལ། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་པའི་སངས་རྒྱས་འཕགས་པའི་རྒྱུད་ཀྱིས་བསྡུས་པའི་མཁྱེན་པ་ཡིན་པའི་ཕྱིར། རྟགས་ཁྱབ་དངོས། འདོད་ན་

[336B]ཐལ། འདོད་པའི་ཕྱིར། གཞན་ཡང། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་པའི་གང་ཟག་མེད་པར་ཐལ། བྱང་ཆུབ་སེམས་དཔའ་དང་རྒྱུད་ཐ་དད་དུ་གྱུར་པའི་བྱང་སེམས་
མེད་པའི་ཕྱིར་ཏེ། གང་ཟག་དང་རྒྱུད་ཐ་དད་དུ་གྱུར་པའི་གང་ཟག་གི་རྒྱུད་ཀྱི་ཚོར་བ་མེད་པའི་ཕྱིར། མ་གྲུབ་ན། དེ་ཆོས་ཅན། གང་ཟག་གི་རྒྱུད་ཀྱིས་བསྡུས་པར་ཐལ། ཚོར་བ་ཡིན་པའི་ཕྱིར། ཁྱབ་སྟེ། ཤིང་དང་བོང་བ་སོགས་ལ་ཚོར་བ་མེད་
པའི་ཕྱིར། མ་གྲུབ་ན། ཤིང་མེས་བསྲེགས་པ་དང། མཚོན་གྱིས་བཅད་པ་ན་ཤིང་ལ་སྡུག་བསྔལ་སྣ་ཚོགས་འབྱུང་བར་ཐལ། མ་གྲུབ་པའི་ཕྱིར། རྩ་བར་འདོད་ན། གང་ཟག་གི་རྒྱུད་ཀྱིས་མ་བསྡུས་པར་ཐལ། དེ་དང་རྒྱུད་ཐ་དད་དུ་
གྱུར་པའི་དེའི་རྒྱུད་ཀྱིས་བསྡུས་པའི་ཕྱིར། འཁོར་གསུམ། གཞན་ཡང། ཟིན་པའི་འབྱུང་བ་ལས་གྱུར་པ་དང། མ་ཟིན་པའི་འབྱུང་བ་ལས་གྱུར་པའི་རྣམ་བཞག་མི་འཐད་པར་ཐལ། ཚོར་བ་ཡིན་ན་གང་ཟག་གི་རྒྱུད་ཀྱིས་བསྡུས་པས་མ་ཁྱབ་པའི་
ཕྱིར༑ རྟགས་ཁས་སོ། །དེས་ན། རིགས་ཅན་གསུམ་པོ་རྒྱུད་གཅིག་ཡིན་ཏེ། དང་པོར་ཉན་ཐོས་ཀྱི་ལམ། དེ་རྗེས་རང་རྒྱལ་གྱི་ལམ། དེ་རྗེས་ཐེག་ཆེན་གྱི་ལམ་གསུམ་ལ་རིམས་ཀྱིས་འཇུག་པའི་གང་ཟག་ཡོད་པའི་ཕྱིར། ཁྱབ་སྟེ། རྒྱུད་
ཐ་དད་དུ་གྱུར་པའི་གང་ཟག་ཕན་ཚུན་གྱི་མངོན་པར་རྟོགས་པ་རྒྱུད་ཕན་ཚུན་ལ་འཕོ་བར་མི་ནུས་པའི་ཕྱིར་ཏེ། ཉིད་ཀྱི་རྟོགས་པ་གཞན་ལ་འཕོ་མིན་ཏེ། ཞེས་སོགས་ཀྱི་རིགས་པ་ཇི་ལྟར་བ་བཞིན་མཚུངས་པའི་ཕྱིར། གཞན་ཡང་

[337A]༄༅། །འགྲོ་བ་རིགས་དྲུག་རྒྱུད་གཅིག་ཡིན་ཏེ། དེ་རྣམས་ཀྱིས་བདེ་སྡུག་རིམས་ཀྱིས་མྱོང་བར་འགྱུར་བའི་གང་ཟག་ཡོད་པའི་ཕྱིར་ཏེ་དེ་རྣམས་སུ་རིམས་བཞིན་དུ་སྐྱེ་བ་ལེན་པའི་གང་ཟག་ཡོད་པའི་ཕྱིར། ཐལ་འགྱུར་རྩ་བར་ཁྱབ་
སྟེ༑ བྱམས་པའི་རྒྱུད་ཀྱི་ཚོར་བ་ཉེར་སྦས་ཀྱིས་མྱོང་བ་དང་ཉེར་སྦས་ཀྱི་རྒྱུད་ཀྱི་ཚོར་བ་བྱམས་པས་མྱོང་བ་ལྟ་བུ་མི་སྲིད་པའི་ཕྱིར་ཏེ། དེ་གཉིས་རྒྱུད་ཐ་དད་ཡིན་པའི་ཕྱིར། རྟགས་ཁྱབ་གྲུབ་སྟེ། འཇུག་པར། བྱམས་པ་ཉེར་སྦས་
ལ་བརྟེན་ཆོས་རྣམས་ནི། །གཞན་ཉིད་ཕྱིར་ན་རྒྱུད་གཅིག་རྟོགས་མིན་ཏེ། །གང་དག་རང་མཚན་ཉིད་ཀྱི་སོ་སོ་བ། དེ་དག་རྒྱུད་གཅིག་རྟོགས་པ་རིགས་མ་ཡིན། ཞེས་གསུངས་པའི་ཕྱིར། གཞན་ཡང་ལས་མ་བྱས་པ་དང་
ཕྲད་པ་དང། བྱས་པ་ཆུད་ཟ་བ་ཡོད་པར་ཐལ། བདེ་འགྲོ་དང་ངན་འགྲོའི་གང་ཟག་རྒྱུད་ཐ་དད་གང་ཞིག། །བདེ་འགྲོའི་གང་ཟག་རྣམས་ཀྱི་ངན་སོང་གིས་སྡུག་བསྔལ་མྱོང་བ་ཡང་སྲིད་ལ་ངན་འགྲོའི་གང་ཟག་རྣམས་ཀྱིས་
བདེ་འགྲོའི་བདེབས་མྱོང་བ་ཡང་སྲིད་པའི་ཕྱིར་རོ། །དོན་ལ་འཁོར་གསུམ། གཉིས་པ་གཞུང་དོན་ནི་དམིགས་པ་བཅུ་གཅིག་ལ་དམིགས་ནས་ཉམས་སུ་སླང་བར་བྱ་པའི་ཐེག་ཆེན་གྱི་སྒྲུབ་པ་དེའི་ཆེད་དུ་བྱ་བ་གང་ཞེ་ན། དེ་སྟོན་པ་ལ་གཞུང་
འདི་གསུངས། ཆེན་པོ་གསུམ་ཆོས་ཅན། ཐེག་ཆེན་གྱི་སྒྲུབ་པའི་ཆེད་དུ་བྱ་བ་ཡིན་ཏེ། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐེག་ཆེན་སྒྲུབ་པ་ཉམས་སུ་ལེན་པ་ལ་འཇུག་པར་འདོད་པ་རྣམས་ཀྱི་ཐོབ་བྱ་མཐར་ཐུག་ཡིན་

[337B] དེ་ལྟར་སྒྲུབ་པའི་རྟེན་དུ། ཞེས་སོགས་ཀྱི་སྐབས་སུ་སྤྱི་དོན་དང། གཞུང་དོན་གཉིས། དང་པོ་ལ་མཚན་ཉིད་དབྱེ་བ། ས་མཚམས་རྩོད་པ་སྤངས་པ་དང་བཞི། དང་པོ་ནི་ཐེག་ཆེན་སེམས་བསྐྱེད་ལ་བརྟེན་ནས་
དོན་གཉིས་སུ་ཕུན་ཚོགས་སྒྲུབ་པར་བྱེད་པའི་ཆེན་པོ་གསུམ་ལྡན་གྱི་སེམས་པའི་རྣལ་འབྱོར་དུ་དམིགས་པ། ཐེག་ཆེན་སྒྲུབ་པའི་མཚན་ཉིད་ཡིན་ཏེ། མདོ་སྡེ་རྒྱན་ལས། གནས་རྩོམ་འབྲས་བུ་འབྱུང་བ་ཆེ་བདག་ཉིད། །རྒྱལ་སྲས་རྣམས་
ཀྱི་སྒྲུབ་པ་ཡིན་པར་འདོད། །རྟག་ཏུ་ལེན་པ་ཆེ་དང་བཟོད་པ་ཆེ་།དོན་ཆེན་ཡང་དག་སྒྲུབ་པའི་བྱ་བ་བྱེད། ཅེས་གསུངས་ལ། ཐེག་ཆེན་གྱི་སྒྲུབ་པ་ཆོས་ཅན། ཆེན་པོ་གསུམ་དང་ལྡན་ཏེ། གནས་པ་ཆེ་བ། རྩོན་པ་ཆེ་བ། འབྲས་བུ་
འབྱུང་བ་ཆེ་བ། རྟག་ཏུ་ཁས་ལེན་ཆེ་བ། བཟོད་པ་ཆེ་བ། དོན་ཆེན་ཡང་དག་པར་སྒྲུབ་པའི་བྱ་བ་བྱེད་པའི་ཕྱིར། དང་པོ་གྲུབ་སྟེ། ཐེག་ཆེན་སེམས་བསྐྱེད་ལ་གནས་པའི་ཕྱིར། གཉིས་པ་གྲུབ་སྟེ། རང་གཞན་མཐའ་དག་གི་དོན་ལ་
རྩོན་པའི་ཕྱིར། གསུམ་པ་གྲུབ་སྟེ། བྱང་ཆུབ་ཆེན་པོའི་འབྲས་བུ་འབྱིན་པའི་ཕྱིར། བཞི་པ་གྲུབ་སྟེ། སེམས་ཅན་གྱི་དོན་ཉེ་བར་བསྒྲུབ་པར་ཁས་ལེན་པའི་ཕྱིར། ལྔ་པ་གྲུབ་སྟེ། གཞན་དོན་དུ་སྡུག་བསྔལ་མཐའ་དག་དང་དུ་ལེན་པའི་
ཕྱིར༑ དྲུག་པ་གྲུབ་སྟེ། སེམས་ཅན་མཐའ་དག་གིས་སྡུག་བསྔལ་བ་སེལ་བ་དང། ཕན་བདེ་སྒྲུབ་པའི་བྱ་བ་བྱེད་པའི་ཕྱིར། ཐེག་ཆེན་གྱི་སྒྲུབ་པ་ངེས་རང་གཞན་གྱི་དོན་ཁྱད་མེད་དུ་སྒྲུབ་པར་སྟོན་པའི་རྒྱུ་མཚན་ཡོད་དེ། མདོ་སྡེ་རྒྱན་

[338A]༄༅། །ལས༑ བདག་དང་གཞན་དུ་སྙམ་པའི་སེམས་ཉིད་དམ། བདག་པས་གཞན་ཅེས་སྡུག་པ་རྙེད་ནས་ནི། དེ་ལྟར་བདག་པས་གཞན་དོན་མཆོག་ཏུ་ཤེས། རང་གི་དོན་གང་གཞན་གྱི་དོན་གང་ཡིན། །ཞེས་གསུངས་ཤིང་
མཚམས་སྦྱར་གྱི་འགྲེལ་པར། །རང་གཞན་གྱི་དོན་གྱི་ཁྱད་པར་མེད་པར་ཚིགས་སུ་བཅད་པ་ཞེས་གསུངས་པའི་ཕྱིར། གཞན་དོན་གཙོ་བོར་སྒྲུབ་པར་སྟོན་པའི་རྒྱུ་མཚན་ཡོད་དེ། གཞན་གྱི་དོན་ཁྱད་པར་དུ་བྱ་བར་ཚིགས་སུ་བཅད་པ་
ཞེས་མཚམས་སྦྱར་ནས། མདོ་སྔེ་རྒྱན་ལས། ཇི་ལྟར་སྙིང་རྗེའི་བདག་ཉིད་གཞན་གྱི་དོན་གྱི་ཕྱིར། །བདག་ལ་སྡུག་བསྔལ་གདུང་བ་མི་ཟད་རབ་བྱེད་པ། །དེ་ལྟར་འཇིག་རྟེན་སྡུག་པའི་ལས་ཀྱི་གཞན་སྨྲ་ལ། །ཤིན་ཏུ་བརྩེ་བ་
མེད་པར་རབ་ཏུ་འཇུག་མ་ཡིན། ཞེས་གསུངས་པའི་ཕྱིར། མདོར་ན་བྱང་སེམས་འཕགས་པས་གཞན་དོན་དུ་མནར་མེད་ཀྱི་སྡུག་བསྔལ་རང་གི་མྱོང་བར་བྱེད་དེ། གང་ཟག་གཞན་ལ་ཤིན་ཏུ་སྡང་བའི་དགྲ་བོ་རྣམས་ཀྱིས་གཞན་
མནར་མེད་ཀྱི་མེ་ལ་བསྲེག་པར་མི་ནུས་པས་སོ། །ཐེག་ཆེན་སྒྲུབ་པ་འདིའི་ཡོན་ཏན་ཆེ་བའི་བདག་ཉིད་ཅུང་ཟད་བརྗོད་ན་འདི་ལྟར་ཡིན་ཏེ། རྒྱན་ལས། སྒྲུབ་པ་འདི་ཡིས་སྲིད་དང་འགྲོ་བ་ཀུན། །ཟིལ་གྱི་གནོན་འགྲོ་ཞི་
བ་མཆོག་དང་ལྡན། །ཡོན་ཏན་སྣ་ཚོགས་ཚོགས་ཀྱི་རྣམ་པར་འཕེལ་།བྱམས་པའི་བསམ་པས་རྟག་ཏུ་འགྲོ་བ་བསྡུད། །ཅེས་གསུངས་པ་ལྟར་ཡོད་ལ། ཕྱོགས་ཙམ་མཚོན་པ་ཙམ་མོ། །གཉིས་པ་ལ། ངོ་བོའི་སྒོ་ནས་

[338B] སྦྱོར་བ་ལག་ལེན་རྒྱ་ཆེ་བ་འཇུག་པའི་སྒྲུབ་ཕ། ཚོགས་གཉིས་རྒྱ་ཆེ་བ་ཚོགས་ཀྱི་སྒྲུབ་པ། རྣམ་མཁྱེན་དུ་གདོན་གདོན་མི་ཟ་བར་ངེས་པར་འབྱུང་བ་ཆེ་བ་ངེས་འབྱུང་གི་སྒྲུབ་པ་དང་བཞི། སྒྲས་བརྗོད་ཚུལ་གྱི་
སྒོ་ནས་དབྱེ་ན་མཁྱེན་པ་ཡུལ་གྱི་སྒྲུབ་པ། སྦྱོར་བ་བྱེད་བྲག་གི་སྒྲུབ་པ་གཉིས་རྣམས་སུ་ཡོད། སྐབས་དང་པོ་གསུམ་ནས་དངོས་སུ་བསྟན་པའི་སྒྲུབ་པ་རྣམས་ལ་མཁྱེན་པ་ཡུལ་གྱི་སྒྲུབ་པ་ཞེས་བརྗོད་པའི་རྒྱུ་མཚན་ཡོད་དེ། གཙོ་བོར་ཕྱིན་
དྲུག་ཉམས་ལེན་གྱི་ལྡོག་ཆ་ནས་དངོས་སུ་མ་བསྟན་པར་སྤྱིར་དགེ་བའི་ཆོས་ཀྱི་རྟེན་བྱེད་པའི་ལྡོག་ཆ་ནས་དངོས་སུ་བསྟན་པའི་ཕྱིར་ཏེ། གོ་སྒྲུབ་དང་ཚོགས་སྒྲུབ་ཀྱི་སྐབས་འགའ་ཞིག་མ་གཏོགས་སྐབས་དང་པོའི་གཞུང་རྣམས་དང་
སྐབས་གཞན་གཉིས་ཀྱི་ཕྱིན་དྲུག་ཉམས་ལེན་གྱི་ལྡོག་ཆ་ནས་དངོས་སུ་མ་བསྟན་པའི་ཕྱིར། སྤྱོར་བཞིའི་སྐབས་སུ་བསྟན་པའི་སྒྲུབ་པ་རྣམས་ལ་སྦྱོར་བ་བྱེ་བྲག་གི་སྒྲུབ་པ་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་གཙོ་བོར་ཕྱིན་དྲུག་
ཉམས་ལེན་གྱི་ལྡོག་ཆ་ནས་དངོས་སུ་བསྟན་པའི་ཕྱིར་ཏེ། སྐབས་བཞི་པར། སངས་རྒྱས་སོགས་དམིགས་དད་པ་དང། །སྦྱིན་སོགས་སྤྱོད་ཡུལ་བཙོན་འགྲུས་དང། །ཞེས་སོགས་དང། ལྔ་བར། སྦྱིན་པ་ལ་སོགས་རེ་རེས་ནི། །དེ་དག་
ཕན་ཚུན་བསྡུས་པ་གང། །ཞེས་སོགས་དང། དྲུག་པར། སྦྱིན་པ་ཤེས་རབ་བར་དག་ལ། ཞེས་སོགས་དང། བདུན་པར། སྦྱིན་པ་ལ་སོགས་རེ་རེས་ཀྱང། ཟག་མེད་ཆོས་ཀུན་བསྡུས་པའི་ཕྱིར། ཞེས་གསུངས་པའི་ཕྱིར་

[339A]༄༅། །དེས་ན་མཁྱེན་པ་ཡུལ་གྱི་སྒྲུབ་པ་དང་སྦྱོར་བ་བྱེ་བྲག་གི་སྒྲུབ་པ་གཉིས་པོ་དེ་འགལ་བ་མིན་ཏེ། བྱང་སེམས་ཀྱི་སྒྲུབ་པ་དེ་མཁྱེན་པ་ཡུལ་གྱི་སྒྲུབ་བ་ཡིན་པ་གང་ཞིག། དེ་སྦྱོར་བ་བྱེ་བྲག་གི་སྒྲུབ་པ་ཡང་ཡིན་པའི་
ཕྱིར༑ བྱང་སེམས་ཀྱི་སྒྲུབ་པ་ཆོས་ཅན། དང་པོ་ཡིན་ཏེ། བྱང་སེམས་ཀྱི་སྒྲུབ་པ་ཡིན་པ་གང་ཞིག། །གཙོ་བོར་དགེ་བའི་ཆོས་ཀྱི་རྟེན་བྱེད་པའི་ལྡོག་ཆ་ནས་དངོས་སུ་བསྟན་པའི་ཕྱིར་ཏེ། དེ་ལྟར་དུ་སྐབས་དང་པོ་གསུམ་
གྱིས་བསྟན་པར་བསྒྲུབས་པའི་ཕྱིར། དེ་ཆོས་ཅན། གཉིས་པ་ཡིན་ཏེ་གཙོ་བོར་ཕྱིན་དྲུག་ཉམ་ལེན་གྱི་ལྡོག་ཆ་ནས་དངོས་སུ་བསྟན་པ་གང་ཞིག། བྱང་སེམས་ཀྱི་སྒྲུབ་པ་ཡིན་པའི་ཕྱིར། དང་པོ་ཡིན་ཏེ། དེ་ལྟར་དུ་སྦྱོར་
བཞིའི་གཞུང་རྣམས་ཀྱིས་དངོས་སུ་བསྟན་པར་བསྒྲུབས་ཟིན་པའི་ཕྱིར། གསུམ་པ་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། བཞི་པ་ནི། བྱང་སེམས་ཀྱི་སྒྲུབ་པ་ཆོས་ཅན། ཕྱིན་དྲུག་ཉམས་ལེན་གྱི་ལྡོག་ཆ་
ནས་མ་བསྟན་པར་ཐལ། མཁྱེན་པ་ཡུལ་གྱི་སྒྲུབ་པ་ཡིན་པའི་ཕྱིར། བསྟན་པར་ཐལ། སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར། ཐལ་འགྱུར་གཉིས་ལ་ཁྱབ་སྟེ། མཁྱེན་པ་ཡུལ་གྱི་སྒྲུབ་པ་གཙོ་བོར་ཕྱིན་དྲུག་ཉམས་ལེན་གྱི་ལྡེག་
ཆ་ནས་དངོས་སུ་མ་བསྟན། སྦྱོར་བ་བྱེ་བྲག་གི་སྒྲུབ་པ་གཙོ་བོར་ཕྱིན་དྲུག་ཉམས་ལན་གྱི་ལྡོག་ཆ་ནས་དངོས་སུ་བསྟན་པའི་ཕྱིར། ཞེ་ན། མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་པའི་བྱང་སེམས་ཀྱི་

[339B] སྐབས་གཉིས་པའི་གཞུང་གིས་དངོས་སུ་མ་བསྟན་པར་ཐལ། གཞི་ཤེས་ཡིན་པའི་ཕྱིར། བསྟན་པར་ཐལ། ལམ་ཤེས་ཡིན་པའི་ཕྱིར། ཁྱབ་པར་ཐལ། སྐབས་གཉིས་པའི་གཞུང་གིས་གཞི་
ཤེས་གཙོ་བོར་དངོས་སུ་མ་བསྟན། ལམ་ཤེས་གཙོ་བོར་དངོས་སུ་བསྟན་པའི་ཕྱིར། འཁོར་གསུམ། ཟུང་གཅིག་ཁས་བླངས་སོ། །གཞན་ཡང། བྱང་སེམས་ཀྱི་མཐོང་ལམ་ཆོས་ཅན། སྐབས་བཞི་པའི་གཞུང་
གིས་དངོས་སུ་བསྟན་པར་ཐལ། རྣམ་རྫོགས་སྦྱོར་བ་ཡིན་པའི་ཕྱིར། མ་བསྟན་པར་ཐལ། ལམ་ཤེས་ཡིན་པའི་ཕྱིར། ཁྱབ་པར་ཐལ། སྐབས་བཞི་པའི་གཞུང་གིས་རྣམ་རྫོགས་སྦྱོར་བ་བསྟན་པའི་གཙོ་བོར་བྱས་
ནས་བསྟན་ལམ་ཤེས་དངོས་ཀྱི་བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར། ཡང་འཁོར་གསུམ། ཟུང་གཅིག་ཁས་བླང་སོ་སྒྲུབ་པ་གཉིས་ཀྱི་ཁྱད་པར་སྔར་བཤད་པ་དེ་མི་འཐད་པར་ཐལ། ཐོས་བསམ་གཙོ་བོར་གྱུར་བའི་
སྒྲུབ་པ་མཁྱེན་པ་ཡུལ་གྱི་སྒྲུབ་པ་དང། སྦྱིན་སོགས་ལག་ལེན་གཙོ་བོར་གྱུར་པའི་སྒྲུབ་པ་སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར། ཞེ་ན། མི་འཐད་པར་ཐལ། ཐོས་བསམ་གཙོ་བོར་གྱུར་པའི་དོན་མཁྱེན་གསུམ་བསྟན་ལ་འབེབས་
ཀྱང་སྦྱིན་སོགས་ཉམས་སུ་མི་ལེན་པ་ལ་བྱེད་མི་རིགས་ཏེ་བྱང་སེམས་ཀྱི་སྒྲུབ་པ་བཞིས་སྦྱིན་སོགས་སུ་ལེན་པའི་ཕྱིར། སྦྱིན་སོགས་བསམ་པས་ཉམས་སུ་ལེན་པའི་བྱ་བས་མ་ཟིན་པའི་བྱང་སེམས་ཀྱི་སྒྲུབ་པ་མེད་པའི་

[340A]༄༅། །ཕྱིར༑ གཞན་ཡང། ཐོས་བྶཾ་གཙོ་བོར་གྱུར་པའི་སྒྲུབ་པ་དང། ཉམས་ལེན་གཙོ་བོར་གྱུར་པའི་སྒྲུབ་པ་ཞེས་པའི་ཐ་སྙད་མི་འཐད་པར་ཐལ། ཐོས་བསམ་གྱིས་གཙོ་བོར་གཏན་ལ་ཕབ་པ་དེ་ཉིད་བསྒོམ་བས་ཉམས་སུ་ལེན་དགོས་
པའི་ཕྱིར། དེ་ལྟར་མ་ཡིན་ན་ཐོས་བསམ་བྱས་པ་དོན་མེད་དུ་ཐལ་བའི་སྐྱོན་ཡོད་པའི་ཕྱིར། གཞན་ཡང། སྐབས་འདིར་བརྗོད་པར་བྱ་བ་འགའ་ཞིག་ཡོད་ཀྱང་རྣམ་བཤད་སྙིང་པོའི་རྒྱན་དུ་གོ་སླར་གསུངས་པས་དེར་བལྟའོ་
གཉིས་པ་གཞུང་དོན་ནི། ཐེག་ཆེན་སེམས་བསྐྱེད་ལ་བརྟེན་ནས་དོན་གཉིས་ཕུན་ཚོགས་སྒྲུབ་པར་བྱེད་ཅིང། ཆེན་པོ་གསུམ་ལྡན་གྱི་སེམས་དཔའི་རྣལ་འབྱོར་ཆོས་ཅན། ཐེག་ཆེན་གྱི་སྒྲུབ་པའི་མཚན་ཉིད་ཡིན་ཏེ། དེའི་འཇོགས་
བྱེད་ཆོས་གསུམ་ཚང་བ་ཡིན་པའི་ཕྱིར། དེ་ལ་སྒྲས་སྟོན་ཚུལ་གྱི་སྒོ་ནས་གཉིས་སུ་ཡོད་དེ། དེའི་སྒོ་ནས་མཁྱེན་པ་ལ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་སྒྲུབ་པ་གཉིས་ཡོད་པའི་ཕྱིར། མཚན་གཞིའི་སྒོ་ནས་རྣམ་པ་
བཞི་ཡོད་དེ། དེའི་སྒོ་ནས། གོ་སྒྲུབ། འཇུག་སྒྲུབ། ཚོགས་སྒྲུབ་དེས་འབྱུང་གི་སྒྲུབ་པ་རྣམ་སུ་ཡོད་པའི་ཕྱིར། དེ་དག་སོ་སོར་སྦྱིན་ལ་སོགས། ཞེས་སོགས་ཀྱི་གཞུང་གསུངས་པ་ཆོས་ཅན། དགོས་པ་ཡོད་དེ། སྒྲུབ་པའི་རྟེན་
ལ་སོགས་པ་བརྗོད་པའི་རྗེས་སུ་ཐེག་ཆེན་གྱི་སྒྲུབ་པ་བསྟན་པའི་དགོས་པ་ཡོད་པའི་ཕྱིར། དེ་ལྟར་བསྟན་པ་ཆོས་ཅན། དགོས་པ་ཡོད་དེ། ཐེག་ཆེན་དུ་སེམས་བསྐྱེད་པ་རྣམས་ཀྱིས་བསྒྲུབ་པ་ཉམས་ལེན་ལ་གཙོ་བོར་

[340B] །ཞེས་རྟོགས་པའི་དགོས་པ་ཡོད་པའི་ཕྱིར་ཐེག་ཆེན་དུ་སེམས་བསྐྱེད་པ་རྣམས་ཀྱིས་གཙོ་བོར་སྒྲུབ་པ་ཉམས་སུ་ལེན་པ་ལ་འབད་དགོས་པའི་རྒྱུ་མཚན་ཡོད་དེ། དེ་ལྟར་མ་འབད་ན་བསམ་པ་བཟང་བ་ཙམ་དུ་
ཟད་པའི་ཕྱིར། འདིར་སྦྱོར་ལམ་སོགས་དང། གོ་སྒྲུབ་སོགས་སྦྱར་ཏེ་གསུངས་པ་ནི། མཚན་གཞི་བཟུང་བ་ཙམ་ཡིན་ཏེ། གཞན་དུ་ན་ཐེག་ཆེན་གྱི་ཚོགས་ལམ་སྒྲུབ་པ་མ་ཡིན་པར་ཐལ་བའི་སྐྱོན་ཡོད་པའི་ཕྱིར། དེ་དག་སོ་
སོར་སྦྱིན་ལ་སོགས། །ཞེས་སོགས་ཀྱི་སྐབས་སུ། སྤྱི་དོན་དང་གཞུང་དོན་གཉིས། དང་པོ་ལ། མདོ་སྡེ་རྒྱན་ལས་གསུང་ཚུལ། དགོས་བདེ་བར་བསྡུས་ཏེ་ཉམས་སུ་ལེན་ཚུལ་གཉིས། དང་པོ་ལ། མདོར་བསྟན། རྒྱས་བཤད་
ཞར་ལ་བསྡུ་བའི་དངོས་པོ་བཤད་པ་དང་གསུམ། དང་པོ་ནི། ཕ་རོལ་ཏུ་ཕྱིན་པ་རབ་ཏུ་ད་བྱེ་བའི་སྔོ་མ་ནི། ཞེས་འགྲེལ་པར་མཚམས་སྦྱར་བའི་རྗེས་སུ་རྩ་བར། གྲངས་དང་དེ་ཡི་མཚན་ཉིད་གོ་རིམས་དང། །ངེས་པའི་ཚིག་དང་སྒོམས་པའི་
ཡོན་ཏན་དང། །དེ་དག་རབ་དབྱེ་བསྡུ་དང་མི་མཐུན་ཕྱོགས། །ཡོན་ཏན་ཕན་ཚུན་རྣམ་ངེས་ཡིན་ཞེས་བྱ། །ཞེས་གསུངས། གཉིས་པ་ལ་དུ་མ་ཡོད་པའི་དང་པོ་གྲངས་འཆད་པ་ནི། །མངོན་མཐོ་དང་ངེས་ལེགས་ལ་བལྟོས་ཏེ་ཕ་
རོལ་ཏུ་ཕྱིན་པ་ལ་དྲུག་ཏུ་གྲངས་ངེས་ཏེ། དེ་ཉིད་ལས། ལོངས་སྤྱོད་དང་ལུས་ཕུན་སུམ་ཚོགས་པ་དང། །འཁོར་རྩོམ་ཕུན་སུམ་ཚོགས་པ་མངོན་མཐོ་དང། །རྟག་ཏུ་ཉོན་མོངས་དབང་ཉིད་མི་འགྲོ་དང། །བྱ་བ་རྣམས་ལ་ཕྱིན་ཅི་མ་༄༅། །ལོག་པའོ། །ཞེས་དང། འགྲེལ་པར། དེ་ལ་ཕ་རོལ་ཏུ་ཕྱིན་པ་བཞི་ནི་མངོན་པར་མཐོ་བ་རྣམ་པ་བཞི་སྟེ། སྦྱིན་པས་ནི་ལོངས་སྤྱོད་ཕུན་སུམ་ཚོགས་པའོ། །ཚུལ་ཁྲིམས་ཀྱིས་ནི་ལུས་ཕུན་སུམ་ཚོགས་པའོ། །བཟོད་
པས་ནི་འཁོར་ཕུན་སུམ་ཚོགས་པ་སྟེ། འདི་ལྟར་དེ་བསྟན་པས་ཚེ་ཕྱི་མ་ལ་སྐྱེ་བོ་མང་པོ་དགའ་བར་འགྱུར་བའོ། །བརྩོན་འགྲུས་ཀྱིས་ནི་བརྩོམ་པ་ཕུན་སུམ་ཚོགས་པ་སྟེ། ལས་ཀྱི་མཐའ་ཐམས་ཅད་འགྲུབ་པའི་ཕྱིར་རོ། །ལྔ་བས་
ནི་ཉོན་མོངས་པའི་དབང་དུ་མི་འགྲོ་བ་ཉིད་དེ། བསམ་གཏན་གྱིས་ཉོན་མོངས་པ་རྣམ་པར་གནོན་པའི་ཕྱིར་རོ། །དྲུག་པས་ནི་བྱ་བ་རྣམས་ལ་ཕྱིན་ཅི་མ་ལོག་པ་སྟེ། བྱ་བ་ཐམས་ཅད་ཡང་དག་བ་ཇི་ལྟ་བ་བཞིན་རབ་ཏུ་ཤེས་པའི་
ཕྱིར་རོ། །ཞེས་དང། དོན་གཉིས་སྒྲུབ་པའི་དབང་དུ་བྱས་ནས་ཕ་རོལ་ཏུ་ཕྱིན་པ་དྲུག་ཏུ་གྲངས་ངེས་ཏེ། དེ་ཉིད་ལས། སེམས་ཅན་དོན་ལ་རབ་རྩོན་པ། །གཏོང་དང་མི་གནོད་བཟོད་པས་བྱེད། །གནས་དང་གྲོལ་བ་གཞིར་
བཅས་པ། །རང་དོན་རྣམ་པ་ཐམས་ཅད་སྤྱོད། །ཅེས་དང། འགྲེལ་པར། སྦྱིན་པ་དང། ཚུལ་ཁྲིམས་དང་བཟོད་པ་དག་གིས་གོ་རིམས་བཞིན་དུ་གཏོང་བ་དང། མི་གནོད་པ་དང། གནོད་པ་བྱེད་པ་བཟོད་པས་སེམས་ཅན་
གྱི་དོན་བྱེད་དོ། །གསུམ་གྱིས་ནི་སེམས་གནས་པ་དང། རྣམ་པར་རྟོག་པ་གཞི་དང་བཅས་པས་རང་གི་དོན་རྣམ་པ་ཐམས་ཅད་སྤྱོད་དེ་བརྩོན་འགྲུས་ལ་བརྟེན་ནས་གོ་རིམས་བཞིན་དུ་བསམ་གཏན་དང་ཤེས་རབ་དག་

[341B]དང། མཉམ་པར་གཞག་པ་རྣམས་གྲོལ་བའི་ཕྱིར་རོ། །ཞེས་གསུངས་པའི་ཕྱིར། གཞན་དོན་རྣམ་པ་ཐམས་ཅད་ལ་བལྟོས་པའི་གྲངས་ངེས་ནི། དེ་ཉིད་
ལས༑ མི་འཕོང་བ་དང་རྣམ་པར་མི་འཚེ་དང། །རྣམ་འཚེ་བཟོད་དང་བྱ་བས་མི་སྐྱོ་དང། །དགའ་བྱེད་ལེགས་པར་བརྗོད་པ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ཞེས་གསུངས། དེ་ཡང། དོན་ནི། སྦྱིན་པས་ཡོ་བྱད་མི་
འཕོང། ཚུལ་ཁྲིམས་ཀྱིས་རྣམ་པར་མི་འཚེ། བཟོད་པས་རྣམ་འཚེ་བཟོད། བརྩོན་འགྲུས་ཀྱིས་གཞན་དོན་བྱ་བ་ལ་མི་སྐྱོ། བསམ་གཏན་གྱིས་སྡུག་བསྔལ་འགག་པར་བྱེད། ཤེས་རབ་ཀྱིས་ཆོས་ལེགས་པར་བརྗོད། །གཞན་གྱི་དོན་ནི་
བྱང་ཆུབ་སེམས་དཔའི་རང་དོན་ཡིན་ཏེ། བྱང་ཆུབ་སེམས་དཔའ་གཞན་དོན་ཁོ་ན་བསྒྲུབ་ཅིང། དེ་ལ་བརྟེན་ནས་བྱང་ཆེན་འཐོབ་པར་བྱེད་པའི་ཕྱིར་རོ། །ཐེག་ཆེན་མཐའ་དག་བསྡུད་པའི་གྲངས་ངེས་ནི། དེ་ཉིད་ལས། ལོངས་སྤྱོད་
མངོན་པར་མི་དགའ་དང། །རབ་གུས་གཉིས་ལས་མི་སྐྱོ་དང། །རྣལ་འབྱོར་རྣམ་པར་མི་རྟོག་པ། །ཐེག་པ་ཐམས་ཅད་འདིར་ཟད་དོ། །ཞེས་གསུངས། དེ་ཡང། བྱང་སེམས་ཀྱིས་སྦྱིན་པས་ལོངས་སྤྱོད་ལ་མངོན་པར་མི་དགའ། ཚུལ་ཁྲིམས་
ཀྱིས་བསླབ་པ་ལ་རབ་ཏུ་གུས། ཐོས་པ་དང་བརྩོན་འགྲུས་གཉིས་ཀྱིས་གཞན་དོན་ལ་མི་སྐྱོ། །བསམ་གཏན་གྱིས་རྣམ་པར་མི་རྟོག་།ཤེས་རབ་ཀྱིས་མཚན་མར་མི་འཛིན་པའི་ཕྱིར། ལམ་ཐམས་ཅད་བསྡུད་པའི་གྲངས་ངེས་ནི། དེ་ཉིད་ལས་

[342A]༄༅། །ཡུལ་རྣམས་ལ་ནི་མ་ཆགས་ལམ། དེ་ཐོབ་རྣམ་གཡེངས་སྡོམ་པའི་གཞན། །སེམས་ཅན་མི་སྟོང་འཕེལ་བ་དང། །སྒྲིབ་པ་རྣམ་པར་སྤྱོད་པའི་གཞན། །ཞེས་གསུངས། སྦྱིན་པ་ནི་མ་ཆགས་པའི་ལམ། ཚུལ་ཁྲིམས་ནི་དེ་ཐོབ་
པའི་རྣམ་གཡེངས་སྡོམ་པའི་ལམ། །བཟོད་པ་ནི་སེམས་ཅན་མི་སྟོང་བའི་ལམ། བརྩོན་འགྲུས་དགེ་བ་འཕེལ་བའི་ལམ། ཕྱི་མ་གཉིས་ནི་སྒྲིབ་པ་རྣམ་པར་སྦྱོང་བའི་ལམ་ཡིན་ནོ། །བསླབ་པ་གསུམ་ལ་བལྟོས་པའི་གྲངས་ངེས་ནི། དེ་
ཉིད་ལས། བསླབ་གསུམ་དབང་དུ་མཛད་ནས་ནི། །རྒྱལ་བས་ཕ་རོལ་ཕྱིན་པ་དྲུག་ཡང་དག་བཤད་དེ་དང་པོ་གསུམ། །ཐ་མ་གཉིས་ཀྱི་རྣམ་པ་གཉིས། །གཅིག་ནི་གསུམ་ཅར་ལ་ཡང་གཏོགས། །ཞེས་གསུངས། དེ་ཡང་དང་པོ་གསུམ་
ཚུལ་ཁྲིམས་ཀྱི་བསླབ་པ། ལྔ་པ་ཏིང་ངེ་འཛིན་གྱི་བསླབ་པ་དྲུག་པ་ཤེས་རབ་ཀྱི་བསླབ་པ། བརྩོན་འགྲུས་ནི་གསུམ་ཀའི་ཁོངས་སུ་གཏོགས་པ་ཡོད་དེ། བརྩོན་འགྲུས་ལ་བརྟེན་ནས་དགེ་བའི་ཆོས་མཐའ་དག་ཉམས་སུ་ལེན་དགོས་
པའི་ཕྱིར། མདོར་ན་ཕ་རོལ་ཏུ་ཕྱིན་པ་དྲུག་ཏུ་གྲངས་ངེས་ཏེ་མངོན་མཐོ་དང་ངེས་ལེགས་གཉིས་ལ་བལྟོས་པ་དང། དོན་གཉིས་ཕུན་ཚོགས་ལ་བལྟོས་པ་དང། གཞན་དོན་རྣམ་པ་ཐམས་ཅད་ལ་བལྟོས་པ་དང། ཐེག་ཆེན་མཐའ་
དག་བསྡུད་པ་ལ་བལྟོས་པ་དང། ལམ་མཐའ་དག་བསྡུད་པ་ལ་བལྟོས་པ་དང། བསླབ་པ་གསུམ་ལ་བལྟོས་ཏེ་ཕ་རོལ་ཏུ་ཕྱིན་པ་དྲུག་ཏུ་གྲངས་ངེས་པའི་ཕྱིར། མཚན་ཉིད་འཆད་པ་ནི། དེ་ཉིད་ལས་སྦྱིན་པ་མི་མཐུན་ཕྱོགས་ཉཾས་

[342B] །རྣམ་པར་མི་རྟོག་ཡེ་ཤེས་ལྡན། །གཞན་གྱི་འདོད་པ་ཡོངས་རྫོགས་བྱེད། །སེམས་ཅན་སྨིན་བྱེད་རྣམ་པ་གསུམ། །ཞེས་གསུངས་ལ། ཐོག་མར་སྦྱིན་པ་ལ་སྦྱར་བ་ནི། མི་མཐུན་པའི་ཕྱོགས་སེར་སྣ་ཉམས་པ། །ཆོས་
ཀྱི་བདག་ཏུ་རྣམ་པར་མི་རྟོག་པའི་ཡེ་ཤེས་དང་ལྡན་པ། གཞན་གྱི་འདོད་པ་ཐམས་ཅད་ཡོངས་སུ་རྫོགས་པར་བྱེད་པ་དང། སེམས་ཅན་དཔག་ཏུ་མེད་པ་སྨིན་པར་བྱེད་པ་ཞེས་གསུངས་ལ། གཞན་རྣམས་ལ་སྦྱར་བའི་ཚུལ་ནི། ཚུལ་
ཁྲིམས་མི་མཐུན་ཕྱོགས་ཉམས་ཞེས་སོགས་འདོན་པ་བསྒྱུར་ཞིང་ཚུལ་ཁྲིམས་འཆལ་བ་ནི་ཚུལ་ཁྲིམས་ཀྱི་མི་མཐུན་ཕྱོགས། ཁོང་ཁྲོ་བཟོད་པའི་མི་མཐུན་ཕྱོགས། ལེ་ལོ་བརྩོན་འགྲུས་ཀྱི་རྣམ་གཡེངས་བསམ་གཏན་གྱི་
ཤེར་འཆལ་ཤེས་རབ་ཀྱི་མི་མཐུན་ཕྱོགས་ཞེས་སོགས་བརྗོད་པར་བྱའོ། །ཕྱི་མ་གསུམ་རྟོགས་པར་སླའོ། །སྦྱིན་སོགས་དྲུག་ལ་རྒྱུ་འབྲས་ཀྱི་གོ་རིམས། དམན་མཆོག་གི་གོ་རིམས། རགས་པ་དང་ཕྲ་བའི་གོ་རིམས་ཡོད་དེ། དེ་ཉིད་
ལས༑ སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང། །རགས་པ་དང་ནི་ཕྲ་བའི་ཕྱིར། །དེ་དག་གོ་རིམས་བསྟན་པ་ཡིན། །ཞེས་གསུངས་པའི་ཕྱིར། ཕར་ཕྱིན་དྲུག་གི་ངེས་ཚིག་བཞག་ཏུ་ཡོད་དེ། དེ་ཉིད་ལས་
དབུལ་བ་འདོར་བར་བྱེད་པ་དང། །བསིལ་བ་ཐོབ་དང་ཁྲོ་བཟོད་དང། །མཆོག་སྦྱོར་བ་དང་ཡིད་འཛིན་དང། །དོན་དམ་ཤེས་པའི་ཕྱིར་བཤད་དོ། །ཞེས་གསུངས་ལ། དེ་ཡང། དབུལ་བ་འདོར་བས་སྦྱིན་པ། ཉོན་མོངས་

[343A]༄༅། །པའི་ཚ་གདུང་བསེལ་བས་ཚུལ་ཁྲིམས། ཁོང་ཁྲོའི་གནོད་པ་བཟོད་པས་བཟོད་པ། ཡོན་ཏན་མཆོག་ལ་སྦྱོར་བས་བརྩོན་འགྲུས་ཡིད་དམིགས་པ་ལ་འཛིན་པས་བསམ་གཏན། དོན་དམ་བདེན་པ་ཤེས་པའི་ཕྱིར་ཤེས་
རབ་ཅེས་བྱའོ། །ཕྱིན་དྲུག་སྒོམ་པའི་རྣམ་དབྱེ་བཞག་ཏུ་ཡོད་དེ་དེ་ཉིད་ལས། ཀུན་གྱིས་སྒོམ་པའི་དངོས་པོ་དང། །དེ་བཞིན་ཡིད་ལ་བྱེད་པ་དང། །བསལ་བ་དང་ནི་ཐབས་དག་དང། །དབང་འབྱོར་ཉིད་ལ་བརྟེན་པར་བརྗོད། །ཅེས་
གསུངས་ལ། དེ་ཡང། ཕ་རོལ་ཏུ་ཕྱིན་པ་སྒོམ་པ་ལ་ལྔ་ཡོད་དེ་དངོས་པོ་ལ་བརྟེན་པ། ཡིད་ལ་བྱེད་པ་ལ་བརྟེན་པ། བསམ་པ་ལ་བརྟེན་པ། ཐབས་ལ་མཁས་པ་ལ་བརྟེན་པ། དབང་འབྱོར་བ་ཉིད་ལ་བརྟེན་པ་རྣམས་སུ་ཡོད་
པའི་ཕྱིར། ཕྱིན་དྲུག་གི་རབ་དབྱེ་བཞག་ཏུ་ཡོད་དེ། དེ་ལྟར་འོག་ནས་འཆད་པའི་ཕྱིར། ཇི་ལྟར་འཆད་ན། འདི་ལྟ་སྟེ། དེ་ཉིད་ལས། དོན་རྣམས་གཏོང་བར་བྱེད་པ་དང། །རྩ་བ་སེམས་ལ་བརྟེན་པ་དང། །ལུས་དང་ལོངས་སྤྱོད་
ཕུན་ཚོགས་དང། །གཉིས་རྗེས་འཛིན་དང་རྫོགས་བྱེད་དང། །དེ་ཡང་སེར་སྣ་མེད་ལྡན་དང། །ཆོས་དང་ཟང་ཟིང་མི་འཇིགས་གཏོང་།སྦྱིན་པ་དེ་འདྲར་ཡོངས་ཤེས་ནས། །མཁས་པས་ཡང་དག་བསྒྲུབ་པར་བྱེད། །ཅེས་
གསུངས་ལ། དེ་ཡང་གཏོང་སེམས་ནི་སྦྱིན་པའི་ངོ་བོ་མ་ཆགས་པ་ནི་སྦྱིན་པའི་རྒྱུ། །ལུས་ལོངས་སྤྱོད་ཕུན་ཚོགས་ནི་སྦྱིན་པའི་འབྲས་བུ། རང་གཞན་གཉིས་རྗེས་སུ་འཛིན་པ་དང། །ཚོགས་ཡོངས་སུ་རྫོགས་པར་བྱེད་པ་

[343B] སེར་སྣ་སྤངས་པ་ནི་སྦྱིན་པའི་ཡོན་ཏན་དང་ལྡན་པ། ཆོས་ཟང་ཟིང། མི་འཇིགས་པ་སྐྱབས་གསུམ་གྱི་སྦྱིན་པ་ནི་སྦྱིན་པའི་རབ་དབྱེ་ཡིན་ནོ། །མཁས་པ་བྱང་ཆུབ་སེམས་དཔའ་ཆོས་ཅན། སྦྱིན་པ་
ཡང་དག་པར་བསྒྲུབ་པར་བྱེད་དེ། ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེ་ལ་བརྟེན་ནས་སྦྱིན་པ་ཉམས་སུ་ལེན་པའི་ཕྱིར་ཡང་དེ་ཉིད་ལས། ཡན་ལག་དྲུག་བཞི་བསམ་པས་ཟིན། བདེ་འགྲོ་གནས་པ་སྦྱིན་བྱེད་དང་
རྟེན་དང་ཞི་དང་འཇིགས་པ་མེད། །བསོད་ནམས་ཚོགས་དང་ལྡན་པ་དང། །བརྡར་བརྟགས་ཆོས་ཉིད་ཐོབ་པ་སྟེ། །སྡོམ་ལ་གནས་པ་རྣམས་ལ་ཡང། །ཚུལ་ཁྲིམས་དེ་འདྲར་ཡོངས་ཤེས་ནས། །མཁས་པས་ཡང་དག་བསྒྲུབ་
པར་བྱེད། །ཅེས་གསུངས་ལ། དེ་ཡང་ཡན་ལག་དྲུག་གིས་ཟིན་པའི་སྤོང་པ་སྤོང་སེམས་ཀྱི་ངོ་བོ། ཞི་བ་མྱང་འདས་ཐོབ་པར་འདོད་པའི་སེམས་འབྱུང་ནི་དེའི་རྒྱུ། བདེ་འགྲོར་གནས་པ་དེའི་འབྲས་བུ་རྟེན་དང། ཞི་བ་དང། འཇིགས་
པ་མེད་པ་གསུམ་ནི་དེའི་བྱེད་ལས། བསོད་ནམས་ཀྱི་ཚོགས་སྣ་ཚོགས་དང་ལྡན་པ་ནི་དེའི་ལྡན་པ། སྡོམ་ལ་གནས་པའི་བརྡར་བཏགས་པའི་ཚུལ་ཁྲིམས་དང། ཆོས་ཉིད་ཀྱིས་ཐོབ་པའི་ཚུལ་ཁྲིམས་ནི་དེའི་རབ་དབྱེ་ཡིན་ལ་
བརྡར་བཏགས་པ་ནི་སོ་སོར་ཐར་པའི་ཚུལ་ཁྲིམས། །ཆོས་ཉིད་ཀྱིས་ཐོབ་པ་ནི་བསམ་གཏན་དང་ཟག་མེད་ཀྱི་སྡོམ་པས་བསྡུས་པའི་སྤོང་སེམས། སྡོམ་པ་ལ་གནས་པ་རྣམས་ལ་ཡོད་ཅེས་པ་ནི་རྟེན་གྱི་འཇུག་པའོ། །མཁས་པ་བྱང་

[344A]༄༅། །ཆུབ་སེམས་དཔའ་ནི་ཆོས་ཅན། ཚུལ་ཁྲིམས་ཀྱི་ཕར་ཕྱིན་ཡང་དག་པར་བསྒྲུབ་པར་བྱེད་དེ། ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེའི་སྒོ་ནས་ཚུལ་ཁྲིམས་རྣམ་དག་ཉམས་སུ་ལེན་པའི་ཕྱིར། གསུམ་པ་ནི་དེ་
ཉིད་ལས། མི་བྱེད་ཇི་མི་སྙམ་ཤེས་དང། །སྙིང་རྗེ་ཆོས་ལ་བརྟེན་པའི་ཕྱིར། ཕན་ཡོན་ལྔ་ནི་ཡང་དག་བཤད། །དེ་ནི་གཉིས་ཀྱི་དོན་བྱེད་དེ། །དཀའ་ཐུབ་གཙོ་དང་ཀུན་ལེན་ལྡན། །དེ་ལ་དེ་ནི་རྣམ་གསུམ་འདོད། །བཟོད་པ་དེ་
འདྲར་ཡོངས་ཤེས་ནས། མཁས་པས་ཡང་དག་བསྒྲུབ་པར་བྱེད། །ཅེས་གསུངས་ལ། དེ་ཡང། མི་བྱེད་པ་དང་ཇི་མི་སྙམ་པ། ཆོས་ལ་ངེས་པར་རྟོག་པའི་བཟོད་པ། གསུམ་གྱི་ངོ་བོར་གྱུར་པའི་མི་འཁྲུགས་པའི་སེམས་དཔའ་ནི་
བཟོད་པའི་ངོ་བོ། །སྙིང་རྗེ་ཆེན་པོ་ནི་བཟོད་པའི་རྒྱུ། ཚུལ་ཁྲིམས་ཡང་དག་པར་ལེན་པ་དང། ཐོབ་པ་ནི་དེའི་འབྲས་བུ་འཁོན་མི་མང་བ་དང། དབྱེན་མི་མང་བ་སོགས་ནི་དེའི་ཕན་ཡོན། རང་གཞན་གཉིས་ཀའི་དོན་བྱེད་
པ་དེའི་བྱེད་ལས། དཀའ་ཐུབ་ཀྱི་གཙོ་བོར་གྱུར་པ་སོགས་ནི་དེའི་ལྡན་པ། གནོད་པ་ལ་ཇི་མི་སྙམ་པ། ཆོས་ལ་ངེས་པར་རྟོག་པ་།སྡུག་བསྔལ་དང་དུ་ལེན་པ་གསུམ་ནི་དེའི་རབ་དབྱེ། ཡང་ན། ཕན་ཡོན་རྣམ་པ་ལྔ་བཟོད་
པའི་འབྲས་བུར་སྦྱོར། བྱང་ཆུབ་སེམས་དཔས་བཟོད་པའི་ཕར་ཕྱིན་ཉམས་སུ་ལེན་པའི་ཚུལ་བཞག་ཏུ་ཡོད་དེ། ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེ་སོགས་ཀྱི་སྒོ་ནས་ཉམས་སུ་ལེན་པའི་ཕྱིར། བཞི་

[344B] དེ་ཉིད་ལས། དགེ་ལ་ཡང་དག་སྤྲོ་བ་དང། དད་དང་འདུན་ལ་བརྟེན་པ་དང། །དྲན་སོགས་ཡོན་ཏན་འཕེལ་བྱེད་དང། །ཀུན་ནས་ཉོན་མོངས་གཉེན་པོ་དང། །མ་ཆགས་ལ་སོགས་ཡོན་ཏན་ལྡན་།དེ་དག་ལ་ནི་དེ་རྣམས་བདུན་
བརྩོན་འགྲུས་དེ་འདྲར་ཡོངས་ཤེས་ནས། །མཁས་པས་ཡང་དག་བསྒྲུབ་པར་བྱེད། །ཅེས་གསུངས། དེ་ཡང་དགེ་བ་ལ་ཡང་དག་པར་སྤྲོ་བ་ནི་བརྩོན་འགྲུས་ཀྱི་ངོ་བོ། །དད་པ་ལ་འདུན་པ་ནི་དེའི་རྒྱུ། དྲན་སོགས་ཀྱི་ཡོན་ཏན་གོང་ནས་
གོང་དུ་འཕེལ་བ་ནི་དེའི་འབྲས་བུ། ཀུན་ནས་ཉོན་མོངས་པ་སྤོངས་བར་བྱེད་པ་དེའི་བྱེད་པ། མ་ཆགས་པ་ལ་སོགས་པའི་ཡོན་ཏན་དང་ལྡན་པ་དེའི་ལྡན་པ། ལུས་ངག་ཡིད་ཀྱི་བརྩོན་འགྲུས་སོགས་ནི་དེའི་འཇུག་པའི་རབ་དབྱེའོ། །
བྱང་ཆུབ་སེམས་དཔས་བརྩོན་འགྲུས་ཉམས་སུ་ལེན་ཚུལ་བཞག་ཏུ་ཡོད་དེ། དེས་བརྩོན་འགྲུས་ཀྱི་ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེའི་སྒོ་ནས། ཉམ་སུ་ལེན་པའི་ཕྱིར། ལྔ་པ་ནི། དེ་ཉིད་ལས། སེམས་ནི་ནང་དུ་གནས་
པ་དང། དྲན་དང་བརྩོན་འགྲུས་ལ་བརྟེན་པ། བདེ་བསྐྱེད་པར་བྱེད་པ་དང། མངོན་ཤེས་གནས་ལ་དབང་བསྒྱུར་བ། ཆོས་རྣམས་ཀྱི་ནི་གཙོ་བོ་སྟེ། དེ་དག་ལ་ཡོད་དེ་རྣམ་གསུམ། བསམ་གཏན་དེ་འདྲར་ཡོངས་ཤེས་ནས་
མཁས་པས་ཡང་དག་བསྒྲུབ་པར་བྱེད། ཅེས་གསུངས་ལ། དེ་ཡང། སེམས་ཡང་དག་པའི་དམིགས་པ་ལ་གནས་པའི་ཕྱིར། གཟུགས་ཀྱི་ཏིང་ངེ་འཛིན་ལྟ་བུ་བསམ་གཏན་གྱི་ངོ་བོ། །དྲན་པ་དང་བརྩོན་འགྲུས་དེའི་རྒྱུ་

[345A]༄༅། །བསམ་གཏན་ལ་བརྟེན་ནས་ཐོབ་པའི་བདེ་བ་དེའི་འབྲས་བུ་མངོན་ཤེས་སོགས་ལ་དབང་བསྒྱུར་བ་དེའི་བྱེད་པ། ཆོས་ཐམས་ཅད་ཀྱི་གཙོ་བོར་གྱུར་བའི་ཡོན་ཏན་དང་ལྡན་པ་ནི་དེའི་ལྡན་པ་རྟོག་པ་དང་
བཅས་ཤིང་དཔྱོད་པ་དང་རྟོག་པ་མེད་ཅིང་དཔྱོད་པ་ཙམ་དང་རྟོག་དཔྱོད་གཉིས་ག་མེད་པའི་བསམ་གཏན་རྣམས་ནི། དེའི་རབ་དབྱེའོ། །བྱང་ཆུབ་སེམས་དཔས་བསམ་གཏན་གྱི་ཕར་ཕྱིན་ཉམས་སུ་ལེན་ཚུལ་བཞག་ཏུ་
ཡོད་དེ། ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེ་སོགས་ཀྱི་སྒོ་ནས་ཉམས་སུ་ལེན་པའི་ཕྱིར། དྲུག་པ་ནི། དེ་ཉིད་ལས། ཤེས་བྱ་ཡང་དག་རབ་རྣམ་འབྱེད། ཏིང་ངེ་འཛིན་ལ་བརྟེན་པ་དང་།ཀུན་ནས་ཉོན་མོངས་ཤིན་ཏུ་གྲོལ་
ཤེས་རབ་འཚོ་བ་ལེགས་བཤད་དང། །ཆོས་རྣམས་ཀྱི་ནི་མཆོག་ཡིན་ཏེ། །དེ་དག་ལ་ཡོད་དེ་རྣམ་གསུམ། །ཤེས་རབ་དེ་འདྲར་ཡོངས་ཤེས་ནས། །མཁས་པས་ཡང་དག་བསྒྲུབ་པར་བྱེད། །ཅེས་གསུངས་ལ། དེ་ཡང། ཆོས་
རབ་ཏུ་རྣམ་པར་འབྱེད་པ་ཤེས་རབ་ཀྱི་ངོ་བོ། ཏིང་ངེ་འཛིན་ནི་དེའི་རྒྱུ། ཉོན་མོངས་པ་ལས་གྲོལ་བ་དེའི་བྲལ་འབྲས། ཤེས་རབ་ཀྱི་འཚོ་བས་འཚོ་བར་བྱེད་ཅིང། ལེགས་བཤད་སྒྲོགས་པ་ནི་དེའི་བྱེད་ལས། ཆོས་ཐམས་ཅད་ཀྱི་
མཆོག་ཏུ་གྱུར་པའི་ལྡན་པ་དང་ལྡན་པ་ནི་དེའི་ལྡན་པ། འཇིག་རྟེན་པ་དང་འཇིག་རྟེན་ལས་འདས་པ་ལ་སོགས་པའི་ཤེས་རབ་ནི་དེའི་རབ་དབྱེའོ། །བྱང་ཆུབ་སེམས་དཔའ་ཆོས་ཅན། ཤེས་རབ་ཀྱི་ཕར་ཕྱིན་སོགས་དྲུག་

[345B] བསྒྲུབས་ཟིན་པའི་ཕྱིར་བསྡུ་བ་ནི། དེ་ཉིད་ལས། དཀར་པོའི་ཆོས་ཀུན་རྣམ་པར་གཡེངས་བ་དང། །མཉམ་པར་གཞག་དང་གཉིས་ཀར་ཤེས་པར་བྱ། །ཕ་རོལ་ཕྱིན་པ་གཉིས་དང་
ནི༑ ༑གཉིས་ཀྱིས་ཡོངས་སུ་བསྡུས་པ་ཡིན། །ཞེས་གསུངས་ལ། སྦྱིན་པ་དང། ཚུལ་ཁྲིམས་རྣམ་གཡེང་གིས་བསྡུས་ཏེ། དེ་རྣམས་མཉམ་གཞག་མ་ཡིན་པའི་ཕྱིར། བསམ་གཏན་དང་ཤེས་རབ་མཉམ་གཞག་གིས་བསྡུས་
ཏེ༑ དེ་རྣམས་མཉམ་གྮགི་ས་པ་ཡིན་པའི་ཕྱིར། བཟོད་པ་དང་བརྩོན་འགྲུས་མཉམ་གཞག་དང། མཉམ་པར་མ་གཞག་པ་གཉིས་ཀས་བསྡུས་ཏེ། དེ་རྣམས་ལ་མཉམ་པར་གཞག་མ་གཞག་གཉིས་ཀ་ཡོད་པའི་ཕྱིར་
ཕྱིན་དྲུག་གི་མི་མཐུན་ཕྱོགས་ནི། དེ་ཉིད་ལས། བྱང་ཆུབ་སེམས་པའི་སྦྱིན་པ་ནི། མ་ཆགས་མི་ཆགས་ཆགས་པ་མེད། ཆགས་པ་ཉིད་ཀྱང་མ་ཡིན་ཏེ། མ་ཆགས་མི་ཆགས་ཆགས་པ་མེད། ཆགས་པ་རྣམ་པ་བདུན་དུའོ། །
སྦྱིན་པའི་མི་མཐུན་པ་ཡི་ཕྱོགས། ཞེས་དང། འགྲེལ་པར། ལོངས་སྤྱོད་ལ་མ་ཆགས། ཕྱི་ཤོལ་ལ་མི་ཆགས། ཅུང་ཟད་ཙམ་གྱི་ཆོག་འཛིན་ལ་ཆགས་པ་མེད། ལན་ལ་རེ་བ་ལ་མ་ཆགས། རྣམ་སྨིན་ལ་མ་ཆགས། མི་མཐུན་
པའི་ཕྱོགས་ལ་ཆགས་པ་མེད། རྣམ་བར་གཡེང་བ་ལ་ཆགས་པ་མེད། ཅེས་གསུངས་སོ། །ཡང་བྱང་ཆུབ་སེམས་དཔའི་ཚུལ་ཁྲིམས་ནི་ཞེས་སོགས་ལྷག་མ་ལྔ་ཀ་རིགས་འགྲེ་ཞིང། འགྲེལ་པར་ཇི་ལྟར་སྦྱིན་པ་ལ་མ་་༄༅། །བར་ལ་ཡང་དེ་དང་འདྲ་བར་རིགས་པར་བྱའོ། །ཁྱད་པར་ནི་འདི་ཡོད་དེ། །ལོངས་སྤྱོད་ལ་ཆགས་བའི་སྦྱིན་པ། འཆལ་བའི་ཚུལ་ཁྲིམས་ལ་སོགས་པ་ལ་མ་ཆགས་
པར་བརྗོད་པར་བྱའོ། །ཞེས་གསུངས་ལ། མདོར་ན། ཕྱིན་དྲུག་གི་མི་མཐུན་ཕྱོགས་བཞག་ཏུ་ཡོད་དེ། མ་ཆགས་པ་བདུན་ལས་ལོག་པའི་ཆགས་པ་རྣམས་ནི་དེའི་མི་མཐུན་ཕྱོགས་ཡིན་པའི་ཕྱིར། ཕྱིན་དྲུག་གི་ཕན་ཡོན་ནི། དེ་ཉིད་
ལས༑ སངས་རྒྱས་སྲས་རྣམས་སློང་དང་ཕྲད་ན་རང་གི་སྲོག་ཀྱང་རྟག་ཏུ་གཏོང། །སྙིང་རྗེས་གཞན་ལ་ཕན་ཀྱང་མི་རེ་འདོད་པའི་འབྲས་བུ་དོན་མི་གཉེར། །སྦྱིན་པ་དེ་ཉིད་ཀྱིས་ཀྱང་སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད་
རྒྱལ་བའི་སྲས་རྣམས་སྡོམ་དང་བརྩོན་པའི་རང་བཞིན་ཚུལ་ཁྲིམས་གསུམ་དག་བླངས། མཐོ་རིས་མངོན་པར་མི་འདོད་ཡང་དག་ཐོབ་ཀྱང་དེ་ལ་ཆགས་མི་སྐྱེ་ཚུལ་ཁྲིམས་དེ་ཉིད་ཀྱིས་ཀྱང་སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད་
སངས་རྒྱས་སྲས་རྣམས་ཤིན་ཏུ་དཀའ་སྤྱོད་དེ་བཞིན་མི་ཡི་གནོད་ཀུན་བཟོད། ཅེས་སོགས་ཀྱིས་རྒྱས་པར་གསུངས་ཤིང། དོན་བསྡུ་བ་ནི་དེ་ཉིད་ལས། རྒྱ་ཆེ་བ་དང་ཟང་ཟིང་མེད། །དོན་ཆེ་བ་དང་མི་ཟད་པ། །སྦྱིན་པ་ལ་སོགས་ཐམས་
ཅད་ཀྱི། །ཡོན་ཏན་བཞིར་ནི་ཤེས་པར་བྱ། །ཞེས་གསུངས་པ་ལྟར་རོ། །ཕན་ཚུན་བསྡུ་བའི་རྣཾ་པར་ངེས་པ་ནི། དེ་ཉིད་ལས། ཕན་ཚུན་བསྡུ་ཕྱིར་རབ་དབྱེའི་ཕྱིར། ཆོས་ཉིད་ཕྱིར་དང་རྒྱུ་མཚན་ཕྱིར། ཕ་རོལ་ཕྱིན་དྲུག་རྣམ་ཀུན་

[346B] ༑རྣམ་པར་ངེས་པར་ཤེས་པར་བྱ། །ཞེས་དང། འགྲེལ་བར། མི་འཇིགས་པའི་སྦྱིན་པས་ནི་ཚུལ་ཁྲིམས་དང་བཟོད་པ་བསྡུས་ཞེས་དང། ཆོས་ཀྱི་སྦྱིན་པས་ནི་བྶཾ་གཏན་དང་ཤེས་རབ་དག་སྟེ། ཞེས་དང། གཉིས་ཀས་ནི་
བརྩོན་འགྲུས་དང་ཞེས་དང། དགེ་བའི་ཆོས་བསྡུད་པའི་ཚུལ་ཁྲིམས་ཀྱིས་ནི། སྦྱིན་པ་ལ་སོགས་པ་ཐམས་ཅད་བསྡུས་ཏེ། དེ་བཞིན་དུ་བཟོད་པ་ལ་སོགས་པ་ཐམས་ཅད་བསྡུས་པ་ཡང་ཅི་རིགས་སྦྱར་བར་བྱའོ། །ཞེས་གསུངས་
པ་ལྟར་རོ། །གསུམ་པ་ཞར་ལ་བསྡུད་ངོས་བཞི་བཤད་པ་ནི། དེ་ཉིད་ལས། སྦྱིན་མཚུངས་དེ་སྟོན་ལེན་འཇུག་དང། །བདག་ཉིད་རྗེས་སུ་འཇུག་རྣམས་ཀྱི། །སྙན་པ་སྨྲ་དང་དོན་སྤྱོད་དང། །དོན་མཐུན་ཉིད་དུ་འདོད་པ་ཡིན། །ཞེས་གསུངས་
ལ༑ སྦྱིན་པ་ནི་འདིར་དངོས་སུ་རྒྱས་པར་བཤད་མི་དགོས་ཏེ། ཕྱིན་དྲུག་གི་སྐབས་དང་ཇི་ལྟར་བ་བཞིན་མཚུངས་པའི་ཕྱིར། གཞན་གསུམ་ནི་འགྲེལ་པར་སྙན་པར་སྨྲ་བ་ནི་དེ་སྟོན་པ་ཡིན་ནོ། །དོན་སྤྱོད་པ་ནི། དེ་ཡང་དག་པར་ལེན་དུ་
འཇུག་པའོ། །ཞེས་དང། དོན་མཐུན་པ་ཉིད་ནི། གང་ལ་ཡང་དག་པར་ལེན་དུ་འཇུག་པ་དེ་ལ་བདག་ཉིད་རྗེས་སུ་འཇུག་པའོ། །ཞེས་གསུངས་པ་ལྟར་རོ། །མདོར་ན། བྱང་ཆུབ་སེམས་དཔའ་ཕྱིན་དྲུག་བསྡུ་དངོས་བཞི་ལ་ཚུལ་
བཞིན་དུ་སློབ་པའི་རྒྱུ་མཚན་ཡོད་དེ། དེ་ལྟར་བསླབས་པས་རང་གཞན་མཐའ་དག་གི་རྒྱུད་སྨིན་པར་བྱེད་པའི་ཕྱིར་ཏེ། ཕྱིན་དྲུག་ནི་རང་རྒྱུད་སྨིན་པར་བྱེད་པའི་ཐབས་ཀྱི་གཙོ་བོ་དང། བསྡུ་དངོས་བཞི་ནི་གཞན་རྒྱུད་སྨིན་

[347A]༄༅། །པར་བྱེད་པའི་ཐབས་ཀྱི་གཙོ་བོ་ཡིན་པའི་ཕྱིར། གཉིས་པ་ལ་དྲུག་ཡོད་པའི་དང་པོ། སྦྱིན་པ་ཉམས་སུ་ལེན་ཚུལ་ནི་གཏོང་བའི་སེམས་པ་ནི་སྦྱིན་པའི་ངོ་བོ། དེ་ལ་རྟེན་གྱི་སྒོ་ནས་དབྱེ་ན། ཁྱིམ་པའི་རྟེན་
ལ་གཙོ་བོར་ཉམས་སུ་བླང་བྱ་ཟད་ཟིང་གི་སྦྱིན་པ་དང། རབ་བྱུང་གི་རྟེན་ལ་གཙོ་བོར་ཉམས་སུ་བླང་བྱ་ཆོས་ཀྱི་སྦྱིན་པ་གཉིས། དང་པོ་ནི། ཟང་ཟིང་གི་བདོག་པ་རྣམས་གཙོ་བོར་གཏོང་པའི་སེམས་པ་གཉིས་པ་ནི་
དམ་པའི་ཆོས་ཕྱིན་ཅི་མ་ལོག་པར་གཞན་ལ་སྟོན་པའི་སེམས་པའོ་རྟེན་གཉིས་ཀས་ཉམས་སུ་བླང་བར་བྱ་བ་མི་འཇིགས་པ་སྐྱབས་ཀྱི་སྦྱིན་པ་ནི། འབྱུང་བ་དང། རྒྱལ་པོ་སོགས་དང། སེངྒེ་སོགས་གཅན་གཟན་
གྱི་འཇིགས་པ་ལས་སྐྱོབ་པའི་སེམས་པ་རྣམས་ཡིན་ལ། སྦྱིན་བ་ལ་སློབ་ཚུལ་རྫོགས་པའི་ཚད་ནི། སེར་སྣའི་ཀུན་འཛིན་རྨི་ལམ་དུ་ཡང་མི་འབྱུང་ཞིང། བདོག་པ་ཐམས་ཅད་གཏོང་བ་ལ་གོམས་པ་མཐར་སོན་
པ་ན་དེ་རྫོགས་པ་ཡིན་ཏེ། སེར་སྣའི་ཀུན་འཛིན་སྤངས་པ་ཙམ་ཐེག་དམན་དགྲ་བཅོམ་ལ་ཡང་ཡོད་པའི་ཕྱིར་ཏེ། དེ་ཉོན་སྒྲིབ་ཡིན་པའི་ཕྱིར་ཏེ། དེ་ནི་འདོད་ཆགས་ཀྱི་སྒྲིབ་པའི་ཆར་གཏོགས་པའི་ཕྱིར་ཏེ། སྤྱོད་འཇུག་
ལས༑ བདོག་པ་ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་བཏང་སེམས་ཀྱི། །སྦྱིན་པའི་ཕ་རོལ་ཕྱིན་གསུངས་ཏེ། ཞེས་དང། མཛོད་ལས་ཀུན་ལ་ཐམས་ཅད་སྙིང་རྗེ་ཡིས། །སྦྱིན་པར་བྱེད་པས་སྦྱིན་པ་

[347B] ཞེས་གསུངས་བྱའི་ཕྱིར། འགྲོ་བའི་དབུལ་འཕོངས་ཀྱི་སྡུག་བསྔལ་མི་བྱུང་བ་སྦྱིན་པའི་ཕར་ཕྱིན་རྫོགས་པའི་ཚད་མིན་ཏེ། གལ་ཏེ་འགྲོ་བ་དབུལ་བོར་བ། །སྦྱིན་པའི་ཕ་རོལ་ཕྱིན་ཡིན་ན། །ད་དུང་འགྲོ་བཀྲེན་ཡོད་ན་
སྔོན། །སྐྱོབ་པ་ཇི་ལྟར་ཕ་རོལ་ཕྱིན། །ཞེས་སྤྱོད་འཇུག་ལས་གསུངས་པའི་ཕྱིར། དེས་ན་མྱུར་དུ་སངས་རྒྱས་ཐོབ་པར་འདོད་པ་རྣམས་ཀྱིས་ད་ལྟ་ཉིད་ནས་སྦྱིན་པ་ལ་སློབ་རིགས་ཏེ། ཡོངས་སུ་འཛིན་པ་ནི་ཉེས་བ་དུ་མའི་འབྱུང་ཁུང་
དང༑ བདོག་པ་ཀུན་གཞན་ལ་གཏོང་བ་ནི་འདི་ཕྱི་ཀུན་ཏུ་ཕན་པའི་འབྱུང་གནས་དམ་པ་ཡིན་པའི་ཕྱིར་ཏེ། དེ་ལྟར་དུ་རྒྱ་བླ་སྲས་བཅས་རྣམས་ཀྱིས་དབྱངས་གཅིག་དང་མགྲིན་གཅིག་ཏུ་གསུངས་པའི་ཕྱིར་ཏེ། ཟླ་བ་སྒྲོན་
མེས་ཞུས་པ་ལས། རྟུལ་བར་གྱུར་པའི་ལུས་འདི་དང། །སྲོག་ཀྱང་གཡོ་བ་དབང་མེད་ཅིང། །རྨིན་ལམ་སྒྱུ་མ་འདྲ་བ་ལ། །བྱིས་པ་འདི་དག་ཆགས་པས་ན། །ཤིན་ཏུ་མ་རུང་ལས་བྱས་ཏེ། སྡིག་པའི་དབང་དུ་སོང་བ་དང་
མི་མཁས་འཆི་བདག་གཞོན་པས་སོ། །དེ་དག་མི་ཟད་སེམས་དམྱལ་འགྲོ་།ཞེས་དང། སྒོ་མཐའ་ཡས་པའི་གཟུངས་ལས་ཀྱང། སེམས་ཅན་གང་དག་ཁ་ཅིག་རྩོད་གྱུར་པ། །དེ་ཡི་གཞི་རྩ་ཡོངས་སུ་འཛིན་པ་སྟེ། །དེ་ལྟས་
གང་ལ་སྲེད་པར་འགྱུར་པ་སྤོངས། །སྲེད་པ་སྤང་བར་བྱས་ན་གཟུངས་སུ་འགྱུར། །ཞེས་དང། བསླབ་བཏུས་ལས་ཀྱང། འདི་ལྟར་བདག་གི་ལུས་དང་སེམས། །སྐད་ཅིག་རེ་རེས་འགྲོ་བ་ཉིད། །གལ་ཏེ་མི་རྟག་དྲི་འབབ་

[348A]༄༅། །པའི༑ ༑ལུས་ཀྱིས་རྟག་ཅིང་དྲི་མེད་ཀྱི། །བྱང་ཆུབ་ཐོབ་པར་འགྱུར་བ་ན། །དེ་ནི་རིག་མེད་རྙེད་མིན་ནམ། །ཞེས་དང་སྐྱེས་རབས་ལས་ཀྱང། །བདག་མེད་འཇིག་ལ་སྙིང་པོ་མེད་པའི་ལུས་།སྡུག་བསྔལ་དྲིན་
མེད་རྟག་ཏུ་མི་གཙང་བའི། །ལུས་ཀྱིས་གཞན་ལ་ཕན་འདོགས་འགྱུར་བ་ལ། །དགའ་བར་མི་འགྱུར་དེ་ནི་མཁས་མ་ཡིན། །ཞེས་དང། སྤྱོད་འཇུག་ལས་ཀྱང། ཐམས་ཅད་བཏང་བས་མྱ་ངན་འདའ། །བདག་བློ་མྱ་
ངན་འདས་པ་སྒྲུབ། །ཐམས་ཅད་གཏོང་བར་ཆབས་ཅིག་ལ། །སེམས་ཅན་རྣམས་ལ་བཏང་བ་མཆོག་ཅེས་དང། །ཕར་ཕྱིན་བསྡུས་པ་ལས། སེར་སྣའི་སྐྱོན་ནི་གང་གིས་འཕེལ་འགྱུར་རམ། ཡོངས་སུ་གཏོང་
སེམས་འཕེལ་བར་མི་འགྱུར་བའི། །ཡོངས་འཛིན་གེགས་སུ་འགྱུར་བའི་བསླུ་བ་དག་བྱང་ཆུབ་སེམས་དཔས་མ་ལུས་ཡོངས་སུ་སྤངས། །གང་གི་གཏོང་སེམས་གཉེན་པོར་འགྱུར་བ་དག་ཡང་དག་བྱང་
ཆུབ་ལམ་ལ་སྒྲིབ་བྱེད་ན། །དེ་འདྲའི་ནོར་རམ་རིན་ཆེན་རྒྱལ་སྲིད་ཀྱང། །བྱང་ཆུབ་སེམས་དཔས་བླང་བར་འོས་པ་མིན། །ཞེས་དང། ཐུབ་པ་རྣམས་ཀྱི་སྤྱོད་མཆོག་དྲན་བྱ་ཞིང། །དེ་གཞོལ་རང་གི་དམ་བཅས་
བསམ་བྱས་ཏེ། །ཡོངས་འཛིན་ཆགས་པ་རྣམ་པར་བསལ་བའི་ཕྱིར་སེམས་ལ་རྟོག་པའི་དམ་པ་འདི་དག་རྟོགས། །འགྲོ་བ་ཀུན་ལ་བདག་གི་ལུས་བཏང་སྟེ། །དེ་བཏང་ཆོས་ཀྱང་བདག་གིས་སྤང་བྱ་ཞིང་

[348B] །སློང་བས་གུས་བཞིན་བདག་ལ་རིགས་པ་མིན། །ཞེས་སོགས་གསུངས་པའི་ཕྱིར། གཏོང་སེམས་བསྐྱེད་ཚུལ་དངོས་ནི། སྤྱོད་འཇུག་ལས། ལུས་དང་དེ་བཞིན་ལོངས་
སྤྱོད་དང། །དུས་གསུམ་དགེ་བ་ཐམས་ཅད་ཀྱང། །སེམས་ཅན་ཀུན་གྱི་དོན་སྒྲུབ་ཕྱིར། །འཕང་བ་མེད་པར་བཏང་བར་བྱ། །ཞེས་གསུངས་ལ། སེམས་ཅན་ཐམས་ཅད་ཀྱི་དོན་དུ་བཏང་བས་བསོད་ནམས་
ལྷག་པར་འཕེལ་བའི་ཚུལ་ནི། རིན་ཆེན་འཕྲེང་བར། དེ་སྐད་བརྗོད་པའི་བསོད་ནམས་གང། །གལ་ཏེ་དེ་ནི་གཟུགས་ཅན་གྱུར། །གངྒའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་གྱུར། །དེ་ནི་བཅོམ་ལྡན་
འདས་ཀྱིས་གསུངས། །གཏན་ཚིགས་ཀྱང་ནི་འདི་ལ་སྣང། །སེམས་ཅན་ཁམས་ནི་ཚང་མེད་ལ། །ཕན་འདོད་དེ་ནི་དེ་འདྲའོ། །ཞེས་གསུངས་པ་ལྟར་རོ། །དེ་ཡང་སྦྱིན་པ་གཏོང་བའི་ཞིང་ནི། རང་ལ་ཕན་
འདོགས་པའི་མཛའ་ཤེས། །གནོད་པ་བྱེད་པའི་དགྲ་བོ། །ཕན་གནོད་གང་ཡང་མི་བྱེད་པའི་བར་མ། ཡོན་ཏན་ཅན་དང། སྐྱོན་ཅན་མཐའ་དག་སྦྱིན་པའི་ཞིང་ཡིན་ལ། གང་གིས་གཏོང་བའི་བསམ་པ་ནི་
སྦྱིན་པ་འདི་ལྟ་བུ་ལ་བརྟེན་ནས་བླ་ན་མེད་པའི་བྱང་ཆུབ་ཀྱི་ཚོགས་སྦྱིན་པའི་ཕར་ཕྱིན་རྫོགས་པར་བྱའོ་སྙམ་པ་དགོས་པ་ལ་དམིགས་པ་དང། དང་པོ་ནས་བྱང་ཆུབ་སེམས་དཔས་བདོག་པ་ཐམས་ཅད་སེམས་

[349A]༄༅། །ཅན་ལ་བཏང་ཟིན་པས་བཅོལ་བ་ལེན་པ་ལྟར་བཏང་བར་བྱའོ། རང་གི་རྫས་ལ་གཞན་གྱི་ཡིན་ནོ་སྙམ་པ་དངོས་ལ་དམིགས་པ་དང། ཞིང་རྣམས་ལ་འདི་དག་བདག་གི་སྦྱིན་པའི་ཕར་ཕྱིན་
རྫོགས་པར་བྱེད་པས་བདག་གི་དགེ་བའི་བཤེས་སོ་སྙམ་པ་ཞིང་ལ་དམིགས་པ་ངེས་པར་དགོས་ཏེ། ཕར་ཕྱིན་བསྡུས་པ་ལས། སློང་བ་སྔོན་དུ་འོང་ན་རྒྱལ་སྲས་ཏེ། །རྫོགས་པའི་བྱང་ཆུབ་ཚོགས་ནི་སྤེལ་བའི་
ཕྱིར༑ ༑དེས་གཞན་འདུ་ཤེས་བདག་ལ་བཞག་བྱས་ཤིང། །དགེ་པའི་བཤེས་གཉེན་འདུ་ཤེས་དེ་ལ་བསྐྱེད། །ཅེས་གསུངས་པའི་ཕྱིར། སྦྱོར་བ་ཇི་ལྟ་བུས་གཏོང་བ་ནི་མྱུར་པོར་མི་སྟེར་ལ་རྒྱངས་ཏེ་སྟེར་བ་དང་
ཉོན་མོངས་པར་བྱས་ནས་དེ་ནས་སྟེར་བ་དང། ཆོས་ཐམས་ཅད་འཇིག་རྟེན་གྱི་ཚུལ་དང། མི་མཐུན་པའི་ལས་བྱེད་དུ་བཅུག་ནས་སྟེར་བ་དང་སྔར་འདི་ཙམ་སྟེར་རོ་ཞེས་དམ་བཅས་པ་ལས་ཕྱིས་ཁྲིས་ནས་ངན་
པའཾ་ཉུང་དུ་སྟེར་བའཾ་དྲིན་བགྲངས་ཀྱིན་སྟེར་བ་དང། དུས་གཅིག་ཏུ་སྦྱིན་པས་ཆོག་པ་ལ་སྲིངས་ཏེ་ཉུང་དུ་ནས་སྟེར་བ་དང། རྒྱལ་པོར་གྱུར་པ་ན་གཞན་གྱི་བུ་དང་ཆུང་མ་འཕྲོག་སྟེ་སྟེར་བ་དང། ཕ་མ་དང་
དྲན་ལ་སོགས་པའི་ཡོ་བྱད་ནན་གྱིས་སླངས་ཏེ་གཞན་ལ་སྟེར་བ་དང། གཞན་ལ་གནོད་པར་འགྱུར་བའི་ཐབས་ཀྱི་སྦྱིན་པ་གཏོང་བ་དང། རང་ཉིད་སྙོམས་ལས་སུ་སྡད་དེ་གཞན་ལ་བྱེད་དུ་འཇུག་པ་དང། སློང་བ་སྨོད་པས་

[349B] ཟུར་གྱིས་སྨོད་པས་སྟེར་བ་དང། ངག་རྩུབ་པོས་དཔའ་འགོང་བར་བྱས་ནས་སྟེར་བ་དང། སངས་རྒྱས་ཀྱིས་བཅད་པའི་བསླབ་པ་དང། འགལ་བར་བྱས་ཏེ་སྟེར་བ་དང། ལོངས་སྤྱོད་འཕྲལ་ལ་ཇི་ལྟར་བྱུང་
བ་བཞིན་མི་གཏོང་བར་ཡུན་རིང་པོར་བསགས་ནས་སྟེར་བ་ནི། སྤངས་པར་བྱ་བའི་སྦྱོར་བ་ཡིན་པས་དེ་དག་དོར་བར་བྱས་ལ། འདི་ལྟ་བུས་སྟེར་བར་བྱ་སྟེ། བཞིན་གྱི་མདངས་གསལ་ཞིང་འཛུམ་པ་བྱེད་ལ། བསོད་པོར་སྨྲ་བ་དང་
ལྡན་པས་ཞིང་ཅི་འདྲ་གཅིག་ལ་ཡང་གུས་པ་དང། རང་གི་ལག་གིས་དང། དུས་སུ་དང། གཞན་ལ་མི་གནོད་པ་དང། དཀའ་སྤྱད་ཀྱི་སྡུག་བསྔལ་དྲན་ནས་སྦྱིན་པར་བྱའོ། །དེ་དག་གི་འབྲས་བུ་ནི། བདེན་པ་པོའི་ལེའུ་ལས། རིམ་
འགྲོ་བགྱིས་ཏེ་སྩལ་བས་ནི་མཉེན་ལ་སོགས་པས་རིམས་འགྲོ་འགྱིད་པར་འགྱུར། ལག་བདར་དེ་སྩལ་བས་ནི་རིམས་འགྲོ་བ་ཐོབ་པར་འགྱུར། དུས་སུ་སྩལ་བས་ནི་དོན་རྣམས་དུས་སུ་ཐོབ་པར་འགྱུར། ཞེས་དང་གཞན་ལ་
མི་གནོད་པར་སྩལ་བས་ནི་ལོངས་སྤྱོད་བརྟན་པ་དག་ཉིད་ཐོབ་པར་འགྱུར་མི་བདེ་བ་བཟོད་པས་སྩལ་བས་ནི། འཁོར་སྙིང་ཉེ་བར་འགྱུར། ཞེས་དང། མཛོད་ལས། ལག་བདར་ཏེ་བྱིན་པའི་ལོངས་སྤྱོད་རྒྱ་ཆེན་པོ་རྙེད་པར་གྶུངྶོ། །
ལོངས་སྤྱོད་བརྟན་པས་ནི་ལོངས་སྤྱོད་ལ་གཞན་གྱི་བར་དུ་མི་གཅོད་ཅིང། མེ་ལ་སོགས་པས་མེད་པར་མི་འགྱུར་བར་མཛོད་ལས་བཤད་པ་ལྟར་རོ། །གཞན་ཡང། གཞན་གྱི་སྦྱིན་པའི་གྲོགས་བྱེད་པའི་སྦྱོར་བ་ནི། རང་ལ་

[350A]༄༅། །ཡོ་བྱད་ཡོད་ན་སེར་སྣ་ཅན་ལན་འགའ་ཡང་སྦྱིན་པ་གཏོང་མ་མྱོང་བ་རྣམས་ཀྱི་ཁྱིམ་དུ་སོང་ནས་མགུ་ཞིང་བག་ཕེབས་པར་བྱས་ཏེ་འདི་སྐད་དུ་ངའི་གནས་ན་ཡོ་བྱད་རྒྱ་ཆེན་པོ་ཡོད་དེ། ང་སྦྱིན་པའི་ཕར་ཕྱིན་
རྫོགས་པའི་ཕྱིར་དུ་སློང་བ་པོ་འདོད་པས་ཁྱེད་སློང་བ་དང་ཕྲད་ན་ལྡོག་སྟེ་མ་གཏོང་བར་ཡང་ན་ངའི་ནོར་ལས་ལོང་ལས་དེ་དག་ལ་བྱིན་ཅིག་ཡང་ན་ངའི་ཐད་དུ་ཁྲིད་ལས་ཤོག་ཅིག་ང་ཡི་སྦྱིན་པ་ལ་ཡི་རང་བར་
གྱིས་ཤིག་ཅེས་སྒོའོ། །དེས་ཀྱང་ནོར་གོད་མེད་ཅིང་དགའ་བས་དེ་བཞིན་དུ་བྱེད་དོ། །དེ་ལྟར་ན་དེ་དག་ལ་སེར་སྣའི་དྲི་མ་སེལ་བའི་ས་བོན་བཏབ་པ་ཡིན་ཏེ། རིམས་ཀྱིས་གོམ་པ་ལས། རང་ཉིད་ཀྱིས་ཀྱང་ནོར་མྱུར་དུ་བཏོང་
ཞིང་མ་ཆགས་པ་ཆུང་དུ་ལ་བརྟེན་ནས་འབྲིང་དང། དེ་ལ་བརྟེན་ནས་ཆེན་པོ་འཐོབ་བོ། །དེ་བཞིན་དུ་རང་གི་མཁན་སློབ་དང་སློབ་མ་དང། གྲོགས་བཀྲམ་ཆགས་ཅན་གཏོང་མི་ནུས་པའམ་དེ་མིན་ཡང་ཡོ་བྱད་མེད་པ་རྣཾས་
ལ་ཡོ་བྱད་བྱིན་ཏེ། དཀོན་མཆོག་གསུམ་ལ་སྦྱིན་པ་བྱེད་དུ་བཅུག་ཅིང་རང་ཉིད་མི་བྱིང་དོ། །འདི་ནི་རང་ཉིད་ཀྱི་བསོད་ནམས་ཤིན་ཏུ་མང་པོ་སྐྱེད་ལ་གཞན་ཁ་ཅིག་གིས་ཉོན་མོངས་བརྟུལ་བ་དང་ཁ་ཅིག་ཆོས་འདོད་
པ་རྫོགས་པར་བྱས་པ་དང། སེམས་ཅན་འདུས་པ་དང། སྨིན་པར་བྱས་པ་ཡང་འགྱུར་རོ། །དེ་བཞིན་དུ་རང་ལ་ཡོ་བྱད་མེད་ན་བཟོ་དང་ལས་ཀྱིས་གཞན་གྱི་ནོར་སྒྲུབས་ཏེ་སྟེར་བ་དང། ཡང་ན་དབུལ་པོ་དང་སེར་སྣ་

[350B]བྱེད་དེ། །ཡང་ན་སློང་བ་བྱུང་བ་རྣམས་དད་པ་ཅན་འབྱོར་བ་དང་ལྡན་པའི་ཁྱིམ་དུ་སྟོང་བ་དང། རང་ཡང་ངེར་སོང་ནས་ཅི་ནུས་ཀྱི་སྦྱིན་པ་གཏོང་བའི་གྲོགས་
བྱེད་དོ། །གཞན་ཡང་སྦྱིན་བྱའི་རྫས་རྣམས་ལ་བདམ་ཏེ་བཟང་རིམས་ནས་སྟེར་བ་དང། སྦྱིན་པར་བྱ་བའི་རྫས་བཤམ་པ་རྣམས་ཡོངས་སུ་རྫོགས་པར་སྦྱིན་པར་བྱེད་དོ། །བྱང་ཆུབ་སེམས་དཔས་སྙིང་རྗེའི་
བསམ་པ་མ་དག་པར། ལུས་གཞན་ལ་མི་སྦྱིན་ཏེ། །ནམ་མཁའ་མཛོད་ཀྱི་མདོ་ལས། དུས་མིན་པར་འདོད་པ་ནི་བདུད་ཀྱི་ལས་སོ། །ཞེས་དང་སྤྱོད་འཇུག་ལས། སྙིང་རྗེའི་བསམ་པ་མ་དག་པར། །ལུས་འདི་བཏང་བར་
མི་བྱ་སྟེ། །ཅི་ནས་འདི་དང་གཞན་དག་ཏུ། །དོན་ཆེན་སྒྲུབ་བའི་རྒྱུར་བཏང་ངོ། །ཞེས་གསུངས་པའི་ཕྱིར། སྙིང་རྗེའི་བསམ་པ་དག་ཀྱང་དགོས་པ་ཕྲན་ཚེགས་ཀྱི་ཕྱིར་ལུས་མི་སྦྱིན་ཏེ། སྤྱོད་འཇུག་ལས། དམ་ཏེ་པའི་ཆོས་ནི་
སྤྱོད་པའི་ལུས། །ཕྲན་ཚེགས་ཆེད་དུ་གནང་མི་བྱ། །དེ་ལྟར་བྱས་ན་སེམས་ཅན་གྱི། །བསམ་པ་མྱུར་དུ་རྫོགས་པར་འགྱུར། །ཞེས་གསུངས་པའི་ཕྱིར། སྲོག་གཅོད་སོགས་ཀྱི་ཕྱིར་དུ་ནི་རེ་ཞིག་ཙཾ་ཡང་མི་སྦྱིན། རང་གཞན་
ཀུན་ལ་གནོད་པར་འགྱུར་བའི་ཕྱིར། བདུད་རིས་ཀྱི་ལྷ་དང། དེབས་བས་རླམས་པའི་སེམས་ཅན་སོགས་ཀྱི་སློང་བ་མི་སྦྱིན་ཏེ། དེ་དག་ལ་གནོད་པར་འགྱུར་བའི་ཕྱིར། སྨྱོན་པ་དང་སེམས་འཁྲུགས་པ་རྣམས་ཀྱིས་སློང་ན་མི་༄༅། །སྦྱིན་ཏེ། བསམ་པ་ཐག་པ་ནས་སློང་བ་མིན་པའི་ཕྱིར་ཏེ། དེ་དག་ལ་མ་སྦྱིན་ན་ལྟུང་བ་མེད་པར་མ་ཟད་ཕན་ཡོན་དང་ལྡན་ཏེ། བྱིན་ན་སྡིག་ལྟུང་དུ་འགྱུར་བའི་ཕྱིར། གཞན་ཡང་རབ་ཏུ་བྱུང་བ་དང་
བསྙེན་གནས་ཅན་ལ་ཕྱི་དྲོའི་ཁ་ཟས་དང། །སྡོམ་རྩོན་ཅན་ལ་ཟས་སྐོམ་ལྷག་མར་གྱུར་པ་དང། །བཤད་གཅི་སོགས་ཀྱི་སྦགས་པ་དང། སྒོག་བཙོང་དང་ཤ་ཆང་སྤངས་པ་ལ་ཤ་ཆང་དང། མི་མཛའ་བ་དང་
གནོད་སྦྱིན་པ་དང་སྲིན་པོ་དང། དྲག་ཤུལ་གྱིས་ནོན་པའ ། བྱས་པ་མི་བཟོ་བ་རྣམས་ཀྱི་སློང་ཡང་དྲན་དང་བུ་ལ་སོགས་པ་རྣམས་སྦྱིན་པར་མི་བྱ་སྟེ། དགོས་པ་མེད་ཅིང་ཉེས་དམིགས་ཆེ་བའི་ཕྱིར། ཀླན་ཀ་འཚོལ་
བ་དང། གླེགས་བམ་ཀྱི་དོན་ཤེས་པར་འདོད་པ་མིན་པར་ནོར་གྱི་འདུ་ཤེས་ཀྱིས་སློང་ན་སྦྱིན་པར་མི་བྱ་ཞིང། བསམ་པ་རྣམས་པར་དག་པས་དོན་ཤེས་པར་འདོད་པ། ཡི་གེར་འབྲི་བར་འདོད་པ། ཕྱག་དང་སྐོར་
བ་སོགས་བྱ་བར་འདོད་པ་དང། ཁ་འདོན་སོགས་བྱ་ཕྱིར་སློང་བ་རྣམས་ལ་གླེགས་བམ་སྦྱིན་པར་བྱ་ཞིང་དགོས་པ་གྲུབ་ནས་སླང་བར་བྱས་ནས་ཉེས་པ་མེད་ཅིང་ཕན་ཡོན་ཤིན་ཏུ་ཆེའོ། །མདོར་ན་སྦྱིན་བྱའི་རྫས་
དེ་དང་དེ་ཡུལ་དུས་དེང་དེར་གང་ཟག་དེ་དང་དེ་ལ་སྦྱིན་པ་བཏང་ན་དགོས་པ་ཡོད་ཅིང་ཉེས་དམིགས་མེད་པའི་ཚེ་སྦྱིན་པ་བཏང་བར་བྱ་ཞིང། དེ་ལས་ལྡོག་པའི་ཚེ་མི་བྱ་བའི་ཚུལ་ལ་བྱང་སེམས་ཀྱི་སྡེ་སྣོད་

[351B]སྟེ། དེ་ལྟར་བྱས་ན་ཕན་བདེ་མ་ལུས་པའི་འབྱུང་གནས་སུ་འགྱུར་པའི་ཕྱིར། གཉིས་པ་ཚུལ་ཁྲིམས་ཀྱི་ཕར་ཕྱིན་ལ་སློབ་ཚུལ་ནི་སྤོངས་པའི་
སེམས་པ་ནི་ཚུལ་ཁྲིམས་ཀྱི་ངོ་བོ་ཡིན་ཏེ། ཉ་ལ་སོགས་པ་གང་ཞིག་ཏུ། །དེ་དག་གསོད་མི་འགྱུར་བས་བསྐྲོད། སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། ཅེས་
གསུངས་ལ། ངོ་བོའི་སྒོ་ནས་ཉེས་སྤྱོད་སྔོམ་པའི་ཚུལ་ཁྲིམས་།དགེ་བ་ཆོས་བསྡུད་ཀྱི་ཚུལ་ཁྲིམས། །སེམས་ཅན་དོན་བྱེད་ཀྱི་ཚུལ་ཁྲིམས། །ཡང་ན་ལུས་ངག་ཡིད་གསུམ་གྱི་ཚུལ་ཁྲིམས་རྣམས་སུ་ཡོད་
མྱུར་དུ་རྫོགས་པའི་སངས་རྒྱས་ཐོབ་པར་འདོད་པ་རྣམས་ཀྱིས་ཚུལ་ཁྲིམས། རྣམ་པར་དག་པ་ལ་གུས་པར་སློབ་རིགས་ཏེ། ཚུལ་ཁྲིམས་རྣམ་དག་ཡོན་ཏན་ཀུན་གྱི་འབྱུང་གནས་དང་ཚུལ་ཁྲིམས་འཆལ་
བ་ཉེས་སྐྱོན་ཀུན་གྱི་འབྱུང་གནས་ཡིན་པའི་ཕྱིར་ཏེ། ཕར་ཕྱིན་བསྡུས་པ་ལས། རྫོགས་པའི་སངས་རྒྱས་ཚུལ་ཁྲིམས་རྒྱན་ལྡན་པ་།འགྲོ་བ་ཐམས་ཅད་སྒྲུབ་དོན་གང་བརྩོན་པས། །རང་གི་ཚུལ་ཁྲིམས་
ཐོག་མར་ཡོངས་སུ་སྦྱངས། །ཚུལ་ཁྲིམས་དག་པའི་མཐུ་ཡིས་སྟོབས་ཀྱང་བསྐྱེད། །ཅེས་དང། ཚུལ་ཁྲིམས་ཉམས་པས་རང་དོན་མི་ནུས་ན། །གཞན་དོན་ཚུལ་ལ་མཐུ་ཡོད་ག་ལ་འོངས། །དེ་ཕྱིར་

[352A]༄༅། །གཞན་དོན་ལེགས་པར་བརྩོན་པ་ཡིས། །འདི་ལ་རིམས་འགྲོ་གློད་པར་རིགས་མ་ཡིན། །ཞེས་དང། ལྷ་རྫས་དགའ་རྒྱུ་མི་ཡི་ལོངས་སྤྱོད་པ་དང། །བདེ་མཆོག་རོ་མཆོག་ལྷ་ཡི་ཕུན་ཚོགས་
དང༑ ༑ཚུལ་ཁྲིམས་རྒྱུས་བྱུང་ཅི་ཞིག་ངོ་མཚར་ཆེ། །སངས་རྒྱས་ཆོས་རྣམས་དེ་ལས་བྱུང་ལ་བལྟོས། །ཞེས་དང། ཚུལ་ཁྲིམས་དེ་ནི་ཁྱད་པར་ཐོབ་པའི་ལམ། །སྙིང་རྗེའི་ངག་ཅན་རྣམས་དང་མཉམ་པར་སྒྲུབ་
ཡེ་ཤེས་གཙང་མ་ཕུལ་གྱི་རང་བཞིན་ཏེ། སྐྱོན་བྲལ་རྒྱན་དུ་གྱུར་པའི་མཆོག་ཅེས་བྱ། །ཁམས་གསུམ་ཀུན་ཏུ་ཡིད་འོང་དྲི་བསུངས་ཏེ། །རབ་ཏུ་བྱུང་དང་མི་ལ་བྱུག་པ་ཡིས། །ཆ་ལུགས་མཐུན་ཡང་ཚུལ་ཁྲིམས་ལྡན་
གྱུར་ན། །མི་ཡི་ནང་ན་དེ་ནི་འཕགས་པར་འགྱུར། །ཞེས་དང། ཏིང་ངེ་འཛིན་རྒྱལ་པོ་ལས། ཐོས་པས་རྒྱགས་པ་ཚུལ་ཁྲིམས་མི་བསྲུངས་ཏེ། །ཚུལ་ཁྲིམས་འཆལ་པས་ངན་འགྲོ་དེར་འགྲོ་དེ། །དེ་ལ་ཐོས་པ་མང་
པོས་སྐྱོབ་མི་ནུས། །ཞེས་གསུངས་པ་ལྟར། ཕན་ཡོན་དང་ཉེས་དམིགས་ངེས་པའི་སྒོ་ནས་ཉེས་སྤྱོད་མཐའ་དག་སྤོང་བ་དང། དགེ་བ་མཐའ་དག་སྒྲུབ་པའི་ཚུལ་ད་ལྟ་ཉིད་ནས་ཉམས་སུ་བླང་བར་བྱ་
ཞིང༑ ད་ལྟ་ཉམས་སུ་ལེན་མི་ནུས་པ་རྣམས་ཀྱང་སྨོན་ལམ་གྱི་ཡུལ་དུ་བྱས་ནས་བསླབ་པར་བྱ་སྟེ། རྒྱས་པར་ནི་བྱང་སའི་ཚུལ་ཁྲིམས་ལེའུ་རྣམ་བཤད་ཆོས་ཀྱི་རྒྱལ་པོ་ཙོང་ཁ་པ་ཉིད་ཀྱིས་མཛད་པ་

[352B] །གསུམ་པ་བཟོད་པ་ལ་སློབ་ཚུལ་ནི། མི་འཁྲུགས་པའི་སེམས་པ། །བཟོད་པའི་ངོ་བོ། དབྱེ་ན། གནོད་པ་ལ་ཇི་མི་མཉམ་པའི་བཟོད་པ། སྡུག་བསྔལ་ལ་དང་ལེན་གྱི་བཟོད་པ། ཆོས་ལ་ངེས་
པར་སེམས་དཔའི་བཟོད་པ་དང་གསུམ་ཡོད། མྱུར་དུ་སངས་རྒྱས་ཐོབ་པར་འདོད་པ་རྣམས་ཀྱིས་བཟོད་པ་རྣམ་དག་ལ་སློབ་དགོས་པའི་རྒྱུ་མཚན་ཡོད་དེ། བཟོད་པ་བསྒོམ་པ་ནི་ཡོན་ཏན་ཀུན་གྱི་འབྱུང་གནས་
དང༑ ཁོང་ཁྲོ་ནི་ཉེས་སྐྱོན་ཀུན་གྱི་འབྱུང་གནས་ཡིན་པའི་ཕྱིར་ཏེ། ཕར་ཕྱིར་བསྡུས་པ་ལས། གནོད་འདོར་བའི་ཡིད་དང་ལྡན་པ་ལ། ཚུལ་ཁྲིམས་དམ་པ་བཟོད་པ་ཡིན་ཞེས་བྱ། །འཇིག་རྟེན་ལེགས་པ་
ཕུན་སུམ་ཚོགས་པ་དག། ཁོང་ཁྲོའི་སྐྱོན་ལ་བཟོད་པས་ཡོངས་སུ་སྐྱོབ། །མཐུ་ལྡན་རྣམས་ཀྱི་རྒྱན་གྱི་དམ་པ་སྟེ། །དཀའ་ཐུབ་ཚུལ་འཆང་རྣམས་ལ་སྟོབས་ཀྱི་ཕུལ། །གནོད་སེམས་གྲོགས་ཀྱི་མེ་ལ་ཆུ་ཡི་རྒྱུན། །
འདི་དང་གཞན་ལ་གནོད་དགུ་བཟོད་པས་སེལ། །སྐྱེ་བོ་མཆོག་གི་བཟོད་པའི་གོ་ཆ་ལ། །མི་སྲུན་སྐྱེ་བོའི་ཚིག་གི་མདའ་གདུགས་པས། །དེ་དག་བསྟོད་པའི་མེ་ཏོག་བཟང་གྱུར་ཞིང། །གྲགས་པའི་འཕྲེང་བ་ཡིད་དུ་འོང་
བར་འགྱུར། །ཞེས་དང། ཡོན་ཏན་མཛེས་ལྡན་མཚན་རབ་བརྒྱན་པ་ཡི། །གཟུགས་སྒྲུབ་བཟོད་པའི་གནས་ཀྱང་བཟོད་པ་ཡིན། །ཞེས་དང་སྤྱོད་འཇུག་ལས། གང་ཞིག་སྒྲིམས་ཏེ་ཁྲོ་འཇོམས་པ། །དེ་ནི་འདི་དང་

[353A]༄༅། །གཞན་དུ་བདེ། །ཞེས་དང། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཡང། །ཁོང་ཁྲོ་གཅིག་གིས་འཇོམས་པར་
བྱེད༑ ༑ཅེས་སོགས་དང། ཞེ་སྡང་ཟུག་རྡུའི་སེམས་འཆང་ན། །ཡིད་ནི་ཞི་བ་ཉམས་མི་མྱོངས། །དགའ་དང་བདེ་བའང་མི་འཐོབ་ལ་།གཉིད་མི་འོང་ཞིང་བརྟན་མེད་འགྱུར། །གང་དག་ནོར་དང་བཀུར་སྟི་ཡིས་
དྲིན་བྱིན་དེ་ལ་བརྟེན་གྱུར་པ། །དེ་དག་ཀྱང་ནི་སྡང་ལྡན་པའི་།རྗེ་དཔོན་དེ་ལ་གསོད་པར་རྒོལ། །དེ་ཡིས་མཛའ་བཤེས་སྐྱོ་བར་འགྱུར། །སྦྱིན་པས་བསྡུས་ཀྱང་རྟེན་མི་བྱེད། །མདོར་ན་ཁྲོ་བ་བདེར་གནས་པ་
དེ་ནི་འགའ་ཡང་ཡོད་མ་ཡིན། །ཞེས་དང། སྐྱེས་རབས་ལས་ཀྱང་ཁྲོ་བའི་མེ་ཡིས་བཞིན་ལྡོག་ཉམས་གྱུར་ན། །རྒྱན་གྱིས་བརྒྱན་ཡང་བཟོད་པར་ཡོངས་མི་སྣང། །མལ་སྟན་བཟང་པོ་དག་ལ་ཉལ་གྱུར་
ཀྱང༑ ༑ཁྲོ་བའི་ཟུག་རྡུས་སེམས་ནི་སྡུག་བསྔལ་འགྱུར། །བདག་ལ་ཕན་པའི་དོན་སྒྲུབ་བརྗོད་གྱུར་ཏེ། །ཁྲོ་བས་རྡུངས་ནས་ལམ་ངན་འགྲོ་བར་བྱེད། །གྲགས་དང་དོན་གྲུབ་པ་ལས་ཉམས་པར་འགྱུར། །
ཟླ་བ་མར་གྱི་ངོ་བཞིན་དཔལ་ཡང་ཉམས། །མཛའ་བཤེས་དག་གིས་རབ་ཏུ་བཅུག་གྱུར་ཀྱང། །ཁྲོ་བའི་མི་ནི་གཡང་སར་ལྷུང་བར་འགྱུར། །ཕན་དང་གནོད་པར་སེམས་ལ་བློ་ཉམས་ནས། །ཕལ་ཆེར་འགལ་ཞིང་

[353B] །ཁྲོ་བས་སྡིག་པའི་ལས་ནི་གོམས་བྱས་པས། །ངན་སོང་དག་ཏུ་ལོ་བརྒྱར་སྡུག་བསྔལ་མྱང། །གནོད་པ་ཆེན་པོ་བྱས་པས་ཤ་གཉེར་བའི། །དགྲས་ཀྱང་དེ་ལས་ལྷག་པ་ཅི་བྱར་ཡོད། །
ཁྲོ་བ་འདི་ནི་ནང་གི་དགྲ། །བདག་གི་དེ་ལྟར་ཤེས་ནས་ནི། །དེ་ཡི་ཐུ་ནི་ཁྲོ་བ་དག་སྐྱེས་བུ་སུ་ཞིག་བཟོད་པར་བྱེད། །ཅེས་དང། སྤྱོད་འཇུག་ལས། ཞེ་སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་དཀའ་ཐུབ་མེད། །དེ་བས་
བཟོད་པ་ནན་ཏན་དུ། །སྣ་ཚོགས་ཚུལ་གྱིས་བསྒོམ་པར་བྱ། །ཞེས་གསུངས་པའི་ཕྱིར། །འོ་ན་བཟོད་པ་ཇི་ལྟར་བསྒོམ་སྙམས་ན། །གནོད་བྱེད་ལ་ཁྲོ་བར་མི་རིགས་པའི་རྒྱུ་མཚན་ཡོད་དེ། དེ་ཉིད་ཉོན་མོངས་གོམས་པའི་
དབང་གིས་གནོད་པ་བྱེད་དུ་བཅུག་པའི་ཕྱིར། རང་དབང་ཅུང་ཟད་ཀྱང་མེད་དེ། བཞི་བརྒྱ་པར། ཁྲོ་ཡང་འབྱུང་པོས་བཟུང་བ་ལ་།སྨན་པ་འཁྲུགས་པ་མིན་དེ་ལྟར། །ཐུབ་པས་ཉོན་མོངས་དག་གཟིགས་ཀྱིས། །ཉོན་མོངས་
དང་འབྲེལ་གང་ཟག་མིན། །ཞེས་དང། སྤྱོད་འཇུག་ལས། དེ་ལྟར་ཐམས་ཅད་གཞན་གྱི་དབང། །དེ་ཡི་དབང་གིས་དེ་དབང་མེད། །དེ་ལྟར་ཤེས་ན་སྦྲུལ་ལྟ་བུའི། །དངོས་པོ་ཀུན་ལ་ཁྲོ་མི་འགྱུར་།ཞེས་དང། དེ་བས་དགྲ་འམ་
མཛའ་ཡང་རུང། །མི་རིགས་བྱེད་པ་མཐོང་གྱུར་ན། །འདི་འདྲའི་རྐྱེན་ལས་གྱུར་ཏོ་ཞེས། །དེ་ལྟར་སོམ་ཏེ་བདེ་བར་མནོས། །གལ་ཏེ་རང་དགས་འགྲུབ་འགྱུར་ན། །འགའ་ཡང་སྡུག་བསྔལ་མི་འདོད་པས་།ལུས་ཅན་དག་ནི་

[354A]༄༅། །ཐམས་ཅད་ཀྱང། །སུ་ལ་འང་སྡུག་བསྔལ་འབྱུང་མི་འགྱུར། །ཞེས་དང། གང་ཚེ་ཉོན་མོངས་དབང་གྱུར་པས། །བདག་སྡུག་ཉིད་ཀྱང་གསོད་བྱེད་པ། །དེ་ཚེ་དེ་དག་གཞན་ལུས་ལ། །གནོད་མི་བྱེད་པར་ཇི་ལྟར་
འགྱུར། །ཞེས་དང། གལ་ཏེ་གཞན་ལ་འཚེ་བྱེད་པ། །བྱིས་པ་རྣམས་ཀྱི་རང་བཞིན་ན། །དེ་ལ་ཁྲོ་བར་མི་རིགས་ཏེ། །སྲེག་པའི་རང་བཞིན་མེར་བཀོན་འདྲ། །འོན་ཏེ་སྐྱོན་དེ་བློ་བུར་ལ། །སེམས་ཅན་རང་བཞིན་ངེས་པ་ན།།
འོ་ན་འང་ཁྲོ་བར་མི་རིགས་ཏེ། །མཁའ་ལ་དུད་འཐུལ་བཀོན་པ་བཞིན། །ཞེས་གསུངས་པའི་ཕྱིར། གནོད་བྱེད་ཀྱི་གང་ཟག་ལ་ཁྲོ་བར་མི་རིགས་ཏེ། །ཞེ་སྡང་གིས་རྦད་པའི་སྒོ་ནས་བདག་ལ་དངོས་སུ་གནོད་པར་བྱས་
པའི་ཕྱིར། འོ་ན་མཚོན་དང་དབྱུག་པ་སོགས་ལ་ཁྲོ་རིགས་པར་ཐལ། གཞན་གྱིས་སྐུལ་བའི་སྒོ་ནས་བདག་ལ་དངོས་སུ་གནོད་པར་བྱས་པའི་ཕྱིར། ཁྱབ་པ་ཁས། རྟགས་གྲུབ་སྟེ། སྤྱོད་འཇུག་ལས་དབྱུག་པ་ལ་སོགས་
དངོས་བསྐོལ་ཏེ། །གལ་ཏེ་འཕེན་པ་ལ་ཁྲོ་ན། །དེ་ཡང་ཞེ་སྡང་གིས་རྦད་པས། །ཉེས་ན་ཞེ་སྡང་ལ་ཁྲོ་རིགས། །ཞེས་གསུངས་ཤིང། གནོད་བྱེད་ལ་ཁྲོ་བར་མི་རིགས་ཏེ། གནོད་བྱེད་དེ་ཉིད་རང་གི་ལས་ངན་གྱིས་དབང་མེད་
ཀྱི་བསྐུ་ལ་ནས་རང་ལ་སྡུག་བསྔལ་སྣ་ཚོགས་འབྱུང་པའི་ཕྱིར་ཏེ། བདག་གི་ལས་ངན་གྱིས་བསྐུལ་ནས་དམྱལ་སྲུང་རྣམས་ཀྱི་བདག་ལ་གནོད་པ་བྱེད་པ་ལྟར་ཡིན་པའི་ཕྱིར་ཏེ། སྤྱོད་འཇུག་ལས། བདག་གིས་སྔོན་

[354B] །འདི་འདྲ་བ་ཡི་གནོད་པ་བྱས། །དེ་བས་སེམས་ཅན་འཚེ་བྱེད་པ། །བདག་ལ་གནོད་པ་འདི་འབྱུང་རིགས། །ཞེས་དང། བྱིས་པ་སྡུག་བསྔལ་མི་འདོད་ཅིང། །སྡུག་བསྔལ་རྒྱུ་ལ་བརྐམ་པས་ན། །རང་གི་
ཉེས་བས་གནོད་འགྱུར་པ། །གཞན་ལ་བཀོན་དུ་ཅི་ཞིག་ཡོད། །དཔེར་ན་དམྱལ་བའི་སྲུང་མ་དང། །རལ་གྲི་ལོ་མའི་ནགས་ཚལ་ལྟར། །རང་གི་ལས་ཀྱིས་འདི་སྐྱེད་ན། །གང་ཞིག་ལ་ནི་ཁྲོ་བར་བྱ། །བདག་གི་ལས་ཀྱིས་
བསྐུལ་བྱས་ནས། །བདག་ལ་གནོད་བྱེད་རྣམས་འབྱུང་སྟེ། །དེ་ཡིས་སེམས་ཅན་དམྱལ་དོང་ན། །བདག་གི་དེ་དག་མ་བརླག་གམ། །ཞེས་གསུངས་པའི་ཕྱིར། གཞན་ཡང། གནོད་བྱེད་ལ་ཁྲོ་ཞིང། གནོད་ལན་བྱེད་པར་
མི་རིགས་ཏེ། །དེ་ལྟར་བྱས་ན་སྡུག་བསྔལ་དཔག་མེད་མྱོང་བར་འགྱུར་པའི་ཕྱིར་ཏེ། སྤྱོད་འཇུག་ལས། ད་ལྟའི་སྡུག་བསྔལ་འདི་ཙམ་ལའང། བདག་གིས་བཟོད་པར་མི་ནུས་ན། །དེས་ན་དམྱལ་བའི་སྡུག་བསྔལ་རྒྱུ།།
ཁྲོ་བ་ཅི་སྟེ་ཟློག་མི་བྱེད། །ཅེས་གསུངས་པའི་ཕྱིར། །གཞན་ཡང། གནོད་བྱེད་ལ་ཁྲོ་བར་མི་རིགས་པའི་རྒྱུ་མཚན་ཡོད་དེ། གནོད་བྱེད་དེས་གནོད་པ་བྱས་པས་སྔོན་གྱི་མི་དགེ་བའི་འབྲས་བུ་ཟད་པར་འགྱུར་ཞིང་
ཁྲོ་བ་དང་གནོད་ལན་བྱས་ན་སྡུག་བསྔལ་དཔག་མེད་སླར་ཡང་མྱོང་དགོས་པའི་ཕྱིར་ཏེ། དེ་སྐད་དུ་ཡང་སྐྱེས་རབས་ལས། གང་ཞིག་རང་གི་ཆོས་ཉམས་མི་སེམས་པར། །བདག་གི་སྡིག་སྦྱངས་ཕྱིར་ནི་ཞུགས་འདྲལ་

[355A]༄༅། །འདི་ལ་བདག་གིས་བཟོད་པ་མི་བྱེད་ན། །དེ་ལས་གཞན་པ་དྲི་མེད་ཅི་འདྲ་ཞིག་ཅེས་དང། འཇུག་པ་ལས་ཀྱང། སྔོན་བྱས་པ་ཡི་མི་དགེའི་ལས་ཀྱི་འབྲས་བུ་གང། ཟད་པར་བྱེད་པར་བརྗོད་པར་འདོད་
པ་དེ་ཉིད་གོ། །གཞན་ལ་གནོད་པ་དང་ནི་ཁྲོ་བས་སྡུག་བསྔལ་ཕྱིར། །ས་བོན་ཉིད་དུ་ཇི་ལྟ་བུ་ན་འཁྲིད་པར་བྱེད། །ཅེས་གསུངས་པའི་ཕྱིར། །གཞན་ཡང། གནོད་བྱེད་ལ་ཁྲོ་བར་མི་རིགས་པའི་རྒྱུ་མཚན་ཡོད་དེ་
གནོད་བྱེད་དང་བདག་གི་ལུས་གཉིས་ཀ་བདག་གི་སྡུག་བསྔལ་གྱི་རྒྱུ་གང་ཞིག་བདག་གི་ལུས་ལ་ཁྲོ་བར་མི་རིགས་པའི་ཕྱིར་ཏེ། སྤྱོད་འཇུག་ལས། །དེ་ཡི་མཚོན་དང་བདག་གི་ལུས། །གཉིས་ཀ་སྡུག་
བསྔལ་རྒྱུ་ཡིན་ཏེ། །དེས་མཚོན་བདག་གི་ལུས་བྱུང་ན། །གང་ཞིག་ལ་ནི་ཁྲོ་བར་བྱ། །ཤུ་བ་མི་ཡི་གཟུགས་འདྲ་བ། །རེག་ཏུ་མི་བཟོད་སྡུག་བསྔལ་ཅན། །སྲེད་ལྡོངས་བདག་གིས་བཟུང་གྱུར་ན། །དེ་ལ་གནོད་
པ་སུ་ལ་ཁྲོ། །ཞེས་དང། ལ་ལ་རྨོངས་བས་ཉེས་པ་བྱེད། །ལ་ལ་རྨོངས་ཏེ་ཁྲོས་གྱུར་ན། །དེ་ལ་སྐྱོན་མེད་གང་གིས་བྱ། །སྐྱོན་དང་བཅས་ཏེ་གང་ཞིག་ཡིན། །ཞེས་གསུངས། གནོད་བྱེད་ལ་ཁྲོ་རིགས་ཏེ། བདག་
གི་བསྟོད་པ་དང་གྲགས་པ་སོགས་ཉམས་པར་བྱས་པའི་ཕྱིར། ཞེ་ན། མ་ཁྱབ་སྟེ། སྤྱོད་འཇུག་ལས། བསྟོང་དང་གྲགས་པའི་རིམས་འགྲོ་ནི། །བསོད་ནམས་མི་གྱུར་ཚེར་མི་གྱུར། །བདག་སྟོབས་མིའ་གྱུར་ནད་མེད་

[355B] ༑ལུས་བདེ་བར་ཡང་མི་གྱུར་རོ། །བདག་ནི་རང་དོན་ཤེས་གྱུར་ན། །དེ་ལ་རང་དོན་ཅི་ཞིག་ཡོད། །ཅས་དང། བྱེ་མའི་ཁང་བུ་རྡེབ་གྱུར་ན། །བྱིས་པ་རྣམས་ནི་ག་ཆད་དུ། །དེ་བཞིན་བསྟོད་དང་གྲགས་ཉམས་ན། །རང་
གི་སེམས་ནི་བྱིས་པ་བཞིན། །ཞེས་གསུངས་པའི་ཕྱིར། གཞན་ཡང་གནོད་བྱེད་ཀྱི་སྡུག་བསྔལ་སྣ་ཚོགས་སྐྱེད་པའི་ཆ་ནས། ཁོང་ཁྲོ་མི་རིགས་པའི་རྒྱུ་མཚན་ཡོད་དེ། སྤྱོད་འཇུག་ལས། གལ་ཏེ་བཅོས་སུ་ཡོད་
ན་ནི༑ ༑དེ་ལ་མི་དགའ་ཅི་ཞིག་ཡོད། །གལ་ཏེ་བཅོས་སུ་མེད་ན་ནི་།དེ་ལ་མི་དགའ་བྱས་ཅི་ཕན། །ཞེས་དང། ཚ་གྲང་རླུང་དང་ཆར་སོགས་དང། །ནད་དང་འཆི་དང་བསྲེགས་སོགས་ལ། །བདག་གིས་བཟེ་རེ་མི་བྱ་སྟེ་
དེ་ལྟར་བྱས་ན་གནོད་པ་འཕེལ། །ཞེས་གསུངས་པའི་ཕྱིར། སྡུག་བསྔལ་ལ་དགའ་བར་རིགས་ཏེ། །དེ་ལྟར་བློ་སྦྱངས་པའི་ཡོན་ཏན་དཔག་ཏུ་མེད་པ་འཐོབ་པའི་ཕྱིར་ཏེ། །སྤྱོད་འཇུག་ལས། སྡུག་བསྔལ་མེད་པར་ངེས་
འབྱུང་མེད། །གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ། །ཞེས་དང། ལམ་སྒྲོན་ལས་ཀྱང། བདག་རྒྱུད་རྟོགས་པའི་
སྡུག་བསྔལ་གྱིས། གང་ཞིག་གཞན་གྱི་སྡུག་བསྔལ་ཀུན། །ཡང་དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་ནོ། །ཞེས་འཁོར་བའི་སྡུག་བསྔལ་བསམ་པས། སྐྱེས་བུ་གསུམ་གྱི་ལམ་བདེ་བླག་ཏུ་༄༅། །འདྲེན་པའི་ཕྱིར་དང། དྲི་བ་ལྷག་བསམ་རབ་དཀར་ལས་ཀྱང། ཤིང་བཟོ་མཁས་པའི་འཁྲུལ་འདེགས་བཞིན་དུ་དམིགས་པ། གཅིག་ལ་མཉམ་པར་གཞག་པས་ལམ་སྤྱིའི་ལུས་གཡོ་བར་ནུས་པའི་དམིགས་
པ་གང། ཞེས་གསུངས་པ་ཡང་འདི་ཁོ་ན་ཡིན་པར་གོའོ། །གཞན་ཡང། དང་པོར་གནོད་བྱེད་ཆུང་དུ་ལ་བཟོད་པ་བསྒོམ་ན་མྱུར་དུ་གནོད་བྱེད་མཐའ་དག་གཅོད་པར་འགྱུར་ཏེ། སྤྱོད་འཇུག་ལས། གོམས་ན་སླ་བར་མི་གྱུར་བའི།།
དངོས་དེ་གང་ཡང་ཡོང་མ་ཡིན། །དེ་བས་གནོད་པ་ཆུང་བ་སྒོམས་པས། །གནོད་པ་ཆེན་པོའང་བཟོད་པར་བྱོས། །ཞེས་གསུངས་པའི་ཕྱིར། །གོམས་པ་རང་གི་ངག་གིས་འཕེལ་བར་འགྱུར་བའི་དཔེ་ཡང་ཡོད་དེ། སྤྱོད་འཇུག་ལས་
ལ་ལ་རང་གི་ཁྲག་མཐོང་ན། དཔའ་བརྟན་ལྷག་པར་སྐྱེ་འགྱུར་ཡོད། །ལ་ལ་གཞན་གྱི་ཁྲག་མཐོང་ན། །འབོག་ཅིང་རྒྱལ་བར་འགྱུར་བ་ཡོད། །དེ་ནི་སེམས་ཀྱི་དང་བརྟན་དང། །སྔར་མའི་ཚུལ་ལས་གྱུར་པ་ཡིན། །ཞེས་
གསུངས་པའི་ཕྱིར། བཞི་པ་བརྩོན་འགྲུས་ལ་བསླབ་ཚུལ་ནི། དགེ་བ་ལ་སྤྲོ་བའི་སེམས་འབྱུང་བ་རྩོན་འགྲུས་ཀྱི་ངོ་བོ་ཡིན་ཏེ། སྤྱོད་འཇུག་ལས། བརྩོན་གང་དགེ་ལ་སྤྲོ་བའོ། །ཞེས་དང། བྱང་ས་ལས་།དགེ་
བ་བསྡུ་བ་དང། སེམས་ཅན་གྱི་དོན་བྱ་བའི་ཕྱིར་དུ། སེམས་མངོན་པར་སྤྲོ་བ་ཕྱིན་ཅི་མ་ལོག་པ་དང། དེས་བླངས་པའི་སྒོ་གསུམ་གྱི་ལས་གཡོ་བ་ལས་ཞེས་བཤད་དོ། །ཞེས་གསུངས་པའི་ཕྱིར་དབྱེ་ན་

[356B] སྦྱོར་བའི་བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུབ། མ་ཞུམ་པའི་བརྩོན་འགྲུས། མི་ཉམ་པའི་བརྩོན་འགྲུས། ཆོག་མི་ཤེས་པའི་བརྩོན་འགྲུས། ལུས་ངག་ཡིད་གསུམ་གྱི་
བརྩོན་འགྲུས་སོགས་དུ་མ་གསུངས་སོ། །མྱུར་དུ་སངས་རྒྱས་ཐོབ་པར་འདོད་པ་རྣམས་ཀྱིས་བརྩོན་འགྲུས་ཀྱི་ཕར་ཕྱིན་ལ་བསླབ་དགོས་ཏེ་བརྩོན་འགྲུས་ཡོན་ཏན་ཀུན་གྱི་འབྱུང་གནས། ལེ་ལོ་ཉེས་སྐྱོན་ཀུན་གྱི་
འབྱུང་གནས་ཡིན་པའི་ཕྱིར་ཏེ། ལྷག་བསམ་བསྐུལ་བ་ལས། སྡུག་བསྔལ་ཀུན་དང་མུན་པ་སེལ་བྱེད་ཅིང། །ངན་སོང་ཡོངས་སུ་སྤོང་བའི་གཞིར་གྱུར་པ། །སངས་རྒྱས་ཀུན་གྱིས་བསྔགས་པའི་བརྩོན་འགྲུས་འཕགས་
གང་ཡིན་དེ་ནི་རྟག་ཏུ་བསྟན་པར་གྱིས། །འཇིག་རྟེན་འདི་ན་བཟོད་གང་ཅི་ཡོད་དང། །འཇིག་རྟེན་འདས་སོགས་གང་དག་ཅི་ཡོད་པ་།བརྩོན་འགྲུས་རྩམ་ལ་རྙེད་པར་མི་དཀའ་ན། །མཁས་པ་སུ་དག་བརྩོན་འགྲུས་
སྟོབས་ཀྱིས་སྐྱོ། །གང་དག་སངས་རྒྱས་བྱང་ཆུབ་ཞུགས་གྱུར་ཀྱང། །དེ་དག་རྨུགས་ཉིད་སྐྱོན་རྣམས་མཐོང་ནས་ནི། །རྟག་ཏུ་བརྩོན་འགྲུས་རྩོམ་ལ་གནས་པར་བྱེད། །འདི་ནི་ང་ཡི་དེ་དག་བསྐུལ་བྱས་ཡིན། །ཞེས་
དང༑ ཕར་ཕྱིན་བསྡུས་པ་ལས་ཀྱང། ཡོངས་སུ་སྐྱོ་མེད་བརྩོན་འགྲུས་ཚེ་ལྡན་ན། མི་འཐོབ་མི་འགྲུབ་རྣམ་པ་གང་ཡང་མེད། །ཅེས་དང། མི་མ་ཡིན་ཀྱང་དེ་ལ་ཕན་པར་དགའ། །ཏིང་འཛིན་རྣམ་པ་ཀུན་ཀྱང་

[357A]༄༅། །འཐོབ་པར་འགྱུར། །ཉིན་ཚན་དུས་ན་འབྲས་བུ་ཡོད་པར་འདའ། །ཡོན་ཏན་ཚོགས་ཀྱིས་དམའ་བར་འགྱུར་བ་མེད། །མི་ཡི་ཆོས་ལ་འཕགས་པའི་དོན་རྣམས་ཀྱི། །མེ་ཏོག་ཨུཏྤལ་ལ་བཞིན་རྣམ་པར་འཕེལ། །
ཞེས་དང། འཇུག་པར། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང། །ཞེས་དང། བློ་གྲོས་རྒྱ་ཚོས་ཞུས་པ་ལས་ཀྱང། ལེ་ལོ་ཅན་རྣམས་ལ་ནི། བྱང་ཆུབ་ཤིན་ཏུ་རིང་ཞིང་རྣམ་པར་རིང་ངོ། །ལེ་ལོ་ཅན་རྣམས་ལ་ནི་སྦྱིན་པ་
མེད་པས་ན་ཤེས་རབ་ཀྱི་བར་དུ་མེད། ལེ་ལོ་ཅན་རྣམས་ལ་ནི་གཞན་གྱི་ངོན་མེད་དོ། །ཞེས་དང། དྲན་པ་ཉེར་བཞག་ལས་ཀྱང། ཉོན་མོངས་རྣམས་ཀྱི་གཞི་གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་ལེ་
ལོ་གཅིག་ཡོད་པ། །དེ་ལ་ཆོས་ཀུན་མེད་པ་ཡིན། །ཞེས་གསུངས་པའི་ཕྱིར། ལེ་ལོ་སྐྱེ་བའི་རྒྱུ་སོགས་སྤོང་དགོས་པའི་རྒྱུ་མཚན་ནི་སྤྱོད་འཇུག་ལས། དེ་ཡི་མི་མཐུན་ཕྱོགས་བཤད་བྱ། །ལེ་ལོ་ངན་ལ་ཞེན་
པ་དང། །བགྱིད་ལུག་བདག་ཉིད་བརྙས་པའོ། །ཞེས་དང། སྙོམ་ལས་བདེ་བའི་རོ་མྱང་དང། །གཉིད་ལ་བརྟེན་པའི་སྲེད་པ་ཡིས། །འཁོར་བའི་སྡུག་བསྔལ་མི་སྐྱོ་ལས། །ལེ་ལོ་ཉེ་བར་སྐྱེ་བར་འགྱུར་།ཞེས་གསུངས་
པའི་ཕྱིར། །དེས་ན་འདུ་འཛི་རྣམ་གཡང་སོགས་ལ་ཞེན་པ་སྤང་དགོས་ཏེ། སྤྱོད་འཇུག་ལས། དགའ་བའི་རྒྱུ་ནི་མཐའ་ཡས་པའི། དམ་ཆོས་དགའ་བའི་མཆོག་སྤངས་ནས། །སྡུག་བསྔལ་རྒྱུ་ཡིས་གཡེང་བ་དང་

[357B] །ཞེས་གསུངས་པའི་ཕྱིར་བདག་ལྟ་བུས་ཡང་དག་པར་རྫོགས་པའི་སངས་རྒྱས་ཐོབ་པར་མི་གྱུར་ཏེ། ཤིན་ཏུ་དམན་པའི་ཕྱིར་མཉམ་དུ་ཞུམ་པ་འགག་དགོས་ཏེ་སྤྱོད་
འཇུག་ལས། བདག་གིས་བྱང་ཆུབ་ག་ལ་ཞེས། །བགྱིད་ལུག་པ་ནི་མི་བྱ་སྟེ། །འདི་ལྟར་དེ་བཞིན་གཤེགས་པ་ནི། །བདེན་པ་གསུངས་པས་བདེན་འདི་གསུངས། །སྦྲང་བུ་ཤ་སྦྲང་བུང་བ་དང། །དེ་
བཞིན་སྲིན་བུར་གང་གྱུར་པ། །དེས་ཀྱང་རྩོན་པའི་སྟོབས་བསྐྱེད་ན། །བྱང་ཆུབ་ཐོབ་དཀའ་བླ་མེད་ཐོབ། །བདག་ལྟ་རིགས་ཀྱི་མིར་སྐྱེས་ལ། །ཕན་དང་གནོད་པ་ངོ་ཤེས་ནས། །བྱང་ཆུབ་སྤྱོད་པ་མ་བཏང་ན། །
བདག་གིས་བྱང་ཆུབ་ཅིས་མི་ཐོབ། །ཅེས་གསུངས་པའི་ཕྱིར། དེ་ལྟར་བློ་གཟེང་བསྟོད་ནས་བརྩོན་འགྲུས་རྩམ་ན་འདོད་པའི་བྱ་བ་རྣམས་ལ་ག་ན་ཡོད་པ་དང་འདྲ་སྟེ། སྐྱེས་རབས་ལས། ཞུམ་པས་འཕོངས་པས་
ཐར་ལ་མི་ཕན་གྱི། །དེ་བས་མྱང་ངན་གདུངས་བ་མི་བྱེད་པར་།དགོས་པའི་དོན་སྒྲུབ་མཁས་ལ་བརྟན་བྱས་ལ། །རབ་ཏུ་དཀའ་བའང་སླབས་ཐར་བར་འགྱུར། །དེ་བས་འཇིགས་ཤིང་མི་དགའ་མི་བྱེད་པར་།ཇི་ལྟར་
བྱ་པའི་ཐབས་ཀྱི་དགོས་པ་སྒྲུབས། །མཁས་པའི་གཟི་བརྗིད་སྟོན་པས་གཟེང་བསྟོད་ན། །དོན་རྣམས་ཐམས་ཅད་འགྲུབ་པ་ལག་ན་ཡོད་།ཅེས་གསུངས་པའི་ཕྱིར། དེ་ཡང་མོས་པ་དང་འདུན་པ་དྲག་པོ་སྐྱེད་

[358A]༄༅། །པའི་སྒོ་ནས་བརྩོན་འགྲུས་བརྩོམ་དགོས་ཏེ། སྤྱོད་འཇུག་ལས། བདག་ནི་སྔོན་དང་ད་ལྟར་ཡང། །ཆོས་ལ་མོས་དང་བྲལ་བ་ཡིས། །འཕོངས་པ་འདི་འདྲ་བྱུང་འགྱུར་ན། །སུ་ཞིག་ཆོས་ལ་མོས་
པ་གཏོང། །དགེ་བའི་ཕྱོགས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །ཞེས་གསུངས་པའི་ཕྱིར། མོས་པ་སྐྱེད་པའི་ཚུལ་ནི། སྤྱོད་འཇུག་ལས། དེ་ཡི་རྩ་བ་རྟག་ཏུ་ནི། རྣམ་སྨིན་འབྲས་བུ་
སྒོམས་པས་སོ། །ཞེས་དཀར་ནག་གི་ལས་ལས་བདེ་སྡུག་འབྱུང་ཚུལ་ཚུལ་བཞིན་བསམ་པའོ། །སྤང་བྱ་སྤོང་པའི་བརྩོན་འགྲུས་ཇི་ལྟར་རྩཾ་བ་ནི་སྤྱོད་འཇུག་ལས། འཐབ་རྙིང་དགྲ་དང་ལྷན་ཅིག་ཏུ་
གཡུལ་ངོར་རལ་ཁ་ལྷགས་པ་བཞིན། །ཉོན་མོངས་མཚོན་ལས་བཟུང་བྱ་ཞིང། །ཉོན་མོངས་དགྲ་རྣམས་འཇབས་པར་བརྟག། །ཅེས་གསུངས་པ་ལྟར་རོ། །དགེ་སྡིག་གི་བླང་དོར་ལ་འཇུག་པའི་ཚེ། །དགེ་སྡིག་གི་
དམིགས་པ་མ་བརྗེད་པའི་དྲན་པ་རྒྱུན་དུ་བསྟེན་དགོས་ཏེ། སྤྱོད་འཇུག་ལས། གཡུལ་དུ་རལ་གྲི་ལྷུང་གྱུར་ན། །འཇིགས་པས་མྱུར་དུ་ལེན་པ་ལྟར། །དེ་བཞིན་དྲན་པའི་མཚོན་ཤོར་ན། །དམྱལ་བའི་འཇིགས་དྲན་
མྱུར་དུ་བླང། །ཞེས་གསུངས་སོ། དགེ་སྡིག་གི་བླང་དོར་ཚུལ་བཞིན་དུ་དྲན་པ་ཤིན་ཏུ་གལ་ཆེ་སྟེ། བཤེས་སྤྲིངས་ལས། དབང་ཕྱུག་ལུས་སྟོབས་དྲན་པ་བདེ་གཤེགས་ཀྱི། །བགྲོད་པ་གཅིག་པའི་ལམ་དུ་ཉེ་བར་

[358B] །དེ་ནི་བསྒྲིམས་ནས་མངོན་པར་སྤུངས་བགྱི་སྟེ། །དྲན་པ་ཉམ་པས་ཆོས་ཀུན་འཇིགས་པར་འགྱུར། །ཞེས་གསུངས་པའི་ཕྱིར་ཉེས་ལྟུང་གིས་གོས་ན། དེ་མ་ཐག་རྒྱུན་གཅོང་དགོས་ཏེ། སྤྱོད་འཇུག་ལས། ཇི་ལྟར་ཁྲག་ལ་བརྟེན་བཅས་
ནས༑ ༑དུག་ནི་ལུས་ལ་ཁྱབ་འགྱུར་བ། །དེ་བཞིན་གླགས་ནི་རྙེད་གྱུར་ན། ཉེས་པས་སེམས་ལ་ཁྱབ་པར་འགྱུར། །ཞེས་གསུངས་པའི་ཕྱིར། འོ་ན་དྲན་ཤེས་ཇི་ལྟར་བསྟེན་མཉམ་ན། དེ་ཉིད་ལས་ཉུང་མར་སྐང་བའི་སྣོད་བསྐུར་ལ། །རལ་གྲི་ཐོགས་
པས་དྲུངས་བསྡད་དེ། །བོ་ན་གསད་བསྡིགས་འཇིགས་པ་ལྟར། བརྟུལ་ཞུགས་ཅན་གྱིས་དེ་བཞིན་སྒྲིམས། །ཞེས་གསུངས་པའི་ཕྱིར། དེ་ལྟར་སྒྲིམས་པའི་ཚེ་ཉོན་མོངས་སྐྱེ་བའི་རྒྱུ་འོད་བར་སྣང་ན་མྱུར་དུ་བཟློག་དགོས་ཏེ། དེ་ཉིད་ལས། དེ་
བས་སྤང་དུ་སྦྲུལ་འོང་ན། །ཇི་ལྟར་རིང་དུ་ལྡང་བ་ལྟར། །དེ་བཞིན་གཉིད་དང་སྙོམས་འོང་ན། །མྱུར་དུ་དེ་དག་བཟློག་པར་བྱ་།ཞེས་གསུངས་པའི་ཕྱིར། ད་ཕྱིན་ཆད་སྡོམ་སེམས་མང་དུ་བཏང་དགོས་ཏེ། དེ་ཉིད་ལས། ཉེས་པ་འབྱུང་བ་རེ་རེ་ཞིང་
བདག་ལ་སྨད་ནས་ཅི་ནས་ཀྱང། །བདག་ལ་ཕྱིས་འདི་མི་བྱུང་བ་དེ་ལྟར་བྱ་ཞེས་ཡུན་རིང་བསམ། །ཞེས་གསུངས་པའི་ཕྱིར། སྡོམ་སེམས་ཀྱི་རྩ་བར་གྱུར་བའི་དྲན་པ་སྟོབས་ལྡན་རྒྱུན་ཆགས་འབྱུང་བའི་རྒྱུ་རྐྱེན་ཕུན་ཚོགས་ལ་བསླབ་དགོས་
ཏེ༑ དེ་ཉིད་ལས། ཇི་ལྟར་གནས་སྐབས་འདི་དག་ལ། །དྲན་པ་གོམས་པ་ཉིད་གྱུར་ཞེས། །རྒྱུ་འདི་ཡིས་ནི་ཕྲད་པའཾ། །རིག་པའི་ལས་ནི་འདོད་པར་བྱ། །ཞེས་གསུངས་པའི་ཕྱིར། ལྔ་པ་བསམ་གཏན་ལ་སློབ་ཚུལ་ནི། དགེ་བའི་དམིགས་པ་

[359A]༄༅། །ལ་རྩེ་གཅིག་ཏུ་གནས་པས་རབ་ཏུ་ཕྱེ་བའི་རིག་པ་བསམ་གཏན་གྱི་ངོ་བོ་ཡིན་ཏེ། སྤྱོད་འཇུག་ལས། དེ་ལྟར་བརྩོན་འགྲུས་བསྐྱེད་ནས་ནི། ཡིད་ནི་ཏིང་ངེ་འཛིན་ལ་བཞག། །ཅེས་གསུངས་པའི་ཕྱིར། དབྱེ་ན། ངོ་
བོའི་སྒོ་ནས་འཇིག་རྟེན་དང་འཇིག་རྟེན་ལས་འདས་པའི་བསམ་གཏན་བྱེད་ལས་ཀྱི་སྒོ་ནས་མཐོང་ཆོས་ལ་བདེར་གནས་ཀྱི་བསམ་གཏན། ཡོན་ཏན་མངོན་པར་འགྲུབ་པའི་བསམ་གཏན། སེམས་ཅན་དོན་བྱེད་ཀྱི་བསམ་གཏན་རྣམས་
སུ་ཡོད། མྱུར་དུ་སངས་རྒྱས་ཐོབ་པར་འདོད་པས། བསམ་གཏན་ལ་བསླབ་དགོས་པའི་རྒྱུ་མཚན་ཡོད་དེ། བསམ་གཏན་ནི་འཇིག་རྟེན་དང་འཇིག་རྟེན་ལས་འདས་པའི་ཕུན་ཚོགས་ཀུན་གྱི་འབྱུང་གནས། རྣམས་གཡེངས་ནི་ཉེས་
སྐྱོན་ཀུན་གྱི་འབྱུང་གནས་ཡིན་པའི་ཕྱིར། དྲུག་པ་ཤེས་རབ་ལ་སློབ་ཚུལ་ནི། རིག་པའི་གནས་ལྔ་སོགས་ལ་མཁས་པའི་ཤེས་རབ་ནི་སྐབས་འདིར་བསྟན་གྱི་ཤེས་རབ་ཀྱི་ངོ་བོ་ཡིན་ཏེ། བྱང་ས་ལས་ཤེས་བྱ་ཐམས་ཅད་ལ་
འཇུག་པ་དང། །ཤེས་བྱ་ཐམས་ཅད་ལ་ཞུགས་པ་ཆོས་རབ་ཏུ་རྣམ་པར་འབྱེད་པ་གང་ཡིན་པ་རིག་པའི་གནས་ལྔ་པོ་ནང་གི་རིག་པ་དང། །གཏན་ཚིགས་ཀྱི་རིགས་པ་དང། བསོ་བ་རིག་པ་དང། སྒྲ་རིག་
པ་དང། བཟོ་དང་ལས་ཀྱི་གནས་ཀྱི་རིག་པ་ལ་དམིགས་ནས་འཇུག་པ་འདི་ནི་བྱང་ཆུབ་སེམས་དཔའ་རྣམས་ཀྱི་ཤེས་རབ་ཀྱི་ངོ་བོ་ཡིན་པར་རིག་པར་བྱའོ། །ཞེས་གསུངས་པའི་ཕྱིར། དབྱེ་ན། ཀུན་རྫོབ་ཤེས་པའི་

[359B] དོན་དམ་ཤེས་པའི་ཤེས་རག་སེམས་ཅན་དོན་བྱེད་ཀྱི་ཤེས་རབ་རྣམས་སུ་ཡོད། མྱུར་དུ་སངས་རྒྱས་ཐོབ་པར་འདོད་པས་ཤེས་རབ་སྐྱེ་དགོས་པའི་རྒྱུ་མཚན་ཡོད་དེ། མགོན་པོ་ཀླུ་སྒྲུབ་ཀྱིས། མཐོང་དང་མ་མཐོང་ཡོན་ཏན་
ནི༑ ༑ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་སྒྲུབ་པའི་ཕྱིར། །ཤེས་རབ་ཡོངས་སུ་བཟུང་བར་བྱ། །ཆོས་དོན་འདོད་དང་ཐར་པ་ཡི། །འབྱུང་གནས་ཆེན་པོ་རིག་པ་ཡིན། །དེ་ལྟར་དང་པོ་གུས་པ་ཡིས། །ཤེས་རབ་ཡུམ་ཆེན་བཟུང་
བར་བྱ། །ཞེས་དང། ཤེས་རབ་ལྡན་བ་རྣམས་ལ་ནི། །རྒུད་པ་རྣམ་པར་འཇིག་འགྱུར་ཏེ། །ལག་ན་མར་མེ་ཐོགས་པ་ཡི། །མདུན་ན་མུན་པ་མེད་པ་བཞིན། །ཤེས་རབ་ཐབས་དང་ལྡན་པ་ལ། །དགྲ་ཡི་ཚོགས་ཀྱིས་ཅི་བྱར་ཡོད། །ལག་ན་
གདུགས་དང་བཅས་པ་ལ། །ཆར་གྱིས་རྒྱུན་གྱིས་རྫིབ་མེད། །ཞེས་སོགས་དང་བསྡུད་པ་ལས་ཀྱང། དམུས་ལོང་དམིགས་བུ་མེད་པ་བྱེ་བ་ཕྲག་ཕྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པ་ག་ལ་ནུས། ཤེས་རབ་མེད་
ན་མིག་མེད་ཕ་རོལ་ཕྱིན་ལྔ་འདི། །མིག་བུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་དང། འཇུག་པར་ཡང། ཇི་ལྟར་ལོང་པའི་ཚོགས་ཀུན་བདེ་བླག་ཏུ། །མིག་ལྡན་སྐྱེས་བུ་གཅིག་གིས་འདོད་པ་ཡི་།ཡུལ་དུ་འཁྲིད་པ་དེ་བཞིན་
འདིར་ཡང་བློས། །མི་ཉམས་ཡོན་ཏན་བླངས་ཏེ་རྒྱལ་ཉིད་འགྲོ་།ཞེས་གསུངས་པའི་ཕྱིར། ཡོན་ཏན་ཀུན་གྱི་ནང་ན་ཤེས་རབ་ཆེས་མཆོག་ཏུ་འགྱུར་པ་ཡིན་ཏེ། དཔལ་ལྡན་དཔའ་བོས། སྦྱིན་པ་ལ་སོགས་པ་བསོད་ནམས་འདི་དག་ནི་

[360A]༄༅། །ཤེས་རབ་མགོན་བཅས་ལྷག་པར་མཐུ་ལྡན་འགྱུར། །གསེར་གྱི་རྒྱན་བཟང་རྣམ་པ་སྣ་ཚོགས་ལ། །རིན་ཆེན་འཕྲ་བ་བཀོད་འོད་ཀྱིས་གསལ་བ་བཞིན། །སོ་སོའི་དོན་ལ་དེ་དག་ཡོན་ཏན་མཐུ་
ཤེས་རབ་འདིས་ནི་རྒྱ་ཆེན་སྒྲུབ་པར་གྱེད། །དབང་པོ་རང་རང་ཡུལ་གྱི་བྱེ་བྲག་ལས། །མཐུ་གཞན་ཡིད་ཀྱིས་གསལ་བར་བསྟན་པ་བཞིན། །དད་པས་སོགས་པའི་དབང་པོ་རྣམ་པ་ཡང། །
དབང་པོ་གཞན་ལ་བློ་བཞིན་ཤེས་རབ་གཙོ། །དེ་ཡི་མགོན་ལྡན་ཡོན་ཏན་སྐྱོན་ཤེས་པའི། །ཉོན་མོངས་ཟད་པའི་ཚུལ་ལ་མཁས་པར་འགྱུར། །ཞེས་སོགས་བསམ་གྱིས་མི་ཁྱབ་པ་གསུངས་ཏེ་
དཔལ་ལྡན་ལེགས་པར་བཤད་པའི་རྒྱ་མཚོ་བྱང་ཆུབ་ལམ་གྱི་རིམ་པ་ལས་ཤེས་པར་བྱའོ། །འོ་ན་ཕར་ཕྱིན་རྣམས་ཀྱི་མཚན་ཉིད་ཇི་ལྟ་བུ་ཞེ་ན། སྲིད་ཞིའི་ཕ་རོལ་ཏུ་སོན་པ་མཐར་ཐུག་པའི་

ཡེ་ཤེས་ཕར་ཕྱིན་གྱི་མཚན་ཉིད་ཡིན། གཏོང་བ། སྤོང་བ། མི་འཁྲུགས་པ། དགེ་བ་ལ་སྤྲོ་བ། དགེ་བའི་དམིགས་པ་ལ་རྩེ་གཅིག་པ། ཆོས་རབ་ཏུ་རྣམ་པར་འབྱེད་པའི་སེམས་
བྱུང་རྣམས་སྦྱིན་སོགས་དྲུག་གི་གོ་རིམས་བཞིན་མཚན་ཉིད་དུ་བཞག་པར་བྱ་ཞིང། དེ་རྣམས་མཚུང་ལྡན་དང་བཅས་པའི་རིགས་སུ་གནས་པའི་ཕར་ཕྱིན་རྣམས་སྦྱིན་པའི་

[360B] འདི་རྣམས་ཡིན་ཁྱབ་སྙམ། སྦྱིན་སོགས་དྲུག་འགལ་ཞིང་ཕར་ཕྱིན་གྱི་ས་མཚམས་སངས་རྒྱས་ཀྱི་ས་ཁོ་ན་ན་ཡོད། །
ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པར་འདོད་པའི་བསམས་པའི་བྱ་བས་ཟིན་པས་སེམས་དཔའི་རྣལ་འབྱོར། གོ་སྒྲུབ་ཀྱི་མཚན་ཉིད་
རྒྱས་པར་དབྱན་སུམ་ཅུ་རྩ་དྲུག་བསྡུས་ན་དྲུག་ཏུ་བསྡུས། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད་གཉིས་པ་གཞུང་དོན་ནི། མདོ་ལས་
གང་པོས་གསོལ་བ། བཅོམ་ལྡན་འདས་དེ་ནི་གོ་ཆ་ཆེན་པོ་བགོས་པའི་སེམས་ཅན་ལགས་ཏེ། བཅོམ་ལྡན་འདས་དེ་ནི་ཐེག་པ་ཆེན་པོ་ལ་ཡང་དག་པར་ཞུགས་པའི་སེམས་ཅན་ལགས་
ལ༑ དེ་ནི་ཐེག་པ་ཆེན་པོ་ལ་ཡང་དག་པར་ཞུགས་པའི་སེམས་ཅན་ལགས་ཏེ། དེའི་སླད་དུ་བྱང་ཆེན་ཞེས་བགྱིའོ། །ཞེས་སེམས་དཔའ་ཆེན་པོར་འཇོག་པའི་རྒྱུ་མཚན་གང་པོས་
བཤད་པ་དང། ཤཱ་རིའི་བུས་ཇི་ཙམ་གྱིས་གོ་ཆ་བགོས་པའི་ལན་རྡུ་གྶུངྶོ། །དེ་རྣམས་ཀྱི་དོན་བསྡུ་བ་ནི། དེ་དག་སཽར་སྦྱིན་ལ་སོགས། ཞེས་གསུངས། འདི་ལྟའི་གཞུང་གསུངས་པ་ཆོས་ཅན་དགོས་པ་ཡོད་དེ་༄༅། །སྒྲུབ་པ་བཞིའི་ནང་ནས་གོ་ཆའི་སྒྲུབ་པ་བསྟན་པའི་དགོས་པ་ཡོད་པའི་ཕྱིར། དེ་ལྟར་སྟོན་པའི་རྒྱུ་མཚན་ཡོད་དེ་ཐེག་ཆེན་གྱི་སྒྲུབ་པ་ཉམས་ལེན་གྱི་དང་པོར་བསམ་པའི་གོ་ཆ་ལེགས་པར་གོ་
བགོས་པའི་ཕྱིར། བསྟན་བཅོས་མངོན་པར་རྟོགས་པའི་རྒྱན་ཆོས་ཅན་གོ་ཆའི་སྒྲུབ་པ་བཤད་དེ། དེ་ལ་དྲུག་ཚན་དྲུག་ཏུ་ཕྱེ་བའི་སྒོ་ནས་མདོའི་དོན་བཞིན་དུ་བཤད་པའི་ཕྱིར། གོ་སྒྲུབ་དེ་ལ་སུམ་ཅུ་རྩ་དྲུག་ཡོད་དེ་
དེ་ལ་སྦྱིན་པའི་གོ་སྒྲུབ་དྲུག་ནས། ཤེས་རབ་ཀྱི་གོ་སྒྲུབ་དྲུག་གི་བར་རྣམས་སུ་ཡོད་པའི་ཕྱིར། དེར་ཐལ། རྣམ་པ་དྲུག་ཏུ་བསྡུས་ཏེ། སྤྱིན་པ་ཉམས་སུ་ལེན་པའི་གོ་ཆ་དྲུག་གི་སྦྱིན་པའི་གོ་ཆར་ཆོས་མཐུན་པ་ནས། ཤེས་
རབ་ཉམས་སུ་ལེན་པའི་གོ་ཆ་དྲུག་ཤེས་རབ་ཀྱི་གོ་ཆར་ཆོས་མཐུན་པའི་བར་རྣམས་སུ་བསྡུས་པའི་ཕྱིར།    ༈   ལ་འཇུག་པའི་སྒྲུབ་པ། ཞེས་སོགས་ཀྱི་སྐབས་སུ། སྤྱི་དོན་དང་གཞུང་
དོན་གཉིས། དང་པོ་ལ། རང་ལུགས་བཞག་པ་དང། རྩོད་པ་སྤངས་པ་གཉིས། དང་པོ་ལ། སྙོམ་འཇུག་གི་རྟེན་བཤད་པ། བརྟེན་པ་སྙོམ་འཇུག་བཤད་པ། དེའི་འབྲས་བུ་བཤད་པ་དང་གསུམ། དང་པོ་ལ་ལུས་
རྟེན་བཤད་པ་དང། སེམས་རྟེན་བཤད་པ་གཉིས། དང་པོ་ལ་སྤྱིར་བཏང་དང་དམིགས་གསལ་གཉིས། དང་པོ་ནི། མཚམས་མེད་བྱས་པ་དང། ངན་སོང་གི་རྟེན་ལ་སྙོམས་འཇུག་འདི་དག་གསར་དུ་སྐྱེ་བ་མེད་

[361B] ལས་སྒྲིབ་ཤས་ཆེ་བ་དང་ལྡན་པའི་ཕྱིར། ཟ་མ་དང་མ་ནིང་གི་རྟེན་ལ་སྙོམ་འཇུག་འདི་དག་གསར་དུ་སྐྱེ་བ་མེད་དེ་འདོད་ཆགས་ཀྱི་སྒྲིབ་པ་ཤས་ཆེ་བའི་ཕྱིར། སྒྲ་མི་སྙན་པའི་རྟེན་ལ་སྙོམ་འཇུག་འདི་དག་གསར་དུ་སྐྱེ་བ་མེད་དེ། རྣམ་
སྨིན་གྱི་སྒྲིབ་པ་ཤས་ཆེ་བའི་ཕྱིར། ལྷ་མ་ཡིན་གྱི་རྟེན་ལ་སྙོམ་འཇུག་འདི་དག་གསར་དུ་སྐྱེ་བ་མེད་དེ། ཕྲ་དོག་གི་སྒྲིབ་པ་ཤས་ཆེ་བའི་ཕྱིར། གླིང་གསུམ་གྱི་སྐྱེས་པ་དང་བུད་མེད་མཚན་དོན་བྱེད་ནུས་པ་རྣམས་ཀྱི་རྟེན་ལ་སྙོམ་འཇུག་འདི་དག་
གསར་དུ་སྐྱེ་བ་ཡོད་དེ། ཤེས་རབ་ཀྱི་དབང་པོ་གསལ། འཁོར་བ་ལ་དམིགས་པའི་སྐྱོ་ཤས་ཆེ་བ་ལ་སོགས་པའི་རྒྱུ་ལས་དེ་ལྟར་གྲུབ་པའི་ཕྱིར། རང་སའི་རྟེན་ལ་རང་སའི་སྙོམ་འཇུག་གསར་དུ་སྐྱེ་བ་དང། འོག་སའི་རྟེན་ལ་གོང་སའི་སྙོམ་
འཇུག་གསར་དུ་སྐྱེ་བ་ཡོད་དེ། དེ་ལྟར་སྐྱེས་པ་ལ་དགོས་པ་ཡོད་པའི་ཕྱིར། གོང་སའི་རྟེན་ལ་འོག་སའི་སྙོམ་འཇུག་གསར་དུ་སྐྱེས་པ་དང་སྒོམ་པ་མེད་དེ། རང་ས་ན་སྙོམ་འཇུག་མཆོག་ཏུ་གྱུར་པ་ཡོད་པའི་ཕྱིར་ཏེ། མཛོད་ལས། བསམ་གཏན་
གཟུགས་མེད་རང་དང་ནི། འོག་སའི་རྟོན་ཅན་འོག་དགོས་མེད། ཅེས་གསུངས་པའི་ཕྱིར། གཉིས་པ་ནི། མཚམས་མེད་བྱས་པ་དང། ངན་སོང་གི་རྟེན་ལ་སྙོམ་འཇུག་འདི་དག་གསར་སྐྱེས་ཡོད་དེ། གང་གིས་མཚམས་མེད་པ་ལྔ་བྱས་པ་
པས་དམ་པའི་ཆོས་འདི་ཐོས་ནས་འཇུག་ཅིང་མོས་ན་དེའི་ལས་དེ་ལས་ཀྱི་སྒྲིབ་པ་ཡིན་ནོ་ཞེས་ང་མི་སྨྲའོ། །ཞེས་མ་སྐྱེས་དགྲའི་འགྱོད་པ་བསལ་བའི་མདོ་ལས་གསུང་ངན་སོང་གི་རྟེན་ལ་བྱམས་སོགས་ཚད་མེད་བཞི་གསར་སྐྱེས་ཡོད་དེ་

[362A]༄༅། །དེའི་རྟེན་ལ་ཐེག་ཆེན་སེམས་བསྐྱེད་གསར་སྐྱེད་ཡོད་པའི་ཕྱིར། སྲིད་རྩེའི་རྟེན་ལ་ཅི་ཡང་མེད་པའི་སྙོམ་འཇུག་སྒོམ་པ་ཡོད་དེ། དེ་ན་གནས་པའི་ཐེག་དམན་འཕགས་པའི་རྒྱུད་ཀྱི་འདས་ལམ་ཅི་ཡང་མེད་ཀྱི་བསྡུས་པ་ཡིན་
པའི་ཕྱིར་ཏེ། དེ་ན་གནས་པའི་ཐེག་དམན་འཕགས་པ་རྣམས་ཀྱིས་སྲིད་རྩེའི་སེམས་ལ་བརྟེན་ནས་འདས་ལམ་སྐྱེ་བར་མི་ནུས། ཅི་ཡང་མེད་དེ་ལ་ཉེ་བའི་ཕྱིར་ཏེ། མཛོད་ལས། སྲིད་རྩེའི་འཕགས་པས་ཅི་ཡང་མེད། །མངོན་དུ་བྱས་
ནས་ཟག་པ་ཟད། ཅེས་གསུངས་པའི་ཕྱིར། གཉིས་པ་ལ་སྤྱིར་བསྟན་པ། བསམ་གཏན་དང་པོའི་ཉེར་བསྔོགས་བྱེ་བྲག་ཏུ་བཤད་པ། ལྷག་མ་རྣམས་དེ་འདྲ་བར་བསྟན་པ་དང་གསུམ། དང་པོ་ནི། གོང་སས་བསྡུས་པའི་ཉེར་བསྔོགས་ལ་རྣམ་པ་
བརྒྱད་ཡོད་དེ། བསམ་གཏན་དང་པོའི་ཉེར་བསྔོགས་ནས་སྲིད་རྩེའི་ཉེར་བསྔོགས་ཀྱི་བར་བརྒྱད་ཡོད་པའི་ཕྱིར། ཕལ་ཆེར་དག་པ་བ་ཡིན་ཞིང། ཚོར་བ་རྣམས་ཀྱང་བཏང་སྙོམས་དང། ཉོན་མོངས་ཅན་མི་སྲིད་ལ། ཕལ་ཆེར་སྨོས་པའི་དགོས་པ་
ནི༑ བསམ་གཏན་དང་པོའི་ཉེར་བསྔོགས་ཟག་མེད་ཡོད་པར་བསྟན་ཏེ་མཛོད་ལས། དེ་དག་ལ་ནི་ཉེར་བསྔོགས་བརྒྱད། དག་པ་བདེ་མིན་སྡུག་བསྔལ་མིན། དང་པོ་འཕགས་པའམ་ཁ་ཅིག་གསུམ། ཞེས་འབྱུང་བའི་ཕྱིར་དང། འགྲེལ་པར་ཉེར་
བསྔོགས་དུ་ཤིག་ཡོད་ཅེ་ན། དེ་དག་ལ་ནི་ཉེར་བསྔོགས་བརྒྱད། རེ་རེ་ལ་གང་གིས་དེ་ལ་འཇུག་པ་རེ་རེ་ཡོད་དོ། །ཅི་དེ་དག་ཀྱང་རྣམ་པ་གསུམ་ཡིན་ལ། དེ་དག་ལ་ཚོར་བ་ཡང་དེ་དང་འདྲ་བ་ཡོད་དམ་ཞེ་ན། སྨྲས་པ་མིན་ཏེ། དག་པ་བདེ་མིན་

[362B] དེ་དག་ནི་དག་པ་བ་ཡང་ཡིན་ལ་བཏང་སྙོམས་ཀྱི་དབང་པོ་དང། མཚུངས་པར་ལྡན་པ་དག་ཀྱང་ཡིན་གྱི་འབད་དེ་བྱ་བ་ཡིན་པའི་ཕྱིར་དང། ས་འོག་མ་ལས་ཡིད་འབྱུང་བ་ལས་མ་འབྲལ་བའི་ཕྱིར་དང། འདོད་ཆགས་
དང་བྲལ་བའི་ལམ་ཡིན་པའི་ཕྱིར། རོ་མྱང་བ་དང་མཚུངས་པར་ལྡན་པ་མ་ཡིན་ནོ། །དང་པོ་འཕགས་པའང་ཉེར་བསྔོགས་ཀྱི་དང་པོ་ནི་མི་ལྕོགས་པ་མེད་པ་སྟེ། དེ་ནི་དག་པ་བ་ཡང་ཡིན་ལ། ཟག་མེད་ཡང་ཡིན་ནོ། །ཉེར་བསྔོགས་ཀྱི་སེམས་
ཀྱི་ཉིད་མཚམས་སྦྱོར་བ་ཉོན་མོངས་ཅན་ཡིན་མོད་ཀྱིས། མཉམ་པར་གཞག་པ་ལ་ནི་ཉོན་མོངས་ཅན་ཉིད་དགག་གོ། ཁ་ཅིག་གསུངས། ཁ་ཅིག་ནི་མི་ལྕོགས་པ་མེད་པར་རོ་མྱང་པ་དང་མཚུངས་བར་ལྡན་པ་ཡང་འདོད་དོ། །ཞེས་
གསུངས་སོ། །བསམ་གཏན་དང་པོའི་ཉེར་བསྔོགས་ལ་ཟག་མེད་སྲིད་པའི་རྒྱུ་མཚན་ཡོད་དེ། རྒྱུན་ཞུགས་ཀྱི་སྐོར། ཕྱིར་འོང་གི་སྐོར། ཉོན་མོངས་རྐྱང་པའི་ཆ་ལས་རྣམ་པར་གྲོལ་བའི་དགྲ་བཅོམ་པའི་སྐོར། སྤང་བྱ་ཅིག་ཅར་བའི་
ཉན་ཐོས་དགྲ་བཅོམ་པའི་སྐོར་རྣམས་ཀྱི་འདས་ལམ་ཡིན་ན་བསམ་གཏན་དང་པོའི་ཉེར་བསྔོགས་ཡིན་དགོས་པའི་ཕྱིར་ཏེ། དེ་རྣམས་ཀྱི་གོང་མའི་དངོས་གཞི་མ་ཐོབ་པའི་ཕྱིར། སྐོར་སྨོས་པ་ནི་ཞུགས་པ་རྣཾས་ཀྱང་བསྡུ་བའི་ཕྱིར་དུ་ཡིན་ནོ།།
ཉེར་བསྔོགས་ལྷག་མ་རྣམས་ལ། ཟག་མེད་མི་སྲིད་པའི་རྒྱུ་མཚན་ཡོད་དེ། བསམ་གཏན་དང་པོའི་དངོས་གཞི་མ་ཐོབ་པར། དེ་རྣམས་མི་ཐོབ། དེ་ཐོབ་པའི་ཚེ་ཉེར་བསྔོགས་ལྷག་མ་རྣམས་ལ་བརྟེན་ནས་འདས་ལམ་སྐྱེད་པ་དགོས་པ་མེད་

[363A]༄༅། །པའི་ཕྱིར། བསམ་གཏན་དང་པོའི་དངོས་གཞི་མཐོབ་པར་ཉེར་བསྔོགས་ལྷག་མ་རྣམས་མི་ཐོབ་པའི་རྒྱུ་མཚན་ཡོད་དེ། ཉེར་བསྔོགས་ཕྱི་མ་ཕྱི་མ་རྣམས་སྔ་མ་སྔ་མ་ལ་འདོད་ཆགས་དང་བྲལ་བར་བྱེད་པ་ཡིན་པའི་
ཕྱིར། བསམ་གཏན་དང་པོའི་དངོས་གཞི་ཐོབ་པའི་ཚེ་ཉེར་བསྔོགས་ལྷག་མ་རྣམས་ལ་བརྟེན་ནས་འདས་ལམ་སྐྱེད་པ་ལ་དགོས་པ་མེད་པའི་རྒྱུ་མཚན་ཡོད་དེ། བསམ་གཏན་གྱི་དངོས་གཞི་རྣམས་ལམ་སླ། ཉེར་བསྔོགས་ལམ་
དཀའ་བའི་ཕྱིར་ཏེ། མཛོད་ལས། བསམ་གཏན་དག་གི་ས་རྣམས་སླ། ས་གཞན་དག་ནི་དཀའ་བ་ཡིན། ཞེས་གསུངས་པའི་ཕྱིར། འདིའི་རྒྱུ་མཚན་རྒྱས་པར་འོག་ཏུ་འཆད་དོ། །ཉེར་བསྔོགས་ལ་ཉོན་མོངས་ཅན་མི་སྲིད་པའི་རྒྱུ་
མཚན་ཡོད་དེ། ཉེར་བསྔོགས་རྣམས་འོག་ས་ལས་འདོད་ཆགས་དང་བྲལ་བར་བྱེད་པ་ཡིན་ལ། ཉོན་མོངས་ཅན་གྱིས་དེ་ལྟར་བྱེད་མི་ནུས་པའི་ཕྱིར། དེས་ན་ཉེར་བསྔོགས་ལྷག་མ་རྣམས་དག་པ་བ་འབའ་ཞིག་ཡིན་ཏེ། དེ་རྣམས་
ལ་ཉོན་མོངས་ཅན་དང་ཟག་མེད་མི་སྲིད་པའི་ཕྱིར། མཛོད་པ་ལྟར་ན་ཉེར་བསྔོགས་ཀྱི་ཚོར་བ་ལ་བཏང་སྙོམས་འབའ་ཞིག་ཡིན་ལ་ཀུན་བཏུས་པ་ལྟར་ན། དགའ་བ་བསྡུས་པའི་ཡིད་བྱེད་ན་ཡིད་བདེ་ཡོད་པར་མངོན་
ཏེ༑ ཀུན་བཏུས་པ་རྣམས་ཀྱི་ལུགས་ལ་བསམ་གཏན་དང་པོའི་སས་བསྡུས་ཀྱི་ཚོར་བ་བདེ་སྡུག་བཏང་སྙོམས་གསུམ་ཀ་ཡོད་པའི་ཕྱིར། གཉིས་པ་ལ་མཚན་ཉིད། དབྱེ་བ། ས་མཚམས་དང་གསུམ། དང་པོ་ནི། རང་གི་

[363B]སྙོམས་འཇུག་ཐོབ་པར་བྱེད་པའི་ཐབས་ཀྱི་གཙོ་བོ་གང་ཞིག་གོང་སས་བསྡུས་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གཉིས་པའི་
དེ་ལ་དབྱེ་ན། ལས་དང་པོ་པའི་ཡིད་བྱེད་དང། ཉོན་མོངས་རྣམ་སྦྱོང་གི་ཡིད་བྱེད་གཉིས་ཡོད་དེ། ཉན་ས་ལས། དེ་ལ་ཡིད་ལ་བྱེད་པའི་ལས་དང་པོ་ནི་རྩེ་གཅིག་ཏུ་བྱ་བ་ཉིད་ལ་ཇི་སྲིད་དུ་ཡིད་ལ་བྱེད་པ་མ་ཐོབ་ཅིང། སེམས་
རྩེ་གཅིག་པ་ཉིད་ལ་སེམས་མ་རེག་གི་བར་དུ་ལས་དང་པོ་བ་ཡིན་ནོ། །དེ་ལ་ཉོན་མོངས་རྣམ་པར་སྦྱོང་བའི་ལས་དང་པོ་བ་ནི་ཡིད་ལ་བྱེད་པ་ཐོབ་ནས་ཉོན་མོངས་པ་རྣམས་ལས་སེམས་སྦྱོང་བར་བྱེད་པའི་མཚན་ཉིད་སོ་སོ་
རིགས་པ་ཡིད་ལ་བྱེད་པ་གང་ཡིན་པ་ལས་རྩམ་ཞིང། ལེན་པ་ལ་གོམས་པ་གང་ཡིན་པ་སྟེ། ཞེས་གསུངས་པའི་ཕྱིར། ཉོན་མོངས་རྣམ་སྦྱོང་གི་ཡིད་བྱེད་དེ་ལ་བདུན་ཡོད་དེ། དེ་ལ་འདོད་པའི་འདོད་ཆགས་དང་བྲལ་
བར་བྱ་བའི་ཕྱིར། རབ་ཏུ་བརྩོན་པའི་རྣལ་འབྱོར་པ་ནི་ཡིད་ལ་བྱེད་པ་རྣམ་པ་བདུན་གྱིས་འདོད་པའི་འདོད་ཆགས་དང་བྲལ་བ་རྗེས་སུ་ཐོབ། བདུན་པོ་དེ་དག་ཀྱང་གང་ཞེ་ན་སྨྲས་པ་མཚན་ཉིད་སོ་སོ་རིགས་པ་དང། མོས་
པ་ལས་བྱུང་བ་དང། རབ་ཏུ་དབེན་པ་དང། དགའ་བ་བསྡུད་པ་དང། སྤྱོད་པའི་ཡིད་ལ་བྱེད་པ་དང། སྦྱོར་བ་མཐར་ཐུག་པ་ཡིད་ལ་བྱེད་པ་དང། སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པའོ། །ཞེས་དང། ཀུན་བཏུས་ལས་

[364A]༄༅། །ཡིད་ལ་བྱེད་པ་རྣམ་པ་བདུན་གྱིས་བསམ་གཏན་དང་པོ་ལ་སྙོམ་པར་འཇུག་སྟེ། བདུན་པོ་དེ་དག་ཀྱང་གང་ཞེ་ན། མཚན་ཉིད་སོ་སོ་རིགས་པ་ཡིད་ལ་བྱེད་པ་དང། ཞེས་སོགས་ཉན་ས་ཇི་ལྟར་བ་བཞིན་འདོན་པ་བསྒྱུར་ཏེ་གསུངས་པའི་
ཕྱིར། དེ་ཡང་མཚན་ཉིད་སོ་སོ་རིགས་པ་ཡིད་ལ་བྱེད་པ་ནི། ཉན་ས་ལས། མཉམ་པར་གཞག་པའི་ས་ཡིད་ལ་བྱེད་པ་གང་གིས་འདོད་པ་རྣམས་ལ་རགས་པའི་མཚན་ཉིད་དང། བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་
རྟོགས་པར་བྱེད་པ་དེ་ནི་མཚན་ཉིད་སོ་སོ་རིག་པ་ཡིད་ལ་བྱེད་པ་ཞེས་བྱ་སྟེ། ཡིད་ལ་བྱེད་པ་དེ་ཡང་ཐོས་པ་དང་བསམ་པ་དང་འདྲེས་པ་མ་ཡིན་པར་རིག་པར་བྱའོ། །ཞེས་གསུངས་པ་ལྟར་རོ་།གཉིས་པ་ནི། དེ་རྗེས་ཉན་ས་ལས། དེས་
དེ་ལྟར་འདོད་པ་རྣམས་ཡོངས་སུ་ངེས་ནས་བསམ་གཏན་དང་པོ་ལ་ཡོངས་སུ་འཚོལ་བ་དང། རགས་པའི་མཚན་ཉིད་ཇི་ལྟ་བ་བཞིན་ཐོས་པ་དང་བསམ་པ་ལས་ཡང་དག་པར་འདས་ནས་གཅིག་ཏུ་སྒོམ་པའི་རྣམ་པས་མོས་པར་བྱེད་
ཅིང་མཚན་མ་དེ་ཉིད་ལ་དམིགས་པའི་ཞི་གནས་དང། ལྷག་མཐོང་སྒོམ་པར་བྱེད་དོ། །སྒོམ་པར་བྱེད་པས་ན་ཇི་ལྟར་ཡོངས་སུ་འཚོལ་བ་དང། རགས་པའི་མཚན་ཉིད་དེ་དག་ལ་ཡང་དང་ཡང་དུ་ཞི་བར་བྱེད་དེ། དེ་ན་མོས་པ་ལས་བྱུང་བའི་ཡིད་
ལ་བྱེད་པ་ཞེས་བྱའོ། །ཞེས་དང། གསུམ་པ་ནི་ནི་ཉན་སར། དེ་ཀུན་ཏུ་བསྟེན་ཅིང་སྒོམ་པར་བྱས། ལན་མང་དུ་བྱས་པའི་རྒྱུས་དང་པོ་ཁོ་ནར་ཉོན་མོངས་པ་སྤངས་པའི་ལམ་སྐྱེ་བར་འགྱུར་ཞིང། ཉོན་མོངས་པ་སྤོངས་པའི་ལམ་ཡང་དག་པར་སྐྱེས་

[364B]ཏུ་དབེན་པའི་ཡིད་ལ་བྱེད་པ་ཞེས་བྱའོ། །ཞེས་དང། བཞི་བ་ནི་ཉན་སར། དེས་དང་པོར་འདོད་པ་ན་སྤྱོད་པའི་ཉོན་མོངས་པ་སྤངས་པ་དང། དེའི་ཕྱོགས་ཀྱི་གནས་ངན་ལེན་དང་བྲལ་བའི་ཕྱིར། དེ་
འོག་ཏུ་སྤོང་བ་ལ་དགའ་བ་དང། རབ་ཏུ་དབེན་པ་ལ་དགའ་བར་འགྱུར་ཞིང། སྤོང་བ་དེ་ལ་ཕན་ཡོན་དུ་མཐོང་བ་དང། རབ་ཏུ་དབེན་པ་ལས་སྐྱེས་པའི་དགའ་བ་དང། བདེ་བ་ཆུང་ངུ་ལ་རེག་ནས་འདི་ལྟ་སྟེ། རྨུགས་པ་དང། གཉིད་དང། རྒོད་པ་སྤང་
པའི་ཕྱིར། དུས་དུས་སུ་རབ་ཏུ་དང་བར་འགྱུར་བའི་ཡིད་ལ་བྱེད་པས་ཡང་དག་པར་རབ་ཏུ་དགའ་བར་བྱེད་ཅིང། ཀུན་ཏུ་སྐྱོ་བར་འགྱུར་བ་ཡིད་ལ་བྱེད་པས་ཀུན་ཏུ་སྐྱོ་བར་བྱེད་པ་དེ་ནི། དགའ་བ་བསྡུད་པའི་ཡིད་ལ་བྱེད་པ་ཞེས་བྱའོ། །ཞེས་དང། ལྔ་པ་ནི་ཉན་
སས་དེ་ལྟར་སྤོང་བའི་དགའ་བ་དང། སྒོམ་པའི་དགའ་བ་ལ་ཡང་དག་པར་རབ་ཏུ་བརྩོན་པ་ན། རྒྱུའི་གནས་ཀྱང་རུང་སྟེ། དེ་ལ་དགེ་བའི་ཕྱོགས་ལ་སྦྱོར་བ་ལ། གེགས་བྱེད་པ་འདོད་པ་དང་ལྡན་པའི་ཀུན་ནས་ཉོན་མོངས་པའི་ཀུན་ནས་དཀྲིས་པ་ཀུན་ཏུ་
འབྱུང་བར་མི་འགྱུར་བས་ན་དེ་འདི་སྙམ་དུ་སེམས་ཏེ། ཅི་བདག་ལ་འདོད་པ་རྣམས་ལ་འདུན་པ་ཡོད་བཞིན་དུ་མི་མྱོང་ངམ། འོན་ཏེ་མེད་པས་མི་མྱོང་སྙམ་དུ་སེམས་ཀྱིས་དེ་ཡོངས་སུ་སྤྱོད་པར་འདོད་པས་རབ་ཏུ་དང་བར་འགྱུར་བའི་མཚན་མ་སྡུག་
ཀུན་གང་ཡང་རུང་བ་ཡིད་ལ་བྱེད་དེ། དེའི་བག་ཉལ་ཐམས་ཅད་ཀྱི་ཐམས་ཅད་དུ་མ་སྤངས་པའི་ཕྱིར། མཚན་མེད་ཡིད་ལ་བྱེད་པ་ན། རྟེན་པ་ལ་གཞོལ་བ་དང། རྟེན་པ་ལ་འབབ་པ་དང། རྟེན་པ་ལ་འབབ་པའི་སེམས་བྱུང་བར་གྱུར་ཞིང་བཏང་སྙོམས་

[365A]༄༅། །སུ་མི་གནས་པ་ལ་ཡིད་འབྱུང་བ་དང། སློད་པ་དང་ཕྱིར་ལྡོག་པ་དང། མི་མཐུན་པར་གནས་ན་དེ་འདི་སྙམ་དུ་སེམས་ཏེ། བདག་གི་སེམས་ནི་འདི་ལྟ་སྟེ། འདོད་པ་རྣམས་ལས་ཡང་དག་པར་འདོད་ཆགས་དང་བྲལ་ཞིང་རྣམ་པར་གྲོལ་
བ་མིན་ནོ་སྙམ་ནས་དེས་བག་ལ་ཉལ་དེའི་ལྷག་མ་མ་ལུས་པ་རྒྱ་ཆེར་སྤངས་པའི་ཕྱིར། དེས་བདག་གིས་སེམས་མངོན་པར་འདུ་བྱེད་པས་མངོན་པར་ཟིན་པ་དང། ཆུ་བཞིན་དུ་བཅུས་པ་དང། ཆོས་ཉིད་ཀྱི་མངོན་པར་ཟིན་པ་དེས་སྤོང་བ་ལ་དགའ་
བ་དང། སྒོམ་པ་ལས་དགའ་བ་ལ་རྒྱ་ཆེར་གནས་པར་བྱའོ་སྙམ་པ་དེ་ནི་དཔྱོད་པ་ཡིད་ལ་བྱེད་པ་ཞེས་བྱའོ། །ཞེས་དང། དྲུག་པ་ནི། ཉན་སར། དེ་དེ་ལྟར་སྤོང་བ་ལ་དགའ་བ་དང། སྒོམ་པ་ལས་དགའ་བ་རྒྱ་ཚོར་གནས་ཤིང་ཞི་གནས་དང་ལྷག་
མཐོང་བསྒོམ་པ་ལ་རབ་ཏུ་རྩོན་པར་བྱེད་པ་ན་ཡང་དང་ཡང་དུ་དཔྱོད་པར་བྱེད་ཅིང་དེའི་གཉེན་པོ་སྒོམ་པར་བྱེད་དེ། དུས་དུས་སུ་སྤངས་པ་དང་མ་སྤངས་པ་ཉིད་ལ་དཔྱོད་པར་བྱེད་པ་ན་འདོད་པ་ན་སྤྱོད་པའི་ཉོན་མོངས་པ་ཐམས་ཅད་ལས་རེ་ཞིག་
ཙམ་གྱི་ཚུལ་གྱིས་སེམས་འབྲལ་བར་བྱེད་ཅིང་ས་བོན་གཏན་བཅོམ་པ་ནི་མིན་ཏེ། དེའི་ཚེ་བསམ་གཏན་དང་པོ་ལ་སྦྱོར་བའི་ལམ་གྱི་མཐར་ཐུག་པ་ཉོན་མོངས་པ་ཐམས་ཅད་ཀྱི་གཉེན་པོར་གྱུར་པའི་ཡིད་ལ་བྱེད་པ་ཡང་དག་པར་སྐྱེས་པ་
དེ་ནི་སྦྱོར་བ་མཐར་ཐུག་པའི་ཡིད་ལ་བྱེད་པ་ཞེས་བྱའོ། །ཞེས་དང། བདུན་པ་ནི། ཉན་སར། དེའི་འཇུག་ཐོགས་ཁོ་ནས་རྒྱུ་དེ་དང་རྐྱེན་དེས་བསམ་གཏན་དང་པོའི་དངོས་གཞི་ལ་སྙོམ་པར་འཇུག་ཅིང་བསམ་གཏན་གྱི་དངོས་

[365B]མཐར་ཐུག་པའི་འབྲས་བུ་ཡིད་ལ་བྱེད་པ་ཞེས་བྱའོ། །ཞེས་གསུངས་པ་ལྟར་རོ། །མདོར་བསྡུས་ན། ཡིད་བྱེད་དང་པོ་ནི་འདོད་པ་རྣམས་ལ་རགས་པ་དང། བསམ་གཏན་དང་པོ་ལ་ཞི་བའི་
རྣམ་པར་ཐོས་བསམ་འདྲེས་མའི་ཤེས་རབ་ཀྱིས་དཔྱོད་པར་བྱེད་པ་དང། གཉིས་པ་ནི། དེ་རྗེས་ཞི་རགས་ཀྱི་རྣམ་པར་ལྷག་མཐོང་ལ་བརྟེན་ནས་དཔྱོད་པ་དང། གསུམ་པ་ནི། དེ་རྗེས་འདོད་པའི་ཉོན་མོངས་པ་ཆེན་པོ་སྐོར་གསུམ་སྤོང་བར་
བྱེད་པ་དང། བཞི་པ་ནི། དེ་རྗེས་འདོད་ཉོན་འབྲིང་སྐོར་གསུམ་སྤོང་བར་བྱེད་པ་དང། ལྔ་བ་ནི། དེ་རྗེས་འདོད་ཉོན་སྤངས་མ་སྤངས་དཔྱོད་པ་དང། དྲུག་པ་ནི། དེ་རྗེས་འདོད་ཉོན་ཆུང་ངུ་སྐོར་གསུམ་སྤོང་བར་བྱེད་པ་དང། བདུན་པ་ནི་
དེ་རྗེས་འདོད་ཉོན་ཆུང་དུ་སྐོར་གསུམ་སྤོང་པའི་ཡིད་བྱེད་ཡིན་ཏེ་ཉན་ས་ལས། དེ་ལ་མཚན་ཉིད་སོ་སོ་རིགས་པའི་ཡིད་ལ་བྱེད་པས་ནི་སྤང་བར་བྱ་བ་གང་ཡིན་པ་དེ་ཡང་ཡོངས་སུ་ཤེས་པར་བྱེད་ཐོབ་པར་བྱ་བ་གང་ཡིན་པ་དེ་ཡང་
ཡོངས་སུ་ཐོབ་པར་བྱེད་ཅིང། སྤང་བར་བྱ་བ་སྤང་བ་དང་ཐོབ་པར་བྱ་བ་ཐོབ་པར་བྱ་བའི་ཕྱིར་སེམས་གཏོང་པར་ཡང་བྱེད་དོ། །མོས་པ་ལས་བྱུང་བའི་ཡིད་ལ་བྱེད་པས་ནི། སྤང་བར་བྱ་བ་དང་ཐོབ་པར་བྱ་བའི་ཕྱིར་ཡང་དག་པར་
སྦྱོར་བ་རྩོམ་པར་བྱེད་དོ། །རབ་ཏུ་དབེན་པ་ཡིད་ལ་བྱེད་པས་ནི་ཉོན་མོངས་པ་ཆེན་པོ་སྤོང་བར་བྱེད་དོ། །དགའ་བ་བསྡུད་པ་ཡིད་ལ་བྱེད་པས་ནི། ཉོན་མོངས་པའི་རྣམ་པ་འབྲིང་སྤོང་བར་བྱེད་དོ། དཔྱོད་པ་ཡིད་ལ་བྱེད་པས་ནི་༄༅། །ཐོབ་པ་ལ་མངོན་པའི་ང་རྒྱལ་མེད་པ་ལ་སེམས་འཇོག་པར་བྱེད་དོ། །སྦྱོར་བ་མཐར་ཐུག་པའི་ཡིད་ལ་བྱེད་པས་ན། ཉོན་མོངས་པའི་རྣམ་པ་ཆུང་དུ་སྤོང་བར་བྱེད་དོ། །སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པས་ནི། ཡིད་ལ་བྱེད་
པའི་རྣམ་པ་དེ་དག་སྒོམ་པའི་འབྲས་བུ་ཉམས་སུ་མྱོང་བར་བྱེད་དོ། །ཞེས་གསུངས་པའི་ཕྱིར། ཡིད་བྱེད་བདུན་པོ་དེ་དག་ཀྱང་གཉེན་པོ་རྣམ་པ་བཞིར་བསྡུས་ནས་གསུངས་ཏེ། ཉན་ས་ལས། གཞན་ཡང། མཚན་ཉིད་སོ་སོ་རིག་པའི་ཡིད་ལ་
བྱེད་པ་གང་ཡིན་པའང། མོས་པ་ལས་བྱུང་བའི་ཡིད་ལ་བྱེད་པ་གང་ཡིན་པ་དེ་ནི་རྣམ་པར་སུན་འབྱིན་པའི་གཉན་པོ་དང་ལྡན་པ་སྟེ། རྗེས་སུ་མཐུན་པའི་ཡིད་ལ་བྱེད་པ་ཡིན་ནོ། །རབ་ཏུ་དབེན་པའི་ཡིད་ལ་བྱེད་པ་གང་ཡིན་པ་དང་སྦྱོར་བ་མཐར་ཐུག་
པའི་ཡིད་ལ་བྱེད་པ་གང་ཡིན་པ་དེ་ནི་སྤོང་བའི་གཉེན་པོ་དང་ལྡན་པ་སྟེ། གཉེན་པོ་ཡིད་ལ་བྱེད་པ་ཡིན་ནོ། །དེ་ལ་དགའ་བ་བསྡུད་པའི་ཡིད་ལ་བྱེད་པ་གང་ཡིན་པ་དེ་ནི། གཉེན་པོ་ཡིད་ལ་བྱེད་པ་དང། དང་བར་གྱུར་པའི་ཡིད་ལ་བྱེད་པ་ཡིན་ནོ། །དེ་ལ་དཔྱོད་
པ་ཡིད་ལ་བྱེད་པ་གང་ཡིན་པ་དེ་ནི་སོ་སོར་རྟོགས་པའི་ཡིད་ལ་བྱེད་པ་ཞེས་བྱ་སྟེ། དེ་ལྟར་ཡིད་ལ་བྱེད་པ་དྲུག་པོ་འདི་དག་ནི་ཡིད་ལ་བྱེད་པ་བཞི་པོ་འདི་ལྟར་སྟེ། རྗེས་སུ་མཐུན་པ་དང་གཉེན་པོ་དང། དྭང་བར་འགྱུར་བ་དང། སོ་སོར་རྟོག་པ་དག་ཏུ་བསྡུས་
པར་རིག་པར་བྱའོ། །ཞེས་གསུངས་པའི་ཕྱིར། ཡིད་བྱེད་བདུན་པོ་དེ་དག་ལམ་བཞིར་བསྡུས་ནས་ཀྱང་གསུང་སྟེ་བསྡུ་བ་ལས་མཚན་ཉིད་སོ་སོ་རིག་པ་དང་མོས་པ་ཡིད་ལ་བྱེད་པ་ནི་སྦྱོར་བའི་ལམ་གྱིས་བསྡུས་སོ། །རབ་ཏུ་དབེན་པ་དང་སྦྱོར་བ་

[366B]བསྡུས་པ་ཡིན་ནོ། །དགའ་བ་བསྡུད་པ་ནི་ལམ་རྣམ་པ་བཞི་ཅར་གྱིས་བསྡུས་པ་ཡིན་ནོ། །སྤྱོད་པ་ཡིད་ལ་བྱེད་པ་ནི་ཁྱད་པར་གྱི་ལ་གྱིས་བསྡུས་པ་ཁོ་ན་ཡིན། ཞེས་གསུངས་པའི་ཕྱིར། འདོད་པའི་ཁམས་
རགས་པའི་རྒྱུ་མཚན་ཡོད་དེ། དེ་ལྟར་དུ་གཞི་དྲུག་གི་སྒོ་ནས་འགྲུབ་པའི་ཕྱིར་ཏེ། ཉན་ས་ལས། ཇི་ལྟར་འདོད་པ་རྣམས་ལ་རགས་པའི་མཚན་ཉིད་དུ་སོ་སོར་རིག་པར་བྱེད་ཅེ་ན། སྨྲས་པ་འདོད་པ་རྣམས་ཀྱི་གཞི་དྲུག་པོ་དོན་དང་དངོས་དང་མཚན་ཉིད་དང་
ཕྱོགས་དང་དུས་དང་རིག་པ་ཡོངས་སུ་འཚོལ་བ་ན་རགས་པའི་མཚན་ཉིད་དུ་སོ་སོར་རིག་པར་བྱེད་དེ། དེ་ལ་རེ་ཞིག་རགས་པའི་ཡོངས་སུ་འཚོལ་བ་ནི། འདི་ལྟར་འདོད་པ་འདི་དག་ནི། ཉེས་དམིགས་དང་བཅས་པའོ། །གནོད་པ་མང་བའོ། །ཡམས་ཀྱི་ནད་ལྟ་
བུ་མང་བའོ། །འགོ་བའི་ནད་ལྟ་བུ་མང་བའོ། །ཞེས་རགས་པའི་དོན་དུ་ཡོངས་སུ་འཚོལ་བར་བྱེད་པ་སྟེ། འདོད་པ་དེ་དག་ལ་ཉེས་དམིགས་མང་པོ་དང། འགོ་བའི་ནང་ལྟ་བུ་མང་པོའི་བར་དག་ཡོད་པ་དེ་དག་ནི་རགས་པའི་དོན་ཡིན་ནོ། དེ་ལ་དངོས་པོ་ཡོངས་སུ་འཚོལ་
བ་ནི། ནང་གི་གནོད་པ་དག་ལ་འདུན་པ་ཡོད་པ་དང། ཕྱི་རོལ་གྱི་འདོད་བདག་ལ་འདུན་པ་ཡོད་དོ་ཞེས་ཡོང་སུ་འཚོལ་བར་བྱེད་པའོ་།དེ་ཡང་རང་གི་མཚན་ཉིད་ཡོངས་སུ་འཚོལ་བ་ནི། འདི་དག་ནི་ཉོན་མོངས་པའི་འདོད་པའོ། །འདི་དག་
ནི་དངོས་པོའི་འདོད་པའོ། །དེ་དག་ཀྱང་བདེ་བའི་གནས་དང་མཐུན་པ་དག་དང། སྡུག་བསྔལ་གྱི་གནས་དང་མཐུན་པ་དག་དང། སྡུག་བསྔལ་ཡང་མིན། བདེ་བ་ཡང་མིན་པའི་གནས་དང་མཐུན་པ་དག་སྟེ། དེ་ལ་བདེ་བའི་གནས་དང་མཐུན་པ་དག་ནི་

[367A]༄༅། །འདོད་པའི་འདོད་ཆགས་ཀྱི་གནས་དང། འདུ་ཤེས་ཕྱིན་ཅི་ལོག་དང་སེམས་ཕྱིན་ཅི་ལོག་གི་གནས་དག་ཡིན་ནོ། །སྡུག་བསྔལ་གྱི་གནས་དང་མཐུན་པ་དག་ནི་ཞེ་སྡང་གི་གནས་དང་
ཁོང་ཁྲོ་བ་དང། འཁོན་དུ་འཛིན་པའི་གནས་དག་ཡིན་ནོ། །སྡུག་བསྔལ་ཡང་མིན་བདེ་བ་ཡང་མིན་པའི་གནས་དང་མཐུན་པ་དག་ནི་འཆབ་པ་དང། འཚིག་པ་དང། རྒྱུ་དང། གཡོ་དང། ངོ་ཚ་
མེད་པ་དང། ཁྲེལ་མེད་པའི་གནས་དང། ལྟ་བ་ཕྱིན་ཅི་ལོག་གི་གནས་དག་ཡིན་ཏེ། དེ་ལྟར་ན་འདོད་པ་འདི་དག་ནི་རབ་ཏུ་གནོད་པའི་ཚོར་བ་དང་ལྡན་པ། རབ་ཏུ་གནོད་པའི་ཉོན་མོངས་པ་དང་
ལྡན་པ་ཡིན་ནོ། །ཞེས་དེ་ལྟར་འདོད་པ་རྣམས་ཀྱིས་སྤྱིའི་མཚན་ཉིད་ཡོངས་སུ་འཚོལ་བར་བྱེད་དོ། །ཇི་ལྟར་ན་ཕྱོགས་ཡོངས་སུ་འཚོལ་བར་བྱེད་ཅེ་ན། འདོད་པ་འདི་དག་ནི་བདག་པོའི་ཕྱོགས་
ཁོ་ནར་རྟོགས་པ་སྟེ། རུས་པའི་རྐང་རུས་ལྟ་བུ་དང། ཤའི་ཁམས་ཚད་ལྟ་བུ་དང། རྩྭའི་སྒྲོན་མ་ལྟ་བུ་དང། མེའི་དོང་ལྟ་བུ་དང། སྦྲུལ་སྡུག་པ་ལྟ་བུ་དང། རྨི་ལམ་ལྟ་བུ་དང་གཉེན་
པོའི་རྒྱན་ལྟ་བུ་དང། ཤིང་སྐྱེད་པ་ཀའི་འབྲས་བུ་ལྟ་བུ་ཡིན་ཏེ། སེམས་ཅན་རྣམས་འདོད་པ་ཡོང་སུ་འཚོལ་བར་བྱེད་པ་ན་ཡང་འདོད་པ་ཡོངས་སུ་འཚོལ་བ་ལས་བྱུང་ཞིང་སྡུག་བསྔལ་དུ་མ་

[367B] ཀུན་ཏུ་བསྲུང་བ་ལས་བྱུང་བ་དང། མཛའ་བོ་ཡོངས་སུ་ཉམས་པ་ལས་བྱུང་བ་དང་ངོམས་མི་ཤེས་པ་ལས་བྱུང་བ་དང། རང་དབང་མེད་པ་ལས་བྱུང་
བ་དང། ཉེས་པར་སྤྱད་པ་ལས་བྱུང་བའི་སྡུག་བསྔལ་ཉམས་སུ་མྱོང་པར་འགྱུར་ཏེ། དེ་དག་ཐམས་ཅད་ནི་སྔ་མ་བཞིན་དུ་རིག་པར་བྱའོ། །བཅོམ་ལྡན་འདས་ཀྱིས་ཀྱང་དེ་ལྟར་འདོད་པ་ལ་
བརྟེན་པའི་ཉེས་དམིགས་ལྔ་གསུངས་ཏེ། འདོད་པ་རྣམས་ནི་གོང་ཆུང་ལ་སྡུག་བསྔལ་མང་ཞིང། ཉེས་དམིགས་མང་བ་དང། འདོད་པ་རྣམས་ལ་བརྟེན་པ་ན་ངོམས་མི་ཤེས་ཆོག་མི་ཤེས་ཤིང་སྙིང་
ཚིམ་པའི་མཐའ་མེད་པ་དང། དམ་པ་རྣམས་དང། ཡང་དག་པར་སོང་བ་རྣམས་དང། སྐྱེས་བུ་དམ་པ་རྣམས་ཀྱི་འདོད་པ་རྣམས་རྣམ་གྲངས་དུ་མས་སྨད་པ་དང། འདོད་པ་རྣམས་ལ་བརྟེན་
པ་ན་ཀུན་ཏུ་སྦྱོར་བ་རྣམས་གསོག་པར་འགྱུར་བ་དང། དེས་སྡིག་པ་མི་དགེ་བའི་ཆོས་མི་བྱ་བ་ཅུང་ཟད་ཀྱང་མེད་དོ། །ཞེས་གསུངས་དེ་ལྟ་བས་ན་འདོད་པ་འདི་དག་ནི་མི་ངོམས་པར་བྱེད་པ་
དང༑ མང་པོ་དང་ཐུན་མོངས་པ་ཡིན་པ་དང། ཆོས་མིན་པ་དང་སྤྱོད་པ་ངན་པའི་རྒྱུར་འགྱུར་བ་དང། འདོད་པ་དང། སྲེད་པ་འཕེལ་བར་བྱེད་པ་དང། དམ་པ་རྣམས་ཀྱིས་སྤངས་པའི་

[368A]༄༅། །འོས་སུ་འགྱུར་བ་དང། མྱུར་དུ་འཇིག་པར་འགྱུར་བ་དང་རྐྱེན་ལ་བརྟེན་པ་དང། །བག་མེད་པའི་ས་ཡིན་ཏེ། མི་རྟག་པ་དང། གསོག་དང། རྫུན་པ་དང་
བསླུ་བའི་ཆོས་ཅན་དང། སྒྱུ་མ་ལྟ་བུ་དང། བྱིས་པ་འབྲིད་པ་ཡིན་པས་ཚེ་འདིའི་འདོད་པ་གང་དག་ཡིན་པ་དང། ཕྱི་མའི་འདོད་པ་གང་དག་ཡིན་པ་དང། ལྷའི་འདོད་པ་གང་
དག་ཡིན་པ་དང། མིའི་འདོད་པ་གང་དག་ཡིན་པ་དེ་དག་ནི་བསྡུད་པའི་སྤྱོད་ཡུལ་ལོ། །དེ་དག་ནི་བདུད་ཀྱི་ཟན་མ་སྟེ། དེ་དག་ལ་ནི་འདི་ལྟ་སྟེ། རྣབ་སེམས་དང། གནོང་
སེམས་དང། ཉེས་ཚོཾ་དང། སྡིག་པ་མི་དགེ་བའི་སེམས་རྣམ་པ་དུ་མ་དག་འབྱུང་ཞིང། འཕགས་པ་ཉན་ཐོས་གང་དག་འདི་ལ་སློབ་པ། དེ་དག་གི་བར་ཆད་བྱེད་པ་ཡིན་ནོ་
འདོད་པ་དེ་དག་ནི་ཤས་ཆེར་དེ་ལྟར་རྣམ་གྲངས་དུ་མར་ནག་པོའི་ཕྱོགས་ཁོ་ནར་རྟོགས་པ་ཡིན་ནོ། །ཞེས་དེ་ལྟར་ཚོགས་ཡོངས་སུ་འཚོལ་བར་བྱེད་དོ། །ཇི་ལྟར་ན་དུས་ཡོངས་སུ་འཚོལ་
བར་བྱེད་ཅེ་ན། འདོད་པ་དེ་དག་ནི་འདས་པ་དང་མ་འོངས་པ་དང་དེ་ལྟར་བྱུང་བའི་དུས་རྣམས་སུ་ཡང་རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་དེ་ལྟར་

[368B] བགོ་བའི་ནད་དུ་ལྟ་བའི་བར་མང་བ་དང། ཉེས་དམིགས་མང་བ་ཡིན་ནོ་ཞེས་གསུངས་པ་དེ་ལྟར་དུས་ཡོངས་སུ་འཚོལ་བར་བྱེད་དོ། །ཇི་ལྟར་རིག་པ་ཡོངས་སུ་འཚོལ་
བར་བྱེད་ཅེ་ན། །འདོད་པ་རྣམས་ནི་བཙལ་བ་ཆེན་པོ་དང་ཡོངས་སུ་བཙལ་བ་ཆེན་པོ་དང། །དལ་བ་ཆེན་པོ་དང། ལས་དང། བཟོའི་གནས་རྣམ་པ་སྣ་ཚོགས་དག་གིས་སྒྲིབ་པར་བྱེད་
ཅིང༑ ཉེ་བར་གསོག་པར་བྱེད་ལ། དེ་དག་ལེགས་པར་བསྡུས། ལེགས་པར་བསྒྲུབ། ལེགས་པར་ཉེ་བར་བསགས་ནས་ཀྱང་འདི་ལྟ་སྟེ། ཕ་མ་དང། བུ་དང། ཆུང་མ་དང། བྲན་དང་
བྲན་མོ་དང། །ལས་མི་དང། ཞོ་ཤས་འཚོ་བ་དང། མཛའ་བཤེས་དང། སློབ་དཔོན་དང། །ཉེ་དུ་དང། སྔག་གི་གཉེན་འཚམས་རྣམས་ཀྱི་ཕྱི་རོལ་གྱི་ཡོངས་སུ་བཟུང་བའི་དངོས་པོ་རྣཾས་
དང༑ ནང་གི་ལུས་གཟུགས་ཅན་རགས་པ་འབྱུང་བ་ཆེན་པོའི་རྒྱུ་ལས་བྱུང་བའི་འབྲས་ཅན་དང། ཟན་གྲོན་གྱིས་ཉེ་བར་བསོས་པ། རྟག་ཏུ་བཀུ་བ་དང། སྐྲུ་བ་དང། །བརྙེ་བས་ཉེ་བར་བརྟེན་པ་
འབྲལ་བ། འཐོར་བ་དང། འཇིགས་པའི་ཆོས་ཅན་འདི་བྱུང་ངོ་ཅོག་ནི་སྡུག་བསྔལ་སེལ་བ་ཙམ་དུ་འགྱུར་བར་ཟད་དེ། བཀྲེས་པའི་སྡུག་བསྔལ་སེལ་པ་ནི་ཁ་ཟས་ཡིན་ནོ། །གྲང་བའི་

[369A]༄༅། །སྡུག་བསྔལ་བདེན་སེལ་བ་དང། ངོ་ཚ་བའི་གནས་ལས་གཡོགས་པ་ནི་གོས་ཡིན་ནོ། །གཉིད་ཀྱི་སྙོམ་པའི་སྡུག་བསྔལ་བདེན་པ་དང། ཆགས་པ་དང་འདོད་པའི་སྡུག་བསྔལ་སེལ་བ་
ནི་མལ་ཆ་དང་སྟན་ཡི་ནོ། ནད་ཀྱི་སྡུག་བསྔལ་སེལ་བ་ནི་ན་བའི་བསོས་སྨན་ཡིན་ཏེ། དེ་ལྟར་ན་འདོད་པ་འདི་དག་ནི་སྡུག་བསྔལ་སེལ་བར་བྱེད་པ་ཙམ་དུ་ཟད་པས་འདི་དག་ལ་ཆགས་པས་ཡོངས་
སུ་ལོངས་སྤྱོད་པར་མི་བྱ་ཞིང། ཞེན་པས་ཀྱང་མིན་ཏེ། ནད་ཀྱིས་བཏབ་པའི་ནད་པས་ནད་ཞི་བར་བྱེད་པ་ཙམ་གྱི་ཕྱིར་སྨན་བསྟེན་པ་ལྟ་བུ་ཡིན་པས། ཡིད་ཆེས་པའི་ལུང་ཡང་དེ་ཉིད་ཡིན་ལ་
འདོད་པ་དེ་དག་ཇི་ལྟར་ཇི་ལྟར་རགས་པ་ཡིན་པ་དེ་ལྟ་དེ་ལྟར་བདག་ཉིད་ལ། ཡིད་ཆེས་དང། མཐོང་བ་འཇུག་པ་ཡང་ཡོད་རྗེས་སུ་དཔག་པའི་བྱ་བ་ཡང་དེ་ཉིད་ཡིན་ཏེ། འདོད་པ་འདི་དག་ནི་
རང་བཞིན་ཐོག་མ་མེད་པའི་དུས་ནས་གྲགས་པའི་ཆོས་ཉིད་དང་བསམ་གྱིས་མི་ཁྱབ་པའི་ཆོས་ཉིད་ཡིན་པས། དེ་དག་ནི་བསམ་པར་མི་བྱ་ཞིང། རྣམ་པར་རྟོག་པར་མི་བྱའོ། །ཞེས་དེ་ལྟར་
རིགས་པ་ཡོངས་སུ་འཚོལ་བར་བྱེད་དོ། །ཞེས་དང། བཤེས་སྤྲིངས་ལས་ཀྱང། སྡུག་པ་དུག་དང་མཚོན་ཆ་དགྲའོ་དང། མེ་བཞིན་འདོད་པའི་བདེ་བར་ཡིད་འབྱུང་མཛོད། །འདོད་པ་རྣམས་

[369B] རྒྱལ་བའི་དབང་པོས་ཀིམ་པའི་འབྲས་འདྲར་གསུངས། །དེ་དག་སྤངས་བགྱི་དེ་ཡི་ལྕགས་སྒྲོག་གིས་འཁོར་བའི་བརྩོན་རར་འཇིག་རྟེན་དེ་དག་བཅིངས། །ཞེས་གསུངས་
པའི་ཕྱིར། བསམ་གཏན་དང་པོ་འདོད་པ་ལ་བལྟོས་ཏེ། ཞི་པའི་རྣམ་པར་གནས་ཏེ། སྔར་བཤད་པའི་ཉེས་དམིགས་མཐའ་དག་དང་བྲལ་ཞིང་ཡོན་ཏན་དུ་མའི་འབྱུང་གནས་ཡིན་པའི་ཕྱིར་ཏེ་
ཉན་ས་ལས། དེས་འདི་བལྟས་ཏེ་གཞི་དྲུག་པོ་དག་གིས་དེ་ལྟར་འདོད་པ་རྣམས་ལ་རགས་པའི་མཚན་ཉིད་དུ་སོ་སོར་རྟོགས་ནས་བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་རྟོག་
པར་བྱེད་དེ། བསམ་གཏན་དང་པོ་ནི་འདོད་ཁམས་ཀྱི་རགས་པ་གང་ཡིན་པ་དེ་ལྟ་བུ་རྣམ་པ་ཐམས་ཅད་ཀྱི་སྒོ་ནས་མེད་དོ་ཞེས་དེས་བསམ་གཏན་དང་པོ་རགས་པ་ཉིད་དང་བྲལ་བའི་ཕྱིར་ཞི་བ་
ཡིན་ནོ་ཞེས། དེ་ལྟར་བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་རྟོག་པར་བྱེད་དོ། ཞེས་གསུངས་པའི་ཕྱིར། གསུམ་པ་ནི། ཞི་གནས་མཚན་ཉིད་པ་དང་པོར་ཐོབ་པ་ནས་བཟུང་སྟེ་
བསམ་གཏན་གྱི་དངོས་གཞི་མ་ཐོབ་པའི་བར་ན་ཡོད་དེ། བསམ་གཏན་དང་པོའི་ཉེར་བསྔོགས་ལས་དང་པོ་པའི་ཡིད་བྱེད་དང། ཉོན་མོངས་རྣམ་སྤྱོང་གི་ཡིད་བྱེད་ཡོད་པ་གང་ཞིག་སྔ་མ་དེ་ཉིད་

[370A]༄༅། །ཕྱི་མའི་སྔོན་དུ་ངེས་པར་འགྲོ་དགོས་པའི་ཕྱིར། གསུམ་པ་ནི། ཉེར་བསྔོགས་ལྷག་མ་རྣམས་ཀུན་བཏུས་སོགས་སུ་རྒྱས་པར་དངོས་སུ་མི་འཆད་པའི་རྒྱུ་མཚན་ཡོད་དེ། སྔ་མ་ལ་བརྟེན་ནས་གོ་བར་
ནུས་པ་ལ་དགོངས་པའི་ཕྱིར་ཏེ། ཀུན་བཏུས་ལས། བསམ་གཏན་དང་པོ་ལ་ཇི་ལྟ་བར་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བར་ལ་ཡང། དེ་བཞིན་དུ་བལྟ་བར་བྱའོ་ཞེས་དང། ཉན་ས་ལས། ཇི་ལྟར་ཡིད་
ལ་བྱེད་པ་བདུན་གྱིས་བསམ་གཏན་དང་པོ་ལ་སྙོམ་པར་འཇུག་པ་དེ་བཞིན་དུ་གཉིས་པ་དང། གསུམ་པ་དང། བཞི་པ་ལ་སྙོམ་པར་འཇུག་པ་དང། ནམ་མཁའ་དང་རྣམ་ཤེས་ཅི་ཡང་མེད་པ་དང། འདུ་ཤེས་མེད་འདུ་
ཤེས་མེད་མིན་སྐྱེ་མཆེད་ལ་སྙོམ་པར་འཇུག་པ་ཡང་ཡིད་ལ་བྱེད་པ་བདུན་གྱིས་ཡིན་པར་རིག་པར་བྱའོ། །ཞེས་གསུངས་པའི་ཕྱིར། དེ་ཡང་ཉེར་བསྔོགས་ཕྱི་མ་ཕྱི་མས་དངོས་གཞིའི་སྙོམ་འཇུག་སྔ་མ་སྔ་མ་ལ་
རགས་པར་བལྟ་བ་ཡིན་ཏེ། ཉན་ས་ལས། དེ་ལ་བསམ་གཏན་གཉིས་པ་ལ་སྙོམ་པར་འཇུག་པའི་ཕྱིར་གང་གིས་རྟོག་པ་ལ་རགས་པའི་མཚན་ཉིད་དུ་སོ་སོར་རྟོག་པར་བྱེད་ཅིང། རྟོག་པ་མེད་པ་བསམ་གཏན་གཉིས་
པ་ཞི་པའི་མཚན་ཉིད་དུ་སོ་སོར་རྟོག་པར་བྱེད་པ་དེ་ནི་མཚན་ཉིད་སོ་སོ་རིག་པ་ཡིད་ལ་བྱེད་པ་ཞེས་བྱའོ། །ཞེས་སོགས་གསུངས་པའི་ཕྱིར།    ༈   གསུངས་

[370B] བསྟན་བཅོས་སུ་དེ་དག་གི་དགོངས་པ་ཇི་ལྟར་བཀྲལ་ཚུལ། དོན་བསྡུ་བ་དང་གསུམ། དང་པོ་ནི། ཡུམ་བར་མའི་མདོ་ལས་རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པས་དབེན་
སྡིག་ཏོ་མི་དགེ་བའི་ཆོས་ཀྱིས་དབེན་པ། རྟོག་པ་དང་བཅས་པ་དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ཉེ་བར་བསྒྲུབ་ཏེ་གནས་སོ། །དེ་རྣམ་པར་རྟོག་པ་དང་རྣམ་
པར་དཔྱོད་པ་ཉེ་བར་ཞི་ནས་ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ་དཔྱོད་པ་མེད་པའི་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་ཉེ་བར་བསྒྲུབས་ཏེ་གནས་སོ།།
དེ་དགའ་བ་ལ་འདོད་ཆགས་དང་བྲལ་བས་དྲན་པ་དང་ལྡན་ཞིང་ཤེས་བཞིན་དུ་བཏང་སྙོམ་སུ་གནས་ཏེ་བདེ་བ་ལུས་ཀྱིས་མྱོངས་ལ་འཕགས་པ་རྣམས་ཀྱིས་དེ་ལ་དྲན་པ་དང་ལྡན་པས། ཤེས་བཞིན་དང་ལྡན་པ་བདེ་བ་ལས་
རྣམ་པར་སྤྱོད་པ་བཏང་སྙོམས་པའོ། །ཞེས་བརྗོད་པ་སྟེ་དགའ་བ་མེད་པའི་བསམ་གཏན་གསུམ་པ་ཉེ་བར་བསྒྲུབས་ཏེ་གནས་སོ། །དེས་བདེ་བ་ཡང་སྤངས། སྡུག་བསྔལ་ཡང་སྤངས་ཤིང་ཡིད་བདེ་བ་དང་མི་བདེ་བ་སྔ་ནས་
ནུབ་པ་བདེ་བ་ཡང་མེད། སྡུག་བསྔལ་ཡང་མེད་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་ཉེ་བར་བསྒྲུབས་ཏེ་གནས་སོ། །དེས་རྣམ་པ་ཐམས་ཅད་གཟུགས་ཀྱི་འདུ་ཤེས་ལས་ཡང་དག་པར་༄༅། །འདས་ཏེ། ཐོགས་པའི་འདུ་ཤེས་རྣམས་ནུབ་པར་འགྱུར་ཞིང། སྣ་ཚོགས་པའི་འདུ་ཤེས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་ཞེས་ཏེ། ནམ་མཁའ་མཐའ་ཡས་སྐྱེ་མཆེད་ལ་ཉེ་བར་བསྒྲུབས་
ཏེ་གནས་སོ། །ངེས་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ་རྣམ་ཤས་མཐའ་ཡས་སོ་ཞེས་རྣམ་ཤེས་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ། །དེས་རྣམ་པ་ཐམས་
ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ་ཅུང་ཟད་མེད་དོ་ཞེས་ཅུང་ཟད་མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ། །ངེས་རྣམ་པ་ཐམས་ཅད་དུ་ཅུང་ཟད་མེད་པའི་སྐྱེ་མཆེད་ལས་ཡང་
དག་པར་འདས་ཏེ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གྣསོ། །ཞེས་གསུངས། གཉིས་པ་ནི། ཉན་ས་ལས་འདོད་པ་དག་ཅེས་བྱ་བ་ནི་རྣམ་པ་གཉིས་ཏེ། ཉོན་མོངས་པའི་འདོད་པ་དང། དངོས་
པོའི་འདོད་པའོ། །འདོད་པ་དག་ལས། དབེན་པ་ཞེས་བྱ་བ་ཡང་རྣམ་པ་གཉིས་ཏེ། མཚུངས་པར་ལྡན་པ་ལས་དབེན་པ་དང། དམིགས་པ་ལས་དབེན་པའོ། །སྡིགས་པ་མི་དགེ་བའི་ཆོས་རྣམས་ལས་དབེན་པ་ཞེས་བྱ་
བ་ནི་འདོད་པའི་རྒྱུ་ལས་བྱུང་བ་སྟེ་ཉེ་བའི་ཉོན་མོངས་པ་མི་དགེ་བའི་ཆོས་འདི་ལྟ་སྟེ། ལུས་ཀྱིས་ཉེས་པར་སྤྱད་པ་དང། ངག་གིས་ཉེས་པར་སྤྱད་པ་དང། ཡིད་ཀྱིས་ཉེ་བར་སྤྱད་པ་དང་མཚོན་འབྱིན་པ་དང། དབྱིག་པ་འབྱིན་

[371B] །འཐབ་མོ་དང། འཚང་འབྲུ་བ་དང། རྩོད་པ་དང། འགྱེད་པ་དང། གཡོ་བྱེད་པ་དང། བསླུ་བ་དང། སྙིང་རྗེ་མེད་པ་དང། རྫུན་དུ་སྨྲ་བ་ཀུན་
ཏུ་འབྱུང་བ་སྟེ་གང་དག་ཡིན་པ་དག་སྟེ་དེ་དག་སྤངས་པའི་ཕྱིར་སྡིག་པ་མི་དགེ་བའི་ཆོས་རྣམས་ལས་དབེན་པ་ཞེས་བྱའོ་།རྟོགས་པ་དང་བཅས་པ། དཔྱོད་པ་དང་བཅས་ཞེས་བྱ་བ་ནི་རྟོག་པ་དང་དཔྱོད་པ་དག་ལ་སྐྱོན་དུ་མི་བལྟ་བའི་
ཕྱིར་འདོད་པའི་གཉེན་པོ་རང་གི་སའི་རྟོག་པ་དང་སྤྱོད་པ་དགེ་བ་དག་དང་ལྡན་པས་ན་རྟོག་པ་དང་བཅས་པ། སྤྱོད་པ་དང་བཅས་པ་ཞེས་བྱའོ། །དབེན་པ་ལས་ཞེས་བྱ་བ་ནི། འདོད་པ་ལས་དབེན་པ་སྦྱོར་བ་མཐར་ཐུག་པའི་
ཡིད་ལ་བྱེད་པ་ལས་སོ། །སྐྱེས་པ་ཞེས་བྱ་ནི་རྒྱུ་དེ་དང་རྐྱེན་དེས་དེའི་འཇུག་ཐོགས་ཁོ་ནར་ཡང་དག་པར་སྐྱེས་པ་ལ་བྱ་སྟེ་དེའི་ཕྱིར་དབེན་པ་ལས་སྐྱེས་བཞེས་བྱ་བ་གསུངས་སོ། །དགའ་བ་དང་བདེ་བ་ཅན་ཞེས་བྱ་བ་ནི། འདོད་པ་
དང་བདེ་བའི་དོན་ཐོབ་ཅིང་དགའ་བ་ལ་སྐྱོན་དུ་མི་བལྟ་བའི་ཕྱིར་དང་གནས་ངན་ལེན་ཐམས་ཅད་དང་བྲལ་ཞིང་སེམས་དང་ལུས་ལས་སུ་རུང་བ་རྒྱ་ཆེན་པོ་དང་ལྡན་པས་ནི་དགའ་བ་དང་བདེ་བ་ཅན་ཞེས་བྱའོ། །བསམ་གཏན་ཞེས་བྱ་
བ་ནི་དམིགས་པ་ལ་ཡང་དག་པར་ཉེ་བར་གཏོད་པ་དང། དྲན་པ་རྩེ་གཅིག་ཏུ་ཉེ་བར་གཏོད་པའི་ཕྱིར་བསམ་གཏན་ཞེས་བྱའོ། །དང་པོ་ཞེས་བྱ་བ་ནི། དང་པོ་འདོད་པའི་ཁམས་ནས་བསྐྱོད་པའི་གོ་རིམས་བཞིན་དུ་བགྲངས་བའི་

[372A]༄༅། །ཕྱིར་དང་པོ་ཞེས་བྱའོ། །སྒྲུབ་ཞེས་བྱ་བ་ནི། སྦྱོར་བ་མཐར་ཐུག་པའི་འབྲས་བུ་ཡིན་པར་སྒྲུབ་སྟེ་ཞེས་བྱའོ། །གནས་སོ་ཞེས་བྱ་བ་ནི་ཕྱིས་སྒོམ་པ་ལན་མང་དུ་སྒྲུབས་པས་ཅི་འདོད་པ་བཞིན་ཐོབ་པ་
དང། དཀའ་བ་མེད་པར་ཐོབ་པ་དང། ཚེགས་མེད་པར་ཐོབ་པའི་ཕྱིར། བསམ་གཏན་གྱི་སྙོམ་པར་འཇུག་པ་དེས་མཚན་མོ་དང། ཉིན་མོ་དང། ཉིན་མཚན་དང། ཉིན་མཚན་བདུན་གྱི་བར་དུའང་ཇི་སྲིད་འདོད་པའི་ཕྱིར་འདའ་
བས་ན་གནས་སོ་ཞེས་བྱའོ། །དེ་ལ་རྟོག་པ་དང་སྤྱོད་པ་དང་བྲལ་ཞིང་ནང་ཡོངས་སུ་དྲྭང་སྟེ་ཞེས་བྱ་བ་ནི། རྟོག་པ་དང་སྤྱོད་པ་དང་བཅས་པའི་ཏིང་ངེ་འཛིན་གྱི་མཚན་མ་དག་ལས་སེམས་རྣམ་པར་ལོག་ནས་རྟོག་པ་མེད་པ་དང་
སྤྱོད་པ་མེད་པའི་ཏིང་ངེ་འཛིན་གྱི་མཚན་མ་དག་ལ་ལེགས་པར་གཏོད་ཅིང་དམིགས་པ་ལ་མི་རྟེན་པ། སྤྱོད་པ་ལས་རྣམས་པར་བྲལ་ཏེ་དམིགས་པ་ལ་བརྟེན་པར་སྤྱོད་པ་ལ་དང་གིས་སེམས་ཞི་བ་དང་དྭང་བར་འཇུག་པར་བྱེད་ཅིང་
རྣམ་པར་འཇོགས་པར་བྱེད་པས་ན་དེའི་ཕྱིར་རྟོག་པ་དང་སྤྱོད་པ་བྲལ་ཞིང་ནང་ཡོངས་སུ་དྭང་སྟེ་ཞེས་བྱ་བ་གསུངས་སོ། །སེམས་ཀྱི་རྒྱུད་གཅིག་ཏུ་གྱུར་པའི་ཞེས་བྱ་བ་ནི་དེ་སྒོམ་པ་གོམས་པར་བྱས་པའི་ཕྱིར། རྟོག་པ་དང་སྤྱོད་པ་མེད་པའི་
ཏིང་ངེ་འཛིན་དེ་ཉིད་ལ་རྟོག་པ་དང་སྤྱོད་པས་རབ་ཏུ་སྤྱོད་ཅིང་སྐབས་སུ་འཆད་པའི་གནས་སྐབས་ལས་ཡང་དག་པར་འདས་ཏེ་བར་དུ་གཅོད་པ་མེད་པ་དང། སྐབས་སུ་འཆད་པ་མེད་པའི་གནས་ཐོབ་པས་དེའི་ཕྱིར་སེམས་ཀྱི་རྒྱུད་གཅིག་ཏུ་གྱུར་པ་

[372B] །རྟོག་པ་མེད་པ་སྤྱོད་པ་མེད་པ་ཞེས་བྱ་བ་ནི་རྟོག་པ་དང་སྤྱོད་པ་དག་རྣམ་པ་ཐམས་ཅད་ཀྱི་ཐམས་ཅད་དུ་སྤངས་པའི་ཕྱིར། རྟོག་པ་མེད་པ་སྤྱོད་པ་མེད་པ་ཞེས་བྱའོ། །ཏིང་ངེ་འཛིན་ལས་ཞེས་བྱ་
བ་ནི༑ སྦྱོར་བ་མཐར་ཐུག་པའི་ཡིད་ལ་བྱེད་པའི་ཏིང་ངེ་འཛིན་ལས་སོ། །སྐྱེས་པ་ཞེས་བྱ་བ་ནི། རྒྱུད་དེ་དང་རྐྱེན་དེས་དེའི་འཇུག་ཐོགས་ཁོ་ནར་ཡང་དག་པར་སྐྱེས་པ་ཞེས་བྱ་སྟེ། དེ་ཉིད་ཏིང་ངེ་འཛིན་ལས་སྐྱེས་པ་ཞེས་བྱ་བ་
གསུངས་སོ། །དགའ་བ་དང་བདེ་བ་ཅན་ཞེས་བྱ་བ་ནི། འདོད་པ་དང་དེའི་དོན་ཐོབ་ཅིང་དགའ་བ་ལ་སྐྱོན་དུ་མི་བལྟ་བས་ཡང་དག་པར་རབ་ཏུ་དགའ་བ་དང་ལྡན་ཞིང་བདེ་བ་དང་ལྡན་པའི་ཕྱིར་དང་བསམ་གཏན་དང་པོའི་རྟོག་སྤྱོད་
དང། ཉོན་མོངས་པའི་ཕྱོགས་གནས་ངན་ལེན་ཐམས་ཅད་དང་བྲལ་བས་དེའི་གཉེན་པོ་སེམས་དང། ལུས་ཤིན་ཏུ་སྦྱངས་ཤིང་ལུས་ལས་སུ་རུང་བའི་བདེ་བ་དང་ལྡན་པའི་ཕྱིར་དགའ་བ་དང། བདེ་བ་ཅན་ཞེས་བྱའོ། །བསམ་གཏན་གཉིས་
པ་ཉེ་བར་སྒྲུབ་སྟེ་གནས་སོ། །ཞེས་བྱ་བ་ལ་གཉིས་པ་ཞེས་བྱ་ནི་གོ་རིམས་བཞིན་དུ་བགྲང་བའི་ཕྱིར་རོ། །ལྷག་མ་ཐམས་ཅད་ནི་སྔ་མ་བཞིན་དུ་རིག་པར་བྱའོ། །ཞེས་དང། དགའ་བའི་འདོད་ཆགས་དང་བྲལ་བ་ཞེས་བྱ་བ་ནི་
དགའ་བའི་མཚན་མ་དག་ལ་སྐྱོན་དུ་བལྟ་བའི་ཕྱིར་ཏེ། དེའི་ཕྱིར་དགའ་བའི་འདོད་ཆགས་དང་བྲལ་བ་ཞེས་བྱའོ། །བཏང་སྙོམས་ལ་གནས་ཤིང་ཞེས་བྱ་བ་ནི། དགའ་བ་མེད་པའི་བསམ་གཏན་གསུམ་པ་ལ་སེམས་གཏོང་པར་བྱེད་པ་དེའི་

[373A]༄༅། །ཚེ་ན་དེའི་ཀུན་ཏུ་འཁྲུགས་པར་བྱེད་པའི་སྐྱོན་རྣམ་པ་་ཉིས་སོ། །བསམ་གཏན་གཉིས་པ་ལ་རྟེག་པ་དང་དཔྱོད་པ་དང། ད་ལྟར་གྱི་དགའ་བ་དག་དང་བྲལ་བསན། དེའི་ཕྱིར་བཏང་སྙོམས་ལ་གནས་
ཤིང་ཞེས་བྱ་བ་གསུངས་ཏེ། སེམས་ཀུན་ཏུ་འཁྲུགས་པར་བྱེད་པའི་ཆོས། དེ་གཉིས་ནི་སེམས་རྒྱུན་དུ་བཏང་སྙོམས་སུ་བཞག་པ་ལ་གེགས་བྱེད་པ་ཡིན་པས་ན་སེམས་ཀུན་ཏུ་འཁྲུགས་པར་བྱེད་པ་ཞེས་
བྱའོ། །དེ་ལ་བསམ་གཏན་དང་པོ་ལ་ནི་རྟོག་པ་དང་དཔྱོད་པ་ཡོད་པས་དེས་ན་རྒྱུན་ཏུ་བཏང་སྙོམས་ལ་འཇུག་པར་མི་འགྱུར་རོ། །བསམ་གཏན་གཉིས་པ་ལ་ནི་དགའ་བ་ཡོད་པས་དེས་ན་དེར་ཡང་རྒྱུན་ཏུ་བཏང་
སྙོམས་ལ་འཇུག་པར་མི་འགྱུར་ཏེ། དེ་ལྟ་བས་ན་བསམ་གཏན་དང་པོ་དང། བསམ་གཏན་གཉིས་པ་དེ་དག་ལ་བཏང་སྟོམས་ཤས་ཆེར་མེད་པས་དེའི་ཕྱིར་བསམ་གཏན་གསུམ་པ་ལ་སྙོམས་པར་འཇུག་
པའི་བསམ་གཏན་པ་དེ་ནི་བཏང་སྙོམས་པ་ཞེས་བྱའོ། །དྲན་པ་དང། ཤེས་བཞིན་ཅན་ཡིན་ཏེ་ཞེས་བྱ་བ་ནི། དེ་བཏང་སྙོམས་ལ་གནས་པས་ན་ཇི་ལྟ་ཇི་ལྟར་དགའ་བ་དང་ལྡན་པའི་འདུ་ཤེས་ཡིད་
ལ་བྱེད་པ། དེ་དག་ཀུན་ཏུ་འབྱུང་བར་མི་འགྱུར་བ་དེ་ལྟ་དེ་ལྟར་དྲན་པ་ཉེ་བར་བཞག་སྟེ་གནས་པར་བྱེད་དོ། གལ་ཏེ་བསམ་གཏན་གསུམ་པ་ལེགས་པར་གོམས་པར་མ་བྱས་པས་བརྗེད་ངེས་པའི་ཕྱིར།།

[373B]བྱེད་པ་དེ་དག་ཀུན་ཏུ་འབྱུང་བར་འགྱུར་བས་ན་མྱུར་བ་མྱུར་བ་ཁོ་ནར་དེ་དག་ལ་ཤེས་རབ་ཀྱི་སོ་སོར་རྟོག་པར་བྱེད། ལེགས་པ་ཁོ་ན་རབ་ཏུ་ཤེས་པར་
བྱེད་ཅིང་བྱུང་ངོ་ཅོག་དང་དུ་མི་ལེན་པར་སྤོང་བར་བྱེད་སེལ་བར་བྱེད། འབྱུང་བར་བྱེད་ཅིང་སེམས་བཏང་སྙོམས་སུ་བྱེད་པས་ན་དེའི་ཕྱིར་དྲན་པ་དང་ཤེས་བཞིན་ཅན་ཡིན་ཏེ། ཞེས་བྱ་བ་གསུངས་སོ། །བདེ་
བ་ལུས་ཀྱིས་མྱོང་བ་ཞེས་བྱ་བ་ནི་དེའི་ཚེ་ན་གཟུགས་ཀྱི་ལུས་དང། ཡིད་ཀྱི་ལུས་ཀྱི་ཚོར་བ་བདེ་བ་དང། ཤིན་ཏུ་སྦྱངས་པའི་བདེ་བ་སོ་སོར་མྱོང་བར་བྱེད་པས་ན་དེའི་ཕྱིར་བདེ་བ་ལུས་ཀྱིས་མྱོང་བ་ཞེས་བྱ་
བ་གསུངས་སོ། །འཕགས་པ་རྣམས་ཀྱི་གང་དེ་དྲན་པ་དང་ལྡན་པ་།བདེ་བ་ལ་གནས་པ་བཏང་སྙོམས་པའོ། །ཞེས་བརྗོད་པ་སྟེ་ཞེས་བྱ་བ་ནི་བསམ་གཏན་གསུམ་པ་མན་ཆད་ལ་ནི་བདེ་བ་དེ་ལྟ་བུ་ཡང་
མེད་ལ། རྒྱུན་དུ་བཏང་སྙོམས་ལ་གནས་པ་ཡང་མེད་དོ། །བསམ་གཏན་གསུམ་པའི་གོང་མ་ངག་ལ་ནི། བཏང་སྙོམས་ཡོད་ཀྱང་བདེ་བ་དེ་ལྟ་བུ་མེད། དེ་ལྟར་འོག་མ་དག་ལ་བདེ་བ་དང། བཏང་སྙོམས་
མེད་པ་དང། གོང་མ་དག་ལ་བདེ་བ་མེད་པའི་ཕྱིར། འདི་ལྟ་སྟེ་བསམ་གཏན་གསུམ་པོ་འདི་ནི། དེ་དག་གི་གནས་ཡིན་པས་ན། འཕགས་པས་ཀྱང་དེ་ལ་དམིགས་ཏེ་གནས་པའི་གང་ཟག་ཡིན་པ་དེའི་

[374A]༄༅། །དབང་དུ་མཛད་ནས་གང་དེ་དྲན་པ་དང་ལྡན་པ། བདེ་བ་ལ་གནས་པ་བཏང་སྙོམས་པའོ། །ཞེས་བརྗོད་དེ་འཕགས་པ་ཞེས་བྱ་བ་ནི། སངས་རྒྱས་དང་སངས་རྒྱས་ཀྱི་ཉན་ཐོས་རྣམས་སོ་
དགའ་བ་མེད་པ་ཞེས་བྱ་བ་ནི། དེ་ལྟར་བཏང་སྙོམས་ལ་གནས་པ་ངེས། དེའི་ཚེ་དྲན་པ་དང་ཤེས་བཞིན་ཀུན་ཏུ་བསྟེན་ཅིང་གོམས་པར་བྱས་ལན་མང་དུ་བྱས་པའི་རྒྱུས། དགའ་བ་དང་ལྡན་པའི་ཚོར་བས་
སེམས་དགའ་བར་བྱེད་པ་སྟེ། སྤོང་བར་བྱེད་ཅིང། དགའ་བའི་གཉེན་པོ་དགའ་བ་མེད་པ། ཞི་བ་དང་རབ་ཏུ་ཞི་བའི་ཚོར་བ་སེམས་ལ་སྐྱེ་བར་འགྱུར་བས་ན། དེ་ཕྱིར་དགའ་བ་མེད་པ་ཞེས་བྱ་བ་
གསུངས་སོ། །བསམ་གཏན་གསུམ་པ་བསྒྲུབས་ཏེ་གནས་སོ། །ཞེས་བྱ་བ་ནི་སྔ་མ་བཞིན་དུ་རིག་པར་བྱའོ་ཞེས་དང། དེ་བདེ་བ་ཡང་སྤངས་ཏེ་ཞེས་བྱ་བ་ནི་བདེ་བའི་གཉེན་པོ་ནི་རིགས་འདྲ་བའི་ཕྱིར་སྤོང་
བའི་གཉེན་པོ་མ་བསྟན་པར་དེའི་གཉེན་པོ་བྱས་པ་བདེ་བ་སྤངས་པ་གང་ཡིན་པ་དེ་ཉིད་བསྟན་ཏེ། དེའི་གཉེན་པོ་ཡང་གང་ཞེ་ན་འདི་ལྟ་སྟེ། བཏང་སྙོམས་དང་དྲན་པ་ཡོངས་སུ་དག་པའོ། །དེ་
དག་ལ་རྟེན་ཅིང་གོམས་པར་བྱས་པས་བྶཾ་གཏན་གསུམ་པ་ལས་སྐྱོད་ཅིང། བསམ་གཏན་གསུཾ་པའི་ས་པའི་བདེ་བ་གང་ཡིན་པ་དེ་སྤོང་བར་བྱེད་པས་ན་དེ་ཕྱིར་བདེ་བ་ཡང་སྤངས་ཏེ་ཞེས་བྱ་བ་གསུངས་སོ། །སྔ་ནས་སྡུག་བསྔལ་

[374B]པས་ཞེས་བྱ་བ་ནི་དེའི་ཚེ་ན་བསམ་གཏན་པ་དེས་བདེ་བ་དང་སྡུག་བསྔལ་བ་ཡང་དག་པར་འདས་པ་རྗེས་སུ་ཐོབ་ཅིང། དེས་སྔོན་སྤངས་པ་གང་ཡིན་
པ་དེ་དག་གཅིག་ཏུ་བསྡུས་པ་ན་དེའི་ཕྱིར་སྔ་ནས་སྡུག་བསྔལ་ཡང་སྤངས་ཤིང་ཡིད་བདེ་བ་དང། ཡིད་མི་བདེ་བ་གང་ཡང་རུང་བ་ཞེས་བྱ་བ་གསུངས་སོ། །དེ་ན་བསམ་གཏན་བཞི་པ་ལ་སྙོམ་པར་འཇུག་
པའི་ཚེ་ན་ནི་བདེ་བ་སྤངས་སོ། །བསམ་གཏན་གཉིས་པ་ལ་སྙོམས་པར་འཇུག་པའི་ཚེ་ན་ནི་སྡུག་བསྔལ་སྤངས་སོ། །བསམ་གཏན་གསུམ་པ་ལ་སྙོམ་པར་འཇུག་པའི་ཚེ་ན་ནི་ཡིད་མི་བདེ་བ་ནུབ་བོ། །བསམ་གཏན་
དང་པོ་ལ་སྙོམས་པར་འཇུག་པའི་ཚེ་ན་ནི་ཡིད་མི་བདེ་བ་ནུབ་བོ་།བདེ་བ་ཡང་མིན་སྡུག་བསྔལ་ཡང་མིན་ཞེས་བྱ་བ་ནི་དེས་རེ་ཞིག་གི་བདེ་བ་དང་སྡུག་བསྔལ་སྤངས་པའི་ཕྱིར། དེ་ལ་ཚོར་བའི་ལྷག་མ་
བདེ་བ་ཡང་མིན་སྡུག་བསྔལ་ཡང་མིན་པ་ཉེ་ཚེ་བ་ཡོད་པས་ན་དེའི་ཕྱིར་བདེ་བ་ཡང་མིན་སྡུག་བསྔལ་ཡང་མིན་ཞེས་བྱ་བ་གསུངས་སོ། །བཏང་སྙོམས་དང་དྲན་པ་ཡོངས་སུ་དག་པ་
ཞེས་བྱ་བ་ནི་ངེས་དེའི་ཚེ་ན་བསམ་གཏན་དང་པོ་ཡན་ཆད་ཀྱི་ས་འོག་མའི་སྐྱོན་འདི་ལྟ་སྟེ། རྟོག་པ་དང། དཔྱོད་པ་དང། དགའ་བ་དང། དབུགས་རྡུབ་པ་དང། དབུགས་འབྱུང་བ་ཐམས་ཅད་སྤང་བར་གྱུར་ཞིང་

[375A]༄༅། །དེ་དག་སྤངས་པའི་ཕྱིར་དེ་ལ་བཏང་སྙོམས་དང། དྲན་པ་གང་ཡོད་པ་དེ་ཡོངས་སུ་དག་པ་དང། ཡོངས་སུ་བྱང་བར་འགྱུར་ཏེ། དེ་ན། བསམ་གཏན་བཞི་པ་ལ་སྙོམས་པར་འཇུག་པ་དེའི་
སེམས་དེ་མི་གཡོ་བར་གནས་ཤིང། གཡོ་བ་ཐམས་ཅད་དང་བྲལ་བས་ན་དེའི་ཕྱིར་བཏང་སྙོམས་དང་དྲན་པ་ཡོངས་སུ་དག་པ་ཞེས་བྱའོ། །དེ་ལ་བསམ་གཏན་བཞི་པ་བསྒྲུབས་སྟེ་གནས་སོ། །ཞེས་བྱ་བ་
ནི་བསམ་གཏན་དང་པོ་ལ་སོགས་པ་སྔ་མ་དག་ལ་ཇི་ལྟ་བ་དེ་བཞིན་དུ་རིགས་པར་བྱའོ། །ཞེས་སོགས་དང། དེ་རྣམས་ལ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ། ཞེས་
བྱ་བ་ནི་ནམ་མཁར་མོས་པར་བྱེད་པའི་ཕྱིར། ཁ་དོག་སྔོན་པོ་དང་སེར་པོ་དང། དམར་པོ་དང་དཀར་པོ་དང། ལྡན་པའི་འདུ་ཤེས་དེ་དག་མི་སྣང་ཞིང་སྐྱོ་ལ་འདོད་ཆགས་དང་བྲལ་བས་ཡང་དག་པར་
འདས་ནས་དེའི་ཕྱིར་དེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ། ཞེས་བྱ་བ་གསུངས་སོ། །ཐོགས་པའི་འདུ་ཤེས་ནུབ་པར་གྱུར་ཞིང་ཞེས་བྱ་བ་ནི་དེ་དག་ལས་ཡང་
དག་པར་འདས་ཤིང་མི་སྣང་བར་གྱུར་པའི་རྒྱུས་ཁ་དོག་དང་ཐོགས་པའི་རྒྱུར་གྱུར་པའི་སྒྲིབ་པའི་འདུ་ཤེས་རྣམ་པ་དུ་མ་རྣམ་པ་སྣ་ཚོགས་མང་པོ་དག་དང་བྲལ་བས་ན་དེའི་ཕྱིར་ཐོགས་པའི་འདུ་ཤེས་

[375B] ཞེས་བྱ་བ་གསུངས་སོ། །སྣ་ཚོགས་ཀྱི་འདུ་ཤེས་རྣམས་ཡིད་ལ་མི་བྱེད་པས་ཞེས་བྱ་བ་ནི་དེ་དག་དང་བྲལ་བས་ཐོགས་པ་ཁྱད་པར་ཅན་རྣམ་པ་སྣ་ཚོགས་པ་དེ་དག་ཉིད་ལ། །
འདི་ལྟ་སྟེ། ཟས་དང་སྐོམ་དང་གཞོན་པ་དང་གོས་དང་རྒྱན་དང་གནས་དང་སྐྱེད་མོས་ཚལ་དང་ནགས་ཚལ་དང། དམག་དང་རིལ་སོགས་པར་ཉེ་བར་འདོགས་པའི་འདུ་ཤེས་འཇུག་པ་གང་ཡིན་པའི་འདུ་
ཤེས་དེ་དག་རྣམས་ལ་བལྟས་ཀྱང། རྣམ་པ་ཐམས་ཅད་ཀྱི་ཐམས་ཅད་དུ་དེ་ལ་བྱུང་བར་མི་འགྱུར་བས་ན་དེའི་ཕྱིར་སྣ་ཚོགས་ཀྱི་འདུ་ཤེས་རྣམས་ཡིད་ལ་མི་བྱེད་པས། ཞེས་གསུངས་སོ། །ནམ་མཁའ་མཐའ་
ཡས་སོ་སྙམ་ནས་ཞེས་བྱ་བ་ནི། དེ་དེ་ལྟར་གཟུགས་དང་གཟུགས་མེད་དང་ཐོགས་པ་དང། སྣ་ཚོགས་ཀྱི་འདུ་ཤེས་དག་རྣམ་པར་ཞིག་ནས། ནམ་མཁའ་མཐའ་ཡས་པའི་རྣམ་པས་མོས་པར་བྱེད་པས་ན་
དེའི་ཕྱིར་ནམ་མཁའ་མཐའ་ཡས་སོ་སྙམ་ནས་ཞེས་བྱ་བ་གསུངས་སོ། །ནམ་མཁའ་མཐའ་ཡས་སྐྱེ་མཆེད་བསྒྲུབས་ཏེ་གནས་སོ། །ཞེས་བྱ་བ་ནི་དེར་ཉེར་བསྡོགས་ལས་ཡང་དག་པར་འདས་
ཤིང། སྦྱོར་བ་མཐར་ཐུག་པའི་ཡིད་ལ་བྱེད་པས་གོང་མ་སྦྱོར་བ་མཐར་ཐུག་པའི་འབྲས་བུའི་དངོས་གཞི་ལ་འཇུག་པར་བྱེད་པས་ན་དེའི་ཕྱིར་ནམ་མཁའ་མཐའ་ཡས་སྐྱེ་མཆེད་བསྒྲུབས་ཏེ་གནས་སོ། ་༄༅། །ཞེས་བྱ་བ་གསུངས་སོ། །དེ་ཇི་སྲིད་དུ་དངོས་གཞི་ལ་སྙོམ་པར་མི་འཇུག་པའི་བར་དུ་ནི་ནམ་མཁའ་ཁོ་ན་ལ་དམིགས་པར་བྱེད་དོ། །སྙོམས་པར་ཞུགས་ནས་ནི་ནམ་མཁའ་དེ་ཉིད་
དང་དེ་ལས་གཞན་པ་རང་གི་ས་པའི་ཕུང་པོ་རྣམས་ལ་དམིགས་པར་བྱེད་དོ། །ཉེར་བསྡོགས་ཀྱི་ཚེ་ན་ནི་འོག་སའི་ཕུང་པོ་རྣམས་ལ་ཡང་དམིགས་པར་བྱེད་དོ། །དེ་རྣམ་པ་ཐམས་ཅད་དུ་ནམ་མཁའ་
མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། རྣམ་པར་ཤེས་པ་མཐའ་ཡས་སོ་སྙམ་ནས་ཞེས་བྱ་བ་ནི་རྣམ་པར་ཤེས་པ་གང་ཞིག་།མཐའ་ཡས་པར་མོས་པར་བྱེད་པའི་རྣམ་པར་ཤེས་པ་དེ་ཉིད་ཀྱི་རྣམ་ཤེས་མཐའ་ཡས་སྐྱེ་མཆེད་ལ་སྙོམ་པར་འཇུག་འདོད་
པས། ནམ་མཁའ་མཐའ་ཡས་སྐྱེ་མཆེད་ཀྱི་འདུ་ཤེས་ལས་ལྡོག་སྟེ་རྣམ་པར་ཤེས་པ་དེ་ཉིད་ལ་མཐའ་ཡས་པའི་རྣམ་པས་མོས་པར་བྱེད་ཅིང། ནམ་མཁའ་མཐའ་ཡས་སྐྱེ་མཆེད་ཀྱི་དངོས་གཞི་ཉེར་བསྔོགས་དང་བཅས་པ་ལས་ཡང་དག་པར་འདས་པས་ན། དེའི་ཕྱིར་
རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། རྣམ་པར་ཤེས་པ་མཐའ་ཡས་སོ་སྙམ་ནས་ཞེས་བྱ་བ་གསུངས། རྣམ་ཤེས་མཐའ་ཡེས་སྐྱེ་མཆེད་བསྒྲུབས་ཏེ་
གནས་སོ་ཞེས་བྱ་བ་ནི་རྣམ་ཤེས་མཐའ་ཡས་སྐྱེ་མཆེད་ཀྱི་ཉེར་བསྔོགས་ལས་ཡང་དག་པར་འདས་ཤིང། སྦྱོར་བ་མཐར་ཐུག་པའི་བར་དུ་ཡིད་ལ་བྱས་པས་སྦྱོར་བ་མཐར་ཐུག་པའི་འབྲས་བུའི་དངོས་

[376B]སྐྱེ་མཆེད་བསྒྲུབས་ཏེ་གནས་སོ་ཞེས་བྱ་བ་གྶུངྶོ། །ཞེས་དང་དེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་
དག་པར་འདས་ཏེ་ཅི་ཡང་མེད་དོ་སྙམ་ནས་ཅི་ཡང་མེད་པའི་སྐྱེ་མཆེད་བསྒྲུབས་ཏེ་གནས་སོ། །ཞེས་བྱ་བ་ནི་དེ་རྣམ་ཤེས་མཐའ་ཡས་སྐྱེ་མཆེད་ལས་སྐྱེད་ཅིང། རྣམ་པར་ཤེས་པ་ལས་གཞན་གྱིས་
དམིགས་པ་ཅི་དང་ཡང་ལྡན་པ་གཟུགས་ཅན་ནམ། གཟུགས་ཅན་མིན་པ་ཡོངས་སུ་འཚོལ་བར་བྱེད་པས་ན་མི་རྙེད་དེ། དེས་དམིགས་པ་དེ་མ་རྙེད་པས་ན་རྣམ་ཤེས་མཐའ་ཡས་སྐྱེ་མཆེད་ཀྱི་དངོས་གཞི་
ཉེར་བསྔོགས་དང་བཅས་པ་ལས་ཡང་དག་པར་འདས་ཏེ། དམིགས་པ་གཞན་ཅི་ཡང་མེད་དོ་ཞེས་དེ་ཅི་ཡང་མེད་པའི་འདུ་ཤེས་ཁོ་ན་ལ་མོས་པར་གྱུར་ཏེ། དེ་འདུ་ཤེས་ལ་མོས་པ་དེ་ལན་མང་དུ་བྱས་
པའི་རྒྱུས་ཅི་ཡང་མེད་པའི་སྐྱེ་མཆེད་ཀྱི་ཉེར་བསྔོགས་ལས་ཡང་དག་པར་འདས་ཏེ་སྦྱོར་བ་མཐར་ཐུག་པའི་འབྲས་བུ་ཡིད་ལ་བྱས་པས་སྦྱོར་བ་མཐར་ཐུག་པའི་འབྲས་བུའི་དངོས་གཞི་ལ་འཇུག་
པར་བྱེད་པས་ན། དེའི་ཕྱིར་དེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། ཅི་ཡང་མེད་དོ་སྙམ་ནས་ཅི་ཡང་མེད་པའི་སྐྱེ་མཆེད་བསྒྲུབས་ཏེ་གནས་སོ་ཞེས་

[377A]༄༅། །བྱ་བ་གསུངས་སོ། །ཞེས་དང། དེ་རྣམ་པ་ཐམས་ཅད་དུ་ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ནས་ཞེས་བྱ་བ་ནི། ཅི་ཡང་མེད་པའི་སྐྱེ་མཆེད་ལས་སྐྱོད་ཅིང་ཅི་
ཡང་མེད་པའི་སྐྱེ་མཆེད་ཀྱི་འདུ་ཤེས་པ་ལ་རགས་པར་འདུ་ཤེས་ཤིང་ཉེས་དམིགས་སུ་འདུ་ཤེས་པས་ཅི་ཡང་མེད་པའི་སྐྱེ་མཆེད་ལས་ལྡོག་པར་བྱེད་པས་ན་དེའི་ཕྱིར་དེ་རྣམ་པ་ཐམས་ཅད་དུ་
ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ནས་ཞེས་བྱ་བ་གསུངས་སོ། །འདུ་ཤེས་མེད་ཅེས་བྱ་བ་ནི་དེ་སྔོན་ཅི་ཡང་མེད་པའི་སྐྱེ་མཆེད་ལ་སྙོམས་པར་འཇུག་པའི་ཚེ་ན་ནི་ཅི་ཡང་མེད་ཀྱི་
འདུ་ཤེས་ལས་ཡང་དག་པར་འདས་ལ་ད་ལྟ་ནི་ཅི་ཡང་མེད་པའི་འདུ་ཤེས་ལས་ཡང་དག་པར་འདས་པས་ན་དེའི་ཕྱིར་འདུ་ཤེས་མེད་ཅེས་བྱ་བ་གསུངས་ཏེ། འདི་ལྟ་སྟེ། ཅི་གང་གི་འདུ་ཤེས་དང། ཅི་
ཡང་མེད་པའི་འདུ་ཤེས་མེད་པ་ལ་བྱའོ། །འདུ་ཤེས་མེད་མིན་ཞེས་བྱ་བ་ནི། དེའི་འདུ་ཤེས་འདི་ལྟ་སྟེ། དཔེར་ན་འདུ་ཤེས་མེད་པ་འམ། འགོག་པའི་སྙོམ་པར་འཇུག་པ་དག་གིས་ལྟར་རྣམ་པ་
ཐམས་ཅད་ཀྱི་ཐམས་ཅད་དུ་དགག་པ་མིན་ཏེ། འདུ་ཤེས་དེ་ཕྲ་ཞིང་དམིགས་པ་ལ་མཚན་མ་མེད་པར་འཇུག་པ་ཁོ་ན་ཡིན་པས་ན་དེའི་ཕྱིར་འདུ་ཤེས་མེད་མིན་ཞེས་བྱ་བ་གསུངས་སོ། །སྐྱེ་མཆེད་

[377B]ལ་མོས་པར་བྱེད་པ་ན་ཅི་ཡང་མེད་པའི་སྐྱེ་མཆེད་ཀྱི་དངོས་གཞི་ཉེར་བསྔོགས་དང་བཅས་པ་སྦྱོར་བ་མཐར་ཐུག་པའི་བར་དུ་ཡིད་ལ་བྱ་བའི་སྦྱོར་བ་
མཐར་ཐུག་པའི་འབྲས་བུའི་དངོས་གཞི་ལ་སྙོམས་པར་འཇུག་པར་བྱེད་པས་ན་དེའི་ཕྱིར་དེ་རྣམ་པ་ཐམས་ཅད་དུ་ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ནས་འདུ་ཤེས་མེད་འདུ་ཤེས་མེད་
མིན་སྐྱ་མཆེད་བསྒྲུབས་ཏེ་གནས་སོ། །ཞེས་སོགས་གསུངས་སོ། ། །གསུམ་པ་ལ་སྙོམས་འཇུག་གི་རྫས་རིགས་ཀྱི་སྒོ་ནས་མདོར་བསྟན་པ་སོ་སོའི་རང་བཞིན་སྤྱིར་བཤད་པ། བསམ་གཏན་
བྱེ་བྲག་ཏུ་བཤད་པ་དང་གསུམ། དང་པོ་ནི། བསམ་གཏན་གཟུགས་མེད་ཀྱི་དངོས་གཞིས་བསྡུས་པའི་རྫས་རིགས་དེ་ལ་བསམ་གཏན་བཞིའི་རྫས་རིགས། གཟུགས་མེད་བཞིའི་
རྫས་རིགས་ཏེ་རྣམ་པ་བརྒྱད། །བརྒྱད་པོ་ལ་སོ་སོར། ཉོན་མོངས་ཅན། དག་པ་བ། ཟག་མེད་རྣམ་པ་གསུམ་གསུམ་དུ་ཡོད་དེ། མཛོད་ལས་དེ་ལྟར་སྙོམ་འཇུག་དངོས་གཞིའི་རྫས་
རྣམ་པ་བརྒྱད་བདུན་རྣམ་པ་གསུམ། ཞེས་གསུངས་པའི་ཕྱིར། རང་ལུགས་ནི་སྲིད་རྩེའི་སས་བསྡུས་ཀྱི་ཟག་མེད་ཀྱི་དངོས་གཞིའི་སྙོམ་འཇུག་ཡོད་པའི་ཕྱིར། གོང་འོག་མངོན་པའི་གཞུང་ལས་སྲིད་རྩེའི་སེམས་ལ་

[378A]༄༅། །བརྟེན་པའི་ཟག་མེད་ཀྱི་དངོས་གཞིའི་སྙོམ་འཇུག་མེད་པར་གསུངས་པ་ནི། ཐེག་པ་དམན་པའི་དབང་དུ་བྱས་པ་ཡིན་པས། འདི་དང་དོན་མི་གཅིག་གོ་གཉིས་
པ་ལ། སྙོམ་འཇུག་བརྒྱད་བཤད་པ། ཉོན་མོངས་ཅན་བཤད་པ། དག་པ་བ་བཤད་པ། ཟག་མེད་བཤད་པ་དང་བཞི། དང་པོ་ལ་སོ་སོའི་ངོ་བོ་བཤད་པ་དང་ཐོབ་པའི་རྟགས་བཤད་པ་གཉིས་
དང་པོ་ནི། ཡན་ལག་གམ་དམིགས་པ་གང་རུང་གི་སྒོ་ནས་རང་རང་གི་འོག་ས་ལས་འདས་པའི་རིགས་སུ་གནས་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ་ཁམས་གོང་མའི་དངོས་གཞིའི་
སྙོམས་འཇུག་གི་མཚན་ཉིད། དེ་ལ་དབྱེ་ན། བསམ་གཏན་གྱི་དངོས་གཞིའི་སྙོམ་འཇུག་དང། གཟུགས་མེད་ཀྱི་དངོས་གཞིའི་སྙོམས་འཇུག་གཉིས། དང་པོ་ལ། མཚན་ཉིད་དང་དབྱེ་བ་གཉིས་
དང་པོ་ནི། གོང་མའི་དངོས་གཞིའི་སྙོམས་འཇུག་གང་ཞིག་ཡན་ལག་གི་སྒོ་ནས་འོག་ས་ལས་འདས་པའི་རིགས་སུ་གནས་པའི་རབ་ཏུ་ཕྱེ་བ། རིགས་གནས་སྨོས་པ་ལ་དགོས་པ་ཡོད་དེ། རང་གི་འོག་ས་
ལ་འདོད་ཆགས་དང་མ་བྲལ་བའི་བསམ་གཏན་གྱི་དངོས་གཞིའི་སྙོམ་འཇུག་དང། བསམ་གཏན་གྱི་ཡན་ལག་རྣམས་ཀྱང་བསམ་གཏན་གྱི་དངོས་གཞིར་བསྡུ་བའི་ཆེད་ཡིན་པའི་ཕྱིར། གཉིས་པ་ནི། དབྱེ་ན། དང་

[378B] བསམ་གཏན་གྱི་དངོས་གཞིའི་སྙོམ་འཇུག་གང་ཞིག་དཔྱོད་པ་གཉེན་པོའི་ཡན་ལག་གིས་འདོད་པ་ལ་འདོད་ཆགས་དང་བྲལ་བའི་རིགས་སུ་གནས་པས་རབ་ཏུ་ཕྱེ་བ། དང་པོའི་
མཚན་ཉིད། དེ་ལ་དབྱེ་ན། རྩམ་པོ་བ་དང། ཁྱད་པར་ཅན་གཉིས། དེ་གང་ཞིག། །རྟོག་པ་ལ་འདོད་ཆགས་དང་མ་བྲལ་བའི་རིགས་སུ་གནས་པས་རབ་ཏུ་ཕྱེ་བ་དང་པོའི་མཚན་ཉིད། དེ་གང་ཞིག་
རྟོག་པ་ལ་འདོད་ཆགས་དང་བྲལ་བའི་རིགས་སུ་གནས་པས་རབ་ཏུ་ཕྱེ་བར་དམིགས་པ། གཉིས་པའི་མཚན་ཉིད། མཛོད་ལས། རྟོག་མེད་བསམ་གཏན་ཁྱད་པར་ཞེས་སོགས་གསུངས། འདི་ལ་རྩམ་
ཁྱད་གཉིས་སུ་འཇོག་པའི་རྒྱུ་མཚན་ཡོད་དེ། བསམ་གཏན་དང་པོ་ལ་འདོད་ཆགས་དང་མ་བྲལ་བར་དེའི་ཡན་ལག་འགའ་ཞིག་ལ་འདོད་ཆགས་དང་བྲལ་བར་བྱར་ཡོད་པའི་ཕྱིར་ཏེ། བསམ་གཏན་དང་
པོའི་ཡན་ལག་ཏུ་གྱུར་བའི་རྟོག་པ་རགས་པ་དང་དཔྱོད་པ་སོགས་ཡན་ལག་ལྷག་མ་རྣམས་ཅུང་ཟད་ཕྲ་བའི་ཕྱིར། བསམ་གཏན་ལྷག་མ་རྣམས་ལ་རྩམ་ཁྱད་གཉིས་སུ་མི་འབྱེད་པའི་རྒྱུ་མཚན་ཡོད་དེ་བསམ་
གཏན་ལྷག་མ་རྣམས་ལ་འདོད་ཆགས་དང་མ་བྲལ་བར་དེའི་ཡན་ལག་རྣམས་ལ་འདོད་ཆགས་དང་བྲལ་བར་བྱར་མེད་པའི་ཕྱིར། བསམ་གཏན་གྱི་དངོས་གཞིའི་སྙོམ་འཇུག་གང་ཞིག་ནང་རབ་ཏུ་

[379A]༄༅། །དྭང་བ་གཉེན་པོའི་ཡན་ཡན་ལག་གིས་བསམ་གཏན་དང་པོ་སོགས་ལ་འདོད་ཆགས་དང་བླ་བའི་རིགས་སུ་གནས་པས་རབ་ཏུ་ཕྱེ་བ། གཉིས་པའི་མཚན་ཉིད། གང་ཞིག་དྲན་ཤེས་
བཞིན་བཏང་སྙོམས་གཉེན་པོའི་ཡན་ལག་གིས་བསམ་གཏན་གཉིས་པ་སོགས་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་རིགས་སུ་གནས་པ་གསུམ་པའི་མཚན་ཉིད། གང་ཞིག་དྲན་པ་དང་བཏང་སྙོམས་ཡོངས་དག་གཉེན་
པོའི་ཡན་ལག་གིས་བསམ་གཏན་གསུམ་པ་ལ་འདོད་ཆགས་དང་བྲལ་པའི་རིགས་སུ་གནས་པས་རབ་ཏུ་ཕྱེ་བ། བཞི་པའི་མཚན་ཉིད་ཡིན་ནོ་།གཉིས་པ་ལ་མཚན་ཉིད་དང་དབྱེ་བ་གཉིས། དང་པོ་ནི། དམིགས་
པའི་སྒོ་ནས་འོག་ས་ལས་འདས་པའི་རིགས་སུ་གནས་པའི་རབ་ཏུ་ཕྱེ་བ། དེ་གཟུགས་མེད་ཀྱི་དངོས་གཞིའི་སྙོམས་འཇུག་མཚན་ཉིད། གཉིས་པ་ནི། དེ་ལ་དབྱེ་ན། ནམ་མཁའ་མཐའ་ཡས་ནས་སྲིད་རྩེའི་
དངོས་གཞིའི་སྙོམ་འཇུག་གི་བར་བཞི་ཡོད་ཅིང་དེ་གང་ཞིག་ཆོས་ཐམས་ཅད་ནམ་མཁའ་ལྟར་མཐའ་ཡས་སོ་སྙམ་དུ་བསྒོམ་པ་ལས་དེ་ཉིད་མངོན་དུ་གྱུར་པའི་རིགས་སུ་གནས་པ། དང་པོའི་མཚན་ཉིད་
དེ་གང་ཞིག་ཆོས་ཐམས་ཅད་རྣམ་ཤེས་ལྟར་མཐའ་ཡས་སོ་སྙམ་དུ་བསྒོམ་པས། དེ་ཉིད་མངོན་དུ་གྱུར་པའི་རིགས་སུ་གནས་པ། གཉིས་པའི་མཚན་ཉིད། དེ་གང་ཞིག་བཟུང་བྱ་ཅི་ཡང་མེད་དོ་སྙམ་

[379B]གསུམ་པའི་མཚན་ཉིད། དེ་གང་ཞིག་འདུ་ཤེས་རགས་པ་རྣམས་ནི་ཡོད་པ་མིན། ཕྲ་བ་རྣམས་ནི་མེད་པ་མིན་ནོ། །སྙམ་དུ་བསྒོམ་པས། །དེ་ཉིད་
མངོན་དུ་གྱུར་པའི་རིགས་སུ་གནས་པ་བཞི་པའི་མཚན་ཉིད། འདིར་རིགས་གནས་སྨོས་པ་ལ་དགོས་པ་ཡོད་དེ། མ་འཁྲུལ་བའི་གཟུགས་མེད་ཀྱི་དངོས་གཞིའི་སྙོམ་འཇུག་རྣམས་དང། བདེན་སྟོང་ལ་གཉིས་
སྣང་ནུབ་པའི་གཟུགས་མེད་ཀྱི་དངོས་གཞིའི་སྙོམ་འཇུག་རྣམས་འདིར་བསྡུ་བའི་དངོས་པ་ཡོད་པའི་ཕྱིར། གཉིས་པ་ནི། ཉན་ས་ལས་དེ་ལ་བསམ་གཏན་རྣམས་ལ་སྙོམས་པར་འཇུག་པའི་ཚེན་ནི་ལུས་སའི་
འོབ་ཏུ་བྱིང་བ་ལྟ་བུའི་རྟགས་འབྱུང་ངོ། །གཟུགས་མེད་པ་དག་ལ་སྙོམས་པར་འཇུག་པའི་ཚེ་ན་ནི་ལུས་ནམ་མཁའ་ལ་འཕུར་བ་ལྟ་བུར་སྣང་བའི་རྟགས་འབྱུང་སྟེ། །ཞེས་གསུངས་པ་ལྟར་འབྱུང་ངོ་།གཉིས་
པ་ལ། མཚན་ཉིད་དབྱེ་བ། ཉོན་མོངས་ཅན་ལ་ཡན་ལག་རྣམ་པར་མ་བཞག་པ་དང་གསུམ། དང་པོ་ནི། དག་པ་བའི་རྫས་རྒྱུན་གང་ཞིག་སྒྲིབ་ལུང་མ་བསྟན་གྱི་སེམས་རྩེ་གཅིག་པ་མཚུངས་ལྡན་དང་
བཅས་པ་དེའོ། །གཉིས་པ་ནི། དེ་ལ་སྲེད་པ་ཤས་ཆེ་བ། ལྟ་བ་ཤས་ཆེ་བ། ང་རྒྱལ་ཤས་ཆེ་བ། མ་རིག་པ་ཤས་ཆེ་བའི་སྙོམས་འཇུག་ཉོན་མོངས་ཅན་རྣམ་པ་བཞི། དེ་གང་ཞིག་སྲེད་པ་དང་མཚུངས་

[380A]༄༅། །པར་ལྡན་པའི་རིགས་སུ་གནས་པ། དེ་གང་ཞིག་ལྟ་ངན་དང་མཚུངས་པར་ལྡན་པའི་རིགས་སུ་གནས་པ། དེ་གང་ཞིག་ང་རྒྱལ་དང་མཚུངས་པར་ལྡན་པའི་རིགས་སུ་གནས་པ། དེ་གང་
ཞིག་མ་རིག་པ་དང་མ་ཚུངས་པར་ལྡན་པའི་རིགས་སུ་གནས་པ་བཞི་རིམ་པ་ལྟར་གྱི་མཚན་ཉིད་ཡིན་ཏེ། ཀུན་བཏུས་ལས། ཉོན་མོངས་པའི་ཇི་ལྟ་བུ་ཞེ་ན་ལུང་དུ་མ་བསྟན་པའི་རྩ་བ་བཞི་པོ་འདི་ལྟ་སྟེ་
སྲེད་པ་དང། ལྟ་བ་དང། ང་རྒྱལ་དང། མ་རིག་པ་སྟེ། ཞེས་དང། མཛོད་ལས། གཞན་མིན་བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །ཞེས་གསུངས་པའི་ཕྱིར། དག་པ་བའི་
བསམ་གཟུགས་རྣམས་ཉོན་མོངས་པར་བྱ་བའི་གཞི། གོང་སས་བསྡུས་པའི་སྔར་བཤད་ཀྱི་ཉོན་མོངས་རྣམས་ཉོན་མོངས་པར་བྱེད་པའི་ཆོས། །སྙོམ་འཇུག་དེ་དང་ཡུན་རིང་དུ་འདྲིས་པར་བྱས་པ་
ལས་དེ་དག་དང་མཚུངས་ལྡན་དུ་འགྱུར་པས་ནི་ཉོན་མོངས་པར་བྱས་པའི་ཚུལ་ཡིན་ཏེ། མཛོད་ལས། འཇིག་རྟེན་པ་ཡི་དགེ་པ་ནི། །དག་པ་དེ་ནི་དེ་མྱང་བྱ། །ཞེས་གསུངས་པའི་ཕྱིར། གསུམ་པ་
ནི༑ མཛོད་ལས། ཉོན་མོངས་ཅན་ལ་དགའ་བདེ་དང། །རབ་དང་ཤེས་བཞིན་དྲན་པ་དང། །བཏང་སྙོམས་དྲན་པ་དག་པ་མེད། །ཅེས་དང་འགྲེལ་པར། བསམ་གཏན་དང་པོ་ལ་ནི་དབེན་པ་

[380B] ཉོན་མོངས་པས་དབེན་པ་མ་ཡིན་པའི་ཕྱིརོ། །གཉིས་པ་ལ་ནི་ནང་རབ་ཏུ་དྭང་བ་མེད་དེ། ཉོན་མོངས་པས་རྙོགས་པའི་ཕྱིར་རོ། །གསུམ་པ་ལ་ནི་དྲན་པ་དང་ཤེས་
བཞིན་མེད་དེ་ཉོན་མོངས་ཅན་གྱི་བདེ་བས་ཀུན་ཏུ་རྨོངས་པར་བྱས་པའི་ཕྱིར་རོ། །བཞི་པ་ལ་ནི། བཏང་སྙོམས་དང་དྲན་པ་ཡོངས་སུ་དག་པ་མེད་དེ། ཉོན་མོངས་པས་དྲི་མ་ཅན་དུ་བྱས་པའི་ཕྱིར་རོ། །ཞེས་
གསུངས་ཤིང། བསམ་གཏན་དང་པོའི་དངོས་གཞིའི་སྙོམས་འཇུག་ཉོན་མོངས་ཅན་ཆོས་ཅན། དབེན་པ་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏུ་མི་ལྡན་ཏེ། འདོད་པའི་ཉོན་མོངས་
པས་དབེན་པ་མ་ཡིན་པའི་ཕྱིར། བསམ་གཏན་གཉིས་པའི་སྙོམ་འཇུག་ཉོན་མོངས་ཅན་ཆོས་ཅན། ནང་ཡོངས་སུ་དྭང་བ་གཉེན་པོའི་ཡན་ལག་ཏུ་མི་ལྡན་ཏེ། ཉོན་མོངས་པས་སྙོག་པར་བྱས་པའི་
ཕྱིར༑ གསུམ་པའི་སྙོམས་འཇུག་ཉོན་མོངས་ཅན་ཆོས་ཅན། དྲན་ཤེས་བཞིན་གཉེན་པོའི་ཡན་ལག་ཏུ་མི་ལྡན་ཏེ། ཉོན་མོངས་ཅན་གྱི་བདེ་བས་ཀུན་ཏུ་རྨོངས་པར་བྱས་པའི་ཕྱིར། བཞི་པའི་སྙོམས་
འཇུག་ཉོན་མོངས་ཅན་ཆོས་ཅན། དྲན་པ་དང་བཏང་སྙོམས་ཡོངས་དག་གཉེན་པོའི་ཡན་ལག་ཏུ་མི་ལྡན་ཏེ། ཉོན་མོངས་པས་དྲི་མ་ཅན་དུ་བྱས་པའི་ཕྱིར། དེས་ན། དངོས་གཞིའི་སྙོམས་འཇུག་ཉོན་མོངས་ཅན་༄༅། །ཆོས་ཅན། ཁྱོད་ཁམས་གོང་མའི་དངོས་གཞིའི་སྙོམ་འཇུག་མ་ཡིན་ཏེ། ཁྱོད་དགེ་བ་མ་ཡིན་པ་གང་ཞིག་ཁྱོད་ལ་ཡན་ལག་གི་རྣམ་བཞག་ཅུང་ཟད་ཀྱང་མ་གསུངས་པའི་ཕྱིར། ཁྱབ་
སྟེ༑ ཁམས་གོང་མའི་དངོས་གཞིའི་སྙོམ་འཇུག་ཡིན་ན་དགེ་བ་ཡིན་དགོས་པའི་ཕྱིར་ཏེ། མཛོད་ལས། སྙོམ་འཇུག་དགེ་བ་རྩེ་གཅིག་པ་ཞེས་གསུངས་པའི་ཕྱིར། དེ་ལྟར་སྙོམ་འཇུག་དངོས་གཞིའི་
རྫས༑ རྣམ་པ་བརྒྱད་བདུན་རྣམ་པ་གསུམ། ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ། སྙོམ་འཇུག་གི་རྫས་རྒྱུན་ཡིན་པས་སྙོམ་འཇུག་གི་རྫས་སུ་གསུངས་པ་རྩམ་གང་ཞིག་སྙོམ་འཇུག་
གི་རྫས་རྒྱུན་ཡིན་ན་སྙོམ་འཇུག་ཡིན་མི་དགོས་པའི་ཕྱིར་ཏེ། དེ་སྐད་དུ་འང། མཛོད་འགྲེལ་ལས། ཉོན་མོངས་ཅན་ཇི་ལྟར་བསམ་གཏན་ཡིན་ཞེ་ན་ལོག་པར་སེམས་པའི་ཕྱིར་རོ། །ཧ་ཅང་ཐལ་
བར་འགྱུར་རོ་ཞེ་ན་མ་ཡིན་ཏེ། དེ་དང་རིགས་མཐུན་པ་ཁོ་ན་ལ་དེའི་མིང་ཉེ་བར་བཏགས་པའི་ཕྱིར། དཔེར་ན་ས་བོན་རུལ་པ་བཞིན་ནོ། །ཞེས་གསུངས་སོ། །གསུམ་པ་ལ་མཚན་ཉིད་དང་དབྱེ་བ་གཉིས་
དང་པོ་ནི། ཁམས་གོང་གི་དངོས་གཞིའི་སྙོམས་འཇུག་གང་ཞིག་།འཇིག་རྟེན་པའི་དགེ་བར་དམིགས་པ། ཀུན་བཏུས་ལས། རྣམ་པར་བྱང་བའི་ཇི་ལྟ་བུ་ཞེ་ན། དག་པ་བའི་བསམ་གཏན་

[381B]པར་བྱང་བ་ཞེས་བྱའོ། །གཉིས་པ་ནི། དེ་ལ་ཉམས་པ་ཆ་མཐུན་གནས་པ་ཆ་མཐུན། ཁྱད་པར་ཆ་མཐུན། ངེས་བྱེད་ཆ་མཐུན་དང་བཞི། དང་པོ་
ནི༑ དེ་གང་ཞིག་རང་གི་འཇུག་ཐོགས་དེ་མ་ཐག་ཏུ་རང་སའི་ཉོན་མོངས་སྐྱེ་བ་དང་རྗེས་སུ་མཐུན་པ། དང་པོའི་མཚན་ཉིད་དེ་གང་ཞིག་རང་གི་རྗེས་ཐོགས་དེ་མ་ཐག་ཏུ་རང་སའི་དག་པ་བ་སྐྱེ་བ་དང་རྗེས་སུ་མཐུན་
པ༑ གཉིས་པའི་མཚན་ཉིད། དེ་གང་ཞིག་རང་གི་རྗེས་ཐོགས་དེ་མ་ཐག་ཏུ་གོང་སའི་དག་པ་བསྐྱེ་བ་དང་རྗེས་སུ་མཐུན་པ། གསུམ་པའི་མཚན་ཉིད། དེ་གང་ཞིག་རང་གི་རྗེས་ཐོགས་དེ་མ་ཐག་ཏུ་ཟག་མེད་སྐྱེ་
བ་དང་རྗེས་སུ་མཐུན་པ། བཞི་པའི་མཚན་ཉིད་ཡིན་ཏེ། མཛོད་ལས། དག་པ་ཉམས་པ་ཆ་མཐུན་སོགས། རྣམ་བཞི་དེ་ནི་གོ་རིམས་བཞིན། ཉོན་མོངས་སྐྱེ་དང་རང་ས་དང། གོང་དང་ཟག་མེད་
རྗེས་མཐུན་པའོ། །ཞེས་གསུངས་པའི་ཕྱིར། སྲིད་རྩེ་ལ་ཁྱད་པར་ཆ་མཐུན་མེད་དེ། སྲིད་རྩེའི་གོང་ས་མེད་པའི་ཕྱིར། གཞན་རྣམས་ལ་ནི་བཞི་པོ་ཐམས་ཅད་ཡོད་དོ། །བཞི་པ་ལ་མཚན་ཉིད་དང་དབྱེ་བ་
གཉིས། དང་པོ་ནི། ཁམས་གོང་གི་དངོས་གཞིའི་སྙོམ་འཇུག་གང་ཞིག་འཇིག་རྟེན་ལས་འདས་པའི་དགེ་བར་དམིགས་པ། མཛོད་ལས། ཟག་མེད་འཇིག་རྟེན་འདས་པའོ། །ཞེས་གསུངས་ཤིང། དེའི་

[382A]༄༅། །འགྲེལ་བར་འཇིག་རྟེན་ལས་འདས་པའི་སྙོམ་པར་འཇུག་པའི་རྫས་གང་ཡིན་པ་དེ་ནི་ཟག་པ་མེད་པ་ཡིན་ནོ། །ཞེས་གསུངས་པའི་ཕྱིར། གཉིས་པ་དེ་ལ་བསམ་གཟུགས་
བརྒྱད་ཀྱི་ངོ་བོར་གྱུར་པའི་ཟག་མེད་ཀྱི་སྙོམ་འཇུག་བརྒྱད་ཡོད་དོ། །གསུམ་པ་ལ་འདུལ་བ་ནས་གསུངས་པའི་ཚུལ་དང། མཛོད་ལས་གསུངས་པའི་ཚུལ་གཉིས། དང་པོ་ལ་བསྔོམ་གྱི་སྒོ་ནས་
མདོར་བསྟན་པ་དང། རྒྱས་པར་བཤད་པ་གཉིས། དང་པོ་ནི། འདུལ་བ་ལས་བསྡོམ་ནི། གྲངས་དང་མི་མཐུན་ཕྱོགས་ཡན་ལག་དེ་དག་རྒྱ་ཆེར་རྣམ་བཞག་དང། དབེན་དང་སྡུག་བསྔལ་
གཡོ་བ་དང། གོང་མའི་ཡན་ལག་ཁྱད་པར་ཡིན། ཞེས་གྲངས་དང། མི་མཐུན་པའི་ཕྱོགས་དང། ཡན་ལག་དེ་དག་རྒྱ་ཆེར་རྣམ་པར་དག་པ་དང། དབེན་པ་དང། སྡུག་བསྔལ་བ་དང། གཡོ་
བ་དང། གོང་མའི་ཡན་ལག་དང་ཁྱད་པར་བརྒྱད་ཀྱི་སྒོ་ནས་གསུངས་སོ། །གཉིས་པ་ལ་བརྒྱད་ཡོད་པའི། དང་པོ་ནི། དེ་ཉིད་ལས། བསམ་གཏན་བཞི་ཞེས་གང་གསུངས་པ་ལ། ཅིའི་ཕྱིར་བསམ་
གཏན་བཞི་ཁོ་ནར་ཟག་མེད་ཆེས་མང་བ་ཡང་མིན་ལ་ཆེས་ཉུང་བ་ཡང་མིན་ཞེ་ན། སྨྲས་པ། བདེ་བ་དང་སྡུག་བསྔལ་ལས། ཤིན་ཏུ་འདས་ཤིང་ཡོངས་སུ་རྫོགས་པའི་ཕྱིར་ཏེ། འདི་ལྟར་མཐར་ཀྱིས་བསམ་

[382B]འདས་པ་ཡིན་པའི་ཕྱིར་རོ། །ཞེས་གསུངས་ཤིང། ཚོར་བ་ཡིད་མི་བདེ་དང། ལུས་ཚོར་སྡུག་བསྔལ། ཉོན་མོངས་ཅན་གྱི་ཡིད་བདེ་དང་
བདེ་བའི་དབང་པོ་རྣམས་ལས་གོ་རིམས་བཞིན་དུ་འདས་པའི་དབང་གི་ཚོར་བ་བཞིར་བཞག་ཅིང། ཟག་པ་དང་བཅས་པའི་ཚོར་བ་བཏང་སྙོམས་ལས་འདས་པའི་བསམ་གཏན་ལྔ་པ་དངོས་སུ་མ་གསུངས་
ཏེ༑ ཟག་བཅས་ཀྱི་ཚོར་བ་རྣམས་ཀྱི་ནང་ནས་གཏང་སྙོམས་ཉིད་ཉོན་མོངས་འདྲེན་པའི་མཐུ་ཆུང་བས་ན་མཆོག་ཏུ་གསུངས་པའི་ཕྱིར། གཉིས་པ་ནི། དེ་ཉིད་ལས། བསམ་གཏན་དང་པོའི་མི་མཐུན་
ཕྱོགས་གང་ཞེ་ན། སྨྲས་པ་དང་དེ་ནི་རྣམ་པར་ལྔར་རིག་པར་བྱ་སྟེ། འདོད་པའི་འདོད་ཆགས་དང། འདོད་པའི་གནོད་སེམས་དང་རྣམ་པར་འཚེ་བ་དང། རྣམ་པར་རྟོག་པ་དང། སྡུག་བསྔལ་དང་ཡིད་
མི་བདེ་དང། འཆལ་བའི་ཚུལ་ཁྲིམས་དང། རྣམ་པར་གཡེང་བའོ་།བསམ་གཏན་གཉིས་པའི་མི་མཐུན་ཕྱོགས་གང་ཞེ་ན་སྨྲས་པ། དེ་ཡང་རྣམ་པ་ལྔར་རིག་པར་བྱ་སྟེ། བསམ་གཏན་དང་པོའི་འདོད་
ཆགས་དང། རྟོག་པ་དང། དཔྱོད་པ་དང། སྡུག་བསྔལ་དང་རྒོད་པ་དང། ཏིང་ངེ་འཛིན་མ་རྫོགས་པའོ། །བསམ་གཏན་གསུམ་པའི་མི་མཐུན་ཕྱོགས་གང་ཞེ་ན་སྨྲས་པ། དེ་ཡང་རྣམ་པ་བཞིར་

[383A]༄༅། །རིག་པར་བྱ་སྟེ། བསམ་གཏན་གཉིས་པའི་འདོད་ཆགས་དང་ཡིད་མི་བདེ་དང། དགའ་བ་དང་ཏིང་ངེ་འཛིན་མ་རྫོགས་པའོ་།བསམ་གཏན་བཞི་པའི་མི་མཐུན་ཕྱོགས་
གང་ཞེ་ན། དེ་ཡང་རྣམ་པ་ལྔར་རིག་པར་བྱ་སྟེ། དབུགས་རྡུབ་པ་དང། དབུགས་འབྱུང་བ་དང། བསམ་གཏན་གསུམ་པའི་འདོད་ཆགས་དང། བདེ་བ་ལ་སོགས་པ་དང། ཏིང་ངེ་
འཛིན་མ་རྫོགས་པའོ། །ཞེས་གསུངས། དོན་ནི་བསམ་གཏན་དང་པོའི་མི་མཐུན་ཕྱོགས་ཆོས་ཅན། རྣམ་པ་ལྔ་ཡོད་དེ། འདོད་པའི་འདོད་ཆགས་དང། གནོད་སེམས་དང་
རྣམ་འཚེ། རྣམ་རྟོག་དང། འདོད་པའི་སྡུག་བསྔལ་ཡིད་མི་བདེ་དབང། འཆལ་བའི་ཚུལ་ཁྲིམས། འདོད་པའི་སས་བསྡུས་ཀྱི་རྣམ་གཡེང་རྣམས་སུ་ཡོད་པའི་ཕྱིར། བསམ་
གཏན་གཉིས་པའི་མི་མཐུན་ཕྱོགས་ཆོས་ཅན། རྣམ་པར་ལྔར་ཡོད་དེ་བྶཾ་གཏན་དང་པོའི་འདོད་ཆགས། རྟོག་དཔྱོད་བསམ་གཏན་དང་པོའི་ལུས་ཚོར་སྡུག་བསྔལ། བསམ་གཏན་
དང་པོའི་རྒོད་པ། ཏིང་ངེ་འཛིན་ཡོངས་སུ་མ་རྫོགས་པ་རྣམས་སུ་ཡོད་པའི་ཕྱིར། བསམ་གཏན་གསུམ་པའི་མི་མཐུན་ཕྱོགས་ཆོས་ཅན་རྣམ་པ་བཞི་ཡོད་དེ། བསམ་གཏན་གཉིས་

[383B] དེའི་ཡིད་བདེ། ཏིང་ངེ་འཛིན་མ་རྫོགས་པ་རྣམས་སུ་ཡོད་པའི་ཕྱིར། བསམ་གཏན་བཞི་པའི་མི་མཐུན་ཕྱོགས་ཆོས་ཅན། རྣམ་པ་ལྔ་ཡོད་དེ་
བསམ་གཏན་གསུམ་པའི་དབུགས་རྡུབ་པ། འབྱུང་བ། འདོད་ཆགས། ཉོན་མོངས་ཅན་གྱི་བདེ་དབང། ཏིང་ངེ་འཛིན་མ་རྫོགས་པ་རྣམས་སུ་ཡོད་པའི་ཕྱིར། གསུམ་པ་ནི། དེ་ཉིད་
ལས༑ བསམ་གཏན་དང་པོའི་ཡན་ལག་དུ་ཞེ་ན་སྨྲས་པ། ཡན་ལག་ལྔ་སྟེ། ལྔ་གང་ཞེ་ན། རྟོག་པ་དང། དཔྱོད་པ་དང། དགའ་བ་དང། བདེ་བ་དང། སེམས་རྩེ་གཅིག་པ་
ཉིད་དོ། །བསམ་གཏན་གཉིས་པའི་ཡན་ལག་དུ་ཞེ་ན། སྨྲས་པ། །ཡན་ལག་བཞི་སྟེ། བཞི་གང་ཞེ་ན། ནང་ཡོད་སུ་དྭང་བ་དང། དགའ་བ་དང། བདེ་བ་དང། སེམས་རྩེ་གཅིག་པ་
ཉིད་དོ། །ཞེས་དང། བསམ་གཏན་གསུམ་པའི་ཡན་ལག་དུ་ཞེ་ན། ཡན་ལག་ལྔ་སྟེ། ལྔ་གང་ཞེ་ན། དྲན་པ་དང། ཤེས་བཞིན་དང་བཏང་སྙོམས་དང། བདེ་བ་དང། སེམས་རྩེ་
གཅིག་པ་ཉིད་དོ། །བསམ་གཏན་བཞི་པའི་ཡན་ལག་དུ་ཞེ་ན་སྨྲས་པ། ཡན་ལག་བཞི་སྟེ། བཞི་གང་ཞེ་ན། བཏང་སྙོམས་ཡོངས་སུ་དག་པ་དང། དྲན་པ་ཡོངས་སུ་དག་པ་དང་

[384A]༄༅། །སྡུག་བསྔལ་ཡང་མ་ཡིན། བདེ་བ་ཡང་མ་ཡིན་པ་དང་སེམས་རྩེ་གཅིག་པ་ཉིད་དོ་ཞེས་སོགས་རྒྱ་ཆེར་གསུངས་སོ། །བཞི་པ་ནི། དེ་ཉིད་ལས། ཅིའི་ཕྱིར་
བསམ་གཏན་དང་པོ་ལ་འདོད་པ་རྣམས་ཀྱི་དབེན་པ་ཞེས་བྱ་བ་ནས་སྡིག་པ་མི་དགེ་བའི་ཕྱོགས་རྣམས་ལས་དབེན་པ་ཞེས་བྱ་ཞེ་ན་སྨྲས་པ། འདོད་པ་རྣམས་ཀྱི་རང་གི་མཚན་ཉིད་ཡོངས་སུ་
བསྟན་པའི་ཕྱིར་དང། ཉེས་དམིགས་ཀྱི་མཚན་ཉིད་ཡོངས་སུ་བསྟན་པའི་ཕྱིར། ཞེས་སོགས་གསུངས་སོ། །ལྔ་པ་ནི། དེ་ཉིད་ལས། ཅིའི་ཕྱིར་བསམ་གཏན་དང་པོ་ལ་སྡུག་བསྔལ་
གྱི་དབང་པོ་མ་སྤངས་ཞེ་ན། སྨྲས་པ། དེ་ལ་དེའི་ཕྱོགས་དང་མཐུན་པའི་གནས་ངན་ལེན་དང་མ་བྲལ་བའི་ཕྱིར་གལ་ཏེ་དེ་ལ་སྡུག་བསྔལ་གྱི་དབང་པོ་སྤངས་པར་གྱུར་ན། བསམ་གཏན་
གཉིས་པ་དང། གནས་པའི་ཁྱད་པར་མི་འགྱུར་བས་དེའི་ཕྱིར་མ་སྤངས་པ་ཁོ་ནར་རིག་པར་བྱའོ། །ཞེས་གསུངས་སོ། །དོན་ནི། བསམ་གཏན་དང་པོ་དེ་སྡུག་བསྔལ་གྱི་དབང་པོ་མ་
སྤངས་པའི་ཁྱད་པར་དང་ལྡན་ཏེ། དེ་ལ་ལུས་ཀྱི་ཚོར་བ་སྡུག་བསྔལ་ཕྲ་མོ་ཡོད་པའི་ཕྱིར་ཏེ། དེར་ལུས་ཚོར་སྡུག་བསྔལ་གྱི་གནས་ངན་ལེན་ཅུང་ཟད་ཀྱང་མ་སྤངས་པའི་ཕྱིར་ཏེ། སྤང་ན་

[384B]ཡོད་པའི་ཕྱིར། དྲུག་པ་ནི། དེ་ཉིད་ལས། གང་གི་ཚེ་བསམ་གཏན་དང་པོ་ལ་སོགས་པའི་རྟོག་པ་དང་དཔྱོད་པ་ལ་སོགས་པ་ཏིང་ངེ་འཛིན་
ལ་ཕན་འདོགས་པ་དག་བསམ་གཏན་རྣམས་ཀྱི་རང་གི་ས་ལ་ཕན་འདོགས་པ་དང་ཡོངས་སུ་དག་པར་འགྱུར་བའི་ཕྱིར་འཇུག་པ་ཡིན་ན་ཅིའི་ཕྱིར་བཅོམ་ལྡན་འདས་ཀྱི་གཡོ་བའི་མིང་གིས་བསྟན་ཞེ་ན་
སྨྲས་པ། གཞན་གྱི་ས་ལ་བལྟོས་ཏེ་ཡིན་གྱི། རང་གི་ས་ལ་བལྟོས་ཏེ་མ་ཡིན་ནོ། །ཞེས་གསུངས། དོན་ནི། བསམ་གཏན་དང་པོའི་ཡན་ལག་ཏུ་གྱུར་པའི་རྟོག་དཔྱོད་བསམ་གཏན་དང་པོ་ལ་
བལྟོས་ཏེ། བསམ་གཏན་གྱི་སྐྱོན་མིན་ཡང། དེ་བསམ་གཏན་གཉིས་པ་ལ་བལྟོས་ཏེ་བསམ་གཏན་གྱི་སྐྱོན་ཡིན་ཏེ། བསམ་གཏན་དང་པོ་དེ་བསམ་གཏན་དང་པོ་ལ་བལྟོས་ནས་སྐྱོན་དང་
བཅས་པ་མིན་ཡང་བསམ་གཏན་གཉིས་པ་ལ་བལྟོས་ཏེ་སྐྱོན་དང་བཅས་པ་ཡིན་པའི་ཕྱིར་ཏེ། བྱང་ཆུབ་སེམས་དཔའ་འཕགས་པ་རྣམས་རང་ཉིད་ལ་བལྟོས་ནས་སྐྱོན་དང་བཅས་པ་མིན་ཡང། སངས་
རྒྱས་ལ་ལྟོས་ནས་སྐྱོན་དང་བཅས་པ་ཡིན་པའི་ཕྱིར། རྟགས་དང་པོ་གྲུབ་སྟེ། རང་ཉིད་ལ་ལྟོས་ནས་བརྟེན་པ་འཕྲད་པ་འབྲེལ་པ་སོགས་ཀྱི་རྣམ་བཞག་མི་འཐད་པའི་ཕྱིར། བདུན་པ་ནི། དེ་ཉིད་

[385A]༄༅། །ལས༑ ཅིའི་ཕྱིར་བསམ་གཏན་དང་པོ་ལ་སོགས་པ་ལ་འདོད་པའི་ཁམས་ཀྱི་བར་ནས་བཟུང་སྟེ་གང་ནས་གོང་དུ་ཡན་ལག་རྣམ་པར་བཞག་ཅེ་ན། སྨྲས་པ། མདོར་
བསྡུ་ན་རྒྱུ་རྣམ་པ་གསུམ་གྱིས་ཏེ་མི་མཐུན་པའི་ཕྱོགས་ཀྱི་གཉེན་པོ་དང། རྟོགས་པའི་ཕན་ཡོན་དང། རྟོགས་པ་པོས་རྒྱུ་གསུམ་པོ་དེ་དག་ནི་བསམ་གཏན་བཞི་པོ་དག་ལ་ཡན་ལག་ལྔ་ཡོངས་སུ་
བཟུང་བ་དག་ལ་ཡང་ཅི་རིགས་པར་རིག་པར་བྱའོ། །ཞེས་གསུངས་དོན་ནི། བསམ་གཏན་གྱི་ཡན་ལག་ལྔ་དང་བཞི་ལ་སོགས་པར་གྲངས་ངེས་པའི་རྒྱུ་མཚན་ཡོད་དེ། འདོད་པའི་ཁམས་
ནས་གཟུང་སྟེ་རང་རང་གི་ས་པའི་མེ་མཐུན་ཕྱོགས་ཀྱི་གཉེན་པོའི་ཡན་ལག་དང། རང་སའི་བསམ་གཏན་ལ་ཕན་འདོགས་པའི་ཡན་ལག་དང། དེ་གཉིས་ཀྱི་གནས་ཀྱི་ཡན་ལག་གི་དབང་དུ་
བྱས་ནས་དེ་ལྟར་གྲངས་ངེས་པའི་ཕྱིར་ཏེ། ཀུན་བཏུས་ལས། གཉེན་པོའི་ཡན་ལག་དང། ཕན་ཡོན་གྱི་ཡན་ལག་དང། དེ་གཉིས་ཀའི་གནས་ཀྱི་ཡན་ལག་གི་ཕྱིར་རོ། །ཞེས་གསུངས་
བརྒྱད་པ་ནི། དེ་ཉིད་ལས། བསམ་གཏན་དང་པོ་དང་གཉིས་པ་ཀ་ཁྱད་པར་ཅི་ཡོད་ཅེ་ན། སྨྲས་པ། ཏིང་ངེ་འཛིན་ཡོངས་སུ་རྫོགས་པའི་ཁྱད་པར་ཡོད་དོ། །གཉིས་པ་དང་གསུམ་པ་ལ་

[385B] སྨྲས་པ། ཕན་འདོགས་པ་ཡོངས་སུ་རྫོགས་པའི་ཁྱད་པར་ཡོད་དོ། །བསམ་གཏན་གསུམ་པ་དང་བཞི་པ་ལ་ཁྱད་པར་ཅི་ཡོད་ཅེ་ན་སྨྲས་པ། ཡོངས་སུ་དག་པ་རྫོགས་པའི་
ཁྱད་པར་ཡོད་དོ། །ཞེས་གསུངས། དོན་ནི། བསམ་གཏན་དང་པོ་གཉིས་ལ་ཏིང་ངེ་འཛིན་རྫོགས་པ་དང་མ་རྫོགས་པའི་ཁྱད་པར་ཡོད་དེ། དེ་གཉིས་ལ་རྟོག་དཔྱོད་ཀྱི་རྙོག་པས་མ་དང་བ་དྭང་པའི་ཁྱད་
པར་ཡོད་པའི་ཕྱིར། བསམ་གཏན་གཉིས་པ་དང་གསུམ་པ་ལ་ཕན་འདོགས་པ་ཡོངས་སུ་མ་རྫོགས་པ་དང་རྫོགས་པའི་ཁྱད་པར་ཡོད་དེ། དེ་གཉིས་ལ་དགའ་བའི་ཀུན་བཀྲིས་དང་བྲལ་པའི་བདེ་དབང་ཕན་
ཡོན་གྱི་ཡན་ལག་ཏུ་མི་ལྡན་པ་དང་ལྡན་པའི་ཁྱད་པར་ཡོད་པའི་ཕྱིར། བསམ་གཏན་གསུམ་པ་དང་བཞི་པ་ལ་ཡོངས་སུ་དག་པ་མ་རྫོགས་པ་དང་རྫོགས་པའི་ཁྱད་པར་ཡོད་དེ། བསམ་གཏན་གྱི་
སྐྱོན་བརྒྱད་ཀྱིས་མ་དག་པ་དང་དག་པའི་ཁྱད་པར་ཡོད་པའི་ཕྱིར་ཏེ། མཛོད་ལས། སྐྱོན་བརྒྱད་ལས་ནི་གྲོལ་བའི་ཕྱིར། །བཞི་པ་གཡོ་བ་མེད་པ་ཡིན། ཞེས་གསུངས་པའི་ཕྱིར། སྐྱོན་བརྒྱད་
པོ་གང་སྙམ་ན། མཛོད་ལས། རྟོག་དང་སྤྱོད་དང་དབུགས་དག་དང། །བདེ་བ་ལ་སོགས་བཞི་ཡིན་ནོ། །ཞེས་བསམ་གཏན་དང་པོའི་སས་བསྡུས་ཀྱི་རྟོག་དཔྱོད། བསམ་གཏན་གཉིས་པའི་ཡ་་༄༅། །ལག་ཏུ་གྱུར་པའི་དགའ་བདེ་གསུམ་པའི་ཡན་ལག་ཏུ་གྱུར་བའི་བདེ་དབང། དབུགས་འབྱུང་རྡུབ། འདོད་པའི་སས་བསྡུས་ཀྱི་སྡུག་བསྔལ་ཡིད་མི་བདེ་
རྣམས་བསམ་གཏན་གྱི་སྐྱོན་དུ་གསུངས་སོ། །བསྡུ་ན། བསམ་གཏན་གྱི་དངོས་གཞིའི་སྙོམ་འཇུག་ཆོས་ཅན། ཁྱད་ཆོས་བརྒྱད་དང་ལྡན་ཏེ་གྲངས་ཀྱི་ཁྱད་པར། མི་མཐུན་ཕྱོགས་
ཀྱི་ཁྱད་པར། ཡན་ལག་རྒྱ་ཆེར་རྣམ་པར་དག་པའི་ཁྱད་པར་འདོད་པ་སོགས་ཀྱི་དབེན་པའི་ཁྱད་པར། །སྡུག་བསྔལ་གྱི་དབང་པོ་མ་སྤངས་པའི་ཁྱད་པར། མི་མཐུན་ཕྱོགས་ཀྱི་གཡོ་བའི་
ཁྱད་པར། གོང་མའི་ཡན་ལག་གི་ཁྱད་པར། ལྔ་ཕྱི་རྣམས་ལ་དམན་མཆོག་གི་ཁྱད་པར་དང་ལྡན་པའི་ཕྱིར་ཏེ། །དེ་ལྟར་དུ་སྒྲུབ་མ་ཐག་པ་དེའི་ཕྱིར། གཉིས་པ་མཛོད་ནས་གསུངས་ཚུལ་ནི་མཛོད་ལས། དང་
པོ་ལ་ལྔ་རྟོག་དཔྱོད་དང། དགའ་དང་བདེ་དང་ཏིང་འཛིན་གནས་གཉིས་པ་ལ་ནི་ཡན་ལག་བཞི། རབ་དང་དང་ནི་དགའ་ལ་སོགས། གསུམ་པ་ལ་ལྔ་བཏང་སྙོམས་དང་
དྲན་དང་ཤེས་བཞིན་བདེ་དང་གནས། །མཐའ་ན་བཞི་དྲན་བཏང་སྙོམས་དང། །བདེ་མིན་སྡུག་མིན་ཏིང་འཛིན་རྣམས། །ཞེས་གསུངས་སོ། །དོན་ནི། བསམ་གཏན་དང་

[386B] ཡན་ལག་ལྔ་ལྡན་ཡིན་ཏེ། རང་སས་བསྡུས་པའི་རྟོག་དཔྱོད་གཉེན་པོའི་ཡན་ལག་དབེན་པ་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏིང་
ངེ་འཛིན་གནས་ཀྱི་ཡན་ལག་ཏུ་ལྡན་པའི་ཕྱིར་རོ། །བསམ་གཏན་གཉིས་པའི་དངོས་གཞིའི་སྙོམ་འཇུག་ཆོས་ཅན། ཡན་ལག་བཞི་ལྡན་ཡིན་ཏེ། ནང་རབ་ཏུ་དང་བ་གཉེན་པོའི་ཡན་ལག་
ཏིང་ངེ་འཛིན་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་།ཏིང་ངེ་འཛིན་གནས་ཀྱི་ཡན་ལག་ཏུ་ལྡན་པའི་ཕྱིར། བསམ་གཏན་གསུམ་པའི་དངོས་གཞིའི་སྙོམ་འཇུག་ཆོས་ཅན། །ཡན་
ལག་ལྔ་ལྡན་ཡིན་ཏེ། དྲན་ཤེས་བཞིན་བཏང་སྙོམས་གཉེན་པོའི་ཡན་ལག་དགའ་བའི་ཀུན་བཀྲིས་དང་བྲལ་པའི་བདེ་དབང་ཕན་ཡོན་གྱི་ཡན་ལག་ཏིང་ངེ་འཛིན་གནས་ཀྱི་ཡན་ལག་
ཏུ་ལྡན་པའི་ཕྱིར། བསམ་གཏན་བཞི་པའི་དངོས་གཞིའི་སྙོམ་འཇུག་ཆོས་ཅན། །ཡན་ལག་བཞི་ལྡན་ཡིན་ཏེ། དྲན་པ་དང་བཏང་སྙོམས་ཡོངས་དག་གཉེན་པོའི་ཡན་ལག་རང་
སའི་ཚོར་བ་བཏང་སྙོམས་ཕན་ཡོན་གྱི་ཡན་ལག་ཏིང་ངེ་འཛིན་གནས་ཀྱི་ཡན་ལག་ཏུ་ལྡན་པའི་ཕྱིར། བསམ་གཏན་གྱི་ཡན་ལག་དེ་ལ་མིང་གི་སྒོ་ནས་བཅོ་བརྒྱད་ཡོད་དེ། བསམ་གཏན་

[387A]༄༅། །དང་པོའི་ཡན་ལག་ལྔ། གཉིས་པའི་བཞི། གསུམ་པའི་ལྔ། བཞི་པའི་བཞི་རྣམས་སུ་ཡོད་པའི་ཕྱིར་ཏེ། མཛོད་འགྲེལ་ལས། བསམ་
གཏན་དང་པོ་ལ་ནི་ཡན་ལག་ལྔ་སྟེ། རྟོག་པ་དང་དཔྱོད་པ་དང་དགའ་བ་དང། བདེ་བ་དང། སེམས་རྩེ་གཅིག་པ་ཉིད་དེ། དེ་ལྟ་ན་དེ་དག་ནི་ཡན་ལག་ལྔ་ཡིན་ནོ། །ཞེས་དང། བསམ་
གཏན་གཉིས་པ་ལ་ནི་ཡན་ལག་བཞི་སྟེ། ནང་རབ་ཏུ་དྭང་བ་དང་དགའ་བ་དང། བདེ་བ་དང། སེམས་རྩེ་གཅིག་པ་ཉིད་དོ། །ཞེས་དང། བསམ་གཏན་གསུམ་པ་ལ་ནི་
ཡན་ལག་ལྔ་ཡོད་དེ། བཏང་སྙོམས་དང་དྲན་པ་ཤེས་བཞིན་དང་ཏིང་ངེ་འཛིན་ཏོ། །ཞེས་དང། ཐ་མ་ནི་བསམ་གཏན་བཞི་པའོ་།དེ་ལ་ཡན་ལག་བཞི་སྟེ། བདེ་བ་ཡང་མིན་
སྡུག་བསྔལ་ཡང་མིན་པའི་ཚོར་བ་དང། བཏང་སྙོམས་ཡོངས་སུ་དག་པ་དང། དྲན་པ་ཡོངས་སུ་དག་པ་དང། ཏིང་ངེ་འཛིན་ཡོངས་སུ་དག་པ་དང། དེ་དག་ནི་བསམ་གཏན་གྱི་ཡན་
ལག་བཅོ་བརྒྱད་ཡིན་ཏེ། དང་པོ་དང་གསུམ་པ་དག་ལ་ནི་ཡན་ལག་ལྔ་ཡིན་ལ། གཉིས་པ་དང་བཞི་པ་དག་ལ་ནི་ཡན་ལག་བཞི་ཡིན་པའི་ཕྱིར་རོ། །མིང་གི་སྒོ་ནས་ནི་དེར་བལྟའོ། །

[387B]ཏེ། །རྟོག་དཔྱོད་གཉིས། །བསམ་གཏན་དང་པོ་གཉིས་ཀྱི་ཡན་ལག་ཏུ་གྱུར་པའི་དགའ་བ། །གསུམ་པའི་
ཡན་ལག་ཏུ་གྱུར་བའི་སེམས་ཚོར་བདེ་བའི་དབང་པོ། །དྲན་ཤེས་བཞིན་བཏང་སྙོམས་གསུམ། །བཞི་པའི་ཚོར་བ་བཏང་སྙོམས། །ཏིང་ངེ་འཛིན་རྣམས་སུ་
བསྡུས་པའི་ཕྱིར། རྟགས་དང་པོ་གྲུབ་སྟེ། །རྟོག་དཔྱོད་གཉིས་རྫས་ཐ་དད་པ་ཁོ་ན་ཡིན་པའི་ཕྱིར། །རྟགས་གཉིས་པ་གྲུབ་སྟེ། །བསམ་གཏན་དང་པོ་གཉིས་ཀྱི་ཡན་ལག་
ཏུ་གྱུར་པའི་དགའ་བདེ་གཉིས་ནི་ཡིད་བདེར་མཚུངས་པའི་ཕྱིར་།གསུམ་པ་གྲུབ་སྟེ། །གསུམ་པའི་ཡན་ལག་ཏུ་གྱུར་བའི་བདེ་བ་ནི་དགའ་བའི་ཀུན་བཀྲིས་
དང་བྲལ་བའི་སེམས་ཚོར་བདེ་བ་ཡིན་པའི་ཕྱིར། །བཞི་པ་གྲུབ་སྟེ། གཉིས་པའི་ཡན་ལག་ཏུ་གྱུར་པའི་ནང་རབ་ཏུ་དྭང་བ་དང་།བཞི་
པའི་དྲན་པ་དང་བཏང་སྙོམས་ཡོངས་དག་རྣམས་དྲན་པ་དང་བཏང་སྙོམས་རྣམས་སུ་བསྡུས་པའི་ཕྱིར། །བསམ་གཏན་དང་པོའི་ཡན་ལག་ཏུ་གྱུར་པའི་རྟོག་པ་

[388A]༄༅། །ནི༑ སེམས་པའམ་ཤེས་རབ་ཀྱི་ཆ་ལ་བཏགས་པ། བརྗོད་བྱེད་ཀྱི་ངག་ཀུན་ནས་སློང་བ་རང་ཡུལ་ལ་རྩིང་བའི་རྣམ་པས་འཇུག་པ་ཡིན་ལ། དཔྱོད་པ་ནི་སེམས་པ་
འམ་ཤེས་རབ་ཀྱི་ཆ་ལ་བཏགས་པ། བརྗོད་བྱེད་ཀྱི་ངག་ཀུན་ནས་སློང་བ། རང་ཡུལ་ལ་ཞིབ་མོར་དཔྱོད་པའི་རྣམ་པས་འཇུག་པ་ཞིག་ཡིན་ཏེ། ཀུན་བཏུས་ལས། རྟོག་པ་གང་ཞེ་ན། སེམས་
པའམ་ཤེས་རབ་ཀྱི་ཆ་ལ་བརྟེན་ནས་ཀུན་ཏུ་འཚོལ་བའི་ཡིད་ཀྱི་བརྗོད་པ་སྟེ། དེ་ནི་རྩིང་བའོ། །དཔྱོད་པ་གང་ཞེ་ན། སེམས་དྤའམ་ཤེས་རབ་ལ་བརྟེན་ནས་
སོ་སོར་རྟོག་པའི་ཡིད་ཀྱི་བརྗོད་པ་སྟེ། དེ་ནི་ཞིབ་པའོ་ཞེས་དང། རྣལ་འབྱོར་སྤྱོད་པའི་ས་ལས། རྟོག་པ་ནི་ཤེས་རབ་དང་སེམས་པའི་རང་བཞིན་ཏེ། མངོན་པར་རྟོག་པ་དང་མངོན་པར་མི་རྟོག་པའི་དུས་ན་
གོ་རིམས་བཞིན་སེམས་པའི་ཤེས་རབ་ལ་བརྟེན་ནས་གོ་བར་བྱ་བ་དང། བྱེ་བྲག་ཏུ་གོ་བར་བྱ་བའི་རྣམ་པས་རགས་པ་ཡོངས་སུ་འཚོལ་པའི་ཡིད་ལ་བརྗོད་པའོ། །དཔྱོད་པ་ནི་དེ་བཞིན་དུ་
སོ་སོར་རྟོག་པའི་རྣམ་བདེ་ཞིབ་མོར་རྗེས་སུ་དཔྱོད་པའི་ཡིད་ལ་བརྗོད་པའོ། །ཞེས་དང། མཛོད་ལས། རྟོག་དང་དཔྱོད་པ་རྩིང་ཞིབ་ཉིད། ཅེས་གསུངས་པའི་ཕྱིར། རྟོག་དཔྱོད་གཉིས་

[388B]ཐལ། རྣམ་པ་མི་འདྲ་བའི་ཕྱིར་སྙམ་མམ་ཁྱབ་སྟེ། རྟོག་པས་ཧ་ཅང་ཞིབ་པར་མི་བྱེད། དཔྱོད་པས་ཧ་ཅང་རྩིང་བར་མི་བྱེད་པའི་ཕྱིར་
ཏེ༑ དཔེར་ན་ཆུ་གྲང་མོའི་ནང་དུ་མར་གསར་བཅུག་སྟེ་ཉི་མའི་འོད་ལ་བཞག་པའི་ཚེ། ཧ་ཅང་གྲང་དྲོའི་སྐྱོན་གཉིས་དང་བྲལ་བ་བཞིན་ནོ། །བསམ་གཏན་དང་པོ་གཉིས་ཀྱི་ཡན་ལག་ཏུ་གྱུར་པའི་
དགའ་བདེ་འཆད་པར་བྱེད་པ་ལ་བྱེ་བྲག་སྨྲ་བའི་ལུགས། མདོ་སྡེ་བའི་ལུགས། སེམས་ཙམ་པའི་ལུགས། རང་གི་ལུགས་དང་བཞི། དང་པོ་ནི། བསམ་གཏན་དང་པོའི་ཡན་ལག་ཏུ་གྱུར་པའི་བདེ་
བ་ནི༑ ལུས་སེམས་ཤིན་ཏུ་སྦྱངས་པའི་བདེ་བ་ཡིན་ཏེ། དེ་ཉིད་ཚོར་བ་བདེ་བ་མ་ཡིན་པའི་ཕྱིར་ཏེ། ལུས་ཀྱི་ཚོར་བ་ཡང་མ་ཡིན་སེམས་ཀྱི་ཚོར་བ་ཡང་མ་ཡིན་པའི་ཕྱིར། དང་པོ་གྲུབ་སྟེ། བསམ་
གཏན་དང་པོ་གཉིས་ལ་སྙོམ་པར་འཇུག་པའི་ཚེ་ལུས་ཀྱི་ཚོར་བ་བདེ་བ་མེད་པའི་ཕྱིར་ཏེ། དབང་ཤེས་མེད་པའི་ཕྱིར། གཉིས་པ་གྲུབ་སྟེ། སེམས་ཚོར་བདེ་བའི་དབང་པོ་ཡང་མ་ཡིན། ཡིད་བདེ་ཡང་མ་ཡིན་
པའི་ཕྱིར། དང་པོ་གྲུབ་སྟེ། བསམ་གཏན་དང་པོ་གཉིས་ན་སེམས་ཚོར་བདེ་བའི་དབང་པོ་མ་ཐོབ་པའི་ཕྱིར་ཏེ། དགའ་བའི་ཀུན་བཀྲིས་དང་མ་བྲལ་བའི་ཕྱིར། གཉིས་པ་གྲུབ་སྟེ། བསམ་གཏན་དང་

[389A]༄༅། །པོ་གཉིས་ཀྱི་དགའ་བདེ་ཁྱད་མེད་དུ་གྱུར་པས་བསམ་གཏན་དང་པོ་ཡན་ལག་ལྔ་ལྡན་དུ་མི་འགྲུབ་པའི་ཕྱིར་ཏེ། མཛོད་ལས་དང་པོ་ནི། ཤིན་ཏུ་སྦྱངས་པ་བདེ་བ་ཡིན། །
ཞེས་དང། འགྲེལ་པར། བསམ་གཏན་དང་པོ་དང་གཉིས་པ་དག་ལ་ནི་ཤིན་ཏུ་སྦྱངས་པ་ལ་བདེ་བ་ཞེས་བཤད་དོ། །འདི་ལ་ནི་ཤིན་ཏུ་སྦྱངས་པ་བདེ་པ་ཡིན། དེ་ལ་ནི། ཚོར་བ་བདེ་བ་ཡིན་ནོ། ། ཏུ་སྦྱངས་པ་བདེ་པ་ཡིན། དེ་ལ་ནི། ཚོར་བ་བདེ་བ་ཡིན་ནོ། །
ཞེས་བྱ་བ་འདི་གང་ལས་ཤེས་ཤེ་ན། སྙོམ་པར་འཇུག་པའི་བསམ་གཏན་གཉིས་ན་བདེ་བའི་དབང་པོ་དང་མི་ལྡན་པའི་ཕྱིར་ཏེ། དེ་ལུས་ཀྱི་ཡིན་པར་ནི་མི་རུང་སྟེ་སྙོམ་པར་འཇུག་པ་ན་རྣམ་པར་ཤེས་
པའི་ཚོགས་ལྔ་མེད་པས་སེམས་ལས་བྱུང་བ་ནི་མིན་ཏེ། དག་བ་ཞེས་འབྱུང་བའི་ཕྱིར་རོ། །དགའ་བ་ནི་ཡིད་བདེ་ཡིན་ལ། བདེ་བ་དང་ཡིད་བདེ་གཉིས་གཅིག་ཅར་འབྱུང་བ་མེད་དོ། །དེ་གཉིས་
རྣམ་སྦྱངས་ཀྱི་བསམ་གཏན་ན་ཡོད་པར་ཡང་རིགས་པ་མ་ཡིན་ཏེ་ཡན་ལག་ཞེས་འབྱུང་བའི་ཕྱིར་རོ། །ཞེས་གསུངས་པའི་ཕྱིར། དགའ་བ་ནི་ཡིད་བདེ་ལ་བྱེད་རིགས་ཏེ། དེ་ལྟར་དུ་ལུང་རྣམ་པ་
གཉིས་ཀྱིས་འགྲུབ་པའི་ཕྱིར། མཛོད་ལས། ལུང་རྣམ་གཉིས་ཕྱིར་དགའ་ཡིད་བདེ། ཞེས་དང། འགྲེལ་བར། བཅོམ་ལྡན་འདས་ཀྱི་རྣམ་པར་སྒྱུར་བའི་མདོ་ལས། བསམ་གཏན་གསུམ་པ་

[389B]ལུས་པ་འགག་པར་འགྱུར་ཞེས་བཀའ་སྩལ་ལ། བསམ་གཏན་བཞི་པ་ལ་ནི་བདེ་བའི་དབང་པོ་འགག་པར་འགྱུར་རོ་ཞེས་བཀའ་སྩལ་ཏོ། །ཡང་བདེ་བ་
ཡང་སྤངས་ཏེ་སྔ་ནས་སྡུག་བསྔལ་ཡང་སྤངས་ཤིང་ཡིད་བདེ་བ་དང་ཡིད་མི་བདེ་བ་ཡང་ནུབ་པས་ཞེས་གསུངས་པས། དེའི་ཕྱིར་ཡང་བསམ་གཏན་གསུམ་པ་ན་ཡིད་བདེ་བའི་དབང་པོ་མེད་དེ། དེ་ལྟ་བས་
ན་དགའ་བ་ཁོ་ན་ཡིད་བདེ་བ་ཡིན་གྱི། བདེ་བ་ནི་མ་ཡིན་ནོ། །ཞེས་གསུངས་པའི་ཕྱིར་རོ། །མདོར་ན་བསམ་གཏན་དང་པོའི་ཡན་ལག་ཏུ་གྱུར་པའི་དགའ་བ་ཡིན་བདེ་ཡིན་ཏེ། བསམ་གཏན་གསུམ་པར་དེ་ཉིད་
འགག་པར་སྟོན་པ་ན་དེར་ཡིད་བདེ་འགག་པར་གསུངས་པའི་ཕྱིར། གསུམ་པའི་ཡན་ལག་ཏུ་གྱུར་པའི་བདེ་བ་ནི་སེམས་ཚོར་བདེ་བ་ཡིན་ཏེ། དེ་ཉིད་འགག་པར་སྟོན་པ་ན་སེམས་ཚོར་བདེ་བའི་དབང་
པོ་འགག་པར་སྟོན་པའི་ཕྱིར། ཞེས་བཤད་དོ། །གཉིས་པ་ནི། བསམ་གཏན་གྱི་ཡན་ལག་ཏུ་གྱུར་པའི་བདེ་བ་ནི་སེམས་ཚོར་བདེ་བའི་དབང་པོ་ཡིན་ཏེ། དེ་ལྟར་དུ་འདིའི་བཞེད་པ་སྐྱར་བ་ན་མཛོད་འགྲེལ་
ལས་གསལ་པར་གསུངས་པའི་ཕྱིར་ཏེ། དེ་ཉིད་ལས། གཞན་དག་ན་རེ་སེམས་ལས་བྱུང་བདེ་བའི་དབང་པོ་ནི་མེད་པ་ཁོ་ན་སྟེ། བསམ་གཏན་གསུམ་ཅར་ན་ཡང་ལུས་ཀྱི་བདེ་བ་ཁོ་ན་ཡན་ལག་

[390A]༄༅། །ཏུ་རྣམ་པར་བཞག་གོ་ཞེས་ཟེར་རོ། །ཞེས་གསུངས་པས་དེས་ན་མདོ་སྡེ་པའི་ལུགས་ལ་མནར་མེད་ནས་སྲིད་རྩེའི་བར་གྱི་ཚོར་བ་ཐམས་ཅད་ལ་བདེ་སྡུག་བཏང་སྙོམས་གསུམ་ལྡན་
དུ་ངོན་གསང་རྣམས་བཤད་ལས་གསལ་བར་བཤད་དོ། །གསུམ་པ་ནི་བསམ་གཏན་དང་པོའི་ཡན་ལག་ཏུ་གྱུར་པའི་དགའ་བ་བདེ་གཉིས་ནི་དགའ་བ་མ་ཡིན་ཏེ། སེམས་ཀྱི་ཚོར་བ་གཅིག་ཉིད་ཀྱིས་རང་
སེམས་ལ་ཕན་འདོགས་པའི་ཆ་ནས་དགའ་བ། ལུས་ལ་ཕན་འདོགས་པའི་ཆ་ནས་བདེ་བར་བཞག་པ་ཙམ་ཡིན་པའི་ཕྱིར། དེ་བཞིན་དུ་བསམ་གཏན་གཉིས་པའི་ཡན་ལག་ཏུ་གྱུར་པའི་དགའ་བདེ་
གཉིས་ཀྱང་རིག་པར་བྱའོ། །བཞི་པ་ནི། སེམས་ཙམ་པའི་རྗེས་སུ་འབྲང་བ་རིགས་ཏེ། འདི་ཉིད་རིགས་པ་དང་ལྡན་ཞིང་གཞན་རྣམས་ལ་རིག་པས་གནོད་པ་ཡོད་པའི་ཕྱིར། ལུས་སེམས་ཤིན་ཏུ་
སྦྱངས་པའི་བདེ་བ་ནི་བདེ་བ་མ་ཡིན་ཏེ། ནང་གི་རེག་བྱ་ཡིན་པའི་ཕྱིར་ཏེ། དེ་ལྟར་དུ་དབུས་མཐའི་འགྲེལ་བཤད་ཆེན་མོ་ལས་གསལ་བར་གསུངས་པའི་ཚུལ་ཞི་ལྷག་གི་སྐབས་སུ་འཆད་པའི་ཕྱིར་
དེས་ན་བསམ་གཏན་དང་པོའི་བདེ་བ་ནི་ཤིན་སྦྱངས་ཀྱི་བདེ་བ་མ་ཡིན་ཏེ། ཤིན་སྦྱངས་ཀྱི་བདེ་བ་དང། བདེ་བ་ནི་འགལ་བ་ཁོ་ན་ཡིན་པའི་ཕྱིར། བསམ་གཏན་གསུམ་པ་དང་བཞི་པ་དག་ན་ཡང་ཤིན་སྦྱངས་ཕན་

[390B] དེ་ན་ཤིན་སྦྱངས་ཀྱི་བདེ་བ་ཤིན་ཏུ་མང་བའི་ཕྱིར་ཏེ། དེ་དག་འདྲེན་པར་བྱེད་པའི་ཞི་ལྷག་ཁྱད་པར་ཅན་ཤིན་ཏུ་མང་བའི་ཕྱིར། བསམ་གཏན་གྱི་ཡན་ལག་ཏུ་
གྱུར་པའི་བདེ་བ་ནི་ལུས་ཚོར་མ་ཡིན་ཏེ། བསམ་གཏན་གཉིས་པ་དང་གསུམ་པའི་སས་བསྡུས་ཀྱི་ལུས་ཚོར་མེད་པར་གསུངས་ཤིང། དེ་དག་གིས་སས་བསྡུས་ཀྱི་བདེ་བ་ནི་ཡོད་པར་གསུངས་པའི་ཕྱིར་
བསམ་གཏན་གསུམ་པའི་བདེ་བ་ནི། དགའ་པའི་ཀུན་བཀྲིས་དང་བྲལ་བའི་སེམས་ཚོར་བདེ་བའི་དབང་པོ་ཡིན་ཏེ། མཛོད་ལས། ལུས་ཚོར་སེམས་པ་མ་ཡིན་གང། །སྡུག་བསྔལ་དབང་པོའོ་སིམ་པ་ནི། །
བདེ་བའོ་བསམ་གཏན་གསུམ་པ་ན། །སེམས་ཀྱི་དེ་ནི་བདེ་དབང་པོ་།གཞན་ན་དེ་ཡིད་བདེ་བ་ཡིན། །ཞེས་བདེ་དབང་དང་ཡིད་བདེ་འགལ་བ་ལྟ་བུར་གསུངས་པ་ལ་བརྟེན་ནས་སྔར་བཞིན་དུ་འགྲུབ་པའི་ཕྱིར་
འདི་གཉིས་འགལ་བ་ནི་མ་ཡིན་ཏེ། ཡིད་བདེ་ཡིན་ན་སེམས་ཚོར་བདེ་བའི་དབང་པོ་ཡིན་དགོས་པའི་ཕྱིར་ཏེ། ཡིད་བདེ་ཡིན་ན་སེམས་ཚོར་ཡིན་དགོས་པ་གང་ཞིག་ཡིད་བདེ་ཡིན་ན་བདེ་དབང་ཡིན་དགོས་པའི་ཕྱིར། དང་པོ་གྲུབ་སྟེ་
ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ཐམས་ཅད་སེམས་ཚོར་དང། དབང་པོའི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ཐམས་ཅད་ལུས་ཚོར་ཡིན་པའི་ཕྱིར་ཏེ། ཀུདེ་༄༅། །བཏུས་ལས། ལུས་ཀྱི་གང་ཞེ་ན། རྣམ་པར་ཤེས་པའི་ཚོགས་ལྔ་དང་མཚུངས་པར་ལྡན་པའོ། །སེམས་ཀྱི་གང་ཞེ་ན་ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་པའོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། ཡིད་བདེ་ཡིན་ན་བདེ་བ་ཡིན་དགོས་སོ། །བདེ་བ་ཡིན་ན་བདེ་དབང་ཡིན་དགོས་པའི་ཕྱིར་ཏེ། སྡུག་བསྔལ་ཡིན་ན་སྡུག་བསྔལ་གྱི་དབང་པོ་ཡིན་དགོས་པའི་ཕྱིར་ཏེ་
ཀུན་ནས་ཉོན་མོངས་ཕྱོགས་ཀྱི་དབང་པོ་འཆད་པའི་སྐབས་སུ་ཚོར་བའི་དབང་པོ་ལྔར་གསུངས་པ་ལ། འཇོག་བྱེད་གཞན་ནི་ཡོད་པར་སྔོན་གྱི་མཁས་བ་རྣམས་ཀྱིས་མ་གསུངས་པའི་ཕྱིར། གཞན་ཡང་ཡིད་
བདེ་ཡིན་ན་དགའ་བའི་ཀུན་བཀྲིས་དང་བཅས་པས་ཁྱབ་པ་ཡོད་པར་ཐལ། ཡིད་བདེ་དང་བདེ་དབང་འགལ་བའི་ཕྱིར། རྟགས་ཁས། འདོད་ན། དགའ་བ་ཡིན་ན་དགའ་བའི་ཀུན་བཀྲིས་དང་མ་བྲལ་
བས་ཁྱབ་པར་ཐལ། དགའ་བ་ཡིན་ན་ཡིད་བདེ་ཡིན་དགོས། ཡིད་བདེ་ཡིན་ན་དགའ་བའི་ཀུན་བཀྲིས་དང་མ་བྲལ་དགོས་པའི་ཕྱིར། རྟགས་ཕྱི་མ་དངོས། འདོད་ན། ཉོན་མོངས་ཟད་པར་སྤངས་པའི་
གང་ཟག་གི་རྒྱུད་ལ་བསམ་གཏན་གྱི་ཡན་ལག་ཏུ་གྱུར་བའི་དགའ་བ་མེད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་རྒྱུས་ཉོམ་འཇུག་གི་བསམ་གཏན་དང་པོ་མེད་པར་ཐལ། འདོད་པའི་ཕྱིར། འདོད་

[391B] དེའི་རྒྱུད་ལ་རྒྱུ་སྙོམ་འཇུག་གི་བསམ་གཏན་མེད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྤེལ་སྒོམ་གྱི་ནང་ཚན་དུ་གྱུར་བའི་ཟག་བཅས་ཀྱི་བསམ་གཏན་མེད་པར་ཐལ། འདོད་པའི་ཕྱིར་
འདོད་ན། སྐྱེ་དང་གནས་པར་བྱ་ཕྱིར་དང། ཞེས་སོགས་ཀྱི་ལུང་དོན་མེད་པར་ཐལ་ལོ། གཞན་ཡང། དེ་པའི་ཐུགས་རྒྱུད་ལ་དགའ་བ་ཚད་མེད་བྱང་ཆུབ་ཀྱི་ཡན་ལག་སོགས་མེད་པར་ཐལ། དགའ་བ་
ཡིན་ན་དགའ་བའི་ཀུན་བཀྲིས་དང་བཅས་པས་ཁྱབ་པའི་ཕྱིར། རྟགས་ཁས། གཞན་ཡང། བདེ་བ་ཡིན་ན་བདེ་བའི་ཀུན་བཀྲིས་དང་བཅས་དགོས་པར་ཐལ། དགའ་བ་ཡིན་ན་དགའ་བའི་ཀུན་བཀྲིས་
དང་བཅས་དགོས་པའི་ཕྱིར། འདོད་ན། དེ་པའི་ཐུགས་རྒྱུད་ལ་དགའ་བདེ་མེད་པར་ཐལ། འདོད་པའི་ཕྱིར། ཁྱབ་སྟེ། ཉོན་མོངས་ལྷག་པར་འཕེལ་བའི་གནས་སུ་གྱུར་པའི་དགའ་བ་དང། དེ་ལས་བྱུང་བའི་
ཉོན་མོངས་པ་རྣམས་ལ་དགའ་བའི་ཀུན་བཀྲིས་སུ་གསུངས་པའི་ཕྱིར་ཚོར་བ་འདི་གཉིས་འགལ་བ་ལྟ་བུར་གསུངས་པ་ནི་དགའ་བའི་ཀུན་བཀྲིས་དང་བཅས་པ་དང། དེ་དང་བྲལ་པའི་སེམས་ཚོར་བདེ་
བ་འགལ་བ་ལ་དགོངས་པ་ཙམ་ཡིན་ནོ། །འདོད་པའི་སས་བསྡུས་ཀྱི་བདེ་དབང་མེད་པར་གསུངས་པ་དང། ཤིན་སྦྱང་མེད་པར་གསུངས་པ་རྣམས་ཀྱང་རགས་རྩིས་ཁོ་ན་ཡིན་ཏེ། གཞན་དུ་ན་འདོད་པའི་

[392A]༄༅། །སེམས་དང་ཟག་མེད་ཀྱི་ཡེ་ཤེས་འགལ་བར་ཐལ་བའི་སྐྱོན་ཡོད་པའི་ཕྱིར་རོ། །བསམ་གཏན་བཞི་པའི་ཚོར་བ་ནི། བཏང་སྙོམས་སུ་བཤད་པའི་རྒྱུ་མཚན་ཡོད་དེ། ཟག་བཅས་ཀྱི་
ཚོར་བ་རྣམས་ཀྱི་ནང་ནས་བཏང་སྙོམས་མཆོག་ཏུ་གྱུར་པ་སྔར་གོང་དུ་བཤད་པའི་ཕྱིར། བསམ་གཏན་གཉིས་པའི་ཡན་ལག་ཏུ་གྱུར་པའི་ནང་རབ་ཏུ་དང་བ་ནི་དེའི་སས་བསྡུས་ཀྱི་དྲན་ཤེས་བཞིན་
བཏང་སྙོམས་གསུམ་ལ་དེའི་མིང་གིས་བརྗོད་པ་ཡིན་པ་བསྡུ་བ་ལས་དེ་ལ་ནང་ཡོངས་སུ་དང་བའི་ཆོས་ཀྱི་ངོ་བོ་དེ་གང་ཞེ་ན་སྨྲས་པ་དྲན་པ་དང་ཤེས་བཞིན་དང་བཏང་སྙོམས་ཀྱི་ངོ་བོ་ཉིད་དོ། །ཞེས་
གསུངས་པའི་ཕྱིར། བསམ་གཏན་དང་པོའི་དྲན་ཤེས་བཞིན་གསུམ་དེའི་གཉེན་པོའི་ཡན་ལག་ཏུ་མ་བསྟན་པའི་རྒྱུ་མཚན་ཡོད་དེ་བསྡུ་བ་ལས། དེ་ལ་བསམ་གཏན་དང་པོ་ལ་ནི། དྲན་པ་དང་ཤེས་
བཞིན་བཏང་སྙོམས་དག་རྟོག་པ་དང་དཔྱོད་པའི་སྒོ་ནས་མངོན་པར་སྒྲུབ་པས་ན་དེའི་ཕྱིར་མ་སྨོས་ཞེས་གསུངས་པའི་ཕྱིར། བསམ་གཏན་གཉིས་པར་གཉེན་པོའི་ཡན་ལག་ཏུ་བཞག་པའི་རྒྱུ་མཚན་
ཡོད་དེ། དེར་དེ་རྣམས་ཀྱི་གཉེན་པོའི་བྱ་བ་བྱེད་ནུས་པའི་ཕྱིར་ཏེ། དེར་ནི་དེ་ནི་རྟོག་དཔྱོད་ཀྱི་རྙོག་པ་དྭང་པའི་ཕྱིར་ཏེ། དེ་ཡང་རང་མིང་གིས་མ་སྨོས་པའི་རྒྱུ་མཚན་ཡོད་དེ། དགའ་བའི་

[392B] བསྡུ་བ་ལས། བསམ་གཏན་གཉིས་པ་ལ་ནི་ངོ་བོ་ཉིད་ལས་ལས་བྱེད་པ་དག་ཡིན་ཞིང་སེམས་དགའ་བའི་ཉོན་མོངས་པས་ཀུན་ནས་བཀྲིས་པ་ཡིན་
པས༑ དེའི་ཕྱིར་ཡོངས་སུ་དང་བའི་མིང་གི་བསྟན་ཏོ། །ཞེས་གསུངས་པའི་ཕྱིར། བསམ་གཏན་གསུམ་པར་དེ་རྣམས་ལ་རང་མིང་གིས་སྨོས་པའི་རྒྱུ་མཚན་ཡོད་དེ། དེར་དགའ་བའི་
ཉོན་མོངས་པ་དང་བྲལ་བའི་ཕྱིར་ཏེ། དེ་ཉིད་ལས། བསམ་གཏན་གསུམ་པ་ལ་ནི་སེམས་ཉེ་བའི་ཉོན་མོངས་པ་དེ་དང་བྲལ་བའི་ཕྱིར་རང་གི་མཚན་ཉིད་དེ་ཁོ་ནར་བསྟན་ཏེ། ཞེས་
གསུངས་པའི་ཕྱིར། དེར་ཡང་ཡོངས་དག་གི་སྒྲས་མ་བསྟན་པའི་རྒྱུ་མཚན་ཡོད་དེ། དེར་ནི་བསམ་གཏན་གྱི་སྐྱོན་བརྒྱད་ཀྱིས་མ་དག་པའི་ཕྱིར། བསམ་གཏན་བཞི་པར་
དེ་རྣམས་ལ་ཡོངས་དག་གི་སྒྲས་སྟོན་པའི་རྒྱུ་མཚན་ཡོད་དེ། དེར་བསམ་གཏན་གྱི་སྐྱོན་བརྒྱད་ལས་གྲོལ་བའི་ཕྱིར། བསམ་གཏན་གསུམ་པའི་དྲན་པ་ནི། དགའ་
བའི་ཀུན་བཀྲིས་ལྡོག་པའི་དམིགས་རྣམ་མི་མཛེད་པར་འཛིན་པའི་དྲན་པ་ཡིན་ལ། ཤེས་བཞིན་དགའ་བའི་ཀུན་བཀྲིས་འབྱུང་མི་འབྱུང་དཔྱོད་པར་བྱེད་པའི་སེམས་བྱུང་དང། བཏང་སྙོམས་ནི་

[393A]༄༅། །དགའ་བའི་ཀུན་བཀྲིས་དང་བྲལ་བ་ན། སེམས་ལྷུན་གྲུབ་ཏུ་འཇུག་པར་བྱེད་པའི་འདུ་བྱེད་བཏང་སྙོམས་ཡིན་ནོ། །བསམ་གཏན་བཞི་པའི་དྲན་པ་ནི། བསམ་གཏན་གྱི་སྐྱོན་བརྒྱད་
ལྡོག་པའི་དམིགས་རྣམ་མི་བརྗེད་པར་འཛིན་པའི་དྲན་པ་དང། བཏང་སྙོམས་ནི་བསམ་གཏན་གྱི་སྐྱོན་བརྒྱད་ལྡོག་པ་ན། ཏིང་ངེ་འཛིན་ལྷུན་གྲུབ་ཏུ་འཇུག་པའི་འདུ་བྱེད་བཏང་སྙོམས་ཡིན། འདིར་
ཤེས་བཞིན་ཡན་ལག་ཏུ་མ་གསུངས་པའི་རྒྱུ་མཚན་ཡོད་དེ། འདིར་ནི་བསམ་གཏན་གྱི་སྐྱོན་བརྒྱད་འབྱུང་མི་འབྱུང་རྟོག་པར་བྱེད་མི་དགོས་པའི་ཕྱིར་ཏེ། བསམ་གཏན་གྱི་སྐྱོན་བརྒྱད་ལོག་ནས་
ཡུན་རིང་དུ་ལོན་པའི་ཕྱིར། སྔར་བཤད་པ་རྣམས་ཀྱང་རྒྱུ་སྙོམ་འཇུག་གི་བསམ་གཏན་དང། གཟུགས་མེད་ཀྱི་རྣམ་བཞག་བཅོམ་ལྡན་འདས་ཀྱི་མདོ་དང་བསྟན་བཅོས་ལས་རྒྱས་པར་སྤྱིར་བསྟན་པ་
རྣམས་ཀྱི་དབང་དུ་བྱས་པ་ཡིན་ཏེ། ཞིབ་མོར་དཔྱད་ན་སྟོང་ཉིད་ལ་གཉིས་སྣང་ནུབ་པའི་སེམས་ཀྱི་བསམ་གཏན་དང་པོའི་ཡན་ལག་ཏུ་གྱུར་པའི་རྟོག་དཔྱོད་མེད་པའི་ཕྱིར་ཏེ། དེ་ནི་ཀུན་རྫོབ་པའི་རྣམ་པ་
ཅན་མ་ཡིན་ལ། བསམ་གཏན་དང་པོའི་རྟོག་དཔྱོད་ཀུན་རྫོབ་པའི་རྣམ་པ་ཅན་ཡིན་པའི་ཕྱིར་ཏེ། དེ་གཉིས་ནི། ཞི་རགས་ཀྱི་དོན་ལ་རྩིད་པར་དཔྱོད་པ་དང། ཞིབ་པར་དཔྱོད་པའི་རྣམ་པ་ཅན་ཡིན་པའི་ཕྱིར་

[393B]གསུམ་ལ་རྟོག་དཔྱོད་དགའ་བའི་ཀུན་བཀྲིས་དང་བཅས་པའི་ཡིད་བདེ་ཤེས་བཞིན་རྣམས་ཡན་ལག་ཏུ་མི་ལྡན་ཏེ། དེ་རྣམས་ནི་བསམ་གཏན་
གྱི་སྐྱོན་བརྒྱད་དང་བྲལ་ཟིན་པའི་ཕྱིར། ཁྱབ་སྟེ། དེ་ལྟ་མ་ཡིན་ན་བསམ་གཏན་བཞི་པ་ཡང་དེ་རྣམས་དང་ལྡན་པར་ཐལ་བའི་སྐྱོན་ཡོད་པའི་ཕྱིར། རྒྱལ་བ་རྣམས་ཀྱི་ཐུགས་རྒྱུད་ཀྱི་བསམ་གཏན་དང་པོ་
ལྟ་བུ་ལ་ཙམ་པོ་དང་ཁྱད་པར་ཅན་གྱི་རྣམ་བཞག་མི་འཐད་དེ་དེར་བསམ་གཏན་གྱི་ཡན་ལག་ཏུ་གྱུར་པའི་རྟོག་དཔྱོད་མེད་པའི་ཕྱིར་ཏེ། དེར་ནི་ཡུལ་ལ་རྩིད་བའི་རྣམ་པས་འཇུག་པའི་མཁྱེན་པ་མེད་པའི་ཕྱིར་
ཏེ༑ དེའི་མཁྱེན་པ་སྐད་ཅིག་མ་གཅིག་གིས་ཆོས་ཐམས་ཅད་མངོན་སུམ་དུ་རྟོགས་ནུས་པར་བཤད་ཟིན་པའི་ཕྱིར། འོ་ན་དེའི་ཐུགས་རྒྱུད་ལ་ཡང་དག་པའི་རྟོགས་པ་མེད་པར་འགྱུར་རོ་ཞེ་ན། སྐྱོན་མེད་དེ་
དེ་ནི་དམ་པའི་ཆོས་སྟོན་པར་བྱེད་པའི་ངག་ཀུན་སློང་གི་མཁྱེན་པ་ལ་བརྗོད་པ་ཙམ་ཡིན་པའི་ཕྱིར། དེའི་ཐུགས་རྒྱུད་ལ་གཉེན་པོའི་ཡན་ལག་ཏུ་གྱུར་པའི་ཤེས་བཞིན་ཡོད་པ་མ་ཡིན་ཏེ། དེར་ཤེས་བཞིན་
གཉེན་པོའི་ཡན་ལག་ཏུ་བཞག་པ་ལ་དགོས་པ་མེད་པའི་ཕྱིར། དེར་ནི་བསམ་གཏན་གྱི་སྐྱོན་བརྒྱད་འབྱུང་བར་རྟོག་པར་བྱེད་མི་དགོས་པའི་ཕྱིར། དེའི་ཐུགས་རྒྱུད་ལ་ཚོར་བ་བཏང་སྙོམས་ཅུང་ཟད་ཀྱང་མེད་དེ། དེའི་

[394A]༄༅། །ཐུགས་རྒྱུད་ཀྱི་ཚོར་བ་ལ་བདེ་དབང་གིས་ཁྱབ་པའི་ཕྱིར། ཟག་མེད་ཀྱི་ཚོར་བ་རྣམས་ཀྱི་ནང་ནས་བདེ་དབང་མཆོག་ཏུ་གྱུར་པའི་ཕྱིར་ཏེ། དག་པའི་ཞིང་ཁྱད་པར་ཅན་རྣམས་
ན་ཚོར་བ་བཏང་སྙོམས་མེད་པར་གསུངས་པའི་ཕྱིར་ཏེ། བདེ་བ་ཅན་གྱི་ཞིང་བཀོད་ཀྱི་མདོ་ལས། ཀུན་དགའ་བོ་དེ་ན་སྡུག་བསྔལ་ཡང་མིན། བདེ་བ་ཡང་མིན་པའི་ཚོར་བའི་སྒྲ་ཡང་མེད་ན། སྡུག་བསྔལ་
དང་སྡུག་བསྔལ་གྱི་སྒྲ་ཡང་ལྟ་ག་ལ་ཡོད། ཅེས་གསུངས་པའི་ཕྱིར། རྒྱལ་བ་མི་འཁྲུགས་པའི་ཞིང་བཀོད་དང། རྒྱལ་བ་དབང་པོའི་རྟོག་གི་ཞིང་གི་བསྔགས་པ་བརྗོད་པའི་དཀོན་རྩེགས་ཀྱི་མདོ་ལས་
ཀྱང་དེ་ཁོ་ན་བཞིན་དུ་གསུངས་པའི་ཕྱིར། མདོར་ན་ཞིང་དེ་རྣམས་ན་བཞུགས་པའི་སེམས་ཅན་གྱི་རྒྱུད་ལ་ཚོར་བ་བཏང་སྙོམས་མེད་པར་ལུང་གིས་གྲུབ་ཕྱིན་ཆད་རྒྱལ་བ་རྣམས་ཀྱི་ཐུགས་རྒྱུད་
ལ་ཚོར་བ་བཏང་སྙོམས་ཡོད་པར་ཞེན་པ་འགལ་བ་ཁོ་ན་ཡིན་ནོ་།རྒྱལ་བ་རྣམས་ཀྱི་བསམ་གཟུགས་བརྒྱད་ནི་ངོ་བོ་གཅིག་ལ་ལྡོག་པ་ཐ་དད་ཐེག་ཆེན་གྱི་མཐོང་ལམ་བཟོད་པ་བརྒྱད་པོ་
ལྟ་བུ་ཡིན་ཏེ། དེ་རྣམས་ལ་དམིགས་རྣམ་རྒྱུ་རྐྱེན་བྱེད་ལས་ཡན་ལག་སོགས་མི་འདྲ་བའི་ཁྱད་པར་ཅུང་ཟད་ཀྱང་ཡོད་པ་མ་ཡིན་པའི་ཕྱིར་ཏེ། དེ་རྣམས་སྟོང་པ་ཉིད་ལ་གཉིས་སྣང་ནུབ་པའི་

[394B]པ་ཅན་དང། ཚོར་བ་ནི་བདེ་དབང་ཁོ་ན་དང་ལྡན་པའི་ཕྱིར་ཏེ། ཀུན་བཏུས་ལས། གཟུགས་མེད་པ་རྣམས་ན་ནི་ཡན་ལག་རྣམ་པར་བཞག་
པ་མེད་དེ། ཞི་གནས་སུ་རོ་གཅིག་པའི་ཕྱིར་རོ། །ཞེས་གསུངས་བ་དང། མཛོད་འགྲེལ་ལས། ཇི་སྐད་བཤད་པའི་སྙོམ་པར་འཇུག་པའི་རྫས་དེ་དག་ལས་བསམ་གཏན་རྣམས་ཁོ་ན་ལ་ཡན་ལག་རྣམ་
པར་བཞག་གི་གཟུགས་མེད་པ་རྣམས་ལ་ནི་མ་ཡིན་ནོ། ཞེས་གསུངས་པ་དང་མི་འགལ་ཏེ། དེ་ནི་རྒྱུ་སྙོམ་འཇུག་གི་བསམ་གཏན་གཟུགས་མེད་འཆད་པའི་རགས་རྩིས་ཙམ་ཡིན་པའི་ཕྱིར། གཞན་དུ་
ན་གཟུགས་མེད་ཀྱི་སྙོམ་འཇུག་ཡིན་ན་སྟོང་ཉིད་རྟོགས་པའི་ལྷག་མཐོང་མ་ཡིན་པས་ཁྱབ་པར་ཐལ་བའི་སྐྱོན་ཡོད་པའི་ཕྱིར། འདོད་པར་མི་ནུས་ཏེ། ཁམས་གསུམ་ས་དགུ་ལ་བརྟེན་པའི་རྣམ་དག་
སྒོཾ་ལམ་ཡོད་པར་བསྒྲུབས་ཟིན་པའི་ཕྱིར། རྒྱལ་བ་རྣམས་ཀྱིས་ཟད་པར་ཟིལ་གནོན། དྲན་པ་ཉེར་བཞག་ཡང་དག་སྤོང་བ། རྫུ་འཕྲུལ་རྐང་པ། དབང་པོ། སྟོབས། བྱང་ཆུབ་ཡན་ལག། འཕགས་
ལམ་ཡན་ལག་སོགས་ཀྱང་མི་འགལ་ཏེ། སྔར་བཤད་ཀྱི་རིགས་པས་གོ་བར་ནུས་པའི་ཕྱིར། མཉམ་རྗེས་འགལ་བར་ཐལ། སྔར་བཤད་པ་དེ་རྣམས་འགལ་བའི་ཕྱིར། རྟགས་ཁས་སོ། །

[395A]༄༅། །གསུམ་པ་ལ་འབྲས་བུ་སྐྱེ་བའི་བསམ་གཏན་བཤད་པ་དང་འབྲས་བུ་སྐྱེ་བའི་གཟུགས་མེད་བཤད་པ་དང་གཉིས། དང་པོ་ལ་མཚན་ཉིད་དབྱེ་བ། མུ་བཞི་བྱེད་པ་དང་གསུམ་
དང་པོ་ནི། རྒྱུ་སྙོམ་འཇུག་གི་བསམ་གཏན་སྒོམ་སྟོབས་ཀྱིས་ཐོབ་པའི་རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་བུ། བདག་པོའི་འབྲས་བུ་གསུམ་གང་རུང་གིས་བསྡུས་པ། དང་པོ་ནི། གཟུགས་
ཁམས་ཀྱི་ཚོར་བ་ལྟ་བུ། གཉིས་པ་ནི། དེའི་རྒྱུད་ཀྱི་བསམ་གཏན་གྱི་སྙོམ་འཇུག་ལྟ་བུ། གསུམ་པ་ནི། གཟུགས་ཁམས་ཀྱི་སྣོད་ཀྱི་འཇིག་རྟེན་ལྟ་བུ། གཉིས་པ་ནི། དེ་ལ་དབྱེ་ན་རྣམ་པ་གསུམ་
ཡོད་དེ། རྒྱུ་སྙོམ་འཇུག་གི་བསམ་གཏན་ཆུང་ངུ། འབྲིང། ཆེན་པོ་སྒོམ་པ་ལས་དེའི་འབྲས་བུ་ཆུང་དུ། འབྲིང། ཆེན་པོ་གསུམ་འཐོབ་པར་འགྱུར་བའི་ཕྱིར་ཏེ། རྒྱུ་སྙོམ་འཇུག་གི་བསམ་གཏན་
དང་པོ་ཆུང་དུ་སྒོམ་པས་ཚངས་རིས། འབྲིང་དུ་སྒོམ་པས་ཚངས་པའི་མདུན་ན་འདོན་ཆེན་པོར་སྒོམ་པས་ཚངས་ཆིན། རྒྱུ་སྙོམ་འཇུག་གི་བསམ་གཏན་གཉིས་པ་གསུམ་པ་བཞི་པ་རྣམས་ཆུང་དུ། འབྲིང་
ཆེན་པོ་སྒོམ་པ་ལས་གོ་རིམས་བཞིན་དུ་འོད་ཆུང་འོད་གསལ། ཚད་མེད་འོད། དགེ་ཆུང། ཚད་མེད་དགེ་དགེ་རྒྱས། སྤྲིན་མེད། བསོད་ནམས་སྐྱེ། འབྲས་བུ་ཆེ་བ་རྣམས་འགྲུབ་ཅིང། སྤེལ་སྒོམ་

[395B]སྟེ། ཀུན་བཏུས་ལས། བསམ་གཏན་དང་པོ་ལ་ཆུང་དུར་ཡོངས་སུ་སྒོམ་པ་དང། འབྲིང་དང་ཆེན་པོར་ཡོངས་སུ་སྒོམ་པའོ། །བསམ་གཏན་དང་
པོ་ལ་ཇི་ལྟར་བསམ་གཏན་ལྷག་མ་རྣམས་དང། གཟུགས་མེད་རྣམས་ཀྱང་དེ་བཞིན་ནོ། །བསམ་གཏན་དང་པོ་ལ་ཆུང་དུ་དང། འབྲིང་དང། ཆེན་པོ་ཡོངས་སུ་སྒོམ་པའི་འབྲས་བུ་ནི། བསམ་གཏན་
དང་པོ་ནི་སྐྱེ་བ་གསུམ་མོ། །བསམ་གཏན་དང་པོ་ལ་ཇི་ལྟ་བར་བསམ་གཏན་ལྷག་མ་རྣམས་ཀྱིའང་དེ་བཞིན་ཏེ། བསམ་གཏན་སྐྱེ་བ་རྣམ་པ་གསུམ་གསུམ་མོ། །ཞེས་གསུངས་པའི་ཕྱིར། གསུམ་པ་ནི་
འདོད་ཁམས་པའི་རྒྱུད་ཀྱི་ཟག་བཅས་ཀྱི་བསམ་གཏན་རྣམས་ནི་རྒྱུ་སྙོམ་འཇུག་གི་བསམ་གཏན་ཁོ་ན་ཡིན་པའི་མུ། གཟུགས་ཁམས་ཀྱི་སྣོད་ཀྱི་འཇིག་རྟེན་ལྟ་བུ་འབྲས་བུ་སྐྱེ་བའི་བསམ་གཏན་
ཁོ་ན་ཡིན་པའི་མུ། གཟུགས་ཁམས་པའི་ཟག་བཅས་ཀྱི་བསམ་གཏན་རྣམས་གཉིས་ཀ་ཡིན་པའི་མུ། མྱང་འདས་ནི་གཉིས་ཀ་མ་ཡིན་པའི་མུའོ། །རྒྱུ་སྙོམས་འཇུག་གི་དོན་ནི། འཁོར་བའི་རྣམ་སྨིན་གྱི་
རྒྱུར་གྱུར་བའི་ཟག་བཅས་ཀྱི་བསམ་གཟུགས་ལ་སོགས་པའོ། །གཉིས་པ་ལ། མཚན་ཉིད་དང། དབྱེ་བ་གཉིས། དང་པོ་ནི། རྒྱུ་སྙོམ་འཇུག་གི་གཟུགས་མེད་སྒོམ་སྟོབས་ཀྱིས་ཐོབ་པའི་རྣམ་༄༅། །སྨིན་གྱི་འབྲས་བུ་དང་རྒྱུ་མཐུན་གྱི་འབྲས་བུ་གང་རུང་གིས་བསྡུས་པ། དང་པོ་ནི། གཟུགས་མེད་ཀྱི་ལྷ་དང། དེའི་རྒྱུད་ཀྱི་ཕུང་པོ་ལྟ་བུ། གཉིས་པ་ནི་དེའི་རྒྱུད་ཀྱི་ཟག་བཅས་ཀྱི་གཟུགས་མེད་
ཀྱི་སྙོམ་འཇུག་ལྟ་བུ། གཉིས་པ་ནི། རྒྱུ་སྙོམ་འཇུག་གི་གཟུགས་མེད་ཆུང་དུ། འབྲིང་ཆེན་པོ་སྒོམ་པ་ལས། གཟུགས་མེད་ཀྱི་སྐྱེ་བ་མཐོ་བ་དང། དམའ་བ་བཟང་པོ་དང་ངན་པ་རྣམས་ཐོབ་པར་འགྱུར་ཏེ་
ཀུན་བཏུས་ལས། གཟུགས་མེད་པ་ན་ནི། གནས་གཞན་མེད་པའི་ཕྱིར་སྐྱེ་བ་ཐ་དད་པའང་མེད་དོ། །དེ་ནི་ཆུང་དུ་དང། འབྲིང་དང། ཆེན་པོ་ཡོངས་སུ་སྒོམ་པས་གཟུགས་མེད་པ་རྣམས་སུ་སྐྱེ་བ་
མཐོན་པོ་དང། དམའ་བ་དང། ངན་པ་དང། བཟང་པོར་མངོན་ནོ་།ཞེས་གསུངས་པའི་ཕྱིར། མཐོ་དམན་གྱི་དོན་ནི་ཚེ་རིང་ཐུང་དང། བཟང་ངན་ནི་ཉོན་མོངས་མང་ཉུང་ཡིན་ནོ། །ཆུང་དུ་འབྲིང་
ཆེན་པོར་སྒོམ་པའི་དོན་ནི་གུས་སྦྱོར་དང་རྒྱུན་སྦྱོར་གཉིས་ཀ་མེད་པར་སྒོམ་པ་ནི་ཆུང་དུར་སྒོམ་པ་དང། གང་རུང་གཅིག་དང་བཅས་ཏེ་སྒོམ་པ་འབྲིང་དུ་སྒོམ་པ་དང། གཉིས་ཀ་དང་བཅས་ཏེ་སྒོམ་
བ་ཆེན་པོར་སྒོམ་པའོ། །འདིར་ཡང་མུ་བཞི་རྩི་ཚུལ་ནི། སྔ་མ་བཞིན་དུ་ཤེས་པར་བྱ་ཞིང་གཟུགས་ཁམས་ཀྱི་ཚེ་ཚད་ལུས་ཚད་སྣོད་ཀྱི་ཆགས་ཚུལ། གཟུགས་མེད་ཀྱི་ཚེ་ཚད་རྣམས་ཀྱང་

[396B]པར་དངོས་སུ་མ་བཤད་པའི་རྒྱུ་མཚན་ཡོད་དེ། བདེན་བཞི་འཆད་པའི་སྐབས་དེར་བསྟན་ཟིན་པའི་ཕྱིར། གཉིས་པ་ནི། ཁོ་ན་རེ་
བསམ་གཏན་གྱི་ཡན་ལག་རྣམས་བསམ་གཏན་གྱི་དངོས་གཞི་མིན་པར་ཐལ། དེ་རྣམས་བསམ་གཏན་གྱི་སྦྱོར་བ་ཉེར་བསྡོགས་ཡིན་པའི་ཕྱིར་ཏེ། །ཉི་སྣང་ལས། བསམ་གཏན་གྱི་དངོས་གཞི་
ཐོབ་པ་ན་དེའི་ཡན་ལག་ཡོངས་སུ་མྱ་ངན་ལས་འདས་སོ། །ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། དེ་ནི་ཉེར་བསྡོགས་ལ་ཡན་ལག་གི་མིང་གིས་བཏགས་པ་ཙམ་ཡིན་པའི་ཕྱིར། དཔེར་
ན༑ ལམ་ཤེས་ཀྱི་རྒྱུ་འགའ་ཞིག་ལ་ལམ་ཤེས་ཀྱི་ཡན་ལག་ཏུ་བརྗོད་པ་བཞིན། གཞན་ཡང། བསམ་གཏན་གྱི་ཉེར་བསྡོགས་དང། བསམ་གཏན་གྱི་ཡན་ལག་འགལ་ཏེ། ཉེར་བསྡོགས་རྣཾས་
ཡན་ལག་གིས་མ་ཟིན་པའི་ཕྱིར། ཞི་ལྷག་ཆ་མི་མཉམ་པའི་རྒྱུ་མཚན་གྱིས་ལམ་དཀའ་བ་དང། དངོས་གཞི་དེ་ལས་ལྡོག་པའི་རྒྱུ་མཚན་གྱིས་ལམ་སླ་བའི་ཕྱིར་ཏེ། མཛོད་ལས། བསམ་གཏན་དག་
གི་ས་རྣམས་སླ། །ས་གཞན་དག་ནི་དཀའ་བ་ཡིན། ཞེས་དང། དེའི་འགྲེལ་པར། བསམ་གཏན་བཞི་པོའི་ལམ་ནི་སླ་པ་ཡིན་ཏེ། ཡན་ལག་གིས་ཡོངས་སུ་ཟིན་པ་དང། ཞི་གནས་ལྷག་མཐོང་དང་

[397A]༄༅། །མཉམ་པ་དག་གིས་འབད་མི་དགོས་པར་རང་གི་ངང་གིས་འབྱུང་བའི་ཕྱིར་རོ། །མི་ལྕོགས་པ་མེད་པ་དང། བསམ་གཏན་ཁྱད་པར་ཅན་དང། གཟུགས་མེད་པ་རྣམས་ཀྱི་ལམ་
ནི་ཡན་ལག་གིས་ཡོངས་སུ་མ་ཟིན་པའི་ཕྱིར་དང། ཞི་གནས་དང་ལྷག་མཐོང་ཆུང་བའི་ཕྱིར་ལམ་དཀའ་བ་ཡིན་ཏེ། མི་ལྕོགས་པ་མེད་པ་དང། བསམ་གཏན་ཁྱད་པར་ཅན་ནི་ཞི་གནས་
ཆུང་ངོ། །གཟུགས་མེད་པ་དག་ནི་ལྷག་མཐོང་ཆུང་ངོ། །ཞེས་གསུངས་པའི་ཕྱིར། བསམ་གཏན་གྱི་ཡན་ལག་རྣམས་བསམ་གཏན་ཡིན་ཏེ་མཛོད་འགྲེལ་ལས། ཁ་ཅིག་ནི་ཏིང་ངེ་འཛིན་གྱི་
ཡན་ལག་ཡང་ཡིན། བསམ་གཏན་ཡང་ཡིན་ལ། ལྷག་མ་རྣམས་ཡན་ལག་ཡིན་ནོ་ཞེས་གྲགས་སོ། །གཞན་དག་ནི་ཡན་ལག་བཞི་པའི་དམག་ཇི་ལྟར་ཡན་ལག་ལྔ་བའི་བསམ་གཏན་ཡང་
དེ་བཞིན་ནོ། །ཞེས་གསུངས་པའི་ཕྱིར། ཡན་ལག་བཞི་པའི་དམག་ནི་རྟ་དང། གླང་པོ་ཆེ་དང། ཤིང་རྟ་དང། དཔུང་བུ་ཆུང་ལ་སོགས་པའི་དམག་ལྟ་བུ། ཡན་ལག་བཞི་པའི་དམག་མ་
ཡིན་ཀྱང་དམག་ཡིན་པ་དེ་བཞིན་དུ། ཡན་ལག་ལྔ་པའི་བསམ་གཏན་གྱི་ཡན་ལག་རེ་རེ་བ་རྣམས་ཡན་ལག་ལྔ་ལྡན་གྱི་བསམ་གཏན་མ་ཡིན་ཀྱང་བསམ་གཏན་གྱི་དངོས་གཞི་ཡིན་ཞེས་པའི་དོན་ནོ། །ཁོ་

[397B] ལྷ་བྱིན་གྱི་ཡན་ལག་ལྷ་བྱིན་ཡིན་པར་ཐལ། བསམ་གཏན་གྱི་ཡན་ལག་བསམ་གཏན་ཡིན་པའི་ཕྱིར། ཞེ་ན། མ་ཁྱབ་སྟེ་འཕགས་ལམ་གྱི་ཡན་ལག་འཕགས་ལམ་ཡིན་ན། ལྷ་བྱིན་གྱི་ཡན་
ལག་ལྷ་བྱིན་ཡིན་མི་དགོས་པའི་ཕྱིར། ཁ་ཅིག་ན་རེ། རྒྱུ་སྙོམ་འཇུག་གི་བསམ་གཏན་དང། འབྲས་བུ་སྐྱེ་བའི་བསམ་གཏན་འགལ་བར་ཐལ། སྔ་མ་ཡིན་ན་སྦྱོར་བྱུང་ཡིན་དགོས། ཕྱི་མ་ཡིན་ན་སྐྱེས་
ཐོབ་ཡིན་དགོས་པའི་ཕྱིར། ཞེ་ན། དང་པོ་མ་གྲུབ་སྟེ། རྒྱུ་སྙོམ་འཇུག་གི་བསམ་གཏན་དང་པོ་དང་གཉིས་པ་ལ་ཆོས་ཉིད་ཀྱི་སྟོབས་ཀྱིས་ཐོབ་པ་ཡོད་པའི་ཕྱིར་ཏེ། མཛོད་འགྲེལ་ལས། གང་མི་དག་
གི་ནང་ན་སེམས་ཅན་གང་ཡང་རུང་བ་བདག་ཉིད་སློབ་དཔོན་མེད་པ་ཆོས་ཉིད་ཀྱིས་ཐོབ་པའི་བསམ་གཏན་དང་པོ་ལ་སྙོམ་པར་འཇུག་པ་དེ་ལྟ་བུའི་དུས་ཀྱང་ཡོད་དེ་དེ་དེ་ལས་ལངས་ནས་ཚིག་ཏུ་ཀྱེ་ན་དབེན་པ་
ལས་སྐྱེས་པའི་དགའ་བ་དང་བདེ་བ་ནི་བདེ་བའོ། །དབེན་པ་ལས་སྐྱེས་པའི་དགའ་བ་དང་བདེ་བ་ནི་ཞི་བ་ཡིན་ནོ། །ཞེས་སྨྲ་ལ་སྒྲ་དེ་ཐོས་ནས་སེམས་ཅན་གཞན་དག་ཀྱང་སྙོམ་པར་འཇུག་
ཅིང་ཤི་ནས་ཚངས་པའི་འཇིག་རྟེན་དུ་སྐྱེ་བར་འགྱུར་ཏེ། ཞེས་སོགས་དང། ཚངས་པའི་འཇིག་རྟེན་ན་ཡང་སེམས་ཅན་གང་ཡང་རུང་བཞིག་ཆོས་ཉིད་ཀྱིས་ཐོབ་པའི་བསམ་གཏན་གཉིས་པ་ལ་

[398A]༄༅། །སྙོམ་པར་འཇུག་སྟེ། ལངས་ནས་ཚིག་ཏུ་ཀྱེ་མ་ཏིང་ངེ་འཛིན་ལས་སྐྱེས་པའི་དགའ་བ་དང། བདེ་བ་ནི་བདེ་བ་ཡིན་ནོ། ཀྱེ་མ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་
ནི་ཞི་བ་ཡིན་ནོ། །ཞེས་སྨྲ་ལ། སེམས་ཅན་གཞན་དག་གིས་ཀྱང་སྒྲ་དེ་ཐོས་ནས་སྙོམ་པར་འཇུག་ཅིང་ཤི་ནས་ཀྱང་འོད་གསལ་གྱི་ལྷ་དག་གི་ནང་དུ་སྐྱེ་བར་འགྱུར་རོ། །ཞེས་གསུངས་པའི་ཕྱིར་
རྒྱུ་སྙོམ་འཇུག་གི་བསམ་གཏན་ཡིན་ན་སྦྱོར་བ་ཉེར་བསྡོགས་ལས་ཐོབ་མི་དགོས་ཏེ། འདི་ལ་ཆོས་ཉིད་ཀྱི་སྟོབས་ཀྱིས་ཐོབ་པ་ཡོད་པའི་ཕྱིར། དེ་བཞིན་དུ་ཉོན་མོངས་རྐྱང་བའི་ཆ་ལས་རྣམ་པར་གྲོལ་
པའི་དགྲ་བཅོམ་པའི་རྒྱུད་ལ་འབྱུང་བར་འགྱུར་བའི་བསམ་གཏན་གྱི་དངོས་གཞི་གཉིས་པ་ཡན་ཆད་ཀྱི་ས་བསྡུས་པའི་དངོས་གཞིའི་སྙོམ་འཇུག་རྣམས་དེ་དང་དེའི་ཉེར་བསྡོགས་སྒོམ་པའི་འབད་རྩོལ་
ལ་མི་ལྟོས་པར་ཐོབ་སྟེ། གཞན་དུ་ན་ཁམས་གསུམ་གྱི་ཉོན་མོངས་ཟད་པར་སྤངས་ཀྱང་འོག་ས་ལས་འདའ་བར་བྱ་བའི་ཕྱིར་ཉེར་བསྡོགས་སྒོམ་པའི་སྐྱོན་དུ་འགྱུར་བའི་ཕྱིར། ཉོན་མོངས་རྐྱང་བའི་ཆ་
ལས་རྣམ་པར་གྲོལ་བའི་དགྲ་བཅོམ་པའི་རྒྱུད་ཀྱི་འདས་ལམ་རྣམས་ཀྱང་བསམ་གཏན་དང་པོའི་ཉེར་བསྡོགས་ཡིན་ཏེ། དེ་དག་གིས་བསམ་གཏན་གྱི་དངོས་གཞི་མ་ཐོབ་པའི་ཕྱིར། ཉེར་བསྡོགས་བདུན་

[398B]པ་ཡིན་ཏེ། དེ་ལས་གཞན་དུ་མི་འཐད་པའི་ཕྱིར་ཏེ། དེ་སྦྱོར་བ་མཐའི་ཡིད་བྱེད་མ་ཡིན་པའི་ཕྱིར་ཏེ། དེས་ཉོན་མོངས་ཟད་པར་སྤངས་པའི་ཕྱིར་
སྦྱོར་བ་མཐའི་ཡིད་བྱེད་བསམ་གཏན་དང་པོའི་ཉེར་བསྡོགས་ཀྱིས་བསྡུས་པ་དེ་འདོད་ཉོན་ཆུང་ངུའི་ཆུང་དུའི་གཉེན་པོར་ཉན་ས་ལས་གསུངས་པར་བསྒྲུབས་ཟིན་པའི་ཕྱིར། གཞན་ཡང། བསམ་གཏན་གྱི་དངོས་
གཞི་མ་ཐོབ་པའི་དགྲ་བཅོམ་པ་མི་སྲིད་པར་ཐལ། ཉོན་མོངས་རྐྱང་བའི་ཆ་ལས་རྣམ་པར་གྲོལ་བའི་དགྲ་བཅོམ་པ་དེས་བསམ་གཏན་གྱི་དངོས་གཞི་ཐོབ་པའི་ཕྱིར། དེར་ཐལ། དེའི་རྒྱུད་ཀྱི་འདས་ལམ་དེ་
ཉེར་བསྡོགས་བདུན་པོ་གང་ཡང་མ་ཡིན་པའི་ཕྱིར། རྟགས་ཁྱབ་དངོས། ཁྱབ་སྟེ། ཉོན་མོངས་རྣམ་སྦྱོང་གི་ཉེར་བསྡོགས་ལ་བདུན་ཡོད་པར་གསུངས་ཤིང། བདུན་ལས་མང་བ་གང་ནས་ཀྱང་མ་བཤད་
པའི་ཕྱིར། དང་པོ་གྲུབ་སྟེ། དེ་ལ་འདོད་པ་ལ་འདོད་ཆགས་དང་བྲལ་བར་བྱ་བའི་ཕྱིར། རབ་ཏུ་རྩོན་པའི་རྣལ་འབྱོར་བས་ཡིད་ལ་བྱེད་པ་རྣམ་པ་བདུན་གྱིས་འདོད་པ་ལ་འདོད་ཆགས་དང་བྲལ་བ་རྗེས་སུ་མཐུན་
པ་ཐོབ་སྟེ། ཞེས་སོགས་གསུངས་པའི་ཕྱིར། གཞན་ཡང། བསམ་གཏན་དང་པོའི་ཉེར་བསྡོགས་སུ་གྱུར་པའི་ཉོན་མོངས་རྣམ་སྦྱོང་གི་ཉེར་བསྡོགས་ལ་བདུན་མེད་བར་ཐལ། དེའི་སྦྱོར་བ་མཐར་ཐུག་པའི་

[399A]༄༅། །འབྲས་བུ་ཡིད་ལ་བྱེད་པ་དེའི་ཉེར་བསྡོགས་མ་ཡིན་པའི་ཕྱིར་རྟགས་ཁས་སོ། འདོད་ན། ཉན་ས་དང། ཀུན་བཏུས་ཀྱི་དགོངས་པ་ཡབ་སྲས་རྣམས་ཀྱིས་གསལ་བར་བཤད་པའི་ཉེར་
བསྡོགས་འཆད་པའི་རྣམ་བཤད་རྣམས་དང་འགལ་ལོ། ཡང་ཁ་ཅིག་ན་རེ། བསམ་གཏན་དང་པོའི་མཐར་ཐུག་པའི་འབྲས་བུ་ཡིད་ལ་བྱེད་པ་ནི་དེའི་དངོས་གཞི་ཡིན་པར་ཐལ། དེ་ཐོབ་པ་ན་བསམ་
གཏན་གྱི་དངོས་གཞི་ཐོབ་པར་བཤད་པའི་ཕྱིར། ཞེ་ན་མ་ཁྱབ་སྟེ། དེ་ཐོབ་པའི་གང་ཟག་གི་རྒྱུད་ལ་བསམ་གཏན་གྱི་དངོས་གཞི་ཡོད་པ་ལ་དགོངས་པའི་ཕྱིར། དཔེར་ན་ས་ཐོབ་པའི་ཚེ་ཡོན་ཏན་
བརྒྱ་ཕྲག་བཅུ་གཉིས་ཐོབ་ཅིང་ཀུན་སྦྱོར་གསུམ་པོ་སྐྱེ་བའི་ཕུང་ཁམས་སྐྱེ་མཆེད་སོགས་སྤངས་པར་གསུང་ཀྱང་ས་ཐོབ་མ་ཐག་ནས་ཀུན་སྦྱོར་གསུམ་སྤངས་པའི་ངེས་པ་མེད་པ་བཞིན་
ནོ༑ དེས་ན་སྦྱོར་པ་མཐར་ཐུག་པའི་འབྲས་བུ་ཡིད་ལ་བྱེད་པ་འདི་ལ་དངོས་གཞིས་བསྡུས་པ་དང། ཉེར་བསྡོགས་ཀྱིས་བསྡུས་པ་གཉིས་ཡོད་དེ། ཚོར་བ་བཏང་སྙོམས་དང་མཚུངས་པར་ལྡན་པའི་བསམ་
གཏན་དང་པོའི་སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པ་ཡོད་པ་ནི་གང་ཞིག་དེ་ནི་བསམ་གཏན་གྱི་དངོས་གཞིའི་སྙོམ་འཇུག་མ་ཡིན་ལ། དེ་ལས་གཞན་པའི་སྦྱོར་པ་མཐར་ཐུག་པའི་འབྲས་

[399B] དང་པོ་གྲུབ་སྟེ། བསམ་གཏན་དང་པོའི་སྦྱོར་བ་མཐར་ཐུག་པའི་འབྲས་བུ་ཡིད་བྱེད་ཐོབ་ཀྱང་ཚོར་བ་ཡིད་བདེའི་དབང་པོར་འཕོ་མི་ནུས་པའི་གང་ཟག་ཡོད་པའི་
ཕྱིར་ཏེ། དེ་ཐོབ་ཀྱང་དབང་པོ་འཕོ་བར་མི་ནུས་པའི་གང་ཟག་དབང་རྟུལ་ཡོད་པའི་ཕྱིར། དགྲ་བཅོམ་ཐོབ་ཀྱང་དབང་པོ་རྟུལ་པོ་ནས་ཐེག་དམན་དབང་རྣོན་དུ་འཕོ་བར་མི་ནུས་པ་ཡོད་པ་གང་ཞིག་རིགས་པ་མཚུངས་
པའི་ཕྱིར། གཉིས་པ་གཞུང་དོན་ནི། མདོ་ལས། ཤཱ་རིའི་བུས་སྨྲས་པ་གང་པོ་ཇི་ཙམ་གྱིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་ཡང་དག་པར་འཇུག་པ་དང། ཐེག་པ་ཆེན་པོ་
ལ་འཛེག་པར་འགྱུར་བ་ཡིན། གང་པོས་སྨྲས་པ། ཚེ་དང་ལྡན་པ་ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་འདོད་པས་དབེན། སྡིག་ཏོ་མི་དགེ་བའི་ཕྱོགས་
ཀྱིས་དབེན་པ་རྟོག་པ་དང་བཅས་དཔྱོད་པ་དང་བཅས་པ་དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ཉེ་བར་བསྒྲུབས་ཏེ་གནས་སོ། །དེ་བཞིན་དུ་བསམ་གཏན་གཉིས་པ་དང། གསུམ་
པ་དང། བཞི་པ་ཉེ་བར་བསྒྲུབས་ཏེ་གནས་སོ། །དེ་བཞིན་དུ་ན་མ་མཁའ་མཐའ་ཡས་སྐྱེ་མཆེད་དང། རྣམ་ཤེས་མཐའ་ཡས་སྐྱེ་མཆེད་དང། ཅི་ཡང་མེད་པའི་སྐྱེ་མཆེད་དང། འདུ་ཤེས་མེད་འདུ་

[400A]༄༅། །ཤེས་མེད་མིན་སྐྱེ་མཆེད་ལ་སྙོམ་པར་འཇུག་སྟེ། འདི་དག་ནི། བྱང་ཆུབ་སེམས་དཔའ་སེམས་དཔའ་ཆེན་པོའི་བསམ་གཏན་དང་གཟུགས་མེད་པའོ། །ཞེས་གསུངས། དེའི་དོན་
བསྡུ་བ་ནི། གཞུང་འདི་ཡིན་ལ། འདི་ལྟ་བུའི་གཞུང་གསུངས་པ་ཆོས་ཅན། དགོས་པ་ཡོད་དེ། གོ་སྒྲུབས་བསྟན་པའི་འོག་ཏུ་འཇུག་སྒྲུབས་བསྟན་པའི་ཆེད་ཡིན་པའི་ཕྱིར། དེ་ལྟར་སྟོན་པའི་
རྒྱུ་མཚན་ཡོད་དེ། དམ་པའི་ཆོས་མཐའ་དག་ཉམས་སུ་ལེན་བར་འདོད་པའི་ཕྱིར་བསམ་པས་གོ་བགོས་པ་ལས་དམ་ཆོས་མཐའ་དག་སྦྱོར་བས་ཉམས་ལེན་ལ་འཇུག་པའི་སྒྲུབ་པ་གདོན་མི་ཟ་བར་
འབྱུང་བའི་ཕྱིར་ཏེ། ལུས་ངག་གི་བྱ་བ་རྣམས་ནི་ཀུན་སློང་གི་བསམ་པ་ཁོ་ནའི་རྗེས་སུ་འགྲོ་ལྡོག་བྱེད་པའི་ཕྱིར། དམ་པའི་ཆོས་མཐའ་དག་ཉམས་སུ་ལེན་པའི་སྦྱོར་བའི་རྩོན་འགྲུས་གཙོ་བོར་གྱུར་པའི་
སེམས་དཔའི་རྣལ་འབྱོར་གང་ཞིག་བྱང་སེམས་ཀྱི་སྦྱོར་ལམ་དྲོད་ཐོབ་པའི་རྒྱུད་ཀྱིས་བསྡུས་པ་འཇུག་སྒྲུབ་ཀྱི་མཚན་ཉིད། དབྱེ་ན་རྣམ་པ་དགུ་ཡོད་དེ། བསམ་གཏན་གཟུགས་མེད་ཉམས་ལེན་ལ་
འཇུག་པའི་སྒྲུབ་པ་ནས་རྣམ་མཁྱེན་ལ་འཇུག་པའི་སྒྲུབ་པའི་བར་རྣམས་སུ་ཡོད་པའི་ཕྱིར། འཇུག་སྒྲུབ་ལ་དགུར་གྲངས་ངེས་ཏེ། འཇུག་ཡུལ་དགུར་གྲངས་ངེས་པའི་ཕྱིར་ཏེ། འཇུག་ཡུལ་ལ་འཇིག་རྟེན་

[400B]དམ་ཆོས་གཉིས་སུ་གྲངས་ངེས་པའི་ཕྱིར། བྱང་སེམས་སྦྱོར་ལམ་པའི་རྒྱུས་ཀྱི་བསས་གཏན་གཟུགས་མེད་ཀྱི་སྙོམ་འཇུག་ཉམས་སུ་ལེན་པའི་
སེམས་དཔའི་རྣལ་འབྱོར་ཆོས་ཅན། འཇུག་སྒྲུབ་ཡིན་ཏེ། དམ་པའི་ཆོས་མཐའ་དག་སྦྱོར་བས་ཉམས་སུ་ལེན་པའི་བརྩོན་འགྲུས་གཙོ་བོར་གྱུར་པའི་བྱང་སེམས་ཀྱི་སྦྱོར་ལམ་ཡིན་པའི་ཕྱིར།    ༈   
སོགས་ལ་འཇུག་པའི་སྒྲུབ་པ། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་དང་བཞི། དང་པོ་ལ་ཐེག་པ་ཆེན་པོའི་ལུགས་དང་
མཛོད་པའི་ལུགས་གཉིས། དང་པོ་ནི། རང་གི་བདག་རྐྱེན་བསམ་གཏན་གྱི་དངོས་གཞིའི་སེམས་ལ་བརྟེན་ནས་སེམས་ཅན་རྣམས་ལ་བརྩེ་སོགས་ཀྱི་རྣམ་པར་ཡང་དག་པར་སྦྱོར་བའི་ཏིང་ངེ་འཛིན་ཤེས་
རབ་མཚུངས་ལྡན་དང་བཅས་པའི་རིག་པ་དེ། ཚད་མེད་ཀྱི་མཚན་ཉིད་ཡིན་ཏེ། རྒྱན་ལས། སེམས་ཅན་རྣམས་ལ་བརྩེ་བ་ཅན། །ཕྲད་དང་བྲལ་བའི་དགོངས་པ་ཅན། །མི་བྲལ་བ་ཡི་དགོངས་པ་ཅན་།ཕན་དགོངས་
ཁྱོད་ལ་ཕྱག་འཚལ་ལོ། །ཞེས་དང། ཀུན་བཏུས་ལས། ཡོན་ཏན་འདི་རྣམས་ཇི་ལྟར་མངོན་པར་སྒྲུབ་ཅེ་ན། ཕྱི་རོལ་པའམ། ཉན་ཐོས་སམ། བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་་༄༅། །བཞི་ལ་བརྟེན་ནས་ཚད་མེད་པ་རྣམས་མངོན་པར་བསྒྲུབ་བོ། །ཞེས་བསམ་གཏན་གྱི་དངོས་གཞི་ལ་བརྟེན་དགོས་པར་གསུངས་སོ་།གཉིས་པ་ནི། མཛོད་ལས། སྤྱོད་ཡུལ་འདོད་
པའི་སེམས་ཅན་རྣམས། །དགའ་བ་བསམ་གཏན་གཉིས་ན་ཡོད། །གཞན་ནི་དྲུག་ན་ཁ་ཅིག་ལྔ། ཞེས་དང། དེ་དག་གི་འགྲེལ་པར། འདི་དག་གི་དམིགས་པ་ནི་འདོད་པ་ན་སྤྱོད་པའི་སེམས་ཅན་
རྣམས་ཡིན་ཏེ། ཞེས་དང། དགའ་བ་ནི་བསམ་གཏན་དང་པོ་དང་གཉིས་པ་ན་ཡོད་དེ། ཡིད་བདེ་བ་ཡིན་པའི་ཕྱིར་རོ། །ཞེས་དང། ཚད་མེད་པ་གཞན་གསུམ་ནི་དྲུག་པ་མི་ལྕོགས་མེད་པ་དང་
བསམ་གཏན་ཁྱད་པར་ཅན་དང། བསམ་གཏན་རྣམས་ན་ཡོད་དོ། །ཞེས་དང། ཁ་ཅིག་ནི་འདི་དག་མི་ལྕོགས་པ་མེད་པ་མ་གཏོགས་པ་ལྔ་ན་ཡོད་པར་འདོད་དོ། །གཞན་དག་ན་རེ། འདོད་པའི་ཁམས་
དང་ཉེར་བསྔོགས་རྣམས་སྣང་ནས་བཅུ་ཡོད་དོ། །ཞེས་ཟེར་ཏེ། ཞེས་སོགས་གསུངས་སོ། རང་ལུགས་ནི་སྔ་མ་ལྟར་རོ། །གཉིས་པ་ནི་དེ་ལ་བྱམས་པ་ཚད་མེད། སྙིང་རྗེ་ཚད་མེད། དགའ་བ་ཚད་
མེད། བཏང་སྙོམས་ཚད་མེད་དང་བཞིའོ། །ཚད་མེད་གང་ཞིག་སེམས་ཅན་རྣམས་བདེ་བ་དང་ལྡན་པར་འདོད་པས་རབ་ཏུ་ཕྱེ་བ། དེ་གང་ཞིག་སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བ། དེ་

[401B]བདེ་བ་དང་མི་བྲལ་བར་འདོད་པས་རབ་ཏུ་ཕྱེ་བ། དེ་གང་ཞིག་ཉོན་མོངས་པ་དང་མི་ལྡན་པར་འདོད་པས་རབ་ཏུ་ཕྱེ་བ་རྣམས་གོ་རིམས་གཞིན་དུ་བཞི་པོ་སཽའི་མཚན་ཉིད་དུ་བཞག་པར་བྱ་བ་ཡིན་
ཏེ༑ ཀུན་བཏུས་ལས། བྱམས་པ་གང་ཞེ་ན་བསམ་གཏན་ལ་བརྟེན་ཏེ་སེམས་ཅན་རྣམས་ལ་ཕན་པ་དང་ཕྲད་པར་ཤོག་ཅིག་པའི་བསམ་པའི་གནས་པ་ཡང་དག་པར་འབྱོར་བའི་ཏིང་ངེ་འཛིན་དང་ཤེས་
རབ་གང་ཡིན་པ་དང། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་བའི་ཆོས་རྣམས་སོ། །སྙིང་རྗེ་གང་ཞེ་ན་བསམ་གཏན་ལ་བརྟེན་ཏེ་སེམས་ཅན་རྣམས་སྡུག་བསྔལ་དང་བྲལ་བར་
ཤོག་ཅིག་པའི་བསམ་པའི་ཤེས་པ་སྔ་མ་བཞིན་ནོ། དགའ་བ་གང་ཞེ་ན། བསམ་གཏན་ལ་བརྟེན་ཏེ་སེམས་ཅན་རྣམས་བདེ་བ་དང་མི་བྲལ་བར་ཤོག་ཅིག་པའི་བསམ་པའི་ཤེས་པ་སྔ་མ་བཞིན་ནོ། །
བཏང་སྙོམས་གང་ཞེ་ན། བསམ་གཏན་ལ་བརྟེན་ཏེ། སེམས་ཅན་རྣམས་ལ་ཕན་པའི་བསམ་པའི་གནས་པ་ཡང་དག་པར་འབྱོར་བའི་ཤེས་པ་སྔ་མ་བཞིན་ནོ། །ཞེས་གསུངས་ཤིང། རྒྱན་ལས་ཀྱང་
ཕྲད་དང་བྲལ་བའི་དགོངས་པ་ཅན། ཕན་དགོངས་ཁྱོད་ལ། ཞེས་གསུངས་པའི་ཕྱིར། བསྟན་པ་བྱང་ཆུབ་སེམས་དཔའི་ཐུགས་རྒྱུད་ཀྱི་ཚད་མེད་ནི་ཁྱད་ཆོས་བཞི་ལྡན་ཡིན་ཏེ། མི་མཐུན་ཕྱོགས་

[402A]༄༅། །སྤངས་པའི་ཁྱད་པར། མི་རྟོག་ཡེ་ཤེས་ཀྱིས་ཟིན་པའི་ཁྱད་པར། དམིགས་པ་རྣམ་པ་གསུམ་ལ་འཇུག་པའི་ཁྱད་པར། སེམས་ཅན་རྣམས་སྨིན་པར་བྱེད་པའི་ཁྱད་པར་རྣམས་དང་
ལྡན་པའི་ཕྱིར་ཏེ། རྒྱན་ལས། བསྟན་པའི་ཚངས་པ་མི་མཐུན་སྤང། །རྣམ་པར་མི་རྟོག་ཡེ་ཤེས་ལྡན། །དམིགས་པ་རྣམ་པ་གསུམ་ལ་འཇུག་སེམས་ཅན་རྣམས་ནི་ཡོངས་སྨིན་བྱེད། །ཅེས་དང་
དེའི་འགྲེལ་བར། ཚངས་པའི་གནས་པ་ནི་ཚད་མེད་པ་བཞི་སྟེ་བྱམ་པ་དང། སྙིང་རྗེ་དང། དགའ་བ་དང། བཏང་སྙོམས་སོ་།བྱང་ཆུབ་སེམས་དཔའི་ཚད་མེད་པ་དེ་དག་ཀྱང་མཚན་ཉིད་བཞིར་རིག་པར་
བྱ་སྟེ༑ མི་མཐུན་པའི་ཕྱོགས་སྤངས་པ་དང། གཉེན་པོའི་ཁྱད་པར་དང་ལྡན་པ་དང། དམིགས་པ་རྣམ་པ་གསུམ་ལ་འཇུག་པའི་ཁྱད་པར་ཏེ། འདི་ལྟར་དེ་དག་ནི་སེམས་ཅན་རྣམས་ལ་དམིགས་
པ་དང། ཆོས་ལ་དམིགས་པ་དང། དམིགས་པ་མེད་པའོ། །ལས་ཀྱི་ཁྱད་པར་ནི་སེམས་ཅན་ཡོངས་སུ་སྨིན་པར་བྱེད་པའི་ཕྱིར་རོ་།ཞེས་གསུངས་པའི་ཕྱིར། སྙིང་རྗེ་ཚད་མེད་གང་ཞིག་འཁོར་བའི་
སྡུག་བསྔལ་གྱིས་མནར་བས་ཁྱད་པར་དུ་བྱས་ནས་སེམས་ཅན་ལ་དམིགས་ནས་དེ་ཉིད་སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བ། སེམས་ཅན་ཙམ་ལ་དམིགས་པའི་སྙིང་རྗེ་ཚད་མེད་ཀྱི་

[402B] སེམས་ཅན་མི་རྟག་པར་ཚད་མས་གྲུབ་ཟིན་པའི་གང་ཟག་གི་རྒྱུད་ཀྱི་ཚད་མེད་གང་ཞིག་མི་རྟག་པས་ཁྱད་པར་དུ་བྱས་པའམ་བཏགས་ཡོད་ཀྱི་ཁྱད་པར་དུ་བྱས་པ་གང་རུང་གི་སེམས་ཅན་ལ་
དམིགས་ནས་དེ་ཉིད་སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བ། ཆོས་ལ་དམིགས་པའི་སྙིང་རྗེ་ཚད་མེད་ཀྱི་མཚན་ཉིད། སེམས་ཅན་ཆོས་བདག་གིས་སྟོང་པར་ཚད་མས་གྲུབ་ཟིན་པའི་གང་ཟག་གི་
རྒྱུད་ཀྱི་སྙིང་རྗེ་ཚད་མེད་གང་ཞིག་ཆོས་ཀྱི་བདག་མེད་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་དེ་ཉིད་སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བ། དམིགས་མེད་ལ་དམིགས་པའི་སྙིང་རྗེ་
ཚད་མེད་ཀྱི་མཚན་ཉིད་ཡིན་ཏེ། དེ་སྐད་དུའང་རྒྱན་ལས་བསྟན་པ་རྣམས་ཀྱི་དེ་དག་བདེན་འདོད་དང། སྡུག་བསྔལ་གྱིས་ཉམས་དག་དང་བདེ་བ་དང། ཉོན་མོངས་ཅན་དང་དེ་དག་བསྟན་བཅོས་དང། དེ་ཡི་དེ་བཞིན་
ཉིད་ལ་རབ་ཏུ་འཇུག་ཅེས་དང། འགྲེལ་བར་སེམས་ཅན་ལ་དམིགས་པ་ནི་བདེ་བ་འདོད་ནས་སེམས་ཅན་གྱི་ཚོགས་ཉོན་མོངས་པ་ཅན་གྱི་བར་ལ་འཇུག་སྟེ། ཞེས་དང། ཆོས་ལ་དམིགས་པ་ནི་དེ་དག་ལ་བརྟེན་
པའི་ཆོས་ལ་སྟེ། གང་ལ་གནས་པ་དེ་དག་བསྟན་པའི་ཆོས་ལ་འཇུག་།དམིགས་པ་མེད་པ་ནི་དེའི་དེ་བཞིན་ཉིད་ལ་འཇུག་སྟེ་དེ་དག་རྣམ་པར་མི་རྟོག་པའི་ཕྱིར། དམིགས་པ་མེད་པ་དང་འདྲ་བས་ན་དམིགས་པ་

[403A]༄༅། །མེད་དོ། །ཞེས་གསུངས་ཤིང། འཇུག་པར། དང་པོར་ང་ཞེས་བདག་ལ་ཞེན་གྱུར་ཅིང། །བདག་གི་འདི་ཞེས་དངོས་ལ་ཆགས་སྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི། །
འགྲོ་ལ་སྙིང་རྗེར་གྱུར་གང་དེ་ལ་འདུད། །འགྲོ་བ་གཡོ་བའི་ཆུ་ཡི་ནང་གི་ཟླ་བ་ལྟར། །གཡོ་དང་རང་བཞིན་ཉིད་ཀྱི་སྟོང་པར་མཐོང་བ་ཡི། །ཞེས་སེམས་ཅན་ལ་དམིགས་པའི་སྙིང་རྗེ་སོགས་དམིགས་པའི་སྒོ་
ནས་མི་འདྲ་བའི་ཁྱད་པར་གསུངས་ཤིང་འཛིན་སྟང་གི་རྣམ་པ་མི་འདྲ་བའི་སྒོ་ནས་ཁྱད་པར་མ་ཕྱ་བའི་ཕྱིར་ན་སྙིང་རྗེ་ཕྱི་མ་གཉིས་ཀྱིས་སེམས་ཅན་མི་རྟག་པ་དང་ཆོས་ཀྱི་བདག་མེད་དུ་རྟོགས་པར་འདོད་པ་
རྣམས་ནི་རིགས་པར་དབུ་མ་འཇུག་པའི་ཊིཀ་ཆེན་དགོངས་པ་རབ་གསལ་ལས་གསལ་བར་གསུངས་པ་དང། རྣམ་བཤད་སྙིང་པོ་རྒྱན། ཐར་ལམ་གསལ་བྱེད་སོགས་ལས་གསུངས་པ་རྣམས་དོན་གཅིག་
ཁོ་ནར་སྣང་ངོ། ཚད་མེད་གཞན་གསུམ་ནི་དམིགས་པའི་སྒོ་ནས་མི་འདྲ་བའི་ཁྱད་པར་གསུམ་གསུངས་ཚུལ་ཡང་འདི་ལ་བརྟེན་ནས་ཤེས་པར་བྱའོ། །བྱང་ཆུབ་སེམས་དཔའི་སྙིང་རྗེ་བྱེ་བྲག་ཏུ་
བཤད་པ་ནི། རྒྱན་ལས། བདེ་དང་སྡུག་བསྔལ་དེ་རྒྱུ་ལས། །བྱང་ཆུབ་སེམས་དཔའི་སྙིང་རྗེ་སྟེ། །རྒྱུ་དང་བཤེས་གཉེན་རང་བཞིན་ལས། །བྱང་ཆུབ་སེམས་དཔའི་སྙིང་རྗེའོ། །ཞེས་དང། རབ་འབར་

[403B] །སྡུག་བསྔལ་གྱིས་གནོན་མུན་པས་བསྒྲིབས། །བགྲོད་དཀའ་ལམ་ལ་ཀུན་ཏུ་ཞུགས། །འཆིང་བ་ཆེ་དང་ཡང་དག་ལྡན། །ཟས་ཆེན་དུག་དང་འདྲེས་ལ་ཞེན། །ལས་ནི་རབ་ཏུ་གཏོར་
གྱུར་པ། །ལམ་གོལ་རབ་ཞུགས་སྟོབས་ཆུང་བའི། །སེམས་ཅན་རྣཾས་པ་སྙིང་རྗེའོ། །ཞེས་དང། བཀྲེན་ལ་བརྩེ་དང་མཚུངས་པ་ལ་བརྩེ་དང། །ཀུན་འཁྲུགས་ལ་བརྩེ་བག་མེད་རྣམས་ལ་བརྩེ། །ཡུལ་གྱི་
གཞན་དབང་ཅན་ལ་སྙིང་རྗེ་དང། །ལོགས་པར་མངོན་པར་ཞེན་ལ་སྙིང་རྗེའོ། །ཞེས་སོ། དེ་རྣམས་ཀྱི་དོན་ནི། བྱང་ཆུབ་སེམས་དཔའི་སྙིང་རྗེ་ནི་རྒྱུ་རྐྱེན་མཐའ་ཡས་པ་ལས་འཁྲུངས་ཏེ་སྔོན་སྙིང་རྗེ་
གོམས་པའི་རྒྱུ་ལ་བརྟེན་ནས་ཚོར་བ་བདེ་སྡུག་བཏང་སྙོམས་གསུམ་གྱི་གཞན་དབང་དུ་གྱུར་ཏེ། ཕྱིན་དྲུག་གི་མི་མཐུན་ཕྱོགས་ལྷག་པར་བསྟེན་པའི་གང་ཟག་རྣམས་ལ་དམིགས་ནས་བཤེས་གཉེན་དམ་
པའི་འབྲས་བུ་ལས་སྙིང་རྗེ་སྐྱེ་ཞེས་པའོ། །མདོར་ན་ཐ་མལ་པ་རྣམས་ཁོང་ཁྲོ་དང་ཆགས་པ་ལྷག་པར་འཕེལ་པའི་སེམས་ཅན་རྣམས་ལ་སེམས་དཔའ་ཆེན་པོ་རྣམས་དུག་ཟོས་ཉེན་པའི་བུ་ལ་བརྩེ་བའི་
མ་བཞིན་དུ། ཐུགས་རྗེ་ལྷག་པར་འཕེལ་བས་ན། འགྲན་ཟླ་མེད་པའི་མགོན་སྐྱབས་དང་དཔུང་གཉེན་དམ་པ་ལགས་པས་གུས་པར་བསྟེན་ཅིང་གསོལ་བ་འདེབས་པ་སོགས་ལ་འབད་པར་ཞུ། །

[404A]༄༅། །གསུམ་པ་ནི། ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད་དེ། སྙིང་རྗེ་དང་པོ་ཕྱི་རོལ་པ་དང་ཐུན་མོངས་བ་གཉིས་པ་ཉན་རང་དང་ཐུན་མོང་བ། གསུཾ་པ་སངས་རྒྱས་དང་བྱང་སེམས་ཐུན་མོངས་པར་
བྱང་ས་ལས་གསུངས་སོ། །འོ་ན་བློ་གྲོས་མི་ཟད་པ་བསྟན་པའི་མདོ་ལས། ཐོག་མར་སྐྱེད་པའི་བྱང་སེམས་ཀྱི་བྱམས་པ་ནི་སེམས་ཅན་ལ་དམིགས་པའོ། སྤྱོད་པ་ལ་ཞུགས་པའི་བྱང་སེམས་ཀྱི་
བྱམས་པ་ནི། ཆོས་ལ་དམིགས་པའོ། །མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་སེམས་ཀྱི་བྱམས་པ་ནི་དམིགས་པ་མེད་པ་ལ་དམིགས་པའོ། །ཞེས་གསུངས་པ་དང་འགལ་ལོ་ཞེ་ན་མི་
འགལ་ཏེ། དེ་ནི་དེ་དང་དེའི་མཐུན་མོངས་མིན་པའི་ཐོབ་བྱར་གྱུར་པའི་བྱམས་པ་སོགས་ལ་དགོངས་པ་ཙམ་ཡིན་པའི་ཕྱིར། དཔེར་ན་ས་གསུམ་པར་བསམ་གཏན་གཟུགས་མེད་ཀྱི་མངོན་ཤེས་
ཐོབ་པར་ས་བཅུ་བའི་མདོ་ལས་གསུངས་པ་བཞིན་ནོ། །བཞི་པ་ནི་འབུམ་གྱི་གནོད་འཇོམས་སུ། སེམས་ཅན་ཚད་མེད་པ་ལ་དམིགས་པ་དང་ཚོགས་ཚད་མེད་པའི་རྒྱུར་གྱུར་པ་དང། ཆོས་
ཚད་མེད་པ་ཐོབ་པའི་རྒྱུར་གྱུར་པ་དང། ཡེ་ཤེས་ཚད་མེད་པའི་སྤྱོད་ཡུལ་དུ་གྱུར་པའི་ཕྱིར་ཚད་མེད་པ་ཞེས་བྱའོ། །ཞེས་གསུངས་པ་ལྟར་རོ། །གཉིས་པ་གཞུང་དོན་ནི། བྱང་སེམས་སྦྱོར་ལམ་པའི་བྱམས་

[404B]འཇུག་པའི་སྒྲུབ་པ་ཡིན་ཏེ། དམ་པའི་ཆོས་མཐའ་དག་སྦྱོར་བའི་བརྩོན་གྲུས་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་
འབྱོར་གང་ཞིག་བྱང་སེམས་ཀྱི་སྦྱོར་ལམ་ཐོབ་ཟིན་པའི་གང་ཟག་གི་རྒྱུད་ཀྱིས་བསྡུས་པའི་ཕྱིར།    ༈   དང། ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་
གཉིས། དང་པོ་ལ་རང་ལུགས་བཞག་པ་དང་རྩོད་པ་སྤངས་པ་གཉིས། དང་པོ་ལ། ཞི་ལྷག་སྒོམ་པའི་ཕན་ཡོན། དེ་གཉིས་ཏིང་ངེ་འཛིན་ཀུན་གྱི་བསྡུད་བྱེད་དུ་བསྟན་པ། ཞི་ལྷག་གི་ངོ་བོ་གཉིས་
ཀ་སྒོམ་དགོས་པའི་རྒྱུ་མཚན། གོ་རིམ་ངེས་ཚུལ། སོ་སོའི་བསླབ་ཚུལ་དང་དྲུག་དང་པོ་ནི། ཐེག་པ་ཆེ་ཆུང་གི་ཡོན་ཏན། འཇིག་རྟེན་དང་འཇིག་རྟེན་ལས་འདས་པ་ཐམས་ཅད་ཞི་ལྷག་གི་འབྲས་བུར་
དགོངས་འགྲེལ་ལས་གསུངས་སོ། གཉིས་པ་ནི། ཐེག་པ་ཆེ་ཆུང་གི་ཏིང་ངེ་འཛིན་མཐའ་ཡས་པ་བཀའ་སྩལ་པ་ཐམས་ཅད་ཀྱང་ཞི་ལྷག་གི་བསྡུས་པར་དགོངས་འགྲེལ་ལས་གསུངས་པས་ན། ཏིང་ངེ་འཛིན་
དོན་དུ་གཉེར་བ་རྣམས་ཀྱིས་གསལ་བའི་དབྱེ་བ་མཐའ་ཡས་པ་རྩ་དང་དཔྱད་མི་ནུས་པས་ཏིང་ངེ་འཛིན་ཀུན་གྱི་སྤྱིའི་འཆིང། ཞི་ལྷག་གི་སྐྱོང་ཚུལ་ལེགས་པར་རྩད་དཔྱད་དེ་ཚུལ་བཞིན་དུ་བསླབ་པར་བྱའོ། །

[405A]༄༅། །གསུམ་པ་ནི། དགོངས་འགྲེལ་ལས། དེ་གཅིག་པུ་དབེན་པར་འདུག་སྟེ་ནང་དུ་ཡང་དག་བཞག་ནས་ཇི་ལྟར་ལེགས་པར་བསམ་པའི་ཆོས་དེ་དག་ཉིད་ཡིད་ལ་བྱེད་ཅིང་
སེམས་གང་གིས་ཡིད་ལ་བྱེད་པའི་སེམས་དེ་ནི་ནང་དུ་རྒྱུན་ཆགས་སུ་ཡིད་ལ་བྱེད་པས་ཡིད་ལ་བྱེད་དོ། །དེ་ལྟར་བཞུགས་ཤིང་དེ་ལ་ལན་མང་དུ་གནས་པ་དེ་ལ་ལུས་ཤིན་ཏུ་སྦྱངས་པ་དང་
སེམས་ཤིན་ཏུ་སྦྱངས་པ་བྱུང་བ་གང་ཡིན་པ་དེ་ནི་ཞི་གནས་ཤེས་བྱ་སྟེ། ཞེས་དང། དེ་ལུས་ཤིན་ཏུ་སྦྱངས་པ་དང། སེམས་ཤིན་ཏུ་སྦྱངས་པ་དེ་ཐོབ་ནས་དེ་ཉིད་ལ་གནས་ཏེ་སེམས་ཀྱི་སྐྱོན་
རྣམས་སྤངས་ནས་ཇི་ལྟར་བསམ་པའི་ཆོས་ཉིད་ནང་དུ་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དུ་སོ་སོར་རྟོག་པར་བྱེད། མོས་པར་བྱེད་དོ། །དེ་ལྟར་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དེ་དག་ལ་
ཤེས་བྱའི་དོན་དེ་རྣམ་པར་འབྱེད་པ་དང། རབ་ཏུ་རྣམ་པར་འབྱེད་པ་དང། ཡོངས་སུ་རྟོག་པ་དང། ཡོངས་སུ་དཔྱོད་པ་དང། བཟོད་པ་དང། འདོད་པ་དང། བྱེ་བྲག་འབྱེད་པ་དང། ལྟ་བ་དང་
རྣམ་པར་རྟོག་པ་གང་ཡིན་པ་དེ་ནི་ལྷག་མཐོང་ཞེས་བྱ་སྟེ། དེ་ལྟར་ན་བྱང་ཆུབ་སེམས་དཔའ་ལྷག་མཐོང་ལ་མཁས་པ་ཡིན་ནོ་།ཞེས་གསུངས། དེ་ལ་རྣམ་པར་འབྱེད་པ་ནི་ཇི་སྙེད་པ་འབྱེད་པ་

[405B] རབ་ཏུ་རྣམ་པར་འབྱེད་པ་ནི་ཇི་ལྟ་བ་འབྱེད་པ་དང་རྟོག་པ་ནི་རྩིང་བར་རྟོག་པ་ཡིན་ལ། དཔྱོད་པ་ནི་ཞིབ་པར་དཔྱོད་པའོ། །ཞེས་བྱང་ཆུབ་ལམ་གྱི་རིམས་པ་ལས་གསུངས་སོ། །དཀོན་
མཆོག་སྤྲིན་ལས། ཞི་གནས་ནི་སེམས་རྩེ་གཅིག་པའོ། །ལྷག་མཐོང་ནི་སོ་སོར་རྟོག་པའོ། །ཞེས་དང། རྒྱན་ལས། ཆོས་ཀྱི་མིང་ནི་བསྡོམས་པའང་འདི། །ཞི་གནས་ལམ་དུ་ཤེས་པར་བྱ། །ཞེས་
དང། ཡང་གནས་པ་ལ་བརྟེན་ནས་ནི། །སེམས་ལ་སེམས་སུ་འཇོགས་ཕྱིར་དང། །ཆོས་རབ་རྣམ་པར་འབྱེད་པའི་ཕྱིར། ཞི་གནས་དང་ནི་ལྷག་མཐོང་ཡིན། །ཞེས་ཡང་དག་པའི་ཏིང་ངེ་འཛིན་ལ་
བརྟེན་ནས་སེམས་འཇོགས་པ་ཞི་གནས་དང། ཆོས་རབ་ཏུ་རྣམ་པར་འབྱེད་པའི་ཤེས་རབ་ལ་ལྷག་མཐོང་དུ་གསུངས་ལ། བྱང་ས། སྒོམ་རིམས་སོགས་ལས་ཀྱང་དེ་ལྟར་གསུངས་སོ། །
དེས་ན། རང་གི་བདག་རྐྱེན་དུ་གྱུར་པའི་སེམས་གནས་པའི་ཐབས་དགུ་ལ་བརྟེན་ཞིང། ལུས་སེམས་ཤིན་ཏུ་སྦྱངས་པའི་བདེ་བ་ཁྱད་པར་ཅན་གྱིས་ཟིན་པའི་ཏིང་ངེ་འཛིན་མཚུངས་ལྡན་དང་བཅས་
པའི་རིགས་སུ་གནས་པའི་རིག་པ། ཞི་གནས་ཀྱི་མཚན་ཉིད། རང་གི་བདག་རྐྱེན་དུ་གྱུར་པའི་ཞི་གནས་ལ་བརྟེན་ནས་བསམ་པའི་དོན་ལ་རིགས་པས་རྣམ་པར་དཔྱད་པའི་སྟོབས་ཀྱིས་ལུས་སེམྶ་༄༅། །ཤིན་སྦྱངས་ཀྱི་བདེ་བ་འདྲེན་པར་ནུས་པས་རབ་ཏུ་ཕྱེ་བའི་ཤེས་རབ་མཚུངས་ལྡན་དང་བཅས་པའི་རིགས་སུ་གནས་པའི་རིག་པ། ལྷག་མཐོང་གི་མཚན་ཉིད། དེ་གཉིས་ལ་
དབྱེ་ན། ཇི་ལྟ་བ་ལ་དམིགས་པའི་ཞི་ལྷག་དང། ཇི་སྙེད་པ་ལ་དམིགས་པའི་ཞི་ལྷག་གཉིས། ས་མཚམས་ནི་ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད་དེ། ཇི་སྙེད་པ་ལ་དམིགས་
པའི་ཞི་ལྷག་ཕྱི་རོལ་པ་རྣམས་ཀྱི་རྒྱུད་ལ་ཡང་ཡོད་པའི་ཕྱིར་ཏེ། བསམ་གཏན་དང་པོའི་མོས་པ་ལས་བྱུང་བའི་ཡིད་བྱེད་ཀྱི་ཉེར་བསྔོགས་ཐོབ་ན་ཇི་སྙེད་པ་ལ་དམིགས་པའི་ལྷག་མཐོང་ཐོབ་
པས་ཁྱབ་པའི་ཕྱིར། ཇི་ལྟ་བ་ལ་དམིགས་པའི་ཞི་གནས་ཚོགས་ལམ་ན་ཡོད་ཅིང། ལྷག་མཐོང་ནི་སྦྱོར་ལམ་ཡན་ཆད་ཁོ་ནར་ཡོད་ལ་འདི་ལ་དགོངས་ནས་ཇི་ལྟ་བ་ལ་དམིགས་པའི་
སྒོམ་བྱུང་ཐོབ་ན་སྦྱོར་ལམ་ཐོབ་པར་གསུངས་ལ། སྟོང་ཉིད་ལ་དམིགས་པའི་ཞིག་གནས་ལ་དགོངས་ནས་ཚོགས་ལམ་ནས་ཀྱང་སྟོང་ཉིད་ལ་དམིགས་པའི་སྒོམ་བྱུང་ཐོབ་པར་ལམ་གྱི་འགྲེལ་
ཊིཀ་ཆེན་མོར་གསུངས་ལ། ཡབ་སྲས་རྣམས་ཀྱི་དགོངས་པ་ནི་མཐུན་པ་ཁོ་ནར་སྣང་ངོ། ཚོགས་ལམ་ན་སྟོང་ཉིད་ལ་དམིགས་པའི་བསམ་གཏན་གྱི་དངོས་གཞི་ཡོད་ཀྱང། དེ་ལ་དམིག་

[406B]ཡིན་ཏེ། དེ་ཐོབ་ན་འབྱོར་ལམ་ཐོབ་པས་ཁྱབ་པའི་ཕྱིར། འདི་ནི་དམན་ལམ་སྔོན་དུ་མ་སོང་བའི་ཚོགས་ལམ་གྱི་དབང་དུ་བྱས་སོ་།བཞི་པ་
ནི༑ སྒོམ་རིམ་བར་པ་ལས། ཞི་གནས་དང་བྲལ་བའི་ལྷག་མཐོང་འབའ་ཞིག་གིས་ནི་རྣལ་འབྱོར་པའི་སེམས་ཡུལ་ལ་གཡེངས་པར་འགྱུར་གྱི། རླུང་གི་ནང་ན་འདུག་པའི་མར་མེ་བཞིན་དུ་བརྟན་
པར་མི་འགྱུར་རོ། །དེ་བས་ན། ཡེ་ཤེས་ཀྱི་སྣང་བ་ཤིན་ཏུ་གསལ་བར་མི་འབྱུང་སྟེ། །གཉིས་ཀ་འདྲ་བར་བསྟེན་པར་བྱའོ། །ཞེས་གསུངས་སོ། །ཞེས་དང། ཞི་གནས་ཀྱིས་ནི་མར་མེ་རླུང་སར་
བཞག་པ་བཞིན་དུ་རྣམ་པར་རྟོག་པའི་རླུང་རྣམས་ཀྱིས་སེམས་གཡེངས་པར་མི་འགྱུར་རོ། ལྷག་མཐོང་གིས་ནི་ལྟ་བ་ངན་པའི་དྲ་བ་མཐའ་དག་སྤངས་པས་གཞན་དག་གིས་གཡོ་བར་མི་
བྱེད་དེ། ཟླ་བ་སྒྲོན་མེའི་མདོ་ལས། ཇི་སྐད་དུ། ཞི་གནས་སྟོབས་ཀྱིས་གཡོ་བ་མེད་པར་འགྱུར། ལྷག་མཐོང་གིས་ནི་རི་དང་འདྲ་བར་འགྱུར། །ཞེས་གསུངས་པ་ལྟ་བུའོ། །ཞེས་
གསུངས་ཤིང། ཆོས་ཡང་དག་པར་བསྡུས་པའི་མདོ་ལས། སེམས་མཉམ་པར་གཞག་ན་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པར་འགྱུར་རོ། །ཞེས་དང། སྒོམ་རིམ་དང་པོ་ལས་སེམས་

[407A]༄༅། །ཆུ་བཞིན་དུ་གཡོ་བའི་ཕྱིར། ཞི་གནས་ཀྱི་ཞི་མེད་པར་གནས་པ་མེད་དེ། མཉམ་པར་གཞག་པའི་སེམས་ནི་ཡང་དག་པ་ཇི་ལྟ་བ་བཞིན་ཤེས་པར་མི་ནུས་ཏེ་
བཅོམ་ལྡན་འདས་ཀྱིས་ཀྱང་མཉམ་པར་གཞག་པས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །ཞེས་བཀའ་སྩལ་ཏོ། ཞེས་གསུངས་ལ་སྤྱོད་འཇུག་ལས། སེམས་ནི་རྣམ་པར་གཡེངས་བའི་མི། །ཉོན་མོངས་ཆེ་བའི་ཕྲག་ན་གནས། །ཞེས་དང། བཟླས་བརྗོད་དང་ནི་དཀའ་ཐུབ་སོགས། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་གཡེང་བས་བྱས་ན་ནི།།
དེ་ཉིད་རིག་པས་དོན་མེད་གསུངས། །ཞེས་གསུངས་པ་ལྟར་རོ། །ལྔ་པ་ནི། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པ་
ཤེས་བྱས་ཏེ། །ཐོག་མར་ཞི་གནས་བཙལ་བྱ། །ཞེས་གསུངས་པ་ལྟར་རོ། །སྔོན་ལ་ཞི་གནས་བསྒྲུབས་ནས། དེ་ལ་བརྟེན་ཏེ་ལྷག་མཐོང་བསྒྲུབ་པ་ཡིན་ནོ། །གཞན་ཡང། དགོངས་
འགྲེལ་ལས། ཞི་གནས་ལ་བརྟེན་ནས་ལྷག་མཐོང་སྒོམ་པར་གསུངས་པ་དང། བསླབ་པ་གསུམ་གྱི་རྒྱུ་འབྲས་ཀྱི་རིམ་པ་དང་སྦྱིན་སོགས་དྲུག་གི་རྒྱུ་འབྲས་ཀྱི་རིམ་པ་གསུངས་པ་ལས་ཀྱང་

[407B]པར་གྲུབ་བོ། །དྲུག་པ་ནི། ཞི་གནས་ལ་སློབ་ཚུལ་དང། ལྷག་མཐོང་ལ་སློབ་ཚུལ། དེ་གཉིས་ཟུང་འབྲེལ་ལ་སློབ་ཚུལ་དང་གསུམ་དང་པོ་ལ་
ཞི་གནས་ཀྱི་ཚོགས་བསྟེན་པ། དེ་ལ་བརྟེན་ནས་ཞི་གནས་སྒོམ་ཚུལ་སྒོམས་པས་ཞི་གནས་སྒྲུབ་པའི་ཚད་དང་གསུམ། དང་པོ་ནི། རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་
དང་གནས་བཟང་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་གཡོ་བྱད་ལྡན། །ཞེས་གསུངས་ཤིང། ལམ་སྒྲོན་ལས་ཀྱང། །ཞི་གནས་ཡན་ལག་རྣམས་ཉམས་པས། རབ་ཏུ་
འབད་དེ་སྒོམ་བྱས་ཀྱང། །ལོ་ནི་སྟོང་ཕྲག་དག་གི་ཀྱང། །ཏིང་འཛིན་འགྲུབ་པར་མི་འགྱུར་རོ། །ཞེས་ཞི་གནས་སྒོམ་པའི་མཐུན་རྐྱེན་བསྟེན་ཞིང་འགལ་རྐྱེན་སྤངས་པའི་སྒོ་ནས་སྒྲུབ་ཚུལ་གསུང་
སོ༑ ༑གཉིས་པ་ལ་སྦྱོར་བ་དང་དངོས་གཞི་གཉིས། དང་པོ་ནི་སྔར་བཤད་པའི་སྦྱོར་བའི་ཆོས་དྲུག་དང། བྱང་ཆུབ་ཀྱི་སེམས་ཡུན་རིང་དུ་བསྒོམས་ཤིང་དེའི་ཡན་ལག་ཏུ་སྐྱེས་བུ་ཆུང་འབྲིང་དང་ཐུན་
མོང་བའི་དམིགས་པའི་ངོ་བོ་རྣམས་ལ་སྦྱང་བར་བྱའོ། །གཉིས་པ་ལ། ལུས་ཀྱི་སྤྱོད་ལམ་ཇི་འདྲ་བས་སྒོམ་པ་དང། སྒོམ་པའི་རིམ་པ་ཉིད་བཤད་པ་དང་གཉིས། དང་པོ་ནི། སྒོམ་རིམ་ལས་གསུངས་པ་ལྟར་

[408A]༄༅། །སྟན་ཤིན་ཏུ་འཇམ་ཞིང་བདེ་བ་ལ་ལུས་ཀྱི་ཀུན་སྤྱོད་ཆོས་བརྒྱད་དང་ལྡན་པར་བྱའོ། །དེ་ལ་རྐང་པ་ནི་སྐྱིལ་དཀྲུང་ཡོངས་སུ་རྫོགས་པའམ། སྐྱིལ་དཀྲུང་ཕྱེད་པས་ཡང་རུང་
སྟེ་དེ་ལྟར་བྱའོ། །མིག་ནི་ཧ་ཅང་ཕྱེ་བ་དང། བཙུམ་པ་མིན་པ་སྣ་རྩེར་གཏང་དོ། ལུས་ནི་ཧ་ཅང་སྐྱེ་བ་དང་སྒུར་བ་མ་ཡིན་པར་དྲང་པོར་སྲང་ལ་དྲན་པ་ནང་དུ་བཞག་སྟེ་འདུག་པར་བྱའོ་།ཕྲག་པ་
ནི་ཐད་ཀར་མཉམ་པར་གཞག་གོ། །དཔུང་མགོ་ནི་མི་མཐོ་མི་དམའ་ཞིང་ཕྱོགས་གཅིག་ཏུ་མ་ཡོ་པར་བཞག་སྟེ། སྣ་ནས་ལྟེ་བར་དྲང་པོར་བཞག་གོ་སོ་དང་མཆུ་ནི་རང་ལུགས་སུ་ཐ་མལ་པར་
བཞག་གོ་ལྕེ་ནི་ཡ་སོའི་དྲུང་དུ་སྦྱར་རོ། །དབུགས་ནི་ཕྱི་ནང་དུ་རྒྱུ་བ་སྒྲ་གཅན་དང། རྔམ་པ་དང། རྒོད་བ་གཅན་དུ་མི་བཏང་གི་ཅི་ནས་ཀྱང་ཕར་རྒྱུ་ཚུར་རྒྱུ་མི་ཚོར་བར་ངལ་བུ་དལ་བུས་
འབད་པ་མེད་པར་འཇུག་པ་དེ་ལྟར་བྱའོ། །དེ་ལྟར་ཐོག་མར་ལུས་ཀྱི་ཀུན་སྤྱོད་བརྒྱད་དང། ཁྱད་པར་དུ་རླུང་ཆེམ་ལ་དབབ་པ་ཇི་ལྟར་བཤད་པ་བཞིན་སྒྲུབས་པར་བྱའོ། །གཉིས་པ་ལ། ཏིང་ངེ་འཛིན་
སྐྱོན་མེད་སྐྱེད་པའི་ཚུལ། དེ་ལ་བརྟེན་ནས་སེམས་གནས་སྐྱེ་བའི་རིམ་པ་གཉིས། དང་པོ་ལ། སེམས་དམིགས་པ་ལ་གཏང་པའི་སྔོན་དུ་ཇི་ལྟར་བྱ་བ། དམིགས་པ་ལ་གཏད་པའི་དུས་སུ་ཇི་ལྟར་

[408B] དམིགས་པ་ལ་གཏད་པའི་འོག་ཏུ་ཇི་ལྟར་བྱ་བ་དང་གསུམ། དང་པོ་ནི། ཏིང་ངེ་འཛིན་སྒོམ་པ་ལ་མི་སྤྲོ་ཞིང། དེའི་མི་མཐུན་ཕྱོགས་ལ་དགའ་བའི་ལེ་ལོ་འགོག་མ་ནུས་ན། དང་པོ་ནས་ཏིང་ངེ་
འཛིན་ལ་འཇུག་ཏུ་མི་སྟོང་ཞིང། ལན་རེ་ཐོབ་ཀྱང་རྒྱུན་འཐུད་མི་ནུས་པས་མྱུར་དུ་ཉམས་པར་འགྱུར་རོ། །དེའི་ཕྱིར་ཐོག་མར་ལེ་ལོ་འགོག་པ་གནད་དུ་ཆེའོ། །དེ་ལ་ལུས་སེམས་དགའ་བདེས་ཁྱབ་
པའི་ཤིན་སྦྱང་ཐོབ་ན་ཉིན་མཚན་ཀུན་ཏུ་དགེ་བ་ལ་སྦྱོར་པ་ལ་སྐྱོ་དུབ་མི་འབྱུང་བས་ལེ་ལོ་ཟློག་གོ་དེ་སྐྱེད་པ་ལ་དེ་སྐྱེད་པའི་རྒྱུ་ཏིང་ངེ་འཛིན་ལ་བརྩོན་འགྲུས་རྒྱུན་ལྡན་དུ་རྩོམ་ནུས་པ་དགོས་སོ། དེ་སྐྱེད་པ་
ལ་དོན་གཉེར་གྱི་འདུན་པ་དྲག་པོ་རྒྱུན་ལྡན་པ་དགོས་སོ། །དེའི་རྒྱུར་ཏིང་ངེ་འཛིན་གྱི་ཡོན་ཏན་མཐའ་དག་མཐོང་བས་ཡིད་ཕྲོགས་པའི་དད་པ་དྲུག་པོ་དགོས་པས་ཏིང་ངེ་འཛིན་གྱི་ཡོན་ཏན་སེམས་པའི་དད་པ་
ཡང་དང་ཡང་དུ་སྒོམ་པར་བྱ་སྟེ། དབུས་མཐའ་ལས། གནས་དང་དེ་ལ་གནས་པ་དང། །རྒྱུ་དང་འབྲས་བུ་ཉིད་དུའོ། །ཞེས་གསུངས་སོ་དེ་ལ་གནས་ནི་འདུན་པ་སྟེ། རྩོལ་པའི་གནས་
སོ༑ ༑གནས་པ་ནི་རྩོལ་བའི་རྩོན་འགྲུས་སོ། འདུན་པ་ནི། ཡོན་ཏན་ལ་ཡིད་ཆེས་པའི་དད་པའོ། རྩོལ་བའི་འབྲས་བུ་ནི། ཤིན་ཏུ་སྦྱངས་པའོ། །འདིར་སྒོམ་པར་བྱ་བའི་ཏིང་ངེས་འཛིན་གྱི་

[409A]༄༅། །ཡོན་ཏན་ནི། ཞི་གནས་གྲུབ་ན་སེམས་ལ་དགའ་བ་དང། ལུས་ལ་བདེ་བ་རྒྱས་པས་མཐོང་ཆོས་ལ་བདེ་བར་གནས་པ་དང། ལུས་སེམས་ཤིན་སྦྱངས་
རྙེད་པས་སེམས་དགེ་བའི་དམིགས་པ་ལ་གང་འདོད་འདོད་དུ་སྐོལ་དུ་རུང་བ་དང། རང་དབང་མེད་པར་ཕྱིན་ཅི་ལོག་གི་ཡུལ་ལ་གཡེང་བ་ཞི་བས་ཉེས་སྤྱོད་མང་པོ་མི་འབྱུང་ཞིང་
དགེ་བ་གང་བྱེད་སྟོབས་ཆེ་བ་དང། ཞི་གནས་ལ་བརྟེན་ནས་མངོན་ཤེས་དང་རྫུ་འཕྲུལ་སོགས་ཀྱི་ཡོན་ཏན་རྣམས་སྒྲུབ་ནུས་པ་དང་ཁྱད་པར་དུ་དེ་ལ་བརྟེན་ནས་སྟོང་ཉིད་རྟོག་པའི་
ལྷག་མཐོང་གི་རྟོགས་པ་སྐྱེད་པས་འཁོར་བའི་རྩ་བ་མྱུར་དུ་གཅོད་པ་སོགས་ཀྱི་ཡོན་ཏན་བསམ་ནས་ཏིང་ངེ་འཛིན་སྒོམ་པ་ལ་སྤྲོ་ཤུགས་འཕེལ་བར་འགྱུར་བ་རྣམས་ཤེས་པར་བྱས་ལ་སྒོམ་
སྟེ༑ འདི་སྐྱེས་ན་ནང་ནས་ཏིང་ངེ་འཛིན་སྒོམ་པ་ལ་རྒྱུན་དུ་བསྐུལ་བས་ཏིང་ངེ་འཛིན་ཐོབ་སླ་ཞིང་ཐོབ་ནས་ཀྱང་ཡང་ཡང་སྒོམ་པ་ལ་འཇུག་པས་ཉམས་པར་དཀའོ། །གཉིས་པ་ལ་སེམས་གང་ལ་འཇོག་
པའི་ཞི་ངོས་བཟུང་བ། དེ་ལ་སེམས་ཇི་ལྟར་གཏོད་པའི་ཚུལ་གཉིས་དང་པོ་ལ། དམིགས་པ་སྤྱིའི་རྣམ་བཞག་དང། སྐབས་སུ་བབ་པའི་དམིགས་པ་ངོས་བཟུང་བ་གཉིས། དང་པོ་ལ། དམིགས་པས་

[409B] གང་ཟག་གང་གིས་གང་ལ་དམིགས་པར་བྱ་བ་བསྟན་པ་གཉིས། དང་པོ་ནི། བཅོམ་ལྡན་འདས་ཀྱིས་རྣལ་འབྱོར་པའི་དམིགས་པ་བཞི་གསུངས་པ་ལ་ཁྱབ་པའི་དམིགས་པ་ནི་བཞི་སྟེ། མི་སྤྱོད་
པར་འཇོགས་པ་དང། སྤྱོད་པའི་དམིགས་པ་གཉིས་དང། ཇི་ལྟ་ཇི་སྙེད་ཀྱི་དངོས་པོའི་མཐའ་དང་སྒོམ་པས་གནས་གྱུར་ཐོབ་པ་ནི་དགོས་པ་གྲུབ་པས་ཏེ་བཞིའོ། །སྤྱོད་པ་རྣམ་སྦྱོང་གི་དམིགས་པ་ལ་ནི་ཚེ་
རབ་སྔ་མར་འདོད་ཆགས་ཞེ་སྡང་གཏི་མུག་ང་རྒྱལ་རྣམ་རྟོག་ལ་ཤེས་ཆེར་སྤྱོད་པའི་གཉེན་པོར་མི་སྡུག་པ་དང། བྱམས་པ་དང་རྟེན་འབྲེལ་དང། ཁམས་ཀྱི་རྣམ་པའི་རབ་དབྱེ་དང། དབུགས་འབྱུང་རྡུབ་སྒོམ་
པའི་དམིགས་པ་དང་ལྔའོ། །མཁས་པའི་དམིགས་པ་ལྔ་ཕུང་པོ་ཁམས་སྐྱེ་མཆེད་རྟེན་འབྲེལ་ཡན་ལག་བཅུ་གཉིས། གནས་དང་གནས་མ་ཡིན་པ་ལ་མཁས་པའི་དམིགས་པའོ། །ཉོན་མོངས་རྣམ་པར་སྦྱོང་
བའི་དམིགས་པ་ནི་གཉིས་ཏེ། ས་གོང་འོག་གི་ཞི་རགས་དང། བདེན་བཞི་མི་རྟག་ལ་སོགས་བཅུ་དྲུག་གོ་དེ་ལ་སྤྱོད་པ་རྣམ་སྦྱོང་གི་དམིགས་པ་རྣམས་ནི་ཆགས་སོགས་ལྷག་པར་སྤྱོད་པ་རྣམས་ཀྱི་ཆགས་
སོགས་ཟློག་སླ་ཞིང། དེ་ལ་བརྟེན་ནས་ཏིང་ངེ་འཛིན་ཐོབ་སླ་བས། དམིགས་པ་ཁྱད་པར་ཅན་ཡིན་ལ། གཞན་རྣམས་ཀྱང་བྱང་ཆུབ་ལམ་གྱི་རིམ་པ་ལས་ཤེས་པར་བྱའོ། །གཉིས་པ་ནི། འདོད་ཆགས་ཤས་ཆེ་

[410A]༄༅། །བས་ནས་རྣམ་རྟོག་ཤས་ཆེ་བའི་བར་གྱི་གང་ཟག་ཡིན་མིན་ནམ་གྲུས་ཞུས་པ་ལས་གསུངས་པ་ལྟར་རིམ་པ་བཞིན་དུ་མི་སྡུག་པ་ནས་དབུགས་འབྱུང་རྡུབ་ཀྱི་བར་ལ་སོ་སོར་ངེས་པའི་
དམིགས་རྟེན་བྱ་དགོས་པར་གསུངས། །ཆ་མཉམས་པར་སྤྱད་པ་དང་ཉོན་མོངས་ཆུང་བའི་གང་ཟག་ཡིན་ན་སྔར་བཤད་པའི་དམིགས་པ་དེ་དག་ལས་གང་ལ་དགའ་བ་གཅིག་ལ་སེམས་བཟུང་བས་ཆོག་
གི༑ ངེས་པ་ཅན་མི་དགོས་སོ། །གཉིས་པ་ནི་རྒྱལ་བའི་སྐུ་ལས་བརྟེན་ནས་བསྒོམ་པར་བྱ་སྟེ། དེ་ལྟར་བྱས་པས་བསགས་སྦྱང་སྤེལ་གསུམ་ལ་སོགས་པའི་ཡོན་ཏན་ཁྱད་པར་ཅན་རྣམས་མྱུར་དུ་ཐོབ་ཅིང་འཆི་
བའི་ཆ་སངས་རྒྱས་རྗེས་སུ་དྲན་པ་ལས་ཉམས་པར་མི་འགྱུར་བའི་ཕྱིར། དེ་ལྟར་དུ་ཏིང་ངེ་འཛིན་རྒྱལ་པོ་སོགས་ལས་གསུངས་པའི་ཕྱིར་ཏེ། གསེར་གྱི་ཁ་དོག་ལྟ་བུའི་སྐུ་ལུས་ཀྱི། །འཇིག་རྟེན་མགོན་པོ་
ཀུན་ཏུ་མཛེས་པ་སྟེ། །དམིགས་པ་དེ་ལ་གང་གིས་སེམས་འཇུག་ལ་།བྱང་ཆུབ་སེམས་དཔའ་དེ་མཉམ་གཞག་ཅེས་བྱ། །ཞེས་གསུངས་པ་ལྟ་བུ་ལ་དམིགས་རྟེན་བྱའོ། །དེ་ཡང་དང་པོར་དམིགས་
པ་གང་གཏད་པ་དེ་ཉིད་ལ་གཏད་པར་བྱའི་དམིགས་པ་གཞན་ལ་ཡང་ཡང་སྤོར་མི་རུང་སྟེ། འཕགས་པ་དཔའ་པོས་དམིགས་པ་གཅིག་ལ་བསྟེན་ཚུལ་དུ། །ཡིད་ཀྱིས་བསམ་པ་བརྟེན་པར་བྱ། །དམིགས་པ་

[410B] །ཡིད་ནི་ཉོན་མོངས་འཁྲུགས་པར་འགྱུར། །ཞེས་དང། ལམ་སྒྲོན་ལས་ཀྱང། དམིགས་པ་གང་རུང་གཅིག་དག་ལ། །ཡིད་ནི་དགེ་བར་བཞག་པར་བྱ། །ཞེས་གཅིག་ལ་ངེས་བཟུང་གི་
གསུངས་སོ། །དེ་ལྟར་ཐོག་མར་སེམས་གང་ལ་འཛིན་པའི་དམིགས་རྟེན་རྙེད་པའི་ཚད་ནི། དབུ་དང་ཕྱག་ཞབས་གཉིས་དང། སྐུའི་ཁོག་གཞན་ལ་རིམ་པ་བཞིན་དུ་ལན་འགའ་བཟུང་ནས་གསལ་བཏབ་
ལ༑ དེའི་མཐར་སྐུ་སྤྱིའི་དོན་སྤྱི་ཡིད་ལ་བྱས་པ་ན་ཡིད་ངོར་ཡན་ལག་རགས་པ་རྣམས་ཆ་ཕྱེད་ཙམ་འཆར་ཐུབ་པ་བྱུང་ན་འོད་དང་བཅས་པའི་གསལ་པོ་མ་བྱུང་ཡང་དེ་ཙམ་གྱིས་ཆོག་ཤེས་བྱས་ནས་དེ་ལ་སེམས་
བཟུང་སྟེ་འདི་ལྟར་དེ་ཙམ་གྱི་ཆོག་ཤེས་བྱས་ནས་སེམས་མི་འཛིན་པར་དེ་ལས་གསལ་བ་གཅིག་འདོད་པས་ཡང་ཡང་གསལ་གཏབ་ན་དམིགས་པ་གསལ་དུ་འགྲོ་ཡང་ཏིང་ངེ་འཛིན་བརྟན་པོ་རྙེད་པའི་གེགས་
སུ་འགྱུར་ན་དམིགས་པ་ཆེར་མི་གསལ་ཡང། ཆ་ཕྱེད་ཙམ་དེ་ཉིད་ལ་སེམས་བཟུང་ན་ཏིང་ངེ་འཛིན་མྱུར་དུ་རྙེད་ཅིང། དེ་ནས་གསལ་བ་བོཌ་སྟོན་པས་གསལ་བྱ་བདེ་བླག་ཏུ་གྲུབ་པའི་ཕྱིར་རོ། །འདི་ནི་སློབ་དཔོན་
ཡེ་ཤེས་སྡེའི་གདམ་པ་ལས་བྱུང་སྟེ་གལ་ཆེའོ། །གཉིས་པ་ལ་སྐྱོན་མེད་པའི་ལུགས་བཞག་སྐྱོན་དང་བཅས་པའི་ལུགས་བསལ་བ་ཐུན་གྱི་ཚད་བསྟན་པ་དང་གསུམ། དང་པོ་ནི། ཞི་གནས་སྒྲུབ་པར་འདོད་པ་རྣཾ་༄༅། །ཀྱིས་ཏིང་ངེ་འཛིན་གྱི་དམིགས་པ་གསལ་བར་དྲན་པ་དང། བྱིང་རྒོད་རྟོགས་པའི་ཤེས་བཞིན་བསྟེན་དགོས་ཏེ། མདོ་སྡེ་རྒྱན་གྱི་འགྲེལ་པར། དྲན་པ་དང་ཤེས་བཞིན་གྱི་ཉེ་བར་གཏོད་པར་
བྱེད་པ་སྟེ། གཅིག་གིས་སེམས་དམིགས་པ་ལས་མི་འཕྲོ་བར་བྱེད་པའི་ཕྱིར་དང། གཉིས་པས་སེམས་འཕྲོ་བ་རབ་ཏུ་ཤེས་པའི་ཕྱིར། ཞེས་དང། དབུ་མ་སྙིང་པོ་ལས་ཀྱང། ཡིད་ཀྱི་གླང་པོ་ལོག་འགྲོ་
པ༑ ༑དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་ངེས་བཅིངས་ནས། །ཤེས་རབ་ལྕགས་ཀྱུས་རིམས་དབང་བྱས། །ཞེས་དང་སྒོམ་རིམས་བར་པ་ལས། དྲན་པ་དང་ཤེས་བཞིན་གྱི་ཐག་
པས་ཡིད་ཀྱི་གླང་པོ་ཆེ་དམིགས་པའི་སྡོང་པོ་དེ་ཉིད་ལ་གདགས་པར་བྱའོ། །ཞེས་དྲན་པ་ལ་བརྟེན་ནས་ཏིང་ངེ་འཛིན་འགྲུབ་པར་གསུངས་པ་དང། དྲན་པ་ཐག་པ་ལྟར་སེམས་དམིགས་པ་ལ་རྒྱུན་ལྡན་དུ་
ལྟོད་བྱེད་དུ་གསུངས་པས་ཏིང་ངེ་འཛིན་སྒྲུབ་བྱེད་ཀྱི་གཙོ་བོ་སྐྱོང་ཚུལ་ནི་དྲན་པའི་སྐྱོང་ཚུལ་ཡིན་ལ། དྲན་པ་ཡང་ངེས་པའི་རྣམས་པ་ཅན་གྱི་འཛིན་སྟངས་ཅན་ཡིན་པས་ཏིང་ངེ་འཛིན་སྐྱོང་བ་ན་འཛིན་སྟངས་དམ་
པ་མེད་པར་འཇོགས་པ་ལ་སེམས་དྭང་པའི་གསལ་ཆ་འོང་ཡང་ངེས་ཤེས་ཀྱི་ངར་ཐོན་པའི་གསལ་ཆ་མི་ཐོབ་པས་དྲན་པ་སྟོབས་ཅན་མི་སྐྱེ་ཞིང། བྱིང་པ་ཕྲ་མོ་ཡང་མི་ཁེགས་པས། ཏིང་ངེ་འཛིན་སྐྱོན་ཅན་

[411B] །ཞེས་བྱང་ཆུབ་ལམ་གྱི་རིམས་པ་ལས་གསུངས་སོ། །གཉིས་པ་ནི། སྔར་བཤད་པ་ལྟར། ཤེས་པ་འཕངས་སྟོད་དེ་སྒྲིམས་ནས་མི་རྟོག་པར་བཞག་པ། བྱིང་བ་མེད་ཀྱང་རྒོད་པ་ཤས་ཆེ་བས་
གནས་ཆ་རྒྱུན་ཐུང་ཐུབ་པ་མི་འོང་བར་མཐོང་སྟེ། གློང་རབ་ལ་སྒོམ་རབ་ཞེས་སྨྲ་བ་ཡང་མི་རིགས་ཏེ། འདི་རྨུགས་པ་དང་བྱིང་བ་ཅུང་ཟད་ཀྱང་མ་ཕྱེ་བའི་གྲོལ་གཏམ་འབའ་ཞིག་ཡིན་པའི་ཕྱིར་ཏེ། ཏིང་ངེ་
འཛིན་རྣམ་དག་ཡིན་ན་བྱིང་རྒོད་བསལ་བའི་སྒོ་ནས་དམིགས་པ་གསལ་ལ་མི་རྟོག་པ་དགོས་པའི་ཕྱིར་ཏེ། སྒོམ་རིམ་དང་པོ་ལས་བྱིང་བ་བསལ་ལ་དམིགས་པ་དེ་ཉིད་དམ་དུ་བཟུང་ངོ། །ཞེས་གསུངས་
པའི་ཕྱིར། གསུམ་པ་ནི། སྒོམ་རིམས་ཐམ་ལས། དེ་ལྟ་བུའི་རིམ་པ་འདིས་ཆུ་ཚོད་གཅིག་གམ་ཐུན་ཕྱེད་དམ་ཐུན་གཅིག་ཇི་སྲིད་ནུས་པ་དེ་སྲིད་དུ་འདུག་པར་བྱའོ། །ཞེས་གསུངས་ལ། དང་པོར་དམིགས་པ་ལ་
ཡུན་རིང་དུ་སྙོམ་པར་འཇོག་མི་རིགས་སོ། །གསུམ་པ་ལ་བྱིང་རྒོད་བྱུང་དུས་ཇི་ལྟར་བྱ་བ་དང། བྱིང་རྒོད་དང་བྲལ་དུས་ཇི་ལྟར་བྱ་བ་གཉིས། དང་པོ་ལ། བྱིང་རྒོད་ངོས་མ་ཟིན་པའི་གཉེན་པོ་བསྟེན་པ། ངོས་ཟིན་ཀྱང་དེ་
སྤོང་ཕྱིར་མི་རྩོན་པའི་གཉེན་པོ་བསྟེན་པ་གཉིས། དང་པོ་ལ་བྱིང་རྒོད་ཀྱི་མཚན་ཉིད་གཏན་ལ་དབབ་པ་དང། སྒོམ་པའི་དུས་སུ་དེ་རྟོགས་པའི་ཤེས་བཞིན་སྐྱེ་པའི་ཐབས་གཉིས། དང་པོ་ལ། རྒོད་པ་ནི། ཀུན་

[412A]༄༅། །བཏུས་ལས་རྒོད་པ་གང་ཞེ་ན། སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་བ་སྟེ། ཞི་གནས་ཀྱི་བར་དུ་གཅོད་པའི་ལས་ཅན་ནོ། །
ཞེས་དམིགས་པ་ནི་ཡུལ་ཡིད་དུ་འོང་ཞིང་སྡུག་པའོ། །རྣམ་པ་ནི་སེམས་ཕྱིར་ལ་འཕྲོ་བ་སྟེ། འདོད་ཆགས་ཀྱི་ཆ་ཤས་ཡིན་པས་ཡུལ་ལ་སྲེད་པའི་རྣམ་པས་འཇུག་པའོ། །བྱེད་ལས་ནི་སེམས་དམིགས་པ་ལ་འཇུག་
པའི་བར་ཆད་བྱེད་པའོ། །བྱིང་བ་ནི་སེམས་དམིགས་པ་འཛིན་པའི་འཛིན་སྟངས་ལྷོད་ནས་དམིགས་པ་གསལ་བའཾ་དམ་པར་མི་འཛིན་པས་དང་ཆ་ཡོད་ཀྱང་དམིགས་པའི་འཛིན་སྟངས་གསལ་བ་མེད་ན་བྱིང་བར་འགྲོ་
སྟེ༑ སྒོམ་རིམ་པར་པ་ལས། གང་གི་ཚེ་དམུས་ལོངས་ལྟ་བུའམ། མུན་པར་ཞུགས་པ་ལྟ་བུའཾ་མིག་བཙུམ་པ་ལྟ་བུར་སེམས་ཀྱིས་དམིགས་པ་གསལ་བར་མི་མཐོང་བ་དེའི་ཚེ་བྱིང་བར་འགྱུར་བར་རིགས་པར་བྱའོ། །
ཞེས་གསུངས་ལ། གཞུང་ཆེ་བ་གཞན་ནས་བྱིང་བའི་མཚན་ཉིད་གསལ་བར་གསུངས་པ་མ་མཐོང་ངོ། །བྱིང་བ་ལ་དགེ་བ་དང་ལུང་མ་བསྟན་གཉིས་ཡོད་དེ། དམུགས་པ་ནི་མི་དགེ་བ་དང། སྒྲིབས་ལུང་མ་
བསྟན་གང་རུང་དང། གཏི་མུག་གི་ཆ་ཤས་ཁོ་ནའོ། །ཞེས་གསུངས་སོ། །བྱིང་བ་སེལ་བ་ལ་སྐུ་གཟུགས་སོགས་དགའ་བའི་ཡུལ་དང་སྣང་བ་བསྒོམས་ནས་སེམས་བཟེད་བསྟོད་དགོས་པར་གསུངས་

[412B] བློའི་འཛིན་སྟངས་དམ་དུ་སོང་བ་བཀག་ནས་དམིགས་པ་གསལ་བ་དང་འཛིན་སྟངས་ཀྱི་སྒྲིམ་ཆ་གཉིས་ཀ་དགོས་སོ། བྱིང་བ་ནི་ཤེས་པར་དཀའ་ཞིང་འབྱུང་ཉེ་ལ་ཏིང་ངེ་འཛིན་
སྐྱོན་མེད་དུ་འཁྲུལ་པ་ཆེ་བས་སྒོམ་རིམ་ལས་གསུངས་པ་ལྟར་ལེགས་པར་བརྟགས་ལ་ངོས་ཟིན་པར་བྱས་ཏེ་སྤང་ངོ། །གཉིས་པ་ནི་བྱིང་རྒོད་བྱུང་མ་བྱུང་ཇི་ལྟ་བ་བཞིན་དུ་ཤེས་པའི་ཤེས་བཞིན་སྐྱེ་ཐུབ་པ་གཅིག་དགོས་
ཏེ༑ ཤེས་བཞིན་སྟོབས་ལྡན་རིམས་ཀྱིས་སྐྱེས་པས་བྱིང་རྒོད་བྱུང་བའི་དེ་མ་ཐག་ཏུ་ཤེས་བཞིན་སྐྱེ་ཐུབ་པ་ལྟ་ཅི་སྨོས། བྱིང་རྒོད་སྐྱེ་བའི་གྲབས་བྱེད་པ་ནས་རིག་པའི་ཤེས་བཞིན་སྐྱེ་དགོས་ཤིང་དེ་ལྟར་ནུས་པའི་
ཕྱིར་ཏེ། སྒོམ་རིམས་ཕྱི་མ་གཉིས་ལས་སེམས་བྱིང་དུ་དོགས་པར་མཐོང་ན་ཞེས་དང། སེམས་རྒོད་པའཾ་རྒོད་དུ་དོགས་པར་མཐོང་བས་ཞེས་གསུངས་པའི་ཕྱིར་དང། དབུས་མཐའ་ལས། བྱིང་དང་རྒོད་པ་རྟོགས་
པ་དང། ཞེས་དང། སྤྱོད་འཇུག་ལས་ཀྱང། གང་ཚེ་དྲན་པ་ཡིད་སྒོ་ནས། །བསྲུང་བའི་དོན་དུ་གནས་གྱུར་པ། །དེ་ཚེ་ཤེས་བཞིན་འོད་གྱུར་ཞིང། །ཞེས་གསུངས་པའི་ཕྱིར། ཤེས་བཞིན་སྐྱེད་པའི་ཐབས་
ནི༑ སྤྱོད་འཇུག་ལས་གཞན་ཡང་གསུང་སྟེ། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟགས་བྱ་བ། །དེ་དེ་ཁོ་ནར་མདོར་ན་ནི། །ཤེས་བཞིན་བསྲུང་བའི་མཚན་ཉིད་དོ། །ཞེས་གསུངས་

[413A]༄༅། །པ་ལྟར་བྱའོ། །གཉིས་པ་ལ་སེམས་ངོས་བཟུང་ཞིང་བྱིང་རྒོད་འགོག་པའི་ཚུལ་དང། གང་ལ་བརྟེན་ནས་བྱིང་རྒོད་སྐྱེ་བའི་རྒྱུ་ངོས་བཟུང་བ་གཉིས། དང་པོ་ནི། ཀུན་བཏུས་ལས་སེམས་པ་གང་ཞེ་
ན་སེམས་མངོན་པར་འདུ་བྱེད་པ་ཡིད་ཀྱི་ལས་ཏེ་དགེ་བ་དང་མི་དགེ་བ་དང་ལུང་དུ་མ་བསྟན་པ་རྣམས་ལ་སེམས་འཇུག་པར་བྱེད་པའི་ལས་ཅན་ནོ། །ཞེས་རྡོ་ཁབ་ལེན་གྱི་དབང་གིས་ལྕགས་རང་དབང་མེད་པར་གཡོ་བ་
ལྟར་དགེ་མི་དགེ་ལུང་མ་བསྟན་གང་རུང་ལ་སེམས་གཡོ་ཞིང་བསྐུལ་བའི་སེམས་བྱུང་སེམས་པ་ཡིན་པས་བྱིང་རྒོད་གང་རུང་བྱུང་བདེ་སྤོང་བ་ལ་སེམས་མངོན་པར་འདུ་བྱེད་པའི་སེམས་པ་བཟུང་ངོ་།འོ་ན། བྱིང་རྒོད་འགོག་
ཚུལ་ཅི་འདུ་བྱེད་ན། སེམས་བྱིང་བ་ནི་ཧ་ཅང་ནང་དུ་བསྡུས་གྲགས་ནས་དམིགས་པའི་འཛིན་སྟངས་ཤོར་བ་ཡིན་པས་དེ་ལ་ནི་སེམས་འཕྲོ་བའི་རྒྱུ་དགའ་བའི་དངོས་པོ་ཡིད་ལ་བྱ་སྟེ། དེ་ཡང་སངས་རྒྱས་ཀྱི་སྐུ་ལྟ་བུ་ཡིན་
གྱིས༑ ཉོན་མོངས་སྐྱེ་བའི་དགའ་བ་ནི་མ་ཡིན་ནོ། །ཡང་ན་ཉི་འོད་སོགས་སྣང་བའི་མཚན་མ་ཡིད་ལ་བྱས་ནས། བྱིང་བ་བསལ་ན་དེ་མ་ཐག་ནས། དམིགས་པའི་འཛིན་སྟངས་དམ་པར་བྱས་ལ། སྐྱོང་བར་སྒོམ་
རིམ་དང་པོ་ལས་གསུངས་སོ། །ཕར་ཕྱིན་བསྡུས་པ་ལས། ལྷག་མཐོང་རྩོན་པའི་སྟོབས་ཀྱི་མཐུས། །ཞུམ་པར་གྱུར་ན་བཟེང་ཡང་བསྟོད་།ཅེས་གསུངས་སོ། །རྒོད་པ་ནི་ཆགས་པའི་སྒོ་ནས་ཡུལ་ལ་སེམས་རྒྱུགས་

[413B]དངོས་པོ་ཡིད་ལ་བྱ་སྟེ། དབུ་མ་སྙིང་པོ་ལས། རྒོད་པ་མི་རྟག་ལ་སོགས་པ། །ཡིད་ལ་བྱེད་པས་ཞི་བར་བྱ། །ཞེས་དང། ཕར་ཕྱིན་བསྡུས་པ་ལས། རྒོད་པར་གང་ཚེ་གྱུར་པ་
ཡིད༑ ༑ཞི་གནས་ཚུལ་གྱིས་བཟློག་པར་བྱ། །ཞེས་གསུངས་པའི་ཕྱིར་གཉིས་པ་ནི། དབང་པོའི་སྒོམ་བསྲུང་པ་དང། །ཟས་ཀྱི་ཚོད་མ་ཟིན་པ་དང། །ནམ་གྱི་ཆ་སྟོད་སྨད་ལ་མི་ཉལ་བའི་རྣལ་འབྱོར་ལ་མི་རྩོན་པ་
དང༑ ༑ཤེས་བཞིན་མེད་པར་གནས་ཤིང། གཉིད་རྒོད་སོ་སོའི་རྒྱུ་ནི། གཉིད་ཆེ་བ་སེམས་དམིགས་པ་འཛིན་པ་ལ་ཧ་ཅང་ལྷོད་པ་ཞི་གནས་བརྟན་གྲགས་པ། སེམས་མུན་པར་འཐུག་པ། དམིགས་པ་ལ་མི་གཏོད་པར་
དགའ་བ་རྣམས་བྱིང་བའི་རྒྱུ་དང། སྐྱོ་ཡིན་ཤས་ཆུང་བ་དམིགས་པ་ཧ་ཅང་དམ་གྲགས་པ། །རྩོན་པ་གོམས་པར་མ་བྱས་པ་།ཉེ་དུ་ལ་ཆགས་པ་སོགས་ཀྱི་རྣམ་གཡེང་རྒོད་པའི་རྒྱུ་ཡིན་ལ་དང་པོ་རྣམས་བྱིང་རྒོད་
གཉིས་ཀའི་རྒྱུ་ཡིན་ནོ། །གཉིས་པ་ནི། ཞི་ཚེ་རྣལ་དུ་འཇོག་པའོ་།ཞེས་སོགས་གསུངས་པ་ལྟར་ཡིན་ལ། རྒྱས་པར་རྫུ་འཕྲུལ་རྐང་པའི་སྐབས་སུ་འཆད་དོ། །གཉིས་པ་ལ། སེམས་གནས་སྐྱེ་བའི་རིམ་པ་
དངོས། །དེ་སྟོབས་དྲུག་གིས་སྒྲུབ་ལུགས། དེ་ལ་ཡིད་བྱེད་བཞི་ཡོད་ཚུལ་དང་བཞི། དང་པོ་ནི། རྒྱན་ལས། དམིགས་པ་ལ་ནི་སེམས་གཏང་ནས། །དེ་རྒྱུན་རྣམ་པར་གཡེངས་མི་བྱ། །རྣམ་གཡེངས་མྱུར་དུ་

[414A]༄༅། །རྟོགས་བྱས་ནས། དེ་ལ་སླར་ནི་སླན་པར་བྱ། །བློ་ལྡན་གོང་ནས་གོང་དུ་ཡང། །སེམས་ནི་ནང་དུ་བསྡུ་བར་བྱ། །དེ་ནས་ཡོན་ཏན་མཐོང་བའི་ཕྱིར། །ཏིང་ངེ་འཛིན་ལས་སེམས་འདུལ་ལོ། །
རྣམ་གཡེངས་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ། །ཆགས་སེམས་ཡིད་མི་བདེ་ལ་སོགས། །ལང་པ་དེ་བཞིན་ཤེས་པར་བྱ། །དེ་ནས་སྡོམ་རྩོན་ཅན་གྱིས་ནི། །སེམས་ལ་མངོན་པར་འདུ་བྱེད་བཅས། །
རང་གི་ངང་གི་འབྱུང་བ་ཐོབ། །དེ་གོམས་པ་ལས་འདུ་མི་བྱེད་།ཅེས་དང། ཀུན་བཏུས་ལས་ཀྱང། ཞི་གནས་གང་ཞེ་ན་འདི་ལྟ་སྟེ་ནང་ཉིད་ལ་སེམས་འཇོག་པ་དང། །རྒྱུན་དུ་འཇོག་པ་དང། སླན་ཏེ་འཇོག་པ་དང་
ཉེ་པར་འཇོག་པ་དང། དུལ་བར་བྱེད་པ་དང། ཞི་བར་བྱེད་པ་དང། རྣམ་པར་ཞི་བར་བྱེད་པ་དང། རྩེ་གཅིག་ཏུ་བྱེད་པ་དང་མཉམ་པར་འཇོག་པའོ། །ཞེས་གསུངས། དེ་རྣམས་ཀྱི་དོན་བསྡུས་ན་ཕྱི་རོལ་གྱི་དམིགས་པ་
ཐམས་ཅད་ལས་སེམས་བསྡུས་ནས་ནང་དུ་དམིགས་པ་ལ་འཇོག་པར་བྱེད་ཅིང། དེ་ཉིད་གཞན་དུ་མི་གཡེངས་པར་དེ་ལ་རྒྱུན་དུ་འཇོག་པར་བྱེད་པ་དང། གཡེངས་ན་ཤེས་པར་བྱས་ནས་སླར་ཡང་དེ་ཉིད་ལ་འདོགས་
པ་དང། སེམས་རང་བཞིན་གྱི་རྒྱ་ཆེ་བ་ལ་ཡང་ཡང་བསྡུས་ཏེ་ཕྲ་བར་བྱས་ནས་གོང་ནས་གོང་དུ་འཛེག་པ་དང། ཏིང་ངེ་འཛིན་གྱི་ཡོན་ཏན་བསམ་ནས་ཏིང་ངེ་འཛིན་ལ་དགའ་བ་དང་རྣམ་གཡེངས་ལ་སྐྱོན་དུ་བསྟས་

[414B]ཆགས་སེམས་ཡིན་མི་བདེ་གཉིད་རྨུགས་སོགས་བྱུང་བ་རྣམས་ཞི་བར་བྱེད་པ་དང། འབད་མེད་དུ་འཇུག་པའི་ཕྱིར་དུ་འབད་པ་དང། སེམས་སྙོམས་པར་གྱུར་ན་བཏངས་
སྙོམས་སུ་འཇོག་པར་བྱེད་པ་དང་དགུའོ། །གཉིས་པ་ནི། ཐོས་པ་དང། བསམ་པ་དང། དྲན་པ་དང། ཤེས་བཞིན་དང་བརྩོན་འགྲུས་དང། ཡོངས་སུ་འདྲི་བའི་སྟོབས་དྲུག་པོ་དེ་དག་གིས་སེམས་གནས་དགུ་འགྲུབ་པར་
ཉན་ས་སོགས་ལས་གསུངས་སོ། །གསུམ་པ་ནི། སེམས་གནས་དགུ་ལ་སྒྲིམས་ཏེ་འཇུག་པ་དང། ཆད་ཅིང་འཇུག་པ་དང། ཆད་པ་མེད་པར་འཇུག་པ་དང། རྩོལ་བ་མེད་པར་འཇུག་པའི་ཡིད་བྱེད་བཞི་ཡོད་
པར་ཉན་ས་ལས་གསུངས་སོ། །གསུམ་པ་ནི། དགོངས་འགྲེལ་ལས། །བཅོམ་ལྡན་འདས་བྱང་ཆུབ་སེམས་དཔའ་ཇི་སྲིད་དུ་སེམས་ལ་དམིགས་པའི་སེམས་ནང་དུ་ཡིད་ལ་བགྱིད་པ་ན། ལུས་ཤིན་ཏུ་སྦྱངས་
པ་དང། སེམས་ཤིན་ཏུ་སྦྱངས་པ་མ་ཐོབ་པ་དེའི་བར་དུ་ཡིད་ལ་བགྱིད་པ་དེ་ལ་ཅི་ཞེས་བགྱི། བྱམས་པ་ཞི་གནས་ནི་མིན་ཏེ། ཞི་གནས་ཀྱི་རྗེས་སུ་མཐུན་པའི་མོས་པ་དང་མཚུངས་པར་ལྡན་པ་ཡིན་པར་བརྗོད་པར་
བྱའོ༑ ༑ཞེས་གསུངས་ཤིང། རྒྱན་ལས། དེ་གོམས་པ་ལས་འདུ་མི་བྱེད། །དེ་ནས་དེ་ཡི་ལུས་དང་སེམས། །ཤིན་ཏུ་སྦྱངས་པ་ཆེ་ཐོབ་ནས། །ཡིད་ལ་བྱེད་དང་བཅས་ཞེས་བྱ། །ཞེས་ལུས་སེམས་ཤིན་ཏུ་སྦྱངས་

[415A]༄༅། །པའི་བདེ་བ་ཐོབ་པ་ནས་ཞི་གནས་མཚན་ཉིད་པ་དང་པོར་ཐོབ་ཅིང་བསམ་གཏན་དང་པོའི་ཉེར་བསྔོགས་ཀྱི་ཐོག་མར་གསུངས་ཤིང། དེ་ལ་བརྟེན་ནས་ཡིད་བྱེད་བདུན། དེ་ལ་བརྟེན་ནས་དངོས་གཞི་
དེ་ལ་བརྟེན་ནས་སྤྱན་དང་མངོན་པར་ཤེས་པ་ལ་སོགས་པའི་ཡོན་ཏན་གྱི་ཚོགས་འཐོབ་པར་གསུངས་སོ། །གཉིས་པ་ལ། ལྷག་མཐོང་གི་ཚོགས་བསྟེན་པ། ལྷག་མཐོང་གི་དབྱེ་བ། ལྷག་མཐོང་སྒོ་མཚུལ་སྒོམས་
པས་ལྷག་མཐོང་གྲུབ་བའི་ཚད་དང་བཞི། དང་པོ་ལ་ལྷག་མཐོང་གི་ཚོགས་བསྟེན་ཚུལ་སྤྱིར་བསྟན་པ་དང། ཁྱད་པར་དུ་ལྟ་བ་གཏན་ལ་འབེབས་ཚུལ་གཉིས། དང་པོ་ནི། །སྐྱེས་བུ་དམ་པ་ལ་བསྟེན་པ་དང། དེ་ལས་ཆོས་
ཐོས་པ་བཙལ་བ་དང། ཚུལ་བཞིན་དུ་སེམས་པ་སྟེ། གསུམ་སྒོམ་རིམ་ལས་གསུངས་ཤིང། རྒྱས་པར་བྱང་ཆུབ་ལམ་རིམ་ཆེན་མོ་ལས་ཤེས་པར་བྱའོ། །གཉིས་པ་ལ། འཁོར་བའི་རྩ་བ་ངོས་བཟུང་བ་དང་
བདེན་འཛིན་སྤོང་བར་འདོད་པས་བདག་མེད་ཀྱི་ལྟ་བ་ཙལ་བ་གཉིས་དང་པོ་ནི། ཕུང་པོ་བདེན་གྲུབ་ཏུ་ཞེན་པའི་མ་རིག་པ་འཁོར་བའི་གཞི་རྩ་ཡིན་ཏེ། རིན་ཆེན་འཕྲེང་བ་ལས། ཇི་སྲིད་ཕུང་པོ་འཛིན་ཡོད་པ། །དེ་སྲིད་དེ་ལ་ངར་
འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་ལས་ཀྱང་ནི་སྐྱེ་བ་ཡིན། །ཞེས་སོགས་དང། སྟོང་ཉིད་བདུན་ཅུ་པ་ལས། རྒྱུ་དང་རྐྱེན་ལས་བསྐྱེས་དངོས་རྣམས། །ཡང་དག་པར་ནི་རྟོག་པ་གང། །དེ་ནི་སྟོན་པས་

[415B] །དེ་ལས་ཡན་ལག་བཅུ་གཉིས་བྱུང། །ཞེས་གསུངས་པའི་ཕྱིར། དེ་རྣམས་ཀྱི་དོན་ནི། བདེན་པར་ཞེན་པའི་ཆོས་ཀྱི་བདག་འཛིན་ལས་ང་དང་ང་ཡིར་འཛིན་པའི་འཇིགས་ལྟ། དེ་ལ་བརྟེན་ནས་དགེ་བ་དང་མི་དགེ་བའི་
ལས༑ དེ་ལ་བརྟེན་ནས་འཁོར་བར་སྐྱེ་བ། དེ་ལ་བརྟེན་ནས་སྡུག་བསྔལ་མཐའ་དག་འབྱུང་བར་གསུངས་སོ། །གཉིས་པ་ནི། འཁོར་བ་སྤོང་བར་འདོད་པ་རྣམས་ཀྱིས་བདག་མེད་རྟོགས་པའི་ལྟ་བ་བསྒོམ་དགོས་པའི་རྒྱུ་མཚན་ཡོད་དེ། བདག་
ཏུ་འཛིན་པ་འཁོར་བའི་རྩ་བ་ཡིན་པ་གང་ཞིག་བདག་མེད་བསྒོམ་པས་བདག་འཛིན་མ་ལུས་པ་སྤོང་ནུས་པའི་ཕྱིར་ཏེ། བཞི་བརྒྱ་པར། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་གྱུར་ཏེ་ཞེས་དང། དེའི་ཕྱིར་ཉོན་
མོངས་ཐམས་ཅད་ཀྱང། །གཏི་མུག་བཅོམ་པས་བཅོམ་པར་འགྱུར། །ཞེས་དང། རྩ་ཤེས་ལས། ལས་དང་ཉོན་མོངས་ཟད་པའི་མཐར། །ལས་དང་ཉོན་མོངས་རྣམ་རྟོག་ལས། །དེ་དག་སྤྲོས་ལས་སྤྲོ་བ་ནི་།སྟོང་པ་ཉིད་ཀྱིས་འགག་པར་
འགྱུར། །ཞེས་གསུངས་པའི་ཕྱིར། གཉིས་པ་ནི། དེའི་དབྱེ་བ་འཛོགས་པར་བྱས་ན་ངོ་བོ་ཉིད་གཞིའི་ལྷག་མཐོང། སྒོ་གསུམ་གྱི་ལྷག་མཐོང། ཚོགས་དྲུག་གི་ལྷག་མཐོང་སོགས་དགོངས་འགྲེལ་ལས་གསུངས་པ་ལྟར་བསླབ་བོ། །
གསུམ་པ་ནི་ཞི་གནས་ལ་བརྟེན་ནས་སོ་སོར་རྟོགས་པའི་ཤེས་རབ་ཀྱིས་རྣམ་པར་དཔྱད་པ་བྱས་པའི་སྟོབས་ཀྱིས་ཤིན་སྦྱངས་ཀྱི་བདེ་བ་འདྲེན་ནུས་པའི་ཚེ་ལྷག་མཐོང་གྲུབ་སྟེ་དེ་ལྟར་དུ་དགོངས་འགྲེལ་སོགས་ལས་གསུངས་པའི་ཕྱིར་ཏེ།  ་༄༅། །བཅོམ་ལྡན་འདས་བྱང་ཆུབ་སེམས་དཔའ་ཇི་སྲིད་དུ་ལུས་དང་སེམས་ཤིན་ཏུ་སྦྱངས་པ་མ་ཐོབ་ཀྱི་བར་དུ་ཇི་ལྟར་ལེགས་པར་བསམ་པའི་ཆོས་དགེ་བ་ལ་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དུ་ཡིད་
ལ་བགྱིད་པའི་ཡིད་ལ་བགྱིད་པ་དེ་ཅི་ཞེས་བགྱི། བྱམས་པ་ལྷག་མཐོང་ནི་མིན་ཏེ། ལྷག་མཐོང་དང་རྗེས་སུ་མཐུན་པའི་མོས་པ་དང་མཚུངས་པར་ལྡན་པ་ཡིན་པར་བརྗོད་པར་བྱའོ། །ཞེས་གསུངས་པའི་ཕྱིར། གསུམ་པ་ཞི་ལྷག་
ཟུང་དུ་འབྲེལ་པའི་ཚུལ་ནི། ཉན་ས་ལས། དེ་ལ་ཇི་ཙམ་གྱིས་ན་ཞི་གནས་ལྷག་མཐོང་འབྲེལ་པར་གྱུར་ཞིང། མཉམ་པར་ཟུང་དུ་འཇུག་པ་དང། གང་གིས་ན་ཟུང་དུ་འབྲེལ་བར་འཇུག་པའི་ལམ་ཞེས་བྱ་ཞེ་ན། སྨྲས་པ། སེམས་
གནས་པ་རྣམ་པ་དགུ་བོ་དག་ལས་འདི་ལྟ་སྟེ། མཉམ་པར་གཞག་པའི་རྣམ་པ་དགུ་པ་གང་ཡིན་པ་ཐོབ་པར་གྱུར་ཞིང། ཏིང་ངེ་འཛིན་ཡོངས་སུ་གྲུབ་པ་དེ་ལ་བརྟེན་ནས་ལྷག་པའི་ཤེས་རབ་ཆོས་རྣམ་པར་འབྱེད་པ་ལ་
རབ་ཏུ་རྩོན་པར་བྱེད། དེའི་ཚེ་ན་ཆོས་རྣམ་པར་འབྱེད་པའི་ལམ་རང་གི་ངང་གིས་འཇུག་པ་དང། རྩོལ་བ་མེད་པར་འཇུག་པར་འགྱུར་ཞིང། ཞི་གནས་ཀྱི་ལམ་ཇི་ལྟ་བ་བཞིན་དུ་མངོན་པར་འདུ་བྱེད་པ་མེད་པའི་ལྷག་མཐོང་ཡོངས་
སུ་དག་པ་དང། ཡོངས་སུ་བྱང་བ་དང། ཞི་གནས་ཀྱི་རྗེས་སུ་སོང་བ་དང། ཉམས་བདེ་བས་ཡོངས་སུ་ཟིན་པར་འགྱུར་ཏེ། དེ་ཕྱིར་དེ་ཡི་ཞི་གནས་དང་ལྷག་མཐོང་གཉིས་འདྲེས་པར་གྱུར་ཞིང་སྙོམས་པར་འཇུག་པ་དང། ཞི་

[416B]བྱའོ། །ཞེས་གསུངས་ཤིང། སྒོམ་རིམ་ཐ་མ་ལས་ཀྱང་རྒྱས་པར་གསུངས་སོ། །མདོར་ན་ཞི་ལྷག་གཉིས་ཕན་ཚུན་གཅིག་ལ་གཅིག་བརྟེན་ནས་གཅིག་ཤོས་འབད་
མེད་དུ་འདྲེན་པར་ནུས་ཤིང་ལུས་སེམས་ཤིན་སྦྱངས་ཀྱི་བདེ་བ་ཡང་རྩོལ་མེད་དུ་འདྲེན་པར་ནུས་པ་ན། ཞི་གནས་དང་ལྷག་མཐོང་ཟུང་དུ་འབྲེལ་པ་ཞེས་བྱའོ། །ཞི་ལྷག་སྒོམ་ཚུལ་རྒྱས་པར་ནི་ལམ་རིམ་ཆེན་མོ་ལས་ཤེས་པར་བྱའོ། །
གཉིས་པ་ནི། ཁ་ཅིག་ན་རེ། ཞི་ལྷག་གཉིས་ལ་གོ་རིམས་མ་ངེས་པར་ཐལ། ཀུན་བཏུས་ལས། ལ་ལ་ནི་ལྷག་མཐོང་ཐོབ་ཀྱི་ཞི་གནས་ནི་མ་ཐོབ་སྟེ་དེས་ལྷག་མཐོང་ལ་བརྟེན་ནས་ཞི་གནས་ལ་རྩོན་པར་བྱེད་དོ། །ཞེས་གསུངས་པའི་
ཕྱིར༑ ཞེ་ན་མ་ཁྱབ་སྟེ། ཉེར་བསྡོགས་ཀྱིས་བསྡུས་པའི་ལྷག་མཐོང་ཐོབ་ཅིང་དངོས་གཞིས་བསྡུས་པའི་ཞི་གནས་མ་ཐོབ་པའི་ཚེ་ཉེར་བསྡོགས་ཀྱིས་བསྡུས་པའི་ལྷག་མཐོང་ལ་བརྟེན་ནས་དངོས་གཞིའི་ཞི་གནས་སྒྲུབ་པར་བསྟན་པ་ཙམ་ཡིན་
པའི་ཕྱིར་ཏེ། སའི་དངོས་གཞི་ལས། གཞན་ཡང་སྡུག་བསྔལ་ནས་ལམ་གྱི་བར་ཡང་དག་པ་ཇི་ལྟ་བ་བཞིན་རབ་ཏུ་ཤེས་ལ། བསམ་གཏན་དང་པོ་ལ་སོགས་པ་ནི་མ་ཐོབ་སྟེ། དེར་འདུག་མ་ཐག་ཏུ་སེམས་རྣམ་པར་འཇོག་སྟེ། ཆོས་རབ་ཏུ་
རྣམ་པར་འབྱེད་པར་མི་བྱེད་དོ། །དེ་ལྷག་པའི་ཤེས་རབ་དེ་ཉིད་ལ་བརྟེན་ནས་ལྷག་པའི་སེམས་ལ་བརྩོན་པར་བྱེད་དོ་ཞེ་སོ་འདིས་ནི་མཚན་ཉིད་སོ་སོ་རིག་པའི་ཡིད་ལ་བྱེད་པ་ཉེར་བསྔོགས་རྣམས་ཀྱི་ཐོག་མར་འདོད་པ་ཡང་ལེགས་པར་

[417A]༄༅། །བཀག་སྟེ། འདིས་ལྷག་མཐོང་གི་སྔོན་རོལ་དུ་ཞི་གནས་འགྲོ་དགོས་པར་བསྟན་པ་གང་ཞིག་མཚན་ཉིད་སོ་སོ་རིག་པའི་ཡིད་བྱེད་སྒོམ་པ་ནི་ལྷག་མཐོང་སྒོམ་པར་གསུངས་
པའི་ཕྱིར། །མཚན་ཉིད་སོ་སོ་རིག་པ་ཡིད་ལ་བྱེད་པ་ལྷག་མཐོང་དངོས་ནི་མིན་ཏེ། འདི་ཉིད་ཐོས་པས་འདྲེས་མའི་ཡིད་བྱེད་དང་མོས་པ་ལས་བྱུང་བའི་ཡིད་བྱེད་སྒོམ་བྱུང་དུ་ཉན་ས་ལས་གསལ་བར་
གསུངས་པའི་ཕྱིར་རོ། །ཉན་ས་འགའ་ཞིག་ལ། མཚན་ཉིད་སོ་སོ་རིག་པ་ཡིད་ལ་བྱེད་པ་མཉམ་པར་མ་གཞག་པའི་སར་གསུངས་ཤིང་།ཉན་ས་ཕལ་མོ་ཆེར་མཉམ་པར་གཞག་པའི་སར་གསུངས་
ཀྱང་ཕྱི་མ་ལྟར་ཡིན་ཏེ། འདི་ཉིད་ཞི་གནས་མཚན་ཉིད་པ་དང་པོར་འཐོབ་རྗེས་སུ་འཐོབ་པར་ཉན་ས་ལས་གསུངས་པའི་ཕྱིར། གཉིས་པ་གཞུང་དོན་ནི། མདོ་ལས། དེ་ནས་ཚེ་དང་ལྡན་པ་རབ་འབྱོར་
གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏེ། བཅོམ་ལྡན་འདས་གོ་ཆ་ཆེན་པོ་བགོས་པ་གོ་ཆ་ཆེན་པོ་བགོས་པ་ཞེས་བརྗོད་པ་བཅོམ་ལྡན་འདས་ཅི་ཙམ་གྱིས་ན་བྱང་ཆུབ་སེམས་དཔའ་སེམས་
དཔའ་ཆེན་པོ་གོ་ཆ་ཆེན་པོ་བགོས་པ་ཞེས་བགྱི་བ་ལགས། དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་འདི་ལ་བྱང་ཆུབ་

[417B]ལྟ་སྟེ། ཞེས་གསུངས་ལ། དེ་རྣམས་ཀྱི་དོན་བསྡུས་ཏེ་སྟོན་པ་ལ་གཞུང་འདི་རྣམས་གསུངས། འདི་ལྟ་བུའི་གཞུང་གསུངས་པ་ཆོས་ཅན་
དགོས་པ་ཡོད་དེ། འཇུག་སྒྲུབ་བཤད་རྗེས་ཚོགས་སྒྲུབ་བསྟན་པའི་ཆེད་ཡིན་པའི་ཕྱིར། དེ་ལྟར་སྟོན་པའི་རྒྱུ་མཚན་ཡོད་དེ། དམ་པའི་ཆོས་མཐའ་དག་སྦྱོར་བས་ཉམས་སུ་བླངས་པ་ལས་ཚོགས་གཉིས་
ཀྱི་དཔུང་རྒྱ་ཆེན་པོ་གདོན་མི་ཟ་བར་འབྱུང་བའི་ཕྱིར། རང་གི་དངོས་ཀྱི་ཉེར་ལེན་བྱས་པ་ལས་བྱུང་བའི་གནས་སྐབས་དང་མཐར་ཐུག་གི་བྱང་ཆེན་གང་རུང་དངོས་སུ་ཐོབ་པར་བྱེད་པའི་སེམས་དཔའི་རྣལ་འབྱོར། ཚོགས་
སྒྲུབ་ཀྱི་མཚན་ཉིད་ཡིན། དབྱེ་ན་བཅུ་བདུན་ཡོད་དེ། དེ་ལ་སྙིང་རྗེ་ཆེན་པོའི་ཚོགས་སྒྲུབ་ནས། གཉེན་པོའི་ཚོགས་སྒྲུབ་ཀྱི་བར་རྣམས་སུ་ཡོད་པའི་ཕྱིར། ཚོགས་སྒྲུབ་དེ་ལ་བཅུ་བདུན་པོ་དེར་གྲངས་ངེས་པའི་རྒྱུ་
མཚན་ཡོད་དེ། བཅུ་བདུན་པོ་འདི་ཙམ་ཁོ་ནས་རྣམ་མཁྱེན་དོན་གཉེར་གྱི་སྐྱེས་བུའི་འདོད་དོན་ཐམས་ཅད་བསྒྲུབ་ནུས་པའི་ཕྱིར། ས་མཚམས་ནི་བྱང་སེམས་སྱི་སྦྱོར་ལམ་སྐད་ཅིག་ཐ་མ་ནས་རྒྱུན་མཐའི་བར་ན་
ཡོད་དོ། །གཟུངས་དང་ཞེས་པར། གཟུངས་ལ་མཚན་ཉིད། དབྱེ་བ། ས་མཚམས། བྱེད་ལས་དང་བཞི། དང་པོ་ནི། དམ་པའི་ཆོས་འཛིན་ཞིང་སྤེལ་བར་བྱེད་པའི་ཐབས་རྣམ་དག་གང་ཞིག་དྲན་པ་དང་

[418A]༄༅། །ཤེས་རབ་མཚུངས་ལྡན་དང་བཅས་པའི་རིགས་སུ་གནས་པའི་རིག་པ། གཟུངས་ཀྱི་མཚན་ཉིད་དེ། འགྲེལ་ཆེན་ལས། གཟུངས་ཀྱི་ངོ་བོ་དྲན་པ་དང་ཤེས་རབ་ཀྱི་རང་བཞིན་ཏེ། དྲན་པ་
དང་ཤེས་རབ་ཁྱད་པར་ཅན་ལ་གཟུངས་ཞེས་བྱའོ། །ཞེས་གསུངས་པའི་ཕྱིར། གཉིས་པ་ནི། དེ་ལ་ཚིག་གི་གཟུངས། དོན་གྱི་གཟུངས་སྔགས་ཀྱི་གཟུངས། བཟོད་པའི་གཟུངས་དང་བཞི། དང་པོ་ནི་
གསུང་རབས་ཀྱི་ཚིག་མི་མཇེད་པར་འཛིན་པའི་གཟུངས་ལྟ་བུ། གཉིས་པ་ནི། དོན་མི་མཇེད་པར་འཛིན་པའི་གཟུངས་ལྟ་བུ། གསུམ་པ་ནི་གསང་སྔགས་ཁྱད་པར་ཅན་རྩོམ་པའི་གཟུངས་ལྟ་བུ། བཞི་པ་ནི་
སྟོང་ཉིད་ཟབ་མོའི་དོན་ལ་མི་སྐྲག་པའི་གཟུངས་ལྟ་བུའོ། །ཡང་དེ་ལ་ངོ་བོའི་སྒོ་ནས་ཆུང་ངུ་འབྲིང་ཆེན་པོ་དང་རྣམ་པ་གསུམ། ཆེན་པོ་ལ་ཡང་ཆེན་པོའི་ཆུང་དུ་ཆེན་པོའི་འབྲིང། ཆེན་པོའི་ཆེན་པོ་རྣམ་པ་གསུམ་
དང་པོ་ནི། དགེ་བའི་ལས་ཀྱི་རྣམ་སྨིན་གྱི་འབྲས་བུར་གྱུར་པའི་གཟུངས་ལྟ་བུ། གཉིས་པ་ནི། ཚེ་འདིར་མང་ཐོས་བསྒོམས་པའི་སྟོབས་ལས་སྐྱེས་པའི་གཟུངས་ལྟ་བུ། གསུམ་པ་ནི། ཏིང་ངེ་འཛིན་བསྒོམ་
པའི་སྟོབས་ལས་སྐྱེས་པའི་གཟུངས་ལྟ་བུ། བཞི་པ་ནི། བྱང་སེམས་ཚོགས་སྦྱོར་བའི་གཟུངས་ལྟ་བུ། ལྔ་པ་ནི། མ་དགས་བདུན་གྱི་གཟུངས་ལྟ་བུ། དྲུག་པ་ནི། དག་སའི་གཟུངས་ལྟ་བུ་སྟེ། རྒྱན་ལས་

[418B] །ཏིང་ངེ་འཛིན་གྱི་གཟུངས་དག་ནི། ཆུང་དང་འབྲིང་དང་ཆེན་པོ་སྟེ། །ཆེན་པོ་དེ་ཡང་རྣམ་པ་གསུམ། བློ་ལྡན་མ་ཞུགས་ཞུགས་པ་དང། མ་དག་ས་པ་རྣམས་ཀྱི་ནི། །
ཆུང་དངུ་དང་ནི་འབྲིང་པོ་སྟེ། །དག་པ་ས་པའི་གཟུངས་ཆེ་ཡིན། །ཞེས་གསུངས་པའི་ཕྱིར། གསུམ་པ་ལམ་མ་ཞུགས་ནས་སངས་རྒྱས་ཀྱིས་འབར་ན་ཡོད། བཞི་པ་ནི། བྱང་ཆུབ་སེམས་དཔའ་ཡང་དང་ཡང། །དེ་ལ་
ཡན་ལག་བརྟེན་ནས་ནི། །རྟག་ཏུ་དམ་པའི་ཆོས་དག་ཀྱང། །རབ་ཏུ་འཛིན་ཅིང་སྟོན་པར་བྱེད། །ཅེས་རྒྱན་ལས་གསུངས་པ་ལྟར་རྒྱལ་བ་རྣམས་ཀྱི་དམ་པའི་ཆོས་མ་ལུས་པ་འཛིན་ཅིང་སྤེལ་བར་བྱེད་པའི་བྱེད་
ལས་ཁྱད་པར་ཅན་དང་ལྡན་ནོ། །བྱང་སེམས་མཐོང་ལམ་པའི་རྒྱུད་ཀྱི་གཟུངས་ཆོས་ཅན། ཚོགས་སྒྲུབ་ཡིན་ཏེ། རང་གི་དངོས་ཀྱི་ཉེར་ལེན་བྱས་པ་ལས་བྱུང་བའི་བྱང་ཆེན་དངོས་སུ་ཐོབ་པར་བྱེད་པའི་
སེམས་དཔའི་ཡེ་ཤེས་ཡིན་པའི་ཕྱིར།    ༈   ནང་དང་ཞེས་སོགས་ཀྱི་སྐབས་སུ་དགག་གཞིའི་དབྱེ་བས་སྟོང་ཉིད་ཉི་ཤུ་དང། ཡུལ་ཅན་དེ་རྟོགས་པའི་ཡེ་ཤེས་ཉི་ཤུ་དང། ཡེ་
ཤེས་ཀྱི་དམིགས་པ་གང་ཡིན་དཔྱད་པ་དང་གསུམ། དང་པོ་ནི། ཡུམ་བར་མའི་མདོ་ལས། རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་ཐེག་པ་ཆེན་པོ་ནི་འདི་ལྟ་སྟེ། ནང་སྟོང་པ་ཉིད་དང་

[419A]༄༅། །ཕྱི་སྟོང་པ་ཉིད་དང། ཕྱི་ནང་གཉིས་ཀ་སྟོང་པ་ཉིད་དང། སྟོང་པ་ཉིད་སྟོང་པ་ཉིད་དང། དོན་དམ་པ་སྟོང་པ། འདུས་བྱས་སྟོང་པ། འདུས་མ་བྱས་པ་སྟོང་པ། མཐའ་ལས་འདས་པ་
སྟོང་པ། ཐོག་མ་དང་ཐ་མ་མེད་པ་སྟོང་པ། དོར་བ་མེད་པ་སྟོད་པ་རང་བཞིན་སྟོང་པ། ཆོས་ཐམས་ཅད་སྟོང་པ། རང་གི་མཚན་ཉིད་སྟོང་པ། མི་དམིགས་པ་སྟོང་པ། དངོས་པོ་མེད་པའི་ཉིད་ངོ་བོ་སྟོང་པ། དངོས་
པོ་སྟོང་པ། དངོས་པོ་མེད་པ་སྟོང་པ། རང་གི་ངོ་བོ་སྟོང་པ་གཞན་གྱི་ངོ་བོ་སྟོང་པ་ཉིད་དོ། །དེ་ལ་ནང་སྟོང་པ་ཉིད་གང་ཞེ་ན། ནང་གི་ཆོས་ཞེས་བྱ་བ་ནི། མིག་དང་རྣ་བ་དང་སྣ་དང་ལྕེ་དང། ཡིད་ལ་བརྗོད་
དོ༑ ༑དེ་ལ་ཐེར་ཟུག་ཏུ་གནས་པ་མེད་པ་དང། འཇིག་པ་མེད་པའི་མིག་ནི་མིག་གིས་སྟོང་ངོ། །དེ་ཅིའི་ཕྱིར་ཞེ་ན། དེའི་རང་བཞིན་དེ་ཡིན་པའི་ཕྱིར་རོ། །དེའི་དོན་བསྡུ་བ་ནི་འདིར། །ཡེ་ཤེས་དང་ཞེས་གསུངས་
ལ༑ འདིའི་དོན་འགྲེལ་པ་ལ། འགྲེལ་བར།    ༈    །དེ་ལ་ཡེ་ཤེས་ཀྱི་ཚོགས་ནི་ནང་དང། །ཞེས་སོགས་ཀྱི་སྐབས་སུ། དོན་བསྡུས་ན། འདིར་བསྟན་སྟོང་ཉིད་ཉི་ཤུ་དེ་འདིར་བསྟན་གྱི་དགག་གཞི་ཉི་ཤུ་
བདེན་གྲུབ་ཀྱིས་སྟོང་པའི་ཕྱིར་ཏེ། དེ་རྣམས་ནི་བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་འང་མེད་པའི་ཕྱིར། གཉིས་པ་ནི། སྟོང་ཉིད་ཉི་ཤུ་དངོས་སུ་སྟོན་པའི་མདོ་ཆོས་ཅན་

[419B] ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་གྱི་ལམ་རིམ་རྫོགས་པར་བསྟན་པའི་ཕྱིར། དེའི་གཏན་ཚིག་གྲུབ་སྟེ། སྟོང་ཉིད་དང་པོ་གསུམ་སྟོན་པའི་མདོས་
ཐེག་ཆེན་གྱི་ཚོགས་ལམ་ཆུང་དུ་འབྲིང་ཆེན་པོ་གསུམ། བཞི་བ་སྟོན་པའི་མདོས། བྱང་སེམས་ཀྱི་སྦྱོར་ལམ། ལྔ་པ་དང་དྲུག་པ་སྟོན་པའི་མདོས། རིམ་པ་བཞིན་ས་དང་པོ་དང་གཉིས་པ། བདུན་པ་དང་བརྒྱད་པ་
སྟོན་པའི་མདོས། རིམ་པ་བཞིན་ས་གསུམ་པ་དང་བཞི་པ། དགུ་པ་དང་བཅུ་པ་སྟོན་པའི་མདོས། རིམ་པ་བཞིན་ས་ལྔ་པ་དང་དྲུག་པ། བཅུ་གཅིག་པ་སྟོན་པའི་མདོས། ས་བདུན་པ། བཅུ་གཉིས་པ་སྟོན་
པའི་མདོས། ས་བརྒྱད་པ། བཅུ་གསུམ་པ་དང་བཅུ་བཞི་པ་སྟོན་པའི་མདོས། ས་དགུ་པ། དེའི་འོག་མ་གཉིས་སྟོན་པའི་མདོས། ས་བཅུ་པ་དེའི་འོག་མ་དང་གསུམ་སྟོན་པའི་མདོས། སངས་རྒྱས་ཀྱི་ས་
བསྟན་པའི་ཕྱིར། ཐ་མ་གསུམ་ནི་སྒྲིབ་གཉིས་བག་ཆགས་དང་བཅས་པ་ཟད་པར་སྤངས་པའི་རྟེན་ཡིན་པ་དང། རང་བྱུང་ཉིད་ཡིན་པའི་དོན་གྱིས་སངས་རྒྱས་ཀྱི་ས་ལ་བཞག་གི། དང་པོ་བཅུ་བདུན་
ཡེ་ཤེས་ཀྱི་སྤངས་བྱ་མངོན་གྱུར་དང། ས་བོན་ཅི་རིགས་པ་དང་བྲལ་བས་བཅུ་པ་མན་ལ་བཞག་གོ། །འགྲེལ་ཆེན་ལས། དེ་ལ་གང་གི་ཚེ་ཆོས་ཐམས་ཅད་བདག་མེད་པའོ། །ཞེས་སྒོམས་པས་ཆགས་པ་

[420A]༄༅། །མེད་པ་ཉིད་ཀྱི་ཆོས་ཀྱི་དབྱིངས་བདག་ཉིད་ཐམས་ཅད་ཀྱི་རྟོགས་སུ་ཟིན་ཀྱང་ངེས་པ་སྐྱེད་པ་ལ་བལྟོས་ནས་ཀུན་ཏུ་འགྲོ་བའི་དོན་གྱིས་སོ་སོར་རྟོགས་པའི་ཕྱིར། ཆོས་ཐམས་ཅད་ངོ་
བོ་ཉིད་མེད་པར་མངོན་སུམ་དུ་བྱེད་པའི་ཤེས་པ་ཤིན་ཏུ་གསལ་བ་སྐྱེ་བར་འགྱུར་བ་དེའི་ཚེ། བྱང་ཆུབ་སེམས་དཔའ་སྐྱོན་མེད་པ་ལ་ཡང་དག་པར་ཞུགས་པས་མཐོང་བའི་ལམ་འཐོབ་པར་འགྱུར་རོ། །
ཞེས་ས་དང་པོའི་བར་ཆད་མེད་ལམ་གྱིས་བདེན་པས་སྟོང་པའི་ཆོས་དབྱིངས་ཆོས་ཅན། མཐའ་དག་ལ་ཀུན་ཏུ་འགྲོ་བའི་ཚུལ་གྱིས་རྟོགས་པའི་རྒྱུ་མཚན་ཡོད་དེ། ཆོས་ཅན་ཐམས་ཅད་བདེན་པས་སྟོང་པ་
ལ་སྔོ་སེར་ལ་སོགས་པ་ལྟར་ཁ་དོག་དབྱིབས་སོགས་མི་འདྲ་བའི་དབྱེ་བ་མེད་པའི་ཕྱིར་ཏེ། དེ་ལྟར་དུ་མངོན་སུམ་གྱིས་མ་དམིགས་པའི་ཕྱིར། དཔེར་ན་བྱས་མི་རྟག་ལ་རྫས་རིགས་མི་འདྲ་བའི་དབྱེ་བ་མེད་ཀྱང་
ལྡོག་པའི་དབྱེ་བ་ཡོད་པ་ལྟར་རོ། །འདི་ཡང་རྗེ་བཙུན་གྱི་དགོངས་པ་ཡིན་ཏེ། དབུས་མཐའ་ལས། ཀུན་ཏུ་འགྲོ་དོན་མཆོག་གི་དོན། །རྒྱུ་མཐུན་དོན་གྱི་མཆོག་ཉིད་དང། །ཡོངས་སུ་བཟུང་བ་མེད་
དོན་དང། །རྒྱུད་རྣམས་ཐ་དད་མེད་དོན་དང། །ཉོན་མོངས་རྣམ་དག་མེད་དོན་དང། །ཐ་དད་མེད་པའི་དོན་ཉིད་དང། །འགྲིབ་མེད་འཕེལ་བ་མེད་དོན་དང། །དབང་ནི་རྣམ་པ་བཞི་ཡི་གནས། །

[420B] །ཉོན་མོངས་ཅན་མིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་ཉིད་ཀྱི། གཉེན་པོ་དག་ནི་ས་ཡིན་ནོ། །ཞེས་གསུངས་ལ། འགྲེལ་བར། ཀུན་ཏུ་འགྲོ་བའི་དོན་ལ་
སོགས་པ་ཆོས་ཀྱི་དབྱིངས་རྣམ་པ་བཅུ་ལ་ཉོན་མོངས་ཅན་མིན་པའི་མི་ཤེས་པ་གང་ཡིན་པ་དེས་ནི་བྱང་ཆུབ་སེམས་དཔའི་ས་བཅུ་ལ་གོ་རིམས་བཞིན་དུ་བསྒྲིབས་ཏེ། དེའི་མི་མཐུན་ཕྱོགས་སུ་གྱུར་པའི་ཕྱིར་
རོ༑ ༑འདི་ལྟ་སྟེ། ས་དང་པོ་ལ་ནི་ཆོས་ཀྱི་དབྱིངས་ཀུན་ཏུ་འགྲོ་བའི་དོན་ཏུ་རྟོགས་ཏེ། དེས་བདག་དང་གཞན་མཉམ་པ་ཉིད་དུ་འཐོབ་བོ། །ས་གཉིས་པ་ལ་ནི་ཆོས་ཀྱི་དབྱིངས་མཆོག་གི་དོན་ཏུ་
རྟོགས་ཏེ། དེས་འདི་སྙམ་དུ་སེམས་ཏེ། དེ་ལྟ་བས་ན་སྒྲུབ་ཏུ་མཚུངས་པ་ལ་བདག་གིས་རྣམ་པ་ཐམས་ཅད་དུ་ཡོངས་སུ་སྦྱོང་བ་མངོན་པར་སྒྲུབ་པ་ཉིད་ལ་རྩོན་པར་བྱའོ་སྙམ་མོ། །ས་གསུམ་པ་ལ་ནི་
དེའི་རྒྱུ་མཐུན་པ་དོན་གྱིས་མཆོག་ཏུ་རྟོགས་ཏེ། དེས་ཆོས་ཀྱི་དབྱིངས་ཀྱི་རྒྱུ་མཐུན་པ་ཐོས་པ་མཆོག་ཏུ་རིགས་ནས་དེ་ཡིས་མེ་འབས་སྟོང་གསུམ་གྱི་སྟོང་ཆེན་པོའི་ཚད་ཙམ་དུ་ཡང་བདག་ཉིད་འཆོང་ངོ། །
བཞི་པ་ལ་ནི་ཡོངས་སུ་བཟུང་བ་མེད་པའི་དོན་ཏུ་རྟོགས་ཏེ། འདི་ལྟར་ཆོས་ལ་སྲེད་པ་ཡང་ལྡོག་གོ་ལྔ་པ་ལ་ནི་རྒྱུད་ཐ་དད་མེད་པའི་དོན་དུ་རྟོགས་ཏེ། སེམས་དང་བསམ་པ་རྣམ་པར་དག་པ་པ་མཉམ་པ་ཉིད་༄༅། །བཅུ་རྟོགས་སོ། །དྲུག་པ་ལ་ནི་ཀུན་ནས་ཉོན་མོངས་པ་དང། རྣམ་པར་དག་པ་མིན་པར་རྟོགས་ཏེ། རྟེན་ཅིང་འབྲེལ་པར་འབྱུང་བའི་དོན་ལ་ཀུན་ནས་ཉོན་མོངས་པར་འགྱུར་བ་འམ་
རྣམ་པར་དག་པར་འགྱུར་བའི་ཆོས་དེ་དག་གང་ཡང་མེད་པར་རབ་ཏུ་རྟོགས་པའི་ཕྱིར་རོ། །བདུན་པ་ལ་ནི་ཐ་དད་པ་མེད་པའི་དོན་དུ་རྟོགས་ཏེ། མཚན་མ་མེད་པའི་མདོ་ལ་སོགས་པས་ཆོས་ཀྱི་མཚན་
མ་ཐ་དད་པར་མི་འགྱུར་བའི་ཕྱིར་རོ། །བརྒྱད་པ་ལ་ནི། འགྲིབ་པ་མེད་ཅིང་འཕེལ་བ་མེད་པའི་དོན་ཏུ་རྟོགས་ཏེ། མི་སྐྱེ་པའི་ཆོས་ལ་བཟོད་པ་ཐོབ་པས། ཀུན་ནས་ཉོན་མོངས་པའཾ་རྣམ་པར་བྱང་བ་
ཡང་འགྲིབ་པའམ་འཕེལ་བར་མི་མཐོང་བའི་ཕྱིར་རོ། །དབང་རྣམ་པ་བཞི་སྟེ། རྣམ་པར་མི་རྟོག་པ་ལ་དབང་བ་དང། ཞིང་ཡོངས་སུ་དག་པ་ལ་དབང་བ་དང། ཡེ་ཤེས་ལ་དབང་བ་དང། ལས་ལ་དབང་
བའོ༑ ༑དེ་ལ་ས་བརྒྱད་པ་ཉིད་ལ་ཆོས་ཀྱི་དབྱིངས་དབང་བ་དང་པོ་དང། གཉིས་གནས་ཉིད་དུ་རབ་ཏུ་རྟོགས་སོ། །དགུ་པ་ལ་ནི་ཡེ་ཤེས་ལ་དབང་བའི་གནས་ཉིད་དུ་རྟོགས་ཏེ། སོ་སོ་ཡང་དག་
པར་རིག་པ་འཐོབ་པའི་ཕྱིར་རོ། །བཅུ་པ་ལ་ནི་ལས་ལ་དབང་བའི་གནས་ཉིད་དུ་རྟོགས་ཏེ། ཇི་ལྟར་བཞེང་པ་བཞིན་དུ་སྤྲུལ་པ་རྣམས་ཀྱིས་སེམས་ཅན་གྱི་དོན་མཛད་པའི་ཕྱིར་རོ། །ཞེས་

[421B] །གསུམ་པ་ནི། འགྲེལ་ཆེན་དུ། ཡང་རྣམ་པར་མི་རྟོག་པའི་ཡེ་ཤེས་འདིའི་དམིགས་པ་ཅི་ཡིན་ཞེ་ན། ཞེས་སོགས་ཀྱི་མདོ་འཆད་པ་ལ། ལུགས་གཉིས་འགོད་པ། ལུགས་གཉིས་པ་
འཐད་པར་སྒྲུབ་པ་དེ་ལ་གཞན་གྱི་ཀླན་ཀ་སྤང་པ། ལུགས་སྔ་མ་དགག་པ། ཡེ་ཤེས་ཀྱི་དབྱེ་བ་གཞན་མ་སྨོས་པའི་རྒྱུ་མཚན་དང་ལྔ། དང་པོ་ནི། སེམས་ཙམ་པ་ན་རེ། གཉིས་སྟོང་བདེན་གྲུབ་མཉམ་
གཞག་ཡེ་ཤེས་ཀྱིས་གཞལ་བྱར་འདོད། གཞན་དག་ནི་ཆོས་ཐམས་ཅད་བདེན་པས་སྟོང་པ་དེའི་གཞལ་བྱར་འདོད་དོ། །གཉིས་པ་ནི། འགྲེལ་ཆེན་ལས། གང་དག་གང་ཤེས་པ་ཡིན་ན་དེའི་ཤེས་བྱ་ཡིན་ན་
བདེན་སྟོང་ཡིན་དགོས་ཏེ། དཔེར་ན། རྨི་ལམ་གྱི་རྟ་གླང་དུ་སྣང་བ་ལྟ་བུ། རྣམ་པར་མི་རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཤེས་བྱ་རང་བཞིན་གྱིས་རྟོགས་པ། །དམིགས་པ་མངོན་སུམ་མ་ཡིན་
ན༑ དོན་མཐོང་རབ་ཏུ་འགྲུབ་མི་འགྱུར། །ཞེས་གསུངས་པས་ཕྱོགས་ཆོས་མ་གྲུབ་པ་ཡང་མིན་ལ། མཐུན་ཕྱོགས་ལ་མཐོང་བས་འགལ་བ་ཡང་མ་ཡིན། མི་མཐུན་ཕྱོགས་ལ་མ་མཐོང་བས་མ་ངེས་པ་
ཉིད་ཀྱང་མ་ཡིན་ནོ། །ཞེས་གསུངས། དེའི་དོན་ནི། གང་ཤེས་པ་ཡིན་ན་རང་གི་ཤེས་བྱ་བདེན་པར་མེད་པས་ཁྱབ། དཔེར་ན་རྨི་ལམ་གྱི་ཤེས་པ་བཞིན། མི་རྟོག་ཡེ་ཤེས་འདི་ཡང་ཤེས་པ་ཡིན་ནོ་།ཞེས་པས་

[422A]༄༅། །སྒྲུབ་ངག་ཡང་དག་དང། ཤེས་པ་དེ་མི་རྟོག་ཡེ་ཤེས་རང་གི་དམིགས་པ་བདེན་གྲུབ་མེད་པར་སྒྲུབ་པའི་རང་བཞིན་གྱི་རྟགས་ཡང་དག་ཡིན་ནོ་ཞེས་བརྗོད་པའི་རྒྱུ་མཚན་ཡོད་དེ། ཤེས་
པ་དང། རང་གི་དམིགས་པ་བདེན་པར་མེད་པ་གཉིས་ངོ་བོ་གཅིག་ཡིན་པའི་དོན་གྱིས་དེ་ལྟར་དུ་བརྗོད་པའི་ཕྱིར། ཤེས་པའི་རྟགས་ཀྱིས་མི་རྟོགས་ཡེ་ཤེས་རང་གི་དམིགས་པ་བདེན་སྟོང་དུ་སྒྲུབ་པའི་ཕྱོགས་ཆོས་
མ་གྲུབ་པ་མིན་ཏེ། །ཤེས་པ་དང་མི་རྟོག་ཡེ་ཤེས་རྣམས་རང་རིག་གིས་གྲུབ་པའི་ཕྱིར་ཏེ། དེ་ལྟ་མ་ཡིན་ན་ཡུལ་རྣམས་ཀྱང་ཚད་མས་མ་གྲུབ་པའི་སྐྱོན་ཡོད་པའི་ཕྱིར་ཏེ། དེ་ལྟར་དུ་རྣམ་ངེས་ལས་གསུངས་
པའི་ཕྱིར། ཤེས་པ་ནི། མི་རྟོག་ཡེ་ཤེས་རང་གི་དམིགས་པ་བདེན་མེད་དུ་སྒྲུབ་པའི་འགལ་རྟགས་མིན་ཏེ། ཤེས་པ་ནི་བདེན་མེད་ཁོ་ན་ཡིན་པའི་ཕྱིར། ཤེས་པ་དེ་སྒྲུབ་ཀྱི་མ་ངེས་པའི་གཏན་ཚིག་མིན་ཏེ་
དེ་བདེན་གྲུབ་ལ་མེད་པ་ཁོ་ན་ཡིན་པའི་ཕྱིར། ཞེས་པའི་དོན་ཡིན་ནོ། །གསུམ་པ་ནི། སེམས་ཙམ་པ་ན་རེ། ཆོས་ཐམས་ཅད་བདེན་སྟོང་ཆོས་ཅན། བདེན་སྟོང་ཡིན་པར་ཐལ། ཤེས་པའི་དམིགས་པ་ཡིན་
པའི་ཕྱིར། འདོད་ན། ཆོས་རྣམས་བདེན་པར་གྲུབ་པར་ཐལ། འདོད་པའི་ཕྱིར། ཞེ་ན། མ་ཁྱབ་སྟེ། ལྷས་བྱིན་གྱིས་མཆོད་སྦྱིན་བསད་པའི་ཚེ་ལྷས་བྱིན་བསད་པའི་འོག་ཏུ་མཆོད་སྦྱིན་སླར་ཡང་མི་འབྱུང་

[422B] ཆོས་རྣམས་བདེན་གྲུབ་བཀག་པའི་འོག་ཏུ་བདེན་སྟོང་དེ་ཉིད་བདེན་པར་གྲུབ་པ་བཀག་པའི་ཚེ། ཆོས་རྣམས་བདེན་པར་གྲུབ་མི་དགོས་པའི་ཕྱིར། དཔེར་ན་མོ་བཤམ་གྱི་བུ་མ་སྐྱེས་པ་དེ་ཉིད་
མ་སྐྱེས་པ་ཡིན་ན། མོ་བཤམ་གྱི་བུ་སྐྱེས་མི་དགོས་པ་བཞིན་ནོ་མདོར་ན། གཉིས་སྟོང་གི་དེ་ཁོ་ན་ཉིད་ཆོས་ཅན། གཞན་དབང་རྫུན་པ་ལ་བརྟེན་དགོས་པ་མི་འཐད་པར་ཐལ། བདེན་པར་
གྲུབ་པའི་ཕྱིར། རྟགས་ཁྱབ་དངོས། ཁྱབ་སྟེ། བརྫུན་པ་ལ་བརྟེན་ན་བདེན་པར་མེད་དགོས་པའི་ཕྱིར། བཞི་བ་ནི། གཞན་དབང་དང་གཉིས་སྟོང་གི་དེ་ཁོ་ན་ཉིད་ཆོས་ཅན། གཞན་དབང་ཡིན་
པར་ཐལ། བདེན་གྲུབ་གང་ཞིག་ཡོངས་གྲུབ་མ་ཡིན་པའི་ཕྱིར་རྟགས་དངོས། འདོད་ན། རྫས་གཅིག་དང་ཐ་དད་གང་རུང་ཡིན་པར་ཐལ། འདོད་པའི་ཕྱིར། འདོད་ན། གཉིས་སྟོང་གི་དེ་ཁོ་ན་
ཉིད་འདུས་བྱས་ཡིན་པར་ཐལ། དེ་གཉིས་རྫས་སུ་གྲུབ་པའི་ཕྱིར་འདོད་ན། དེ་མི་རྟོག་ཡེ་ཤེས་ཀྱི་དམིགས་པ་མ་ཡིན་པར་ཐལ། གཞན་དབང་ཡིན་པའི་ཕྱིར། འཁོར་གསུམ། རྫས་ཐ་དད་ཡིན་
སྙམ་ན། དེ་གཉིས་འབྲེལ་མེད་དོན་གཞན་ཡིན་པར་ཐལ། དེ་གཉིས་རྫས་གཞན་གང་ཞིག་དེ་གཉིས་རྒྱུ་འབྲས་སུ་མི་འཐད་པའི་ཕྱིར། འདོད་ན། གཉིས་སྟོང་དེ་ཉིད་གཞན་དབང་གི་གནས་ལུགས་

[423A]༄༅། །ཡིན་པ་མི་འཐད་པར་ཐལ། འདོད་པའི་ཕྱིར། འདོད་ན། དེ་ལ་དམིགས་ཏེ་བསྒོམ་པས་གཞན་དབང་ལ་སྒྲོ་འདོགས་དང་སྐུར་འདེབས་སུ་བལྟ་བ་ཅུང་ཟད་ཀྱང་སྤོངས་མི་ནུས་པར་
ཐལ༑ འདོད་པའི་ཕྱིར། འཁོར་གསུམ། རིམས་བཞིན་ཁས་སོ། །ལྔ་པ་ནི། སྐབས་འདིར་མེ་ལོང་ཡེ་ཤེས་ལ་སོགས་པའི་རབ་དབྱེ་མཐའ་དག་དངོས་སུམ་བཤད་པའི་རྒྱུ་མཚན་ཡོད་དེ། སྐབས་
འདིར་ནི་སྟོང་ཉིད་ཉི་ཤུ་དངོས་བསྟན་གྱི་བསྟན་བྱའི་གཙོ་བོར་བྱེད་པའི་ཤེར་ཕྱོགས་ཀྱི་མདོས། །ཤུགས་ལ་འཕང་ཞིང་སྟོང་ཉིད་རྟོགས་པའི་ཡེ་ཤེས་ཀྱི་ཚོགས་ཉི་ཤུ་ཙམ་ཞིག་དངོས་སུ་སྟོན་པར་འདོད་པ་གང་
ཞིག༑ ཡེ་ཤེས་ཀྱི་རབ་དབྱེ་མཐའ་དག་འདིར་དངོས་སུ་བཤད་ན་སྐབས་དོན་དེ་ཉིད་ངེས་པའི་གེགས་སུ་གྱུར་པའི་ཕྱིར།    ༈   ཚོགས་ལ་ས་གང་གིས་ཡོངས་སུ་སྦྱོང་བ། ཞེས་སོགས་ལ། སྤྱི་དོན་དང་
གཞུང་དོན་གཉིས། དང་པོ་ལ། རང་ལུགས་བཞག་པ་དང། རྩོད་པ་སྤངས་པ་གཉིས། དང་པོ་ལ། སྤྱིར་བསྟན་པ་དང། བྱེ་བྲག་ཏུ་བཤད་པ་གཉིས། དང་པོ་ལ། རྒྱུད་ཀྱིས་མ་བསྡུས་པའི་སའི་
ཁམས་བཤད་པ་དང། བསྡུས་པའི་སའི་ཁམས་བཤད་པ། དེ་ལས་གཞན་པ་སྒྲས་སྟོན་ཚུལ་གྱི་དབྱེ་བ་བཤད་པ་དང་གསུམ། དང་པོ་ལ། ཀུན་བཏུས་ལས། སའི་ཁམས་གང་ཞེ་ན་སྲ་བ་ཉིད་

[423B] ༑ཞེས་རེག་བྱ་ལ་གསུངས་པ་དང། མཛོད་ལས། འཇིག་རྟེན་གྱིས་ནི་ཐ་སྙད་དུ། །ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཚོགས་ཁམས། ཉིད་ཡིན་དེ་དང་འདྲ་བའང། །
ཞེས་ཁ་དོག་དབྱིབས་སོགས་ལ་ས་དང། ས་ཁམས་སུ་བཤད་པ་ལ་སོགས་པ་རྣམ་པ་དུ་མ་ཡོད་དོ། །གཉིས་པ་ནི། རྒྱུད་ཀྱིས་བསྡུས་པའི་སྲ་བ་དང། །འཕྲང་པ་ལ་སོགས་པ་ཡིན་ཏེ། །ཡབ་
སྲས་མཇལ་བའི་མདོ་ལས། དེ་ནས་རྒྱལ་པོ་ཟས་གཙང་མ་འཁོར་དང་བཅས་པས་ལྷ་མིན་དང་ནམ་མཁའ་ལྡིང་རྣམས་ནས་ཀུན་ཏུ་རྒྱུ་རྣམས་ཀྱི་བར་གྱི་ལུང་བསྟན་པ་ཐོས་ནས་འདི་སྙམས་དུ་སེམས་པར་གྱུར་ཏེ་
འདི་ལྟར་བཅོམ་ལྡན་འདས་ཀྱིས་ལེགས་པར་གསུངས་པས་འགྲོ་བ་ཐམས་ཅད་ཚིམ་པར་བྱས་པ་ནི་ངོ་མཚར་སྙམ་ནས། དེ་ཡང་བུ་ལ་ཆགས་པས་ཀུན་ཏུ་བཀྲིས་པར་གྱུར་ཏོ། །དེ་ནས་བཅོམ་ལྡན་འདས་
ཀྱིས་རྒྱལ་པོ་ཟས་གཙང་མའི་སེམས་ཐུགས་སུ་ཆུད་ནས་རྒྱལ་པོ་ཟས་གཙང་མ་ལ་བཀའ་སྩལ་པ། རྒྱལ་པོ་ཆེན་པོ་ཁྱོད་ལ་ཚངས་པར་སྤྱོད་པ་ཐོག་མར་དགེ་བ་བར་དུ་དགེ་བ། ཐ་མར་དགེ་བ། དོན་བཟང་པོ་
ཚིག་འབྲུ་བཟང་པོ། །མ་འདྲེས་པ། ཡོངས་སུ་རྫོགས་པ། ཡོངས་སུ་བྱང་བའི་ཆོས་འདི་ལྟ་སྟེ། ཁམས་དྲུག་རྣམ་པར་དབྱེ་བ་ཞེས་བྱ་བའི་ཆོས་ཀྱི་རྣམས་གྲངས་བཤད་ཀྱིས་དེ་ལེགས་པར་རབ་ཏུ་

[424A]༄༅། །ཉོན་ལ་ཡིད་ལ་བཟུང་ཞིག་དང། ངས་བཤད་དོ། །བཅོམ་ལྡན་འདས་ལེགས་སོ་ཞེས་གསོལ་ནས་རྒྱལ་པོ་ཟས་གཙང་མས། བཅོམ་ལྡན་འདས་ཀྱིས་ལྟར་ཉན་པ་དང། དེ་ལ་
བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ་ཁཾས་དྲུག་རྣམ་པར་དབྱེ་བ་ཞེས་བྱ་བའི་ཆོས་ཀྱི་རྣམ་གྲངས་དེ་གང་ཞེ་ན། རྒྱལ་པོ་ཆེན་པོ་སྐྱེས་བུ་གང་ཟག་འདི་ནི་ཁམས་
དྲུག་པ། རེག་པའི་སྐྱེ་མཆེད་དྲུག་པ། ཡིད་ཉེ་བར་སྤྱོད་པ་བཅོ་བརྒྱད་པ་སྟེ། སྐྱེས་བུ་འདི་ནི་ཁམས་དྲུག་པ་ཞེས་གང་སྨྲས་པ་དེ་ཅི་ལ་བརྟེན་ཏེ་སྨྲས་ཞེ་ན། རྒྱལ་པོ་ཁམས་དྲུག་ནི་འདི་དག་གོ། དྲུག་
གང་ཞེ་ན་འདི་ལྟ་སྟེ། སའི་ཁམས་དང། ཆུའི་ཁམས་དང། མེའི་ཁམས་དང། རླུང་གི་ཁམས་དང། ནམ་མཁའི་ཁམས་དང། རྣམ་པར་ཤེས་པའི་ཁམས་སོ། །རྒྱལ་པོ་ཆེན་པོ་དེ་དག་ནི་
ཁམས་དྲུག་སྟེ། སྐྱེས་བུ་འདི་ཁམས་དྲུག་པའོ་ཞེས་གང་སྨྲས་པ་དེ་ནི། དེ་ལ་བརྟེན་ཏེ་སྨྲས་སོ། །སྐྱེས་བུ་འདི་ནི་རེག་པའི་སྐྱེད་མཆེད་དྲུག་པའོ། །ཞེས་གང་སྨྲས་པ་དེ་ཅི་ལ་བརྟེན་ཏེ་སྨྲས་ཞེ་ན་
རྒྱལ་པོ་ཆེན་པོ་རེག་པའི་སྐྱེ་མཆེད་དྲུག་ནི་འདི་དག་ཡིན་ཏེ་དྲུག་གང་ཞེ་ན། གཟུགས་ལ་བལྟ་བའི་མིག་རེག་པའི་སྐྱེ་མཆེད་དང། སྒྲ་རྣམས་ཉན་པའི་ཕྱིར། རྣ་བ་རེག་པའི་སྐྱེ་མཆེད་དང། དྲི་

[424B] སྣ་རེག་པའི་སྐྱེ་མཆེད་དང། རོ་རྣམས་མྱོང་བའི་ཕྱིར། ལྕེ་རེག་པའི་སྐྱེ་མཆེད་དང། རེག་བྱ་རྣམས་རེག་པའི་ཕྱིར། ལུས་རེག་པའི་སྐྱེ་མཆེད་དང། ཆོས་རྣམས་
རྣམ་པར་ཤེས་པའི་ཕྱིར། ཡིད་རྟོག་པའི་སྐྱེ་མཆེད་དོ། །རྒྱལ་པོ་ཆེན་པོ་དེ་དག་ནི་རེག་པའི་སྐྱེ་མཆེད་དྲུག་སྟེ། སྐྱེས་བུ་འདི་ནི་རེག་པའི་སྐྱེ་མཆེད་དྲུག་པའོ། །ཞེས་གང་སྨྲས་པ་དེ་ནི་དེ་ལ་
བརྟེན་ཏེ་སྨྲས་སོ། རྒྱལ་པོ་ཆེན་པོ་སྐྱེས་བུ་འདི་ནི་ཡིད་ཀྱི་ཉེ་པར་སྤྱོད་པ་བཅོ་བརྒྱད་པའོ། །ཞེས་གང་སྨྲས་པ་དེ་ཅི་ལ་བརྟེན་ཏེ་སྨྲས་ཞེ་ན། རྒྱལ་པོ་ཆེན་པོ་ཡིད་ཀྱི་ཉེ་བར་སྤྱོད་པ་བཅོ་བརྒྱད་པོ་
ནི་འདི་དག་སྟེ། བཅོ་བརྒྱད་གང་ཞེ་ན། འདི་ལ་མིག་གིས་གཟུགས་མཐོང་ནས་ཡིད་བདེ་བ་དང། ཡིད་མི་བདེ་བ་དང། བཏང་སྙོམས་སུ་འགྱུར་བར་གཟུགས་ལ་ཉེ་བར་སྤྱོད་དོ། །རྣ་བས་སྒྲ་ཐོས་
ནས་ཡིད་བདེ་བ་དང། ཡིད་མི་བདེ་བ་དང། བཏང་སྙོམས་སུ་འགྱུར་བར་སྒྲ་ལ་ཉེ་བར་སྤྱོད་དོ། །སྣས་དྲི་ཚོར་ནས་ཡི་བདེ་བ་དང་ཡིད་མི་བདེ་བ་དང། བཏང་སྙོམས་སུ་འགྱུར་བར་དྲིལ་ཉེ་བར་
སྤྱོད་དོ། །ལྕེས་རོ་མྱོང་བའི་ཡིད་བདེ་བ་དང། ཡིད་མི་བདེ་བ་དང། བཏང་སྙོམས་སུ་འགྱུར་བར་རོ་ལ་ཉེ་པར་སྤྱོད་དོ། །ལུས་ཀྱི་རེག་བྱ་ལ་རེག་ནས་ཡིད་བདེ་བ་དང། ཡིད་མི་བདེ་བ་དང། བཏང་སྙོམས་སུ་འགྱུར་

[425A]༄༅། །བར་རེག་བྱ་ལ་ཉེ་བར་སྤྱོད་དོ། །ཡིད་ཀྱིས་ཆོས་རིག་ནས་ཡིད་བདེ་བ་དང། ཡིད་མི་བདེ་བ་དང། བཏང་སྙོམས་སུ་འགྱུར་བར་ཆོས་ལ་ཉེ་བར་སྤྱོད་དོ། །རྒྱལ་པོ་ཆེན་པོ་དེ་ལ་
གང་དག་ཡིད་བདེ་བར་ཉེ་བར་སྤྱད་པ་དྲུག་དང། གང་དག་ཡིད་མི་བདེ་བར་ཉེ་བར་སྤྱོད་པ་དྲུག་དང། གང་དག་བཏང་སྙོམས་སུ་འགྱུར་བར་ཉེ་བར་སྤྱོད་པ་དྲུག་པོ་དེ་དག་གཅིག་ཏུ་བསྡུས་ན་ཡིད་ཀྱི་ཉེ་བར་སྤྱོད་པ་བཅོ་བརྒྱད་
དུ་འགྱུར་རོ། །རྒྱལ་པོ་ཆེན་པོ་བཅོ་བརྒྱད་པོ་དེ་དག་ནི་ཡིད་ཀྱི་ཉེ་བར་སྤྱོད་པ་སྟེ་རྒྱལ་པོ་ཆེན་པོ་སྐྱེས་བུ་འདི་ནི་ཉེ་བར་སྤྱོད་པ་བཅོ་བརྒྱད་པའོ་ཞེས་གང་སྨྲས་པ་དེ་ནི་འདི་ལ་བརྟེན་ཏེ་སྨྲས་སོ། །རྒྱལ་པོ་ཆེན་པོ་འདི་
ལ་སའི་ཁམས་ནི་རྣམ་པ་གཉིས་ཏེ། ནང་གི་སའི་ཁམས་དང། ཕྱི་རོལ་གྱི་སའི་ཁམས་སོ། །རྒྱལ་པོ་ཆེན་པོ་ནང་གི་སའི་ཁམས་གང་ཞེ་ན། གང་ཅི་ཡང་རུང་སྟེ་ལུས་འདི་ལ་ནང་གི་ཁོང་ན་སྲ་བ་དང་འཕྲང་
བའི་རྣམ་པ་དང། ཉེ་བར་གྱུར་པ་དང་ཟིན་པའོ། །དེ་ཡང་གང་ཞེ་ན་འདི་ལྟ་སྟེ། སྐྲ་དང། སྤུ་དང། སེ་མོ་དང། སོ་དང་རྡུལ་དྲི་མ་དང་ལྤགས་པ་དང། ཤ་དང། རྩ་དང། ཆུ་རྒྱུས་དང། རུས་པ་དང་རྐང་དང་
སྙིང་དང་མཆིན་པ་དང་གློ་བ་དང། མཁལ་མ་དང། སུལ་མང་དང་འཆི་བྲི་དང། སྒྱུ་མ་དང། སྙེ་མ་དང། སྒང་པ་དང་མཆེར་པ་དང། ཕྱི་ས་དང། ཀླད་པ་དང། ཀླད་རྒྱས་དང་གཞན་ཡང་ལུས་འདི་

[425B]ལུས་སུ་གཏོགས་པར་གྱུར་བ་དང། ཟིན་པ་འདི་ནི་ནང་གི་སའི་ཁམས་ཞེས་བྱའོ། །རྒྱལ་པོ་ཆེན་པོ་ཕྱི་རོལ་གྱི་སའི་ཁམས་གང་ཞེ་ན། གང་ཅི་ཡང་རུང་སྟེ་ཕྱི་རོལ་གྱི་སྲ་བ་དང་
འཕྲང་བའི་རྣམ་པ་དང། ལུས་སུ་མ་གཏོགས་པ་དང། མ་ཟིན་པ་འདི་ནི་ཕྱི་རོལ་གྱི་སའི་ཁམས་ཞེས་བྱའོ། །རྒྱལ་པོ་ཆེན་པོ་དེ་ལ་ནང་གི་སའི་ཁམས་འབྱུང་བའི་ཚེ་གང་ནས་ཀྱང་མ་འོངས་འགག་པའི་ཚེ་གང་དུ་ཡང་མི་འགྲོ་
ཞེས་སོགས་གསུངས་ཤིང། དེ་བཞིན་དུ་ཉན་ས་ལས་ཀྱང་གསུངས་ལ་མདོར་ན་ཚོར་བ་འབྱུང་བའི་གནས་སུ་མ་ཟིན་པའི་སའི་ཁམས་ལ་ཕྱི་རོལ་གྱི་སའི་ཁམས། ཚོར་བ་འབྱུང་བའི་གནས་སུ་ཟིན་པའི་སའི་ཁམས་ལ་ནང་གི་
ས་ཁམས་ཞེས་གསུངས་ཤིང། རིག་པའི་སྐྱེ་མཆེད་དྲུག་ནི་མིག་གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་དྲུག། ཡིད་ཀྱི་ཉེ་བར་སྤྱོད་པ་བཅོ་བརྒྱད་ནི། ཡུལ་དྲུག་གི་བཅོ་བརྒྱད་ལ་ལོངས་སྤྱོད་པའི་བདེ་སྡུག་བཏང་
སྙོམས་ཀྱི་སྒོ་ནས་ཕྱེ་བའི་ཚོར་བ་བཅོ་བརྒྱད་དེ་རྣམས་སྐྱེ་བའི་ཚེ་འོང་ཚུལ། འགག་པའི་ཚེ་འགྲོ་ཚུལ། བདེན་པར་མོད་ཅིང་ཐ་སྙད་དུ་ཡོད་དོ་ཞེས་པའི་དོན་ནོ། །གསུམ་པ་ནི། གོང་འོག་མངོན་པའི་གཞུང་ལས། ཁམས་
གསུམ་ས་དགུའོ། །ཞེས་གསུངས་པ་ལྟ་བུ་སྟེ། མདོར་ན་ཁམས་གསུམ་གྱིས་བསྡུས་པའི་སེམས་དང་སེམས་ལས་བྱུང་བའི་ཆོས་རྣམས་ལ་ཁམས་གསུམ་ས་དགུ་ཞེས་བྱའོ། །གཉིས་པ་ལ་མཚན་ཉིད་དང་དབྱེ་བ་༄༅། །གཉིས། དང་པོ་ནི། ཡོན་ཏན་ཀུན་གྱི་གཞི་རྟེན་དུ་གྱུར་པའི་མངོན་པར་རྟོགས་པ་དེ་ཐར་ལམ་དུ་གྱུར་པའི་སའི་མཚན་ཉིད། གཉིས་པ་ནི། དེ་ལ་རྟེན་གྱི་སྒོ་ནས་ཉན་ཐོས་ཀྱིས། རང་རྒྱལ་གྱི་
ས༑ ཐེག་པ་ཆེན་པོའི་ས་དང་གསུམ། ཡོན་ཏན་ཀུན་གྱི་གཞི་རྟེན་དུ་གྱུར་པའི་ཉན་ཐོས་ཀྱི་མངོན་པར་རྟོགས་པ་དེ་དང་པོའི་མཚན་ཉིད། དེ་ལ་དབྱེ་ན། དཀར་པོ་རྣམ་པར་མཐོང་བའི་ས། རིགས་ཀྱིས་བརྒྱད་པའི་
ས༑ མཐོང་བའི་ས། སྲབ་པའི་ས། འདོད་ཆགས་དང་བྲལ་བའི་ས་བྱས་པ་རྟོགས་པའི་ས། ཉན་ཐོས་ཀྱི་ས་དང་བརྒྱད། ཡང་ན་ཞུགས་གནས་བརྒྱད་ཀྱི་མངོན་པར་རྟོགས་པ་བརྒྱད་ཡོད་དེ། རིན་ཆེན་འབྲེང་
བར་ཇི་ལྟར་ཉན་ཐོས་ཐེག་པ་ལ། ཉན་ཐོས་ས་ནི་བརྒྱད་བཤད་པ། །ཞེས་གསུངས་པ་ལྟར་རོ། །ཡོན་ཏན་ཀུན་གྱི་གཞི་རྟེན་དུ་གྱུར་པའི་རང་རྒྱལ་གྱི་མངོན་རྟོགས་དེ་རང་རྒྱལ་གྱི་སའི་མཚན་ཉིད། དབྱེན་
རང་རྒྱལ་གྱི་ལམ་ལྔ་ཡོད་དོ། །གསུམ་པ་ལ་རྒྱུའི་ས་དང་འབྲས་བུའི་ས་གཉིས། དང་པོ་ལ། བྱང་སེམས་སོ་སྐྱེའི་ས་དང་འཕགས་པའི་ས་གཉིས། དང་པོ་ནི། ཚོགས་སྦྱོར་ལྟ་བུ་དེ་རྣམས་འཇིག་
རྟེན་པ་དང་ཉན་རང་གི་རྒུད་པ་ལས་འདས་ཤིང། དོན་དམ་པའི་བྱང་ཆུབ་སེམས་དཔའི་ས་ནི་མ་ཐོབ་ལ། དཔེར་ན། འཁོར་ལོས་བསྒྱུར་བའི་རྒྱལ་པོ་མིའི་མདོག་ལས་འདས་ཤིང། ལྷའི་མདོག་ནི་མ་ཐོབ་པ་ལྟ་བུ་ཞེས་

[426B] དེ་ཉིད་ལས། མོས་པ་ཆེན་པོ་ཡང་ཆེན་པོས་སྤྱོད་པའི་ཆོས་ཉིད་ཀྱི་ས་དང་པོ་དེ་མ་ཐག་ཏུ་ཐོབ་པར་གནས་པ་འདི་ནི་བྱང་ཆུབ་སེམས་དཔའི་བྱང་ཆུབ་ཀྱི་སེམས་མ་བསྐྱེད་པའོ། །ཞེས་
ཇི་སྐད་གསུངས་པ་ལྟ་བུའོ། །མོས་པས་སྤྱོད་པའི་སྐད་ཅིག་དེ་ལ་གནས་པ་ཡང་རིགས་ཀྱི་བུ་འདི་ལྟ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོ་མིའི་མདོག་ལས་ནི་འདས་ལ། ལྷའི་མདོག་ནི་མ་ཐོབ་པ་ཡིན་ཏེ། དེ་བཞིན་
དུ་བྱང་ཆུབ་སེམས་དཔའ་ཡང་འཇིག་རྟེན་པ་དང། ཉན་ཐོས་དང་རང་སངས་རྒྱས་ཀྱི་ས་ཐམས་ཅད་ལས་ནི་ཤིན་ཏུ་འདས་ལ། དོན་དམ་པའི་བྱང་ཆུབ་སེམས་དཔའི་ས་ནི་མ་ཐོབ་པ་ཡིན་ནོ། །ཞེས་དེ་ཉིད་ལས་རྣམ་པར་
བཤད་དོ། །ཞེས་དབུ་མ་འཇུག་པའི་རང་འགྲེལ་དུ་གསུངས། གཉིས་པ་ལ་བསྡོམས་ཀྱི་སྒོ་ནས་མདོར་བསྟན་པ་དང། རྒྱས་པར་བཤད་པ་གཉིས། དང་པོ་ནི། རྒྱན་ལས། མཚན་ཉིད་གང་ཟག་བསླབ་པ་དང་།ཕུང་པོ་
གྲུབ་པ་རྟགས་དང་ནི། །ངེས་པའི་ཚིག་དང་ཐོབ་པ་ཡིས། །གནས་པ་དེ་ཉིད་ས་ཉིད་དོ། །ཞེས་གསུངས། དོན་ནི། བྱང་ཆུབ་སེམས་དཔའི་གནས་པ་ནི་ས་ཉིད་དོ། །རྣམ་གཞག་བརྒྱད་དང་ལྡན་ཏེ། ས་སོ་སོའི་མཚན་ཉིད་
རྟེན་གྱི་གང་ཟག་བསླབ་པ་གསུམ། ཕུང་པོ་གསུམ། གྲུབ་པ་ཐོབ་པ་ངེས་ཚིག། ཐོབ་པ་རྣམས་ཀྱི་སྒོ་ཤེས་པར་བྱ་བའི་ཕྱིར་རོ་།གཉིས་པ་ལ་མཚན་ཉིད་བཤད་པ། དབྱེ་བ་བཤད་པ། དེའི་རྒྱུ་མཚན་བཤད་པ། དྲངས་ངེས་

[427A]༄༅། །བཤད་པ། འཕོ་ཚུལ་བཤད་པ། འཕོས་པའི་ཚད་བཤད་པ། ཡོངས་སྤྱོད་བཤད་པ། དེའི་རྣམ་གཞག་བཤད་པ། གང་ཟག་གི་རབ་དབྱེ་བཤད་པ། བསླབ་པ་སྦྱོང་ཚུལ་བཤད་པ། ཕུང་པོ་གསུམ་
འབྱུང་ཚུལ་བཤད་པ། གྲུབ་པ་ཐོབ་མ་ཐོབ་ཀྱི་ཁྱད་པར་བཤད་པ། བྱང་ཆུབ་སེམས་དཔའ་ཡིན་པའི་རྟགས་སོགས་ཐོབ་པར་བྱ་བའི་ཡོན་ཏན་བཤད་པ་དང་བཅུ་གསུམ་མོ། །དང་པོ་ནི། ཐབས་ཤེས་ཁྱད་པར་
ཅན་གྱིས་ཟིན་པའི་བྱང་འཕགས་ཀྱི་མཁྱེན་པ་གང་ཞིག་ཡོན་ཏན་ཀུན་གྱི་གཞི་རྟེན་བྱེད་པ། བྱང་འཕགས་ཀྱི་སའི་མཚན་ཉིད་ཡིན་ཏེ། འཇུག་པའི་རང་འགྲེལ་ལས། བྱང་ཆུབ་སེམས་དཔའ་རྣམས་ཀྱི་ཟག་པ་མེད་
པའི་ཡེ་ཤེས་སྙིང་རྗེ་ལ་སོགས་པས་ཡོངས་སུ་ཟིན་པ་ཉིད་ཆར་རྣམ་པར་ཕྱེ་བ་ནས་ཞེས་བྱ་བའི་མིང་ཐོབ་སྟེ། ཡོན་ཏན་གྱི་རྟེན་དུ་གྱུར་པའི་ཕྱིར་རོ། །ཞེས་གསུངས། གཉིས་པ་ནི། དེ་ལ་རབ་དགའ་ལ་སོགས་ས་
བཅུ་ཡོད་དེ། རིན་ཆེན་འཕྲེང་བ་ལས། ཇི་ལྟར་ཉན་ཐོས་ཐེག་པ་ལ། །ཉན་ཐོས་ས་ནི་བརྒྱད་བཤད་པ། །དེ་བཞིན་ཐེག་པ་ཆེན་པོ་ལ། །བྱང་ཆུབ་སེམས་དཔའི་ས་བཅུའོ། །ཞེས་དང། འཇུག་པའི་རང་འགྲེལ་ལས། ཇི་
ལྟར་ཉན་ཐོས་ཀྱི་ཐེག་པར་ཞུགས་པའི་འབྲས་བུའི་ལམ་ལ་གནས་པའི་དབྱེ་བས་ཉན་ཐོས་ཀྱིས་བརྒྱད་རྣམ་པར་འཇོག་པ། དེ་བཞིན་དུ་ཐེག་པ་ཆེན་པོར་ཡང་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་བཅུ་

[427B] །ཞེས་གསུངས་པའི་ཕྱིར། གསུམ་པ་ནི། བྱང་སེམས་འཕགས་པའི་ས་ལ་བཅུར་འབྱེད་པའི་རྒྱུ་མཚན་ཡོད་དེ། གོང་ནས་གོང་དུ་ཡོན་ཏན་གྱི་གྲངས་འཕེལ་བའི་ཁྱད་པར། ཐུན་མོངས་མ་ཡིན་པའི་ནུས་མཐུ་ཐོབ་
པའི་ཁྱད་པར། ཕར་ཕྱིན་བཅུའི་ཉམས་ལེན་ལྷག་པའི་ཁྱད་པར་རྣམ་སྨིན་གྱི་སྐྱེ་བ་ལེན་ཚུལ་གྱི་སྒོ་ནས་རབ་དགའ་ལ་སོགས་པས་རྣམ་པར་དབྱེ་བས་བྱང་སེམས་ཀྱི་ས་བཅུ་རྣམ་པར་བཞག་པའི་ཕྱིར་ཏེ། འཇུག་འགྲེལ་
ལས༑ དེ་ཡང་གོང་ནས་གོང་དུ་ཡོན་ཏན་གྱི་གྲངས་དང་མཐུ་ཕུལ་དུ་བྱུང་བ་ཐོབ་པ་དང། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ལྷག་པ་དང། རྣམ་པར་སྨིན་པ་འཕེལ་བའི་བྱེ་བྲག་གི་ས་རབ་དགའ་ལ་སོགས་པས་རྣམ་པར་
དབྱེ་བས་དབྱེ་བ་རྣམ་པ་བཅུ་བཞག་གིས། ཞེས་གསུངས་པའི་ཕྱིར་ས་འདི་རྣམས་ལ་བདེན་གྲུབ་ཀྱི་དབྱེ་བ་ནི་ཅུང་ཟད་ཀྱང་ཡོད་པ་མིན་ཏེ། དེ་ལྟར་དུ་གང་ལ་བརྟེན་ནས་ཀྱང་རྟོགས་པར་མི་ནུས་པའི་ཕྱིར་ཏེ། བར་སྣང་གི་བྱའི་རྐང་
རྗེས་བྱ་རྣམས་ཀྱིས་ཀྱང་ཇི་ལྟ་བ་བཞིན་དུ་རྟོགས་མི་ནུས་པ་བཞིན་ཡིན་པའི་ཕྱིར་ཏེ། འཇུག་འགྲེལ་ལས། འདི་ལ་རང་གི་ངོ་བོའི་ཁྱད་པར་གྱིས་བྱས་པས་དབྱེ་བ་ནི་ཡོད་པ་མིན་ནོ། །ཇི་སྐད་དུ་ཇི་ལྟར་བར་སྣང་བྱ་རྗེས་མཁས་རྣམས་
ཀྱི༑ བརྗོད་པར་ནུས་མ་ཡིན་བཞིན་མི་མཐོང་བ། །དེ་ལྟར་རྒྱལ་བའི་སྲས་ཀྱི་ས་ཀུན་ཡང། །བརྗོད་མི་ནུས་ན་མཉན་པར་ག་ལ་ནུས་།ཞེས་གསུངས་སོ། །ཞེས་བཤད་པའི་ཕྱིར། བཞི་པ་ནི། བྱང་འཕགས་ཀྱི་ས་ལ་བཅུད་གྲངས་ངེས་པའི་

[428A]༄༅། །རྒྱུ་མཚན་ཡོད་དེ། བྱང་འཕགས་ཀྱི་སའི་ཡོངས་སྦྱོང་ལ་བཅུར་གྲངས་ངེས་པའི་ཕྱིར་ཏེ། བྱང་སེམས་ཀྱི་མཐོད་སྒོམ་ལམ་གྱིས་བསྡུས་པའི་ཡོངས་སྦྱོང་ལ་བཅུར་གྲངས་ངེས་པའི་ཕྱིར་ཏེ་འགྲེལ་
ཆེན་ལས། མཐོང་བ་དང་སྒོམ་པའི་ལམ་ལ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུར་རྣམ་པར་བཞག་གོ། ཞེས་གསུངས་པའི་ཕྱིར། ས་དེའི་སྐྱོན་ཟད་པར་བྱེད་ཅིང་ཡོན་ཏན་
ཡོངས་སུ་རྫོགས་པར་བྱེད་པ་ནི་ས་དེའི་ཡོངས་སྦྱོང་གི་མཚན་ཉིད་ཡིན་ལ། འདིར་དངོས་སུ་བསྟན་པས་དགུའི་ཡོངས་སྦྱོང་དང་དོན་གྱིས་ཐོབ་པས་བཅུའི་ཡོངས་སྦྱོང་ངོ། །བསྡུ་ན་སྤང་བྱ་ཡོངས་སུ་སྦྱོང་བ་
དང༑ གཉེན་པོ་ཡོངས་སུ་སྦྱོང་བ་གཉིས། དང་པོ་ནི། གསེར་གྱི་དྲི་མ་སྦྱོང་བ་ལྟ་བུ། གཉིས་པ་ནི། ཁངས་ཟངས་ཡོངས་སུ་སྦྱོང་བ་ལྟ་བུ་ཡིན་ཏེ། དང་པོས་དྲི་མ་ཟད་པར་བྱེད་ཅིང་གཉིས་པས་ཡོན་ཏན་སྤེལ་
པར་བྱེད་པའི་ཕྱིར་རོ། །འདོར་ན། ས་གནས་ཀྱི་སེམས་དཔའ་རྣམས་ཀྱིས་རང་གཞན་གྱི་རྒྱུད་སྨིན་པར་བྱེད་པའི་རྣམ་པར་དཀར་བའི་ཡོན་ཏན་ལ་ཡོངས་སྦྱོངས་ཐུགས་དམ་ཉམས་ལེན་ཞེས་བརྗོད་པ་སྟེ་རྒྱས་
པར་ནི་ཤེར་ཕྱིན་གྱི་མདོ་དང། མངོན་རྟོགས་རྒྱན་རྩ་འགྲེལ་ལས་ཤེས་པར་བྱའོ། །ལྔ་པ་ནི། ས་སྔ་མ་རྣམས་ཀྱི་མཉམ་གཞག་ནས་ཕྱི་མའི་མཉམ་གཞག་ཏུ་འཕོ་བ་ཡིན་ཏེ། ས་དང་པོའི་བར་ཆད་མེད་ལམ་ནས་

[428B] རྒྱུན་མཐའི་བར་ཆད་མེད་ལམ་ནས་རྣམ་མཁྱེན་སྐད་ཅིག་མ་དང་པོར་འཕོ་བའི་ཕྱིར། དང་པོ་གྲུབ་སྟེ། ས་དང་པོའི་སྒོམ་ལམ་བར་ཆད་མེད་ལམ་ཡོད་པའི་ཕྱིར་ཏེ། དེ་ལྟར་
དུ་སྔར་གོང་དུ་བསྒྲུབས་ཟིན་པའི་ཕྱིར། གཞན་ཡང། ས་བདུན་པའི་བར་ཆད་མེད་ལམ་ནས་ས་བརྒྱད་པའི་རྣམ་གྲོལ་ལམ་དུ་འཕོ་བ་ཡིན་ཏེ། ས་བདུན་པའི་ཡེ་ཤེས་སྐད་ཅིག་ཐ་མ་དེ་ཉིད་མ་དག་སའི་ངོས་སྐལ་གྱི་སྤངས་
བྱར་གྱུར་པའི་སྒྲིབ་པ་དེའི་སྤོང་གཉེན་བརྒྱད་པའི་ཡེ་ཤེས་སྐད་ཅིག་མ་དང་པོ་དེ་དེ་སྤངས་པའི་རྣམ་གྲོལ་ལམ་ཡིན་པའི་ཕྱིར་ཏེ། རྒྱུན་མཐའི་ཡེ་ཤེས་སྐད་ཅིག་ཐ་མ་དག་སའི་ངོས་སྐལ་གྱི་སྒྲིབ་པའི་སྤོངས་གཉེན་
དང༑ རྣམ་མཁྱེན་སྐད་ཅིག་དང་པོ་དེ་དེ་སྤོངས་པའི་རྣམ་གྲོལ་ལམ་ཡིན་པའི་ཕྱིར། དང་པོ་གྲུབ་སྟེ། རྒྱུད་བླར། ས་གསུམ་རྗེས་འབྲེལ་དྲི་མ་རྣམས། །ས་འདམ་གོས་བཞིན་ཤེས་བྱ་སྟེ། །བདག་ཉིད་ཆེན་པོ་རྡོ་རྗེ་ལྟའི། །
ཏིང་ངེ་འཛིན་གྱིས་གཞོམ་བྱ་ཡིན། །ཞེས་གསུངས་པའི་ཕྱིར་གཉིས་པ་གྲུབ་སྟེ། རྒྱུད་བླར། ས་བདུན་ལ་བརྟེན་དྲི་མ་རྣམས་།མངའ་སྦུབས་དྲི་མ་དག་དང་མཚུངས། །མངའ་སྦུབས་བྲལ་འདྲའི་མི་རྟོག་པའི། །ཡེ་ཤེས་
རྣམ་པར་སྨིན་པ་བཞིན། །ཞེས་མངལ་ནས་བཙས་མ་ཐག་པའི་ལུས་མངལ་སྦུབས་ཀྱི་དྲི་མས་གསར་དུ་དག་པ་བཞིན། ས་བརྒྱད་པའི་མི་རྟོག་ཡེ་ཤེས་མ་དག་སའི་སྤངས་བྱས་གསར་དུ་དག་མངལ་སྦུབས་ཀྱི་

[429A]༄༅། །ལུས་མངལ་གྱི་དྲི་མས་མ་དག་པ་བཞིན། མ་དག་སའི་ཡེ་ཤེས་རྣམས་དེའི་ངོས་སྐལ་གྱི་དྲི་མས་མ་དག་པ་ཡིན་ནོ། །དྲུག་པ་ནི། ས་དང་པོའི་ཡོངས་སྦྱོངས་རྫོགས་པ་དང། ས་གཉིས་པར་འཕོས་
པ་དུས་མཉམས་ཤིང། གཞན་དག་ལ་ཡང་དེ་བཞིན་དུ་ཤེས་པར་བྱ་བ་ཡིན་ཏེ། འགྲེལ་ཆེན་ལས། ཇི་སྲིད་ས་གང་གི་ཡོངས་སུ་སྦྱོང་བ་མ་རྫོགས་པ་དེ་སྲིད་དུ་ས་དེ་ཡིན་ལ། རྫོགས་ནས་ནི་ས་གཞན་ཡིན་པར་རིགས་
པར་བྱའོ། །ཞེས་གསུངས་ལ། འདིས་ཀྱང་ས་དང་པོའི་ངོས་སྐལ་གྱི་སྤང་བྱར་གྱུར་པའི་སྒྲིབས་པ་ཟད་ནས་གཉིས་པར་འཕོས་ཟིན་པས་ཁྱབ་པ་ཡོད་པར་བསྟན་ཏོ། །བདུན་པ་ནི། གོང་དུ་བཤད་ཟིན་བརྒྱད་པ་ལ། ངེས་
ཚིག་བཤད་པ། ཐོབ་པའི་རྟགས་བཤད་པ། སྤང་གཉེན་གྱི་རྣམ་བཞག་བཤད་པ་དང་གསུམ། དང་པོ་ནི། རྒྱན་ལས། འབྱུང་པོ་དཔག་མེད་འཇིག་མེད་ཕྱིར། །དཔག་ཏུ་མེད་པ་དེ་དག་ལ། །ཕྱི་ཕྱིར་གོང་དུ་འགྲོ་ལྡན་ཕྱིར།།
དེ་དག་ཉིད་ནི་སར་འདོད་དོ། །ཞེས་དང། བྱང་ཆུབ་ལ་ནི་ཉེ་བ་དང། །སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །འཆལ་ཚུལ་རྩོལ་པའི་དྲི་བྲལ་ཕྱིར། །དྲི་མ་མེད་
པའི་ས་ཞེས་བྱ། །ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ནའོ་བྱེད་པ། །འདི་ལྟར་བྱང་ཆུབ་ཕྱོགས་མཐུན་ཆོས་།རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི་།གཉིས་པོ་བསྲེག་པས་འོད་འཕྲོ་ཅན། །སེམས་

[429B] །རང་གི་སེམས་ཀྱང་རྗེས་སུ་བསྲུང། །བློ་ལྡན་རྣམས་ཀྱི་སྦྱངས་དཀའ་བ། །དེ་ཕྱིར་སྦྱངས་དཀའ་ཞེས་བརྗོད་དོ། །ཤེས་རབ་ཕ་རོལ་ཕྱིན་བརྟེན་ནས་།འཁོར་བ་དང་ནི་མྱ་ངན་འདས། །གཉིས་འདི་
མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བཤད་།བགྲོད་གཅིག་ལམ་དང་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོ་བ་ཞེས་ངེས་པར་བརྗོད། །སོ་སོ་
ཡང་དག་རིག་བློ་བཟང། །ས་དེ་ལེགས་པའི་བློ་གྲོས་ཡིན། །སྤྲིན་བཞིན་གཉིས་ཀྱི་ནམ་མཁའི་ཆོས། །སྤྲིན་བཞིན་གཉིས་ཀྱི་ནམ་མཁའི་ཆོས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་གསུངས་ལ། དོན་ནི། རབ་དགའ་སོགས་བཅུ་པོ་འདི་ལས་ཞེས་བརྗོད་པའི་
རྒྱུ་མཚན་ཡོད་དེ། དེས་སྲོག་ཆགས་དཔག་ཏུ་མེད་པ་ལ་ངན་འགྲོའི་འཇིགས་པ་མེད་པར་བྱེད། རེ་རེ་ཡང་ཡོན་ཏན་དཔག་ཏུ་མེད་པ་དང་ལྡན། སྔ་མ་སྔ་མ་ལས་ཕྱི་མ་ཕྱི་མ་གོང་ནས་གོང་དུ་འགྲོ་བ་དང་ལྡན་པས་དེ་ལྟར་བརྗོད་པའི་ཕྱིར་
ས་དང་པོ་ལ་རབ་ཏུ་དགའ་བ་ཞེས་བརྗོད་པའི་རྒྱུ་མཚན་ཡོད་དེ་དེ་བྱང་ཆུབ་ཆེན་པོ་ལ་ཉེ་བར་ཕྱོགས་པ་དང། སེམས་ཅན་གྱི་དོན་བསྒྲུབ་པ་མཐོང་བ་ལ་རབ་དགའ་ཁྱད་པར་ཅན་སྐྱེ་བོར་འགྱུར་བས་དེ་ལྟར་བརྗོད་པའི་ཕྱིར། ས་གཉིས་པ་ལ་དྲི་མ་
མེད་པ་ཞེས་བརྗོད་པའི་རྒྱུ་མཚན་ཡོད་དེ། དེས་འཆལ་ཚུལ་གྱི་རྩོལ་བ་དང། ཐེག་དམན་ཡིད་བྱེད་ཀྱི་དྲི་མ་དང་བྲལ་བའི་ས་ཡིན་པས། དེ་ལྟར་བརྗོད་པའི་ཕྱིར། ས་གསུམ་པ་ལ་འོད་བྱེད་པ་ཞེས་བརྗོད་པའི་རྒྱུ་མཚན་ཡོད་དེ། མདོ་སོཌ་

[430A]༄༅། །ཆོས་ཀྱི་སྣར་བ་ཆེན་པོ་བྱེད་པའི་ས་ཡིན་པས་དེ་ལྟར་བརྗོད་པའི་ཕྱིར། ས་བཞི་པ་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་ཡོད་དེ། དེ་རང་གི་ངོས་སྐལ་གྱི་བྱང་ཆུབ་ཕྱོགས་མཐུན་གྱི་སྒྲིབ་པ་རབ་ཏུ་
བསྲེག་པར་བྱེད་པའི་ཡེ་ཤེས་མེ་འོད་དང་ལྡན་པའི་ས་ཡིན་པས་དེ་ལྟར་བརྗོད་པའི་ཕྱིར། ས་ལྔ་པ་ལ་སྦྱང་དཀའ་བ་ཞེས་བརྗོད་པའི་རྒྱུ་མཚན་ཡོད་དེ། བློ་ལྡན་རྣམས་ཀྱི་ས་དེ་སྦྱང་བར་དཀའ་ཞིང་དེ་ཉིད་བདུད་རྣམས་ཀུན་
གྱིས་ཕམ་པར་དཀའ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ས་དྲུག་པ་ལ་མངོན་དུ་གྱུར་པ་ཞེས་བརྗོད་པའི་རྒྱུ་མཚན་ཡོད་དེ། དེར་ཤེས་རབ་ཀྱི་ཕ་རོལ་ཏུ་ཕྱིན་པའི་ཉམས་ལེན་ལྷག་པ་ལ་བརྟེན་ནས་རྟེན་འབྲེལ་
ལུགས་འབྱུང་ལུགས་ལྡོག་དང་འཁོར་འདས་ཀྱི་ཆོས་ཐམས་ཅད་མངོན་དུ་གྱུར་པས་དེ་ལྟར་བརྗོད་པའི་ཕྱིར། ས་བདུན་པ་ལ་རིང་དུ་སོང་བཞེས་བརྗོད་པའི་རྒྱུ་མཚན་ཡོང་དེ། དེ་བགྲོད་པ་གཅིག་པའི་ལམ་གྱི་ཉེ་
རྒྱུར་འབྲེལ་པས་དེ་ལྟར་བརྗོད་པའི་ཕྱིར། ས་བརྒྱད་པ་ལ་བགྲོད་པ་གཅིག་པའི་ལམ་ཞེས་ཀྱང་བརྗོད་པའི་རྒྱུ་མཚན་ཡོད་དེ། ས་བརྒྱད་པ་ཡན་ཆད་དུ་བྱང་སེམས་དབང་པོ་རྣོན་པོའི་ལམ་གྱི་བགྲོད་པ་ཁོ་ན་ཡོད་པས་དེ་ལྟར་
བརྗོད་པའི་ཕྱིར། ས་བརྒྱད་པ་དེ་ལ་མི་གཡོ་བ་ཞེས་བརྗོད་པའི་རྒྱུ་མཚན་ཡོད་དེ། དེ་མཚན་བཅས་དང་མཚན་མེད་ཀྱི་འདུ་ཤེས་གཉིས་ཀྱིས་མི་གཡོ་བ་ཡིན་པས་དེ་ལྟར་བརྗོད་པའི་ཕྱིར། ས་དགུ་པ་ལ་ལེགས་པའི་

[430B] དེས་སོ་སོ་ཡང་དག་རྒི་པཱི་བློ་གྲོས་བཟང་པོ་ཐོབ་པ་ཡིན་པས་དེ་ལྟར་བརྗོད་པའི་ཕྱིར། ས་བཅུ་པ་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་ཡོད་དེ། དེར་མང་དུ་ཐོས་པའི་ཆོས་ནམ་
མཁའ་ལྟ་བུ་ལ་གཟུངས་དང་ཏིང་ངེ་འཛིན་གཉིས་ཀྱིས་སྤྲིན་བཞིན་དུ་ཁྱབ་པའི་ས་ཡིན་པས་དེ་ལྟར་བརྗོད་པའི་ཕྱིར་ཏེ། རིན་ཆེན་འཕྲེང་བ་ལས། རྣམ་སྨིན་གྱི་སྐྱེ་བ་ལེན་ཚུལ་དང་ངེས་ཚིག་ཕྱོགས་གཅིག་ཏུ་བསྡུས་ནས་
གསུངས་པའི་ཚུལ་ནི། དེ་ཉིད་ལས་དེ་དག་དང་པོར་རབ་དགའ་བ་།བྱང་ཆུབ་སེམས་དཔའ་དགའ་བྱེད་ཕྱིར། །ཀུན་ཏུ་སྦྱོར་བ་གསུམ་སངས་ཤིང། །དེ་བཞིན་གཤེགས་པའི་རིགས་སྐྱེས་ཕྱིར། །དེ་ཡི་རྣམ་པར་སྨིན་པས་ན། །སྦྱིན་
པའི་ཕ་རོལ་ཕྱིན་མཆོག་འགྱུར། །འཇིག་རྟེན་ཁཾས་ནི་རྒྱ་གཡོ་ཞིང། །འཛམ་གླིང་དབང་ཕྱུག་ཆེན་པོར་འགྱུར། །གཉིས་པ་དྲི་མ་མེད་ཅེས་བྱ། །ལུས་དང་ངག་དང་སེམས་ཀྱི་ལས། །བཅུ་བཅང་དྲི་མ་མེད་པའི་ཕྱིར། །ངང་གིས་དེ་དག་ལ་གནས་
ཕྱིར༑ ༑དེ་ཡི་རྣམ་པར་སྨིན་པས་ན། །ཚུལ་ཁྲིམས་ཕ་རོལ་ཕྱིན་མཆོག་འགྱུར། །དཔལ་ལྡན་རིན་ཆེན་བདུན་གྱི་བདག་འགྲོ་ཕན་འཁོར་ལོར་བསྒྱུར་བར་འགྱུར། །ས་གསུམ་པ་ནི་འོད་བྱེད་པ། །ཡེ་ཤེས་ཞི་བའི་འོད་འབྱུང་ཞིང། བསམ་གཏན་
མངོན་ཤེས་སྐྱེས་པ་དང། འདོད་ཆགས་ཞེ་སྡང་ཡོངས་ཟད་ཕྱིར་དེ་ཡི་རྣམ་པར་སྨིན་པས་ན། །བཟོད་དང་བརྩོན་འགྲུས་ལྷག་པར་སྤྱོད། །ལྷ་ཡི་དབང་ཆེན་མཁས་པ་དེ། །འདོད་པའི་འདོད་ཆགས་བཟློག་པ་ཡིན། །བཞི་པ་འོད་འྥྲོ་༄༅། །ཅན་ཞེས་བྱ། །ཡང་དག་ཡེ་ཤེས་འོང་འབྱུང་ཕྱིར་།བྱང་ཆུབ་ཕྱོགས་མཐུན་མ་ལུས་པ། །ཁྱད་པར་དུ་ནི་བསྒོམ་པའི་ཕྱིར། །དེ་ཡི་རྣམ་པར་སྨིན་པས་ན། །རབ་འཐབ་བྲལ་ནས་ལྷ་རྒྱལ་འགྱུར། །འཇིག་
ཚོགས་ལྟ་བ་རབ་བྱུང་བ། །ཀུན་ནས་འཇོམས་བྱེད་མ་ཁས་པ་ཡིན་།ལྔ་པ་ཤིན་ཏུ་སྦྱང་དཀའ་བདུད། །ཀུན་གྱི་ཤིན་ཏུ་ཐུབ་དཀའི་ཕྱིར། །འཕཊ་པའི་བདེན་སོགས་ཕྲ་མོའི་དོན། །ཤེས་ལ་མཁས་པ་འབྱུང་བའི་ཕྱིར། །
དེ་ཡི་རྣམ་པར་སྨིན་པས་ན། །དགའ་ལྡན་གནས་ཀྱི་ལྷ་རྒྱལ་འགྱུར་།མུ་སྟེགས་བྱེད་པ་ཐམས་ཅད་ཀྱི། །ཉོན་མོངས་ལྟ་གནས་ལྡོག་བྱེད་པ། །དྲུག་པ་མངོན་ཕྱོགས་ཞེས་བྱ་སྟེ། །སངས་རྒྱས་ཆོས་ལ་མངོན་ཕྱོགས་
ཕྱིར༑ ༑ཞི་གནས་ལྷག་མཐོང་གོམས་པ་ཡིས། །འགོག་པ་ཐོབ་པས་རྒྱས་པའི་ཕྱིར། །དེ་ཡི་རྣམ་པར་སྨིན་པས་ན། །ལྷ་ཡི་རྒྱལ་པོ་རབ་འཁྲུལ་འགྱུར། །ཉན་ཐོས་རྣམས་ཀྱིས་མི་འཕྲོག་པ། །ལྷག་པའི་ང་རྒྱལ་ཅན་
ཞི་བྱེད། །བདུན་པ་རིང་དུ་སོང་བ་སྟེ། །གྲངས་ནི་རིང་དུ་སོང་ལྡན་ཕྱིར། །གང་ཕྱིར་སྐད་ཅིག་སྐད་ཅིག་ལ། །དེར་ནི་འགོག་ལ་སྙོམས་པར་འཇུག་དེ་ཡི་རྣམ་པར་སྨིན་པས་ན། །དབང་སྒྱུར་ལྷ་ཡི་རྒྱལ་པོར་འགྱུར། །
འཕགས་པའི་བདེན་མངོན་རྟོགས་པའི་ཕྱིར། །སློབ་དཔོན་ཁྱུ་མཆོག་ཆེན་པོར་འགྱུར། །དེ་བཞིན་བརྒྱད་པ་གཞོན་ནུའི་ས། །མི་གཡོ་བ་སྟེ་མི་རྟོག་ཕྱིར། །མི་གཡོ་དེ་བཞིན་ལུས་དང་ནི། །ངག་སེམས་བསམ་གྱིས་མི་ཁྱབ་ཡུལ། །དེ་ཡི་

[431B] །སྟོང་གི་བདག་པོ་ཚངས་པར་འགྱུར་།དགྲ་བཅོམ་རང་སངས་རྒྱས་སོགས་ཀྱི། །དོན་གཏན་འབེབས་ལ་འཕྲོག་པ་མེད། །ས་དགུ་བ་ནི་ལེགས་པ་ཡི། །བློ་གྲོས་ཞེས་བྱ་རྒྱལ་ཚབ་བཞིན། །གང་ཕྱིར་སོ་
སོ་ཡང་དག་རིག་ཐོབ་པས་འདི་ལ་བློ་གྲོས་བཟང། །དེ་ཡི་རྣམ་པར་སྨིན་པས་ན། །སྟོང་གཉིས་བདག་པོ་ཚངས་པར་འགྱུར། །སེམས་ཅན་བསམ་པ་དྲིས་པ་ལ། །དགྲ་བཅོམ་སོགས་ཀྱིས་འཕྲོགས་པ་མེད། །བཅུ་པ་ཆོས་ཀྱི་
སྤྲིན་ཡིན་ཏེ། །དམ་པའི་ཆོས་ཀྱི་ཆར་འབེབས་ཕྱིར། །བྱང་ཆུབ་སེམས་དཔའ་སངས་རྒྱས་ཀྱིས། །འོད་ཟེར་དབང་གིས་དབང་བསྐུར་ཕྱིར། །དེ་ཡི་རྣམ་པར་སྨིན་པས་ན། །གནས་གཙང་ལྷ་ཡི་བདག་པོར་འགྱུར། །བསམ་ཡས་
ཡེ་ཤེས་ཡུལ་གྱི་བདག་དབང་ཕྱུག་ཆེན་པོ་མཆོག་ཡིན་ནོ། །དེ་ལྟར་བཅུ་པོ་འདི་དག་ནི། །བྱང་ཆུབ་སེམས་དཔའི་ས་བཅུར་གྲགས། །ཞེས་གསུངས་ཤིང། འདིས་ས་བཅུའི་ངེས་ཚིག། ཕར་ཕྱིན་གྱི་ཉམས་ལེན་ལྷག་པའི་ཁྱད་
པར་རྣམ་སྨིན་གྱི་སྐྱེ་བ་ལེན་ཚུལ། སོ་སོའི་ཐུན་མོངས་མ་ཡིན་པའི་སྤང་བྱ། དེ་འཇོམས་པར་བྱེད་པའི་ནུས་པ། དེར་ཐོབ་པའི་ཡོན་ཏན་རྣཾས་བསྟན་ལ། དེ་ཡང་ས་བཅུ་ལ་གནས་པའི་བྱང་སེམས་རྣམས་འཛམ་བུའི་གླིང་
དང༑ གླིང་བཞི་དང། སུམ་བཅུ་རྩ་གསུམ་དང། འཐབ་བྲལ་དང་དགའ་ལྡན་དང། འཁྲུལ་དགའ་དང། གཞན་འཁྲུལ་དབང་བྱེད་དང་སྟོང་གི་བདག་པོ་ཚངས་པ། སྟོང་གཉིས་པའི་བདག་པོ། གནས་གཙང་ལྷའི་རྒྱལ་པོ་རྣམས་སུ་

[432A]༄༅། །གོ་རིམ་བཞིན་རྣམ་སྨིན་གྱི་སྐྱེ་བ་ལེན་ཏེ། ས་བཅུ་ལ་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན། ཤེས་རབ། ཐབས། སྨོན་ལམ། སྟོབས། ཡེ་ཤེས་ཀྱི་ཕར་ཕྱིན་གྱི་ཉམས་
ལེན་རྣམས་གོ་རིམས་བཞིན་དུ་ལྷག་པའི་རྣམ་སྨིན་ལས་དེ་ལྟར་གྲུབ་པའི་ཕྱིར། སྤྱིར་ནི་ས་བཅུ་ཀའི་སྐབས་ན་ཕར་ཕྱིར་བཅུ་ཀའི་ཉམས་ལེན་ཡོད་དེ། དབུས་མཐའ་ལས། ཁྱད་པར་ཅན་དང་ཁྱད་མེད་ནི། །ས་བཅུ་དག་ཏུ་
ཤེས་པར་བྱ། །ཞེས་གསུངས་པའི་ཕྱིར། ས་བཅུ་པར་འོད་ཟེར་ཆེན་པོའི་དབང་བསྐུར་ཚུལ་བཤད་པ། སྣང་བས་འཕྲིན་ལས་སྒྲུབ་པ་དང། མཆོད་པས་དབང་བསྐུར་ཐོབ་པ་གཉིས། དང་པོ་ལ་སྣོད་དག་པའི་སྣང་བ་དང་
བཅུད་དག་པའི་སྣང་བ་དང། འཕྲིན་ལས་སྒྲུབ་པ་དང་གསུམ། དང་པོ་ནི། ས་བཅུ་ཐོབ་མ་ཐག་པའི་ཚེ་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་ཐོབ་པའི་རྗེས་ལ་ཐམས་ཅད་མཁྱེན་པའི་ཡེ་ཤེས་ཁྱད་པར་མེད་པར་དབང་བསྐུར་
བ་དང་ལྡན་པ་ཞེས་བྱ་བའི་ཏིང་ངེ་འཛིན་ཐོབ་མ་ཐག་ཏུ་སྟོང་གསུམ་འབུམ་ཕྲག་བཅུའི་རྒྱ་དང་སྙམ་པའི་པདྨ་རིན་པོ་ཆེ་དུ་མས་སྤྲས་པའི་གདན་དང། དེའི་འཁོར་དུ་སྟོང་གསུམ་འབུམ་ཕྲག་བཅུའི་རྡུལ་གྱི་གྲངས་དང་མཉམ་
པའི་པདྨས་གང་པར་སྣང་བ་འབྱུང་ངོ། །གཉིས་པ་ནི། རང་གི་གདན་དེ་ལ་མཆིས་ཤིང་འདུག་ལ། འཁོར་གྱི་པདྨ་ལ་ས་དགུ་པ་མན་ཆད་ཀྱི་བྱང་སེམས་བཞུགས་པས་བསྐོར་ཏེ་འདུག་པའི་སྣང་བ་འབྱུང་ངོ། །གསུམ་པ་

[432B] བྱང་སེམས་དེའི་ཞབས་མཐིལ་གཉིས་དང། དཔུས་མོའི་ལྷ་ང་གཉིས་དང། ལྟེ་བ་དང་རྩིབས་ལོག་གཉིས། ཕྱག་མཐིལ་གཉིས་ནས་འོད་ཟེར་གྲངས་མེད་པ་འབུམ་ཕྲག་བཅུ་བཅུ་སྤྲོས་པས་རིམས་པ་བཞིན་དུ་ཕྱོགས་བཅུའི་ཡིད་
དྭགས་དང། དམྱལ་བ་དང། དུད་འགྲོ་དང། མི་དང། ལྷ་དང་ལྷ་མིན་གྱི་གནས་ཐམས་ཅད་དུ་སྣང་བར་བྱས་ནས་སྡུག་བསྔལ་རྣམས་ཞི་བར་བྱེད་དོ། །འཕྲག་པ་གཉིས་དང། རྒྱབ་མགུལ་གཉིས་དང་ཞལ་ནས་འོད་ཟེར་
གྲངས་མེད་པར་བུམ་ཕྲག་བཅུ་བཅུ་སྤྲོས་པས་རིམ་པ་བཞིན་དུ་ཕྱོགས་བཅུའི་ཉན་ཐོས་དང་རང་རྒྱལ་དང་སེམས་དང་པོ་བསྐྱེད་པ་ནས་ས་དགུ་པའི་བར་གྱི་གནས་གསུམ་པོ་རྣམས་སྣང་བར་བྱས་ཤིང་ཆོས་སྟོང་བའི་སྒོ་དང་ཞི་བའི་
ཏིང་ངེ་འཛིན་གྱི་སྒོའི་ཚུལ་དང། ཤེས་རབ་དང་ཐབས་ལ་མཁས་པའི་ཚུལ་ཡང་རིམ་པ་བཞིན་ཉེ་བར་བསྒྲུབས་སོ། །གཉིས་པ་ལ་མཆོད་པ་དང་དབང་བསྐུར་བ་གཉིས། དང་པོ་ནི་བྱང་སེམས་དེའི་མཛོད་སྤུ་ནས་འོད་ཟེར་གྲངས་
མེད་པ་འབུམ་ཕྲག་བཅུ་སྤྲོས་པས་ཕྱོགས་བཅུའི་བདུད་ཐམས་ཅད་ཟིལ་གྱིས་གནན་ཏེ་དབང་བསྐུར་ཐོབ་པའི་བྱང་སེམས་རྣཾས་སྣང་བར་བྱས་ནས་དེ་དག་གི་ལུས་སུ་ནུབ་པར་བྱེད་དོ། །སྤྱི་གཙུག་ནས་འོད་ཟེར་སྟོང་གསུམ་གྲངས་མེད་
པ་འབུམ་ཕྲག་བཅུའི་རྡུལ་དང་སྙམ་པ་འཕྲོས་ནས་ཕྱོགས་བཅུའི་དེ་པའི་དལ་ཐམས་ཅད་སྣང་བར་བྱས། འཇིག་རྟེན་ལན་བཅུར་བསྐོར་ནས་སྟེང་གི་ནམ་མཁའ་ལ་འོད་ཟེར་གྱི་དྲ་བའི་དཀྱིལ་འཁོར་དུ་བྱས་ཏེ། དེ་པ་མཆོད་སེམས་ཅན་གྱི་དོན་བྱས་ནས་

[433A]༄༅། །དེ་རྣཾས་ཀྱི་ཞབས་ཀྱི་མཐིལ་དུ་ནུབ་པར་བྱེད་དོ་།གཉིས་པ་ནི། རྒྱལ་བ་སྲས་བཅས་དེ་དག་གི་བྱང་སེམས་དེ་དབང་བསྐུར་བའི་དུས་ལ་བབ་པར་གཟིགས་ནས་ཕྱོགས་བཅུ་ནས་ས་དགུ་བ་མན་ཆད་ཀྱི་བྱང་སེམས་
མཐའ་ཡས་བ་འོང་སྟེ། བྱང་སེམས་དེ་ལ་བལྟ་ཞིང་མཆོད་དེ་ཏིང་ངེ་འཛིན་སྟོང་ཕྲག་བཅུ་བཅུ་ལ་སྙོམ་པར་འཇུག་གོ་བྱང་སེམས་དབང་བསྐུར་ཐོབ་པ་རྣམས་ཀྱི་དཔལ་བེའུ་དང། རྡོ་རྗེ་དང་བཀྲ་ཤིས་ལས་བདུད་ཀྱི་
དགྲ་ལས་རྣཾ་པར་རྒྱལ་བ་ཞེས་བྱ་བའི་འོད་ཟེར་འཁོར་འོད་ཟེར་གྲངས་མེད་པ་འབུམ་ཕྲག་བཅུ་དང་བཅས་པ་བྱུང་སྟེ་ཕྱོགས་བཅུར་སྣང་བར་བྱས་ཆོ་འཕྲུལ་མུ་མེད་པ་བསྟན་ཏེ། བྱང་སེམས་དེའི་དཔལ་བེའུ་དང། རྡོ་རྗེ་དང། བཀྲ་
ཤིས་སུ་ནུབ་པས་མཐུ་སྟོབས་ལྷག་པར་འཕེལ་ལོ། །དེ་པ་རྣམས་ཀྱི་མཛོད་སྤུ་ནས། ཐམས་ཅད་མཁྱེན་པའི་མངོན་ཤེས་དང། ལྡན་པ་ཞེས་བྱ་བའི་འོད་ཟེར་གཅིག། འཁོར་སྟོང་ཕྲག་གྲངས་མེད་པ་འབུམ་ཕྲག་དང་བཅས་ཏེ་
ཕྱོགས་བཅུ་ཐམས་ཅད་སྣང་བར་བྱས། འཇིག་རྟེན་ལན་བཅུར་བསྐོར་དབང་པོ་ཞི་ཞིང་བདུད་ཟི་གྱིས་གནན་ནས་བྱང་སེམས་དེའི་སྤྱི་བོར་ནུབ་ལ། འཁོར་གྱི་འོད་ཟེར་རྣམས་ནི་འཁོར་གྱི་སྤྱི་བོར་ནུབ་བོ། །འོད་ཟེར་དེ་དག་
ཕོག་མ་ཐག་ཏུ་བྱང་སེམས་དེ་དག་གིས་སྔོན་མ་ཐོབ་པའི་ཏིང་ངེ་འཛིན་སྟོང་ཕྲག་བཅུ་བཅུ་འཐོབ་ཅིག་འོད་ཟེར་དེ་དག་ཀྱང་བྱང་སེམས་དེའི་མགོ་ལ་དུས་གཅིག་ཏུ་འབབ་པར་འགྱུར་ཏེ། ཇི་སྐད་དུ། གང་ཚེ་ཁྱོད་ཀྱིས་

[433B] གྲངས་མེད་འབུམ་ཕྲག་བཅུ་ཡི་ཏིང་འཛིན་དང། །ཀུན་མཁྱེན་ཡེ་ཤེས་ཉིད་དུ་དབང་བསྐུར་བའི་།ཏིང་ངེ་འཛིན་རྣམས་མངོན་དུ་གྱུར་པའི་མཐར། །སྟོང་གསུམ་འབུམ་ཕྲག་བཅུ་ཡི་རྡུལ་སྙེད་ཀྱི། །པདྨའི་
འཁོར་གྱི་བསྐོར་བའི་པདྨ་ནི། །རྩ་བ་རིན་ཆེན་ལྟེ་བ་ཙ་དན་མཆོག་ཟིའུ་འབྲུ་ཡི་རྡོ་སྙིང་པོ་ལོ་མ་ནི། །འཛམ་བུ་ཆུ་བོའི་གསེར་ལྟར་ཀུན་དུ་སྣང། །རིན་ཆེན་ཀུན་གྱིས་རབ་སྤྲས་འདབ་བརྒྱ་འབྱེད། །རིན་ཆེན་དྲ་བས་ཀུན་ནས་
གཡོགས་པ་ལ། །དེ་དང་འཚམས་པར་ཁྱོད་སྐུ་བཞུགས་པ་ནི་།འཁོར་གྱི་པདྨར་དེ་སྙེད་རྒྱལ་བའི་སྲས། །ཁྱོད་ཀྱི་ཞལ་དུ་ཕྱོགས་ནས་འཁོད་པ་རྣམས། །འབུམ་ཕྲག་བཅུ་ཡི་ཏིང་ངེ་འཛིན་ལ་རོལ། །དེ་ཚེ་ཁྱོད་ཀྱི་ཞབས་
མཐིལ་དཔུས་མོ་དང། །ལྟེ་བ་རྩིབས་ལོགས་ཕྱག་གི་མཐིལ་གཉིས་ནས། །གྲངས་མེད་འབུམ་ཕྲག་བཅུ་ཡི་འོང་ཕྱུང་ནས། །ངན་སོང་གསུམ་དང་མི་དང་ལྷ་མིན་ལྷ། །གནས་ཀུན་སྣང་བྱས་སྡུག་བསྔལ་ཞི་བར་མཛད། །
ཕྲག་པ་རྒྱབ་མགུལ་ཞལ་གྱི་སྒོ་རྣམས་ནས། །སྔར་གྱི་འོད་ཀྱིས་ཉན་རངས་དགུའི་བར། །བྱང་སེམས་གནས་རྣཾས་སྣང་མཛད་རིམས་བཞིན་དུ། །ཆོས་རྣམས་ཏིང་འཛིན་ཐབས་ཤེས་ཚུལ་རྣམས་བསྒྲུབས་།སྔར་བཞིན་
མཛོད་པུ་ནས་ཕྱུང་འོད་ཟེར་གྱིས། །ཕྱོགས་བཅུའི་བདུད་རྣམས་ཐམས་ཅད་ཟིལ་གནན་ནས། །དབང་བསྐུར་བརྙེས་པའི་རྒྱལ་བའི་སྲས་རྣམས་ཀྱི། །སྐུ་ཡི་དཀྱིལ་འཁོར་དག་དུ་ནུབ་པར་མཛད། །ཡན་ལག་མཆོག་ལས་སྟོང་

[434A]༄༅། །གསུམ་འབུམ་ཕྲག་བཅུའི། །ཕྲ་རབ་རྡུལ་སྙེད་འོད་ཟེར་བྱུང་ནས་ཀྱང་བདེ་གཤེགས་འཁོར་གྱི་དྐྱིལོར་སྣང་བྱས་ཏེ་།འཇིག་རྟེན་ལན་བཅུར་བསྐོར་ནས་བར་སྣང་ལ། །འོད་ཀྱི་དྲ་བའི་དྐྱིལོར་
ཆེན་པོ་ཡིས། །ཀུན་བཟང་མཆོད་སྤྲིན་རྒྱ་མཚོའི་ཆར་བབ་ནས་།འཇིག་རྟེན་ལན་བཅུར་བསྐོར་ནས་རྒྱལ་རྣམས་ཀྱི། །ཞབས་ཀྱི་མཐིལ་དུ་ཀུན་ནས་ནུབ་པར་གྱུར། །དེ་ནས་སྲས་བཅས་རྒྱལ་བས་དཔའ་བོ་
ཁྱོད༑ ༑དབང་བསྐུར་དུས་ལ་བབ་པར་གཟིགས་གྱུར་ནས། དབང་བསྐུར་ཐོབ་པའི་རྒྱལ་བ་སྲས་བཅས་ཀྱི། །རྡོ་རྗེ་དཔའ་བེའུ་བཀྲ་ཤིས་རི་མོ་ལས། །གྲངས་མེད་འབུམ་ཕྲག་བཅུ་ཡི་འོད་ཟེར་གྱིས། །འཁོར་བཅས་འོད་
ཕྱུང་ཕྱོགས་ཀུན་སྣང་བྱས་ཏེ། །མུ་མེད་ཆོ་འཕྲུལ་བསྟན་ནས་ཁྱོད་ཀྱི་ནི། །རྡོ་རྗེ་དཔལ་བེའུ་བཀྲ་ཤིས་རྣམས་སུ་ནུབ། །དེ་ནས་དེ་མ་ཐག་ཏུ་ཁྱོད་ཀྱི་སྟོབས། །འབུམ་འགྱུར་ལས་ཀྱང་ལྷག་པར་འཕེལ་བའི་ཚེ། །ཕྱོགས་
བཅུའི་རྒྱལ་བ་རྣམས་ཀྱི་མཛོད་པུ་ནས། །སྔར་བཞིན་འོད་ཀྱིས་ཞིང་ཀུན་སྣང་བྱས་ཏེ། འཇིག་རྟེན་ལན་བཅུར་བསྐོར་ཏེ་ཆོ་འཕྲུལ་བསྟན། །བྱང་སེམས་བྱེ་བ་མང་བསྐུལ་ཞིང་ཀུན་བསྐྱོད། །ངན་འགྲོ་ཞི་མཛད་བདུད་རྣམས་ཟིལ་
གནོན་ཏེ། བདེ་གཤེགས་རྣམས་ཀྱི་གདན་ཀུན་རབ་བསྟན་ནས། ། འོད་ཟེར་གཙོ་བོ་ཁྱོད་ཀྱི་སྤྱི་བོ་དང། །འཁོར་གྱི་འོད་ཟེར་འཁོར་གྱི་སྤྱི་བོར་ནུབ། །དེ་ཚེ་བྱང་སེམས་རྣམས་ཀྱི་སྔོན་མེད་པའི་།སྟོང་ཕྲག་བཅུ་ཡི་ཏིང་འཛིན་

[434B] །ཞེས་གསུངས་པ་ལྟར་རོ། །གཉིས་པ་ནི་རྒྱན་ལས། སྣང་དང་བཅས་དང་མོས་པ་དང། །མ་ཞུམ་པ་དང་མི་དམན་ཉིད། །གཞན་དྲིང་མི་འཇོག་བདག་ཉིད་དང། །ཐམས་ཅད་རབ་ཏུ་རྟོགས་པ་དང། །ཀུན་
ལ་སེམས་ནི་སྙོམས་པ་དང། །དཀྲི་དང་རྗེས་སུ་ཆགས་མེད་དང་།ཐབས་ཤེས་འཁོར་དུ་སྐྱེ་བ་ནི། །ཀུན་ལ་རྟགས་སུ་འདོད་པ་ཡིན་།ཞེས་དང། འགྲེལ་བར། རྣམ་པ་བཅུ་པོ་འདི་ནི་ས་ཐམས་ཅད་ལ་བྱང་ཆུབ་སེམས་
དཔའ་ས་ལ་ཞུགས་པའི་རྟགས་ཡིན་པར་རིག་པར་བྱ་སྟེ། ས་གང་ལ་ཞུགས་པ་དེ་ལ་སྣང་བ་དང། ཞེས་གསུངས་པ་ལྟར་ཡིན་ནོ། །དོན་ནི་ས་ལ་ཞུགས་པའི་རྟགས་དེ་ལ་བཅུ་ཡོད་དེ། ས་རང་རང་གི་ཡོན་ཏན་སྣང་བ་
དང་བཅས་པས་ཕྱི་མ་ཕྱི་མ་ལ་མོས་པ། ཟབ་པ་དང། རྒྱ་ཆེ་བ་ལ་སེམས་མ་ཞུམས་པ་གཞན་དོན་གྱི་བཀའ་སྤྱད་ལ་མི་དམན་པ་ལམ་སྒོམ་པ་ལ་གཞན་དྲིང་མི་འཇོག་པའི་བདག་ཉིད། ས་ཐམས་ཅད་ཀྱི་སྒྲུབ་ཐབས་རབ་
ཏུ་རྟོགས་པ། སེམས་ཅན་ཀུན་ལ་སེམས་སྙམ་པ། །བདུད་སྡིག་ཅན་གྱིས་དཀྲི་མི་ཐུབ་པ། འཁོར་ལོ་བསྒྱུར་རྒྱལ་སོགས་ཀྱི་བདེ་བ་ལ་ཡང་རྗེས་སུ་ཆགས་པ་མེད་པ། སངས་རྒྱས་སྒྲུབ་པའི་ཐབས་ཕྱིན་ཅི་མ་ལོག་པར་ཤེས་པ། སངས་
རྒྱས་ཀྱི་འཁོར་དུ་སྐྱེ་བ་རྣམས་སུ་ཡོད་པའི་ཕྱིར། གཞན་ཡང་ས་ཐོབ་པའི་རྨི་ལམ་གྱི་ལྟས་སུ་ས་བཅུ་ལ་གོ་རིམ་བཞིན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་གཏེར་བྱེ་བ་ཁྲག་ཁྲིག་བརྒྱ་སྟོང་གི་གང་བ། རིན་ཆེན་

[435A]༄༅། །དུ་མས་ལེགས་པར་བརྒྱན་པ། ཕས་ཀྱི་རྒོལ་པ་ཐམས་ཅད་འདུལ་བ། ས་ཆེན་པོ་ལ་མེ་ཏོག་སྣ་ཚོགས་མངོན་པར་འཐོར་བ་རྒྱན་ཐམས་ཅད་ཀྱིས་བརྒྱན་པའི་བུད་མེད་ཀྱི་མགོ་བོ་ལ་མེ་ཏོག་ཙམ་པ་
ཀའི་ཕྲེང་བ་འདོགས་པ། ཐེམ་སྐས་བཞི་དང་ལྡན་པའི་རྫིང་གསེར་གྱི་བྱེ་མ་གདལ་བ། དྭང་ཤིང་རྙོག་པ་མེད་ལ། ཡན་ལག་བརྒྱད་དང་ལྡན་པས་ཡོངས་སུ་གང་བ། མེ་ཏོག་ཨུཏྤལ་ལ་དང། ཀུ་མུ་ཏ་དང་པདྨ་དཀར་པོས་
བརྒྱན་པའི་ཆུ་མཐོང་སྟེ་དེ་ལ་བདག་ཉིད་རྩེ་དགས་ལོངས་སྤྱོད་ལ། ངོས་གཉིས་ན་སེམས་ཅན་དམྱལ་བའི་གཡང་ས་མཐོང་སྟེ་དེ་ལས་སླར་ལོག་པ། ཕྲག་པ་གཉིས་ན་རི་དྭགས་ཀྱི་རྒྱལ་པོ་སེང་གེ་རལ་བ་ཅན་ཅན་གཟན་
ཕྲ་མོ་ཐམས་ཅད་སྐྲག་པར་བྱེད་ཅིང་གནས་པ། སྐྱེ་བོ་བྱེ་བ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བསྐོར་བས་འཁོར་ལོས་བསྒྱུར་བའི་རྒྱལ་པོ་མཐོང་ལ། ཚངས་བ་བྱེ་བ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བསྐོར་ཞིང་
མདུན་གྱི་བལྟས་པ་ལ་ཆོས་སྟོན་པའི་དེ་བཞིན་གཤེགས་པའི་སྐུ་མཐོང་བའི་རྨི་ལམ་གྱི་ལྟས་རྣམས་འབྱུང་བའི་རྒྱུ་མཚན་ཡོད་དེ། ས་བཅུ་ལ་གོ་རིམས་བཞིན་ཕར་ཕྱིན་བཅུའི་ཉམས་ལེན་ལྷག་པས་དེ་ལྟར་འབྱུང་བའི་
ཕྱིར༑ ས་བཅུ་ཀའི་རྗེས་ཐོབ་ཏུ་གཉིད་དང་རྨི་ལམ་འབྱུང་བའི་རྒྱུ་མཚན་ཡོད་དེ། གཉིད་ལ་དགེ་མི་དགེ་ལུང་མ་བསྟན། རྟོག་པ་དང་རྟོག་མེད་ཀྱི་ཤེས་པ་ལྡན་པའི་འདུ་བྱེད་ལ་སོགས་པ་རྣམ་པ་དུ་མ་ཡོད་པའི་

[435B] མཛོད་ལས། དེ་ལ་འགྱོད་གཉིད་མི་དགེ་རྣམས། བསམ་གཏན་དང་པོ་དག་ན་མེད། །ཅེས་དང། གཉིད་མི་དགེ་བར་བཤད་པ་རྣམས་ནི་མི་དགེ་པའི་གཉིད་ལ་དགོངས་པའི་ཕྱིར། རྫིང་སངས་རྒྱས་ཀྱིས་བསྟན་པ་
ཐེམ་སྐས་བཞི་ནི་དེ་འཇུག་པའི་གྲུབ་མཐའ་རྣམ་བཞི། གསེར་གྱི་བྱེ་མ་གདལ་བ་རིགས། དྭངས་ཤིང་རྙོགས་པ་མེད་པ་རང་བཞིན་རྣམ་དག་དང་གློ་བུར་རྣམ་དག་སྟེ། ཇི་སྐད་དུ་ཡང། བསིལ་དང་ཞིམ་དང་ཡངས་དང་འཇམ། །དྭངས་
དང་དྲི་མ་མེད་པ་དང། །འཐུང་ན་སྟོ་ལ་མི་གནོད་དང། །མགྲིན་པ་ལ་ནི་མི་གནོད་པའོ། །ཞེས་པའི་ཡམ་ལག་བརྒྱད་ལྡན་གྱི་ཆུས་གང་བ་ནི་འཕགས་ལམ་བརྒྱད་དོ། །མེ་ཏོག་གིགས་གསུམ་གྱིས་གང་ཟག་གསུམ་མཚོན་ཏེ། ཨུཏྤལ་
ལ་ནི་ཉི་མས་ཀྱང་འབྱེད་གཞན་གྱི་ཚེ་ཡང་འབྱེད་པས་ཉན་ཐོས་དང་ཀུ་མུ་ཏ་ཉི་མས་ཟུམ་པ་དང་ཟླ་བས་འབྱེད་པ་བྯིཨྣ་ཉི་མ་ལྟ་བུའི་སངས་རྒྱས་མ་བྱོན་པའི་ཚེ་འབྱུང་པའི་རང་རྒྱལ་དང། པདྨ་དཀར་པོ་ལྟ་བུའི་བྱང་སེམས་ནི་བྱང་སེམ་
ཀྱི་མཆོག་ཡིན་ནོ་ཞེས་འཆང་དོ། །གཞན་ཡང་དཀོན་མཆོག་བརྩེགས་པའི་མདོ་ལས་ཀྱང། རྡོ་རྗེ་རབ་འཇོམས་བྱང་ཆུབ་སེམས་དཔའ་གང་གི་རྨི་ལམ་ན་བདག་སྐྱེ་བོ་ཕལ་པོ་ཆེའི་དབུས་ན་འདུག་སྟེ་ཆོས་སྟོན་པར་ཀུན་ཏུ་ཤེས་ན་
བྱང་ཆུབ་སེམས་དཔའ་དེ་ནི་ས་བཅུ་པོ་ཐམས་ཅད་དུ་བལྟས་ཏེ་དེ་པ་ཐམས་ཅད་དང་བདུད་ཀྱི་ལས་དང། ལས་ཀྱི་སྒྲིབ་པ་ཡང་ཇི་ལྟ་བ་བཞིན་དུ་རྟོགས་པར་བྱས་ཏེ་དེས་སྤོབས་པ་ཡོངས་སུ་བཙལ་བར་བྱ་སྟེ། སྤོབས་པ་རྙེད་༄༅། །ནས་ཀྱང་རྣམ་པར་ངེས་པ་སྒྲུབ་པའི་ལུང་འབོགས་པར་བྱའོ། །དངོས་པོ་ཐམས་ཅད་ལ་ཡང་ལྷག་པར་ཞེན་པར་མེད་པར་བྱ་ཞིང། དེས་དངོས་པོ་རྙེད་པ་ལ་ཡང་ཡང་དག་པར་དགའ་བར་འགྱུར་
བའི་ངང་ཚུལ་ཅན་དུ་བྱའོ། །ངེས་ན་དེའི་ལས་ཀྱི་སྒྲིབ་པ་དེ་རྣམས་པར་དག་པར་འགྱུར་ཞིང་བྱང་ཆུབ་ཏུ་ངེས་པར་འབྱུང་བར་ཡང་འགྱུར་རོ། །སྦྱིན་པའི་གཏམ་སྟོན་བ་ཀུན་ཏུ་ཤེས་ནས་དང་པོ་ལ་གནས་པར་འགྱུར་རོ། །
དགེ་བ་བཅུའི་ལས་ཀྱི་ལམ་གྱིས་ནི་ས་གཉིས་པར་རོ། །ཐོས་པའི་གཏམ་གྱིས་ནི་ས་གསུམ་པར་རོ། །སྦྱངས་པའི་ཡོན་ཏན་དང་ཡོ་བྱད་སྙུང་བའི་བར་གྱིས་ནི་ས་བཞི་པར་རོ། །སྙོམ་འཇུག་གི་གཏམ་གྱིས་ནི་ས་ལྔ་
པར་རོ། །ལེགས་པར་སྦྱར་བ་ཡོངས་སུ་བརྗོད་པའི་གཏམ་གྱིས་ནི་ས་དྲུག་པར་རོ། བདག་སྡེ་པའི་གཏམ་གྱིས་ནི་ས་བདུན་པར་རོ། །ཡེ་ཤེས་སྐོད་པའི་གཏམ་གྱིས་ནི་ས་བརྒྱད་པར་རོ། །སངས་རྒྱས་ཀྱི་སྐོད་པའི་གཏམ་
གྱིས་ནི་ས་དགུ་པར་རོ། །ལུས་ཀྱི་ཚད་ཀྱི་གཏམ་གྱིས་ནི་ས་བཅུ་པར་རོ། །ཞེས་གསུངས་ཏེ་གོ་སླའོ། །གསུམ་པ། །སྤངས་གཉེན་གྱི་རྣམ་གཞག་ནི། མདོ་སྡེ་དགོངས་འགྲེལ་ལས། བཅོམ་ལྡན་འདས་འདི་རྣམས་
ལ་ཀུན་ཏུ་རྨོངས་པ་ནི་དུ་མཆིས། གནས་ངན་ལེན་མི་མཐུན་པའི་ཕྱོགས་ནི་དུ་མཆིས། བཅོམ་ལྡན་འདས་ཀྱིས་བཀའ་སྩལ་པ་སྤྱན་རས་གཟིགས་དབང་ཕྱུག་ཤིན་ཏུ་རྨོངས་པ་ནི་ཉི་ཤུ་རྩ་གཉིས་དང་གནས་ངན་

[436B] ས་དང་པོ་ལ་གང་ཟག་དང་ཆོས་ལ་མངོན་པར་ཞེན་པས་ཤིན་ཏུ་རྨོངས་པ་དང། ངན་སོང་བའི་ཉོན་མོངས་པས་ཤིན་ཏུ་རྨོངས་པ་དང། དེའི་གནས་ངན་ལེན་མི་མཐུན་ཕྱོགས་སོ། །གཉིས་པ་
ལ་ནི༑ ལྟུང་བ་ཕྲ་མོའི་འཁྲུལ་པའི་ཤིན་ཏུ་རྨོངས་པ་དང་ལས་ཀྱི་འགྲོ་བ་རྣམ་པ་སྣ་ཚོགས་ལ་ཤིན་ཏུ་རྨོངས་པ་དང་དེའི་གནས་ངན་ལེན་མི་མཐུན་པའི་ཕྱོགས་སོ། །གསུམ་པ་ལ་ནི། འདོད་པའི་འདོད་ཆགས་ཀྱི་ཤིན་ཏུ་རྨོངས་
པ་དང༑ ཐོས་པའི་གཟུངས་ཡོངས་སུ་རྫོགས་པའི་ཤིན་ཏུ་རྨོངས་པ་དང། དེའི་གནས་ངན་ལེན་མི་མཐུན་པའི་ཕྱོགས་སོ། །བཞི་པ་ལ་ནི། སྙོམ་པར་འཇུག་པ་ལ་ལྟོས་པའི་ཤིན་ཏུ་རྨོངས་པ་དང། ཆོས་ལ་སྲེད་པའི་
ཤིན་ཏུ་རྨོངས་པ་དང། དེའི་གནས་ངན་ལེན་མི་མཐུན་པའི་ཕྱོགས་སོ། །ལྔ་པ་ལ་ནི། འཁོར་བ་ལ་ཤིན་ཏུ་ཕྱིར་ཕྱོགས་པ་དང་མངོན་དུ་ཕྱོགས་པ་ཡིད་ལ་བྱེད་པའི་ཤིན་ཏུ་རྨོངས་པ་དང། མྱ་ངན་ལས་འདས་པ་ལ་ཤིན་ཏུ་
ཕྱིར་ཕྱོགས་པ་དང་མངོན་དུ་ཕྱོགས་པ་ཡིད་ལ་བྱེད་པའི་ཤིན་ཏུ་རྨོངས་པ་དང། དེའི་གནས་ངན་ལེན་མི་མཐུན་པའི་ཕྱོགས་སོ་།དྲུག་པ་ལ་ནི། འདུ་བྱེད་འབྱུང་བ་མངོན་སུམ་དུ་གྱུར་པའི་ཤིན་ཏུ་རྨོངས་པ་དང། མཚན་མ་མང་དུ་
བྱུང་བའི་ཤིན་ཏུ་རྨོངས་པ་དང། །དེའི་གནས་ངན་ལེན་མི་མཐུན་པའི་ཕྱོགས་སོ། །བདུན་པ་ལ་ནི། མཚན་མ་ཕྲ་མོ་འབྱུང་བའི་ཤིན་ཏུ་རྨོངས་པ་དང། རབ་ཏུ་མཚན་མ་མེད་པ་ཡིད་ལ་བྱ་བའི་ཐབས་ལ་ཤིན་ཏུ་རྨོངས་པ་དང། །

[437A]༄༅། །དེའི་གནས་ངན་ལེན་མི་མཐུན་པའི་ཕྱོགས་སོ། །བརྒྱད་པ་ལ་ནི། མཚན་མ་མེད་པ་ལ་སྒྲིབ་པས་ཤིན་ཏུ་རྨོངས་པ་དང་མཚན་མ་དག་ལ་དབང་བའི་ཤིན་ཏུ་རྨོངས་པ་དང། དེའི་གནས་ངན་
ལེན་མི་མཐུན་པའི་ཕྱོགས་སོ། །དགུ་པ་ལ་ནི། ཆོས་བསྟན་པ་ཚད་མེད་པ་དང་ཆོས་ཀྱི་ཚིག་དང་ཡི་གེ་ཚད་མེད་པ་དང། གོང་ནས་གོང་དུ་ཤེས་རབ་དང་སྤོབ་པ་ལ་བཟུང་བའི་དབང་གིས་ཤིན་ཏུ་རྨོངས་པ་དང་
སྤོབས་པའི་དབང་གིས་ཤིན་ཏུ་རྨོངས་པ་དང། དེའི་གནས་ངན་ལེན་མི་མཐུན་པའི་ཕྱོགས་སོ། །བཅུ་པ་ལ་ནི། མངོན་པར་ཤེས་པ་ཆེན་པོ་ལ་ཤིན་ཏུ་རྨོངས་པ་དང། གསང་བ་ཕྲ་མོ་ལ་འཇུག་པའི་ཤིན་ཏུ་
རྨོངས་པ་དང། དེའི་གནས་ངན་ལེན་མི་མཐུན་པའི་ཕྱོགས་སོ་།སངས་རྒྱས་ཀྱི་ས་ལ་ནི་ཤེས་བྱ་ཐམས་ཅད་ལ་རབ་ཏུ་ཕྲ་བའི་ཆགས་པས་ཤིན་ཏུ་རྨོངས་པ་དང། ཐོགས་པའི་ཤིན་ཏུ་རྨོངས་པ་དང། དེའི་
གནས་ངན་ལེན་མི་མཐུན་པའི་ཕྱོགས་སོ། །སྤྱན་རས་གཟིགས་དབང་ཕྱུག་ཤིན་ཏུ་རྨོངས་པ་ཉི་ཤུ་རྩ་གཉིས་པོ་འདི་རྣམས་དང་གནས་ངན་ལེན་བཅུ་གཅིག་པོ་འདི་དག་གིས་ས་འདི་རྣམས་རྣམ་པར་
འགོད་པ་ཡིན་ནོ། ཞེས་གསུངས་ལ། དེ་ཡང་གནས་ངན་ལེན་འདས་ལམ་གྱི་སྤངས་པའི་སྒོ་ནས་སྤོངས་དགོས་པ་ཡིན་ཏེ། ཀུན་རྨོངས་མངོན་འགྱུར་རེ་ཞིག་སྤངས་པ་ཙམ་གྱིས་ཅི་ཡང་མི་འགྱུར་བའི་ཕྱིར་ཏེ། བསྡུ་

[437B] ཅིད་ཀུན་ནས་བཀྲིས་པ་སྤོང་བར་བྱེད་དམ། འོན་ཏེ་བག་ལ་ཉལ་སྤོངས་པར་བྱེད་དམ། གང་ལས་སྤངས་ནས་སྤངས་པ་ཞེས་བརྗོད་པར་བྱ་ཞེ་ན། བག་ལ་ཉལ་སྤོངས་པར་བྱེད་དེ། ཀུན་ནས་དཀྲིས་པ་ནི་ས་
དང་པོ་ནས་སྤངས་ཟིན་པའི་ཕྱིར་རོ། །བག་ལ་ཉལ་སྤངས་ན་སྤངས་ཞེས་བརྗོད་པར་བྱའོ། །དེ་ཅིའི་ཕྱིར་ཞེ་ན། ཀུན་ནས་དཀྲིས་པ་སྤངས་ལ་བག་ལ་ཉལ་མ་སྤངས་ན་ནི་ཡང་ནས་ཡང་དུ་ཀུན་ནས་དཀྲིས་པ་འབྱུང་
བར་འགྱུར་གྱི། བག་ལ་ཉལ་སྤངས་ན་ནི་བག་ལ་ཉལ་དང་ཀུན་ནས་དཀྲིས་པ་གཉི་ཀ་གཏན་འབྱུང་བར་མི་འགྱུར་བའི་ཕྱིར་རོ། །ཞེས་གསུངས་པ་ལྟར་རོ། །སྤངས་བྱ་སྤོང་ཚུལ་རྒྱས་པར་ནི་སྤང་གཉེན་གྱི་སྐབས་སུ་
བཤད་ཟིན་ཏོ། དགུ་པ་ནི། འོན་བྱང་ཆུབ་སེམས་དཔའ་རྣམས་ཀྱི་རབ་དབྱེ་ཇི་ལྟ་བུ་ཞེ་ན། རྒྱན་ལས། བྱང་ཆུབ་སེམས་དཔའ་རྟག་ཏུ་ནི། །ཁྱིམ་པ་འཁོར་ལོར་བསྒྱུར་རྣམས་སུ། །གྱུར་ནས་སྐྱེ་བ་ཐམས་ཅད་དུ། །
སེམས་ཅན་རྣམས་ཀྱི་དོན་བྱེད་དོ། །ས་རྣམས་ཀུན་ལ་བློ་ལྡན་གྱིས་།རབ་བྱུང་ལེན་པའི་ཐོབ་པ་དང། །ཆོས་ཉིད་ཀྱིས་ནི་ཐོབ་པ་གཞན། །རབ་ཏུ་བྱུང་བར་སྟོན་བྱེད་ཡིན། །རབ་ཏུ་བྱུང་བའི་ཕྱོགས་དག་ནི། །ཡོན་ཏན་
ཚད་མེད་རྣམས་དང་ལྡན། །དེས་ན་སྡོམ་བརྩོན་ཁྱིམ་པ་ཡི་།བྱང་ཆུབ་སེམས་དཔའ་རྣམས་ལས་འཕགས། །ཞེས་གསུངས་པ་ལྟར་བྱང་ཆུབ་སེམས་དཔའ་ལ་ཁྱིམ་པ་དང། རབ་ཏུ་བྱུང་བ་གཉིས་ཡོད་ལ་སྔ་མ་ལས་ཕྱི་མ་

[438A]༄༅། །ཁྱད་པར་དུ་འཕགས་སོ། །ཡང་བྱང་ཆུབ་སེམས་དཔའ་ལ་ལྟ་བ་རྣམ་པར་དག་པའི་བྱང་ཆུབ་སེམས་དཔའ་ས་དང་པོ་བ་ཚུལ་ཁྲིམས་རྣམ་པར་དག་པའི་ས་གཉིས་པ་བ། མི་ཉམས་པའི་
བསམ་གཏན་ལ་མཉམ་པར་གཞག་པའི་ས་གསུམ་པ་བ། མདོ་སྡེ་ལ་སོགས་པའི་ཆོས་ཐ་དད་པ་ཉིད་ཀྱི་ང་རྒྱལ་སྤངས་པའི་ས་བཞི་པ་བ། སེམས་དང་བསམ་པ་རྣམ་པར་དག་པ་མཉམ་པ་ཉིད་རྒྱུད་ཐམས་
ཅད་མཉམ་པ་ཉིད་དུ་འཇུག་པའི་ས་ལྔ་པ་བ། རྟེན་ཅིང་འབྲེལ་པར་འབྱུང་བའི་དེ་བཞིན་ཉིད་ཀྱི་མང་དུ་གནས་པ་ས་དྲུག་པ་བ་མཚན་མ་མེད་པར་གནས་པའི་མཐུས་སྐད་ཅིག་རེ་རེ་ལ་བྱང་ཆུབ་ཀྱི་ཕྱོགས་དང་མཐུན་
པའི་ཆོས་སོ་བདུན་སྒོམ་པར་ནུས་པའི་ས་བདུན་པ་བ། ལྷུན་གྱིས་གྲུབ་པར་གནས་པའི་ས་བརྒྱད་པ་བ། སེམས་ཅན་ཡོངས་སུ་སྨིན་པར་བྱེད་པ་ལ་མཁས་པའི་ས་དགུ་པ་བ། མངོན་པར་ཤེས་པ་ཆེན་པོ་འཐོབ་པའི་
ས་བཅུ་པ་བ་རྣམས་སུ་ཡོད་དེ། རྒྱན་ལས། བྱང་ཆུབ་སེམས་དཔའ་ལྟ་བ་རྣམ་པར་དག་ཚུལ་ཁྲིམས་ཤིན་ཏུ་རྣམ་དག་མཉམ་པར་གཞག་ཆོས་ལ་ང་སྤངས་རྒྱུ་དང་ཀུན་ཉོན་མོངས། །རྣམ་པར་དག་པ་ཐ་དང་ང་རྒྱལ་
མེད༑ སྐད་ཅིག་གཅིག་བློ་ཐོས་པ་གཏང་སྙོམས་པ། །ཞིང་རྣམས་སྦྱོང་བ་སེམས་ཅན་སྨིན་བྱེད་པ། །མཁས་པ་མཐུན་ཆེན་ལུས་ཡོངས་རྫོགས་པ་དང། །ངེས་པར་སྟོན་ལ་མཁས་པ་དབང་བསྐུར་ཡིན་།ཞེས་གསུངས་པའི་

[438B] བཅུ་པ་ནི། རྒྱན་ལས། ཆོས་ཉིད་རབ་ཏུ་རྟོགས་ནས་འདིར། །ལྷག་པའི་ཚུལ་ཁྲིམས་ལྷག་སེམས་དང། །ལྷག་པའི་ཤེས་རབ་ལ་རྗེས་ཐོབ། །ཤེས་རབ་སྤྱོད་ཡུལ་གཉིས་ཡིན་ཏེ། །ཆོས་ཀྱི་དེ་ཉིད་དང་
དེ་ནི༑ ༑མི་ཤེས་ཤེས་སོགས་འཇུག་པ་ཉིད། །ཅེས་པས་ནི་ས་དང་པོ་དྲུག་ཏུ་སློབ་ཚུལ་བསྟན་ནོ། །བཅུ་གཅིག་པ་ནི། རྒྱན་ལས། ཆོས་ཉིད་རབ་ཏུ་རྟོགས་ནས་འདིར། །ཚུལ་ཁྲིམས་ཀྱིས་ནི་ཕུང་པོ་སྦྱོང། །
དེ་ཡི་འོག་ཏུ་ཏིང་འཛིན་དང། །ཤེས་རབ་ཕུང་པོ་རྣམ་པར་སྦྱོང། །དེ་ལས་གཞན་པ་དག་ལ་ནི། །སྒྲིབ་རྣམས་བཞི་དང་ཐོགས་པ་ཡི། །སྒྲིབ་པ་ལས་ནི་རྣམ་པར་གྲོལ། །གྲོལ་བའི་ཡེ་ཤེས་རྣམ་པར་སྦྱོང། །ཞེས་ས་དང་
པོར་ཆོས་ཉིད་རྟོགས་ནས་གཉིས་པ་ཚུལ་ཁྲིམས། གསུམ་པར་ཏིང་ངེ་འཛིན། བཞི་པ་ལྔ་པ་དྲུག་པ་རྣམས་སུ་ཤེས་རབ་ཀྱི་ཕུང་པོ་རྣམ་པར་སྦྱོང། ས་ལྷག་མ་བཞིར་འབྲས་བུ་གེགས་བཞི་དང་སངས་རྒྱས་ཀྱི་ས་ལ་ཐོགས་
སྒྲིབ་སྦྱོང་བས་རིམ་པ་ལྟར་རྣམ་པར་གྲོལ་བ་དང། རྣམ་པར་གྲོལ་བའི་ཡེ་ཤེས་གཉིས་སྦྱོང་བར་གཟིགས་པ་ནི་ཟག་མེད་ཀྱི་ཕུང་པོ་ལྔའི་སྦྱོང་ཚུལ་ལོ། །བཅུ་གཉིས་པ་ནི། རྒྱན་ལས། ས་རྣམས་ཐམས་ཅད་མ་གྲུབ་དང། །གྲུབ་པ་
དག་ཀྱང་མ་གྲུབ་དང། །གྲུབ་པ་དག་ཏུ་ཡང་འདོད་དོ། །ཅེས་གསུང་ལ། དོན་ནི། མོས་སྤྱོད་ཀྱི་སྐབས་སུ་འཕགས་པའི་སྤང་རྟོགས་མ་གྲུབ། ས་ཐོབ་ནས་དེ་གྲུབ་པ་དང། དེ་ལ་ཡང་མ་དག་ས་བདུན་གྱི་སྐབས་སུ་འབད་རྩོལ་

[439A]༄༅། །གྱི་འདུ་མི་བྱེད་པ་མ་གྲུབ་པ་དང། དག་པ་ས་གསུམ་དུ་དེ་གྲུབ་པ་གཉིས་སུ་འདོད་པ་ཡིན་ནོ། །བཅུ་གསུམ་པ་ནི། རྒྱན་ལས་བརྩེ་དང་སྙན་པར་སྨྲ་བ་དང། །བརྟན་པ་ཉིད་དང་ལག་རྐྱང་དང། །
དགོངས་པ་ཟབ་མོ་ངེས་འགྲེལ་བ། །འདི་དག་བློ་ལྡན་རྣམས་ཀྱི་རྟགས། །ཞེས་གསུང་ལ། དོན་ནི། གཞན་ལ་སྙིང་རྗེ་ཆེ་བ། ཕྱིན་དྲུག་གི་གཏམ་སྙན་པར་སྨྲ་བ། བློ་གྲོས་ཤིན་ཏུ་བརྟན་པ། ལག་རྐྱང་སྟེ་
མཆོད་སྦྱིན་འཁོར་མོར་བྱེད་པ། མདོ་སྡེ་ཟབ་མོའི་དགོངས་པ་ཇི་ལྟ་བ་བཞིན་འགྲེལ་བར་ནུས་པ་རྣམས་བྱང་ཆུབ་སེམས་དཔའི་རྟགས་ཡིན་ནོ། །འོ་ན་བྱང་ཆུབ་སེམས་དཔའི་མཚན་གྱི་རྣམ་གྲངས་དེ་
གང་ཞེ་ན། རྒྱན་ལས། བྱང་ཆུབ་སེམས་དཔའ་སེམས་དཔའ་ཆེ། །བློ་ལྡན་ཉིད་དང་གསལ་བའི་མཆོག་རྒྱལ་སྲས་རྒྱལ་བའི་གཞི་དང་ནི། །རྒྱལ་བྱང་རྒྱལ་བའི་མྱུ་གུ་དང། རྩལ་ལྡན་དང་ནི་འཕགས་མཆོག་
དང༑ དེད་དཔོན་དང་ནི་གྲགས་མཆོག་དང། །སྙིང་རྗེ་ཅན་དང་བསོད་ནམས་ཆེ། །དབང་ཕྱུག་དེ་བཞིན་ཆོས་དང་ལྡན། །ཞེས་རྣམ་པ་བཅུ་དྲུག་གསུངས་སོ། །བྱང་ཆུབ་སེམས་དཔས་ཐོབ་པར་བྱ་བའི་ཡོན་ཏན་
བསམ་གྱིས་མི་ཁྱབ་སྟེ། ས་དང་པོར་ཡོན་ཏན་རྒྱ་ཕྲག་བཅུ་གཉིས། གཉིས་པ་སོགས་སུ་སྟོང་ཕྲག་བཅུ་གཉིས་ལ་སོགས་པ་ཐོབ་པར་འགྱུར་པའི་ཕྱིར། དང་པོ་གྲུབ་སྟེ། འཇུག་པ་ལས། དེ་ཚེ་འདི་ཡིས་སངས་

[439B] །དེ་དག་བྱིན་གྱིས་བརླབས་ཀྱང་འདི་ཡིས་རྟོགས། །དེ་ཡི་ཚེ་ན་བསྐལ་པ་བརྒྱར་གནས་ཤིང། །སྔོན་དང་ཕྱི་མའི་མཐར་ཡང་ཡང་དག་འཇུག་བློ་ལྡན་ཏིང་འཛིན་རྒྱ་ཕྲག་སྙོམ་པར་འཇུག་ཅིང་གཏོད་བྱེད་
དེ༑ འཇིག་རྟེན་ཁམས་བརྒྱ་འདི་ཡིས་ཀུན་ནས་གཡོ་ཞིང་སྣང་བར་ནུས། དེ་བཞིན་རྫུ་འཕྲུལ་གྱིས་དེས་སེམས་ཅན་བརྒྱ་ཕྲག་སྨིན་བྱེད་ཅིང། བརྒྱ་ཕྲག་གྲངས་དང་རྗེས་འབྲེལ་ཞིང་དག་ཏུ་ཡང་འགྲོ་བར་འགྱུར། དེ་ནི་ཆོས་
ཀྱི་སྒོ་རྣམས་ཡང་དག་འབྱེད་བྱེད་ཐུབ་དབང་སྲས། རང་གི་ལུས་ལ་ལུས་རྣམས་ཀུན་ནས་སྟོན་པར་བྱེད་པའང་ཡིན། རང་གི་འཁོར་དང་བཅས་པ་མཛེས་འབྱོར་ལུས་ནི་རེ་རེ་ཞིང། །རྒྱལ་བའི་སྲས་པོ་བརྒྱ་ཕྲག་དག་དང་
རྗེས་སུ་འབྲེལ་བའང་སྟོན། ཞེས་དང། དེའི་རང་འགྲེལ་དུ། ཇི་སྐད་དུ་རབ་ཏུ་བྱུང་ནས་ཀྱང། སྐད་ཅིག་ཐང་ཅིག་ཡུད་ཙམ་གཅིག་ལ་ཏིང་ངེ་འཛིན་བརྒྱ་རབ་ཏུ་ཐོབ་ཅིང་དེ་དག་ལ་ཡང་སྙོམས་པར་འཇུག་པ་དང། སངས་
རྒྱས་བརྒྱ་མཐོང་བ་དང་དེ་དག་གིས་བྱིན་གྱིས་བརླབ་ཀྱང་ཡང་དག་པར་ཤེས་པ་དང། འཇིག་རྟེན་གྱི་ཁམས་བརྒྱ་གཡོ་བར་བྱེད་པ་དང་ཞིང་བརྒྱར་ཡང་འགྲོ་བ་དང། འཇིག་རྟེན་གྱི་ཁམས་བརྒྱ་སྣང་བར་བྱེད་པ་དང། སེམས་
ཅན་བརྒྱ་ཡོངས་སུ་སྨིན་པར་བྱེད་པ་དང་བསྐལ་པ་བརྒྱར་གནས་པར་བྱེད་པ་དང། བསྐལ་བ་བརྒྱ་ལ་སྔོན་དང་ཕྱི་མའི་མཐར་ཡེ་ཤེས་ཀྱི་གཟིགས་པ་འཇུག་པ་དང། །ཆོས་ཀྱི་སྒོ་བརྒྱ་རྣམ་པར་འབྱེད་པ་དང། ལུས་

[440A]༄༅། །བརྒྱར་ཀུན་ཏུ་སྟོན་པ་དང། ལུས་རེ་རེ་ཡང་འཁོར་བྱང་སེམས་བརྒྱ་བརྒྱད་དང་ལྡན་པར་ཀུན་ཏུ་སྟོན་པའོ། །ཞེས་པ་ལྟ་བུ། ཞེས་གསུངས་པའི་ཕྱིར། བསྡུས་ནས་དང་པོར་ཡོན་ཏན་བརྒྱ་ཕྲག་
བཅུ་གཉིས་འཐོབ་སྟེ། དུས་སྐད་ཅིག་མ་གཅིག་ལ། སངས་རྒྱས་བརྒྱའི་ཞལ་མངོན་སུམ་དུ་མཐོང། །དེ་རྣམས་ཀྱི་བྱིན་གྱིས་བརླབས་པ་ཡང་རྟོཊ། ཚེ་བསྐལ་ཆེན་བརྒྱར་གནས་སྔོན་དང་ཕྱི་མའི་བསྐལ་པ་བརྒྱར་
ཡེ་ཤེས་ཀྱི་གཟིགས་པ་འཇུག་ཏིང་ངེ་འཛིན་བརྒྱ་ལ་སྙོམ་པར་འཇུག་ལྡང་བྱེད་འཇིག་རྟེན་གྱི་ཁམས་བརྒྱ་གཡོ་བར་བྱེད། འཇིག་རྟེན་གྱི་ཁམས་བརྒྱར་འགྲོ། འཇིག་རྟེན་གྱི་ཁམས་བརྒྱ་སྣང་བར་བྱེད། སེམས་
ཅན་བརྒྱ་ཕྲག་སྨིན་པར་བྱེད། ཆོས་ཀྱི་སྒོ་བརྒྱ་རྣམ་པར་འབྱེད་པར་བྱེད། རང་གི་ལུས་བརྒྱ་སྟོན་པར་བྱེད། རང་གི་ལུས་རེ་རེ་ལ་འཁོར་བྱང་སེམས་བརྒྱ་ཕྲག་རེ་དང་ལྡན་པས་མཛེས་པར་བྱེད་པའི་ཡོན་ཏན་རྣམས་ཐོབ་
པར་བྱེད་པའི་ཕྱིར། རྩ་རྟགས་གཉིས་པ་གྲུབ་སྟེ། ས་གཉིས་པར་ཡོན་ཏན་སྟོང་ཕྲག་བཅུ་གཉིས། གསུམ་པར་འབུམ་ཕྲག་བཅུ་གཉིས་བཞི་བར་བྱེ་བ་ཕྲག་བརྒྱ་བཅུ་གཉིས། ལྔ་པར་བྱེ་བ་སྟོང་ཕྲག་བཅུ་གཉིས་
དྲུག་པར་བྱེ་བ་བརྒྱ་ཕྲག་སྟོང་འགྱུར་བཅུ་གཉིས། བདུན་པར་བྱེ་བ་ཁྲག་ཁྲིག་བརྒྱ་དང། བྱེ་བ་ཁྲག་ཁྲིག་སྟོང་ཕྲག་བཅུ་གཉིས། བརྒྱད་པར་སྟོང་གསུམ་བརྒྱ་ཕྲག་སྟོང་གི་རྡུལ་གྱི་གྲངས་དང་མཉམ་པའི་ཡོན་

[440B] དགུ་པར་སྟོང་གསུམ་གྲངས་མེད་བརྒྱ་ཕྲག་སྟོང་གི་རྡུལ་གྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས། བཅུ་པར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་
གྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས་འཐོབ་པའི་ཕྱིར་ཏེ། འཇུག་པར། བློ་ལྡན་རབ་ཏུ་དགའ་བར་གནས་པས་ཡོན་ཏན་དེ་དག་ནི། །ཐོབ་པར་གྱུར་ནས་དེ་བཞིན་ཁོ་ནར་དྲི་མ་མེད་གནས་
པས༑ ༑དེ་དག་སྟོང་ནི་ཡང་དག་ཐོབ་པར་འགྱུར་ཏེ་ས་ལྔ་པོ་།འདི་དག་རྣམས་ལ་བྱང་ཆུབ་སེམས་དཔའ་ཡིས་ནི་འབུམ་ཕྲག་དང་།བྱེ་བ་ཕྲག་བརྒྱ་ཐོབ་ཅིང་དེའི་བྱེ་བ་སྟོང་འགྱུར་ཐོབ། །དེ་ནས་བྱེ་བ་བརྒྱ་ཕྲག་སྟོང་
འགྱུར་ཡང་འཐོབ་བྱེ་བ་ཁྲག་ཁྲག་ཁྲིག་བརྒྱར་རྫོགས་པར་སྒྱུར་དང་སླར་ཡང་སྟོང་ཕྲག་ཏུ། །ཡང་དག་པར་ནི་སྒྱུར་བ་མཐའ་དག་རབ་ཏུ་འཐོབ་པར་འགྱུར། །མི་གཡོའི་སར་གནས་རྣམ་རྟོག་མེད་པ་དེས། །སྟོང་གསུམ་བརྒྱ་ཕྲག་
སྟོང་བསྡོམས་འཇིག་རྟེན་ན། །རྡུལ་ཚད་ཇི་སྙེད་ཡོད་པ་དེ་རྣམས་དང། །གྲངས་སྙམ་ཡོན་ཏན་དག་ནི་འཐོབ་བར་འགྱུར། །ལེགས་པའི་བློ་གྲོས་ས་ལ་གནས་པ་ཡིས། །བྱང་ཆུབ་སེམས་དེས་སྔར་བསྟན་ཡོན་ཏན་དག་གྲངས་
མེད་བརྒྱ་ཕྲག་སྟོང་དུ་ཡང་དག་པར། །བསྔོམས་པ་ཕྲག་བཅུའི་རྡུལ་ཚད་འཐོབ་པར་འགྱུར། །རེ་ཞིག་བཅུ་པ་འདིར་དེའི་ཡོན་ཏན་དག་།ངག་གི་སྤྱོད་ཡུལ་ལས་ཆེས་འདས་འགྱུར་ཞིང། །ངག་གི་སྤྱོད་ཡུལ་མ་ཡིན་བྶྔོམྶ་༄༅། །རྣམས་ན། །རྡུལ་དག་ཇི་སྙེད་ཡོད་པ་དེ་སྙེད་འགྱུར་།ཞེས་གསུངས་པའི་ཕྱིར། གཉིས་པ་འབྲས་བུའི་ས་ལ་མཚན་ཉིད་དབྱེ་བ། ཡོན་ཏན་ཀུན་གྱི་གཞི་རྟེན་དུ་གྱུར་པའི་མཐར་ཐུག་
གི་མངོན་པར་རྟོགས་པ་འབྲས་བུའི་སའི་མཚན་ཉིད། རྒྱས་པར་དབྱེ་ན། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ལ་སོགས་པ་ཡོད། རྒྱས་པར་ནི་སྐབས་བརྒྱད་པར་བཤད་པར་བྱའོ། །གཉིས་པ་ནི། ཁ་ཅིག་ན་
རེ༑ ལམ་ལ་གནས་མི་ན་ས་ལ་གནས་པས་ཁྱབ་པར་ཐལ། ཐར་ལམ་ཡིན་ནས་ཡིན་དགོས་པའི་ཕྱིར། ཞེ་ན། མ་ཁྱབ་སྟེ། ས་ལ་གནས་ན་ཐེག་ཆེན་འཕགས་པ་ཡིན་པས་ཁྱབ་པར་ཐལ། ལམ་ལ་གནས་ན་ཐེག་
ཆེན་འཕགས་པ་ཡིན་དགོས་པའི་ཕྱིར་ཏེ། བློ་ལྡན་མ་ཞུགས་ཞུགས་པ་དང། ཞེས་སོགས་བཤད་པའི་ཕྱིར། གཞན་ཡང། བྱང་སེམས་ཀྱི་སྦྱོར་ལམ་ལ་གནས་ན་བྱང་སེམས་ཀྱི་ས་ལ་གནས་པས་ཁྱབ་
པར་ཐལ། དེ་བྱང་སེམས་ཀྱི་ས་ཡིན་པའི་ཕྱིར། ཁྱབ་པ་ཁས་རྟགས་གྲུབ་སྟེ། སེམས་བསྐྱེད་དེ་ནི་ས་རྣམས་ལ། མོས་དང་ལྷག་བསམ་དག་པ་དང། ཞེས་སོགས་བཤད་པའི་ཕྱིར། ཁ་ཅིག་
ན་རེ༑ སའི་ཁམས་གང་ཞེ་ན། ཞེས་སོགས་ཀྱི་དོན་མ་གྲུབ་པར་ཐལ། ས་ཡིན་ན་ཐེག་ཆེན་འཕགས་པའི་མཁྱེན་པ་ཡིན་དགོས་པའི་ཕྱིར། རེ་ཞིག་སོང་ལ་མི་འགྲོ་སྟེ། ཞེས་སོགས་ཀྱི་དོན་མ་གྲུབ་པར་

[441B] ལམ་ཡིན་ན་ཐར་ལམ་ཡིན་དགོས་པའི་ཕྱིར། ཞེ་ན་མ་ཁྱབ་སྟེ། དེ་རྣམས་ནི་འཇིག་རྟེན་གྱི་གྲགས་པ་དང་བསྟུན་ལ་འདིར་ནི་མཁས་པ་སྔ་མ་རྣམས་ཀྱི་མཛད་སྲོལ་དང་བསྟུན་པའི་ཕྱིར།    ༈   
དོན་ནི། ཡོངས་སུ་སྦྱོང་པ་རྣམ་པ་བཅུ་ཡི། །ཞེས་སོགས་ཀྱི་གཞུང་གསུངས་པ་ཆོས་ཅན། དགོས་པ་ཡོད་དེ། རྒྱུ་ས་དགུའི་ཡོངས་སྦྱོངས་བསྟན་པའི་དགོས་པ་ཡོད་པའི་ཕྱིར། ཞར་བྱུང། ཚོགས་སྒྲུབ་གང་ཞིག་ཡོན་
ཏན་ཀུན་གྱི་གཞི་རྟེན་དུ་དམིགས་པ། སའི་ཚོགས་སྒྲུབ་ཀྱི་མཚན་ཉིད། དེ་ལ་དབྱེ་ན་བྱང་ཆུབ་སེམས་དཔའི་ས་བཅུ་ཡོད་དོ།    ༈   དགུ་འདས་ནས་ཡེ་ཤེས་ནི། ཞེས་སོགས་ལ། མདོ་ལས། རབ་འབྱོར་བྱང་ཆུབ་
སེམས་དཔའ་སེམས་དཔའ་ཆེན་པོ་ས་བཅུ་པ་ལ་གནས་པ་ནི་དེ་པ་ཉིད་དུ་བརྗོད་དོ། །ཞེས་སོགས་རྒྱ་ཆེར་གསུངས་ལ། དེ་རྣམས་ཀྱི་དོན་བསྡུས་པ་ནི། གཞུང་འདིའི་རྩ་འགྲེལ་རྣམས་ཡིན་ཞིང། དོན་ནི་ས་བཅུ་
པའི་རྗེས་ཐོབ་ཆོས་ཡེས་ཅན། བྱང་ཆུབ་སེམས་དཔའི་ས་བཅུ་པ་ཡིན་ཏེ། འདའ་བྱས་དགུ་ལས་འདས་པའི་སེམས་དཔའ་ཡེ་ཤེས་གང་ཞིག་།ཁྱོད་ལ་གནས་པའི་གང་ཟག་གི་དབང་དུ་མཛད་ནས། ས་བཅུ་པ་ལ་
ནི༑ བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱའི་ཡང་དག་པར་རྫོགས་པའི་སངས་རྒྱས་ནི་མིན་ནོ། །ཞེས་བཤད་པའི་ཕྱིར། དེ་ཆོས་ཅན། འདའ་བྱ་ས་དགུ་ལས་འདས་ཏེ། རིགས་དང་

[442A]༄༅། །བརྒྱད་པ་དང། མཐོང་བ་དང། སྲབ་པ་དང། འདོད་ཆགས་དང་བྲལ་བ་དང། བྱས་བ་རྟོགས་པ་དང། ཉན་ཐོས་ཀྱི་ས་དང། རང་སངས་རྒྱས་ཀྱི་ས་དང། སྔར་བཤད་པའི་
བྱང་ཆུབ་སེམས་དཔའི་ས་དགུ་པོ་གཅིག་ཏུ་བྱས་པ་རྣམས་ལས་འདས་པའི་ཕྱིར། དང་པོ་ནི། ཉན་ཐོས་ཀྱི་སྦྱོང་ལམ་ལྟ་བུ། གཉིས་པ་ནི། རྒྱུན་ཞུགས་ཞུགས་པའི་མངོན་རྟོགས་ལྟ་བུ། གསུམ་པ་ནི་
རྒྱུན་ཞུགས་འབྲས་གནས་ཀྱི་མངོན་རྟོགས་ལྟ་བུ། བཞི་པ་ནི། ཕྱིར་འོང་གི་མངོན་རྟོགས་ལྟ་བུ། ལྔ་པ་ནི། ཕྱིར་མི་འོང་གི་མངོན་རྟོགས་ལྟ་བུ། དྲུག་པ་ནི། ཉན་ཐོས་དགྲ་བཅོམ་པའི་མངོན་རྟོགས་
ལྟ་བུ༑ བདུན་པ་ནི། ཞུགས་པ་ལྷག་མ་གསུམ་གྱི་མངོན་རྟོགས་ལྟ་བུ། བརྒྱད་པ་ནི། རང་སངས་རྒྱས་ཀྱི་མངོན་རྟོགས་ལྟ་བུ། དགུ་པ་ནི། བྱང་ཆུབ་སེམས་དཔའི་ས་དགུ་པོ་ལྟ་བུ། དེ་སྐད་དུ་
ཉི་སྣང་ལས། ས་དགུ་པོ་དེ་དག་ཀྱང་འདི་དག་ཡིན་ཏེ། འདི་ལྟ་སྟེ། ཉན་ཐོས་ལ་སོགས་པའི་རིགས་ཀྱི་མཚན་ཉིད་ནི་རིགས་ཀྱི་སའོ། །འབྲས་བུ་དང་པོ་ལ་ཞུགས་པ་ནི་བརྒྱད་པའི་སའོ། །རྒྱུན་དུ་
ཞུགས་པའི་ནི་མཐོང་བའི་སའོ། །ལན་ཅིག་ཕྱིར་འོང་བ་ནི་སྲབ་པའི་སའོ། །ཕྱིར་མི་འོང་བ་ནི་འདོད་ཆགས་དང་བྲལ་བའི་སའོ་།དགྲ་བཅོམ་པའི་ནི་བྱས་པ་རྟོགས་པའི་སའོ། །ཉན་ཐོས་ཀྱི་ས་ནི་ཐེག་

[442B] ཇི་སྐད་དུ་ཉན་ཐོས་དང་རང་སངས་རྒྱས་ཀྱི་ས་ཞེས་བྱ་བ་འདི་ནི། ས་རྣམ་པར་བཞག་པའི་ཚིག་བླ་དྭགས་སོ། །ཞེས་བྱ་བ་ཡིན་ནོ་།རང་སངས་
རྒྱས་ཀྱི་ས་ནི་བསེ་རུ་ལྟ་བུ་དང། ཚོགས་ན་སྤྱོད་པའི་རང་སངས་རྒྱས་རྣམས་སོ། །བྱང་ཆུབ་སེམས་དཔའི་ས་ནི་ཇི་སྐད་དུ་བཤད་པའི་རྣམ་པ་དགུ་པ་ཉིད་དོ། །ཞེས་གསུངས་པའི་ཕྱིར་ཞུགས་པ་ལྷག་པ་
གསུམ་གྱི་མངོན་རྟོགས་ཉན་ཐོས་ཀྱི་ས་རུ་བསྡུས་པ་ཆོས་ཅན། དགོས་པ་ཡོད་དེ། འདིར་འདའ་བྱའི་ཐེག་པ་དེ་ལ་ཉན་ཐོས་ཀྱི་ཐེག་པ་རང་སངས་རྒྱས་ཀྱི་ཐེག་པ། བྱང་ཆུབ་སེམས་དཔའི་ཐེག་པ་གསུམ་
ཡོད་དོ་ཞེས་གསལ་བར་རྟོགས་པའི་དགོས་པ་ཡོད་པའི་ཕྱིར། ས་བཅུ་པའི་རྗེས་ཡེས་ཐོབ་ཆོས་ཅན། འདིར་བསྟན་གྱི་ཐེག་པ་གསུམ་པོ་དེ་ལས་འདའ་བའི་ཚུལ་བཞག་ཏུ་ཡོད་དེ། སྔ་མ་གཉིས་ལ་ཤེས་
མཐོང་གི་བལྟས་ནས་འདའ་བར་བྱེད། གསུམ་པ་ལ་གནས་པའི་སྒོ་ནས་འདའ་བར་བྱེད་པའི་ཕྱིར། ས་བཅུ་པའི་རྗེས་ཐོབ་ལ་གནས་པའི་གང་ཟག་དེ་ལ་སངས་རྒྱས་ཞེས་བརྗོད་པའི་རྒྱུ་མཚན་ཡོད་དེ་འབད་
རྩོལ་རགས་པ་ཉེ་བར་ཞི་བའི་སྒོ་ནས་འཕྲིན་ལས་ལྷུན་གྲུབ་ཏུ་འཇུག་ཚུལ་སངས་རྒྱས་དང་འདྲ་བས་དེ་ལྟར་བརྗོད་པའི་ཕྱིར། དེ་ཆོས་ཅན་ཡང་དག་པར་རྫོགས་པའི་སངས་རྒྱས་མ་ཡིན་པར་བརྗོད་པའི་རྒྱུ་

[443A]༄༅། །མཚན་ཡོད་དེ། དེ་ལས་སྤངས་རྟོགས་དམན་པའི་ཕྱིར། དེ་སྐད་དུ་ཡང། རྒྱུད་པ་མ་ལས། བྱང་ཆུབ་སེམས་དཔའི་ཚུལ་འདི་ནི། །རྗེས་ཐོབ་དེ་བཞིན་གཤེགས་རྣམས་དང། །སེམས་
ཅན་ཡང་དག་སྒྲོལ་པ་ལ། འཇིག་རྟེན་ན་ནི་མཉམ་པ་ཉིད། །དེ་ལྟ་མོད་ཀྱི་ས་རྡུལ་དང། །རྒྱ་མཚོ་བ་ལང་རྨིག་རྗེས་ཀྱི། །ཁྱད་པར་གང་ཡིན་སངས་རྒྱས་དང། །བྱང་ཆུབ་སེམས་དཔའི་ཁྱད་པར་ཡིན།།
ཞེས་གསུངས་ཤིང། ཉི་སྣང་ལས། དེ་པའི་མཛད་པ་ཉེ་བར་སྒྲུབ་པ་ཡིན་གྱི། ཞེས་སོགས་བཤད་པའི་ཕྱིར། །དེས་ན་མདོ་ལས། ས་བཅུ་ཐོབ་མ་ཐག་པའི་བར་ཆད་མེད་ལམ་དང། དེས་དྲངས་པའི་རྣམ་
གྲོལ་ལམ་ལས་བཅུ་པ་ཞེས་དངོས་སུ་གསུངས་ཤིང། ས་བཅུ་པའི་རྗེས་ཐོབ་ནས་སངས་རྒྱས་ཀྱི་ས་ཞེས་དངོས་སུ་གསུངས་ནས་སངས་རྒྱས་ཀྱི་སའི་སྤང་བྱ་ལ་ཀུན་རྨོངས་གཉིས་དང། གནས་ངན་ལེན་
གཅིག་ལ་སོགས་པ་ཡོད་པར་དངོས་སུ་གསུངས་པས། ཕར་ཕྱིན་ཐེག་པ་ནས་བཤད་པའི་སངས་རྒྱས་དང། ཕར་ཕྱིན་ཐེག་པའི་ལུགས་ཀྱི་སངས་རྒྱས་དོན་གཅིག་ཏུ་འདོད་པ་ནི་རྣམ་པར་མ་བརྟག་
པའི་བབ་ཅོལ་འབའ་ཞིག་ཡིན་པར་སྐབས་བརྒྱད་པར་འཆད་དོ། །གཉེན་པོའི་ཚོགས་སྒྲུབ་འཆད་པར་བྱེད་པ་ལ། མདོ་ལས། རབ་འབྱོར་ཁྱོད་ཀྱིས་གང་ཡང་འདི་སྐད་དུ་ཐེག་པ་ཆེན་པོ་དེ་གང་ནས་

[443B] དེ་མི་དམིགས་པའི་ཚུལ་གྱིས་ཁམས་གསུམ་ནས་འབྱུང་བར་འགྱུར་ཞིང། གཉིས་སུ་མེད་པའི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་ག་ལ་བ་དེར་གནས་པར་འགྱུར་རོ། །དེ་
ཅིའི་ཕྱིར་ཞེ་ན། འདི་ལྟར་ཐེག་ཆེན་པོ་གང་ཡིན་པ་དང། རྣམ་པ་ཐམས་ཅད་མཁྱེན་པ་ཉིད་གང་ཡིན་པའི་ཆོས་གཉིས་ཀ་ལྡན་པ་ཡང་མ་ཡིན། མི་ལྡན་པ་ཡང་མ་ཡིན་པའི་ཕྱིར་རོ། །ཞེས་སོགས་རྒྱ་ཆེར་གསུངས་
ལ༑ དེ་རྣམས་ཀྱི་དོན་འཆད་པ་ནི།    ༈   དག་ལ། ཞེས་སོགས་སུངས། འདི་ལྟ་བུའི་གཞུང་གསུངས་པ་ཆོས་ཅན་དགོས་པ་ཡོད་དེ། སའི་ཚོགས་སྒྲུབ་བསྟན་པའི་འོག་ཏུ་གཉེན་པོའི་ཚོགས་
སྒྲུབ་བསྟན་པའི་ཆེད་ཡིན་པའི་ཕྱིར། འདི་ནི་བཤད་པའི་གོ་རིམས་ཡིན་ཏེ། སའི་ཚོགས་སྒྲུབ་དང། གཉེན་པོའི་ཚོགས་སྒྲུབ་དོན་གཅིག་མིང་གི་རྣམ་གྲངས་ཡིན་པའི་ཕྱིར། འདིར་བསྟན་གཉེན་པོའི་ཚོགས་
སྒྲུབ་ལ་རྣམ་པ་བརྒྱད་ཡོད་དེ། མཐོང་སྤངས་རྟོག་པའི་གཉེན་པོར་གྱུར་པའི་ཚོགས་སྒྲུབ་བཞི། །སྒོམ་སྤངས་རྟོག་པའི་གཉེན་པོར་གྱུར་པའི་ཚོགས་སྒྲུབ་བཞི་རྣམས་སུ་ཡོད་པའི་ཕྱིར། དང་པོ་གྲུབ་སྟེ། མཐོང་
སྤངས་རྟོག་པ་དེ་ལ་ཀུན་ནས་ཉོན་མོངས་བཟུང་རྟོག་རྣམ་བྱང་བཟུང་རྟོག། རྫས་འཛིན་རྟོག་པ་རྟགས་འཛིན་རྟོག་པ་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། སྒོམ་སྤང་རྟོག་པ་དེ་ལ་ཡང་སྒོམ་

[444A]༄༅། །སྤང་ཀུན་ནས་ཉོན་མོངས་བཟུང་རྟོག་སོགས་དེ་ལྟར་ཡོད་པའི་ཕྱིར་ཏེ། ཉི་སྣང་ལས། དེ་ལ་རྣམ་པར་རྟོག་པ་བརྒྱད་པོ་འདི་ནི་འདི་དག་ཡིན་ཏེ། རེ་ཞིག་མཐོང་བའི་ལམ་གྱི་མི་མཐུན་ཕྱོགས་
ཀྱི་རྣམ་པར་རྟོག་པ་ནི་བཞིའོ། །དེ་ལ་བཟུང་བའི་རྣམ་པར་རྟོག་པ་ནི་རྣམ་པ་གཉིས་ཏེ། དངོས་པོ་ཙམ་ལ་བརྟེན་པ་དང། གཉེན་པོ་ལ་བརྟེན་པའོ། །འཛིན་པའི་རྣམ་པར་རྟོག་པ་ཡང་གཉིས་ཏེ། གང་ཟག་རྫས་
སུ་ཡོད་པ་ལ་བརྟེན་པ་དང། སྐྱེས་བུ་བརྟགས་པར་ཡོད་པ་ལ་བརྟེན་པའོ། །སྒོམ་པའི་ལམ་གྱི་མི་མཐུན་པའི་ཕྱོགས་ཀྱང་རྣམ་པ་བཞི་པོ་ཉིད་ཡིན་ཏེ། དངོས་པོ་ཙམ་གྱི་རྣམ་པ་ལ་བརྟེན་པ་དང་གཉེན་པོའི་རྣམ་
པ་ལ་བརྟེན་པ་ཞེས་བྱ་བ་བཟུང་བའི་རྣམ་པར་རྟོག་པ་གཉིས་དང། འཕགས་པའི་གང་ཟག་ཐམས་ཅད་དུ་བཏགས་པ་ལ་བརྟེན་པ་དང། བཏགས་པ་དེའི་རྒྱུ་མཚན་ལ་བརྟེན་ནས་འཛིན་པའི་རྣམ་པར་རྟོག་པའང་རྣམ་
གཉིས་ཏེ། དེ་ལྟར་ཁམས་གསུམ་གྱི་རྣམ་པར་རྟོག་པ་ནི་རྣམ་པ་འདི་བརྒྱད་ཡིན་ནོ། །ཞེས་གསུངས་པའི་ཕྱིར། བྱང་ཆུབ་སེམས་དཔའི་མཁྱེན་པར་གྱུར་པའི་ཚོགས་སྒྲུབ་གང་ཞིག་རང་གི་མི་མཐུན་ཕྱོགས་འཇོམས་
ནུས་དེ་གཉེན་པོ་ཚོགས་སྒྲུབ་ཀྱི་མཚན་ཉིད། དེ་ལ་དབྱེ་ན་མཐོང་སྤང་གཉེན་པོ་ཚོགས་སྒྲུབ་དང། སྒོམ་སྤང་གཉེན་པོ་ཚོགས་སྒྲུབ་གཉིས། གཉེན་པོ་ཚོགས་སྒྲུབ་གང་ཞིག་མཐོང་སྤང་གི་གཉེན་

[444B] དང་པོའི་མཚན་ཉིད། དེ་གང་ཞིག་སྒོམ་སྤང་གི་གཉེན་པོར་དམིགས་པ་གཉིས་པའི་མཚན་ཉིད། དང་པོ་དང་ཐེག་ཆེན་གྱི་མཐོང་ལམ་དོན་གཅིག་གཉིས་པ་དང་ཐེག་ཆེན་གྱི་སྒོམ་ལམ་དོན་གཅིག་
དང་པོ་ལ་མཐོང་སྤང་གཉེན་པོ་ཚོགས་སྒྲུབ་བཞི། གཉིས་པ་ལ་སྒོམ་སྤང་གཉེན་པོ་ཚོགས་སྒྲུབ་བཞི་ཡོད་དོ། ངེས་འབྱུང་སྒྲུབ་པ་འཆང་པ་ལ།    ༈    །ཞེས་སོགས་ཀྱི་
སྐབས་སུ། འདི་ལྟ་བུའི་གཞུང་གསུངས་པ་ཆོས་ཅན། དགོས་པ་ཡོད་དེ། ཚོགས་སྒྲུབ་བཤད་པའི་འོག་ཏུ་ངེས་འབྱུང་སྒྲུབ་པ་བསྟན་པའི་དགོས་པ་ཡོད་པའི་ཕྱིར། དེ་ལྟར་སྟོན་པའི་རྒྱུ་མཚན་ཡོད་དེ་
ཚོགས་གཉིས་ཀྱི་དཔུང་ཆེན་པོ་བསགས་པ་ལས་སྒྲིབ་གཉིས་ཀྱི་གཡུལ་ལས་རྒྱལ་བའི་རྣམ་པ་ཐམས་ཅད་མཁྱེན་པ་ཉིད་ཀྱི་གོ་འཕང་གདོན་མི་ཟ་བར་ངེས་པར་འབྱུང་བར་བྱེད་པའི་སྒྲུབ་པ་འཐོབ་པའི་ཕྱིར་
རྣམ་མཁྱེན་གདོན་མི་ཟ་བར་ངེས་པར་འབྱིན་པའི་དག་སའི་རྣལ་འབྱོར་ཆོས་ཅན། ངེས་འབྱུང་སྒྲུབ་པའི་མཚན་ཉིད་ཡིན་ཏེ། དེའི་འཇོགས་བྱེད་ཆོས་གསུམ་ཚང་བ་ཡིན་པའི་ཕྱིར། ངེས་འབྱུང་སྒྲུབ་པ་འདི་ལ་བརྒྱད་དུ་
གྲངས་ངེས་པ་ཡིན་ཏེ། ངེས་པར་འབྱུང་པ་ལ་བརྒྱད་དུ་གྲངས་ངེས་པའི་ཕྱིར། དེར་ལ། བརྒྱད་པོ་དེ་ལྟ་བུ་ལས་ཁྱད་པར་དུ་འཕགས་པ་གཞན་མེད་པའི་ཕྱིར་ཏེ། ཉི་སྣང་ལས། དེ་ལ་ཆེད་དུ་བྱ་བའི་ངེས་པར་འབྱུང་བ་

[445A]༄༅། །ཡང་རྣམ་པ་གསུམ་ཏེ། མཆོག་ཉིད་ཀྱིས་ངེས་པར་འབྱུང་བ་དང། སྤངས་པའི་ངེས་པར་འབྱུང་བ་དང། རྟོགས་པའི་ངེས་པར་འབྱུང་བའོ། །གང་གི་ཕྱིར་མཆོག་ཉིད་ཀྱིས་ངེས་པར་འབྱུང་བའི་དབང་
དུ་མཛད་ནས་གསུངས་པ་ནི། གང་གི་ཕྱིར་འདི་ལྟར་དེ་དང་དེ་ལས་རྩམས་ཏེ། སེམས་ཅན་དེ་ནི་གོ་ཆ་ཆེན་པོ་བགོས་པ་ལགས་སོ། །ཞེས་བྱ་བས་གསུངས་པའི་གོ་ཆའི་སྒྲུབ་པ་ཆེན་པོ་ཉིད་དང། ཐེག་པ་ཆེན་པོ་ལ་ཡང་
དག་པར་ཞུགས་པ། ཐེག་པ་ཆེན་པོ་ལ་ཡང་དག་པར་གནས་པ། ཞེས་བྱ་བས། འཇུག་པའི་སྒྲུབ་པ་ཆེན་པོ་ཉིད་དང། ཅིའི་ཕྱིར་གོ་ཆ་ཆེན་པོ་བགོས་པ་ཞེས་བརྗོད་ཅེས་བྱ་བས་ཚོགས་ཀྱི་སྒྲུབ་པའི་ཆེན་པོ་ཉིད་དེ་འདི་ནི་
ཆེན་པོ་རྣམ་པ་གསུམ་པོ་འདི་ཡིན་པ་དེ་བས་ན་འདི་ནི་ངེས་པར་འབྱུང་བའི་སྒྲུབ་པ་ལས་བརྩམས་པར་འཐད་པ་ཡིན་ཏེ། བཅོམ་ལྡན་འདས་ཐེག་པ་ཆེན་པོ་ཞེས་བགྱི་བ་འདི་ནི་ལྷ་དང་མི་དང་ལྷ་མ་ཡིན་དུ་བཅས་པའི་
འཇིག་རྟེན་ཟིལ་གྱིས་འདི་དང་གནས་ཏེ་འབྱུང་བར་འགྱུར་རོ། །ཞེས་ལེགས་པར་གསུངས་སོ། །སྔར་བཤད་པ་རྣམས་ཀྱི་བསྡུ་བ་ནི། ཉི་སྣང་ལས། གོ་ཆའི་སྒྲུབ་པ་ལ་སོགས་པ་འདི་རྣམས་ཀྱི་གོ་རིམ་གྱི་ཚུལ་འདི་ནི་རིགས་
པ་ཡིན་ཏེ། གོ་བགོས་པས་ནི་འཇུག་གོ་ཞུགས་པས་ནི་དཔུང་གི་ཚོགས་གསོག་གོ་དཔུང་གི་ཚོགས་བསགས་པས་ནི་མ་རྒྱལ་བ་ལས་རྒྱལ་བ་ཐོབ་པས་ངེས་པར་འབྱུང་བ་ཡིན་པའི་ཕྱིར་རོ། །དེ་ལྟར་བྱས་ན་

[445B] །ངེས་འབྱེད་ཡན་ལག་རྣམ་བཞི་དང། །སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང། །དམིགས་པ་དག་དང་ཆེད་དང་ནི། །གོ་ཆ་འཇུག་པའི་བྱ་བ་དང། ཚོགས་
ནི་ངེས་པར་འབྱུང་བཅས་རྣམས། །ཐུབ་པའི་རྣམ་ཀུན་མཁྱེན་པ་ཉིད། །ཅེས་གང་གསུངས་པ་དེ་ནི་འདིར་རྗེས་སུ་བཤད་པའི་འགྲེལ་བ་ཡིན་པར་བལྟ་བར་བྱའོ། །སེམས་བསྐྱེད་པ་ལ་སོགས་པའི་དོན་འདི་རྣམས་ཀྱི་གོ་རིམ་
གྱི་ཚུལ་འདི་ནི་རིགས་པ་ཉིད་ཡིན་ཏེ། བྱང་ཆུབ་ཏུ་སེམས་བསྐྱེད་པ་དོན་དུ་གཉེར་བ་གནས་པ་ནི་གདམ་ངག་འཚོལ་བའི་ཕྱིར་དང་ཕྱིན་ཅི་མ་ལོག་པའི་གདམ་ངག་ལ་ནི་ངེས་པར་འབྱེད་པའི་ཆ་དང་མཐུན་
པ་སྐྱེ་བའི་ཕྱིར་དང། དེ་ནས་སྒྲུབ་པའི་ཆོས་གང་ལ་བརྟེན་པ་དང། གང་ལ་དམིགས་པ་དང། ཆེད་དུ་བྱ་བ་གང་ཡིན་པ་དང་སྒྲུབ་པ་གང་ཡིན་པ་སྟེ་རྣམ་པ་བཞི་ཡིན་ནོ། །ཞེས་གསུངས་པའི་དོན་ནི་རྣམ་མཁྱེན་ཐོབ་པར་
འདོད་པའི་རྒྱན་གྱི་ཆེད་དུ་བྱ་བའི་གདུལ་བྱ་རྣམས་ཀྱིས་ཆོས་བཅུ་དང་ལྡན་པའི་བཤེས་གཉེན་དམ་པ་གུས་པས་བསྟེན་པའི་སྒོ་ནས་ཐེག་པ་ཆེན་པོར་སེམས་བསྐྱེད་ཟབ་པ་དང་རྒྱ་ཆེ་བའི་ཐེག་ཆེན་གྱི་གདམ་ངག་ཉན་
ཅིང༑ གདམ་དོན་ཚུལ་བཞིན་སྒྲུབ་པས་ཉམས་སུ་བླངས་པའི་སྒོ་ནས་ཁྱད་ཆོས་དྲུག་དང་ལྡན་པའི་བྱང་སེམས་ཀྱི་ངེས་འབྱེད་ཡན་ལག་ཐོབ་སྟེ། རང་བཞིན་གནས་རིགས་ལ་བརྟེན། དམིགས་པ་བཅུ་གཅིག་ལ་དམིགས་ནས་

[446A]༄༅། །སྒྲོ་འདོགས་ཚུལ་བཞིན་དུ་དཔྱད། ཆེན་པོ་གསུམ་ཐོབ་ཕྱིར་དུ་དང་པོར་བསམ་པས་གོ་བགོས། དེ་རྗེས་སྦྱོར་བས་ཉམས་སུ་བླངས་པས་ཚོགས་གཉིས་ཀྱི་དཔུང་རྒྱ་ཆེན་པོ་བསགས་པས་སྒྲིབ་པ་གཉིས་ཀྱི་གཡུལ་
ལས་རྒྱལ་ཞིང་ཡོན་ཏན་གྱི་རིགས་ཡོངས་སུ་རྫོགས་པའི་རྣམ་པ་ཐམས་ཅད་མཁྱེན་པ་ཉིད་ཀྱི་གོ་འཕང་བརྙེས་ཏེ། ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་མི་ཆད་དུ་བསྐོར་བས། རང་ཉིད་གཅིག་པུས་མ་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་སེལ་བར་ནུས་ཤིང། བདེ་བ་ཐམས་ཅད་སྒྲུབ་པར་འདོད་པའི་བཞེད་པའི་དོན་འགྲུབ་པར་གྱུར་ཞེས་པའོ།    ༈   དབང་པོ་ཡིས། །ཐུགས་རྗེའི་ཚ་ཟེར་
རབ་འཕྲོས་པས། །བདག་བློའི་པད་ཚལ་རབ་རྒྱས་ཏེ། །ལེགས་བཤད་སྦྲང་རྩིའི་དགའ་སྟོན་གྱིས། །སྐལ་བཟང་བུང་བ་ཚིམས་པར་གྱུར། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་འགྲེལ་བཤད་དང་བཅས་པ་རྒྱ་ཆེར་བཤད་པ་བསམ་འཕེལ་དབང་གི་རྒྱལ་པོ་ལས་སྐབས་དང་པོའི་སྤྱི་དོན་ལེགས་པར་བཤད་པའོ་། འདིས་ཀྱང་རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་
གནས་པར་གྱུར་ཅིག།  མངྒ་ལཾ།། བྷ་ཝན་སྟུ།། །།