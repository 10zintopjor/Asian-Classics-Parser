༄༅། །ན་མོ་གུ་

[190A]༄༅། །རུ་མཉྫུ་གྷོ་ཥཱ་ཡ། ཞབས་སེན་དྲན་པའི་འཆར་གའི་གསེར་སྦྱངས་འོད། །སྙིང་མཚོར་ལྷུང་བས་ཀུན་རྨོངས་མཐར་བྱེད་ཅིང། །སྒྲིབ་བྲལ་ཡེ་ཤེས་ལ་འཁུ་ཤེས་རབ་ཀྱི། །མཆོག་སྩོལ་ངག་
དབང་ལྷ་མོའི་ཞབས་བཏུད་ནས། །དེ་ཉིད་བསྒྲུབ་པའི་རིན་ཆེན་མིག་ཐུར་གྱིས། །མི་ཤེས་རབ་རིབ་དྲ་བ་ཀུན་བསལ་ཏེ། །རབ་འབྱམས་ཤེས་བྱ་ཇི་བཞིན་རྣམ་བཀྲའི་སྤྱན། །སྒྲུབ་བྱེད་དམ་པའི་ཞལ་ལུང་གདམས་
པ་བྲི། འདིར་རྒྱལ་བ་ཀུན་གྱི་ཡུམ་ལྷ་མོ་དབྱངས་ཅན་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སྐད་ཅིག་གིས་རང་ཉིད་ལྷ་མོ་དབྱངས་ཅན་མར་གྱུར། ཨ་
མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་ལས་བྱུང་བའི་མཆོད་རྫས་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ། ལན་
གསུམ་གྱིས་བྱིན་གྱིས་བརླབས། དེ་ནས་འཇུག་པ་བདེ་བའི་ཕྱིར། འདི་ལྟར། བདག་ཉིད་འཇིག་རྟེན་དབང་པོའི་ལྡང་བྱེད་ཀྱི། །ཟེའུ་འབྲུ་ལས་འཁྲུངས་ཐུགས་ཀའི་ཧྲཱིཾ་ཡིག་གི་འོད་ཀྱིས་དབང་བསྒྱུར་ལྷ་མོ་
དབྱངས་ཅན་མ། །སྤྱན་དྲངས་མདུན་གྱི་འཆི་མེད་ལམ་དུ་བཞུགས། །གང་གི་དྲིན་གྱིས་བདེ་ཆེན་གནས། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཅེས་པས་བླ་

[190B] དུས་གསུམ་རྒྱལ་བའི་ཡེ་ཤེས་ཀྱི། །རང་གཟུགས་མཚན་དཔེའི་མེ་ཏོག་གིས། །རྣམ་བཀྲ་ཟླ་ཞལ་ཨུཏྤལ་མིག་དབྱངས་ཅན་ལྷ་མོ་ལ་ཕྱག་འཚལ། ཞེས་པས་བཅོམ་ལྡན་མར་ཕྱག་བྱ། ཨོཾ་སཱ་ར་
སསྟི་ས་པ་རི་ཝཱ་ར་ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱིཙྪ་ཧཱུཾ་སཱཧཱའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །
འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། ཚོགས་ཞིང་རྣམས་རང་གནས་སུ་གཤེགས་པར་གྱུར། ཅེས་བསོད་ནམས་ཀྱི་ཚོགས་བསགས། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ་
རང་བཞིན་བདེ་སྟོང་ཡངས་པའི་ཡིད་བཞིན་མཚོ། །དལ་གྱི་རླབས་ཕྲེང་དབུ་བའི་འཛུམ་དཀར་ཅན། །མཛེས་པའི་མེ་ཏོག་སྣ་ཚོགས་རྒྱན་འཆང་བའི། །ཆུ་སྐྱེས་བླ་བྲེས་གཡོགས་པའི་ལྡིང་ཁང་ན། །ངང་པའི་བུ་མོ་སྙན་
པའི་གླུ་ལེན་ཅིང། །བཞད་དཀར་འདབ་མའི་གར་བྱེད་མགྲིན་རྔ་བརྡུང། །ཀུན་དགའ་བསྐྱེད་པའི་ཡིད་བཞིན་རྒྱ་མཚོའི་ངོགས། །དྲི་ཟའི་ན་ཆུང་རྩེ་བའི་དགའ་ཚལ་ན། གཡུ་ཡི་སྤུ་ལོང་རྒྱས་པའི་ལང་ཚོ་ཅན། །རྐང་
འཐུང་མཛེས་མ་དལ་གྱིས་གར་བསྒྱུར་ཞིང། །སྟེང་དུ་སྤུ་སྡུག་མཛེས་པའི་གོས་གྱོན་པའི། །རྣམ་མང་གཉིས་སྐྱེས་ཚོགས་རྣམས་འདབ་མ་གཉིས། །གཡོ་བ་འཕུར་ལྡིང་རོལ་པའི་འཇོ་སྒེག་དང། །མགྲིན་པའི་
[191A]༄༅། །རྫ་རྔས་རྣ་བའི་བཅུད་ལེན་འགྱེད། །མ་རྒད་ཞུན་མ་འཁྱིལ་བ་ཕམ་བྱེད་པའི། །གསེར་ལྡན་དགའ་མ་མེ་ཏོག་སྣ་ཚོགས་ཀྱི། །བཀོད་ལེགས་དོ་ཤལ་རྒྱན་གྱིས་བརྒྱན་པ་ནི། །སྟོན་གྱི་མཁའ་
ལ་རྒྱུ་སྐར་གསལ་བ་བཞིན། །ཡན་ལག་བདུན་ལྡན་ཟླ་ཤེལ་རྡུལ་བརྩེགས་ལ། །འཁུ་ལྡན་ཐལ་ཀར་མཆེ་བ་དྲུག་འཛིན་སོགས། །ཡིད་འོང་སྲོག་ཆགས་བརྒྱ་ཕྲག་མང་པོ་ཡང། །འཇིགས་བྲལ་བག་ཕབ་རྩེད་
འཇོ་ཅི་ཡང་བྱེད། །མེ་ཏོག་ཐོད་མཛེས་སྔོ་ལྗང་ལོ་འདབ་ཀྱི། །གོས་མཆོག་གྱོན་པའི་བཅུད་ལྡན་འབྲས་བུ་རྣམས། །ལྡོང་རོས་ཀྱིས་བྱུགས་ནགས་ཀྱི་དཀའ་ཐུབ་པ། །མགྲོན་དུ་གཉེར་ཕྱིར་གཡུར་གྱིས་དུད་པ་
བཞིན། །ལྷ་ཡི་དགའ་ཚལ་བྲན་གྱི་གནས་འཇོག་པའི། །ཡིད་འོང་རིན་ཆེན་སྐྱེད་མོས་ཚལ་གྱི་དབུས། །པད་དཀར་འདབ་བརྒྱ་རྒོད་པའི་གེ་སར་རྩེར། །ཆ་ཤས་རྫོགས་པའི་རྒྱུ་སྐར་རྒྱལ་པོའི་སྟེང། །ཧྲཱིཾ་ཡིག་
དཀར་པོའི་འོད་ཟེར་སྟོང་འབར་བས། །འགྲོ་བློའི་རྨོངས་མུན་མིང་གི་ལྷག་མར་བྱས། །མཆོད་པའི་སྤྲིན་གྱིས་འཕགས་པའི་ཚོགས་མཆོད་དེ། །དེ་དག་མཁྱེན་པའི་ཡེ་ཤེས་འོ་རྒྱུན་གྱི། །རྣམ་པར་བཀུག་ནས་ཧྲཱིཾ་
ཡིག་ཐིམ་པ་ལས། །རང་ཉིད་ལྷག་པའི་ལྷ་མོ་དབྱངས་ཅན་མ། །སྐུ་མདོག་དཀར་མོ་འཇིག་རྟེན་གསུམ་པོ་ཡི། །མཛེས་པ་གཅིག་བསྡུས་འོ་མས་བཀྲུས་པ་ཡི། །ཟླ་བའི་དཀྱིལ་འཁོར་དབུས་ནས་ཕྱུང་བ་

[191B] །ཞལ་གྱི་དཀྱིལ་འཁོར་པད་དཀར་མཛེས་པ་ལ། །འདྲེན་བྱེད་གཡོན་ལྡན་བུང་བཟུང་གིས་རོལ། །མཆུ་སྒྲོས་བྱུ་རུའི་སྐྱེད་ཚལ་ངོགས་དག་ཏུ། །ཚེམས་དཀར་ངང་མོའི་ཕྲེང་བ་ཚར་དུ་དངར། །དབྱངས་གསལ་
གྲེ་འགྱུར་གླུ་དབྱངས་འབུམ་ཕྲག་གིས། །སྐལ་བཟང་རྣ་བའི་དགའ་སྟོན་མི་འགྱེད་ན། །འཛུམ་ཞལ་ཆུ་སྐྱེས་ལོ་མའི་ཁང་བཟང་དུ། །བདག་ཅག་བདེ་བར་གསོས་པའི་དོན་ཅི་ཞེས། །ལྗགས་ཡངས་བུང་བ་
གཞོན་ནུ་འཕུར་ཞིང་ལྡིང། །སྤྱན་ཟུར་ཀུན་ཏུ་གཡོ་བའི་ཉག་ཕྲན་གྱིས། །རིང་ནས་ཆགས་བྲལ་གཉིས་སྐྱེས་རྒན་པོའི་ཡང། །སྲ་བརྟན་སྙིང་གི་གོ་ཆ་འབིགས་བྱེད་ན། །འཆིང་ལྡན་སྐྱེ་བོ་གཞན་དག་སྨོས་ཅི་
དགོས། །མཐོན་མཐིང་དབུ་སྐྲའི་ཐོར་ཅོག་གཞོན་ནུ་ལ། །མེ་ཏོག་ཕྲེང་བའི་མཛེས་མས་འཁྱུད་པའི་ཚེ། །བདུད་རྩིའི་འོད་ཅན་ཆགས་པས་ཡིད་མྱོས་ཏེ། །གཞལ་མེད་ཡིད་བཞིན་ནོར་དང་ལྷན་ཅིག་ཏུ། །བརྒྱན་པའི་
ཟོལ་གྱིས་རལ་པའི་རྩེ་མོར་འཁོད། །ཡིད་འོང་རིན་ཆེན་རྒྱན་ཕྲེང་འཛིན་པ་ཡི། །ཤེལ་དཀར་འཁྲི་ཤིང་བརྐྱངས་འདྲའི་ཕྱག་ཟུང་གིས། །བཻ་ཌཱུར་སྔོན་པོའི་ཕང་འགྲོ་དཀུར་བརྟེན་ནས། །སོར་གདུབ་བཀྲ་བ་གཡས་པའི་
སོར་མོ་ཡིས། །བསྣུན་པའི་དབྱར་སྐྱེས་དལ་གྱིས་རྒོད་པའི་སྒྲས། །འཇིག་རྟེན་མེས་པོ་སྐྲག་པས་གདོང་པ་གས། །བཻ་ཌཱུར་དཀར་པོའི་ས་འཛིན་བརྒྱ་བྱིན་གཞུས། །ཀླུབས་པ་ཇི་བཞིན་ལྷ་རྫས་ན་བཟའ་དང། །ས་

[192A]༄༅། །གསུམ་རིན་ཆེན་མཐའ་དག་གྲོས་བྱས་ནས། །གང་སྐུ་བརྒྱན་ཕྱིར་ལྷན་ཅིག་འཁོད་པ་བཞིན། །ཆགས་པའི་ཉམས་ལྡན་འཇོ་སྒེག་རྣམ་འགྱུར་གྱིས། །མ་ལུས་ཡིད་ཀྱི་བརྟན་པ་ཅིག་
ཅར་འཕྲོག་ཚོགས་གཉིས་ཙནྡན་དཀར་པོ་ལས་བྱུང་བ། །མཚན་དཔེ་ག་བུར་སར་པའི་ཐིག་ལེ་ཡིས། །རྣམ་མཛེས་རབ་དཀར་སྟོན་ཟླས་འགོད་ནུས་མིན། །ཡིད་འོང་བཅུ་དྲུག་མཛེས་པའི་ལང་ཚོ་ཅན། །ཞབས་
གཉིས་ཙོག་པུར་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་གི་འོད་ཟེར་གྱིས། །ལྷོ་ཕྱོགས་དྲི་ཟ་དགའ་བའི་སྐྱེད་ཚལ་ནས། །རྒྱལ་བ་བསྐྲུན་མཛད་ཡེ་ཤེས་ལྷ་མོ་ནི། །སྤྱན་དྲངས་ཛཿ་ཧཱུཾ་བཾ་ཧོཿ་རོ་
གཅིག་གྱུར། །སླར་ཡང་རང་སྙིང་ཧྲཱིཾ་ཡིག་འོད་ཟེར་ནི། །སྣ་བུག་ནས་ཐོན་དབྱངས་ཅན་ཡེ་ཤེས་པའི། །ཤངས་བུག་ནས་ཞུགས་ཐུགས་ཀའི་ཤེས་རབ་ཀྱི། །འཁོར་ལོ་སྤྱན་དྲངས་མདུན་གྱི་ནམ་མཁར་བཞུགས།།
ཨོཾ་བཛྲ་པུཥྤེ་པྲ་ཏཱི་ཙྪ་ཨཱ་ཧཱུཾ། ཞེས་པ་ནས། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱི་ཙྪ་ཨཱ་ཧཱུཾ་སཱཧཱ། ཞེས་པས་མཆོད། ཛཿ་ཧཱུཾ་བཾ་ཧོཿ་བདག་སྙིང་སྒོ་ང་ལྟར། །ཟླུམ་པོ་ཁོང་སྟོང་ནང་དུ་ཞུགས་པ་ནི། །པད་དཀར་
འདབ་བརྒྱད་ཟེའུ་འབྲུ་དམར་སེར་ཅན། །ལྟེ་བར་ཧྲཱིཾ་ཡིག་འདབ་མར་དབྱངས་བཅུ་དྲུག་ཤེལ་ལྟར་དྭངས་ཤིང་མར་མེ་ལྟ་བུར་གསལ། །འོད་སྟོང་ཟེར་གྱིས་སྲིད་ཞིའི་བཀྲག་མདངས་དང། །ཁྱད་པར་སྲས་བཅས་

[192B] །ལྔ་རིག་བདེན་གཉིས་རྣམ་འབྱེད་ཤེས་རབ་སོགས། །སྤྱན་དྲངས་ཤེས་རབ་འཁོར་ལོར་ཐིམ་པ་ལས། །བདུད་རྩིའི་རྒྱུན་བབས་ཤེས་རབ་སྣང་བ་ཐོབ། །སྙིང་གའི་ཧྲཱིཾ་ཡིག་མར་མེ་མཆེད་པ་
བཞིན། །ཞལ་ནས་ཐོན་ཏེ་སྤྲུལ་པའི་འཁོར་ལོར་ཞུགས། །ཧྲཱིཾ་ཡིག་ལ་ཐིམ་དབུགས་ཀྱི་རྒྱུ་བ་བཞིན། །མགལ་མེའི་འཁོར་ལོ་ཇི་བཞིན་འཁོར་བ་ཡི། །འོད་བརྒྱས་གཏི་མུག་མུན་པ་སེལ་བསམས་ལ། དབྱངས་
ཡིག་བརྒྱ་ཕྲག་སྔོན་བཏང་ཧྲཱིཾ་ཡིག་གི་དམན་འབྲིང་མཆོག་གི་བསྙེན་པ་ཅི་རིགས་པ། །བསྒྲུབས་པས་ཤེས་རབ་ཡར་ངོའི་ཟླ་ལྟར་འཕེལ། །ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་ཧྲཱིཾ་ཧྲཱིཾ་
ཧྲཱིཾ་ཅེས་སེམས་མ་ཡེངས་པར་བསྙེན་པ་ཅི་འགྲུབ་བྱའོ། །གལ་ཏེ་མ་གྲུབ་སྤོག་ཆོག་ཧྲཱིཾ་གི་མགོ་ཐུར་བསྟན་ལྟེ་བ་ནས་ཐོན་ཞལ་དུ་ཞུགས། །རྒྱུན་མི་འཆད་དུ་འཁོར་དང་དབྱངས་ཡིག་རྣམས། །འཁྲབ་པར་དམིགས་
པས་མྱུར་དུ་འགྲུབ་པར་འགྱུར། །མཇུག་ཏུ་གཤིན་རྗེའི་གཤེད་སོགས་ཁྲོ་བོ་ཡི། །རྣམ་པར་བསྒོམས་ནས་བསྔོ་བ་སྨོན་ལམ་བྱ། །སྐབས་སུ་བར་ཆོད་བཟློག་ཕྱིར་ཅི་རིགས་པའི། །ཁྲོ་བོའི་བསྙེན་པ་གནས་སྐབས་དབུལ་
སེལ་བའི། །ནོར་ལྷ་ཇི་ལྟར་རུང་བའང་བསྒྲུབ་པར་བྱ། །ཐུན་མཚམས་དཀར་གཏོར་ཆབ་ཀྱིས་བྲན་བྱས་ལ། །ཨོཾ་ཨཱ་ཧཱུཾ་གིས་བདུད་རྩིར་བྱིན་གྱིས་བརླབས། །རང་གི་ཐུགས་ཀའི་འོད་ཀྱིས་རྒྱལ་བའི་ཡུམ། །དབྱངས་

[193A]༄༅། །ཅན་ལྷ་མོ་འཁོར་བཅས་སྤྱན་དྲངས་ཏེ། །མདུན་དུ་བཞུགས་པའི་ལྗགས་ཀྱི་འོད་ཟེར་གྱིས། །གཏོར་མའི་བཅུད་རྣམས་དྲངས་ཏེ་གསོལ་བར་གྱུར། །ཨོཾ་སཱ་ར་སསྟི་ས་པ་རི་ཝ་ར་བ་ལིཾ་པྲ་ཏཱི་ཙྪ་སཱཧཱ་
གསུམ་མམ་བདུན་གྱིས་ཕུལ། ཨརྒྷཾ་སོགས་ཀྱིས་མཆོད། འཇིག་རྟེན་དབང་པོའི་ཞལ་གྱི་ཆུ་སྐྱེས་ལས། །ལེགས་འོང་ངང་པའི་བུ་མོ་ཨུཏྤལ་མིག་དྲན་པ་ཙམ་གྱིས་ཤེས་རབ་མཆོག་སྩོལ་བ། ཡིད་འཕྲོག་
དབྱངས་ཅན་ལྷ་མོའི་ཞབས་ལ་འདུད། །ཟླ་ལྟར་བསིལ་ཡང་བདུད་སྡེའི་བུད་ཤིང་བསྲེག་ཉོན་མོངས་སྤངས་ཀྱང་ཆགས་པའི་ཉམས་དང་ལྡན། །སྤྲོས་དང་བྲལ་ཡང་རིན་ཆེན་རྒྱན་མང་གིས། །མངོན་པར་མཛེས་
པའི་ལྷ་མོ་ཁྱོད་ལ་བསྟོད། །མ་ཕྱིས་བཞིན་དུ་ཁྱོད་སྐུ་དྲི་མས་དབེན། །ཚོན་མ་བསྐུས་པར་དབུ་སྐྲ་མཐོན་མཐིང་གནག་མ་བསྒོས་བཞིན་དུ་ག་བུར་དྲི་ལྡང་བའི། །ཡིད་འོང་མཛེས་སྡུག་ལྷ་མོའི་ཞབས་ལ་འདུད།།
འདི་ལྟར་བསྟོད་པའི་དགེ་བས་འགྲོ་བ་ཀུན། །རྒྱལ་ཡུམ་ལྷ་མོས་འབྲལ་མེད་རྗེས་བཟུང་ནས། །རིག་གནས་ཀུན་ཤེས་འཆད་རྩོད་རྩོམ་པ་དང། །ཐོས་བསམ་བསྒོམ་པའི་ཤེས་རབ་མཐར་ཕྱིན་ཤོག་ཅེས་བསྟོད་
ཅིང་འདོད་དོན་ལ་གསོལ་བ་གདབ། བཟོད་པ་གསོལ་ཏེ་གཤེགས་སུ་གསོལ། བསྔོ་བ་སྨོན་ལམ་ཤིས་པས་བརྒྱན་པར་བྱའོ།། སྨྲས་པ། གང་ལ་བརྟེན་ན་རྣམ་དཔྱོད་ཀྱི། །ཆུ་གཏེར་སྲིད་རྩེའི་བར་འཕྱུར་བའི།།

[193B] །ཆོས་ཀྱི་རྒྱལ་མཚན་ཞེས་བྱས་བསྡེབས། །དགེ་བས་འགྲོ་བ་མ་ལུས་པ། །འཕགས་མས་འབྲལ་མེད་རྗེས་བཟུང་སྟེ། །རྨོངས་པའི་རྒྱ་ལས་རྣམ་གྲོལ་ནས། །ཀུན་མཁྱེན་ཡེ་ཤེས་
ཐོབ་པར་ཤོག་ཅེས་པ་འདི་ནི་ཐོན་མི་སམྦྷོ་ཊའི་གདུང་རིགས་དྲི་མ་མེད་པ་མིའི་དབང་པོ་མགོན་པོ་བཀྲ་ཤིས་ཀྱིས་ནན་ཏན་དུ་བསྐུལ་བའི་བྱེད་པོས། བླ་མ་གོང་མ་རྣམས་ཀྱི་གདམས་ངག་གི་ཞལ་ཤེས་དང་བཅས་
པ་འཇུག་པ་བདེ་བར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཐོན་གཞིས་ཀར་སུག་བྲིས་སུ་བགྱིས་པའོ།། །།



﻿
[001A]༄༅།  །རྗེ་བཙུན་བླ་མ་ཅོ་ནེ་པཎྜི་ཏའི་ཞལ་སྔ་ནས་ཀྱིས་སྒྲོལ་དཀར་ཚེ་ཁྲིད་དང། འཇམ་དཀར། དབྱངས་ཅན་མ་རྣམས་ཀྱི་སྒྲུབ་ཐབས་ལས་ཚོགས་བཅས་ཟབ་ཁྲིད་གནང་བའི་གསུང་བཤད་ཟིན་བྲིས་བཞུགས་སོ།།

[001B]  །བླ་མ་ལྷག་པའི་ལྷ་ལ་ཕྱག་འཚལ་ལོ། །འདིར་རྗེ་བཙུན་བླ་མ་ཅོ་ནེ་པཎྜི་ཏ་རིན་པོ་ཆེའི་ཞལ་སྔ་ནས། ཀུན་མཁྱེན་བླ་མ་འཇམ་དབྱངས་བཞད་པའི་རྡོ་རྗེའི་གསུང་སྒྲོལ་དཀར་སྒྲུབ་ཐབས་འཆི་མེད་བདུད་རྩིའི་བུམ་བཟང་གི་
སྟེང་ནས་ཚེ་ཁྲིད་ནོས་སྐབས་ཀྱི་ཟིན་བྲིས་མདོ་ཙམ་སྤེལ་བ་ལ།     ༈    བརྡ་སྤྲོད་པ་དག་ཇི་ལྟ་བུར། །ཡི་གེ་ཕྱི་མོ་ཀློག་འཇུག་ལྟར།  །  ྾  ཞེས་སོགས་ཀྱི་ལུང་འདྲེན་མཛད་དེ་སྔོན་འགྲོའི་
གསུང་བཤད་ཟབ་བརླིང་སྩལ་རྗེས། བདག་ཅག་གི་སྟོན་པ་ཤཱཀྱ་ཐུབ་པས་དང་པོར་འགྲོ་བ་རྣམས་ཀྱི་དོན་དུ་ཐུགས་བསྐྱེད། བར་དུ་གྲངས་མེད་གསུམ་དུ་ཚོགས་བསགས། མཐར་མངོན་པར་རྫོགས་པར་སངས་རྒྱས་ནས།  འགྲོ་བ་རྣམས་
ཀྱི་སྤྱོད་ཚུལ་ཇི་སྙེད་པ་གྲངས་མཐའ་ཡས་པས་དེ་སྙེད་ཀྱི་ཆོས་གསུངས། ཉོན་མོངས་ཉི་ཁྲི་ཆིག་སྟོང་རེའི་གཉེན་པོར་ཆོས་ཕུང་ཉི་ཁྲི་ཆིག་སྟོང་སོགས། ཆགས་བྲལ་ཆགས་ཅན་ལ་ཟབ་མོ་

[002A] །སོགས་མང་དུ་གསུངས་པ་རྣམས་ལམ་རིམ་ལ་འདུ། དེ་ཉམས་སུ་ལེན་བ་ལ་ཚེ་རིང་དུ་འཚོ་དགོས་ལ། དེ་ལ་འཕགས་མ་སྒྲོལ་མ་འདི་ཁྱད་ཆེ། བཞི་བརྒྱ་བ་ལས། ཁྲིམས་
ལྡན་ཡུན་  ྾   ྾   ྾  ལྟར་རོ། །སྒྲོལ་མ་འདི་ཚེ་བསྲིང་བཙམ་མ་ཟད། འཕྲིན་ལས་ཀྱི་རང་གཟུགས་ཡིན་པས་རེ་འདོད་ཐམས་ཅད་སྐོང་བས་མཚན་ལ་ཡང་ཡིད་བཞིན་འཁོར་ལོ་ཞེས་གསུངས་
སྒྲོལ་དཀར་བཀའ་བབས་དགུ་ལས། དགེ་འདུན་རྒྱ་མཚོས་ཚང་མ་གསན། འདི་གཙོ་བོ་ཡིན། ཁྲིད་ལ་མུ་ཁྱུད་གསུམ་དང་ལྔ་གཉིས་ཀ་རང་རེའི་ལུགས་ལ་ཡོད། འདི་བདག་གི་བླ་མ་
ཞང་རིན་པོ་ཆེས་ཆེས་དར་བློ་བཟང་ཚུལ་ཁྲིམས་རྒྱ་མཚོར་གསན་ནས་བདག་གིས་ཐོབ། རྗེ་བཙུན་སྒྲོལ་མ་འདི་རྒྱལ་བ་ཀུན་གྱི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མའི་སྐུའི་རྣམ་འགྱུར་ཡིན་པ་མཚན་

[002B] སྒྲོལ་མ་ཞེས་པ་གང་གིས་སྒྲོལ་བ། གང་སྒྲོལ་ན། འཕྲིན་ལས་ཉེར་བདུན་གྱིས་ངན་འགྲོ་བདེ་འཕྲོར་འགོད་པ་ནས་མི་གནས་པའི་མྱང་འདས་ལ་འགོད་པའི་བར། ཡིད་བཞིན་འདོད་འཇོ་
འཁོར་ལོ་ཐུགས་ཀར་བཀོད་པ་རྣམ་སྣང་གི་རིགས་སྟོན། མཚན་གྱི་སྟེང་ནས་ལམ་ཡོངས་རྫོགས་བཤད་པ་ཡོད། སྐྱབས་འགྲོ་དང་པོ་བསྟན་དང་ཐེག་ཆེན་ལ། །ཞེས་སོགས་དྲངས་ནས་སྐྱེས་བུ་ཆུང་འབྲིང་
སོགས་སྐྱབས་འགྲོ་སྔ་མ་མེད་པར་ཕྱི་མ་མི་འབྱུང། སྐྱབས་འགྲོའི་ངོ་བོ་ཡིད་ཚེས་བའི་དད་པ་གཙོ་འཁོར། སྐྱབས་འགྲོའི་ནང་སྐྱེས་བུ་གསུམ་གྱི་ལམ་ཆ་ཚང་བ་འདུ། སེམས་བསྐྱེད་ཅེས་པ་སེམས་རྒྱ་ཆེར་
བཏང་བ་ལ་བྱེད། སེམས་བསྐྱེད་ངོ་མ་མིན་ཡང་ཆུང་ངུ་ནས་སེམས་རྒྱ་ཆེར་བསྐྱེད་ལུགས། ཐེག་ཆེན་ལ་ཡང་ཐུན་མོང་ནས་བླ་མེད་པར་གྱི་རྒྱ་ཆེར་བྱེད་ལུགས། བླ་མེད་ལ་སྐུ་ཐུགས་ཟུང་འཇུག་ལ་དམིགས་
ནས་བསྐྱེད་དགོས། ཚད་མེད་སེམས་བསྐྱེད་རྒྱ་ཆེར་བཏང་བ་ཡིན། རང་རྒྱལ་གྱིས་སངས་རྒྱས་ཐོབ་འདོད་ཀྱང་སེམས་ཅན་ལ་དམིགས་མ་ཤེས་པས་རང་སངས་རྒྱས་སུ་གྱུར། སྔགས་ལ་གཏོར་མ་མཛུབ་མོ་ཙམ་
ལ་ཡང་སྟོང་སྦྱངས་དགོས་པས་སྟེང་ཉིད་དགོས། རང་བཞིན་དག་པ་ནི་རང་བཞིན་མེད་པ་ཡིན། གཉིས་ནི་བདག་དང་བདག་གིར་འཛིན་པ་གཉིས། གུང་ཐང་པར་ར་སྟོད་བླ་མས། སྟོང་སྦྱངས་དགོས་

[003A]༄༅། །པའི་རྒྱུ་མཚན་གང་ཡིན་དྲི་བ་ཕེབས་པར། ཡེ་ཤེས་ཀྱི་ཚོགས་བསགས་པ་ཨེ་ཡིན་ཞེས་ཞུས་པས། དེ་ཡང་ཡིན་འགྲོ་སྟེ། དེ་མེད་ན་ཐ་མལ་གྱི་སྣང་བ་འདིའི་ཁ་ཡ་མི་ཆོད་ཅེས་གསུངས་
པ་ཚིག་གཅིག་ཡིན་ཀྱང་བརྗེད་དུ་ཕངས་པ་ཡིན། ཞེས་འགྲེལ་བ་དོན་གསལ་གྱི་གསུང་བཤད་སྐབས་གསུངས་ཡོད། དེའི་རྒྱབ་གནོན་རང་བཞིན་བཅོས་མེད་སོགས་གསུངས། ཆོས་དབྱིངས་ཡེ་ཤེས་ཀྱི་ངོ་བོ་ཧཱུཾ་
ལས་རྡོ་རྗེའི་ས་གཞི་སོགས་བསྒོམ་པ་རྒྱུད་སྡེ་བཞི་ཀའི་ཐུན་མོང་བ་ཡིན། བཾ་ཞེས་པའི་པ་པདྨའི་མིང་ཡིག་དང་པོ་སྟེ་ཀུན་རྫོབ། ཐིག་ལེ་སྟོང་ཉིད་དེ་རྩིས་ཀྱི་སྟོང་པའི་གནས་སུ་ཐིག་ཅེས་པ་དང་འདྲ། ངང་ལས་ཞེས་
པ་འབྱུང་ཁུངས་ཡིན་པས་སྟོང་པ་རྟེན་འབྱུང་དུ་འཆར་ལུགས་ཡིན། གདན་གསུམ་ལམ་གཙོ་རྣམ་གསུམ། སྔགས་ལ་ཡང་འདི་རྣམས་གལ་ཆེ་བ། ས་བོན། ཕྱིའི་ནས་འབྲུའི་ས་བོན་དཔེ། ནས་འབྲུ་ལ་
མྱུ་གུ་ནས་འབྲས་བུའི་བར་གྱི་ནུས་པ་ཡོད། ཏཱཾ་ཡིག་ལ་སྒྲོལ་མའི་རྟེན་བརྟེན་པ་བསྐྱེད་པའི་ནུས་པ་ཡོད། དོན་གཉིས་བྱ་ཚུལ་སྤྱི་ལྟར་གསུངས། མདོ་ལུགས་ལ་བསྐལ་ཆེན་གྲངས་མེད་གསུམ་གྱི་ཚོགས་
བསགས་དགོས་པ། སྔགས་ལ་སྐད་ཅིག་རེ་ལ་སངས་རྒྱས་དཔག་མེད་ལ་མཆོད་པ་ལྟ་བུའི་མྱུར་ཁྱད། ཚད་མར་གྱུར་བ་ཞེས་  ྾   ྾  རང་སེམས་སྟོང་པ་དང་བསྲེ། སྟོང་པ་དང་སངས་རྒྱས་ཀྱི་ཐུགས་འདྲེས་ནས་

[003B] རང་བཞིན་རྣམ་དག་གི་ཆ་དང་འདྲེས་ཀྱང་གློ་བུར་རྣམ་དག་གི་ཆ་དང་མ་འདྲེས། རང་ཉིད་འཕགས་མ་ཞེས་པའི་སྐབས་གདགས་གཞི་བསྒྱུར་དགོས། མ་དག་པའི་གདགས་གཞི་ལ་མ་བཞག་པར། དག་པའི་གདགས་
གཞི་ལ་སྦྱར་དགོས། གཡས་མཆོག་སྦྱིན། གཡོན་མཐེབ་སྲིན་ཐབས་ཤེས་སྦྱར། ཨུཏྤ་ལ་རྒྱལ་ཀུན་སྙིང་རྗེ། དུས་གསུམ་མཚོན་དོན་སྤྱི་ལྟར་ལ། དེ་ཡང་དུས་གསུམ་གྱི་རྒྱལ་བ་ཐམས་ཅད་སྐྱེད་བྱེད་ཡིན་པར་མཚོན་
རྒྱན་བརྒྱད་སྤྱི་ལྟར་ལ། རྒྱན་ཆ་ངེས་པར་དྲན་དགོས། དེ་མ་བསམས་ན་དབུལ་ཞིང་ཕོངས་པར་གྱུར་པ་ཡོད། དེ་ཡང་ཡེ་ཤེས་ཀྱི་རང་བཞིན། མུ་ཏིག་གི་རྒྱན་གཙོ་བོར་གྱུར་པ་ཡང་ཟེར་ཡོད། ཟླ་བའི་རྒྱ་བ་ཡོལ་བདེ་བ་ཆེན་པོའི་ཡེ་ཤེས་
ཤིན་ཏུ་རྒྱས་པ། འོད་ཟེར་གྱིས་ཞིང་ཁམས་ཁྱབ་པ། སྤྱན་བདུན་མ་འདི་རིགས་ལྔ་ཡོད་ཀྱང་རྣམ་སྣང་གི་རིགས་ཡིན། ལོ་རྒྱུས། པཎྜི་ཏ་ངག་གི་དབང་ཕྱུག་གྲགས་པ་འདི་ལ་བརྟེན། ངག་གི་དབང་ཕྱུག་ཐོབ། ཟུང་འཇུག་ཀྱང་
ཐོབ༑ དེ་ནས་རིམ་བཞིན་ཇོ་བོར་བརྒྱུད་ཚུལ་གསུངས། རྡོ་རྗེ་གསུམ་སྤྱི་ལྟར་གསུངས། རྒྱ་གར་ལྷ་གཅིག་ཅེས་པ་སངས་རྒྱས་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་ངོ་བོར་བསམས་པས་ལྷ་གཅིག་བསྒོམ་པས་ཚང་མ་བསྒོམས་པར་
གྱུར༑ འདིའི་གོ་བ་ཆགས་ན་ལྷ་གཞན་ཆད་སོང་ཟེར་བ་མེད། རིགས་བརྒྱ་རིགས་གསུམ་དུ་བསྡུ་ཚུལ། དེ་གཅིག་ལ་ཚང་ལུགས། ཨོཾ་སོགས་གསུམ་ཀ་ལ་ཡེ་ཤེས་ལྔ་རེ་མཚོན་ཚུལ་ཡོད། སྙིང་གར་འཁོར་ལོ་འགོད་ཚུལ་

[004A]༄༅། །རྩིབས་བརྒྱད་ལ་ནི་སོགས་གསུངས། མུ་ཁྱུད་གསུམ་དང་ལྔ་བྱེད་པའི་ལུགས་ཀྱང་ཡོད། གསུམ་བྱེད་ན། ཕྱི་མ་རྟེན་སྙིང་སྔོན་པོ་གཡས་སྐོར། བར་མར་ཀཱ་ལི་དམར་པོ་གཡོན་སྐོར། ནང་མར་
ཨཱ་ལི་དཀར་པོ་གཡས་སྐོར་རྣམས་ཡོངས་གྲགས་ལྟར་གསུངས། ལྟེ་བར་ཨོཾ་མདུན། སཱཧཱ་རྒྱབ། གཡོན་ཕྱོགས་ཕྲེང་གཅིག་གཡས་ཕྲེང་ཕྱི་ནང་གཉིས་ཡོད། མིང་སྔགས་སུ་བསྒྱུར་ནས་བཅུག་ན་ལེགས། སྔགས་སྤྲུལ་ཞེས་
ཡེ་དྷརྨཱ་ནས་འགོ་བརྩམས་ཏེ་བཟླ། སྔགས་ཐམས་ཅད་དཀར་པོ་བྱེད་པའང་ཡོད། ལྔ་བྱེད་ན་བཞི་པར་རྡོ་རྗེ་སྔོན་པོའི་ཕྲེང་བ། ལྔ་པར་འོད་ཟེར་ཁ་དོག་ལྔ། གསུམ་བྱེད་ན་སྐུ་གསུང་ཐུགས་རྡོ་རྗེ་གསུམ། ལྔ་བྱེད་ན་ཡེ་ཤེས་ལྔ་
མཚོན། མན་ངག་གི་འདོན་ལུགས། དང་པོར། ཨོཾ་ཡེ་དྷརྨཱ་  ྾  ཀ་ཁ་ག་  ྾  ཨ་ཨཱ་  ྾  ཏཱ་རེ་  ྾  སཱཧཱ་བར་སྦྲེལ་ནས་ལན་བརྒྱ་ནས་ཉེར་ལྔ་ཙམ་པར་བཟླ། དེ་ནས་ཡི་གེ་བཅུ་པ་ལ་གྲངས་གསོག་མཇུག་ཏུ་འཇོག་ཁར། ཏཱ་རེ་ནས་ཡེ་
དྷརྨཱའི་བར་ཕྱི་རིམ་དུ་སྦྲེལ་ཏེ་བཟླ། དེ་ནས་ཡིག་བརྒྱ་བཟླ། ལྷོ་བྲག་གྲུབ་ཆེན་ལ་སྒྲོལ་མས་ཞལ་གཟིགས་ཏེ་གསུངས་པའི་མན་ངག་ཏུ། ཕྱིར་འཁོར་ལོ་ཞྭ་ཐབས་ལྟ་བུ། འདི་འདྲ་ཚར་ཆེན་གྱིས་ཀྱང་གསུངས་ཡོད་གསུངས། འདི་
ལ་འོད་ཟེར་དྲུག་སྦྲགས་ཀྱི་ནང་དུ་འཁོར་ལོ་ཡོད་པ་དང། ཕྱིར་ཡོད་པ། ཕྱི་ནང་གཉིས་ཀར་ཡོད་པ་སོགས་ཡོད། རིགས་བདག་འོད་དཔག་མེད་ཚེ་དཔག་མེད་དུ་བསྒྱུར་ནས་གྲུབ་རྒྱལ་ཚེ་ཁྲིད་ཀྱི་དམིགས་པ་སྦྱར་ལུགས་གསུམ། རིགས་

[004B] རང་ཡི་དམ་ཀུན་འདུས། སྙིང་གའི་སྔགས་སྙིང་པོ་ཀུན་འདུས་སུ་བསྒོམ། རང་བཞིན་ཆོས་སྐུའི་གནས་སོགས་སྤྱན་འདྲེན་ལུགས། དེ་ཡང་ཆོས་སྐུའི་གནས་ནས་སྤྱན་འདྲེན་པ་འདི་གཙོ། ཡེ་ཤེས་ཇི་སྙེད་
ཁྱབ་  ྾   ྾  སོགས་ཡེ་ཤེས་སྐུ་ཞི་ཁྲོ་གང་དུ་འཕོ་བ་ཙམ་མ་གཏོགས་མི་དགོས། དགུག་གཞུག་སོགས་སྤྱི་ལྟར་གསུངས། མ་འདྲེས་པ་ཇ་ནང་འོ་མ་བླུགས་ཀྱང་མ་འདྲེས་པ་དཔེ། ཛཧཱུཾ་བཾ་ཧོཿ་འདི་ལ་རྒྱུད་ཚིག་ཡོད་པ་ཐུའུ་བཀན་
རྟ་མགྲིན་སྦྱིན་སྲེག་ཏུ་དྲངས་ཡོད་གསུངས། ཧོཿ་ཡེ་ཤེས་པ་ཕྱིར་ཕེབས་དབང་མེད་པ། གོམས་ཆ་སོང་ན་ཡུན་ཐུང་ངུ་ལ་ཐམས་ཅད་ཡོང་བ། དཔེར་ན་ཚེ་འདི་ལ་སྐྱིད་པོ་བྱེད་སྙམ་པའི་ནང་དུ། །བའང། གོས། རྒྱུ་སོགས་ཚང་མ་འདུས་
ཡོད༑ དེ་བཞིན་དགེ་ཕྱོགས་ལ་ཡང་གོམས་ཆ་སོང་ན་དེ་ལྟར་ཡོད་ཞེས་ཞང་རིན་པོ་ཆེས་གསུངས་ཚུལ། རྒྱན་ལས། རྡོག་ཐབས་གཅིག་གིས་བསྐྱོད་པ་ན། །ཞེས་སོགས་གསུངས། སྔགས་དོན། སྒྲོལ་མ་སྒྲོལ་མ་ཤིན་ཏུ་སྒྲོལ་མ་ཞེས་
གསུངས། སྐྱེས་བུ་གསུམ་ལ་སྦྱར་ནའང་འགྲིག་སྔགས་རེ་ལ་སྐྱེས་བུ་གསུམ་གྱི་ལམ་རིམ་འགྲོ། འཁོར་བ་ལས་སྒྲོལ་འདི་ངག་གྲགས་ཀྱི་གསུང་ཡིན། སྔགས་ཕྲེང་འགོད་ལུགས་སྔར་བཞིན། འོད་ཕྲེང་གཡས་སྐོར་ཚོམ་བུ། ཡེ་ཤེས་
འཕེལ། འདི་ཤེས་རབ་ཀྱི་ལྷ། ཚེའི་ལྷ། འཕྲིན་ལས་ཀྱི་ལྷ་ཡང་ཡིན། ཀུ་རུ་ཀུལླེ། དབྱངས་ཅན་སོགས་ལ་འདིའི་བསྙེན་པ་སྔོན་དུ་འགྲོ་དགོས། ཏུ་ཏ། ཅེས་དང། ཡང། ཏུ། ཏྟཱ། ཞེས་འགོད་ལུགས་མི་འདྲ་བ་གཉིས་ཡོད་

[005A]༄༅། །ཨོཾ་དང་ཧ་གཉིས་གཡོན་མཐའ་རྟེན་ལུགས་ཀྱང་ཡོད། འོད་ཟེར་དྲུག་སྦྲགས་སོགས་སྤྱི་ལྟར་གསུངས། དབང་འདུས་གཙོ་བོ་སེམས་དབང་དུ་འདུ་དགོས། རང་སེམས་ཀྱི་དབང། སེམས་ཉོན་
མོངས་ཀྱི་དབང་དུ་སོང། དེས་ཐོག་མེད་ནས་སྡུག་ཏུ་བཅུག་པས་དེ་དབང་དུ་བསྡུ་དགོས། སེམས་ཉིད་ཀྱིས་ནི་སེམས་ཅན་འཇིག་རྟེན་དང། །ཞེས་སོགས་གསུངས། མཆིན་ཁ་དམར་སྨུག་སྣ་ལྔ་འདྲེས་པ་ཡིན། འོད་ཟེར་དཀར་པོ་མེ་
ལོང་ཡེ་ཤེས་ཀྱི་ངོ་བོ། གཙོ་བོ་སྒྲིབ་སྦྱོང། སེར་པོ་མཉམ་ཉིད་ངོ་བོ། ང་རྒྱལ་ཆོས་ཕྱོགས་དང། སེར་སྣ་འཇིག་རྟེན་ཕྱོགས་རྒྱས་པའི་གེགས་ཡིན། བདེན་མེད་རྟོགས་པའི་ཡེ་ཤེས་མཐར་ཕྱིན་པ་ཆོས་དབྱིངས་ཡེ་ཤེས། དེས་ཁྲོ་བོ་ཐམས་ཅན་ཟིལ་གྱིས་
གནོན། མཆིན་ཁ་ཡེ་ཤེས་ལྔའི་རང་མདངས། དེ་དག་སྲ་མཁྲེག་ནང་ནས་ཆུ་མི་རྒྱུག་པ། ཕྱི་ནས་རླུང་མི་ཞུགས་པ། ཨུཏྤ་ལ་ཐུགས་ཀྱི་རང་བཞིན། དེ་ཐམས་སྔོན་པོ་བྱས་ཀྱང་མཐུས། ཡང་གུང་ཁྱིམ་དང་གཉིས་པ་ནང་ཕྱོགས་དཀར་པོ་
ཕྱི་ཕྱོགས་སེ་པོ། དེ་དག་གིས་ཚང་མར་རིགས་འགྲེ། བསྡུ་རིམ་སྐབས། ཚར་ཆེན་གྱིས་རྫོགས་རིམ་ཞེས་གསུངས་པའི་ཉམས་མཚར་གསུངས། ཧཱུཾ་ཏཱཾ་གྱི་ཀླད་ཀོར་དུ་བཀོད། བྱ་རྒྱད་ལྷ་དྲུག་སྦྱར་ནས་གསུངས་ཆོག་ཇོས་ཀྱིས་མགོ་
འབུད་བ་ཡིན་ཞེས་གསུངས། ཁོང་བསྟན་པའི་བདག་པོ་ཡིན་པས་མདོར་བསྡུས་ལེགས་པར་ཕུལ་བ་ཡིན་ཞེས་བཀའ་དྲིན་སྩལ་ཏོ།། །།   ༈    །མེ་ཡོས་ཟླ་ཚས་མཆོག་ཏུ་དགེ་པའི་ཉིན་

[005B] ཀུན་མཁྱེན་བླ་མ་འཇམ་དབྱངས་བཞད་པའི་རྡོ་རྗེ་ངག་དབང་བརྩོན་འགྲུས་ཀྱི་གསུང་འཇམ་དཀར་སྒྲུབ་ཐབས་བྱིན་རླབས་མྱུར་འཇུག་བདུད་རྩིའི་
འོད་ཅན་གྱི་སྟེང་ནས་ཟབ་ཁྲིད་ལེགས་པར་ནོས་སྐབས་ཀྱི་གསུང་བཤད་བརྗེད་བྱང་ཟུར་ཙམ་འགོད་པ་ལ། འོ་ལགས་སོ། །ནམ་མཁའ་  ྾  ཞུ། གསན་བྱ་དམ་པའི་ཆོས་ནི། རྗེ་བཙུན་འཇམ་དཔལ་དཀར་པོའི་ལས་ཚོགས་ཀྱི་ཁྲིད་འབུལ་བ་ལ་ཞེས་དབུ་ནས་ལུང་སྩལ་
མཆོད་བརྗོད་ལ་ཚིག་འགྲེལ་ཐོར་བུ་མཛད། མཆོད་བརྗོད་དང་རྩོམ་པར་དམ་བཅའ་ལ་ཁྲིད་ཀྱི་སྐབས་བཤད་པ་མེད་ཀྱང་ཆོག་ཛེ་ཏཱ་རི་ལ་འཇམ་དབྱངས་ཀྱིས་ཉེ་བརྒྱུད་དུ་གསུངས། དེ་ལང་ཞལ་གཟིགས་ལུགས་བླ་སློབ་ཚུལ་དང། ཉམས་སྣང་ཚུལ་སོགས་
མང་དུ་ཡོད། འདི་སྔ་མ་ལྟར་ཡིན། ཆུ་འགོ་གསང་ལྟར་ཆོས་ཀྱི་འགོ་སངས་རྒྱས་ལ་ཐུག་པ་ཞིག་དགོས་པས་དག་སྣང་སོགས་ལ་ཡང་གྲུབ་ཆེན་ཚད་ལྡན་གྱི་ཟིན་སོ་དགོས། ལོ་རྒྱུས་རྒྱས་པར་གསུངས། འདི་པཎྜི་ཏཱ་ཛེ་ཏཱ་རིས་དགུང་ལོ་བརྒྱད་དང་བཅུ་བར་སུ་ལ་
ཡང་མ་གནང། དེ་ནས་སློབ་མ་སྣོད་ལྡན་ཚོལ་ཚུལ། འདི་ལ་གོ་རྒྱུ་ཆེ་བ་ཡོད། ཐུབ་པས་ཀྱང་རེས་འགའ་ཞུས་ཀྱང་མི་གསུངས། རེས་འགའ་གྲོང་དུ་ཆེད་དུ་གཤེགས་ནས་གསུངས། དེ་ནས་བརྒྱད་པ་གཞུང་ལྟར་གསུངས། པཎ་ཆེན་ཤུཀྱ་ཤྲཱིའི་མན་མན་ངག་ཁྱད་པར་ཅན་
བཞིའི་གྲས་ཡིན་ལུགས། པཎ་ཆེན་འདི་ལ་འཁོར་པཎ་ཆུང་བརྒྱད་ཡོད། དགུང་ལོ་ཡང་བདུན་བཅུ་དོན་གྲངས་ནང་ཕེབས་ཚུལ། འདི་འཇམ་དབྱངས་བཞད་པའི་གསུངས་ཡིན། འདིའི་སྟེང་ནས་མཁྱེན་རབ་རྡོལ། འདིས་ཤར་ཚང་ཞེས་དང་པོ་སྐལ་ལྡན་རྒྱ་མཚོའི་

[006A]༄༅།།སྤྲུལ་སྐུར་གནང། ཁྲིད་འདི་ཡིག་ཆ་རེ་རེའི་སྟེང་ནས་ཐོབ་མི་དགོས་པ། ཡིག་ཆ་གཅིག་གི་སྟེང་ནས་སྒྲོལ་དཀར་ལྟ་བུའི་ཁྲིད་ཐོབ་ན་སྒྲོལ་དཀར་དབེ་གཞན་གྱི་སྟེང་ནས་ཁྲིད་བྱས་ཆོག་དཔེར་ན་བདེ་ལམ་ལྟ་བུ་གཅིག་གི་ཁྲིད་
ཐོབ་ན། བདེ་ལམ་ཁྲིད་དཔེ་ཐམས་ཅད་ཀྱི་སྟེང་ནས་ཟུར་དུ་ཐོབ་མི་དགོས་པར་ཁྲིད་གཏོང་ཆོག་ཕྱག་མཚན་གཡས་ཨུཏྤ་ལའི་སྟེང་རལ་གྲི་ཡོད་མེད་སྣ་ཚོགས་ཡོད། ཡོད་པ་འདི་ཡང་རྗེའི་གསུང་བསྟོད་པར་ཡང་ཡོད། ཞི་ཁྲོ་སྦྲགས་སྒྲུབ་སྐབས་རལ་གྲི་ཡོད་པ་
འདི་ངེས་པར་དགོས་ཞེས་གསུངས། སྤར་བརྐོ་ཡིག་རྙིང་གི་རིགས་ལ་གལ་ཆེ་བྱས་ན་ལེགས།    ༈    འདི་རྣམས་དགེ་འདུན་གྲུབ་ཀྱི་སློབ་མ་ཡིན། འདི་དང་གཉལ་སྟོན་དཔལ་ལྷུན། མཁས་
གྲུབ་ནོར་བཟང། འཇམ་དབྱངས་དགའ་བློ་རྣམས་ཡིན། འདིས་འཇམ་དབྱངས་བསྒྲུབས་པས་མྱུ་གུ་ཞལ་ཁེབས་པ་བྱུང། ཆ་ཤས་ཉེ་གནས་ལ་གནང། དེ་ཡང་མཁྱེན་རབ་ཀྱི་གཏེར་དུ་གྱུར། འདི་ལ་ཀུན་མཁྱེན་པས་སངས་རྒྱས་ལས་ཀྱང་མཁས་མདོག་ཅན་ཞེས་
གསུངས་ཚུལ། ཁོང་ཐུགས་ཤིན་ཏུ་དྲང་མོ་ཞིག་ཡིན། ཉེ་གནས་ཀྱིས་འཇམ་དབྱངས་ལ་མཎྚལ་ཕུལ་ཏེ་མཁྱེན་རབ་འདིས་ཆོག་འཇིག་རྟེན་གྱི་མི་ཆོས་དགོས་ལུགས་ཞུས་ཚུལ། བྲ་སྟི་རིན་ཆེན་དོན་གྲུབ་ཀྱིས་ཡེར་པར་འཇམ་དབྱངས་འདི་བསྒྲུབས་ནས་མར་ཕེབས་
མར་ལམ་རྨི་ལམ་ཁྱད་ཅན་བྱུང། མཁྱེན་རང་རྡོལ་ནས་རྩོད་པ་ཤིན་ཏུ་རྣོ་བ་འཕངས་ཚུལ། ཡང་ཞོ་གྲིབ་ཅན་ཞིག་གིས་གནོད་ཚུལ་སོགས་ལོ་རྒྱུས་གཞུང་ལྟར་གསུངས། བདག་གི་བླ་མ་ཞང་ཆོས་ཀྱི་རྒྱལ་པོ་ཡང་འདིའི་བསྙེན་སྒྲུབ་ཞིག་མཛད། དེ་ནས་གཞུང་གང་གཟིགས་

[006B] རྗེས་སུ་ཐུགས་དམ་ཉམས་བཞེས་ཁོ་ན་ལས་དཔེ་གཟིགས་རྟོག་མི་མཛད། བཀའ་ཆོས་སྐབས་ངས་སེམས་ལ་གང་འཆར་བཤད་པ་ལས། དཔེ་བལྟས་ནས་མི་འཆད། དེ་ལྟར་འཆད་ན་མི་ཕན། པ་རི་བློ་བཟང་གི་དགེ་ཕྲུག་ཅིག་དམིགས་
པ་གསལ་ཚུལ། རྨི་ལམ་བཟང་པོ་བྱུང། དགེ་རྒན་གྱིས་བསླབ་བྱ་བྱས་ཀྱང་མི་ཉན། རིང་པོར་མ་ཐོགས་པར་ཤི་བ་རེད། དགའ་རབ་དབང་ཕྱུག་གིས་ཀྱང་སངས་རྒྱས་སུ་སྤྲུལ་ནས་མི་བསླུ་བར་ཕྱིན་པར་རྗེ་བཙུན་འཇམ་དབྱངས་ཀྱིས་ངག་བྱིན་གྱིས་བརླབས་པས་རྒྱུན་ཞལ་
སོགས་ཐོབ་པ་མང་དུ་བྱུང་བ་ཁོ་རང་གི་འདོད་པ་ལས་ཕྱིན་ཅི་ལོག་ཏུ་བྱུང་ཚུལ། ལྷ་བསྒྲུབ་པ་ལ་ཀུན་སློང་གལ་ཆེ། རྟགས་འདོད་མི་ཉན། རྟགས་མེད་རྟགས་ཀྱི་རྒྱལ་པོ་ཞེས་གསུངས། ངེད་ཚོ་བཀྲ་ཤིས་འཁྱིལ་དུ་འཇིགས་མེད་དབང་བོ་ཚུན་ཞིབ་བསྒྲུབ་མཁན་མང་
འཇམ་དབྱངས་བཞད་པའི་རྡོ་རྗེའི་དུས་ཞི་ཁྲོ་སྦྲགས་སྒྲུབ་དང། དམར་སེར་མང། འཇིགས་མེད་དབང་པོ་ཡང་འདི་ལ་བརྟེན་ནས་མཁྱེན་རབ་རྡོལ། རྗེ་སྟག་ཕུ་བས་ཛེ་ཏཱ་རི་དངོས་ཡིན་གསུངས།    ༈     ྾  ཁྲུས་མ་བྱས་པ་གཅིག་པུས་ལྷ་མ་འགྲུབ་ཚུལ། ཁྱོད་ཀྱིས་ཡན་ལག་གང་
མཚང་གསུངས། གཞན་ཐམས་ཅད་ཚང། ཁྲུས་མ་བྱས་པ་ཡིན་ཞུས་ཚུལ། མཆོད་པ་ལ་གཙང་སྦྲ་གལ་ཆེ། འགའ་ཞིག་གིས་མཆོད་པའི་སྐབས་ཁྲུས་མི་བྱེད། རང་ཟམ་ཟ་སྐབས་ཁྲུས་བྱེད་མཁན་ཡོད། དད་པ་མེད་པའི་རྟགས་ཡིན། སྐྱབས་ཡུལ་ལ་འདབ་དྲུག་མ་
འདབ་བཞི་མ་སྣ་ཚོགས་ཡོད། བཞི་པའི་སྐབས་དབུས་སུ་རྩ་བའི་བླ་མ།   ྾  གཡས་སུ་ཡི་དམ།   ྾  རྒྱབ་ཏུ་འགོག་ལམ་གྱི་ངོ་བོ་བུ་ཏི།   ྾  སྐྱབས་འགྲོ་རང་གིས་བློས་མཁེལ་བའི་སྐྱོན། ཕྱི་ཡི་ཡན་ལག་  ྾  ཁྱོད་ཀྱིས་  ྾   ྾   ྾  ཞེས་བསྔགས་བསྟོད་ཀྱི་ལུང་གསུངས། སྐྱབས་

[007A]༄༅། །འགྲོ་རྒྱུད་ལ་མེད་ན་ཕྱི་རོལ་པ་ཡིན། ནང་པའི་འཇོག་ལུགས་མང་ཡང། ཇོ་བོའི་བཀའ་སྲོལ་ཡིན། སེམས་བསྐྱེད་སྤྱི་ལྟར་གསུངས། སྐྱོན་འདི་ཀུན་ཤེས་རབ་མ་རྒྱས་པའི་སྐྱོན་འདི་ལ་ཐུག། ཤེས་རབ་ཀྱང་ཁ་ཙམ་མིན་པར་
རྒྱུད་ལ་སྐྱེས་པ་ཞིག་ཡོད་ན་བྱ་བ་ཁྱར་ཁྱོར་དུ་ཡི་འགྲོ། ཕར་ཕྱིན་གཞན་རྣམས་ཤེས་རབ་ལ་བརྟེན་དགོས། སྤྱན་འདྲེན་སྐབས་རང་བཞིན་གནས་ཞེས་བ་ཞིང་ཁམས་བྱེ་བྲག་པ་དང། གནས་བྱེ་བྲ་དཔལ་ཟེར་པ་ཡིན། དག་མ་དག་གི་ཞིང་ཁམས་ཐམས་ཅད་ལ་རྗེ་བཙུན་
གྱི་མཁྱེན་རབ་ཀྱིས་མ་ཁྱབ་བ་མེད་པས། ཡེ་ཤེས་དེ་ཉིད་གཟུགས་སུ་འཕོས་ནས་སྤྱན་འདྲེན། རྡོ་རྗེ་བསྡུ་བ་པད་ཀོར་བྱས་ནས་འཁྱུད་རྒྱ་ལན་གསུམ་བརྡབ་ན་སངས་རྒྱས་ཐམས་ཅད་ཀྱི་བཞུགས་ཁྲི་གཡོ་བས་མི་འབྱོན་པ་མི་སྲིད་གསུངས། བདུན་རྣམ་དག་ཞིབ་པར་
གསུངས། ཡི་རང་སྐབས་ཞང་རིན་པོ་ཆེས་ཡི་རང་དགོས་ཚུལ་གསུངས་ཚུལ། དཀོན་མཆོག་གསུམ་ལ་བདག་  ྾  ཐུན་མོང་བའི་སྐྱབས་འགྲོ། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་  ྾  ཐེག་ཆེན་ཐུན་མོང་མ་ཡིན་པའི་སྐྱབས་འགྲོ། མགྲོན་དུ་
བོས་ཞེས་སངས་རྒྱས་ཀྱི་སར་བོས་པ་སྤྱོད་འཇུག་གི་ལུང་བཅས་གསུངས། སྤྱོད་མཆོག་སྐབས། མགྲོན་དུ་བོས་ན་རང་ག་ལེར་འདུག་ཐབས་མེད། ཡང་དང་ཡང་དུ་སེམས་པ་སྒོམ་པ་ཡིན། སྒོམ་བྱུང་ད་དུང་ཐག་རིང། དགེ་བ་ཐམས་ཅད་བསྔོས་སེམས་ཅན་
ཡིན། སེམས་ཅན་གྱི་རྐང་པ་གཉིས་གཅིག་གཤམ་དུ་བཙུགས་གཅིག་གོང་དུ་བཙུག་འོག་མ་དེ་བརྟན་ན་གོང་མ་དེ་བརྟན། དེ་མི་བརྟན་ན་གོང་མ་མི་སྡོད། དེ་བཞིན་གཅིག་སེམས་ཅན་ལ་དམིགས། གཅིག་སངས་རྒྱས་ལ་དམིགས་པ་སེམས་བསྐྱེད་པ་ནི་སོགས་གསུངས། རང་བཞིན་དག་

[007B] གཟུང་འཛིན་གཉིས་དང་ང་དང་ང་ཡིར་འཛིན་པ་གཉིས་དག་པ། ང་ཡིར་ཞེས་པའི་ནང་ཆོས་ཐམས་ཅད་འདུས། ཡང་ན་འཁོར་འདས་གཉིས། མ་རིག་པས་མ་དག་པའི་སྣོད་བཅུད་འགོད། བདག་མེད་རྟོགས་པའི་ཤེས་རབ་ཀྱིས་དག་པའི་བརྟན་གཡོ་ཐམས་
ཅད་འགོད་ཚུལ་འཇུག་པའི་ལུང་བཅས། སྟོང་ཉིད་རྟོགས་སྐབས་ཀུན་རྫོབ་མི་འཆར་ཡང་དེ་བཀག་པ་མིན་པ། སྟོང་ཉིད་དང་ཀུན་རྫོབ་འཆར་བྱེད་ཀྱི་བློ་གཉིས་མི་འདྲ་བས་སྟོང་ཉིད་འཆར་བྱེད་ཀྱི་བློ་སྐྱེ་སྐབས་བློ་ཅིག་ཤོས་འགག་རྣམ་འགྲེལ་གྱི་ལུང་བཅས་གསུངས་
འོ་མའི་མཚོ་སོགས་ཡེ་ཤེས་ཀྱི་རང་བཞིན་སོགས་རྒྱུ་ལ་བསམ་དགོས། རང་རེ་སྤྲོ་སང་ལ་མཚོ་ཁར་འདུག་པ་ལྟ་བུ་མིན། ཆུ་བྱའི་སྐད་ཐོས་པ་ཙམ་གྱིས་སྒྲིབ་པ་དག་པ། གླང་པོའི་ཟིས་པདྨའི་རྩའ་ཡིན། དོན་གཉིས་སྐབས་འདི་ལ་མཆོད་དང་འདི་ལ་མི་མཆོད་མེད་
པར་ཚང་མར་མཆོད་པ། འདི་ལ་ཁྱབ་དང་མ་ཁྱབ་མེད་པར་སེམས་ཅན་ཐམས་ཅད་ལ་ཁྱབ་པ། ཤེས་རབ་ཀྱི་སྣང་བ་ཞེས་པའི་སྐབས། སྙིང་རྗེ། བྱང་སེམས། སྐྱབས་འགྲོ་སོགས་གང་ལ་ཡང་འདི་དགོས། རྣམ་མཁྱེན་དོན་གཉེར་ཟེར་ཡང་སྔོན་ལ་ཤེས་རབ་དོན་
གཉེར་དགོས། བྱང་ཆུབ་ལམ་རིམ་ཆུའི་ཀ། འདྲེན་པ་དང་འདྲ། གང་ན་ཐོགས་པ་དེར་བརྐོ་དགོས། མཚན་དཔེའི་སྐབས་རྒྱན་ལས་གསུངས་པ་ལྟར་བསམ་དགོས། གྲངས་འདྲེན་ཙམ་ལ་བསམ་ན་མི་རུང། ཐོས་བསམ་ཡམ་བྲལ་བ་དགོས་ལུགས། ཕྱག་མཚན་
གླེགས་བམ་རང་ཉིད་གང་ལ་ཐོས་བསམ་བྱེད་པའི་གཞུང་དཔེར་ན་འདུལ་བ་ལ་ཐོས་བསམ་བྱེད་སྐབས་ལྟ་བུར་ལུང་སྡེ་བཞི་གླེགས་བམ་གཅིག་ཏུ་དྲིལ་བ་ཞིག་བསམ་དགོས། དེ་ཡང་རང་སྒྲ་སྒྲོག་པ་འོད་ཟེར་འཕྲོ་བ། ཟུར་ཕུད་བཅིངས་བ་དང་མ་བཅིངས་པ་གཉིས་ཀ་

[008A]༄༅། །ཡོད། བཅིངས་པ་ནི་ཕྱག་སྟབས་ཀྱིས་འདི་འདྲ་ པ་ཡིན།  སྙན་གོང་ཨུཏྤལ་ལའི་གདེངས་ཀ་རྒྱ་གར་ཡུལ་ཆོས་ཀྱིས་ལྷའི་སྙན་དུ་མེ་ཏོག་འབུལ་བ་དེ་ཡིན། དོ་ཤལ་བསྐྱེད་ཁྲིད་ལྟར་གསུངས། བློ་ངོར་འཇམ་
དབྱངས་སུ་མོས་པ་ཙམ་ལས་ངོ་མ་མིན་བསམ་པའི་རྣམ་རྟོག་ཡོད་པ་དེ་འགོག་ཕྱིར་ཡེ་ཤེས་པ་བསྟིམ་པ་ཡིན། དེ་ལ་ཐ་མལ་པའི་སྣང་བ་ཟེར་བ་ཡིན།    ༈    རྡོ་རྗེ་གཅོད་པའི་ལུང། སངས་རྒྱས་རྣམས་ནི་ཆོས་
ཀྱི་སྐུ། །ཞེས་སོགས་གསུངས། དེས་ན་རང་རེའི་ལུས་སེམས་ལ་ཡང་ཁྱབ་ནས་ཡོད། འོན་ཀྱང་ཧ་ཅང་བཤད་དྲགས་ན་གྲངས་ཅན་པའི་རྩ་བའི་རང་བཞིན་དང་འདྲ་བར་འགྱུར། གྲངས་ཅན་པ་ངན་ནེ་རེད། རྣམ་འགྱུར་རྣམས་གསོབ་ལྟར་མི་བདེན་ཟེར། རང་བཞིན་དང་
བདག་ཤེས་རིག་གི་སྐྱེས་བུ་བདེན་གྲུབ་ཏུ་བཟུངས་པས་མ་འགྲིགས་པ་རེད། རིགས་ལྔ་དགོས་ཚུལ་བསྐྱེད་ཁྲིད་ལྟར་གསུངས། འཕྲིན་ལས་ལ་བྱེད་པ་པོ་ལ་ཡོད་པའི་འཕྲིན་ལས་ལ་ཡོན་ཏན། བྱ་བ་ཡུལ་ལ་ཡོད་པའི་འཕྲིན་ལས་ལ་འཕྲིན་ལས་ཞེས་ཟེར། བདུད་
རྩེའི་རྡུལ་ཕྲ་རབ་རེ་ལ་ཡང་ཐོག་མེད་ནས་ཀྱི་སྡིག་སྒྲིབ་སྦྱོང་བའི་ནུས་པ་རླབས་ཆེ་བ་བསམ་དགོས། འོ་ན་ད་དུང་སྡིག་སྒྲིབ་མི་འདག་པ་ཅི་ཡིན་ཟེར་ན། སེམས་ཀྱི་ཤིང་ནི་ཐོག་མ་མེད་དུས་ནས། །ཉོན་མོངས་ཁ་བའི་ཁུ་བས་རྟག་བསྒོས་པ། །སོགས་ལུང་བཅས་
གསུངས། མཁན་ཆེན་ངག་གི་དབང་པོས་མདུན་རི་ལས་ས་ཁྱིམ་ར་བླངས་པས་ཟད་མི་ནུས་པའི་དཔེ་གསུངས་གསུངས། གསལ་སྣང་འདོན་ལུགས་སྤྱི་ལྟར་གསུངས། མཚན་དཔེ་སོགས་གཞུང་ཆེན་མོ་ལྟར་གསལ་སྣང་འདོན། ཞང་རིན་པོ་ཆེས། སྡིག་

[008B] །དེ་ལྟའི་་སྤོང་བ་བསམ་གཏན་པ། །ཞེས་གསུངས། སྙིང་གར་འཁོར་ལོ་མུ་ཁྱུད་ཅན་བསྒོམ་པ་ཡང་ཡོད། མེད་པ་བསྒོམ་པ་ཡང་ཡོད། མེད་པ་བསྒོམ་པ་ཡང་ཡོད། ཅུང་ཟད་ཉེན་ཆུང་བ་བྱེད་ན་མུ་ཁྱུད་ཡོད་པ། རྣོ་བར་བྱེད་ན་མུ་ཁྱུད་མེད་པ་རྩིབས་རྣོ་བར་
བསམ། འཁོར་ལོ་བསྐོར་ན་སྔགས་མ་རིག་པ། དགེ་སྦྱོར་ཚང་མ་སྒྲིབ་སྦྱོང་མིན་པ་མེད། ཚོགས་གསོག་མིན་པ་མེད། ཝཱ་ཀྱཻ་དཾ་ན་མཞེས་པ། དན་དང་དམ་གཉིས་ཡོད། ང་ཚོ་དན་ཞེས་ནར་འབོད། འདི་ཝ་ཀ་ངག། ཀྱེ་འབོད་པ། ད་ན་སྦྱིན་པ་ཡིན་
ངག་གི་དཔལ་ཕུན་སུམ་ཚོགས་པ་སྦྱིན་པར་བྱེད་པ་ཞེས་པ་ཡིན། ངག་སྦྱིན་པ་ཞེས་ཟེར། ངག་སྦྱིན་པ་ལ་ཤེས་རབ་རྒྱས་དགོས་པ་རེད། ཡིག་བརྒྱས་ལྷ་བསྒོམ་མ་ཤེས་པའི་ཉེས་པ། སྔགས་བཟླ་མ་ཤེས་པའི་ཉེས་པ་སྦྱོང། སྔགས་གྲངས་འབུམ་དྲུག་འདུན་
བརྒྱད་སོགས། ཡི་གེ་དྲུག། ད་ན་ཕྲལ་ན་ཡི་གེ་བདུན། ཝ་ཀྲ་ལ་རྣམ་དབྱེ་སྦྱིན་ན་ན་ཡི་གེ་བརྒྱད་དུ་འགྱུར། ཀུན་བཟང་འཁོར་ལོ་ལྗགས་རྩོམ་མཛད་པ་ཞིག་ཡོད་ཀྱང་གསུངས། འཇིགས་བྱེད་ཧྲཱིཥྚཱའིདུང་ཕྱུར་འདོན་མཁན་ཞིག་ལ་འཕུར་བའི་རྨི་ལམ་ཡང་ཡང་བྱུང་
བ་བཀྲ་ཤིས་འཁྱིལ་དུ་སླེབས་སྐབས་མེད་སོང་བ་རྗེ་འཇིགས་མེད་དབང་པོར་ཡང་ཡང་ཞུས་པས། བྱ་ལ་སྐྱེ་ན་ཡང་དེ་འདྲ་རྨི་གསུངས། དཔལ་མང་གིས་གྲྭ་སར་ཞུགས་པས་བྱར་སྐྱེ་འགྱུར་གྱི་ལས་དག་པ་འདྲ་གསུངས། མཆོད་ཡོན་བླ་བྲེ་འཆར་དཀའ། འོན་
ཀྱང་སེམས་ཀྱི་རང་བཞིན་ཡིན་པས་རིན་པོ་ཆེའི་སྣོད་དུ་མཆོད་ཡོན་ཕྲེང་བསྒྲིགས་པར་འོད་ཟེར་གྱིས་ལྷས་མ་ལྟ་བུས་མར་མི་ལྟུང་བར་བཟུང་བའི་བླ་བྲེ་བསམ་དགོས། འཇིགས་བྱེད་འདོན་མཁན་ཞིག་གིས་ལག་བདེར་འགྲོ་སྐབས་ཇ་ཁྲ་གང་གིས་བཟུང་དགོས་

[009A]༄༅། །ཞེས་བླ་མ་ལ་ཞུས་པས། དེ་ཁྱོད་རང་གི་སྡུག་ལག་གིས་ཟུངས་ཞེས་གསུངས་པའི་ཉམས་མཚར་གསུངས། གུང་ཐང་བསྟོད་སྤྲིན་རྗེའི་བསྟོད་སྤྲིན་གྱི་དོན་འགྲེལ་ལྟ་བུ་ཡིན།    ༈    འཁོར་ལོ་
འཁོར་ལུགས་དོང་ཙེ་བསྐོར་བ་ཤིན་ཏུ་འཁོར་ན་མི་གཡོ་བ་ལྟ་བུ། དེ་ཡང་ཡེ་ཤེས་ཀྱི་རང་བཞིན་ཅན། བདུད་རྩི་ཚ་གྲང་རླུང་ནད་བཅས་ལ་ཁ་བསྒྱུར་ལུགས་དམིགས་བརྩེའི་སྐབས་ལྟར། གཞལ་ཡས་ཁང་དང་བདུད་རྩི་སོགས་ཉོན་མོངས་པའི་གཉེན་
པོར་འགྲོ་བ་དགོས་པས་དེ་རྣམས་ཡེ་ཤེས་ཀྱི་རང་བཞིན་ཅན་བསྒོམས་པ་དེ་ཡིན།    ༈    ཨ་བཟླ་སྐབས་དབུགས་ལེན་དགོས་ན་རང་འདྲ་མཆིལ་མ་སྒྲ་མེད་དང་མཉམ་དུ་སྙིང་གར་བསྟི་མ། ལུས་ཀྱི་ནང་བ་སྤུའི་བུག་ཐམས་ཅད་
ཨ་ཡིག་འོད་འཚོར་བས་གང། སངས་རྒྱས་ཀུན་གྱི་མི་བརྗེད་པའི་གཟུངས་ཀྱང་སྤྱན་དྲངས། ལུས་ལ་བསྟིམ་དགོས། དམ་པའི་ཆོས་ཀྱི་ཚིག་དོན་བསྐལ་པའི་བར་འཛིན་ནུས་པའི་གཟུངས་་ཡང་ཨ་ཨ་ཞེས་འདྲེན།    ༈    སྙན་གྲགས་ཚང་
གི་ལོ་རྒྱུས་དང། དཔལ་མང་གུང་ཐང་པའི་སྐུ་མདུན་ཕེབས་སྐབས་གསུང་བགྲོས་གནང་གིན་ཕྲེང་བ་གྲངས་བརྒྱ་འཁོར་མཚམས་རྡེའུ་རེ། དེ་ལོངས་མཚམས་བཅུ་ཤད་རེ་གནང་བ། དེ་འདྲ་གང་ཡིན་ཞུས་པར་ང་ཚོའི་བཟླས་པ་བཤགས་སྦྱང་བྱེད་པ་ཐམས་ཅད་རྣམ་
གཡེང་རེད། དེས་ཆོག་གི་ཡིན་པ་ འདི་རྣམ་གཡེང་དང་བཅས་པས་བཟླས་པ་བྱེད་པ་རྣམས་ལམ་མཉེས་པའི་གསུང་ངོ།  གསུངས་གསུངས། ་ཨ་ནི་ཡིག་འབྲུ་སོགས་ལས་འཕྲོས། མཚན་བརྗོད་ལུགས་དྲུག་ཅེས་བྱ་རྒྱུད་དུ་བཀྲལ་བ་རྣལ་འབྱོར་དུ་དང། བླ་མེད་དུ་དང་

[009B] བྲ་སྟི་དགེ་བཤེས་ཀྱིས་ཀྱང་འདི་ལ་བརྟེན་པ་འདྲ་སྟེ་ཨ་དཀར་པོ་ཐིམ་པའི་སྣང་བ་ཤར་འདུག། ཐོས་པ་འཛིན་པའི་སྐབས། ཐོས་པ་འཛིན་པ། གསུང་ཆོས། ཀློག་པ་སོགས་ཚང་མ་དེ་ལྟར་བསྒོམ། ཆོས་གྲལ་དུ་བསྡད་པ་ཙམ་
གྱིས་སློབ་མར་མི་འགྲོ་བ། ཇོ་བོའི་སྐབས་ལྷ་བཙུན་བོདྷི་རཱཛཱའི་ལོ་རྒྱུས། དད་པས་མ་ཞུས་ན་དེ་ལ་ཞུགས་པ་མིན་པ་ཕྱི་རོལ་པའི་རྒྱུད་ཀྱི་བརྒྱད་སྟོང་པའི་དཔེ་བཅས་གསུངས། ཤེས་རབ་འཆལ་བ་སུ་ལ་ཡང་མི་བརྩི་བ་དེ་དང་གྲོགས་འདྲིས་མི་ཉན། ཁ་ཀྱཱའི་དར་རྒྱས་དགེ་
བཤེས་གཏིང་ཟབ་པ་ཡིན་ཡང་འཛིན་མི་བཟང་བ་ཞིག་ཡིན། ཁོང་ལས་སིན་དུ་རྡོར་མ་པ་ཤིན་ཏུ་འཛིན་བཟང་བས་ཤོག་ལྔ་དྲུག་རེ་རིབ་ཙམ་ལ་ཟིན་ནས་ཉིན་གང་འཁྱམས་འཁྱམས་ནས་ཡར་ཡོང་སྐབས། དར་རྒྱས་ཐིག་ཕྲེང་ཁ་ཤས་ལས་མ་བཟུང་བས་ཁྱོད་སྙིང་རྗེ་ཟེར་བར་
སྙིང་རྗེ་ན་ཁྱོད་སྙིང་རྗེ། ཉིན་གང་ཁྱོད་ཁྱི་བཞིན་འཁྱམས་འཁྱམས་པས་ཁྱོད་རང་སྙིང་རྗེ་གསུངས། རྗེས་སུ་ཀུན་མཁྱེན་བར་པས་འཇམ་དཀར་འདི་གནང་པས་མཁྱེན་རབ་འཕེལ་ཏེ་ཉིན་རེར་མདོ་རྩ་བ་ཤོག་རེ་བཟུང་ཐུབ་པ་བྱུང། ཀློང་རྡོལ་བླ་མས་བྱམས་ཆེན་ལས་དགེ་བཤེས་
རེ་གཉིས་དགའ་གསུངས་ཚུལ། ར་སྟོད་བླ་མས་དཀོན་མཆོག་དར་རྒྱས་འདི་སྙན་གཡས་སུ་ཕུལ། འདི་གཡོན་དུ་ཕུལ་ཞེས་བསྐུར་ཚུལ་ཀུན་མཁྱེན་བར་པའི་རྣམ་ཐར་མང་དུ་གསུངས། ་རྗེ་སྟག་ཕུ་གར་དབང་མར་ཕེབས་སྐབས་ནག་ཆུ་བར་ཀུན་མཁྱེན་བར་པས་ཕེབས་
སྐྱེལ་དུ་ཕེབས། གསེར་ཆོས་སོགས་གསན། ཤེལ་གྱི་འཁར་བའི་ལོ་རྒྱུས་གསུངས། ཛེ་ཏཱ་རི་དང་མཇལ། རལ་གྲིས་ཐུགས་ཀ་གཤགས་པའི་ནང་འཇམ་དཀར་གྱི་སྐུ་བསྟན་ཚུལ། ངའི་སྤྲུལ་པ་ཨ་བྷྱཱ་ལས་དབང་ཞུས་གསུངས་པ་ཀུན་མཁྱེན་བར་པ་ཡིན། དེ་

[010A]༄༅། །སྐབས་འཇམ་དཀར་དར་སོ་ཆེ། ཤེལ་འཁར་མའི་ཕག་སྡེ་ཁྲི་དང། སྤྲེའུ་གུང་ཐང་པ་ཞང་རིན་པོ་ཆེས་གསུངས། དཔལ་མང་ཁོང་གིས་ཚོགས་གཏམ་མཛད་ཚུལ་སོགས་གསུངས། ལྕེའི་དབང་རྟེན་ཁོག་པ་པདྨ་འདབ་དྲུག་ཏུ་
བསྒོམ། ལྕེའི་རྣམ་ཤེས་ཨ་དཀར་པོར་བསྒོམ།    ༈    དེ་རྣམས་ངོ་བོ་གཅིག། ལྡོག་པ་ཐ་དད་ཡིན། བྱེད་ལས་ཀྱི་སྒོ་ནས་འབྱེད་པ་ཡིན། ཆེ་བ་གཞན་གྱི་དྲིང་ལ་མི་འཇོག་པར་རང་སྟོབས་ཀྱིས་
འབྱེད་ནུས་པ། གསལ་བ་ཕྲ་བ་མ་འདྲེས་པར་འབྱེད་པ། མྱུར་བ་མྱུར་དུ་དྲན་པ། ཟབ་པ་ཚིག་བཞི་པ་གཅིག་ལ་ཡང་བསྐལ་པའི་བར་འཆད་ནུས་པ་གསུང་རབ་གདམས་པར་ཤར་བ་ཡིན། གཏུགས་པ་མེད་པ་ཡིན།    ༈   
གསུམ་ལས། སླ་བ་རྩོམ་པ། དེ་ལས་རྩོད་པ། དེ་ལས་འཆད་པ་དཀའ་བར་གསུངས། རྩོམ་པ་གཞན་ལ་བཅོལ། དཔེ་ཀློག་ནས་བྲིས་ཆོག་དེ་ལས་རྩོད་པ་ཅུང་དཀའ། དེ་ཡང་ཁས་ལེན་ལ་འཁྲིལ་ཆོག། འཆད་པ་ནི་འཆད་རྒྱུའི་ངོ་བོ་ངེས་པ། ལུང་
དང་རིགས་པ། གདུལ་བྱའི་ཁམས་དང་བསམ་པ་དང་མཐུན་པ་དགོས་པས་དཀའ་བ་ཡིན་གསུངས། ཡང་གསུང་བཤད་གཅིག་ལ་ཙནྡྲ་གཽ་མིའི་གསུང་དྲངས་ནས་འཆད་རྩོད་ངེས་མེད། རྩོམ་པ་ཇི་སྲིད་བར་འཇོག་དགོས་པས་ངེས་གཏན་དགོས། འཆད་
པའི་སྐབས་རྒྱལ་བའི་མཁྱེན་རབ་རྣམས་གང་འཆད་རྒྱུའི་གླེགས་བམ། རྩོད་པའི་སྐབས་རལ་གྲི། རྩོམ་པའི་སྐབས་གཉིས་ཀའི་རྣམ་པར་བྱེད།    ༈       ༈    ཤུ་དག་དཀར་པོ་ལས་ནག་

[010B] དེ་མཎྜལ་གྱི་སྟེང་དུ་སྤངས་ནས་རྗེ་བཙུན་དུ་བསྐྱེད་སྒྲུབ་བྱས། འོད་དུ་ཞུས་ནས་རིམ་བཞིན་ཟ། འོ་མ་ཞེས་པའི་སྐབས་འོ་མའམ་མར་གྱིས་རུང།    ༈       ༈   
པཎྜི་ཏ་ནག་མོ་ཁོལ་གྱིས་ལྷ་མོ་ནག་མོའི་རྡོ་སྐུ་ལ་ཕུད་ཕུལ་བས། ཉིན་གཅིག་མི་གཅིག་གིས་ཕག་ནས་ཡོང་ཡོང་ཞེས་བརྗོད་པས་ཡིད་ཆེས་པས་དེ་མ་ཐག་ཤེས་རབ་མེ་ལྟར་འབར་ནས་ཕྱིར་ལམ་པདྨ་དང་ཨུཏྤལ་རེ་ལག་ཏུ་བཟུངས་ནས་རྩོམ་པ་བྱས་ཚུལ་གསུངས།    ༈   
འདི་རང་རེས་ཤིན་ཏུ་བསྒྲུབ་དཀའ། ཁྲུས་སོགས་ཕྱིའི་བྱ་སྤྱོད་ཤིན་ཏུ་གཟབ་དགོས་པས་སོ། །   ༈    ཚོགས་ལངས་ལྟ་བུ་གང་བྱུང་ལ་མི་རུང།    ༈   
རལ་གྲི། རྣ་གོང་དུ་འཕྱར་སྐབས་ཆོས་འཆད་ཀྱི་ཕྱག་རྒྱ། གཡོན་མཛུབ་མོ་བསྐུམས་པ་ཨུཏྤལ་མཚོན་པ། ཐལ་མོ་སྙིང་ཁར་བརྡབས་པ་ཐབས་ཤེས་ཟུང་འབྲེལ་གྱིས་མ་རིག་སྒོ་ངའི་སྦུབས་འབྱེད་པ་མཚོན། དེ་ནས་གཡོན་ཁ་མར་སྦུབ་པ་ངན་སོང་དང་འཁོར་བའི་ས་
མནན་པ། གཡས་གྱེན་དུ་བསླངས་པ་ཐར་པའི་སར་འགོད་པ། རྐང་པ་བརྡབ་པ་་སྐོར་བ་བྱེད་པ་སོགས་མཁམས་གསུམ་དབང་དུ་བསྡུ་བ་སོགས། ་སྲན་མའི་ལས་སྦྱོར་སྐབས། ཆུས་མ་རེག་པ་ནི་གང་བུའི་ནང་ཡོད་པ། དེ་ཡང་སྲན་ཆུང་དཀར་པོ་དེ་
ཡིན༑ བུད་མེད་ཀྱིས་མ་རེག་པ་སོགས་དགོས་པས་དབེན་པར་སྲན་མ་དེ་ཆེད་གཉེར་འདེབས་དགོས། ཁ་ཤར་དུ་ཕྱོགས། གདོང་དང་ལུགས་ལ་ཟླ་བའི་འོད་མ་ཕོག་པ་དགོས། ཁར་བཅུག་ཅེས་པ་ལྕེ་འོག་ཏུ་འཇུག། གྲོགས་ཀྱིས་གཟས་བཟུང་བ་དང་གྲོལ་བ་བརྗོད་མཁན་

[011A]༄༅། །དགོས།    ༈    པཎྜི་ཏ་ཞེས་པའི་ལྕགས་ཁབ་ལེན་ལྟ་བུ་བཟང་པོ། ཨ་རོ་སུའི་ལྕགས་བཟང་པོ་འདིས་ཀྱང་གོ་ཆོད་གསུངས། ཐེག་པ་དམན་པ་ཞེས་པ་ལས་འཕྲོས། ལམ་རིམ་གལ་
ཆེ་ཚུལ། ཆོས་ཟབ་མི་ཟབ་གང་ཟག་ཟབ་མི་ཟབ་ལ་རག་ལས་གསུངས། ལམ་སྔ་མ་སྔ་མ་སྐྱེས་ན་ཕྱི་མ་ཕྱི་མ་དྲངས་ཡོང། དེ་ལྟར་བྱས་ཀྱང་མ་སྐྱེས་ན་ཡང་ན་འསགས་སྦྱངས། ཡང་ན་བྱིན་རླབས་མ་ཞུགས་པའི་སྐྱོན་ཡིན། བྱིན་རླབས་མི་འཇུག་པ་བཤེས་གཉེན་
བསྟེན་ཚུལ་ཚུལ་བཞིན་མ་བྱས་པའི་སྐྱོན་ཡིན། རྒྱལ་བ་ཐམས་ཅད་ཀྱི་བྱིན་རླབས་འཇུག་པའི་སྒོ་བླ་མ་ཡིན། དོན་ཆེན། རྙེད་དཀའ། མི་རྟག། ལས་འབྲས་འདི་བཞི་གང་རུང་སྐྱེས་ཞལ་མ་གཞན་རྣམས་དྲངས། ལམ་ངན་བཟློག་པ་རྗེའི་གསུང། དོན་ཆེན་བསམས་ན་
སོགས་འདྲེན་པར་མཛད།    ༈    རང་གར་འདྲེན་པ་ཙམ་མིན། བྱང་ཆུབ་ཀྱི་སེམས་དང་ལྟ་བ་སོགས་ཀྱི་རྩིས་ཟིན་པ་ལ་ཟེར། དེ་འདྲ་མེད་པར་འདྲེན་དུས་ལམ་སླེབས་པར་དྲངས་
པ་ཡིན། མཛོ་དགེ་དགེ་བཤེས་ཀྱི་ལོ་རྒྱུས། གཟི་བརྗིད་རྒྱས་བ་སོགས་གསུངས། ཉི་ཟླ་གཟའ་འཛིན་སྐབས་འགྱུར་ཆེ་བ་དབུ་མའི་ནང་རླུང་གིས་ཟིན་པའི་གནད་ཡིན།    ༈    ཚིག་འགྲེལ་
བྱིངས་འདིར་མི་གསལ་བ་རྣམས་དཀྱུས་ལྟར་གསུངས། སྐལ་ལྡན་རྒྱ་མཚོ་དགའ་ལྡན་དུ་ལོ་དྲུག་བཞུགས། གདུལ་བྱ་རྒྱས་སྐབས་སྨྱོན་པའི་ཚུལ་མཛད། ལྟ་བ་ལོག་པ་དག་གི་ཡུལ་དུ་བཞུགས་པས་དེ་ཚོ་ཡང་དད་ནས་སྡེ་ཚོལ་ཆོས་ལ་བཅུག་ཚུལ་གསུང། སྒྲུབ་

[011B]།    ༈    །།    ༈    །   ༈   
སོ་མོ་ཞེས་སོགས་དང། ཟླ་རྒྱས་ཞེས་སོགས་སྡེབ་སྦྱོར་བསྒྲིགས་པ་ཡིན། འདི་ཕྱི་ནང་གཉིས་ཀས་ཐུན་མོང་དུ་ལྷར་བསྟེན་པས་འཕྲིན་ལས་ཤིན་ཏུ་རྒྱ་ཆེ། འདྲིར་བམ་ཟེར་ཕུར་བུའི་བསྟོད་བ་དང་མཐུན་པར་པིཝཾ་ལྷ་མོ་ཞེས་པ་ཡིན། དེ་མིན་ནང་པའི་རྒྱུད་སྡེར་ཞལ་
ཕྱག་རྣམ་འགྱུར་མི་འདྲ་བ་ཤིན་ཏུ་མང། ངེད་ཚོ་བཀྲ་ཤིས་འཁྱིལ་དུ་འདི་འདོན་པ་ལ་སྐྱོན་དུ་བརྩི་མཁན་མང། ་གིས་བརྩི་བཞག་ཤིན་ཏུ་མང་པོ་གནང། སྐྱོར་དཔོན་མང་པོར་སྤོས་འགྲོ། དེ་ལ་ཁོང་ཚོས་ཁོང་དབྱངས་ཅན་མ་བསྒྲུབས་པ་རེད་ཅེས་མི་འདོད་པ་བྱེད་མོད་
ངེད་དང་ཁོང་བཟང་ས་ཡིན་པས་བཀའ་འདྲི་ཞུས་པར། དབྱངས་ཅན་མ་འདོན་པ་མིན། རི་བོ་རྩེ་ལྔར་མཚན་བརྗོད་མང་དུ་བཏོན་པས་འདི་ལྟར་གྱུར་པ་ཡིན་གསུངས་གསུངས།    ༈    འདི་ལ་དེ་འདྲ་ཟེར་མཁན་ཡོད་དེ། འཁོར་བ་
ཐོག་མེད་ནས་ཉེས་པ་ཤིན་ཏུ་མང། དབྱངས་ཅན་མས་ཉེས་པ་རེ་གཉིས་ཡིན། ལོངས་སྤྱོད་དབུལ་ན་ཡང་གོ་ཆོད་གསུངས། ང་ཆུང་དུས་དད་པ་ཡོད། ཆུང་ཆུང་ནས་བཀའ་འགྱུར་ཞུས་སྐབས་གྲོལ་དུས་སང་ཉིན་ནས་ཡོངས་མེད་ཅེས་དུས་ཚུལ་གསུངས་
ངས་མཁན་ཆེན་རིན་པོ་ཆེས་དེ་ལྟར་གསུངས་པར་ཡིད་ཆེས་པས་འདི་བསྒྲུབས་ཀྱང་བར་ཆད་མ་བྱུང། ལོངས་སྤྱོད་ཅུང་དབུལ་ཙམ་བྱུང།    ༈       ༈   

[012A]༄༅། །མནན་པ་གལ་ཆེ།    ༈    བདག་གི་ལོངས་སྤྱོད་དང་བཅས་པ་སྟོང་པར་སྦྱངས། དེ་མེད་པར་བསྒྲུབ་པ་མིན། བདེན་མེད་དུ་ངེས་པ་ཡིན། སྐད་ཅིག་གཉིས་པ་ནས་མ་ཡིན་དགག་ཏུ་འགྱུར། གདན་སོགས་སྔར་
ལྟར་གསུངས། དོན་གཉིས་བྱས་ཞེས་པས་བསྐལ་ཆེན་གྲངས་མེད་གསུམ་གྱི་ཚོགས་ཀྱི་དོད་ཐུབ།    ༈    ལྷའི་ས་བོན་ལ་འདི་ཙམ་མི་རུང། སོ་སོའི་གསུང་རྒྱུན་ལ་ལྟོས་དགོས། ངར་འདོན་པ་ཡ་སོགས་བརྒྱད་
ལ་ང་རུ་བཀླག། ཅེས་པའི་དོན་འདྲ།    ༈    མཆོད་བསྟོད་བྱས། སྙིང་གར་
བསྟིམ་པ་འདི་ཕྱི་ནང་ཐུན་མོང་བའི་སྒྲུབ་ལུགས་བྲམ་ཟེ་ཕུར་བུའི་བསྟོད་པའི་དོན་ལྟར་ཡིན། གདོང་བཞི་གདོང་གི་སོགས་ཀྱང་འདིའི་མན་ངག་ཡིན།    ༈    ཧ་ཅང་མགྱོགས་མི་ཉན།    ༈   
བས་ཐུན་གྱི་སྐབས་མ་ཟད། ཐུན་མཚམས་སུ་ཡང་ངག་བཅད་པ་གལ་ཆེ། དེར་མ་ཟད་མཚམས་གཡོག་གིས་ཀྱང་མང་པོ་མི་སྨྲ་བ་གལ་ཆེ།    ༈    སྲུང་འཁོར་རྡོ་རྗེ་གཅིག་ལེན་ན་ཡང་སྲུང་
འཁོར་ཡོངས་རྫོགས་མ་བླངས་ན་ལེན་མི་ཐུབ་པ་ལྟ་བུ་དགོས་ཞེས་ཞང་རིན་པོ་ཆེས་གསུངས།    ༈    སྟན་གཅིག། གསོ་སྦྱོང་བླང་ན་བཟང།    ༈   

[012B] རང་ལ་བསྟིམ་པ་དང། རང་གི་སྒྲུབ་ཁང་ནང་ལྷ་མོས་ཁེངས་པ། སྐུ་དང་གསུང་ལྷང་ལྷང་བ་བསྒོམ་པ་ཡིན། ཡང་སྤོགས་ཆོག་སྒྲ་ཚད་པ་དང། བོ་དོང་པའི་གསུང་ནའང་ཡོད་པར་གཟིགས་དགོས་གསུངས།    ༈   
སྤོག་ཆོག་ཡི་གེར་བྲིས་པ་ཞིག་ཀྱང་ཡོད་གསུངས།    ༈    བསྐོར་ན་འཁོར་ལོ་ཡང་ཧྲ་མ་མེར་བསྡད་པ་ལྟ་བུ། ཡི་གེ་ཡང་དཀར་པོ་རེ་ཁཱ་བྲིས་པ་ལྟ་བུ་བསམ། ཧྲབ་ཧྲབ་འཁོར་ན་རྩུབ་ཆ་ཆེ། དྭངས་
གསལ་མི་ཤེས་ནམ་བསྐོར་བ་བཟང། སྤོགས་ཆོག་རྣམས་བསྙེན་པ་སོང་ནས། སྒྲུབ་པའི་སྐབས་བྱེད་རྒྱུ་ཡིན། དང་པོ་ནས་མི་བྱེད། སྤོགས་ཆོག་རྗེས་མ་འདི་དྲག་པོ་ཡིན། སྔ་མ་འཇམ་པ་ཡིན།    ༈    ཆུ་འཛིན་དཀར་པོ་གློག་ཕྲེང་དྲ་བ་
ཅན༑ ༑སོགས་དང། རྗེའི་གསུང་བསྟོད་པ་རྒྱས་པ་སོགས་འདོན། རྗེས་སྐུ་ཚེའི་སྟོད་ལ་དབྱངས་ཅན་མ་གཙོ་བོར་མཛད། འགྲུབ་པའི་གྲགས་པ་ཆེ་བས་དབུ་མ་པས་ཀྱང་དབྱངས་ཅན་མའི་རྗེས་གནང་ཞུ་བར་མཛད། རྗེས་འཇམ་དབྱངས་ཀྱི་སྒྲུབ་སྐོར་དབུ་མ་པར་ཞུ་
བར་མཛད། ཁོང་རྣམ་གཉིས་དང་པོར་ཐུགས་འདྲིས་པ་ཡང་འདི་ཡིན། སྔགས་བཟླས་པ་ཡང་མང་པོ་ཞིག་སྐུ་ཚེའི་ཚོད་ལ་མཛད་པའི་ལོ་རྒྱུས་ཡོད།    ༈    ་
བཀྲ་ཤིས་འཁྱིལ་འདི་དང་པོར་སོག་སྒར་ཡིན་པས་ད་ལྟ་ཡང་སོག་པོའི་ལུགས་མང་པོ་ཡོད་པ་དེ་ཡིན། ཞང་རིན་པོ་ཆེས་དེ་ལྟར་གསུངས།    ༈    རང་གིས་བསྒྱུར་བའི་ཐབས་ལས་ཚོགས་མཛད་

[013A]༄༅། །བོ་དོང་པ་དང་འདི་གཉིས་དབྱངས་ཅན་མས་རྗེས་སུ་བཟུང་བའི་གྲགས་ཆེ། སྒྲ་ཚད་པ་འདི་རྗེའི་བླ་མ་ཡིན། ལན་ཅིག་མར་ཕབས་ནས་ཡང་བསྐྱར་ཡར་བསྒྲུབས་པ་ཡིན། འདི་སྒྲུབ་སྐབས་གནས་དང་གྲོགས་སོགས་གཟབ་
དགོས། ལྷའི་སྐྱོན་མིན་ཡང་བར་ཆད་ཀྱིས་དེ་ལྟར་འབྱུང་བ་མང། བོ་དོང་པའི་གསུང་དེ་ཉིད་འདུས་པའི་རྒྱས་འགྲེལ་པོད་བརྒྱ་དང་བརྒྱད། འབྲིང་པོ་པོད་བརྒྱད། བསྡུས་པ་པོད་གཉིས། གཞན་བསྟོད་འགྲེལ་སོགས་ཀྱང་བཀའ་འགྱུར་ཙམ་ཡོད་ཀྱང་ད་ལྟ་
མེད༑ རྗེའི་གསུང་ལན་རེ་དང། དབང་ལན་རེ་གནང་བ་ཡང་ཀུན་ཏུ་ཁྱབ་གདལ་ཡོད། ངོར་པ་ཀུན་བཟང་སོགས་མི་འདོད་པ་མང་ཡང་འཕྲིན་ལས་འགེགས་མནུས། བོ་དོང་ལྷ་མོ་བྲན་དུ་འཁོལ་ཡང་ནང་གི་ཁྱད་ཡིན། ཀུན་འདུད་པ་ནང་ན་ཁྱད་པར་ཅན་ཡོད་པའི་རྟགས་ཡིན་
ཐུགས་བསྐྱེད་སོགས་གལ་ཆེ།    ༈    སྐད་ཅིག་ཀྱང་མ་གསང་བར་ང་དམ་ཚིག་ཉམས་སོང་ཞེས་གསུངས་པ་ཡིན། འབྱུང་མཁན་མང་ཡང་གསུང་མཁན་ཁོང་ལས་མ་བྱུང། རྗེས་སུ་སྡེ་སྣོད་འཛིན་པ་
རང་འཇགས་མཛད། རྗེའི་བླ་མ་ཡིན།    ༈       ༈       ༈    བླ་མ་ལ་མོས་གུས་ཤུགས་
དྲག་ཡོད་ན་བགེགས་ཀྱིས་མི་ཚུགས་པ་ཡིན།    ༈       ༈    དེའི་སྔོན་དུ་ཐུན་མོང་ལ་མ་སྦྱངས་སོང་ན་ཤིན་ཏུ་འགྲུབ་སླ་ཚོད་རེད།    ༈   

[013B] རྗེ་འཁྲུངས་པ་ན་འདིས་ལྗགས་ལོ་འཁོར་ལོ་སོགས་བྲིས་ཚུལ། ཆུ་དཀར་རི་ཁྲོད་དུ་ཡིན་ཚོད་རེད་གསུངས།    ༈    ཁས་བླངས་པའི་བསླབ་ཁྲིམས་ཉེས་བསམ་གོས་བ་བརྒྱ་ལ་གོས་ན་ཡང་འཕྲལ་
འཕྲལ་བཤགས་པ་བྱེད་པ་ཞིག་གིས་བསྒྲུབ་ན་ངེས་པར་འགྲུབ། ་འདི་ཕྱི་ནང་ཐུན་མོང་བའི་ལྷ་ཡིན་པས་བྱང་ཆུབ་ཀྱི་སེམས་མེད་ཀྱང་འགྲུབ་རྒྱུ་ཡོད་འདྲ་ཞེས་སོགས་བཀའ་སྩལ་ཏོ།། །།   ༈   །
ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག། །།དགེ་ལེགས་འཕེལ།།



﻿   ༈    ཡུམ་དང་དབྱངས་ཅན་མ་སྦྲགས་བསྒྲུབ་བྱ་
བར་འདོད་ན། ཞབས་གཡས་བརྐྱངས་ཤིང། གཡོན་པས་ཡབ་ལ་འཁྱུད་པ། དེའི་ཐུགས་ཀར་ཟླ་གདན་ལ་ལྷ་མོ་དབྱངས་ཅན་མ་དཀར་མོ། ཞལ་གཅིག་ཕྱག་གཉིས་ཀྱི་གཡོན་པས་དྲི་ཟའི་པི་ཝང་རྒྱུད་སྟོང་དང་ལྡན་པ་དཀུ་གཡོན་
པའི་ཕྱོགས་སུ་བརྟེན་ནས་བཟུང་བ། གཡས་ཀྱི་སོར་མོས་རྡུང་ཞིང། ཞབས་གཉིས་ཙོག་པུར་བཞུགས་པ། དབུ་སྐྲ་ཕྱེད་བཅིངས་སུ་བྱས་པའི་ཐོར་ཚུགས་ལ་མེ་ཏོག་གི་འཕྲེང་བ་དང་ཟླ་བ་ཕྱེད་པས་མཛེས་ཤིང། རིན་པོ་ཆེའི་རྒྱན་དང་
དར་སྣ་ཚོགས་ཀྱི་ན་བཟའ་ཅན། ཡབ་ཀྱི་གསང་གནས་མི་དམིགས་པའི་ངང་ལས། ཞེས་སོགས་དཀྱུས་ལྟར་རོ།།



﻿༄༅། །རྗེ་བཙུན་བསྟན་པའི་འཁོར་ལོ་དང་དབྱངས་ཅན་ལྷ་མོ་གཉིས་ཀྱི་བསྟོད་པ་དང།    ༈   
ཉེར་གཅིག་གི་སྒྲུབ་ཐབས་བསྐྱེད་རིམ་ལ་སློབ་ཚུལ་གྱི་དམིགས་སྐོར་མདོར་བསྡུས་དང་བསྙེན་སྒྲུབ་ལས་གསུམ་ཇི་ལྟར་བྱ་བའི་ཚུལ་བཅས་བཞུགས་སོ་

[001] །ན་མོ་གུ་རུ་སྭ་ར་སྭ་སྟི་ཡེ། ཤེས་བྱའི་དངོས་ཀུན་མཁྱེན་པའི་སྦྱན་གྱི་དཀྱུས། །ཆེས་རིང་ནམ་མཁའི་སྐ་རགས་གཟུགས་དང་མཚུངས། །འགྲོ་ཀུན་འཛུམ་གྱིས་
བསུ་བའི་ཞལ་དཀྱིལ་མཆོག་ཉིན་བྱེད་ལྟར་རྒྱས་སྨྲ་བའི་སེངྒེར་འདུད། །དྲུག་ཅུའི་དབྱངས་ལྡན་གླུ་མཆོག་ལེན་ལ་མཁས། །འཇོ་སྒེག་གར་གྱི་རྣམ་འགྱུར་དུ་མས་བྲེལ། །སྒྲ་དབྱངས་
ལྷ་མོས་སྐལ་ལྡན་བདག་ཅག་ལ། །ངག་གི་དངོས་གྲུབ་དམ་པ་སྩལ་དུ་གསོལ། །ཟླ་སྲིང་འཕང་འགྲོའི་དབྱངས་སྙན་རབ་ཐོས་པས། །རྨད་བྱུང་བློ་གྲོས་མཆོག་ཏུ་ཡངས་པ་དང། །རྣམ་དབྱད་
དར་བབས་ལེགས་བཤད་མ་ལུས་ཀུན། །སྒྲོག་པའི་སྤོབས་པ་མཆོག་གི་དངོས་གྲུབ་སྩོལ། །སྨྲ་བའི་དབང་ཕྱུག་རྗེ་བཙུན་འཇམ་དབྱངས་ལ། །ཤུགས་དྲག་དྭང་བས་རྩེ་གཅིག་གསོལ་བཏབ་

[002A]༄༅། །མཐུས། །བདག་ཀྱང་མགོན་ཁྱོད་ཤེས་བྱ་མཐའ་དག་ལ། །དབང་བསྒྱུར་ཤེས་རབ་དྲི་མེད་སྣང་བ་སྩོལ། །ཆེ་དང་གསལ་དང་མྱུར་ཅིང་ཟབ་པ་ཡི། །བློ་གྲོས་སྤོབས་པའི་ཤེས་རབ་
རྣོན་བོ་ཡིས། །མདོ་སྔགས་ཟབ་མོའི་གནད་རྣམས་ལེགས་རྟོགས་ནས། །འགྲོ་རྣམས་ཐེག་མཆོག་ལམ་ལ་འགོད་པར་ཤོག་ཅེས་པ་འདི་ནི་ཤིང་ཡོས་ལོ་མགོ་ཟླ་བའི་ནང་གཟའ་སྐར་ཕུན་སུམ་ཚོགས་པ་དང་
བསྟུན། ་རྗེ་བཙུན་བསྟན་པའི་འཁོར་ལོ་དང་དབྱངས་ཅན་ལྷ་མོ་གཉིས་ལ་བསྙེན་མཚམས་བགྱིས་སྐབས་་ཡོངས་འཛིན་དམ་པ་རྗེ་ཞལ་སྔ་ནས་བློ་བཟང་ཚུལ་ཁྲིམས་ཀྱིས་ལྷག་པའི་ལྷ་མཆོག་འདི་རྣམས་ལ་བསྟོད་པ་འདི་ལྟ་བུ་
ཞིག་དགོས་ཞེས་གསུང་གིས་བསྐུལ་མ་མཛད་པ་ལྟར། ་ཤཱཀྱའི་བཙུན་པ་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་དཔལ་བཟང་པོས་གཟིམས་ཆུང་བཀའ་གདམས་ཕོ་བྲང་དུ་ན་ཚོད་དང་བསྟུན་གཡར་ཁྲལ་ཙམ་དུ་
སྦྱར་བའོ།། དགེ་ལེགས་འཕེལ།།    ༈    །།སློབ་དཔོན་ཉི་མ་སྦས་པའི་ལུགས་ཀྱི་་སྒྲོལ་མ་ཉེར་གཅིག་གི་སྒྲུབ་ཐབས་དང་བསྐྱེད་རིམ་ལ་སློབ་ཚུལ་གྱི་དམིགས་སྐོར་མདོར་བསྡུས་བསྙེན་སྒྲུབ་ལས་གསུམ་ཇི་ལྟར་

[002B]།    ༈    །།ན་མོ་ཨཱརྱ་ཏཱ་རེ། ལྷ་མིའི་ཆེ་རྒུའི་གཙུག་རྒྱན་རླབས་འཕྲེང་གི་གང་གི་ཞབས་པད་ལན་བརྒྱར་དག་བྱས་པ། །འགྲོ་ཀུན་འཇིགས་ཆེན་བརྒྱད་ལས་སྐྱོབ་
མཛད་པའི། །འཕགས་མ་སྒྲོལ་མའི་ཞབས་ལ་སྙིང་ནས་འདུད། །འདིར་སློབ་དཔོན་ཉི་མ་སྦས་པའི་ལུགས་ཀྱི་སྒོལ་མ་ཉི་ཤུ་རྩ་གཅིག་གི་སྒྲུབ་ཐབས་ཉམས་སུ་ལེན་པར་འདོད་པས། ཐོག་མར་སྒྲོལ་མ་ཐམས་
ཅད་ཀྱི་སྤྲུལ་གཞི་སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས་ནི། གནས་ཁང་བྱི་དོར་བྱས་ལ་རྗེ་བཙུན་མ་སྒྲོལ་མའི་སྐུ་གཟུགས་བྲིས་འབུར་གང་ཡང་རུང་བ་དགྲམ། དེའི་མདུན་དུ་ཆུ་གཉིས་སྔོན་འགྲོའི་ཉེར་སྦྱོད་
དང༑ དམར་གཏོར་ཟླུམ་པོ་བཤོས་བུ་ཉེར་གཅིག་གིས་བསྐོར་བ་སོགས་མཆོད་པ་གཡོ་མེད་ཅིང་བཀོད་པས་མཛེས་བར་བཤམས། རང་གི་མདུན་དུ་ནང་མཆོད་ཀྱི་ཀ་པཱ་ལ་རྡོར་དྲིལ་སོགས་མེད་མི་རུང་གི་ཡོ་བྱད་
རྣམས་ཚོགས་པར་བྱས། སྟན་བདེ་བ་ལ་འཁོང་དེ་དགེ་སེམས་ཁྱད་པར་ཅན་གྱི་དད་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། དངོས་གཞི་ནི།    ༈   
ལྡེང་ནགས་ཀྱི་སྒྲོལ་མར་གསལ་བའི་ཐུགས་ཀར་ཟླ་བ་ལ་གནས་པའི་ཏཱཾ་ཡིག་ལྗང་གུའི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་གཉིས་སུ་མེད་པའི་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ་ལ། སྒྲོལ་མ་

[003A]༄༅། །ཉེར་གཅིག་དང་སངས་རྒྱས་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྦྱན་དྲངས་འོད་ཟེར་རང་གི་སྙིང་གར་ཐིམ་པར་གྱུར། གང་གི་དྲིན་གྱི་བདེ་ཆེན་ཉིད། །
སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ལྷ་དང་ལྷ་མིན་ཅོད་པན་གྱིས། །ཞེས་སོགས་ཀྱི་ཕྱག་བྱ། ཨོཾ་གུ་རུ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟའི་
བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་པའི་བར་གྱིས་སྐྱབས་འགྲོ་སེམས་བསྐྱེད་དང། སངས་རྒྱས་བྱང་ཆུབ་སེམས་
དཔའ་ཀུན། །ཞེས་སོགས་ཀྱིས་སྔགས་སྡོམ་བཟུངས། མ་གྱུར་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ཅེས་སོགས་ཚད་མེད་བཞི་བསྒོམ། ཚོགས་ཞིང་རྣམས་རང་ལ་ཐིམ་པས་བྱིན་
གྱིས་བརླབས་པར་གྱུར། པར་བསམ་བ་ནི་སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེ་གནས་མྱོང་འགྱུར་གྱི་ལས་བསོད་ནམས་ཀྱི་ཚོགས་གསོག་པ་དང་ཆོས་མཐུན། དེ་ལྟ་བུའི་ལས་འདུ་བྱས་པའི་
མཐར་འཆི་བ་འོད་གསལ་མངོན་དུ་བྱེད་པ་དང་ཆོས་མཐུན་པར་ཡེ་ཤེས་ཀྱི་ཚོགས་གསོག་པ་ནི། བདག་གི་མ་འོངས་པ་ན་འབྱུང་འགྱུར་གྱི་འཆི་བ་སྦྱང་བར་བྱ། དེས་དོན་གྱི་འོད་གསལ་མྱུར་དུ་འཆར་བ་དང་འབྲས་བུ་ཆོས་སྐུ་འགྲུབ་པའི་ནུས་པ་ཁྱད་

[003B] ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨཀོཉྷཾ། ཞེས་བརྗོད་པའི་ཚེ་རང་གི་སྙིང་གའི་ཏཱཾ་ཡིག་ལས་འོད་ཟེར་འཕྲོས་སྣོད་བཅུར་ཐམས་ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་རྗེ་
བཙུན་མའི་སྐུར་གྱུར། སྣོད་བཅུད་འོད་དུ་ཞུ་ནས་རང་ལ་ཐིམ་པའི་ཚེ་མིག་སྒྱུ་ལྟ་བུའི་རྣམ་པ་འཆར་བར་བསྒོམ། རང་ཡང་སྟོད་སྨད་ནས་རིམ་གྱི་འོད་དུ་ཞུ་ཏེ་སྙིང་གའི་ཧཱུཾ་ལ་ཐིམ། དུ་བ་ལྟ་བུའི་ཉམས་ཤར་བར་མོས། ཧཱུཾ་གི་ཞབས་ཀྱུ་ཧ་ལ་ཐིམ་པའི་ཚེ་མཁའ་སྣང་མེ་ཁྱེར་
ལྟ་བུ་དང། ཧ་མགོ་བོ་ལ་ཐིམ་པའི་ཚེ་མར་མེ་བཏེག་སྦར་ལྟ་བུ་དང། མགོ་བ་ཟླ་ཚེས་ལ་ཐིམ་པའི་ཚེ་དཀར་ལ་མ་པའི་སྣང་བ་དང། ཟླ་ཚེས་ཐིག་ལེ་ལ་ཐིམ་པའི་ཚེ་དམར་ལམ་པའི་སྣང་བ་དང། ཐིག་ལེ་ནཱ་ད་ལ་ཐིམ་པའི་ཚེ་ནག་ལམ་པའི་སྣང་བ་དང། ནཱ་ད་ཡང་ནམ་
མཁའ་ལ་འཇའ་ཡལ་བ་ལྟར་གྱུར་པའི་ཚེ་རང་སེམས་བདེ་བ་ཆེན་པོའི་ངོར་གྱུར་པས་འཁོར་འདས་ཀྱི་ཆོས་ཐམས་ཅད་བློས་ཕར་བཏགས་ཙམ་མ་གཏོགས་རང་ངོས་ནས་གྲུབ་པ་རྡུལ་ཙམ་ཡང་མེད་པའི་སྟོང་བ་ཉིད་ཡུལ་དུ་བྱས་ཏེ། ཤཱུ་ནྱ་ཏཱའི་སྔགས་དོན་ལྟར་
ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་གཉིས་སྣང་ཕྲ་མོས་ཀྱང་བར་མཆོད་པར་ཆུ་ལ་ཆུ་བཞག་པ་བཞིན་རོ་གཅིག་པའི་ཆོས་སྐུའི་ངང་དུ་གྱུར་སོང་སྙམ་དུ་ཡུན་མི་ཐུང་བར་སྙོམས་པར་འཇོག་པ་ནི་འཆི་བ་ཆོས་སྐུར་ཁྱེར་བའི་ལ་མ་ཁྱེར་བསྒོམ་
པའོ༑༑    ༈    ༑༑སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི། རྭ་བ༑ གུར༑ བླ་བྲེ། མེ་རི་དང་བཅས་པའི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི་པ་

[004A]༄༅། །རྟ་བབས་ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་གི་དབུས་སུ་སྣ་ཚོགས་པདྨ་དང་ཟླ་བའི་གདན་གཡས་སུ་པད་ཟླ་དང་གཡོན་དུ་པད་ཉིའི་གདན་རེ་རེ། འདིའི་བར་སེམས་བྱིངས་པོ་ཆོས་སྐུའི་
ང་རྒྱལ་ལ་གནས་བཞིན་པའི་དད་ནས་བློའི་ཟུར་གཅིག་གིས་བསྲུང་འཁོར་གཞལ་ཡས་ཁང་གདན་དང་བཅས་པ་གསལ་བཏབ། མ་འོངས་པ་ན་འབྱུང་འགྱུར་གྱི་བར་དོ་སྦྱང་བ་དང་ལམ་རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་ལས་དག་མདག་གི་སྒྱུ་
མའི་སྐུ་གཉིས་འགྲུབ་པའི་དགེ་རྩ་སྨིན་པར་བྱས་འབྲས་བུ་ལོངས་སྦྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་པར་བྱའོ་སྙམ་པ་དང། བདག་གི་རྟག་ཏུ་ཆོས་སྐུའི་ངང་ལ་མི་གནས་པར་ལོངས་སྤྱོད་རྫོགས་པའི་སྐུར་ལངས་ལ་སེམས་ཅན་གྱི་
དོན་བྱའོ་སྙམ་པའི་འཕེན་པ་དང་བཅས་ཏེ། །གདན་དབུས་མའི་སྟོང་དུ་ཏཱཾ་ཡིག་ལྗང་གུ། བསྒོམ་པ་ནི་བར་དོ་ལོངས་སྐུར་ཁྱེར་བའི་རྣལ་འབྱོར་རོ། །ཏཱཾ་ལས་འོད་ཟེར་འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང་འཕགས་མའི་གོ་འཕང་ལ་
བཀོད། ཕྱོགས་བཅུའི་སངས་རྒྱས་སྲས་དང་བཅས་པ་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་དང་སེམས་ཅན་རྗེ་བཙུན་མར་གསལ་བ་རྣམས་འོད་ཀྱི་རྣམ་པར་བསྡུས་ཏེ་ཏཱཾ་ཡིག་ལ་ཐིམ་པར་
གྱུར། པར་བསམ་པ་ནི་བར་དོའི་བྱ་བ་དང་ལམ་གྱི་གནས་སྐབས་སུ་སྒྱུ་ལུས་པ་གཉིས་ཀྱི་མཛད་པ་དང་ཆོས་མཐུན། དེ་ནས་བདག་གི་སྐུ་ཤིན་ཏུ་ཕྲ་བའི་ཡེ་ཤེས་ཀྱི་རང་བཞིན་ཅན་ཐ་མལ་པའི་ཤའི་མིག་གི་ཡུལ་དུ་མ་གྱུར་པ་འདིས་སེམས་ཅན་གྱི་དོན་རྒྱ་ཆེན་

[004B]    ༈   
ཞལ་གཅིག་ཕྱག་གཉིས་མ། ཕྱག་གཡས་མཆོག་སྦྱིན་དང། གཡོན་མཐེབ་སྲིན་གྱིས་ཨུཏྤལ་ལའི་ཡུ་བ་ཐུགས་ཀར་འཛིན་པའི་འདབ་མ་སྙན་གཡས་གཡོན་གྱི་ཐད་དུ་ཁ་བྱེ་བ། དབུ་སྐྲ་རལ་པའི་ཐོར་ཚུགས་ཅན་ལྷག་མ་
བསིལ་བུར་བབས་པས་སྐུ་སྟོད་ཁེབས་པ། དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་ལ་སོགས་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། སྐུ་སྟོད་ལྷ་རྫས་ཀྱི་གོས་ཀྱིས་གཤལ་བྱས་ཤིང་སྐུ་སྨད་
དར་གྱི་ཤམ་ཐབས་འཆང་བ། ཞབས་གཡས་བརྐྱངས་ཤིང་གཡོན་བསྐུམ་གྱིས་བཞུགས་པ། དེའི་གཡས་ཀྱི་གདན་ལ་མི་ལས་ལྷ་མོ་འོད་ཟེར་ཅན་མ་སྐུ་མདོག་སེར་མོ། ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང། གཡོན་
མྱ་ངན་མེད་པའི་ཤིང་གི་ཡལ་ག་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། གཙོ་མོའི་གཡོན་དུ་ཧཱུཾ་ལས་རལ་གཅིག་མ་སྐུ་མདོག་ནག་མོ། ཞལ་གཅིག་ཕྱག་གཉིས་ཀྱི་གཡས་གྲི་གུག་དང། གཡོན་ཐོད་ཁྲག་བསྣམས་
པ༑ སྤྱན་གསུམ་དམར་ཞིང་ཟླུམ་པ་དྲག་མོའི་གཟུགས་ཅན་གླང་ལྤགས་ཀྱི་སྟོང་གཡོགས་དང་སྟག་ལྤགས་ཀྱི་ཤམ་ཐབས་གསོལ་བ། འཁོར་གཉིས་ཀ་ཡང་ཞབས་གཉིས་དོར་སྟབས་ཀྱིས་བཞུགས་པའི་གཙོ་འཁོར་ཐམས་

[005A]༄༅། །ཅད་ཀྱི་སྦྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། གཙོ་མོའི་ཐུགས་ཀའི་ཧཱུཾ་གི་ནང་དུ་ཏཱཾ་གྱིས་མཚན་པ་དེ་ལས་འོད་ཟེར་འཕྲོས། པོ་ཏ་ལ་སོགས་རང་བཞིན་གྱི་གནས་
ནས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཆིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ཏཱཾ་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་དང་བཅས་པ་སྦྱན་དྲངས་
དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷིཥེ་ཀ་ཏ་
ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་དབང་བསྐུར་བས་ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་མོ་ལ་དོན་ཡོད་གྲུབ་པ་
འོད་ཟེར་ཅན་མ་ལ་རྣམ་སྣང། རལ་གཅིག་མ་ལི་མ་བསྐྱོད་པས་དབུ་བརྒྱན་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝས་སྟོང་པར་སྒྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་
མི་མགོའི་སྒྱིད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ། བཧྲུཾ་ཨཾ་ཛྲིཾ་ཁཾ་ཧཱུཾ་ལས་བྱུང་བའི་ཤ་ལྔ་དང། ལཾ་མཾ་པཾ་ཏཾ་བཾ་ལས་བྱུང་བའི་བདུད་རྩི་ལྔ་སོ་སོའི་ས་བོན་གྱིས་མཚན་པ། དེ་དག་གི་

[005B] རླུང་གཡོས་མེ་སྦར་ཐོད་པའི་ནང་གི་རྫས་རྣམས་ཞུ་ཞིང་ཁོལ། ཡི་གེ་གསུམ་ལས་འོད་ཟེར་འཕྲོས་སྐུ་གསུང་ཐུགས་ཀྱི་རྡོ་རྗེ་གསུམ་སྦྱན་དྲངས། ཡི་གེ་
གསུམ་ལ་ཐིམ། དེ་གསུམ་ཡང་རིམ་གྱིས་ཞུ་ནས་ཐོད་པར་ཐིམ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་དེ་བྱིན་གྱིས་བརླབས། ཨོཾ་ཨ་མྲྀ་ཏས་བསངས། སྭ་བྷཱ་ཝས་སྟོང་བར་སྦྱངས། སྟོང་པའི་དང་ལས་ཨཱ་ལས་བྱུང་བའི་ཐོད་
པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་རྣམས་རང་བཞིན་བདེ་སྟོང་རྣམ་པ་མཆོད་རྫས་
བྱེད་ལས་དབང་པོ་དྲུག་གི་སྦྱོང་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས༑ ཤཔྟ་ཨཱ་ཧཱུཾ། གི་བར་དང། རཱུ་པ་ནས། སྤརཤ་ཨཱ་ཧཱུཾ། གི་བར་བརྗོད་དེ་བྱིན་གྱིས་བརླབས། སྤྲོ་ན་ཚིགས་སུ་བཅད་པ་
གང་ཡང་རུང་བ་དང། བསྡུ་ན། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། སྤརཤའི་བར་གྱིས་མཆོད། ནང་མཆོད་ཀྱི་ཀ་པཱ་ལ་ལག་ཏུ་བཟུངས་ལ་གཡོན་པའི་མཐེབ་སྲིན་གྱིས་གཡས་བསྐོར་དུ་དཀྲུགས་པས་དབུས་སུ་བདུད་རྩིའི་སྙིང་བ་བྱུང་བར་བསམས་
ལ༑ ཨོཾ་མཆོད་དོ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པའི་ངོ་བོར་གྱུར་པ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་

[006A]༄༅། །པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཨཱརྱ་ཏཱ་རེ་ཨོཾ་ཨཱ་ཧཱུཾ། ཨོཾ་མ་རི་ཙྱཱཻ་ཨོཾ་ཨཱ་ཧཱུཾ། ཨོཾ་ཨེ་ཀ་ཛ་ཊི་ཨོཾ་ཨཱ་ཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་
ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་སྐྱོང་བསྲུང་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དཔའ་བོ་དང་རྣལ་འབྱོར་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་
ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། རང་གི་ལྕེ་ཐོག་ཏུ་བདུད་རྩི་མྱང་ལ། ཨོཾ་ཨ་མྲྀ་ཏ་སྭ་དཱ་ན་བཛྲ་སྭ་བྷཱ་ཝ་ཨཱཏྨ་ཀོཉྷཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམས་པར་གྱུར། ལྷ་དང་ལྷ་མིན་ཞེས་
སོགས་སམ། ཞལ་གཅིག་ཕྱག་གཉིས་མཆོག་སྦྱིན་ཨུཏྤལ་འཛིན། །དབུ་སྐྲ་མཐོན་མཐིང་རིན་ཆེན་རྒྱན་མང་གིས། །སྤྲས་པའི་དར་གྱི་ན་བཟའ་མཛེས་པར་གསོལ། །གཡས་བརྐྱངས་གཡོན་བསྐུམས་བཞུགས་ལ་ཕྱག་
འཚལ་བསྟོད། །གསེར་གྱི་མདོག་ཅན་ཞལ་གཅིག་ཕྱག་གཉིས་ཀྱིས། །རྡོ་རྗེ་མྱ་ངན་མེད་བའི་ཡལ་ག་འཛིན། །འགྲོ་ཀུན་འཇིགས་པ་བརྒྱད་ལས་སྐྱོབ་མཛད་པའི། །ལྷ་མོ་འོད་ཟེར་ཅན་ལ་ཕྱག་འཚལ་ལོ། །སྐུ་
མདོག་མཐིང་ནག་ཞལ་གཅིག་ཕྱག་གཉིས་ཀྱིས། །རྨོངས་པའི་དྲ་བ་གཅོད་པའི་གྲི་ཐོད་འཛིན། །ཁྲོས་པའི་གར་གྱི་བདུད་དཔུང་སྐྲག་མཛད་པའི། །རབ་བརྗིད་ལྷ་མོ་རལ་གཅིག་མ་ལ་འདུད། །དེ་ནས་སེམས་བྱིངས་པོ་

[006B] ཁོར་གྱི་བར་ཕྱིར་རིམ་གྱིས་གསལ་བཏབ། དེ་ནས་གཙོ་མོའི་བར་ནང་དུ་རིམ་གྱིས་གསལ་བཏབ་སྟེ་མཐར་འཁོར་དང་གཞལ་
ཡས་ཁང་གི་རྣམ་པ་སོགས་རེ་ཞིག་བཏང་སྙམས་སུ་བཞག་སྟེ་རང་གཙོ་མ་ཞལ་གཅིག་ཕྱག་གཉིས་མར་གསལ་བ་ལ་རྩེ་གཅིག་ཏུ་དམིགས་ནས་གསལ་སྣང་བསྒོམ་བ་དང་ཁྱད་པར་ཅན་གྱི་སྣང་བ་ཡིད་ངོར་ཤར་བའི་ཚེ། འབྲས་དུས་ཀྱི་བདེ་སྟོང་གཉིས་སུ་
མེད་པའི་ཡེ་ཤེས་ཆོས་ཀྱི་སྐུ་གདུལ་བྱའི་དོན་དུ་རྗེ་བཙུན་མ་སྒྲོལ་མའི་རྣམ་པར་ཤར་བའི་སྐྱོན་ཀུན་ཟད་ཡོན་ཏན་ཀུན་ལྡན་གྱི་གཟུགས་ཀྱི་སྐུ་དེ་ངའོ་སྙམ་དུ་ང་རྒྱལ་འཛིན་པ་གཉིས་རེ་མོས་སུ་བྱ་ཞིང། དེ་ཡང་སྔགས་ཀྱི་སྐབས་འདིར་སྤང་བྱའི་གཙོ་བོ་ཐ་མལ་
གྱི་སྣང་ཞེན་གཉིས་ཡིན་པས་ཐ་མལ་གྱི་སྣང་བའི་གཉེན་པོར་ལྷའི་གསལ་སྣང་དང། ཐ་མལ་མི་ཞེན་པའི་གཉེན་པོར་ལྷའི་ང་རྒྱལ་བསྒོམ་དགོས་པས་དེ་གཉིས་ཀྱི་ནང་ནས་ཀྱང་ལྷའི་ང་རྒྱལ་བསྒོམ་པ་གཙོ་ཆེ་ཞིང། འདི་དག་གི་སྐབས་ཐམས་ཅད་དུ་མེ་ལོང་ནང་གི་བྱད་
བཞིན་གྱི་གཟུགས་བརྙན་བྱད་བཞིན་དུ་སྣད་ཡང་དེས་སྟོང་པ་བཞིན་དུ་རྟེན་བརྟེན་པའི་རྣམ་པ་ཐམས་ཅད་མ་དག་མ་བཅོས་པའི་བློ་ལ་རང་དོས་ནས་གྲུབ་པ་ལྟར་སྣང་ཡང། རང་བཞིན་གྱིས་གྲུབ་པས་སྟོང་བའི་སྣད་སྟོང་གཉིས་ཚོགས་སྒྱུ་མ་ལྟ་བུའི་རྣལ་
འབྱོར་ལ་སློབ་པ་ནི་དམིགས་པ་ལྷ་ལ་དམིགས་པའི་ཆ་ནས་བསོད་ནམས་ཀྱི་ཚོགས་དང་རང་བཞིན་མེད་པའི་འཛིན་སྟངས་ཅན་དུ་སྐྱེས་པའི་ཆ་ནས་ཡེ་ཤེས་ཀྱི་ཚོགས་གཉིས་ཀ་ཚང་ཞིང་དེ་ལྟ་བུའི་ཡེ་ཤེས་ཀྱི་ཚོགས་ནི་སྔགས་ཀྱི་ཐབས་མཁས་ཀྱི་

[007A]༄༅། །ཟིན་པའི་ཤེས་རབ་ཁྱད་པར་ཅན་ཡིན་པས་ཕར་ཕྱིན་ཐེག་པ་ནས་བཤད་པའི་ཡེ་ཤེས་ཀྱི་ཚོགས་ལས་བདག་འཛིན་གྱི་གཉེན་པོར་འགྲོ་ཕུལ་བརྒྱ་འགྱུར་གྱི་ཆེ་ཞིང་ཡེ་ཤེས་ཀྱི་ཚོགས་ལ་ཁྱད་ཇི་ཙམ་བཞུགས་པ་ཙམ་གྱི་
བསོད་ནམས་ཀྱི་ཚོགས་ལ་ཡང་ཁྱད་བཞུགས་པས་ན་འདི་ལྟ་བུའི་ལམ་ལ་སློབ་པ་ནི་སྐུ་གསུམ་ལམ་ཁྱེར་གྱི་གནད་ཚང་ཞིང་སྐྱེ་ཤི་བར་ངོའི་སྦྱང་གཞི་དངོས་སུ་སྦྱོང་བར་བྱེད་པས་རྫོགས་རིམ་ཟབ་མོའི་སྨིན་བྱེད་ཁྱད་པར་ཅན་དུ་གྱུར་ནས་བསྐལ་པ་གྲངས་
མེད་གསུམ་དུ་ཚོགས་བསགས་པ་ལ་མ་ལྟོས་བར་སྙིགས་དུས་ཀྱི་ཚེ་ཐུང་གཅིག་ལ་རྫོགས་པའི་སངས་རྒྱས་ཀྱི་གོ་འཕང་སྟེར་བའི་གདམས་ངག་བླ་ན་མེད་པ་ཡིན་ཅིང། འོན་ཀྱང་རང་ལྷར་གསལ་བ་ལ་དམིགས་ནས་གསལ་ཆ་དང་གནས་ཆ་སྒྲུབ་པའི་ཚེ་ཉེས་
པ་ལྔ་སྤོང་བ་དང། འདུ་བྱེད་བརྒྱད་བརྟན་པའི་སྒོ་ནས་ཉམས་སུ་བླངས་པ་ལ་བརྟེན་ནས་སེམས་གནས་པའི་ཐབས་དགུ་སྟོབས་དྲུག་གི་འགྲུབ་ལུགས་ཡིད་ལ་བྱེད་པ་བཞིར་ཡོད་ཚུལ་རྣམས་དབུས་མཐའ་རྣམ་འབྱེད་སོགས་ཐུན་མོང་བའི་ལམ་གྱི་རིམ་པ་
ལས་ཇི་ལྟར་བཤད་བ་ལྟར་ངེས་པ་རྙེད་དགོས་སོ། །དེ་ལྟར་ལྷ་སྐུ་བསྒོམ་པའི་སྐྱོན་བཟླས་པ་བྱ་བ་ལ་བགྲང་ཕྲེང་བྱིན་རླབས་ནི། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་དང་ལས་ཛྲིཾ་ལས་པདྨ་ཛྲིཾ་གིས་མཚན་པ་ཡོངས་སུ་གྱུར་པ་ལས་
འོད་དཔག་མེད་དམར་པོ་ཞལ་གཅིག་ཕྱག་གཉིས་མཉམ་གཞག་གི་ཕྱག་རྒྱ་ཅན་དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། དེ་ལས་འོང་ཟེར་འཕྲོས། རང་འདྲའི་ཡེ་ཤེས་པ་དང་དབང་གི་ལྷ་

[007B] ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར་རྡོ་རྗེ་སེམས་དཔས་དབུ་བརྒྱན་པར་གྱུར། ཨོཾ་ཨཱ་རོ་ལིཀ་ཨརྒྷཾ་ནས། ཤཔྟའི་བར་གྱིས་མཆོད། གསུང་རྡོ་རྗེ་འོད་དཔག་མེད་ཞུ་བ་ལས་བྱུང་
པའི་འཕྲེང་བའི་རྣམ་པར་གྱུར། པར་བསམ་ལ་ལྕེ་དང་མཆུ་མ་འགུལ་བར་རླུང་ལྡང་འཇུག་གནས་གསུམ་ཡི་གེ་གསུམ་གྱི་རང་གདངས་སུ་མོས་ནས་ཡིད་བཟླས་ཇི་ལྟར་རིགས་པ་བཟླ། གཙོ་མོའི་ཐུགས་ཀར་ཟླ་གདན་ལ་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་
རེ་སཱཧཱ། ཞེས་པས་བསྐོར་བ་བསྒོམ། སྔགས་འཕྲེང་ལས་འོད་ཟེར་འཕྲོས། ལུས་ཀྱི་ནང་གང་སྡིག་སྒྲིབ་ཐམས་ཅད་སྦྱངས། ཚེ་བསོད་དཔལ་འབྱོར་ལ་སོགས་པ་རྒྱས་པར་བསམས་ལ། ཡི་གེ་བཅུ་པ་ཇི་ལྟར་རིགས་པ་དང། འོད་ཟེར་ཅན་མའི་ཐུགས་ཀར་ཟླ་གདན་
ལ་མཾ་ཡིག་གི་མཐར། ཨོཾ་མཱ་རི་ཙཻ་མཾ་སཱཧཱ། ཞེས་བ་དང་རལ་གཅིག་མའི་ཐུགས་ཀར་ཉི་གངན་ལ་ཧཱུཾ་ཡིག་གི་མཐར། ཨོཾ་ཧྲཱིཾ་ཏྲཱཾ་ཧཱུཾ་ཕཊ། ཅེས་པས་བསྐོར་བ་ལ་དམིགས་ནས་བཟླས་བའི་སྐྱོན་དང་བྲལ་བར་གྲངས་ཇི་ལྟར་རིགས་པ་བཟླས། བཟླས་པའི་གྲངས་
ཚད་ནི་ཡི་གེ་བཅུ་པ་འབྲུ་འབུམ་དང། འཁོར་གྱི་སྔགས་ཁྲི་ཕྲག་རེ། ཡི་གེ་བཅུ་པའི་མཐར། ཧཱུཾ་ཧ་ཨ་ཛྷེ་སཱཧཱ། ཞེས་པའི་ཡེ་གེ་བཞི་བཏགས་པའི་ཡེ་ཤེས་འབེབས་སྔགས་ཁྲི་ཕྲག་གཅིག་བཟླའོ། །བཟླས་པའི་མཐར་གཏོར་མ་འབུལ་བར་འདོད་ན། དམར་གཏོར་ནང་
མཆོད་ལྟར་བྱིན་གྱིས་བརླབས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། སེང་ལྡེང་ནགས་ཀྱི་སྒྲོལ་མ་གཙོ་འཁོར་གསུམ་གྱི་རྟེན་དང་བརྟེན་པར་བཅས་པའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས་པ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་

[008A]༄༅། །སྤུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨཾ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ་ལ་གོང་གི་བསྟོད་པས་བསྟོད། ཡིག་བརྒྱས་ལྷག་ཆང་ཁ་
བསྐང། ནོངས་པ་བཟོད་གསོལ་དང་འདོད་དོན་ལ་གསོལ་བཏབ་སོགས་བྱ་ཞིང། མདུན་གྱི་མགྲོན་རྣམས་རྟེན་ཡོད་ན་བརྟན་བཞུགས་དང་མེད་ན་རང་བཞིན་གྱི་གནས་སུ་གཤེགས་པར་བསྒོམ། དེ་ལྟར་སྒྲོལ་མ་ཉི་ཤུ་རྩ་གཅིག་གི་སྤྲུལ་གཞི་སེང་ལྡེང་ནགས་ཀྱི་སྒྲོལ་
མའི་སྒྲུབ་ཐབས་ཉམས་སུ་ལེན་པའི་རྣལ་འབྱོར་པས་བསྙེན་མཚམས་ཇི་ལྟར་བྱ་བའི་ཚུལ་བརྗོད་པར་བྱ་སྟེ། སྔོན་དུ་དགེ་འདུན་བཞི་སྡེ་ཡན་ཆད་ལ་བསྙེན་བཀུར་དང། གནས་ཁང་བྱི་དོར་བྱས་ལ། བ་བྱུང་གིས་ཆག་ཆག་བཏབ། སྟན་གྱི་འོག་ཏུ་ས་དཀར་གྱི་གཡུང་དྲུང་དང་རྩྭ་
དུར་པ་བཏིང། སྟན་བདེ་བ་ལ་འཁོད་ནས་བགེགས་གཏོར་བཏང། བསྲུང་འཁོར་མདོར་བསྡུས་བསྒོམས། མཚམས་གཡོག་དང་སྨན་པ་སོགས་མཚམས་འོག་ཏུ་འཇུག་དགོས་གང་ཡིན་བསྲུང་འཁོར་གྱི་ནང་དུ་ཆུད་པར་བསམས། མཚམས་ཐོ་བཞི་རྒྱལ་ཆེན་བྮིའམ་དམ་
ཅན་ཆོས་རྒྱལ་དུ་བསྐྱེད། མཆོད་གཏོར་ཕུལ་ཏེ་སྤྱིལ་བུའི་ཕྱོགས་བྮིའམ་སྒོའི་གཡས་གཡོན་དུ་སྟེགས་པུའི་ཁར་བཞུགས་སུ་གསོལ་ལ། སྒྲུབ་པ་པོའི་བསྙེན་སྒྲུབ་ཀྱི་ལས་མཐར་མ་ཕྱིན་གྱི་བར་ལ་ནང་གི་དངོས་གྲུབ་ཕྱིར་མི་འཆོར་བ་དང། ཕྱིའི་ནད་
གདོན་བར་ཆད་ནང་དུ་མི་འཇུག་པའི་འཕྲིན་ལས་མཛོད་ཅིག་ཅེས་བརྗོད་ལ་མེ་ཏོག་གཏོར། ནང་དུ་འོང་སྟེ་ལག་པ་གཡོན་པས་སྟན་ལ་རེག་སྟེ། ཨོཾ་བཛྲ་ཨཱ་པན་ཧཱུཾ། ཞེས་བརྗོད་དེ་སྟན་རྡོ་རྗེའི་རང་བཞིན་དུ་མོས། དེ་དག་ནི་གནས་བསྲུང་བའོ། །ལག་བ་

[008B] །དེ་ནས་ལུས་རྣམ་སྣང་གི་ཆོས་བདུན་ལྡན་དུ་འཁོད་དེ་བླ་བརྒྱུད་གསོལ་འདེབས་བདུད་རྩི་འབེབས་སྦྱང་གི་དམིགས་པ་དང་བཅས་ཏེ་བརྗོད་
སྤྲོ་ན་རྡོར་དྲིལ་བྱིན་རླབས་སྔོན་འགྲོ་མཆོད་གཏོར་བྱིན་གྱིས་བརླབས་ཏེ་འབུལ་བརྡོར་སེམས་སྒོམ་བཟླས་བཅས་བྱས་ན་ཕུན་སུམ་ཚོགས་པའི་ཡན་ལག་ཏུ་འགྱུར་བས་བླ་མེད་ཀྱི་དཀྱིལ་འཁོར་གཞན་ནས་བཤད་པ་ལྟར་ཉམས་སུ་ལེན་ཅིང། བསྡུས་པ་ལ་མོས་ན་དེ་དག་མ་བྱས་ཀྱང་
ཆད་པའི་སྐྱོན་མེད་པས་གོང་དུ་བཤད་པ་ལྟར་ཆོགས་ཞིང་མཆོད་པ་ནས་བཟུངས་ཏེ་བཟླས་པ་ལ་ཐུག་གི་བར་སྒྲུབ་ཐབས་ནས་ཇི་ལྟར་བཤད་པ་ལྟར་སྐབས་གང་ཡིན་གྱི་དམིགས་བ་རྣམས་སྔ་མ་ཡིད་ངོར་མ་ཤར་བར་ཕྱི་མ་གསལ་མི་འདེབས་ཅིང། སྔ་མ་མ་བརྗེད་པའི་སྟེང་ནས་ཀྱང་
ཕྱི་མ་ཕྱི་མ་བསྣན་ཏེ་བཟླས་པ་ལ་ཐུག་གི་བར་བཏང། བཟླས་པའི་སྐབས་ཀྱི་དམིགས་པ་ནི་རང་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ་སྣང་ལ་རང་བཞིན་མེད་པ་སྐུ་ལས་འོད་ཟེར་ཁ་དོག་ལྔ་འཕྲོ་བ་ནམ་མཁའི་འཇའ་ཚོན་ལྟ་བུར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་དབུས་
ཀྱི་ཏཱཾ་ཡིག་ལ་རང་གི་སེམས་ཞུགས་པ་བཞིན་དུ་བྱས་ཏེ་དེའི་མཐའ་སྐོར་དུ་ཡི་གེ་བཅུ་པོ་དབུ་ཕྱིར་བསྟན་ནས་ཉལ་སྟབས་སམ་གྱེན་སྒྲེང་གང་རིགས་སུ་འཁོད་པ་ལྡོག་པའི་ཚུལ་གྱི་ཡི་གེ་རྣམས་འོད་ཟེར་འབར་བའི་རྣམ་པར་བསྒོམ་པ་ནི་གོང་བུའི་བཟླས་པ་དང། སྔགས་འཕྲེང་
ས་བོན་དང་བཅས་པ་ལས་འོད་ཟེར་འཕྲོས་པའི་སྣེ་ལ་རྗེ་བཙུན་མའི་སྐུ་དཔག་ཏུ་མེད་པ་སྤྲུལ་ཏེ་དེ་དག་གི་སྐུ་ལས་བདུད་རྩི་འོད་ཟེར་དང་བཅས་པ་བབས་པས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང། འཕགས་མའི་གོ་འཕང་ལ་བཀོད། ཡང་འོད་ཟེར་འཕྲོས་པའི་སྣེ་ལ་

[009A]༄༅། །མཆོད་པའི་ལྷ་མོ་དཔག་ཏུ་མེད་པ་ཕྱོགས་བཅུར་སྤྲོས་ཏེ་ཕྱོགས་བཅུའི་སངས་རྒྱས་སྲས་བཅས་ལ་མཉེས་པའི་མཆོད་བ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་དང། སེམས་ཅན་འཕགས་མར་གསལ་བ་
རྣམས་འོད་ཀྱི་རྣམ་བར་བསྡུས་ཏེ་སྔགས་འཕྲེང་ས་བོན་དང་བཅས་པ་ལ་ཐིམ་པར་བསྒོམ་པ་ནི་དམ་ཚིག་གི་བཟླས་པ། ཡང་སྙིང་ཁའི་ས་བོན་ལས་ཨོཾ་གྱི་སྣ་དྲངས་ཏེ་སྔགས་འཕྲེང་རང་གི་ལྟེ་བ་ནས་ཐོན། ཞལ་དུ་ཞུགས། སྙིང་ཁའི་སྔགས་འཕྲེང་ལ་
ཐིམ༑ ཡང་སྔགས་འཕྲེང་སྔར་ལྟར་ལྟེ་བ་ནས་ཐོན་པ་སོགས་མགལ་མེའི་འཁོར་ལོ་ལྟར་འཁོར་བའི་འོད་ཟེར་གྱིས་ལུས་ཀྱི་ནང་གང། སྡིག་སྒྲིབ་ཐམས་ཅད་སྦྱངས་པར་བསམས་ལ་ཞི་ཞིང་འཇམ་བའི་ཚུལ་གྱིས་བཟླ་བ་ནི་དོ་ལིའི་བཟླས་པའམ་འཁྱོགས་
ཀྱི་བཟླས་པ་དང། སྙིང་ཁའི་ས་བོན་ལས་སྔགས་འཕྲེང་ཆད་པ་རང་གི་ཞལ་ནས་ཐོན། ལྟེ་བ་ནས་ནང་དུ་འཇུག་པ་སོགས་སྔར་གྱི་འཁོར་ཚུལ་ནས་ལྡོག་ཏེ་དྲག་ཅིང་རྩུ་བ་པའི་ཚུལ་དུ་བཟླ་བ་ནི་ཁྲོ་བོའི་བཟླས་པའོ། །སྔགས་ཀྱི་སྒྲ་དྲག་པོར་སྒྲོག་པ་ནི་
ཁྲོས་པའི་བཟླས་པ་ཞེས་བྱ་བས། བཟླས་པའི་དམིགས་པ་དེ་རྣམས་ཅི་རིགས་པའི་སྒོ་ནས་ཐུན་དངོས་གཞི་ལ་སེམས་མ་ཡེངས་པར་བགྲང་བ་རྣམས་བཟླས་བའི་གྲངས་སུ་གཞུག་ཅིང། སེམས་གཡེང་བ་དང། བཟའ་བཏུང་གི་བར་ཆོད་པ་
དང༑ ཐུན་མཚམས་སུ་བཟླས་པ་རྣམས་གྲངས་སུ་མི་གཞུག། གཞན་ཡང། ཇི་སྐད་དུ། བཟླས་བརྗོད་བྱ་ཚེ་མི་མྱུར་མི་བུལ་ཞིང། །སྒྲ་ཆེར་མ་ཡིན་ཧ་ཅང་ཆུང་མ་ཡིན། །སྨྲས་བཞིན་མ་ཡིན་རྣམ་པར་གཡེང་བཞིན་མིན། །

[009B] །ཞེས་པ་ལྟར། རིང་ཐུང་གོ་ལྡོག་པ་དང། སྒྲ་ཧ་ཅང་ཆེས་པས་གཞན་གྱིས་ཐོས་པ་དང། ཧ་ཆང་ཆུང་བས་རང་གི་མི་ཐོས་པ་ལ་སོགས་པའི་སྐྱོན་རྣམས་སྤངས་ཏེ་གཙོ་འཁོར་དུ་ཡོད་ཀྱི་ཞལ་
ནས་སྔགས་ཀྱི་སྒྲ་སྒྲོག་པར་མོས་ན་དེ་སྙེད་ཀྱི་ཕན་ཡོན་འབྱུང་བར་གསུངས། བཟླས་པའི་གྲངས་ཚད་ནི་གཞན་ལ་དབང་བསྐུར་བ་དང། བདག་འཇུག་ལེན་པ། སྦྱིན་སྲེག་སོགས་ལ་དབང་བའི་བསྙེན་པའི་གྲངས་སྒྲུབ་ཐབས་སུ་བཤད་ཟིན་པ་ལྟར་དང། ལས་
རབ་འབྱམས་སྒྲུབ་པའི་བསྙེན་པའི་གྲངས་ནི། གང་ལ་བརྟེན་ནས་ལས་སྒྲུབ་རྒྱུའི་སྔགས་དེ་ཉིད་བྱེ་བ་བཟླ་དགོས་བར་རྒྱུད་ལས་བཤད་ཅིང། སྡོམ་འབྱུང་གི་རྒྱུད་ལས། རྫོགས་ལྡན་ལ་ནི་བཟླས་བྱ་གཅིག། ཉིས་འགྱུར་གསུམ་ལྡན་ལ་རབ་བཟླ། །
གསུམ་འགྱུར་གཉིས་ལྡན་ལ་བཟླ་ཏེ། །རྩོད་དུས་བསྙེན་པ་བཞི་འགྱུར་ཏེ། །ཞེས་རྒྱུད་ནས་གྲངས་ཇི་ཙམ་བཟླ་དགོས་བར་བཤད་པ་དེ་ཉིད་རྩོད་དུས་ཀྱི་སྐབས་འདིར་བཞི་འགྱུར་བཟླ་དགོས་པའི་ཡི་གེ་བཅུ་པ་ལྟ་བུའམ། འོག་ནས་འབྱུང་བ་ལྟར་སྒྲོལ་
མ་ཉེར་གཅིག་གཞན་གྱི་སྔགས་གང་ལ་བརྟེན་ནས་ལས་སྒྲུབ་རྒྱུའི་སྔགས་དེ་ཉིད་བྱེ་བ་བཞི་དང། དེའི་བཅུ་ཆ་མེ་ཏོག་དམར་པོའི་སྦྱིན་སྲེག་ས་ཡ་བཞི་བཅས་སྔོན་དུ་བཏང་ནས་ལས་དངོས་གཞིའི་སྐབས་ལས་སྤྱོར་གྱི་བསྙེན་པ་འབུམ་ཕྲག་གཅིག་དང། སྔགས་
དང༑ རྫས་དང། ཏིང་ངེ་འཛིན་གསུམ་གྱི་སྒོ་ནས་སྒྲུབ་དགོས་ཤིང། དེ་ཡང་སྒྲུབ་རྒྱུའི་ལས་ལ་དངོས་གྲུབ་རབ་འབྲིང་ཐ་གསུམ་ལས་ནད་གདོན་བར་ཆད་ཞི་བ་དང། ཚེ་བསོད་དཔལ་འབྱོར་རྒྱས་པ་དང། བསྒྲུབ་བྱ་དབང་དུ་བསྡུ་བ་སོགས་ལས་ཕྲན་ཚོགས་རྣམས་

[010A]༄༅། །ནི་དབང་བསྐུར་རྣམ་དག་ཐོབ་ཅིང། དམ་ཚིག་དང་སྡོམ་བ་ལ་གནས་བས་སྒྲུབ་ཐབས་ནས་བཤད་བ་ལྟར་གྱི་བསྙེན་པ་མདོར་བསྡུས་ཙམ་དང། ལས་བཞིའི་སྦྱིན་སྲེག་སོས་ལ་བརྟེན་ནས་ཀྱང་སྒྲུབ་ནུས་པ་དུ་མ་ཡོད་ཅིང་
གྲུབ་པ་ཆེན་བོ་བརྒྱང་ལ་སོགས་བ་དངོས་གྲུབ་འབྲིང་སྒྲུབ་པ་ལ་ནང་ལ་གཞོལ་བའི་རྣལ་འབྱོར་བས་རྫས་སྔགས་ལ་མ་ལྟོས་པར་བསམ་གཏན་ཙམ་གྱིས་སྒྲུབ་ནུས་མོད་ཀྱང། བསྐྱེད་རིམ་ཕྲ་བ་མཐར་མ་ཕྱིན་པའི་སྔགས་ལ་གཞོལ་བའི་རྣལ་
འབྱོར་པས་སྔར་བཤད་པ་བཞིན་བསྙེན་པ་བྱེ་བ་བཞི་སོགས་ལ་ལྟོས་དགོས་ཤིང། ངེས་ཀྱང་མ་འགྲུབ་ན་སྤྱོད་པ་ལ་ཟླ་བ་བཅོ་བརྒྱད་ཀྱི་བར་དུ་སློབ་པ་དང། དེས་ཀྱང་མ་འགྲུབ་ན་སྤོགས་ཆོག་ཇི་ལྟར་བྱ་བ་དང། ལྷ་ལ་དྲག་ཤུལ་གྱི་ཕུར་འདེབས་སོགས་
སྙིང་པོ་བསྐུལ་བའི་ཚུལ་རྣམས་འདིར་ཡི་གེའི་ཚེགས་ཀྱི་འཇིགས་ནས་མ་བཀོད་པས་འགྲེལ་པ་བཞི་སྦྲགས་དང་འདུས་བསྐྱེད་དངོས་གྲུབ་རྒྱ་མཚོ་སོགས་་རྗེ་ཡབ་སྲས་ཀྱི་གསུང་རབ་རྣམས་ལས་ཤེས་པར་བྱའོ། །ཐུན་རྗེས་མའི་མཐར་འཇིག་རྟེན་
ལས་འདས་མ་འདས་ཀྱི་གཏོར་མ་དང། མཚམས་ཐོའི་ལྷ་ལ་མཆོད་གཏོར་བཅས་མ་ཆད་པར་བྱ་དགོས་སོ། །ཇི་ལྟར་འཕེན་པ་བཏང་བ་ལྟར་གྱི་བསྙེན་པའི་གྲངས་ཚད་སོང་ནས་མཚམས་གྲོལ་བའི་སྐབས། མཚམས་ཐོའི་ལྷ་ལ་མཆོད་གཏོར་ཕུལ་ཏེ་ནོངས་
པ་བཟོད་བར་གསོལ་ནས་གཤེགས་སུ་གསོལ། བསྙེན་པའི་ཁ་སྐོང་གི་སྦྱིན་སྲེག་བྱ་སྟེ་ཐོ་ནང་མའི་ལྷ་གཤེགས་གསོལ་གྲུབ་ནས་ཕྱི་མ་གཤེགས་གསོལ་མ་བྱས་པར་སྦྱིན་སྲེག་བྱ་ཞིང། དེ་ནས་མཚམས་འོག་ཏུ་མེད་པའི་དམ་ཚིག་གཅད་བའི་མི་

[010B] རྒྱང་རིང་པོར་བལྟ་བ་སོགས་བྱ་མི་རུང། དེ་ལྟར་སེང་ལྡེང་ནགས་སྒྲོལ་གྱི་བསྙེན་པ་བྱ་བའི་ཚུལ་དེ་ཉིད་འོག་ནས་འབྱུང་བ་ལྟར་སྒྲོལ་མ་གཞན་གྱི་བསྙེན་སྒྲུབ་ལས་
གསུམ་བྱ་ཚུལ་ལའང་རིགས་འགྲེན་ནས་ཤེས་པར་བྱའོ།།    ༈    །།སྒྲོལ་མ་ཉེར་གཅིག་གི་སྒྲུབ་ཐབས་ལ་ཐོག་མར་་རྗེ་བཙུན་མ་མྱུར་མ་དཔའ་མོའི་སྒྲུབ་ཐབས་ནི། རང་སེང་ལྡེང་ནགས་སྒྲོལ་ལམ་གསོལ་བ་འདེབས་
ཡུལ་གྱི་སྒྲོལ་མའི་རྣལ་འབྱོར་ལ་གནས་བཞིན་པའི་ངང་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཆེད་དུ་་རྗེ་བཙུན་མའི་སྒྲུབ་ཐབས་
ཉམས་སུ་བླང་བར་བྱའོ་སྙམ་པ་ལན་གསུམ་བྱ། མདུན་གྱི་ནམ་མཁར་སྣ་ཚོགས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡཾ་ག་དམར་པོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་
་རྗེ་བཙུན་མ་མྱུར་མ་དཔལ་མོ་སྐུ་མདོག་དམར་མོ། ཞལ་གཅིག་ཕྱག་བརྒྱད་མ། ཕྱག་དང་པོ་གཉིས་ཀྱིས་རྡོར་དྲིལ་སྤྱི་བོར་བསྣོལ་ནས་འཛིན་པ། གཉིས་པ་གཉིས་ཀྱིས་ཐུགས་ཀར་མདའ་གཞུ་འགེངས་པ། གསུམ་པ་གཉིས་
ཀྱིས་འཁོར་ལོ་དང་དུང་འཛིན་པ། བཞི་པ་གཉིས་ཀྱིས་རལ་གྲི་དང་ཞགས་པ་འཛིན་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དར་བཟང་པོའི་སྟོད་གཡོགས་དང་སྨད་གཡོགས་ལྷབ་

[011A]༄༅། །ལྷུབ་ཏུ་གསོལ་བ། ཞབས་སྐྱིལ་ཀྲུང་ཕྱེད་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་
ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྦྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ་
ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ཏེ། ཇི་ལྟར་བལྟམས་པ་ཙམ་གྱིས་ནི། །ཞེས་སོགས་ཀྱི་མཐར། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ་
ཞེས་གསུངས་ཤིང། དབང་གི་ལྷས་དབང་བསྐུར། སྐུ་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། འོད་དཔག་མེད་ཀྱིས་དབུ་བརྒྱན་པར་འགྱུར། ཨོཾ་བཛྲ་ཨ་མྲྀ་ཏ་
ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་མི་མགོའི་སྒྱིད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ། བཧྲུཾ་ཨཾ་ཛྲཾ་ཁཾ་ཧཱུཾ་
ལས་བྱུང་བའི་ཤ་ལྔ་དང། ལཾ་མཾ་བཾ་ཏཾ་བཾ་ལས་བྱུང་བའི་བདུད་རྩི་ལྔ་སོ་སོའི་ས་བོན་གྱིས་མཚན་པ། དེ་དག་གི་སྟེང་དུ་ཡི་གེ་འབྲུ་གསུམ་སྟེང་ནས་སྟེང་དུ་བརྩེགས་པར་གྱུར། རླུང་གཡོས་མེ་སྦར་ཐོད་པའི་ནང་གི་རྫས་རྣམས་

[011B] ཡི་གེ་གསུམ་ལས་འོད་ཟེར་འཕྲོས། སྐུ་གསུང་ཐུགས་ཀྱི་རྡོ་རྗེ་གསུམ་སྤྱན་དྲངས། ཡི་གེ་གསུམ་ལ་ཐིམ། དེ་གསུམ་ཡང་རཾ་གྱིས་ཞུ་ནས་ཐོད་པར་ཐིམ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་དེ་བྱིན་གྱིས་བརླབས་
ཨོཾ་བཛྲ་ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག། བདུག་སྤོས། མར་མེ། དྲི་
ཆབ༑ ཞལ་ཟས། རོལ་མོ་ལ་སོགས་པ་རྣམས་རང་བཞིན་བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཤཔྟ་ཨཱ་ཧཱུཾ་གི་བར་
དང༑ རཱུ་པ་ནས། སྤརཤ་ཨཱ་ཧཱུཾ་གི་བར་བརྗོད་དེ་བྱིན་གྱིས་བརླབས། སྤྲོན་ཚིགས་སུ་བཅད་པ་གང་ཡང་རུང་བ་དང། བསྡུ་ན། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨ་རྒྷཾ་ནས། སྤརཤའི་བར་གྱིས་མཆོད། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་
ཕུལ། བསྟོད་པ་ནི། ཕྱག་འཚལ་སྒྲོལ་མ་མྱུར་མ་དཔལ་མོ། །སྤྱན་ནི་སྐད་ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གསེར་བྱེ་བ་ལས་ནི་བྱུང་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་
ཐུགས་ཀར་ཏཱཾ་ཡིག་གི་མཐར་སྐུ་མདོག་དང་མཚུངས་པའི་སྔགས་འཕྲེང་གིས་བསྐོར་བ་ལ་དམིགས། ཨོཾ་ཏཱ་རེ་ཏུ་ཏྟཱ་རེ་ཏུ་རེ་ཆེ་གེ་མོ་ཝ་ཤཾ་ཀུ་རུ་སཱཧཱ། ཞས་བཟླ་ཞིང། སྔགས་འཕྲེང་ལས་འོད་ཟེར་དམར་པོ་ལྕགས་སྒྲོག་དང་ཞགས་པ་

[012A]༄༅། །ལྟ་བུ་དཔག་ཏུ་མེད་པ་སྤྲོས། གང་དབང་དུ་བསྡུ་བྱའི་དགྲ་དང་ལག་འདྲེན་ལ་སོགས་པ་ཐམས་ཅད་ལྕགས་ཀྱུ་དང་ཞགས་པས་བཀུག་བདག་ཉིད་ཀྱི་རྐང་པ་ལ་མགོས་འདུད་པའི་ཚུལ་གྱིས་གནས་པ་ལ་
སྔགས་འཕྲེང་ལས་འོད་ཟེར་དམར་པོའི་ཚོགས་སྤྲོས་པས་བསྒྲུབ་བྱ་དེ་རྣམས་ཀྱི་སྡིག་སྒྲིབ་སྦྱངས། བདག་ཉིད་ལ་གུས་པ་དང་ཆགས་པའི་རང་བཞིན་དུ་གྱུར་པར་བསམ་ན་གང་དབང་དུ་བསྡུ་བྱའི་བསྒྲུབ་བྱ་དེ་ཉིད་རང་ཉིད་
ཀྱིས་དབང་དུ་བསྡུས་ནུས་པར་འགྱུར་རོ། །མཇུག་ཏུ་ཡིག་བརྒྱས་ལྷག་ཆང་ཁ་བསྐང། བསྔོ་སྨོན་གྱི་རྒྱས་བཏབ། ཐུན་མཚམས་སུ་ཡང་ཁྱེར་སོ་གསུམ་གྱི་རྣལ་འབྱོར་དང་མ་བྲལ་བར་བྱའོ།།    ༈    །།གཉིས་པ་
རྗེ་བཙུན་མ་མདངས་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་པདྨ་དང་ཟླ་བའི་གདན་ལ་ཏཱཾ་ཡིག་དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས།    ༈   
བ་ཆེན་མོ་སྐུ་མདོག་སྟོན་ཀའི་ཟླ་བ་ལྟར་དཀར་བ། དཀར་སྔོ་སེར་བའི་ཞལ་གསུམ་ཕྱག་བཅུ་གཉིས་མ། ཕྱག་དང་པོ་གཉིས་མཉམ་གཞག་མཛད་པ། གཉིས་པ་གཉིས་ཁ་ཊཱཾ་ག་དང་རིལ་བ་སྤྱི་བླུགས་བ་སྣམས་པ། གསུམ་པ་
གཉིས་ཀྱིས་འཁོར་བའི་འཁོར་ལོ་དང་ཨུཏྤ་ལ། བཞི་པ་གཉིས་ཀྱིས་ནོར་བུ་དང་དྲིལ་བུ། ལྔ་པ་གཉིས་ཀྱིས་རྡོ་རྗེ་དང་གཏེར་བུམ། དྲུག་པ་གཉིས་ཀྱིས་མེ་ཏོག་གི་འཕྲེང་བ་དང་པུ་ཏི་བསྣམས་པ། དབུ་སྐྲ་རལ་བའི་ཐོར་ཚུགས་

[012B] རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དར་སྣ་ཚོགས་ཀྱི་ན་བཟས་ཀླུབས་པ། འོད་ཀྱི་ཕུང་པོའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པར་དམིགས་ལ། གནས་གསུམ་བྱིན་རླབས། དབང་བསྐུར་རྒྱས་བཏབ་བཅས་སྔ་མ་བཞིན་
ལ་རིགས་བདག་འོད་དཔག་མེད། གོང་ལྟར་ཕྱི་མཆོད་ནང་མཆོད་རྣམས་བྱིན་གྱིས་བརླབས་ཏེ་ཕུལ། བསྟོད་པ་ནི། ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་ཞལ་མ། །སྐར་མ་སྟོང་ཕྲག་ཚོགས་པ་
རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །ཞེས་པས་བསྟོད། བཟླས་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་ཤཱནྟིཾ་ཀུ་རུ་སཱཧཱ། ཞེས་བཟླ་ཞིང། སྔགས་འཕྲེང་ལས་འོད་ཟེར་དཀར་པོ་དཔག་ཏུ་མེད་པ་འཕྲོས་པའི་སྣེ་ལ་སྒྲོལ་མ་དཀར་
མོ་བདུད་རྩིས་གང་བའི་བུམ་པ་དཀར་པོ་ཐོགས་པ་དཔག་ཏུ་མེད་པ་སྤྲོས་ཏེ་རང་དང་བསྒྲུབ་བྱའི་སྦྱི་བོ་ནས་ཁྲུས་གསོལ་བས་ནད་གདོན་སྡིག་སྒྲིབ་ཐམས་ཅད་དུད་ཁུ་དང། གདོན་བགེགས་རྣམས་སྡོམ་དང་སྡིག་པའི་རྣམ་པར་དབང་
པོའི་སྒོ་དང་བ་སྤུའི་སྒོ་ནས་ཕྱིར་ཐོན། རང་དང་བསྒྲུབ་བྱ་དེ་དང་དེའི་ལུས་ཤེལ་སྒོང་ལྟར་དག་པར་བསམས། འཇུག་ཆོག་སོགས་སྔར་བཞིན་བྱའོ།།    ༈    །།   ༈    །
སྔོན་འགྲོའི་རིམ་པ་སྔར་ལྟར་ལ། མདུན་གྱི་ནམ་མཁར་སྣ་ཚོགས་པདྨ་དང་ཉི་མའི་སྟེང་དུ་ཏཱཾ་ཡིག་སེར་བོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་སྒྲོལ་མ་སྐུ་མདོག་གསེར་

[013A]༄༅། །གྱི་མདོག་ཅན། ཞལ་གཅིག་ཕྱག་བཅུ་མ། ཕྱག་གཡས་ཀྱི་དང་པོས་རིན་པོ་ཆེའི་འཕྲེང་བ་ཐུགས་ཀར་འཛིན་ཅིང། གཡོན་དང་པོས་དར་དཔྱངས་བསྣམས་པ། གཉིས་པ་གཉིས་ཀྱིས་རལ་གྲི་དང་ཞགས་
པ༑ གསུམ་པ་གཉིས་ཀྱིས་མདའ་དང་པདྨ། བཞི་པ་གཉིས་ཀྱིས་རྡོ་རྗེ་དང་དྲིལ་བུ། ལྔ་པ་གཉིས་ཀྱིས་དབྱུག་པ་དང་གཞུ་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རྒྱན་དང་ན་བཟའ་སོགས་སྔར་བཞིན། རྡོ་རྗེ་སྐྱིལ་ཀྲུང་
གིས་བཞུགས་པ། གནས་གསུམ་བྱིན་རླབས་དང་ཡེ་ཤེས་པ་དགུག་གཞུག། དབང་བསྐུར་སོགས་སྔར་བཞིན་ལ་རིགས་བདག་འོད་དཔག་མེད། ནང་མཆོད་སོགས་གོང་བཞིན་ལ། བསྟོད་པ་ནི། ཕྱག་འཚལ་སེར་སྔོ་ཆུ་ལས་
སྐྱེས་ཀྱི། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཞེས་པས་བསྟོད། བཟླས་བྱའི་སྔགས་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་པུཥྚཾ་ཀུ་རུ་སཱཧཱ་
དམིགས་པ་ནི། སྔགས་འཕྲེང་ལས་འོད་ཟེར་གསེར་བཙོ་མའི་མདོག་ཅན་མཐའ་ཡས་བ་བྱུང། རང་དང་བསྒྲུབ་བྱའི་ལུས་དང། གནས་ཁང་སོགས་ལ་ཕོག་ཅིང་འོད་ཟེར་གྱི་སྣེ་ལ་རྗེ་བཙུན་མ་གསེར་གྱི་མདོག་ཅན་བདུད་རྩི་སར་
པོས་གང་བའི་བུམ་པ་སེར་པོ་ཐོགས་པ་དཔག་ཏུ་གྲངས་མེད་པ་བྱོན། རང་གཞན་གྱི་སྦྱི་བོ་ནས་དབང་བསྐུར་བས་ལུས་ཀྱི་ཕྱི་ནང་ཐམས་ཅད་གསེར་བཟང་པོས་བྱུགས་པ་ལྟ་བུར་གྱུར། ཚེ་དང་ལོངས་སྤྱོད་ཐམས་ཅད་

[013B] མཇུག་ཆོག་རྣམས་སྔར་བཞིན་ནོ།།    ༈    །།   ༈    མདུན་གྱི་ནམ་མཁར་པདྨ་སེར་པོ་དང། ཟླ་བའི་སྟེང་དུ་ཏཱཾ་ཡིག་
དམར་སེར། དེ་ལས་འོད་ཟེར་འཕྲོས། དོན་གཉིས་བྱས།    ༈    ཞལ་གཅིག་ཕྱག་བཞི་མ། ཕྱག་དང་པོ་གཉིས་
ཀྱིས་མཆོག་སྦྱིན་དང་བནྡྷ་བདུད་རྩིས་གང་བ། འོག་མ་གཉིས་ཀྱིས་འཕྲེང་བ་དང་དབྱུག་བ་འཛིན་པ། དབུ་སྐྲ་རལ་པའི་ཐོར་ཚུགས་ཅན། རྒྱན་དང་ན་བཟའ་སོགས་སྔར་དང་འདྲ་བ་ལ་ཞབས་སེམས་དཔའི་སྐྱིལ་ཀྲུང་གིས་
བཞུགས་པ། དབང་བསྐུར་རྒྱས་འདེབས། མཆོད་པ་སོགས་སྔར་བཞིན་ལ། བསྟོད་པ་ནི། ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་ཕྱིན་པ་ཐོབ་
པའི༑ ༑རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཞེས་པས་བསྟོད། བཟླས་པའི་སྐབས་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་ཏྟཱ་རུ་ཨཱ་ཡུཿ་ཛྙཱ་ན་པུཥྚིཾ་ཀུ་རུ་སཱཧཱ། ཞེས་པའི་སྔགས་འཕྲེང་ལས་འོད་ཟེར་དམར་སེར་ལྕགས་ཀྱུ་ལྟ་
བུ་འཕྲོས་པས་འཁོར་འདས་ཀྱི་བཅུད་ཐམས་ཅད་ཀྱི་སྐྲག་མདངས་དང་གཟི་བརྗིད་ཐམས་ཅད་དང། ཁྱད་པར་དུ་ཚེའི་རིག་འཛིན་བརྙེས་པ་ཐམས་ཅད་ཀྱི་ཚེ་དང་ཡེ་ཤེས་ཐམས་ཅད་ཚེའི་བདུད་རྩི་དམར་སེར་གྱི་རྣམ་པར་བཀུག་བཅོམ་ལྡན་

[014A]༄༅། །འདས་མའི་སྐུ་དང་ཕྱག་གི་ཐོད་པའི་ནང་གི་བདུད་རྩི་ལ་ཐིམ། དེ་ལས་ཀྱང་བདུད་རྩིའི་རྒྱུན་བབས། རང་བཞིན་གྱི་ཚངས་བུག་ནས་ཞུགས། ལུས་ཀྱི་ནང་ཐམས་ཅད་གང་དུས་དང་དུས་མིན་གྱི་འཆི་བའི་འཇིག་
པ་ཐམས་ཅད་བསལ། འཆི་མེད་ཚེའི་དངོས་གྲུབ་ཐོབ་པར་བསམ་སྟེ་སྔགས་འབུམ་ཕྲག་བཟླས་ན་ཚེ་ལོ་བརྒྱུ་འཕེལ་བར་འགྱུར་རོ། །མཇུག་ཆོག་སྔར་བཞིན་ནོ།།    ༈    །།ལྔ་པ་ཧཱུཾ་སྒྲ་སྒྲོག་པའི་སྒྲོལ་མའི་སྒྲུབ་
ཐབས་ནི། སྔོན་འགྲོའི་རིམ་པ་སྔར་ལྟར་ལ། མདུན་གྱི་ནམ་མཁར་པདྨ་དང་ཟླ་བའི་གདན་ལ་ཏཱཾ་ལས་པདྨ་ཏཾ་གྱིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས།    ༈   
མ་ཧཱུཾ་སྒྲ་སྒྲོག་མ་སྐུ་མདོག་སེར་མོ། ཞལ་གཅིག་ཕྱག་གཉིས་མ། གཡས་མཆོག་སྦྱིན་དང་གཡོན་པདྨ་སེར་པོ་བསྣམས་པ། རལ་པའི་ཐོར་ཚུགས་སོགས་སྔར་བཞིན་ལ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ་
རིགས་བདག་འོད་དཔག་མེད། ཕྱི་ནང་གི་མཆོད་པས་མཆོད་ནས། བསྟོད་པ་ནི། ཕྱག་འཚལ་ཏུཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་པ་མེད་
པར་འགུགས་པར་ནུས་མ། ཞེས་པས་བསྟོད། བཟླས་བྱའི་སྔགས་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཨཱ་ཀརྵཱ་ཡ་ཧྲཱི་སཱཧཱ། དམིགས་པ་ནི། སྔགས་འཕྲེང་ལས་འོད་ཟེར་ལྕགས་ཀྱུ་དང། ཞགས་པ་དང། ལྕགས་སྒྲོག་

[014B] བསྒྲུབ་བྱའི་མགྲིན་པ་ནས་ཞགས་པས་བཅིངས། སྐྱེ་གནས་ནས་ལྕགས་ཀྱུས་ཕུག་པའི་བདག་ཉིད་ལ་ཆགས་པའི་དབང་གི་ཡིད་མྱོས་མགོ་འཁོར་ཏེ་རང་དབང་མེད་པར་རང་གི་དྲུང་དུ་དྲངས་པར་
བསམ་ན་བསྒྲུབ་བྱའི་སྦྱི་དང། ཁྱད་པར་ཕྱག་རྒྱ་དབང་དུ་འགྱུར་ཏེ། །མཇུག་ཆོག་གོང་བཞིན་ནོ།།    ༈    །།དྲུག་པ་འཇིག་རྟེན་གསུམ་རྒྱལ་མའི་སྒྲུབ་ཐབས་ནི། སྔོན་འགྲོའི་རིམ་པ་སྔར་བཞིན་ལ། མདུན་གྱི་ནམ་
མཁར་པདྨ་དང་ཉི་མའི་གདན་ལ་ཏཱཾ་ཡིག་དམར་པོ། དེ་ལས་འོད་ཟེར་འཕྲོས། དོན་གཉིས་བྱས།    ༈    སྐུ་མདོག་དམར་མོ། ཞལ་
གཅིག་ཕྱག་བཞི་མ། ཅུང་ཟད་ཁྲོས་པ་ཕྱག་དང་པོ་གཉིས་ཀྱིས་རྡོ་རྗེ་དང་སྡིགས་མཛུབ་མཛད་པ། འོག་མ་གཉིས་ཀྱིས་རལ་གྲི་དང་ཞགས་པ་འཛིན་པ། དབུ་སྐྲ་དང་སྨིན་མ་ཅུང་ཟད་འཛིངས་པ། རྒྱན་དང་ན་བཟའ་སོགས་སྔར་
བཞིན་ལ་སེམས་དཔའི་སྐྱིལ་ཀྲུང་གིས་བཞུགས་པ། རིགས་བདག་འོད་དཔག་མེད། ཕྱི་ནང་གི་མཆོད་པས་མཆོད། བསྟོད་པ་ནི། ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་
རོ་ལངས་དྲི་ཟ་རྣམས་དང། །གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཞེས་པས་བསྟོད། ཐུགས་ཀའི་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་བིགྷྣཱན་ཤ་ཏྲུཾ་ཨུ་ཙ་ཏྲ་ཡ་སཱཧཱ། དམིགས་པ་ནི་སྔགས་འཕྲེང་ལས་འོད་

[015A]༄༅། །ཟེར་དྲག་ལ་རྩུབ་པ་མེའི་ཚ་ཚ་ལྟ་བུ་དཔག་ཏུ་མེད་པ་སྤྲོས། གདོན་བགེགས་ལ་སོགས་པ་གནོད་པ་ཐམས་ཅད་ཞོ་བ་ཐུལ་ཏེ་བསྲེགས་པའམ། ཡང་ན་གནོད་བྱེད་གང་ཡིན་རླུང་གི་དཀྱིལ་འཁོར་ལ་གནས་
པའི་རྔ་མོང་སྤྲོས་པ་ལ་བསྐྱོན་ཏེ་རྒྱ་མཚོའི་ཕ་འགྲམ་དུ་བསྐྲད་པར་བསམས། མཇུག་ཆོག་སྔར་བཞིན་ནོ།།    ༈    །།   ༈    སྔོན་འགྲོའི་རིམ་པ་སྔར་བཞིན་ལ། མདུན་
གྱི་ནམ་མཁར་པདྨ་སེར་པོ་དང་ཉི་མའི་གདན་ལ་ཏཱཾ་ཡིག་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་བ་ལས།    ༈    ཞལ་གཅིག་ཕྱག་བཞི་མ་
ཕྱག་དང་པོ་གཉིས་ཀྱིས་འཁོར་ལོ་དང་སྐྱེ་གནས་ཀྱི་སྟེང་དུ་ཞགས་པ་འཛིན་པ། འོག་མ་གཉིས་ཀྱིས་རལ་གྲི་དང་སྡིགས་མཛུབ་མཛད་པ། ཁྲོ་གཉེར་ཅུང་ཟད་བསྡུས་ཤིང། དབུ་སྐྲ་གྱེན་དུ་བརྫེས་ཤིང་སྦྲུལ་དང་ཅོད་ཕན་སོགས་
རིན་པོ་ཆེའི་རྒྱན་གྱིས་བརྒྱན་པ། དར་སེར་པོའི་ན་བཟའ་གསོལ་བ། ཞབས་གཡོན་བརྐྱངས་པའི་སྟབས་ཀྱིས་བཞུགས་པ། གནས་གསུམ་བྱིན་རླབས། ཡེ་ཤེས་པ་སྤྱན་འདྲེན། རིགས་བདག་གི་རྒྱས་འདེབས། མཆོད་
བཅས་གོང་ལྟར་ལ། བསྟོད་པ་ནི། ཕྱག་འཚལ་ཏྲཊ་ཅེས་བྱ་དང་ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམས་གཡོན་བརྐྱངས་ཞབས་ཀྱིས་མནན་ཏེ། །མ་འབར་འཁྲུག་པ་ཤིན་ཏུ་འབར་མ། །ཞེས་པས་

[015B] བཟླས་པ་ནི། རྗེ་བཙུན་མའི་ཐུགས་ཀར་ཉི་གདན་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་རྦོད་གཟེར་སརྦ་བཟློག་བྷྱོ་སཱཧཱ། ཞེས་བཟླ་ཞིང། དམིགས་པ་ནི། ཐུགས་ཀའི་སྔགས་འཕྲེང་ལས་དྲག་པོའི་འོད་ཟེར་ཕྱོགས་བཅུར་འཕྲོས་
པས་ཕ་རོལ་གྱི་ངན་སྔགས་མནན་གཏད། བྱང་ཁ། རྦོད་གཏོང་ཐམས་ཅད་ཀྱི་ནུས་པ་རྣམས་ཉམས་པར་བྱས། སླར་ཡང་འོད་ཟེར་གྱི་ཚོགས་སྤྲོས་པས་སྒྲུབ་པ་པོ་རང་ཉིད་ལ་འོད་ཟེར་གྱི་གུར་ཕུབ་པའི་ཕྱིན་ཆད་བྱད་ཁ་
རྦོད་གཏོང་སོགས་ཀྱིས་གླགས་བལྟ་མི་ནུས་པར་བསམ། མཇུག་ཆོག་སྔ་མ་བཞིན་ནོ།།    ༈    །།   ༈    སྔོན་འགྲོའི་རིམ་པ་གོང་བཞིན་ལ། མདུན་གྱི་ནམ་
མཁར་པདྨ་དམར་པོ་དང་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་སེར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་དབང་མཆོག་སྟེར་མ་སྐུ་མདོག་སེར་མོ། ཞལ་གཅིག་
ཕྱག་བཞི་མ། ཕྱག་དང་པོ་གཉིས་ཀྱིས་མྱ་ངན་མེད་པའི་ཤིང་གི་ཡལ་ག་དང་པདྨ། འོག་མ་གཉིས་ཀྱིས་ནོར་བུ་དང་བཅས་པའི་མཆོག་སྦྱིན་དང་བུམ་པ་བསྣམས་པ། དབུ་སྐྲ་གྱེན་དུ་བརྫེས་པ། རིན་པོ་ཆེའི་རྒྱན་དང་དར་
བཟང་པོའི་ན་བཟའ་གསོལ་བ། འོད་ཀྱི་ཕུང་པོའི་དབུས་ན་སྐྱིལ་ཀྲུང་ཕྱེད་པས་ཆུ་སྲིན་གྱི་སྟེང་དུ་བཞུགས་པ། གནས་གསུམ་བྱིན་རླབས། ཡེ་ཤེས་པ་དགུག་གཞུག་དབང་བསྐུར་རྒྱས་གདབ། མཆོད་པ་བཅས་གོང་

[016A]༄༅། །བཞིན་ལ། བསྟོད་པ་ནི། ཕྱག་འཚལ་ཏུ་རེ་འཇིགས་པ་ཆེན་མོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཞེས་པས་
བསྟོད། བཟླས་པ་ནི། རྗེ་བཙུན་མའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཨོཾ་ཏཱ་རེ་ཏུཏྟཱ་རེ་ཏུ་རེ་གནོད་བྱེད་དགྲ་བགེགས་སརྦ་མཱ་ར་ཡ་ཕཿཊ་དམིགས་པ་ནི། སྔགས་འཕྲེད་ལས་འོད་ཟེར་འཕྲོས་པའི་སྣེ་ལ་མཚོན་
ཆ་མེད་དཔུང་སྲིན་པོའི་ཚོགས་དཔག་ཏུ་མེད་པ་སྤྲོས་པས་དགྲ་བོ་དམིགས་པས་ལ་ཡོད་ན་དེའི་སྙིང་དཀར་ནག་གི་མཚམས་ན་སྲོག་གི་ངོ་བོ་མར་མེ་ལྟ་བུ་ཡོད་པ་ནག་ཐུག་གྱིས་བསད། ཤ་ཁྲག་རུས་པ་ཚོགས་སུ་རོལ་པར་
བསམས། མཇུག་ཆོག་སྔར་ལྟར་རོ།།    ༈    །།   ༈    མདུན་གྱི་ནམ་མཁར་པདྨ་དམར་པོ་དང་ཟླ་བའི་གདན་ལ་ཏཱཾ་ཡིག་དམར་པོ་དེ་ལས་འོད་ཟེར་འཕྲོས་དོན་
གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་མཆོག་སྩོལ་སྒྲོལ་མ་སྐུ་མདོག་དམར་མོ་ཞལ་གཅིག་ཕྱག་བཞི་མ། དང་པོ་གཉིས་ཀྱིས་རྡོར་དྲིལ་སྤྱི་བོར་བསྣོལ་ཏེ་འཛིན་ཅིང། གཡས་འོག་མ་གར་སྟབས་དང་
གཡོན་འོག་མ་མཆོག་སྦྱིན་གྱི་ཕྱག་རྒྱས་མྱ་ངན་མེད་པའི་ཤིང་གི་ཡལ་ག་འཛིན་པ། དབུ་སྐྲ་རལ་པའི་ཐོར་ཚུགས་དང། རྒྱན་ན་བཟའ་སོགས་སྔར་བཞིན་ལ་ཞབས་གཉིས་བགྲད་པའི་སྟབས་ཀྱིས་བཞུགས་པ། སྒོ་གསུམ་བྱིན་

[016B]དབང་བསྐུར་རྒྱས་བཏབ། ཕྱི་ནང་གི་མཆོད་པ་སོགས་སྔར་བཞིན་ལ། བསྟོད་པ་ནི། ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་
ཕྱོགས་ཀྱི་འཁོར་ལོས་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་མ། །ཞེས་པས་བསྟོད། བཟླས་པ་ནི། སྒྲོལ་མའི་ཐུགས་ཀར་ཟླ་གདན་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ལ་གནོད་པ་སརྦ་རཀྵ་སཱ་ཧཱ། ཞེས་བཟླ་བའི་སྐབས་
སུ་དམིགས་པ་ནི། སྔགས་འཕྲེང་ལས་འོད་ཟེར་དཀར་པོ་སྤྲོས་པའི་རྩེ་མོར་གང་ལ་གང་འཚམས་པའི་ཐབས་ཚུལ་སྣ་ཚོགས་པས་ཚེ་འདིར་ལུས་སེམས་སྡུག་བསྔལ་བར་བྱེད་པའི་འཇིག་པ་ཆེན་པོ་བརྒྱད་ལ་སོགས་པ་འཇིག་པ་
ཐམས་ཅད་ལས་སྐྱོབ་པར་བསམ། ཡང་སྔགས་འཕྲེང་ལས་བདུད་རྩི་དཀར་པོའི་རྒྱུན་བབས་རང་གི་སྤྱི་བོ་ནས་ཞུགས། སྡིག་སྒྲིབ་ཐམས་ཅད་སྦྱངས་ཏེ་ཕྱི་མ་ཕན་ཆད་ཀྱི་འཇིག་པ་ཐམས་ཅད་ལས་སྐྱོབ་པར་བསམས། མཇུག་
གི་བྱ་བ་རྣམས་སྔར་བཞིན་ནོ།།    ༈    །།   ༈    མདུན་གྱི་ནམ་མཁར་པདྨ་དམར་པོ་དང་ཉི་མའི་དཀྱིལ་འཁོར་གྱི་སྟེང་དུ་ཏཱཾ་ཡིག་དམར་པོ་དེ་ལས་འོད་ཟེར་འཕྲོས། དོན་གཉིས་
བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་མྱ་ངན་སེལ་མ་སྐུ་མདོག་དམར་མོ། ཞལ་གཅིག་ཕྱག་བཞི་མ། ཕྱག་དང་པོ་གཉིས་ཀྱིས་སྤྱི་བོར་ཐལ་མོ་སྦྱར་བ། འོག་མ་གཉིས་རལ་གྲི་དང། མྱ་ངན་མེད་པའི་ཤིང་གི་

[017A]༄༅། །ཡལ་ག་འཛིན་པ། དབུ་སྐྲ་རལ་པའི་ཐོར་ཚུགས་དང་རྒྱན་ན་བཟའ་དང། སྒོ་གསུམ་བྱིན་རླབས་ནས་མཆོད་པའི་བར་སྔར་བཞིན་ལ། བསྟོད་པ་ནི། ཕྱག་འཚལ་རབ་ཏུ་དགའ་བ་བརྗིད་པའི། །དབུ་བརྒྱན་
འོད་ཀྱི་འཕྲེང་བ་སྤེལ་མ། །བཞད་པར་བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་མ། །ཞེས་པས་བསྟོད། བཟླས་བ་ནི། །སྒྲོལ་མའི་ཐུགས་ཀར་ཟླ་གདན་ལ་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་པཱ་པཾ་
མཱ་ར་ཡ་ཧཱུཾ་ཕཿཊ་ཅེས་བཟླ་སྐབས་དམིགས་པ་ནི། སྔགས་འཕྲེང་ལས་འོད་ཟེར་དམར་སྨུག་གི་ཚོགས་སྤྲོས་པས་བདུད་དང་མུ་སྟེགས་དང། འཇིག་རྟེན་ཁམས་ཀྱི་སེམས་ཅན་ཐམས་ཅད་ཀྱི་བསམ་སྦྱོར་ངན་པ་མཐའ་དག་
གི་སྡིག་སྒྲིབ་ཐམས་ཅད་སྦྱངས། བདག་ཉིད་ལ་དགའ་བ་དང་གུས་པའི་སྒོ་ནས་དབང་དུ་གྱུར་བར་བསམས། མཇུག་གི་བྱ་བ་རྣམ་སྔར་བཞིན་ནོ།།    ༈    །།བཅུ་གཅིག་པ་ཕོང་པ་སེལ་བའི་སྒྲོལ་མའི་སྒྲུབ་ཐབས་ནི་
མདུན་གྱི་ནམ་མཁར་པདྨ་དང་ཉི་མའི་སྟེང་དུ་ཏཱཾ་ཡིག་ནག་པོ། དེ་ལས་འོད་ཟེར་འཕྲོས། དོན་གཉིས་བྱས།    ༈   
ཞལ་གཅིག་ཕྱག་གཉིས་མ། ཕྱག་གཡས་ཀྱིས་ལྕགས་ཀྱུས་ཕྱོགས་མཚམས་བརྒྱད་ནས་གཟའ་བརྒྱད་འགུགས་པར་མཛད་ཅིང། གཡོན་ཕོངས་པ་སེལ་བའི་ལྕགས་ཀྱུ་ཞགས་པ་དང་བཅས་པ་བསྣམས་པ། ཅུང་ཟད་

[017B] དབུ་སྐྲ་གྱེན་དུ་བརྫེས་པ།    ༈    སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི་
ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་པར་ནུས་པ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཕོངས་བ་ཐམས་ཅད་རྣམ་པར་སྒྲོལ་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་
ཏཱཾ་ཡིག་གི་མཐར། ཨོཾ་ཛ་བཧི་ནི་མོ་ཧི་སཱ་ཧཱ། ཞེས་བཟླ་བའི་ཚེ། སྔགས་འཕྲེང་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་སྤྲོས་པས་འཇིག་རྟེན་ཁམས་ཀྱི་ལྷ་མི་ཀླུ་ལ་སོགས་པ་སྐྱེ་རྒྱུ་ཐམས་ཅད་དང། ནོར་ལོངས་སྤྱོད་
གསེར་དངུལ། རིན་པོ་ཆེ་དབྱྀག་ལ་སོགས་པ་དང། འབྲུ་བང་མཛོད། རྐང་འགྲོ་ལ་སོགས་པའི་ཕུན་ཚོགས་ཐམས་ཅད་རང་དབང་མེད་པར་དབང་དུ་བསྡུས། རང་གི་ཡུལ་ཁྱིམ་པར་མཛོད་སོགས་གང་བས་དབུལ་ཕོངས་ཀྱི་སྡུག་བསྔལ་ཞི་
བར་བསམས། མཇུག་གི་བྱ་བ་སྔར་བཞིན་ནོ།།    ༈    །།བཅུ་གཉིས་པས་བཀྲ་ཤིས་འབྱུང་བའི་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་སྣ་ཚོགས་པད་ཟླའི་གདན་ལ་ཏཱཾ་ཡིག་སེར་པོ་ད་ལས་འོད་ཟེར་འཕྲོས་
དོན་གཉིས་བྱས།    ༈    ཞལ་གཅིག་ཕྱག་བརྒྱད་མ། གཡས་དང་པོས་རྩེ་གསུམ་དང། གཡོན་དང་པོས་ནོར་བུ་རིན་པོ་ཆེ་

[018A]༄༅། །ཐུགས་ཀར་འཛིན་པ། གཉིས་པ་གཉིས་ཀྱིས་ལྕགས་ཀྱུ་རེ། གསུམ་པ་གཉིས་ཀྱིས་རྡོ་རྗེ་དང་དབྱུག་པ། བཞི་པ་གཉིས་ཀྱིས་རལ་གྲི་དང་བུམ་པ་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རྒྱན་ན་
བཟའ་གོང་དང་འདྲ་བ་ལ་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོང་པ་ནི། ཕྱག་འཚལ་ཟླ་བའི་རྩེ་མོས་དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །
རལ་པའི་ཁྲོད་ན་འོད་དཔག་མེད་ལས། །རྟག་པར་ཤིན་ཏུ་འོད་ནི་མཛད་མ། །ཞེས་པས་བསྟོད། བཟླས་པ་ནི། སྒྲོལ་མའི་ཐུགས་ཀར་ཏཱཾ་ཡིག་གི་མཐར། ཨོཾ་མྔྒ་ལ་པུཥྚིཾ་ཀུ་རུ་སཱ་ཧཱ། ཞེས་བཟླ་སྐབས་སྔགས་འཕྲེང་ལས་
འོད་ཟེར་གསེར་བཙོ་མ་ལྟ་བུ་སྤྲོས། འཇིག་རྟེན་དང་འཇིག་རྟེན་ལས་འདས་པའི་ཕུན་ཚོགས་ཐམས་ཅད་བཀྲ་ཤིས་རྟགས་བརྒྱད་དང་རྒྱལ་སྲིད་སྣ་བདུན་ལ་སོགས་པའི་རྣམ་པར་སྤྱན་དྲངས་ཏེ། བདག་ཉིད་ལ་ཐིམ་པས་བཀྲ་ཤིས་
བདེ་ལེགས་ཀྱིས་ཁྱབ་པར་བསམས། མཇུག་གི་བྱ་བ་སྔར་བཞིན་ནོ།།    ༈    །།བཅུ་གསུམ་པ་སྨིན་བྱེད་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་པདྨ་དམར་པོ་དང་ཉི་མའི་དཀྱིལ་འཁོར་གྱི་སྟེང་དུ་ཏཱཾ་ཡིག་དམར་
པོ་དེ་ལས་འོད་ཟེར་འཕྲས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། སྨིན་བྱེད་སྒྲོལ་མ་སྐུ་མདོག་དམར་མོ། ཞལ་གཅིག་ཕྱག་བཞི་མ། ཕྱག་དང་པོ་གཉིས་ཀྱིས་རལ་གྲི་དང་འཁོར་ལོ། འོག་མ་གཉིས་

[018B] སྨིན་མ་དང་མཆུ་གྱེན་དུ་ཕྱོགས་བ་དབུ་སྐྲ་གྱེན་དུ་བརྫེས་པ། གདན་ན་བཟའ་སོགས་སྔར་བཞིན་ལ། ཞབས་གཡས་བརྐྱངས་གཡོན་བསྐུམས་པའི་སྟབས་ཀྱིས་བཞུགས་པ། སྒོ་གསུམ་བྱིན་རླབས་
ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་བསྐལ་པ་ཐ་མའི་མེ་ལྟར། །འབར་བའི་འཕྲེང་བའི་དབུས་ན་གནས་མ། །གཡས་བརྐྱངས་གཡོན་བསྐུམས་ཀུན་ནས་བསྐོར་དགའ། །དགྲ་ཡི་དབུང་ནི་རྣམ་པར་འཇོམས་མ། །
ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར། ཨོཾ་སཏ་བཧས་མི་ཀུ་རུས་སཱཧཱ། སྔགས་འཕྲེང་ས་བོན་དང་བཅས་པ་ལས་འོད་ཟེར་རྡོ་རྗེའི་རང་བཞིན་དཔག་ཏུ་མེད་པ་བྱུང་བས་བདག་དང་བསྒྲུབ་བྱ་གང་ཡིན་ལ་རྡོ་རྗེ་རྭ་བའི་གུར་
ཕུབ་པས་བར་ཆོད་གང་གིས་ཀྱང་མི་ཚུགས་པར་བསམས། མཇུག་གི་བྱ་བ་རྣམས་སྔར་བཞིན་ནོ།།    ༈    །།བཅུ་བཞི་པ་ཁྲོ་གཉེར་ཅན་མའི་སྒྲུབ་ཐབས་ནི། མདུན་གྱི་ནམ་མཁར་པདྨ་དང་ཉི་མའི་དཀྱིལ་འཁོར་གྱི་དབུས་སུ་ཏའ ་
ཡིག་ནག་པོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས།    ༈    ནག་དཀར་དམར་བའི་ཞལ་གསུམ་ཕྱག་དྲུག་གི་ཕྱག་དང་པོ་གཉིས་ཀྱིས་རལ་གྲི་དང་
ཐོད་པ། གཉིས་པ་གཉིས་ཀྱིས་ལྕགས་ཀྱུ་དང་ཞགས་པ། གསུམ་པ་གཉིས་ཀྱིས་དབྱུག་པ་དང་ཚངས་མགོ་བསྣམས་པ། ཞལ་རེ་རེ་ཡང་སྦྱན་གསུམ་པ་ཁྲོ་གཉེར་དང་ལྡན་པ། མིའི་རྒྱུ་མ་ཞལ་དུ་གསོལ་བ། སྨིན་མ་དང་དབུ་སྐྲ་

[019A]༄༅། །ཁམ་སེར་གྱེན་དུ་བརྫེས་པ། ཐོད་པ་ལྔའི་དབུ་རྒྱན་དང། ལྔ་བཅུའི་ངོ་ཤལ་ཅན། སྟག་གི་པགས་པའི་ཤམ་ཐབས་དང་སྤྲུལ་གྱིས་བརྒྱན་པ་ཕྱོགས་མཚམས་བཞིར་མྱུ་གུ་འཛིན་པ། ཞབས་གཡས་བརྐྱང་
བའི་གར་སྟབས་ཀྱིས་ཡི་དྭགས་མཐུ་བོ་ཆེ་མནན་ནས་མེ་དཔུང་གིས་དབུས་ན་བཞུགས་པ། སྒོ་གསུམ་བྱིན་རླབས་ནས། མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ས་གཞིའི་ངོས་ལ་ཕྱག་གི་མཐིལ་གྱིས་
བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་སྤྱན་མཛད་ཡི་གེ་ཧཱུཾ་གིས། །རིམ་པ་བདུན་པོ་རྣམས་ནི་འགེམས་མ། །ཞེས་པས་བསྟོད། རྗེ་བཙུན་མའི་ཐུགས་ཀར་ཏཱཾ་ཡིག་གི་མཐར། ཨོཾ་བཛྲ་ཏཱ་རེ་བཛྲ་མྷཱ་པ་ཏ་ཨ་སྨི་ཀུ་རུ་སཱཧཱ་
ཞེས་བཟླ་སྐབས། སྔགས་འཕྲེང་ས་བོན་དང་བཅས་པ་ལས་འོད་ཟེར་དྲག་ལ་རྩུབ་པ་མེ་དཔུང་དང། གནམ་ལྕགས་ཀྱི་ཐོག་དང། མངའ་མདུང་རལ་གྲི་ལ་སོགས་པ་མཚོན་ཆའི་ཚོགས་དཔག་ཏུ་མེད་པ་སྤྲོས་པས་དགྲ་བགེགས་
བྱད་མ་ཐམས་ཅད་ཆེར་བཅད་པར་བསམས། མཇུག་མཆོག་སྔར་བཞིན་ནོ།།    ༈   །།བཅོ་ལྔ་པ་ལ་རྗེ་བརྩུན་མ་ཞི་བ་ཆེན་མོའི་སྒྲུབ་ཐབས་ནི། མདུན་གྱི་ནམ་མཁར་པད་ཟླའི་སྟེང་དུ་ཏཱཾ་ཡིག་དཀར་པོ་དེ་ལས་འོད་ཟེར་འཕྲོས་
དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་སྒྲོལ་མ་ཞི་བ་ཆེན་མོ་སྐུ་མདོག་དཀར་མོ། ཞལ་གཅིག་ཕྱག་དྲུག་ནམ། གཡས་དང་པོས་འཕྲེང་བ་ཐུགས་ཀར་བསྣམས་ཤིང། གཡོན་དང་པོས་པདྨ་འཛིན་

[019B] བར་མ་གཉིས་ཀྱིས་མཆོག་སྦྱིན་དང་རིལ་བ་སྤྱི་བླུགས། །འོག་མ་གཉིས་ཀྱིས་དབྱུག་པ་དང་པུ་ཏི་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་དབུ་རྒྱན་ལ་སོགས་པ་རྒྱན་བརྒྱད་ཀྱིས་བརྒྱན་པ། དར་བཟང་པོའི་
སྟོད་གཡོགས་དང་སྨད་གཡོགས་བསྣམས་པ། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཆལ་
བདེ་མ་དགེ་བ་ཞི་མ། །མྱ་ངན་འདས་ཞི་སྤྱོད་ཡུལ་ཉིད་མ། །སཱཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཅེས་པས་བསྟོད། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་སརྦ་པཱ་པཾ་པྲ་ཤ་
མ་ན་ཡེ་སཱཧཱ། ཞེས་བཟླ་སྐབས། སྔགས་འཕྲེང་ས་བོན་དང་བཅས་པ་ལས་འོད་ཟེར་འཕྲོས། ལྷ་མོ་དཀར་མོ་བུམ་པ་དཀར་པོ་བདུད་རྩི་དཀར་པོས་གང་བ་བསྣམས་པ་རྣམས་ཀྱིས་བདག་དང་བསྒྲུབ་བྱ་ཟླ་བའི་དཀྱིལ་འཁོར་ལ་
གནས་པ་ལ་ཁྲུས་གསོལ་བས་སྡིག་སྒྲིབ་དང་ནད་གདོན་ཐམས་ཅད་སྦྱངས། ལུས་ཤེལ་ལྟར་དག་པར་བསམས། མཇུག་གི་བྱ་བ་རྣམས་གོང་བཞིན་ནོ།།    ༈    །།བཅུ་དྲུག་པ་ཆགས་འཇོམས་སྒྲོལ་མའི་སྒྲུབ་ཐབས་
ནི༑ མདུན་གྱི་ནམ་མཁར་པད་ཉིའི་དཀྱིལ་འཁོར་གྱི་སྟེད་དུ། ཏཱཾ་ཡིག་དམར་པོ་དེ་ལས་འོད་ཟེར་འཕྲོས། དོན་གཉིས་བྱས།    ༈   

[020A]༄༅། །མོ༑ ཞལ་གཅིག་ཕྱག་གཉིས་མ། གཡས་ཐུགས་ཀར་རྩེ་གསུམ་དང། གཡོན་མྱ་ངན་མེད་པའི་ཤིང་གི་འབྲས་བུ་འཛིན་པ། དབུ་སྐྲ་ཕྱེད་བཅིངས་སུ་བྱས་པའི་ལྷག་མ་བསིལ་བུར་བབས་པས་སྐུ་
སྟོད་ཁེབས་པ། རིན་པོ་ཆེའི་དབུ་རྒྱན། སྙན་རྒྱན། མགུ་ལ་རྒྱན། ཕྱག་གདུབ། ཞབས་གདུབ་སོགས་རིན་པོ་ཆེའི་རྒྱན་དང་དར་གྱི་ན་བཟས་ཀླུབས་པ་འོད་ཀྱི་ཕུང་པོའི་དབུས་ན་ཞབས་སེམས་དཔའི་སྐྱིལ་ཀྲུང་གིས་
བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་
ཧཱུཾ་ལས་སྒྲོལ་མ་ཉིད་མ། །ཞེས་པས་བསྟོད། རྗེ་བཙུན་མའི་ཐུགས་ཀར། ཨོཾ་ཏུ་རེ་སརྦ་དྷརྨ་པྲཛྙཱ་པྲ་ཏི་པཱ་རི་ཤོ་དྷ་ནི་སཱཧཱ། ཅེས་བཟླ་སྐབས་སྔགས་འཕྲེང་ས་བོན་དང་བཅས་པ་ལས་འོད་ཟེར་ཉི་མ་ཤར་ཁའི་མདོག་ལྟ་བུ་
དཔག་ཏུ་མེད་པ་སྤྲོས་པས་གསང་སྔགས་དང་རིག་སྔགས་ཐམས་ཅད་ཀྱི་ནུས་མཐུ་དང། ཚུངས་པ་དང། བརྒྱ་བྱིན་དང། གནས་ལྔ་རིག་པའི་པཎྜི་ཏ་རྣམས་ཀྱི་ཤེས་རབ་དང། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་མཁྱེན་རབ་ཐམས་ཅད་འོད་ཟེར་གྱི་རྣམ་པར་སྤྱན་དྲངས། བདག་ཉིད་ལ་ཐིམ་པས་ཐོས་བསམ་སྒོམ་པའི་ཤེས་རབ་དང། ལུང་རྟོགས་ཀྱི་ཡོན་ཏན་ཐམས་ཅད་རྒྱས་པར་བསམས། མཇུག་གི་བྱ་བ་རྣམས་

[020B]།    ༈    །།བཅུ་བདུན་པ་བདེ་སྒྲུབ་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་པད་ཉིའི་སྟེང་དུ་ཏཱཾ་ཡིག་དམར་སེར་དེ་ལས་འོད་ཟེར་འཕྲོས། དོན་གཉིས་བྱས།    ༈   
བཙུན་མ་བདེ་བ་སྦྱིན་མ་སྐུ་མདོག་དམར་སེར། ཞལ་གཅིག་ཕྱག་གཉིས་ཀྱིས་ཐུགས་ཀར་ཟླ་བའི་དཀྱིལ་འཁོར་བསྣམས་པ། དབུ་སྐྲ་ཕྱེད་བཅིངས་སུ་བྱས་པ། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་པ། སེམས་དཔའི་
སྐྱིལ་ཀྲུང་གིས་འོད་ཀྱི་ཕུང་པོའི་དབུས་ན་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ཏུ་རེའི་ཞབས་ནི་བརྡབས་པས་ཧཱུཾ་གི་རྣམ་པའི་ས་བོན་ཉིད་མ། །རི་རབ་མཎྡྷ་ར་དང་
འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་ཆེ་གེ་མོ་སརྦ་སྟམྦྷ་ནི་ཏཱ་རེ་སཱཧཱ། ཞེས་བཟླ་སྐབས། སྔགས་འཕྲེང་ས་བོན་
དང་བཅས་པ་ལས་འོད་ཟེར་འཕྲོས་པའི་སྣེ་ལ་ལྕགས་སྒྲོག་ཞགས་པ། ཕུར་བུ། རྡོ་རྗེ་རི་རབ་ལ་སོགས་པ་དཔག་ཏུ་མེད་པ་སྒྲོས། ལྕགས་སྒྲོག་དང་ཞགས་པས་དགྲ་དང། ཆོམ་རྐུན་ཐམས་ཅད་བཅིངས། ཕ་རོལ་གྱི་ངན་སྔགས་
ཐམས་ཅད་ཕུར་བུས་གདབ། རིམ་པ་དགུའི་ས་འོག་ཏུ་དོར། རྡོ་རྗེ་རི་རབ་ཀྱིས་མནན་པར་བསམས། མཇུག་གི་བྱ་བ་སྔར་བཞིན་ནོ།།    ༈    །།བཅོ་བརྒྱད་པ་དུག་སེལ་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་

[021A]༄༅། །བད་ཟླའི་སྟེར་དུ་ཏཱཾ་ཡིག་དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་་རྗེ་བཙུན་མ་དུག་སེལ་སྒྲོལ་མ་སྐུ་མདོག་སྟོན་ཀའི་ཟླ་བ་ལྟར་དཀར་བ། ཞལ་གཅིག་
ཕྱག་བཞིའི་དང་པོ་གཉིས་སྤྱི་བོར་བསྣོལ་བས་ལྕགས་ཀྱུ་འཛིན་པ། འོག་མ་གཉིས་ཀྱིས་མཆོག་སྦྱིན་དང་བཅས་པའི་ཟླ་བའི་དཀྱིལ་འཁོར་དང། ཨུཏྤ་ལའི་སྟེང་དུ་གླེགས་བམ་གྱི་མཚན་པ་འཛིན་པ། དབུ་སྐྲ་རལ་པའི་
ཐོར་ཚུགས་ཅན། རིན་པོ་ཆེའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་སོགས་རིན་པོ་ཆེའི་རྒྱན་གྱིས་བརྒྱན་པ་དང་ངར་སྣ་ཚོགས་ཀྱི་ན་བཟའ་ཅན། འོད་ཀྱི་དཀྱིལ་འཁོར་གྱི་དབུས་ན། ངང་པའི་སྟེང་དུ་
སྐྱིལ་ཀྲུང་ཕྱེད་པས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་སྔར་བཞིན་ལ། བསྟོད་པ་ནི། ཕྱག་འཚལ་ལྷ་ཡི་མཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་
གེས༑ ༑དུག་རྣམས་མ་ལུས་པ་ནི་སེལ་མ། །ཅེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་སརྦ་ནཱ་ག་ཤཱནྟིཾ་ཀུ་རུ་སཱཧཱ། ཞེས་པའི་སྔགས་འཕྲེང་བོན་དང་བཅས་པས་བསྐོར་བ་ལས་
འོད་ཟེར་དཀར་པོ་ག་བུར་གྱི་རྒྱུན་ལྟ་བུ་བསིལ་བའི་རང་བཞིན་ཅན་དཔག་ཏུ་མེད་པ་སྤྲོས། རང་དང་བསྒྲུབ་བྱའི་ལུས་ལ་ཐིམ་པས་ཀླུ་དང། ས་བདག་གི་ནད་ཐམས་ཅད་སྡིག་སྦྲུལ་དང་སྦལ་ལྕོང་གི་རྣམ་པར་བ་སྤུའི་སྒོ་ཐམས་

[021B] ལུས་དྭངས་གསལ་འོད་ཀྱི་རང་བཞིན་ཅན་དུ་སོང་བར་བསམས། མཇུག་གི་བྱ་བ་རྣམས་སྔར་བཞིན་ནོ།།    ༈    །།བཅུ་དགུ་པ་སྡུག་བསྔལ་སེལ་བའི་སྒྲོལ་མའི་སྒྲུབ་ཐབས་ནི། མདུན་གྱི་ནམ་
མཁར་པད་ཉིའི་དཀྱིལ་འཁོར་གྱི་སྟེང་དུ་ཏཾ་ཡིག་དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་་རྗེ་མ་སྡུག་བསྔལ་སེལ་པའི་སྒྲོལ་མ་སྐུ་མདོག་དཀར་མོ། ཞལ་གཅིག་ཕྱག་
གཉིས་ཀྱིས་ཐུགས་ཀར་མེ་ཐབ་བསྣམས་པ། དབུ་སྐྲ་ཕྱེད་བཅིངས་སུ་བྱས་པ། རིན་པོ་ཆེའི་རྒྱན་དང་དར་གྱི་ན་བཟའ་གསོལ་བ། འོད་ཀྱི་ཕུང་པོའི་དབུས་ན་སེམས་དཔའི་སྐྱིལ་ཀྲུང་གིས་བཞུགས་པ། སྒོ་གསུམ་བྱིན་རླབས་
ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ལྷ་ཡི་ཚོགས་རྒྱལ་པོ་དང། །ལྷ་དང་མི་འམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཞེས་པས་བསྟོད། བཟླས་
པ་ནི་་རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་མོ་ཙ་ན་སཱཧཱ། ཞེས་པའི་བསྐོར་བ་ལས། འོད་ཟེར་དཀར་པོའི་ཚོགས་སྤོས་པས་ཕན་ཚུན་རྩོད་པ་དང། རྨི་ལམ་ངན་པ་གང་རྨི་བ་དེ་དག་ལ་རེག་པས་སོ་
སོར་ཞི་ཞིང། རྩོད་པ་པོ་རྣམས་བྱམས་པའི་སེམས་དང་ལྡན་པ་དང། མཚན་མ་ངན་པ་རྣམས་དགེ་མཚན་ཕུན་སུམ་ཚོགས་པར་བསྒྱུར་བར་བསམས་ལ་བཟླས་པ་བྱ་ཞིང། ཁྱད་པར་རྗེ་བཙུན་མ་འདིའི་ལྟེ་བར་ཟླ་

[022A]༄༅། །བའི་དཀྱིལ་འཁོར་ལ་བསྒྲུབ་བྱ་བཀོད་དེ་སྔགས་བཟླས་ན་བཙོན་ཁང་ལས་ཐར་བར་འགྱུར་རོ། །མཇུག་གི་བྱ་བ་རྣམས་གོང་བཞིན་ནོ།།    ༈    །།ཉི་ཤུ་པ་རིམས་ནད་སེལ་བའི་སྒྲོལ་མའི་སྒྲུབ་
ཐབས་ནི། མདུན་གྱི་ནམ་མཁར་པད་ཉིའི་སྟེང་དུ་ཏཱཾ་ཡིག་དམར་སེར་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། ་རྗེ་བཙུན་མ་རིམས་ནད་སེལ་བའི་སྒྲོལ་མ་སྐུ་མདོག་
དམར་སེར། ཞལ་གཅིག་ཕྱག་གཉིས་མ། ཕྱག་གཉིས་ཀྱིས་གསེར་གྱི་བུམ་པ་ཐུགས་ཀར་པ་བསྣམས་པ། དབུ་སྐྲ་རལ་པ་ཕྱེད་བཅིངས་སུ་བྱས་པ། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་ཤིང་ཞབས་གཉིས་སྐྱིལ་
ཀྲུང་གིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུ་ཏྟཱ་ར་ཡིས། །ཤིན་ཏུ་དྲག་
པོའི་རིམས་ནད་སེལ་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་བི་ས་ར་ཏ་སཱ་ཧཱ། ཞེས་པས་བསྐོར་པ་ལས་འོད་ཟེར་འཕྲོས་པའི་སྣེ་ལ་་རྗེ་བཙུན་མ་ཞི་ཁྲོ་མཐའ་ཡས་བ་
སྤྲོས། ཞི་བ་རྣམས་ཀྱི་སྐུ་ལས་ཡེ་ཤེས་ཀྱི་བདུད་རྩིའི་རྒྱུན་བབས། ནད་བདག་རིམས་བདག་ལ་སོགས་པ་རྣམས་ཚིམས་པར་བྱས། ཞི་བའི་ཆོས་བཤད་པས་གནོད་འཚེའི་བསམ་སྦྱོར་དང་བྲལ་ནས་སོ་སོའི་གནས་སུ་སོང་

[022B] ཁྲོ་མོ་རྣམས་ཀྱིས་ཞི་བས་འདུལ་བར་མ་ནུས་པ་རྣམས་དྲག་པོའི་ལས་ཀྱི་ཚར་བཅད་པར་བསམས། མཇུག་གི་བྱ་བ་རྣམས་གོང་བཞིན་ནོ།།    ༈    །།ཉེར་གཅིག་པ་རྗེ་བཙུན་མ་ཡོངས་རྫོགས་སྒྲོལ་མའི་
སྒྲུབ་ཐབས་ནི། མདུན་གྱི་ནམ་མཁར་ཁྱུ་མཆོག་གི་སྟེང་དུ་པདྨ་དང་ཟླ་བའི་གདན་ལ་ཏཱཾ་ཡིག་དཀར་པོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་ཡོངས་རྫོགས་སྒྲོལ་མ་སྐུ་
མདོག་དཀར་མོ། ཞལ་གཅིག་ཕྱག་གཉིས་ཀྱིས་བགྲང་འཕྲེང་དང་རྩེ་གསུམ་བསྣམས་པ། སྤྱན་གསུམ་མ། དབུ་སྐྲ་རལ་པའི་ཐོར་ཅོག་ཅན། རིན་པོ་ཆེའི་རྒྱན་དང་སྟག་གི་པགས་པའི་ཤམ་ཐབས་ཅན། རང་འོད་ཀྱིས་དཀྱིལ་འཁོར་
གྱི་དབུས་སུ་སྐྱིལ་ཀྲུང་ཕྱེད་པའི་སྟབས་ཀྱིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་དང་ཡང་དག་ལྡན་མ། །གདོན་
དང་རོ་ལངས་གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །ཞེས་པས་བསྟོད། བཟླས་པའི་སྐབས་རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་ས་ཏ་པ་སཱཧཱ། ཞེས་པའི་བསྐོར་བ་ལས་འོད་
ཟེར་དཀར་སེར་དམར་སྔོ་བཞི་སྤྲོས་པས་ཞི་རྒྱས་དབང་དྲག་གི་ལས་རྣམས་འགྲུབ་པར་བསམས། མཇུག་གི་བྱ་བ་རྣམས་གོང་བཞིན་ལ། རྗེ་བཙུན་མ་འདི་དག་གི་སྒོ་ནས་ལས་ཚོགས་བསྒྲུབ་པ་ལ་སྔོན་དུ་ཡི་གེ་བཅུ་པ་འབྲུ་

[023A]༄༅། །འབུམ་བཟླ་དགོས་ཤིང། བདག་བསྐྱེད་ཀྱང་སྒྲོལ་མ་ཀུན་གྱི་སྤྲུལ་གཞི་སེང་ལྡེང་ནགས་སྒྲོལ་གྱི་རྣལ་འབྱོར་བསྒོམ་པའམ་མདུན་གྱི་གསོལ་བ་འདེབས་ཡུལ་གྱི་སྒྲོལ་མའི་བདག་བསྐྱེད་གང་རུང་བསྒོམ་
པས་ཆོག་ཅིང། སྔར་བཤད་པའི་ལས་ཚོགས་དེ་དག་གི་ནང་ནས་རང་ཉིད་གང་འདོད་པའི་ལྷའི་རྣལ་འབྱོར་དང་སྔགས་བཟླས་པས་ཆོག་པ་ཡིན་ཅིང། སྒྲོལ་མ་ཉེར་གཅིག་པོ་ཐམས་ཅད་ཀྱི་མངོན་རྟོགས་དང་སྔགས་རྒྱུན་
གཅིག་ལ་བཟླ་དགོས་པའི་ངེས་པ་མེད་དོ།། །།སྨྲས་པ། །སྤྲིན་བྲལ་མཁའ་ལ་མརྒད་བཞུ་བླུགས་ཀྱི། །དོ་མཚར་སྣ་ཚོགས་རི་མོ་བཀོད་པ་བཞིན། །སྨིན་ལེགས་སྟོང་གི་མཛེས་པ་འཕྲོག་བྱེད་པའི། །ཕྱི་
ནད་འཇིགས་ལས་སྐྱོབ་མཛད་བཅོམ་ལྡན་མས། །འགྲོ་བློའི་མུན་པ་མ་ལུས་སེལ་བའི་ཐབས། །གྲུབ་མཆོག་ཉི་མ་སྦས་པ་ལ་གདམས་པའི། །གཅིག་ལྷག་བཅུ་ཕྲག་ཟུང་གི་གདམས་པ་མཆོག་རྒྱུད་སྡེའི་མན་དག་དུ་
མས་བརྒྱན་པ་འདི། །སྐལ་བཟང་དཔྱོད་ལྡན་རྣལ་འབྱོར་ཕོ་མོ་ཡི། །ཅི་འདོད་འཕྲིན་ལས་སྣ་ཚོགས་རིན་པོ་ཆེ། །མ་ལུས་མྱུར་དུ་འགུགས་པའི་ལྕགས་ཀྱུ་སྟེ། །ཡིད་ལ་ཅི་བསམ་སྟེར་བའི་རིན་ཆེན་ཡིན། །འདིར་འབད་
དགེ་ཚོགས་མེས་པོའི་རལ་ཀླུང་རྒྱུན། །སྐལ་ལྡན་ཡིད་ཀྱི་རྫིང་བུར་རབ་ཞུགས་ཏེ། །དངོས་གྲུབ་ཆུ་སྐྱེས་རྒྱས་པའི་འདབ་བརྒྱའི་རྩེར། །སྐུ་གསུམ་ཟེའུ་འབྲུ་དཀར་པོས་མཛེས་གྱུར་ཅིག་ཅེས་སོབ་དཔོན་ཉི་མ་

[023B] བསྐྱེད་རིམ་ལ་སློབ་ཚུལ་གྱི་དམིགས་བསྐོར་མདོར་བསྡུས་དང། བསྙེན་བསྒྲུབ་ལས་གསུམ་ཇི་ལྟར་བྱ་བའི་ཚུལ་འདི་ལྟ་བུ་ཞིག་དགོས་ཞེས་གུང་བདེ་ལེགས་རྡོ་རྗེའི་ཤོག་དགེ་ཚུལ་མ་ཡེ་ཤེས་ཆོས་འཛིན་གྱིས་
བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་གྱིས་གཟིམས་ཆུང་ཡིད་དགའ་ཆོས་འཛིན་དུ་སྦྱར་བའོ།། འདིས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག། །
ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་
སྦེལ༑ ༑སརྦ་ཛ་ག་ཏཾ་



﻿༄༅། །ལྷ་མོ་དབྱངས་ཅན་མའི་སྒྲུབ་ཐབས་རྗེ་ཙོང་ཁ་པས་མཛད་པ་དང། དབྱངས་ཅན་མའི་སྒྲུབ་ཐབས་རྗེས་གནང་བ་བཞུགས་སོ། །

[001A] །རང་ཉིད་ལྷ་མོ་དབྱངས་ཅན་མ་དཀར་མོ་ཤེལ་དཀར་པོ་དྲི་མ་མེད་པ་ལྟར། ཕྱི་ལྟས་ནང་གསལ། ནང་ལྟས་ཕྱི་གསལ་བ་འོད་ཟེར་དཀར་པོ་འཕྲོ་བ་དང་བཅས་པ། པདྨ་དཀར་པོ་འདབ་མ་སྟོང་དང་
ལྡན་པའི་ལྟེ་བའི་སྟེང་དུ་ཟླ་བའི་དཀྱིལ་འཁོར་དྲི་མ་མེད་པའི་སྟེང་དུ། ཙོག་པུའི་ཚུལ་དུ་བཞུགས་པ། དབུ་སྐྲ་འཇམ་ཞིང་མཉེན་པ། བུང་བ་ལྟར་གནག་པ། ཐོར་ཙོག་ཅུང་ཟད་དང་བཅས་པ་ལ། མེ་ཏོག་དཀར་པོའི་ཕྲེང་བས་
བཅིངས་པ། ལྷག་མ་རྣམས་རྒྱབ་ཏུ་འཕྱང་བ་ལ། རིན་པོ་ཆེ་སྣ་ཚོགས་པའི་རྒྱན་གྱིས་སྤྲས་པ། གསེར་གྱི་རྣ་ཆ་ལ་རིན་པོ་ཆེ་སྣ་ཚོགས་པའི་ཕྲ་བཀོད་པས་མཁུར་ཚོས་མཛེས་པར་བརྒྱན་པ། དབུ་རྒྱན། མགུལ་རྒྱན་
དོ་ཤལ། ཕྱག་གདུབ་ཞབས་གདུབ་རྣམས་རིན་པོ་ཆེ་སྣ་ཚོགས་པས་སིལ་ཁྲོལ་གྱི་སྒྲ་སྙན་པར་སྒྲོག་པ། གཞོན་ནུ་མ་ལོ་བཅུ་དྲུག་ལོན་པའི་རྣམ་པ་ཅན། ལང་ཚོ་དར་ལ་བབ་པ། རེག་ན་བདེ་བ་བསྐྱེད་པའི་ནུ་འབུར་
གཉིས་འཁྲང་ཞིང་རྒྱས་པ། ཆགས་པའི་ཉམས་དང་ལྡན་པས་གཡོན་དུ་འགྱིང་ཞིང། སྤྱན་མི་གཟུར་གྱིས་གཟིགས་པ། ཀ་ཙ་ལི་ཀའི་སྟོད་གཡོགས་དང། སྨད་གཡོགས་ལ་མེ་ཏོག་གི་ཚོམ་བུས་སྤྲས་པ་

[002A]༄༅། །པདྨ་དཀར་པོའི་མེ་ཏོག་གི་ཆུན་འཕྱང་གིས་མཛེས་པར་བརྒྱན་ཅིང། ཕྱག་གཉིས་ཀྱིས་བཻ་ཌཱུརྱ་སྔོན་པོའི་པི་ཝང་རྒྱུད་སྟོང་དང་ལྡན་པ་བསྒྲེང་བས། ལྷ་དང་དྲི་ཟ་དང་རིག་པ་འཛིན་པ་ལ་སོགས་པའི་སྐྱེ་
དགུ་ཐམས་ཅད་ཀྱི་ཡིད་མགུ་ཞིང་འཕྲོག་པར་བྱེད་པ། སྤྱི་གཙུག་ཏུ་ཟླ་བའི་དཀྱིལ་འཁོར་དྲི་མ་མེད་པ་བསྒོམ། དེའི་སྙིང་གི་མགོ་ཐུར་དུ་བསྟན་ཅིང་ཡོད་པ་བློས་གྱེན་དུ་བསླང་སྟེ། ཚལ་པ་བརྒྱད་ཕྱིར་གྱེས་པས་པདྨ་དཀར་པོ་
འདབ་མ་བརྒྱད་པ། དཀར་ཞིང་འཇམ་པ་ལྟེ་བ་ལྗང་སེར་ལ། ཟེའུ་འབྲུ་དམར་སེར་གྱིས་བསྐོར་བའི་མཚམས་ནས། ཉི་མ་སྟོང་དང་ལྡན་པའི་འོད་ཟེར་འཕྲོ་བ། ལྟེ་བའི་སྟེང་ནས་ཟླ་བའི་དཀྱིལ་འཁོར་ཉ་གང་བ་དྲི་མ་མེད་པའི་
དབུས་སུ། སེམས་ཀྱི་ངོ་བོ་ཧྲཱིཾ་དཀར་པོ་རིང་ཆ་ཟླ་ཚེས་ནཱ་ད་དང་བཅས་པ། འདབ་མ་རྣམས་ལ་མདུན་ནས་བརྩམས་ཏེ། གཡས་སྐོར་དུ་དབྱངས་ཡིག་བཅུ་དྲུག་འདབ་མ་རེ་ལ་ཡི་གེ་གཉིས་གཉིས་གནས་པ། ཐམས་ཅད་
ཀྱང་ཤེལ་དཀར་པོ་དྲི་མ་མེད་པ་ལྟར་དྭངས་ཤིང་གསལ་བ། འོད་ཟེར་དཀར་པོ་དྲི་མ་མེད་པ་འཕྲོ་བ་ལྷམ་མེར་གདན་ལ་མ་རེག་ཙམ། ཅུང་ཟད་འདར་ཞིང། འཁོར་ལོ་ཡི་གེ་དང་བཅས་པའི་འོད་ཟེར་གྱི་དྲ་བས་
སྙིང་གི་མུན་པ་མ་ལུས་པ་སེལ་བར་གྱུར། ཐུགས་ཀའི་འཁོར་ལོ་ཡིག་འབྲུ་དང་བཅས་པ་ལས། འོད་ཟེར་སྣ་བུག་གཡས་ནས་སོང། ལྷོ་ཕྱོགས་རྒྱ་མཚོའི་འགྲམ་ནས་ལྷ་མོ་འཁོར་དང་བཅས་པ་སྤྱན་དྲངས། མདུན་

[002B] ཨོཾ་སྭ་ར་སསྟི་ཧྲི་ད་ཡ་ཏིཥྛ་ཧྲཱིཾ་ཞེས་བརྗོད་པས། དམ་ཚིག་པའི་ལུས་ངག་ཡིད་གསུམ་ལ་ཡེ་ཤེས་པའི་ལུས་ངག་ཡིད་གསུམ་ཐིམ་སྟེ། གཉིས་སུ་མེད་པར་སྒོམ། ལུས་ཀྱི་དམིགས་པ་དེ་དང་མ་
བྲལ་བར་སྒོམ་ཞིང། ཐུགས་ཀའི་ཧྲཱིཾ་ལས་ཧྲཱིཾ་མུ་ཏིག་གི་དོ་ཤལ་ལྟ་བུ་ཁ་ནས་དོན། ལྟེ་བ་ནས་ཞུགས། ཐུགས་ཀའི་ཧྲཱིཾ་ལ་ཐིམ། དེ་ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་སངས་རྒྱས་བྱང་སེམས་ཉན་ཐོས་རང་རྒྱལ་གྲུབ་ཐོབ་
པཎྜི་ཏ་རིག་འཛིན། དྲང་སྲོང། རིན་པོ་ཆེ། སྨན། བདུད་རྩི་ལ་སོགས་ཐམས་ཅད་ཀྱི་མཐུ་ནུས་ཤེས་རབ། ཡོན་ཏན་གྱི་ཚོགས་ཐམས་ཅད་བསྡུས། སྙིང་གའི་འཁོར་ལོ་ཡིག་འབྲུ་དང་བཅས་པ་ལ་ཐིམ་པས། ཤེས་བྱ་ཐམས་ཅད་ལ་བློ་གྲོས་
ཐོགས་པ་མེད་པར་རྒྱས་པར་སྒོམ་ཞིང། ཧྲཱིཾ་ཞེས་པའི་བསྙེན་པ་ཅི་ནུས་བཟླས་ནས། བསྙེན་པའི་རྟགས་སྔར་ལས་ལྕེ་བདེ་བ་དང། དྲན་པ་གསལ་བ་དང། འཛིན་བཟང་བ་དང། བུ་མོ་གཞོན་ནུ་མས་ཟས་གོས་དང་ཕྲེང་བ་བྱིན་པ་དང། ཉི་ཟླ་ཤར་
བ་དང། མར་མེ་ཟོས་པ་ལ་སོགས་པའི་རྟགས་དངོས་སམ། རྨི་ལམ་དུ་འབྱུང་ངོ། །བསྙེན་པ་ནི་འབུམ་ཕྲག་ལྔ་ལ་སོགས་པའམ་གོང་གི་རྟགས་བྱུང་གི་བར་བྱའོ། །དབྱངས་ཡིག་ནི། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཱ་
   ༈    དབྱངས་ཅན་མའི་སྒྲུབ་ཐབས་རྗེས་གནང་བ་ནི།  ངག་དབང་ལྷ་མོ་དབྱངས་ཅན་མ་ལ་ཕྱག་འཚལ་ལོ། །འདིར་སྒྲ་དབྱངས་ལྷ་མོ་དབྱངས་ཅན་མའི་སྒྲུབ་པ་ཉམས་སུ་ལེན་པར་འདོད་པས། གནས་ཡིད་དུ་འོང་བ་ལ་སྟན་བདེ་བ་ལ་འདུག་སྟེ། སྐྱབས་སུ་

[003A]༄༅། །འགྲོ་བ་བྱ། ཚད་མེད་པ་བཞི་སྒོམ། སངས་རྒྱས་ཐོབ་པར་བྱ། དེའི་ཆེད་དུ་སྒྲ་དབྱངས་ལྷ་མོ་དབྱངས་ཅན་མ་ཉམས་སུ་བླང་སྙམ་དུ་བསམ་ཞིང་སྭ་བྷཱ་ཝའི་སྔགས་ཀྱིས་ཆོས་ཐམས་ཅད་སྟོང་པར་བསམ། སྟོང་པའི་ངང་ལས་པཾ་
ལས་པདྨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བདག་ཉིད་ཀྱི་སེམས་ཉིད་ཧྲཱི་དཀར་པོ་ལས་འོད་འཕྲོས་འཕགས་པ་རྣམས་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས། རང་ཉིད་ལྷ་མོ་དབྱངས་ཅན་མ་སྐུ་མདོག་
དཀར་མོ་ཞལ་གཅིག་ཕྱག་གཉིས་མ་འཛུམ་པའི་མདངས་ཅན། དགྱེས་པས་སྤྱན་གཉིས་རྒྱུད་མདངས་ཅན། དགྱེས་པས་སྤྱན་གཉིས་རྒྱུད་མངས་བསྒྱུར་བ་ལ་གཟིགས་ཤིང་དབུ་སྐྲའི་ཐོར་ཅོག་མེ་ཏོག་དཀར་པོའི་ཕྲེང་བས་བཅིངས་པ་གསིལ་བུར་འཕྱང་བ་རྣམས་ལ་གསེར་གྱི་གཡེར་ཁ་དཔག་
ཏུ་མེད་པ་འཁྲོལ་བ། ཕྱག་གཡོན་དུ་བཻ་ཌཱུ་རཡ་སྔོན་པོ་ལས་གྲུབ་པའི་པི་ཝཾ་རྒྱུད་སྟོང་དང་ལྡན་པ་བསྣམས་པ། ལག་པ་གཡས་པའི་འདུ་བྱེད་ཀྱིས་བསྒྱུར་བས་ལྷ་དང་དྲི་ཟ་སོགས་སྐྱེ་དགུ་རྣམས་ཀྱི་ཡིད་རང་དབང་མེད་པར་འགུགས་པ། རིན་པོ་ཆེ་དང་
དར་སྣ་ཚོགས་ཀྱི་རྒྱན་ཅན་ཀ་ཙ་ལི་ཀའི་སྟོད་གཡོགས་དང་སྨད་གཡོགས་ཀྱིས་མཛེས་པ་པདྨ་དཀར་པོའི་ཆུན་འཕྱང་དང་ལྡན་ཞིང། གཞོན་ནུ་མ་བཅུ་དྲུག་ལོན་པའི་ན་ཚོད་ཅན་རེག་ན་བདེ་བ་སྐྱེད་པའི་ནུ་འབུར་གཉིས་རྒྱས་པ། ཆགས་པའི་ཉམས་
དང་ལྡན་པས་གཡོན་དུ་འགྱིང་ཞིང། པད་ཟླའི་གདན་ལ་ཅོག་པུའི་ཚུལ་གྱིས་བཞུགས་པའི་སྤྱི་གཙུག་ཏུ་ཟླ་བའི་དཀྱིལ་འཁོར་གྱིས་མཚན་པ་ཞིག་སྒོམ་མོ། །དེ་ནས་བདག་གི་སྙིང་མགོ་གྱེན་དུ་བསླངས་ཏེ་ཚལ་པ་བརྒྱད་དུ་གྱེས་པ་ལས་

[003B] ཟེའུ་འབྲུ་དམར་སེར་གྱིས་བསྐོར་བའི་མཚམས་ནས་ཉི་མ་སྟོང་གི་འོད་ཟེར་དང་མཉམ་པའི་འོད་ཟེར་འཕྲོས་པས་སྙིང་གའི་མུན་པ་སེལ། དེའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་བདག་གི་སེམས་
ཉིད་དབྱངས་ཅན་གྱི་ངོ་བོ་ཧྲཱིཾ་གི་རྣམ་པར་སྒོམ། ཧྲཱིཾ་གི་མཐའ་མ་རྣམས་ལ་མདུན་ནས་བརྩམས་ཏེ་གཡས་སྐོར་དུ། ཨཱ་ལིས་བསྐོར་བ་གསུང་དབྱངས་ཡན་ལག་དྲུག་ཅུའི་རྣམ་པར་སྒོམ། རྣམ་ཤེས་འོད་གསལ་དང་བཅས་པ་གདན་ལ་མ་རེག་
ཙམ་དུ་བཞུགས་པར་བསམ། དེ་ནས་སྙིང་གའི་ཡིག་འབྲུ་རྣམས་ལས་འོད་ཟེར་འཕྲོས་པས་རྒྱ་མཚོའི་འགྲམ་ན་ལྷ་མོ་བཞུགས་པར་འཕོག་པས་ཐུགས་རྒྱུད་བསྐུལ་ནས་མདུན་གྱི་ནམ་མཁར་སྤྱན་དྲངས། ཨརྒྷཾ་ལ་སོགས་པའི་མཆོད་པས་
མཆོད། བསྟོད་ནས་རང་ལ་ཐིམ་པས་གཉིས་སུ་མེད་   པར་གྱུར། དེའི་ངང་ལས་ཅི་ནུས་པའི་བཟླས་པ་བྱ་ཞིང། དེ་ཡང་ཧྲཱིཾ་ལས་མུ་ཏིག་གི་ཕྲེང་བ་ཁ་ནས་འཐོན་ནས། ལྟེ་བ་ནས་ཞུགས་པའི་
འོད་ཟེར་གྱིས་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་རྗེ་དང་འཕྲིན་ སྣ་བུག་གཡོན་ནས་ཞུགས་པར་བསྒོམས་ལ་རླུང་ཅུང་ཟད་ནང་དུ་རྡུབ་བོ།  །ལས་ལྷ་དང་དྲང་སྲོང་རྣམས་ཀྱི་རིག་པ་སྔགས་འཆང་གྲུབ་པ་ 
འཁོར་བར་བསམ།  བརྙེས་པ་རྣམས་ཀྱི་མཐུ་སྟོབས་དང་རྟོགས་པ། པཎྜི་ཏ་རྣམས་ཀྱི་མཁྱེན་བརྩེ། འབྲུ་རྣམས་ཀྱི་བཅུད་དང་ནུས་པ་རྣམས་ལྟེ་བར་ཞུགས་སྙིང་གར་ཧྲཱིཾ་ལ་ཐིམ་པའི་དམིགས་པས་འབུམ་ཕྲག་ལྔའི་བར་དུ་བཟླས་པའི་ཐུན་

[004A]༄༅། །འཕྲོ་འཇོག་པ་ན། ལྷ་མོ་མདུན་དུ་སྤྱན་དྲངས་ནས་གང་ཤེས་པས་བསྟོད་ཅིང་མཆོད་ནས། གང་འདོད་པའི་དོན་ལ་གསོལ་བ་གདབ། བསྔོ་བ་སྨོན་ལམ་གྱིས་རྒྱས་བཏབ་ལ་མཐར་ལྷ་མོ་རང་ཉིད་ལ་བསྟིམ། དམིགས་
པ་གསལ་བར་བྱུང་ནས་ཆགས་པ་དྲག་པོ་སྐྱེས་ན་རྣམ་པར་མི་རྟོག་པའི་ཤེས་རབ་ཀྱིས་རྒྱས་གདབ་བོ། །རྗེ་རིན་པོ་ཆེ་རང་ཉིད་ཀྱིས་མཛད་པ། རྗེས་དགྱེས་བཞིན་དུ་བཀོད་པའོ།། མངྒ་ལཾ།། །།



﻿   ༈    དབྱངས་ཅན་མའི་སྒྲུབ་ཐབས་དང་རྗེས་གནང་གི་ཡི་གེ་བཞུགས།     ༈    འདིར་
ལྷ་མོ་དབྱངས་ཅན་མ་དཀར་མོ་སྒྲུབ་པར་འདོད་པས། སྐྱབས་ཡུལ་གསལ་བཏབ་སྟེ། བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་
མཆིའོ། །ལན་གསུམ། སེམས་ཅན་གྱི་དོན་དུ་སངས་རྒྱས་ཐོབ་པར་བྱ། དེའི་ཕྱིར་དུ་ལྷ་མོ་དབྱངས་ཅན་མ་བསྒྲུབ་པར་བྱའོ། །ལན་གསུམ། རང་སྐད་ཅིག་གིས་ལྷ་མོ་དབྱངས་ཅན་མར་གསལ་བའི་ཐུགས་

[045B] བླ་མ་དང་གཉིས་སུ་མེད་པའི་ལྷ་མོ་དབྱངས་ཅན་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་སྐོར་བ་མདུན་གྱི་ནམ་མཁར་ཨོཾ་བཛྲ་ས་མ་ཛཿ་ན་མོ་གུ་རུ་བྷྱ་ན་
མ་སྶར་སྭ་སྟི་ས་པ་རི་ཝཱ་རེ་བྷྱ་ཨོཾ་སྭ་ར་སྭ་སྟི་ས་པ་རི་ཝཱ་ར་ཨྲྒྷཾ་པྲ་ཏཱི་ཙྪ་ཡེ་སཱ་ཧཱ། པཱ་དྱཾ་པྲཏཱི་ཙྪ་ཡེ་སཱཧཱ། བཛྲ་པུཧཱེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དཡེ། ཤཔྟ་ཨཱ་ཧཱུཾ། དཀོན་མཆོག་གསུམ་ལ་བདག་སྐྱབས་
མཆི༑ ༑སྐིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡེ་རང། །སངས་རྒྱས་བྱང་ཆུབ་ཡིད་ཀྱིས་གཟུང། ལན་གསུམ། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྡུག་བསྔལ་དང་བྲལ་
བར་གྱུར་ཅིག་བདེ་བ་དང་མི་འབྲལ་བར་གྱུར་ཅིག་བཏང་སྙོམས་ལ་གནས་པར་གྱུར་ཅིག་ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱ་ཏྨ་ཀོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དཀར་པོ་འདབ་མ་
བརྒྱད་པའི་ལྟེ་བར། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧྲཱི་དཀར་པོ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། རང་ཉིད་སྒྲ་དབྱངས་ལྷ་མོ་དབྱངས་ཅན་
མ་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱི་གཡོན་པས་བཻཌཱུརྱའི་པི་ཝང་རྒྱུན་སྟོང་དང་ལྡན་པ་དཀུར་བརྟན་ནས་བཟུང་བ། གཡས་པའི་སོར་མོས་བཟུང་བ་ལས་བརྩོན་པ། སྒེག་ཅིང་ཆགས་པའི་ཉམས་

[046A]༄༅། །དང་ལྡན་པའི་ལང་ཚོ་བཅུ་དྲུག་ལོན་པའི་ན་ཚོད་ཅན། གནག་ཅིང་སྣུམ་པའི་དབུ་སྐྲ་ཕྱེད་མེ་ཏོག་གི་འཕྲེང་བས་ཐོར་ཚུགས་སུ་བཅིངས་པ་ལ་རིན་པོ་ཆེའི་གཙུག་རྒྱན་དང་ཟླ་ཕྱེད་ཀྱིས་སྤྲས་ཤིང་
ཕྱེད་སིལ་བུར་གྲོལ་བས་སྐུ་སྟོང་ཁེབས་པ། དར་དཀར་གྱི་སྟོད་གཡོགས་དང་པཉྩ་ལི་ཀའི་སྨད་གཡོགས་མཛེས་པར་གསོལ་ཞིང་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། ཞབས་གཉིས་སྐྱིས་ཀྲུང་ཕྱེད་པ་ཙོག་
པུའི་སྟོབས་ཀྱིས་བཞུགས་པའི་སྙིང་ཨུཏྤ་ལ་དམར་པོ་ཁ་འབུས་པ་ལྟ་བུའི་ནང་དུ་སྲོག་གི་ངོ་བོ་ཨོཾ་དཀར་པོའི་ནཱ་ད་ལས་འོད་ཟེར་དཀར་པོ་ལྕགས་ཀྱུ་ལྟ་བུ་འཕྲོས། སྣ་བུག་གཡས་ནས་ཐོན། ལྷོ་ཕྱོགས་རྒྱ་མཚོའི་
འགྲམ་དྲི་ཟ་དགའ་བའི་ཚལ་ན་བཞུགས་པའི་ལྷ་མོ་དབྱངས་ཅན་མའི་ཤངས་བུག་གཡོན་ནས་ཞུགས། ཐུགས་ཀའི་ཤེས་རབ་ཀྱི་འཁོར་ལོ་ལ་བཏབ་སྟེ་ཤངས་བུག་གཡས་ཀྱི་ལམ་ནས་མདུན་གྱི་ནམ་མཁར་སྤྱན་
དྲངས། ཨོཾ་པྲི་ཏེ་དེ་ཝཱི་ཧྲཱི་པུཥྤེ། དྷཱུ་པེ༑ ཨཱ་ལོ་ཀེ། གནྡྷེ༑ ནཻ་ཝི་དཡེ། ཤཔྟ་ཨཱ་ཧཱུཾ། ཛཿ་ཧཱུཾ་བཾ་ཧོཿ་འཁོར་ལོ་འོད་ཀྱི་རྣམ་པར་སྣ་བུག་གཡོན་ནས་ཞུགས་ཏེ། སྙིང་གའི་ཨོཾ་ལ་ཐིམ་པ་ཡོངས་སུ་གྱུར་པ་ལས། ཤེས་
རབ་ཀྱི་འཁོར་ལོ་པདྨ་དཀར་པོ་འདབ་མ་བརྒྱད་པའི་ལྟེ་བར་ཕྲ་བའི་དཀྱིལ་འཁོར་གྱི་སྟེང་དུ་ཧྲཱི་དཀར་པོ་ནཱ་ད་དང་བཅས་པ། འདབ་མ་བརྒྱད་ལ་དབྱངས་ཡིག་གཉིས་གཉིས་མདུན་ནས་གཡས་སྐོར་དུ་གནས་པ་

[046B] མི་ཤེས་པའི་མུན་པ་ཐམས་ཅད་སངས། །ཤེས་བྱ་སྤྱི་དང་ཁྱད་པར་འཆད་རྩོད་རྩོམ་གསུམ་ལ་བློ་གྲོས་ཀྱི་སྣང་བ་ཐོགས་མེད་དུ་རྒྱས། ལུས་ངག་
ཡིད་གསུམ་བདེ་བ་ཆེན་ལོས་ཁྱབ་པར་གྱུར་པར་བསྒོམ། སྐྱོན་བཟླས་དམིགས་ནི། ཧྲཱི་གིནཱ་ད་ལས་ཧྲིཾ་ཡིག་གི་འཕྲེང་བ་བྱུང་བ་ཞལ་ནས་ཐོན། ལྟེ་བ་ནས་ཞུགས་ཏེ་སྙིང་གའི་ཧྲཱིཾ་ལ་ཐིམ་པའི་སྔགས་འཕྲེང་མགལ་མེའི་འཁོར་ལོ་
ལྟར་དྲག་ཏུ་འཁོར་བའི་འོད་ཟེར་གྱིས་རང་གཞན་གྱི་སྡིག་སྒྲིབ་དང་རྨོངས་མུན་ཐམས་ཅད་སྦྱངས། འཁོར་འདས་སྣོད་བཅུད་ཀྱིས་བསྡུས་པའི་ཡོན་ཏན་ཐམས་ཅད་འོད་ཟེར་དཀར་པོའི་རྣམ་པར་བསྡུས་ཏེ་ཧྲཱི་ལ་ཐིམ་པར་
བསམ་ལ་ཧྲཱིཾ་ཉིད་བཟླའོ། །བསྙེན་ཚད་ནི། དངོས་ཉམས་རྨ་གསུམ་དུ་རྟགས་བྱུང་བའམ། སྔགས་ཀྱི་གྲངས་ཚིག་འབུམ་ཉི་ཁྲི་ལྔ་སྟོང་དུ་གསུངས་པ་དེ་ལ་བཞི་འགྱུར་དགོས་པས་ལྔ་འབུམ་མམ། དེ་ཡང་གསུམ་འགྱུར་
དུ་རྩོམ་ན་འབུམ་ཕྲག་བཅོ་ལྔ་བཟླའོ། །གཏོར་མ་འབུལ་ན་སྣོད་གཙང་མར་དཀར་གཏོར་མཆོད་པ་དང་བཅས་པ་བཤམས་ལ། མཆོད་གཏོར་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ། ལན་གསུམ་
ཐུགས་ཀའི་འོད་ཀྱིས་ངག་དབང་དབྱངས་ཅན་ལྷ། །སྤྱན་དྲངས་ཟག་མེད་བདུད་རྩིས་ཚིམ་པར་གྱུར། །ཨོཾ་སྭ་ར་སྭ་སྟི་ཧྲིཿ་ཨ་ཀཱ་རོ་མུ་ཁཾ་སརྦ་དྷརྨཱ་ནཱཾ་ཨཱརྱ་ནུ་ཏྤནྣ་ཏཱ་ཏ་ཨོ་ཨཱེ་ཧཱུཾ་ཕཊ་སཱཧཱ། ལན་ལྔས་ཕུལ། ཨོཾ་
[047A] མ་ལུས་རྒྱལ་བའི་ཡེ་ཤེས་སྒྱུ་འཕྲུལ་གང། །ཕྱག་ན་པདྨོའི་ཚེམས་དཀར་ཟེའུ་འབྲུ་ལས། །ཡིད་འཕྲོག་འཇོ་སྒེག་ལྷ་
མོའི་སྐུར་བསྟེན་པ། །ངག་དབང་ལྷ་མོའི་ཞབས་ལ་ཕྱག་འཚལ་ལོ། །ཞེས་བསྟོད། ཕྱོགས་ཐམས་ཅད་ལས་རྣམ་པར་རྒྱལ་བའི་ཤེས་རབ་སྩལ་དུ་གསོལ། །ཞེས་གསོལ་
བ་མང་དུ་བཏབ། ཨོཾ་བཛྲ་སཏཱ་ཧཱུཾ། ཞེས་བཟླས་ནས། མ་འབྱོར་པ་དང་ཉམས་པ་དང། ཞེས་སོགས་ཀྱིས་བཟོད་པར་གསོལ། མདུན་བསྐྱེད་ཀྱི་ལྷ་མོ་རང་ལ་ཐིམ་པའི་གནས་
གསུམ་དུ་ཨོཾ་ཨཱ་ཧཱུཾ་གིས་མཚན་པར་གྱུར། དགེ་བ་འདི་ཡིས་མྱུར་དུ་བདག་དབྱངས་ཅན་ལྷ་མོ་འགྲུབ་གྱུར་ནས། །ཞེས་སོགས་དང། ཉིན་མོ་བདེ་ལེགས་མཚན་བདེ་ལེགས། ཞེས་
སོགས་ཀྱིས་བསྔོ་སྨོན་ཤིས་བརྗོད་བྱའོ། །  །བྱེད་པོ་བན་གཟུགས་དྷ་རྨ་བྷ་དྲ་སྟེ། །ལོ་རྒྱུས་གྲུབ་པའི་མཚན་མ་ལས་རིམས་དང། །སྦོགས་ཆོག་གེགས་སེལ་བོགས་འདོན་
དམིགས་གནད་སོགས། །བོ་དོང་པཎ་ཆེན་དགེ་འདུན་རྒྱ་མཚོའི་དཔལ། །ཏཱ་ར་ནཱ་ཐ་སོགས་ཀྱི་གཞུང་དུ་གསལ། །དགེ་བས་འཆད་རྩོད་རྩོམ་ལ་ཐོགས་མེད་པའི། །བློ་གྲོས་ཡར་ཟླའི་དཀྱིལ་འཁོར་རྫོགས་གྱུར་ཅིག། སརྦ་མངྒ་ལཾ།།

[047B]   ༈    སྒྲ་དབྱངས་ལྷ་མོ་དབྱངས་ཅན་མའི་རྗེས་གནང་བྱ་བར་འདོད་པས། དུས་ཚེས་བཟང་བར་སྟེགས་བུ་གྲུ་བཞི་ལ་པདྨ་འདབ་བརྒྱད་བྲིས་པའི་ལྟེ་འདབ་ཏུ་དཀར་གསུམ་མངར་
གསུམ་དང་བཞི་མཉམ་སྦྱར་བའི་ཏིང་ལོ་སློབ་མའི་གྲགས་དང་མཉམ་པ་བཀོད། དེའི་སྟེང་དུ་མྙྫིའི་ཁར་མེ་ལོང་ལ། བ་དཀར་དམར་གང་རུང་གི་དཀར་གསུམ་དང་སྦྲང་རྩི་ལ། གླ་རྩི༑ གུར་གུམ། ཙན་
དན༑ འགིའུ་ཧཾ་སྟེ་བཞི་མཉམ་བཏབ་པས་པདྨ་འདབ་བརྒྱད་བྲིས་པ་ལ། འབྲས་དཀར་སྦྱར་ཏེ་ལྟེ་བར་ཧྲཱིཾ་འདབ་མ་བརྒྱུད་ལ་དབྱངས་ཡིག་གཉིས་གཉིས་མདུན་ནས་གཡས་སྐོར་དུ་དབུ་ཕྱིར་བསྟན་
ཏེ་གསལ་བར་བཀོད། དེའི་མདུན་ནས་གཡས་སྐོར་དུ་ཆུ་གཉིས་ཉེར་སྤྱོད་དང་མཚམས་འཛིན་གྱི་མེ་ཏོག་མདུན་དུ་དཀར་གཏོར་ཟླུམ་པོ་དང། ལས་བུམ་ཆུ་གཙང་དང་བུམ་རྫས་སྤྱི་དང་ཁྱད་པར་བ་དཀར་
དམར་གྱི་དཀར་གསུམ་མངར་གསུམ་བཞི་མཉམ་དང་བཅས་པས་རན་པར་བཀང་བ་ལ་གཟུངས་ཐག་བཏགས་པ་སོགས་དགོས་པའི་ཡོ་བྱད་རྣམས་ཚོགས་པར་བྱས་ཏེ། ལོགས་སུ་བཀོད་པ་ལྟར་
བདག་བསྐྱེད་བཟླས་པ་དང་བཅས་པ་སྔོན་དུ་བཏང། གཟུངས་ཐག་ནས་བཟུང་ལ། ཨོཾ་ཨ་ཨཱ་ཨི་ཨཱི་ཨཱ་ཨཱུ་རྀ་རྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ་སཱ་ཧཱ། ཞེས་བརྒྱ་རྩ་བརྒྱད་བཟླས་ལ་བུམ་ཆུ་བསྒྲུབ་

[048A] ཤཱུ་ནྱ་ཏས་སྦྱངས། སྟོང་པའི་ངང་ལས་ཧཱུཾ་ལས་བྱུང་བའི་སྲུང་འཁོར་གྱི་དབུས་སུ་ཨཾ་ཡོངས་སུ་གྱུར་པ་ལས་ཤེས་རབ་ཀྱི་འཁོར་ལོ། ཞེས་པ་ནས། འོད་ཟེར་དཀར་པོའི་ཚོགས་འཕྲོས་པས་ལྷོ་ཕྱོགས་རྒྱ་མཚོའི་འགྲམ་དྲི་ཟ་དགའ་བའི། ཞེས་པ་ནས། ཛཿ་ཧཱུཾ་བཾ་ཧོཿ་འཁོར་ལོ་དམ་ཚིག་པ་དང་གཉིས་
སུ་མེད་པར་གྱུར། ཨོཾ་པྲི་ཏི་དེ་ཝི་ཧྲཱིཾ་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལི་ལཱྀ་ཨེ་ཨཻ་ཨོ་ཨཽ་ཨཾ་ཨཿ་ཞེས་བརྒྱ་རྩ་བརྒྱད་བཟླས་ལ། ཤེས་རབ་ཀྱི་འཁོར་ལོ་སྲུང་འཁོར་དང་བཅས་པ་ལྷ་མོ་དབྱངས་
ཅན་མའི་སྐུར་གྱུར། མཆོད་གཏོར་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ། ལན་གསུམ། ཨོཾ་སྭ་ར་སསྟི་ཧྲཱིཾ་ཨ་ཀཱ་རོ། ཞེས་པ་ནས། བདག་དང་སློབ་མ་རྣམས་ཀྱིས་གཙོ་
བྱས་པའི་སེམས་ཅན་ཐམས་ཅད་ལ་ཕྱོགས་ཐམས་ཅད་ལས་རྣམ་པར་རྒྱལ་བའི་ཤེས་རབ་སྩལ་ཏུ་གསོལ། ཞེས་གསོལ་བ་བཏབ། དེ་ནས་སློབ་མ་རྣམས་ཕྱག་ཁྲུས་སྔོན་དུ་འགྲོ་བས་འབྲུ་དཀར་གྱིས་པད་
འདབ་བརྒྱད་བཀོད་པའི་གདན་ལ་གོས་དཀར་པོ་གྱོན་ཏེ་ཙོག་པུར་གནས་པ་ལ། ཆོས་བཤད་སྤྱི་དང། བྱེ་བྲག་སྔོན་རྫོགས་ལྡན་གྱི་དུས་སུ། རི་རབ་ཀྱི་ལྷོའི་རྒྱ་མཚོ་བདུད་རྩིའི་རང་

[048B] ཕྱོགས་བཅུའི་རླུང་བཀོད་པ་མཐའ་ཡས་པས་གཡོས་པ་ལས་དྲི་ཟའི་གླུ་ལྟར་སྙན་པའི་སྒྲ་དབྱངས་ཀྱིས་དཔག་ཚད་བྱེ་བར་ཁྱབ་པ་ལ། ཚངས་པ་ཆེན་པོ་མི་འཆི་བས་ལོ་སྟོང་གི་
བར་དུ་མཉན་ཅིང་རོ་མྱངས་པས། རྒྱ་མཚོའི་སྒྲ་དབྱངས་ཀྱིས་མའི་རྔུལ་དང། ཚངས་པས་མཉན་ཅིང་རོ་མྱངས་པས་ཕའི་ས་བོན་གྱི་དོད་བྱས་ཏེ་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་ཉིད་སྲིད་
པ་གསུམ་གྱི་སྙན་པའི་སྒྲ་དབྱངས་ཐམས་ཅད་གཅིག་ཏུ་བསྡུས་པ་ལས་ལྷ་མོ་ས་གསུམ་ན་འགྲན་ཟླ་མེད་པའི་མཆོར་སྒེག་དང་ལྡན་པ་ཞིག་ཏུ་སྤྲུལ་ནས་ནམ་མཁའི་དཀྱིལ་ན་གནས་ཏེ། སྐྱེ་བོ་རྣམས་
ཆོས་དང་མཐུན་པར་སྤྱོད་པའི་ཚེ་དགའ་བའི་གར་མཛད་པའི་མཐུས་ཡིད་ཅན་རྣམས་བློ་གསལ་ཞིང་དབྱངས་སྙན་ལ། ཆོས་མ་ཡིན་པ་སྤྱོད་པའི་ཚེ་ལྷ་མོ་དེ་ཡང་ཕྱིར་ཕྱོགས་ཏེ་འདུག་པའི་མཐུས་བློ་རྨོངས་
ཤིང་ལྡབ་ལྡིབ་ཏུ་སྨྲ་བར་འགྱུར་བས་སྭ་ར་སྭ་སྟཱི་སྟེ་དབྱངས་ཅན་མ་ཞེས་འཇིག་རྟེན་ན་གྲགས་སོ། །དེ་ལྟ་བུའི་ལྷ་མོ་འདི་ལྷག་པའི་ལྷར་བསྟེན་ནས་བསྒོམ་བཟླས་ལ་འབེད་ན་འཆད་རྩོད་རྩོམ་གསུམ་
གྱི་བློ་གྲོས་བདེ་བླག་ཏུ་སྩོལ་བ་ནི། བོ་དོང་པ་ཕྱོགས་ལས་རྣམ་རྒྱལ། ཐམས་ཅད་མཁྱེན་པ་དགེ་འདུན་རྒྱ་མཚོ། པཎ་ཆེན་བློ་བཟང་ཆོས་ཀྱི་རྒྱལ་མཚན་སོགས་བརྒྱུད་པ་འདིའི་བླ་མ་

[049A] འདིའི་བྱིན་རླབས་ཤེས་རྒྱུད་ལ་འཇུག་པ་ལ་སྔོན་དུ་རྗེས་གནང་ལེགས་པར་ཐོབ་དགོས་པས། མཎྜལ་ཕུལ། སློབ་དཔོན་
བདག་ལ་དགོངས་སུ་གསོལ། །སྒྲ་དབྱངས་ལྷ་མོ་དབྱངས་ཅན་མའི། །སྐུ་གསུང་ཐུགས་དང་འཕྲིན་ལས་ཀྱི། །རྗེས་སུ་གནང་བ་བདག་ལ་སྩོལ། །ཅེས་ལན་གསུམ་གྱིས་གསོལ་བ་བཏབ། དཀོན་
མཆོག་གསུམ་ལ་བདག་སྐྱབས་མཆི། ཞེས་སོགས་ལན་གསུམ་གྱིས་ཡན་ལག་བདུན་པ་དང་སྡོམ་གཟུངས་བྱ། སློབ་དཔོན་དང་མདུན་བསྐྱེད་དབྱངས་ཅན་མར་གསལ་བའི་ཐུགས་ཀའི་ཧྲཱིཾ་ལས་
འོད་ཟེར་འཕྲོས་པས། སློབ་མའི་སྡིག་སྒྲིབ་དང་མ་དག་པའི་སྣང་ཞེན་ཐམས་ཅད་སྦྱངས་པར་གྱུར། ཨོཾ་ཤཱུ་ནྱ་ཏཱ་ས་སློབ་མ་རྣམས་སྟོང་པར་སྦྱངས། སྟོང་པའི་ངང་ལས། པཾ་ལས་པདྨ་དཀར་པོ་
འདབ་མ་བརྒྱད་པའི་ལྟེ་བར། ཨཱ་ལས་ཟླ་བའི་དཀྱིལ་འཁོར་གྱི་སྟེང་དུ། སློབ་མ་རྣམས་ཀྱི་སེམས་ཉིད་ཧྲཱི་དཀར་པོ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་
གྱུར་པ་ལས། སློབ་མ་རྣམས་རེར་ནས་སྒྲ་དབྱངས་ལྷ་མོ། ཞེས་པ་ནས། སྲོག་གི་ངོ་བོ་ཨཾ་དཀར་པོས་མཚན་པར་གྱུར། སློབ་དཔོན་གྱིས་ཐུགས་ཀའི་ཧྲཱིཾ་ལས་འོད་ཟེར་དཀར་པོ་

[049B] སྣ་བུག་གཡས་ནས་ཐོན། ཞེས་པ་ནས། ཛཿ་ཧཱུཾ་བཾ་ཧོཿ་འཁོར་ལོ་འོད་ཀྱི་རྣམ་པར་སློབ་མ་རྣམས་ཀྱི་སྣ་བུག་གཡོན་ནས་ཞུགས་ཏེ་སྙིང་གའི་ཨཾ་ལ་ཐིམས་པས་སྐུའི་
རྗེས་གནང་ཐོབ་པར་གྱུར། ཧྲཱིཾ་ཉེར་གཅིག་དང་ཨཱ་ལི་ལེན་གསུམ་རྗེས་སུ་ཟློས་པས། སློབ་དཔོན་དང་མདུན་བསྐྱེད་ཀྱི་མགྲིན་པར་འཁོར་ལོ་དཀར་པོའི་ལྟེ་བར་ཧྲཱིཾ་དང་རྩིབས་བཅུ་དྲུག་
ལ་ཨཱ་ལི་བཅུ་དྲུག་གནས་པ་ལས། རང་འདྲ་གཉིས་པ་སྔགས་ཀྱི་སྒྲ་སྒྲོག་བར་ཆད་ནས་འོད་ཟེར་གྱིས་སློབ་མ་རྣམས་ཀྱི་ལུས་ཐམས་ཅད་ཁེངས། འཁོར་ལོ་མགྲིན་པར་ཐིམས་པས་གསུང་
གི་རྗེས་གནང་ཐོབ་པར་གྱུར། ཏིང་ལོ་སྦར་ཏེ་མིང་དུ་བཅུག་པས། སློབ་དཔོན་དང་མདུན་བསྐྱེད་ཀྱི་ཐུགས་ཀའི་ཧྲཱིཾ་ལས་འོད་ཟེར་འཕྲོས་པ། སློབ་མ་རྣམས་ཀྱི་སྙིང་གའི་ཨཾ་ལ་ཐིམ་པས་
ཐུགས་ཀྱི་རྗེས་གནང་ཐོབ་པར་གྱུར། དབྱངས་ཡིག་བཟླ་བཞིན་དུ་མདུན་བསྐྱེད་ཀྱི་མཎྜལ་བུམ་ཆུས་བཀྲུས་པའི་ཁུ་བ་སློབ་མ་རྣམས་ལ་བླུད་པས། མདུན་བསྐྱེད་ཀྱི་ལྷ་མོ་འོད་དུ་ཞུ་
ནས་སློབ་མ་རྣམས་ལ་ཐིམས་པས་སྒོ་གསུམ་གྱི་དྲི་མ་དག་ཅིང་ཤེས་རབ་ཀྱི་སྣང་བ་རྒྱས་ཏེ་ཡོན་ཏེན་འཕྲིན་ལས་ཀྱི་རྗེས་གནང་ཐོབ་པར་གྱུར། གཙོ་བོ་ཇི་ལྟར་སོགས་

[050A] དེང་ནས་བརྩམས་ཏེ་སོགས་བྱ། མཇུག། རང་གི་གནས་གསུམ་དུ་ཨོཾ་ཨཱ་ཧཱུཾ་གིས་མཚན་པར་བསམས་ནས། བསྔོ་སྨོན་ཤིས་བརྗོད་བྱའོ། །ཞེས་པ་
འདི་ཡང་སྔོན་བྱོན་དམ་པའི་ཕྱག་བཞེས་ཇི་ལྟ་བ་བཞིན་དུ་དགེ་སློང་དྷརྨ་བྷ་དྲས་སུག་བྲིས་སུ་བགྱིས་པའོ།།    ༈    ཞེས་གསོལ་བ་བཏབ་པས་
མདུན་བསྐྱེད་ཀྱི་ལྷ་མོའི་ཐུགས་ཀ་ནས་དབྱངས་ཅན་མ་སྔོན་མོ་ཕྱག་ན་རིན་པོ་ཆེའི་སྣོད་ཤིང་ཏོག་གསར་པས་གང་བ་བསྣམས་པ་ཞིག་བྱུང་སྟེ་སྣོད་ཤིང་ཏོག་དང་བཅས་པ་མདུན་བསྐྱེད་ཀྱི་ལྷ་མོའི་ཕྱག་
ཏུ་ཕུལ་ནས་དབྱངས་ཅན་མ་སྔོན་མོ་རང་གི་སྙིང་གར་ཐིམ་པས་ཐུགས་ཀྱི་བྱིན་རླབས་ཐོབ་པར་བསམ། ཤིང་ཏོག་གཅིག་ལས་དབྱངས་ཅན་མ་དམར་མོ་ཞིག་ཆུ་ལས་ཆུ་སྦུར་རྡོལ་བ་ལྟར་ཐོན་པས་
མདུན་བསྐྱེད་ཀྱི་ལྷ་མོ་ལས་སྣོད་ཤིང་ཏོག་དང་བཅས་པ་བླངས་ཏེ་རང་ལ་སྩལ་བ་ལོངས་སུ་སྤྱད་ཅིང། དབྱངས་ཅན་མ་དམར་མོ་རང་གི་མགྲིན་པར་ཐིམས་པས་གསུང་གི་བྱིན་རླབས་ཐོབ་པར་བསམ་
མདུན་བསྐྱེད་ཀྱི་ལྷ་མོ་ཨི་ཝང་གི་སྒྲ་སྙན་པོ་བསྐུལ་བཞིན་དུ་རང་གི་སྤྱི་བོར་ཐིམས་པས་སྐུའི་བྱིན་རླབས་ཐོབ་པར་བསམ་མོ། །འདི་པཎ་ཆེན་ཆོས་ཀྱི་རྒྱལ་པོ་ནས་བརྒྱུད་པའི་སྙན་བརྒྱུད་ཡི་གེར་བཀོད་

[050B]།



﻿   ༈   
ལངས་མ་དང་དབྱངས་ཅན་མ་ཞི་ཁྲོ་སྦྲགས་སྒྲུབ་བྱ་ཚུལ་ཞིབ་པར་ལྕགས་ཀ་བའི་རབ་བྱུང་མར་བྲིས་ཡོད་པས་དེ་ནས་གཡར་ལུགས་མཛོད་



