༄༅། །བདེ་མཆོག་དྲིལ་བུ་ལུས་དཀྱིལ་གྱི་སྒོས་ཆོས་མདོར་བསྡུས་སོགས་བཞུགས།།

[001A] །སྒྲུབ་ཐབས་བདེ་ཆེན་འབྱུང་གནས་ཀྱི། །བསྐམ་པོ་ལྔ་བཅུའི་དོ་ཤལ་ཅན། ཞེས་པའི་བར་ཕྱི་བཞིན་ལ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་
པ། རང་གི་རྐང་པ་གཉིས་བགྲད་པ་ལས་རླུང་དཀྱིལ་གཞུའི་དབྱིབས་ཅན། སུམ་མདོ་གྲུ་གསུམ་ལས་མེ་དཀྱིལ་ཟུར་གསུམ་པ། ལྷོ་བ་ཟླུམ་པོ་ལས་ཆུ་དཀྱིལ་ཟླུམ་པོ། སྙིང་ག་
གྲུ་བཞི་ལས་ས་དཀྱིལ་གྲུ་བཞི་པ། སྒལ་ཚིགས་ལས་རི་རབ། །སྤྱི་བོའི་རྩ་སོ་གཉིས་ལས་སྣ་ཚོགས་པདྨ། ལུས་འདོམ་གང་གྲུ་བཞི་ལས་གཞལ་ཡས་ཁང་གྲུ་བཞི་བརྒྱན་ལྡན། རྐང་བརྒྱད་ལས་ཀ་བ་
བརྒྱད་དོ། །སྙིང་ག་ཆོས་གྱི་འཁོར་ལོའི་དབུས་ཀྱི་དཔྱིད་ཧཱུཾ་ཡིག་ལས་བཅོམ་ལྡན་འདས་དཔལ་ཧེ་རུ་ཀ་སྔོན་པོ་ཞལ་བཞི་ཕྱག་བཅུ་གཉིས་པ། ལྟེ་བ་སྤྲུལ་པའི་འཁོར་ཡོའི་དབུས་ཀྱི་
[002A]༄༅། །ཐིག་ལེ་བཾ་ཡིག་ལས་བཅོམ་ལྡན་འདས་མ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ། དཔྱིད་དང་ཐིག་ལེའི་ངོ་བོ་གཉིས་སྙིང་གར་འཕྲད་ནས་སྙོམས་
པར་འཇུག་པའི་ཚུལ་གྱིས་བཞུགས་པ། སྙིང་གའི་ཕྱོགས་ཀྱི་འབྱུང་བཞིའི་རླུང་རྒྱུ་བའི་རྩ་འདབ་བཞི་ལས། ཤར་དུ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ། ནུབ་ཏུ་
དུམ་སྐྱེས་མ་དམར་མོ། ལྷོར་གཟུགས་ཅན་མ་སེར་མོ། བཞི་གའང་ཞལ་གཅིག་ཕྱག་གཉིས་ཀྱིས་གྲི་ཐོད་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། མཚམས་ཀྱི་མཆོད་པའི་
རྩ་འདབ་བཞི་ལས་བདུད་རྩི་ལྔས་གང་པའི་ཐོད་པ་བཞི་སྟེ་བདེ་ཆེན་གྱི་འཁོར་ལོའོ། །གནས་ཉེར་བཞི། པུ་ཛ་ཨོ་ཨ། གོར་དེ་མ། ཀ་ཨོ་ཏྲི་ཀོ། ཀ་ལ་ཀ་ཧི། པྲ་གྲ་སོ་སུ། ན་སི་

[002B]
དང། རྩ་ལས་དཔའ་མོ་ཉེར་བཞིར་གྱུར་པ་ནི། སྐྲ་མཚམས་པུལླི་རཱ་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛ་ལནྡྷ་རར་མཧཱ་ཀ་དྐ་ལ་དང་གཏམ་མིག་མ། རྣ་བ་གཡས་པ་
ཨོ་ཌི་ཡ་ནར་ཀདྐ་ལ་དང་འོད་ལྡན་མ། ལྟག་པ་ཨརྦུ་ཏར་མཆེ་བ་རྣམ་པར་གཙིགས་པ་དང་སྣ་ཆེན་མ། རྣ་བ་གཡོན་པ་གོ་ད་བ་རིར་སུ་ར་བཻ་རི་དང་དཔའ་པོའི་བློ་ཅན་མ། སྨིན་མཚམས་ར་
མེ་ཤྭ་རིར་འོང་དཔག་མེད་དང་མའིའུ་ མིག་གཉིས་དེ་ཝཱི་ཀོ་ཊིར་རྡོ་རྗེའི་འོད་དང་ལདྐའི་དབང་ཕྱག་མ། ཕྲག་པ་གཉིས་མ་ལ་བར་རྡོ་རྗེའི་སྐུ་དང་ཤིང་གྲིབ་མ་སྟེ། ཐུགས་འཁོར་བྱི་ལྷ་རྣམས་
སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། མཆན་ཁུང་གཉིས་ཀཱ་མརཱུ་པར་མྱུ་གུ་ཅན་དང་ས་སྲུང་མ། ནུ་མ་གཉིས་ཨོ་ཏྲེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། ལྟེ་བ་
ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་རྡོ་རྗེ་ཧཱུཾ་མཛད་དང་ཆང་འཐུང་མ། ཁ་ཀ་ལིངྐད་རབ་ཏུ་བཟང་པོ་དང་སྔོ་བསངས་ལྷ་མོ། མགྲིན་པ་ལམ་པ་ཀར་རྡོ་རྗེ་བཟང་

[003A]༄༅། །པོ་དང་ཤིན་ཏུ་བཟང་མོ། སྙིང་ག་ཀཉྩིར་འཇིགས་བྱེད་ཆེན་པོ་དང་རྟ་རྣ་མ། འདོམས་བར་ཧི་མ་ལ་ཡར་མིག་མི་བཟང་དང་བྱ་གདོང་མ་སྟི་གསུང་འཁོར་གྱི་ལྷ་རྣམས་སྐུ་
མདོག་དམར་པོ་ས་སྟེང་ལ་སྤྱོད་པའི་ཚུལ་གྱིས་བཞུགས་པ། མཚན་མ་པྲེ་ཏ་པཱུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྲྀ་ཧ་དེ་བར་རིན་ཆེན་རྡོ་རྗེ་དང་དུམ་སྐྱེས་མ་
བརླ་གཉིས་སཽརྵྚར་རྟ་མགྲིན་དང་ཆད་འཚོང་མ། བྱིན་པ་གཉིས་སུ་ཝརྞ་ཏཱི་པར་ནམ་མཁའི་སྙིང་པོ་དང་འཁོར་ལོའི་ཆ་མ། སོར་མོ་བཅུ་དྲུག་ན་ག་རར་དཔལ་ཧེ་རུ་ཀ་དང་ཤིན་ཏུ་
དཔའ་མོ། བོལ་གོང་གཉིས་སིནྡྷུར་པདྨ་གར་གྱི་དབང་ཕྱུག་དང་སྟོབས་ཆེན་མ། མཐེ་བོང་བཞི་མ་རུར་རྣམ་པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་ཀུ་ལུ་ཏར་རྡོ་རྗེ་སེམས་
དཔའ་དང་བརྩོན་འགྲུས་ཆེན་མོ་སྟེ། སྐུ་འཁོར་གྱི་ལྷ་རྣམས་སྐུ་མདོག་དཀར་པོས་འོག་ལ་སྤྱོད་པའི་ཚུལ་གྱིས་བཞུགས་པ། ཐམས་ཅད་ཀྱང་ཞལ་གཅིག་ཕྱག་གཉིས་ཀྱིས་རྡོར་དྲིལ་དང་
གྲི་ཐོད་འཛིན་པས་ཕན་ཚུན་འཁྱུད་པའོ། །དབང་པོའི་སྒོ་བརྒྱད་ཀྱི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ལས་སྒོ་མཚམས་མ་བརྒྱད་དུ་གྱུར་པ་ནི། ལྕེ་རྩར་ཁྭ་གདོང་མ་ནག་མོ། ལྟེ་བར་

[003B] རྟགས་སུ་ཁྱི་གདོང་མ་དམར་མོ། བཤང་ལམ་དུ་ཕག་གདོང་མ་སེར་མོ། མཛོད་སྤུར་གཤིན་རྗེ་བརྟན་མ་གཡས་སྔོ་གཡོན་སེར་བ། སྣ་བ་གཉིས་སུ་གཤིན་རྗེ་ཕོ་ཉ་མོ་གཡས་
སེར་གཡོན་དམར་བ། མིག་གཉིས་སུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་གཉིས་སུ་གཤིན་རྗེ་འཇོཾས་ལྗད་གཡོན་ལྗང་གཡོན་སྔོ་བ། བརྒྱད་ཀའང་ཞལ་གཅིག་ཕྱག་གཉིས་ཀྱིས་གྲི་ཐོད་
འཛིན་པའི་མཆན་ཁུང་ན་ཁ་ཊྲཱཾ་ག་བསྣམས་པ། རོའི་གདན་ལ་གཡས་བརྐྱང་གིས་བཞུགས་པའོ། །ཡབ་ཀྱི་ལྟེ་བ་དང་ཐུགས་ཀ། ཞེས་སོགས་དང། བྱང་ཕྱོགས་སོ་བདུན་གྱི་ངོ་བོ་ལྷ་སོ་བདུན་གྱི་རྣམ་
པར་ཤར་བ་ཞེས་དང། མཁའ་འགྲོ་མ་སོགས་བཞི་ལ་རིན་འབྱུང། །ཐུགས་འཁོར་ལ་མི་བསྐྱོད་པ། གསུང་འཁོར་ལ་འོད་དཔག་མེད། སྐུ་འཁོར་ལ་རྣམ་སྣང། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་ཅིང། ཞེས་དང། ནང་མཆོད། སྔགས་མཆོད། བཟླས་པ་རྣམས་ཀྱི་ཚེ། མཁའ་འགྲོ་མ་བཞིའི་སྔགས་ཀྱི་གནས་སུ། ཨོཾ་རྀཾ་རཱཾ་ལྀཾ་ལྀཾ། ཀཾ་ཁི་གིགྷཾངི། ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ་
པཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་ཁ་སཾ་ཧཾ་ཧཱུཾ་ཧཱུཾ་ཧཱུཾ་ཕཊ། ཅེས་འཁོར་གྱི་སྔགས་ཤིན་ཏུ་བསྡུས་པ་འདི་གཞུག་གཏོར་འབུལ་གྱི་ཚེ་གཏོར་སྔགས་ཡབ་ཡུམ་གཉིས་དང་འཁོར་ལོ་ལྔ་སྟེ་བདུན་ལ་ལན་

[004A]༄༅། །བདུན་གྱིས་འབུལ། ཉེར་བསུའི་ཚེ། ཐུགས་ཀའི་ཧཱུཾ་གི་འོད་ཟེར་གྱིས། ལུས་དཀྱིལ་གྱི་ལྷ་རྣམས་རང་རང་གི་གནས་སུ་ཐིམས། རྟེན་གཞལ་ཡས་ཁང་རང་ཡབ་ཡུམ་ལ་ཐིམས། རང་ཡབ་
ཡུམ་ཐུགས་ཀའི་ཧཱུཾ་ལ་ཐིམས། ཞེས་སོགས་བྱའོ། །    ༈    ། །བུམ་སྒྲུབ་ནི། བདེ་ཆེན་སྙིང་པོ་གཞིར་བྱས་ལ། ཁཎྜ་རོ་ཧསེ་བསང་བ་ནས་ཧཱུཾ་དང་བཅས་པ་ཡོངས་སུ་གྱུར་པ་ལས་པདྨ་དང་འཁོར་ལོ་གསུམ་པར་
རོའི་གདན་གྱི་རྟེན་དང། བརྟེན་པ་ལྟ་དྲུག་ཅུ་རྩ་གཉིས་དུས་གཅིག་ཏུ་གྲུབ་པ་ནི། ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་པདྨའི་ལྟེ་བར་ཉི་གདན་ལ་བཅོམ་སྡན་འདས་་གཉིས་ཀའང་ཡེ་ཤེས་ཀྱི་
མེ་རབ་ཏུ་འབར་བའི་དབུས་ན་བཞུགས་པའོ། །པདྨའི་འདབ་མ་ལ་ཤར་དུ་མཁའ་འགྲོམ་ནག་མོ། ཁ་འྚཱཾ་ག་བསྣམས་པ། མ་ཚམས་སུ་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་
ལོའོ། །ཐུགས་འཁོར་གྱི་ཤར་དུ་ཁཎྜ་ཀ་པཱ་ལ་དང་རབ་གཏུམ་མ། བྱང་དུ་མ་ཧཱ་ཀདྐ་ལ་དང་གཏུམ་མིག་མ། ནུབ་ཏུ་ཀདྐ་ལ་ཀངྐ་ལ་དང་འོད་ལྡན་མ། ལྷོར་མཆེ་བ་རྣམ་པར་གཙིགས་པ་དང་སྣ་ཆེན་མ་
ཤར་ལྷོར་སུ་ར་བ་རི་དང་དཔའ་བོའི་བློ་ཅན་མ། ལྷོ་ནུབ་ཏུ་འོད་དཔག་མེད་དང་མིའུ་ཐུང་མ། ནུབ་བྱང་དུ་རྡོ་རྗེའི་འོད་དང་ལངྐའི་དབང་ཕྱུག་མ། བྱང་ཤར་དུ་རྡོ་རྗེའི་སྐུ་དང་ཤིང་གྲིབ་མ་སྟེ་ཐུགས་འཁོར་

[004B] གསུང་འཁོར་གྱི་ཤར་དུ་མྱུ་གུ་ཅན་དང་ས་སྲུང་མ་བྱང་དུ་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། ནུབ་ཏུ་དཔའ་བོ་ཆེད་པོ་དང་རླུང་གི་ཤུགས་ཅན་མ། ལྷོར་རྡོ་
རྗེ་ཧཱུཾ་མཛད་དང་ཆང་འཐུང་མ། ཤར་ལྷོར་རབ་ཏུ་བཟང་པོ་དང་སྔོ་བསངས་ལྷ་མོ། ལྷོ་ནུབ་ཏུ་རྡོ་རྗེ་བཟང་པོ་དང་ཤིན་ཏུ་བཟང་མོ། ནུབ་བྱང་དུ་འཇིགས་བྱེད་ཆེན་པོ་དང་རྟ་རྣམ། བྱང་ཤར་དུ་མིག་
མི་བཟང་དང་བྱ་གདོང་མ་སྟེ། གསུང་འཁོར་གྱི་ལྷ་རྣམས་སྐུ་མདོག་དམར་པོ། སྐུ་འཁོར་གྱི་ཤུར་དུ་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་དུ་རིན་ཆེན་རྡོ་རྗེ་དང་དུམ་སྐྱེས་མ། ནུབ་ཏུ་རྟ་
མགྲིན་དང་ཆང་འཚོང་མ། ལྷོར་ནམ་མཁའི་སྙིང་པ་དང་འཁོར་ལོའི་གོ་ཆམ། ཤར་ལྷོར་དཔལ་ཧེ་རུ་ཀ་དང་ཤིན་ཏུ་དཔའ་མོ་ལྷོ་ནུབ་ཏུ་པདྨ་གར་གྱི་དབང་ཕྱུག་དང་སྟོབས་ཆེན་མ། ནུབ་བྱང་དུ་
རྣམ་པར་སྣང་མཛད་དང་འཁོར་ལོས་བསྒྱུར་མ། བྱང་ཤར་དུ་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་སྐུ་འཁོར་གྱི་ལྷ་རྣམས་སྐུ་མདོག་དཀར་པོ། ཐམས་ཅད་ཀྱང་ཞལ་གཅིག་ཕྱག་
གཉིས་ཀྱིས་རྡོར་དྲིལ་དང་གྲི་ཐོད་འཛིན་པས་ཕན་ཚུན་འཁྱུད་པའོ། །དམ་ཚིག་འཁོར་འོའི་ཤར་དུ་ཁྭ་གདོང་མ་ནག་མོ། བྱང་དུ་འུག་གདོང་མ་ལྗང་གུ་ནུབ་ཏུ་ཁྱི་གདོང་མ་དམར་མོ། ལྷོར་ཕག་

[005A]༄༅། །གདོང་མ་སེར་མོ། ཤར་ལྷོར་གཤིན་ཆེ་བརྟན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་
གཡས་དམར་གཡོན་ལྗང་བ་བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ་བརྒྱད་ཀའང་ཞལ་གཅིག་ཕྱག་གཉིས་ཀྱིས་གྲི་ཐོད་འཛིན་པའི་མཆན་ཁུང་ན་ཁ་ཊྭཾ་ག་བསྣམས་
པ༑ རོའི་གདན་ལ་གཡས་བརྐྱང་གིས་བཞུགས་པའོ། །ལས་བུམ་གྱི་ནད་དུ་་དམ་ཚིག་འཁོར་ལོའི་ལྷ་རྣམས་ལ་དོན་གྲུབ། དུམ་སྐྱེས་སྐྱེས་མ་ལ་འོད་དཔག་མེད་ཀྱིས་དབུ་བརྒྱན་པར་གྱུར། ་ཧཱུཾ་ཞེས་
གཟུངས་ཐག་དང་འཕེང་བ་བཟུངས་ལ། ཨོཾ་བྫྲུ་ཨ་མྲྀ་ཏ་ཨུ་ད་ཀ་ཧཱུཾ། ལན་བདུན། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་གྱུར། སྔགས་ཀྱི་འོད་ཟེར་གྱིས་་ཉེ་སྙིང་དང་འཁོར་གྱི་སྔགས་བསྤུས་
པ་རྣམས་་ཁ་ཎྜ་རོ་ཧེ་དང། མཐུན་མོང་དུ། ཨོཾ་སརྦ་་ཅི་མང་བཟླས་ལ། ཨོཾ་ཧ་ཧ་ཧཱུཾ་ཧཱུཾ་ཕཊ། དང། ཧཱུཾ༑ བདུན་གྱིས་བུམ་པ་གཉིས་ལ་མཆོད་ཡོན་ཕུལ། ཁཎྜ་རོ་ཧེས་མེ་ཏོག་དཀར་པོ་
གསུམ་གསུམ་གཞུག། ཁཎྜ་རོ་ཧེས་བསངས་གཏོར་བྱས་ལ། ཇི་སྲིད་དཀྱིལ་འཁོར་གྱི་བྱ་བ་རྫོགས་པ་དེ་སྲིད་དུ་བགེགས་རྣམས་ཟློག་པར་མཛོད་ཅིག་ཅེས་བརྗོད། ཨོཾ་སརྦ་ཏ་ཐཱ་ག་ཏ་སུཥེཔ་

[005B] །    ༈    ། །དབང་གི་སྒོས་ཆོས་ནི། དེ་ཡང་བདག་
བསྐྱེད་ཀྱི་མཆོད་པ་བྱིན་རླབས་དང། ཚོགས་ཞིང་མཆོད་པའི་བར་དུ་བུམ་པ་བསྒྲུབ། བཟླས་པའི་མཇུག་ཏུ་འཇིག་རྟེན་ལས་འདས་མ་འདས་ལ་གཏོར་མ་ཕུལ་ལ་མགྲོན་གཤེགས་བསྡུ་བྱ། དེ་ནས་
རང་ཉིད་གཙོ་བོ་ལས་བྱེ་ནས་ཤར་སྒོའི་ཐང་ཀྱི་ཕྱི་རོལ་ཏུ་གནས་པར་བསམ་ལ། མཆོད་པ་བྱིན་རླབས། མཎྜལ། གསོལ་འདེབས། ནས་ཧཱུཾ་ཛཿ་ཧཱུཾ། གི་བར་སྔགས་སྡོམ་འཇོག་པ་མ་གཏོགས་ཕྱི་
ལྟར་ལ། དེ་ནས། སངས་རྒྱས་ཀུན་གྱི་རང་བཞིན་སྐུ། །སློབ་ལ་ནི་སྐྱབས་སུ་མཆི། དཔའ་བོ་རྣལ་འབྱེར་མེ་འཁོར་ལོ། །རྣལ་འབྱོར་གནས་ལ་བདག་ཕྱག་འཚལ། །དོན་དམ་སྨྲ་བའི་
སེང་གེ་རྣལ་འབྱོར། ཞེས་བྱ་བ། །ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་པ། །སྲིད་པའི་ཉེས་བརྒྱ་བསྐྱེད་རྩ་ཉོན་མོངས་ཆོད་མཛོད་ལ། །རྣལ་འབྱོར་དོན་དཾ་རྒྱལ་པོ་དེ་ཉིད་གྲུབ་པར་
མཛོད། །དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་གྲོང་ཁྱེར་མཆོག། སྙིར་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །གོང་ནས་གོང་གི་སྡོམ་པ་

[006A]༄༅། །ནི་དར་ །གྲོལ་པའི་རྒྱུ་ནི་དེ་ལས་གཞན། །ཐབས་ནི་ཅི་ཡང་ཡོང་མ་ཡིན། །སངས་རྒྱས་བྱང་ཆུབ་སེམས་དཔའ་ཀུན། །ཞེས་སོ་
གསུམ་གྱིས་སྔགས་སྡོམ་པར།སངས་རྒྱས་ཆོས་དང་དགེ་འདུན་ལ། །ཞེས་སོགས་ཀྱིས་དམ་ཚིག་ཉེར་གཉིས་གཟུང་གཏོར་མ་ཨ་ཀཱ་རོས་བྱིན་གྱིས་བརླབས་ལ། །ཨོཾ་སརྦ་བི་གཾཧ་ཞེས་སོགས་
ཞི་བས་སྦྱངས། ཨོཾ་སུམྦྷ་ནི་ཞེས་སོགས་ཕྱེད་མས་སྦྱངས། རྡོ་རྗེ་སློབ་མ་འདི་ལུས་ཀྱི་དཀྱིལ་འཁོར་དུ་འཇུག་པར་བྱེད་པ་ལ་བར་དུ་གཅོད་པའི་བགེགས་ཀྱི་ཚོགས་ཐམས་སའི་ཅད་མཆོད་
སྦྱིན་གྱི་གཏོར་མ་འདིས་ཚིམས་པར་བགྱིས་ལ་གནོད་པ་དང་གདུག་པའི་སེམས་ཞི་ཞིང། ཞི་བ་དང་ཕན་པའི་སེམས་དང་ལྡན་པས་རང་རང་སོ་སོའི་གནས་སུ་སོངས་ཤིག་ལས་སྔགས་
སོགས་ཀྱིས་བགེགས་སྦྱངས། མེ་བསངས་སྦྱངས། སྟོང་པའི་ངང་ལས་རམ་ལས་ཡེ་ཤེས་ཀྱི་མེ་འབར་བའི་ནང་དུ་སྐད་ཅིག་གིས་ཁྲོ་བོ་རྡོ་རྗེ་མཁའ་འགྲོ་སྐུ་མདོག་མཐིང་ནག་ཞལ་གཅིག་
ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་ཅིང་ཞལ་གདངས་པར་གྱུར། །སློབ་མའི་སྡིག་སྒྲིབ་ཐམས་ཅད་སྙིང་གར་པཾ་ནག་པོའི་རྣམ་པར་གྱུར་པ་སྣ་སྒོ་ནས་ཐོན་ཏེ་སྡིག་པར་ཅན་

[006B] ཨོཾ་བཛྲ་ཌཱ་ཀ་ཞེས་སོགས་ཀྱིས་མེ་ཆུར་དོར་ལ་དམ་ཚིག་པ་མི་དམིགས་པར་བསམ་སྟེ་སྡིག་པ་སྤྱངས། ཇི་ལྟར་བལྟམས་པ་ཞེས་སོགས་
སྔགས་དང་བཅས་པས་ལས་བུམ་གྱིས་དྲི་མ་བཀྲུའོ། །སློབ་མ་ཧེ་རུ་ཀ་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པར་གྱུར། དེའི་སྙིང་ག་ཆོས་ཀྱི་འཁོར་ལོའི་དབུས་ཀྱི་དཔྱིད་
ཧཱུཾ་ཡིག་ལས་་རོའི་གདན་ལ་གཡས་བརྐྱང་གིས་བཞུགས་པའོ། །གཙོ་བོའི་ཐུགས་ཀར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། ་ཕཊ་ཕཊ་དུང་ཀ་རྣམས་ཀྱིས་མཚན་ངར་གྱུར་ཕཻཾ་
རང་གི་ཐུགས་ཀའི་ཧཱུཾ་གི་འོད་ཟེར་གྱིས་སངས་རྒྱས་བྱང་སེམས་ཐམས་ཅད་ལྷ་སོ་བདུན་གྱི་རྣམ་པར་སྤྱན་དྲངས། ཨཱི་ལི་ཀཱ་ལི་ལྔ་བཅུར་གྱུར་ཏེ། སློབ་མའི་ལུས་ཀྱི་སྟོད་ལ་སྔོན་པོ། བར་ལ་དམར་པོ་
སྨད་ལ་དཀར་པོའི་རྣམ་པས་ཞུགས་ནས་སྙིང་གར་ཐིམ་པར་གྱུར། དམ་བཞག་ནས་མིག་དང་བསལ་བའི་བར་ཕྱི་ལྟར་ལ། ཀྱེ༑ སློབ་དཔོན་གྱི་ལུས་འདོམ་གང་གྲུ་བཞི་ལ་སོགས་པ་
དཔའ་བོ་དང་དཔའ་མོའི་གནས་སུ་བསྒྲུབས་པའི་རྟེན་གྱི་དཀྱིལ་འཁོར་དང། གནས་དང་ཉེ་བའི་གནས་ལ་སོགས་པ་བཅུའི་བདག་ཉིད་ཀྱི་རྩ་དང་ཁམས་རྣམས་བྱང་ཕྱོགས་སོ་བདུན་གྱི་
[007A]༄༅། །དོ་དེ་ལྟར་རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་མངོན་སུམ་དུ་
མཐོང་བར་གྱུར། ཅོད་པན་གྱོན་སྔགས། ཨོཾ་སརྦ་བུདྡྷ་་ཕཊ་སཱཧཱ། ཨོཾ་རྀ་རཱྀཾ་་སཾ་ཧཾ་ཧཱུཾ་ཧཱུཾ་ཕཊ། ཅེས་པའོ། །བུམ་དབང་གི་དག་པ་ལ། དེས་བླ་མའི་ལུས་ཀྱི་དཀྱིལ་འཁོར་དུ་བུམ་པའི་དབང་
ཐོབ། ཅེས་སོགས་བྱ། མཇུག་ཏུ་གཏང་རག་གི་མཎྜལ། ཉེར་བསྡུ། སྨོན་ལམ། ཤིས་བརྡོད་བཅས་བྱའོ། ། དེ་ལྟར་བདེ་མཆོག་དྲིལ་བུ་ལྷ་ལྔའི་སྒྲུབ་དཀྱིལ་གཞིར་བཞག་པ་ལ་ལུས་དཀྱིལ་གྱི་སྒོས་ཆོས་མདོར་
བསྡུས་གསལ་བར་བཤད་པ་འདི་ཡར་དགེ་སློང་དྒརྨ་། །།    ༈    །ཨོཾ་སྟོང་པར་གྱུར། ཨཱ་ཐོད་པ་དཀར་པོ་ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པར་གྱུར། ཧཱུཾ་ཤ་ལྔ་བདུད་རྩི་ལྔས་གང་
བར་གྱུར། ཧ་ཧོ་ཧྲཱི་ཡེ་ཤེས་བདུད་རྩིར་གྱུར། ཅེས་པའང་རྣལ་འབྱོར་མ་ལའོ་ །།    ༈    །།བདེན་བཞི་ལས། ལག་པ་གཉིས་ནི་བཀན་བྱས་ལ། །སྲིན་ལག་གཉིས་ནི་ཕན་ཚུན་དཀྲི། གུང་མོ་
དང་ནི་མཐེབ་རྩེ་སྦྱར། །ཁྲོ་བོ་གཉིས་ཀྱིས་མནན་པར་བྱ། །ཞེས་གསུངས་སོ།། །།
༄༅། །མནྟྲོ་དྡྷཱར་སྱ་སྠི་ཀཱ་རྱཱ་དཧི་ཤྲཱི་ཙ་ཀྲ་སམྦྲ་སྱ་རཏྣ་ཙ་ཏུ་རྞཱ་སཱུ་ཀྟ་སུ་ཝ་རྞ་སྱ་ཤ་ལཱ་ནཱ་མ་བི་ཛ་ཧཱ་ར།། 



﻿༄༅། །རྣལ་འབྱོར་དབང་ཕྱུག་དྲིལ་བུ་ལུགས་བདེ་མཆོག་ལུས་དཀྱིལ་གྱི་མངོན་རྟོགས་དགོངས་པ་རབ་གསལ་ཞེས་བྱ་བ་བཞུགས་སོ། །

[001B] །རྣལ་འབྱོར་གྱི་དབང་ཕྱུག་དྲིལ་བུ་ཞབས་ཀྱི་ལུགས་ཀྱི་བཅོམ་ལྡན་འདས་འཁོར་ལོ་བདེ་མཆོག་གི་ལུས་ཀྱི་དཀྱིལ་འཁོར་གྱི་སྒྲུབ་པའི་ཐབས་དགོངས་པ་རབ་གསལ་ཞེས་བྱ་བ། བླ་མ་དང་རྗེ་བཙུན་
འཇམ་པའི་དབྱངས་ཀྱི་ཞབས་ལ་གུས་པས་ཕྱག་འཚལ་ལོ། །དངོས་གྲུབ་རྩ་བ་བླ་མ་དམ་པ་དང། །དངོས་གྲུབ་ངོ་བོ་བཅོམ་ལྡན་ཡབ་ཡུམ་དང། །ལམ་འདི་གསལ་མཛད་གྲུབ་ཆེན་དྲིལ་བུ་པའི། །ཞབས་ཀྱི་པད་
མོར་གུས་པས་ཕྱག་འཚལ་ནས། །རྩ་རླུང་བྱང་སེམས་བྱིན་གྱིས་རློབ་པའི་ཐབས། །གདུལ་བྱ་རབ་ལ་གསུངས་པའི་ལུས་དཀྱིལ་མཆོག་མ་བཤད་ལོག་པར་བཤད་པའི་སྐྱོན་སྤངས་ནས། །དགོངས་པ་
ཡོངས་རྫོགས་མ་ནོར་གསལ་བར་བྱ། །འདིར་རྣལ་འབྱོར་གྱི་དབང་ཕྱུག་དྲིལ་བུ་ཞབས་ཀྱི་ལུགས་ཀྱི་འཁོར་ལོ་བདེ་མཆོག་གི་ལུས་དཀྱིལ་སྒོམ་པ་ལ་གཉིས། ལམ་སྒོམ་པའི་རིམ་པ་དངོས་དང། དེ་ལྟར་བསྒོམས་
པའི་ཕན་ཡོན་ནོ། །དང་པོ་ལ་གསུམ། གང་གིས་སྒོམ་པའི་རྟེན། གང་དུ་སྒོམ་པའི་གནས། ཇི་ལྟར་སྒོམ་པའི་ཚུལ་ལོ། །དང་པོ་ནི། སྔགས་དང་ཕར་ཕྱིན་གྱི་ཐེག་པ་གཉིས་ཐུན་མོང་བའི་ལམ་གྱི་རིམ་པས་རྒྱུད་སྦྱངས་
ཤིང། འདིའི་ཕྱི་ནང་གི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་ལ། དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་སྲུང་བ་ལ་བརྩོན་པ། རང་གི་རྒྱུད་དཔལ་བདེ་མཆོག་གི་སྔགས་དང་རྣལ་

[002A]༄༅། །པའི་དཀྱིལ་འཁོར་གཉིས་མེད་པའོ། །བཅོས་མ་གཉིས་ཀྱི་ང་བ་གང། །དེ་ནི་གདུལ་བྱའི་དབང་ལས་འདོད། །མཁས་པའི་བསྒྲུབ་བྱེད་དེ་མིན་ཏེ། །ཡང་དག་དོན་མཐོང་གྲོལ་ཕྱིར་རོ། །འཁོར་ལོ་གསུམ་གྱི་དཀྱིལ་
འཁོར་གྲུབ། །དཀྱིལ་འཁོར་ལྷ་རྣམས་གྲུབ་པའོ། །དེ་ཡི་དབང་བསྐུར་ལ་སོགས་རིམ། །ཅི་ནས་མ་གྲུབ་ཡང་གྲུབ་བྱེད། །དེ་ཡི་རང་བཞིན་མི་ཤེས་རྣམས། །སྣོད་དུ་བྱ་བར་བཞེད་པ་སྟེ། །དབང་བསྐུར་སོགས་རིམ་ཀུན་རྫོབ་ཏུ་
མངོན་སུམ་དུ་ནི་སྒྲུབ་པའོ། །སློབ་དཔོན་ལ་སོགས་དབྱེ་བ་ཡིས། །དབང་བསྐུར་རྣམ་པ་བཞིར་བཤད་དེ། །ཆུ་ཡི་དབང་སོགས་དབྱེ་བ་ཡིས། །བཞི་པོ་དེ་ནི་བཅུ་བཞིའོ། །ཞེས་གསུངས་པ་ལྟར་ཤེས་དགོས་སོ། །དབང་བསྐུར་
བ་ལ་དཀྱིལ་འཁོར་སྔོན་དུ་འགྲོ་དགོས་པ་ནི་སྔོན་དུ་དཀྱིལ་འཁོར་དུ་གཞུག་པའི་སྐོར་མ་བྱས་པར་དབང་བསྐུར་དུ་མི་རུང་བའི་དོན་ཡིན་ལ། དེ་ཡང་ཕྱི་དང་ནང་གི་དཀྱིལ་འཁོར་གསུམ་ག་ལ་འདྲ་ལ། དེ་རྡོ་རྗེ་འཆང་གིས་
གསུངས་ཚུལ་ནི་བདེ་མཆོག་རྩ་རྒྱུད་ལས། སྔགས་པས་དཀྱིལ་འཁོར་མ་མཐོང་བར། །གང་ཞིག་རྣལ་འབྱོར་པ་ཉིད་འདོད། །མཁའ་ལ་ཁུ་ཆུར་གྱིས་རྡེག་དང། །སྨིག་རྒྱུའི་ཆུ་ནི་འཐུང་དང་མཚུངས། །ཞེས་སྔོན་དུ་དཀྱིལ་
འཁོར་དུ་བཅུག་སྟེ་རྟེན་དང་བརྟེན་པའི་དཀྱིལ་འཁོར་མ་མཐོང་བར་ལམ་སྒོམ་པའི་རྣལ་འབྱོར་པ་ཁྱད་པར་ཅན་འདོད་པ་ནི་དཔེ་གཉིས་དང་འདྲ་བར་འདོད་དོན་མི་འགྲུབ་པར་གསུངས་ཤིང། མཉམ་སྦྱོར་བརྟག་པ་བདུན་

[002B] དཀྱིལ་འཁོར་དུ་ནི་མ་ཞུགས་ཤིང། །དམ་ཚིག་རྣམས་ནི་སྤངས་པ་དང། །གསང་བའི་དེ་ཉིད་མི་ཤེས་པས། །བསྒྲུབས་ཀྱང་ཅི་ཡང་མི་འགྲུབ་བོ། །ཞེས་ནན་ཏན་དུ་གསུངས་ཤིང། རྒྱུད་གཞན་ལས་ཀྱང་ཤིན་ཏུ་མང་བར་གསུངས་པས། ལུགས་
འདི་ལ་དཀྱིལ་འཁོར་དུ་གཞུག་པའི་སྐོར་གཞན་རྣམས་འདོར་བ་དང། ལུགས་གཞན་ལའང་དེ་དག་དང་དབང་མང་པོ་ཞིག་དོར་ནས་རྫོགས་རིམ་གྱི་དབང་ནས་ཐོག་མར་བྱེད་པ་ནི་ཉེས་པ་ཆེན་པོ་བསྐྱེད་པའི་ནོར་བ་ཆེན་པོའོ། །དེ་ལྟར་གསུངས་པ་འོན་ཀྱང་གང་དུ་
གཞུག་པའི་དཀྱིལ་འཁོར་ཅི་ཙམ་ཅིག་ཡོད་པ་མི་གསལ་བ་འདིར་གསལ་བར་བཤད་ན་དཀྱིལ་འཁོར་གསུམ་ཡོད་དེ། རི་མོར་གནས་པའི་ལས་ཀྱི་དཀྱིལ་འཁོར་བསྟན་པ་བྲིས་སྐུའི་དཀྱིལ་འཁོར་དང། ཐིག་གདབ་པ་ལས་ཚོན་དབྱེ་བའི་རིམ་པ་བསྟན་པའི་
རྡུལ་ཚན་གྱི་དཀྱིལ་འཁོར་དང། འགྲོ་བ་འདི་དག་ཉིད་རང་བཞིན་གྱིས་གྲུབ་པའི་དཀྱིལ་འཁོར་ལུས་ཀྱི་དཀྱིལ་འཁོར་རོ། །བཅོས་མ་དང་རང་བཞིན་གྱིས་གྲུབ་པ་ནི་རིམ་པ་གཉིས་ལ་ཐ་སྙད་དེ་གཉིས་ཀྱིས་བསྟན་པ་ནི་འདིར་བསྐྱེད་རིམ་པ་ཉིད་ཀྱི་སྐབས་ཡིན་
པའི་ཕྱིར་དང། ལུས་དཀྱིལ་ལ་ལྷ་རེ་གཉིས་སྒོམ་པ་ཡང་བསྐྱེད་རིམ་ཉིད་ཡིན་པའི་ཕྱིར་ན་མ་བཅོས་པའམ་རང་བཞིན་གྱིས་གྲུབ་པ་ནི་རྫོགས་རིམ་མིན་ནོ། །དེའི་ཕྱིར་བདེ་མཆོག་གི་དཀྱིལ་འཁོར་གང་ལས་སྒྲུབ་པའི་སྒྲུབ་གཞི་རི་མོ་མཁན་ལ་སོགས་པས་
གསར་དུ་བཅོས་པ་དང། དེ་དག་གིས་གསར་དུ་བསྒྲུབས་པ་མིན་པར་ལུས་རྫོགས་པ་ནས་རང་ཆས་སུ་གྲུབ་པ་ལ་བྱའོ། །དེའི་ཕྱིར་སྒྲུབ་གཞི་ཉིད་ལྷར་བསྐྱེད་པའི་གཉིས་སུ་མེད་པའམ་རྟེན་སྔོན་དུ་རྫོགས་ནས་བརྟེན་པའི་མཚན་མ་ཕྱིས་རྫོགས་པའི་ཆ་

[003A]༄༅། །གཉིས་མེད་པར་རྟེན་རྫོགས་པ་དང་བརྟེན་པ་རྫོགས་ནས་འོང་བ་ཡིན་ནོ། །དེ་ལ་རྡུལ་ཚོན་གྱི་དཀྱིལ་འཁོར་ཤིན་ཏུ་གསལ་ཡང་དེ་ལས་རས་བྲིས་ཅུང་མི་གསལ་ལ། དེ་ལས་ཀྱང་ལུས་དཀྱིལ་དུ་དབང་བསྐུར་བའི་དཀྱིལ་འཁོར་རྒྱུད་
ན་མི་གསལ་བས་འོན་ཀྱང་ཞེས་གསུངས་སོ། །བཅོས་མ་ཞེས་པ་རྐང་པ་གསུམ་གྱི་དོན་ནི་རས་བྲིས་དང་རྡུལ་ཚོན་གྱི་དཀྱིལ་འཁོར་གཉིས་སུ་དབང་བསྐུར་བ་གདུལ་བྱ་དབང་པོ་རྟུལ་འབྲིང་དང། ལུས་དཀྱིལ་དུ་དབང་བསྐུར་བ་གདུལ་བྱ་མཁས་པ་སྟེ་
དབང་པོ་རབ་ལ་བྱེད་ཅེས་པའི་དོན་མིན་ཏེ། དང་པོར་འཇུག་པའི་གང་ཟག་རབ་ལ་ཡང་རྡུལ་ཚོན་དུ་དབང་བསྐུར་བ་དུ་མ་ཞིག་གསུངས་པའི་ཕྱིར་དང། རས་བྲིས་ལ་ཡང་དེ་ལྟར་ཡིན་པའི་ཕྱིར་རོ། །དེས་ན་མཁས་པའི་བསྒྲུབ་བྱ་སྟེ་ལུས་ལ་གནད་དུ་བསྣུན་
པའི་དཀྱིལ་འཁོར་ནི་བཅོས་མ་གཉིས་ལ་མི་བྱའི་ལུས་དཀྱིལ་ལ་བྱ་དགོས་ཏེ། སྔ་མ་ལ་གནད་དུ་བསྣུན་པས་གྲོལ་བར་མི་འགྱུར་གྱི། ཕྱི་མ་ལ་གནད་དུ་བསྣུན་པ་ལས་ཡང་དག་པའི་དོན་མཐོང་ནས་གྲོལ་བར་འགྱུར་བའི་ཕྱིར་རོ་ཞེས་པའི་དོན་ནོ། །
དེས་ན་ཕྱི་དཀྱིལ་རྐྱང་པར་དབང་བསྐུར་བ་ལས་ལུས་ཀྱི་དཀྱིལ་འཁོར་དུ་དབང་བསྐུར་བ་མཆོག་ཏུ་འགྱུར་རོ། །འཁོར་ལོ་གསུམ་གྱི་ཞེས་པའི་རྐང་པ་གཉིས་ཀྱིས་ནི་སྐུ་གསུང་ཐུགས་ཀྱི་འཁོར་ལོ་གསུམ་གྱི་དཀྱིལ་འཁོར་སྒྲུབ་པའི་གཞི་རང་ཆས་
སུ་གྲུབ་པ་ལས་རྟེན་གྱི་དཀྱིལ་འཁོར་དང་བརྟེན་པའི་ལྷ་རྣམས་གྲུབ་པ་སྟེ་བསྒྲུབ་པར་བྱའོ་ཞེས་ལུས་ཀྱི་དཀྱིལ་འཁོར་སྒྲུབ་པ་བསྟན་ཏེ། དབང་གི་སྔོན་དུ་དཀྱིལ་འཁོར་འགྲོ་བར་སྔར་བཤད་པ་སྟོན་པའོ། །དེ་ལ་དབང་བསྐུར་ཞེས་པའི་རྐང་པ་བཞིའི་

[003B] སོགས་ཀྱིས་དཀྱིལ་འཁོར་དུ་གཞུག་པའི་རིམ་པ་སྔར་མ་གྲུབ་པ་སྟེ་མ་ཐོབ་པ་ནི་ཅི་ནས་ཡང་སྟེ་ཀྱང་གྲུབ་པ་སྟེ་གདུལ་བྱ་ལ་སྒྲུབ་པར་བྱེད་པ་སྟོན་ནོ། །ཅི་ནས་ཀྱང་ལུས་དཀྱིལ་གྱི་དབང་བསྐུར་བ་
སྒྲུབ་པ་དེ་དགོས་པ་གང་གི་ཕྱིར་ཡིན་སྙམ་ན། ལུས་དཀྱིལ་གྱི་རང་བཞིན་ཏེ་གནས་ཚུལ་མི་ཤེས་པ་རྣམས་ལུས་དཀྱིལ་སྒོམ་པའི་སྣོད་རུང་ཁྱད་པར་ཅན་དུ་བྱ་བར་བཞེད་ནས་ཡིན་ཞེས་པ་ནི་དེའི་རང་བཞིན་ཞེས་པའི་རྐང་པ་གཉིས་ཀྱིས་སྟོན་ནོ། །
ལུས་དཀྱིལ་དེ་སྒྲུབ་པ་དང་མཆོད་པ་སོགས་དང། གཞུག་པ་དང་དབང་བསྐུར་བའི་ཆོ་ག་མངོན་སུམ་དུ་སྒྲུབ་པའི་རིམ་པ་ནི་ཀུན་རྫོབ་ཏུ་སྟེ་རང་བཞིན་མེད་བཞིན་དུ་སྣང་བའི་སྒྱུ་མ་ལྟ་བུའི་དོན་དུ་རྟོགས་ནས་བསྒྲུབ་པར་བྱ་བར་དབང་བསྐུར་སོགས་རིམ་པ་ཀུན་
རྫོབ་ཏུ་ཞེས་པའི་རྐང་པ་གཉིས་ཀྱིས་སྟོན་ནོ། །འོ་ན་དབང་ཇི་ཙམ་ཞིག་བསྐུར་སྙམ་ན། བསྡུ་ན་རྡོ་རྗེ་སློབ་དཔོན་ནམ་བུམ་པའི་དབང་དང། ལ་སོགས་པས་བསྡུས་པ་གསང་བ་དང་ཤེས་རབ་ཡེ་ཤེས་དང། དབང་བཞི་པ་སྟེ་བཞིར་བཤད་པ་དང། ཕྱེ་ན་ཆུ་དབང་ལ་
སོགས་པའི་དབྱེ་བས་བུམ་དབང་བཅུ་གཅིག་དང་དབང་གོང་མ་གསུམ་སྟེ་བཅུ་བཞིའོ། །འདི་ལ་རྒྱུད་རྡོ་རྗེ་ཕྲེང་བ་ལས། དབང་བསྐུར་བ་ཡི་དབྱེ་བ་ནི། །དང་པོའི་དབང་ནི་གཙོ་བོ་སྟེ། །གཉིས་པ་གསང་བའི་མིང་ཅན་ནོ། །གསུམ་པ་ཀུན་ནས་སྦྱོར་བ་སྟེ། །བཞི་པ་
དོན་ནི་དམ་པའོ། །གཙོ་བོའི་དབྱེ་བས་བཅུ་གཅིག་སྟེ། །བཅུ་གཉིས་པ་ནི་གསང་བའོ། །བཅུ་གསུམ་པ་ནི་ཡང་དག་སྦྱོར། །བཅུ་བཞི་པ་ནི་དོན་དམ་སྟེ། །དབང་བསྐུར་རེ་རེས་རེའོ། །རྣམ་པ་གསུམ་ནི་རྒྱུ་ཡི་དབང། །བཞི་པ་འབྲས་བུར་ཤེས་པར་བྱ། །ཞེས་

[004A]༄༅། །གསུངས་པ་ལྟར་བྱ་དགོས་ཏེ། དྲིལ་བུ་ཞབས་ཀྱི་དབང་ཆོག་ནི་དོན་ཚན་འགའ་ཡར་མ་གཏོགས་པ་རྒྱུད་རྡོར་ཕྲེང་ཇི་བཞིན་དུ་སྣང་བའི་ཕྱིར་རོ། །དེས་ན་དབང་བཅུ་གཅིག་ནི་དབང་ཆོག་ལས་རིག་པའི་དབང་ལྔ་དང། སྔགས་ཀྱི་དབང་དང་
ཕྱིར་མི་ལྡོག་པའི་དབང་དངོས་གཞི་སྟེ་བདུན་གསལ་བར་བཤད་ཅིང། དེ་ནས་བཞི་ལ་ལུང་བསྟན་དང་དབུགས་དབྱུང་གཉིས་གཅིག་ཏུ་མཛད་ཅིང། རྡོ་རྗེའི་བརྟུལ་ཞུགས་དང། སྤྱོད་པའི་བརྟུལ་ཞུགས་དང། རྗེས་གནང་གསུམ་སོ་སོར་བཤད་པ་ལྟར་
བྱའི། སྡོམ་འབྱུང་ནས་བརྟུལ་ཞུགས་དང། ལུང་བསྟན་དང། དབུགས་དབྱུང་དང། རྗེས་གནང་བཞི་སོ་སོར་ཕྱེ་ནས་བུམ་དབང་དུ་གསུངས་པ་ལྟར་མི་བྱ་སྟེ། དེའི་ལྟར་ན་རིག་པའི་དབང་ལྔ་དང། དེ་ནས་སྔར་བཤད་པ་བཞི་དང། ཕྱིར་མི་ལྡོག་པའི་
དབང་ལ་བུམ་དབང་དུ་གསུངས་པ་མ་གཏོགས་པ་སྔགས་དབང་ལ་མ་བཤད་པས་བཅུ་ལས་མེད་པའི་ཕྱིར་རོ། །རྒྱུད་རྡོར་ཕྲེང་ལས་ཀྱང་དབང་བདུན་དབང་ཆོག་དང་འདྲ་ཞིང། ལུང་བསྟན་དང་དབུགས་དབྱུང་གཉིས་གཅིག་ཏུ་མཛད་དོ། །དཀྱིལ་འཁོར་དུ་
གཞུག་པའི་སྐོར་ལ་དབང་ཆོག་ལས་དམ་ལ་བཞག་པ་དང། ཡེ་ཤེས་འབེབས་པ་དང། དཀྱིལ་འཁོར་སྟོན་པ་གསུམ་ལས་མ་གསུངས་པ་བཞིན་དུ་ཁ་སྐོང་མི་བྱེད་པར་དེ་ཙམ་ཞིག་ཁ་ཅིག་གིས་བྱེད་པ་ནི་ནོར་པ་ཆེན་པོ་ཡིན་ཏེ། དེ་ལྟ་ཡིན་ན་རྒྱུད་
རྡོར་ཕྲེང་ལས་ཀྱང་དེ་ལྟར་གསུངས་པས། གསང་འདུས་མི་བསྐྱོད་པའི་དཀྱིལ་འཁོར་དུ་གཞུག་པའི་སྐོར་ལ་ཡང། གཞུག་པའི་སྐོར་ལྷག་མ་རྣམས་ཁ་མི་སྐོང་བར་འགྱུར་བ་དང། བུམ་པ་སྟ་གོན་ཡང་མ་བཤད་པས་ཆུ་དབང་ཡང་བསྐུར་བ་མི་འཐད་

[004B] །དེས་ན་རྗེ་བཙུན་ས་སྐྱ་པ་དང་པུ་རངས་པའི་ཕྱག་བཞེས་ལ་དབང་ཆོག་ནས་ཟིན་པ་ཙམ་མིན་པར་ཁ་སྐོང་བ་ལེགས་ཞེས་མཁས་པ་དག་གསུངས་པ་ནི་གྲུབ་ཆེན་གྱི་དགོངས་པ་ཡིན་ཏེ། དེ་ནས་སློབ་མ་བདག་
འདྲར་བསམ། །དེ་ནས་ཐམས་ཅད་བསྒྲུབ་པར་བྱ། ཞེས་དང་འདི་དག་ཕྱི་རོལ་བསྟན་པ་གང། །ཐམས་ཅད་ནང་དུ་གནས་པའོ། །ཞེས་གསུངས་པའི་དབང་ལ་སོགས་པ་ཕྱི་དཀྱིལ་ལ་གསུངས་པ་རྣམས་ནང་ལུས་དཀྱིལ་ལ་བྱེད་པར་གསུངས་པའི་ཕྱིར་རོ། །དེ་
ལྟ་ནའང་ལུས་ལས་ཕྱི་རོལ་ཏུ་ས་ལ་ཐིག་འདེབས་པ་སོགས་ཀྱི་སྒོ་ནས་ཕྱི་དཀྱིལ་དབང་གི་དོན་དུ་སྒྲུབ་པ་མེད་པས་སའི་ཆོ་ག་དང་སའི་ལྷ་མོ་ལྷག་གནས་མི་དགོས་སོ། །ཁ་ཅིག་ལྷ་ལ་སྙན་གསན་འབེབས་པའི་ལྷ་སྟ་གོན་མི་དགོས་ཏེ། ལྷ་གཞན་ནས་
སྤྱན་དྲང་མི་དགོས་པའི་ཕྱིར་རོ་ཞེས་ཟེར་བ་ནི་ཤིན་ཏུ་མི་རིགས་ཏེ། དེ་ལྟ་ན་ལུས་དཀྱིལ་སྒོམ་པ་ལ་ཡང་ལྷ་གཞན་ནས་སྤྱན་དྲང་མི་དགོས་པར་འགྱུར་བའི་ཕྱིར་རོ། །དེས་ན་རང་ལུགས་ལ་ལྷ་སྟ་གོན་ནི་ལྷ་ལ་སྙན་གསན་འབེབས་པ་ཙམ་མིན་གྱི། དཀྱིལ་
འཁོར་ཚོན་གྱིས་འདྲི་བའི་དུས་ཀྱི་ལྷའི་གནས་གང་དུ་འོང་བའི་ཐད་དུ་དཀྱིལ་འཁོར་དེའི་ལྷ་བསྐྱེད་ནས་ལྷ་དེ་རྣམས་ལ་སྙན་གསན་འབེབས་པ་ཡིན་ལ། དེ་ལུས་དཀྱིལ་ལ་མི་དགོས་པའི་རྒྱུ་མཚན་གྱིས་ཡིན་ནོ། །བུམ་པ་སྟ་གོན་གསལ་བར་མ་གསུངས་
ཀྱང་ཆུ་དབང་གི་སྐབས་སུ་རྣམ་རྒྱལ་ལ་སོགས་པའི་བུམ་པ་བླང། པདྨའི་སྣོད་ལ་གནས་པའི་ཆུ། །ཞེས་རྣམ་རྒྱལ་ལ་སོགས་པའི་བུམ་པའི་ཆུ་བླངས་པ་ཐོད་པའི་སྣོད་དུ་གནས་པ་མི་བསྐྱོད་པར་བསྐྱེད་པར་གསུངས་ལ། རྣམ་རྒྱལ་གྱི་སོགས་ཁོངས་ནས་ལས་

[005A]༄༅། །བུམ་འདོན་པ་དོན་མིན་པས་དབང་བསྐུར་བའི་བུམ་པ་གཞན་འདོན་དགོས་ལ། དེ་ལྟ་ན་རྣམ་རྒྱལ་གྱི་ནང་དུ་གཙོ་བོའི་སྐུ་ལ་ལུས་དཀྱིལ་ལྟར་ལྷ་རེ་གཉིས་བཀོད་ནས་བུམ་པ་སྒྲུབ་པ་མིན་ཏེ། དེ་ཡིན་ན་ནི་རྣམ་རྒྱལ་དང་ལས་བུམ་ལས་གཞན་པའི་
བུམ་པར་འཁོར་གྱི་ལྷ་བསྐྱེད་མི་དགོས་པའི་ཕྱིར་སོགས་ཀྱི་སྒྲ་སྨོས་པ་དོན་མེད་པའི་ཕྱིར་རོ། །དེའི་ཕྱིར་བུམ་པ་སྒྲུབ་ཚུལ་ལུས་དཀྱིལ་ལྟར་བྱེད་པ་ལེགས་པ་དང། བུམ་པ་རྙེད་ན་དགུ་བྱ་གསུང་བ་ནི་འཐད་པར་མི་སྣང་ངོ། །དབང་ཆོག་ལས་སློབ་མ་སྟ་
གོན་མ་བཤད་པ་ལ་ཁ་ཅིག་སློབ་མ་ལ་ལྷ་རང་བཞིན་གྱིས་གྲུབ་པའི་ཕྱིར་དངོས་གྲུབ་འགྲུབ་མི་འགྲུབ་རྟོག་པའི་སོ་ཤིང་འདོར་བ་སོགས་ཀྱི་སློབ་མ་སྟ་གོན་མི་དགོས་ཟེར་བ་ནི་མ་གྲུབ་པའི་གཏན་ཚིགས་ལྟར་སྣང་ཆེན་པོ་ཡིན་ལ། དེ་ལྟ་ཡིན་ན་དྲི་མ་འཁྲུད་
པའི་དབང་ལ་སོགས་པ་ཡང་མི་དགོས་པར་ཧ་ཅང་ཐལ་བའི་ཕྱིར་རོ། །སློབ་མ་སྟ་གོན་བྱས་ན་ནི་ལེགས་མོད་ཀྱང་སྔ་མ་རྣམས་ཀྱི་ལུགས་ལ་མི་བྱེད་པ་ནི་སྔར་བདེ་མཆོག་གི་ཕྱི་དཀྱིལ་དུ་དབང་བསྐུར་བའི་ཚེ་སྟ་གོན་བྱས་པ་དང། དེ་ཡང་འདྲ་བ་ལ་བསམས་
པ་འདྲའོ། །ཁ་ཅིག་སློབ་མ་སྟ་གོན་གྱི་དོན་དམ་ཚིག་དང་སྡོམ་པ་འཛིན་པ་ལ་བྱེད་པ་ནི་དོན་མིན་ནོ། །བུམ་པ་སྟ་གོན་བྱེད་པ་ལ། བུམ་པའི་གྲངས་ཅི་ཙམ་བྱེད་པ་དཀྱིལ་ཆོག་རྡོ་རྗེ་ཕྲེང་བ་ལས་མང་དུ་གསུངས་པའི་ནང་ནས། འཁོར་ལོ་ལྔ་ལ་བུམ་པ་རེ་རེ་
སྟེ་ལྔའམ། ཡང་ན་རྣམ་རྒྱལ་དང་ལས་བུམ་གཉིས་སུ་ཡང་བསྡུས་པས་ཆོག་པས། བུམ་པ་རྩ་བ་དང་ནག་ནོག་མེད་པའི་མཚན་ཉིད་ཚང་བ་དྲི་བཟང་དང་བཅས་པའི་ས་དཀར་གྱིས་བྱུག་བུམ་པ་ལྔ་ཡོད་ན་བདེ་ཆེན་གྱི་འཁོར་ལོའི་བུམ་པ་ལ་རྡོ་རྗེ་

[005B] ཐུགས་འཁོར་གྱི་ལ་རྡོ་རྗེ་དང། གསུང་འཁོར་གྱི་ལ་པདྨ་དང། སྐུ་འཁོར་གྱི་ལ་འཁོར་ལོ་དང། དམ་ཚིག་གཾ་འཁོར་ལོའི་བུམ་པ་ལ་རལ་གྲིའི་མཚན་མ་བྲིས་པ་འདོགས་པའམ་ཡང་ན་བུམ་པའི་ལོགས་ལ་བྲི། བུམ་པ་གཅིག་ལས་
མེད་ན་རྣམ་རྒྱལ་ལ་དེ་དག་བྲི་བ་འམ་གདགས། གཙོ་བོ་ཡབ་ཡུམ་གྱི་རྡོ་རྗེ་དང་གྲི་གུག་གི་མཚན་མ་གཉིས་ཙམ་ཡང་རུང་ངོ། །ལས་བུམ་ལ་དུམ་སྐྱེས་མའི་མཚན་མ་གྲི་གུག་བྲི་བའམ་གདགས་དར་རམ་རས་ཟུང་གི་མགུལ་ཆིངས་ཕྲོག་གསུམ་པ་ཅན་ལ་ཧཱུཾ་
ལན་བདུན་བཟླས་པའི་སྲད་བུ་དཀར་པོ་བདུན་གྱིས། ཨོཾ་བཛྲ་ཤེ་ཁ་ར་རུ་ཊ་མ་ཊ་དི་ཤཾ་བནྡྷ་ཧཱུཾ་ཞེས་བཟླས་ལ་བཅིང། དེ་ནས་བུམ་པ་ལ་གུ་གུལ་གྱིས་བདུག་ལས་ཐམས་ཅད་པ་བཟླས་པའི་ཡུངས་དཀར་གྱིས་རྡེག་ལ་བགེགས་བསྐྲད། རྟ་གླང་དང་བོང་བུ་སོགས་
ཀྱིས་མ་བགྲོད་པའི་ཆུ་གཙང་མ་སྲོག་ཆགས་མེད་པ་སྣོད་གཞན་ལ་མ་རེག་པར་བླངས་ལ་དྲི་བཟང་དང་བསྲེས་པས་རན་པར་དགང། དེ་དག་གི་ནང་དུ་གསེར་ལ་སོགས་པའི་རིན་པོ་ཆེ་ལྔ་དང། གྲོ་ལ་སོགས་པའི་འབྲུ་ལྔ་དང། ག་བུར་ལ་སོགས་པའི་དྲི་ལྔ་དང་
བྲི་ཧཱ་ཏཱི་ལ་སོགས་པའི་སྨན་ལྔ་རྣམས་གཞུག་འབྱོར་པ་ཆུང་ན་རྣམ་རྒྱལ་དང་ལས་བུམ་གཉིས་རིན་པོ་ཆེའི་སྙིང་པོ་ཅན་དུ་བྱའོ། །དེ་ཡང་རྣམ་རྒྱལ་ངེས་པར་རིན་པོ་ཆེའི་སྙིང་པོ་ཅན་དུ་བྱ་བར་བཤད་པས་བུམ་པ་ལ་སོགས་པ་ནི་སློབ་མས་སྒྲུབ་པ་ཡིན་
ནོ། །གཙོ་བོ་ཡིན་པ་དང་བྱ་བ་མང་བའི་ཕྱིར་རྣམ་རྒྱལ་གྱི་སྟེང་དུ་ཧཱུཾ་གིས་བསྔགས་པའི་དུང་ཆོས་སམ་ཐོད་པ་བདུད་རྩི་ལྔ་དང་བཅས་པའི་དྲི་བཟང་གི་ཆུས་བཀང་བའི་སྟེང་དུ་རྡོ་རྗེ་མེ་ཏོག་གི་ཕྲེང་བ་དབུས་སུ་བཅིངས་པ་བཞག་བུམ་པ་ལྔ་ཡོད་ན་བདེ་ཆེན་
[006A]༄༅། །འཁོར་ལོའི་བུམ་པ་དབུས་སུ་དང། གཞན་བཞི་ཕྱོགས་སུ་ཀུ་ཤའི་གདན་ལ་དགོད་དོ། །དེ་ནས་རང་ཉིད་གཙོ་བོའི་རྣལ་འབྱོར་བསྡུས་པ་བྱས་ལ་སྔོན་འགྲོའི་གཏོར་མ་བཏང། མཆོད་པ་བསང་སྦྱང་སོགས་བྱ། ཞལ་བཞི་པའི་སྔགས་སམ་
དུམ་སྐྱེས་མའི་སྔགས་བརྗོད་ཅིང་ནང་མཆོད་གཏོར་བས་བགེགས་དང་མ་དག་པ་བསང། སྭ་བྷཱ་ཝའི་སྔགས་ཀྱིས་སྟོང་པར་སྦྱང། སྟོང་པའི་ངང་ལས་པཾ་ལས་སྣ་ཚོགས་པདྨ་དང་ཨཱ་ཟླ་བའི་སྟེང་དུ་བཾ་ལས་རིན་པོ་ཆེའི་བུམ་པ་མཚན་སྱིད་ཐམས་
ཅད་དང་ལྡན་པར་བསྐྱེད། བུམ་པ་ལྔ་ཡོད་ན་རིམ་པ་བཞིན་དུ་སྣ་ཚོགས་པདྨ་འདབ་མ་བརྒྱད་ཀྱི་ལྟེ་བར་འཇིགས་བྱེད་དུས་མཚན་གྱི་གདན་དང། ཐུགས་གསུང་སྐུའི་འཁོར་ལོ་རྩིབས་བརྒྱད་པ་གསུམ་དང། ཕྱོགས་དང་མཚམས་སུ་རོ་གདན་བསྐྱེད་
བདེ་ཆེན་འཁོར་ལོའི་བུམ་པའི་ནང་གི་དབུས་སུ་ཧཱུཾ་བཾ་དང། འདབ་མ་ལ་ལཾ་མཾ་པཾ་ཏཾ་དང། འཁོར་ལོ་གསུམ་གྱི་བུམ་པར་རྩིབས་ཀྱི་སྟེང་དུ། ཀཾ་ཁཾ་གཾ་གྷཾ་ངཾ། །ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ་དང། སྒོ་མཚམས་མའི་བུམ་པའི་
ནང་གི་གདན་གྱི་སྟེང་དུ་ཧཱུཾ་རིང་པོ་དང། དེ་རྣམས་ལས་རང་རང་གི་ཕྱག་མཚན་དང། དེ་ལས་རང་རང་གི་སྐུ་རྫོགས་པ་དང། ནང་གི་གྲྭ་བཞིའི་གནས་སུ་ཐོད་པ་བཞི་བསྐྱེད་དོ། །གཉིས་ལས་མེད་ན་རྣམ་རྒྱལ་གྱི་ནང་དུ་སྒྲུབ་ཐབས་བཞིན་དུ་མངོན་
བྱང་ལྔ་ལས་པདྨ་དང་འཁོར་ལོ་གསུམ་དང་རོའི་གདན་གྱི་རྟེན་དང་བརྟེན་པ་ལྷ་དྲུག་ཅུ་རྩ་གཉིས་དུས་གཅིག་ཏུ་རྫོགས་པར་བསྐྱེད་ལ་རིམ་པ་བཞིན་དུ་གསལ་གདབ་བོ། །ལས་བུམ་དུ་སྣ་ཚོགས་པད་ཉིའི་གདན་ལ་དུམ་སྐྱེས་མ་པཾ་དང་གྲི་གུག་

[006B] གོ་བགོ་ཡེ་ཤེས་པ་གཞུག་དབང་བསྐུར་རྒྱས་གདབ། མཆོད་བསྟོད་རྣམ། སྒྲུབ་ཐབས་བཞིན་དུ་བྱའོ། །ལས་བུམ་དུ་ཁཎྜ་རོ་ཧི་བསྐྱེད་པར་བོད་ཀྱི་མཁས་པ་དག་བཞེད་དེ་རྒྱ་གར་བའི་གཞུང་མང་པོའི་དགོངས་པ་ཡིན་པས་ལེགས་སོ། །དེ་ནས་
ཧཱུཾ་ཞེས་བརྗོད་ཅིང་རྡོ་རྗེ་ལ་བཏགས་པའི་མེ་ཏོག་གི་ཕྲེང་བ་ནས་གཡོན་པའི་ཁུ་ཚུར་གྱིས་བཟུང། གཡས་པས་ཕྲེང་བ་བགྲང་ཞིང་གཙོ་བོ་ཡབ་ཡུམ་གྱི་སྙིང་པོ་དང། ཉེ་སྙིང་དང། ལྷ་གཞན་རྣམས་ཀྱི་སྙིང་པོ་བརྒྱ་རྩ་བརྒྱད་རེ་བཟླས། ལས་བུམ་ལ་ཞལ་བཞི་པའི་
སྔགས་དང། དུམ་སྐྱེས་མའི་སྔགས་དང། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཧཱུཾ་ཞེས་པ་ཅི་མང་དུ་བཟླས་ལ། སྔགས་ཀྱི་འོད་ཟེར་གྱིས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཡེ་ཤེས་ཀྱི་བདུད་རྩི་བཀུག་ནས་བུམ་
པའི་ཆུ་ལ་ཐིམ་པར་བསམ། དེ་ནས་དུང་ཆོས་ཀྱི་ཆུ་ལ་དམིགས་ནས། ཨོཾ་བཛྲ་ཨ་མྲ་ཏ་ཨུ་ད་ཀ་ཧཱུཾ། ཞེས་དང། ཡི་གེ་གསུམ་བཟླས་ཏེ་བསྔགས་པས་དུང་ཆོས་ཀྱི་ཆུའི་རྡུལ་ཕྲ་རབ་རྣམས་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་
བསམས་ལ། ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར་པར་བསམ་མོ། །དེ་ནས་གཙོ་བོའི་སྔགས་དང་ཧཱུཾ་ལན་བདུན་བཟླས་ནས་བུམ་པ་རྣམས་སུ་དུང་ཆོས་ཀྱི་ཆུས་མཆོད་ཡོན་དབུལ། ལས་
ཐམས་ཅད་པ་བཟླས་པའི་མེ་ཏོག་དཀར་པོ་གསུམ་ཡང་གཞུག་དེ་ནས་མེ་ཏོག་སོགས་ཀྱིས་མཆོད་ལ། ལས་བུམ་གྱི་ཆུས་བསངས་ལ་དཀྱིལ་འཁོར་གྱི་བྱ་བ་རྣམས་རྫོགས་པ་དེ་སྲིང་དུ་བགེགས་རྣམས་ཟློག་པར་མཛོད་ཅིག་ཅེས་བརྗོད་དེ་བུམ་པ་སྟ་གོན་ནོ། །

[007A]༄༅། །འདིར་རང་ཉིད་གང་དུ་འཇུག་པ་དང་སློབ་མ་གང་དུ་གཞུག་པའི་དཀྱིལ་འཁོར་སྒྲུབ་པ་ནི་ལུས་ཀྱི་དཀྱིལ་འཁོར་དུ་ངེས་མོད་ཀྱང། དེའི་སྒྲུབ་ཚུལ་ཅི་འདྲ་ཞིག་ཡིན་སྙམ་ན། འདི་ལ་ཁ་ཅིག་ནི་མདུན་དུ་ཕྱི་དཀྱིལ་ལྟར་ལྷ་རེ་གཉིས་ཀྱི་དཀྱིལ་འཁོར་བསྐྱེད་
ནས་དཀྱིལ་འཁོར་གྱི་གཙོ་བོ་དང་བླ་མ་ཐ་མི་དད་དུ་སྒོམ་པར་འདོད། ལ་ལ་ནི་རི་རབ་ཀྱི་སྟེང་བསྲུང་འཁོར་གྱི་ནང་དུར་ཁྲོད་བརྒྱད་ཀྱིས་བསྐོར་བའི་གཞལ་ཡས་ཁང་འཁོར་ལོ་ལྔ་ལྡན་གྱི་ལྟེ་བར་བླ་མ་ཧེ་རུ་ཀ་དང་ཐ་མི་དད་པའི་ལུས་ལ་ལུས་དཀྱིལ་ཚང་བ་སྒོམ་པར་
བཞེད། གཞན་དག་བདག་བསྐྱེད་ཀྱི་ལུས་དཀྱིལ་གྱི་ཧེ་རུ་ཀ་ལས་རང་ཆ་གཉིས་པར་བྱེ་ནས་མཆོད་བསྟོན་ནས་གཏོར་མའི་བར་བྱས་ནས་རང་གི་ལུས་ཀྱི་དཀྱིལ་འཁོར་དུ་འཇུག་པར་བཞད་པ་ཡོད་ཀྱང། རང་གི་བླ་མ་ཕྱིའི་ཧེ་རུ་ཀའི་ལུས་ལ་རྟེན་བརྟེན་པར་
བཅས་པ་ཚང་བར་སྒོམ་པ་ཉིད་དྲིལ་བུ་པའི་གཞུང་གི་དགོངས་པ་ཡིན་པས། རྩ་བའི་བླ་མའི་ཐུགས་ཀར་ཟླ་བའི་སྟེང་དུ་ཧཱུཾ་བསྒོམས་ནས་བདག་ཉིད་སངས་རྒྱས་སུ་བསྐྱེད་ལ་མཆོད་བསྟོད་བྱ་ཞེས་ཟེར་རོ། །དེའི་དང་པོ་ནི་མི་འཐད་དེ་འདིར་ལུས་ཀྱི་དཀྱིལ་
འཁོར་དུ་དབང་བསྐུར་བ་དགོས་ལ། དེ་ལ་ལུས་དཀྱིལ་སྒོམ་པ་མི་སྣང་བའི་ཕྱིར་རོ། །གཉིས་པ་ཡང་མིན་ཏེ་འདིའི་ལུས་དཀྱིལ་སྒྲུབ་པ་ལ་གཞལ་ཡས་ཁང་ལ་འཁོར་ལོ་ལྔ་སྒོམ་པ་མི་དགོས་པའི་ཕྱིར་དང། དབང་བསྐུར་བྱེད་མཁན་ལ་དབང་བསྐུར་
བའི་བླ་མའི་ལུས་དཀྱིལ་སྒོམ་པ་འགོག་པར་འགྱུར་པའི་ཕྱིར་རོ། །བཞི་པ་ཡང་མི་རིགས་ཏེ་འདིའི་དཀྱིལ་འཁོར་སྒྲུབ་པ་དབང་བྱེད་མཁན་ལ་དབང་བསྐུར་བའི་བླ་མའི་ལུས་ཀྱི་དཀྱིལ་འཁོར་སྒོམ་པ་ཡིན་ན། སློབ་མས་མེ་ཏོག་འདོར་བའི་ཚེ་དབང་བྱེད་

[007B] དབང་གི་དཀྱིལ་འཁོར་གཞན་དུ་བསྒྲུབས་པ་ལས་གཞན་དུ་མེ་ཏོག་འདོར་བ་མི་འཐད་པའི་ཕྱིར་དང། དཀྱིལ་འཁོར་སྟོན་པ་ན་དབང་བྱེད་མཁན་གྱི་ལུས་ཀྱི་དཀྱིལ་འཁོར་སྟོན་པ་མི་རིགས་པའི་ཕྱིར་
དང། དབང་གི་རྣམ་དག་འཆད་པ་ན་དབང་བྱེད་མཁན་གྱི་ལུས་ཀྱི་དཀྱིལ་འཁོར་དུ་བུམ་པའི་དབང་ཐོབ་པར་འཆད་པ་འགལ་བའི་ཕྱིར་ཏེ། དབང་གི་དཀྱིལ་འཁོར་གང་དུ་བསྒྲུབས་པ་དེར་བུམ་དབང་ཐོབ་དགོས་པའི་ཕྱིར་དང། དཀྱིལ་འཁོར་གང་བསྒྲུབས་པ་དེ་ཉིད་སློབ་
མ་ལ་སྟོན་དགོས་པའི་ཕྱིར་རོ། །དེས་ན་འདིའི་དཀྱིལ་འཁོར་སྒྲུབ་པ་ནི་ལུས་དཀྱིལ་སྒྲུབ་པར་ངེས་ལ། དེ་ལ་ཡང་ལུས་སྤྱི་ཙམ་པ་དང་སློབ་མའི་ལུས་དང་དབང་བྱེད་མཁན་གྱི་བླ་མའི་ལུས་ཀྱི་དཀྱིལ་འཁོར་བསྒྲུབ་པ་མིན་གྱི། གཞན་ལ་དབང་བསྐུར་མཁན་དང་རང་
བདག་འཇུག་བྱེད་མཁན་གྱི་ལུས་དཀྱིལ་འཁོར་དུ་སྒྲུབ་པ་དགོངས་པ་ཡིན་ལ། དེ་ཡང་སྒྲུབ་ཐབས་བཞིན་དུ་བདག་བསྐྱེད་ཀྱི་ལུས་དཀྱིལ་སྒོམ་པ་ཉིད་ལུས་ཀྱི་དཀྱིལ་འཁོར་སྒྲུབ་པ་ཡིན་གྱི་ལོགས་པ་མེད་དོ། །དབང་ཆོག་ལས་ཀྱང། དང་པོར་རེ་ཞིག་འཁོར་ལོ་
གསུམ། །བདག་ཉིད་རྡོ་རྗེ་སློབ་དཔོན་རང། །དེ་ནས་སློབ་མ་བདག་འདྲར་བསམ། །དེ་ནས་ཐམས་ཅད་བསྒྲུབ་པར་བྱ། །ཞེས་གཞན་ལ་དབང་བསྐུར་བའི་དང་པོར་རྡོ་རྗེ་སློབ་དཔོན་རང་ཉིད་འཁོར་ལོ་གསུམ་གྱི་བདག་ཉིད་དུ་སྒོམ་ཞེས་གསུངས་ཏེ། འདི་ནི་སྔོན་དུ་
མངོན་རྟོགས་བསྒོམས་ནས་ལུས་དཀྱིལ་སྒྲུབ་པ་ཡིན་ནོ། །གཞུང་དེ་ཡང་རྒྱུད་རྡོ་རྗེ་ཕྲེང་བ་ལས། འཁོར་བ་འདི་དག་དཀྱིལ་འཁོར་ཏེ། །རང་བཞིན་དག་པ་གཉིས་མེད་པའོ། །ཐོག་མར་དཀྱིལ་འཁོར་རྣལ་འབྱོར་བདག་རྡོ་རྗེ་སློབ་དཔོན་རང་ཉིད་སྒོམ། །སློབ་

[008A]༄༅། །མ་བདག་ཉིད་འདྲར་དམིགས་ནས། །དེ་འོག་ཐམས་ཅད་རབ་བསྒྲུབ་བྱ། །ཞེས་པ་བཀོད་པར་སྣང་ལ། རྒྱུད་དེ་ལས་ཕྱི་ནང་གི་དཀྱིལ་འཁོར་དུ་དབང་བསྐུར་བ་ཐུན་མོང་བའི་དབང་དུ་མཛད་ཀྱང། འདིར་ནི་ལུས་དཀྱིལ་རྐྱང་པར་དབང་བསྐུར་
བའི་དབང་དུ་མཛད་དོ། །དེའི་ཕྱིར་ལུགས་གསུམ་པས་རང་ཉིད་ཀྱིས་ལུས་དཀྱིལ་བསྒོམས་པའི་ཧེ་རུ་ཀ་ལས་ཆ་གཉིས་པར་བྱེ་ནས་བདག་འཇུག་ལེན་པར་བཞེད་པ་ལེགས་ཤིང། གཞན་ལ་དབང་བསྐུར་བ་ན་བདག་འཇུག་ཟིན་པ་དང་སླར་ཡང་ཧེ་རུ་
ཀ་དང་དབྱེར་མེད་དུ་བྱས་ལ་སློབ་མ་ལ་དབང་བསྐུར་ཏེ། དཔེར་ན་ཕྱི་དཀྱིལ་དུ་དབང་བསྐུར་བ་ན་བདག་མདུན་ཐ་མི་དད་དུ་བསྒྲུབས་པ་ཡིན་ན་བདག་འཇུག་གི་དུས་སུ་གཙོ་བོ་ལས་ཆ་གཉིས་པར་བྱེ་ནས་བྱེད་ཅིང། གཞན་ལ་དབང་བསྐུར་བའི་ཚེ་རང་དང་དཀྱིལ་
འཁོར་གྱི་གཙོ་བོ་གཉིས་དབྱེར་མེད་དུ་བྱེད་པ་བཞིན་ནོ། །དེ་ལྟར་བདག་འཇུག་བྱས་པའི་མཐར། ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །བཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང། །དེ་བཞིན་ཉིད་
ལས་ངེས་པར་སྐྱེ། །བདེན་པ་འདི་ཡིས་དཀྱིལ་འཁོར་དུ། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་མཐོང་བར་ཤོག་ཅེས་ལན་གསུམ་བརྗོད་དོ། །དེ་ནས་ལེགས་པར་བརྟགས་པའི་སློབ་མ་མཚན་ཉིད་དང་ལྡན་པ་རྣམས་ཁྲུས་བྱས་
ཕྱག་འཚལ་གདན་ལ་འཁོད་དེ་མཎྜལ་ཕུལ་ཐལ་མོ་སྙིང་ཁར་སྦྱར་བ་དང་བཅས་པས་མེ་ཏོག་བཟུང་ལ། དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱེད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །

[008B] །སྡོམ་པ་རྣམས་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་བདག་ནི་འཇུག་པར་འཚལ། །ཞེས་གསོལ་བ་ལན་གསུམ་གདབ་བོ། །དེ་ནས་བླ་མས་སྔར་བཤད་པ་བཞིན་དཀྱིལ་འཁོར་དེང་དབང་སྤྱིའི་རྣམ་
གཞག་དང། ཁྱད་པར་དུ་ལུས་དཀྱིལ་དང་དེའི་དབང་ཁྱད་པར་དུ་འཕགས་པའི་ཚུལ་རྣམས་སློབ་མ་ལ་བཤད་ལ། ལས་ཐམས་ཅད་པ་བཟླས་པའི་དར་དམར་པོའམ་སེར་པོས། ཨོཾ་ཙཀྵུ་བནྡྷ་བ་ར་མ་ན་ཡ་ཧཱུཾ། ཞེས་པས་མིག་དར་བཅིང། ཨཱ་ཁ་བཱ་རཾ་ཧཱུཾ་གིས་
མེ་ཏོག་གི་ཕྲེང་བ་འཛིན་དུ་གཞུག་ལས་ཐམས་ཅད་པའི་བུམ་ཆུས་བསང། སློབ་མ་གཙོ་བོར་གསལ་བའི་གནས་གསུམ་དུ་ཉི་མ་དང་ཟླ་བའི་གདན་ལ་ཧཱུཾ་སྔོན་པོ། ཨཱ་དམར་པོ། ཨོཾ་དཀར་པོ་བཀོད་དེ་དེའི་ལུས་ངག་ཡིད་གསུམ་བྱིན་གྱིས་བརླབ། བླ་
མས་བུ་ཁྱེད་སུ་ཡིན་ཅི་ལ་དགའ་ཞེས་དྲི། སྐལ་བཟང་བདག་བདེ་བ་ཆེན་པོ་ལའོ། །དེ་ཡིས་བུ་ལ་ཅི་ཞིག་བྱ། སངས་རྒྱས་མཆོག་གི་དམ་ཚིག་བགྱི་འཚལ་ཞེས་ལན་བཏབ་པས་རིགས་དང་མོས་པ་ཤེས་པར་བྱ། ཐལ་མོ་སྦྱར་རྐང་བ་མཉམ་པར་འདུག་
པ་ལ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་ལན་གསུམ་རྗེས་ཟློས་བྱེད་དུ་གཞུག་ལ་སེམས་བསྐྱེད། དེ་ནས་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པ་བྱང་ཆུབ་སེམས་ཀུན་རྫོབ་པ་དྲན་པར་བྱས་ལ། དེ་ཉིད་སྙིང་ཁར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་སྒོམ། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་

[009A]༄༅། །གི་སེམས་རོ་གཅིག་ཏུ་གྱུར་པར་མོས་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པར་བསྐྱེད་དེ། ཨོཾ་སརྦ་ཡོ་ག་ཙིཏྟཾ་ཨུཏྤ་ཏ་ཡཱ་མི། ཞེས་བརྗོད་དུ་གཞུག་ལ་ཐམས་ཅད་རྣལ་འབྱོར་གྱི་སེམས་བསྐྱེད་
དེས་ནི་ལམ་གཞན་དུ་མི་ལྡོག་པར་རིགས་ངེས་པར་བྱེད་དོ། །དེ་ནས་རྡོ་རྗེ་མེ་ཏོག་དང་བཅས་པ་སྙིང་ཁར་བཟུང་ལ། ཨོཾ་སུ་ར་ཏེ་ས་མ་ཡ་སྟཾ་ཧོཿ་སིདྡྷྱ་བཛྲ་ཡ་ཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས། ཁྱེད་
ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་མ་དད་པ་རྣམས་ལའང་མ་ཡིན་ནོ། །ཞེས་བརྗོད་དེ་གསང་བར་གདམས། རྡོ་རྗེ་ལ་ལག་པ་གཉིས་ཀྱིས་འཇུས་
ཏེ། ཧཱུཾ་ཛཿ་ཧཱུཾ་ཞེས་བརྗོད་དེ་བླ་མའི་ལུས་རྟེན་གྱི་དཀྱིལ་འཁོར་དུ་བསྐྱེད་པའི་ཤར་སྒོར་འདུག་པར་བསམ། དེ་ནས་བླ་མ་དང་ལྷ་ལ་སྐྱབས་སུ་འགྲོ་བའི་བསམ་པས། སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་སྐྱབས་སུ་མཆི། །དཔའ་བོ་
རྣལ་འབྱོར་མ་འཁོར་ལོ། །རྣལ་འབྱོར་གནས་ལ་བདག་ཕྱག་འཚལ། །དོན་དམ་སྨྲ་བའི་སེང་གེ་རྣལ་འབྱོར་ཞེས་བྱ་བ། །ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་པ། །སྲིད་པའི་ཉེས་བརྒྱ་བསྐྱེད་རྩ་ཉོན་མོངས་ཆོད་མཛོད་ལ། །རྣལ་འབྱོར་
དོན་དམ་རྒྱལ་པོ་དེ་ཉིད་གྲུབ་པར་མཛོད། །ཅེས་གསོལ་བ་གདབ་བོ། །དེ་ནས་བླ་མས་ཕྱིའི་ཧེ་རུ་ཀའི་ང་རྒྱལ་འཛིན་པས། ནང་ལུས་དཀྱིལ་གྱི་ལྷ་ལ་སློབ་མ་གཞུག་པའི་དོན་དུ། དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་གྲོང་ཁྱེར་

[009B]སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། ཞེས་གསོལ་བ་བཏབ་པས་ལྷས་གནང་བ་བྱིན་པར་བསྒོམས་ལ། སློབ་མ་ལ། གོང་ནས་གོང་གི་སྡོམ་པ་ནི། །བུ་ཁྱོད་ཀྱིས་ནི་བསྲུང་བྱ་སྟེ། །གྲོལ་བའི་རྒྱུ་ནི་དེ་ལས་གཞན། །
ཐབས་ནི་ཅི་ཡང་ཡོད་མ་ཡིན། །ཞེས་སྡོམ་པ་འཛིན་པར་གདམས་ནས། སློབ་མས་རིགས་ལྔ་སྤྱི་དང་བྱེ་བྲག་གི་སྡོམ་པ་ཐམས་ཅད་གཟུང་བར་བྱའོ་སྙམ་དུ་བསམས་ལ་བླ་མའི་རྗེས་ཟློས་བྱ་སྟེ། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་
དགོངས་པར་མཛད་དུ་གསོལ། །བདག་མིང་འདི་ཞེས་བྱ་བ་ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་
བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་གཟུང། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་
རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བདག་གིས་གཟུང། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །
དམ་ཚིག་ཡིད་དུ་འོང་བ་ལ། །ཉིན་རེ་བཞིན་ནི་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྤྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཆོས་སོ་སོར་གཟུང་བར་བགྱི། །ལས་ཀྱི་རིགས་

[010A]༄༅། །མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་སོ་སོར་གཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །
བདག་གིས་སྡོམ་པ་མ་ལུས་གཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོད། །ཅེས་ལན་གསུམ་བརྗོད་དུ་གཞུག་ལ་རིགས་
ལྔའི་སྡོམ་པ་གཟུང། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །
ཁྱད་པར་དུ་ཡང་སློབ་དཔོན་ལ། །རྟག་ཏུ་བདག་ནི་སྐྱབས་སུ་མཆི། །ཧེ་རུ་ཀ་དཔལ་སོགས་དཔའ་བོ། །རྣལ་འབྱོར་མ་དང་སྣང་མཛད་སོགས། །བྱང་ཆུབ་སེམས་དཔའ་དཔག་མེད་པ། །ཐམས་ཅད་བདག་ལ་དགོངས་སུ་གསོལ། །ཆེ་གེ་དུས་འདི་ནས་བཟུང་
སྟེ། །ཇི་སྲིད་གཉིས་མེད་ལ་གནས་པར། །དེ་ཡི་ཚངས་སྤྱོད་གཉིས་མེད་པ། །ཉི་ཤུ་རྩ་གཉིས་ལེགས་པར་སྲུང། ཞེས་པས་རྩ་ལྟུང་བཅུ་བཞི་དང་ཡན་ལག་གི་ཉེས་པ་བརྒྱད་ཀྱི་བཅས་པ་དམ་ཚིག་ཉི་ཤུ་རྩ་གཉིས་གཟུང་ངོ། །དེ་ནས་བྱིན་གྱིས་
བརླབ་པའི་སྔོན་འགྲོར་སྦྱང་བ་བྱ་བ་ལ། གཏོར་མ་ཨ་ཀཱ་རེས་བྱིན་གྱིས་བརླབས་ལ། ཨོཾ་སརྦྦ་བིགྷྣན་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཏད་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ། གྲིཧྣ་དཾ་ཨི་དི་པ་ལིཾ་ཏ་ཡེ་སཱཧཱ། ཞེས་བརྗོད་དེ་གཏོར་

[010B] ཏིང་ལོའི་མར་མེ་དང་ཆངས་བུས་ཀྱང་ཕྱིར་ལ་བསྐོར་ཞིང་ཞལ་བཞི་བའི་སྔགས་བཟླས། ཆེ་གེ་མོ་ལུས་ཀྱི་དཀྱིལ་འཁོར་དུ་འཇུག་པར་བྱེད་པ་ལ་བར་དུ་གཅོད་པའི་བགེགས་ཀྱི་ཚོགས་ཐམས་ཅད་མཆོད་སྦྱིན་གྱི་གཏོར་
མ་འདིས་ཚིམ་པར་གྱིས་ལ་གནོད་པ་དང་གདུག་པའི་སེམས་ཞི་ཞིང་ཞི་བ་དང་ཕན་པའི་སེམས་དང་ལྡན་པས་རང་རང་སོ་སོའི་གནས་སུ་སོང་ཞིག་ཅེས་བརྗོད་ལ་ཞལ་བཞི་པའི་སྔགས་བཟླས་གུ་གུལ་གྱི་དུད་པས་བདུག་ཡུངས་ཀར་གྱིས་བྲབས་ཏེ་
བགེགས་སྦྱང་བའི། །དེ་ནས་སློབ་མའི་སྡིག་སྒྲིབ་ཐམས་ཅད་སྙིང་ཁར་བཾ་ནག་པོའི་རྣམ་པར་གྱུར་པ་སྣ་སྒོ་ནས་འཐོན་ནས་སྡིག་པ་རྭ་ཅན་གྱི་རྣམ་པར་གྱུར་ཏེ་ཏིལ་ལ་ཐིམ་པར་བསམ། མེ་བསངས་ཏེ་ཡེ་ཤེས་ཀྱི་མེར་བསྐྱེད་པའི་ནང་དུ་རྡོ་རྗེ་མཁའ་
འགྲོ་རྡོ་རྗེ་དང་དྲིལ་བུ་འཛིན་པ་ཞལ་གདངས་པ་བསྐྱེད་ནས་དེའི་ཞལ་དུ་ཕུལ་བས་གསོལ་བར་བསམ་ཞིང། ཨོཾ་བཛྲ་ཌཱ་ཀ་ཁ་ཁ། ཁཱ་ཧི་ཁཱ་ཧི། སརྦྦ་པཱ་བཾ་ད་ཧ་ན་བྷསྨི་ཀུ་རུ་སཱཧཱ། ཞེས་བརྗོད་ཅང་ལག་པ་གཡས་གཡོན་གྱིས་ཏིལ་གཟུང་སྟེ་གཡས་
དང་གཡོན་དུ་བསྐོར་ནས་གཡས་ཀྱིས་མེ་ནང་གི་ཁྲོ་བོའི་ཞལ་དང། གཡོན་དུ་རྒྱ་མཚོ་ཆེན་པོའི་ཆུ་བོར་དོར་བར་བསམས་ལ་མེ་དང་ཆུར་དོར་བར་བྱ་སྟེ་སྡིག་པ་སྦྱང་བའོ། །མེ་ནང་དུ་རྡོ་རྗེ་མཁའ་འགྲོ་བསྐྱེད་པ་དང་མི་བསྐྱེད་པ་གཉིས་ཡོད་ཀྱང་བསྐྱེད་
པ་སྔགས་དོན་དང་མཐུན་ནོ། །དེ་ནས་ལས་ཐམས་ཅད་པའི་སྔགས་བཟླ་ཞིང། ཇི་ལྟར་བལྟམས་པ་སོགས་ཀྱི་ཚིགས་བཅད་དང་སྔགས་བརྗོད་ལ་ལས་བུམ་གྱི་ཆུས་ཁྲུས་བྱ་སྟེ་དྲི་མ་སྦྱང་བའོ། །བྱིན་གྱིས་བརླབ་པ་དངོས་ནི། སྭ་བྷ་བའི་སྔགས་ཀྱིས་
[011A]༄༅། །སྟོང་པར་སྦྱངས་ལ། སློབ་མ་རྣམས་སྣ་ཚོགས་པད་ཉིའི་གདན་ལ་བདེ་མཆོག་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པ་རེར་སྒོམ་དུ་བཅུག་ལ་ནང་ལུས་དཀྱིལ་དང་བཅས་པ་བསྐྱེད། གོ་ཆ་བགོ་ཡེ་ཤེས་པ་གཞུག་པའི་དུས་སུ་སྙིང་
ཁའི་ས་བོན་གྱི་འོད་ཟེར་གྱིས་སངས་རྒྱས་བྱང་སེམས་ཐམས་ཅད་ལྷ་སོ་བདུན་གྱི་རྣམ་པར་སྤྱན་དྲངས་ཨཱ་ལི་ཀཱ་ལི་ལྔ་བཅུར་གྱུར་ཏེ། དེ་ཡང་ལུས་ཀྱི་སྟོད་ལ་ནག་པོ། བར་ལ་དམར་པོ། སྨད་ལ་དཀར་པོའི་རྣམ་པས་ཞུགས་ནས་སྙིང་གར་ཐིམ་པར་
བསམ་མོ། །ཆོ་ག་འདི། དེ་ནས་སློབ་མ་བདག་འདྲར་བསམ། ཞེས་པའི་དོན་མིན་ཏེ་རྒྱུད་རྡོ་རྗེ་ཕྲེང་བ་ལས་ཀྱང་དེ་ལྟར་འབྱུང་ཡང་འདི་དང་འདིའི་དོད་གང་ཡང་མ་བྱུང་བས་སོ། །དེས་ན་དེའི་དོན་ནི་སྔར་བཤད་པ་ལྟར་སློབ་མ་གཙོ་བོར་བསྐྱེད་པ་ཡིན་ལ་
འདི་བླ་མ་གོང་མའི་ཕྱག་བཞེས་སུ་སྣང་ཞིང་དེ་ཡང་དཀྱིལ་འཁོར་དུ་འཇུག་པ་དངོས་གཞིའི་དོད་ཡིན་པས། སློབ་མ་དང་ལྷ་རྣམས་སྐལ་བ་མཉམ་པར་བྱད་པར་བཤད་པ་ལྟར་ལེགས་སོ། །དེ་ནས་དམ་ལ་བཞག་པ་ལ། དེང་ཁྱོད་དེ་བཞིན་གཤེགས་
པ་ཐམས་ཅད་ཀྱི་རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན་དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས་
ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ་ཁྱོད་དམ་ཚིག་ཉམས་པར་གྱུར་ཏེར།  །འདིའི་དུས་སུ་སློབ་མའི་ལག་པ་ནས་བཟུང་ནས་བྱེད་པ་ལྭ་བ་པ་དང་

[011B] བོད་ཀྱི་བླ་མ་རྣམས་མགོ་བོར་རྡོ་རྗེ་བཞག་སྟེ་བྱེད་དོ། །དེ་ནས་མགོ་བོར་རྡོ་རྗེ་བཟུང་ནས་དྲིལ་བུ་དཀྲོལ་ཞིང། ཁྱོད་ཀྱི་དམ་ཚིག་རྡོ་རྗེ་འདི། །གལ་ཏེ་ཁྱོད་ཀྱིས་འགའ་ཞིག་ལ། །འདི་སྨྲས་ན་ནི་མགོ་བོ་འགེམས་ཞེས་བརྗོད་དོ། །
སྙིང་གར་རྡོ་རྗེ་བཟུང་ལ། ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །ཞེས་བརྗོད་དེ་དམ་ཚིག་མ་བསྲུངས་པའི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །ཐོད་པར་
གནས་པའི་བདུད་རྩི་ལྔ་ལ་ཡི་གེ་འབྲུ་གསུམ་གྱིས་བྱིན་གྱིས་བརླབས་ཏེ་མཐེ་བོང་དང་མིང་མེད་ཀྱིས་ཐོད་པ་ནས་བཟུང་སྟེ་སྦྱིན་ཞིང། འདི་ནི་བུ་ཁྱོད་བདུད་རྩི་སྟེ། །མ་བསྲུངས་སྲེག་པར་བྱེད་པའི་དུག་བསྲུངས་ན་དངོས་གྲུབ་འགྱུར་བ་སྟེ། །བདུད་རྩི་ལྔ་ཡི་ཆུས་
འགྲུབ་པའོ། །ཨོཾ་པཉྩ་ཨ་མྲྀ་ཏ་ཨུ་ད་ཀ་ཋཿ་ཋཿ་ཋཿ་ཞེས་བརྗོད་དེ་དམ་ཚིག་བསྲུངས་མ་བསྲུངས་ཀྱི་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམ་ལ་བཞག་པའོ། །དེ་ནས་ཁྱོད་ཀྱིས་སྨད་པར་མི་བྱ་ཞིང། །དམ་ཚིག་འགལ་བར་མི་བྱ་སྟེ། །དམྱལ་
ལ་སོགས་པར་འགྲོ་འགྱུར་རོ། །དེང་ནས་བརྩམས་ནས་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས། ངས་འོད་ཀྱིས་ཤིག་ཅེས་གང་བསྒོ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པར་ཡང་མི་བྱ་སྟེ། ཡ་ང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་
བར་གྱུར་ཏ་རེ། ཞེས་བརྗོད་དེ་བླ་མའི་བཀའ་ཉན་པའི་སྒོ་ནས་དམ་ལ་བཞག་པའོ། །འདི་བརྗོད་པའི་དུས་སུ་སློབ་མའི་ལག་པ་ནས་བཟུང་ནས་བྱེད་པར་ཀླུ་བྱང་གིས་གསུངས་སོ། །དེ་ནས་ཡེ་ཤེས་དབབ་པའི་དོན་དུ་གསོལ་བ་གདབ་པ་ནི་སློབ་མས། དཔའ་བོ་

[012A]༄༅། །དང་རྣལ་འབྱོར་མ་ཐམས་ཅད་ཀྱིས་བྱིན་གྱིས་རློབས་ཤིག་དཔལ་ཧེ་རུ་ཀ་བདག་ལ་དབང་བར་མཛོད་ཅིག་ཅེས་གསོལ་བ་གདབ། བླ་མ་བདེ་མཆོག་གི་གཟུགས་ཅན་གཡས་བརྐྱང་དུ་གནས་པས། སློབ་མ་ཡང་དེ་ལྟར་གནས་ཤིང་ཐལ་མོ་
སྙིང་ཁར་སྦྱར་བའི་རྐང་པའི་འོག་ཏུ་ཡཾ་ལས་རླུང་དཀྱིལ་སྔོན་པོ་གཞུ་ལྟ་བུ་གཡོ་བའི་བདན་གཉིས་ཀྱིས་མཚན་པ། རྐང་མཐིལ་དུ་ཛྷཻ་དམར་བ་རེ་རེ། ལྟེ་བར་རཾ་ལས་མེ་དཀྱིལ་དམར་པོ་གྲུ་གསུམ་རས་མཚན་པ། སྙིང་ཁར་ལཾ་ལས་ས་དཀྱིལ་སེར་པོ་གྲུ་བཞི་
ཟུར་བཞིར་རྡོ་རྗེ་རྩེ་གསུམ་པས་མཚན་པ། སྤྱི་བོར་བཾ་ལས་ཆུ་དཀྱིལ་དཀར་པོ་ཟླུམ་པོ་བུམ་པས་མཚན་པ། སྙིང་གི་ནང་དུ་ཧེ་རུ་ཀ་ཡབ་ཡུམ་མཚོན་གང་པ་ཅིག་བསམ། དེ་ནས་བླ་མའི་ཐུགས་ཀ་ནས་འོད་ཟེར་འཕྲོས་པས་རླུང་ལ་ཕོག་ཛྷཻ་ཡིག་གཉིས་འོག་
གི་རླུང་གིས་བསྐྱོང་པས་རྐང་མཐིལ་གྱི་བུ་ག་ནས་ཞུགས་པ་ལྟེ་བའི་བར་དུ་བུས་པས་དེའི་མེ་དང་ཕྲད་ནས་གྱེན་དུ་འབར་བས་སྙིང་ཁའི་ས་བསྲེགས་ཤིང་སྤྱི་བོའི་ཆུ་བསྐོལ་བ་ལས་བདུད་རྩི་འཛགས་པས་ཚིམ་ཞིང་འོག་གི་རླུང་གིས་བར་སྣང་ལ་བཏེག་
པར་བསམ། དེའི་ཚེ་སྙིང་གའི་ནང་གི་ཧེ་རུ་ཀ་ཡབ་ཡུམ་མཚོན་གང་པ་གློག་འཁྱུག་པ་ལྟར་གར་བྱེད་ཅིང། ཡབ་ཡུམ་གྱི་གསང་གནས་བསྐྱོད་པས་འོད་ཟེར་དམར་པོས་ལུས་ཀུན་གང་བར་བསམ་མོ། །དེ་ནས་བླ་མའི་ཐུགས་ཀའི་ཧཱུཾ་གི་འོད་ཟེར་གྱིས་སངས་
རྒྱས་བྱང་སེམས་དང་དཔའ་བོ་དང་རྣལ་འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་དྲངས། རང་གི་ལུས་ལ་ཆར་ཆེན་པོ་བབ་པ་བཞིན་དུ་བ་སྤུའི་སྒོ་ཐམས་ཅད་ནས་ཞུགས་ཤིང་གཉིས་སུ་མེད་པར་ཐིམ་པར་བསམ་ཞིང། གཡོན་

[012B] །སྔགས་ནི་ཡབ་ཡུམ་གཉིས་ཀྱི་སྙིང་པོ་གཉིས་ཀྱི་མཐར། ཨོཾ་ཏིཥྛ་མཧཱ་ཀྲོ་དྷ་ཨཱ་པེ་ཤ་ཡ་ཧཱུཾ་ཤྲཱི་ཧེ་རུ་ཀཱ་ཡ་བིདྨ་ཧེ་བིདྱཱ་རཱ་ཛ་ཡ་དཧི་མ་ཧེ་
སཱཧཱ། ཞེས་པ་སྟེ་འདིས་དཔའ་བོ་བསྐུལ་བར་བྱའོ། །བདུག་པའི་རྫས་ནི་བུད་མེད་ཀྱི་འདོམས་བཀྲིས་ཟླ་མཚན་གྱིས་གོས་པ་གཏུབས་པ་ལ་ཤ་ལྔ་དང་བདུད་རྩི་ལྔ་དང་བྱི་ལའི་བྲུན་གྱིས་བྱུག་ཅིང་གུ་གུལ་དང་བསྲེས་པའོ། །བདུག་པའི་ཚུལ་ནི་ཐོད་ཕོར་དུ་བཞག་པའི་
རི་སོལ་གྱི་མེ་ལ་བསྲེགས་ནས་བདུག་གོ་འདིར་དབང་ཆོག་ལས། རྐང་པ་གཡོན་བརྐྱང་ལ་གནས་པས། །འཁོར་ལོ་གསུམ་བདག་ཁྲོ་བོ་འབབས། །ཞེས་གཡོན་བརྐྱང་དུ་བཤད་པ་ནི་འགྱུར་ནོར་བ་སྟེ་རྒྱུད་རྡོར་ཕྲེང་ལས། ཁྲོ་བོ་རྡོ་རྗེ་གསུམ་བདག་ཉིད། །གཡས་
བརྐྱང་བ་ཡི་གནས་པས་གནས། ཞེས་གསུངས་པའི་ཕྱིར་དང། མངོན་བརྗོད་འབུམ་པ་ལ་བརྟེན་ནས་བདེ་མཆོག་གི་ཡེ་ཤེས་འབེབས་པ་ལ་དཀྱིལ་ཆོག་རྡོ་རྗེ་ཕྲེང་བར་ཡང་དཔོན་སློབ་གཉིས་ཀ་བདེ་མཆོག་གཡས་བརྐྱང་དུ་གནས་པར་བཤད་ཅིང། འདིར་
གཡོན་བརྒྱང་དམིགས་བསལ་ལ་ཡང་འོང་དོན་མེད་པའི་ཕྱིར་རོ། །ཡེ་ཤེས་འབེབས་པ་ལ་སྙིང་ཁར་ཧེ་རུ་ཀ་བསྒོཾ་པ་གཞུང་གཞན་ནས་མ་བཤད་ཀྱང། ཐོད་པའི་དཀྱིལ་ཆོག་ལས་མ་ཕེབས་པའི་སྤོགས་ཆོག་ལ་སྙིང་ཁར་སངས་རྒྱས་ཐོད་པ་ཡབ་ཡུམ་
ཡུངས་ཀར་ཙམ་ཞིག་བསྒོམས་ལ། དེའི་མཁའ་གསང་བསྐྱོད་པས་འོད་ཟེར་དམར་པོས་ལུས་ཀུན་གང་བར་བསམས་ལ། སྔགས་བཏོན་ནས་དབབ་པར་བཤད་པ་དང་མཐུན་ནོ། །སློབ་མའི་མགོ་བོར་རྡོ་རྗེ་བཞག་ལ། ཨོཾ་ཏིཥྛ་བཛྲ་ཞེས་བརྗོད་དེ་བབས་

[013A]༄༅། །པ་བརྟན་པར་བྱའོ། །སློབ་མས་མེ་ཏོག་གི་ཕྲེང་བ་བླ་མའི་ཐུགས་ཀའི་ཧེ་རུ་ཀ་ལ་ཕུལ་བར་བསམས་ལ། པྲ་ཏཱི་ཙྪ་བཛྲ་ཞེས་བརྗོད་དེ་བླ་མའི་ཕྱག་ཏུ་དབུལ། བླ་མས་མེ་ཏོག་གི་ཕྲེང་བ་དེ། ཨོཾ་པྲ་ཏི་གྲིཧྣ་སྟྭཾ། ཨི་མཾ་སཏ་མཧཱ་བཱ་ལ་ཞེས་བརྗོད་དེ་སློབ་
མའི་མགོ་བོ་ལ་བཅིང། དེ་ནི་སེམས་དཔའ་སྟོབས་པོ་ཆེ་ཞེས་མེ་ཏོག་ཕོག་པའི་ལྷ་ལ་བོས་ནས། སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་ཅེས་ལྷ་ལ་སློབ་མ་གཏད་པས། ལྷ་དེས་དེའི་བར་དུ་རྗེས་སུ་འཛིན་པའི་ཐབས་ཟབ་མོའོ། །དེ་ནས་
སློབ་མའི་སྙིང་ཁར་ཉི་མ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་རེ་རེ་བསམས་ལ། ཧཱུཾ་གིས་བསྐུལ། རཾ་གྱིས་སྡིག་སྒྲིབ་བསྲེགས། ཨོཾ་གྱིས་འོད་གསལ་བར་བྱས་ནས་མ་རིག་པའི་སྒྲིབ་གཡོགས་དང་མིག་དར་ལྷན་ཅིག་བསལ་བར་བསམས་ལ། ཧེ་རུ་ཀ་
དཔལ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བའི། །རྡོ་རྗེའི་མིག་ནི་བླ་ན་མེད། །ཨོཾ་བཛྲ་ནཻ་ཏྲ་ཨ་པ་ཧ་ར་ཕགས་ལཾ་ཧྲཱི་ཞེས་བརྗོད་ལ་གདོང་གཡོགས་དབྱེའོ། །དེ་ནས་སློབ་དཔོན་གྱི་ལུས་ཀྱི་དཀྱིལ་འཁོར་བསྟན་པར་བྱ་སྟེ་
རང་བཞིན་གྱིས་ནི་དག་པའི་བདག་ལུས་ནི་རང་བཞིན་དྲི་མ་མེད། །དཔའ་དང་དཔའ་མོ་དབང་མོའི་གནས། །དཀྱིལ་འཁོར་ལ་ནི་བུ་ཁྱོད་ལྟོས། །དེ་ནས་གནས་དང་ཉེ་གནས་སོགས། །བདག་ཉིད་དཀྱིལ་འཁོར་ལུས་དཀྱིལ་འཁོར། །ལ་གནས་བྱང་ཆུབ་ཕྱོགས་ཀྱི་
ཆོས། །སུམ་ཅུ་རྩ་བདུན་རང་བཞིན་ཏེ། །རྩ་ནི་སུམ་ཅུ་རྩ་བདུན་པོ། །ལྷ་ཡི་འཁོར་ལོ་དཀྱིལ་འཁོར་པ། །དཔལ་ནི་ཧེ་རུ་ཀ་ཡི་ནི། །ཡན་ལག་ཡན་ལག་ཉེར་བསྟན་བྱ། །ཞེས་བརྗོད་ལ་སློབ་དཔོན་གྱི་ལུས་ཀྱི་དཀྱིལ་འཁོར་གནས་ལ་སོགས་པ་བཅུའི་བདག་

[013B] ལུས་འདོམ་གང་གྲུ་བཞི་ལ་སོགས་པ་སྒྲུབ་ཐབས་སུ་བཤད་པ་ལྟར་རྟེན་གྱི་དཀྱིལ་འཁོར་བློའི་ཡུལ་དུ་བསྟན་པར་བྱ་སྟེ། དཀྱིལ་
འཁོར་དུ་གཞུག་པའི་སྐོར་གྱི་ཆོ་གའོ། །དེ་ནས་ལུས་ཀུན་ནས་འདུད་པའི་ཕྱག་དང་མཎྜལ་བྱས་ལ། ཆོས་བདེན་བདག་ཉིད་བསམ་མི་ཁྱབ། །བདག་ལ་དབང་ནི་བསྐུར་བར་མཛོད། །ཅེས་ལན་གསུམ་གསོལ་བ་གདབ། བུམ་པ་སོ་སོ་བ་ཡོད་ན་རྣམ་རྒྱལ་ལ་
སོགས་པའི་བུམ་པའི་ཆུ་རྣམས་བསྡུས་ནས་པདྨའི་སྣོད་ཅེས་པ་ཐོད་པར་བཞག་མེད་ན་མི་དགོས་སོ། །སློབ་མ་དང་དབང་རྫས་ཀྱི་ཆུ་ལས་བུམ་གྱི་ཆུས་བསང། སྭ་བྷཱ་ཝས་སྟོང་པར་སྦྱང། སྟོང་པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་
མཚན་པ་ལས་སློབ་མ་དང་དབང་རྫས་ཀྱི་ཆུ་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་པའི་གཡས་རྡོ་རྗེ་གཡོན་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་མཱ་མ་ཀཱི་སྔོན་མོ་རང་དང་འདྲ་བས་ཡབ་ལ་འཁྱུད་པ། ཡབ་ལ་ཕྱག་རྒྱ་དྲུག་དང། ཡུམ་ལ་
ཕྱག་རྒྱ་ལྔས་བརྒྱན་ཅིང་ཡབ་རྡོ་རྗེའི་སྐྱིལ་ཀྲུང་དུ་བཞུགས་པར་བསྐྱེད་ལ། གནས་གསུམ་དུ་ཡི་གེ་གསུམ་བཀོད་དེ་བྱིན་གྱིས་བརླབ། རང་གི་ཐུགས་ཀའི་ས་བོན་གྱི་འོད་ཟེར་གྱིས་བསྐྱེད་པ་དང་འདྲ་བའི་ཡེ་ཤེས་པ་སྤྱན་དྲངས་ཏེ། ཛཿ་ཧཱུཾ་བཾ་ཧོཿ་ཞེས་
པས་དགུག་གཞུག་བཅིང་མཉེས་བྱ། དབང་ལྷ་སྤྱན་དངས་ལ་དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དབང་རྫས་ཀྱི་ལྷ་ལ་བུམ་པའི་ཆུས་སྤྱི་བོ་ནས་དབང་བསྐུར་ཏེ་མི་བསྐྱོད་

[014A]༄༅། །པས་དབུ་བརྒྱན། ཡབ་ཡུམ་སྙོམས་པར་ཞུགས་པས་བདེ་བ་ཆེན་པོའི་བྱང་ཆུབ་ཀྱི་སེམས་ཀྱི་རང་བཞིན་དུ་ཞུ་བའི་བུམ་པའི་ཆུར་བསམ་མོ། །འདིར་ཁ་ཅིག་བུམ་ཆུ་མི་བསྐྱོད་པར་མི་བསྐྱེད་པར་བུམ་པ་མི་བསྐྱོད་པར་བསྐྱེད་པ་ཞུ་བ་ལས་
བུམ་ཆུར་བྱེད་པ་ནི་ཤིན་ཏུ་རགས་པ་ལ་འཁྲུལ་བའོ། །དེ་ནས་རང་གི་སྙིང་ཁའི་ས་བོན་གྱི་འོད་ཟེར་གྱིས་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་འཁོར་དང་བཅས་པ་ནམ་མཁར་སྤྱན་དྲངས་ལ་མཆོད་དེ། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་བསྐྱབ་
པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། ཞེས་སློབ་མ་ལ་ཆུ་དབང་བསྐུར་བའི་དོན་དུ་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་
མོ་རྣམས་ཀྱིས་རྡོ་རྗེའི་གླུ་ལེན། གཟུགས་རྡོ་རྗེ་མ་ལ་སོགས་པས་མཆོད། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་བཅས་པས་རིན་པོ་ཆེའི་བུམ་པ་བདུད་རྩི་ལྔས་བཀང་བ་བཟུང་ནས་སྤྱི་བོ་ནས་དབང་བསྐུར་བར་བསམ་སྟེ་
སོ་སོའི་ཐུན་མོང་མ་ཡིན་པའི་ཁྱད་པར་རྣམས་མ་གཏོགས་པ་ཅོད་པན་ལ་སོགས་པ་དབང་ལྷག་མ་རྣམས་ལའང་དེ་ལྟར་བྱའོ། །དེ་ནས་སློབ་དཔོན་དང་ལས་ཀྱི་རྡོ་རྗེས་དབང་གི་བུམ་པ་ཐོགས་ནས། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་
འབྱུང་བ། །ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེས་རོལ་མཛད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག་ཅེས་བརྗོད་དེ་སློབ་མ་ལ་ཤིས་བརྗོད་བྱའོ། །དེ་ནས་སློབ་དཔོན་གྱིས་

[014B] །ཁམས་གསུམ་ཀུན་གྱིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཨོཾ་ཙཀྲ་བའི་ར་སྟྭཾ་ཨ་བཧི་ཥིཉྩ་མི། ཞེས་བརྗོད་དེ་བུམ་པའི་ཆུས་སྤྱི་བོ་ནས་དབང་བསྐུར་ཞིང་འཐུང་དུའང་
གཞུག་གོ་སྔགས་སྔ་མའི་མཇུག་ཏུ་སྒོ་མཚམས་མ་བརྒྱད་ཀྱི་སྔགས་འདོན་པར་བཞེད་པ་ཡོད་དེ་བཤད་པ་གསལ་བར་མི་སྣང་ངོ། །དེ་ལྟར་དབང་བསྐུར་བས་ལུས་བདུད་རྩིའི་ཆུ་རྒྱུན་གྱིས་གང་ཞིང་བདེ་བ་ཆེན་པོའི་བདག་ཉིད་དུ་གྱུར། དྲི་མ་དག་སྤྱི་བོ་ནས་ཞུགས་
པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་བསམ་སྟེ་ཕྱིའི་དབང་ངོ། །དེ་ནས་རང་གཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་མི་བསྐྱོད་པ་ཡབ་ཡུམ་
གྱི་རྣམ་པར་སྤྱན་དྲངས་ལ་སློབ་མའི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་མི་བསྐྱོད་པའི་ངོ་བོར་བསམས་ལ་མཆོད་ཡོན་དང་མེ་ཏོག་ལ་སོགས་པས་མཆོད་ལ། དབང་གི་དག་པ་སྦྱིན་པ་ནི། ཁྱེད་ཀྱིས་མི་བསྐྱོད་པ་ཆུའི་དབང་ཐོབ། ཞེ་སྡང་གི་དྲི་
མ་སྦྱངས། རྣམ་ཤེས་ཀྱི་ཕུང་པོ་གནས་བསྒྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། མི་བསྐྱོད་པ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ་ཞེས་གོ་བ་བསྐྱེད་དེ། །བུམ་དབང་བཅུ་གཅིག་གི་དང་པོ་ཆུའི་དབང་ངོ། །དེ་ནས་དབང་
ལྷ་སྤྱན་དྲང་བ་སོགས་སྔར་བཞིན་བྱས་ལ་སློབ་མ་དང་བྲིས་པ་སོགས་ཀྱི་དབུ་རྒྱན་བསང་སྦྱངས་ཏེ། སྟོང་པའི་ངང་ལས་པད་ཉིའི་སྟེང་དུ་ཨཾ་ལས་རིན་པོ་ཆེ་ཨཾ་གིས་མཚན་པ་ལས་སློབ་མ་དང་དབུ་རྒྱན་རྡོ་རྗེ་ཉི་མ་སྟེ་རིན་འབྱུང་སེར་པོ་ཞལ་

[015A]༄༅། །གཅིག་ཕྱག་གཉིས་ཀྱི་གཡས་རིན་པོ་ཆེ་དང་གཡོན་དྲིལ་བུ་འཛིན་པས་རང་དང་འདྲ་བའི་རིན་ཆེན་སྒྲོལ་མ་ལ་འཁྱུད་པར་བསྐྱེད་པ་སོགས་སྔར་བཞིན་བྱས་ཏེ། རིན་འབྱུང་ཞུ་བ་ལས་བྱུང་བའི་དབུ་རྒྱན་དུ་གྱུར་པར་བསམས་ལ། བླ་མས་དབུ་རྒྱན་
སློབ་མའི་སྤྱི་བོར་བཀོད་དེ། ཡུམ་གྱི་ཉེ་སྙིང་དང་འཁོར་ལོ་ཐམས་ཅད་ཀྱི་དཔའ་བོ་དང་དཔའ་མོའི་སྔགས་བརྗོད་དོ། །འདིར་དབང་ཆོག་ལས། དེ་བཞིན་དུ་སྔགས་གཞན་ཡང་བརྗོད་དེ། ཞེས་གསུངས་པའི་དོན་ནི་ནག་པོ་པའི་དཀྱིལ་ཆོག་ལས། འཁོར་ལོ་ཐམས་
ཅད་ཀྱི་དཔའ་བོ་ལ་སོགས་པའི་སྔགས་བརྗོད་དེ། ཞེས་གསུངས་པ་དང་མཐུན་པར་བྱ་བར་བཞེད་པ་ལེགས་པས་དེ་ལྟར་བརྗོད་ལ། ཇི་ལྟར་བལྟམས་པ་སོགས་དང། ཨོཾ་སརྦ་ཏཐཱ་ག་ཏ་སོགས་བརྗོད་ལ་བུམ་པའི་ཆུས་ཀྱང་དབང་བསྐུར། རིན་འབྱུང་གིས་དབུ་
བརྒྱན་པར་བསམ་སྟེ་ཕྱིའི་དབང་ངོ། །དེ་ནས་རང་གཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་རིན་འབྱུང་ཡབ་ཡུམ་གྱི་རྣམ་པར་སྤྱན་དྲངས་ལ་སློབ་མའི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་
རིན་འབྱུང་གི་ངོ་བོར་བསམས་ལ་མཆོད་ཡོན་དང་མེ་ཏོག་སོགས་ཀྱིས་མཆོད་ལ། དབང་གི་དག་པ་སྦྱིན་པ་ནི། ཁྱོད་ཀྱིས་རིན་འབྱུང་ཅོད་པན་གྱི་དབང་ཐོབ། ང་རྒྱལ་དང་སེར་སྣ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་
དུ་བྱས། རིན་འབྱུང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ་ཞེས་གོ་བ་བསྐྱེད་དོ། །བུམ་དབང་བཅུ་གཅིག་གི་གཉིས་པ་ཅོད་པན་གྱི་དབང་ངོ། །དེ་ནས་ཐུན་མོང་བ་རྣམས་སྔར་བཞིན་བྱས་ལ་སློབ་མ་དང་རྡོ་རྗེ་བསང་སྦྱངས་ཏེ། པད་ཉིའི་

[015B] འོད་དཔག་
མེད་ཞུ་བ་ལས་བྱུང་བའི་རྡོ་རྗེར་གྱུར་པའི་རྡོ་རྗེ་སློབ་དཔོན་གྱི་ལག་པ་གཡས་ཀྱིས་བཟུང་ནས། ཨ་དཧི་པ་ཏི་སྟྭཾ། ཨ་བཧི་ཥེ་ཀ་ཏ་ཏྭ་མ་སི་བི་རེཿ་ཤྲཱི་ཧེ་རུ་ཀཱ་དའི་བཧིཿ་ཨེ་ཏྟ་ཏྟ་ད། སརྦ་བུདྡྷཱ་སྟྭཾ། གྲིཧྞ་བཛྲ་སུ་སིདྡྷ་ཡེ། ཞེས་སམ། ཡང་ན་བོད་སྐད་དུ་བསྒྱུར་བའི། ཧེ་རུ་ཀ་
དཔལ་དཔའ་སོགས་ཀྱིས། །དེང་ཁྱོད་བདག་པོར་དབང་བསྐུར་འགྱུར། །འདི་དེ་སངས་རྒྱས་ཐམས་ཅད་ཉིད། །རབ་ཏུ་གྲུབ་ཕྱིར་རྡོ་རྗེ་ཟུངས། །ཞེས་བརྗོད་ཅིང་སྙིང་ག་དང་མགྲིན་པ་དང་དཔྲལ་བར་གཏུགས་ཏེ་ལག་པ་གཡས་སུ་སྦྱིན། ཆུས་ཀྱང་དབང་བསྐུར། འོད་
དཔག་མེད་ཀྱིས་དབུ་བརྒྱན་པར་བསམ་སྟེ་ཕྱིའི་དབང་ངོ། །འདིར་སྣང་མཐའི་ས་བོན་ལ་དབང་ཆོག་གི་དཔེ་ལ་ཛྙིཾ་ཞེས་དང་ཛྲཾ་ཞེས་འབྱུང་བ་གཉིས་ཀ་མ་དག་པས། ཧྲཱི་ལས་བསྐྱེད་ཅེས་ཁ་ཅིག་ཟེར་མོད་ཀྱང། ཛྲིཾ་ཞེས་མ་དག་པ་མིན་ཏེ་དབང་ཆོག་ལས་
ཧཱུཾ། ཨཾ། ཛྲིཾ། ཁཾ། བཧྲུཾ། རྣམས་རིགས་ལྔའི་ས་བོན་དུ་གསུངས་པ་བཞིན་གཞུང་ཁུངས་ཐུབ་དུ་མ་ལས་ཀྱང་འབྱུང་བའི་ཕྱིར་རོ། །དེས་ན་ཧྲཱི་དང་ཛྲིཾ་གཉིས་ཀ་འོད་དཔག་མེད་ཀྱི་ས་བོན་ཡིན་ཡང། འདིར་དབང་ཆོག་ལས་ཛྲིཾ་ཞེས་འབྱུང་བ་ལྟར་བྱའོ། །རང་
གཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་འོད་དཔག་མེད་ཡབ་ཡུམ་གྱི་རྣམ་པར་སྤྱན་དྲངས་ལ་སློབ་མའི་བ་སྤུའི་སྒོ་ཐམས་ཅད་ནས་ནང་དུ་ཞུགས་པ་ལ་འོད་དཔག་མེད་ཀྱི་ངོ་བོར་བསམས་ལ་མཆོད་
[016A]༄༅། །ཡོན་དང་མེ་ཏོག་སོགས་ཀྱིས་མཆོད་ལ། དབང་གི་ངག་པ་སྦྱིན་པ་ནི། ཁྱེད་ཀྱིས་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས། འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་དང་
དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ་ཞེས་གོ་བ་བསྐྱེད་དོ། །བུམ་དབང་བཅུ་གཅིག་གི་གསུམ་པ་རྡོ་རྗེའི་དབང་ངོ། །དེ་ནས་ཐུན་མོང་བ་རྣམས་སྔར་བཞིན་བྱ། སློབ་མ་དང་དྲིལ་བུ་བསང་སྦྱངས་ཏེ། སྟོང་པའི་ངང་ལས་པད་ཉེའི་སྟེང་དུ་ཁཾ་ལས་རལ་
གྲི་ཁཾ་གིས་མཚན་པ་ལས་སློབ་མ་དང་དབང་རྫས་དོན་གྲུབ་ལྗང་གུ་ཞལ་གཅིག་ཕྱག་གཉིས་ཀྱི་གཡས་རལ་གྲི་དང་གཡོན་དྲིལ་བུ་འཛིན་པས་ཡུམ་དམ་ཚིག་སྒྲོལ་མ་རང་དང་འདྲ་བ་ལ་འཁྱུད་པར་བསྐྱེད་པ་སོགས་སྔར་བཞིན་བྱས་ཏེ། དོན་གྲུབ་ཞུ་བ་
ལས་བྱུང་བའི་དྲིལ་བུ་ལག་པ་གཡོན་དུ་སྦྱིན་ཞིང། འདི་ནི་རྣལ་འབྱོར་མ་ཀུན་གྱི། །དྲིལ་བུ་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཅང། །བྱང་ཆུབ་མཆོག་ཏུ་རྒྱལ་བ་བཞེད། །དཔའ་བོའི་ལག་ཏུ་རྡོ་རྗེ་དྲིལ། །བཟུང་ངོ་འཁོར་ལོ་གསུམ་གྱི་
བདག་རང་བཞིན་མཛེས་པས་དགའ་བ་ནི། །ཕྱག་རྒྱ་ཆེན་པོར་བྱིན་གྱིས་བརླབ། །ཅེས་བརྗོད་དོ། །རྡོ་རྗེ་དྲིལ་ཞེས་པ་ནི་དྲིལ་བུ་གཅིག་པུ་ལ་རྡོ་རྗེ་དྲིལ་བུ་ཞེས་མང་དུ་གསུངས་པ་ལྟར་ཡིན་ལ། དེ་ལག་ཏུ་བཟུང་བར་གྱིས་ཤིག་དེ་ཡང་རང་ཉིད་རང་བཞིན་
གྱིས་མཛེས་པའི་ལྷའི་སྐུ་ཕྱག་རྒྱ་ཆེན་པོར་བྱིན་གྱིས་རློབས་ལ་གྱིས་ཤིག་ཅེས་པའི་དོན་ཏེ་དེ་སློབ་མ་ལ་གོ་བར་བྱའོ། །དེ་ནས་ཆུས་ཀྱང་དབང་བསྐུར། དོན་གྲུབ་ཀྱིས་དབུ་བརྒྱན་པར་བསམ་སྟེ་ཕྱིའི་དབང་ངོ། །དེ་ནས་རང་གཙོ་བོར་གསལ་བའི་

[016B] དབང་གི་ལྷ་ཐམས་ཅད་དོན་གྲུབ་ཡབ་ཡུམ་གྱི་རྣམ་པར་སྤྱན་དྲངས་ལ་སློབ་མའི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་དོན་གྲུབ་ཀྱི་ངོ་བོར་བསམས་ལ་མཆོད་ཡོན་དང་མེ་ཏོག་སོགས་ཀྱིས་
མཆོད་ལ། དབང་གི་དག་པ་སྦྱིན་པ་ནི། ཁྱེད་ཀྱིས་དོན་གྲུབ་དྲིལ་བུའི་དབང་ཐོབ། ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་བོ་གནས་བསྒྱུར། བྱ་བ་སྒྲུབ་པའི་ཡེ་ཤེས་མངོན་དུ་བྱས། དོན་གྲུབ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ་ཞེས་
གོ་བ་བསྐྱེད་དོ། །བུམ་དབང་བཅུ་གཅིག་གི་བཞི་པ་དྲིལ་བུའི་དབང་ངོ། །དེ་ནས་ཐུན་མོང་བ་རྣམས་སྔར་བཞིན་བྱས་ལ། སློབ་མ་བསང་སྦྱངས་ཏེ། སྟོང་པའི་ངང་ལས་པད་ཟླའི་སྟེང་དུ་བཧྲུཾ་ལས་འཁོར་ལོ་བཧྲུཾ་གྱིས་མཚན་པ་ཡོངས་སུ་གྱུར་པ་ལས། སློབ་མ་
རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱི་གཡས་འཁོར་ལོ་དང་གཡོན་དྲིལ་བུ་འཛིན་པས་ཡུམ་རང་དང་འདྲ་བའི་སྤྱན་མ་ལ་འཁྱུད་པར་བསྐྱེད། སྐུ་གསུང་ཐུགས་བྱིན་གྱིས་བརླབ། ཡེ་ཤེས་པ་གཞུག་ལག་པ་གཉིས་རྡོ་རྗེ་དང་དྲིལ་བུ་འཛིན་པ་སློབ་
མའི་སྤྱི་བོར་བཞག་ལ། མིང་གདགས་ཏེ་སྔར་ཕྱི་དཀྱིལ་དུ་དབང་བསྐུར་བའི་དུས་ཀྱི་མིང་དེ་ཉིད་བཏགས་པས་ཆོག་གོ་དེ་ནས་བུམ་པའི་ཆུས་ཀྱང་དབང་བསྐུར་ལ་རྣམ་སྣང་གིས་དབུ་བརྒྱན་པར་བསམ་སྟེ་ཕྱིའི་དབང་ངོ། །དེ་ནས་རང་གཙོ་བོར་གསལ་བའི་
ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་རྣམ་སྣང་ཡབ་ཡུམ་གྱི་རྣམ་པར་སྤྱན་དྲངས་ལ་སློབ་མའི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་རྣམ་སྣང་གི་ངོ་བོར་བསམས་ལ་མཆོད་ཡོན་དང་མེ་ཏོག་སོགས་ཀྱིས་

[017A]༄༅། །མཆོད་ལ། དབང་གི་དག་པ་སྦྱིན་པ་ནི། ཁྱེད་ཀྱིས་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྦྱངས། གཟུགས་ཀྱི་ཕུང་པོ་གནས་བསྒྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་སྣང་དང་དེའི་རིགས་ཀྱི་དངོས་གྲུབ་སྒྲུབ་
པ་ལ་དབང་བར་བྱས་སོ་ཞེས་གོ་བ་བསྐྱེད་དོ། །དུམ་དབང་བཅུ་གཅིག་གི་ལྔ་པ་མིང་གི་དབང་ངོ། །རིག་པའི་དབང་ལྔ་བསྐུར་བ་ལ་སློབ་དཔོན་གྱིས་གཙོ་བོའི་ང་རྒྱལ་ཉིད་ཀྱིས་བྱད་པ་དང་མི་བསྐྱོད་པ་སོགས་ང་རྒྱལ་སོ་སོར་འཕོ་བ་གཉིས་གསུངས་པས་གཉིས་
པའང་རུང་མོད་ཀྱང། འདིར་དང་པོ་ལྟར་བྱ། སློབ་མ་བདེ་མཆོག་རིགས་ལྔར་བསྐྱེད་པ་དང་སྤྱི་འགྲོའི་རིགས་ལྔ་ལྟར་བསྐྱེད་པ་གཉིས་ལའང་གོང་མ་རྣམས་ཕྱི་མ་ལྟར་མཛད། ཁ་ཅིག་དབང་ཆོག་ལས་ཅོད་པན་གྱི་སྐབས་སུ་རྡོ་རྗེ་ཉི་མར་གསུངས་པ་ལ་བརྟེན་
ནས་རིགས་ལྔར་བསྐྱེད་པ་ཕུང་བོ་བྱིན་རླབས་ཀྱི་སྐབས་ལྟར་བྱེད་མོད་ཀྱང་མི་ལེགས་ཏེ། བདེ་མཆོག་ལ་དེ་ལྟར་དགོས་པའི་དམིགས་གསལ་རྒྱུད་དང་རྒྱ་གཞུང་ལས་མི་འབྱུང་བ་དང། དབང་ཆོག་ལས་ཀྱང་སྤྱི་འགྲོ་ལྟར་གསུངས་པས་གོང་མ་རྣམས་
ཀྱི་ཕྱག་བཞེས་ལྟར་ལེགས་སོ། །དབང་ལྔ་རེ་རེའི་མཐར་དབང་ལྷ་སློབ་མ་ལ་བསྟིམ་པར་སྔ་མ་རྣམས་ཀྱིས་མཛད་པ་ནི་དཱ་རི་ཀ་པ་དང་ལྭ་བའི་ན་བཟའ་ཅན་ལ་སོགས་པས་ཀྱང་མཛད་པ་དང་མཐུན་ལ། བསྟིམ་པའི་ཚུལ་ལ་སྙིང་ག་ལ་སོགས་པའི་
གནས་ལྔ་སོ་སོར་ཧཱུཾ་ཨཾ་ལ་སོགས་པའི་ཡི་གེ་རེ་རེའི་འོད་ཟེར་གྱིས་སྤྱན་དྲངས་ཏེ་གནས་ལྔ་སོ་སོ་ནས་འཇུག་པར་འདོད་པ་ཡོང་ཀྱང། ལྭ་བ་པ་དང་བྷཱ་བ་བྷ་ཏྲས་བ་སྤུའི་སྒོ་ཐམས་ཅད་ནས་བསྟིམ་པ་དང། བསྟིམ་པའི་ལྷ་སྤྱན་འདྲེན་པ་ཡང་ལྭ་བ་

[017B] །དེ་ལྟར་དབང་ལྔ་ནི་སངས་རྒྱས་ལྔ་འགྲུབ་པའི་གེགས་ཀྱི་དྲི་མ་ལྔ་དག་པར་བྱེད་པ་དང་མ་རིག་པ་དང་བྲལ་བ་ལས་རིག་པ་ཡེ་ཤེས་ལྔ་སྒྲུབ་པའི་ནུས་
པ་ཁྱད་པར་བ་འཇོག་པར་རིག་པའི་དབང་ལྔ་སྟེ། དབང་བསྐུར་ལྔ་ཐོབ་རྒྱུ་ལས་ནི། །སངས་རྒྱས་ལྔ་བོ་འདི་རྣམས་དག་མ་རིག་པ་དང་བྲལ་བ་ལས། །ཡེ་ཤེས་ལྔ་ནི་ཐོབ་པར་བྱེད། །ཅེས་གསུངས་སོ། །གཞན་ཡང་དབང་ལྔ་པོ་འདི་དག་ལ་རིག་པའམ་རིག་
མ་སྤྱན་མ་ལ་སོགས་པའི་ལྷ་མོས་ཆུའི་དབང་སྐུར་བར་བྱེད་པའི་ཕྱིར་རིག་པའི་དབང་དང་བུམ་པའི་དབང་ཞེས་བྱའོ། །དེ་ནས་བླ་མའི་ནང་གི་ཧེ་རུ་ཀའི་ཐུགས་ཀར་ཉི་མ་ལ་གནས་པའི་ཧཱུཾ་གི་མཐའ་སྐོར་གྱི་ཡི་གེ་ཉི་ཤུ་རྩ་གཉིས་པའི་སྔགས་མར་མེ་གཅིག་
ལས་གཉིས་ཆད་ཀྱི་ཚུལ་གྱིས་སྙིང་ག་ནས་བརྒྱུད་དེ་ཞལ་ནས་བྱུང། སློབ་མའི་ཁ་ནས་ཞུགས། སྙིང་ཁའི་ཧཱུཾ་གི་མཐའ་མར་གཡོན་སྐོར་དུ་འཁོད་པའི་འོད་ཟེར་གྱིས་སྡིག་སྒྲིབ་ཐམས་ཅད་སྦྱངས་པར་བསམས་ལ། འདི་ནི་སངས་རྒྱས་ཐམས་
ཅད་ཀྱི། །སྙིང་པོ་ཡི་ནི་ཡེ་ཤེས་མཆོག་སངས་རྒྱས་ཐམས་ཅད་བསྡུས་པ་ནི། །ཁྱོད་ཀྱིས་ཀྱང་ནི་རྟག་ཏུ་བཅང། །ཞེས་བརྗོད་དེ་སྔགས་ཀྱི་རྗེས་ཟློས་ལན་གསུམ་བྱེད་དུ་གཞུག་ལ། སློབ་མས། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་
བདག་ལ་བྱིན་གྱིས་རློབས། །ཞེས་བརྗོད་ལ་མེ་ཏོག་གི་ཕྲེང་བ་བླ་མ་ལ་འབུལ། །བླ་མས་ཀྱང། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། །དཔལ་འཁོར་ལོ་བདེ་མཆོག་གི་སྐུ་གསུང་ཐུགས་ཀྱི་བྱིན་རླབས་ཐམས་

[018A]༄༅། །ཅད་འཇུག་པར་གྱུར་ཅིག་ཅེས་བརྗོད་ལ། ཞེས་ཁྱོད་ཀྱིས་སྔགས་ཀྱི་དབང་ཐོབ་པར་བྱས་པས་སྔགས་བཟླས་པས་དངོས་གྲུབ་ཐམས་ཅད་སྟེར་བར་བྱེད་དོ། །སྔགས་དབང་འདི་དབང་ལྔའི་སྔོན་དུ་བྱེད་པའང་ཡོད་མོད་ཀྱང་དབང་ཆོག་དང་རྒྱུད་
རྡོར་ཕྲེང་གཉིས་ཀ་ལས་སྐབས་འདིར་གསུངས་སོ། །བུམ་དབང་བཅུ་གཅིག་གི་དྲུག་པ་སྔགས་ཀྱི་དབང་ངོ། །བརྟུལ་ཞུགས་ཀྱི་དབང་ལ་གཉིས་ལས་ཐུན་མོང་གི་བརྟུལ་ཞུགས་སྦྱིན་པ་ནི། སློབ་མ་དང་རྡོ་རྗེ་བསང་སྦྱངས་ཏེ་སྟོང་པའི་ངང་ལས་པད་ཟླའི་
གདན་གྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས། སློབ་མ་དང་རྡོ་རྗེ་གཉིས་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་པའི་གཡས་རྡོ་རྗེ་དང་གཡོན་དྲིལ་བུ་འཛིན་པས་ཡུམ་རྡོ་རྗེ་བསྙེམས་མ་དཀར་མོ་ཞལ་གཅིག་ཕྱག་
གཉིས་པ་གྲི་གུག་དང་ཐོད་པ་འཛིན་པ་ལ་འཁྱུད་པ། ཕྱག་རྒྱ་དྲུག་དང་ལྔས་བརྒྱན་པའི་གནས་གསུམ་དུ་ཡི་གེ་གསུམ་བཀོད་དེ་བྱིན་གྱིས་བརླབ། ཡེ་ཤེས་པ་གཞུག་དབང་བསྐུར་མི་བསྐྱོད་པས་རྒྱས་གདབ། མཆོད་དེ་ཞུ་བ་ལས་བྱུང་བའི་རྡོ་རྗེ་གནས་གསུམ་
དུ་རེག་ལ་ལག་པ་གཡས་སུ་གཏད་དེ། འདི་དེ་སངས་རྒྱས་ཐམས་ཅད་དེ། །ཧེ་རུ་ཀ་དཔལ་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང། །དཔལ་ཧེ་རུ་ཀའི་བརྟུལ་ཞུགས་བརྟན། ཞེས་བརྗོད་ཅིང་སློབ་མས། ཨོཾ་སརྦྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་
སྟྭཾ་དྷ་ར་ཡཱ་མི་ཨོཾ། ཧ་ཧ་ཧ་ཧ་ཧཱི་ཞེས་བརྗོད་དེ་སྔགས་ཀྱི་དོན་ནི་དེ་བཞིན་གཤེགས་པ་ཐམས་ཅད་ཀྱི་གྲུབ་པའི་རྡོ་རྗེའི་དམ་ཚིག་འདི་བདག་ལ་ཞུགས་ཤིག་གཟུང་བར་བགྱིའོ་ཞེས་པའོ། །སྙིང་གི་ནང་དུ་ཡང་རྡོར་སེམས་ཡབ་ཡུམ་འོད་ཟེར་འཕྲོ་བ་གཅིག་

[018B] དེང་ཕྱིན་ཆད་རྡོར་སེམས་ཐོབ་པའི་ཐབས་སུ་ཡེ་ཤེས་ལྔའི་ནང་གི་རྡོ་རྗེ་དེ་མ་བྲལ་བར་ཆོངས་ཤིག་ཅེས་གོ་བར་བྱའོ། །བུམ་དབང་བཅུ་གཅིག་གི་བདུན་པ་རྡོ་རྗེའི་བརྟུལ་ཞུགས་ཀྱི་དབང་ངོ། །གཉིས་པ་ཐུན་མོང་མ་ཡིན་པའི་བརྟུལ་ཞུགས་
སྦྱིན་པ་ནི། སློབ་མ་བསང་སྦྱངས་ཏེ། སྟོང་བའི་ངང་ལས་སྣ་ཚོགས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་བ་ལས་སློབ་མ་ཧེ་རུ་ཀ་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པར་བསྐྱེད་ལ་གནས་གསུམ་བྱིན་གྱིས་
བརླབ། ཡེ་ཤེས་པ་གཞུག་དབང་བསྐུར་མི་བསྐྱོད་པས་དབུ་བརྒྱན། ཁ་ཊཱཾ་ག་དང་ཅང་ཏེའུ་དང་ཐོད་པ་རྣམས་ལ་ཡབ་ཀྱི་སྙིང་པོ་ལན་གསུམ་བཟླས་ཏེ། ཧེ་རུ་ཀ་དཔལ་ཕྱག་རྒྱ་འདི། །ཕྱི་དང་ནང་ན་ཡང་དག་གནས། །ཁ་ཊཱཾ་ཅང་ཏེའུ་ལྷུང་བཟེད་དག་བྱིན་
པ་དཔའ་བོས་བཟུང་བར་གྱིས། །ཁ་ཊཱཾ་ཅང་ཏེའུ་ལྷུང་བཟེད་བཟང། །ཧེ་རུ་ཀ་དཔལ་ཁ་ཊཱཾ་ག་རྣལ་འབྱོར་མ་ནི་ཌཱ་མ་རུ། །རྡོ་རྗེ་ཁ་ཊཱཾ་རྡོ་རྗེ་བཅས། །དྲིལ་བུ་སིལ་སིལ་སྒྲ་སྒྲོག་ཅིང། །ཚངས་པའི་སྐུད་ཐོགས་རྣལ་འབྱོར་བདག་ཁ་ཊཱཾ་ག་དང་རྡོ་རྗེ་སྣོད། །
དཔའ་བོ་ཆེན་པོས་བླང་བར་གྱིས། །ཞེས་བརྗོད་དེ་ལག་པ་གཡས་སུ་ཌཱ་མ་རུ། གཡོན་དུ་ཐོད་པ་བདུད་རྩིས་གང་བ། གཡོན་གྱི་གྲུ་མོར་ཁ་ཊཱཾ་ག་སེ་རལ་ཁར་ཚངས་སྐུད་སྦྱིན་ནོ། །ཁ་ཊཱཾ་ག་ལྷའི་སྐུ་བདེ་བ་ཆེན་པོ། ཌཱ་མ་རུ་ཤེས་རབ་སྟོང་པ་ཉིད་
ཐོད་པ་བདེ་སྟོང་དབྱེར་མེད་དུ་སྐྱོང་བ། ཚངས་སྐུད་རྣམ་པར་མི་རྟོག་པའི་མཚོན་བྱེད་དུ་ཤེས་པའི་སྒོ་ནས་དེ་དག་དང་མི་འབྲལ་བར་གྱིས་ཤིག་ཅེས་བཤད་ལ་ཌཱ་མ་རུ་དང་དྲིལ་བུའི་སྒྲ་བྱེད་དུ་གཞུག་པའི་ཕྱིར་དང། སྙིང་གི་ནང་དུ་ཧེ་རུ་ཀ་མཚོན་

[019A]༄༅། །གང་པ་ཡབ་ཡུམ་གཅིག་སྒོམ་པའི་ནང་གི་དབང་བྱའོ། །ལྷུང་བཟེད་དང་སྣོད་ནི་ཐོད་པའི། །བུམ་དབང་བཅུ་གཅིག་གི་བརྒྱད་པ་སྤྱེད་པའི་བརྟུལ་ཞུགས་ཀྱི་དབང་ངོ། །དེ་ནས་བླ་མ་ཤཱཀྱ་ཐུབ་པའི་ཆ་ལུགས་སུ་གནས་པས་ལག་པ་གཡོན་གྱིས་
ཆོས་གོས་ཀྱི་གྲྭ་སེང་གེའི་རྣ་བ་ལྟར་སྙིང་ཁའི་གཡོན་དུ་བཟུང། གཡས་པས་མི་འཇིགས་པ་སྦྱིན་པའི་ཕྱག་རྒྱ་བཅས་ལ། འདི་ལྟར་ང་ཡིས་ལུང་བསྟན་ཏེ། །འཁོར་ལོ་གསུམ་གྱི་བདག་ཉིད་ཁྱོད། །རང་ཉིད་སངས་རྒྱས་ཀུན་རང་བཞིན། །
ཧེ་རུ་ཀ་དཔལ་ཞེས་བྱ་བའི། །དེ་བཞིན་གཤེགས་པ་ཉིད་ཡིན་དོ། །ཤྲཱི་ཧེ་རུ་ཀ་ཌཱ་ཀི་ནཱི་ན་མཿ་སརྦྦ་ཏ་ཐཱ་ག་ཏ་སིདྡྷི་ས་མ་ཡ་སྟྭཾ་བཧུར་བཧུ་བ་སྭཿ་ཁམས་གསུམ་གྱི་ནི་རྒྱལ་སྲིད་ཆེ། །དཔལ་ལྡན་ཡོན་ཏན་འབྱུང་བའི་གནས། །བདུད་ཚོགས་
ཀུན་ལས་རྣམ་རྒྱལ་ཞིང། །གྲོང་ཁྱེར་མཆོག་ཏུ་ཞུགས་པ་ཡིན། །ཞེས་བརྗོད་དེ་ལུང་བསྟན་པའོ། །འདིར་དབང་ཆོག་ལས། མདོར་བསྟན་དུ། དབུགས་དབྱུང་སྦྱིན་པར་བྱ། ཞེས་གསུངས་ནས་མཇུག་སྡུད་དུ་ལུང་བསྟན་པའོ། །ཞེས་
དེ་གཉིས་གཅིག་ཏུ་གསུངས་པས་བུམ་དབང་བཅུ་གཅིག་གི་དགུ་པ་ལུང་བསྟན་པའི་དབང་ངོ། །འདི་རྡོ་རྗེ་སློབ་དཔོན་གྱི་དབང་གི་མཐའ་རྟེན་དུ་བྱེད་པ་ཡོད་ཀྱང་གྲུབ་ཆེན་གྱི་གཞུང་ན་རིམ་པ་འདི་བཞིན་དུ་ཡོད་ཅིང། དེ་ལྟར་བྱེད་པ་ལ་མི་འཐད་པ་མེད་པས་
འདིར་བྱས་སོ། །དེ་ནས་རྡོ་རྗེ་སློབ་དཔོན་གྱི་དབང་གི་དོན་དུ་མཎྜལ་ཕུལ་ཏེ། ཕྱིར་མི་ལྡོག་པའི་དབང་བསྐུར་ཆེ། །དཔའ་བོ་ཆེན་པོ་བདག་ལ་སྩོལ། །འགྲོ་བ་མཚན་མ་མེད་བྱེད་པ། །དེ་ནི་ད་འདིར་མཛད་དུ་གསོལ། །ཞེས་གསོལ་བ་ལན་གསུམ་གདབ་བོ་

[019B] སྟོང་བའི་ངང་ལས་དབང་སྟེགས་རིན་པོ་ཆེའི་ཁྲི་སེང་གེས་བཏེག་པའི་སྟེང་དུ་པད་ཉིའི་གདན་ལ་ཧཱུཾ་ལས་རྡོ་རྗེ་སྔོན་པོ་ཧཱུཾ་གིས་མཚན་པ་ལས། སློབ་མ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་
གཡས་རྡོ་རྗེ་དང་གཡོན་དྲིལ་བུ་འཛིན་པས་ཡུམ་རྡོ་རྗེ་བསྙེམས་མ་སྔོན་མོ་ཞལ་གཅིག་ཕྱག་གཉིས་ཀྱིས་གཡས་གྲི་གུག་དང་གཡོན་ཐོད་པ་འཛིན་པ་ལ་འཁྱུད་པ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་པའི་གནས་གསུམ་དུ་ཡི་གེ་གསུམ་
བཀོད་དེ་བྱིན་གྱིས་བརླབ། ཡེ་ཤེས་པ་སྤྱན་དྲངས་ལ་གཞུག་སྟེང་དུ་གདུགས་དཀར་པོ་གསེར་གྱི་ཡུ་བ་ཅན། གཡས་སུ་རྒྱལ་མཚན། གཡོན་དུ་བ་དན། ཕྱོགས་ཐམས་ཅད་དུ་མཆོད་པའི་སྤྲིན་དང་བཅས་པར་བསྐྱེད། རྡོ་རྗེ་དང་དྲིལ་བུ་བསང་
སྦྱངས་ཏེ། ཧཱུཾ་ལས་རྡོ་རྗེ་དང། ཨཿ་ལས་དྲིལ་བུར་བསྐྱེད་དེ། རྡོ་རྗེ་རྡོ་རྗེ་སེམས་དཔའ་དང་དྲིལ་བུ་རྡོ་རྗེ་བསྙེམས་མའི་ངོ་བོར་བསམས་ལ་སྔར་གྱི་རྡོ་རྗེའི་བརྟུལ་ཞུགས་སྦྱིན་པའི་ཚིག་དང། ཐོག་མཐའ་མེད་པའི་སེམས་དཔའ་
ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་བོ་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག་བཅོམ་ལྡན་འདས་དཔལ་ཆོག་དང་པོའི་སྐྱེས་བུའོ། །ཨོཾ་མྷཱ་བཛྲ་ཧཱུཾ་ཞེས་བརྗོད་ཅིང་སྟོང་པ་ཉིད་དང་དབྱེར་མེད་པའི་བྱང་ཆུབ་ཀྱི་
སེམས་ནི་གསང་བའི་རྡོ་རྗེ་ཡིན་ལ། རྡོ་རྗེ་ལག་ཏུ་འཛིན་པའི་ཚེ་དེ་དྲན་པར་གྱིས་ལ་ཟུངས་ཤིག་ཅེས་བརྗོད་དེ་ལག་པ་གཡས་སུ་སྦྱིན། དེ་ནས་དྲིལ་བུ་སྔར་གྱི་ཚིགས་བཅད་དང། ཨཿ་སྲིད་པ་ངོ་བོ་

[020A]༄༅། །ཉིད་ཀྱིས་དག་ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་མཆོག་སྲིད་པ་མཆོག་ནི་མཛད་པ་ཡིན། །བཛྲ་གྷཎྜེ་ཨཿ་ཞེས་བརྗོད་ཅིང་དྲིལ་བུ་དཀྲོལ་བ་ནི་ཆོས་ཐམས་ཅད་ནི་རང་བཞིན་མེད་པའོ་ཞེས་སོགས་
ཀྱི་སྒྲ་དྲིལ་བུས་སྒྲོགས་པར་སོམས་ལ་དཀྲོལ་ཅི་ཀ་ཅེས་བརྗོད་ལ་ལག་པ་གཡོན་དུ་གཏད་ལ་དཀྲོལ། དེ་ནས། ཡིད་ཀྱི་ལུས་ནི་བརྟན་པའི་ཕྱིར། །ཕྱག་རྒྱའི་དམ་ཚིག་རབ་ཏུ་བརྗོད། །གང་གི་ལུས་ནི་ཐམས་ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། །ཡེ་
ཤེས་ཕྱག་རྒྱར་བྱིན་བརླབས་ནས། །འདོད་པ་ཐམས་ཅད་ལོངས་སྤྱད་དེ། །དངོས་གྲུབ་ཐམས་ཅད་སྒྲུབ་པར་གྱིས། །ཞེས་རང་གི་ལུས་ལྷའི་སྐུ་ཕྱག་རྒྱ་ཆེན་པོར་སྒོམ་པ་ནི་འདར་མི་རུང་བའི་ཕྱག་རྒྱའི་དམ་ཚིག་ཡིན་ལ། དེ་དང་ཡེ་ཤེས་ཀྱི་ཕྱག་རྒྱ་གཉིས་
མཉམ་པར་སྦྱར་ཏེ། དངོས་གྲུབ་ཐམས་ཅད་སྒྲུབ་དགོས་སོ་ཞེས་གོ་བར་བྱས་ལ་ཡབ་ཡུམ་ཕན་ཚུན་འཁྱུད་པར་སེམས་སུ་གཞུག་ཅིང་རྡོར་དྲིལ་འཛིན་པའི་ལག་པས་ཀྱང་འཁྱུད་པའི་ཚུལ་བྱེད་དུ་གཞུག་དེ་ལས་བྱུང་བའི་བདེ་སྟོང་གཉིས་སུ་མེད་
པའི་རྡོ་རྗེ་སློབ་དཔོན་གྱི་དབང་གི་དངོས་གཞིར་ངོ་སྤྲད་དེ། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བ། །སློབ་དཔོན་གྱི་ནི་དབང་དུ་འདོད། །ཅེས་གསུངས་པའི་ཕྱིར་རོ། །རྡོ་རྗེ་དང་དྲིལ་བུ་དང་ཕྱག་རྒྱའི་
དམ་ཚིག་གསུམ་ཆང་བ་དབང་ཆོག་ན་མེད་ཀྱང། བླ་མ་གོང་མ་རྣམས་ཀྱི་ཕྱག་བཞེས་ལ་འབྱུང་བ་ཤིན་ཏུ་ལེགས་ཏེ། དབང་ཆོག་ལས། རྡོ་རྗེ་འཆང་དབང་དབང་བསྐུར་བར། །དཔའ་བོས་རྣམ་པར་བསམ་པར་བྱ། །ཞེས་སློབ་མ་རྡོ་རྗེ་འཆང་དུ་བསྐྱེད་

[020B] དེའི་འཁོར་དམ་ཚིག་གཞན་གཉིས་ཀྱང་ཤུགས་ཀྱིས་ཤེས་ནུས་པའི་ཕྱིར་རོ། །དེའི་ཕྱིར་སྐབས་འདིར་རྡོ་རྗེ་འཆང་དུ་བསྐྱེད་པར་གོང་མ་རྣམས་བཞེད་པ་ལྟར་བྱས་ན་ལེགས་སོ། །དེ་
ནས་བླ་མ་འཁོར་ལོ་གསུམ་གྱི་བདག་པོར་གྱུར་བའི་སྟན་པས་ཡེ་ཤེས་སེམས་དཔའི་ངོ་བོ་ནང་གི་ཧེ་རུ་ཀའི་ཐུགས་ཀའི་ས་བོན་གྱི་འོད་ཀྱིས་ཡང་དག་པར་བསྐུལ་ནས། གཙོ་བོ་ཡབ་ཡུམ་གྱི་དེ་བཞིན་གཤེགས་པ་དང་དཔའ་བོ་དང་དཔའ་མོ་རྣམས་
རིམ་གྱིས་བཀུག་སྟེ་ནམ་མཁར་གནས་པ་ལ་མཆོད་པས་མཆོད་ནས་སློབ་མ་ལ་དབང་བསྐུར་བར་གསོལ་བ་བཏབ་པས། སྔར་ཆུ་དབང་གི་སྐབས་སུ་བཤད་པ་བཞིན་དབང་བསྐུར་བར་བསམས་ལ། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་པ་ཡིས་
ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཞེས་པ་དང་སྔར་གྱི་ཆུ་དབང་གི་སྔགས་བཟླས་ཤིང་དབང་བསྐུར་བས་ལུས་ཡེ་ཤེས་ཀྱི་བདུད་རྩའི་ཆུ་རྒྱུན་གྱིས་གང། ཆུ་ལྷག་མ་སྤྱི་གཙུག་ན་གནས་པ་
ཡོངས་སུ་གྱུར་བ་ལས་མི་བསྐྱོད་པས་དབུ་བརྒྱན། དབང་གི་ལྷ་ཐམས་ཅད་སྤྱི་བོ་ནས་ཐིམ་པར་བསམ། སློབ་དཔོན་གྱིས་ཨོཾ་སུ་པྲ་ཏིཥྛ་བཛྲེ་སཱཧཱ། ཞེས་བརྗོད་ཅིང་མེ་ཏོག་གི་ཆར་དབབ། ཁམས་གསུམ་གྱི་ཆོས་ཀྱི་རྒྱལ་པོར་མངའ་གསོལ་བར་
བསམ་ཞིང། དེར་འདུས་པའི་དཔའ་བོ་དང་རྣལ་འབྱོར་མ་རྣམས་ཀྱིས་ཀྱང་མེ་ཏོག་ལ་སོགས་པས་ཇི་ལྟར་འདོད་པར་མཆོད་པར་བྱའོ། །བུམ་དབང་བཅུ་གཅིག་གི་གཙོ་བོ་བཅུ་པ་ཕྱིར་མི་ལྡོག་པའི་དབང་ངོ། །དེ་ནས་སློབ་དཔོན་གྱིས། དེ་ཉིད་རིག་པའི་
[021A]༄༅། །རྣལ་འབྱོར་པས། །མི་བྱ་བ་ནི་ཅུང་ཟད་མེད། །དེ་ཉིད་ཤེས་ནས་དེ་ནས་ནི། །དཔའ་བོས་འདོད་པ་ལྔ་སྤྱད་དོ། །ཞེས་བརྗོད་ལ་བདེ་སྟོང་དབྱེར་མི་ཕྱེད་པའི་དེ་ཉིད་རིག་པའི་སྒོ་ནས་འདོད་པའི་ཡོན་ཏན་ལ་སྤྱད་པར་བྱའོ་ཞེས་འདོད་
ཡོན་ལ་སྤྱོད་པའི་རྗེས་གནང་དང། བདག་ཉིད་དཔའ་བོ་ཀུན་གྱི་དངོས། །བདག་ཉིད་ལྷ་མོ་ཀུན་གྱི་དངོས། །དེ་ཕྱིར་བདག་གིས་ཐམས་ཅད་བྱ། །བདག་ཉིད་ཧེ་རུ་ཀ་མཆོད་བྱ། །ཞེས་བརྗོད་ལ་རང་ཉིད་དཔའ་བོ་དང་རྣལ་འབྱོར་མ་འདུས་པའི་ངོ་བོ་ཧེ་རུ་ཀར་
བལྟས་ལ་བདག་ཉིད་མཆོད་པར་བྱའོ་ཞེས་ལྷ་མཆོད་པའི་རྗེས་གནང་དང། རྟེན་ཅིང་འབྲེལ་པར་འབྱུང་ཆོས་ཅན། །སེམས་ཅན་སྒྱུ་མའི་རང་བཞིན་ནོ། །ཁམས་གསུམ་དེ་ལྟར་ཤེས་ནས་ནི། །སེམས་ཅན་དོན་ནི་མཉམ་མེད་བྱོས། །ཞེས་བརྗོད་
ལ་སྣོད་བཅུང་སྒྱུ་མ་ལྟར་ཤེས་པར་གྱིས་ལ་སེམས་ཅན་གྱི་དོན་བྱོས་ཤིག་ཅེས་སེམས་ཅན་གྱི་དོན་བྱེད་པའི་རྗེས་གནང་སྦྱིན་ཏེ། བུམ་དབང་བཅུ་གཅིག་པ་རྗེས་གནང་གི་དབང་ངོ། །དེ་ལྟར་ན་ཁྱེད་ཀྱིས་བླ་མའི་ལུས་ཀྱི་དཀྱིལ་འཁོར་དུ་བུམ་
པའི་དབང་ཐོབ། གཙོ་བོར་ལུས་ཀྱི་དྲི་མ་འཁྲུད། བསྐྱེད་རིམ་ཁྱད་པར་ཅན་ནང་ལུས་ཀྱི་དཀྱིལ་འཁོར་ཟབ་མོ་སྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་འགྲུབ་པའི་ནུས་པ་ཁྱད་པར་ཅན་བཞག་པ་ཡིན་ནོ་ཞེས་དག་པ་སྦྱིན་ནོ། །དེ་ནས་བླ་
མའི་ལུས་ཀྱི་དཀྱིལ་འཁོར་གྱི་འཁོར་ལོའི་མདུན་དུ་བུམ་དབང་ཐོབ་པའི་བྱ་བ་བྱས་པའི་སློབ་མས། འཁོར་ལོའི་སྤྱན་ཞེས་པ་འཁོར་ལོའི་འདྲེན་པ་གཙོ་བོ་དད་ཐ་མི་དད་པའི་བླ་མ་དཔའ་བོ་ཆེན་པོ་ལ་གསང་དབང་གི་དོན་དུ་ཕྱག་འཚལ་

[021B] སྐྱོབ་མེད་སྐྱོབ་པ་སྐྱབས་མེད་སྐྱབས། །དཔལ་ནི་འཁོར་ལོ་བདེ་བའི་མཆོག་རྒྱུ་མེད་པར་ནི་ཐུགས་རྗེ་ཆེ། །མགོན་མེད་བདག་གི་མགོན་མཛོད་ཅིག་བདག་ཉིད་ཆེ་ཁྱོད་ཇི་ལྟ་བར། །གཙོ་བོས་
བདག་ཉིད་དེ་འདྲར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་བདག་ལ་སྐྱབས་མཛོད་ཅིག་ཅེས་ལན་གསུམ་གསོལ་བ་གདབ་བོ། །འདིར་དབང་ཆོག་ལས། དེ་ལ་འདིར་ཕྱག་རྒྱའི་རིམ་པ་ནི་ས་བོན་ལྔའི་རིགས་ཀྱི་རང་བཞིན་དག་པའི་ཕྱག་རྒྱ་ལས་
དང་ཆོས་དང་ཆེན་པོ་དང་དམ་ཚིག་རྣམས་ཐམས་ཅད་བུད་མེད་དུ་འདོད་པའོ། །ཞེས་གསུངས་པའི་དོན་ནི་གསང་དབང་གི་སྐབས་འདིར་སློབ་དཔོན་གྱིས་ཕྱག་རྒྱ་མ་ལ་བརྟེན་ནས་དབང་བསྐུར་དགོས་པ་ལ་ཕྱག་རྒྱའི་རིམ་པ་ནི། ལས་རྒྱ་དང། ཆོས་རྒྱ་
དང། ཕྱག་ཆེན་དང། དམ་ཚིག་གི་ཕྱག་རྒྱ་ཡིན་ལ། དེ་རྣམས་ཀྱང་རྣལ་འབྱོར་པ་ལ་བདེ་བ་སྟེར་བས་བུད་མེད་ཀྱི་ཐ་སྙད་བྱེད་དོ། །བུད་མེད་ཀྱི་ཕྱག་རྒྱ་ཡང་ཧཱུཾ་ཨཾ་ལ་སོགས་པའི་ཡི་གེ་ལས་སྐྱེས་པའི་རིགས་ལྔའི་རང་བཞིན་དག་པ་ལྔ་ཡོད་ཅེས་པའོ། །
དེ་ནས་ཡི་གེ་བདུན་པ་བརྗོད་ལ་གདོང་གཡོགས་བཅིང། འབྲུ་གསུམ་བརྗོད་ཅིང་ནང་མཆོད་གཏོར་ལ་བསྲུང། བླ་མ་གཙོ་བོ་དང་ཐ་མི་དང་པས་རིགས་ལྔའི་རིགས་ཀྱི་ཕྱག་རྒྱ་མ་གང་རུང་ཕག་མོར་བསྐྱེད། སྒྲུབ་ཐབས་ལྟར་རྡོ་རྗེ་དང་པདྨ་བྱིན་གྱིས་
བརླབ། སློབ་མ་གཙོ་བོ་འམ་གསུང་རྡོ་རྗེ་འོད་དཔག་མེད་དུ་བསྐྱེད། བླ་མ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་དཔའ་བོ་དང་དཔའ་མོ་རྣམས་སྤྱན་དྲངས་ཏེ་དཔའ་བོ་རྣམས་ཡབ་ཀྱི་ཞལ་དང་དཔའ་མོ་རྣམས་ཡུམ་གྱི་ཞལ་དུ་ཞུགས་

[022A]༄༅། །ཐུགས་ཀར་འོད་དུ་ཞུ་སྐུའི་དབྱིབས་བརྒྱུད་ནས་དཔའ་བོ་ཐམས་ཅད་འདུས་པའི་བྱང་སེམས་དཀར་པོ་དང། ལྷ་མོ་ཐམས་ཅད་མཉམ་པོར་ཞུ་བའི་བྱང་སེམས་དམར་པོ་གཉིས་འདྲེས་པའི་ཀུན་རྫོབ་བྱང་ཆུབ་ཀྱི་སེམས་སུ་མོས་ལ་
དངོས་སུ་བྱིན་གྱིས་བརླབས་པའི་ནང་མཆོད། འདི་དེ་དཔའ་བོ་ལྷ་མོ་རྣམས། །དམ་ཚིག་རྨད་བྱུང་ཆེན་པོ་སྟེ། །ཁམས་ལྔ་ལྡན་པའི་རོ་རྟོགས་བྱེད། །བདེ་བ་དེ་གང་མྱང་བར་བྱ། །ཇི་ལྟར་རྡོ་རྗེ་འཆང་སོགས་ཀྱིས། །སྔོན་ཆད་སྲས་ནི་དབང་བསྐུར་བ། །དེ་
བཞིན་དུ་ནི་བྱང་ཆུབ་སེམས། །བཟང་པོས་བུ་ཁྱོད་དབང་བསྐུར་རོ། །ཞེས་བརྗོད་ལ་སློབ་མའི་ལྕེ་ཐོག་ཏུ་བཞག་སློབ་མས་ཀྱང་སངས་རྒྱས་ཐམས་ཅད་འདུས་པའི་ངོ་བོར་བསམས་ལ་རྟོག་པ་མེད་པར་མྱངས་པས་བདེ་བ་ཆེན་པོ་སྐྱེས་པར་བསམས་
ལ་ཀྱེ་མ་བདེ་བ་ཆེན་པོ་ཞེས་བརྗོད་དེ། དེ་འདྲ་བའི་བདེ་བ་དང་སྟོང་པ་དབྱེར་མེད་པ་གསང་དབང་དུ་ངོ་སྤྲད་དོ། །བླ་མ་ཡབ་ཡུམ་གྱི་ཐུགས་ཀ་ནས་ཧེ་རུ་ཀ་ཡབ་ཡུམ་འཕྲོས་སློབ་མའི་མགྲིན་པར་ཐིམ་པར་བསམ། འབྲུ་གསུམ་བརྗོད་ཅིང་བདུད་རྩི་
གཏོར་ལ་གདོང་གཡོགས་དབྱེ། དེ་ལྟར་ན་དབང་ཆོག་ལས། ཀུན་རྫོབ་པ་ཡི་བྱང་ཆུབ་སེམས། །གསང་བ་གང་ཡིན་དེར་དབང་བསྐུར། །ཞེས་གསུངས་པས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། གཙོ་བོར་ངག་གི་དྲི་མ་འཁྲུད་
བདག་བྱིན་བརླབས་ཀུན་རྫོབ་སྒྱུ་མའི་རྫོགས་རིམ་སྒོམ་པ་ལ་དབང། འབྲས་བུ་སངས་རྒྱས་ཀྱི་ལོངས་སྤྱོད་རྫོགས་པའི་སྐུ་འཐོབ་པའི་སྐལ་བ་དང་ལྡན་པར་བྱས་སོ་ཞེས་དག་པ་སྦྱིན་ནོ། །དེ་ནས་སློབ་མས་ཤེས་རབ་ཡེ་ཤེས་ཀྱི་དབང་གི་དོན་དུ་

[022B] བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་རྣལ་འབྱོར་ལས་བྱུང་བ། །ཇི་ལྟར་ཁྱོད་ནི་བདག་ཉིད་ཆེ། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །
བྱིང་བ་སྐྱབས་མེད་བདག་ལ་སྐྱོབས། །ཞེས་གསོལ་བ་ལན་གསུམ་གདབ། སློབ་མའི་གདོང་གཡོག་པ་དང་བསྲུང་བ་སྔར་བཞིན་བྱ། སློབ་མ་བསང་སྦྱངས་ཏེ་འཁོར་ལོ་སྡོམ་པར་བསྐྱེད། སྔར་བྱིན་གྱིས་བརླབས་པའི་གསང་དབང་གི་རིག་མའམ་རིག་
མ་གཞན་ཡང་རུང་སྟེ་སྟོན་པ་བླ་མས་སློབ་མ་ལ་བྱིན་ནས། དེ་ལ་བརྟེན་ཏེ་བདེ་བ་དམ་པའི་མཆོག་བསྒྲུབ་པར་བྱ་བའི་ཕྱིར། ལྷ་མོ་འདི་ནི་ཕྱག་རྒྱ་ཆེ། །མཐའ་ཡས་བདེ་བ་སྦྱིན་པ་མོ། །རྣམ་པ་ཀུན་ཏུ་ཕྱག་རྒྱ་ལོང། །བུ་ཡིས་བླ་མེད་མཆོད་པར་གྱིས། །
ཞེས་བརྗོད་དེ་ཤེས་རབ་མ་གཏོད་པའོ། །དེ་ནས་ལྷ་མོ་དེས། དཔའ་བོ་བྱང་ཆུབ་སེམས་ཟ་བར། །ཁྱོད་ནི་སྤྲོ་བ་ཡིན་ནམ་ཅི། །རིགས་ལྔ་ལས་ནི་རབ་བྱུང་བ། །རིག་མ་མཆོད་པ་ལ་གུས་སམ། །དྲི་ཆེན་དྲི་ཆུ་སྟོབས་དང་ཁྲག་སོགས་བཟའ་
ད་ལྟ་ཡིད་ཆེས་སམ། །རྗེས་སུ་མཐུན་སྨྲོས་དམ་ཚིག་བཟང། །ཇི་ལྟར་དགའ་བ་སྨྲོས་ཤིག་བུ། །ཞེས་དྲིས་པའི་ལན་དུ། ཇི་ལྟར་གསུངས་པའི་དམ་ཚིག་སོགས། །ལྷ་མོ་བདག་ནི་ཅིས་མི་སྤྲོ། །བུད་མེད་རྟག་གུས་ཅིས་མི་བྱེད། །པདྨ་མཆོད་པ་ཅིས་
མི་བགྱིད། །ཅེས་བརྗོད་པས་ལྷ་མོ་དེ་དགྱེས་ཏེ་སྐྲ་གྲོལ་ཞིང་གོས་དང་བྲལ་བར་བྱས། པདྨ་རྒྱས་པའི་དབུས་ན་གནས་པའི་རྩ་བདེ་བ་ཆེན་པོ་འབབ་པ་བསྟན་ནས། ཨེ་མ་ང་ཡི་པདྨ་འདི། །བདེ་བ་ཀུན་དང་ཡང་དག་ལྡན། །ཅི་སྟེ་ཆོ་ག་བཞིན་བསྟེན་ན། །

[023A]༄༅། །དེ་ཡི་མདུན་ན་ང་གནས་ཏེ། །སངས་རྒྱས་བསྟེན་པ་ལ་སོགས་པ། །བྱ་བ་ཐམས་ཅད་པདྨར་བྱད། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་ཡང་དག་གནས། །པདྨ་བྷ་ཛ་ཧོཿ་ཞེས་གསུང་བར་བསམས་ལ། རང་བདེ་མཆོག་དང་རིག་མ་ཕག་
མོར་བསྐྱེད་པ་ལུས་ལྷའི་འདུ་ཤེས་དང། གཉིས་ཀའི་མཁའ་གསང་བྱིན་གྱིས་བརླབས་ནས་ཡི་གེ་བཀོད་པ་སྔགས་ཀྱི་འདུ་ཤེས་དང། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པའི་ཆོས་ཀྱི་འདུ་ཤེས་ཏེ་འདུ་ཤེས་གསུམ་དང་ལྡན་
པས་སྙོམས་འཇུག་བྱ། བླ་མའི་ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་བཅུའི་རྒྱལ་བ་རྣམས་བཀུག་ལ་སློབ་མ་ལ་བསྟིམ། བླ་མ་ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ་དང། མགྲིན་པ་
ནས་སྙིང་གར་སླེཨྦ་པ་ན་མཆོག་དགའ་དང། སྙིང་གནས་ལྟེ་བ་སླེབ་པ་ན་ཁྱད་པར་གྱི་དགའ་བ་དང། ལྟེ་བ་ནས་ནོར་བུའི་རྩེར་སླེབ་པ་ན་ལྷན་ཅིག་སྐྱེས་དགའི་ཡེ་ཤེས་སྐྱེས་པར་བསམས་ནས་སྟོང་པ་ཉིད་ཀྱི་ལྟ་བ་དྲན་པར་བྱས་ཏེ་བདེ་སྟོང་དབྱེར་མེད་
དུ་སྦྱར་བ་ནི་ཤེས་རབ་ཡེ་ཤེས་ཀྱི་དབང་གི་དངོས་གཞིར་ངོ་སྤྲད་དོ། །དབང་གི་དངོས་གཞི་དབང་དུས་སུ་ངོ་སྤྲོད་དགོས་པ་རྣམས་མོས་པ་ཡིད་བྱེད་ཚུན་ཆོད་ཀྱིས་ཀྱང་བསྐྱེད་ལ་དམིགས་ལེགས་པར་ཕྱེད་པ་ཤིན་ཏུ་གལ་ཆེའོ། །དེ་ནས་ཤེས་རབ་མ་དེ་
མཉེས་ནས་དེའི་མགོར་ལག་པ་གཡོན་པ་བཞག་སྟེ། དེང་ནས་བཟུང་སྟེ་བུ་ཁྱོད་ཀྱིས། །ཇི་སྲིད་བྱང་ཆུབ་སྙིང་པོའི་བར། །རྨི་འདྲར་སེམས་ཅན་ཐམས་ཅད་ཀྱི། །དོན་ནི་བདག་ཉིད་ཀུན་གྱིས་གྱིས། །ཞེས་རྗེས་སུ་གནང་བ་བྱིན་པར་བསམས་པ་སྔར་

[023B] །དེ་ལྟར་ན་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། གཙོ་བོར་ཡིད་ཀྱི་དྲི་མ་འཁྲུད། ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་སྒོམ་པ་ལ་དབང། འབྲས་བུ་སངས་རྒྱས་ཀྱི་ཆོས་ཀྱི་སྐུ་འཐོབ་པའི་
སྐལ་བ་དང་ལྡན་པར་བྱས་སོ་ཞེས་དག་པ་སྦྱིན་ནོ། །དེ་ནས་དབང་བཞི་པའི་དོན་དུ་ཕྱག་དང་མཎྜལ་ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ་
ཞེས་གསོལ་བ་ལན་གསུམ་གདབ། བུམ་པ་ལ་སོགས་པའི་དབང་རིམ་པ་གསུམ་པོའི་བླ་མ་སྟེ་གོང་མ་འདིར་ཤེས་པར་བྱ་བ་ལ་དབང་ཆོག་ལས། དཔའ་བོས་ཀུན་སྤྱོད་རིམ་ཕྱེ་བས། །མན་ངག་ཉིད་ཀྱིས་ཤེས་པར་བྱ། །ཞེས་དཔའ་བོ་སྟེ་རྣལ་འབྱོར་པས་
གསང་བའི་དོན་ལ་ཀུན་ཏུ་སྤྱོད་པའི་རིམ་པ་ལྔར་ཕྱེ་བའི་ནང་ནས་བསམ་མི་ཁྱབ་ཀྱི་རིམ་པའི་མན་ངག་གིས་དབང་བཞི་པ་ཤེས་པར་བྱ་བར་གསུངས་ལ། མན་ངག་དེ་ཡང་དེ་ཉིད་ལས། །ཕྱི་དང་ནང་གི་རང་བཞིན་ཉིད། །ཆོས་རྣམས་ཀུན་གྱི་ངོ་བོ་སྟེ། །བསམ་
གྱིས་མི་ཁྱབ་ཅེས་བཤད་དོ། །སྣང་མེད་རབ་རྫོགས་གནས་མེད་པ། །དེ་ཉིད་ལྔ་པ་རྫོགས་པའི་རིམ། །ལྷན་ཅིག་སྐྱེས་པ་མི་ཟད་པ། །བསམ་གྱིས་མི་ཁྱབ་མཐའ་ཡས་སོགས། །དེ་ནི་བརྟན་གཡོ་འགྲོ་བདག་ཉིད། །བདག་མེད་ཉིད་ཀྱི་བདག་ཏུ་གནས། །
དཔའ་བོ་བདེ་བ་ཆེན་པོས་རྟོགས། །འདི་ནི་དེ་ཁོ་ནའི་མན་ངག་གོ་ཞེས་གསུངས་པ་འདི་ཉིད་ཡིན་པས་དེའི་སྟེང་ནས་གྲུབ་ཆེན་གྱི་དགོངས་པའི་དབང་བཞི་པ་བསྐུར་ཚུལ་ཤེས་དགོས་སོ། །འདི་ལ། བཞི་བ་དེ་ཡང་དེ་བཞིན་ནོ། །ཞེས་ཚིག་དབང་བཞི་པ་

[024A]༄༅། །བསྐུར་བ་ནི་དབང་གསུམ་པ་དང་དཔེ་དོན་དུ་སྦྱར་ནས་བསྐུར་བར་གསུངས་ཤིང། རྒྱུད་རྡོར་ཕྲེང་ལས་ཀྱང་དབང་བཞི་པའི་སྐབས་སུ་བསྐྱེད་པའི་རིམ་པ་སྒོམ་པ་ཡི། འདི་ནི་མན་ངག་ལས་ནི་ཤེས། ཞེས་བཞི་པ་འདི་ནི་དབང་གསུམ་
པ་བསྐུར་བའི་སྐབས་ཀྱི་བསྐྱེད་རིམ་གྱི་མན་ངག་ལས་ཤེས་པར་གསུངས་པས། དབང་གསུམ་པའི་སྐབས་སུ་ལུས་འདོད་ལྷ་ཡབ་ཡུམ་དུ་སྣང་བཞིན་པ་དང་སེམས་དེ་ཁོ་ན་ཉིད་ལ། ཞུགས་པའི་བདེ་བ་ཆེན་པོ་གཉིས་ཡོད་པ་དེ་བཞིན་དུ། དོན་གྱི་
དབང་བཞི་པ་ཡང་ཕྱི་ནང་གི་ཆོས་བརྟན་གཡོ་ཀུན་གྱི་བདག་ཉིད་བདག་མེད་པའི་དེ་ཁོ་ན་ཉིད་ཀྱི་བདག་ཉིད་དུ་གནས་པ་ལ། ཡུལ་ཅན་བདེ་བ་ཆེན་པོ་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་ཞུགས་པས་གཉིས་སྣང་ཕྲ་མོ་ཡང་མེད་པའི་ཐུགས་ལྷན་
ཅིག་སྐྱེས་པའི་ཡེ་ཤེས་མི་ཟད་པ་བསམ་གྱིས་མི་ཁྱབ་པ་མཐའ་ཡས་པ་དང། སོགས་ཀྱི་དོན་ལུས་ཡོངས་སུ་དག་པའི་སྒྱུ་མའི་སྐུར་སོང་བ་དང་གཉིས་པོ་ངོ་བོ་གཅིག་ཏུ་ཚོགས་པའི་ཟུང་འཇུག་རྫོགས་རིམ་གྱི་རིམ་པ་ལྔ་པ་བསམ་མི་ཁྱབ་ཀྱི་རིམ་པ་
དེ་ཉིད་དོན་གྱི་དབང་བཞི་པ་ཡིན་ལ། དེ་ཉིད་ཚིག་དབང་གིས་ངོ་སྤྲད་པའི་ཐབས་ཀྱི་ལམ་གོམས་པར་བྱས་པ་ལས་མངོན་དུ་འགྱུར་རོ་ཞེས་བརྡ་སྤྲད་པར་བྱའོ། །གྲུབ་ཆེན་གྱི་ལྷན་སྐྱེས་ཀྱི་སྒྲུབ་ཐབས་ལས་ཀྱང། དེ་ནི་ངོ་བོ་ཉིད་ཀྱི་སྐུ་སྟོང་ཉིད་སྙིང་རྗེ་གཉིས་
མེད་པ། །མ་ནིང་ཞེས་བྱར་གྲགས་པ་སྟེ། །འགའ་ཞིག་ཏུ་ནི་ཟུང་འཇུག་ཅེས། །སྒྲིབ་པ་མེད་པའི་ཆོས་ཀྱིས་ནི། །ཕུང་པོ་ལ་སོགས་འདི་ན་གནས། །རྟེན་དང་བརྟེན་པའི་མཚན་ཉིད་འདི། །ཐམས་ཅད་དཀྱིལ་འཁོར་ཉིད་ཡིན་ནོ། །ཞེས་གསུངས་པས་

[024B] དེ་བླ་མས་དབང་གི་དུས་སུ་ངོ་སྤྲད་པ་ཉིད་ཀྱིས་ཚིག་དབང་བཞེ་པ་འཐོབ་པས་དེ་ལས་གཞན་མང་པོ་ཞིག་མི་དགོས་སོ། །དེ་དག་གིས་དོན་དམ་བྱང་ཆུབ་སེམས་ཀྱི་དཀྱིལ་
འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་སྒྲིབ་པའི་བག་ཆགས་འཁྲུད་པའི་ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་སྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་
མངོན་དུ་འགྱུར་བའི་སྐལ་བ་ཅན་དུ་བྱས་སོ་ཞེས་དག་པ་སྦྱིན་ནོ། །དེ་ནས། འདི་ནི་རང་ཉིད་མཛེས་མ་སྟེ། །ཕྱི་རོལ་ཡུལ་ནི་སྤངས་པའོ། །རིག་འདི་བོར་ནས་དེ་ལས་ནི། །གཞན་པའི་ཐབས་ཀྱིས་སངས་རྒྱས་མེད། །རིག་མའི་བརྟུལ་ཞུགས་སྤྱོད་གཅིག་པུ། །
བརྟུལ་ཞུགས་རྣམས་ཀྱི་བླ་མའི་བླ། །ཞེས་བརྗོད་དེ། དེའི་དོན་ནི་སྟོང་པ་ཉིད་ཀྱི་དེ་ཁོ་ན་ཉིད་ཀྱི་དོན་ལ་དམིགས་པ་ཉིད་ཀྱིས་ལྷན་སྐྱེས་ཀྱི་བདེ་བ་ཆེན་པོ་འདྲེན་པའི་ངེས་དོན་གྱི་རིག་མ་འདི་བོར་ནས་ཐབས་གཞན་གྱིས་འཚོང་མི་རྒྱ་བས་རིག་མའི་བརྟུལ་
ཞུགས་དེ་སྤྱོད་ཅིག་དེ་ནི་བརྟུལ་ཞུགས་ཐམས་ཅད་ཀྱི་ནང་ནས་གོང་མའི་གོང་མར་གྱུར་པའོ་ཞེས་གོ་བར་བྱ་སྟེ། རིག་མའི་བརྟུལ་ཞུགས་སྦྱིན་པའོ། །འདི་དབང་ཆོག་ན་སྔོན་དུ་ཡོད་ཀྱང། རྒྱ་གར་བའི་མཁས་པ་གཞན་གྱིས་དབང་བཞི་པའི་མཐའ་
རྟེན་དུ་རིག་མའི་བརྟུལ་ཞུགས་སྦྱིན་པར་བཤད་པ་ལྟར་སྐབས་འདིར་དོན་གྱི་རིམ་པ་ལ་བརྟེན་ཏེ་བྱས་ན་ལེགས་སོ། །ཚིག་ཉུང་དོན་དཀའ་གལ་ཏེ་རྟོགས་གྱུར་ན། །མཁས་པའི་ཡིད་ལ་དགའ་བ་ཆེར་བསྐྱེད་པའི། །གྲུབ་ཆེན་དྲིལ་བུ་ཞབས་ཀྱི་དབང་ཆོག་

[025A]༄༅། །དོན། །གོ་སླ་འཁྱེར་བདེའི་ཆོ་གའི་རིམ་པར་བསྒྲིགས། །ཤིན་ཏུ་དཔོག་དཀའི་དོན་ལ་ནོངས་གྱུར་ན། །བཅོམ་ལྡན་ཧེ་རུ་ཀ་ལ་སྙིང་ནས་འཆགས། །དེ་ཡི་དགེ་བས་གྲུབ་པའི་དབང་ཕྱུག་གི། ལུགས་བཟང་འཇིག་རྟེན་ཀུན་ཏུ་རྒྱས་གྱུར་ཅིག་
ཅེས་དཔལ་འཁོར་ལོ་བདེ་མཆོག་ལུས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་དྲིལ་བུ་ཞབས་ཀྱི་ལུགས་སུ་གྲགས་པ་རིན་པོ་ཆེའི་བང་མཛོད་ཅེས་བྱ་བ་འདི། ཡོངས་སུ་གྲགས་པའི་སྡེ་སྣོད་འཛིན་པ་ཆེན་པོ་དགེ་ལེགས་དཔལ་གྱིས་ནན་ཆེར་བསྐུལ་
ཞིང་གཞན་ཡང་མང་པོ་ལ་ཕན་པར་མཐོང་ནས། ལམ་འདི་ལ་མོས་པ་ཤིན་ཏུ་བརྟན་པའི་རྣལ་འབྱོར་བ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས། བདེ་མཆོག་གི་རྒྱུད་དང་རྒྱ་གཞུང་གི་སྐོར་དུ་མ་དང། ཁྱད་པར་གྲུབ་ཆེན་གྱི་གཞུང་ཀུན་ལ་
འདྲིས་པར་བྱས་ཏེ། ས་སྐྱ་པ་ཡབ་སྲས་ཀྱི་ཕྱག་བཞེས་ལ་གཞི་བྱས་ཤིང། བོད་ཀྱི་མཁས་པ་གཞན་གྱིའང་ལེགས་པར་བཤད་པའི་ཆ་བླངས་ནས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་དཀའ་བཞི་བ་རིན་
ཆེན་དཔལ་ལོ།། མངྒ་ལཾ།།



﻿
[001A]
༄༅། །མཁན་ཆེན་ཆོས་ཀྱི་རྒྱལ་པོའི་གསུང་འབུམ་ལས་དཔལ་འཁོར་ལོ་བདེ་མཆོག་གི་ལུས་དཀྱིལ་གྱི་བསྐྱེད་རིམ་མཁའ་སྤྱོད་ལྡེ་མིག་ཅེས་བྱ་བ་བཞུགས་སོ།། །།

[001B] །བཅོམ་ལྡན་འདས་དཔལ་འཁོར་ལོ་སྡོམ་པའི་ལུས་དཀྱིལ་གྱི་བསྐྱེད་རིམ་མཁའ་སྤྱོད་ལྡེ་མིག་ཅེས་བྱ་ཝ། བླ་མ་དང་འཁོར་ལོ་སྡོམ་པ་ཡབ་ཡུམ་དབྱེར་མི་ཕྱེད་པའི་
ཞབས་ཀྱི་པདྨོར་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། །བློ་གྲོས་བཟང་ཞིང་སྣོད་ལྡན་
གདུལ་བྱའི་ཞིང་ས་ལ། །རྡོ་རྗེ་ཐེག་པའི་དམ་པའི་ཆོས་ཀྱི་ཆར་རྒྱུན་གྱིས། །རྒྱལ་བའི་སྐུ་གསུམ་འབྲས་བུ་ལེགས་པར་བསྐྲུན་མཛད་པ། །མཚན་ལྡན་བླ་མ་རྡོ་རྗེ་འཆང་ལ་སྙིང་ནས་འདུད། །
སངས་རྒྱས་ལས་ཀྱང་ཆེས་ཆེར་དཀོན་པའི་གསང་སྔགས་ཀྱི། །རྒྱུད་དང་དགོངས་འགྲེལ་མཆོག་ལ་འདོད་རྒུར་དབང་བསྒྱུར་ཞིང། །རྒྱལ་བའི་བསྟན་པའི་སྙིང་པོ་ཡིད་བཞིན་ནོར་བུ་

[002A]༄༅། །མཆོག་འཛིན་མཛད་མཚན་ལྡན་རྡོ་རྗེ་འཛིན་པ་ཕྱག་གི་ཡུལ། །དག་གི་དབང་ཕྱུག་བློ་བཟང་རྒྱལ་བ་གཉིས་པ་ཡི། །དམ་པའི་ཆོས་ཀྱི་ནམ་
མཁའི་མཛོད་ལ་མངའ་བརྙེས་པ། །བཀའ་དྲིན་གསུམ་ལྡན་བླ་མ་ཁྱབ་བདག་རྡོ་རྗེ་འཆང། །དབྱེར་མེད་ཞབས་ལ་སྙིང་ནས་འདུད་དོ་བརྩེ་བས་སྐྱོངས། །རབ་བརྗིད་
བཻ་ཌཱུར་སྔོན་པོའི་ལྷུན་པོ་ལ། །རབ་མཛེས་པད་རག་འཇའ་ཚོན་ཀླུབས་འདྲ་བའི། །རབ་མཆོག་འཁོར་ལོ་སྡོམ་པ་ཡབ་ཡུམ་ལ། །རབ་ཏུ་གུས་པའི་ཡིད་ཀྱིས་ཕྱག་འཚལ་ལོ། །པདྨོའི་
མཚོ་ལ་དང་བ་ཇི་བཞིན་དུ། །དམ་ཚིག་ཅན་ལ་མྱུར་པའི་ཤུགས་ཀྱིས་ནི། །བྱོན་ནས་དངོས་གྲུབ་མ་ལུས་སྩོལ་མཛད་པའི། །སྙིང་པོའི་རྣལ་འབྱོར་མ་ལ་གུས་ཕྱག་འཚལ། །གླིང་གི་

[002B] །གནས་ཆེན་ཉེར་བཞིར་སྤྲུལ་པས་བསྡུས་པར། །རྣལ་འབྱོར་པ་ལ་དངོས་གྲུབ་མཆོག་སྩོལ་བ། །དཔའ་བོ་དཔའ་མོ་ཉེར་བཞིར་གུས་བས་འདུད། །གཞལ་དུ་མེད་པའི་མཐུ་སྟོབས་ནུས་པ་ཡིས། །
སྒྲུབ་པ་པོ་ལ་འཚེ་བའི་བར་གཅོད་ཀུན། །དྲན་པས་སེལ་བྱེད་སྒོ་མཚམས་ལམ་བརྒྱད་ལ། །སྙིང་ནས་འདུད་དོ་འགལ་རྐྱེན་ཞི་བར་མཛོད། །སྔོན་ཚེ་ཧེ་རུ་ཀ་ཡི་སྤྱན་སྔ་རུ། །བསྟན་དང་བསྟན་འཛིན་རྣལ་འབྱོར་སྒྲུབ་པ་པོ། །བསྲུང་
བར་ཞལ་བཞེས་ཞལ་བཞི་ཡབ་ཡུམ་སོགས། །ཆོས་སྐྱོང་རྣམས་ཀྱིས་རྟག་ཏུ་གྲོགས་མཛོད་ཅིག་རྣལ་འབྱོར་མ་རྒྱུད་རྒྱ་མཚོ་ལས། །ཡོངས་འཛིན་དམ་པའི་གྲུ་རྫིང་ལ། །བརྟེན་ནས་རྙེད་པའི་ཡིད་བཞིན་ནོར། །སྣོད་
ལྡན་དག་ལ་སྦྱིན་པར་བྱ། །དེ་ཡང་རྗེ་ཙོང་ཁ་པ་ཆེན་པོས། འཛམ་བུའི་གླིང་འདི་ཉིད་ཀྱི་ཡུལ་ཉི་ཤུ་རྩ་བཞི་སོགས་ན་དཔའ་བོ་དང་དཔའ་མོའི་དབང་ཕྱུག་མའི་སྤྲུལ་པའི་དཀྱིལ་འཁོར་སྤྲུལ་པ་ད་དུང་ཡང་བཞུགས་པས་ནུས་པ་དང་
ཡོན་ཏན་ཐམས་ཅད་མྱུར་དུ་ཐོབ་ཅིང། དུས་ཀྱི་མཐར་ཡང་ནུས་པ་མི་ཉམས་བར་ཐོགས་པ་མེད་པར་འབྱུང་བའི་ཕྱིར་བྱིན་རླབས་ཅན་དུ་གྲགས་པའི་དཔལ་འཁོར་ལོ་སྡོམ་པ། ཞེས་ཆེས་ཆེར་བསྔགས་པཱི་དཔལ་འཁོར་ལོ་བདེ་མཆོག་
ལུས་དཀྱིལ་གྱི་རིམ་པ་དང་པོའི་རྣམ་གཞག་འཆད་པ་ལ་གཉིས། བསྟན་པ་སྤྱིའི་རྣམས་ཞག་མདོ་ཙམ་བཤད་པ་དང། བྱེ་བྲག་ཏུ་ཆོས་འདི་ཉིད་ཀྱི་རྣམ་གཞག་བཤད་པའོ། །དང་པོ་ནི། སྤྲེལ་མར་བསྟོད་པ་ལས། །གཏིང་

[003A]༄༅། །མཐའ་མེད་པའི་འཁོར་པ་ནི། །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་པའི། །ཆུ་སྲིན་གྱིས་ནི་ལུས་ཟོས་པས། །དེ་རིང་གང་ལ་སྐྱབས་སུ་མཆི། །གང་ལ་ཉས་
པ་ཐམས་ཅད་ཀུན། །གཏན་ནས་ཡོད་ཡེ་མི་མངའ་ཞིང། །གང་ཞིག་ལ་ནི་ཡོན་ཏན་ཀུན། །རྣམ་པ་ཀུན་ཏུ་གནས་གྱུར་བ། །གལ་ཏེ་སམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་
དང༑ ༑དེ་ཡི་བསྟན་ལ་གནས་པའི་རིགས། །ཞེས་གསུངས་པ་ལྟར་ཐར་འདོད་རྣམས་ཀྱི་འཇུག་པའི་སྒོ་དམ་པ་ནི་སངས་རྒྱས་ཀྱི་བསྟན་པ་ཁོ་ན་ཡིན་ཅིང། དེ་ལ་འཇུག་པའི་སྒོ་ལ་ཡང་བསྡུན་རྒྱུ་པ་རོལ་ཏུ་ཕྱིན་པའི་ཐེག་པ་དང་
འབྲས་བུ་རྡོ་རྗེ་ཐེག་པ་གཉིས་སུ་འདུས་ཤིང། དེ་གཉིས་ཀའི་འབྲས་བུ་སྐྱོན་ཀུན་ཟད་ཅིང་ཡོན་ཏན་ཀུན་རྫོགས་པའི་སངས་རྒྱས་སུ་འདོད་པ་ཡིན་ནོ། །འོ་ན་ཐེག་བདེ་གཉིས་ལ་ཁྱད་པར་ཡོད་དམ་ཞེ་ན། ཡོད་དེ། ཕར་ཕྱིན་
ཐེག་པ་རང་ལམ་ལ་བརྟེན་ནས་སངས་རྒྱས་པར་བྱེད་པ་ལ་ཅི་ལྟར་མྱུར་ན་བསྐལ་ཆེན་གྲངས་མེད་གསུམ་དུ་ཚོགས་བསགས་དགོས། རྡོ་རྗེ་ཐེག་པ་རང་ལམ་ལ་བརྟེན་ནས་སངས་རྒྱས་ཕར་བྱེད་པ། གང་ཟག་དབང་བོར་འཚེ་འདིར་
འབྲིང་བར་དོར། ཐམས་ཀྱང་དབང་ཐོབ་ཅིང་དམ་ཚིག་ལེགས་པར་བསྲུང་ན་སྐྱེ་བ་བཅུ་དྲུག་ཚུན་ལ་སངས་རྒྱས་པར་གསུངས་ཏེ། གྲུབ་ཆེན་དྲིལ་བུ་པས། མ་བསྒོམས་གྱུར་ཀྱང་ལྟུང་མེད་ན། །སྐྱེབ་བཅུ་དྲུག་དག་ན་འགྲུབ། །

[003B] འོ་ན། དེ་གཉིས་ལ་དེ་ལྟ་བུ་ལམ་བགྲོད་པའི་མྱུར་བུལ་གྱི་རྒྱུ་མཚན་གང་ཡིན་ཅེ་ན། ཕར་ཕྱིན་ཐེག་པ་ལ་འབྲས་བུ་སངས་རྒྱས་ཀྱི་སའི་ཡོངས་སུ་དག་པ་བཞི་བ་རྣམ་པ་མཐུན་པའི་ལམ་བསྒོམ་དུ་མེད་ཅིང་
སྤྱོད་པའི་རྟེན་སེམས་བསྐྱེད་དང། སྤྱོད་པ་ཕྱིན་དྲུག་ལ་སློབ་པ་ཙམ་ལས་མེད་ཅིང། རྡོ་རྗེ་ཐེག་པ་ལ་འབྲས་བུ་སངས་རྒྱས་ཀྱི་སའི་སྐུ་དང་ལོངས་སྤྱོད་དང་གནས་དང་མཛད་བ་སྟེ་ཡོངས་སུ་དགེ་བ་བཞི་དང་རྣམ་པ་མཐུན་པའི་ལྷའི་སྐུ་
དང་མཆོད་པ་དང་གཞལ་ཡས་ཁར་དང་འོད་ཟེར་སྤྲོ་བསྡུས་སེམས་ཅན་གྱི་དོན་མཛད་པ་རྣམས་བསྒོམ་དུ་ཡོད་པའི་ཕྱིར་མྱུར་བར་གསུངས་སོ། །དེ་ཡང་འཕགས་པ་གསང་བ་ལུང་བསྟན་པའི་མདོ་ལས། རྒྱུལ་སྦྱོར་བ་རྒྱུ་ཡི་
ཆོས། །འཁོར་ལོ་ཉེ་བར་བསྐོར་བྱས་ནས། །འབྲས་བུའི་ཐེག་པ་ཉེ་ལམ་ཞིག་མ་འོད་ས་དུས་ན་འབྱུང་བར་འགྱུར། །ཞེས་གསུངས་པ་ལྟར་རོ། །དེ་ལྟ་བུའི་སྔགས་ཀྱི་ཐེག་པ་འམ་འབྲས་བུའི་ཐེག་པའམ། རྡོ་རྗེ་
ཐེག་པ་དེ་ལ་འཇུག་པའི་སྒོམ་འདྲ་བ་ཅི་ཙམ་ཡོད་ཅེན། རྡོ་རྗེ་གུར་ལས། དམན་པ་རྣམས་ལ་བྱ་བའི་རྒྱུད། །བྱ་མེད་རྣལ་འབྱོར་དེ་ལྟག་པའོ། །རྣལ་འབྱོར་མཆོག་ཉི་སེམས་ཅན་མཆོག་རྣལ་འབྱོར་བླ་མེད་དེ་ལྟག་
ཞེས་གདུལ་བྱད་མན་པ་ལ་བྱ་བའི་རྒྱུད། དེའི་ལྟག་འབྲིང་ལ་སྤྱོད་རྒྱུད། གདུལ་བྱ་མཆོག་ལ་རྣལ་འབྱོར་རྒྱུད། དེའི་ལྟག་མཆོག་གི་མཆོག་ལ་བླ་མེད་ཀྱི་རྒྱུར་གསུངས་པ་ཡིན་ཏེ། བླ་མེད་ཀྱི་རྒྱུད་དོན་

[004A]༄༅། །ལ་འཇུག་པ་ལས། བྱ་བའི་རྒྱུད་དང། སྤྱོད་པའི་རྒྱུད་དང། རྣལ་འབྱོར་གྱི་རྒྱུད་དང། རྣལ་འབྱོར་བླ་མེད་ཀྱི་རྒྱུད་ཅེས་སྤྱིར་གྲགས་པ་ཡིན་ནོ། །ཅེས་གསུངས་པའི་ཕྱིར་རོ། །དེ་ལྟ་བུའི་
རྒྱུད་སྡེ་བཞིའི་དབྱེ་བ་འབྱེད་ཚུལ་ཇི་ལྟ་བུ་ཞིག་ཡིན་ཞེ་ན། བྱིའི་བྱ་བ་དང་ནང་གི་ལྷའི་རྣལ་འབྱོར་གཉིས་ལས་བྱིའི་བྱ་བ་གཙང་སྤྲལ་སོགས་པ་གཙོ་བོར་སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་བལྟས་
པ་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་སྟོན་པའི་རྒྱུད་དེ་བྱ་རྒྱུད་དང། ཕྱིའི་བྱ་བ་དང་ནང་གི་ལྷའི་རྣལ་འབྱོར་གཉིས་ཆ་མཉམ་དུ་སྤྱོད་ཅིང་བསྒོམས་པའི་ལྷ་མོ་དང་ཕན་
ཚུན་བགད་པ་ལས་བྱུང་བའི་བདེ་བ་ལམ་དུ་བྱེད་བ་ལ་མོས་པའི་གདུལ་བྱ་ལ་གཙོ་བོར་སྟོན་པ་སྤྱོད་རྒྱུད་དང། ཕྱིའི་བྱ་བ་ལས་ནང་གི་ལྷའི་རྣལ་འབྱོར་གཙོ་བོར་སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་ལག་
བཅངས་ལས་བྱུད་བའི་བདེ་བ་ལམ་དུ་བྱེད་བ་ལ་མོས་པའི་གདུལ་བྱ་ལ་གཙོ་བོར་སྟོན་པ་རྣལ་འབྱོར་རྒྱུད་དང། ཕྱིའི་བྱ་བ་ལམ་ལྟོས་པར་ནང་གི་ལྷའི་རྣལ་འབྱོར་ཁོན་གཙོ་བོར་སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་
དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་ །དེ་ཡང་ཡིན་ཏེ། རྒྱུད་སྡེ་སོགས་གསུམ་ལ། འབྲས་

[004B] ཀུན་ཉོན་ཕྱོགས་ཀྱི་སྐྱེ་ཤི་བར་དོ་དང་མཐུན་པའི་ལམ་བསྒོམ་པ་མེད་པས་དེ་ཙམ་ལ་བརྟེན་ནས་སངས་རྒྱས་ཐོབ་པར་མི་ནུས་ལ། བླ་མེད་ཀྱི་ལམ་ལ་འབྲས་དུས་
ཀྱི་ཡོངས་སུ་དག་པ་བཞི་དང་མཐུན་པའི་ལམ་བསྒོམ་པ་ཡོད་པར་མཐད། ཀུན་ནས་ཉོན་མོངས་ཕྱོགས་ཀྱི་སྐྱེ་ཤི་བར་དོ་གསུམ་དང་མཐུན་པའི་ལམ་བསྒོམས་པ་ཡོད་པས་སྙིགས་དུ་མཚོ་ཐུང་གཅིག་ལའང་སངས་རྒྱས་བདེ་བླག་ཏུ་འཐོབ་ནུས་
ཤིང། སངས་རྒྱས་ཐམས་ཅད་ཀྱང་མཐར་བླ་མེད་ལ་བརྟེན་ནས་སངས་རྒྱས་པ་ཡིན་ཏེ། གསང་བ་སྤྱི་རྒྱུད་ལས། སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །
ཡེ་ཤེས་མཉམ་མེད་ཡང་དག་བརྙེས། །ཞེས་གསུངས་པའི་ཕྱིར་རོ། །དེ་ལྟ་བུའི་བླ་མེད་ཀྱི་རྒྱུད་ལ་དབྱེ་ན། བརྒྱུད་དང་མ་རྒྱུད་གཉིས་སུ་ཡོད་དེ། ཐབས་སྒྱུ་ལུས་རྩལ་དུ་བཏོན་ནས་འཆད་པའི་རྒྱུད་དངོས་སམ། དེའི་སྡེང་
གཏོགས་པའི་རྒྱུད་ལ་ཐབས་རྒྱུད་དམ་པ་རྒྱུད་ཅེས་བྱ་སྟེ། དཔལ་གསང་བ་འདུས་པ་ལྟ་བུའོ། །སྒྱུ་ལུས་དེ་སྣང་ཕྱོགས་ཐབས་ཀྱི་ཆ་དང། གཟུགས་སྐུའི་ཐུན་མོང་མ་ཡིན་པའི་རྒྱུ་པའི་མཐོན་དང་འདྲ་བས་དེ་ལྟར་བརྗོད་པའོ། །
དོན་དམ་བདེན་པ་རོ་གཅིག་ཏུ་གྱུར་པའི་འོད་གསལ་གྱི་ཡེ་ཤེས་རྩལ་དུ་བཏོན་ནས་འཆད་པའི་རྒྱུད་དངོས་སམ། དེར་གཏོགས་པའི་རྒྱུད་ལ་ཤེས་རབ་ཀྱི་རྒྱུད་དམ་མ་རྒྱུད་ཅེས་བྱ་སྟེ། འཁོར་ལོ་སྡོམ་བ་ལྟ་བུའོ། །དོན་གྱི་འོད་གསལ་

[005A]༄༅། །དེ་སྟོང་ཕྱོགས་ཤེས་རབ་ཀྱི་ཆ་དང། གཟུགས་སྐུའི་ཐུན་མོང་བའི་རྒྱུ། མའི་བོན་དང་འདྲ་བསན་དེ་ལྟར་བརྗོད་པའོ། །བླ་མེད་ཀྱི་རྒྱུད་ཐམས་ཅད་བདེ་སྟོང་དབྱེར་མེད་ཀྱི་ཡེ་ཤེས་རྩ་ལ་དུ་བཏོན་ནས་འཆད་
པས་ན་གཉིས་མེད་ཀྱི་རྒྱུད་དུ་འཇོག་པ་རྗེ་ཙོང་ཁ་པ་ཆེན་པོའི་དགོངས་པ་ཡིན་ནོ། །དེ་ལྟར་པ་རྒྱུད་དང། ཐབས་རྒྱུད་དང། མཁའ་འགྲོ་པའི་རྒྱུད་རྣམས་དོན་གཅིག་ཅིང། མ་རྒྱུད་དང། ཤེས་རབ་ཀྱི་རྒྱུད་དང། མཁའ་འགྲོ་མའི་
རྒྱུད་རྣམས་དོན་གཅིག་གོ། བདེ་མཆོག་གི་རྒྱུད་འདི་ནི་མ་རྒྱུད་ཀྱི་གཙོ་བོ་ཡིན་ཏེ། རྗེ་ཙོང་ཁ་པས། རྣལ་འབྱོར་མ་རྒྱུད་དུང་ཕྱུར་ཕྲག་གཅིག་དང། །བྱེ་བ་ཕྲག་དྲུག་གསུངས་པའི་ནང་ནས་ནི། །རྒྱལ་མཚན་ཏོག་ལྟར་
མཐོ་བའི་རྒྱུད་ཀྱི་མཆོག་དཔལ་ལྡན་འཁོར་ལོ་སྡོམ་པའི་རྒྱུད་རྒྱལ་ལ། །ཞེས་གསུངས་པའི་ཕྱིར་རོ། །རྒྱས་པར་རྗེའི་སྔགས་རིམ་དང། མཁས་གྲུབ་རྗེ་དང། རྗེ་པཎ་ཆེན་ཐམས་ཅད་མཁྱེན་པས་མཛད་པའི་རྒྱུད་སྡེ་སྤྱིའི་
རྣམ་གཞག་རྣམས་སུ་ཤེས་པར་བྱའོ།    ༈    །གཉིས་པ་ལ་སྤྱིར་བདེ་མཆོག་གི་སྐོར་མདོར་བསྡུས་ཏེ་བཤད་པ། བྱེ་བྲག་ཏུ་སྐབས་འདིར་བསྟན་གྱི་སྐོར་བཤད་པའོ། །དང་པོ་ནི། དེ་ལྟ་བུའི་བདེ་མཆོག་གི་རྒྱུད་ལ་རྩ་རྒྱུད་རྒྱས་
པ་ཤླཽ་ཀ་འབུམ་ཕྲག་གསུམ་པ། འབྲིང་པོ་ཤོ་ལོ་ཀ་འབུམ་ཕྲག་གཅིག་པ། བསྡུས་པ་ལེའུ་ང་གཅིག་པ་གསུམ་ཡོད་དེ། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་ཕྱུང། །རྒྱུད་ཀྱི་སྙིང་པོ་

[005B] །ཞེས་དང། མཁའ་འགྲོ་རྒྱ་མཚོ་ལས། དེ་ལྟར་ངེས་བརྗོད་འབུམ་གསུམ་ལས། །ཕྱུང་བ་བདེ་མཆོག་ཉུང་དུ་སྟེ། །ཨ་ཡིག་ལ་སོགས་ཀྵ་ཡིག་མཐར། །ལེའུ་རྣམས་ཇི་ལྟར་རིམ་པ་ཡིས། །དེ་ཁོ་ན་ཉིད་
ལྡན་པར་སྦྱར། །ཞེས་བཤད་པ་ལྟར་རོ། །བཤད་པའི་རྒྱུད་ནི། རྡོ་རྗེ་མཁའ་འགྲོ། ཀུན་སྤྱོད། སྡོམ་འབྱུང། མངོན་སྤྱོད། ཁ་སྤྱོར་དང་ལྔའོ། །མི་ཐུབ་ཟླ་བས། མཁའ་འགྲོ་འབྱུང་བ་ཀུན་སྤྱོད་དང། །དེ་
བཞིན་མཚན་མཆོག་བླ་མའི་རྒྱུད། །ཁ་སྦྱོར་རྒྱུད་དང་བཞི་པོ་སྟེ། །བཤད་པའི་རྒྱུད་དུ་ཤེས་པར་བྱ། །ཞེས་གསུངས་པའི་མཁའ་འགྲོ་ནི་རྡོ་རྗེ་མཁའ་འགྲོ།། འབྱུང་བ་ནི་སྡོམ་འབྱུང་དང་ཕག་མོ་མངོན་འབྱུང་གཉིས་གཅིག་
ཏུ་བྱས་པ་དང། མཚན་མཆོག་བླ་མ་ནི་མངོན་སྤྱོད་བླ་མ་དང། ཀུན་སྤྱོད་བཞི་ནི་བདེ་མཆོག་གི་བཤད་རྒྱུད་དང། དེའི་སྟེང་དུ་བདེ་དགྱེས་ཐུན་མོང་པའི་བཤད་རྒྱུད་ཁ་སྦྱོར་བསྣན་པས་ལྡའོ། །ཧེ་རུ་ཀ་མངོན་འབྱུང་དང་
རྣལ་འབྱོར་མ་བཞི་ཞལ་སྦྱོར་བའི་རྒྱུད་དང། མཁའ་འགྲོ་རྒྱ་མཚོ་རྣམས་ཕྱོགས་མཐུན་གྱི་རྒྱུད་དོ། །རྒྱུད་དེ་རྣམས་གསུངས་པའི་གནས་ནི་ཐོག་མར་རི་རབ་ཀྱི་རྩེར་གསུངས་ཤིང། ཕྱིས་དཔལ་ལྡན་འབྲས་སྤུངས་ཀྱི་མཆོད་
རྟེན་དུ་གསུངས། གསུང་པ་པོ་ནི་སྟོན་པ་ཤཱཀྱ་ཐུབ་པ་བདེ་མཆོག་གི་རྣམ་པར་སྤྲུལ་ནས་ཡིན་ཏེ། མཁའ་འགྲོ་རྒྱ་མཚོ་ལས། རྩོད་པའི་དུས་ཀྱི་སའི་ནང་དུ། བཅོམ་ལྡན་མཐས་ཡས་པས་འདི་གསུངས། ཤཱཀྱ་སེང་
[006A]༄༅། །གེས་གསུངས་བའི་རྒྱུད། །ཅེས་གསུངས་བའི་ཕྱིར་རོ། །ཞུ་བ་པོ་ནི་རྡོ་རྗེ་ཕག་མོ་དང། ཕྱག་ན་རྡོ་རྗེ་ཡིན་ལ། སྡུད་པ་པོ་ནི། རྣལ་འབྱོར་མ་རྣམས་ཀྱིས་ཨཽ་རྒྱན་ལ་སོགས་པར་བསྡུས་པར་
གསུངས་སོ། །དེ་ཡང་སྔོན་འཛམ་གླིང་འདིར་སྔོན་ནས་གྲུབ་པའི་ཡུལ་ཆེན་ཉི་ཤུ་རྩ་བཞི་དང། དུར་ཁྲོད་ཆེན་པོ་བརྒྱད་དེ་གནས་སོ་གཉིས་ཡོད་པ་དེར། པུལླི་ར་མ་ལ་ཡ། ཛཱ་ལནྡྷ་ར། ཨོ་ཊཱི་ཡ་ན། ཨརྤུ་ཏ་སྟེ་གནས་
བཞི་བོ་ལྷ་བཟའ་མི་བཞིས་བཟུང། དེ་བཞིན་དུ། གཽ་ཊཱ་ཝ་རི། ར་མི་ཤྭ་རི། དེ་ཝ་ཀོ་ཊི། མཱ་ལ་ཝ་སྟེ་ཉེ་བའི་གནས་བཞི་པོ་དྲི་ཟ་བཟའ་མི་བཞིས་བཟུང། ཀཱ་མ་རཱུ། ཨོ་ཊི་སྟེ་ཞིང་དང། ཏྲི་ཤ་ཀུ་ནེ། ཀོ་ས་ལ་
སྟེ་ཉེ་བའི་ཞིང་བཞི་བོ་གནོད་སྦྱིན་བཟའ་མི་བཞིས་བཟུང། ཀ་ལིངྐ། ལཾ་པ་ཀ་སྟེ་ཚནྡྷོ་ཧ་འམ་འདུན་རྟོག་དང། ཀཉྩི། ཧི་མཱ་ལ་ཡ་སྟེ་ཉེ་བའི་ཚནྡྷོ་བཞི་པོ་སྲིན་པོ་བཟའ་མི་བཞིས་བཟུང་པྲེ་ཏ་པཱུ་རི། གྲི་ཧ་དེ་ཝ་སྟེ་འདུ་བ་
དང། སཽ་རཱཥྚ། སུ་ཝརྣ་དའི་པ་སྟེ་ཉེ་བའི་འདུ་བ་བཞི་ཀླུ་བཟའ་མི་བཞིས་བཟུང། ནཱ་ག་ར། སིནྡྷཱུ་སྟེ་དུར་ཁྲོད་དང། མ་དུ། ཀུ་ལུ་ཏཱ་སྟེ་ཉེ་བའི་དུར་ཁྲོད་བཞི་པོ་ལྷ་མ་ཡིན་བཞིས་བཟུང། གཞན་ཡང་དུར་ཁྲོད་
བརྒྱད་དམ་འཐུད་གཅོད། ཉེ་བའི་འཐུང་གཅོད་བརྒྱད་པོ་མིའམ་ཅི་མོ་བཞི་དང། ཕྲ་མེན་མ་བཞི་སྟེ་བརྒྱད་ཀྱིས་བཟུང་ནས། འཇིགས་བྱེད་དེ་དག་ལྷ་དབང་ཕྱུག་ཆེན་པོ།། ཆུང་མ་ཨུ་མ། ཉེ་བའི་

[006B] དེ་དག་དཔོན་གཡོག་བཟའ་མི་དྲུག་ཅུ་རེ་གཉིས་ཀྱིས་འཛམ་བུའི་གླིང་གི་སེམས་ཅན་རྣམས་མ་རུང་བར་བྱས་ནས། ཟས་སུ་ཤ། སྐོམ་དུ་ཁྲག། སྤྱོད་པ་མི་དགེ་བ་འབའ་
ཞིག་ལ་སྦྱོར་བའི་ཚེ། དེ་རྣམས་འདུལ་བའི་ཆེད་དུ་རྡོ་རྗེ་འཆང་ཡབ་ཡུམ་གྱིས་བདེ་མཆོག་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པར་སྤྲུལ་ནས་དབང་ཕྱུག་དང་ཨུ་མ་འདུལ་ཞིང་ཞབས་འོག་ཏུ་མནན་པ་དང། དེ་
བཞིན་དུ་སྤྱན་མ། མཱ་མ་ཀི། གོས་དཀར་མོ།། སྒྲོལ་མ་སྟེ་ཡུམ་བཞིས་ཉེ་བའི་ཆུང་མ་བཞི་བཏུལ། ཁཎྜ་ཀ་བཱ་ལ། མཧཱ་ཀངྐ་ལ། ཀངྐ་ལ། མཆེ་བ་རྣམ་པར་གཙིགས་པ་ཡབ་ཡུམ་རྣམས་ཀྱིས་ལྷ་བཞི་བཏུལ། སུ་
ར་བཻ་རི་ཎ། འོད་དཔག་མེད། རྡོ་རྗེའི་འོད། རྡོ་རྗེའི་སྐུ་བཞི་ཡབ་ཡུམ་གྱིས་དྲི་ཟ་བཞི་བཏུལ། དེ་བརྒྱད་པོ་ཐུགས་ཀྱི་སྤྲུལ་པའོ། །མྱུ་གུ་ཅན། རྡོ་རྗེ་རལ་པ་ཅན། དཔའ་བོ་ཆེན་པོ།། རྡོ་རྗེ་ཧཱུཾ་མཛད་ཡབ་ཡུམ་རྣམས་
ཀྱིས་གནོད་སྦྱིན་བཞི་བཏུལ། རབ་ཏུ་བཟང་པོ།། རྡོ་རྗེ་བཟང་པོ།། འཇིགས་བྱེད་ཆེན་པོ། །མིག་མི་བཟང་ཡབ་ཡུམ་རྣམས་ཀྱིས་སྲིན་པོ་བཞི་བཏུལ། དེ་བརྒྱད་པོ་གསུང་གི་སྤྲུལ་པའོ། །སྟོབས་པོ་ཆེ། རིན་ཆེན་རྡོ་རྗེ་
རྟ་མགྲིན། ནམ་མཁའི་སྙིང་པོ་ཡབ་ཡུམ་བཞིས་ཀླུ་བཞི་བཏུལ། ཧ་རུ་ཀ། པདྨ་གར་དབང། རྣམ་པར་སྣང་མཛད། རྡོ་རྗེ་སེམས་དཔའ་ཡབ་ཡུམ་བཞིས་ལྷ་མ་ཡིན་བཞི་བཏུལ། དེ་བརྒྱད་པོ་སྐུའི་སྤྲུལ་པའོ། །ལྭ་

[007A]༄༅། །གདོང་མ། འུག་གདོང་མ། ཁྱི་གདོང་མ། ཕག་གདོང་མ་བཞིས་མིའམ་ཅི་མོ་བཞི་དང། གཤིན་རྗེ་བརྟན་མ། གཤིན་རྗེ་ཕོ་ཉ་མོ། །གཤིན་རྗེ་མཆེ་བ་མ། གཤིན་རྗེ་འཇོམས་མ་བཞིས་ཕྲ་
མེན་མ་བཞི་བཏུལ་ནས། དེ་ལྟར་སྤྲུལ་པའི་རྟེན་དང་བརྟེན་པའི་དཀྱིལ་འཁོར་དེ་ད་དུང་ཡང་མ་བསྡུས་བར་ཡོད་པས་བྱིན་རླབས་ཆེ་ཞིང་མྱུར་བར་གོང་དུ་བཤད་པ་བཞིན་ནོ། །དེ་ལྟ་བུའི་ལྷ་ཐམས་ཅད་ཐབས་ཤེས་དབྱེར་
མེད་པས་ཡབ་ཡུམ་ཞལ་སྦྱོར་དུ་ཡོད་ཅིང། སྙིང་པོའི་རྣལ་འབྱོར་མ་བཞི་དང། སྒོ་མ་བཞི་དང། མཚམས་མ་བཞི་རྣམས་ཡབ་སྦས་བའི་ཚུལ་དུ་ཡོད་ཅིང། དང་པོ་བཞི་ཁ་ཊཱཾ་ཀ་དང། བར་པ་བཞི་གདོང་བསྙན་དང་
ཐ་མ་བཞི་ཕྱེད་གཟུགས་སུ་སྦས་པར་གསུངས་ཤིང། ཡབ་ནི་དང་པོ་བཞིའི་རྣམ་སྣང། དོན་གྲུབ། འོད་དཔག་མེད། རིན་འབྱུང་དང། སྒོམ་བཞིའི་ཡབ་ཤར་ནས་གཡོན་སྐོར་དུ་ཁམས་གསུམ་རྣམ་རྒྱལ་བདུད་རྩི་འཁྱིལ་
པ༑ རྟ་མགྲིན། གཤིན་རྗེ་གཤེད་རྣམས་དང། མཚམས་མ་བཞིའི་གཡས་སྐོར་དུ་སྐུ་གཡས་ཕྱེད་ནི་དབྱུག་སྔོན་ཅན། འདོད་པའི་རྒྱལ་པོ། མི་གཡོ་བ། སྟོབས་པོ་ཆེ་རྣམས་སུ་བཤད་དོ། །གཞན་ཡང་དཔའ་བོ་ཉེར་
བཞི་པོའི་ཞི་བའི་སྐུ་ནི། ཁཎྜ་ཀ་པཱ་ལ་ནི་ཀུན་དུ་བཟང་པོའོ། །མཧཱ་ཀངྐ་ལ་ནི་འཇམ་དཔལ་ལོ། །ཀངྐ་ལ་ནི་འཇིག་རྟེན་དབང་ཕྱུག་གོ། མཆེ་བ་རྣམ་པར་གཙིགས་པ་ནི་སའི་སྙིང་པོའོ། སུ་ར་བཻ་རི་ནཱ་ནི་ཕྱག་ན་རྡོ་རྗེའོ། །

[007B]། རྡོ་རྗེའི་འོད་ནི་ནམ་མཁའི་སྙིང་པོའོ། །རྡོ་རྗེའི་སྐུ་ནི་ནམ་མཁའི་མཛོད་དོ།། དེ་རྣམས་ཐུགས་ཀྱི་འཁོར་ལོའི་ལྷའོ། །མྱུ་གུ་ཅན་ནི་སྒྲིབ་སེལ་ལོ།། རྡོ་རྗེ་རལ་པ་ཅན་ནི་སྤོས་ཀྱི་གླང་པོའོ། །
དཔའ་བོ་ཆེན་པོ་ནི་བློ་གྲོས་མི་ཟད་པའོ།། རྡོ་རྗེ་ཧཱུཾ་མཛད་ནི་ཡེ་ཤེས་ཏོག་གོ། རབ་ཏུ་བཟང་པོ་ནི་མྱ་ངན་མུན་པ་ངེས་འཇོམས་སོ།། རྡོ་རྗེ་བཟང་པོ་ནི་སྤོབས་པ་བརྩེགས་པའོ།། འཇིགས་བྱེད་ཆེན་པོ་ནི་ངན་སོང་ཀུན་
འདྲེན་ནོ།། མིག་མི་བཟང་ནི་དྲ་བ་ཅན་གྱི་འོད་དོ།། དེ་རྣམས་གསུང་གི་འཁོར་ལོའི་ལྷའོ། །སྟོབས་པོ་ཆེ་ནི་ཟླ་འོད་གཞོན་ནུའོ།། རིན་ཆེན་རྡོ་རྗེ་ནི་རྡོ་རྗེ་འོད་དོ།། རྟ་མགྲིན་ནི་ཉི་མའི་སྙིང་པོའོ།། ནམ་མཁའི་སྙིང་པོ་ནི་རྡོ་རྗེ་
འོད་ཟེར་རོ།། ཧེ་རུ་ཀ་ནི་མཐུ་ཆེན་ཐོབ་པོ།། པདྨ་གར་དབང་ནི་ནོར་བཟང་ངོ།། རྣམ་པར་སྣང་མཛད་ནི་ས་སྐྱོང་ངོ།། རྡོ་རྗེ་སེམས་དཔའ་ནི་བློ་གྲོས་རྒྱ་མཚོའོ།། དེ་རྣམས་སྐུའི་འཁོར་ལོའི་ལྷའོ། །དཔའ་མོ་རྣམས་ཀྱི་ཞི་བའི་
སྐུ་ནི། རབ་གཏུམ་མ་ནི་རྡོ་རྗེ་ཕོ་ཉ་མོའོ།། གཏུམ་མིག་མ་ནི་བསྐུལ་བྱེད་མའོ།། འོད་ལྡན་མ་ནི་རིན་ཆེན་སྒྲོན་མེའོ།། སྣ་ཆེན་མ་ནི་རྡོ་རྗེ་ཉི་མའོ།། དཔའ་བོའི་བློ་ཅན་མ་ནི་རྡོ་རྗེ་རོ་ལངས་མའོ།། ཁར་པ་རི་ནི་རྡོ་རྗེ་གཞོན་ནུ་མའོ།།
ལངྐའི་དབང་ཕྱུག་མ་ནི་འོད་ཟེར་ཅན་མའོ།། ཤིང་གྲིབ་མ་ནི་སངས་རྒྱས་བྱང་ཆུབ་མའོ།། དེ་རྣམས་ཐུགས་ཀྱི་འཁོར་ལོའི་རྣལ་འབྱོར་མའོ། །ས་བསྲུང་མ་ནི་ཡེ་ཤེས་སྒྲོན་མེའོ།། འཇིགས་བྱེད་ཆེན་མོ་ནི་རྡོ་རྗེ་འཇིགས་མའོ། །

[008A]༄༅། །རླུང་ཤུགས་མ་ནི་དྲི་ལྡན་མའོ།། ཆང་འཐུང་མ་ནི་རྒྱ་ལྡན་མའོ། །སྔོ་བསངས་ལྷ་མོ་ནི་སྒྲོལ་མའོ།། ཤིན་ཏུ་བཟང་མོ་ནི་གོས་དཀར་མོའོ།། རྟ་རྣམ་ནི་ཉེ་བའི་སྤྱན་ནོ།། བྱ་གདོང་མ་ནི་ཉེ་བའི་མ་མཱ་ཀིའོ།།
དེ་རྣམས་གསུང་གི་འཁོར་ལོའི་རྣལ་འབྱོར་མའོ། །འཁོར་ལོའི་ཤུགས་ཅན་མ་ནི་རྒྱལ་མཚན་རྩེ་མོའི་དཔུང་རྒྱན་ནོ།། དུ་མ་སྐྱེས་མ་ནི་སོ་སོར་འབྲང་མའོ།། ཆང་ཚོང་མ་ནི་རྨ་བྱ་ཆེན་མོའོ།། འཁོར་ལོའི་གོ་ཆ་མ་ནི་རི་ཁྲོད་ལོ་མ་
གྱོན་མའོ།། ཤིན་ཏུ་དཔའ་མོ་ནི་རྡོ་རྗེ་ལུ་གུ་བརྒྱུད་མའོ།། སྟོབས་ཆེན་མོ་ནི་ཕྱིར་བཟློག་ཆེན་མོ་སྟེ་སྟོང་ཆེན་མོའོ།། འཁོར་ལོས་བསྒྱུར་མ་ནི་གཙུག་ཏོར་དཀར་མོའོ།། བརྩོན་འགྲུས་ཆེན་མོ་ནི་རྡོ་རྗེ་རབ་འཇིགས་མ་སྟེ་སྐུའི་འཁོར་
ལོའི་རྣལ་འབྱོར་མའོ། །དེ་རྣམས་ནི་ངེས་བརྗོད་རྒྱུད་ཀྱི་འགྲེལ་པ་སློབ་དཔོན་ཤུ་རཾ་ཀ་བཛྲས་མཛད་པར་གསུངས་ཤིང། དེ་ཡང་སྒྱུ་འཕྲུལ་དྲ་བའི་ལེའུ་རེ་བདུན་པ་ལས་གསུངས་པར་བཤད་ཅིང། ཨིནྡྲ་བཧོ་ཏིས་མཛད་པའི་རྩ་རྒྱུད་ཀྱི་
འགྲེལ་པར་ཡང་དེ་དང་འདྲ་བར་གསུངས་སོ། །དེ་ལྟར་རྩ་བཤད་ཀྱི་རྒྱུད་རྣམས་ལས་བདེ་མཆོག་གི་སྒྲུབ་ཐབས་མང་དུ་གསུངས་ཤིང། དེ་ལ་བརྟེན་ནས་མཆོག་གི་དངོས་གྲུབ་ཐོབ་པའི་གྲུབ་ཆེན་འཕགས་ཡུལ་ལ་སོགས་པ་ལ་གྲངས་མེད་
པ་ཡོད་ཀྱང། གཙོ་བོར་ལཱུ་ཨི་པ་དང། དྲིལ་བུ་པ་དང། ནག་པོ་སྤྱོད་པ་གསུམ་ལས་བརྒྱུད་པ་མང་ཞིང། བོད་ཡུལ་ནའང་དེ་གསུམ་གྱི་ལུགས་ཤིན་ཏུ་དར་བ་ཡིན་ནོ།། །།གཉིས་པ་ལ་གཉིས། ལུགས་འདིའི་

[008B] སྒྲུབ་ཐབས་དངོས་བཤད་པའོ། །དང་པོ་ནི། གདམས་པ་འདིའི་བཀའ་འབབས་ནི་གྲུབ་ཆེན་དྲིལ་བུ་པ་ཡིན་ཅིང། རྡོ་རྗེ་གདན་པས། བུ་སྨད་བཅས་ཤིང་དངོས་གྲུབ་བརྙེས། །བྷངྐ་ལ་རུ་
ལུང་བསྟན་ཐོབ། །རྡོ་རྗེ་དྲིལ་བུ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཞེས་པའི་བླ་མ་དེ་ནི། རྒྱ་གར་ཤར་ཕྱོགས་ནཱ་རེན་དྲའི་རྒྱལ་པོ་ཞིག་གི་སྲས་སུ་འཁྲུངས། ཡབ་འདས་ནས་རྒྱལ་པོར་བསྒོས་པས་
རྒྱལ་སྲིད་ལ་སྙིང་པོ་མེད་པར་དགོངས་ཏེ་དཔལ་ནཱ་རེནྡྲའི་མཁན་པོ་རྒྱལ་བའི་ལྷ་རབ་ཏུ་བཟང་པོ་ལས་རབ་ཏུ་བྱུང་སྟེ་མཚན་བློ་གྲོས་སྙིང་པོའི་དཔལ་ཞེས་བཏགས། གསན་པ་མཛད་ནས་རིག་གནས་དང་སྡེ་སྣོད་ཐམས་ཅད་ལ་
མཁས་པར་གྱུར་ཏེ་ཡོངས་རྫོགས་ཀྱི་པཎྜི་ཏར་གྱུར་ཏོ། །དེའི་ཚེ་མུ་སྟེགས་ཀྱི་སྟོན་པ་ཞིག་ནང་པའི་པཎྜི་ཏ་མང་པོས་རྩོད་པར་མ་ནུས་པ་དང་བསྟན་པ་དབང་དུ་བཙུགས་ནས་རྩོད་པས་སློབ་དཔོན་གྱིས་རྒྱལ་ནས་སངས་རྒྱས་ཀྱི་
བསྟན་པར་བཅུག་པས་སློབ་དཔོན་དགྲ་ལས་རྒྱལ་བ་ཞེས་གྲགས་སོ། །རྒྱལ་པོའི་མཆོད་གནས་སུ་བཟུང་ནས་སྡེ་སྣོད་མང་པོ་འཆད་ནས་བཞུགས། དེའི་ཚེ་གྲུབ་ཆེན་ཡུ་ཨི་པའི་དངོས་སློབ། སློབ་དཔོན་དཱ་རི་ཀ་བ་དང་མཇལ་
ནས་དཔལ་འཁོར་ལོ་སྡོམ་པའི་དཀྱིལ་འཁོར་དུ་དབང་བསྡུད། བངྐ་ལའི་ནགས་ཁྲོད་གཅིག་ཏུ་བྱོན་ནས་སྒྲུབ་པ་མཛད་པས། རེ་ཞིག་ན་

[009A]༄༅། །ནམ་མཁའ་ལ་ཁྱེད་ཨཽ་རྒྱན་དུ་སོང་ཞིག་ཕག་རྫི་མོ་ཞིག་གིས་རྗེས་སུ་བཟུང་བར་འགྱུར་རོ་ཞེས་པའི་སྒྲ་བྱུང་བས། དེར་བྱོན་ནས་ཕག་རྫི་མོ་མཐོང་ཚད་ལ་ཕྱག་བྱས་ཤིང་གསོལ་བ་བཏབ་པས་
ལན་ཅི་ཡང་མ་བྱུང་བས་ཡིད་ཆད་པ་ན། ཕག་རྫི་མོ་མདོག་མི་སྡུག་ལ་རེས་དགོད་རེས་དུ་བྱེད་པ་ཞིག་འདུག་པ་ལ། ཕྱག་འཚལ་ཞིང་རྗེས་སུ་འཛིན་པར་ཞུབས། སྔགས་ལ་དད་ཡང་ཉམས་སུ་ལེན་པ་ཉུང་
བས་སོང་གསུང། དེ་མཁའ་འགྲོ་མ་ཡིན་པར་ཤེས་ནས་ཞབས་སྤྱི་བོར་བླངས་ཏེ་ཕྱག་འཚལ་བས། རྡོ་རྗེ་ཕག་མོར་གྱུར་ནས་དཔལ་འཁོར་ལོ་བདེ་མཆོག་གི་དཀྱིལ་འཁོར་དུ་ཕྱི་ནང་གི་དབང་བསྐུར་ནས་གདམས་
པ་རྣམས་གནང་སྟེ་ལྷོ་ཕྱོགས་སུ་བསྒོམས་ཤིག་ཅེས་ལུང་བསྟན་པས། ལྷོ་ཕྱོགས་ཨཽ་ཌི་བི་ཤི་ཞེས་བྱ་བའི་ཡུལ་གྱི་ནགས་ཁྲོད་དབེན་པ་ཞིག་ཏུ་སྒྲུབ་པ་མཛད་ཅིང་བཞུགས་པ་ན། ཡུལ་དེའི་རྒྱལ་པོ་སོས་ཀའི་དུས་སུ་སྐྱོ་བ་
སངས་ཤིང་རི་དས་རྔོན་པར་བྱོན་ནས་དེས་སློབ་དཔོན་མཐོང་སྟེ། དགེ་སློང་གཟུགས་ཤིན་ཏུ་རིད་པ་ལུས་ཉི་ལྷག་གིས་གདུང་བ་མཐོང་ནས་སྙིང་རྗེ་སྐྱེས་ཏེ། ངས་ཟས་སྦྱིན་གྱི་གྲོང་ཁྱེར་དུ་ཤོག་ཅིག་ཅེས་སྨྲས་སོ། །
དེ་དུས་སློབ་དཔོན་རྫོགས་རིམ་གྱི་སྒྱུ་ལུས་ཀྱི་ལས་རྒྱ་སྒྲུབ་པར་བཞེད་ནས་རྒྱལ་པོ་ལ། དངོས་རྣམས་ཡོངས་སུ་ཤེས་པའི་མཁས་པ་རྣམས་ལ་བརྙས་པར་མི་བྱ་སྟེ། །དེ་ནི་རྩ་རྩེ་ཆུད་བ་བས་ཆུང་འབྱོར་པ་རྣམས་ལ་

[009B] །རྒྱུན་མི་འཆད་པར་ཆད་འཇག་པ་ཡིས་འགྲམ་པ་ནག་པོར་གྱུར་པ་ཡི། །གླང་ཆེན་རྣམས་ནི་པདྨའི་སྐུད་པ་ཕྲ་མོས་འཁྱིག་པར་མི་ནུས་བཞིན། །གསུངས་པས་རྒྱལ་པོས་ཁྲོས་ནས་དམའ་ཕབ་
པར་འདོད་དེ། ནགས་ཁྲོད་ཀྱི་དགེ་སློང་དེ་སུས་དམའ་ཕབ་ན་དེ་ལངས་བྱ་དགའ་ཆེན་པོ་སྟེར་རོ་ཞེས་དྲིལ་བསྒྲགས་སོ། །དེའི་ཚེ་སྨད་ཆོད་མ་ཞིག་གི་བུ་མོ་མཛེས་མ་ཞིག་ཡོད་པ་དེས་ངས་དམའ་ཕབ་པར་བྱའོ་ཞེས་ཁས་བླངས་
པས༑ དགོས་པའི་ཡོ་བྱད་རྣམས་རྒྱལ་པོས་བྱིན་ཏེ་གྲུབ་ཆེན་གྱི་རྩེར་ཕྱིན་ནས་ཞབས་ཏོག་བྱེད་པར་ཞུས་པས། པདྨ་ཅན་གྱི་རིགས་སུ་གྱུར་པ་སྐལ་བ་ཅན་དུ་མཁྱེན་ནས་གནང་སྟེ་དབང་དང་དམ་ཚིག་བྱིན་ཏེ་སྣོད་རུང་དུ་བྱས་ནས་ལས་
རྒྱར་བསྟེན་ཏེ་མཆོག་བསྒྲུབས་སོ། །དེ་ནས་སློབ་དཔོན་གྱིས་རྒྱལ་པོ་སོགས་སྐྱེ་བོ་རྣམས་ཀྱིས་དད་པ་བཟློག་པ་དང། ཐུགས་རྗེ་ཆེན་པོ་སྤྱན་རས་གཟིགས་ཀྱི་སྐུ་སྤྱན་དྲང་བ་དང་ཡུལ་དེའི་མི་རྣམས་རྡོ་རྗེ་ཐེག་པར་གཟུང་པའི་དགོས་པ་
གསུམ་ཡོད་པར་མཁྱེན་ནས། གྲོང་ཁྱེར་དུ་བཞུད་པར་བཞེད་ཅིང་སློབ་དཔོན་གྱིས་རྭའི་སྣོད་ཅིག་གཟུང་ནས་སྔར་གྱི། དངོས་རྣམས་ཡོངས་སུ་ཤེས་པའི་སོགས་ཀྱི་ཚིགས་བཅད་རྣམས་གླུར་ལེན་ཅིང། མོས་ཆད་སྣོད་ཁུར་
སྒྲུབ་པའི་བུ་བུ་མོ་གཉིས་གཡས་གཡོན་དུ་རྒྱུག་ཅིང་གྲོང་ཁྱེར་དུ་བྱོན་པས། རྒྱལ་བོ་སོགས་གྲོང་ཁྱེར་གྱི་མི་ཐམས་ཅད་འཚོགས་ནས། རྒྱལ་པོས་བོས་པའི་ཚེ་མི་ཡོད་བར་ཆད་ཚོད་མས་བོས་པའི་ཚེ་དེ་ལ་བབས་ནས་ཡོང་བཞེས་ཐལ་མོ་

[010A]༄༅། །བརྡབ་ཅིང་གད་མོའི་སྒྲ་བྱས་པས། སློབ་དཔོན་གྱིས་རྭའི་སྣོད་ས་ལ་བརྡབ་པས་ས་རིམ་བདུན་ཕུག་ནས་དེ་ལས་ཆུ་རྡོལ་ཏེ་ཐམས་ཅད་ཆུས་ཁེངས་པ་དང། སློབ་དཔོན་རང་ཧེ་རུ་ཀར་གྱུར། བུད་མེད་རྡོ་རྗེ་ཕག་
མོར་གྱུར་ནས། བུ་དང་བུ་མོ་གཉིས་རྡོ་རྗེ་དང་དྲིལ་བུར་མཛད་ནས་ནམ་མཁའ་ལ་ལྡིང་ཞིང་གཤེགས་སོ། །དེ་ནས་རྒྱལ་པོ་སོགས་མི་རྣམས་བཟོད་བར་གསོལ་པས། ནམ་མཁའ་ནས་སྤྱན་རས་གཟིགས་ལ་གསོལ་བ་
ཐོབ་ཅིག་གསུངས་པས་ཐམས་ཅད་ཀྱིས། ན་མོ་ལོ་ཀེ་ཤྭ་ར་ཡ། ཞེས་གསོལ་བ་བཏབ་པས་ཆུའི་དབུས་ན་འཕགས་པའི་རྡོ་སྐུ་རང་བྱོན་བྱུང་སྟེ་ཆུ་དེ་དེ་ལ་ལན་བདུན་བསྐོར་ཏེ་ས་འོག་ཏུ་སོང་ངོ་སྐུ་དེ་ཡང་དིང་སངས་གི་བར་དུ་ཡོད་
ཅིང་འགྲོ་དོན་ཡང་ཆེན་པོར་ཡོད་པའོ། །ཡུལ་དེའི་མི་རྣམས་རྡོ་རྗེ་ཐེག་པར་བཙུན་དེ་གྲུབ་ཐོབ་ཡང་མང་དུ་བྱུང་ངོ། །སློབ་དཔོན་དེས་མ་འོངས་པའི་གདུལ་བྱ་རྣམས་ལ་དགོངས་ནས། ལུས་དཀྱིལ་གྱི་སྒྲུབ་ཐབས་
གཉིས་དང། ལྷ་ལྔའི་སྒྲུབ་ཐབས། ལུས་དཀྱིལ་དུ་དབང་བསྐུར་བའི་ཆོ་ག། རྫོགས་རིམ་རིམ་པ་ལྔ་པ་དང། ལྷན་སྐྱེས་ཀྱི་སྒྲུབ་ཐབས་རྣམས་མཛད་པ་ཡིན་ནོ།། །།དེའི་སློབ་མ་གྲུབ་ཆེན་རུས་སྦལ་
ཞབས་དང། དེའི་སློབ་མ་གྲུབ་ཆེན་ཛཱ་ལནྡྷ་ར་སྟེ་འབར་འཛིན་ཡིན་ཏེ། དེ་ནི་སྐུ་འདི་ཉིད་ཀྱིས་མཁའ་སྤྱོད་དུ་གཤེགས་པར་གྲགས། དེས་གྲུབ་ཆེན་ནག་པོ་སྤྱོད་པ་ལ་གནང། དེས་གྲུབ་ཆེན་གུ་ཧྱ་མ། དེས་གྲུབ་ཆེན་བི་

[010B] དེ་ནས་རིམ་བཞིན། ཏིལླི་པ། ནཱ་རོ་པཎ་ཆེན། ཕི་ཐིང་པ། ཀློས་སྐྱ་ཤེས་རབ་བརྩེགས། མལ་ལོ་ཙཱ་བ་བློ་གྲོས་གྲགས་བ། དེ་ལས་ས་སྐྱ་བ་ཆེན་པོ་ཀུན་དགའ་སྙིང་པོ།། རིག་འཛིན་བསོད་ནམས་
རྩེ་མོ།། རྗེ་བཙུན་གྲགས་པ་རྒྱལ་མཚན། དེ་ལས་ས་སྐྱ་པཎ་ཆེན་ཀུན་དགའ་རྒྱལ་མཚན་གྱིས་གསན་ཏེ། དེ་ནི་སྟོན་པའི་དུས་སུ་འཕགས་མཆོག་རབ་འབྱོར་ཏེ། སྟོན་པའི་གསུངས་ཐེག་པ་གསུམ་གྱི་ཆོས་ཐམས་ཅད་ཁོང་དུ་
ཆུད་ཅིང་འཁོར་འདུས་པ་ཐམས་ཅད་ཀྱི་མཆོག་ཏུ་ལུང་བསྟན་པ་དེ་ཉིད་སྙིགས་དུས་ཀྱི་གདུལ་བྱ་སྐལ་ལྡན་རྣམས་ཐེག་བ་ཆེན་པོ་དང། ཁྱད་པར་དུ་རྡོ་རྗེ་ཐེག་པའི་སྒོ་ནས་སྨིན་ཅིང་གྲོལ་བའི་ཆེད་དུ་བསམ་བཞིན་དུ། དཔལ་ས་
སྐྱ་བའི་རིགས་རྒྱུད་དུ་འཁྲུངས་ཤིང། རིག་པའི་གནས་མཐའ་དག་དང་ཁྱད་པར་མདོ་སྔགས་ཀྱི་གཞུང་ལུགས་ཐམས་ཅད་ལ་སྦྱངས་པའི་ཕ་རོལ་ཏུ་སོན་ཏེ། རྒྱ་གར་གྱི་མུ་སྟེགས་པ་རྣམས་ཚར་བཅད་པ་དང། བྱང་
ཕྱོགས་ཧོར་གྱི་རྒྱལ་པོ་ཇིང་ཀིར་གྱི་སྲས་གོང་མས་སྤྱན་དྲངས་ཏེ། ཧོར་རྒྱ་ནག་སོགས་དམ་པའི་ཆོས་ཀྱི་སྒྲ་ཐོས་མ་མྱོང་བ་རྣམས་ཆོས་ལ་བཙུད་དེ། སངས་རྒྱས་ཀྱི་བསྟན་པ་དར་བར་མཛད་ཅིང། འགྲོ་བ་རྣམས་
ཐར་བར་འདྲེན་པའི་དེད་དཔོན་ཆེན་པོར་གྱུར་པ་དེ་ཉིད་ཀྱིས་གསན། དེ་ལས་ཉིད་ཀྱི་སྐུ་ཚ་ཆོས་རྒྱལ་འཕགས་པ་ཞེས་གྲགས་པ་མཚན་དངོས་བློ་གྲོས་རྒྱལ་མཚན་པས་གསན་ཅིང། དེ་ཉིད་མདོ་སྔགས་ཆོས་ཚུལ་

[011A]༄༅། །མཐའ་དག་ལ་སྦྱངས་ཤིང། ཧོར་ཁོ་བོ་ལཱི་སི་ཆེན་རྒྱལ་པོའི་དབུ་བླ་མཛད་ནས་རྒྱ་ནག་དང་ཧོར་སོགས་ལ་ཆོས་ཀྱི་ཆར་བབ་ཅིང་གྲོལ་བར་མཛད་ནས། བོད་ཆེན་ཆོལ་ཁ་གསུམ་གྱི་
མངའ་བདག་ཆེན་པོར་གྱུར་བ་ཡིན་ནོ། །དེ་ལས་ཞང་དཀོན་མཆོག་དཔལ་བསགས་ན། དེ་ལས་པཎ་ཆེན་ན་བཟའ་བྲག་བུག་པས་གསན། དེ་ལས་བླ་མ་དམ་པ་བསོད་ནམས་རྒྱལ་མཚན་པས་གསན་ཏེ་
དེ་ཉིད་ཀྱང་དཔལ་ས་སྐྱ་པའི་གདུང་རྒྱུད་དུ་འཁྲུངས་ཤིང། བོད་ཧོར་སོགས་ཀུན་གྱི་མངའ་བདག་ཏུ་གྱུར། དེ་ལས་རྗེ་བཙུན་འཇམ་པའི་དབྱངས་ཀྱི་སྤྲུལ་པ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་བློ་བཟང་གྲགས་པའི་
དཔལ་གྱིས་གསན་ཏེ། དེ་ཉིད་རྗེ་བཙུན་འཇམ་པའི་དབྱངས་སྙིགས་དུས་ཀྱི་འགྲོ་བ་རྣམས་ཀྱི་ཆེད་དུ་བསམ་བཞིན་དུ་མདོ་སྨད་ཙོང་ཁའི་ཡུལ་དུ་རབ་བྱུང་བདུན་པའི་ས་མོ་བྱའི་ལོ་ལ་འཁྲུངས། དགུང་ལོ་གསུམ་པ་ལ་རྗེ་ཀརྨ་
པ་རོལ་པའི་རྡོ་རྗེ་ལས་ཡོངས་རྫོགས་དགེ་བསྙེན་གྱི་སྡོམ་པ་བཞེས། ཆོས་རྗེ་དོན་གྲུབ་རིན་ཆེན་གྱིས་མཁན་པོ་མཛད་ནས་དགེ་ཚུལ་གྱི་སྡོམ་པ་སོགས་སྤྱི་དང་ཐུན་མོང་མ་ཡིན་པཱི་ཆོས་མང་དུ་གསན་ཅིང། དབུས་གཙང་དུ་བྱོན་ནས། རྗེ་བཙུན་
རེད་མདའ་པ་སོགས་དགེ་བའི་བཤེས་གཉེན་མང་པོ་བསྟེན་ཅིང། རིག་པའི་གནས་ལྔ་དང། ཁྱད་པར་དུ་རྡོ་རྗེ་ཐེག་པའི་ཆོས་སྐོར་རྣམས་དང། ཟབ་མོ་དབུ་མའི་ལྟ་བ་སོགས་ཟབ་ཆོས་མང་པོ་རྗེ་བཙུན་འཇམ་པའི་དབྱངས་ལ་དངོས་སུ་

[011B] ཁྱད་པར་དུ་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་ལས་བདེ་མཆོག་ལུས་དཀྱིལ་གྱི་དབང་ཟབ་མོ་སོགས་བདེ་མཆོག་གི་ཆོས་སྐོར་མང་དུ་གསན་ཏེ། ཡིག་ཆ་ཡང་སྦས་དོན་ཀུན་གསལ་སོགས་ཤིན་ཏུ་མང་པོ་
མཛད་ཅིང། མདོར་ན་གངས་ཅན་དུ་སངས་རྒྱས་ཀྱི་བསྟན་པ་ཉི་མ་ལྟར་གསལ་བར་མཛད་ཅིང། ཁྱད་པར་དུ་བདེ་མཆོག་གི་སྐོར་ལ་ཉམས་པ་རྣམས་སླར་བསོས་པ་སོགས་ཤིན་ཏུ་དར་བར་མཛད་ཅིང་དེའི་སྒོ་ནས་འགྲོ་བ་མང་པོ་
སྨིན་ཅིང་གྲོལ་བར་མཛད་པ་ཡིན་ལ། རྒྱས་པ་རྣམ་ཐར་དད་པའི་འཇུག་དོགས་སོགས་སུ་ཤེས་པར་བྱའོ། །དེ་ལས་མཁས་གྲུབ་དགེ་ལེགས་དཔལ་བཟང་པོས་གསན། དེས་རང་གི་གཅུང་པོ་བ་སོ་བ་ཆོས་ཀྱི་རྒྱལ་
མཚན་ལ་གནང། དེ་ལས་གྲུབ་ཆེན་ཆོས་ཀྱི་རྡོ་རྗེས་གསན། དེ་ལས་རྒྱལ་བ་བློ་བཟང་དོན་གྲུབ་པས་གསན། དེས་མཁས་གྲུབ་སངས་རྒྱས་ཡེ་ཤེས་ལ། དེ་ལས་དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་པོ་རིན་པོ་
ཆེ་པཎ་ཆེན་བསྟན་པཱི་བདག་པོ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་གསན། དེ་ལས་ཉིད་ཀྱི་སྲས་ཀྱི་ཐུ་བོ་རྡོ་རྗེ་འཛིན་པ་ཁྱབ་བདག་འཁོར་ལོའི་མགོན་པོ་དཀོན་མཆོག་རྒྱལ་མཚན་གྱིས་གསན། དེ་ལས་
མཁས་ཤིང་གྲུབ་པའི་དབང་ཕྱུག་ཁྱབ་བདག་རྡོ་རྗེ་འཆང་ངག་དབང་བློ་བཟང་ཆོས་ལྡན་དཔལ་བཟང་པོས་གསན་ཏེ། བླ་མ་དེ་གཉིས་ལས་བདག་བདེ་མཆོག་ལོ་དྲིལ་གཉིས་ཀྱི་དབང་དང། ལུས་དཀྱིལ་གྱི་དབང་དང་

[012A]༄༅། །རྩ་རྒྱུད་ཀྱི་ལུང་དང། དྲིལ་བུའི་སྒྲུབ་ཐབས་རྒྱ་གཞུང་དང། བླ་མ་གཉིས་ཀྱིས་མཛད་པའི་ལུས་དཀྱིལ་གྱི་སྒྲུབ་ཐབས་སོགས་དང། །བསྐྱེད་རྫོགས་ཀྱི་འཁྲིད་དང་ཟབ་མོའི་ཞལ་ཤེས་སོགས་རང་
གི་གོ་ཚོད་དང་བསྟུན་ནས་ཞུས་བས་དགྱེས་བཞིན་དུ་གནང་བ་ཡིན་ནོ།། །།སྨྲས་པ། རྡོ་རྗེ་འཆང་གིས་གསུངས་པའི་རྒྱུད་སྡེའི་མཆོག་རྡོ་རྗེ་ཐེག་པའི་ཟབ་ལམ་ཉིད་ཁུའི་གཙོ། །རྡོ་རྗེ་
འཛིན་པའི་ལེགས་བཤད་བདུད་རྩི་འདི། །རྡོ་རྗེ་སློབ་མས་བསྐུལ་ཕྱིར་གསལ་བར་བྱ། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།། །གཉིས་པ་སྒྲུབ་ཐབས་དངོས་བཤད་པ་ལ་གསུམ་
སྒྲུབ་ཐབས་སྤྱིའི་ཆིངས་བཤད་པ། ཐུན་གྱི་ངོ་བོ་ལ་ཇི་ལྟར་བྱ་བ། ཐུན་སྔ་ཕྱིའི་མཚམས་སུ་ཇི་ལྟར་བྱ་བའོ། །དང་པོ་ནི། རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། །ཨཱ་
ལི་ཀཱ་ལི་ཞེས་བརྗོད་ནས། །རྒྱུ་སོགས་སྟོང་པ་སྔོན་འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམ་བྱེད་མྱ་ངན་འདས། །ལག་པའི་མཆོད་པ་དབང་བསྐུར་བ། །
གོ་ཆ་ཆེན་པོས་ཡང་དག་བསྲུང། །སྔགས་རྣམས་ཀུན་གྱིས་མཆོད་པར་བྱ། །དེ་ལྟར་དེ་ཉིད་བཅུ་བཞི་ནི། །མདོར་བསྡུས་ནས་ནི་བཤད་པ་ཡིན། །ཞེས་རྒྱུད་དོན་ཐམས་ཅད་བསྡུས་ནས་བཤད་པའི་དེ་ཉིད་བཅུ་

[012B] རྫོགས་རིམ་ལ་སྦྱར་ཏེ་བཤད་པ། བསྐྱེད་རིམ་ལ་སྦྱར་ཏེ་བཤད་པ་གཉིས་ལས། འདིར་ཕྱི་མའི་དབང་དུ་བྱས་ན། གོས་དང་ཞེས་སྒྲུབ་པའི་གནས་བསྟན་པའི་དེ་ཉིད། ཕྱག་རྒྱ་ལྔ་ནི་ཆས་སུ་འཇུག་
པའི་དེ་ཉིད། ཤེས་རབ་ཡན་ལག་གིས་སྒྲུབ་པའི་གྲོགས་རིག་མའི་དེ་ཉིད་བསྟན། ཕུར་བུ་གུར་གྱིས་བསྲུང་འཁོར་གྱི་དེ་ཉིད་བསྟན། ཨཱ་ལིའི་དེ་ཉིད་དང། ཀཱ་ལིའི་དེ་ཉིད་དང། རྒྱུ་སོགས་སྟོང་པ་ཞེས་པས་
ཚོགས་སོགས་སྔོན་དུ་འགྲོ་བའི་སྟོང་ཉིད་བསྒོམས་པའི་དེ་ཉིད་དང། འཇུག་པ་སྒྲ་སོགས་ཀྱིས་ནཱ་ད་བར་སྣང་ལ་འཇོག་པ་ནས་ཧཱུཾ་ཡིག་བསྐྱེད་པའི་བར་གྱི་དེ་ཉིད། བསྡུས་པའི་སྦྱོར་ལྡན་པའི་དེ་ཉིད་ནི་འབྲས་
བུ་རྡོ་རྗེ་འཛིན་པ་ནས། ཡེ་ཤེས་ཀྱི་འཁོར་ལོ་དང་དབྱེར་མེད་དུ་བྱད་པའི་བར་བསྟན། བདུད་རྩི་ཚིམ་བྱེད་ཀྱི་དེ་ཉིད་ནི་མཆོད་པ་བཞིས་བསྟན། མྱང་འདས་ཀྱི་དེ་ཉིད་ཀྱིས་ཉེར་བསྡུ་བསྟན། གོ་ཆའི་ད་ཉིད་ཀྱིས་
ཡབ་ཡུམ་གཉིས་ཀྱི་གོ་ཆའི་ལྷ་དང་ཡི་གེ་བཀོད་པ་བསྟན། ལག་མཆོད་ནི་གཡོན་པའི་ཀུན་སྤྱོད་སོགས་དམ་ཚིག་གི་དེ་ཉིད་བསྟན། དབང་བསྐུར་བ་ནི་སློབ་མ་དང་ལྷ་ལ་དབང་བསྐུར་བའི་དེ་ཉིད། སྔགས་མཆོད་ནི་
རྒྱུད་འདིའི་ཐུན་མོང་མ་ཡིན་པའི་ཁྱད་ཆོས་སྔགས་མཆོད་ཀྱི་དེ་ཉིད་བསྟན་པ་ཡིན་ནོ། །དེ་ལྟར་སྤྱིའི་ཆིངས་དེ་ཉིད་བཅུ་བཞི་འདི་བློ་ལ་ངེས་པར་བྱས་ནས་ཆོ་ག་བཞིན་ཉམས་སུ་ལེན་པར་བྱའོ། །གཉིས་པ་ལ་གསུམ། །

[013A]༄༅། །ཐུན་གྱི་ཐོག་མར་ཇི་ལྟར་བྱ་བ། ཐུན་དངོས་གཞི་ལ་ཇི་ལྟར་བྱ་བ། ཐུན་མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། ཐོག་མ་ཇི་ལྟར་བྱ་བའི་རིམ་པ་བཤད་པ། རྣལ་འབྱོར་གྱི་ཡན་
ལག་རྣམས་ཇི་ལྟར་སྒྲུབ་པའི་རིམ་པ་བཤད་པའོ། །དང་པོ་ལ་ལྔ། སྦྱོར་བའི་སྟ་གོན། རྡོར་དྲིལ་དང་ནང་མཆོད་བྱིན་གྱིས་བརླབ་པ། སྔོན་འགྲོའི་གཏོར་མ་ཇི་ལྟར་བྱ་ཚུལ། བདག་བསྐྱེད་མཆོད་པ་བྱིན་གྱིས་
བརླབ་ཚུལ། རྡོ་རྗེ་སེམས་དཔའི་བསྒོམ་བཟླས་བྱེད་ཚུལ་ལོ། །དང་པོ་ནི། མདོ་སྔགས་ཐུན་མོང་པའི་ལམ་རྣམས་སྔོན་དུ་སོང་བ་ཅིག་དགོས་ཏེ། རྗེ་བླ་མས། ཐུན་མོང་ལམ་སྦྱངས་སྣོད་དུ་གྱུར་པ་ན། །
ཐེག་པ་ཀུན་གྱི་མཆོག་གྱུར་རྡོ་རྗེ་ཐེག་ཅེས་གསུངས་པའི་ཕྱིར་རོ། །དེ་ནས་རྡོ་རྗེ་ཐེག་པའི་བླ་མའི་མཚན་ཉིད་ཚང་བ་ཅིག་ལས་འཁོར་ལོ་སྡོམ་པའི་ཕྱི་དཀྱིལ་གྱི་དབང་བཞི་ཚད་ལྡན་ཐོབ་ཅིང། དེར་མ་ཟད་ནང་ལུས་
དཀྱིལ་གྱི་དབང་བཞི་ཐོབ་ནས། དམ་ཚིག་རྣམ་པར་དག་པ་ངེས་པར་དགོས་ལ། དེ་ལྟ་བུའི་གང་ཟག་གིས་རྒྱུད་འགྲེལ་དང་ཐ་ན་བསྐྱེད་རྫོགས་ལ་ཐོས་བསམ་གྱིས་གཏན་ལ་ཕབ་ནས། རྩ་རྒྱུད་ལས། རི་བོ་ཚང་
ཚིང་སྨན་ལྗོངས་སམ། །རྒྱ་མཚོ་ཆེན་པོའི་ངོགས་དག་དང། །གདོད་ནས་གྲུབ་པའི་དུར་ཁྲོད་དུ། །ཅེས་གསུངས་པ་ལྟ་བུ་གནས་དཔེན་ཅིང་ཉམས་དགའ་བར་བྲིས་སྐུ་སོགས་བཀྲམ་ནས། མཆོད་གཏོར། ནང་

[013B] རྡོར་དྲིལ། ཌཱ་མ་རུ་སོགས་མཁོ་བའི་ཡོ་བྱད་རྣམས་སྟ་གོན་བྱས་ནས། ཁ་ལྷོར་བསྟན་ཏེ་བདུད་རྩི་རིལ་བུ་འམ། བྱིན་གྱིས་བརླབ་བའི་ནང་མཆོད་ཀྱིས་བདག་པར་བྱས་ནས་ཉམས་སུ་ལེན་པར་བྱའོ། །གཉིས་པ་
ནི༑ རང་ཉིད་སྐད་ཅིག་གིས་ཧེ་རུ་ཀ་ཞལ་གཅིག་ཕྱག་གཉིས་ཡུམ་བཅས་སུ་བསྒོམ་དགོས་ཏེ། བསྒོམ་པའི་ཐོག་མ་ནས་བཟུང་སྟེ། དམ་ཚིག་གསུམ་དང་མི་འབྲལ་བ་ཅིག་དགོས་པ་ཤེས་པའི་ཆེད་དང། ནང་མཆོད་སོགས་བྱིན་གྱིས་
བརླབ་པ་ལ་ཐ་མལ་པའི་སྣང་ཞེན་གྱིས་མི་ནུས་པས་རང་ལྷའི་ང་རྒྱལ་དང་ལྡན་པ་ཅིག་དགོས་པའི་ཕྱིར་རོ། །རང་ཧེ་རུ་ཀ་ཡབ་ཡུམ་དུ་བསྐྱེད་པ་ནི་ཕྱག་རྒྱའི་དམ་ཚིག་དང། རྡོར་དྲིལ་བྱིན་གྱིས་བརླབ་པ་ནི་རྡོ་རྗེ་དང་དྲིལ་བུའི་
དམ་ཚིག་ཡིན་པར་ཤེས་ཤིང་དྲན་པར་བྱའོ། །



﻿ ༄༅ །བདེ་མཆོག་དྲིལ་བུ་ལའི་ལུས་དཀྱིལ་གྱི་དབང་བཤད་བཞུགས་སོ།། །།།
། །བླ་མ་དང་དཔལ་ཧེ་རུ་ཀ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །འདིར་འཁོར་ལོ་སྡོམ་པའི་ལུས་དཀྱིལ་དུ་དབང་བློང་བའི་ཆོ་གའི་དམིགས་རིམ་མདོ་ཙམ་
དགོང་པ་ལ། བུམ་སྒྲུབ་དང་སྒྲུབ་ཐབས་ཀྱི་གཏོར་འབུལ་ཡན་རྫོགས་པའི་འཇུག་ཏུ་རང་ཉིད་གཙོ་བོ་ལས་ཕྱེ་ནས་དཀྱིལ་འཁོར་གྱི་ཤར་སྒོའི་ཐང་ཀྱི་སྣ་ཚོགས་རྡོ་རྗེའི་རྭ་དབུས་མའི་སྦོམ་
སའི་སྟེང་དུ་གནས་ནས་སློབ་མའི་བྱ་བ་རྣམས་རང་གིས་བྱེད་ཅིང་བླ་མའི་བྱ་བ་རྣམས་དཀྱིལ་འཁོར་གྱི་གཙོ་བོ་བླ་མ་དང་ཐ་མི་དད་པར་མོས་ཏེ་དེས་བྱེད་པར་བསམ་ལ་དཀྱིལ་འཁོར་དུ་
འཇུག་པ་སོགས་བྱའོ། །དེ་ལ་གསོལ་འདེབས་ཀྱི་དོན་ནི། སྔགས་རིམ་ལས། བླ་མ་ལ་དགའ་བ་ཆེན་པོ་ཞེས་པོས་ནས་ཁྱོད་གཅིག་པུ་བདག་གི་སྟོན་པའོ་ཞེས་ཏེ་དགའ་ཆེན་
ནི་རྡོ་རྗེ་འཆང་གི་མཚན་ཡིན་པས་བླ་མ་ཡང་དེ་དང་འདྲ་བར་ལྟ་བའོ། །ཚུལ་ནི་དེའི་ལམ་སྟེ་བརྟན་པ་ནི་གཞན་གྱིས་མི་ཤིག་སུ་པ་ལ་ཤནྟི་པས་བཤད་དོ། །རྩེ་མོ་ལས་ནི། བྱང་ཆུབ་
སེམས་དཔའི་ཚུལ་བསྟན་པ་ཞེས་ཀྱང་འབྱུང་དོ། འཚལ་བ་ནི་དེ་འདོད་པའོ། །དམ་ཚིག་ནི་སྔགས་དང་རྒྱུད་དང་ཕྱག་རྒྱ་ལ་སོགས་པའོ། །བྱང་ཆུབ་སེམས་ཀྱང་ཞེས་པ་ལ་
རྡོར་ཕྲེང་དང་རྩེ་མོར། སྡོམ་པ་དག་ཀྱང་བདག་ལ་སྩོལ། ཞེས་འབྱུང་ངོ། །སྐྱབས་གསུམ་ནི་གསུམ་ལ་སྐྱབས་སུ་འགྲོ་བའོ། །ཞེས་བཤད་པ་ལྟར་རོ། །དེ་ནས་མིག་

[216B] མེ་ཏོག་དོར་ནས་སློབ་དཔོན་གྱིས་མ་བསལ་བར་དུ་དཀྱིལ་འཁོར་རྫོགས་པར་མཐོང་དུ་མི་རུང་བས་མིག་རས་འཆིང་བ་ཡིན་ཏེ་
ཞེས་བཤད་པ་ལྟར་ཡིན་ལ་སྔགས་དོན་ནི། ཙག་ཀྵུ་མིག་བན་བྷ་ཆིང། བ་ར་མཆོག་ཏུ། མ་ན་ཡ་ཡིད་ཀྱི་ཆེད་དུ་ཞེས་པ་ལ་འཇུག་པ་ཡོད་པས་དབྱད་ཅེས་སྣར་ཐང་སྨྲ་སེང་
གིས་བཤད་དོ། །མེ་ཏོག་འཕྲེང་བ་འཛིན་པ་ནི་འོག་ཏུ་དཀྱིལ་འཁོར་དུ་ཞུགས་ནས་ལྷ་ལ་འདོར་རྒྱུའི་མེ་ཏོག་འདིར་འཛིན་པ་ཡིན་ལ། སྔགས་ནི། ཨཱ་སྣང་མཐའ། བའི་རྣམ་སྣང་
ར་རིན་འབྱུང་གི་མིང་ཡིག་དང་པོ་དང། བཾ་དོན་གྲུབ། ཧཱུཾ་མི་བསྐྱོད་པའི་ས་བོན་སྟེ། སྔགས་དེས་རིགས་ལྔའི་ངོ་བོར་བྱིན་གྱིས་བརླབས་པའི་ཁ་དོག་སྣ་ལྔ་པའི་མེ་ཏོག་གི་
འཕེང་བ་བཟུང་བར་བསམ་ཞེས་གསུང་ངོ། །དེ་ནས་གནས་གསུམ་བྱིན་བརླབ་ཀྱི་ཚེ། རང་གཙོ་བོར་གསལ་བའི་གནས་གསུམ་དུ་འཁོར་ལོ་སྡོམ་པའི་རྡོ་རྗེ་གསུམ་གྱི་ངོ་བོ་ཡི་
གེ་འབྲུ་གསུམ་གྱིས་མཚན་པ་ལས་བདུད་རྩི་འོད་ཟེར་གྱི་རྒྱུན་བབ། ལུས་ཐམས་ཅད་གང། དྲི་མ་ཐམས་ཅད་དག། རྡོ་རྗེ་གསུམ་གྱི་ངོ་བོར་གྱུར་སྙམ་པའི་མོས་པ་བྱ་གསུང་
ངོ༑ ༑དྲི་ལན་གྱི་དྲི་བ་དང་པོ་ནི་རིགས་དང་མོས་པ་འདྲི་བའོ། །ལན་དང་པོའི་སྐལ་བཟང་ནི་རྒྱལ་སྲས་ཏེ་ཐེག་པ་ཆེན་པོའི་རིགས་ཅན་དང་བདེ་ཆེན་ལ་མོས་པར་བསྟན་པས་དཀྱིལ་
འཁོར་དུ་གཞུག་དུ་རུང་བར་ཤེས་པར་བྱེད་དོ། །ལན་གཉིས་པའི་དོན་ནི་སངས་རྒྱས་ཀྱི་དམ་ཚིག་མཆོག་བསྒྲུབ་པའི་ཕྱིར་ཡིན་ཞེས་པའོ། །བྱང་སྡོམ་འཛིན་པའི་ཚེ། བཟུང་
[217A]༄༅། །བའི་ཡུལ་བསྒྲུབ་པའི་དཀྱིལ་འཁོར་བའང་ཡིན་མོད་ཀྱང་སྟེང་གི་ནམ་མཁར་རྩ་བ་དང་བརྒྱུད་པའི་བླ་མ། ཡི་དམ། སངས་རྒྱས། བྱང་སེམས། དཔའ་
བོ༑ ༑མཁའ་འགྲོ། བསྟན་སྲུང་ཡེ་ཤེས་པའི་ཚོགས་ཏིལ་གྱི་གང་བུ་ལྟར་གང་བ་བཞུགས་པར་བསམ། བཟུང་བའི་སྔོན་འགྲོ་སྐྱབས་སུ་འགྲོ་བ། འགལ་རྐྱེན་སྡིག་ལྟུང་
བཤགས་པས་སྦྱང་བ། མཐུན་རྐྱེན་ཚོགས་ཡི་རང་བས་སོག་པ་གསུམ་སྔོན་དུ་བཏང། འཛིན་པའི་དངོས་གཞི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་
པར་བྱ། དེའི་ཕྱིར་དུ་རྒྱལ་སྲས་ཀྱི་སྡོམ་པ་བཟུང་ནས་སྤྱོད་པ་མཐའ་དག་ལ་བསླབ་པར་བྱའོ་སྙམ་པས་ཆོ་ག་རྗེས་སུ་ཟློས་པར་མོས་ཏེ་བརྗོད་གསུང། ཐམས་ཅད་རྣལ་འབྱོར་
གྱི་སེམས་བསྐྱེད་པའི་ཚེ། ཀུན་རྫོབ་དང་དོན་དམ་པའི་སེམས་བསྐྱེད་ཟླ་བ་དང་རྡོ་རྗེའི་རྣམ་པར་སྐྱེད་པ་ནི་སྔགས་ཀྱི་ཐབས་མཁས་ཀྱིས་ཐེག་པ་ཆེན་པོར་རིགས་ངེས་པར་བྱེད་
པ་ཡིན་པས་སེམས་ཅན་གྱི་དོན་དུ་སངས་རྒྱས་ཐོབ་འདོད་ཀྱི་སྨོན་སེམས་དང་ལྟ་བའི་སྟེང་ནས་དོན་དམ་སེམས་པ་སྐྱེད་གཉིས་དམིགས་ལེགས་པར་ཕྱེད་པར་བྱས་ལ་ཟླ་བ་དང་
རྡོ་རྗེའི་རྣམ་པར་བསྐྱེད། སྔགས་དོན་ནི། ཐམས་ཅད་རྣལ་འབྱོར་ཀྱི་སེམས་བསྐྱེད་པར་བགྱིའོ་ཞེས་པའོ། །སཱུ་ར་ཏེ་སོགས་ཀྱི་སྔགས་དོན་ནི། ཤིན་ཏུ་དགའ་བའི་དམ་ཚིག་
དང་ལྡན་པ་ཁྱོད་ཀྱིས་ཇི་ལྟར་བདེ་བར་རྡོ་རྗེ་སྟེ་སངས་རྒྱས་བསྒྲུབ་པར་བྱའོ། །ཞེས་པ་སྟེ་དེའི་ཚེ་གཙོ་བོའི་ཐུགས་ཀའི་སེམས་བསྐྱེད་གཉིས་ཀྱི་ངོ་བོ་ཟླ་བ་དང་རྡོ་རྗེའི་རྣམ་པ་ཅན་

[217B] །གསང་བར་གདམ་པའི་མ་དད་པ་རྣམས་ལའང་མ་ཡིན་ནོ། །ཞེས་
པ་དཀྱིལ་འཁོར་དུ་ཞུགས་སུ་ཟིན་ཀྱང་སྔགས་ལ་མི་དད་ནི་དེ་ལ་ཡང་མི་བསྟན་པའི་དོན་ནོ། །ཧཱུཾ་ཛ་ཧཱུཾ་གི་སྐབས་སུ་བླ་མ་དང་གཙོ་བོ་ཐ་མི་དང་པས་སྤྲོས་པའི་ལས་ཀྱི་རྡོ་རྗེའི་ཕྱག་
གི་རྡོ་རྗེ་ལ་འཐུས་ནས་ཤར་སྒོར་ཕྱིན་ཏེ་དེར་འདུག་པར་བསམ། གསོལ་འདེབས་ཀྱི་དོན་ནི། སངས་རྒྱས་ཀུན་གཅིག་ཏུ་འདུས་པའི་རང་བཞིན་གྱི་སྐུ་རྡོ་རྗེ་སློབ་དཔོན་ལ་ནི་སྐྱབས་
སུ་མཆིའོ། །རྟེན་པ་དཔའ་བོ་དང་རྣལ་འབྱོར་མའི་དཀྱིལ་འཁོར་ཀྱི་འཁོར་ལོ་དང། རྟེན་རྣལ་འབྱོར་གྱི་གནས་ལའང་བདག་ཕྱག་འཚལ་ལོ། །རྡོ་རྗེ་སློབ་དཔོན་དོན་དམ་སྨྲ་བའི་
སེང་གེ་རྣལ་འབྱོར་ཞེས་བྱ་བ་ཉོན་མོངས་གཅོད་པའི་དོན་ལ་ཤིན་ཏུ་མཁས་པར་གྱུར་པ་ཁྱོད་ཀྱིས་སྲིད་པའི་ཉེས་པ་བརྒྱ་ཕྲག་སྟེ་དཔག་མེད་སྐྱེད་པའི་རྩ་བ་བདེན་འཛིན་གྱི་ཉོན་
མོངས་པ་ཆོད་པར་མཛོད་ལ་སྟེ་གཅོད་པའི་དོན་དུ། རྣལ་འབྱོར་དོན་དམ་པའི་རྒྱལ་པོ་བདེ་སྟོང་དབྱེར་མེད་པའི་ཡེ་ཤེས་དེ་ཉིད་བདག་ལ་འགྲུབ་པར་ཏེ་སྐྱེད་པར་མཛོད་ཅིག་
ཅེས་བའོ་གསུང་ངོ། །དེ་ནས་གཙོ་བོས་ནང་ལུས་ཀྱི་དཀྱིལ་འཁོར་གྱི་ལྷ་ལ་གསོལ་བ་འདེབས་པའི་ཚིགས་བཅད་ཀྱི་དོན་ནི། དེ་བཞིན་གཤེགས་པ་ཀུན་གྱི་བཞུགས་གནས་
དང། དཔལ་ཧེ་རུ་ཀའི་ལྷ་ཚོགས་ཀྱི་གྲོང་ཁྱེར་མཆོག་ཡིན་པས། གནས་དང་གྲོང་ཁྱེར་རྣམས་ཀྱི་སྙིང་པོ་སྟེ་གཙོ་བོར་གྱུར་པའི་དཀྱིལ་འཁོར་འདི་རུ་བདག་གིས་སློབ་མ་འདི་

[218A]༄༅། །གཞུག་པར་བགྱི་བས་གཞུག་ཏུ་སྩོལ་ཅིག་ཅེས་པ་སྟེ་དེ་ལྟར་གསོལ་བ་བཏབ་པས་གནང་བ་བྱིན་པར་བསམ། སྔགས་སྡོམ་འཛིན་པར་གདམས་པའི་
ཚིགས་བཅད་ཀྱི་དོན་ནི། བྱང་སེམས་ཀྱི་སྔོན་པ་ནི་སོ་ཐར་གྱི་སྡོམ་པ་ལས་གོང་མར་གྱུར་པ་ཡིན་ཞིང། དེ་ལས་ཀྱང་གོང་མར་གྱུར་པའི་སྡོམ་པ་སྔགས་སྡོམ་ཡིན་ལ་དེ་འདྲའི་
སྡོམ་པ་མཆོག་འདི་ནི་ཁྱོད་ཀྱིས་བཟུང་ནས་བསྲུང་བར་བྱ་དགོས་ཏེ། སྒྲིབ་གཉིས་བག་ཆགས་དང་བཅས་པ་ལས་སྙིགས་དུས་ཀྱི་སྐྱེ་བ་བཅུ་དྲུག་ཚུན་ལ་གྲོལ་བར་འགྱུར་བའི་
རྒྱུ་ནི་དེ་ཚུལ་བཞིན་དུ་སྲུང་བ་ལ་ཡོད་ཀྱི། དེ་ལས་གཞན་མི་སྲུང་བ་ལ་ཅི་ཡེང་ཡོད་པ་མ་ཡིན་པའི་ཕྱིར་རོ། །ཞེས་པའོ། །དེ་ནས་སྔགས་སྡོམ་འཛིན་པའི་ཡུལ་སྔར་ལྟར་
གསལ་བཏབ་ལ་རིགས་ལྔ་སྤྱི་དང་བྱེ་བྲག་གི་སྡོམ་པ་ཐམས་ཅད་བཟུང་ངོ་སྙམ་པས་ཆོ་ག་རྗེས་སུ་ཟློས་པར་མོས། བྱེ་བྲག་ཏུ་དམ་ཚིག་ཉེར་གཉིས་འཛིན་པའི་ཚིགས་
བཅད་ཀྱི་དོན་ནི། ཤུ་ལོ་ཀ་དང་པོས་སྐྱབས་འགྲོ། གཉིས་པས་དགོངས་གསོལ། གསུམ་པས་བདག་དུས་འདི་ནས་བཟུང་སྟེ་ཇི་སྲིད་སྲིད་ཞིའི་མཐའ་གཉིས་སུ་མེད་
པའི་གོ་འཕང་ལ་གནས་ཀྱི་བར་དུ། དེའི་ཚངས་སྤྱོད་གཉིས་སུ་མེད་པ་ཉི་ཤུ་རྩ་གཉིས་ལེགས་པར་བསྲུང་ངོ། །ཞེས་དམ་བཅའ་པ་བསྟན་ནོ། །དེ་ནས་སྦྱང་བའི་སྐབས་སུ་
བགེགས་སྡིག་དྲི་མ་གསུམ་དག་པར་བསམ། དེ་ནས་དབང་བསྐུར་བ་ལ་དཀྱིལ་འཁོར་དུ་འཇུག་པ་སྔོན་དུ་འགྲོ་དགོས་པར་གསུངས་པ་ནི་ལྷ་དེ་དག་གི་གསང་བའི་གཏམ་ཁྱད་པར་

[218B] དཀྱིལ་འཁོར་དུ་འཇུག་པ་དངོས་གཞིའི་དོད་དུ་འདིར་བྱིན་རླབས་འདི་བྱེད་པ་ཡིན་ཞིང་དེའི་ཚེ་
གཙོ་བོས་སྤྱན་དྲངས་པའི་ཡེ་ཤེས་པ་ཨཱ་ལི་ཀཱ་ལིའི་རྣམ་པས་རང་གི་ལུས་ཀྱི་ཆ་གསུམ་ལ་ཐིམ་པ་དང་མཉམ་དུ་གཙོ་བོའི་ཐུགས་ཁ་ནས་ཀྱང་ཨཱ་ལི་ཀཱ་ལིའི་རྣམ་པ་ཅན་སྤྲོས་ཏེ་
རང་གི་ལུས་ཀྱི་ཆ་གསུམ་ནས་ཞུགས་ཏེ། སྙིང་ཁའི་ཧེ་རུ་ཀ་ལ་ཐིམ་པས་བྱིན་གྱིས་བརླབས་ཤིང། རང་ལྷ་རྣམས་དང་སྐལ་བ་མཉམ་པར་སོང་བར་བསམ་མོ་གསུང་ངོ། །
དེ་ནས་ཕན་ཡོན་གྱི་སྒོ་ནས་དམ་ལ་བཞག་པའི་ཚིག་གི་དོན་ནི། སྔགས་རིམ་ལས། དཀྱིལ་འཁོར་དུ་ཞུགས་པ་ཉིད་དེ་བཞིན་གཤེགས་པ་ཐམས་ཅད་ཀྱི་ས་བོན་དུ་གྱུར་པས་
ན་དེ་དག་གི་རིགས་སུ་ཞུགས་པའོ། །རྡོ་རྗེ་ཡེ་ཤེས་ནི་དུས་གསུམ་ཤེས་པའི་ལྷའི་ཡེ་ཤེས་འཆད་པར་འགྱུར་བ་ལྟར་ཕབ་པས་སྐྱེ་བ་སྟེ་དེ་བསྐྱེད་པར་བྱས་ཞེས་པ་འམ་བྱ་
ཡི་ཞེས་པའོ། །ཡེ་ཤེས་དེ་བསྐྱེད་པའི་ཕན་ཡོན་ནི་ཡེ་ཤེས་གང་གིས་ཞེས་སོགས་ཀྱིས་སྟོན་ཏེ་མཆོག་དང་ཐུན་མོང་འགྲུབ་པའོ། །དཀྱིལ་འཁོར་མཐོང་བ་ནི་ཆོ་ག་ཇི་ལྟ་བ་བཞིན་དུ་བཅུག་
ནས་ལྷ་ངོ་བསྟན་པ་ཡིན་པས་དེ་མིན་པ་ནི་དཀྱིལ་འཁོར་མ་མཐོང་བའོ། །མན་འཆུ་བླུང་པ་ལ་སོགས་པས་དམ་ཚིག་ཅན་དུ་བྱས་ཤིང་མནའི་སྙིང་པོ་བྱིན་པ་ལས་འདས་ན་དམ་ཚིག་ཉམས་ཏེ་
འདིར་ནད་དང་ཕྱི་མར་ངན་འགྲོར་འགྲོ་བའི་སྡུག་བསྔལ་འཐོབ་པ་ལ་ཤཱཀྱ་བཤེས་གཉེན་གྱིས་བཤད་དོ། །ཞེས་གསུངས་པ་ལྟར་རོ། །ཉེས་དམིགས་ཀྱི་སྒོ་ནས་དམ་ལ་བཞག་པའི་ཚིག་བཅད་

[219A]༄༅། །དང་པོས། ཁྱོད་ཀྱིས་དམ་ཚིག་རྡོ་རྗེ་འདི་ཞེས་པ། སྔགས་རིམ་ལས། གསང་བ་མི་བསྒྲགས་པ་འདི་ནི་ཁྱོད་ཀྱིས་འདར་མི་རུང་བའི་དམ་ཚིག་ཡིན་གྱིས་ཞེས་པ་དེ་ཡང་མི་
ཕྱེད་པས་ན་རྡོ་རྗེ་ཞེས་བྱ་ཡི་མགོར་བཞག་པའི་རྡོ་རྗེ་ལ་མི་བྱའོ། །ཞེས་པ་ལྟར་རོ། །གཉིས་པས་ཁྱོད་ཀྱི་སྙིང་ལ་ཡང་དག་ཞུགས་ཞེས་པ་གོང་དུ་བྱིན་རླབས་ཀྱི་ཚེ་ཞུགས་པ་ལ་བྱའོ། །ཕན་ཡོན་ཉེས་དམིགས་
གཉིས་ཀའི་སྒོ་ནས་དམ་ལ་བཞག་པའི་ཚིག་གི་དོན་ནི་སླ་ལ། སྔགས་དོན་ནི་བདུད་རྩི་ལྔའི་ཆུ་ཞེས་བའོ། །བླ་མའི་བཀའ་ཉན་པའི་དམ་གཞག་བྱེད་པའི་ཚིགས་དོན་གཞན་སླ་ལ། ཡང་བ་མ་སྤངས་
པར་ཞེས་པ་ལ་སྔགས་རིམ་ལས། དེ་ཉིད་བསྡུས་པར་མི་བདེ་བ་མ་སྤངས་པར་ཞེས་འབྱུང་ལ་དེའི་སྐབས་གཞན་དུ་དེ་ཉིད་སྣང་བ་ལས་གནོད་པའམ་མི་བདེ་བ་ནི་རྒྱལ་བའི་བཀའ་ལས་འདས་པ་ལ་
བཤད་ཀྱང་འདིར་བླ་མ་ལ་བརྙེས་པར་མ་བྱེད་ཅིག་ཅེས་བསྒོ་བ་ལས་འདས་པའོ། །དེ་མ་སྤངས་པས་ལོ་བརྒྱ་ཐུབ་པ་ཡང་ཚེ་མ་རྫོགས་པར་དུས་དེ་ཉིད་དམ་གཞན་དུ་མྱུར་བར་དུས་བྱས་ནས་དམྱལ་བར་
ལྟུང་ངོ་ཞེས་བཤད་པ་ལྟར་རོ། །དེས་ན་ཡང་བ་མ་སྤངས་པས་ཞེས་འབྱུང་བ་དག་པ་ཡིན་ནོ། །ཞེས་གསུང་པ་ལྟར་རོ་གསུང། དེ་ཡང་སྔགས་རིམ་ལས། དམ་གཞག་སྔ་མ་རྣམས་ཀྱིས་དམ་ལ་
བཞག་པ་དེ་མ་བརྟན་གྱིས་དོགས་ནས་བཀའ་ཉན་པའི་དམ་གཞག་འདི་མཛད་དོ། །དེ་ལྟར་ན་མན་འཆུ་བླུད་པའི་དམ་གཞག་ནི་རྩ་བ་དང་ཡན་ལག་སྤྱིའི་དམ་གཞག་ཡིན་ལ་ལྷག་མ་ཁྱད་པར་པའི་དམ་གཞག་
གོ་དེ་ཡང་སྣོད་མིན་ལ་གསར་བ་སྒྲོག་པ་དང་བླ་མ་ལ་བརྙེས་ཤིང་བཀའ་ལས་འདས་པ་དངོས་གྲུབ་འཕྲོག་པའི་ཉེས་དམིགས་ཆེ་བར་དགོངས་ནས་རྩ་ལྟུང་དང་པོ་དང་བདུན་པ་བསྲུང་བ་ལ་ཁྱད་པར་བའི་

[219B] །ཞེས་གསུང་པ་ལྟར་ཡིན་པས་འདི་རྣམས་དྲན་པར་བྱས་ནས་དམ་ཚིག་བསྲུང་བ་ལ་བརྩོན་པ་གལ་ཆེ་གསུང་ངོ། །དེ་ནས་ཡེ་ཤེས་འབེབས་སྔགས་
ཨོཾ་ཤྲི་ཧེ་རུ་ཀ་སོགས་ཀྱི་སྔགས་དོན་ནི། ཨོཾ་དཔལ་ཁྲག་འཐུང་རིག་པ་ཆེན་པོ་རིག་པའི་རྒྱལ་པོ་བློ་ཆེན་པོ་ལ་གཞི་ཚུག་ཅེས་པ་ཡིན་ལ་ཡེ་ཤེས་འབེབས་པ་ཡང་ལྷ་རྣམས་དང་སྐལ་པ་
མཉམ་པར་བྱེད་པ་སྟེ་ནང་གི་སྐལ་མཉམ་མོ། །དེ་ནས་མེ་ཏོག་འཕྲེང་བའི་དབང་གི་པྲ་ཏི་གྲི་ཧྣ་སོགས་ཀྱི་སྔགས་དོན་ནི། སེམས་དཔའ་སྟོབས་པོ་ཆེ་ཞེས་ལྷ་ལ་བོས་ནས་སློབ་
མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་བཟུང་ཤིག་ཅེས་པ་སྟེ། དེའི་ཚེ་རང་གི་མགོར་མེ་ཏོག་འཕྲེང་བ་བཞག་པ་དེ་ལས་བདུད་རྩི་འོད་ཟེར་གྱི་རྒྱུན་བབས་ཏེ། ལུས་ཐམས་
ཅད་གང། དྲི་མ་ཐམས་ཅད་དག་མེ་ཏོག་ཕོག་པའི་ལྷས་བྱང་ཆུབ་མ་ཐོབ་ཀྱི་བར་དུ་རྗེས་སུ་འཛིན་པའི་ནུས་པ་བཞག་བྱུང་སྙམ་དུ་བསམ་གསུང་ངོ། །དེ་ནས་
སྤྱན་འབྱེད་པའི་ཚིགས་བཅད་ཀྱི་དོན་ནི། དེང་དཔལ་ཧེ་རུ་ཀས་ཁྱོད་ཀྱི་མིག་འབྱེད་པར་མཛད་ཀྱི། ཕྱེ་ནས་ནི་ཐམས་ཅད་མཐོང་བར་འགྱུར་པའི་གཟུགས་ཅན་ཐམས་
ཅད་ལ་ཐོགས་པ་མེད་པའི་རྡོ་རྗེའི་མིག་བླ་ན་མེད་པ་སངས་རྒྱས་ཀྱི་སྤྱན་དང་འདྲ་བར་འགྱུར་རོ་ཞེས་པ་དང། སྔགས་དོན་ནི། རྡོ་རྗེའི་མིག་གི་སྒྲིབ་གཡོག་སོལ་
ཅིག་ཅེས་པ་ཡིན་ཅིང། དེའི་ཚེ་སྙིང་ཁའི་ཧཱུཾ་གི་འོད་ཟེར་དབྲལ་བའི་རཾ་ལ་ཕོག་རཾ་ལས་ཡེ་ཤེས་ཀྱི་མེ་འབར་བ་མིག་གི་ཨོཾ་ལ་ཕོག་ནས་སྡིག་སྒྲིབས་བསྲེག་

[220A]༄༅། །ཨོཾ་གྱི་འོད་ཟེར་བསྒྲུབ་པའི་དཀྱིལ་འཁོར་བ་དང་ཕྱོགས་བཅུའི་སངས་རྒྱས་སྲས་བཅས་ཀྱི་སྤྱན་ལ་ཕོག་ཏེ་དབྱེར་མེད་དུ་གྱུར་པ་སླར་རང་གི་མིག་གི་ཨོཾ་
ཡིག་ལ་འདུས། ཨོཾ་ཡིག་འོང་དུ་མེར་གྱིས་ཞུ་བ་མིག་དབང་དང་དབྱེར་མེད་དུ་གྱུར་བས་མིག་རྡོ་རྗེའི་སྤྱན་གྱི་རང་བཞིན་དུ་གྱུར་པར་བསམ་སྟེ་འདི་ཛ་ཡ་སེ་ནས། དེ་ནས་
མིག་གཉིས་ཟླ་བ་ལ། ཨོཾ་མོ་སྙིང་ཁར་ཟླ་བ་ལ། བདག་པོ་ཡང་དག་དམིགས་བྱས་ནས། །དེ་ཡི་མིག་བལྟས་འོད་རྣམས་ཀྱིས། །དཀྱིལ་འཁོར་ཀྱི་ནི་ལྷ་རྣམས་
ཀྱི༑ ༑སྤྱན་དང་དབྱེར་མེད་རང་བཞིན་དུ། །ཡང་དག་དམིགས་ནས་དེ་ནས་སྦྱིན། །མིག་གཉིས་ལ་ནི་ལེགས་བསྡུས་ཏེ། །ཞེས་པའི་དོན་ལྟར་མན་ངག་གིས་ཁ་
བསྐང་བའི་གསུང་ངོ། །དེ་ནས་ལུས་ཀྱི་དཀྱིལ་འཁོར་དང་སྟོན་པའི་ཚིགས་བཅད་ཀྱི་ཤུ་ལོ་ཀ་དང་པོས། དཔའ་བོ་དང་དཔའ་མོ་རྣམས་ཀྱི་གནས་ལུས་རྟེན་གྱི་དཀྱིལ་
འཁོར་དུ་བསྐྱེད་པ་དང། ཕྱི་མ་གཉིས་ཀྱིས་གནས་དང་ཉེ་བའི་གནས་ལ་སོགས་པ་བཅུའི་བདག་ཉིད་ཀྱི་རྩ་དང་ཁམས་བྱང་ཕྱོགས་སོ་བདུན་གྱི་ངོ་བོའི་ལྷ་སོ་བདུན་དུ་
བསྒྲུབ་པའི་རྟེན་པའི་དཀྱིལ་འཁོར་ལ་ལྟོས་ཞེས་པ་སྟེ། དེའི་ཚེ་དཀྱིལ་འཁོར་གཉིས་བློའི་ཡུལ་དུ་མངོན་གསུམ་དུ་སྣང་བར་བསམ་མོ། །དེ་ལྟར་དཀྱིལ་འཁོར་གྱི་ལྷ་
ངོ་བསྟན་པའི་སྒོ་ནས་མཐོང་བ་ལ་བརྟེན་ནས། ཇི་སྐད་དུ་སྐལ་པ་བྱེ་བ་དུ་མ་རུ། །སྔོན་ཆད་སྡིག་པ་གང་བྱས་པ། །དཀྱིལ་འཁོར་འདི་འདྲ་མཐོང་བ་

[220B] །དེ་དག་ཐམས་ཅད་ཟད་འགྱུར་ན། །ཞེས་གསུང་པ་ལྟར་སྡིག་པ་འདག་པ་སོགས་ཕན་ཡོན་ཆེན་པོ་འཐོབ་པས་དགའ་བ་བསྒོམ་དགོས་གསུང་ངོ། །
དེ་ནས་ཆུ་དབང་གི་སྐབས་ཀྱི་རྡོ་རྗེ་ཅན་གྱི་སངས་རྒྱས་ལ་སོགས་ཀྱི་དོན་ནི། རྡོ་རྗེ་ཅན་ཏེ་རྡོ་རྗེ་འཆང་གིས་སངས་རྒྱས་མི་བསྐྱོད་པ་སོགས་ལ་དབང་ཇི་ལྟར་བསྩལ་
པ་དེ་ལྟར་ཁྱེད་རྣམས་ཀྱིས་བདག་གི་སློབ་མ་འདི་ལའང་བསྩལ་དུ་གསོལ། ཞེས་པ་དང། དབང་བསྐུར་རྡོ་རྗེ་ཆེན་པོ་ནི། སོགས་ཀྱི་དོན་ནི། སྔགས་
རིམ་ལས། སྦྱིན་པར་བྱའོ་ཞེས་དྲང་ངོ། གང་གི་མདུན་དུ་ན་སངས་རྒྱས་ཀུན་གྱི་སྤྱན་སྔར་རོ། །གང་ན་དབང་སྐུར་བའོ། །དེའི་ཁྱད་པར་ལ་ཆེན་པོ་
ནི་ཁམས་གསུམ་གྱི་རྒྱལ་པོར་རབ་ཏུ་བཞུགས་པ་སྟེ་དེའི་ཕྱིར་ཁམས་གསུམ་པ་ཡིས་ཕྱག་བྱས་པའོ། །དེ་ངས་ཁྱོད་ལ་སྦྱིན་གྱི་ཁྱོད་ཀྱིས་ཀྱང་འདི་ལ་ནན་ཏན་
དུ་བྱའོ་ཞེས་སློབ་མ་ལ་དབུགས་འབྱིན་པའོ། །རྡོ་རྗེ་ནི་འདོར་དུ་མི་རུང་བའོ། །རྡོ་རྗེ་གསང་བ་གསུམ་དབྱེར་མི་ཕྱེད་པ་ནི་རྡོ་རྗེ་འཆང་ཡིན་ལ་དེ་ལས་བྱུང་བ་
ནི་དེའི་རིགས་ལས་སྐྱེས་པ་ལ་ལེའུ་བཅུ་དྲུག་པའི་སྒྲོན་གསལ་ལས་བཤད་དོ། །ཞེས་གསུང་པ་ལྟར་རོ། །སྔགས་དོན་ནི། ཙ་ཀྲ་འཁོར་ལོ། བའི་ར་དཔའ་
བོ། །སྟྭཾ་ཁྱོད། ཨ་བཧི་ཥི་ཉྩ་ནི་དབང་བསྐུར་བ་སྟེ་དཔའ་བོའི་འཁོར་ལོས་ཁྱོད་ལ་དབང་བསྐུར་རོ་ཞེས་པར་འགྱུར་རོ། །དེའི་ཚེ་བསྒྲུབ་པའི་དབང་བུམ་དེ་བུམ་པ་དཔག་ཏུ་མེད་པར་

[221A]༄༅། །གྱུར་པ་སྤྱན་དྲངས་པའི་དབང་ལྷ་རྣམས་ཀྱིས་བཟུང་ནས་ཆུ་རུབ་ཀྱི་ཚུལ་དུ་རང་གི་སྤྱི་བོ་ནས་དབང་བསྐུར་བས་བདུད་རྩིའི་ཆུས་ལུས་ཐམས་ཅད་མེར་གྱིས་
གང། ཐོགས་མེད་ནས་བསགས་པའི་སྡིག་སྒྲིབ་ཐམས་ཅད་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་དུད་ཁུ་དང་སོལ་ཁུའི་རྣམ་པས་ནག་ཉིལ་གྱིས་ཐོན། ཡིད་
བདེ་བ་ཆེན་པོའི་རང་བཞིན་དུ་གྱུར། བདེ་བ་དེ་དང་སྟོང་པ་སྦྱར་བའི་བདེ་སྟོང་གི་ཡེ་ཤེས། རང་མེ་ཏོག་ཕོག་པའི་ལྷའི་རིགས་སུ་སངས་རྒྱ་བ་ལ་གེགས་བྱེད་ཀྱི་དྲི་མ་འཁྲུད་
པའི་ནུས་པ། འབྲས་དུས་ཀྱི་ཆོས་དབྱིངས་ཡེ་ཤེས་མངོན་དུ་བྱེད་པའི་ནུས་པ། མི་སྐྱོད་པ་དང་དེའི་རིགས་ཀྱི་ཆ་དངོས་གྲུབ་སྒྲུབ་པ་ལ་དབང་བའི་ནུས་པ་སོགས་ནུས་པ་ཁྱད་པར་
ཅན་རྣམས་ནི་སྐབས་འདིའི་དབང་གི་ངོ་བོ་ཡིན་ལ། དེ་རྣམས་རང་རྒྱུད་ལ་སྐྱེས་བྱུང་སྙམ་དུ་བསམ་སྟེ། རྡོ་རྗེ་སྙིང་པོ་རྒྱན་གྱི་རྒྱུད་ལས། ཏིལ་གྱི་གང་བུ་ལྟར་གང་བའི། །རྒྱལ་བ་
བུམ་པ་འཛིན་པ་ཡིས། །དེ་རིང་ཁྱོད་ལ་དབང་བསྐུར་ཏེ། །དེ་ལྟར་ཤེས་ནས་ཡིད་བདེར་གྱིས། །ཞེས་དང། སྒྲོན་གསལ་མཚན་དང་བཅས་པ་ལས། སྔར་ནང་དུ་
རྣམ་སྣང་སོགས་བསྐྱེད་པའི་བུམ་པ་རྣམས་དམ་ཚིག་གི་མཆོག་རྣམས་ཀྱི་ཏེ་སྤྱན་མ་ལ་སོགས་པས་བཟུང་བར་མཁས་པ་སྟེ་སློབ་དཔོན་གྱིས་བསྒོམ་པར་བྱའོ། །
ཞེས་དང། སྔགས་རིམ་ལས། དེ་ལྟར་དབང་བསྐུར་བའི་དུས་སུ་བདེ་བ་ཕུན་སུམ་ཚོགས་པ་བྱུང་བར་བསམ་མོ། །ཞེས་དང། ངོ་བོ་ནི་ཆུ་དབང་ལ་མཚོན་

[221B] བསྒྲུབ་པའི་དཀྱིལ་འཁོར་བའི་ལྷ་ཆུ་
དབང་བསྐུར་བ་ལ་དགོངས་པ་གཏད་པ་རྣམས་དང། གསར་དུ་སྤྱན་དྲངས་པའི་དབང་ལྷ་མི་བསྐྱོད་པས་གཙོ་མཛད་པ་རྣམས་ལ་གསོལ་བ་བཏབ་ནས། དངོས་སུ་བླ་མས་
བསྐུར་བའི་མཛད་པ་ལ་བརྟེན་ནས་སློབ་མ་དེའི་རྒྱུད་ལ། རྣམས་ཤེས་ཀྱི་ཕུང་པོ་དང་ཞེ་སྡང་སྦྱོང་བ་དང། ཆོས་དབྱིངས་ཡེ་ཤེས་མངོན་དུ་བྱེད་པ་དང། མི་བསྐྱོད་པའི་སྒོ་
ནས་བསྒོམ་བཟླས་དང། དངོས་གྲུབ་འགྲུབ་པ་ལ་དབང་བའི་ནུས་པ་ཁྱད་པར་བ་ཞིག་བསྒོས་པ་ལ་ཆུ་དབང་ཞེས་བྱ་སྟེ་གཞན་བཞི་དང་མེ་ཏོག་འཕྲེང་བའི་དབང་ལ་ཡང་དེའི་
རིགས་པ་སྦྱར་རོ། །ཞེས་དང། རྒྱུད་སྡེ་སྤྱི་རྣམས་ལས། བུམ་དབང་རྣམས་ཀྱི་ངོ་བོ་ནི་ཆུ་དང་ཅོད་པན་སོགས་ཀྱི་རང་རང་གི་ཆོ་གས་དབང་བསྐུར་བའི་ཚེ་དབང་པོ་རྣོན་པོ་ལ་
བདེ་བ་དངོས་སུ་སྐྱེ་བ་འོད་བས། དེ་དང་སྟོང་ཉིད་ཀྱི་ལྟ་བ་ཕུ་ཐག་ཆོད་པ་གཉིས་སྦྱར་བའི་བདེ་སྟོང་གི་ཡེ་ཤེས་ཉིད་ལ་བྱེད་ཅིང། དེ་མིན་ནའང་དེའི་ཚེ་བདེ་བ་སྐྱེས་པའི་མོས་པ་
བྱས་པ་དང། ལྟ་བ་དྲན་པའི་བདེ་སྟོང་མོས་པ་ཡིད་བྱེད་ཀྱི་ཨྡྲན་པ་དང། རྡོ་རྗེ་སློབ་དཔོན་གྱི་དབང་གི་ངོ་བོ་ཡང་དངོས་དང་བསྒོམ་པའི་རིག་མ་གང་རུང་དང་རང་ཉིད་རྡོ་རྗེ་འཆང་
དུ་གསལ་བ་གཉིས་འཁྱུད་པ་ལས་བྱུང་བའི་བདེ་བ་དང། ལྟ་བ་དྲན་ནས་བདེ་སྟོང་གི་ཡེ་ཤེས་སྐྱེས་པའི་མོས་པ་བྱེད་པ་མ་མཐའ་ཡང་དགོས་ཀྱི། དེ་ལྟ་བུ་མ་ཡིན་ན་དབང་དེ་ལྟ་
[222A]༄༅། །བུ་ཐོབ་པར་བཞག་མི་ནུས་སོ། །ཞེས་གསུངས་པ་རྣམས་ཀྱི་མན་ངག་གོ་གསུང། དག་པའི་སྐབས་ཀྱི། སྦྱངས། བསྒྱུར། བྱས་ཞེས་པ་རྣམས། སྦྱང་
སྒྱུར་བྱེད་པའི་ནུས་པ་བཞག་པ་ལ་གོ་བར་བྱ་ཞིང་དམིགས་པ་འདི་དག་ཅི་རིགས་པར་འོག་མ་རྣམས་ལའང་སྦྱར་བར་བྱའོ། །ཅོད་པན་གྱི་དབང་གི་ངོ་བོ་ནི་སྐབས་འདིའི་དབང་བསྐུར་
བའི་རྒྱུ་ཚོགས་ལ་བརྟེན་ནས་བྱུང་བའི་བདེ་སྟོང་གི་ཡེ་ཤེས། རང་སངས་རྒྱས་པའི་སངས་རྒྱས་ཀྱི་རིགས་བདག་འགྲུབ་པའི་ནུས་པ། དབུའི་གཙུག་ཏོར་བལྟར་མི་མངོན་པ་བསྒྲུབ་
པའི་ནུས་པ། ངག་པའི་སྐབས་ནས་འབྱུང་བ་ལྟར་གྱི་ནུས་པ་རྣམས་དེ་ཡིན་ནོ། །རྡོ་རྗེའི་དབང་གི་སྐབས་ཀྱི་ཚིགས་བཅད་ལ། །སྔགས་རིམ་ལས། སངས་རྒྱས་རྣམས་
ཀྱིས་རྡོ་རྗེ་ཡི། །དབང་གིས་དེ་རིང་ཁྱོད་དབང་བསྐུར། །འདི་དེ་སངས་རྒྱས་ཐམས་ཅད་ཉིད། །རྡོ་རྗེ་རབ་ཏུ་གྲུབ་ཕྱིར་ཟུང། །ཞེས་པའི་དོན་དེ་ཉིད་སྣང་བ་ལས་བཤད་པ་
ལྟར་བཀོད་དེ། དེ་ཉིད་ལས། དེ་ཉིད་སྣང་བ་ལས་ནི་ཚིགས་བཅད་དེའི་དོན་འདི་ལྟར་བཤད་དེ་སངས་རྒྱས་རྣམས་ཀྱིས་དེ་རིང་ཁྱོད་ལ་རྡོ་རྗེའི་དབང་བསྐུར་བས་རྡོ་རྗེ་འདི་ནི་ཁྱོད་
ཀྱིས་ལོངས་ཤིག་པ་སྟེ་ཟུངས་ཤིག་བྱང་ཆུབ་སེམས་གང་དེ་རྡོ་རྗེ། ཤེས་རབ་དྲིལ་བུ་ཞེས་བཤད་དོ། །ཞེས་གསུང་པས་རྡོ་རྗེའི་དབང་བསྐུར་བས་ནི་རྡོ་རྗེ་ཡེ་ཤེས་ཀྱི་དབང་
བསྐུར་བ་གསུངས་པ་ཡིན་ནོ། །རྡོ་རྗེའི་དབང་བསྐུར་བ་འདི་ནི་སྟོང་པ་ཉིད་དང་དབྱེར་མེད་པའི་བྱང་ཆུབ་ཀྱི་སེམས་ཀྱི་རང་བཞིན་ཡིན་པས་སངས་རྒྱས་ཐམས་ཅད་ཀྱི་ཡིན་

[222B] ༑དེ་བླང་བར་བྱ་བའི་རྒྱུ་མཚན་ནི་གང་གི་ཕྱིར་རྡོ་རྗེ་འདི་ནི་སངས་རྒྱས་ཐམས་ཅད་ཀྱི་ངོ་བོ་ཉིད་ཡིན་པས་དེ་རབ་ཏུ་གྲུབ་པ་སྟེ་ཐོབ་པར་བྱ་བའི་ཕྱིར་ཁྱོད་ཀྱིས་ལོངས་ཞེས་
པའོ། །ཞེས་འབྱུང་ངོ། །འདིར་དོན་ཐོབ་ཀྱི་དབང་དུ་བྱས་ན། དཔའ་བོ་ཆེན་པོ་དཔལ་ཧེ་རུ་ཀ་སོགས་ཀྱིས་དང་ཁྱོད་ལ་སངས་རྒྱས་ཐམས་ཅད་ཀྱི་ཐུགས་གཉིས་སུ་མེད་པའི་
ཡེ་ཤེས་ཀྱི་བདག་པོར་དབང་བསྐུར་བར་འགྱུར་རོ། །མཚོན་བྱེད་རྟགས་ཀྱི་རྡོ་རྗེ་འདི་ནི་སངས་རྒྱས་ཐམས་ཅད་ཀྱི་ཐུགས་བདེ་སྟོང་གཉིས་སུ་མེད་པའི་ཡེ་ཤེས་མཚོན་བྱ་
དོན་གྱི་རྡོ་རྗེ་དེ་མཚོན་བྱེད་ཡིན་པས། མཚོན་བྱའི་རྡོ་རྗེ་དེ་འགྲུབ་པའི་ཕྱིར་དུ་མཚོན་བྱེད་ཀྱི་རྡོ་རྗེ་འདི་མི་འབྲལ་བར་ཟུང་ཅེས་པའོ་གསུང། དབང་གི་ངོ་བོ་ནི་འདིའི་དབང་
བསྐུར་བའི་རྒྱུ་ཚོགས་ལ་བརྟེན་ནས་ཐོབ་པའི་བདེ་སྟོང་གི་ཡེ་ཤེས། རང་སངས་རྒྱས་པའི་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་འགྲུབ་པའི་ནུས་པ། དག་
པའི་སྐབས་ནས་འབྱུང་བ་ལྟར་གྱི་ནུས་པ་རྣམས་དེ་ཡིན་ནོ། །དྲིལ་བུའི་དབང་གི་སྐབས་ཀྱི་ཚིགས་བཅད་དང་པོ་ལ། སྔགས་རིམ་ལས། རྐང་པ་ཕྱི་མ་གསུམ་འདྲ་ཞིང་
དང་པོ་འདི་དེ་སངས་རྒྱས་ཐམས་ཅད་ཀྱི་ཞེས་འབྱུང་བའི་དོན་འཆད་པ་ན། དེ་ཉིད་ལས། ཇི་ལྟར་སངས་རྒྱས་ཐམས་ཅད་ཀྱི་བྱང་ཆུབ་ཆེན་པོའི་ངོ་བོ་ཉིད་ཤེས་རབ་ནི་སྟོང་
པ་ཉིད་ལ་དམིགས་པ་ཡིན་ལ་དེ་ནི་རང་གི་དང་གིས་ལྷུན་གྱིས་གྲུབ་པར་དབྱངས་ཀྱི་སྒྲ་སྣ་ཚོགས་ཀྱིས་གཞན་ལ་ཆོས་སྟོན་པར་བྱེད་དེ་དྲིལ་བུ་འདི་ཡང་འདི་དང་འདྲ་སྟེ་དབྱངས་

[223A]༄༅། །ཀྱི་རྗེས་སུ་འགྲོ་བའི་ཤེས་རབ་ཉིད་སྟོན་པའོ། །ཤེས་རབ་དབྱངས་ཀྱི་རྗེས་འགྲོ་ཞེས་པའི་འགྱུར་བ་དེའོ། །དེ་བས་ན་རྒྱལ་བ་རྣམས་ཀྱིས་དེ་ཉིད་བྱང་ཆུབ་
མཆོག་ཏུ་ཡང་བཞེད་དོ། །ཁྱོད་ཀྱིས་ཀྱང་རྟག་ཏུ་ཟུངས་ཤིག་ཅེས་པ་སྟེ་ཤནྟི་པ་ལ་སོགས་པའི་བཤད་པའོ། །ཞེས་སོ། །འདིར་དོན་ཐོབ་ཀྱི་དབང་དུ་བྱས་ན། དྲིལ་བུ་འདི་
ནི་དཔའ་བོ་དང་རྣལ་འབྱོར་མ་ཀུན་གྱི་དབྱངས་ཀྱི་སྒྲ་སྣ་ཚོགས་གྱིས་ཆོས་སྟོན་པའི་རྗེས་སུ་འགྲོ་བའི་ཤེས་རབ་དེས་དོན་གྱི་དྲིལ་བུ་དེ་མཚོན་བྱེད་ཡིན་པས་མཚོན་བྱ་ངེས་
དོན་གྱི་དྲིལ་བུ་དེ་འགྲུབ་པའི་ཕྱིར་དུ་མཚོན་བྱེད་རྟགས་ཀྱི་དྲིལ་བུ་ཟུངས་ཤིག་ཅེས་པའོ་གསུང། ཕྱི་མའི་དོན་དབང་ཚོག་ནས་འབྱུང་བ་ལྟར་རོ། །དབང་གི་ངོ་བོ་ནི་སྐབས་
འདིའི་དབང་བསྐུར་བའི་རྒྱུ་ཚོགས་ལ་བརྟེན་ནས་ཐོབ་པའི་བདེ་སྟོང་གི་ཡེ་ཤེས། རང་སངས་རྒྱས་པའི་སངས་རྒྱས་ཀྱི་ཆོས་ཕུང་བརྒྱད་ཁྲི་བཞི་སྟོང་སྒྲོགས་པའི་གསུང་
འགྲུབ་པའི་ནུས་པ། དག་པའི་སྐབས་ནས་འབྱུང་བ་ལྟར་གྱི་ནུས་པ་རྣམས་དེ་ཡིན་ནོ། །མིང་དབང་གི་སྐབས་ཀྱི་སྔགས་དོན་ནི། རྡོ་རྗེ་སེམས་དཔས་ཁྱོད་ལ་དབང་
བསྐུར་བར་བགྱིའོ། །གང་ན་རྡོ་རྗེའི་མིང་གི་དབང་བསྐུར་བའོ། །ཞེས་པའོ། །དབང་གི་ངོ་བོ་ནི་སྐབས་འདིའི་དབང་བསྐུར་བའི་རྒྱུ་ཚོགས་ལ་བརྟེན་ནས་ཐོབ་པའི་བདེ་
སྟོང་གི་ཡེ་ཤེས། རང་སངས་རྒྱས་པའི་སངས་རྒྱས་ཀྱི་མཚན་འགྲུབ་པའི་ནུས་པ། དག་པའི་སྐབས་ནས་འབྱུང་བ་ལྟར་གྱི་ནུས་པ་རྣམས་དེ་ཡིན་ནོ། །དེ་ལྟར་

[223B] མ་རིག་པ་དང་བྲལ་བ་ལས་རིག་པ་ཡེ་ཤེས་ལྔ་འགྲུབ་པའི་ནུས་པ་ཁྱད་པར་འཇོག་པས་
རིག་པའི་དབང་སྟེ། དབང་བསྐུར་ལྔ་ཐོབ་རྒྱུ་ལས་ནི། །སངས་རྒྱས་ལྔ་པོ་འདི་རྣམ་དག་མ་རིག་པ་དང་བྲལ་བ་ལས། །ཡེ་ཤེས་ལྔ་ནི་ཐོབ་པར་བྱེད། །ཅེས་སོ།།
སྔགས་དབང་གི་ཚིགས་བཅད་ཀྱི་དོན་ནི། སྔགས་འདི་ནི་སངས་རྒྱས་ཐམས་ཅད་ཀྱི་ངེས་དོན་གྱི་སྙིང་པོ་བདེ་སྟོང་གཉིས་སུ་མེད་པའི་ཡེ་ཤེས་མཆོག་སངས་རྒྱས་ཐམས་
ཅད་བསྡུས་པའི་ངོ་བོར་གྱུར་པ་དེ་མཚོན་བྱེད་ཡིན་པས་ངེས་དོན་གྱི་སྙིང་པོ་དེ་འགྲུབ་པའི་ཕྱིར་དུ་དྲང་དོན་གྱི་སྙིང་པོ་འདི་ཟུངས་ཤིག་ཅེས་པའོ། །དབང་གི་ངོ་བོ་ནི་འདིའི་རྒྱུ་
ཚོགས་ལ་བརྟེན་ནས་ཐོབ་པའི་སྔགས་བཟླས་པ་ལ་བརྟེན་ནས་བར་དུ་གཅོད་པའི་གེགས་མེད་པར་བྱེད་པའི་ནུས་པ། ཞི་རྒྱས་དབང་དྲག་གི་དངོས་གྲུབ་འགྲུབ་པའི་
ནུས་པ། དོན་དམ་པའི་སྔགས་གཉིས་སུ་མེད་པའི་ཡེ་ཤེས་ཀྱི་དངོས་གྲུབ་ཀྱི་ཞིང་སྟེ་སྣོད་དག་པར་བྱེད་པའི་ནུས་པ་རྣམས་དེ་ཡིན་ནོ། །རྡོ་རྗེའི་རྟུལ་ཤུགས་ཀྱི་དབང་གི་
ཚིགས་བཅད་ལ། སྔགས་རིམ་ལས། གཞན་རྣམས་འདྲ་བ་ལ་ཧེ་རུ་ཀ་དཔལ་ཞེས་པའི་དོད་དུ་རྡོ་རྗེ་སེམས་དཔའ་ཞེས་འབྱུང་བའི་དོན་འཆད་པ་ན། འདི་ཞེས་པ་ནི་རང་
གི་ལག་ན་གནས་པའོ། །དེ་ཞེས་པ་ནི་བྱང་ཆུབ་སེམས་གང་དེ་རྡོ་རྗེ་ཞེས་བྱ་བའི་རྡོ་རྗེའོ། །དེ་ཅི་ཞིག་ཡིན་ཅེ་ན་སངས་རྒྱས་ལྔ་པོ་ཐམས་ཅད་ཀྱི་རང་བཞིན་ནོ། །གང་གི་ཕྱིར་

[224A]༄༅། །སངས་རྒྱས་ཐམས་ཅད་ཀྱི་རང་བཞིན་གྱི་རྡོ་རྗེ་འདི་རྡོར་སེམས་ཀྱི་ལག་ན་འདུག་པ་ཡིན་ལ། དེ་བས་ན་དེ་ཐོབ་པར་བྱ་བའི་ཕྱིར་ཁྱོད་ཀྱིས་ཀྱང་རྟག་ཏུ་བཅད་པར་བྱའོ། །
འདི་གང་གི་རྟུལ་ཤུགས་ཡིན་སྙམ་ན། ཕྱག་ན་རྡོ་རྗེའི་རྡུལ་ཤུགས་ཏེ། དེ་ཡང་གཞན་གྱི་མི་ཕྱེད་པས་ན་བརྟན་པའོ། །རྟུལ་ཤུགས་ཀྱི་དོན་ནི་དེ་བཞིན་གཤེགས་པ་ཐམས་ཅད་ཀྱི་དངོས་
གྲུབ་ཀྱི་དོན་དུ་ངེས་པར་བྱ་བ་སྟེ། རྡོ་རྗེ་ཡོངས་སུ་མི་འདོར་པའོ། །ཞེས་དེ་ཉིད་སྣང་བ་ལས་བཤད་དོ། །དོན་ཐོབས་ཀྱི་དབང་དུ་བྱས་ན་རྡོར་སེམས་ཐོབ་པའི་ཐབས་སུ་ཡེ་ཤེས་ལྔའི་ནང་གི་
རྡོ་རྗེ་དེ་མ་བྲལ་བར་ཆོངས་ཤིག་ཅེས་གོ་བར་བྱེད་པའོ། །སྔགས་དོན་ནི། དེ་བཞིན་གཤེགས་པ་ཐམས་ཅད་ཀྱི་གྲུབ་པའི་རྡོ་རྗེའི་དམ་ཚིག་འདི་བདག་ལ་བཞུགས་ཤིག་བཟུང་
བར་བགྱིའོ་ཞེས་པའོ། །སྤྱོད་པའི་རྟུལ་ཤུགས་ཀྱི་དབང་གི་ཚིགས་བཅད་ཀྱི་ཤུ་ལོ་ཀ་དང་པོ་ལ། སྔགས་རིམ་ལས། རྡོ་རྗེ་སེམས་དཔའི་ཕྱག་རྒྱ་འདི། །ཕྱི་དང་ནང་ན་ཡང་དག་
གནས༑ །དེས་ན་ཁ་ཊཱཾ་ཅང་ཏེའུ་སྣོད། །བྱིན་པ་དཔའ་བོས་བཟུང་བར་གྱིས། །ཞེས་འབྱུང་བའི་དོན་འཆད་པ་ན། རྡོར་སེམས་ཀྱི་ཕྱག་རྒྱ་ཐོད་པ་སོགས་འདི་རྣམས་ལ་ཕྱི་ནང་
གཉིས་ཀྱི་ཕྱག་རྒྱ་ཡོད་པས་དེ་དྲན་བྱེད་དུ་བཅངས་དགོས་པ་དེས་ན་ཞེས་སྦྱར་རོ། །ཞེས་གསུང་ཞིང་ཕྱི་ནང་གི་ཕྱག་རྒྱ་གཉིས་ནི། དེ་ཉིད་ལས། དེ་ལ་སྤྱོད་པ་དང་པོ་ནི་ནང་གི་ཕྱག་རྒྱ་གསུམ་
ལ་སྦྱོར་བ་ལྷུར་བྱེད་པ་སྟེ་དེ་ལྟར་ཡང། ཁ་ཊཱཾ་ག་ནི་ལྷ་ཡི་སྐུ། །ཅང་ཏེའུ་ཤེས་རབ་ཏུ་ནི་བརྟགས། །ཅེས་ཀུན་སྤྱོད་ལས་གསུང་པ་དང། །སྔགས་ནི་བཏུང་བའི་ཐོད་པའོ། །ཞེས་སོ།།

[224B]
མཚོན་པར་བྱེད་པ་སྟེ། རང་གི་ལུས་ལྷའི་སྐུར་བྱས་པ་དང་གཏུམ་མོའི་མེ་དང་བདེ་བའི་རྟེན་དུ་ཀུན་ཏ་ལྟ་བུ་སྟོན་པ་ནི་ནང་གི་ཕྱག་རྒྱའོ། །ཞེས་དང། དང་པོས་ཡབ་དང་གཉིས་པས་ཤེས་རབ་
དང་གསུམ་པས་བཟླས་བྱའི་སྔགས་བསྟན་པ་ནི། ཕྱིའི་ཕྱག་རྒྱའོ། །ཞེས་འབྱུང་ངོ། །མདོར་ན་གོང་དུ་བཤད་པའི་ཕྱི་ནང་གི་ཕྱག་རྒྱ་གཉིས་པོ་དེ་ལ་སྦྱོར་བ་ལྷུར་ལེན་དགོས་པ་དེ་དྲན་པའི་
ཕྱིར་དུ། དེ་མཚོན་བྱེད་ཀྱི་མཚན་མ་གསུམ་པོ་བཅང་བར་གྱིས་ཞེས་གོ་བར་བྱེད་པའོ། །ལུང་སྟན་གྱི་དབང་གི་ཚིགས་བཅད་ཀྱི་དོན་ནི་སླ་ལ། སྔགས་དོན་ནི། ཁྱོད་ས་འོག་ས་སྟེང་མཐོ་
རིས་ཏེ་ཁམས་གསུམ་གྱི་རང་བཞིན་གྱི་དེ་ཁོ་ན་ཉིད་ས་རབ་ཏུ་དགའ་བ་ལ་སོགས་པའི་རིམ་པས་རྟོགས་པར་ནུས་པ་ཉིད་ཀྱིས་དེ་བཞིན་གཤེགས་པ་ཐམས་ཅད་ཀྱི་ངོ་བོ་མཁའ་འགྲོ་མའི་གཙོ་
བོ་དཔལ་ཐོད་ཁྲག་ལ་རོལ་པ་ཞེས་བྱ་བར་གྲུབ་པའོ། །ཞེས་པའོ། །འདིའི་སྐབས་སུ་ས་ར་ཧ་ས། །དེ་ཚེ་ཧེ་རུ་ཀ་དཔལ་དང། །མཁའ་འགྲོ་མ་དང་བླ་མར་བཅས། །མགྲིན་གཅིག་
ལུང་སྟོན་བསམ་པར་བྱ། །ཞེས་དང། སྔགས་རིམ་ལས། ལུང་སྟན་གྱི་དོན་ནི་ཁམས་གསུམ་དབྱེར་མི་ཕྱེད་པའི་ཆོས་ཉིད་རྟོགས་པར་ནུས་པ་ཁྱོད་ཡིན་ནོ་ཞེས་གཟེང་བསྟོད་པའི་དོན་དུ་ལུང་
སྟན་པའོ༑ ༑ཞེས་གསུང་པ་ལྟར་གོ་བར་བྱ་དགོས་གསུང། རྡོ་རྗེ་སློབ་དཔོན་གྱི་དབང་གི་གསོལ་འདེབས་ཀྱི་དོན་ནི། ཕྱིར་མི་ལྡོག་པའི་དབང་དང་འདྲ་བའི་རྡོ་རྗེ་སློབ་དཔོན་གྱི་དབང་བསྐུར་

[225A]༄༅། །བ་ཆེན་པོ་དཔའ་བོ་ཆེན་པོ་རྡོ་རྗེ་སློབ་དཔོན་གྱིས་བདག་ལ་སྩོལ་ཅིག་གང་གིས་འགྲོ་བ་རྣམས་མཚན་མ་མེད་པ་མི་གནས་པའི་མྱ་ངན་ལས་འདས་པའི་གོ་འཕང་
མངོན་དུ་བྱེད་པར་ནུས་པའི་རྒྱུའི་གཙོ་བོར་གྱུར་པའི་དབང་བསྐུར་བ་དེ་ནི་ད་ལྟ་ཉིད་དུ་སྩོལ་བར་མཛད་དུ་གསོལ། ཞེས་པའོ། །གསུང་རྡོ་རྗེའི་དམ་ཚིག་སྦྱིན་པའི་ཚིགས་བཅད་ཀྱི་
དོན་ནི། སེམས་དཔའ་ནི་ཐོག་མཐའ་མེད་པའི་སེམས་ཀྱི་རྒྱུན་རང་བཞིན་གྱིས་དག་པའི་དེ་བཞིན་ཉིད་དང་རོ་གཅིག་པའི་རྣམ་པར་མི་རྟོགས་པའི་ཡེ་ཤེས་བྱང་ཆུབ་ཀྱི་སེམས་ཏེ་དེ་ནི་རྡོ་རྗེ་
སེམས་དཔའ་དགའ་བ་ཆེ་བའི་རང་བཞིན་ནོ། །བཟང་པོ་ནི་དགེ་བ་ཡིན་ལ་ཀུན་ནི་མ་ལུས་པ་ཏེ། འདི་ལས་དེ་རྣམས་བྱུང་བའོ། །ཆོས་ཀྱི་དབྱིངས་ནི་ཆོས་ཐམས་ཅད་ཀྱི་མཚན་ཉིད་
དམ་རང་བཞིན་ཡིན་པས་ཀུན་གྱི་བདག་ཉིད་དོ། །གང་ལ་དམིགས་ནས་ལྷའི་སྐུ་ཕྱག་རྒྱ་ཆེན་པོ་སྐྱེ་བའི་རྒྱུ་ཆོས་ཀྱི་དབྱིངས་ལ་རྡོ་རྗེ་སྙེམས་ཚུལ་བདག་པོའི་བདག་སངས་རྒྱས་ཐམས་ཅད་
ཀྱི་སྤྲུལ་གཞི་བཅོམ་ལྡན་འདས་དཔལ་མཆོག་དང་པོའི་སྐྱེས་བུ་ཞེས་འབྲས་བུ་རྡོ་རྗེ་འཆང་གི་མིང་གིས་བཏགས་ནས་བསྟན་པའོ་ཞེས་དབང་བཤད་ཁ་ཅིག་ལས་འབྱུང་ངོ། །དྲིལ་བུའི་
དམ་ཚིག་སྦྱིན་པའི་ཚིགས་བཅད་ཀྱི་དོན་ལ། སྔགས་རིམ་ལས། སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱིས་སྲིད་འགལ་བྱས། །རང་བཞིན་དག་མཆོག་སེམས་དཔའ་ཡིས། །དམ་པའི་
སྲིད་པ་བྱེད་པར་འགྱུར། །ཞེས་པའི་དོན་འཆད་པའི་ཚེ། སྲིད་པ་ནི་འཁོར་བར་སྐྱེ་བའི་རྒྱུན་ནོ། །དེ་ནི་ངོ་བོ་ཉིད་ཀྱིས་དག་སྟེ་རང་བཞིན་གྱིས་ཡོངས་སུ་དག་པའོ། །འོན་ཀྱང་བདོག་ཏུ་

[225B] །ཤིནྟ་པ་དང་ཨ་བྷྱ་གཉིས་ཀས་འགལ་བའི་སྲིད་པར་བྱས་པའི་འབྲུ་ནོན་
མཛད་ལ་དཔལ་མཆོག་འགྲེལ་པར་སྲིད་བྲལ་བྱས་ཞེས་པ་ལ་འབྲུ་མནན་ན། སེམས་དཔའ་མཆོག་ནི་བྱང་ཆུབ་སེམས་དཔའ་སྟེ་དེ་རྣམས་ཀྱིས་སྲིད་པའི་མཆོག་གམ་དམ་པའི་སྲིད་པ་མཛད་
པར་འགྱུར་ཞེས་སྦྱར་རོ། །ཇི་ལྟ་བུས་མཛད་ན་རང་བཞིན་དག་པས་ཞེས་ཏེ་དེ་ལ་མི་བདེན་པའི་ཞེན་པ་ཟད་པར་མཛད་ནས་མི་གནས་པའི་མྱང་འདས་ཀྱི་རང་བཞིན་དུ་རྟོགས་པར་མཛད་པའོ། །
ཞེས་ཀུན་སྙིང་དང་ཤིནྟ་པས་བཤད་དོ། །ཞེས་འབྱུང་ངོ། །ཕྱག་རྒྱའི་དམ་ཚིག་སྦྱིན་པའི་ཚིགས་བཅད་ཀྱི་དོན་ནི། ཡིད་ཀྱི་ལུས་ཡེ་ཤེས་ཀྱི་ཕྱག་རྒྱའི་རྣམ་པ་བརྟན་པ་ཉིད་ཕྱག་རྒྱའི་དམ་
ཚིག་ཏུ་བརྗོད་དོ། །སྒྲུབ་པ་པོ་གང་གིས་ཡེ་ཤེས་ཀྱི་ཕྱག་རྒྱའི་ལུས་ནི་རྣམ་པ་ཐམས་ཅད་དུ་བརྟན་པར་བྱས་པ་དེས་ན་ཕྱག་རྒྱར་རབ་ཏུ་བསྒྲགས་ཞེས་འབྱུང་ངོ། །དབང་གི་ངོ་བོ་ནི་
དམ་ཚིག་གསུམ་བཟུང་བའི་སྒོ་ནས་བསྒོམ་པའི་ཡེ་ཤེས་ཀྱི་ཕྱག་རྒྱ་དང་ཕན་ཚུན་འཁྱུད་པ་ལས་བྱུང་བའི་བདེ་སྟོང་གི་ཡེ་ཤེས། རིགས་ཐམས་ཅད་ཀྱི་བདག་པོ་དྲུག་པ་རྡོ་རྗེ་འཆད་ལ་
བརྟེན་པའི་སྐྱེད་རིམ་ཡན་ལག་དང་བཅས་པ་བསྒོམ་པ་ལ་དབང་བའི་ནུས་པ། ལན་འདི་ལ་བརྟེན་ནས་རྫོགས་པའི་བྱང་ཆུབ་ཐོབ་པ་ལས་ཕྱིར་མི་ལྡོགས་པའི་ནུས་པ། གཞན་ལ་
རྒྱུད་འཆད་པ་དང། དབང་བསྐུར་བ་སོགས་རྡོ་རྗེ་སློབ་དཔོན་གྱི་ལས་ཐམས་ཅད་ལ་དབང་བའི་ནུས་པ་རྣམས་དེ་ཡིན་ཏེ། ཀྱཻ་རྡོར་ལས། ཤེས་རབ་བཅུ་དྲུག་ལོན་པ་ལ། །ལག་པ་

[226A]༄༅། །དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བ། །སློབ་དཔོན་གྱི་ནི་དབང་དུ་འདོད། །ཅེས་སོ། །སྔགས་རིམ་ལས། ཇི་ལྟར་ས་བཅུ་པ་ལ་གནས་
པའི་ཕྱིར་མི་ལྡོག་པའི་བྱང་ཆུབ་སེམས་དཔའ་ཆེན་པོ་ལ་ཕྱོགས་བཅུའི་དེ་བཞིན་གཤེགས་པ་རྣམས་ཀྱིས་དབང་བསྐུར་བ་དེ་བཞིན་དུ་དམ་ཚིག་གསུམ་དང་བཅས་པ་འདི་ཡང་དེ་བཞིན་
གཤེགས་པ་དེ་རྣམས་དང་བླ་མས། སེམས་ཅན་དཔག་ཏུ་མེད་པ་ལ་གཞལ་དུ་མེད་པའི་ཆོས་སྟོན་པ་ལ་སོགས་པས་སློབ་དཔོན་དུ་བྱ་བའི་ཆེད་དུ་ཁམས་གསུམ་པའི་ཆོས་ཀྱི་
རྒྱལ་སྲིད་དུ་དབང་བསྐུར་བས་ན་སློབ་དཔོན་གྱི་དབང་དང། ཕྱིར་མི་ལྡོག་པ་རྣམས་ཀྱི་དབང་དང་འདྲ་བས་ཕྱིར་མི་ལྡོག་པའི་དབང་ངོ། །འདྲ་བ་ཙམ་དུ་མ་ཟད་ཕྱིར་མི་ལྡོག་པའི་ས་བོན་
ཁྱད་པར་ཅན་བསྐྲུན་པར་བྱེད་པའི་ཕྱིར་ཡང་མི་ཕྱིར་མི་ལྡོག་པའི་དབང་དུ་བརྗོད་དེ་ཕྱིར་མི་ལྡོག་པ་དང་ལྡན་པའི་དབང་ངོ། །ཞེས་གསུངས་སོ། །རྗེས་
གནང་གི་དབང་གི་ཚིགས་བཅད་རྣམས་ཀྱི་གོ་དོན་དཀྱིལ་ཆོག་ལས་འབྱུང་བ་ལྟར་རོ། །དེ་ལྟར་བུམ་པའི་དབང་ནི་དཀྱིལ་འཁོར་གང་དུ་འཐོབ་ན། སྦྱོར་བ་བདུན་པ་ལས། རི་མོ་དད་ནི་
ལུས་ཀྱི་ལས། །དཀྱིལ་འཁོར་དུ་ནི་དེ་ཉིད་ཐོབ། །ཅེས་པ་ལྟར་ལུས་ཀྱི་དཀྱིལ་འཁོར་དུ་ཐོབ། དེར་ཇི་ལྟར་ཐོབ་ན། སྔགས་རིམ་ལས། བུམ་དབང་བསྐུར་བ་རྣམས་ལ་རྡུལ་
ཚོན་གྱི་དཀྱིལ་འཁོར་པའི་ལྷས་དགོངས་པ་གཏད་ནས་དབང་གི་བྱ་བ་མཛད་པ་ཡོད་ལ་དེའི་ཕྱིར། རྡུལ་ཚོན་གྱི་དཀྱིལ་འཁོར་དུ་བུམ་དབང་ཐོབ་པ་ཡང་མི་འགལ་ལོ། །ཞེས་པ་ལྟར་

[226B] གད་ལ་དབང་ན་སྐྱེད་རིམ་ཁྱད་པར་ཅན་ལུས་དཀྱིལ་ཟབ་མོ་བསྒོམ་པ་ལ་དབང་
དག་བྱ་གང་སྤྱོད་ན་ལུས་ཀྱི་དྲི་མ་སྦྱོང། འབྲས་བུ་གང་འགྲུབ་ན་སྐུ་རྡོ་རྗེ་སྤྲུལ་པའི་སྐུ་འགྲུབ་པའི་ནུས་པ་བཞག་པ་ཡིན་པས་དགའ་བ་བསྒོམ་མོ། །སྒྲ་བཤད་ནི་སྦྱོར་བ་བདུན་པ་ལས་
སྣོད་དུ་རུང་ཕྱིར་བུམ་དབང་སྟེ། །བླུགས་གཏོར་དག་པར་བྱེད་ཕྱིར་དབང། །འདི་ནི་ཡང་དག་རྒྱུད་རིམ་པའི། །ལུང་གིས་ངེས་པར་བྱེད་པའོ། །ཞེས་པ་ལྟར་རོ། །གསང་དབང་གི་
གསོལ་འདེབས་ཀྱི་ཚིགས་བཅད་ཀྱི་དོན་ནི། འགྲོ་བ་སྡུག་བསྔལ་གྱིས་གདུངས་པ་དཔེར་ན་བྱིས་པ་མི་དོང་དུ་ལྷུང་བ་དེ་ལས་འདོན་པ་པོ་ལྟ་བུའི་སྐྱོབ་པ་མེད་པ་རྣམས་ཀྱི་སྐྱོབ་པ་དང། མེ་
གཞིལ་པའི་ཆར་བསིལ་པ་ལྟ་བུའི་སྐྱབས་མེད་པ་རྣམས་ཀྱི་སྐྱབས་སུ་གྱུར་བའི་ཡོན་ཏན་གྱི་དཔལ་དང་ལྡན་པ་ནི་འཁོར་ལོ་བདེ་པའི་མཆོག་རྡོ་རྗེ་སློབ་དཔོན་ཁྱོད་ཉིད་ཡིན་པས། ལན་དུ་ཕན་
འདོགས་པར་རེ་བ་སོགས་ཀྱི་རྒྱུ་མེད་པར་ཐུགས་རྗེ་ཆེན་པོས་རང་གི་ངང་གིས་འགྲོ་བའི་དོན་མཛད་པ་ལ་འཇུག་པ་ཁྱོད་ཀྱི་མགོན་དང་སྐྱབས་མེད་པ་བདག་གི་མགོན་དང་སྐྱབས་མཛོད་ཅིག་
བདག་ཉིད་ཆེན་པོ་རྡོ་རྗེ་སློབ་དཔོན་ཁྱོད་ཀྱིས་བླ་ན་མེད་པའི་གོ་འཕང་བརྙེས་པ་ཇི་ལྟར་གཙོ་བོས་བདག་ཀྱང་དེ་ཁོ་ན་འདྲ་བར་མཛོད་ཅིག་འཁོར་བ་ཉོན་མོངས་པ་དང་སྡུག་བསྔལ་གྱི་འདམ་གྱི་
ཚོགས་ཆེན་པོའི་ནང་དུ་བྱིད་པ་བདག་ལ་འཁོར་བའི་སྡུག་བསྔལ་གྱིས་མནར་བར་མི་འགྱུར་བའི་སྐྱབས་མཛོད་ཅིག་ཅེས་པ་ཡིན་ལ། དབང་བསྐུར་བའི་ཚིགས་བཅད་ཀྱི་དོན་ནི་
[227A]༄༅། །གསང་རྫས་འདི་ནི་དཔའ་བོ་དང་ལྷ་མོ་རྣམས་ཀྱི་ངོ་བོ་ཐིག་ལེ་རྩའི་བཅུད་ཐམས་ཅད་འདུས་པ་ཡིན་ལ་འདི་ཟོས་པས་བཟའ་བའི་དམ་ཚིག་ལྔ་ལ་སོགས་པ་བསྟེན་པ་དང་
བསྲུང་བའི་དམ་ཚིག་རྣམས་ལ་དབང་བར་བྱེད་པས་ལུས་ཀྱི་སའི་ཁམས་སོགས་ཁམས་ལྔའི་བཅུད་དང་ལྡན་པ་འདིའི་རོ་རྟོགས་པ་སྟེ་མྱོང་བར་བྱེད་པའི་སྒོ་ནས་དེ་ལས་འབྱུང་བའི་བདེ་བ་
གང་དེ་མྱོང་བར་བྱའོ། །ཞེས་པ་ཡིན་ཅིང་ཕྱི་མ་སླའོ། །དབང་གི་ངོ་བོ་ནི་གསང་རྫས་མྱང་བ་ལས་བྱུང་བའི་བདེ་སྟོང་གི་ཡེ་ཤེས། དག་དག་པར་བྱེད་པའི་ནུས་པ། རྩ་རླུང་གཏུམ་མོའི་
རྣལ་འབྱོར་དང་ཀུན་རྫོབས་སྒྱུ་མའི་རྫོགས་རིམ་བསྒོམ་པ་ལ་དབང་བའི་ནུས་པ་རྣམས་དེ་ཡིན་དེ། ཕྱག་ཆེན་ཐིག་ལེའི་གཉིས་པ་ལས། །སྦོམ་པོ་ཐ་ལྟག་སྦྱོར་བ་ཡིས། །ལོངས་སྤྱོད་ནང་
དུ་གཞུག་པར་བྱ། །དེ་ཚེ་ཡང་དག་ཡེ་ཤེས་སྐྱེ། །བུ་མོའི་བདེ་བ་ཇི་ལྟ་བུ། །ཞེས་དང། སྔགས་རིམ་ལས། དག་དག་པ་ནི་གསང་རྫས་དེ་བླ་མ་ཡབ་ཡུམ་གཙོ་བོ་ཡབ་ཡུམ་དང་
ཐ་མི་དད་དུ་བྱས་ནས་སྙོམས་པར་ཞུགས་པའི་ལྷན་ཅིག་སྐྱེས་དགའ་བསྐྱེད་པའི་རྫས་ཡིན་ཞིང། ཕྱོགས་བཅུའི་རྒྱལ་བ་སྲས་བཅས་ཐམས་ཅད་སྤྱན་དྲངས་ཏེ་ཞུ་བའི་ངོ་བོ་དང་དབྱེར་
མེད་པར་བྱས་པས་ན་མཐུ་དང་ལྡན་པའི་ཕྱིར། ཕྱག་ཆེན་ཐིག་ལེ་སྔར་དྲངས་པ་ལྟར་དེ་མྱང་བས་གཞོན་ནུ་མའི་བདེ་བ་འདྲ་བ་སྐྱེ་བར་བཤད་ལ། དེ་འདྲ་བ་དེ་དག་གི་གནས་ལྕེ་དང་མགྲིན་
པ་ལ་སོགས་པའི་གནས་རྣམས་སུ་ཕྱིན་པ་ན་སྐབས་དེ་དང་དེའི་རྩ་དང་རླུང་རྣམས་སྦྱོང་བས་དག་དག་པར་བྱེད་དོ། །བྱང་སེམས་ཀྱི་རོ་ལྕེས་མྱང་བའི་སྒོ་ནས་ངག་དག་པར་བྱེད་པ་གསང་

[227B] །དེ་ལྟར་ན་རྫས་ཀྱི་རྟེན་འབྲེལ་ཁྱད་པར་ཅན་དེས་རྩ་དང་
རླུང་དང་བྱང་སེམས་བྱིན་གྱིས་རློབ་ནུས་པས་རྩ་རླུང་དང་གཏུམ་མོ་ལ་སོགས་པའི་རྣལ་འབྱོར་སྒོམ་པའི་སྣོད་དུ་བྱེད་ལ་དེ་དག་བསྒོམ་པ་ན་བདག་བྱིན་གྱིས་རླབ་པ་སྒྱུ་མའི་ཏིང་ངེ་འཛིན་གྱི་
འང་སྣོད་དུ་རུང་བས། ལམ་དེ་དག་སྒོམ་པ་ལ་དབང་བའོ། །ཞེས་གསུང་པས་སོ་གསུང། དེ་ལྟར་གསང་བའི་དབང་དཀྱིལ་འཁོར་གང་དུ་ཐོབ་ན་སྦྱོར་བ་བདུན་པ་ལས། ལྷག་པ་
བྱང་སེམས་ཞེས་བྱ་བའི། །དཀྱིལ་འཁོར་དུ་ནི་དེ་ཉིད་ཐོབ། །ཞེས་པ་ལྟར་ཀུན་རྫོབས་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་ཐོབ། གང་ལ་དབང་ན་ཀུན་རྫོབ་སྒྱུ་མའི་རྫོགས་
རིམ་གྱིས་མཚོན་པའི་སོ་སོ་སྐྱེ་བོའི་རྫོགས་རིམ་ཐམས་ཅད་སྒོམ་པ་ལ་དབང། དག་བྱ་གང་སྦྱོང་ན་དག་གི་དྲི་མ་སྦྱོང། འབྲས་བུ་གང་འགྲུབ་ན་གསུང་རྡོ་རྗེ་ལོངས་སྐུ་འགྲུབ་པའི་
ནུས་པ་བཞག་པ་ཡིན་པས་དགའ་བ་བསྒོམ་མོ། སྒྲ་དོན་ནི། གསང་བའི་རྫས་བྱང་སེམས་མྱང་བ་ལས་བྱུང་བའི་དབང་ཡིན་པས་གསང་དབང་དོ། །ཤེར་དབང་གི་སྐབས་ཀྱི་
གསོལ་འདེབས་ཀྱི་ཚིགས་བཅད་ཀྱི་དོན་ནི། བཅོམ་ལྡན་ཞི་བ་སོགས་རྐང་པ་དྲུག་གི་དོན་ནི། བཅོམ་ལྡན་འདས་ཉོན་མོངས་ཀྱིས་གདུངས་པ་ལས་གྲོལ་བའི་དམན་པའི་མྱང་འདས་
རྣམས་ནི་ཞི་བ་ཡིན་ལ། ཤེས་བྱའི་སྒྲིབ་པ་བག་ཆགས་དང་བཅས་པའི་གདུངས་པ་ལས་གྲོལ་བའི་ཐིག་ཆེན་མྱང་འདས་ནི་སྔ་མ་ལས་མཆོག་ཏུ་གྱུར་ལས། དེ་ལྟ་བུའི་ཞི་བ་ཆེན་པོ་དང་

[228A]༄༅། །ལྡན་པ་རྡོ་རྗེ་སློབ་དཔོན་གྱི། ཞེས་པོས་ནས། ཡུལ་ཆོས་ཐམས་ཅད་རང་བཞིན་གྱིས་སྟོང་པ་དང་ཡུལ་ཅན་སྒྲིབ་བྲལ་ལྷན་སྐྱེས་ཀྱི་ཡེ་ཤེས་གཉིས་ཆུ་ལ་ཆུ་བཞག་
གི་ཚུལ་དུ་ངོ་བོ་དབྱེར་མེད་པའི། རྡོ་རྗེའི་རྣལ་འབྱོར་མཐར་ཐུག་པ་རང་ཉིད་ཀྱིས་བརྙེས་ནས། འགྲོ་བ་སེམས་ཅན་ཐམས་ཅད་ཀྱང་རྣལ་འབྱོར་དེ་ལ་ཕྱོགས་གཅིག་ཏུ་འགོད་པར་
བཞེད་པ་ཁྱོད་ཀྱིས། བཤད་མ་ཐག་པའི་ཡུལ་ཡུལ་ཅན་ངོ་བོ་དབྱེར་མི་ཕྱེད་པའི་ཕྱག་རྒྱ་ཆེན་པོ་མཆོག་གི་དངོས་གྲུབ་སྒྲུབ་པ་པོ་བདག་ལ། ལམ་དུས་ཀྱི་ཡུལ་སྟོང་པ་ཉིད་དང་ཡུལ་ཅན་
ལྷན་སྐྱེས་ཀྱི་བདེ་ཆེན་དབྱེར་མི་ཕྱེད་པའི་རྡོ་རྗེའི་རྣལ་འབྱོར་བསྒོམས་པ་ལས་བྱུང་བའི། འབྲས་དུས་ཀྱི་རྣལ་འབྱོར་མཐར་ཐུག་པ་སྩོལ་ཅིག་མདོར་ན་སློབ་དཔོན་བདག་ཉིད་
ཆེན་པོ་རིགས་དང་དཀྱིལ་འཁོར་ཀུན་གྱི་མངའ་བདག་ཁྱོད་ཀྱིས། ལམ་འབྲས་ཀྱི་ཡུལ་ཡུལ་ཅན་དབྱེར་མི་ཕྱེད་པའི་འོད་གསལ་ལྷན་ཅིག་སྐྱེས་པའི་ཡེ་ཤིས་ཚུལ་ཇི་ལྟ་བུར་བརྙེས་
པ༑ དེ་ལྟར་དུ་བདག་ལའང་སྩོལ་བར་མཛོད། ཅེས་པ་སྟེ་རྐང་པ་ཐ་མ་གཉིས་སླའོ། །རིག་མ་གཏོད་པའི་ཚིགས་བཅད་ཀྱི་དོན་ནི། ལྷ་མོ་སྟེ་རིག་མ་འདི་ནི་ཕྱག་རྒྱ་ཆེན་པོ་
མཆོག་གི་དངོས་གྲུབ་བདེ་བ་མཐའ་ཡས་པ་དང་ལྡན་པ་དེ་སྦྱིན་པ་མོ། །བུ་ཡིས་ཕྱག་རྒྱ་མོ་འདི་ལོང་ལ་རྣམ་པ་ཀུན་ཏུ་མཆོད་པ་བླ་ན་མེད་པ་གྱིས། ཞེས་དང། དྲི་བའི་ཚིགས་
བཅད་ཀྱི་དོན་ནི། བྱང་ཆུབ་ཀྱི་སེམས་སོགས་ཟ་བ་དང། རིག་མ་མཆོད་པ་ལ་སྤྲོ་འམ་ཞེས་དྲི་བ་སྟེ་དེ་ཡང་དངོས་དབང་གི་ཚེ་བྱང་སེམས་པདྨར་འཕོས་ན་དེ་ལྕེས་བླང་ནས་

[228B] ལན་གྱི་ཚེ་དེ་དག་ལ་སྤྲོ་བར་ལན་འདེབས་པ་དང། ཚིགས་བཅད་ཕྱི་མ་ནི། ད་ཡི་
པདྨ་འདི་བདེ་བ་ཀུན་དང་ཡང་དག་པར་ལྡན་ཞིང། ཡབ་ཡུམ་ལྷར་གསལ་བའི་གསང་གནས་འདུ་བྱ་བ་སོགས་ཀྱི་ཆོ་ག་ཇི་ལྟ་བ་བཞིན་དུ་བསྟེན་ན། དེ་ཡི་མདུན་ན་སྟེ་དྲུང་དུ་ང་
ཉེ་བར་གནས་ཏེ་ལྷན་སྐྱེས་ཀྱི་དགའ་བ་དྲངས་ནས་བདེ་སྟོང་སྦྱོར་བ་སོགས་ཀྱིས་སངས་རྒྱས་བསྟེན་པ་སྟེ་མ་ཉེས་པ་ལ་སོགས་པའི་བྱ་བ་ཐམས་ཅད་པདྨར་ཏེ་པདྨ་ལ་བརྟེན་
ནས་བྱེད་དོ། །བདེ་ཆེན་རྒྱལ་པོ་བདེ་སྟོང་ལྷན་ཅིག་སྐྱེས་པའི་ཡེ་ཤེས་གང་ཡིན་པ་དེ་ཉིད་ཀྱི་རྒྱུ་འདི་ཉིད་དུ་གནས་པ་ཡིན་པས་སྟེན་ཅིག་ཅེས་པའོ། །སྔགས་དོན་ནི། པདྨ་
སྟེན་ཅིག་ཅེས་པའོ། །དབང་གི་ངོ་བོ་ནི། འདུ་ཤེས་གསུམ་དང་ལྡན་པས་སྙོམ་པར་ཞུགས་པས་གསང་གནས་ཀྱི་ཐུར་སེལ་གཞུའི་དབྱིབས་ཅན་གྱིས་ལྟེ་བའི་གཏུམ་མོ་
སྦར་བའི་མཐུས་སྤྱི་བོའི་བྱང་སེམས་ཞུ་བ་རླུང་གིས་ཐུར་དུ་ཕུལ་བས་རིམ་གྱིས་ནོར་བུའི་ནང་དུ་ཕྱིན་པ་ལས་སྐྱེས་པའི་ལྷན་ཅིག་སྐྱེས་དགའ་དང་སྟོང་པ་སྦྱར་བའི་བདེ་སྟོང་གི་ཡེ་
ཤེས། ཡིད་དག་པར་བྱེད་པའི་ནུས་པ། དོན་དམ་འོད་གསལ་གྱི་རྫོགས་རིམ་སྒོམ་པ་ལ་དབང་བའི་ནུས་པ་རྣམས་དེ་ཡིན་ནོ། །ཞལ་ལུང་གི་དབང་གསུམ་པའི་སྐབས་སུ། སྡོམ་
བརྩོན་གཞུ་དབྱིབས་གཡོག་ཡིས། །སུམ་མདོར་ཡེ་ཤེས་མེ་སྤར་བས། །ཁམས་ཞུ་ནས་ནི་བཅུ་དྲུག་ཆར། །གྱུར་བ་མེ་ཏོག་ཀུན་ཏ་འདྲ། །རླུང་གི་སྦྱོར་བས་ཕུལ་བར་བྱ། །རང་བཞིན་

[229A]༄༅། །གྱིས་ནི་རབ་ཞི་བ། །ཆོས་སྐུ་ཞི་བ་དེ་ཁོ་ན། །བདེ་བ་དེ་ཉིད་ནོར་བུར་འདྲུག་སྐད་ཅིག་དྲན་མེད་གཡོ་བར་བྱེད། །སྒྲུབ་པ་ཆེན་པོ་དེ་ཉིད་དོ། །ཞེས་དང། ཕྲེང་
བ་ལས། ཤེས་རབ་སྦྱོར་བས་དཔལ་ལྡན་ནི། །དེ་ཉིད་ཡང་དག་མཚོན་པར་བྱ། །རྡོ་རྗེ་དཀྱིལ་ཀྲུང་ལས་སེམས་ནི། །ནོར་བུའི་ནང་དུ་ཆུད་པ་བལྟ། །ཞེས་དང་མན་སྙེ་ལས། དེ་ཉིད་ནི་
ཆོས་ཐམས་ཅད་བསམ་དུ་མེད་པ་ཉིད་དོ། །དེའི་གཟུགས་བརྙན་དུ་རྗེས་སུ་མཐུན་པས་ལྷན་ཅིག་སྐྱེས་པའི་དགའ་བའི་ངོ་བོ་ཤེས་རབ་ཡེ་ཤེས་ལ་དེ་ཉིད་དུ་བརྗོད་དོ། །ཞེས་དང་ཞལ་ལུང་གི་དབང་གསུམ་པའི་སྐབས་སུ། ནམ་མཁའི་ཁམས་དང་རྡོ་རྗེ་སྦྱོར་བ་ལས་ནི་ཡང་དག་སྤྱན་ཅན་བདེ་ཆེན་འབྱུང་བར་འགྱུར། གང་གང་ཡང་དག་དགའ་བྱེད་ཆགས་བྲལ་དགའ་གཉིས་བར་དུ་དབེན་
ཉིད་མཐོང་བྱས་བརྟན་པར་གྱིས། པདྨའི་མཁའ་ལ་རྡོ་རྗེ་ནོར་བུ་པད་སྙིད་གཉིས་ལ་སྦྱོར་གང་རྡོ་རྗེ་དཀྱིལ་དཀྲུང་སེམས། ནོར་བུ་པར་དུ་མཐོང་བྱས་གང་ཚེ་བདེ་བ་འབྱུང་བར་ངེས་པ་དེ་ཉིད་ཡེ་ཤེས་
ཏེ༑ འདི་ཉིད་རྫོགས་པའི་རིམ་པ་ཡིན་པར་བླ་མ་མཆོག་རྣམས་ཀུན་གྱིས་བཤད། འདོད་ཆགས་ཆགས་བྲལ་བར་མར་མི་དམིགས་ཡེ་ཤེས་སྐད་ཅིག་དེ་རུ་གསལ། ཆུ་ཚོད་བརྒྱད་དམ་
ཉིན་གཅིག་ཟླ་བ་གཅིག་ཏུའམ། ལོ་གཅིག་སྐལ་པའམ་སྐལ་པ་སྟོང་དུ་ཡེ་ཤེས་དེ་མྱོང་བྱ། ཞེས་དང། སྔགས་རིམ་ལས། དེས་ན་སློབ་མ་དེ་ཁོ་ན་ཉིད་རྟོགས་པའི་ལྟ་བ་དང་ལྡན་པ་
ལ་བླ་མས་དབང་གསུམ་པའི་ཡེ་ཤེས་གང་དུ་སྐྱེ་བ་བརྡའ་སྤྲད་ནས་དབང་བསྐུར་བའི་ཚེ་རིག་མ་ལ་བརྟེན་ནས་བྱང་ཆུབ་ཀྱི་སེམས་ནོར་བུར་བཟུང་བའི་གཉིས་སྣང་གི་རྟོག་པ་རག་པ་རྣམས་

[229B] ལྟ་ཐོག་ཏུ་བཞག་པའི་ཡེ་ཤེས་དེ་ལ་ལྷན་ཅིག་སྐྱེས་པ་ཞེས་བྱ་ཡི། ལུས་དང་སེམས་ཀྱི་ཚོར་བ་བདེ་བ་ཙམ་བྱུང་བ་དང་དེའི་མཐུས་སེམས་མི་རྟོག་པར་
གནས་པ་ཙམ་མིན་ནོ། །འོན་ཀྱང་ཡིན་ལུགས་ཀྱི་ལྟ་བ་ལེགས་པར་མ་གོ་བ་རྣམས་ལ་བདེ་བ་དང་བཅས་པའི་མི་རྟོག་པ་སྐྱེས་པ་ཡང་དབང་གསུམ་པར་ངོ་སྤྲད་དགོས་སོ་ཞེས་གསུངས་
སོ༑ ༑དེ་ལྟར་ཤེར་དབང་དཀྱིལ་འཁོར་གང་དུ་ཐོབ་ན་སྦྱོར་བ་བདུན་པ་ལས། བྷ་ག་རྣམ་དག་ཞེས་བྱ་བའི། །དཀྱིལ་འཁོར་དུ་ནི་དེ་ཉིད་ཐོབ། །ཅེས་པ་ལྟར་བྷ་གའི་དཀྱིལ་འཁོར་
དུ་ཐོབ། ལམ་གང་ལ་དབང་ན་དོན་དམ་འོད་གསལ་གྱི་རྫོགས་རིམ་སྒོམ་པ་ལ་དབང། དག་བྱ་གང་སྦྱོང་ན་ཡིད་ཀྱི་དྲི་མ་སྤྱོད། འབྲས་བུ་གང་འགྲུབ་ན་ཐུགས་རྡོ་རྗེ་ཆོས་སྐུ་འགྲུབ་པའི་
ནུས་པ་བཞག་པ་ཡིན་པས་དགའ་བ་བསྒོམ་མོ། །སྒྲ་དོན་ནི། སྔགས་རིམ་ལས། དབང་གསུམ་པའི་དོན་ལ་ཤེས་རབ་ནི་ཕུལ་དུ་ཕྱིན་པའི་ཤེས་པ་འདི་ལ་ཡོད་པས་ན་ཕྱི་རོལ་
གྱི་ཕྱག་རྒྱའོ། །ཡེ་ཤེས་ནི་དེ་ལས་བྱུང་བའི་སེམས་རྣམ་པར་རྟོག་པ་དང་བྲལ་བ་ལས་རྣམ་པར་དག་པ་ལྷན་ཅིག་སྐྱེས་པའི་དགའ་བ་ཡིན་ཏེ་རྒྱས་པར་བཤད་ཟིན་ཏོ། །ཞེས་པ་
ལྟར་རོ༑ ༑ཚིགས་དབང་གི་གསོལ་འདེབས་ཀྱི་དོན་སླ་ལ། དབང་བཞི་པ་བསྐུར་ལུགས་ནི་ཁ་སྦྱོར་ལས། ཟབ་ཅིང་རྒྱ་ཆེ་ལ་མོས་ན། ཚིག་གིས་རིན་ཆེན་དབང་བསྐུར་བྱ་
ཞེས་དང༑ འདུས་པ་ཕྱི་མ་ལས། དབང་བསྐུར་བ་ནི་གསུམ་དུ་དབྱེ། །བུམ་པའི་དབང་ནི་དང་པོ་སྟེ། །གསང་བའི་དབང་ནི་གཉིས་པ་ཡིན། །ཤེས་རབ་ཡེ་ཤེས་གསུམ་

[230A]༄༅། །པ་སྟེ༑ ༑དེ་ལྟར་དེ་བཞིན་བཞི་པ་ཡང། །རྒྱུད་འདི་ལས་ནི་རབ་ཏུ་བཤད། །ཅེས་དང། སྔགས་རིམ་ལས། ཚིག་གིས་སྟེར་ལུགས་ནི་ཤེས་རབ་ཡེ་ཤེས་
དེ་ཉིད་མྱུ་གུར་གྱུར་པའི་བྱང་ཆུབ་ཀྱི་སེམས་བསྒོམ་པས་རབ་ཏུ་འཕེལ་བཞིན་པ་སྒྲིབ་པ་མེད་པ་ཉིད་དུ་གྱུར་པའི་དེ་ཁོ་ན་ཉིད་ཆོས་ཐམས་ཅད་བསམ་གྱིས་མི་ཁྱབ་པ་ཉིད་ཀྱི་རང་བཞིན་ཡན་ལག་བདུན་དང་ལྡན་པའི་ཕྱག་རྒྱ་ཆེན་པོ་ཉིད་རྡོ་རྗེ་འཆང་ཆེན་པོའི་རང་བཞིན་ཅན་དབང་བཞི་པ་བརྗོད་པར་བྱའོ། །ཞེས་གསུངས་པ་ལྟར་རོ། །ཞེས་དང། མདོར་ན་དབང་
གསུམ་པ་དཔེར་བྱས་ནས་བཞི་པ་ངེས་པར་བྱེད་ཚུལ་ནི་འདི་ཡིན་ཏེ། གསུམ་པའི་སྐབས་སུ་རང་གི་ལུས་ལོངས་སྐུའི་རྣམ་པ་ཅན་གྱི་ལྷར་སྣང་ཞིང་དེ་ཡང་ཡུམ་དང་བྲལ་བ་མིན་པར་
ཡབ་ཡུམ་ཞལ་སྦྱོར་ཕན་ཚུན་འཁྱུད་པའི་རྣམ་པ་ཅན་དུ་སྣང་བ་དང། དེའི་ངང་ནས་ཐུགས་དངོས་པོའི་དེ་ཁོ་ན་ཉིད་ལ་ཞུགས་པའི་ལྷན་སྐྱེས་ཀྱི་ཡེ་ཤེས་ལ་གནས་པ་ཅིག་ཡོད་པ་དེ་
གཉིས་དཔེར་བླངས་ནས། དོན་འདི་ཐབས་ཀྱི་ཡན་ལག་དང་བཅས་པར་ཉམས་སུ་བླངས་པས་མཐར་སངས་རྒྱས་ཀྱི་གཟུགས་སྐུར་མོས་ནས་སྒོམ་པ་ཙམ་མིན་པར་རང་གི་ལུས་སངས་
རྒྱས་ཀྱི་མཚན་དཔེས་སྤྲས་པའི་སྐུ་ལོངས་སྐུ་དང་ཁ་སྦྱོར་གྱི་ཡན་ལག་གཉིས་ཀྱི་བདག་ཉིད་དུ་གྱུར་བ་དང། ཐུགས་ཀྱང་དེ་ཁོ་ན་ཉིད་ལ་གནས་པ་རེས་འགའ་བ་མིན་པར་འཁོར་བ་ཇི་སྲིད་ཀྱི་བར་
དུ་གནས་པའི་བདེ་བ་ཆེན་པོ་དང་རང་བཞིན་མེད་པའི་ཡན་ལག་གཉིས་ཀྱི་བདག་ཉིད་དུ་གྱུར་པའི་ཟུངས་འཇུག་དེ་དབང་བཞི་པའོ་ཞེས་ངོ་སྤྲོད་པ་ཡིན་ནོ། །ཞེས་གསུངས་པ་ལྟར་རོ། །ཡན་

[230B] ལོངས་སྤྱོད་རྫོགས་དང་ཁ་སྦྱོར་བདེ་ཆེན་རང་བཞིན་མེད། །སྙིང་རྗེས་ཡོངས་གང་རྒྱུན་མི་ཆད་དང་འགོག་པ་མེད། །ཡན་ལག་བདུན་བཤད་དོན་དང་
ལྡན་པས་བསྒྲུབ་བྱ་འདིར། །བདག་འདོད་ཚད་མས་ཡོངས་བསྒོམ་བློ་ཅན་གྱིས་ཀྱང་བསྔགས། །ཞེས་པ་ལྟར་རོ། །ཚིག་དབང་ཐོབ་ལུགས་ནི། སྔགས་རིམ་ལས། འོ་ན་དབང་བཞི་
པ་ལམ་གྱི་སྐབས་སུ་མི་འདོད་དམ་སྙམ་ན་སྤྱིར་དབང་བཞི་བ་བསྐུར་པའི་ཚེ་སྔར་བཞིན་ངོ་སྤྲད་ནས་ཚིག་ཙམ་གྱིས་གོ་བ་སྐྱེད་པ་ལ་དབང་དེ་སློབ་མ་ལ་བསྐུར་བ་དང་སློབ་མས་ཀྱང་དབང་
ཚིག་གི་སྒོ་ནས་ཐོབ་པར་འཇོག་སྟེ་སྣོད་རུང་གི་དབང་བཞི་པའོ། །ཞེས་གསུངས་པ་ལྟར་རོ། །དབང་གི་ངོ་བོ་ནི་དོན་གྱི་དབང་བཞི་པ་ཚིག་གིས་བརྡའ་སྤྲད་པ་ལ་བརྟེན་ནས་ཐོབ་པའི་ཟུང་
འཇུག་གི་རྫོགས་རིམ་སྒོམ་པ་ལ་དབང་བའི་ནུས་པ། སྒོ་གསུམ་གྱི་དྲི་མ་སྦྱོང་བའི་ནུས་པ། རྡོ་རྗེ་གསུམ་དབྱེར་མི་ཕྱེད་པ་འགྲུབ་པའི་ནུས་པ་རྣམས་དེ་ཡིན་ནོ། །དཀྱིལ་འཁོར་གང་དུ་
ཐོབ་པ་སོགས་ནི། སྔགས་རིམ་ལས། དེ་ལྟར་སྔར་བཤད་པ་ལྟར་གྱི་བརྡའ་ལེགས་པར་བླ་མས་སློབ་མ་ལ་འབྱོར་ན། དེའི་གོ་བ་རྙེད་པ་ཙམ་གྱིས་དབང་བཞི་པ་ཚིག་གི་སྒོ་ནས་ཐོབ་པ་
ཡིན་ལ། དེ་ཡང་དོན་དམ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་ཐོབ་པ་ཡིན་ནོ། །སྒོ་གསུམ་གྱི་དྲི་མ་ཕྲ་མོ་སྦྱོང་བ་དང། རྡོ་རྗེ་གསུམ་དབྱེར་མི་ཕྱེད་བའི་སྐུ་འགྲུབ་པའི་སྐལ་པ་ཅན་
དུ་བྱེད་ཅིང། ཟུང་འཇུག་གི་རྫོགས་རིམ་སྒོམ་པའི་དབང་བར་བྱེད་དོ། །ཞེས་གསུངས་པ་ལྟར་རོ། །སྒྲ་དོན་ནི། དབང་འདི་དབང་གསུམ་བ་ལྟར་དོན་ཉམས་སུ་མྱོང་བ་མེད་པར་ཚིག་

[231A]༄༅། །གིས་བརྡའ་སྤྲད་བའི་སྒོ་ནས་ཐོབས་པས་ཚིག་དབང་ངོ། རིག་མའི་རྟུལ་ཤུགས་སྦྱིན་པའི་ཚིགས་བཅད་ཀྱི་དོན་དཀྱིལ་ཆོག་ལས་འབྱུང་བ་ལྟར་རོ། །དེ་ལ་སྔགས་བླ་མེད་
ཀྱི་བསྒྲུབ་བྱ་མཐར་ཐུག་ནི་ཁ་སྦྱོར་ཡན་ལག་བདུན་ལྡན་གྱི་ཟུང་འཇུག་གི་སྐུར་འདུ་ཞིང། དེ་བསྒྲུབ་བྱེད་ཀྱི་ཐབས་ནི་སྐྱབས་སུ་འགྲོ་བ་དང་སེམས་བསྐྱེད་པ་དང། ཐེག་ཆེན་ཐུན་མོངས་དང་
ཐུན་མོངས་མ་ཡིན་པ་གཉིས་ཀྱི་སྡོམ་པ་བཟུང་ནས་དེའི་བསླབ་བྱ་ལ་སློབ་པ་དང་ལམ་རིམ་པ་གཉིས་རྣམས་སུ་འདུ་ལ། དེ་དག་ལས་སྐྱབས་སུ་འགྲོ་བ་དང་སེམས་བསྐྱེད་པ་དང་སྡོམ་པ་གཉིས་
བཟུང་ནས་བསླབ་བྱ་ལ་སློབ་པ་རྣམས་ནི། སྟ་གོན་དང་དཀྱིལ་འཁོར་དུ་འཇུག་པའི་སྐོར་རྣམས་སུ་གསུངས་ཤིང། དེ་ནས་བུམ་དབང་གིས་ལམ་རིམ་པ་གཉིས་ལས་སྐྱེད་རིམ་གྱི་སྣོད་རུང་དུ་སྒྲུབ་
གསང་དབང་གིས་རྫོགས་རིམ་ལ་སྐྱེ་འཕགས་ཀྱི་སྐབས་གཉིས་ལས་སོ་སོ་སྐྱེ་བོའི་རྫོགས་རིམ་སྒོམ་པའི་སྣོད་རུང་དུ་སྒྲུབ། ཤེར་དབང་གིས་འཕགས་པའི་སྐབས་ཀྱི་རྫོགས་རིམ་ལ་ཡང་
གཉིས་ཡོད་པའི་དོན་དམ་འོང་གསལ་གྱི་རྫོགས་རིམ་སྒོམ་པའི་སྣོད་རུང་དུ་སྒྲུབ། ཚིགས་དབང་གིས་དབྱེར་མེད་ཟུང་འཇུག་གི་རྫོགས་རིམ་སྒོམ་པའི་སྣོད་རུང་དུ་སྒྲུབ་པས་སྔགས་བླ་མེད་ཀྱི་
ལམ་གྱི་གནད་ཐམས་ཅད་དབང་གི་སྐོར་ལ་འདུའོ། །དེ་དག་ནི་ལམ་གྱི་ངོ་བོ་མཚོན་ཚུལ་ཡིན་ལ་དཀྱིལ་འཁོར་དུ་འཇུག་པ་སོགས་ཀྱི་གོ་རིམ་གྱིས་ལམ་གྱི་གོ་རིམ་དང་གྲངས་ཀྱིས་
ལམ་གྱི་གྲངས་ངེས་ཀྱང་མཚོན་ནོ། །དེ་ལྟར་དབང་ཐོབ་ནས་རྩ་ལྟུང་བ་བཅུ་བཞི་དང་སྦོམ་པོ་བརྒྱད་བསྲུང་བ་ལ་སོགས་པ་དམ་ཚིག་དང་སྡོམ་པ་བསྲུང་བ་ལ་འབད་དགོས་ཏེ། །

[231B] དོན་འདི་དག་ལ་རྗེ་བཙུན་ཆེན་པོ་གྲགས་པ་རྒྱལ་མཚན་པའི་ཞལ་སྔ་ནས། རྡོ་རྗེ་ཐེག་ལ་དད་ཀྱང་མ་སྨིན་པས། །ཟབ་མོ་བསྒོམ་ཀྱང་འབྲས་བུ་ངན་འགྲོ་ལས་
མཆོག་གཞན་མི་འགྲུབ་སངས་རྒྱས་གསུང་བས་ན། །བླ་མ་མཆོག་ལ་དབང་བསྐུར་ནོད་པར་མཛོད། །དབང་ཐོབ་མན་ངག་ཟབ་མོ་ཚོལ་བ་ཡིས། །ས་སྟེང་རྒྱས་པར་ཀུན་ཏུ་བཅལ་
བྱས་ཀྱང། །ཕན་པའི་དོན་བོ་གདམས་ངག་དམ་ཚིག་སྟེ། །འདི་མེད་འགྲམ་རྩ་ཟད་པའི་ཁང་རུལ་འདྲ། །ལེགས་པར་སྨིན་ལས་དམ་ཚིག་བསྲུང་བྱས་ན། །རིམ་གཉིས་ཟབ་མོའི་
མན་ངག་མ་བསྟེན་ཀྱང། །སྐྱེ་བ་བཅུ་དྲུག་དག་ན་འགྲུབ་བོ་ཞེས། །འགྲོ་བའི་རྩ་ལག་ཕན་པར་མཛད་པས་གསུངས། །བདག་ནི་ཐོས་ཉུང་ཤེས་རབ་མིག་བྲལ་ཡང། །དྲི་མེད་
རྒྱུད་ལས་ལེགས་གསུང་མཐོང་བས་ན། །དབང་བླང་དམ་ཚིག་བསྲུང་བར་མཛོད་ཅིག་ཅེས། །ཀུན་ལ་ཐལ་མོ་སྦྱར་ནས་གསོལ་བ་འདེབས། །ཞེས་གསུང་བ་ནི་རྒྱུད་སྡེའི་
གནད་མཁྱེན་པའི་གཏམ་ཡིན་ཏེ། བདག་ཀྱང་དེ་ལྟར་དུ་གསོལ་བ་འདེབས་སོ། །ཞེས་གསུངས་སོ། །དམ་ཚིག་བསྲུང་བ་ལ་འབད་ཀྱང་ཉེས་པས་གོས་ན་ཇི་ལྟར་བྱ་བ་ནི། སྔགས་རིམ་
ལས༑ དེ་ལྟར་རྣམ་པར་དག་པའི་དབང་དང་དམ་ཚིག་དང་སྡོམ་པ་རྣམ་པར་དག་པ་ལན་གཅིག་ཐོབ་ཀྱང་མི་ཤེས་པ་དང། ཉོན་མོངས་མང་བ་དང། བག་མེད་པ་དང། མ་གུས་པ་
སྟེ་ལྟུང་བ་འབྱུང་བའི་རྒྱུ་བཞིས་ལྟུང་བ་བྱུང་ན་རྩ་ལྟུང་བ་གཏོགས་པ་རྣམས་ནི་སྔགས་ཀྱི་སྡོམ་ལྡན་གྱི་དྲུང་དུ་ཕྱིར་འཆོས་པ་ལ་སོགས་པས་བཅོས་ནས་ལྟུང་བ་ལས་ལྡང་བར་བྱའོ་
[232A]༄༅། །རྩ་ལྟུང་བྱུང་ནས་དམ་ཚིག་ཉམས་ན་དབང་གིས་གསོ་དགོས་པས་བླ་མ་དམ་པ་ལས་དབང་བླང་བར་བྱ་ལ། ལེན་སམ་བྱུང་ན་སྔར་བཤད་པའི་དབང་དེ་རྣམས་སློབ་དཔོན་
འཇུག་པའི་ཆོ་གར་བཤད་པ་ལྟར་བདག་འཇུག་བྱས་ནས་དབང་དང། དམ་ཚིག་དང། སྡོམ་པ་རྣམས་བླངས་ལ་གསོ་བར་བྱ་སྟེ། ཕྲེང་བ་ལས། རང་ཉིད་ཀྱང་དམ་ཚིག་ཉམས་
ན་འདི་ལྟ་བུའི་དབང་ཉིད་ཇི་ལྟར་སློབ་དཔོན་འཇུག་པའི་ཆོ་གར་བླང་བར་བཤད་པ་དེ་ལྟར་བླང་བར་བྱའོ། འོན་ཀྱང་བླ་མ་དམ་པ་ཤིན་ཏུ་རིང་བ་དག་གམ་ལམ་བགྲོད་དཀའ་བ་ལ་སོགས་
པའི་ཉེ་བར་འཚེ་བས་བགྲོད་པར་མི་ནུས་པའི་ཕྱོགས་ན་བཞུགས་ན་སྟེ་གཞན་དུ་མ་ཡིན་ནོ། །ཞེས་སོ། །ཞེས་པ་ལྟར་བྱའོ། །དེ་ལྟ་བུའི་ཚུལ་གྱིས་བླ་མེད་རྡོ་རྗེ་ཐེག་པའི་ལམ་
གྱི་རྨངས་ལེགས་པར་ཚུགས་པར་བྱས་སྟེ་ལམ་རིམ་པ་གཉིས་ཀྱི་སྒོ་ནས་ཟུང་འཇུག་རྡོ་རྗེ་འཆང་གི་གོ་འཕང་སྒྲུབ་པ་ལ་བརྩོན་པ་ནི་དལ་བའི་རྟེན་ལ་སྙིང་པོ་ལེན་ཚུལ་མཆོག་ཡིན་
པས་ཚུལ་འདི་ལ་འབད་འཚལ་ལོ། །ཞེས་གསུངས་སོ། །ཅེས་པ་འདི་ནི་ཁྱབ་བདག་འཁོར་ལོའི་མགོན་པོ་རྗེ་བཙུན་དཀོན་མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་
ཀྱི་གསུང་གི་བདུད་རྩི་ཅུང་ཟད་མྱངས་པའི་མདོ་སྨད་པ་ངག་དབང་བློ་བཟང་ཆོས་ལྡན་དཔལ་བཟང་པོས་རང་ཉིད་ཀྱིས་བདག་འཇུག་ལེན་པ་སོགས་ལ་མཁོ་བར་བསམ་ནས་བརྗེད་ཐོར་
བྲིས་པ། འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་ཡུན་རིང་དུ་གནས་པར་གྱུར་ཅིག་ །།མངྒ་ལཾ།།



﻿༄༅། །དཔལ་འཁོར་ལོ་བདེ་མཆོག་དྲིལ་བུ་ལུས་དཀྱིལ་གྱི་ཟབ་ཁྲིད་སྩལ་ཐོབ་ཀྱི་ཟིན་བྲིས་འཆི་མེད་བདུད་རྩིའི་ཐིགས་པ་ཞེས་བྱ་བ་བཞུགས་སོ།།
   ༈       ༈   
བ་ལྟར་དང། བརྩི་བཞག་དེ་ལ་འདིར་ནས་རྫོགས་རིམ་ཉམས་སུ་ལེན་ཚུལ་ལོ། །བར་སྩལ། རྗེ་ཙོང་ཁ་པ་ཆེན་པོས། དལ་བའི་རྟེན་འདི་ཡིད་བཞིན་ནོར་ལས་ལྷག་ཞེས་པ་
དྲངས་ནས་གསུང་བཤད་སྩལ། ད་རེས་ཆོས་བྱེད་ན། གང་ཚེ་རང་དབང་འཇུག་ཅིང་  ྾  ད་རེས་རང་སེམས་ཇི་ཙམ་བཀུག་ཀྱང་འགུགས་མི་ནུས་པ་སོགས་འདི་དག་སྔར་ཆོས་དང་
མ་མཇལ་བའི་རྟགས་ཡིན། ཕྱི་རོལ་པ་དང་ནང་པ་གཉིས་ཀར་གསང་སྔགས་འདྲ་འདྲ་ཡོད་པ། ལམ་གཙོ་གསུམ་གྱི་སྒོ་ནས་ཁྱད་པར་འབྱེད་དགོས། ལྷ་བཞི་ནམ་མཁའ་ནས་འོངས་
པ་གཙོ་བོ་གཉིས་དང་གཡོག་གཉིས་ཏེ་བཞི། དེས་དྲི་ཟ་སོགས་གཞན་ལ་རིགས་འགྲེ། དབང་ཕྱུག་འདུལ་བ་ནི། གསང་འདུས་ཀྱི་ནང་གི་ལུས་ངག་ཡིད་གསུམ་གཡོ་འགུལ་མེད་པར་གྱུར་
ཞེས་པ་དང་དོན་འདྲ་བས། དེའི་དོན་ནི། དེ་དག་འོད་གསལ་དུ་བཅུག་པའི་དོན་ཡིན་པ་ལས། ཕུར་བུ་བཏབ་འགུལ་བསྐྱོད་བྱ་རྒྱུ་མེད་པའི་དོན་མ་ཡིན་གསུངས། རྟོགས་བརྗོད་

[298A]༄༅། །མདུན་ལེགས་མར། དེ་ཕྱིར་རྩ་བའི་རྒྱུད་ཀྱི་རྗེས་འབྲང་ནས།།   ྾    ྾  བླ་མའི་མན་ངག་ལས་ནི་ཤེས་བྱར་གསུངས། །ཞེས་སོགས་གསུངས་པ་ལྟར་རྩ་བཤད་སྦྱར་དགོས་
པ་དང། དེ་ཡང་བླ་མའི་མན་ངག་ལ་རག་ལུས་པ་ཡིན་ཏེ། དཔེར་ན། མདོ་ཕྱོགས་ལ་ཤེར་ཕྱིན་ཡུམ་དེ་རྩ་རྒྱུད། མངོན་རྟོགས་རྒྱན་དེ་བཤད་རྒྱུད་དང་འདྲ། མདོ་རྒྱན་སྦྱར་བ་
བླ་མའི་མན་ངག་ལ་ལྟོས་པ་དང་འདྲ་བ་ཡིན། འཇམ་བཞད་ཀྱི་བླ་མ། མེ་རྒན་བློ་གྲོས་རྒྱ་མཚོས་རྒྱས་པར་བཤད་ན་སྙན་བརྒྱུད་མན་ངག་འཇིག་གཅིག་ཏུ་བསྡུས་ན་མན་ངག་ཐོར་བུ་འཇིག་
དཔེར་ན། ཊཱི་སིང་ལྟ་བུར་བོད་རིགས་ཤིག་མཐོང་ཚེ་རྟགས་དང་སྤྱོད་པ་ནས་ངོ་ཤེས་ནས། ལམ་སེང་འདྲིས་མིག་བཏང་སར་བསྐྱོད་པ་ལྟར། དཔའ་བོ་མཁའ་འགྲོ་སྒྲུབ་པ་པོ་དང་ཉེ་
བའི་གནས་ཡུལ་ན་བཞུགས་པ་མྱུར་དུ་བྱོན་ནས་ལམ་གྱི་གྲོགས་མཛད་པ་ཡིན། མ་ཧེ་རྒོད། ཅེས་པ་གཡག་རྒོད་ལ་བྱེད། མ་རུང་ཚར་གཅོད་གུ་ཧྱ་པ། ཞེས་བསྔགས་པ་ལྟར། བླ་
མའི་སྐུ་དགྲ་འཇིག་རྟེན་གྱི་མཁའ་འགྲོ་མ་བྲོས་སོང་བ་འཚོལ་ནས་མཐར་ཤིང་སྡོང་ནང་ནས་འབུ་ཞིག་སྤྲུལ་ནས་རྙེད་པ་ཚར་བཅད་ནས་དགྲ་ཤ་ལོན་ཚུལ། ལྷ་སའི་གཙུག་ལག་ཁང་གི་

[298B] ལམ་རིམ་གྱི་གསུང་བཤད་མང་བར་ལྕང་སྐྱས་བསྔགས་བརྗོད་མཛད་ཚུལ་
འདི་ཉིན་བདག་བསྐྱེད་དཔེ་ཐུང་དབུ་བླ་མ་འཁོར་ལོ་སྡོམ་པའི་ནས། ་ན་་ཁ་དག་པར་བྱས་ལ། བར་ལུང་སྩལ། ལྕང་སྐྱའི་བསྐྱེད་རིམ་་ན་་རྗེ་རིན་པོ་ཆེས་བཞེད་དེ་བར་སྩལ་
དྭགས་པོའི་བསྐྱེད་རིམ་དབུ་ནས། ་ན་་རག་ལུས་པར་བསམས་ནས་བདེ་མཆོག་ཟིན་བྲིས་དབུ་ནས་་ན་་ཞིག་གིས་ཉམས་སུ་ལེན་དགོས། བར་སྩལ།    ༈   
པར། །ཞེས་པའི་བར། བདེ་ཟིན་་ན་་གདོད་ནས་གྲུབ་པའི་དུར་ཁྲོད་དུ། ཞེས་པ་ནི་བསྐལ་པ་ཆགས་དུས་
ནས་ལྷན་དུ་གྲུབ་པའི་དུར་ཁྲོད་རྭ་མ་ལི་ལྟ་བུ་ལ་བྱེད། ཤིང་གཅིག་པ་ནི། རྒྱངས་གྲགས་ཚུན་ཆད་ཤིང་གཞན་མེད་པའི་ཤིང་སྡོང་གཅིག་པུ་ཅན་ལ་ཟེར། ཚང་ཚིང་ནི། ཤིང་གི་ཡལ་
ག་ཕན་ཚུན་རེག་ཅིང་འཛིངས་པ་ལ་ཟེར། སེངྒེ་ལྟ་བུའི་གང་ཟག་ནི། སྟོང་ཉིད་རྟོགས་པ་དང། བྱང་ཆུབ་ཀྱི་སེམས་དང་ལྡན་པ་སོགས་ལ་བྱེད། ས་ངན་པ། ཕུང་གསུམ་གྱི་ས་ཞེས་

[299A]༄༅། །རྒྱལ་པོ་སྟོང་པ། གྲོང་ཁྱེར་སྟོང་པ། དགོན་པ་ཆེན་པོ་སྟོང་པ་བཅས་ལ་བྱེད། མཚམས་ཐོའི་ལྷ་ལ་རྣམ་སྲས་བསྐྱེད་པ་ཚུལ་ཁྲིམས་དག་པའི་དགོས་པ་ཡོད། འཕགས་
སྐྱེས་པོ་བསྐྱེད་པ་ཚེའི་བར་ཆད་སེལ་བའི་དགོས་པ་ཡོད། བདེ་འཇིགས་གཉིས་ལ་ཁ་ལྷོར་བལྟ་བའི་རྒྱུ་མཚན་ནི། འཇིགས་བྱེད་ཀྱི་གདུལ་བྱའི་གཤིན་རྗེ་ལྷོ་ཕྱོགས་སུ་ཡོད་པ་དང་
བདེ་མཆོག་ནི་སྔོན་བྱུང་སྟོན་པའི་རྣམ་ཐར་དང་མཐུན་པ།    ༈    རྣལ་འབྱོར་མ་ལ་ས་སྐྱ་ནས་བརྒྱུད་པའི་བདུད་རྩི་རིལ་
བུ་བྱུང་ན་ལེགས། བདེ་ཟིན་་ན་་པདྨའི་ཚོགས་ནི་ཉམས་དགའ་བར། །བུང་བའི་ཚོགས་འདུ་ཇི་བཞིན་དུ། །དམ་ཚིག་རྫས་ལ་ལེགས་གནས་ན། །རིང་པོར་གནས་ཀྱང་
བྱིན་གྱིས་བརླབས། །བདེ་ཟིན་་བ་་བདག་གི་བླ་མ་ཞེས་པ་ཡབ་རིན་པོ་ཆེ་ཡིན། སྔགས་ལ་མགོ་མེད་མཐའ་མེད་སོགས་ཀྱི་སྐོར་འདི་བཤད་རྒྱུད་རྡོ་རྗེ་ཕྲེང་བའི་ལེའུ་ཞེ་གཉིས་
པར་གསལ་ཡོད་སྙམ། བདེ་ཟིན་་ན་་སྐྱིལ་ཀྲུང་གིས་རྫོགས་རིམ་སྐབས་ཐུར་སེལ་གྱི་རླུང་གྱེན་དུ་འདྲེན་པ། ཞེས་པ་ནི་སྲོག་ཐུར་བསྲེ་བའི་རྣལ་འབྱོར། མིག་སྣ་རྩེར་

[299B] སྐད་ཅིག་དཀྲོང་བསྐྱེད་འགོར། སྣོད་བཅུད་གཞན་བསྡུ་མི་དགོས། རང་ལུས་ཧྲིལ་གྱིས་བསྡུ་བ་རིལ་འཛིན། བླ་མ་རྣམས་རང་ལ་ཐིམ་
པས་རང་སེམས་བདེ་སྟོང་གི་རང་བཞིན་དུ་སོང་བ་དང། ལུས་འོད་ཀྱི་རང་བཞིན་དུ་གྱུར་ནས་བསྡུ། བར་དོ་ལོངས་སྐུའི་ལམ་ཁྱེར་རྟེན་འོད་ཁྲུ་གང་ངམ་མི་ཚད་ཙམ་པ་གསལ་བ་
སྐད་ཅིག་གིས་ཧེ་རུ་ཀར་བསྒྱུར་བ། གློག་བརྙན་བསྟན་སྐབས་ཡི་གེ་རྣམས་ཁང་པར་གྱུར་པ་ལྟ་བུ་དགོས། བདེ་ཟིན་འདིར་དྭགས་པོའི་གསུང་མང་པོ་བཏུས། ལྕང་སྐྱ་མང་ཆེ་བས་
མ་བཏུས། དཔེར་ན། སྐབས་འདིར་རུས་རྒྱན་སོགས་ལྕང་སྐྱའི་ཁྲིད་དུ་གསལ་བ་འདིར་མེད། འཕེན་པ་བཏང་ཚུལ་འདིར་མ་གསལ་ཡང། ཆོས་སྐུའི་ངང་ནས་གནས་ན་སེམས་
ཅན་གྱི་དོན་མི་འབྱུང་བས་གཟུགས་སྐུར་ལྡང་སྙམ་པའི་འཕེན་པ་བཏང་དགོས། བདེ་ཟིན་་བ་་འོད་ཀྱི་གོང་བུར་བསམས། ཞེས་པ་འདུལ་བ་ལུང་དུ། མེ་ལུས་ཀྱི་དབྱིབས་
སུ་འདུག་པ་ལྟ་བུ། མཆོད་སྡོང་རིན་པོ་ཆེ་གསེར་གྱི་ཕྲས་བཏབ་པ་ལྟ་བུ། མར་མེ་གསེར་གྱི་སྣོད་དུ་བཞག་པ་ལྟ་བུ། ཞེས་གསུངས་པ་ལྟ་བུ་ཞིག་དགོས། རུས་པའི་རྒྱན་དྲུག་དང་

[300A]༄༅། །།ཕྱག་རྒྱ་དྲུག་ལ་མུ་བཞི། འོག་པགས་དང་ཐལ་ཆེན་གྱི་བྱུགས་པ་གཉིས་གཅིག་ཡིན་ལ་གཅིག་ཤོས་མིན་པའི་མུ་ཡིན། དབུ་རྒྱན་རུས་པ་ལེབ་མོར་བྱེད་པ་མི་རུང་ཞིང་
རུས་པའི་འཕྲེང་བ་བརྒྱུས་པའི་འཁོར་ལོ་རྩིབས་བརྒྱད་པ་བྱ། དེའི་དབུས་སུ་ནོར་བུ་ཆ་དགུ་པ། དབུས་ཀྱི་འབུར་པོ་བཅས་དགུ་ལ་བྱེད། ཐོད་སྐམ་རྩེ་ཕྲན་དང་བཅས་པ་ལྔ་ལ་རེ་རེའི་
བར་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པ། ཐོད་སྐམ་སོར་ལྔའི་ཚད་ཡིན། འདི་ལ་དྲ་བ་ཁུག་པ་གཉིས་དང་དྲ་ཕྱེད། དྲྭ་བ་དྲྭ་ཕྱེད་རྣམས་དཔྲལ་བའི་དབུས་
ནས་ཐུང་བ། སྙན་ངོས་ཀྱི་གཡས་གཡོན་རྣམས་ཅུང་རིང་བ་དགོས། ཏོག་ནོར་བུ་ཆ་དགུ་པ་དབུ་སྐྲའི་ནང་དུ་སོང་བ་ཡིན། འདིར་མཚོན་དོན་འཁོར་ལོའི་རྩིབས་ནོར་བུའི་ཆ་བརྒྱད་
རྡོར་ཕྲེང་སྟེང་འོག་ཏུ་བརྒྱད་རེ་བཅས་སོ་གཉིས་དེས་སྤྱི་བོའི་རྩ་འདབ་སོ་གཉིས་མཚོན། སྙན་རྒྱན། འཁོར་ལོའི་དབུས་རྡོ་རྗེ་རྩེ་གསུམ་པ་ལ་དྲྭ་བ་ཁུག་པ་གསུམ་བསྣོལ་བ་དང། དྲ་
ཕྱེད་ལྔ་བཅས་བྱ། མགྲིན་རྒྱན་ནམ་མགུལ་རྒྱན། རྡོ་རྗེ་ར་བཅུ་དྲུག་པ་འདི་བསྒོམ་མི་བདེ། དབུས་སུ་རྡོ་རྗེ་རྩེ་གསུམ་པ་གཅིག་གཡས་གཡོན་ལ་གཉིས་རེ་བཅས་གསུམ། དྲྭ་བ་

[300B] སེ་རལ་ཁ་ལ། སྙིང་ཁར་རུས་པའི་འཁོར་ལོ་རྩིབས་བརྒྱད་པ། དེའི་དབུས་སུ་རྡོ་རྗེ་རྩེ་གསུམ་པ་བྱ། འོག་པགས་ལ། ཕྲེང་བ། བསྣོལ་མར་བཏང་བས་རེ་
མིག་དྲུག་ཅུ་རེ་བཞི་འབྱུང་བ་ལྟེ་བའི་རྩ་འདབ་མཚོན། འདི་ལ་ཁུག་པ་ལྔ་དང། དྲ་ཕྱེད་བཅུ་གསུམ། འདིའི་དྲ་བ་དྲ་ཕྱེད་རྣམས་དཀྱིལ་ནས་ལོང་བུ་ཙམ་དུ་རིང་བ་དང། གཡས་
གཡོན་པུས་མོ་ཙམ་བར་ཐུང་བ་བྱ། ཐལ་ཆེན་གྱི་ཚོམ་བུ་ནི། མི་རུས་མ་བསྲེགས་པ་ཕྱེ་མར་འཐག་པ་ལ་སོར་མོ་ལྔས་བླངས་ནས་ལུས་ལ་ལྔ་ཚོམ་བྱས་པ་དང། ཐལ་ཆེན་ནི་མི་
རུས་བསྲེགས་པའི་ཐལ་བས་ལུས་ལ་ཁྱབ་པར་བྱུགས་པ་ལ་བྱེད་པས་མི་འདྲ། དྲིལ་བུ་འཁྲོལ་བའི་སྒྲས། སངས་རྒྱས་ཀྱི་ཞིང་གཡོ་བ་ཙམ་དུ་སྒྲོགས་ཤིག་ཅེས་པའི་ཞིང་གཡོ་བ་ནི་ཞིང་
ཀུན་ཁྱབ་པའི་དོན་ཡིན། ཐོད་བསྐྱེད་ལ། རྒྱ་སྟོང་གསུམ་དང་མཉམ་པ་དང་པོ་ནས་བསམ་བློ་འཁོར་མི་ཐུབ། ཡོང་ཚོད་ཅིག་བསམ་ན་འགྲིག་ཤ་རྣམས་བསྐྱེད་ཚུལ། འཇིགས་བྱེད་
ལྟར་ན་མགོ་བོ་ནང་དང། མཇུག་མ་ཕྱིར་བསྟན་པ། ཁ་གཡས་བསྐོར་དུ་བསྟན་པ། རྣལ་འབྱོར་མ་ལྟར་ན་ཤ་རྣམས་གན་རྐྱལ་མགོ་ཕྱིར་བསྟན། བདེ་མཆོག་ལུས་དཀྱིལ་འདིར་

[301A]༄༅། །མགོ་གཡས། ཁ་ནང་དུ་བསྟན་པ། བདེ་ཟིན། འདི་ཕྱོགས་གཡོན་བསྐོར་དང། མཚམས་གཡས་བསྐོར་འདོན་ཆར་གསལ་བ་ལྟར་ཡི་གེ་ནོར། དབྱངས་གསལ་ཕྲེང་
གསུམ་བཀོད་པ་དེ་དག་དཔེར་ན་འཇའ་ཡལ་བའི་ཚེ་མགོ་མཇུག་གཉིས་ནས་ཡལ་ཏེ། དཀྱིལ་གསལ་བ་ལྟ་བུར་ཡལ་ནས་འབྲུ་གསུམ་དུ་གྱུར། སྐྱར་བཤད་གཉིས་བདག་བསྐྱེད་དང་
སྐྱར་བཤད་གསུམ་པ་སྨོན་ལམ་གྱི་སྟེང་ནས་སྩལ། ལྕང་སྐྱའི་ཁྲིད་ཡིག་་བ་་དྲག་བསྐྱེད་པ་ཡིན་ནོ། །ཞེས་པའི་བར། དྭགས་པོའི་ཁྲིད་ཡིག་་ན་་སྤེལ་མར་བསམས་
ཞེས་པའི་བར་སྩལ། བདེ་ཟིན་་ན་་མན་ངག་ཁྱད་པར་ཅན་ཡིན་ཞེས་པའི་བར་སྩལ། བདག་བསྐྱེད། ་ན་གཏོར་མ་ནང་མཆོད་ལྟར་བྱིན་གྱིས་བརླབས་ལ། བར་སྩལ་
སྨོན་ལམ་དབུ་ནས་རིམ་པ་དང་པོའི་རྟོགས་པ་སྐྱེ་བར་ཤོག་བར་སྩལ།    ༈   །
བར་སྩལ། བླ་མེད་ལ་མཆོད་ཡོན་སོགས་ཀྱི་ཕྱག་རྒྱ་ལག་གཉིས་ཀྱིས་བྱེད་པ། མཆོད་ལྷ་ཕྱག་བཞི་ཡོད་པའི་འོག་མ་གཉིས་ཀྱིས་སྣོད་དང་སྟེང་མ་གཉིས་ཀྱིས་ཕུལ་བ་མཚོན་བྱེད་ཡིན་

[301B] ད་ལྟ་དཀྱིལ་འཁོར་མ་བསྐྱེད་པས་འདོད་སྣམ་མེད་ཀྱང། དཀྱིལ་འཁོར་གསལ་འདེབས་རྗེས་འདོད་སྣམ་ལ་བཀོད།    ༈   
ཁང་པས། ང་ཡང་འདུས་བྱས། བྱང་ཆུབ་ཀྱི་སེམས་ཀྱང་འདུ་བྱས་ཡིན་པས་ངེད་གཉིས་ལ་སྐྱེ་རེས་ཤིག་ཡོད་གསུངས་ལྟར། རྡོར་སེམས་བསྒོམ་བཟླས་འདིར། སྡིག་ལྟུང་གི་འཕེལ་
ཁ་འབྱུང་ཚུལ། དངུལ་གྱི་བསྐྱེད་ཁ་དང། བསྐྱེད་ཡང་བྱུང་ཚུལ་སོགས་དང་དཔེ་སྦྱར་ནས་གསུངས། ཆོས་ལ་སྨོད་པ་ཡང། དཔེ་ཆར་མ་གུས་པ་རྐྱང་པ་མིན། དེ་ལུང་གི་ཆོས་
ལ་མ་གུས་པ་དང། སྡོམ་པ་ཁྱད་དུ་བསད་ན། རྟོགས་པའི་ཆོས་ལ་སྨོད་པའི་ཉེས་པ་བྱུང། རྗེ་མིད་ལས། སངས་རྒྱས་ཆོས་དང་དགེ་འདུན་སྟེ། །དེ་གསུམ་ཕྱི་ཡི་སྐྱབས་འགྲོ་ཡིན་
།ང་ཡང་ཁོང་ལ་བསྟེན་པའི་འཚེངས། །ཁྱེད་ཀྱང་ཁོང་ལ་བརྟེན་ན་འཚེངས། །བླ་མ་ཡི་དམ་མཁའ་འགྲོ་གསུམ། །དེ་གསུམ་ནང་གི་སྐྱབས་འགྲོ་ཡིན། །རྩ་དང་རླུང་དང་ཐིག་ལེ་གསུམ།།
དེ་གསུམ་གསང་བའི་སྐྱབས་འགྲོ་ཡིན། །འདི་རྣམས་ཀྱི་སྐྱབས་ཚུལ་གྲུ་ལ་བརྟེན་ནས་ཆུའི་ཕ་རོལ་ཏུ་བསྒྲལ་བ་ལྟར། དེ་དག་ལ་གནད་དུ་བསྣུན་ནས་ལམ་བགྲོད་པར་བྱས་པས་ཡིན་

[302A]༄༅། །ཡིག་བརྒྱ་ཉི་ཤུ་རྩ་བརྒྱད་འདོན་ཚུལ་དྭགས་པོ་བླ་མ་རིན་པོ་ཆེའི་ཕྱག་བཞེས་བདེ་ཟིན་དུ་གསལ་བ་ལྟར་བྱ། སྡིག་པ་རྣམས་མ་བཤགས་ན། མདོ་ལས། རྒོད་ཅིང་སྡིག་
པའི་ལས་བྱེད་པ། །ངུ་བཞིན་ཉམས་སུ་མྱོང་བར་འགྱུར། །ཞེས་པ་ལྟར། འདིའི་ཐད། ཏཻ་ལོས། སྣང་བས་མི་འཆིངས་ཞེན་པས་འཆིངས། །ཞེན་པ་ཐོངས་ཤིག་ནཱ་རོ་པ། །ཞེས་
པ་ལྟར། བསྒྲུབ་གཞི་རླུང་སེམས་ངོ་བོ་དབྱེར་མེད་དེ་ཐོག་མེད་ནས་ཡོད་པས་ཧཱུཾ་ཡིག་དེ་དཔལ་མཆོག་དང་པོའི་ཡི་གེ་ཟེར། དྭགས་པོའི་ཁྲིད་་བ་་ཆོས་འབྱུང་ཕྱི་དཀར་ལ་ནང་
དམར་བ་གསལ་ཡང། ཡོངས་གྲགས་ལྟ་བུར་ཆོས་འབྱུང་མཐིང་ནག་ཡིན། བདེ་ཟིན། ཞལ་ཟས་མ་སྣ་ཚོགས་མདོག་ཅན་བྱ་ཚུལ་འདི་ཀུན་རིག་ནས་འབྱུང། མཆོད་པ་ཕུལ་ནས་
བདེ་སྟོང་གི་ཡེ་ཤེས་གསར་པ་རེ་སྐྱེས་པའི་མོས་པ་བྱེད་ན། རང་རེ་ལ་ཚོགས་བསགས་པའི་དགོས་པ་ཆེ། དེ་མིན་སྐྱབས་ཡུལ་རྣམས་སངས་རྒྱས་ཡིན་པས་ཡེ་ཤེས་གསར་པ་སྐྱེ་རྒྱུ་གང་
ཡང་མེད། རང་ཉིད་བདག་ཉིད་སྐད་ཅིག་མ། འདིའི་འགྲེལ་པར། སྐད་ཅིག་སྐད་ཅིག་གིས་འཇིག་པའི་ཕུང་པོ་རང་གི་ལུས་འདི་ཞེས་སྦྲེལ་ན་བདེ་བ་ཡོད། སྐྱར་བཤད་སྐབས་

[302B] རུ་ནི་རྣམ་རྟོག་གི་དྲ་བས་བཀོད་པ་སྟེ། དཔེར་ན། སྡོམ་གྱི་བ་ཐག་ལྟ་བུ། ལྕང་
ཀྱའི་བསྐྱེད་རིམ་གོང་མཚམས་ནས་་ན་་ཐིག་ལེའི་ཁམས་དྲུག་ཡིན་ནོ། །ཞེས་པའི་བར་སྩལ། དྭགས་པོའི་བསྐྱེད་རིམ་གོང་མཚམས་ནས་་ན་་ཞེས་གསུངས་སོ།།
ཞེས་པའི་བར་སྩལ། བདེ་ཟིན་་བ་་ཡང་འཁྲུལ་ཡིན་ཞེས་པ་ལྟར་རོ། །ཞེས་པའི་བར་སྩལ། བདག་བསྐྱེད་་ན་་ཕཻཾ་རང་གི་ཐུགས་ཀར་ནས་་བ་་ཚོགས་
གསོག་པའོ། །ཞེས་པའི་བར་སྩལ། གསུང་བཤད་ཚོགས་ཞིང་སྨིན་མཚམས་སུ་སྡུད་པའི་བར་སྩལ། སྨོན་ལམ། སྒོ་གསུམ་སྤྱོད་པ་  ྾    ྾  ཚོགས་ནི་རྫོགས་པར་ཤོག་བར་རོ།།
   ༈    ཐུན་གྱི་དངོས་གཞི་ལ་ཇི་ལྟར་བྱ་བ་ལ་གཉིས།   ྾    ྾  དག་པ་བསྒོམ་ཚུལ་ལོ། །བར་སྩལ། བཤད་པ་བཞི་བཤད་མཛད་སྲོལ་ལྟར། སྔོན་
འགྲོ་གཏོར་མའི་སྐབས། བསྐྱེད་སྟངས་ལ་རྒྱུད་གྲྭ་སྟོད་སྨད་ཕྱག་བཞེས་མི་འདྲ་བ། གཤེགས་གསོལ་རྒྱུད་སྟོད་པས་གསུངས་ལ། རྒྱུད་སྨད་པས་མི་གསུངས། ཐོག་མར་ཕྱོགས་

[303A]༄༅། །སྐྱོང་བསྐྱེད་སྟངས་མི་འདྲ་བའི་དབང་གིས་ཡིན་པ། རྒྱུད་སྟོད་ལྟར་ན་རང་གི་མཐའ་སྐོར་རམ། མདུན་དུ་བཀུག་ནས་མཆོད་གཏོར་ཕུལ་བའི་རྗེས་ཕྱིར་གཤེགས་པ་དང་
རྒྱུད་སྨད་ལྟར་ན། དང་པོ་ནས་ཐག་རིང་ལ་ཡོད་པ་ལ། ལྷ་མོ་སྤྲོས་ནས་ཕར་ཕུལ་བ། དཔེར་ན་ཆ་གསོལ་ཕར་བཏང་བ་ལྟ་བུ་དང། སྔ་མ་ཟ་ཁང་དུ་མགྲོན་འབོད་བྱས་ནས་དེ་རྗེས་
ཕྱིར་གྱེས་པ་ལྟ་བུ། གཏོར་སྔགས། མེ་ཞེས་ཡར་བཅད། པྲ་ཡ་ཙྪན་ཏུ། ཞེས་དང། ཡཀྵས་ཞེས་ཡར་བཅད། བཧུ་ཏ་ཞེས་བཏོན་དགོས་ཚུལ། ཡིག་བརྒྱའི་སྐབས་དྲིལ་བུ་
དཀྲོལ་བ། ཉེས་པ་ཆོས་དབྱིངས་ཀྱི་ངང་དུ་སྦྱངས་པ། ཞུ་འབུལ་ཕྱག་བཅོ་བརྒྱད་པ་ཞེས་པ། སྔ་ཕྱི་བསྡོམས་པའི་ཕྱག་བཅོ་བརྒྱད་ཡོད་པའི་དོན་ཡིན་པ་ལས། བསྡེབས་གཅིག་ཏུ་
འཚལ་མི་དགོས། སྤྱི་བོའི་རྡོར་སེམས་མཐོ་གང་ངམ་རེག་ལམ་འབྱར་བ། འདིར་ཡིག་བརྒྱ་གཡོན་བསྐོར་དུ་བཀོད། མི་གསུམ་གྱིས་དུག་ཟོས་ནས་གཅིག་ཤི། གཅིག་ཤི་ལ་ཁད་
གཅིག་མི་ན་བར་ཡོད་པའི་ཕྱི་མའི་བསམ་ཚུལ་ཇི་ཡོད་ལྟ་བུར་རང་གི་སྡིག་ལྟུང་ལ་འགྱོད་སེམས་དགོས། རྡོར་སེམས་གཟི་བྱིན་དང་ནུས་མཐུ་ཆེ་རྒྱུ་མེད་ཀྱང། དེ་ལྟར་ཕྱིན་སོང་

[303B] རྡོར་སེམས་ཀྱིས་ཁྱེད་ཀྱི་སྡིག་སྒྲིབ་དག་ཅེས་གསུང་བར་མོས་པ་ནི། དབང་གི་དག་པ་དང་འདྲ། སྡིག་སྒྲིབ་དག་པའི་ཡིད་ཆེས་བྱ་དགོས་
དེ་མེད་ན་བྱས་བསགས་མ་ཚང་བ་ལྟ་བུར་གྱུར། སྔགས་ལུགས་ལ། གཞོན་པའི་རླུང་གིས་འཁོར་བའི་རྩ་བ་བྱེད་ཀྱང། དེ་འཁོར་བའི་རྩ་བ་མ་ཡིན་ཟེར་དགོས། སྟོང་པའི་ཆོས་
སྟོང་པའི་ཆོས། ཞེས་བརྗོད་ཚུལ་གྱི་དབང་གིས་གོ་རྒྱུ་མི་འདྲ་བ་ཡོད། རུ་ནི་རྣམ་རྟོག་གི་དྲ་བས་བཀོད་པ། ཞེས་པའི་ཐད། བདག་འཛིན་ལྕགས་ཀྱི་དྲ་བའི་སྦུབས་སུ་ཆུད།།   ྾  སྲིད་
པའི་དྲ་བ་འཇོམས་པ་པོ།།   ྾  སྔགས་ལུགས་ལ། ཡུལ་ཅན་ལ་ཕྲ་རགས་ཡོད་པས་བདེན་འཛིན་སོགས་ལ་གནོད་ཚབས་ཆེ་ཆུང་ཡོད། དེ་ལ་བརྟེན་ནས་ལམ་ལ་མགྱོགས་བུལ་ཡོད་
དག་པ་གསུམ་གྱི་རྣལ་འབྱོར་ནང། སེམས་ཅན་ཐམས་ཅད་ལ་ཕན་བདེའི་སེམས་ཀྱིས། ཞེས་གསུངས་པའི་དོན་འདིར་འཕེན་པ་བཏང་ཚུལ། སེམས་ཅན་འདི་རྣམས་ཀྱིས་ཧེ་རུ་ཀའི་
དོན་མ་རྟོགས་པས་འཁོར་བར་འཁོར། ད་ནི་དེའི་དོན་རྟོགས་ནས་ངེས་དོན་ཧེ་རུ་ཀའི་གོ་འཕང་ལ་འགོད་འདོད་པ། བཅུད་ཀྱི་སེམས་ཅན་ལྟ་ཅི་སྨོས། བརྟན་པ་སྣོད་ཀྱང་དབྱངས་

[304A]༄༅། །གསལ་གྱི་རང་སྒྲ་སྒྲོགས་པར་བསམ། ཆོས་འབྱུང་ཕྱི་དཀར་ལ་ནང་དམར་བས་བདེ་སྟོང་མཚོན་པ་དང། ཆོས་འབྱུང་མཐིང་ནག་གིས་འགྱུར་བ་མེད་པ་མཚོན་པས་དེ་
གཉིས་གང་བྱེད་ཀྱང་མཆོག་ཚོགས་ཞིང་མཆོད་པ་ལོགས་སུ་བཤམས་མི་བཤམས་དབང་གིས་མཆོད་པར་རོལ་མོ་དཀྲོལ་མི་དཀྲོལ་རྒྱུད་གྲྭ་སྟོད་སྨད་ཕྱག་བཞེས་མི་འདྲ། གཞན་དུ་
འདི་ལྟར་ཡོད་ཅེས་བཤད་ན། ཁྲིད་ཀྱི་གོ་ཆོད་རྒྱུ་ཡོད། སྐྱེ་བ་སྦྱོང་རྒྱུ་དེ། འཛམ་གླིང་མངལ་སྐྱེས་ཁམས་དྲུག་ལྡན་དང། དེ་ཡང་མ་འོངས་པ་ན་རང་ལ་ཡོང་རྒྱུ་དེ་སྦྱངས་པ་ལས་
འདས་པ་ད་ལྟ་སྦྱངས་རྒྱུ་མེད། པོ་ཏོ་བས། ང་སྐྱེ་བར་འཇིགས། ཞེས་གསུངས་པ་དང། རབ་གནས་སུ། སྐྱེ་བའི་ལྗོན་ཤིང་རྩད་ནས་གཅོད་དོ། །ཞེས་གསུངས་པ་ལྟར་རྩ་བ་
སྐྱེ་བ་ནས་བཅད་དགོས། རྣམ་པ་མཐུན་པས་སྦྱོང་ཚུལ་ལ། དཔེར་ན། དམག་རྩེད། བདེ་མཆོག་འདིར་དམིགས་གསལ་སྣང་བཅས་ཀྱི་སྟོང་ཉིད་བསྒོམ་པ་ཞིག་ཡོད། དེ་ཡང་
དཔེར་སློབ་པ་འཕགས་པས་སྣང་བ་མ་བསྡུས་པར་སྟོང་ཉིད་བསྒོམ་པ་ལྟར། མི་ཐ་མལ་པ་འཆི་བ་འོད་གསལ་ལ་ཉིན་གཉིས་གསུམ་ཞིག་བསྡད་པ་དང། རྒན་པོ་ཟུང་ཟད། ནད་པ་

[304B] གློ་བུར་བའི་འཆི་རྐྱེན་བྱུང་བ་ལ། རྟགས་རྣམས་ཤིན་ཏུ་མྱུར་བ་ཤར་ནས་ངོས་ཟིན་མི་ཐུབ་པ། དཔེར་ན། ཨུཏྤལའི་འདབ་
མ་བརྒྱ་འབིགས་པ་ལྟར། འདིར་མི་གསལ་ཡང། སྣོད་རྣམས་འོད་སྔོན་པོར་ཞུ་ནས་རང་ལ་ཐིམ་པ་སོགས་རྟགས་འདི་རྣམས་ལེགས་པར་གོམས་ན། འཆི་བའི་སྐབས་ཀྱང་ཁ་ཏོན་
བྱང་བ་དང། ཆུ་རྐ་འགོར་བཅུག་ན་ཤར་གྱིས་འགྲོ་བ་ལྟར། ཁྲིད་སྐབས་རྗེ་ཕ་བོང་ཁའི་ཕྱག་བཞེས་སུ་དཔེ་ཆ་རྣམས་ལུང་ཀློག་ནས་དམིགས་རིམ་རྣམས་ཐུགས་ཐོགས་ནས་གསུངས་
འོད་གསལ་ཟླ་ཉི་སྨག་གི་སྐྱོན་དང་བྲལ་བ། བསྐལ་པ་སྟོང་པ་ལྟ་བུའི་སྟོང་སང་དེའི་ངང་ནས། ནཱ་ད་འདིར་མཚན་དཔེ་དངོས་སུ་མེད་ཀྱང་དོན་ལ་ཚང་བས་འགྲིག་དཔེར་ན་
སྒྲོལ་མ་དང་འཇིགས་བྱེད་སོགས་ལ་མཚན་དཔེ་དངོས་སུ་མེད་ཀྱང་དོན་ལ་ཚང་བ་ལྟར་ཡིན། བར་དོའི་སྐོར། མཛོད་ལས་གསུངས་པ་ལྟར་དང། བསྲུང་འཁོར། གུར་གྱི་སྟེང་
རྡོ་རྗེ་རྩེ་ལྔ་པ་ཡོངས་རྫོགས་ཀྱིས་མཚན་པ། དུམ་བུ་གཅིག་པ། ཞེས་པ་དཔེར་ན། ཤེལ་དམ་ལྟ་བུ། འདིར་དཀྱིལ་འཁོར་ལ་དམིགས་བསལ་མེ་རིས་དྲུག་ཅུ་རེ་བཞི་ཡོད། ས་དཀྱིལ་

[305A]༄༅། །སྟེང་གི་གྲ་བཞིར་རྡོ་རྗེ་རྩེ་གསུམ་པ་ཉལ་སྟབས་ཀྱིས་མཚན་པ་དགོས། ཡཾ་རཾ་ལཾ་གསུམ་ཉལ་སྟབས་དང། སུཾ་ལངས་སྟབས་སུ་བསྐྱེད། པདྨའི་ཟུར་གྱིས་ལྕོག་བརྒྱད་
ཀྱི་ནང་དུ་བྱེད་པ་གཉིས་གང་མོས་བྱ་རུང་ཞིང་ཕྱི་མ་ཅུང་བདེ། བཅུད་ཀྱི་སེམས་ཅན་ལྷར་གྱུར་པ་དང། སྔོན་ནས་གྲུབ་པ་རྒྱུ་སྐྱབས་ཀྱི་ཧེ་རུ་ཀ་སྟེ། འཁོར་འདས་གཉིས་ཀའི་ལྷར་
གསལ་བ་ཚུར་བསྡུས་པ། ཟླ་བ་དབྱངས་གསལ་སོགས་བསྡུ་སྐབས་པདྨ་ཆུང་ངུ་མ་གསལ་ཡང་བསྡུ་དགོས། གསུང་བཤད་རྟེན་དང་བརྟེན་པ་དུས་གཅིག་ཏུ་གྲུབ་པ་ཆོས་དབྱིངས་
ཡེ་ཤེས་བར་གྲུབ། ལྕང་སྐྱའི་ཁྲིད་ཡིག་་ན་་གཉིས་པ་འཆི་བ་ཆོས་སྐུ་ནས་་བ་་སྒྲུབ་ཐབས་བཞིན་བསྒོམ། བར།    ༈   
ཚོགས་ཞིང་གི་ནས་་ན་་གསལ་འདེབས་དགོས་པས། བར་སྩལ། བདེ་ཟིན། གཉིས་པ་འཆི་བ་ཆོས་སྐུ་ནས་་ན་་ཡང་སྦྱར་དགོས་གསུངས། ཞེས་པའི་བར་སྩལ་
བདག་བསྐྱེད། ་བ་་ཆོས་ཐམས་ཅད་ངོ་བོ་ནས། ་ན་་སྤྲུལ་སྐུར་ཁྱེར་བའི་ལམ་ཁྱེར་རོ། །བར་སྩལ། སྨོན་ལམ། སྤྲོས་ཀུན་འོད་གསལ་  ྾    ྾  དེ་བཞིན་འགྲུབ་

[305B]།    ༈    ཚོགས་ཐེངས་དང་པོར་བླ་མཆོད་བདེ་སྟོང་དབྱེར་མེད་སྟེང་ནས་ཚོགས་འཁོར་དང་བཅས་པ་
དཔྱིད་གླུའི་མཇུག་གཏོར་མ། འགྲེལ་གཏོར་ལྟར། ལས་གཤིན། གཞི་བདག་དཀར་གཏོར། སྲིད་ཞིའི་རྣམ་དཀར་འགོར་གོ་ཆ་བཀོད། སྨོན་ལམ་བསྡུས་པའི་རྗེས་ཚོགས་གྲོལ་
ཆོས་ཐུན་གཉིས་པར། མཎྜལ་དང། བླ་བརྒྱུད་གསོལ་འདེབས་རྗེས་ཁ་སང་བརྩི་བཞག་མར་ཙམ་སོང་ཟིན་པས་དེ་རིང་མི་དགོས་པ་ཡིན་ཞེས་སྩལ། བར་དོའི་སྐོར་ལ། ཤ་གཟུགས་
ཞག་ཞེ་དགུའི་ནང་ནས་ཕྱེད། སྔ་མའི་ལུས་ཀྱི་བྱད་དབྱིབས་དང། ཕྱེད་ཕྱི་མ་གང་དུ་སྐྱེ་བ་བླངས་པའི་བྱད་དབྱིབས་ཅན་དུ་བར་དོ་ཐོས་གྲོལ་ལས་བཤད་པས། བདུན་བཞི་པར་
གལ་ཆེ་ཚུལ་བཤད་པ་ཡོད། ཡང་དེའི་ཚེ་ཚད་ཞག་བདུན་བདུན་ཞེ་དགུ་སྟེ། གང་དུ་སྐྱེ་བའི་ས་ལ་བརྩི་བ་དང། མིའི་ཞག་ལ་བརྩི་བའི་ལུགས་གཉིས་ཡོད་ཀྱང། ངེས་པར་མིའི་
དབང་དུ་བྱ་དགོས་པའི་རྒྱུ་མཚན་མེད་སྙམ། ཤར་སོགས་ཕྱོགས་བཞིར། སུམྦྷ་ནི། སོགས་བཀོད་པའི་ཚེ། སྔགས་རང་སྒྲ་འབྲུག་སྟོང་ལྟར་སྒྲོགས་པར་བསམ། དབྱངས་གསལ་

[306A]༄༅། །བསྐྱེད་པའི་ཚེ་ལངས་སྟབས་དང། ཟླ་བའི་གཟུགས་བརྙན་ལྟར་ཤར་བའི་དབྱངས་གསལ་ཉལ་སྟབས་སུ་བསམས། ཡང་ན་ཞེས་པའི་བཤད་པ་འདི། མ་རྒྱུད་ཀྱི་ཐུན་
མོང་མ་ཡིན་པ་གཏུམ་མོ་ལ་སྦྱར་བའི་བཤད་པ་ཡིན། དྭགས་འཁྲིད་་ན་་ཤིང་གི་མིང། པ་ཏྲ། སརྐ། ཞེས་པ་ནོར། པརྐ་ཡིན། གསེར་གྱི་སྐེ་རགས་ཀྱི་ཟུར་གྱི་གདུང་
བསྣོལ་མ་བཏང་བ་འདི། བོད་ལ་གླང་སྣ་བྲེ་འགྱོགས་ཟེར། མདའ་ཡབ་ཀྱི་མིང། བོད་དུ་ཉ་རྒྱབ་གོང་ལ། པུ་ཤུ་སོགས་ཟེར། རྟ་བབས་ཀྱི་སྟེང་མདའ་ཡབ་པདྨ་རི་དྭགས་མཇུག་
མའི་ཕྱོགས་སུ་གཉིས་བཀོད་ཚུལ་སོགས་ལ་གསུང་སྲོལ་མང་ཡང། ལག་ལེན་ཕྱག་བཞེས་ལ། མདའ་ཡབ་ཕྱི་ནང་བཅུ་རེ་བསྒྲིགས་པ། ཤིང་ཁྲོལ་ལྟ་བུར་དེའི་ནང་རི་དྭགས་སོགས་
སྤྱི་བོར་ཐོད་སྐམ་གཅིག་གིས་བརྒྱན་པ་ནི། སྤྱི་བོའི་བྱང་སེམས་མཚོན་པ་དང། ཐོད་སྐམ་ལྔས་བརྒྱན་པ་བདེ་གཤེགས་རིགས་ལྔ་ཡིན་པས་མི་འདྲ། དུར་ཁྲོད་ཀྱི་གྲུབ་ཐོབ་དེ་ཐོད་
སྐམ་གཅིག་གིས་བརྒྱན་པ་ཡིན། དུར་ཁྲོད་ཀྱིས་སྒྲུབ་པ་པོའི་ལུས་མཚོན་པ་དང། དེའི་དབུས་ཀྱི་ཤིང་གིས་རྩ་དབུ་མ་མཚོན། དེའི་རྩ་བའི་ཕྱོགས་སྐྱོང་གིས་ཐུར་སེལ་གྱི་རླུང་མཚོན་

[306B] རྩེ་མོར་ཡོད་པའི་མཆོད་རྟེན་གྱིས་ཀུན་ད་ལྟ་བུའི་བྱང་སེམས་མཚོན། ཡང་མཆོད་རྟེན་གྱིས་ཆོས་སྐུ་མཚོན། ལྕང་སྐྱའི་ཁྲིད་ཡིག་གོང་
མཚམས་ནས་་བ་་གནད་ཀྱི་དོན་པོ་ཡིན་ནོ། །བར། དྭགས་པོའི་ཁྲིད་ཡིག་གོང་མཚམས་ནས་་ན་་བསྒོམ་པ་གལ་ཆེའོ། །བར། བདེ་ཟིན། གོང་མཚམས་ནས་
་ན་་ལྟར་བསྒོམ་གསུངས། བདག་བསྐྱེད། མཇུག་ཏུ་སྨོན་ལམ་རྒྱས་པའི་རྗེས། སྲིད་ཞི་རྣམ་དཀར་བཏོན།    ༈    གསེར་གྱི་སྐེ་
རགས་ལ་ཀ་བ་རྐྱང་བསྒྲིགས་དང། ཉིས་བསྒྲིགས་གང་ཡིན་ཡང། ཟུར་ལ་ཀ་བ་གཅིག་མ་གཏོགས་འཛུག་རྒྱུ་མེད། བྱ་འདབ་ཅེས་པ་བད་ཕུར། དུར་ཁྲོད་ཀྱིས་ངེས་འབྱུང་མཚོན་
པ་སྟེ། འཁོར་བ་རྣམ་རྟོག་ཀྱི་དུར་ཁྲོད་ན།། རྡོ་རྗེ་རྭ་བས་བྱང་ཆུབ་ཀྱི་སེམས་མཚོན། དེ་ནི་གང་ལ་གནོད་པ་བྱས་ཀྱང་  ྾    ྾  ཞེས་དང། ཁོང་ཁྲོའི་མཚོན་གྱི་མི་ཕིབས་པ། ནང་
གི་ཐོག་འབུབ་ཚུལ། ལྕང་སྐྱའི་ཁྲིད་ཡིག་ལྟར་ལ། འདིར་མི་གསལ་ཡང་གདུང་འཁོར་ཡོད་ཅེས་སྩལ། སྒོ་ལོགས་ལྕམ་ཇི་ཡོད་འདིར་མི་གསལ་ཡང་གྲངས་བཅུ་ཡོད། པཎྜི་ཏ་

[307A]༄༅། །ནགས་ཀྱི་རིན་ཆེན་ལུགས་ཀྱི་བདེ་མཆོག་གི་ཡུམ་གྱི་ཞབས་བརྐྱང་པ་ཞིག་ཡོད། དཔའ་བོའི་དར་ཐོད་ཅེས་པ་བྲིས་ཆ་ལ་མེད་ཀྱང། དར་དམར་པོར་རྡོ་རྗེས་བརྒྱན་པ་
ཞིག་ཡིན་པ་དང། རྡོ་རྗེ་གཞུང་ལ་ཡོད་པ། འཕྲེད་དུ་ཡོད་པའི་ལུགས་གཉིས་ཡོད་ཀྱང། གཞུང་ལ་ཡོད་པ་ལེགས་ཤིང། ཞལ་བཞེས་གསུང་རྒྱུན་ལ་ཡོད། བྲིས་ཆར། གཡོན་
པའི་ཁ་ཊཾ་ག་ཚུར་བཀུག་ནས་བསྣམས་པར། གཡས་ཀྱིས་ཌ་མ་རུ་ཡང་ཚུར་བཀུག་ནས་བསྣམས་པ་བྲིས་ཀྱང། བསྒོམ་དོན་ལ་གཡས་པའི་ཌ་མ་རུ་ཕར་བརྐྱངས་དགོས། གཙུག་
གཏོར་གྱི་མདུན་གྱི་ལྡེབ་ལ་སྣ་ཚོགས་རྡོ་རྗེ། དྲུང་འཁོར་ཚོའི་སྤ་ལྕོག་གི་གའུ་ལྟར་ཡོད། འཁོར་ལོ་བདེ་མཆོག་གི་ཞལ་ཁྲོ་ཆགས་བརྗིད་པ་སོགས་ད་ལྟ་ད་ལྟ་འགྱུར་འགྲོ་བ་ཡོད། ཐོད་
སྐམ་ལྔ་བཅུ་ནི། ནང་གི་ཨ་ལི་ཀ་ལི་དག་པ་མཚོན། འདི་གསང་འདུས་ཀྱི་ནང་གི་ཉེར་སྤྱོད་ལྟར། སྙོམས་འཇུག་དགའ་བའི་རོལ་པ་ལས་བྱུང་  ྾    ྾    ྾  ཞེས་དང། དར་པན་
ཨ་ཅརྱས། ཀ་ལི་ཕ་སྟེ་ཨ་ལི་མ། །ཞེས་སོགས་ལྟར། རླུང་དེ་དག་བྱེད་པ་ལྕེ་རྐན་དང། མ་ཕྲད་བར་མི་གསལ་བ་དང། དེར་ཕྲད་ཚེ་གསལ་བར་གྱུར། དྲག་པོ་འཇིགས་བྱེད་

[307B] དཔྲལ་བ་ཞེ་སྡང་སྐྱེ་བའི་གནས་གཉིས་བལྟབ་ནས་མནན་པ། བླ་མའི་གསུང་རྒྱུན་ཞིག་ལ་བསྒོམ་དོན་དུ་ཞབས་གནོན་གྱི་ལྷ་གཉིས་ཀྱི་མགོ་བོ་
ནང་ངོས་སུ་བསྟན་པར་བསྒོམ་པའང་ཡོད། དེའི་མཚོན་དོན་རོ་རྐྱང་གི་རླུང་དཧུ་ཏིར་ཐིམ་པའི་མཚོན་བྱེད་དེང་དུས་ཡོངས་གྲགས་བྲིས་ཆར་མགོ་བོ་ཕྱིར་བསྟན་ཡིན་པས། བྲིས་ཆར་
མགོ་བོ་ནང་བསྟན་བྱ་མི་རུང་གསུངས། ཞབས་གཡས་ཐབས་ཀྱི་ཆ་བརྐྱངས་པས་ཞི་མཐར་མི་གནས་པ་དང། གཡོན་ཤེས་རབ་ཀྱི་ཆ་བསྐུམས་པས་སྲིད་མཐའ་སྤང་པ་མཚོན། ཚོགས་
བདག་ལ་འདས་མ་འདས་གཉིས་ཡོད་ཅིང། སྤྱན་རས་གཟིགས་ཀྱིས་ཚོགས་བདག་བསྒྲལ་བའི་ལོ་རྒྱུས་ཤིག་ཀྱང་ཡོད། མདོར་ན་བདེ་མཆོག་གིས་དབང་ཕྱུག་གི་བུ་ཚོགས་བདག་བསྒྲལ་
བའི་པགས་པ་དཔའ་རྟགས་སུ་བསྣབས་པ་དང། ངེས་དོན་ལ་གླང་པོས་གཏི་མུག་མཚོན་པ། ལེགས་བྲིས་མར། གཏི་མུག་གླང་པོའི་འཇིགས་པ་སྐྱབ་ཏུ་གསོལ། །ཟེར་བ་ལྟར་ཡིན་
འདི་ལས་འཕྲོས་ནས་དགའ་ལྡན་གསེར་སྐོང་རྡོ་རྗེ་འཆང་གི་གསུང་རྒྱུན། རྫི་དྭགས་རིན་པོ་ཆེས་ཕྱག་བཞེས་སུ། གླུད་ལ་གླང་པོ་ཆེའི་མགོ་བྱེད་པ། འདི་གོ་རྒྱུ་ཆེ། ཁྭ་ཊཾ་གས་

[308A]༄༅། །སྒྲུབ་པ་པོའི་ལུས་མཚོན། རྡོ་རྗེ་རྩེ་གཅིག་པས་མར་སྣེ། མགོ་བོ་གསུམ་གྱིས་ལུས་ངག་ཡིད་གསུམ། སྦྱིར་སྤྱན་ལ། གཞུ་སྤྱན། ནས་སྤྱན། བདེ་མཆོག་གི་སྐུ་
ཞི་བར་བལྟས་ན་ཞི་བ། དྲག་པོར་བལྟས་ན་ཁྲོ་བའི་ཉམས་དང་ལྡན་པ་སྔོན་གྱི་སྐུ་རྙིང་ལྟ་བུ། ཌ་མ་རུས་སྙོམས་འཇུག་གི་དགའ་བའི་སྒྲས་བསྐུལ་བའང་ཡིན་མོད། སངས་རྒྱས་
རྣམས་ཞི་དབྱིངས་སུ་མ་བཞུགས་པར་ཆོས་ཀྱི་འཁོར་ལོ་བསྐོར་བར་བསྐུལ་བ། ཐོད་པ་དཀར་པོ་སྒྱུ་ལུས། ཁྲག་གིས་འོད་གསལ་མཚོན་པ། ནང་གི་ཧེ་རུ་ཀ་དེ་དབུ་མའི་ནང་ཡོད་
བསམ་པ་ཙམ་ལས་དབུ་མ་གསལ་བཏབ་མི་དགོས། གསང་འདུས་ལྟ་བུ་ལུས་ཀྱི་ཆ་རགས་པ་ལྷ་ལ་བསྐྱེད་པའི་ལུས་དཀྱིལ་ལས། བདེ་མཆོག་ལུས་ཀྱི་ཆ་ཕྲ་མོ་ལྷ་ལ་བསྐྱེད་པ་ཟབ་
སྔ་མ་དཔེར། ཤིང་ཏོག་པགས་པ་དང་མཉམ་དུ་ཟ་བ་ལྟར་དང། ཕྱི་མ་སྙིང་པོ་བཏོན་ནས་ཟ་བ་ལ་ཞིམ་མངར་ཁྱད་བྱུང་བ་ལྟར་ཡིན། གསང་འདུས་ལ་ལུས་རགས་པ་ལྷར་བསྐྱེད་
པ་རགས་པ་ཉེར་ལྔ་སོགས་སྦྱངས་ནས་སྒྱུ་ལུས་འགྲུབ་པའི་དགེ་རྩ་སྨིན་པ་དང། བདེ་མཆོག་ལ་ཕྲ་བའི་རྩ་ཁམས་ལྷར་བསྐྱེད་ནས་འོད་གསལ་འགྲུབ་པའི་དགེ་རྩ་སྨིན། བདེ་ཟིན་

[308B] གསུང་བཤད་ལ་དག་ཆའི་ཞེས་པའི་དོན་དུ་བཀྲལ་དགོས་པར་སྣང། ལུས་དཀྱིལ་སྐབས། རང་གི་ལུས་ཀྱི་ཆ་དེ་ཐིམ་
པའི་སྐད་ཅིག་དེར། དེ་ཉིད་རང་གི་ལུས་ཀྱི་ཆ་ཤས་སུ་གྱུར་བར་མོས་དགོས་པ་དཔེར་ན། ཆུ་དྭངས་མ་ཞིག་ཏུ་རང་གི་རྣག་ཁྲག་ལྟ་བུ་བླུགས་ན། དེའི་སྐད་ཅིག་དེར་དེའི་ངོ་བོ་
སོང་བ་ལྟ་བུ་ཡིན། སུམ་མདོ་ཞེས་པ། ལྟེ་བའི་འོག་ཏུ། རྐང་བརྒྱད་ལས་ཀ་བ་བརྒྱད། ཅེས་སྒོ་ལོགས་ཀྱི་རྩིག་གདོང་ཀ་བ་བརྒྱད་ཡིན་ཞིང། གསང་བ་འདུས་པའི་འཕགས་
ལམ་བརྒྱད་མཚོན་པའི་ཀ་བ་ཡང་འདི་ཡིན། ནང་གི་ཧེ་རུ་ཀ་ཞལ་བཞི་ཕྱག་བཅུ་གཉིས་པ་བསྒོམ་མ་ཐུབ་ན། ཞལ་གཅིག་ཕྱག་གཉིས་པ་བསྒོམ་ན་འགྲིག་ལྟེ་བའི་དམར་ཆ་ཡུམ་
ཕག་མོར་བསྐྱེད་པ་ལྟེ་བ་ནས་སྙིང་ཁར་དྲངས། ལཱུ་ཨི་པའི་ལུགས་ལ། ལྷ་རྣམས་ཞལ་གཅིག་ཕྱག་བཞི་པ་ཡིན་ལ། འདིར་ཞལ་གཅིག་ཕྱག་གཉིས་ཤ་སྟག་ཐུགས་འཁོར་གྱི་
རྩིབས་ཕྱི་སྔོ་ལ་ནང་དམར་བ། གསུང་འཁོར་གྱི་རྩིབས་ཕྱི་དམར་ལ་ནང་དམར། སྐུ་འཁོར་ཕྱི་དཀར་ལ་ནང་དམར་བ་ཡིན། བདེ་ཆེན་འཁོར་ལོའི་ལྷ་སོགས་ལ། རོ་གདན་

[309A]༄༅། །འདོན་ཆར་མི་གསལ་ཡང་ཡོད་གསུངས། ཁྭ་གདོང་མ་སོགས། སྙན་ཕན་ཆད་ལྷའི་དབུ་ལ་དེ་ཚུན་ཆད་ཁྭ་སོགས་ཀྱི་གདོང་བརྙན་ཡིན་པས་སྣ་ཆ་སོགས་ལྷའི་སྙན་ལ་
འདོགས་དགོས། ལྕང་སྐྱའི་ཁྲིད། གོང་མཚམས་ནས་་བ་་ཞལ་ལ་ལྟོས་དགོས་པ་མང་དུ་ཡོད་དོ། །ཞེས་པའི་བར། དྭགས་པོའི་ཁྲིད་གོང་མཚམས་ནས་་ན་་ཞལ་
གཞན་གསུམ་ལ་མིན་ནོ། །ཞེས་པའི་བར། བདེ་ཟིན་གོང་མཚམས་ནས་་ན་་སྤྱི་དོན་ལྟར་དང། ཞེས་པའི་བར། བདག་བསྐྱེད་གོང་མཚམས་ནས་་ན་་རྟེན་བརྟེན་
པ་རྣམས་གསལ་གདབ། ཅེས་པའི་བར་སྩལ།    ༈     ྾    ྾  དཀྱིལ་འཁོར་བསྒོམ་པའོ། །ཞེས་པའི་བར་སྩལ་
བླ་མཆོད་ཀྱི་ནང་གི་མཎྜལ་ལ། འདིའི་ལུས་དཀྱིལ་ལྟར། རང་གི་ལུས་ཀྱི་ཆ་ཤས་ལས་རང་འདྲ་ཆད་པ་ཐིམ་ནས་སྐད་ཅིག་སྔ་མ་ཕྱིའི་འཇིག་རྟེན་དེ་སྐད་ཅིག་ཕྱི་མར་རང་ལུས་ཀྱི་ཆ་
ཤས་སུ་གྱུར། འདི་ལ་འགའ་ཞིག་གཅོད་ལྟར་ལུས་དུམ་བུར་བཏུབ་པ་གསུངས་ཀྱང། རྗེ་ཕ་བོང་ཁའི་གསུང་རྒྱུན་གོང་ལྟར་ཡིན། སྙིང་ཁའི་དཔྱིད་ཐིག་ཅེས། དཔྱིད་བརྗོད་པ་ནི་

[309B] ས་འོག་གི་དྲོད་རྒྱས་ནས་རྩི་ཤིང་ནགས་ཚལ་རྒྱས་པ་ལྟར། ལྟེ་བའི་གཏུམ་མོ་འབར་བའི་དྲོད་ཀྱིས། སྙིང་ཁའི་ཐིག་ལེ་ལ་བརྟེན་ནས་བདེ་ཆེན་གྱི་ཡེ་ཤེས་འཕེལ་བ་ཡིན་
པས་ཐ་སྙད་དེ་ལྟ་ར་གདགས། འདོད་ཡོན་གྱི་ལྷ་མོ་ལྔ་གྲ་བཞི་སོགས་སུ་བཀོད་པའི་ཚེ། དྲི་དེ་གཟུགས་ཀྱི་ནང་དུ་བསྡུས། དབང་བསྐུར་བའི་སྐབས་བདེ་འཇིགས་གཉིས་ཀར། གྲྭ་
བཞིའི་ཐོད་པ་རྣམས་གཟུགས་རྡོ་རྗེ་མ་སོགས་སུ་ལྡང་ནས་དབང་བསྐུར་བའི་བྱ་བ་མཛད། ལུས་དཀྱིལ་གྱི་ལྷ་ཐམས་ཅད་ཁ་ནང་བལྟ་འབའ་ཞིག་གནས་གཅིག་ལ་ལྷ་མང་པོ་ཡོད་ཚེ་
གོ་ཆའི་ལྷ་དེ་ཕྱིར། དེའི་ནང་སྒོ་མཚམས་མ། དེའི་ནང་ལུས་དཀྱིལ་དཔའ་བོ་དཔའ་མོ་རྣམས་བསྐྱེད་ཅིང། སྤྱི་གཙུག་ལ་ཡོད་པ་རྣམས་སྟེང་འོག་ཏུ་བསྐྱེད། རྩ་རྣམས་ལ་ཁུ་ཁྲག་
རླུང་གསུམ་ག་འབབ་ཀྱང། ཁུ་བ་གཙོ་བོར་འབབ་པ་དང་ཁྲག་གཙོ་བོར་འབབ་པ་སོགས། རྩ་ཁམས་ཡང་ཡང་བྱིན་གྱིས་བརླབས་པས་ཀོ་བ་ཡང་ཡང་བརྙིལ་པ་ལྟར་དུལ་བ། འཆི་
རྩ་བོལ་ལ་བལྟ། ལག་མཐིལ་དང་བོལ་གོང་སོགས་ཀྱི་འཁར་རྩ་རྣམས་འགག་ནས་རིམ་གྱིས་ནང་དུ་བསྡུ་བ་ཡིན། ལྷན་སྐྱེས་ཀྱི་མཁའ་འགྲོ་མ་ཞེས་པ། རིམ་པ་བཞི་པ་དོན་གྱི་འོད་

[310A]༄༅། །གསལ་རྒྱུད་ལ་སྐྱེས་པའི་འཕགས་པ་ཞིག་ལ་བྱེད། ཐུར་སེལ་ས་ཁམས་སེར་པོ་དེ། བྱཱ་དང་སེར་དྱཱ་པོ། ལུས་དཀྱིལ་གྱི་ལྷ་གཙོ་བོ་ཡབ་ཡུམ་དང། ཕྱིའི་ཧེ་རུ་ཀ་ལས་
གཞན་པ་རྣམས་ལ་གནས་གཞིའི་སྔགས་འཁོར་བཀོད་མི་དགོས་ཤིང། ཁ་གསང་བྱིན་རླབས་མི་དགོས། ལྕང་སྐྱའི་ཁྲིད་ཡིག་ཏུ། འདིར་ཞལ་ལས་ཤེས་དགོས་པ་ཡོད་ཅེས་པ་དྭགས་
པོའི་ཁྲིད་ཡིག་ཏུ་གསལ་བ་ལྟར། ཉེ་བའི་སྦྱོར་བ། རིང་བའི་སྦྱོར་བ། ལྷག་པར་ཉེ་བའི་སྦྱོར་བ་སོགས་ཡིན་པ། འདི་རྣམས་ཞིབ་ཆ་སླེ་ལུང་བཞད་པའི་རྡོ་རྗེའི་གསུང་བདེ་མཆོག་
གི་ཕྱི་ནང་གསང་བའི་བསྙེན་པ་བྱ་ཚུལ་དེར་ཡོད། འབར་བའི་ཕྱག་རྒྱ་གཡོན་བསྐོར་གཅིག་དང་གཡས་བསྐོར་གཅིག་གིས་འགྲིག་གསང་བ་འདུས་པའི་འདུས་ལུགས། འདིར་འཁོར་
ལོ་སྡོམ་ལུགས་ཀྱི་བཤད་པ་མཐའ་དག་གནད་གཅིག་པ་ཡིན་པས། དེར་ཡོད་པ་ཐམས་ཅད་འདིར་སྦྱར་རུང། རིགས་བདག་གི་ལྷ་རྣམས་དབང་ཆོག་ལྟར་ཞབས་སྐྱིལ་ཀྲུང། མི་བསྐྱོད་
པ་གཡས་རྡོ་རྗེ་གཡོན་དྲིལ་བུ་འཛིན། རིན་འབྱུང་གཡས་རིན་པོ་ཆེ་དང་གཡོན་དྲིལ་བུ་འཛིན་པ་སོགས་རིགས་བདག་གིས་བརྒྱན་ཡུལ་ནོར་བུ་ཆ་དགུ་པའི་དབུས་སུ་ཡིན། ལུས་དཀྱིལ་

[310B] ཡང་གཙོ་བོ་ཡབ་ཡུམ་སྙོམས་འཇུག་མཛད་ལྷ་ཐམས་ཅད་ལ་བདེ་ཆེན་བསྐྱེད་པར་མོས་ཀྱང་རུང། རྣམ་སྣང་ལ་ཟླ་གདན་དང་
གཞན་ལ་ཉི་གདན་བྱེད་པ། བྱོན་སྐྱེམས་ནི། བླ་དཔོན་གྱི་ཐབ་བསུ་ལྟ་བུ་ཞིག་ཡིན། ཕྱིའི་མཆོད་པ་རྣམས་བུམ་དབང་དང་འབྲེལ་བ་ཡིན་ཚུལ་ནི། དེ་དང་འདྲ་བ་ཡིན་ལ། དེས་
གཞན་གསུམ་ལ་རིགས་འགྲེ། གསུང་བཤད་དངོས་གཞི། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པའི་མཇུག་སྔགས་མཆོད་ཀྱི་འགོའི་བར་སྩལ། ལྕང་སྐྱའི་ཁྲིད་གོང་མཚམས་ནས་
་བ་་འདི་དག་ཤིན་ཏུ་གལ་ཆེ། ཞེས་པའི་བར་སྩལ། དྭགས་པོའི་ཁྲིད། གོང་མཚམས་ནས་་བ་་བཞི་པ་དང་འབྲེལ་བའི་མཆོད་པའོ། །ཞེས་པའི་བར། བདེ་
ཟིན་གོང་མཚམས་ནས་་བ་་གསང་མཆོད་ཀྱང་དེ་བཞིན་ཞེས་པའི་བར་སྩལ། བདག་བསྐྱེད་གོང་མཚམས་ནས་་ན་་ཡུན་རིང་དུ་འཇོག་ཅེས་པའི་བར། སྨོན་ལམ་
   ༈     ྾    ྾  ཚོགས་བསགས་པ་བླ་མའི་རྣལ་འབྱོར་རོ།། ཞེས་པའི་བར། གནས་གཞིའི་སྔགས་རྣམས་ཤ་པགས་

[311A]༄༅། །མཚམས་སུ་མ་ཡིན། པགས་པར་མེ་ལོང་ལ་གཟུགས་བརྙན་ནང་བཞིན། གོ་ཆའི་སྔགས་ཧྲཱིཾ་ཧྲཱིཾ་ཞེས་པ་མ་དག་ཧྲེཾ་ཧྲཱིཾ་ཞེས་སྔ་མར་འགྲེང་བུ་བྱ་དགོས། རྒྱས་བཏབ་པའི་
རིགས་བདག་རྣམས་བཞེངས་བཞུགས་གཉིས་ཀ་རུང་ཡང། བཞུགས་པ་དེ་སྟབས་བདེ། སཱ་ཧཱ་ཞེས་གཞི་ཚུགས་ཞེས་པ་སྟེ།    ༈    རང་ལུས་ལ་བཀོད་
པའི་ལུས་དཀྱིལ་ཀྱི་ལྷ་རྣམས་དང། ཕྱི་རོལ་དུ་སྤྱན་དྲངས་པའི་བདེ་མཆོག་གི་ལྷ་རྣམས་ཏེ། ཕྱི་ནང་གི་ལྷ་གཉིས་ཀར་ཕུལ་བར་མོས་དགོས། སྔགས་ཀྱི་མཆོད་པ་འདི། བདེ་མཆོག་
གི་དེ་ཉིད་བཅུ་བཞིའི་ནང་ནས་གཅིག་ཡིན། བསྟོད་པའི་སྐབས། ཕྱག་འཚལ་མཁན་གྱི་ཧེ་རུ་ཀ་ཞིག་སྤྲུལ་ནས་ཕྱག་བྱེད་པར་མོས། རུ་དཧིར་ཨནྡྷ་མ་ལ་ཝ་ཞེས་སོགས་ལ་ཕྲག་དང་
རྒྱུ་མའི་ཕྲེང་བ་འཕྱང་བ། ཞེས་པའི་དོན་ཡིན། ཛ་ཊ་ཞེས་པ་རལ་པ་སྟེ། དཔེར་ན་རལ་གཅིག་མར་ཨེཀ་ཛ་ཊི་ཟེར་བ་ལྟ་བུ། ཞི་གནས་སྐབས་ཤེས་བཞིན་གྱི་བྱ་ར་བྱེད་ཚུལ་
དཔེར་ན། དགྲ་ལྟ་བུའི་མི་དོགས་ཅན་ཞིག་དང་མཉམ་དུ་ལམ་འཕྲང་དོག་པོ་ཞིག་ཏུ་བསྐྱོད་དགོས་ཚེ་གཙོ་བོ་ལམ་ལ་མིག་བལྟ་དགོས་ཀྱང། མིག་ཟུར་གྱིས་མི་དེར་བལྟ་དགོས་པ་

[311B] བསྒོམ་གསལ་ཀྱིན་འཕྲོ་གཅོད་དགོས་པ་ནི། གྲུབ་དབང་བློ་བཟང་རྣམ་རྒྱལ་གྱིས་བཀའ་གདམས་པའི་གསུང་སྒྲོས་ཐོར་བུའི་ལུང་གནང་བ་ན། དུས་སྙིགས་མར་རང་
འདུལ་བའི་དུས་ཡིན། གཞན་འདུལ་བའི་དུས་མིན་ཞེས་པར་བཤུམ་ནས་མཚམས་བཞག་སང་ཉིན་ལུང་གནང་ཚེ་ཡང་བཤུམ་ནས་ཉིན་ཤས་དེ་འདྲ་བྱུང་ཚུལ། ཧ་ཅང་ལྷོད་པ་མ་ཡིན་
ཧ་ཅང་གྲིམ་པ་མིན་པ་ཞིག་དགོས་པའི་ཐད། མདོར། སྟོན་པས། པི་ཝང་གི་སྒྲ་སྙན་པོ་འབྱུང་བ་ལ་རྒྱུད་དེ་ཧ་ཅང་མི་གྲིམ་མི་ལྷོད་པ་དགོས་པའི་དཔེ་དང་བཅས་སྦྱར་ནས་གསུང་ཡོད་
སྐབས་འདིར་གསལ་སྣང། ང་རྒྱལ། རང་བཞིན་མེད་པར་བསྒོམ་པ་གསུམ་གལ་ཆེ་མཉམ་ཡིན། དེས་ན་དང་པོར་གསལ་སྣང། དེ་ནས་དེ་ལ་ང་རྒྱལ་བཞག་ནས་ངའོ་སྙམ་པ་
ཤུགས་ཅན་བསྐྱེད། དེ་ལ་ཟུར་གྱིས་ང་དེ་གདགས་གཞི་དང་གཅིག་ཐ་དད་ཀྱི་དཔྱད་ནས་རང་བཞིན་མེད་པར་བལྟ་བ་དགོས། དེ་གསུམ་མཉམ་དུ་སྐྱོང་བ་དང། དེ་ཡང་གང་ཤུགས་
ཆུང་དུ་སོང་བ་དེ་གསལ་དུ་བཏང་ཀྱིན་བསྒོམ་དགོས། ཛྞཽཾ་ཛྞཽཾ་ཞེས་པ་འདིའི་དོན་འགྲེལ་བ་ལ་སླེའུ་ལུང་བཞད་པ་རྡོ་རྗེའི་གསུང་ཡུངས་འབྲུ་ནམ་མཁའ་ཞེས་པ་ཡོད། དེའི་དོན་ཚིག་ཡུངས་

[312A]༄༅། །འབྲུ་ཙམ་ལ་དོན་ནམ་མཁའ་ལྟ་བུར་རྒྱ་ཆེ་བར་ཡོད་པའི་དོན་ཡིན།  སེམས་
ཅན་གྱི་དོན་བྱ་བ་ལ། རྒྱལ་བ་སྲས་བཅས་ལ་མཆོད་པ་རྣམས་རིགས་ལྔ་སྤྱི་དང་སོ་སོའི་དམ་ཚིག་ནང་ཡོད་པས་ཡིན། འཁྱེར་སོ་གསུམ་ལས། སྐུའི་འཁྱེར་སོར་ལྷ་སྐུའི་རྣམ་པར་
གསལ་བཏབ་མི་དགོས་པར་ཧེ་རུ་ཀའི་བདག་ཉིད་བལྟ་བས་འགྲིག་རང་གི་དྲན་རྟོག་དགེ་མི་དགེ་ཐམས་ཅད། དཔེར་ན་རླུང་གིས་གཡོས་པའི་མཚོ་ལས་རླབས་དཀར་ནག་ཇི་ལྟར་བྱུང་
བ་ལྟར། གཏོར་མགྲོན་གྱི་མཇུག་ཏུ། ཡིག་བརྒྱ་བརྗོད་ཚེ། འདས་མ་འདས་ཀྱི་མགྲོན་ཡོངས་རྫོགས་ཀྱི་སྤྱི་བོར་རྡོར་སེམས་སམ་ཡིག་བརྒྱ་བཀོད་ནས་བདུད་རྩི་འབེབས་སྦྱངས་བྱེད་
འདི་ཉིན་གསུང་བཤད། བསྐྱེད་རིམ་ཡོངས་རྫོགས་ཟིན་པས། ལྕང་སྐྱ། དྭགས་པོའི་ཁྲིད་ཡིག་བདེ་ཟིན། བདག་བསྐྱེད་བཅས་ཀྱི་ལུང་ཁྲིད་མཐའ་དག་རྫོགས་པར་མཛད། རྐང་བརྒྱད་
བསྟོད་པར། ཌ་རུ་གསུམ་དང་དྲིལ་བུ་གསུམ་འཁྲོལ་ཧཱུཾ་ཧཱུཾ་ཞེས་བདེ་སྟོང་གཉིས་དང། ཕཊ་ཅེས་དེ་གཉིས་བསྐུལ་བར་བྱེད་པ་མཚོན།    ༈   

[312B] བཛྲ་ནི་རྡོ་རྗེ་སྟེ། རྡོ་རྗེས་གཞན་འཇོ་མས་པ་ལ་ཟླ་མེད་པ་ལྟར། ཡེ་ཤེས་དེས་རྨོངས་པ་འཇོམས་པར་བྱེད། ཧེ་ཧེ། རུ་རུ། སོགས་གཉིས་རེ་ཡོད་
པ་ཚང་མས་བདེ་སྟོང་གི་ཡེ་ཤེས་མཚོན། ཀཾ་ཞེས་པ་ཐོད་པའི་མིང་ཡིག་དང་པོ་ལ། ཐིག་ལེས་བརྒྱན་པས་སྟོང་དང་རྟེན་འབྱུང་མཚོན། ཀ་པ་ལ་ནི་བདེ་སྐྱོང་སྟེ། ཁྲག་ལ་དགྱེས་
པ་ལ་ཕྱི་ནང་གསང་བའི་ཚུལ་དུ་མ་ཡོད་པ་ལས། ཕྱི་ལྟར་ན། བདུད་བཞི་བཏུལ་བའི་ཁྲག་ལ་རོལ་པ་དང། ནང་ལྟར་ན། ཐོད་པས་སྒྱུ་ལུས། ཁྲག་འོད་གསལ་ཏེ། ཟུང་འཇུག་
ལ་རོལ་པ། འདིའི་རྒྱུ་མཚན་ཕ་ལས་ཐོབ་པའི་ཁམས་དཀར་པོ་ཀུན་ད་ལྟ་བུ་དང། མ་ལས་ཐོབ་པའི་ཁམས་ཁྲག་འཁོར་ལོ་སྡོམ་པ་ཆོས་ཀྱི་གར་ཁྱབ་ལ་སྟོང་ཉིད་ཀྱིས་ཁྱབ་
དེས་གར་ཁྱབ་བདེ་བས་ཁྱབ་པས་ན་སྡོམ་པ། ཡུམ་གྱི་སྙིང་པོའི་དོན། བཻ་རོ་ཙ་ན་ནི་རྣམ་པར་སྣང་མཛད་དེ་སྐུའི་ཡོན་ཏན་བསྟན། རྣམ་སྣང་ནི་སྣང་མེད་ཆོས་ཀྱི་དབྱིངས་ལས་གཟུགས་
སྐུར་བཞེངས་ཤིང་ཤར་བ། ཡུམ་གྱི་ཉེ་སྙིང་གིས་གསུང་དང་ཐུགས་ཀྱི་ཡོན་ཏན་བསྟན། འདིར་ཌ་ཀི་ཞེས་པ་མཁའ་འགྲོ་སྟེ། དེ་ཡང་ཤེས་བྱའི་བདེན་གཉིས་ལ་ཐུག་འགྲོ་བ་སྟེ་

[313A]༄༅། །དཔེར་ན། ཉི་ཟླ་ནམ་མཁར་ཐོགས་པ་མེད་ལྟར་སྤྱད། །ཅེས་པ་ལྟར་དང། རྐང་བརྒྱད་འགྲེལ་པ་དངུལ་ཆུའི་བདེ་མཆོག་སྐོར་དེར་ཡོད་སྙམ་པ་དྲན་པས་དེ་ཚོར་ལྟོས་
གསལ་སྣང་དང། ང་རྒྱལ་གཉིས་ཀྱི་ནང་ནས་ང་རྒྱལ་གཙོ་ཆེ། འདིར་མ་རྒྱུད་ལ་རྡོར་སེམས་བསྒོམ་བཟླས་ཀྱི་ཡིག་བརྒྱ་གཡོན་བསྐོར་བྱ་དགོས། ཡིག་བརྒྱ་ལ་གོང་བུའི་བཟླས་པ་བྱ་
སྐྲ་ཙམ་ཁྱོན་ལ་  ྾  དག་པ་འདི་ནི་  ྾  རྡུལ་གཅིག་ཡུལ་ལ་  ྾  རྡུལ་གཅིག་སྟེང་ན་  ྾  འབད་རྩོལ་མེད་པ་ནི། ཤུགས་ཅན་མ་ཡིན་པ། དྭགས་ཁྲིད། རྩ་དབུ་མའི་ཁ་དོག་ལ། སྔ་
ཕྱིར་མི་མཐུན་པ་གཉིས་ནང་འགལ་ལྟ་བུར་ཡོད་པ་ལ་སྐྱོན་མེད། སྨིན་མཚམས་སུ་རྩ་དབུ་མ་གསེག་ཁར་བཅད་པ་ལྟ་བུ། སྤྱི་བོའི་རྩ་འཁོར་ཁ་དོག་སྣ་ཚོགས་པ་ལས་དཀར་ཤས་ཆེ་བ་
རྩ་རྣམས་མཉེན་པ། རྩ་ལམ་སྦྱང་བ་དང། སྟོང་ར་བསྒོམ་པ་གཉིས་བླ་མའི་མན་ངག་གིས་སྦྱར། དཔྱིད་ཐིག་ལས། ཁ་བ་ལྟ་བུར་དཀར་བ་ཡི། །པཎ་ཆེན་རྫོགས་རིམ། དྭགས་
པོའི་རྫོགས་རིམ་དཔར་རྙིང་དབུ་ནས་་ན་་ཞེས་གསུངས་སོ་ཞེས་པའི་བར། སྨོན་ལམ། གསུང་བཤད་དངོས་གཞི། རྫོགས་རིམ་དབུ་ནས་བདག་བྱིན་རླབས་རྫོགས་མཚམས་

[313B]    ༈    ལུས་ངག་ཡིད་གསུམ་གའི་སྡིག་སྒྲིབ་བག་ཆགས་དང་བཅས་པ་དག་པར་མོས་རྒྱུའི་བག་ཆགས་ལ་ས་བོན་གྱི་བག་ཆགས་དང་
བཞག་པའི་བག་ཆགས་གཉིས་ཀ་ཡོད། རོ་རྐྱང་གཉིས་ཀྱི་ནང་རླུང་མི་གཙང་བ་རྒྱུ་བའི་སྒོ་ནས་ཆམ་ལ་ཕབས་པས་ཆམ་པ་ཟེར་ཚུལ་སྨན་གཞུང་ལས་འབྱུང་བ་ལྟར། རྩ་དཔེ་དང་
ལག་ཁྲིད་ལ་ལྟེ་བར་རྩ་འདབ་བཅུ་དྲུག་པོ་རེ་རེར་བཞི་རེ་བྱས་ནས་དྲུག་བཅུ་རེ་བཞི་བྱེད་པ་འདི་ཕྱག་ལེན་ཡིན་ཞིང། འོན་ཀྱང་བསྒོམ་ཚེ་བློ་ལ་འཆར་མ་བདེ་ན་བཅུ་དྲུག་པོ་རེ་རེ་ལ་
གཉིས་རེ་སྟེ་སོ་གཉིས། དེ་རེ་རེ་ལ་གཉིས་རེ་སྟེ་སོ་གཉིས་བྱས་ཀྱང་རུང། ལཱུ་ཨི་པའི་གཞུང་དུ་གསལ་བ་ལྟར། སིནྡྷུ་རས་བྱུགས་པའི་མུ་ཏིག་ལྟ་བུ་དཀར་ལ་དམར་བའི་མདངས་
ཆགས་པ། རླུང་སེམས་འཇུག་པ་གཅིག་པ། མི་རྟ་དང། དཔོན་གཡོག་དང་འདྲ་བར་གཅིག་ཡོང་སར་གཅིག་ཤོས་འཇུག་རླུང་བསྡུ་བ་ལ། སྙིང་ཁར་དམིགས་པ་གཏད་ན་སྲོག་
རླུང་གི་ཉེན་ཆེ་ན། དེ་དག་ལྟེ་བར་སྤོས་ནས་བསྒོམ་ཡང་རུང་ཞིང་ལེགས། དྭགས་ཁྲིད་དཔར་རྙིང་་བ་་ཞལ་ལས་ཤེས་དགོས་གསུངས་པ་གཞན་མེད། ཐོག་མར་ལྟོ་བར་

[314A]༄༅། །མི་བདེ་བ་བསྐྱོད་ཅིང། དེ་ནས་རིམ་གྱིས་བདེ་འབོལ་གྱིས་འགྲོ་བ་ཡོད། ལུགས་འབྱུང་གི་བདེ་བ་ལས། ལུགས་ལྡོག་གི་བདེ་བ་དེ་ཤིན་ཏུ་ཆེ་བ་ཡིན། དེ་ཡང་སྔོན་ཏ་
ར་ན་ཐས། སྙོམས་འཇུག་མཛད་དེ་ལུགས་ལྡོག་གི་བདེ་ཆེན་མགོ་པགས་བུད་ལ་ཁད་པའི་བདེ་བ་སྐྱེས། ཞེས་འབྱུང། འདིར་ཉིན་མོའི་རྣལ་འབྱོར་སད་དུས་སྐོར་གསུམ་རེ་མོས་སུ་
བསྐྱངས་ནས་ཐུགས་དམ་གོང་འཕེལ་འབྱུང་བས་དེར་བསླབ་དགོས། ལོངས་སྐུ་ཧེ་རུ་ཀ་དཀར་པོ་དེ། སྤྲུལ་སྐུ་དམ་ཚིག་པ་ཧེ་རུ་ཀ་སྔོན་པོ་དེའི་སྤྱི་བོ་ནས་ཞུགས་པས། འདིར་བསྲེ་
བ་སྐོར་དགུ་ཡང་རྒྱས་པར་སྩལ། འཆི་དུས་རླུང་རྣམ་ཤེས་ལ་ཐིམ་ཁར་གཟབ། རྡོར་བཟླས་ཀྱི་སྐབས། སྔགས་ཀྱི་གདངས་དེ་མདའ་འཕེན་པའི་ཤུ་སྒྲ་ལྟར་འབྲུ་གསུམ་གྱི་གདངས་
དེ་དེ་ལྟར་མོས་དགོས། འདི་སྲོག་འཛིན་རླུང་གི་རྡོར་བཟླས་དང། འདིས་དང་པོ་ལྡང་འཇུག་གནས་གསུམ་ཆ་མཉམ་དང། དེ་ནས་གནས་པ་ཇི་རིང་དུ་བཏང་ནས་བསྒོམ། བར་
དོ་བ་དེར། རྣལ་འབྱོར་པ་རྟོགས་པ་མཐོ་དམན་དབང་གིས་དང་པོར་ཐ་མལ་པའི་བར་དོ་གྲུབ་ནས་དེ་ལམ་དུ་བསྒྱུར་ནས་གྲུབ་པ་གཉིས་ཡོད། ལས་རྒྱ་ཞེས་པ་ནི། ལས་དབང་གིས་

[314B] དྭགས་ཁྲིད། ཐབས་ལམ་སྙིང་བཅུད་ཞེས་གསལ་བ་འདི་སླེ་ལུང་བཞད་པའི་རྡོ་རྗེའི་གསུང་ཡིན། དྭགས་ཁྲིད་དཔར་རྙིང་
་བ་་གསལ་བ་ལྟར། མཁའ་གསང་བྱིན་རླབས་ངེས་པར་དགོས་ཏེ། མཁའ་གསང་བྱིན་གྱིས་བརླབས་པ་ངག་སྔགས་ཀྱི་འདུ་ཤེས་སོགས་འདུ་ཤེས་གསུམ་དང་བྲལ་བའི་སྙོམས་
འཇུག་མི་རུང་བས་སོ། །ནཱ་རོ་ཆོས་དྲུག་གི་གཏུམ་མོ་འཁོར་ལོ་བཞི་མ་དང། འདི་གཉིས་འདྲ་པོ་ཡོད། འདིར་རྩ་ཕན་ཚུན་ཕུ་དུང་ནང་ཕུ་དུང་བཅུག་པ་ལྟ་བུར་བྱས་པ་རྩ་རྡོ་རྗེ་
སྐྱིལ་ཀྲུང། ཐུར་སེལ་གྱི་རླུང་ཕན་ཚུན་དུ་སོང་བ་རླུང་རྡོ་རྗེའི་སྐྱིལ་ཀྲུང། ཐིག་ལེ་དཀར་ཆ་ཡབ་ཀྱི་ངོས་དང། དམར་ཆ་ཡུམ་གྱི་ངོས་སུ་བྱས་པའི་ཐིག་ལེ་བསྐྱེད་པ་ཐིག་ལེ་རྡོ་རྗེ་
སྐྱིལ་ཀྲུང། དེ་ལ་བརྟེན་ནས་བདེ་སྟོང་གི་ཡེ་ཤེས་བསྐྱེད་པ་བདེ་སྟོང་རྡོ་རྗེ་སྐྱིལ་ཀྲུང་སྟེ་སྐྱིལ་ཀྲུང་རྣམ་པ་བཞི། པཎ་ཆེན་རྫོགས་རིམ། དྭགས་པོའི་རྫོགས་རིམ་དཔར་རྙིང་
གོང་མཚམས་ནས་་ན་་ཞུགས་པའི་བར་སྔར་བཞིན་ནོ། །ཞེས་པའི་བར་སྩལ། སྨོན་ལམ། གསུང་བཤད་དངོས་གཞི། ལས་རྒྱ་རྫོགས་མཚམས་བར་སྩལ་

[315A]༄༅། ། དེ་མིན་སྣ་བུག་གཡས་ནས་རླུང་རྒྱུ་བ་ལ་རྣམ་རྟོག་གི་གཞོན་པ་ཤུགས་ཆེ་བས་སྲིན་བལ་
སོགས་ཀྱིས་བཀག་པ་ལ་ཡང་ཁྱད་པར་ཡོད། ཐུགས་དམ་ལ་བཞུགས་མི་བཞུགས། ཙོག་ཙོག་གིས་སྡོད་མིན་ལ་བྱ་རྒྱུ་མིན། ཙོག་པུར་སྡད་པ་ལ་ཧ་ལས་རྒྱུ་མེད། དེ་ལས་ལྷག་
ཡར་ལངས་ནས་ཤི་མཁན། སྣ་ཐོད་ལ་རྩེ་སོགས་ཀུ་ལི་རྒྱུགས་མཁན་འདྲ་ཡོད། སྟོན་པ་བཅོམ་ལྡན་འདས་ཀྱང་གཟིམ་ནས་གཤེགས། ཤི་བའི་སྐབས་ཀྱང་ཐིམ་རིམ་རྣམས་ངོ་ཤེས་
པར་བྱེད་ནས། དེ་རྗེས་བདེ་སྟོང་གི་ཡེ་ཤེས་ཀྱི་དམིགས་རྣམ་བསྐྱངས། རང་གི་རྒྱུད་ཚོད་ཤེས་པར་བྱ་བ་ལས། མཐོ་ཉམས་བྱས་ནས་རྫོགས་རིམ་མཐོན་པོའི་ཉམས་ལེན་མི་བྱ་
བར་དོའི་འཕེན་པ་མ་ཤི་གོང་ཀུན་རྟོག་མ་འགག་གོང་ནས་བཏང་ན་ལེགས། འཕེན་པའི་ཤུགས་ཀྱིས་དུས་དེར་འགྲུབ་པ། དཔེར་ན། དོ་ནུབ་གཉིད་ཉལ་ཁ་ནས་སང་སྔ་བར་ལྡང་བའི་
འཕེན་པ་བཏང་ན་དུས་དེར་སད་པ་ལྟ་བུ། པཎ་ཆེན་རྫོགས་རིམ་དུ། ལྟེ་བར་གསལ་བཏབ་ནས་གསང་གནས་ནས་འབར་བར་གསུངས་པ། དོན་ལ་ལྟེ་འོག་སོར་བཞི་ཙམ་དུ་ཡོད་པ་

[315B] འདིར་མི་གསལ་ཡང། ཧཾ་ཡིག་དཀར་པོ་དེ་ལ་ཟླ་ཚེས་ཐིག་ལེ་ནཱ་ད་དང་བཅས་པ་གསལ་བཏབ་དགོས་ཤིང། ནཱ་ད་དེ་ཟླ་
དཀྱིལ་དབུས་སུ་ཟུག་པར་མོས། ཕྱོགས་བཞིའི་ཡི་གེ་རྣམས་མགོ་གྱེན་བསྟན་གྱིས་ཡར་ལངས་པར་མོས། རླུང་བུམ་ཅན་བཟུང་ཚུལ། བཀའ་བརྒྱུད་པ་དང། དགེ་ལུགས་པ་མི་འདྲ་
བཀའ་བརྒྱུད་རླུང་དྲག་ཏུ་བཟུང་བ་དེ་ཅུང་ཟད་མྱུར་ཡང་ཉེན་ཆེ། དགེ་ལུགས་ལྟར་བྱེད་པ་འགོར་ཡང་ཉེན་ཆུང། ཕྱིའི་ལས་རྒྱ་དང། ནང་གི་སྡུད་རིམ་གཉིས་ལ་བརྟེན་ནས། སྣང་
ཕྱོགས་བསམ་མི་ཁྱབ་ཅེས་པའི་སྣང་ཕྱོགས་ནི་མ་དག་པའི་སྒྱུ་ལུས། དོན་གྱི་འོད་གསལ་ནི་སྟོང་ཕྱོགས། འོད་གསལ་ལ་རྣལ་འབྱོར་པའི་འདོད་པས་ཡུན་རིང་ཐུང་སྣ་ཚོགས་ཡོད་པ་
ཟླ་ཕྱེད་ཟླ་བ་ལོ་དང་ནི། །བསྐལ་པ་བསྐལ་པ་སྟོང་དུ་  ྾    ྾  ལྟར་ཡིན། སང་ཐོ་རང་སངས་རྒྱས་མཁན་ལའང། བླ་མས་དབང་གསུམ་པ་དངོས་དབང་དུ་བསྐུར་བར་གསུངས་པས་
དགེ་བའི་བཤེས་གཉེན་དེ་ལམ་གྱི་ཐོག་མཐའ་བར་གསུམ་དུ་གལ་ཆེ། གོང་གི་འཕྲོས་བཤད་ལ། དེ་བཞིན་དུ་སེམས་ཅན་ཡང་ཐོག་མཐའ་བར་གསུམ་དུ་གལ་ཆེ་བ་སོགས་གསུངས་

[316A]༄༅། །བྱིང་རྒོད་སེལ་ཕྱིར་དམིགས་རིམ་འདིར་གསལ་བ་དང། དེ་མིན་དམིགས་རྟེན་མཐོ་དམན་གྱི་གནད་ཀྱིས་སེལ་བ་ཡང་ཡོད། ཐུན་བསྡུ་བའི་ཚེ། འོད་ཟེར་ཚུར་བསྡུ་དགོས་
རླུང་ཐམས་ཅད་ཚུར་བསྡུ་ནས། མེའི་ཚ་རེག་ཤ་རུས་ཀྱང་ཞུ་ནུས་པ་ཞིག་བསམ། འདི་རྣམས་སྙིང་ཁར་གསུངས་ཡོད་ཀྱང། གྲོགས་རླུང་གི་ཉེན་ཆེ་ན་ལྟེར་བར་ཕབས་ཀྱང་འགྲིག་
པཎ་ཆེན་རྫོགས་རིམ་བསྐུལ་པ་པོ་གཡུལ་རྒྱལ་ནོར་བུ་འདི་སྟག་རྩེ་སྡེ་པ་ཡིན། འདིའི་བརྒྱུད་པ་ལྷ་རྒྱལ་རབ་བརྟན་ཡིན་པ་སོགས་བཀའ་སྩལ། པཎ་ཆེན་རྫོགས་རིམ་མཇུག་རྫོགས་
དྭགས་པོའི་རྫོགས་རིམ་མཇུག་རྫོགས། སྨོན་ཤིས་ཆ་ཚང་རྫོགས་པར་གྲུབ་བོ། །འདི་ཉིན་གསུང་བཤད་ལེགས་པར་གྲུབ་ཅིང། སླར་ཡང་ལྕང་སྐྱའི་བསྐྱེད་རིམ་གྱི་དབུ་ནས་་
བ་་ཞལ་ལས་ཤེས་དགོས་སོ། །ཞེས་པའི་བར་སྩལ་ལོ། །རྗེ་ཕ་བོང་ཁ་པས། བཀའ་ཁྲིད་སྩལ་སྐབས། འགྲེལ་གཏོར་གྱི་རྐང་བརྒྱད་དང། སྲིད་པ་དང་མཉམ་སོགས་ལ་རྟ་
དབྱངས་དང། མཇུག་གི་སྨོན་ལམ་ལ་རྟ་དབྱངས་གནང་བ་ཡིན་འདུག།། །། གྲུབ་བོ།།

[316B][BLANK PAGE]



﻿
[001A]༄༅། །རྣལ་འབྱོར་དབང་ཕྱུག་དྲིལ་བུ་ལུགས་བདེ་མཆོག་ལུས་དཀྱིལ་གྱི་དབང་ཆོག་རིན་པོ་ཆེའི་བང་མཛོད་བཞུགས་སོ། །

[001B] །དཔལ་འཁོར་ལོ་བདེ་མཆོག་ལུས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་རིམ་པོ་ཆེའི་བང་མཛོད་ཅེས་བྱ་བ། རྗེ་བཙུན་བླ་མ་དམ་པ་འཁོར་ལོ་སྡོམ་པ་ཡབ་ཡུམ་གྱི་ཞབས་ལ་གུས་པས་ཕྱག་འཚལ་
ལོ། །ཇི་སྙེད་ཤེས་བྱའི་འཁོར་ལོ་མ་ལུས་པ། །ལྷན་སྐྱེས་བདེ་བ་ཆེན་པོའི་གནས་སྡོམ་པ། །ཧེ་རུ་ཀ་དཔལ་ཡབ་ཡུམ་བླ་མ་ཡི། །ཞབས་ཀྱི་པདྨོར་གུས་པས་ཕྱག་བྱས་ནས། །ཟབ་མེ་ལུས་ཀྱི་དཀྱིལ་འཁོར་དུ། །དབང་
བསྐུར་ཆོ་གའི་རིམ་པ་མཆོག། གྲུབ་ཆེན་དྲིལ་བུའི་ཞབས་ཀྱི་གཞུང། །རྟོགས་པར་དཀའ་བ་གསལ་བར་བྱ། །འདིར་འཁོར་ལོ་བདེ་མཆོག་གི་ཕྱི་དང་ནང་གི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་ཅིང། དམ་ཚིག་
དང་སྡོམ་པ་ཚུལ་བཞིན་དུ་བསྲུང་བ། བསྒོམ་པ་དང་བཟླས་པ་རྫོགས་པའི་སྒོ་ནས་ལྷ་མཉེས་པར་བྱས་པའི་སློབ་དཔོན་གྱིས། སློབ་མ་བདེ་མཆོག་གི་ཕྱིའི་དཀྱིལ་འཁོར་དུ་དབང་བསྐུར་བ་སྔོན་དུ་སོང་ཞིང། དམ་ཚིག་དང་སྡོམ་
པ་སེགས་པར་འཛིན་པ། ལུས་ཀྱི་དཀྱིལ་འཁོར་དུ་དབང་བསྐུར་བ་ལ་མཆོག་ཏུ་གུས་པ་ལ་དབང་བསྐུར་བའི་དཀྱིལ་འཁོར་གྱི་དབྱེ་བ་དང། དབང་གི་དབྱེ་བ་ནི་དྲིལ་བུ་ཞབས་ཀྱིས། དབང་བསྐུར་དཀྱིལ་འཁོར་སྔོན་འགྲོ་བར་
རྡོ་རྗེ་འཆང་གིས་བཤད་པ་སྟེ། །འོན་ཀྱང་དཀྱིལ་འཁོར་དེ་རང་བཞིན། །ཅི་ཡིན་དེ་ནི་འདི་ལྟར་བཤད། །རི་མོར་གནས་པའི་ལས་དང་ནི། །ཐིག་ལས་ཚོན་དགྱེའི་རིམ་པ་བསྟན། །འགྲོ་བ་འདི་དག་རང་བཞིན་གྱིས། །གྲུབ་

[002A]༄༅། །འབྱོར་གྱི་རིམ་པ་རྣམས་ལེགས་པར་ཤེས་ལ། ཕྱི་རལ་གྱི་རྣམ་གཡེང་གི་རྣམ་རྟོག་སྤངས་བའི་རྣལ་འབྱོར་པ་ཆེན་པོས་བསྒོམ་པར་བྱའོ། །གཉིས་པ་ནི། རི་བོ་དབེན་པ་དང་སྨན་ལྗངས་སོགས་
རྣལ་འབྱོར་དང་རྗེས་སུ་མཐུན་པའི་གནས་ཀྱི་སྒྲུབ་ཁང་དུ་བདུད་རྩི་ལྔས་བྱུགས་ཤིང། མེ་ཏོག་བཙལ་དུ་བཀྲམ་པར་བཅོམ་ལྡན་འདས་ཀྱི་བྲིས་སྐུ་དགྲམ་པ་དང་རྡོར་དྲིལ་སོགས་ཚོགས་པའི་གནས་སུ་བསྒོམ་མོ། །
གསུམ་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་སྔ་ཕྱིའི་བར་དང་ཐུན་གཞན་ལ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང། ཐུན་གྱི་དངོས་གཞི་ལ་ཇི་ལྟར་བྱ་བ་དང། ཐུན་གྱི་མཇུག་
ཏུ་ཇི་ལྟར་བྱ་བའོ། དང་པོ་ལ་གཉིས། སྔོན་དུ་བྱ་བའི་རིམ་པ་དང། རྣལ་འབྱོར་གྱི་ཡན་ལག་རྣམས་སྒྲུབ་ཚུལ་ལོ། །དང་པོ་ནི། ནང་པར་སྔ་བར་སྙིང་པོའི་རྣལ་འབྱོར་མ་བཞིའི་གླུས་བསྐུལ་ནས་སད་བ་དང། ཧེ་རུ་ཀའི་
སྐུར་ལངས་པར་མོས་ལ་ལངས་ཏ་ཁྲུས་བྱ། སྟན་བད་བ་ལ་རྡོ་རྗེའི་སྐྱིལ་ཀྲུང་གིས་འདུག་ཅིང། ལག་པ་གཉིས་མཉམ་གཞག་གི་ཕྱག་རྒྱ་དང། མིག་སྣ་རྩེར་དབབ་ཅིང་སོ་ཅུང་ཟད་མ་འབྱོར་ ལུས་མི་གཡོ་
བར་གནས་པར་བྱས་ལ། བདུད་རྩི་རྀལ་བུ་ཁར་གཞུས་པའམ་དེ་མེད་ན་ནང་མཆོད་ལྕེ་ཐོག་ཏུ་བཞག་སྟ་ཁ་དག་པར་བྱའོ། །དེ་ནས་འཇིག་རྟེན་པའི་གཏོར་མ་སྔོན་དུ་བྱས་ལ། སྒྲུབ་པའི་བར་ཆད་ཞི་བའི་

[002B] ཆུ་དང་ཉེར་སྤྱོད་སོགས་ཀྱི་མཆོད་རྫས་གཡོན་བསྐོར་གྱིས་བཀོད་པ་རྣམས། བསང་བ་དང་སྦྱང་བ་དང། བསྐྱེད་པ་དང་བྱིན་གྱིས་བརླབས་ལ། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་
པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་
གྱུར་ནས། །སེམས་ཅན་ཐམས་ཅད་ཧེ་རུ་ཀའི། གོ་འཕང་མཆོག་ལ་དགོད་པར་བགྱི། །ཞེས་སྐྱབས་སུ་འགྲོ་ཞིང་སེམས་བསྐྱེད་དོ། །གཉིས་པ་ལ་གསུམ། སྒོར་གསུམ་དག་པར་བྱ་བ། མཐུན་རྐྱེན་བསྟེན་པའི་ཚོགས་བསག་པ། འགལ་རྐྱེན་འགོག་པའི་
བསྲུང་འཁོར་བསྒོམ་པའོ། །དང་པོ་ནི། ངག་ཏུ་ཤྲཱི་ཧེ་རུ་ཀ་ཞེས་བརྗོད་ལ་དེའི་དོན་ཡིད་ལ་བྱ་སྟེ། ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་དེ། རྒྱུའི་བདག་ཉིད་དུ་བརྟག་པར་བྱ་བས་སྟོང་པའི་ཆོས་ཀྱི་བདག་མེད་པ་དང། རུ་ནི་གང་ཟག་གི་བདག་ཏུ་འཛི་
པའི་རྣམ་རྟོག་གི་དྲ་བས་བཀོད་པའི་བདག་དང་བྲལ་བའི་གང་ཟག་གི་བདག་མེད་པ་དང། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་མི་མཐུན་པར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་པ་ཉིད་ནི་འདྲ་བ་དེ་བཞིན་དུ་རྗེས་སུ་ཞུགས་པའི་
གཉིས་སུ་མེད་པའི་ཡེ་ཤེས་ནི་ཨེ་བཾ་གྱི་དོན་ནོ་སྙམ་དུ་བསམ་པ་ནི་ཡིད་དག་པར་བྱེད་པའོ། །སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོར་དྲིལ་འཛིན་པ་གཡས་བརྐྱང་གིས་བཞུགས་པ་ལ། ཡུམ་

[003A]༄༅། །རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་པས་འཁྱུད་པར་བསྐྱེད་ལ། སེམས་ཅན་ཐམས་ཅད་ལ་ཕན་བདེའི་སེམས་ཀྱིས་ཤྲཱི་ཧེ་རུ་ཀོཉཧཾ་ཞེས་ལན་གསུམ་བརྗོད་དེ། སྐུའི་ང་རྒྱལ་བཟུང་བ་ནི་ལུས་དག་པར་བྱེད་པའོ། །དེ་
ནས་མགོ་བོར་ཨོཾ་དང་མཐར་ཧཱུཾ་ཧཱུཾ་ཕགས་དང་ལྡན་པའི་ཨཱི་ལི་ཀཱ་ལིའི་ཕྲེང་བ་ལན་གསུམ་བརྗོད་པས། རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་དང་བཅས་པ་གཡོན་སྐོར་གྱིས་ལན་གསུམ་དུ་བསྐོར་ནས་གནས་པ་ལས། འཁོར་ལོ་གསུམ་གྱི་ལྷ་
ཚོགས་འཕྲོས་པ་སྣ་བུག་གཡས་པ་ནས་འཐོན་ཏེ། ཕྱོགས་བཅུར་འཕྲོས་པས་བགེགས་ཐམས་ཅད་བསྐྲད་དེ་སླར་བྱོན་རང་གི་སྣ་བུག་གཡོན་པ་ནས་ཞུགས་ཏེ། ལྟེ་བའི་སྔགས་ཕྲེང་ལ་ཐིམ་པར་བསམ་པ་ནི་ངག་དག་པར་བྱེད་པའོ། །གཉིས་པ་
ནི། རང་ཧེ་རུ་ཀར་གནས་པའི་སྙིང་ཁར་པཾ་སེར་པོ་ལས་སྣ་ཚོགས་པདྨར་ཨཾ་ལས་བྱུང་བའི་ཟླ་བའི་དཀྱིལ་འཁོར་གྱི་སྟེང་དུ། དཔལ་མཆོག་དང་པོའི་ཡི་གེ་ཧཱུཾ་སྔོན་པོ་ཡེ་ཤེས་ལྔའི་རང་བཞིན་ཅན། འོད་ཟེར་ཁ་དོག་ལྔ་འཕྲོ་བའི་འོད་ཟེར་གྱིས་རང་གི་
སྤྱི་བོ་ནས་རྐང་པའི་བར་གང་སྟེ། ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྦྱངས་པས་ལུས་ཤེལ་སྒོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས་འགྲོ་བ་ཀུན་གྱི་ལུས་སྦྱངས། སྒོ་གསུམ་དག་པར་བྱས་
སྤྲིན་སྒྲའི་ཡི་གེའི་འོད་དེས། བླ་མ་རྡོ་རྗེ་འཆང་གི་རྣམ་པ་ཅན་དང། སྔོན་ནས་གྲུབ་པའི་འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་དང། གཞན་ཡང་སངས་རྒྱས་དང་བྱང་ཆུབ་སེམས་དཔའ་དང་ལྷ་དང་ལྷ་མོ་དང། ཁྲོ་བོས་ནམ་མཁའི་

[003B] འོད་ཟེར་རང་གི་སྙིང་ཁའི་ས་བོན་ལ་འདུས་པར་བསམ་མོ། །དེ་ནས་ཐལ་མོ་སྦྱར་ཏེ། གང་གི་དྲིན་གྱིས་བདེ་ཆེན་གནས། སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆན་ལྟ་
བུ་ཡི། །རྡོ་རྗེ་ཅན་ཞབས་པད་ལ་འདུད། །ཅེས་པས་བླ་མ་དང། ཧེ་རུ་ཀ་དཔལ་དཔའ་བོ་ཆེ། རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང། །འདུས་དང་དུར་ཁྲོད་
གནས་པ་ཡི། །དཔའ་བོ་དཔའ་མོའི་དབང་ཕྱག་མ། །ཀུན་ལ་བདག་ནི་གུས་ཕྱག་འཚལ། །ཞེས་པས་ལྷའི་ཚོགས་ལ་ཕྱག་བྱ། དེ་ནས་ཨོཾ་ཨརྒྷཾ་པྲ་ཏཱི་ཙྪ་སཱཧཱ། ཞེས་པས་མཆོད་ཡོན་དང། ཨརྒྷཾ་གྱི་གནས་སུ་པཱ་དྱཾ་བཅུག་ལ་ཞབས་བསིལ་གྱིས་
མཆོད། རང་གི་ཐུགས་ཀའི་ས་བོན་ལས་སྤྲུལ་པའི་མེ་ཏོག་མེད། ར་མོ། བདུག་སྤོས་མ་དུད་ཁ། མར་མེ་མ་དམར་སེར། བྱུག་པ་མ་ལྗང་གུ། ཞལ་ཟས་མ་སྣ་ཚོགས་མདོག་ཅན་དུ་མས་མཆོད་པར་བསམས་ལ། ཨོཾ་བཛྲ་པུཥྤེ་ཨཱ་ཧཱུཾ་སཱཧཱ་དང། པུཥྤེ་
གནས་སུ་དྷཱ་པེ་དང། དའི་པཾ་དང། གནྡྷེ་དང། ནཻ་ཝི་དྱ་བཅུག་ལ་ཆོད། ཡང་རང་གི་ཐུགས་ཀའི་ས་བོན་ལས་བྱུང་པའི་གཟུགས་རྡོ་རྗེ་མ་དཀར་མོ། །སྒྲ་རྡོ་རྗེ་མ་སྔོན་མོ། །དྲི་རྡོ་རྗེ་མ་སེར་མོ། །རོ་རྡོ་རྗེ་མ་དམར་མོ། རེག་བྱ་རྡོ་རྗེ་མ་ལྗང་གུ། ཆོས་དབྱངས་རྡོ་རྗེ་མ་
དཀར་མོ་དུ་མས་མཆོད་པར་བསམས་ལ། ཨོཾ་ཨཱ་བཛྲ་ཨཱ་དྲཤེ་ཧཱུཾ། ཨོཾ་ཨཱ་བཛྲ་བི་ནི་ཧཱུཾ། ཨོཾ་ཨཱ་བཛྲ་གནྡྷེ་ཧཱུཾ། ཨོཾ་ཨཱ་བཛྲ་རེ་སེ་ཧཱུཾ། ཨོཾ་ཨཱ་བཛྲ་སྤརཤེ་ཧཱུཾ། ཨོམ་ཨཱ་བཛྲ་དྷ་རྨེ་ཧཱུཾ། ཞེས་བརྗོད་ལ་མཆོད། ཐུགས་ཀའི་ས་བོན་ལས་བྱུང་བའི་

[004A]༄༅། །སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྔས་ལྷ་རྣམས་ལ་མཆོད་པར་བསམས་ལ། ཨོཾ་སརྦྦ་བཛྲ་ཀཱ་མི་ནི་སརྦྦ་བྷཀྵཾ་ཤོ་དྷ་ཡ་གུ་ཧྱ་བཛྲ་ནི་སཱཧཱ། ཞེས་བརྗོད། དེ་ནས་ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་
པོ་བསྐྱེད་པས། ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་བསམ་སྟེ་མཆོད་པའོ། །དེ་ནས། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤད། །འགྲོ་བའི་དགེ་ལ་རྗེས་ཡི་རང། །སངས་རྒྱས་
བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་
ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ཕན་ཕྱིར་སངས་རྒྱས་འགྲུབ་པར་ཤོག་ཅེས་དང། སེམས་ཅན་ཐམས་ཅད་ཀྱི་སྒྲིབ་པ་ཐམས་ཅད་བསལ་བའི་ཕྱིར། ནམ་མཁའི་མཐས་གཏུགས་
པའི་སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་ལོ། །རྒྱལ་བ་མྱ་ངན་ལས་འདའ་བར་བཞེད་པ་རྣམས། འགྲོ་བ་ཀུན་ལ་ཕན་པ་དང་བདེ་བའི་དོན་དུ་བསྐལ་པ་ཞིང་གི་རྡུལ་སྙེད་དུ་བཞུགས་པར་གསོལ་བ་འདེབས་སོ། །ཞེས་
དང། །བགྲོད་དཀའ་སྲིད་པའི་རྒྱ་མཚོ་ལས། །བདག་གིས་འགྲོ་རྣམས་བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། །ཞེས་བརྗོད་དོ། །དེ་ནས་སེམས་ཅན་ཐམས་ཅད་ཁྱད་པར་དུ་འཕགས་པའི་

[004B] སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བ་དང། ཐོབ་ཟིན་པའི་བདེ་བ་དང་མི་འབྲལ་བ་དང། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་དང་བྲལ་བར་གྱུར་ཅིག་སྙམ་པའི་བྱམས་པ་དང་སྙིང་རྗེ་དང་དག་བ་དང་
བཏང་སྙོམས་ཚད་མེད་བསྒོམ། དེ་ནས་འདུན་པ་དག་པོས་བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་རྣམས་ཀྱིས་བདག་ལ་བྱིན་གྱིས་བརླབ་ཏུ་གསོལ་སྙམ་པ་བྱས་པ་དང། དེ་དག་གིས་བྱིན་གྱིས་རློབ་པར་བསམས་ལ། ཨོཾ་བཛྲ་ཧེ་རུ་ཀ་ས་མ་
ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། སུ་པོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སརྦྦ་སིདྡྷི་མམེ་པྲ་ཡཙྪ། སརྦྦ་ཀ་རྨཱ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝའ ། བཛྲ་ཧེ་རུ་ཀ་མ་མེ་མུཉྩ། ཧེ་རུ་ཀ་བྷ་ཝ་
མཧཱ་ས་མ་ཡ་སཏ་ཨཱ་ཧཱུཾ་ཕགས། ཅེས་བརྗོད་དེ་ཚོགས་ཞིང་རྣམས་འོད་དུ་གྱུར་ཏེ་རང་གི་སྨིན་མཚམས་ནས་ཞུགས་པས་བྱིན་གྱིས་བརླབས་པར་བསམ་སྟེ་བསོད་ནམས་ཀྱི་ཚོགས་བསག་པའོ། །དེ་ནས་ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་མེད་
ལ། ཀུན་རྟོག་གིས་བཏགས་པ་ཙམ་གྱི་སྒྱུ་མ་ལྟ་བུར་བསམས་ལ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨྨ་སྭ་བྷཱ་ཝ་ཤུདྡྷོ་ཉྷཾ། ཞེས་བརྗོད་ལ་ཐུགས་ཀའི་ས་བོན་གྱི་འོད་ཀྱིས་བརྟན་གཡོ་ཐམས་ཅད་སྦྱངས་ཏེ་འོད་དུ་གྱུར་པ་རང་ལ་བསྡུ་ཞིང། རང་ཡང་
སྟོད་སྨད་ནས་ཐུགས་ཀའི་ཧཱུཾ་ལ་ཐིམ་པར་བསམ་མོ། །དེ་ནས་ཧཱུཾ་ཡིག་གི་ཨུ་ཧ་དང། དེའི་ལུས་མགོ་བ་ལ་དང། དེ་ཟླ་ཚེས་ལ་དང། དེ་ཐིག་ལ་ལ་དང། དེ་ནཱ་ད་ལ་བསྡུ་ཞིང། ནཱ་དེ་ཡང་མི་དམིགས་པར་བསམས་ལ། ཨོཾ་ཤཱུ་རྱ་ཏཱ་ཛྙཱ་ན་བཛྲ་

[005A]༄༅།།སྭ་བྷཱ་ཝ་ཨཱཏྨ་ཀོཉྷཾ་ཞེས་བརྗོད་ལ་ཆོས་ཐམས་ཅད་རབ་ཏུ་གདས་པ་མེད་པ། ནམ་མཁའི་དྲི་མ་མེད་པ་ལྟ་བུའི་འོད་གསལ་དུ་གྱུར་པར་བསམ་སྟེ་ཡེ་ཤེས་ཀྱི་ཚོགས་བསག་པའོ། །དེ་ལྟར་སྣོད་བཅུད་གཞན་ཐམས་ཅད་རང་དང་རང་
ཡང་སྙིང་ཁའི་ཧཱུཾ་ཡིག་ལ་རིམ་གྱིས་སྡུད་ཅིང། ཧཱུཾ་ཡིག་ཀྱང་ཇེ་ཕྲར་བཏང་སྟེ་སྡུད་པ་འདི་ནི་འཆི་བའི་ཚེ་སྣོད་བཅུད་གཞན་དུ་སྣང་བའི་རང་གི་ཤེས་པ་དང་སུས་ཀྱི་དྲོད་དང་རླུང་ལ་སོགས་པ་རྣམས་སྙིང་ཁར་སྡུད་ཅིང། དེ་ནས་ཀྱང་རང་གི་རླུང་སེམས་
ཇེ་ཕྲར་བསྡུས་ནས་འཆི་བའི་འོད་གསལ་དུ་འཇུག་པ་དང་འདྲའོ། །འདི་ནི་སྙིང་ཁར་གནས་པའི་ཧཱུཾ་ཡིག་གི་སྡུད་རིམ་ཡིན་པས་སྤྲོས་པ་བསྡུས་ནས་འོད་གསལ་འཆར་བའི་གནས་མཐར་ཐུག་པ་ནི་སྙིང་ཁ་ཡིན་པ་དང་དེ་ཁོ་ན་ཉིད་མངོན་དུ་གྱུར་པའི་འོད་
གསལ་གྱི་ཡེ་ཤེས་ཀྱི་དོན། ནཱ་ད་ཙམ་གྱི་གཉིས་སྣང་ཕྲ་མོ་ཡང་དག་པར་སྟན་པའོ། །མངོན་བརྗོད་ལས་སྲུང་འཁོར་གྱི་འོག་ཏུ་སྟོང་ཉིད་བསྒོམས་པའི་མཇུག་ཐོགས་སུ། དྲིལ་བུ་ཞབས་ཀྱི་རིམ་ལྔའི་རིམ་པ་དང་པོ་བཤད་པའི་གནད་ཀྱང་འདི་རྣམས་
ཀྱིས་ཤེས་དགོས་ལ། རིམ་པ་དང་པོར་འདི་ལྟར་བྱས་ནས་བསྐྱངས་པའི་མཐུས་རྫོགས་རིམ་གྱི་སྐབས་སུ་འཆེ་རིམ་ཇེ་བཞིན་པའི་འོད་གསལ་དུ་འཇུག་པའི་རྟོགས་པ་སྐྱེ་བའི་རྒྱུད་སྨིན་བྱེད་དུ་འགྲོ་བ་ཡང་འདི་ལ་བརྟེན་ནས་ཤེས་དགོས་པ་
དང། དེ་ཁོ་ན་ཉིད་རྟོགས་པའི་ལྟ་བའི་སྟེང་ནས་འོད་གསལ་དུ་འཇུག་པར་ལུགས་འདི་དང་རྒྱུད་སྡེ་འོག་མ་གསུམ་དང། ཕར་ཕྱིན་གྱི་ཐེག་པ་རྣམས་འདྲ་ཡང། ཐུན་མོང་མ་ཡིན་པའི་འཇུག་རིམ་ལམ་འདི་ལ་ཡོད་པ་ཡང། སྟོང་པ་སྒོམ་པ་

[005B] །དེའི་ཕྱིར་འདི་འདྲ་བ་འདི་ལ་འཆི་བ་ཆོས་སྐུར་འཁྱེར་བའི་ལམ་འཁྱེར་ཞེས་ཀྱང་བྱའོ། །དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་ལངས་
ཏེ། རང་གི་སེམས་ནཱ་དེའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ། དཀར་ལ་དམར་བའི་མདངས་ཆགས་པ་ནམ་མཁར་བཞག་གོ། དེའི་རྒྱུ་མཚན་ནི། གཞི་ལ་མངལ་དུ་སྐྱེ་བ་ལེན་པ་ལྟ་བུ་གཅིག་གི་དབང་དུ་བྱས་ན། འཆི་བའི་འོད་གསལ་ལས་ལངས་
མ་ཐག་འོད་གསལ་གྱི་རླུང་སེམས་ཙམ་ལས་བར་སྲིད་དབང་པོ་ཀུན་ཚང་ཞིང། ཤ་རུས་སོགས་ཀྱིས་སྟོངས་པའི་ཕྲ་བའི་ལུས་ཅན་ཐོགས་མེད་འགྲུབ་པ་བཞིན་དུ། ལམ་རིམ་པ་དང་པོ་ལ་ཡང་འཆི་བའི་འོད་གསལ་དང་འདྲ་བའི་སྔར་བཤད་པའི་སྡུད་
རིམ་གྱིས་འོད་གསལ་སྟོང་ཉིང་སུ་ཞུགས་པ་ལས་ལངས་མ་ཐག་བར་དོ་དང་འདྲ་བའི་ནཱ་ངའི་ལུས་འགྲུབ་པས་ནཱ་ད་ནམ་མཁར་འཇོག་གོ། ལམ་བསྐྱེད་རིམ་ལ་འདི་ལྟར་སྦྱངས་པའི་མཐུས་རིམ་པ་གཉིས་པར་འོད་གསལ་ལྷན་ཅིག་སྐྱེས་པའི་རླུང་
སེམས་ཙམ་ལས་སྒྱུ་མའི་ལོངས་སྐུར་སྐྱེད་པའི་ཆེད་ཡིན་ལ། དེས་ན་འདི་ལ་བར་དོ་ལོངས་སྐུར་འཁྱེར་བའི་ལམ་འཁྱེར་ཞེས་ཀྱང་བྱ་སྟེ། འདི་ནི་ལུགས་འདིའི་རྫོགས་རིམ་གྱི་གནད་རྟགས་པ་ལ་གནད་ཤིན་ཏུ་ཆེའོ། །གསུམ་པ་ནི། རང་ཧེ་རུ་ཀའི་
ང་རྒྱལ་གྱིས་ལག་པ་གཡོན་པའི་མཐེབ་མཛུབ་ཀྱིས་ཕྱོགས་རེར་སོ་གོལ་གཏོག་པ་སྔོན་དུ་འགྲོ་བས། ཤར་དུ་ཨོཾ་སུམྦྷ་ནི་སུམྦྷ་ཧཱུཾ་ཧཱུཾ་ཕགས་ཅེས་བརྗོད་པས། དེར་སྔགས་དེ་ནག་པོ་དང། བྱང་དུ་ཨོཾ་གྲེཧྞ་གྲིཧྞ་ཧཱུཾ་ཧཱུཾ་ཕགས་ཅེས་པས་དེར་སྔགས་དེ་ལྟང་
[006A]༄༅། །གུ་དང། ནུབ་ཏུ་ཨོཾ་གྲྀཧྞཱ་པ་ཡ་གྲྀཧྞཱ་པ་ཡ་ཧཱུཾ་ཧཱུཾ་ཕགས་ཅེས་པས་དེར་སྔགས་དེ་དམར་པོ་དང། ལྷོར་ཨོཾ་ཨཱ་ན་ཡ་ཧོ་བིདྱཱ་རཱ་ཛ་ཧཱུཾ་ཧཱུཾ་ཕགས་ཅེས་པས་དེར་སྔགས་དེ་ཁ་དོག་སེར་པོ་རྣམས་དགོད། དེ་ནས་སྔགས་དེ་བཞི་ལས་རང་རང་གི་
ཁ་དོག་ཅན་གྱི་འོད་ཟེར་འཕྲོས་པས། སྟེང་ཚངས་པའི་འཇིག་རྟེན་ནས་འོག་གསེར་གྱིས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་ཆེན་པོ་རྣམས་ཕྱོགས་བཞིར་དགོད་དོ། །དེ་ནས་སྔགས་འོད་ཟེར་དང་བཅས་པ་ཡོངས་སུ་
གྱུར་པ་ལས་རང་ཕྱོགས་ཀྱི་ཁ་དོག་ཅན་གྱི་སྣ་ཚོགས་རྡོ་རྗེའི་ར་བ་གྲུ་བཞི་རྒྱར་ཅི་ཙམ་འདོད་པ་དང། མཐོ་ཁྱད་ཚངས་པའི་འཇིག་རྟེན་ནས་གསེར་གྱི་ས་གཞི་ལ་ཐུག་གི་བར་དུ་ཁྱབ་པར་བསྒོམ་མོ། །ར་བ་གྲུབ་པ་དང་དུས་མཉམ་དུ་ཧཱུཾ་ལས་བྱུང་བའི་
སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ས་བོན་གྱི་འོད་ཟེར་ལས། གསེར་གྱི་ས་གཞི་ལ་ཐུག་པའི་འོག་གི་ས་གཞི་སྣ་ཚོགས་རྡོ་རྗེའི་རང་བཞིན་དུ་བསམ་མོ། །སྣ་ཚོགས་རྡོ་རྗེའི་ས་བོན་གྱི་འོད་ཟེར་ལས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་
པར་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་རྣམས་བར་མཚམས་མེད་པར་དུམ་བུ་གཅིག་ཏུ་གྱུར་པ་དང། དེའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་
བསམས་ལ། ཨོཾ་མེ་དི་ནཱི་བཛྲ་བྷ་པ་བཛྲ་དཧན་དྷ་ཧཱུཾ་ཕགས། ཨོཾ་བཛྲ་པྲ་ཀ་ར་ཧཱུཾ་བཾ་ཧཱུཾ། ཨོཾ་བཛྲ་པཉྫ་ར་ཧཱུཾ་བཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་ཛྭ་ལཱ་ཨ་ན་ལཱརྐ་ཧཱུཾ་ཧཱུཾ་ཧཱུཾ། ཞེས་པས་འོག་གཞི་ནས་མེ་དཔུང་གི་

[006B] །དེ་ནས་ཕྱོགས་རྣམས་སུ་སྔར་བཞིན་སེ་གོལ་བརྡབས་པས་གདུག་པ་ཅན་རྣམས་བསྐྲད་དེ། རྣམ་པ་ཐམས་ཅད་དུ་འགྲོ་བ་བགེགས་དང་བྲལ་བའི་མོས་པ་བྱ་སྟེ། སྲུང་འཁོར་བསྡུས་པའོ། །གཉིས་པ་
ཐུན་གྱི་དངོས་གཞི་ལ་ཇི་ལྟར་བྱ་བ་ལ་གཉིས། གཞལ་ཡས་ཁང་གང་ལ་གནས་པའི་རྟེན་བསྐྱེད་པ། རྟེན་དང་བརྟེན་པའི་རྣལ་འབྱོར་ཡན་ལག་དང་བཅས་པའི་སྒོམ་ཚུལ་ལོ། །དང་པོ་ནི། སྲུང་འཁོར་གྱི་དབུས་སུ་ཡཾ་སྔོན་པོ་ལས་རླུང་གི་དཀྱིལ་
འཁོར་སྔོན་པོ་གཞུ་ལྟ་བུ། གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་དམར་པོ་ལས་མེའི་དཀྱིལ་འཁོར་དམར་པོ་གྲུ་གསུམ་པ་གྲུ་གསུམ་དུ་རཾ་གྱིས་མཚན་པ། དེའི་སྟེང་དུ་པཾ་དཀར་པོ་ལས་ཆུའི་དཀྱིལ་འཁོར་དཀར་
པོ་ཟླུམ་པོ་དབུས་སུ་བུམ་པས་མཚན་པ། དེའི་སྟེང་དུ་ལ་སེར་པོ་ལས་སའི་དཀྱིལ་འཁོར་སེར་པོ་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུ་ལས་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན། སྟེང་གི་
ཕྱོགས་མཚམས་སུ་ལྕོག་བརྒྱད་ཀྱིས་མཛེས་པ། དེའི་སྟེང་དུ་པཾ་སེར་པོ་ལས་སྣ་ཚོགས་པདྨ། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་སྟེང་གི་ལྟེ་བར་པཾ་ལས་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་གེ་སར་དང་ལྡན་པ་
ཕྱོགས་བཞིའི་འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག་ལྟེ་བ་ལྗང། གེ་སར་སེར་བར་བསམ་མོ། །གཉིས་པ་ལ་ལྔ། མངོན་བྱང་ལྔ་ལས་རྟེན་དང་བརྟེན་པའི་ཧེ་རུ་ཀ་ཡབ་ཡུམ་དུས་གཅིག་ཏུ་བསྐྱེད་པ། བསྐྱེད་པ་དེ་རིམ་

[007A]༄༅། །གྱིས་གསལ་གདབ་པ། ལུས་དཀྱིལ་དང་ཕྱོགས་མཐུན་གྱི་དག་པ་བསྒོམ་པ། གོ་བགོ་ཞིང་ཡེ་ཤེས་པ་བཅུག་ནས་དབང་བསྐུར་བ། མཆོད་ཅིང་བསྟོད་ནས་ལྷའི་འཁོར་ལོ་བསྒོམ་པའོ། །དང་པོ་ནི། སྣ་ཚོགས་པདྨ་ཆུང་ངུའི་དབུས་
སུ་མཚན་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་རྣམས་དཀར་པོ་བཅུ་དྲུག་པ་ཕྲག་གཅིག་གཡས་སྐོར་དང། སླར་ཡང་དབྱངས་བཅུ་དྲུག་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་
དགོད། དེའི་ཕྱི་རོལ་དུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་དྷ་ན། པ་ཕ་བ་བྷ་མ། ཡ་ཡ་ར་ལ་ལ་ཝ། ཤཥ་ས་ཧ་ཀྵ་རྣམས་དམར་པོ་བཞི་བཅུ་པ་ཕྲག་གཅིག་གཡས་བསྐོར་དང། སླར་ཡང་གསལ་བྱེད་བཞི་
བཅུ་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་དགོད། དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་ཤར་བ་བཞིན་དུ་སྣང་བའི་
ཨཱ་ལི་དང་ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུ་དང། ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས་སོ། །དེ་ནས་རང་ནམ་མཁའི་ནཱ་དའི་ང་རྒྱལ་གྱིས་ཟླ་བ་དཀར་ལ་དམར་བའི་མདངས་ཅན་མཐོང་བ་ན་བདག་གིས་སངས་
རྒྱས་ཡབ་ཡུམ་གྱི་བྱང་ཆུབ་ཀྱི་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་དུ་འཕེན་པ་བཏང་ནས། ཟླ་བའི་དབུས་སུ་ནཱ་ད་ཞུགས་པ་ལས་རིམ་གྱིས་ནཱ་ད་ལས་ཐིག་ལེ། ཐིག་ལེ་ལས་ཟླ་ཕྱེད་

[007B] དེ་ལས་ཧའི་ལུས་དེ་ལས་ཨུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུ་རྡོ་རྗེ་འཛིན་པའི་རང་བཞིན་ཅན་དུ་རྫོགས་པ་ནི་སོ་སོར་རྟོག་པའི་ཡེ་ཤེས་སོ། །ཧཱུཾ་ལས་ཁ་དོག་སྣ་ལྔ་པའི་འོད་ཟེར་འཕྲོ་བའི་རྩེ་མོ་ལས་
འཁོར་ལོ་ལྔའི་ལྷ་ཚོགས་རྣམས་འཕྲོས་ཏེ་འགྲོ་བ་རྣམས་དེའི་གོ་འཕང་ལ་བཀོད་པ་དང། སྡུད་པའི་ཚེ་སྔོན་ཐོག་མ་མེད་པ་ནས་གྲུབ་པའི་དཔའ་བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས་པ་
དང་མཉམ་པར་སྦྱར་བ་སྔོན་དུ་འགྲོ་བས་ཞུ་ནས་ཧཱུཾ་ཡིག་གི་ནཱ་ད་ལ་ཐིམ་པར་བསམས་ལ། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་བསམ་པ་ནི་བྱ་བ་སྒྲུབ་པའི་ཡེ་ཤེས་སོ། །དེ་ནས་ཨོཾ་ཨཱ་ཧཱུཾ་ཨོཾ་སརྦྦ་བའི་ར་ཡོ་གི་ནཱི་ཀཱ་ཡ་ཝཱ་ཀ་ཙིཏྟ་
བཛྲ་སྭ་ཝ་ཨཱ་ཏྨ་ཀོཉྷཾ། ཨོཾ་བཛྲ་ཤུདྡྷ་སརྦྦ་དྷརྨྨ་བཛྲ་ཤུདྡྷོ་ཉྷཾ། ཞེས་སྐད་ཅིག་གིས་བསྐྱེད་པའི་སྔགས་གསུམ་བརྗོད་དེ། ཟླ་བ་དབྱངས་གསལ་ས་བོན་དང་བཅས་པ་རྣམས་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་
ཅད་དུས་གཅིག་ཏུ་གྲུབ་པར་བསམ་པ་ནི་ཆོས་ཀྱི་དབྱིངས་ཀྱི་ཡེ་ཤེས་སོ། །གཞི་ལ་ཕ་མའི་ཁུ་ཁྲག་དཀར་དམར་གྱི་དབུས་སུ་བར་སྲིད་ཞུགས་ནས་སྐྱེ་བ་ལེན་པ་བཞིན་དུ། རིམ་པ་དང་པོར་ཡང་བར་སྲིད་མཚོན་པའི་ནམ་མཁའི་ནཱ་ད་ཟླ་བའི་དབུས་སུ་
ཞུགས་ནས་ཧཱུཾ་ཡིག་ཏུ་གྲུབ་ནས་དཀྱིལ་འཁོར་དུ་རྫོགས་པ་ནི་མངལ་དུ་སྐྱེ་བ་བླངས་པ་དང་མངལ་རྫོགས་པའི་སྐབས་དང་འདྲ་སྟེ། འདི་ལ་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་ཞེས་ཀྱང་བྱའོ། །དེ་ལྟར་བསྒོམས་པས་ནི་རིམ་པ་གཉིས་པར་

[008A]༄༅། །སྒྱུ་མའི་སྐུས་ལུས་རགས་པའི་སྤྲུལ་སྐུ་འཛིན་ནུས་པ་དང། ལུས་ཀྱི་ཁམས་དཀར་དམར་གྱི་འདུ་འཕྲོད་ཁྱད་པར་བ་ལ་བརྟེན་ནས་ངེས་དོན་གྱི་ཧེ་རུ་ཀ་ལྷན་སྐྱེས་ཀྱི་བདེ་ཆེན་འདྲེན་པའི་རྒྱུད་སྨིན་བྱེད་དུ་འགྲོའོ། །གཉིས་པ་ལ་གཉིས་
རྟེན་གསལ་གདབ་པ་དང། བརྟེན་པ་ཧེ་རུ་ཀ་ཡབ་ཡུམ་གསལ་གདབ་པའོ། །དང་པོ་ནི། དེ་ལྟར་དུས་གཅིག་ཏུ་གྲུབ་པའི་རྟེན་རིམ་གྱིས་གསལ་གདབ་པ་ནི་ཁང་པ་བརྩེགས་པའི་གཞལ་ཡས་ཁང་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་དཀར་
སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིམ་པོ་ཆེའི་རྩིག་པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་
ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མངའ་ཡབ་ལ་གནས་པའི་གསེར་གྱི་བུམ་པ་ནས་
འཐོན་པའི་རྒྱལ་མཚན་དང་བ་དན་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞེས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་
ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་

[008B] བུམ་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་
དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང། སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕེང་བ་གཟུང་བ་རྣམས་ཀྱིས་ཀུན་ནས་མཛེས་པར་བྱས་པའོ། །དེའི་ཕྱི་རོལ་ཏུ་སྣ་ཚོགས་རྡོ་རྗེའི་ར་བས་བསྐོར་བ་ལ་
སོགས་པའི་བསྲུང་འཁོར། དེའི་ཕྱི་རོལ་ཏུ་བསྐལ་པ་འཇུག་པའི་དུས་ཀྱི་མེ་ལྟ་བུ་རྡོ་རྗེའི་མེ་ཁ་དོག་སྣ་ལྔ་པས་སྟེང་དང་ལོགས་ཀུན་ཏུ་ཁྱབ་པར་གཡོན་སྐོར་དུ་འཁྱིལ་ཞིང་འབར་བ། དེའི་ཕྱི་རོལ་ཏུ་དུར་ཁྲོད་བརྒྱད། དེ་ན་གནས་པའི་ཤིང་བརྒྱད། དེའི་རྩ་བ་
ན་ཕྱོགས་སྐྱོང་བརྒྱད། ཤིང་གི་སྟོད་ཀྱི་ཡལ་གའི་གསེབ་ནས་ལུས་ཕྱེད་འཐོན་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ཀླུ་བརྒྱད། ཆུ་དེའི་སྟེང་གི་ནམ་མཁའ་ལ་སྤྲིན་བརྒྱད། རི་བརྒྱད། དེ་ལ་གནས་པའི་མཆོད་རྟེན་དཀར་པོ་བརྒྱད་
གཞན་ཡང་ཡེ་ཤེས་ཀྱི་མེ་བརྒྱད་དང། ཁྭ་དང་འུག་པ་དང་བྱ་རྒོད་དང་ཅེ་སྤྱང་དང་འོལ་བ་ཕོ་མོ་དང་སྦྲུལ་བ་ལང་གི་མགོ་ཅན་ལ་སོགས་པ་ཕྱོགས་སུ་རྒྱུ་ཞིང། གནོད་སྤྱིན་དང་རོ་ལངས་དང་སྲིན་པོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོག་པ་དང། གྲུབ་
པ་ཐོབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ་དང་རྣལ་འབྱོར་མ་བཅོམ་ལྡན་འདས་ལ་རྩེ་གཅིག་ཏུ་ལྟ་བ། གཅེར་བུ་སྐྲ་བ་ཤིག་པ་ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཱཾ་ག་འཛིན་པ། ཐོད་པས་སྤྱི་བོར་བརྒྱན་པ་

[009A]༄༅། །རྒོད་ཅིང་དུར་ཁྲོད་དུ་འཇུག་པ་རྣམས་ཀྱིས་ངོ་མཚར་བར་བྱེད་པའོ། །གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེག་པའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་
ཁང་གི་ནང་གི་སྟེང་འོག་རྣམས་ཤར་དཀར་བྱང་ལྟང་ནུབ་དམར་ལྷོ་སེར་བ། དེའི་དབུས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར་རོ། །གཉིས་པ་ནི། དབུས་ཀྱི་པདྨའི་ལྟེ་བར་ཉི་མའི་གདན་ལ། བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ག་
ཞལ་བཞི་པའི་རྩ་ཞལ་ནག་གཡོན་ལྗང། རྒྱབ་དམར། གཡས་སེར་བ། ཞལ་རེ་རེ་ཡང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་འཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་བའི་
དང་པོ་གཉིས་ཐལ་མོ་སྦྱར་བ། གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་གྲྀ་འཛིན་པའི་མགོ་བོ་མནན་པ། གཡོན་བསྐུམས་པས་དུས་ཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་
ཊཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ། མིག་གསུམ་པ། ཕྱག་རྒྱ་ལྔས་བརྒྱན་པའོ། །ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་
གཉིས་ཀྱིས་གླང་པོ་ཆེའི་པགས་པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་

[009B] གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུད་རྩེ་གསུམ་པ་བསྒྲེངས་པ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག་བཞི་པ་ན་ཁྲག་གིས་བཀང་
བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་སྐམ་པོ་ལྔ་ལྔའི་
ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་
གསུང་གི་ཉམས་གསུམ་དང། སྙིང་རྗེ་དང་རྔམ་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་
བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པཱ། །བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། །ཞལ་གཅིག་པ་ཕྱག་གཉིས་པ་སྤྱན་གསུམ་པ། གཅེར་མོ་སྐྲ་གྲོལ་བ། ཐོད་པའི་
དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་མགུལ་པ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། གཡས་པས་ཕྱོགས་བཅུའི་བདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་

[010A]༄༅། །མཛུབ་ཀྱིས་བསྡིགས་པར་མཛད་པ། འཇིག་དུས་ཀྱི་མེ་ལྟ་བུ་འབར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན། ཐལ་བ་མ་གཏོགས་པའི་
ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང་མི་མགོ་སྐམ་པོ་ལྔ་བཅུའི་དོ་ཤལ་ཅན་ནོ། །གསུམ་པ་ནི། རང་གི་ལུས་ཀྱི་ཆ་རགས་པ་དང་ཕྲ་བ་རྩ་དང་ཁམས་རྣམས། རྟེན་བརྟེན་པའི་ལུས་དཀྱིལ་དུ་བསྒོམས་པས་རིམ་པ་གཉིས་པའི་སྐབས་
སུ་ལུས་ལ་གནད་དུ་བསྣུན་པ་ལས། རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་རྒྱུད་སྨིན་པར་དཔའ་བོ་དང་རྣལ་འབྱོར་མ་རྣམས་ཀྱིས་རང་གི་རྩ་དང་རླུང་དང་བྱང་ཆུབ་ཀྱི་སེམས་བྱིན་གྱིས་རློབ་པའི་ཕྱིར་དུ་ལུས་དཀྱིལ་སྒོམ་པ་ལ་གཉིས། ལུས་
རགས་པ་རྟེན་གྱི་དཀྱིལ་འཁོར་དུ་བསྒོམ་པ་དང། ལུས་ཕྲ་བ་བརྟེན་པའི་དཀྱིལ་འཁོར་དུ་བསྒོམ་པའོ། །དང་པོ་ནི། འདིའི་སྒོམ་ཚུལ་ནི། འབྱུང་བ་རིམ་བརྩེགས་རི་རབ་གཞལ་ཡས་ཁང་དང་བཅས་པ་བསྐྱེད་པ་དེ་ཉིད་ཀྱི་རྒྱུན། ད་གཟོད་གཞལ་ཡས་
ཁང་མ་བསྡུས་བར་དུ་འཇུག་པར་མོས་པའི་ལུགས་ཡིན་པས། རང་གི་རིགས་འདྲ་སྔ་མ་དང་ལུས་ཀྱི་ཆ་རེ་ལ་བརྟེན་ནས་རིགས་འདྲ་ཕྱི་མ་སྐྱེས་པར་སྒོམ་པ་ཡིན་ནོ། །དེ་ཡང་རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་
འབྱུང་བ་རིམ་བརྩེགས་ཀྱི་རླུང་གཞུའི་དབྱིབས་ཅན་དང། སུམ་མདོ་གྲུ་གསུམ་གྱི་གཟུགས་སུ་ཡོད་པ་ལས་མེ་དཀྱིལ་ཟུར་གསུམ་དང། ལྟོ་བ་ཟླུམ་པོའི་དབྱིབས་ཅན་ལས་ཆུ་དཀྱིལ་ཟླུམ་པོ་དང། སྙིང་ཁ་གྲུ་བཞི་པ་ལས་ས་དཀྱིལ་གྲུ་བཞི་དང་

[010B] སྤྱི་བོའི་རྩ་སོ་གཉིས་ལས་པདྨ། ལུས་འདོམ་གང་ཡན་མན་དང་ཕན་ཚུན་དུ་མཉམ་པ་ལས་ངོས་བཞི་མཉམ་པའི་གཞལ་ཡས་ཁང་གྲུ་བཞི་པ། ཕ་གུ་དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་པའི་ཧེ་རུ་ཀའི་དཀྱིལ་འཁོར་
རྐང་བརྒྱད་ལས་ཀ་བ་བརྒྱད་དོ། །གཉིས་པ་ལ་གཉིས། ལུས་དཀྱིལ་བསྒོམ་པ་དང། ཕྱོགས་མཐུན་གྱི་དག་པ་བསྒོམ་པའོ། །དང་པོ་ནི། སྙིང་ཁ་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་ལྟ་བུ་འཛག་པ། ཡུངས་ཀར་སྦོམ་པོའི་ཆེད་ཀྱི་
དཔྱིད་ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་ཧེ་རུ་ཀ་ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས། བཅོམ་ལྡན་འདས་མ་རྡོ་རྗེ་ཕག་མོ་སྟེ་དཔྱིད་དང་ཐིག་ལེའི་ངོ་བོ་གཉིས་སྙིང་ཁར་ཕྲད་ནས་སྙོམས་པར་འཇུག་པས་
བཞུགས་པ་སྟེ། སྐུ་མདོག་དང་ཕྱག་མཚན་སོགས་ནི་སྔར་བཤད་ཟིན་ཏོ། །སྙིང་གའི་ཤར་ལ་སོགས་པའི་འབྱུང་བ་བཞིའི་རླུང་རྒྱུ་བའི་རྩ་འདབ་བཞི། ཤར་ནས་གཡས་སྐོར་དུ་ལཾ་མཾ་བཾ་ཏཾ་བཞིའི་ཡི་གེ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་
ལས་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ་ནུབ་ཏུ་ཁཎྜ་རོ་ཧི་དམར་མོ། །ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་མ་སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན་གཅེར་བུ་སྐྲ་གྲོལ་བ། ཕྱག་གཉིས་ཀྱི་
གཡས་པས་གྲི་གུག་དང་གཡོན་པས་ཐོད་པ་འཛིན་པའི་མཚན་ཁུང་ན་ཁ་ཊཱཾ་ག་བསྣམས་པ། ཞབས་གཡས་བརྐྱང་པས་བཟུགས་པ་ཕྱག་རྒྱ་ལྔས་བརྒྱན་པ་མི་མགོ་སྐམ་པོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ནོ། །ཤར་ལྷོ་ལ་
[011A]༄༅། །སོགས་པའི་མཆོད་པ་བཞིའི་རྩ་འདབ་ལས་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོའོ། །སྤྱི་བོ་ལ་སོགས་པའི་གནས་ཉེར་བཞིར། པཱུ། ཛཱ། ཨོ། ཨ། གོ། རཱ། དེ། མཱ། ཀཱ། ཨོ། ཏྲི། ཀོ། ཀ། ལ། ཀཱ། ཧི། པྲེ། གྲྀ། སཽ་
སུ། ན། སེ། མ། ཀུ། རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་འཁོར་ལོ་ཉེར་བཞིའི་རྣམ་པར་བསྐྱེད་ལ་ཕྱིའི་ཡུལ་ཉེར་བཞི་དངོས་ཡིན་པར་མོས་པ་བྱའོ། །གནས་ཉེར་བཞིའི་རྩ་ཉེར་
བཞི་དང་དེའི་ནང་གི་ཁམས་ཉེར་བཞི་ངོ་བོ་དབྱེར་མེད་དུ་མོས་ལ། རྩ་དང་ཁམས་ཡོངས་སུ་གྱུར་པ་ལས་དཔའ་མོ་ཉེར་བཞི་དང་དཔའ་བོ་ཉེར་བཞིར་གྱུར་པར་བསམ། སྤྱི་བོ་སྟེ་སྐྲ་མཚམས་པུ་ལླི་ར་མ་ལ་ཡ་ན་གནས་པའི་རྩ་ནང་གི་ཁམས་དང་རྩ་
གཉིས་ཡོངས་སུ་གྱུར་པ་ལས་ཁཎྜ་ཀ་པཱ་ལ་དང་རབ་གཏུམ་མ། དེ་བཞིན་དུ་སྦྱོར་ཏེ། སྤྱི་གཙུག་ཛཱ་ལནྡྷ་རར་ཁམས་དང་རྩ་ལས་མཧཱ་ཀངྐ་ལ་དང་གཏུམ་མིག་མ། རྣ་བ་གཡས་པ་ཨོ་ཌྜི་ཡ་ནར་ཁམས་དང་རྩ་ལས་ཀངྐ་ལ་དང་འོད་ལྡན་མ། ལྟག་པ་
ཨརྦུ་ཏར་ཁམས་དང་རྩ་ལས་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པ་གཽ་ད་བ་རིར་ཁམས་དང་རྩ་ལས་སུ་ར་བཻ་རི་ན་དང་དཔའ་བོའི་བློ་ཅན་མ། སྨིན་མཚམས་ར་མེ་ཤྭ་རིར་ཁམས་དང་རྩ་ལས་འོད་དཔག་མེད་
དང་ཁརྦ་རྀ། མིག་གཉིས་དེ་བི་ཀོ་ཊིར་ཁམས་དང་རྩ་ལས་རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མཱ་ལ་བར་ཁམས་དང་རྩ་ལས་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་སོ། །དེ་དག་ནི་ཐུགས་ཀྱི་འཁོར་ལོའི་ལྷ་སྐུ་མདོག་

[011B] །མཚན་ཁུང་གཉིས་ཀཱ་མ་རཱུ་པར་ཁམས་དང་རྩ་ལས་མྱུ་གུ་ཅན་དང་ས་སྲུངས་མ། ནུ་མ་གཉིས་ཨེ་ཊེར་ཁམས་དང་རྩ་ལས་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་ངོ། །ལྟེ་བ་
ཏྲི་ཤ་ཀུ་ནེར་ཁམས་དང་རྩ་ལས་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་ཁམས་དང་རྩ་ལས་རྡོ་རྗེ་ཧཱུཾ་མཛད་དང་ཆང་འཐུང་མ་སྟེ་ཉེ་བའི་ཞིང་ངོ། །ཁ་ཀ་ལིངྐར་ཁམས་དང་རྩ་ལས་རབ་ཏུ་བཟང་པོ་དང་སྔོ་བསངས་ལྷ་མོ། །མགྲིན་
པ་ལཾ་བ་ཀར་ཁམས་དང་རྩ་ལས་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚནྡོ་ཧའོ། །སྙིང་ཀཉྩིར་ཁམས་དང་རྩ་ལས་འཇིགས་བྱེད་ཆེན་པོ་དང་རྟ་རྣ་མ། འབྲས་བུ་གཉིས་ཧི་མ་ལ་ཡར་ཁམས་དང་རྩ་ལས་མིག་མི་བཟང་དང་བྱ་གདོང་མ་སྟེ་ཉེ་
བའི་ཚནྡོ་ཧའོ། །དེ་དག་ནི་གསུང་གི་འཁོར་ལོའི་ལྷ་སྐུ་མདོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་པའོ། །མཆན་མ་པྲེ་ཏ་པུ་རིར་ཁམས་དང་རྩ་ལས་སྟོབས་པོ་ཆེ་དང་འཁོར་ལོའི་ཤུགས་ཅན་མེ། བཤང་ལམ་གྲི་ཧ་དེ་བ་ཏར་ཁམས་དང་
རྩ་ལས་རིན་ཆེན་རྡོ་རྗེ་དང་དུམ་སྐྱེས་མ་སྟེ་འདུ་བའི། །བརླ་གཉིས་སཽ་རཥྚར་ཁམས་དང་རྩ་ལས་རྟ་མགྲིན་དང་ཆང་ཚོང་མ། བྱིན་པ་གཉིས་སུ་ཝརྞ་དྭི་པར་ཁམས་དང་རྩ་ལས་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་
འདུ་བའོ། །སོར་མོ་བཅུ་དྲུག་ན་ག་རར་ཁམས་དང་རྩ་ལས་ཧེ་རུ་ཀ་དང་ཤིན་ཏུ་དཔའ་མོ། །བོལ་གོང་གཉིས་སིནྡྷུར་ཁམས་དང་རྩ་ལས་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད་དོ། །མཐེ་བོང་བཞི་མ་རུར་ཁམས་

[012A]༄༅། །དང་རྩ་ལས་རྣམ་པར་སྣང་མཛད་དང་འཁོར་ལོ་སྒྱུར་མ། པུས་མོ་གཉིས་ཀུ་ལུ་ཏར་ཁམས་དང་རྩ་ལས་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་དོ། །དེ་དག་ནི་སྐུའི་འཁོར་ལོའི་ལྷ་སྐུ་མདོག་དཀར་པོ་ས་འོག་
ན་སྤྱོད་པའི་ཚུལ་གྱིས་བཞུགས་པའོ། །ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་ནི་དབུ་སྐྲ་རལ་པའི་ཐོར་ཚུགས་དང། སྤྱི་བོར་སྣ་ཚོགས་རྡོ་རྗེ་དང། གཡོན་དུ་ཟླ་བ་ཚེས་པ་དང། ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་
དང། རྡོ་རྗེའི་འཕྲེང་བ་དང། ཕྱག་རྒྱ་དྲུག་གིས་རྒྱས་བཏབ་པ་དང། སྟག་གི་པགས་པའི་ཤམ་ཐབས་དང། གཡས་པ་རྐྱང་གིས་བཞུགས་པ། བཅོམ་ལྡན་འདས་དང་འདྲ་བ་ལ་འོན་ཀྱང་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་
བསྣམས་ནས་ཡུམ་ལ་འཁྱུད་པའོ། །རབ་གཏུམ་མ་ལ་སོགས་པའི་དཔའ་མོ་ཉེར་བཞི་ནི་ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་པའི་སྡིགས་མཛུབ་འཕྱར་ཞིང། ཕྱག་གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན་བདུད་
བཞི་ལ་སོགས་པའི་ཁྲག་གིས་བཀང་བ་བསྣམས་པ་དང། སྤྱན་གསུམ་དམར་ཞིང་མེ་ལྟར་འབར་བ། ཐོད་པའི་དུམ་བུས་བརྒྱན་པའི་འོག་པག་ཅན། དབུ་སྐྲ་སིལ་བུར་གྲོལ་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ་
ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང་མི་མགོ་སྐམ་པོ་ལྔ་བཅུའི་དོ་ཤལ་རྣམས་བཅོམ་ལྡན་འདས་མ་དང་འདྲ་བ་ལ། འོན་ཀྱང་སྐུ་མདོག་ནི་སྔར་བཤད་ཟིན་ཏོ། །ལུས་ལ་བཀོད་པའི་ལྷ་ཞེ་བརྒྱད་པོ་དེ་ནི་ཕྱིའི་ཡུལ་ཉེར་བཞི་

[012B] །སྙིང་ཁའི་ཕྱི་སྐོར་གྱི་ཕྱོགས་མཚམས་ཀྱི་རྩ་བརྒྱད་ཁ་ལ་སོགས་པའི་སྒོ་རྣམས་སུ་སོན་པ་བརྒྱད་དང། ཧཱུཾ་རིང་པོ་བརྒྱད་ངོ་བོ་དབྱེར་མེད་དུ་གནས་པ་རྣམས་ཡོངས་སུ་གྱུར་པ་ལས་
སྒོ་མཚམས་མར་བསྐྱེད་དེ། ཁ་སྟེ་ལྕེའི་རྩ་བར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས། ཁྭ་གདོང་མ་ནག་མོ། དེ་བཞིན་དུ་སྦྱར་ཏེ་ལྟེ་བའི་བུག་པའི་ནང་དང་རྟགས་དང་བཤང་ལམ་གྱི་སྒོར་གནས་པའི་རྩ་ཧཱུཾ་རིང་པོ་དང་
ངོ་བོ་དབྱེར་མེད་དུ་གནས་པ་ལས་རིམ་པ་བཞིན་དུ་འུག་གདོང་མ་ལྗང་ཁུ། ཁྱི་གདོང་མ་དམར་མོ། ཕག་གདོང་མ་སེར་མོར་བསྐྱེད། མཛོད་སྤུའི་བུག་པ་དང། རྣ་བུག་གཉིས་དང། མིག་གཉིས་དང། སྣ་བུག་གཉིས་ན་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་
དུ་གནས་པ་ལས། རིམ་པ་བཞིན་དུ་གཤིན་རྗེ་བརྟན་མ་གཡས་སྔོ་གཡོན་སེར་བ་དང། ཕོ་ཉ་མོ་གཡས་སེར་གཡོན་དམར་བ་དང། མཆེ་བ་མ་གཡས་དམར་གཡོན་ལྗང་བ་དང། གཤིན་རྗེ་འཇོམས་མ་གཡས་ལྗང་གཡོན་སྔོ་བ་རྣམས་གཡས་བརྐྱང་
གིས་རོའི་གདན་ལ་བཞུགས་པ་སྟེ་ཁྱད་པར་ལྷག་མ་རྣམས་ནི་མཁའ་འགྲོ་མ་ལ་སོགས་པ་བཞིན་ནོ། །གཉིས་པ་ནི། དེ་ནས་ཡབ་ཀྱི་གསང་གནས་མི་དམིགས་པ་ལས་ཧཱུཾ་དཀར་པོ་ལས་རྡོ་རྗེ་དཀར་པོ་རྩེ་མོ་ལྔ་པ། བྱཱ་དམར་པོ་ལས་བྱུང་བའི་ནོར་བུ་
དམར་པོ་རྩེ་མོ་ལ་བྱཱ་སེར་པོས་མཚན་པ། ཡུམ་གྱི་གསང་གནས་མི་དམིགས་པ་ལས་ཨཱ་ལས་པདྨ་དམར་པོ་འདབ་མ་གསུམ་པ། བྱཱ་དཀར་པོ་ལས་བྱུང་བའི་བྱང་ཆུབ་ཀྱི་སེམས་མཚོན་པའི་ལྟེ་བ་དཀར་པོ་རྩེ་མོར་བྱཱ་སེར་པོས་མཚན་པ་

[013A]༄༅། །བསམ། ཡབ་ཀྱི་ལྟེ་བ་དང་ཐུགས་ཀར་ཟླ་གདན་ལ་ཡུམ་གྱི་སྙིང་པོ་དང་ཉེ་སྙིང་དང། མགྲིན་པ་དང་དཔྲལ་བར་ཉི་གདན་ལ་རང་གི་སྙིང་པོ་དང་ཉེ་སྙིང་དགོད། ཡུམ་གྱི་ལྟེ་བ་དང་སྙིང་ཁར་ཉི་གདན་ལ་ཡབ་ཀྱི་སྙིང་པོ་དང་ཉེ་སྙིང་པར། མགྲིན་
པ་དང་དཔྲལ་བར་ཟླ་གདན་ལ་རང་གི་སྙིང་པོ་དང་ཉེ་སྙིང་དགོད་དེ། སྔགས་ཐམས་ཅད་མདོག་དམར་པོ་འོད་ཟེར་འཕྲོ་བ་གཡོན་སྐོར་དུ་དགོད་དོ། །ཡབ་ཡུམ་ཕན་ཚུན་དུ་ཙུམྦྷ་ན་བྱ་ཞིང་སྔགས་རྣམས་ཀྱང་ཕན་ཚུན་དུ་ཞལ་སྦྱོར་བ་དང་འོད་ཟེར་འཁྱུད་
པར་བསམ་ཞིང། ཨོཾ་ཤྲཱི་མཧཱ་སུ་ཁ་བཛྲ་ཧེ་ཧེ་རུ་རུ་ཀཾ་ཨཱ་ཧཱུཾ་ཧཱུཾ་ཕཊ་སཱ་ཧཱ། ཞེས་བརྗོད་ལ་སྙོམས་པར་འཇུག་པར་བྱ་སྟེ་ཕྱི་རོལ་གྱི་ཕྱག་རྒྱ་ལ་ཡང་ཆོ་ག་འདི་ཉིད་དོ། །སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་
པ་ན་དགའ་བ་དང། མགྲིན་པ་ནས་སྙིང་ཁར་སླེབ་པ་ན་མཆོག་དགའ་དང། སྙིང་ཁ་ནས་ལྟེ་བར་སླེབ་པ་ན་ཁྱད་དགའ་དང། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཀྱི་ཡེ་ཤེས་སྐྱེས་པར་བསམ་ལ། སྟོང་ཉིད་ཀྱི་ལྟ་བ་དྲན་པར་བྱས་ཏེ་
བདེ་སྟོང་དབྱེར་མེད་དུ་སྦྱར་ལ་བསྐྱེད། དེ་ནས་རྟེན་བརྟེན་པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་ལྟ་བའི་མོས་པ་ཤུགས་ཅན་བསྐྱེད་དོ། །འདི་གོམས་ན་རིམ་པ་དང་པའི་སྐབས་སུ་ཡང་དེའི་ཉམས་ཤུགས་ཅན་འཆར་
བས། ཡབ་ཡུམ་སྙོམས་པར་འཇུག་པའི་སྐབས་ཀུན་ཏུ་དགའ་བ་རྩོམ་པའི་དམིགས་པ་རྣམས་དམིགས་ཕྱེད་པ་དང། དལ་བུས་བརྟེན་པར་བྱས་ལ་མོས་པ་ཚུན་ཆོད་ཀྱིས་ཀྱང་དགའ་བཞི་སྐྱེད་པའི་མཐར་བདེ་སྟོང་སྦྱར་ལ་བསྒོམ་ཞིང་

[013B] རིམ་པ་དང་པོ་བསྒོམས་པས་རྫོགས་རིམ་གྱི་རྟོགས་པ་སྐྱེ་བའི་རྒྱུད་སྨིན་པའི་
ཐབས་དམ་པར་ཟུངས་ཤིག། དེ་ལྟར་སྙོམས་པར་ཞུགས་ཏེ་དགའ་བ་བསྐྱེད་ལ་ལྟ་བ་དྲན་པར་བྱས་ནས་བདེ་སྟོང་དབྱེར་མེད་དུ་སྦྱར་བ་དེ་ཉིད་དམིགས་པ་དང་བྱེད་ལས་སོགས་ཀྱི་སྒོ་ནས་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་དུ་ཤེས་པར་བྱས་ལ་
དེ་ཉིད་ལྷ་སོ་བདུན་དུ་ཤར་བའོ་སྙམ་དུ་བསམ་ཞིང་ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་བཞིན་དུ་བལྟའོ། །བཞི་པ་ལ་གཉིས། གོ་ཆ་བྱ་ཞིང་ཡེ་ཤེས་པ་གཞུག་པ། དབང་བསྐུར་ནས་རྒྱས་གདབ་པའོ། །དང་པོ་ལ་གཉིས་
གོ་ཆ་བཅིང་བ་དང། ཡེ་ཤེས་པ་གཞུག་པའོ། །དང་པོ་ནི། གོ་ཆ་འགོད་པ་ལ་གཉིས་ལས། རྒྱས་པ་ནི་རང་གི་སྙིང་ཁར་ཨོཾ་ཧ་དཀར་པོ་ཡོངས་སུ་གྱུར་པ་ལས་ཟླ་གདན་ལ་རྡོར་སེམས་དཀར་པོ་རྩ་ཞལ་དཀར་གཡས་དམར་གཡོན་ནག་པའི་ཞལ་གསུམ་
ཕྱག་དྲུག་གི་གཡས་གསུམ་ན་རྡོ་རྗེ་དང་ཌཱ་མ་རུ་དང་མགོ་བོ། གཡོན་གསུམ་ན་དྲིལ་བུ་དང་ཐོད་པ་དང་ཁ་ཊཱ་ག་འཛིན་པ། ཟླ་བའི་འོད་ཀོར་ཅན་ཕག་མོ་དང་མཉམ་པོར་སྦྱོར་བ། མགོ་བོར་ན་མ་ཧི་སེར་པོ་ལས་རྣམ་སྣང་སེར་པོ་གཡས་དང་པོ་འཁོར་ལོ་
སྤྱི་གཙུག་ཏུ་སཱཧཱ་ཧུ་དམར་པོ་ལས་པདྨ་གར་གྱི་དབང་ཕྱུག་དམར་པོ་གཡས་དང་པོ་པདྨ། ཕྲག་པ་གཉིས་ལ་བཽ་ཥ་ཊ་ཧེ་ནག་པོ་ལས་དཔལ་ཧེ་རུ་ཀ་ནག་པོ་གཡས་དང་པོ་རྡོ་རྗེ། མིག་ལ་ཧཱུཾ་ཧཱུཾ་ཧོ་དམར་སེར་ལས་རྡོ་རྗེ་ཉི་མ་དམར་སེར་གཡས་དང་

[014A]༄༅། །པོ་རིན་པོ་ཆེ། དཔྲལ་བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་གུ་ལས་རྟ་མཆོག་ལྗང་གུ་གཡས་དང་པོ་རལ་གྲི་གཡས་འོག་མ་རྣམས་ཀྱིས་ཌཱ་མ་རུ། གཡོན་དང་པོ་རྣམས་ཀྱིས་དྲིལ་བུ་དང། གཡོན་འོག་
མ་རྣམས་ཀྱིས་ཐོད་པ་དང་བཅས་པའི་ཁ་ཊཱ་ག་འཛིན་པ། ཉི་གདན་ལ་བཞུགས་ཤིང་ཉི་མའི་འོད་ཀོར་ཅན་རང་རང་གི་ཡུམ་གཤིན་རྗེ་མ་སོགས་དང་མཉམ་པར་སྦྱོར་བ། དཔའ་བོ་དྲུག་པོ་ཐམས་ཅད་ཕྱག་རྒྱ་དྲུག་གིས་བརྒྱན་ཞིང་ཐོད་པའི་དབུ་རྒྱན་
དང་མགོ་བོའི་དོ་ཤལ་དང་སྟག་གི་ལྤགས་པའི་ཤམ་ཐབས་ཅན། སྤྱན་གསུམ་པ་གཡས་བརྐྱང་གིས་བཞུགས་པའོ། །བསྡུས་པ་བྱེད་ན་གནས་དྲུག་ཏུ་ཡེ་གེ་ཚན་པ་དྲུག་དགོད་ལ་ལྷ་དེ་དང་དེའི་ངོ་བོར་མོས་པ་བྱའོ། །གཙོ་བོའི་ལྟེ་བར་ཨོཾ་བཾ་དམར་པོ་
ཡོངས་སུ་གྱུར་པ་ལས་རྡོ་རྗེ་ཕག་མོ་དམར་མོ་དམར་སྔོ་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་གྲི་གུག་ཚངས་མགོ་ལྕགས་ཀྱུ། གཡོན་གསུམ་ན་ཐོད་པ། ཁ་ཊཱཾ་ག་ཞགས་པ་འཛིན་པ། སྙིང་ཁར་ཧཾ་ཡོཾ་སྔོན་པོ་ལས་གཤིན་
རྗེ་མ་སྔོན་མོ། །ཁ་སྟེ་མགྲིན་པར་ཧྲིཾ་མོ་དཀར་པོ་ལས་རྨོངས་བྱེད་མ་དཀར་མོ་ཟླ་གདན་དང་ཟླ་བའི་འོད་ཀོར་ཅན། མགོ་བོར་ཧྲིཨ་ཧྲིཨ་སེར་པོ་ལས་སྐྱོད་བྱེད་མ་སེར་མོ། སྤྱི་གཙུག་ཏུ་ཧཱུཾ་ཧཱུཾ་ལྗང་གུ་ལས་སྐྲག་བྱེད་མ་ལྗང་གུ་དཔྲལ་བར་ཡན་ལག་ཐམས་
ཅད་ཀྱི་ལུས་དབང་གི་ངོ་བོ་ཕཊ་ཕཊ་དུད་ཁ་ལས་ཙཎྜི་ཀ་དུད་ཁ་སྟེ། ལྷག་མ་ལྔ་ཉི་གདན་དང་ཉི་མའི་འོད་ཀོར་ཅན་ཞལ་གཅིག་ཕྱག་བཞིའི་གཡས་གཉིས་ཌཱ་མ་རུ་དང་གྲི་གུག་གཡོན་གཉིས་ན་ཐོད་པ་དང་བཅས་པའི་ཁ་ཊཱཾ་ག་དང་དྲིལ་བུ་འཛིན་པ་

[014B] ཐོད་པའི་དབུ་རྒྱན་དང་མགོ་ཕྲེང་ཅན། གཡས་བརྐྱང་གིས་བཞུགས་ཤིང་རང་རང་གི་ཡབ་རྡོར་སེམས་དང་མཉམ་པར་སྦྱར་བ་འམ་ཡུམ་རྐྱང་སྒོམ་པ་གང་མོས་
བྱའོ། །བསྡུས་པ་བྱེད་ན་ལྟེ་བ་ལ་སོགས་པའི་གནས་དྲུག་ཏུ་ཡི་གེ་ཚན་པ་དྲུག་དགོད་ལ་ལྷ་མོ་དེ་དང་དེའི་ངོ་བོར་མོས་པ་བྱའོ། །གཉིས་པ་ནི། རང་གི་ཐུགས་ཀར་ཉི་མ་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་དང། རྐང་པ་གཉིས་རྡོ་རྗེ་སྐྱིལ་
ཀྲུང་དུ་གནས་པ་བཤིག་ལ། གཡས་སུ་བརྐྱང་བའི་མཐེབ་ཆེན་གྱི་སྟེང་དུ་རྐང་པ་གཡོན་པའི་མཐེབ་ཆེན་གྱིས་མནན། ལག་པ་གཉིས་ཀྱི་མཛུབ་མོ་མདུད་གུང་མོ་གཉིས་རྩེ་སྤྲད་ལ་བརྐྱང། མཐེ་བོང་གཉིས་བརྟན་པོར་སྦྱར་བ་ཐུར་དུ་བསྟན་མིང་མེད་
དང་མཐེའུ་ཆུང་རྣམས་བརྐྱང་བ་འབར་བའི་ཕྱག་རྒྱ་དཔྲལ་བའི་དབུས་སུ་བཞག་མིག་ཅུང་ཟད་འོག་ཏུ་དམའ་བར་བྱས་ལ། གཡོན་ནས་གྱེན་དུ་བལྟས་ཏེ་དང་པོར་གཡོན་དང་དེ་ནས་གཡས་སུ་བསྐོར་ལ་ངག་ཏུ་ཕེཾ་ཞེས་པའི་སྒྲ་བསྒྲགས་པས་ཕྱོགས་
བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོ་དང་དབང་གི་ལྷ་དང་ཕྱི་དང་གསང་བའི་མཆོད་པ་བྱེད་པའི་ལྷ་མོ་སྤྱན་དྲངས། འོད་ཟེར་སྙིང་ཁར་བསྡུ། སྤྱན་དྲངས་པ་དང་ལྷན་ཅིག་འོངས་
པའི་བགེགས་རྣམས་ཞལ་བཞི་ནས་ཧཱུཾ་ཞེས་བརྗོད་དེ་བསྐྲད་ནས་སྤྱན་དྲངས་པ་ལ་ཨོཾ་ཨརྒྷཾ་པྲ་ཏཱི་ཙཚ་སཱ་ཧཱ། ཞེས་བརྗོད་དེ་མཆོད་ཡོན་གྱིས་མཆོད་ནས། བཛྲ་ཨདྐུ་ཤ་ཛཿ་ཞེས་བརྗོད་པས་ཡེ་ཤེས་པ་རྣམས་དམ་ཚིག་པ་རང་རང་གི་སྟེང་

[015A]༄༅། །དུ་དགུག། བཛྲ་པཱ་ཤ་ཧཱུཾ་ཞེས་པས་སོ་སོ་ལ་གཞུག། བཛྲ་སྥོཊ་བཾ་ཞེས་པས་འོ་ཆུ་འདྲེས་པ་ལྟར་དབྱེར་མེད་དུ་བཅིང། བཛྲ་གྷཎྜ་གོཿ་ཞེས་པས་མི་བཞེད་པ་མེད་པར་དགྱེས་བཞིན་དུ་བཞུགས་པར་བསམ་སྟེ། རྟེན་རྣམས་ལ་
ཡང་འོད་ཕྲེང་དང་དུར་ཁྲོད་ལ་སོགས་པའི་བར་དུ་ཡང་བསྟིམ་མོ། །དེ་ནས་ལྷ་ཐམས་ཅད་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ་བཀོད་ལ་སྐུ་གསུང་ཐུགས་བྱིན་གྱིས་བརླབ། དེ་
ནས་ཨོཾ་ཡོ་ག་ཤུདྡྷ་སརྦ་དྷརྨཱ་ཡོ་ག་ཤུདྡྷཉྷཾ། ཞེས་བརྗོད་དེ་དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཆོས་ཐམས་ཅད་ཀྱི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་བརྟེན་
པའི་དཀྱིལ་འཁོར་དུ་ཤར་བ་ཡིན་ཞིང། དེ་ཡང་གཙོ་བོ་ཡབ་ཡུམ་དུ་ཤར་བའི་ཆ་ཤས་སུ་མོས་པའི་སྒོ་ནས་ང་རྒྱལ་བཟུང་ལ། ལག་པ་གཉིས་ཀྱིས་སྙིང་ཁར་པད་ཀོར་བྱས་པའི་མཐར། ཕྱག་རྒྱ་སྡུད་པ་ན་འཁྱུད་པའི་ཚུལ་བྱེད་པའི་སྙིང་
པོའི་ཕྱག་རྒྱ་སྦྱིན་པར་བྱ་ཞིང་སྔར་གྱི་སྐད་ཅིག་མའི་སྔགས་བརྗོད་ལ། སྔགས་དོན་ལྟར་ང་རྒྱལ་གཟུང་ངོ། །གཉིས་པ་ནི། དེ་ནས་དབང་གི་ལྷ་ལ་སྔར་ལྟར་མཆོད་ལ། དེ་བཞིན་གཤེགས་པ་རྣམས་ཀྱིས་བདག་ལ་དབང་བསྐུར་དུ་གསོལ་
ཞེས་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་ལྔས་

[015B] ཇི་ལྟར་བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་
ཡ་ཤྲཱི་ཡེ་ཧཱུཾ། ཞེས་གསུང་ཞིང་བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བས། རང་དང་ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར་པར་བསམ་ཞིང། སྤྱི་བོ་ནས་སྐུ་ལ་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
གཙོ་བོ་ལ་རྔོར་སེམས། ཕག་མོ་ལ་མི་བསྐྱོད་པ། མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་ལ་སྣང་མཐའ། སྐུ་འཁོར་ལ་རྣམ་སྣང། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་
དབུ་བརྒྱན། དབང་ལྷ་རྣམས་རང་ལ་ཐིམ་པར་བསམ་མོ། །ལྔ་པ་ལ་གསུམ། མཆོད་པ། བསྟོད་པ། དཀྱིལ་འཁོར་བསྒོམ་པའོ། །དང་པོ་ནི། ལག་པ་གཡོན་པའི་མཐེབ་སྲིན་གྱིས་ནང་མཆོད་བླངས་ལ་མཆོད་རྫས་རྣམས་ལ་གཏོར་ཏེ། ཞལ་བཞི་པའི་
སྔགས་བརྗོད་དེ་བསང། སྭ་བྷཱ་ཝ་ས་སྟོང་པར་སྦྱང། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་པ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་
པ་མེད་པའི་བདེ་བ་ཁྱད་པར་ཅན་སྟེར་བར་བསྐྱེད། སོ་སོའི་སྔགས་ཀྱིས་བྱིན་གྱིས་བརླབ། དེ་ནས་ཆུ་གསུམ་སྔོན་དུ་འགྲོ་བའི་ཉེར་སྤྱོད་དང་ལྷ་མོ་དྲུག་གིས་སྔར་ལྟར་མཆོད་པ་ནི་ཕྱི་མཆོད་དོ། །དེ་ནས་ནང་མཆོད་གཏོར་མ་ལྟར་བྱིན་གྱིས་བརླབས་ལ་

[016A]༄༅། །མགྲོན་རྣམས་ཀྱི་ལྗགས་ལ་ཧཱུཾ་ལས་བྱུང་བའི་རྡོ་རྗེ་དཀར་པོ་རྩེ་གསུམ་པ་ནས་འབྲུ་ཙམ་བཀོད་པའི་རྡོ་རྗེའི་སྦུ་གུས་དྲངས་ནས་གསོལ་བར་བསམ་ཞིང། བླ་མ་རྣམས་ཀྱི་མཚན་གྱི་མཐར་ཡི་གེ་གསུམ་བཏགས་ལ་དབུལ། དེ་ནས་
དཀྱིལ་འཁོར་བའི་ལྷ་རྣམས་ཀྱི་སྔགས་རྒྱས་བསྡུས་གང་རུང་གི་མཐར་ཡང་དེ་བཞིན་དུ་བཏགས་ལ་དབུལ། དེ་ནས་ཕྱོགས་སྐྱོང་དང་འབྱུང་པོའི་བར་རྣམས་ལ་ཡང་དབུལ་ཞིང་རང་གི་ལྕེ་ལ་བཞག་ལ། ཨོཾ་ཨ་མྲྀ་ཏ་སྭ་
ཞེས་བརྗོད་དེ་མགྲོན་ཐམས་ཅད་ཡེ་ཤེས་ཀྱི་བདུད་རྩིས་ཚམ་པར་བསམ་ཞིང། སྙིང་པོའི་རྣལ་འབྱོར་མ་བཞིས་བདུད་རྩི་ལྔས་མཆོད་པ་ནི་ནང་མཆོད་དོ། །དེ་ནས་ཡབ་ཡུམ་གྱི་གསང་གནས་སྦྱངས་པ་སོགས་དྲན་པར་བྱས་ལ། སྔར་ལྟར་སྙོམས་
པར་ཞུགས་པས་དགའ་བཞི་བསྐྱེད་དེ་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་བསམ་སྟེ། ལྷ་ཐམས་ཅད་ཧེ་རུ་ཀའི་ཆ་ཤས་ཙམ་དུ་ཟད་པའི་ཕྱིར་རོ། །དེ་ནི་གསང་མཆོད་དོ། །དེ་ནས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་ཀྱི་ལྟ་བ་
གཉིས་སྦྱར་ནས་ཡུན་རིང་དུ་བསྒོམ་པ་ནི་དེ་ཁོ་ན་ཉིད་ཀྱི་མཆོད་པའོ། །གཉིས་པ་ནི། དེ་ནས་སོ་སོའི་སྔགས་བརྗོད་པ་ན་སོ་སོའི་ལྷའི་སྐུ་གསལ་བར་དམིགས་ནས་འོག་ནས་འབྱུང་བའི་ལྷ་སོ་སོའི་སྔགས་བརྗོད་ཅིང། ཨོཾ་ན་མོ་བྷ་ག་ཝ་ཏེ་ཝཱཾ་
རེ་ཤཱ་ཡ་ཧཱུཾ་ཧཱུཾ་ཕཊ། ཨོཾ་མཧཱ་ཀལྤཱགྣི་སཾ་ནི་བྷཱ་ཡ་ཧཱུཾ་ཧཱུཾ་ཕཊ། ཨོཾ་ཛ་ཊཱ་མུ་ཀུ་ཊོཏྐ་ཊཱ་ཡ་ཧཱུཾ་ཧཱུཾ་ཕཊ། ཨོཾ་དཾ་ཥྚ་ཀ་རཱ་ལོ་གྲ་བྷཱི་ཥ་ཎ་མུ་ཁཱ་ཡ་ཧཱུཾ་ཧཱུཾ་ཕཊ། ཨོཾ་ས་ཧ་སྲ་བཧུ་ཛ་བྷཱ་སུ་རཱ་ཡ་ཧཱུཾ་ཧཱུཾ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤཱུ་ལ་ཁ་ཊཱཾ་ག་དྷཱ་རི་ཎི་ཧཱུཾ་ཧཱུཾ་

[016B] ཨོཾ་པྲ་གྲ་ ཨོཾ་མཧཱ་དྷཱུ་མྦཱནྡྷ་ཀཱ་ར་ཝ་པུ་ཥཱ་ཡ་ཧཱུཾ་ཧཱུཾ་ཕཊ། ཅེས་ཡབ་ཀྱི་རྐང་བརྒྱད་དང། ཨོཾ་ན་མོ་བྷ་ག་ཝ་ཏི་བཛྲ་བཱ་རཱ་ཧཱི་བཾ་ཧཱུཾ་ཧཱུཾ་ཕཊ། ཨོཾ་ན་མོ་ཨཱ་རྱ་ཨ་པ་ར་ཛཻ་ཏེ་ཏྲཻ་ལོཀྱ་མཱ་ཏེ་བའི་དྱ་ཤྭ་རཱི་ཧཱུཾ་ཧཱུཾ་ཕཊ། ཨོཾ་ན་མོ་སརྦྦ་བྷཱུ་ཏ་བྷ་
ཡཱ་བ་ཧེ་མཧཱེ་ ཨོཾ་ན་མོ་བཛྲ་ས་ནི་ཨ་ཇི་ཧ་ཨ་པ་ར་ཛ་ཏ་བཱ་ཤ་ག་རི་ནེ་ཏྲ་ཧཱུཾ་ཧཱུཾ་ཕཊ། ཨོཾ་ན་མོ་བྷ་མ་ཎི་ཤོ་ཥ་ཎི་རོ་ཥ་ཎི་ཀྲོ་དྷ་ཀ་ར་ལོ་ནི་ཧཱུཾ་ཧཱུཾ་ཕཊ། ཨོཾ་ན་མོ་ཏྲཱ་ས་ནི་མཱ་ར་ཎི་པྲ་བཧེ་ད་ནཱི་པ་རཱ་ཛ་ཡེ་ཧཱུཾ་ཧཱུཾ་ཕཊ། ཨོཾ་ན་མོ་བཾ་ཛཱ་ཡེ་ཛམྦྷ་ནི་སྟ་མྦྷ་ནི་
མོ་ཧ་ནི་ཧཱུཾ་ཧཱུཾ་ཕཊ། ཨོཾ་ན་མོ་བཛྲ་བཱ་རཱ་ཧཱི་མཧཱ་ཡོ་གི་ནི་ཀ་མེ་ཤྭ་རྀ་ཁཱ་གེ་ཧཱུཾ་ཧཱུཾ་ཕཊ། ཅེས་བརྗོད་དེ་ཡུམ་གྱི་རྐང་བརྒྱད་ཀྱིས་ཀྱང་བསྟེད་དེ་སྔགས་ཀྱི་མཆོད་པ་ཡང་ཡིན་ནོ། །སྔར་སྤྱན་དྲངས་པའི་ལྷ་མོ་རྣམས་ཀྱིས་མཆོད་ཅིང་བསྟོད་དེ། ལྷ་མོ་རྣམས་
སངས་རྒྱས་ཀྱི་ཞིང་དུ་གཤེགས་པར་བསམ་མོ། །གསུམ་པ་ནི་འདི་ལ་སློབ་ཚུལ་གཉིས་ལས། རྒྱ་ཆེ་བ་གསལ་བ་ལ་དང་པོར་རྣམ་པ་དུ་མར་དཔྱད་ནས་སྐྱོང་བ་ནི། སྒྲུབ་ཐབས་ཀྱི་ཐོག་མ་ནས་འདིའི་བར་གྱི་དམིགས་པ་རྣམས་ལ་སྐབས་གང་
ཡིན་གྱི་དམིགས་པ་དེ་ལས་གཞན་དུ་གཡེང་བ་བཀག་ནས་བྱིང་རྒོད་དང་བྲལ་བར་རིམ་པ་བཞིན་སྦྲེང་ཆགས་སུ་བསྒོམ། ཐ་མལ་པའི་ཞེན་པའི་གཉེན་པོར་ནི་གཞལ་ཡས་ཁང་དང་ལྷ་སྒོམ་པ་ན་སངས་རྒྱས་ཀྱི་ཞིང་དག་པ་དང་སངས་རྒྱས་ཀྱི་སྐུ་
དེ་དང་དེ་དངོས་ཡིན་སྙམ་པའི་དག་པའི་ང་རྒྱལ་ཤུགས་ཅན་རེ་བསྐྱེད་ལ་བསྡོམ། རྟེན་བརྟེན་པ་ལ་ཐ་མལ་པའི་སྣང་བ་འཆར་བའི་གཉེན་པོར་ནི་ཡོངས་སུ་དག་པའི་རྟེན་བརྟེན་པའི་སྣང་བ་བསྒོམ་པ་ན། རིམ་ཅན་དུ་སྒོམ་པའི་ཚེ་སྐབས་གང་ཡིན་

[017A]༄༅། །གྱི་སྣང་བ་ཁྱད་པར་ཅན་དུ་རེ་རེ་ནས་གསལ་འདེབས་ཏེ་སྔ་མ་མ་གསལ་བར་དུ་ཕྱི་མ་མི་སྒོམ་པ་དང། ཕྱི་མ་སྒོམ་པའི་ཚེ་སྔ་མ་མ་བརྗོད་ཙམ་བྱའོ། །དམིགས་པ་དུ་མ་ལ་རྣམ་པ་དུ་མར་མི་དཔྱོད་པར་རྩེ་གཅིག་ཏུ་འཇོག་སྒོམ་བྱེད་པ་བསྐྱེད་
རིམ་སྒོམ་པའི་གཙོ་བོ་ཡིན་པས་དེ་སྒོམ་པ་ན་དང་པོར་ཡབ་རྐྱང་ཞལ་གཅིག་ཕྱག་གཉིས་པ་གསལ་གདབ་ལ། དེ་ལ་སེམས་གཟུང་སྟེ་གང་གསལ་བཏབ་པ་དེའི་སྐོར་མིན་པར་དེ་ལས་གཞན་དུ་གང་ཤར་ཡང་དེའི་རྗེས་སུ་མི་འབྲང་བར་རྩ་བའི་
དམིགས་པ་ལ་སེམས་གཟུང། གསལ་བཏབ་པའི་སྐོར་ནས་ཆ་གཅིག་གསལ་ན་དེ་ལ་གཟུང། དེ་མི་གསལ་དུ་སོང་བའམ་འགྲོ་བར་སྣང་ན་སྐུའི་སྤྱི་ལ་གཟུང། དེ་འདྲ་བའི་སྣང་བ་སྒོམ་པ་དང་རང་ལྷ་དེའོ་སྙམ་པའི་ང་རྒྱལ་ཤུགས་ཅན་རེ་བསྐྱེད་
ནས། དེ་ཀའི་ངང་ལ་རྩེ་གཅིག་ཏུ་སྒོམ་པའི་ང་རྒྱལ་སྒོམ་པ་སྤེལ་མར་བྱ། འདི་ལ་ཁ་ཅིག་ལ་ལྷའི་ང་རྒྱལ་མ་བཅོས་པ་སྐྱེ་ཡང་རྟན་བརྟེན་པའི་སྣང་བ་གསལ་པོ་མེད་པ་དང། ཁ་ཅིག་ལ་རྟེན་བརྟེན་པའི་སྣང་བ་གསལ་པོ་ཡོད་ཀྱང་བཅོས་མིན་
གྱི་ང་རྒྱལ་མེད་པ་དང། ཁ་ཅིག་ལ་གཉིས་ཀ་ཡོད་པ་དང་གཉིས་ཀ་མེད་པ་སྟེ་མུ་བཞི་འོང་བར་སྣང་ངོ། །དེ་ཡང་ཁྱད་པར་ཅན་གྱི་ང་རྒྱལ་སྒོམ་པ་ནི་གཙོ་བོ་ཡིན་ལ། ཁྱད་པར་བའི་སྣང་བ་སྒོམ་པ་ནི་དེའི་ཡན་ལག་གོ། ཞལ་གཅིག་ཕྱག་གཉིས་པ་
ལྟ་བུ་ལ་ལོབས་པ་ན་ཞལ་ཕྱག་རྫོགས་པ་དང་རྒྱན་དང་ཕྱག་མཚན་སོགས་རྫོགས་པ་དུས་གཅིག་ཏུ་གསལ་གསལ་དུ་བསྒོམ། དེ་ལ་ལོབས་པ་ན་ལྷ་གཞན་གཅིག་དང་གཉིས་ལ་སོགས་པ་བསྣན་ཞིང། དེ་རྣམས་དུས་གཅིག་ཏུ་གསལ་

[017B] དེ་ནས་གོ་ཆ་གཉིས་དང་གཞལ་ཡས་ཁང་ལ་སོགས་པའི་གསལ་སྣང་ལ་བསླབ་བོ། །ཐུན་རེ་རེ་ལ་ང་རྒྱལ་འཕོས་པ་བརྟན་པ་དང་སྣང་བ་ཁྱད་པར་ཅན་དུ་སོང་ནས། ཡིད་དོར་ཐ་མལ་པའི་སྣང་བ་ལོག་པ་དང་དེ་ལ་སེམས་ཀྱི་
གནས་ཆ་བརྟན་ན་རགས་པ་ལ་ལོབས་པ་ཡིན་ནོ། །ཟབ་པ་དང་རྒྱ་ཆེ་བ་གཉིས་སུ་མེད་པ་ལ་སློབ་པ་ནི་གསལ་སྣང་ཐོབ་པ་དང་དམིགས་པ་རྟན་དང་བརྟེན་པའི་དཀྱིལ་འཁོར་ལ་དམིགས་ནས་རྣམ་པ་རང་བཞིན་མེད་པར་ངེས་པའི་ངེས་ཤེས་དང་ལྡན་
པར་སྐྱོང་བ་སྟེ། བསྐྱེད་རིམ་པའི་ཟབ་གསལ་གཉིས་མེད་ཅེས་ཀྱང་ཟེར་རོ། །ལྷ་ལ་སེམས་འཛིན་པ་སོགས་ཀྱི་ཁྱད་པར་མ་གཏོགས་པ་སེམས་དམིགས་པ་ལ་གཏད་པའི་དྲན་ཤེས་བསྟེན་པ་དང། བྱིང་རྒོད་གཅོད་པ་དང་ཞི་གནས་དངོས་དང་རྗེས་མཐུན་
པར་སོང་མ་སོང་ནི། ཐེག་པ་ཐུན་མོང་གི་ལམ་རིམ་དུ་རྒྱས་པར་བཤད་ཟིན་པ་ལས་ཤེས་པར་བྱའོ། །གསུམ་པ་ཐུན་གྱི་འཇུག་ཏུ་ཇི་ལྟར་བྱ་བ་ལ་གཉིས། བཟླས་པ་ཇི་ལྟར་བྱ་བ་དང། གཏོར་མ་ཇི་ལྟར་བྱ་བའོ། །དང་པོ་ནི། བཟླས་བྱའི་སྔགས་ནི་རྩ་
རྒྱུད་ལས། ས་སྟེང་ན་ནི་རིན་ཆེན་བཞི། །ཕྲེང་བའི་སྔགས་ནི་དམ་པ་ཡིན། ཞེས་ཡབ་ཡུམ་གྱི་རྩ་སྔགས་དང་སྙིང་པོ་དང་ཉེ་སྙིང་དང་གོ་ཆའི་སྔགས་ཏེ། རིན་ཆེན་བཞིའི་སྔགས་དང་ཕྲེང་སྔགས་མཆོག་ཏུ་གསུངས་སོ། །དེ་ལ་རྩ་སྔགས་སམ་ཕྲེང་སྔགས་
ལ་གཉིས་ཡོད་པའི་ཡབ་ཀྱི་ཕྲེང་སྔགས་ལ་མི་འདྲ་བ་འགའ་ཡང་ཡོད་ཀྱང་འཇུག་པ་བདེ་བ་ནི། ཀར་ཀར་སོགས་ཀྱི་སྔགས་ཚན་པ་ཉེར་བཞི་བར་དུ་མ་བཅད་པར་མགོ་བོར་ཨོཾ་གཅིག་དང་ཐམས་ཅད་ཀྱི་མཐར་ཧཱུཾ་ཧཱུཾ་ཕཊ་གཅིག་སྦྱར་བའོ། །ཡུམ་

[018A]༄༅། །གྱི་ཕྲེང་སྔགས་ལ་ཡང་མི་འདྲ་བ་མང་དུ་ཡོད་ཀྱང། འཇུག་པ་བདེ་བ་ནི་མངོན་བརྗོད་ཀྱི་ཉི་ཤུ་པ་དང་ཕག་མོ་མངོན་འབྱུང་ལས་གསུངས་ཏེ། དེ་ནི་ཨོཾ་བཛྲ་བཱ་རཱ་ཧཱི་པྲོ་ཏདྒེ་པྲོ་ཏདྒེ། ཧ་ན་ཧ་ན་པྲ་ཎཱཾ། ཀིཾ་ཀི་ནི། ཁིཾ་ཁི་ནི། དཧུ་ན་དཧུ་ན་བཛྲ་ཧ་
ཏེ། ཤོ་ཥ་ཡ་ཤོ་ཥ་ཡ། བཛྲ་ཁ་ཊཱཾ་ག་ཀ་པཱ་ལ་དྷ་རྀ་ཎི། མཧཱ་བི་ཤི་ཏ་མཾ་ས་ས་ནི། མ་ནུ་ཥཱནྟ་པྲ་བྲི་ཏེ་ས་ནི་དྷྱ་ན་རསི་ར་མཱ་ལ་གྲཱི་ཐི་ཏ་དྷ་ར་ཎི། སུམྦྷ་ནི་སུམྦྷ་ཧ་ན་ཧ་ན་པྲ་ཎཾ་སརྦ་བ་ཤ་བ་ནཱ། མཧཱ་མནྶ་ཙེཚ་ད་ནི་ཀྲོ་དྷ་མུརྟེ་དཾཥྚ་ཀ་ར་ལི་ནི་མཧཱ་མུ་ཏྲེ་
ཤྲཱི་ཧེ་རུ་ཀ་དེ་བ་སྱ། གྲ་མ་ཧཱི་ཥཱི་ས་ཧ་སྲ་ཤཱི་རེ་ས་ཧ་སྲ་བ་ཧའ་བེ། ཤ་ཏ་ས་ཧ་སྲ་ན་ནེ་ཛྭ་ལི་ཏ་ཏེ་ཛ་སེ་ཛྭ་ལ་མུ་ཁེ་སོ་ག་ལ་ལོ་ཙ་ནེ། བཛྲ་ཤྭ་རེ་རེ་བཛྲ་ས་ནི། མི་ལ་ཏི་ཙི་ལྀ་ཏེ། ཧེ་ཧེ། ཧཱུཾ་ཧཱུཾ། ཁ་ཁ། དཧུ་རུ་དཧུ་རུ། མུ་རུ་མུ་རུ། ཨ་དྭེ་ཏེ་མཧཱ་ཡོ་གི་ནཱི། པ་ཐི་ཏ་
སིདྡྷི། ཏྲེཾ་དྷཾ་ཏྲེཾ་དྷཾ། ཧེ་ཧེ། ཧ་ཧ། བཧི་མེ་ཧ་ས་ཧ་ས་བའི་རེ། ཧཱ་ཧཱ། ཧེ་ཧེ། ཧཱུཾ་ཧཱུཾ། ཏྲཻ་ལོ་ཀྱ་བི་ནཱ་ཤ་ནི་ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ་པ་རི་པཱ་རེ། ཧཱུཾ་ཧཱུཾ་ཕཊ། སི་ཧ་རུ་པེ་ཁཿ་ག་ཙ་རུ་པེ་ཨཱ། ཏྲཻ་ལོ་ཀྱ་ཨུ་དྷ་རེ་ས་མུ་ཏྲ་མེ་ཁ་ལེ། ཀྲ་ས་གྲ་ས་ཧཱུཾ་ཧཱུཾ་ཕཊ། བའི་ར་དེ་
ཏེ་ཧཱུཾ་ཧཱུཾ། ཧ་ཧ། མཧཱ་བ་ཤུ་མོ་ཧ་ནཱི་ཡོ་གཾ་ཤྭ་རཱི་ཏྭཾ། ཌཱ་ཀི་ནཱི་སརྦབ་ལོ་ཀཱ་ནཱཾ་བནྡྷ་ནཾ་ས་དྱ་པྲ་ཏྱ་ཡ་ཀ་རི་ཎི་ཧཱུཾ་ཧཱུཾ་ཕཊ། བཧུ་ཏ་ཏྲཱ་ས་ནི་མཧཱ་བི་ར་པ་ར་མ་སིདྡྷི་ཡེ་གེ་ཤྭ་རི་ཕཊ། ཧཱུཾ་ཧཱུཾ་ཕཊ། སཱཧཱ། ཞེས་པའོ། །ཡབ་ཀྱི་སྙིང་པོ་ནི། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་
ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ། ཞེས་དང། ཉེ་སྙིང་ནི། ཨོཾ་ཧྲིཿ་ཧ་ཧ་ཧུཾ་ཧཱུཾ་ཕཊ། ཅེས་པའོ། །ཡུམ་གྱི་སྙིང་པོ་ནི། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཞེས་དང། ཉེ་སྙིང་ནི། ཨོཾ་སརྦབ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཞེས་

[018B] །གོ་ཆ་ལ། ཨོཾ་ཧ་སོགས་དྲུག་གི་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་དང། བཛྲ་སཏ་སོགས་མཚན་སྔགས་དྲུག་ལ་སྔར་བཞིན་སྦྱར་བ་གཉིས་བཤད་དོ། །སྙིང་པོའི་རྣལ་འབྱོར་མ་བཞིའི་སྔགས་ནི། ཨོཾ་ཌཱུ་ཀི་ནཱི་ཡེ་ཧུཾ་ཧཱུཾ་ཕཊ། ཨོཾ་ལཱ་མེ་ཧུཾ་ཧཱུཾ་ཕཊ་
ཨོཾ་ཁཎྜ་རོ་ཧཾ་ཧུཾ་ཧཱུཾ་ཕཊ། ཨོཾ་རཱུ་པི་ཎི་ཡེ་ཧུཾ་ཧཱུཾ་ཕཊ་ཅེས་པའོ། །དཔའ་བོ་ཉེར་བཞིའི་སྔགས་ལ་རང་གི་མཚན་སྔགས་མེད་པ་དང་ཡོད་པ་གཉིས་ཀྱི་དང་པོ་ནི། ཨོཾ་ཀ་ར་ཀ་ར་ཧུཾ་ཧཱུཾ་ཕཊ། ཨོཾ་ཀུ་རུ་ཀུ་རུ་ཧུཾ་ཧཱུཾ་ཕཊ། ཨོཾ་བྷནྡྷ་བྷནྡྷ་ཧུཾ་ཧཱུཾ་ཕཊ། ཨོཾ་ཏྲཱ་ས་ཏྲཱ་ས་ཡ་ཧུཾ་ཧཱུཾ་
ཕཊ། ཨོཾ་ཀྵོ་བྷ་ཡ་ཀྵོ་བྷ་ཡ་ཧུཾ་ཧཱུཾ་ཕཊ། ཨོཾ་ཧྲཽཾ་ཧྲཽཾ་ཧུཾ་ཧཱུཾ་ཕཊ། ཨོཾ་ཧྲཿ་ཧྲཿ་ཧུཾ་ཧཱུཾ་ཕཊ། ཨོཾ་ཕེཾ་ཕེཾ་ཧུཾ་ཧཱུཾ་ཕཊ། ཨོཾ་ཕཊ་ཕཊ་ཧུཾ་ཧཱུཾ་ཕཊ། ཨོཾ་ད་ཧ་ད་ཧ་ཧུཾ་ཧཱུཾ་ཕཊ། ཨོཾ་པ་ཙ་པ་ཙ་ཧུཾ་ཧཱུཾ་ཕཊ། ཨོཾ་བྷ་ཀྵ་བྷ་ཀྵ་བ་ས་རུ་དཧེ་རཱནྟ་མཱ་ལཱ་བ་ལམྦི་ནི་ཧུཾ་ཧཱུཾ་ཕཊ། ཨོཾ་གྲྀཧྞ་གྲྀཧྞ་ས་པ་པྟ་ཏ་ལ་
ག་ཏ་བཧུ་ཛི་གཱཾ་སརྦཱཾ་པཱ་ཏརྫ་ཡ་ཏརྫ་ཡ་ཧུཾ་ཧཱུཾ་ཕཊ། ཨོཾ་ཨཱ་ཀ་ཌྷྱ་ཨཱ་ཀ་ཌྷྱ་ཧུཾ་ཧཱུཾ་ཕཊ། ཨོཾ་ཧྲཱིཾ་ཧྲཱིཾ་ཧུཾ་ཧཱུཾ་ཕཊ། ཨོཾ་ཛྞཽཾ་ཛྞཽཾ་ཧུཾ་ཧཱུཾ་ཕཊ། ཨོཾ་ཀྵྨཱཾ་ཀྵྨཱཾ་ཧུཾ་ཧཱུཾ་ཕཊ། ཨོཾ་ཧཱཾ་ཧཱཾ་ཧུཾ་ཧཱུཾ་ཕཊ། ཨོཾ་ཧཱིཾ་ཧཱིཾ་ཧུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧུཾ་ཧཱུཾ་ཕཊ། ཨོཾ་ཀི་ལི་ཀི་ལི་ཧུཾ་ཧཱུཾ་ཕཊ། ཨོཾ་སི་ལི་སི་ལི་ཧུཾ་ཧཱུཾ་ཕཊ་
ཨོཾ་ཧི་ལི་ཧི་ལི་ཧུཾ་ཧཱུཾ་ཕཊ། ཨོཾ་དཧི་ལི་དཧི་ལི་ཧུཾ་ཧཱུཾ་ཕཊ། ཅེས་འབྱུང་བའོ། །མཚན་སྔགས་ཡོད་པ་ལ། ཨོཾ་ཁཎྜ་ཀ་པཱ་ལ་ཧུཾ་ཧཱུཾ་ཕཊ། ཅེས་པ་ལྟ་བུ་མཚན་སྔགས་རྐྱང་པའི་ཐོག་མཐའ་སྔར་བཞིན་སྦྱར་བ་ཉེར་བཞི་དང། རྩ་སྔགས་ཉེར་བཞིར་བཅད་དེ་མཚན་སྔགས་
སྤེལ་བ་གཉིས་གསུངས་སོ། །དཔའ་མོ་ཉེར་བཞིའི་སྔགས་ནི། ཨོཾ་པྲ་ཙཎྜི་ཧུཾ་ཧཱུཾ་ཕཊ། ཨོཾ་ཅེཎྜི་ཨཀྵི་ཡེ་ཧུཾ་ཧཱུཾ་ཕཊ། ཨོཾ་པྲ་བྷཱ་བ་ཏཱི་ཡེ་ཧུཾ་ཧཱུཾ་ཕཊ། ཨོཾ་མཧཱ་ནཱ་སེ་ཧུཾ་ཧཱུཾ་ཕཊ། ཨོཾ་བའི་ར་མ་ཏཱི་ཡེ་ཧུཾ་ཧཱུཾ་ཕཊ། ཨོཾ་ཁརྦ་རྀ་ཡེ་ཧུཾ་ཧཱུཾ་ཕཊ། ཨོཾ་ལཾ་ཀེ་ཤྭ་རི་ཡེ་ཧུཾ་ཧཱུཾ་ཕཊ། ཨོཾ་དྲུ་

[019A]༄༅། །མཙྪ་ཡེ་ཧུཾ་ཧཱུཾ་ཕཊ། ཨོཾ་ཧེ་ར་བ་ཏི་ཡེ་ཧུཾ་ཧཱུཾ་ཕཊ། ཨོཾ་མཧཱ་བཧཻ་ར་བའི་ཧུཾ་ཧཱུཾ་ཕཊ། ཨོཾ་བ་ཡུ་བེ་གེ་ཧུཾ་ཧཱུཾ་ཕཊ། ཨོཾ་སུ་ར་བྷཀྵི་ཡེ་ཧུཾ་ཧཱུཾ་ཕཊ། ཨོཾ་ཤྱ་མ་དེ་བཾ་ཧུཾ་ཧཱུཾ་ཕཊ། ཨོཾ་སུ་བྷ་ཏྲེ་ཧུཾ་ཧཱུཾ་ཕཊ། ཨོཾ་ཧ་ཡ་ཀཱ་རྟེ་ཧུཾ་ཧཱུཾ་ཕཊ། ཨོཾ་ཁ་གཱ་ན་ནེ་ཧུཾ་ཧཱུཾ་ཕཊ་
ཨོཾ་ཙཀྲ་བེ་གེ་ཧུཾ་ཧཱུཾ་ཕཊ། ཨོཾ་ཁཎྜ་རེ་ཧི་ཧུཾ་ཧཱུཾ་ཕཊ། ཨོཾ་ཤོཎྜི་ནི་ཧུཾ་ཧཱུཾ་ཕཊ། ཨོཾ་ཙཀྲ་བརྨྨི་ཎི་ཧུཾ་ཧཱུཾ་ཕཊ། ཨོཾ་སུ་བའི་རེ་ཧུཾ་ཧཱུཾ་ཕཊ། ཨོཾ་མཧཱ་བ་ལེ་ཧུཾ་ཧཱུཾ་ཕཊ། ཨོཾ་ཙཀྲ་བརྟི་ནི་ཧུཾ་ཧཱུཾ་ཕཊ། ཨོཾ་མཧཱ་བཱིརྱ་ཧུཾ་ཧཱུཾ་ཕཊ། ཅེས་པའོ། །སྒོ་མ་བཞིའི་སྔགས་ནི། ཨོཾ་ཀཱ་ཀ་སྱ་ཧུཾ་
ཧཱུཾ་ཕཊ། ཨོཾ་ཨུ་ལཱུ་ཀཱ་སྱ་ཧུཾ་ཧཱུཾ་ཕཊ། ཨོཾ་ཤཱ་ནཱ་སྱ་ཧུཾ་ཧཱུཾ་ཕཊ། ཨོཾ་ཤཱུ་ཀ་རཱ་སྱ་ཧུཾ་ཧཱུཾ་ཕཊ། ཅེས་པའོ། །མཚམས་མ་བཞིའི་སྔགས་ནི། ཨོཾ་ཡ་མ་དཱཾ་ཌྷཱི་ཧུཾ་ཧཱུཾ་ཕཊ། ཨོཾ་ཡ་མ་དའུ་ཏཱི་ཧུཾ་ཧཱུཾ་ཕཊ། ཨོཾ་ཡ་མ་དཾཥྚི་ཎི་ཧུཾ་ཧཱུཾ་ཕཊ། ཨོཾ་ཡ་མ་མ་ཐཱ་ནཱི་ཧུཾ་ཧཱུཾ་ཕཊ། གཞན་
ཡང་ལྷ་དྲུག་ཅུའི་སྔགས་ཤིན་ཏུ་བསྡུས་པ་བྱེད་ན་རྀ་ལྀ་བཞི་དང། མ་ཡིག་དོར་བའི་ཀ་ཙ་ཊ་ཏ་པའི་སྡེ་ཚན་གྱི་ཡི་གེ་ཉེར་བཞི་དང། ཡ་ར་ལ་ཝ་བཞི་དང། ཤ་ཥ་ས་ཧ་བཞིའི་མགོར་ཐིག་ལེ་བྱིན་ནས་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་
རྣམས་རིམ་པ་བཞིན་དུ་སྙིང་པོའི་རྣལ་འབྱོར་མ་བཞི་དང། འཁོར་ལོ་གསུམ་གྱི་ལྷ་ཟུང་ཉེར་བཞི་དང། སྒོ་མ་བཞི་དང་མཚམས་མ་བཞིའི་སྔགས་སུ་མངོན་བརྗོད་ལས་བཤད་དེ། ས་བོན་སོ་དྲུག་སྦྲེལ་ནས་ཐོག་མཐའ་སྔར་བཞི་སྦྱར་ཡང་
ཆོག་གོ་ སྔགས་ཟློ་བའི་ཚུལ་ནི། མི་རུས་ཀྱི་ཕྲེང་བའཾ་བོ་དེ་ཙེ་ལ་སོགས་པའི་ཕྲེང་ཐག་གཞོན་ནུ་མ་མ་ཉམས་པས་བཀལ་བའི་རས་བལ་གྱི་སྐུད་པ་ལས་བྱས་པ། བསང་སྦྱང་བྱས་ཏེ་ཕྲེང་བའི་བསྐྱེད་ཆོག་རྒྱས་པ་འམ་དེ་མ་གྲུབ་ན་སྐད་ཅིག་

[019B] རང་འདྲའི་ཡེ་ཤེས་པ་དང་གཅིག་ཏུ་བྱ་བུམ་ཆུས་གཏོར་ལ། མཆོད་ནས། ཨོཾ་པདྨ་ནི་རྒྱ་ཤྭ་རི་ཧུཾ་ཧཱུཾ་ཕཊ། ཅེས་པ་འམ་སཱཧཱ་ཧུའི་ཐོག་མཐའ་སྔར་བཞིན་སྦྱར་ལ་བརྒྱ་རྩ་བརྒྱད་བཟླས་ཏེ་གསུང་རྡོ་རྗེ་ཡོངས་སུ་གྱུར་པ་
ལས་ཕྲེང་བའི་རྣམ་པར་བསམས་ལ། ལག་པ་གཡོན་པའི་མཐེབ་སྲིན་གྱིས་བཟུང་སྟེ་བཟླས་བྱའི་སྔགས་རང་གི་ཐུགས་ཀའི་ཧཱུཾ་ཡིག་ལས་འཐེན་ནས་འོག་ཏུ་སོང་བ་རྡོ་རྗེའི་རྩེ་ནས་འཐོན། ཕྱག་རྒྱའི་བྷ་གར་ཞུགས་ནས་གྱེན་དུ་སོང་བ། ཡུམ་གྱི་ཞལ་
ནས་རང་གི་ཞལ་དུ་ཞུགས་ས་བོན་ལ་ཐིམ། དེ་ནས་འཐོན་ཏེ་སྔར་བཞིན་འཁོར་བརྩ་ཨ་བ་དྷཱུ་ཏཱི་ནས་འབྱུང་འཇུག་བྱེད་པར་མོས་ཤིང། ཞལ་ཐམས་ཅད་དང་འཁོར་གྱི་ལྷ་ཐམས་ཅད་ཀྱིས་ཀྱང་ཟློས་པར་བསྒོམས་ལ་ཡིད་བཟླས་རྡོ་རྗེའི་བཟླས་པ་དང་
ངག་བཟླས་དྲག་ཏུ་ཟློས་པའི་ཁྲོ་བོའི་བཟླས་པ་ཡང་བྱའོ། །ལྷ་ལྔ་དང་གཙུག་ནོར་དུ་སྙིང་པོ་དང་ཉེ་སྙིང་བཞི་ལ་འདི་ལྟར་བཟླས་པར་གསུངས་ཏེ། རྩ་སྔགས་གཉིས་ལ་ཡང་དེ་བཞིན་དུ་བཟླའོ། །འཁོར་གྱི་ལྷ་རྣམས་ཀྱི་སྔགས་ཟློ་བ་ན་རང་རང་གི་ཐུགས་
ཀར་ཉི་གདན་ལ་གནས་པའི་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་འཁོར་བར་དམིགས་ནས་དབུས་ཀྱི་ཡི་གེ་ལས་འཁོར་ལོ་ལྔའི་ལྷ་ཚོགས་སྤྲོས་ནས་འགྲོ་བའི་དོན་བྱས། སླར་སྡུད་པའི་ཚེ་དབུས་ཀྱི་ཡི་གེ་ལ་སྡུད་པའི་ཚུལ་གྱིས་ཟློ་བ་ནི་དམ་ཚིག་
གི་བཟླས་པའོ། །སེམས་མ་ཡེངས་པ་ལ་འབད་ནས་བཟླས་པའི་སྐྱོན་ཧ་ཅང་མྱུར་བུལ་དང། ཧ་ཅང་སྒྲ་ཆེ་བ་དང། རིང་ཐུང་གི་ཚད་ལས་ཉམས་པ་དང། དེ་གཉིས་བཟློག་ནས་འདེན་པ་སོགས་དང་བྲལ་བར་བྱ་ཞིང་མཐེ་བོང་ལྕགས་ཀྱུར་བྱས་ལ་ལྷ་རྣམས་

[020A]༄༅། །འགུགས་པའི་ཚུལ་གྱིས་བཟླའོ། །དེ་ཡང་ཐུན་གྱི་ངོ་བོ་ལ་མ་ཡེངས་པར་བཟླས་པ་རྣམས་གྲངས་སུ་གཞུག་གི་ཐུན་པར་དུ་བཟླས་པ་དང་སེམས་གཡེངས་ནས་བཟླས་པ་སོགས་ནི་གྲངས་ལ་མི་ཕན་ཡང་བཟླས་པར་ནི་བཤད་དོ། །
གཞན་ལ་དབང་བསྐུར་བ་དང་རང་ཉིད་བདག་འཇུག་བྱེད་པ་དང་རབ་གནས་སོགས་ལ་དབང་བ་ལ་སྔོན་དུ་བསྙེན་པ་གལ་ཆེ་ལ། དེ་ལ་གཉིས་ལས་རྒྱས་པ་ནི་གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ། འཁོར་ལོ་གསུམ་གྱི་ལྷ་རེ་རེ་ལ་ཁྲི་ཕྲག་གཉིས་
གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་བར་བཤད་དོ། །འབྲིང་དང་བསྡུས་པ་ནི་གཙོ་བོ་ལ་འབུམ། འཁོར་ལ་ཁྲི། རྒྱས་བསྡུས་གཉིས་ཀ་ལ་ཐུན་མོང་དུ་ཡེ་ཤེས་འབེབས་པའི་སྔགས་ཁྲི་ཕྲག་གཅིག་བཟླ་སྟེ། གཙོ་
བོའི་སྔགས་ནི་སྙིང་པོའི་སྔགས་སུ་གསུངས་ཏེ་དེས་གཞན་ཡང་མཚོན་ནོ། །གཉིས་པ་ནི། འཇིག་རྟེན་པ་དང་འཇིག་རྟེན་ལས་འདས་པའི་གཏོར་མ་ཤ་དང་ཆང་ལ་སོགས་པ་དང་ལྡན་པ་བཤམས་ལ། ཞལ་བཞི་པ་འམ་དུམ་སྐྱེས་མའི་སྔགས་
ཀྱིས་བསངས། སྭ་བྷཱ་ཝ་ས་སྟོང་པར་སྦྱངས། སྟོང་པའི་ངང་ལས་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་བྱུང་བའི་མེའི་དཀྱིལ་འཁོར་གྲུ་གསུམ་པ་མེ་འབར་བས་
མཚན་པ། དེའི་སྟེང་དུ་ཨོཾ་ཨཱ་ཧཱུཾ་གསུམ་ལས་བྱུང་བའི་མི་མགོ་རློན་པའི་སྒྱེད་བུ་གསུམ་ལ་གནས་པའི་ཨཱ་དཀར་པོ་ལས་བྱུང་བའི་ཐོད་པ་དུམ་བུ་གཅིག་པ། ཕྱི་དཀར་ལ་ནང་དམར་བ་དེའི་ནང་དུ་གཏོར་མའི་རྫས་རྣམས་ཤར་དུ་ཨོཾ་དཀར་པོ་ལས་

[020B] བྱང་དུ་ཁཾ་ལྗང་ཁུ་ལས་ཤ་ཆེན། ནུབ་ཏུ་ཨཾ་དམར་པོ་ལས་བྱང་སེམས་དཀར་པོ། ལྷོར་ཏྲཾ་སེར་པོ་ལས་རཀྟ། དབུས་སུ་ཧཱུཾ་སྔོན་པོ་ལས་དྲི་ཆུ་རྣམས་ལ་སླར་ཡང་ཡི་གེ་དེ་དག་གིས་མཚན་པ། མེ་ནས་བརྩམས་ཏེ་མཚམས་བཞིར་
གཡས་སྐོར་གྱིས་ལཾ་མཾ་པཾ་ཏཾ་དཀར་སྔོ་དམར་ལྗང་ལས་རིམ་པ་བཞིན་དུ་བ་ལང། ཁྱི། གླང་པོ་ཆེ། རྟའི་ཤ་ལ་སླར་ཡང་ཡི་གེ་དེ་དག་གིས་མཚན་པ་བསམ་མོ། །དེ་ནས་རླུང་གཡོས་པ་ལས་མེ་འབར་བའི་དྲོད་ཀྱིས་རྫས་ཡི་གེ་དང་བཅས་པ་རྣམས་ཞུ་ནས་ཉི་མ་
འཆར་ཁའི་མདོག་ལྟར་དམར་སེར་དུ་བལྟའོ། །དེའི་སྟེང་དུ་ཧཱུཾ་དཀར་པོ་ལས་བྱུང་བའི་ཁ་ཊཱཾ་ག་དཀར་པོ་བྱང་ཆུབ་སེམས་ཀྱི་བདུད་རྩིའི་རང་བཞིན་ཅན་མགོ་ཐུར་དུ་བལྟས་པ་ཐོད་པར་ལྷུང་སྟེ་ཞུ་བས། བཅུད་དེ་དག་དངུལ་ཆུའི་མདོག་ཅན་བསིལ་བར་གྱུར་པར་བསམ་
མོ། །དེ་ནས་དབྱངས་གསལ་གྱི་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་དང་བཅས་པ་བརྗོད་པས། ཡི་གེ་དེ་ཉིད་ཁ་དོག་སྣ་ཚོགས་པ་བདུད་རྩིའི་སྟེང་དུ་གནས་པར་བལྟས་ལ་དེ་རྣམས་ཡོངས་སུ་གྱུར་པ་ལས། ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་སྟེང་ནས་
སྟེང་དུ་གནས་པ་ལས་འོད་ཟེར་འཕྲོས་པས་ཕྱོགས་བཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་རྣམས་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་བདུད་རྩི་བཀུག་པ་ཡི་གེ་གསུམ་ལ་ཐིམ། དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་
པར་བསམས་ལ། ཡི་གེ་གསུམ་ལན་གསུམ་བརྗོད་དེ་བྱིན་གྱིས་བརླབ་བོ། །གཏོར་མགྲོན་ནི་སྔར་བཤད་པ་ལྟར་གྱི་འབར་བའི་ཕྱག་རྒྱ་དང་སྔགས་ཀྱིས་དུར་ཁྲོད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་
[021A]༄༅། །རྫོགས་པའི་དཀྱིལ་འཁོར་སྤྱན་དྲངས་ཏེ་མདུན་དུ་བཞག་ལ། མཆོད་ཡོན་སོགས་སྔོན་དུ་འགྲོ་བས་མཆོད་དོ། །དེ་ནས་ལག་པ་གཉིས་རྡོ་རྗེ་ཐལ་མོར་བསམས་ལ་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ལག་མཐིལ་དུ་གཏོར་སྣོད་དངོས་སུ་བཞག་
པ་འམ་བཞག་པར་མོས་ཏེ་མཆོད་པའི་འཁོར་གསུམ་པོ་རྣམས་བདེ་སྟོང་གི་ངོ་བོར་དབྱེར་མེད་པར་བལྟས་ལ། ལྷ་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་བཀོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་
ནས་གསོལ་བར་བསམ་ཞིང། ཨོཾ་བཛྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་བཛྲ་ཌཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧོཿ་ཞེས་པ་ལན་ཅིག་བརྗོད་དེ་གཙོ་བོ་དང། ལན་གཉིས་པས་གཙོ་མོ་དང། ཤར་ནས་གཡོན་སྐོར་དུ་ལན་གསུམ་པས་མཁའ་འགྲོ་མ་སོགས་
བཞི་དང། ཡང་གཏོར་སྣོད་ཤར་ནས་ཕྱོགས་གཡོན་སྐོར་དང། མེ་ནས་མཚམས་གཡས་སུ་བསྐོར་ཏེ་རྩ་སྔགས་ལན་ཅིག་བརྗོད་དེ་འཁོར་ལོ་གསུམ་གྱི་ལྷ་རྣམས་དང། ཤར་ནས་ཕྱོགས་གཡོན་དུ་བསྐོར་ཏེ་སྔགས་སྔ་མ་ལན་ཅིག་གིས་སྒོ་མ་
བཞི་དང། མེ་ནས་མཚམས་གཡས་སུ་བསྐོར་ཏེ་སྔགས་དེ་ལན་ཅིག་གིས་མཚམས་མ་བཞི་ལ་དབུལ་ཞིང་མཆོད་དེ་རྐང་བརྒྱང་ །དེ་ནས་སྔར་སྤྱན་དྲངས་པའི་དུར་ཁྲོད་ན་གནས་པའི་
ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་སྐད་ཅིག་གིས་འོད་གསལ་དུ་བཅུག་པའི་རྗེས་ལ། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པར་བསམས་ལ་ཕྱོགས་གཡོན་དང་མཚམས་གཡས་སུ་བསྐོར་ཏེ། ཨོཾ་ཁ་ཁ། ཁཱ་ཧི་ཁཱ་ཧི། སརྦྦ་

[021B] བྷཱུ་ཏ། པྲེ་ཏ། པི་ཤཱ་ཙ། ཨུནྨཱ་ད། ཨ་པ་སྨཱ་ར། བཛྲ་ཌཱ་ཀ་ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲྀ་ཧྣ་ཏུ། ས་མ་ཡ་རཀྵནྟུ། མ་མ་སརྦྦ་སིདྡྷི་མམེ་པྲ་ཡཙྪ་ནྟུ། ཡ་ཐེ་པི། ཡ་ཐེཥྚཾ། བྷཱུ་ཇ་ཐ། པི་པཱ་ཐ། ཛ་གྲི་ཐ། མཱ་ཏཱི་ཀྲ་མ་ཐ། མ་མ་སརྦྦ་ཀརྟ་ཡ། སད་སུ་ཁཾ་བཾ་ཤུད་
དྷ་ཡེ། ས་ཧ་ཡི་ཀ་བྷ་ཝནྟུ་ཧཱུཾ་ཧཱུཾ་ཕགས་ཕགས་སཱཧཱ། ཞེས་ལན་གཉིས་བརྗོད་དེ་ཕྱོགས་དང་མཚམས་ན་གནས་པ་ལ་དབུལ་ལོ། །ཕྱོགས་སྐྱོང་ལ་སོགས་པས་བདུད་རྩི་དེ་གསོལ་བས་ལུས་བདེ་བ་ཆེན་པོས་ཚིམ་པར་བསམ་ཞིང་མཆོད་དེ་རྐང་བརྒྱད་ཀྱིས་
བསྟོང་ལ། ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་རྣམས་མ་ལུས་དང། །གནོད་སྦྱིན་ཚོགས་རྣམས་མ་ལུས་དང། །སྲིན་པོའི་ཚོགས་རྣམས་མ་ལུས་དང། །འབྱུང་པོའི་ཚོགས་རྣམས་མ་ལུས་དང། །ཡི་དྭགས་ཚོགས་རྣམས་མ་ལུས་
དང། །ཤ་ཟའི་ཚོགས་རྣམས་མ་ལུས་དང། །སྨྱོ་བྱེད་ཚོགས་རྣམས་མ་ལུས་དང། །བརྗེད་བྱེད་ཚོགས་རྣམས་མ་ལུས་དང། །མཁའ་འགྲོའི་ཚོགས་རྣམས་མ་ལུས་དང། །མ་མོའི་ཚོགས་རྣམས་མ་ལུས་དང། །མ་ལུས་པ་ནི་ཐམས་ཅད་དག་འདིར་གཤེགས་
བདག་ལ་དགོངས་སུ་གསོལ། །བསྟན་པ་སྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་དང། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་
མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡག་བཅས་པས། །

[022A]༄༅། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་འདི་ཞེས་བྱ་བ་འཁར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་
ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་
རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ཅེས་འདོད་དོན་ལ་གསོལ་བ་གདབ་བོ། །དེ་ནས་ཆོ་ག་ལྷག་ཆད་ཁ་སྐོང་བའི་དོན་དུ་དྲིལ་བུ་དཀྲོལ་བ་སྔོན་དུ་འགྲོ་བས་ཡིག་བརྒྱ་བཟླས་པའི་
འོག་ཏུ། ཨོཾ་ཡོ་ག་ཤུདྡྷ་སརྦྦ་དྷརྨྨ་ཡོ་ག་ཤུདྡྷོ་ཉཧཾ། ཞེས་བརྗོད་ཅིང་སྙིང་ཁར་པད་ཀོར་གྱི་ཕྱག་རྒྱས་མཉེས་པར་བྱས་ལ། ཕྱག་རྒྱ་སྡུད་པ་ན་ལག་པས་འཁྱུད་པའི་ཚུལ་བྱ་ཞིང། མཐེ་བོང་དང་སྲིན་ལག་གིས་སེ་གོལ་གཏོག་པ་སྔོན་དུ་འགྲོ་བས་
ཨོཾ་བཛྲ་མུཿ་ཞེས་བརྗོད་དེ་འཇིག་རྟེན་པ་རྣམས་གཤེགས་སུ་གསོལ་ཞིང། དཀྱིལ་འཁོར་གྱི་འཁོར་ལོ་བདག་ཉིད་ལ་གཞུག་པར་བྱའོ། །དེ་ནས་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གཙོ་བོ་ཡབ་ཡུམ་དང། ལུས་དཀྱིལ་གྱི་ལྷ་རྣམས་དང་
ཁང་པ་བརྩེགས་མ་རྣམས་སྣང་བར་བྱས་ཏེ། འོད་དུ་གྱུར་པའི་སྲུང་འཁོར་དུར་ཁྲོད་དང་བཅས་པ་གཞལ་ཡས་ཁང་ལ་ཐིམ། །གཞལ་ཡས་ཁང་གཙོ་བོ་ཡབ་ཡུམ་ལ་ཐིམ། ལུས་དཀྱིལ་གྱི་སྒོ་མཚམས་མ་བརྒྱད་སྐུ་འཁོར་ལ། དེ་

[022B] དེ་ལྷ་མོ་བཞི་དང་ཐོད་པ་ལ། དེ་རྣམས་སྙིང་གའི་ཡབ་ཡུམ་ལ། དེ་གཉིས་གནས་དེར་ཐིམ་པ་དང། ལྷ་རྣམས་རང་གནས་སུ་ཐིམ་སྟེ། རྩ་དང་ཁམས་རྣམས་བྱིན་གྱིས་བརླབས་པར་སེམས་པ་གཉིས་ཀ་སྤེལ་མར་བྱའོ། །གཞིའི་ཧེ་རུ་ཀ་
ཡབ་ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་བསྡུས་པའི་ཧཱུཾ་ཡིག་ཡོངས་སུ་གྱུར་པ་ལས། བཅོམ་ལྡན་འདས་ཞལ་གཅིག་ཕྱག་གཉིས་པ་རྡོར་དྲིལ་འཛིན་པས་ཡུམ་ལ་འཁྱུད་པར་ལྡང་བར་བྱའོ། །སྒྲུབ་ཐབས་ཀྱི་གཞུང་ཆེ་བར་བཟླས་པ་དང། གཏོར་
མའི་འོག་ཏུ་རྫོགས་རིམ་བསྒོམ་པར་གསུངས་ཤིང། ལུས་དཀྱིལ་གཞུང་ཆུང་དུ་ལུས་ཀྱི་ལྷ་རྣམས་རང་གནས་སུ་ཐིམ་པར་བྱས་པའི་འོག་ཏུ་རྫོགས་རིམ་བསྒོམ་ཞིང་དེ་ནས་གཏོར་མ་བཏང་སྨིན་ལམ་གདབ་པར་གསུངས་པས་གཏོར་མའི་གོང་འོག་གང་དུ་
བྱེད་ཀྱང་ལྷ་རྣམས་བསྡུས་པའི་འོག་ཏུ་བྱེད་པ་དགོངས་པའོ། །དེ་ནི་རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་མེད་པ། །དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་འགྱུར། །ཞེས་མངོན་བརྗོད་ལས་གསུངས་པའི་དོན་ཡིད་ལ་བྱེད་པ་
ཡིན་ཏེ། རྒྱས་པར་གཞན་དུ་བཤད་པ་ལས་ཤེས་པར་བྱའོ། །དེ་ནས། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་
དང་ལྷན་ཅིག་གར་བྱེད་ཤོག་ཅེས་དང། ལྷ་མོ་ཚད་མ་དམ་ཚིག་ཚད་མ་དང། །དེ་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག་ཅེས་དང། སེམས་ཅན་ཀུན་གྱི་དོན་གྱི་ཕྱིར་

[023A]༄༅། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་ཅེས་དགེ་རྩ་རྣམས་བསྔོ་བ་དང་སྨོན་ལམ་གདབ་པ་དང། ཡིག་བརྒྱ་ཅི་མང་དུ་བརྗོད་དེ་ལྷའི་ང་རྒྱལ་གྱིས་སྤྱོད་ལམ་ལ་འཇུག་པར་
བྱའོ། །གཉིས་པ་ཐུན་སྔ་ཕྱིའི་བར་དང། ཐུན་གཞན་ལ་ཇི་ལྟར་བྱ་བ་ལ་གཉིས། ཐུན་སྔ་ཕྱིའི་བར་དུ་ཇི་ལྟར་བྱ་བ་དང། ཐུན་གཞན་ལ་ཇི་ལྟར་བྱ་བའོ། །དང་པོ་ནི། སྤྱོད་ལམ་ལ་འཇུག་པའི་ཆེ་རང་ཧེ་རུ་ཀ་ཡབ་ཡུམ་དུ་གསལ་བ་ལ་སྔར་བཞིན་གོ་ཆ་གཉིས་བགོ་
སྤྱི་བོ་ལ་སོགས་པའི་གནས་ཉེར་བཞིར་ཉི་གདན་ལ་པཱུ་ཛཱ་སོགས་ཡི་གེ་ཉེར་བཞི་མགོ་བོར་ཐིག་ལེས་བརྒྱན་པ་བཀོད་པའི་གོ་ཆ་ཆེན་པོས་ཀྱང་བསྲུང། གཡོན་པའི་མཐེབ་མཛུབ་ཀྱིས་ཤར་ནས་གཡོན་སྐོར་དུ་སེ་གོལ་གཏོག་ཅིང། ཞལ་བཞི་པའི་སྔགས་
བརྗོད་པའི་ཚམ་དམ་སྔགས་ཀྱི་སྲུང་བ་ཡང་བྱ། མཐོང་ཐོས་ལ་སོགས་པའི་སེམས་ཅན་ཐམས་ཅད་འཁོར་ལོ་བདེ་མཆོག་ཏུ་ལྟ་བའི་ཚངས་སྤྱོད་ལ་རྟག་ཏུ་གནས་པ་དང། བླ་མ་དང། སངས་རྒྱས་དང་བྱང་སེམས་ཀྱི་སྐུ་མཐོང་བའི་ཚེ། བདེ་མཆོག་ཏུ་མོས་
ནས་རྐང་བརྒྱད་ཀྱིས་བསྟོད་ཅིང། རང་ཉིད་ལ་ཡང་དེས་མཆོད་པར་བྱའོ། །ཁམས་གསུམ་པའི་འཁོར་ལོ་ཐམས་ཅད་བདེ་བའི་མཆོག་ལྷན་སྐྱེས་ཀྱི་བདེ་སྟོང་གི་ངོ་བོར་དབྱེར་མེད་པར་སྡོམ་པ་ལ་གནས་ནས་བདེ་སྟོང་གི་ཏིང་ངེ་འཛིན་རྒྱས་པའི་ཕྱིར་དུ་འདོད་
ཡིན་སྤྱི་དང་བྱེ་བྲག་ལ་སེང་གེ་བཞིན་དུ་མི་འཇིགས་པར་ལོངས་སྤྱད། ཧེ་རུ་ཀའི་ང་རྒྱལ་གྱི་ངང་ནས་ལུས་ཀྱི་བསྒུལ་བསྐྱོད་དང་ངག་གི་སྨྲ་བརྗོད་བཏང་སྙོམས་པ་རྣམས་ཀྱིས་ཀྱང་ཕྱག་རྒྱ་བཅིངས་པ་དང། སྔགས་བཟླས་པ་དང་འདྲ་བའི་ཚོགས་སྡུད་

[023B] སྤྱོད་ལམ་ཀུན་ཏུ་དེའི་ང་རྒྱལ་གྱིས་རྒྱུན་ལྡན་དུ་གནས་པར་བྱ། ཁྲུས་བྱེད་ན་ཆུ་དབང་བསྐུར་བའི་སྐབས་ལྟར་བྱའོ། །ཁ་ཟས་ཀྱི་དུས་སུ་ནི་རང་གི་ལུས་དཀྱིལ་སྐད་ཅིག་གིས་གསལ་གདབ། ལག་པ་གཡས་ལ་ཧོ་དཀར་པོ་ལས་སྐྱེས་
པའི་འཁོར་ལོ་རྣམ་སྣང་གི་ངོ་བོ་ཧོ་ཡིག་གིས་མཚན་པ་བསམས་པ་ལ་བཟའ་བཏུང་གི་སྣོད་དངོས་སུ་བཞག་པ་འམ། བཞག་པར་མོས་པ་བྱ། ལག་པ་གཡོན་པ་ལ་ཧ་དམར་པོ་ལས་སྐྱེས་པའི་སྣང་མཐའི་རང་བཞིན་པདྨ་དམར་པོ་འདབ་མ་བརྒྱད་པ་ཧས་
མཚན་པས་ཁ་དགབ། རྫས་ཀྱི་སྟེང་དུ་ཉི་མ་ལ་གནས་པའི་ཧྲཱི་སྔོན་པོ་མི་བསྐྱོད་པའི་རང་བཞིན་ཅན་བལྟས་ལ། སྔགས་དེ་གསུམ་ལན་གསུམ་མམ་ལྔ་འམ་བདུན་བརྗོད་པས། ཧས་ཁ་དོག་དང། ཧོས་དྲི་དང། ཧྲཱི་ས་ནུས་པའི་སྐྱོན་རྣམས་བཅོམ་
ཞིང་བདུད་རྩིར་བསྒྱུར་བར་བསམ། ཧྲཱི་འི་གནས་སུ་ཨོཾ་དཀར་པོ། གཡོན་དུ་ཨཱ་དམར་པོ། མདུན་དུ་ཧཱུཾ་སྔོན་པོ་གནས་པར་བསམས་ལ། ཡི་གེ་གསུམ་གསུམ་མམ་ལྔ་འམ་བདུན་བརྗོད་པ་རྒྱ་ཆེར་སྤེལ་ཞིང་བྱིན་གྱིས་བརླབ། སྐབས་འདིར་ལག་མཆོད་
བྱེད་པ་དྲིལ་བུ་པའི་དགོངས་པ་ཡིན་པས། དེ་བྱེད་པ་ན་ལག་པ་གཡས་པའི་མཐེབ་སྲིན་གྱིས་ནང་མཆོད་བླངས་ཏེ་ལག་པ་གཡོན་པ་ལ་བསང་གཏོར་བྱ། དེ་ནས་ལག་པ་གཡོན་པའི་སོར་མོ་རྣམས་བསྡུས་པའི་མཐེ་བོང་ལ་ཟླ་གདན། སོར་མོ་གཞན་བཞི་ལ་
ཉི་གདན་ར། བསྡུས་པའི་སེན་མོ་ལ་ཡང་ཉི་གདན་བསམ་མོ། །མཐེ་བོད་ནས་སེན་མོ་བསྡུས་པའི་བར་དྲུག་ལ་རིམ་པ་བཞིན་དུ་རྡོར་སེམས་ནས་དོན་གྲུབ་ཀྱི་ངོ་བོར་གྱུར་བའི་ཨོཾ་ཧ་དཀར་པོ་ལ་སོགས་པའི་ཡི་གེ་དགོད། ལག་པ་གཡོན་པའི་མཐིལ་དུ་ཡང་

[024A]༄༅། །སྐད་ཅིག་གིས་པདྨ་དམར་པོ་འདབ་མ་ལྔ་པ་གཅིག་བསམ་མོ། །དེའི་ཤར་གྱི་འདབ་མ་ནས་བཟུང་སྟེ། གཡོན་སྐོར་གྱིས་གོ་རིམ་བཞིན་དུ། ཧཾ་ཡོཾ་སྔོན་མོ་ལས་ཕགས་ཕགས་དུད་ཁའི་བར་ལྔ་དགོད། བད་མའི་ལྟེ་བར་ཨོཾ་བཾ་དམར་པོ་དགོད། དེ་
རྣམས་ལྷ་བཅུ་གཉིས་པོའི་ངོ་བོར་མོས་པ་ཙམ་མམ། ཡང་ན་ལྷ་སོ་སོར་བསྐྱེད་པ་སྔར་བཤད་པ་བཞིན་བྱ། ལག་པའི་རྒྱབ་ཀྱི་བོལ་གོང་དུ་ཡང་གོ་ཆའི་སྔགས་བཅུ་གཉིས་སམ། ལྷ་བཅུ་གཉིས་ཀྱི་གཟུགས་བརྙན་ཤར་བར་བསམ་པ་འམ། ཡང་ན་
འཁོར་ལོ་གསུམ་གྱི་ལྷ་ཚོགས་གསལ་བར་བལྟའོ། །དེ་ནས་ལག་པ་གཡོན་པའི་ས་ཆུ་མེ་རླུང་ནམ་མཁའི་ཁམས་རྣམས་རིམ་པ་བཞིན་དུ་ལྟུང་བྱེད་མ་དང། གསོད་བྱེད་མ་དང། འགུགས་བྱེད་མ་དང། གར་གྱི་དབང་ཕྱུག་མ་དང། པདྨའི་དྲ་བ་ཅན་གྱི་ངོ་བོར་
མོས་པ་བྱས་ལ། ཡི་གེ་རྣམས་བརྗོད་ཅིང་ནང་མཆོད་ཀྱིས་གནས་དེ་དག་གི་ཕྱི་ནང་དུ་བྱུགས་པས། ལག་པ་དེ་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བྱིན་གྱིས་བརླབས་པའི་འཁོར་ལོ་གསུམ་གྱི་ལྷའི་ངོ་བོར་མོས་པ་བྱས་ནས། ཐུག་པ་དང་ཞོ་ལ་
སོགས་པ་ཁུ་བའི་རྫས་དང་ཤ་དང་ཟན་ལ་སོགས་པ་གོང་བུའི་རྫས་དང་ནང་མཆོད་ཀྱིས་མཆོད་དེ། དེ་ཡང་ཡི་གེ་གསུམ་དང། རྐང་བརྒྱད་ཀྱི་སྔགས་བརྗོད་ནས་དབུལ་ཞིང་མཆོད་པ་གཞན་གྱིས་མཆོད་ལ། ཆད་ལྷག་བསྐང་བའི་དོན་དུ་ཡི་གེ་བརྒྱ་པ་
བརྗོད་དེ། སྐབས་གང་ཡིན་གྱི་འདོད་དོན་ལ་གསོལ་བ་གདབ་བོ། །དེ་ནས་ལག་པ་ལ་འགོས་པའི་རྫས་རྣམས་བསྡུས་པ་ལག་པ་གཡོན་པའི་སྲིན་ལག་གིས་བཟུང་སྟེ་སྙིང་ཁ་དང་ལྕེ་དང་མགོ་བོར། ཧཱུཾ་ཨཱ་ཨོཾ་བརྗོད་པ་སྔོན་དུ་འགྲོ་བས་བྱུགས་པས་

[024B] །ལག་པ་མཆོད་པའི་རྫས་རྣམས་ནི་རང་གི་ཁ་ཟས་ལ་བསྲེ་བ་འམ། ཡང་ན་སྣོད་ཅིག་གི་ནང་དུ་གཞག་གོ་ ཕུད་ཀྱིས་བླ་མ་དང་དཔའ་བོ་དང་རྣལ་འབྱོར་མ་རྣམས་མཆོད་ནས། ཆོས་ཐམས་ཅད་རང་བཞིན་གྱིས་
གྲུབ་པས་སྟོང་པར་མཉམ་པ་ཉིད་དོ་སྙམ་དུ་མོས་པའི་ང་རྒྱལ་སྔོན་དུ་འགྲོ་བས། ཨོཾ་ས་མ་ཡ་ཤུདྡྷོ་སརྦྦ་དྷརྨ་ས་མ་ཡ་ཤུདྡྷོ་ཉྷཾ། ཞེས་བརྗོད་དེ་ལྕེ་རྡོ་རྗེར་བསྐྱེད་པ་འམ། ལྕེ་ལ་རྡོ་རྗེ་བསྐྱེད་དེ་ལོངས་སྤྱད་ནས་སྙིང་ཁའི་བདེ་ཆེན་གྱི་འཁོར་ལོའི་ལྷ་
རྣམས་ལ་ཕུལ་བས་ལྷ་རྣམས་ཚིམ་པར་བསམ་མོ། །གཉིས་པ་ནི། དེ་ལྟར་ཐུན་དང་པོ་ལ་ཇི་ལྟར་བྱ་བ་བཤད་ནས་ཉིན་གུང་དང་ཕྱི་དྲོའི་ཐུན་ལ་ནི། བསམ་གཏན་གྱི་ཁང་པར་ཞུགས་ཏེ་སྟན་བདེ་བ་ལ་འཁོད་ནས། རང་གི་ཐུགས་ཀའི་ས་བོན་གྱི་འོད་ཀྱིས་བརྟན་
གཡོ་ཐམས་ཅད་སྦྱངས་ཏེ། འོད་དུ་གྱུར་པ་རང་ལ་བསྡུ་ཞིང་རང་ཡང་སྟོད་སྨད་ནས་ཐུགས་ཀའི་ཧཱུཾ་ལ་བསྡུས་པའི་ཧཱུཾ་ཡོངས་སུ་གྱུར་པ་ལས། རྟེན་གྱི་འཁོར་ལོ་དང་བརྟེན་པའི་ཧེ་རུ་ཀ་ཡབ་ཡུམ་གསལ་བར་དམིགས་ཏེ། རྟེན་དང་བརྟེན་པའི་ལུས་དཀྱིལ་
སྔར་བཞིན་བསྒོམ་ཡབ་ཡུམ་སྙོམས་པར་ཞུགས་པ་ནས། བསྔོ་བ་དང་ཡིག་བརྒྱའི་པར་དང། །ཐུན་པར་དུ་བྱ་བ་རྣམས་སྔར་བཞིན་བྱའོ། །དག་པ་གསུམ་ནས་སྦྱོར་བ་ཚོགས་བསག་གི་བར་རྣམས་ཐུན་གཞན་གསུམ་ལ་བྱ་བར་མ་བཤད་ཀྱང། གང་ཟག་
མཆོག་ལ་དགོངས་པ་ཡིན་པས་བྲེལ་བ་སོགས་ཀྱི་དབང་གིས་མ་གཏོགས་པ། བསྐྱེད་རིམ་ལ་སེམས་ཅུང་ཟད་ལས་རུང་གི་ཏིང་འཛིན་མ་ཐོབ་བར་དུ་མ་ཆག་པ་རེ་དང། སྟོང་པའི་ངང་ལས་ནཱ་ད་འཇོག་པ་ནས་མངོན་བྱང་སྒོམ་པའི་བར་བྱས་ན་ལེགས་སོ། །

[025A]༄༅། །ཐུན་ཐ་མ་མཚན་མོའི་ཐུན་ལ་ནི་ཐུན་དང་པོ་བཞིན་ཆེ་ག་ཐམས་ཅད་རྗེས་སུ་སྤྱད་ལ། སྡུད་དང་སྲུང་པའི་ཚེ་གཞིའི་ཧེ་རུ་ཀ་ཡབ་ཡུམ་ཡང་འོད་དུ་ཞུ་བའི་བར་སྔར་བཞིན་བྱ་ཞིང། ཡབ་ཡུམ་ཡང་ཐུགས་ཀའི་ཉི་གདན་ལ་ཐིམ། ཉི་གདན་
ཡང་སྟེང་གི་ཧཱུཾ་ཡིག་ལ་ཐིམ། ཧཱུཾ་གི་ཨུ་ཧའི་ལུས་ལ་དང། ལུས་དེ་དེའི་མགོ་བོ་ལ་དང། མགོ་བོ་ཟླ་ཕྱེད་ལ་དང། ཟླ་ཕྱེད་ཐིག་ལེ་ལ་དང། ཐིག་ལེ་ནཱ་ད་ལ་ཐིམ། ནཱ་ད་ཡང་མི་དམིགས་པར་བྱས་པའི་འོག་ཏུ་སེམས་གཡོ་མེད་དུ་བཟུང་ན་གཉིད་ཀྱི་འོད་གསལ་
འཛིན་པ་སྟོབས་ཆེའོ། །ཐོ་རངས་ཀྱི་དུས་སུ་རྡོ་རྗེ་རྣལ་འབྱོར་མའི་གླུས་བསྐུལ་བས་སད་པར་མོས་པ་བྱས་ལ། ཆོ་ག་ཐམས་ཅད་ཉི་མ་སྔ་མ་བཞིན་བྱའོ། །གཉིས་པ་དེ་ལྟར་བསྒོམས་པའི་ཕན་ཡོན་ནི། དེ་ལྟར་ཐུན་བཞིར་ཕྱི་ནང་གི་བསྐྱེད་རིམ་བསྒོམས་
པས་རྫོགས་རིམ་གྱི་རྟོགས་པ་ཡོངས་རྫོགས་སྐྱེ་བའི་རྒྱུད་སྨིན་ཞིང། རྫོགས་རིམ་ཡང་མཚན་ཉིད་ཚང་པར་སྐྱེས་ཏེ། ཚེ་འདིར་དེ་བཞིན་གཤེགས་པའི་ས་འཐོབ་པ་དང། ཚེ་འདིར་དེ་མ་ཐོབ་ཀྱང་སྐྱེ་བ་བརྒྱུད་ནས་འཐོབ་སྟེ། དེ་ཡང་ཐེག་པ་
མཆོག་གི་རིགས་སུ་སྐྱེ་བ་དང་ཆོས་འདི་སྤྱོད་པའི་ཆོས་ལྡན་གྱི་རྒྱལ་པོར་འགྱུར་བ་དང། ལས་ཀྱི་སྒྲིབ་པའི་སྡིག་ཀུན་འདག་པ་དང། ལམ་འདི་ལ་བསམ་གཏན་བྱས་པ་ཙམ་དང། གླེགས་བམ་ཀློག་པ་དང། ཁ་ཏོན་དུ་འདེན་པ་དང། རྒྱུད་ཀྱི་
གླེགས་བམ་བྲིས་བས་ཀྱང་མཐོ་རིས་ཀྱི་དཔལ་སྤྱི་དང་ཁྱད་པར་བ་འཁོར་སྒྱུར་ཐོབ་པར་གསུངས་སོ། །གལ་ཏེ་གཡེང་བས་མ་གྲུབ་ན་ལམ་འདིའི་རྣལ་འབྱོར་པ་དང་རྣལ་འབྱོར་མ་རྣམས་འཇིག་རྟེན་འདི་ནས་འཇིག་རྟེན་ཕ་རོལ་དུ་འཕོ་བའི་

[025B] དཔལ་ཧེ་རུ་ཀ་དང་རྗེ་བཙུན་མ་ཕག་མོ་ལ་སོགས་པའི་དཔའ་བོ་དང་རྣལ་འབྱོར་མ་ལག་ན་མེ་ཏོག་དང་བདུག་སྤོས་དང། རྒྱལ་མཚན་དང། སིལ་སྙན་སྣ་ཚོགས་པ་ཐོགས་པས་ཡིད་དུ་འོང་བའི་གླུའི་མཆོད་པ་སྣ་ཚོགས་པས་བསུས་ནས་
ཕྱིའི་མཁའ་སྤྱོད་ཀྱི་གནས་སུ་འཁྲིད་ཅིང། ནང་གི་མཁའ་སྤྱོད་འཆི་བའི་འོད་གསལ་དུ་འཇུག་པར་བྱེད་དོ། །ཕན་ཡོན་དེ་རྣམས་མངོན་དུ་བྱེད་ནུས་པའི་ལམ་ལ་སྒྲུབ་པ་བྱེད་པའི་རྣལ་འབྱོར་པ་དང། རྣལ་འབྱོར་མ་ནི་ས་སྟེང་ན་ཤིན་ཏུ་དཀོན་པར་གསུངས་
པས་འདི་འདྲ་བའི་རྙེད་དཀའ་བའི་ལམ་ལ་ཉམས་ལེན་བྱས་ཡོད་པའི་དུས་སུ་ནི་ཤིན་ཏུ་རྙེད་དཀའ་བར་ཤེས་པར་གྱིས་ལ། ལམ་འདི་ལ་ཐོས་བསམ་སྒོམ་པ་ལ་འབད་པར་བྱོས་ཤིག་ །།རྫོགས་རིམ་ཟབ་མོའི་ལྷན་སྐྱེས་འཆར་བ་ལ། །
རྡོ་རྗེའི་ལུས་ལ་གནད་དུ་བསྣུན་པ་དགོས། །དེ་ལ་རྩ་དང་བྱང་ཆུབ་སེམས་ཀྱི་ཁམས། །དཔའ་བོ་དཔའ་མོས་བྱིན་གྱིས་བརླབས་པ་དགོས། །དེ་ཕྱིར་རྩ་དང་ཁམས་རྣམས་བྱིན་རློབ་པའི། །འདི་འདྲའི་ལུས་ཀྱི་དཀྱིལ་འཁོར་བསྒོམ་པ་བསྔགས། །དེ་ལྟར་མཐོང་ནས་
རྒྱ་མཚོ་ལྟ་བུ་ཡི། །བདེ་མཆོག་སྐོར་ལ་རིང་དུ་འདྲིས་བྱས་ནས། །དམ་པ་མང་པོས་རིང་ནས་བསྐུལ་བ་དང། །མི་ཉམས་ཕྱིར་དུ་ཚུལ་འདི་འབད་དེ་ཡིས། །ལམ་མཆོག་བསྐྲུན་པའི་རབ་དཀར་བསོད་ནམས་ཚོགས། །ལམ་འདི་མི་ནུབ་རྒྱས་པའི་ཕྱིར་བསྔོའོ། །
ཤིན་ཏུ་དཔག་པར་དཀའ་བའི་གནས་རྣམས་ལ། །ནོངས་པར་གང་གྱུར་ཧེ་རུ་ཀ་ལ་བཤགས། །སྐྱེ་དང་སྐྱེ་བར་བཅོམ་ལྡན་ཡབ་ཡུམ་གྱིས། །དགྱེས་བཞིན་བརྩེ་བས་རྗེས་སུ་འཛིན་པར་ཤོག་ཅེས་རྣལ་འབྱོར་གྱི་དབང་ཕྱུག་དྲིལ་བུ་ཞབས་ཀྱི་ལུགས་

[026A]༄༅། །ཀྱི་བཅོམ་ལྡན་འདས་འཁོར་ལོ་བདེ་མཆོག་གི་ལུས་ཀྱི་དཀྱིལ་འཁོར་གྱི་སྒྲུབ་པའི་ཐབས་དགོངས་པ་རབ་གསལ་ཞེས་བྱ་བ་འདི་ནི། སྤྱིར་བདེ་མཆོག་གི་གཞུང་ཆེ་ཆུང་དུ་མ་དང། ཁྱད་པར་དུ་གྲུབ་ཆེན་གྱི་གཞུང་ཆེ་ཆུང་ཀུན་ལའང་
འདྲིས་པར་བྱས་ནས། ལུས་དཀྱིལ་གྱི་གནད་རྫོགས་པའི་ཉམས་ལེན་ལ་འདུན་པ་ཆེ་བའི་བཤེས་གཉེན་མང་པས་བསྐུལ་བའི་དོན་དུ། ཕྱི་ནང་ལུས་ཀྱི་དཀྱིལ་འཁོར་གཉིས་ཀ་དང། ལུས་དཀྱིལ་རྐྱང་པ་སྒོམ་པར་གསུངས་པ་རྣམས་ཀྱི་འདོར་
ལེན་གསལ་བར་དཔལ་འཁོར་ལོ་བདེ་མཆོག་གི་རྣལ་འབྱོར་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་དཀའ་བཞི་པ་རིན་ཆེན་དཔལ་ལོ།། །།
འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཀུན་ཏུ་རྒྱས་པར་བྱེད་ནུས་པར་གྱུར་ཅིག་ །།



﻿
[001A]༄༅། །གྲུབ་ཆེན་དྲིལ་བུ་པའི་ལུགས་ཀྱི་འཁོར་ལོ་བདེ་མཆོག་ལུས་དཀྱིལ་གྱི་བདག་བསྐྱེད་མདོར་བསྡུས་བཞུགས་སོ།།

[001B] །བླ་མ་དང་དཔལ་འཁོར་ལོ་སྡོམ་པ་དབྱེར་མ་མཆིས་པའི་ཞབས་ལ་དུས་ཐམས་ཅད་དུ་ཕྱག་འཚལ་ལོ།  །འདིར་རྣལ་འབྱོར་གྱི་དབང་ཕྱུག་གྲུབ་ཆེན་དྲིལ་བུ་པའི་ལུགས་
ཀྱི་བདེ་མཆོག་ལུས་དཀྱིལ་གྱི་མངོན་རྟོགས་མདོར་བསྡུས་ཉམས་སུ་ལེན་ཚུལ་གྱི་ངག་འདོན་རྐྱང་པ་ནག་འགྲོས་སུ་འགོད་པ་ལ།  བདེ་ཆེན་རྒྱལ་པོ་ཧེ་རུ་ཀདྤལ་དང། །རྡོ་རྗེ་ཕག་མོ་དྲིལ་བུ་པ་ལ་སོགས། །དངོས་བྲྒྱུད་
དྲིན་ཅན་བླ་མའི་ཚོགས་རྣམས་ལ། །གསོལ་བ་འདེབས་སོ་ཚེ་གཅིག་ཟུང་འཇུག་སྩོལ།  །ཅེས་བླ་བརྒྱུད་གསོལ་འདེབས་བྱ།  སྐད་ཅིག་གིས་རང་ཉིད་ཧེ་རུ་ཀསྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་
འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར།  ནང་མཆོད་བྱིན་རླབས་ནི།  ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ་

[002A] །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སབྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱལས་མི་མགོའི་སྒྱེད་པུ་
གསུམ་གྱི་སྟེང་དུ་ཨཱལས་ཐོད་པ་ཡངས་ཤིང་རྒྱ་ཆེ་བའི་ནང་དུ་ཨོཾ་ཁཾ་ཨཱཾ་ཏྲཾ་ཧཱུཾ་རྣམས་ལས་བདུད་རྩི་ལྔ། ལཾ་མཱཾ་པཾ་ཏཱཾ་བཾ་རྣམས་ལས་ཤ་ལྔ་ཡི་གེ་དེ་དག་གིས་མཚན་པ། རླུང་གཡོས་མེ་སྦར་བས་
ཐོད་པའི་ནང་གི་རྫས་རྣམས་ཞུ་བར་གྱུར། དེ་དག་གི་སྟེང་དུ་ཧཱུཾ་ལས་སྐྱེས་པའི་ཁ་ཊཱཾ་ག་དཀར་པོ་མགོ་ཐུར་དུ་བལྟས་ནས་ཞུ་བ་ཐོད་པར་ལྷུང་ནས་རྫས་དེ་དག་དངུལ་ཆུའི་མདོག་ཅན་དུ་གྱུར། དེའི་སྟེང་དུ་
དབྱངས་གསལ་གྱི་ཕྲེང་བ་གསུམ་བརྩེགས་སུ་གནས་པ་ཨོཾ་ཨཱཧཱུཾ་དུ་གྱུར་པའི་འོད་ཟེར་གྱིས་ཕྱོགས་བཅུའི་དེ་བཞིན་གཤེགས་པ་དང། དཔའ་བོ་དང་རྣལ་འབྱོར་མ་ཐམས་ཅད་ཀྱི་ཐུགས་ཀ་ནས་ཡེ་

[002B] ཨོཾ་ཨཱཧཱུཾ།  ལན་གསུམ། ད་དུང་བསྡུ་ན།  ཧ་ཧོ་ཧྲཱི་ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཨོཾ་ཨཱཧཱུཾ།  ལན་གསུཾ།།
རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར།  བདག་བསྐྱེད་ཀྱི་མཆོད་པ།  ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝ་ ནས་  ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་
རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། མེ་ཏོག་བདུག་སྤོས། མར་མེ། དྲི༑ ཞལ་ཟས། རོལ་མོ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་
སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་པར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་ཨཱཧཱུཾ། ཨོཾ་ཨཱཉྩ་མཱ་ཎཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་
དྷཱུ་པེ་ཨཱཧཱུཾ། ཨོཾ་བཛྲ་དའི་པེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝིདྱཱ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ།  ཞེས་བྱིན་གྱིས་བརླབས། རྡོར་སེམས་སྒོམ་བཟླས་བྱེད་ན།  སངས་རྒྱས་ཆོས་དང་དགེ་འདུན་ལ། །
རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་

[003A]༄༅། །སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་བགྱི། །
 ཞེས་ལན་གསུམ།  རང་གི་སྤྱི་བོར་པད་ཟླའི་གདན་ལ་རྡོ་རྗེ་སེམས་དཔའ་ཡབ་ཡུམ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོར་དྲིལ་དང་གྲི་ཐོད་འཛིན་པས་ཕན་ཚུན་འཁྱུད་པ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་ཅིང་
རྡོ་རྗེ་དང་པདྨའི་སྐྱིལ་ཀྲུང་གིས་བཞུགས་པའི་ཐུགས་ཀར་ཟླ་བའི་སྟེང་དུ་ཧཱུཾ་གི་མཐར་སྔགས་ཕྲེང་གིས་བསྐོར་བ་ལས་བདུད་རྩི་དཀར་པོའི་རྒྱུན་བབས་པས་ནད་གདོན་སྡིག་སྒྲིབ་ཐམས་ཅད་སྦྱངས་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་
ཡ༑  ཞེས་པ་ནས།  སཏ་ཨཱཧཱུཾ་ཕཊ།  ཅེས་ཉེར་གཅིག་བཟླས་མཐར།  རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར།  མི་སྤྲོ་ན་བཞག་ཀྱང་ཆོག་  །ཤྲཱི་ཧེ་རུ་ཀཧེ་ནི་
ཆོས་ཀྱི་བདག་མེད་པ། རུ་ནི་གང་ཟག་གི་བདག་དང་བྲལ་བ། ཀནི་དེ་ཁོ་ན་ཉིད་ཀྱི་ཡུལ་ཡུལ་ཅན་མི་མཐུན་པར་མི་གནས་པ། ཤྲཱི་ནི་སྟོང་པ་ཉིད་དང་རོ་གཅིག་པའི་ཡེ་ཤེས་ཨེ་ཝཾ་གྱི་དོན་ནོ། །སྟོང་པའི་ངང་ལས་སྐད་ཅིག་གིས་རང་ཉིད་
ཧེ་རུ་ཀཡབ་ཡུམ་གྱི་སྐུར་གྱུར། ཤྲཱི་ཧེ་རུ་ཀོཉཧཾ།  ཞེས་ལན་གསུམ།  ཨོཾ་ཨ་ཨཱ།  ཞེས་པ་ནས།  ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ།  ལན་གསུམ།  རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་དང་བཅས་པ་གཡོན་བསྐོར་གྱིས་ལན་གསུམ་དུ་བྶྐོར་

[003B] རང་ཧེ་རུ་
ཀར་གསལ་བའི་ཐུགས་ཀར་པད་ཟླའི་སྟེང་དུ་ཧཱུཾ་ཡིག་སྔོན་པོ་ཡེ་ཤེས་ལྔའི་རང་བཞིན་ཅན་འོད་ཟེར་ཁ་དོག་ལྔ་འཕྲོ་བའི་འོད་ཟེར་གྱིས་རང་གཞན་གྱི་སྒོ་གསུམ་གྱི་དྲི་མ་སྦྱངས། འོག་མིན་ནས་བླ་མ་རྡོ་རྗེ་འཆང་གི་རྣམ་པ་ཅན་དང། འཁོར་ལོ་
སྡོམ་པའི་ལྷ་ཚོགས་སྐྱབས་ཡུལ་རབ་འབྱམས་དང་བཅས་པ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གའི་ཧཱུཾ་ལ་ཐིམ་པར་གྱུར། གང་གི་དྲིན་གྱིས་  ྾  སྐད་ཅིག་གིས་ནི་  ྾  བླ་མ་རིན་ཆེན་  ྾  རྡོ་རྗེ་ཅན་  ྾  ཧེ་རུ་ཀ་དཔལ་དཔའ་
བོ་ཆེ། །རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང། །འདུ་དང་དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་
གུས་ཕྱག་འཚལ། །ཨོཾ་ཨརྒྷཾ་པྲ་ཏཱི་ཙྪ་སཱཧཱ། ཨོཾ་པཱདྱཾ་པྲ་ཏཱི་ཙྪ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ཞེས་པ་ནས།  ཨོཾ་བཛྲ་ཤཔྟ་ཨཱཧཱུཾ་སཱཧཱ། ཨོཾ་ཨཱབཛྲ་ཨཱ་དརཤེ་ཧཱུཾ། ཨོཾ་ཨཱབཛྲ་བའི་ནི་ཧཱུཾ། ཨོཾ་ཨཱབཛྲ་གནྡྷེ་ཧཱུཾ། ཨོཾ་ཨཱབཛྲ་ར་སེ་ཧཱུཾ། ཨོཾ་ཨཱ་
བཛྲ་སྤརཤེ་ཧཱུཾ། ཨོཾ་ཨཱབཛྲ་དྷརྨེ་ཧཱུཾ། ཨོཾ་གུ་རུ་ཙཀྲ་སམྦྷ་ར་ཨོཾ་ཨཱཧཱུཾ།  གིས་ནང་མཆོད་ཕུལ།  ཡབ་ཡུམ་སྙོམ་པར་ཞུགས་པས་བདེ་སྟོང་གི་ཡེ་ཤེས་བསྐྱེད་པར་གྱུར། དཀོན་མཆོག་གསུམ་ལ་བདག་སྐྱབས་མཆི།  །ཞེས་པ་ནས།  སངས་རྒྱས་
[004A]༄༅། །བྱང་ཆུབ་ཡིད་ཀྱིས་གཟུང། །སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་ལོ། །རྒྱལ་བ་མྱ་ངན་ལས་འདའ་བར་བཞེད་པ་རྣམས་བསྐལ་པ་ཞིང་གི་རྡུལ་སྙེད་དུ་བཞུགས་པར་
གསོལ་བ་འདེབས་སོ། །བགྲོད་དཀའ་སྲིད་པའི་རྒྱ་མཚོ་ལས། །བདག་གི་འགྲོ་རྣམས་བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། །སེམས་ཅན་ཐམས་ཅད་ཁྱད་པར་དུ་འཕགས་པའི་བདེ་བ་
དང་ལྡན་པར་གྱུར་ཅིག་སེམས་ཅན་ཐམས་ཅད་ཐོབ་ཟིན་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་དང་བྲལ་བར་གྱུར་ཅིག་ཚོགས་ཞིང་རྣམས་རང་གི་སྨིན་
མཚམས་ནས་ཞུགས་པས་བྱིན་གྱིས་བརླབས་པར་གྱུར། ཨོཾ་སྭ་བྷཱ་ཝ་ཤུདྡྷཱསརྦ་དྷརྨཱས་བྷཱ་ཝ་ཤུདྡྷོཉྷཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉྷཾ། ཆོས་ཐམས་ཅད་རབ་ཏུ་གནས་པ་མེད་པ་ནམ་མཁའ་དྲི་མ་མེད་པ་ལྟ་བུའི་འོད་
གསལ་བར་གྱུར། དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ་དཀར་ལ་དམར་བའི་མདངས་ཆགས་པ་ནམ་མཁར་གནས་པར་གྱུར། ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ། ཨོཾ་
གྲིཧྞ་ན་གྲིཧྞ་ན་ཧུཾ་ཧཱུཾ་ཕཊ། ཨོཾ་གྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧཱུཾ་ཕཊ། ཨོཾ་ཨཱ་ན་ཡ་ཧོ་བིདྱཱ་རཱ་ཛ་ཧུཾ་ཧཱུཾ་ཕཊ། སྔགས་འོད་ཟེར་དང་བཅས་པ་ཕྱོགས་བཞིར་འཁོད་པ་ཡོངས་སུ་གྱུར་པ་ལས་ཤར་ནག་བྱང་ལྗང། ནུབ་དམར། ལྷོ་སེར་བའི་སྣ་

[004B] དེའི་དབུས་སུ་ཧཱུཾ་ལས་སྣ་ཚོགས་རྡོ་རྗེ་ལྟེ་བར་ཧཱུཾ་གིས་མཚན་པ་ལས་འོད་ཟེར་སྟེང་དང་ལོགས་ཀུན་ཏུ་སྤྲོས་པ་ལས་རྡོ་རྗེའི་ས་གཞི་གུར་བླ་བྲེ་མདའི་དྲ་བ་མེ་རི་དང་བཅས་པར་གྱུར། ཨོཾ་མེ་དི་ནཱི་བཛྲཱི་བྷ་ཝ་བཛྲ་བནྡྷ་ཧཱུཾ་
ཨོཾ་བཛྲ་པྲཱ་ཀཱ་ར་ཧཱུཾ་པཾ་ཧཱུཾ། ཨོཾ་བཛྲ་པཉྩ་ར་ཧཱུཾ་པཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་ཛཱ་ལཱ་ཨ་ན་ལཱརྐ་ཧཱུཾ་ཧཱུཾ་ཧཱུཾ། ཨོཾ་སུམྦྷ་ནི་སུམྦྷ་  ྾  ཨོཾ་གྲིཧྞ་གྲིཧྞ་  ྾  ཨོཾ་གྲིཎཱ་པཱ་ཡ་  ྾  ཨོཾ་ཨཱ་ན་ཡ་  ྾  ཧཱུཾ་ཕཊ། བསྲུང་འཁོར་གྱི་
དབུས་སུ་ཡཾ་རཾ་བཾ་ལཾ་རྣམས་ལས་རླུང་མེ་ཆུ་སའི་དཀྱིལ་འཁོར་རིམ་བརྩེགས་ཀྱི་སྟེང་དུ་སུཾ་ལས་རི་རབ། དེའི་སྟེང་དུ་པཾ་ལས་བྱུང་བའི་སྣ་ཚོགས་པདྨའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་ལྟེ་བར་སྣ་ཚོགས་པདྨ་འདབ་མ་བརྒྱད་པའི་དབུས་སུ་
མཚན་སོ་གཉིས་ཀྱི་ངོ་བོ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨསྟེ་དབྱངས་དཀར་པོ་བཅུ་དྲུག་པ་ཕྲག་གཅིག་གཡས་སྐོར་དང། སླར་ཡང་བཅུ་དྲུག་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད་
དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌ་ཌྷ་ཌྷ་ཎ། ཏ་ཐ་དད་ད་དྷ་དྷ་ན། པ་ཕ་བ་བྷ་མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང་
བཞི་བཅུ་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་ལས་དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བ་དཀར་ལ་དམར་བའི་མདངས་ཅན་མཐོང་བ་ན། བདག་གིས་སངས་རྒྱས་ཡབ་ཡུམ་གྱི་

[005A]༄༅། །བྱང་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ནཱ་ད་ཞུགས་པ་ལས། རིམ་བཞིན་ཧཱུཾ་ཡིག་དཀར་ལ་དམར་
པའི་མདངས་ཅན་རྒྱུ་རྡོ་རྗེ་འཛིན་པའི་རང་བཞིན་ཅན་དུ་རྫོགས་པ་ནི་སོ་སོར་རྟོགས་པའི་ཡེ་ཤེས། ཧཱུཾ་ལས་འོད་ཟེར་འཕྲོས། དོན་གཉིས་བྱས། དཔའ་བོ་དང་རྣལ་འབྱོར་མ་རྣམས་སྤྱན་དྲངས་ཏེ་ནཱ་ད་ལ་ཐིམ་ཞིང། ཧཱུཾ་ཡིག་ལྷན་སྐྱེས་ཀྱི་དགའ་
བའི་རང་བཞིན་ཅན་དུ་གྱུར་པ་ནི་བྱ་བ་སྒྲུབ་པའི་ཡེ་ཤེས། ཨོཾ་ཨཱཧཱུཾ། ཨོཾ་སརྦྦ་བའི་ར་ཡོ་གི་ནཱི་ཀཱ་ཡ་ཝ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉྷཾ། ཨོཾ་བཛྲ་ཤུདྡྷཱསརྦ་དྷརྨཱབཛྲ་ཤུདྡྷོཉྷཾ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་
པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་ཁང་པ་བརྩེགས་པའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་བཅས་པ་མཚན་ཉིད་ཐམས་ཅད་ཡོངས་སུ་
རྫོགས་པ་སྲུང་འཁོར་མེ་རི་དང་བཅས་པའི་ཕྱི་རོལ་ཏུ་དུར་ཁྲོད་བརྒྱད་དང། གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང། ནུབ་དམར། ལྷོ་སེར། དབུས་སྔོ་བ། དེའི་དབུས་སུ་སྣ་ཚོགས་པདྨ་དང་ཉི་མའི་
དཀྱིལ་འཁོར། དབུས་ཀྱི་པདྨའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ག་ཞལ་བཞི་པའི་རྩ་ཞལ་ནག་གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་གྶུམ་

[005B] ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་
གྲི་འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊྲཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་
པ༑ མིག་གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་
ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་
ཐད་སོར་གནས་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊྲཱཾ་ག་བཞི་པ་ན་ཁྲག་གིས་བཀང་བའི་
ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བྲྒྱུས་

[006A]༄༅། །པའི་ཐོད་པ་སྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་
པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་པགས་
པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུག་པའོ། །བཅོམ་ལྡན་འདས་ལ་མངོན་དུ་ཕྱོགས་པར་
བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ་ཕྱག་གཉིས་པ་སྤྱན་གསུམ་པ། གཅེར་མོ་སྐྲ་གྲོལ་པ་ཐོད་པའི་དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་མགུལ་བ་ནས་འཁྱུད་པའི་ཐོད་པ་ན་བདུད་
བཞི་ལ་སོགས་པའི་ཁྲག་གིས་བཀང་བ་བསྣམས་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་མཛུབ་ཀྱིས་སྡིགས་པར་མཛད་པ། འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཀྱིས་ཡབ་
ཀྱི་བརླའི་སྟེང་ནས་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ཏེ། གཉིས་ཀའང་ཡེ་

[006B] རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་བ་རིམ་བརྩེགས་ཀྱི་རླུང་གཞུའི་དབྱིབས་ཅན་དང། སུམ་མདོ་གྲུ་གསུམ་གྱི་གཟུགས་སུ་ཡོད་པ་ལས་མེ་
དཀྱིལ་ཟུར་གསུམ་དང། ལྟོ་བ་ཟླུམ་པོའི་དབྱིབས་ཅན་ལས་ཆུ་དཀྱིལ་ཟླུམ་པོ་དང། སྙིང་ག་གྲུ་བཞི་པ་ལས་ས་དཀྱིལ་གྲུ་བཞི་དང། སྒལ་ཚིགས་ལས་རི་རབ། སྤྱི་བོའི་རྩ་སོ་གཉིས་ལས་པདྨ། ལུས་འདོམ་གང་ཡན་མན་དང་ཕན་
ཚུན་མཉམ་པ་ལས་ངོས་བཞི་མཉམ་པའི་གཞལ་ཡས་ཁང་གྲུ་བཞི་པ་ཕ་གུ་དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་པའི་ཧེ་རུ་ཀའི་དཀྱིལ་འཁོར། རྐང་བརྒྱད་ལས་ཀ་བ་བརྒྱད། སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་
བྱང་སེམས་བ་མོ་ལྟ་བུ་འཛག་པ་ཡུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་ཞལ་བཞི་ཕྱག་བཅུ་གཉིས་པ་ཕྱག་མཚན་རྒྱན་དང་བཅས་པ། ལྟེ་བའི་དམར་ཆ་གྟུམ་
མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་ཕག་མོ་དམར་མོ་གྲི་གུག་དང་ཐོད་པ་འཛིན་ཅིང་ཕྱག་རྒྱ་ལྔས་བརྒྱན་པ་སྟེ། དཔྱིད་དང་ཐིག་ལེའི་ངོ་བོ་གཉིས་སྙིང་གར་ཕྲད་ནས་སྙོམས་པར་འཇུག་པས་བཞུགས་པ། སྙིང་གའི་ཤར་
ལ་སོགས་པའི་འབྱུང་བ་བཞིའི་རླུང་རྒྱུ་བའི་རྩ་འདབ་བཞི་ཤར་ནས་གཡས་བསྐོར་དུ་ལཾ་མཱཾ་པཾ་ཏཱཾ་བཞིའི་ཡི་གེ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ། ནུབ་ཏུ་ཁཎྜ་

[007A]༄༅། །རོ་ཧི་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་ཕྱག་གཉིས་གྲི་ཐོད་འཛིན་པའི་མཆན་ཁུང་ན་ཁ་ཊྲཱཾ་ག་བསྣམས་པ། གཡས་བརྐྱང་གིས་བཞུགས་ཤིང་
ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན་ནོ། །ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་ལས་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ། སྤྱི་བོ་ལ་སོགས་པའི་
གནས་ཉེར་བཞིར། པཱུ༑ ཛཱ༑ ཨཽ། ཨ། གོ། རཱ༑ དེ། མཱ། ཀཱ། ཨོཾ། ཏྲི། ཀོ། ཀ༑ ལ། ཀཱ། ཧི། པྲེ། གྲྀ། སཽ། སུ། ནཱ། སི། མ། ཀུ་རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་
པ་དང་ལྡན་པའི་འཁོར་ལོ་ཉེར་བཞིའི་རྣམ་པ་ཅན་གྱིའི་ཡུལ་ཉེར་བཞི་དངོས་སོ། །གནས་ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་རྩ་ནང་གི་ཁམས་ལས་དཔའ་བོ་ཉེར་བཞི་དང། རྩ་ལས་དཔའ་
མོ་ཉེར་བཞིར་གྱུར་པ་ནི། སྐྲ་མཚམས་པཱུ་ལླི་ར་མཱ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛ་ལནྡྷ་རར་མྷཱ་ཀངྐ་ལ་དང་གཏུམ་མིག་མ། རྣ་བ་གཡས་པ་ཨཽ་ཌི་ཡ་ནར་ཀངྐ་ལ་དང་འོད་ལྡན་མ། ལྟག་པ་ཨ་རྦུ་ཏར་
མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པ་གོ་དཱ་བ་རཱིར་སུ་ར་བཻ་རི་ཎ་དང་དཔའ་བོའི་བློ་ཅན་མ། སྨིན་མཚམས་རཱ་མེ་ཤྭ་རིར་འོད་དཔག་མེད་དང་ཁརྦ་རི། མིག་གཉིས་དེ་ཝཱི་ཀོ་ཊིར་རྡོ་རྗེའི་འོད་དང་

[007B] ཕྲག་པ་གཉིས་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་ཏེ་ཐུགས་ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། མཆན་ཁུང་གཉིས་ཀཱ་མ་རཱུ་པར་མྱུ་གུ་
ཅན་དང་ས་སྲུང་མ། ནུ་མ་གཉིས་ཨོ་ཊེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་ངོ། །ལྟེ་བ་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་རྡོ་རྗེ་ཧཱུཾ་མཛད་དང་ཆང་འཐུང་མ་སྟེ་ཉེར་བའི་ཞིང་ངོ། །
ཁ་ཀ་ལིངྐ་རབ་ཏུ་བཟང་པོ་དང་སྔོ་སངས་ལྷ་མོ། མགྲིན་པ་ལམ་པཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚནྡོ་ཧའོ། །སྙིང་ཀཱཉྩིར་འཇིགས་བྱེད་ཆེན་པོ་དང་རྟ་རྣ་མ། འབྲས་བུ་གཉིས་ཧི་མཱ་ལ་ཡར་མིག་མི་བཟང་དང་བྱ་གྡོང་
མ་སྟེ་ཉེ་བའི་ཚནྡོ་ཧ་སྟེ་གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་པ། མཚན་མ་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྲྀ་ཧ་དེ་བ་ཏར་རིན་ཆེན་རྡོ་རྗེ་དང་དུམ་
སྐྱེས་མ་སྟེ་འདུ་བའོ། །བྲལ་གཉིས་སཽ་རཱཥྚར་རྟ་མགྲིན་དང་ཆང་འཚོང་མ། བྱིན་པ་གཉིས་སུ་ཝརྞ་དའྭི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བའོ། །སོར་མོ་བཅུ་དྲུག་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ་
བོལ་གོང་གཉིས་སིནྡྷུར་པདྨ་གར་གྱི་དབང་ཕྱུག་དང་སྟོབས་ཆེ་མ་སྟེ་དུར་ཁྲོད་དོ། །མཐེ་བོང་བཞི་མ་རུར་རྣམ་པར་སྣང་མཛད་དང་འཁོར་ལོས་སྒྱུར་མ། པུས་མོ་གཉིས་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་

[008A]༄༅། །དུར་ཁྲོད་དེ་སྐུའི་འཁོར་ལོའི་ལྷ་རྣམས་སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པ། དཔའ་བོ་དཔའ་མོ་ཐམས་ཅད་ཞལ་གཅིག་ཕྱག་གཉིས་སྤྱན་གསུམ་པ། ཐོད་སྐམ་
ལྔའི་དབུ་རྒྱན་ཅན། དཔའ་བོ་རྣམས་རྡོ་དྲིལ་བཟུང་ནས་ཡུམ་ལ་འཁྱུད་ཅིང་རལ་པའི་ཐོར་ཅོག་ལ་སྣ་ཚོགས་རྡོ་རྗེ་དང་ཟླ་ཚེས་ཀྱིས་བརྒྱན་པ། དཔྲལ་བར་རྡོ་རྗེའི་ཕྲེང་བ་དང་ཕྱག་རྒྱ་དྲུག་གིས་བརྒྱན་པ། ཐོད་རློན་ལྔ་བཅུའི་དོ་ཤལ་ཅན་
སྟག་ཤམ་གསོལ་ཞིང་གཡས་བརྐྱང་གིས་བཞུགས་པ། དཔའ་མོ་རྣམས་གྲི་ཐོད་འཛིན་ཅིང་ཡབ་ལ་འཁྲིལ་སྦྱོར་གྱིས་བཞུགས་པ། ཐོད་པའི་དུམ་བུས་བརྒྱན་པའི་འོག་པག་དང། ཐོད་སྐམ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་
བརྒྱན་པའོ། །ཁ་ལ་སོགས་པའི་གནས་རང་རང་གི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་སྒོ་མཚམས་མ་བརྒྱད་དུ་གྱུར་པ་ནི། ལྕེའི་རྩ་བར་ཁ་གདོང་མ་ནག་མོ། ལྟེ་བའི་བུག་པར་འུག་གདོང་མ་ལྗང་གུ་
རྟགས་ཀྱི་སྒོར་ཁྱི་གདོང་མ་དམར་མོ། བཤང་ལམ་གྱི་སྒོར་ཕག་གདོང་མ་སེར་མོ། མཛོད་སྤུའི་བུ་གར་གཤིན་རྗེ་བརྟན་མ་གཡས་སྔོ་གཡོན་སེར་བ། རྣ་བའི་བུག་པ་གཉིས་སུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ་
མིག་གཉིས་ན་གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་གཉིས་གྲི་ཐོད་འཛིན་པའི་མཆན་ཁུང་ན་ཁ་ཊྲཱཾ་ག་བྶྣམྶ་

[008B] ཕྱག་རྒྱ་ལྔས་བརྒྱན་ཅིང་རོའི་གདན་ལ་གཡས་བརྐྱང་གིས་བཞུགས་པ། ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན་དུ་གྱུར།  ད་དུང་དེ་ལས་ཀྱང་བསྡུས་པར་མོས་ན།  སྙིང་གའི་ཤར་ལ་སོགས་པའི་འབྱུང་བ་བཞིའི་རླུང་
རྒྱུ་བའི་རྩ་འདབ་བཞི་ ཞེས་པའི་མཚམས་ནས་  ཡོངས་སུ་གྱུར་པ་ལས་མཁའ་འགྲོ་མ་སོགས་བཞི་དང། ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་བཞི་ཡོངས་སུ་གྱུར་པ་ལས་མཚམས་བཞིར་བདུད་རྩི་ལྔས་གང་བའི་ཐོད་པ་བྮི་
སྟེ་བདེ་ཆེན་གྱི་འཁོར་ལོའོ། །རང་གི་སྤྱི་བོ་ལ་སོགས་པའི་གནས་ཉེར་བཞིར་པཱུ་ཛཱ་ཨཽ་ཨ་གོ་རཱ་དེ་མཱ། ཀ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སཽ་སུ་ནཱ་སི་མ་ཀུ་རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་
རྣམ་པ་དང་ལྡན་པའི་འཁོར་ལོ་ཉེར་བཞིའི་རྣམ་པ་ཅན་ཕྱིའི་ཡུལ་ཉེར་བཞི་དངོས་སོ། །གནས་ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་ཐུགས་གསུང་སྐུའི་དཔའ་བོ་དང་དཔའ་མོ་ཉེར་བཞི་དང་
ལྕེའི་རྩ་བར་གནས་པའི་རྩ་ལ་སོགས་པའི་རྩ་བརྒྱད་ཡོངས་སུ་གྱུར་པ་ལས། ཁ་གདོང་མ་སོགས་བརྒྱད་དུ་གྱུར།  ཅེས་བརྗོད།  ཡབ་ཀྱི་གསང་གནས་ཧཱུཾ་ལས་རྡོ་རྗེ་དཀར་པོ་བྱཱ་ལས་ནོར་བུ་དམར་པོ་རྩེ་མོར་བྱཱ་སེར་པོས་མཚན་པ་
ཡུམ་གྱི་གསང་གནས་ཨཱལས་པདྨ་དམར་པོ་དྱཱ་ལས་ཟེ་འབྲུ་དཀར་པོ་རྩེ་མོར་དྱཱ་སེར་པོས་མཚན་པ། ཡབ་ཀྱི་ལྟེ་བ་དང་ཐུགས་ཀ་ཡུམ་གྱི་མགྲིན་པ་དང་དཔྲལ་བར་ཟླ་གདན་ལ་ཡུམ་གྱི་སྙིང་པོ་དང་ཉེ་སྙིང། ཡུམ་གྱི་ལྟེ་བ་དང་ཐུགས་
[009A]༄༅། །ཀ་ཡབ་ཀྱི་མགྲིན་པ་དང་དཔྲལ་བར་ཉི་གདན་ལ་ཡབ་ཀྱི་སྙིང་པོ་དང་ཉེ་སྙིང་རྣམས་ཁ་དོག་དམར་པོ་ཕན་ཚུན་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པར་གྱུར། ཨོཾ་ཨཱཧཱུཾ། སྙོམ་པར་ཞུཊ་
པས་དགའ་བཞི་རིམ་བཞིན་དྲངས། ལྷན་སྐྱེས་ཀྱི་བདེ་སྟོང་དབྱེར་མེད་དུ་སྦྱར་བ་བྱང་ཕྱོགས་སོ་བདུན་གྱི་ངོ་བོ་ལྷ་སོ་བདུན་གྱི་རྣམ་པར་ཤར་བ་ནམ་མཁའི་འཇའ་ཚོན་ལྟ་བུར་གྱུར། རང་གི་ཐུགས་ཀར་ཟླ་གདན་ལ་རྡོ་རྗེ་སེམས་ཀྱི་ངོ་བོ་ཨོཾ་
ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་བཽ་ཥཊ་ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་
མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ། གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་ཁར་ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། མགྲིན་པར་ཟླ་བ་ལ་རྨོངྶ་
ཁྱེད་མའི་ངོ་བོ་ཧྲིཾ་མོཾ་དཀར་པོ། མགོ་བོར་ཉི་མ་ལ་སྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ་དཔྲལ་བར་ཉི་མ་ལ་ཙཎྜི་ཀའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར། ཕཻཾ་
ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོ་དང་དབང་གི་ལྷ་དང་

[009B] འོད་ཟེར་རང་གི་སྙིང་གར་ཐིམ། ཧཱུཾ༑ ཨོཾ་ཨརྒྷཾ་པྲ་ཏཱིཙྪ་སཱཧཱ། བཛྲ་ཨོཾ་ཀུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྥོ་ཊ་བཾ། བཛྲ་གྷཎྜ་ཧོཿ་ལྷ་ཐམས་ཅད་ཀྱི་སྤྱི་བོར་ཟླ་བ་ལ་
ཨོཾ་དཀར་པོ། མགྲིན་པར་པདྨ་ལ་ཨཱདྨར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། ཨོཾ་ཡོ་ག་ཤུདྡྷཱ་སརྦ་དྷརྨཡོ་ག་ཤུདྡྷོཉཧཾ། ཨོཾ་ཨཱཧཱུཾ། ཨོཾ་སརྦ་བའི་ར་ཡོ་གི་ནཱི་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷཱ་སརྦ་
དྷརྨཱབཛྲ་ཤུདྡྷོཉྷཾ། ཨོཾ་ཨརྒཾ་པྲ་ཏཱིཙྪ་སཧཱ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གྶུངྶ་
ཤིང་བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བས་གཙོ་བོ་ལ་རྡོར་སེམས། ཕག་མོ་ལ་མི་བསྐྱོད་པ། མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་གྱི་ལྷ་རྣམས་ལ་སྣང་
མཐའ། སྐུ་འཁོར་གྱི་ལྷ་རྣམས་ལ་རྣམ་སྣང། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་ཅིང་དབང་གི་ལྷ་རྣམས་རང་ལ་ཐིམ་པར་གྱུར། ཨོཾ་ཨརྒྷཾ་པྲ་ཏཱིཙྪ་སཱཧཱ། ཨོཾ་པཱདྱཱཾ། པྲ་ཏཱིཙྪ་སཱཧཱ། ཨོཾ་ཨཱཉྲྩ་མཱ་ཎཾ་པྲ་ཏཱིཙྪ་སཱཧཱ་
ཨོཾ་བཛྲ་པུཥྤེ་ཨཱཧཱུཾ་སཱཧཱ། ནས། ཨོཾ་བཛྲ་ཤཔྟ་ཨཱཧཱུཾ་སཱཧཱ། ཨོཾ་ཨཱབཛྲ་ཨཱ་དརྵེ་ཧཱུཾ། ཨོཾ་ཨཱབཛྲ་བའི་ནི་ཧཱུཾ། ཨོཾ་ཨཱབཛྲ་གནྡྷེ་ཧཱུཾ། ཨོཾ་ཨཱབདྲ་ར་སེ་ཧཱུཾ། ཨོཾ་ཨཱབཛྲ་སྤརཤེཧཱུཾ། ཨོཾ་ཨཱབཛྲ་དྷརྨཱེ་ཧཱུཾ། མཆོད་དོ་ཕྱོགྶ་

[010A]༄༅། །བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་
འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཧཱུཾ། བརྒྱད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཧཱུཾ། ཨོཾ་ཧཱུཾ་བཾ་རྀཾ་རཱྀཾ་ལྀཾ་ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་
ཐཾ་དཾ་དྷཾ་ནཾ། པཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧུཾ་ཕཊ་ཨོཾ་ཨཱཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་  ྾  སྔོན་སངས་རྒྱས་མཐོང་བ། དམ་པའི་ཆོས་ཐོས་པ་
འཕགས་པའི་དགེ་འདུན་ལ་བརྟེན་པ། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པའི་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིག་ཅན་རྣམས་ཀྱི་  ྾  དུར་ཁྲོད་ཆེན་པོ་བརྒྱད་ན་གནས་པའི་དཔའ་
བོ་དང་རྣལ་འབྱོར་མ་དང། ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་  ྾  གཞི་བདག་གཉུག་མར་གནས་པ་དང་སེམས་ཅད་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱཧཱུཾ།  བདུད་རྩི་ལྕེ་ཐོག་ཏུ་བཞག་ལ།  ཨོཾ་
ཨ་མྲྀ་ཏ་སཱ་ད་ན་སཱ་བྷཱ་ཝཏྨ་ཀོཉྷཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། ཡབ་ཡུམ་སྙོམས་པར་ཞུགས་པས་དགའ་བ་བཞི་དང་ལྷན་སྐྱེས་ཀྱི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་

[010B] དཀྱིལ་འཁོར་བའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར།  སྔགས་ཀྱི་མཆོད་པ་དང་བསྟོད་པ་ནི་སྒྲུབ་
ཐབས་རྒྱས་པ་ནས་འབྱུང་བ་ལྟར་ཡབ་ཡུམ་གྱི་སྙིང་པོ་ཉེ་སྙིང་ནས་གཤིན་རྗེ་འཇོམས་མའི་སྔགས་བར་བརྗོད་ཐུབ་ན་ལེགས་ཤིང། ཅི་སྟེ་ལོང་མེད་ན།  ཨོཾ་ཧཱུཾ་བཾ་རྀཾ་རཱྀཾ། ནས། ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ།  བར་བརྗོད། ཌཱ་དྲིལ་དང་བཅས་པས།  ཨོཾ་ན་མོ་བྷ་ག་ཝ་ཏེ་ཝཱི་རེ་
ཤཱ་ཡ་ཧུཾ་ཧཱུཾ་ཕཊ། ཨོཾ་མྷཱ་ཀལྤཱགྣི་སཾ་ནི་བྷཱ་ཡ་ཧཱུཾ་ཧཱུཾ་ཕཊ། ཨོཾ་ཛ་ཊཱ་མུ་ཀུ་ཊདྐོ་ཊཱ་ཡ་ཧུཾ་ཧཱུཾ་ཕཊ། ཨོཾ་དཾཥྚྲཱ་ཀ་རཱ་ལོ་གྲ་བྷཱི་ཥ་ཎ་མུ་ཁཱ་ཡ་ཧུཾ་ཧཱུཾ་ཕཊ། ཨོཾ་ས་ཧ་སྲ་བཧུ་ཛ་བྷཱ་སུ་རཱ་ཡ་ཧུཾ་ཧཱུཾ་ཕཊ་ཨོཾ་པ་ར་ཤུ་པཱ་ཤོ་དྱཱ་ཏ་ཤཱུ་ལ་ཁ་ཊཱཾ་ག་དྷཱ་རི་ཎེ་ཧུཾ་ཧཱུཾ་ཕཊ་
ཨོཾ་བྱཱ་གྷྲ་ཛི་ནཱམྦ་ར་དྷ་རཱ་ཡ་ཧུཾ་ཧཱུཾ་ཕཊ། ཨོཾ་མྷཱ་དྷཱུ་མྤྲཱནྡྷ་ཀཱ་ར་པུ་ཥཱ་ཡ་ཧུཾ་ཧཱུཾ་ཕཊ།  ཅེས་ཡབ་ཀྱི་རྐང་བརྒྱད་དོ།  ཨོཾ་ན་མོ་བྷ་ག་ཝ་ཏི་བཛྲ་བཱ་ར་ཧཱི་བཾ་ཧུཾ་ཧཱུཾ་ཕཊ། ཨོཾ་ན་མོ་ཨཱརྱ་ཨ་པ་རཱ་ཛི་ཏེ་ཏྲཻ་ལོ་ཀྱ་མཱ་ཏེ་བིདྱེ་ཤྭ་རཱི་ཧུཾ་ཧཱུཾ་ཕཊ། ཨོཾ་ན་མོ་སརྦྦ་བྷཱུ་
ཏ་བྷ་ཡཱ་བ་ཧེ་མྷཱ་བཛྲེ་ཧུཾ་ཧཱུཾ་ཕཊ། ཨོཾ་ན་མོ་བཛྲཱ་ས་ནི་ཨ་ཛི་ཏེ་ཨ་པ་རཱ་ཛི་ཏེ་བཱ་ཤཾ་ཀ་རི་ནེ་ཏྲ་ཧུཾ་ཧཱུཾ་ཕཊ། ཨོཾ་ན་མོ་བཧྲ་མ་ཎི་རོ་ཥ་ཎི་ཀྲོ་དཧེ་ཀ་རཱ་ལི་ནི་ཧུཾ་ཧཱུཾ་ཕཊ། ཨོཾ་ན་མོ་ཏྲཱ་ས་ནི་མཱ་ར་ཎི་པྲ་བཧེ་ད་ནཱི་པ་རཱ་ཛ་ཡེ་ཧུཾ་ཧཱུཾ་ཕཊ། ཨོཾ་ན་མོ་བི་
ཛཱ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུཾ་ཧཱུཾ་ཕཊ། ཨོཾ་ན་མོ་བཛྲ་བཱ་རཱ་ཧཱི་མྷཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ་ཧུཾ་ཧཱུཾ་ཕཊ། ཕྲེང་བ་མི་དམིགས་པ་སྟོང་པའི་ངང་ལས་སྐད་ཅིག་གིས་གསུང་རྡོ་རྗེའི་ངོ་བོར་གྱུར། བཟླས་བྱའི་སྔགས་རང་གི་ཐུགས་ཀའི་ཧཱུཾ་ཡིག་

[011A]༄༅། །ལས་འཐོན་ཏེ་འོག་ཏུ་སོང་བ་རྡོ་རྗེའི་རྩེ་ནས་འཐོན། ཕྱག་རྒྱའི་བྷ་གར་ཞུགས་ནས་གྱེན་དུ་སོང་བ་ཡུམ་གྱི་ཞལ་ནས་རང་གི་ཞལ་དུ་ཞུགས་པ་ཧཱུཾ་ལ་ཐིམ། དེ་ནས་འཐོན་ཏེ་སྔར་བཞིན་འཁོར་བ་རྩ་ཨ་བ་
དྷཱུ་ཏའི་ནས་འབྱུང་འཇུག་བྱེད་ཅིང། ཞལ་ཐམས་ཅད་དང་འཁོར་གྱི་ལྷ་ཐམས་ཅད་ཀྱིས་ཀྱང་ཟློས་པར་གྱུར། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། དྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཧྲ་ཕེཾ་ཕེཾ། ཕཊ་ཕཊ་
ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ས་རུ་དཧི་རཱནྟྲ་མཱ་ལཱི་བ་ལ་མབི་ནེ། གྲིཧྞ་གྲིཧྞ་སཔྟ་པཱ་ཏཱ་ལ་ག་ཏ་བཧུ་ཛ་གཱཾ་སརྦཾ་ཏརྫ་ཡ་ཏརྫ་ཡ། ཨཱ་ཀཌྜྷྱ་ཨཱ་ཀཌྜྷྱ། ཧྲཱིཾ་ཧྲཱིཾ། ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཾ་ཧཾ། ཧཱིཾ་ཧཱིཾ། ཧཱུཾ་ཧཱུཾ། ཀི་ལི་ལི་ལི། སི་ལི་སི་ལི། ཧི་ལི་
ཧི་ལི། དཧི་ལི་དཧི་ལི་ཧཱུཾ་ཧཱུཾ་ཕཊ།  ཅེས་པ་ཡབ་ཀྱི་རྩ་སྔགས་སོ།  ཨོཾ་བཛྲ་ཝཱ་རཱ་ཧཱི། པྲོ་ཏངྒེ་པྲོ་ཏངྒེ། ཧ་ན་ཧ་ན་པྲཱ་ཎཾ། ཁིཾ་ཁི་ཎི། དཧུ་ན་དཧུ་ན་བཛྲ་ཧ་ཏེ། ཤོ་ཥ་ཡ་ཤོ་ཥ་ཡ། བཛྲ་ཁ་ཊཱཾ་ག་ཀ་པཱ་ལ་དྷཱ་རི་ཎི། མྷཱ་བཱིཤི་ཏ་མཱཾ་སཱ་ས་ནི། མཱ་
ནུ་ཥྲཱ་ནྟྲ་པྲཱ་བྲྀ་ཏེ་ས་ནི་དྷྱ་ན་ར་སི་ར་མཱ་ལ་གྲཾ་ཐི་ཏ་དྷཱ་ར་ཎི། སུམྦྷ་ནི་སུམྦྷ། ཧ་ན་ཧ་ན་པྲའ་ཎཱཾ་སརྦ་པཱ་ཤཱ་བཱ་ནཱཾ། མཧའ་མཱ་ན་ས་ཙྪེ་ད་ནི་ཀྲོ་དྷ་མུརྟེ་དཾཥྚྲཱ་ཀ་ར་ལི་ནི་མྷཱ་མུ་དྲེ། ཤྲཱི་ཧེ་རུ་ཀ་དེ་བ་སྱཱ། གྲ་མ་ཧི་ཥྲཱི་རེ་ས་ཧ་སྲ་ཤྲཱི་རེ་ས་ཧ་སྲཱ་བཱ་ཧ་བེ། ཤ་ཏ་ས་
ཧ་སྲཱ་ན་ནེ་ཛྭ་ལི་ཏ་ཏེ་ཛ་སེ་ཛྭ་ལ་མུ་ཁེ་སཾ་ག་ལ་ལོ་ཙྭ་ནི། བཛྲ་ཤྭ་རི་རེ་བདྲཱ་ས་ནི། མི་ལི་ཏ་ཙི་ལི་ཏ། ཧེ་ཧེ། ཧཱུཾ་ཧཱུཾ། ཁ་ཁ། དཧུ་རུ་དཧུ་རུ། མུ་རུ་མུ་རུ། ཨ་དྭེ་ཏེ་མྷཱ་ཡོ་གི་ནཱི། པ་ཐི་ཏ་སིདྡྷེ། ཏྲེཾ་དྷཾ་ཏྲེཾ་དྷཾ། གྲཾ་གྲཾ། ཧེ་ཧེ། ཧ་ཧ། བཧི་མེ་ཧ་ས་

[011B] ཧཱ་ཧཱ། ཧེ་ཧེ། ཧཱུཾ་ཧཱུཾ། ཏྲཻ་ལོ་ཀྱ་བི་ནཱ་ཤ་ནི་ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ་པ་རི་བཱ་རེ། ཧཱུཾ་ཧཱུཾ་ཕཊ། སིཾ་ཧ་རཱུ་པེ་ཁཿ་ག་ཛ་རཱུ་པེ་ཨཱ་ཏྲེ་ལོཀྱ་ཨུ་དྷ་རེ་ས་མུ་ཏྲ་མེ་ཁ་ལེ། གྲ་ས་གྲ་ས་ཧཱུཾ་ཧཱུཾ་ཕཊ། བའི་རཱ་དྲེ་ཏེ་ཧཱུཾ་ཧཱུཾ། ཧ་ཧ། མྷཱ་པ་ཤུ་
མོ་ཧ་ནཱི་ཡོ་གི་ཤྭ་རཱི་ཏྭཾ། ཌཱ་ཀི་ནཱི་སརྦྦ་ལོ་ཀཱ་ནཱཾ་བནྡྷ་ནཱི། སདྱ་པྲ་ཏྱ་ཡ་ཀ་རི་ནི་ཧཱུཾ་ཧཱུཾ་ཕཊ། བཧུ་ཏ་ཏྲཱ་ས་ནི་མྷཱ་བའི་ར་པ་ར་མ་སིདྡྷ་ཡོ་གི་ཤྭ་རཱི་ཕཊ། ཧཱུཾ་ཧཱུཾ་ཕཊ་སཱཧཱ།  ཞེས་པ་ཡུམ་གྱི་རྩ་སྔགས་སོ། །ཡབ་ཀྱི་སྙིང་པོ་ནི།  ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ་
ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ།  ཉེ་སྙིང་ནི།  ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ།  ཡུམ་གྱི་སྙིང་པོ་ནི།  ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཕཊྲ་སཱཧཱ།  ཉེ་སྙིང་ནི།  ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝ་རྞྞ་ནཱི་ཡེ་ཧཱུཾ་ཧཱུཾ་ཕཊྲ་སཱཧཱ།  འཁོར་རྣམས་ཀྱི་སྔགས་ནི་  ལྷ་རང་རང་གི་ཐུགྶ་
ཀར་ཉི་གདན་ལ་གནས་པའི་ཧཱུཾ་ཡིག་གི་མཐར་བཟླ་བྱའི་སྔགས་ཀྱིས་བསྐོར་བའི་དབུས་ཀྱི་ཡི་གེ་ལས་དཀྱིལ་འཁོར་བའི་ལྷ་ཚོགས་འཕྲོས་ནས་འགྲོ་བའི་དོན་བྱས། སླར་འདུས་ཏེ་དབུས་ཀྱི་ཡི་གེ་ལ་ཐིམ་པའི་སྤྲོ་པ་དང་བསྡུ་བའི་མཛད་པ་ཅན་
དུ་གྱུར།  གོ་ཆའི་སྔགས་རྒྱས་པ་ནི།  ཨོཾ་ཨོཾ་ཧ་ཧུཾ་ཧཱུཾ་ཕཊ། ཨོཾ་ན་མ་ཧི་ཧཱུཾ་ཧཱུཾ་ཕཊ། ཨོཾ་སཱཧཱ་ཧུ་ཧུཾ་ཧཱུཾ་ཕཊ། ཨོཾ་བཽཥཊ་ཧེ་ཧུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧོ་ཧུཾ་ཧཱུཾ་ཕཊ། ཨོཾ་ཕཊ་ཧཾ་ཧུཾ་ཧཱུཾ་ཕཊ།  ཡབ་ཀྱི་གོ་ཆའི་སྔགས་སོ།  །ཨོཾ་ཨོཾ་བཾཧུཾ་ཧཱུཾ་ཕཊ། ཨོཾ་ཧཾ་ཡོམ་ཧུཾ་
ཧཱུཾ་ཕཊ། ཨོཾ་ཧྲིཾ་མོཾ་ཧུཾ་ཧཱུཾ་ཕཊ། ཨོཾ་ཧྲེཾ་ཧྲིཾ་ཧུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧུཾ་ཧཱུཾ་ཕཊ། ཨོཾ་ཕཊ་ཕཊ་ཧུཾ་ཧཱུཾ་ཕཊ།  ཡུམ་གྱི་གོ་ཆའི་སྔགས་སོ། །བསྡུ་ནས།  ཨོཾ་ཨོཾ་ཧ། ན་མ་ཧི། སཱཧཱ་ཧུ། བཽཥཊ་ཧེ། ཧཱུཾ་ཧཱུཾ་ཧོ། ཕཊ་ཧཾ། ཨོཾ་བཾ། ཧཾ་ཡོཾ། ཧྲིཾ་མོཾ། ཧྲེཾ་ཧྲིཾ། ཧཱུཾ་ཧཱུཾ་

[012A]༄༅། །ཕཊ་ཕཊ་ཧུཾ་ཧཱུཾ་ཕཊ།  ཅེས་སོ། །སྙིང་པོའི་རྣལ་འབྱོར་མ་བཞིའི་སྔགས་ནི།  ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཨོཾ་ལཱ་མེ་ཧཱུཾ་ཧཱུཾ་ཕཊ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་རཱུ་པི་ཎཱི་ཡེ་ཧུཾ་ཧཱུཾ་ཕཊ།  ཐུགས་གསུང་སྐུའི་འཁོར་ལོའི་ལྷ་རྣམས་དང་
སྒོ་མཚམས་མ་བརྒྱད་ཀྱི་སྔགས་ནི།  ཨོཾ་ཀ་ར་ཀ་ར་ཧུཾ་ཧཱུཾ་ཕཊ། ཨོཾ་པྲ་ཙཎྜི་ཧུཾ་ཧཱུཾ་ཕཊ། ཨོཾ་ཀུ་རུ་ཀུ་རུ་ཧུཾ་ཧཱུཾ་ཕཊ། ཨོཾ་ཙཎྜི་ཨཀྵི་ཡེ་ཧུཾ་ཧཱུཾ་ཕཊ། ཨོཾ་བནྡྷ་བནྡྷ་ཧུཾ་ཧཱུཾ་ཕཊ། ཨོཾ་པྲ་བྷཱ་བ་ཏཱི་ཡེ་ཧུཾ་ཧཱུཾ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧུཾ་ཧཱུཾ་ཕཊ། ཨོཾ་མྷཱ་ནའ་སེ་ཧུཾ་
ཧཱུཾ་ཕཊ། ཨོཾ་ཀྵོ་བྷ་ཡ་ཀྵོ་བྷ་ཡ་ཧུཾ་ཧཱུཾ་ཕཊ། ཨོཾ་བའི་ར་མ་ཏཱི་ཡེ་ཧུཾ་ཧཱུཾ་ཕཊ། ཨོཾ་ཧྲཽཾ་ཧྲཽཾ་ཧུཾ་ཧཱུཾ་ཕཊ། ཨོཾ་ཁརྦ་རཱྀ་ཡེ་ཧུཾ་ཧཱུཾ་ཕཊ། ཨོཾ་ཧྲཧྲ་ཧུཾ་ཧཱུཾ་ཕཊ། ཨོཾ་ལཾ་ཀེ་ཤྭ་རཱི་ཡེ་ཧུཾ་ཧཱུཾ་ཕཊ། ཨོཾ་ཕེཾ་ཕེཾ་ཧུཾ་ཧཱུཾ་ཕཊ། ཨོཾ་དྲུ་མཙྪ་ཡེ་ཧུཾ་ཧཱུཾ་ཕཊ། ཨོཾ་ཕཊ་ཕཊ་
ཧུཾ་ཧཱུཾ་ཕཊ། ཨོཾ་ཨཻ་རཱ་བ་ཏཱི་ཡེ་ཧུཾ་ཧཱུཾ་ཕཊ། ཨོཾ་ད་ཧ་ད་ཧ་ཧུཾ་ཧཱུཾ་ཕཊ། ཨོཾ་མྷཱ་བཧཻ་ར་བའི་ཧུཾ་ཧཱུཾ་ཕཊ། ཨོཾ་པ་ཙ་པ་ཙ་ཧུཾ་ཧཱུཾ་ཕཊ། ཨོཾ་བཱ་ཡུ་བེ་གེ་ཧུཾ་ཧཱུཾ་ཕཊ། ཨོཾ་བྷཀྵ་བ་ས་རུ་དཧི་རཱ་ནྟྲ་མཱ་ལཱ་བ་ལ་མབི་ནེ་ཧུཾ་ཧཱུཾ་ཕཊ། ཨོཾ་སུ་རཱ་བྷཀྵ་ཡེ་ཧུཾ་ཧཱུཾ་
ཕཊ། ཨོཾ་གྲིཧྞ་གྲིཧྞ་ས་པྟ་པཱ་ཏཱ་ལ་ག་ཏ་བཧུཾ་ཛ་གཱཾ་སརྦཾ་པཱ་ཏརྫ་ཡ་ཏརྫ་ཡ་ཧུཾ་ཧཱུཾ་ཕཊ། ཨོཾ་ཤྱཱ་མ་དེ་བའི་ཧུཾ་ཧཱུཾ་ཕཊ། ཨོཾ་ཨཱ་ཀཌྜྷྱ་ཨཱ་ཀཌྜྷྱ་ཧུ་ཧཱུཾ་ཕཊ། ཨོཾ་སུ་བྷ་ཏྲེ་ཉུཾ་ཧཱུཾ་ཕཊ། ཨོཾ་ཧྲཱིཾ་ཧྲཱིཾ་ཧུཾ་ཧཱུཾ་ཕཊ། ཨོཾ་ཧ་ཡ་ཀརྞེ་ཧུཾ་ཧཱུཾ་ཕཊ། ཨོཾ་ཛྞཽཾ་ཛྞཽཾ་ཧུཾ་ཧཱུཾ་ཕཊ་
ཨོཾ་ཁ་གཱ་ན་ནེ་ཧུཾ་ཧཱུཾ་ཕཊ། ཨོཾ་ཀྵྨཱཾ་ཀྵྨཱཾ་ཧུཾ་ཧཱུཾ་ཕཊ། ཨོཾ་ཙ་ཀྲ་བེ་གེ་ཧུཾ་ཧཱུཾ་ཕཊ། ཨོཾ་ཧཱཾ་ཧཱཾ་ཧུཾ་ཧཱུཾ་ཕཊ། ཨོཾ་ཁཎྜ་རོ་ཧེ་ཧུཾ་ཧཱུཾ་ཕཊ། ཨོཾ་ཧཱིཾ་ཧཱིཾ་ཧུཾ་ཧཱུཾ་ཕཊ། ཨོཾ་ཤཽཎྜི་ནཱི་ཧཱུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧུཾ་ཧཱུཾ་ཕཊ། ཨོཾ་ཙཀྲ་བརྨྨི་ཎཱི་ཧུཾ་ཧཱུཾ་ཕཊ། ཨོཾ་ཀི་ལི་ཀི་ལི་

[012B] ཨོཾ་སུ་བའི་རེ་ཧུཾ་ཧཱུཾ་ཕཊ། ཨོཾ་སི་ལི་སི་ལི་ཧུཾ་ཧཱུཾ་ཕཊ། ཨོཾ་མྷཱ་བ་ལེ་ཧུཾ་ཧཱུཾ་ཕཊ། ཨོཾ་ཧི་ལི་ཧི་ལི་ཧུཾ་ཧཱུཾ་ཕཊ། ཨོཾ་ཙཀྲ་བརྟི་ནི་ཧུཾ་ཧཱུཾ་ཕཊ། ཨོཾ་དཧི་ལི་དཧི་ལི་ཧུཾ་ཧཱུཾ་ཕཊ། ཨོཾ་མྷཱ་བའི་རྱེ་ཧུཾ་ཧཱུཾ་ཕཊ། ཨོཾ་ཀཱ་ཀཱ་སྱེ་ཧུཾ་ཧཱུཾ་ཕཊ། ཨོཾ་ཨུ་ལཱུ་ཀཱ་
སྱེ་ཧུཾ་ཧཱུཾ་ཕཊ། ཨོཾ་ཥཱུ་ཀ་རཱ་སྱེ་ཧུཾ་ཧཱུཾ་ཕཊ། ཨོཾ་ཡ་མ་དཱ་དཧི་ཧུཾ་ཧཱུཾ་ཕཊ། ཨོཾ་ཡ་མ་དའུ་ཏཱི་ཧུཾ་ཕཊ། ཨོཾ་ཡ་མ་དཾཥྚཱི་ནཱི་ཧཱུཾ་ཕཊ། ཨོཾ་ཡ་མ་མ་ཐཱ་ནཱི་ཧུཾ་ཧཱུཾ་ཕཊ།  ལྷ་དྲུག་ཅུའི་སྔགས་ཤིན་ཏུ་བསྡུས་པ་བྱེད་ན། ཨོཾ་རྀཾ་རཱྀཾ་ལྀཾ་
ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ།  ཅེས་བཟླ། ཧེ་རུ་ཀིའི་ཡིག་བརྒྱ་བརྗོད། དེ་ནས་གཏོར་མ་ནང་མཆོད་ལྟར་བྱིན་གྱིས་བརླབས་ནས།  ཕཻཾ༑ རང་གི་ཐུགས་ཀར་ཉི་གྡན་
ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་རྫོགས་པའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་ཨརྒྷཾ་པྲ་ཏཱིཙྪ་སཱཧཱ་
 ནས།  ཤཔྟ་ཨཱཧཱུཾ་སཱཧཱ།  ཞེས་ཆུ་གཉིས་ནས་རོལ་མོའི་བར་གྱིས་མཆོད།  ལྷ་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། ཨོཾ་བཛྲ་
ཨཱ་ར་ལི་ཧོཛཧཱུཾ་བཾ་ཧོབཛྲ་ཌཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧོཿ་ ཞེས་ལན་གསུམ་གྱི་དང་པོས་གཙོ་བོ་དང། གཉིས་པས་གཙོ་མོ་དང། གསུམ་པས་ཤར་ནས་གཡོན་དུ་བསྐོར་ཏེ་མཁའ་འགྲོ་མ་སོགས་བཞི་དང།  ཨོཾ་ཀ་ར་ཀ་ར། ཀུ་རུ་ཀུ་རུ།  སོགས་སྔགས་ཚར་གཅིག་གིས་འཁོར་

[013A]༄༅། །ལོ་གསུམ་གྱི་ལྷ་རྣམས་དང།  ཨོཾ་བཛྲ་ཨཱ་ར་ལི་ཧོཿ་ སོགས་ཚར་གཉིས་ཀྱིས་སྒོ་མཚམས་མ་བརྒྱད་ལ་འབུལ།  ཨོཾ་ཨརྒྷཾ་ སོགས་ཀྱིས་སྔར་བཞིན་ཆུ་གཉིས་ནས་རོལ་མོའི་བར་དང།  ཨོཾ་ཧཱུཾ་བཾ་རྀཾ་རཱྀཾ་ལྀཾ་ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་
ཛཾ་ཛྷ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ་ཨོཾ་ཨཱཧཱུཾ།  ཞེས་ནང་མཆོད་འབུལ། རྐང་བརྒྱད་བོད་སྐད་དུ་བསྒྱུར་པས་བསྟོད།  སྲིད་པ་དང་མཉམ་ཞི་བ་ཆགས་བཅོམ་ཀུན་ཏུ་རྟོག་པ་འཇོམས། །ཁྱོད་ནི་དངོས་
པོ་མཐའ་དག་མཁའ་ལྟར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད།  །ཅེས་འདོད་དོན་ལ་གསོལ་བ་གདབ། དེ་ནས།  དུར་ཁྲོད་
བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་སྐད་ཅིག་གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་པ་བཞེངས་པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་རྡོ་རྗེ་རྩེ་གསུམ་པ་དཀར་པོ་
ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡ་ཀྵ་རཱ་ཀྵ་ས། བྷཱུ་ཏ། པྲེ་ཏ། པི་ཤཱ་ཙ། ཨུནྨཱ་ད། ཨ་པསྨཱ་ར། བཛྲ་ཌཱ་ཀ་ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲི་ཧྞནྟུ། ས་མ་ཡ་
རཀྵནྟུ། མ་མ་སརྦ་སི་དྡྷིམྨེ་པྲ་ཡཙྪནྟུ། ཡ་ཐེ་བཾ། ཡ་ཐཻཥྚཾ། བཧུ་ཛ་ཐ། པི་པཱ་ཐ། ཛི་གྲ་ཐ། མཱ་ཏི་ཀྲ་མ་ཐ། མ་མ་སརྦྦ་ཀཱརྟ་ཡ། སད་སུ་ཁཾ་བི་ཤུདྡྷ་ཡེ། ས་ཧ་ཡི་ཀ་བྷ་ཝནྟུ་ཧཱུཾ་ཧཱུཾ་ཕཊ་ཕཊ་སཱཧཱ།  ལན་གཉིས་ཀྱིས་ཕྱོགས་མཚམས་ན་གནས་

[013B]  ཨོཾ་ཨརྒྷཾ་པྲ་ཏཱིཙྪ་སཱཧཱ།  ནས།  ཨོཾ་བཛྲ་ཤཔྟ་ཨཱཧཱུཾ་སཱཧཱ། ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱཧཱུཾ། རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་
དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་གཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང།།
རྨི་ལམ་ངན་དང་མཚན་མ་ངན། །བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ །ཡིག་བརྒྱ་བཟླ་
དེ་ནས།  ཨོཾ་ཡོ་ག་ཤུདྡྷསརྦ་དྷརྨཱ་ཡོ་ག་ཤུདྡྷོཉྲཧཾ། ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང་དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རྟེན་དང་བརྟེན་པའི་
དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་སྲུང་འཁོར་དུར་ཁྲོད་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་གཙོ་བོ་ཡབ་ཡུམ་ལ་ཐིམ། ལུས་དཀྱིལ་གྱི་ལྷ་རྣམས་རང་གནས་སུ་ཐིམ། གཞིའི་ཧེ་རུ་ཀ་གཙོ་བོ་ཡབ་
ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་
[014A]༄༅། །ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར། རང་གི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། ནས། ཕཊ་ཕཊ་དུད་ཁས་མཚན་པར་གྱུར། སྤྱི་བོ་ལ་སོགས་པའི་
གནས་ཉེར་བཞིར་ཉི་གདན་ལ་པཱུ། ཛཱ། ཨཽ། ཨ། གོ། རཱ། དེ། མ། ཀཱ། ཨོ། ཏྲི། ཀོ། ཀ། ལ། ཀཱ། ཧི། པྲེ། གྲྀ། སཽ། སུ། ནཱ། སི། མ། ཀུ་རྣམས་ཐིག་ལེས་བརྒྱན་པར་གྱུར། ཨོཾ་སུ་མྦྷ་ནི་སུ་མྦྷ་ཧུཾ་ཧཱུཾ་ཕཊ།  ཅེས་སོགས་ཞལ་བཞི་པའི་སྔགྶ་
བརྗོད།  སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་པར་ལྡན། །ཧེ་རུ་ཀ་དཔལ་དེ་དང་ལྷན་ཅིག་གར་བྱེད་ཤོག་ལྷ་མོ་ཚད་མ་དམ་
ཚིག་ཚད་མ་དང། །དེས་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་དེ་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་
ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་གོ་འཕང་མཆོག་འདི་ཚེ་འདིར་མ་ཐོབ་ཀྱང། །འཆི་ཚེ་རྗེ་བཙུན་ཡབ་ཡུམ་འཁོར་བཅས་ཀྱིས། །ཡིད་འོང་མཆོད་སྤྲིན་སྙན་པའི་རོལ་མོའི་སྒྲ། །ངོ་མཚར་ལྟས་བཟང་མང་པོས་
བསུ་བར་ཤོག་དེ་ནས་འཆི་བའི་འོད་གསལ་ཟིན་མཛད་ཅིང། །ལམ་མཆོག་སྒྲུབ་པའི་རིག་པ་འཛིན་པའི་གནས། །རྣམ་དག་མཁའ་སྤྱོད་གནས་སུ་འཁྲིད་ནས་ནི། །ཟབ་མོའི་ལམ་འདི་མྱུར་དུ་མཐར་ཕྱིན་ཤོག་རྣལ་འབྱོར་དབང་ཕྱུག་བྱེ་

[014B] །བདེ་མཆོག་བཤད་སྒྲུབ་ཤིན་ཏུ་ཉམས་པ་འདི། །ཆེས་ཆེར་རྒྱས་ཤིང་ཐར་འདོད་འཇུག་ངོགས་སུ། །ནམ་ཡང་མི་ནུབ་རིང་དུ་གནས་གྱུར་ཅིག་ཚུལ་འདི་སྒྲུབ་ལ་ཐོགས་མེད་མཐུ་ལྡན་པ། །འཛམ་གླིང་གནས་མཆོག་ཉི་
ཤུ་རྩ་བཞི་ཡི། །དཔའ་བོ་རྣལ་འབྱོར་མ་རྣམས་འཁོར་བཅས་ཀྱིས། །གཡེལ་བ་མེད་པར་རྟག་ཏུ་གྲོགས་མཛད་ཤོག་ །ཅེས་དགེ་བ་བསྔོ། དེ་ལྟར་བདེ་མཆོག་དྲིལ་བུ་ལུས་དཀྱིལ་གྱི་བདག་བསྐྱེད་མདོར་བསྡུས་པ་འདི་ནི། འཛམ་གླིང་ནུབ་ཕྱོགས་སུད་སིའི་ཡུལ་གྱི་འཛུ་རིག་ཞིང་ཆེན་
ཁོངས་རི་ཀོན་དུ་ཡོད་པའི་བོད་དགོན་ཆོས་འཁོར་དགོན་དུ་གཏན་བཞུགས་དགེ་འདུན་ཁོངས་སེར་བྱེས་ཏྲེ་ཧོར་རྭ་བླ་སྐུ་ཆུང་མཆོག་སྤྲུལ་བློ་གྲོས་རིན་པོ་ཆེ་ནས། སྒོ་གསུམ་ཉོན་མོངས་པའི་ཁོལ་པོར་སོང་ཞིང། འདི་སྣང་ཆོས་བརྒྱད་དང་ཆོས་མིན་གྱི་བྱ་སྤྱོད་སྣ་ཚོགས་པས་ཉིན་མཚན་འདའ་བ་བདག་ལྟ་བུ་དམ་བཅའི་ཁས་
ལེན་ཆོ་ག་རྒྱས་པའི་རིགས་དང། གཟུངས་སྔགས་ཁག་རྣམས་ད་ལྟ་བར་ཁས་བླངས་བཞིན་ཚིག་འབྲུ་ཙམ་མ་ཆག་པར་ཁ་ཏོན་བཏོན་ཁུལ་ཡང། རིང་མིན་དུས་ཀྱི་འཕོ་འགྱུར་དང་གང་ཅིའི་གནས་སྟངས་ལ་གཞིག་ན་མཐའ་གཅིག་ཏུ་ངེས་མིན་ལ་བརྟེན་བདེ་མཆོག་ལུས་དཀྱིལ་གྱི་བདག་བསྐྱེད་ཆོ་ག་རྒྱས་པའི་དོན་ཚང་ཞིང་
ཚིག་ཚོགས་ཅུང་བསྡུས་ཏེ་ཉམས་སུ་ལེན་ཚུལ་ནག་འགྲོས་སུ་ཡོད་པ་ཞིག་ཡིག་ཐོག་ཏུ་འགོད་དགོས་ཞེས་འཕྲིན་ཡིག་གི་ལམ་ནས་རྟེན་བཅས་བསྐུལ་མ་གནང་པར། རིགས་བརྒྱའི་ཁྱབ་བདག་ཧེ་རུ་ཀདྤལ་རྗེ་ཕ་བོང་ཁ་པ་ཆེན་པོའི་ཕྱག་བཞེས་སུ་དྲིལ་བུ་ལུས་དཀྱིལ་གྱི་དབང་ཆེན་རྐྱང་པ་ཞུ་མི་ནས་ཉིན་རེ་ཐུན་
དྲུག་བླ་རྣལ་གཞིར་བཞག་ཐོག་དག་པ་གསུམ་གྱི་རྣལ་འབྱོར་དང་འབྲེལ་རིན་ཆེན་རྣམ་བཞིའི་སྔགས་ཆག་མེད་དང། རིམ་གཉིས་ཀྱི་ཟབ་ཁྲིད་ནོད་ཚེ་བདག་བསྐྱེད་རྒྱས་པ་ཆག་མེད་ཀྱི་དམ་བཅའ་འབུལ་བཞེས་མཛད་སྲོལ་ལྟར། ངེད་རང་ནས་ཀྱང་དེང་ཕན་ལུས་དཀྱིལ་གྱི་དབང་ཁྲིད་ནམ་བྱས་ལ་ཡབ་རྗེ་བླ་མ་བཀའ་

[015A]༄༅། །དྲིན་ཅན་གྱི་ཕྱག་བཞེས་མཇུག་སྐྱོང་བྱེད་མུས་དེ་ལྟར་ཡང། སྔར་བསྐལ་བཟང་གི་དུས་སྐབས་དང་མི་འདྲ་བར་ཡུལ་དུས་གནས་སྐབས་སོགས་ཕྱི་ནང་གི་རྐྱེན་དུ་མ་ཞིག་གིས་ཆོས་དོན་གཉེར་བ་ཇེ་ཉུང་དུ་འགྲོ་དང་འགྲོ་བཞིན་པའི་དུས་སྐབས་འདི་འདྲར་བཀའ་རྒྱ་དམ་
དོག་ཧ་ཅང་ཆེས་ན་ཟབ་ཆོས་ཀྱི་རྒྱུན་ཆད་ཉེན་ལ་བརྟེན། སྔར་སྟོན་པ་ཐུགས་རྗེ་ཅན་གྱིས་ཀྱང་འདུལ་བའི་བསླབ་ཁྲིམས་ལ་ཡུལ་དུས་དང་བསྟུན་ནས་དགག་སྒྲུབ་གནང་གསུམ་གྱི་རྗེས་བཅས་རིམ་པར་མཛད་པ་དཔེར་བླངས་ནས་རུང་མཐུན་གྱི་མདོར་བསྡུས་སྦྱར་ཏེ། འཁོར་ལོ་བདེ་མཆོག་གི་རྣལ་འབྱོར་ཉམས་སུ་ལེན་
འདོད་ཀྱང་བློ་གྲོས་ཤིན་ཏུ་རྟུལ་བས་མི་ཟིན་པ་དང། བློ་ནུས་ལྡན་ཡང་ཟ་ཉལ་འགྲོ་འདུག་སྨྲ་བརྗོད་སོགས་བྱ་བ་ཐམས་ཅད་ཀྱི་ནང་ནས་བཞག་ཏུ་རུང་བ་དམ་པའི་ཆོས་ལས་མ་རྙེད་ཅིང། གལ་ཆུང་ཆོས་ལ་བྱེད་པའི་བྲེལ་གཡེང་ཅན་དག་ལ་ལན་པའི་སླད་དང། བསྙེན་པའི་སྐབས་ཐུན་གཉིས་པ་སོགས་སུ་རྣལ་
འབྱོར་བསྡུས་པ་བྱ་ཚུལ་ཡང་འདི་ཐོག་ནས་ཆོག་པ་བཅས་ཀྱི་སླད་དུ་བླ་མ་ཡི་དམ་ལ་གནང་བ་གསོལ་ཏེ་དམ་པ་གོང་མ་དག་གི་གསུང་ལ་གཞི་བཅོལ་ནས་བྲིས་པ་ལགས་མོད། བདག་དང་བདག་འདྲའི་རིགས་ཆོ་གའི་གོ་དོན་དམིགས་རྣམ་རགས་པ་མ་ཡང་བློ་ངོར་འཆར་རྒྱུ་མེད་པའི་ཁར་ཚིག་སྐམ་པོ་ཉུང་ཤས་ཙམ་དེ་
ཡང་སྙོམ་ལས་ཀྱིས་དོར་ཏེ་ཚིག་དོན་གང་ལའང་གཏད་སོ་མེད་པ་ཞིག་ཏུ་གྱུར་ན་ཆེས་ཕངས་པས། བཟློག་མེད་ཐབས་ཟད་བྱུང་ན་ལས། དེ་མིན་རྗེ་བདག་ཉིད་ཆེན་པོའི་གསུང་བྱིན་ཅན་ཁོ་ན་སོར་བཞག་ཏུ་འགོད་གནང་མཛད་པའི་བདག་བསྐྱེད་པ་ཉིད་ཆག་མེད་མཛད་པ་ལེགས་སོ། །ཞེས་ཡོངས་འྫིན་
ཁྲི་བྱང་སྐྱེ་མིང་པ་བློ་བཟང་ཡེ་ཤེས་སམ་པདྨ་གར་དབང་དུ་འབོད་པས། བོད་རྒྱལ་ལོ་ཉིས་སྟོང་དགུ་བཅུ་གོ་དྲུག། ས་བྱ་བོད་ཟླ་བཅུ་པའི་ཚེས་གཅིག་ལ་འཕགས་ཡུལ་རྡ་རམས་ལའི་གངས་ཅན་སྐྱིད་གཤོངས་སུ་སྦྱར་  ཞིང། བྱིན་རླབས་ཆེ་ཟབ་མྱུར་བའི་ཁྱད་ཆོས་ཅན། །

[015B] །དངོས་གྲུབ་རྩ་བ་དམ་ཚིག་མ་ཉམས་པར། །སྤྱོད་པའི་སྐལ་བཟང་དེ་ལ་བདག་ཡིད་སྨོན།  །ཞེས་ཀྱང་སྨྲས་སོ།། དགེ་ལེགས་འཕེལ།།།



﻿
[001A] ༑བསོད་ནམས་དགའ་བ་བཀྲིས་ཆོས་འཁོར་གླིང་གི་
༄༅། །མཁན་ཆེན་ཆོས་ཀྱི་རྒྱལ་པོའི་གསུང་འབུམ་ལས་དྲིལ་བུ་ལུས་དཀྱིལ་གྱི་ལྷན་ཐབས་བཞུགས་ཤོ།། །།

[001B] །ན་མོ་གུ་རུ། དཔལ་འཁོར་ལོ་སྡོམ་པའི་ལུས་དཀྱིལ་གྱི་སྒྲུབ་ཐབས་ཀྱི་ལྷན་ཐབས་ནི། སྐད་ཅིག་གིས་རང་ཉིད་ཧེ་རུ་ཀར་བསྒོམ་པ། རྡོར་
དྲིལ་བྱིན་བརླབ། ནང་མཆོད་བྱིན་རླབས། སྔོན་འགྲོའི་གཏོར་མ། བདག་བསྐྱེད་ཀྱི་མཆོད་པ་བྱིན་བརླབ། མཎྜལ། རྡོར་སེམས་བསྒོམ་བཟླས། དག་པ་གསུམ་
གྱི་རྣལ་འབྱོར། ཚོགས་ཞིང། འོད་གསལ་དུ་བསྡུས་པ་འཆི་བ་ཆོས་སྐུ། ནཱ་དའི་གཟུགས་ལ་དམིགས་པ་པར་དོ་ལོངས་སྐུ། མངོན་བྱང་ལྔས་ཕྱི་དཀྱིལ་བསྐྱེད་པ་
དེའི་དབུས་སུ་གཞིའི་ཧེ་རུ་ཀ་ཡབ་ཡུམ་བསྐྱེད་པའི། །སྐམ་པོ་ལྔ་བཅུའི་ངོ་ཤལ་ཅན་ནོ། །ཞེས་པའི་བར་ལྷ་ལྔ་ཕྱི་དཀྱིལ་གྱི་སྒྲུབ་ཐབས་ཇི་ལྟ་བ་བཞིན་བྱ་སྟེ་བསྒོམ་
[002A] །ལ༑ དེ་ནས། རང་གི་རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་བ་རིམ་བརྩེགས་ཀྱི་རླུང་གཞུའི་དབྱིབས་
ཅན༑ སུམ་མདོ་གྲུ་གསུམ་གྱི་གཟུགས་སུ་ཡོད་པ་ལས་མེ་དཀྱིལ་ཟུར་གསུམ་པ། ལྟོ་བ་ཟླུམ་པོའི་དབྱིབས་ཅན་ལས་ཆུ་དཀྱིལ་ཟླུམ་པོ། །སྙིང་ཀ་གྲུ་བཞི་པ་ལས་
ས་དཀྱིལ་གྲུ་བཞི་པ། སྒལ་ཚིགས་ལས་རི་རབ། སྤྱི་བོའི་རྩ་སོ་གཉིས་ལས་པདྨ། ལུས་འདོམ་གང་ཡས་མན་དང་ཕན་ཚུན་མཉམ་པ་ལས་དངོས་བཞི་མཉམ་པའི་
གཞལ་ཡས་ཁང་གྲུ་བཞི་བ། ཕ་གུ་དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་པའི་ཧེ་རུ་ཀའི་དཀྱིལ་འཁོར། རྐང་བརྒྱད་ལས་ཀ་བ་བརྒྱད་དོ། །རང་གི་སྙིང་ཀ་ཆོས་

[002B] ཡུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཀ་
བཞི་པའི་རྩ་ཞལ་ནག་ཅེས་པ་ནས། ལུས་ཐམས་ཅད་ལ་བྱུགས་པའོ། །ལྟེ་བའི་དམར་ཆག་ཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས། བཅོམ་ལྡན་འདས་མ་རྡོ་རྗེ་ཕག་མོ་
སྐུ་མདོག་དམར་མོ་ཞེས་པ་ནས། སྐམ་པོ་ལྔ་བཅུའི་དོ་ཤལ་ཅན་ནོ། །དཔྱིད་དང་ཐིག་ལེའི་ངོ་བོ་གཉིས། སྙིང་གར་ཕྲད་ནས་སྙོམས་པར་འཇུག་པས་བཞུགས་པའོ། །སྙིང་ཀའི་ཤར་ལ་
སོགས་པའི་འབྱུང་བ་བཞིའི་རླུང་རྒྱུ་བའི་རྩ་འདབ་བཞི་ལཾ་མཾ་བཾ་ཏཾ་གྱིས་མཚན་པ་ཡོངས་སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། །ཞེས་པ་ནས། ཐམས་ཅད་ཀྱང་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པ། མཚན་ཁུང་ན་ཁ་ཊཱཾ་ག་བསྣམས་པ། གཅེར་མོ་སྐྲ་བཀྲོལ་བ་ནས་གཡས་བརྐྱང་གིས་བཞུགས་པ། ཤར་ལྷོ་ལ་སོགས་པའི་མཆོད་པ་བཞིའི་རྩ་
འདབ་བཞི་ཡོངས་སུ་གྱུར་པ་ལས་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོའོ། །སྤྱི་བོ་ལ་སོགས་པའི་གནས་ཉེར་བཞིར། པཱུ་ཛ་ཨོ་ཨ་ཞེས་པ་ནས། ཐིག་ལེས་བརྒྱན་

[003A]༄༅། །པ་ཡོངས་སུ་གྱུར་པ་ལས། རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་ཡུལ་ཉར་བཞིའི་ངོ་བོར་གྱུར། གནས་ཉེར་བཞིའི་རྩ་ནང་གི་ཁམས་དང་རྩ་གཉིས་ཡོངས་
སུ་གྱུར་པ་ལས། དཔའ་བོ་དང་དཔའ་མོ་ཉེར་བཞིར་གྱུར་པ་ནི། སྐྲ་མཚམས་པུ་ལླི་ར་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛཱ་ལནྡྷ་རར་མཧཱ་ཀངྐ་ལ་དང་གཏུམ་མིག་མ། རྣ་བ་
གཡས་པ་ཨོ་ཊཱི་ཡ་ཎར་ཀངྒ་ལ་དང་འོད་ལྡན་མ། ལྟག་པ་ཨ་རྦུ་ཏར་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པ་གཽ་ངཱ་བ་རིར་སུ་ར་བཻ་རི་ཎཱ་དང་དཔའ་བོའི་བློ་ཅན་མ་
སྨིན་འཚམས་ར་མེ་ཤྭ་རིར་འོད་དཔག་མེད་དང་ཁརྭ་རི། མིག་གཉིས་དེ་ཝི་ཀོ་ཊིར་རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་སོ་
ཐུགས་ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པའོ། །མཆན་ཁུང་གཉིས་ཀཱ་མ་རཱུ་པར་མྱུ་གུ་ཅན་དང་ས་བསྲུང་མ། ནུ་མ་གཉིས་ཨོ་ཊིར་རྡོ་རྗེ་རལ་པ་
ཅན་དང་འཇིགས་བྱེད་ཆེན་མོ་སྟེ་ཞིང་ངོ། །ལྟེ་བ་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་རྡོ་རྗེ་ཧཱུཾ་མཛད་དང་ཆང་འཐུང་མ་སྟེ་ཉེ་བའི་ཞིང་ངོ། །ཁ་ཀ་ལིང་ཀར་རབ་ཏུ་

[003B] །མགྲིན་པ་ལ་ །སྙིང་ཀཉྫི་ར་འཇིགས་བྱེད་ཆེན་པོ་དང་རྟ་རྣམ། འབྲས་བུ་གཉིས་ཧི་མཱ་ལ་ཡར་མིག་མི་
བཟང་དང་བྱ་གདོང་མ་སྟེ་ཉེ་བའི་ཚནྡོ་ཧའོ། །གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་པའོ། །མཚན་མ་བྲེ་ཏ་པཱུ་རེར་སྟོབས་པོ་ཆེ་དང་འཁོར་ལོའི་ཤུགས་
འཆང་མ། བཤང་ལམ་གྲི་ཧ་དེ་བ་ཏར་རིན་ཆེན་རྡོ་རྗེ་དང་དུམ་སྐྱེས་མ་སྟེ་འདུས་པའོ། །བརླ་གཉིས་སཽ་རཱཏྚྲ་རྟ་མགྲིན་དང་ཆང་འཚོང་མ། བྱིན་པ་གཉིས་སུ་ཝརྞ་དའྭི་བར་ནམ་མཁའི་སྙིང་པོ་
དང་འཁོར་ལོའི་གོ་ཆམ་སྟེ་ཉེ་བའི་འདུས་པའོ། །སོར་མོ་བཅུ་དྲུག་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། །པོ་ལ་གོང་གཉིས་སིནྡྷཱུ་ར་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་
དུར་ཁྲོད་དོ། །མཐེ་བོང་བཞི་མ་རུར་རྣམ་པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་དོ། །སྐུའི་
འཁོར་ལོའི་ལྷ་རྣམས་སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པའོ། །དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་དཔའ་

[004A]༄༅། །མོ་རྣམས་ལ་འཁྱུད་པ། རལ་པའི་ཐོར་ཅོག་ཅན། ཕྱག་རྒྱ་དྲུག་གིས་རྒྱས་བཏབ་པ། ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་འཕྱང་བ་
སྟག་གི་པགས་པས་ཤམ་ཐབས་ཅན། གཡས་བརྐྱང་གིས་བཞུགས་པ། དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་དཔའ་བོ་རྣམ་
ལ་འཁྱུད་པ། སྤྱན་གསུམ་དམར་ཞིང་མེ་ལྟར་འབར་བ། ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་ངོ་ཤལ་ཅན། བྱིན་པ་གཉིས་ཀྱིས་ཡབ་ཀྱི་
བརླའི་སྟེང་དུ་ལེགས་པར་འཁྲིལ་བའོ། །དབང་པོའི་སྒོ་བརྒྱད་ཀྱི་རྩ་བརྒྱད་ཧཱུཾ་དང་ངོ་བོ་དབྱེར་མེད་དུ་ཡོངས་སུ་གྱུར་པ་ལས་ལྕེའི་རྩ་བར་ཁྭ་གདོང་མ་ནག་མོ། །ལྟེ་བའི་བུག་པར་འུག་
གདོང་མ་ལྗང་ཀུ། རྟགས་ཀྱི་སྒོར་ཁྱི་གདོང་མ་དམར་མོ། །བཤང་ལམ་གྱི་སྒོར་ཕག་གདོང་མ་སེར་མོ། །མཛོད་སྤུའི་བུག་པར་གཤིན་རྗེ་བརྟན་མ་གཡས་སྔོ་གཡོན་སེར་བ། རྣ་
བ་གཉིས་ན་གཤིན་རྗེ་ཕོ་ཉ་མོ་གཡས་སེར་གཡོན་དམར་པ། མིག་གཉིས་ན་གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན་གཤིན་རྗེ་འཇོམས་མ་གཡས་ལྗང་གཡོན་

[004B] མཆན་ཁུང་ན་ཁ་ཊྭཾ་ག་བསྣམས་པ། དབུ་སྐྲ་སིལ་བུ་གྲོལ་བ། ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་
དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། རོ་གདན་ལ་གཡས་བརྐྱང་གིས་བཞུགས་པའོ། །ཡབ་ཀྱི་ལྟེ་བ་དང་ཐུགས་ཀ་ཡུམ་གྱི་མགྲིན་པ་དང་སྤྱི་བོར་ཞེས་པ་ནས། བདེ་སྟོང་
དབྱེར་མེད་དུ་སྦྱར་བ་ནི་བྱང་ཕྱོགས་སོ་བདུན་གྱི་ངོ་བོ་ལྷ་སོ་བདུན་གྱི་རྣམ་པར་ཤར་བ་ནམ་མཁའི་འཇའ་ཚོན་ལྟ་བུར་གྱུར། རང་གི་སྙིང་གར་ཟླ་གདན་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་
པོ༑ ཞེས་པ་ནས། ཕཊ་ཕཊ་དུད་ཁས་མཚན་པར་གྱུར། ཕཻཾ། རང་གི་ཐུགས་ཁའི་ཉི་གདན་ལ་གནས་པའི་ཧཱུཾ་ཞེས་པ་ནས། མཁའ་འགྲོ་མ་བཞི་ལ་རིན་ཆེན་འབྱུང་ལྡན། ཐུགས་ཀྱི་
འཁོར་ལོའི་ལྷ་ལ་མི་བསྐྱོད་པ། གསུང་གི་འཁོར་ལོའི་ལྷ་ལ་འོད་དཔག་མེད། སྐུའི་འཁོར་ལོའི་ལྷ་ལ་རྣམ་སྣང། སྒོ་མཚམས་མ་བརྒྱད་ལ་དོན་གྲུབ་ཀྱིས་དབུ་བརྒྱན་ཅིང། དབང་གི་
ལྷ་རྣམས་སོགས་ཕྱི་དཀྱིལ་བཞིན་ནོ། །ནང་མཆོད་ཀྱི་སྐབས་སུ། འགྲོ་མགོན་ཆོས་འཕགས་པ། ཞང་དཀོན་མཆོག་དཔལ་གྱི། ན་བཟའ་བསོད་ནམས་བཟང་པོའི། བླ་མ་

[005A]༄༅། །དམ་པ་བསོད་ནམས་རྒྱལ་མཚན་གྱི། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི། མཁས་གྲུབ་དགེ་ལེགས་དཔལ་བཟང་པོའི། པཎ་ཆེན་
ཆོས་ཀྱི་རྒྱལ་མཚན་གྱི། གྲུབ་ཆེན་ཆོས་རྡོ་རྗེའི། རྒྱལ་བ་བློ་བཟང་དོན་གྲུབ་ཀྱི། མཁས་གྲུབ་སངས་རྒྱས་ཡེ་ཤེས་ཀྱི། རྡོ་རྗེ་འཆང་པཎ་ཆེན་ཐམས་ཅད་མཁྱེན་པའི་
སོགས་སྦྱར། སྔགས་མཆོད་ཀྱི་སྐབས་སུ། ཡབ་ཡུམ་གྱི་སྙིང་པོ། ཉེ་སྙིང་རྣམས་དང། འཁོར་གྱི་སྔགས་ལ། ཨོཾ་རྀཾ་རྀའ ་ལྀཾ་ལྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་
ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ནཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ། ཧཱུཾ་ཧཱུཾ་ཕཊ། ཞེས་སྔགས་བསྡུས་པའོ། །རྐང་བརྒྱད་ཀྱིས་
བསྟོད། བཟླས་བྱའི་སྔགས་ལ་འཁོར་སྔགས་བཤད་མ་ཐག་པའོ། །གཏོར་མའི་སྐབས་སུ། ཨོཾ་ཨཱབཛྲ་ཨར་ལི་སོགས་ལན་བདུན་ནོ། །
སྡུད་རིམ་གྱི་སྐབས་སུ། གཞལ་ཡས་ཁང་གཞིའི་ཧེ་རུ་ཀ་ཡབ་ཡུམ་ལ་ཐིམ། ཡུམ་ཡབ་ལ་ཐིམ། ལུས་དཀྱིལ་གྱི་ལྷ་རྣམས་རང་རང་གི་གནས་

[005B] རང་ཡང་སྟོད་སྨད་ནས་རིམ་གྱིས་ཧཱུཾ་ལ་ཐིམ། སོགས་དཀྱུས་བཞིན་བྱའོ། །རྒྱས་
པར་སྒྲུབ་ཐབས་ཆེན་པོ་རྣམས་སུ་ཤེས་པར་བྱའོ།། །། བཀྲ་ཤིས།། །།
   ༈    །བློ་བཟང་ཆོས་ཀྱི་འབྱོར་ལྡན་འཁོར་ལོའི་མགོན། །བཀའ་དྲིན་མཉམ་མེད་རྩ་བའི་བླ་མ་ལ།།
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་གསོལ་བ་བཏབ་པའི་བྱིན་རླབས་ཀྱིས། །དལ་འབྱོར་རྟེན་ཐོབ་དམ་པའི་མགོན་གྱིས་བཟུང། །
ཐུན་མོང་ལམ་སྦྱངས་དབང་ཐོབ་དམ་ཚིག་བསྲུངས། །རིམ་གཉིས་ལམ་གྱིས་བདེ་བ་མཆོག་ཐོབ་ཤོག། །།འདི་ནི་དྲིལ་བུ་
ལུས་དཀྱིལ་གྱི་བླ་མ་བརྒྱུད་འདེབས་ཀྱི་ལྷན་ཐབས་སུ་བྲིས་པའོ།། །།དགེ་ལེགས་འཕེལ། །



﻿
[009B]༄༅། །བདེ་མཆོག་དྲིལ་བུ་ལུས་དཀྱིལ་གྱི་བླ་མའི་རྣལ་འབྱོར་སོགས་བཞུགས་

[001A] །ན་མོ་གུ་རུ་ཤྲཱི་ཧེ་རུ་ཀཱ་ཡ། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ཅིག་
ཅེས་སྐྱབས་སེམས་ལན་གསུམ། བདེ་སྟོང་ངང་ལས་རང་ཉིད་ཧེ་རུ་ཀཿ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས། །རྡོར་དྲིལ་བཟུང་ནས་རྡོ་རྗེ་ཕག་མོ་ལ། །འཁྱུད་ཅིང་གཡས་བརྐྱངས་
སྟབས་ཀྱིས་བཞུགས་པར་གྱུར། །རང་གི་ཐུགས་ཀའི་ཧཱུཾ་ཡིག་འོད་ཟེར་གྱིས། །སྣོད་བཅུད་ཀུན་སྦྱངས་དག་པ་རབ་འབྱམས་དབུས། །འཁོར་གསུམ་ཡོངས་དག་ཟག་མེད་བདེ་སྟེར་བའི། །མཆོད་ཚོགས་
རྒྱ་མཚོས་ཡོངས་སུ་གང་གྱུར་ཅིག་སྤྱི་གཙུག་པད་ཟླར་རྡོར་སེམས་ཡུམ་དང་བཅས། །བཞུགས་པ་ཡེ་ཤེས་པ་དང་དབྱེར་མེད་པའི། །ཐུགས་ཀའི་སྔགས་འཕྲེང་འོད་དང་བདུད་རྩི་ཡིས། །སྒྲིབ་

[002A]༄༅། །སྦྱངས་རྒྱལ་ཀུན་བྱིན་རླབས་ཐོབ་གྱུར་ཅིག་ཧེ་རུ་ཀའི་ཡིག་བརྒྱ་བཟླ། རྡོར་སེམས་རང་ལ་ཐིམས་པས་སྡིག་སྒྲིབ་དག་པར་གྱུར། མདུན་དུ་པད་ཉི་དྲག་པོ་ཨུ་མའི་སྟེང། །རྩ་
བའི་བླ་མ་འཁོར་ལོ་བདེ་བའི་མཆོག་སྐུ་མདོག་མཐིང་ག་བཻ་ཌཱུར་རི་བོ་བཞིན། །གཡོན་སྐོར་སྔོ་ལྗང་དམར་སེར་ཞལ་བཞི་པ། །རྩ་ཕྱག་རྡོར་དྲིལ་འཛིན་པས་ཡུམ་ལ་འཁྱུད། །དེ་འོག་གཉིས་གཉིས་
རིམ་པས་གླང་ལྤགས་དང། །ཅང་ཏེའུ་ཁ་ཊྲཱཾ་དགྲ་སྟ་ཐོད་ཁྲག་དང། །གྲི་གུག་ཞགས་པ་རྩེ་གསུམ་ཚངས་མགོ་བསྣམས། །གར་དགུའི་ཉམས་ལྡན་རུས་པའི་རྒྱན་དྲུག་གསོལ། །ཐོར་ཅོག་ཟླ་ཕྱེད་
སྣ་ཚོགས་རྡོ་རྗེས་མཚན། །མགོ་རློན་འཕྲེང་དང་སྟག་ལྤགས་ཤམ་ཐབས་ཅན། །གཡས་བརྐྱང་སྟབས་ཀྱིས་མེ་དཔུང་དབུས་ན་བཞུགས། །ཕག་མོ་དམར་མོ་ཕྱག་རྒྱ་ལྔས་བརྒྱན་ཅིང། །གྲི་ཐོད་

[002B] །གཙོ་བོའི་སྐུ་ཡང་འབྱུང་བཞི་རི་རབ་དང། །གཞལ་ཡས་ཁང་གི་རྣམ་པར་གནས་པའི་དབུས། །ཆོས་ཀྱི་འཁོར་ལོར་དཔྱིད་དང་ཐིག་ལེའི་དངོས། །ཧེ་རུ་ཀ་དང་ཕག་
མོ་མཉམ་པར་སྦྱར། །ཕྱོགས་བཞིར་འབྱུང་བའི་རྩ་འདབ་མཁའ་འགྲོ་བཞི། །མཚམས་ཀྱི་རྩ་འདབ་ཐོད་པ་བདུད་རྩིར་བཅས། །སྟོད་བར་སྨད་ཀྱི་ཉེར་བཞིའི་གནས་རྣམས་སུ། །རྩིབས་ཤུན་ཁོང་སྟོང་ཁྱེར་
བའི་རྣམ་པ་རུ། །ཁམས་ཀྱི་ངོ་བོ་དཔའ་བོ་ཉེར་བཞི་ལ། །རྩ་ཡི་རང་བཞིན་དཔའ་མོ་ཉེར་བཞིས་འཁྱུད། །དབང་པོའི་སྒོ་ལ་སྒོ་མཚམས་མ་མོ་བརྒྱད། །བཞུགས་ཤིང་གཙོ་བོའི་ཐུགས་ཀའི་ཧཱུཾ་ཡིག་གི་
འོད་ཀྱིས་ཡེ་ཤེས་འཁོར་ལོ་སྤྱན་དྲངས་ཏེ། །དམ་ཚིག་པ་དང་དབྱེར་མེད་བརྟན་པར་གྱུར། །ཨ་ཧཾ་མཉམ་སྦྱོར་བདེ་བའི་རོལ་པ་ལས། །འཁོར་ལོ་ལྔ་ཡི་ལྷ་ཚོགས་སྤྲོ་མཛད་ཅིང། །བརྟན་གཡོ་རབ་འབྱམས་
དེ་ཡི་ངོ་བོར་སྡུད། །བླ་མ་འཁོར་ལོའི་མགོན་པོ་ལ་ཕྱག་འཚལ། །ཉེར་སྤྱོད་བཀྲ་ཤིས་རྟགས་རྫས་མཆོད་པའི་སྤྲིན། །རྫས་བཅུ་སྦྱངས་རྟོགས་སྦར་བྱས་ཨ་མྲི་ཏ། །ལྷན་སྐྱེས་བདེ་བའི་དགྱེས་སྐྱེད་ཕྱག་
རྒྱར་བཅས། །དོན་དམ་བྱང་ཆུབ་སེམས་མཆོག་དང་དུ་འབུལ། །ཐོག་མ་མེད་ནས་སྲིད་བར་འཁྱམས་པ་ན། །མཚན་མར་འཛིན་པས་ཡོངས་སུ་བརླམས་པ་ཡིས། །སྒོ་གསུམ་ཉེས་པ་ཇི་སྙེད་བགྱིས་པ་ཀུན་

[003A]༄༅། །དམིགས་མེད་འོད་གསལ་དབྱིངས་སུ་དག་པར་མཛོད། །སྲིད་པའི་རྒྱུ་བ་ལྷ་མིན་མགྲིན་གཅོད་པའི། །མཚོན་རྣོན་བདེ་སྟོང་ཡེ་ཤེས་འཁོར་ལོ་ཆེ། །བསྐལ་པའི་མཐར་ཡང་ལུས་ཅན་ཡིད་མཁས་
ལ༑ ༑བསྐོར་བས་དེས་དོན་ལྷ་མཆོག་རྒྱལ་གྱུར་ཅིག་མཎྜལ་ཕུལ། ཆོས་བདེན་བདག་ཉིད་བླ་མ་ཧེ་རུ་ཀཿ་ཁྱོད་མིན་སྐྱབས་གཞན་གང་དུའང་མི་འཚོལ་བས། །སྒོ་གསུམ་དྲི་མ་མཐའ་དག་དྲུང་ཕྱུངས་ཏེ། །
བདེ་ཆེན་སྐུ་བཞི་ཐོབ་པར་བྱིན་གྱིས་རློབས། །དེ་ལྟར་རྩེ་གཅིག་གསོལ་བ་བཏབ་པ་ན། །སྤྲུལ་པའི་ཕག་མོ་མཁའ་འགྲོ་བཞིར་བཅས་པས། །བུམ་པའི་དབང་བསྐུར་ལུས་ཀྱི་སྒྲིབ་པ་སྦྱངས། །བསྐྱེད་རིམ་ཕྲ་རགས་སྤྲུལ་
སྐུ་འགྲུབ་པར་བྱས། །ཧེ་རུ་ཀ་དང་ཕག་མོ་སྦྱར་བ་ཡི། །གསང་རྫས་མྱངས་པས་ངག་གི་སྒྲིབ་པ་དག་ཀུན་རྫོབ་སྒྱུ་མའི་རྫོགས་རིམ་བསྒོམ་པ་དང། །རྒྱལ་གསུང་ལོངས་སྐུ་འགྲུབ་པའི་ནུས་པ་བཞག་ཕག་
མོ་རང་ལ་ཕྱག་རྒྱར་གནང་བ་དང། །སྙོམས་པར་ཞུགས་པས་དགའ་བཞིའི་ཡེ་ཤེས་སྐྱེས། །ཡིད་ཀྱི་སྒྲིབ་བྱང་དོན་དམ་འོད་གསལ་གྱི། །རྫོགས་རིམ་ཆོས་སྐུ་དང་བཅས་འགྲུབ་པར་བྱས། །བདེ་ཆེན་ཐུགས་དང་
སྒྱུ་འཕྲུལ་དྲ་བའི་སྐུ། །ཟུང་དུ་འཇུག་པའི་དོན་ལ་ངོ་སྤྲད་པས། །སྒོ་གསུམ་སྒྲིབ་བྲལ་ཟུང་འཇུག་རྡོ་རྗེ་འཆང། །འགྲུབ་པའི་ནུས་པ་ཡོངས་སུ་སྨིན་པར་གྱུར། །དེ་ནས། ལེགས་ཚོགས་འབྱུང་གནས་བཤེས་

[003B] །སྤྱི་དང་བྱེ་བྲག་འཁོར་བས་ཡིད་འབྱུང་རྣམ་དག་ཚུལ་ཁྲིམས་མིག་བཞིན་བསྲང། །རང་ལ་དཔགས་ཏེ། མར་གྱུར་འགྲོ་ལ་བརྩེ་བས་བྱང་ཆུབ་སེམས་བསྐྱེད་ནས་
ཕྱིན་དྲུག་བསྡུ་བཞིའི་སྤྱོད་པ་ཀུན་ལ་ཞུམ་མེད་སློབ་པར་བྱིན་གྱིས་རློབས། །དེ་ནས་མཚན་ལྡན་སློབ་དཔོན་མཆོག་ལས་འཇུག་སྒོ་སྨིན་བྱེད་དབང་མནོས་ཏེ། །རིགས་ལྔ་སྤྱི་དང་སོ་སོའི་དམ་ཚིག་མ་རྒྱུད་སྒོས་ཀྱི་བསླབ་བྱ་
ཀུན༑ ༑ལེགས་བསྲུངས་དཔའ་བོ་མཁའ་འགྲོའི་ཚོགས་རྣམས་སྒྲུབ་པའི་མཆོད་པས་དགྱེས་གྱུར་ཏེ། །མཆོག་མཐུན་དངོས་གྲུབ་ནོར་བུའི་གཏེར་གྱི་སྒོ་བརྒྱ་འབྱེད་པར་བྱིན་གྱིས་རློབས། །སྒོ་གསུམ་དག་བྱས་ཚོགས་བསགས་
མོས་པའི་ཆོས་ཀྱི་སྐུ་ལས་ལོངས་སྐུ་དང། །སྲུང་འཁོར་དབུས་སུ་སྤྲུལ་སྐུར་རྫོགས་པས་ཐ་མལ་སྐྱེ་ཤི་བར་དོ་སྦྱངས། །ལུས་ཀྱི་ཆ་ཤས་རྩ་ཁམས་ཀུན་ཀྱང་དག་པའི་བརྟན་གཡོར་བསྒྱུར་བ་ཡིས། །བསྐྱེད་རིམ་རགས་
ཕྲས་མ་དག་སྣང་ཞེན་དྲི་མ་སྦྱོང་བར་བྱིན་གྱིས་རློབས། །རྡོ་རྗེའི་ལུས་ཀྱི་གནས་ལུགས་གསལ་མཐོང་རྩ་འཁོར་སོ་སོའི་ལམ་སྦྱངས་ཏེ། །སྙིང་དབུས་སྤྲིན་སྒྲར་དམིགས་པས་གཟུང་འཛིན་སྣང་བྱེད་རླུང་རྣམས་དྷཱུ་
ཏཱིར་བསྡུས། །དེ་ལས་འབྱུང་འཇུག་གནས་གསུམ་རང་གདངས་སྔགས་ཀྱི་རྒྱལ་པོར་ཤར་བ་ཡིས། །སྙིང་གའི་སྦུབས་འབྱེད་བདག་བྱིན་བརླབ་པའི་རིམ་པ་སྐྱེ་བར་བྱིན་གྱིས་རློབས། །རང་སེམས་ཐིག་ལེ་མཁའ་ནས་

[004A]༄༅། །གསང་རྩེར་རྡོ་རྗེ་ལ་གནས་ཧཱུཾ་ལ་སིམ། །སྒོ་ལྔར་བསྒོམས་པས་མངོན་ཤེས་ལ་སོགས་ཡོན་ཏན་སྣ་ཚོགས་རྡོ་རྗེས་བསྒྲུབས། །ཡས་སྣར་ཕྱེད་འཕགས་རྡོ་རྗེའི་རྩེ་མོར་ཁམས་ཀྱི་ཉི་ཟླ་རིགས་ལྔ་ཡི་
སྐར་ཚོམ་བཅས་བསྒོམས་སྣ་ཚོགས་རྡོ་རྗེའི་རིམ་པ་སྐྱེ་བར་བྱིན་གྱིས་རློབས། །དམ་ཚིག་དང་ནི་ལས་རྒྱར་རོལ་པས་རྩ་སྦྱར་རླུང་བསྣོལ་ཐིག་ལེ་གཉིས། །ནོར་བུར་འདུས་ཏེ་ལྷན་སྐྱེས་དྲངས་པས་བདེ་སྟོང་སྐྱིལ་ཀྲུང་
རྣམ་བཞི་བཅིངས། །ཡབ་རྐྱང་ནོར་བུར་ཧཱུཾ་སོགས་བསྒོམས་དང་སྟོང་ཉིད་ཕྱག་རྒྱ་ཆེན་མོས་ཀྱང། །ལྷན་སྐྱེས་བདེ་སྟེང་ནོར་བུ་འགེངས་པའི་རིམ་པ་སྐྱེ་བར་བྱིན་གྱིས་རློབས། །སུམ་མདོར་ཆོས་འབྱུང་དཀར་དམར་ཐིག་ལེ་
ལྔས་མཚན་དབུས་སུ་བུམ་བ་ཅན། །བསྒོམས་པས་གཏུམ་མོ་སྦར་ཏེ་སྙིང་གའི་ས་བོན་ལྔ་བསྲེགས་ཧཾ་ཡིག་ཀྱང། །ཞུ་བས་སླར་མཆོད་རྒྱལ་ཀུན་ཐུགས་བཅུད་བསྡུས་ཏེ་འབྲུ་དྲུག་གསོ་བ་སོགས། །དམར་ཆ་སྤེལ་བྱེད་ཛཱ་
ལ་དྷཱ་རའི་རིམ་པ་སྐྱེ་བར་བྱིན་གྱིས་རློབས། །སྙིང་དབུས་ཧཱུཾ་ལས་འོད་འཕྲོས་སྡུད་རིམ་གཉིས་ཀྱིས་སྟོང་བཞིའི་འོད་གསལ་ལས། །ལོངས་སྤྲུལ་སྐུར་ལྡང་བསྲེ་བའི་མན་ངག་རིང་ནས་གོམས་པ་དངོས་གྱུར་ཏེ། །ཡོངས་
སུ་སྦྱོད་བྱེད་བསམ་མི་ཁྱབ་ལས་སླར་ཡང་གཟུགས་རྫོགས་བསམ་མི་ཁྱབ། །སྤྱོད་དང་བཅས་པས་ཧེ་རུ་ཀ་དཔལ་གོ་འཕང་ཐོབ་པར་བྱིན་གྱིས་རློབས། །དེར་མ་སོན་པར་དུས་བྱས་གྱུར་ན་དཔའ་བོ་མཁའ་འགྲོས་མངོན་

[004B] །མཁའ་སྤྱོད་གནས་སམ་གསང་སྔགས་སྒྲུབ་པའི་རྟེན་བཟང་ཕུན་སུམ་ཚོགས་པ་ཐོབ། །ལམ་མཆོག་འདི་ཉིད་ཚུལ་བཞིན་བསྒྲུབས་པས་མངོན་དུ་གྱུར་ཅིང་སྤེལ་བ་ཡིས། །ནམ་མཁའི་མཐས་གཏུགས་
འགྲོ་ཀུན་དང་བཅས་འོད་གསལ་ཆོས་སྐུ་མྱུར་ཐོབ་ཤོག་ཅེས་བཤར་བསྒོམ་བྱ། མཇུག་ཏུ། འཁོར་ལོ་ལྔ་ཡི་ལྷ་ཚོགས་རྟེན་དང་བཅས། །གཅིག་བསྡུས་ནང་གི་བླ་མ་ཧེ་རུ་ཀཿ་སྤྱི་བོ་ནས་བྱོན་མི་ཤིགས་ཐིག་ལེའི་
དབུས། །བྱང་ཆུབ་བར་དུ་འབྲལ་མེད་བཞུགས་གྱུར་ཅིག་འདི་ལྟར་བགྱིས་པའི་ཞེས་སོགས་ཀྱིས་བསྔོ་སྨོན་དང། བློ་བཟང་རྡོ་རྗེ་ཞེས་སོགས་ཀྱིས་ཤིས་བརྗོད་བྱའོ། །ཞེས་པ་འདི་ནི་རྗེ་དཀོན་མཆོག་བསྟན་
པའི་སྒྲོན་མེའི་གསུང་སྔ་ཕྱི་གུང་བསྒྲིགས་ནས་དྷརྨ་བྷ་དྲས་སྦྱར་བའོ། །ཤུ་བྷཾ།། །།༄༅། །བདེ་མཆོག་རྫོགས་རིམ་རིམ་པ་ལྔའི་སྨོན་ལམ་བཞུགས་སོ། རྣལ་འབྱོར་མ་རྒྱུད་རྒྱལ་པོར་སྤས་པའི་དོན། །གྲུབ་
མཆོག་དྲིལ་བུ་ཞབས་ཀྱིས་གསལ་མཛད་པ། །ཟབ་ལམ་རིམ་ལྔའི་རྟོགས་པ་མངོན་གྱུར་ཏེ། །ཚེ་འདིར་ཧེ་རུ་ཀ་དཔལ་ཐོབ་པར་ཤོག་ཆོས་འཁོར་པདྨོའི་ལྟེ་བར་ཧཱུཾ་ཡིག་དང། །རླུང་སྔགས་དབྱེར་མེད་རྡོ་རྗེའི་
བཟླས་པ་ལ། །སེམས་གཞོལ་བདག་བྱིན་རླབས་པའི་རིམ་པ་ཡིས། །དབྱེ་དཀའི་མ་རིག་མདུད་པ་འགྲོལ་བར་ཤོག་དྷཱུ་ཏཱིའི་མར་སྣེ་ཡར་སྣེའི་རྡོ་རྗེའི་རྩེར། །ཆེས་ཕྲའི་ཧཱུཾ་དང་ཉི་ཟླ་སྐར་གསུམ་ལ། །

[005A]༄༅། །དམིགས་པ་སྣ་ཚོགས་རྡོ་རྗེའི་རིམ་པ་ཡིས། །ལྷན་སྐྱེས་བརྟན་ཅིང་བྱང་སེམས་རྒྱས་པར་ཤོག་དམ་ཚིག་ལས་ཆོས་ཕྱག་ཆེན་སྒེག་མོ་བཞིའི། །རེག་བྱའི་བསིར་བུས་བསྐུལ་བའི་ཚངས་
པའི་མེས། །སྟོང་ཕྲག་དོན་གཉིས་ཀུནྡ་བཞུས་པའི་ཆུས། །ནོར་བུ་འགེངས་པའི་རིམ་པ་མཐར་ཕྱིན་ཤོག་སུམ་མདོ་ཛཱ་ལ་བྷཱ་རར་ཆོས་འབྱུང་ནང། །རིགས་ལྔའི་ཚོམ་བུར་ཁ་སྦྱོར་བུམ་པ་ཅན། །བཟུངས་
པས་ཨ་ཧཾ་འབར་འཛག་ཆེར་གཡོས་ཏེ། །རྒྱལ་ཀུན་ཐུགས་རྗེའི་འོ་རྒྱུན་འཐུང་བར་ཤོག་སྤྱོད་པ་གསུམ་དང་བསམ་གཏན་གཉིས་ལ་སོགས། །ཕྱི་ནང་ཐབས་མཁས་སྒྱུ་འཕྲུལ་ལ་བྲེཏེན་ནས། །སྒྱུ་ལུས་
འོད་གསལ་དབྱེར་མེད་ཟུང་འཇུག་པའི། །བསམ་མི་ཁྱབ་ཀྱི་རིམ་པ་མཐར་བྱིན་ཤོག་འདི་དྷརྨ་བྷ་དྲས་སྦྱར་རོ།། །། ༄༅། །གཏོར་མ་སོགས་ཀྱི་བྱིན་རླབས་མདོར་བསྡུས་ནི། ཧ་ཧོ་ཧྲཱི་གསུམ། བསྒྲུབ་
གཞིའི་སྟེང་གི་ཧ་དམར་པོའི་འོད་ཀྱིས་ཁ་དོག་དང། འོག་གི་ཧོ་དཀར་པོའི་འོད་ཀྱིས་དྲི་རོ་དང། བར་གྱི་ཧྲཱི་སྔོན་པོའི་འོད་ཀྱིས་ནུས་པའི་སྐྱོན་ཐམས་ཅད་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ། གསུཾ་
ཧྲྡིའི་གཡས་ཀྱི་ཨོཾ་དཀར་པོ། གཡོན་གྱི་ཨཱ་དམར་པོ། མདུན་གྱི་ཧཱུཾ་སྔོན་པོ་གསུམ་གྱི་འོད་ཀྱིས་རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར། ཅེས་པ་ཙམ་གྱིས་ཆོག་གོ་འདི་འང་དྷརྨ་བྷ་དྲས་སྦྱར།།



﻿༄༅། །དྲིལ་བུ་ལུས་དཀྱིལ་གྱི་ལྷན་ཐབས་བཞུགས་སོ། །

[001B]༄༅། །བླ་མ་དང་བཅོམ་ལྡན་འདས་དཔལ་ཧེ་རུ་ཀ་ཡབ་ཡུམ་ལ་གུས་པས་ཕྱག་འཚལ་ལོ། །དཔལ་འཁོར་ལོ་བདེ་མཆོག་དྲིལ་བུ་པའི་མངོན་རྟོགས་ངག་འདོན་གྱི་ཆོ་གའི་རིམ་པ་ནི།  ནང་
མཆོད་གཏོར་མ་ལྟར་བྱིན་གྱིས་བརླབ་པའམ། ཡང་ན།  ཧ་ཧོ་ཧྲཱི་ཁ་དོག་དྲི་རོ་ནུས་པའི་སྐྱོན་བཅོམས་ཤིང་བདུད་རྩིར་གྱུར། ཨོཾ་ཨཱ་ཧཱུཾ་ ཞེས་ལན་གསུམ་བརྗོད་པས། རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར། སྔོན་འགྲོ་གཏོར་མ་མངོན་རྟོགས་ནས་
འབྱུང་བ་ལྟར་བྱིན་གྱིས་བརླབས་ནས། ཕྱག་རྒྱ་བཅིངས་པའི་  ཕཻཾ་ ཞེས་བརྗོད་ནས།  རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འོད་ཟེར་འཕྲོས་པས་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་
སྐྱོང་ལ་སོགས་པ་ཐམས་ཅད་སྤྱན་དྲངས་ཏེ། ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་
ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར།  རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱ་བྱས་ལ།  ཨོཾ་ཁ་ཁ་ ཞེས་པ་ནས།  ཧཱུཾ་ཧཱུཾ་ཕགས་སཱ་ཧཱ།  ཞེས་

[002A]༄༅། །ལན་གསུམ་བརྗོད། ཕྱོགས་གཡོན་དང་མཚམས་གཡས་སྐོར་དུ་གནས་པ་ལ་འབུལ་ལོ།  །ཨོཾ་ཨརྒྷཾ་པྲ་ཏཱི་ཙྪ་སཱཧཱ།  དེ་བཞིན་དུ་  ཨརྒྷཾ་ གྱི་གནས་སུ།  པཱ་དྱཾ་ གྱིས་ཞབས་བསིལ་དང།  ཨོཾ་བཛྲ་པུཥྤེ་ཨཱ་ཧཱུཾ་
 དེ་བཞིན་དུ་པུཥྤེའི་གནས་སུ།  དྷཱུ་པེ། དའི་པེ། གནྡྷེ། ནཻ་ཝི་དྱ། ཤཔྟ་ རྣམས་བཅུག་ལ་དབུལ་ ། ཕྱོགས་སྐྱོང་དང་ཞིང་སྐྱོང་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ཞེས་ནང་མཆོད་དབུལ།  ལྷ་ཡི་ཚོགས་རྣམས་མ་ལུས་
དང།  །ཞེས་པ་ནས།  ཡིད་ལ་འདོད་པ་ཀུན་འགྲུབ་ཤོག་ །ཅེས་དང་ཡིག་བརྒྱ་བརྗོད།  ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་པར་གྱུར།  མཆོད་པ་བསང་སྦྱང་བྱིན་གྱིས་བརླབ་པ་ནི།  སུཾ་བྷ་ ཞེས་སོགས་ཀྱིས་བགེགས་
བསང།  སྭ་བྷཱ་ཝ་ ཞེས་སོགས་ཀྱིས་སྟོང་པར་སྦྱངས།  སྟོང་པའི་ངང་ལས་ཀཾ་ དམ་ཨ་  ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས་
མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པ་ཅན་སྟེར་བར་གྱུར། ཨོཾ་

[002B]  དེ་བཞིན་དུ།  པཱ་དྱཾ། ཨོཾ་བཛྲ་པུཥྤེ་ཨཱ་ཧཱུཾ།  ཞེས་པ་ནས།  ཤཔྟ་ འི་བར་སྔགས་ཕྱག་རྒྱ་དང་བཅས་པས་བྱིན་གྱིས་བརླབས། དེ་ནས་མཎྜལ་དབུལ་ཞིང་གསོལ་བ་གདབ་པ་ནི། ཕྱག་གསུམ་བྱས་ཏེ་སྤྱིར་མཎྜལ་བཤམས། ཕྱག་གསུམ་བྱས་ཏེ་སོ་སོའི་ཕྱག་ཏུ་མེ་ཏོག་
འབུལ། ཕྱག་བྱས་ཏེ་མེ་ཏོག་དང་བཅས་པའི་ཐལ་མོ་སྦྱར་ནས་སྙིང་པོ་རྒྱན་ལས།  སེམས་ཅན་དོན་དུ་སེམས་དགེ་བ། །རྣལ་འབྱོར་པ་ཡི་ཚོགས་རྣམས་ཀུན། །ཚུལ་བཞིན་ཆོ་ག་ལྡན་པ་ཡི། །རྣལ་འབྱོར་ལ་ནི་ཉེར་གནས་མཛོད།  །ཅེས་པ་གསུམ་གྱིས་
མེ་ཏོག་གཏོར་ལ་གསོལ་བ་བཏབ། ཕྱག་བྱས་ཏེ་བླ་མ་མ་གཏོགས་པའི་མེ་ཏོག་བསྡུ། ཕྱག་བྱས་ཏེ་མཎྜལ་བཤམས། ཕྱག་བྱས་ཏེ་གཞན་རྣམས་ཀྱི་མེ་ཏོག་བླ་མ་ལ་འབུལ་བའི་ཕྱིར་མཎྜལ་བླ་མ་ལ་འབུལ། བླ་མས་ཀྱང་གཞན་རྣམས་ཀྱིས་ཕུལ་བའི་མཎྜལ་དང། རང་གི་མེ་ཏོག་བླ་མ་
གོང་མ་ལ་འབུལ་བའི་ཕྱིར་མེ་ཏོག་མཎྜལ་གྱི་དབུས་སུ་སྤུངས་ལ་རྟེན་གྱི་དྲུང་དུ་བཞག་ཕྱག་བྱས་ཏེ། རང་གནས་སུ་འཁོད། ཡང་ན་ཕྱག་གསུམ་བྱས་ཏེ་བླ་མའམ། གཙོ་བོ་ལ་མེ་ཏོག་དབུལ། ཡང་ཕྱག་གསུམ་བྱས་ཏེ། གྲལ་ལ་འཁོད་པ་རྣམས་ལ་མེ་ཏོག་བཀྲམ། དེ་ནས་ཕྱག་གསུམ་
མཚན་གཞན་ལྔ། གསོལ་གདབ་དང་བཅས་པ་སྔ་མ་བཞིན་བྱའོ། །དེ་ནས་བླ་མའམ་གཙོ་བོས།  བཤགས་པ་དང་བསྡམ་པ་སྔོན་དུ་འགྲོ་བ་ཅན་གྱི་ལྷའི་རྣལ་འབྱོར་ལ་གནས་པར་ཞུ།  ཞེས་བརྗོད་ལ།  སངས་རྒྱས་ཆོས་དང་དགེ་འདུན་ལ།  །ཞེས་པ་ནས།  གོ་
འཕང་མཆོག་ལ་འགོད་པར་བགྱི།  ཞེས་པའི་བར་གསུམ་གྱིས་སྐྱབས་འགྲོ་སོགས་བྱ། དེ་ནས་ཡི་གེ་བརྒྱ་བའི་བཟླས་པ་ནི།  རང་གི་སྤྱི་བོར་པཾ་ལས་པདྨ་ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་ལྟེ་བ་ཧཱུཾ་གིས་མཚན་པ་ལས་འོད་འཕྲོས་དོན་

[003A]༄༅། །གཉིས་བྱས་ཚུར་འདུས་ཡོངས་སུ་གྱུར་པ་ལས་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་རྡོ་རྗེའི་སྐྱིལ་ཀྲུང་གིས་བཞུགས་པ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་
གཉིས་གྲི་གུག་དང་ཐོད་པ་འཛིན་པས་འཁྱུད་པ་གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་ཀྱིས་སྤྲས་པ། གཉིས་ཀའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་འདྲའི་ཡེ་
ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཡང་ཧཱུཾ་ལས་འོད་ཟེར་འཕྲོས་པས་དབང་གི་ལྷ་སྤྱན་དྲངས་པ་རྣམས་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་
བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏཱ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་ཞེས་དབང་བསྐུར། ལུས་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟེང་དུ་ཧཱུཾ་གི་ཐ་མར་ཡི་གེ་བརྒྱ་པའི་སྔགས་ཀྱིས་
བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་ཅག་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་དག་པར་མཛད་དུ་གསོལ་ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་
འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་རྣམས་འོད་ཀྱི་རྣམ་པར་བསྡུས་ནས་སྔགས་ཕྲེང་ཧཱུཾ་དང་བཅས་པ་ལ་ཐིམ་པས། དེ་ལས་བདུད་

[003B] རང་གི་ཚངས་བུག་ནས་ཞུགས་ཏེ། ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱི་དག་པར་གྱུར། ཨོཾ་བཛྲ་ཧེ་རུ་ཀ་
ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། ཌྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོ་ཥྱོ་མེ་བྷ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཾ། ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝ་ན། བཛྲ་ཧེ་རུ་ཀ་མཱ་མེ་མུཉྩ་
ཧེ་རུ་ཀོ་བྷ་ཝ། མཧཱ་ས་མ་ཡ་སཏ་ཨཱ་ཧཱུཾ་ཕཊ།  ཅེས་བཟླས་ནས་རྒྱུད་མངོན་བརྗོད་བླ་མ་ལས།  བདག་ནི་མི་ཤེས་རྨོངས་པ་ཡི། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་
བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མེད་དུ་གྱུར་ པར་བསམ།  ཤྲཱི་ཧེ་རུ་ཀ། ཧེ་ནི་ཀུན་གྱི་འབྱུང་གནས་སུ་
གྱུར་པའི་སེམས་ཏེ་ ཞེས་དང།  ཨེ་བཾ་གྱི་དོན་ནོ། །སྟོང་པའི་ངང་ལས་སྐད་ཅིག་གིས་ ཞེས་དང།  ཕག་མོ་དམར་མོ་ཞལ་གཅིག་ཕྱག་གཉིས་རྡོ་རྗེ་དང་ཐོད་པ་འཛིན་པས་འཁྱུད་པ།  ཡང་ན་གྲི་གུག་དང་ཐོད་པ་འཛིན་པ་སྦྱོར།  ཤྲཱི་ཧེ་རུ་ཀཉཧཾ།  ཞེས་
ལན་གསུམ་བརྗོད།  ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨཽ་ཨོ། ཨཾ་ཨཿ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས། ཧཀྵ་ཧཱུཾ་ཧཱུཾ་ཕཊ།  ཅེས་ལན་གསུམ་བརྗོད།  རང་

[004A]༄༅། །གི་ལྟེ་བའི་ཕྱོགས་སུ་ ཞེས་དང།  ལྟེ་བའི་སྔགས་ཕྲེང་ལ་ཐིམ་པར་གྱུར། རང་ཧེ་རུ་ཀར་གསལ་བའི་ཐུགས་ཀར་པཾ་སེར་པོ་ལས་སྣ་ཚོགས་པདྨའི་ལྟེ་བར་ཨཾ་ལས་ ཞེས་དང།  འོད་ཟེར་རང་གི་སྙིང་གའི་ཧཱུཾ་ལ་ཐིམ་པར་གྱུར་
གང་གི་དྲིན་ ཞེས་པ་ནས།  པད་ལ་འདུད། །ཧེ་རུ། དཔལ་ ཞེས་པ་ནས།  གུས་ཕྱག་འཚལ། རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཨརྒྷཾ་པྲ་ཏཱིཙྪ་སཱཧཱ།  དེ་བཞིན་དུ།  པཱ་དྱཾ་ གྱིས་ཞབས་བསིལ་དང།  ཨོཾ་
བཛྲ་པུཥྤེ་ཨཱ་ཧཱུཾ་སཱཧཱ།  དེ་བཞིན་དུ།  དྷཱུ་པེ། དའི་པེ། གནྡྷེ། ཨོཾ་བཛྲ་ནཻ་ཝི་དཡེ་ཨཱ་ཧཱུཾ་སཱཧཱ། ཨོཾ་ཨཱ་བཛྲ་ཨཱ་དརཤེ་ཧཱུཾ།  ཞེས་པ་ནས།  དྷརྨེ་ཧཱུཾ། ཐུགས་ཀའི་ཧཱུཾ་ལས་བྱུང་བའི་སྙིང་པོའི་ ཞེས་དང།  །མཆོད་པར་གྱུར། ཨོཾ་སརྦྦ་བཛྲ་ ཞེས་དང།  སཱཧཱ་
ཡབ་ཡུམ་སྙོམས་པར་ཞུགས་ཏེ་ ཞེས་དང།  ཉམས་སུ་མྱོང་བར་གྱུར། དཀོན་མཆོག་གསུམ་ལ་ ཞེས་དང།  འགྲུབ་པར་ཤོག་སེམས་ཅན་ཐམས་ཅད་ཀྱི་སྒྲིབ་པ་ ཞེས་དང།  འདེབས་སོ། །བགྲོད་དཀའ་ ཞེས་དང།  དབུལ་བར་བགྱི། སེམས་ཅན་
ཐམས་ཅད་ཁྱད་པར་དུ་འཕགས་པའི་བདེ་བ་དང་ལྡན་པར་གྱུར་ཅིག་ །དེ་བཞིན་དུ་བར་པ་གཉིས་ལའང་ཐོག་མར་སྦྱར་ལ།  སེམས་ཅན་ཐམས་ཅད་ཀྱི་ཉོན་མོངས་པ་དང་ ཞེས་པ་ནས་  བྲལ་བར་གྱུར་ཅིག་བཅོམ་ལྡན་འདས་འཁོར་ལོ་སྡོམ་པའི་ ཞེས་
དང།  བརླབ་ཏུ་གསོལ། ཨོཾ་བཛྲ་ཧེ་རུ་ཀ་ ཞེས་པ་ནས།  ཧཱུཾ་ཕཊ། ཚོགས་ཞིང་རྣམས་ ཞེས་དང།  བྱིན་གྱིས་བརླབ་པར་གྱུར། ཆོས་ཐམས་ཅད་ ཅེས་པ་དང།  སྒྱུ་མ་ལྟ་བུར་གྱུར། ཨོཾ་ ཞེས་པ་དང།  ཧཾ་ཐུགས་ཀའི་ཧཱུཾ་གི་འོད་ཀྱིས་ ཞེས་པ་དང། རང་

[004B] ཧཱུཾ་གི་ཞབས་ཀྱུ་ཨུ་ནི་ཧ་ལ། ཧའི་ལུས་ནི་མགོ་བོ་ལ་དེའང་ཟླ་ཚེས་ལ། དེ་འང་ཐིག་ལེ་ལ། དེའང་ནཱ་ད་ལ་ཐིམ་ཞིང། ནཱ་དའང་མི་དམིགས་པར་གྱུར། ཨོཾ་ཤཱུ་ ཞེས་པ་དང་
ཧཾ་ཆོས་ཐམས་ཅད་རབ་ཏུ་ ཞེས་པ་ནས།  འོད་གསལ་དུ་གྱུར། དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་རང་གི་སེམས་ ཞེས་དང།  མདངས་ཆགས་པ་ནམ་མཁར་གནས་པར་གྱུར། ཨོཾ་སུཾ་བྷ་ ཞེས་པ་ནས།  ཕཊ་ཤར་དུ་སྔགས་དེ་ཉིད་
ཁ་དོག་ནག་པོ། ཨོཾ་གྲྀཧྞ་ ཞེས་པ་ནས།  ཕཊ། བྱང་དུ་སྔགས་དེ་ཉིད་ཁ་དོག་ལྗང་གུ་ཨོཾ་གྲྀཧྞ་པ་ཡ་ ཞེས་པ་ནས།  ཕཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་ཨཱ་ ཞེས་པ་ནས།  ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་འཁོད་
པར་གྱུར། སྔགས་དེ་རྣམས་ལས་རང་རང་གི་ ཞེས་པ་དང།  འཕྲོས་པས་ཚངས་པའི་འཇིག་རྟེན་ནས།  ཞེས་དང།  གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས། ཤར་ནག་བྱང་ལྗང། ནུབ་དམར། ལྷོ་
སེར་བའི་སྣ་ཚོགས་རྡོ་རྗེའི་ར་བ་གྲུ་བཞི་པ་ཚངས་པའི་འཇིག་རྟེན་ནས་ ཞེས་དང།  ཁྱབ་པར་གྱུར། ར་བ་གྲུབ་པ་དང་དུས་མཉམ་དུ་ ཞེས་དང།  མཚན་པའི་ཧཱུཾ་གི་འོད་ཟེར་ལས། གསེར་གྱི་ས་གཞི་ལ་ ཞེས་དང།  སྣ་ཚོགས་རྡོ་རྗེའི་རང་བཞིན་དུ་གྱུར་
སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་ཏུ་ ཞེས་དང།  གཅིག་ཏུ་གྱུར་པའི་ཕྱི་རོལ་ཏུ་ ཞེས་དང།  བསྐོར་བར་གྱུར། ཨོཾ་མེ་དི་ནི་ ཞེས་པ་ནས།  ཧཱུཾ་ཧཱུཾ་ཧཱུཾ།  དེ་ནས་གཡོན་པའི་མཐེབ་མཛུབ་ཀྱི་སེ་གོལ་ཤར་ནས་གཡོན་སྐོར་དུ་ཕྱོགས་བཞིར་གཏོག་པ་སྔར་ལྟར་བྱ། ཤར་ལྷོ་ནས་རིམ་པ་བཞིན་

[005A]༄༅། །གཡས་སྐོར་དུ་མཚམས་བཞིར།  ཨོཾ་སུཾ་བྷ་ ཞེས་པ་ནས།  བིདྱཱ་རཱ་ཛ་ཧུཾ་ཧཱུཾ་ཕཊ།  ཅེས་པའི་བར་བཞི་བརྗོད།  རྣམ་པ་ཐམས་ཅད་དུ་འགྲོ་བ་རྣམས་བགེགས་དང་བྲལ་བར་གྱུར། སྲུང་འཁོར་གྱི་དབུས་སུ་ཡཾ་སྔོན་པོ་ཡོངས་སུ་གྱུར་བ་ལས། རླུང་
གི་ ཞེས་དང།  གེ་སར་སེར་བའི་སྣ་ཚོགས་པདྨ་ཆུང་ངུའི་དབུས་སུ་ ཞེས་པ་ནས།  ཨཾ་ཨཿ་དབྱངས་དཀར་པོ་བཅུ་དྲུག་པ་ཕྲག་གཅིག་གཡས་སྐོར་དང། སླར་ཡང། ཨ་ཨཱ་ ཞེས་པ་ནས།  ཨཾ་ཨཿ་སྟེ་དབྱངས་དཀར་པོ་བཅུ་དྲུག་པ་ཕྲག་གཅིག་གཡོན་སྐོར་དུ་རིམ་པ་
གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་ ཅེས་དང།  ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང་ཀ་ཁ་ ཞེས་པ་ནས།  ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡོན་སྐོར་དུ་རིམ་པ་གཅིག་གིས་འཁོད། དེ་
གཉིས་ཡོངས་སུ་གྱུར་པ་ལས།  ཞེས་དང།  མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དས་ཟླ་བ་དཀར་ལ།  ཞེས་དང།  སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས། ཟླ་བའི་དབུས་སུ་ནཱ་ད་ཞུགས་པ་ལས། ནཱ་ད་ལས་ཐིག་ལེ། དེ་ལས་ཟླ་བྱེད། དེ་ལས་ཧའི་
མགོ་བོ། དེ་ལས་ཧའི་ལུས། དེ་ལས་ཨཱུ་གྲུབ་པའི་ ཞེས་དང།  སོ་སོར་རྟོག་པའི་ཡེ་ཤེས། ཧཱུཾ་ལས་ཁ་དོག་ ཅེས་དང།  འགྲོ་བ་རྣམས་འཁོར་ལོ་ལྔའི་ལྷ་ཚོགས་ཀྱི་གོ་འཕང་ལ་བཀོད་པ་དང། སྔོན་ཐོག་མ་མེད་པ་ ནས་ཞེས་དང།  ནཱ་ད་ལ་ཐིམ་
ཞིང། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་སྒྲུབ་པའི་ཡེ་ཤེས། ཨོཾ་ཨཱ་ཧཱུཾ་ ཞེས་པ་ནས།  ཤུདྡྷོ་ཉ་ཧཾ་ཟླ་བ་དབྱངས་གསལ་ཧཱུཾ་དང་བཅས་པ་རྣམས་ཡོངས་སུ་གྱུར་པ་ལས་ ཞེས་པ་ནས།  དུས་གཅིག་ཏུ་གྲུབ་པ་ནི་ཆོས་

[005B] དེའང་ཁང་བ་བརྩེགས་པའི་གཞལ་ཡས་ཁང་གྲུ་བཞི་སྒོ་བཞི་པ་ ཞེས་དང།  ལྷོ་སར། དབུས་སྔོ་བ། དེའི་དབུས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར། དབུས་ཀྱི་པདྨའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་འདས་ ཞེས་དང།།
གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེའང་ ཞེས་དང།  ཐུགས་རྗེ་ཆེན་པོའི་བདག་ཉིད་ཅན་ཕྱག་རྒྱ་ལྔས་བརྒྱན་པ།  ཞེས་དང།  དོ་ཤལ་ཅན་རྐང་བ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་བ་
རིམ་རྩེགས་ཀྱི་ ཞེས་དང།  གཞལ་ཡས་ཁང་གྲུ་བཞི་པ། རྐང་བརྒྱད་ཡོངས་སུ་གྱུར་པ་ལས་ཀ་བ་བརྒྱད། ཕ་གུ་དང།  ཞེས་པ་ནས།  དཀྱིལ་འཁོར། སྙིང་གའི་ཆོས་ཀྱི་འཁོར་ལོའི་དབུས་ཀྱི་ ཞེས་དང།  བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ག་ཞལ་
བཞི་པའི་ ཞེས་དང།  མི་རུས་ཀྱི་ཐལ་བས་ལུས་ཐམས་ཅད་བྱུགས་པ། ལྟེ་བའི་དམར་ཆ་གཏུམ་མོ་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས། བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ་ ཞེས་པ་ནས།  མི་མགོ་སྐམ་པོ་ལྔ་
བཅུའི་དོ་ཤལ་ཅན་ཏེ། དཔྱིད་དང་ཐིག་ལེའི་ངོ་བོ་གཉིས་སྙིང་ཁར་ཕྲད་ནས་སྙོམས་པར་འཇུག་པས་ཞུགས་པ། སྙིང་གའི་ཤར་ལ་སོགས་པའི་ ཞེས་དང།  ཁ་ཊཱཾ་ག་བསྣམས་པ། གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ་ཐོད་སྐམ་ལྔའི་དབུ་རྒྱན་དང་
ཐོད་སྐམ་ལྔ་བཅུའི་དོ་ཤལ་ཅན། ཤར་ལྷོ་ལ་སོགས་པའི་ ཞེས་དང།  འཁོར་ལོ་ཉེར་བཞིའི་རྣམ་པ་ཅན། ཕྱིའི་ཡུལ་ཉེར་བཞིའི་ངོ་བོར་གྱུར། གནས་ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་དཔའ་མོ་དང་
[006A]༄༅། །དཔའ་བོ་ཉེར་བཞིར་གྱུར་པ་ནི། སྐྲ་མཚམས་པཱུལླི་ར་མ་ལ་ཡ་ན་གནས་པའི་རྩ་ནང་གི་ཁམས་ཡོངས་སུ་གྱུར་པ་ལས་ཁཎྜ་ཀ་པ་ལི་དང། རྩ་ཡོངས་སུ་གྱུར་པ་ལས་རབ་གཏུམ་མ། སྤྱི་གཙུག་ཛ་ལནྡྷ་རར་གནས་པའི་
རྩ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས་མཧཱ་ཀཾ་ཀ་ལ་དང་གཏུམ་མིག་མ། དེ་བཞིན་དུ་སྦྱར་མ། པུས་མོ་གཉིས་ཀུ་ལུ་ཏར་གནས་པའི་རྩ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས། རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་
དེ་སྐུའི་འཁོར་ལོའི་ལྷ་རྣམས་སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པ། ཁཎྜ་ཀ་པ་ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱིས་གཡས་རྡོ་རྗེ་དང་གཡོན་དྲིལ་བུ་བསྣམས་ནས་ཡུམ་ལ་འཁྱུད་པ། དབུ་
སྐྲ་རལ་པའི་ཐོར་ཚུགས་ཅན། སྤྱི་བོར་ ཞེས་པ་ནས།  དཔྲལ་བར་རྡོ་རྗེའི་ཕྲེང་བ། ཕྱག་རྒྱ་དྲུག་གིས་བརྒྱན་པ། ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང་སྟག་གི་པགས་པའི་ཤམ་ཐབས་ཅན་གཡས་བརྐྱང་གིས་བཞུགས་པ། རབ་གཏུམ་མ་ལ་
སོགས་པའི་དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་ ཅེས་པ་ནས།  ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། ལྕེའི་རྩ་བར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་ཁྭ་གདོང་མ་ནག་མོ་
 དེ་བཞིན་དུ་སྦྱར་ཏེ།  མཛོད་སྤུའི་བུག་པར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་གཤིན་རྗེ་བསྟན་མ་གཡས་སྔོ་གཡོན་སེར་བ།  དེ་བཞིན་དུ་སྦྱར་ཏེ།  སྣ་བུག་གཉིས་ན་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་

[006B] ཐམས་ཅད་ཀྱང་ཞལ་གཅིག་མ་ ཞེས་པ་ནས།  ཁ་ཊཱཾ་ག་བསྣམས་པ་ ཞེས་པའི་བར་སྙིང་པོའི་རྣལ་འབྱོར་མ་བཞིའི་སྐབས་བཞིན་སྦྱར་ལ།  རོའི་གདན་ལ་གཡས་བརྐྱང་གིས་བཞུགས་པ། ཕྱག་རྒྱ་ལྔས་
བརྒྱན་པ། ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། ཡབ་ཀྱི་གསང་གནས་མི་དམིགས་པ་ལས་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་ ཞེས་པ།  རྩེ་མོར་བྱ་སེར་པོས་མཚན་པ། ཡབ་ཀྱི་ལྟེ་བར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་
ཕཊ་སཱཧཱ། ཐུགས་ཀར་ཟླ་གདན་ལ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་བརྞ་ནཱི་ཡེ་ཧུཾ་ཧཱུཾ་ཕཊ་སཱཧཱ། མགྲིན་པར་ཉི་གདན་ལ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ་ཌཱ་ཀི་ནཱི་ཛྭ་ལ་སམྦ་རཾ་སཱཧཱ། དཔྲལ་བར་ཉི་གདན་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ་ཀྱི་སྔགས་ཐམས་ཅད་ཁ་དོག་དམར་
པོ་འོད་ཟེར་འཕྲོ་བ་གཡོན་སྐོར་དུ་གནས་པ། ཡུམ་གྱི་ལྟེ་བར་ཉི་གདན་ལ། ཨོཾ་ཤྲཱི་བཛྲ་ཧེ་ཧེ་ ཞེས་པ་ནས་  ཛྭ་ལ་སམྦ་རཾ་སཱཧཱ། ཐུགས་ཀར་ཉི་གདན་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། མགྲིན་པར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། དཔྲལ་བར་ཟླ་གདན་
ལ། ཨོཾ་སརྦ་བུདྡྷ་ཌཱ་ཀི་ནཱི་ ཞེས་པ་ནས།  སཱཧཱའི་སྔགས་ཐམས་ཅད་ཁ་དོག་དམར་པོ་འོད་ཟེར་འཕྲོ་བ་གཡོན་སྐོར་དུ་གནས་པ། སྔགས་རྣམས་ཀྱང་ཕན་ཚུན་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཨོཾ་ཤྲཱི་ ཞེས་པ་ནས།  ཕཊ་སཱཧཱ། སྙོམས་པར་ཞུགས་པས་
བྱང་སེམས་ཞུ་བ་ ཞེས་དང།  ལྷན་སྐྱེས་ཀྱི་ཡེ་ཤེས་སྐྱེས་པས་རྟེན་དང་བརྟེན་པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་གྱུར་ཅིང། དེ་ལྟར་བདེ་སྟོང་དབྱེར་མེད་དུ་སྦྱར་བ་དེ་ཉིད་ནི་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་གྱི་ངོ་བོར་གྱུར་པ་

[007A]༄༅། །ལྷ་སོ་བདུན་དུ་ཤར་བ་ཡིན་ཞིང་ལྷ་རྣམས་སྣང་ལ་རང་བཞིན་མེད་པ་མེ་ལོང་གི་གཟུགས་བརྙན་ལྟ་བུར་གྱུར། རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས་རྡོ་རྗེ་སེམས་དཔའ་དཀར་པོ་དཀར་དམར་ནག་པའི་ཞལ་
གསུམ་ཕྱག་དྲུག་གི་གཡས་རྡོ་རྗེ་དང་ཌཱ་མ་རུ་དང་མགོ་བོ། གཡོན་དྲིལ་བུ་དང་ཐོད་པ་དང་ཁ་ཊཱཾ་ག་འཛིན་པ། ཕག་མོ་དང་མཉམ་པར་སྦྱོར་བ། མགོ་བོར་ན་མ་ཧི་སེར་པོ་ཡོངས་སུ་གྱུར་པ་ལས་རྣམ་སྣང་སེར་པོ་ཞལ་ཕྱག་བཞིའི་གཡས་གཉིས་འཁོར་ལོ་དང་ཌཱ་
མ་རུ། གཡོན་གྱིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་ག་འཛིན་པ། གཤིན་རྗེ་མ་དང་མཉམ་པར་སྦྱོར་བ།  དེ་བཞིན་དུ་རྟ་མཆོག་གི་ཕྱག་མཚན།  ཁ་ཊཱཾ་ག་འཛིན་པ།  ཞེས་པའི་རྗེས་སུ།  ཙཎྜི་ཀ་དང་མཉམ་པར་སྦྱོར་བ། རྡོར་སེམས་ཟླ་གདན་ལ་
བཞུགས་ཤིང་ཟླ་བའི་འོད་ཀོར་ཅན། གཞན་ལྔ་ཉི་གདན་ལ་གཞུགས་ཤིང་ཉི་མའི་འོད་ཀོར་ཅན། དཔའ་བོ་དྲུག་པོ་ཐམས་ཅད་ཀྱང་ཕྱག་རྒྱ་དྲུག་གིས་བརྒྱན་ཅིང་ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་ཅན། སྤྱན་གསུམ་པ་
གཡས་བརྐྱང་གིས་བཞུགས་པ། གཙོ་མོའི་ལྟེ་བར་ཨོཾ་བཾ་ ཞེས་དང་ཕག་མོའི་སྐབས་སུ།  གཡོན་ཐོད་པ་དང་ཁ་ཊཱཾ་ག་ཞགས་པ་འཛིན་པ། རྡོ་རྗེ་སེམས་དཔའ་དང་མཉམ་པར་སྦྱོར་བ།  དེ་བཞིན་དུ་གཞན་རྣམས་ལའང་སྦྱར་མཐར།  ཙཎྜི་ཀ་དུད་ཀ་རྟ་མཆོག་
དང་མཉམ་པར་སྦྱོར་བ་ཐམས་ཅད་ཀྱང་ཞལ་གཅིག་ཕྱག་བཞི་གཡས་གཉིས་ཌཱ་མ་རུ་དང་གྲི་གུག་གཡོན་གཉིས་ཐོད་པ་དང་བཅས་པའི་ཁ་ཊཱཾ་ག་དང་དྲིལ་བུ་འཛིན་པ། རྨོངས་བྱད་མ་ཟླ་གདན་ལ་བཞུགས་ཤིང་ཟླ་བའི་འོད་ཀོར་ཅན། གཞན་

[007B] ཐམས་ཅད་ཀྱང་སྤྱན་གསུམ་པ།  ཞེས་པ་ནས།  ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། གཡས་བརྐྱང་གིས་བཞུགས་པ།  ཕྱག་རྒྱ་དང་པོར་གཡོན་དུ་བསྐོར་ཞིང་དེ་ནས་གཡས་སུ་བསྐོར་ལ་  ཕཻཾ་ ཞེས་
བརྗོད་ལ།  ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་ཕྱོགས་བྕྱཱི་འཇིག་རྟེན་གྱི་ཁམས་ན།  ཞེས་དང།  ཡེ་ཤེས་པའི་འཁོར་ལོ་དབང་གི་ལྷ་དང་མཆོད་པའི་ལྷ་མོ་དང་བཅས་པ་མདུན་གྱི་ནམ་མཁར་སྤྱན་དྲངས་
འོད་ཟེར་སྙིང་གར་ཐིམ། ཧཱུཾ་ ཞེས་བགེགས་བསྐྲད།  ཨོཾ་ཨརྒྷཾ་པྲ་ཏཱི་ཙྪ་སཱཧཱ།  ཞེས་མཆོད་ཡོན་ཕུལ།  ཨོཾ་བཛྲ་ཨཾ་ཀུ་ཤ་ཛཿ་བཛྲ་པཱ་ཤཧཱུཾ། བཛྲ་སྥོ་ཊ་བཾ། བཛྲ་གཎྜེ་ཧོཿ་ ཞེས་སྔགས་ཕྱག་རྒྱ་དང་བཅས་པས་དགུག་གཞུག་སོགས་བྱས་ལ།  ལྷ་ཐམས་ཅད་ཀྱི་སྤྱི་བོར་ཟླ་བ་ལ་
 ཞེས་དང།  ཧཱུཾ་སྔོན་པོ། ཨོཾ་ཡོ་ག་ ཞེས་པ་ནས།  ཧཾ། དམ་ཚིག་པ་དང་ཡེ་ཤེས་པ་གཉིས་ ཞེས་དང།  ཤར་བའི་ཆ་ཤས་སོ། ཨོཾ་ཨཱ་ཧཱུཾ།  ཞེས་པ་ནས།  བཛྲ་ཤུདྡྷོཉཧཾ།  སྐད་ཅིག་མའི་སྔགས་དང་པོ་གཉིས་ལ་པད་ཀོར་དང་པོར་ནུ་མ་གཉིས་ཀྱི་དབུས་དང། དེ་ནས་
གཡོན་གྱི་ནུ་མའི་སྟེང་དང། དེ་ནས་ཡང་དབུས་དང་དེ་ནས་གཡས་ཀྱི་ནུ་མའི་སྟེང་དང། ཡང་དབུས་སུ་བྱས་ལ། མཐར་འཁྱུད་པའི་ཚུལ་བྱ་ཞིང་བཛྲ་ཤུད་དྷ་ལ་དང་པོར་གཡོན་གྱི་ནུ་མའི་སྟེང་དང། དེ་ནས་གཡས་དང་དེ་ནས་དབུས་སུ་པད་ཀོར་བྱས་ལ། མཐར་འཁྱུད་པའི་ཚུལ་བྱའོ།  །ཨོཾ་ཨརྒྷཾ་
པྲ་ཏཱི་ཙྪ་སཱཧཱ།  ཞེས་སྔར་བཞིན་མཆོད་ནས།  དེ་བཞིན་གཤེགས་པ་ཐམས་ཅད་ཀྱིས་ ཞེས་པ་ནས་  བདག་ཉིད་དུ་གྱུར། སྤྱི་བོ་ནས།  ཞེས་དང།  དབང་གི་ལྷ་རྣམས་རང་ལ་ཐིམ་པར་གྱུར། ཨོཾ་སུམྦྷ་ ཞེས་སོགས་ཀྱིས་མཆོད་པ་ཆུ་གཉིས་ཞལ་

[008A]༄༅། །བསིལ་དང་བཅས་པའི་མཆོད་རྫས་རྣམས་བསང་སྦྱང་བསྐྱེད་པ་སོགས་སྔར་ལྟར་བྱས་ལ།  ཨོཾ་ཨརྒྷཾ་ ཞེས་སོགས་ཀྱིས་སྔར་ལྟར་མཆོད་ཡོན་དབུལ་བའམ། ཡང་ན།  སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་མཎྜལ་ཙ་ཀྲ་བའི་ར་ཡོ་གི་ནཱི་
བཛྲ་ཨརྒྷཾ་པྲ་ཏཱི་ཙྪ་ཨཱ་ཧཱུཾ།  གིས་མཆོད་ཡོན་དང། དེ་བཞིན་དུ་ཨརྒྷཾ་གྱི་གནས་སུ་  པཱ་དྱཾ་ དང་  ཨཉྩ་མཱ་ཎཾ་ དང།  པུཥྤེ་ ནས།  ཤཔྟ་ འི་བར་རྣམས་བཅུག་ལ། ཆུ་གསུམ་ཉེར་སྤྱད་རོལ་མོ་དང་བཅས་པ་དབུལ།  ཨོཾ་ཨཱ་བཛྲ་ཨཱ་དརཤེ་ཧཱུཾ།  ཞེས་སོགས་རིག་མ་
བཅུ་དྲུག་གིས་ཀྱང་སྔར་ལྟར་མཆོད། ནང་མཆོད་གཏོར་མ་ལྟར་བྱིན་གྱིས་བརླབས་ལ་འབུལ་བ་ནི།  མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་
ནས་གསོལ་བར་གྱུར་ པར་བསམས་ལ། གཡོན་པའི་མཐེབ་སྲིན་གྱིས་གཡོན་སྐོར་དུ་ལན་གསུམ་དཀྲུགས་ལ། དབུས་སུ་བདུད་རྩིའི་སྙིང་པོ་བྱུང་བར་བསམས་ཏེ། གཡོན་པའི་མཐེབ་སྲིན་སྦྱར། དབུས་ནས་བླངས་ཏེ། སྨིན་མཚམས་སུ་སྟེང་དུ་གཏོར་ཞིང།  ཕྱོགས་བཅུ་དུས་
གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་
བདག་དཔལ་ལྡན་བླ་མ་དམ་པའི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱ་ཧཱུཾ།  དེ་བཞིན་དུ་བརྒྱུད་པའི་བླ་མ་ཐམས་ཅད་ཀྱི་མཚན་གྱི་མཐར། འབྲུ་གསུམ་བཏགས་ལ་དབུལ།  ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་ཨཱ་ཧཱུཾ།  ཞེས་པ་ནས།  ཨོཾ་ཡ་

[008B] ཨོཾ་ཨཱ་ཧཱུཾ།  ཞེས་ལྷ་རང་རང་གི་སྔགས་ལ་འབྲུ་གསུམ་བཏགས་ལ་སྙིང་གའི་ཐད་ནས་སྔར་ལྟར་ཕུལ་ལ། དེ་ནས་མཐེབ་སྲིན་གྱིས་ནང་མཆོད་བླངས་ཏེ་ལྕེ་རྩེ་སྨིན་མཚམས་སྤྱི་གཙུག་གསུམ་དུ་ཐིག་ལེ་བྱས་ལ། ཆོས་སྐྱོང་རྣམས་ཀྱི་སྔགས་ལ་འབྲུ་གསུམ་བཏགས་ནས་
ཕུལ།  དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ཞེས་ལྟེ་བའི་ཐད་ནས་གཏོར་ཞིང་མཆོག་སྦྱིན་གྱི་ཕྱག་རྒྱས་
དབུལ། དེ་ནས་ནང་མཆོད་མཐབ་སྲིན་གྱིས་རང་གི་ལྕེ་རྩེ་ལ་བཞག་ནས།  ཨོཾ་ཨ་མྲྀ་ཏ་ ཞེས་པ་ནས།  ཀོཉཧཾ་མགྲོན་ཐམས་ཅད་ཡེ་ཤེས་ཀྱི་བདུད་རྩིས་ཚིམས་པར་གྱུར། ཨོཾ་སརྦ་བཛྲ་ཀ་མི་ནི་ ཞེས་སོགས་ཀྱིས་སྔར་ལྟར་སྙིང་པོའི་རྣལ་འབྱོར་མ་བཞིས་བདུད་རྩིས་གང་བར་བསམ།  ཨོཾ་ཤྲཱི་མཧཱ་
སུ་ཁ་ ཞེས་པ་ནས་  ཕཊ་སཱཧཱ། གནས་བཞི་དང་གསང་གནས་བྱིན་གྱིས་བརླབས་པས་ཡབ་ཡུམ་སྙོམས་པར་ཞུགས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབས་པ་ན་དགའ་བ་ ཞེས་དང།  ལྷན་སྐྱེས་ཀྱི་ཡེ་ཤེས་སྐྱེས་པས་ལྷ་ཐམས་ཅད་
ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར། དཀྱིལ་འཁོར་པའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར།  ད་ནས་ལྷ་སོ་སོའི་སྐུ་
གསལ་བར་དམིགས་ནས་འགྲོ་ནས་འབྱུང་བའི་ལྷ་སོ་སོའི་སྔགས་བརྗོད།  ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་ཟད་པ་དང་ལྡན་ཧུཾ་

[009A]༄༅། །ཧཱུཾ་ཕཊ། ཨོཾ་མཆེ་བ་རྣམ་པར་གཙིགས་པ་འཇིགས་པའི་ཞལ་ཧུཾ་ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧུཾ་ཧཱུཾ་ཕཊ། ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན་ཧུཾ་ཧཱུཾ་ཕཊ། ཨོཾ་སྟག་གི་པགས་
པའི་ན་བཟའ་འཛིན་པ་ཅན་ཧུཾ་ཧཱུཾ་ཕཊ། ཨོཾ་སྐུ་ཆེན་དུད་ཀ་བགེགས་མཐར་མཛད་ལ་འདུད་ཧུཾ་ཧཱུཾ་ཕཊ།  ཅེས་ཡབ་ཀྱི་རྐང་བརྒྱད་བོད་སྐད་དུ་བསྒྱུར་བའམ། ཡང་ན་འོག་ནས་འབྱུང་བའི་ཡབ་ཀྱི་རྐང་བརྒྱད་ཀྱི་སྔགས་དང། ཡུམ་གྱི་རྐང་བརྒྱད་དང་བཅས་པས་བསྟོད་དོ། །བཟླས་པའི་སྐབས་སུ་གཙོ་བོའི་བཟླས་པ་བྱ་
ཚུལ་ནི།  བཟླས་པའི་སྔགས་རང་གི་ཐུགས་ཀའི་ཧཱུཾ་ལས་འཐོན་ནས་ ཞེས་པ་ནས།  འབྱུང་འཇུག་བྱེད་ཅིང་ཞལ་ཐམས་ཅད་དང་འཁོར་གྱི་ལྷ་ཐམས་ཅད་ཀྱི་ཞལ་ནས་སྔགས་ཀྱི་སྒྲ་འབྱུང་བར་གྱུར་ པར་བསམ་ཞིང་ཡབ་ཀྱི་སྔགས་བཟླའོ། །འཁོར་གྱི་ལྷ་རྣམས་ཀྱི་སྔགས་
བཟླ་བའི་ཚེ།  ལྷ་རང་རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལ་བཟླ་བྱའི་སྔགས་ཀྱིས་བསྐོར་བའི་དབུས་ཀྱི་ཡི་གེ་ལས།  ཞེས་དང།  འགྲོ་བའི་དོན་བྱས། སླར་འདུས་ཏེ་དབུས་ཀྱི་ཡི་གེ་ལ་ཐིམ་པའི་སྤྲོ་བ་དང་བསྡུ་བའི་མཛད་པ་ཅན་དུ་
གྱུར་ པར་བསམ་ཞིང་བཟླའོ། །གཏོར་མའི་སྐབས་སུ།  སྟོང་པའི་ངང་ལས་ ཞེས་དང།  གཞུའི་དབྱིབས་ཅན་གཡས་གཡོན་གཉིས་སུ་རྒྱལ་མཚན་གྱིས་མཚན་པ་ ཞེས་དང།  ཕྱི་དཀར་ལ་ནང་དམར་བའི་ནང་གི་ཤར་དུ་ཨོཾ་དཀར་པོ་ལས་བྱུང་བའི་དྲི་ཆེན་
ཨོཾ་གྱིས་མཚན་པ་ ཞེས་དང། དེ་བཞིན་དུ་གཞན་རྣམས་ལའང་སྦྱར་མཐར།  དབང་ལྡན་དུ་ཧཾ་ལྗང་གུ་ལས་བྱུང་བའི་རྟའི་ཤ་ཧཾ་གིས་མཚན་པ། རླུང་གཡོས་པ་ལས་མེ་ ཞེས་དང།  དམར་སེར་དུ་གྱུར། དེའི་སྟེང་དུ་ཧཱུཾ་དཀར་པོ་ལས་ ཞེས་དང།  བསིལ་བར་

[009B] ཨོཾ་ཨ་ཨཱ་ ནས་  ཧུཾ་ཧཱུཾ་ཕཊ། ཡི་གེ་དེ་ཉིད་ ཅེས་པ་ནས།  བདུད་རྩིའི་སྟེང་དུ་གནས་པ་རྣམས་ཡོངས་སུ་གྱུར་པ་ལས།  ཞེས་དང།  བཀུག་པ་ཨོཾ་ཨཱ་ཧཱུཾ་གསུམ་ལ་ཐིམ་ཞིང་དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་གྱུར། ཨོཾ་ཨཱ་ཧཱུཾ།  སྔར་སྤྱན་དྲངས་
པའི་ཕྱག་རྒྱ་བྱས་ལ་  ཕཻཾ་ ཞེས་བརྗོད།  དུར་ཁྲོད་ལ་གནས་པའི་ཕྱོགས་སྐྱོང་ལ་སོགས་པ་འཁོར་དང་བཅས་པ་ཡོངས་སུ་རྫོགས་པའི་དཀྱིལ་འཁོར་མདུན་དུ་སྤྱན་དྲངས། ཨོཾ་ཨརྒྷཾ་པྲ་ཏཱི་ཙྪ་སཱཧཱ།  ཞེས་སྔར་བཞིན་ཆུ་གཉིས་ནས། རོལ་མོའི་བར་གྱིས་མཆོད་ནས།།
ལག་པ་གཉིས་རྡོ་རྗེའི་ཐལ་མོ་དང་མཆོད་པའི་འཁོར་གསུམ་པོ་རྣམས་བདེ་སྟོང་གི་ངོ་བོ་དབྱེར་མེད་དུ་གྱུར་ཅིང་ལྷ་རྣམས་ཀྱི་ལྗགས་ལ་ ཞེས་པ་ནས།  སྤུ་གུས་དྲངས་ནས་གསོལ་བར་གྱུར་ཨོཾ་བཛྲ་ཨ་ར་ལི་ཧོཿ་ ཞེས་དང།  ཨོཾ་ཀ་ར་ཀ་ར་ ཞེས་
པ་ནས།  དཧི་ལི་དཧི་ལི་ཧུཾ་ཧཱུཾ་ཕཊ།  ཅེས་འཁོར་ལོ་གསུམ་དང།  ཨོཾ་བཛྲ་ཨ་ར་ལི་ ཞེས་སོགས་ཀྱིས་གཏོར་མ་འབུལ། མཆོད་ཅིང་བསྟོད་ནས།  སྲིད་པ་དང་མཉམ་ཞི་བ་ཆགས་བཅོམས་ཀུན་ཏུ་རྟོག་པ་འཇོམས། །ཁྱོད་ནི་དངོས་པོ་མཐའ་དག་མཁའ་ལྟར་གཟིགས་པ་དང་ལྡན་པ། །
མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད།  ཅེས་གསོལ་བ་གདབ།  དུར་ཁྲོད་ན་གནས་པའི་ཕྱོགས་སྐྱོང་དང།  ཞེས་པ་ནས་  འོད་གསལ་དུ་བཅུག་པ་ལས་བདེ་མཆོག་གི་ལྷ་ཡབ་ཡུམ་
གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར། ཨོཾ་ཁ་ཁ་ ཞེས་པ་ནས།  ཕཊ་ཕཊ་སཱཧཱ། ཨོཾ་ཨརྒྷཾ་པྲ་ཏཱི་ཙྪ་སཱཧཱ།  ཞེས་སྔར་བཞིན་ཆུ་གཉིས་

[010A]༄༅། །རལ་མི་དང་བཅས་པའི་བར་གྱིས་མཆོད་ལ། རྐང་བརྒྱད་ཀྱིས་བསྟོད།  ལྷ་ཡི་ཚོགས་རྣམས་མ་ལུས་དང།  ཞེས་པ་ནས།  ཡིད་ལ་འདོད་པ་ཀུན་འགྲུབ་ཤོག་ཨོཾ་བཛྲ་ཧེ་རུ་ཀ་ ཞེས་དང།  ཨོཾ་ཡོ་ག་ ཞེས་པ་ནས་  ཧཾ། ཨོཾ་བཛྲ་མུཿ་འཇིག་རྟེན་པ་རྣམས་རང་གནས་
སུ་གཤེགས་ཤང། དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར།  དེ་ནས་སྐུ་དཀྱིལ་དང་བཅས་པ་བསྡུ་ཚུལ་ནི།  རང་གི་ཐུགས་ཀའི་ཧཱུཾ་ལས་ ཞེས་པ་ནས།  དེ་རྣམས་སྙིང་གའི་ཡབ་ཡུམ་ལ། དེ་གཉིས་སྙིང་གར་ཐིམ་པར་གྱུར་ པར་བསམ།  གཞལ་ཡས་ཁང་གཙོ་བོ་ཡབ་
ཡུམ་ལ་ཐིམ།  ཞེས་པའི་རྗེས་སུ།  ལྷ་རྣམས་རང་གནས་སུ་ཐིམ་པ་ལས། རྩ་དང་ཁམས་རྣམས་བྱིན་གྱིས་བརླབས་པར་གྱུར།  པར་བསམ་  གཞིའི་ཧེ་རུ་ཀ་ ཞེས་པ་ནས།  ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡོངས་སུ་གྱུར་པ་ལས་བཅོམ་ལྡན་འདས་ཧེ་རུ་ཀ་སྔོན་པོ་
ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་ཡུམ་དང་བཅས་པར་གྱུར།  ཞེས་དང་སྤྱད་ལམ་ལ་འཇུག་པའི་ཚེ།  རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པར་གྱུར་ པར་བསམ། གོ་ཆའི་སྲུང་བ་ནི།  རང་གི་སྙིང་གར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་པོ།  ཞེས་པ་ནས།  དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་
གི་རང་བཞིན་རྟ་མཆོག་གི་ངོ་བོ་ཕཊ་ཧཾ་ལྗང་གུ་ ཞེས་པའི་བར་གྱིས་གོ་ཆ་དྲུག་དགོད།  གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ་ ཞེས་པ་ནས།  དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྜི་ཀའི་ངོ་བོ་ཕཊ་ཕཊ་དུད་ཀས་མཚན་པར་གྱུར་

[010B] ཞེས་པ་དང་གོ་ཆ་ཆེན་པོས་བསྲུང་བ་ནི།  སྤྱི་བོ་ལ་སོགས་པའི་གནས་ཉེར་བཞིར་ཉི་གདན་ལ་པུ་ཛཱ། ཨོ། ཨ། གོ་རཱ། དེ། མ། ཀ། ཨོ། ཏྲི། ཀ། ཀ། ལ། ཀཱ། ཧི། པྲེ། གྲི། སཽ། སུ། ན། སི། མ། ཀུ་རྣམས་ཐིག་ལེས་བརྒྱན་པར་གྱུར།  ཚམ་ངམ་སྔགས་ཀྱིས་བསྲུང་བ་ནི། གཡོན་པའི་མཐེབ་
མཛུབ་ཀྱིས་སྔགས་བརྗོད་པའི་ཕྱོགས་དེར་ས་གོལ་གཏོག་པ་སྔོན་དུ་བཏང་ནས་ཤར་དུ།  ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ།  བྱང་དུ།  ཨོཾ་གྲྀ་ཧྞ་གྲྀ་ཧྞ་ཧུཾ་ཧཱུཾ་ཕཊ།  ནུབ་ཏུ།  ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧུཾ་ཧཱུཾ་ཕཊ།  ལྷོར།  ཨོཾ་ཨཱ་ན་ཡ་ཧོ་བྷ་ག་ཝཱ་ན་བཛྲ་ཧུཾ་ཧཱུཾ་ཕཊ།  ཞེས་བརྗོད་ནས་བསྲུང་བར་བྱའོ། །ཁ་ཟས་ཀྱི་དུས་སུ་རང་གི་ལུས་དཀྱིལ་གྱི་ལྷ་སྐད་ཅིག་གིས་གསལ་བར་དམིགས་
ནས། ཟླས་  ཨོཾ་ཨཱ་ཧཱུཾ།  ཞེས་ལན་གསུམ་བརྗོད་པས་བྱིན་གྱིས་བརླབས་ལ།  ཨོཾ་ཁ་ཁ་ ཞེས་པ་ནས།  སཱཧཱ།  ཞེས་པའི་བར་ལན་ཅིག་བརྗོད་དེ། ཕྱོགས་སྐྱོང་ལ་གཏོར་མ་ཕུལ། བཟའ་བཏུང་བྱིན་གྱིས་བརླབ་པ་ནི།  ལག་པ་གཡས་པ་ལ་རྣམ་སྣང་གི་ངོ་བོ་ཧོ་དཀར་པོ་ལས་སྐྱེས་པའི་འཁོར་ལོ་དཀར་པོ་རྩིབས་བརྒྱད་པ་ཧོ་
ཡིག་གིས་མཚན་པ།  བསམས་པའི་སྟེང་དུ་བཟའ་བཏུང་ངམ་བཟའ་བཏུང་དང་བཅས་པའི་སྣོད་དངོས་སུ་བཞག་པའམ་དེར་མོས།  ལག་པ་གཡོན་པ་ལ་སྣང་མཐའི་ངོ་བོ་ཧ་དམར་པོ་ལས་སྐྱེས་པའི་པདྨ་དམར་པོ་འདབ་མ་བརྒྱད་པ་ཧས་མཚན་པ།  བསམས་ལ་ཁ་ཟས་ཀྱི་ཁ་དགབ་བའམ་དགབ་པར་མོས་
ལ།  ཁ་ཟས་ཀྱི་སྟེང་དུ་ཉི་གདན་ལ་མི་བསྐྱོད་པའི་ངོ་བོ་ཧྲཱི་སྔོན་པོ་ བསམས་ལ་  ཧ་ཧོ་ཧྲཱི་ ཞེས་ལན་གསུམ་བརྗོད་པས་རིམ་པ་ལྟར།  ཁ་དོག་དྲི་ནུས་ཀྱི་སྐྱོན་བཅོམས་ཤིང་བདུད་རྩིར་གྱུར། ཧྲཱི་འི་གཡས་སུ་ཨོཾ་དཀར་པོ་གཡོན་དུ་ཨཱ་དམར་པོ་མདུན་དུ་ཧཱུཾ་སྔོན་པོ་གནས་པར་
གྱུར། ཨོཾ་ཨཱ་ཧཱུཾ།  ཞེས་ལན་གསུམ་བརྗོད་པས།  རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར།  པར་བསམས་ལ་སྐབས་འདི་དང་གཞན་དུ་བཟའ་བཏུང་ལ་སོགས་པའི་དུས་སུ་ལག་མཆོད་བྱ་ཚུལ་ནི་ལག་པ་གཡས་པའི་མཐེབ་སྲིན་གྱིས་ནང་མཆོད།  ཨོཾ་ཨཱ་ཧཱུཾ།  ཞེས་བརྗོད་ཅིང་གཡོན་པ་ལ་བསང་གཏོར་བྱས་ལ་ལག་པ་མཉེ་

[011A]༄༅། །བར་བྱའོ། །དེ་ནས་གཡོན་པའི་སོར་མོ་ལྔ་ལ་མེ་ཏོག་རེ་རེ་བཞག་པའམ། ཡང་ན་ནང་མཆོད་ཀྱི་ཐིག་ལེ་རེ་བྱས་ཏེ།  གཡོན་པའི་སོར་མོ་རྣམས་བསྡུས་པའི་མཐེ་བོང་ལ་ཟླ་བ་དང། གཞན་བཞི་དང་སོར་མོ་ལྔ་བསྡུས་པའི་སེན་མོ་རྣམས་ལ་ཉི་གདན་རེ་རེ། གདན་
དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ། གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། སྲིན་ལག་ལ་དཔལ་ཧེ་རུ་ཀའི་ངོ་བོ་བཽཥ་ཊ་ཧེ་ནག་པོ། མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་
ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ།  རྣམས་བསམས་ལ།  གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། ཤར་གྱི་འདབ་མར་ཉི་མ་ལ་གཤིན་རྗེ་མའི་ངོ་བོ་ཧཾ་ཡོམ་སྔོན་པོ། དབང་
ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་པོ། བྱང་དུ་ཉི་མ་ལ་སྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། ནུབ་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། ལྷོའི་འདབ་མར་ཉི་མ་ལ་གཏུམ་བྱེད་མའི་ངོ་བོ་ཕཊ་ཕཊ་དུད་ཀ་རྣམས་ཀྱིས་མཚན་པར་གྱུར་ པར་བསམ་པའམ། ཡང་ན་གོ་ཆའི་
སྐབས་བཞིན་སྔགས་དེ་དག་ལས་ལྷ་སོ་སོར་བསྐྱེད།  ལག་པའི་རྒྱབ་ཀྱི་བོལ་ལ་མེ་ལོང་ལ་གཟུགས་བརྙན་ཤར་བ་ལྟར། གོ་ཆའི་སྔགས་བཅུ་གཉིས་གསལ་བར་གྱུར་ པར་བསམ། ལྷར་བསྐྱེད་ན་ལྷ་བཅུ་གཉིས་སམ། ཡང་ན་བོལ་ལ་འཁོར་ལོ་གསུམ་ལ་སོགས་པ་བསམ།  ལག་པའི་སའི་ཁམས་ནི་ལྟུང་བྱེད་མ། ཆུའི་
ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོར་གྱུར་ པར་བསམས་ནས།  ཨོཾ་ཧ་ ཞེས་པ་ནས་  ཕཊ་ཕཊ།  ཅེས་པའི་བར་གྱི་སྔགས་བརྗོད་ཅིང། གཡས་པས་ཁུ་བའི་རྫས་བྱིན་

[011B] ནང་མཆོད་ཀྱི་གཡོན་པའི་ཕྱི་ནང་ཀུན་ཏུ་བྱུག།  ལག་པ་དཔའ་བོ་རྣལ་འབྱོར་མ་རྣམས་ཀྱིས་བྱིན་གྱིས་བརླབས་པའི་འཁོར་ལོ་གསུམ་གྱི་ལྷའི་ངོ་བོར་གྱུར་ པར་བསམ།  དེ་ནས། མཆོད་པ་ནི།  ཨོཾ་ཨཱ་ཧཱུཾ།  ཞེས་དང་རྐང་བརྒྱད་ཀྱི་སྔགས་བརྗོད་ཅིང། ཁུ་བའི་རྫས་ཐུག་པ་དང་
ཞོ་ལ་སོགས་པ་ལག་པ་གཡས་པས་གཡོན་པའི་སྟེང་དུ་བཞག་ལ་དབུལ། དེ་བཞིན་དུ་ཤ་དང་ཟན་ལ་སོགས་པ་གོང་བུའི་རྫས་རྣམས་ཀྱང་ལག་པའི་ལྷ་ལ་དབུལ། དེ་ནས།  ཨོཾ་ཧ་ཨོཾ་ཨཱ་ཧཱུཾ།  ཞེས་སོགས་གོ་ཆའི་སྔགས་ལ་འབྲུ་གསུམ་བཏགས་པས་མཆོད་ལ་ནང་མཆོད་ཀྱིས་ཀྱང་མཆོད། དེའང་ཡབ་ཀྱི་གོ་ཆ་ལ་གཡས་སྐོར་དང་
ཡུམ་གྱི་གོ་ཆ་ལ་གཡོན་སྐོར། འཁོར་ལོའི་ལྷ་ཚོགས་ལ་ཕྱོགས་གཡོན་སྐོར་དང། མཚམས་གཡས་སྐོར་དུ་ཕུལ་ནས་  ཨོཾ་ཨརྒྷཾ་པྲ་ཏཱི་ཙྪ།  ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་སྔར་བཞིན་མཆོད། རྐང་བརྒྱད་ཀྱི་སྔགས་ཀྱིས་བསྟོད་ནས། ལྷག་ཆད་ཀྱི་ཉེས་པ་ཞི་བའི་དོན་དུ།  ཨོཾ་བཛྲ་ཧེ་རུ་ཀ།  ཞེས་སོགས་ཧེ་རུ་ཀའི་
ཡིག་བརྒྱ་བརྗོད་འདོད་དོན་ལ་གསོལ་བ་གདབ། དེ་ནས་ལག་པ་གཡོན་པ་ལ་གོས་པའི་རྫས་རྣམས་གཡས་པས་བསྡུས་ཏེ་གཡོན་པའི་ལག་མཐིལ་དུ་བཞག་དེ་ནས་གཡོན་པའི་མཐེབ་སྲིན་གྱིས་བཟུང་སྟེ།  ཨོཾ་ཨཱ་ཧཱུཾ།  ཞེས་རིམ་བཞིན་སྙིང་ག་དང། ལྟེ་བ་དང། མགོ་བོར་བྱུགས་ཏེ། པད་ཀོར་བྱས་ནས་མགོ་བོར་བཞག་ལ། ལྷག་པའི་ལྷ་རྣམས་སྤྱི་བོ་
ནས་ཞུགས་ཏེ། རང་ལ་ཐིམ་པར་བསམ། ལག་པ་གཡོན་པའི་རྫས་ཕྱེད་རང་གི་བཟའ་བཏུང་དང་བསྲེ་ཞིང། ཕྱེད་སྣོད་གཞན་ཞིག་ཏུ་བཅུག་ལ་གཞག་པར་བྱའོ། །ཕྱི་མ་འདི་ལྟར་བྱས་ན། ལོངས་སྤྱོད་འཕེལ་བའི་རྟེན་འབྲེལ་ཡོང་པར་བླ་མ་ཁ་ཅིག་བཞེད་དོ། །ལག་པ་ལ་གོས་པའི་རྫས་ལྷག་མ་རྣམས་ལག་པ་ཕན་ཚུན་མཉེས་ནས་གདོང་དང་ཡན་ལག་རྣམས་ལ་
བྱུག་ན་སྲུང་བའི་མཆོག་ཏུ་འགྱུར། ཞེས་གསུངས་སོ། །ཕུད་ཀྱིས་བླ་མ་དང་དཔའ་བོ་རྣལ་འབྱོར་མ་རྣམས་མཆོད་ནས།  ཆོས་ཐམས་ཅད་རང་བཞིན་གྱིས་གྲུབ་པས་སྟོང་པ་མཉམ་པ་ཉིད་དོ། ། སྙམ་དུ་མོས།  ཨོཾ་ས་མ་ཡ་ཤུདྡྷ་སརྦ་དྷརྨཱ་ས་མ་ཤུདྡྷོཉཧཾ་ལྕེ་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་

[012A]༄༅། །གསུམ་པ་དཀར་པོ་ནས་འབྲུ་ཙམ་འཁོད་པའི་འོད་ཟེར་གྱི་སྦུ་གུས་དྲངས་ པར་བསམས་ནས་ལོངས་སྤྱད་པས།  སྙིང་གའི་བདེ་ཆེན་གྱི་འཁོར་ལོའི་ལྷ་རྣམས་ལ་ཕུལ་བས་ལྷ་རྣམས་མཉེས་ཤིང་ཚིམ་པར་གྱུར་ པར་བསམ་པར་བྱའོ། །ཐོག་མཐའི་གཞན་རྣམས་
མངོན་རྟོགས་བཞིན་དུ་ཅི་རིགས་པར་སྦྱོར། རྡོ་རྗེ་ཕག་མོ་སོགས་རྣལ་འབྱོར་མ་སོ་བདུན་གྱི་སྔགས་རྣམས་ཀྱི། ཧཱུཾ་དང་པོ་ཐུང་ངུ་དང། གཉིས་པ་རིང་པོ་དང། གཙོ་བོ་ལ་སོགས་པ་དཔའ་བོ་རྣམས་ཀྱི་ཧཱུཾ་གཉིས་ཀ་ཐུང་ངུར། པཎྜི་ཏ་མུན་མ་བ་རི་དྡཱ་ ། ཆོས་ཀྱི་རྗེ་ཐམས་ཅད་མཁྱེན་པ་བློ་བཟང་གྲགས་པའི་དཔལ་གྱི་ཞལ་སྔ་ནས་མཛད་པའི་
དཔལ་བདེ་མཆོག་དྲིལ་བུ་པའི་མངོན་རྟོགས་ངག་ཏུ་འདོན་ཚུལ་ཡི་གེར་བཀོད་པ་འདིས་ཀྱང་དཔལ་འཁོར་ལོ་བདེ་མཆོག་གི་བཤད་སྒྲུབ་ཕྱོགས་ཐམས་ཅད་དུ་དར་ཞིང་རྒྱས་པར་གྱུར་ཅིག་    ༈    །།འདིའི་བརྒྱུད་པ་ནི། རྡོ་རྗེ་འཆང། ཡེ་ཤེས་ཀྱི་མཁའ་འགྲོ་མ་
དྲིལ་བུ་པ། རུས་སྦལ་ཞབས། འབར་བ་འཛིན། ཀཎྜ་པ། གུ་ཧྱ་པ། རྣམ་རྒྱལ་ཞབས། ཏེ་ལོ་པ། ནཱ་རོ་པ། ཕམ་མཐིང་པ་སྐུ་མཆེད། ཀློག་སྐྱ་ཤེས་རབ་བརྩེགས། མལ་གྱོ་ལོཙྪ་བ། ས་ཆེན། སློབ་དཔོན་རིན་པོ་ཆེ། རྗེ་བཙུན་རིན་པོ་ཆེ། ས་པཎ། བོ་དོང་རིན་པོ་ཅྖེ། ཁྲོ་ཕུ་ག་རིན་པོ་ཆེ་བསོད་ནམས་སེངྒེ། བུ་རིན་པོ་ཆེ། ཐུགས་སྲས་ལོཙྪ་བ། ཡང་ས་པཎ། བླ་མ་
འཕགས་པ། ཞང་དཀོན་མཆོག་དཔལ། ན་བཟང་བྲག་ཕུག་པ། བླ་མ་དམ་པ། རྗེ་ཐམས་ཅད་མཁྱེན་པ།། །།



﻿༄༅། ། དཔལ་འཁོར་ལོ་བསྡོམ་པ་བདེ་མཆོག་དྲིལ་བུ་བའི་ལུས་དཀྱིལ་གྱི་ཤིས་བརྗོད་བཞུགས་སོ་ ། ། ། །རབ་ཡང་ནམ་མཁའི་ཏིལ་གྱིས་གང་བུ་བཞིན། །ཡོངས་སུ་གང་བའི་བདེ་མཆོག་ལྷ་ཚོགས་ནི། །ཁ་
ཅིག་མེ་ཏོག་སྣ་ཚོགས་ཆར་འབེབས་ཤིང། །ལ་ལ་བཀྲ་ཤིས་གདངས་སྙན་གླུ་རུ་ལེན། །གཞན་དག་བགེགས་དཔུངས་འཇོམས་པའི་འཕྲིན་ལས་ཀྱིས། །ཁྱོད་ལ་རྟག་ཏུ་དཔལ་གནས་མཛད་པ་
འདི། །ཤེས་པར་གྱིས་ལ་ཡིད་བདེ་སྐྱེད་ཅིག་དང། །ཤིས་བརྗོད་ཕྲེང་བ་བདག་གིས་བསྒྲགས་པར་བྱ། །རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་བདེ་སྟོང་རོ་ལ་རྟག་རོལ་
ཞིང། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་ལག་བདུན་ལྡན་ལ་ཕྱག་འཚལ། །གསང་བ་ཀུན་གྱི་མཛོད་འཛིན་གསང་བའི་བདག་ས་ར་ཧ་དང་ཀླུ་སྒྲུབ་ཤ་བ་རི། །
ལཱུ་ཡི་བ་དང་ཏཱ་རི་ཀ་བ་དང། །རྡོ་རྗེ་དྲིལ་བུ་པ་དང་རུས་སྦལ་ཞབས། །ཛ་ལན་ད་ར་པ་དང་ནག་པོ་པ། །གུ་ཧྱ་པ་དང་རྣམ་རྒྱལ་ཞབས་དང་ནི། །ཏེ་ལོ་ན་རོ་ལ་སོགས་བླ་མ་ལ། །དགེ་མཚན་ཇི་སྙེད་
མཆིས་པའི་བཀྲ་ཤེས་དེས། །དངོས་དང་བརྒྱུད་པའི་བླ་མ་མཆོག་རྣམས་ཀྱི། །དྲི་མེད་རྣམ་ཐར་ཇི་བཞིན་ཟིན་པ་དང། །བྱིན་རླབས་ཞུགས་པས་འཁོར་ལོ་བདེ་མཆོག་གི་བསྟན་པ་རྒྱས་པར་བྱེད་པའི་

[131B]བདེ་ཆེན་རྒྱལ་པོ་ཧེ་རུ་ཀ་དཔལ་དང། །བདེ་བའི་མཆོག་སྦྱིན་རྡོ་རྗེ་ཕག་མོ་གཉིས། །དཔྱིད་དང་ཐིག་ལེའི་སྦྱོར་བ་ལ་ཞུགས་ནས། །ཐབས་ཤེས་མཉམ་པར་སྦྱོར་བའི་བཀྲ་ཤིས་
ངས། །ཁྱེད་ཀྱི་བདེ་སྟོང་དབྱེར་མེད་རྒྱས་མཛད་ནས། །ཤེས་བྱའི་འཁོར་ལོ་ཐམས་ཅད་ལྷན་སྐྱེས་བདེར། །ཡོངས་སུ་སྡོམ་བྱེད་འཁོར་ལོ་སྡོམ་པ་ཡི། །ལྷན་སྐྱེས་བདེ་བའི་བཀྲ་ཤིས་རྒྱས་བྱེད་ཤོག་
རྣལ་འབྱོར་མ་རྒྱུད་དུང་ཕྱུར་ཕྲག་གཅིག་དང། །བྱེ་བ་ཕྲག་དྲུག་གསུངས་པའི་ནང་ནས་ནི། །རྒྱལ་མཚན་ཏོག་ལྟར་མཐོ་བའི་རྒྱུད་ཀྱི་མཆོག་དཔལ་ལྡན་འཁོར་ལོ་སྡོམ་པའི་རྒྱུད་རྣམས་ལ། །དགེ་
མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ལ་ཆོས་ཀྱི་འབྱོར་བ་རྒྱས་པ་དང། །ཆོས་ཀྱི་མི་མཐུན་ཕྱོགས་ཀུན་ཟད་གྱུར་ཏེ། །ཕུན་ཚོགས་དཔལ་འབྱོར་རྒྱས་པའི་བཀྲ་ཤིས་ཤོག་སྙིང་ཁའི་
ཕྱོགས་བཞིར་སྒྲ་གྲོལ་གཟུགས་མཛེས་པའི། །མཁའ་འགྲོ་ལཱ་མ་དུ་མ་སྐྱེས་གཟུགས་ཅན་མ། །པདྨའི་མཚོ་ལ་ངང་བའི་ཚོགས་འདུ་བཞིན། །དམ་ཚིག་ཅན་གྱི་གནས་སུ་ལེགས་འདུས་ནས། །
བརྩེ་བའི་མ་དང་སྲིད་མོ་ཇི་བཞིན་དུ། །རྟག་ཏུ་སྒྲུབ་པ་པོ་ཡཾ་གྲོགས་མཛད་ནས། །ཁྱེད་ཀྱི་ཏིང་འཛིན་ཤེས་རབ་ལོངས་སྤྱོད་ཚེ། །ཡོན་ཏན་མ་ལུས་རྒྱས་བྱེད་བཀྲ་ཤིས་ཤོག་གང་ཞིག་བསྟེན་ལ་
ཡོན་ཏན་མང་གསུངས་པ། །བདུད་རྩི་ལྔ་ཡི་བཅུད་ཀྱིས་རབ་གང་བའི། །སྙིང་ཁའི་འཚམས་བཞིར་གནས་པའི་ཐོད་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ལ་བགེགས་
ཀྱི་བར་ཆད་ཞི་བ་དང། །མཁའ་འགྲོ་མ་རྣམས་དགྱེས་པར་འགྱུར་བ་དང། །བྱང་སེམས་འཕེལ་བའི་དངོས་གྲུབ་མྱུར་བ་ཡི། །བཀྲ་ཤིས་དམ་པར་རབ་ཏུ་རྒྱས་པར་ཤོག་གནས་དང་ཉེ་བའི་
[132A]༄༅། །གནས་ན་བཞུགས་པ་ཡི། །དཔའ་བོའི་དབང་ཕྱུག་དཔའ་མོའི་དབང་ཕྱུག་མ། །མཁའ་ལ་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས་
ཁྱེད་ཀྱི་དྲག་པོའི་ལས་ཀུན་འགྲུབ་པ་དང། །ཐུགས་ཀྱི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་
ཞིང་དང་ཉེ་བའི་ཞིང་དང་འདུན་རྟོག་དང། །ཉེ་བའི་འདུན་རྟོག་རྣམས་ན་བཞུགས་པ་ཡི། །ས་ལ་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་དབང་གི་
ལས་ཀུན་འགྲུབ་པ་དང། །གསུང་གི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་འདུ་དང་ཉེ་བའི་
འདུ་བ་དུར་ཁྲོད་དང། །ཉེ་བའི་དུར་ཁྲོད་རྣམས་ན་བཞུགས་པ་ཡིས། །ས་འོག་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱོད་ཀྱི་ཞི་བའི་ལས་ཀུན་
འགྲུབ་པ་དང། །སྐུ་ཡི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་ཁ་ལ་སོགས་པ་དབང་པོའི་
སྒོ་རྣམས་སུ། །རོ་ཡི་གདན་ལ་བརྗིད་པའི་གཡས་བརྐྱངས་ཀྱིས། །རབ་ཏུ་བཞུགས་པའི་མ་མོ་བརྒྱད་པོ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱོད་ཀྱི་སྣ་ཚོགས་ལས་ཀུན་འགྲུབ་པ་དང། །ཕྱོགས་དང་མཚམས་སུ་རྒྱུ་བའི་གདུག་པ་ཅན། །ལས་གྱི་བར་ཆད་བྱེད་ལས་བསྲུང་བ་ཡི། །བཀྲ་ཤིས་དམ་པ་རབ་ཏུ་རྒྱས་པ་ཤོག་རྡོ་རྗེ་སེམས་དཔའ་ལ་སོགས་དྲུག་དང་ནི། །

[132B]གོ་ཆ་བཅུ་གཉིས་ཡབ་ཡུམ་ལྷ་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱོད་ །བསྐྱོད་པར་བྱེད་པའི་
བགེགས་ཀྱི་མཚོན་ཆ་ཡིས། །ནམ་ཡང་གཡོ་བར་མི་ནུས་རྡོ་རྗེ་ཡི། །གོ་ཆ་རབ་ཏུ་བརྟན་པའི་བཀྲ་ཤིས་ཤོག་ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་འཕྲོ་
ཞིང། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་ཤོག་ཁྱེད་ཅག་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་
གི་འབྱོར་པ་ཕུལ་དུ་བྱུང་བ་ཡིས། །བདེ་ལེགས་རྒྱུན་མི་འཆད་པའི་བཀྲ་ཤིས་ཤོག་ ཅེས་དཔལ་འཁོར་ལོ་བདེ་མཆོག་དྲིལ་བུ་པའི་ལུས་དཀྱིལ་གྱི་ཤིས་བརྗོད་འདི་ནི་རྗེ་བདག་ཉིད་ཆེན་པོས་མཛད་པའི་བདེ་མཆོག་ལཱུ་
བཅད་དང། ཤིས་བརྗོད་ཚིག་ལྷུག་ སྙིང་པོའི་རྣལ་འབྱོར་མ་བཞི་དང། ཁ་གདོང་མ་སོགས་བརྒྱད་ཀྱི་ཤིས་བརྗོད་ཚིག་བཅད་པའི་ཚིག་ཟུར་འབྲན་བུ་བསྒྱུར་དགོས་རྣམས་བསྒྱུར་ཏེ་བསྒྲིགས་པ་པོ་ནི་སྙོམ་ལས་བ་ངག་དབང་བློ་བཟང་ཆོས་ལྡན་ཏེ། ཡི་གེ་བ་ནི་རབ་འབྱམས་པ་སྨྲ་བ་བློ་བཟང་ཉི་མའོ། །འདིས་ཀྱང་འགྲོ་བ་མང་
པོ་ལ་ཕན་ཐོགས་པར་གྱུར་ཅིག་ །།མངྒ་ལཾ།། །།



﻿
[007A]༄༅། །སོགས་བཟང་ན་སྦྲོ་བ་བསྐྱེད། རི་ལས་ལྷུང་བ་སོགས་ངན་ན་ལས་ཐམས་ཅད་པས་བཟློག་ཅིང་སློབ་དཔོན་ལ་རྨི་ལྟས་ངན་པ་བྱུང་ན་མཁའ་འགྲོ་དང་ཞིང་སྐྱོང་ལ་གཏོར་མ་ཕུལ་ནས་གསོལ་
བ་གདབ་པ་དང། བསྲུང་འཁོར་དང། བཟླས་པ་དང། གོ་ཆའི་ལྷ་དགོད་པ་དང། གསོལ་བ་གདབ་པ་དང། རྒྱན་དྲུག་བགོས་ནས་ལྷའི་ང་རྒྱལ་བྱ་བ་དང། སྦྱིན་སྲེག་བྱ་བ་སྟེ། བཟློགས་ཐབས་པ་དུན་པོ་
ཅི་རིགས་པས་བཟློགས་པར་བྱའོ། །རྨི་ལྟས་ངན་པ་བཟློགས་ཐབས་འདི་དག་སྐབས་འདིར་སློབ་དཔོན་ལ་རྨི་ལྟས་ངན་པ་བྱུང་བ་བཟློགས་ཐབས་སུ་བཤད་ཀྱང་རང་གཞན་གཉིས་ཀ་དང་སྐབས་གཞན་དུ་ཡང་
བྱས་ན་ལེགས་པར་གསུངས་སོ། །དེ་ནས་དངོས་གཞིའི་ཆོ་ག་ལ་དཀྱིལ་འཁོར་བསྒྲུབ་ཅིང་མཆོད་ནས་དབང་བསྐུར་ལས་གཞན་འདིར་མི་དགོས་ལ། དཀྱིལ་འཁོར་སྒྲུབ་པ་ཡང་བདག་སྐྱེད་ཀྱི་ལུས་དཀྱིལ་སྒྲུབ་
པ་ལས་གཞན་མེད་པས། བདག་སྐྱེད་སྔོན་འགྲོ་གཏོར་མ་ནས། འཇིག་རྟེན་པ་རྣམས་རང་གནས་སུ་གཤེགས་ཤིང་དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར། གྱི་བར་སྒྲུབ་ཐབས་བཞིན་བསྒོམ་
པ་ནི་དཀྱིལ་འཁོར་སྒྲུབ་པའོ། །བསྒྲུབ་པའི་དཀྱིལ་འཁོར་ལ་མཆོད་པ་ནི། མཆོད་པ་རྣམས་བསང་སྦྱང་བྱིན་གྱིས་བརླབས་ནས། ཕྱི་ནང་གསང་བདེ་ཁོ་ན་ཉིད་ཀྱི་མཆོད་པ་རྣམས་རྗེ་རིན་པོ་ཆེའི་མཆོད་འཕྲེང་
ནས་འབྱུང་བ་ལྟར་རམ། ཇི་ལྟར་རིགས་པས་སྐབས་དང་སྦྱར་ནས་མཆོད་པར་བྱའོ། །དེ་ནས་རྐང་བརྒྱད་ཀྱིས་བསྟོད་དེ། གཙོ་བོའི་སྔགས་བརྒྱ་རྩ་བརྒྱད། འཁོར་རྣམས་ཀྱི་ཉེར་གཅིག་རེ་བཟླས་ལ། གཏོར་
མ་སྒྲུབ་ཐབས་ལྟར་བསང་སྦྱང་བྱིན་གྱིས་རླབས་ཏེ། དཀྱིལ་འཁོར་གྱི་ལྷ་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི། ནས། མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད། ཀྱི་བར་

[007B] སྒོས་ཀྱི་ཆོས་སྐྱོངས་སོགས་ཀྱི་གཏོར་མ་བཤམ་ཡོད་ན་རང་རང་གི་ཆོག་བཞིན་དབུལ་ལོ། །དེ་ནས་དབང་བསྐུལ་བ་ལ་བདག་ཉིད་འཇུག་ཅིང་དབང་བླང་བསྔོན་དུ་བྱ་དགོས་
བས་དེའི་ཚུལ་ནི། རང་ཉིད་གཙོ་བོ་ལས་ཆ་གཉིས་པར་ཕྱེ་ནས་ཤར་སྒོའི་ཕྱི་ན་གནས་པས། ཟླ་མའི་བྱ་བ་རྣམས་དཀྱིལ་འཁོར་གྱི་གཙོ་བོ་དང་བླ་མ་ཐ་མི་དད་པས་མཛད། སློབ་མའི་བྱ་བ་རྣམས་བདག་ཉིད་ཀྱིས་
བྱེད་པར་མོས་ཏེ་དབང་རྫོགས་པར་བླང་བའི་མཐར་སློབ་མ་གཞུགས་པའི་ཆེད་དུ། ཆོས་རྣམས་གཟུགས་བརྙན་ལྟ་བུ་སྟེ། ངག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་
ལས་ཀུན་ཏུ་འབྱུང། །དེ་བཞིན་ཉིད་ལས་ངེས་པར་སྐྱེ། །བདེན་པ་འདི་ཡིས་དཀྱིལ་འཁོར་དུ། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་མཐོང་བར་ཤོག་ཅེས་ལན་གསུམ་གྱིས་
བདེན་པའི་བྱིན་བརླབས་བྱའོ། །དེ་ནས་སློབ་མ་གཞན་ལ་དབང་བསྐུར་བ་ནི། སློབ་མ་རྣམས་ཁྲུས་བྱས། ཕྱག་འཚལ། གདན་ལ་འཁོད་དེ་མཎྚལ་ཕུལ། ཐལ་མོ་སྙིང་ཁར་སྦྱར་བ་དང་བཅས་པས་མེ་ཏོག་བཟུང་
ལ༑ དགའ་ཆེན་ཁྱོད་བདག་སྟོན་པ་བས། །ནས། མགོན་པོ་བདག་ནི་འཇུག་པར་འཚལ། ཞེས་གསོལ་བ་ལན་གསུམ་གདབ། བླ་མས་དབང་བསྐུར་བ་ལ་དཀྱིལ་འཁོར་དུ་གཞུག་པ་སྔོན་དུ་འགྲོ་དགོས་པ་དང་
གང་དུ་གཞུག་པའི་དཀྱིལ་འཁོར་ཕྱི་ནང་གི་དབྱེ་བ་དང། ལུས་ལ་གནང་དུ་བསྣུན་པའི་དཀྱིལ་འཁོར་ནི་ཕྱི་དཀྱིལ་གཉིས་ལ་མི་བྱ་བར་ལུས་དཀྱིལ་ལ་བྱ་དགོས་པས་ཕྱི་དཀྱིལ་རྐྱང་བར་དབང་བསྐུར་བ་ལས་ལུས་དཀྱིལ་
དུ་དབང་བསྐུར་བ་མཆོག་ཏུ་འགྱུར་ཚུལ་དང། འཁོར་ལོ་གསུམ་གྱི་དཀྱིལ་འཁོར་སྒྲུབ་པའི་གཞི་རང་ཆས་སུ་གྲུབ་བ་ལས་རྟེན་གྱི་དཀྱིལ་འཁོར་དང་བརྟེན་པའི་ལྷ་རྣམས་སྒྲུབ་པའི་ལུས་དཀྱིལ་སྒྲུབ་པ་དང། ལུས་

[008A]༄༅། །དཀྱིལ་དེའི་དབང་བསྐུར་དང། དཀྱིལ་འཁོར་དུ་གཞུག་པའི་རིམ་པ་སྔར་མ་ཐོ་པ་ན་ཅི་ནས་ཀྱང་སྒྲུབ་པར་བྱེད་པ་དང། དེ་ལྟར་བྱེད་པའི་དགོས་པ་དང། ལུས་དཀྱིལ་དེའི་དབང་བསྐུར་སོགས་ཀྱི་
ཆོ་ག་མངོན་སུམ་དུ་སྒྲུབ་པའི་རིམ་པ་ནི། སྒྱུ་མ་ལྟ་བུར་བྱ་བ་དང། ལུས་དཀྱིལ་ལ་བརྟེན་ནས་དབང་བསྐུར་བའི་དབང་གི་དབྱེ་བ་རྣམས། དྲིལ་བུ་ཞབས་ཀྱི་དབང་ཆོག་ལས། །དབང་བསྐུར་དཀྱིལ་འཁོར་སྔོན་
འགྲོ་བར། །རྡོ་རྗེ་འཆང་གིས་བཤད་པ་སྟེ། །འོན་ཀྱང་དཀྱིལ་འཁོར་དེའི་རང་བཞིན། །ཅི་ཡིན་ང་ནི་འདི་ལྟར་བཤད། །རི་མོར་གནས་པའི་ལས་དང་ནི། །ཐེག་ལས་ཚོན་བགྱེའི་རིམ་པ་བསྟན། །འགྲོ་བ་
འདི་ཉིད་རང་བཞིན་གྱིས། །གྲུབ་པའི་དཀྱིལ་འཁོར་གཉིས་མེད་པའོ། །བཅོས་མ་གཉིས་ཀྱི་ངོ་བོ་གང། །དེ་ནི་གདུལ་བྱའི་དབང་ལས་འདོད། །མཁས་པའི་བསྒྲུབ་བྱ་དེ་མིན་ཏེ། །ཡང་དག་དེ་ནི་མཐོང་
གྲོལ་ཕྱིར་རོ། །འཁོར་ལོ་གསུམ་གྱི་དཀྱིལ་འཁོར་གྲུབ། །དཀྱིལ་འཁོར་ལྷ་རྣམས་གྲུབ་པའོ། །དེ་ཡི་དབང་བསྐུར་ལ་སོགས་རིམ། །ཅི་ནས་མ་གྲུབ་ཡང་གྲུབ་བྱེད། །དེ་ཡི་རང་བཞིན་མི་ཤེས་རྣམས། །
སྣོད་དུ་བྱ་བར་བཞེད་པ་སྟེ། །དབང་བསྐུར་སོགས་རིམ་ཀུན་རྫོབ་ཏུ། །མངོན་སུམ་དུ་ནི་སྒྲུབ་པའོ། །སློབ་དཔོན་ལ་སོགས་དབྱེ་བ་ཡིས། །དབང་བསྐུར་རྣམ་པ་བཞིར་བཤད་དེ། །ཆུ་ཡི་དབང་སོགས་
དབྱེ་བ་ཡིས། །བཞི་པོ་དེ་ནི་བཅུ་བཞིའོ། །ཞེས་འབྱུང་བའི་རྐང་པ་གཉིས་དང། དྲུག་དང། བཞི་དང། གཉིས་དང། གཉིས་དང། གཉིས་དང། གཉིས་དང། བཞེས་རིམ་པ་བཞིན་བཤད་པའི་དོན་
ཞིབ་ཏུ་བཤད་ལ། ལས་ཐམས་ཅད་པ་བཟླས་པའི་དར་དམར་པོ་འམ་སེར་པོས། ཨོཾ་ཙཀྵུ་བན་དྷཾ་བ་ར་མ་ན་ཡ་ཧཱུཾ། ཞེས་པས་མིག་དར་བཅིངས། ཨཱ་ཁཾ་བའི་ར་ཧཱུཾ་གིས་མེ་ཏོག་གི་འཕྲེང་བ་འཛིན་དུ་གཞུག་ལས་

[008B] སློབ་མ་སྐད་ཅིག་གིས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པའི་ཐུགས་ཁར་ཉི་མ་ལ་ཧཱུཾ་སྔོན་པོ། །མགྲིན་པར་
ཉི་མ་ལ་ཨཱ་དམར་པོ། །སྤྱི་བོར་ཟླ་བ་ལ་ཨོཾ་དཀར་པོ། །ཡི་གེ་གསུམ་གྱི་འོད་ཟེར་གྱིས་ལུས་འོད་གསལ་བར་བྱས་པར་གྱུར། ཅེས་དེའི་ལུས་ངག་ཡིད་གསུམ་བྱིན་གྱིས་བརླབ། བླ་མས། བུ་ཁྱོད་སུ་ཡིན་ཅི་ལ་དགའ་
སློབ་མས། སྐལ་བཟང་བདག་བདེ་བ་ཆེན་པོ་ལའོ། །བླ་མས། དེ་ཡིས་བུ་ལ་ཅི་ཞིག་བྱ། སློབ་མས། སངས་རྒྱས་མཆོག་གི་དམ་ཚིག་བགྱི་འཚལ། ཞེས་དྲི་ལན་གྱིས་རིགས་དང་མོས་པ་ཤེས་པར་བྱ་
སློབ་མ་ཐལ་མོ་སྦྱར་རྐང་པ་མཉམ་པར་འདུག་པ་ལ། སྔར་སྟ་གོན་གྱི་སྐབས་ལྟར་བརྡའ་སྤྲད་ལ། དཀོན་མཆོག་གསུམ་ལ། ནས། བྱང་ཆུབ་ཡིད་ཀྱིས་བཟུང། ཞེས་རྗེས་ཟློས་ལན་གསུམ་གྱིས་བྱང་སྡོམ་
འཛིན་དུ་གཞུག་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱའོ་སྙམ་པའི་སྨོན་པ་བྱང་ཆུབ་ཀྱི་སེམས་ཀུན་རྫོབ་པ་དེ་ཉིད་སྙིང་ཁར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་
པར་གྱུར། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པར་མོས་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་བའི་རྣམ་པར་གྱུར། ཅེས་བརྗོད་
ཅིར་བརྡའ་ལེགས་པར་སྤྲད་ལ། ཨོཾ་སརྦ་ཡོག་ཙིཏྟ་ཨུ་པ་ཏ་ཡ་མི། ཞེས་བརྗོད་པའི་སྒོ་ནས་ཐམས་ཅད་རྣལ་འབྱོར་གྱི་སེམས་སྐྱེད་དུ་གཞུག་རྡོ་རྗེ་མེ་ཏོག་དང་བཅས་པ་སློབ་མའི་སྙིང་ཁར་བཟུང་ལ། ཨོཾ་སུ་ར་
ཏེ་ས་མ་ཡ་སྟྭཾ་ཧོཿ་སིད་དྡྷྱ་བཛྲ་ཡཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབ་པར་འགྱུར་གྱི། ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་

[009A]༄༅། །འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང། མ་དད་པ་རྣམས་ལའང་མ་ཡིན་ནོ། །ཞེས་བརྗོད་དེ་གསང་བར་གདམ། རྡོ་རྗེ་ལ་ལག་པ་གཉིས་ཀྱིས་འཇུས་ཏེ། ཧཱུཾ་ཛཿ་ཧཱུཾ་
ཞེས་བརྗོད། བླ་མའི་ལུས་རྟེན་གྱི་དཀྱིལ་འཁོར་དུ་བསྐྱེད་པའི་ཤར་སྒོར་འདུག་པར་བསམ། དེ་ནས་སློབ་མས་བླ་མ་དང་ལྷ་ལ་སྐྱབས་སུ་འགྲོ་བའི་བསམ་པས། སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་
ནི་སྐྱབས་སུ་མཆི། །དཔའ་བོ་རྣལ་འབྱོར་མ་འཁོར་ལོ། །རྣལ་འབྱོར་གནས་ལ་བདག་ཕྱག་འཚལ། །དོན་དམ་སྨྲ་བའི་སེང་གེ་རྣལ་འབྱོར་ཞེས་བྱ་བ། །ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་བ། །
སྲིད་བའི་ཉེས་བརྒྱ་སྐྱེད་རྩ་ཉོན་མོངས་ཆོད་མཛེད་ལ། རྣལ་འབྱོར་དོན་དམ་རྒྱལ་པོ་དེ་ཉིད་གྲུབ་པར་མཛོད། །ཅེས་གསོལ་བ་གདབ་བོ། །བླ་མས་ཕྱིའི་ཧེ་རུ་ཀའི་ང་རྒྱལ་འཛིན་པས་ནང་ལུས་དཀྱིལ་གྱི་ལྷ་ལ་སློབ་
མ་གཞུགས་པའི་དོན་དུ། དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་གྲོང་ཁྱེར་མཆོག་སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་བཞུག་པར་བགྱི། །ཞེས་གསོལ་བ་བཏབ་པས་ལྷས་
གནང་བ་བྱིན་པར་བསྒོམ་ལ་སློབ་མ་ལ། གོང་ནས་གོང་གི་སྡོམ་པ་ནི། །བུ་ཁྱོད་ཀྱིས་ནི་བསྲུང་བྱ་སྟེ། །གྲོལ་བའི་རྒྱུ་ནི་དེ་ལས་གཞན། །ཐབས་ནི་ཅི་ཡང་ཡོད་མ་ཡིན། །ཞེས་སྡོམ་པ་འཛིན་པར་གདམ། སློབ་
མས་རིགས་ལྔ་སྤྱི་དང་བྱེ་བྲག་གི་སྡོམ་པ་ཐམས་ཅད་གཟུང་བར་བྱའོ་སྙམ་དུ་བསམ་ལ་བླ་མའི་རྗེས་ཟློས་བྱས་ཏེ། སངས་རྒྱས་བྱང་ཆུབ་སེམས་དཔའ་ཀུན། ནས། སེམས་ཅན་མྱ་ངན་འདས་ལ་དགོད། ཅེས་
པ་ལན་གསུམ་གྱིས་རིགས་ལྔའི་སྡོམ་པ་གཟུང། སངས་རྒྱས་ཆོས་དང་དགེ་འདུན་ལ། ནས། རྟག་ཏུ་བདག་ནི་སྐྱབས་སུ་མཆི། །ཧེ་རུ་ཀ་དཔལ་སོགས་དཔའོ། །རྣལ་འབྱོར་མ་དང་སྣང་མཛད་སོགས། །

[009B] ཐམས་ཅད་བདག་ལ་དགོངས་སུ་གསོལ། །བདག་ནི་དུས་འདི་ནས་བཟུང་སྟེ། །ཇི་སྲིད་གཉིས་མེད་ལ་གནས་པར། །དེ་ཡིས་ཚངས་སྤྱོད་གཉིས་མེད་པ། །ཉི་ཤུ་
རྩ་གཉིས་ལེགས་པར་བསྲུང། །ཞེས་པ་གཅིག་གིས་རྩ་ལྟུང་བཅུ་བཞི་དང་སྦོམ་པོ་བརྒྱད་ཀྱི་བཅས་པ་དམ་ཚིག་ཉི་ཤུ་རྩ་གཉིས་བཟུང། དེ་ནས་བྱིན་གྱིས་བརླབ་པའི་སྔོན་འགྲོར་སྦྱང་བ་བྱ་བ་ལ། ཏིང་ལོའི་མར་མེ་
དང་ཆང་བུ་དང་བཅས་པའི་བགེགས་གཏོར་བཤམས་ལ། ཨ་ཀ་རོས་བྱིན་གྱིས་བརླབས་ཏེ། ཨོཾ་སརྦ་བིགྷན་ན་ན་མཿ་སརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱ་སརྦ་ཏ་ད་ཁཾ་ཨུད་གཏེ་སྦ་ར་ཎ་ཨི་མི་ག་གན་ཁ། གྲཱི་ཧྣེ་དཾ་
བ་ལིཾ་ཏ་ལེ་སཱ་ཧཱ། ཞེས་བརྗོད་དེ་སློབ་མ་ལ་གཏོར་མ་ཕྱིར་ལ་བསྐོར། ཞལ་བཞི་བའི་སྔགས་བཟླ་ཞིང་ཏིང་ལོའི་མར་མེ་དང་ཆང་བུས་ཀྱང་ཕྱིར་ལ་བསྐོར། རྡོ་རྗེ་སློབ་མ་འདི་ལུས་ཀྱི་དཀྱིལ་འཁོར་དུ་འཇུག་པར་
བྱེད་བ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་ཐམས་ཅད་མཆོད་སྦྱིན་གྱི་གཏོར་མ་འདིས་ཚིམ་པར་གྱིས་ལ། གནོད་པ་དང་གདུགས་པའི་སེམས་ཞི་ཞིང། ཞིབ་དང་ཕན་པའི་སེམས་དང་ལྡན་བས་རང་རང་སོ་སོའི་
གནས་སུ་སོང་ཞིག་ཅེས་བརྗོད་ལ་ཞལ་བཞི་བའི་སྔགས་བཟླ་ཞིང་གུ་གུལ་གྱིས་བདག་ཡུངས་དཀར་གྱིས་བྲབ་ཏེ་བགེགས་སྦྱང་བའོ། །སློབ་མའི་སྡིག་སྒྲིབ་ཐམས་ཅད་སྙིང་ཁར་བཾ་ནག་པོའི་རྣམ་པར་གྱུར་པ་
སྣ་སྒོ་ནས་ཐོན་ཏེ་སྡིག་པ་རྭ་ཅན་གྱི་རྣམ་པར་གྱུར་ནས་ཏིལ་གྱི་ཕུང་པོ་ལ་ཐིམ་པར་གྱུར། མདུན་གྱི་མེ་བསང་སྦྱང། སྟོང་པའི་ངང་ལས་རཾ་ལས་ཡེ་ཤེས་ཀྱི་མེ་འབར་བར་གྱུར་པའི་ནང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ་
ལས་རྡོ་རྗེ་མཁའ་འགྲོ་སྐུ་མདོག་ནག་པོ་ཞལ་གཅིག་ཕྱག་གཉིས་ཀྱི་རྡོ་རྗེ་དང་དྲིལ་བུ་ཐུགས་ཁ་རབ་སྣོལ་ནས་འཛིན་པ་ཞལ་རབ་ཏུ་གདངས་བའི་སྤྱི་བོར་ཨོཾ། །མགྲིན་པར་ཨཱ་ཐུགས་ཁར་ཧཱུཾ། ཧཱུཾ་ལས་འོད་ཟེར་འཕྲོས་

[010A]༄༅། །བསྒོམ་པ་དང་འདྲ་བའི་ཡེ་ཤེས་པ་སྦྱན་དྲངས། གཉིས་སུ་མེད་པར་གྱུར། ལག་པ་གཡས་གཡོན་གྱིས་ཏིལ་བཟུང་ནས་གཡས་དང་གཡོན་དུ་བསྐོར་བཞིན་བས། ཨོཾ་བཛྲ་ཊཱ་ཀ་ཁ་ཁ་ཁཱ་ཧི་ཁ་ཧི་
སརྦ་བཱ་བཾ་ད་ཧ་ན་བྷ་སྨི་ཀུ་རུ་སཱ་ཧཱ། ཞེས་བརྗོད་ཅིང་གཡས་ཀྱི་ཏིལ་མེའི་ནང་གི་ཁྲོ་བོའི་ཞལ་དུ་ཕུལ་བ་དང། གཡོན་གྱི་ཏིལ་རྒྱ་མཚོ་ཆེན་པོའི་ཆུ་བོར་དོར་བར་བསམ་ལ་མེ་དང་ཆུར་དོར་བར་བྱ་སྟེ་སྡིག་པ་སྦྱང་བའོ། །
ལས་ཐམས་ཅད་པའི་སྔགས་བཟླས་ཏེ། ཇི་ལྟར་བལྟམས་པ་སོགས་ཀྱི་ཚིགས་བཅད་དང་སྔགས་བརྗོད་ལ་ལས་བུམ་གྱི་ཆུས་ཁྲུས་བྱ་སྟེ་དྲི་མ་སྦྱང་བའོ། །སློབ་མ། སྭ་བྷ་ཝས་སྟོང་པར་སྦྱང། སྟོང་པའི་ངང་
ལས་སྣ་ཚོགས་པདྨ་དང་ཉི་མའི་གདན་ལ་སྐད་ཅིག་གིས་བཅོམ་ལྡན་འདས་དཔལ་ཧེ་རུ་ཀ་སྒུ་མདོག་མཐིང་ཀ་ཞལ་བཞི་པའི་རྩ་ཞ་ལ་ནག་ནས། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བར་དབུས་ན་
བཞུགས། ཞེས་པའི་བར་སྒྲུབ་ཐབས་ལྟར་གྱི་འཇུག་ཏུ། བར་གྱུར་པའི་སྙིང་ཁ་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་ལྟ་བུ་འཛག་པ། ཞེས་པ་ནས། རོའི་གདན་ལ་གཡས་བརྐྱང་གིས་
བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔས་ཐོད་དང་མི་མགོ་སྐམ་པོ་ལྔ་བཅུའི་དོ་ཤལ་ཅན་དུ་གྱུར། གཙོ་བོའི་ཐུགས་ཁར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། །ནས། ཕཊ་ཕཊ་དུད་
ཁ་རྣམས་ཀྱིས་མཚན་པར་གྱུར། རང་གི་སྙིང་ཁའི་ས་བོན་གྱི་འོད་ཟེར་གྱིས་སངས་རྒྱས་དང་བྱང་སེམས་ཐམས་ཅད་ལྷ་སོ་བདུན་གྱི་རྣམ་པར་སྤྱན་དྲངས། ཨ་ལི་ཀ་ལི་ལྔ་བཅུར་གྱུར་ཏེ། དེ་ཡང་ལུས་ཀྱི་སྟོད་ལ་
ནག་པོ། །བར་ལ་དམར་པོ། །སྨད་ལ་དཀར་པོའི་རྣམ་པས་ཞུགས་ནས་སྙིང་ཁར་ཐིམ་པར་གྱུར། ཅེས་བྱིན་གྱིས་བརླབས་པར་བྱ་སྟེ་དཀྱིལ་འཁོར་དུ་འཇུག་པ་དངོས་གཞིའི་དོད་དང་སློབ་མ་ལྷ་རྣམས་དང་སྐལ་

[010B] །དེ་ནས་དམ་ལ་བཞག་པ་ལ། སློབ་མའི་ལག་པ་ནས་བཟུང་སྟེ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས། དེས་ནངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་
བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན་དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་
རྣམས་ཀྱི་མདུན་དུ་སྨྲ་བར་མི་བྱ་སྟེ་ཁྱོད་དམ་ཚིག་ཉམས་པར་གྱུར་ཏ་རེ། ཞེས་བརྗོད་དེ་ཕན་ཡོན་གྱི་སྒོ་ནས་དམ་ལ་གཞག་བའོ། །མགོ་བོར་རྡོ་རྗེ་བཟུང་ནས་དྲིལ་བུ་བསིལ་ཞིང། ཁྱོད་ཀྱིས་དམ་ཚིག་རྡོ་རྗེ་
འདི༑ ༑གལ་ཏེ་ཁྱོད་ཀྱིས་འགའ་ཞིག་ལ། །འདི་སྨྲས་ན་ནི་མགོ་བོ་འགེམས། །ཞེས་དང། སྙིང་ཁར་རྡོ་རྗེ་བཟུང་ནས། ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །གལ་ཏེ་
ཚུལ་འདི་སྨྲས་ན་ནི། །དེ་མ་ཐག་དུ་དྲལ་ཏེ་གཤེགས། །ཞེས་བརྗོད་དེ་དམ་ཚིག་མ་བསྲུང་བའི་ཉེས་དམིགས་ཀྱི་སྒོ་ནས་དམལ་གཞག་པའོ། །ཐོད་པའམ་དུང་ཆོས་སུ་གནས་པའི་བདུད་རྩི་ལྔ་ལ། ཨོཾ་
ཨཱ་ཧཱུཾ་གིས་བྱིན་གྱིས་བརླབས་ཏེ་མཐེ་བོང་དང་མིང་མེད་ཀྱིས་བཟུང་ནས་སྦྱིན་ཞིང། འདི་ནི་བུ་ཁྱོད་བདུད་རྩི་སྟེ། །མ་བསྲུང་བསྲེག་པར་བྱེད་པས་དུག་བསྲུང་ན་དངོས་གྲུབ་འགྱུར་བ་སྟེ། །བདུད་རྩི་ལྔ་ཡི་
ཆུས་གྲུབ་པའོ། །ཨོཾ་བ་ཉྩ་ཨ་མྲྀ་ཏ་ཨུ་ད་ཀ་ཋཿ་ཋཿ་ཋཿ་ཞེས་བརྗོད་དེ་དམ་ཚིག་བསྲུང་མ་བསྲུངས་ཀྱི་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམལ་གཞག་པའོ། །དེ་ནས་སློབ་མའི་ལག་པ་ནས་བཟུང་སྟེ། །
ཁྱོད་ཀྱིས་སྨད་པར་མི་བྱ་ཞིང། །དམ་ཚིག་འགལ་བར་མི་བྱ་སྟེ། །དམྱལ་ལ་སོགས་པར་འགྲོ་འགྱུར་རོ། །དེང་ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི། ངས་འདི་གྱིས་ཤིག་ཅེས་གང་བསྒོ་བ་དེ་ཁྱོད་

[011A]༄༅། །ཀྱིས་བྱ་དགོས་སོ། །ཁྱོད་ཀྱིས་ངལ་བརྙས་པར་ཡང་མི་བྱ་སྟེ། ཡང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་བར་གྱུར་ཏ་རེ། ཞེས་བརྗོད་དེ་བླ་མའི་བཀའ་ཉན་པའི་སྒོ་ནས་དམ་ལ་
གཞག་བའོ། །དེ་ནས་ཡེ་ཤེས་དབབ་པ་ལ། སློབ་མས་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བྱིན་གྱིས་བརློབས་ཤིག་དཔལ་ཧེ་རུ་ཀ་བདག་ལ་དབབ་པར་མཛོད་ཅིག་ཅེས་གསོལ་བ་གདབ། བླ་མ་
བདེ་མཆོག་གི་གཟུགས་ཅན་གཡས་བརྐྱང་གིས་གནས་བར་གྱུར། སློབ་མ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་སྙིང་ཁར་ཐལ་མོ་སྦྱར་
བའི་འདིའི་དབང་ཆོག་རྗེས་མཛད་པ་དང་སྔགས་རིམ་ལས་ཐལ་མོ་སྙིང་ཁར་སྦྱར་བར་བཤད་ལ་འདིའི་དབང་ཆོག་གཞན་གྱིས་མཛད་པ་དང་ལུ་ཨི་བའི་དཀྱིལ་ཆོག་མཁས་གྲུབ་ཀྱིས་མཛད་བར་རྡོ་རྗེ་དང་དྲིལ་བུ་ཐུགས་ཁར་བསྣོལ་ནས་འཛིན་
པར་བཤད་དོ། །རྐང་བའི་འོག་ཏུ་ཡཾ་ལས་རླུང་གི་དཀྱིལ་འཁོར་སྔོན་པོ་གཡོ་བའི་བ་དན་གཉིས་ཀྱིས་མཚན་པ། རྐང་མཐིལ་དུ་ཛྷཻ་དམར་པོ་རེ་རེ། ལྟེ་བར་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་རེས་
མཚན་པ། སྙིང་ཁར་ལཾ་ལས་སའི་དཀྱིལ་འཁོར་སེར་པོ་གྲུ་བཞི་པ་ཟུར་བཞིར་རྡོ་རྗེ་རྩེ་གསུམ་པས་མཚན་པ། སྤྱི་བོར་བཾ་ལས་ཆུའི་དཀྱིལ་འཁོར་དཀར་པོ་ཟླུམ་བོ་བུམ་པས་མཚན་པ། སྙིང་གི་ནང་དུ་ཧེ་རུ་ཀ་ཡབ་
ཡུམ་ཚོན་གང་བ་ཅིག་གནས་པར་གྱུར། བླ་མའི་ཐུགས་ཁ་ནས་འོད་ཟེར་འཕྲོས་པས་རླུང་ལ་ཕོག་ཛྷེ་ཡིག་གཉིས་འོག་གི་རླུང་གིས་བསྐྱོད་པས་རྐང་མཐིལ་གྱི་བུ་གནས་ཞུགས་བ་ལྟེ་བའི་བར་དུ་བུས་བས་དེའི་མེ་དང་
འཕྲད་ནས་སྙིང་གའི་ས་བསྲེགས་ཤིང་སྤྱི་བོའི་ཆུ་བསྐོལ་བ་ལས་བདུད་རྩི་འཛགས་པས་ཚིམ་ཞིང། འོག་གི་རླུང་གིས་བར་སྣང་ལ་བཏེགས། སྙིང་གའི་ཧེ་རུ་ཀ་ཡབ་ཡུམ་མཚོན་གང་བ་གློག་འཁྱུག་པ་ལྟར་གར་བྱེད་

[011B] ཡབ་ཡུམ་གྱི་གསང་གནས་བསྐྱོད་པས་འོད་ཟེར་དམར་བོས་ལུས་གང་བར་གྱུར། བླ་མའི་ཐུགས་ཁའི་ཧཱུཾ་གི་འོད་ཟེར་གྱིས། སངས་རྒྱས་དང་བྱང་ཆུབ་སེམས་དཔའ་དང། དཔའ་བོ་དང་རྣལ་
འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་དྲངས། རང་གི་ལུས་ལ་ཆར་ཆེན་པོ་བབ་པ་བཞིན་དུ། བ་སྦུའི་སྒོ་ཐམས་ཅད་ནས་ཞུགས་ཤིང། གཉིས་སུ་མེད་པར་ཐིམ་པར་གྱུར་
ཅེས་བརྗོད་ཅིང་བསམ་ལ་གཡོན་གྱིས་དྲིལ་བུ་བཀྲོལ་ཞིང་གཡས་བདུག་པས་བདུག་པ་ཞེས་ཡབ་ཡུམ་གྱི་སྙིང་པོ་གཉིས་ཀྱི་མཐར། ཨོཾ་ཏཾ་ཥྛ་མ་ཧཱ་ཀྲོ་དྷ་ཨ་བེ་ཤ་ཡ་ཧཱུཾ་ཤྲཱི་ཧེ་རུ་ཀཱ་ཡ་བིད་མ་ཧེ་བི་དྱཱ་རཱཛ་
ཡ་དཧི་མ་ཧེ་སཱཧཱ། ཞེས་བཏགས་པའི་སྔགས་བརྗིད་བག་དང་བཅས་པ་བརྗོད་དེ་དབབ་བོ། །བདུག་པའི་རྫས་ནི་བུད་མེད་ཀྱི་འདོམས་དཀྲིས་ཟླ་མཚན་གྱིས་གོས་བ་གཏུབ་པ་ལ། ཤ་ལྔ་དང་བདུད་རྩི་ལྔ་དང་བྱ་
ལའི་བྲུན་གྱིས་བྱུག་ཅིང་གུ་གུལ་དང་བསྲེས་པའོ། །བདུག་པའི་ཚུལ་ནི་ཐོད་ཕོར་ཏུ་བཞག་པའི་རོ་སོལ་གྱི་མེ་ལ་བསྲེས་ནས་བདུག་གོ་སློབ་མའི་མགོ་བོར་རྡོ་རྗེ་བཞག་ལ། ཨོཾ་ཏཾ་ཥྛ་བཛྲ་ཞེས་བརྗོད་དེ་བབས་པ་
བརྟན་པར་བྱའོ། །སློབ་མས་མེ་ཏོག་གི་འཕྲེང་བ་བླ་མའི་ཐུགས་ཁའི་ཧེ་རུ་ཀ་ལ་ཕུལ་བར་བསམ་ལ། པྲ་ཏཱི་ཙྪ་བཛྲ་ཧོཿ་ཞེས་བརྗོད་དེ་བླ་མའི་ཕྱག་ཏུ་དབུལ། བླ་མས་མེ་ཏོག་གི་འཕྲེང་བ་དེ། ཨོཾ་པྲ་ཏི་གྲི་ཧྞ་
སྟཾ། ཨི་མཾ་ས་ཏྭ་མ་ཧཱ་བཱ་ལ། ཞེས་བརྗོད་དེ་སློབ་མའི་མགོ་ལ་བཅིང། དེ་ནི་སེམས་དཔའ་སྟོབས་པོ་ཆེ་ཞེས་མེ་ཏོག་ཕོག་པའི་ལྷལ་བོས་ནས་སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་
ཅེས་ལྷ་ལ་སློབ་མ་གཏད་པས་ལྷ་དེས་དེའི་བར་དུ་རྗེས་སུ་འཛིན་པའི་ཐབས་ཟབ་མོའོ། །དེ་ནས། སློབ་མའི་སྙིང་ཁར་ཉི་མ་ལ་ཧཱུཾ། དབྲལ་བར་རཾ། མིག་གཉིས་ལ་ཨོཾ་འོད་ཟེར་འབར་བ་རེ་རེ། ཧཱུཾ་གིས་བསྐུལ་
[012A]༄༅། །རིམ་གྱིས་སྡིག་སྒྲིབ་བསྲེག་ཨོཾ་གྱིས་འོད་གསལ་བར་བྱས་ཏེ་མ་རིག་པའི་སྒྲིབ་གཡོགས་དང་མིག་དར་ལྷན་ཅིག་ཏུ་བསལ་བར་གྱུར། ཧེ་རུ་ཀ་དཔལ་དེང་ཁྱོད་ཀྱི། །མིག་འབྱེད་པར་ནི་
བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བའི། །རྡོ་རྗེའི་མིག་ནི་བླ་ན་མེད། །ཨོཾ་བཛྲ་ནཻ་ཏྲ་ཨ་པ་ཧ་ར་པ་ཊ་ལཾ་ཧྲཱཾ་ཞེས་བརྗོད་དེ་གདོང་གཡོགས་དགྲོལ། དེ་ནས་སློབ་དཔོན་གྱི་ལུས་ཀྱི་
དཀྱིལ་འཁོར་བསྟན་པར་བྱ་སྟེ། རང་བཞིན་གྱིས་ནི་དག་པའི་བདག་ལུས་ནི་རང་བཞིན་དྲི་མ་མེད། །དཔའ་དང་དཔའ་མོ་དབང་མོའི་གནས། །དཀྱིལ་འཁོར་ལ་ནི་བུ་ཁྱོད་ལྟོས། །དེ་ནས་གནས་དང་ཉེ་གནས་
སོགས། །བདག་ཉིད་དཀྱིལ་འཁོར་ལུས་དཀྱིལ་འཁོར། །ལ་གནས་བྱང་ཆུབ་ཕྱོགས་ཀྱི་ཆོས། །སུམ་ཅུ་རྩ་བདུན་རང་བཞིན་ཏེ། །རྩ་ནི་སུམ་ཅུ་རྩ་བདུན་ནོ། །ལྷ་ཡི་འཁོར་ལོ་དཀྱིལ་འཁོར་བ། །དཔལ་
ནི་ཧེ་རུ་ཀ་ཡི་ནི། །ཡན་ལག་ཡན་ལག་ཉེར་བསྟན་བྱ། །ཞེས་བརྗོད་ལ་སློབ་དཔོན་གྱི་ལུས་ཀྱི་དཀྱིལ་འཁོར་གནས་ལ་སོགས་པ་བཅུའི་བདག་ཉིད་ཀྱི་རྩ་དང་ཁམས་རྣམས། བྱང་ཕྱོགས་སོ་བདུན་གྱི་ངོ་
བོའི་ལྷ་སོ་བདུན་དུ་བསྒྲུབ་པའི་རྟེན་པའི་དཀྱིལ་འཁོར་དང། ལུས་འདོམས་གང་གྲུ་བཞི་ལ་སོགས་པ་སྒྲུབ་ཐབས་སུ་བཤད་པ་ལྟར་རྟེན་གྱི་དཀྱིལ་འཁོར་བློའི་ཡུལ་དུ་བསྟན་པར་བྱ་སྟེ། དཀྱིལ་འཁོར་དུ་གཞུགས་
པའི་སྐོར་གྱི་ཆོ་གའོ། །དེ་ནས་ལུས་ཀུན་ནས་འདུད་པའི་ཕྱག་དང་མཎྚལ་བྱས་ལ། ཆོས་བདེན་བདག་ཉིད་བསམ་མི་ཁྱབ། །བདག་ལ་དབང་ནི་བསྐུར་བར་མཛད། །ཅེས་ལན་གསུམ་གྱིས་གསོལ་བ་གདབ་
སློབ་མ་དང་དབང་རྫས་ཀྱི་བུམ་ཆུ་གཉིས་ལས་ཐམས་ཅད་པའི་ཆུས་བསང། སྭ་བྷ་ཝས་སྟོང་པར་སྦྱང། སྟོང་པའི་ངང་ལས་པདྨ་དང་ཉི་མའི་སྟེང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་

[012B] ཡུམ་མཱ་མ་ཀི་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་པའི་ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་ཅིང། ཡབ་
རྡོ་རྗེའི་དཀྱིལ་དཀྲུང་གིས་བཞུགས་པའི་དཔྲལ་བར་ཨོཾ། །མགྲིན་པར་ཨཱ་ཐུགས་ཁར་ཧཱུཾ། རང་གི་ཐུགས་ཁའི་ཧཱུཾ་གི་འོད་ཟེར་གྱིས་བསྒོམ་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཕེཾ་ཛཿ་
ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་གྱུར། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དབང་རྫས་ཀྱི་ལྷ་ལ་དབང་བསྐུར། རྡོ་རྗེ་
སེམས་དཔས་དབུ་བརྒྱན་པར་གྱུར། ཨོཾ་ཨརྒཾ་བྲ་ཏི་ཙྪ་ཧཱུཾ་སཱཧཱ། སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་པོའི་ངོ་བོར་ཞུ་བ་ལས་བྱུང་བའི་བུམ་
པའི་ཆུར་གྱུར། རང་གི་ཐུགས་ཁའི་ཧཱུཾ་གི་འོད་ཟེར་གྱིས་བཅོམ་ལྡན་འདས་འཁོར་ལོ་སྡོམ་པའི་དཀྱིལ་འཁོར་འཁོར་དང་བཅས་པ་སྤྱན་དྲངས། གོང་ལྟར་མཆོད། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་སྐྱོབས་
པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལ་བསྩལ་དུ་གསོལ། །ཞེས་གསོལ་བ་བཏབ་པས་སྒོ་འཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་
བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཟུགས་རྡོ་རྗེ་མ་ལ་སོགས་པས་མཆོད། གཙོ་བོ་དང་བསྒྲུབ་པའི་དཀྱིལ་འཁོར་བ་རྣམས་ཀྱིས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་
བཅས་བས་རིན་པོ་ཆེའི་བུམ་པ་བདུད་རྩིས་གང་བ་བཟུང་ནས་སྤྱི་བོ་ནས་དབང་བསྐུར་བར་གྱུར། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་འབྱུང་བ། །ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ།།

[013A]༄༅། །ཤེས་རབ་ཕག་མོའི་པདྨར་རྡོ་རྗེས་རོལ་མཛད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག་ཞེས་བརྗོད་དེ་སློབ་མ་ལ་ཤིས་བརྗོད་བྱ། དབང་བསྐུར་རྡོ་རྗེ་ཆེན་པོ་ནི། །
ཁམས་གསུམ་ཀུན་གྱིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཨོཾ་ཙ་ཀྲ་བི་ར་སྟྭཾ་ཨ་བཧི་ཥི་ཉྩ་མི། ཞེས་བརྗོད་ཅིང་བུམ་ཆུ་རྡོ་རྗེ་དང་བཅས་པའི་ཁུ་
ཚུར་གྱིས་སྦྱི་བོར་བླུག་ཅིང་འཐུང་དུ་ཡང་གཞུག་གོ་དེ་ལྟར་བུམ་པའི་ཆུས་དབང་བསྐུར་བས་ལུས་བདུད་རྩིའི་ཆུ་རྒྱུན་གྱིས་གང་ཞིང་བདེ་བ་ཆེན་པོའི་བདག་ཉིད་དུ་གྱུར། དྲི་མ་ཐམས་ཅད་དག་ཆུའི་ལྷག་མ་
སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། བར་བསམ་ཏེ་ཕྱིའི་དབང་ངོ། །རང་གི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས། དབང་གི་ལྟ་ཐམས་ཅད་མི་བསྐྱོད་པ་
ཡབ་ཡུམ་གྱི་རྣམ་པར་སྤྱན་དྲངས། སློབ་མའི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་མི་བསྐྱོད་པའི་ངོ་བོར་གྱུར། གོང་ལྟར་མཆོད་ལ། དབང་གི་དག་པ་སྦྱིན་པ་ནི། ཁྱོད་ཀྱིས་མི་བསྐྱོད་པ་ཆུའི་དབང་ཐོབ་
ཞེ་སྡང་གི་དྲི་མ་སྦྱངས། རྣམ་ཤེས་ཀྱི་ཕུང་པོ་གནས་བསྐྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། མི་བསྐྱོད་པ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་
དོ༑ ༑བུམ་དབང་བཅུ་གཅིག་གི་དང་པོ་ཆུའི་དབང་ངོ། །སློབ་མ་དང་དབང་རྫས་ཅོད་པན་བསང་སྦྱང། སྟོང་པའི་ངང་ལས་པདྨ་དང་ཉི་མའི་སྟེང་དུ། ཨཾ་ལས་རིན་པོ་ཆེ་ཨཾ་གིས་མཚན་བ་ལས་རིན་འབྱུང་སེར་
པོ་ཞལ་གཅིག་ཕྱག་གཉིས་གཡས་རིན་པོ་ཆེ་དང་གཡོན་དྲིལ་བུ་འཛིན་པས། ཡུམ་རིན་ཆེན་སྒྲོལ་མ་སེར་མོ་གྲི་གུག་དང། ནས། བདེ་བ་ཆེན་པོའི་ངོ་བོར་ཞུ་བ་ལས་བྱུང་བའི་ཅོད་པན་དུ་གྱུར། རང་གི་ཐུགས་

[013B] ནས། གནས་ལས་བྱུང་བ་སྦྱིན་པར་བྱ། བླ་མས་དབུ་རྒྱན་སློབ་མའི་མགོ་ལ་བསྐོན་ཏེ། ཡུམ་གྱི་ཉེ་སྙིང་དང་འཁོར་ལོ་ཐམས་ཅད་ཀྱི་དཔའ་བོ་དང་དཔའ་མོའི་སྔགས་བརྗོད་
དེ༑ འདིར་འདིའི་དཀྱིལ་ཆོག་ཁ་ཅིག་ལས། ཨོཾ་ཀཾ་ཧཱུཾ་ཧཱུཾ་ཕཊ། ནས། ཨོཾ་བྷཾ་ཧཱུཾ་ཧཱུཾ་ཕཊ། ཀྱི་བར་བརྗོད་དེ་དབུ་རྒྱན་བསྐོན་པར་བཤད་དོ། །ཅི་ལྟར་བལྟམས་པ། ནས། ཤྲཱི་ཡེ་ཧཱུཾ། དེ་ལྟར་བུམ་པའི་
ཆུས་ཀྱང་དབང་བསྐུར་བས། ནས། ཡོངས་སུ་གྱུར་པ་ལས་རིན་འབྱུང་གིས་དབུ་བརྒྱན་པར་གྱུར། རང་གི་ཐུགས་ཁའི། ནས། ཐམས་ཅད་རིན་འབྱུང་ཡབ་ཡུམ་གྱི། ནས། ཞུགས་པས་རིན་འབྱུང་གི་
ངོ་བོར་གྱུར། མཆོད། དབང་གི་དག་པ་སྦྱིན་པ་ནི། ཁྱེད་ཀྱིས་རིན་འབྱུང་ཅོད་པན་གྱི་དབང་ཐོབ། ང་རྒྱལ་དང་སེར་སྣ་སྦྱང། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས་
རིན་འབྱུང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་དོ། །བུམ་དབང་བཅུ་གཅིག་གི་གཉིས་པ་ཅོན་པན་གྱི་དབང་ངོ། །སློབ་མ་དང་དབང་རྫས་རྡོ་རྗེ་བསང་སྦྱང་
སྟོང་པའི་ངང་ལས་པདྨ་དང་ཉི་མའི་སྟེང་དུ། ཛྲོཾ་ལས་པདྨ་ཛྲིཾ་གིས་མཚན་པ་ཡོངས་སུ་གྱུར་པ་ལས། འོད་དཔག་མེད་དམར་པོ་ཞལ་གཅིག་ཕྱག་གཉིས་གཡས་པདྨ་དང་གཡོན་དྲིལ་བུ་འཛིན་པས། ཡུམ་
གོས་དཀར་མོ་དམར་མོ་གྲི་གུག་དང། ནས། བདེ་བ་ཆེན་པོའི་ངོ་བྱོར་ཞུ་བ་ལས་བྱུང་བའི་རྡོ་རྗེར་གྱུར། རང་གི་ཐུགས་ཁའི་ཧཱུཾ་གི་འོད་ཟེར་གྱིས། ནས། གནས་ལས་བྱུང་བ་སྦྱིན་པར་བྱ། སློབ་དཔོན་གྱིས་
རྡོ་རྗེ་ལག་པ་གཡས་པས་བཟུང་ནས། ཧེ་རུ་ཀ་དཔལ་དཔའ་སོགས་ཀྱིས། །དེང་ཁྱོད་བདག་པོར་དབང་བསྐུར་འགྱུར། །འདི་དེ་སངས་རྒྱས་ཐམས་ཅད་ཉིད། །རབ་ཏུ་གྲུབ་ཕྱིར་རྡོ་རྗེ་བཟུང། །ཞེས་

[014A]༄༅། །བརྗོད་ཅིང་སྙིང་མགྲིན་དབྲལ་བར་གཏུགས་ཏེ་ལག་པ་གཡས་སུ་སྦྱིན། ཇི་ལྟར་བླྟམས་པ། ནས། ཤྲཱི་ཡེ་ཧཱུཾ། དེ་ལྟར་བུམ་པའི་ཆུས་ཀྱང་དབང་བསྐུར་བས། ནས། ཡོངས་སུ་གྱུར་
པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། རང་གི་ཐུགས་ཁའི། ནས། ཐམས་ཅད་འོད་དཔག་མེད་ཡབ་ཡུམ་གྱི། ནས། ཞུགས་པས་འོད་དཔག་མེད་ཀྱི་ངོ་བོར་གྱུར། མཆོད། དབང་གི་
དག་པ་སྦྱིན་པ་ནི། ཁྱེད་ཀྱིས་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས། འདུ་ཤེས་ཀྱི་ཕུང་པོ་གནས་བསྐྱུར། སོ་སོར་རྟོགས་པའི་ཡེ་ཤེས་མངོན་དུ་བྱས། འོད་དཔག་མེད་དང་
དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་དོ། །བུམ་དབང་བཅུ་གཅིག་གི་གསུམ་པ་རྡོ་རྗེའི་དབང་ངོ། །སློབ་མ་དང་དྲི་ལ་བུ་བསང་སྤྱད། སྟོང་པའི་ངང་ལས་པདྨ་
དང་ཉི་མའི་སྟེང་དུ། ཁཾ་ལས་རལ་གྲི་ཁཾ་གིས་མཚན་པ་ཡོངས་སུ་གྱུར་པ་ལས། དོན་གྲུབ་ལྗང་གུ་ཞལ་གཅིག་ཕྱག་གཉིས་གཡས་རལ་གྲི་དང་གཡོན་དྲིལ་བུ་འཛིན་པས་ཡུམ་དམ་ཚིག་སྒྲོལ་མ་ལྗང་གུ་
གྲི་གུག་དང། ནས། བདེ་བ་ཆེན་པོའི་ངོ་བོར་ཞུ་བ་ལས་བྱུང་བའི་དྲིལ་བུར་གྱུར། རང་གི་ཐུགས་ཁའི་ཧཱུཾ་གི་འོད་ཟེར་གྱིས། ནས། གནས་ལས་བྱུང་བ་སྦྱིན་པར་བྱ། དྲིལ་བུ་ལག་པ་གཡོན་དུ་སྦྱིན་ཞིང། འདི་
ནི་རྣལ་འབྱོར་མ་ཀུན་གྱི། །དྲིལ་བུ་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཅད། །བྱང་ཆུབ་མཆོག་ཏུ་རྒྱལ་བ་བཞེད། །དཔའ་བོའི་ལག་ཏུ་རྡོ་རྗེ་དྲིལ། །བཟུང་ངོ་འཁོར་ལོ་གསུམ་གྱི་
བདག་རང་བཞིན་མཛེས་པས་དགའ་བ་ནི། །ཕྱག་རྒྱ་ཆེན་པོར་བྱིན་གྱིས་བརླབས། །ཅེས་བརྗོད། རྡོ་རྗེ་དྲིལ་བུ་ཞེས་པ་ནི་དྲིལ་བུ་གཅིག་བུལ་ཡང་རྡོ་རྗེ་དྲིལ་བུ་ཞེས་མང་དུ་གསུང་བ་ལྟར་ཡིན་ལ་དེ་ལག་ཏུ་

[014B]དེ་ཡང་རང་ཉིད་རང་བཞིན་གྱིས་མཛེས་པའི་ལྷའི་སྐུ་ཕྱག་རྒྱ་ཆེན་པོར་བྱིན་གྱིས་རློབ་ལ་གྱིས་ཤིག་ཅེས་པའི་དོན་དེ་སློབ་མ་ལ་གོ་བར་བྱའོ། །ཇི་ལྟར་བལྟམས་པ། ནས། ཤྲཱི་ཡེ་
ཧཱུཾ༑ དེ་ལྟར་བུམ་པའི་ཆུས་ཀྱང་དབང་བསྐུར་བས། ནས། ཡོངས་སུ་གྱུར་པ་ལས་དོན་གྲུབ་ཀྱིས་དབུ་བརྒྱན་པར་གྱུར། རང་གི་ཐུགས་ཁའི། ནས། ཐམས་ཅད་དོན་གྲུབ་ཡབ་ཡུམ་གྱི། ནས། ཞུགས་པས་
དོན་ཡོད་གྲུབ་པའི་ངོ་བོར་གྱུར། མཆོད། དབང་གི་དག་པ་སྦྱིན་པ་ནི། ཁྱེད་ཀྱིས་དོན་གྲུབ་དྲིལ་བུའི་དབང་ཐོབ། །ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་བསྒྱུར། བྱ་བ་བསྒྲུབ་པའི་
ཡེ་ཤེས་མངོན་དུ་བྱས། དོན་གྲུབ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་དོ། །བུམ་དབང་བཅུ་གཅིག་གི་བཞི་པ་དྲིལ་བུའི་དབང་དོ། །སློབ་མ་བསང་
སྦྱང། སྟོང་པའི་ངང་ལས་པདྨ་དང་ཟླ་བའི་སྟེང་དུ། བཧྲུཾ་ལས་འཁོར་ལོ་བཧྲུཾ་གྱིས་མཚན་པ་ཡོངས་སུ་གྱུར་པ་ལས། རྣམ་སྣང་དཀར་པོ་ཞལ་གཅིག་ཕྱག་གཉིས་གཡས་འཁོར་ལོ་དང་གཡོན་དྲིལ་བུ་འཛིན་
པས༑ ཡུམ་སྤྱན་མ་དཀར་མོ་གྲི་གུག་དང། ནས། བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཕེཾ་ཛཿ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་གྱུར། རང་གི་ཐུགས་ཀའི། ནས། གནས་
ལས་བྱུང་བ་སྦྱིན་པར་བྱ། ལག་པ་གཉིས་རྡོ་རྗེ་དང་དྲིལ་བུ་འཛིན་པ་སློབ་མའི་སྤྱི་བོར་བཞག་ལ། ཨོཾ་བཛྲ་ས་ཏྭ་སྟེ་ཨ་བཧི་ཥི་ཉྩ་མི། བཛྲ་ནམ་ཨ་བཧི་ཥེ་ཀ་ཏ། ཀྱཻ་དཔལ་ཆེ་གེ་རྡོ་རྗེ་ཞེས་བྱ་བའི་དེ་བཞིན་
གཤེགས་པའོ། །ཞེས་མིང་གདག་སྟེ་སྔར་ཕྱི་དཀྱིལ་དུ་དབང་བསྐུར་བའི་དུས་ཀྱི་མིང་དེ་ཉིད་བཏགས་པས་ཆོག་གོ་ཇི་ལྟར་བལྟམས་པ། ནས། ཤྲཱི་ཡེ་ཧཱུཾ། དེ་ལྟར་བུམ་པའི་ཆུས་ཀྱང་དབང་བསྐུར་

[015A]༄༅། །བས༑ ནས། ཡོངས་སུ་གྱུར་པ་ལས་རྣམ་པར་སྣང་མཛད་ཀྱིས་དབུ་བརྒྱན་པར་གྱུར། རང་གི་ཐུགས་གའི། ནས། ཐམས་ཅད་རྣམ་སྣང་ཡབ་ཡུམ། ནས། ཞུགས་པས་རྣམ་པར་སྣང་
མཛད་ཀྱི་ངོ་བོར་གྱུར། མཆོད། དབང་གི་དག་པ་སྦྱིན་པ་ནི། ཁྱེད་ཀྱིས་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྦྱངས། གཟུགས་ཀྱི་ཕུང་པོ་གནས་བསྒྱུར། མེ་ལོང་ལྟ་བུའི་ཡེ་ཤེས་
མངོན་དུ་བྱས། རྣམ་སྣང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་དོ། །བུམ་དབང་བཅུ་གཅིག་གི་ལྔ་པ་མིང་གི་དབང་ངོ། །དེ་ལྟར་དབང་ལྡན་སངས་རྒྱས་ལྔ་འགྲུབ་
པའི་བགེགས་གྱི་དྲི་མ་ལྔའ་དག་པར་བྱེད་པ་དང། མ་རིག་པ་དང་བྲལ་བ་ལས་རིགས་པ་ཡེ་ཤེས་ལྔ་འགྲུབ་པའི་ནུས་པ་ཁྱད་པར་པ་འཇོག་པས་རིགས་པའི་དབང་ཏེ། དབང་བསྐུར་ལྔ་ཐོབ་རྒྱུ་ལས་ནི། སངས་རྒྱས་ལྔ་
པོ་འདི་རྣམ་དག་མ་རིག་པ་དང་བྲལ་བ་ལས། །ཡེ་ཤེས་ལྔ་ནི་ཐོབ་པར་བྱད། །ཅེས་གསུངས་སོ། །གཞན་ཡང་དབང་ལྔ་པོ་འདི་དག་ལ་རིགས་པའམ་རིགས་མ་སྤྱན་མ་ལ་སོགས་པའི་ལྷ་མོས། །
ཆུས་དབང་བསྐུར་བྱེད་པའི་ཕྱིར་རིགས་པའི་དབང་དང་བུམ་པའི་དབང་ཞེས་བྱའོ། །དེ་ནས། བླ་མའི་ནང་གི་ཧེ་རུ་ཀའི་ཐུགས་ཀར་ཉི་མ་ལ་གནས་པའི་ཧཱུཾ་གི་མཐའ་སྐོར་གྱི། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་
ཧཱུཾ་ཕཊ་ཊཱ་ཀཱི་ནི་ཛྭ་ལ་ཤཾ་བ་རཾ་སཱ་ཧཱ། ཞེས་པའི་སྔགས་འཕྲེང་མར་མེ་གཅིག་ལས་གཉིས་ཆད་ཀྱི་ཚུལ་གྱིས་སྙིང་ཁ་ནས་བརྒྱུད་དེ་ཞལ་ནས་བྱུང། སློབ་མའི་ཁ་ནས་ཞུགས། སྙིང་ཁའི་ཧཱུཾ་གི་མཐའ་མར་གཡོན་
སྐོར་དུ་འཁོད་པའི་འོད་ཟེར་གྱིས་སྡིག་སྒྲིབ་ཐམས་ཅད་སྦྱང་བར་གྱུར། འདི་ནི་སངས་རྒྱས་ཐམས་ཅད་ཀྱི། །སྙིང་པོ་ཡི་ནི་ཡེ་ཤེས་མཆོག་སངས་རྒྱས་ཐམས་ཅད་བསྡུས་པ་ནི། །ཁྱོད་ཀྱི་ཀྱང་ནི་རྟག་

[015B] །ཞེས་བརྗོད་དེ་སྔགས་ཀྱི་རྗེས་ཟློས་ལན་གསུམ་བྱེད་དུ་གཞུག་སློབ་མས། བཅོམ་ལྡན་བདག་ལ་བརྩལ་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ཞེས་བརྗོད་དེ་མེ་ཏོག་
གི་འཕྲེང་བ་བླ་མ་ལ་དབུལ། བླ་མས། བཅོམ་ལྡན་འདི་ལ་བསྩལ་ལགས་ཀྱི། །བཅོམ་ལྡན་འདི་ལ་བྱིན་གྱིས་རློབས། །དཔལ་འཁོར་ལོ་བདེ་མཆོག་གི་བྱིན་བརླབས་ཐམས་ཅད་འཇུག་པར་གྱུར་
ཅིག་ཅེས་བརྗོད་ལ། དེས་ཁྱེད་ཀྱིས་སྔགས་ཀྱི་དབང་ཐོབ་པར་བྱས་པས་སྔགས་བཟླས་པས་དངོས་གྲུབ་སྟེར་བར་བྱེད་དོ། །ཞེས་གོ་བར་བྱའོ། །བུམ་དབང་བཅུ་གཅིག་གི་དྲུག་བསྔགས་ཀྱི་དབང་
ངོ༑ ༑སློབ་མ་དང་རྡོ་རྗེས་བསང་སྦྱང། སྟོང་པའི་ངང་ལས་པདྨ་དང་ཟླ་བའི་གདན་གྱི་སྟེང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་
གཡས་རྡོ་རྗེ་དང་གཡོན་དྲིལ་བུ་འཛིན་པས། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པ་ལ་འཁྱུད་པའི། ཡབ་ཕྱག་རྒྱ་དྲུག་དང། ཡུམ་ཕྱག་རྒྱ་ལྔས་བརྒྱན་
ཞིང་ཡབ་རྡོ་རྗེ་དཀྱིལ་དཀྲུང་གིས་བཞུགས་པའི་དབྲལ་བར་ཨོཾ། །མགྲིན་པར་ཨཱ་ཐུགས་ཁར་ཧཱུཾ། རང་གི་ཐུགས་ཁའི་ཧཱུཾ་གི་འོད་ཟེར་གྱིས་བསྒོམ་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་
དྲངས། ཕེཾ་ཛཿ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་གྱུར། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབས། བུམ་པའི་ཆུས་སྤྱི་
བོ་ནས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། མཆོད། རྡོ་རྗེ་སེམས་དཔའ་ཡབ་ཡུམ་ཞུ་བ་ལས་བྱུང་བའི་རྡོ་རྗེར་གྱུར། འདི་དེ་སངས་རྒྱས་ཐམས་ཅད་དེ། །ཧེ་རུ་ཀ་དཔལ་ཕྱག་ན་གནས།།

[016A]༄༅། །ཁྱོད་ཀྱིས་ཀྱང་ནི་རྟག་ཏུ་བཅིང། །དཔལ་ཧེ་རུ་ཀའི་རྟུལ་ཤུགས་བརྟན། །ཞེས་བརྗོད་ཅིང་རྡོ་རྗེས་གནས་གསུམ་དུ་རེག་ལ་ལག་པ་གཡས་སུ་གཏང། སློབ་མས། ཨོཾ་སརྦ་ཏ་ཐཱ་ག་ཏ་
སིདྡྷ་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་ཨོཾ། ཧ་ཧ་ཧ་ཧ་ཧཱི་ཞེས་བརྗོད་ཅིང་རྡོ་རྗེ་སྙིང་ཁར་བཟུང། སྔགས་དོན་ནི། དེ་བཞིན་གཤེགས་པ་ཐམས་ཅད་ཀྱི་གྲུབ་པའི་རྡོ་རྗེའི་དམ་ཚིག་འདི་དག་བདག་ལ་
བཞུགས་ཤིག་བཟུང་བར་བགྱའོ། །ཞེས་པའོ། །སྙིང་གི་ནང་དུ་ཡང་རྡོ་རྗེ་སེམས་དཔའ་ཡབ་ཡུམ་འོད་ཟེར་འཕྲོ་བ་ཅིག་བཞུགས་པར་གྱུར། དེང་ཕྱིན་ཆང་རྡོ་རྗེ་སེམས་དཔའ་ཐོབ་པའི་ཐབས་སུ་ཡེ་ཤེས་
ལྔའི་ནང་གི་རྡོ་རྗེ་དང་མ་བྲལ་བར་ཆོངས་ཤིག་ཅེས་གོ་གོ་བ་བྱའོ། །བུམ་དབང་བཅུ་གཅིག་གི་བདུན་པ་ཐུན་མོང་པ་རྡོ་རྗེའི་རྟུལ་ཤུགས་ཀྱི་དབང་ངོ། །སློབ་མ་བསང་སྦྱང། སྟོང་པའི་ངང་ལས་སྣ་
ཚོགས་པདྨ་དང་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས། དཔལ་ཧེ་རུ་ཀ་སྐུ་མདོག་མཐིང་ཁ། ནས། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་
སྤྱི་བོར་ཨོཾ། །མགྲིན་པར་ཨཱ་ཐུགས་ཁར་ཧཱུཾ། རང་གི་ཐུགས་ཁའི་ཧཱུཾ་གྱི་འོད་ཟེར་གྱིས་བསྒོམ་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཕེཾ། ཛཿ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་
གྱུར། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་བུམ་པའི་ཆུས་སྤྱི་བོ་ནས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཁ་
ཊཱཾ་ཅང་ཏེའུ་ཐོད་པ་རྣམས་ལ་ཡབ་ཀྱི་སྙིང་པོ་ལན་གསུམ་བཟླས་ཏེ། ཧེ་རུ་ཀ་དཔལ་ཕྱག་རྒྱ་འདི། །ཕྱི་དང་ནང་ན་ཡང་དག་གནས། །ཁ་ཊཱཾ་ཅང་ཏེའུ་ལྷུང་བཟེད་དག་བྱིན་པ་དཔའ་བོས་བཟུང་བར་

[016B] ༑ཁ་ཊཱཾ་ཅང་ཏེའུ་ལྷུང་བཟེད་བཟང། །ཧེ་རུ་ཀ་དཔལ་ཁ་ཊཱཾ་ག་རྣལ་འབྱོར་མ་ནི་ཊ་མ་རུ། །རྡོ་རྗེ་ཁ་ཊྲཱཾ་རྡོ་རྗེ་བཅས། །དྲིལ་བུ་སིལ་སིལ་སྒྲ་སྒྲོགས་ཤིང། །ཚངས་པའི་སྐུད་ཐོག་རྣལ་འབྱོར་
བདག་ཁ་ཊཱཾ་ག་དང་རྡོ་རྗེ་སྣོད། །དཔའ་བོ་ཆེན་པོས་བླང་བར་གྱིས། །ཞེས་བརྗོད་དེ་ལག་པ་གཡས་སུ་ཊ་མ་རུ། གཡོན་དུ་ཐོད་པ་བདུད་རྩིས་གང་བ། གཡོན་གྱི་གྲུ་མོར་ཁ་ཊཱཾ་ག་སེ་རལ་ཁར་ཚངས་
སྐུར་སྦྱིན་ལ། །ཁ་ཊཱཾ་ག་ལྷའི་སྐུ་བདེ་བ་ཆེན་པོ། །ཊ་མ་རུ་ཤེས་རབ་སྟོང་པ་ཉིད། ཐོད་པ་བདེ་སྟོང་དབྱེར་མེད་དུ་སྐྱོང་བ། ཚངས་སྐུད་རྣམ་པར་མི་རྟོག་པའི་མཚོན་བྱེད་དུ་ཤེས་པའི་སྒོ་ནས་དེ་དག་དང་མི་
འབྲལ་བར་གྱིས་ཤིག་ཅེས་གོ་བར་བྱས་ལ་ཌ་མ་རུ་དང་དྲིལ་བུའི་སྒྲ་བྱེད་དུ་གཞུག་ཅིང། སྙིང་གི་ནང་དུ་ཧེ་རུ་ཀ་ཡབ་ཡུམ་ཚོན་གང་བ་ཅིག་བཞུགས་པར་གྱུར། ཅེས་ནང་དབང་བྱའོ། །བུམ་དབང་བཅུ་
གཅིག་གི་བརྒྱད་པ་ཐུན་མོང་མ་ཡིན་པ་སྤྱོད་པའི་རྟུལ་ཤུགས་ཀྱི་དབང་ངོ། །དེ་ནས་བླ་མ་ཤཱཀྱ་ཐུབ་པའི་ཆ་ལུགས་སུ་གནས་པས་ལག་པ་གཡོན་གྱིས་ཆོས་གོས་ཀྱི་གྲྭ་སེང་གེའི་རྣ་བ་ལྟར་སྙིང་ཁའི་
གཡོན་དུ་བཟུང། གཡས་པས་མི་འཇིགས་པ་སྦྱིན་པའི་ཕྱག་རྒྱ་བཅས་ལ། འདི་ལྟར་ང་ཡིས་ལུང་བསྟན་ཏོ། །འཁོར་ལོ་གསུམ་གྱི་བདག་ཉིད་ཁྱོད། །རང་ཉིད་སངས་རྒྱས་ཀུན་རང་བཞིན། །ཧེ་རུ་ཀ་
དཔལ་ཞེས་བྱ་བའི། །དེ་བཞིན་གཤེགས་པ་ཉིད་ཡིན་ནོ། །ཤྲཱི་ཧེ་རུ་ཀ་ཊཱ་ཀི་ནི་ན་མཿ་སརྦ་ཏ་ཐཱ་ག་ཏ་སི་དཧི་སམ་ཡ་སྟྭཾ་བཧུར་བཧུ་ཝ་སྭཿ་ཁམས་གསུམ་གྱི་ནི་རྒྱལ་སྲིད་ཆེ། །དཔལ་ལྡན་ཡོན་ཏན་འབྱུང་བའི་
གནས། །བདུད་ཚོགས་ཀུན་ལས་རྣམ་རྒྱལ་ཞིང། །གྲོང་ཁྱེར་མཆོག་ཏུ་ཞུགས་པ་ཡིན། །ཞེས་བརྗོད་དེ་བུམ་དབང་བཅུ་གཅིག་གི་དགུ་པ་ལུང་བསྟན་པའི་དབང་ངོ། །དེ་ནས་རྡོ་རྗེ་སློབ་དཔོན་གྱི་

[017A]༄༅། །དབང་གི་དོན་དུ་མཎྚལ་ཕུལ་ཏེ། ཕྱིར་མི་ལྡོག་པའི་དབང་བསྐུར་ཆེ། །དཔའ་བོ་ཆེན་པོ་བདག་ལ་སྩོལ། །འགྲོ་བ་མཚན་མ་མེད་བྱེད་པ། །དེ་ནི་འདིར་མཛད་དུ་གསོལ། །ཞེས་
གསོལ་བ་ལན་གསུམ་གདབ། བླ་མས་སློབ་མ་བསང་སྦྱང་ཏེ། སྟོང་པའི་ངང་ལས་དབང་སྟེགས་རིན་པོ་ཆེའི་ཁྲི་སེང་གེས་བཏེགས་པའི་སྟེང་དུ་པདྨ་དང་ཉི་མའི་གདན་ལ། ཧཱུཾ་ལས་རྡོ་རྗེ་སྔོན་ཧཱུཾ་གིས་
མཚན་པ་ཡོངས་སུ་གྱུར་པ་ལས་སློབ་མ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་དང་གཡོན་དྲིལ་བུ་འཛིན་པས། ཡུམ་རྡོ་རྗེ་སྙེམས་མ་སྔོན་མོ་ཞལ་གཅིག་ཕྱག་གཉིས་ཀྱི་
གཡས་གྲི་གུག་དང་གཡོན་ཐོད་པ་འཛིན་པ་ལ་འཁྱུད་པ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་ཞིང་ཡབ་རྡོ་རྗེ་དཀྱིལ་དཀྲུང་གིས་བཞུགས་པའི་དབྲལ་བར་ཨོཾ། །མགྲིན་པར་ཨཱ་ཐུགས་ཁར་
ཧཱུཾ། རང་གི་ཐུགས་ཁའི་ཧཱུཾ་གི་འོད་ཟེར་གྱིས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཕེཾ།རྫཿ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་གྱུར། སྟེང་དུ་གདུགས་དཀར་པོ་གསེར་གྱི་ཡུ་བ་ཅན་
གཡས་སུ་རྒྱལ་མཚན། གཡོན་དུ་བ་དན། ཕྱོགས་ཐམས་ཅད་དུ་མཆོད་པའི་སྤྲིན་དང་བཅས་པར་གྱུར། རྡོ་རྗེ་དང་དྲིལ་བུ་བསང་སྦྱངས་ཏེ། སྟོང་པའི་ངང་ལས། ཧཱུཾ་ལས་བྱུང་བའི་རྡོ་རྗེ་རྡོ་རྗེ་སེམས་
དཔའི་ངོ་བོ་དང། ཨཱ་ལས་བྱུང་བའི་དྲིལ་བུ་རྡོ་རྗེ་བསྙེམས་མའི་ངོ་བོར་གྱུར། སྔར་གྱི་རྡོ་རྗེའི་རྟུལ་ཤུགས་སྦྱིན་པའི་ཚིགས་བཅད་ཀྱི་རྗེས་སུ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་
དཔའ་དགའ་བ་ཆེ། །ཀུན་ཏུ་བཟང་པོའི་ཀུན་བདག་ཉིད། །རྡོ་རྗེ་བསྙེམས་ཚུལ་བདག་པོའི་བདག་བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ། །ཨོཾ་མ་ཧཱ་བཛྲ་ཧཱུཾ། སྟོང་པ་ཉིད་དང་དབྱེར་

[017B]ཅེས་བརྗོད་དེ་ལག་པ་གཡས་སུ་སྦྱིན། དེ་ནས་སྔར་གྱི་དྲིལ་བུའི་ཚིགས་བཅད་དང། ཨ་
སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་མཆོག་སྲིད་པའི་མཆོག་ནི་མཛད་པ་ཡིན། །བཛྲ་གྷ་་ཊེ་ཨཱ་དྲིལ་བུ་དཀྲོལ་བ་ན་ཆོས་ཐམས་ཅད་
ནི་རང་བཞིན་མེད་པའོ་ཞེས་སོགས་ཀྱི་སྒྲ་དྲིལ་བུས་སྒྲོགས་པར་སོམས་ལ་དཀྲོལ་ཞིག་ཅེས་བརྗོད་དེ་ལག་པ་གཡོན་དུ་གཏད་ལ་དཀྲོལ་དུ་གཞུག་དེ་ནས། ཡིད་ཀྱི་ལུས་ནི་བརྟན་པའི་ཕྱིར། །ཕྱག་
རྒྱའི་དམ་ཚིག་རབ་ཏུ་བརྗོད། །གང་གི་ལུས་ནི་ཐམས་ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། །ཡེ་ཤེས་ཕྱག་རྒྱར་བྱིན་རླབས་ནས། །འདོད་པ་ཐམས་ཅད་ལོངས་སྤྱོད་དེ། །དངོས་གྲུབ་
ཐམས་ཅད་བསྒྲུབ་པར་གྱིས། །རང་གི་ལུས་ལྷའི་སྐུ་ཕྱག་རྒྱ་ཆེན་པོར་བསྒོམ་པ་ནི་འདའ་བར་མི་རུང་བའི་ཕྱག་རྒྱའི་དམ་ཚིག་ཡིན་ལ།དེ་དང་ཡེ་ཤེས་ཀྱི་ཕྱག་རྒྱ་གཉིས་མཉམ་པར་སྦྱར་ཏེ་དངོས་གྲུབ་
ཐམས་ཅད་སྒྲུབ་དགོས་སོ། །ཞེས་གོ་བར་བྱས་ལ། ཡབ་ཡུམ་ཕན་ཚུན་འཁྱུད་པར་སེམས་སུ་གཞུག་ཅིང་རྡོ་དྲིལ་འཛིན་པའི་ལག་པས་ཀྱང་འཁྱུད་པའི་ཚུལ་བྱེད་དུ་གཞུག་དེ་ལས་བྱུང་བའི་བདེ་སྟོང་
གཉིས་སུ་མེད་པའི་ཡེ་ཤེས་ནི་རྡོ་རྗེ་སློབ་དཔོན་གྱི་དབང་གི་དངོས་གཞིར་ངོ་སྤྲད་པར་བྱ་སྟེ། ཀྱཻ་རྡོར་ལས། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་
སྦྱོར་བ། །སློབ་དཔོན་གྱི་ནི་དབང་དུ་འདོད། །ཅེས་གསུང་པའི་ཕྱིར་རོ། །རང་གི་ཐུགས་ཁའི་ཧཱུཾ་གི་འོད་ཟེར་གྱིས་བཅོམ་ལྡན་འདས་འཁོར་ལོ་སྡོམ་པའི་དཀྱིལ་འཁོར་འཁོར་དང་བཅས་པ་སྤྱན་དྲངས་

[018A]༄༅། །ནས། མི་བསྐྱོད་པས་དབུ་བརྒྱན་པར་གྱུར་གྱི་བར་ཆུ་དབང་བཞིན་གྱི་མཐར། དབང་གི་ལྷ་ཐམས་ཅད་ཀྱང་སྤྱི་བོ་ནས་ཐིམ་པར་གྱུར། ཨོཾ་སུ་པྲ་ཏི་ཥྛ་བཛྲེ་སཱ་ཧཱ། ཁམས་གསུམ་ཆོས་
ཀྱི་རྒྱལ་པོར་མངའ་གསོལ་བར་གྱུར། ཞེས་བརྗོད་ཅིང་མི་ཏོག་གི་ཆར་དབབ། ཨོཾ་ཨྲྒྷཾ་སོགས་ཀྱིས་མཆོད་དེ།བུམ་དབང་བཅུ་གཅིག་གི་གཙོ་བོ་ཕྱིར་མི་ལྡོག་པའི་རྡོ་རྗེ་སློབ་དཔོན་གྱི་དབང་ངོ། །དེ་ནས་
སློབ་དཔོན་གྱིས། དེ་ཉིད་རིག་པའི་རྣལ་འབྱོར་བས། །མི་བྱ་བ་ནི་ཅུང་ཟད་མེད། །དེ་ཉིད་ཤེས་ནས་དེ་ནས་ནི། །དཔའ་བོས་འདོད་པ་ལྔ་སྦྱད་དོ། །བདེ་སྟོང་དབྱེར་མི་ཕྱེད་པའི་དེ་ཉིད་རིག་པའི་སྒོ་
ནས་འདོད་པའི་ཡོན་ཏན་ལྔ་ལ་ལོངས་སྤྱད་པར་བྱའོ། །ཞེས་འདོད་ཡོན་ལ་སྤྱོད་པའི་རྗེས་གནང་དང། བདག་ཉིད་དཔའ་བོ་ཀུན་གྱི་དངོས། །བདག་ཉིད་ལྷ་མོ་ཀུན་གྱི་དངོས། །དེ་ཕྱིར་བདག་གིས་
ཐམས་ཅད་བྱ། །བདག་ཉིད་ཧེ་རུ་ཀ་མཆོད་བྱ། །རང་ཉིད་དཔའ་བོ་དང་རྣལ་འབྱོར་མ་འདུས་པའི་ངོ་བོ་ཧེ་རུ་ཀར་བལྟས་ལ་བདག་ཉིད་ལ་མཆོད་པར་བྱའོ། །ཞེས་ལྷ་མཆོད་པའི་རྗེས་གནང་དང། །རྟེན་
ཅིང་འབྲེལ་བར་འབྱུང་ཆོས་ཅན། །སེམས་ཅན་སྒྱུ་མའི་རང་བཞིན་ནོ། །ཁམས་གསུམ་དེ་ལར་ཤེས་ནས་ནི། །སེམས་ཅན་དོན་ནི་མཉམ་མེད་བྱོས། །སྣོད་བཅུད་སྒྱུ་མ་ལྟར་ཤེས་པར་གྱིས་ལ་
སེམས་ཅན་གྱི་དོན་གྱིས་ཤིག་ཅེས་སེམས་ཅན་གྱི་དོན་བྱེད་པའི་རྗེས་གནང་སྦྱིན་ཏེ། བུམ་དབང་བཅུ་གཅིག་པ། རྗེས་གནང་གི་དབང་ངོ། །དེ་ལྟར་ན་ཁྱེད་ཀྱིས་བླ་མའི་ལུས་ཀྱི་དཀྱིལ་འཁོར་དུ་བུམ་
པའི་དབང་ཐོབ། གཙོ་བོར་ལུས་ཀྱི་དྲི་མ་འཁྲུད། བསྐྱེད་རིམ་ཁྱད་པར་ཅན་ནང་ལུས་ཀྱི་དཀྱིལ་འཁོར་ཟབ་མོ་བསྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་འགྲུབ་བའི་ནུས་པ་ཁྱད་པར་ཅན་བཞག་པ་

[018B] །ཞེས་དག་པ་སྦྱིན་ནོ། །དེ་ནས་སློབ་མས་གསང་དབང་གི་དོན་དུ་ཕྱག་འཚལ་མཎྚལ་དང་རིག་མ་མཚན་ཉིད་དང་ལྡན་པ་ཕུལ་བར་མོས་པ་བྱས་ལ། སྐྱོབ་མེད་སྐྱོབ་པ་སྐྱབས་མེད་སྐྱབས། །
དཔལ་ནི་འཁོར་ལོ་བདེ་བའི་མཆོག་རྒྱུ་མེད་དཔར་ནི་ཐུགས་རྗེ་ཆེ། །མགོན་མེད་བདག་གི་མགོན་མཛད་ཅིག་བདག་ཉིད་ཆེ་ཁྱོད་ཇི་ལྟ་བར། གརྩོ་བོས་བདག་ཀྱང་དེ་འདྲར་མཛོད། །འཁོར་
པ་འདམ་གྱི་ཚོགས་ནང་དུ། །བྱིང་བ་བདག་ལ་སྐྱབ་མཛད་ཅིག། །ཅེས་ལན་གསུམ་གསོལ་བ་གདབ། །བླ་མས་ཡི་གེ་བདུན་པ་བརྗོད་ལ་གདོད་གཡོགས་བཅིང། འབྲུ་གསུམ་བརྗོད་ཅིང་ནང་
མཆོད་གཏོར་ལ་བསྲུང། སློབ་མ་ཛྲིཾ་ལས་པདྨ་ཛྲིཾ་གིས་མཚན་པ་ཡོངས་སུ་གྱུར་པ་ལས་འོད་དཔག་མེད་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱི་པདྨ་དང་དྲིལ་བུ་འཛིན་པར་གྱུར། རང་ཉིད་
ཧེ་རུ་ཀ་ཞལ་བཞི་ཕྱག་བཅུ་གཉིས་བའི་རྣམ་པ་ཅན་དུ་གསལ་བར་གྱུར། རིག་མ་བསང་སྤྱངས་ཏེ། སྟོང་པའི་ངང་ལས། བཅོམ་ལྡན་འདས་མ་རྡོ་རྗེ་ཕག་མོ། །ནས། མི་མགོ་སྐམ་པོ་ལྔ་བཅུའི་
དོ་ཤལ་ཅན་དུ་གྱུར། ཡབ་ཀྱི་གསང་གནས་མི་དམིགས་པའི་ངང་ལས། ནས། རྩེ་མོར་དཡའ་སེར་པོས་མཚན་པ། ཞེས་པའི་བར་མངོན་རྟོགས་ལྟར་བསྐྱེད། བླ་མ་ཡབ་ཡུམ་སྙོམས་པར་ཞུགས་
པའི་དགའ་བའི་སྒྲས་དཔའ་བོ་དང་དབའ་མོ་རྣམས་སྤྱན་དྲངས་ཏེ། དཔའ་བོ་རྣམས་ཡབ་ཀྱི་ཞལ་དང། དཔའ་མོ་རྣམས་ཡུམ་གྱི་ཞལ་དུ་ཞུགས། ཐུགས་ཁར་འོད་དུ་ཞུ། སྐུའི་དབྱིབས་བརྒྱུད་
ནས་དཔའ་བོ་ཐམས་ཅད་འདུས་པའི་བྱང་སེམས་དཀར་པོ་དང་ལྷ་མོ་ཐམས་ཅད་མཉམ་བོར་ཞུ་བའི་བྱང་སེམས་དམར་པོ་གཉིས་འདྲེས་པའི་ཀུན་རྫོབ་བྱང་ཆུབ་ཀྱི་སེམས་སུ་གྱུར། དངོས་སུ་བྱིན་

[019A]༄༅། །གྱིས་བརླབས་པའི་ནང་མཆོད། འདི་དེ་དཔའ་བོ་ལྷ་མོ་རྣམས། །དམ་ཚིག་རྨད་བྱུང་ཆེན་པོ་སྟེ། །ཁམས་ལྔ་ལྡན་པའི་རོ་རྟོགས་བྱེད། །བདེ་བ་གང་དེ་མྱང་བར་བྱ། །ཇི་
ལྟར་རྡོ་རྗེ་འཆང་སོགས་ཀྱིས། །སྔོན་ཆད་སྲས་ནི་དབང་བསྐུར་བ། །དེ་བཞིན་དུ་ནི་བྱང་ཆུབ་སེམས། །བཟང་པོས་བུ་ཁྱོད་དབང་བསྐུར་རོ། །ཞེས་བརྗོད་ལ་སློབ་མའི་ལྕེ་ཐོག་རུ་གཞག་
སློབ་མས་ཀྱང་སངས་རྒྱས་ཐམས་ཅད་འདུས་པའི་ངོ་བོར་བསམ་ལ་རྟོག་པ་མེད་པར་མྱངས་པས་བདེ་བ་ཆེན་པོ་སྐྱེས་པར་བསམ་ལ། ཀྱེ་མ་བདེ་བ་ཆེན་པོའོ། །ཞེས་བརྗོད་དོ། །དེ་ནས་
སངས་རྒྱས་ཐམས་ཅད་ཞུ་བ་འདུས་བའི་ངོ་བོར་གྱུར་པའི་བྱང་ཆུབ་ཀྱི་སེམས་མྱངས་པས་བདེ་བ་ཆེན་པོ་སྐྱེས་པར་དང་བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་དུ་སྦྱར་བ་དེ་གསང་དབང་གི་ངོ་བོ་
ཡིན་ནོ། །ཞེས་གོ་བ་བསྐྱེད་པར་བྱའོ། །བླ་མ་ཡབ་ཡུམ་གྱི་ཐུགས་ཁ་ནས་ཧེ་རུ་ཀ་ཡབ་ཡུམ་འཕྲོས་སློབ་མའི་མགྲིན་པར་ཐིམ་པར་གྱུར། ཅེས་དང། འབྲུ་གསུམ་བརྗོད་ཅིང་བདུད་རྩི་
གཏོར་ལ་གདོང་གཡོགས་དབྱེ། དེ་ལྟར་ན་དྲིལ་བུ་ཞབས་ཀྱི་དབང་ཆོག་ལས་ཀྱང། ཀུན་རྫོབ་པ་ཡི་བྱང་ཆུབ་སེམས། །གསང་བ་གང་ཡིན་དེར་དབང་བསྐུར། །ཞེས་གསུངས་པས། ཀུན་
རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། གཙོ་བོར་ངག་གི་དྲི་མ་འཁྲུད། བདག་བྱིན་རླབས་ཀུན་རྫོབ་སྒྱུ་མའི་རྫོགས་རིམ་བསྒོམ་པ་ལ་དབང། འབྲས་བུ་སངས་རྒྱས་ཀྱི་
ལོངས་སྤྱོད་རྫོགས་པའི་སྐུ་འཐོབ་པའི་སྐལ་བ་ཅན་དང་ལྡན་པར་བྱས་སོ། །ཞེས་དག་པ་སྦྱིན་ནོ། །དེ་ནས་སློབ་མས་ཤེས་རབ་ཡེ་ཤེས་ཀྱི་དབང་གི་དོན་དུ་ཕྱག་དན་མཎྚལ་ཕུལ། བཅོམ་ལྡན་ཞི་

[019B] །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱད་ཕྱག་རྒྱ་སྒྲུབ་པ་པོ། །རྡོ་རྗེ་རྣལ་འབྱོར་ལས་བྱུང་བ། །ཇུ་ལྟར་ཁྱོད་ནི་བདག་ཉིད་ཆེ། །མངའ་བདག་བདག་ལའང་དེ་འདྲར་མཛོད། །
འཁོར་བ་འདམ་གྱི་ཚོགས་ནང་དུ། བྱིང་བ་སྐྱབས་མེད་བདག་ལ་སྐྱོབ་ །ཞེས་གསློ་བ་ལན་གསུམ་གདབ། །བླ་མས་སློབ་མའི་གདོང་གྱོགས་པ་དང་བསྲུང་བ་སྔར་ལྟར་བྱས་ལ། སྔར་
བྱིན་གྱིས་བརླབ་བའི་གསང་དབང་གི་རིགས་མ་འམ་རིགས་མ་གཞན་ཡང་རུང་སྟེ། ལྷ་མོ་འདི་ནི་ཕྱག་རྒྱ་ཆེ། །མཐའ་ཡས་བདེ་བ་སྦྱིན་པ་མོ། །རྣམ་པ་ཀུན་ཏུ་ཕྱག་རྒྱ་ལོང། །བུ་ཡིས་བླ་མེད་
མཆོད་པ་གྱིས། །ཞེས་བརྗོད་དེ། སློབ་མ་ལ་གཏར། ལྷ་མོ་དེས། དཔའ་བོ་བྱང་ཆུབ་སེམས་ཟ་བར། །བུ་ཁྱོད་སྤྲོ་བ་ཡིན་ནམ་ཅི། །རིག་ལྔ་ལས་ནི་རང་བྱུང་བ། །རིག་མ་མཆོད་པ་ལ་གུས་
སམ༑ །དྲི་ཆེན་དྲི་ཆུ་སྟོབས་དང་ཁྲག་སོགས་ཟད་ལྟ་བ་ཡིད་ཆེས་སམ། །རྗེས་སུ་མཐུན་སྨྲོས་དམ་ཚིག་བཟང། །ཇི་ལྟར་དགའ་བ་སྨྲོས་ཤིག་བུ། །ཞེས་དྲིས་པའི་ལན་དུ་སློབ་མས་
ཇི་ལྟར་གསུང་བའི་དམ་ཚིག་སོགས། །ལྷ་མོ་བདག་ནི་ཅིས་མི་སྤྲོ། །བུད་མེད་རྟག་གུས་ཅིས་མི་བྱེད། །པདྨ་མཆོད་པ་ཅིས་མི་བགྱིད། །ཅེས་བརྗོད་བས་ལྷ་མོ་དགྱེས་ཏེ་སྐྲ་གྲོལ་ཞིང་གོས་དང་
བྲལ་བར་བྱས། པདྨ་རྒྱས་བའི་དབུས་ན་གནས་བའི་རྩ་བདེ་བ་ཆེན་པོ་འབབ་པ་བསྟན་ནས། ཨེ་མ་ང་ཡི་པདྨ་འདི། །བདེ་བ་ཀུན་དང་ཡང་དག་གནས། །ཅི་སྟེ་ཆོག་བཞིན་བསྟེན་ན། །དེ་ཡི་མདུན་
ན་ར་གནས་ཏེ། །སངས་རྒྱས་བསྟན་པ་ལ་སོགས་པ། །བྱ་བ་ཐམས་ཅད་པདྨར་བྱེད། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་ཡང་དག་གནས། །པདྨ་བྷ་ཉྫ་ཧོཿ་ཞེས་གསུང་བར་གྱུར་

[020A]༄༅། །སློབ་མ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་ཧེ་རུ་ཀ་སྐུ་མདོག་མཐིང་ཁ། ནས། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པ། ཞེས་དང། རིག་མ་སྟོང་པ་ཉིད་
དུ་གྱུར། སྟོང་བའི་ངང་ལས་བཅོམ་ལྡན་འདས་མ་རྡོ་རྗེ་ཕག་མོ། ནས། མི་མགོ་སྐམ་པོ་ལྔ་བཅུའི་དོ་ཤལ་ཅན་དུ་གྱུར། ཡབ་ཀྱི་གསང་གནས་མི་དམིགས་པའི་ངང་ལས། ནས། རྩེ་མོང་དྱཱ་སེར་
པོས་མཚན་པ། ཞེས་པའི་བར་རྣམས་སྒྲུབ་ཐབས་ལྟར་བྱས་ལ། དེ་ལྟར་སློབ་མ་བདེ་མཆོད་དང་རིག་མ་ཕག་མོར་གསལ་བ་ལུས་ལྷའི་འདུ་ཤེས་དང། གཉིས་ཀའི་མཁའ་གསང་བྱིན་གྱིས་རླབས་
ནས་ཡི་གེ་བཀོད་པ་ངག་སྔགས་ཀྱི་འདུ་ཤེས་དང། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པའི་ཡིད་ཆེས་ཀྱི་བདེ་བ་མངོན་དུ་བྱའོ་སྙམ་པའི་ཡིད་ཆེས་ཀྱི་འདུ་ཤེས་ཏེ། འདུ་ཤེས་གསུམ་དང་ལྡན་པས་སྙོམས་པར་ཞུགས་
རང་གི་ཐུགས་ཁའི་ཧཱུཾ་གིས་འོད་ཟེར་གྱིས་ཕྱོགས་བཅུའི་རྒྱལ་བ་ཐམས་ཅད་བཀུགས་ཏེ། སློབ་མའི་ལུས་ལ་ཐིམ་པ་རྣམས་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་སྤྱི་བོ་ནས་མགྲིན་བར་སླེབ་
བ་ན་དགའ་བ། མགྲིན་པ་ནས་སྙིང་ཁར་སླེབ་པ་ན་མཆོག་དགའ། སྙིང་ཁ་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། ལྟོ་བ་ནས་ནོར་བུའི་རྩེར་སླབ་པ་ན་ལྷན་ཅིག་སྐྱེས་པའི་དགའ་བ་ཉམ་པ་སུ་
མྱོང་པའི་བདེ་བ་དེས་སྟོང་པ་ཉིད་ཡུལ་དུ་བྱས་པའི་བདེ་སྟོང་དབྱེར་མེད་དུ་སྦྱར་བ་ནི་ཤེས་རབ་ཡེ་ཤེས་ཀྱི་དབང་གི་དངོས་གཞི་ཡིན་ནོ། །ཞེས་བརྡའ་སྤྲད་པར་བྱ་སྟེ། དབང་གི་དངོས་གཞི་དབང་དུས་སུ་
སྦྱིན་དཀོས་པ་རྣམས་མོས་པ་ཡིད་བྱེད་ཚུན་ཆད་ཀྱིས་ཀྱང་བསྐྱེད་ལ་དམིགས་ལེགས་པར་ཕྱེད་པ་ཤིན་ཏུ་གལ་ཆེའོ། །དེ་ནས་ཤེས་རབ་མ་དེ་མཉེས་ནས་སློབ་མའི་མགོར་ལག་པ་གཡོན་པ་བཞག་སྟེ་

[020B] །ཇི་སྲིད་བྱང་ཆུབ་སྙིང་པོའི་བར། །རྨི་འདྲར་སེམས་ཅན་ཐམས་ཅད་ཀྱི། །དོན་ནི་བདག་ཉིད་ཀུན་གྱིས་གྱིས། །ཞེས་རྗེས་སུ་གནང་བར་བྱིན་པར་གྱུར། དེ་ནས་
སྔར་བཞིན་གདོང་གྱོགས་བསལ་ལ། དེ་ལྟར་བྷ་གའི་དཀྱིལ་འཁོར་དུ་ཞེས་རབ་ཡེ་ཤེས་ཀྱི་དབང་ཐོབ། གརྩོ་བོར་ཡིད་ཀྱི་བྲི་མ་འཁྱུད། ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་བསྒོམ་
པ་ལ་དབང། འབྲས་བུ་སངས་རྒྱས་ཀྱི་ཚེས་སྐུ་འཐོབ་པའི་སྐལ་བ་ཅན་དུ་བྱས་སོ། ཞེས་དག་པ་སྦྱིན་ནོ། །དེ་ན་སློབ་མས་དབང་བཞི་བའི་དོན་དུ་ཕྱག་དང་མཎྜལ་ཕུལ་ཏེ། ཁྱོད་ཞབས་པདྨོའི་
བཀའ་དྲིན་གྱིས། །གརྩོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། །ཞེས་གསོལ་བ་ལན་གསུམ་གདབ། བླ་མས། །དབང་
བཞི་པ་འདི་དྲིལ་བུ་ཞབས་ཀྱི་དབང་ཆོག་ལས། །དྤའྦོས་ཀུན་ཏུ་སྤྱོད་རིམ་ཕྱེ་བས། །མན་ངག་ཉིད་ཀྱིས་ཤེས་བར་བྱ། །ཞེས། རྣལ་འབྱོར་པའི་གསང་བའི་དོན་ལ་ཀུན་ཏུ་སྤྱོད་པའི་རིམ་པ་ལྔར་
ཕྱེ་བའི་ནང་ནས་བསམ་མི་ཁྱབ་ཀྱི་རིམ་པའི་མན་ངང་གིས་ཤེས་པར་བྱ་བར་གསུངས་ལ་མན་ངག་ཡང་དེ་ཉིད་ལས། ཕྱི་དང་ནང་གི་དེ་བཞིན་ཉེད། །ཆོས་རྙམ་ཀུན་གྱི་ངོ་བོ་སྟེ། །དེ་ནི་བརྟན་གྱོ་
འགྲོ་བདག་ཉིད། །བདག་མེད་ཉིད་ཀྱི་བདག་ཏུ་གནས། །དཔའ་བོ་བདེ་བ་ཆེན་པོས་རྟོགས། །འདི་ནི་དེ་ཁོ་བའི་མན་ངག་གོ། །ཅེས་གསུང་པ་འདི་ཉིད་ཡིན་པས་དེའི་དོན་བཤད་པའི་སྒོ་ནས་བརྡའ་

[021A] །སྤྱད་པར་བྱ་སྟེ། །དེ་ཡང་དབང་གསུམ་པའི་སྐབས་སུ་ལུས་འདོད་ལྷ་ཡབ་ཡུམ་ཏུ་སྣང་བཞིན་པ་དང། སེམས་དེ་ཁོ་ན་ཉིད་ལ་ཞུགས་པའི་བདེ་བ་ཆེན་པོ་གཉིས་ཡོད་པ་དེ་བཞིན་དུ་དོན་གྱི་
དབང་བཞི་པ་ཡང་ཕྱི་ནང་གི་ཆོས་བརྟན་གཡོ་ཀུན་གྱི་ཉིད་བདག་མེད་པའི་ཁོ་ན་ཉིད་ཀྱི་བདག་ཉིད་དུ་གནས་པ་ལ། ཡུལ་ཅན་བདེ་བ་ཆེན་པོ་ཆུལ་ལ་ཆུ་བཞིག་པ་བཞིན་དུ་རོ་གཅིག་དུ་ཞུགས་པས་གཉིས་
སྣང་ཕྲ་མོ་ཡང་མེད་པའི་ཐུགས་ལྷན་ཅིག་སྐེས་པའི་ཡེ་ཤེས་མེ་ཟད་པ་བསམ་གྱིས་མི་ཁྲབ་པ་མཐའ་ཡས་པ་དང། སོགས་ཀྱི་དོན་ལུས་ཡོངས་སུ་དག་པའི་སྒྱུ་མའི་སྐུར་སོང་བ་དང་གཉིས་པོ་ངོ་བོ་
གཅིག་ཏུ་ཚོགས་པའི་ཟུང་འཇུག། །རྫོགས་རིམ་གྱི་རིམ་པ་ལ་ལྔ་པ་བསམ་མི་ཁྱབ་ཀྱི་རིམ་པ། དེ་ཉིད་དོན་གྱི་དབང་བཞི་པ་ཡིན་ལ། དེ་ཉིད་ཚིག་དབང་གིས་དོ་སྤྲད་བའི་ཐབས་ཀྱི་ལམ་གོམས་པར་བྱས་
པ་ལས་མངོན་དུ་འགྱུར་རོ། །ཞེས་བསྡའ་སྤྲད་པར་བྱའོ། །དེ་ནས་དེ་དག་གིས་དོན་དམ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཐོབ། ལུས་ངག་ཡིད་གསུམ་གྱི་
སྒྲིབ་པའི་བག་ཆགས་འཁྲུད་པའི་ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་པའི་རིམ་པ་བསྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་
འགྱུར་བའི་སྐལ་པ་ཅན་དུ་བྱས་སོ། །ཞེས་དག་པ་སྦྱིན་ནོ། །དེས་ན། འདི་ནི་རང་ཉིད་མཛེས་མ་སྟེ། །ཕྱི་རོལ་ཡུལ་ནི་སྤང་པའོ། རིགས་འདི་པོར་ནས་དེ་ལས་ནི། །གཞན་པའི་ཐབས་ཀྱིས་
སངས་རྒྱས་མེད། །ཅེས་བརྗོད་ཅིང། སྟོང་པ་ཉིད་ཀྱི་དེ་ཁོ་ན་ཉིད་ཀྱི་དོན་ལ་དམིགས་པ་ཉིད་ཀྱིས་ལྷན་སྐྱེས་ཀྱེ་བདེ་བ་ཆེན་པོ་འདྲེན་པའི་ངེས་དོན་གྱི་རིག་མ་འདི་པོར་ནས་གཞན་གྱིས་འཚང་

[021B] རིག་མའི་རྟུལ་ཤུགས་དེ་སྤྱོད་ཅིག། དེ་ནི་རྟུལ་ཤུག་ཐམས་ཅད་ཀྱི་ནང་ནས་གོང་མའི་གོང་མར་གྱུར་བའོ། །ཞེས་གོ་བར་བྱ་སྟེ། རིག་མའ་རྟུལ་ཤུགས་སྦྱིན་པའོ། །དེས་ནས་དཀྱིལ་
འཁོར་གྱི་ཉེ་བསྡུ་སྒྲུབ་ཐབས་ནས་བཤད་པ་ལྟར་བྱས་ནས་སྨོན་ལམ་དང་བཀྲ་ཤིས་བརྗོད་དེ་ལས་ཀྱི་མི་མངོན་པར་བྱ་སྟེ་འཇུག་གི་ཚེ་གའོ། །དེ་ལྟར་འཁོར་ལོ་སྡོམ་པའི་ལུས་དཀྱིལ་དུ་དབང་
བསྐུར་བའི་ཆོ་ག་འདི་ནི་འཁོར་ལོ་སྡོམ་པའི་རྣལ་འབྱོར་པ་ངག་དབང་བློ་བཟང་ཆོས་ལྡན་དཔལ་བཟང་པོས་སློབ་མ་སྟ་གོན་སྔག་རིམ་ཁ་བསྐངས་ཤིང་གཞན་རྣམས་རྗེ་རིན་པོ་ཆེ་ཉིད་ཀྱི་མཛད་
པའི་ལུས་དཀྱིལ་གྱི་དབང་ཆོག་རིན་པོ་ཆེའི་བང་མཛོད་ཇི་ལྟ་བ་བཞིན་བཀོད་པའོ། །འདི་ཀྱང་རྒལ་བ་བློ་བཟང་གྲགས་པའི་བསྟན་པ་ཕྱོགས་དུས་ཐམས་ཅད་དུ་དར་ཞིང་རྒྱས་པར་གྱུར་ཅིག་



