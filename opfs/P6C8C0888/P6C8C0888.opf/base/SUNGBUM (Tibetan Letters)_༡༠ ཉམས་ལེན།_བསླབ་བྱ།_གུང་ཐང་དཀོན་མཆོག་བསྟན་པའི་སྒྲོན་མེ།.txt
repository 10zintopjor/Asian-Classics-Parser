
[001A]༄༅། །ཕ་མའི་དྲིན་གཟོ་ཚུལ་དང་གཤིན་པོར་མ་ཎི་བསྐུལ་བའི་མགུར་དབྱངས་བཞུགས་སོ། །

[001B] །ཕ་རོལ་ཕྱིན་དང་གསང་སྔགས་ལམ་བཟང་གིས། །ཕ་མ་རིགས་དྲུག་སེམས་ཅན་མ་ལུས་པ། །ཕ་མཐའ་མི་མངོན་འཁོར་བའི་རྒྱ་མཚོ་ཡི། །ཕ་རོལ་འདྲེན་མཛད་བཤེས་གཉེན་རྣམས་ལ་འདུད། །
མ་ལུས་སྤངས་རྟོགས་མཐར་སོན་རྫོགས་སངས་རྒྱས། །མ་རིག་མུན་སེལ་སྒྲོན་མེ་དམ་པའི་ཆོས། །མ་ནོར་ལམ་གྱི་གྲོགས་མཆོག་དགེ་འདུན་བཅས། །མ་ལུས་འགྲོ་བའི་མགོན་དང་སྐྱབས་མཛོད་ཅིག་ཡ་མཐའ་གཏུགས་པ་
མེད་པའི་དུས་ཤིག་ནས། །སྲིད་པའི་གནས་འདིར་ཟོ་ཆུན་བཞིན་དུ་འཁོར། །ཕ་མ་མ་བྱས་སེམས་ཅན་འགའ་ཡང་མེད། །དེ་ཚེ་རང་སྲོག་ལས་ཀྱང་གཅེས་པར་བྱས། །ཕན་པ་ཚད་མེད་དྲིན་ལན་ཇི་ལྟར་འཇལ། །དེ་ཡི་དྲིན་
ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་
སུ་དྲང་དུ་གསོལ། །ཟླ་ངོ་བཅུ་ཡི་བར་དུ་ལུས་ལ་བཟུང། །བཙས་ནས་ཉིན་མཚན་ཤ་ཡི་དྲོད་ལ་སྦྱར། །སྙན་པར་པོས་ཤིང་བརྩེ་བའི་འཛུམ་གྱིས་བསུས། །སོར་བཅུའི་རྩེ་ལ་གཡེངས་ཏེ་ནུ་ཞོས་གསོས། །གཉིད་དང་ལྟོ་
བཅག་ཡིད་བཞིན་ནོར་ལྟར་བསྲུངས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གྯིགྶ་༄༅། །མགོན་མཁྱེན། །དམིགས་ཡུལ་ཐར་བའི་གནས་སུ་དྲང་དུ་གསོལ། །ན་ན་བདག་ལས་ཁོ་རང་ན་བ་འདམ། །འཆིན་བདག་ལས་ཁོ་རང་འཆི་བ་འདམ། །དཔྲལ་བའི་མིག་དང་ཁོང་པའི་སྙིང་
བཞིན་དུ། །གཅེས་པ་ཚད་མེད་བཟོད་པའི་གླགས་མ་མཆིས། །བུ་ཕྲུག་རྒྱག་པས་གཅེས་ངོ་ག་ལ་ཤེས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་
ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །ཉམ་ཆུང་སྲིན་འབུ་འདྲ་བ་མི་རུ་བྱས། །དམ་ཆོས་སྒྲུབ་པའི་དལ་འབྱོར་རྟེན་བཟང་བྱིན།།
མཚན་ལྡན་བླ་མ་དམ་པའི་དྲུང་དུ་བསྐྱལ། །ཕན་བདེའི་འབྱུང་གནས་བསྟན་པའི་སྒོ་རུ་བཅུག་འདི་ཕྱིའི་བདེ་ལེགས་ཀུན་གྱི་རྩ་བ་བཙུགས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་
དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན་།འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །སྡིག་དང་སྡུག་བསྔལ་གཞན་གྱི་གཏམ་ངན་
སོགས༑ ༑ཁྱད་དུ་བསད་ནས་འབད་པས་ཤ་ཐང་དུ། །བསྒྲུབས་པའི་རྒྱུ་ནོར་ལོངས་སྤྱོད་ཡོད་དོ་ཅོག་ལྷག་མ་མེད་པར་བདག་ལ་གཏད་པ་ན། །གཏན་གྱི་འདུན་མ་འགྲུབ་བཞིན་དགའ་བསྐྱེས། །དེ་ཡི་དྲིན་ལན་ཆོས་

[002B]སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །བསྒྲུབས་པའི་ནོར་
རྫས་བདག་ཅག་ལ་བཞག་ཀྱང། །བསགས་པའི་སྡིག་ལྟུང་ཕ་མ་རང་གིས་ཁུར། །ད་ལྟ་རིགས་དྲུག་བར་དོའི་གནས་གང་ན། །སྐྱིད་སྡུག་ཇི་འདྲ་མྱོང་བ་སུ་ཡིས་ཤེས། །ཟས་ནོར་སྐལ་བ་རྗེས་སུ་སྐྱེལ་ལུགས་མེད། །དེ་ཡི་དྲིན་ལན་ཆོས་ཀྱིས་འཁོར་
བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ་།ལྷན་ཅིག་འཚོགས་ནས་རྩེ་རྒོད་ལོངས་སྤྱོད་རྒྱས།།
གཏན་དུ་འགྲོགས་ཤིང་ཕན་པར་རེ་བ་ལ། །གློ་བུར་འཆི་བདག་གཤིན་རྗེས་ཁ་ཕྲལ་ནས། །རྒྱུས་མེད་བར་དོའི་འཕྲང་དུ་གཅིག་པུར་ཁྲིད། །དཀར་པོ་དགེ་བ་མ་གཏོགས་ར་མདའ་མེད། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་
མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །ལན་དུ་ཕན་འདོགས་ནུས་པ་དཀོན་ན་ཡང་།སྲིད་པར་ཡང་ཡང་འཁྱམས་པའི་བག་ཆགས་
ཀྱིས༑ ༑བྱ་དང་རི་དྭགས་གཅན་གཟན་ཚུན་ཆད་ཀྱང། །རང་གི་བུ་ལ་བྱམས་པ་ངང་གིས་སྐྱེ། །ཚུལ་དེས་ལན་གྲངས་དཔག་མེད་དྲིན་གྱིས་བསྐྱངས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་

[003A]༄༅། །རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །སྐྱེ་ཤི་ཐོག་མཐའ་མེད་པའི་འཁོར་བ་འདིར། །སེམས་ཅན་རེ་རེས་རང་གི་
མ་བྱས་ཏེ། །ནུ་ཞོ་འཐུང་བ་ལྷན་ཅིག་བསགས་བྱས་ན། །རྒྱ་མཚོ་ཆེན་པོའི་ཆུ་ལས་ལྷག་གོ་ཞེས། །ཀུན་མཁྱེན་ཐུབ་པས་གཟིགས་ནས་བདེན་པར་གསུངས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་།སྐྱབས་གནས་བསླུ་མེད་བླ་མ་དཀོན་མཆོག་མཁྱེན།།
ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །རྙེད་དཀའ་དལ་འབྱོར་མི་ལུས་ཐོབ་ན་ཡང། །བདག་ཅག་དོན་དུ་མི་ཚེ་སྡིག་ལ་གཟད། །རྒྱུ་ནོར་སྤྱོད་པའི་བདེ་
བ་མ་མྱོང་ཞིང། །དམ་ཆོས་སྒྲུབ་པའི་གོ་སྐབས་མ་རྙེད་དེ་།ཕན་ལན་སྒྲུབ་པའི་རེ་མོས་བདག་ལ་བབས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་
དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་པའི་གནས་སུ་དྲང་དུ་གསོལ། །སྐུ་གསུང་ཐུགས་རྟེན་བཞེངས་ཤིང་མཆོད་པ་ཕུལ། །བླ་མ་དགེ་འདུན་སྡེ་ལ་བསྙེན་བཀུར་ཞུས། །ཆོ་ག་བཟླས་བརྗོད་མདོ་སྡེ་ཀློག་པ་དང། །ཕྱག་
སྐོར་སྲོག་བླུ་དབུལ་པོར་སྦྱིན་གཏོང་སོགས། །དགེ་བ་གང་བྱས་དེ་ཡི་དོན་དུ་བསྔོ། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་

[003B] །དམིགས་ཡུལ་ཐར་པའི་གནས་སུ་དྲང་དུ་གསོལ། །ཚུལ་ཁྲིམས་རྣམ་དག་མང་ཐོས་ཞིངས་བཟང། །སྡིག་དང་མ་འདྲེས་ས་བོན་དངོས་པོ་གཙང། །མིང་དང་གྲགས་འདོད་མིན་པར་ཕན་སེམས་ཀྱིས། །བསྒྲུབས་པའི་འཁོར་གསུམ་རྣམ་
དག་དགེ་བའི་འབྲས། །ཕ་མ་རིགས་དྲུག་འགྲོ་བའི་དོན་དུ་བསྔོ་།དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན།།
དམིགས་ཡུལ་ཐར་པའི་གནས་སུ་དྲང་དུ་གསོལ། །ཁམས་གསུམ་འཁོར་བའི་ཁུན་ཚོགས་གང་ལ་ཡང། །སྙིང་པོ་མ་མཆིས་རྨི་ལམ་དགའ་སྟོན་བཞིན། །མཆོག་གསུམ་ཐུགས་རྗེའི་བདེན་པ་ཆེན་པོའི་མཐུས་།ངན་སོང་འཁོར་བའི་སྐྱེ་སྒོ་བཅད་དུ་གསོལ། །དམིགས་
ཡུལ་ཉམ་ཐག་འགྲོ་ལ་ཐུགས་རྗེས་གཟིགས། །དེ་ཡི་དྲིན་ལན་ཆོས་ཀྱིས་འཁོར་བར་ཤོག་སྐྱབས་གནས་བསླུ་མེད་བླ་མ་དཀོན་མཆོག་མཁྱེན། །ཡི་དམ་རྒྱུད་སྡེ་བཞི་ཡི་ལྷ་ཚོགས་མཁྱེན། །འོད་དཔག་མེད་དང་སྤྱན་རས་གཟིགས་མགོན་མཁྱེན། །དམིགས་ཡུལ་ཐར་
བའི་གནས་སུ་དྲང་དུ་གསོལ། །ཞེས་པ་འདི་ནི་དད་བརྩོན་ལྡན་པ་རབ་འབྱམས་པ་དཀོན་མཆོག་བསམ་འགྲུབ་ཀྱིས་ཕ་མའི་དྲིན་ལན་གཙོ་ཚུལ་ཞིག་དགོས་ཟེར་བ། སྤྱིར་རང་གིས་ཆོས་རྣམ་དག་ཅིག་བསྒྲུབས་ན་ལུས་བསྐྱེད་པའི་ཕ་མ་ལ་དྲིན་གཙོའི་མཆོག་དེ་ཡིན་ཀྱང་དེའི་རྣམ་པ་དྲན་ཆེད་དང། གཤོན་བོར་མཎི་བསྐུལ་བ་སོགས་ཀྱི་ཚེ་བློ་འཁུལ་བྱེད་
འདི་ལྟ་ཞིག་བྱུང་ན་ཕན་པར་མཐོང་ནས་བཙུན་པ་དཀོན་མཆོག་བསྟན་པའི་སྒྲོན་མེས་འཕྲལ་དུ་སྨྲས་པའི་ཡི་གེ་པ་ནི་སྔགས་རམ་པ་དཀོན་མཆོག་ཀུན་དགའོ།།།﻿
[001A]༄༅། །མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་ནོར་བུའི་གླིང་དུ་བགྲོད་པའི་ལམ་ཡིག་སོགས་བསླབ་བྱ་སྣ་ཚོགས་ཀྱི་སྐོར་བཞུགས་སོ།།

[001B] །རྒྱལ་ཀུན་མཁྱེན་རབ་གཅིག་བསྡུས་འཇམ་པའི་དབྱངས་།དུར་སྨིག་གར་གྱིས་རྣམ་རོལ་ཙོང་ཁ་པ། །དངོས་གྲུབ་ཀུན་སྩོལ་བཅོམ་ལྡན་གཤིན་རྗེའི་གཤེད། །རྣམ་གསུམ་
དབྱེར་མེད་ཞབས་ཀྱི་པདྨོ་ལ། །གུས་པས་འདུད་དོ་བརྩེ་བས་རྗེས་སུ་ཟུངས། །སྐྱེ་བར་བཏགས་པས་མངོན་རློམ་ཚངས་པ་དང། །ཁེངས་དྲེགས་འབྱོར་པས་གཡེང་བའི་འདོད་ལྷའི་རིགས། །མ་ཡེང་བློ་གསལ་
ཚུལ་མཐུན་དོན་གཉེར་ཅན། །སློབ་གཉེར་ཚུལ་བཞིན་བྱེད་བར་འདོད་རྣམས་ལ། །གདམས་ངག་ཅུང་ཟད་སྦྱིན་ནོ་ཉོན་ཅིག་ཨང། །དལ་བའི་རྟེན་ཐོབ་རྒྱལ་བའི་བསྟན་དང་མཇལ། །མཚན་ལྡན་བཤེས་
དང་ཆོས་མཐུན་གྲོགས་ཀྱིས་བསྐྱངས། །མཐུན་རྐྱེན་རྟེན་འབྲེལ་འཇོམས་པ་འདི་འདྲ་བ། །ཡང་ཡང་རྙེད་པར་དཀའ་ལ་དན་ཆེ་བས་།ཕྱི་བཤོལ་སྤངས་ཏེ་སྙིང་པོ་ལོངས་ཤིག་ཨང། །ལས་ཀྱིས་བསྡུས་པའི་

[002A] །ཕ་ཡུལ་ཉེ་དུ་ཀུན། །བཞག་སྟེ་རྒྱང་རིང་ཡུལ་དུ་སོང་ན་ཡང། །རྒྱུས་མེད་ཡུལ་ནས་དོན་མེད་མཛའ་བཤེས་སོགས། །བསྡུས་ཏེ་རྣམ་གཡེང་བྱེད་པ་སྨྱོན་བ་ཡིན། །འོངས་དོན་ཐོས་
བསམ་ལས་ལ་སྒྲིམས་ཤིག་ཨང། །སྒོ་གསུམ་དགེ་ལ་སྦྱར་ཕྱིར་མིང་དང་དོན། །མཐུན་པའི་བཤེས་ཤིག་རང་གི་དགེ་རྒན་དུ། །བསྟེན་ནས་ཆོས་ཀྱི་བྱ་བ་མ་ལུས་པའི། །རྩ་པར་མཐོང་སྟེ་བཀའ་བཞིན་བསྒྲུབས་
པ་ཡིས། །རྟེན་འབྲེལ་འགོ་ནས་འགྲིགས་པར་གྱིས་ཤིག་ཨང། །སྡིག་གྲོགས་ཡིན་ཞེས་རྭ་ཅན་མི་འབྱུང་གིས། །གཅེས་ཤིང་ཕན་པའི་ཟོལ་གྱིས་འཛུམ་བསྟན་ནས། །རྩེ་རྒོད་གཡེང་བའི་གྲོགས་བྱེད་
བག་མེད་ཀྱི། །ལས་ལ་སྦྱོར་དེ་སྡིག་པའི་གྲོགས་ཡིན་པས། །འགོ་བའི་ནད་བཞིན་རིང་དུ་སྤོངས་ཤིག་ཨང། །ཆ་རྐྱེན་ཡོད་ན་མི་བཟོད་མྱུར་དུ་བརླག་མེད་ན་མི་བཟོད་བུ་ལོན་སྟོང་འཇལ་བྱེད། །ཅི་བྱས་

[002B] །གྲོགས་ངན་འདུ་འཚོགས་མང་བའི་སྐྱོན་ཡིན་པས། །བསེ་རུ་ལྟ་བུར་གནས་པར་གྱིས་ཤིག་ཨང་།མིང་ལ་མཐུན་རྐྱེན་ཟེར་ཡང་ཆོས་ཕྱོགས་ལས། །ཉམས་བྱེད་འདོད་ཡོན་བདུད་ཀྱི་
གཡབ་མོ་སྟེ། །འདོད་ཆུང་ཆོག་ཤེས་སྔོན་བྱོན་དམ་པ་རྣམས་།དངུལ་བསམ་མ་ནོར་དོན་གཉིས་རྩེར་སོན་པས། །འཕྲལ་ཕུགས་ཁེ་ཉེན་གང་ཆེ་དཔྱོད་ཅིག་ཨང། །གདོལ་སྤྱོད་ཁྱིམ་བའི་རྗེས་འཇུག་གཡོ་ཁྲམ་
མཁན། །ཆོས་མིན་སྤྱོད་པའི་ཐན་སྙེ་མགོ་འཕང་མཐོ། །ལྟོ་སྐྱ་གོས་ཧྲུལ་ཐོས་དང་ཚུལ་ཁྲིམས་ཀྱི། །བཅུད་ལྡན་སྙེ་མའི་མགོ་བོ་དམའ་ན་ཡང། །གཏན་གྱི་སྐྱིད་སྡུག་འདྲ་འདྲ་མིན་ནོ་ཨང། །བླ་མ་ལ་གུས་མཐོ་
ལ་ཕྲག་དོག་མེད། །དམན་ལ་བརྩེ་སོགས་ནང་ནས་དུལ་གྱུར་ན་།ཕྱི་བལྟས་ཅོལ་ཆུང་སྐྱེ་བོས་མངགས་ཚད་ལ། །མི་ཉན་གྱོང་པོར་སྣང་ཡང་སྐྱོན་མེད་པར། །ཕྱི་འཇམ་ཁོང་རྩུབ་སྤྱོད་པ་སྤོངས་ཤིག་ཨང། །
མངོན་མཐོ་ངེས་ལགས་ཡོན་ཏན་ཀུན་གྱི་རྒྱུ། །བསྟན་པའི་གཞི་མ་ལྷག་པའི་ཚུལ་ཁྲིམས་འདི། །རྣམ་གྲོལ་དོན་གཉེར་ལམ་གྱི་སྲོག་ཡིན་ཀྱང། །ཚུལ་འཆོས་སྤྱོད་པ་འདི་ཡིས་ཐར་དཀའ་བས། །བསླབ་
ཁྲིམས་ངོ་ལྐོག་མེད་པར་སྲུངས་ཤིག་ཨང། །ཀུན་སྤྱོད་གཙང་བས་གཞན་གྱི་ཡིད་དུ་འཐད། །སྨྲ་བ་ཉུང་བས་ཕོག་ཐུག་གཡེང་བ་མེད། །དད་བརྩོན་དྲན་ཤེས་བརྟན་པོས་ཉིན་རེ་བཞིན། །ཡོན་ཏན་ཡར་

[003A]༄༅། །ཚེས་ཟླ་ལྟར་འཕེལ་འགྱུར་བས། །སྒོ་གསུམ་བག་དང་ལྡན་པར་གྱིས་ཤིག་ཨང། །དང་པོ་ཐོས་པའི་སྒྲོན་མེ་མ་སྦར་ན། །ཀུན་ནས་ཉོན་མོངས་སྲིད་པའི་སྐྱོན་མཚང་དང། །རྣམ་བྱང་
ཐར་པའི་ལམ་གྱི་བསྒྲོང་ཚུལ་སོགས། །བླང་དོར་ཇི་ལྟར་བྱ་བ་མི་ཤེས་པས། །ཐོས་པས་བློ་མིག་སྤྱངས་པར་གྱིས་ཤིག་ཨང། །དོན་གྱི་རྒན་པོ་ཚིག་གི་འཁར་བ་ལ། །བརྟེན་ཕྱིར་གཞུང་ཚིག་བློ་འཛིན་མི་བྱེད་པར་
དཔེ་ཀློ་གཙམ་དང་ངག་སྒྲོས་ཐན་ཐུན་ཀྱིས། །ཉིན་རེ་འགྲོ་ཐབས་དེས་ཀྱང་མི་ཕན་པས། །དཔེ་འཛིན་སྐྱོར་སྦྱངས་ཡུན་དུ་གྱིས་ཤིག་ཨང། །གཞུང་ཚིག་མང་དུ་བཟུང་སྟེ་བསྐྱར་ན་ཡང་།དོན་ལ་མི་སེམས་རིམ་གྲོའི་
ཆོས་ཀློག་དང། །ནེ་ཚོའི་འདོན་པ་ལྟ་བུ་བརྒྱ་ཚར་གྱིས། །བརྗོད་བྱའི་གནད་ལ་སྒྲོ་འདེགས་མི་ཆོང་པས། །དོན་ལ་བརྟགས་དབྱད་ཞིབ་མོ་གྱིས་ཤིག་ཨང། །ཀུན་བྱང་འཇུག་ལྡོག་ཚུལ་ལམ་རྨོངས་ཤིང། །
ཚོགས་ཀྱི་དབུས་སུ་སྨྲ་མཁས་དང་ལ་འདོད་ན། །ད་ལྟ་བཟའ་བཏུང་གཉིད་ཀྱི་བདེ་བ་ལ། །ཆགས་པའི་སྐྱིད་ཆོས་འདི་ཡིས་མི་འགྲུབ་པས། །དཀའ་སྦྱོང་སྡུག་རུས་བཟོད་པར་གྱིས་ཤིག་ཨང། །ཉིན་རེ་ཟས་ཀྱང་མི་
དྲན་བརྩོན་འགྲུས་རྩོམ། །ཞུགས་མ་ཐག་ནས་མཁས་པའི་གོ་འཕང་འདོད། །ཞག་གསུམ་ལོན་ཚེ་རྗེས་མེད་གཡེང་བས་ཁྱེར། །དེ་འདྲ་དེ་ལ་ཅི་ཡང་མི་ཡོང་བས། །བརྩོན་པ་ཆུ་བོའི་རྒྱུན་བཞིན་སྟེན་ཅིག་

[003B] །དཀོར་དང་སྒྲིབ་བས་བྱིང་ཞིང་རྨུགས་བའི་སྟེང་།ད་དུང་ཟས་དང་གཉིད་ཀྱི་ཚོད་མི་རིག་ལང་ཤོར་ཟློ་ངན་འཕྲོ་ཞིང་རྒོད་པའི་ཐོག་ཕྱི་ཕྱིར་འཆལ་གཏམ་དུ་མས་གཡེང་བ་སོགས། །དགག་བྱའི་རིགས་ལ་བསྒྲུབ་བྱར་མ་འཛིན་ཨང། །
སྐྱོན་ཡོན་བླང་དོར་རང་གིས་མི་བྱེད་པར། །གྲགས་སྐམ་འུད་ཀྱི་རྗེས་སུ་འབྲང་ན་ཡང། །ཉེས་སྐྱོན་སུ་ཡིས་ལག་པས་མི་སེལ་ལ་།ཡོན་ཏན་སུས་ཀྱང་ཁ་རུ་མི་ལྡུག་བས། །བླུན་པོ་ཆུ་སྣ་གར་ཁྲིད་མ་བྱེད་ཨང། །ཟབ་ཟབ་མན་ངག་ཟེར་དགུ་
ཚོལ་པ་དང། །ཐོབ་ཐོབ་མང་པོའི་རྣམ་གྲངས་གསོག་བྱེད་ཅིང་།སྒྲ་སྙན་སྨན་རྩིས་སོགས་ལ་མགོ་འཁོར་བ། །གཞུང་ལུགས་ཐོས་བསམ་རྣལ་མའི་གེགས་ཡིན་པས། །རྩ་བ་བོར་ནས་ཡལ་ག་མ་འཛིན་ཨང། །རང་རང་གཞུང་གི་བརྗོད་
བྱ་དགོས་དོན་སོགས། །མ་མཐོང་ཤག་འགྱེད་ཚིག་འཁྲི་སྐམ་པོ་དང། །རིགས་པས་དཔྱད་པ་མི་བཟོད་གོ་ཐོབ་ཀྱི། །པ་མ་བཤད་འདིས་ཀྱང་བརྡར་ཤ་མི་ཆོད་པས། །གོ་རིགས་ཟུང་དུ་འབྲེལ་བར་སྐྱོངས་ཤིག་ཨང། །འཁྲུལ་བྲལ་
གཞུང་རེ་ངེས་བཟུང་གཞིར་བྱས་ནས། །གཞན་རྣམས་དེ་དང་སྦྱར་ཏེ་དཔྱོད་པ་ལས། །གང་བྱུང་དཔེ་ལ་ལྟ་ཞིང་ཐམས་ཅད་ཀྱི་།རྗེས་སུ་འབྲངས་བ་ཤེས་རབ་འཆལ་འགྱུར་བས། །རང་ལུགས་གཏད་སོ་ཡོད་པར་གྱིས་ཤིག་ཨང། །དཔྱད་
བས་ངེས་བ་ལམ་ཙམ་རྙེད་ན་ཡང། །ཆོས་ཚུལ་ཟབ་པས་ཐག་ཆོད་མི་སྔ་ཞིང། །འགྲིག་འགྲིག་མང་པས་རྣམ་རྟོག་རྒྱ་སྐྱེད་པས་།དཔྱད་པ་མ་ཐལ་གཞུང་ལ་འཁྲིལ་བཞིན་དུ། །རྒྱས་བསྡུས་འཚམ་བའི་དཔྱད་ཚུལ་གྱིས་ཤིག་ཨང། །

[004A]༄༅། །མ་རིག་མུན་སེལ་ཐོས་བའི་མེ་སྦར་ཡང། །ང་རྒྱལ་དུ་བའི་ངོ་བོར་འཁྱིལ་པ་ཡིས། །ཕྱི་ཕྱིར་སྐྱོན་ཡོན་མཐོང་བ་སྒྲིབ་བྱེད་ལ། །ཆོས་སུ་སོང་ན་ཤེས་རྒྱུད་དུ་ལ་དོགས་པས་།སྙེམ་ལོངས་བ་མ་གོ་འཕང་མ་མཐོ་
ཨང། །མཐོན་པོའི་སྒང་ལ་ཆུ་བེ་མི་ཆགས་པས། །དམན་ས་བཟུང་སྟེ་གུས་པའི་བརྟུལ་ཞུགས་ཀྱིས། །ཆོས་མཐུན་བློ་ཁ་མཐོ་བ་ཐམས་ཅད་ལས། །བློ་སྐྱེད་གང་ལོན་བྲེ་སོག་ཕུལ་སོག་གིས། །སྒྲོ་འདོགས་འཕྲལ་དང་འཕྲལ་དུ་ཆོད་
ཅིག་ཨང། །དབུ་ཚད་ཟུང་དུ་འཇུག་པའི་ལྟ་བ་དང། །ཆོས་མངོན་མཛོད་དང་ཕ་རོལ་ཕྱིན་པའི་སྒོམ། །བསྟན་པའི་ནང་མཛོད་འདུལ་བའི་སྤྱོད་བ་རྣམས། །མཚང་བསླབ་གསུམ་ཡ་བྲལ་འགྱུར་བའི་ཕྱིར། །བཀའ་བོད་ལྔ་ལ་ཚང་པར་སྦྱོངས་
ཤིག་ཨང། །དཀའ་བས་བསགས་པའི་མང་ཐོས་ནོར་བུ་ཡང། །བརྗེད་ངེས་རྐུན་པོས་དལ་གྱིས་འཇོམས་བྱས་ཏེ། །རིན་ཆེན་གླིང་ནས་སྟོང་པར་ལྡོག་སྲིད་པས། །རྒྱུན་དུ་གོམས་འདིས་དྲན་ཤེས་བརྟན་པོ་ཡིས་།གང་ཤེས་བརྗེད་པ་མེད་པར་
སོགས་ཤིག་ཡང། །སྙིགས་དུས་བློ་དང་བསོད་ནམས་དམན་པའི་ཕྱིར་།ལྷག་པའི་ལྷ་དང་ཡི་དམ་ཆོས་སྲུང་ལ། །རྩེ་གཅིག་གསོལ་འདེབས་ཕྱག་མཆོད་མཎྜལ་སོགས། །ཚོགས་བསགས་སྒྲིབ་སྦྱོང་འབད་པ་དྲག་པོ་ཡིས། །ཞིང་གི་
མཐུ་ལ་རྒྱབ་བརྟེན་གྱིས་ཤིག་ཨང། །ཐུན་མོང་ལམ་སྦྱངས་སྔོན་དུ་མ་སོང་ཞིང། །གཞུང་དོན་ལྟ་བའི་བློ་མིག་མ་ཕྱེ་བར། །ཆོ་གའི་ངག་འདོན་བྱང་བ་ཙམ་ཞིག་གིས། །གསང་སྔགས་འཆང་བའི་གྲལ་དུ་མི་ཚུད་པས། །བསྟན་ལ་

[004B] །གསང་ཆེན་རྒྱུད་ཀྱི་རྒྱལ་པོའི་སྨན་ཧྲོག་རྣམས། །སྦྱོར་བར་བསྡེབས་པ་བསྐྱེད་རིམ་པ་སོགས། །ཡིན་ཕྱིར་གཞུང་ལུགས་ཆེ་རྣམས་ཡལ་པོར་ནས། །མན་ངག་ཁོ་ནར་དགའ་བ་གནས་མིན་
པས། །རྩ་བཤད་སྦྱར་ཏེ་རྒྱུད་དོན་ཚོལ་ཅིག་ཨང། །གསང་སྔགས་དེ་ཡང་འཕྲལ་གྱི་རྐྱེན་སེལ་ལམ། །ཚེ་དང་ནོར་སྒྲུབ་དབང་སྡུད་མངོན་སྤྱོད་སོགས། །ཚེ་འདིའི་ལག་ཆ་ཁོ་ནར་འཁྱེར་བ་ནི། །ས་མཆོག་ཙན་དན་སོལ་བར་བྱས་
འདྲ་བས། །ཆོས་ཀྱིས་ངན་སོང་བསྒྲུབས་པ་མ་བྱེད་ཨང། །སྔགས་གཞུང་ཐོས་བསམ་བྱས་པའི་ཉིང་དགོས་སུ། །རྒྱལ་ཀུན་དགོངས་པ་གཅིག་གྱུར་རྟག་པའི་བཀའ། །དངོས་གྲུབ་རྩ་བ་དམ་ཚིག་བསྲུང་བ་འདིར། །འབབ་པའི་ཚུལ་ལ་གོ་
བ་གཏིང་ཚུགས་པས། །གཏན་འདུན་འཆུག་པ་མེད་པར་གྱིས་ཤིག་ཨང་།ཁྱད་པར་ལྟ་བ་སྙིགས་མའི་གནས་སྐབས་འདིར། །དམ་བཅའ་ཙམ་གྱིས་མཁས་རློམ་སྐྱེ་བོ་ཡི། །སྡོན་མེད་ལེགས་བཤད་སྐད་ཀྱི་འཆལ་གཏམ་ཡང། །བསོད་
ཆུང་ཤེས་འཆལ་རྣམས་ཀྱི་རྣར་འགྲོ་བས། །རི་བོང་ཅལ་གྱི་རྗེས་སུ་མ་རྒྱུགས་ཨང། །འཇམ་པའི་དབྱངས་ཀྱིས་ཉིན་བཞིན་གདམས་བ་ཡིས། །རྒྱལ་བའི་དགོངས་བ་མཐར་དག་མངོན་གྱུར་བ། །བློ་བཟང་རྒྱལ་བ་ཡིས་ཀྱང་མ་ཐོན་པའི། །
གསར་བཤད་ཕྲ་མེན་མ་ཡི་སོ་ནམ་དེས། །ཕན་ལས་གནོད་པ་ཆེབས་སྒྲིམས་ཤིག་ཨང། །ཐུགས་བཅུད་ཟབ་མོར་བསྔགས་པ་ཙམ་མིན་བར་།རྒྱན་དྲུག་མཆོག་གཉིས་གྲུབ་ཆེན་ཐམས་ཅད་ཀྱི། །རང་གཞུང་དབང་པོར་བཞུགས་པའི་

[005A]༄༅། །མདོ་རྒྱུད་ཀུན། །གསལ་བྱེད་རྒྱལ་པ་གཉིས་པའི་ལུགས་བཟང་འདིར། །བློ་རྩེ་གཅིག་ཏུ་དྲིལ་ཏེ་འཇུས་ཤིག་ཨང། །གར་རྒྱུག་ཕྱོགས་སུ་དཀྱུས་སྟོན་བྱེད་པ་བཞིན། །དང་པོ་ཉིད་ནས་གཅིག་ཤེས་གཉིས་ཤེས་
ཀུན། །སྲིད་པར་འཁྱེར་བའི་དམུ་རྒོད་སེམས་ཀྱི་རྟ། །འདི་ཉིད་གདུལ་ཐབས་ཁོ་ནར་འཁྱེར་བ་ཡིས། །ཐོས་བསམ་ཆོས་སུ་འགྲོ་བར་གྱིས་ཤིག་ཨང། །འཁོར་ལོ་བཞི་ལྡན་རྟེན་བཟང་ཐོབ་སྐབས་འདི། །འཁོར་བའི་འཆིང་བ་གཅོད་པའི་དུས་ཡིན་
བས། །འཁོར་གསུམ་སྐོར་བའི་ཐབས་ཙམ་མ་ཡིན་པར། །འཁོར་ལོ་གསུམ་གྱི་དགོངས་དོན་ངེས་རྙེད་ནས། །འཁོར་གསུམ་དག་པའི་དགེ་སྦྱོར་གྱིས་ཤིག་ཨང། །ཆོས་ཀྱི་རྩ་བ་བསམ་པའི་བཟང་ངན་ཡིན་།ཆོས་ཀྱི་སྒོ་འབྱེད་རྣམ་དག་
ཐོས་པ་ཡིན། །ཆོས་སུ་སོང་ཚད་འདི་སྣང་ཞེན་ལོག་ཡིན། །ཆོས་ཀྱི་སྙིང་པོ་ཐབས་ཤེས་ཟུང་འཇུག་ཡིན། །ཆོས་ལ་ཆོས་བཞིན་སྤྱོད་པར་གྱིས་ཤིག་ཨང། །རྣམ་མང་གཞུང་ལུགས་ཟབ་ཡངས་ཆུ་གཏེར་ལས། །རྣམ་དག་ཐོས་བའི་ནོར་བུ་
ལེན་པའི་ཚུལ། །རྣམ་པར་བཤད་པའི་མིག་སྨན་ཐུར་མ་ཡིས། །རྣམ་གྲོལ་དོན་གཉེར་ཡོངས་ཀྱི་མིག་ཕྱེ་སྟེ། །རྣམ་ཀུན་མཁྱེན་པའི་དཔལ་ལ་སྤྱོད་གྱུར་ཅིག་ཅེས་མདོ་སྔགས་ཀྱི་གཞུང་ལ་སློབ་གཉེར་བྱེད་ཚུལ་གྱི་བསླབ་བྱ་ནོར་བུའི་གླིང་དུ་བགྲོད་པའི་ལམ་ཡིག་
ཅེས་བྱ་བ་འདི་ནི། །སྤྱིར་དེང་སང་བསྟན་པ་སྙིགས་མའི་མཐར་སོན་བའི་དབང་གིས་ཉམས་ལེན་དགོས་པའི་གཏམ་ཙམ་ཡང་ནུབ། ཐོས་བསམ་དགོས་པའི་གཏམ་ཙམ་ཡོད་ཀྱང། གང་ལ་ཐོས་པ་བྱ་བའི་ཡུལ་དང། ཐོས་པ་ཇི་ལྟར་བྱེད་བའི་ཚུལ་སོགས་ལེགས་པར་ཤེས་པ་ཤིན་ཏུ་དཀོན་པར་

[005B] འདི་འདྲ་ཞིག་འདྲི་འདུན་སྔར་ནས་ཡོད་པའི་ཐོག་ཉེ་ཆར་དར་ཧན་བེའི་ལིའི་ཤོག་ནས་བློ་དང་ལྡན་པ་དགེ་སློང་དཀོན་མཆོག་རྡོ་རྗེ་བསྐུལ་བའི་དོར་་བཙུན་པ་དཀོན་མཆོག་པ་སྟན་པའི་སྒྲོན་མེས་ཐོས་དོན་རྒྱུད་ལ་སྦྱར་བའི་ཉམས་ལེན་མ་ཐུབ་ཀྱང། བླ་མ་གོང་མ་ཞིག་གི་མིང་ཙམ་ལ་སྐྱབས་
སུམ་མཆི་བར་གྲྭ་རྒྱང་དཀྱུས་མའི་ལུགས་བཞིན་སློབ་གཉེར་ལ་སྡུག་རུས་ཅུང་ཟད་བྱས་པའི་རང་མྱོང་དང། དམ་པ་གོང་མའི་གསུང་རྒྱུན་ལ་བརྟེན་ནས་རགས་རིམ་ཞིག་བྲིས་པའི་མཚམས་སུ་ད་ལྟ་ཕན་པར་སྨྲས་ཀྱང་གོ་བ་དཀོན་པར་སྣང་པས་དགོས་པ་མི་འདུག་སྙམ་ནས་བཞག་པའི་ཚེ། བསྟན་
ལ་གཅིག་ཏུ་སྨན་པའི་ལྷག་བསམ་དང་མཁྱེན་རབ་ཀྱི་དབང་ཕྱུག་དམ་པ་དགོན་པའི་ཁྲི་ཐོག་པ་དཀོན་མཆོག་རྒྱལ་མཚན་པས་འདིའི་འཕྲོ་བསྐང་སྟེ་ཆ་ཚང་བ་ཞིག་དགོས་ཞེས་ནན་ཏན་གནང་པ་བཞིན་མཇུག་གྲུབ་པར་བྱས་པའི་ཡི་གེ་བ་ནི་དགེ་སློང་དཀོན་མཆོག་ཀུན་དགས་བགྱིས་པ་འདིས་ཀྱང་དོན་གཉེར་
   ༈    །།ཡང་དག་ལམ་བཟང་གསལ་མཛད་བླ་མ་དང། །རབ་འབྱམས་རྒྱལ་བ་སྲས་དང་བཅས་རྣམས་ལ་།རྣམ་དག་དད་པས་ལན་བརྒྱར་ཕྱག་བྱས་ནས། །སྤངས་བླང་རྣམ་གཞག་འགའ་ཙམ་བསྙད་པར་བྱ། །
བསླབ་པར་བྱ་བ་རྣམ་གྲངས་མང་ན་ཡང། །གནད་ལ་ཕན་པ་རང་ལ་རག་ལས་པས། །བྱ་བ་གང་ལའང་ལས་འབྲས་དཔང་བཞག་ནས་།རྣམ་དཀར་ལས་ལམ་དག་ལ་འབད་པར་བྱ། །དལ་བ་བརྒྱད་ལྡན་སངས་རྒྱས་བསྟན་དང་ཕྲད། །མཚན་
ལྡན་བླ་མ་དམ་པ་དག་དང་མཇལ། །ད་ལན་འདྲ་བ་སླན་ཆད་ཚང་དཀའ་བ། །ཡང་ཡང་བསམ་ནས་དལ་བ་འབྲས་ལྡན་འཚལ་།ཁས་བླངས་བཅས་མཚམས་ཕྲ་རགས་ཐམས་ཅད་ལ། །ནན་ཏན་བསམ་པ་ཐག་པས་འབད་བྱས་ན། །སྲས་བྕས་༄༅། །རྒྱལ་བས་རབ་བསྔགས་ལམ་བཟང་ཡང། །རང་རང་ལག་ན་གནས་པས་འབད་པར་འཚལ། །ཟབ་རྒྱས་མན་ངག་མཐའ་ཡས་མཉན་ན་ཡང། །ཁ་བཤད་ཙམ་ལ་འཕྱན་ན་ཕན་དཀའ་བས། །མཐའ་དག་རང་རང་
བསམ་པ་དང་སྦྱར་ནས། །ནན་ཏན་ལག་བླང་བྱ་བ་མན་ངག་གནད་།སྔ་ཆར་མཚན་ལྡན་བླ་མ་དམ་པ་བཙལ། །སླད་ནས་ཟབ་རྒྱས་གདམས་ངག་ཚང་བར་མཉན། །ཐ་མར་གདམས་ངག་མཐའ་དག་ཉམས་བླངས་ན། །སངས་རྒྱས་སར་
ཆས་སྐལ་བཟང་ལྡན་པ་ལགས། །བསམ་རྒྱ་མ་མང་གང་བརྩམས་ཕ་མཐར་བསྐྱལ། །སྐྱབས་གནས་དམ་པ་རྣམས་ལ་དད་པ་སྦྱངས་།དཀར་ནག་ལས་འབྲས་བསམ་ནས་སྤངས་བླང་བྱ། །འབད་པ་འབྲས་དང་བྲལ་ལ་ངལ་བ་སྤངས་
གཞན་ལ་བསམ་ངན་འཆང་བས་རང་རང་ཉམས། །འཆལ་གཏམ་སྨྲ་བ་མང་བས་བྱ་བ་འཆག་ང་རྒྱལ་ཆགས་སྡང་ཅན་ལ་དགྲ་སྡང་བས། །རང་དང་གཞན་ལ་གང་ཕན་བརྟག་ནས་བྱ། །རྒྱལ་དང་རྒྱལ་སྲས་བཅས་པ་ཐམས་
ཅད་ཀྱང། །ལྷག་བསམ་རྣམ་པར་དག་པ་ལས་བལྟམས་པས། །རྟག་པར་གཞན་ཕན་བསམ་པ་སྦྱངས་པ་དང། །མཐའ་བྲལ་ཡང་དག་ལྟ་བས་རྒྱས་གདབ་བྱ། །སྔར་བསགས་ལས་ངན་མཐའ་དག་འབད་པ་བརྒྱས་།བཤགས་
ནས་གཡང་ས་ཉམ་པ་དགག་པ་དང། །རྣམ་དཀར་གང་བྱས་མ་རྒན་ཐམས་ཅད་ལ། །ཕན་སླད་བསམ་པ་ཐག་པས་མཚམས་སྦྱར་བྱ་།ལུགས་ཟུང་སྒྲུབ་ཚུལ་གཞུང་ལུགས་ཉུང་བསྡུས་སུ། །འགྲིག་འགྲིག་ཚིག་གི་པིར་གྱིས་

[006B] །ལེགས་ཉེས་འབྱེད་བྱེད་ཡེ་ཤེས་གཏེར་རྙེད་དེ་།སྟོབས་སོགས་ཡོངས་རྫོགས་མགོན་པོ་མཆོག་ཐོབ་ཤོག་ །ཅེས་ལུགས་གཉིས་ཀྱི་བསླབ་བྱ་མདོར་བསྡུས་འདི་ནི་བློ་དང་ལྡན་པ་རབ་འབྱམས་པ་འཇིགས་མེད་གྲགས་པས་བསྐུལ་ངོག་
བཙུན་པ་དཀོན་མཆོག་བསྟན་པའི་སྒྲོན་མེས་དབྱངས་ངེས་པའི་ཚུལ་དུ་བྲིས་པའོ།།     ༈    །།དུས་གསུམ་གྱི་རྒྱལ་བ་ཀུན་ལས་ཀྱང། །དྲིན་འཁོར་མཐའ་མེད་པའི་ཐུགས་རྗེ་ཅན། །ཐ་མལ་གྱི་ཚུལ་འཛིན་དང་པོའི་མགོན། །ཕ་བླ་མ་སྙིང་གི་ཟེའུ་འབྲུར་བཞུགས། །གནས་
འཁོར་བར་འཁྱམས་པའི་ཐོག་མ་མེད། །སྒོས་ངན་སོང་གསུམ་གྱི་བཙོན་དོང་དུ། །བཟོད་མེད་ཀྱི་སྡུག་བསྔལ་མྱོང་མྱོང་ནས། །དུས་ད་ལན་དལ་བའི་རྟེན་ཅིག་རྙེད། །ཚེ་མི་རྟག་གཉིད་ཀྱི་ཐུན་ཆུང་ལ། །དོན་མེད་ཀྱི་དགའ་སྡུག་རྨི་ལམ་འཁྲུག་གློ་
བུར་དུ་སད་དུས་ངན་སོང་གི་ཚེར་དོང་དེར་ཡོད་ན་ཅི་རང་བྱེད་།དུས་ད་ལྟ་རང་དབང་རང་ལ་ཡོད། །མགོན་སྐྱབས་དང་དཔུང་གཉེན་བཙལ་ན་ལེགས། །འཇིགས་ཡེར་རེ་གཤིན་རྗེས་ཁྲིད་པའི་ཚེ་།སྐྱབས་མེད་ཀྱི་སྡུག་སྨྲས་སུ་ལ་འདོན། །དྲོ་
འཇམ་གྱི་གོས་དར་འཛོམ་ན་ཡང། །དེ་ཡུན་རིང་གྱོན་གྱི་རང་དབང་མེད། །རབ་འབར་གྱི་ལྕགས་སྲེག་ལེབ་མོ་དེ། །གྱོན་མ་དགོས་ཙམ་ཞིག་མཛད་ན་ལེགས། །ཟས་ཞིམ་མངར་འཛོམ་པའི་དཀོར་ནག་ལ། །འཛེམ་མེད་དུ་སྤྱོད་པའི་དྲེད་པོ་ཁྱོད། །ལོ་
བྱེ་བ་འབུམ་ཕྲག་སྟོང་གི་བར། །ཟངས་ཞུན་གྱི་ཁུ་བ་འཐུང་ནུས་སམ། །གཉེན་མཛའ་བཤེས་མང་ཡང་ཟ་གྲོགས་ཡིན། །ལམ་རྒྱུས་མེད་ཀྱི་འཕྲང་དུ་གཅིག་པུར་འགྲོ། །ལས་བསགས་པའི་རྣམ་སྨིན་རང་གིས་མྱོང། །འདི་སོམས་ལ་མཐུན་

[007A]༄༅། །འཇུག་གཡེང་བ་སྤོངས། །ཕྱོགས་ཐག་རིང་མགྲོན་པོའི་ལམ་ཞག་འདྲ། །འདི་སྣང་ཀུན་དོན་མེད་པ་སླུ་བྲིད་ཡིན། །ཚེ་ཕྱི་མར་ཕན་པ་གཞན་མེད་པས། །རང་ནུས་པ་གང་ཡོད་དགེ་ལ་སྦྱོར་།ཆོས་ཟབ་མོར་གྲགས་
པ་མང་ན་ཡང། །དམ་ཚིག་དང་སྡོམ་པ་བསྲུང་བ་འདི། །དུས་གསུམ་གྱི་རྒྱལ་བ་དགྱེས་བྱེད་དང། །གཏན་འདུན་གྱི་སྒྲུབ་པའི་ཡང་རྩེ་ཡིན། །བསྟེན་ན་ནི་དགེ་བའི་བཤེས་གཉེན་བསྟེན། །བསམ་ན་ནི་དཀར་ནག་ལས་འབྲས་སོམས། །བྱེད་ན་ནི་
དམ་པའི་ལྷ་ཆོས་གྱིས། །དུས་ནམ་ཡང་བསླུབ་མེད་དོ་ཀྱེ། །ཆོས་ཟབ་མོ་གླུ་རུ་བླངས་པ་ཡི། །གཏམ་ཚིག་གསུམ་སྨྲས་བའི་དགེ་བ་འདིས། །བློ་དམ་པའི་ཆོས་ལ་ཕྱོགས་པ་ཡི། །ལམ་གེགས་མེད་འགྲོད་པ་མཐར་ཕྱིན་ཤོག་ །ཅེས་པ་འདི་ནི་
དགེ་སྦྱོར་ལ་བརྩོན་པ་འཇིགས་མེད་མཁས་མཆོག་གིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།     ༈    །།མགོན་ཐུགས་རྗེའི་གཏེར་ཆེན་སྤྱན་རས་གཟིགས། །བོད་པུར་རྒྱལ་འདྲེན་པ་དཀོན་མཆོག་འབངས། །དུས་ད་
ལྟ་འཇམ་དབྱངས་བཞད་པའི་སྡེ། །ལྷ་བླ་མ་དབྱེར་མེད་ཐུགས་རྗེས་གཟིགས། །བོད་ཆེན་པོ་བྱང་གི་ཕྱོགས་མཐའ་འདིར། །མ་འགྲོ་པའི་བདེ་སྐྱིད་བསྟན་ལ་རག་ཆོས་བསྟན་པའི་འཕལ་རྒྱས་ཁྱེད་ཀྱི་དྲིན། །འདི་བསམ་ཞིང་བཀའ་དྲིན་
སྙིང་ནས་དྲན། །སྔོན་བླ་མ་དྲི་མ་མེད་པ་དང། །མ་མཁའ་འགྲོ་གསང་བ་ཡེ་ཤེས་སོགས། །ཡོངས་གནས་གསུམ་གྱི་དཔའ་བོ་དཔའ་མོ་ཀུན། །མགྲིན་གཅིག་གིས་ལུང་བསྟན་ཇི་ལྟར་མཛད། །ཀྱཻ་གངས་རིའི་མགོན་པོ་སྤྱན་རས་གཟིགས། །

[007B] །ཞིང་དེ་ན་ཁྱོད་ཀྱི་གདུལ་བྱ་ཡོད། །ཅེས་ལུང་བསྟན་གྱི་གདུལ་བྱའི་དུས་ལ་བབས་།ཆེས་སྙིགས་མ་ལྔ་བདོའི་དུས་ངན་དང། །ལས་སྡིག་ལ་སྤྱོད་པའི་ཡུལ་མཐའ་འདིར། །ལྷ་སྙིང་རྗེའི་གཏེར་ཆེན་ཁྱོད་
མིན་པ། །ང་ཉམ་ཐག་གི་མགོན་སྐྱབས་སུ་ལ་ཞུ། །ཆོས་མདོ་སྔགས་བསྟན་པ་ཉི་རྒས་འདྲ། །དེ་བཤད་སྒྲུབ་ཀྱིས་འཛིན་པའི་བསྟན་འཛིན་དཀོན། །ཆོས་ཚུལ་བཞིན་སྒྲུབ་ལ་དགྲ་བོ་མང། །དུས་སྙིགས་མའི་རང་མཚང་མཚོ་ལྟར་རྡོལ། །འདི་
བསམས་ན་ཤེས་པ་གྱ་ཏིང་ནས་སྐྱེ། །སེམས་སྐྱོ་ཡང་ལས་ངན་སྒྲོག་གིས་བཅིངས། །ང་གདུངས་པའི་འོ་དོད་རྒྱང་ནས་འབོད། །ལྷ་ཐུགས་རྗེ་ཆེན་པོས་གསན་ལགས་སམ། །སྒོས་ཚེ་ཐུང་ནམ་འཆི་ཆ་མེད་ལ། །ཉིན་དེ་རིང་ཡན་ཆད་གདོན་གྱིས་
སྨྱོས། །ལས་དོན་མེད་སྡིག་པས་རང་རང་ཕུང། །ད་འགྱོད་ཀྱང་འགྱོད་པ་འཕྱིས་ནས་གདའ། །མི་རྒན་གཞོན་མེད་པར་འཆི་བ་ལ་།ཁྱད་མེད་བ་རང་གིས་མངོན་སུམ་མཐོང། །ད་རང་རང་དེ་ལྟར་གློ་བུར་དུ། །འཆི་མི་དགོས་བློ་རྩེ་ཅི་ཞིག་ཡོད། །
རི་ལུང་པ་གསེར་གྱིས་བཀང་ན་ཡང། །རང་འཆི་དུས་རྡུལ་ཙམ་འཁྱེར་དབང་མེད། །གཟུངས་ཡིག་དྲུག་ཚར་གཅིག་བཏོན་ན་ཡང། །དེ་འཇིག་རྟེན་ཕྱི་མའི་ལམ་རྒྱག་ཡིན། །ཆོས་གཅིག་ལ་བྱིན་རླབས་ཆེ་བ་དེ། །སྔགས་གཟུངས་མཆོག་ཡི་གེ་དྲུག་
མ་ཡིན། །ཁོང་བྱིས་པ་ཚུན་ཆད་ཤེས་པ་དེ། །ངེད་པོད་ཀྱི་ཆོས་སྐལ་ཡིན་པའི་རྟགས། །མི་སྡིག་ཅན་བཙན་ཐབས་འཆང་རྒྱའི་ཆོས། །དཀོར་བག་ཆགས་ངན་པ་སྦྱོང་བ་ལ། །ཆེས་ཟབ་པའི་མཐར་ཐུག་སྨྱུང་གནས་ཡིན། །འདིའི་ཕན་ཡོན་

[008A]༄༅། །ནམ་མཁའི་མཐའ་དང་མཉམ། །དུས་དེང་སང་ངན་ལམ་གོ་མཐོ་ཡང། །ལམ་བར་དོའི་འཕྲང་རིང་བརྒལ་བའི་ཉིན། །དགྲ་གཤིན་རྗེའི་དམག་གིས་བསྐོར་བའི་ཚེ། །ཆོས་ཚུལ་བཞིན་བྱས་པའི་མི་དེ་སྐྱིད། །འཕྲང་
ཡ་ངའི་འཇིགས་པ་སེལ་འདོད་ཅིང། །མར་ངན་སོང་གི་སྐྱེ་སྒོ་གཅོད་འདོད་ན། །ལྷ་ཐུགས་རྗེ་ཆེན་པོའི་ཞབས་ལ་འཇུག་དུས་ཉིན་མཚན་མེད་པར་གསོལ་བ་ཐོབ། །ཡར་མཐོ་རིས་ཐར་པའི་གོ་འཕང་དང་།མར་ངན་སོང་གསུམ་པོ་གང་དུ་འགྲོ་
དུས་ད་ལྟའང་མ་ཁ་རང་གི་ལག་མཚམས་འདི་ལས་འདས་ན་ཐར་བ་དཀའ། །ཁོ་འཆི་བདག་བདུད་ཀྱིས་ཁྲིད་པའི་སྐབས། །མིང་གོ་ས་དཔའ་རྩལ་སྟོབས་འབྱོར་སོགས། །རྒྱ་ཅི་ཙམ་ཆེ་ཡང་ཕན་པ་མེད་།ཕན་ངེས་པ་དམ་པའི་ལྷ་ཆོས་
ཡིན། །ནོར་ལོངས་སྤྱོད་སྦྲང་མའི་སྦྲང་རྩི་འདྲ། །སྡིག་རང་གིས་བསགས་ཀྱང་གཞན་གྱིས་སྤྱོད། །གཉེན་མཛའ་བཤེས་ཚོང་འདུས་མགྲོན་པོ་འདྲ། །དུས་རིང་པོ་མི་སྡོད་གྱེས་ནས་འགྲོ། །གཟུགས་ལང་ཚོ་སྟོན་ཀའི་མེ་ཏོག་འདྲ། །
ཞག་རེ་རེ་བཞིན་དུ་རིམ་གྱིས་ཡལ། །ལས་སྐྱིད་སྡུག་ཐག་མཁན་རྐང་སྟབས་འདྲ། །གང་དར་བའི་ཐ་མ་རྒུད་པ་ཡིན། །གནས་འཁོར་བ་འདིའི་ཕུན་ཚོགས་ལ། །མཐར་མི་བསླུ་བྱ་བ་གཅིག་ཀྱང་མེད་།དེ་སོམས་ལ་དམ་པའི་
ལྷ་ཆོས་གྱིས། །ཆོས་ཟབ་མོ་འཕགས་པའི་བསྒོམ་བཟླས་གྱིས། །དུས་ནམ་ཞིག་བེམ་རིག་བྲལ་བའི་ཉིན། །ལྷ་ཐུགས་རྗེ་ཆེན་པོས་ཞལ་བསྟན་ནས། །བུ་བདེ་བ་ཅན་དུ་ཤོག་ཅིག་ཅེས། །མགོན་འོད་དཔག་མེད་ཀྱི་དྲུང་དུ་

[008B] །དོན་དེ་ཕྱིར་སྒོ་གསུམ་དགེ་ལ་འབད། །དགེ་གང་བསགས་དེ་ཡི་དོན་དུ་སྔོས། །དེ་བྱས་ན་མི་ལུས་དོན་དང་ལྡན་།ཆོས་བསྟན་དང་མཇལ་བའི་དགོས་པ་འགྲུབ། །ཚུལ་དེ་ལྟར་སྨྲས་བའི་དགེ་བས་ཀྱང། །ངེད་ཡོན་མཆོད་བློ་སྣ་
ཆོས་ལ་བསྒྱུར། །ལས་དཀར་པོ་དགེ་ལ་རྟག་སྦྱང་ནས། །མཆོག་ཐར་པའི་གོ་འཕང་མྱུར་ཐོབ་ཤོག་ །ཅེས་སྨྱུང་གནས་སོགས་དང་འབྲེལ་བར་མ་ཎི་བསྐུལ་བའི་མགུར་དབྱངས་འདི་ལྟ་བུ་ཞིག་དགོས་ཞེས་འཕགས་པ་ཐུགས་རྗེ་ཆེན་པོའི་རྣལ་འབྱོར་ལ་བརྩོན་
པའི་སྨྱུང་གནས་པ་དགེ་སློང་ངག་དབང་རྒྱལ་མཚན་གྱིས་བསྐུལ་ངོར། བཙུན་པ་དཀོན་མཆོག་བསྟན་པའི་སྒྲོན་མེས་ཀུན་གྱིས་གོ་བདེ་པར་བྲིས་པ་འདིས་ཀྱང་སྐྱེ་བོ་རྣམས་ལ་ཕན་ཐོགས་པར་གྱུར་ཅིག་།  །།    ༈   
དང། །ཁང་བཟང་ཉམས་དགའ་འབྱོར་པས་བརྒྱན་པ་གཉིས། །གང་ནས་བལྟས་ཀྱང་ཆགས་བྲལ་རྒྱུར་མཚུངས་ཀྱང། །ངང་པ་འདམ་ལ་སྲེད་བཞིན་རྨོངས་པས་བསླུས། །ཅང་ཤེས་རྟ་དང་གླང་པོ་གསེར་དངུལ་དར། །ཆང་
དང་བུར་མ་བཟའ་བཅའ་བཏུང་བ་སོགས། །ཇིང་གིར་རྒྱལ་པོའི་འབྱོར་པ་ལ་འཁུ་ཡང། །ཉིང་དགོས་སྙིང་པོ་ཏིལ་འབྲུ་ཙམ་ཡང་མེད་།ཏིང་ཏིང་ཤག་གི་སྒྲར་བཅས་རི་སུལ་ལམ། །ཐང་སྟོང་ཡངས་པོར་བག་ཕེབས་རྒྱུ་བྱེད་ཅིང། །དེང་
ནི་ཤི་ཡང་འགྱོད་པ་མེད་སྙམ་དུ། །ནང་ནས་དགའ་བ་རྒྱས་དེ་སྐྱིད་པའི་མཆོག་པང་ན་གནས་པའི་ནོར་བུ་རིན་ཆེན་ཡང། །ཕང་པ་མེད་བར་སྦྱིན་པར་བཏང་བྱས་ཏེ། །བང་མཛོད་མཐའ་དག་སྟོང་པར་བྱེད་ནུས་ན། །མང་པོས་འཕྱ་

[009A]༄༅། །ཡང་རང་དོན་འགྲུབ་པ་ཡིན། །ཙོང་ཁ་བ་ཡི་རིང་ལུགས་དྲི་མ་མེད། །ཚང་ལམ་ནོར་འདི་འདྲར་མཇལ་དུས་སུ། །མཛངས་བླུན་དབྱེ་བ་ཤན་འབྱེད་དུས་ཡིན་པས། །ཕ་ཝང་བཞིན་དུ་རང་མགོ་མ་སྐོར་ཅིག་ཞིང་
ས་གཤིན་པོར་ས་བོན་བཏབ་པ་བཞིན། །ཟང་ཟིང་དངོས་པོ་དཀོན་མཆོག་མཆོད་བར་ཕུལ། །འོང་བར་ངེས་པ་འཆི་བའི་དགྲ་ཡིན་པ་།ཡང་ཡང་བསམས་ཏེ་ཕྱི་མའི་སོ་ཚིས་མཛོད། །རང་ཉིད་རང་ལ་ཤིན་ཏུ་གཅེས་ན་ཡང། །ལང་ཤོར་
བློ་ངན་འདི་ཡིས་ཕུང་དུ་འཇུག་ཤིང་ལྟར་གྱོང་བའི་ཤེས་རྒྱུད་འདི་བཏུལ་ན། །སངས་རྒྱས་གོ་འཕང་དེ་ཡང་ཐག་མི་རིང། །ཧང་འགྲོ་ས་ཙམ་གྱི་ཀ་མད་སུམ་ཅུ་ལ། །ཨང་ཡིག་སྲོག་ཏུ་ཞུགས་པའི་གླུ་ཆུང་འདི། །ཡིད་དགའ་ཆོས་
འཛིན་དབེན་པའི་རི་སུལ་ནས། །དཀོན་མཆོག་བསྟན་པའི་སྒྲོན་མེས་གླུ་རུ་བླངས།།    ༈    །།ཀ་ཡེ་གཞུང་ལུགས་མང་དུ་ཐོས་ན་ཡང། །ཁ་བཤད་སྐམ་པོ་ཆུ་ནང་རྡོབ་བཞིན། །ག་ལེར་རང་གི་རྒྱུད་ལ་མ་སྦྱར་བས། །ང་ནི་འགྱོད་
དེ་རང་ལ་ལེ་ཞིག་བདའ། །ཅ་རི་ས་བཞིན་དུ་ཁ་འཁུམ་ལག་འཁུམ་ཞིང། །ཆ་རྒྱུས་ཡོད་མེད་ཀུན་ལ་གཞོག་སློང་གིས། །ཇ་མར་རྩམ་སོགས་ཇི་ཙམ་འོངས་ན་ཡང། །ཉ་ལྟར་ལྟོགས་པའི་སེམས་འདི་བརྒྱག་དུས་མེད། །ཏཱ་རས་
གསེར་དངུལ་གོས་དར་རྟ་དང་ནོར། །ཐ་ན་དུང་རྩེ་རྡོག་གཅིག་ཡན་ཆད་ཀྱང། །ད་ལྟ་བསོག་དུས་དགོས་དགོས་འདྲ་བ་ལ། །ན་འཆིས་བཅོམ་ཉིན་ཕན་པ་སྤུ་ཙམ་མེད། །པ་ཏྲ་ལྟར་འཁྱོག་འདི་སྣང་བྱ་བྱེད་ཀྱི། །ཕ་མཐར་མི་ཕྱིན་

[009B] །བ་ལང་རྟེན་དང་ཁྱད་པར་མ་དོད་ན། །མ་ལ་བུ་སྐྱེས་དགོས་པ་མ་བྱུང་ངོ། །ཙ་ཏུར་ལུས་ཀྱི་འབྱུང་བ་ཆ་སྙོམས་ཤིང། །ཚ་རྐྱེན་གྲང་རྐྱེན་ཐུབ་བའི་གནས་སྐབས་དེར། །ཛ་ཡའི་བཀའ་བཞིན་དམ་ཆོས་མ་བསྒྲུབས་པས། །
ཝ་ལེར་ལུས་སེམས་གཉིས་པོ་འགྲིབ་ནས་ཐལ། །ཞྭ་སེར་བསྟན་པ་ཉམས་བའི་ཐན་ལྷས་སུ། །ཟ་ཆོག་མཁན་པོ་ང་དང་ང་འདྲར་ཡང། །འ་འུར་གྲགས་བས་མི་རྣམས་སྐྱབས་འཚོལ་ཏེ། །ཡ་རེ་ང་འོ་མཛོ་སྦྲེལ་གཡང་བསྐྱུར་འདྲ། །རྭ་གདེངས་གཤིན་
རྗེའི་རྒྱལ་པོ་མརྒས་ཤིང། །ལ་ལུང་མྱུལ་བའི་ཕོ་ཉ་གྲངས་མང་ལ། །ཤ་ཟ་མ་མོའི་གནོད་པ་མཐུ་ཆེ་བས། །ས་སྟེང་ཡུན་རིང་སྡོད་པའི་རེ་བ་མེད། །ཧ་ཅང་རྟག་འཛིན་མཆེ་བློ་སྣ་བསྟུངས། །ཨ་ཧོ་ཨ་ཧོ་ངེས་པར་འཕྱིས་འདུག་གོ་གླུ་རྟ་ཁ་ལ་མ་གྱེར་སེམས་
ལ་ཟུངས། །རང་ལྕག་རང་གིས་བྲོ་བ་ལ་སྙིང་ཕུར་ཚུགས།། །།།ཀ་ཡེ་དམ་པ་རྣམས་ནི་ཞི་བར་གཤེགས། །ཁ་ལྟ་གྲོགས་མཆེད་ཕལ་ཆེར་འདས་ན་ཡང། །ག་ལེ་སོས་བདེར་སྡོད་པའི་མདོ་མེད་པོ་།ང་ནི་རང་གིས་རང་ལ་གྲོས་ཤིག་འདེབས། །ཅ་
ཅོ་དོན་མེད་གཏམ་གྱིས་སེམས་རྩ་དཀྲུགས། །ཆ་བྱད་མཚར་དགུའི་བསླུ་བྲིད་སྲེད་པས་བཅིངས། །ཇ་སོགས་འདོད་ཡོན་རྗེས་སུ་རྒྱུག་པ་ཡི། །ཉ་མོ་འཆི་བདག་ལྕགས་ཀྱུས་ཟིན་ལ་ཉེ། །ཏ་ལའི་འདབ་ལྟར་རྒྱས་པའི་དཔལ་འབྱོར་ཀྱང། །ཐ་མར་
དྲན་པའི་ཡུལ་དུ་བསྐྱུར་ནས་འགྲོ། ད་ལྟ་དབྱེར་མེད་ལྟ་བུའི་ལུས་སེམས་ཀྱང། །ན་རྒ་འཆི་བའི་དབྱེན་གྱིས་སོ་སོར་འབྱེད། །པ་ཏྲའི་མཇུག་ལྡན་གནས་འདྲ་འཁོར་བའི་མཚོ། །མཐའ་མི་མངོན་སྡུག་བསྔལ་བརྒྱས་གང་བར། །བ་སྤུ་ཙམ་

[010A]༄༅། །ཡང་མི་གཡོ་སྙིང་ཁམ་ཅན། །མ་རིག་གདོན་གྱིས་མྱོས་ཏེ་ཧ་ཅང་འཁྲུལ། །རྩ་སྔོན་བ་མོས་རེག་པའི་གྲང་ཉམས་དང་།ཚ་བའི་ཆུ་ཐིགས་ཕོག་པ་མི་བཟོད་དེ། །ཛ་ཞེས་འགུག་བྱེད་ལས་ཀྱི་ལྕགས་ཀྱུ་ཡིས། །ཝ་
ལེ་དམྱལ་བའི་མེ་ནང་འཁྲིད་ཀྱིས་དོགས། །ཞ་འཐེང་འོ་ན་ལོང་བདེ་སྡུག་ལོངས་སྤྱོད་དང། །ཟམ་མ་ནིང་ཕོ་མོའི་རྟེན་ལ་སོགས་།འ་ཅག་འདོད་དད་མི་འདོད་དབང་ན་མེད། །ཡ་མཚན་བཀོད་པ་ལས་ཀྱིས་བྱས་ནས་འགྲོ། །ར་བར་ཆུད་
པ་བཤན་པའི་ལུག་བཞིན་དུ། །ལ་འུར་གཤེད་མས་ནམ་འཛིན་ཆ་མེད་པས། །ཤ་ཁྲག་གདོས་བཅས་ལུས་འདི་དོར་བའི་ཚེ། །ས་འོག་མུན་པར་མི་ལྟུང་ཐབས་ཤིག་མཛོད། །ཧ་ཧ་ཁ་བཤད་མཁས་ལ་བསམ་བརླག་ཁྱོད། །ཨ་ཧོ་བསམ་
བཞིན་རང་ཉིད་མི་བརླག་ན། །ཧ་ལའི་དུག་མཚུངས་སྲིད་དང་དམ་ཆོས་ཀྱི། །   ༈    །།ཨ་ཨཱ་དལ་འབྱོར་རྟེན་བཟང་ལན་གཅིག་ཐོབ་པ་འདི་ངོ་མཚར། །ཨི་ཨཱི་འདི་ནས་ལྷུང་ན་འགྲོ་ས་ངན་སོང་རང་ཡིན་
ནོ༑ །ཨཱ་ཨཱུ་མ་ཀིར་ལྷུང་ཕྱིན་ཐར་པའི་དུས་ཚོད་ཅིག་མེད་དོ་།རཱྀ་རྀ་མེ་རི་འབར་བའི་སྦུབས་དེར་ཅི་འདྲ་བྱས་སྡོད་པ། ལྀ་ལཱྀ་ལས་ངན་ལུས་ལ་སྨིན་ན་བྱ་ཐབས་དང་བྲལ་ལོ། །ཨེ་ཨཻ་གནས་དེར་མི་ལྟུང་ཐབས་ཤིག་ད་ལན་རང་བྱེད་
དགོས། །ཨོ་ཨཽ་ཐབས་ཤིག་བྱེད་ན་སྐྱབས་འགྲོ་ལས་འབྲས་རང་ཡིན་ནོ། །ཨཾ་ཨཾ་བསམ་བློ་གཏོང་སའི་འགག་མདོ་འདི་ཀ་རང་རེད་ཨཿ་ཀེ་ལ་ཤ་འམ་རྫ་རི་སྨུག་པོ་ཡི་མགུལ་དུ། །ཁེ་འདོད་གྲགས་འདོད་མེད་པ་རི་དྭགས་ཀྱི་པུ་

[010B] །གསེར་དྲི་བསུང་འཐུལ་བའི་རྫི་ངད་ལ་སྣོམས་ཤིང། །ངེ་རང་གཅིག་པུར་བག་ཡངས་རྒྱུ་བ་ཞིག་བྱུང་ན། །ཅེ་སྤྱང་བཞིན་དུ་ཟས་ཀྱིས་གདུངས་པ་འདི་སྤངས་ཤིང། །ཆེ་མཐོའི་ཆ་ལུགས་སྡེ་དཔོན་སྤྱོད་ཚུལ་འདི་དོར་ཏེ། །ཇེ་རིང་ཇེ་རིང་
དབེན་པའི་བས་མཐའ་རུ་ཕྱིན་ནས། །ཉེ་དུ་མཛའ་བཤེས་འབྲེལ་ཐག་ཆད་བ་ཞིག་བྱུང་ན། །ཏེ་ལོ་ནཱ་རོའི་རྣམ་ཐར་འཁྱོང་བ་རུ་དཀའ་ཡང། །ཐེ་གཏོགས་གྲོས་བསྡུར་མཛའ་བའི་བྱ་བྱེད་འདི་བཞག་ནས། །དེ་ན་འདི་ན་མེད་པས་ཀྱི་སེར་གྱི་རླུང་བཞིན། །
ནེའུ་གསིང་སྤང་ལྗོངས་གང་དགར་མྱུལ་བ་ཞིག་བྱུང་ན། །པེ་ཧར་དཀོར་མཛོད་བསྲུང་དྲའི་གཉེར་ཁ་ཡང་མ་དགོས། །ཕེ་ར་ཕྱག་པའི་ཁྲིམས་དཔོན་སྤྱོད་པ་ཡང་མ་དགོས། །བེའུ་ལུག་ཚུན་ཆད་པར་བརླག་དོགས་པ་ཡང་མ་དགོས། །མེ་ཆུ་
ཤིང་གསུམ་འཛོམ་པས་ཅོག་པ་ཞིག་བྱུང་ན། །ཙེ་ནེ་ལངས་པ་ཁོ་ནས་གཞིས་རྫོགས་ཀྱི་འགྲོ་བད། །ཚེ་འདི་གང་སྐྱིད་ཕ་ཡུལ་བྱེད་པ་ཡི་འདུག་བདེ། །ཛེ་རེག་ཕོག་ཐུག་མེད་པར་ཀུན་སྙོམས་ཀྱི་འགྲོགས་བདེ། །ཝེ་ལྟར་གར་ཡིབ་མི་
ཤེས་སྟབས་བདེ་ཞིག་བྱུང་ན། །ཞེས་ངོ་འཛིན་དགོས་པའི་དཔོན་པོ་ཡང་མེད་ལ། །ཟེ་བ་ཡར་འཐེན་དགོས་པའི་གཡོག་པ་ཡང་མེད་ཅིང་།འེ་གནོད་དོགས་པ་དགོས་པའི་དགྲ་བོ་ཡང་མེད་པར། །ཡེ་ཤེས་ལྷ་ཚོགས་ཁོ་ནར་བསྟེན་པ་
ཞིག་བྱུང་ན། །རེ་ཐག་བཅད་པའི་མངའ་ཐང་རྒྱང་སྐྱུར་དུ་བྱས་ལ། །ལེ་ལོ་སྤངས་པའི་དམ་ཆོས་རྣལ་མ་ཞིག་བྱས་ཏེ། །ཤེས་རབ་ཐབས་ཀྱིས་ཟིན་པ་རྒྱལ་སྲས་ཀྱི་སྤྱོད་པས། །སེམས་ཅན་ཀུན་ལ་ཕན་བསྒྲུབ་ནུས་ཤིག་བྱུང་ན། །ཧེ་ཧེ་

[011A]༄༅། །ཡིད་སྨོན་ལྟར་གྱི་སྐལ་བ་ཞིག་ཡོད་ན། །ཨེ་མ་དེ་ལས་ལྷག་བའི་དགའ་རྒྱུ་ཞིག་ཅི་ཡོད། །ཨེ་ཀྱཻ་དགའ་བ་ཆེན་པོའི་གླུ་དབྱངས་ཤིག་བླངས་ཏེ། །ཨེ་ཝཾ་ཟུང་འཇུག་ས་ལ་བྲོ་བརྡུང་ཞིག་བྱའོ།  །དབྱངས་གསལ་
གྱི་མགུར་མ་འདི་ཡངས་སྦྲུལ་སྟོན་ཟླ་གཉིས་པའི་ཚེས་ལྔའི་ཉིན་ངེས་འབྱུང་སྤུ་སུ་ཞིག་གིས་བསྐུལ་ཏེ་སུག་བྲིས་སུ་བགྱིས་པའོ།།  །།།རྗེ་བཙུན་བླ་མ་རྣམས་ལ་ཕྱག་འཚལ་ལོ། །སྐྱབས་གནས་ཀུན་ལ་གུས་པས་ཕྱག་བྱས་ནས། །གཞུང་ལུགས་ཀུན་
ལ་ཐོས་བསམ་བྱས་པའི་དོན། །ཉམས་ལེན་ཀུན་ལ་ཇི་ལྟར་སློབ་པའི་ཚུལ། །རང་གཞན་ཀུན་ལ་ཕར་ཕྱིན་མདོ་ཙམ་སྤེལ། །ལེགས་ཚོགས་ཀུན་གྱི་རྩ་བ་བླ་མ་སྟེ། །ཡོན་ཏན་ཀུན་གྱི་གཞི་རྟེན་ཚུལ་ཁྲིམས་དང། །དངོས་གྲུབ་ཀུན་
གྱི་རྩ་བ་དམ་ཚིག་ཡིན། །གཏན་བདེའི་རྩ་བ་འཛུག་ན་དེ་ལ་དགོངས། །བྱ་བ་ཀུན་ལ་ལས་འབྲས་དབང་པོར་ཞིག་རེ་དོགས་ཀུན་ལ་ལྟོས་མེད་ཐོག་རྫིངས་ཐོངས། །སྐྱིད་སྡུག་ཀུན་ལ་ལམ་གྱི་བོགས་འབྱིན་བཅོལ། །སྒྲུབ་ཚུགས་མཐའ་རུ་
སྐྱོལ་ན་དེ་ལ་དགོངས། །འདོད་ཡོན་ཀུན་ལ་བདུད་ཀྱི་གཡབ་མོར་ཟུངས། །སྙན་གྲགས་ཀུན་ལ་བྲག་ཅའི་གདངས་སུ་སོམས། །གཉེན་བཤེས་ཀུན་ལ་ཚོང་འདུས་མགྲོན་པོར་ལྟོས། །ཆོས་བརྒྱད་འཁྲིབ་གཅོད་ན་དེ་ལ་དགོངས། །སྡིག་
ལྟུང་ཀུན་ལ་འོག་བའི་ནད་བཞིན་འཛེམ། །དགེ་ཚོགས་ཀུན་ལ་བྲེ་གསོག་ཕུལ་གསོག་མཛོད། །སྤྱོད་ལམ་ཀུན་ལ་དྲན་ཤེས་བག་ཡོད་སྟེན་།བླང་དོར་ཚུལ་བཞིན་སྒྲུབ་ན་དེ་ལ་དགོངས། །ཆོས་མཛད་ཀུན་ལ་མོས་གུས་དག་

[011B] །གསུང་རབ་ཀུན་ལ་བག་ཆགས་ཅི་ཐེབས་དང་།འཇུག་ལྡོག་ཀུན་ལ་རིགས་པས་ཞིབ་མོར་དཔྱོད། །ཉེས་སྤྱོད་སྒོ་མོ་འགོག་ན་དེ་ལ་དགོངས། །སྲིད་འབྱོར་ཀུན་ལ་ཞེན་ལོག་ངེས་འབྱུང་དང། །འགྲོ་བ་ཀུན་ལ་རྗེས་ཆགས་
བྱང་ཆུབ་སེམས། །འཁོར་འདས་ཀུན་ལ་ཞེན་བྲལ་ལྟ་བ་སྟེ། །ཉམས་ལེན་སྙིང་པོར་དྲིལ་ན་དེ་ལ་དགོངས། །མདོར་ན་ཐོས་དོན་བསྒྲུབས་དེ་མཁས་པ་ཡིན། །བླང་དོར་ངོ་ལྐོག་མེད་ན་བཙུན་པ་ཡིན། །ཉོན་མོངས་གདེན་གསུམ་ཐུལ་ན་
གྲུབ་ཐོབ་ཡིན། །མཁས་བཙུན་བཟང་གསུམ་འདོད་ན་དེ་ལ་དགོངས་།མང་དུ་ཐོས་ཀྱང་ཉོན་མོངས་གཉེན་པོ་རུ། །མ་སོང་བྲོ་བའི་གླུ་བཞིན་དོན་མེད་པས། །གང་ཤེས་མཐའ་དག་རང་རྒྱུད་འདུལ་བྱེད་དུ། །སྦྱོར་པར་ཕྱེད་པ་གདམས་
པའི་རྒྱལ་པོར་ཟུངས། །དེ་སྐད་གཏམ་དུ་བྱས་པའི་དགེ་བའི་མཐུས་།རང་གཞན་ཀུན་གྱི་བློ་སྣ་ཆོས་སུ་འཁུལ། །སྤོང་བ་བསམ་གཏན་འཁོར་ལོ་མཐར་ཕྱིན་ཏེ། །མཁའ་མཉམ་ལུས་ཅན་ཡོངས་ཀྱི་དོན་བྱེད་ཤོག་ །ཅེས་པ་འདི་ནི་བསྟན་པའི་
གསལ་བྱེད་སྤྲུལ་པའི་སྐུ་ལྷར་མ་པ་ཡེ་ཤེས་བསྟན་པའི་རྒྱལ་མཚན་གྱིས་བསྐུལ་བ་ལྟར། ་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།     ༈    །།རྗེ་བཙུན་བླ་མ་རྣམས་ལ་ཕྱག་འཚལ་ལོ་།ལེགས་ཚོགས་རྟེན་འབྲེལ་ཀུན་གྱི་སྒོ་གཅིག་པུ། །
བཤེས་གཉེན་དམ་པ་ཚུལ་བཞིན་བསྟེན་བྱེད་ཅིང། །དལ་འབྱོར་རྙེད་དཀའ་འཇིག་པར་སླ་བའི་ཚུལ། །བསམས་ཏེ་བློ་སྣ་ཆོས་སུ་བསྒྱུར་བར་བྱ། །ཤི་ནས་ངན་འགྲོར་མི་སྐྱེའི་གདེང་མེད་པས། །སྐྱབས་འགྲོ་ལས་འབྲས་བླང་༄༅། །དོར་ལ་འབད་ཅིང། །སྲིད་ལས་ངེས་འབྱུང་རྣམ་དག་བསླབ་གསུམ་གྱིས། །སྡུག་བསྔལ་འཁོར་པའི་རྒྱུན་ལམ་བཅད་པར་བྱ། །མ་རྣམས་གཅེས་འཛིན་སྙིང་རྗེའི་སེམས་མཆོག་གིས། །རླབས་ཆེན་རྒྱལ་སྲས་
སྤྱོད་པའི་གཞུང་བསྲངས་ཤིང། །བསྟན་པའི་སྙིང་པོ་མཐའ་བྲལ་སྟོང་པ་ཉིད། །ཀླུ་སྒྲུབ་དགོངས་པ་ཇི་བཞིན་བཙལ་བར་བྱ་།སྔོན་འགྲོ་ཐུན་མོང་ལམ་གྱིས་རྒྱུད་སྦྱངས་ཏེ། །འཇུག་སྒོ་རྣམ་དག་དབང་གིས་སྨིན་བྱས་ནས། །དངོས་གྲུབ་
གཉིས་ཀྱི་གཏེར་གྱུར་དམ་ཚིག་སྡོམ། །མིག་གི་འབྲས་བུ་ཇི་བཞིན་བསྲུང་བར་བྱ། །རྒྱུད་སྡེ་གཞན་གསུམ་གདམས་པར་ཤར་བ་ཡིས་།བླ་མེད་ལམ་ལ་ངེས་པ་མཆོག་རྙེད་ནས། །བསྐྱེད་རིམ་ཕྲ་རགས་རྣལ་འབྱོར་ལེགས་བསྒོམས་ཏེ། །
སྐྱེ་ཤི་བར་དེའི་འཕྲང་ལས་ཐར་བར་བྱ། །ལུས་དབེན་སྐུ་ཡི་རྡོ་རྗེའི་ཏིང་འཛིན་གཞིར། །རླུང་སྔགས་མཉམ་སྦྱོར་རྡོ་རྗེ་བཟླས་པའི་མཐུས། །དབུ་མར་ཞུགས་གནས་ཐིམ་པ་ལས་བྱུང་བའི། །དགའ་བཞིའི་ལམ་གྱིས་འོད་གསལ་འདྲེན་
པར་བྱ། །དེ་ཡི་ངང་ལས་སྒྱུ་མའི་སྐུར་བཞེངས་ཏེ། །དེ་ཉིད་ཡང་ཡང་སྟོང་པར་བཅུག་པ་ཡིས། །དོན་དམ་འོད་གསལ་ཡེ་ཤེས་མངོན་གྱུར་ཏེ། །སྲིད་པའི་རྩ་བདྲུངས་ནས་འབྱིན་པར་བྱ། །དག་ཅིང་འོད་གསལ་ཐུགས་ཀྱི་མཁའ་
དབྱིངས་ལས། །གང་འདུལ་གཟུགས་སྐུའི་སྣང་བ་འཇའ་ཚོན་བཞིན་།འགོག་མེད་རྟག་འཆར་སྒྱུ་འཕྲུལ་དྲ་བ་ཆེ། །ཟུང་འཇུག་གོ་འཕང་མྱུར་དུ་བསྒྲུབ་པར་བྱ། །དེ་ལྟར་བྱས་ན་རྒྱལ་ཀུན་དགོངས་པའི་བཅུད། །ཚང་ལ་མ་ནོར་བློ་བཟང་

[012B] །མཇལ་བའི་དགོས་དོན་ལ་གརྩེར་སོན་པ་ཡིས། །འགྱུར་མེད་གཏན་གྱི་རྒྱལ་ས་ཟིན་པར་ངེས། །རང་ལ་ཉམས་མྱོང་མེད་ཀྱང་དམ་པའི་གསུང། །ཇི་བཞིན་ཉུང་དུའི་ཚིག་གིས་བསྙད་པའི་དགེས། །འཇམ་མགོན་ལུགས་
བཟང་ཕྱོགས་མཐར་རྒྱས་པ་དང། །རང་གཞན་མཐའ་དག་སྨིན་ཅིང་གྲོལ་བར་ཤོག།  ཅེས་མདོ་སྔགས་ཀུན་གྱི་གནད་འདྲིལ་བའི་བསླབ་བྱ་མདོར་བསྡུས་པ་འདི་ནི་སྒྲུབ་པའི་རྒྱལ་མཚན་འཛིན་པ་གུ་ཤྲཱི་བློ་བཟང་ཚེ་འཕེལ་གྱིས་འདི་ལྟ་བུ་ཚིགས་བཅད་ཉུང་ངུར་བསྡེབས་པ་ཞིག་
དགོས་ཞེས་བསྐུལ་བ་ལྟར། བཙུན་པ་དཀོན་མཚོག་བསྟན་པའི་སྒྲོན་མེས་བྲིས་པའོ།།  །།དོན་གཉིས་ཕུན་ཚོགས་འདོད་དགུའི་དཔྱིད་འཇོ་བ་།བསླུ་མེད་སྐྱབས་ཀྱི་དམ་པ་མཆོག་གསུམ་ལ། །གུས་པས་བཏུད་ནས་ལུགས་ཟུང་དང་འབྲེལ་བའི། །
བསླབ་བྱའི་སྙིང་པོ་མདོ་ཙམ་སྤེལ་བར་བྱ། །མཆོག་འབྲིང་དམན་པའི་སྐྱེ་བོ་གང་ལ་ཡང། །ལས་འབྲས་བླང་དོར་ཆུ་ལ་བཞིན་དཔྱོད་པ་ནི། །བདེ་ལེགས་ཀུན་གྱི་རྩ་བར་འགྱུར་བའི་ཕྱིར། །སྤང་བླང་མ་ནོར་ལག་ཏུ་ལེན་པ་གཅེས། །ཁྱད་པར་
རྣམ་གྲོལ་ཐར་པའི་གྲོང་ཁྱེར་གྱི། །འཇུག་ངོགས་གསལ་བྱེད་ཏིང་འཛིན་ཤེས་རབ་གཉིས། །གང་ལ་བརྟེན་པ་ལྷག་བའི་ཚུལ་ཁྲིམས་ནི། །བཤད་སྒྲུབ་བསྟན་པ་ཀུན་གྱི་གཞི་རྟེན་ཡིན། །ཚུལ་ཁྲིམས་རྣམ་པར་དག་པའི་དྲི་བཟང་ཅན། །མང་ཐོས་
སྤྲང་རྩིས་གཏམས་པའི་པདྨ་དེ། །དྲེགས་ལྡན་ལྷ་བརྒྱའི་གཙུག་གི་རྒྱན་འགྱུར་ཞིང། །ཕུན་ཚོགས་བུང་བའི་འཕྲེང་བ་ངང་གིས་འདུ། །བླ་མ་ལྷ་ཡི་ཐུགས་རྗེ་སྤྲིན་སྔོན་ལ། །མི་ཕྱེད་དད་པའི་མིག་ཡངས་གྱེན་དུ་གཏོད། །བསྙེན་སྒྲུབ་

[013A]༄༅། །ལས་ཀྱི་གར་སྟབས་སྒྱུར་བྱེད་ན། །དོན་གཉིས་དགེ་བའི་གཏོས་བཟང་འཛིན་པར་ངེས། །སྒོ་གསུམ་སྦྱོད་པ་གང་ལ་འཇུག་པའི་ཚེ། །སྔོན་བྱོན་དམ་པའི་རྣམ་ཐར་རྗེས་སུ་སླེབ། །རྣམ་གཡེང་བག་མེད་བྱ་བ་རིང་
སྤངས་ཚེ། །བསྟན་འགྲོའི་དོན་ཆེན་སྒྲུབ་ལའང་དཀའ་བ་མེད་།ཡུལ་དུས་སྐྱེ་བོའི་བློ་དང་མཐུན་འཇུག་གིས། །ཉེ་རིང་བར་མ་ཀུན་གྱི་སེམས་གཟུང་ཞིང། །རང་གི་དགེ་བའི་བྱ་བ་མི་ལྷོད་པ། །གང་དེ་ལུགས་གཉིས་ཟུང་འབྲེལ་དགའ་
སྟོན་ཡིན། །ཆོས་ཀྱི་མདུན་མ་གཙོ་བོར་གྱུར་པ་ཡི། །ཕན་པར་སྨྲ་བའི་ངག་ལས་མི་འདའ་ཞིང། །ཆོས་མིན་གཏམ་གྱི་རྗེས་སུ་མི་འབྲང་བའི། །བཟང་ངན་གྲོགས་ཀྱི་འགྲོགས་ལུགས་ཤིན་ཏུ་གཅེས་།མདོར་ན་ལྷ་ཆོས་རྩ་བ་དད་པ་
ཡིན། །མི་ཆོས་རྩ་བ་ཀུན་དང་མཐུན་པ་ཡིན། །དངོས་གྲུབ་རྩ་བ་དམ་ཚིག་སྡོམ་པ་ཡིན། །རྩ་བ་དེ་གསུམ་ཐུགས་ཀྱི་དཀྱིལ་དུ་ཆོངས། །ཁྱད་པར་ཆོས་སྲིད་གཉིས་ལས་ལྷ་ཆོས་དང། །འདི་ཕྱི་གཉིས་ལས་ཕྱི་མ་གཙོར་བྱེད་པ། །དེ་ཡི་
བྱ་བ་གང་ལ་ཞུགས་ན་ཡང། །འཕྲལ་དང་ཡུན་དུ་ཕན་པ་ཁོ་ནར་འགྲོ་དེས་ན་དམ་པ་གོང་མའི་རྣམ་ཐར་བཞིན། །ཚུལ་གནས་ཐོས་བསམ་སྒོམ་པས་རང་རྒྱུད་བཏུལ། །གཞན་ལའང་ཐར་པའི་བག་ཆགས་ཅི་ཐེབས་ཀྱིས། །བསྟན་
འགྲོའི་དོན་ལ་བརྩོན་པ་རྒྱུན་ཆགས་མཛོད། །མདོར་ན་རྒྱུན་དུ་རང་གི་སྒོ་གསུམ་ལ། །བརྟག་སྟེ་སྐད་ཅིག་ཙམ་ཡང་མི་ལྟོད་པར་།ཉིན་མཚན་དོན་ཡོད་ཆོས་ཀྱིས་འདའ་བྱས་ན། །ལེགས་ཚོགས་ཐམས་ཅད་ལྷུན་གྱིས་འགྲུབ་པར་

[013B] །ལུགས་ཟུང་འདབ་མའི་གར་གྱིས་རོལ་པ་ཡི། །བསླབ་བྱ་མཁའ་འགྲོ་དཀར་པོའི་འཕྲེང་བ་འདིས། །ཁྱོད་ཐུགས་མ་དྲོས་ཀླུང་དུ་རྩེན་པ་ལས། །ལེགས་བྱས་རླབས་ཀྱི་ཁྲེང་བ་རྒྱས་གྱུར་ཅིག་ །ཅེས་པ་འདི་ནི་མཚན་སྒྲོགས་མཁན་ཆེན་སྤྲུལ་
པའི་སྐུ་རིན་པོ་ཆེ་ངག་དབང་འཇམ་དཔལ་བསྟན་པར་བརྒྱས་ཀྱིས་འདི་འདྲ་ཞིག་དགོས་ཚུལ་བྱུང་བར་བརྟོན་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།     ༈    །།རབ་འབྱམས་རྒྱལ་བ་ཀུན་གྱི་ཡེ་ཤེས་ནི། །དུས་མཐར་ཐུབ་བསྟན་རྒྱལ་མཚན་བསྒྲེང་བའི་
བྱིར། །གསུམ་ལྡན་ངུར་སྨྲིག་འཆང་བའི་རྣམ་རོལ་བ། །ཡབ་རྗེ་འཇིགས་མེད་དབང་པོའི་ཞབས་ལ་འདུད། །དམ་པའི་སྐྱེས་བུ་འགའ་ཞིག་མདོ་སྔགས་ཀྱི། །ལམ་བཟང་སྒྲུབ་ཚུལ་བསླབ་བྱ་དགོས་སོ་ཟེར་།གཞན་ལ་ཕན་པའི་བསླབ་བྱ་
བྱེད་པ་པོ། །རང་ཉིད་བསམ་ཞིང་རང་ལ་ཡི་མུག་སྐྱེས། །འདི་ཕྱིའི་སྐྱབས་སུ་བླ་མ་བསྟེན་ན་ཡང། །བདེན་ཁ་རང་གིས་བཟུང་བ་ཡིད་རེ་མུག་དལ་འབྱོར་དོན་ཆེ་རྙེད་དཀའ་ཟེར་བཞིན་དུ། །དོན་མེད་སྟོང་པར་གཟད་པ་ཡིད་རེ་མུག་
ནོར་རྐུན་མཐོང་ནས་ཤིན་ཏུ་ཟོན་བྱེད་ཀྱང། །མི་རྐུན་གཤིན་རྗེའི་ཟོན་མེད་ཡིད་རེ་མུག་ལྐོག་གྱུར་གནས་ལུགས་འཚོལ་བའི་ཁུལ་བྱེད་ཀྱང། །མངོན་གྱུར་འཆི་བ་མི་མཐོང་ཡིད་རེ་མུག་ཉེས་སྤྱོད་ཆུ་བོ་ཐུར་དུ་རྒྱུག་བཞིན་དུ། །བདེ་འགྲོའི་
རི་རྩེར་ཕྱིན་འདོད་ཡིད་རེ་མུག་བདེ་འགྲོར་མ་ཟད་བདེ་བ་ཅན་འདོད་ཀྱང། །དམྱལ་བའི་གཏིང་རྡོ་བྱེད་པ་ཡིད་རེ་མུག་སྐྱིད་སྡུག་འདམ་དབང་ཡོད་ཅིང་ཤེས་བཞིན་དུ། །ཐར་མེད་བཙོན་རར་འཇུག་པ་ཡིད་རེ་མུག་གཞན་ལ་འདི་ཕྱིའི་སྐྱབས་

[014A]༄༅། །འཇུག་ཁས་ལེན་ཡང། །རང་ཉིད་གར་འགྲོ་མེད་པ་ཡིད་རེ་མུག་བསྟན་འཛིན་གོང་མའི་གྲལ་དུ་འཚང་ན་ཡང། །བསྟན་པའི་སྒོ་རུ་མ་ཆུད་ཡིད་རེ་མུག། སྡོམ་གསུམ་ནོར་བུའི་གཏེར་ཁ་ཕྱེ་བ་ལས། །ཉེས་ལྟུང་རྙོག་
ཆུ་རྡོལ་བ་ཡིད་རེ་མུག་གྲོལ་བ་ཐར་བ་དོན་གཉེར་ཟེར་བཞིན་དུ་།སྲེད་མཁོས་ཕྱི་ཕྱིར་འཆིང་བ་ཡིད་རེ་མུག་ཐར་འདོད་སྐྱེས་བུ་ཡིན་པ་གཞིར་བཞག་ལ། །ཅི་བྱས་འཁོར་བའི་རྒྱུར་སོང་ཡིད་རེ་མུག་།མིག་རྩ་ནོར་ལ་གཏད་དེ་ཆོག་ཤེས་ཀྱི། །
གདམས་ངག་བྲོ་བའི་ཆོས་བཤད་ཡིད་རེ་མུག་དཀའ་ཚེགས་ཆེ་ལ་འདི་ཕྱི་གང་དུ་ཡང། །ཕན་མེད་ཤ་སྡུག་ཁྱི་སྡུག་ཡིད་རེ་མུག་རྩེ་གཅིག་དད་པས་རྒྱུ་ནོར་བསགས་བསགས་ཀྱང། །འཆི་ཚེ་ཅམ་གྱིས་བསྒྱུར་དགོས་ཡིད་རེ་མུག་འདི་བས་
འདི་དགོས་མང་སྟེ་བཤོལ་བའི་འོས། །དམ་ཆོས་གཅིག་པུར་བབ་པ་ཡིད་རེ་མུག་བསྟན་པའི་བྱ་བར་བཏགས་ནས་སྡེ་དགོན་བསྐྱངས། །ཆགས་སྡང་རུ་མར་སོང་བ་ཡིད་རེ་མུག་གྲ་སློབ་སྦྱིན་བདག་ངན་པ་ཡར་འཐེན་བས། །རང་ཉིད་ཐུར་དུ་
ལྕུང་བ་ཡིད་རེ་མུག་རྒྱ་ཆེན་གཞུང་ལུགས་ལྟ་བའི་མིག་བགྲད་ནས། །བླང་དོར་ལག་ནོམ་དགོས་པ་ཡིད་རེ་མུག་འགྲིག་འགྲིག་ཆོས་གཏམ་བཤད་ཀྱང་སྤྱོད་ཚུལ་ལ། །བལྟས་ཀྱིན་གྲོགས་ཀྱི་ཞེ་ཁྲེལ་ཡིད་རེ་མུག་གཡོ་སྒྱུ་འཕྲལ་ལ་
གཞན་གྱིས་མ་ཤེས་ཀྱང། །མཆོག་གསུམ་ཐུགས་ཁྲེལ་འབྱུང་བ་ཡིད་རེ་མུག་སྙིང་རྗེའི་ཉམས་བཏོད་རང་མཁོ་ཕུགས་སུ་བཅུག་བྱི་ལའི་འཇམ་སྐད་འདོན་པ་ཡིད་རེ་མུག་དགེ་སྦྱོར་བྱས་ཀྱིན་སེམས་དང་རྨི་ལྟས་ཚུན། །ཇེ་ཐུ་ཇེ་ཐུར་

[014B]མི་ཚེ་ཆོས་ལ་བསྐྱལ་བའི་མ་ལས་ནས་།དུད་འགྲོའི་བེམ་པོ་བྱུང་ན་ཡིད་རེ་མུག་ད་ལྟ་གདོང་ཡོད་ཁུལ་གྱིས་སོས་བདེར་བསྡད། །འཆི་ཁ་སྡུག་སྨྲས་ཤོར་ན་ཡིད་རེ་མུག་།མདོར་ན་འཁྲུལ་པ་མེད་བ་རྒྱལ་བའི་བཀའ། །སྔོན་
བྱོན་དམ་པའི་གསུང་དང་རྣམ་པར་ཐར། །འཁོར་འདས་སྐྱོན་ཡོན་གང་གི་སྒོ་ནས་ཀྱང། །རེང་གི་སེམས་ལ་བལྟས་ན་ཡིད་དེ་མུག་འོན་ཀྱང་ཁོ་བོ་ད་ལྟ་མི་རྣམས་ཀྱིས། །དམ་པར་བགུར་བས་རང་རྒྱུས་ཤེས་བཞིན་དུ། །སྟོང་འུར་ལང་བས་དམ་པའི་
ཁུར་འཛིན་ཅིང། །དེ་ཡི་རྫུན་འགེབས་གཡོ་སྒྱུ་ཅི་ཡང་བྱས་།རང་གི་ངང་ཚུལ་འདི་ཡིས་རྗེས་དཔག་ན། །སྙིགས་དུས་བླ་སྤྲུལ་དགེ་བའི་བཤེས་གཉེན་དུ། །གྲགས་པའི་ཁྲོད་ནའང་ཕྱི་ནང་གོ་འཛོལ་བ། །ང་འདྲ་ཡོད་དམ་སྙམ་དུ་དོགས་པ་སྐྱེས། །
མཆོད་གྲལ་ལྡེར་བཟོ་ལྟ་བུའི་བླ་ཆེན་དང། །བཅོས་མའི་མེ་ཏོག་འདྲ་བའི་སྐུ་སྐྱེའི་རིགས། །མཁས་དང་གྲུབ་པའི་འབག་གྱོན་གར་མཁན་རྣམས། གཞན་མགོ་འདོན་པའི་སྔོན་ལ་རང་མགོ་ཐོན། །ངང་ཚུལ་དྲང་པོར་སྨྲས་པའི་བདེན་
གཏམ་འདིས། །མི་རྣམས་རང་སེམས་ལྟ་བའི་མིག་འདྲེན་དུ། །སོང་སྟེ་སྐྱོན་ཡོན་བླང་དོར་ངོས་ཟིན་ནས། །ཆོས་ལ་ཆོས་བཞིན་སྤྱོད་པའི་རྒྱུར་གྱུར་ཅིག་ །ཅེས་པ་འདི་ནི་མཁྱེན་རབ་ཀྱི་དབང་ཕྱུག་རྩེ་དབུ་སྤྲུལ་སྐུ་འཇམ་དབྱངས་བཤེས་གཉེན་གྱིས་བསླབ་བྱ་
ཞིག་དགོས་ཚུལ་བྱུང་བ་ལྟར་བྲི་བར་བརྩམས་བའི་ཚེ། གཞན་ལ་སློབ་པ་ལ་རང་ཇི་འདྲར་སོང་འདུག་སྙམ་དུ་རྣམ་རྟོག་གི་རྒྱུ་ཚུལ་འདི་འདྲ་ཞིག་བྱུང་བ་ལྟར་སྐྱོ་གླུའི་ཚུལ་དུ་བཙུན་པ་དཀོན་མཆོག་བསྟན་པའི་སྒྲོན་མེས་འཕྲལ་དུ་སྨྲས་པའོ།།     ༈    །།ཀཱ་ཡེ་ཐར་འདོད་ཀྱི་

[015A]༄༅། །སྐལ་ལྡན་སྐྱེས་བུ་རྣམས། །ཁ་ཙམ་མིན་པ་རུ་ཆོས་ཤིག་བྱེད་འདོད་ན། །ག་ལེར་ཕྱི་བཤོལ་གྱི་དབང་དུ་མ་བཏང་བར་།ང་ཡིས་བསྒོ་བ་བཞིན་མྱུར་བར་ཉམས་སུ་ལོང། །ཅ་ཅོ་ལོང་གཏམ་གྱིས་ཉིན་ཞག་ཆུད་གཟོན་
ཞིང། །ཆ་ལུགས་གསོག་བྲུན་གྱིས་དམ་སྡོམ་ངོ་ཚ་འདྲལ། །ཇ་སོགས་ཟས་གོས་ཀྱི་སྲེད་པས་བསླུ་ཞིང་འབྲིད། །ཉ་ལྟོ་བ་བཞིན་དུ་འཁྲི་བ་བཅད་ན་ལེགས། །ཏ་ཐཱ་ག་ཏ་ཡི་བསྟན་པ་ཉིན་བཞིན་འགྲིབ། །ཐ་ཆད་སྙིགས་དུས་ཀྱི་རང་མཚང་མཚོ་
ལྟར་རྡོལ། །ད་ནི་མི་ཚེ་ཡང་ཕལ་ཆེར་སོང་ཟིན་པས། །ན་འཆིས་མ་སླེབས་གོང་བསྒྲིམས་ཏེ་འབད་ན་ལེགས། །པར་མི་ཏ་ཡི་གཞུང་ལ་སྦྱངས་པ་ཡང། །ཕ་རོལ་ཤག་འགྱེད་ཀྱི་སྦྱོར་བ་ཙམ་མིན་པར་།བ་སྤུ་གཡོ་བ་ཡི་ངེས་འབྱུང་བྱང་སེམས་
དང། །མ་ལུས་ཆོས་ཀུན་གྱི་དེ་ཉིད་རྟོགས་ཕྱིར་འབོད། །རྩ་བ་ཁས་བླངས་ཀྱི་ཚུལ་ཁྲིམས་གཙང་དང་གཅིག་ཚ་གྲང་བཀྲེས་སྐོམ་གྱི་དཀའ་སྤྱད་བཟོད་དང་གཉིས། །ཛ་ལང་སྤངས་པ་ཡི་ཞི་དུལ་སྤྱོད་དང་གསུམ། །ཝ་ལེར་འཛོམ་པ་དེ་
ཆོས་པའི་ཡང་རྩེ་ལགས། །ཞྭ་གོས་མཚར་མཚར་འདི་སྒྱུ་མའི་སླུ་བྲིད་ཡིན། །ཟ་འདོད་གྲོང་ཆོག་འདི་རང་གཞན་གཉིས་ཕུང་ཡིན། །འ་འུར་གྲགས་སྐམ་འདི་བདུད་ཀྱི་ཕྱེ་གཏོར་ཡིན། །ཡ་མཚན་སྙིང་པོ་དེ་ཆོས་ལས་གཞན་ན་མེད།།
རྭ་གདེངས་འཆི་བདག་གི་ཕོ་ཉས་མ་ཟིན་གོང། །ལ་འུར་སྙིང་སྟོབས་དང་བརྩོན་པའི་ཤུགས་བསྐྱེད་དེ། །ཤ་ཁྲག་གདོས་བཅས་ཀྱི་དལ་འབྱོར་གཡར་པོ་འདིས། །ས་གསུམ་རྙེད་དཀའ་ཡི་ལམ་བཟང་བསྒྲུབས་ན་ལེགས། །ཧ་ས་བཛྲ་སོགས་

[015B] །ཨ་མྲྀ་ཏ་འདྲ་ཡི་གདམས་པའི་བདུད་རྩི་མྱང། །ཕྱི་ནང་རྟེན་འབྲེལ་ཀུན་འཛོམ་པའི་དུས་ཚོད་འདིར། །ཐར་པའི་བཙན་ས་ཞིག་ཨེ་ཟིན་འབད་པ་གཅེས། །མདོར་ན་སྐྱིད་སྡུག་གི་འདམ་དབང་ཡོད་དུས་འདིར། །
འདུན་པ་འཕྲུག་མེད་ཅིག་དགོས་སོ་གྲོགས་པོ་དག་གཏམ་འདི་བསྙད་པ་ལས་བྱུང་བའི་དགེ་བ་ཡང། །འགྲོ་ཀུན་བྱང་ཆུབ་ལ་གཞོལ་བའི་རྒྱུ་རུ་བསྔོ།  །ཞེས་པ་འདི་ནི་དད་བརྩོན་ལྡན་པ་རབ་འབྱམས་པ་དཀོན་མཆོག་དོན་གྲུབ་ཀྱིས་བསྐུལ་ངོར་བཙུན་པ་
དཀོན་མཆོག་བསྟན་པའི་སྒྲོན་མེས་བྲེས་པའོ།།     ༈    །།རྗེ་བླ་མ་རྣམས་ལ་ཕྱག་འཚལ་ལོ། །ཆོས་སྒྲུབ་པར་འདོད་ན་གཏམ་འདི་ཉོན་།རྟེན་དལ་འབྱོར་དོན་ཆེ་རྙེད་པར་དཀའ། །འཇིག་སླ་ཞིང་ནམ་འཇིག་ཆམ་མཆིས། །ཚེ་ཕྱི་མ་ལ་ཕན་པ་ཆོས་
ལས་མེད། །འདི་གོ་བས་མི་ཆོག་ལག་ཏུ་ལོངས། །སྔར་ལུས་རྟེན་བཟང་པོ་དོན་མེད་དུ། །ཆུད་ཟོས་ལ་གཏང་བར་མི་འགྱོད་དམ། །ལས་སྡིག་པ་མང་བས་ངན་འགྲོར་འགྲོ། །དེའི་སྡུག་བསྔལ་བཟོད་དང་བཅོས་ཐབས་མེད། །འཆོས་འདོད་ན་
ད་ལྟ་བཅོས་སུ་ཡོད། །འདི་སྐྱིད་སྡུག་གཉིས་ཀྱི་སོ་མཚམས་ཡིན་།སླར་ཐར་མེད་ངན་འགྲོའི་སྒོར་འཇུག་པ། །སྙིང་གདོན་གྱིས་བརླམས་པ་མ་ལགས་སམ། །རང་ལས་འབྲས་ལོག་པར་མ་བསྒྲུབས་ན་།ལྷ་དཀོན་མཆོག་གསུམ་གྱིས་མི་
བསླུ་བས། །ཅི་བྱུང་ཡང་ཁོང་ལ་བློ་སྙིང་གཏོད། །གང་བྱེད་ཀྱང་ལས་འབྲས་དཔང་པོར་ཞོག་རང་བསམ་བཞིན་གཡང་སར་འཕྱོང་བཞིན་དུ། །ཡར་འཐེན་གྱི་རེ་བ་གོ་ལོག་ཡིན། །ངེས་འབྱུང་དང་བྱང་སེམས་ལྟ་བ་གསུམ། །འདི་གསུང་རབ་

[016A]༄༅། །ཀུན་གྱི་སྙིང་པོ་ཡིན། །དུས་ད་ལན་བག་ཆགས་ཐེབས་པ་དགོས། །མི་བསྒོམས་ཀྱང་སྨོན་ལམ་མི་འདེབས་སམ། །བློ་ཆོས་སུ་ཕར་ལ་མི་འཇུག་པར། །ཆོས་ཚུར་ལ་ཡོང་རེ་ཧམ་པ་ཆེ། །ལེགས་ཚོགས་ཀྱི་
རྩ་བ་བླ་མ་ཡིན། །ཡོན་ཏན་གྱི་གཞི་མ་ཚུལ་ཁྲིམས་ཡིན། །དངོས་གྲུབ་ཀྱི་འབྱུང་གནས་དམ་ཚིག་ཡིན། །ཡིན་བྱས་པས་མི་ཆོག་ཡིན་བཞིན་སྒྲུབས། །རྐྱེན་འཛོམ་པའི་དུས་འདིར་མི་སྒྲུབ་ན། །དགྲ་གཤིན་རྗེས་ཟིན་ཚེ་འགྱོད་ཀྱང་
ཕྱིས། །ད་བཤད་བཤད་མང་བའི་ཁ་ན་མེད། །ཆོས་ཤེས་པ་མང་སྟེ་སྒྲུབ་པ་དཀོན། །ཚིག་གཅིག་ཀྱང་ཉམས་སུ་བླངས་ན་ཕན་།དོན་མ་བསྒྲུབས་མང་ཡང་དགོས་པ་མེད། །ཆོས་ཞེས་པ་སེམས་རྒྱུད་འཆོས་པ་
ཡིན། །དེ་སོམས་ལ་བློ་སྣ་ནང་དུ་སྐོར། །རང་ཉམས་མྱོང་མེད་པའི་ཁ་བགད་གླུས། །གཞན་བློ་སྣ་བསྒྱུར་བ་དཀའ་མོད་ཀྱང་།མགོན་དམ་པའི་གསུང་སྒྲོས་བསྐྱར་བ་ཡིན། །འདིས་འགྲོ་རྒྱུད་ཆོས་ལ་འཁུལ་བར་ཤོག་ །ཅེས་པ་འདི་ནི་
ཨ་བ་གཏྤ་པི་ལིའི་ཤོག་ནས་དད་བརྩོན་ལྡན་བ་རབ་འབྱམས་པ་བློ་བཟང་མཁས་བཙུན་གྱིས་བསླབ་བྱ་སེམས་ལ་གཟེར་བཏབ་བ་ལྟ་བུ་ཞིག་དགོས་ཞེས་བསྐུལ་བ་ལྟར་མཚང་འབྲུའི་ཚུལ་དུ་བཙུན་པ་དཀོན་མཆོག་བསྟན་བའི་སྒྲོན་མེས་བྲིས་པའོ།།     ༈    །།ན་མོ་ཡེ། རང་
ཉིད་ཀྱི་རྣམ་ཐར་གསོལ་འདེབས་བྱིན་རླབས་མངོན་གྱུར་ཅེས་བྱ་བ་བླ་མ་རྣམས་ལ་ཕྱག་འཚལ་ལོ། །ཀ་ཡེ་ལྷོ་རྒྱལ་འཛམ་གླིང་བྱང་གི་ཕྱོགས། །ཁ་བ་ཅན་གྱི་ཆ་ཤས་མདོ་ཁམས་སྨད། །ག་ཇུ་ཐོའུ་ཇུའི་ཉེ་འཁོར་མཛོད་གེ་སྨད། །ང་

[016B] །ཅ་ཅོའི་རྫུན་གཏམ་གྲགས་པ་མཆེད་པ་དང། །ཆ་ཡེ་ཆོ་ལེ་རང་ཡང་ཁ་བླས་ཤིང་།ཇ་ལག་འགའ་ཞིག་ངོས་འཛིན་བྱས་པ་ཡིས། །ཉ་མོ་ལྕགས་ཀྱུས་དྲངས་བཞིན་ས་འདིར་བླུས། །ཏ་ཐཱ་ག་ཏའི་
བསྟན་པའི་སྒོར་ཞུགས་ཀྱང། །ཐ་མལ་བག་མེད་བྱིས་པའི་སྤྱོད་པ་བསྐྱངས། །ད་ལྟ་བསམ་ན་སྤྱོད་ཚུལ་འགའ་ཞིག་ནི། །ན་ཚོད་སྨིན་པའི་དུས་ལས་དགའ་བའང་སྣང། །པ་སངས་ལྟར་དཀར་ལྷག་བསམ་མེད་ན་ཡང། །ཕ་རོལ་བསླུ་ཕྱིར་
ལྷག་བསམ་ཆེ་མདོག་བསྟན། །བ་སྤུ་ཙམ་ཡང་གཡོ་བ་མེད་བཞིན་དུ། །མ་རྒན་སེམས་ཅན་ཟེར་ནས་མིག་བཙུམ་བྱེད། །ཙན་ཀ་ཡི་འབྲུ་ཚད་ནོར་ཕྱིར་ཡང། །ཚ་གྲང་ཁྱད་དུ་བསད་ནས་གྲོང་ཆོག་ཉུལ། །ཛ་ཡའི་བསྟན་པ་འཛིན་སྐྱོང་བྱས་
སོ་ལོ། །ཝ་སྐྱེས་རྒྱལ་པོར་བསྐོས་བའི་རྣམ་ཐར་ཡིན། །ཞྭ་སེར་བསྟན་པ་སྐད་པོ་ཆེ་འདི་ཡང། །ཟ་ཆོག་མཁན་པོ་ང་འདྲས་འཛིན་དགོས་ཚེ། །འ་འུར་གྲགས་པ་ཅི་ཙམ་ཆེ་ན་ཡང། །ཡ་མ་བརླ་ཞིག་མིན་པ་ཡོངས་མེད། །ར་ལྟར་གྱོང་
བའི་སེམས་འདི་མ་ཐུལ་ན། །ལ་ལུང་དབེན་པར་བསྡད་ཀྱང་དགོས་པ་ཆུང། །ཤ་ཐུད་དཀོར་ཟས་བག་མེད་སྤྱོད་བཞིན་དུ། །ས་ལམ་བགྲོད་པའི་རེ་བ་ཨ་ཙ་མ། །ཧ་ཧ་མགོ་འཕངས་རྐྱང་ལས་མཐོ་བ་འདི་།ཨ་ཨ་འཇིག་རྟེན་ཕྱི་མར་
ཇི་འདྲ་ཡིན། །བསམ་གྱིན་བསམ་གྱིན་རང་ལ་ཕྱག་འཚལ་ཞིང་།གསོལ་བ་འདེབས་སོ་རང་རྒྱུད་བྱིན་གྱིས་རློབས།  །འདི་ནི་གཞན་མང་པོས་གསོལ་འདེབས་ཀྱི་བསྐུལ་མ་བྱུང་བས་རྐྱེན་བྱས། སྐོར་བར་འགྲོ་བཞིན་པའི་སྐབས་ཤིག་སེམས་ཀྱི་འཆར་

[017A]༄༅།  །སྒོ་ཐོལ་བྱུང་དུ་སྨྲས་པའོ།།     ༈    །།མགོན་དུས་གསུམ་རྒྱལ་བའི་ཞལ་སྐྱིན་དངོས། །ཕ་བླ་མ་ཡེ་ཤེས་རྒྱལ་མཚན་དང། །རྗེ་འཇིགས་མེད་དབང་པོའི་ཞབས་པད་ལ། །དུས་བྱང་ཆུབ་བར་དུ་སྐྱབས་སུ་མཆི། །
མདང་ཐུན་གསུམ་གཉིད་ཀྱི་རྨི་ལམ་ན། །བློ་དགའ་སྡུག་གི་རི་མོ་ཅི་ཡང་སྣང། །དུས་དེ་རིང་ཐམས་ཅད་རྫུན་དུ་གདའ། །རྐྱེན་དེ་ཡིས་སྐྱོ་བའི་ཉམས་ཤག་ཤར། །ལུས་ཞག་འགའ་གཡར་བོའི་མགྲོན་ཁང་ལ། །ལར་ཕན་གནོད་ཀྱི་རེ་དོགས་
མང་བ་ལས། །ང་ཟེར་བའི་གཅེས་ཕྲུག་འདི་ཐོག་ཏུ། །གཏན་སྐྱིད་སྡུག་ཅི་འབྱུང་མནོ་བསམ་ཐོངས། །ནོར་ལོངས་སྤྱོད་རྨི་ལམ་གསེར་གྱི་རི། །ངའི་ཡིན་སྙམ་རློམ་སེམས་དྲེགས་པ་སྐྱེས། །གཉིད་ཡེར་གྱིས་སད་ཚེ་སྟོང་ཧང་ངེ། །དེ་འདྲ་མ་ཞིག་
འཆི་བའི་ཉིན་མོ་འབྱུང། །དཀོར་ཧ་ལའི་དུག་གི་རང་བཞིན་ཅན་།ཟས་ཞིམ་མངར་བྲོ་བ་མྱོང་བཞིན་སྤྱོད། །དུག་སྨིན་ཚེ་དྲག་པོའི་གཟེར་རྒོད་ཀྱིས། །ལུས་དུམ་བུར་གསན་བཟོད་གླགས་མེད། །གོས་མདོག་ལེགས་འཇའ་ཚོན་ལྟར་བཀྲ་བས།།
ལུས་མི་གཙང་ཕུང་པོ་གཡོགས་ན་ཡང། །དུས་མི་རིང་སྣོད་བཅུད་གཉི་ག་ཡི། །མཚང་འགྲན་པ་བཞིན་དུ་བསྟན་ནས་འོངས། །བྲེ་སྟོང་པ་སྔགས་ཀྱིས་བཏབ་པའི་མཁར། །སྟེང་ལྷ་ཡུལ་གྱི་བདེ་སྐྱིད་ཡོད་སྙམ་བྱེད། །སྒྱུ་མིག་འཕྲུལ་བཤིག་ཚེ་སྐྱོ་བ་
སྐྱེ༑ ༑གཞི་ཁང་ཁྱིམ་ལས་ཀྱི་སྒྱུ་མ་ཡིན། །འབུ་བསེ་བོ་གྱང་ལ་འཛེགས་པ་དེ། །ཕྱིར་ལྷུང་གིན་སུན་མེད་སྡུག་ཐག་ཆད། །དོན་མེད་པར་མ་ཤེས་རྨོངས་པས་བསླུས། །མིང་གོ་ས་མཐོ་འདོད་དེ་དང་འདྲ། །མཚོན་སྙན་གྲགས་སྟོང་སྐད་འབྲུག་

[017B] །ལས་བསོད་ནམས་སྤྲིན་ཕུང་ཡལ་བའི་རྒྱུ། །ཅོལ་ཆུང་གི་ཤིང་ལོ་རླུང་ཁྱེར་དེ། །མཐར་སྨད་པའི་རྫབ་ཏུ་འཇུག་ཉེན་ཡོད། །ལར་ཟིན་མེད་འཁོར་བའི་བྱ་བ་ཀུན། །སྔར་མ་བསྒྲུབ་དུས་ན་མཁོ་མཁོ་འདྲ། །གྲུབ་ཟིན་ཚེ་དགོས་མེད་རྐྱང་པར་
གོ་དོན་སྙིང་པོ་མེད་པའི་རང་རྟགས་ཡིན། །ས་ལྷོ་བྱང་མགྲོན་པོ་ཚོང་ཁང་དུ། །ཞག་འགའ་ལ་དགའ་དགའ་ལྟར་དུ་འགྲོགས། །སླར་གྱེས་ནས་གཏན་དུ་ཕྲད་པ་མེད། །གྲོགས་མཛའ་བཤེས་འདུས་པ་དེ་དང་འདྲ། །ཡུལ་མཐའ་མེད་འཁོར་
བའི་ཕྱོགས་ཕྱོགས་ནས། །དོན་མེད་པར་འདུས་པ་གཉེན་དུ་རློམ་།ཕན་བཏགས་པ་མེད་ཀྱང་བྲལ་བ་ཡི། །སྡུག་སྙིང་ལ་བཞག་སྟེ་ཕྱིར་ཡང་འགྲོ་ཡར་བརྟགས་ན་ཅི་བྱས་སྨྱོན་པའི་གར། །གང་བསགས་པ་ཐམས་ཅད་སྡིག་པའི་ཁུར། །རང་
ཕུང་བའི་དགྲ་བོ་རང་ཡིན་ན། །ཕུགས་བདེ་བའི་སྐབས་ཤིག་ག་ན་ཡོད། །ཕུགས་སྐྱིད་འདོད་སྐྱིད་ཀྱི་སྦྱོར་བ་ལ། །འཇུག་དཀའ་བ་བརྒྱ་ཕྲག་སྦྱད་ན་ཡང། །དོན་མྱོང་ཁོམ་མེད་པར་ཕ་རོལ་འགྲོ་།དེ་འདི་སྡུག་ཕྱི་སྡུག་མ་ལགས་སམ། །ཉམ་
ཆུང་གི་བྱིའུ་ཕྲུག་ཐང་འཁྱམས་དེ། །ལས་ཉོན་མོངས་དམུ་རྒོད་གྱིས་པས་བཟུང། །གང་དྲན་ཚད་སྡུག་ལས་སྣ་དགུ་ཡིས། །ཅོ་འདྲི་ཡང་མི་བཟོད་རང་དབང་མེད། །གཞན་ཆོས་ལ་གཞུག་པའི་བླ་མ་ཚང། །སྐུ་དོན་དང་ཐུགས་བྲེལ་མང་བ་
འདི། །བཙན་ཆོད་ཀྱིས་ཆོས་ཤིག་མ་གནང་ན། །བཙན་གཅོད་ཅིག་བྱུང་ཚེ་སྐུ་ཚེགས་ཡིན། །མི་རང་ཐོག་ཏུ་མི་འོང་ངེས་ཤེས་པ་།བོད་སོག་པོའི་མཐའ་ཡི་འདང་རྒྱག་ལས། །རང་ཐོག་ཏུ་འོངས་ངེས་མཐའ་རིང་བོ། །ཚེ་ཕྱི་མའི་དོན་༄༅། །ལ་ཟོན་ཞིག་གྱིས། །ངག་ལྷང་ལྷང་འཚེར་བའི་གླུ་འདི་ཡང། །དུས་ཡུད་ཙམ་གྱི་འཆར་སྒོ་ལགས་ན་ཡང། །སེམས་རྟ་རྒོད་ཁ་ལོ་འཆུན་དཀའ་བས། །དོན་མེད་ཀྱི་ཐང་ལ་དཀྱུས་ནས་འགྲོ་།དོན་དེ་ཕྱིར་བླ་མ་
མཆོག་གསུམ་གྱིས། །བློ་ཚུལ་བཞིན་ཆོས་ལ་འཇུག་པ་དང། །ཆོས་ཡང་དག་ལམ་དུ་འགྲོ་བ་དང། །ལམ་པར་ཆད་མེད་པར་བྱིན་གྱིས་རློབས།  །ཞེས་པ་འྡིའང་རྨི་ལམ་གྱི་སྣང་བ་འགའ་ཞིག་ལ་བརྟེན་ནས་སྐྱོ་ཤས་ཀྱིས་བསྐུལ་ཏེ་ཐུན་གསེབ་དུ་བྲིས་
བའོ།།    ༈    །།དལ་འབྱོར་དོན་ཆེ་དང་རྙེད་དཀའ་བསམས་ན། །དོན་མེད་བྱ་བ་ལ་བཀོལ་བ་འཕང་ངོ། །ནམ་འཆི་ངེས་མེད་དང་བཟློག་མེད་བསམས་ན། །བག་མེད་སོས་དལ་དུ་སྡོད་པ་འཁྲུལ་ལོ། །བཟོད་དཀའ་ཐར་མེད་ཀྱི་ངན་
སོང་བསམས་ན། །སྐྱབས་ཤིག་དེ་རིང་རང་མི་བཙལ་ཐབས་མེད་།ལས་འབྲས་ངེས་པ་དང་འཕེལ་ཚུལ་བསམས་ན། །དགེ་སྡིག་ཕྲ་མོར་ཡང་པག་ཟོན་བྱེད་དགོས། །འཁོར་བ་མཐའ་ངན་གྱི་ངང་ཚུལ་བསམས་ནས། །ངེས་
འབྱུང་ཚུལ་ཁྲིམས་ལ་སློབ་པར་བྱེད་དགོས། །དྲིན་ལན་འཁོར་མེད་གྱི་མ་རྣམས་དོན་དུ། །སེམས་བསྐྱེད་ཕྱིན་དྲུག་གི་སྤྱོད་ལ་སློབ་དགོས། །ཁྱད་བར་མཐའ་བྲལ་གྱི་ལྟ་བས་རྒྱས་བཏབ། །ཟབ་ལམ་གསང་སྔགས་ཀྱིས་སྣོན་པ་
འདེབས་དགོས། །དེ་དག་ཐམས་ཅད་ཀྱི་རྩ་བ་བཤེས་གཉེན། །བསྟེན་ཚུལ་རྟེན་འབྲེལ་གྱི་མགོ་ནས་འགྲིག་དགོས།  །ཞེས་པ་འང་རྗེ་ཉིད་ཀྱི་གསུང་ཡིན་ནོ།།     ༈    །།མཁའ་མཉམ་འགྲོ་ལ་བརྩེ་བའི་དབང་གྱུར་ཏེ། །བྱ་དཀའི་

[018B] །ཡོན་ཏན་ཀུན་རྫོགས་སྐྱོབ་པ་བླ་ན་མེད། །བླ་མ་ཐུབ་པའི་དབང་པོས་དུས་ཀུན་སྐྱོངས། །དལ་བའི་རྟེན་ཐོབ་རྒྱལ་བའི་བསྟན་དང་མཇལ། །དམ་པས་རྗེས་བཟུང་མཐུན་རྐྱེན་འཛོམས་བའི་དུས། །དོན་མེད་
གཡེང་བས་རང་ཉིད་མ་བསླུས་པར། །ནམ་གཞག་གཏན་གྱི་འདུན་མ་སྒྲུབ་བར་རིགས། །ཡ་མཐའ་གཏུགས་པ་མེད་པའི་དུས་ཤིག་ནས། །གཏིང་ཟབ་འཁོར་བ་སྡུག་བསྔལ་རྒྱ་མཚོ་འདིར། །ལས་དང་ཉོན་མོངས་རླུང་གིས་རབ་བདས་ཏེ་
དབང་མེད་ཟོ་ཆུན་འཁོར་ལོ་བཞིན་དུ་འཁོར། །ཁྱད་པར་ལྕགས་སྲེག་འབར་བའི་དམྱལ་ཁང་དུ། །བཟོད་གླགས་མེད་པའི་སྡུག་བསྔལ་འབའ་ཞིག་གི་ངང་དུ་མཐའ་ཡས་བསྐལ་པར་གནས་པ་ལས། །དལ་འབྱོར་ཐོབ་པད་ལན་
ཙམ་ཞིག་ཡིན། །ཡར་འགྲོ་མར་འགྲོ་གཉིས་ཀྱི་སོ་མཚམས་འདིར་།སྐྱིད་སྡུག་འདམ་ག་རང་ལ་གཏད་པའི་ཚེ། །བརྩོན་པ་དྲག་པོས་བཙན་ས་མ་ཟིན་ན། །སླར་ཡང་དམྱལ་བའི་གནས་དེར་འཁྲིད་པར་ངེས། །རླུང་ནང་མར་མེ་ལྟ་
བུར་གཡོ་བའི་སྲོག་སྔོན་ཆད་མ་འགགས་བླ་མ་ལྷ་ཡི་དྲིན། །ད་ནི་དེ་རིང་ཁོ་ན་མི་འཆི་བའི། །བློ་ག་དེང་མེད་ཕྱིར་ཕྱི་བཤོལ་ག་ལ་རིགས། །གཉེན་འཁོར་ལོངས་སྤྱོད་ཇི་ཙམ་འཛོམས་ན་ཡང། །རྨི་ལམ་ཇི་བཞིན་དྲན་པའི་ཡུལ་དུ་
འགྱུར། །ཕྱི་མར་འགྲོ་ཚེ་ལུས་དང་གྲིབ་མ་བཞིན། །རྗེས་སུ་འགྲོ་བ་དཀར་ནག་ལས་འབྲས་ཡིན། །དེ་ཕྱིར་བག་ཡོད་དྲན་ཤེས་བརྟན་པོ་ཡིས། །སྡིག་ལྟུང་ཕྲ་མོ་ཙམ་ཡང་སྤོང་བ་དང། །དད་དང་ཤེས་རབ་བརྩོན་འགྲུས་ཤུགས་

[019A]༄༅། །དྲག་གིས། །སྒོ་གསུམ་དགེ་བའི་ལས་ལ་བཀོལ་བར་གྱིས་།ཁྱད་པར་བསྟན་པའི་གཞིམ་སོ་སོར་ཐར། །བདེ་གཤེགས་གཞུང་ལམ་བྱང་སེམས་སྡོམ་པ་དང། །དངོས་གྲུབ་རྩ་བ་གསང་སྔགས་དམ་ཚིག་
གསུམ། །ཚུལ་བཞིན་བསྲུང་བ་ཆོས་ཀྱི་ཉིང་ཁུ་མིན། །སྡོམ་གསུམ་མིག་འབྲས་ལྟ་བུར་བསྲུང་བ་ལས། །ལྷག་པའི་ཉམས་ལེན་སྙིང་པོ་གཞན་མེད་པར། །རྒྱལ་ཀུན་མགྲིན་དབྱངས་གཅིག་གིས་གསུངས་པས་ན་།བསྟན་པའི་སྙིང་པོ་འདི་ལ་
འབད་པར་རིགས། །རང་གིས་སྒོ་གསུམ་དགེ་བ་གང་བྱས་ཀྱང། །དེ་ཉིད་རྣམ་དག་ཆོས་སུ་འགྱུར་བ་ལ། །འདི་སྣང་ཆོས་བརྒྱད་གདོན་གྱིས་མ་བསླད་པར། །སྲིད་ལས་ངེས་འབྱུང་བསམ་བས་ཟིན་པ་གཅེས་།མ་ལུས་འགྲོ་ཀུན་ཕ་མར་མཐོང་
བ་ཡིས། །དེ་ཕྱིར་བྱང་ཆུབ་སྒྲུབ་འདོད་སེམས་བསྐྱེད་དང། །དངོས་འཛིན་རྩ་བྲལ་ཤེས་རབ་ཟུང་འབྲེལ་ཏེ། །ཐེག་མཆོག་ལམ་གྱི་དགའ་སྟོན་མྱོང་བར་བྱ། །མདོར་ན་བྱང་ཆུབ་ལམ་གྱི་རིམ་བའི་སྒོས་།ཐུབ་བསྟན་ཡོངས་ལ་བག་ཆགས་ཅི་
ཐེབས་ཀྱིས། །ཉིན་བཞིན་དལ་འབྱོར་དོན་ལྡན་བྱེད་པ་དང། །བསྔོ་སྨོན་དགེ་བའི་མཚམས་སྦྱོར་ནན་ཏན་བྱ། །བློ་དང་བརྩོན་པའི་ནུས་པ་ཅི་ཡོད་ཀྱིས། །སྔོན་རབས་དམ་པའི་རྗེས་སུ་སློབ་བྱེད་པ་།དེ་ནི་སྐལ་བཟང་སྐྱེ་བོ་ཞེས་བྱ་སྟེ། །དལ་
འབྱོར་ཐོབ་པ་འབྲས་བུར་བཅས་པ་ཡིན། །འདིར་འབད་དགེ་བའང་དོན་མེད་འཁོར་བདེའི་རྒྱུར། །མི་སྨིན་ཁྲོ་སོགས་རྐྱེན་གྱིས་མི་གཞོམ་པར། །སྲས་བཅས་རྒྱལ་བས་གང་དུ་བསྔོས་པ་ཡི། །འབྲས་བཟང་མཐའ་དག་འགྲུབ་པའི་རྒྱུར་གྱུར་

[019B] །ཅེས་པ་འདི་ནི་དད་བརྩོན་བློ་དང་ལྡན་པ་བྲག་ལུང་རི་ཁྲོད་པ་དཀོན་མཆོག་ཆོས་འཕེལ་གྱིས་དགེ་སྦྱོར་ལ་བསྐུལ་བའི་བསླབ་བྱ་མདོར་བསྡུས་ཞིག་དགོས་ཞེས་བསྐུལ་ངོར། བཙུན་པ་དཀོན་མཆོག་བསྟན་པའི་སྒྲོན་མེས་བྲིས་བའོ།།     ༈    །།རྨད་བྱུང་ཐུགས་རྗེ་ཆེན་པོའི་དབང་གྱུར་ཏེ། །
ཉིན་བཞིན་ཟབ་རྒྱས་ཆོས་ཀྱི་གྲུ་སྦྱར་ནས། །མཁའ་མཉམ་འགྲོ་བ་སྲིད་མཚོ་ལས་སྒྲོལ་པའི། །དེད་དཔོན་མཆོག་གིས་རྟག་ཏུ་སྐྱོང་གྱུར་ཅིག་རྙེད་དཀའ་དོན་ཆེ་དལ་བའི་རྟེན་ཐོབ་ཅིང། །འཁྲུལ་བྲལ་བསྟན་པའི་སྙིང་པོ་མཆོག་དང་མཇལ། །མཐུན་
པའི་རྐྱེན་ཀུན་ལན་གཅིག་འཛོམས་དུས་འདིར། །ལམ་བཟང་སྒྲུབ་པ་སྙིང་པོར་བྱེད་པ་གཅེས། །དེ་ཡང་ལམ་མཆོག་སྒྲུབ་པར་བྱེད་པ་ལ། །ལམ་གྱི་རྩ་བར་གྱུར་པ་བཤེས་གཉེན་ཏེ། །རྣམ་དག་ལམ་གྱི་གཞི་རྟེན་ཚུལ་ཁྲིམས་དང། །ལམ་གྱི་ངོ་
བོ་སྒྲུབ་པ་ནན་ཏན་ཡིན། །དང་པོ་མཆོག་ཐུན་དངོས་གྲུབ་ཀུན་གྱི་གཏེར། །ཐེག་གསུམ་ལུང་རྟོགས་ཆོས་ཀུན་འབྱུང་བའི་གནས། །གཏན་གྱི་བདེ་སྐྱིད་རྟེན་འབྲེལ་ཐོག་མའི་སྒོ། །སྐྱབས་གསུམ་འདུས་པའི་ངོ་བོ་བླ་མ་སྟེ། །ཡི་དམ་ལྷ་ཡི་འཁོར་
ལོ་ཐམས་ཅད་ཀྱང། །འབྲལ་མེད་རིགས་ཀྱི་བདག་པོས་རྒྱས་བཏབ་ཅིང། །ཕྱོགས་བཅུའི་ཞིང་གི་རྒྱལ་ཀུན་དུས་དྲུག་ཏུ། །དེ་ལ་མཆོད་ཅིང་བཀུར་སྟི་བྱ་བར་གསུངས། །རྡོ་རྗེ་འཆང་དབང་དངོས་སུ་བྱོན་ན་ཡང། །རྗེས་སུ་སྟོན་པ་འདི་ལས་
གཞན་མེད་པས། །སངས་རྒྱས་ལས་ལྷག་བཀའ་དྲིན་དྲན་པ་ཡིས་།བཀའ་བཞིན་བསྒྲུབ་པ་ཆོས་ཀྱི་རྩ་བ་ཡིན། །རྒྱལ་བས་ཆོས་ཕུང་བརྒྱད་ཁྲི་གསུངས་པ་ཡང། །སྡེ་སྣོད་གསུམ་དུ་འདུས་ཤིང་དེ་ཡི་དོན། །ཏིང་འཛིན་ཤེས་རབ་བསླབ་

[020A]༄༅། །པ་རྣམ་གཉིས་ཀྱང། །ཚུལ་ཁྲིམས་རྣམ་པར་དག་པའི་རྗེས་སུ་འགྲོ། །སྡིག་ལྟུང་སོ་སོས་རྣམ་སྨིན་བཟོད་དཀའ་བ། །བསྐྱེད་ཅིངས་ལམ་བགྲོད་ལ་གེགས་བྱེད་ཕྱིར། །སྡིག་པ་ཀུན་ལས་སྡོམ་གསུམ་དང་
འགལ་བའི། །ཉེས་རྣམས་སྲོག་དང་བསྡོས་ཏེ་སྤོང་བ་གཅེས། །མངོན་པར་མཐོ་དང་ཐེག་གསུམ་ཐར་པའི་ལམ། །གསང་ཆེན་རིམ་གཉིས་རྣལ་འབྱོར་མཐའ་དག་ཀྱང། །རྨང་གཞི་བསླབ་ཁྲིམས་དམ་ཚིག་གཙང་མ་ལ། །ལྟོས་པར་
རྒྱལ་ཀུན་མགྲིན་དབྱངས་གཅིག་གིས་གསུངས། །དེ་ཕྱིར་ཚུལ་ཁྲིམས་དག་པ་ལས་ལྷག་པའི། །ཉམས་ལེན་སྙིང་པོ་གཞན་དུ་མ་མཆིས་ཀྱང། །དེ་ཉིད་གཞིར་བྱས་མདོ་སྔགས་ལམ་རིམ་ལ། །དབྱད་འཇོག་སྒོམ་པ་སྒྲུབ་པའི་ཡང་རྩེ་
ཡིན། །འོན་ཏེ་ཟབ་ཅིང་རྒྱ་ཆེའི་ཆོས་རྣམས་ཀྱང། །ཇི་བཞིན་གདམས་པའི་མཆོག་ཏུ་འགྲོ་བ་ནི། །རང་གི་སེམས་ཉིད་ཁོ་ནར་རག་ལས་ཀྱི། །འཁོར་འདས་ཀུན་ལ་བྱེད་པོ་གཞན་ན་མེད། །དེས་ན་རྒྱུན་དུ་དྲན་ཤེས་བག་ཡོད་ཀྱིས། །རང་སེམས་
དགེ་བའི་སྲོལ་དུ་བཙུད་བྱས་ན། །ཅི་བྱས་བྱང་ཆུབ་མཆོག་གི་རྒྱུར་འགྲོ་བས། །གཅིག་ཆོག་སྒྲུབ་པ་མན་ངག་སྙིང་པོ་ཡིན་།མདོར་ན་སྔོན་བྱོན་དམ་པ་སོ་སོ་ཡིས། །ཡང་དག་ལམ་གྱི་འཇུག་ངོགས་མང་གསུངས་ཀྱང། །རྩ་བ་གསུམ་བོ་འདི་
ལས་མ་འདས་བས། །ནམ་ཡང་བརྗེད་མེད་སྙིང་གི་དཀྱིལ་དུ་ཆོངས་།རང་ལ་ཉམས་མྱོང་མེད་པའི་ཁ་བཤད་གླུས། །གཞན་རྒྱུད་ཆོས་ལ་འཁོལ་བ་དཀའ་མོད་ཀྱང། །མཚན་ལྡན་བླ་མ་བརྒྱུད་པའི་ཞལ་རླངས་དྲོད། །མ་ཉམས་བདུད་རྩི་ཐར་

[020B] །འདིར་འབད་དགེ་བའི་དཔུང་པ་མི་དམན་པས། །ལུང་རྟོགས་བསྟན་པའི་རྒྱལ་མཚན་ལེགས་བཟུང་ནས། །འགྲོ་ཀུན་བདུད་བཞིའི་གཡུལ་ངོ་ལས་བསྒྲལ་ཏེ། །རྣམ་གྲོལ་སུམ་རྩེན་གྲོང་དུ་འཁྲིད་གྱུར་ཅིག་ །ཅེས་པ་
འདི་ནི་བསྟན་པའི་གསལ་བྱེད་དམ་པ་འདན་མ་སྤྲུལ་པའི་སྐུ་དཔལ་ལྡན་ཐུབ་བསྟན་རྒྱ་མཚོས་སྒྲུབ་པ་སྙིང་པོར་བྱེད་ཚུལ་གྱི་བསླབ་བྱ་ཞིག་དགོས་ཞེས་བསྐུལ་བ་བཞིན། བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།     ༈    །།མཆོག་སྐྱབས་གསུམ་འདུས་པའི་ངོ་བོ་
ཉིད། །རྗེ་བླ་མ་རྣམས་ལ་ཕྱག་བྱས་ཏེ། །ཆོས་ཟབ་མོ་བྱང་ཆུབ་ལམ་རིམ་དོན། །ཚིག་ཉུང་དུ་གོ་སླའི་གླུ་རུ་ལེན། །དངོས་གྲུབ་ཀྱི་གྲུ་ཆར་འབེབས་འདོད་ན། །ལོག་རྟོག་རླུང་དམར་མི་གཡོ་བའི། །དད་གུས་ཀྱི་ནམ་མཁའ་ཡངས་པ་ལ། །
བླ་མ་བྱིན་རླབས་སྤྲིན་ཆེན་འཁྲིགས་པ་དགོས། །འདི་ལེགས་བྱས་ཀུན་གྱི་རྩ་བ་ཡིན། །རྟེན་འབྲེལ་ཀུན་གྱི་ཐོག་མ་ཡིན། །དེ་ལེགས་པར་བསམ་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང། །སྔར་དལ་འབྱོར་ཐོབ་པའི་གྲར་བསྡད་ཀྱང།།
ལྟོ་གོས་ཁོལ་པོར་ཟད་པ་ཡིས། །དུད་འགྲོ་དང་དབྱེར་མེད་གྱུར་པས་སྐྱོ། །དོན་ལྡན་བྱེད་ན་དམ་ཆོས་ཁོ་ནར་འབད། །སོས་དལ་དུ་སྡོད་ཁོམ་ག་ལ་ཡོད། །འདི་སེམས་པ་ནང་གི་སྐུལ་ལྕག་ཡིན། །དེ་ལེགས་པར་བསམས་ན་རང་ལ་ཕན།།
བློ་སྣ་ནང་དུ་ཁུག་ཅིག་ཨང། །བཟོད་མེད་དང་ཐར་མེད་ཀྱི་ངན་སོང་དུ། །དོ་ནུབ་ཀྱང་མི་ལྟུང་གདེང་མེད་པས། །ད་སྐྱབས་ཤིག་བཙལ་ན་བཙལ་རན་ཡིན། །སྐྱོབ་བྱེད་དངོས་གཞི་ལས་འབྲས་བླང་དོར་ཡིན། །ད་བསམ་བཞིན་དམྱལ་བར་

[021A]༄༅། །མཆོང་ཚུལ་མེད། །ལོང་བ་སྨྱོ་འགྲོས་མ་བྱེད་ཅིག་དེ་ལེགས་པར་བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང་།ཚེ་ཕྱི་མར་བདེ་འགྲོའི་རྟེན་ཐོབ་ཀྱང། །ད་ལན་བཞིན་སྟོང་བར་ཟད་གྱུར་ན། །སྡུག་ཕྱི་
ཐག་རིང་བ་ཁྱད་མེད་བས། །ཁམས་གསུམ་འཁོར་བ་ཀུན་ལས་ཐར་བ་བདེ། །དེ་སྲེད་བས་རང་རང་བཅིངས་པ་ཡིན། །དཀུན་ལ་ཞེན་ལོག་ངེས་འབྱུང་དགོས། །དེ་ལེགས་པར་བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང། །མ་རིག་སྲེད་
ལེན་ཞེན་པ་ཡིས། །ལས་སྲིད་པའི་ས་བོན་བཏབ་བ་ལས། །སྡུག་བསྔལ་བདུན་གྱི་ལོ་ཏོག་རྒྱས། །ཡང་བཏབ་ཅིང་བརྔས་ཏེ་ཡང་བཏབ་པས་།སྡུག་བསྔལ་གྱི་ཕ་མཐར་ཕྱིན་དུས་མེད། །ཐར་པའི་དགོན་པར་བྲོས་ན་ལེགས། །དེ་ལེགས་པར་
བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང། །སྲིན་བུ་མི་གཙང་དྲིལ་འཁོར་བ་བཞིན། །གཙང་བདག་བདེ་དང་རྟག་འཛིན་གྱི། །རྒྱུ་ལས་ཉེས་ཚོགས་ཀུན་འབྱུང་བས། །ཉེས་ཀུན་ཞི་བའི་འགོག་པ་ཐོབ་ན་བདེ། །དེ་ཐོབ་བྱེད་ཡང་དག་
རིགས་པའི་ལམ། །དེའི་རྩ་བ་རྣམ་དག་ཚུལ་ཁྲིམས་ཡིན། །དེ་ལེགས་པར་བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང་།མརྒན་ལོང་བ་གཅན་གཟན་གྱི། །ཁར་བོར་ནས་བྲོས་ན་ཁྲེལ་མེད་ཡིན། །སྡུག་རང་གིས་འཁུར་བའི་གོ་
བགོས་ན། །ཡ་རབས་རྒྱལ་བའི་སྲས་ཀྱི་གྲངས་སུ་འགྲོ་དེ་ནས་ཕྱིན་དྲུག་ཉམས་ལེན་གྱི། །དམ་བཅས་མཐའ་རུ་འདོན་པ་གཅེས། །དེ་ལེགས་པར་བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང་།བློ་འཁྲུལ་ངོར་ང་ཞེས་

[021B] །གཅིག་མིན་གཞན་མིན་གྱི་སྡོད་ཚུལ་མེད་།དེར་དཔྱད་ན་འགའ་ཡང་མི་རྙེད་པས། །སྣང་བ་ཙམ་ལས་རང་བཞིན་མེད་བར་ངེས། །སྣང་སྟོང་འགལ་མེད་གྲོགས་གྱུར་འདི། །དུས་གསུམ་རྒྱལ་བའི་དགོངས་པ་ཡིན། །དེ་
ལེགས་པར་བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང་།གཟུགས་ཅན་རྣམས་ཕྱོགས་ཀྱི་ཆ་ཤེས་དང། །ཤེས་པ་རྣམས་སྐད་ཅིག་སྔ་ཕྱིའི་འཕྲེང། །ལྡན་མིན་ཡང་ཡན་ལག་ཚོགས་པ་ལ་།བཏགས་ཙམ་ལས་ངོ་བོས་མ་གྲུབ་
པས། །བདག་མེད་གཉིས་སྟོང་གཞིའི་ཁྱད་ཙམ་ལས། །གནད་རིགས་པའི་རྣམ་འགྱུར་གཅིག་གིས་ཤེས། །དེ་ལེགས་པར་བསམས་ན་རང་ལ་ཕན། །བློ་སྣ་ནང་དུ་ཁུག་ཅིག་ཨང། །ཐུན་མོང་ལམ་གྱིས་རྒྱུད་སྦྱངས་ཏེ། །རྣམ་དག་དབང་གིས་
སྨིན་བྱས་ནས། །རིམ་གཉིས་རྣལ་འབྱོར་ལ་འབད་ན། །དོན་གཉིས་དགའ་སྟོན་རང་གི་ལག་ཏུ་ཡོད། །དེའི་རྩ་བ་དམ་ཚིག་བསྲུང་བ་ཡིན་།གཏན་འདུན་འཕྱུག་པ་མེད་པར་མཛོད། །དེ་ལེགས་པར་བསམས་ན་རང་ལ་ཕན། །བློ་སྣ་ནང་དུ་
ཁུག་ཅིག་ཨང། །ཚུལ་འདི་སྐད་སྨྲས་པའི་དགེ་བ་ཡིས། །དུས་རྟག་ཏུ་དལ་འབྱོར་རྟེན་ཐོབ་ཅིང། །ལམ་བཟང་པོ་འདི་དང་མི་འབྲལ་བས། །དཔལ་སྐུ་བཞིའི་གོ་འཕང་མྱུར་ཐོབ་ཤོག་ །ཅེས་པ་འདི་ནི་དད་བརྩོན་བློ་དང་ལྡན་པ་རྒྱ་མཁར་དཔོན་པོ་དཀོན་
མཆོག་ཆོས་འབྱོར་དང་དགེ་སློང་ཚུལ་ཁྲིམས་དར་རྒྱས་གཉིས་ཀྱིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་སྦྱར་བའི་ཡི་གེ་པ་ནི་སྔགས་རམ་པ་རཏྣ་ཨཱན་སྟའོ།།    ༈    །།ཀྱེ་མ་ཀྱེ་ཧུད་བསམ་བློ་ནང་དུ་སྐོར། །ཡེང་མ་ཡེང་ལ་སྡོད་ཐབས་ག་

[022A]༄༅། །ན་ཡོད། །ཅི་བྱ་ཅི་བྱེད་མེད་པའི་དུས་ཤིག་འབྱུང་།རང་མགོ་རང་གིས་འདོན་དགོས་ཨ་ཙམ། །འཇིགས་འཇིགས་གཤིན་རྗེའི་ཕོ་ཉས་ཟིན་པ་ནི། །རིག་རིག་མིག་གིས་ཕྱོགས་བཅུར་བལྟས་ན་ཡང་།ཞུམ་
ཞུམ་སྐྱོ་བའི་གྲོགས་སུ་གྱུར་པ་ལས། །ལྷང་ལྷང་དགའ་བ་སྐྱེད་ཕྱེད་གང་ཡང་མེད། །བསགས་བསགས་འབྱོར་པ་སོག་མའི་ཕོན་ཐག་ཆད། །འགྲིག་འགྲིག་ཁ་བཤད་པི་ཝང་རྒྱུད་ཐག་ཆད། །མཁོ་མཁོ་མང་པོའི་སེམས་ཀྱི་རེ་ཐག་ཆད། །
འདར་འདར་ཡ་ངའི་འཕྲང་དུ་ཨ་ཐང་ཆད། །ཅི་དྲག་ཅི་དྲག་བླ་མ་དཀོན་མཆོག་མཁྱེན། །མཁྱེན་ནོ་མཁྱེན་ནོ་ཐུགས་རྗེ་ལྕགས་ཀྱུས་ཟུངས། །ཟུངས་ཤིག་ཟུངས་ཤིག་ངན་འགྲོའི་གཡང་ལས་སྐྱོབས། །སྐྱོབས་ཤིག་སྐྱོབས་ཤིག་བླ་མ་ཐུགས་
རྗེ་ཅན།  །འྡིའང་མཚམས་ཀྱི་ཐུན་གསེང་ཅིག་ཏུ་སྩལ་བའོ།།  །།།སྐྱབས་གནས་བསླུ་མེད་མཆོག་གསུམ། །སྙིང་ནས་གསོལ་བ་འདེབས་སོ་།བྱང་ཆུབ་སྙིང་པོའི་བར་དུ། །རྗེས་བཟུང་བྱིན་གྱིས་རློབས་ཤིག་།འདི་ཕྱིའི་ལེགས་
ཚོགས་རྩ་བ། །དུས་གསུམ་རྒྱལ་བའི་ཞལ་སྐྱིན། །མཚན་ལྡན་བཤེས་གཉེན་དམ་པ། །བསམ་སྦྱོར་དག་པས་སྟེན་ཅིག་རྙེད་དཀའ་དོན་ཆེའི་དལ་འབྱོར། །ལན་གཅིག་ཙམ་ཞིག་ཐོབ་པ། །སྔོན་ཆད་སྟོང་པར་ཟད་པས། །ཚེ་ལྷག་དོན་
ལྡན་གྱིས་ཤིག་སངས་བྱ་གནངས་བྱའི་ངང་ལ། །འཆི་བདག་དགྲ་བོས་འཁྱེར་བས། །བྱ་བ་ཀུན་ལས་ཐོག་མར། །ལྷ་ཆོས་གཙོ་བོར་མཛོད་ཅིག་མཆོག་གསུམ་བསོད་ནམས་ཞིང་ལ། །མཇལ་བ་ད་ལན་ཙམ་ཡིན། །རློམ་སེམས་

[022B] །ཕྱག་མཆོད་ཚོགས་བསགས་རེམས་ཤིག་།བློ་རྩལ་སྟོབས་འབྱོར་འཛོམ་ཡང། །སྐྱིད་སྡུག་ལེགས་ཉེས་འཁྱེར་སོ། །དབང་མེད་ལས་ཀྱིས་འཁྱེར་བས། །དེ་ཉིད་དབང་པོར་ཞོག་ཅིག་།སྲིད་འབྱོར་ཇི་ཙམ་བསྒྲུབས་
ཀྱང། །རྡུལ་ཙམ་འཁྱེར་དབང་མེད་ལ། །རྣམ་སྨིན་ཕྱི་བཞིན་འབྲང་བས། །དོན་མེད་སྡིག་པ་མ་གསོག་ཟབ་ཟབ་གདམས་པ་མང་ཡང། །ཡོན་ཏན་ཀུན་གྱི་གཞི་རྟེན། །མི་བསྲུང་རང་དབང་མེད་པ་།ཁས་བླངས་ཚུལ་ཁྲིམས་ཡིན་པས།།
དྲན་ཤེས་བག་ཡོད་སྒོ་ནས། །ཉམས་ལེན་སྙིང་པོར་བྱས་ན། །ལུང་རྟོགས་ཡོན་ཏན་ཐམས་ཅད། །ཡར་ངོའི་ཟླ་བཞིན་འཕེལ་ལོ། །འོན་ཀྱང་རྨོངས་པའི་མུན་སེལ། །ཐོས་པའི་སྒྲོན་མེ་མེད་ན། །བླང་དོར་བྱ་ཐབས་བྲལ་བས། །སློབ་
གཉེར་ནན་ཏན་གྱིས་ཤིག་ཁ་བཤད་རླུང་ལ་བསྐུར་ན། །ཆུ་ནང་རྡོ་བ་བཞིན་དུ། །རང་རྒྱུད་སྐམ་པོར་ལུས་པས། །གང་ཤེས་རྒྱུད་ལ་སྦྱོར་ཅིག་མདོར་ན་སྒོ་གསུམ་སྤྱོད་པ། །ཅི་བྱས་ཆོས་དང་སྦྱར་ཏེ། འཆི་བ་ཐོག་ཏུ་བབས་ཀྱང། །འགྱོད་
པ་མེད་པ་གྱིས་ཤིག་ཉེ་བར་མཁོ་བའི་བསླབ་བྱ། །ཉུང་འདུས་སྨྲས་པ་འདི་ཡང། །སྙན་གོང་ཨུཏྤལ་མ་བྱེད། །སྙིང་གི་དཔལ་བེའུ་ཆོངས་ཤིག་དེ་སྐད་བསྙད་པའི་དགེ་ཚོགས། །བློགས་ལ་དོན་གཉེར་ཅན་རྣམས། །ཚུལ་གནས་ཐོས་
བསམ་སྒོམ་ལ། །འཇུག་པའི་རྒྱུ་རུ་གྱུར་ཅིག་ །ཅེས་པ་འདི་ནི་དད་བརྩོན་ལྡན་པ་དཀོན་མཆོག་ཐབས་མཁས་དང་བློ་བཟང་དཀོན་མཆོག་གཉིས་ཀྱིས་བསྐུལ་ངོར་ལ་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།     ༈    །།དུས་གསུམ་སངས་རྒྱས་

[023A]༄༅། །ཀུན་གྱི་ངོ་བོ་ཉིད། །བླང་དོར་ཇི་བཞིན་འདོམས་པའི་ཆོས་ཀྱི་མཛོད། །ཐེག་གསུམ་དགེ་འདུན་འདུས་པའི་གཙུག་གི་རྒྱན་།རྗེ་བཙུན་བླ་མའི་ཞབས་ལ་གསོལ་བ་འདེབས། །ཕྱིན་ཅི་ལོག་གི་རྟོག་པ་ཀུན་ཞི་སྟེ། །བློ་
ཁ་ཆོས་ལ་ཕྱོགས་པར་བྱིན་གྱིས་རློབས། །སྡོམ་པ་ནོད་པ་མང་ཡང་བསྲུང་པ་དཀོན། །བསླབ་བྱ་ཞུ་བ་མང་ཡང་སློབ་པ་ཉུང་།གཞན་ཕན་དཀའ་ཡང་དད་ལྡན་སློབ་མ་ཡིས། །སྙིང་ལ་འཆིང་རྒྱུའི་བསླབ་བྱ་དགོས་སོ་ཞེས། །ནན་གྱིས་བསྐུལ་བའི་
གཡར་ངོ་མཆོག་པར། །བསླབ་བྱའི་གནད་འགའ་ཐོལ་བྱུང་ཚུལ་དུ་གླེང། །བྱ་བ་ཀུན་ལ་ལས་འབྲས་དཔང་པོར་ཞོག་སྐྱིད་སྡུག་ཅིར་ཡང་མཆོག་གསུམ་བློ་གཏད་ཀྱིས། །གཞུང་ལུགས་ཀུན་ལས་བྱང་ཆུབ་ལམ་རིམ་དང། །ཉམས་ལེན་ཀུན་ལས་
ཚུལ་ཁྲིམས་གཙོ་བོར་ཟུངས། །འདི་ཉིད་བསྟན་པ་སྤྱི་ལ་སློབ་ཚུལ་ཏེ། །འདི་ནི་བརྗེད་མེད་སྙིང་ལ་བཅིང་བར་འོས། །ཐོ་རངས་སྔ་བར་ལང་ཚེ་མ་དང་གི་དུས། །མ་ཤི་ལང་རྒྱུ་བྱུང་བ་མཆོག་གསུམ་དྲིན། །ད་ཙམ་དམྱལ་བར་གནས་ན་ཅི་ཚུགས་
བྱེད། །དེ་རིང་ཆོས་ཀྱིས་དོན་ལྡན་བྱའོ་སྙམ། །འདི་ནི་དང་པོར་འཕེན་པ་གཏོང་ཚུལ་ཡིན། །དེ་ཡང་བརྗེད་མེད་སྙིང་ལ་བཅིང་བར་འོས། །དཀོར་ཟས་སྤྱོད་ཚེ་ལྡན་གྲོལ་གདེང་མེད་ན། །ལྕགས་གོང་འབར་བ་འདྲ་བར་རྒྱལ་བས་གསུངས་
དགེ་སྦྱོང་བྱིན་པའི་ཚུལ་དང་འདུ་ཤེས་བཅུ། །སེམས་དཔའི་གཞན་དོན་སྔགས་ཀྱི་སྦྱིན་སྲེག་ཚུལ། །འདི་ནི་བཟའ་བཟས་ཀྱི་རྣལ་འབྱོར་ཡིན། །དེ་ཡང་  ྾  གོས་ནི་བཟང་ངན་མཐའ་རུ་མ་ལྷུང་ཞིང། །རྒྱུ་སོགས་རུང་བ་བགོ་ལུགས་ཚུལ་

[023B] །ནང་གི་བླ་མ་ལྷ་ལ་མཆོད་རྫས་སུ། །བསྔོས་ན་རང་གཞན་ཚོགས་རྫོགས་སྒྲིབ་པ་བྱང། །འདི་ནི་གོས་དང་གནས་སོགས་སྤྱོད་ཚུལ་ཡིན། །དེ་ཡང་  ྾  གཅིག་པུ་ཡིན་ཀྱང་ལུས་ཀྱི་བག་མེད་སྤོངས། །མང་པོའི་ནང་དུ་ངག་གི་སྐྱོན་
ཡོན་རྟོག་རྣམ་པ་ཀུན་ཏུ་རང་སེམས་ཞུ་དག་བྱེད། །སྒོ་གསུམ་སྤྱོད་པ་མཐའ་དག་ཆོས་དང་བསྟུན། །འདི་ནི་རྒྱུན་དུ་དྲན་ཤེས་བསྟེན་ཚུལ་ཡིན། །དེ་ཡང་  ྾  གཉེན་ལ་ཧ་ཅང་ཆགས་པ་མི་བྱ་ཞིང་།དགྲ་ལ་ཧ་ཅང་ཁོན་འཛིན་མི་བྱ་སྟེ། །
གསར་འགྲོགས་མི་ཆེ་ཕྱི་ཐག་བསྲིང་བ་དང། །ཕོག་ཐུག་མི་མང་སྣ་ཐག་མ་ཤོར་བྱ། །འདི་ནི་འཇིག་རྟེན་ཡ་རབས་སྤྱོད་ཚུལ་ཡིན་།དེ་ཡང་  ྾  དོན་མེད་སྡིག་ཅན་གནས་སུ་མི་འགྲོ་ཞིང། །འགྲོ་ཚེ་ཞི་དུལ་བག་ཡོད་འདུལ་བར་བསྟུན། །
བདེ་བ་ཅན་སོགས་དག་པའི་ཞིང་ཁམས་སུ། །འགྲོའོ་སྙམ་པའི་འཕེན་པ་གོམས་པར་བྱ། །འདི་ནི་འཕྲལ་ཡུན་དགོས་པའི་དོན་དང་ལྡན། །དེ་ཡང་  ྾  སྐྱིད་ཀྱང་མི་རློམ་དཀོན་མཆོག་དྲིན་དུ་ལྟ་།སྡུག་ཀྱང་མི་འཁང་རང་གི་ལས་སུ་
བསམ། །བསྟོད་ལམ་ཨི་དགའ་བསོད་ནམས་ཉམས་བྱེད་དང། །སྨད་ལ་མི་ཁྲོ་སྡིག་པའི་ཕྱགས་མར་བསྒོམ། །འདི་ནི་ཆོས་བརྒྱད་མགོ་སྙོམས་གདམས་པ་ཡིན། །དེ་ཡང་  ྾  ཉལ་ཁ་ཉིན་དེར་དགེ་སྡིག་གང་བྱུང་པ། །བརྟགས་ཏེ་དགེ་
བ་མང་ན་དགའ་བ་སྒོམ། །སྡིག་པ་མདན་རང་ལ་གྱོད་བརྡལ་ཏེ་།ཕྱིར་བཅོས་བགྱིས་ནས་ཞག་ཏུ་འགྲོགས་མི་བྱ། །འདི་ནི་ཉེས་ལྟུང་སྦྱོང་བའི་ཐབས་མཆོག་ཡིན། །དེ་ཡང་  ྾  མཚན་ལྡན་བཤེས་གཉེན་གཙུག་གི་རྒྱན་དུ་བསྟེན།་༄༅། །ཆོས་མཐུན་གྲོགས་བཟང་གྲིབ་མ་བཞིན་དུ་འགྲོགས། །མི་དགེའི་བཤེས་དང་སྡིག་པའི་གྲོགས་པོ་ནི། །སྲིན་མོའི་འཛུམ་དང་ཧ་ལའི་དུག་བཞིན་སྤོངས། །འདི་ནི་ཉམས་ལེན་ཀུན་གྱི་མགོ་འདོན་ཡིན། །
དེ་ཡང་  ྾  ཆོས་ཚུལ་སྨན་གྱི་མིང་ཙམ་ཤེས་པ་ཡིས། །ཉོན་མོངས་གདུང་པའི་ནད་རིམ་མི་སེལ་བས། །གང་ཤེས་རང་གི་རྒྱུད་ལ་སྦྱར་བྱས་ཏེ། །བྱང་ཆུབ་ལམ་དུ་འགྱུར་ངེས་མཛོད་ཅིག་ཅེས། །གསོལ་འདི་སྙན་རྒྱབ་བསེར་བུ་མ་མཛད་
པར། །ཇི་བཞིན་ལག་ཏུ་ལོངས་ཤིག་སྐལ་ལྡན་རྣམས། །ཞེས་པ་འདི་ནི་ཧ་ལ་ཧ་ཁུ་རེ་ཆེན་མོའི་གྲྭ་རིགས་དད་བརྩོན་ལྡན་པ་བློ་བཟང་རིགས་གྲོལ་གྱིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་འཕྲལ་དུ་སྦྱར་བའི་ཡི་གེ་པ་ནི་སྔགས་རམ་པ་དཀོན་མཆོག་ཀུན་
དགའོ།།    ༈    །།བདེ་དགེ་ལེགས་ཚོགས་ཡོན་ཏན་དུས་གསུམ་དུ། །ཇི་སྙེད་བྱུང་བ་ཐམས་ཅད་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །རྣམ་དཀར་སྨོན་པ་འགྲུབ་པར་བྱིན་གྱིས་རློབས་།སྡུག་བསྔལ་
སྲིད་པའི་རྒྱ་མཚོ་བརྒལ་བའི་རྟེན། །དལ་འབྱོར་གྲུ་གཟིངས་རྙེད་པ་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན་།དོན་ལྡན་སྙིང་པོ་ལོན་པར་བྱིན་གྱིས་རློབས། །རྒན་གཞོན་ངེས་མེད་འཆི་བ་མཐོང་བ་ན། །རང་ལ་བག་
ཟོན་སྐྱེས་པ་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །བསྐུལ་མ་ནང་ནས་ཐེབས་པར་བྱིན་གྱིས་རློབས། །དཀོན་མཆོག་ལས་འབྲས་བསླུ་བ་མེད་པ་ལ། །ཡིད་ཆེས་ཅུང་ཟད་རྙེད་པ་བླ་མའི་དྲིན། །སླར་ཡང་བཀའ་

[024B] །བླང་དོར་ཚུལ་བཞིན་ནུས་པར་བྱིན་གྱིས་རློབས། །འཁོར་བ་སྤྱི་དང་བྱེ་བྲག་སྡུག་བསྔལ་ལས་།ཐར་འདོད་བག་ཙམ་སྐྱེས་པ་བླ་མའི་དྲིན། །སླང་ཡང་བཀའ་དྲིན་དྲན་པས་གསོལ་འདེབས་ན། །ངེས་འབྱུང་རྣལ་
མ་སྐྱེ་བར་བྱིན་གྱིས་རློབས། །སོ་སོ་ཐར་དང་བྱང་སེམས་གསང་སྔགས་ཀྱི། །སྡོམ་གསུམ་ཚང་བར་ཐོབ་པ་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །དམ་ཚིག་ཚུལ་བཞིན་བསྲུང་བར་བྱིན་གྱིས་རློབས། །རྒྱལ་སྲས་སྤྱོད་
པའི་གཞི་རྟེན་སེམས་བསྐྱེད་ལ། །ཡིད་སྨོན་འདུན་པ་སྐྱེས་པ་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །ཐེག་མཆོག་རྩ་བ་ཚུགས་པར་བྱིན་གྱིས་རློབས། །སྲིད་རྩ་གཅོད་བྱེད་ཟབ་མོའི་ལྟ་བ་ལ། །སྒྲ་སྤྱིའི་བརྡ་ཙམ་
འཇགས་པ་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །ཆོས་ཀུན་དེ་ཉིད་རྟོགས་པར་བྱིན་གྱིས་རློབས། །བྱིན་རླབས་གཏེར་གྱུར་ལྷ་སྔགས་དུ་མ་དང། །མཇལ་བའི་སྐལ་བཟང་ཐོབ་བ་བླ་མའི་དྲིན། །སླར་ཡང་བཀའ་དྲིན་
དྲན་པས་གསོལ་འདེབས་ན། །ཟབ་ལམ་མངོན་དུ་འགྱུར་བར་བྱིན་གྱིས་རློབས། །བཟང་ངན་རྐྱེན་གྱི་སྣང་བ་ཅི་ཤར་ཡང། །ལམ་གྱི་གྲོགས་སུ་བསྒྱུར་འདོད་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །ཉམས་ལེན་མཐའ་
ཐོན་པར་བྱིན་གྱིས་རློབས། །མ་འོངས་དུས་ནས་ལམ་སྤངས་རྟོགས་ཀྱི། །ཡོན་ཏན་སྐྱེས་ཚེ་དེ་ཡང་བླ་མའི་དྲིན། །སླར་ཡང་བཀའ་དྲིན་དྲན་པས་གསོལ་འདེབས་ན། །འགྲོ་ཀུན་མགོན་དུ་འགྱུར་བར་བྱིན་གྱིས་རློབས། །ཞེས་པ་འདི་ནི་ཧ་ལ་ཧ་ཇ་སག་

[025A]༄༅། །ཐུ་རྒྱལ་པོའི་ཤོག་ནས་ལྷག་བསམ་དང་རྣམ་དཔྱོད་ཕུལ་དུ་བྱུང་བ་རབ་འབྱམས་པ་དཀོན་མཆོག་སྨོན་ལམ་གྱིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་སྦྱར་བའི་ཡི་གེ་བ་ནི་སྔགས་རམ་པ་དཀོན་མཆོག་ཀུན་དགའོ།།    ༈    །།
བློ་བཟང་རྒྱལ་བའི་ཡབ་གཅིག་འཇམ་པའི་དབྱངས། །དགྱེས་བཞད་ཀུན་མཁྱེན་འཇིགས་མེད་དབང་པོའི་སྡེའི། །བཞེད་དགོངས་བཤད་སྒྲུབ་བསྟན་པའི་སྒྲོན་མེ་མཆོག། །སྐལ་བ་ཇི་བཞིན་གང་འདུལ་སྐུར་སྟོན་པའི། །འདྲེན་པ་མཚུངས་
མེད་གཏན་གྱི་སྐྱབས་གཅིག་པུ། །ཁྱོད་ལས་གཞན་ན་མེད་དོ་བརྩེར་དགོངས་ཏེ། །ཕྲ་རགས་འཁོར་བའི་འཇིགས་ལས་བསྐྱབ་ཏུ་གསོལ། །བདེ་ཆེན་ཐར་པའི་གནས་དེར་དྲང་དུ་གསོལ། །དུས་གསུམ་རྒྱལ་བ་ཀུན་གྱི་དགོངས་པའི་
བཅུད། །བརྒྱད་ཁྲི་བཞི་སྟོང་ཆོས་ཕུང་སྙིང་པོའི་དོན། །ཚང་ལ་མ་ནོར་མདོ་སྔགས་ལམ་བཟང་ཀུན། །ཇི་བཞིན་གདམས་ཤིང་རྗེས་སུ་སྟོན་པ་ཡི། །དཔལ་ལྡན་བླ་མ་ཐར་བའི་ས་མཁན་མཆོག་ཁྱོད་ལས་གཞན་ན་མེད་དོ་བརྩེར་
དགོངས་ཏེ། །ཕྲ་རགས་འཁོར་བའི་འཇིགས་ལས་བསྐྱབ་ཏུ་གསོལ། །བདེ་ཆེན་ཐར་བའི་གནས་དེར་དྲང་དུ་གསོལ། །འོད་གསལ་མཁའ་ལ་བདེ་ཆེན་འོད་ལྔའི་མདངས། །དག་པ་རབ་འབྱམས་བརྟན་གཡོའི་སྒྱུ་འཕྲུལ་གྱིས།།
ལས་བཞི་གྲུབ་ཆེན་བརྒྱད་དང་ཟུང་འཇུག་གི། །དངོས་གྲུབ་རིན་ཆེན་འདོད་དགུའི་མཆོག་སྦྱིན་པ། །ཁྱབ་བདག་འཁོར་ལོའི་མགོན་པོ་ཡི་དམ་ལྷ། །ཁྱོད་ལས་གཞན་ན་མེད་དོ་བརྩེར་དགོངས་ཏེ། །ཕྲ་རགས་འཁོར་བའི་

[025B] །བདེ་ཆེན་ཐར་པའི་གནས་དེར་དྲང་དུ་གསོལ། །དུས་གསུམ་རྒྱལ་ཀུན་ཐུགས་རྗེ་གཅིག་བསྡུས་ནས་།འགྲོ་བློར་གང་འཚམ་གཟུགས་ཀྱི་སྐུར་བསྟན་ཏེ། །ཟབ་རྒྱས་ཆོས་ཀྱི་སྙིང་པོ་ཀུན་སྩོལ་བའི། །ཐེག་གསུམ་
ཐར་འདོད་ཡོངས་ཀྱི་གཙུག་གི་རྒྱན། །དཀོན་མཆོག་རྣམ་གསུམ་འདུས་པའི་ངོ་བོ་ཉིད། །ཁྱོད་ལས་གཞན་ན་མེད་དོ་བརྩིར་དགོངས་ཏེ་།ཕྲ་རགས་འཁོར་བའི་འཇིགས་ལས་བསྐྱབ་ཏུ་གསོལ། །བདེ་ཆེན་ཐར་པའི་གནས་དེར་དྲང་དུ་གསོལ། །ཁྱད་
པར་མི་འགྱུར་ལྷན་སྐྱེས་དགའ་བ་མཆོག་སྤྲོས་བྲལ་དེ་བཞིན་ཉིད་དང་རོ་གཅིག་པས། །སྐད་ཅིག་ཉིད་ལ་སྲིད་རྩ་དྲུངས་ཕྱུང་ནས་།ཟུང་འཇུག་སྒྱུ་འཕྲུལ་དྲ་བའི་གུར་ཁང་དུ། །ཉེ་བར་འཁྲིད་མཛད་དཔའ་བོ་མཁའ་འགྲོའི་གཙོ། །ཁྱོད་ལས་
གཞན་ན་མེད་དོ་བརྩེར་དགོངས་ཏེ། །ཕྲ་རགས་འཁོར་བའི་འཇིགས་ལས་བསྐྱབ་ཏུ་གསོལ། །བདེ་ཆེན་ཐར་བའི་གནས་དེར་དྲང་དུ་གསོལ་།གང་གི་བྱིན་རླབས་དབང་པོའི་རྡོ་རྗེ་ཡིས། །ནག་ཕྱོགས་སྡེ་དང་བཅས་པའི་ས་འཛིན་རྐང། །ཕྱེ་
མར་འཐག་བྱེད་བསྟན་སྲུང་ཚོགས་ཀྱི་རྗེ། །མི་ཕྱེད་དམ་ཚིག་རྡོ་རྗེའི་ཕྱག་རྒྱ་ཡིས། །དམ་ཅན་རྒྱ་མཚོའི་ཚོགས་ལ་མངའ་བསྒྱུར་བ། །ཁྱོད་ལས་གཞན་ན་མེད་དོ་བརྩེར་དགོངས་ཏེ། །ཕྲ་རགས་འཁོར་བའི་འཇིགས་ལས་བསྐྱབ་ཏུ་
གསོལ། །བདེ་ཆེན་ཐར་པའི་གནས་དེར་དྲང་དུ་གསོལ། །མདོར་ན་དེང་ནས་བྱང་ཆུབ་སྙིང་པོའི་བར། །གང་གི་ཞབས་པད་གཙུག་གིས་གུས་མཆོད་ནས། །ལམ་གྱི་བར་ཆད་མཐའ་དག་སེལ་བ་དང། །མཐུན་རྐྱེན་ལེགས་ཚོགས་མ་ལུས་

[026A]༄༅། །གྲུབ་པ་ཡི། །མགོན་དང་སྐྱབས་དང་དཔུང་གཉེན་རེ་བའི་གནས། །ཁྱོད་ལས་གཞན་ན་མེད་དོ་བརྩེར་དགོངས་ཏེ། །ཕྲ་རགས་འཁོར་བའི་འཇིགས་ལས་བསྐྱབ་ཏུ་གསོལ། །བདེ་ཆེན་ཐར་པའི་གནས་དེར་དྲང་
དུ་གསོལ། །ཞེས་པ་འདི་ནི་ཨུ་ཅུ་མུ་ཆིན་ཤོག་ནས་དད་བརྩོན་བློ་དང་ལྡན་པ་བཀའ་བཅུ་དཀོན་མཆོག་སྐལ་ལྡན་གྱིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།། །།།དབྱིངས་སྤྲོས་དང་བྲེལ་བའི་ལྷ་ལམ་ངོས། །ཡུལ་ཀུན་རྫོབ་
སྣང་བའི་འཇའ་ཚོན་དབུས། །གདན་པད་ཟླ་ཉི་མའི་དཀྱིལ་འཁོར་སྟེང། །ཕ་དྲིན་ཅན་རྩ་པའི་བླ་མ་དང། །དབྱེར་མེད་པ་རྡོ་རྗེ་འཇིགས་མཛད་ཆེ། །སྟེང་ཞལ་དགུ་འབར་བས་ཁམས་གསུམ་ཟ་།ཕྱག་སོ་བཞིས་མཚོན་ཆ་སྣ་ཚོགས་
འཛིན། །ཞབས་བཅུ་དྲུག་བགྲད་པས་ས་གསུམ་གཡོ། །གཡང་སྲིད་ཞིའི་མཐའ་ཡས་སྒྲོལ་བ་ཡི། །མགོན་ཁྱོད་མིན་རེ་ས་གཞན་མེད་དོ་།ཐུགས་བརྩ་བས་བདག་གི་མགོན་མཛོད་ལ། །དགྲ་ཕྱི་ནང་གཤིན་རྗེའི་གཡུལ་ལས་སྐྱོབ། །
རྒྱལ་ཀུན་གྱི་ཡབ་གཅིག་འཇམ་པའི་དབྱངས། །ཁྲོ་རྒྱལ་གྱི་སྐུར་བསྟན་གཤིན་རྗེའི་གཤེད། །དུར་སྨྲིག་གི་གར་མཁན་ཙོང་ཁ་པ་།གསུམ་འདུས་ཀྱི་ངོ་བོ་དྲིན་ཅན་རྗེ། །ཁྱོད་བླ་མ་ཡི་དམ་མཆོག་གསུམ་དང། །དཔལ་ཆོས་སྲུང་ཀུན་གྱི་
ངོ་བོ་རུ། །ཡིད་རྩེ་གཅིག་གདུང་བས་གསོལ་འདེབས་ན། །སྤྲང་སྐྱབས་མེད་བདག་གི་སྐྱབས་མཛོད་ཅིག་སྟོང་འཁོར་ལོས་བསྒྱུར་བའི་དཔལ་འབྱོར་ཀྱང། །རྨི་ལམ་གྱི་དགའ་སྟོན་རོལ་པ་འདྲ། །ཐབས་བརྒྱ་ཡིས་བསྒྲུབས་ཀྱང་འདོང་

[026B] །ཚེ་འདི་སྣང་བྱིས་པའི་རྩེད་འཇོ་ཡིས། །གཏན་འདུན་ལ་བསླུ་བའི་བློ་ངན་གྱི། །གདོན་ཁོང་ན་གནས་འདི་དྲུངས་ཕྱུང་སྟེ། །ཆོས་རྣམ་དག་བསླབ་གསུམ་བསྲུང་ནུས་པར། །རྒྱུད་བྱིན་གྱིས་རློབས་ཤིག་བླ་མ་ལྷ། །རང་སྲོག་ལས་འཕང་བའི་
གཅེས་སྦྲས་ཀྱིས། །ལན་གྲངས་མེད་བསྐྱངས་པའི་མརྒན་རྣམས་།སྡུག་བསྔལ་གྱིས་མནར་བའི་ངང་ཚུལ་ལ། །ཤས་མི་བཟོད་སྙིང་རྗེས་ཡིད་དྲངས་ཏེ། །ཡོངས་འགྲོ་བའི་དོན་གྱི་ཁུར་བཟུང་ནས་།སྐྱབས་བླ་མེད་བྱང་ཆུབ་སྒྲུབ་པ་ཡི། །སེམས་བཅོས་
མིན་མྱུར་དུ་སྐྱེ་བ་རུ། །རྒྱུར་བྱིན་གྱིས་རློབས་ཤིག་བླ་མ་ལྷ་།དུས་ཡ་མཐའ་མེད་པའི་འཁོར་བ་འདིར། །བཟོད་མེད་ཀྱི་སྡུག་བསྔལ་མྱོང་གྱུར་ཀྱང། །ད་དུང་ཡང་རང་གྲོལ་མི་འོང་བས། །དེའི་རྩ་བར་གྱུར་པ་ངར་འཛིན་གདོན། །ཡུལ་སྟོང་པའི་
དངོས་ལ་ཚུགས་ཐུབ་ཀྱི། །བདག་གཞན་དུ་ཕྱེ་བའི་ཕུང་ཁྲོལ་གཞི། །བློ་འཁྲུལ་པའི་རང་མཚང་རྟོགས་ནུས་པར། །རྒྱུད་བྱིན་གྱིས་རློབས་ཤིག་བླ་མ་ལྷ། །ཐ་མལ་གྱི་སྐྱེ་ཤི་ལྕགས་ཀྱི་ཁམས། །སྐུ་གསུམ་གྱི་གསེར་འགྱུར་རྩིས་བྲན་ཏེ་
རྟེན་བརྟེན་པ་དག་པའི་འཁོར་ལོའི་མདངས། །དམིགས་མེད་ཀྱི་དབྱིངས་སུ་བཀྲ་བ་ཡིས། །ལྷན་སྐྱེས་ཀྱི་བདེ་བས་རབ་མྱོས་ཏེ། །དཔལ་ཟུང་འཇུག་མཛེས་མའི་ལང་ཚོལ། །དུས་རྟག་ཏུ་དགའ་བས་སྦྱོར་བ་རུ་།རྒྱུད་བྱིན་གྱིས་རློབས་ཤིག་བླ་
མ་ལྷ། །དུས་གསུམ་གྱི་དགེ་ཚོགས་མཆོད་པར་འབུལ། །རང་གཞན་གྱི་སྡིག་ལྟུང་མ་ལུས་བཤགས། །ལར་བསྐལ་པ་རྒྱ་མཚོར་རྟག་བཞུགས་ནས། །ཆོས་ཟབ་རྒྱས་ཀྱི་བདུད་རྩིའི་དགའ་སྟོན་སྩོལ། །འདིས་མཚོན་གྱི་དགེ་བའི་དངོས་པོ་

[027A]༄༅། །ཀུན། །དུས་དང་ནས་བྱང་ཆུབ་སྙིང་པོའི་བར། །རྗེ་བླ་མས་འབྲལ་མེད་རྗེས་འཛིན་ཅིང། །མཆོག་དང་པོའི་སངས་རྒྱས་ཐོབ་ཕྱིར་བསྔོ། །ཞེས་པ་འདི་ནི་སུ་ཉིད་ཤོག་ནས་རྣམ་དཔྱོད་ཡངས་པ་རབ་འབྱམས་པ་ངག་དབང་བསོད་
ནམས་ཀྱིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།    ༈    །།ལྟ་བའི་མགུར་མ་དེ་ཉིད་ལྟ་བའི་མིག་འབྱེད་ཅེས་བྱ་བ་བཞུགས།། །།དཔལ་བདེ་ཆེན་ཐུགས་རྗེའི་བདག་ཉིད་དེ་།དབྱིངས་སྦྲོས་བྲལ་ངང་དུ་རོལ་པ་ཡིས།།
མ་ཉམ་ཐག་འགྲོ་བའི་དབུགས་འབྱིན་པ། །རྗེ་བླ་མའི་ཞབས་རྡུལ་གཙུག་གིས་མཆོད། །གནས་འཁོར་བའི་སྡུག་བསྔལ་ཡོད་དོ་ཅོག་དགྲ་བདག་འཛིན་གདོན་གྱིས་བསྐྱེད་པས་ན། །དེ་དྲུངས་ནས་འབྱིན་པའི་ཐབས་ཚུལ་ལ། །བུ་ཐར་འདོད་
ཡོངས་ཀྱིས་འབད་བར་རིགས། །ད་འོན་ཀྱང་ཕྲ་ལ་ཆེས་ཟབ་བ་།དོན་དེ་ཉིད་རིག་པའི་སྔ་རོལ་ན། །ཆེས་རགས་པའི་མི་རྟག་སྡུག་བསྔལ་དང། །སྟོང་བདག་མེད་རྟོགས་དགོས་རིམ་པ་མང། །ན་རྒན་གཞོན་མེད་པར་གློ་བུར་གྱི། །རྐྱེན་དུ་
མས་འཆི་བ་མཐོང་བཞིན་དུ། །རང་འཆི་སྙམ་བློ་ཡང་མི་སྐྱེ་ན། །ལམ་ཟབ་མོའི་རྟོགས་པ་ག་ལ་སྐྱེ། །རྟེན་གཅིག་ལ་ལོ་ཟླ་རེ་རེར་ཡང། །སྐྱིད་སྡུག་དང་འབྱོར་རྒུད་ངེས་མེད་ཚུལ། །ཤེས་བཞིན་དུ་ཞེན་པ་ཨ་འཐས་ལ། །བློ་ངེས་འབྱུང་
རྣལ་མའི་རེ་བ་དཀའ། །ཁོང་བྱེ་མདོ་སེམས་ཙམ་རང་རྒྱུད་པའི་།ཆོས་ལྟ་བའི་སྐས་ལ་མས་རིམ་བཞིན། །ཡར་མ་འཛེག་དང་པོ་ཁོ་ན་ནས། །ཆེས་མཐོན་པོའི་སྦར་འཛིན་སྟོང་འུད་ཡིན། །ལར་བདག་ཅག་རང་རང་སྣང་བ་འདིར། །ཐོ་མ་

[027B]བློས་བཅོས་པའི་དགག་བྱ་འགོག་པ་འདིས། །ཁོ་ལྷན་སྐྱེས་སྐུ་མཁར་བརྟན་དུ་གཏོར། །མིང་དབུ་མར་བཏགས་ཀྱང་རང་ཅག་རྣམས། །བློའི་ངོན་བདེན་སྟོང་མཐར་ཐུག་གི། །མཚམས་འདི་ལས་ཕྲ་ཞིང་ཟབ་པ་
ཞིག་ཁོང་དོན་སྨྲ་རྣམས་ཀྱང་དགོངས་ཏེ་མཆི། །གཅིག་དུ་བྲལ་ལ་སོགས་གཏན་ཚིགས་ཀྱིས། །ཆོས་བདན་མེད་ཁ་ཡིས་སྒྲུབ་ན་ཡང་།སེམས་གཏད་སོ་རྟག་གཅིག་རང་དབང་བའི། །བདག་ཕྱོགས་ཙམ་ཁེགས་ཀྱང་མཚར་དུ་ཆེ། །
ཁོང་དོན་སྨྲ་དོན་གྱིས་ལེ་སྤྲམ། །བདག་རགས་པའི་གཡའ་དང་བྲལ་ཤུལ་ན། །དོན་བདེན་གྲུབ་དངོས་པོའི་རང་མདངས་ཤིག་ཚུར་རྣམ་པ་གཏོང་བྱེད་ཡོད་དོ་ཟེར། །དེ་བཀག་སྟེ་རྣམ་རིག་སྨྲ་བ་རྣམས། །ནང་འཛིན་པའི་པིར་གྱི་ངོས་
འདི་ན། །ཡུལ་སྣ་ཚོགས་མདངས་བཀྲ་བག་ཆགས་ཀྱི། །ཚོན་བདེན་པའི་ཤས་ཅིག་ཡོད་པར་སྨྲ། །ཁོང་རང་རྒྱུད་པ་རྣམས་བདེན་པའི་དངོས། །ཡུལ་ཡུལ་ཅན་གང་ལ་མི་དམིགས་ཀྱང། །ལྕགས་རྡོ་དང་ཕྲད་པའི་རྟེན་འབྱུང་ལས། །
མེ་འབྱུང་བ་སྲེག་བྱེད་རང་མཚན་ཟེར། །དཔལ་ཀླུ་སྒྲུབ་དགོངས་པ་མཐར་ཐུག་ནི། །བྱད་མེ་ལོང་ངོས་ལ་ཤར་བ་བཞིན། །སྣང་ཙམ་པོ་མ་གཏོགས་ཕྱི་ནང་ན། །དོན་ངོ་བོས་གྲུབ་པ་འགར་ཡང་མེད་།སའི་དུམ་བུར་དབུ་དང་ཕྱག་གོ་
ཞེས༑ ༑མིང་བཏགས་ཀྱིན་བཅོས་པ་ཚོགས་ཙམ་ན། །ཕར་བཏགས་ཉམས་མེད་པར་རང་ངོས་ནས། །ཚུར་གྲུབ་གྲུབ་འདྲ་ཡང་ག་ལ་བདོན། །དེ་ཡིན་ཀྱང་ཚོགས་པའི་རྟེན་འབྱུང་གིས། །ལས་བསོད་ནམས་གསོག་པའི་གཞིར་

[028A]༄༅། །འགྱུར་ཏེ། །རྐྱེན་ཚོགས་པས་ཁང་ཁྱིམ་ཆ་བྱད་སོགས་།ཀུན་དགོས་པ་སྒྲུབ་ལ་བསྙོན་དུ་མེད། །མགོན་སངས་རྒྱས་ནས་བཟུང་རང་ཅག་བར། །ཀུན་བདེན་མེད་བརྗོད་པའི་ཚིག་འདྲ་ཡང། །བློའི་འཆད་
ཚུལ་ཤར་ནུབ་བཞིན་གྱུར་པས། །ལམ་སོ་སོར་རང་རིག་སྤྱོད་ཡུལ་གསུངས། །གང་རྐྱེན་ལས་སྐྱེས་པ་དེ་མ་སྐྱེས། །དེར་སྐྱེ་བའི་རང་བཞིན་ཡོད་མ་ཡིན། །རྐྱེན་གཞན་ལ་ལྟོས་ཕྱིར་སྟོང་པ་ཞེས་།གསུང་དེ་ལས་ལྷག་པའི་སྟོན་ཚུལ་
མེད༑ ༑རྒྱུ་ཚོགས་བསགས་སྒྲིབ་སྦྱོང་གནད་སྨིན་ལ། །དེ་ཙམ་གྱིས་ལྟ་བ་རྟོགས་ནུས་ཏེ། །མི་ཕལ་ཆེར་སྐྱེས་ཕྱིར་མི་སྐྱེས་ཞེས་།ཚིག་དངོས་ཟིན་འགལ་བ་ལྟ་བུར་གོ་བློས་སྟོང་ཕྱོགས་བསམ་པས་སྟོང་ཚུལ་རེ། །འཆར་སླ་ཡང་ཉེན་དང་གོལ་ས་
ཆེ༑ ༑ལུགས་འོག་མ་ཀུན་ཀྱང་རྟག་པ་ཡི། །མཐའ་སྟོང་པས་སེལ་བར་མགྲིན་གཅིག་སྨྲ། །སྣང་ཙམ་གྱི་རྟེན་འབྱུང་འདི་བསམ་པས། །དོན་སྟོང་བ་ཤར་ན་ཡ་མཚན་ཏེ། །ཀུན་བདེན་པར་ཞེན་པའི་རྐྱེན་དེ་ཡིས། །ཕྱིར་བདེན་འཛིན་གཞོམ་ནུས་སྐལ་བ་
བཟང། །འབྲས་རྒྱུ་ལ་ལྟོས་པའི་རྟེན་འབྱུང་ཙམ། ཡོངས་དངོས་པོར་སྨྲ་བ་ཀུན་འདོད་ཀྱང། །རྒྱུ་འབྲས་བུར་ལྟོས་ཤིང་དགྲ་གཉེན་སོགས། །ཀུན་ཕན་ཚུན་ལྟོས་པའི་བཏགས་ཡོད་འདི། །ཡུལ་དུས་གསུམ་བྱ་བྱེད་ཐམས་ཅད་
ལ༑ ༑སྒོ་ཀུན་ནས་སྦྱར་ཏེ་དཔྱད་པ་ཡིས། །དུས་དེང་སན་སྣང་ཚད་བདེན་ཞེན་འདི། །གོ་བཟློག་པས་གང་སྣང་སྟོང་པར་འཆར། །དུས་དེ་ཚེ་ལྟ་བའི་དཔྱད་པ་རྫོགས། །དཔལ་ཀླུ་སྒྲུབ་ཡབ་སྲས་དགོངས་པ་རྙེད། །གཡང་རྟག་

[028B] །མགོན་རྒྱལ་བ་དགྱེས་པའི་ལམ་དུ་ཞུགས། །དོན་དེ་ལྟར་སྒྲུབ་པའི་རྒྱུ་ཡི་གཙོ། །གཞི་དད་དང་ཚུལ་ཁྲིམས་ཞིང་ས་ལ། །ལྷ་བླ་མའི་བྱིན་རླབས་དྲོད་ཕེབས་ཤིང། །རྒྱུ་ངེས་དོན་དཔྱོད་པའི་ས་བོན་བཏབ། །རྐྱེན་
ཚོགས་བསགས་སྒྲིབ་སྦྱོང་ཆུ་ལུད་བཀྱེ། །ལམ་གོལ་བའི་རྩྭ་དང་ལྡུམ་བསལ་ན། །གནད་མཐར་ཐུག་ལྟ་བའི་ལོ་ཏོག་འཁྲུངས། །རང་ཉམས་མྱོང་མེད་པའི་ཁ་བཤད་གླུས། །གཞན་ཆོས་ལ་འཁུལ་པ་དཀའ་མོད་ཀྱང། །ཕ་མཚན་ལྡན་
བླ་མའི་གསུང་ཟློས་པའི། །དགེ་འདི་ཡིས་འགྲོ་ཀུན་རྒྱལ་གྱུར་ཅིག་།ཅེས་པ་འདི་ནི་བསྟན་པའི་གསལ་བྱེད་རྒྱལ་མཁན་པོ་གྲགས་པ་རྒྱལ་མཚན་པའི་གསུང་གིས་བསྐུལ་བ་ལྟར་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།    ༈    །།བསླབ་བྱ་
ཟློག་སྒོམ་གྱི་ཚུལ་དུ་བྱས་པ་སྐྱོན་ཡོན་གསལ་བའི་མེ་ལོང་ཞེས་བྱ་བ་བཞུགས།།    ༈    །།འབྲུག་པ་ཀུན་ལེགས་བཞིན་བཤད་ན། །མཐོས་རྒྱག་དམས་རྒྱག་ལ་གཏོང་ངོ། །གེ་སར་སྒྲུང་གླུ་ལ་ཉན་བཞིན་།དགའ་མདོག་སྡུག་མདོག་རེ་གྱིས་དང། །
ཉམས་ལེན་གནད་འདྲིལ་ཞིག་བྱེད་ན། །རྩ་བ་ཀུན་སློང་ནས་ཚུགས་དགོས། །གཏད་སོ་མེད་པ་ཞིག་བྱེད་ན། ཁ་ཟིན་སྣ་ཟིན་ནས་སྒོམས་ཤིག་སྒྲུབ་པ་མཐར་ཐོན་ཞིག་བྱེད་ན། །མདུན་མ་སྣ་གཅིག་ལ་གཏོད་དགོས། །སྣ་སུན་
ཕུག་མེད་དུ་སྐྱུར་ན། །འཕྲལ་ལ་ཚ་དྲག་རང་ཐོངས་ཤིག་རི་ཁྲོད་དབེན་ངེས་ཤིག་བྱེད་པར། །འདུ་འཇིག་རྟེན་ཆོད་དང་དགོས་ཀྱི། །བསམ་སྦྱོར་གྲོང་ཡུལ་དུ་གཏད་ན། །རི་ཁའི་སྦྱང་ཀི་དང་འདྲའོ། །ལུས་བདེ་སེམས་བདེ་རུ་

[029A]༄༅། །འདུག་ན། །རང་ཤོང་སྤྱིལ་བུ་རུ་བསྡད་ཚེག་ངལ་དུབ་ཟིན་མེད་ཅིག་བྱེད་ན། ཁང་རྒན་ཞིག་འཆོས་ལ་རེམས་ཤིག་མཐོ་རིས་ཐར་བའི་ལམ་ཚོལ་ན། །ལམ་སྟོན་བཤེས་གཉེན་ལ་རག་ལས་
ཕྱི་ལྡིར་ནང་སྟོང་གིས་ཆོག་ན། །གྲགས་སྐམ་བླ་ཆེན་རེར་འཇུས་ཤིག་མགོན་སྐྱབས་བསླུ་མེད་ཅིག་བསྟེན་ན། །སྐྱིད་སྡུག་དཀོན་མཆོག་རང་མཁྱེན་གྱིས། །མགོ་ཞྭས་གཉའ་གནོན་ཞིག་དགོས་ན། །ཁྲེལ་མེད་རྗེ་དབོན་ལ་སྟེན་
ཅིག་སོས་བདེ་གུ་ཡངས་ཤིག་འདོད་ན། །སྣ་ཐག་རང་མགོ་ལ་དཀྲི་དགོས། །མི་ཁོམ་སྟོང་འུར་ལ་གཟད་ན། །ཆེ་ཆེ་མཐོ་མཐོའི་རྩར་རྒྱུག་ཅིག་གདོན་བགེགས་ཉེར་འཚེ་ཀུན་བཟློག་ན། །སྐྱབས་འགྲོ་ལས་འབྲས་ལ་ཕུགས་གཏོད། །
བར་ཆད་རྐྱེན་དབང་དུ་གཏོང་ན། །རྣམ་རྟོག་ཙབ་ཙུབ་རང་གྱིས་ཤིག་རེ་བ་དོན་ལྡན་ཞིག་བྱ་ན། །དཀོན་མཆོག་མཆོད་པ་ལ་བརྩོན་དགོས། །ཚེགས་ཆེ་དོན་ཆུང་ཞིག་བྱེད་ན། །ཕྱུག་པོའི་ངོ་འཛིན་ལ་འབོད་ཅིག་ནམ་ཕུགས་ལེགས་
པ་ཞིག་འདོད་ན། །ལས་འབྲས་ལག་རྟེན་དུ་བྱེད་དགོས། །རང་གིས་རང་སྨ་ཞིག་འབེབས་ན། །ཧ་ཅང་བློ་རྒོད་པོ་གྱིས་ཤིག་འཕྲལ་ཡུན་ཀུན་སྐྱིད་ཅིག་འདོད་ན། །དགེ་བ་བྲེ་ཕུལ་གྱིས་གསོག་དགོས། །འདི་སྡུག་ཕྱི་སྡུག་ལ་གཏོང་ན། །ཁེ་
ཚོང་བུན་ལོག་ལ་རེམས་ཤིག་བསྟན་འཛིན་གྲལ་མཇུག་ཏུ་སྡོད་ན་།རང་རྒྱུད་བསླབ་གསུམ་ལ་ཚག་གྱིས། །མི་འཛིན་བཤིག་པ་རང་དགའ་ན། །དུས་དང་ཚུལ་བསྟན་ལ་ཁ་ག་ཞོག་ཉེས་ལྟུང་མཚོན་རྣོན་གྱིས་འཇིགས་ན། །དྲན་ཤེས་

[029B] །མཐོ་རིས་སྲོག་འཆད་ལ་མི་འཛེམ་།ཁྲེལ་མེད་གཅེར་རྒྱུག་རང་གྱིས་ཤིག་ཕྱི་བཙུན་ནང་བཙུན་ཞིག་བྱེད་ན། །དགག་སྒྲུབ་འདུལ་བ་དང་བསྟུན་དགོས། །མིག་སྔར་མཛེས་ཆོས་ཀྱིས་ཆོག་ན། །སྒུར་སྒུར་ཞུམ་ཞུམ་རང་
གྱིས་ཤིག་དད་པ་གཏིང་ཁུལ་ཞིག་སྐྱེས་ན། །བརྩོན་པ་ལྷོད་མེད་ཅིག་སླེབ་ཡོང། །རི་བོང་ཅལ་རྒྱུག་གི་དད་པས། །ཕྱག་འཚལ་རྡུལ་གཙུབ་རང་ཡིན་ནོ། །དོན་ལྡན་རྣམ་དཀར་བྱ་ལས་ལ། །སྤྲོ་བ་བརྩོན་འགྲུས་ཀྱི་དོན་ཡིན། །དོན་མེད་སྡུག་ལས་
ལ་ཕོད་བཙུགས། །གླང་རྒན་ས་གཤེག་རང་ཡིན་ནོ། །རྣམ་འབྱེད་ཤེས་རབ་རང་ཡིན་ན། །གསུང་རབ་དགོངས་དོན་ལ་འཇུག་དགོས་།འཕྲལ་ལ་ཤེས་མདོག་གི་བློ་ཡང། །ཟླ་འོད་དོན་རྩན་མི་གསལ་།འཆད་ཉན་རྣམ་དག་ཏུ་འགྲོ་བ། །བླ་སློབ་
མཚན་ལྡན་ཞིག་འཛོམ་དགོས། །ཆོས་མེད་དད་མེད་གཉིས་འཚོགས་ན་།ཉིན་ཁའི་ཁ་བདལ་རང་ཡིན་ནོ། །ཐོས་པ་དོན་ལྡན་ཅིག་བགྱིད་ན། །གང་ཤེས་རྒྱུད་ཐོག་ཏུ་སྦྱོར་དགོས། །མཁས་པ་དོན་མེད་ཅིག་བྱེད་ན། །ཐ་སྙད་ཚིག་སྐམ་རང་སྒྲུགས་
ཤིག་ཆོས་བ་ཚད་ལྡན་རང་ཡིན་མིན། །རང་སེམས་དཔང་པོ་རུ་འཇོག་དགོས། །གཞན་མགོ་སྐོར་ཐབས་ཀྱིས་ཆོག་ན། །མིག་བཙུམ་ཁ་འཇམ་རང་གྱིས་ཤིག་གསང་སྔགས་ཆུལ་བཞིན་དུ་སྒྲུབ་ན། །དམ་ཚིག་སྡོམ་པ་ལ་གཟབ་
དགོས། མི་ཕུང་བདག་བྲལ་གཅིག་བྱ་ན། །གྲུབ་རྫུའི་སྨྱོ་སྤྱོད་རང་སྟོན་ཅིག་ཉིན་མཚན་དོན་ལྡན་དུ་བྱེད་ན། །རྒྱུན་དུ་རང་སེམས་ལ་བལྟ་དགོས། །མི་ཚེ་སྟོང་ཟད་དུ་གཏོང་ན། །དོན་མེད་ངག་འཁྱལ་རང་ཤོད་ཅིག་ཞག་གྕིག་༄༅། །སྡོང་ངེས་ཀྱང་མེད་པས། །འཆི་ཁར་ཕན་ངེས་ཤིག་བྱ་དགོས། །ཡང་ན་གཏད་ཡོད་བཞིན་གྱིས་ལ། །ལོ་བརྒྱའི་ས་བཅད་རང་ཁྲོམས་ཤིག་ཕྱིར་འབྱོན་རང་དབང་ཞིག་ཡོད་ན། །ཕར་འགྲོ་དེ་ལས་ཀྱང་ཡོད་
དགོས། །མིན་ན་འབྱོན་མདོག་གི་ཤོམ་ར། །ཤེས་བཞིན་རང་གིས་རང་སླུས་ཤིག་རིགས་དྲུག་གང་རུང་གི་གནས་སུ། །སྐྱེ་ཞིག་ངེས་པར་ནི་སྐྱེ་བས། །དེ་དུས་ཕན་ངེས་ཀྱི་ཆོས་ཤིག་ད་ལྟ་བསྒྲུབས་ན་རང་ཨེ་དགའ། །སྐུ་སྐྱེ་བསྟན་དོན་
དུ་བྱོན་ན། །བཤད་སྒྲུབ་ལག་རྗེས་ཤིག་ཡོད་དགོས། །འཁོར་བའི་ཟོང་རྟེན་ཞིག་བྱེད་རྒྱུར། །བཙན་ཕྱུག་བུ་ཕོ་རེས་ལོས་ཆོག་།མནན་གྱིན་མཐོ་བ་ཞིག་བྱེད་ན། །ཡོན་ཏན་སློབ་པ་ལ་སྒུར་དགོས་།བཏེག་ཀྱིན་དམའ་བ་ཞིག་
བྱེད་ན། །བརྒྱག་ཆེས་མགོ་རྒྱལ་ལ་ཐོངས་ཤིག་གཞན་ཕན་རྣལ་མ་ཞིག་སྒྲུབ་ན། །སྔོན་ལ་རང་གི་རྒྱུད་དུ་ལ་དགོས། །ཚོང་ཟོང་དབང་བསྐུར་ལ་བྱེད་རྒྱུར། །ཆོས་ལ་དྲེད་ཀྱིན་རང་ཁམ་ཆེ། །མངོན་ཤེས་ཏིང་འཛིན་ལས་འབྱུང་ཞིང། །དེ་
རྒྱུ་ཚུལ་ཁྲིམས་ལ་རག་ལས། །རྒྱུ་མེད་འདྲེ་མཐོང་གི་ཅལ་ཅོལ་།སྡོམ་པའི་ཕྱགས་མ་རང་ཡིན་ནོ། །ཐོས་བསམ་སྒོམ་གསུམ་གྱི་སྨན་སྦྱོར། །ཉོན་མོངས་གཉེན་པོ་རུ་འགྲོ་དགོས། །ཆགས་སྡང་ང་རྒྱལ་གྱི་སྨན་ལོག་ནད་ཀྱི་ཁ་
སྣོན་ལས་མེད་དོ། །སྐྱེ་རྒུའི་གཙུག་རྒྱན་ཞིག་བྱེད་ན། །འགྲོ་དྲུག་སྤྱི་བོ་རུ་འཁུར་དགོས། །ཀུན་གྱིས་ཞེན་ལོག་ཅིག་ཉོན། །གཞན་ལ་བརྙས་སྨོད་རང་ཐོངས་ཤིག་བྱ་བ་འཆུག་མེད་ཅིག་སྒྲུབ་ན་།རང་དཔེ་གཞན་དཔེ་གཉིས་

[030B] །མིན་ལོག་རྒྱབ་དགལ་རང་གཏོང་ན། །རང་འདོད་གཅིག་བུ་ལ་གཅུས་ཤིག་གཞན་གྱི་རྩིས་ཐོག་ཏུ་སྡོད་ན། །དོན་ཉུང་ཁོག་དྲང་ཞིག་བྱེད་དགོས། །ཀུན་གྱིས་བརྙས་བ་ཞིག་བྱ་ན། །ཁ་མང་རྫུན་ཤོབ་རང་ཤོད་ཅིག་མི་
རུང་མི་རུང་རང་བྱས་ན། །རུང་བའི་དོན་སྟེང་ནས་མི་འཛུར་།ཅི་སྐྱོན་ཅི་སྐྱོན་རང་བྱས་ན། །འདི་སྐྱོན་དམྱལ་བ་ནས་བསྟན་ཡོང། །ཕམ་པས་མནར་མེད་དུ་འཕེན་པས། །མ་བྱིན་ལེན་སོགས་ལ་འཛེམ་དགོས། །མིན་ན་ཞོ་གང་གི་དོན་དུ།།
སྡོམ་པ་གཏོར་རྒྱག་རབ་གྱིས་ཐོངས། །ཕྱུག་པོ་བློ་བདེ་ཞིག་དགའ་ན། །ཆོག་ཤེས་བང་མཛོད་ལ་བརྟེན་དགོས། །དབུལ་པོ་གང་མེད་ཅིག་བྱེད་ན། །མཁོ་ཆེའི་སྒྱེ་རལ་དེ་ཟེད་ཅིག་ནོར་རྫས་དོན་ལྡན་དུ་བྱེད་ན། །རློམ་མེད་ཆོས་ཕྱོགས་སུ་གཏོང་
དགོས། །ཙི་ཙིའི་རྣམ་ཐར་ལ་མོས་ན། །མུག་བསོག་སྡུག་བསོག་རང་གྱིས་ཤིག་བུ་ལོན་མེད་པ་ཞིག་འདོད་ན། །དད་གཤིན་དཀོར་རྫས་ལ་འཛེམ་དགོས། །ལན་ཆགས་གང་ཚེ་ཞིག་འགྲན་ན། །གང་ཚོ་གང་ཞིམ་ལ་རྒྱུག་ཅིག་ཀུན་ཡིད་
ཟིན་པ་ཞིག་འདོད་ན། །འདྲིས་མེད་དབེན་པ་རུ་སྦ་དགོས། །གཅིག་བཟུང་གཉིས་ཤོར་རང་དགོས་ན། །དུས་ངན་མི་ངན་གྱི་ངོ་ཟུངས། །ཉམས་དགའ་གུ་ཡངས་སུ་སྡོད་ན། །དགྲ་མེད་གཉེན་མེད་ཅིག་བྱ་དགོས། །རེ་དོགས་ཚེར་མལ་དུ་
ཉལ་ན། །ལ་རྒྱ་ཕྱོགས་རིས་ལ་སྒྲིམས་ཤིག་རྒྱལ་པོ་ང་ཆེ་ཞིག་འདོད་ན། །ལྟོས་མེད་ཆིག་ཐུབ་ཀྱི་རིར་སྡོད། །ཡང་ན་ཁས་ཕེར་དང་ལག་ཡང། །ཀུན་གྱིས་མངག་བདེ་ཡི་གཡོག་གྱིས། །མདུན་མ་སྟབས་བདེ་ཞིག་དགོས་ན།།

[031A]༄༅། །བྱ་བ་རང་ཚོད་ལ་དཔག་དགོས། །མི་ཐེག་སྡུག་འོག་ཏུ་འཛུལ་ན། །དྲན་ཚད་དེ་མ་ཐག་རྩོམས་ཤིག་དགྲས་ཀྱང་ཟོན་བྱེད་ཅིག་ཡོང་བར། །ཚིག་གཅིག་དོན་སྟེང་དུ་སྡོད་དགོས། །གཉེན་ཡང་
ཁོ་ཆད་ཅིག་བྱེད་ན། །སྒ་ལོག་སྟན་ལོག་རང་གྱིས་ཤིག་གནོད་བྱེད་ཁྱི་མང་གིས་གཙེས་ཀྱང། །ཁ་རོག་ཙོག་འདུག་ལ་སྐྱོན་མེད་།དལ་མེད་རུབ་པ་ཞིག་བྱེད་ན། །སྤྲང་དབྱུག་དགུ་སྐོར་དུ་གྱིས་ཤིག་ཆེན་པོ་ཕུགས་བརྟན་ཞིག་བྱེད་
ན༑ ༑ཡ་རབས་སྲོལ་བཟང་གི་འཕྲོ་སྐྱོངས། །མཛོ་སྦྲེལ་གཡང་ལྟུང་ཞིག་བྱེད་ན། །མ་རབས་གྲོགས་ངན་ལ་སྙིང་གཏོད། །ཉལ་བཞིན་དགེ་ཆེན་ཞིག་བྱེད་ན། །གཞན་ལ་ཡི་རང་རང་སྒོམ་དགོས་།ཆགས་སྡང་རྒྱལ་ཕམ་ལ་མཉན་ན།།
སྡིག་ལྟུང་ནམ་མཁའ་ནས་བབ་ཡོང། །ཆོས་སྲིད་ཇི་འདྲ་ཞིག་བྱེད་ཀྱང། །ངོ་ཚ་ཁྲེལ་ཡོད་འདི་གལ་ཆེ། །ཁྲེལ་མེད་ཕོ་རྒོད་དུ་རློམ་ན། །ནམ་ཕུགས་རྒྱལ་ཁམས་ལ་བསྟན་ཡོང། །གོ་ན་འཇིག་རྟེན་གྱི་སྣང་བ། །ཀུན་ཀྱང་བློ་སྦྱོང་དུ་
ཤར་ཡོད། །མིན་ན་གསུང་རབ་ཀྱི་བོ་ཏི། །བརྒྱ་ཕྲག་ཕྱག་མཛོད་དུ་རྩི་གཅིག་ཀུན་རྫོབ་བཤད་བཤད་ཀྱིས་མི་ཚར། །ཤིང་སྣ་རྡོ་བསྒུལ་གྱིས་རི་འཛད། །གོ་རིམ་ངེས་ཅན་གྱི་ཁྲིག་མེད། །ཤ་ཟིན་སྤུ་ཟིན་ནས་བཤད་ཡོད། །བློ་
སྐྱེད་འདུག་ན་ནི་ལོངས་ཤིག་ཁ་བརྒྱག་དཔེ་འཐེན་ཡང་བྱས་ཆོག་།བསམ་བཟང་ཡིན་ཁུལ་དུ་ཡོད་པས། །ངག་འཁྱལ་དུ་མི་འགྲོ་ལས་ཆེ་དང། །འདི་ནི་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པ་ལགས། །དེའང་འབྲུག་པ་ཀུན་ལེགས་

[031B]གཉིས་རེ་སྦྲགས་ཏེ་ཉམས་དོད་པོ་ཞིག་འདུག་པའི་ལད་མོ་བྱས་པ་ཡིན། །ལད་མོ་ཞེས་པའང་བཤད་ལུགས་དབྱིབས་མཚུངས་བྱས་པ་ཡིན་གྱི། འགའ་ཞིག་ལྟར་ཚིག་བརྐུས་པ་དང། དོན་གཡར་བ་ནི་མིན་ནོ།།    ༈    །།ས་སྟག་ཟླ་་ཚེས་་
ལ་ཐུན་གསེང་དུ། རྣམ་རྟོག་རླུང་གིས་མགོ་པོ་འཁོར། །སྙིགས་དུས་ཀྱི་སྤྱོད་པར་ཞེན་ཁ་ལོག་ཁ་འཁྱལ་སྐྱུག་པ་འཆོར་ཉེ་བས་།རང་རང་གི་ན་བཟའ་ཕར་ལ་འཐེན། །ཤེས་རབ་ཀྱི་རལ་གྲི་སོ་གཉིས་མ། །ཤེས་བྱའི་གནས་ལ་གདེངས་ཆེས་པས། །རང་མགོ་སྨས་
པ་ཨ་ཙམ། །རྣོ་ཕྱོགས་གཅིག་ཡིན་ན་ཆོག་པ་ལ། །འབད་རྩོལ་གྱི་རྟ་རྒོད་ཁ་ཡན་པོ། །བྱ་བའི་ཐང་ལ་རྒྱུག་ཆེས་ན། །གཡང་དུ་ལྟུང་བ་ཨ་ཙ་མ། །སྲབ་མཐུར་ཞིག་ཡོད་ན་ཆོ་ག་པ་ལ་།རྒྱུ་ནོར་གྱི་གོ་རེ་ཅུང་རྡོག་དེ། །བརྣབ་སེམས་སྐྱུར་རྩིས་
གསོབ་ཆེས་ན། །ཚལ་པར་འགས་པ་ཨ་ཙ་མ། །ཟ་བདེ་ཞིག་བྱུང་ན་ཆོག་པ་ལ། །སྨྲ་མཁས་ཀྱི་དཀར་ནག་ལྕེ་གཉིས་པོ། །གང་འགྲིག་ལ་གློག་བཞིན་འཁྱུག་ཆེས་ན། །རྩེ་མོ་འཆག་པ་ཨ་ཙ་མ། །ལྕེ་གཅིག་རང་ཡིན་ན་ཆོག་པ་ལ། །མཛའ་
གཙུག་གི་གྲོགས་མཆེད་འཕང་འགོ་ཟུང། །ཚོད་མེད་ཀྱི་མཐུན་ཚབ་ཆེ་དྲག་ན། །མཉམ་དུ་རུལ་བ་ཨ་ཙ་མ། །འགྲོགས་ལུགས་ཤིག་བྱས་པས་ཆོག་པ་ལ། །མིང་གོས་སྐམ་པོའི་ཤིང་སྡོང་ལ། །ཇེ་མཐོ་ཇེ་མཐོར་འཛེག་ཆེས་ན། །ཕྲ་ས་
ནས་ཆག་པ་ཨ་ཙ་མ། །རྐེད་པ་རུ་བསྡད་ན་ཆོག་པ་ལ། །གྲགས་སྐམ་གྱི་བོན་པོའི་རྔ་ཁོག་དེ། །ཚོད་མེད་དུ་ཤེད་ཀྱིས་བརྡུང་ཉེས་ན། །གཞུང་རལ་དུ་འགྲོ་བ་ཨ་ཙ་མ། །སྒྲ་ལྷོད་པོར་བྱས་ན་ཆོག་པ་ལ། །མཚན་སྙན་པོའི་རམ་གྱིས་བསྐྱབས་

[032A]༄༅། །པའི་ཝ། །ཁྱད་འཕགས་ཀྱི་ཆེ་བ་འདོན་ཉེས་ན། །ཐན་སྐད་ཀྱིས་བརྒྱལ་བ་ཨ་ཙ་མ། །འཛུམ་དམོལ་ལེ་བཞུགས་ན་ཆོག་བ་ལ། །ཆོས་སྲིད་ཀྱི་འབྱོར་བའི་ཉི་ཟླ་གཉིས། །གནམ་གང་ལ་ལྷན་ཅིག་འཛོམ་ཆེས་ན། །
མུན་ནག་ཏུ་འགྲོ་བ་ཨ་ཙ་མ། །རན་པ་ཞིག་བྱུང་བས་ཆོག་པ་ལ་།བྱ་བཞག་གི་མདུན་གྲོས་གཙུབ་ཤིང་ཟུང། །ས་མཚམས་མེད་པར་བརྡར་ཆེས་ན། །གཉིས་ཀ་འཚིག་པ་ཨ་ཙ་མ། །དྲོས་ཐོག་ནས་བཞག་ན་ཆོག་པ་ལ། །བསོད་ཆུང་གི་མི་
ངན་དྲེའུ་མོ། །ཁ་དྲག་དབང་ཆེའི་མངལ་སྦྲུམ་ན། །རང་གཤེད་དུ་འགྲོ་བ་ཨ་ཙ་མ། །ཤ་ཡང་དུ་བསྡད་ན་ཆོག་པ་ལ། །བསྟན་འགྲོའི་དོན་གྱི་འོ་མ་ཞིག་བསྲུབ་པའི་སྙིང་པོ་བཙལ་ཆེས་ན་།བཤང་དྲི་ཁ་བ་ཨ་ཙ་མ། །དཀར་ཡིན་ཐོག་ཏུ་
བཞག་ན་ཆོག་པ་ལ། །འོ་དོད་འབོད་པའི་གླང་བུ་དེ། །སྐྱོན་གྱིས་རློག་འཕེན་ཆེས་པ། །རང་ཐོག་ཏུ་བབ་པ་ཨ་ཙ་མ། །ཁ་རོག་བསྡད་ན་ཆོག་པ་ལ། །གཏམ་འདི་ཀུན་ལ་འཕོག་གྱུར་ཅིག་ཕོག་ནས་གོ་བློ་སྐྱེ་གྱུར་ཅིག་ཕྱི་མ་ཅུང་ཟད་
བསམ་གྱུར་ཅིག་བླང་དོར་ལག་ཏུ་ལེན་གྱུར་ཅིག་ཅེས་པ་ལྗགས་རྩོམ་མཛད།།    ༈    །།འཇམ་དཔལ་གཤིན་རྗེའི་གཤེད་པོ་དང། །དབྱེར་མེད་རྩ་བའི་བླ་མ་ཡིས། །དེང་ནས་བྱང་ཆུབ་སྙིང་པོའི་བར། །འབྲལ་མེད་རྗེས་སུ་འཛིན་གྱུར་
ཅིག་ཕྱི་ནང་ཉེར་འཚེ་ཞི་བ་དང། །ཆོས་ལྡན་འདོད་དོན་འགྲུབ་པའི་ཕྱིར། །སྙིང་ནས་གུས་པས་གསོལ་འདེབས་ན། །འབྲལ་མེད་ཐུགས་རྗེས་བཟུང་དུ་གསོལ། །མ་འོངས་ཚེ་རབས་ཀུན་ཏུ་ཡང། །སྲིད་ཞིའི་འཇིགས་པ་ལས་སྒྲོལ་

[032B] །ཁྱོད་མིན་སྐྱབས་གཞན་མི་འཚོལ་བས། །འབྲལ་མེད་ཐུགས་རྗེས་བཟུང་དུ་གསོལ། །མདོར་ན་ལེགས་ཚོགས་ཀུན་གྱི་སྒོ་།ཁྱོད་ཞབས་གུས་པས་བསྙེན་པ་ལས། །མཆོག་ཐུན་དངོས་གྲུབ་མ་ལུས་པ། །བདེ་བླག་ཉིད་དུ་འགྲུབ་གྱུར་ཅིག་བླ་
མའི་སྐུ་ཚེ་རབ་བརྟན་ཅིང། །རྒྱལ་བའི་བསྟན་པ་ཕྱོགས་བཅུར་རྒྱས། །འགྲོ་ཀུན་དགེ་ལ་སྤྱོད་པ་ཡིས། །རྫོགས་ལྡན་དཔལ་ལ་སྤྱོད་གྱུར་ཅིག་ཅེས་པ་འྡིའང་སུ་ཉིད་ཤོག་ནས་དད་ལྡན་རབ་འབྱམས་བ་བློ་བཟང་ཤེས་རབ་དང་བསྟན་འཕེལ་གཉིས་ཀྱིས་བསྐུལ་ངོར་
བཙུན་པ་དཀོན་མཆོག་བསྟན་པའི་སྒྲོན་མེས་སྦྱར་བའི་ཡི་གེ་པ་ནི་སྔགས་རམ་པ་དཀོན་མཆོག་ཀུན་དགའོ། །།བདག་དང་ཕ་མ་རིགས་དྲུག་སེམས་ཅན་མ་ལུས་པ། །དཀོན་མཆོག་གསུམ་འདུས་བླ་མ་རྣམས་ལ་སྐྱབས་སུ་འཆི། །བསྟན་པའི་བདག་པོ་རྫོགས་སངས་
རྒྱས་ལ་སྐྱབས་སུ་མཆི། །འགྲོ་བའི་སྒྲོན་མེ་དམ་པའི་ཆོས་ལ་སྐྱབས་སུ་མཆི། །ཐེག་གསུམ་འཕགས་ཚོགས་དགེ་འདུན་རྣམས་ལ་སྐྱབས་སུ་མཆི། །ཡི་དམ་མཁའ་འགྲོ་ཆོས་སྲུང་ཀུན་ལ་སྐྱབས་སུ་མཆི་།གསོལ་བ་འདེབས་སུ་ཐུགས་རྗེའི་
སྤྱན་གྱིས་གཟིགས་སུ་གསོལ། །གསོལ་བ་འདེབས་སོ་བྱིན་རླབས་ལྕགས་ཀྱུས་དྲང་དུ་གསོལ། །མི་བཟད་ལས་དང་ཉོན་མོངས་འཆིང་བ་བཅད་དུ་གསོལ། །འདི་དང་པར་དོ་ཕྱི་མའི་འཇིགས་ལས་བསྐྱབ་ཏུ་གསོལ་།ཁྱད་པར་འཆི་ཚེ་འདི་
སྣང་ཞེན་ཆགས་བཟློག་ཏུ་གསོལ། །དད་གུས་དགེ་སེམས་སྟོབས་ལྡན་སྐྱེ་བར་བྱིན་གྱིས་རློབས། །གནོད་གཅོད་སྡུག་བསྔལ་ཚོར་བ་དྲག་པོ་བསལ་དུ་གསོལ། །འབྱུང་བ་ལོག་པའི་སྒྲ་བཞིའི་འཇིགས་ལས་བསྐྱབ་ཏུ་གསོལ། །དུག་གསུམ་

[033A]༄༅། །རང་མདངས་གཡང་ས་གསུམ་ལས་བསྒྲལ་དུ་གསོལ། །འོད་གསལ་སེམས་ཉིད་རང་ངོ་འཕྲོད་པར་བྱིན་གྱིས་རློབས། །རྒྱུས་མེད་པར་དོའི་འཕྲང་ལས་བདེ་བར་དྲང་དུ་གསོལ། །འཇིགས་རུང་གཤིན་རྗེའི་ཕོ་ཉའི་འཇིགས་
ལས་བསྐྱབ་ཏུ་གསོལ། །སྲིད་པར་འདྲེན་པའི་ཆགས་སྡང་ཀུན་རྟོག་བསལ་དུ་གསོལ། །འཁྲུལ་སྣང་བདེན་མེད་གནས་ལུགས་རྟོགས་པར་བྱིན་གྱིས་རློབས། །དེ་ཚེ་བླ་མ་ལྷ་ཡི་ཞལ་བཟང་མངོན་གྱུར་ཅིང་།སྙན་པའི་གསུང་གིས་དབུགས་དབྱུང་
དགའ་དད་ཤུགས་དྲག་སྐྱེས། །དེ་ཡིས་ས་མཁན་མཛད་ནས་བདེ་བ་ཅན་སོགས་སུ། །འདབ་སྟོང་པདྨའི་སྙིང་པོར་རྫུས་ཏེ་སྐྱེ་བར་ཤོག་།མདོར་ན་ཚེ་རབས་ཀུན་ཏུ་དམ་པའི་མགོན་གྱིས་བཟུང། །ཕྱིན་ཅི་ལོག་གི་བློ་སྣ་ངན་པ་མི་སྐྱེ་ཞིང། །ཚང་ལ་མ་
ནོར་རྒྱལ་བའི་བསྟན་ལ་ལེགས་བསླབས་ཏེ། །འགྲོ་ཀུན་དོན་དུ་བླ་མེད་བྱང་ཆུབ་མྱུར་ཐོབ་ཤོག་ཅེས་བར་དོ་འཕྲང་སྒྲོལ་གྱི་གསོལ་འདེབས་མདོར་བསྡུས་པ་འདི་ནི་དད་ལྡན་དགེ་སློང་ངག་དབང་དོན་གྲུབ་གྱིས་བསྐུལ་ངོར་བཙུན་པ་དཀོན་མཆོག་བསྟན་པའི་སྒྲོན་མེས་བྲིས་པའོ།།

[033B]﻿
[001A]༄༅། །ཚེ་གཅིག་གི་ཉམས་ལེན་བྱ་ཚུལ་རྣམས་ཁྲིག་ཆགས་སུ་བསྡེབས་པ་ཆོས་སྤྱོད་གསལ་བའི་སྒྲོན་མེ་ཞེས་བྱ་བ་བཞུགས་སོ། །

[001B] །ན་མོ་གུ་རུ་མུ་ནི་ཨིནྡྲ་ཡ། མཐའ་ཡས་འགྲོ་འདི་ཇི་ལྟར་དྲངས་བྱ་ཞེས། །བསྐལ་པ་དུ་མར་རབ་དགོངས་ཕན་པའི་ལམ་།བརྩེ་བས་འདོམས་མཛད་ལྷ་མིའི་སྟོན་པ་
མཆོག་ཤཱཀྱ་སེང་བརྒྱུད་པར་བཅས་ལ་སྤྱི་པོས་འདུད། །རྒྱལ་བསྟན་མིང་གི་ལྷག་མར་གྱུར་བ་ན། །རྒྱལ་བ་དགྱེས་པའི་ལམ་བཟང་མ་ལུས་པ། །རྒྱལ་བའི་དགོངས་པ་ཇི་བཞིན་གསལ་མཛད་པའི་
རྒྱལ་བ་གཉིས་པ་ཡབ་སྲས་གཙུག་ན་མཛེས། །གང་གི་ཐུགས་རྗེའི་ཟླ་ཟེར་གྱིས། །བདག་བློའི་ཀུ་མུད་ཁ་འབྱེད་པ། །ཡབ་རྗེ་འཇིགས་མེད་དབང་པོ་ཡིས། །འབྲལ་མེད་བྱང་ཆུབ་བར་དུ་སྐྱོངས། །གང་དག་
ཐོས་པའི་བློ་མིག་རབ་གསལ་ཞིང། །ངེས་འབྱུང་བརྩོན་པའི་ལྕག་གི་བསྐུལ་མ་ཅན། །རྣམ་གྲོལ་དོན་གཉེར་སྐལ་བཟང་སྐྱེ་བོ་ཡིས་།ཆོས་སྤྱོད་བྱ་བའི་རིམ་པ་འདིར་བཤད་བྱ། །དེ་ཡང་སྐྱེ་དགུའི་ཕན་། །བདེའི་རྩ་བ་ནི་རྒྱལ་བའི་བསྟན་པ་ཉག་ཅིག་ཡིན་ཀྱང། ད་ལྟ་ཆེས་ཉག་ཕྲ་བར་གྱུར་ཏེ། གསུང་རབ་ཀྱི་དོན་ལ་ཚིག་སྤྱི་ཙམ་གྱི་གོ་བ་ཆགས་པའང་ཤིན་ཏུ་དཀོན་ལ། །
ཐོས་དོན་སྒྲུབ་ལ་གཞོལ་བ་ནི་ཉིན་མོའི་སྐར་མ་ལྟར་གྱུར་ཅིང་ཅུང་ཟད་སྒྲུབ་པ་ལ་འཇུག་བར་འདོད་པ་དག་ཀྱང་གདམས་པའི་གནད་ངོས་མ་ཟིན་པར་རང་གི་ནད་གདོན་ཞི་བ་དང་གཞན་གྱིས་ནུས་ལྡན་དུ་
མཐོང་བ་ཙམ་ཞིག་གི་ཕྱིར་སྔགས་ཀྱི་གྲངས་གསོག་བ་ཙམ་ལ་ཉམས་ལེན་ཟབ་མོར་འཁྲུལ་ནས་ཤེས་རྒྱུད་ལ་ལྟ་བའི་གོ་ཡུལ་ཙམ་ཡང་མེད་པ་དང། ལ་ལ་ཡུལ་ཕྱོགས་མང་པོ་ཞིག་བསྐོར་བ་ལ་ཚེ་བློས་
བཏང་བར་རློམ་པ་ལྟ་བུའི་དབང་གིས་མདོ་རྒྱུད་བསྟན་བཅོས་དང་མཐུན་པའི་ཉམས་ལེན་སྣ་གཅིག་ཀྱང་མེད་ལ། ཉེས་ལྟུང་གི་སྒོ་རེ་རེ་ཙམ་ཡང་མི་ཁེགས་པར་ཆོས་པའི་གཟུགས་ཀྱིས་ཆོས་མིན་ཁོ་ནའི་ངང་ལ་

[002B] བློ་གྲོས་དང་ལྡན་པ་རྣམས་ཀྱིས་དེ་ལྟ་བུའི་སྐྱོན་མཐའ་དག་རིང་དུ་དོར་ཏེ་ཚེ་གཅིག་གི་ཉམས་ལེན། ཉིན་ཞག་ཕྲུགས་གཅིག་ལ་བསྡུས་པ་འདི་ལྟར་ཉམས་སུ་བླངས་པར་བྱའོ། །
དེ་ཡང་གསང་སྔགས་ཟབ་མོའི་ཉམས་ལེན་སྐྱོང་བ་རྣམས་དང་པོར་བཞེངས་པའི་ཚེ་ཡང་ཞུ་བ་གླུ་ས་བསྐུལ་ཏེ་ཆོས་སྐུ་བདེ་བ་ཆེན་པོའི་ངང་ལས་གཟུགས་སྐུར་བཞེངས་པ་སོགས་ཀྱི་རྣལ་འབྱོར་རང་གི་གཞུང་ལས་
འབྱུང་བ་ལྟར་བྱ་ལ། རྒྱུན་པར་ཡང་ནམ་གྱི་སུམ་ཆ་ལུས་པའི་ཚོད་ཙམ་ལ་བཞེངས་ཏེ། ཉལ་སྟབས་སུ་མི་གནས་པར་རིག་པ་ཧུར་བསྐྱེད་དེ་གཉིད་ལེགས་པར་དྭངས་སུ་བཅུག་ག་རེ་མ་དང་མ་ཤི་པར་ད་ནང་
ལང་རྒྱུ་བྱུང་བ་འདི་བླ་མ་ལྷའི་བཀའ་དྲིན་ཡིན། ད་སྤྱིར་མ་ཤི་ཚུན་དང་ཁྱད་པར་དེ་རིང་གི་ཉི་མ་འདི་ཆུད་ཟོས་སུ་མི་གཏོང་བར་བཅས་རང་གི་ཉེས་བསམ་གོས་པའི་ངང་ནས་ཟབ་རྒྱས་ཀྱི་ཉམས་ལེན་ལ་འབད་དེ་
དལ་འབྱོར་ཐོབ་པ་དོན་དང་ལྡན་པ་ཞིག་བྱ་དགོས་སྙམ་དུ་འཕེན་པ་གཏོང། ཨོཾ་སམྦྷ་ར་སམྦྷར། བིམ་ནས་ར་མཧཱ་ཛ་བ་ཧཱུཾ་ཨོཾ་སྨར་སྨར་བིམ་ན་སྐར་མཧཱ་ཛ་བ་ཧཱུཾ། ཞེས་པའི་འགྱུར་སྔགས་ལན་བདུན་བརྗོད་
ཨོཾ་རུ་ཙི་ར་མ་ཎི་བྲ་ཝརྟ་ཡ་ཧཱུཾ། ཞེས་ཕྲེང་སྔགས་ལན་བདུན་བཟླས་ཏེ་ཕྲེང་བ་ལ་བཏབ། དེ་ནས་ངག་བྱིན་གྱིས་བརླབ་པ་ནི། རང་ཉིད་རྡོ་རྗེ་སེམས་དཔར་གྱུར། རང་གི་ལྕེའི་སྟེང་དུ་ཨཱལས་ཟླ་བའི་དཀྱིལ་

[003A]༄༅། །འཁོར་ཉ་གང་བ། དེའི་དབུས་སུ་ཆུ་ལས་ཆུ་བུར་རྡོལ་བའི་ཚུལ་དུ་ཨོཾ་ཡིག་དཀར་པོ་ཞིག་ཐོལ་གྱིས་བྱུང། དེའི་མཐའ་སྐོར་དུ་མདུན་ནས་བརྩམས་ཏེ་གཡས་སྐོར་དུ། ཨོཾ་ཨ་
ཨཱ་ཞེས་པ་ནས་ཨ་ཨསཱཧཱ། ཞེས་པའི་བར་གྱི་ཨཱ་ལི་ཚར་གཅིག་གིས་བསྐོར་བ་ཁ་དོག་དཀར་པོ། དེའི་ཕྱིར་ཀ་ཁ་ག་གྷང་ཞེས་པ་ནས་ཀྵ་སཱ་ཧཱའི་བར་གྱི་ཀཱ་ལི་ཁ་དོག་དམར་པོ་གཡོན་སྐོར་དུ་གནས་པ། སྔགས་
ཕྲེང་དེ་གཉིས་ཀྱི་ཕྱི་རོལ་ཏུ། ཡེ་དྷརྨཱ་ཧེ་ཏུ་ཞེས་པ་ནས་ཤྲ་མ་ཎཡེ་སཱཧཱ། ཞེས་པས་གཡས་སྐོར་དུ་བསྐོར་བ། ཁ་དོག་སྔོན་པོ་དྭངས་ཤིང་གསལ་བ་འོད་ཀྱི་རང་བཞིན་ཅན་ཞིག་གསལ་གདབ། དེ་ནས་རང་གི་ཡི་དམ་
གྱི་ལྷ་གང་ཡིན་དེའི་སྙིང་པོ་དང། རྟེན་འབྲེལ་དབྱངས་གསལ་དང་བཅས་པ་ལན་བདུན་ནམ། གསུམ་མམ། ཉེར་གཅིག་གང་རུང་བརྗོད་པ་དང་དུས་མཉམ་དུ། སྔགས་ཕྲེང་གསུམ་ཨོཾ་དང་བཅས་པ་ལས་འོད་ཟེར་
འཕྲོས་པས་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཨཱ་ལི་ཀཱ་ལི་དང་རྟེན་འབྲེལ་སྙིང་པོའི་རྣམ་པ་ཅན་དཔག་ཏུ་མེད་པ་བཀུག་ནས་ཨོཾ་སྔགས་ཕྲེང་དང་བཅས་པ་ལ་བསྟིམ། དེ་བཞིན་དུ་འཇིག་རྟེན་དང་འཇིག་
རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་རྒྱལ་སྲིད་སྣ་བདུན་བཀྲ་ཤིས་རྟགས་བརྒྱད་ལ་སོགས་པའི་རྣམ་པ་དང། གཞན་ཡང་དྲང་སྲོང་བདེན་ཚིག་གྲུབ་པ་དང། གྲུབ་པ་ཐོབ་པའི་རྣལ་འབྱོར་པ་རྣམས་

[003B]འབྲེལ་སྙིང་པོའི་རྣམ་པར་བཀུག་ནས་སྔགས་འཕྲེང་འོད་དང་བཅས་པ་ལ་ཐིམ་པས། བྱིན་རླབས་ནུས་མཐུ་ཐམས་ཅད་གཅིག་ཏུ་བསྡུས་པའི་བདག་ཉིད་ཅན་དུ་མོས་པའི་མཐར་
ཨོཾ་ཡིག་ལས་འོད་ཟེར་འཕྲོས། རྟེན་འབྲེལ་སྙིང་པོ་དབྱངས་གསལ་དང་བཅས་པ་ལ་ཕོག་པས། དེ་རྣམས་འོད་དང་བདུད་རྩིའི་རང་བཞིན་དུ་ལྟེམ་གྱིས་ཞུ་བ་ཨོཾ་ལ་ཐིམ། ཨོཾ་ཡང་འོད་དང་བདུད་རྩིའི་རང་བཞིན་དུ་ཞུ་བ་ཟླ་བའི་དཀྱིལ་འཁོར་
ལ་ཐིམ། ཟླ་བའི་དཀྱིལ་འཁོར་དེ་ཉིད་འོད་དུ་ཞུ་བ་ཨར་གྱུར། ཨ་དེ་ཡང་བདུད་རྩི་དཀར་དམར་གྱི་རྣམ་པར་རང་གི་ལྕེ་ལ་ཐིམ་པས། ལྕེ་རྡོ་རྗེའི་རང་བཞིན་དུ་གྱུར་ཅིང། རྒྱལ་བ་སྲས་བཅས་ཐམས་ཅད་དང་དྲང་སྲོང་གྲུབ་པ་ཐོབ་པ་རྣམས་ཀྱི་
ངག་ནུས་ཐམས་ཅད་རང་གི་ངག་ལ་ཞུགས་པས། ངག་ནུས་པ་ཕུན་སུམ་ཚོགས་པ་དང་ལྡན་པར་བྱིན་གྱིས་བརླབས་པར་གྱུར་པར་བསམ་དེ་རྗེས་དལ་འབྱོར་དོན་ཆེ་རྙེད་དཀའ། འཆི་བ་མི་རྟག་པ། ལས་དང་འབྲས་བུའི་གནས་ཚུལ་
འཁོར་བ་སྤྱི་དང་བྱེ་བྲག་གི་སྡུག་བསྔལ་དྲག་ཏུ་བསམས་ནས་རང་ཉམས་ལ་དཔག་སྟེ་མར་གྱུར་སེམས་ཅན་ཐམས་ཅད་ལ་བྱམས་པ་དང་སྙིང་རྗེས་ཀུན་ནས་བསླངས་པའི་བྱང་ཆུབ་ཀྱི་སེམས་ཀྱིས་སྐྱབས་འགྲོ་སེམས་བསྐྱེད་ཚད་མེད་བཞིན་རྣམས་ཁ་
ཙམ་ཚིག་ཙམ་མ་ཡིན་པར་རང་རྒྱུད་དང་འདྲེས་ངེས་རྒྱུན་རིང་ལ་ཤུགས་དྲག་པ་བསྒོམ་བཞིན་པས་སྐྱབས་འགྲོ་བྱ། དེ་ནས་ཚིག་དོན་རྣམས་དྲན་བཞིན་དུ་བླ་མ་མཆོད་པའི་ཆོ་ག་བྱས་པས་ཐུན་དྲུག་གི་རྣལ་འབྱོར་ཀྱང་དེར་འཐུས་ཤིང་ལམ་གྱི་

[004A]༄༅། །ལུས་ཡོངས་རྫོགས་ལ་ཤར་སྒོམ་ཀྱང་དེའི་སྒོ་ནས་ནན་ཏན་ཏུ་བྱ། དེ་ནས་རང་གི་བླ་མའམ་བསྟན་འཛིན་གྱི་སྐྱེས་བུ་རྣམས་ཞབས་པད་བརྟན་པའི་ཕྱིར་དུ་ཚེ་ལྷ་ཅི་རིགས་པའི་བཟླས་པ་ཅུང་ཟད་བྱས་ན་རང་
གི་ཚེ་སྒྲུབ་ལ་ཡང་དེ་ལས་ལྷག་པ་མེད་པར་གསུངས། དེ་ནས་ནམ་ལངས་པ་དང་ལྷ་ལ་དབང་བསྐུར་བ་ལྟར་ཁྲུས་ཆབ་བླངས་ལ་འབྲལ་སྤངས་ཐུབ་དབང་གི་སྐུའི་མདུན་དུ་ཕྱག་གསུམ་བྱས་ནས་འགྲེང་སྟེ་འདུད་པ་དང་བཅས་པས་
སྟོན་པ་ཐུགས་རྗེ་ཆེན་པོ་དང་ལྡན་པ་བདག་ལ་དགོངས་སུ་གསོལ་དེ་རིང་གི་གནས་སྐབས་སུ། ཆོས་ལྡན་གྱི་བྱ་བ་དང་གཞན་གྱི་དོན་དུ་གླུ་གར་དང་རོལ་མོ་ལ་སོགས་པ་བྱེད་དམ་བྱེད་དུ་གཞུག་པ་དང། མེ་ལ་རེག་པ་དང། རེག་ཏུ་
གཞུག་པ་དང། རིན་པོ་ཆེ་ལ་རེག་པ་དང། རེག་ཏུ་གཞུག་པ་དང་ས་བོན་བཅོམ་པ་དང། བཅོམ་དུ་གཞུག་པ་དང། སྐྱེས་པ་གཅོད་པ་དང། གཅོད་དུ་གཞུག་པ་དང། ལག་ཉ་དང། མཚམས་བཙོས་དང་ཞག་ལོན་དང་
རྗེན་བཙོས་དང། གསོག་འཇོག་བྱས་པ་ཟ་བ་དང། བྱིན་ལེན་མ་བྱས་པར་ཟ་བ་དང། བསྙེན་པར་མ་རྫོགས་པ་དང་ལྷན་ཅིག་ཏུ་འདོན་པ་ལ་སོགས་པ། མདོར་ན་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་ལས། དུས་དྲན་བསྟེན་དུ་རུང་
བ་རྣམས་ལ་སྟོན་པ་ཐུགས་རྗེ་ཅན་གྱིས་གནང་བ་མཛད་དུ་གསོལ་ཞེས་དུས་དྲན་བསྟེན། ལྟུང་བཤགས་ཀྱི་ལྷ་སོ་ལྔ་སོགས་སངས་རྒྱས་རྣམས་དང། བྱང་ཆུབ་སེམས་དཔའ་ནམ་མཁའི་སྙིང་པོ་སོགས་རྒྱལ་སྲས་ཀྱི་ཚོགས། གཞན་ཡང་

[004B] ཨོཾ་ན་མོ་མཉྫུ་ཤྲི་ཡེ། ན་མཿ་སུ་ཤྲི་ཡེ། ན་མོ་ཨུཏྟམ་ཤྲི་ཡེ་སཱཧཱ། ཞེས་ཕྱག་སྟོང་འགྱུར་གྱི་སྔགས་དང་སྦྲགས་པས་བརྐྱང་ཕྱག་གསུམ་གྱིས་ཐོག་དྲངས་ལྟུང་བཤགས་གཅིག་གམ། གསུམ་ལ་སོགས་པའི་སྒོས་ཕྱག་འཚལ། དེ་ནས། ན་མོ་རཏྣ་ཏྲ་ཡཱ་ཡ་ཨོཾ་ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡ་ནེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀཾ་པུད་དྷཱ་ཡ། ཏདྱ་ཐཱ། ཨོཾ་བཛྲེ་བཛྲེ། མཧཱ་ཏེ་ཛ་བཛྲེ། མཧཱ་བིདྱ་བཛྲེ། མཧཱ་བོ་དཧི་ཙིཏྟ་
བཛྲེ། མཧཱ་བོ་དཧི་མཎྜོ་པ་སཾ་ཀྲ་མ་ཎ་བཛྲེ། སརྦ་ཀརྨ་ཨཱ་ཝར་ཎ་བི་ཤོ་དྷ་ན་བཛྲེ་སཱཧཱ། ཞེས་མཆོད་པའི་སྤྲིན་གྱི་གཟུངས་བརྗོད་བཞིན་དུ། ཆུ་གཙང་སོགས་ཀྱིས་མཆོད་པ་དབུལ་མེ་ཏོག་འབུལ་རྒྱུ་ཡོད་ན། ཨོཾ་ན་མོ་བྷ་ག་ཝ་ཏེ་པུཥྤེ་ཀེ་
ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨྲྷ་ཏེ་སམྱཀཾ་བུད་དྷཱ་ཡ། ཏདྱ་ཐཱ། ཨོཾ་པུཥྤེ་པུཥྤེ་སཱཧཱ། པུཥྤེ་སུ་པུཥྤེ། སུ་པུཥྤེ་ཨུད་བྷ་ཝེ། པུཥྤེ་ཨ་ཝ་ཀ་རི་ཎེ་སཱཧཱ། ཞེས་པ་བརྗོད་ཅིང་སྔགས་འདི་ལན་བདུན་བཟླས་ཏེ་མཎྜལ་གྱི་འབྲུལ་བཏབ་ན་ཡང་
བྱེ་བར་འགྱུར་བར་གསུངས། དེ་ནས་སྟན་ལ་འཁོད་དེ་ཐུན་དྲུག་གི་རྣལ་འབྱོར་སྐྱོང་བ་ནི། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་སྐྱབས་འགྲོ་།སེམས་ཅན་ཐམས་ཅད་ཉེ་རིང་ཆགས་སྡང་དང། །བྲལ་ནས་ཁྱད་པར་འཕགས་པའི་བདེ་བ་ཐོབ། །བཟོད་དཀའི་སྡུག་བསྔལ་རྒྱ་མཚོ་ལས་བསྒྲལ་ཏེ། །ཐར་པ་དམ་པའི་བདེ་དང་

[005A]༄༅། །འབྲལ་མ་གྱུར། །ཅེས་ཚད་མེད་བཞི་བསྒོམ། བྱམས་པ་དང་མི་འཇིགས་པའི་སྤྱིན་པའང་དེས་འགྲུབ། འགྲོ་ཀུན་སྲིད་ཞིའི་འཇིགས་པ་ལས་སྒྲོལ་ཕྱིར། །རྫོགས་པའི་བྱང་ཆུབ་ཐོབ་པར་འདོད་པའི་
སེམས། །དེང་ནས་བཟུང་སྟེ་སངས་རྒྱས་མ་ཐོབ་པར། །སྲོག་གི་ཕྱིར་ཡང་མི་བཏང་བཟུང་བར་བགྱི། །ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་
པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །ཞེས་སྨོན་འཇུག་གཉིས་ཆོ་གའི་སྒོས་བླངས། དེང་དུས་བདག་ཚེ་འབྲས་བུ་
ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པར་
མི་འགྱུར་དེ་ལྟ་བྱ། །ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར། །དེ་བཞིན་ཅི་ཞིག་ལྟར་སྟེས་ནི། །བྱང་ཆུབ་སེམས་འདི་བདག་ལ་སྐྱེས། །བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་
ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས། །ཞེས་སེམས་བསྐྱེད་རྒྱས་པའི་ཕྱིར་མཇུག་གི་ཆོ་ག་དགའ་བ་བསྒོམ་པ་རྣམས་བྱས་ལ། དེ་ནས་མདུན་གྱི་ནམ་མཁར་ཡིད་འཕྲོག་རིན་

[005B] །ཆུ་སྐྱེས་ཉི་ཟླ་རྒྱས་པའི་དཀྱིལ་འཁོར་སྟེང། །རྩ་བའི་བླ་མ་ཁྱབ་བདག་རྡོ་རྗེ་འཆང། །སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས། །རྡོར་དྲིལ་བཟུང་ནས་རང་འདྲའི་ཡུམ་ལ་འབྱུད། །མཚན་དཔེའི་གཟི་འབར་རིན་ཆེན་རྒྱན་མང་མཛེས། །
ཡིད་འཕྲོག་ལྷ་རྫས་གོས་ཀྱིན་བཟའ་ཅན། །དྲན་པ་ཙམ་གྱིས་གདུང་བ་ཀུན་སེལ་ཅིང། །སྐྱབས་མཆོག་མ་ལུས་འདུས་པའི་བདག་ཉིད་དུ་།སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་གི་འོད་ཟེར་གྱིས། །རང་
བཞིན་གནས་ནས་བླ་མ་རྡོ་རྗེ་འཆང། །ཛཧཱུཾ་བཾ་ཧོཿ་གཉིས་སུ་མེད་པར་གྱུར། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །བདག་པོས་བཟུང་དང་མ་བཟུང་
དང། །དངོས་བཤམས་ཡིད་ཀྱིས་སྤྲུལ་པ་ལས། །བྱུང་བ་ཕྱི་ནང་གསང་བ་ཡི། །སྣ་ཚོགས་མཆོད་སྤྲིན་རྒྱ་མཚོས་མཆོད། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས་།རིན་ཆེན་མཎྜལ་བཟང་པོ་ཀུན་བཟང་
མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ། །དུས་གསུམ་ཕྱོགས་བཅུའི་བདེ་གཤེགས་མ་ལུས་པ། །གང་འདུལ་ཇི་
བཞིན་དུར་སྨྲིག་རྣམ་རོལ་གྱིས། །གྲངས་མེད་ཞིང་དུ་རྒྱལ་བའི་མཛད་པ་ཅན། །བླ་མ་རིན་པོ་ཆེ་ལ་གསོལ་བ་འདེབས། །རྡོ་རྗེ་འཆང་གིས་བློ་དམན་བསམ་པའི་ངོར། །རབ་འབྱམས་རྒྱལ་བའི་འཁོར་ལོ་མཐའ་དག་ལས། །ལྷག་པའི་ཞིང་གི་དམ་

[006A]༄༅། །པར་ལེགས་བསྔགས་པའི། །བླ་མ་་མཆོག་དང་ཐུན་མོང་དངོས་གྲུབ་མ་ལུས་ཀུན། །མགོན་ཁྱོད་ཚུལ་བཞིན་བསྟེན་པའི་རྗེས་འགྲོ་བར། །མཐོང་ནས་ལུས་དང་སྲོག་ཀྱང་ཡོངས་བཏང་སྟེ་།ཁྱོད་མཉེས་
ཁོ་ན་སྒྲུབ་པར་བྱིན་གྱིས་རློབས། །དེ་ལྟར་གསོལ་བ་བཏབ་པས་བླ་མ་མཆོག་རང་གི་སྤྱི་བོའི་གཙུག་ཏུ་ས་མ་ཛཿ། །སླར་ཡང་དགྱེས་བཞིན་རང་དང་རོ་གཅིག་གྱུར། །ཅེས་བླ་མའི་རྣལ་འབྱོར་བསྐྱངས། དེ་ནས་སྟོང་པ་ཉིད་ཀྱི་དོན་ཅུང་ཟད་བསྒོམ་
ཞིང། དེའི་ངང་ལས་ལྷའི་སྐུར་ལྡང་བ་ནི། སྣོད་བཅུད་མཐའ་དག་སྒྱུ་མ་རྨི་ལམ་དང། །ཆུ་ཟླ་བཞིན་དུ་ངོ་བོ་ཉིད་ཀྱིས་སྟོང། །བདེན་པར་མེད་ཀྱང་མིང་བརྡས་ཕར་བཏགས་ཀྱི། །སྣང་བ་ཆུ་ལས་ཆུ་བུར་རྡོལ་བ་བཞིན། །བདག་ཉིད་རྡོ་རྗེ་སེམས་དཔའི་
སྐུར་བཞེངས་ཏེ། །ལྷན་སྐྱེས་བདེ་ཆེན་གསང་བའི་རྡོ་རྗེ་དང་།རང་བཞིན་སྤྲོས་བྲལ་གསང་བའི་གྷཎྜ་ཡི། །མཚོན་བྱེད་བཟུང་ནས་བཅོམ་ལྡན་འདས་མར་འཁྱུད། །ཅེས་རྡོར་དྲིལ་ཕྱག་རྒྱའི་དམ་ཚིག་དྲན་པར་བྱ། བདག་གི་ལུས་དང་དེ་བཞིན་
ལོངས་སྤྱོད་དང། །དུས་གསུམ་དགེ་ཚོགས་ཕུང་པོ་ཅི་མཆིས་པ། །མར་གྱུར་སེམས་ཅན་ཀུན་གྱི་དོན་གྱི་ཕྱིར། །དེང་ནས་འཕངས་པ་མེད་པར་བཏང་བར་བྱ། །ཞེས་ཆོས་དང་ཟང་ཟིང་གི་སྦྱིན་པ་གཏོང་དེ་ནས་སྡོམ་པ་གསུམ་ལ་བསྔོ་བགྲངས་བྱ་
བ་ནི༑ བླ་མ་ལྷ་ཡི་སྤྱན་སྔ་རུ། །སྡོམ་གསུམ་བསྲུང་བར་ཁས་བླངས་པའི། །དང་པོ་སོ་སོར་ཐར་པ་ཡི། །བསླབ་པའི་མི་མཐུན་ཕྱོགས་གྱུར་པ། །ཕམ་པ་བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་བྱེད་འབའ་ཞིག་དགུ་

[006B] །སོར་བཤགས་བཞི་དང་ཉེས་བྱས་ནི། །བརྒྱ་རྩ་བཅུ་གཉིས་བསྡོམས་པ་ཡིས། །ཉིས་བརྒྱ་ལྔ་བཅུ་རྩ་གསུམ་དང་།གཞན་ཡང་གཞིས་བསྡུས་ལྟུང་བ་སོགས། །བཤགས་ཤིང་སླན་ཆད་སྡོམ་པར་བགྱི། །དེ་བཞིན་བྱང་ཆུབ་སེམས་དཔའ་ཡི། །
སྡོམ་པའི་མི་མཐུན་ཕྱོགས་གྱུར་པ། །རྩ་བའི་ལྟུང་བ་བཅོ་བརྒྱད་དང། །ཉེས་བྱས་ཞེ་དྲུག་ལ་སོགས་པ། །ཚུལ་ཁྲིམས་གསུམ་དང་ཕྱིན་དྲུག་གི་མི་མཐུན་ཕྱོགས་གྱུར་ཉེས་པ་ཀུན། །བཤགས་ཤིང་སླན་ཆད་སྡོམ་པར་བགྱི། །རྡོ་རྗེ་ཐེག་པའི་འདུལ་བ་
ལས། །རྣམ་སྣང་རིགས་ཀྱི་དམ་ཚིག་དྲུག་མི་བསྐྱོད་རིན་འབྱུང་བཞི་བཞི་དང། །འོད་དཔག་མེད་གསུམ་དོན་གྲུབ་ཀྱི། །གཉིས་ཏེ་སོ་སོའི་བཅུ་དགུ་དང། །རིགས་ལྔ་སྤྱི་ཡི་དམ་ཚིག་ནི། །རྩ་ལྟུང་བཅུ་བཞི་བསྲུང་བ་དང། །སྤོང་བསྟེན་བཟའ་
བའི་དམ་ཚིག་ལས། །འདས་དང་སྦོམ་པོ་བརྒྱད་ལ་སོགས། །བཤགས་ཤིང་སླན་ཆད་སྡོམ་པར་བགྱི། །སོ་ཐར་བྱང་སེམས་རྡོ་རྗེ་ཐེག་པ་ཡི། །རྣམ་དག་བཅས་པའི་བསླབ་པ་ཕྲ་མོ་ལས། །རྨི་ལམ་དུ་ཡང་འདའ་བར་མི་བྱེད་པར། །རྒྱལ་བའི་བཀའ་
བཞིན་བདག་གིས་བསྒྲུབ་པར་བྱ། །ཤིན་ཏུ་བསྡུས་པ་བྱ་བའི་ཚེ་ཚིགས་བཅད་ཕྱི་མ་འདི་གཅིག་པུས་ཆོག་ཐེག་པ་གསུམ་དང་རྒྱུད་སྡེ་བཞིས་བསྡུས་པའི། །ལུང་དང་རྟོགས་པའི་དམ་ཆོས་མ་ལུས་པ་།རྒྱལ་བའི་དགོངས་པ་ཇི་བཞིན་ལེགས་བཟུང་
སྟེ༑ ༑གང་འཚམ་ཐབས་ཀྱིས་འགྲོ་བ་ཡོངས་སུ་སྒྲོལ། །ཞེས་དམ་ཆོས་འཛིན་པ་དང་སེམས་ཅན་དོན་བྱེད་ལ་བསླབ་བོ། །དེ་དག་གིས་སྡོམ་པ་སོ་སོའི་སྐབས་སོགས་སུ་ཐུན་དྲུག་དང་གསུམ་ལ་སོགས་པ་བྱ་དགོས་པ་མང་པོ་ཞིག་ཡོད་པ་ཐམས་ཅད་བསྡུས་

[007A]༄༅། །པའི་ཚུལ་མཁས་གྲུབ་ཐམས་ཅད་མཁྱེན་པའི་གསུང་དུ་བལྟ་བར་བྱའོ། །དེ་ནས་ཁྲིད་ཡིག་རྒྱས་བསྡུས་ཅི་རིགས་སམ། མ་མཐའ་ཡང་བྱིན་རླབས་སྤུངས་ཞུས་ལྟ་བུའི་སྟེང་ནས་ལམ་རིམ་ཡོངས་རྫོགས་ལ་
ཤར་སྒོམ་དང། སྐབས་ཐོབ་ཀྱི་དམིགས་སྐོར་རེ་རེ་རྒྱས་པར་སྐྱོངས། གཏོར་མ་བརྒྱ་རྩ་སོགས་ཀྱང་བྱེད་ན་ཐུན་འདིའི་མཐར་བྱ། དེ་ནས་དྲོས་ཀྱི་ཚ་བཞེས་གྲུབ་ནས་གནས་ཁང་ཕྱི་དོར་ལེགས་པར་བྱས། མཆོད་པ་གཙང་མ་ཕུལ། ཐུན་དྲུག་གི་
རྣལ་འབྱོར་དང་ལམ་རིམ་གྱི་དམིགས་རྣམ་སྔར་བཞིན་བསྐྱངས་འཇིགས་བྱེད་སོགས་ཀྱི་ཆོ་ག་ཡང་སྤྲོ་ན་སྐབས་འདིར་བྱ། ཆོས་སྟོན་གྱི་ཚེ། དཀོན་མཆོག་རྗེས་སུ་དྲན་བཞིན་པས། ཁ་ཟས་སྨན་དང་འདྲ་བར་རིག་པ་ཡིས། །འདོད་ཆག་
ཞེ་སྡང་མེད་པར་བསྟེན་བགྱི་སྟེ། །རྒྱགས་ཕྱིར་མ་ལགས་སྙེམས་པའི་ཕྱིར་མ་ལགས། །འཚག་ཕྱིར་མ་ལགས་ལུས་གནས་འབའ་ཞིག་ཕྱིར། །ཅེས་བརྗོད་ཅིང། དེའི་དོན་སེམས་པ་འདུལ་བ་དང། ཡང་ལུས་ཀྱི་སྲིན་བུ་ད་ལྟ་ཟང་
ཟིང་གིས་བསྡུས་ནས་མ་འོངས་པ་ན་ཆོས་ཀྱིས་བསྡུ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་བསྒྲུབས་དེའི་ཕྱིར་དུ་བཟའ་བཏུང་ལ་ལོངས་སྤྱོད་པར་བྱའོ་སྙམ་པ་ཕར་ཕྱིན་ཐེག་པ་དང། སྔགས་བླ་མེད་
ལྟར་ན་ནང་མཆོད་དང། རྒྱུད་སྡེ་འོག་མ་ལྟར་ན་གཏོར་མ་བྱིན་རླབས་ལྟར་རམ། ཨོཾ་ཨཱཧཱུཾ་གིས་བདུད་རྩིར་བྱིན་གྱིས་བརླབས་ལ་ཨོཾ་གུ་རུ་བཛྲ་ནཻ་ཝིདྱཱ་ཨཱཧཱུཾ་གིས་བླ་མ་དང། ཨོཾ་སརྦ་བུད་དྷཱ་བོདྷི་སཏཱ་བྷྱོ་བཛྲ་ནཻ་ཝཱིདྱཱ་ཨཱཧཱུཾ་གིས་

[007B] ཨོཾ་དེ་ཝཌཱ་ཀི་ནཱི་ཤྲཱི་དྷརྨ་པཱ་ལ་ས་པ་རི་ཝཱ་ར་བཛྲཱ་ནཻ་ཝི་དྱཱ་ཨཱཧཱུཾ་གིས་ཡི་དམ་མཁའ་འགྲོ་ཆོས་སྐྱོང་དང་བཅས་པ་ལ་འབུལ། ཨོཾ་ཨ་གྲ་པིཎྜ་ཨ་ཤི་བྷྱསཱཧཱ། ཞེས་པས་ཕུད་ལ་དབང་བའི་འབྱུང་པོ་ལ་
ཆང་བུ་གཅིག་དང། ཨོཾ་ཧ་རི་ཏེ་སཱཧཱ། ཨོཾ་ཧ་རི་ཏེ་མཧཱ་བཛྲ་ཡཀྵི་ཎིཧ་ར་ཧ་ར་སརྦ་པཱ་པཾ་མཀྵིཾ་སཱཧཱ། ཞེས་པས་འཕྲོག་མ་བུ་དང་བཅས་པ་ལ་ཆང་བུ་གཉིས་བྱས་ནས་ནང་གི་སྦྱིན་སྲེག་གི་སྒོ་ནས་ལོངས་སྤྱད་དེ་ཟས་ཀྱི་ཚོད་རིག་པར་བྱ་
མཇུག་ཏུ་ལྷག་ལ་དབང་བའི་འབྱུང་པོ་ལ་ཆངས་བུ་གཅིག་ཨོཾ་ཨུཙྪི་ཥྒྲ་པིཎྜ་ཨ་ཤི་བྷྱསཱཧཱ། ཞེས་པས་བསྔོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་འོད་ཀྱི་རྒྱལ་པོ་མེ་འོད་རབ་ཏུ་གསལ་
པ་ལ་ཕྱག་འཚལ་ལོ། །ན་མསམནྟ་པྲ་བྷཱ་རཱ་ཛཱ་ཡ། ཏ་ཐཱ་ག་ཏཱ་ཡ། ཨྲྷ་ཏེ་སམྱཀཾ་བུད་དྷཱ་ཡ། ན་མོ་མཉྫུ་ཤྲི་ཡེ། ཀུ་མཱ་ར་བཧུ་ཏཱ་ཡ་བོ་དཧི་སཏ་ཡ་མཧཱ་སཏ་ཡ་མཧཱ་ཀ་རུ་ཎི་ཀཱ་ཡ། ཏཏྱ་ཐ། ཨོཾ་ནི་ར་ལམྦྷེ་ནི་རཱ་བྷཱ་སེ་ཛ་ཡེ་ཛ་ཡ་ལ་བཧེ་མཧཱ་མ་ཏེ་
དཀྵེ་དཀྵི་ཎཱཾ་མེ་པ་རི་ཤོ་དྷཱ་ཡ་སཱཧཱ། གཟུངས་འདིས་དཀོར་གྱི་ཕུང་པོ་རི་རབ་ཙམ་ཡང་འབྱོང་བར་གསུངས་སོ། །དེ་ནས་མདོ་བཏན་པ་དང་སྨོན་ལམ་གྱིས་ཆོས་གདབ། ཉིན་སྔ་མ་ནས་སྟ་གོན་བྱས་པའི་འཛིམ་པ་ལས་སཱཙྪ་གསུམ་མམ་བདུན་སོགས་
གདབ། སྐོར་རྟེན་དངོས་སམ་བསྒོམ་པ་ཅི་རིགས་གསལ་བཏབ་ལ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་རྒྱལ་མཚན་ལ་ཕྱག་འཚལ་ལོ། །ན་མོ་བྷ་ག་ཝ་ཏེ། རཏུ་ཀེ་ཏུ་རཱ་ཛཱ་ཡ་ཏ་ཐཱ་༄༅། །ག་ཏཱ་ཡ། ཨརྷ་ཏེ་སམྱཀྶཾ་བུད་དྷཱ་ཡ། ཏདྱ་ཐཱ་ཨོཾ་རཏྣེ་རཏྣེ་མ་ཧཱ་རཏྣཱེ་རཏྣ་བི་ཛ་ཡེ་སཱཧཱ། འདི་བསྐོར་བར་མ་ཟད་ཕྱག་སྟོང་འགྱུར་དུ་ཡང་གསུངས་སོ། །ཡང་སྐོར་བའི་སྔགས། ན་མོ་ད་ཤ་དིཀྵི་ཀཱ་ལ་སརྦ་རཏྣ་
ཏྲ་ཡཱ་ཡ། ན་མཔྲ་དཀྵ་སུ་པྲ་དཀྵ་སརྦ་པཱ་པཾ་བི་ཤོ་དྷ་ནི་སཱཧཱ། ཞེས་པ་འདི་ཡང་ཕན་ཡོན་ཆེ་བས་བརྗོད། དེ་ལྟར་སྐོར་བ་མང་ཉུང་འཚམ་པ་ཞིག་བྱས་ནས། མདོ་སྡེ་མཛངས་བླུན་ལས་བརྒྱ་པ། འདུལ་བ་ལུང། རྟོགས་བརྗོད་འདུན་ལེགས་
མ་སོགས་དམ་པའི་རྣམ་ཐར་དང། རྒྱལ་སྲས་ཀྱི་སྤྱོད་པ་སྟོན་པ་སྡོང་པོ་བཀོད་པ་སོགས་ཅི་ཙམ་རན་པ་རེ་བཀླག་སླར་ཡང་ཐུན་དྲུག་གི་རྣལ་འབྱོར་སོགས་སྐབས་དང་བསྟུན་པའི་དགེ་སྦྱོར་མོས་པ་ལྟར་ཅི་རིགས་བྱས་ལ། ཐུན་མཚམས་སུ་ལམ་རིམ་
ཆེ་ཆུང། རྩ་ལྟུང་རྣམ་བཤད། བླ་མ་ལྔ་བཅུ་པ་རྩ་འགྲེལ་བྱང་ཆུབ་གཞུང་ལམ། གནམ་རྩེ་ལྡེང་མ་སོགས་སྡོམ་པ་གསུམ་གྱི་བསླབ་བྱ་རྒྱས་བསྡུས་ཅི་རིགས་ལ་ནན་ཏན་ཏུ་བལྟ། བསོད་ནམས་ཀྱི་ཚོགས་ཆེན་པོ་བདེ་བླག་ཏུ་གསོག་པའི་ཐབས་
ཟགས་པ་རྒྱུན་གཏོར་ལ་ཡང་བརྩོན་པར་བྱ་སྟེ། འདི་ལྟར་མཆིལ་མ་ལ། ཨོཾ་ཨཱཤླེཥྨ་ཨཱ་ཧ་རེ་བྷྱསཱ་ཧཱ། ལུད་པ་ལ། ཨོཾ་ཨཱཁྲེ་ཏ་ཨཱ་ཧ་རེ་བྷྱསཱཧཱ། སྣབས་ལ། ཨོཾ་ཨཱཔིགྷི་ན་ཨཱ་ཧ་རེ་བྷྱསཱཧཱ། ལུས་ཀྱི་དྲི་མ་ལ། ཨོཾ་ཨཱམ་ལ་ཨཱཧ་
རེ་བྷྱསཱཧཱ། དྲི་ཆེན་ལ། ཨོཾ་ཨཱབིཊ་ཨཱ་ཧ་རེ་བྷྱསཱཧཱ། དྲི་ཆུ་ལ། ཨོཾ་ཨཱམཱུ་དྲ་ཨཱ་ཧ་རེ་བྷྱསཱཧཱ། ཞེས་པ་རྣམས་ཀྱིས་བསྔོའོ། །དྲོའི་ཐུན་ལ་ཐུན་དྲུག་གི་རྣལ་འབྱོར་སྔར་བཞིན་བྱས་ལ། སྡོམ་གསུམ་བསྔོ་བགྲངས་ཀྱི་ཚེ་པཎ་ཆེན་

[008B] དེ་ལས་ཅུང་བསྡུས་པ་བྱེད་ན་འདི་ལྟ་སྟེ། གང་གི་བཀའ་བཞིན་བསྒྲུབ་བྱས་ན་།འདི་ཕྱིའི་དོན་རྣམས་མ་ལུས་པ། །བདེ་བླག་ཉིད་དུ་སྩོལ་མཛད་པའི། །ཐུབ་པའི་དབང་པོ་ལ་ཕྱག་འཚལ། །རྙེད་དཀའ་
དལ་བའི་རྟེན་ཐོབ་ཅིང། །རྒྱལ་བའི་བསྟན་པ་ལ་ཞུགས་ནས། །དགེ་སློང་སྡོམ་པ་ཐོབ་རྣམས་ཀྱིས། །བསླབ་པ་བསྲུང་བའི་ཐབས་འགའ་ཞིག་ལུང་ལས་གསུངས་པ་བཞིན་དུ་བྲི། །ལེགས་ཚོགས་རྩ་བ་ཟླ་མེད་པ། །བླ་མ་མཆོག་ལ་བརྟེན་
བྱས་ནས། །བྱ་བ་ཐམས་ཅད་ཞུ་བྱེད་ཅིང། །ཆོས་མཐུན་བཀའ་ལས་འདའ་མི་བྱ། །དྲན་དང་ཤེས་བཞིན་བག་ཡོད་དང། །ངོ་ཚ་ཁྲེལ་ཡོད་ལྡན་པ་ཡིས། །བསླབ་ལ་ཡིད་ཆེས་དད་གུས་བྱ། །སོ་ཐར་བཅས་མཚམས་སྟོན་པ་ཡི། །འདུལ་པའི་
གཞུང་ལ་ཚུལ་བཞིན་སྦྱངས། །ཚུལ་ཁྲིམས་རྣམ་པར་དག་པ་ལ་།ཕན་ཡོན་བསམ་ལས་འདས་པ་དང། །ཚུལ་ཁྲིམས་ཉམས་པར་གྱུར་ན་ནི། །མནར་མེད་འགྲོ་ཞིང་ཀུན་ནས་ཕོངས། །དེ་ཕྱིར་ཕན་ཡོན་ཉེས་དམིགས་ལ། །ངེས་པ་དྲངས་
ཏེ་ཡང་ཡང་བསམ། །མི་མཐུན་ཕྱོགས་རྣམས་མ་ཤེས་ན། །བསླབ་པ་སྲུང་ཚུལ་མི་ཤེས་པས། །རང་གིས་ཇི་ལྟར་ཁས་བླངས་ལས། །འདས་པའི་ལྟུང་བ་མཐའ་ཡས་ཀྱང། །སྡོམ་གྱིས་བསྡུས་པ་སྡེ་ལྔ་སྟེ་།ཕམ་པ་དང་ནི་ལྷག་མ་དང། །ལྟུང་
བྱེད་དང་ནི་སོར་བཤགས་དང། །ཉེས་བྱས་ཀྱི་ནི་སྡེ་རྣམས་སོ་།དང་པོ་ཕམ་པའི་སྡེ་ཚན་ནི། །མི་ཚངས་སྤྱོད་དང་གཞན་ནོར་བརྐུ། །མིའམ་མིར་ཆགས་གསོད་པ་དང། །མི་ཆོས་བླ་མའི་རྫུན་སྨྲ་སྟེ། །ཕམ་པ་བཞི་རུ་རྒྱལ་བས་གསུངས། །གཉིས་པ་

[009A]༄༅། །ལྷག་མའི་སྡེ་ཚན་ནི། །ཁུ་བ་འབྱིན་པར་བྱེད་བ་དང་།བུད་མེད་དག་ལ་རེག་པ་དང། །ཡུལ་དེར་འཁྲིག་ཚིག་སྨྲ་བ་དང་།འཁྲིག་པའི་བསྙེན་བཀུར་བསྔགས་པ་དང། །ཕོ་མོ་གཉིས་སྤྲད་སྨྱན་བྱེད་
དང། །མ་གསོལ་ཚད་འདས་མ་དག་གཞིར། །ཁང་བརྩིག་པར་བྱེད་པ་དང། །གནས་དེར་ཁང་ཆེན་རྩིག་པ་དང། །དགེ་སློང་རྣམ་པར་དག་པ་ལ། །ཕམ་པས་སྐུར་པ་འདེབས་པ་དང། །དེ་ལ་བག་ཙམ་སྐུར་འདེབས་དང། །དགེ་འདུན་
དབྱེན་ནི་བྱེད་པ་དང། །དེ་འདྲའི་རྗེས་སུ་ཕྱོགས་པ་དང། །བག་མེད་སྤྱོད་པ་སྣ་ཚོགས་ཀྱིས། །ཁྱིམ་སུན་འབྱིན་པར་བྱེད་པ་དང་།བཀའ་བློ་མི་བདེའི་ལྷག་མ་སྟེ། །ལྷག་མའི་ལྟུང་བཅུ་གསུམ་མོ་།གསུམ་པ་ལྟུང་བྱེད་སྡེ་ཚན་ལ། །ཚད་ལས་
དང་འབྲེལ་སྤང་ལྟུང་དང། །ལྟུང་བྱེད་འབའ་ཞིག་པ་གཉིས་སོ་།དང་པོ་སྤང་པའི་ལྟུང་བ་ནི། །བྱིན་གྱིས་མ་རླབས་ཆོས་གོས་སོགས། །ཞག་བཅུ་ལས་འདས་འཆང་བ་དང། །ཆོས་གོས་རྣམ་གསུམ་བྱིན་རླབས་ཅན། །ཞག་ཏུ་འབྲལ་བར་བྱེད་པ་
དང། །ཁ་སྐོང་རེ་བ་དང་བཅས་པའི། །གོས་ནི་ཟླ་གཅིག་འཇོག་པ་དང། །ཐ་སྙད་བརྒྱད་ལྡན་དགེ་སློང་མར། །གོས་རྙིང་འཁྲུ་རུ་འཇུག་པ་དང། །གོས་ཀྱིས་ཕོངས་པ་མ་ཡིན་པར། །དགེ་སློང་མ་ལས་གོས་ལེན་དང། །ཕོངས་པ་མིན་པར་ཁྱིམ་པ་ལས། །
གོས་ནི་སློང་བར་བྱེད་པ་དང། །ཆོས་གོས་མེད་ཚེ་སློང་རིགས་ཀྱང། །སྟོད་གཡོགས་སྨད་གཡོགས་ཟུང་ལས་ལྷག་འདོད་པས་སློང་བར་བྱེད་པ་དང། །ཁྱིམ་པས་རང་ལ་བསྔོས་པའི་གོས། །འབུལ་ལོང་མེད་པར་ལེན་པ་དང། །སྦྱིན་བདག་ཕོ་མོ་སོ་

[009B] །རང་ལ་སྟེར་བར་བསྔགས་པའི་གོས། །འབུལ་ལོང་མེད་པས་ལེན་པ་དང། །བསྐུར་བ་ཡི་ནི་སྤང་པ་དང། །ཡུལ་དེར་དཀོན་ཞིང་རིན་ཆེ་བའི། །སྲིན་བལ་ལས་ནི་སྟན་བྱེད་དང། །བལ་ནག་འབའ་ཞིག་ལས་བྱེད་དང། །དེ་ཆ་གཉིས་བསྲེས་སྟན་
བྱེད་དང། །སྟན་བཤམས་སྤྱད་བཟོད་ཡོད་བཞིན་དུ། །ལོ་དྲུག་ནང་དུ་གཉིས་བྱེད་དང། །གདིང་བ་གསར་བ་བྱེད་པའི་ཚེ། །གདིང་བ་རྙིང་པ་དེ་ཉིད་ནས། །བདེ་གཤེགས་མཐོ་གང་མ་གླན་དང། །བལ་ཁུར་རྒྱང་གྲགས་ལྷག་ཁྱེར་དང། །མཚན་ཉིད་
བརྒྱད་ལྡན་དགེ་སློང་མར། །བལ་ནི་རྨེལ་དུ་འཇུག་པ་དང། །བྱིན་རླབས་མ་བྱས་རིན་པོ་ཆེར། །རེག་གམ་རེག་ཏུ་འཇུག་པ་དང། །སྐྱེད་ཁེ་འདོད་ནས་བུན་བྱེད་དང། །དེ་འདོད་ཉོ་ཚོང་བྱེད་པ་དང་།ལྷུང་བཟེད་བྱིན་གྱིས་མ་བརླབས་བར། །ཞག་བཅུ་
ལས་འདས་འཆང་བ་དང། །ལྷུང་བཟེད་སྤྱད་བཟོད་ཡོད་བཞིན་དུ་།ལྷུང་བཟེད་གཉིས་པ་བཙལ་བ་དང། །གླ་རྔན་མི་སྟེར་འཐག་འཇུག་དང། །འདོད་པས་འཐག་པ་བསྐྱེད་པ་དང། །གོས་སོགས་ཕྱིན་པ་འཕྲོག་པ་དང། །དགོན་པ་འཇིགས་པ་ཆེ་བའི་
སར། །སྣམ་སྦྱར་ཞག་དྲུག་འབྲལ་གནང་བར། །སྙད་ནས་ཞག་བདུན་འབྲལ་བ་དང། །དབྱར་གྱི་ཆར་ཁེབས་རས་ཆེན་ནི། །བཙལ་སྔས་སྦེད་བ་འཕྱིས་པ་དང། །དབྱར་རྙེད་བདག་གིར་བྱེད་འདོད་ནས་།བགོ་སྔས་སྦེད་པ་འཕྱིས་པ་དང། །དགེ་འདུན་
རྣམས་ལ་བསྔོས་པའི་རྫས། །གང་ཟག་བདག་ཉིད་ལ་བསྒྱུར་དང་།སྨན་བཞི་བྱིན་ལེན་མ་བཤིག་པར། །ཐུན་མཚམས་འདས་པ་གསོག་འཇོག་སྟེ། །སྤང་བའི་ལྟུང་བ་སུམ་ཅུའོ། །གཉིས་པ་ལྟུང་བྱེད་འབའ་ཞིག་ནི། །རྫུན་གྱི་ཚིག་ནི་སྨྲ་བ་དང། །དགེ་

[010A]༄༅། །སློང་གཞན་ལ་སྐྱོན་བརྗོད་དང། །དབྱེ་ཕྱིར་ཕྲ་མ་བྱེད་པ་དང། །རྩོད་པ་སྤོར་འདོད་སྐྱོ་སྔོགས་དང། །ཉེ་དུ་མིན་པའི་བུད་མེད་ལ། །ཁྲིམས་གྲོགས་མེད་པར་ཆོས་སྟོན་དང། །མ་རྫོགས་ལྷན་ཅིག་འདོན་པ་དང་
གཞན་གྱི་ཕམ་ལྷག་གནས་ངན་ལེན། །མ་རྫོགས་པ་ལ་བརྗོད་པ་དང། །མི་ཆོས་བླ་མ་དགོས་མེད་དུ། །མ་རྫོགས་འཕགས་མིན་སྨྲ་བ་དང། །ཞལ་ཏ་བ་ལ་དགེ་འདུན་གྱིས། །རྙེད་པ་རིགས་པར་བསྔོས་པ་ལ། །བཤེས་ངོར་བྱས་ཞེས་སྐུར་འདེབས་
དང༑ ༑སོ་སོར་ཐར་པའི་བཅས་མཚམས་ལ། །བརྙས་ཐབས་ཀྱིས་ནི་ཁྱད་གསོད་དང། །ས་བོན་སྐྱེ་བ་འཇོམས་པ་དང། །དྲང་པོའི་དགེ་འདུན་ཞལ་ཏ་བར། །ཉེ་རིང་བྱས་ཞེས་འཕྱ་བ་དང། །བསྒོ་བ་རྣལ་གཟོན་པ་དང། །ཆུད་འཛའི་གནས་སུམ་ལ་
བཤམས་དང། །རྩྭ་དང་ལོ་མའི་གདན་བཏིང་བ། །མ་བསྡུས་མ་བཅོལ་འགྲོ་བ་དང། །སྔར་གནས་དགེ་སློང་སྐྲོད་པ་དང། །དེ་ལ་ཕྱིས་གནོན་བྱེད་པ་དང། །རྩ་བ་འབྱུང་ལ་འདུག་པ་དང། །སྲོག་ཆག་དང་བཅས་ཆུར་སྤྱོད་དང། །རིམ་གསུམ་ལས་ལྷག་
ཁང་བྱེད་དང། །ཉེ་དུ་མིན་པའི་དགེ་སློང་མར། །མ་བསྐོས་དམ་ཆོས་སྟོན་པ་དང། །བསྐོས་ཀྱང་ནུབ་པར་སྟོན་པ་དང། །དམ་ཆོས་ཚུལ་བཞིན་སྟོན་པ་ལ། །ཟས་ཕྱིར་སྟོན་ཅེས་སྨྲ་བ་དང། །དགེ་སློང་མ་ཡི་གོས་བཟོ་དང། །དེ་ལ་ཆོས་གོས་སྟེར་པ་དང། །
དགེ་སློང་མ་དང་ལྷན་ཅིག་ཏུ། །གྲོགས་མེད་རྒྱང་གྲགས་འགྲོ་བ་དང། །དགེ་སློང་མ་དང་ལྷན་ཅིག་ཏུ། །གྲུར་ཞུགས་རྒྱང་གྲགས་འདའ་བ་དང། །དབེན་པར་འདོམ་གང་ནང་ཉིད་དུ། །དགེ་སློང་མ་དང་ལྷན་ཅིག་ཏུ། །འདུག་པ་དང་ནི་འགྲེང་བ་དང། །

[010B] །སྦྱོར་བཅུག་ཟས་ནི་ཟ་བ་དང། །དགོས་མེད་ཡང་ཡང་ཟ་བ་དང། །མུ་སྟེགས་ཁྱིམ་དུ་ཞག་གཅིག་ཏུ། །འདུག་སྟེ་ཟས་གཉིས་ཟ་བ་དང། །ཅི་བདེར་བསྟབ་པ་མ་ཡིན་པར། །ལྷུང་བཟེད་དོ་ལྷག་ཕྱེད་ལེན་དང་
དུས་རུང་ཟས་སྤངས་ཡང་ཟ་དང། །སྤངས་ལ་བཟའ་བཅའ་སྟོབ་པ་དང། །དགེ་སློང་བཞིར་ལོང་འདུས་ཟ་དང། །དུས་མིན་ཁ་ཟས་ཟ་བ་དང། །གསོག་འཇོག་བྱས་པ་ཟ་བ་དང། །བྱིན་ལེན་མ་བྱས་མིད་པ་དང། །ཉེ་དང་ཅི་བདེར་མིན་པ་ལ། །ཁ་ཟས་
བསོད་པ་སློང་བ་དང། །སྲོག་ཆགས་བཅས་པར་སྤྱོད་པ་དང་།ཁྱིམ་བ་ཕོ་མོ་ཉལ་གཤོམ་སར། །ཤེས་བཞིན་འདུག་པར་བྱེད་པ་དང། །དེ་བཞིན་གནས་དེར་འགྲེང་བ་དང། །གཅེར་བུ་ཕོ་མོར་ཟས་ཕྱིན་དང། །དམག་ལ་ལྟ་བར་བྱེད་པ་དང། །
དམག་ནང་ཞག་གཉིས་འདུག་པ་དང། །གཡུལ་བཤོམས་དཀྲུག་པར་བྱེད་པ་དང། །དགེ་སློང་གཞན་ལ་བརྡེག་པ་དང། །དེ་ལ་བརྡེག་པར་གཟས་པ་དང། །གཞན་གྱི་ཕམ་ལྷག་གནས་ངན་ལེན། །ཤེས་བཞིན་དགོས་མེད་བཅབས་པ་དང། །དགེ་
སློང་གཞན་གྱི་ཟས་གཅོད་དང། །མེར་རེག་རེག་ཏུ་འཇུག་པ་དང་།འདུན་པ་ཕུལ་བ་སླར་ལེན་དང། །མ་རྫོགས་ལྷན་ཅིག་ཉལ་བ་དང། །སྡིག་ལྟ་གཏོང་བར་མི་བྱེད་དང། །དེ་འདྲ་བསྐྲད་ལ་གཏམ་སྨྲ་དང། །དགེ་ཚུལ་བསྙིལ་བསྡུད་པ་དང། །ཁ་
དོག་མ་བསྐྱར་གོས་གྱོན་དང། །རིན་པོ་ཆེ་ཡི་རིགས་སོགས་ལ། །རེག་ཅིང་རེག་ཏུ་འཇུག་པ་དང། །ཟླ་ཕྱེད་ནང་དུ་ཁྲུས་བྱེད་དང་།བསམ་བཞིན་དུད་འགྲོ་གསོད་པ་དང། །གཞན་ལ་འགྱོད་པ་བསྐྱེད་པ་དང། །གཡའ་འོད་དག་གཚིལ་བྱེད་དང། །

[011A]༄༅། །ཆུ་ལ་རྩེ་བར་བྱེད་པ་དང། །ཁྲིམས་གྲོགས་མེད་པར་བུད་མེད་དང། །ལྷན་ཅིག་ཉལ་བར་བྱེད་པ་དང། །དགེ་སློང་དངངས་པར་བྱེད་པ་དང། །གཞན་གྱི་གོས་སོགས་སྦེད་པ་དང། །དགེ་སློང་གཞན་ལ་བྱིན་པའི་
གོས། །གདེང་མེད་རང་གིས་ལོངས་སྤྱོད་དང། །གཞི་མེད་ལྷག་མའི་སྐུར་འདེབས་དང། །ཁྲིམས་གྲོགས་མེད་པར་བུད་མེད་དང། །འགྲོགས་ནས་འགྲོ་བར་བྱེད་པ་དང། །རྐུན་མ་ལ་སོགས་ངན་པ་དང། །བསྡེབས་ནས་འགྲོ་བར་བྱེད་པ་དང། །ལོ་
གྲངས་ཉི་ཤུ་མ་ལོན་པའི། །བསྒྲུབ་བྱར་བསྙེན་རྫོགས་བྱེད་པ་དང། །ས་བརྐོ་བྲྐོརུ་འཇུག་པ་དང། །མགྲོན་དུ་གཉེར་ལས་རང་འདུག་དང། །བསླབ་ཕྱིར་བགོ་བ་བཟློག་པ་དང། །རྩོད་སེམས་ཉན་རྣ་བྱེད་པ་དང། །དགེ་འདུན་ལས་ལ་འདུས་བྱས་
ནས། །མ་རྗོགས་མ་སྨྲས་འགྲོ་བ་དང། །དགེ་འདུན་སོགས་ཀྱི་ཆོས་ལྡན་བཀར། །མ་གུས་བསམ་པས་འགལ་བྱེད་དང། །མྱོས་པར་འགྱུར་བ་འཐུང་བ་དང། །དུས་མིན་གྲོང་དུ་འགྲོ་བ་དང། །མངགས་བཞིན་དགེ་འདུན་སྤྱན་དྲངས་པ། །
དུས་ལས་མ་ཡོལ་བྲིམས་ཤིག་ཅེས། །མ་བརྗོད་གྲོང་གཞན་རྒྱུ་བ་དང། །རྒྱལ་པོའི་ཕོ་བྲང་མཚན་འགྲོ་དང། །བསླབ་གཞི་ཁྱད་དུ་གསོད་པ་དང། །བསོ་རུས་པ་རྭ་རྣམས་ཀྱི། །ཁབ་རལ་བྱས་སམ་བྱེད་འཇུག་དང། །ཚད་ལྷག་ཁྲི་རྐང་བྱེད་
པ་དང། །དགེ་འདུན་དབང་པའི་གནས་མལ་ལ། །ཤིང་བལ་གྱིས་ནི་བདལ་བ་དང། །གདིང་བ་ཚད་ལས་ལྷག་བྱེད་དང། །གཡན་པ་དགབ་པ་ཚད་ལྷག་དང། །དེ་བཞིན་དབྱར་གྱི་གོས་རས་ཆེན། །ཚད་ལས་ལྷག་པ་བྱེད་པ་དང། །བདེ་

[011B] །ལྟུང་བྱེད་འབའ་ཞིག་དགུ་བཅུའོ། །སོ་སོར་བཤགས་པའི་སྡེ་ཚན་ནི། །སྐྱེ་བོའི་རྒྱུན་ལུགས་གྲོང་ལམ་དུ། །དགེ་སློང་མ་ལས་ཟས་ལེན་དང། །བསྐོ་བཤམས་ལོག་བྱེད་དགེ་སློང་མ། །མ་བཟློག་གྲོང་དེར་ཟས་ཟ་
དང། །དགེ་འདུན་རྣམས་ཀྱི་ཐུགས་བརྩེ་བས། །བསྡམས་པའི་ཁྱིམ་ལས་ཟས་ལེན་དང། །འཇིགས་བཅས་མ་བསལ་ཁྱིམ་པ་ལས། །བླངས་ཏེ་འཇིགས་སར་ཟ་བ་སྟེ། །སོ་སོར་བཤགས་པ་བཞི་དག་གོ་བསླབ་བྱ་ཉེས་བྱས་སྡེ་ཚན་ནི། །
མཐང་གོས་ཟླུམ་པོར་མ་བགོས་དང། །རྩེངས་དང་འཇོལ་དང་ནར་བ་དང། །ལྟེབས་དང་ཕུར་དང་འཕྱང་བ་དང། །སྟོད་གཡོགས་ཟླུམ་པོར་མ་བགོས་དང། །ཧ་ཅང་རྩེངས་དང་འཇོལ་བ་དང། །ཁྱིམ་པའི་ཁྱིམ་དུ་འགྲོ་བའི་ཚེ། །ལུས་ངག་ལེགས་པར་
མ་བསྡམས་དང། །ཆོས་གོས་ཚུལ་བཞིན་མ་བགོས་དང། །ཅ་ཅོ་དང་ནི་གཡང་ལྟ་དང། །འདོམ་གང་ལས་ལྷག་ལྟ་བའམ། །འདོམ་གང་ཙམ་དུ་འང་མི་ལྟ་དང། །རས་ལ་སོགས་པས་མགོ་གཡོགས་དང་།འདོམས་ནི་སྣང་བར་གོས་བརྗེས་དང། །ཕྲག་
པ་གཉིས་ཀར་གོས་གཟར་དང། །ལག་གཉིས་གཉའ་གོང་བསྣོལ་བ་དང་།ལག་གཉིས་ལྟག་པར་བསྣོལ་བ་དང། །མཆོང་བ་དང་ནི་བརྐྱང་བསྐུམས་དང། །ཙོག་པུས་འགྲོ་དང་བྲང་འགྲོ་དང། །གྲུ་མོ་བརྒྱངས་ཏེ་འགྲོ་བ་དང། །ལུས་ནི་གཅུ་
ཞིང་འགྲོ་བ་དང། །ལག་པ་གཡུག་ཅིང་འགྲོ་བ་དང། །མགོ་བོ་བསྒྱུར་ཞིང་འགྲོ་བ་དང། །ཕྲག་པ་སྤྲད་དེ་འགྲོ་བ་དང། །ལག་པ་སྤྲེལ་ཏེ་འགྲོ་བ་དང། །ཁྱིམ་པས་མ་བསྐོས་སྟན་འདུག་དང་།མ་བརྟགས་འདུག་དང་ལྕིད་ཕབ་དང། །རྐང་པ་བསྣོལ་

[012A]༄༅། །དང་བརླ་བསྣོལ་དང། །ལོང་སྟེང་ལོང་བུ་བཞག་པ་དང། །ཁྲི་འོག་རྐང་པ་དགུག་པ་དང། །རྐང་བ་སོ་སོར་བརྐྱངས་པ་དང། །འདོམས་ནི་སྣང་བར་འདུག་པ་དང། །ཟས་ནི་ལེགས་པར་མ་བླངས་དང། །ཁད་
ཆད་དུ་བླང་བར་དང། །འབྲས་ཆན་དང་ནི་ཚོད་མ་དག་མཉམ་པོ་ཉིད་དུ་བླངས་པ་དང། །མཐར་ཆགས་སུ་ནི་མ་བླངས་པ་དང་།ཡིད་མ་གཏད་པར་བླངས་པ་དང། །བཟའ་བ་དང་ནི་བཅའ་བ་རྣམས་།མ་འོངས་ལྷུང་བཟེད་བཟེད་པ་དང། །འབྲས་
ཆན་ཚོད་མ་ཅི་རིགས་པ། །ལྷག་འདོད་ཕན་ཚུན་འགེབས་པ་དང་།ཟས་སྟེང་ལྷུང་བཟེད་བཟེད་པ་དང། །ཁ་ཟས་ཚུལ་མཐུན་མ་ཟོས་དང། །ཁམ་ནི་ཧ་ཅང་ཆུང་བ་དང། །ཁམ་ནི་ཤིན་ཏུ་ཆེ་བ་དང། །ཁམ་ནི་རན་པར་མ་ཟོས་དང། །ཟས་མ་
འོངས་པར་ཁ་གདངས་དང། །ཁ་ནི་བཀང་སྟེ་སྨྲ་བ་དང། །ཙུག་ཙུག་དང་ནི་ཅག་ཅག་དང། །ཧུ་ཧུ་དང་ནི་ཕུ་ཕུ་དང། །ལྕེ་ཕྱིར་ཕྱུང་སྟེ་ཟ་བ་དང། །འབྲུ་ནི་རེ་རེར་བཟའ་བ་དང། །ཁ་ཟས་ལ་ནི་འཕྱ་བ་དང། །མཁུར་བ་གཡས་གཡོན་སྤོ་བ་
དང། །རྐན་སྒྲ་གཏོགས་པར་བྱེད་པ་དང། །ཁམ་འཕྲོ་བཅད་ནས་ཟ་བ་དང། །ལག་པ་ལྡག་པར་བྱེད་པ་དང། །ལྷུང་བཟེད་སེར་མོས་འཕྱོག་པ་དང། །ལག་པར་ཟས་ཟོས་སྤྲུག་པ་དང། །ཟས་བཅས་ལྷུང་བཟེད་སྐྱོམ་པ་དང། །ཟས་ལ་
མཆོད་རྟེན་གཟུགས་བྱས་ཏེ། །གཞོམ་པར་བྱེད་ཅིང་ཟབ་དང། །གཞན་གྱི་ལྷུང་བཟེད་ལ་འཕྱ་དང། །ལག་པ་ཟས་ཀྱིས་གོས་པ་ཡིས། །ཆུ་སྣོད་དག་ལ་རེག་པ་དང། །འབག་ཆུས་དགེ་སློང་ལ་འཐོར་དང་།ཁྱིམ་བདག་དག་ལ་མ་དྲིས་པར། །

[012B] །ཟས་ལྷག་ལྷུང་བཟེད་ནང་ལྡུགས་དང། །ལྷུང་བཟེད་གཞི་མེད་འཇོག་པ་དང། །ལྷུང་བཟེད་གད་ཁར་འཇོག་པ་དང། །ལྷུང་བཟེད་གཡང་སར་འཇོག་པ་དང། །ལྷུང་བཟེད་དཀན་གཟར་འཇོག་པ་དང། །འགྲེང་སྟེ་
ལྷུང་བཟེད་བཀྲུ་བ་དང། །ལྷུང་བཟེད་གད་ཁར་བཀྲུ་བ་དང་།ལྷུང་བཟེད་གཡང་སར་བཀྲུ་བ་དང། །ལྷུང་བཟེད་དཀན་གཟར་བཀྲུ་བ་དང། །ལྷུང་བཟེད་ཀྱིས་ནི་འབབ་ཆུའི་རྒྱུན། །བཟློག་སྟེ་ཆུ་ནི་གཅུ་བ་དང། །ཉན་པ་པོ་ནི་འདུག་པ་ལ། །འགྲེང་སྟེ་ཆོས་ནི་
འཆད་པ་དང། །ཉལ་ལ་འདུག་སྟེ་འཆད་པ་དང། །ཉན་པོ་སྟན་ནི་མཐོན་པོའམ། །བཟང་པོ་དག་ལ་འདུག་པ་ལ། །སྟན་ནི་དམའ་བའམ་ངན་པ་ལ། །འདུག་སྟེ་ཆོས་ནི་འཆད་པ་དང། །ཉན་པོ་མདུན་ནས་འགྲོ་བ་ལ། །ཕྱི་ནས་འགྲོ་ཞིང་ཆོས་འཆད་
དང། །ཉན་པོ་ལམ་ནས་འགྲོ་བ་ལ། །ལམ་གྱི་འགྲམ་ནས་ཆོས་འཆད་དང། །མགོ་གཡོགས་པ་ལ་ཆོས་འཆད་དང། །གོས་ནི་བརྫེས་ཏེ་འདུག་པ་དང། །ཕྲག་པ་གཉིས་ཀར་གོས་གཟར་དང། །ལག་གཉིས་གཉའ་བར་བསྣོལ་བ་དང། །ལག་
གཉིས་ལྟག་པར་བསྣོལ་བ་དང། །དོ་ཀེར་ཅན་དང་ཞྭ་གྱོན་དང་།མགོ་ལ་ཅོད་པན་བཅིངས་པ་དང། །ཕྲེང་བ་བཅིང་དང་ཐོད་དཀྲིས་དང། །གླང་པོ་ཆེ་ལ་ཞོན་པ་དང། །རྟ་ལ་ཞོན་ཞིང་ཉན་པ་དང། །ཁྱོགས་ཀྱི་ནང་ན་འདུག་པ་དང། །བཞོན་
པའི་སྟེང་ན་འདུག་པ་དང། །མཆིལ་ལྷམ་གྱོན་ཏེ་འདུག་པ་དང་།ལག་ན་མཁར་བ་ཐོགས་པ་དང། །ལག་ན་གདུགས་ནི་ཐོགས་པ་དང་།ལག་ན་མཚོན་ཆ་ཐོགས་པ་དང། །ལག་ན་རལ་གྲི་ཐོགས་པ་དང་།ལག་ན་དགྲ་ཆ་ཐོགས་པ་དང།།

[013A]༄༅། །གོ་ཆ་གྱོན་ཞིང་ཉན་པ་སྟེ། །དེ་དག་རྣམས་ལ་ཆོས་བཤད་དང། །འགྲེང་སྟེ་བཤང་གཅི་བྱེད་པ་དང། །བཤང་གཅི་མཆིལ་སྣབས་སྐྱུགས་པ་སོགས། །ཆུ་ཡི་ནང་དུ་འདོར་བ་དང། །རྩྭ་སྔོན་སྐྱེས་པའི་ས་དག་ཏུ། །
བཤང་གཅི་ལ་སོགས་འདོར་བ་དང། །དགོས་མེད་འདོམ་གང་ལས་མཐོ་བའི། །ཤིང་ལ་འཛེག་པར་བྱེད་པ་སྟེ། །ཉེས་བྱས་བརྒྱ་དང་བཅུ་གཉིས་སོ། །དེ་ལྟར་བསླབ་པའི་མི་མཐུན་ཕྱོགས། །ཐམས་ཅད་ལེགས་པར་ཤེས་བྱས་ནས། །བག་ཡོད་
པ་དང་གུས་པ་དང། །ངོ་ཚ་ཤེས་དང་ཁྲེལ་ཡོད་དང། །དྲན་དང་ཤེས་བཞིན་བསྟེན་པ་དང། །དོན་ཉུང་བ་དང་བྱ་བ་ཉུང་།རྩེ་གཅིག་དབེན་པ་བསྟེན་པ་ཡི། །སྲོག་བཞིན་གཅེས་པར་བསྲུང་བར་བྱ།  །ཞེས་སོ་ཐར་གྱི་སྡོམ་པའི་མི་མཐུན་ཕྱོགས་རྣམས་དྲན་ཤིང་
སྡོམ་སེམས་བྱ། དེ་ནས།  གཞན་ཡང་རྒྱལ་བ་སྲས་བཅས་ཀྱི་།སྤྱན་སྔར་ཁས་བླངས་དམ་བཅས་པའི། །རྒྱལ་སྲས་སྡོམ་པའི་མི་མཐུན་ཕྱོགས། །རྩ་བའི་ལྟུང་བ་བཅོ་བརྒྱད་ནི། །རྙེད་དང་བཀུར་སྟིས་ཆགས་པ་ཡིས། །བདག་བསྟོད་གཞན་ལ་སྨོད་པ་
དང། །སྡུག་བསྔལ་མགོན་མེད་གྱུར་པ་ལ། །སེར་སྣའི་ཆོས་ནོར་མི་སྟེར་དང། །གཞན་གྱིས་བཤགས་ཀྱང་མི་ཉན་པར། །ཁྲོས་ནས་གཞན་ལ་འཚོག་པ་དང། །ཐེག་པ་ཆེན་པོ་སྤང་བྱེད་ཅིང། །དམ་ཆོས་འདྲར་སྣང་སྟོན་པའོ། །དཀོན་མཆོག་
གསུམ་གྱི་དཀོར་འཕྲོག་དང། །དམ་པའི་ཆོས་ནི་སྤོང་བྱེད་པ་།ཚུལ་ཁྲིམས་འཆལ་བའི་དགེ་སློང་ལའང། །དུར་སྨྲིག་འཕྲོག་དང་བརྡེག་པ་དང། །བཙོན་རར་འཇུག་པར་བྱེད་པ་དང། །རབ་ཏུ་བྱུང་ལས་ཕབ་པ་དང། །མཚམས་མེད་ལྔ་པོ་བྱེད་པ་

[013B] །ལོག་པར་ལྟ་བ་འཛིན་པ་དང། །གྲོང་ལ་སོགས་པ་འཇིག་པ་དང། །བློ་སྦྱང་མ་བྱས་སེམས་ཅན་ལ། །སྟོང་པ་ཉིད་ནི་བརྗོད་པ་དང། །སངས་རྒྱས་ཉིད་ལ་ཞུགས་པ་དག་རྫོགས་པའི་བྱང་ཆུབ་བཟློག་པ་དང། །སོ་སོར་ཐར་པ་ཡོངས་སྤངས་ཏེ། །
ཐེག་པ་ཆེ་ལ་སྦྱོར་བ་དང། །སློབ་པའི་ཐེག་པས་ཆགས་ལ་སོགས་།སྤོང་བར་འགྱུར་བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་དང། །རང་གི་ཡོན་ཏན་བརྗོད་པ་དང། །རྙེད་པ་དང་ནི་བཀུར་སྟི་དང། །ཚིགས་བཅད་རྒྱུ་ཡིས་གཞན་སྨོད་དང། །
བདག་ནི་ཟབ་མོ་བཟོད་པའོ་ཞེས། །ལོག་པ་ཉིད་ནི་སྨྲ་བ་དང་།དགེ་སྦྱོང་ཆད་པས་གཅོད་འཇུག་དང། །དཀོན་མཆོག་གསུམ་གྱི་སྦྱིན་བྱེད་དང། །སྦྱིན་པ་ལེན་པར་བྱེད་པ་དང། །ཞི་གནས་འདོར་བར་བྱེད་པ་དང། །ཡང་དག་འཇིག་གི་ལོངས་སྤྱོད་
རྣམས། །ཁ་ཏོན་བྱེད་ལ་སྦྱིན་པ་དང། །བྱང་ཆུབ་སེམས་གཉིས་སྤངས་པ་སོགས། །རྩ་ལྟུང་ཀུན་དང་ཉེས་བྱས་ཀྱང། །དཀོན་མཆོག་གསུམ་ལ་གསུམ་མི་མཆོད། །འདོད་པའི་སེམས་ཀྱི་རྗེས་སུ་འཇུག་།རྒན་པ་རྣམས་ལ་གུས་མི་བྱེད། །དྲིས་པ་ལ་ནི་
ལན་མི་འདེབས། །མགོན་བོས་བདག་གིར་མི་བྱེད་དང། །གསེར་ལ་སོགས་པ་ལེན་མི་བྱེད། །ཆོས་འདོད་པ་ལ་སྦྱིན་མི་བྱེད། །ཚུལ་ཁྲིམས་འཆལ་རྣམས་ཡལ་བར་འདོར། །ཕ་རོལ་དད་ཕྱིར་སློབ་མི་བྱེད། །སེམས་ཅན་དོན་ལ་བྱ་བ་ཆུང། །སྙིང་
བརྩེར་བཅས་པར་མ་བྱས་དང། །འཚོ་བ་ལོག་པ་དང་དུ་ལེན་།འཕྱར་ནས་རབ་ཏུ་རྒོད་ལ་སོགས། །འཁོར་བར་གཅིག་པུ་བགྲོད་པར་སེམས། །གྲགས་པ་མ་ཡིན་མི་སྤོང་དང། །ཉོན་མོངས་བཅས་ཀྱང་འཆོས་མི་བྱེད། །གཤེ་ལ་ལན་དུ་གཤེལ་༄༅། །སོགས། །ཁྲོས་པ་རྣམས་ནི་ཡལ་བར་འདོར་།ཕ་རོལ་ཤད་ཀྱིས་ཆགས་པ་སྤོང། །ཁྲོ་བའི་སེམས་ཀྱི་རྗེས་སུ་འཇུག་རྙེད་བཀུར་འདོད་ཕྱིར་འཁོར་རྣམས་སྡུད། །ལེ་ལོ་ལ་སོགས་སེལ་མི་བྱེད་།ཆགས་
པས་བྲེ་མོའི་གཏམ་ལ་བརྟེན། །ཏིང་ངེ་འཛིན་གྱི་དོན་མི་འཚོལ་།བསམ་གཏན་སྒྲིབ་པ་སྤོང་མི་བྱེད། །བསམ་གཏན་རོལ་ཡོན་ཏན་ལྟ་།ཉན་ཐོས་ཐེག་བ་སྤོང་བར་བྱེད། །རང་ཚུལ་ཡོད་བཞིན་དེ་ལ་བརྩོན། །བརྩོན་མིན་ཕྱི་རོལ་བསྟན་བཅོས་བརྩོན། །
བརྩོན་པར་བྱས་ཀྱང་དེ་ལ་དགའ། །ཐེག་པ་ཆེན་པོ་སྤོང་པར་བྱེད། །བདག་ལ་བསྟོད་ཅིང་གཞན་ལ་སྨོད། །ཆོས་ཀྱི་དོན་དུ་འགྲོ་མི་བྱེད། །དེ་ལ་སྨོད་དང་ཡི་གེ་རྟེན། །དགོས་པའི་གྲོགས་སུ་འགྲོ་མི་བྱེད། །ནད་པའི་རིམ་གྲོ་བྱ་བ་སྤོང། །སྡུག་བསྔལ་སེལ་བར་
མི་བྱེད་དང། །བག་མེད་རྣམས་ལ་རིགས་མི་སྟོན། །བྱས་ལ་ལན་དུ་ཕན་མི་འདོགས། །གཞན་གྱི་མྱ་ངན་སེལ་མི་བྱེད། །ནོར་འདོད་པ་ལ་སྦྱིན་མི་བྱེད། །འཁོར་རྣམས་ཀྱི་ནི་དོན་མི་བྱེད། །གཞན་གྱི་བློ་དང་མཐུན་མི་འཇུག་ཡོན་ཏན་བསྔགས་པ་སྨྲ་མི་བྱེད།།
རྐྱེན་དུ་འཚམ་པར་ཚར་མི་གཅོད། །རྫུ་འཕྲུལ་སྡིགས་སོགས་མ་བྱས་དང། །གཞན་ལ་ཆོས་དང་ཟང་ཟིང་གིས། །སྐྱོང་བར་འོས་པ་མ་བསྐྱངས་དང། །གཞན་གྱིས་གནོད་པ་ཁོ་ན་འཛིན་ཞིང། །རིས་སུ་བཅད་ནས་ཆགས་སྡང་བྱེད། །དམ་ལམ་བསྟེན་
ཐོས་བས་མདོར། །ཟས་གོས་སོགས་ལ་སྤྱོད་པའི་ཚེ། །གཞན་དོན་བསམ་པས་མ་ཟིན་དང། །ཆོས་སྤྱོད་ཀུན་ལ་སེམས་བསྐྱེད་ཀྱིས། །མ་ཟིན་ནག་ཆོས་མ་སྤང་ཞིང། །དཀར་ཆོས་བཞི་ལམ་བསླབ་དང། །གཞན་དོན་བརྩོན་པར་མ་བྱས་སོགས། །

[014B] །བསླུས་པའི་ཉེས་ལྟུང་མཐའ་ཡས་པ། །སྔོན་བྱས་མཐའ་དག་མཐོལ་ཞིང་བཤགས། །ད་ནི་སྲོག་དང་བསྡོས་ཏེ་བསྲུང། །ཞེས་བྱང་སེམས་དང། དཀྱིལ་འཁོར་ལྷ་ཚོགས་སྤྱན་སྔ་རུ། །ཁས་བླང་དམ་ཚིག་སྡོམ་
པ་ཞེས། །དངོས་གྲུབ་ཀུན་གྱི་གཞིར་གྱུར་པ། །དེ་དང་འགལ་བྱས་ལྟུང་པ་ནི། །དཔལ་ལྡན་བླ་མ་དམ་པ་ལ། །ཉིན་རེ་བཞིན་དུ་དུས་དྲུག་ཏུ། །མཎྜལ་མེ་ཏོག་བཅས་ཕུལ་ནས། །ཕྱག་ནི་འཚལ་བར་མ་བྱས་དང། །དཔོན་སློབ་འབྲེལ་བ་མ་བརྟགས་པར། །
ཆོས་ལ་ཉན་བཤད་བྱས་པ་དང། །བླ་མ་ལ་བརྙས་སྨད་པ་དང་།བླ་མའི་ཐུགས་ནི་དཀྲུགས་པ་དང། །ཡིད་འོང་ཡོན་ནི་མ་ཕུལ་དང། །རྟག་ཏུ་དམ་ཚིག་མ་བསྲུངས་དང། །རྟག་ཏུ་བདེ་གཤེགས་མ་མཆོད་དང། །རྟག་ཏུ་བླ་མ་མ་མཆོད་དང། །བླ་མ་
དང་ནི་རྡོ་རྗེ་འཛིན། །ཐ་དད་པར་ནི་བསམ་པ་དང། །བླ་མའི་གྲིབ་མ་ལྷམ་དང་སྟན། །བཞོན་པ་སོགས་ལ་འགོམས་པ་དང། །བཀའ་བསྒོ་གུས་བསམ་ཉན་དང། །མི་ནུས་ཤད་སྦྱང་འོས་པ་ལ། །ཤད་སྦྱང་དག་ནི་མ་བྱས་དང། །བླ་མའི་རྫས་ལ་སྲོག་
བཞིན་དང། །འཁོར་ལ་གཉེན་བཞིན་མ་བསམ་དང། །དྲུང་དུ་མལ་སྟན་ལ་འདུག་དང། །བསྒོ་བམ་ཐོབ་སྔོན་འགྲོ་དང། །བླ་མ་ལས་སྔར་སྟན་གྱི་སྟེང། །རྐང་བ་འཇོག་པ་གྲུ་རྒྱངས་བྱེད། །བླ་མ་བཞེངས་ཚེ་ཉལ་དང་འདུག་བཞུགས་པ་དག་ན་
ཉལ་བ་དང། །བླ་མའི་དྲུང་དུ་མཆིལ་མ་སོགས། །དོར་དང་རྐང་པ་རྐྱོང་བ་དང། །འཆག་དང་ཁ་སྟོབས་འགྱེད་པ་དང། །ཡན་ལག་མཉེ་དང་གར་དག་དང། །གླུ་དང་རོལ་མོ་བྱས་པ་དང། །བྲེ་མོའི་གཏམ་རྣམས་སྨྲས་པ་དང། །ལྡང་འདུག་གུས་པར་མ་

[015A]༄༅། །བྱས་དང། །བླ་མའི་དྲུང་དུ་ལུས་གཅུ་དང། །ཀ་བ་སོགས་ལ་བརྟེན་པ་དང། །སོར་མོའི་ཚིགས་ནི་འཐེན་པ་དང། །དྲིལ་ཕྱི་སྐུ་མཉེ་ལ་སོགས་ལ། །ཐོག་མཐར་ཕྱག་ནི་མ་བྱས་དང་།ཞལ་སྔར་ལྡན་པ་མ་སྦྱར་བར། །
བླ་མའི་མཚན་ནས་སྨོས་པ་དང། །གཞན་དག་གུས་པར་བྱ་བའི་ཕྱིར། །ཁྱད་པར་ཅན་གྱི་ཚིག་མ་བརྗོད། །རྒོད་དང་ལུད་པ་ལ་སོགས་ལ། །ལག་པས་ཁ་ནི་མ་བཀབ་དང། །བྱ་བ་ཟིན་ནས་འཇམ་པ་ཡི། །ཚིག་གི་བརྡ་ནི་མ་སྦྱར་དང། །མདུན་དུ་དུལ་བས་མི་
འདུག་དང། །གོས་སོགས་ཚུལ་ནི་མ་བསྡམས་དང། །གསང་སྔགས་དམ་ཆོས་ཉན་པའི་ཚེ། །པུས་བཙུགས་ཐལ་མོ་སྦྱར་བྱས་ནས། །གསོལ་བ་ལན་གསུམ་མ་བཏབ་དང། །ང་རྒྱལ་སྒེག་ཆོས་ཀུན་སྤངས་ནས། །དུལ་ཞིང་བག་ཡོད་མ་བསྟེན་དང། །བླ་མས་
གནང་བ་མ་ཐོབ་པར། །བླ་མ་གནས་པའི་ས་ཕྱོགས་དེར། །རབ་གནས་དཀྱིལ་འཁོར་སྦྱིན་སྲེག་དང། །སློབ་མ་སྡུད་དང་འཆད་པ་དང་བླ་མའི་སློབ་མ་སློབ་མར་བྱས། །སྤྱན་འབྱེད་སོགས་ལ་ཅི་ཐོབ་པ་།དེ་ཀུན་བླ་མར་མ་ཕུལ་དང། །དེ་ཡིས་བསྟབས་པ་
བླངས་ནས་ནི། །གཞན་ལ་ཅི་བདེར་མ་བྱས་དང། །སློབ་དཔོན་ལ་ནི་གང་ཕུལ་དང། །བླ་མས་ཀྱང་ནི་གང་སྩལ་བ། །དེ་ལ་བཏུད་དེ་ལག་གཉིས་ཀྱིས། །ལེན་པ་སོགས་ནི་མ་བྱས་དང། །བླ་མའི་དྲུང་དུ་གཞན་དག་གིས། །ཕྱག་སོགས་བྱེད་པ་མ་བཟློག་
དང། །རང་གི་ཀུན་སྤྱོད་ལ་བརྩོན་པས། །སྤུན་གྱི་རང་སྤྱོད་ལས་འདས་པ། །དགའ་བས་ཕན་ཚུན་མ་བཟློག་དང། །བདེ་གཤེགས་བླ་མའི་བཀའ་འདས་དང། །སྤུན་ལ་ཁྲོས་ནས་སྐྱོན་སྨྲས་དང། །སྤུན་གྱི་ཆོས་ལྡན་ངག་བཅག་དང། །སེམས་ཅན་

[015B] །སེམས་ཅན་ལ་ནི་ཁྲོས་པ་དང་།བྱང་ཆུབ་སེམས་གཉིས་སྤངས་པ་དང། །རང་གཞན་གྲུབ་མཐའ་ལ་སྣང་དང། །མ་སྨིན་པ་ལ་གསང་བ་བསྒྲགས། །ཕུང་པོ་ལ་བརྙས་སྨད་པ་དང། །སྟོང་བ་ཉིད་ནི་སྤངས་པ་དང། །གདུག་པ་ཅན་ལ་
བྱམས་པར་བྱས། །སྒྱུ་ཡིས་བྱམས་པ་བསྟེན་བ་དང། །རྒྱུན་པར་སྟོང་ཉིད་མ་བསྒོམས་དང། །བདེ་བ་ཆེན་པོའི་གདམས་ངག་དང་།སྟོང་ཉིད་ཚོལ་བར་མ་བྱས་དང། །དད་ལྡན་སུན་པར་བྱས་པ་དང། །རྣལ་འབྱོར་པ་ཡི་སྐྱོན་སྨྲས་དང། །དམ་རྫས་ཚུལ་
བཞིན་མ་བསྟེན་དང། །བུད་མེད་ལ་ནི་སྨོད་བ་སོགས། །རྩ་ལྟུང་བཅུ་བཞི་བསྡུས་པ་དང། །ཤེས་རབ་སྟོབས་ཀྱིས་ལེན་པ་དང། །དེ་ཡི་བདུད་རྩི་སྟོབས་ཀྱིས་ལེན། །སྣོད་མིན་ལ་ནི་མི་གསང་དང། །ཚོགས་ཀྱི་ནང་དུ་རྩོད་པ་དང། །དད་ལྡན་ལ་གཞན་ཆོས་
སྟོན་དང། །ཉན་ཐོས་ནང་དུ་ཞག་བདུན་གནས། །རྫུན་གྱིས་རྣལ་འབྱོར་ང་རྒྱལ་བྱེད། །དད་པ་མེད་ལ་ཆོས་སྟོན་དང། །སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་དང། །བསྙེན་སོགས་དག་པར་མ་བྱས་པར། །དཀྱིལ་འཁོར་ལས་
ལ་འཇུག་པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདས་པ་དང། །རྩ་ལྟུང་སྦོམ་པོའི་ལྟུང་བ་ལ། །སྡོམ་སེམས་དུས་དྲུག་མ་བཏང་དང། །ཚུལ་ཁྲིམས་གསུམ་དང་འགལ་བ་དང་།སྐྱབས་འགྲོ་དུས་དྲུག་མ་གྲུབ་དང། །རྡོ་རྗེ་
དྲིལ་བུ་ཕྱག་རྒྱ་ཡི། །དམ་ཚིག་བསྟེན་བར་མ་བྱས་དང། །སློབ་དཔོན་དུས་དྲུག་མ་མཆོད་དང། །ཟང་ཟིང་མི་འཇིགས་ཆོས་དང་བྱམས། །སྦྱིན་པ་དུས་དྲུག་མ་བྱིན་དང། །ཕྱི་དང་གསང་བ་ཐེག་པ་གསུམ། །དམ་ཆོས་འཛིན་འདོད་མ་བསྐྱེད་དང། །སྡོམ་པ་

[016A]༄༅། །དང་ནི་མཆོད་པ་ལ། །དུས་དྲུག་བརྩོན་པར་མ་བྱས་དང། །སེམས་ཅན་འདུལ་ཕྱིར་མ་གཏོགས་པར། །བྱ་བ་མ་ཡིན་མ་སྤངས་དང། །རྣལ་འབྱོར་པ་རྣམས་མ་མཆོད་དང། །དགེ་བཅུ་སྒྲུབ་ལ་མི་བརྩོན་
དང། །ཐེག་པ་དམན་ལ་འདོད་བྱས་དང། །སེམས་ཅན་དོན་ལ་རྒྱབ་ཕྱོགས་དང། །འཁོར་བ་དག་ཀྱང་སྤངས་པ་དང། །རྟག་ཏུ་མྱ་ངན་འདས་ཆགས་དང། །ལྷ་དང་ལྷ་མིན་གསང་བ་པ། །དེ་དག་རྣམས་ལ་བརྙས་པ་དང། །ཕྱག་རྒྱ་བཞོན་པ་མཚོན་
ཆ་དང། །མཚན་མ་འགོམས་དང་ཟོས་པ་དང། །དེ་བཞིན་དམན་མ་ལྷ་ཡི་གྲིབ། །རྐང་པ་དག་གིས་བརྫིས་པ་སོགས། །སྦོམ་པོའི་གཞི་ལས་གྱུར་པ་དང། །རིགས་ལྔ་སོ་སོའི་དམ་ཚིག་ལས། །འདས་པར་གྱུར་པ་ལ་སོགས་པ། །མདོར་ན་རྡོ་རྗེ་ཐེག་
པ་ཡི། །འདུལ་བ་དང་འགལ་ཉེས་བ་ཀུན། །ཁོང་པར་སོང་བའི་དུག་བཞིན་དུ། །འགྱོད་བ་དྲག་པོས་བཤགས་བར་བགྱི། །བླ་མ་ཡི་དམ་དཀོན་མཆོག་གསུམ། །ཐུགས་རྗེ་བྱིན་རླབས་ཆུ་རྒྱུན་གྱིས། །བདག་གི་སྒོ་གསུམ་ཉེས་ལྟུང་ཀུན། །བྱང་
ཞིང་དག་བར་བྱིན་གྱིས་རློབས། །ཞེས་སྔགས་སྡོམ་གྱི་ལྟུང་བའི་བསྔོ་བགྲང་རྣམས་དལ་བུས་བྱེད་ཅིང། །རང་ལ་ཉིན་དེར་བྱུང་མ་བྱུང་བརྟགས་ནས། བྱུང་འདུག་ན་ཕྱིར་བཅོས་དང་ལྟུང་བ་སྤྱི་བཤགས་སོགས་བྱ་ལ་སྔགས་ཀྱི་རྩ་ལྟུང་སྦྱང་བའི་
ཕྱིར་བདག་འཇུག་བླང་བ་སོགས་ཀྱང་ནན་ཏན་དུ་བྱ། །ཁྱད་པར་དུ་ད་ལྟ་བསྟན་པའི་གཟུགས་བརྙན་ཁོ་ནར་སོང་བའི་དབང་གིས་དགེ་སློང་དུ་ཁས་འཆེ་བ་ཕལ་མོ་ཆེ་ཞིག་ཆོས་གོས་དང་མ་བྲལ་བ་ཙམ་ལས་ལྷག་པའི་བསྲུང་བྱ་གཞན་མེད་པ་ལྟ་བུར་

[016B] མཐང་གོས་སོགས་དང་འབྲལ་སྤངས་ཡོད་བའི་གཏམ་ཙམ་ཡང་མཚོར་འདུག་པས། །དེའི་ཤན་ལ་བརྟེན་ནས་བླ་གོས་ཀྱི་བྱིན་རླབས་ཀྱང་རྨེག་མེད་དུ་སོང་སྟེ། སྤང་ལྟུང་འབའ་ཞིག་གི་ཕུང་པོར་འགྱུར་ཞིང། འཆད་སྤང་སོགས་
ལ་ཡང་ཡིད་ཟོན་བྱེད་པ་མི་སྣང་མོད། །སྦྱིར་ལྟུང་བ་དང་ཞག་ཏུ་མི་འགྲོགས་པ་གལ་ཆེ་ལ། ཁྱད་པར་དུ་དུས་ངེས་པའི་མཐའ་ཅན་རྣམས་ལ་གཟབ་པར་མ་བྱས་ན། །ལྟུང་བ་དངོས་དང་དེའི་ཤན་ཡང་འཕེལ་ཁ་སོགས་རིམ་གྱིས་ནགས་ལམ་
མཆེད་པ་ལྟར་བཟློག་དཀའ་བས། ཉིན་དེར་རང་ལ་མོ་བྱད་གསར་པ་བྱུང་མ་བྱུང་བརྟག་སྟེ། མཁོ་བའི་ཡོ་བྱད་དུ་བྱིན་གྱིས་བརླབས་པའི་དངོས་པོ་ནི། །འཚོ་བའི་ཡོ་བྱད་དང་ལྷག་པའི་ཡོ་བྱད་གཉིས་ལས་གཞན་པ་ཟོང་གོས་སུ་ངེས་པ་དང་
མ་ངེས་པ་གཉིས་གང་ཡང་རུང་བ། །ཆོས་ལྡན་གྱི་དགོས་པའི་ཕྱིར་ཡིན་པ། ཁྲུ་གང་ཡན་ཆད་དུ་ལོངས་པ་སོགས་བཟུང་སྟེ། ཆོ་ག་ནི་ལྷ་དགོངས་སུ་གསོལ། །གོས་འདི་བདག་དང་ཚངས་པ་མཚུངས་པར་སྤྱོད་པ་ལ་མཁོ་བའི་ཡོ་བྱད་ཀྱི་གོས་སུ་
བྱིན་གྱིས་བརླབ་བོ། །ཞེས་ལན་གསུམ། འདི་ནི་དཀར་པོ་དང། ཁ་ཚར་ཅན་ལ་སོགས་པ་ལ་ཡང་བྱིན་རླབས་འཆགས་སོ། འཚོ་བའི་ཡོ་བྱད་ཕྲན་ཚེགས་ནི། ཞྭ་དང་སྐ་རགས་དང་སྟན་ལ་སོགས་པ་ཁྲུ་གང་དུ་ལོངས་བ་རྣམས། བདག་མིང་འདི་
ཞེས་བགྱི་བའི་གོས་འདི་ཞྭར་བྱིན་གྱིས་བརླབ་བོ། །ཞེས་ལན་གསུམ་བརྗོད་གཞན་རྣམས་ལ་ཡང་འདིས་རིགས་བསྒྲེ་བར་བྱའོ། །ཁྲུ་གང་དུ་མ་ལོངས་པ་རྣམས་ལ་རང་རང་གི་མིང་དུ་ལན་གཅིག་སེམས་བསྐྱེད་ཅིང། ཞེན་པ་མེད་པར་བཅང་ངོ། །

[017A]༄༅། །ལྷག་པའི་ཡོ་བྱད་གདོང་ཕྱིས་ལ་སོགས་པ་ཁྲུར་མ་ལོངས་པ་རྣམས་ནི་ཡིད་ཀྱིས་བརྟག་སྟེ་བཅང་ངོ། །མཁོ་བའི་ཡོ་བྱད་ཕྲན་ཚོགས་ནི་རང་གཞན་གྱི་ཆོས་ལྡན་གྱི་དགོས་པའི་ཆེད་དུ་འཆང་བའི་ཁྲུ་གང་
དུ་མ་ལོངས་པའི་གོས་ཟོང་གོས་སུ་ངེས་པ་དང། མ་ངེས་པ་རྣམས་ཡིན་པས་ཡིད་ཀྱིས་བརྟག་པ་བྱས་ལ་བཅང་ངོ། །བསམ་པ་ནི་འཚོ་བའི་ཡོ་བྱད་ལ་རང་གི་དང། ལྷག་པའི་ཡོ་བྱད་ལ་གཞན་གྱི་དང། མཁོ་བའི་ཡོ་བྱད་ལ་རང་གཞན་གཉིས་
ཀའི་བློས་བཅང་ངོ། །མི་རུང་བའི་དངོས་པོ་ལ། ལྷ་དགོངས་སུ་གསོལ། །བདག་དགེ་སློང་མིང་འདི་ཞེས་བགྱི་བས་དངོས་པོ་རུང་བམ་ལགས་པ་འདི་རྙེད་དེ། བདག་དགེ་སློང་མིང་འདི་ཞེས་བགྱི་བས་དངོས་པོ་རུང་བ་མ་ལགས་པ་འདི་བྱིན་
གྱིས་བརླབ་བོ། །དངོས་པོ་རུང་བ་མ་ལགས་པ་འདིས་དངོས་པོ་རུང་བ་བསྒྲུབ་པར་བགྱིའོ། །ཞེས་ལན་གསུམ་བརྗོད། །སྨན་དང་ཤེས་པ་ཆུང་ངུའི་རུང་ཁང་བྱིན་རླབས་སོགས་ཀྱང་གལ་ཆེ་ལ་འདིར་མ་བྲིས་པས། འདུལ་འཛིན་གྱི་གཞི་
གསུམ་ཆོ་ག་དང། རྗེ་བཙུན་ཡེ་ཤེས་རྒྱལ་མཚན་གྱི་གཞི་གསུམ་གསལ་བྱེད་སོགས་སུ་བལྟའོ། །གལ་ཏེ་འདི་དག་གིས་གོས་ན་ཡོ་བྱད་རྣམས་སྤངས་ཏེ་ལྟུང་བ་མིང་རིགས་མཐུན་བསམ་གོས་པའི་དགེ་སློང་གི་མདུན་དུ་ཕྱིར་བཅོས་བྱས་
ནས་སླར་ཡང་བྱིན་རླབས་བྱ། །དེ་ནས་ཐུན་གྱི་མཐར་བཟང་པོ་སྤྱོད་པ་སོགས་སྨོན་ལམ་རྒྱས་པའམ། དེའི་དོན་བསྡུས་པ། འཇམ་དཔལ་དཔའ་བོ་ཞེས་སོགས་ཤོ་ལོ་ཀ་གཉིས་དང། ལམ་རིམ་སྨོན་ལམ་དང་བསྟན་འབར་མའམ། བསྡུན་

[017B] །དམ་ཆོས་འཛིན་པའི་སྨོན་ལམ་ནང་འདུས་པར། །གསུངས་ཕྱིར་དགེ་རྩ་ཇི་སྙེད་བསགས་པ་རྣམས། །ཀུན་ཀྱང་ཐུབ་བསྟན་རྒྱས་པའི་རྒྱུ་རུ་བསྔོ། །ཞེས་དང། ཤེས་ཀྱི་ཁེ་འདོད་པ་དང་གྲགས་པ་དང་།འཁོར་
དང་ལོངས་སྤྱོད་རྙེད་དང་བཀུར་སྟིའི་རྒྱུར། །སྐད་ཅིག་ཙམ་ཡང་ནམ་ཡང་མི་སྨིན་པར། །བླ་མེད་བྱང་ཆུབ་ཁོ་ནའི་རྒྱུར་གྱུར་ཅིག་ཅེས་སོགས་དང། བདེ་བ་ཅན་ནམ་དགའ་ལྡན་ལྟ་བུར་འཕེན་པ་བྱེད་ན་ཡང་དེའི་སྨོན་ཚིག་ཅི་རིགས་སྦྱོར། །སྔར་གྱི་
དགེ་སྦྱོར་ལ་སྡོང་གྲོགས་མཛད་པའི་གཏང་རག་དང། སང་ཕན་ཆད་ཀྱི་འཕྲིན་ལས་བཅོལ་བའི་ཕྱིར་སྐྱེས་བུ་གསུམ་གྱི་ལམ་གྱི་ཆོས་སྐྱོང་སོགས་ལ་གཏོར་འབུལ་རྒྱས་བསྡུས་ཅི་རིགས་བྱ། །ནམ་གུང་གི་ཐུན་ལ་ལྡང་ནུས་ན་ལེགས་ཀྱང། མ་ལྕོགས་ན་དེའི་
དོད་དུ་ཉལ་ཁར་སླར་ཡང་ཐུན་དྲུག་གི་རྣལ་འབྱོར་ཤིན་ཏུ་བསྡུས་པ་ཚར་གཅིག་བྱ། དེ་ནས་སང་འདི་ཙམ་གྱི་དུས་སུ་ལངས་ལ་དགེ་སྦྱོར་ལ་བརྩོན་པར་བྱེད་སྙམ་པའི་འཕེན་པ་བཏང་ནས། །རབ་གཉིད་དུས་ཀྱི་བསྲེ་བ་དང། གཞན་དགེ་བའི་དྲན་ཤེས་
དང་ལྡན་པས་ཉལ་བར་བྱ་སྟེ། མགོན་པོ་ཀླུའི་ཞབས་ཀྱིས། རིགས་པའི་བདག་ཉིད་ཉིན་པར་མཐའ་དག་དང། །མཚན་མོའང་ཐུན་གྱི་སྟོད་སྨད་འདས་ནས་ནི། །མནལ་ཚེའང་འབྲས་བུ་མེད་པར་མི་འགྱུར་བར། །དྲན་དང་ལྡན་པར་དེ་དག་བར་
དུ་མནོལ། །ཞེས་གསུངས་པ་ལྟར་རོ། །སྨྲས་པ། ཚུལ་ཁྲིམས་རྣམ་པར་དག་པའི་ལུས་མཛེས་ཤིང། །ཐོས་བསམ་འདབ་ཟུང་གཡོ་བའི་བཧྲམ་རཿ། །རྣམ་གཡེང་འདུ་འཛིས་དབེན་པའི་སྐྱེད་ཚལ་དུ་།ངེས་འབྱུང་གླུ་དབྱངས་ལེན་དེ་སྐྱིད་བའི་

[018A]༄༅། །མཆོག་དེ་ལྟའི་བསོད་ནམས་བསགས་པའི་སྐལ་བཟང་གིས་།ཆོས་སྤྱོད་ཇི་ལྟར་བྱ་བ་དྲང་པོའི་ལམ། །གསལ་བར་བྱེད་པའི་ལེགས་བཤད་སྒྲོན་མ་འདིས། །ལམ་གོལ་རྨོངས་བའི་མུན་པ་སངས་པར་
གྱིས། །སྙིགས་དུས་སྐྱེ་བོའི་ཚེ་ལ་ལོང་མེད་ཅིང། །སྲིད་པའི་ཕུན་ཚོགས་ཉེས་མང་མནོག་ཆུང་བས། །གྲོགས་དག་འབྲས་མེད་སྤུན་པ་མ་འཕྱར་བར། །གཏན་གྱི་འདུན་མ་བསྒྲུབས་ན་མི་ལེགས་སམ་།སྡུག་བསྔལ་ཆུ་གཏེར་ཆེ་ལས་སྒྲོལ་བའི་
གྲུ༑ ༑དལ་བརྒྱད་འབྱོར་བཅུ་ལྡན་པའི་རྟེན་ཐོབ་ནས། བག་མེད་གཉིད་དང་ལེ་ལོས་དུས་འདའ་བ། །ངན་སོང་གནས་སུ་ལྷུང་ཚེ་མི་འགྱོད་དན། །ཟས་ནོར་བསགས་པ་ཀུན་གྱི་མཐའ་མཛད་ཅིང། །གཉེན་མང་དུ་མ་འདུས་ཀྱང་སོ་སོར་འབྲལ། །
མཐོན་པོའི་མཐའ་རྒུད་སྐྱེས་པ་ཀུན་འཆིན། །ཟོན་མེད་བདེ་བར་སྡོད་པ་ཁྱོད་ཁོམ་མམ། །དེ་བས་ནམ་མཇུག་འཆད་ཀའི་བུང་བ་དང་།ལོང་མེད་དགུན་ཉི་ལྟ་བུའི་ཚེ་ཐུང་འདི། །བདེ་དང་སྡུག་བསྔལ་ཇི་ལྟར་གྱུར་ཀྱང་སླ། །བརྩོན་བས་བྱང་
ཆུབ་དམ་པ་བསྒྲུབས་ན་ལེགས། །འདིར་འབད་དགེ་བས་ཐུབ་བསྟན་མཁའ་དབྱིངས་སུ། །སྒྲུབ་རྒྱུད་བསྟན་པའི་ཉི་མ་རབ་གསལ་ཞིང། །ཐེག་གསུམ་རིགས་ཅན་རིགས་ཀྱི་འདབ་བརྒྱ་པ། །རྣམ་གྲོལ་གེ་སར་སྙིང་པོས་མཛེས་གྱུར་ཅིག་
ཅེས་ཚེ་གཅིག་གི་ཉམས་ལེན་རྣམས་ཉིན་ཞག་ཕྲུགས་གཅིག་ལ་སྦྱར་ཏེ་ལག་ཏུ་བསྟར་བའི་ཚུལ་ཆོས་སྤྱོད་གསལ་བའི་སྒྲོན་མེ་ཞེས་བྱ་བ་འདི་ནི་རྒྱལ་པའི་གསུང་རབ་ལ་ཐོས་བསམ་ཚུལ་བཞིན་དུ་བྱས་བརྡོ་རམ་པ་ཚངས་དབྱངས་རྒྱལ་མཚན་

[018B]ཁྲོད་དུ་འགྲོ་བར་ཆས་པའི་ཚེ་འདི་ལྟ་བུ་ཞིག་དགོས་ཞེས་ནན་ཏན་དུ་བསྐུལ་བར་བརྟེན་ཐུན་དྲུག་གི་རྣལ་འབྱོར་དང་སྡོམ་པ་གསུམ་གྱི་བསྔོ་བགྲང་སོགས་ལ་ཉམས་ལེན་གྱི་མཐིལ་དུ་བྱེད་པ་ནི་
རྒྱལ་བའི་དགོངས་པ་མཐར་ཐུག་པ་དང་མཉམ་མེད་རི་བོ་དགེ་ལྡན་པའི་ཁྱད་ཆོས་བླ་ན་མེད་པ་ཡིན་པས་དེ་རྣམས་གཙོ་བོར་བཟུང་བྱིན་རླབས་ཀྱི་ཁྱད་ནས་རྗེ་ཡབ་སྲས་དང་པཎ་ཆེན་ཐམས་ཅད་མཁྱེན་པའི་གསུང་གི་ཚིག་རིས་རྣམས་རང་སོར་
བཞག་བར་མཚམས་སུ་ཚིག་སྦྱོར་ཅུང་ཟད་སྣོན་དགོས་པ་རྣམས་བསྣན་ཏེ། བཙུན་པ་དཀོན་མཆོག་བསྟན་པའི་སྒྲོན་མེས་དཔལ་ལྡན་བཀྲ་ཤིས་འཁྱིལ་གྱི་འདུ་ཁང་ཆེན་མོའི་ཡང་རྩེར་སྦྱར་བ་འདིས་ཀྱང་འཇམ་མགོན་བསྟན་པའི་སྙིང་པོ་ཕྱོགས་
དུས་ཀུན་ཏུ་རྒྱས་པར་གྱུར་ཅིག་ །།﻿༄༅། །གྲུབ་དབང་མཁས་གྲུབ་བསྟན་འཛིན་པའི་ཞལ་གདམས་ཀྱི་འགྲེལ་པ་ཉམས་ལེན་སྙིང་པོའི་དོན་གསལ་དང། རྗེ་བཙུན་མི་ལའི་ཞལ་གདམས་ཀྱི་འགྲེལ་པ་གྲུབ་པའི་དགོངས་རྒྱན་བཅས་བཞུགས་སོ། །

[001] །ན་མོ་གུ་རུ་བྷྱ་རྗེ་བཙུན་དམ་པ་མཁས་པ་དང་གྲུབ་པ་ཟུང་དུ་འཇུག་པའི་སྒོ་ནས་ལུང་རྟོགས་ཀྱི་བསྟན་པ་འཛིན་པའི་སྐྱེས་བུ་མཚན་དང་དོན་མཐུན་པའི་བདག་ཉིད་ཆེན་པོ་འདིས་
ཆོས་ཀྱི་སྤྱན་དང་ལྡན་པ་སྤྲུལ་སྐུ་དཀོན་མཆོག་དམ་ཆོས་ཡར་འཕེལ་ལ་གདམས་པའི་ཐ་མ་ཞལ་ཆེམ་དུ་སྩལ་བ་ནི། དམན་བའི་ས་ཟུངས། ཧྲུལ་པོའི་གོས་གྱོན། ཟས་གོས་སྲོག་འཚོ་ཙམ་ལ་བརྟེན་རང་གི་འོག་
ན་འགྲོ་བ་ཆུ་ལས་མེད་བ་གྱིས། ཡང་སོ་ཐར་འདི་བསྟན་པའི་རྩ་བ་ཡིན་པས་འདི་ལ་གཅེས་སྤྲས་ནན་ཏན་ཞིག་མཛོད། བྱང་ཆུབ་ཀྱི་སེམས་འདི་ཐུགས་དམ་གྱི་སྙིང་པོར་ཟུངས། སྔགས་ཀྱི་སྡོམ་པ་འདི་ཁེ་ཉེན་ཆེ་བས་
བསྒྲིམ་པ་གལ་ཆེ། སྔ་སོར་བདེ་སྐབས་ང་རང་གཉིས་ཡང་ཡང་ཕྲད་ཚེ་གདམས་ངག་མཚང་ལ་རྒོལ་བ་མང་དུ་སྨྲས་ཡོད་པས་དུས་དང་དུས་སུ་དྲན་པར་མཛོད་མཛོད་ཅེས་པ་སྟེ། ཞལ་གདམས་འདི་ནི་ཤིན་ཏུ་སྐབས་དང་
འབྱོར་ཅིང་དོན་ཆེ་བ་ཞིག་གོ་དེ་འང་རང་ཅག་ཐར་པ་དོན་དུ་གཉེར་བར་ཁས་འཆེ་བ་ལ། ཐར་པའི་ཕྱོགས་སུ་བློ་འཁོར་བ་དགོས་ཏེ། དོན་དུ་གཉེར་བྱ་འཁོར་བས་བསྡུས་པ་ཁོ་ན་ལ་མངོན་དུ་བལྟས་ན་ཐར་པ་ལ་
རྒྱབ་ཀྱིས་ཕྱོགས་པ་ཡིན་ནོ། །འཁོར་བ་མཐའ་དག་མེ་འོབས་ལྟར་མཐོང་སྟེ། ཚངས་པ་དང་བརྒྱ་བྱིན་གྱི་དཔལ་ལ་མ་ཆགས་པ་བྱ་བ་ནི། རྩྭ་རྩེའི་ཟིལ་པ་ལྟ་བུ་འདི་སྣང་གི་བདེ་འབྱོར་མནོག་ཆུང་འདི་ཙམ་ལ་ཞེན་པ་ལས་

[002A] །འདས་པ་བློ་གོང་མར་གྱུར་པ་ཞིག་གི་གཏམ་ཡིན་པས་རང་ཅག་ལྟ་བུ་དེ་ལ་མ་ཆགས་པ་ལྟ་ཅི། ཆགས་པའི་རྣམ་དྦྱེའང་ཆེར་མི་འབྱུང་ངོ། །དེས་ན་སྦྲང་བུས་དྲི་དང། ཕྱེ་མ་ལེབ་
ཀྱིས་གཟུགས་ལྟ་བུ་གང་ཞིག་གང་ལ་གནས་སྐབས་སུ་ཆགས་པ་དེ་ནས་བརྩམས་ཏེ་བཟློག་དགོས་པས། རང་ཅག་ལས་དང་པོ་པ་རྣམས་ཆོས་སྒྲུབ་པའི་ཐོག་མ་ཉིད་དུ་ཟས་གོས་གནས་མལ་ལ་ཞེན་པ་འདི་ཉིད་གཅོད་
དགོས་ཏེ། དེའི་ཕྱིར་ཚུལ་འདི་སེམས་པ་ལ་ཐོག་མར་བློ་སྦྱོང་བ་ཆོས་ཀྱི་སྒོ་འབྱེད་ཅེས་གྶུགྣྶ་སོ། །དེ་ལྟར་འཐད་པ་གང་ལས་ཤེས་ཤེ་ན། བླང་དོར་གྱི་ཚུལ་ལ་ཚད་མའི་སྐྱེས་བུ་ཉག་ཅིག་པུར་གྱུར་པ་
བཅོམ་ལྡན་འདས་ཉིད་ཡིན་ལ། དེས་རྗེས་སུ་བསྟན་པ་སྡེ་སྣོད་གསུམ་ལས་ཤེས་ཏེ། འདུལ་བའི་སྐབས་སུ་བསྙེན་པར་རྫོགས་ནས་བསླབ་པ་བརྗོད་པའི་ཐོག་མ་ཉིད་དུ། གཞི་དང་མདོ་རྩ་བར། གནས་རྣམས་
བརྗོད་པར་བྱའོ་ཞེས་གོས་ཕྱག་དར་ཁྲོད་དང། ཟས་བསོད་སྙོམས་ཙམ་ལ་བརྟེན་པ་སོགས་ནི་བསླབ་པ་མི་ཉམས་ཤིང་འཕེལ་བའི་གཞི་དང་རྟེན་དུ་གྱུར་པས་ན་གནས་ཞེས་གསུངས་ཏེ། དེ་ལ་གནས་ན་ལེགས་
པར་གསུང་པའི་ཆོས་འདུལ་བ་ལ་རབ་ཏུ་བྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོར་འགྱུར་བར་བཤད་དོ། །ཟས་གོས་དོན་དུ་གཉེར་བས་རིམ་པས་འདོད་པ་ཆེ་ཞིང་ཆོག་མི་ཤེས་པ་དང་དེས་བསླབ་

[002B] གོས་དང་སྨན་གྱི་བྱིན་རླབས་དང་རྣམ་བརྟག་གི་ཆོ་ག་ལ་སོགས་པ་ཐབས་དུ་མས་འགོག་པར་མཛད་དོ། འདོད་བ་བསོད་ཉམས་དང། ངལ་ཞིང་དུ་པ་པ་གཉིས་ཀའི་མཐའ་སྤངས་པའི་ཕྱིར་རྩོལ་བ་མེད་པར་རང་གི་ངང་
གིས་བྱུང་བ་ལ་གོས་འབུམ་རི་བ་སོགས་གནང་ཡང། དྲེགས་པར་མི་འགྱུར་བའི་ཕྱིར་མི་རྟག་པ་དང་སྐྱོ་བའི་འདུ་ཤེས་ཁོ་ནས་སྤྱོད་པར་ལོངས་པ་གཞིར་གཏོགས་ཀྱི་ཚེ་བཤད་པ་བཞིན་ཡིན་བས་རྗེ་བླ་མའི་རྣམ་ཐར་ལས་ཀྱང་འབྱུང་བ་ལྟར་རོ། །སྨན་
གྱི་གཞི་ལས་འབྱུང་བ་དང་འདྲ་བ་ལ་སོགས་པ་རྣམ་པ་བཅུས་སེམས་པར་གསུངས་པའང་གཙོ་བོར་སྲེད་པ་འགོག་པའི་ཕྱིར་ཡིན་ལ། དེའི་སྟོབས་ཀྱིས་རྒྱག་པ་ལ་སོགས་པས་ཆོས་ཀྱི་ལམ་ལས་གཡེང་བར་འགྱུར་བ་སྡོམ་པའི་ཕྱིར་ཡང་ཡིན་ཏེ་
བཤེས་པའི་སྤྲིངས་ཡིག་བཞིན་ནོ། །དེར་མ་ཟད་བྷིཀྵུ་ཞེས་པ་དྲང་ཐད་དུ་སློང་མོ་པའི་མིང་ཡིན་ལ། དགེ་སློང་ལ་གཅེས་པའི་མདོར། དགེ་བ་སློང་དང་ཟས་སློང་དང། །ཞེས་སྒྲ་འཇུག་པའི་རྒྱུ་མཚན་གསུངས་པར་བརྟེན་ནས་ལོ་ཙཱ་བ་
རྣམས་ཀྱིས་དགེ་ཞེས་པ་བླ་ཐབས་སུ་བསྣན་ནས་དགེ་སློང་དུ་བསྒྱུར་བར་བུ་སྟོན་གྱིས་གསུངས་ཏེ། ཡང་དག་པའི་དགེ་སློང་དུ་འགྱུར་བ་ལ་སྲོག་འཚོ་ཙམ་གྱི་འཚོ་བས་ཆོག་ཤེས་པ་དེ་ལྟ་བུ་ཞིག་དགོས་སོ། །ཆོས་མངོན་པའི་མདོ་ལས། དགེ་
སློང་སྲེད་པ་སྐྱེ་བ་ན་ཆོས་གོས་ཀྱི་ཕྱིར་དང། བསོད་སྙོམས་ཀྱི་ཕྱིར་དང། མལ་ཆ་དང་སྟན་གྱི་ཕྱིར་སྐྱེའོ། །གནས་པ་ན་གནས་སོ། །མངོན་པར་ཞེན་པ་ན་མངོན་པར་ཞེན་ཏོ། །ཞེས་དང་རང་གི་ཚུལ་དང་ལས་ཀྱི་མཐའ་ཡོངས་སུ་

[003A]༄༅། །སྤངས་ཤིང་ཐར་པ་དོན་དུ་གཉེར་བར་ཁས་འཆེ་བའི་སློབ་མ་རྣམས་ལ་ཚུལ་དང་ལས་གཉིས་བཅས་ཏེ། འཕགས་པའི་རིགས་གསུམ་གྱིས་ནི་ཚུལ་བཅས་སོ། །བཞི་པས་ནི་ལས་བཅས་ཏེ། ཁྱེད་ཚུལ་འདིས་
ལས་འདི་བྱེད་ན་རིང་པོར་མི་ཐོགས་པར་ཐར་པ་ཐོབ་པར་འགྱུར་རོ་།ཞེས་ཆོས་གོས་དང་བསོད་སྙོམས་དང། གནས་མལ་ངན་ངོན་ཙམ་གྱིས་ཆོག་ཤེས་པའི་མ་ཆགས་པ་འཕགས་པའི་རིགས་སུ་བཤད་པ་ནི་དྷཱ་ཏུ་དབྱིངས་སུ་བསྒྱུར་བས་སེམས་
ཀྱི་ཆོས་ཉིད་ལ་འདོད་པ་དབུ་མ་པ་ལྟ་བུ་མིན་གྱི། རྒྱུ་ལ་རིགས་སུ་བྱས་པ་སྟེ། མཛོད་འགྲེལ་ལས། འདི་དག་ལས་འཕགས་པ་རྣམས་སྐྱེ་བས་ན་འཕགས་པའི་རིགས་བཞི་དག་སྟེ། ཞེས་འདོད་ཆུང་ཆོག་ཤེས་མེད་པར་ཐར་བ་དོན་དུ་
གཉེར་བ་མི་འབྱུང་བས། ཐར་པའི་ལམ་སྣ་ཟིན་པ་དེ་ལ་ལྟོས་སོ་།དེ་ནས་མི་ཉམས་པར་འཕེལ་བའང་སྦྱངས་པའི་ཡོན་ཏན་ལ་རག་ལས་ཤིང། སྦྱངས་པའི་ཡོན་ཏན་བསྡུས་པའི་སྡོམ་ཡང་རིགས་འདི་དག་ཡིན་ཏེ། གང་སྤེལ་ལས། སྦྱངས་
པའི་ཡོན་ཏན་ལ་གནས་པས་སྒོམ་པ་ཡོངས་སུ་རྫོགས་པར་འགྱུར་ལ་སྦྱངས་པའི་ཡོན་ཏན་རྣམས་ཀྱང་འཕགས་པའི་རིགས་ཀྱིས་བསྡུས་སོ་།ཞེས་དང། འདོད་ཞེན་ཆུང་བ་དང། ཆོག་ཤེས་པ་ནི་སྦྱངས་པའི་ཡོན་ཏན་ལ་གནས་པ་ཁོ་ན་
ལ་ཡོད་ཀྱི། གཞན་ལམ་ཡིན་པས། དེ་གཉིས་ཀྱིས་རབ་ཏུ་ཕྱེ་བ་འཕགས་པའི་རིགས་རྣམས་ཀྱི་སྒོ་ནས་བསྟན་ཏོ། །གང་གིས་འཚོ་བ་དེ་ནི་ཚུལ་ཏེ། ཟས་དང་སྐོམ་དང་བགོ་བ་ལ་སོགས་བའོ། །ལས་ཀྱི་མཐའ་ནི་དེའི་ཆེད་ཀྱི་

[003B] །རྣམ་པ་གཅིག་ཏུ་ན། ཚུལ་ནི་རྒྱལ་བོ་ལ་བརྟེན་པ་ལ་སོགས་པ་ཡིན་ལ། ལས་ཀྱི་མཐའ་ནི་རྨོ་རྐོ་ལ་སོགས་པའོ། །ཞེས་རྒྱལ་བོ་ལ་བརྟེན་པ་སོགས་ཀྱི་ཐབས་དུ་མས་ཟས་ནོར་སྒྲུབ་བ་འཁོར་བ་པའི་ཚུལ་དང་ལས་ཀྱི་
མཐའ་ཡིན་བས། ཐར་པ་འདོད་ན་དེ་ལས་བཟློག་སྟེ་འདོད་ཆུང་ཆོག་ཤེས་ཀྱི་སྒོ་ནས་ཡང་དག་པའི་དོན་སེམས་པས། ཚུལ་དང་ལས་ཀྱི་མཐའ་སྔ་མ་ལས་རྣམ་པ་གཞན་དུ་གྱུར་པ་དགོས་སོ། །ཐོས་སོགས་ཐར་བའི་ལས་ཀྱི་མཐར་འགྱུར་བའང་
འདོད་ཆུང་ཆོག་ཤེས་ཀྱི་ཚུལ་ལ་བརྟེན་ནས་འབྱུང་བའི་ཕྱིར་རྩ་བར། ཚུལ་གནས་ཐོས་དང་བསམ་ལྡན་པ། །ཞེས་པའི་དོན། སློབ་དཔོན་རྒྱལ་བའི་སྲས་ཀྱིས། ཚུལ་གནས་ཞེས་བྱ་བ་རྒྱས་པར་འབྱུང་བ་ལ། ཚུལ་ནི་ཚུལ་ཁྲིམས་
ཏེ༑ དེ་ནི་འདུ་འཛི་མེད་བའི་རྒྱུ་དང། རྣམ་བར་མི་གཡེང་བའི་རྒྱུ་དང། ཆོ་ག་ཕུན་སུམ་ཚོགས་པའི་རྒྱུ་ཡིན་ནོ། །བདེན་བ་མཐོང་བ་དང་མཐུན་པའི་ཞེས་བྱ་བ་ནི། ཐོས་པ་གང་ཞིག་བདེན་པ་མཐོང་བ་ལ་ཕན་འདོགས་པས་ཐོས་པ་དེ་འཛིན་ཅིང་
འདོན་པར་བྱེད་དོ། །ཞེས་རྙེད་བཀུར་སྒྲུབ་པའི་དོན་གྱི་ཐོས་པ་ལྟ་བུ་འཁོར་བའི་ཕྱོགས་སུ་བསླན་ཞིང་བདེན་པ་མཐོང་བ་ལ་མི་ཕན་པས་བཀོལ་ནས་གསུངས་ཏེ། མདོར་ན་ཆོས་མངོན་པའི་རྣམ་འབྱེད་ཀྱི་ཤེས་རབ་ཀྱང་ཟས་གོས་སོགས་ཀྱི་
ཞེན་པ་སྤོང་བ་ལ་ཐུག་གོ་མདོ་སྡེ་རྣམས་སུ་ཕྱག་དར་ཁྲོད་ཀྱི་གོས་འཆང་ཞིང་བྱ་བ་ལྟ་བུ་ཤིན་ཏུ་མང་ལ། ཁྱད་པར་ཐེག་པ་ཆེན་པོའི་ལམ་གྱི་རྩ་བ་སེམས་བསྐྱེད་འཆད་བའི་སྐབས་ཉིད་དུ། ཉི་ཁྲི་ལས། འདོད་ཆེན་ཆོག་མི་ཤེས་

[004A]༄༅། །པ་སོགས་ཀྱི་གཉེན་པོར་སྐྱེས་བུ་ཆེན་པོའི་རྣམ་རྟོག་བདུན་ནམ་བརྒྱད་གསུངས་བའི་དགོས་པ་འཕགས་གྲོལ་གྱིས། སེམས་བསྐྱེད་བ་ཡོངས་སུ་མི་ཉམས་པའི་ཆོས་ཅན་ཉིད་ཤེས་པར་བྱ་བའི་དོན་དུ་ཡིན་ནོ། །དེ་ཡོངས་
སུ་ཉམས་པའི་རྐྱེན་ནི་རྣམ་པ་དགུ་སྟེ། འཁྲིག་པའི་འདོད་ཆགས་དང། འདོད་པ་ཆེ་བ་དང། ཆོག་མི་ཤེས་པ་དང། འདུ་འཛི་ལ་མངོན་པར་དགའ་བ་དང། ཞེས་སོགས་གསུངས་ལ། དེའི་རྐྱེན་གྱིས་ཁ་གསག་གཞོག་སློང་ཐོབ་ཀྱིས་འཇལ་
བ་སོགས་ལོག་པའི་འཚོ་བ་སྣ་ཚོགས་འབྱུང་ཚུལ་ཀྱང་རྒྱས་པར་གསུངས་སོ། །དེར་དྲངས་པའི་མདོ་ལས་ཀྱང། ཆོས་འདི་ནི་འདོད་པ་ཆུང་བ་རྣམས་ཀྱི་ཡིན་གྱི། འདོད་པ་ཆེ་བ་རྣམས་ཀྱི་མ་ཡིན་པ་དང། ཆོག་ཤེས་པ་དང་རབ་ཏུ་དབེན་
བ་དང། ཞེས་བ་ནས། ཤེས་རབ་དང་ལྡན་པ་རྣམས་ཀྱི་ཡིན་གྱི་ཤེས་རབ་འཆལ་བ་རྣམས་ཀྱི་མ་ཡིན། ཞེས་འདོད་ཆུང་ཆོག་ཤེས་ཁོ་ན་ཆོས་ཀྱི་གཞིར་གསུངས་ལ། བཞི་བའི་ཡོངས་སྦྱོང་དུ། ནགས་གནས་འདོད་ཆུང་ཆོག་ཤེས་
དང། །སྦྱང་བ་ཡང་དག་སྡོམ་བསྟེན་དང། །ཞེས་པའི་དགོངས་བའང་རྒྱན་སྣང་དུ་ཐེག་པ་ཆེན་པོའི་ཐུན་མོང་མ་ཡིན་པ་ལ་སྦྱོར་ཚུལ་ཞིག་མཛད་ཀྱང་དངོས་ཟིན་ལྟར་དགོན་པར་གནས་ཤིང་འདོད་ཆུང་ཆོག་ཤེས་ཀྱི་སྒོ་ནས་སྦྱངས་
པའི་ཡོན་ཏན་ལ་སློབ་པའང་སྡུད་དགོས་པར་གསུངས་ལ། སྦྱངས་པའི་ཡོན་ཏན་གྱི་ངེས་ཚིག་ཀྱང་གསེར་ཕྲེང་ལས། བལ་མ་བཤིག་མ་རྨེལ་བན་སྐུད་བ་མི་རུང་ལ། དེ་ལས་བཟློག་ན་རུང་བ་བཞིན་དུ། བསོད་སྙོམས་ཆོས་གོས་གནས་

[004B] ཡོན་ཏན་འདི་དག་གིས་ཚངས་སྤྱོད་ལ་གནས་པར་བྱ་བའི་ཕྱིར་སེམས་ལས་རུང་དུ་སྦྱོང་བས་སྦྱངས་པའི་ཡོན་ཏན་ཞེས་བྱའོ། །ཞེས་གསུངས་ཏེ་ཚུལ་ཁྲིམས་ལ་བརྟེན་ནས་མདོ་སྡེའི་དོན་གྱི་ཏིང་ངེ་འཛིན་
བསྐྱེད་པའི་འབྲེལ་བའང་འདི་ཡིན་པས་སྡེ་སྣོད་གསུམ་གྱི་དགོངས་པའི་མཐིལ་དུ་གྲུབ་བོ། །ཆོས་ཀྱི་རྩ་བར་གྱུར་པ་དེ་དག་ལ་ངེས་པ་གཏིང་ཚུགས་ཤིང་གོམས་པ་ངང་དུ་གྱུར་པ་ན། འོག་ན་འགྲོ་བ་ཆུ་ལས་མེད་པར་བྱས་ཏེ་ཁེངས་པ་དོར་ནས་
དམན་པའི་ས་བཟུང་བས་གཤོང་དམའ་བར་ཆུ་བོ་འདུ་བ་བཞིན་ཆོས་ཀྱི་སྣོད་དུ་འགྲོ་བས། ཡོན་ཏན་གྱི་ཚོགས་ལ་བརྟེན་ནས་ཀུན་གྱི་བླ་མར་འགྱུར་པ་ཆོས་ཉིད་དེ། བུད་བསྙེགས་ཐོབ་གསུམ་དུ་གྲགས་སོ་།དེ་ནས་གང་ལ་སློབ་པའི་ཆོས་ཀྱི་ངོ་
བོ་ཉིད་ནི་སྡོམ་པ་གསུམ་སྟེ། གང་ཞིག་སྲིད་བར་འཁྱམས་པ་དང་ཐར་བར་འགྲོ་བ་པོ་ནི་ཡིད་ཁོ་ན་ཡིན་ལ། དེ་ཉེས་བའི་ལམ་ལས་བཟློག་སྟེ་འཛིན་བ་ངེས་བའི་ཚིག་གི་ཚུལ་གྱིས་དྷརྨ་སྟེ་ཆོས་ནི་འདི་ལས་གུད་ན་མེད་དོ། །དེ་ལས་དང་པོ་སོ་
ཐར་ནི་བསྟན་པའི་རྩ་བ་སྟེ་རྣམ་འབྱེད་ལས་བསྟན་པ་དང་སྟོན་པ་གཉིས་ཀའི་བདག་ཉིད་དུ་གསུངས་ལ། གཞིར་བསྟན་པ་གནས་མི་གནས་ལས་དང་ནན་ཏན་བྱེད་པ་ཡོད་མེད་ཀྱིས་འཇོག་པར་གསུངས་སོ་།གཞུང་རང་ལས་ཆེ་བའི་ཁ་ཟིན་དབྱུད་
བ་ཁོ་ན་མ་ཡིན་གྱི། དུས་ཀྱི་འཁོར་ལོ་སོགས་ལས་བསྟན་པའི་འཕེལ་འགྲིབ་སོ་ཐར་ཁོ་ན་ལ་ལྟོས་པར་གསུངས་པ་དང། དཔུང་བཟང་གི་རྒྱུད་ལས་སྔགས་པ་ཁྱིམ་བས་ཀྱང་རྟགས་དང་ཆོ་ག་ཙམ་མ་གཏོགས་སོ་ཐར་བཞིན་སློབ་དགོས་

[005A]༄༅། །པར་གསུངས་པ་སོགས་མཐའ་ཡས་སོ། །དེ་ལྟར་ཡོན་ཏན་མཐོང་ན་ཆ་ཕྲ་མོ་ཙམ་ཡང་རིས་སུ་མི་འབོར་བར་ལེགས་བར་སྦྱངས་ནས་བླང་བར་ལ་གཅེས་སྦྲས་སུ་བྱ་བ་འབྱུང་བས་ལྟུང་བའི་སྒོ་དང་པོ་
གཉིས་ཁེགས་ལ། དེ་ནས་སྦྱིར་དྲན་ཤེས་རྒྱུན་དུ་བསྟེན་ཅིང། བྱེ་བྲག་ཉོན་མོངས་གང་ཆེ་བའི་གཉེན་པོ་བསྟེན་པ་ནན་ཏན་དུ་བྱས་པས་ཕྱི་མ་གཉིས་ཁེགས་ཏེ་ཚུལ་ཁྲིམས་རྣམ་པར་དག་བས་ཐར་པའི་རྒྱལ་མཚན་ཚུགས་པར་འགྱུར་
རོ༑ ༑དེ་ལྟ་ནའང་དྲིན་ཅན་གྱི་མ་རྣམས་ཡལ་བར་འདོར་མི་རིགས་པས། དེའི་དོན་མཐའ་དག་བསྒྲུབ་པའི་ཐམས་ཅད་མཁྱེན་པ་ཉིད་དུ་གཞོལ་བ་བྱང་ཆུབ་ཀྱི་སེམས་བསྐྱེད་དགོས་ཏེ། དེས་ཡོངས་སུ་བཟུང་བའི་དགེ་བ་རྣམས་ནི་ནམ་མཁའ་དང་
མཉམ་པ་དང། ནམ་དུའང་མི་ཟད་པར་འགྱུར་བ་བློ་གྲོས་མི་ཟད་པས་བསྟན་པ་དང་ཞི་བ་ལྷའི་གཞུང་བཞིན་ཡིན་པས། གང་ལས་མི་འདའ་བར་བྱ་བ་དགེ་བའི་སྦྱོད་བ་མ་ལུས་བའི་སྙིང་པོ་དམ་པར་གྱུར་པ་ཡིན་ནོ། །འབྲོམ་སྟོན་འདའ་ཁར་བོ་ཏོ་
བ་ལ་སེམས་བཟང་པོ་གྱིས་བྱ་བ་བཟླས་ཏེ་གསུངས་ལ། བཀའ་གདམས་གོང་མ་རྣམས་ཐུགས་དམ་འཕེལ་མི་འཕེལ་ཀྱང་འདིའི་སྒོ་ནས་བཞག་གོ་སེམས་འདི་དང་ལྡན་ན་ཉོན་མོངས་བའང་ལམ་གྱི་གྲོགས་སུ་འགྱུར་བས་འཁོར་བ་མི་འདོར་བའི་རང་བཞིན་ཞེས་
བཤད་ལ། སྤྱོད་བ་ལས་གཡེལ་ཀྱང་ཉན་རང་ཟིལ་གྱིས་གནོན་པ་བྱམས་པའི་རྣམ་པར་ཐར་བ་ལས་འབྱུང་བས། ཐམས་ཅད་ཁ་བསྒྱུར་བ་པོ་ནི་རྟེན་དམ་པ་ཞེས་སེམས་རིན་པོ་ཆེ་འདི་ཁོ་ན་ཡིན་པར་ཐེག་བསྡུས་ལས་བཤད་དོ། །སྙིང་སྟོབས་དང་བརྩེ་བ་ཆས་

[005B] རང་གི་ངོས་ནས་ཅི་ཡང་བཟོད་ཀྱང། སེམས་ཅན་སྒྲོལ་བ་ལ་ཤིན་ཏུ་རིངས་བས་ཚེ་གཅིག་ཉིད་དུ་སངས་རྒྱས་འདོད་པས་ནི་སྔགས་ལ་སློབ་པར་བྱ་དགོས་ལ། འོན་ཀྱང་ལྕགས་སྦུག་ཏུ་སྦྲུལ་བཅུག་པ་འདྲ་བར་ཟང་ཐལ་གཉིས་
འབྱུང་སྟེ། དམ་ཚིག་ཉམས་པ་རྡོ་རྗེའི་དམྱལ་བར་འཚེད་པས་ནི་ཕ་རོལ་ཏུ་ཕྱིན་པའི་བསྐལ་ཆེན་གྲངས་མེད་གསུམ་གྱི་དུས་ལས་ཀྱང་བརྒལ་བར་འགྱུར་རོ། །དམ་ཚིག་རྣམ་བར་དག་ན་དེ་ཉིད་ཁོ་ན་སྒྲུབ་པ་ཡིན་བས་སྐྱེ་བ་འྡིའམ་བཅུ་
དྲུག་ལས་མི་འགྱང་བར་མཆོག་འགྲུབ་པར་འགྱུར་རོ། །དེ་ལྟ་མོད་ཀྱང་ཆོས་འདི་ལ་གསང་སྔགས་ཞེས་བྱ་ལ། ད་ལྟ་ཚོང་འདུས་ཀྱི་ཟོང་བཞིན་གྱུར་ཏེ་ཆོས་ཀྱིས་རྙེད་པ་བསྒྲུབ་པ་ནི་ལེགས་པར་མ་རྙེད་པ་ཡིན་པས། གཏན་ཀྱི་ཁེ་ཉེན་བསམས་ཏེ་
བསྒྲིམ་པར་བྱའོ། །དེ་དག་ཐམས་ཅད་མཐར་འདོན་པ་བླ་མའི་གདམས་ངག་མ་བརྗེད་པར་སེམས་པ་ལ་རག་ལས་ཤིང། ཇོ་བོ་བཀའ་གདམས་པ་རྣམས་བཤེས་གཉེན་དང་གདམས་པའི་མཆོག་མཚང་ལ་རྒོལ་ཞིང་མཚང་ཐོག་ཏུ་འབབ་པར་གསུངས་ཏེ་
ཐུབ་པས་ཁྱོད་ཀྱིས་རྒྱུ་ལས་ཉོན་ལ་ཞུགས་པས་སྡུག་བསྔལ་འདི་བྱུང་ཞེས་པའང་མཚང་ལ་རྒོལ་བ་ཡིན་པས། ཉན་པ་པོས་ཀྱང་རྒྱལ་བུ་ཟླ་བའི་སྐྱེས་རབས་བཞིན། རང་གི་རྒྱུད་སྟེང་ནས་གོ་བ་རྙེད་བ་དགོས་སོ། །འབྱོར་བའམ། རྒུད་པའམ། བདེ་བའམ་
སྡུག་བསྔལ་བའི་ཚེ་ཉོན་མོངས་ཅི་རིགས་སུ་འབྱུང་བས། ཐམས་ཅད་ཀྱི་ཚེ་བླ་མའི་གདམས་ངག་དྲན་པའི་གཉེན་པོས་སླེབ་པར་བྱ་དགོས་པ་ནི་བཤད་པ་མཐའ་དག་གི་སྙིང་པོ་མདོར་བསྡུས་པ་ཡིན་ནོ་།གདམས་པའི་མཆོད་ཡོན་སྡེབ་ལེགས་ཚིག་གི་རྔ་ཡབ་རྩེས། །མངོན་པར་འྠོར་༄༅། །བས་འཕྲལ་ལ་སིམ་པ་མཆོག་སྟེར་ཡང། །གཞུང་བརྒྱའི་བཅུད་དང་ལྷན་ཅིག་ལྷུག་པར་བཏུང་བ་ཡིས། །བློ་གྲོས་ལུས་རྒྱས་ཐར་ལམ་བགྲོད་པའི་མཐུ་ལྡན་ཤོག་ཞལ་གདམས་དེ་ཉིད་ཚིགས་བཅད་དུ་སྤེལ་བའི་བསླབ་བྱ་
རྒྱས་པ་ཞིག་དགོས་ཚུལ་སྤྲུལ་བའི་སྐུ་རང་ནས་བསྐུལ་མ་བྱུང་ཡང། གོ་བ་བོགས་ཆོད་དུ་སྟེར་བ་ཞིག་དཀའ་བར་མཐོང་སྟེ་བཙུན་པ་དཀོན་མཆོག་བསྟན་པའི་སྒྲོན་མེས་ཚིག་སྦྱོར་སྤངས་ཏེ་དོན་འགྲེལ་གྱི་ཚུལ་དུ་དྲན་
ཚོད་ཀྱི་ཐོ་ཙམ་འཕྲལ་ལ་སུག་བྲིས་སུ་བགྱིས་པའོ།།    ༈    །རྗེ་བཙུན་མི་ལའི་ཞལ་གདམས་ཀྱི་འགྲེལ་པ་གྲུབ་པའི་དགོངས་རྒྱན་ཞེས་བྱ་བ་བཞུགས་སོ།།  ངེས་འབྱུང་མཚན་གྱིས་སྣང་ཤས་དྲ་བ་བཅད། །གནས་ལུགས་ལྟ་
བས་སྲིད་པའི་བཙོན་ར་བཤིགས། །རིན་ཆེན་སེམས་ཀྱིས་འགྲོ་བའི་མགོན་གྱུར་པ། །གྲུབ་པའི་དཔའ་བོ་བཞད་པའི་རྡོ་རྗེ་རྒྱལ་།འདྲེན་པ་གང་གིས་སྩལ་བ་ཡི། །མན་ངག་སྟོང་ཐུན་རེ་རེས་ཀྱང། །སྲིད་པའི་ནད་བརྒྱ་སེལ་
བ་འདི། །ཅུང་ཟད་འགྲེལ་ལ་སྤྲོ་བ་སྐྱེས། །དེ་ཡང་བྱང་ཕྱོགས་ཁ་བ་རི་པའི་ལྗོངས་འདིར་གྲུབ་པའི་སྐྱེས་མཆོག་ཇི་སྙེད་ཅིག་བྱོན་པ་རྣམས་ཀྱི་ནང་ནས་རྒྱལ་མཚན་གྱི་ཏོག་ལྟ་བུར་གྱུར་པ་ཚེ་གཅིག་ཉིད་ལ་ཟུང་འཇུག་གི་གོ་
འཕང་མངོན་དུ་མཛད་པའི་རྣལ་འབྱོར་གྱི་དབང་ཕྱུག་རྗེ་བཙུན་མི་ལ་རས་པ་དེ་ཉིད་ཀྱིས་རང་གི་ཐུགས་སྲས་ཟླ་བ་ལྟ་བུ་རས་ཆུང་རྡོ་རྗེ་གྲགས་པ་ལ་ཞལ་ཆེམས་ཀྱི་ཚུལ་དུ་གནང་བ་ཉམས་ལེན་གྱི་གནད་མ་ཚང་བ་མེད་པའི་གདམས་པའི་

[006B] བུ་སྙིང་དང་འདྲ་བའི་རས་ཆུང་བ། །ཁ་ཆེམས་གདམས་ངག་གླུ་འདི་ཉོན། །ཞེས་པ་བཤད་པའི་སྔོན་འགྲོ་ཡིན་ཞིང་གོ་སླའོ། །གཞུང་དངོས་ཀྱི་དོན་ལ་གཉིས། སྲིད་པའི་སྣང་ཤས་ལྡོག་པའི་ཚུལ་དང། དེ་ཇི་ལྟར་
བཟློག་པའི་ཐབས་བསྟན་པའོ། །དང་པོ་ལ་སྤྱིར་བསྟན་པ་དང། སོ་སོར་བཤད་པ་གཉིས། དང་པོ་ནི། ཁམས་གསུམ་འཁོར་བའི་རྒྱ་མཚོན། །སྒྱུ་ལུས་ཀྱི་ཕུང་པོ་སྡིག་པོ་ཆེ། །ལྟོ་གོས་ཀྱི་ཞེན་པ་བསྒྲུབས་བསྒྲུབས་ནས། །འཇིག་རྟེན་
བྱ་བ་ཐོངས་དུས་མེད། །འཇིག་རྟེན་བྱ་བ་ཐོངས་ཤིག་རས་ཆུང་བ། །ཞེས་འདོད་ཁམས། གཟུགས་ཁམས། གཟུགས་མེད་ཁམས་གསུམ་གྱིས་བསྡུས་པའི་འཁོར་བའི་རྒྱ་མཚོ་གཏིང་མཐའ་མེད་པ་འདིར་ཐོག་མ་མེད་པ་ནས་འཁྱམས་ཤིང་
དེ་ཡང་བྱེད་པ་པོ་གཞན་ཡོད་པ་མ་ཡིན་པར། རང་སེམས་ཉོན་མོངས་པ་མ་རིག་པ་དང་སྲེད་སོགས་ཀྱི་དབང་དུ་གྱུར་ཏེ། ཉེ་བར་བླངས་པའི་སྒྱུ་ལུས་ཀྱི་ཕུང་པོ་ལ་ངའོ་སྙམ་དུ་ཞེན་པས་བདག་ཏུ་བཟུང་ཞིང། དེའི་སྟེང་ནས་རང་ཕྱོགས་ལ་
ཆགས་པ་དང། གཞན་ཕྱོགས་ལ་སྡང་བ་སོགས་ཉེས་པ་མཐའ་དག་སྐྱེད་པའི་གཞིར་གྱུར་བའི་སྡིག་པོ་ཆེ་དེ་ཉིད་འཚོ་སྐྱོང་གི་དོན་དུ་ལྟོ་གོས་སོགས་ཀྱིས་མཚོན་པའི་ཐག་བཅས་ཀྱི་བདེ་བ་སྣ་ཚོགས་པ་ཞིག་ཞེན་པ་དྲག་པོའི་སྒོ་ནས་
བསྒྲུབས་བསྒྲུབས་ཀྱང། བླང་དོར་གྱི་གནས་ལ་རྨོངས་པའི་དབང་གིས་ཐབས་ཕྱིན་ཅི་ལོག་ཏུ་གོལ་ཏེ། བདེ་བས་ཕོངས་ཤིང་སྡུག་བསྔལ་གྱིས་མནར་པ་ལས། རང་གི་འདོད་པ་ལྟར་ཕུན་སུམ་ཚོགས་པ་ཐམས་ཅད་འགྲུབ་པ་ཞིག་ནམ་ཡང་མི་

[007A]༄༅། །འབྱུང་བར་འཇིག་རྟེན་གྱི་བྱ་བ་བློས་ཐོངས་དུས་མེད་པ་འདི་བྱུང་པ་ཡིན། དེས་ན་ངེས་པར་གཏན་གྱི་བདེ་བ་ཞིག་འདོད་ན་ཁམས་གསུམ་འཁོར་བར་གཏོགས་པའི་འཇིག་རྟེན་གྱི་བྱ་བ་མཐའ་དག་
སོག་མའི་ཁྲེས་པོ་ཕོན་ཐག་ཆད་པ་བཞིན་གང་ལ་ཡང་ཞེན་པ་མེད་པར་བློས་ཐོངས་ཤིག་ཅེས་རས་ཆུང་རྡོ་རྗེ་གྲགས་པ་སོགས་སྐལ་ལྡན་གྱི་སློབ་མ་རྣམས་ལ་རྗེས་སུ་གདམས་པ་ཡིན་ནོ། །གཉིས་པ་སྣང་ཤས་ལྡོག་ཚུལ་སོ་སོར་
བཤད་པ་ལ། ཚེ་འདིའི་དབང་དུ་བྱས་པ། འཆི་ཁའི་དབང་དུ་བྱས་པ། བར་དོའི་དབང་དུ་བྱས་པ། འཇིག་རྟེན་ཕྱི་མའི་དབང་དུ་བྱས་པ་བཞི། དང་པོ་ནི། སྒྱུ་མ་ལུས་ཀྱི་གྲོང་ཁྱེར་ན། །རང་སེམས་དངོས་མེད་སྡིག་པོ་ཆེ། །ལུས་ཤ་
ཁྲག་གི་རྗེས་སུ་འབྲངས་འབྲངས་ནས། །ཆོས་ཉིད་དོན་ལ་རྟོགས་དུས་མེད། །སེམས་ཉིད་བརྡར་ཤ་ཆོད་ཅིག་རས་ཆུང་བ། །ཞེས་གསུངས། དེ་ཡང་སྒྱུ་མ་ལུས་ཀྱི་གྲོང་ཁྱེར་ཚོང་འདུས་ཀྱི་མགྲོན་ཁང་ལྟ་བུ་འདིར་རང་སེམས་ཀྱི་ཁྱེའུ་
གར་འགྲོ་གཏོལ་མེད་ཅིང། ལས་ཀྱི་རླུང་གིས་བདས་ཏེ་ཡུད་ཙམ་ཞིག་གནས་པའི་སྐབས་འདིར། སེམས་རང་ཉིད་དབྱིབས་གཟུགས་སོགས་ཀྱི་དངོས་པོར་མེད་པས། ཚ་གྲང་བཀྲེས་སྐོམ་སོགས་ཀྱིས་ཕན་གནོད་གང་ཡང་མི་འབྱུང་ཡང་
གནས་སྐབས་ཀྱི་ལུས་གཡར་བོ་ལྟ་བུ་ལ་གཏན་དུ་བར་འཁྲུལ་བའི་སྡིག་པོ་ཆེ་འདིས། ལུས་ཤ་ཁྲག་གི་ཕུང་པོ་མི་རིང་བར་འདོར་དགོས་པ་འདི་ཉིད་ལ་ཞེན་པས་རྗེས་སུ་འབྲངས་འབྲངས་ནས། དེའི་འཚོ་སྐྱོང་གིས་གཡེང་སྟེ། སེམས་རང་གི་

[007B]འབྱུང་བས། ཕྱི་ལུས་ཀྱི་གད་དར་ལ་མི་གཡེང་བར། ནང་སེམས་ཀྱི་བརྡར་ཤ་ཆོད་ཅིག་ཅེས་བའོ། །གཉིས་པ་འཆི་བའི་དབང་དུ་བྱས་པ་ནི། བེམ་རིག་གཉིས་ཀྱི་སོ་མཚམས་
ན༑ ༑རང་བྱུང་ཡེ་ཤེས་སྡིག་པོ་ཆེ། །གློ་བུར་གྱི་རྐྱེན་ཁ་འགྲིམས་འགྲིམས་ནས། །སྐྱེ་མེད་ཀྱི་དོན་ལ་རྟོགས་དུས་མེད། །སྐྱེ་མེད་བཙན་ས་ཟུངས་ཤིག་རས་ཆུང་བ། །ཞེས་གསུངས། དེ་ཡང་ནམ་ཞིག་ལས་ཀྱི་འཕེན་པ་རྫོགས་ཏེ་
བེམ་རིག་གཉིས་ཀྱི་རྟེན་དང་བརྟེན་བའི་འབྲེལ་བ་འཆད་པར་ཉེ་བའི་སོ་མཚམས་འཆི་སྲིད་ཕྲ་མོའི་དུས་ན་རང་བྱུང་ཡེ་ཤེས་གཉུག་མ་འོད་གསལ་གྱི་སེམས་ཉིད་མངོན་དུ་གྱུར་ཀྱང། དེའི་ངོ་བོ་ངོས་མ་ཟིན་པར་སྲིད་པའི་བག་ཆགས་ཡང་
ནས་ཡང་དུ་གོམས་པའི་སྡིག་པོ་ཆེ་དེ་ཉིད། སླར་ཡང་ཀུན་རྟོག་གཡོ་བའི་རླུང་གིས་བསྐུལ་ཏེ། གློ་བུར་གྱི་རྐྱེན་ཁ་ཕྱིན་ཅི་ལོག་གི་འཁྲུལ་སྣང་སྣ་ཚོགས་པ་ཞིག་འགྲིམས་འགྲིམས་ནས། སྲིད་པ་གཞན་དུ་མཚམས་སྦྱོར་བ་མ་གཏོགས་
སྐྱེ་མེད་འོད་གསལ་གྱི་དོན་ལ་རྟོགས་དུས་མེད་པས། དེས་ན་སྐྱེ་མེད་འོད་གསལ་ཆོས་ཀྱི་སྐུ་དེ་ཉིད་ལ་ཆོས་སྐུར་ངོ་ཤེས་པའི་སྒོ་ནས། མ་དག་པའི་སྲིད་པ་གཞན་དུ་མཚམས་མི་སྦྱོར་བའི་བཙན་ས་ཟུངས་ཤིག་ཅེས་པའོ། །གསུམ་པ་
བར་དོའི་དབང་དུ་བྱས་པ་ནི། ཚེ་འདི་ཕྱི་གཉིས་ཀྱི་སོ་མཚམས་ན། །བར་དོའི་རྣམ་ཤེས་སྡིག་པོ་ཆེ། །ལུས་མེད་ལུས་དང་འགྲོགས་འགྲོགས་ནས། །གནས་ལུགས་དོན་ལ་རྟོགས་དུས་མེད། །གནས་ལུགས་གཏན་ལ་ཕོབ་ཅིགས་རས་

[008A]༄༅། །ཆུང་བ། །ཞེས་གསུངས། དེ་ཡང་ཚེ་འདིའི་སྣང་བ་འགགས་ཤིང། ཕྱི་མ་མ་རྙེད་པས། དེ་གཉིས་ཀྱི་སོ་མཚམས་ན་བར་དོའི་རྣམ་པར་ཤེས་པ་འཁྲུལ་སྣང་སྣ་ཚོགས་ཀྱི་རྗེས་སུ་འབྲངས་པའི་སྡིག་པོ་ཆེ། རགས་
པའི་ལུས་མེད་ཅིང་ཕྲ་བ་རླུང་གི་རང་བཞིན་གྱི་ལུས་དང་འགྲོགས་འགྲོགས་ནས། སྐྱེ་བའི་སྲིད་པ་ཚོལ་བའི་ཕྱིར་ཀུན་ཏུ་འཁྱམས་ཏེ་གནས་ལུགས་ཀྱི་དོན་ལ་རྟོགས་དུས་མེད་པས། དེས་ན་བར་དོལ་བར་དོའི་ངོ་ཤེས་པར་བྱས་ཏེ། འཁྲུལ་སྣང་ཟ་ཟིའི་རྗེས་
སུ་མི་འབྲང་བར་གང་སྣང་ཐམས་ཅད་བར་དོ་དང་རྨི་ལམ་གྱི་སྣང་བ་ལྟ་བུར་བལྟས་ནས་གནས་ལུགས་ཀྱི་དོན་གཏན་ལ་ཕོབ་ཅིག་།ཅེས་པའོ། །བཞི་བ་འཇིག་རྟེན་ཕྱི་མའི་དབང་དུ་བྱས་པ་ནི་རིགས་དྲུག་འཁྲུལ་བའི་གྲོང་ཁྱེར་ན། །ལས་ངན་སྡིག་སྒྲིབ་
ཚན་པོ་ཆེ། །ཆགས་སྡང་རྗེས་སུ་འབྲངས་འབྲངས་ནས། །མཉམ་པ་ཉིད་ལ་རྟོགས་དུས་མེད། །ཆགས་སྡང་སྤོངས་ཤིག་རས་ཆུང་བ་།ཞེས་གསུངས། དེ་ཡང་རིགས་དྲུག་གི་སྐྱེ་གནས་ཚ་གྲང་བཀྲེས་སྐོམ་གཅིག་ལ་གཅིག་ཟ། སྐྱེ་རྒན་འཆི་
སོགས་སྡུག་བསྔལ་མཐའ་ཡས་པ་བརྒྱུད་མ་ནས་བརྒྱུད་མར་འབབ་པ་འཁྲུལ་པའི་གྲོང་ཁྱེར་གཤིན་རྗེའི་བཙོན་ར་ལྟ་བུར་ཤིན་ཏུ་ཉམ་ཐག་པ་ཡང། རྒྱུ་མེད་དང་མི་མཐུན་པའི་རྒྱུ་ལས་བྱུང་བ་མ་ཡིན་པར། རང་གི་སྐྱེ་བ་སྔ་མ་རྣམས་སུ་ལས་
ངན་སྡིག་སྒྲིབ་ཚན་པོ་ཆེ་བསགས་པ་དེའི་རང་མདངས་ཁོ་ན་ཡིན་ཞིང། དེ་ཡང་རྩ་བ་ཆགས་སྡང་གི་རྟོག་པ་ངན་པའི་རྗེས་སུ་འབྲངས་འབྲངས་བ་དེ་ཉིད་ཀྱིས་ལན་པ་ཡིན་པས། སླན་ཆད་ཀྱང་སྲིད་པའི་སྡུག་བསྔལ་དྲུངས་འབྱིན་པ་ལ། རང་

[008B]ཉིད་དུ་རྟོགས་དགོས་ལ། ཆགས་སྡང་གི་རྟོག་པ་ཁ་ཡན་དུ་བཏང་ན་མཉམ་པ་ཉིད་ཀྱི་དོན་དེ་རྟོགས་དུས་མེད་པས་ཆགས་སྡང་སྤོངས་ཤིག་ཅེས་པའོ། །གཉིས་པ་སྣང་ཤས་
བཟློག་པའི་ཐབས་བསྟན་པ་ལ། མཚན་གཞི་ངོས་བཟུང་བ་དང། དེ་ཇི་ལྟར་ལག་ཏུ་ལེན་པའི་ཚུལ། དོན་བསྡུས་ཏེ་ཉམས་སུ་ལེན་བར་གདམས་པ་གསུམ། དང་པོ་ནི། མི་མངོན་ནམ་མཁའི་དབྱིངས་ཤིག་ན་།རྫོགས་པའི་སངས་རྒྱས་ཞལ་རྫུ་ན་
མཁན། །དྲང་དོན་གྱི་བསླུ་བྲིད་གསུངས་གསུངས་ནས། །ངེས་པའི་དོན་ལ་རྟོགས་དུས་མེད། །ཐ་སྙད་སྤོངས་ཤིག་རས་ཆུང་བ། །ཞེས་གསུངས། དེ་ཡང་ད་ལྟའི་གདུལ་བྱ་ཕལ་པ་རྣམས་ཀྱིས་མཐོང་བའི་ཡུལ་དུ་མི་མངོན་པར། ནམ་
མཁའ་ལྟ་བུའི་ཆོས་ཀྱི་སྐུའི་དབྱིངས་སུ་ཞི་བར་གཤེགས་པའི་ཚུལ་བསྟན་པའི་ཡང་དག་པར་རྫོགས་པའི་སངས་རྒྱས། དགོངས་པ་མཐར་ཐུག་སྤྲོས་བྲལ་ཕྱག་རྒྱ་ཆེན་པོའི་གནད་ཁོ་ནར་འབབ་ཀྱང། ཞལ་ནས་རྫུན་པ་སྟེ་དྲང་དོན་གྱི་མདོ་སྡེ་སྣ་
ཚོགས་སྟོན་མཁན་ཐུབ་པའི་དབང་པོ་དེ་ཉིད་ཀྱིས་གདུལ་བྱ་སོ་སོའི་སྐལ་པའི་དབང་གིས་གང་ཟག་གི་བདག་ཡོད་པ་སོགས་དྲང་དོན་གྱི་རྣམ་གཞག་དངོས་ཟིན་གྱི་དོན་བརྗོད་པ་ལྟར་དུ་མ་གྲུབ་པའི་བསླུ་བྲིད་ལྟ་བུ་མང་པོ་ཞིག་གསུངས་གསུངས་
པ་དེ་དག་ཀྱང། དགོངས་གཞི་དང་དགོས་པའི་དབང་གིས་ཡིན་ཚུལ་མ་ཤེས་པར་གསུངས་ཚད་སྒྲ་ཇི་བཞིན་དུ་བཟུང་ན་ངེས་པའི་དོན་ལ་རྟོགས་དུས་མེད་པས། ཤིང་རྟ་ཆེན་པོ་རྣམས་དང། གྲུབ་པའི་དབང་ཕྱུག་གོང་མ་རྣམས་ཀྱིས་རྒྱལ་བའི་

[009A]༄༅། །དགོངས་པ་ཇི་ལྟར་བཀྲལ་བའི་རྗེས་སུ་འབྲངས་ཏེ། ཐུབ་པའི་དབང་པོའི་དགོངས་པ་མཐར་ཐུག་ཏུ་མ་སོན་པའི་ཐ་སྙད་དམ། དྲང་དོན་གྱི་བཤད་ཚུལ་རྣམས་ལ་མཆོག་ཏུ་ཞེན་པ་སྤོང་བར་གྱིས་ལ་
གནས་ལུགས་ཕྱག་རྒྱ་ཆེན་པོ་སྒོམས་ཤིག་ཅེས་པའོ། །གཉིས་པ་དེ་ཉིད་ཇི་ལྟར་ལག་ཏུ་ལེན་པའི་ཚུལ་ནི། བླ་མ་ཡི་དམ་མཁའ་འགྲོ་གསུམ། །གཅིག་ཏུ་དྲིལ་ལ་གསོལ་བ་ཐོབ། །ལྟ་བ་སྒོམ་པ་སྤྱོད་པ་གསུམ། །
གཅིག་ཏུ་དྲིལ་ལ་ཉམས་སུ་ལོངས། །ཚེ་འདི་དང་ཕྱི་མ་བར་དོ་གསུམ། །གཅིག་ཏུ་དྲིལ་ལ་འདྲིས་སུ་ཆུགས། །ཞེས་གསུངས། དེ་ཡང་སྤྲོས་བྲལ་དེ་བཞིན་ཉིད་ཀྱི་དོན་བསྒོམ་པ་ན། རྒྱུ་ཚོགས་གཞན་རྣམས་མ་ཚང་བར་ལྟ་བ་
གཅིག་པུ་བསྐྱངས་པས་གར་ཡང་མི་ཕྱིན་པས། རྒྱུ་ཚོགས་བསགས་སྒྲིབ་སྦྱོང་དང། དངོས་གཞིའི་ཚེ་ན་ཐབས་ཤེས་ཁྱད་པར་ཅན་ཕན་ཚུན་གཅིག་གིས་གཅིག་རྩིས་ཟིན་པའི་ཚོགས་གཉིས་ཡ་མ་བྲལ་བ། ཁྱད་པར་དུ་གདུལ་
བྱ་བློ་མཆོག་ཏུ་གྱུར་བ་རྣམས་ཟབ་མོའི་ལྟ་བ་དེ་ཉིད་དང་གསང་ཆེན་རྡོ་རྗེ་ཐེག་པ་ཟུང་དུ་འཇུག་པར་བྱས་ཏེ་ཉམས་སུ་ལེན་ཤེས་པ་དགོས་སོ། །ཚོགས་བསགས་པའི་ཞིང་མང་དུ་ཡོད་ཀྱང་གོང་ན་མེད་པ་ནི་མཆོག་གསུམ་
ཀུན་འདུས་ཀྱི་ངོ་བོ་བླ་མ་ཡིན་པས། །དེ་ལས་ལོགས་སུ་སྐྱབས་གཞན་མི་འཚོལ་བར། དེ་ཉིད་བླ་མ་ཡི་དམ་མཁའ་འགྲོ་གསུམ་ག་གཅིག་ཏུ་དྲིལ་བའི་ངོ་བོར་བལྟས་ཏེ་མཆོད་ཅིང་གསོལ་བ་འདེབས་པ་ནི། ཚོགས་གསོག་

[009B]ཡིན་ནོ། །དངོས་གཞི་ལྟ་བ་སྐྱོང་བའི་ཚེ་ན་ཡང་གནས་ལུགས་ཀྱི་དོན་ལ་དྲི་མ་མེད་པའི་རིགས་པས་དཔྱོད་པའི་ཡང་དག་པའི་ལྟ་བ་དང། ཞི་ལྷག་ཟུང་དུ་འཇུག་པའི་སྒོམ་
པ་གཉིས་ཆ་གང་ལྟ་བུར་མ་སོང་བར། ལྟ་ཐོག་ནས་སྒོམ་ཚོལ་ཞིང། སྒོམ་ཐོག་ནས་ལྟ་བ་ཚོལ་བ་དང། ཁྱད་པར་དུ་ལྟ་བའི་གོ་བ་དེ་ཉིད་ཀྱིས་ལས་འབྲས་བཅིངས་གྲོལ་གྱི་རྣམ་གཞག་སོ་གསལ་ངེས་པ་ཇི་བརྟེན་དུ་འགྲོ་བས། ལྟ་
སྒོམ་སྤྱོད་པ་གསུམ་ཀའི་གཅིག་ཉམས་སུ་བླངས་པའི་ཁོངས་སུ་གསུམ་ག་ཚང་བར་འདུ་བ་དེ་ལྟ་བུའི་ཚུལ་གྱིས་གཅིག་ཏུ་དྲིལ་ལ་ཉམས་སུ་ལོངས་ཤིག་ཅེས་པ་ཡིན་ནོ། །ཁྱད་པར་དུ་གསང་སྔགས་ཀྱི་ཐབས་མཁས་དང་
འབྲེལ་བའི་ཚུལ་ནི། ལྟ་བ་སྐྱོང་བ་ན་མདོ་ལུགས་ཀྱི་སྐྱོང་ཚུལ་དེ་ཙམ་མ་ཡིན་པར། མ་དག་པའི་སྣོད་བཅུད་ཀྱི་སྣང་བ་མཐའ་དག་བསྡུས་ཏེ། འོད་གསལ་གཉུག་མའི་སེམས་མངོན་དུ་བྱས་པ་དེའི་སྟེང་ནས་ལྟ་བ་བསྒོམས་ཏེ་
འཆི་བ་ཆོས་སྐུའི་ལམ་འཁྱེར་དང། དེའི་ངང་ནས་སྔོན་གྱི་སྨོན་ལམ་གྱི་མཐུས་པར་དོ་ལོངས་སྐུ་དང་སྐྱེ་བ་སྤྲུལ་སྐུར་བཞེངས་པ་སོགས་སྐུ་གསུམ་ལམ་འཁྱེར་བསྐྱེད་རིམ་པའི་མོས་ངོ་ཙམ་དང། རྫོགས་རིམ་གྱི་ཚེ་དཔེ་དང་དོན་གྱི་
འོད་གསལ་ལས་དག་མ་དག་གི་སྒྱུ་མའི་སྐུར་དངོས་སུ་བཞེངས་པ་དང། མཐར་ཐུག་གི་ཚེ་ན་དག་པ་གཉིས་ལྡན་གྱི་འོད་གསལ་ཆོས་སྐུའི་དབྱིངས་ལས་ཁ་སྦྱོར་ཡན་ལག་བདུན་ལྡན་གྱི་ལོངས་སྤྱོད་རྫོགས་པའི་སྐུར་བཞེངས་ཏེ་སྤྲུལ་སྐུ་

[010A]༄༅། །བྱེ་བ་ཐེར་འབུམ་འགྱེད་པ་འབྱུང་ལ། མ་འོངས་པ་ན་འབྱུང་འགྱུར་དེ་ཐམས་ཅད་འབྲས་བུ་ལམ་གྱི་ཚུལ་དུ་ཚེ་འདི་རང་ནས་སད་རྨི་ཀུན་དང་སྦྱར་ཏེ་སྒོམ་ཚུལ་བསྲེ་བསྐོར་དགུའི་མན་ངག་བཞིན་ཡིན་པས་
ཚེ་འདི་དང་ཕྱི་མ་བར་དོ་གསུམ་གཅིག་ཏུ་དྲིལ་ཏེ་གཞིའི་སྐུ་གསུམ་ལམ་གྱི་སྐུ་གསུམ་དུ་སྒྱུར་བའི་དམིགས་པ་སྐྱོང་ཚུལ་གྱི་གནད་ཟབ་མོ་འདི་ལ་ད་ལྟ་ནས་བློ་ལེགས་པར་འདྲིས་སུ་ཆུགས་ཤིག་ཅེས་བའོ།། །།
གསུམ་པ་མཇུག་བསྡུས་ཏེ་ཉམས་སུ་ལེན་པར་གདམས་པ་ནི། དེ་གདམས་ངག་ཀུན་གྱི་ཐ་མ་ཡིན། །ཁ་ཆེམས་ཀུན་གྱི་མཇུག་མ་ཡིན། །དོན་དེ་ལས་མེད་དོ་རས་ཆུང་བ། །དེ་ཉམས་སུ་ལོངས་ཤིག་ཕ་ཡི་བུ་།ཞེས་
གསུངས། དེ་ཡང་འདིར་སྨོས་པའི་ཞལ་གདམས་ཀྱི་རིམ་པ་དེ་དག་ནི་རྗེ་བཙུན་ཉིད་ཀྱིས་སློབ་མ་སྣོད་ལྡན་མང་པོ་ལ་སྐུ་ཚེ་ཧྲིལ་པོར་ཟབ་རྒྱས་ཀྱི་གདམས་ངག་མང་དུ་སྩལ་བ་ཀུན་གྱི་ཐ་མ་ཡིན་ལ། སྐུ་མྱ་ངན་ལས་
འདའ་ཁར་བུ་ཆེན་སོ་སོ་ལ་འཇིག་རྟེན་ལུགས་ཀྱི་ཁ་ཆེམས་ལྟ་བུ་མང་དུ་སྩལ་བ་ཀུན་གྱི་ཡང་མཇུག་མ་ཡིན་ཞིང། མདོ་རྒྱུད་ཀྱི་བཤད་པའི་རྣམ་གྲངས་མང་ན་ཡང། དོན་གྱི་གནད་འབབས་དེ་ལས་ལྷག་པ་ཕ་རྒན་མི་
ལ་རས་པ་བདག་ལ་སྟོན་རྒྱུ་མེད་དོ། །བུ་རས་ཆུང་བ་ཁྱོད་ཀྱིས་ཀྱང་དེ་ཉམས་སུ་ལོངས་ལ་ཕ་རྗེས་བུ་ཡིས་ཟིན་པ་གྱིས་ཤིག་ཅེས་ཉེ་བའི་ཚིག་གིས་གདམས་པ་ཡིན་ནོ། །སྨྲས་པ། དོན་ཟབ་སྦྲང་རྩིའི་བཅུད་ལྡན་པ་ཀུ་

[010B] ༑རྣམ་འགྲེལ་བདུད་རྩིའི་གཟེག་མས་ཕྱེ་བ་འདི། །སྐལ་བཟང་ལྷ་བརྒྱའི་ཟུར་ཕུད་དང་འགྲོགས་ཏེ། །གྲུབ་པའི་དགའ་ཚལ་མཛེས་པའི་རྒྱན་གྱུར་ཅིག།  །།ཅེས་པ་འདི་ནི་དད་བརྩོན་བློ་དང་ལྡན་པ་དཀོན་
མཆོག་རབ་རྒྱས་ཀྱིས་བསྐུལ་ངོར། བཙུན་པ་དཀོན་མཆོག་བསྟན་པའི་སྒྲོན་མེས་དབེན་གནས་ཡིད་དགའ་ཆོས་འཛིན་དུ་སྦྱར་བའོ།། །།།