
[181A]༄༅། །རྣལ་འབྱོར་སྤྱོད་པ་པའི་ལུགས་ཀྱི་ཡིད་དང་ཀུན་གཞིའི་རྩ་འགྲེལ་གྱི་དཀའ་གནས་གསལ་བྱེད་ཉི་ཟླ་ཟུང་འཇུག་ཅེས་བྱ་བ་བཞུགས་སོ། །

[182A] །ན་མོ་གུ་རུ་བུད་དྷཱ་ཡ། རྗེ་བཙུན་བླ་མ་མཁྱེན་བརྩེ་ནུས་པའི་མངའ་བདག་རྣམས་ལ་མཆོད་དོ་ཕྱག་འཚལ་ཞིང་སྐྱབས་སུ་མཆིའོ། །དུས་རྣམ་ཀུན་དུ་ཐུབ་བསྟན་སྙིང་པོའི་ལོངས་སྤྱོད་ཀྱི་སྐལ་བཟང་འདི་དང་མི་འབྲལ་བར་རྗེས་སུ་གཟུང་
དུ་གསོལ། ཤེས་བྱའི་གནས་དང་གནས་ལུགས་གཟིགས་པའི་མཁྱེན་བརྩེ་རབ་འབར་ཞུགས་ཀྱིས་བགྲངས་ཡས་བསྐལ་པར་བཞུ་བླུག་ལས། །རྣམ་འགྱུར་ཙམ་གྱིས་འགྲོ་བའི་མཆོད་སྡོང་ཆེན་པོར་ལྷུན་གྲུབ་བདེ་གཤེགས་བཅོམ་ལྡན་ཐུབ་དབང་ལྷ་ཡི་
ལྷ། །གང་གི་ཞབས་ཟུང་སྤྱི་གཙུག་ནོར་བུའི་ཏོག་མཛེས་འཇིག་རྟེན་མེས་པོས་ཀྱང་ནི་རྙེད་དཀའ་ལན་ཅིག་ཙམ། །བདག་སོགས་སྙིང་དབུས་འབྲལ་མེད་རབ་བཀོད་དགེ་ཚོགས་རྣམ་བཀྲས་མཆོད་དོ་མི་ཤེས་རིམ་ནད་མུན་པ་སོལ། །རྒྱལ་བསྟན་ཡོངས་
རྫོགས་རྟེན་འབྲེལ་རིགས་ལམ་ཇི་བཞིན་གསལ་མཛད་ཀླུ་སྒྲུབ་འཕགས་པ་ལྷ། །ཟུང་འཇུག་དགའ་བ་ཡོངས་འཁྱིལ་སངས་རྒྱས་བསྐྱངས་དང་དཔལ་ལྡན་ཟླ་གྲགས་ཞི་བ་ལྷ། །མི་ཕམ་ཞལ་བཅུད་རབ་མྱོང་ཐོགས་མེད་སྐུ་མཆེད་བློ་བརྟན་ཕྱོགས་གླང་
ཆོས་གྲགས་སོགས། །ཐེག་ཆེན་རྣལ་འབྱོར་སྤྱོད་པའི་བཀའ་སྲོལ་འཛིན་པའི་ལུང་བསྟན་ཐོབ་རྣམས་རྒྱལ་གྱུར་ཅིག་འཕགས་ཡུལ་མཁས་གྲུབ་ཀུན་གྱི་བཞེད་གཞུང་གཅིག་ཏུ་ཡོངས་འཁྱིལ་འོ་མའི་མཚོ། ཕྲ་མཛངས་བློ་གྲོས་སྐྱབས་བསྲུབས་མཁས་
མཐའ་བྲལ་སྙིང་པོའི་བཅུད་བཟང་བླང། །འཁྲུལ་མེད་གཏན་བདེའི་དགེ་སྲོལ་ཕྱེ་མཛད་རྒྱལ་བ་གཉིས་པར་ཡོངས་གྲགས་པ། །འཇམ་དབྱངས་བླ་མ་གུས་པས་བསྟོད་ཅིང་ལུང་རིགས་དར་མའི་དགེ་ལེགས་སྩོལ། །གང་གི་རིང་ལུགས་ངག་དབང་སྙན་གྲགས་མཁན་
དོན་གྱི་འབྲས་བཟང་བལྟ་བས་མི་ངོམས་པ། །ཐུགས་མཆོག་དཔལ་གྱི་བེའུ་ཡོངས་བསྐྱིལ་ཏེ། །ཆོས་སྦྱིན་བྱམས་པ་རྒྱ་མཚོ་བཅས་ལ་འདུད། །ཤེས་བྱ་མ་ལུས་རྣམ་རིག་ཙམ་གྱི་ལུགས། །ཤིན་ཏུ་དཀའ་གནས་ཡིད་ཀུན་གསལ་བྱེད་དང། །བདག་སོགས་

[183A]༄༅། །ཀྱང་ནི་དྲན་པ་གསོ་བའི་ཕྱིར། །བླ་མའི་གསུང་བཞིན་ཅུང་ཟད་འདིར་བཤད་བྱ། །དེ་ལ་གངས་ཅན་གྱི་ལྗོངས་འདིར་དུས་གསུམ་གྱི་རྒྱལ་བ་མ་ལུས་པ་འདས་པའི་བདག་ཉིད་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཞེས་ཡངས་
སུ་གྲགས་པའི་མཚན་ཅན་གཅིག་པུ་གང་གིས་སྙིགས་དུས་སུ་ཡང་ཐར་འདོད་མ་ལུས་པ་ལ། རྒྱལ་བའི་བཀའ་སྲོལ་མཐར་ཐུག་པ་ཐེག་པ་ཆེན་པོའི་གྲུབ་མཐའ་སྨྲ་བ་ཀུན་གྱིས་རྒྱལ་བའི་གསུང་རབ་རྣམས་ལ་དྲང་ངེས་འབྱེད་ཚུལ་ཇི་བཞིན་དུ་འགྲེལ་བའི་
འགྲེལ་བྱེད་གཅིག་པུ་བསྟན་བཅོས་ཆེན་པོ་ལེགས་པར་བཤད་པའི་སྙིང་པོ་ནི་སྨྲ་བའི་དམ་པ་སྟོན་པ་ཁོ་ནའི་ལུགས་སུ་མཛད་ནས། དེང་སང་ཡང་བསྡུས་ཚན་པ་ཡན་གྱིས་ཀྱང་ཐར་པའི་ལམ་སྲོལ་ནི་འཇིག་རྟེན་སྒྲུབ་ཞོར་དུ་འབྱུང་བའི་ཐར་པ་རང་བྱུང་ཙམ་དུ་
མི་སྨྲ་བར་ཁུངས་ཡོད་ཀྱི་ལུང་བསྟན་ཐོ་རེ་བ་རེ་ཡང་བྱེད་ཤེས་པ་འདི་བྱུང་བས། གཟུར་གནས་བློ་ལྡན་ཀུན་གྱི་ཁྲོད་དུ་ངོ་མཚར་དང་བཀའ་དྲིན་ཤིན་ཏུ་ཆེ། གཞན་དུ་ན་འཁོར་བའི་གྲོད་དུ་འཁོར་བ་ངོ་ཤེས་པ་དང། དེ་ལས་ཐར་འདོད་ཀྱིས་དོན་རྣམ་པར་འབྱེད་པ་
ལྟ་ཅི། དེ་འདྲའི་མིང་ཙམ་ཡང་རྣ་བའི་ཉེ་འཁོར་དུ་གྲགས་པ་འབྱུང་དཀའ་སྟེ། མཁས་པ་དང་གྲུབ་ཆེན་གང་གི་མིང་འཛིན་པ་ཙམ་ལ་ཐོགས་པ་མེད་པར་དོན་ལ་གྲུབ་མཐའ་བཞིའི་རྐང་གྲངས་ཙམ་ཡང་ཐུགས་ཀྱི་སྤྱོད་ཡུལ་དུ་མ་གྱུར་པའི་སྙིགས་དུས་ཀྱི་རང་
རྟགས་བསྟན་པ་འདི་དག་གི་སྤྱོད་ཚུལ་ལ་བལྟས་ན་ཤེས་ཤིང་ཁྱད་པར་དུ་ཡང་ཡིད་དང་ཀུན་གཞིའི་དཀའ་གནས་རྒྱ་ཆེར་འགྲེལ་བ་ལེགས་པར་བཤད་པའི་རྒྱ་མཚོ་ཞེས་བྱ་བ་རྩ་བ་རང་འགྲེལ་གྱིས་བརྒྱན་པ་མཛད་དེ། རང་ཅག་མ་རིག་པའི་མུན་ཁྲོད་དུ་
ཚུད་པ་ཀུན་ལའང་རྣམ་རིག་ཙམ་གྱི་བཀའ་སྲོལ་ལ་བལྟ་བའི་བློ་གྲོས་ཀྱི་མིག་དང་ཐར་པའི་གསོས་སྨན་ཆེན་པོ་སྦྱིན་པར་མཛད་ནའང། ཕལ་མོ་ཆེས་འདིའི་དགོངས་པ་གང་ཡིན་གྱི་དོགས་གཅོད་ཙམ་ཡང་མི་བྱེད་པར་སྣང་ཞིང། རེ་གཉིས་དོན་གཉེར་བློ་གྲོས་ཀྱིས་

[184B]སྒྲུབ་བྱེད་འཚོལ་བ་ལ་གཙོར་འདོན་མེད་པར་གཞུང་ཆེན་མོའི་ཚིག་འཛིན་སྐྱོར་ཙམ་སྙིང་པོར་བྱེད་པ་ལ་ཕན་འདོད་ཀྱི་རེ་བའི་སེམས་བསྐྱེད་ཅིང། ཁྱད་པར་བདག་སོགས་རྣམས་ཀྱི་འདྲེན་པ་བླ་ན་མེད་པ་རྒྱལ་བ་རྡོ་རྗེ་འཆང་དངོས་
རྗེ་བཙུན་བློ་བཟང་ཡེ་ཤེས་བསྟན་པ་རབ་རྒྱས་དཔལ་བཟང་པོ་དང། དོན་གྱི་སླད་དུ་མཚན་ནས་སྨོས་ཏེ་སྐྱབས་མགོན་ཆོས་ཀྱི་རྗེ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོ་དང། མི་འཕྲོག་པའི་མཁྱེན་རབ་དང་ཐུགས་རྗེ་དཔག་ཏུ་མེད་པ་མངའ་བས་
གདུལ་བྱ་བགྲང་བ་ལས་འདས་པ་ལ་ཐར་པའི་ལམ་མ་ནོར་བ་གསལ་བར་མཛད་པ་དགའ་ལྡན་ཁྲི་ཆེན་ཡོངས་འཛིན་ངག་དབང་སྙན་གྲགས་དང། ཡོངས་འཛིན་ཁྲི་ཆེན་བྱང་ཆུབ་ཆོས་འཕེལ་བཅས་ཀྱི་བཀའི་གནང་བ་སྤྱི་བོས་ནོད་ཏེ། རྩ་བའི་འབྲུ་འགྲེལ་དང། རང་འགྲེལ་གྱི་འགྲེལ་
བཤད་ལྟར་གཞུང་གི་དཀའ་གནས་རྣམས་རང་བློས་གང་སྤོབས་ཀྱིས་འབྲི་བ་ལ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། །དང་པོ་ལ་མཆོད་པར་བརྗོད་པ་དང། །བཤད་པར་དམ་བཅའ་བའོ། །དང་པོ་ནི། རྒྱལ་དང་རྒྱལ་བའི་སྲས་རྣམས་གཤེགས་པའི་ཤུལ། །ལགས་
གསུངས་ལེགས་ལམ་ཇི་བཞིན་ཐུགས་ཆུད་ནས། མ་ནོར་མ་འདྲེས་རྫོགས་པར་སྟོན་མཛད་པའི། །མཁས་པའི་མཁས་པ་དེ་ལ་མགོས་ཕྱག་འཚལ། །ཞེས་པའི་ཚིགས་བཅད་གཅིག་བྱུང། དོན་ནི། ཉོན་མོངས་པ་དང་ཤེས་བྱའི་སྒྲིབ་པའི་དགྲ་ལས་རྣམ་པར་རྒྱལ་བ་སངས་
རྒྱས་བཅོམ་ལྡན་འདས་དང། རྒྱལ་བ་དེ་ཡི་སྲས་བྱང་ཆུབ་སེམས་དཔའ་རྣམས་གང་ནས་གཤེགས་པའི་བཤུལ་ལམ་ཆེན་པོ། རྒྱལ་བས་ལེགས་པར་གསུངས་པ་ཇི་སྙེད་ཅིག་འབྱུང་བའི་བརྗོད་བྱའི་དོན་གྲུབ་མཐའ་སྨྲ་བ་རྣམས་ཀྱིས་གསུང་རབ་ལ་དྲང་ངེས་རྣམ་པར་འབྱེད་པའི་
ཚུལ་དང། དེ་ལས་ཐེག་པ་གསུམ་གྱི་ལམ་བགྲོད་ཚུལ་མི་འདྲ་བ་སོ་སོར་ཡོད་པ་རྣམས་ལེགས་པར་ཇི་བཞིན་དུ་ཐུགས་སུ་ཆུད་པར་མཛད་ནས། རང་ཉིད་ངེས་བཞིན་གཞན་དག་ལ་ཞེས་པ་ལྟར། སྐལ་བ་དང་ལྡན་པ་རྣམས་ལ་གྲུབ་མཐའ་སོ་སོའི་ལུགས་རྣམས་རང་རང་གི་རྩ་

[185A]༄༅། །བའི་འགྲེལ་མཛད་མཁན་པོ་རྣམས་ཀྱིས་བཞེད་པ་ཇི་བཞིན་ལས་མ་ནོར་ཞིང་མ་འདྲེས་པར་ཡོངས་སུ་རྫོགས་པར་སྟོན་པར་མཛད་པའི་མཁས་པ་རྣམས་ཀྱིས་ཀྱང་གུས་པ་དང་བཅས་པས་ལུང་ནོད་པར་བྱེད་པའི་མཁས་པའི་མཁས་པ་བླ་མ་འཇལ་
དཔལ་དབྱངས་དང་རེད་མདའ་བ་གཞོན་ནུ་བློ་གྲོས་སོགས་ལ་བདག་བློ་བཟང་གྲགས་པས་ཡན་ལག་གི་མཆོག་མགོ་བོས་བཏུད་དེ་ལུས་ངག་ཡིད་གསུམ་གུས་པས་ཕྱག་འཚལ་ལོ་ཞེས་པའོ། །དེ་ཡང་གཞན་ལ་ལམ་སྟོན་པ་པོ་རྣམས་ཀྱིས་ཀྱང། གང་བསྟན་རྒྱུ་དེ་རང་གིས་
ཐོག་མར་མཐའ་ཆོད་བཞིག་ངེས་པར་བྱས་ནས་གཟོད་བསྟན་པར་བྱ་ཡི། དེ་ལས་གཞན་རང་གི་མི་ཤེས་ཀྱང་ཤེས་ལོའི་སྐད་ཀྱིས་བླུན་པོ་རྣམས་མགོ་བསྐོར་ཏེ་རྙེད་པ་བསྡུད་པ་ནི། བསྟན་པའི་མིག་རྩ་བ་ནས་འདོན་པར་བྱེད་པའི་ཐུར་མ་ཐོགས་པའི་གཤེད་པའོ། །དེའི་ཕྱིར་འདི་
ཉིད་ལས། ཇི་བཞིན་ཐུགས་ཆུད་ནས། མ་ནོར་མ་འདྲེས་རྫོགས་པར་སྟོན་མཛད་པའི་ཞེས་པའི་ཤུགས་ཀྱིས་ཤེས་སོ། །རང་ཉིད་འཆད་པོ་གཞན་ལས་ཁྱད་ཞུགས་པ་ཞིག་འདོད་ཕྱིན་རྒྱལ་བའི་གསུང་རབ་ཀྱི་དྲང་ངེས་གྲུབ་མཐའ་སོ་སོའི་འབྱེད་ཚུལ་མ་འདྲེས་པར་མཁྱེན་པ་ནི་
ངེས་པར་དགོས་ཏེ། རྗེ་ཉིད་ཀྱིས། བསྟན་པའི་དེ་ཉིད་རྟོགས་པའི་རྣམ་དཔྱོད་ཀྱིས། །སྨྲ་བ་ཟླ་མེད་འདོད་རྣམས་གུས་པས་ཉོན་ཞེས་པ་དང། འདི་ཉིད་ལས་ཀྱང། ལེགས་གསུངས་ལེགས་ལམ་ཇི་བཞིན་ཐུགས་ཆུད་ནས་ཞེས་པ་ནས་མཁས་པའི་མཁས་པ་ཞེས་པའི་བར་གྱིས་
གྲུབ་བོ། །གཉིས་པ་བཤད་པར་དམ་བཅའ་བ་ལ། དགོས་པ་བརྗོད་པ་དང། བཤད་པར་དམ་བཅའ་བ་དངོས་དང་གཉིས་ལས། དང་པོ་ནི་རྣམ་རིག་གཞུང་གི་ཤིན་ཏུ་དཀའ་བའི་གནས། །ཡིད་དང་ཀུན་གཞི་གསལ་བར་བསྟན་པ་དང། །བདག་ཉིད་དྲན་པ་གསོ་བར་བྱ་བའི་
ཕྱིར། །ཞེས་གསུངས། དོན་ནི། འོ་ན་ཁྱོད་ཀྱིས་འདི་བརྩམས་ན་དགོས་པ་མེད་པ་ནི་རིགས་པ་སྨྲ་བའི་གཏམ་མ་ཡིན་པས་ཡོད་དགོས་ལ་དེ་ཡང་བརྗོད་པར་རིགས་སོ་ཞེན། བརྗོད་པ། རྣམ་རིག་པ་སྟེ་སེམས་ཙམ་པའི་གཞུང་ལུགས་ལས་འབྱུང་བའི་ཡིད་དང་ཀུན་གཞིའི་

[186B]རྟོག་གེ་ལ་ཤིན་ཏུ་འདྲིས་པ་དག་གིས་ཀྱང་རྟོགས་པར་དཀའ་ཞིང། དེ་མ་རྟོགས་ན་སེམས་ཙམ་པའི་ལུགས་རྣམ་པར་འབྱེད་པའི་སྒོ་འགག་པ་དང། དེར་མ་ཟད་སྔོན་བྱོན་པའི་བོད་ཀྱི་མཁས་པ་རྣམས་ཀྱིས་ཀྱང་འདི་གསལ་བར་ཕྱེ་
ནས་བཤད་པ་མི་སྣང་བས་དེ་གསལ་བར་བསྟན་པའི་ཕྱིར་དང་བདག་ཉིད་ཀྱི་དྲན་པ་གསོ་བའི་ཕྱིར་དུ་བརྩམ་མོ་ཞེས་པའོ། །དེ་ཡང་འདིས་བསྟན་བཅོས་བརྩམས་པའི་དགོས་སོགས་ཆོས་བཞི་བསྟན་ཏེ་ཡིད་ཀུན་གྱི་རྣམ་གཞག་གསལ་བར་བསྟན་པས་སེམས་ཙམ་པའི་ལུག་
མཐའ་ཆོད་པར་ངེས་པ་ནི་དགོས་པ། དེ་ལས་ཚོལ་བ་བཞི་དང་ཡོངས་ཤེས་བཞིའི་སྒོ་ནས་རྣམ་པར་རིག་པ་ཙམ་གྱི་དེ་ཁོ་ན་ཉིད་གསལ་བར་རྟོགས་པ་ཉིད་དགོས། ཡིད་དང་ཀུན་གཞིའི་གནས་བསྒྲུབ་པར་བྱེད་པ་དང་བཅས་པ་ནི་བརྗོད་བྱ། ཉིང་དགོས་དགོས་པ། དགོས་པ་
བསྟན་བཅོས་འདི་དང་འབྲེལ་བ་ནི་འབྲེལ་པའོ། །དེ་ཡང་ཡིད་དང་ཀུན་གཞི་ཞེས་པས་བརྗོད་བྱ་དང། ཤིན་ཏུ་དཀའ་བའི་གནས་གསལ་བར་བསྟན་པ་དང། ཞེས་སྦྲེལ་བས་དགོས་པ་བསྟན་ཅིང། ཉིང་དགོས་དང། འབྲེལ་པ་ནི་ཤུགས་ཀྱིས་བསྟན་ནོ། །གཉིས་པ་ནི། ཁྱོད་ཀྱིས་
བསྟན་བཅོས་བརྩམས་ན་རང་སྟོབས་ཀྱིས་སམ་གཞན་གྱིས་སྟོབས་ཀྱིས་ཡིན་ཞེ་ན། དམ་པ་བར་མ་ཆད་པ་ནས་བརྒྱུད་པའི་བླ་མ་རྣམས་ཀྱི་གསུང་ལ་བརྟེན་ནས་ཡིན་གྱི། རང་གི་སྟོབས་ཀྱིས་ནི་མ་ཡིན་ནོ་ཞེས་བསྟན་པའི་ཕྱིར། བླ་མའི་གསུང་ལ་བརྟེན་ནས་འདིར་བཤད་བྱ། ཞེས་
གསུང། དེ་ཡང། རྗེ་ཉིད་ཀྱི་ལམ་རིམ་ཆེན་མོར་བསྟན་བཅོས་བརྩམས་པ་ལ་ཕུན་སུམ་ཚོགས་པའི་རྒྱུ་གསུམ་སྟེ་ཤེས་བྱ་རིགས་པའི་གནས་ལྔ་ལ་མཁས་པ་དང། ཡིད་དམ་ལྷའི་ཞལ་གཟིགས་ཤིང་གསུང་གིས་གནང་བ་ཐོབ་པ་དང། སངས་རྒྱས་ནས་གཟུང་དམ་པ་བར་མ་
ཆད་པའི་མན་ངག་དང་ལྡན་པའོ། །ཞེས་པའི་དོན་ལྟར། སངས་རྒྱས་ནས་གཟུང་དམ་པ་བར་མ་ཆད་པའི་མན་ངག་དང་ལྡན་པ་ནི་བླ་མའི་གསུང་ལ་བརྟེན་ནས་འདིར་བཤད་བྱ་ཞེས་པས་གོ་བར་ནུས་སོ། །རྩོམ་པར་དམ་བཅས་པའི་དགོས་པ་ནི། བརྩམས་པ་མཐར་དབྱུང་བའི་

[187A]༄༅། །ཕྱིར་དུ་ཡིན་ཏེ། བཤེས་སྤྲིང་ལས། སེམས་ནི་ཆུ་དང་ས་དང་རྔོ་བ་ལ། །རི་མོར་བྲིས་པ་དེ་འདྲར་རིག་པར་གྱིས། །དེ་ནང་ཉོན་མོངས་ཅན་ལ་དང་པོ་ནི། མཆོག་སྟེ་ཆོས་འདོད་རྣམས་ལ་ཐ་མ་ལགས། །ཞེས་དང། དམ་པ་མང་པོ་ཁས་མཆེ་མི་བྱེད་ལ། ཞེས་སོགས་
ཀྱི་དོན་ལྟར་བཞེད་ནས་ཡིན་ནོ། །གཉིས་པ་གཞུང་གི་དོན་ལ། རྣམ་པར་རིག་པ་ཙམ་གྱི་ཤིང་རྟའི་སྲོལ་དུས་ནམ་གྱི་ཚེ་བྱུང་བ་དང། གཞུང་དངོས་ཀྱི་དོན་བཤད་པའོ། །དང་པོ་ནི། རྣམ་པར་རིག་པའི་ལུགས་ཀྱི་གཞི་ལམ་འབྲས་གསུམ་གྱི་རྣམ་པར་བཞག་པའི་སྲོལ་ཆེན་པོ་དེ་དུས་
གང་ནས་བྱུང། སྲོལ་འབྱེད་པ་པོ་དེ་ཡང་སུ་ཞིག་སྙམ་ན། དེའི་ལན་དུ། སྨྲ་བའི་དམ་པ་ཐེག་པ་མཆོག་འཛིན་པར་ལུང་བསྟན་འཕགས་པ་ཀླུས། །ཐེག་མཆོག་རྒྱས་པར་མཛད་པའི་རྗེས། །ལུང་བསྟན་བརྙེས་པའི་ཐོགས་མེད་ཀྱིས། །སྲོལ་གཏོད་ཅེས་པ་འདི་བྱུང་དོན་ནི་རྟེན་ཅིང་
འབྲེལ་པ་འབྱུང་བ་མཐའ་གཉིས་བྲལ་བར་སྟོན་པའི་སེང་གེའི་ང་རོས། བྱིས་པ་རླབ་རྡོལ་སྨྲ་བ་ལྟ་བུའི་མུ་སྟེགས་གཉིས་འཐུང་ཚོགས་ཀྱི་དོན་སྙིང་ལྐོག་མར་འབྱིན་པར་མཛད་པའི་སྨྲ་བའི་དམ་པ་ཐུབ་པ་སངས་རྒྱས་བཅོམ་ལྡན་འདས་ཀྱིས། འཕགས་པ་ལངྐར་གཤེགས་པ་
ལས། མགོན་པོ་མྱ་ངན་འདས་འོག་ཏུ། འཛིན་པར་སུ་འགྱུར་བཤད་དུ་གསོལ། །ཞེས་ཞུས་པའི་ལན་དུ། བདེ་གཤེགས་མྱ་ངན་འདས་འོག་ཏུ་།ཚུལ་རྣམ་འཛིན་པར་འགྱུར་བ་དེ། །དུས་དག་འདས་ནས་འབྱུང་བ་ཡིན། །བློ་གྲོས་ཆེན་པོ་ཁྱོད་ཤེས་བྱོས། །ལྷོ་ཕྱོགས་བཧེ་ཏའི་ཡུལ་དུ་ནི། །
དགེ་སློང་དཔལ་ལྡན་ཞེས་གྲགས་པ། དེ་མིང་ཀླུ་ཞེས་འབོད་པ་སྟེ་ཡོད་དང་མེད་པའི་ཕྱོགས་འཇིག་བྱེད། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་ཐེག་ཆེན་གྱི་ཤིང་རྟའི་སྲོལ་འབྱེད་པར་
ལུང་བསྟན་པའི་འཕགས་པ་ཀླུ་སྒྲུབ་ཀྱིས་ཐེག་པ་མཆོག་རྒྱས་པར་མཛད་པའི་རྗེས་སུ། འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་ནི། བསྟན་བཅོས་དེ་ནི་དོན་ལ་མཁས། །མདོ་སྡེ་ངེས་དོན་དྲང་བའི་དོན། །རྣམ་པ་མང་པོར་རབ་ཏུ་འབྱེད། །འཇིག་རྟེན་རིག་པ་

[188B] །གཞུང་འབྱེད་ངང་ཚུལ་ཅན་དུ་འགྱུར། །དེ་ཡི་རིག་པ་གྲུབ་པ་ནི། །སཱ་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་པོ་སྐྱེ་བར་འགྱུར། །བསྟན་པ་ཡུན་རིང་གནས་བྱའི་ཕྱིར། །མདོ་ཡིས་ད་ཉིད་དོན་སྡུད་བྱེད་།ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་
ནས་ལྷ་ཡུལ་འགྲོ་འཁོར་བ་རྣམས་སུ་འཁོར་བ་ན། །ཡུན་རིང་བདེ་བས་རྗེས་མྱོང་འདི་ནི་དབྱངས་ཅན་མ་དམར་མོ་ཡིན་པར་དྭགས་པོ་ངག་གྲགས་ཀྱིས་གསུང་ནས། །བདག་ཉིད་ཆེན་པོ་མཐར་གྱིས་ཏེ་།བྱང་ཆུབ་ཐོབ་པར་འགྱུར་བ་ཡིན། །ཞེས་ལུང་བསྟན་པ་བརྙེས་པ་འཕགས་པ་ཐོགས་མེད་ཀྱིས། །མདོ་སྡེ་
དགོངས་པ་ངེས་པར་འགྲེལ་པ་ལ་བརྟེན་ནས་རྣམ་པར་རིག་པ་ཙམ་གྱི་ཤིང་རྟའི་སྲོལ་ལེགས་པར་གཏོད་ནས། རྒྱལ་བའི་བཀའ་ལ་དྲང་ངེས་རྣམ་པར་འབྱེད་པའི་ཚུལ་གཉིས་པ་བྱུང་སྟེ་འཕགས་པའི་ཡུལ་དུ་ཐེག་པ་ཆེན་པོའི་ལྟ་བ་ཤིན་ཏུ་དར་ཏེ་ཉན་ཐོས་སྡེ་པ་ཕལ་ཆེ་བ་དག་གིས་ཀྱང་
ཐེག་པ་ཆེན་པོ་བཀའ་མིན་ནོ་ཞེས་པའི་སྐུར་པ་མི་འདེབས་སོ། །འོ་ན་ཐོགས་མེད་ཀྱིས་ཤིང་རྟའི་སྲོལ་གཏོད་པའི་སྔོན་དུ་ཐེག་པ་ཆེན་པོའི་ལྟ་བ་ཇི་ལྟར་གནས་ཤེ་ན། དེ་ཡི་སྔོན་དུ་ནི། མཐའ་གཉིས་དང་བྲལ་བའི་དབུ་མའི་ཚུལ་ཁོ་ནར་གནས་ཞེས་བསྟན་པའི་ཕྱིར། སྔོན་དུ་དབུ་མ་ཉིད་
ཅེས་གསུངས། དེ་ཡང་ཡིན་ཏེ། ཐེག་པ་ཆེན་པོའི་ལྟ་བ་ལ། སེམས་ཙམ་གྱི་ལྟ་བ་དང། དབུ་མའི་ལྟ་བ་གཉིས་སུ་ངེས་ལ། དེ་ཡི་སྔོན་དུ་དབུ་མའི་ཤིང་རྟའི་སྲོལ་ཕྱེ་ཟིན་པའི་ཕྱིར་དང་སེམས་ཙམ་པའི་ཤིང་རྟའི་སྲོལ་འབྱེད་ཐོགས་མེད་ཡིན་པའི་ཕྱིར་རོ། །གཉིས་པ་གཞུང་དངོས་ཀྱི་
དོན་བཤད་པ་ལ་གཉིས། མིང་ཙམ་གྱི་སྒོ་ནས་མདོར་བསྟན་པ་དང་ཡན་ལག་གི་སྒོ་ནས་རྒྱས་པར་བཤད་པའོ། །དང་པོ་ནི། མཚན་ཉིད་སྦྲུབ་པར་བྱེད་པ་དང། དགུ་དང་གཅིག་པུར་འདོད་པ་དགག་དོན་རྣམས་བཞི་ཡིས་ཀུན་གཞི་དང། །ཉོན་མོངས་ཅན་ཡིད་ཤེས་པར་བྱ་།ཞེས་
པ་འདི་བྱུང། དོན་ནི་ཤེས་པར་བྱའོ་ཞེས་དྲང། གང་ན་ཀུན་གཞི་དང་ཉོན་མོངས་པ་ཅན་གྱི་ཡིད་དོ། །གང་གིས་ན། མཚན་ཉིད་དང། སྒྲུབ་པར་བྱེད་པ་དང། གྲངས་མང་བ་ཚོགས་དགུར་འདོད་པ་དགག་པ་དང། ཉུང་བ་ཚོགས་གཅིག་པུར་འདོད་པ་དགག་པ་སྟེ་དོན་རྣམ་པ་བཞི་ཡི་

[189A]༄༅། །སྒོ་ནས་སོ་ཞེས་པའོ། །གཉིས་པ་ཡན་ལག་གི་སྒོ་ནས་རྒྱས་པར་བཤད་པ་ལ། མཚན་ཉིད་བཤད་པ། དེ་སྒྲུབ་པའི་སྒྲུབ་པའི་སྒྲུབ་བྱེད་བཤད་པ། རྣམ་ཤེས་ཚོགས་དགུར་འདོད་པ་དགག་པ་དང། གཅིག་པུར་འདོད་པ་དགག་པའོ། །དང་པོ་ལའང་ཀུན་གཞིའི་མཚན་
ཉིད་བཤད་པ་དང། ཉོན་ཡིད་ཀྱི་མཚན་ཉིད་བཤད་པ་དང་གཉིས་དང་པོ་ལ་ཡང་དབྱེ་བའི་སྒོ་ནས་མདོར་བསྟན་པ་དང། དམིགས་རྣམ་སོགས་ཀྱི་སྒོ་ནས་རྒྱས་པར་བཤད་པའོ། །དང་པོ་ནི། མཚན་ཉིད་གཉིས་ལས་ཀུན་གཞི་ནི། རྟེན་དང་བརྟེན་པའི་དབྱེ་བ་ཡིས། །མཚན་ཉིད་རྣམ་པ་
གཉིས་སུ་འདོད། །ཅེས་གསུང། དོན་ནི་གོང་དུ་ཀུན་གཞིའི་མཚན་ཉིད་བཤད་པ་དང། ཉོན་ཡིད་ཀྱི་མཚན་ཉིད་བཤད་པ་དང་གཉིས་ཡོད་ཅེས་པ་དེ་ལས། དང་པོ་ཀུན་གཞིའི་མཚན་ཉིད་དེ་ལའང་རྣམ་པ་གཉིས་སུ་འདོད་པར་བྱ་སྟེ། མཚོན་པར་བྱ་བ་ཀུན་གཞི་དེ་ལ་ཡང་ནི་རྟེན་
དུ་གྱུར་པ་རྣམ་སྨིན་གྱི་ཀུན་གཞི་དང། བརྟེན་པ་ས་བོན་གྱི་ཀུན་གཞི་དང་གཉིས་སུ་དབྱེ་བ་ཡོད་པ་དེ་ཡི་ཕྱིར་ཞེས་པའོ། །གཉིས་པ་དམིགས་རྣམ་སོགས་ཀྱི་སྒོ་ནས་རྒྱས་པར་བཤད་པ་ལ། སྤྱིར་བསྟན་པ་དང། རྣམ་པར་ཕྱེ་སྟེ་བཤད་པ་གཉིས། དང་པོ་ནི། དེ་ལ་རྟེན་གྱུར་ཀུན་
གཞི་ནི། །དོན་དང་སེམས་ཅན་བག་ཆགས་ལ། །རྣམ་པར་རིག་པ་མི་རིག་པ། །ལུང་དུ་མ་བསྟན་རེག་པ་སོགས། །ལྔ་ཉིད་དང་ལྡན་ཞེས་པའི་རྐང་པ་ཕྱེད་དང་ལྔ་བྱུང། དོན་ནི་ཀུན་གཞི་དེ་ལ་རྟེན་དང་བརྟེན་པའི་དབྱེ་བ་གཉིས་སུ་ཡོད་པ་དེ་ལ། རྟེན་དུ་གྱུར་པ་རྣམ་སྨིན་གྱི་
ཀུན་གཞིའི་ངོ་བོ་ནི། དམིགས་རྣམ་ངོ་བོ་གྲོགས་ཏེ་བཞིས་ཤེས་པར་བྱ་སྟེ། དམིགས་ཡུལ་གཟུགས་སོགས་དོན་ལྔ་དང། །སེམས་ཅན་ཞེས་པ་སངས་རྒྱས་དང་སེམས་ཅན་ཞེས་པའི་སེམས་ཅན་ནི་མ་ཡིན་གྱི། ཉེ་བར་ལེན་བྱ་མིག་སོགས་རྟེན་བཅས་ཀྱི་དབང་པོ་སེམས་
ལྡན་ལྔ་དང། ཉེར་བར་ལེན་པ་པོ་བདག་དང་དེའི་ཡུལ་གྱི་ཆོས་ཀུན་ལ་འདི་དང་འདིའ་ཞེས་སྒྲོ་བཏགས་པའི་ངོ་བོ་ལ་མངོན་པར་ཞེན་པ་སྟེ་ཉེ་བར་ལེན་བྱེད་མངོན་བརྗོད་ཀྱི་བག་ཆགས་དང་ཕྱི་སྣོད་ཀྱི་འཇིག་དང། ནང་དབང་རྟེན་ཁོག་པ་དང་བཅས་པ་ལ་དམིགས། དེ་

[190B] དེ་ན་ལེན་པ་དག་དང་གནས། །རྣམ་པར་རིག་པ་མི་རིག་པ། །རྟག་ཏུ་རེག་དང་ཡིད་བྱེད་དང། །རིག་དང་འདུ་ཤེས་སེམས་པར་ལྡན། །དེ་ལ་ཚོར་བ་བཏང་སྙོམས་ཏེ། དེ་ནི་མ་སྒྲིབ་ལུང་མ་བསྟན། །རེག་ལ་སོགས་པའང་དེ་བཞིན་ནོ། །ཞེས་པ་དང་དོན་འདྲ་བས་ཕྱོགས་
གཅིག་ཏུ་བཤད་ན། ལེན་པ་དག་དང་ཞེས་པའི་དག་གཉིས་ཚིག་ཡིན་པས་ཉེ་བར་བླང་བྱ་མིག་སོགས་དབང་པོ་ལྔ་དབང་རྟེན་དང་བཅས་པ་ལུས་ཀྱི་རྣམ་རིག་དང། ཉེ་བར་ལེན་བྱེད་མངོན་པར་བརྗོད་པའི་བག་ཆགས་ནི་བག་ཆགས་ཀྱི་རྣམ་རིག་སྟེ་ལེན་པ་གཉིས་དང་གཟུགས་སོགས་
དོན་ལྔ་དང་ཕྱི་སྣོད་ཀྱི་འཇིག་རྟེན་ནི་གནས་དང་དོན་གྱི་རྣམ་རིག་ཡིན་པས་དེ་དག་ལ་དམིགས་པ་དང། རྣམ་པ་དམིགས་ཡུལ་སྣོད་བཅུད་དེ་དག་རྣམ་པར་རིག་པ་སྟེ། མངོན་སུམ་དུ་སྣང་ཡང་རང་གིས་ཀྱང་མི་རིག་པ་སྟེ་མི་ཤེས་ལ་རྗེས་སུ་ཡང་ངེས་པར་འདྲེན་མི་ནུས་པའོ། །འདིའི་
སྐབས་སུ་མཐའ་བཅད་པ་ལ། ཁ་ཅིག་ཀུན་གཞིའི་དམིགས་པ་ཡིན་ན་དབང་དོན་བག་ཆགས་གསུམ་པོ་གང་རུང་ཡིན་པས་ཁྱབ་ཟེར་ན། དེའི་དམིགས་པར་གྱུར་པའི་མིང་གཞིའི་ཕུང་པོ་ཆོས་ཅན། དེར་ཐལ་དེའི་ཕྱིར། མ་གྲུབ་ན། དེ་ཡིན་པར་ཐལ། དེ་ནི་ལེན་པ་དག་དང་གནས་
ཤེས་པའི་དོན་འཆད་པ་ལ། སློབ་དཔོན་བློ་གྲོས་བརྟན་པས། དེ་ལ་ནང་གི་ཉེ་བར་ལེན་པ་ནི་ཀུན་བཏགས་པའི་ངོ་བོ་ཉིད་ལ་མངོན་པར་ཞེན་པའི་བག་ཆགས་དང། གནས་དང་བཅས་པའི་དབང་པོའི་གཟུགས་དང་མིང་ངོ་ཞེས་གསུངས་པའི་ཕྱིར། ཡང་ཁ་ཅིག་ཀུན་གཞིའི་དམིགས་
པར་གྱུར་པའི་དབང་པོ་ཡིན་ན་དབང་པོ་སེམས་ལྡན་ཡིན་པས་ཁྱབ་ཟེར། དེ་ལ་ཁ་ཅིག་གིས། ཉན་ཐོས་མཐོང་ལམ་བར་ཆད་མེད་ལམ་པའི་རྒྱུད་ཀྱི་མིག་དབང་ཆོས་ཅན། དེར་ཐལ། དེའི་ཕྱིར། དེར་ཐལ། དེ་དེའི་རྒྱུད་ཀྱི་ཀུན་གཞིའི་རྣམ་ཤེས་ཀྱི་དམིགས་པ་ཡིན་པའི་ཕྱིར། དེར་
ཐལ། དེ་དེའི་སྣང་བའི་དམིགས་པ་ཡིན་པའི་ཕྱིར། དེར་ཐལ། དེ་གཟུགས་སུ་གྲུབ་པ་ཡིན་ལ། དེ་གཟུགས་སུ་གྲུབ་པའི་ཆ་དེ་ཡང་གང་ཟག་རང་གི་ཤེས་པ་ལ་གཟུགས་སུ་སྣང་བ་ཙམ་ལས་མ་གཏོགས་པའི་ཕྱིར་རོལ་ནས་གྲུབ་པའི་གཟུགས་མེད་པ་གང་ཞིག་དེའི་རྒྱུད་

[191A]༄༅། །ལ་རྣམ་ཤེས་ཚོགས་དྲུག་མེད་ཅིང། དེའི་རྒྱུད་ཀྱི་བདུན་ཡིད་ལ་དེ་སྣང་མི་ནུས་པའི་ཕྱིར། ཞེས་གསུངས། འོ་ན་དེའི་རྒྱུད་ཀྱི་རྣམ་ཤེས་ཡིན་ན། ཡིད་དང་ཀུན་གཞི་གཉིས་པོ་གང་རུང་ཡིན་པས་མ་ཁྱབ་པར་ཐལ། དེའི་རྒྱུད་ལ་རྣམ་ཤེས་ཚོགས་དྲུག་གང་ཡང་
མེད་པའི་ཕྱིར། འདོད་ན་དེའི་རྒྱུད་ཀྱི་བར་ཆད་མེད་ལམ་དུ་གྱུར་པའི་རྣམ་ཤེས་ཆོས་ཅན། དེར་ཐལ། དེའི་ཕྱིར། རང་ལུགས་ནི་དེའི་རྒྱུད་ལ་དེ་ཡུལ་དུ་བྱེད་པའི་ཡིད་ཀྱི་རྣམ་ཤེས་མེད་བདུན་ཡིད་ལ་དེ་སྣང་མི་ནུས་པའི་ཕྱིར། ཞེས་འཕེན། གཞན་ཡང་སེམས་མེད་ལྔའི་སྐབས་དང་
པོ་ལྔ་དང། གཟུགས་ཁམས་པའི་སྣ་ལྕེའི་དབང་པོ་རྣམས་ཆོས་ཅན་དུ་གཟུང་ནས་འཕེན་ཚུལ་ཤེས་པར་བྱའོ། །ཡང་ཁ་ཅིག་ཀུན་གཞིའི་རྣམ་ཤེས་ཀྱི་སྣང་བའི་དམིགས་པ་ཡིན་ན། དེའི་དངོས་ཀྱི་དམིགས་པ་ཡིན་པས་ཁྱབ་ཟེར། དེ་ལ་ཡང་སྐྱོན་འཕེན་པ་ཁ་ཅིག་གིས་ཉོན་
མོངས་མངོན་གྱུར་བ་མ་སྤངས་པའི་འདོད་པའི་གང་ཟག་གི་རྒྱུད་ལ་རྣམ་ཤེས་ཚོགས་དྲུག་གང་ཡང་མི་རྒྱུ་བའི་སྐབས་ཀྱི་དབང་དོན་རྣམས་ཆོས་ཅན་དུ་གཟུང་ནས་འཕེན་མོད། འོ་ན་དེ་འདྲའི་གང་ཟག་གི་རྒྱུད་ཀྱི་དབང་པོ་ལྔའི་ཡུལ་དུ་གྱུར་པའི་དོན་ལྔ་ཡོད་པར་ཐལ། ཁྱོད་
འཕེན་ཚུལ་དེ་འཐད་པ་གང་ཞིག་དེའི་ཡུལ་མ་ཡིན་པའི་དོན་ལྔ་ཟེར་ན་ཆེས་མི་འཐད་པའི་ཕྱིར། འདོད་མི་ནུས་ཏེ། མིག་ཤེས་མི་རྒྱུ་བའི་སྐབས་སུ་དབང་པོ་ལ་གཟུགས་མི་སྣང་བའི་ཕྱིར་ཏེ་དཔེར་ན་ཤེལ་ལ་སོགས་པའི་ནང་དུ་ཁང་ཁྱིམ་གྱི་གཟུགས་བརྙན་སྣང་བ་ཡང་དེ་འཁྲུལ་
བ་སོགས་ཀྱི་ཚེ་ན་ཡིན་གྱི། བལྟ་བ་མེད་པའི་ཚེ་ཡང་བཀྲ་ལམ་མེར་ཡོད་སྙམ་པ་ནི་རང་ཉིད་ཐོག་མེད་ནས་ཕྱི་རོལ་ལ་མངོན་པར་ཞེན་པའི་དབང་གིས་དེ་ལྟར་འཛིན་པར་ཟད་ཀྱི། དོན་ལ་ཡོད་པ་མ་ཡིན་པ་བཞིན་ཡིན་པའི་ཕྱིར། དེ་ལྟར་མ་ཡིན་པར་གཟུགས་སོགས་སྔོན་ནས་
གྲུབ་གྲུབ་པ་ཞིག་ཕྱིས་རྣམ་ཤེས་ཀྱིས་གཟུང་བར་འདོད་པ་ནི་ཕྱི་དོན་ཞལ་གྱི་བཞེས་པ་དག་གི་འདོད་ཚུལ་ཡིན་གྱི། རྣམ་པར་རིག་པ་ཙམ་དུ་སྨྲ་བའི་ལུགས་ལ་ཆེས་མི་འཐད་དོ། །རང་ལུགས་ནི་ཀུན་གཞིའི་དམིགས་པ་ལ། སྣང་བའི་དམིགས་པ་དང། མི་སྣང་ཡང་དེའི་

[192B] །དང་པོ་ལ་ཡང་དེའི་དངོས་ཀྱི་དམིགས་པ་དང། བརྒྱུད་པའི་དམིགས་པ་གཉིས་ལས། དང་པོ་ནི། དབང་ཤེས་རྒྱུ་བའི་སྐབས་ཀྱ་དབང་དོན་རྣམས་ཡིན་ལ། ཕྱི་མ་ནི་སེམས་མེད་ལྔ་དང། དེ་ལས་གཞན་དབང་ཤེས་མི་རྒྱུ་བའི་སྐབས་ཀྱི་དབང་པོ་རྣམས་འཇོག་གོ་རྣམ་པ་
ནི་གོང་དུ་སྨོས་པ་ལྟར་རམ་ཡང་ན་ལུས་དང་ལུས་ཅན་གྱི་རྣམ་པར་རིག་པ་དེ་དག་སྣང་ཡང་རང་གིས་ཀྱང་མི་རིག་པ་སྟེ་མི་ངེས་ལ། རྗེས་སུ་ངེས་པ་ཡང་འདྲེན་མི་ནུས་པའོ། །ཞེས་བསྟན་པ་ལ་རྩ་བ་འདི་དང། སུམ་ཅུ་པ་གཉིས་ཀར་རྣམ་པར་རིག་པ་མི་རིག་པ་ཞེས་འབྱུང། །དེ་ལ་ཁ་ཅིག་དབང་
དོན་བག་ཆགས་གསུམ་པོ་སྣང་ཡང་རང་གིས་ཀྱང་མི་ངེས་ལ། རྗེས་སུ་ངེས་པ་ཡང་འདྲེན་མི་ནུས་པའོ། །ཞེས་གསུངས་པ་མི་འཐད་ཏེ་བག་ཆགས་ཀུན་གཞི་ལ་མི་སྣང་བ་འོག་ཏུ་གསལ་བར་གསུངས་པའི་ཕྱིར་རོ། །ཐེག་བསྡུས་ལས། དབང་དོན་སོགས་ལ་རྣམ་རིག་གི་མིང་གིས་
གསུངས་པ་ནི། དེ་དག་ཤེས་པ་ཡིན་ཞེས་པ་མ་ཡིན་གྱི། ད་ལྟ་རང་ཅག་རྣམས་ལ་སྣང་བ་ལྟར་དབང་དོན་རྣམས་ཕར་ངོས་ན་ཡོད་པ་དང། དེ་འཛིན་གྱི་ཤེས་པ་རྣམས་ཚུང་ངོས་ནས་པར་ལྟ་བ་པོ་ལྟ་བུའི་རྣམ་པར་སྣང་བ་འདི་ལྟར་དུ་མེད་ཀྱི། རང་འཛིན་པའི་ཤེས་པ་ཉིད་དེ་དང་དེར་
སྣང་བས་ཆོས་རྣམས་རང་འཛིན་ཤེས་པའི་བདག་ཉིད་ཙམ་དུ་ཟད་དོ་ཞེས་གོ་བའི་ཕྱིར་དུ་དེ་ལྟར་གསུངས་ཕར་ཤེས་པར་བྱའོ་།ངོ་བོ་ནི་མ་སྒྲིབས་ལ་དགེ་མི་དགེ་གང་དུའང་ལུང་དུ་མ་བསྟན་པ་དང། འཁོར་རེག་པ། ཡིད་ལ་བྱེད་པ། རིག་པ་སྟེ་ཚོར་བ། འདུ་ཤེས། སེམས་པ་སྟེ་
སེམས་བྱུང་ལྔ་ཁོ་ན་དང་མཚུངས་པར་ལྡན་པ། དེ་ཡང་འདིའི་འཁོར་གྱི་ཚོར་བ་ནི་བདེ་སྡུག་གང་ཡང་མ་ཡིན་པའི་བཏང་སྙོམས་སུ་ཤེས་པར་བྱའོ། །ཞེས་བསྟན་པའི་ཕྱིར། དེ་ཉིད་ལས། ལུང་དུ་མ་བསྟན་རེག་ལ་སོགས། །ལྔ་ཉིད་དང་ལྡན་ཞེས་པ་དང། སུམ་ཅུ་པ་ལས། རྟག་ཏུ་
རེག་དང་ཡིད་བྱེད་དང། །རིག་དང་འདུ་ཤེས་སེམས་པར་ལྡན། །དེ་ལ་ཚོར་བ་བཏང་སྙོམས་ཏེ།དེ་ནི་མ་སྒྲིབས་ལུང་མ་བསྟན། །རེག་ལ་སོགས་པའང་དེ་བཞིན་ནོ། །ཞེས་གསུངས། འདིའི་རྐང་པ་ཕྱི་མའི་དོན་ནི། འདིའི་འཁོར་གྱི་རེག་པ་སོགས་ལྔ་ཡང་མ་སྒྲིངས་ལ་ལུང་

[193A]༄༅། །དུ་མ་བསྟན་པར་ཀུན་གཞི་ལྟར་ཡིན་ཞེས་པའོ། །གཉིས་པ་རྣམ་པར་ཕྱེ་སྟེ་བཤད་པ་ལ། བག་ཆགས་དམིགས་པར་འཇོགས་པའི་དོན་བཤད་པ། །དབང་དོན་སོགས་དམིགས་པར་འཇོགས་པའི་དོགས་པ་བཅད་པ། དངོས་ཀྱི་དམིགས་པ་ལས་གཞན་པ་ཡང་
དམིགས་པར་བཤད་པ། ངོ་བོ་ངེས་པའི་སྒྲུབ་བྱེད། གྲོགས་ངེས་པའི་སྒྲུབ་བྱེད། སྒྲ་བཤད་པ། འཇུག་ལྡོག་གི་དུས་བསྟན་པ་དང་བདུན་ལས། ས་བོན་གྱི། དབང་གིས་གནས་དོན་ལུས་སུ་ནི། །སྣང་ཕྱིར་དམིགས་པ་དག་ཏུ་འདོད། །ཅེས་གསུངས། དོན་ནི། རྣམ་སྨིན་དང་རྫས་
ཡོད་ཀྱི་དེ་ཉིད་དེ་གཅིག་དང། རྫས་ཡོད་ཀྱི་གཞན་ཏེ་ཐ་དད་དུ་བརྗོད་དུ་མེད་པའི་བག་ཆགས་དེ་རྣམ་སྨིན་གྱི་དམིགས་པར་ཇི་ལྟར་འགྱུར་སྙམ་ན། ས་བོན་གྱི་དབང་གིས་རྣམ་སྨིན་དེ་གནས་དབང་རྟེན་དང། དོན་ཡུལ་ལྔ་དང། ལུས་དབང་པོ་ལྔའི་སེམས་ཅན་སོགས་སུ་སྣང་བར་འགྱུར་
བའི་ཕྱིར་ན་དམིགས་པ་དག་ཏུ་འདོད་པ་ཡིན་ཏེ། དཔེར་ན་ཡུལ་ལྗོན་ཤིང་ལ་བརྟེན་ནས་དེ་འགྲོ་སྣང་གི་རྣམ་པ་ཅན་དུ་བྱུང་བའི་ལྗོན་ཤིང་དམིགས་པར་འཇོག་པ་ལྟ་བུ་ཡིན་གྱི། དེ་སྣང་བའི་རྒྱུས་ནི་མ་ཡིན་ནོ། །འདིའི་སྐབས་སུ་རང་འགྲེལ་ལས། ས་བོན་དེ་སྣང་ནས་ཡུལ་དུ་མི་འགྱུར་
ཡང། དེའི་དབང་གིས་ཀུན་གཞི་རྣམ་སྨིན་དེ་གནས་དབང་རྟེན་དང་ཞེས་སོགས་གསུངས་པ་ལ། འགའ་ཞིག་དེའི་དབང་གིས་ཀུན་གཞི་རྣམ་སྨིན་དེ་ལ་གནས་དབང་རྟེན་དང་ཞེས་ལ་སྒྲ་དགོས་པ་ཡིན་ཟེར་བ་མི་འཐད་དེ། ཀུན་གཞི་ལ་དབང་དོན་ལུས་སོགས་སུ་སྣང་མོད་ཀྱང་སྐབས་
འདིར་གནས་གཞི་སྒྲ་མེད་པར་འགྲེལ་ན་གོ་བ་ཤིན་ཏུ་ཆེ་སྟེ་ཕྱི་ནང་གི་སྣོད་བཅུད་སྣང་བ་འདི་དག་རང་རྒྱུད་ཀྱི་ཤེས་པ་དང་ཁྱད་པར་དུ་ཀུན་གཞི་ཉིད་དེ་དང་དེར་སྣང་བར་གོ་བའི་ཕྱིར་དེ་ལྟར་གསུངས་པའི་ཕྱིར། གཉིས་པ་ནི། འོ་ན་བག་ཆགས་ཀྱི་དབང་གིས་ཀུན་གཞི་ཉིད་གནས་དོན་
ལུས་སོགས་སུ་སྣང་བས་བག་ཆགས་སུ་མ་ཟད་དབང་དོན་རྣམས་ཀྱང་དམིགས་པར་བཞག་དགོས་ལ་དེ་ལྟར་འཇོག་པ་དེ་ཡང་ཁམས་དང་ས་ཐམས་ཅད་དུ་ངེས་སམ་ཞེ་ན། མ་ངེས་ཞེས་བསྟན་པ་ལ། ཀུན་གཞིའི་གཟུང་ཆ་དག་ལ་ནི། །རྣམ་ཤེས་ལྔ་ཡིས་འཛིན་བྱེད་ཅིང་།དྲུག་

[194B] ཁམས་གཉིས་དག་ཏུ་ངེས་པ་སྟེ། །ཞེས་གསུངས། དོན་ནི་དབང་དོན་དམིགས་པར་འཇོག་པ་དེ་ཡང་ཁམས་གསུམ་ལས་ཁམས་འོག་མ་གཉིས་པོ་དག་ཏུ་ངེས་པ་ཡིན་གྱི་གཟུགས་མེད་ཀྱི་ཀུན་གཞི་ལ་དབང་དོན་དེ་དག་མི་སྣང་སྟེ། ཀུན་གཞིའི་གཟུང་ཆ་དབང་
དོན་དེ་དག་ལ་ནི་མིག་གི་རྣམ་ཤེས་སོགས་རྣམ་ཤེས་ལྔ་ཡིས་འཛིན་པར་བྱེད་ཅིང། དྲུག་པ་ཡིད་ཀྱི་རྣམ་ཤེས་ཀྱིས་འདི་ནི་གཟུགས་སོ་།འདི་ནི་དབྱབས་ལེགས་ལ་འདི་ནི་མི་ལེགས་ཞེས་སོགས་ཐ་སྙད་སྣ་ཚོགས་འདོགས་པར་བྱེད་པའི་ཕྱིར་ནའོ། །ཞེས་རང་ཕྱོགས་སྒྲུབས་ནས། ལྡོག་པ་ལ་
གནོད་པ་བསྟན་པ་ནི། དེ་ལྟ་མིན་ན་གཟུགས་མེད་པ། །གཟུགས་ཀྱི་འདུ་ཤེས་མ་འདས་དང།གཟུགས་ཅན་པ་རུ་ཐལ་འགྱུར་ཏེ།ཤེས་ལ་གཟུགས་སུ་སྣང་བ་ལས།མ་གཏོགས་ཕྱི་རོལ་མེད་ཕྱིར་རོ། །ཞེས་གསུངས། དོན་ནི། གཟུགས་མེད་ཀྱི་ཀུན་གཞི་ལ་དབང་དོན་མི་སྣང་བ་དེ་ལྟར་
མ་ཡིན་པར་སྣང་བ་ཡིན་ན་འོ་ན་གཟུགས་མེད་པ་རྣམས་ཆོས་ཅན་གཟུགས་ཀྱི་འདུ་ཤེས་ལས་མ་འདས་པར་ཐལ། ཁྱོད་ཀྱི་རྒྱུད་ཀྱི་ཀུན་གཞི་ལ་གཟུགས་ཅན་གྱི་དངོས་པོ་གསལ་བར་སྣང་བའི་ཕྱིར། གཞན་ཡང་གཟུགས་མེད་པ་ཆོས་ཅན། གཟུགས་ཅན་གྱིས་པ་ཡིན་པར་ཐལ། དེའི་
ཀུན་གཞི་ལ་གཟུགས་ཅན་མཚན་ཉིད་པ་དངོས་སུ་སྣང་བའི་ཕྱིར་མ་ངེས་པ་ཡང་མ་ཡིན་ཏེ། ཁམས་འོག་མ་གཉིས་ན་ཡང། གཟུགས་ཀྱི་འདུ་ཤེས་ལས་མ་འདས་པ་དང། གཟུགས་ཅན་གྱི་ས་པར་འཇོག་པའི་དོན་རང་རྒྱུད་ཀྱི་ཤེས་པ་ལ་གཟུགས་སུ་སྣང་བ་ཙམ་ལས་མ་གཏོགས་
པའི་གཟུགས་ཞེས་པ་ཕྱི་རོལ་ནས་གྲུབ་པ་ཞིག་མེད་པའི་ཕྱིར་འདིར་རང་གི་འགྲེལ་པར། འོ་ན་གཟུང་བྱ་གཅིག་ཉིད་རྣམ་ཤེས་གཉིས་ཀྱི་གཟུང་ཆར་འགྱུར་ལ། འདོད་ན་ཤེས་པ་ལ་གང་སྣང་བ་དེའི་བདག་ཉིད་ཡིན་པའི་ཕྱིར་ཤེས་པ་གཉིས་རྫས་གཅིག་ཏུ་འགྱུར་བས་ན་གཟུང་ཆ་
ཐུན་མོང་བ་མི་སྲིད་དོ་ཞེ་ན། སྐྱོན་མེད་དེ་ཤེས་པ་ལ་གང་སྣང་བ་དེའི་བདག་ཉིད་དམ། དེ་ལས་གཅིག་ཐ་དང་གང་དུ་ཡང་མ་གྲུབ་ཅེས་པ་ནི་རྣམ་པར་དཔྱད་པ་ན་ཡིན་གྱི་དེའི་ཚེ་ནི་ཐུན་མོང་བ་ཁས་མི་ལེན་ལ་མ་བརྟགས་མ་དཔྱད་པའི་དོན་གཟུང་ཆ་ཐུན་མོང་བ་འདོད་ཀྱང་དེ་ཤེས་པའི་

[195A]༄༅། །བདག་ཉིད་དུ་མི་འདོད་དེ། གཞན་དུ་ན་ཕུང་པོ་ལྔའི་རྣམ་གཞག་འཇིག་པ་དང། སྒྲ་ཤད་དང། དུང་གི་སེར་པོ་སོགས་དང། རྨི་ལམ་གྱི་ཡུལ་རྣམས་རྫས་སུ་གྲུབ་པར་འགྱུར་བ་དང་གཟུགས་སྒྲ་སོགས་མྱོང་བའི་ངོ་བོར་ཐལ་བའི་ཕྱིར་རོ་ཞེས་པའི་བར་གྱི་དོན་ཅུང་
ཟད་བཤད་ན་ཁོང་ན་གནས་པའི་དོགས་པ་བསུ་བ་དང། དེ་ལ་ལན་གདབ་པ་གཉིས། དང་པོ་ནི། འོན་གཟུང་བྱ་སྔོན་པོ་ལྟ་བུ་གཅིག་ཉིད་ལ་ལྷས་བྱིན་དང། མཆོད་སྦྱིན་གཉིས་ཀྱིས་དུས་མཉམ་དུ་ལྟས་པའི་ཚེ་དེ་དེ་གཉིས་ཀྱི་སྔོ་འཛིན་མིག་གི་རྣམ་ཤེས་ཀྱི་གཟུང་ཆར་འགྱུར་ལ་
དེ་ལྟར་འདོད་ན་ཤེས་པ་ལ་གང་སྣང་བ་ཤེས་པ་དེའི་བདག་ཉིད་ཡིན་པའི་ཕྱིར། གང་ཟག་གཉིས་ཀྱི་མིག་ཤེས་གཉིས་ཀྱང་རྫས་གཅིག་ཏུ་ཐལ་ལོ། །དེ་འདོད་ན་གང་ཟག་དེ་གཉིས་རྒྱུད་གཅིག་དུ་འགྱུར་བས་ན། གཟུང་བྱ་ཐུན་མོང་བ་ཞེས་བྱ་བ་བོང་བུའི་རྭ་ལྟར་མི་སྲིད་དོ་ཞན། དེ་ལ་
ལན་གདབ་པ་ལ། དོགས་པ་དེའི་སྐྱོན་མེད་དེ། ཤེས་པ་ལ་གང་སྣང་བ་དེའི་བདག་ཉིད་དུ་འདོད་པ་དང། གཟུང་བྱ་དེ་ཤེས་པ་དེ་ལས་གཅིག་དང། ཐ་དད་དེ་རྫས་གཞན་དུ་མ་གྲུབ་ཅེས་པ་ནི། དཔེར་ན་ལྷས་བྱིན་དང། མཆོད་སྦྱིན་གཉིས་ཀྱི་ལྟ་བྱ་ཐུན་མོང་བ་སྔོན་པོ་ལྟ་བུ་ལ་དུས་མཉམ་
དུ་ལྟས་པའི་ཚེ་ལྷས་བྱིན་གྱི་མིག་ཤེས་ལ་གང་སྣང་བའི་དེ་མཆོད་སྦྱིན་ལ་མི་སྣང་ཞིང། མཆོད་སྦྱིན་ལ་གང་སྣང་བའི་ཆ་དེ་ཡང་ལྷས་བྱིན་ལ་མི་སྣང་ལ། དེ་གཉིས་ལས་གཞན་པའི་གཟུང་བྱ་ཞིག་ཀྱང་མེད་པའི་ཕྱིར། ཞེས་པ་ལྟ་བུའི་དཔྱད་པ་ན་ཡིན་གྱི། དེ་ལྟར་དཔྱད་པ་དེའི་
ཚེ་ནི་གང་ཟག་དེ་གཉིས་ཀྱི་གཟུང་ཆ་ཐུན་མོང་བ་ཁས་མི་ལེན་ལ། དེ་ལྟར་མ་བརྟགས་ཤིང་མ་དཔྱད་པའི་དོན། སྔོན་པོ་ལྟ་བུ་དེ་ལྷས་བྱིན་དང། མཆོད་སྦྱིན་གཉིས་ཀྱི་མིག་ཤེས་ལ་སྣང་བས་དེ་དེ་གཉིས་ཀྱི་གཟུང་ཆ་ཐུན་མོང་བར་འདོད་ཀྱང། དེ་འདྲའི་གཟུང་ཆ་ཐུན་མོང་བ་དེ་གང་
ཟག་དེ་གཉིས་ཀྱི་མིག་ཤེས་ཀྱི་བདག་ཉིད་དུ་མི་འདོད་དོ། དེ་ད་གི་དོན་མདོར་བསྡུ་ན། དོན་དམ་དཔྱོད་བྱེད་ཀྱི་ཚད་མས་བལྟ་བྱ་ཐུན་མོང་བ་མི་རྙེད་ཀྱང། ཐ་སྙད་པའི་ཚད་མས་རྙེད་ཅེས་པ་ཡིན་འདྲའོ། །དེ་ལས་གཞན་ཤེས་པ་ལ་གང་སྣང་བ་ཤེས་པ་དེའི་ངོ་བོ་བོའམ་དེ་ཉིད་དུ་

[196B] འོ་ན་གཟུགས་སོགས་ཕུང་པོ་ལྔའི་རྣམ་གཞག་འཇིག་པ་སྟེ་མི་འཐད་པར་ཐལ། །མིང་གཞིའི་ཕུང་པོ་ལས་གཞན་གཟུགས་ཕུང་མེད་པའི་ཕྱིར། གཞན་ཡང་སྐྲ་ཤད་འཛག་སྣང་གི་མིག་ཤེས་ལ་སྣང་བའི་སྐྲ་ཤད་དང། དུང་དཀར་སེར་པོ་དང། རྨི་ལམ་གྱི་གླང་པོ་གླང་པོར་གྲུབ་པ་སོགས་
ཀྱང་རྫས་སུ་གྲུབ་པར་ཐལ། །དེ་དག་རང་འཛིན་ཤེས་པ་ལ་སྣང་བ་གང་ཞིག་ཤེས་པ་ལ་གང་སྣང་བ་ཤེས་པ་དེའི་བདག་ཉིད་དམ་དེ་ཉིད་དུ་འདོད་པའི་ཕྱིར། གཞན་ཡང་གཟུགས་སྒྲ་སོགས་མྱོང་བའི་ངོ་བོར་ཏེ་སེམས་ཀྱི་ངོ་བོར་རམ་སེམས་སུ་ཐལ་བ་སོགས་གནོད་བྱེད་མང་ངོ། །འདི་
ལ་མཐའ་དཔྱོད་པདྨ་དཀར་པོའི་འཕྲེང་བ་བློ་གསལ་མགུལ་རྒྱན་ལས། ཡང་དེ་གཉིས་ཀྱིས་དེ་ལྟར་བརྟགས་ཤིང་དཔྱད་ནས་འཇུག་པའི་སྐབས་ན་གཟུང་ཆ་ཐུན་མོང་བ་མི་འཆར་བར་སོ་སོའི་གཟུང་ཆ་ཐུན་མོང་མ་ཡིན་པར་འཆར་བའི་རང་རང་ལ་གང་འཆར་བ་དེ་ཉིད་ཤེས་པ་སོ་
སོའི་བདག་ཉིད་དུ་གྲུབ་པ་དང། དེའི་རྒྱུད་ཀྱི་ཀུན་གཞིའི་རྣམ་ཤེས་དང་ངོ་བོ་གཅིག་དང། ངོ་བོ་ཐ་དད་གང་དུ་ཡང་མ་གྲུབ་པར་དཀའ་འགྲེལ་ལས་གསུངས་པའི་ཕྱིར། ཞེས་གསུངས་པ་ལའང་ལེགས་པར་བརྟག་དགོས་ཤིང། གཞན་ཡང། འདིའི་ཐད་དུ་འགྲེལ་བྱེད་རྣམས་ཀྱང་ཤིན་ཏུ་
གོ་དཀའ་བར་བྱུང་ངོ། །དེས་ན་ཁོ་བོའི་འགྲེལ་ཚུལ་འདི་ཡང་རྗེའི་དགོངས་པར་སོང་མ་སོང་མཁས་པ་རྣམས་ཀྱིས་དཔྱོད་ལ། སློབ་དཔོན་དག་གི་དབང་ཕྱུག་གྲགས་པས། དོན་དཀའ་བ་ལ་བདག་འདྲའི་བློ། །འཁྲུལ་མི་སྲིད་པ་མ་ཡིན་པས། །ཅ་སྟེ་མིན་ན་གཞན་དུ་གྱིས་གསུངས་པ་ལྟར་
དོགས་པ་ཆོད་ངེས་པའི་ཆོས་སྦྱིན་སྩལ་བར་མཛོད་ཅིག་ཅེས་གསོལ་བ་འདེབས་སོ། །གོང་དུ་ལྷས་བྱིན་གྱི་མི་གཤེས་ལ་གང་སྨད་བའི་ཆ་མཆོད་སྦྱིན་ལ་སྣང་ན་ཤེས་པ་གཉིས་རྫས་གཅིག་ཏུ་འགྱུར་ལ། དེ་ལྟ་ན་དེ་ཉིད་རྒྱུད་གཅིག་ཏུ་འགྱུར་བས་མི་འཐད་ཅེས་པ་ལ། མཁས་པ་
འགའ་ཞིག་གཞན་སེམས་ཤེས་པའི་མངོན་ཤེས་ལ། གཞན་གྱི་སེམས་གསལ་བར་སྣང་ངམ་མི་སྣང། མི་སྣང་བ་ནི་མི་འཐད་དེ། དེ་མངོན་སུམ་ཡིན་པས་རྟོག་མེད་ལས་འོས་མེད་ལ། དེ་ནི་རང་གི་ཡུལ་དོན་སྤྱི་དང་མ་འདྲེས་པར་གསལ་སྣང་ཅན་གྱི་ཤེས་པ་ཞིག་ལ་འདོད་

[197A]༄༅། །དེ་གསལ་བར་སྣང་བ་ཅན་བློ་གང། །དེ་ནི་དེ་ལ་རྟོག་མེད་འདོད་ཅེས་པས་གྲུབ་བོ། །སྣང་ན་དེ་འདྲའི་མངོན་ཤེས་དེ་ལ་སྣང་བའི་གཞན་གྱི་སེམས་དེ་མངོན་ཤེས་དེ་དང། རྫས་གཅིག་ཏུ་འདོད་དགོས་ཏེ། དེ་གཉིས་རྫས་སུ་གྲུབ་པ་གང་ཞིག་དེ་གཉིས་རྫས་
ཐ་དད་ཀྱིས་སྟོང་པའི་ཕྱིར། དེ་འདོད་གང་ཟག་དེ་གཉིས་རྒྱུད་གཅིག་ཏུ་ཐལ། དེ་འདྲའི་མངོན་ཤེས་དང་དེ་ལ་སྣང་བའི་གཞན་གྱི་སེམས་གཉིས། རྫས་གཅིག་ཡིན་པའི་ཕྱིར། དེས་ན་གནག་ཟག་གཉིས་རྒྱུད་གཅིག་ཏུ་ཐལ། དེ་གཉིས་ཀྱི་མི་ཤེས་གཉིས་རྫས་གཅིག་ཡིན་པའི་ཕྱིར་ཞེས་
པའི་དཔྱད་པ་འདི་ནི་གྱི་ནའོ།འདི་ལ་ཁ་ཅིག་ཤེས་པ་དེ་གཉིས་རྫས་གཅིག་ཡིན་ཀྱང། རྒྱུད་གཅིག་མི་དགོས་ཟེར་བ་ནི། མདོ་སྡེ་པས་གཞན་སེམས་ཤེས་པའི་མངོན་ཤེས་ལ་བརྟེན་ནས་ཇི་ལྟར་རྒོལ་བའི་ཚུལ་དང། དེ་ལ་རིག་པའི་དབང་ཕྱུག་གིས་ལན་ཇི་ལྟར་མཛད་པའི་ཡི་གེ་
ཙམ་ཡང་མ་མཐོང་བའི་བབ་ཅོལ་ལོ། །འོ་ན་ཁྱོད་ཀྱིས་འདི་ལ་ལན་ཇི་ལྟར་གདབ་པ་བརྗོད་པར་རིགས་སོ་ཞེ་ན། བརྗོད་པར་བྱ་སྟེ་འདི་ལ་མདོ་སྡེ་པས་ཇི་ལྟར་རྒོལ་ཚུལ་དང། དེ་ལ་ལན་ཇི་ལྟར་མཛད་ཚུལ་ཤེས་ན་རྟོགས་པར་སླ་བས། དེ་བཤད་ན། མདོ་སྡེ་པས་དོགས་པ་སྐྱེ་ལུགས་
ནི། གཞན་སེམས་ཤེས་པའི་མངོན་ཤེས་དེ་མངོན་སུམ་ཚང་མ་ཡིན་པས། ཡུལ་གཞན་གྱི་སེམས་ཀྱི་ངོ་བོ་མངོན་སུམ་དུ་ནི་འཛིན་དགོས་ལ། དེ་ལྟར་འཛིན་ན་གཟུང་བྱ་ཕ་རོལ་གྱི་སེམས་དེ་རང་གི་ཤེས་པ་དང། རྫས་གཅིག་ཏུ་གྲུབ་ན་རྒྱུད་གཅིག་ཏུ་འགྱུར་ལ། དེ་ལྟར་མི་འཐད་པས་
ངེས་པར་གཟུང་བ་དོན་གཞན་དུ་འགྱུར་རོ། །གལ་ཏེ་ཡུལ་གཞན་གྱི་སེམས་ཀྱི་ངོ་བོ་མངོན་སུམ་དུ་མི་འཛིན་ན་དེ་མངོན་སུམ་ཚད་མ་ཡིན་པ་ཉམས་སོ་སྙམ་པ་སྟེ། དཔལ་ཆོས་ཀྱི་གྲགས་པས། གལ་ཏེ་གཞན་གྱི་སེམས་ཀྱི་རང་གི་ངོ་བོ་མངོན་སུམ་དུ་ཤེས་པར་འགྱུར་ན་ནི་དེའི་
གཟུང་བ་དོན་གཞན་ཡིན་པར་འགྱུར་རོ། །མི་ཤེས་ན་ནི་དེ་དག་ཇི་ལྟར་མངོན་སུམ་དུ་ཤེས་པ་ཡིན། ཇི་ལྟར་མངོན་སུམ་གྱིས་དོན་གྱི་རང་གི་ངོ་བོ་མི་འཛིན་པར་ཡང་འགྱུར། འོན་ཏེ་འཛིན་ན་ནི་ཇི་ལྟར་ཚད་མ་ཡིན་ཞེ་ན་ཞེས་གསུང། དེའི་ལན་དུ་གཟུང་འཛིན་གྱི་རྟོག་པ་མ་སྤངས་

[198B] གཞན་གྱི་སེམས་ཀྱི་ངོ་བོ་མངོན་སུམ་དུ་མི་འཛིན་ཡང། གཞན་གྱི་སེམས་ཀྱི་ཐ་སྙད་དེ་དེའི་ཁྱད་པར་དགེ་བའམ་མི་དགེ་བ་དང་ཡུལ་ཇི་ལྟར་འཛིན་ཚུལ་སོགས་ལ་མི་བསླུ་བའི་ཕྱིར་དེ་ལ་ཚད་མ་ཡིན་ནོ་།དཔེར་ན་རང་ཉིད་དང་འབྲེལ་
བའི་གཟུགས་སོགས་མཐོང་བའི་མངོན་སུམ་བཞིན་ནོ་ཞེས་དཔེ་དང་བཅས་པར་བསྟན་པ་ལ། གནས་མ་གྱུར་པའི་ཕྱིར་རྣལ་འབྱོར་པ་གཟུང་བ་དང་འཛིན་པའི་རྣམ་པར་རྟོག་པ་མ་སྤངས་པ་རྣམས་ཀྱིས་གཞན་གྱི་སེམས་ཤེས་པ་ཡང། ཐ་སྙད་ལ་མི་བསླུ་བ་ཉིད་ཀྱིས་གཟུགས་ལ་སོགས་པ་
མཐོང་བ་བཞིན་དུ་ཚད་མ་ཉིད་ཡིན་ནོ། །ཞེས་གསུངས། གལ་ཏེ་གཞན་གྱི་སེམས་ཀྱི་ངོ་བོ་དངོས་སུ་མི་སྣང་བའི་ཕྱིར་མངོན་སུམ་ཡིན་པར་མི་འགྱུར་རོ་སྙམ་ན། དེ་འདྲའི་མངོན་ཤེས་དེས་གཞན་གྱི་སེམས་ཀྱི་ངོ་བོ་རྗེན་ཆར་དུ་གཟུང་བ་མིན་ཡང། རྣལ་འབྱོར་སྒོམ་པའི་སྟོབས་ཀྱིས་དེའི་
ཁྱད་པར་ཇི་ལྟ་བའི་རྣམ་པ་ནི་གསལ་བར་སྣང་བའི་ཕྱིར་མངོན་སུམ་མ་ཡིན་པར་མི་འགྱུར་རོ། །དཔེར་ན། རང་གི་ལས་དང་ལྷ་ལ་སོགས་པའི་མཐུས། རང་གཞན་ལ་འབྱུང་རྒྱུའི་ལེགས་ཉེས་ཀྱི་དོན་རྣམས་རྨི་ལམ་དུ་སྣང་བ་ཡང་དེའི་ཁྱད་པར་གསལ་བར་སྣང་བ་ཡིན་གྱི། དོན་དེའི་ངོ་བོ་མངོན་
སུམ་དུ་སྣང་བ་མ་ཡིན་ཀྱང། དེ་ལ་མི་འཁྲུལ་བ་བཞིན་ཞེས་བསྟན་པ་ལ། རྣལ་འབྱོར་གྱི་སྟོབས་ཀྱིས་ནི་དེ་དག་ལ་ཤེས་པ་གཞན་གྱི་སེམས་ཀྱི་རྣམ་པའི་བྱེ་བྲག་གི་རྗེས་སུ་བྱེད་པ་གསལ་བར་སྣང་བ་འབྱུང་བར་འགྱུར་ཏེ། ལས་དང་ལྷ་ལ་སོགས་པའི་བྱིན་གྱི་རླབས་ཀྱི་རྨི་ལམ་བདེན་པ་
མཐོང་བ་བཞིན་ནོ། །ཞེས་གསུངས། གལ་ཏེ་མངོན་ཤེས་དེས་གཞན་གྱི་སེམས་དངོས་སུ་མི་འཛིན་ན་དེ་ཇི་ལྟར་དེའི་རྣམ་པ་གསལ་བ་ཅན་དུ་འགྱུར་སྙམ་ན། དེ་ནི་སྒོམ་སྟོབས་ཀྱིས་རང་གི་སེམས་ཀྱི་སྣང་བ་གཞན་གྱི་སེམས་ཀྱི་རྣམ་པ་དང་ཇི་ལྟ་བ་བཞིན་མཚུངས་པའི་ངོ་བོ་ཉིད་དུ་
སྐྱེ་བར་འགྱུར་ལ། དེ་ནི་དེ་ལ་གསལ་བར་སྣང་བའི་ཕྱིར་ཉེས་པ་མེད་ཅེས་བསྟན་པ་ལ། དེ་དག་ལ་ཡང་གཞན་གྱི་སེམས་ཀྱི་ཡུལ་ཅན་ཤེས་པ་འབྱུང་བ་ནི་མ་ཡིན་ཏེ། དེ་དག་ཀྱང་རང་གི་སེམས་སྣང་བ་དེ་དང་རྣམ་པ་མཚུངས་པ་ཁོ་ན་ཤེས་པ་ལས་གཞན་གྱི་སེམས་ཤེས་པ་ཞེས་བྱ་བར་

[199A]༄༅། །ངེས་པ་གཟུང་ནས་ཐ་སྙད་འདོགས་སོ། །མངོན་སུམ་འདི་རྣམ་པའི་རྗེས་སུ་བྱེད་པ་གསལ་བར་སྣང་བའི་ཕྱིར་དང་མི་བསླུ་བའི་ཕྱིར་ཚད་མ་ཞེས་བྱ་བར་འདོད་དོ་ཞེས་གསུངས། དེའི་གཞན་སེམས་ཤེས་པའི་མངོན་ཤེས་ཀྱིས་གཞན་གྱི་སེམས་རྟོགས་ཚུལ་
ནི་གཞན་གྱི་སེམས་ཀྱི་ངོ་བོ་རྗེན་ཆེར་དུ་སྣང་ནས་རྟོགས་པ་མིན་ཀྱང། རྣལ་འབྱོར་གོམས་པའི་སྟོབས་ཀྱིས་རང་གི་སེམས་ཀྱི་སྣང་བ་གཞན་གྱི་སེམས་ཀྱི་རྣམ་པ་དང་ཇི་བཞིན་མཚུངས་པའི་ངོ་བོར་སྐྱེས་ཤིང། དེ་འདྲའི་གཞན་གྱི་སེམས་ཀྱི་རྣམ་པ་དེ་དེ་དང་རྫས་གཅིག་ཡིན་ཀྱང་
གཞན་གྱི་སེམས་དངོས་མིན་པས་རྒྱུད་གཅིག་ཏུ་འགྱུར་བའི་སྐྱོན་མེད་དོ། །འོ་ན་གཟུགས་མེད་ཀྱི་ཀུན་གཞི་ལ་དབང་དོན་མི་སྣང་ན། བག་ཆགས་དམིགས་པར་འཇོག་པའི་དོན་སྔར་བཤད་པ་དེ་ལྟར་ཡང་འཇོག་ཚུལ་མེད་པས། དེ་ལ་དམིགས་པ་མེད་པར་འགྱུར་ལ། འདོད་ན་
དམིགས་པ་དང་བྲལ་བའི་ཤེས་པ་སྲིད་པར་འགྱུར་རོ་ཞེ་ན། ཉོས་པ་མེད་དེ། ཐེག་བསྡུས་ལས། འདས་སོགས་དེ་བཞིན་རྨི་ལམ་དང་།གཟུགས་བརྙན་རྣམ་པ་གཉིས་པོ་ཡང།དམིགས་པ་ཡོད་པ་མ་ཡིན་པས།དེ་ནི་དམིགས་ཕར་རུང་ཕྱིར་རོ།ཞེས་ཤེས་པ་ཐམས་ཅད་དམིགས་
པའི་སྟོབས་ཁོ་ན་ལ་ལྟོས་མི་དགོས་ཤིང། བྱེ་བྲག་ཏུ་ཀུན་གཞི་ནི་དམིགས་པའི་དབང་གིས་འཇུག་པ་མ་ཡིན་གྱི། ལས་ཀྱི་སྟོབས་ཀྱིས་ཇི་སྲིད་ཉིད་མཚམས་སྦྱོར་བ་ནས་མ་ཤིའི་བར་དུ་རྣམ་སྨིན་དུ་གྱུར་ནས་རྒྱུན་མི་འཆད་པར་འཇུག་གོ་ཐེག་བསྡུས་ཀྱི་ལུང་གི་དོན། འདས་
སོགས་འཛིན་པའི་ཤེས་པ་ལ་དམིགས་པ་མེད་པར་བསྟན་པ་མིན་གྱི་སྣང་བའི་དམིགས་པ་དངོས་པོར་གྲུབ་པ་ཡོད་མེད་ལ་མི་ལྟོས་ཞེས་པའི་དོན་ནོ། །འོན་ཀྱང་གཟུགས་མེད་ཀྱི་ཀུན་གཞི་ལ་དམིགས་པ་མེད་པ་མ་ཡིན་ཏེ། མངོན་བརྗོད། བདག་ལྟ། སྲིད་པའི་ཡན་ལག་གི་བག་
ཆགས་སོགས་ལས་དབང་དོན་ལུས་སོགས་སུ་སྣང་རུང་ཡིན་པས། བག་ཆགས་དེ་རྣམས་དེའི་དམིགས་པར་འཇོག་སྟེ། དཔེར་ན། ནས་སོགས་འབྲུའི་སྦྱང་ངམ་མཛོད་ན་གནས་པའི་ནས་རྡོག་སྐམ་ཧྲིལ་བ་དེ་ཕྱིས་རྐྱེན་དང་ཕྲད་ན་མྱུ་གུ་བསྐྱེད་ཅིང། ད་ལྟ་སྐྱེ་རུང་ཡོད་པས། མྱུ་

[200B] །འོ་ན་ཁམས་འོག་མ་གཉིས་སུའང་ཀུན་གཞི་གཅིག་ལ་སྣོད་བཅུད་ཐམས་ཅད་སྣང་ངམ་ཞེ་ན། དེ་ནི་མ་ཡིན་ཞེས་བསྟན་པ་ལ། འོག་ནའང་སེམས་ཅན་གཅིག་གི་ནི། །ཀུན་གཞི་ལ་ནི་སྣོད་དང་བཅུད། །ཐམས་ཅད་སྣང་ན་གཟུགས་ཁམས་ཀྱི། །ལྷ་
ལའང་དམྱལ་སྣང་འབྱུང་བ་དང། །དམྱལ་བ་ལ་ཡང་ལྷ་རྣམས་ཀྱི། །སྣོད་བཅུད་སྣང་བ་འབྱུང་བ་དང། །ཐ་མལ་རྣམས་ལ་བསྐལ་བ་ཡི།ཡུལ་སྣ་ཚོགས་པ་སྣང་བར་འགྱུར།ཞེས་གསུངས་ དོན་ནི་གཟུགས་མེད་དུ་མ་ཟད་ཁམས་འོག་མ་གཉིས་སུའང་སེམས་ཅན་གཅིག་གི་ཀུན་
གཞི་ལ་ནི་སྣོད་དང་བཅུད་ཐམས་ཅད་སྣང་བ་མ་ཡིན་གྱི། གལ་ཏེ་སྣང་ན་འོ་ན་དམྱལ་བ་པར་མ་ཟད་གཟུགས་ཁམས་ཀྱི་ལྷ་ཆོས་ཅན་ཁྱོད་ལའང་དམྱལ་སྣང་མཚན་ཉིད་པ་འབྱུང་བ་ཐལ། ཁྱོད་ཀྱི་ཀུན་གཞི་ལ་སྣོད་བཅུད་ཐམས་ཅད་སྣང་བའི་ཕྱིར། འདོད་ན་དམྱལ་བ་པ་
བཞིན་དུ་ཁྱོད་ལ་སྡུག་བསྔལ་གྱི་གདུང་བ་ཡོད་པར་ཐལ། ཁྱོད་ཀྱི་ཀུན་གཞིའི་སྟེང་གི་དམྱལ་སྣང་མཚན་ཉིད་པ་སྣང་བའི་ས་བོན་སད་པའི་ཕྱིར་རོ། །མ་གྲུབ་པ་མ་ཡིན་ཏེ་ཀུན་གཞི་དེ་ལ་དམྱལ་སྣང་མཚན་ཉིད་པ་ཡོད་ལ། དེ་འབྱུང་བ་བག་ཆགས་སད་པ་ལ་ལྟོས་པའི་ཕྱིར་
འདིར་དཀའ་འགྲེལ་གྱི་དཔེ་གཉིས་ཀར། མ་གྲུབ་པ་ཡིན་ཏེ་ཞེས་འབྱུང་བ་ནི་ཡི་གེ་ཆད་པར་མངོན་ནོ། །མ་ངེས་པ་མ་ཡིན་ཏེ་ཀུན་གཞིའི་སྟེང་གི་བག་ཆགས་སད་པའི་སྣང་བ་ཡིན་ན་སྣང་བ་ཙམ་གྱིས་ཕན་གནོད་དུ་འགྱུར་ཏེ། དཔེར་ན་རྨི་ལམ་དུ་ཡུལ་ཡིད་དུ་འོང་མི་འོང་སྣང་བ་ཙམ་
གྱིས་བདེ་སྡུག་ཏུ་འགྱུར་བ་བཞིན་ནོ། །དེ་བཞིན་དུ་ལྷ་མིར་མ་ཟད་དམྱལ་བ་པ་ལ་ཡང་ལྷ་དང་མིའི་སྣོད་བཅུད་མཚན་ཉིད་པ་སྣང་བར་ཐལ། རྟགས་དེའི་ཕྱིར། འདོད་ན་དམྱལ་བ་པས་ཀྱང་ལྷ་མིའི་བདེ་བ་མྱོང་བར་ཐལ། དེའི་ཀུན་གཞིའི་སྟེང་གི་བདེ་འགྲོའི་སྣང་བ་མཚན་ཉིད་པ་
འབྱུང་བའི་ས་བོན་སད་པའི་ཕྱིར་རོ། །རྟགས་ཁྱབ་སྒྲུབས་ཚུལ་གོང་གིས་རིགས་འགྲེ་གཞན་ཡང་མངོན་ཤེས་སོགས་གོང་མའི་ཡོན་ཏན་ཐོབ་པ་རྣམས་མ་ཟད། དེ་འདྲའི་ཡོན་ཏན་མ་ཐོབ་པའི་ཐ་མལ་པ་ཨྲྣམྶ་ལའང་གནས་དང་དུས་ཀྱི་བསྐལ་བའི་ཡུལ་སྣང་སྣ་ཚོགས་

[201A]༄༅། །སྣང་བར་ཐལ། འདོད་པའི་ཕྱིར། འདོད་ན་ཧ་ཅང་ཐལ་ལོ། །ཁ་ཅིག་ལྷ་ལ་དམྱལ་སྣང་འབྱུང་བ་དང། དམྱལ་བ་པ་ལའང་བདེ་འགྲོའི་སྣང་བ་འབྱུང་ཡང། དེ་ཡིས་ཕན་གནོད་དུ་འགྱུར་མི་དགོས་ཏེ། ལྷ་རྣམས་ལ་དམྱལ་བའི་སྣོད་བཅུད་སྣང་བ་ནི་དེ་རྣམས་
སྣང་བར་འགྱུར་བའི་ལས་ཀྱི་བག་ཆགས་སད་པའི་སྣང་བ་ཡིན་གྱི། སྣོད་བཅུད་དེ་རྣམས་ལ་ལོངས་སྤྱོད་པར་འགྱུར་བའི་ལས་ཀྱི་བག་ཆགས་སད་པའི་སྣང་བ་མ་ཡིན་པས། དེ་དག་སྣང་བས་སྡུག་བསྔལ་གྱིས་གདུང་བ་ཡོད་མི་དགོས་ལ། དེ་བཞིན་དུ་དམྱལ་བ་པ་སོགས་ལ་ཡང་ཤེས་པར་
བྱའོ་ཞེས་ཟེར། འཐད་པ་མ་ཡིན་ཏེ། འོ་ན་ལྷས་བྱིན་ལྟ་བུའི་གཟུགས་དང་བརྗོད་པ་རྣམས་ཆོས་ཅན། ཁྱོད་ལྷས་བྱིན་དང་མི་མཛའ་བའི་མི་རྣམས་ཀྱི་ཡང་ཡིད་དུ་འོང་ཞིང་རྣར་སྙན་པར་ཐལ། དེ་དག་ཁྱོད་དང་མཛའ་བའི་མི་རྣམས་ཀྱི་ཡིད་དུ་འོང་ཞིང་རྣར་སྙན་པའི་ཕྱིར་རོ། །གཞན་
ཡང་གྲང་བའི་རེག་བྱ་ཆོས་ཅན། ཁྱོད་གྲང་བས་ཉེན་པའི་མི་ལ་ཕན་པར་ཐལ། ཁྱོད་ཚ་བས་ཉེན་པའི་མི་ལ་ཕན་པའི་ཕྱིར་དེ་བཞིན་དུ་བཟློག་ཏེ་བརྗོད་པར་བྱའོ། །དེའི་ཕྱིར་གཟུགས་སོགས་ཡུལ་འགའ་ཞིག་རིགས་མཐུན་པའི་འགྲོ་བ་འགའ་ལ་ཕན་པར་མཐོང་ལ་འགའ་ལ་
གནོད་པར་མཐོང་བའི་ཕྱིར་དང། རང་གི་ཤེས་པ་ལ་ཡུལ་སྣང་བཙམ་ལས་མ་གཏོགས་པའི་སྣོད་བཅུད་གང་ཡང་མི་འདོད་པའི་ཕྱིར་ཡུལ་ཡིད་དུ་འོང་མི་འོང་མཚན་ཉིད་པ་སྣང་ཙམ་གྱིས་ཕན་གནོད་དུ་འགྱུར་གྱི། སྤྱོད་འགྱུར་ལ་མི་ལྟོས་སོ། །གཞན་ཡང་མི་ལྟ་བུའི་ཀུན་གཞི་
ལ་དམྱལ་བའི་སྣོད་བཅུད་སྣང་བ་དེ་དམྱལ་བ་པ་ལ་ཇི་ལྟར་སྣང་བ་ལྟར་སྣང་ངམ་མི་སྣང། མི་སྣང་ན་དེ་དག་ལ་དམྱལ་སྣང་མཚན་ཉིད་པ་འདོད་པ་ཉམས་ལ། སྣང་ན་དེ་འདྲའི་སྣང་བ་དེ་དམྱལ་བ་པའི་ལས་དབང་གིས་སྣང་བ་མ་ཡིན་པར་ཐལ་ལོ། །འདོད་ན། ལྕགས་བསྲེགས་ས་
གཞི་སུ་ཡིས་བྱས། །མེ་ཚོགས་དེ་དག་ཅི་ལས་བྱུང། །དེས་ན་དེ་དག་ཐམས་ཅད་ནི། །སྡིག་སེམས་བྱུང་བར་ཐུབ་པས་གསུངས། །ཞེས་སོགས་ལུང་དང་རིགས་པས་གནོད་ལ། ཡང་མིའི་ཀུན་གཞི་ལ་སྣོད་ཇི་ལྟར་སྣང་བ་ལྟར། དམྱལ་བ་པ་ལ་ཡང་སྣང་བར་ཁས་ལེན་དགོས་ལ་དེ་འདོད་

[202B] ཡི་དྭགས་དུད་འགྲོ་མི་རྣམས་དང། །ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡིད་ནི་ཐ་དད་ཕྱིར་།དོན་མ་གྲུབ་པར་འདོད་པ་ཡིན། །ཞེས་པའི་རིགས་པ་རྣམས་ཀྱིས་གནོད་དོ། །ཁ་ཅིག་དེ་ནི་སེམས་ཅན་དེ་རྣམས་ཀྱི་དབང་ཤེས་ལ་སྣང་བ་ཡིན་ལ། དེ་དང་ཀུན་
གཞིའི་སྣང་བ་གཉིས་མི་གཅིག་གོ་ཞེ་ན། དབང་ཤེས་ལ་དོན་ལྔར་སྣང་བ་དེ་ཉིད་ཀུན་གཞིའི་གཟུང་ཆ་ཉིད་ཡིན་ཏེ། དོན་དུ་སྣང་བའི་རྣམ་པར་ཤེས་པ་སྐྱེའོ་ཞེས་དང། རྣམ་ཤེས་ལྔ་ཡིས་འཛིན་བྱེད་ཅིང་ཞེས་སོགས་གོང་དུ་བསྟན་ཟིན་ཏོ། །འདིར་དཀའ་འགྲེལ་གྱི་དཔེ་འགར་དེ་ཉིད་ཀ་ཞེས་
དང། དཔེ་ལ་ལར་དེ་གཉིས་ཀ་ཞེས་འབྱུང་བའི་སྔ་མ་ནི་ཡུལ་གྱི་སྐད་རིགས་དེ་ག་རང་ཟེར་བ་ལྟ་བུ་ཡུལ་སྐད་ཞིག་ཡིན་འདྲ་ཞིང་ཕྱི་མ་ནི་དཔེ་མ་དག་པ་ཡིན་ནམ་སྙམ། གསུམ་པ་ནི། འོ་ན་ཁམས་འོག་མ་ན་སྣོད་བཅུད་ཇི་ལྟར་སྣང་ཞེ་ན། དེའི་ལན་དུ། དངོས་སུ་རང་གི་དབང་དོན་ནོ། །བརྒྱུད་
ནས་དེ་ཡི་ཚོགས་དྲུག་གི་ཡུལ་དུ་སྣང་བར་གང་ནུས་པ། །ཀུན་གཞིའི་ཡུལ་དུའང་འཇོག་པ་ཡིན། །ཞེས་གསུངས། དོན་ནི། དངོས་སུ་རང་གི་དབང་པོ་ལྔ་དང། དེའི་ཡུལ་གཟུགས་སྒྲ་སོགས་དོན་ལྔ་དང་དབང་པོའི་རྣམ་པར་ཤེས་པ་ལྔའོ། །བརྒྱུད་ནས་ནི་རྟེན་དེ་ཡི་རྣམ་པར་ཤེས་པ་ཆོགས་
དྲུག་གམ་ཅི་རིགས་པའི་ཡུལ་དུ་སྣང་བར་གང་ནུས་པ་དེ། རྟེན་དེའི་ཀུན་གཞིའི་ཡུལ་དུའང་འཇོག་པ་ཡིན་ནོ། །ཞེས་དབང་ཤེས་རྒྱུ་བའི་སྐབས་ཀྱི་དབང་དོན་ཤེས་པ་དང་བཅས་པ་རྟེན་དེའི་ཀུན་གཞིའི་དངོས་ཀྱི་དམིགས་པ་དང། དབང་ཤེས་མི་རྒྱུ་བའི་སྐབས་ཀྱི་དབང་པོ་རྣམས་དང། ཡིད་
ཤེས་ཀྱི་ཡུལ་དུ་སྣང་བ་གང་ནུས་པ་ཀུན་གཞིའི་ཡུལ་དུའང་འཇོག་པ་ཡིན་ཞེས་སྤྱིར་བཏང་ནས། དམིགས་ཀྱིས་བསལ་བ་ལ། དབང་དོན་ལས་གཞན་དྲུག་པའི་ཡུལ། ཀུན་གཞིའི་ཡུལ་དུ་མི་འགྱུར་ཏེ། །དྲུག་པ་བཏགས་པའི་ཡུལ་ཅན་དང། །ཀུན་གཞི་བཀྲར་འཛིན་གྱིས་དབེན་ཕྱིར་
ཞེས་གསུངས། དོན་ནི། ཚོགས་དྲུག་གི་ཡུལ་ཐམས་ཅད་ཀུན་གཞིའི་ཡུལ་དུ་འཇོག་ན། འོ་ན་ཡིད་ཤེས་ཀྱི་ཡུལ་གསུང་རབ་ཡན་ལག་བཅུ་གཉིས་ཀྱི་བརྗོད་བྱའི་དོན་ས་དང་ལམ་གྱི་རིམ་པ་སོགས་ཀུན་གཞིའི་ཡུལ་དུ་འཇོག་གམ་ཞེན། ཀུན་གཞི་རྒྱུད་ལྡན་གྱི་མིག་སོགས་དབང་

[203A]༄༅། །པོ་ལྔ་དང་གཟུགས་སོགས་དོན་ལྔ་དང་བདག་ལྟའི་བག་ཆགས་སོགས་ལས་གཞན་དྲུག་པ་ཡིད་ཀྱི་རྣམ་ཤེས་ཀྱི་ཡུལ་ས་བཅུ་དང་ལམ་ལྔའི་རྣམ་པར་བཞག་པ་དང། འདས་མ་འོངས་སོགས་སྒྲོ་བཏགས་པ་རྣམས་ནི་ཆོས་ཅན། ཀུན་གཞིའི་ཡུལ་དུ་མི་
འགྱུར་ཏེ། །དེ་དག་ནི། དྲུག་པ་ཡིད་ཀྱི་རྣམ་ཤེས་ཀྱིས་འདི་ནི་འདིའོ་ཞེས་སོགས་སྒྲོ་བཏགས་ནས་ཡུལ་དུ་བྱས་པ་ཙམ་དང། ཀུན་གཞི་ནི་འདི་ནི་འདིའོ། །འདི་ནི་གཞན་ནོ་ཞེས་སོགས་ཐ་སྙད་སྣ་ཚོགས་འདོགས་པའི་འདུ་ཤེས་བཀྲར་འཛིན་གྱིས་དབེན་པའི་ཕྱིར་རོ་།ཞེས་པའོ། །འདིར་
དཀའ་འགྲེལ་དུ། ཡིད་ཤེས་ཀྱི་ཡུལ་གསུང་རབ་ཡན་ལག་བཅུ་གཉིས་ལྟ་བུ་དང། འདས་སོགས་སྒྲོ་བཏགས་རྣམས་ནི་ཀུན་གཞིའི་ཡུལ་དུ་མི་འགྱུར་ཏེ་ཞེས་གསུངས་ཤིང། འགྲེལ་མཛད་རྣམས་ཀྱང་དེ་ལྟར་གསུངས་མོད། གསུང་རབ་ཡན་ལག་བཅུ་གཉིས་བརྗོད་བྱེད་ཀྱི་སྒྲ་རང་
མཚན་པར་འདོད་ཕྱིན། ཀུན་གཞི་རྒྱུད་ལྡན་གྱི་གང་ཟག་གིས་གསུང་རབ་ཡན་ལག་བཅུ་གཉིས་བཏོན་པའི་ཚེ་དེའི་དག་ཏུ་གྱུར་བའི་གསུང་རབ་ཡན་ལག་བཅུ་གཉིས་ཀྱང་ངེས་པར་འདོད་དགོས་ལ། དེའི་ཚེ་དེ་འདྲ་བ་དེ་ཁོ་རང་གི་ཀུན་གཞིའི་དངོས་ཀྱི་དམིགས་པར་འཇོག་དགོས་
ཏེ། དངོས་སུ་རང་གི་དབང་དོན་ནོ་ཞེས་པས་གྲུབ་ཅིང། གལ་ཏེ་སངས་རྒྱས་ཀྱི་ངག་ཏུ་གྱུར་པའི་གསུང་རབ་ཡན་ལག་བཅུ་གཉིས་ལ་དགོངས་ཞེས་ཀྱང་བརྗོད་མི་ནུས་ཏེ། ཡིད་ཤེས་ཀྱི་ཡུལ་གསུང་རབ་ཡན་ལག་བཅུ་གཉིས་ལྟ་བུ་དང། ཞེས་གསུངས་པས་དབང་ཤེས་ཀྱི་ཡུལ་དུ་བྱེད་
མི་ནུས་པར་ཡིད་ཤེས་ཀྱི་ཡུལ་དུ་བྱ་དགོས་པའི་དོན་ཞག་ཡིན་པར་འདུག་པས་ད་མི་འཐད་ལ། དེས་ན་དེའི་བརྗོད་བྱའི་དོན་དགག་སྒྲུབ་གནང་གསུམ་གྱི་བཅས་པ་དང། ཏིང་ངེ་འཛིན་གྱི་སྒོ་མི་འདྲ་བ་རྣམས་དང། བདག་མེད་པར་རྟོགས་པའི་ཤེས་རབ་ཡུལ་དང་བཅས་པ་རྣམས་ནི་
ཀུན་གཞིའི་ཡུལ་མིན་ཞེས་པའི་དོན་ཡིན་ནམ་ཡང་ན་འདི་པས་གསུང་རབ་གྱི་ངོ་བ་ལྡན་མིན་འདུ་བྱེད་དུ་འདོད་པ་འདྲ་སྙམ་སྟེ་དཔྱད་དོ། །བཞི་པ་ངོ་བོ་ངེས་པའི་བསྒྲུབས་བྱེད་འགོད་པ་ལ། གལ་ཏེ་ཀུན་གཞི་དེ་ལ་དགེ་མི་དགེ་གང་ཡང་མི་འཇོག་པར་མཐའ་གཅིག་ཏུ་མ་སྒྲིབ་ལུང་

[204B] བག་ཆགས་བསྒོ་གཞི་ཡིན་ཕྱིར་དང། དགེ་དང་མི་དགེ་མངོན་གྱུར་དང། །རྒྱུད་གཅིག་ལ་ནི་འཇུག་པའི་ཕྱིར། །མ་སྒྲིབ་ལུང་མ་བསྟན་དུ་གྲུབ། །ཅེས་གསུངས། དོན་ནི། རྟེན་རྣམས་སྨིན་གྱི་ཀུན་གཞི་ཆོས་ཅན། ཐར་པ་ཐོབ་པ་ལ་གེགས་མི་བྱེད་ཅིང་ཉོན་མོངས་པ་སོགས་
ཀྱིས་མ་སྒྲིབས་པས་མ་བསྒྲིབས་པ་དང། དགེ་མི་དགེ་གང་ཡང་མིན་པའི་ལུང་མ་བསྟན་དུ་གྲུབ་སྟེ། དགེ་བ་དང་མི་དགེ་བའི་བག་ཆགས་ཐམས་ཅད་བསྒོ་བའི་གཞི་ཡིན་པའི་ཕྱིར་དང། དགེ་སེམས་དང་མི་དགེ་བའི་སེམས་མངོན་གྱུར་དང། རྒྱུད་གཅིག་ལ་དུས་མཉམ་དུ་ནི་འཇུག་པའི་
ཕྱིར་རོ། །དེ་ཡང་སྒྲིབ་པ་དང་མི་དགེ་བ་ཡིན་ན་སྒྲིབ་པ་སྤོང་བྱེད་ཟག་པ་མེད་པའི་ལམ་དང་དགེ་བ་ཟག་བཅས་རྣམས་ཀྱི་བག་ཆགས་བསྒོ་བའི་གཞིར་མི་རུང་ཞིང། དགེ་སེམས་མངོན་གྱུར་དུ་སྐྱེ་བའི་སྐབས་མི་རྙེད་པས་ཐར་པ་ཐོབ་པ་མི་སྲིད་ལ། དགེ་བ་ཡིན་ན་མི་དགེ་བའི་ས་བོན་བསྒོ་
བའི་གཞིར་མི་རུང་ཞིང། མི་དགེ་བའི་སེམས་མངོན་གྱུར་དུ་སྐྱེ་བའི་སྐབས་མི་རྙེད་པས་ངན་སོང་དུ་སྐྱེ་བ་དང་དགེ་རྩ་ཆད་པ་སོགས་མི་སྲིད་པས་ན། མ་སྒྲིབས་ལུང་མ་བསྟན་དུ་གྲུབ་པ་ཡིན་ནོ། །ལྔ་པ་གྲོགས་ངེས་པའི་བསྒྲུབས་བྱེད་དགོད་པ་ལ། གོང་དུ་ཁྱོད་ཀྱིས་ལྔ་ཉིད་དང་ལྡན་ཞེས་
འཁོར་སེམས་བྱུང་ལྔར་ངེས་པའི་རྒྱུ་མཚན་ཅི་ལས་ཡིན། ཡུལ་ངེས་ལྔ་སོགས་ཀྱང་ཡོད་པ་མ་ཡིན་ནམ་ཞེ་ན། ལྔར་ངེས་པའི་རྒྱུ་མཚན་བསྟན་པའི་ཕྱིར། ལུང་མ་བསྟན་དང་མི་གསལ་ཕྱིར། །རེག་སོགས་ལྔར་ངེས། ཞེས་གསུངས། དོན་ནི། ཀུན་གཞིའི་རྣམ་ཤེས་ཆོས་ཅན། ཁྱོད་
ཀྱི་འཁོར་རེག་སོགས་སེམས་བྱུང་ལྔ་པོ་ཁོ་ནར་ངེས་ཏེ། ཁྱོད་སེམས་གང་ཞིག་མ་སྒྲིབས་ལ་ལུང་མ་བསྟན་ཡིན་པའི་ཕྱིར་ན་དགེ་བ་བཅུ་གཅིག་དང་རྩ་ཉོན་དྲུག་ཉེ་ཉོན་ཉི་ཤུ་རྣམས་མི་འབྱུང་ཞིང། རང་ཡུལ་གསལ་བར་སྣང་ཡང་རང་གིས་ཀྱང་མི་ངེས་ལ་རྗེས་སུ་ངེས་པ་འདྲེན་པ་
སོགས་རང་ཡུལ་གསལ་བར་གཅོད་མི་ནུས་པའི་ཕྱིར་ན་ཡུལ་ངེས་ལྔ་དང། གདགས་གཞི་གཏི་མུག་དང་ཤེས་རབ་སོགས་མེད་པའི་ཕྱིར་བཏགས་ཆོས་གཉིད་ལ་སོགས་པའི་གཞན་འགྱུར་བཞི་ཡང་མི་འབྱུང་ངོ་།ཀུན་གཞི་ཆོས་ཅན། ཁྱོད་ཀྱི་འཁོར་དུ་ཀུན་འགྲོ་ལྔ་ནི་ཡོད་དེ་

[205A]༄༅། །རེག་པ་ནི་སེམས་བྱུང་ཀུན་གྱི་རྒྱུ་ཡིན་པའི་ཕྱིར་དང་སེམས་ཀུན་ལ་མྱོང་བ་བདེ་སོགས་གསུམ་པོ་གང་རུང་ཡོད་པའི་ཕྱིར་དང། ཡུལ་གྱི་སྤུ་རིས་གཅོད་པ་དང། སེམས་ཡུལ་ལ་གཡོ་བ་དང་རང་གི་དམིགས་པ་ལ་སེམས་གཏོད་པ་ནི་སེམས་ཀུན་ལ་མཐོང་
བའི་ཕྱིར། དེ་ཡང་ཡུལ་གྱི་རྣམ་པ་མ་འདྲེས་པར་སྣང་བ་ཙམ་ལ་འདུ་ཤེས་ཞེས་བཏགས་པ་ཙམ་ལས། འདི་ནི་འདིའོ་ཞེས་པ་ལ་སོགས་པ་ཡུལ་གྱི་སྤུ་རིས་འབྱེད་པ་ནི་མེད་དེ། གོང་དུ་ཀུན་གཞི་བཀྲར་འཛིན་གྱིས་དབེན་ཕྱིར། ཞེས་པས་གྲུབ་པོ། །འོ་ན་ཀུན་གཞིའི་འཁོར་གྱི་ཚོར་བ་
དེ། མྱོང་བ་གསུམ་ལས་གང་ཡིན་ཞེ་ན། ཚོར་བ་ནི། བར་མའོ་།ཞེས་གསུངས། དེ་ཡང་ཀུན་གཞིའི་རྣམ་ཤེས་ཆོས་ཅན། ཁྱོད་ཀྱི་འཁོར་གྱི་ཚོར་བ་དེ་བདེ་སྡུག་གང་ཡང་མིན་པའི་བར་མ་མྱོང་བ་ཁོ་ན་ཡིན་ཏེ། ཁྱོད་ཀྱི་འཁོར་དུ་ཚོར་བ་ནི་དམིགས་ལ། བདེ་སྡུག་གཉིས་པོ་གང་ཡང་
མེད་པའི་ཕྱིར། དེ་ཡོད་ན་ཅི་འགལ་ཞེ་ན། འདི་ལྟར་འདིའི་འཁོར་དུ་ཚོར་བ་བདེ་བ་ཡོད་ན་བསམ་གཏན་བཞི་པ་ཡན་ཆད་ཚོར་བ་བདེ་བའི་སར་འགྱུར་ལ། དམྱལ་བ་ན་ཡང་རྣམ་སྨིན་གྱི་བདེ་བ་ཡོད་པར་འགྱུར་རོ། །གལ་ཏེ་གདུང་བ་ཡོད་ན་བསོད་ནམས་དང་མི་གཡོ་བའི་ལས་
ཀྱི་རྣམ་སྨིན་སྡུག་བསྔལ་འཕེན་པ་དང། གཟུགས་མེད་ལྟ་བུ་སྡུག་བསྔལ་གྱི་ས་པར་འགྱུར་རོ། །ཁོ་ན་རེ། དེ་ཅི་དགོས་ཏེ། དཔེར་ན་ཡིད་ཀྱི་རྣམ་ཤེས་ཀྱི་འཁོར་དུ་རེས་འགའ་བདེ་བ་འབྱུང། རེས་འགའ་སྡུག་བསྔལ་འབྱུང་བ་བཞིན་བསོད་ནམས་ཀྱི་ལས་ཀྱི་རྣམ་སྨིན་དུ་གྱུར་ཚེ་
འདིའི་འཁོར་དུ་ཚོར་བ་བདེ་བ་འོང་ལ། བསོད་ནམས་མ་ཡིན་པའི་ལས་ཀྱི་རྣམ་སྨིན་དུ་གྱུར་ཚེ་འདིའི་འཁོར་དུ་སྡུག་བསྔལ་དང། མི་གཡོ་བའི་ལས་ཀྱི་རྣམ་སྨིན་དུ་གྱུར་ཚེ་འདིའི་འཁོར་དུ་ཚོར་བ་བཏང་སྙོམས་འོང་བ་ཅི་འགལ་སྙམ་ན། དེ་མི་འཐད་དེ། ཡིད་ཀྱི་རྣམ་ཤེས་ཀྱི་འཁོར་
དུ་ཚོར་བ་བདེ་བ་སྐྱེས་ནས། ཡང་དེའི་མཇུག་ཐོགས་སུ་ཚོར་བ་སྡུག་བསྔལ་འབྱུང་བ་ནི། རྣམ་ཤེས་སྔ་མ་ཕྱི་མར་འགྱུར་བ་དང། །སྔ་མའི་ཚོར་བ་བདེ་བ་ཕྱི་མའི་སྡུག་བསྔལ་དུ་འགྱུར་འགྲོ་བ་མ་ཡིན་ཞིང། རྣམ་ཤེས་རིགས་མི་འདྲ་བ་གཉིས་གཅིག་གི་མཇུག་ཐོགས་སུ་གཅིག་

[206B] ཚོར་བ་ཡང་རིགས་མི་འདྲ་བ་གཉིས་སྔ་ཕྱིར་འབྱུང་བ་ཡིན་པའི་ཕྱིར་དང། ཀུན་གཞིའི་རྣམ་ཤེས་ནི་ཇི་སྲིད་གནས་མ་གྱུར་གྱི་བར་རིགས་འདྲ་རྒྱུན་མི་འཆད་པར་འཇུག་ཅིང། དེའི་འཁོར་གྱི་ཚོར་བ་ཡང་དེ་དང་འདྲ་བའི་ཕྱིར་དེའི་འགལ་བ་སྤང་མི་ནུས་སོ། །ཁོ་ན་རེ་དམྱལ་བ་
པའི་རྒྱུད་ཀྱི་ཀུན་གཞིའི་རྣམ་ཤེས་དེ་དམྱལ་བ་པ་ཡིན་པས་དེས་དམྱལ་བའི་སྡུག་བསྔལ་མྱོང་དགོས་ལ། དེ་ལྟར་ན། འདིའི་འཁོར་དུ་ཚོར་བ་སྡུག་བསྔལ་ཡོད་པར་འགྱུར་རོ་སྙམ་ན། འོན་དམྱལ་བ་པའི་རྒྱུད་ཀྱི་ཀུན་གཞིའི་རྣམ་ཤེས་དེ་དམིགས་རྣམ་ཤིན་ཏུ་མི་གསལ་བ་མ་ཡིན་
པར་ཐལ། འདོད་པའི་ཕྱིར། འདོད་ན། སུམ་ཅུ་པ་ལས་རྣམ་པར་རིག་པ་མི་རིགས་པ། །ཞེས་དང། ཉིད་ཀྱི་འགྲེལ་པར་ཡུལ་བྱེ་བྲག་ཏུ་གསལ་བར་གཅོད་མི་ནུས་པའི་ཕྱིར་ཡུལ་ངེས་ལྔ་མི་འབྱུང་ངོ་།ཞེས་གསུངས་པ་དང་འགལ་ལོ། །འོ་ན་དམྱལ་བའི་ཀུན་གཞིའི་རྣམ་ཤེས་ལ་
དེའི་སྡུག་བསྔལ་མི་སྣང་བར་ཐལ། དེའི་དམྱལ་བའི་སྡུག་བསྔལ་མི་མྱོང་བའི་ཕྱིར་ཞེ་ན་མ་ཁྱབ་སྟེ། དེ་ལ་བདེ་སྡུག་སྣང་བ་དང། དེས་བདེ་སྡུག་མྱོང་བ་གཉིས་ཤིན་ཏུ་མི་འདྲ་སྟེ། དེས་བདེ་སྡུག་མྱོང་ན་དེ་སིམ་གདུང་གང་རུང་གི་ངོ་བོར་སྐྱེས་དགོས་ལ་དེ་ལ་སྣང་བ་ཙམ་ལ་དེ་ལྟར་དགོས་པ་
མ་ཡིན་ནོ། །གཞན་ཡང་དགེ་སློང་གི་རྒྱུད་ཀྱི་ཀུན་གཞིའི་རྣམ་ཤེས་དེ་དགེ་སློང་དུ་ཐལ། དམྱལ་བ་བ་ལ་དེའི་ཕྱིར། འདོད་ན་དགེ་སློང་རྒན་པོའི་རྒྱུད་ཀྱི་ཀུན་གཞིའི་རྣམ་ཤེས་དེ་ཡང་དེ་ཡིན་པར་ཐལ། འདོད་ན། ཀུན་གཞིའི་རྣམ་ཤེས་ལ་རྒན་གཞོན་དང་སྨ་ར་ཨག་ཚོམ་འདོད་པ་ཁྱོད་
ནི་སྡེན་མེད་པའི་རྣམ་རིག་པའི་ཤིང་རྟའི་སྲོལ་འབྱེད་མཁན་པོ་གཉིས་པ་ཞིག་གོ་དེ་བཞིན་དུ་ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་གཞིའི་རྣམ་ཤེས་ཆོས་ཅན། དེ་ཡིན་པར་ཐལ། འདོད་པའི་ཕྱིར། འདོད་ན། དེས་སྟོང་ཉིད་མངོན་སུམ་དུ་རྟོགས་པར་ཐལ། འདོད་པའི་
ཕྱིར། འདོད་ན། རྩ་བ་ཟུར་དུ་བཀོལ་བ་དང། ཉིད་ཀྱི་འགྲེལ་བ་དང་སུམ་ཅུ་པ་སོགས་རྣམ་རིག་པའི་གཞུང་ལུགས་ཐམས་ཅད་དང་རོ་ཁུར་བ་ལྟར་རྒྱབ་སྤྲོད་དུ་ཤེས་པར་བྱོས་ལ་ཕྱིན་ཆད་གཞུང་དེ་དག་ལ་ལྟ་རྟོག་ལེགས་པར་གྱིས་ཤིག་ཅེས་གདམས་སོ། །དེས་ན་ཀུན་གཞིའི་རྣམ་ཤེས་གང་

[207A]༄༅། །ཟག་ཏུ་འདོད་ཅིང། དེ་ལ་སྐྱེ་འཕགས་དང། དམྱལ་བ་པ་སོགས་འདོད་པར་མི་བྱ་སྟེ། སྐྱེ་འཕགས་གཉིས་ནི་དེ་ཁོ་ན་ཉིད་ཀྱི་དོན་མངོན་སུམ་དུ་རྟོགས་མ་རྟོགས་ལ་འཇོག་ལ། བདེ་འགྲོ་བ་དང་ངན་སོང་བ་སོགས་ནི། དེའི་བདེ་སྡུག་མྱོང་བ་སོགས་ལས་འཇོག་པ་ཡིན་ནོ། །
དྲུག་པ་ནི། འོ་ན་ཀུན་གཞིའི་རྣམ་ཤེས་ལ་ཀུན་གཞི་ཞེས་བསྙད་པའི་དོན་གང་ཞེ་ན། འདི་ལ་བདག་ཏུ་ནི། །སྦྱོར་བའི་ཕྱིར་ན་ཀུན་གཞིའོ། །ཞེས་གསུངས། དོན་ནི་ཉོན་ཡིད་ཀྱིས་ཀུན་གཞི་འདི་ལ་དམིགས་ནས་འགྲོ་བ་ལྔའི་སེམས་ཅན་ཀུན་འདིར་བདག་ཏུ་ལྟ་བ་ལ་སྦྱོར་བའི་ཕྱིར་ན་ཀུན་གཞི་
ཞེས་བྱ་སྟེ། བདག་ཏུ་ལྟ་བའི་གཞི་ནི། ཀུན་གཞིའི་རྣམ་ཤེས་འདི་ཡིན་པའི་ཕྱིར་རོ། །བདུན་པ་འཇུག་ལྡོག་གི་ཁྱད་པར་ནི། དེ་ལྟ་བུའི་རྣམ་པར་སྨིན་པའི་རྣམ་ཤེས་དེ་དུས་ཇི་སྲིད་དུ་འཇུག་ཅིང་ལྡོག་ཅེ་ན། ལྷག་མ་མེད་དང་རྡོ་རྗེ་ལྟའི། །བར་དུ་རྒྱུན་མི་འཆད་དུ་འཇུག་ཅེས་གསུངས། དོན་ནི་
འདུ་བྱེད་ཀྱི་འཇུག་པ་རྒྱུན་ཆད་པའི་ཐེག་དམན་གྱི་ལྷག་མེད་མྱང་འདས་དང་ཐེག་ཆེན་གྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཤེས་བྱའི་སྒྲིབས་པ་མ་སྤངས་ཀྱི་བར་ཀུན་གཞིའི་རྣམ་ཤེས་ཀྱི་རྫས་རྒྱུན་རྒྱུན་མི་འཆད་པར་འཇུག་ཅེས། འཇུག་ཚུལ་དངོས་སུ་བསྟན་ནས། ལྡོག་ཚུལ་
ཤུགས་ལ་འཕེན་པའོ། །རང་རེའི་ཡིག་ཆའི་ཚིག་ཟུར་འགའ་ཞིག་ན་དགྲ་བཅོམ་པའི་རྒྱུད་ལ་ཀུན་གཞི་ཡོད་པ་ལྟ་བུར་གསུངས་ལ། པཎ་ཆེན་བསོད་གྲགས་སོགས་ཀྱི་གསུང་ཟིན་ལས་དེ་ལྟར་ཐོན་པའང་འདི་ལ་དགོངས་སམ་དཔྱོད་ལ། འགའ་ཞིག་དགྲ་བཅོམ་པའི་རྒྱུད་ལ་ཀུན་གཞི་
ཡོད་ཀྱང། འཇོག་བྱེད་གཉིས་ལྡན་གྱི་ཀུན་གཞི་མེད་པ་ནི། དེའི་ཕྱིར་དབང་ཐོབ་དགྲ་བཅོམ་ལ། །ཀུན་གཞི་ཡོད་པ་མ་ཡིན་ཏེ། འཇོག་བྱེད་གཉིས་པོ་མེད་ཕྱིར་རོ། །ཞེས་པའི་དོན་དུ་འཆད་མོད། དགོངས་པར་མ་སོང་སྟེ། འདི་ལྟར་དགྲ་བཅོམ་པའི་རྒྱུད་ལ་འཇོག་བྱེད་གཉིས་ལྡན་གྱི་ཀུན་
གཞི་མེད་དེ། འཇོག་བྱེད་གཉིས་མེད་པའི་ཕྱིར་ཞེས་པར་སོང་ཞིང་དེ་ལྟར་ན་རྟགས་ནམ་ངེས་པ་ན་བསྒྲུབས་བྱའང་ངེས་པར་འགྱུར་བའི་ཕྱིར་རོ། །ཡང་འགའ་ཞིག་དགྲ་བཅོམ་པའི་རྒྱུད་ལ་ཀུན་གཞིའི་རྣམ་ཤེས་ཡོད་ཀྱང། འཇོག་བྱེད་གཉིས་ལྡན་གྱི་ཀུན་གཞིའི་རྣམ་ཤེས་མེད་ཅེས་

[208B] ཀུན་གཞིའི་རྣམ་ཤེས་ལ་འཇོག་བྱེད་གཉིས་འཕགས་བོད་ཀྱི་མཁས་པ་སུས་ཀྱང་མ་བཤད་ཅིང། རྗེ་ཡབ་སྲས་ཀྱི་གསུང་རབ་གང་ལས་ཀྱང་མི་འབྱུང་བས་མཆེ་བཟང་གི་སྟང་ཀ་ཝ་སྐྱེས་ཀྱིས་བྱེད་པར་སོང་ཞིང། རང་གི་ནང་ཆ་རང་ཉིད་ཀྱིས་ཕྱིར་འདོན་པའི་བླུན་པོ་ཁྱེད་ལ་དགག་
སྒྲུབ་ཀྱིས་ཅི་ཞིག་བྱ། དེས་ན་འདིར་བཤད་པ་ནི། རྣམ་སྨིན་གྱི་རྣམ་ཤེས་སམ་ཀུན་གཞིའི་རྣམ་ཤེས་ཀྱི་རྫས་རྒྱུན་དུས་གང་གི་བར་དུ་འཇུག་ཅིང་ལྡོག་པའི་ཚུལ་བསྟན་ལ། དེའི་ཕྱིར་དབང་ཐོབ་དགྲ་བཅོམ་ལ། །ཞེས་སོགས་ཀྱིས་ནི། ཀུན་གཞི་གཉིས་ཀྱི་འཇུག་ལྡོག་གི་ཚུལ་བསྟན་པའི་ཁྱད་པར་
འབྱེད་དགོས་སོ། །དེ་ཡང་དགྲ་བཅོམ་པ་དང་དག་ས་ལ་གནས་པའི་བྱང་སེམས་ཀྱི་རྒྱུད་ལ་ཀུན་གཞིའི་རྣམ་ཤེས་མེད་ཀྱང། རྣམ་སྨིན་གྱི་རྣམ་ཤེས་དང་ལེན་པའི་རྣམ་ཤེས་ཡོད་ཅིང། དེ་གཉིས་སྔར་གྱི་ཀུན་གཞིའི་རྫས་རྒྱུན་ཡིན་ཀྱང་ཀུན་གཞི་མིན་ནོ། །དེས་ན་ཀུན་གཞིའི་རྣམ་ཤེས་འཇུག་པའི་
ཚུལ་ལ་གཉིས་ལས། དང་པོ་ནི། སྐྱེ་སྲིད་དུ་ཉིང་མཚམས་སྦྱོར་བ་ནས་ཇི་སྲིད་མ་ཤིའི་བར་དུ་རིགས་འདྲ་རྒྱུན་མི་འཆད་པར་ཆུ་བོའི་རྒྱུན་བཞིན་དུ་འཇུག་ཅིང། འཇུག་ཤེས་རྣམས་ནི། ཆུ་ལས་ཆུ་རླབས་འབྱུང་བ་བཞིན་རང་རང་གི་ཡུལ་དང་ཕྲད་པ་ལས་གློ་བུར་དུ་འབྱུང་བའི་ཕྱིར་ཏེ། སུམ་ཅུ་པ་
ལས། དེ་ནི་རྒྱུན་འདབ་ཆུ་བོ་བཞིན་ཞེས་དང། ལང་གཤེགས་ལས་ཀུན་གཞིའི་ཆུ་བོ་དེ་བཞིན་དུ། །སྣ་ཚོགས་ཡུལ་གྱི་རླུང་གིས་བསྐྱོད། །རྣམ་ཤེས་སྣ་ཚོགས་རྦ་རླབས་རྣམས། །གར་བཞིན་རབ་ཏུ་འབྱུང་བར་འགྱུར་ཞེས་གསུངས། སྐྱེ་བ་རྒྱུད་ནས་འཇུག་ཚུལ་ནི་།ལས་སྔ་མས་འཕངས་
པའི་ནུས་པ་ཟད་ནས་ཤི་བ་དང། ཡང་སྲིད་པར་ཉིད་མཚམས་སྦྱར་ནས་སྔ་མའི་དགེ་མི་དགེའི་ལས་ཀྱི་རྣམ་སྨིན་དུ་གྱུར་ནས་ཇི་སྲིད་མ་ཤིའི་བར་དུ་འཇུག་ཅིང་ཤི་བ་དང་ཡང་སྲིད་པར་ཉིང་མཚམས་སྦྱར་ནས་ཇི་སྲད་གནས་མ་གྱུར་པ་དེ་སྲིད་དུ་འཁོར་ལོ་བསྐོར་བ་བཞིན་དུ་འཇུག་ལ་
གཏན་ནས་རིགས་ཆད་ཀྱི་ཀུན་གཞིའི་རྣམ་ཤེས་ནི་གནས་གྱུར་པ་མི་སྲིད་པའི་ཕྱིར། དེ་ལྟར་ཡང་སུམ་ཅུ་པ་ལས། ལས་ཀྱི་བག་ཆགས་འཛིན་གཉིས་ཀྱིས། །བག་ཆགས་བཅས་པ་སྔ་མ་ཡི། །རྣམ་པར་སྨིན་པ་ཟང་ནས་གཞན། །རྣམ་སྨིན་བསྐྱེད་པ་དེ་ཡིན་ནོ། །ཞེས་གསུངས་

[209A]༄༅། །གཞན་ཡང་ཀུན་གཞིའི་རྣམ་པར་ཤེས་པ་འཇུག་པའི་ཚུལ་བཞི་དང། ལྡོག་པའི་ཚུལ་གཅིག་ལ་སོགས་པ་ཡོད་ཀྱང། ཞིབ་པར་བསྡུ་བ་སོགས་ལས་ཤེས་པར་བྱའོ། །ཀུན་གཞིའི་རྣམ་ཤེས་ཁོ་ན་ལ་རྒྱུ་མཚན་ཅིའི་ཕྱིར་རྣམ་པར་སྨིན་པ་ཞེས་བྱ། མིག་
སོགས་ཀྱང་རྣམ་སྨིན་མ་ཡིན་ནམ་ཞེ་ན། འདི་ལྟར་རྣམ་པར་སྨིན་པ་ནི་མ་སྒྲིབས་ལ་ལུང་དུ་མ་བསྟན་པ་དང། ཚེ་ཇི་སྲིད་བར་རྒྱུན་མི་འཆད་པར་འཇུག་པ་དང། དགེ་མི་དགེས་འཕངས་པའི་འབྲས་བུ་ཡིན་པ་ཏེ། ཁྱད་པར་གསུམ་ངང་ལྡན་པ་ཞིག་དགོས་པ་ལས། དེ་ནི་ཀུན་གཞིའི་རྣམ་ཤེས་
འཁོར་བཅས་ལས་གཞན་དུ་མ་མཐོང་བའི་ཕྱིར། དེ་ཡང་ཡིན་ཏེ་རྣམ་སྨིན་མི་དགེ་བ་ཡིན་ན། དགེ་བའི་རྣམ་སྨིན་དུ་འགལ་ཏེ། དགེ་བ་ནི་མི་དགེ་བའི་གཉེན་པོ་ཡིན་ལ། མི་དགེ་བ་ནི་དེའི་མི་མཐུན་ཕྱོགས་ཡིན་པའི་ཕྱིར་དང། རྒྱུ་འབྲས་འཚོ་བ་བར་འགྱུར་བའི་ཕྱིར། དེ་བཞིན་དུ་རྣམ་
སྨིན་དགེ་བ་ཡིན་ཡང་སྐྱོན་དེ་ཡོད་དོ། །གལ་ཏེ་དེའི་སྐྱོན་མེད་དེ་དགེ་བའི་ལས་ཀྱི་རྣམ་སྨིན་དུ་གྱུར་པ་ན་དགེ་བ་ཡིན་ལ། དེ་བཞིན་དུ་མི་དགེ་བའི་ལས་ཀྱི་རྣམ་སྨིན་དུ་གྱུར་པ་ན་མི་དགེ་བ་ཡིན་ཞེས་རྣམ་པར་ཕྱེ་ནས་འཇོག་པས། མི་མཐུན་པའི་རྒྱུ་ལས་མི་མཐུན་པའི་འབྲས་
བུ་འབྱུང་བ་སོགས་ཀྱིས་སྐྱོན་མེད་ཅེས་པས་ཀྱང་ལན་མི་ཐེབ་སྟེ་འོ་ན་བདེ་འགྲོའི་རྟེན་ལ་མི་དགེ་བ་འགག་པ་མི་སྲིད་པར་ཐལ་དེའི་རྟེན་ལ་དེ་སྐྱེ་བ་མི་སྲིད་པའི་ཕྱིར་ཏེ། དེའི་རྒྱུད་ལ་དགེ་སེམས་སྐད་ཅིག་ཀྱང་རྒྱུན་མི་འཆད་པར་འཇུག་པས་མི་དགེ་བ་སྐྱེ་བའི་སྐབས་མི་རྙེད་
པའི་ཕྱིར། དེ་བཞིན་དུ་ངན་སོང་གི་རྟེན་ལ་དགེ་སེམས་སྐྱེ་བ་མི་སྲིད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་བདེ་འགྲོའི་སྐྱེ་བ་འགྲུབ་བྱེད་ཀྱི་ལས་མངོན་དུ་འགྱུར་བ་དང། བདེ་འགྲོར་སྐྱེ་བ་མི་སྲིད་པར་ཐལ་ལོ། །གཞན་ཡང་དགེ་རྩ་ཆད་པའི་གང་ཟག་ལ་དགེ་
སེམས་རྒྱུན་མི་འཆད་དུ་འཇུག་པ་སོགས་གནོད་བྱེད་མཐའ་ཡས་པ་མཐོང་བས་རྣམ་སྨིན་མ་སྒྲིབ་ལུང་མ་བསྟན་དུ་གྲུབ་བོ། །ཚེ་ཇི་སྲིད་བར་འཇུག་པ་དགོས་ཏེ། བར་སྐབས་སུ་འཕེན་བྱེད་ལས་ཀྱིས་འཕངས་པའི་རྣམ་སྨིན་ལྡོག་ན་ངེས་པར་མ་ཤི་བར་སྐྱེ་བ་བླང་བའམ་ཡང་

[210B] ཐེག་བསྡུས་སུ་ཡང་རྣམ་པར་སྨིན་པའི་རྣམ་པར་ཤེས་པ་རྒྱུན་ཆད་པ་ནི་ཉིང་མཚམས་སྦྱོར་བ་མ་གཏོགས་པ་གཞན་དུ་མངོན་པར་འགྲུབ་པ་མེད་པའི་ཕྱིར་ཞེས་གསུངས། དེས་ན་མིག་སོགས་ནི་མ་ཤིའི་གོང་དུ་ཡང་ལྡོག་པར་མཐོང་བའི་རྣམ་སྨིན་མཚན་ཉིད་
པ་མ་ཡིན་ནོ། །འདིར་ཁ་ཅིག་རྣམ་སྨིན་ཁྱད་པར་གསུམ་ལྡན་ལ་ཀུན་གཞི་འཁོར་བཅས་ལས་མིག་སོགས་མི་འཇོག་ཀྱང། སྤྱིར་མིག་སོགས་ཀྱང་རྣམ་སྨིན་ཕལ་པ་ཡིན་གསུང་མོད། རྗེ་ཉིད་ཀྱི་རང་འགྲེལ་དུ་རྣམ་པར་སྨིན་པ་ནི། མ་སྒྲིབ་ལ་ལུང་མ་བསྟན་པ་དང། ཚེ་ཇི་སྲིད་ཀྱི་བར་
རྒྱུན་མ་འཆད་པར་འཇུག་པ་དང། སྔོན་གྱི་དགེ་བའམ་མི་དགེ་བས་འཕངས་པའི་འབྲས་བུ་ཡིན་པ་སྟེ་ཁྱད་པར་གསུམ་དང་ལྡན་པ་ཞིག་དགོས་པ་ལས། དེ་ཀུན་གཞི་འཁོར་བཅས་ལས་གཞན་པ་ལ་མི་རུང་བའི་ཕྱིར། ཞེས་གསུངས་ཤིང། འོག་ཏུ་ཡང་མིག་ལ་སོགས་པ་ནི་མ་ཤིའི་གོང་དུ་
ཡང་ལྡོག་པར་མཐོང་བའི་ཕྱིར། དེ་དག་རྣམ་སྨིན་མཚན་ཉིད་པ་མ་ཡིན་ནོ། །ཞེས་གསུངས་པས་འཕེན་བྱེད་ལས་ཀྱིས་འཕངས་པའི་རྣམ་སྨིན་ལ་གཙོ་ཕལ་གཉིས་ཕྱེ་ན་ནི་འཐད་པར་མི་སེམས་སོ་།འདིར་འགྲེལ་བྱེད་རྣམས་ཀྱིས་ཀུན་གཞིའི་རྣམ་ཤེས་ཀྱི་མཚན་ཉིད་དུ། ཉོན་ཡིད་ཀྱིས་
བདག་ཏུ་ལྟ་བའི་གཞིར་མ་སྤངས་པའི་ཚུལ་དུ་ཡོད་ཅིང་མ་བསྒྲིབས་ལུང་མ་བསྟན་གྱི་ངོ་བོར་གྱུར་བའི་རྣམ་སྨིན་གང་ཞིག་།རང་གི་གྲོགས་ཀུན་འགྲོ་ལྔ་ཁོ་ན་དང་མཚུངས་ལྡན་གྱི་ཤེས་པ་ཆ་ཕྲ་བའི་དམིགས་རྣམ་ཤིན་ཏུ་མི་གསལ་ཞིང་ཐོག་མ་མེད་པ་ནས་འཁོར་བ་ཇི་སྲིད་གནས་
ཀྱི་བར་རྒྱུན་ཆགས་སུ་འཇུག་པའི་རིགས་སུ་གནས་པའི་གཙོ་བོའི་རྣམ་རིག་གི་ཤེས་པ་དེ་ཞེས་གསུངས། རྗེ་ཉིད་ཀྱི་གསུང་ལ་བརྟགས་ན། གོང་དུ་བཤད་པའི་དམིགས་རྣམ་སོགས་ཀྱི་རང་བཞིན་ངེས་པ་ན། དེ་ལ་བརྟེན་ནས་ཀུན་གཞིའི་རྣམ་ཤེས་ཀྱི་ངོ་བོ་ཇི་ལྟ་བ་བཞིན་བློ་ཡིས་མཚོན་
པར་འགྱུར་བས། དེ་དག་ལ་ཀུན་གཞིའི་རྣམ་ཤེས་ཀྱི་མཚན་ཉིད་ཀྱི་མིང་གིས་བཏགས་པ་ཡིན་ན་མ་སྙམ་ཞིང། འོན་ཀྱང་ཁྱོད་ཀྱིས་བཤད་པ་ལྟར་བྱས་ཀྱང་ཉེས་པ་མེད་དོ། །བྱང་སེམས་འཕགས་པའི་ཡིད་ལུས་རྣམ་སྨིན་གྱི་འབྲས་བུར་མི་བཞེད་པ་དང། སངས་རྒྱས་ཀྱི་མཚན་དཔེ་
[211A]༄༅། །སོགས་ཀྱང་རྣམ་སྨིན་མ་ཡིན་ཞིང། དེ་དག་ལ་རྣམ་སྨིན་གྱི་མིང་གིས་བཏགས་ནས་གསུངས་པ་མང་དུ་ཡོད་དོ། །གཉིས་པ་བརྟེན་པ་ས་བོན་གྱི་ཀུན་གཞི་བཤད་པ་ལ་ངོ་བོ་ངེས་གཟུང་བ་དང་ཁྱེད་པར་རྒྱས་པར་བཤད་པའོ། །དང་པོ་ནི། འོ་ན་རྟེན་དུ་གྱུར་པ་རྣམ་
སྨིན་གྱི་ཀུན་གཞི་དེ་ལྟར་ཡིན་ན། བརྟེན་པ་ས་བོན་གྱི་ཀུན་གཞི་དེ་ཇི་ལྟ་བུ་ཞེ་ན། བརྟེན་པ་ས་བོན་ཀུན་གཞི་ནི། །སྒོ་བར་བྱེད་པས་སྒོ་གཞི་ལ། །འགག་ལ་སྔོན་དུ་ཕྱོགས་པའི་ཚེ། །བཞག་པའི་ནུས་པའོ། །ཞེས་གསུངས། དོན་ནི། སྒོ་བར་བྱེད་པ་རྣམ་ཤེས་ཚོགས་བདུན་གྱིས་བསྒོ་བའི་
གཞི་ཀུན་གཞིའི་རྣམ་ཤེས་ལ། སྒོ་བྱེད་རང་ཉིད་འགག་པ་ལ་མངོན་དུ་ཕྱོགས་པའི་ཚེ། དགེ་མི་དགེ་ལུང་མ་བསྟན་གསུམ་གྱིས་ས་བོན་བཞག་པའི་ནུས་པ་ཞིག་ལ། བརྟེན་པ་ས་བོན་གྱི་ཀུན་གཞི་ཞེས་བྱ་ལ། དེ་ཡང་ཚོགས་དྲུག་གིས་ནི་དགེ་མི་དགེ་ལུང་མ་བསྟན་གསུམ་གའི་
བག་ཆགས་འཇོག་ལ། ཉོན་ཡིད་ཀྱིས་ནི་ལུང་མ་བསྟན་ཁོ་ནའི་བག་ཆགས་འཇོག་གོ་སྒོ་བར་བྱེད་པ་ལ། ཚོགས་བདུན་དུ་ཇི་ལྟར་ངེས་ཞེ་ན། སྒོ་བྱེད་ཚོགས་བདུན་དང། བསྒོ་བར་བྱ་བ་ས་བོན་གྱི་ཀུན་གཞི་དང། བསྒོ་གཞི་ཀུན་གཞིའི་རྣམ་ཤེས་གཉིས་ཕན་ཚུན་རྒྱུ་དང་འབྲས་
བུའི་དངོས་པོར་རྟག་ཏུ་སྦྱོར་བ་སྟེ། འཇུག་ཤེས་རྣམས་ཀྱིས་ཀུན་གཞིའི་རྣམ་ཤེས་ཀྱི་སྟེང་གི་ས་བོན་རྙིང་པ་གསོ་བར་བྱེད་པས་དེ་འདྲའི་ཀུན་གཞི་ས་བོན་གྱི་ཆའི་བདག་རྐྱེན་བྱེད་ལ། རང་གི་ས་བོན་གསར་པ་འཇོག་པས་དེའི་རྒྱུའི་རྐྱེན་བྱེད་དོ། །ཀུན་གཞི་གཉིས་ཀྱིས་ཀྱང། འཇུག་
ཤེས་རྣམས་ཀྱི་རྒྱུན་འཇིག་པར་བྱེད་པས་དེ་དག་གི་རྒྱུ་བྱེད་དོ་།འོ་ན་རྒྱུ་འབྲས་དུས་མཉམ་པ་སེམས་ཙམ་པ་བཞེད་དམ་སྙམ་ན་བཞེད་པར་གསལ་ཏེ། ཐེག་བསྡུས་ལས། ཀུན་གཞིའི་རྣམ་པར་ཤེས་པ་དང་ཀུན་ནས་ཉོན་མོངས་པའི་ཆོས་དེ་དག་དུས་མཉམ་དུ་གཅིག་གི་རྒྱུ་ཉིད་དུ་
གཅིག་འགྱུར་བ་ཇི་ལྟར་བལྟ་ཞེ་ན། དཔེར་ན་མར་མེའི་མེ་ལྕེ་འབྱུང་བ་དང། སྙིང་པོ་ཚིག་པ་ཕན་ཚུན་དུས་མཉམ་པ་དང་མདུང་ཁྱིམ་ཡང་དུས་མཉམ་དུ་གཅིག་ལ་གཅིག་བརྟེན་ནས་མི་འགྱེལ་བ་བཞིན་དུ་འདིར་ཡང་གཅིག་གི་རྒྱུ་ཉིད་དུ་གཅིག་འགྱུར་བ་བལྟའོ་ཞེས་གསུངས་

[212B] ཡང་དེ་ཉིད་ལས་ཇི་ལྟར་ཀུན་གཞིའི་རྣམ་པར་ཤེས་པ་ཀུན་ནས་ཉོན་མོངས་པའི་ཆོས་རྣམས་ཀྱི་རྒྱུ་ཡིན་པ་དེ་ལྟར་ཀུན་ནས་ཉོན་མོངས་པའི་ཆོས་རྣམས་ཀྱང་ཀུན་གཞིའི་རྣམ་པར་ཤེས་པའི་རྒྱུའི་རྐྱེན་ཉིད་དུ་རྣམ་པར་བཞག་སྟེ། རྒྱུའི་རྐྱེན་གཞན་མི་དམིགས་སོ་ཞེས་
གསུངས་པའི་ཕྱིར་དང། རྗེ་ཉིད་ཀྱི་རང་འགྲེལ་ལས་ཀྱང། དུས་མཉམ་པའི་རྒྱུ་འབྲས་ཀྱི་དབང་དུ་བྱས་ནས་དེ་སྐད་བཤད་ཀྱིས་ཞེས་གསུངས་པའི་ཕྱིར། གོང་གི་མདུང་ཁྱིམ་ཞེས་པ། མདུང་ཤིང་གསུམ་རྩེ་མོ་བཏུད་དེ་གྱེན་དུ་སླང་བ་ལ་ཟེར་ལ། དེ་རྣམས་གཅིག་ལ་གཅིག་
བརྟེན་ནས་གནས་ཀྱི། གཅིག་མེད་ན་འགྱེལ་བ་ལྟར་ཡིན་ཞེས་པའོ་།དུས་མི་མཉམ་པའི་རྒྱུ་འབྲས་ཀྱི་དབང་དུ་བྱས་ན་ཚེ་ཕྱི་མའི་ཀུན་གཞི་རྣམ་སྨིན་གྱི་ཆ་འགྲུབ་པའི་ས་བོན་ཡང་འཇོག་གོ་དེ་ཡང་རྟེན་དེ་དང་སྒོ་བྱེད་གཉིས་སྐྱེ་འགག་ལྷན་ཅིག་ཏུ་བྱས་པས་སྒོ་བར་བྱེད་དེ་
དཔེར་ན། སྣ་མའི་མེ་ཏོག་སྟེ་ཇེ་ཏིའི་མེ་ཏོག་དང་ཏིལ་གཉིས་ལྷན་ཅིག་ཚོགས་ཏེ་སྐྱེ་འགག་བྱས་པས་ཕྱིས་མེ་ཏོག་དེ་མེད་ཀྱང་དྲི་རྗེས་སུ་འཇུག་པ་བཞིན་ཡིན་ནོ། །འདིར་བཀྲ་ཤིས་ལྷུན་པོའི་པར་དུ་སྣུམ་ཞེས་འབྱུང་ལ། འབྲས་སྤུང་གི་པར་དུ་སྣ་མ་ཞེས་འབྱུང་བས་སྔ་མ་ནི་
པར་མ་དག་པའོ། །གཉིས་པ་ཁྱད་པར་རྒྱས་པར་བཤད་པ་ལ། བསྒོ་གཞིའི་ཁྱད་པར་བཤད་པ། དེ་ལ་བསྒོས་པའི་བག་ཆགས་ཀྱི་དབྱེ་བ་བཤད་པ། དེ་རྟེན་དང་རྫས་གཅིག་ཐ་དད་གང་ཡིན་དཔྱད་པ་བག་ཆགས་དགེ་སོགས་གང་ཡིན་དང། བག་ཆགས་འཇོག་ཚུལ་བཤད་པ་
བརྟེན་པ་ས་བོན་གྱི་ཀུན་གཞིའི་སྒྲ་བཤད་པ། འཇུག་ལྡོག་གི་དུས་བསྟན་པ་བཅས་ཡོད་པ་ལས། དང་པོ་ནི། འོ་ན་བག་ཆགས་བསྒོ་བའི་གཞི་དེ་ལ་ཇི་ལྟ་བུ་དགོས་ཞེ་ན། སྒོ་གཞི་ནི། བརྟན་ལུང་མ་བསྟན་སྒོ་བྱ་བ། སྒོ་བར་བྱེད་དང་འབྲེལ་པ་དང། །མཐའ་གཅིག་རྟེན་དུ་
གྱུར་པ་སྟེ། །ཁྱད་པར་ལྔ་དང་ལྡན་པའོ། །ཞེས་གསུངས། དོན་ནི། བག་ཆགས་སྒོ་བའི་གཞི་དེ་ལ་ཁྱད་པར་ལྔ་དང་ལྡན་པ་ཞིག་དགོས་པ་ལས། བརྟན་པ་སྟེ་རིགས་འདྲའི་རྒྱུན་ཆད་པ་མེད་པས་རྒྱུན་ཆགས་པ་ཏིལ་ལྟ་བུ་ཞིག་དགོས་ཀྱི། སྒྲ་དང་གློག་ལྟ་བུའི་མི་བརྟན་པ་སྒོ་

[213A]༄༅། །གཞིར་མི་རུང་སྟེ། མི་བརྟན་པ་ལ་བག་ཆགས་འཆགས་སུ་མི་འདོད་ཅིང། གལ་ཏེ་ཆགས་སུ་ཆུག་ཀྱང་ཆུད་ཟོས་པར་འགྱུར་བའི་ཕྱིར་རོ། །འདིས་ནི་ཚོགས་བདུན་དང་གཟུགས་སྒོ་གཞིར་འདོད་པ་བསལ་ཏེ། དབང་ཤེས་ལྔ་ནི་རེས་འགའ་བྱུང་བ་ཡིན་
གྱི། རྟག་པར་མི་འབྱུང་ལ་དྲུག་པ་ཡིད་ཀྱི་རྣམ་ཤེས་ཀྱང། ཇི་སྐད་དུ། ཡིད་ཀྱི་རྣམ་ཤེས་འབྱུང་བ་ནི། རྟག་ཏུའོ་འདུ་ཤེས་མེད་པ་པ། །སྙོམས་པར་འཇུག་པ་རྣམ་གཉིས་དང། །སེམས་མེད་གཉིད་དང་བརྒྱལ་མ་གཏོགས་ཞེས་སེམས་མེད་ལྔའི་གནས་སྐབས་སུ་མ་འཇུག་པ་
དང། ཉོན་ཡིད་ཀྱང་འཇིག་རྟེན་འདས་པའི་ལམ་ན་མེད། །འགག་པའི་སྙོམས་པར་འཇུག་ནའང་མེད། ཅེས་འཕགས་པའི་མཉམ་གཞག་དང་འགོག་པའི་སྙོམས་འཇུག་གི་སྐབས་སུ་མེད་པར་གསུངས་པའི་ཕྱིར་དང། གཟུགས་ཀྱང་གཟུགས་མེད་དུ་མེད་པའི་ཕྱིར་རོ། །འོ་ན་ཀུན་
གཞི་ཡང་སྒོ་གཞིར་ཇི་ལྟར་འགྱུར་ཏེ། དགྲ་བཅོམ་ཉིད་ནས་དེ་ལྡོག་གོ་ཞེས་གསུངས་པའི་ཕྱིར་ཞེ་ན། ཇི་སྲིད་སྒོ་བྱེད་ཡོད་ཀྱི་བར་རྒྱུན་འཇུག་པས་ཆོག་པའི་ཕྱིར་དང། དགྲ་བཅོམ་པའི་རྒྱུད་ལའང་ཀུན་གཞིའི་རྒྱུན་རྣམ་སྨིན་གྱི་རྣམ་ཤེས་ཡོད་པའི་ཕྱིར་རོ་།ཡང་ཁ་ཅིག་འདོད་པའི་
གང་ཟག་གི་རྒྱུད་ཀྱི་ཀུན་གཞི་རྣམ་ཤེས་ཆོས་ཅན། བག་ཆགས་སྒོ་གཞིར་མི་རུང་བར་ཐལ། གཟུགས་མེད་ན་མེད་པའི་ཕྱིར་ཞེས་པ་ནི་འབེན་མ་མཐོང་བར་མདའ་རྡེག་པ་སྟེ་རིགས་འདྲའི་རྒྱུན་འཇུག་པ་དགོས་ཞེས་མ་སྨྲས་སམ། ཁྱོད་ལྟར་ན། འོ་ན་དེ་རིང་གི་ཀུན་གཞི་ཆོས་
ཅན། བག་ཆགས་བསྒོ་གཞིར་མི་རུང་བར་ཐལ། སང་ཉིན་ན་མེད་པའི་ཕྱིར། འཁོར་གསུམ། འདིར་དཔེ་རྣམས་ལས། བསྟན་ལུང་མ་བསྟན་སྒོ་བྱ་བ་ཞེས་འབྱུང་བ་ནི་ར་མགོ་དང་ས་མགོ་ནོར་བར་མངོན་ནོ། །དགེ་མི་དགེར་ལུང་དུ་མ་བསྟན་པ་ཞིག་དགོས་ཏེ། དཔེར་ན་དྲི་ཧ་ཅང་ཞིམ་པ་
དང་མི་ཞིམ་པ་ལ་དྲི་གཞན་བསྒོ་མི་ནུས་ཀྱི། དྲི་མཉམ་པ་ཏིལ་ལྟ་བུ་ལ་དྲི་གང་ཡང་སྒོ་ནུས་པ་ལྟར། དགེ་བ་དང་མི་དགེ་བ་ནི་མི་དགེ་བ་དང་དགེ་བའི་ས་བོན་སྒོ་བའི་གཞིར་མི་རུང་ལ། དྲི་མཉམ་པ་ཏིལ་ལྟ་བུའི་ལུང་མ་བསྟན་ནི་དགེ་མི་དགེའི་ས་བོན་སྒོ་བའི་གཞིར་

[214B] དེ་ནི་དགེ་མི་དགེའི་སེམས་ཧ་ཅང་གསལ་བ་དང་མི་མཐུན་པ་མེད་པའི་ཕྱིར་རོ། །འདིས་ནི་དགེ་བ་དང། མི་དགེ་བའམ་ཉོན་མོངས་ཅན་སྒོ་གཞིར་མི་རུང་བར་བསྟན་ནོ། །འགའ་ཞིག་གིས། གོང་དུ་བག་ཆགས་བསྒོ་གཞི་ཡིན་ཕྱིར་དང་ཞེས་སོགས་ཀྱིས་ཀུན་གཞིའི་
རྣམ་ཤེས་ལུང་མ་བསྟན་དུ་བསྒྲུབས་པ་མ་ཡིན་ནམ། འདིར་ཟློས་ཏེ་བརྗོད་ཅི་དགོས་ཞེ་ན། གོང་དུ་བག་ཆགས་སྒོ་གཞི་ཡིན་ཕྱིར་དང་ཞེས་སོགས་ཀྱིས་ནི་ཀུན་གཞིའི་རྣམ་ཤེས་མ་བསྒྲིབས་ལུང་མ་བསྟན་གྱི་ངོ་བོར་བསྒྲུབས་པ་ཡིན་ལ། འདིར་བརྟན་ལུང་མ་བསྟན་ཞེས་སོགས་ཀྱིས་ནི་
བག་ཆགས་སྒོ་གཞིའི་རྣམ་ཤེས་ལུང་མ་བསྟན་དུ་བསྒྲུབས་པ་མ་ཡིན་ཀྱི། བག་ཆགས་སྒོ་གཞི་ལ་རྒྱུད་རྒྱུན་ཆགས་སུ་འཇུག་པའི་བརྟན་པ་དང། ལུང་དུ་མ་བསྟན་པ་སོགས་ཁྱད་པར་ལྔ་དང་ལྡན་པ་ཞིག་དགོས་པར་བསྟན་ནས། དེ་ལྟར་ན་ཁྱད་པར་ལྔ་དང་ལྡན་པ་ནི་རྣམ་སྨིན་གྱི་
ཀུན་གཞི་ལས་གཞན་ལ་མ་མཐོང་བས། དེ་ཁོ་ན་བག་ཆགས་སྒོ་བའི་གཞིར་ངེས་པར་བྱེད་པས་ཟློས་པའི་སྐྱོན་ཡོད་པ་མ་ཡིན་ནོ་།བསྒོ་བར་བྱ་བ་ནུས་པ་སྟེ་མི་རྟག་པ་ལ་སྒོ་ནུས་ཀྱི། འདུས་མ་བྱས་ལ་སྒོ་མི་ནུས་སོ། །འདིས་ནི་འདུས་མ་བྱས་སྒོ་གཞིར་མི་རུང་བར་བསྟན་ནོ། །གོང་དུ་བརྟན་
པ་དང་དགེ་མི་དགེ་གང་དུའང་གྲུབ་པའི་ལུང་མ་བསྟན་ཞིག་སྒོ་གཞིར་བསྟན་པས། དེ་ལྟར་ན་འདུས་མ་བྱས་པའི་ཆོས་ཤིག་དགོས་སམ་སྙམ་པའི་དོགས་པ་བཟློག་པའི་ཕྱིར། སྒོ་བྱ་བ་ཞེས་གསུངས། སྒོ་བར་བྱེད་པ་རྣམ་ཤེས་ཚོགས་བདུན་གང་རུང་དང། སྒོ་གཞི་རང་ཉིད་དུས་
མཉམ་དུ་སྐྱེ་འགག་བྱེད་པའི་འབྲེལ་པ་དང་ལྡན་པ་དགོས་ཀྱི། དུས་མི་མཉམ་པའི་རྣམ་ཤེས་སྔ་མའི་བག་ཆགས། རྣམ་ཤེས་ཕྱི་མ་ལ་སྒོ་མི་ནུས་ཤིང། དུས་མཉམ་ཡང་རྒྱུད་གཞན་གྱི་རྣམ་ཤེས་ཀྱི་བག་ཆགས་རྒྱུད་གཞན་གྱི་ཀུན་གྮིའམ་རྣམ་ཤེས་ལ་སྒོ་མི་ནུས་པའི་ཕྱིར་
འདིས་ན་མི་རྟག་པ་གང་ཡིན་བག་ཆགས་སྒོ་གཞིར་མི་རུང་བར་བསྟན་ནོ། །དེ་ཡང་སྒོ་བྱེད་ཚོགས་བདུན་གྱིས་རང་ཉིད་འགག་པ་ལ་མངོན་དུ་ཕྱོགས་པའི་ཚེ་བག་ཆགས་དངོས་སུ་སྒོ་བྱེད་ཀྱི་རྣམ་ཤེས་དེ་དང་སྐོ་གཞིའི་ཀུན་གཞི་གཉིས་དུས་མཉམ་དུ་སྐྱེས་ནས་དེ་འདྲའི་སྒོ་བྱེད་ནམ་

[215A]༄༅། །འགག་པ་དང་མཉམ་དུ་དེ་འདྲའི་སྒོ་གཞི་ཡང་འགག་པའི་འབྲེལ་པ་དང་ལྡན་པ་ཞིག་དགོས། ཞེས་པའོ། །རྣམ་གྲངས་སམ་གཞན་སྟོབས་ཀྱིས་མ་ཡིན་པར་མཐའ་གཅིག་ཏུ་རྟེན་དུ་གྱུར་པ་ཞིག་དགོས་ཏེ། རྣམ་སྨིན་གྱི་འཁོར་དུ་གྱུར་པའི་རེག་པ་སོགས་ནི་ཀུན་
གཞིའི་རྣམ་ཤེས་ལ་བརྟེན་པས་ན་མཐའ་གཅིག་ཏུ་རྟེན་དུ་གྱུར་པ་མ་ཡིན་ནོ། །འདིས་ཀུན་གཞིའི་འཁོར་རྣམས་སྒོ་གཞི་ཡིན་པ་བསལ་གལ་ཏེ་ཀུན་གཞིའི་འཁོར་གྱི་རེག་པ་སོགས་ཀྱིས་རང་འགྲུབ་པའི་ས་བོན་སྒོའམ་མི་སྒོ་སྙམ་ན། ཁ་ཅིག་རྒྱུ་མེད་དུ་འགྱུར་བས་སྒོ་དགོས་ཞེས་དང་
འགའ་ཞིག་དམིགས་རྣམ་ཤིན་ཏུ་མི་གསལ་བའི་ཕྱིར་མི་སྒོ་ཞེས་པའི་ལུགས་གཉིས་ལས་ཕྱི་མ་ལྟར་བཞེད་དེ། དེ་དག་ནི་དགེ་མི་དགེས་འཕངས་པའི་འབྲས་བུ་ཡིན་པས་དེས་འཕེན་པའི་སྟོབས་ཀྱིས་འཇུག་གི་།ས་བོན་གྱི་སྟོབས་ཀྱིས་མ་ཡིན་པའི་ཕྱིར་དང་དེ་
ལྟར་ན་ཀུན་གཞིའི་རྣམ་ཤེས་ཀྱིས་ཀྱང་སྒོ་དགོས་ན་རང་ཉིད་ལ་རང་གིས་བྱེད་པ་མི་འཇུག་ཅིང། དེ་ལས་གཞན་ཡང་མེད་པས་སྒོ་གཞི་མི་རྙེད་དོ། །གཉིས་པ་དེ་ལ་བསྒོས་པའི་བག་ཆགས་ཀྱི་དབྱེ་བ་བཤད་པ་ལ། དྲུག་དུ་དབྱེ་བ། གསུམ་དུ་དབྱེ་བ། བཞི་ཚན་གཉིས་སུ་དབྱེ་བ་བཅས་
ཡོད་པ་ལས། དང་པོ་ནི། བག་ཆགས་སྒོ་བའི་གཞི་དེ་དེ་ལྟ་བུ་ཡིན་ན། དེ་ལ་བསྒོས་པའི་བག་ཆགས་ལ་དུ་ཡོད་ཅེ་ན། ཕྱི་དང་ནང་དང་མི་གསལ་བ། །གཉིས་དང་ཀུན་རྫོབ་ཉིད་དང་ནི། །དམ་པའི་དོན་དེ་དེ་དག་ཀུན། །ས་བོན་རྣམ་པ་དྲུག་ཏུ་འདོད། །ཅེས་གསུངས་དོན་ནི། ས་བོན་དེ་ལ་
དབྱེ་ན། ནས་དང་ཨུཏྤ་ལའི་རྩ་བ་ལྟ་བུ་ཕྱིའི་ས་བོན་དང་ས་བོན་གྱི་ཀུན་གཞི་ལྟ་བུ་ནང་གི་དང། ཀུན་ནས་ཉོན་མོངས་པ་དང་རྣམ་བྱང་དམ་དགེ་མི་དགེ་གང་དུ་ཡང་མི་གསལ་བའི་ཕྱི་ནང་གི་ས་བོན་གཉིས་དང། ཕྱི་ཀུན་རྫོབ་པའི་ས་བོན་དང། ནང་དོན་དམ་པའི་ས་བོན་ཏེ་ས་བོན་གྱི་
རིགས་དེ་དག་ཀུན་བསྡུན། །རྣམ་པ་དྲུག་ཏུ་འདོད་བར་བྱའོ། །སྐབས་འདིར་ཀུན་གཞི་རྩ་བའི་འབྲུ་འགྲེལ་འགའ་ཞིག་ལས་འབྲུ་དང་རྩ་བ་དང་སྡོང་པོའི་ས་བོན་སོགས་རྒྱུད་ཀྱིས་མ་བསྡུས་པའི་ས་བོན་རྣམས་ཕྱིའི་ས་བོན་དང། རྒྱུད་ཀྱིས་བསྡུས་པ། ས་བོན་ཐམས་ཅད་པའི་རྣམ་ཤེས་

[216B] ཕྱི་ནང་གི་ས་བོན་དེ་གཉིས་ཀྱང་ངོ་བོའི་སྒོ་ནས་འཇོག་ན། དགེ་བར་མི་གསལ་བའི་ལུང་མ་བསྟན་གྱི་ས་བོན་དང། མི་དགེ་བར་མི་གསལ་བའི་ལུང་མ་བསྟན་གྱི་ས་བོན་ཏེ་ས་བོན་མི་གསལ་བ་གཉིས་སུ་ངེས་པ་དང་ཞེས་མི་གསལ་བ་
གཉིས་ལ་ཕྱི་ནང་གི་ས་བོན་གཉིས་ཀ་དགེ་བར་མི་གསལ་བའི་ཆ་ནས་གཅིག་མི་དགེ་བར་མི་གསལ་བའི་ཆ་ནས་གཅིག་སྟེ་གཉིས་འཇོག་པར་མཛད་མོད། མི་གསལ་གཉིས་ཞེས་པའི་མི་གསལ་བ་ནི་ཀུན་བྱང་དམ་དགེ་མི་དགེར་མི་གསལ་བ་ལ་བྱེད་ལ། གཉིས་ཞེས་
པ་ནི་ཕྱི་དང་ནང་གི་ས་བོན་གཉིས་ལ་འཇོག་དགོས་ཏེ། རྗེ་ཉིད་ཀྱི་དཀའ་འགྲེལ་དུ། མི་གསལ་བ་ནི་ལུང་མ་བསྟན་པ་ཡིན་ཏེ། དེ་ལ་ནི་ཀུན་ནས་ཉོན་མོངས་པ་དང་རྣམ་བྱང་གི་མི་གསལ་བའམ། དགེ་བ་དང་མི་དགེ་བ་གཉིས་སུ་མི་གསལ་བའི་ཕྱིར་རོ། །ཞེས་མི་གསལ་བའི་དོན་བཤད་
ནས། གཉིས་ཞེས་པའི་དོན་འཆད་པ་ན། གཉིས་ནི་ཕྱིའི་ས་བོན་དང། ནང་གི་ས་བོན་ཞེས་གསུངས་ཤིང། བཤད་སྦྱར་ལས་ཀྱང་མི་གསལ་བ་ནི་ལུང་དུ་མ་བསྟན་པའོ། །གཉིས་ནི་ཕྱི་དང་ནང་གིའོ་ཞེས་འབྱུང་གི་གཉིས་ནི་དགེ་བ་དང་མི་དགེ་བའི་མི་གསལ་བའོ། །ཞེས་མི་
འབྱུང་བའི་ཕྱིར། ཡང་ན་གཉིས་ཞེས་པ་ཀུན་གཞིའི་རྣམ་ཤེས་ལ་ཀུན་ཉོན་གྱི་ས་བོན་ཐམས་ཅད་གནས་པས་ཀུན་ཉོན་དང་རྒྱུ་འབྲས་སུ་གྱུར་པ་གཅིག་དང། རྣམ་བྱང་གི་ས་བོན་ཐམས་ཅད་གནས་པས་རྣམ་བྱང་གི་རྒྱུ་འབྲས་སུ་གྱུར་པ་གཅིག་དང་གཉིས་ལ་འཇོག་སྟེ་བཤད་
སྦྱར་ལས། ཡང་ན་འབྲས་བུ་དང་རྒྱུ་སྟེ་དེ་གཉིས་ཀྱི་རྒྱུ་མཚན་ཀུན་གཞི་རྣམ་པ་ཡང་གཉིས་སོ། །དེ་ལ་རྒྱུ་དང་འབྲས་བུའི་དངོས་པོས་ཀུན་ནས་ཉོན་མོངས་པ་དང། རྣམ་པར་བྱང་བའི་ཆོས་འབྱུང་བའི་ཕྱིར་ཞེས་གསུངས། དེས་ན་མི་གསལ་བ་གཉིས་དང། ཀུན་རྫོབ་དང་དོན་
དམ་པའི་ས་བོན་ནི་ཕྱི་ནང་གི་ས་བོན་ལས་ཟུར་དུ་མེད་ཀྱང། ངོ་བོའི་སྒོ་ནས་མི་གསལ་བ་གཉིས་དང། མ་བརྟགས་མ་དཔྱད་པའི་བློ་ལ་ལྟོས་ནས་ཕྱི་ཀུན་རྫོབ་པའི་ས་བོན་དང། བརྟགས་ཤིང་དཔྱད་པའི་བློ་ལ་ལྟོས་ནས་ནད་དོན་དམ་པའི་ས་བོན་འཇོག་པས་ན་ཕྱི་མ་གཉིས་

[217A]༄༅། །བློ་ལ་ལྟོས་ནས་འཇོག་པ་ཡིན་ནོ། །མ་བརྟགས་མ་དཔྱད་སར་སྣང་ཚད་གྲགས་ཚད་གྲགས་ཚད་ཙམ་ཀྱི་དབང་དུ་བྱས་ན་ནས་དང་རྩ་བ་སོགས་ལ་ས་བོན་ཞེས་གྲགས་ཀྱང། དོན་དུ་ན་ཀུན་གཞིའི་སྟེང་གི་བག་ཆགས་རྣམས་སྨིན་པའི་དབང་གིས་ནས་ཀྱི་མྱུ་གུ་དང། ཨུཏཔ་
ལ་སོགས་པའི་ཕྱི་ནང་གི་ཆོས་མངོན་པར་འགྲུབ་པ་ཡིན་གྱི། །དེ་ལམ་ལྟོས་པར་ཕྱི་རོལ་ནས་གྲུབ་པའི་ནས་དང་རྩ་བ་སོགས་ལས་མྱུ་གུ་ཨུཏཔ་ལ་སོགས་འབྱུང་བར་མི་སྲིད་པས་ལེགས་པར་དཔྱད་ན་འབྲས་བུ་རྣམས་ཀྱི་ས་བོན་མཐར་གཏུགས་ན་ཀུན་གཞིའི་ས་བོན་གྱི་ཆ་ལ་ཐུན་
པའི་ཕྱིར་རོ། །སེམས་ཙམ་པའི་ལུགས་འདིར་སྔོན་པོ་རང་འཛིན་ཚད་མ་དང་རྫས་གཞན་གྱིས་སྟོང་པ་རྟོགས་པའི་བློས་སྔོན་པོ་སེམས་ཀྱི་བདག་ཉིད་ཙམ་དུ་གྲུབ་པར་ཁས་ལེན་དགོས་ཤིང། དེ་ལྟར་ན་སྟོང་ཉིད་ལ་མ་ཡིན་དགག་ཞིག་འདོད་དགོས་ཚུལ་སོགས་དཔྱད་པར་བྱ་རྒྱུ་
མང་ཡང། ཞིབ་པར་ལྕང་སྐྱ་རིན་པོ་ཆེའི་གྲུབ་མཐའ་སོགས་ལས་ཤས་པར་བྱོས་དང། དིང་སང་གི་མཚན་ཉིད་པ་དག་གི་བློར་མི་ཆུད་པའི་གཏམ་གསར་པ་མང་ངོ། །འོན་ཀྱང་ལྷན་ཅིག་དམིགས་ངེས་ལ་རྫས་གཞན་གྱིས་སྟོང་པས་ཁྱབ་ཀྱང་རྫས་གཅིག་གིས་མ་ཁྱབ་སྟེ་
བུམ་འཛིན་རྟོག་པ་དང་བུམ་པའི་དོན་སྤྱི་གཉིས་ལྷན་ཅིག་དམིགས་ངེས་སུ་ཚད་མ་རིགས་རྒྱན་སོགས་ལས་བཤད་དོ། །གཉིས་པ་གསུམ་དུ་དབྱེ་བ་བཤད་པ་ལ། གཞན་ཡང་མངོན་བརྗོད་བདག་ལྟ་དང། སྲིད་པའི་ཡན་ལག་བག་ཆགས་གསུམ། །ཞེས་གསུངས། དོན་
མངོན་པར་བརྗོད་པ་སྟེ་མིག་མིག་ཅེས་དང། གཟུགས་གཟུགས་ཞེས་སོགས་ཀྱི་བརྗོད་པའི་རྣམ་པ་ཅན་གྱི་ཡིད་ཤེས་ཀྱི་ས་བོན་དང། བདག་ཏུ་ལྟ་བའི་བག་ཆགས་དང། སྲིང་པའི་ཡན་ལག་གི་བག་ཆགས་གསུམ་དུ་དབྱེར་ཡོད་ཅེས་པའོ། །དེ་ལ་བག་ཆགས་དང་པོ་ནི་
འཇོག་བྱེད་ཚོགས་དང། ལས་ཡིད་ཤེས་ཁོ་ནས་འཇོག་ལ། ཐ་སྙད་སྣ་ཚོགས་འདོགས་པའི་ཡིད་ཤེས་ཀྱི་རྒྱུའི་རྐྱེན་ནོ། །འདི་ལ་སྤྲོས་པའི་བག་ཆགས་ཞེས་ཀྱང་ཟེར་ཏེ། ཡིད་ཤེས་ཡུལ་སྣ་ཚོགས་ལ་འཕྲོ་བའི་ས་བོན་ཡིན་པའི་ཕྱིར། དེ་ལྟར་ཡང་ཐེག་བསྡུས་ལས་

[218B]གང་ཡིན་པ་དང། དེས་ཉེ་བར་སྤྱོད་པར་བྱ་བའི་རྣམ་པར་རིག་པ་གང་ཡིན་པ་དང། དེ་ལ་ཉེ་བར་སྤྱོད་པའི་རྣམ་པར་རིག་པ་གང་ཡིན་པ་དང། དུས་དང་གྲངས་དང་ཡུལ་དང་ཐ་སྙད་ཀྱི་རྣམ་པར་རིག་པ་གང་ཡིན་པ་དེ་ནི་
མངོན་པར་བརྗོད་པའི་བག་ཆགས་ཀྱི་ས་བོན་ལས་འབྱུང་བའི་ཕྱིར་རོ། །ཞེས་རྣམ་རིག་བཅོ་ལྔའི་དང་པོ་དགུ་མངོན་བརྗོད་ཀྱི་བག་ཆགས་ལས་འབྱུང་བར་གསུངས་ཤིང། དེ་དགུའི་ནང་དུ་དབང་ཤེས་ཀྱང་ཡོད་པ་མ་ཡིན་ནམ། ཡིད་ཤེས་ཀྱི་ས་བོན་ཞེས་ཇི་ལྟར་བརྗོད་པར་རིགས་
ཞེ་ན། ཉེས་པ་མེད་དེ། ཡིད་ཤེས་ཀྱི་ས་བོན་ཞེས་པ་ནི་གཙོ་བོའི་དབང་དུ་བྱས་ལ། འདིར་བསྟན་པ་ནི་ཡང་དག་མ་ཡིན་པའི་ཀུན་རྟོག་གིས་བསྡུས་པའི་རྣམ་རིག་ཡིན་ལ། དེ་ལ་ཡང། འདི་ནི་ལུས་སོ། །འདི་ནི་ལུས་ཅན་ནོ་ཞེས་སོགས་ཐ་སྙད་འདོགས་པའི་ཀུན་རྟོག་གི་རྣམ་རིག་ནི་
མངོན་བརྗོད་ཀྱི་བག་ཆགས་ལས་འབྱུང་གི་གཞན་གཉིས་ལས་མི་འབྱུང་ལ། ལུས་དང་ལུས་ཅན་ལ་སོགས་འདི་དག་ཀྱང། ཀུན་རྟོག་དེའི་ཡུལ་ཡིན་པ་ལ་བསམས་ནས་མངོན་བརྗོད་ཀྱི་བག་ཆགས་ལས་འབྱུང་བར་གསུངས་སོ། །བདག་ལྟའི་བག་ཆགས་ནི་ཉོན་ཡིད་
མཚུངས་ལྡན་དང་བཅས་པས་བཞག་པ་སྟེ། འདི་ནི་བདག་གོ་འདི་ནི་གཞན་ནོ། །འདི་ནི་བདག་གིའོ། །འདི་ནི་གཞན་གྱི་ཡིན་གྱི། བདག་གི་ནི་མ་ཡིན་ནོ་ཞེས་སོགས་བདག་དང་གཞན་དུ་སྣང་བའི་རྣམ་རིག་འབྱུང་བའི་ས་བོན་ཏེ། འདི་ལ་འཇིག་ཚོགས་ལ་ལྟ་བའི་བག་ཆགས་
ཞེས་ཀྱང་བརྗོད་དེ་འཇིག་ལྟ་འདི་ལས་འབྱུང་བའི་ཕྱིར་རོ། །སྲིད་པའི་ཡན་ལག་གི་བག་ཆགས་ནི་འཕེན་བྱེད་དགེ་བའམ་མི་དགེ་བའི་ལས་ཀྱིས་བཞག་པའི་བག་ཆགས་ཏེ་བདེ་འགྲོ་སོགས་དང། སྐྱེ་བ་དང་འཆི་བར་སྣང་བའི་རྣམ་རིག་འབྱུང་ཞིང། འདི་ལ་རྣམ་སྨིན་གྱི་
བག་ཆགས་ཞེས་ཀྱང་བྱ་སྟེ། འདི་ཡོངས་སུ་སྨིན་པ་ལས་རྣམ་སྨིན་འབྱུང་བ་ཡིན་པའི་ཕྱིར་རོ། །གསུམ་པ་བཞི་ཚན་གཉིས་སུ་དབྱེ་བའི་དང་པོ་ནི། ཐུན་མོང་ཐུན་མོང་མ་ཡིན་དང། །ཚོར་དང་བཅས་དང་ཚོར་མེད་པའི། །ས་བོན་རྣམ་བཞི། ཞེས་རྐང་པ་ཕྱེད་དང་གསུཾ་

[219A]༄༅། །གསུངས། དོན་ནི། ཐུན་མོང་བ་སྟེ་ལས་མཐུན་པར་བསགས་པ་ལས་བྱུང་བ་ཕྱི་སྣོད་ཀྱི་འཇིག་རྟེན་འགྲུབ་པའི་ས་བོན་དང་ཐུན་མོང་མ་ཡིན་པ་སྟེ་ལས་མི་མཐུན་པ་བསག་པ་ལས་བྱུང་བ་ནང་བཅུད་ཀྱི་སེམས་ཅན་འགྲུབ་པའི་ས་བོན་དང། ཚོར་བ་དང་བཅས་
པ་སྟེ། སེམས་ཀྱིས་ཟིན་པ་ནང་གི་བཅུད་འགྲུབ་པའི་ས་བོན་དང་ཚོར་བ་མེད་པ་ཕྱིའི་སྣོད་འགྲུབ་པའི་ས་བོན་ཏེ་ཕྱི་མ་གཉིས་གོ་རིམ་ཟློག་པ་ནི་སྔ་མ་གཉིས་ཀྱི་རྣམ་གྲངས་ཙམ་ཡིན་གྱི་དང་པོ་གཉིས་ལས་ལོགས་སུ་མེད་དོ། །བཞི་ཚན་གཉིས་པ་ནི། གནས་ངན་ལེན། ཤིན་ཏུ་
སྦྱངས་དང་སྤྱད་ཟིན་དང། །མ་ཟིན་པ་དང་བཞི་རུའང་གསུངས་།ཞེས་གསུངས། དོན་ནི། ས་བོན་ལ་དྲུག་ཚན་སོགས་སུ་དབྱེ་བ་ཡོད་པར་མ་ཟད། རྩ་ཉོན་དང་ཉེ་ཉོན་སོགས་གནས་ངན་ལེན་གྱི་ས་བོན་དང། འཇིག་རྟེན་པའི་ཆོས་དགེ་བ་དད་སོགས་ཀྱི་ས་བོན་ཤིན་ཏུ་སྦྱངས་པ་
དང། སྤྱད་ཟིན་པ་སྟེ་རྣམ་པར་སྨིན་ཟིན་པ་དང། སྤྱང་མ་ཟིན་པ་སྟེ་རྣམ་པར་སྨིན་དགོས་ཀྱི་ས་བོན་ཏེ་བཞི་རུ་ཡོད་པར་གསུངས་སོ། །སྤྱང་ཟིན་མ་ཟིན་གྱི་དོན་ལ་ཁ་ཅིག་སྨིན་ཟིན་པ་ནི་བག་ཆགས་གསར་པས་གསོ་བ་བྱར་མི་ནུས་པས་ན་སྤྱང་ཟིན་པའང། སྨིན་མ་ཟིན་པ་
ནི་བག་ཆགས་གསར་པས་གསོ་བར་བྱར་ཡོད་པས་ན་སྤྱད་མ་ཟིན་པར་འཇོག་གསུང་མོད། ཐེག་བསྡུས་ཀྱི་དགོངས་པ་མིན་པར་རྗེ་ཉིད་ཀྱིས་བཞེད་དོ། །གསུམ་པ་དེ་རྟེན་དང་རྫས་གཅིག་ཐ་དང་གང་ཡིན་བཤད་པ་ལ། ཁོ་ན་རེ། དེ་ལྟ་བུའི་བག་ཆགས་སམ་ས་བོན་དེ་རང་
གི་རྟེན་རྣམ་སྨིན་གྱི་རྣམ་ཤེས་དང་རྫས་གཅིག་ཐ་དད་གང་ཡིན་ཞེ་ན། བག་ཆགས་དེ་ཡང་རྟེན་ལས་ནི། །རྫས་གཅིག་ཐ་དད་གང་ཡང་མིན། །ཞེས་གསུངས། དོན་ནི། བརྟེན་པ་ས་བོན་གྱི་ཀུན་གཞི་འམ་ཀུན་གཞིའི་སྟེང་གི་བག་ཆགས་དེ་ཡང། རྟེན་ཀུན་བཞི་རྣམ་ཤེས་ལས་ནི་རྫས་གཅིག་དང། རྫས་ཐ་དད་པ་གང་ཡང་མ་ཡིན་ནོ་ཞེས་དམ་བཅའ་བ་མཛད་ནས། དེ་ལས་ལྡོག་པ་ལ་གནོད་བྱེད་བསྟན་པ་ནི། །ས་བོན་དམིགས་རྣམ་ཡོད་པ་དང། །འགྲོ་བ་ལྔ་ཡིས་ས་བོན་རྣམས། །འཆོལ་བ་ཉིད་དུ་འགྱུར་བ་དང། །ཁམས་ཀྱང་འཆོལ་ཕྱིར་

[220B] །ཞེས་གསུངས། དོན་ནི། ཀུན་གཞིའི་སྟེང་གི་བག་ཆགས་དང། ཀུན་གཞི་གཉིས་རྫས་ཡོད་ཀྱི་གཅིག་ཏུ་ཁས་བླངས་པ་ལ་སྐྱོན་ཅི་ཡོད་ཅེ་ན། སྐྱོན་གསུམ་སྟེ་འདི་ལྟར། བརྟན་པ་ས་བོན་གྱི་ཀུན་གཞི་ཆོས་ཅན། ཁྱོད་ལ་དམིགས་པ་དང་རྣམ་པ་ཡོད་པར་ཐལ། རང་གི་
རྟེན་ཀུན་གཞིའི་རྣམ་ཤེས་དང་རྫས་གཅིག་ཡིན་པའི་ཕྱིར། ལྷ་ལ་སོགས་པའི་འགྲོ་བ་ལྔ་འགྲུབ་པར་བྱེད་པའི་ས་བོན་རྣམས་ཆོས་ཅན། ཕན་ཚུན་འཆོལ་བ་སྟེ། ལྷའི་འགྲོ་བ་འགྲུབ་པའི་ས་བོན་དེ་དམྱལ་བའི་འགྲོ་བ་འགྲུབ་པའི་ས་བོན་སོགས་སུ་འགྱུར་བར་ཐལ། དེ་རྣམས་རང་གི་
རྟེན་ཀུན་གཞིའི་རྣམ་ཤེས་སྐད་ཅིག་མ་རྫས་ཆ་ཤས་འབྱེད་དུ་མེད་པ་གཅིག་གི་རང་བཞིན་ཡིན་པའི་ཕྱིར། འོ་ན་ལྷས་བྱིན་གྱི་ཡིད་ཀྱི་རྣམ་ཤེས་དང། མཆོད་སྦྱིན་གྱི་ཡིད་ཀྱི་རྣམ་ཤེས་གཉིས་ཡིད་ཀྱི་རྣམ་ཤེས་དང་རྫས་གཅིག་གམ་ཐ་དང། དང་པོ་ལྟར་ན་དེ་གཉིས་ཀྱང་
རྫས་གཅིག་ཏུ་འགྱུར་ཏེ། དེ་གཉིས་ཡིད་ཀྱི་རྣམ་ཤེས་དང་རྫས་གཅིག་ཡིན་པའི་ཕྱིར། གཉིས་པ་ལྟར་ན་མི་འཐད་དེ། དེ་གཉིས་ཡིད་ཀྱི་རྣམ་ཤེས་ཀྱི་བྱེ་བྲག་ཡིན་པས་དེ་དང་བདག་ཉིད་གཅིག་ཡིན་ལ། བདག་ཉིད་གཅིག་ལ་རྫས་ཐ་དད་ཡིན་པ་ནི་མོ་ཤམ་གྱི་བུ་དང་མཚུངས་
སོ་སྙམ་ན། དོགས་པ་དེའི་སྐྱོན་མེད་དེ་ལྷའི་སྐྱེ་བ་འགྲུབ་པའི་ས་བོན་དང་རྫས་གཅིག་ཏུ་སོང་བའི་ཀུན་གཞིའི་རྣམ་ཤེས་ཀྱི་ཆ་གང་ཡིན་པ་དེ་དང་མིའི་སྐྱེ་བ་འགྲུབ་པའི་ས་བོན་གཉིས་རྫས་གཅིག་ཡིན་ན་ལྷ་མིའི་སྐྱེ་བར་འགྲུབ་པའི་ས་བོན་གཉིས་འཆོལ་བར་འགྱུར་ལ་
ཡིད་ཀྱི་རྣམ་ཤེས་ལ་རྫས་ཆ་ཤས་འབྱེད་དུ་ཡོད་པས་ལྷས་བྱིན་གྱི་རྣམ་ཤེས་དང་རྫས་གཅིག་ཏུ་སོང་བའི་ཆ་གང་ཡིན་པ་མཆོད་སྦྱིན་གྱི་རྣམ་ཤེས་དང་རྫས་གཅིག་མིན་ལ། དེ་བཞིན་དུ་མཆོད་སྦྱིན་གྱི་རྣམ་ཤེས་དང་རྫས་གཅིག་དུ་སོང་བའི་ཆ་གང་ཡིན་པ་དེ། ལྷས་བྱིན་
གྱི་རྣམ་ཤེས་དང་རྫས་གཅིག་མ་ཡིན་པས་དེ་གཉིས་རྫས་གཅིག་ཏུ་འགྱུར་བའི་སྐྱོན་མེད་ལ། ཀུན་གཞི་དང་ནི་མི་འདྲ་སྟེ། །ལྷའི་ས་བོན་དང་རྫས་གཅིག་དུ་སོང་བའི་ཀུན་གཞི་ཡོད་ན་ཀུན་གཞི་དེའི་སྟེང་དུ་མིའི་ས་བོན་ནི་ཡོད་དགོས་ཏེ། དེ་འགྲོ་བ་ལྔའི་ས་བོན་འཛིན་པའི་༄༅། །རྣམ་སྨིན་གྱི་རྣམ་ཤེས་ཡིན་པའི་ཕྱིར་རོ། །དེ་འདོད་ན་དེ་འདྲའི་ཀུན་གཞི་དང། དེའི་སྟེང་གི་མིའི་ས་བོན་གཉིས་ཀྱང་རྫས་གཅིག་དུ་འགྱུར་ལ། དེ་འདོད་ན་དེ་འདྲའི་ལྷ་མིའི་ས་བོན་གཉིས་ཀྱང་རྫས་གཅིག་ཏུ་འགྱུར་བའི་སྐྱེན་ཡོད་པ་ཡིན་ནོ། །དེས་ན་ལྷས་བྱིན་
གྱི་ཡིད་ཀྱི་རྣམ་ཤེས་དེ་ཡིད་ཀྱི་རྣམ་ཤེས་ཀྱི་ངོ་བོ་ཡིན་པས་དེ་ཡིད་ཀྱི་རྣམ་ཤེས་དང་རྫས་གཅིག་ཡིན་ཀྱང། ཡིད་ཀྱི་རྣམ་ཤེས་དེ་ལྷས་བྱིན་གྱི་ཡིད་ཀྱི་རྣམ་ཤེས་ཀྱི་ངོ་བོར་མ་གྲུབ་པས་དེ་དེ་དང་རྫས་གཅིག་མིན་ནོ། །འདིར་རྗེ་ཉིད་ཀྱི་འགྲེལ་བའི་དཔེ་རྣམས་ལས། ཇི་ལྟར་ཞེ་ན་
རྟེན་གཅིག་ལ་འགྲོ་བ་ལྔའི་ས་བོན་ཡོང་པ་ད་དུས་མཉམ་དུ་ནི་ཡོད་དགོས་ལ་དེ་དག་ཀྱང་རྟེན་དེའི་ཀུན་གཞིའི་རྣམ་ཤེས་སྐད་ཅིག་མ་གཅིག་དང་རྫས་གཅིག་པར་ཁས་ལེན་དགོས་ཤིང་སྐད་ཅིག་དེ་ལ་ཆ་ཤས་མེད་པས་ན་ས་བོན་ལྔ་པོ་དེ་རྫས་ཆ་ཤས་མེད་པ་གཅིག་ཏུ་འགྱུར་
ཏེ་ཤེས་པ་ཆ་མེད་གཅིག་གི་རང་བཞིན་ཡིན་པའི་ཕྱིར་རོ། །ཞེས་དང། ཡང་དེ་མ་ཐག་ཏུ་ཇི་ལྟར་ཞེ་ན། རྟེན་གཅིག་ལ་འགྲོ་བ་ལྔའི་ས་བོན་ཡོད་པ་དེ་དུས་མཉམ་དུ་ནི་ཡོད་དགོས་ལ་དེ་དག་ཀྱང་རྟེན་དེའི་ཀུན་གཞིའི་རྣམ་ཤེས་སྐད་ཅིག་མ་གཅིག་དང་རྫས་གཅིག་པར་ཁས་
ལེན་དགོས་ཤིང་སྐད་ཅིག་དེ་ལ་ཆ་ཤས་མེད་པས་ན་ས་བོན་ལྔ་པོ་དེ་རྫས་ཆ་ཤས་མེད་པ་གཅིག་ཏུ་འགྱུར་ཏེ། ཤེས་པ་ཆ་གཉིས་གཅིག་གི་རང་བཞིན་ཡིན་པའི་ཕྱིར་རོ། །ཞེས་ཤེས་པ་ཆ་མེད་ཅེས་པ་དང་ཤེས་པ་ཆ་གཉིས་ཞེས་པ་གཉིས་མི་འདྲ་བ་མ་གཏོགས་
ཐམས་ཅད་འདྲ་བར་ལན་གཉིས་བཟླས་པ་ནི་དཔེ་ལྷག་པར་སེམས་སོ་།ཁ་ཅིག་ཁྱེད་ཀྱིས་བཤད་པ་དེ་མི་འཐད་དེ། རྗེ་ཉིད་ཀྱིས་དེས་ན་ཇི་སྲིད་གསལ་བ་རྣམས་ལས་མ་གཏོགས་པའི་སྤྱི་རྫས་སུ་གྲུབ་པ་ཞིག་འདོད་པ་དེ་སྲིད་དུ་རྫས་གཅིག་དང་ཐ་དད་བརྟགས་པའི་སྐྱོན་
གཉིས་པོ་སྤང་བར་མི་ནུས་སོ་ཞེས་དང། རྫས་གཅིག་ཏུ་ཁས་བླངས་ནས་ཆ་གཉིས་འདོད་པ་ལ་འགལ་བ་མེད་ན་ཡན་ལག་དང། ཡན་ལག་ཅན་གཉིས་རྫས་གཅིག་པ་སངས་རྒྱས་ཀྱིས་ཀྱང་དགག་པར་མི་ནུས་སོ། །ཞེས་པ་དང་འགལ་ལོ་ཞེ་ན་ལུང་སྔ་མའི་དོན་ནི། དཔེར་

[222B]པའི་དེའི་ནང་གི་ཤར་ངོས་ཀྱི་ཀ་བ་སོགས་རེ་རེ་ནས་ནས་དེའི་ནང་གི་ཀ་བའི་བྱེ་བྲག་ཡིན་ལ། དེའི་ནང་གི་ཀ་བ་དེ་དེའི་ནང་གི་ཤར་གྱི་ཀ་བ་སོགས་ལ་ཁྱབ་པའི་སྤྱི་ཡིན་མོད། མུ་སྟེགས་པའི་འདོད་པ་ལྟར་དེའི་ནང་གི་ཤར་གྱི་ཀ་བ་སོགས་ལ་
རྗེས་སུ་འགྲོ་བའི་སྤྱི་དེ་རྫས་ཡོད་དང། ཤར་གྱི་ཀ་བ་སོགས་ལ་རྗེས་སུ་འགྲོ་བའི་ཆ་གང་ཡིན་ནུབ་ཀྱི་ཀ་བ་ལ་རྗེས་སུ་འགྲོ་བ་སོགས་དང། དེའི་ནང་གི་ཀ་བ་བཞི་ལས་གུད་དུ་ཡོད་པར་འདོད་པ་དེ་སྲིད་དུ། དེའི་ནང་གི་ཀ་བ་རྣམས་དེའི་ནང་གི་ཀ་བ་དང་རྫས་
གཅིག་ན་ཀ་བ་ཀུན་རྫས་གཅིག་ཏུ་འགྱུར་ལ། རྫས་ཐ་དད་ན། དེའི་ནང་གི་ཀ་བ་རྣམས་དེའི་ནང་གི་ཀ་བ་མ་ཡིན་པར་འགྱུར་བའི་སྐྱོན་སྡང་མི་ནུས་པ་དང། ལུང་ཕྱི་མའི་དོན་ནི། དཔེར་ན་གཟུགས་ལྟ་བུ་བུམ་པ་དང་རྫས་གཅིག་ཏུ་གྱུར་པའི་དངོས་པོར་འདོད་ནས། ཡང་དེ་ལ་ཀ་བ་ལ་རྗེས་སུ་འགྲོ་བའི་ཆ་དང་མི་
འགྲོ་བའི་ཆ་གཉིས་འདོད་པ་ལ་འགལ་བ་མེད་ན་ཡན་ལག་ཅན་ལྷས་བྱིན་ལྟ་བུ་རང་གི་ཡན་ལག་ལག་པ་དང་རྫས་གཅིག་པའི་དངོས་པོར་ཁས་བླངས་ནས་ཡང་དེ་ལ་ཆ་གཉིས་ཡོད་ཅེས་པ་སངས་རྒྱས་ཀྱིས་ཀྱང་དགག་མི་ནུས་ཞེས་པ་ཡིན་ནམ་སྙམ། ཁམས་ཀྱང་འཆོལ་
བ་སྟེ་གཟུགས་ཁམས་ལྟ་བུའི་ལྷའི་རྣམ་སྨིན་འགྲུབ་པའི་ས་བོན་འདོད་པའི་ཀུན་གཞི་ལ་བཞག་པ་དེ་ཆོས་ཅན། འདོད་ཁམས་ཀྱི་སར་གཏོགས་པར་ཐལ། རང་གི་རྟེན་འདོད་ཁམས་ཀྱི་ཀུན་གཞི་དང་རྫས་གཅིག་ཡིན་པའི་ཕྱིར། ཞེས་པ་ལ་སོགས་པའི་རིགས་པ་དུ་མས་གནོད་པའི་
ཕྱིར། རྫས་ཡོད་ཀྱི་གཅིག་ཉིད་མིན་ཞེས་པའོ། །ཡང་རྫས་ཐ་དད་ནའང་གནོད་པ་འདི་ལྟར་ཡོད་ཅེས་བསྟན་པ་ལ། རྟེན་གཅིག་ལ་ནི་ཀུན་གཞི་གཉིས། །ཡོད་པར་འགྱུར་བས་སོ་སོ་མིན། །ཞེས་གསུངས། དོན་ནི། དེ་ལྟ་བུའི་ས་བོན་དེ་གཟུགས་དང་ལྡན་མིན་འདུ་བྱེད་མ་ཡིན་ཏེ་
གཟུགས་མེད་ན་ཡོད་པའི་ཕྱིར་དང། རྫས་ཡོད་ཡིན་པའི་ཕྱིར། ཡང་དེ་ཚོགས་བདུན་པོ་གང་ཡང་མ་ཡིན་ཏེ། དེ་མེད་པའི་གནས་སྐབས་འགོག་པའི་སྙོམས་འཇུག་ལྟ་བུའི་སྐབས་སུ་ཡང་འཇུག་པའི་ཕྱིར་དེས་ན་ཀུན་གཞི་རྣམ་ཤེས་གཉིས་པ་ཞིག་ཏུ་འགྱུར་ལ། དེ་ལྟར་ན་རྟེན་

[223A]༄༅། །གཅིག་ལ་ནི་ཀུན་གཞི་རྣམ་ཤེས་གཉིས་དུས་མཉམ་དུ་སོ་སོར་ཡོད་པ་དེའི་ཕྱིར་རྟེན་གཅིག་ཀྱང་རྒྱུད་དུ་མ་ཉིད་དུ་འགྱུར་རོ། །དེས་ན་རྫས་ཡོད་ཀྱི་ཐ་དད་སྟེ་སོ་སོར་མིན་ཞེས་པའོ། །ཁོ་ནར་མ་ངེས་ཏེ་སེམས་གཅིག་ལ་འཁོར་སེམས་བྱུང་དུ་མ་འབྱུང་བ་དང། ཀུན་
གཞི་དང་ཚོགས་བདུན་མཉམ་དུ་ཡོད་ཀྱང་རྒྱུད་དུ་མར་མི་འགྱུར་བའི་ཕྱིར་སྙམ་ཡང། སེམས་བྱུང་རྣམས་ནི་གཙོ་སེམས་གཅིག་ལ་བརྟེན་ནས་འཇུག་པ་དང། ཚོགས་བདུན་ཀྱང་ཀུན་གཞི་གཅིག་ལ་བལྟོས་ནས་འཇུག་ལ། ཀུན་གཞི་ནི་བརྟན་པ་རང་དབང་ཅན་གྱི་ཤེས་པ་ཡིན་པའི་
ཕྱིར་རོ། །འོ་ན་ཁྱོད་ཀྱིས་ཕྱོགས་གཉིས་ཀ་ལ་གནོད་པ་བསྟན་པས་ཀུན་གཞིའི་རྣམ་ཤེས་དང། དེའི་སྟེང་གི་བག་ཆགས་གཉིས་ཇི་ལྟར་གནས་ཞེ་ན། དེས་ན་རྟེན་ལས་དེ་ཉིད་དང། །གཞན་དུ་བརྗོད་དུ་མེད་པ་སྟེ། །བཏགས་ཡོད་ཙམ་དུ་གནས་ཕྱིར་རོ། །ཞེས་ཕྱོགས་གཉིས་གང་དུ་ཁས་
བླངས་ཀྱང་རིགས་པས་གནོད་པ་དེའི་ཕྱིར་བག་ཆགས་དེ་རང་གི་རྟེན་ཀུན་གཞིའི་རྣམ་ཤེས་དང། རྫས་ཡོད་ཀྱི་དེ་ཉིད་དང་རྫས་ཡོད་ཀྱི་གཞན་གང་དུ་ཡང་བརྗོད་དུ་མེད་པར་གནས་པ་ཤེས་པར་བྱ་སྟེ། བཏགས་ཡོད་ཙམ་དུ་གནས་པའི་ཕྱིར་རོ། །མདོར་ན་བག་ཆགས་དང་དེའི་རྟེན་གཉིས་
རྫས་ཡོད་ཀྱི་གཅིག་མ་ཡིན། རྫས་ཡོད་ཀྱི་ཐ་དང་མ་ཡིན་ཞེས་པའི་དོན་ཡིན་ཏེ། དེ་རང་གི་རྟེན་དང་རྫས་ཡོད་ཀྱི་གཅིག་ཡིན་ན་ངེས་པར་དོན་གཅིག་དུ་འགྱུར་བ་ལ་དགོངས་ནས། ས་བོན་དམིགས་རྣམ་ཡོད་པ་དང་ཞེས་དང། ཁམས་འཆོལ་བའི་ཐད་དུ་དཀའ་འགྲེལ་ལས་
གསར་དུ་བཞག་པའི་ས་བོན་དེ་འདོད་ཁམས་ཀྱི་ཀུན་གཞིའི་རྣམ་ཤེས་ཡིན་པའི་ཕྱིར་རོ། །ཞེས་གསུངས་པའི་ཕྱིར། མཁས་པ་རྣམས་ཀྱིས་སློབ་དཔོན་ཆོས་ཀྱི་གྲགས་པས་དངོས་པོ་ཡན་ན་རྫས་སུ་གྲུབ་པས་ཁྱབ་པ་བཞེད་ཅིང། ཐོགས་མེད་སྐུ་མཆེད་དངོས་པོ་ལ་རྫས་སུ་གྲུབ་མ་གྲུབ་
གཉིས་འདོད་པ་ཡིན་ཏེ། རྗེ་ཉིད་ཀྱིས་སློབ་དཔོན་འདི་སྐུ་མཆེད་དངོས་པོ་ལ་རྫས་བཏགས་གཉིས་སུ་འབྱེད་དེ། ལྡན་མིན་འདུ་བྱེད་འདུས་བྱས་སུ་བཞེད་ལ་རྫས་སུ་མི་བཞེད་པའི་ཕྱིར་རོ། །ཞེས་དང། གོང་དུ་དེ་ཉིད་རྫས་གཅིག་ལྡོག་པ་ཐ་དད་དུ་འདོད་པ་ནི་གཞུང་ལུགས་གཞན་གྱི་

[224B] །ཞེས་གསུངས་པས་ཤེས་སོ་ཞེས་གསུངས་ཀྱང། ཚིག་ཟིན་ལ་བརྟགས་ན་དེ་འདྲ་ཞིག་འདུག་མོད། རྗེའི་དགོངས་པ་ནི་ཤིན་ཏུ་རྟོགས་པར་དཀའ་ཞིང་འགྲེལ་པའི་ཚིག་ཀྱང་བརླིང་བས་ཐག་བཅད་མ་སྔ་བར་ད་དུང་ཞིབ་དུ་སེམས་དགོས་པ་
ཡོད་དོ། །རྫས་ཡོད་ལ་སྒྲས་བརྗོད་ཀྱིས་དབྱེ་ན། དོན་བྱེད་ནུས་པའི་རྫས་ཡོད། རང་རྐྱ་ཐུབ་པའི་རྫས་ཡོད། བརྟན་པ་མི་འགྱུར་བའི་རྫས་ཡོད་དང་གསུམ་ཡོད། དང་པོ་དང་འདུས་བྱས་དོན་གཅིག་།གཉིས་པ་དང་རྫས་ཡོད་ཀྱི་ཆོས་རྣམས་དོན་གཅིག་གསུམ་པ་ནི་འདུས་མ་བྱས་ཀྱི་ནམ་མཁའ་
དང་འགོག་བདེན་སོགས་ལ་འཇོག་ཅིང། བཏགས་ཡོད་ལ་ཡང་རྟོགས་པས་བཏགས་ཙམ་གྱི་བཏགས་ཡོད། གདགས་གཞི་གཞན་ལ་བརྟེན་པའི་བཏགས་ཡོད། རང་ཉིད་གཟུང་བ་ཆོས་གཞན་གཟུང་བ་ལ་བལྟོས་དགོས་པའི་བཏགས་ཡོད་དང་གསུམ་ཡོད། ཕྱི་མ་དང་བཏགས་ཡོད་
དོན་གཅིག་གོ་དེ་ལྟར་ཡང་བསྡུ་བ་ལས། གང་ཅི་ཡང་རུང་སྟེ་དེ་ལས་གཞན་པ་དག་ལ་མི་བལྟོས་ཤིང། དེ་ལས་གཞན་པ་དག་ལ་མི་བརྟེན་པར་རང་གི་མཚན་ཉིད་འདོགས་པར་བྱེད་པ་དེ་ནི་མདོར་ན་རྫས་སུ་ཡོད་པ་ཡིན་པ་རིགས་པར་བྱའོ། །གང་ཅི་ཡང་རུང་སྟེ་དེ་ལས་གཞན་
པ་དག་ལ་བལྟོས་ཤིང། དེ་ལས་གཞན་པ་དག་ལ་བརྟེན་ནས་རང་གི་མཚན་ཉིད་འདོགས་པར་བྱེད་པ་གང་ཡིན་པ་དེ་ནི་བཏགས་པའི་ཡོད་པ་ཡིན་པར་རིག་པར་བྱའོ། །ཞེས་རང་ཉིད་གཟུང་བ་ཆོས་གཞན་གཟུང་བ་ལ་བལྟོས་དགོས་མི་དགོས་ཀྱི་སྒོ་ནས་འཇོག་ལ། དེ་ཡང་གང་
ཟག་ལྟ་བུ་བཏགས་ཡོད་དང། དབང་པོའི་སྤྱོད་ཡུལ་དུ་གྱུར་པའི་གཟུགས་དང། སྒྲ་དང་དྲི་རོ་རེག་བྱ་རྣམས་རྫས་ཡོད་དང། ཤེས་པ་ཐམས་ཅད་རྫས་ཡོད་ཡིན་ཞེས་མཐུན་པར་གསུངས་ཀྱང། མིག་ཤེས་ཀྱི་གཟུང་བྱར་གྱུར་པའི་གཟུགས་ལ་རྫས་བཏགས་གཉིས་ཡོད་དེ་སྔོན་
པོ་ལྟ་བུ་རྫས་ཡོད་དང་རིང་ཐུང་ལྟ་བུ་བཏགས་ཡོད་ཡིན་ཏེ་རིང་པོ་ལ་བལྟོས་ནས་ཐུང་ངུ་དང། ཐུང་ངུ་ལ་བལྟོས་ནས་རིང་པོ་འཇོག་པས་བཏགས་ཡོད་ཡིན། རེག་བྱ་ལ་ཡང་གྲང་དྲོ་ལྟ་བུ་རྫས་ཡོད་དང། བུམ་པ་ལྟ་བུ་བཏགས་ཡོད་ཡིན། ཤེས་པ་ལ་ཡང་ལྕང་སྐྱ་རིན་པོ་

[225A]༄༅། །ཆེས། ཚུགས་ཐུབ་ཀྱི་ཤེས་པ་རྣམས་རྫས་ཡོད་ཡིན་གསུངས་པས། ཚུགས་མི་ཐུབ་པ་ཁྲོ་བ་འཁོན་འཛིན་འཆིག་པ་ཕྲག་དོག་རྣམ་འཆེ་རྣམས་ཁོང་ཁྲོ་ལ་བཏགས་པ་དང། སེར་སྣ་རྒྱགས་པ་རྒོད་པ་རྣམས་འདོད་ཆགས་ལ་བཏགས་པ་དང། འཆབ་པ་
གཡོ་རྒྱུ་གཉིད་རྨུགས་རྣམས་གཏི་མུག་ལ་བཏགས་པ་ཡིན་པས། ཤེས་པ་ལ་བཏགས་ཡོད་མང་དུ་ཡོད་དོ། །བཏགས་ཡོད་ལ་ཡང་གང་ཟག་ཐམས་ཅད་དང་ལྡན་མིན་འདུ་བྱེད་ཐམས་ཅད་རྟག་པ་ཐམས་ཅད་འཇོག་གསུངས་ཀྱང། གང་ཟག་གི་རང་ལྡོག་བཏགས་ཡོད་ཡིན་ཀྱང་
གཞི་ལྡོག་ལ་རྫས་ཡོད་འོང་སྟེ་ཀུན་གཞིའི་རྣམ་ཤེས་རྫས་ཡོད་ཡིན་པའི་ཕྱིར། འདི་ལྟར་བཤད་པ་ལ་ཁ་ཅིག་འདི་སྙམ་དུ་དོགས་ཏེ། ཚུགས་ཐུབ་ཀྱི་ཤེས་པ་རྣམས་རྫས་ཡོད་ཡིན་ན། དེ་རྣམས་རང་རྐྱ་ཐུབ་པའི་རྫས་ཡོད་དུ་འགྱུར་ཏེ་རྫས་ཡོད་དང་རང་རྒྱ་ཐབ་པའི་རྫས་ཡོད་གཉིས་
དོན་གཅིག་ཕར་སྔར་སྨྲས་ཤིང། དེ་རྣམས་རྫས་ཡོད་དུ་འདིར་སྨྲས་པའི་ཕྱིར། འདོད་ན། དེ་རྣམས་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་དེ་རྣམས་གང་ཟག་གི་བདག་གིས་སྟོང་པའི་དོན་མ་ཡིན་པར་འགྱུར་ཞིང། དེ་རྣམས་བདག་གིས་སྟོང་པའི་དོན་གཞན་པ་ཡང་མི་རྙེད་པའི་ཕྱིར་
རོ། །ཞེ་ན་མི་རྙེད་པ་མ་གྲུབ་སྟེ། དེ་རྣམས་ཤེས་པར་བྱེད་པ་པོ་དང། དེ་རྒྱུད་ལ་ལྡན་པ་པོའི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་དེ་རྣམས་གང་ཟག་གི་བདག་གིས་སྟོང་པའི་དོན་ཡིན་པའི་ཕྱིར། ཞིབ་པར་ལྕང་སྐྱ་རོལ་པའི་རྡོ་རྗེས་མཛད་པའི་གྲུབ་མཐའ་ལས་ཤེས་པར་
ཕྱོས་དང་ངོ་མཚར་བ་མང་དུ་འབྱུང་ངོ། །བཞི་པ་བག་ཆགས་ཀྱི་ངོ་བོ་གང་ཡིན་དཔྱད་པ་ལ། འཇོག་བྱེད་དགེ་སོགས་གང་ཡིན་ཀྱང། །བཞག་པའི་བག་ཆགས་ལུང་མ་བསྟན། །ཞེས་གསུངས། དོན་ནི། བག་ཆགས་འཇོག་བྱེད་དགེ་མི་དགེ་ལུང་མ་བསྟན་གསུམ་པོ་གང་ཡིན་ཀྱང་
དེ་དག་གིས་བཞག་པའི་བག་ཆགས་རྣམས་ནི་འདྲ་བར་ལུང་མ་བསྟན་དུ་ཤེས་པར་བྱ་ཞིང། མ་བསྒྲོབས་ལ་ཞེས་བྱ་བ་ནི་ཚིག་གི་ལྷག་མའོ། །ཁོ་ན་རེ། དེ་མི་འཐད་པར་ཐལ། དེ་ལྟར་འདོད་པ་ལུང་དང་རིགས་པ་དང་འགལ་བའི་ཕྱིར། ལུང་དང་འགལ་བ་ནི་ཀུན་ལས་བཏུས་ལས་

[226B] དེ་དག་ཉིད་ཀྱི་བག་ཆགས་སོ། །ཞེས་འཇོག་བྱེད་དགེ་བས་བཞག་པའི་བག་ཆགས་རྗེས་འབྲལ་གྱི་དགེ་བ་དང། ཡང་རྗེས་སུ་འབྲེལ་བའི་མི་དགེ་བ་གང་ཞེ་ན། དེ་དག་ཉིད་ཀྱི་བག་ཆགས་སོ། །ཞེས་མི་དགེ་བའི་བག་ཆགས་རྗེས་འབྲེལ་གྱི་མི་དགེ་བར་གསུངས་
པའི་ཕྱིར། རིགས་པ་དང་ཡང་འགལ་ཏེ། དགེ་མི་དགེའི་བག་ཆགས་རྣམས་ཆོས་ཅན། རྣམ་སྨིན་གྱི་རྒྱུ་མི་བྱེད་པར་ཐལ། ལུང་མ་བསྟན་ཡིན་པའི་ཕྱིར། མ་ངེས་པ་མ་ཡིན་ཏེ། རྣམ་སྨིན་རྒྱུ་ནི་མི་དགེ་དང། །དགེ་བ་ཟག་བཅས་རྣམས་ཁོ་ན། །ཞེས་འབྱུང་བའི་ཕྱིར། དགེ་མི་དགེའི་ས་
བོན་རྣམས་ཆོས་ཅན། རྒྱུ་མཐུན་གྱི་འབྲས་བུ་མི་བསྐྱེད་པར་ཐལ་རྒྱུ་ལུང་མ་བསྟན་ཡིན་ལ་འབྲས་བུ་དགེ་མི་དགེར་ལུང་དུ་བསྟན་པ་ཡིན་པའི་ཕྱིར། སྡོམ་པ་ཐོབ་ནས་མ་བཏང་གི་བར་དུ་དགེ་བ་རྒྱུན་ཆགས་སུ་མི་འབྱུང་བར་ཐལ། ཚོགས་དྲུག་འགག་པའི་ཚེ། དེའི་རྒྱུད་ལ་སྡོམ་
པའི་བག་ཆགས་ཡོད་ཀྱང། དེ་དགེ་བ་མ་ཡིན་པའི་ཕྱིར། ཞེ་ན་དེའི་ལན་དུ། དགེ་དང་མི་དགེ་མཚན་ཉིད་པར། འདོད་ལ་སྒྲུབ་པར་བྱེད་པ་མེད། །ཅེས་གསུངས། དོན་ནི། ཁྱེད་ཀྱིས་ལུང་དང་རིགས་པ་དང་འགལ་བ་བསྟན་པ་དེས་ནི་ཁོ་བོ་ཅག་ལ་ཅུང་ཟད་ཀྱང་གནོད་པར་མི་འགྱུར་ཏེ་
འདི་ལྟར་ཀུན་ལས་བཏུས་ལས། བག་ཆགས་རྗེས་འབྲེལ་གྱི་དགེ་མི་དགེར་གསུངས་ཀྱི། དགེ་མི་དགེ་མཚན་ཉིད་པར་མ་གསུངས་ལ། རྗེས་འབྲེལ་གྱི་དགེ་སོགས་དགེ་སོགས་མཚན་ཉིད་པ་ཡིན་ན་རྗེས་འབྲེལ་གྱི་གཟུགས་ཀྱང། གཟུགས་མཚན་ཉིད་པར་འགྱུར་ལ། དེ་
ལྟར་ན་གཟུགས་མེད་ན་གཟུགས་ཡོད་པར་འགྱུར་ཏེ། དེ་ན་རྗེས་འབྲེལ་གྱི་གཟུགས་ཡོད་པའི་ཕྱིར་ཏེ། དེ་ན་གཟུགས་ཀྱི་བག་ཆགས་ཡོད་པའི་ཕྱིར། རྣམ་སྨིན་གྱི་རྒྱུ་མི་བྱེད་པར་ཐལ། ཞེས་པ་ལ་ཡང་བརྟགས་ཏེ། རྣམ་སྨིན་འཕེན་བྱེད་མ་ཡིན་པར་ཐལ། ཞེས་པ་ཡིན་ན་
འདོད་པ་ཡིན་ཏེ་དེ་དག་འཇོག་བྱེད་དགེ་མི་དགེས་འཕངས་ཟིན་པ་ཡིན་པའི་ཕྱིར། རྣམ་སྨིན་མི་བསྐྱེད་པར་ཐལ། ཞེས་པ་ཡིན་ན་མ་ངེས་ཏེ། ཀུན་གཞིའི་རྣམ་ཤེས་སྐད་ཅིག་མ་སྔ་མ་ཡང་ལུང་དུ་མ་བསྟན་པར་མི་འགྱུར་ཏེ། དེ་སྐད་ཅིག་གཉིས་པའི་རྒྱུ་ཡིན་པའི་ཕྱིར་རོ། །

[227A]༄༅། །རྣམ་སྨིན་རྒྱུ་ནི་མི་དགེ་དང་ཞེས་པས་ཀྱང་མི་གནོད་དེ། རྣམ་སྨིན་འཕེན་བྱེད་ཀྱི་རྒྱུ་ལ་དགོངས་པའི་ཕྱིར། རྒྱུ་མཐུན་མི་བསྐྱེད་པར་ཐལ་བས་ཀྱང་མི་གནོད་དེ། བག་ཆགས་དེའི་རྒྱུ་མཐུན་འབྲས་རྣམས་བག་ཆགས་དེ་ཉིད་འཇོག་བྱེད་དང་མཐུན་པ་ཡིན་ལ། དེ་ཙམ་
གྱི་རྒྱུ་མཐུན་པའི་དོན་ཚང་བའི་ཕྱིར་སྡོམ་པ་རྒྱུན་ཆགས་སུ་མ་འབྱུང་བར་ཐལ་བས་ཀྱང་མི་གནོད་དེ། འཆལ་ཁྲིམས་ཀྱི་རྒྱུན་སྡོམ་པའི་ནུས་པ་ཡོད་ན་དེ་ཙམ་གྱིས་སྔར་བླངས་པའི་སྡོམ་པ་ཡོད་པར་བཞག་ནུས་ལ། དེ་ནི་སེམས་མེད་ཀྱི་གནས་སྐབས་སུ་ཡང་འཇུག་པའི་ཕྱིར་
དེས་ནི་བག་ཆགས་དགེ་མི་དགེ་མཚན་ཉིད་པར་འདོད་པར་ལ། ལུང་རིགས་ཀྱི་སྒྲུབ་པར་བྱེད་པར་མེད་དོ། །འདི་དཀའ་འགྲེལ་གྱི་དཔེ་རྣམས་ལས། གཞན་དུ་ཀུན་གཞི་རྣམ་ཤེས་ཀྱི་སྐད་ཅིག་མ་སྔ་མ་ཡང་ལུང་དུ་མ་བསྟན་པར་འགྱུར་རོ་ཞེས་འབྱུང་བ་ནི་དགག་ཚིག་ཆད་པར་གསལ་
ཏེ། དེ་ལུང་མ་བསྟན་དུ་འདོད་པས་དེ་མི་འདོད་པའི་ཐལ་བར་འཕངས་པས་ཅི་ཞིག་བྱ། ཕ་རོལ་པོས་ཀྱང་འདོད་པའི་ལན་འདེབས་པའི་ཕྱིར་རོ། །ལྔ་པ་བག་ཆགས་འཇོག་ཚུལ་བཤད་པ་ལ། འོ་ན་བག་ཆགས་དེ་དག་ཀུན་གཞི་ལ་གདོད་ནས་གནས་པ་ཞིག་གམ། འཇོག་བྱེད་ཀྱིས་གསར་
དུ་བཞག་པ་ཞིག་གམ། དེ་ལ་དེ་གཉིས་ཀ་ཡོད་ཅེ་ན། བག་ཆགས་འཇོག་པའི་ཚུལ་ལ་གསུམ། ཆོས་ཉིད་ཀྱིས་གནས་སྔོན་མེད་བསྐྱེད་།དེ་དག་གཉིས་ཀར་འདོད་པའོ། །ཞེས་གསུངས། དོན་ནི། རྣལ་འབྱོར་སྤྱོད་པའི་སློབ་དཔོན་རྣམས་ལ་ལུགས་གསུམ་བྱུང། འདི་ལྟར་སློབ་དཔོན་
ཆོས་སྐྱོང་དང། དོན་གསང་མཁན་པོ་རྣམས་ཀྱིས་བག་ཆགས་རྣམས་ནི་སྒོ་བྱེད་ལ་མི་བལྟོས་པར་ཆོས་ཉིད་ཀྱིས་གནས་པ་ཡིན་ཅིང་འཇུག་ཤེས་རྣམས་ཀྱིས་རྙིང་པོ་གསོ་བ་འབའ་ཞིག་ཡིན་ཞེས་དང་སློབ་དཔོན་ཟླ་འོད་སོགས་ཀྱིས་ནི། སྒོ་བྱེད་ཀྱིས་གསར་དུ་བཞག་པ་ཁོ་ན་
ཡིན་གྱི། ཆོས་ཉིད་ཀྱི་གནས་པ་མེད་པར་འདོད་པ་དང། སློབ་དཔོན་གཞན་གྱིས་ནི་བག་ཆགས་ལ་ཆོས་ཉིད་ཀྱིས་གནས་པ་དང། གསར་དུ་བཞག་པ་གཉིས་ཀ་ཡོད་པར་འདོད་པའི་ལུགས་གསུམ་ལས། འདིར་ཕྱི་མ་གཟུང་བར་བྱའོ། །དེ་ལ་ཟག་མེད་ཀྱི་ས་བོན་ནི། འཇོག་བྱེད་

[228B]གནས་པ་ཞིག་སྟེ། འདི་ལ་རང་བཞིན་གནས་རིགས་ཞེས་བྱའོ། །ཟག་མེད་ཀྱི་ས་བོན་ཐོས་སོགས་ཀྱིས་བསོས་བཏབ་པ་ན་དེ་རྒྱས་འགྱུར་དང། རང་བཞིན་གནས་རིགས་གཉིས་ཀར་འདོད་དོ། །ཅིའི་ཕྱིར་འདི་ལ་ཐོས་པའི་བག་ཆགས་
ཞེས་བྱ་ཞེ་ན། སངས་རྒྱས་དང་བྱང་ཆུབ་སེམས་དཔའ་རྣམས་དང་ཕྲད་ནས་གསུང་རབ་ཡན་ལག་བཅུ་གཉིས་ལྟ་བུ་རྣམས་ཐོས་པའི་གནས་སུ་གྱུར་པའི་ཕྱིར་རོ། །ཅིའི་ཕྱིར་རང་བཞིན་དུ་གནས་པའི་རིགས་ཞེས་བྱ་ཞེ་ན། འཇོག་བྱེད་ཀྱིས་བཞག་པ་མ་ཡིན་པར་དང་པོ་ནས་ཆོས་ཉིད་
ཀྱིས་གནས་པའི་ཕྱིར་རོ། །ཅིའི་ཕྱིར་སྐྱེད་མཆེད་དྲུག་གི་ཁྱད་པར་ཞེས་བྱ་ཞེ་ན། རང་གང་གི་རྒྱུད་ལ་ལྡན་པ་དེའི་སྐྱེ་མཆེད་དྲུག་གཞན་གྱི་སྐྱེ་མཆེད་དྲུག་ལས་ཁྱད་པར་དུ་བྱེད་པའི་ཕྱིར་རོ། །རྒྱུ་མཐུན་ནམ་རིགས་མཐུན་གྱི་ས་བོན་དང། རྣམ་སྨིན་གྱི་ས་བོན་གཉིས་ནི་འཇོག་བྱེད་དགེ་མི་དགེ་
ལུང་མ་བསྟན་གསུམ་གྱིས་གསར་དུ་བཞག་པ་ཡིན་པས་ཆོས་ཉིད་ཀྱིས་ཐོབ་པ་མ་ཡིན་ནོ། །འདི་ནི་འཇོག་བྱེད་ཀྱིས་གསར་དུ་བཞག་མ་བཞག་ལ་ཆོས་ཉིད་ཀྱིས་ཐོབ་པ་དང། གསར་དུ་བཞག་པའི་དབང་དུ་བྱས་པ་ཡིན་ལ། ཐོག་མ་ཡོད་མེད་ལ་བྱེད་ན། །རིགས་ནི་ཐོག་མ་མེད་པ་ཡིན་ལ་
རྣམ་སྨིན་གྱི་ས་བོན་དང། རིགས་མཐུན་གྱི་ས་བོན་གཉིས་ནི་རིམ་པ་བཞིན་དུ་རྒྱུ་མཐུན་བསྒོ་མཁན་དེ་ཡང། རྒྱུ་མཐུན་གྱི་ས་བོན་ལས་བྱུང་ཤེས། དེ་འདྲའི་རྒྱུ་མཐུན་གྱི་ས་བོན་སྔ་མ་དེ་བསྒོ་མཁན་ཡང་དེའི་སྔོན་གྱི་རྒྱུ་མཐུན་གྱི་ས་བོན་ལས་བྱུང་བའི་ཕྱིར། ཐོག་མ་མི་རྙེད་པའི་རིགས་
མཐུན་གྱི་ས་བོན་གྱི་ཐོགས་མ་མེད་ཀྱང། འཇོག་བྱེད་དགེ་མི་དགེ་ལུང་མ་བསྟན་གྱིས་གསར་དུ་བཞག་པའི་རིགས་མཐུན་གྱི་ས་བོན་གྱི་ཐོག་མ་ཡོད་པ་ཡིན་ནོ། །དེ་བཞིན་དུ་རྣམ་སྨིན་གྱི་ས་བོན་ལ་ཐོག་མ་ཡོད་ན་འཁོར་བ་ལ་ཐོག་མ་ཡོད་པར་འགྱུར་ལ། བྱེ་བྲག་ལ་ཐོག་མ་མེད་
ན་འཕེན་བྱེད་ཀྱི་ལས་ཀྱིས་རྣམ་སྨིན་ཀྱི་ས་བོན་མ་བཞག་པར་འགྱུར་རོ། །ངེས་ན་རིགས་མཐུན་དང་རྣམ་སྨིན་གྱི་ས་བོན་གཉིས་ཀྱི་སྤྱི་ལ་ཐོག་མ་མེད་ལ། བྱེ་བྲག་ལ་ཡོད་པ་ཡིན་ཏེ། དཔེར་ན་སྤྱིར་འཁོར་བ་ལ་ཐོག་མ་མེད་ཀྱང། བྱེ་བྲག་ལྷས་བྱིན་གྱི་ཉེར་ལེན་གྱི་ཕུང་པོ་ལྟ་བུ་

[229A]༄༅། །འཁོར་བ་ཡིན་ཀྱང་དེ་ལ་ཐོག་མ་ཡོད་པ་བཞིན་ནོ། དྲུག་པ་སྒྲ་བཤད་པ་ལ། བརྟེན་པ་ས་བོན་གྱི་ཀུན་གཞི་ལ་ཅིའི་ཕྱིར་ཀུན་གཞི་ཞེས་བྱ་ཞེ་ན། ཀུན་ནས་ཉོན་མོངས་ཆོས་ཐམས་ཅད་།རྒྱུའམ་འབྲས་བུའི་དངོས་པོ་རུ། །སྦྱོར་བའི་ཕྱིར་ན་ཀུན་གཞིའོ། །ཞེས་
གསུངས། དོན་ནི། སྤྱིར་ཀུན་གཞི་ཞེས་འབྱུང་བ་ནི། འདིར་ཆོས་ཀུན་སྦྱོར་བའི་ཕྱིར་ཡིན་ལ། བྱེ་བྲག་ཏུ་ཀུན་གཞི་ས་བོན་གྱི་ཆ་ལ་ཀུན་གཞི་ཞེས་བརྗོད་པའི་རྒྱུ་མཚན་ཡོད་དེ། ཀུན་གཞི་ས་བོན་གྱི་ཆ་དེ། ཉོན་མོངས་པའི་ཀུན་ནས་ཉོན་མོངས་པ་དང། ལས་ཀྱི་ཀུན་ནས་ཉོན་མོངས་པ་
དང། སྐྱེ་བའི་ཀུན་ནས་ཉོན་མོངས་པ་སྟེ། ཀུན་ནས་ཉོན་མོངས་པའི་ཆོས་ཐམས་ཅད་ཀྱི་རྒྱུའི་དངོས་པོར་འདིར་སྦྱོར་བའམ། ཡང་ན་དེ་དག་འདིའི་འབྲས་བུའི་དངོས་པོར་འདིར་སྦྱོར་བའི་ཕྱིར་ན་ཀུན་གཞི་ཞེས་བརྗོད་དོ། །དེ་ཡང་བརྟེན་པས་ས་བོན་ཀྱི་ཀུན་གཞི་དེ་ཀུན་ཉོན་གྱི་ཆོས་
ཀུན་གྱི་རྒྱུའི་རྐྱེན་ཡིན་ཏེ། དེ་ལ་ཆོས་དེ་དག་གི་ས་བོན་ཡོད་པས་དེ་ལས་འབྲས་བུ་དེ་དག་འབྱུང་བའི་ཕྱིར་རོ། །བདུན་པ་ལྡོག་དུས་ནི། རྟེན་རྣམ་སྨིན་གྱི་ཀུན་གཞི་དང་བརྟེན་པ་ས་བོན་གྱི་ཀུན་གཞི་གཉིས་ཇི་ཙམ་འཇུག་ཅིང། ཇི་ཙམ་ནས་ལྡོག་ཅེ་ན། དེ་ཕྱིར་དབང་ཐོབ་དགྲ་བཅོམ་
ལ། ཀུན་གཞི་ཡོད་པ་མ་ཡིན་ཏེ། །འཇོག་བྱེད་གཉིས་པོ་མེད་ཕྱིར་རོ་ཞེས་གསུངས། དོན་ནི། ས་བོན་གྱི་ཀུན་གཞི་ལ་ཀུན་གཞིར་འཇོག་པའི་དོན་ཀུན་ཉོན་གྱི་ཆོས་ཀུན་རང་གི་འབྲས་བུའི་དངོས་པོར་རམ། རང་ཉིད་དེ་དག་གི་རྒྱུའི་དངོས་པོར་སྦྱོར་བའི་རྒྱུ་མཚན་གྱིས་ཡིན་
པ་བཤད་མ་ཐག་པ་དང། རྣམ་སྨིན་གྱི་ཀུན་གཞི་ཀུན་གཞིར་འཇོག་པའི་དོན། འགྲོ་བ་ཀུན་འདིར་ཉོན་ཡིད་ཀྱིས་བདག་དུ་སྦྱོར་བའི་རྒྱུ་མཚན་གྱིས་ཡིན་པར་སྔར་འདི་ལ་བདག་ཏུ་ནི། སྦྱོར་བའི་ཕྱིར་ན་ཀུན་གཞིའོ། །ཞེས་པའི་སྐབས་སུ་བཤད་པ་དེ་ཡི་ཕྱིར། །རྣམ་པར་མི་རྟོག་པའི་
ཡེ་ཤེས་ལ་དབང་སྒྱུར་ཐོབ་པའི་ས་བརྒྱད་པ་བ་ཡན་གྱི་ཐེག་ཆེན་འཕགས་པ་དང། ཉན་རང་དགྲ་བཅོམ་པ་རྣམས་ལ་རྟེན་རྣམ་སྨིན་དང། བརྟེན་པ་ས་བོན་གྱི་ཀུན་གཞི་གཉིས་པོ་གང་ཡང་ཡོད་པ་མ་ཡིན་ཏེ། དེ་དག་ལ་དེ་གཉིས་ཀུན་གཞིར་འཇོག་པའི་འཇོག་བྱེད་སྔར་བཤད་

[230B] ཞེས་པའོ། །དེས་ན་ས་བརྒྱད་པ་ཐོབ་ནས་ཉོན་མོངས་པའི་སྒྲིབ་པ་མ་ལུས་པ་སྤངས་པར་ཤེས་པར་བྱ་སྟེ། རྗེ་ཉིད་ཀྱིས། དབང་ཐོབ་པའི་བྱང་ཆུབ་སེམས་དཔའ་ས་བརྒྱད་པ་ཡན་ཆད་དང། ཉན་ཐོས་དང། རང་སངས་རྒྱས་དགྲ་བཅོམ་པ་རྣམས་
ལ་བྱེ་བྲག་ཏུ་ཀུན་གཞི་ས་བོན་གྱི་ཆ་མེད་ལ། སྤྱིར་ཀུན་གཞི་རྣམ་ཤེས་མེད་དེ། ཉོན་མོངས་པ་མ་ལུས་པ་སྤངས་པས་ཀུན་གཞིར་འཇོག་བྱེད་གཉིས་པོ་གང་ཡང་མེད་པའི་ཕྱིར་རོ། །ཞེས་གསུངས་མངོན་པ་ཀུན་བཏུས་ཀྱི་ལུགས་ལ་ཡང། ས་བརྒྱད་པ་ཐོབ་ནས་ཉོན་མོངས་སྤང་
བར་འདོད་པར་ཐལ། བསྡུ་བ་དང། ཐེག་བསྡུས་ཀྱི་ལུགས་ལ་དེ་ལྟར་འདོད་པའི་ཕྱིར། འདོད་མི་ནུས་ཏེ། ཀུན་བཏུས་ལས། དེའི་བྱང་ཆུབ་ཐོབ་པ་ན། ཉོན་མོངས་པ་དང་ཤེས་བྱའི་སྒྲིབ་པ་ཅིག་ཅར་སྤོང་ངོ། །ཅིག་ཅར་དགྲ་བཅོམ་པ་དང། དེ་བཞིན་གཤེགས་པར་འགྱུར་རོ་།ཞེས་
གསུངས་པའི་ཕྱིར་རོ། །དེས་ན་ཀུན་བཏུས་ཀྱི་ལུགས་ལ་ཀུན་གཞི་དང་ཉོན་ཡིད་ལྡོག་ཚུལ། ཐེག་བསྡུས་སོགས་དང་མི་མཐུན་པས་དེ་ལས་གཞན་དུ་བྱེད་དགོས། བག་ཆགས་གསུམ་གྱི་ལྡོག་ཚུལ་ནི། སྲིད་པའི་ཡན་ལག་གི་བག་ཆགས་རྣམ་སྨིན་གྱི་འབྲས་བུ་མ་བྱུང་བར་དུ་
འཇུག་ཅིང། དེ་བྱུང་བ་དང་ལྡོག་པ་ཡིན་ལ་བདག་ལྟའི་བག་ཆགས་དང། ཉོན་མོངས་ཅན་གྱི་སྤྲོས་པའི་བག་ཆགས་ནི། དངོས་ཀྱི་གཉེན་པོ་མ་བྱུང་གི་བར་དུ་འཇུག་ཅིང་དེ་ནས་ལྡོག་གོ་དགེ་བ་དང་ལུང་མ་བསྟན་གྱི་སྤྲོས་བའི་བག་ཆགས་ནི་ཐེག་དམན་གྱི་དབང་དུ་བྱས་ན་ལྷག་
མེད་མྱང་འདས་ཀྱི་བར་འཇུག་ཅིང་དེ་ནས་ལྡོག་ཐེག་ཆེན་གྱི་ནི་སངས་མ་རྒྱས་ཀྱི་བར་དུ་འཇུག་ཅིང། དེ་ནས་ལྡོག་པ་ཡིན་ནོ། །འོ་ན་དབང་ཐོབ་པའི་བྱང་སེམས་དང། དམན་པའི་དགྲ་བཅོམ་པ་རྣམས་ཀྱི་རྒྱུད་ལ་ཀུན་གཞི་དང་ཉོན་ཡིད་མེད་ན། དེ་དག་གི་རྒྱུད་ལ་རྣམ་ཤེས་ཚོགས་
བརྒྱ་མེད་པར་འགྱུར་རོ་ཞེ་ན། ཉེས་པ་མེད་དེ། དེ་དག་གི་རྒྱུད་ལ་བདུན་ཡིད་དང། རྣམ་སྨིན་གྱི་རྣམ་ཤེས་ཡོད་པས་སོ། །དེས་ན་རྣམ་སྨིན་གྱི་རྣམ་ཤེས་ཉིད་ཉོན་མོངས་མ་སྤང་གི་བར་ཀུན་གཞིའི་རྣམ་ཤེས་དང་ཉོན་མོངས་ནམ་སྤངས་པ་ན་རྣམ་སྨིན་གྱི་རྣམ་ཤེས་སུ་འྗོག་༄༅། །པ་ཡིན་པར་ཤེས་པར་བྱའོ། །དེས་ན་ཀུན་གཞི་ཡོད་ལ་འཇུག་ཤེས་མེད་པའི་མུ་ནི་སེམས་མེད་ཀྱི་གནས་སྐབས་ལྔའོ། །འཇུག་ཤེས་ཡོད་ལ་ཀུན་གཞི་མེད་པའི་མུ་ནི་དབང་ཐོབ་པའི་བྱང་སེམས་དང་དགྲ་བཅོམ་པའི་གནས་སྐབས་སོ། །གཉིས་ཀ་ཡོད་
པ་ནི་དེ་ལས་གཞན་སེམས་ཡོད་ཀྱི་དུས་སོ། །གཉིས་ཀ་མེད་པ་ནི་ཉོན་མོངས་སྤངས་པའི་གང་ཟག་འགོག་པ་ལ་ཞུགས་པའི་དུས་སོ་།དེ་ལྟར་རྟེན་གྱི་ཁྱད་པར་ལ་སོགས་པའི་སྒོ་ནས་བརྟེན་པ་ས་བོན་གྱི་ཀུན་གཞིའི་ངོ་བོ་ངེས་པར་འགྱུར་བས། དེ་དག་ལ་ས་བོན་གྱི་ཀུན་གཞིའི་
མཚན་ཉིད་ཀྱི་མིང་གིས་བཏགས་པར་ཤེས་པ་བྱའོ། །གཉིས་པ་ཉོན་ཡིད་ཀྱི་མཚན་ཉིད་བཤད་པ་ལ། དམིགས་རྣམ་བཤད་པ། ངོ་བོ་ངེས་པ། གྲོགས་ངེས་པ། འཇུག་ལྡོག་གི་དུས་བསྟན་པ་བཞི་ཡོད་པ་ལས་དང་པོ་ནི་འོ་ན་ཉོན་ཡིད་ཀྱི་མཚན་ཉིད་དེ་ཇི་ལྟ་བུ་ཞེ་ན་ཉོན་མོངས་
ཅན་ཡིད་མཚན་ཉིད་ནི། །ཀུན་གཞི་རྣམ་སྨིན་ཆ་ཉིད་ལ། །བདག་ལྟ། ཞེས་གསུངས། དོན་ནི་ཉོན་ཡིད་ཀྱི་མཚན་ཉིད་བཤད་པ་དེ་ལ་ནི་དམིགས་རྣམ་ངོ་བོ་གྲོགས་དང་བཞི་ཡོད་པ་ལས། དམིགས་པ་ནི་ཀུན་གཞི་རྣམ་སྨིན་གྱི་ཆ་ཁོ་ན་ལ་དམིགས་ནས། རྣམ་པ་དལ་བདག་ཏུ་
ལྟ་བ་སྟེ་བདག་ཏུ་རློམས་པའོ། །དེ་ཡང་རྣམ་སྨིན་གྱི་རྣམ་ཤེས་དེ་སྣང་ནས་ཡུལ་དུ་མི་བྱེད་ཀྱང། དེ་ལ་བརྟེན་ནས་ཉོ་ན་ཡིད་ལ་བདག་ཏུ་འཁྲུལ་པ་སྐྱེ་བས་དེ་ཡུལ་དུ་བཞག་པ་ཡིན་ནོ། །གཉིས་པ་ངོ་བོ་བཤད་པ་ལ། འོ་ན་ཉོན་ཡིད་དེ་དགེ་སོགས་ལུང་མ་བསྟན་གང་ཡིན་ཞེ་ན་
བསྒྲིབས་ལ་ལུང་མ་བསྟན། །ཞེས་གསུངས། དོན་ནི། ཉོན་ཡིད་དེ་རང་གི་འཁོར་རྩ་བའི་ཉོན་མོངས་པ་བཞིས་རྙོག་རྙོག་པོར་བྱས་པས་ན་བསྒྲིབས་པ་དང། དགེ་མི་དགེར་འདོད་པ་ལ་གནོད་པར་བྱེད་པ་མཐོང་བས་ལུང་མ་བསྟན་དུ་ཤེས་པར་བྱའོ། །བསྒྲིབས་མ་བསྒྲིབས་ཀྱི་དོན་ལ་
ཁ་ཅིག་ཀུན་གཞིའི་རྣམ་ཤེས་ལ་མ་བསྒྲིབས་པ་དང། ཉོན་ཡིད་ལ་བསྒྲིབས་པ་ཞེས་པའི་དོན་ཡོད་དེ། དང་པོས་འཕགས་པའི་མཉམ་གཞག་ལ་མི་བསྒྲིབ་ཅིང། ཕྱི་མས་བསྒྲིབས་པའི་ཕྱིར་ཞེས་པ་དང། ཉོན་ཡིད་མ་སྤངས་པར་ཐར་པ་མི་ཐོབ་པ་ལ་བསམས་ནས་ཐར་པ་ལ་

[232B] འོ་ན་འཕགས་པའི་ཡིད་དགེ་བ་དང། ལུང་མ་བསྟན་གཡེང་བའི་ཆར་གྱུར་པ་རྣམས་ཆོས་ཅན། བསྒྲིབ་པ་ཡིན་པར་ཐལ། འཕགས་པའི་མཉམ་གཞག་ལ་བསྒྲིབས་པའི་ཕྱིར། ཁྱབ་པ་མཁས། བསོད་ནམས་དང་མི་གཡོ་བའི་ལས་ཆོས་
ཅན། བསྒྲིབས་པ་ཡིན་པར་ཐལ། ཐར་པ་ལ་བསྒྲིབས་པའི་ཕྱིར་ཏེ་དེ་དག་མ་སྤངས་པར་ཐར་པ་མི་ཐོབ་པའི་ཕྱིར། དེས་ན་སྐབས་འདིའི་བསྒྲིབས་མ་བསྒྲིབས་ཀྱི་དོན་ཆོས་རང་ཉིད་གཞན་གྱིས་ཚུར་བསྒྲིབས་མ་བསྒྲིབས་ཡིན་གྱིས། དེས་གཞན་ལ་བསྒྲིབས་མ་བསྒྲིབས་ཀྱི་དོན་མ་
ཡིན་ནོ། །འོ་ན་དེ་དགེ་མི་དགེར་འདོད་པ་ལ་གནོད་པ་ཅི་ཞིག་ཡོད་ཅེ་ན། འདི་ལྟར་ཅི་འདི་དགེ་བ་དང་མི་དགེ་བ་ཡིན་ན་མི་དགེ་བ་དང་དགེ་བའི་སེམས་སོ་སྐྱེ་ལ་མངོན་གྱུར་དུ་འབྱུང་མི་སྲིད་པར་ཐལ་འདི་འཕགས་ལམ་མ་སྐྱེས་ཀྱི་བར་ཏུ་རྟག་ཏུ་འཇུག་པའི་ཕྱིར། གསུམ་པ་གོགས་
ངེས་པ་ལ། འོ་ན་ཉོན་ཡིད་ཀྱི་འཁོར་ལ་དུ་ཡོད་ཅེ་ན། རེག་དང་ཆགས་སོགས་དགུ་ཁོ་ན། ཞེས་གསུངས། དོན་ནི། ཉོན་ཡིད་ཀྱི་འཁོར་ལ་དགུ་ཁོ་ནར་ངེས་ཏེ། རེག་པ་སོགས་ཀུན་འགྲོ་ལྔ་དང། ཆགས་སོགས་ཏེ་འདོད་ཆགས། མ་རག་པ། ང་རྒྱལ། བདག་ལྟ་བཞི་སྟེ་དགུ་ཁོ་ན་དང་མཚུངས་
ལྡན་དུ་འཇུག་པའི་ཕྱིར། འདིའི་འཁོར་གྱི་ཚོར་བ་དེ་ཚོར་བ་བཏང་སྙོམས་ཡིན་ཏེ། དེ་ལྟ་མིན་ན་སོ་སྐྱེ་ལ་ཡིད་བྡེའམ་ཡིད་མི་བདེ་གཏན་དུ་འབྱུང་བ་དང། བསམ་གཏན་བཞི་པ་ཡན་ཚོར་བ་བདེ་བའི་ས་པར་འགྱུར་བ་དང། མནར་མེད་དུའང་ཡིད་བདེ་རྒྱུན་ཆགས་སུ་འཇུག་པར་
འགྱུར་བའི་ཕྱིར། བདེ་བའམ་སྡུག་བསྔལ་དུ་རིགས་པ་མ་ཡིན་ནོ་།འདི་དགའ་བའི་རྣམ་པ་ཅན་དུ་གསུངས་པ་ནི། འདོད་ཆགས་ཀྱི་དགའ་རྣམ་ཡིན་གྱི་ཚོར་བའི་དགའ་རྣམ་མིན་ནོ། །ཁ་ཅིག་འདིའི་འཁོར་ལ་དགུར་མ་ངེས་ཏེ། འདིའི་འཁོར་དུ་རྣམ་གཡེང། བག་མེད་པ། རྒོད་པ། མ་
དད་པ། ལེ་ལོ། རྨུགས་པ་སྟེ་དྲུག་སྣན་པས་བཅོ་ལྔ་འབྱུང་བ་མ་ཡིན་ནམ་ཞེ་ན། དེ་ལྟར་འབྱུང་མོད། རྣམ་གཡེང་ནི་འདིའི་འཁོར་གྱི་ང་རྒྱལ་ལ་བཏགས་པ་དང། བག་མེད་པ་ནི་འདོད་ཆགས་དང་གཏི་མུག་ལ་བཏགས་པ་དང། རྒོད་པ་ནི་འདོད་ཆགས་ལ་བཏགས་པ་དང། མ་དང་

[233A]༄༅། །པ། ལེ་ལོ། རྨུགས་པ་གསུམ་ནི་གཏི་མུག་ལ་བཏགས་པས་དེ་དག་རང་རང་གི་གདགས་གཞི་ལས་རྫས་ཟུར་དུ་མེད་པའི་ཕྱིར་ཉེས་པ་མེད་དོ། ཁ་ཞན་ཡང་འདིའི་འཁོར་ལ། ཉོན་མོངས་ཅན་མ་ཡིན་པའི་འདོད་ཆགས་སོགས་བཞིར་གསུངས་པ་མ་ཡིན་ནམ་
ཞེ་ན། དེ་ནི་ཐེག་དམན་སློབ་པ་མཉམ་གཞག་པའི་རྒྱུད་ཀྱི་བདུན་ཡིད་དེ་ཉོན་ཡིད་མིན་ཀྱང་དེའི་འཁོར་དུ་ཆགས་སོགས་དང་མིང་ཕྱོགས་མཚུངས་པ་བཞི་འབྱུང་ཞིང། དེ་དག་སེམས་བྱུང་ང་གཅིག་གི་ནང་དུམ་འདུས་པའི་ཕྱིར་མ་བགྲངས་བ་ཡིན་ནོ། །ཅི་ཉོན་ཡིད་འདི་རྟེན་གང་
དུ་སྐྱེས་པ་དེའི་སར་གཏོགས་པ་ཡིན་ནམ་མ་ཡིན་ཞེ་ན། སུམ་ཅུ་པར་གང་དུ་སྐྱེས་པ་དེ་ཡིའོ་ཞེས་གསུངས་པའི་དོན་ལྟར་ཡིན་ནོ། །འོ་ན་འདོད་པའི་རྟེན་ལ་ཞི་རགས་ཀྱི་རྣམ་པ་ཅན་གྱི་ལམ་གྱིས་འདོད་པ་ལ་ཆགས་པ་དང་བྲལ་བ་མི་སྲིད་པ་དང། འདོད་པའི་རྟེན་ཅན་གྱི་ཕྱིར་མི་འོང་
གིས་འདོད་པའི་འདོད་ཆགས་མ་སྤངས་པར་འགྱུར་རོ་ཞེན་ཉེས་པ་མེད་དེ། འདོད་པའི་སོ་སྐྱེ་འདོད་པ་ལ་ཆགས་པ་དང་བྲལ་བ་ཡོད་ཅེས་པ་ནི། གཙོ་བོར་འཁྲིག་པའི་ཆགས་པ་དང། འདོད་ཡོན་ལྔ་ལ་ཆགས་པ་སོགས་སྤང་བ་ལ་བྱེད་ལ། ཕྱིར་མི་འོང་གིས་འདོད་པའི་ཉོན་མོངས་
སྤངས་ཞེས་པ་ནི། འདོད་ཉོན་དགུ་པ་ལ་བྱེད་ཅིང། དེ་ནི་དྲུག་པའི་འཁོར་དུ་འབྱུང་གི་བདུན་ཡིད་ཀྱི་འཁོར་ལ་དེ་འདྲའི་ཐ་སྙད་མི་འཐད་པའི་ཕྱིར་རོ། །བཞི་པ་འཇུག་ལྡོག་གི་དུས་བསྟན་པ་ལ། །དེ་ལྟ་བུའི་ཉོན་ཡིད་འཇུག་ལྡོག་གི་དུས་གང་ཞེ་ན། འགོག་པ་མཉམ་གཞག་གནས་
སྐབས་དུས། །དཔང་ཐོབ་དགྲ་བཅོམ་མཐར་ཐུག་གོ་ཞེས་གསུངས། དོན་ནི། འདི་ལྡོག་པའི་དུས་ལ་གནས་སྐབས་རེས་འགའ་བའི་ལྡོག་དུས་དང་མཐར་ཐུག་གཏན་དུ་ལྡོག་པའི་དུས་གཉིས། དང་པོ་ནི། སློབ་པ་འཕགས་པ་འགོག་པ་ལ་མཉམ་པར་བཞག་པའི་དུས་དང་
འཕགས་པ་རྣམས་ཀྱི་མཉམ་གཞག་གི་དུས་སོ། །གཉིས་པ་ནི་དབང་ཐོབ་པའི་བྱང་སེམས་ས་བརྒྱད་པ་ཡན་དང། ཉན་རང་དགྲ་བཅོམ་པའི་དུས་སོ། །དེ་ལྟར་ཡང་སུམ་ཅུ་པ་ལས། དགྲ་བཅོམ་མེད། འགོག་པའི་སྙོམས་པར་འཇུག་ན་མེད། །འཇིག་རྟེན་འདས་པའི་ལམ་ན་

[234B] །འདི་ནི་གྱུར་པ་གཉིས་པའོ། །ཞེས་དང། ཀུན་བཏུས་ལས་དེ་ཡང་ལམ་མངོན་དུ་གྱུར་པ་དང། འགོག་པ་ལ་སྙོམས་པར་ཞུགས་པ་དང། མི་སློབ་པའི་ས་མ་གཏོགས་པར་དགེ་བ་དང་མི་དགེ་བ་དང་ལུང་དུ་མ་བསྟན་པ་ཐམས་ཅད་དུ་འགྲོ་བ་དང། གང་ཡང་རྣམ་པར་ཤེས་པ་དྲུག་པ་
རྣམས་འགགས་མ་ཐག་པའི་རྣམ་པར་ཤེས་པའོ་ཞེས་གསུང། དེ་ལྟར་བྱས་ན་སེམས་ཡིད་རྣམ་ཤེས་གསུམ་གྱི་ཡེད་དེ་ལ་ངར་སེམས་པའི་ཡིད་དང། དེ་མ་ཐག་པའི་ཡིད་གཉིས་ཡོད་ཅིང། དང་པོ་ལ་དོན་དམ་པའི་ཡིད་དང། ཕྱི་མ་ལ་ཀུན་རྫོབ་པའི་ཡིད་ཅེས་བྱ་སྟེ། རིམ་པ་ལྟར་
རྣམ་ཤེས་གཞན་ལ་མ་ལྟོས་པར་རང་རྐྱ་ཐུབ་པའི་རྫས་སུ་ཡོད་པ་དང། ཚོགས་དྲུག་ལས་གུད་ན་མེད་པའི་ཕྱིར་རོ། །དེ་ལ་དང་པོས་ནི་ཚོགས་དྲུག་མཚན་མ་ལ་འཆིང་བའི་གནས་བྱས་ནས་ཉོན་མོངས་པའི་ཟག་པ་དང་བཅས་པར་བྱེད་ལ། གཉིས་པས་ནི་ཚོགས་དྲུག་གི་དེ་མ་
ཐག་རྐྱེན་བྱས་ནས་རང་འགགས་སྟོབས་ཀྱིས་རྣམ་ཤེས་ཕྱི་མ་སྐྱེ་བའི་གོ་འབྱེད་པ་སྟེ། དེ་གཉིས་ལས་ཕྱི་མས་བསྐྱེད་ལ། སྔ་མས་ཉོན་མོངས་ཅན་དུ་བྱེད་དོ། །གལ་ཏེ་དབང་ཐོབ་པའི་སེམས་དཔའ་དང། དགྲ་བཅོམ་པ་དང། འཕགས་པའི་མཉམ་གཞག་གི་དུས་ན་ཡིད་ཤེས་ཀྱང་
མེད་པར་ཐལ། དེའི་དུས་ན་ཡིད་ཤེས་ཀྱི་བདག་རྐྱེན་ཉོན་ཡིད་མེད་པའི་ཕྱིར། གཞན་ཡང་དེ་དག་གིས། མཉམ་ཉིད་ཡེ་ཤེས་ཐོབ་པར་ཐལ། ཉོན་ཡིད་ལྡོག་པའི་ཕྱིར་པོ་ཞེ་ན། དེའི་ལན་ལ། ཉོན་མོངས་ཅན་དུ་འཇོག་བྱེད་པའི། །གང་ཟག་འཛིན་པ་ལོག་གྱུར་ཀྱང་།དེ་ཡི་རིགས་ཙམ་
ཡོད་ཕྱིར་དང། །ཆོས་འཛིན་སྐྱེད་ནུས་མ་ལོག་ཕྱིར། །ཡིད་ཤེས་མེད་དང་མཉམ་པ་ཉིད། །ཐོབ་པའི་སྐྱོན་གཉིས་རིང་དུ་སྤང་།ཞེས་གསུངས། དོན་ནི། གང་ཟག་དེ་དག་གི་རྒྱུད་ལ་ཡིད་ཉོན་མོངས་ཅན་དུ་འཇོག་པར་བྱེད་པའི་གང་ཟག་གི་བདག་དུ་འཛིན་པ་ལོག་པར་གྱུར་
ཀྱང། དེའི་རྫས་རྒྱུན་དུ་གྱུར་བའི་གསལ་རིག་ཙམ་གྱི་ཡིད་ཡོད་པས་ཡིད་ཤེས་མེད་པའི་སྐྱོན་མེད་ལ། ཆོས་ཀྱི་བདག་འཛིན་བསྐྱེད་པའི་ནུས་པ་མ་ལོག་པའི་ཕྱིར་མཉམ་ཉིད་ཡེ་ཤེས་ཐོབ་པའི་སྐྱོན་གཉིས་རིང་དུ་སྤང་ངོ། །འོ་ན་དེ་དག་གི་རྒྱུད་ཀྱི་བདུན་ཡིད་དེ་ཟག་བཅས་

[235A]༄༅། །ཟག་མེད་གང་ཞེ་ན། རྣལ་འབྱོར་སྤྱོད་པའི་སློབ་དཔོན་ཁ་ཅིག་གིས། དེའི་ཚེ་ཉོན་ཡིད་འཁོར་གྱི་འཇིག་ལྟ་སོགས་བཞི་འགགས་ནས་ས་བོན་གྱི་ངོ་བོར་གནས་པའི་བདུན་ཡིད་ཉོན་མོངས་ཅན་དུ་བྱེད་པའི་ཆོས་མེད་པའི་ཕྱིར་ཟག་མེད་ཡིན་ཞེས་འདོད་ཀྱང་
རང་ལུགས་སློབ་དཔོན་གཞན་གྱིས་བཞེད་པ་ལྟར་བདུན་ཡིད་འདི་ལ་གང་ཀུན་གཞི་ལ་བདག་ཏུ་བལྟས་ནས་ཉོན་མོངས་བསྐྱེད་པའི་ནུས་པ་གཅིག་དང། ཐ་སྙད་སྣ་ཚོགས་འདོགས་པའི་ཡིད་ཤེས་སྐྱེ་བའི་རྐྱེན་བྱས་ནས་ཆོས་ཀྱི་བདག་ཏུ་འཛིན་པ་ཤེས་སྒྲིབ་བསྐྱེད་པའི་ནུས་པ་
གཅིག་དང་གཉིས་ཡོད་པ་ལས། དང་པོ་ནི། བདུན་ཡིད་ཉོན་མོངས་ཅན་འཇོག་བྱེད་ཡིན་པས། ས་བརྒྱད་པ་ཡན་དང་དགྲ་བཅོམ་ཐོབ་ནས་ལྡོག་ཀྱང། ཆོས་སུ་འཛིན་པ་སྐྱེད་པའི་ནུས་པ་མ་ལོག་པས་དེའི་ཚེ་མཉམ་ཉིད་ཡེ་ཤེས་ཐོབ་པའི་སྐྱོན་མེད་དེ་ཡེ་ཤེས་དེ་ནི་དྲི་མ་མཐའ་དག་དང་
བྲལ་བ་ལས་ཐོབ་པའི་ཕྱིར་རོ། །དེའི་ཕྱིར་དེ་དག་གི་རྒྱུད་ཀྱི་བདུན་ཡིད་དེ་ཆོས་འཛིན་སྐྱེད་པའི་ནུས་པ་ལ་ཟག་པར་བྱས་ནས་དེའི་དབང་དུ་བྱས་པའི་ཟག་བཅས་ཡིན་ནོ། །ཡང་ན་འདི་ལྟར་བདག་མེད་པར་མངོན་སུམ་དུ་མ་མཐོང་བའི་སྐབས་སུ་ནི་བདུན་ཡིད་དེ་ཉོན་མོངས་པ་
བཞིས་རྟག་ཏུ་ཉོན་མོངས་པར་བྱེད་པ་དང། གང་ཟག་དང་ཆོས་ལ་བདག་ཏུ་འཛིན་པ་གཉིས་ཀ་སྐྱེད་པའི་ནུས་པ་དང་མ་བྲལ་བའི་ཕྱིར་ཟག་པ་དང་བཅས་པ་དང་འཁོར་ཉོན་མོངས་ཅན་གྱི་ལྟ་བ་སོགས་བཞི་དང། ཉོན་མོངས་ཅན་མ་ཡིན་པའི་ལྟ་བ་སོགས་བཞི་དང་མཚུངས་
ལྡན་དུ་འཇུག་ལ། བདག་མེད་པ་མངོན་སུམ་དུ་མཐོང་བ་དེའི་ཚེ་ནི་ཐེག་དམན་འཕགས་པ་ཞིག་ཡིན་ན་མཉམ་གཞག་ཏུ་བདག་མེད་པར་མངོན་སུམ་དུ་མཐོང་བས་འཁོར་ཉོན་མོངས་ཅན་གྱི་ལྟ་བ་སོགས་དང་མཚུངས་ལྡན་དུ་མི་འཇུག་ཅིང་གང་ཟག་གི་བདག་ཏུ་འཛིན་པ་དང་
མ་བཅས་པས་དེ་ལ་ཟག་པར་བྱས་པའི་ཟག་པ་དང་བཅས་པ་མ་ཡིན་ཀྱང། དེའི་ཚེ་ཆོས་ཀྱི་བདག་ཏུ་འཛིན་པ་འཇུག་པས་འཁོར་ཉོན་མོངས་ཅན་མ་ཡིན་པའི་ལྟ་བ་སོགས་དང་མཚུངས་ལྡན་དུ་འཇུག་པས་དེའི་དབང་དུ་བྱས་པའི་ཟག་བཅས་ཡིན་ནོ། །བྱང་སེམས་འཕགས་

[236B]ཆར་མི་འཇུག་པས། འཁོར་ཀུན་འགྲོ་ལྔ་ལས་ཉོན་མོངས་ཅན་དང་ཉོན་མོངས་ཅན་མ་ཡིན་པའི་ལྟ་བ་སོགས་དང་མཚུངས་ལྡན་དུ་མི་འཇུག་པས་བདག་འཛིན་གཉིས་ལ་ཟག་པར་བྱས་པའི་ཟག་པ་དང་མ་བཅས་པའི་ཕྱིར་ཟག་
མེད་ཡིན་ནོ། །ཁོ་ན་རེ། སངས་རྒྱས་ཀྱིས་ལ་ཡིད་ཤེས་ཀྱི་བདག་རྐྱེན་ཇི་ལྟ་བུ་མེ་ལོང་ལྟ་བུའི་ཡེ་ཤེས་ལ་བག་ཆགས་སྒོད་དམ་མི་སྒོང། སྒོང་ན་སངས་རྒྱས་སྔ་མ་རྣམས་བག་ཆགས་སྒོད་ཡུན་རིང་པས་མཐུ་ཆེ་ལ་སངས་རྒྱས་ཕྱི་མ་རྣམས་དེ་ལས་མཐུ་ཆུང་ངུར་འགྱུར་བ་དང། བག་
ཆགས་སྒོ་གཞི་ལ་ལུང་མ་བསྟན་དགོས་ཞེས་སྔར་དམ་བཅས་པ་ལ་གཞན་གྱིས་འགལ་བ་བསྒྲིག་མི་དགོས་པར་རང་ཉིད་ཀྱིས་སུན་ཕྱུང་བ་ཡིན་ལ། མི་སྒོད་ན་སྟོབས་སོགས་ཀྱི་སངས་རྒྱས་ཀྱི་ཡོན་ཏན་དེ་དག་རྒྱུ་མེད་དུ་འགྱུར་རོ། །ཞེ་ན། ཇི་སྐད་བཤད་པའི་སྐྱོན་དུ་འགྱུར་བའི་ཕྱིར་
ཕྱོགས་དང་པོ་ནི་མི་འདོད་ལ། གཉིས་པ་ཁས་བླང་པར་བྱའོ་།འོན་ཀྱང་སྟོབས་སོགས་རྒྱུ་མེད་དུ་འགྱུར་བའི་སྐྱོན་ནི་མེད་དེ། ས་བཅུའི་རྒྱུན་གྱི་ཐ་མའི་བར་ཆད་མེད་ལམ་གྱི་ཚེ་ཟག་མེད་ཀྱི་ས་བོན་ཐམས་ཅད་ཀྱི་ནུས་པ་ཅིག་ཅར་དུ་རྒྱས་ནས་སྐད་ཅིག་གཉིས་པར་སྟོབས་སོགས་སངས་
རྒྱས་ཀྱི་ཡོན་ཏན་ཐམས་ཅད་ཀྱི་རིགས་འདྲ་རྒྱུན་ཆད་མེད་པར་འཇུག་བས་ན་རྒྱུ་མེད་དུ་ག་ལ་འགྱུར། ཡང་ན་སྟོབས་སོགས་ཀྱིས་ཡོན་ཏན་རྣམས་ཕན་ཚུན་རྐྱེན་དང། རྐྱེན་ཅན་དུ་འགྱུར་བའི་ཕྱིར་ཉེས་པ་མེད་དོ། །ཞེས་བརྗོད་པར་བྱའོ། །འདིར་བཀའ་འགྲེལ་དུ་རྩ་བ་དྲངས་པ་ལས། ཡེ་
ཤེས་མེ་དང་མཉམ་པ་ཉིད། ཐོབ་པའི་སྐྱོན་གཉིས་རིང་དུ་སྤངས། །ཞེས་འབྱུང་བ་ནི་མ་དག་པའོ། །ཉོན་ཡིད་ཀྱི་འཁོར་དུ་གྱུར་པའི་ཉོན་མོངས་ཅན་མ་ཡིན་པའི་ལྟ་བ་སོགས་བཞི་པོ་དང་ཉོན་ཡིད་གཉིས་རྟེན་མཚུངས་པ་དང། དམིགས་པ་མཚུངས་པ་ཡིན་པས་མཚུངས་ལྡན་དུ་
འཇོག་པ་མ་གཏོགས། རྣམ་པ་ལྔ་མཚུངས་མ་ཡིན་ཏེ། ཡིན་ན་ཉོན་ཡིད་ཀྱང་ཆོས་བདག་གི་རྣམ་པ་ཅན་དུ་འགྱུར་རོ། །དེས་ན་ཉོན་ཡིད་ལ་མཚན་མའི་སྤྲོས་པ་མ་ལུས་པ་འབྱུང་བའི་ཡིད་ཤེས་བསྐྱེད་པའི་ནུས་པ་ཡོད་པས། ཉོན་མོངས་ཅན་མ་ཡིན་པའི་ལྟ་བ་སོགས་ཀྱང་ནུས་པ་དེ་

[237A]༄༅། །ལ་འཇུག་པས་དེ་གཉིས་མཚུངས་ལྡན་དུ་བཞག་སམ་སྙམ་སྟེ་དཔྱད་དགོས་བ་ཞིག་གོ་དེ་ལྟར་ཉོན་མོངས་པ་ཅན་གྱི་ཡིད་ཀྱི་ངོ་བོ་བློའི་ཡུལ་དུ་མཚོན་པར་བྱེད་པའི་མཚོན་བྱེད་དམིགས་པ་སོགས་བཤད་ནས། གཉིས་པ་ཡིད་དང་ཀུན་གཞིའི་གནས་
སྒྲུབ་པར་བྱེད་པ་བསྟན་པ་ནི། འདི་ལྟར་ཀུན་གཞི་དང་ཉོན་ཡིད་ཅེས་བྱ་བ་འདི་ནི་ཁྱོད་ཀྱིས་རང་དགར་འདོད་རྒྱལ་དུ་བཏགས་པ་ལས་ཡིད་ཆེས་པའི་ལུང་ལས་མི་འབྱུང་ཞིང། རིགས་པས་ཀྱང་སྒྲུབ་བྱེད་མེད་པའི་ཕྱིར་མི་འདོད་དོ་སྙམ་ན། དེ་ཡོད་ཅེས་བསྟན་པ་ལ་ཡིད་ཆེས་ལུང་དར་
རིགས་པ་ཡིས། །རྣམ་ཤེས་དྲུག་ལས་ཐ་དད་པའི། །ཡིད་དང་ཀུན་གཞི་རྣམ་པར་ཤེས། །ཡོད་པར་ཁོང་དུ་ཆུད་པར་བྱ། །ཞེས་གསུངས། དོན་ནི། ཡིད་ཆེས་ལུང་དང་རིགས་པའི་སྒྲུབ་བྱེད་དང་ལྡན་པས། རྣམ་ཤེས་ཚོགས་དྲུག་ལས་ཐ་དད་པའི་ཉོན་ཡིད་དང་ཀུན་གཞིའི་རྣམ་པར་
ཤེས་པ་ཡོད་པར་ཁོང་དུ་ཆུང་པར་བྱའོ། །དེ་ཡང་ཀུན་གཞི་དང་ཉོན་ཡིད་སྒྲུབ་བྱེད་ལ་ལུང་དང་རིགས་པ་གཉིས་སོ། །དང་པོ་ལ་ཡང་ཀུན་གཞི་དང་ཉོན་ཡིད་ཀྱི་དབྱེ་བས་གཉིས་ཡོད་པའི་དང་པོ་ནི། ཆོས་མངོན་པའི་མདོ་ལས། ཐོག་མ་མེད་པའི་དུས་ཀྱི་དབྱིངས་།ཆོས་རྣམ་
ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང། །མྱ་ངན་འདས་པའང་ཐོབ་པར་འགྱུར་ཞེས་དང། ཆོས་ཀུན་ས་བོན་ཐམས་ཅད་པ། །རྣམ་པར་སྨིན་པ་ཀུན་གཞི་སྟེ། །དེ་བས་ཀུན་གཞི་རྣམ་ཤེས་ནི། །དམ་པ་དག་ལ་ངས་བཤད་དོ། །ཞེས་དང། དགོངས་འགྲེལ་ལས་
ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་མ་འབྱུང་བ་མི་སྲིད་་དག་ཏུ་རྟོག་པར་འགྱུར་ན་མི་རུང་ཞེས་།འདི་ནི་བྱིས་པ་རྣམས་ལ་ངས་མ་བསྟན། །ཞེས་དང། ལང་གཤེགས་ལས། སེམས་ནི་ཀུན་གཞིའི་རྣམ་ཤེས་ཏེ། །ངར་སེམས་པ་ནི་
ཡིད་ཡིན་ནོ། །ཡུལ་ལ་རྣམ་པར་རིག་པ་གང། །དེ་ན་འཇུག་པའི་རྣམ་ཤེས་འདོད། །ཅེས་སོགས་མཐའ་ཡས་པ་འབྱུང་ངོ། །གཉིས་པ་ཉོན་ཡིད་ཀྱི་ལུང་ནི་སྔར་ལང་གཤེགས་ལས། ངར་སེམས་པ་ནི་ཡིད་ཡིན་ནོ་།ཞེས་པ་དེ་དང། གཞན་ཡང་དགོངས་འགྲེལ་ལས། རེས་

[238B]གཅིག་དང་ལྷན་ཅིག་ཏུ་འཇུག་སྟེ་ཡིད་དང་ངོ། །རེས་འགའ་ནི་གཉིས་དང་སྟེ་ཡིད་དང་ཡིད་ཀྱི་རྣམ་པར་ཤེས་པ་དང་ངོ། །རེས་འགའ་ནི་འཇུག་པའི་རྣམ་པར་ཤེས་པ་བདུན་ཀ་དང་ལྷན་ཅིག་འཇུག་སྟེ་ཞེས་དང། གསེར་འོད་དམ་
པའི་མདོ་ལས། ཀུན་གཞི་ལ་གནས་པའི་ཡིད་སྦྱངས་པས་ནི་ལོངས་སྤྱོད་རྫོགས་པའི་སྐུ་ཐོབ་བོ། །ཞེས་གསུངས་ཤིང། གཞན་ཡང་རྒྱན་སྟུག་པོ་བཀོད་པ་སོགས་ལས་རྣམ་ཤེས་ཚོགས་བརྒྱད་དུ་གསུངས་པ་རྣམས་འདིའི་སྒྲུབ་བྱེད་དོ། །གཉིས་པ་རིགས་པའི་སྒྲུབ་བྱེད་ལ་ཀུན་གཞིའི་སྒྲུབ་
བྱེད་དང། ཉོན་ཡིད་ཀྱི་སྒྲུབ་བྱེད་གཉིས་ལས། དང་པོ་ནི། རྣལ་འབྱོར་སྤྱོད་པའི་གཞུང་ལུགས་ནས། །སྒྲུབ་བྱེད་རིགས་པ་མཐའ་ཡས་པ། །གསུངས་ཀྱང་ལེན་དང་དང་པོ་གསལ། །ས་བོན་ལས་དད་ལུས་ཚོར་དང། །སྙོམས་འཇུག་འཆི་འཕོ་མི་རུང་བ། །བརྒྱད་དུ་འདུས་ཕྱིར་འདིར་བཤད་
བྱ། །ཞེས་གསུངས། དོན་ནི། རྣལ་འབྱོར་སྤྱོད་པའི་གཞུང་ཐེག་བསྡུས་ལས་རིགས་པ་ལྔ་དང། ཕུང་པོ་ལྔའི་རབ་ཏུ་བྱེད་པར་རིགས་པ་བཞི་དང། སའི་བསྟོད་འགྲེལ་དུ་ལུང་གི་སྒྲུབ་བྱེད་བཅུ་་དང་རེག་བྱ་གང་འཕྲོད་པའ་
། རྟེན་འབྲེལ་མདོ་འགྲེལ་དུ། ཐེག་བསྡུས་ཀྱི་རིགས་པ་འགའ་ཞག་དྲངས་པ་དང། ས་སྡེ་སོགས་ལས་སྒྲུབ་བྱེད་ཀྱི་རིགས་པ་མཐའ་ཡས་པ་གསུངས་ཀྱང། ཀུན་བཏུས་སུ་བཀོད་ནས་བསྒྲུབ་པ་ནི། རྣམ་པར་ངེས་པ་བསྡུ་བར། ལེན་དང་དང་པོ་གསལ་བ་དང། ས་བོན་ལས་དང་ལུས་ཚོར་དང། །སེམས་མེད་སྙོམས་པར་འཇུག་པ་དང། །དེ་
བཞིན་འཆི་འཕོ་མི་རུང་འགྱུར། །ཞེས་གསུངས་པ་ཀུན་བཏུས་འགྲེལ་པར་རྣམ་པ་བརྒྱད་ཀྱིས་ཀུན་གཞི་རྣམ་པར་ཤེས་པ་ཡོད་པ་ཉིད་དུ་རྟོག་པར་བྱ་སྟེ། འདི་ལྟར་ཀུན་གཞི་རྣམ་པར་ཤེས་པ་མེད་ན། ལུས་ཉེར་བར་ལེན་པ་མི་སྲིད་པ་དང། །གཟོད་མ་འབྱུང་བ་མི་སྲིད་པ་དང། །
གསལ་བར་འབྱུང་བ་མི་སྲིད་པ་དང། ས་བོན་ཉིད་མི་སྲིད་པ་དང་ལས་མི་སྲིད་པ་དང། ལུས་ཀྱི་མྱོང་བ་མི་སྲིད་པ་དང། སེམས་མེད་པའི་སྙོམས་པར་འཇུག་པ་མི་སྲིད་པ་དང། རྣམ་པར་ཤེས་པ་འཆི་འཕོ་བ་མི་སྲིད་པའི་ཕྱིར་རོ། །ཞེས་བཀོད་པའི་རིགས་པ་བརྒྱད་དུ་འདུས་

[239A]༄༅། །པའི་ཕྱིར་རིགས་པ་བརྒྱད་པོ་བཤད་པར་བྱའོ། །དེ་ལ་རིག་པ་དང་པོ་ནི། འདི་ལྟར་ལུས་ཉེ་བར་ལེན་པར་མི་རུང་བར་ཐལ། ཚོགས་དྲུག་གིས་ལུས་ལེན་པ་མི་འཐད་ཅིང། ཀུན་གཞིའི་རྣམ་ཤེས་མེད་པའི་ཕྱིར་དང། དེ་མེད་པས་ཉོན་ཡིད་ཀྱང་མེད་པའི་
ཕྱིར། ཚོགས་དྲུག་གིས་ལུས་ལེན་པ་མི་རིགས་ཏེ། ལུས་ལེན་བྱེད་ནི་ཇི་སྲིད་ཉིད་མཚམས་སྦྱར་བ་ནས་མ་ཤིའི་བར་རྒྱུན་མི་འཆད་པར་འཇུག་པ་གཅིག་དགོས་ལ། ཚོགས་དྲུག་ནི་ནང་གི་དབང་པོ་དང་ཕྱིའི་ཡུལ་དང། ལྟ་འདོད་སོགས་ཡིད་བྱེད་ཀྱི་དབང་གིས་སྐྱེ་བར་གསུངས་
པའི་ཕྱིར། ལུས་གྲུབ་ཟིན་པའི་འོག་ཏུ་ད་ལྟ་བའི་རྐྱེན་ཉེ་བར་གནས་པ་ལས་འབྱུང་གི་ཉིང་མཚམས་སྦྱོར་བ་ན་མེད་པའི་ཕྱིར་གཉི་ལ་གསལ་མ་གསལ་གྱིས་ཁྱད་པར་མེད་པར་ཐལ། དེ་ཡོད་ན་དབན་སྦྱར་བ་རྣམ་སྨིན་ཡིན་པས་མཐའ་གཅིག་ཏུ་ལུང་དུ་མ་བསྟན་པ་དགོས་
པ་ལས། དེ་དག་ལ་དགེ་མི་དགེར་མཐོང་བའི་ཕྱིར་རོ། །གལ་ཏེ་དེ་དག་ལ་མ་བསྒྲིབས་ལུང་མ་བསྟན་ཡོད་པས་དེ་ལུས་ལེན་བྱེད་དོ་སྙམ་ན་ཡང་མི་འཐད་དེ། ལུང་མ་བསྟན་རྣམ་སྨིན་གྱི་ཆར་གྱུར་པ་ནི་ཇི་སྲིད་མ་ཤིའི་བར་འཇུག་དགོས་པ་ལས། འཇུག་ཤེས་མ་
བསྒྲིབས་ལུང་མ་བསྟན་ནི་བར་སྐབས་སུ་ལྡོག་པར་མཐོང་བའི་ཨུ་བ་གཉིས་ལུས་ལེན་བྱེད་ཀྱི་རྣམ་ཤེས་ཡིན་ན་ལུས་ཐམས་ཅད་ལ་ཁྱབ་པ་ཞིག་དགོས་པ་ལས། ཚོགས་དྲུག་ནི་གནས་སོ་སོར་ངེས་པའི་ཕྱིར་ལུས་ཐམས་ཅད་ལ་ཁྱབ་པ་མི་ལ། གལ་ཏེ་ལུས་
ཤེས་ཀྱི་གསན་ལུས་དབང་གིས་ལུས་ཐམས་ཅད་ལ་ཁྱབ་པས་དབང་པོས་ཟིན་ནོ་ཞེ་ན་ཡང། ལུས་དབང་དང་རེག་བྱ་གང་འཕྲོད་པའི་གནས་དེར་ལུས་ཤེས་སྐྱེ་བ་ཡིན་གྱི། གང་མ་ཕྲད་པའི་གནས་དེ་ཤེས་པས་མ་ཟིན་པའི་ཕྱིར་ལུས་ལྷག་མ་རོ་ལྟར་དུ་འགྱུར་བ་
དང། ཚོགས་དྲུག་ནི་རེས་འབྱུང། རེས་མི་འབྱུང་བས་ཚེ་གཅིག་ལ་ལུས་མང་པོར་ལེན་པར་འགྱུར་བའི་ཕྱིར། ཚོགས་དྲུག་ལུས་ལེན་བྱེད་དུ་མི་འཐད་ཅིང། ལུས་ལན་པར་དམིགས་པའི་ཀུན་གཞི་ཉིད་ལུས་ལེན་བྱེད་དུ་ཁས་བླང་བར་བྱའོ། །རིགས་པ་གཉིས་པ་རྣམ་

[240B] གཟོད་མ་འབྱུང་བ་མི་སྲིད་པ་ནི། ཁོ་ན་རེ་ཀུན་གཞི་འདོད་པ་ལ་ཉེས་པ་ཡོད་དེ། གང་ཟག་གཅིག་གི་རྒྱུད་ལ་རྣམ་ཤེས་གཉིས་ཅིག་ཅར་དུ་འབྱུང་བར་ཐལ། དེའི་རྒྱུད་ལ་ཀུན་གཞི་རྒྱུན་དུ་འཇུག་ལ། འཇུག་ཤེས་ཀྱང་རེས་འགའ་འབྱུང་བའི་ཕྱིར་ཞེ་ན། འདི་ནི་འདོད་
པ་ཡིན་ཏེ། དེ་མི་འདོད་ན། འདི་ལྟར་གང་ཟག་གཅིག་གི་རྒྱུད་ལ་ཡུལ་དྲུག་ལ་མཐོང་འདོད་ཉན་འདོད་སོགས་ཀྱི་ཡིད་བྱེད་ཉེ་རིང་མེད་པ་ན། ཐོག་མར་རྣམ་ཤེས་གཅིག་ཀྱང་མི་འབྱུང་བར་ཐལ། རྣམ་ཤེས་གཉིས་ཅིག་ཅར་དུ་འབྱུང་བ་མེད་པའི་ཕྱིར། དེ་ཡང་དཔེར་ན་གར་གྱི་
གཟུགས་ལ་ལྟ་བར་འདོད་པ་དང། དེའི་གླུ་ཉན་པར་འདོད་པའི་ཡིད་བྱེད་ཉེ་རིང་མེད་པར་ཡོད་པ་ན་གར་བྱུང་བ་དང་གར་གྱི་གཟུགས་མཐོང་བའི་མིག་ཤེས་དང། དེའི་དབྱངས་ཐོས་པའི་ཉན་ཤེས་གཉིས་ལྟ་བུ་དུས་གཅིག་དུ་འབྱུང་དགོས་པ་ལས་དེ་མི་འབྱུང་བར་ཐལ། རྣམ་ཤེས་
གཉིས་ཅིག་ཅར་དུ་འབྱུང་བ་མེད་པའི་ཕྱིར་ཞེས་པ་ལྟ་བུ་ཡིན་ནོ་།གལ་ཏེ་རྣམ་ཤེས་གཉིས་ཅིག་ཅར་འབྱུང་ན། རྣམ་པར་ཤེས་པ་གཉིས་ཅིག་ཅར་འབྱུང་བ་ནི་གནས་མ་ཡིན་ཅིང། སྐབས་མེད་དོ་ཞེས་པ་དང་འགལ་ཏེ། དེ་ནི་རྣམ་ཤེས་རིགས་མཐུན་ལ་དགོངས་པའི་ཕྱིར་རོ། །རིགས་
པ་གསུམ་པ་གསལ་བར་འབྱུང་བ་མི་རུང་བ་ནི། འདི་ལྟར་དབང་ཤེས་ཀྱི་གཟུང་བའི་ཡུལ་འཛིན་པའི་ཡིད་ཤེས་རྟོག་པ་དང། དབང་ཤེས་ཀྱི་སྔར་མྱོང་ཟིན་དྲན་པའི་ཡིད་ཤེས་རྟོག་པའི་རྒྱུ་བ་གཉིས་ལ་གསལ་མ་གསལ་གྱིས་ཁྱད་པར་མེད་པར་ཐལ། དེ་ཡོད་ན་དབང་ཤེས་ཀྱི་གཟུང་
པའི་ཡུལ་འཛིན་པའི་ཡིད་ཤེས་རྟོག་པའི་རྒྱུ་བ་གསལ་བ་ཡིན་དགོས་ལ། དེ་ཡང་དེ་དང་དུས་མཉམ་དུ་དེ་འདྲས་ཡུལ་འཛིན་པའི་དབང་ཤེས་ཡོད་པའི་རྒྱུ་མཚན་གྱིས་དེའི་རྒྱུན་གསལ་བ་ཡིན་ཞེས་འདོད་དགོས་པ་ལས་ཁྱོད་ལ་དེ་མི་རུང་བའི་ཕྱིར། དེ་ཡང་དཔེར་ན་མིག་ཤེས་ཀྱིས་
གཟུགས་ལ་ལྟ་བཞིན་པའི་དུས་སུ་འདི་ནི་ཡིད་དུ་འོང་བའོ། །འདི་ནི་མི་འོང་བའོ་སྙམ་པའི་ཡིད་ཤེས་རྟག་པ་བྱུང་བ་ནི། སྔར་གཟུགས་མཐོང་བར་དྲན་པའི་དྲན་ཤེས་ཀྱི་རྒྱུ་བ་ལས་གསལ་བར་མྱོང་བས་འགྲུབ་ཅིང། དེ་ཡང་ཡུལ་གསལ་བར་འཛིན་པའི་དབང་ཤེས་ཡོད་པའི་
[241A]༄༅། །རྒྱུ་མཚན་གྱིས་དེ་དང་དུས་མཉམ་པའི་ཡིད་ཀྱི་རྒྱུ་བ་ནི་གསལ་ལ། འདས་པའི་ཡུལ་དྲན་པའི་ཤེས་པ་ནི་རང་དང་དུས་མཉམ་དུ་ཡུལ་གྱི་རང་གི་མཚན་ཉིད་གསལ་བ་འཛིན་བའི་ཤེས་པ་མེད་པས་དེའི་རྒྱུ་བ་མི་གསལ་བ་ཡིན་ནོ། །རིགས་པ་བཞི་པ་ས་བོན་
ཉིད་མི་སྲིད་པ་ནི། དགེ་མི་དགེའི་ས་བོན་མེད་པར་ཐལ། ཀུན་གཞི་མེད་པའི་ཕྱིར། གལ་ཏེ་ཚོགས་དྲུག་ས་བོན་བསྒོ་བའི་གཞི་ཡིན་པས་སྐྱོན་མེད་དོ་ཞེ་ན་དེ་ཡང་མི་རིགས་ཏེ། ས་བོན་བསྒོད་པ་ལ་བསྒོད་བྱེད་དགེ་མི་དགེ་སོགས་ཀྱིས་རང་འགགས་པ་ལ་ཕྱོགས་པ་ན་ས་བོན་བསྒོད་
ནས་སྐྱེ་འགག་ལྷན་ཅིག་ཏུ་བྱས་པའི་འབྲེལ་པ་དང་ལྡན་པ་ཞིག་དགོས་པ་ལས། ཚོགས་དྲུག་ལ་དགེ་མི་དགེ་ལུང་མ་བསྟན་གསུམ་ཀ་དམིགས་པའི་དགེ་བའི་འོག་ཏུ་མི་དགེ་བ་དང། བཟློག་པ་དང། འཇིག་རྟེན་པའི་འོག་ཏུ་འཇིག་རྟེན་ལས་འདས་པ་འབྱུང་བའི་ཕྱིར་དང་
ཚོགས་དྲུག་འགགས་པའི་ཚེ་བག་ཆགས་ཀྱི་རྟེན་མེད་པས་བག་ཆགས་ཀྱང་རྒྱུན་ཆད་པར་འགྱུར་བའི་ཕྱིར་རོ། །རིགས་པ་ལྔ་པ་ལས་མི་སྲིད་པ་ནི། ལས་རྣམ་པ་བཞི་པོ་སྣོད་ལམ་འཕྲད་ལྟ་བུའམ་བརྟན་པ་ཕྱིའི་འཇིག་རྟེན་དུ་སྣང་བའི་རྣམ་རིག་དང། གནས་རྐང་པ་
འདེགས་འཇོག་ལྟ་བུའམ། སྐྱེ་མཆེད་དྲུག་རྟེན་དད་བཅས་པར་སྣང་བའི་རྣམ་རིག་དང། རྟག་ཏུ་ངའོ་སྙམ་པ་ལྟ་བུ་ངའོ་སྙམ་པའི་རྣམ་རིག་དང། ཡུལ་ལམ་དྲུང་གི་རྡོ་ལྟ་བུའམ། གཟུགས་སྒྲ་སོགས་སུ་སྣང་བའི་རྣམ་རིག་རྣམས་དུས་གཅིག་ཏུ་མི་འབྱུང་བར་ཐལ། ཤེ་
པ་གཅིག་ལ་ངོ་བོ་ཐ་དད་པའི་ལས་འདི་དག་མི་འབྱུང་ཞིང། རྣམ་ཤེས་དུ་མ་ཅིག་ཅར་དུ་མི་འབྱུང་བའི་ཕྱིར། བཞི་པོ་ལ་ལས་ཞེས་པ་ནི་སེམས་བྱུང་སེམས་པ་ལ་ལས་ཞེས་པ་དེ་མ་ཡིན་གྱི། བྱེད་པ་དང་ལས་ཞེས་པའི་ལས་དེ་ཡིན་ནོ། །དེ་ལྟར་བཞི་པོ་དེ་ཀུན་གཞི་
འདོད་པ་ལ་མི་རིགས་ཀྱི། ཀུན་གཞི་འདོད་པ་ལ་ནི་རིགས་ཏེ། སྣོད་དང་གནས་ཀྱི་རྣམ་རིག་དོན་དང་སེམས་ཅན་དུ་སྣང་བ་ནི་ཀུན་གཞི་དང། བདག་ཏུ་སྣང་བ་ནི་ཉོན་ཡིད་དང། ཡུལ་དུ་སྣང་བ་ནི་འཇུག་ཤེས་དྲུག་སྟེ། དེ་རྣམས་དུས་གཅིག་ཏུ་འབྱུང་བ་ཡོད་པའི་ཕྱིར་རོ་རིགས་པ་དྲུག་པ་ལུས་ཀྱི་

[242B] ཚུལ་བཞིན་ནམ་ཚུལ་བཞིན་མ་ཡིན་པའམ་མཉམ་པར་བཞག་མ་བཞག་ལ་སོགས་པའི་སྐབས་ཐམས་ཅད་དུ་ལུས་ལ་ཁྱབ་པར་སྐྱེ་བའི་མྱོང་བའམ་ཚོར་བ་དེ་མི་སྲིད་པར་ཐལ། དེ་འདྲའི་ཚོར་བའི་རྟེན་ཀུན་གཞི་མེད་པའི་ཕྱིར་རོ། །རིགས་པ་བདུན་པ་སྙོམས་
འཇུག་གཉིས་མི་རུང་བ་ནི། འདི་ལྟར་འདུ་ཤེས་མེད་པའི་སྙོམས་འཇུག་དང། འགོག་པའི་སྙོམས་འཇུག་གཉིས་ལ་ཞུགས་པའི་གང་ཟག་དེ་རྣམ་ཤེས་ཀྱིས་ལུས་བོར་བར་ཐལ། ཚོགས་དྲུག་འགག་ཅིང་ཀུན་གཞི་མེད་པའི་ཕྱིར། འདོད་ན་དེ་དང་ཤི་བ་གཉིས་ཀྱི་ཁྱད་པར་བསྟན་པ་ན། དེའི་
རྣམ་པར་ཤེས་པ་ནི་ལུས་ལས་མ་འདས་ཞེས་གསུངས་པ་དང་འགལ་ལོ་།གལ་ཏེ་ཡིད་ཀྱི་རྣམ་ཤེས་མི་གསལ་བ་དང་བཅས་པས་རྣམ་ཤེས་དང་བྲལ་བར་མི་འགྱུར་རོ་ཞེ་ན། ཡང་མི་འཐད་དེ། རྟེན་ཡིད་ཀྱི་རྣམ་ཤེས་ཡོད་ན་དབང་ཡིད་རྣམ་ཤེས་གསུམ་འདུས་པའི་རེག་པ་དེ་ལས་
ཚོར་བ་དང་འདུ་ཤེས་འབྱུང་བས་འདི་ལ་འདུ་ཤེས་ཚོར་འགོག་གི་སྙོམས་འཇུག་ཅེས་པ་མི་འཐད་པར་འགྱུར་བའི་ཕྱིར་རོ། །གལ་ཏེ་དེ་ལྟར་ན་ཁྱོད་ལ་ཡང་མཚུངས་ཏེ། །ཀུན་གཞི་ཡོད་ན་ཚོར་བ་དང་འདུ་ཤེས་འབྱུང་བས་འདུ་ཤེས་ཚོར་འགོག་མི་འཐད་པར་འགྱུར་རོ་ཞེ་ན། འཇུག་
ཤེས་འཁོར་གྱི་ཚོར་འདུ་ནི་རྒྱུ་བ་རགས་ལ་ཀུན་གཞིའི་འཁོར་གྱི་ཚོར་འདུ་ནི་དམིགས་རྣམ་མི་གསལ་བས་སྙོམས་འཇུག་གཉིས་དང་འགལ་བ་མེད་པའི་ཕྱིར་རོ། །རིགས་པ་བརྒྱད་པ་འཆི་འཕོ་བ་མི་རུང་བ་ནི། ཀུན་གཞི་མེད་ན་འཆི་འཕོ་བར་མི་རུང་སྟེ། རྣམ་པར་ཤེས་པས་ལུས་འདོར་
བ་ལ་འཆི་བ་ཞས་འདོད་ལ། དེ་ཡང་ཀུན་གཞི་མེད་པས་ཡིད་ཤེས་ཀྱིས་འདོར་དགོས་ན་དེ་ཡང་མི་འཐད་དེ། འཆི་བ་ན་དྲོད་རིམ་གྱིས་སྡུད་དགོས་ཤིང། དེ་ཡང་ལུས་འདོར་བྱེད་ཀྱི་རྣམ་པར་ཤེས་པ་ལུས་ཀྱི་ཆ་གང་ནས་སྡུད་པ་དེ་ནས་དྲོད་སྡུད་པར་འདོད་དགོས་ན་དེ་འདྲ་ཀུན་གཞི་
ལས་ཡིད་ཤེས་ལ་མི་རུང་བའི་ཕྱིར་ཏེ། དེ་འདྲ་ནི་ལུས་ཐམས་ཅད་ལ་ཁྱབ་པར་གནས་པའི་རྣམ་ཤེས་ལ་རུང་གི་ཡིད་ཤེས་ལ་མི་རུང་བའི་ཕྱིར། འདིར་དཀའ་འགྲེལ་དུ། ཡིད་ཀྱི་ཤེས་པ་ནི་ལུས་ཐམས་ཅད་ལ་ཁྱབ་པར་གནས་ཤིང། ལུས་ཀྱི་ཕྱོགས་ཕྱོགས་ནས་སྡུད་པ་མེད་པའི་

[243A]༄༅། །ཕྱིར། ཞེས་པ་ཡང་དྲུག་པ་ཡིད་ཤེས་ལུས་ཐམས་ཅད་ལ་ཁྱབ་པའི་དོན་དུ་མི་གཟུང་བར་མཇུག་ཏུ་མེད་པའི་ཕྱིར་ཞེས་པ་དང་སྦྲེལ་དགོས་སོ། །དེ་ལྟར་ན་རིགས་པ་དང་པོ་དང། བཞི་པ་དྲུག་པ། བདུན་པ། བརྒྱད་པ་སྟེ་ལྡན་ཀུན་གཞི་མེད་པ་ལ་
སྐྱོན་བརྗོད་ནས་ཡོད་པར་སྒྲུབ་པ་དངོས་ཡིན་ལ། གཉིས་པ་གསུམ་པ་ལྔ་བ་གསུམ་ནི། ཀུན་གཞི་ཡོད་ན་རྣམ་ཤེས་གཉིས་ཅིག་ཅར་དུ་འབྱུང་བར་འགྱུར་རོ། །ཞེས་པའི་རྩོད་སྤོང་ཡིན་ནོ། །དེ་ལྟ་བུའི་ཀུན་གཞིའི་རྣམ་ཤེས་དེ་ཐག་པ་ཆེན་པོའི་སྡེ་སྣོད་ལས་
འབྱུང་བ་སྔར་བརྗོད་ཟིན་མོད། དེ་ལས་གཞན་ཐེག་དམན་གྱི་སྡེ་སྣོད་ལས་མི་འབྱུང་ངམ་ཞེ་ན། དེ་ལྟར་ཀུན་གཞི་རྣམ་ཤེས་ནི་།ཐེག་དམན་གཙུག་ལག་རྣམས་སུ་ཡང། །ཀུན་གཞི་རྩ་བའི་རྣམ་ཤེས་དང། །འཁོར་བ་ཇི་སྲིད་ཕུང་པོ་དང། །སྲིད་པའི་ཡན་ལག་དག་གིས་
བསྟན། །ཞེས་གསུངས་དོན་ནི། དེ་ལྟར་ཀུན་གཞི་རྣམ་ཤེས་དེ་ཐེག་ཆེན་གྱི་སྡེ་སྣོད་ལས་ཤེས་བྱའི་གནས་དང། ལེན་པའི་རྣམ་ཤེས་སོགས་ཀྱི་ཐ་སྙད་ཀྱིས་བསྟན་པད་མ་ཟད། ཐེག་དམན་གྱི་གཙུག་ལག་རྣམས་སུ་ཡང་རྣམ་གྲངས་གཞན་གྱིས་བསྟན་ཏེ། འདི་ལྟར་
ཐེག་བསྡུས་སུ་དྲངས་པའི་གཅིག་ལས་འཕྲོས་པའི་ལུད་ལས། སྐྱེ་དགུ་ཀུན་གཞི་ལ་ཀུན་དུ་དགའ་བ། ཀུན་གཞི་ལ་དགའ་བ། ཀུན་གཞི་ལས་ཡང་དག་པར་འབྱུང་བ་ཞེས་སོགས་རང་མིང་གིས་བསྟན་ཅིང། དགེ་འདུན་ཕལ་ཆེན་སྡེ་པོའི་ལུང་ལས་རྩ་བའི་རྣམ་པར་ཤེས་པ་
ཞེས་འབྱུང་སྟེ། དེས་ཀྱང་དེ་ཉིད་བསྟན་ནོ། །ས་སྟོན་སྡེ་པའི་ལུང་ལས་ཀྱང། འཁོར་བ་ཇི་སྲིད་པའི་ཕུང་པོ་ཞེས་འབྱུང་སྟེ་རྣམ་གྲངས་དེས་ཀྱང་དེ་བསྟན་པ་ཡིན་ལ། གནས་བརྟན་པའི་ལུང་ལས། སྲིད་པའི་ཡན་ལག་ལྟ་བ་དང། །ཤེས་པ་དང་ནི་སྟོད་པ་དང། །གསོ་བ་དང་ནི་
རྟོགས་པ་དང། །བདུན་པ་འཇུག་པར་བྱེད་པ་ཡིན། །ཞེས་པས་ཀྱང་དེ་ཉིད་བསྟན་པ་ཡིན་ནོ། །གལ་ཏེ་ཐེག་དམན་གྱི་སྡེ་སྣོད་ལས་ཀུན་གཞི་བསྟན་ན། །ཐེག་པ་ཆེན་པོ་བསྡུས་པར། །བསྟན་འདི་འདི་ལྟར་གཞན་ན་མ་མཐོང་ལ། །འདི་དག་བྱང་ཆུབ་མཆོག་གི་རྒྱུར་མཐོང་བས་

[244B] །ཐེག་པ་ཆེན་པོ་སངས་རྒྱས་བཀར་འདོད་དོ། །ཞེས་ཤེས་བྱའི་གནས་སོགས་གནས་བཅུ་བསྟན་པའི་སྒོ་ནས་ཁྱད་ཞུགས་པ་གང་ཡིན་པ་དེ། ཐེག་པ་ཆེན་པོ་སངས་རྒྱས་ཀྱི་བཀར་འདོད་པ་མ་ཡིན་ནམ། ཐེག་དམན་གྱི་སྡེ་སྣོད་ལས་ཀྱང་
བསྟན་ཅེ་ན། ཉེས་པ་མེད་དེ། ཐེག་དམན་གྱི་སྡེ་སྣོད་ལས་ནི། སྲིད་པའི་ཡན་ལག་ཅེས་སོགས་རྣམ་གྲངས་གཞན་གྱིས་བསྟན་ལ། ཐེག་པ་ཆེན་པོའི་སྡེ་སྣོད་ལས་ནི། ཤེས་བྱའི་གནས་ཞེས་སོགས་སྒྲ་དྲང་པོར་རྫོགས་པར་བསྟན་ཅིང། ཉན་ཐོས་ཀྱི་ཐེག་པར་དེ་ལྟར་མ་བསྟན་
པའི་ཕྱིར། ཐེག་པ་ཆེན་པོར་བསྟན་པ་ལྟར་ཉན་ཐོས་ཐེག་པར་བསྟན་མི་དགོས་ལ་བསྟན་ན་ཉེས་པར་ཡང་འགྱུར་རོ། །བསྟན་མི་དགོས་ཏེ་ཤེས་བྱའི་གནས་ཞེས་སོགས་སྒྲ་དྲང་པོར་བསྟན་པ་ནི་ཤེས་བྱ་ཕྲ་ཞིང་ཕྲ་བ་བརྗོད་བྱར་བསྡུ་བའི་ཕྱིར་ཡིན་ལ། ཐེག་ཆེན་པ་རྣམས་རང་གི་
བྱང་ཆུབ་འགྲུབ་པ་ལ་ཤེས་བྱའི་གནས་ཕྲ་ཞིང་ཕྲ་བ་ཤེས་དགོས་ཀྱི། ཉན་ཐོས་ཀྱིས་བྱང་ཆུབ་འགྲུབ་པ་ལ་ཚག་བཞི་པའི་ཚིགས་སུ་བཅང་པའི་དོན་སྤྱངས་པས་ཀྱང་ཆོག་པའི་ཕྱིར། བསྟན་ན་ཉེས་པར་ཡང་འགྱུར་ཏེ། ཆོས་ཀུན་གྱི་ས་བོན་ཅན་ཡན་པས་སྣོད་བཅུད་ཀུན་གྱི་རྒྱུ་
དང། འཁོར་བ་ཇི་སྲིད་བར་འཇུག་པ་བཅིངས་གྲོལ་ཀུན་གྱི་གཞིར་གྱུར་པའི་རྣམ་ཤེས་དེ་ཀུན་གཞིའོ་ཞེས་བསྟན་ན་ཉན་ཐོས་ཀྱི་རིགས་ཅན་མི་མཁས་པ་ཁ་ཅིག་དབང་ཕྱུག་རྟག་པ་འཇིག་རྟེན་ཀུན་གྱི་བྱེད་པོར་སྨྲ་བ་དང་འདྲ་བར་བདག་ཏུ་རྟོག་པར་གྱུར་ན་མི་རུང་བའི་ཕྱིར་རོ། ཐེག་
ཆེན་ལ་ནི་བསྟན་དགོས་པར་བཤད་ཟིན་ཅིང་བསྟན་ན་ཉེས་པར་མི་འགྱུར་ཏེ། དེ་ལྟར་བསྟན་ཀྱང་མི་རྟག་གཞན་དབང་ཅན་གྱི་ཆོས་སུ་གོ་བའི་ཕྱིར་རོ། །དེ་ལྟར་ཡང་དགོངས་འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབས། །
བདག་ཏུ་རྟོག་པར་འགྱུར་ན་མི་རུང་ཞེས། །ངས་ནི་བྱིས་པ་རྣམས་ལ་དེ་མ་བསྟན་ཞེས་སྐྱེ་གནས་བཞི་པོ་རྣམས་སུ་ཉིད་མཚམས་སྦྱར་ནས་སྐྱེ་བ་ལེན་པ་དང། མ་ཤིའི་བར་སྔར་གྲུབ་པའི་ལུས་ལེན་པའི་ཚུལ་གྱིས་བཟུང་བས་ན་ལེན་པའི་རྣམ་ཤེས་དང། འཇིག་རྟེན་པའི་བློས་

[245A]༄༅། །རྟོགས་པར་མི་ནུས་པས་ཟབ་པ། ཉན་རང་གིས་ཀྱང་ཇི་བཞིན་རྟོགས་མི་ནུས་པས་ཕྲ་བ། ཀུན་བྱང་གི་ཆོས་ཀུན་གྱི་ས་བོན་ཐམས་ཅད་འཛིན་པས་ས་བོན་ཐམས་ཅད་པ། འཁོར་བ་ཇི་སྲིད་བར་ཆུ་བོ་ཆེན་པོའི་རྒྱུན་བཞིན་དུ་ཆད་པ་མེད་པར་འབབས་པ་སྟེ་
འབྱུང་བ་ཡིན་ལ། དེ་ལྟ་བུའི་ཁྱད་པར་དང་བཅས་པ་བཤད་ན་ཉན་ཐོས་སོགས་ཀྱི་གང་ཟག་དབང་བརྟུལ་རྣམས་བདག་ཏུ་རྟོག་པར་འགྱུར་ན་མི་རུང་བས། ངས་ནི་བྱིས་པ་ལྟ་བུའི་ཉན་རང་སོགས་ལ་མ་བསྟན་ཏོ། །ཞེས་ཉན་ཐོས་ཀྱི་སྡེ་སྣོད་ལས་མ་བསྟན་པར་གསུངས་སོ་
འོ་ན་ཉན་ཐོས་ཀྱི་སྡེ་སྣོད་ལས་དེ་ལྟར་རྣམ་གྲངས་གཞན་གྱིས་བསྟན་ན་ཉན་ཐོས་ཀྱི་གྲུབ་པའི་མཐའ་སྨྲ་བ་རྣམས་མདོ་དོན་ཇི་ལྟར་འགྲེལ་ཞེ་ན། དེ་ལྟར་གསུངས་པའི་ཀུན་གཞི་ལ། །དབྱིག་ཤེས་མིའུ་ཐུང་དབྱངས་སྒྲོགས་གསུམ། །རིམ་བཞིན་ཕུང་པོ་ཚོར་བ་དང། །འཇིག་ལྟ་
གསུམ་ལ་དགོངས་ཞེས་འདོད། ཅེས་གསུངས། དོན་ནི། ཉན་ཐོས་ཀྱི་སྡེ་སྣོད་དུ་ཀུན་གཞི་དེ་གཞན་གྱིས་དེ་ལྟར་བསྟན་པ་དེ་ལ། བཙུན་པ་དབྱིག་ཤེས་དང། མིའུ་ཐུང་དང། དབྱངས་སྒྲོགས་གསུམ་གྱིས་རིམ་པ་བཞིན་དུ། དང་པོས་ཉེར་ལེན་གྱི་ཕུང་པོ་ལ་དགོངས་ཏེ། དེ་ནི་སྐྱེ་དགུ་ཀུན་
དགའ་བར་འགྱུར་བའི་གཞི་ཡིན་པའི་ཕྱིར་ཞེས་འདོད། གཉིས་པས་ཟག་བཅས་ཀྱི་ཚོར་བ་བདེ་བ་ལ་དགོངས་ཞེས་དང། གསུམ་པས་འཇིག་ལྟ་ལ་དགོངས། ཞེས་འདོད་དོ། འོ་ན་དེ་དག་གིས་བཀྲལ་བ་ལྟར་ཐེག་པ་ཆེན་པོར་ཡང་རུང་ངམ་ཞེ་ན། ཐེག་པ་འོག་མའི་ལུགས་ལ་ནི་
ཚུལ་དེ་མི་རུང་མེད་མོད་ཀྱི། །ཐེག་ཆེན་པ་རྣམས་ལུང་དེའི་དོན་ཀུན་གཞིར་འདོད་པ་ཆེས་བཟང་སྟེ། །གང་ཕྱིར་དབྱིག་ཤེས་སོགས་ཀྱིས་ནི། །བཀྲལ་བ་སྐྱོན་དང་ལྡན་ཕྱིར་རོ། །ཞེས་གསུངས། དོན་ནི། ཐེག་དམན་པ་རྣམས་ཀུན་གཞི་བསྟན་པའི་སྣོད་མ་ཡིན་པས་ཐེག་པ་
འོག་མའི་གྲུབ་མཐའ་སྨྲ་བ་དེ་དག་གི་ལུགས་ལ་བཀྲལ་ཚུལ་དེ་མི་རུང་བ་མེད་མོད། ཐེག་ཆེན་པ་རྣམས་ལུང་དེ་དག་གི་དོན་ཀུན་གཞིའི་རྣམ་ཤེས་སུ་འདོད་པ་ཆེས་བཟང་སྟེ། རྒྱུ་མཚན་གང་གི་ཕྱིར་ན། དབྱིག་ཤེས་མིའུ་ཐུང་སོགས་ཀྱིས་བཀྲལ་བ་ནི་སྐྱོན་དང་ལྡན་

[246B] ཀུན་གཞིར་འདོད་པ་ནི་རྨ་མེད་པའི་ཕྱིར་རོ། །སྐྱོན་དང་ཇི་ལྟར་ལྡན་ཞེ་ན། ཀུན་གཞི་ཞེས་པའི་དོན་སྦྱོར་བ་ཡིན་ཅིང། ཉེར་ལེན་གྱི་ཕུང་པོ་ནི་ཤིན་ཏུ་སྡུག་བསྔལ་བའི་ངན་འགྲོ་བ་དང་མི་མཐུན་པ་ཡིན་པས་དེ་དག་དེ་ལ་དགའ་བ་མ་ཡིན་གྱི་དེ་དག་བྲལ་བར་འདོད་དོ་
ཚོར་བ་བདེ་བ་ཟག་པ་དང་བཅས་པ་ནི་བསམ་གཏན་བཞི་པ་ཡན་ཆད་དང། གོང་མ་ལ་མེད་ཅིང་མི་མཐུན་པས་དེ་དག་སྦྱོར་བར་མི་རིགས་ལ། འཇིག་ལྟ་ཡང་ཆོས་འདི་པ་དང་མི་མཐུན་པ་ཡིན་པས་དེ་དག་སྦྱོར་བར་མི་རིགས་སོ། །ཀུན་གཞི་རྣམ་ཤེས་ལ་ནི་དེ་ལྟ་བུའི་ཉེས་
པ་མེད་དོ། །གཉིས་པ་ཉོན་ཡིད་གྱི་རིགས་ལ་ནི། ཉོན་མོངས་ཅན་གྱི་ཡིད་མེད་ན། །མ་འདྲེས་པ་ཡི་མ་རིག་དང། །ལྔ་པོ་དག་དང་འདྲ་བ་དང། །སྙོམས་པར་འཇུག་པའི་བྱེ་བྲག་དང། །ངེས་ཚིག་མེད་པའི་སྐྱོན་དུ་འགྱུར། །འདུ་ཤེས་མེད་པར་སྐྱེས་པའི་རྒྱུན། །ངར་འཛིན་མེད་
པའི་སྐྱོན་དུ་འགྱུར། །ངར་འཛིན་པ་དང་ལྡན་པ་ན། །རྣམ་པ་ཀུན་དུ་མི་འཐད་ཕྱིར། །ཉོན་ཡིད་ཡོད་པར་ཤེས་པར་བྱ། །ཞེས་གསུངས། དོན་ནི། ཉོན་མོངས་པ་ཅན་གྱི་ཡིད་མེད་ན་འདི་ལྟར་མ་འདྲེས་པ་ཡི་མ་རིག་པ་ཞེས་པ་བདག་མེད་མངོན་སུམ་དུ་མཐོང་བ་ལ་བསྒྲིབས་པ་
དགེ་མི་དགེ་ལུང་མ་བསྟན་གྱི་སེམས་རྣམས་འབྱུང་བའི་སྐབས་ཐམས་ཅད་དུ་འབྱུང་བ་ཞིག་ཡིན་ལ། དེ་ཡང་སེམས་བྱུང་ཡིན་པས་དེ་དང་མཚུངས་ལྡན་གྱི་རྣམ་ཤེས་ཞིག་ནི་ཡོད་ལ། ཉོན་མོངས་ཡིན་པས་ཀུན་གཞི་དང་ནི་མཚུངས་ལྡན་མི་རུང་ཞིང། འཕགས་ལམ་མ་
སྐྱེས་ཀྱི་བར་དུ་རྒྱུན་མི་འཆད་པའི་ཚོགས་དྲུག་དང་ཡང་མཚུངས་ལྡན་མི་རུང་ངོ། །དེས་ན་ཉོན་ཡིད་དང་མཚུངས་ལྡན་ཡིན་དགོས་པ་ལས་ཉོན་ཡིད་མེད་པའི་ཕྱིར། མ་འདྲེས་པའི་མ་རིག་པ་མེད་པར་འགྱུར་རོ། །མ་འདྲེས་པའི་དོན་ནི་རྟེན་ཉོན་ཡིད་ཁོ་ན་ལ་ཡོད་པས་
ན་མ་འདྲེས་པ་ཞེས་བཤད་དོ། །རིག་པ་གཉིས་པ་ལྔ་པོ་དག་དང་མི་འདྲ་བའི་སྐྱོན་ཇི་ལྟར་ཡོད་ཅེ་ན། འདི་ལྟར་རྣམ་པ་ཤེས་པ་ལྔ་པོ་དག་ལ་འདས་པའི་རྟེན་འདས་མ་ཐག་པའི་ཡིད་རེ་དང་ལྷན་ཅིག་འབྱུང་བའི་རྟེན་མིག་ལ་སོགས་པའི་དབང་པོ་རེ་ཡོད་པ་ལྟར་ཡིད་ཤེས་ཀྱི་ལྷན་

[247A]༄༅། །ཅིག་སྐྱེས་པའི་རྟེན་དབང་པོ་མེད་པའི་ཕྱིར་ཏེ། ཉོན་ཡིད་མེད་པའི་ཕྱིར་རོ། །རིགས་པ་གསུམ་པ་ནི། འདུ་ཤེས་མེད་པའི་སྙོམས་འཇུག་དང། འགོག་པའི་སྙོམས་འཇུག་གཉིས་ལ་བྱེ་བྲག་གམ་ཁྱད་པར་མེད་པར་འགྱུར་ཏེ། དེ་གཉིས་ལ་ཚོགས་དྲུག་འགགས་
པ་འདྲ་ལ་ཉོན་ཡིད་ཀྱང་མེད་པའི་ཕྱིར། ཁོ་བོ་ཅག་ལྟར་ན་འདུ་ཤེས་མེད་པའི་སྙོམས་འཇུག་ལ་ངའོ་སྙམ་པའི་ང་རྒྱལ་དང་བདག་ལ་ཆགས་པ་རྣམས་ཡང་པས་མ་ཞི་བ་དང། འགོག་སྙོམས་དེ་དག་དང་བྲལ་བས་ཞི་བར་འཇོག་པ་ཡིན་ལ་ཁྱོད་ལ་ཉོན་ཡིད་མེད་པས་དེ་
འདྲའི་ཞི་མ་ཞིའི་ཁྱད་པར་མི་འཐད་པའི་ཕྱིར། གལ་ཏེ་ས་དང་ཡིད་བྱེད་ཐ་དད་པའི་ཁྱད་པར་ཡོད་དོ་ཞེ་ན་ཡང་མི་འཐད་དེ། དེ་ཙམ་ཡོད་དུ་ཆུག་ཀྱང་དེས་ཞི་མ་ཞིའི་ཁྱད་པར་མི་འཐད་པའི་ཕྱིར་རོ། །གལ་ཏེ་སྐྱེ་འཕགས་ཀྱི་རྒྱུད་ལ་སོ་སོར་ཡོད་པས་དེ་གཉིས་ཀྱི་ཁྱད་པར་འཐད་
ངོ་ཞེ་ན། ཡང་འདུ་ཤེས་མེད་པའི་སྙོམས་འཇུག་ལ་ངའོ་སྙམ་པའི་ང་རྒྱལ་སོགས་ཀྱིས་མ་ཞི་བ་ཡིན་པས་འཕགས་པ་རྣམས་ཀྱིས་གཡང་ས་ལྟར་མཐོང་ནས་སྤངས་པ་ཡིན་ལ། ཚོགས་དྲུག་འགགས་ཙམ་གྱིས་སྤངས་པ་ཡིན་ན་འགོག་སྙོམས་ཀྱང་སྤངས་དགོས་པར་འགྱུར་
རོ། །དེས་ན་ཉོན་ཡིད་མི་འདོད་པ་ལ་དེ་ལ་སོགས་པའི་གནོད་པ་མཐའ་ཡས་སོ། །རིགས་པ་བཞི་པ་ནི་ཉོན་ཡིད་མེད་ན་འདུ་ཤེས་མེད་པར་སྐྱེས་པ་རྣམས་ལ་ངར་འཛིན་མེད་པའི་སྐྱོན་དུ་འགྱུར་ཏེ། དེར་སྐྱེ་བའི་སྐད་ཅིག་གཉིས་པ་ནས། ཇི་སྲིད་འཆི་སེམས་མངོན་དུ་མ་གྱུར་གྱི་
བར་ཏུ་ཚོགས་དྲུག་འགག་ཅིང་ཉོན་ཡིད་ཀྱང་མེད་པའི་ཕྱིར། གལ་ཏེ་ངར་འཛིན་གྱི་བག་ཆགས་ཡོད་པའི་ངར་འཛིན་དང་བཅས་པའོ་ཞེས་ཀྱང་མི་རིག་ཏེ། ཉོན་ཡིད་མི་འདོད་ན་ཀུན་གཞི་ཡང་མི་རིགས་པས་བག་ཆགས་སྒོ་གཞིར་ཡིད་ཤེས་ཁས་ལེན་དགོས་པ་ལ་དེ་ནི་
མེད་ཅིང། གཟུགས་ཕུང་བག་ཆགས་སྒོ་གཞིར་མི་རུང་བའི་ཕྱིར་གལ་ཏེ་འདུ་ཤེས་མེད་པར་སྐྱེས་པ་རྣམས་ལ་ངར་འཛིན་མེད་དོ་ཞེ་ན། འོ་ན་འཕགས་པ་རྣམས་ཀྱིས་དེ་དག་མི་ཁོམས་པར་གཟིགས་ནས་སྤང་བར་མི་འགྱུར་ཏེ། འགོག་སྙོམས་བཞིན་ནོ། །རིགས་

[248B] གལ་ཏེ་ཉོན་ཡིད་མེད་ན་རྟག་ཏུ་ངར་སེམས་པའི་ཕྱིར་ཡིད་དོ་ཞེས་པའི་ངེས་ཚིག་འདི་རྣམ་ཤེས་གང་ལ་ཡང་མི་གནས་པར་འགྱུར་ཏེ། དབང་ཤེས་ལ་ངར་སེམས་པ་མེད་ལ། ཡིད་ཤེས་ལ་ངར་སེམས་པ་ཡོད་ཀྱང་རྟག་ཏུ་ངར་སེམས་པ་མེད་པའི་ཕྱིར་རོ། །རིགས་པ་དྲུག་
པ་ངར་འཛིན་པ་རྣམ་པ་ཀུན་ཏུ་འབྱུང་བ་མི་འཐད་ཅེ་ན། ང་སྦྱིན་པ་བྱེད་ཅེས་པ་ལྟ་བུ་དགེ་བ་དང། ང་སྲོག་གཅོད་བྱེད་ཅེས་པ་ལྟ་བུ་མི་དགེ་བ་དང། ང་ཁྲུས་བྱེད་ཅེས་པ་ལྟ་བུ་ལུང་མ་བསྟན་གྱི་སེམས་ཐམས་ཅད་ལ་ངར་འཛིན་ཡོད་ལ། དེ་ཡང་ཉོན་ཡིད་ཡོད་ན་རུང་གི། མེད་ན་མི་རུང་
སྟེ་ངར་འཛིན་མི་དགེ་བ་དང་མཚུངས་པར་ལྡན་ན་དགེ་སེམས་དང་ལུང་མ་བསྟན་གྱི་སེམས་དང་དུས་མཉམ་དུ་མི་འཇུག་ཅིང། དེ་ལས་ལྡོག་པ་ལ་ཡང་གནོད་བྱེད་མཐོང་བའི་ཕྱིར་རོ། །དེ་ལྟར་ཉོན་ཡིད་མི་འདོད་པ་ལ་གནོད་པ་མཐའ་ཡས་པ་འབབ་པས་ན་ཉོན་ཡིད་ཡོད་པར་
ཤེས་པར་བྱའོ། །གསུམ་པ་རྣམ་ཤེས་ཚོགས་དགུར་འདོད་པ་དགག་པ་ལ་ཕྱོགས་སྔ་མ་བརྗོད་པ་དང། དེ་དགག་པ་གཉིས། དང་པོ་ནི། བདུན་པ་ལེན་པའི་རྣམ་ཤེས་དང། །ཀུན་གཞི་གསུམ་དུ་འཆད་པ་དང་།དགུ་པ་དྲི་མེད་རྣམ་ཤེས་སུ། །འདོད་པ་ཡང་དག་བདེན་པའི་
ལུགས། ཞེས་གསུངས། དོན་ནི། ཐེག་པ་ཆེན་པོའི་སློབ་དཔོན་རྣམས་ཀྱིས་རྣམ་ཤེས་གྲངས་མང་ཉུང་དུ་འདོད་པ་རྣམས་རྒྱའི་སློབ་དཔོན་ཝེན་ཚེག་གམ་རྫོགས་གསལ་དུ་གྲགས་པས་རྒྱ་ནག་གི་འགྲེལ་ཆེན་དུ་བཀོད་པ་ལྟར། སློབ་དཔོན་ཀླུ་སྒྲུབ་ལ་སོགས་པ་རྣམས་
ཀྱིས་རྣམ་ཤེས་ཚོགས་དྲུག་ཁོ་ན་འདོད་ལ། གསེར་འོད་དམ་པའི་མདོ་སྡེ་སོགས་ལ་བརྟེན་ནས་འཕགས་ཡུལ་གྱི་སློབ་དཔོན་གསུམ་ལས། སློབ་དཔོན་པོ་དེ་ཅ་ནི་དེ་བཞིན་ཉིད་ཀྱི་ངོ་བོར་གྱུར་པའི་ཆོས་ཉིད་ཀྱི་སེམས་ཏེ། འདི་ལ་སེམས་ཞེས་བྱ་ཡང་དམིགས་པ་ཅན་ནི་མ་ཡིན་ལ་
མཚུངས་པར་ལྡན་པའི་སེམས་ནི་དད་སོགས་དགེ་བ་དང་ཆགས་སོགས་མི་དགེ་བ་དང་མཚུངས་པར་ལྡན་པའི་སེམས་ཏེ་དམིགས་པ་ཅན་ཡིན་ལ་རྣམ་པར་རིག་པ་ཅམ་གྱི་ཡིད་ཀྱི་ངོ་བོ་ཉིད་ཡིན་པའི་ཕྱིར། ཡིད་དང་རྣམ་པར་ཤས་པ་ཞེས་བཤད་ཀྱང་ཡིར་རོ། །བཞི་པ་རྣམ་ཤེས་ཚོགས་ག་

[249A]༄༅། །འགལ་བ་མེད་ཅེས་བཤད། གཉིས་པ་སློབ་དཔོན་ཡང་དག་བདེན་པའི་ལུགས་ནི། རྣམ་པར་ངེས་པའི་མཛོད་ཅེས་བྱ་བའི་བསྟན་བཅོས་ལ་བརྟེན་ནས་རྣམ་ཤེས་ཚེགས་དགུའི་དོན་མཛད་དེ། མིག་གི་རྣམ་ཤེས་སོགས་དྲུག་གི་སྟེང་དུ་བདུན་པ་ལེན་
པའི་རྣམ་པར་ཤེས་པ་ཞེས་བྱ་བ། ཀུན་གཞི་ལ་དམིགས་ནས་བདག་དང་བདག་གིར་འཛིན་པའི་ཉོན་མོངས་པ་ཁོ་ནས་སྒྲིབ་པ་དང་ལྡན་གྱི་ཆོས་འཛིན་དང་མི་ལྡན་པས་ངེས་པར་སངས་རྒྱས་སུ་མི་འགྲུབ་པ་དང། བརྒྱད་པ་ཀུན་གཞིའི་རྣམ་ཤེས་ལ་ཡང་དང་པོ་ངོ་བོ་ཉིད་
ཀྱི་ཀུན་གཞི་ནི་སངས་རྒྱས་འགྲུབ་པར་ངེས་པ་དང། གཉིས་པ་རྣམ་པར་སྨིན་པའི་ཀུན་གཞི་ནི་བསྟན་བཅོས་དབུས་མཐའ་རྣམ་འབྱེད་རྒྱ་ནག་ཏུ་འགྱུར་བ་ལས། དབང་པོ་དོན་དང་བདག་རྣམ་རིག་སྣང་བའི་རྣམ་པར་ཤེས་པ་ལས། །དེ་དང་འདྲ་བར་རབ་ཏུ་སྐྱེ་ཞེས་འབྱུང་
བ་ལ་བརྟེན་ནས། ཁམས་བཅོ་བརྒྱད་ལ་དམིགས་པར་འདོད་པ་དང་གསུམ་པ་ཀུན་ནས་ཉོན་མོངས་པའི་ཀུན་གཞི་འདི་ནི་དེ་བཞིན་ཉིད་ལ་དམིགས་ནས་ང་རྒྱལ་རྣམ་པ་བཞི་འབྱུང་སྟེ། ཆོས་ཀྱི་བདག་ཏུ་འཛིན་པ་ཡིན་གྱི། གང་ཟག་གི་བདག་ཏུ་འཛིན་པ་མིན་
ཞེས་བློ་བརྟན་གྱི་གཞུང་ལ་བརྟེན་ནས་གསུམ་དུ་འཆད་པ་དང་དགུ་པ་དྲི་མེད་རྣམ་ཤེས་ཞེས་པ་དེ་བཞིན་ཉིད་ཀྱི་བདག་ཉིད་ཡིན་པ་ལ་དོན་གཉིས་དང་ལྡན་པས་དང་པོ་དམིགས་བྱ་ཡུལ་ཏེ་དེ་བཞིན་ཉིད་དང་ཡང་དག་མཐའ་ལ་སོགས་པའོ། །གཉིས་པ་དམིགས་
བྱེད་ཡུལ་ཅན་ཏེ། གཟོད་མ་ནས་རིག་པ་དང་དྲི་མ་མེད་པའི་རྣམ་པར་ཤེས་པ་ཞེས་བྱའོ་ཞེས་རྣམ་ཤེས་ཚོགས་དགུར་འདོད་པ་དང་གསུམ་པ་སློབ་དཔོན་ཧྱན་ཙང་གི་རྗེས་སུ་འབྲང་ནས་ཝེན་ཚེག་གིས་རྣམ་ཤེས་ཚོགས་བརྒྱད་དུ་འདོད་ལ། བཅོམ་ལྡན་རིག་
རལ་གྱིས། ཚོགས་དགུར་འདོད་མཁན་ཝེན་ཚེག་ཡིན་ཞེས་པ་མི་འཐད་དེ། ཝེན་ཚེག་རྒྱ་ནག་པ་ཡིན་ལ། དེ་ལྟར་འདོད་མཁན་ཡང་དག་བདེན་པ་ཡིན་གྱི། དེ་རྒྱ་གར་བ་ཡིན་པས་སོ། །གཉིས་པ་དེ་དག་ལས་ཚོགས་དགུར་འདོད་པ་དགག་པ་ནི། ཚོགས་བརྒྱད་

[250B] གཙོ་བོ་རྣམ་ཤེས་ཡོད་གྱུར་ན། །རྟག་པའི་དངོས་པོར་འགྱུར་བའི་ཕྱིར། །ཚོགས་དགུར་འདོད་ལ་སྒྲུབ་བྱེད་མེད། །ཅེས་གསུངས། དོན་ནི། རྣམ་ཤེས་ཚོགས་བརྒྱད་ལས་མང་བ་ཚོགས་དགུར་འདོད་པ་ལ་སྒྲུབ་བྱེད་མེད་ཅིང་གནོད་པར་བྱེད་པ་ཡོད་དོ། །ཇི་ལྟར་
ཡོད་ཅེ་ན། རྣམ་པར་ཤེས་པ་ཚོགས་བརྒྱད་པོ་དག་ལས་ལོགས་སུ་གྱུར་པའི་དགུ་པ་དྲི་མེད་རྣམ་ཤེས་ཞེས་བྱ་བའི་གཙོ་བོའི་རྣམ་ཤེས་ཡོད་པར་གྱུར་ན་དེ་འདུས་མ་བྱས་ཡིན་པས་ན་རྟག་པ་ཡིན་ལ། དམིགས་བྱེད་ཀྱི་རྣམ་ཤེས་ཡིན་པས་དངོས་པོ་ཡང་ཡིན་དགོས་ལ་
དེ་ལྟར་ན་རྟག་པའི་དངོས་པོར་འགྱུར་བའི་ཕྱིར་རོ། །འདུས་བྱས་ཡིན་ནོ་ཞེ་ན་མི་འཐད་དེ། གཟུགས་དང་ལྡན་མིན་ཡིན་ན་དམིགས་བྱེད་དུ་འགལ་ཞིང། སེམས་བྱུང་ཡང་མིན་ལ། སེམས་བྱུང་ཡང་མི་རུང་སྟེ། ཚོགས་བརྒྱད་དུ་མི་འདུ་བའི་རྣམ་ཤེས་འདོད་པ་ལ་ལུང་རིགས་
ཀྱིས་སྒྲུབ་བྱེད་མེད་པའི་ཕྱིར་རོ། །བཞི་པ་རྣམ་ཤེས་ཚོགས་གཅིག་ཏུ་འདོད་པ་དགག་པ་ལ། ཕྱོགས་སྔ་མ་བརྗོད་པ་དང། དེ་དགག་པ་གཉིས། དང་པོ་ནི། ཡིད་ཤེས་གཅིག་ཉིད་དབང་དྲུག་གི་རྟེན་ལ་སོ་སོར་རྒྱུ་བའི་ཚེ། །སོ་སོའི་མིང་དུ་བཏགས་པ་ཙམ། །བྲམ་ཟེའི་ཚོམས་དང་
སྐྱེ་མཆེད་ནི། །བཅུ་གཉིས་སྟེན་པའི་མདོ་ལས་ཀྱང། །གཅིག་པུར་གསུངས་དང་རྣམ་ཤེས་དྲུག་ཡིད་ཀྱི་སྐྱེ་མཆེད་ཡིན་གསུང་ཕྱིར་ཤེས་ཀུན་ཡིད་ཤེས་གཅིག་པུ་ལོ། །ཞེས་གསུངས། དོན་ནི། བྱང་སེམས་གཅིག་པུར་སྨྲ་བ་ན་རེ། ཤེས་པ་ཀུན་ཡིད་ཤེས་གཅིག་པུ་
ཡིན་ཏེ་དཔེར་ན་ཁང་པ་བུ་ག་མང་པོ་ཡོད་པར་མར་མ་བཏེག་པ་བཞིན། །ཡིད་ཤེས་གཅིག་ཉིད་དབང་པོ་དྲུག་གི་རྟེན་ལ་སོ་སོར་རྒྱུ་བའི་ཚེ་སོ་སོའི་མིང་དུ་བཏགས་པ་ཙམ་ཡིན་ལ། ལུང་གིས་ཀྱང་གྲུབ་སྟེ། བྲམ་ཟེའི་ཚོམས་ལས། རིང་དུ་འགྲོ་བ་གཅིག་པུར་རྒྱུ། །
གདུལ་བར་དཀའ་བའི་སེམས་འདུལ་བྱེད། །དེ་ནི་བྲམ་ཟེ་ངས་བཤད་དོ་ཞེས་དང། སྐྱེ་མཆེད་བཅུ་གཉིས་བསྟན་པའི་མདོ་ལས་ཀྱང། རྣམ་པར་ཤེས་པའི་ཚོགས་དྲུག་ནི་ཡིད་ཀྱི་སྐྱེ་མཆེད་དོ་ཞེས་སོགས་ཀྱིས་ཚོགས་དྲུག་ཡིད་ཀྱི་སྐྱེ་མཆེད་དུ་གསུངས་པའི་ཕྱིར། ལོ་ཞེས་

[251A]༄༅། །པ་ནི་མ་རངས་པའོ། །དཀའ་འགྲེལ་གྱི་དཔེ་རྣམས་སུ་བཞི་པ་རྣམ་ཤེས་ཚོགས་བཞི་རུ་འདོད་པ་དགག་པ་ལ་ཞེས་དང། ཞེས་གཅིག་པུ་རྒྱུ་སྐྱེས་ཞེས་པ་རྣམས་མ་དག་པ་ཡིན་ལ། ཕྱི་མ་ནི་ཞེས་གཅིག་པུ་རྒྱུ་ཞེས་སེམས་དེ་གཅིག་པུར་གསུངས་
པ་དང། ཞེས་པ་ཡིན། གཉིས་པ་དེ་དགག་པ་ལ། ལུང་དོན་གཞན་དུ་ནུས་ཕྱིར་དང། །དབང་ཤེས་ཀྱིས་ཀྱང་ལྐོག་གྱུར་དང། །འདས་དང་མ་འོངས་འཛིན་འགྱུར་ཕྱིར། །ཚོགས་གཅིག་འདོད་པ་མུན་སྦྲུལ་ལོ། །ཞེས་གསུངས། དོན་ནི། ཁྱོད་ཀྱིས་བྲམ་ཟེའི་ཚོམས་སོགས་ཀྱིས་ལུང་
གིས་ཤེས་པ་ཀུན་ཡིད་ཤེས་གཅིག་པུར་བསྟན་ཞེས་པ་དེ་ཡང་མི་འཐད་ད། ལུང་གི་དོན་ཡང་གཞན་དུ་བཤད་པར་ནུས་པའི་ཕྱིར་དང་ཤེས་ཀུན་ཡིད་ཤེས་གཅིག་པུ་ཡིན་ན་དབང་ཤེས་ཀྱིས་ཀྱང་གཞལ་བྱ་ལྐོག་གྱུར་གྱི་དོན་རྟོགས་པ་དང། འདས་མ་འོངས་སོགས་
སྒྲོ་བཏགས་ཀྱི་ཡུལ་རྣམས་ཀྱང་འཛིན་པར་འགྱུར་པས། རྣམ་ཤེས་ཚོགས་གཅིག་པུ་འདོད་པ་ནི་སྲོད་ཀྱི་མུན་པར་གནས་པའི་ཐག་ཁྲ་ལ་སྦྲུལ་དུ་བཏགས་པ་བཞིན་སྒྲོ་བཏགས་ཁོ་ན་ཡིན་ནོ། །གལ་ཏེ་ཡིད་ཤེས་ལ་རྟོག་པ་དང་རྟོག་མེད་གཉིས་ཀྱི་ཆ་འབྱེད་པས་སྐྱོན་མེད་ཅེས་
ཀྱང་བརྗོད་མི་ནུས་ཏེ། དབང་ཤེས་དང་རྫས་ཡོད་ཀྱི་གཅིག་ཡིན་པའི་རྟོག་པ་དང། རྟོག་པ་དང་རྫས་ཡོད་ཀྱི་གཅིག་ཏུ་གྱུར་པའི་རྟོག་མེད་མི་སྲིད་པའི་ཕྱིར། ལུང་ལས་གཅིག་པུ་རྒྱུ་ཞེས་པ་ཡིད་ཤེས་ལ་དགོངས་ཤིང་ཡིད་དབང་པོ་ལྔའི་སྤྱོད་ཡུལ་ལ་རྒྱུ་བ་དང། ཡིད་
དབང་ཤེས་ཀྱིས་སྟོན་པར་གསུངས་པ་ནི། ཡིད་ཤེས་ཀྱིས་ཆོས་ཐམས་ཅད་འཛིན་པ་དང། དབང་ཤེས་ཡུལ་ལ་འཕྲོ་བ་དང་ནང་དུ་བསྡུང་པ་ཡིད་ཤེས་ཀྱི་མཐུས་བྱེད་པའི་དོན་དང། ཚོགས་དྲག་ཡིད་ཀྱི་སྐྱེ་མཆེད་དུ་གསུངས་པ། སྐྱེ་མཆེད་བཅུ་གཉིས་སུ་བྱེད་པ་ལ་སྐྱེ་མཆེད་
གཞན་དུ་གཞག་ཏུ་མེད་པས་ཡིད་ཀྱི་སྐྱེ་མཆེད་དུ་བཞག་དགོས་པའི་དོན་ནོ། །ཞར་བྱུང་དེ་དག་གི་གྲུབ་དོན་ནི། དེ་ཕྱིར་ཡིད་ཆེས་ལུང་རིགས་ཀྱིས། །གྲུབ་པ་རྣམ་ཤེས་བརྒྱད་ཡིན་ཕྱིར། །གསང་བའི་གནས་ལ་མི་ཞུམ་པའི། །མཁས་པས་བརྒྱད་ཉིད་འདོད་པར་བྱ། །ཞེས་

[252B] དོན་ནི། དེ་ལྟར་རྣམ་ཤེས་གྲངས་མང་ཉུང་དུ་འདོད་པ་ལ་ལུང་རིགས་ཀྱིས་གནོད་པ་ཡོད་པ་དེའི་ཕྱིར། དེ་བཞིན་གཤེགས་པའི་གསང་བའི་གནས་ཟབ་མོ་ཀུན་གཞི་དང། རྣམ་པར་རིག་པའི་ལྟ་བ་ལ་མི་ཞུམ་པ་སྟེ་མི་སྐྲག་པའི་མཁས་པས་ཚོགས་བརྒྱད་ཁོ་ནར་འདོད་པར་བྱ་
སྟེ་རྣམས་ཤེས་ཚོགས་བརྒྱད་དུ་ཡིད་ཆེས་བའི་ལུང་དང་རིགས་པས་གྲུབ་པའི་ཕྱིར་ཞེས་པའོ། །འདིར་ཁ་ཅིག་ན་རེ། བཞི་པ་རྣམ་ཤེས་གྲངས་ཉུང་བར་ཐལ་བ་ཚོགས་གཅིག་ཏུ་འདོད་པ་དགག་པ་ལ་དངོས་དང། གྲུབ་དོན་བཤད་པ་གཉིས་ཞེས་ཚོགས་གཅིག་དུ་འདོད་པ་དགག་པའི་གྲུབ་
དོན་དུ་བཤད་བ་ནི་མི་རིགས་ཏེ། དེ་ནི་གྲངས་མང་བ་ཚོགས་དགུར་འདོད་པ་དགག་པ་དང། གྲངས་ཉུང་བ་ཚོགས་གཅིག་ཏུ་འདོད་པ་དགག་པ་གཉིས་ཀའི་གྲུབ་དོན་ཡིན་གྱི། དེ་གཅིག་པུའི་མ་ཡིན་པའི་ཕྱིར་རོ། །གསུམ་པ་མཇུག་གི་དོན་ནི། ཡིད་དང་ཀུན་གཞིའི་དཀའ་བའི་གནས་།གསལ་
བར་སྟོན་འདི་མཁས་མཆོག་རྣམས། །ཇི་ལྟར་བཞེད་བཞིན་བླ་མ་ཡི་།གསུང་ལ་བརྟེན་ནས་རྒྱལ་ཁམས་པ། །བློ་བཟང་གྲགས་པས་སྦྱར་བ་ཡི། །དགེ་དེས་ཐུབ་བསྟན་རྒྱས་གྱུར་ཅིག་ཅེས་གསུངས། དོན་ནི་དེ་ལྟར་ཡིད་དང་ཀུན་གཞིའི་དཀའ་བའི་གནས་གསལ་བར་སྟོན་པའི་བསྟན་
བཅོས་འདི་ནི། འཕགས་ཡུལ་གྱི་རྣམ་པར་རིག་པའི་ཚུལ་སྨྲ་བ་ལ་མཁས་པའི་མཆོག་རྣམས་གྱིས་བཞེད་པ་ཇི་ལྟ་བ་བཞིན་དུ། རྗེ་བཙུན་དམ་པ་རང་མདའ་བ་སོགས་བླ་མ་དུ་མའི་གསུང་ལ་བརྟེན་ནས། རྒྱལ་ཁམས་པ་སྟེ་ཚེ་འདི་བློས་བཏང་ནས་རྒྱལ་ཁམས་ཀུན་ཏུ་ཉུལ་ཞིང་
འཕགས་པའི་རིགས་བཞི་ལ་གནས་པའི་དགེ་སློང་བློ་བཟང་གྲགས་པ་ཞེས་བགྱི་བས་སྦྱར་བ་ཡིན་ལ། དེ་ལྟར་སྦྱར་བའི་དགེ་བ་དེས་ཐུབ་པའི་ལུང་རྟོགས་ཀྱི་བསྟན་པ་འདི་ཉིད་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ཅེས་བསྟན་པ་རྒྱས་པའི་ཕྱིར་དུ་བསྔོ་བའོ། །སྨྲས་པ་
རྣམ་རིག་གཞུང་གི་ཆུ་གཏེར་བསྲུབས་པ་ལས། །ལེགས་ཐོན་གནས་བཅུའི་རྣམ་གཞག་ཡིད་བཞིན་ནོ། །ཡབ་རྗེ་བླ་མས་ལུང་རིགས་རྒྱལ་མཚན་རྩེར། །བཀོད་ཚེ་དཔྱོད་ལྡན་དགའ་བའི་ཅ་ཅོ་འཆོར། །མི་ཤེས་ནད་སེལ་ལེགས་བཤད་སྨན་གྱི་མཆོག་ཧ་ལའི་དུག་དུ་མཐོང་པའི་བླུན་པོའི་

[253A]༄༅། །ཚོགས། །མགུ་བའི་གཏམ་དུ་འོས་པ་མ་ཡིན་ཡང། །མཁས་དབང་ཡོངས་ཀྱི་ཁོངས་ནས་འཛུམ་པའི་དཔྱིད། །འདི་ལྟའི་ལེགས་བཤད་ནོར་བུའི་མེ་ལོང་གིས། །གསལ་བར་མཚོན་ཚེ་སེམས་ཀྱི་གསང་བའི་གནས། །ནག་ནོག་དྲ་མས་སྦགས་པ་གསལ་
བའི་ཕྱིར། །ཐོས་བསམ་རྒྱ་མཚོར་ཅི་དགར་འཇུག་པར་རིགས། །དེ་ཕྱིར་རྣམ་རིག་གཞུང་གི་ཆུ་གཏེར་ཆེའི། །གཏིང་ཟབ་ཇི་བཞིན་བདག་འདྲས་དཔོག་མིན་ཀྱང། །ལྷ་ལམ་མཛུབ་མོ་བརྡ་ཡིས་སྟོན་པ་བཞིན། །རེ་ཁཱའི་སྦྱོར་བས་ཕྱོགས་ཙམ་མཚོན་པའི་དགེས། །ཐོག་མེད་ནས་འོངས་ཟག་
མེད་འབྱུང་རུང་གི་ཀུན་གཞིའི་ཁྱད་ཆོས་རང་བཞིན་གནས་པའི་རིགས། །དེ་ཉིད་ཐོས་བསམ་སྒོམ་པས་རྒྱས་འགྱུར་ཏེ། །རིགས་ཅན་གསུམ་གྱི་བཞེད་དོན་ལྷུན་གྲུབ་ཤོག་ཁྱད་པར་དོན་གཉིས་ཕུན་ཚོགས་འབྱུང་བའི་སྒོ། ཐེག་མཆོག་རིགས་ཀྱི་ནུས་པ་བརྟས་བཞིན་དུ་།བརྟན་
གཡོའི་དངོས་པོ་ཕྱི་རོལ་སྣང་བ་ཀུན། །རྟེན་དང་བརྟེན་པའི་ཀུན་གཞིའི་རྣམ་འཕྲུལ་ལས། །གཞན་དུ་ཆ་མེད་རྡུལ་བརྩེགས་གོང་བུ་སོགས། །དོན་གྱིས་སྟོང་བའི་རྣམ་རིག་ཙམ་གྱི་ཚུལ། །ཚུལ་བཞིན་རྟོགས་ཤིང་ཐབས་ཤེས་ལམ་གྱི་འགྲོས། །ས་བཅུའི་མཉམ་རྗེས་བགྲོད་
པ་མཐར་ཕྱིན་ཤོག་ཅེས་རྣལ་འབྱོར་སྤྱོད་པ་པའི་ལུགས་ཀྱི་ཡིད་དང་ཀུན་གཞིའི་རྩ་འགྲེལ་གྱི་དཀའ་གནས་གསལ་བྱེད་ཉི་ཟླ་ཟུང་འཇུག་ཅེས་བྱ་བ་འདི་ནི་འཇམ་མགོན་རྒྱལ་བ་གཉིས་པའི་རིང་ལུགས་འཛིན་པ་ཏྲེ་བོ་སེ་རུང་བླ་མ་བྱམས་པ་རྒྱ་མཚོའི་ཞལ་སྔ་ནས་ཀྱི་རྩ་འགྲེལ་སྦྲག་པ་འདི་ལྟ་བུ་ཞིག་གྱིས་ཤིག་པའི་བཀའ་གནང་བསྩལ་
བ་དང། སྐྱབས་གཅིག་བཀའ་དྲིན་མཚུངས་ཟླ་མ་མཆིས་པ་རྗེ་བླ་མ་སྲིད་ཞིའི་གཙུག་རྒྱན་ཡོངས་རྫོགས་བསྟན་པའི་མངའ་བདག་དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་རིགས་ཀུན་ཁྱབ་བདག་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་བསྟན་པ་རབ་རྒྱས་དཔལ་བཟང་པོ་སོགས་བླ་མ་དམ་པ་མང་པོས་བཀས་བསྐུལ་བ་ལ་བརྟེན། བཀའ་
བཞིན་སྒྲུབ་པ་མཆོད་པའི་མཆོག་ཏུ་བསམ་ནས་བཀའ་ལུང་སྤྱི་བོས་མ་ནོས་ཏེ། ཟུང་འཇུག་བླ་མ་རིན་པོ་ཆེ་རྣམ་གཉིས་ཀྱིས་སྐྱབས་འོག་ཏུ་ཆུད་ནས་ཡུན་རིང་ལན་ཞིང་ཐུགས་རྗེ་དང་བཀའ་དྲིན་ཁོ་ནས་འཚོ་བ་བླ་མའ་ཉེ་གནས་པ་ཀེའུ་ཚང་སྤྲུལ་མིང་འཛིན་པ་བློ་བཟང་འཇམ་དབྱངས་སྨེན་ལམ་གྱིས་བླ་མ་དམ་པ་རྣམས་ཀྱི་ཞལ་ལས་ཐོས་པའི་

[254B]ཞིབ་ཏུ་བརྟགས་ཏེ་དང་བ་ཆེན་པོས་སྣང་བའི་ཡི་གེ་བ་ནི་དབེན་ས་པ་དགེ་སློང་རྣམ་རྒྱལ་བཀྲ་ཤིས་ཀྱིས་བགྱིས་པའོ།། བཀྲ་ཤིས།།