
[000]༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་སྙིང་པོའི་སྙིང་པོ་གསལ་བར་ལེགས་པར་བཤད་པའི་རྒྱ་མཚོ་ལས་སྐབས་དང་པོའི་རྣམ་པར་བཤད་པ་བཞུགས། །

[001A] །ན་མོ་གུ་རུ་མཉྫུ་གྷོ་ཥཱ་ཡ། འདྲེན་པ་མཉམ་མེད་ཤཱཀྱའི་རྒྱལ་པོ་དང། །མི་ཕམ་འཇམ་དབྱངས་ཀླུ་སྒྲུབ་ཐོགས་མེད་ཞབས། །མར་མེ་མཛད་དཔལ་ཀུན་
མཁྱེན་ཙོང་ཁ་པ། །བཀའ་དྲིན་གསུམ་ལྡན་སངས་རྒྱས་ཡེ་ཤེས་སོགས། །མཆོག་གསུམ་ཞབས་ཀྱི་པདྨོར་ཕྱག་བྱས་ཏེ། །རྒྱན་གྱི་པད་ཚལ་མཆོག་ཏུ་རྒྱས་བྱེད་པའི། །རྣམ་
དཔྱོད་ནམ་མཁའི་ནོར་བུ་ལས་འོངས་པའི། །ལེགས་བཤད་འོད་བརྒྱའི་རི་མོ་ལེགས་པར་སྤྲོ། །དེ་ཡང། འཇིག་རྟེན་ཐམས་ཅད་ཀྱི་མ་འདྲིས་པའི་འཛའ་བཤེས་ཆེན་པོ་སངས་རྒྱས་
བཅོམ་ལྡན་འདས་ཤེས་སྙན་པའི་བ་དན་ས་གསུམ་ན་གཡོ་བ་དེས། གདུལ་བྱའི་ཁམས་དང་བསམ་པ་དང་བག་ལ་ཉལ་ཇི་ལྟ་བ་བཞིན་གཟིགས་པས། དེ་དང་མཐུན་པའི་ཆོས་

[002A]༄༅། །ཀྱི་རྣམ་གྲངས་ཇི་སྙེད་ཅིག་བཀའ་སྩལ་པ་རྣམས་ཀྱི་ནང་ནས་རབ་དང་ཕུལ་དང་གཙོ་བོར་གྱུར་པ་ནི་འཁོར་ལོ་བར་པ་རྒྱས་འབྲིང་བསྡུས་གསུམ་སོགས་ཤེར་ཕྱོགས་ཀྱི་
མདོ་རྣམས་ཡིན་ལ། དེའི་དགོངས་དོན་ལ་ཡང། དངོས་བསྟན་སྟོང་ཉིད་ཀྱི་རིམ་པ་དང། སྦས་དོན་མངོན་རྟོགས་ཀྱི་རིམ་པ་གཉིས་སུ་ཡོད་པ་ལས། དང་པོ་ལས་བརྩམས་ཏེ་མགོན་པོ་ཀླུ་
སྒྲུབ་ཀྱིས་ཟབ་མོའི་དོན་རྣམས་ལུང་གིས་གཏན་ལ་འབེབས་པ་ལ་མདོ་ཀུན་ལས་བཏུས་དང། རིགས་པས་གཙོ་བོར་གཏན་ལ་འབེབས་པ་ལ་དབུ་མ་རིགས་ཚོགས་དྲུག་རྣམས་མཛད་
པའི་དོན་ཡང། དངོས་སྨྲ་བ་རྣམས་ཀྱིས་ཆོས་དང་གང་ཟག་བདེན་གྲུབ་ཏུ་བཏགས་པའི་བསྒྲུབ་བྱ་བདེན་གྲུབ་འགོག་པ་ལ་རྩ་བ་ཤེས་རབ་ལ་སོགས་པ་མཛད་པས་གཞན་དུ་བལྟ་བར་
བྱའོ༑ ༑གཉིས་པ་སྦས་དོན་མངོན་རྟོགས་ཀྱི་རིམ་པ་གཙོ་བོར་སྟོན་པ་ལ་རྗེ་བཙུན་གྱིས་བསྟན་བཅོས་མངོན་པར་རྟོགས་པའི་རྒྱན་མཛད་ལ། དེས་ན་རྒྱན་འདི་འཆད་པ་ལ། བཤད་བྱ་རྩ་བའི་

[002B] དེའི་དགོངས་པ་འགྲེལ་བའི་རིམ་པ་བཤད་པ། འགྲེལ་པ་གང་ལ་བརྟེན་ནས་འཆད་པ་དང་གསུམ། དང་པོ་ནི། བོད་མང་པོས་འདིའི་བཤད་བྱ་རྩ་བའི་མདོ་ནི་ཤེར་ཕྱོགས་ཀྱི་མདོ་རྣམས་ཡིན་
ལ༑ དེ་ལ་ཡུམ་སྲས་བཅུ་བདུན་དུ་གྲངས་ངེས་ཏེ། འབུམ། ཉི་ཁྲི། ཁྲི་བརྒྱད་སྟོང་པ། ཤེས་རབ་ཁྲི་པ། བརྒྱད་སྟོང་པ། མདོ་སྡུད་པ་སྟེ་ཡུམ་དྲུག་དང། ཤེར་ཕྱིན་བདུན་བརྒྱ་པ། ལྔ་བརྒྱ་པ། སུམ་བརྒྱ་པ་
ཚུལ་བརྒྱ་ལྔ་བཅུ་པ། སྒོ་ཉེར་ལྔ་པ། ལྔ་བཅུ་པ་རབ་རྩལ་རྣམ་གནོན་གྱིས་ཞུས་པ། ཀོའུ་ཤི་ཀས་ཞུས་པ། ཤེར་ཕྱིན་ཡི་གེ་ཉུང་དུ། ཡི་གེ་གཅིག་མ། ཤེས་རབ་སྙིང་པོ་སྟེ་སྲས་བཅུ་གཅིག་ཏུ་ཡོད་
པའི་ཕྱིར། ཡུམ་སྲས་ཀྱི་དོན་བརྗོད་བྱ་མངོན་རྟོགས་བརྒྱད་ཆང་བར་སྟོན་མི་སྟོན་གྱི་ཤེར་ཕྱོགས་ཀྱི་མདོ་ཡིན་པའི་སྒོ་ནས་འཇོག་ཟེར་ཡང། དེ་ནི་མི་འཐད་དོ། དེ་རྣམས་ལ་ཡུམ་སྲས་ཀྱི་དོན་དང་ཐ་སྙད་
གང་ཡང་མི་འཐད་ཅིང། མདོ་སྡུད་པ་དང། ཁྲི་བརྒྱད་སྟོང་པ་སོ་སོར་བགྲངས་པས་མང་བའི་སྐྱོན་དང་ཤེར་ཕྱིན་ཟླ་བའི་སྙིང་པོ༑ ཉི་མའི་སྙིང་པོ། ཀུན་ཏུ་བཟང་པོ། ལག་ན་རྡོ་རྗེ། རྡོ་རྗེ་རྒྱལ་མཚན་སོགས་
མ་བགྲངས་པས་གྲངས་ཉུང་བའི་སྐྱོན་དང་བཅས་པའི་ཕྱིར། ཡང་ཁ་ཅིག་གིས་འདིའི་བཤད་བྱ་རྩ་བའི་མདོ་ལ་སྐོར་དགུ་ཡོད་དེ། རྒྱས་པའི་རྒྱས་པ་བམ་པོ་ལྔ་བརྒྱ་པ། འདི་རྒྱ་ནག་ཏུ་འགྱུར། རྒྱས་པའི་

[003A]༄༅། །འབྲིང་བམ་པོ་བཞི་བརྒྱ་པ། འདི་རྒྱ་གར་ན་ཡོད་ཀྱང་བོད་དུ་མ་འགྱུར། རྒྱས་པའི་བསྡུས་པ་བམ་པོ་སུམ་བརྒྱ་པ། བོད་དུ་འགྱུར་བའི་འབུམ་དུ་གྲགས་པ། འབྲིང་གི་རྒྱས་པ་ཉི་ཁྲི། འབྲིང་གི་འབྲིང་ཁྲི་བརྒྱད་
སྟོང་པ། འབྲིང་གི་བསྡུས་པ་ཤེས་རབ་ཁྲི་པ། བསྡུས་པའི་རྒྱས་པ་བརྒྱད་སྟོང་པ། བསྡུས་པའི་འབྲིང་ཡུམ་ཆེན་མོ་བམ་པོ་བཅོ་བརྒྱད་པ། བསྡུས་པའི་བསྡུས་པ་མདོ་སྡུད་པ་སྟེ་དགུ་ཡོད་པའི་ཕྱིར། ཞེས་ཟེར་ཀྱང། རང་ལུགས་
ལ་བཤད་བྱ་རྩ་བའི་མདོ་ནི། རྒྱས་འབྲིང་སྡུས་གསུམ་དང་མདོ་སྡུད་པ་རྣམས་ཡིན་ཏེ། འདི་རྣམས་དང་རྒྱན་སྦྱར་བའི་ཚད་ལྡན་གྱི་འགྲེལ་པ་ཡོད་ཅིང། རྩ་བར། དེ་དང་དེ་ནི་མདོ་བཞིན་དུ། ཞེས་དང། དེའི་འགྲེལ་བར་
རྒྱལ་བའི་ཡུམ་རྣམ་པ་གསུམ་ཆར་ལས་ཀྱང། ཞེས་དང། ལ་ལ་ལས་དོན་གཞན་ལས་ཚིག་ཅེས་སོགས་གསུངས་པའི་ཕྱིར། རྒྱས་འབྲིང་སྡུས་པའི་དོན་ཡང། གདུལ་བྱའི་བསམ་ངོ་ནས་ཡིན་གྱི། བརྗོད་བྱའི་སྒོ་ནས་
མིན་ཏེ། བརྒྱད་སྟོང་དོན་བསྡུས་ལས། དེ་ལྟར་ཇི་སྐད་བཤད་རྣམས་ཀྱི། །བརྒྱད་སྟོང་འདིར་དོན་མ་ཚང་མེད། ཅེས་དང། འགྲེལ་པ་འདིར། མཁས་པ་རྣམས་ཀྱིས་ཡུམ་ཀུན་ལ། །དོན་བསྡུས་དེ་ཙམ་ཤེས་པར་བྱ། ཞེས་གསུངས་
པའི་ཕྱིར། གདུལ་བྱའི་དབང་གིས་རྒྱས་འབྲིང་བསྡུས་གསུམ་དུ་འཇོག་པའི་རྒྱུ་མཚན་ཡང་ཡོད་དེ། རྒྱས་པ་ལ་དད་པ་ཚིག་ལྷུར་ལེན་པའི་གང་ཟག་གི་དབང་དུ་བྱས་ནས། གཟུགས་ནས་རྣམ་མཁྱེན་གྱི་བར་གྱི་འགྲེས་རྐང་བརྒྱ་

[003B] བར་མ་ལ་དད་པ་སྤྲོས་ཏེ་བཤད་པས་གོ་བའི་གདུལ་བྱའི་དབང་དུ་བྱས་ནས་གཟུགས་ནས་རྣམ་མཁྱེན་གྱི་བར་ལ་མི་གནས་ཅེས་ཚིག་ཅུང་ཟད་བསྡུས་པ་བར་མའི་
མདོ་དང། བསྡུས་པ་ལ་དད་པ་མགོ་སྨོས་པས་གོ་བའི་གདུལ་བྱའི་དབང་དུ་བྱས་ནས་ཆོས་ཐམས་ཅད་ཕུང་ཁམས་སྐྱེ་མཆེད་དུ་བསྡུས་ནས་ཕུང་པོ་ལྔ་ལ་མི་གནས་ཅེས་ཚིག་ཤིན་ཏུ་བསྡུས་པ་བསྡུས་པའི་མདོ་གསུངས་པའི་
ཕྱིར་ཏེ། འགྲེལ་ཆེན་ལས། ཚིག་ལྷུར་ལེན་པ་རྒྱས་པ་ལ་དགའ་བའི་སེམས་ཅན་རྗེས་སུ་གཟུང་བའི་དོན་དུ་འཕགས་པ་སྟོང་ཕྲག་བརྒྱ་པ་བསྟན་ཏོ། །བར་མ་ལ་དགའ་བ་སྤྲོས་ཏེ་བཤད་པས་གོ་བའི་སེམས་ཅན་རྣམས་ལ་རྗེས་
སུ་བརྩེ་བས་དོན་ཐམས་ཅད་བསྡུས་ནས་འཕགས་པ་སྟོང་ཕྲག་ཉི་ཤུ་ལྔ་པ་བསྟན་ཏོ། །མགོ་སྨོས་པས་གོ་བ་བསྡུས་པ་ལ་དགའ་བའི་སེམས་ཅན་ལ་ཕན་པ་བསྐྱེད་པའི་ཕྱིར་དེའི་དོན་ཐམས་ཅད་བསྡུས་ནས་འཕགས་པ་བརྒྱད་
སྟོང་པ་གསུངས་པ་ཡིན་ནོ་ཞེས་འབྱུང་བའི་ཕྱིར། གཉིས་པ་ནི། སངས་རྒྱས་མྱ་ངན་ལས་འདས་ནས་ལོ་དགུ་བརྒྱར་ཉེ་བ་ན་འཕགས་པ་ཐོགས་མེད་བྱོན་ཏེ་རྗེ་བཙུན་བསྒྲུབས་པས་ཞལ་གཟིགས། བཅོམ་ལྡན་འདས་ཀྱི་རྫུ་
འཕྲུལ་ལ་བརྟེན་ནས་དགའ་ལྡན་དུ་བྱོན། ཤེར་ཕྱིན་གྱི་དོན་མཐའ་དག་དང། བྱམས་པའི་ཆོས་ལྔ་གསན་ཅིང། འཛམ་བུ་གླིང་པར་ཆོས་ཀྱི་སྐྱེས་སུ་མངོན་རྟོགས་རྒྱན་སོགས་བསྣམས་ཏེ་དར་བར་མཛད། དེའི་རྗེས་སུ་

[004A]༄༅། །སློབ་དཔོན་ཕྱོགས་ཀྱི་གླང་པོས་བརྒྱད་སྟོང་པའི་དོན་རྣམས་སོ་གཉིས་སུ་བསྡུས་པ་བརྒྱད་སྟོང་དོན་བསྡུས་མཛད་དེ། དེ་ཉིད་ལས། རྟེན་དང་དབང་དུ་བྱ་བ་དང། །ལས་ནི་སྒོམ་པ་དང་བཅས་དང། །རབ་དབྱེ་
རྟགས་དང་ལྟུང་བ་དང། །ཕན་ཡོན་བཅས་པར་ཡང་དག་བརྗོད། ཅེས་པས། རྟེན་སྟོན་པ་སངས་རྒྱས། དབང་དུ་བྱ་བ་འཁོར་བྱང་སེམས་ཉན་ཐོས། ལས་ཡུམ་ལ་སྤྱོད་ཚུལ། སྒོམ་པ་ལ་རྣམ་གཡེང་གི་རྟོག་པ་བཅུའི་གཉེན་པོ་
བཅུ༑ བསྒོམ་བྱ་སྟོང་ཉིད་བཅུ་དྲུག་གི་རབ་དབྱེ། བདུད་ལས་དད་ཕྱིར་མི་ལྡོག་གི་རྟགས། ཤེར་ཕྱིན་ལོག་པར་བཟུང་ན་ངན་འགྲོར་ལྟུང་ཚུལ། སྟོང་གསུམ་རིན་པོ་ཆེས་བཀངས་ཏེ་བྱིན་པ་བས་ཤེར་ཕྱིན་ལ་སྤྱོད་པའི་བསོད་ནམས་
ལྷག་པའི་ཕན་ཡོན་རྣམས་བསྟན་པའི་ཕྱིར། ཁ་ཆེ་མཆེ་བའི་སྡེས་སྒོ་གསུམ་རྣམ་གྲངས་བཅུ་གཅིག་གི་སྒོ་ནས་ཡུམ་དོན་འགྲེལ་པ་ལ་གནོད་འཇོམས་མཛད། དེ་ཡང་སྒོ་གསུམ་ནི། གླེང་གཞིས་སྐབས་ཕྱེ་བའི་རྗེས་ལ་
དབང་པོ་རྣོན་པོ་ལ་གང་གིས། གང་གི་ཕྱིར། གོང་ལ། ཇི་ལྟར་བསླབ་ཚུལ་བཞི་སྟོན་པ་བསྡུས་ཏེ་བསྟན་པའི་སྒོ། དེ་ནས་རྣམ་པར་སྤྲོས་པས་གོ་བ་རྣམས་ལ་རྣམ་མཁྱེན་ལས་བརྩམས་ཏེ་དོན་དམ་པའི་ཚུལ་དུ་འབྲིང་དུ་བསྟན་
པའི་སྒོ། རྒྱ་ཆེན་པོ་ལ་མོས་པ་ལ་མཇུག་རྫོགས་པའི་བར་བདེན་པ་གཉིས་ཀྱི་ཚུལ་དུ་བསྟན་པ་རྒྱས་པར་བཤད་པའི་སྒོ་དང། རྣམ་གྲངས་བཅུ་གཅིག་ནི། ཤཱ་རིའི་བུ་ལ་བཀའ་སྩལ་བའི་རྣམ་གྲངས་གཅིག་རབ་འབྱོར་གྱིས་

[004B]བརྒྱ་བྱིན་ལ་བཀའ་སྩལ་པ་གཉིས། རབ་འབྱོར་ལ་བཀའ་སྩལ་པ་བཞི། བྱམས་པ་ལ་བཀའ་སྩལ་པ་གཉིས། ཀུན་དགའ་བོ་ལ་བཀའ་སྩལ་ནས་ཡོངས་སུ་གཏད་པ་སྟེ་རྣམ་གྲངས་བཅུ་གཅིག་གོ་རྒྱུ་མཚན་
དེའི་ཕྱིར་འགྲེལ་བྱེད་དེ་དག་ལ་ཤིང་རྟའི་སྲོལ་འབྱེད་དུ་འཇོག་ཅེས་བོད་མང་པོ་འདོད་ཀྱང་མི་འཐད་དེ། བརྒྱད་སྟོང་དོན་བསྡུས་ཀྱི་དབུས་མཐའ་དང། ཐེག་བསྡུས་ཀྱི་རྗེས་སུ་འབྲངས་ནས་ངོ་བོ་ཉིད་གསུམ་གྱི་མདོ་དོན་བཤད་ཅིང་གཞུང་
འགྲེལ་གནོད་འཇོམས་ཀྱི་སྟོང་ཉིད་བཅུ་དྲུག་གི་སྐབས་སུ་རྩ་ཤེས་སོགས་ཀྱི་ལུང་དྲངས་ཤིང། རིགས་ཚོགས་ལས་བཤད་སྲོལ་ཟུར་པ་མིན་པའི་ཕྱིར། །གསུམ་པ་ལ། རྒྱན་གྱི་འགྲེལ་པའི་གྲངས་དང། རང་ལུགས་འགྲེལ་པ་གང་གི་རྗེས་
སུ་འབྲངས་ནས་ཇི་ལྟར་འཆད་ཚུལ་བསྟན་པ་གཉིས། དང་པོ་ནི། གྲགས་ཆེ་བ་ཉེར་གཅིག་ཡོད་དེ། མདོ་རྒྱན་སྦྱར་བའི་འགྲེལ་པ་བཅུ་གཉིས། མ་སྦྱར་བའི་འགྲེལ་པ་དགུ་ཡོད་པའི་ཕྱིར། དང་པོ་བཅུ་གཉིས་ཡོད་དེ། ཉི་ཁྲི་དང་སྦྱར་བ་
བཞི༑ བརྒྱད་སྟོང་པ་དང་སྦྱར་བ་གསུམ་མདོ་སྡུས་པ་དང་སྦྱར་བ་གསུམ། འབུམ་དང་སྦྱར་བ་གཅིག་ཡུམ་གསུམ་ག་དང་སྦྱར་བ་གཅིག་རྣམས་སུ་ཡོད་པའི་ཕྱིར། དང་པོ་ཡོད་དེ། འཕགས་པས་སྦྱར་བའི་ཉི་ཁྲི་སྣང་བ། བཙུན་པས་
མཛད་པའི་ཉི་ཁྲི་རྣམ་འགྲེལ། སློབ་དཔོན་གྱིས་མཛད་པའི་ཉི་ཁྲི་ལེའུ་བརྒྱད་མ། ཤཱནྟི་པས་མཛད་པའི་ཉི་ཁྲི་དག་ལྡན་རྣམས་སུ་ཡོད་པའི་ཕྱིར། གཉིས་པ་གསུམ་ཡོད་དེ། སློབ་དཔོན་གྱིས་མཛད་པའི་བརྒྱད་སྟོང་འགྲེལ་ཆེན་

[005A]༄༅། །ཤཱནྟི་པས་མཛད་པའི་སྙིང་པོ་མཆོག་ཨ་བྷྱ་ཀ་རས་མཛད་པའི་གནད་ཀྱི་ཟླ་འོད་རྣམས་སུ་ཡོད་པའི་ཕྱིར། གསུམ་པ་གསུམ་ཡོད་དེ། སློབ་དཔོན་གྱིས་མཛད་པའི་སྡུད་འགྲེལ་རྟོགས་སླ། སངས་རྒྱས་ཡེ་ཤེས་
ཞབས་ཀྱིས་མཛད་པའི་སྡུད་པའི་དཀའ་འགྲེལ། ཁ་ཆེ་དྷརྨཱ་ཤྲཱིས་མཛད་པར་གྲགས་པའི་ཤེར་ཕྱིན་མཛོད་ཀྱི་ལྡེ་མིག་རྣམས་སུ་ཡོད་པའི་ཕྱིར། བཞི་པ་ཡོད་དེ། ཁ་ཆེ་དྷརྨཱ་ཤྲཱིས་མཛད་པར་གྲགས་པའི་སྟོང་ཕྲག་བརྒྱ་པའི་
བཤད་པ་དེ་དེ་ཡིན་པའི་ཕྱིར། ལྔ་པ་ཡོད་དེ། སྨྲྀ་ཏིས་མཛད་པར་གྲགས་པའི་ཡུམ་གསུམ་དོན་བརྒྱད་ཀྱིས་མཐུན་པར་བསྟན་པ་ཞེས་བྱ་བ་དེ་དེ་ཡིན་པའི་ཕྱིར། གཉིས་པ་མ་སྦྱར་བའི་འགྲེལ་པ་དགུ་ཡོད་དེ། སློབ་དཔོན་
གྱིས་མཛད་པའི་འགྲེལ་པ་དོན་གསལ། ཆོས་ཀྱི་བཤེས་གཉེན་གྱིས་མཛད་པའི་འགྲེལ་བཤད་ཚིག་གསལ། གསེར་གླིང་པས་མཛད་པའི་འགྲེལ་བཤད་རྟོགས་དཀའི་སྣང་བ། ཤེར་འབྱུང་གིས་མཛད་པའི་བསྡུས་
དོན༑ ཁ་ཆེ་གཞོན་ནུ་དཔལ་གྱིས་མཛད་པའི་བསྡུས་དོན། ཇོ་བོས་མཛད་པར་གྲགས་པའི་བསྡུས་དོན། རིན་ཆེན་གྲགས་པས་མཛད་པའི་འགྲེལ་པ་གྲགས་ཆེ། བུདྡྷཱ་ཤྲཱིས་མཛད་པའི་ཤེས་རབ་སྒྲོན་མེའི་ཕྲེང་བ། ཨ་བྷྱས་མཛད་
པའི་ཐུབ་པ་དགོངས་རྒྱན་རྣམས་སུ་ཡོད་པའི་ཕྱིར། འབུམ་འགྲེལ་དེ་དྷརྨཱ་ཤྲཱིས་མཛད་པ་མིན་ཏེ། དེར་མཆོད་བརྗོད་དང་གླེང་གཞི་སྦྱོར་བའི་ཤེས་བྱེད་དུ། གླེང་གཞི་རྒྱས་པར་བཀའ་སྩལ་དོན་མཆོག་རྣམས། ཅེས་

[005B]དེ་བོད་པ་རེག་ཐོས་པ་དགས་བརྩམས་པའི་ཕྱིར་རོ། །ཡུམ་གསུམ་ག་དང་སྦྱར་བ་དེ་དང། དོན་བསྡུས་སྒྲོན་མེ་ཡང་སྨྲྀ་ཏི་དང་ཇོ་བོས་མ་མཛད་དོ། །རྩོམ་པ་ནུས་ཆུང་
བ་དང། བརྒྱད་ཀ་མངོན་རྟོགས་སེང་བཟང་དང། བུདྡྷཱ་ཤྲཱི་ཛྙ་ནའང་བཞེད། ཅེས་སོགས་ཇོ་བོའི་རྗེས་ཀྱི་སློབ་མས་བཀོད་པའོ། །གཉིས་པ་ལ། རང་གང་གི་རྗེས་སུ་འབྲང་བ་དང། རྩ་བའི་དོན་འཆད་ཚུལ་གཉིས། དང་པོ་ནི། སློབ་
དཔོན་འཕགས་སེང་གཉིས་ཀྱི་རྗེས་སུ་འབྲངས་ནས་འཆད་རིགས་ཏེ། འཕགས་པའི་འགྲེལ་པ་ལྟར་འཆད་རིགས་པ་གང་ཞིག་སློབ་དཔོན་གྱི་རྗེས་སུ་འབྲང་རིགས་པའི་ཕྱིར། དང་པོ་གྲུབ་སྟེ། འཕགས་པ་གྲོལ་སྡེ་དེ་ཤེར་
ཕྱིན་གྱི་མདོའི་དོན་ལ་ཐེ་ཚོམ་དང་སོམ་ཉི་སྤངས་པའི་ཐེག་ཆེན་འཕགས་པ་ཡིན་པའི་ཕྱིར། རྒྱན་སྣང་ལས། །དེ་ཉིད་ལེགས་པར་དཔྱད་ལས་ཅན། །ཐེག་པ་ཆེ་ལ་ཡང་དག་ཞུགས། ཤེས་དང། འཕགས་པ་གསལ་བའི་བློ་
མངའ་དེས་ནི་རྒྱལ་ལ་མངོན་སུམ་ཉིད་ཞུས་ནས། ཤེས་གསུངས་པའི་ཕྱིར། གཉིས་པ་གྲུབ་སྟེ། འགྲེལ་པ་དོན་གསལ་འདི་རྗོད་བྱེད་ཀྱི་ཚིག་ཉུང་ཞིང་བརྗོད་བྱའི་དོན་ལ་འདྲིལ་བའི་འགྲེལ་པ་གཞན་ལས་ཁྱད་ཞུགས་པ་དང་
སློབ་དཔོན་སེང་གེ་བཟང་པོ་ཡང་བསྟན་བཅོས་རྩོམ་པའི་རྒྱུ་ཕུན་སུམ་ཚོགས་པའི་མཁས་པ་ཡིན་པའི་ཕྱིར། ཕྱི་མ་གྲུབ་སྟེ། ཡང་དག་པར་རྫོགས་པའི་སངས་རྒྱས་ནས་རྩ་བའི་བླ་མའི་བར་གྱི་མན་ངག་གི་རྒྱུན་མ་ཆད་པ་

[006A]༄༅། །བསྟན་བཅོས་མཐའ་དག་དང་ཁྱད་པར་རང་གིས་བརྩམ་བྱའི་བསྟན་བཅོས་དེའི་དོན་ལ་མཁས་པ། ཡི་དམ་ལྷའི་སྣང་བ་ཐོབ་པ་གསུམ་བསྟན་བཅོས་རྩོམ་པའི་རྒྱུ་ཕུན་སུམ་ཚོགས་པ་ཡིན་པ་གང་ཞིག་
སློབ་དཔོན་དེ་གསུམ་ག་དང་ལྡན་པའི་ཕྱིར། ཡི་དམ་གྱི་སྣང་བ་ཐོབ་སྟེ། མཁན་པོ་རྣམ་སྣང་མཛད་ལ་རྗེ་བཙུན་གྱི་སྒྲུབ་ཐབས་ཞུས་ནས་བསྒྲུབ་པ་མཛད་པས། རྨི་ལམ་དུ་དགེ་སློང་གུར་ཀུམ་གྱི་མདོག་ཅན་ཞིག་བྱུང་སྟེ། ཤར་
ཕྱོགས་ཁར་ས་པ་ཎིར་སོངས་ཤིག་ཟེར། སད་ནས་དེར་བྱོན། སྨྱུང་གནས་མཛད་པས། ཤར་ཕྱོགས་གནྡྷོ་ལའི་སྟེང་གི་བར་སྣང་ལ་སྤྲིན་གྱི་གསེབ་ནས་ལྷ་མང་པོས་མཆོད་པ་བྱེད་པ་མཐོང་ནས་རྒྱུ་མཚན་དྲིས་པས། རྗེ་བཙུན་
བརྒྱད་སྟོང་པ་གསུང་བ་ལ་མཆོད་པ་ཡིན་ཟེར། ཡུན་རིང་པོར་བལྟས་པས། རྗེ་བཙུན་སྐུ་གསེར་གྱི་མདོག་ཅན། དབུ་ལ་མཆོད་སྡོང་གིས་སྤྲས་པ། བརྒྱད་སྟོང་པའི་གླེགས་བམ་བསྣམས་པ་མཐོང་བས། ཁྱེད་ཀྱི་བསྟན་
བཅོས་དེ་ལ་འགྲེལ་པ་དུ་མ་ཞིག་སྣང་བ་གང་གི་རྗེས་སུ་འབྲང་ཞུས་པས། ཐམས་ཅད་ལ་ལེགས་པར་རྟོག་ལ། དོན་འདྲིལ་བའི་འགྲེལ་པ་རྩོམས་ཤེས་སྣང་བ་ཐོབ་པའི་ཕྱིར། ཇི་ལྟར་བརྩམས་པ་ཡོད་དེ། བསྟན་བཅོས་
རྩོམ་པའི་སྦྱིན་བདག་བཙལ་བའི་ཕྱིར་ནུབ་ཕྱོགས་སུ་བྱོན་པ་དང། རྒྱལ་པོ་དཔལ་ལྡན་ཆོས་སྐྱོང་གིས་ད་ལྟ་ཕར་ཕྱིན་འཆད་པ་ལ་སློབ་དཔོན་སེང་འབྲང་མཁས་ཟེར་བ་ཐོས་ཏེ། སྤྱན་འདྲེན་པ་བཏང་བ་དང་ལམ་དུ་འཕྲད་

[006B] ཉི་ཁྲི་ལེའུ་བརྒྱད་མ་མཛད། །དེ་ནས་དེའི་སྲས་དཔལ་ལྡན་ས་སྐྱོང་གིས་སྦྱིན་བདག་མཛད་ནས། རྒྱན་སྣང་མཛད་དེ། དེ་ཉིད་ལས། ཡོན་ཏན་ཀུན་གྱི་འབྱུང་གནས་ཏྲི་ཀ་ཏྲུ་ཀའི་གཙུག་ལག་ཁང་
བཟང་རྩེར། །རྒྱལ་མཆོག་རྒྱལ་རིགས་ནང་འཁྲུངས་དཔལ་ལྡན་ས་སྐྱོང་རིང་ལ་ནི། །དཀའ་འགྲེལ་བཟང་པོ་དེ་ཉིད་སྣང་བ་འདི་ནི་བདག་གིས་བྱས། ཞེས་གསུངས་ཤིང། སློབ་དཔོན་ཆོས་ཀྱི་བཤེས་གཉེན་གྱིས་ཀྱང་ལོ་བཅུ་བདུན་གྱི་
བར་དུ་དགེ་བའི་བཤེས་གཉེན་མཉེས་པར་བྱས་ཏེ། རྨི་ལམ་དུ་བཅོམ་ལྡན་འདས་བྱམས་པས་ལུང་བསྟན་ཏོ། ཞེས་དང། རྒྱལ་ཚབ་རྗེས་ཀྱང། སྐྱེད་མོས་ཚལ་དུ་ཏིང་འཛིན་བསྒོམ་པའི་ཚེ། །ཐུབ་པའི་དབང་པོས་དངོས་སུ་རྗེས་བཟུང་སྟེ་
ཞེས་གསུངས་པའི་ཕྱིར། གཉིས་པ་ནི། འོ་ན་འགྲེལ་པ་དོན་གསལ་ལ་བརྟེན་ནས་རྩ་བའི་འཆད་ཚུལ་དེ་གང་ཞེ་ན། དེ་ཡང་ཡོད་དེ། རྩ་བས་མདོ་བཤད་ཐབས་ཡན་ལག་ལྔའི་སྒོ་ནས་འཆད་པ་བཞིན་དུ། འགྲེལ་པས་རྩ་བ་བཤད་
ཐབས་ལྔའི་སྒོ་ནས་འཆད་པའི་ཕྱིར། རྣམ་བཤད་རིག་པ་ལས། མདོ་རྣམས་འཆད་འདོད་དེ་དག་ལ། །ངས་ནི་མན་ངག་སྦྱིན་པར་བྱ། །དགོས་པ་བསྡུས་པའི་དོན་བཅས་དང། །ཚིག་དོན་བཅས་དང་མཚམས་སྦྱར་བཅས། །བརྒལ་
ལན་བཅས་ཏེ་བསྙད་པར་བྱ། ཞེས་གསུངས། རྩ་བས་མདོ་བཤད་ཐབས་ཡན་ལག་ལྔའི་སྒོ་ནས་འཆད་པའི་རྒྱུ་མཚན་ཡོད་དེ། མདོ་དོན་དོན་དུ་གཉེར་བའི་གདུལ་བྱ་རྣམས་ཀྱི་གནས་སྐབས་དང་མཐར་ཐུག་གི་ཆེ་བ་སྟེ། ཕན་ཡོན་

[007A]༄༅། །མཐོང་བའི་སྒོ་ནས། མདོའི་ཚིག་དོན་འཛིན་པ་དང་དེ་ལ་དོན་གཉེར་གྱི་འདུན་པ་སྐྱེ་བའི་དབང་དུ་བྱས་ནས། ཐོག་མར་དགོས་དོན་གྱི་སྒོ་ནས་བཤད། དགོས་དོན་ཚད་མས་གྲུབ་ནས་དངོས་བརྒྱད་དོན་བདུན་ཅུ་གོ་
རིམས་མ་འཆོལ་ཞིང་མཐར་ཆགས་སུ་ངེས་པ་ལུས་ལ་རག་ལས་པས། དེ་རྗེས་ལུས་མདོར་བསྟན་རྒྱས་བཤད་གཉིས་ཀྱི་སྒོ་ནས་བསྟན། མདོ་དོན་ཞིབ་ཏུ་མཐའ་ཆོད་པ་ཚིག་དོན་ཡན་ལག་རྒྱས་བཤད་ལ་རག་ལས་པས། དེ་
རྗེས་ཚིག་དོན་གྱི་སྒོ་ནས་འཆད། གཞུང་སྔ་ཕྱིའི་གོ་རིམས་འབྲེལ་ཆགས་པའི་ཕྱིར་མཚམས་སྦྱར་གྱི་སྒོ་ནས་འཆད། གཞུང་སྔ་ཕྱིའི་གོ་རིམས་དང། དངོས་ཤུགས་ཀྱི་རིམ་པ་མི་འགལ་བ་བརྒལ་ལན་ལ་རག་ལས་པས་
མཚམས་རྣམས་སུ་བརྒལ་ལན་གྱི་སྒོ་ནས་འཆད་པ་ཡིན་པའི་ཕྱིར་ཏེ། རྣམ་བཤད་རིག་པར། མདོ་དོན་ཆེ་བ་ཉིད་མཐོང་ནས། །ཉན་པ་དང་ནི་འཛིན་པ་ལ། །ཉན་པ་པོ་རྣམས་གུས་བྱེད་པས། །ཐོག་མར་དགོས་པ་བརྗོད་
པར་བྱ། །དེ་གྲུབ་དེ་ནི་བསྡུས་དོན་དང། །བསྡུས་པའི་དོན་ནི་ཚིག་དོན་ལ། །གོ་རིམས་རིམ་པ་སྔ་ཕྱི་དག་མི་འགལ་བ་ནི་གཉིས་ལས་སོ། །ཞེས་གསུངས་པའི་ཕྱིར། ལྔ་པོ་དེ་གཞུང་གང་གིས་བསྟན་པ་ཡོད་དེ། རྣམ་པ་
ཐམས་ཅད་མཁྱེན་ཉིད་ལམ། ཞེས་པ་ནས། བྱ་བ་རྩོམ་པའི་དགོས་པ་ཡིན། ཞེས་པའི་བར་གྱིས་དགོས་དོན་བསྟན། ཤེས་རབ་ཕ་རོལ་ཕྱིན་པ་ནི། ཞེས་པ་ནས། རྣམ་པ་བཞིར་ནི་ཡང་དག་བརྗོད། ཅེས་པའི་བར་དང། ཡུལ་

[007B] ཞེས་སོགས་དང། མཚན་ཉིད་དེ་ཡི་སྦྱོར་བ་དང། ཞེས་སོགས་ཀྱིས་ལུས་ཀྱི་སྒོ་ནས་བཤད། སེམས་བསྐྱེད་པ་ནི་གཞན་དོན་ཕྱིར། ཞེས་པ་ནས། ཆོས་ཀྱི་སྐུ་ཡི་ཕྲིན་ལས་ནི། །རྣམ་པ་ཉི་ཤུ་བདུན་དུ་
བཞེད། ཅེས་པའི་བར་གྱིས་ཚིག་དོན་གྱི་སྒོ་ནས་བཤད། དེ་ནས་ཐམས་ཅད་ཤེས་པ་ཉིད། ཅེས་པ་དང། དེ་ནས་སེང་གེ་རྣམ་བསྒྱིངས་པའི། ཞེས་སོགས་ཀྱིས་མཚམས་སྦྱར་གྱི་སྒོ་ནས་བཤད། གང་གང་དོན་ནི་གང་གང་ལ་
ཞེས་སོགས་དང། དངོས་པོ་བརྗོད་དུ་མེད་པ་ལ། ཞེས་སོགས་ཀྱིས་བརྒལ་ལན་གྱི་སྒོ་ནས་བཤད་པ་ཡིན་པའི་ཕྱིར། འགྲེལ་པས་རྩ་བ་འཆད་པ་ལ་ཡང་དོན་གསུམ་སྟེ། རྗོད་བྱེད་དོན་ལྡན་གྱི་མཚན་བཤད་པ། བརྗོད་བྱ་དེ་
ལྡན་གྱི་གཞུང་བཤད་པ། མཛད་པ་པོ་དང་སྒྱུར་བྱེད་སོགས་མཇུག་གི་དོན་བཤད་པ་གསུམ། དང་པོ་ལ། དངོས་དང། ཞར་བྱུང་གཉིས། དང་པོ་ལ་མཚན་བསྒྱུར་བ། མཚན་བཤད་པ་གཉིས། དང་པོ་ནི། མཉན་ཡོད་གནས་
བཅས་ཅམ་པ་ཀ། ཝ་ར་ཎཱ་སི་ཡངས་པ་ཅན། །རྒྱལ་པོའི་ཁབ་ནི་དྲུག་པ་སྟེ། །འདི་དག་གྲོང་ཁྱེར་ཆེན་པོར་གྲགས། ཞེས་བཤད་པའི་གྲོང་ཁྱེར་དྲུག་གནས་པའི་ས་ཕྱོགས་དེ་ལ་རྒྱ་གར་ཞེས་པ་ནི་འདོད་རྒྱལ་དུ་ཐོག་མར་བརྡའ་
སྦྱར་བ་ཡིན་ཏེ། འཁྲུལ་མེད་ཅན་ཤེས་དང་པོ་ཡི། །བརྡའ་ཡི་སྤྱོད་ཡུལ་གང་ཡིན་དངོས། ཞེས་གསུངས་པའི་ཕྱིར། ཡུལ་དེའི་སྐད་ལ་ཡང། པི་ཤ་ཙི་ཤ་ཟའི་སྐད། ཨ་ཝ་བྷྲཱཾ་ཤ་ཟུར་ཆག་གི་སྐད། པྲ་ཏི་ཏ་ཡུལ་མི་སོ་སོའི་

[008A]༄༅། །སྐད༑ སཾ་སྐྲྀ་ཏ་ལེགས་སྦྱར་གྱི་སྐད་དང་བཞི་ལས། ལེགས་སྦྱར་གྱི་སྐད་དུ་བསྟན་བཅོས་འདིའི་མཚན་ལ། ཨ་བཧི་ས་མ་ཡ་སོགས་བྱུང། དེ་བོད་ཀྱི་སྐད་དུ་བསྒྱུར་ན། ཤེས་རབ་ཀྱི་ཕ་རོལ་ཏུ་ཕྱིན་པ་སོགས་
སུ་འགྱུར་བ་ཡིན་ཏེ། ཨ་བཧི་ས་མ་ཡ་ནི་མངོན་པར་རྟོགས་པ། ཨ་ལང་ཀ་ར་ནི་རྒྱན། ནཱ་མ་ཞེས་བྱ་བ། པྲཛྙཱ་པཱ་ར་མི་ཏ་ནི་ཤེས་རབ་ཀྱི་ཕ་རོལ་ཏུ་ཕྱིན་པ། ཨུ་པ་དེ་ཤ་མན་ངག་ཤསྟྲ་བསྟན་བཅོས། པྲི་ཏི་འགྲེལ་པ། ཞེས་པར་འགྱུར་
བའི་ཕྱིར་རོ། །གཉིས་པ་ནི། བསྟན་བཅོས་འདི་ལ་མཚན་དེ་ལྟར་བརྗོད་པའི་རྒྱུ་མཚན་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་གསུམ་གྱི་དོན་རྟོགས་དཀའ་བ་བདེ་བླག་ཏུ་རྟོགས་པར་བྱེད་པས་མན་ངག་དེ་
ཡང་མངོན་སུམ་དུ་རྟོགས་པར་བྱེད་པས་མངོན་རྟོགས། འཆོས་སྐྱོབས་ཀྱི་ཡོན་ཏན་གཉིས་དང་ལྡན་པས་བསྟན་བཅོས། རང་བཞིན་གྱི་རྒྱན་ཡུམ་གྱི་ལུས་བཟང་པོ་ལ་མཛེས་བྱེད་ཀྱི་རྒྱན་དོན་བདུན་ཅུས་སྤྲས་པ། གསལ་བྱེད་ཀྱི་རྒྱན་
བསྟན་བཅོས་འདིས་སྣང་བར་བྱེད་པས་རྒྱན་ཞེས་བརྗོད་པའི་ཕྱིར། དཔེར་ན་རང་བཞིན་གྱི་རྒྱན་སྐྱེས་བུའི་གཟུགས་བཟང་པོ་ལ་མཛེས་བྱེད་ཀྱི་རྒྱན་གཙུག་རྒྱན་གདུ་བུ་ལ་སོགས་པས་སྤྲས་པ། གསལ་བྱེད་ཀྱི་རྒྱན་མེ་ལོང་
སོགས་ཀྱིས་སྣང་བར་བྱས་པ་ན་སྲེད་ལྡན་དགའ་བ་བསྐྱེད་པས་རྒྱན་ཞེས་བརྗོད་པ་བཞིན་ཡིན་པའི་ཕྱིར། དེ་སྐད་དུ་མདོ་སྡེའི་རྒྱན་ལས། གཟུགས་རྒྱན་རང་བཞིན་ཡོན་ཏན་ལྡན་པ་མེ་ལོང་ནང་སོང་བས། །མཐོང་བའི་དབང་

[008B] །དེ་བཞིན་ལེགས་གསུངས་རྟག་ཏུ་རང་བཞིན་ཡོན་ཏན་ལྡན་པ་ཡི། །ཆོས་ཀྱང་དོན་རྣམས་ཕྱེ་བས་མཁས་རྣམས་འདི་ན་དགའ་མཆོག་སྐྱེ། ཞེས་གསུངས་པའི་ཕྱིར། དེས་
ན༑ ཐོག་མར་རྒྱ་སྐད་ཀྱི་མཚན་སྨོས་པའི་རྒྱུ་མཚན་ཡོད་དེ། བསྟན་བཅོས་འདི་ཆོས་ཀྱི་འབྱུང་གནས་རྒྱ་གར་ནས་བྱུང་བས་ཁུངས་བཙུན་པར་བསྟན་པ་དང། རྒྱ་སྐད་ཀྱི་རྣམ་དབྱེ་ཤེས་པ་དང། ཁྱད་པར་སཾ་སྐྲྀ་ཏའི་སྐད་
བཞིན་བཏོན་པས་རྒྱུད་ལ་བྱིན་རླབས་འཇུག་པའི་དགོས་པ་ཡོད་པའི་ཕྱིར། བོད་སྐད་དུ་མཚན་སྨོས་པ་ལ་དགོས་པ་ཡོད་དེ། མིང་དོན་གྱི་འགྲེལ་པ་ཤེས་པ་དང། གཞུང་གི་ལུས་རགས་པ་མིང་ཙམ་གྱིས་ཤེས་པར་བྱ་བ་དང་
མིང་ལ་བརྟེན་ནས་བརྗོད་བྱ་ཁོང་དུ་ཆུད་པའི་དགོས་པ་ཡོད་པའི་ཕྱིར། མདོ་ལས། མིང་དུ་གདགས་པ་མ་མཛད་ན། །འཇིག་རྟེན་ཐམས་ཅད་རྨོངས་པར་འགྱུར། །དེ་བས་རྨོངས་པ་བསལ་བའི་ཕྱིར། །མགོན་པོས་མིང་དུ་གདགས་
པར་མཛད། ཅེས་དང། རྣམ་འགྲེལ་ལས་ཀྱང། སྒྲ་རྣམས་ཀྱིས་ནི་བརྡར་བཏགས་བསྟན། །དེ་ནི་ཐ་སྙད་ཆེད་དུ་བྱས། ཞེས་གསུངས་པའི་ཕྱིར། སྐད་གཉིས་ཀ་སྨོས་པ་ལ་དོན་ཡོད་དེ། ལོ་པཎ་གྱི་བྱས་ཤེས་དྲིན་གཟོ་དང། བསྟན་
བཅོས་ཀྱི་རྣམ་གྲངས་ཤེས་པའི་དགོས་པ་ཡོད་པའི་ཕྱིར། གཉིས་པ་ལ། བམ་གྲངས་དང། འགྱུར་ཕྱག་གཉིས། དང་པོ་ནི། བམ་པོ་དང་པོ་ཞེས་པ་འདི་ནས་བཟུང་བའི་ཤོ་ལོ་ཀ་སུམ་བརྒྱ་ལ་བམ་པོ་རེར་བྱས་ནས་ལོ་པཎ་གྱིས་དཔྱད་

[009A]༄༅། །པ་མཛད་པའི་རྒྱུ་མཚན་ཡོད་དེ། གཞུང་ཚང་ལ་མང་ཉུང་གི་སྒྲོ་སྐུར་སྤང་བའི་ཆེད་དུ་ཡིན་པའི་ཕྱིར། བམ་པོའི་གོ་དོན་ནི། གཞུང་གི་ཆ་མང་པོ་ཕྱོགས་གཅིག་ཏུ་བསྡོམས་པའི་མིང་སྟེ། རྩ་དང་ཤིང་གི་ཕོན་པོ་དང་བམ་པོ་ཞེས་
པ་བཞིན་ནོ། །གཉིས་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་འགྱུར་གྱི་ཕྱག་འདི་ལྟར་མཛད་པའི་རྒྱུ་མཚན་ཡོད་དེ། འགྱུར་མཐར་ཕྱིན་པ་དང། མདོ་སྡེའི་སྡེ་སྣོད་ཀྱི་ཕྱོགས་སུ་གཏོགས་པ་
ཤེས་པའི་ཆེད་དུ་ཡིན་པའི་ཕྱིར། ཤེས་ནུས་ཏེ། སྔོན་གྱི་རྒྱལ་བློན་པཎ་གྲུབ་རྣམས་ཀྱིས་འདུལ་བའི་སྡེ་སྣོད་ཀྱི་ཐོག་མར་ཐམས་ཅད་མཁྱེན་པ་དང། མངོན་པ་ལ་འཇམ་དཔལ་དང། མདོ་སྡེ་ལ་སངས་རྒྱས་བྱང་སེམས་ལ་འགྱུར་ཕྱག་
བྱེད་པར་བཀས་བཅད་པའི་ཕྱིར། དེ་ལྟར་བཅད་པའི་རྒྱུ་མཚན་ཡང་ཡོད་དེ། འདུལ་བའི་སྡེ་སྣོད་རྣམས་ཀྱིས་ཐམས་ཅད་མཁྱེན་པ་ཉག་གཅིག་གི་མངོན་སུམ་གྱི་སྤྱོད་ཡུལ་བླང་དོར་ཕྲ་མོ་དང་ལས་འབྲས་ཕྲ་མོ་རྣམས་བསྟན་པ་དང་
མངོན་པའི་སྡེ་སྣོད་ཀྱིས་ལྷག་པ་ཤེས་རབ་ཀྱི་བསླབ་པ་རྗེ་བཙུན་འཇམ་དཔལ་ལྟ་བུའི་མཁྱེན་རབ་ལས་ཤེས་དགོས་པར་བསྟན་པ་དང། མདོ་སྡེའི་སྡེ་སྣོད་ཀྱིས་ཉན་རང་རྣམས་ཀྱིས་མིང་ཙམ་ཡང་དཀའ་བའི་ཏིང་ངེ་འཛིན་གྲངས་ལས་
འདས་པ་བསྟན་པ་དེ་སངས་རྒྱས་བྱང་སེམས་ཀྱི་ཐུན་མོང་མ་ཡིན་པའི་ཆོས་སུ་ཤེས་པའི་ཆེད་དུ་སོ་སོར་འགྱུར་ཕྱག་མཛད་པ་ཡིན་པའི་ཕྱིར། གཉིས་པ་ལ། སྔོན་འགྲོ་བཤད་པ་ལ་འཇུག་པའི་ཡན་ལག་དངོས་གཞི་བཤད་པ་ཉིད་

[009B] མཇུག་བཤད་པ་མཐར་ཕྱིན་པའི་བྱ་བ་དང་གསུམ། དང་པོ་ལ། མཆོད་པར་བརྗོད་ཅིང་རྩོམ་པར་དམ་བཅའ་བ། འགྲེལ་པ་རྩོམ་རིགས་པར་བསྒྲུབ་པ། ཁེངས་སྐྱུངས་ཤིང་སྤྲོ་བ་སྐྱེད་པའི་རྒྱུ་མཚན་བསྟན་པ་གསུམ་
དང་པོ་འཆད་པ་ལ། ཤེས་རབ་ཕ་རོལ་ཕྱིན་པ་ལ། ཞེས་པའི་ཤོ་ལོ་གཅིག་སྟེ། དེ་ཡང་ཕྱག་འཚལ་ལོ་ཞེས་བཤད་པའི་གཞིར་དྲངས། རྟེན་གྱི་གང་ཟག་གང་གིས་དུས་ནམ་གྱི་ཚེ་ཕྱག་འཚལ་བ་ཡོད་དེ། སློབ་དཔོན་སེང་གེ་བཟང་པོས་
འགྲེལ་པ་དོན་གསལ་རྩོམ་པའི་ཐོག་མར་ཕྱག་བཙལ་བའི་ཕྱིར། ཚུལ་ཇི་ལྟར་ཕྱག་འཚལ་བ་ཡོད་དེ། སྒོ་གསུམ་གུས་པས་ཕྱག་བཙལ་བའི་ཕྱིར། ཞེས་འཆད་པ་ལ། གུས་ཕྱག་འཚལ། ཞེས་གསུངས། ཡུལ་གང་ལ་ཕྱག་འཚལ་
བ་ཡོད་དེ། གཞུང་ལམ་འབྲས་བུའི་ཤེར་ཕྱིན་གསུམ་ལ་ཕྱག་འཚལ་བའི་ཕྱིར། ཞེས་འཆད་པ་ལ། ཤེས་རབ་ཕ་རོལ་ཕྱིན་པ་ལ། ཞེས་གསུངས། དགོས་པ་གང་གི་ཕྱིར་ཕྱག་འཚལ་བ་ཡོད་དེ། རྒྱས་འབྲིང་བསྡུས་པ་གསུམ་པོ་དེའི་
རྒྱན་གྱི་ཚིག་ལེའུ་བྱས་པ་དག་ཡུམ་གསུམ་པོ་ཀུན་གྱི་རྒྱན་དུ་འགྱུར་བར་འགྲེལ་པས་རྣམ་པར་དབྱེ་བའི་ཕྱིར་དུ་ཡིན་པའི་ཕྱིར། ཞེས་འཆད་པ་ལ། དེའི་རྒྱན་ཚིག་ལེའུ་བྱས་པ་དག་ཀུན་གྱི་རྒྱན་དུ་འགྱུར་བ་ནི། །རྣམ་པར་དབྱེ་ཕྱིར། ཞེས་
གསུངས། གཉིས་པ་འགྲེལ་པ་རྩོམ་རིགས་པར་བསྒྲུབ་པ་ལ། འགྲོ་ལ་ཆགས་པས་ཞེས་པ་ནས། མཁས་པ་རྣམས་ཀྱི་དབྱེ་བའི་རིགས། ཞེས་པའི་བར་གསུངས། འདི་ཡང་དོན་གསུམ་དུ་འདུ་སྟེ། ཕྱིའི་རྐྱེན་དགེ་བའི་བཤེས་གཉེན་གྱི་མན་ངག་

[010A]༄༅། །དང་ལྡན་པར་བསྒྲུབ་པ། ནང་གི་རྐྱེན་བསྟན་བཅོས་ཀྱི་ཚིག་དོན་རྟོགས་པའི་ཤེས་རབ་ཁྱད་པར་ཅན་དང་ལྡན་པར་བསྒྲུབ་པ། རྐྱེན་དེ་གཉིས་ཚོགས་པས་ན་འགྲེལ་པ་རྩོམ་རིགས་པར་བསྒྲུབ་པ་གསུམ་དུ་
འདུ་བའི་ཕྱིར། དང་པོ་འཆད་པ་ལ་འགྲོ་ལ་ཆགས་པས་ཀུན་ཆགས་མཛད། ཅེས་པ་ནས། རང་དང་རྗེས་མཐུན་རྣམ་བཤད་བྱས། ཞེས་པའི་བར་གསུངས། འདི་ཡང་གང་ལས་འཕྲོས་ན། རྣམ་པར་དབྱེ་ཕྱིར་ཞེས་པ་ལས་
འཕྲོས། ཇི་ལྟར་འཕྲོས་ན་དེའི་སྐབས་སུ་མངོན་རྟོགས་རྒྱན་ཡུམ་གསུམ་གའི་རྒྱན་དུ་འགྲེལ་བའི་འགྲེལ་པ་དོན་གསལ་བ་ཅིག་རྩོམ་ཞེས་དམ་བཅས་པ་ལ། སློབ་དཔོན་ཁྱེད་ཀྱིས་དེ་འདྲའི་འགྲེལ་པ་རྩོམ་པ་མི་འཐད་པ་
ཐལ༑ སློབ་དཔོན་སྔ་མའི་མན་ངག་མེད་པའི་སྒོ་ནས་རྩོམ་པ་ཡང་མི་འཐད། ཡོད་པའི་སྒོ་ནས་རྩོམ་པ་ཡང་མི་འཐད་པའི་ཕྱིར། དང་པོ་མི་འཐད་ཚུལ་ནི། འོ་ན་ཁྱོད་ཀྱིས་དེ་འདྲའི་འགྲེལ་པ་རྩོམ་མི་རིགས་པར་ཐལ། དེ་རྩོམ་
པ་ལ་སློབ་དཔོན་སྔ་མའི་མན་ངག་ཡོད་དགོས་པ་ལ། ཁྱོད་ལ་དེ་མེད་པའི་ཕྱིར། ཕྱི་མ་མ་གྲུབ་ན། ཁྱོད་ཀྱིས་དེ་འདྲའི་འགྲེལ་པ་རྩོམ་མི་རིགས་པར་ཐལ། སློབ་དཔོན་སྔ་མས་མཛད་པའི་འགྲེལ་པ་ལ་བརྟེན་པའི་མན་ངག་
ཡོད་པས་དེ་དང་ཟློས་པའི་སྐྱོན་ཡོད་པའི་ཕྱིར་ཞེ་ན། སློབ་དཔོན་སྔ་མའི་མན་ངག་ཡོད་ཀྱང་ཟློས་པའི་སྐྱོན་མེད་པའི་ལན་བཏབ་པའི་སྒོ་ནས། སློབ་དཔོན་སྔ་མའི་མན་ངག་དང་ལྡན་ཚུལ་དེ་འཆད་པ་ལ། འགྲོ་ལ་ཆགས་

[010B] ཞེས་སོགས་གསུངས། དེ་ཡང་འགྲེལ་པ་འདི་འཕགས་པ་ཐོགས་མེད་ཀྱི་འགྲེལ་པ་དང་ཟློས་པའི་སྐྱོན་མེད་དེ། འཕགས་པ་ཐོགས་མེད་ཀྱིས་བསྟན་བཅོས་མངོན་རྟོགས་རྒྱན་ཡུམ་གསུམ་གའི་རྒྱན་དུ་འགྲེལ་པར་
མ་མཛད་པའི་ཕྱིར། དེ་ལ་རྣམ་བཤད་མཛད་ཅེས་པ་བཤད་པའི་གཞིར་དྲངས། གཞུང་གང་གི་ན་ཡོད་དེ། བསྟན་བཅོས་ཆེན་པོ་ཡུམ་གྱི་མདོའི་དགོངས་པ་འགྲེལ་བའི་དེ་ཉིད་རྣམ་ངེས་མཛད་པའི་ཕྱིར། ཞེས་འཆད་པ་
ལ༑ བསྟན་བཅོས་ཆེན་པོའི་རྣམ་བཤད་མཛད། ཅེས་གསུངས། རྟེན་གྱི་གང་ཟག་གང་གིས་མཛད་པ་ཡོད་དེ། སོ་སོ་སྐྱེ་བོའི་ས་ལས་འཕགས་ཤིང་བློ་གྲོས་ཐོགས་པ་མེད་པ་དེས་མཛད་པའི་ཕྱིར་ཞེས་འཆད་པ་ལ་
འཕགས་པ་ཐོགས་མེད། ཅེས་གསུངས། དེ་ཆོས་ཅན། ཁྱད་ཆོས་གསུམ་དང་ལྡན་ཏེ། བསམ་པ་ཕུན་ཚོགས། སྦྱོར་བ་ཕུན་ཚོགས། མཛད་པ་ཕུན་ཚོགས་གསུམ་དང་ལྡན་པའི་ཕྱིར། དང་པོ་གྲུབ་སྟེ། རྒྱུད་ལྔའི་འགྲོ་བ་ལ་སྙིང་
རྗེས་ཀུན་ཆགས་པ་སྟེ་ལྷག་པར་བརྩེ་བར་མཛད་པའི་ཕྱིར། ཞེས་འཆད་པ་ལ། འགྲོ་ལ་ཆགས་པས་ཀུན་ཆགས་མཛད། །ཅེས་གསུངས། གཉིས་པ་གྲུབ་སྟེ། འགྲོ་བ་སྡུག་བསྔལ་ལས་སྐྱོབ་པའི་སྦྱོར་བ་དང་ལྡན་པའི་ཕྱིར། ཞེས་
འཆད་པ་ལ། སྐྱོབ་ཉིད་ཀྱིས། ཞེས་གསུངས། གསུམ་པ་གྲུབ་སྟེ། རྗེ་བཙུན་མི་ཕམ་མགོན་པོ་ལ་ཡུམ་གྱི་ཚིག་དོན་མཐའ་དག་གསན་ཅིང། ཐུགས་སུ་ཆུད་ནས་དགོངས་འགྲེལ་གྱི་བསྟན་བཅོས་མཛད་པའི་ཕྱིར། ཞེས་འཆད་པ་

[011A]༄༅། །ལ། མི་ཕམ་མགོན་ལ་གསན་ནས་ནི། ཞེས་གསུངས། སློབ་དཔོན་དབྱིག་གཉེན་གྱི་མན་ངག་དང་ལྡན་ཚུལ་འཆད་པ་ལ། འགྲོ་དོན་རྩ་ལག་དབྱིག་གི་གཉེན། ཞེས་སོགས་ཤོ་ལོ་ཀ་གཅིག་གསུངས། སློབ་
དཔོན་དེ་ཆོས་ཅན། ཁྱོད་ཀྱིས་ཉི་ཁྲིའི་དགོངས་པ་གཞུང་འགྲེལ་གྱིས་ཇི་ལྟར་བཀྲལ་ཚུལ་ཡོད་དེ། གཟུགས་སོགས་ཀྱི་ཤེས་བྱ་ནང་ཤེས་པའི་བདག་ཉིད་ཡིན་པར་སྨྲ་བའི་སེམས་ཙམ་པའི་གྲུབ་མཐའ་ལ་བརྟེན་ནས་དགོངས་
པ་སེམས་ཙམ་དུ་བཀྲལ་བའི་ཕྱིར། ཞེས་འཆད་པ་ལ། ཤེས་བྱ་ནང་གི་ཡིན་པ་ལ། །ཡང་དག་བརྟེན་ནས་རྣམ་པར་བཀྲོལ། ཞེས་གསུངས། སློབ་དཔོན་དབྱིག་གཉེན་གྱིས་ཡུམ་གྱི་དགོངས་པ་སེམས་ཙམ་དུ་བཀྲལ་བ་དེ་
སངས་རྒྱས་ཀྱི་དགོངས་པ་ཇི་ལྟ་བ་བཞིན་ཡིན་ནམ་ཞེ་ན་མིན་ཏེ། སློབ་དཔོན་རང་ཉིད་གཉིས་སྟོང་གི་ཤེས་པ་བདེན་གྲུབ་ཏུ་མོས་པའི་དབང་གིས་དེ་ལྟར་བཀྲལ་གྱི། སངས་རྒྱས་ཀྱི་དགོངས་པ་དབུ་མར་གནས་པའི་ཕྱིར་
ཞེས་འཆད་པ་ལ། རང་གི་མོས་པ་གཙོར་བྱས་ཏེ། ཞེས་གསུངས། སློབ་དཔོན་དེ་ལ་དབྱིག་གཉེན་ཞེས་བརྗོད་པའི་རྒྱུ་མཚན་ཡོད་དེ། མངོན་མཐོ་དང་ངེས་ལེགས་ནི་འགྲོ་བའི་དོན་ཡིན་ལ། དེ་ཐོབ་བྱེད་ཀྱི་རྩ་ལག་སྟེ་ཐབས་དགེ་
ཚོགས་རྣམས་འཕགས་ནོར་གྱི་མཆོག་ཏུ་གྱུར་པས་ན་དབྱིག་དང། དེའི་སྒོ་ནས་གདུལ་བྱ་ལ་ཕན་པ་སྒྲུབ་ཅིང། མི་མཐུན་ཕྱོགས་བཟློག་པས་ན་གཉེན་ཞེས་བརྗོད་པའི་ཕྱིར། ཞེས་འཆད་པ་ལ། འགྲོ་དོན་རྩ་ལག་དབྱིག་གི་གཉེན་

[011B] འཕགས་པ་གྲོལ་སྡེའི་མན་ངག་དང་ལྡན་ཚུལ་འཆད་པ་ལ། འཕགས་པའི་ཁོངས་སུ་གཏོགས་པ་ཡི། ཞེས་སོགས་གསུངས། དེ་ཡང་རྣམ་པར་ཕྱེ་ཞེས་བཤད་པའི་གཞིར་དྲངས། གཞུང་གང་གི་དགོངས་པ་འགྲེལ་
བ་གང་དུ་ཕྱེ་བ་ཡོད་དེ། ཉི་ཁྲིའི་དགོངས་པ་ཉི་ཁྲི་སྣང་བར་ཕྱེ་བའི་ཕྱིར། གང་ཟག་གང་གིས་ཕྱེ་བ་ཡོད་དེ། མཐོང་ལམ་ཐོབ་པས་ན་འཕགས་པའི་ཁོངས་སུ་གཏོགས་པ་རྣམ་པར་གྲོལ་བའི་སྡེས་ཕྱེ་བའི་ཕྱིར། ཞེས་འཆད་པ་ལ་
འཕགས་པའི་ཁོངས་སུ་གཏོགས་པ་ཡི། །རྣམ་པར་གྲོལ་བ་ཞེས་བྱས་ཀྱང། ཞེས་གསུངས། ཀྱང་སྒྲའི་དོན་ཡོད་དེ། སྐུ་མཆེད་གཉིས་སུ་མ་ཟད། འཕགས་པས་ཀྱང་ཕྱེ་ཞེས་པའི་དོན་ཡིན་པའི་ཕྱིར། ཕྱེ་ཚུལ་ཡོད་དེ། སློབ་
དཔོན་དབྱིག་གཉེན་གྱིས་ཡུམ་དོན་སེམས་ཙམ་དུ་བཀྲལ་བར་བྱས་པ་དེ་རྒྱལ་བའི་དགོངས་པ་ཇི་ལྟ་བ་བཞིན་བྱས་པ་མིན་པར་མཐོང་ནས། རྟག་ཆད་ཀྱི་མཐའ་དང་བྲལ་བ་དབུ་མར་གནས་པའི་བློས་མདོ་རྒྱན་གྱི་དགོངས་པ་དབུ་
མར་ཕྱེ་བ་ཡིན་པའི་ཕྱིར། ཞེས་འཆད་པ་ལ། དེས་བྱས་བྱས་པ་མིན་མཐོང་ནས། །དབུ་མར་གནས་པའི་བློས་རྣམ་ཕྱེ། ཞེས་གསུངས། བཙུན་པས་རྣམ་བཤད་མཛད་ཚུལ་དེ་སྟོན་པ་ལ། དེ་ཡི་འོག་ཏུ་ཞེས་སོགས་གསུངས་
འཕགས་པས་རྣམ་པར་བཤད་པའི་འོག་ཏུ་ཡུམ་གྱི་དགོངས་འགྲེལ་བྱུང་ཚུལ་ཡོད་དེ། དད་པའི་ས་ཚོགས་ལམ་ཕལ་པ་ལ་གནས་པའི་བཙུན་པ་རྣམ་གྲོལ་སྡེས་ཉི་ཁྲིའི་དགོངས་པ་འགྲེལ་བའི་རྣམ་འགྲེལ་མཛད་པའི་ཕྱིར་

[012A]༄༅། །ཚུལ་ཇི་ལྟར་མཛད་པ་ཡོད་དེ། མངོན་རྟོགས་རྒྱན་ཡུམ་གསུམ་ཀའི་རྒྱན་དུ་མ་རྙེད་པར་རང་གིས་ཇི་ལྟར་རྙེད་པ་དང་རྗེས་སུ་མཐུན་པར་ཉི་ཁྲི་འབའ་ཞིག་དང་སྦྱར་ཏེ་བཤད་པའི་ཕྱིར། ཞེས་འཆད་པ་ལ་
བསྟན་བཅོས་མཐའ་དག་མ་རྙེད་པར། །རང་དང་རྗེས་མཐུན་རྣམ་བཤད་བྱས། ཞེས་གསུངས། གཉིས་པ་ནང་གི་རྐྱེན་བསྟན་བཅོས་ཀྱི་ཚིག་དོན་རྟོགས་པའི་ཤེས་རབ་ཁྱད་པར་ཅན་དང་ལྡན་པར་བསྒྲུབ་པ་ལ། དེ་ལྟར་མཁས་
པས་སྣང་བྱས་ཤིང། ཞེས་སོགས་གསུངས། དེའི་དོན་ཡང། སློབ་དཔོན་སེང་གེ་བཟང་པོ་ཆོས་ཅན། ཁྱོད་ཀྱིས་མངོན་རྟོགས་རྒྱན་ཡུམ་གསུམ་གའི་རྒྱན་དུ་རྙེད་པ་ཡ་མཚན་ཞིང། སྐལ་བ་བཟང་བའི་རྒྱུ་མཚན་ཡོད་དེ། སྔར་བཤད་པ་
དེ་ལྟར་མཁས་པ་དེ་དག་གི་ཚིག་དོན་ཅི་རིགས་སྣང་བར་བྱས་ཤིང། དབྱིག་གཉེན་ལ་སོགས་པ་འགའ་ཞིག་ཁོ་ནས་ཡུམ་གསུམ་གའི་རྒྱན་དུ་མ་རྙེད་ཅིང། ཁྱོད་ཀྱིས་རྒྱས་འབྲིང་བསྡུས་གསུམ་གྱི་སྙིང་པོའི་དོན་མངོན་པར་རྟོགས་
པ་བརྒྱད་ཀྱི་རིམ་པ་བསྟན། བསྟན་པ་ལྟར་དུ་རྒྱན་གྱིས་བཀྲལ། བཀྲལ་བ་ལྟར་རྙེད་ནས་ཡུམ་གསུམ་ཀའི་རྒྱན་དུ་སྦྱར་བའི་ཕྱིར། གསུམ་པ་རྐྱེན་དེ་གཉིས་ཚོགས་པས་འགྲེལ་པ་རྩོམ་རིགས་པར་བསྒྲུབ་པ་ལ། དེ་ལྟས་ཤིན་ཏུ་
རྙེད་དཀའ་བའི། ཞེས་སོགས་གསུངས། དེའི་དོན་ཡང། སློབ་དཔོན་དང། དེ་དང་མཚུངས་པའི་མཁས་པ་རྣམས་ཀྱིས་འགྲེལ་པ་འདི་ལྟ་བུ་རྩོམ་རིགས་པ་ཡིན་ཏེ། རྒྱན་གྱིས། མདོའི་སྦས་དོན་མངོན་རྟོགས་ཀྱི་རིམ་པ་དང་སྙིང་

[012B] ཞེས་འཆད་པ་ལ། ཟབ་མོའི་ལམ་འདི་ཅི་ཞིག་ལྟར། །སངས་རྒྱས་དབང་གིས་རྙེད་པ་ནི། །མཁས་པ་རྣམས་
ཀྱིས་དབྱེ་བའི་རིགས། ཞེས་གསུངས། མངོན་རྟོགས་བརྒྱད་ལ་ཟབ་མོ་ཞེས་བརྗོད་པའི་རྒྱུ་མཚན་ཡོད་དེ། འགྲོ་དོན་རྩ་ལག་དབྱིག་གི་གཉེན། ཞེས་བཤད་པའི་མཁྱེན་པ་ཅན་དེ་ལྟ་བུས་ཀྱང་དགོངས་པ་ཇི་ལྟ་བ་བཞིན་མ་
རྙེད་པས་དེ་ལྟར་བརྗོད་པའི་ཕྱིར། ཞེས་འཆད་པ་ལ། དེ་ལྟས་ཤིན་ཏུ་རྙེད་དཀའ་བ། ཞེས་གསུངས། གསུམ་པ་ཁེངས་སྐྱུངས་ཤིང་སྤྲོ་བ་བསྐྱེད་པའི་རྒྱུ་མཚན་འཆད་པ་ལ། རྣམ་པ་ཀུན་ཏུ་བདག་གིས་ནི། ཞེས་སོགས་གསུངས་
སློབ་དཔོན་ཆོས་ཅན། ཡུམ་གྱི་ཚིག་དོན་མཐའ་དག་བདག་གི་མངོན་སུམ་གྱི་སྤྱོད་ཡུལ་མིན་ཀྱང། མངོན་རྟོགས་རྒྱན་ཡུམ་གསུམ་གའི་རྒྱན་དུ་འགྲེལ་བའི་འགྲེལ་པ་རྩོམ་པ་ལ་སྤྲོ་བ་སྐྱེད་པའི་རྒྱུ་མཚན་ཡོད་དེ། རང་གཞན་
ལ་ཕན་པ་རྒྱ་ཆེན་པོ་གདགས་པར་འདོད་པའི་དབང་གིས་ཡིན་པའི་ཕྱིར། འགྲེལ་པ་འདི་ལྟ་བུ་ལ་བརྟེན་ནས་དེ་ལྟར་ནུས་པ་ཡིན་ཏེ། འདི་ལྟ་བུའི་འགྲེལ་པ་རྩོམ་པ་དང། སྦྱིན་སོགས་ཀྱི་བསོད་ནམས་བསྒྲུབ་པ་རྣམ་མཁྱེན་གྱི་
རྒྱུར་མཐུན་ཞིང་མཚུངས་པ་ཡིན་པའི་ཕྱིར་ཏེ། རྣམ་འགྲེལ་ལས། འགྲེལ་པ་དང་ནི་རྗེས་མཐུན་ཐབས། །སྐྱེས་བུའི་དོན་ནི་རྗོད་བྱེད་དག་ཅེས་གསུངས་པའི་ཕྱིར། འགྲེལ་པ་བརྩམས་པ་ལ་བརྟེན་ནས་རང་གཞན་ལ་ཕན་

[013A]༄༅། །འདོགས་ནུས་ཏེ། འདི་ལྟ་བུའི་དགེ་བ་རྒྱ་ཆེན་པོ་རང་གཞན་གྱི་མཐར་ཐུག་གི་རྒྱུར་བསྔོས་ཤིང། དམ་པ་རྣམས་ཀྱིས་བསྔོ་བའི་དོན་རྣམས་འགྲུབ་པ་ཡིན་པའི་ཕྱིར་ཏེ། དེ་བསྡེབས་པ་ལས་བྱུང་བ་ཡི། །དགེ་བ་
བདག་གིས་གང་ཐོབ་པ། །དེ་ཡིས་སྐྱེ་བོ་ཐམས་ཅད་ནི། །བདེ་གཤེགས་ཤེས་རབ་ཐོབ་པར་ཤོག་ཅེས་གསུངས་པའི་ཕྱིར། རྣམ་པ་ཀུན་ཏུ་བདག་གིས་ནི། ཞེས་ཡུམ་གྱི་དོན་མཐའ་དག་སློབ་དཔོན་གྱི་མངོན་སུམ་གྱི་སྤྱོད་ཡུལ་
མིན་པའི་རྒྱུ་མཚན་གང་ཞེ་ན། དེ་ཡོད་དེ། ཡུམ་གྱི་དགོངས་པ་ཤིན་ཏུ་རྟོགས་དཀའ་བས། སོ་སྐྱེའི་མངོན་སུམ་གྱི་སྤྱོད་ཡུལ་དུ་བྱེད་མི་ནུས་ཤིང། བདག་ཉིད་ཆེན་པོ་འཕགས་པའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། ཞེས་
འཆད་པ་ལ། ཤེས་རབ་མི་གསལ་བསྟན་བཅོས་ཀུན། །ཕྱི་རོལ་གྱུར་བདག་གང་ན་ཞིག་འཕགས་བློའི་སྤྱོད་ཡུལ་བདག་ཉིད་ཆེ། །བསྟན་བཅོས་དོན་ནི་གང་ན་ཡིན། ཞེས་གསུངས། འོ་ན་སློབ་དཔོན་གྱི་མངོན་སུམ་གྱི་སྤྱོད་
ཡུལ་དུ་མ་གྱུར་ན་ནོར་འཁྲུལ་འབྱུང་སྲིད་པས་རྩོམ་ཡང་མི་རིགས་སོ་ཞེ་ན། སྐྱོན་མེད་དེ། དམ་པ་སྔ་མའི་མན་ངག་ལ་བརྟེན་ནས་བཤད་པས། ཤས་ཆེར་ནོར་འཁྲུལ་མི་འབྱུང་ལ། ཅི་སྟེ་བྱུང་ན་ཡང། ཕན་སེམས་ཀྱི་ཀུན་ནས་
བསླངས་པས་མཁས་པ་རྣམས་ཀྱིས་བཟོད་པར་མཛད་པར་རིགས་པའི་ཕྱིར། ཞེས་འཆད་པ་ལ། འོན་ཀྱང་སྤྱོད་ཡུལ་མ་ཡིན་ལ། །རང་དང་གཞན་གྱི་དོན་གྱི་ངོར། །བདག་གིས་འབད་བགྱིས་ནོངས་པ་ལ། །སྐྱེ་བོ་མཁས་རྣམས་

[013B] །ཅེས་གསུངས། འོ་ན་རྙེད་པ་གང་དེ་ཡ་མཚན་ནོ་ཞེས་འཆད་ན། ཡུམ་དོན་ཐབས་གང་ལ་བརྟེན་ནས་ཚོགས་ཇི་ཙམ་གྱིས་རྙེད་ཅེ་ན། སློབ་དཔོན་སེང་གེ་བཟང་པོ་ཆོས་ཅན། ཁྱོད་ཀྱིས་ཡུམ་དོན་རྫོགས་པ་
འབད་རྩོལ་ཆེན་པོས་རྙེད་པ་ཡིན་ཏེ། རང་གཞན་གྱི་གྲུབ་མཐའ་རྒྱ་མཚོ་ལྟ་བུ་ལ་ངལ་བ་བྱས་ཤིང། དགེ་བའི་བཤེས་གཉེན་མཉེས་པར་བྱེད་པ་སོགས་དཀའ་བ་དུ་མ་སྔོན་དུ་བཏང་བའི་དུས་རིང་མོ་ཞིག་ན་རྙེད་པ་ཡིན་པའི་ཕྱིར་
ཞེས་འཆད་པ་ལ། ཀྱེ་མ་གཞུང་ལུགས་སྣ་ཚོགས་ཀྱིས། །དུབ་པ་བདག་གི་ངལ་བསོའི་གནས། །ཤེས་རབ་ཕ་རོལ་ཕྱིན་པའི་ལུགས། །རིང་མོ་ཞི་གནས་མཐོང་བ་ཡིན། ཞེས་གསུངས། གཉིས་པ་དངོས་གཞི་བཤད་
པ་ཉིད་ཉེ་བར་འགོད་པ་ལ། འཕགས་པ་བྱམས་པ་ཞེས་པ་ནས། དེ་ཁོ་ན་བཞིན་དུ་བཤད་པར་བྱ་བ་ཡིན་ནོ། །ཞེས་པའི་བར་བྱུང། དེ་ཡང་དོན་ཚན་གསུམ་དུ་འདུ་སྟེ། མཆོད་བརྗོད་བཤད་པ། རྒྱས་པ་ལ་དད་པའི་གང་
ཟག་ལ་ཕྱེ་སྟེ་བཤད་པ། བསྡུས་དོན་གཞན་བསྟན་པ་གསུམ་དུ་འདུ་བའི་ཕྱིར། དང་པོ་འཆད་པ་ལ། མཆོད་བརྗོད་རྩ་འགྲེལ་རྣམས་བྱུང། མཆོད་བརྗོད་ཀྱི་གཞུང་འཆད་ཚུལ་ཡོད་དེ། འགྲེལ་པས་རྩ་བ་བཤད་ཐབས་ཡན་
ལག་ལྔའི་སྒོ་ནས་འཆད་ལ། མཆོད་བརྗོད་འགྲེལ་པས་ཀྱང་མཆོད་བརྗོད་བཤད་ཐབས་ལྔའི་སྒོ་ནས་འཆད་པའི་ཕྱིར། དེ་ཡང་ཡིན་ཏེ། འཕགས་པ་བྱམས་པ་ཞེས་སོགས་ཀྱིས་མཚམས་སྦྱོར་གྱི་སྒོ་ནས་འཆད། ཚིགས་

[014A]༄༅། །སུ་བཅད་པ་འདིས་ནི་འདིའི་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་པ་བརྗོད་དེ། ཞེས་པས་བསྡུས་དོན་གྱི་སྒོ་ནས་འཆད། དེ་ཐོས་ནས་ཞེས་སོགས་ཀྱིས་དགོས་དོན་གྱི་སྒོ་ནས་འཆད། དེ་ལ་ཐམས་
ཅད་མཁྱེན་པ་ཉིད་གསུམ་གྱི་ཞེས་སོགས་ཀྱིས་བརྒལ་ལན་གྱི་སྒོ་ནས་འཆད། ཉན་ཐོས་དང་དེའི་ཕྱོགས་སུ་བསླན་པ་ཞེས་སོགས་ཀྱིས་ཚིག་དོན་གྱི་སྒོ་ནས་འཆད་པའི་ཕྱིར། དེས་ན། ཉན་ཐོས་ཞི་བ་ཚོལ་རྣམས་ཞེས་
པའི་སྐབས་སུ་དགོས་དོན། བསྡུས་དོན། ཚིག་དོན་གསུམ། དང་པོ་ནི། རྒྱན་རྩོམ་པའི་ཐོག་མར། རྗེ་བཙུན་གྱིས་ཡུམ་མཁྱེན་གསུམ་ལ་བསྟོད་ཕྱག་མཛད་པ་ལ་དགོས་པ་ཡོད་དེ། གདུལ་བྱ་རྣམས་ཡུམ་ལ་དང་བ་བསྐྱེད་
པ་དང། དེ་ལ་བརྟེན་ནས་ཐར་པ་དང་ཐམས་ཅད་མཁྱེན་པ་ཐོབ་པར་འགྱུར་བ་དང། གནས་སྐབས་བསྟན་བཅོས་རྩོམ་པ་མཐར་ཕྱིན་པའི་ཆེད་དུ་ཡིན་པའི་ཕྱིར། དང་པོ་གྲུབ་སྟེ། གཞན་དག་རབ་ཏུ་དང་བ་བསྐྱེད་པའི་ཆེད་
དུ། ཞེས་གསུངས་པའི་ཕྱིར། གཉིས་པ་གྲུབ་སྟེ། དད་ཡུལ་མཁྱེན་པ་གསུམ་ལ་དང་བའི་དད་པ་དེ་གནས་སྐབས་དང་མཐར་ཐུག་གི་ལེགས་པ་ཐམས་ཅད་ཐོབ་པའི་རྒྱུའི་གཙོ་བོ་ཡིན་པའི་ཕྱིར། ཤེས་རབ་ཀྱི་ཕ་རོལ་ཏུ་
ཕྱིན་པའི་ཡུལ་ཅན་གྱི་རབ་ཏུ་དང་བ་ནི་ལེགས་པ་ཐམས་ཅད་ཐོབ་པའི་རྒྱུའི་གཙོ་བོ་ཡིན་ནོ། ཞེས་གསུངས་པའི་ཕྱིར། རྟགས་གསུམ་པ་གྲུབ་སྟེ། དངོས་སུ་མཆོད་བརྗོད་མཛད་ཀྱང་ཤུགས་ལ་རྩོམ་པར་དམ་བཅས་པ་ལ་

[014B] ཤེས་རབ་སྡོང་པོ་ལས། དམ་པས་མང་པོ་ཁས་འཆེ་མི་བྱེད་ཅིང། ཞེས་སོགས་གསུངས་པའི་ཕྱིར་རོ། །གཉིས་པ་ནི། ཚིགས་བཅད་འདི་ཡང་དོན་གཉིས་སུ་འདུ་སྟེ་
བསྟོད་པ་དང་ཕྱག་འཚལ་བ་གཉིས་སུ་འདུ་བའི་ཕྱིར། དང་པོ་ལ་ཡང་གཉིས་ཏེ། མཁྱེན་གསུམ་གྱི་ཡོན་ཏན་བརྗོད་པ་དང། འཕགས་བཞིའི་ཡུམ་བྱེད་པ་གཉིས་ལས། དང་པོ་ལ། གཞི་ཤེས་ཀྱི་ཡོན་ཏན་བརྗོད་པས། ཉེར་
ཞིར་འཁྲིད་ཚུལ་འཆད་པ་ལ་རྐང་པ་དང་པོ་གསུངས། ལམ་ཤེས་ཀྱི་ཡོན་ཏན་བརྗོད་པས་རིགས་ཅན་གསུམ་གྱི་དོན་སྒྲུབ་ཚུལ་འཆད་པ་ལ་རྐང་པ་གཉིས་པ་གསུངས། རྣམ་མཁྱེན་གྱི་ཡོན་ཏན་བརྗོད་དེ་ཆོས་འཁོར་བསྐོར་
ཚུལ་འཆད་པ་ལ་རྐང་པ་གསུམ་པ་གསུངས། འཕགས་བཞིའི་ཡུམ་བྱེད་ཚུལ་འཆད་པ་ལ། ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ། ཞེས་གསུངས་པའི་ཕྱིར། གསུམ་པ་ཚིག་དོན་ནི། རྗེ་
བཙུན་གྱིས་རྒྱན་རྩོམ་པའི་ཐོག་མར་མཁྱེན་གསུམ་ལ་བསྟོད་ཕྱག་མཛད་དེ། རྟེན་གྱི་གང་ཟག་ཉན་ཐོས་དང། རང་སངས་རྒྱས་སྡུག་ཀུན་ཉེ་བར་ཞི་བ་ཚོལ་བ་རྣམས་ཕུང་ཁམས་སྐྱེ་མཆེད་ཀུན་གང་ཟག་གི་བདག་མེད་
པར་ཤེས་པ་ཉིད་ཀྱིས་འབྲས་བུ་ལྷག་མ་ཡོད་མེད་ཀྱི་ཉེར་ཞིར་འཁྲིད་པར་མཛད་པ་གང་ཡིན་པ་དེ་ལ་འདུད་པའི་ཕྱིར་དང། རྟེན་གྱི་གང་ཟག་འགྲོ་བ་ལ་ཕན་པར་བྱེད་པའི་བྱང་སེམས་རྣམས་ཐབས་ལམ་ཤེས་ཉིད་ཀྱི་འབྲས་བུ་

[015A]༄༅། །འཇིག་རྟེན་རིགས་ཅན་གསུམ་གྱི་དོན་བསྒྲུབ་པར་མཛད་པ་གང་ཡིན་པ་དང། ཐུབ་པ་སངས་རྒྱས་བཅོམ་ལྡན་འདས་རྣམས་ཐབས་གང་དང་ཡང་དག་པར་ལྡན་པས། བརྗོད་བྱ་རྣམ་པ་ཀུན་དང་
ལྡན་པའི་རྗོད་བྱེད་སྡེ་སྣོད་སྣ་ཚོགས་པ་འདི་གསུང་བའི་བདག་རྐྱེན་རྣམ་མཁྱེན་རྣམས་ལ་འདུད་པའི་ཕྱིར། གཉིས་པ་རྒྱས་པ་ལ་དད་པའི་གང་ཟག་ལ་ཕྱེ་སྟེ་བཤད་པ་ལ། བསྟན་བཅོས་ཀྱི་དགོས་པའི་དོན། བསྡུས་པའི་
དོན། ཚིག་དོན་གསུམ། དང་པོ་ལ། བསྟན་བཅོས་རྩོམ་པ་ལ་དགོས་མེད་ཀྱི་དོགས་པ་སོ་སོར་སྤངས་ནས་བརྗོད་བྱ་མཁྱེན་གསུམ་སྤྱིའི་རྣམ་གཞག་བཤད་པ་དང། མདོ་དང་ཟློས་པའི་སྐྱོན་སྤངས་ནས་དགོས་པ་
ཡོད་པར་བསྒྲུབ་པ་གཉིས། དང་པོ་ནི། འོ་ན་དེ་ལྟར་ཕྱག་འཚལ་བ་དང་ཞེས་སོགས་རྩོད་རྩོད་ལེན་འདི་རྣམས་འགྲེལ་པ་གང་དུ་བཀོད། མཆོད་བརྗོད་དགོས་འགྲེལ་གང་གི་གཞུང་ཡིན་ཞེ་ན། འདི་འདྲ་བ་ཉི་སྣང་ཉི་ཁྲི་རྣམ་
འགྲེལ། རྒྱན་སྣང། འགྲེལ་པ་འདི་རྣམས་སུ་ཡོད་ལ། ཨར་བྱང་ཆུབ་ཡེ་ཤེས། འབུམ་ཕྲག་གསུམ་པ། སྙིང་པོ་རྒྱན་རྣམས་ཀྱི་དགོངས་པ་དགོས་འགྲེལ་གྱི་གཞུང་དུ་བཞེད། ལོ་ཙྪ་བ་ཆེན་པོ་དང་གསེར་འཕྲེང་སོགས་
ཀྱིས་མཆོད་བརྗོད་ཀྱི་གཞུང་དུ་བཞེད་དེ། གསེར་འཕྲེང་ལས། མཆོད་བརྗོད་ཀྱི་རྩོམ་པ་དམ་བཅའ་ལས་འཕྲོས་ཤིང། དགོས་འགྲེལ་གྱི་མཚམས་སྦྱར་དུ་བཀོད་པའི་ཕྱིར། ཞེས་གསུངས་པའི་ཕྱིར། འོ་ན་འདེ་འདྲ་བ་

[015B] ཡོད་ན་མདོ་བསྟན་བཅོས་གང་ལ་རྩོད། མདོ་ལ་རྩོད་པ་མི་རིགས་ཏེ། ཡུམ་གྱི་མདོ་ལས་མཁྱེན་པ་གསུམ་སོགས་ཁྱད་གཞིར་བཟུང་ནས་སྟོང་ཉིད་རྒྱས་པར་གཏན་ལ་ཕབས་ཟིན་པས་
དོགས་པ་དེ་མེད་པའི་ཕྱིར། གཉིས་པ་ལྟར་ན་བསྟན་བཅོས་རྫོགས་པར་མཐོང་ནས་རྩོད་དམ། མཆོད་བརྗོད་ཀྱི་ཚིགས་བཅད་ཙམ་ཞིག་མཐོང་ནས་རྩོད། ཅུང་ཟད་ཀྱང་མ་མཐོང་བར་རྩོད་པ་མི་རིགས་ཏེ། དེ་ལྟར་ཕྱག་འཚལ་
བ་དང་ཞེས་སོགས་བཀོད་པ་འབྲེལ་མེད་དུ་འགྱུར་བའི་ཕྱིར། དང་པོ་ལྟར་ན་མི་འཐད་དེ། བརྗོད་བྱ་གང་སྟོན་ཤེས་ནས། སླར་དེ་འདྲའི་དྲི་བ་འབྲེལ་མེད་པའི་ཕྱིར། གཉིས་པ་ལྟར་ན། རྗེ་བཙུན་གྱིས་མཆོད་བརྗོད་ཙམ་ཞིག་གསུངས་
མ་ཐག་དེ་འདྲ་བའི་དོགས་པ་སྐྱེ་བའི་གང་ཟག་སུ་ཞིག་ཡིན། མཆོད་བརྗོད་ཀྱིས་མཁྱེན་གསུམ་ཀྱི་ཡོན་ཏན་བརྗོད་པས་ཡུམ་ལ་བསྟོད་ན། བསྟོད་ཡུལ་དང་མཐུན་པར་བསྟན་བཅོས་ཀྱི་ལུས་རྩོམ་པའི་ངེས་པ་མེད་ལ། གལ་ཏེ་
ཡོད་ན། མཁྱེན་གསུམ་བརྗོད་བྱར་བྱེད་པ་ཤེས་བཞིན་དུ་གང་བརྗོད་བྱར་བྱེད་ཅེས་རྟོགས་པ་དང་མི་ལྡན་པའི་དྲི་བ་ཡིན་པས་དེ་ལྟ་བུའི་དྲི་ལན་འདིར་དོན་མེད་དོ། །འོན་ཏེ་དྲི་བ་གཉིས་པ་ལྟར་རྩོད་པ་པོ་མེད་ཀྱང། དོགས་པ་ཁོང་
ན་གནས་པ་སློབ་དཔོན་གྱིས་བསུས་པ་ཡིན་ཞེ་ན། རྒྱན་སྣང་ལས། ཁ་ཅིག་ན་རེ་ཞེས་སོགས་དང། གཞན་དག་ན་རེ་ཞེས་སོགས་ཀྱི་དོན་དང་འགལ་བ་སྤང་དགོས་སོ། །ཞེ་ན། སྔར་བཀོད་པའི་སྐྱོན་མེད་དེ། དེ་ལྟར་རྒོལ་བའི་

[016A]༄༅། །གང་ཟག་དངོས་སུ་བྱུང་ན་ལན་འདི་དག་འཕེན་པ་ཤེས་པའི་ཕྱིར་འགྲེལ་ཆེན་ལས་དེ་ལྟར་གསུངས་ཤིང། མཆོད་བརྗོད་དུ་མཁྱེན་གསུམ་ལ་བསྟོད་པས་དོགས་པ་དེ་འདྲ་བ་འབྱུང་རིགས་ལ། དེ་ལ་དེའི་
དམིགས་པ་གཞི་གཉེན་རྣམ་པ་གསུམ་གཏན་ལ་འབེབས་དགོས་ལ། དེ་ལྟར་ན་བཤད་བྱ་ཡུམ་གྱི་མདོ་དང་ཟློས་པའི་སྐྱོན་དུ་འགྱུར་ཞེས་བསྟན་བཅོས་བརྩམས་པ་དགོས་མེད་དུ་ཐལ་བའི་དགོས་འགྲེལ་གྱི་མཚམས་
སྦྱོར་དུ་འབྱུང་བ་དོགས་པའི་གཙོ་བོ་དང། དེ་ཉིད་ཀྱི་མཐའ་དཔྱོད་པའི་ཡན་ལག་ཏུ་ཡ་གྱལ་རེ་རེ་བརྗོད་བྱར་བྱེད་པ་ལ་རྩོད་པ་སྤོང་བ་འདི་དག་ཡིན་པའི་ཕྱིར། དེ་དག་གི་རྩོད་ལན་དང་འཕྲོས་དོན་སོགས་མང་དུ་དོགས་ནས་
མ་བྲིས་སོ། །གཉིས་པ་ལ། དོགས་པ་བཀོད་ནས་མཚམས་སྦྱར་བ། རྩ་བ། འགྲེལ་པ་གསུམ། དང་པོ་ནི། མདོ་བསྟན་བཅོས་ཀྱི་ཐུན་མོང་མ་ཡིན་པའི་དགོས་པའི་ཁྱད་པར་མི་ཤེས་པའི་སྐྱེ་བ་བློ་གྲོས་དམན་པ་དག་རྒྱས་འབྲིང་
བསྡུས་གསུམ་དུ་དོན་མངོན་པར་རྟོགས་པ་བརྒྱད་གསལ་བར་མཛད་ཟིན་པས། རྗེ་བཙུན་གྱིས་དེ་འཆད་མི་དགོས་སྙམ་དུ་དོགས་པ་ལ། དེའི་སྐྱོན་མེད་དེ། བསྟན་བཅོས་འདི་ལ་བརྟེན་ནས་ཡུམ་དོན་བདེ་བླག་ཏུ་རྙེད་པའི་
དགོས་པ་ཡོད་པའི་ཕྱིར། ཞེས་འཆད་པ་ལ། སྐྱེ་བོ་བློ་གྲོས་དམན་པ་དག་ཅེས་སོགས་ཀྱིས་མཚམས་སྦྱར་རྣམས་གསུངས། གཉིས་པ་ནི། རྣམ་པ་ཐམས་ཅད་མཁྱེན་ཉིད་ལམ། ཞེས་སོགས་རྐང་པ་དང་པོ་གཉིས་ཀྱིས་

[016B] དེ་ནས་གཅིག་གིས་བརྗོད་བྱའི་ཁྱད་པར་དེ་བསྟན། དེ་ནས་གསུམ་གྱིས་ཉིང་དགོས་བསྟན། ཐ་མས་དགོས་པར་སྟན་ནས་འབྲེལ་པ་ཤུགས་ལ་བསྟན་ཅིང། ཚིག་དོན་ནི། བསྟན་བཅོས་འདི་ཆོས་ཅན། བརྗོད་བྱ་ཁྱད་
པར་ཅན་དང་ལྡན་ཏེ། རྣམ་པ་ཐམས་ཅད་མཁྱེན་པ་ཉིད་ཀྱི་ལམ་ཆོས་བཅུ་གནས་སྐབས་མངོན་རྟོགས་བརྒྱད་དུ་ཕྱེ་བ་སྟོན་པས་ཡུམ་གསུམ་པོ་འདི་ལས་བཤད་པ་གང་ཡིན་པ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། བརྗོད་བྱ་མངོན་རྟོགས་
བརྒྱད་པོ་དེ་ཕྱི་རོལ་པ་སོགས་དང་ཉན་རང་སོགས་གཞན་གྱིས་མྱོང་བ་མ་ཡིན་ཏེ། དེ་རྣམས་ཀྱིས་ཤིན་ཏུ་རྒྱས་པའི་སྡེ་སྣོད་ལ་ཐོས་བསམ་མ་བྱས་པའི་ཕྱིར། ཁྱོད་ཀྱི་ཉིང་དགོས་ཡོད་དེ། སེམས་བསྐྱེད་སོགས་ཆོས་སྤྱོད་བཅུའི་བདག་ཉིད་
ཀྱི་མདོའི་དོན་ཐོས་བསམ་གྱིས་དྲན་པ་ལ་བཞག་ནས་བློ་དང་ལྡན་པ་བྱང་སེམས་ཀྱིས་མཐོང་ཞིང་ཐོབ་བྱར་འགྱུར་བ་དེ་དེ་ཡིན་པའི་ཕྱིར། བསྟན་བཅོས་འདི་རྩོམ་པ་ལ་མདོ་དང་ཟློས་པའི་སྐྱོན་མེད་དེ། འདི་ལ་བརྟེན་ནས་མདོ་དོན་བདེ་བླག་
ཏུ་ནི་རྟོགས་པ་ཞེས་བྱ་བ་བསྟན་བཅོས་འདི་རྩོམ་པའི་དགོས་པ་ཡིན་པའི་ཕྱིར། གསུམ་པ་འགྲེལ་པ་ལ། བརྗོད་པ་ཉིང་དགོས། དགོས་པ་གསུམ། དང་པོ་འཆད་པ་ལ། རྣམ་པ་ཐམས་ཅད་མཁྱེན་པ་ཉིད་ནི་ཞེས་སོགས་
གསུངས། གཉིས་པ་འཆད་པ་ལ། བྱང་ཆུབ་སེམས་དཔའ་རང་དང་གཞན་གྱི་དོན། ཞེས་སོགས་གསུངས། གསུམ་པ་འཆད་པ་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་དོན། ཞེས་སོགས་གསུངས་ཏེ། ཚིག་དོན་འདིར་

[017A]༄༅། །མ་བཀྲལ་ལོ། །གཉིས་པ་བསྡུས་དོན་ལ། ལུས་མདོར་བསྟན་པ། རྒྱས་པར་བཤད་པ་གཉིས། དང་པོ་ལ། བཤད་བྱ་འཆད་བྱེད་མདོར་བསྟན་པ། འཆད་བྱེད་ཀྱི་རྐང་གྲངས་བཤད་པ་གཉིས། དང་པོ་ནི། ཤེས་
རབ་ཕ་རོལ་ཕྱིན་པ་ནི། ཞེས་པ་གཉིས་ལ་བསྟན་བཅོས་འདི་ཆོས་ཅན། ཁྱོད་ཀྱི་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་གསུམ་ནི་ཡང་དག་པ་སྟེ། ཕྱིན་ཅི་མ་ལོག་པར་བཤད་དེ། རྗོད་བྱེད་ལ་སྐབས་བརྒྱད་
དང༑ བརྗོད་བྱའི་དངོས་པོ་ཡང་བརྒྱད་དུ་ཕྱེ་བ་ཉིད་ཀྱིས་བཤད་པའི་ཕྱིར། འཆད་བྱེད་གཞུང་ཤེར་ཕྱིན་ལ་སྐབས་བརྒྱད་ཡོད་དེ། རབ་འབྱོར་གྱི་ལེའུ་རྣམ་མཁྱེན། མཐའ་གཉིས་རྣམ་དག་གི་ལེའུ་ལམ་ཤེས། སྤྱོད་
པ་ཁྱད་པར་ཅན་གྱི་ལེའུ་གཞི་ཤེས། དེ་བཞིན་ཉིད་ཀྱི་ལེའུ་རྣམ་རྫོགས་སྦྱོར་བ། བསླབ་པ་ཡོངས་སུ་དག་པའི་ལེའུ་རྩེ་སྦྱོར། བསླབ་པ་ལ་རིམ་གྱིས་འཇུག་པའི་ལེའུ་མཐར་གྱིས་སྦྱོར་བ། བསླབ་པ་ཡོངས་སུ་རྫོགས་པའི་
ལེའུ་སྐད་ཅིག་སྦྱོར། བསླབ་པའི་འབྲས་བུའི་ལེའུ་ཆོས་སྐུ་འཆད་པའི་ཕྱིར། གཉིས་པ་ལ་མཁྱེན་གསུམ། སྦྱོར་བཞི། ཆོས་སྐུ་གསུམ་ལས། དང་པོ་ནི། རྣམ་ཀུན་མཁྱེན་ཉིད་ལམ་ཤེས་ཉིད། ཅེས་སོགས་
གཉིས་ལ། མཁྱེན་གསུམ་སོ་སོའི་ངོ་བོ་ཡོད་དེ། སེམས་བསྐྱེད་སོགས་ཆོས་བཅུ་དང། གཞི་གཉེན་རྣམ་པ་ཀུན་མཁྱེན་པའི་མཐར་ཕྱིན་པའི་ཡེ་ཤེས་ཉིད་རྣམ་མཁྱེན་གྱི་ངོ་བོ། ཐབས་ཤེས་ཁྱད་པར་ཅན་གྱིས་ཟིན་

[017B] ཐེག་དམན་གྱི་མཁྱེན་པའམ། ཐེག་དམན་གྱི་རྟོགས་རིས་སུ་གནས་པས་རབ་ཏུ་ཕྱེ་བའི་འཕགས་རྒྱུད་ཀྱི་མཁྱེན་པ་དེ་ནས་ཐམས་ཅད་ཤེས་པ་ཉིད་
ཀྱི་ངོ་བོར་འཇོག་པའི་ཕྱིར། རྣམ་མཁྱེན་གྱི་མཚན་ཉིད་དེ་ལྟར་འཇོག་པ་ནི། ཐོབ་བྱ་རྣམ་མཁྱེན་དེ་བསྟན་པ་ཉིད་ཀྱིས་ལམ་སྤྱིའི་གོ་ཡུལ་བློ་ལ་འཆར་བའི་ཆེད་དུ་ཡིན་ནོ། །རྣམ་མཁྱེན་ལ་དབྱེ་ན། ཇི་ལྟ་ཇི་སྙེད་དམ་
ཤེས་བྱའི་རྣམ་པ་མ་ལུས་པ་མཁྱེན་པའི་རྣམ་མཁྱེན་དང། རྒྱུ་འབྲས་གཙོ་བོའི་དོན་བཅུ་མངོན་སུམ་དུ་རྟོགས་པའི་རྣམ་མཁྱེན་གཉིས། ས་མཚམས་སངས་རྒྱས་ཀྱི་ས་ཁོ་ནའོ། །ལམ་ཤེས་ཀྱི་དབྱེ་བ་ལ་རྟོགས་
རིགས་ཀྱི་སྒོ་ནས་གསུམ་དང། རྒྱུ་ལམ་ཤེས། འབྲས་བུ་ལམ་ཤེས་དང། དམན་ལམ་སྔོན་དུ་སོང་མ་སོང་གི་དབྱེ་བས་དུ་མ་ཡོད། ས་མཚམས་ཐེག་ཆེན་འཕགས་པ་མཐའ་དག་ལའོ། །གཞི་ཤེས་ལ་འཕགས་པ་
གསུམ་གྱི་དབྱེ་བས་གསུམ། མི་མཐུན་ཕྱོགས་དང་མཐུན་ཕྱོགས་ཀྱི་དབྱེ་བ་སོགས་ཡོད། ས་མཚམས་འཕགས་པ་མཐའ་དག་ལའོ། །གཉིས་པ་སྦྱོར་བཞི་འཆད་པ་ལ། རྣམ་ཀུན་མངོན་རྫོགས་རྟོགས་པ་དང། ཞེས་
སོགས་གསུངས། སོ་སོའི་ངོ་བོ་ཡོད་དེ། མཁྱེན་གསུམ་གྱི་རྣམ་པ་བསྡུས་ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་མངོན་རྟོགས། རྣམ་ཀུན་མངོན་རྫོགས་རྟོགས་པའི་སྦྱོར་བའི་ངོ་བོ་དང། སྟོང་ཉིད་ལ་

[018A]༄༅། །དམིགས་པའི་བསྒོམས་བྱུང་གི་ཤེས་རབ་ཀྱིས་ཟིན་པའི་སྒོ་ནས་མཁྱེན་གསུམ་བསྡུས་བསྒོམ། ཐེག་ཆེན་ཚོགས་ལམ་ལས་རབ་ཏུ་གྱུར་པའི་སེམས་དཔའི་རྣལ་འབྱོར་རྩེ་སྦྱོར་གྱི་ངོ་བོ་དང། མཁྱེན་
གསུམ་གྱི་རྣམ་པ་ལ་བརྟན་པ་ཐོབ་ཕྱིར་དུ་མཁྱེན་གསུམ་གྱི་རྣམ་པ་རིམ་ཅན་དུ་བསྒོམས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་གྱིས་པའི་སྤྱོད་པའི་ངོ་བོ་དང། རང་གི་ཉེར་ལེན་དུ་གྱུར་པའི་མཐར་
གྱིས་སྦྱོར་བའི་སྟོབས་ལས་བྱུང་བའི་སེམས་དཔའི་རྣལ་འབྱོར་མཐར་ཐུག་སྐད་ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པའི་སྦྱོར་བའི་ངོ་བོ་ཡིན་པའི་ཕྱིར། དང་པོ་དང་བྱང་སེམས་ཀྱི་མཁྱེན་པ་དོན་གཅིག་ཅིང་
དབྱེ་ན་རྣམ་པ་བརྒྱ་བདུན་ཅུ་རྩ་གསུམ་བསྒོམས་པའི་སེམས་དཔའི་རྣལ་འབྱོར་བརྒྱ་དོན་གསུམ་ཡོད། གཉིས་པའི་ས་མཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དང། རྒྱས་པར་དབྱེ་ན་བརྒྱ་དོན་གསུམ་
བསྡུ་ན་བཞི་ཡོད། གསུམ་པའི་ས་མཚམས། ཐེག་ཆེན་ཚོགས་ལམ་ནས་རྒྱུན་མཐའི་སྔ་ལོགས་ཀྱི་བར་དང། དབྱེ་ན་བཅུ་གསུམ། བཞི་པའི་ས་མཚམས་རྒྱུན་མཐའ་ཁོ་ན་དང། དབྱེ་ན་བཞི་ཡོད་དོ། །གསུམ་པ་ཆོས་སྐུ་འཆད་
པ་ལ༑ ཆོས་ཀྱི་སྐུ་དང། ཞེས་གསུངས། དེ་རྣམས་ཀྱི་གྲངས་བསྡུ་བ་ལ། དེ་རྣམ་བརྒྱད། ཅེས་གསུངས། འབྲས་བུ་ཆོས་སྐུའི་ངོ་བོ་ཡོད་དེ། རང་ཐོབ་བྱེད་ཀྱི་ཐབས་སུ་གྱུར་པའི་མཁྱེན་གསུམ་གྱི་རྣམ་པ་བསྒོམས་སྟོབས་

[018B] དབྱེ་ན་བཞི། ས་མཚམས། སངས་རྒྱས་ཀྱི་སའོ། །གཉིས་པ་ལུས་རྒྱས་པར་བཤད་པ་ལ། མཁྱེན་པ་གསུམ་གྱི་ལུས་རྒྱས་པར་བཤད་པ། སྦྱོར་བ་བཞིའི་ལུས་རྒྱས་
པར་བཤད་པ། ཆོས་སྐུའི་ལུས་རྒྱས་པར་བཤད་པ་གསུམ། དང་པོ་ལ་རྣམ་མཁྱེན་བཤད་པ། ལམ་ཤེས་བཤད་པ། གཞི་ཤེས་བཤད་པ་གསུམ། དང་པོ་ལ། ཆོས་བཅུའི་རང་བཞིན་བཤད་པ་དང། བསྟན་བཤད་སྦྱར་བ་
གཉིས། དང་པོ་ལ། བསམ་པ་དམ་བཅའ་སེམས་བསྐྱེད་བཤད་པ། དམ་བཅའི་དོན་བསྒྲུབ་པའི་ཐབས་གདམས་ངག་བཤད་པ། དམ་བཅའི་དོན་སྒྲུབ་བྱེད་བསྒྲུབ་པ་བཤད་པ་གསུམ། དང་པོ་འཆད་པ་ལ། སེམས་བསྐྱེད་
པ་དང། ཞེས་གསུངས། དོན་ནི། རང་གི་གྲོགས་སུ་གྱུར་པའི་གཞན་དོན་དུ་རྫོགས་བྱང་ཐོབ་པར་འདོད་པའི་འདོད་པ་དང་མཚུངས་ལྡན་དུ་གྱུར་པའི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་ཐེག་ཆེན་གྱི་གཙོ་
བོ་ཡིད་ཀྱི་རྣམ་རིག་ཁྱད་པར་ཅན་དེ། སྐབས་འདིར་དངོས་སུ་བསྟན་པའི་སེམས་བསྐྱེད་ཀྱི་མཚན་ཉིད་དང། དབྱེ་ན་ཉེར་གཉིས། ས་མཚམས་ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་རོ། །གཉིས་པ་འཆད་པ་
ལ༑ གདམས་ངག་དང། ཞེས་གསུངས། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱའི་ཐབས་ལེགས་པར་འདོམས་པའི་རྗོད་བྱེད་རྣམ་དག་དེ་ཐེག་ཆེན་གདམ་ངག་གི་མཚན་ཉིད། ངོ་བོའི་སྒོ་ནས་ཐེག་དམན་གྱི་གདམ་ངག་

[019A]༄༅། །ཐེག་ཆེན་གྱི་གདམ་ངག་གཉིས། གདམས་ཚུལ་གྱིས་དབྱེ་ན། བསྒྲུབ་པ་རང་གི་ངོ་བོ་ལ་འདོམས་པ་དང། བསྒྲུབ་པའི་ཁྱད་ཆོས་ལ་གདམས་པ་གཉིས། གདམས་དོན་གྱི་སྒོ་ནས་འདིར་བསྟན་གདམ་ངག་
བཅུ༑ སྒྲས་བརྗོད་རིགས་ཀྱི་སྒོ་ནས་དབྱེ་ན། རྗོད་བྱེད་ཚིག་གི་གདམ་ངག་དང། བརྗོད་བྱ་དོན་གྱི་གདམ་ངག་རྣམས་སུ་ཡོད། ས་མཚམས། ལམ་མ་ཞུགས་ནས། སངས་རྒྱས་ཀྱི་སའི་བར་རོ། །གསུམ་པ་ལ། སྟོང་ཉིད་རྟོགས་
པའི་བསྒོམས་བྱུང་གི་བསྒྲུབ་པ་ཐོག་མ་ངོས་གཟུང་བ་དང། བསྒྲུབ་པ་སྤྱིའི་རྣམ་གཞག་གཉིས། དང་པོ་འཆད་པ་ལ། ངེས་འབྱེད་ཡན་ལག་རྣམ་བཞི། ཞེས་གསུངས། རང་རྒྱུ་ཐེག་ཆེན་གྱི་ཐར་པ་ཆ་མཐུན་རྫོགས་རྗེས་སུ་བྱུང་
བའི་ཐེག་ཆེན་གྱི་དོན་མངོན་རྟོགས་དེ། ཐེག་ཆེན་གྱི་སྦྱོར་ལམ་གྱི་ངོ་བོ་དང། དེ་ལ་དབྱེ་ན། ཐེག་ཆེན་དྲོད་སོགས་ངེས་འབྱེད་ཡན་ལག་རྣམ་པ་བཞི་ཡོད། གཉིས་པ་ལ། སྒྲུབ་པའི་རྟེན་དང། བརྟེན་པ་བསྒྲུབ་པ་གཉིས། དང་
པོ་འཆད་པ་ལ། སྒྲུབ་པ་ཡི་ནི་རྟེན་གྱུར་པ། རྐང་པ་གཉིས་གསུངས། ཐེག་ཆེན་བསྒྲུབ་པ་ཡི་ནི་རྟེན་གཞི་བྱེད་པར་གྱུར་པའི་བྱང་སེམས་ཀྱི་རྒྱུད་ཀྱི་ཆོས་ཀྱི་དབྱིངས་དེ་བྱང་སེམས་བསྒྲུབ་བརྟེན་རང་བཞིན་གནས་རིགས་ཀྱི་ངོ་
བོ་དང་འདིར་བསྟན་བསྒྲུབ་པའི་སྒོ་ནས་བཅུ་གསུམ་ཡོད། སྤྱིར་གྲངས་མེད་ཅིང། ས་མཚམས། སེམས་དཔའ་མཐའ་དག་ལ་ཡོད། འདིར་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་རོ། །གཉིས་པ་ལ། བསྒྲུབ་པའི་

[019B] ཆེད་དུ་བྱ་བ། བསྒྲུབ་པའི་དབྱེ་བ་གསུམ། དང་པོ་འཆད་པ་ལ། དམིགས་པ་དག་དང་ཞེས་གསུངས། ཐེག་ཆེན་བསྒྲུབ་པས་སྒྲོ་འདོགས་གཅད་པར་བྱ་བའི་གཞི། ཐེག་ཆེན་བསྒྲུབ་པའི་དམིགས་པའི་ངོ་བོ། དབྱེ་ན་བཅུ་
གཅིག་ཡོད། གཉིས་པ་ནི། ཆེད་དང་ནི། ཞེས་པ་སྟེ། བྱང་སེམས་གང་གི་ཆེད་དུ་བསྒྲུབ་པ་ལ་འཇུག་པའི་བསྒྲུབ་བྱ་མཐར་ཐུག་ཐེག་ཆེན་བསྒྲུབ་པའི་ཆེད་དུ་བྱ་བའི་མཚན་ཉིད་དང་ནི་དབྱེ་ན་གསུམ། ས་མཚམས། སངས་རྒྱས་ཀྱི་ས་
ཁོ་ནའོ། །གསུམ་པ་འཆད་པ་ལ། གོ་ཆ་འཇུག་པའི་བྱ་བ་དང། གཉིས་གསུངས། དོན་ཡོད་དེ། ཐེག་ཆེན་སེམས་བསྐྱེད་ལ་བརྟེན་ནས་ཆེན་པོ་གསུམ་བསྒྲུབ་པའི་བྱ་བས་ཟིན་པའི་སེམས་དཔའི་རྣལ་འབྱོར་ཐེག་ཆེན་བསྒྲུབ་པའི་ངོ་
བོ་དང། དེ་ལ་དབྱེ་ན། བསམ་པ་རྒྱ་ཆེན་གོ་ཆའི་བསྒྲུབ་པ་དང། སྦྱོར་བ་རྒྱ་ཆེན་འཇུག་པའི་བྱ་བ་དང་ལྡན་པའི་བསྒྲུབ་པ་དང། ཚོགས་གཉིས་རྒྱ་ཆེན་ཚོགས་ཀྱི་བསྒྲུབ་པ་དང་ནི། རྣམ་མཁྱེན་དུ་གདོན་མི་ཟ་བར་ངེས་པར་འབྱུང་
བ་དང་བཅས་པ་རྣམས་སུ་ཡོད། སོ་སོའི་ངོ་བོ་ཡོད་དེ། ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པར་འདོད་པའི་བསམ་པ་རྒྱ་ཆེན་པོས་ཟིན་པའི་སེམས་དཔའི་རྣལ་འབྱོར་གོ་བསྒྲུབ་ཀྱི་ངོ་བོ། དབྱེ་
ན་དྲུག་ས་མཚམས། སེམས་དཔའ་མཐའ་དག་ལ་ཡོད། ཐེག་ཆེན་གྱིས་ལམ་འོག་མ་ནས་གོང་མར་ཇེ་མཐོ་ཇེ་བཟང་དུ་བགྲོད་པའི་བྱ་བ་དང་ལྡན་པའི་དྲོད་ཡན་ཆད་པའི་སེམས་དཔའ་རྣལ་འབྱོར་འཇུག་བསྒྲུབ་ཀྱི་ངོ་བོ་

[020A]༄༅། །དབྱེ་ན་དགུ། ས་མཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ཡོད། ཚོགས་གཉིས་རྒྱ་ཆེན་པོས་ཟིན་པའི་སྒོ་ནས་ཐེག་ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་ལས་ཁྱད་པར་དུ་
འཕགས་ཤིང། རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་ཚོགས་བསྒྲུབ་ཀྱི་ངོ་བོ། དབྱེ་ན་བཅུ་བདུན། ས་མཚམས། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་རྒྱུན་མཐའི་བར་རོ། །རྣམ་མཁྱེན་དུ་
གདོན་མི་ཟ་བར་ངེས་པར་འབྱིན་པའི་དག་སའི་རྣལ་འབྱོར་དེ་ངེས་འབྱུང་བསྒྲུབ་པའི་མཚན་ཉིད། དབྱེ་ན་བརྒྱད། ས་མཚམས། དག་པ་ས་གསུམ་མོ། །གཉིས་པ་བསྟན་བཤད་སྦྱོར་བ་ལ། ཐུབ་པའི་རྣམ་ཀུན་མཁྱེན་པ་
ཉིད༑ ཅེས་གསུངས། ཐུབ་པའི་དབང་པོ་ཆོས་ཅན། ཁྱོད་ཀྱི་མངོན་རྟོགས་ཡོད་དེ། ཆོས་བཅུས་མཚོན་པའི་རྣམ་ཀུན་མཁྱེན་པ་ཉིད་དེ་དེ་ཡིན་པའི་ཕྱིར། བཅུ་པོས་རྣམ་མཁྱེན་མཚན་ཚུལ་ཡོད་དེ། བཅུ་པོ་རང་འབྲས་རྣམ་
མཁྱེན་གྱི་རྒྱུར་བྱས་ནས་རྒྱུས་འབྲས་བུ་མཚོན་པ་ལ་ཅུང་ཟད་སྦྱོར་རུང་ཀྱང། གཙོ་བོར་ཡུལ་གྱིས་ཡུལ་ཅན་མཚོན་པའི་ཚུལ་གྱིས་ཡིན་པའི་ཕྱིར། དེའི་དགོས་པ་ཡོད་དེ། དོན་དུ་གཉེར་བྱའི་རྣམ་མཁྱེན་དེའི་རང་བཞིན་
ཆོས་སྤྱོད་བཅུ་པོ་འདི་མངོན་སུམ་དུ་རྟོགས་ལ། རྟོགས་ཚུལ། དང་པོར་བྱང་ཆུབ་མཆོག་ཏུ་སེམས་བསྐྱེད། དེ་ནས་བསྒྲུབ་པ་བཞི་ཉམས་སུ་བླངས། མཐར་ཆེན་པོ་གསུམ་མངོན་དུ་གྱུར་ནས། ཆོས་བཅུ་མངོན་སུམ་དུ་རྟོགས་

[020B] དེ་ལྟར་བསྟན་པ་ན། ཐེག་པ་ཆེན་པོའི་ལམ་སྤྱིའི་ལུས་བློ་ཡུལ་དུ་ཤར་ནས། ཐོབ་བྱའི་འབྲས་བུ་དེའི་རང་བཞིན་ཤེས་པའི་དགོས་པ་ཡོད་པའི་ཕྱིར། གོ་རིམས་ཀྱང་སེམས་བསྐྱེད་ཐེག་ཆེན་ལམ་གྱི་འཇུག་སྒོར་ཤེས་
པ་སོགས་ཀྱི་ཕྱིར་དང་པོར་བསྟན་ཀྱང། བསྐྱེད་རིམ་གྱི་དབང་དུ་བྱས་ན་གོ་རིམས་འདི་ལྟར་ངེས་ཏེ། དང་པོ་རིགས་སད། དེ་ནས་བྱང་ཆུབ་མཆོག་ཏུ་སེམས་བསྐྱེད། བསྒྲུབ་པའི་ཐབས་སྟོན་པའི་གདམ་ངག་ཉན། གདམས་
དོན་ཉམས་སུ་བླངས་པས། སྟོང་ཉིད་ལ་དམིགས་པའི་བསྒོམས་བྱུང་གི་སྒྲུབ་པ་སྐྱེས། དེས་དམིགས་པ་བཅུ་གཅིག་ལ་དམིགས་ཤིང། ཆེད་དུ་བྱ་བ་ཆེན་པོ་གསུམ་གྱི་ཆེད་དུ་བསྒྲུབ་པ་བཞིའི་རིམ་པས་ཉམས་སུ་བླངས་
པས༑ ཆོས་བཅུ་མངོན་སུམ་དུ་རྟོགས་པའི་རྣམ་མཁྱེན་ཐོབ་པ་ཡིན་པའི་ཕྱིར། གཉིས་པ་ལམ་ཤེས་བཤད་པ་ལ། ཆོས་བཅུ་གཅིག་གིས་ལམ་ཤེས་མཚོན་པ་དང། བསྟན་བཤད་སྦྱར་བ་གཉིས། དང་པོ་ལ། ལམ་ཤེས་
ཀྱི་ཡན་ལག་དང། ཡན་ལག་ཅན་གྱི་ལམ་ཤེས་གཉིས། དང་པོ་འཆད་པ་ལ། མོག་མོག་པོར་བྱེད་ལ་སོགས་དང། ཞེས་གསུངས། དོན་ནི། ལམ་ཤེས་ཀྱི་རྒྱུ། ངོ་བོ། འབྲས་བུ་གསུམ་པོ་གང་རུང་གིས་བསྡུས་པའི་ཐེག་ཆེན་
པའི་རིགས་ཀྱི་ཡོན་ཏན་ཁྱད་པར་ཅན་དེ་ལམ་ཤེས་ཀྱི་ཡན་ལག་གི་མཚན་ཉིད། དབྱེ་ན། དེ་བཞིན་གཤེགས་པའི་རང་བཞིན་གྱི་འོད་ཀྱིས་ལམ་ཤེས་ཀྱི་མདོའི་འཁོར་དུ་ལྷགས་པའི་འདོད་གཟུགས་ཀྱི་ལྷའི་འོད་མོག་མོག་

[021A]༄༅། །པོར་བྱེད་པས་མཚོན་པའི་ལམ་ཤེས་སྐྱེ་བའི་གེགས་ང་རྒྱལ་མངོན་གྱུར་པ་དང་བྲལ་བ་དང་ལ་སོགས་པ་ལྷན་ཅིག་བྱེད་རྐྱེན་སེམས་བསྐྱེད་པ། ཉེར་ལེན་རིགས་སད་པ། ལམ་ཤེས་ཀྱི་རང་བཞིན། བྱེད་ལས་
དང་ལྔ་ཡོད་པའི་ཕྱིར། གཉིས་པ་ལ་ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་དེ། བྱང་སེམས་ཀྱི་དེ་དང་གསུམ། དང་པོ་འཆད་པ་ལ། སློབ་མ། ཞེས་གསུངས། དེའི་ངོ་བོ་ཡོད་དེ། ཐེག་ཆེན་འཕགས་པའི་རྒྱུད་
ཀྱི་ཉན་ཐོས་ཀྱི་རྟོགས་རིགས་སུ་གནས་པའི་མཁྱེན་པ་དེ་སློབ་མ་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་ངོ་བོ་ཡིན་པའི་ཕྱིར། གཉིས་པ་འཆད་པ་ལ། བསེ་རུའི་ལམ་གང་དང། ཞེས་གསུངས། དེའི་ངོ་བོ་ཡོད་དེ་
ཐེག་ཆེན་འཕགས་པའི་རྒྱུད་ཀྱི་བསེ་རུ་རང་སངས་རྒྱས་ཀྱི་རྟོགས་རིགས་སུ་གནས་པའི་ལམ་གང་ཡིན་པ་དེ་དེའི་ངོ་བོ་ཡིན་པའི་ཕྱིར། གསུམ་པ་ལ། ཐེག་ཆེན་གྱི་མཐོང་ལམ། སྒོམ་ལམ་གཉིས། དང་པོ་འཆད་པ་ལ་
འདི་དང་གཞན་པའི། ཞེས་སོགས་གཉིས་གསུངས། རང་རྒྱུད་ལྡན་སྲིད་ཞི་གང་རུང་དུ་ལྟུང་བ་འཛིན་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་བདེན་པ་མངོན་རྟོགས་དེ་ཚེ་འདི་དང་སྐྱེ་བ་གཞན་པའི་ཡོན་ཏན་ཅན་གྱི་ཕན་
ཡོན་ཆེན་པོ་དང་ལྡན་པའི་ཐེག་ཆེན་མཐོང་བའི་ལམ་གྱི་ངོ་བོ། དབྱེ་ན། མཉམ་རྗེས་དེ་གང་རུང་མིན་པའི་དེ་གསུམ་ཡོད། གཉིས་པ་ལ། སྒོམ་ལམ་གྱི་བྱེད་པ་དང། བྱེད་པ་ཅན་གྱི་སྒོམ་ལམ་བཤད་པ་གཉིས། དང་པོ་འཆད་པ་

[021B] བྱེད་པ་དང་ནི་ཞེས་གསུངས། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་བསྒོམས་སྟོབས་ཀྱིས་ཐོབ་པའི་ཕན་ཡོན་དེ་ཐེག་ཆེན་སྒོམ་ལམ་གྱི་བྱེད་པའི་མཚན་ཉིད། དབྱེ་ན་དྲུག་ས་མཚམས། ཐེག་ཆེན་
སྒོམ་ལམ་བསྒོམས་པའི་སྐད་ཅིག་གཉིས་པ་ནས། སངས་རྒྱས་ཀྱི་སའི་བར་དུ་ཡོད་དོ། །གཉིས་པ་ལ། ཟག་བཅས་སྒོམ་ལམ། ཟག་མེད་སྒོམ་ལམ་གཉིས། དང་པོ་ལ། མོས་པ་སྔོ་རྗེས་སུ་ཡི་རང་བའི་སྒོམ་ལམ་གསུམ་
ལས༑ དང་པོ་ལ། དངོས་དང། ཕན་ཡོན་གཉིས། དང་པོ་འཆད་པ་ལ། མོས་པ་དང། ཞེས་གསུངས། ཡུམ་དོན་གསུམ་པོ་གང་རུང་གི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་དེ། མོས་པ་སྒོམ་ལམ་
གྱི་ངོ་བོ་དང། དབྱེ་ན་ཉེར་བདུན། ས་མཚམས། ས་དང་པོ་ནས་བཅུ་པའི་བར་ཡོད། གཉིས་པ་འཆད་པ་ལ། བསྟོད་དང་བཀུར་དང་བསྔགས་པ་དང། ཞེས་གསུངས། རང་ཐོབ་བྱེད་ཀྱི་མོས་པ་སྒོམ་ལམ་བསྒོམས་སྟོབས་ཀྱིས་
ཐོབ་པའི་ཕན་ཡོན་དེ་མོས་པ་སྒོམ་ལམ་གྱི་ཕན་ཡོན་གྱི་མཚན་ཉིད། དབྱེ་ན། སངས་རྒྱས་བྱང་སེམས་གོང་མ་དགྱེས་པའི་དབང་གིས་བསྟོད་པ་དགུ་དང་བཀུར་བ་དགུ་དང་བསྔགས་པ་དགུའི་སྒོ་ནས་ཡོན་ཏན་བརྗོད་པའི་ཆ་
ཉེར་བདུན་ཡོད། ས་མཚམས། མོས་པ་སྒོམ་ལམ་བསྒོམས་པའི་སྐད་ཅིག་གཉིས་པ་ནས། སངས་རྒྱས་ཀྱི་སའི་བར་དུ་ཡོད། གཉིས་པ་འཆད་པ་ལ། བསྔོ་དང། ཞེས་གསུངས། རང་གཞན་གང་རུང་གི་དགེ་རྩ་རྫོགས་བྱང་

[022A]༄༅། །གི་ཡན་ལག་ཏུ་སྒྱུར་བར་བྱེད་པའི་སྒྲ་དོན་འདྲེས་རུང་དུ་འཛིན་པའི་ཐེག་ཆེན་གྱི་རྗེས་ལ་མངོན་རྟོགས་དེ་བསྔོ་བ་སྒོམ་ལམ་གྱི་ངོ་བོ། དབྱེ་ན་བཅུ་གཉིས། གསུམ་པ་འཆད་པ་ལ། རྗེས་སུ་ཡི་རང་བ་
ཡིད་ལ་བྱེད་པ་བླ་མེད་དག་ཅེས་གསུངས། རང་གཞན་གང་རུང་གི་དགེ་རྩ་ལ་དགའ་བ་བསྒོམས་པའི་ཐེག་ཆེན་གྱི་རྗེས་ལ་མངོན་རྟོགས་དེ། རྗེས་སུ་ཡི་རང་སྒོམ་ལམ་གྱི་ངོ་བོ། དབྱེ་ན་གཉིས། ས་མཚམས་དེ་
གཉིས་ཀ་སྔར་དང་འདྲའོ། །གཉིས་པ་ཟག་མེད་སྒོམ་ལམ་ལ། སྒྲུབ་པ་སྒོམ་ལམ་དང། རྣམ་དག་སྒོམ་ལམ་གཉིས། དང་པོ་འཆད་པ་ལ། སྒྲུབ་དང་ཞེས་གསུངས། རང་གི་ཐོབ་བྱར་གྱུར་པའི་རྟོགས་པ་
མཐར་ཐུག་གི་ལག་རྗེས་འཇོག་བྱེད་ཀྱི་ཐེག་ཆེན་གྱི་ཟག་མེད་སྒོམ་ལམ་དེ་དེའི་ངོ་བོ། དབྱེ་ན་ལྔ། གཉིས་པ་འཆད་པ་ལ། ཤིན་ཏུ་དག་པ་ཞེས། བྱ་བ་འདི་ནི་སྒོམ་པའི་ལམ། ཞེས་གསུངས། རང་གི་ཐོབ་བྱར་
གྱུར་པའི་སྤངས་པ་མཐར་ཐུག་གི་ལག་རྗེས་འཇོག་བྱེད་ཐེག་ཆེན་གྱི་ཟག་མེད་སྒོམ་ལམ་དེ་དེའི་མཚན་ཉིད། དབྱེ་ན་དགུ་འདི་གཉིས་ངོ་བོ་གཅིག་ལ་ལྡོག་པ་སོ་སོར་ཕྱེ་བ། ས་མཚམས། ཟག་བཅས་སྒོམ་ལམ་
དང་འདྲའོ། །གཉིས་པ་བསྟན་བཤད་སྦྱོར་བ་ལ། བྱང་ཆུབ་སེམས་དཔའ་མཁས་རྣམས་ཀྱི། གཉིས་གསུངས། བྱང་ཆུབ་སེམས་དཔའ་མཁས་པ་འཕགས་པ་རྣམས་ཆོས་ཅན། ཁྱོད་ཀྱི་

[022B] སྔར་བཤད་པའི་ལམ་ཤེས་ཉིད་ནི་ཁྱོད་ཀྱི་མངོན་རྟོགས་དེ་འདྲར་བཤད་པའི་ཕྱིར། གསུམ་པ་གཞི་ཤེས་ལ། མཚོན་བྱེད་ཀྱི་ཆོས་དང། བསྟན་བཤད་སྦྱར་བ་གཉིས། དང་པོ་ལ། འབྲས་ཡུམ་
ལ་ཉེ་རིང་གི་རྒྱུ་མཚན། རྒྱུ་མཚན་དེ་ཉིད་བསྒྲུབ་པ། མི་མཐུན་ཕྱོགས་དང་གཉེན་པོའི་དབྱེ་བ། གཞི་ཤེས་ཀྱི་སྦྱོར་བ་བཤད་པ་དང་བཞི། དང་པོ་འཆད་པ་ལ། ཤེས་པས་སྲིད་ལ་མི་གནས་ཤིང། ཞེས་སོགས་གཉིས་ལ། གཞི་
ཀུན་རྫོབ་ལ་ལྟོས་ཏེ་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ་ཤེས་པས་སྲིད་ལ་མི་གནས་པའི་ལམ་ཤེས་ཀྱི་ངོ་བོ་ཡིན་ཅིང། གཞི་ཀུན་རྫོབ་ལ་ལྟོས་ཏེ་ཞི་མཐའ་
འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་སྙིང་རྗེས་ཞི་མཐའ་ལ་མི་གནས་པའི་ལམ་ཤེས་ཀྱི་མཚན་ཉིད། དེས་ན་གཞི་ཤེས་མཚོན་བྱེད་གཉིས་པོ་དེ། ཤེས་པས་སྲིད་མཐའ་ལ་མི་གནས་
བའི་གཞི་ཤེས་ཞེས་སྦྱར་བ་ནི་ཐ་སྙད་ལོག་པ་ཡིན་ནོ། །ས་མཚམས། གཉིས་ཀ་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད་དོ། །གཉིས་པ་ལ། ཐབས་མ་ཡིན་པའི་རིང་བའི་གཞི་ཤེས། ཐབས་ཀྱིས་རིང་
བ་མ་ཡིན་པའི་གཞི་ཤེས་གཉིས། དད་པོ་འཆད་པ་ལ། ཐབས་མ་ཡིན་པས་རིང་བ་དང། ཞེས་གསུངས། ཐབས་ཁྱད་པར་ཅན་དང་བྲལ་ཞིང་བདེན་འཛིན་གྱིས་བཅིངས་པའི་གཞི་ཤེས་དེ་དེའི་ངོ་བོ། །དེ་དང་མི་མཐུན་ཕྱོགས་

[023A]༄༅། །ཀྱི་གཞི་ཤེས་དོན་གཅིག་གོ་གཉིས་པ་འཆད་པ་ལ། ཐབས་ཀྱིས་རིང་བ་མ་ཡིན་ཉིད། ཅེས་གསུངས། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག་
ཐབས་ཤེས་ཁྱད་པར་ཅན་གཉིས་ཀྱིས་ཟིན་པ་དེ་དེའི་མཚན་ཉིད། དེ་དང་གཉེན་ཕྱོགས་གཞི་ཤེས་དོན་གཅིག་གསུམ་པ་དེ་ཉིད་འཆད་པ་ལ། མི་མཐུན་གཉེན་པོའི་ཕྱོགས་དག་དང། ཞེས་གསུངས། སོ་སོའི་ངོ་བོ་སྔར་གྱིས་
ཤེས་ནུས་ཤིང། ས་མཚམས། ཐེག་དམན་གྱི་འཕགས་པ་ལ་དང་པོ་གཉིས་དང། ཐེག་ཆེན་འཕགས་པ་ལ་ཕྱི་མ་གཉིས་ཡོད་དེ། །བཞི་པ་གཞི་ཤེས་སྦྱོར་བ་བཤད་པ་ལ། དབྱེ་བ། འཛིན་སྟངས། འབྲས་བུ་གསུམ། དང་པོ་འཆད་
པ་ལ༑ སྦྱོར་དང། གཉིས་པ་འཆད་པ་ལ། དེ་ཡི་མཉམ་ཉིད་དང། ཞེས་གསུངས། གསུམ་པ་འཆད་པ་ལ། མཐོང་བའི་ལམ། ཞེས་གསུངས། དོན་ནི། གཞི་ཀུན་རྫོབ་པའི་གདོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང། དོན་
དམ་པའི་གདོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་པོར་བསྒོམས་པའི་སེམས་དཔའི་རྣལ་འབྱོར་དེ། འདིར་དངོས་བསྟན་བྱང་སེམས་ཀྱི་སྦྱོར་བའི་མཚན་ཉིད། དེ་ལ་དབྱེ་ན་བཅུ། ས་མཚམས། ཐེག་ཆེན་
གྱི་ཚོགས་ལམ་ནས་རྒྱུན་མཐའི་བར་ན་ཡོད། འདིའི་དངོས་བསྟན་གྱི་སྦྱོར་བ་ལ་ཐེག་ཆེན་གྱི་རྟོགས་རིགས་སུ་གནས་པས་ཁྱབ། བསྟན་བྱའི་གཙོ་བོའི་སྦྱོར་བ་ལ་ཐེག་དམན་གྱི་རྟོགས་རིགས་སུ་གནས་པས་ཁྱབ་ཅིང་

[023B] ཤུགས་བསྟན་གྱི་སྦྱོར་བ་ལ་བསྟན་བྱའི་གཙོ་བོས་མ་ཁྱབ་སྟེ། བདེན་འཛིན་གྱིས་བཅིངས་པའི་ཉན་ཐོས་ཀྱི་སྦྱོར་ལམ་འདིའི་ཤུགས་ལ་བསྟན་པའི་ཕྱིར་རོ། །གཞིའི་དབྱེ་བ་དང། མཚན་མཚོན་དང་
ཡུལ་ཡུལ་ཅན་ལ་བདེན་ཞེན་འགོག་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། འདིར་དངོས་སུ་བསྟན་པའི་བྱང་སེམས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད། དབྱེ་ན་བཞི། ས་མཚམས་སྔ་མ་དང་འདྲ། སྐབས་
འདིར་བསྟན་ཐེག་ཆེན་གྱི་བདེན་པ་མངོན་རྟོགས་འདིར་བསྟན་ཐེག་ཆེན་མཐོང་ལམ་གྱི་ངོ་བོ་དང། ཉན་ཐོས་ཀྱི་མཐོང་ལམ་འདིའི་ཤུགས་བསྟན་ཡིན་ནོ། །གཉིས་པ་བསྟན་བཤད་སྦྱོར་བ་ལ། ཉན་ཐོས་ལ་སོགས། དེ་འདྲ་
ཀུན་ཤེས་ཉིད་དུ་འདོད། ཅེས་གསུངས། ཉན་ཐོས་དང་ལ་སོགས་པ་རང་རྒྱལ་འཕགས་པ་རྣམས་ཆོས་ཅན། ཁྱོད་ཀྱི་མངོན་རྟོགས་ཡོད་དེ། སྔར་བཤད་པ་དེ་འདྲ་བའི་ཀུན་ཤེས་པ་ཉིད་དུ་བཤད་པ་དེ་རྣམས། རྣམ་གཞག་གི་
དབང་དུ་བྱས་པའི་ཁྱོད་ཀྱི་མངོན་རྟོགས་སུ་འདོད་པ་ཡིན་པའི་ཕྱིར། འདིར་སྨྲས་པ། རྒྱལ་ཡུམ་གསུམ་གྱི་དགོངས་པའི་དོན། །རྒྱལ་ཚབ་བཞེད་པའི་མཁྱེན་པ་གསུམ། །རྒྱལ་བའི་དགོངས་པ་ཇི་བཞིན་བཤད། །རྒྱལ་རྣམས་
དགྱེས་པ་བསྐྱེད་གྱུར་ཅིག་གཉིས་པ་སྦྱོར་བ་བཞིའི་ལུས་རྒྱས་པར་བཤད་པ་ལ། དབང་དུ་བྱ་བ་རྒྱུ་འབྲས་དང། བསྟན་པ་རྒྱུ་འབྲས་གཉིས། དང་པོ་ལ་དབང་དུ་བྱ་བའི་རྒྱུ་རྣམ་རྫོགས་སྦྱོར་བ། འབྲས་བུ་རྩེ་སྦྱོར་གཉིས། དང་པོ་

[024A]༄༅། །ལ་མཚོན་བྱེད་ཀྱི་ཆོས་དང། བསྟན་བཤད་སྦྱོར་བ་གཉིས། དང་པོ་ལ། དགེ་རྩ་གསོག་པའི་དབང་དུ་བྱས་ནས་སྤྱིའི་རྣམ་གཞག་དང། དགེ་རྩ་སྨིན་པའི་རྟེན་གྱི་དབང་དུ་བྱས་ནས་རྒྱུད་ལ་སྐྱེ་བའི་རིམ་པ་
བསྟན་པ་གཉིས། དང་པོ་ལ་ལམ་ཤེར་ཕྱིན་བསྒོམས་པའི་འཛིན་སྟངས་ཀྱི་དབྱེ་བ། མཉམ་གཞག་གི་སྦྱོར་བ། སྦྱོར་བ་བསྒོམ་པའི་སྐྱོན་ཡོན། ལམ་ཤེར་ཕྱིན་གྱི་རྣལ་འབྱོར་མཚོན་པའི་མཚན་ཉིད་བཤད་པ་བཞི་
དང་པོ་འཆད་པ་ལ། རྣམ་པ་ཞེས་གསུངས། མཁྱེན་གསུམ་གང་རུང་གི་རྣམ་པ་བསྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་གཉེན་ཕྱོགས་ཤེས་རྣམ་གྱི་ངོ་བོ། །དབྱེ་ན་བརྒྱ་བདུན་
ཅུ་རྩ་གསུམ་ཡོད། ས་མཚམས། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། འདིར་བསྟན་རྣམ་པ་མཚོན་བྱར་བྱས་ནས་དེའི་མཚན་ཉིད་འཇོག་པ་སོགས་ནི་མི་འཐད་དེ། རྣམ་པ་ཞེས་བྱ་མཚན་
ཉིད་དེ། ཞེས་པའི་ཉི་སྣང་དུ་གཉེན་པོའི་མཚན་ཉིད་བསྟན་ནོ་ཞེས་བཤད་པའི་ཕྱིར། གཉིས་པ་འཆད་པ་ལ། སྦྱོར་བར་བཅོས་རྣམས་དང། ཞེས་གསུངས། ཡུལ་ཡུལ་ཅན་དང་གཞི་ལམ་རྣམ་གསུམ་བདེན་སྟོང་དུ་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་འདིར་གཙོ་བོར་བསྟན་པའི་སྦྱོར་བའི་མཚན་ཉིད། དབྱེ་ན་བཅུ་དགུ་ས་མཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད་

[024B] ས་མཚམས། ཐེག་ཆེན་ཚོགས་ལམ་ནས་འཇོག་བཅས་རྣམས་ཞེས་པས་སྦྱོར་བ་སྒོམ་པ་པོ་སོགས་བསྟན་ནོ། །གསུམ་པ་འཆད་པ་ལ། ཡོན་ཏན་སྐྱོན་ནི་ཞེས་གསུངས། རང་ཐོབ་བྱེད་ཀྱི་ཐབས་
སུ་གྱུར་པའི་ཐེག་ཆེན་གྱི་སྦྱོར་བ་བསྒོམ་སྟོབས་ཀྱིས་ཐོབ་པའི་ཕན་ཡོན་དེ་ཐེག་ཆེན་སྦྱོར་བའི་ཡོན་ཏན་གྱི་མཚན་ཉིད། དབྱེ་ན་བཅུ་བཞི། ས་མཚམས། ཐེག་ཆེན་གྱི་ཚོགས་ལམ་སྐད་ཅིག་གཉིས་པ་ནས་སངས་རྒྱས་ཀྱི་སའི་
བར་དུ་ཡོད། སྦྱོར་བ་སྐྱེ་བ་དང་གནས་པ་དང་སྦྱོར་བ་རྫོགས་པ་གང་རུང་ལ་བར་དུ་གཅོད་པའི་བདུད་ལས་དེ་སྦྱོར་བའི་སྐྱོན་གྱི་མཚན་ཉིད། དབྱེ་ན་ཞེ་དྲུག་ས་མཚམས། ལམ་མ་ཞུགས་ནས་ས་བདུན་པའི་བར་དུ་ཡོད། བཞི་
པ་འཆད་པ་ལ། མཚན་ཉིད་དང། ཞེས་གསུངས། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་དེ་ལམ་ཤེར་ཕྱིན་གྱི་རྣལ་འབྱོར་གྱི་མཚན་
ཉིད༑ དབྱེ་ན་དགུ་བཅུ་རྩ་གཅིག་ས་མཚམས། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། གཉིས་པ་དགེ་རྩ་སྨིན་པའི་རྟེན་གྱི་དབང་དུ་བྱས་ནས་རྒྱུད་ལ་སྐྱེ་བའི་རིམ་པ་བཤད་པ་ལ། སྦྱོར་བ་སྐྱེ་བའི་གནས་
སྐབས་དང། སྨིན་པའི་གནས་སྐབས་དང། རྟེན་གྱི་གང་ཟག་དང། གང་ཟག་གི་སྒོམ་རིམ་བཤད་པ་བཞི། དང་པོ་འཆད་པ་ལ། ཐར་དང། ཞེས་གསུངས། རྣམ་མཁྱེན་རང་རྒྱུད་ལ་བསྒྲུབ་པར་མཁས་པའི་སེམས་དཔའི་

[025A]༄༅། །ཆོས་མངོན་རྟོགས་དེ་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད། དབྱེ་ན་ལྔ་ཡོད། གཉིས་པ་འཆད་པ་ལ། དེས་འབྱེད་ཆ་མཐུན་དང། ཞེས་གསུངས། གཙོ་བོར་ཐབས་ཀྱི་
ཁྱད་པར་དུ་བྱས་པའི་འདིར་དངོས་སུ་བསྟན་པའི་སེམས་དཔའི་དོན་མངོན་རྟོགས་དེ་འདིར་དངོས་སུ་བསྟན་པའི་ངེས་འབྱེད་ཆ་མཐུན་གྱི་མཚན་ཉིད། དབྱེ་ན་བཅུ་གཉིས་ཡོད། གསུམ་པ་འཆད་པ་ལ། སློབ་པ་ཕྱིར་མི་ལྡོག་
པའི་ཚོགས། ཞེས་གསུངས། གཟུགས་སོགས་ལ་བདེན་ཞེན་མངོན་གྱུར་པ་ལོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་དེ་སློབ་པ་ཕྱིར་མི་ལྡོག་པའི་བྱང་སེམས་ཀྱི་ཚོགས་ཏེ་དགེ་འདུན་གྱི་མཚན་
ཉིད༑ དབྱེ་ན་གསུམ། ས་མཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད། བཞི་པ་ལ། སྲིད་ཞི་མཉམ་ཉིད་ཀྱི་སྦྱོར་བ། ཞིང་དག་སྦྱོར་བ། ཐབས་མཁས་སྦྱོར་བ་དང་གསུམ། དང་པོ་འཆད་པ་ལ། སྲིད་
དང་ཞི་བ་མཉམ་ཉིད་དང། ཞེས་གསུངས། སྲིད་ཞི་བདེན་སྟོང་དུ་རྟོགས་པའི་ཤེས་རབ་ཀྱིས་ཟིན་པས་རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་མངོན་གྱུར་པ་སྐྱེ་བའི་གོ་སྐབས་བཅོམ་པའི་དག་སའི་ཡེ་ཤེས་དེ་
སྲིད་དང་ཞི་བ་མཉམ་པ་ཉིད་ཀྱི་སྦྱོར་བའི་མཚན་ཉིད། གཉིས་པ་འཆད་པ་ལ། ཞིང་དག་བླ་ན་མེད་པ་ནི། ཞེས་གསུངས། རང་གང་དུ་འཚང་རྒྱ་འགྱུར་གྱི་ཞིང་ཁྱད་པར་ཅན་འགྲུབ་པའི་སྨོན་ལམ་སོགས་དགེ་བའི་རྩ་

[025B] ཞིང་དག་པ་བླ་ན་མེད་པ་སྦྱོར་བའི་མཚན་ཉིད། གསུམ་པ་འཆད་པ་ལ། ཐབས་མཁས་བཅས་པ་ཡིན། ཞེས་གསུངས། འབད་རྩོལ་རགས་པ་ཞི་བའི་སྒོ་ནས་
འཕྲིན་ལས་ལྷུན་གྱིས་གྲུབ་པའི་དག་སའི་རྣལ་འབྱོར་ཐབས་མཁས་སྦྱོར་བའི་མཚན་ཉིད། དབྱེ་ན་བཅུ་ཡོད། དེ་གསུམ་གའི་ས་མཚམས་དག་ས་ཁོ་ནའོ། །གཉིས་པ་བསྟན་བཤད་སྦྱོར་བ་ལ། རྣམ་ཀུན་མངོན་རྫོགས་
རྟོགས་པ་སྟེ། །འདི་ནི། ཞེས་གསུངས། རྣམ་ཀུན་མངོན་པར་རྫོགས་པར་རྟོགས་པའི་སྦྱོར་བ་ཆོས་ཅན། ཁྱོད་མཚོན་བྱེད་ཀྱི་ཆོས་ཡོད་དེ། སྔར་བཤད་པའི་བཅུ་གཅིག་པོ་འདི་ནི་ཡིན་པའི་ཕྱིར། གཉིས་པ་ལ། སྦྱོར་
ལམ་རྩེ་སྦྱོར། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར་དང་བཞི། དང་པོ་འཆད་པ་ལ། དེ་ཡི་རྟགས་དང། ཞེས་སོགས་གཉིས་གསུངས། སྦྱོར་ལམ་ཐོབ་པའི་རྟགས་དང་ལྡན་པའི་ཐེག་
ཆེན་གྱི་ངེས་འབྱེད་ཆ་མཐུན་དེ་སྦྱོར་ལམ་རྩེ་སྦྱོར་གྱི་ངོ་བོ། དབྱེ་ན་བཞི་ཡོད་དེ། རྩེ་སྦྱོར་དེའི་རྟགས་ཀྱིས་བསྟན་པ་དྲོད་རྩེ་སྦྱོར་དང། བསོད་ནམས་རྣམ་པར་འཕེལ་བ་བཅུ་དྲུག་ཚང་བའི་རྩེ་མོའི་རྩེ་སྦྱོར་དང། གཞན་
དོན་ལ་མི་ཕྱེད་པའི་བརྟན་པ་ཐོབ་པའི་བཟོད་པའི་རྩེ་སྦྱོར་དང། སེམས་ཀུན་ཏུ་གནས་པ་ཆོས་མཆོག་རྩེ་སྦྱོར་སྟེ་བཞི་ཡོད་པའི་ཕྱིར། གཉིས་པ་འཆད་པ་ལ། མཐོང་ཞེས་བྱ་དང། ཞེས་གསུངས། མཐོང་སྤངས་རྟོག་

[026A]༄༅། །པའི་དངོས་གཉེན་བྱེད་པའི་རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས་དེ་མཐོང་བ་ཞེས་བྱ་བའི་རྩེ་སྦྱོར་གྱི་ངོ་བོ། གསུམ་པ་འཆད་པ་ལ། སྒོམ་པ་ཞེས། བྱ་བའི་ལམ་ནི་སོ་སོ་ལ། །རྣམ་
པར་རྟོག་པ་རྣམ་བཞི་ཡི། །གཉེན་པོ་རྣམ་པ་བཞི་དང་ནི། ཞེས་གསུངས། སྒོམ་སྤངས་རྟོག་པའི་གཉེན་པོ་བྱེད་པའི་རིགས་སུ་གནས་པའི་ཐེག་ཆེན་གྱི་རྗེས་ལ་མངོན་རྟོགས་དེ་བསྒོམ་པ་ཞེས་བྱ་བའི་ལམ་གྱི་མཚན་ཉིད་
དབྱེ་བ་ནི། མཐོང་སྒོམ་གཉིས་སོ་སོ་སྟེ། རེ་རེ་ལ། རྣམ་པར་རྟོག་པ་རྣམ་བཞི་ཡི། གཉེན་པོ་རྣམ་པ་བཞི་བཞི་དང་ནི་བཅས་པ་ཡོད་དོ། །བཞི་པ་འཆད་པ་ལ། བར་ཆད་མེད་པའི་ཏིང་ངེ་འཛིན། ཞེས་གསུངས། མཁྱེན་གསུམ་
བསྡུས་བསྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག་རང་འབྲས་རྣམ་མཁྱེན་དངོས་སུ་སྐྱེད་པ་དེ་བར་ཆད་མེད་ལམ་པའི་ཏིང་ངེ་འཛིན་
ནམ་རྩེ་སྦྱོར་གྱི་མཚན་ཉིད། དེ་དང་རྒྱུན་མཐའི་ཡེ་ཤེས་དོན་གཅིག་དེའི་བསལ་བྱ་འཆད་པ་ལ། ལོག་པར་བསྒྲུབ་དང་བཅས་པ་ནི། ཞེས་གསུངས། བདེན་གཉིས་ངོ་བོ་གཅིག་ལ་འདུར་མི་རུང་བར་འཛིན་པའི་འཛིན་པ་
མངོན་གྱུར་དང། ས་བོན་ཅི་རིགས་པས་བསྡུས་པ་འདིར་བསྟན་བསལ་བྱ་ལོག་སྒྲུབ་ཀྱི་མཚན་ཉིད། དབྱེ་ན་བཅུ་དྲུག་ཡོད། གཉིས་པ་བསྟན་བཤད་སྦྱོར་བ་ལ། རྩེ་མོའི་མངོན་རྟོགས་ཞེས་གསུངས། སྔར་བཤད་པ་

[026B] རྩེ་མོའི་མངོན་པར་རྟོགས་པ་མཚོན་བྱེད་ཡིན་ཏེ། རྟེན་ངོ་བོ་སྐྱོན་ཡོན་ཅི་རིགས་པས་མཚོན་པའི་ཕྱིར། གཉིས་པ་བརྟན་པ་རྒྱུ་འབྲས་ལ། བརྟན་པ་ཐོབ་དོན་དུ་བསྒོམ་པ་མཐར་གྱིས་སྦྱོར་བ་དང་
བརྟན་པ་ཐོབ་པ་སྐད་ཅིག་སྦྱོར་གཉིས། །དང་པོ་འཆད་པ་ལ། །མཐར་གྱིས་པ། །རྣམ་གསུམ་རྣམ་བཅུ། ཞེས་གསུངས། མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་ཕྱིར་དུ། མཁྱེན་གསུམ་གྱི་རྣམ་པ་རིམ་ཅན་དུ་
བསྒོམས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ་མཐར་གྱིས་པའི་སྦྱོར་བའི་ངོ་བོ། དབྱེ་ན་རྣམ་གསུམ་རྣམ་བཅུ་སྟེ་བཅུ་གསུམ་ཡོད། ས་མཚམས། ཐེག་ཆེན་གྱི་ཚོགས་ལམ་ནས་རྒྱུན་མཐའི་སྔ་ལོགས་
ཀྱི་བར་དུ་ཡོད་དོ། །གཉིས་པ་འཆད་པ་ལ། སྐད་ཅིག་མ། ཞེས་སོགས་ཕྱེད་གསུམ་གསུངས། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་གི་ཡུན་ལམ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ། མངོན་པར་
རྫོགས་པར་བྱང་ཆུབ་པ་སྟེ་དངོས་ཡུལ་དུ་བྱེད་པའི་ནུས་པ་ཐོབ་པའི་སེམས་དཔའི་རྣལ་འབྱོར་མཐར་ཐུག་དེ་སྐད་ཅིག་སྦྱོར་གྱི་མཚན་ཉིད། དབྱེ་ན་ལྡོག་མཚམས་ཀྱི་མཚན་ཉིད་མི་འདྲ་བ་ཉིད་ཀྱིས་ནི་རྣམ་པ་བཞི་ཡོད་དོ་
གསུམ་པ་ཆོས་སྐུའི་ལུས་རྒྱས་པར་བཤད་པ་ལ། ངོ་བོ་ཉིད་ལོངས་རྫོགས་བཅས་དང། ཞེས་སོགས་བཞི་གསུངས། མཚན་ཉིད་བཤད་ཟིན། མཚོན་བྱེད་ཀྱི་ཆོས་རྣམ་པ་བཞིར་ནི་ཡང་དག་བརྗོད་དེ། ངོ་བོ་ཉིད་སྐུ་དང་

[027A]༄༅། །ལོངས་སྤྱོད་རྫོགས་སྐུ་དང་བཅས་པ་དང། དེ་བཞིན་དུ་དེ་གཉིས་ལས་གཞན་པ་སྤྲུལ་པའི་སྐུ་དང་ནི་ཆོས་སྐུ་མཛད་པ་དང་བཅས་པ་ཡོད་པའི་ཕྱིར། གསུམ་པ་ཚིག་དོན་བཤད་པ་ལ། མཁྱེན་པ་གསུམ་
རྒྱས་པར་བཤད་པ། སྦྱོར་བ་བཞི་རྒྱས་པར་བཤད་པ། ཆོས་སྐུ་རྒྱས་པར་བཤད་པ་གསུམ། དང་པོ་ལ། དོན་དུ་གཉེར་བྱ་རྣམ་མཁྱེན་བཤད་པ། དེར་བགྲོད་བྱེད་ཀྱི་ལམ་ཤེས་བཤད་པ། ལམ་ཤེས་རྣམ་པར་དག་བྱེད་ཀྱི་
ཡན་ལག་གཞི་ཤེས་བཤད་པ་གསུམ། དང་པོ་ལ། རྣམ་མཁྱེན་ཐོབ་པའི་ཆེད་དུ་དམ་བཅས་པའི་བསམ་པ་དམ་བཅའ་བཤད་པ། དམ་བཅས་པའི་དོན་སྒྲུབ་པའི་ཐབས་སྟོན་པའི་གདམས་ངག་བཤད་པ་
གདམས་དོན་ཇི་ལྟར་སྒྲུབ་པའི་སྒྲུབ་པ་བཤད་པ་གསུམ། དང་པོ་ལ། དཀྱུས་མ་མཚན་ཉིད་དམིགས་པ་དང་བཅས་པ་བཤད་པ། འཕྲོས་དོན་དབྱེ་བ་བཤད་པ་གཉིས། དང་པོ་ལ་མཚན་ཉིད་དང། དེ་ངེས་པའི་ཡན་
ལག་དམིགས་པ་བཤད་པ་གཉིས། དང་པོ་འཆད་པ་ལ། སེམས་བསྐྱེད་པ་ནི་ཞེས་སོགས་གཉིས་གསུངས། འདིར་བསྟན་སེམས་བསྐྱེད་པ་ནི་ཆོས་ཅན། ཁྱོད་ཀྱི་ངོ་བོ་ཡོད་དེ། སེམས་ཅན་གཞན་སྡུག་བསྔལ་ལས་
སྒྲོལ་བའི་དོན་གྱི་ཕྱིར་དུ་ཡང་དག་པར་རྫོགས་པའི་བྱང་ཆུབ་ཐོབ་པར་འདོད་པ་དང་མཚུངས་ལྡན་གྱི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་ཐེག་ཆེན་གྱི་ཡིད་ཀྱི་རྣམ་རིག་ཁྱད་པར་ཅན་དེ་དེ་ཡིན་པའི་ཕྱིར་

[027B] དེ་དང་དེ་ནི་མདོ་བཞིན་དུ། གཉིས་གསུངས། སེམས་བསྐྱེད་ཀྱི་དམིགས་པ་བྱང་ཆུབ་དེ་དང། གཞན་དོན་དེ་ནི་ཆོས་ཅན། རྒྱས་འབྲིང་བསྡུས་པ་གསུམ་ག་ལས་བསྡུས་པ་དང་རྒྱས་པའི་སྒོ་ནས་བརྗོད་པ་
ཡིན་ཏེ། མདོ་བར་པ་ཉི་ཁྲི་ལས། རྒྱས་བསྡུས་གཉིས་ཀྱིས་བསྟན་པ་བཞིན་དུ་གཞན་གཉིས་ལས་ཀྱང་དོན་ཚང་བར་བསྟན་པའི་ཕྱིར། གཉིས་པ་འཆད་པ་ལ། དེ་ཡང་ས་གསེར་ཟླ་བ་མེ། ཞེས་སོགས་ཤློ་ཀ་གཉིས་གསུངས། འདི་
ལ་བར་སྐབས་ཀྱི་ཚིགས་སུ་བཅད་པ་ཞེས་བརྗོད་པའི་རྒྱུ་མཚན་ཡོད་དེ། དཀྱུས་མ་ལུས་རྣམ་གཞག་གིས་དངོས་སུ་མ་ཟིན་པར་འཕྲོས་དོན་གྱི་ཚིགས་བཅད་ཡིན་པས་དེ་ལྟར་བརྗོད་པའི་ཕྱིར། འདིར་བསྟན་སེམས་བསྐྱེད་
དེ་ཡང་ཆོས་ཅན། རྣམ་པ་ཉི་ཤུ་རྩ་གཉིས་ཡོད་དེ། དཀར་ཆོས་ཐམས་ཅད་ཀྱི་གཞི་བྱེད་པས་ས་ལྟ་བུའི་སེམས་བསྐྱེད་དང། བྱང་ཆུབ་ཀྱི་བར་དུ་བསམ་པ་ཉམས་པར་མི་འགྱུར་བས་གསེར་བཟང་བ་ལྟ་བུ་དང། དགེ་བའི་
ཆོས་གོང་འཕེལ་དུ་འགྱུར་བས་ཟླ་བ་ཚེས་པ་ལྟ་བུ་དང། མཁྱེན་གསུམ་གྱི་སྒྲིབ་པའི་བུད་ཤིང་མངོན་འགྱུར་བ་སྲེག་པས་མེ་ལྟ་བུ་དང། གདུལ་བྱའི་སེམས་ཅན་ཚིམ་པར་བྱེད་པས་གཏེར་ལྟ་བུ་དང། ཡོན་ཏན་རིན་པོ་ཆེའི་
འབྱུང་ཁུངས་ཡིན་པས་རིན་པོ་ཆེའི་འབྱུང་གནས་ལྟ་བུ་དང། མི་འཁྲུགས་པས་རྒྱ་མཚོ་ལྟ་བུ་དང། ལམ་ལས་གཞན་གྱིས་མི་ཕྱེད་པས་རྡོ་རྗེ་ལྟ་བུ་དང། རྣམ་པར་གཡེང་བས་མི་བསྐྱོད་པས་རི་ལྟ་བུ་དང། སྒྲིབ་གཉིས་ཀྱི་ནད་སེལ་བས་

[028A]༄༅། །སྨན་ལྟ་བུ་དང། གཞན་དོན་ཡོངས་སུ་མི་གཏོང་བས་དགེ་བའི་བཤེས་གཉེན་ལྟ་བུ་དང། ཇི་ལྟར་སྨོན་པ་འགྲུབ་པས་ཡིད་བཞིན་གྱི་ནོར་བུ་ལྟ་བུ་དང། གདུལ་བྱ་ཡོངས་སུ་སྨིན་པར་བྱེད་པས་ཉི་མ་ལྟ་བུ་དང་
གདུལ་བྱ་འདུལ་བའི་སྙན་པའི་ངག་གིས་ཆོས་སྟོན་པས་ཆོས་ཀྱི་གླུ་དབྱངས་ལྟ་བུ་དང། མཐུ་ཐོགས་པ་མེད་པས་རྒྱལ་པོ་ལྟ་བུ་དང། བསོད་ནམས་དང་ཡེ་ཤེས་མང་པོའི་སྣོད་དུ་གྱུར་པས་བང་མཛོད་ལྟ་བུ་དང། དུས་
གསུམ་གྱི་འཕགས་པ་ཐམས་ཅད་དེ་ནས་གཤེགས་པས་ལམ་པོ་ཆེ་ལྟ་བུ་དང། འཁོར་འདས་སུ་མི་ལྟུང་བར་འགྲོ་བས་བཞོན་པ་ལྟ་བུ་དང། ཐོས་པ་དང་མ་ཐོས་པའི་ཆོས་འཛིན་པས་བཀོད་མའི་ཆུ་ལྟ་བུ་དང་ནི་
གདུལ་བྱ་འཁོར་བ་ལས་སྒྲོལ་བའི་སྙན་པ་སྒྲོག་པས་སྒྲ་སྙན་པ་ལྟ་བུ་དང། གཞན་དོན་གྱི་བྱ་བ་ཐ་མི་དད་པས་ཆུ་བོའི་རྒྱུན་ལྟ་བུ་དང། དགའ་ལྡན་གྱི་གནས་ན་བཞུགས་པ་དང་དེ་ནས་འཕོ་བ་སོགས་ཀུན་ཏུ་སྟོན་རུང་
བས་སྤྲིན་ལྟ་བུའི་སེམས་བསྐྱེད་རྣམས་སུ་ཡོད་པའི་ཕྱིར། གཉིས་པ། གདམ་ངག་ལ། དངོས་དང། གདམ་ངག་གི་དོན་བསྒོམས་པས་སྟོང་ཉིད་ལ་དམིགས་པའི་བསྒོམས་བྱུང་སྐྱེས་པའི་ཐོག་མ་བཤད་པ་
གཉིས། དང་པོ་ལ། སྤྱིའི་དབྱེ་བ་དང། དགེ་འདུན་དཀོན་མཆོག་བྱེ་བྲག་ཏུ་བཤད་པ་གཉིས། དང་པོ་འཆད་པ་ལ། སྒྲུབ་དང་བདེན་པ་རྣམས་དང་ནི། ཞེས་སོགས་ཤོ་ལོ་ཀ་གཉིས་གསུངས་

[028B] བཅུའི་བདག་ཉིད་དུ་ཤེས་པར་བྱ་སྟེ། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་པའི་ཚེ། བྱང་ཆེན་ཡོད་བཞིན་དུ་བྱང་ཆེན་ཡང་དག་པར་རྗེས་སུ་མི་མཐོང། ཞེས་སོགས་བསྒྲུབ་པ་རང་གི་ངོ་བོ་ལ་འདོམས་པ་
དང། བྱང་ཆེན་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ། །ཞེས་སོགས་བསྒྲུབ་པའི་དམིགས་པ་བདེན་པ་བཞི་པོ་རྣམས་ལ་འདོམས་པ་དང་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་ལ་རྣམ་མཁྱེན་ཉིད་སྦྱོར་
བར་མི་བྱེད་དེ། གཟུགས་ཉིད་ཡང་དག་པར་རྗེས་སུ་མི་མཐོང་ཞེས་སོགས་སྒྲུབ་པའི་རྟེན་སངས་རྒྱས་ལ་སོགས་པའི་དཀོན་མཆོག་གསུམ་ལ་འདོམས་པ་དང། བྱང་ཆེན་ཤེར་ཕྱིན་ལ་སྤྱོད་པ་ནི། ལུས་དང་ངག་དང་ཡིད་
གང་གིས། ཞེས་སོགས་སྒྲུབ་པ་མི་ཉམས་པའི་རྒྱུ་སྒོ་གསུམ་གྱི་བྱ་བ་ངན་པ་ལ་མ་ཞེན་པར་འདོམས་པ་དང། བྱང་ཆེན་ཕར་ཕྱིན་དྲུག་ལ་སྤྱོད་པའི་ཚེ་གཟུགས་སུ་མི་རློམ། ཚོར་བར་མི་རློམ། ཞེས་སོགས་སྒྲུབ་པ་འཕེལ་
བའི་རྒྱུ་ཡོངས་སུ་མི་ངལ་བའི་བརྩོན་འགྲུས་ལ་འདོམས་པ་དང། བྱང་ཆེན་ཡེ་ཤེས་དེ་ལྟ་བུ་དང་ལྡན་པས། ཤར་ཕྱོགས་ཀྱི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་ཅེས་སོགས་ཐེག་དམན་དུ་མི་ལྟུང་བའི་རྒྱུ་
ཐེག་ཆེན་གྱི་ལམ་ནི་ཡོངས་སུ་འཛིན་པ་ལ་འདོམས་པ་དང། ཤ་རིའི་བུ་བྱང་ཆུབ་སེམས་དཔའ་ཆེན་པོའི་ཤའི་མིག་གིས་དཔག་ཚད་བརྒྱ་མཐོང་བ་ཡོད་དེ། ཞེས་སོགས་སྒྲུབ་པ་ལ་རང་དབང་དུ་འཇུག་པའི་རྒྱུ་སྤྱན་སྔ་ལ་

[029A]༄༅། །འདོམས་པ་དང་ནི། བྱང་ཆེན་མངོན་ཤེས་ཀྱི་ཕ་རོལ་ཏུ་ཕྱིན་པ་ཐོབ་སྟེ། ཞེས་སོགས་བསྒྲུབ་པ་མྱུར་དུ་རྫོགས་པའི་རྒྱུ་མངོན་ཤེས་ཀྱི་ཡོན་ཏན་དྲུག་ལ་འདོམས་པ་དང། རབ་འབྱོར་བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ལ། ཤེར་ཕྱིན་ལས་བརྩམས་ཏེ་སྤོབས་པ་སྐྱེད་ཅིག་ཅེས་སོགས་སྤང་བྱ་ཀུན་བཏགས་ཀྱི་གཉེན་པོ་མཐོང་ལམ་ལ་འདོམས་པ་དང། རབ་འབྱོར། འདུས་བྱས་ཀྱི་དབྱིངས་མེད་པར་འདུས་མ་བྱས་ཀྱི་དབྱིངས་
གདགས་པར་མི་ནུས་སོ། ཞེས་སོགས་ལྷན་སྐྱེས་ཀྱི་གཉེན་པོ་བསྒོམ་ཞེས་བྱ་བའི་ལམ་ལ་འདོམས་པ་རྣམས་སུ་ཡོད་པའི་ཕྱིར། གཉིས་པ་དགེ་འདུན་དཀོན་མཆོག་བྱེ་བྲག་ཏུ་འཆད་པ་ལ། དབང་པོ་ཞེས་སོགས་ཤོ་ལོ་ཀ་
གཉིས་གསུངས། འདིའི་གྲངས་འདྲེན་ཚུལ་དུ་མ་ཡོད་དེ། བུདྡྷཱ་ཤྲཱི་དང་ཤནྟི་པ་སོགས་རྩ་བའི་སྒྲས་ཟིན་ཚོད་ཙམ་འདྲེན། སློབ་དཔོན་འཕགས་པས་གཞུང་གི་དངོས་བསྟན་བཅུ་དྲུག་ལ། དབང་པོ་རྟུལ་དང་རྣོན་པོ་དག་ཅེས་
པས་ཆགས་བྲལ་སྔོན་སོང་གི་ཞུགས་པ་གཉིས། དད་དང་མཐོང་ཐོབ་ཅེས་པས་དེའི་འབྲས་གནས་གཉིས། རིགས་ནས་རིགས་ཞེས་པས་རྒྱུན་ཞུགས་རིགས་སྐྱེ་གཉིས། བར་ཆད་གཅིག་ཅེས་པས་ཕྱིར་འོང་ཚེ་གཅིག་བར་
ཆད་གཅིག་པ། བར་སྐྱེ་ནས་དང། བྱེད་དང་བྱེད་མིན་ཞེས་པའི་ཕྱིར་མི་འོང་བར་འདའ། སྐྱེ་འདའ། མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་བྱེད་མེད་པར་འདའ་བ་བཞི། འོག་མིན་འགྲོ་ཞེས་པས་འོག་མིན་

[029B] འཕར་གསུམ་སྲིད་རྩེའི་མཐར་ཐུག་འགྲོ། གཟུགས་ཀྱི་ཆགས་བཅོམ་ཞེས་པས་འཕར་བ་གསུམ། སྲིད་རྩེའི་མཐར་ཐུག་འགྲོ། གཟུགས་ཀྱི་ཆགས་བཅོམ་ལྔ་ལ་གོང་འཕོ་ཞེས་ཉི་ཤུའི་གྲངས་གཅིག་དང་
མཐོང་བ་ཡི། །ཆོས་ལ་ཞི་ལུས་མངོན་སུམ་བྱེད། ཅེས་པས། ཕྱིར་མི་འོང་མཐོང་ཆོས་ཞི་དང། ལུས་མངོན་བྱེད་གཉིས་དངོས་སུ་བསྟན། །བསེ་རུ་དང་ནི་ཞེས་པས་བསེ་རུ་རང་སངས་རྒྱས་བསྟན་ནོ། །ཤུགས་བསྟན་བཞི་ནི། དབང་
པོ་རྟུལ་དང་རྣོན་པོ་ཞེས་པས་རྒྱུན་ཞུགས་ཞུགས་པ་དབང་པོ་རྣོ་རྟུལ་གཉིས་ལ་བརྒྱད་པ་ཞེས་གཅིག་ཏུ་དང། རིགས་ནས་རིགས་ཞེས་པས་རྒྱུན་ཞུགས་འབྲས་གནས་ཙམ་པོ་བ་དང། བར་ཆད་གཅིག་ཅེས་པས་ཕྱིར་འོང་འབྲས་གནས་
ཙམ་པོ་དང། བསེ་རུ་དང་ནི་ཞེས་པས་དགྲ་བཅོམ་ཞུགས་པ་ཤུགས་ལ་བསྟན། བསྡོམས་པས་ཉི་ཤུ་ཡོད་ཅེས་འཆད་པ་ལ། ཉི་ཤུའོ། ཞེས་བྱུང་བར་བཞེད་དེ། རྣམ་བཤད་ལས། སློབ་དཔོན་འཕགས་པས་གཞུང་གི་དངོས་
སུ་བསྟན་པའི་འོག་མིན་འགྲོ་ནས་སྲིད་རྩེའི་མཐར་ཐུག་འགྲོའི་བར་ལྔ་པོ་གོང་དུ་འཕོ་བ་ཞེས་ཉི་ཤུའི་ཡ་གྱལ་གཅིག་ཏུ་བགྲངས་པས་གཞུང་གིས་དངོས་སུ་ཟིན་པ་བཅུ་དྲུག་དང། བརྒྱད་པ་དང། བར་པ་གཉིས་ཀྱི་འབྲས་གནས་
ཙམ་པོ་གཉིས་དགྲ་བཅོམ་ཞུགས་པ་དང་བཞི་བསྣན་ནས་ཉི་ཤུར་འཆད་དོ། ཞེས་གསུངས་པའི་ཕྱིར། དེས་ན་སློབ་དཔོན་ལྟར་ཚིག་འབྲུ་བསྣན་ན། འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། དེ་མཚོན་བྱེད་

[030A]༄༅། །མཚོན་བྱེད་དཔེའི་དགེ་འདུན་ལ་ཉི་ཤུ་ཡོད་པའི་ཕྱིར། རྒྱུན་ཞུགས་ཞུགས་པ། དབང་པོ་རྟུལ་པོ་དང་རྣོན་པོ་གཉིས་དག་དང། བར་པ་གཉིས་ཀྱིས་ཞུགས་པ་དང་མོས་པ་མཐོང་ཐོབ་པ་གཉིས་དང། རྒྱུན་
ཞུགས་འབྲས་གནས་ཁྱད་པར་ཅན་ལྷ་དང་མིའི་རིགས་ནས་རིགས་སྐྱེ་གཉིས་དང། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་དང། ཕྱིར་མི་འོང་བར་འདའ་བ་དང། སྐྱེས་ནས་འདའ་བ་དང་
མངོན་པར་འདུ་བྱེད་དང་བཅས་པ་དང། མངོན་པར་འདུ་བྱེད་མིན་པ་དང། འོག་མིན་མཐར་ཐུག་འགྲོའི་ཕྱིར་མི་འོང་ལས་དབྱེ་བའི་འཕར་བ། ཕྱེད་འཕར་བ། གནས་ཐམས་ཅད་དུ་འཆི་འཕོ་བ་གསུམ་དང། སྲིད་
རྩེའི་མཐར་ཐུག་འགྲོའི་མིང་ཅན་གྱི་གཟུགས་ཀྱི་ཉོན་མོངས་ལ་ཆགས་པ་བཅོམ་པའི་ཕྱིར་མི་འོང་ལས་དབྱེ་བའི་ཕྱིར་མི་འོང་མཐོང་བ་ཡི་ཆོས་ལ་ཞི་བ་མྱང་འདས་མངོན་དུ་བྱེད་པ་དང། ལུས་མངོན་བྱེད་གཉིས། བསེ་
རུ་རང་རྒྱལ་འདྲ་བའི་དགྲ་བཅོམ་དང་བཅས་པས་དངོས་བསྟན་བཅུ་བདུན་རིགས་ནས་རིགས་ཀྱིས་ཤུགས་ལ་བསྟན་པ་རྒྱུན་ཞུགས་འབྲས་གནས་ཙམ་པོ་བར་ཆད་གཅིག་པས་ཤུགས་ལ་བསྟན་པ་ཕྱིར་འོང་འབྲས་གནས་
ཙམ་པོ། བསེ་རུ་དང་ནི་ཞེས་པས་ཤུགས་ལ་བསྟན་པ་དགྲ་བཅོམ་ཞུགས་པ་སྟེ་ཉི་ཤུ་ཡོད་པའི་ཕྱིར། རྣམ་བཤད་ལས། གཞུང་གིས་དངོས་སུ་ཟིན་པ་བཅུ་བདུན་དང། གསུམ་ཁ་བསྐངས་ནས་ཉི་ཤུར་མཛད་དོ། ཞེས་གསུངས། གཉིས་

[030B] རྒྱས་པར་བཤད་པ་གཉིས། དང་པོ་འཆད་པ་ལ། དམིགས་པ་དང་ནི་རྣམ་པ་དང། ཞེས་སོགས་
ཤླཽ་ཀ་གཉིས་གསུངས། བྱང་ཆུབ་སེམས་དཔའ་སྐྱོབ་པ་ཡི། །སྦྱོར་ལམ་དྲོད་སོགས་བཞི་པོ་ཆོས་ཅན། ཉན་ཐོས་བསེ་རུ་ལྟ་བུ་རང་སངས་རྒྱས་དང་བཅས་པའི་སྦྱོར་ལམ་དག་ལས་ཁྱད་པར་དུ་འཕགས་པ་ཡིན་ཏེ། དམིགས་
པ་དང་ནི་རྣམ་པ་དང། རྒྱུ་དང་ཡོངས་སུ་འཛིན་པ་ཡིས་དང། འཇིག་རྟེན་པའི་ལམ་གྱི་བདག་ཉིད་ཇི་བཞིན་དུ་རྣམ་རྟོག་བཞི་པོ་སྤང་བྱར་ལྡན་པ་ལ་བརྟེན་པ་དང། ཆུང་ངུ་དང་འབྲིང་དང་ཆེན་པོའི་དབྱེ་བ་ཡོད་པ་རྣམས་ཀྱིས་
ཁྱད་པར་དུ་འཕགས་པའི་ཕྱིར། གཉིས་པ་ལ་ཁྱད་ཆོས་སྔ་མ་གསུམ་བཤད་པ་དང། རྟོག་པའི་ཁྱད་ཆོས་བཤད་པ་དང། ཡོངས་འཛིན་བཤད་པ་གསུམ། དང་པོ་ལ་དྲོད་ཀྱི་དམིགས་རྣམ་རྒྱུའི་ཁྱད་པར་བཤད་པ། རྩེ་མོ་
དང་བཟོད་པ་དང། ཆོས་མཆོག་གི་དམིགས་རྣམ་རྒྱུའི་ཁྱད་ཆོས་བཤད་པ་བཞི། དང་པོ་འཆད་པ་ལ། དམིགས་པ་མི་རྟག་ལ་སོགས་པ་རྐང་པ་དྲུག་གསུངས། དྲོད་ཀྱི་དམིགས་རྣམ་གཞག་ཏུ་ཡོད་དེ། དྲོད་ཆུང་ངུའི་
དམིགས་པ་ནི། མི་རྟག་པ་ལ་སོགས་པའི་བདེན་པའི་རྟེན་ཅན་རྣམ་པ་བཅུ་དྲུག་དང། རྣམ་པ་ནི། བདེན་པ་བཞི་པོ་དེ་ཡི་ནི། ཁྱད་ཆོས་བཅུ་དྲུག་ལ་བདེན་པར་མངོན་པར་ཞེན་པ་ལ་སོགས་པ་འགོག་ནུས་ཤིང། ཐེག་པ་གསུམ་

[031A]༄༅། །ཆར་གྱི་རྟོགས་རིགས་ཐོབ་པའི་ཐེག་ཆེན་མཐོང་ལམ་གྱི་ཉེ་རྒྱུ་བྱེད་པའི་དྲོད་ཆུང་ངུའི་ཡེ་ཤེས་དང། གཟུགས་སོགས་འདུ་འགོད་བདེན་པ་དང་བྲལ་བས་ཁྱད་པར་དུ་བྱས་པའི་བདེན་བཞི་དྲོད་འབྲིང་གི་
དམིགས་པ་དང། མིང་རྒྱུན་གནས་པ་དང་བྲལ་བ་དང། གནས་པ་དོན་དམ་པར་མེད་པར་རྟོགས་པའི་དྲོད་འབྲིང་གི་ཡེ་ཤེས་དེའི་རྣམ་པ་དང། གཟུགས་སོགས་བརྡར་བཏགས་པས་ཁྱད་པར་དུ་བྱས་པ་དྲོད་ཆེན་པོའི་དམིགས་
པ་དང། གང་དུ་ཡང་དོན་དམ་པར་བརྗོད་དུ་མེད་པར་རྟོགས་པའི་དྲོད་ཆེན་པོའི་ཡེ་ཤེས་དེའི་རྣམ་པ་ཡིན་པའི་ཕྱིར། གཉིས་པ་ལ། རྩེ་མོ་ཆུང་ངུའི་དམིགས་རྣམ་ལ་བདེན་པ་རྣམ་པར་མ་བཞག་པ་དང། བཞག་པ་གཉིས་ལས་
དང་པོ་འཆད་པ་ལ། གཟུགས་སོགས་མི་གནས་དེ་དག་ནི། ཞེས་སོགས་གསུམ་ལ། རྩེ་མོ་ཆུང་ངུའི་དམིགས་རྣམ་གཞག་ཏུ་ཡོད་དེ། གཟུགས་སོགས་དོན་དམ་པར་མི་གནས་པ་དེ་དག་ནི། དེའི་ངོ་བོར་བདེན་པའི་རང་བཞིན་
མེད་པས་ཁྱད་པར་དུ་བྱས་པ་ནི་དེའི་དམིགས་པ་དང། གཟུགས་སོགས་དང་དེའི་ཆོས་ཉིད་དེ་དག་གཅིག་གི་རང་བཞིན་གཅིག་ཏུ་རྟོགས་པའི་རྩེ་མོ་ཆུང་ངུའི་ཡེ་ཤེས་དེའི་རྣམ་པ་ཡིན་པའི་ཕྱིར། གཉིས་པ་འཆད་པ་ལ། དེ་མི་
རྟག་སོགས་པར་མི་གནས། ཞེས་སོགས་རྐང་པ་གསུམ་གསུངས། གཟུགས་སོགས་དེ་རྣམས་དེའི་ངོ་བོ་བདེན་པས་སྟོང་བས། གཟུགས་སོགས་དེ་རྣམས་དོན་དམ་པར་མི་རྟག་སོགས་པར་མི་གནས་པ་རྩེ་མོ་ཆུང་ངུའི་

[031B] མི་རྟག་སོགས་དང་དེའི་ཆོས་ཉིད་དེ་དག་གཅིག་གི་རང་བཞིན་གཅིག་ཏུ་རྟོགས་པའི་རྩེ་མོ་ཆུང་ངུའི་ཡེ་ཤེས་དེའི་རྣམ་པ་ཡིན་ནོ། །རྩེ་མོ་འབྲིང་དང་ཆེན་པོའི་དམིགས་རྣམ་འཆད་པ་ལ། ཆོས་རྣམས་མི་འཛིན་
གང་ཡིན་དང། ཞེས་སོགས་ཤོ་ལོ་ཀ་གསུངས། རྩེ་མོ་འབྲིང་གི་དམིགས་རྣམ་ཡོད་དེ། ཆོས་རྣམས་མཚན་མར་མི་འཛིན་པ་རྩེ་མོ་འབྲིང་གི་དམིགས་པ་དང། ཆོས་དེ་དག་བདེན་པའི་མཚན་མར་མི་མཐོང་བའི་ཕྱིར་ཏེ། རྒྱུ་མཚན་
གྱིས། བདེན་མེད་དུ་རྟོགས་པའི་རྩེ་མོ་འབྲིང་གི་ཡེ་ཤེས་དེའི་རྣམ་པ་དང། དོན་དམ་ལ་དཔྱོད་པའི་ཤེས་རབ་ཀྱིས་ནི་ཡོངས་སུ་རྟོག་པ་སྟེ། བརྟག་བྱའི་བདེན་པ་བཞི་རྩེ་མོ་ཆེན་པོའི་དམིགས་པ་དང། འཁོར་གསུམ་གྱི་ཆོས་
ཐམས་ཅད་བདེན་པར་དམིགས་སུ་མེད་པར་རྟོགས་པའི་རྩེ་མོ་ཆེན་པོའི་ཡེ་ཤེས་དེའི་རྣམ་པ་ཡིན་པའི་ཕྱིར་རོ། །གསུམ་པ་བཟོད་པ་འཆད་པ་ལ། གཟུགས་སོགས་ངོ་བོ་ཉིད་མེད་ཉིད། ཅེས་སོགས་དྲུག་གསུངས། བཟོད་པའི་
དམིགས་རྣམ་བཞག་ཏུ་ཡོད་དེ། གཟུགས་སོགས་དོན་དམ་པར་ངོ་བོ་ཉིད་མེད་པ་ཉིད་བཟོད་པ་ཆུང་ངུའི་དམིགས་པ་དང། དོན་དམ་པར་གཟུགས་སོགས་དེ་དག་མེད་པ་ཉིད་ཐ་སྙད་པའི་ངོ་བོ་ཉིད་དུ་རྟོགས་པའི་བཟོད་པ་ཆུང་
ངུའི་ཡེ་ཤེས་དེའི་རྣམ་པ་དང་གཟུགས་སོགས་དེ་དག་དོན་དམ་པར་སྐྱེ་མེད་ངེས་འབྱུང་མེད་པས་ཁྱད་པར་དུ་བྱས་པ་བཟོད་པ་འབྲིང་གི་དམིགས་པ་དང། དེ་ལྟར་བསྒོམས་པས་ལུས་ངག་ཡིད་གསུམ་རྣམ་པར་དག་པར་

[032A]༄༅། །རྟོགས་པའི་བཟོད་འབྲིང་གི་ཡེ་ཤེས་དེའི་རྣམ་པ་དང། བདེན་བཞི་དེ་དག་དོན་དམ་པར་མཚན་མ་མེད་པས་ཁྱད་པར་དུ་བྱས་པ་བཟོད་ཆེན་གྱི་དམིགས་པ་དང། དོན་དམ་པར་དེའི་མཚན་མར་མི་བརྟན་
པས་ཡིད་བྱེད་གཉིས་ཀྱི་མོས་པ་མིན་པ་དང། འདུ་ཤེས་མེད་པར་རྟོགས་པའི་བཟོད་པ་ཆེན་པོའི་ཡེ་ཤེས་དེའི་རྣམ་པ་ཡིན་པའི་ཕྱིར། བཞི་པ་ལ། ཆོས་མཆོག་གི་དམིགས་རྣམ་བྱེ་བྲག་ཏུ་བཤད་པ་དང། སྤྱིའི་དོན་བསྡུ་བ་
གཉིས། དང་པོ་འཆད་པ་ལ། ཏིང་འཛིན་དེ་ཡི་བྱེད་པ་ཉིད། ཅེས་སོགས་ཤོ་ལོ་ཀ་གཅིག་གསུངས། ཆོས་མཆོག་གི་དམིགས་རྣམ་གཞག་ཏུ་ཡོད་དེ། ཆོས་ཉིད་སྐྱེ་བ་མེད་པ་དང། དཔའ་བར་འགྲོ་བ་སོགས་ཀྱི་ཏིང་ངེ་འཛིན་
ཆོས་མཆོག་ཆུང་ངུའི་དམིགས་པ་དང། ཏིང་ངེ་འཛིན་དེ་ཡི་བྱེད་པ་ལྷུན་གྲུབ་ཏུ་འཇུག་པ་ཉིད་དུ་རྟོགས་པའི་ཆོས་མཆོག་ཆུང་ངུའི་ཡེ་ཤེས་དེའི་རྣམ་པ་དང། ལྐོག་གྱུར་ལུང་སྟོན་པར་མཛད་པའི་རྒྱུ་ཁྱད་པར་བ་ཆོས་མཆོག་
འབྲིང་གི་དམིགས་པ་དང། དོན་དམ་པར་འཁོར་གསུམ་དུ་རློམ་པ་རགས་པ་ཟད་པའི་ཆོས་མཆོག་འབྲིང་གི་ཡེ་ཤེས་དེའི་རྣམ་པ་དང། སྒོམ་བྱེད་ཏིང་འཛིན། སྒོམ་པ་པོ་བྱང་སེམས། བསྒོམ་བྱ་ཤེར་ཕྱིན་གྱི་འཁོར་གསུམ་
པོ་ཆོས་ཉིད་ཀྱི་རང་བཞིན་དུ་ཕན་ཚུན་ངོ་བོ་གཅིག་པས་ཁྱད་པར་དུ་བྱས་པའི་བདེན་བཞི་ཆོས་མཆོག་ཆེན་པོའི་དམིགས་པ་དང། བསྒོམ་བྱ་ཏིང་ངེ་འཛིན་མཐའ་གང་དུ་ཡང་རྣམ་པར་མི་རྟོག་པ་སངས་རྒྱས་ཐོབ་པའི་

[032B] གཉིས་པ་འཆད་པ་ལ། དེ་ལྟར་ངེས་འབྱེད་ཆ་མཐུན་ནི། ཞེས་གསུངས། ཐེག་ཆེན་གྱི་ངེས་འབྱེད་ཆ་མཐུན་ནི། སོ་སོར་ཆུང་ངུ་འབྲིང་ཆེན་
པོ་གསུམ་གསུམ་ཡོད་པ་ཡིན་ཏེ། གོང་དུ་བཤད་པ་དེ་ལྟར་ནའི་ཕྱིར། གཉིས་པ་རྟོག་པའི་ཁྱད་ཆོས་བཤད་པ་ལ། མདོར་བསྟན། རྒྱས་བཤད་གཉིས། དང་པོ་ལ། གཟུང་རྟོག་བཤད་པ། འཛིན་རྟོག་བཤད་པ་གཉིས། དང་པོ་
འཆད་པ་ལ། གཞི་དང་དེ་ཡི་གཉེན་པོ་ཡིས། ཞེས་སོགས་ཤོ་ལོ་ཀ་གསུངས། གཟུང་བར་རྟོག་པ་ཆོས་ཅན། རྣམ་པ་གཉིས་ཡོད་དེ། གཞི་ཀུན་ནས་ཉོན་མོངས་པའི་རྟེན་ཅན་དང། དེའི་གཉེན་པོའི་རྟེན་ཅན་གཉིས་ཡོད་པ་ཡིས་
སོ། །གཉིས་པོ་དེ་ནི་ཆོས་ཅན། སོ་སོར་རྣམ་པ་དགུ་དགུ་ཡོད་དེ། རྨོངས་པ་རང་དབང་བདག་སོགས་ལ་དམིགས་པ་དང། ཕུང་སོགས་ལ་དམིགས་པའི་བྱེ་བྲག་གིས་དེ་ལྟར་ཡོད་པའི་ཕྱིར། གཉིས་པ་འཆད་པ་ལ་
རྫས་དང་བཏགས་པའི་རྟེན་ཅན་གྱིས། ཞེས་སོགས་རྐང་པ་བཞི་གསུངས། འཛིན་པར་རྣམ་པར་རྟོག་པའང་ཆོས་ཅན། རྣམ་པ་གཉིས་སུ་འདོད་དེ། གང་ཟག་རྫས་སུ་ཡོད་པ་དང། སྐྱེས་བུ་བརྟགས་པར་ཡོད་པའི་རྟེན་ཅན་
གྱིས་གཉིས་ཡོད་པའི་ཕྱིར། གཉིས་པོ་ལ་ཡང་དགུ་དགུ་ཡོད་དེ། རང་དབང་བདག་སོགས་ཀྱི་ངོ་བོ་ལ་དམིགས་པ་དང། ཕུང་སོགས་རྟེན་དགུ་ཡོད་པ་ལས་རྟོག་པ་དེ་བཞིན་དུ་ཡོད་པའི་ཕྱིར། གཉིས་པ་རྒྱས་པར་བཤད་པ་

[033A]༄༅། །འདིར་མ་བྲིས་སོ། །གསུམ་པ་ཡོངས་འཛིན་བཤད་པ་ལ། སེམས་མི་འགོང་པ་ཉིད་ལ་སོགས། ཞེས་པ་ཤོ་ལོ་ཀ་གཅིག་གསུངས། བྱང་སེམས་སྦྱོར་ལམ་པའི་རྒྱུད་ཀྱི་རྣམ་མཁྱེན་ཡིད་བྱེད་དང། སྟོང་
ཉིད་ཟབ་མོ་ལ་སེམས་མི་འགོང་ཞིང་མི་སྐྲག་པ་ཉིད་ལ་སོགས་པའི་ཐབས་ལ་མཁས་པ་དང། དེའི་མི་མཐུན་ཕྱོགས་ཉན་རང་ཡིད་བྱེད་དང་བདེན་འཛིན་ཅི་རིགས་བོར་བའི་ཡེ་ཤེས་ཆོས་ཅན། རྣམ་པ་ཀུན་ཏུ་བྱང་སེམས་
སྦྱོར་ལམ་པའི་ནང་གི་ཡོངས་འཛིན་ཡིན་ཏེ། དེ་སྲིད་ཞིའི་མཐར་ལྟུང་བ་འགོག་པའི་དེའི་མངོན་རྟོགས་ཡིན་པའི་ཕྱིར། བྱང་སེམས་སྦྱོར་ལམ་པ་ལ་དོན་དམ་པར་ཆོས་ཐམས་ཅད་ངོ་བོ་ཉིད་མེད་པ་སོགས་སྟོན་པར་བྱེད་པ་དང་
བཤེས་གཉེན་དེ་ཡི་མི་མཐུན་ཕྱོགས་བདུད་དང་སྡིག་གྲོགས་བོར་བའི་ལམ་སྟོན་པའི་མཆོག་གི་སྤྲུལ་སྐུ་ཆོས་ཅན། རྣམ་པ་ཀུན་ཏུ་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་ཡོངས་སུ་རྫོགས་པ་
འདོམས་པའི་དེའི་བདག་རྐྱེན་དགེ་བའི་བཤེས་གཉེན་ཡིན་པའི་ཕྱིར། གསུམ་པ་གདམས་དོན་ཇི་ལྟར་སྒྲུབ་པའི་བསྒྲུབ་པ་བཤད་པ་ལ། བསྒྲུབ་པའི་རྟེན་བཤད་པ། བསྒྲུབ་པའི་དམིགས་པ་བཤད་པ། བསྒྲུབ་པའི་ཆེད་དུ་
བྱ་བ་བཤད་པ། བསྒྲུབ་པའི་ངོ་བོ་བཤད་པ་བཞི། དང་པོ་ལ། རིགས་ཀྱི་དབྱེ་བ་དང། རྩོད་སྤང་གཉིས། དང་པོ་འཆད་པ་ལ། རྟོགས་པ་ཡི་ནི་ཆོས་དྲུག་དང། ཞེས་པའི་ཤོ་ལོ་ཀ་གཉིས་གསུངས། སྐབས་འདིར་བསྟན་རིགས་བཅུ་

[033B] ཐེག་ཆེན་གྱི་ངེས་འབྱེད་ཆ་མཐུན་བཞི། མཐོང་སྒོམ་གཉིས་ཏེ། རྟོགས་པ་ཡི་ནི་ཆོས་དྲུག་གི་ཆོས་ཉིད་དྲུག་དང། གཉེན་པོ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་ནི། སྤང་བྱའི་ས་བོན་འགག་པར་མངོན་
དུ་ཕྱོགས་པའི་ཚུལ་གྱིས་སྤོང་བ་དང། སྤང་བྱ་དེ་དག་ཡོངས་སུ་གཏུགས་པ་རྣམ་གྲོལ་ལམ་དང། སྲིད་ཞིའི་མཐའ་འགོག་པའི་ཤེས་རབ་སྙིང་བརྩེར་བཅས་པ་དང། སློབ་མ་ཉན་ཐོས་དང་ཐུན་མོང་མིན་པ་ཉིད་དང། གཞན་གྱི་དོན་ཕྱིར། རིམས་
སྒྲུབ་པ་དང། ཇི་ལྟ་ཇི་སྙེད་པ་ལ་ཡེ་ཤེས་རྩོལ་བ་མི་མངའ་བར་འཇུག་པའི་བསྒྲུབ་པ་སྟེ་བདུན་པོ་ལ་བརྟེན་པའི་ཆོས་ཉིད་བདུན་ཏེ་བཅུ་གསུམ་པོ་དེ་ལ་རིགས་ཞེས་བྱ་བ་ཡིན་པའི་ཕྱིར། གཉིས་པ་ལ། རྩོད་པ་དང་ལན་གཉིས། དང་པོ་
འཆད་པ་ལ། ཆོས་ཀྱི་དབྱིངས་ལ་དབྱེར་མེད་ཕྱིར། གཉིས་གསུངས། དོན་ནི། ཐེག་པ་གསུམ་གྱི་རིགས་ནི་ཐ་དད་པ་གསུམ་དུ་དབྱེར་རུང་བ་མ་ཡིན་པ་དང། རིགས་ཅན་གསུམ་པོ་ཐམས་ཅད་ཐེག་པ་ཆེན་པོའི་རིགས་ལ་གནས་
པར་ཐལ། དེ་རྣམས་ཀྱིས་ཆོས་ཀྱི་དབྱིངས་ལ་དབྱེ་བ་བྱར་མེད་པ་གང་ཞིག་ཆོས་དབྱིངས་རིགས་ཡིན་པའི་ཕྱིར། གཉིས་པ་འཆད་པ་ལ། བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་སུ་བརྗོད། ཅེས་གསུངས། དོན་ནི་
རྟོགས་བྱ་ཆོས་དབྱིངས་ལ་དབྱེ་བ་མེད་ཀྱང། རིགས་ཅན་གསུམ་དང་རིགས་ཀྱི་རྣམ་དབྱེ་མི་རུང་བའི་སྐྱོན་མེད་དེ། བརྟེན་པའི་ཆོས་ཐེག་པ་གསུམ་གྱི་རྟོགས་པ་རྩལ་ཆེ་ཆུང་གི་བྱེ་བྲག་གིས། རྟེན་ཆོས་ཉིད་དེ་ཡི་དབྱེ་བ་ཡོངས་སུ་

[034A]༄༅། །རྗོད་པའི་ཕྱིར། དཔེར་ན། རྟེན་རྫ་བུམ་གཅིག་ཉིད་བརྟེན་པ་སྦྲང་རྩི་དང་ལི་ཁར་ལ་སོགས་པའི་བཅུད་མི་འདྲ་བས་སྣོད་ཐ་དད་པའི་དབྱེ་བ་བྱེད་པ་བཞིན་ཡིན་པའི་ཕྱིར། གཉིས་པ་བསྒྲུབ་པའི་དམིགས་པ་
འཆད་པ་ལ། དམིགས་པ་ཆོས་རྣམས་ཐམས་ཅད་དེ། ཞེས་སོགས་ཤོ་ལོ་ཀ་གཉིས་གསུངས། ཆོས་རྣམས་ཐམས་ཅད་ཆོས་ཅན། ཐེག་ཆེན་བསྒྲུབ་པའི་དམིགས་པ་ཡིན་ཏེ། དེས་སྒྲོ་འདོགས་གཅོད་པར་བྱ་བའི་གཞི་
ཡིན་པའི་ཕྱིར། དམིགས་པ་དེ་ཡང་ཆོས་ཅན། བཅུ་གཅིག་ཏུ་ཡོད་དེ། དགེ་བ་དང་ལ་སོགས་པ་མི་དགེ་བ་དང་ལུང་མ་བསྟན་ཡིན་པ་དེ་ལ་ཡང་འཇིག་རྟེན་པའི་ལམ་གྱིས་རྟོགས་པར་བྱ་བ་ཕུང་པོ་ལྔ་དང། གང་དག་འཇིག་
རྟེན་ལས་འདས་པའི་ལམ་དུ་འདོད་པ་ཟག་མེད་ཀྱི་བསམ་གཏན་བཞི་དང། ཟག་བཅས་ཉེ་བར་ལེན་པའི་ཕུང་པོ་ལྔ་དང། ཟག་པ་མེད་པའི་ཆོས་དྲན་པ་ཉེར་གཞག་བཞི་དང། གང་དག་འདུས་བྱས་ལམ་གྱི་བདེན་པ་
དང། འདུས་མ་བྱས་འགོག་བདེན་དང། སློབ་མ་ཉན་ཐོས་དང་ཐུན་མོང་བའི་ཆོས་བསམ་གཏན་བཞི་པོ་རྣམས་དང། རྟེན་གྱི་གང་ཟག་ཐུབ་པའི་ཐུན་མོང་མ་ཡིན་པ་སྟོབས་བཅུ་རྣམས་སུ་ཡོད་པའི་ཕྱིར། གསུམ་པ་
བསྒྲུབ་པའི་ཆེད་དུ་བྱ་བ་འཆད་པ་ལ། སེམས་ཅན་ཀུན་མཆོག་ཉིད་སེམས་དང། ཞེས་སོགས་ཤོ་ལོ་ཀ་གཅིག་གསུངས། སེམས་ཅན་ཀུན་གྱི་མཆོག་ཉིད་དུ་བྱེད་པའི་ཐུགས་རྗེ་ཆེན་པོ་ནི་སེམས་ཆེན་པོ་དང། སྤངས་

[034B] རྟོགས་པ་མཐར་ཐུག་རྟོགས་པ་ཆེན་པོ་དང་གསུམ་པོ་ཆོས་ཅན། ཁྱོད་ལ་ཆེན་པོ་གསུམ་ཞེས་བྱ་ཞིང། རང་བྱུང་བྱང་སེམས་ཀྱི་ཆེད་དུ་བྱ་བ་འདི་ཡིན་པར་ཤེས་པར་བྱ་སྟེ། ཁྱོད་ལ་དམིགས་
ཏེ་བྱང་སེམས་བསྒྲུབ་པ་ཉམས་ལེན་ལ་འཇུག་པའི་ཕྱིར། བཞི་པ་བསྒྲུབ་པའི་ངོ་བོ་ལ། བསམ་པ་རྒྱ་ཆེ་བ་གོ་སྒྲུབ། སྦྱོར་བ་རྒྱ་ཆེ་བ་འཇུག་སྒྲུབ། ཚོགས་གཉིས་རྒྱ་ཆེ་བ་ཚོགས་སྒྲུབ། རྣམ་མཁྱེན་དུ་གདོན་མི་ཟ་བར་འབྱིན་བྱེད་
ངེས་འབྱུང་བསྒྲུབ་པ་བཤད་པ་བཞི། དང་པོ་འཆད་པ་ལ། དེ་དག་སོ་སོར་སྦྱིན་ལ་སོགས། ཞེས་པའི་ཤོ་ལོ་ཀ་གཅིག་གསུངས། གོ་ཆའི་བསྒྲུབ་པ་གང་ཡིན་པ་དེ་ནི་ཆོས་ཅན། འཆད་ཚུལ་ཡོད་དེ། དྲུག་ཚན་དྲུག་གིས་མདོ་ཇི་
ལྟ་བ་བཞིན་བཤད་པ་ཡིན་པའི་ཕྱིར། དྲུག་ཚན་དྲུག་ཡོད་དེ། གོ་ཆའི་བསྒྲུབ་པ་དྲུག་པོ་དེ་དག་སོ་སོར་སྦྱིན་པ་ལ་སོགས་པའི་ཕར་ཕྱིན་རྣམ་པ་དྲུག་དྲུག་ཏུ་བསྡུས་པ་ཡིས་འཆད་པའི་ཕྱིར། གཉིས་པ་འཆད་པ་ལ། བསམ་གཏན་
གཟུགས་མེད་སྦྱིན་སོགས་དང། ཞེས་པའི་ཤོ་ལོ་ཀ་གཉིས་གསུངས། འདིར་བསྟན་འཇུག་སྒྲུབ་ལ་དགུ་ཡོད་དེ། འཇུག་ཡུལ་ཐེག་ཆེན་ལ་དགུ་ཡོད། དེའི་དབང་གིས་འཇུག་བྱེད་སྒྲུབ་པ་དེ་ལྟར་ཡོད་པའི་ཕྱིར། དང་པོ་གྲུབ་སྟེ་
རྒྱུ་འཇིག་རྟེན་པའི་ལམ་བསམ་གཏན་དང། གཟུགས་མེད་པའི་སྙོམས་འཇུག་ཉམས་སུ་ལེན་པའི་བྱ་བ་གཅིག་འཇིག་རྟེན་ལས་འདས་པ་བརྒྱད་ཡོད་པའི་ཕྱིར། གཉིས་པ་གྲུབ་སྟེ། རང་དོན་རྟོགས་པ་ཕུན་ཚོགས་སྒྲུབ་བྱེད་

[035A]༄༅། །སྦྱིན་སོགས་ཕ་རོལ་ཏུ་ཕྱིན་པ་དྲུག་དང། སྤངས་པ་ཕུན་ཚོགས་སྒྲུབ་བྱེད་མཐོང་སྒོམ་གྱི་ལམ་དང། གཞན་དོན་སྒྲུབ་པའི་ཐབས་བྱམས་པ་ལ་སོགས་པའི་ཚད་མེད་པ་བཞི་དང། གཞན་དོན་རྣམ་པར་
དག་བྱེད་བདེན་སྒྲུབ་ཀྱི་དམིགས་པ་མེད་པར་རྟོགས་པ་དང་ལྡན་པ་དང། ལས་བྱ་བྱེད་ཀྱི་འཁོར་གསུམ་རྣམ་པར་དག་པར་རྟོགས་པ་དང། དགེ་རྩ་ཆེད་དུ་བྱ་བ་གསུམ་གྱི་དོན་དུ་བསྒྱུར་བ་དང། ཚོགས་གཉིས་མྱུར་དུ་རྫོགས་བྱེད་མངོན་
ཤེས་དྲུག་དང། འབྲས་བུ་རྣམ་ཀུན་མཁྱེན་པའི་ཚུལ་ལ་ནི་འཇུག་པའི་བསྒྲུབ་པ་བརྒྱད་ཡོད་པའི་ཕྱིར། དེ་ལྟར་ཉམས་སུ་ལེན་པའི་འཇུག་སྒྲུབ་ཆོས་ཅན། ཐེག་པ་ཆེན་པོ་ལ་འཇོགས་པ་ཡིན་པར་ཤེས་པར་བྱ་སྟེ། རྒྱུ་འབྲས་
ཀྱི་ཐེག་ཆེན་ལ་གོང་ནས་གོང་དུ་འཇུག་ཅིང་བགྲོད་པ་ཡིན་པའི་ཕྱིར། གཉིས་པ་ཚོགས་སྒྲུབ་ལ་སྤྱིར་བསྟན་པ་དང། ཚོགས་གསུམ་བྱེ་བྲག་ཏུ་བཤད་པ་གཉིས། དང་པོ་འཆད་པ་ལ། བརྩེ་དང་སྦྱིན་ལ་སོགས་པ་དྲུག་ཅེས་པའི་
ཤོ་ལོ་ཀ་གཉིས་གསུངས། དོན་ནི། ཤེས་བྱ་ཆོས་ཅན། ཚོགས་ཀྱི་བསྒྲུབ་པ་ཡི། རིམ་པ་ལྟར་ཡིན་པར་ཤེས་པར་བྱ་སྟེ། ཐོག་མར་སེམས་ཅན་སྡུག་བསྔལ་དང་བྲལ་འདོད་ཀྱི་བརྩེ་བ་སྙིང་རྗེ་ཆེན་པོ་དང། སྙིང་རྗེའི་དབང་གིས་
སྦྱིན་པ་ལ་སོགས་པའི་ཕར་ཕྱིན་དྲུག་ཉམས་སུ་ལེན་པ་དང། མཉམ་གཞག་ཏུ་ཞི་གནས་ལྷག་མཐོང་དང་བཅས་པ་དང། ཞི་ལྷག་ཟུང་དུ་འབྲེལ་བའི་ལམ་ཉམས་སུ་ལེན་པ་གང་ཡིན་པ་དང། གཞན་དོན་བྱེད་པའི་ཐབས་

[035B] དབྱེ་བའི་དབང་དུ་བྱས་པ་ཡེ་ཤེས་དང་ནི་བསོད་ནམས་ཀྱི་ཚོགས་གཉིས་དང། མཐོང་བ་ལ་སོགས་པའི་ལམ་གྱི་ཚོགས་དང། ཚིག་དོན་མི་བརྗེད་པར་འཛིན་པའི་གཟུངས་ཀྱི་ཚོགས་
དང། ཡོན་ཏན་གྱི་རྟེན་བྱེད་པ་ས་བཅུའི་ཚོགས་དང་མི་མཐུན་ཕྱོགས་སྤོང་བ་གཉེན་པོ་རྣམས་རིམ་པར་སྐྱེ་བའི་ཕྱིར། གཉིས་པ་ལ་ཡེ་ཤེས་ཀྱི་ཚོགས་བྱེ་བྲག་ཏུ་བཤད་པ། ལྷའི་ཚོགས་བྱེ་བྲག་ཏུ་བཤད་པ། གཉེན་པོའི་
ཚོགས་བྱེ་བྲག་ཏུ་བཤད་པ་གསུམ། དང་པོ་འཆད་པ་ལ། སློབ་དཔོན་གྱིས། ནང་དང་ཕྱིར་ལ་རྣམས་དང་ནི། ཞེས་སོགས་ཤོ་ལོ་ཀ་གསུམ་གསུངས། སྟོང་པ་ཉིད་ནི་ཆོས་ཅན། ཉི་ཤུར་འདོད་དེ། ནང་སྐྱེ་མཆེད་དྲུག་བདེན་པས་
སྟོང་པ་ནང་སྟོང་པ་ཉིད་དང། ཕྱི་རོལ་གཟུགས་སོགས་རྣམས་བདེན་པས་སྟོང་བ་ཕྱི་སྟོང་པ་ཉིད་དང་ནི། ཕྱི་ནང་གཉིས་ཆར་གཏོགས་པ་དབང་རྟེན་བདེན་པས་སྟོང་པ་གཉིས་ཀ་སྟོང་པ་ཉིད་དང། སྟོང་པའི་དངོས་པོ་བདེན་པས་
སྟོང་བ་སྟོང་པ་ཉིད་སྟོང་པ་ཉིད་དང། ཕྱོགས་བཅུ་བདེན་པས་སྟོང་བ་ཆེན་པོ་སྟོང་པ་ཉིད་དང། ལམ་གྱི་ཐོབ་བྱ་མྱ་ངན་ལས་འདས་པ་བདེན་སྟོང་དོན་དམ་པ་སྟོང་པ་ཉིད་དང། རྐྱེན་ལས་སྐྱེས་པ་འདུས་བྱས་བདེན་སྟོང་འདུས་
བྱས་སྟོང་པ་ཉིད་དང། ཅིག་ཤོས་འདུས་མ་བྱས་བདེན་སྟོང་འདུས་མ་བྱས་སྟོང་པ་ཉིད་དང། སྔ་ཕྱི་དང་དབུས་བདེན་སྟོང་མཐའ་ལས་འདས་པ་སྟོང་པ་ཉིད་དང། འཁོར་བའི་ཐོག་མཐའ་བདེན་པས་སྟོང་པ་ཐོག་མ་དང་ཐ་མ་མེད་

[036A]༄༅། །པ་སྟོང་པ་ཉིད་དང། བླང་དོར་བདེན་སྟོང་དོར་བ་མེད་པ་སྟོང་པ་ཉིད་དང། གནས་ལུགས་བདེན་སྟོང་རང་བཞིན་སྟོང་པ་ཉིད་དང་ནི། ཆོས་ཀུན་བདེན་སྟོང་ཆོས་ཐམས་ཅད་སྟོང་པ་ཉིད་དང། ཆོས་རྣམས་ཀྱི་
སྐྱེ་བ་ལ་སོགས་པ་བདེན་སྟོང་རང་གི་མཚན་ཉིད་སྟོང་པ་ཉིད་དང། འདས་མ་འོངས་སོགས་བདེན་སྟོང་མི་དམིགས་པ་སྟོང་པ་ཉིད་དང། རྒྱུ་རྐྱེན་དང་ལྡན་ཞིང་ཚོགས་པ་བདེན་སྟོང་དངོས་པོ་མེད་པའི་ངོ་བོ་ཉིད་སྟོང་པ་ཉིད་
དང༑ ཅིག་ཤོས་དངོས་པོ་ཕུང་པོ་ལྔའི་ངོ་བོ་བདེན་པས་སྟོང་བ་དངོས་པོ་སྟོང་པ་ཉིད་དང། འདུས་མ་བྱས་ཀྱི་ནམ་མཁའ་བདེན་སྟོང་དངོས་པོ་མེད་པ་སྟོང་པ་ཉིད་དང། རང་བཞིན་སྟོང་པ་ཞེས་བྱ་བ་བདེན་པས་སྟོང་པ་ཞེས་
བྱ་བ་བདེན་པས་སྟོང་པ་རང་གི་ངོ་བོ་སྟོང་པ་ཉིད་དང། ཆོས་རྣམས་ཀྱི་བྱེད་པ་པོ་གཞན་གྱི་ངོ་བོ་ཉིད་ཀྱིས་སྟོང་པ་གཞན་གྱི་ངོ་བོ་ཉིད་སྟོང་པ་ཉིད་དང་ཉི་ཤུར་ཡོད་པའི་ཕྱིར། སྟོང་གཞི་ཉི་ཤུ་པོ་ཆོས་ཅན། རང་རང་བདེན་པར་
གྲུབ་པའི་ངོ་བོས་སྟོང་པ་ཡིན་ཏེ། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དང་བྲལ་བའི་ཕྱིར། ཞེས་པའོ།། གཉིས་པ་ལ། རྒྱུའི་ས་བཤད་པ། འབྲས་བུའི་ས་བཤད་པ་གཉིས་
དང་པོ་ལ་དགུ་ས་དང་པོ་ཡོངས་སྤྱོད་བཅུའི་བཤད་པ། གཉིས་པ་བརྒྱད་ཀྱི་བཤད་པ། གསུམ་པའི་ལྔ། བཞི་པའི་བཅུ། ལྔ་པ་ལ་བཅུ། དྲུག་པ་ལ་བཅུ་གཉིས། བདུན་པ་ལ་ཉི་ཤུ། བརྒྱད་པ་ལ་བརྒྱད། དགུ་པ་ལེགས་

[036B] །དང་པོ་འཆད་པ་ལ། ཡོངས་སུ་སྦྱོང་བ་རྣམ་བཅུ་ཡིས། ཞེས་པའི་ཤོ་ལོ་ཀ་གསུམ་གསུངས། སྦྱོང་བྱེད་ཀྱི་ཆོས་ཡོངས་སུ་སྦྱོང་བ་རྣམ་བཅུ་ཡིས། ས་ནི་དང་
པོའི་ཡོན་ཏན་འཐོབ་པར་འགྱུར་བ་ཡིན་ཏེ། གཞི་ཐམས་ཅད་ལ་གཡོ་སྒྱུ་མེད་པའི་བསམ་པ་དང། རང་གཞན་གྱི་དགོས་པ་ལ་ཕན་པའི་དངོས་པོ་ཐེག་ཆེན་ཉིད་འཛིན་པ་དང། སེམས་ཅན་རྣམས་ལ་ཚད་མེད་བཞིའི་
སེམས་མཉམ་པ་ཉིད་དང། ལུས་ལོངས་སྤྱོད་དགེ་རྩ་སོགས་གཏོང་བ་ལ་སེར་སྣའི་ཀུན་འཛིན་མི་སྐྱེ་བ་ཉིད་དང། སྒོ་གསུམ་གྱིས་དགེ་བའི་བཤེས་གཉེན་མགུ་ཞིང་བསྟེན་པར་བྱེད་པ་དང། ཐེག་པ་གསུམ་གྱི་དམ་པའི་
ཆོས་ཀྱི་དམིགས་པ་འཚོལ་བ་དང། རྟག་ཏུ་ངེས་པར་འབྱུང་བའི་སེམས་ཉིད་ཀྱིས་ཁྱིམ་ལ་མི་དགའ་བ་དང། སངས་རྒྱས་རྗེས་སུ་དྲན་པ་དང་མི་འབྲལ་བར་སངས་རྒྱས་ཀྱི་སྐུ་མཐོང་བར་འདོད་ཅིང་དགའ་བ་དང། དཔེ་མཁྱུད་
དང་སེར་སྣ་མེད་པར་ཆོས་སྟོན་པ་དང། དམ་བཅས་པ་མཐར་ཕྱིན་པར་བྱེད་པས་བདེན་པའི་ཚིག་ནི་སྨྲ་བར་བྱེད་པ་སྟེ་ཡོངས་སྦྱོང་བཅུ་པ་ཡིན་པར་འདོད་ལ། དེ་བཅུས་ས་དང་པོ་རྟོགས་པ་ཡིན་པའི་ཕྱིར། སྦྱོང་ཚུལ་ཡོད་
དེ༑ བཅུ་པོ་འདི་དག་སྙིང་རྗེ་ཆེན་པོ་དང་བདེན་པའི་རང་བཞིན་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་བར་ཤེས་པར་བྱ་བ་ཡིན་པའི་ཕྱིར། གཉིས་པ་འཆད་པ་ལ། ཚུལ་ཁྲིམས་བྱས་པ་

[037A]༄༅། །གཟོ་དང་བཟོད། ཅེས་པའི་ཤོ་ལོ་ཀ་གཅིག་གསུངས། ས་གཉིས་པ་ལ་ཡོངས་སྦྱོང་བརྒྱད་ཡོད་དེ། དགེ་བ་ཆོས་སྡུད་སོགས་ཚུལ་ཁྲིམས་དང། གཞན་གྱི་བྱས་པ་གཟོ་བ་དང། གནད་པ་བྱས་པ་བཟོད་པ་
དང༑ དགེ་བ་སྒྲུབ་པ་ལ་རབ་ཏུ་སྤྲོ་བའི་དགའ་བ་དང། སེམས་ཅན་ལ་སྙིང་བརྩེ་ཆེ་བ་དང། མཁན་པོ་སོགས་གོང་མ་ལ་འདུད་པའི་བཀུར་བསྟི་བྱེད་པ་དང། བླ་མ་དགེ་བའི་བཤེས་གཉེན་ལ་གུས་པས་ཆོས་ཉན་པ་དང། ཡོངས་
སྦྱོང་བརྒྱད་པ་སྦྱིན་པ་ལ་སོགས་པའི་ཕར་ཕྱིན་རྣམས་ལ་བརྩོན་པ་རྣམས་སུ་ཡོད་པའི་ཕྱིར། གསུམ་པ་འཆད་པ་ལ། ཐོས་པས་མི་ངོམས་ཉིད་དང་ནི། ཞེས་པའི་རྐང་པ་དྲུག་གསུངས། དོན་ནི། ས་གསུམ་པའི་ཡོངས་
སྦྱོང་ལྔ་ཡོད་དེ། མང་དུ་ཐོས་པ་ལ་བརྩོན་པས་ཆོས་ཐོས་པས་མི་ངོམས་པ་ཉིད་དང་ནི། རྙེད་བཀུར་གྲགས་པ་སོགས་ཟང་ཟིང་དོན་དུ་གཉེར་བ་མེད་པར་གཞན་ལ་ཆོས་སྦྱིན་པ་དང། རང་གི་སངས་རྒྱས་ཀྱི་ཞིང་རྟེན་
བརྟེན་པ་ཀུན་སྤྱོད་པ་དང། གནོད་བྱེད་སོགས་འཁོར་བའི་ཉེས་པ་མཐོང་བས། གཞན་དོན་ལ་ཡོངས་སུ་མི་སྐྱོ་བ་དང། རང་ལ་ལྟོས་ནས་མི་དགེ་བ་མི་བྱེད་པ་ངོ་ཚ་ཤེས་པ་དང། གཞན་ལ་ལྟོས་ནས་མི་དགེ་བ་མི་བྱེད་
པ་ཁྲེལ་ཡོད་པ་ཞེས་བྱ་བ་དང། བདེན་པར་རློམ་སེམས་མེད་པའི་བདག་ཉིད་དེ་རྣམ་པ་ལྔ་ཡོད་པའི་ཕྱིར། བཞི་པ་འཆད་པ་ལ། ནགས་གནས་འདོད་ཆུང་ཆོག་ཤེས་དང། ཞེས་སོགས་རྐང་པ་དྲུག་གསུངས། ས་བཞི་པ་ལ་

[037B] འདུ་འཛིས་དབེན་པའི་དགོན་པའི་ནགས་ན་གནས་པ་དང། འདོད་པ་ཆུང་བ་དང། ཆོག་ཤེས་པ་དང། བསོད་སྙོམས་པ་སོགས་སྦྱངས་པའི་ཡོན་ཏན་བཅུ་གཉིས་ལ་ཡི་དམ་བརྟན་པས་ཡང་དག་པར་
སྡོམ་པ་བསྟེན་པ་དང། བསླབ་པ་བླངས་པ་ཡོངས་སུ་མི་གཏོང་བ་དང། འདོད་པའི་ཡོན་ཏན་རྣམས་ལ་སྨོད་པ་དང། གདུལ་བྱ་དང་འཚམ་པར་མྱ་ངན་ལས་འདས་པ་ལ་གཞོལ་བ་དང། བདོག་པ་ཀུན་ཇི་ལྟར་འདོད་པར་གཏོང་
བ་དང། དགེ་བ་སྒྲུབ་པ་ལ་སེམས་མི་ཞུམ་པ་དང། མངོན་ཞེན་གྱི་ལྟ་བ་མེད་པ་དང་བཅུ་ཡོད་པའི་ཕྱིར། ལྔ་པ་འཆད་པ་ལ། འདྲིས་དང་ཁྱིམ་ལ་འཁྲེན་པ་དང། ཞེས་པའི་ཤོ་ལོ་ཀ་གཉིས་གསུངས། ས་ལྔ་པ་ལ་ཡོངས་སྦྱོང་བཅུ་
ཡོད་དེ། རྙེད་བཀུར་གྱི་དོན་དུ་ཁྱིམ་པ་དང་འདྲིས་པར་བྱེད་པ་དང། བསོད་སྙོམས་འབྱུང་བའི་ཁྱིམ་ལ་འཁྲེན་པས་དད་པ་ཅན་ལ་ཁྱིམ་མི་སྟོན་པ་དང། འདུ་འཛིར་གྱུར་པའི་གནས་སུ་གནས་པ་དང་ནི། བདག་ལ་བསྟོད་པ་དང་
གཞན་ལ་བརྙས་པ་དང། དེ་ལ་བརྟེན་ནས་མི་དགེ་བའི་ལས་ཀྱི་ལམ་བཅུ་ལྷག་པར་འཕེལ་བ་དང། ཐོས་པ་སོགས་ཀྱིས་རློམས་པས་གཞན་ལ་མི་འདུད་པའི་ཁེངས་པ་དང། བླང་དོར་ཕྱིན་ཅི་ལོག་ལ་ཞེན་པ་དང། ལོག་ལྟའི་
བློ་ངན་པ་འཆང་བ་དང་ནི། ཆགས་སོགས་ཉོན་མོངས་ལ་བཟོད་པ་སྟེ་ཕྱོགས་པར་བྱེད་པའི་ཆོས་བཅུ་པོ་འདི་དག་ནི་རྣམ་པར་སྤངས་ནས། གཉེན་པོ་བཅུ་བསྟེན་ན། ས་ལྔ་པ་ནི་ཡང་དག་པར་འཐོབ་པ་ཡིན་པའི་ཕྱིར། དྲུག་པ་

[038A]༄༅། །འཆད་པ་ལ། སྦྱིན་དང་ཚུལ་ཁྲིམས་བཟོད་བརྩོན་འགྲུས། ཞེས་སོགས་ཤོ་ལོ་ཀ་གཉིས་གསུངས། དོན་ནི། ས་དྲུག་པ་ལ་ཡོངས་སྦྱོང་བཅུ་གཉིས་ཡོད་དེ། སྦྱིན་པ་དང་ཚུལ་ཁྲིམས་བཟོད་པ་བརྩོན་འགྲུས་
བསམ་གཏན་ཤེས་རབ་སྟེ་ཕར་ཕྱིན་དྲུག་རབ་ཏུ་རྫོགས་པས་སྤང་བྱ་དྲུག་སྤངས་ཏེ། ས་ནི་དྲུག་པ་ཡང་དག་པར་འཐོབ་པ་ཡིན་པའི་ཕྱིར། གཉེན་པོས་སྤང་བྱ་སྤོང་ཚུལ་ཡོད་དེ། ཚུལ་ཁྲིམས་དང་བསམ་གཏན་གཉིས་ཀྱིས་
སློབ་མ་ཉན་ཐོས་དང་ནི་བསེ་རུ་རང་སངས་རྒྱས་ཀྱི་ས་ལ་དགའ་བ་སྟེ་འདོད་པ་སྤོང་བ་དང། བཟོད་པའི་ཕར་ཕྱིན་རྫོགས་པས་གནོད་བྱེད་སོགས་ལ་སྐྲག་པའི་སེམས་སྤངས་པ་དང། སྦྱིན་པའི་ཕར་ཕྱིན་རྫོགས་པས་སློང་བ་པོས་
བསླངས་ན་མི་ཞུམ་པ་དང། སྦྱིན་པ་ལ་སྤྲོ་དགའི་བརྩོན་འགྲུས་རྫོགས་པས། བདོག་པ་ཀུན་བཏང་ཡང་མི་དགའ་བ་མེད་པ་དང། ཤེས་རབ་ཀྱི་ཕར་ཕྱིན་རྫོགས་པས་དབུལ་ཞིང་བཀྲེན་ཡང་སྤོང་པ་པོ་མི་སྤོང་བར་བྱེད་པ་ཡིན་པའི་
ཕྱིར། བདུན་པ་ལ་སྤང་བྱ་ཉི་ཤུ་སྤོང་བ་དང། གཉེན་པོ་ཉི་ཤུ་བསྟེན་པར་བསྟན་པ་གཉིས། དང་པོ་འཆད་པ་ལ། བདག་དང་སེམས་ཅན་འཛིན་པ་དང། ཞེས་སོགས་ཤོ་ལོ་ཀ་གསུམ་གསུངས། ས་བདུན་པའི་སྤང་བྱའི་ཡོངས་སྦྱོང་
ཉི་ཤུ་ཡོད་དེ། བདག་ཏུ་འཛིན་པ་དང། སེམས་ཅན་དུ་འཛིན་པ་དང། སྲོག་ཏུ་འཛིན་པ་དང། གང་ཟག་ཏུ་འཛིན་པ་དང། དེ་བཞིན་དུ་ཆད་པ་དང་རྟག་པའི་མཐའ་དང་མཚན་མ་དང། རྒྱུ་དང་ཕུང་པོ་དང་ཁམས་དང་སྐྱེ་མཆེད་དག་དང་

[038B] ཁམས་གསུམ་པོ་ལ་གནས་བྱར་བདེན་པར་ཞེན་པ་དང། དོར་བྱར་བདེན་པར་ཆགས་པ་དང། གོང་མའི་ཁྱད་པར་ཐོབ་མི་ནུས་སྙམ་པའི་སེམས་ནི་ཀུན་ཏུ་ཞུམ་པ་དང། དཀོན་མཆོག་གསུམ་དང་ཚུལ་ཁྲིམས་ལ་དེར་བལྟ་
པའི་མངོན་པར་ཞེན་པ་དང། སྟོང་པ་ཉིད་ལ་དངོས་པོའི་འཇིག་བྱེད་དུ་འཛིན་པས་རྩོད་པ་དང། སྟོང་ཉིད་དེ་དང་ཀུན་རྫོབ་འགལ་བར་འཛིན་པའི་ཉེས་པ་ནི་ཉི་ཤུ་པ་དེ་དག་གང་ལ་རྣམ་པར་ཆད་ཅིང་སྤངས་པ་དེ་ཡིས་ནི་ས་ནི་བདུན་
པ་འཐོབ་པ་ཡིན་པའི་ཕྱིར། གཉིས་པ་འཆད་པ་ལ། རྣམ་ཐར་སྒོ་གསུམ་ཤེས་པ་དང། ཞེས་པའི་ཤོ་ལོ་ཀ་བཞི་གསུངས། དོན་ནི། སྤང་བྱའི་ཤུགས་ཀྱིས་གྲུབ་པའི་ས་བདུན་པའི་གཉེན་པོའི་ཡོངས་སྦྱོང་ཉི་ཤུ་ཡོད་དེ། ཆོས་རྣམས་
ཀྱི་ངོ་བོ་རྒྱུ་འབྲས་བདེན་པས་སྟོང་པར་རྟོགས་པའི་རྣམ་ཐར་སྒོ་གསུམ་ཤེས་པ་དང། གསད་བྱ་གསོད་བྱེད། བསད་པའི་འཁོར་གསུམ་བདེན་གྲུབ་ཀྱི་རྣམ་པར་དག་པ་ཉིད་མངོན་སུམ་དུ་རྟོགས་པ་དང། སེམས་ཅན་ལ་དམིགས་
པའི་སྙིང་རྗེ་ཆེན་པོ་དང་ནི། དངོས་པོ་ལ་བདེན་པར་རློམ་པ་མེད་པ་དང། ཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་པ་དང། མཐར་ཐུག་གི་ཐེག་པའི་ཚུལ་གཅིག་ཏུ་ཤེས་པ་དང། ཆོས་ཐམས་ཅད་དོན་དམ་པར་མི་སྐྱེ་
བ་ཤེས་པ་དང། སྟོང་ཉིད་ཟབ་མོ་ལ་མི་སྐྲག་པའི་བཟོད་པ་ཤེས་པ་དང། སེམས་བསྐྱེད་ཀྱིས་བསྡུས་པའི་ཆོས་རྣམས་བདེན་མེད་ཀྱི་རྣམ་པ་གཅིག་ཏུ་སྟོན་པ་དང། བདེན་འཛིན་གྱི་རྟོག་པ་ཀུན་ཏུ་འཇོམས་པ་དང། གཙང་བདེ་

[039A]༄༅། །རྟག་བདག་སོགས་ཀྱི་མཚན་མར་འཛིན་པའི་འདུ་ཤེས་མེད་པ་དང། འཇིག་ལྟ་སོགས་ལྔ་སྤོང་བ་དང། ཆགས་སོགས་ཉོན་མོངས་སྤོང་བ་དང། ཞི་གནས་ཀྱི་སྒོ་ནས་རྣམ་མཁྱེན་ལ་ངེས་པར་སེམས་པ་དང་
ལྷག་མཐོང་གི་ཤེས་རབ་ཁྱད་པར་ཅན་རྟེན་འབྲེལ་སྒྱུ་མར་ཤེས་པའི་ཐབས་ལ་ནི་མཁས་པ་དང། སེམས་བདེན་འཛིན་ལས་འདུལ་བ་དང། ཤེས་བྱ་ཐམས་ཅད་ལ་ཐོགས་པ་མེད་པའི་ཡེ་ཤེས་དང་ལྡན་པ་དང། གང་ལ་ཡང་
བདེན་པར་ཆགས་པའི་ས་སྟེ་གནས་མིན་པར་རྟོགས་པ་དང། རང་གར་འདོད་པར་ཞིང་གཞན་དུ་ནི་མཉམ་དུ་འགྲོ་བ་དང། གནས་སྐབས་ཀུན་ཏུ་བདག་གི་ལུས་ལ་དབང་སྒྱུར་ཐོབ་པས་ལུས་ཀྱི་ངོ་བོ་ནི་སྟོན་པ་ཉིད་དང་ཉི་ཤུ་ཡོད་པའི་
ཕྱིར་རོ། །བརྒྱད་པ་འཆད་པ་ལ། སེམས་ཅན་ཀུན་ཡིད་ཤེས་པ་དང། ཞེས་པའི་ཤོ་ལོ་ཀ་གཉིས་གསུངས། ས་བརྒྱད་པའི་ཡོངས་སྦྱོང་བརྒྱད་ཡོད་དེ། སེམས་ཅན་ཀུན་གྱི་ཡིད་ཆགས་པ་དང་བཅས་བྲལ་སོགས་ཇི་ལྟ་བ་ཤེས་
པ་དང། རྫུ་འཕྲུལ་གྱི་མངོན་པར་ཤེས་པས་ཞིང་ཀུན་ཏུ་བརྩེ་བ་དང། སངས་རྒྱས་ཀྱི་ཞིང་བཻཌཱུརྱ་ལ་སོགས་པའི་རང་བཞིན་བཟང་པོར་སྒྲུབ་པ་དང། ཆོས་ཀྱི་ཚིག་དོན་ཡོངས་སུ་བརྟག་པའི་ཕྱིར་སངས་རྒྱས་མཉེས་པའི་སྒོ་ནས་
བསྟན་པ་དང། ལྷའི་མིག་གིས་དབང་པོ་མཆོག་དམན་ཤེས་པ་དང། རང་གང་དུ་འཚང་རྒྱ་བའི་རྒྱལ་བ་ཡི་ཞིང་བརྟེན་པ་སེམས་ཅན་གྱི་རྒྱུད་ཡོངས་སུ་སྦྱོང་བ་དང། ལྡང་འཇུག་ཐམས་ཅད་དུ་སྒྱུ་མ་ལྟ་བུར་གནས་པ་དང། སྙིང་རྗེ་དང་

[039B] དགུ་པ་འཆད་པ་ལ། སྨོན་ལམ་དག་ནི་མཐའ་ཡས་དང། ཞེས་སོགས་ཤོ་ལོ་ཀ་གཉིས་གསུངས་
ས་དགུ་པ་ལ་ཡོངས་སྦྱང་བཅུ་གཉིས་ཡོད་དེ། ཕར་ཕྱིན་དགུ་རྫོགས་པས་སྨོན་ལམ་དག་ནི་མཐའ་ཡས་པ་འགྲུབ་པ་དང། ལྷ་ལ་སོགས་པའི་སེམས་ཅན་ཐམས་ཅད་ཀྱི་སྐད་ཀྱི་བྱེ་བྲག་ཤེས་པ་དང། སྤོབས་པ་སོ་སོ་ཡང་དག་པ་
རིག་པ་ཐོབ་པས་ཆོས་སྟོན་པ་ལ་སྤོབས་པ་ཆུ་བོ་ལྟ་བུར་ཟད་མི་ཤེས་པ་དང། སྐྱེ་བོ་ཐམས་ཅད་ཀྱིས་བསྔགས་པའི་མངལ་དུ་འཇུག་པ་མཆོག་དང་ནི། རྒྱལ་པོ་དང་བྲམ་ཟེ་ལྟ་བུའི་རིགས་ཕུན་སུམ་ཚོགས་པ་དང། བུ་རམ་ཤིང་པ་
སོགས་རུས་ཕུན་སུམ་ཚོགས་པ་དང། མ་སོགས་བདུན་བརྒྱུད་ཀྱི་ཆོ་འབྲང་ཕུན་སུམ་ཚོགས་པ་དང། རང་གི་བྱང་ཆུབ་ལ་བཞག་ཆོག་པའི་འཁོར་ཕུན་སུམ་ཚོགས་པ་དང། བརྒྱ་བྱིན་སོགས་ཀྱིས་བསྟོད་པར་སྐྱེ་བ་དག་དང་ནི་
སངས་རྒྱས་དང་གནས་གཙང་གི་ལྷས་བསྐུལ་ཏེ་ངེས་པར་འབྱུང་བ་དང། སྟོན་པ་འདིའི་ཨ་ཤྭད་ཐ་དང། བྱམས་པའི་ཀླུ་ཤིང་དང། མར་མེ་མཛད་ཀྱི་ནྱ་གྲོ་དྷ་ལྟ་བུའི་བྱང་ཆུབ་ཀྱི་ཤིང་རྣམས་དང། སྟོབས་སོགས་ཀྱི་ཡོན་ཏན་ཕུན་སུམ་
ཚོགས་པ་མངོན་དུ་གྱུར་པ་ཡིན་པ་སྟེ་བཅུ་གཉིས་ཡོད་པའི་ཕྱིར། གཉིས་པ་འབྲས་བུ་ས་བཅུ་པ་འཆད་པ་ལ། ས་དགུ་འདས་ནས་ཡེ་ཤེས་ནི། ཞེས་པའི་ཤོ་ལོ་ཀ་གཅིག་གསུངས། དམན་པ་ས་བརྒྱད་དང། རྒྱུའི་ས་དགུ་པོ་ལ་

[040A]༄༅། །བྱང་ཆུབ་སེམས་དཔའི་ས་ཞེས་གཅིག་ཏུ་བགྲངས་པའི་སྔ་མ་བརྒྱད་ལ་ཤེས་མཐོང་དང། ཕྱི་མ་ལ་གནས་ནས་འདའ་བ་སྟེ། ས་དགུ་འདས་ནས། དེའི་གོང་མ་བཅུ་པའི་ཡེ་ཤེས་ནི་ཆོས་ཅན། ཁྱོད་བྱང་ཆུབ་
སེམས་དཔའི་ས་བཅུ་པ་ཡིན་པར་ཤེས་པར་བྱ་སྟེ། མདོ་ལས། གང་གིས་འདའ་བྱས་དགུ་འདས་ནས་སངས་རྒྱས་ཀྱི་སར་གནས་པ་ཞེས་བཤད་པ་དེ་ནི་ཡིན་པའི་ཕྱིར། གཉིས་པ་གཉེན་པོའི་ཚོགས་བྱེ་བྲག་ཏུ་འཆད་པ་ལ་
མཐོང་དང་གོམས་པའི་ལམ་དག་ལ། ཞེས་པའི་ཤོ་ལོ་ཀ་གཅིག་གསུངས། ཐེག་ཆེན་གྱི་མཐོང་བ་དང་གོམས་པ་སྟེ་སྒོམ་པའི་ལམ་དག་ཆོས་ཅན། ཁྱོད་ལ་གཉེན་པོ་ཚོགས་ཀྱི་བསྒྲུབ་པ་རྣམ་པ་བརྒྱད་ཡོད་ཅེས་བྱ་སྟེ། སྤང་
བྱ་གཟུང་བ་དང་འཛིན་པའི་རྣམ་རྟོག་བརྒྱད་པོ་རྣམས་ཉེ་བར་ཞི་ཞིང་སྤང་བར་བྱ་བའི་ཕྱིར་ན་ལམ་བརྒྱད་ཡོད་པའི་ཕྱིར། བཞི་པ་ངེས་འབྱུང་སྒྲུབ་པ་བཤད་པ་ལ། ཆེད་དུ་བྱ་དང་མཉམ་ཉིད་དང། ཞེས་པ་ཤོ་ལོ་ཀ་གཉིས་
གསུངས། ངེས་པར་འབྱུང་ས་རྣམ་པ་བརྒྱད་ཀྱི་བདག་ཉིད་འདི་ཉམས་སུ་ལེན་པའི་སེམས་དཔའི་བྱ་བ་ཆོས་ཅན། ཁྱོད་ངེས་འབྱུང་བསྒྲུབ་པ་ཡིན་ནོ་ཞེས་ཤེས་པར་བྱ་ལ། དབྱེ་ན་བརྒྱད་ཡོད་དེ། ཆེད་དུ་བྱ་བ་རྣམ་པ་གསུམ་
དང༑ ཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་པ་དང། སེམས་ཅན་གྱི་དོན་མཐའ་ཡས་པ་བྱེད་པ་དང། འབད་རྩོལ་གྱི་མཚན་མ་མེད་པར་གཞན་དོན་ལྷུན་གྱིས་གྲུབ་པ་དང་གསུམ་པོ་སེམས་ཆེན་པོའི་ཁྱད་

[040B] སྤང་བྱ་མཐའ་དག་དང་བྲལ་བས་རྟོགས་བྱའི་དོན་ཐམས་ཅད་ཐོབ་པའི་མཚན་ཉིད་ཀྱི་ངེས་པར་འབྱུང་བ་གཉིས་སྤོང་བ་ཆེན་པོའི་ཁྱད་པར་
དང༑ ཆོས་བཅུ་མངོན་སུམ་རྟོགས་པ་མཐར་ཕྱིན་པའི་ཡེ་ཤེས་རྣམ་པ་ཐམས་ཅད་མཁྱེན་པ་ཉིད་དང། རྣམ་མཁྱེན་དེའི་ཁྱད་པར་གྱི་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ཡུལ་ཅན་གཉིས་རྟོགས་པ་ཆེན་པོའི་ཁྱད་པར་ཏེ། ངེས་པར་
འབྱུང་བ་སྤྱི་དང། བྱེ་བྲག་གི་སྒྲུབ་པ་ཡང་བརྒྱད་ཡོད་པའི་ཕྱིར་རོ། །ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་གསུམ་གྱི་དོན་བདེ་བླག་ཏུ་རྟོགས་པར་བྱེད་པའི་ཕྱིར་མན་ངག་འཆོས་སྐྱོབས་ཀྱི་ཡོན་ཏན་དང་ལྡན་
པས་བསྟན་བཅོས། མངོན་པར་རྟོགས་པ་བརྒྱད་གསལ་བྱེད་ཀྱི་རྒྱན་ཅེས་བྱ་བ་ལས། རབ་འབྱོར་གྱི་ལེའུ་ལས་བརྩམས་པ་སྐབས་དང་པོའི་ལེགས་པར་བཤད་པའོ།། །།རྒྱས་འབྲིང་བསྡུས་གསུམ་མངོན་
པར་རྟོགས་པ་ཡི། །རྒྱན་མཆོག་སྙིང་པོའི་སྙིང་པོ་གསེར་སྦྱངས་ཀྱི། །ཉིན་བྱེད་གཞོན་ནུའི་ཕྲེང་བ་སྤེལ་འདྲ་འདི། །བློ་བཟང་ཆོས་ཀྱི་རྒྱལ་མཚན་ཞེས་བྱས་བྲིས། །འདིས་མཚོན་དགེ་བས་མར་གྱུར་འགྲོ་བ་ཀུན། །དགའ་
ལྡན་གཞལ་མེད་ཁང་དུ་བྱམས་མགོན་གྱི། །ཞབས་བསྟེན་གསུང་གི་བདུད་རྩི་ལེགས་མྱངས་ཏེ། །སྐུ་གསུམ་བདེ་བ་ཆེན་པོར་འཇུག་ཕྱིར་བསྔོ།། ཞུས་དག་སརྦ་མངྒ་ལཾ།། །།༄༅།། །ཨོཾ་

[041A]༄༅། །སསྟི༑ ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་
འགྲོའི་རྒྱུན་འདི་སྤེལ། །སརྦ་མངྒ་ལཾ།།



