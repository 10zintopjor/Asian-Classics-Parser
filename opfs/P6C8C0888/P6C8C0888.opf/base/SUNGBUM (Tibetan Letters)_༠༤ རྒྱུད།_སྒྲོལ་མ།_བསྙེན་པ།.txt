
[001A]༄༅། །རྗེ་བཙུན་མ་སྒྲོལ་མའི་སྒྲུབ་ཐབས་ཙིཏྟ་མ་ཎི་དང་འབྲེལ་བའི་བསྙེན་ཡིག་འཕགས་མ་སྙིང་གའི་ཁབ་ཏུ་བསུ་བའི་ཡིད་འཕྲོས་དྲི་ཟའི་གླིང་བུ་ཞེས་བྱ་
བ་བཞུགས་སོ།།

[001A] །ན་མོ་གུ་རུ་ཨཱརྱ་ཏཱ་རེ་ཡ། རབ་འབྱམས་རྒྱལ་བའི་འཕྲིན་ལས་མ་རྒད་རྡུལ། །གཅིག་ཏུ་སྤུངས་པའི་ཡིད་འཕྲོག་པདྨའི་མིག་ལུས་ཅན་མཐའ་དག་བདེ་བ་མཆོག་གི་སར།།
སྒྲོལ་མཛད་བླ་མ་སྒྲོལ་མར་གུས་བཏུད་ནས། །སྙིང་དབུས་མི་ཤིགས་འོད་ལྔའི་གུར་ཁྱིམ་ན། །གཉུག་མ་ལྷན་སྐྱེས་ཨཱརྱ་ཏཱ་རེའི་ཞལ། །མངོན་པར་བསུ་བའི་བསྙེན་ཡིག་གླིང་བུའི་སྒྲ། །སྐལ་བཟང་རྣ་བའི་དཔྱིད་དུ་
འདི་ན་སྙན། །དེ་ལ་འདིར་རྒྱལ་བ་ཀུན་གྱི་འཕྲིན་ལས་ལྷ་མོའི་གཟུགས་སུ་ཤར་བ་རྗེ་བཙུན་མ་འཕགས་མ་སྒྲོལ་མ་སྒྲུབ་པའི་ཐབས་ཀྱི་རིམ་པ་ལ། རྒྱུད་དང་གྲུབ་ཆེན་སོ་སོའི་བཞེད་སྲོལ་གྱི་རྣམ་གྲངས་མཐའ་ཡས་པ་
ཞིག་བཞུགས་པ་ལས། འདིར་སྐུ་ཚེ་དུ་མར་རྗེ་བཙུན་མ་དང་ལྷག་པར་དུ་འབྲེལ་བའི་མཁས་གྲུབ་ཆེན་པོ་ཁྱབ་བདག་སྟག་ཕུ་བ་ཆེན་པོ་གོང་མ་མཆོག་གྲུབ་རྡོ་རྗེ་དང། གར་གྱི་དབང་པོ་པདྨ་ཤྭ་རར་རྗེ་བཙུན་མ་ཉིད་ཀྱིས་དག་
[002A] །པའི་སྣང་བར་ཞལ་མངོན་སུམ་དུ་བསྟན་ནས་རྗེས་སུ་གདམས་པའི་མན་ངག་འཕྲིན་ལས་རབ་འབྱམས་ཀྱི་གནད་ལྡན་ཙིཏྟ་མ་ཎི་ཞེས་ཟབ་ཅིང་མྱུར་བའི་བྱིན་རླབས་ཀྱི་ཚན་ཁ་ཆེས་
ཤིན་ཏུ་ཆེ་བ་འདི་ཉིད་དང་འབྲེལ་བར་བསྙེན་པ་ཇི་ལྟར་བྱ་བའི་ཚུལ་ལ་གསུམ། གང་ཟག་གང་གིས། གནས་གང་དུ། ཚུལ་ཇི་ལྟར་བྱ་བའོ། །དང་པོ། སྒྲུབ་ཐབས་རྩ་གཞུང་ལས། ཁོ་མོའི་སྒྲུབ་ཐབས་ཤིན་
ཏུ་མྱུར་བ་རྣལ་འབྱོར་བླ་མེད་ལྟར་ཉམས་སུ་ལེན་པར་འདོད་པའི་གང་ཟག་ཐུན་མོང་བའི་ལམ་གྱི་རིམ་པས་རྒྱུད་སྦྱངས་ཤིང། བླ་མ་ལ་དད་ཅིང། གསང་སྔགས་ལ་མོས་པ། དམ་ཚིག་བསྲུང་ནུས་པ། འདི་ཉིད་ཀྱི་དབང་
བཞི་ལེགས་པར་ཐོབ་པ་དག་གིས་ཞེས་གསུངས་ལ། རྒྱལ་མཆོག་ལྔ་པས། ཐུན་མོང་ལམ་སྦྱངས་སྔོན་དུ་མ་སོང་ན། །མ་དུལ་གླང་པོ་ཞོན་པས་རང་ཉིད་ཕུང། །ཞེས་གསུངས་པ་ལགས་པས། རྣལ་འབྱོར་བ་ལམ་

[002B] འདི་གའི་ཐུན་མོང་དང་ཐུན་མོང་མིན་པའི་དབང་རྣམས་ལེགས་པར་ཐོབ་པ་དགོས་ཏེ། དབང་མ་ཐོབ་ན་སྔགས་བཟླས་པ་དང། ལྷ་སྒོམ་པ་སོགས་བགྱིས་ཀྱང་དངོས་གྲུབ་ཁྱད་པར་ཅན་
འཐོབ་པར་མི་འགྱུར་བའི་ཕྱིར་ཏེ། དཔལ་སངས་རྒྱས་ཐོད་པའི་རྒྱུད་ལས། དཔེར་ནཊ་ཚ་མེད་བའི་ཁྱིམ། །ཤི་བ་ཙམ་གྱིས་སྟོང་པ་ཉིད། །དེ་བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་སྟོང་པ་ཉིད། །དཔེར་ན་པི་ཝཾ་སྦྱོར་
ཀུན་ཚོགས། །རྒྱུད་དང་བྲལ་ན་བརྡུང་མི་རུང། །དེ་བཞིན་དབང་དང་བྲལ་ན་ནི། །སྔགས་དང་བསམ་གཏན་འགྲུབ་མི་འགྱུར། །ཞེས་དང། རྒྱུད་ཕྱག་ཆེན་ཐིག་ལེ་ལས། དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་མེད་
བཞིན༑ ༑གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མཐག་དངོས་གྲུབ་ཐོབ་ཀྱང་དམྱལ་བར་འགྲོ། །ཞེས་དང། རྒྱུད་རྡོ་རྗེའི་འཕྲེང་བ་ལས། ཡང་དག་དབང་བསྐུར་གྱིས་
དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་འགྲོ། །ཞེས་གསུངས་པའི་རྒྱུ་མཚན་དེའི་ཕྱིར་ན་སློབ་དཔོན་མཚན་ཉིད་དང་ལྡན་པའི་དྲུང་ནས་དབང་བསྐུར་ལེགྶ་
པར་ཐོབ་པ། དབང་ཐོབ་ནའང་ཐོབ་ལོ་ཙམ་དུ་མ་སོང་བར་དབང་དུས་སུ་ཁས་བླངས་པའི་དམ་སྡོམ་རྣམས་མིག་འབྲས་ལྟར་གཅེས་པར་སྲུང་བ་ཞིག་དགོས་ཏེ། མཉམ་སྦྱོར་གྱི་རྒྱུད་ལས། དཀྱིལ་འཁོར་དུ་ནི་མ་ཞུགས་ཤིང། །དམ་

[003A]༄༅། །ཚིག་རྣམས་ནི་སྤངས་པ་དང། །གསང་བ་དེ་ཉིད་མི་ཤེས་པས། །བསྒྲུབས་ཀྱང་ཅི་ཡང་མི་འགྲུབ་བོ། །ཞེས་གསུངས་པས་བླ་མའི་དྲུང་དུ་ཁས་བླངས་པའི་དམ་སྡོམ་རྣམས་སྲོག་ལས་གཅེས་པར་སྲུང་བ། བསྐྱེད་
རྫོགས་ཀྱི་མན་ངག་ཆ་ལག་དང་བཅས་པ་མན་ངག་བཞིན་ཤེས་པ་ཞིག་གིས་འཇུག་པར་བྱའོ། །གཉིས་པ་ནི། བདེ་མཆོག་རྩ་རྒྱུད་ལས། རི་བོ་ཚང་ཚིང་ཕུག་རི་སུལ། །ཆུ་བོ་ཆེན་པོའི་ངོགས་དག་དང། །ཞེས་སོགས་གསུངས་པ་ལྟར་རམ། གཞུང་
ལས། ཡིད་དུ་འོང་ཞིང་བར་ཆད་དང་མི་ལྡན་པའི་གནས་བཟང་པོར་ཞེས་དང། དཔུང་བཟང་གིས་ཞུས་པ་ལས། སངས་རྒྱས་བྱང་ཆུབ་སེམས་དཔས་བསྟེན་པ་ཡི། །གནས་སུ་བཟླས་ན་ཡིད་འོང་དངོས་གྲུབ་ཐོབ། །ཅེས་དང། དུས་འཁོར་ལས་
གང་ནས་སྐྱོང་ཆོས་ལྡན་ཞིང། །གང་ཞིག་ཁོ་ནར་སྐྱེ་རྒུ་རྣམས། །བདེར་གནས་ས་འཛིན་སྐྱོན་མེད་པ། །གནས་དེར་རྣལ་འབྱོར་བརྩམས་པར་བྱ། །ཞེས་དང། སྒྲུབ་ཐབས་ཀུན་བཟང་ལས། ལ་ལར་དྲི་མེད་ཆུ་ནི་ཕུན་ཚོགས་ཤིང། །ཤིང་མཆོག་མྫེས་
པས་རྣམ་པར་བརྒྱན་པ་ཡི། །རི་བོའི་ཕྱོགས་གཅིག་ཏུ་ནི་བཅོམ་ལྡན་འདས། །འཇམ་པའི་དབྱངས་ཞེས་བྱ་བ་བསྒོམ་པར་བྱ། །ཞེས་པ་ལྟར། རང་གི་ཡིད་དང་རྣལ་འབྱོར་དང་རྗེས་སུ་མཐུན་པའི་སྒྲུབ་ཁང་མཚམས་འགོ་བཙུགས་ནས་མ་གྲོལ་གྱི་བར་དུ་བར་
ཆད་མི་འབྱུང་བའི་གནས་སུ་འཇུག་གོ། །གསུམ་པ་ལ་སྦྱོར་དངོས་རྗེས་གསུམ་ལས། དང་པོ་ནི། བསྙེན་མཚམས་ལ་འདུག་ཉིན་གྱི་ཞག་ཁ་ཤས་ཀྱི་གོང་ནས་བསྙེན་པ་ལ་བར་ཆད་མི་ཡོང་བར་ལམ་དུ་འགྲོ་བའི་ཕྱིར། དཀོན་མཆོག་ལ་ཕྱག་མཆོད་གསོལ་

[003B] དགེ་འདུན་ལ་བསྙེན་བཀུར་ཚོགས་གསོག་གསུང་རབ་སྒྲོག་པ། སཙྪ་འདེབས་པ། མཆོད་མེ་འབུལ་བ། གཏོར་མ་གཏོང་བ། ཆ་གསུམ་གཏོང་བ། དབུལ་ཕོངས་ལ་སྦྱིན་སྟེར་སོགས་རྒྱས་བསྡུས་རང་གི་འབྱོར་འཁོས་དང་བསྟུན་ནས་བྱ་
དུས་ནི། འཕགས་མ་སྒྲོལ་མ་ཀུ་རུ་ཀུལླེའི་རྟོག་པ་ལས། ཚེས་གྲངས་གང་དང་དུས་གང་ལ། །སྒྲོལ་མ་འབྱུང་ལས་བཤད་པ་བཞིན། །ཞེས་དང། དཔྱིད་ཀྱི་ཟླ་བ་དང་པོ་ཡི། མེ་ཡི་ཚེས་བརྒྱད་ཡིན། །ཞེས་དང། ཡར་གྱི་ངོའི་ཚེས་བརྒྱད་ཟླ་བ་ཉའི་
བར་དུ་བཟླས་པ་བྱའོ། །ཞེས་དང། ཡང་སྟོན་ཟླ་ཐ་ཆུང་ངམ། དཔྱིད་ཟླ་འབྲིང་པོའམ། དབྱར་ཟླ་འབྲིང་པོའི་སངས་རྒྱས་ལ་མཆོད་པའི་དུས་ཚིགས་ཀྱི་ཉིན་པར་ཐོ་རངས་ཀྱི་དུས་སུ་ཁྲུས་བྱས་ལ་གསོ་སྦྱོང་བཟུང་ནས་མཆོད་པ་ཐམས་ཅད་ཀྱིས་མཆོད་ལ་
ཞེས་པ་ལྟར་དུས་ཚེས་དགེ་བའི་ཉིན་སྒྲུབ་ཁང་གི་ཕྱི་ནང་ཉེ་འཁོར་ཐམས་ཅད་ཕྱག་དར་ལེགས་པར་བཏང། དྲི་ཞིམ་པོའི་ཆུ་དང་བ་བྱུང་གིས་བྱུགས་ལ་ཆག་ཆག་གདབ། མེ་ཏོག་གཅལ་དུ་བཀྲམ། སྒྲུབ་ཁང་གི་ནང་དུ་ཇི་ལྟར་འོས་པའི་ཕྱོགས་སུ་རྗེ་བྩུན་
སྒྲོལ་མའི་སྐུ་བྲིས་འབུར་གང་རུང་རབ་གནས་ཅན་བཀྲམ། དེ་ཡང་དམིགས་རྟེན་ཐང་ཀ་ལྟ་བུ་མཐོ་དྲགས་ན་རྒོད་པ་དང། དམའ་ན་བྱིང་བ་སྐྱེ་སླབས་མཐོ་དམན་འཚམས་པ་དགོས། དེའི་མདུན་དུ་སྟེགས་བུ་བང་རིམ་ཅན་རས་སོགས་ཀྱིས་བཀབ་པའི་
སྟེང་མ་ལ། རྩ་གཞུང་ལས། ཅི་འབྱོར་པའི་མཆོད་ཚོགས་བཟང་པོ་གཙང་ཞིང་དག་ཐོན་པ་བཀོད་པས་མཛེས་པར་བཤམ་ཞེས་པ་ལྟར། གཏོར་མའི་རྒྱུ་ནི། མར་ཁུ་བཙག་ཐག་ཆོད་པས་ཁུ་བ་བྱས་པ་ལ་དཀར་གསུམ། མངར་གསུམ། བདུད་རྩི་རིལ་བུ་

[004A]༄༅། །སོགས་བསྲེས་པའི་ཟན་གཙང་མའི་ཟླུམ་གཏོར་དཀར་པོ་པད་འདབ་ཅན་དང། བཀའ་སྲུང་དུར་ཁྲོད་བདག་བོ་ལ་གཏོར་མ་ཟླུམ་པོ་ཟན་ཆང་གཡས་གཡོན་དུ་རེ་རེ་དང་རྒྱབ་མདུན་དུ་གཉིས་གཉིས་ཏེ་དྲུག་གིས་བརྒྱན་པ་གཅིག་
བཀའ་སྲུང་མ་མོ་ཙཎྚི་ཀ་ལ་འབྲུ་ནག་གི་གཏོར་མ་གྲུ་གསུམ་པ། འཁོར་གཡས་སུ་ཟླུམ་པོ་སྦྲུལ་དཀྲིས་ཅན། གཡོན་དུ་ཛཾ་བཤོས། རྒྱབ་མདུན་གཉིས་སུ་དམར་གཏོར་ཟུར་གསུམ་པ་རེ་རེ་བཅས་བཤམས་པ་རྣམས་ཡུན་རིང་དུ་སོང་ཡང་རུལ་བ་སོགས་སྐྱོན་མི་
འཇུག་པ་དགོས། ཆག་མེད་ཀྱི་ཡི་དམ་ཆོས་སྐྱོང་གི་གཏོར་མ་གཞན་ཡོད་ན་དེ་དག་དང། གཞི་བདག་གཏོར་མ་རྣམས་བཤམ། དེ་དག་ཐམས་ཅད་ལ་རྡུལ་དང་བྱི་བ་སོགས་ཀྱི་གནོད་པས་མི་གོས་པའི་ཕྱིར་གཏོར་ཁང་ལྟ་བུ་བྱ། དེའི་མདུན་དུ་ཆུ་གཉིས་སྔོན་དུ་
འགྲོ་བའི་ཉེར་སྤྱོད་གཉིས་ལས་མི་ཉུང་བ་མ་རྒྱུད་ཀྱི་ལུགས་ལྟར་མཆོད་འགོ་གཡོན་ནས་བརྩམས་ཏེ་བཤམས། མཚམས་ཀྱི་རིང་རྒྱལ་ཆེན་ལ་མཆོད་པ་འབུལ་དགོས་པས་ཟུར་དུ་བཤམ་པའམ། གཞི་བདག་གཏོར་མ་བསྔོ་བའི་ཚེ། རྒྱལ་ཆེན་བཞི་ལའང་
ཕུལ་བར་བསམས་ནས། གཏོར་མ་གཅིག་གིས་ཆོག་པར་མཛད་པ་ཡང་ཡོད། ཐོག་མའི་ཉིན་དགོས་པ་བགེགས་གཏོར་དང། གཞི་བདག་གཏོར་མ། རྒྱལ་ཆེན་པ་འབུལ་རྒྱུའིདྐར་གཏོར་ཟླུམ་པོ་པད་འདབ་བཞི་པ་རྣམས་བཤམས། གྲོགྶ་
མཚམས་གཡོག་པ་ནི། དཔུང་བཟང་གི་རྒྱུད་ལས། ཇི་ལྟར་འཁོར་ལོ་གཅིག་པའི་ཤིང་རྟ་ནི། །རྟ་དང་ལྡན་ཡང་ལམ་དུ་མི་འགྲོ་ལྟར། །དེ་བཞིན་སྒྲུབ་པོ་ཡི་ནི་གྲོགས་མེད་པར། །ལུས་ཅན་དངོས་གྲུབ་ཐོབ་པར་མི་འགྱུར་རོ། །དེ་ནི་བློ་ལྡན་གཟུགས་བྯང་

[004B] །རིགས་ནི་བཙུན་ཞིང་ཆོས་ལ་གཞོལ་བ་དང། །སྦོབས་པ་ཆེ་ཞིང་དཔའ་ལ་དབང་པོ་དུལ། །སྙན་པར་སྨྲ་ཞིང་སྦྱིན་ཕོད་སྙིང་རྗེ་ཅན། །བཀྲེས་དང་སྐོམ་དང་ཉོན་མོངས་བཟོད་པ་དང། །བྲམ་ཟེ་དང་ནི་ལྷ་གཞན་མཆོད་མི་བྱེད། །སྒྲིན་ཅིང་གཟོ་ལ་བྱས་པ་གཟོ་བ་དང། །
དཀོན་མཆོག་གསུམ་ལ་དད་པ་གྲོགས་པོ་ཡིན། །དེ་ལྟའི་ཡོན་ཏན་མ་ལུས་ལྡན་པ་དག་རྩོད་པའི་དུས་ན་ཤིན་ཏུ་དཀོན་པས་ན། །ཡོན་ཏན་ཕྱེད་དམ་བཞི་ཆ་བརྒྱད་ཆ་ཅན། །དེ་ལྟ་བུ་ནི་སྔགས་པའི་གྲོགས་པོར་བསྟེན། །ཞེས་གྲོགས་ཀྱི་མཚན་ཉིད་ཡོངས་རྫོགས་གསུངས་
པའི་བརྒྱད་ཆ་ལ་མ་མཐའ་བྱས་པ་དེ་ལྟ་བུ་བྱུང་ན་ངེས་པར་དགོས་མོད་ཀྱང་ཤིན་ཏུ་དཀའ་བས་མ་རྙེད་ནའང་དཀོན་མཆོག་ལ་མི་དད་ཅིང་ལས་འབྲས་ལ་རྩི་འཇོག་ཆུང་བ། སྤྲོ་ཐུང་བ། བརྡའ་བྱས་པ་མི་གོ་བ། གོ་ཡང་མི་བྱེད་པ། གཙང་སྦྲ་ཆུང་བ་སོགས་མ་ཡིན་པར་
དཀོན་མཆོག་ལ་དད་ཅིང་ལས་འབྲས་ལ་རྩི་འཇོག་ཆེ་བ། རང་བཞིན་བཟང་བ་ཞིག་དགོས། དེ་ཡང་མཚམས་ཡུན་རིང་བྱེད་ན། མཚམས་གཡོག་གཅིག་པོ་དེ་ན་བ་སོགས་བྱུང་ཚེ་གཡོག་བྱེད་རྩིས་ཀྱིས་གཞན་གཅིག་གཉིས་ཤིག་དང། རང་གི་བླ་མ་སྨན་པ་སོགས་དང་
ཡི་གེ་གལ་ཅན་དང་བཅའ་ལག་སོགས་འཇུག་འོས་རྣམས་རྒྱ་མ་ཆུང་ཙམ་བཞག་ན་སླད་དེ་རིགས་མཚམས་འོག་ཏུ་མི་བཏང་མཐུ་མེད་བྱུང་ཡང་མཚམས་བུག་རལ་གྱི་སྐྱོན་དུ་མི་འགྲོ། འོན་ཀྱང་དགོས་པ་ཆེར་མེད་ན་མཚམས་འོག་ཏུ་བཏང་ན་བར་ཆད་འབྱུང་ཉེན་ཆེ་བར་
གསུངས་པ་བཞིན། ཤེས་པ་འཚུབས་པ་སོགས་ནི་ངེས་པར་འོང། ཡི་གེ་གལ་ཅན་ལྟ་བུ་མི་ལེན་ཀ་མེད་བྱུང་ཡང་མཚམས་སྟན་དེ་ཉིད་ཀྱི་སྟེང་དུ་ཁ་མི་འབྱེད་པ་གནད་ཡིན་ཞེས་གསུངས་སོ། །སྟན་གྱི་འོག་ཏུ་ས་དཀར་རམ་འབྲུ་དཀར་གྱིས་རྡོ་རྗེ་རྒྱ་གྲམ་འབྲི་བར་གསུངས་ཀྱང་

[005A]༄༅། །དེའི་དོད་ཐུབ་ཏུ་གཡུང་དྲུང་ཆོས་སྐོར་དུ་བྲི། དེའི་སྟེང་དུ་ཀུ་ཤམ་དུར་བ་རྩེ་ནང་དུ་བསྟན་ནས་བཀྲམ་པའི་ཁར་ཡུན་རིང་པོར་བསྡད་ན་བརླན་དང་གདན་རུལ་པའི་སྐྱོན་མི་འོང་བར་བྱས་ནས་གདན་འཇམ་པོ་འབོལ་བ་འདིབ། རང་གི་མདུན་
དུ་ཐོད་པ་བདུད་རྩི་རིལ་བུ་བཏབ་པའི་ཆང་གིས་བཀང་བ། རྡོ་རྗེ་དྲིལ་བུ་ཌཱ་མ་རུ། གུ་གུལ། ཡུངས་ཀར། བུམ་པ་མགུལ་འཆིང་ཅན་རྣམས་གཞུང་ནས་བཤད་པ་ལྟར་བཤམ་དགོས་ཏེ། རྒྱུད་རྡོ་རྗེ་མཁའ་འགྲོ་ལས། པདྨའི་ཚལ་ནི་ཉམས་དགའ་བར། །བུང་བའི་ཚོགས་
འདུ་ཇི་བཞིན་དུ། །དམ་ཚིགས་རྫས་སོགས་ལེགས་གནས་ན། །རིང་དུ་གནས་ཀྱང་བྱིན་གྱིས་རློབ། །ཅེས་གསུངས་པས་སོ། །དེ་ནས་སྟན་ལ་འཁོད་དེ། རྭ་ལོ་ཆེན་པོས། ངག་ལ་བྱིན་གྱིས་མ་བརླབས་པར། །སྔགས་བཟླས་རྣམས་ལ་མཐུ་མི་འབྱུང། །ཨཱ་ལི་ཀཱ་ལིའི་
གདམས་ངག་བདོག་སྔགས་མི་འགྲུབ་སྙམ་པའི་དོགས་པ་མེད། །ཅེས་གསུངས་པ་ལྟར་ངག་བྱིན་རླབས་གཞུང་གཞན་ནས་འབྱུང་བ་ལྟར་བྱ་ལ། སྐྱབས་སེམས་ཚད་མེད་བཞི་བསྒོམ་པ་རྒྱུད་དང་འདྲེས་ངེས་བྱ། སྐད་ཅིག་དཀྲོང་བསྐྱེད་བྱས། ནང་མཆོད་དང་མཆོད་པ་
བྱིན་གྱིས་བརླབ།  དེ་ནས་བསང་ཆུ་སྒྲུབ་པ་ནི།  ཨོཾ་བཛྲ་ཨྀ་མྲ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ། ལྷ་རྫས་ཀྱི་
གོས་ཀྱིས་མགུལ་པ་དཀྲིས་ཤིང། དཔག་བསམ་ཤིང་གིས་ཁ་བརྒྱན་པ་ཆུ་དང་བཅུད་ཀྱིས་གང་བའི་ནང་དུ་བུམ་ཆུའི་སྟེང་དུ་ཉི་མའི་དཀྱིལ་འཁོར་ལ་གནས་པའི་ཧཱུཾ་ཡིག་གི་མཐར་སྔགས་ཀྱིས་བསྐོར་བ་ལས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་སྲས་བཅས་ཀྱི་

[005B] ཨོཾ་བྫྲ་ཨ་མྲྀ་ཏ་ཀུཎྚ་ལི་ཧ་ན་ཧ་ན་ཧཱུཾ་ཕཊ།  ལན་བརྒྱ་རྩ་ཙམ་གྱིས་བསྒྲུབ། བུམ་པའི་ནང་གི་སྔས་འཕྲེང་གདན་དང་བཅས་པ་འོད་དུ་ཞུ་ནས་བུམ་པའི་ཆུ་དང་རོ་
གཅིག་ཏུ་གྱུར།  གཞི་བདག་གཏོར་མ། ཨྀ་མྲ་ཏས་བསང། སྭ་བྷཱ་ཝས་སྦྱངས་ ། སྟོང་པའི་ངག་ལས་བྷཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་གཏོར་མ་དྭངས་ཤིང་ཐོགས་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ། ལན་
གསུམ་གྱིས་བྱིན་གྱིས་བརླབ། སམྦྷ་ར་ལན་གསུམ་གྱིས་བསྔོ། བདེ་གཤེགས་བཞིའི་མཚན་བརྗོད་ ། ཕུན་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་མཚོའི་གཏོར་མ་འདི། །དཀར་པོའི་ཕྱོགས་ལ་དགའ་བ་ཡི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུང་མ་
མཛད་པར། །སྡོངས་གྲོགས་གནས་པོ་བཟང་པོར་མཛོད། །བདག་གི་བསམ་པའི་སྟོབས་དང་ནི། ། ཞེས་སོགས་བདེན་སྟོབས་བརྗོད། དེ་ནས། ཁྲོ་བོའི་མཆོད་པ་བརླབ་ ། རང་གི་ཐུགས་ཀའི་ཏཱཾ་ལས་འོད་ཟེར་འཕྲོས་ཁྲོ་བོའི་ཚོགས་དཔག་ཏུ་མེད་པ་མདུན་གྱི་ནམ་མཁའ་སྤྱན་
དྲངས༑ ཨོཾ་བྫྲ་མྷཱ་ཀྲོ་དྷ་རཱ་ཛ་ས་པཱ་རི་བྫྲ་ས་མྫ་ཧཱུཾ༑ ཡེ་ཤེས་བསྐལ་པ་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་སྲེག་ཞེ་སང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་པོ་ཆེན་པོ་དཔའ་མཚན་སྟག་པགས་
ཅན༑ ༑ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིགས་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་བྫྲ་མྷཱ་ཀྲོ་དྷ་རཱ་ཛ་ས་པཱ་རི་ཝཱ་ར་ཨེ་ཧྱེ་ཧི། པྲ་ཝ་

[006A]༄༅། །ར་སད་ཀ་རཾ་ཨརྒྷཾ་པྲ་ཏཱིཙྪ་སཱ་ཧཱ། པདྨ་ཀ་མ་ལ་ཡེ་སྟྭཾ། ཨོཾ་བཛྲ་མཧཱ་ཀྲོ་དྷ་རཱ་ཛ་ས་པཱ་རི་ཝཱ་ར་པྲ་ཝ་ར་སད་ཀ་རཾ་ཨརྒྷཾ་ནས། ཤཔྟའི་བར་མཆོད། འབྲུ་གསུམ་སྦྱར་ནས་ནང་མཆོད་འབུལ། ཧཱུཾ་ཆོས་ཉིད་སྟོང་པ་གཉིས་མེད་
ངག་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང། །ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངག་ལས་མ་གཡོགས་ཀྱང། །སྐུ་ཡི་ལུགས་ཟ་བྱེད་རྔམ་བསྟབས་ཅན། །
གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པ་སྟོན་མཛད་ཅིང། །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱན་
གྱིས་བརྒྱན་ལ་ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་ལྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྦྱན་གྱི་སྡང་མིག་གིས། །བགེགས་དཔུང་བསྲེགས་པར་མཛད་ལ་ཕྱག་འཚལ་ལོ། །གཏུམ་ཆེན་དུས་
མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་སྒྲོག། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་ལོ། །ཧཱུཾ་འཇིགས་པའི་ཧཱུཾ་སྒྲ་ངེས་སྒྲོགས་ཤིང། །བགེགས་རྣམས་མ་ལུས་
འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་ལོ། ། ཞེས་བརྒྱབ་དཔུང་དུ་ཁྲོ་བོ་སྦྱན་དྲངས་ཏེ་མཆོད་ཅིང་བསྟོད། གཏོར་མ། ཨ་མྲྀ་ཏས་བསང། སྭ་བྷཱ་ཝས་སྦྱངས།  སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་

[006B] ཨོཾ་ཨཱ་ཧཱུཾ།  ལ་གསུམ་བརྗོད་ ། ཨོཾ་ཨ་ཀཱ་རོ་ནས། ཨོཾ་ཨཱཧཱུཾ་ཕཊ་སཱ་ཧཱ། བར་ལན་གསུམ་བརྗོད། རང་གི་ཐུགས་ཀཱི་གཱཾ་ལས་འོད་ཟེར་འབྲོས། བསྙེན་སྒྲུབ་བྱ་བ་
ལ་བར་དུ་གཅོད་པའི་བགེགས་ཀྱི་ཚོགས་རྣམས་མདུན་དུ་བཀུག་པར་གྱུར། ཨོཾ་སརྦ་བིགྷནྣ་ན་མཿ་སརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷ་སརྦ་ཏདྷཾ་ཨུཏྒ་ཏེ་སྥ་ཎར་ཧི་མཾ་ག་ག་ན་ཁཾ་གྲིཧན་དཾ་བ་ལིཾ་ཏ་ཡེ་སྭ་ཧཱ།  ལན་གསུམ་གྱིས་གཏོར་མ་བསྔོ་ ། ཨོཾ་སུམྡྷ་ནི་སུམྡྷ་ཧཱུཾ། གྲིཧན་གྲི་ཧན་ཧཱུཾ་
གྲིཧན་པ་ཡ་གྲིཧན་པ་ཡ་ཧཱུཾ། ཨོཾ་ཡ་ན་ཡ་ཧོ་བྷ་ག་ཝན་བིདྱ་རཱ་ཛ་ཧཱུཾ་ཕཊ།  ལན་གསུམ་གྱིས་ཏིང་ལོ་ཆང་བུ་དང་བཅས་པ་བསྣོག། ཧཱུཾ༑ དཀྱིལ་འཁོར་ཆེན་པོའི་ས་གཞི་ལ་གནས་པའི། །ལྷ་ལ་སོགས་པའི་བགེགས་ཚོགས་ཀུན་ཚོགས་ཀུན་ཉོན་ཅིག་ང་ནི་གནས་འདིར་བསྙེན་སྒྲུབ་ཟབ་
མོ་བྱེད། །ཁྱེད་རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་བཀའ་ལས་འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་ཡིས། །མགོ་བོ་ཚལ་བ་བརྒྱར་ནི་འགས་འགྱུར་ཞིང། །བགེགས་རྣམས་བརླག་པར་འགྱུར་བར་གདོན་མི་ཟ། །ན་མོ་རྗེ་བཙུན་ཙ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་བདེན་  ྾  སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་  ྾  ཉན་རང་ཆོས་སྐྱོང་སྲུང་མ་རྣམས་ཀྱི་  ྾  ཁྱད་པར་དུ་ཡང་རྗེ་བཙུན་མ་འཕགས་
མ་སྒྲོལ་མའི་ལྷ་ཚོགས་འཁོར་དང་བཅས་པ་རྣམས་ཀྱི་བདེན་པའི་མཐུ་ལ་བརྟེན་ནས་བསྙེན་སྒྲུབ་ཟབ་མོ་བྱེད་པ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་གང་ཡིན་པ་ཐམས་ཅད་གཏོར་མ་འདིས་ཚིམ་པར་གྱིས་ལ་རང་རང་སོ་སོའི་གནས་སུ་སོང་ཞིག་གལ་
[007A]༄༅། །ཏེ་མི་འགྲོ་ན་ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་མགོ་བོ་ཚལ་པ་བརྒྱར་འགས་པར་འགྱུར་བ་གདོན་མི་ཟའོ། །སུ་མྦྷ་ནི་དྲག་ཏུ་བརྗོད།  གུ་གུལ་གྱིས་བདུག་ཡུངས་ཀར་གྱིས་བྲབ། དེ་ནས།  རང་གི་ཐུགས་ཀའི་ཏཱཾ་ལས་འོད་
ཟེར་འཕྲོས། སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ས་གཞི་ར་གུར་བླ་རེ་མེ་རི་དང་བཅས་པས་བར་མཚམས་མེད་པར་ཡོངས་སུ་བསྐོར་བས་རྣམ་པ་ཐམས་ཅད་དུ་བགེགས་དང་བྲལ་བར་གྱུར།  ཅེས་སྲུང་འཁོར་བསྒོམ། འདེ་ནས། སྒྲུབ་ཁང་གི་ཕྱི་རོལ་ཏུ་
ཕྱོགས་བཞིར་ཐོ་བྮིའམ། སྟབས་མ་བདེན་སྒོ་དྲུང་དུ་ཐོ་ལྕོག་དཀར་པོ་པདྨའི་གདན་ཅན་ཕྱོགས་བཞིར་ཤར་ནས་རིམ་པ་བཞིན་དཧྲྀ་བི་བི་བཻ་རྣམས་བྲིས་པ་ཞིག་བརྟན་པར་བཞག་པའི་མདུན་དུ། སྔར་བཤད་པ་ལྟར་གྱི་གཏོར་མ་བཤམས། དེའི་མདུན་དུ་མདུན་བསྐྱེད་ཀྱི་མཆོད་པ་བྮིའམ་གཅིག་བཤམས་
རང་ཡི་དམ་གྱི་ང་རྒྱལ་དང་ལྡན་པས། མཆོད་པ།  ཨོཾ་བྫྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཀྱིས་མ་དག་པ་བསངས།  སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་ཞེས་པ་ནས་ཤཔྟ་ཨཱཧཱུཾ་གི་བར་བྱ་རྒྱུད་ལྟར་བྱིན་གྱིས་བརླབ། གཏོར་མ། ཨ་མྲྀ་ཏས་བསང་
སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་དྭངས་ཤིང་ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་བསམ།  ཨོཾ་ཨཱཧཱུཾ།  ལན་གསུམ་གྱིས་བྱིན་གྱིས་བརླབ།  བྡག་
ཉིད་ལྷ་ཡི་ཐུགས་ཀ་ནས། །དཀར་སྔོ་དམར་སེར་ཧཱུཾ་ཆེན་བཞི། །འཕྲོས་འདུས་འོད་དུ་ཞུ་བ་ལས། །ཡེ་ཤེས་རྒྱལ་པོ་བཞི་རུ་གྱུར། །རྒྱལ་ཆེན་སྡེ་བཞི་འཁོར་བཅས་རྣམས། །ཐོགས་པ་མེད་པར་འདིར་བྱོན་ལ། །དམ་ཚིག་པ་དང་རོ་གཅིག་བཞུགས། །

[007B] གཉིས་མེད་ངང་དུ་གུས་ཕྱག་འཚལ། །ཨོཾ་ཛྙཱ་ན་རཱ་ཛ་ས་མ་ཡ་ཧཱུཾ་ཛཿ་རྒྱལ་ཆེན་སྡེ་བཞི་འཁོར་བཅས་ལ། །ཡིད་འོང་མཆོད་པའི་ཚོགས་རྣམས་དང། །མཆོད་སྦྱིན་གཏོར་མ་འདི་འབུལ་གྱིས། །བཞེས་ལ་མཚམས་གཅོད་འཕྲིན་ལས་མཛོད། །རྒྱལ་པོ་ཆེན་པོ་
སྡེ་བཞིའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། དཧྲྀ་ཏ་ར་ཥྚ་ཡ། བི་རུ་དཧྲ་ཀ་ཡ། བི་རུ་བྐྵ་ཡ། བཻ་ཤྲ་མ་ཎ་ཡ། མཧཱ་རཱ་ཛ་ས་པཱ་རི་ཝ་ར་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི།  གསུམ་དང།  ཨ་ཀཱ་རོ་གསུམ་གྱིས་གཏོར་མ་འབུལ།  ཨོཾ་མཧཱ་རཱ་
ཛ་ས་པཱ་རི་ཝ་ར་ཨྲྒྷཾ་སོགས་ཀྱིས་མཆོད། ཤཱཀྱ་སེངྒེའི་སྤྱན་སྔ་རུ། །བསྟན་དང་བསྟན་འཛིན་སྐྱེས་བུ་རྣམས། །སྲུང་ཞིང་སྐྱོབ་པར་ཞལ་བཞེས་པའི། །རྒྱལ་ཆེན་བཞི་ལ་ཕྱག་འཚལ་བསྟོད། །ཅེས་བསྟོད། ཧཱུཾ༑ རི་རྒྱལ་ལྷུན་པོའི་ཤར་ཕྱོགས་ན། །ཕོ་བྲང་ཆེན་
པོ་སྤོས་ངད་ལྡན། །ཟབ་ཅིང་རྒྱ་ཆེ་གཟིགས་འཕགས་པོ། །རྒྱལ་པོ་ཆེན་པོ་ཡུལ་འཁོར་སྲུང། །སྐུ་མདོག་དཀར་པོ་པི་ཝང་འཛིན། །བཙུན་མོ་སྲས་དང་བློན་པོར་བཅས། །འཁོར་ནི་དྲི་ཟ་འབུམ་གྱིས་བསྐོར། །སྡེ་བོ་ཆེ་ལ་སྟོབས་པོ་ཆེ། །མཆོད་གཏོར་འདི་བྮེས་
ཤར་ཕྱོགས་ཀྱི། །གདོན་རྣམས་བཟློག་ཅིང་ཕྱི་མཚམས་སྲུངས། །ཧཱུཾ༑ རི་རྒྱལ་ལྷུན་པོའི་ལྷོ་ཕྱོགས་ན། །ཕོ་བྲང་ཆེན་པོ་བཻ་ཌཱུརྱ། །ཟབ་ཅིང་རྒྱ་ཆེ་གཟིགས་འཕགས་པོ། །རྒྱལ་པོ་ཆེན་པོ་འཕགས་སྐྱེས་པོ། །སྐུ་མདོག་སྔོན་པོ་རལ་གྲི་འཛིན། །བཙུན་མོ་སྲས་
དང་བློན་པོར་བཅས། །འཁོར་ནི་གྲུལ་བུམ་འབུམ་གྱིས་བསྐོར། །སྡེ་བོ་ཆེ་ལ་སྟོབས་པོ་ཆེ། །མཆོད་གཏོར་འདི་བཞེས་ལྷོ་ཕྱོགས་ཀྱི། །གདོན་རྣམས་བཟློག་ཅིང་ཕྱི་མཚམས་སྲུངས། །ཧཱུཾ༑ རི་རྒྱལ་ལྷུན་པོའི་ནུབ་ཕྱོགས་ན། །ཕོ་བྲང་ཆེན་པོ་རྒྱ་མཚོའི་རབ། །

[008A]༄༅། །ཟབ་ཅིང་རྒྱ་ཆེ་གཟིགས་འཕགས་པོ། །རྒྱལ་པོ་ཆེན་སྤྱན་མིག་བཟང། །མདོག་དམར་མཆོད་རྟེན་སྦྲུལ་ཞགས་འཛིན། །བཙུན་མོ་སྲས་དང་བློན་པོར་བཅས། །འཁོར་ནི་ཀླུ་དབང་འབུམ་གྱིས་བསྐོར། །སྡེ་བོ་ཆེ་ལ་
སྟོབས་པོ་ཆེ། །མཆོད་གཏོར་འདི་བཞེས་ནུབ་ཕྱོགས་ཀྱི། །གདོན་རྣམས་བཟློག་ཅིང་ཕྱི་མཚམས་སྲུངས། །ཧཱུཾ༑ རི་རྒྱལ་ལྷུན་པོའི་བྱང་ཕྱོགས་ན། །ཕོ་བྲང་ཆེན་པོ་ལྕང་ལོ་ཅན། །ཟབ་ཅིང་རྒྱ་ཆེ་གཟིགས་འཕགས་པོ། །རྒྱལ་པོ་ཆེན་པོ་རྣམ་ཐོས་སྲས། །
མདོག་སེར་རྒྱལ་མཚན་ནེའུ་ལེ་འཛིན། །བཙུན་མོ་སྲས་དང་  ྾  འཁོར་ནི་གནོད་སྦྱིན་འབུམ་གྱིས་བསྐོར། །སྡེ་བོ་  ྾  མཆོད་གཏོར་འདི་བཞེས་བྱང་ཕྱོགས་ཀྱི། །གདོན་རྣམས་བཟློག་ཅིང་ཕྱི་མཚམས་སྲུངས། །ཧཱུཾ༑ རྒྱལ་པོ་ཆེན་པོ་སྡེ་བཞི་པོ། །
དོན་གྱིས་སངས་རྒྱས་ཡིན་མོད་ཀྱང། །གསང་སྔགས་བསྟན་པ་བསྲུང་བའི་ཕྱིར། །བར་ཆད་འདུལ་བར་མཛད་དུ་གསོལ། །བདག་གི་དགེ་བའི་བྱ་བ་འདི། །ཇི་སྲིད་ལེགས་པར་འགྲུབ་ཀྱི་བར། །ཕྱི་ནང་འགལ་རྐྱེན་ཀུན་ཞི་ཞིང། །མཐུན་རྐྱེན་འགྲུབ་པའི་
འཕྲིན་ལས་མཛོད། །ཧོཿ་རྒྱལ་པོ་ཆེན་པོ་སྡེ་བཞི་འཁོར་དང་བཅས་པ་ཁྱེད་རྣམས་ཀྱིས་སྔོན་ཐུབ་པའི་དབང་པོའི་སྤྱན་སྔར་སངས་རྒྱས་ཀྱི་བསྟན་པ་བསྲུང།  དགེ་འདུན་གྱི་སྡེ་སྐྱོང་སྒྲུབ་པའི་སྡོང་གྲོགས་མཛད་པར་ཞལ་གྱིས་བཞེས་པ་དེ་བཞིན་དུ་རྣལ་
འབྱོར་པ་བདག་གིས་བསྙེན་སྒྲུབ་ཟབ་མོའི་བྱ་བ་དབུ་བཙུགས་ནས་མཇུག་མ་ཐོན་གྱི་བར་ཇི་ལྟར་འདོད་པའི་དོན་ཐམས་ཅད་ཡིད་བཞིན་དུ་སྒྲུབ་པ་དང། ཁྱད་པར་དུ་ནང་གི་དངོས་གྲུབ་ཕྱིར་མི་འཆོར་བ་དང། ཕྱིའི་བར་གཅོད་ནད་གདོན་མི་མཐུན་ཕྱོགས་ནང་

[008B] དུ་མི་འཇུག་པའི་དཔུང་གཉེན་མཛོད་ཅིག་ །ཅེས་མེ་ཏོག་འཐོར་རོ། །མཆོད་འཕྲེང་དེ་གར་འཇོག་ཐུབ་ན་ལེགས་ཀྱང་དེ་མི་ན་མཆོད་གྲལ་དུ་བསྒྲིགས། དེ་ནས།  མཚམས་སྟན་འོག་དབང་ཆེན་གསེར་གྱི་ས་གཞི་ལ་ཐུག་གི་བར་སྲ་ཞིང་འཐས་པ་རྡོ་རྗེའི་རང་བཞིན་དུ་གྱུར།  ཨོཾ་ཨཱ་བཛྲ་ཨཱ་ས་ན་ཧཱུཾ་
སཱ་ཧཱ། ཞེས་ས་ནོན་གྱི་ཕྱག་རྒྱས་གདན་ལ་རེག་ཙམ་བྱའོ། །ཨོཾ་བཛྲ་ཨ་མྲྀ་ཏ་མང་དུ་བརྗོད་དེ་བདག་ངང་གནས་དང་ཡོ་བྱད་ལ་ནང་མཆོད་གཏོར་ལ་སླར་ཡང་བགེགས་བསྐྲད་ཅིང་བསྲུང། དེ་ནས་བདག་ཉིད་བསྲུང་བ་ནི།  རང་གི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མྒྲིན་
པར་ཨཱ་ལས་པདྨ་དམར་པོའི་ལྟེ་བར་ཨཱ་ས་མཚན་པ། ཐུགས་ཀར་ཧཱུཾ་ལས་རྡོ་རྗེ་སྔོན་པོའི་ལྟེ་བར་ཧཱུཾ་གིས་མཚན་པར་གྱུར།  ཅེས་བརྗོད་ལ་སྤྱི་མགྲིན་སྙིང་ག་གསུམ་དུ་གཡོན་པའི་མཐེབ་སྲིན་གྱིས་ནང་མཆོད་བླངས་པས་ཐིག་ལེ་བྱས་ལ།  ཨོཾ་ཨཱཧཱུཾ།  ལན་གསུམ་བརྗོད་ལ།  དེ་ལྟར་ཡིག་
འབྲུ་རྣམས་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་བྱང་སེམས་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རྡོ་རྗེ་གསུམ་གྱི་ལྷ་དང་འོད་ཟེར་གྱི་རྣམ་པར་བཀུག་ནས་རང་གི་གནས་གསུམ་དུ་ཐིམས་པས་སྒོ་གསུམ་རྡོ་རྗེ་གསུམ་གྱི་བདག་ཉིད་དུ་བྱིན་གྱིས་
བརླབས་པར་གྱུར།  ཅེས་དོན་དེ་ལྟར་བསམ་ལ་བདག་ཉིད་བསྲུངས། སྐབས་འདིར་ཡང་བསྲུང་འཁོར་བསྒོམ་དགོས་ཤིང་དེ་ལྟར་བསྲུང་འཁོར་བསྒོམ་པ་ལྔ་ཕྱི་གསུམ་དུ་ཡོད་པའི་ཕྱི་མ་གཉིས་ལ་བསངས་སྦྱངས་སོགས་མི་དགོས་པར་སྔར་ཡོད་གསལ་འདེབས་ཀྱི་ཚུལ་དུ་ནན་ཏན་བསྒོམ་པ་ཡིན་ནོ།  །གཉིས་པ་དངོས་གཞི་
ནི༑ མཁའ་འགྲོ་འདུ་བའི་དུས་ཡིན་པ་ལ་དགོངས་ནས་སྲོད་ཐུན་ལ་འགོ་འཛུགས་པ་དམ་པ་སྔ་མ་རྣམས་ཀྱི་ཕྱག་བཞེས་སུ་སྣང་བས་དེ་ལྟར་ན་སྲོད་ཀྱི་དུས་སུ། རང་ཉིད་སྒྲུབ་ཁང་དུ་ཞུགས་ཏེ་སྔར་བཤད་པའི་སྟན་གྱི་སྟེང་དུ་རྡོ་རྗེ་སྐྱིལ་ཀྲུང་སོགས་ལུས་གནད་བཅོས་ཏེ་འདུག་

[009A]༄༅། །བདུད་རྩི་རིལ་བུའམ་བྱིན་གྱིས་བརླབས་པའི་ནང་མཆོད་ཀྱིས་ཁ་དག་པར་བྱས་ལ། བླ་མ་དཀོན་མཆོག་ལ་མོས་གུས་ཤུགས་དྲག་པོའི་སྒོ་ནས་བདག་འཁོར་བ་ཐོག་མ་མེད་པ་ནས་ད་ལྟའི་བར་དུ་སྡུག་བསྔལ་བར་མ་ཆད་དུ་མྱོང་འྡུག་
ཀྱང་སྐྱོ་བ་དང་སུན་པ་སྐད་ཅིག་ཀྱང་མེད་པར་འཁོར་བའི་གནས་འབའ་ཞིག་ལ་མངོན་པར་དགའ་བའི་བློ་ངན་འདིས་ད་དུང་སྔར་ལྟར་མཐའ་མེད་མུ་མེད་དུ་སྡུག་བསྔལ་འབའ་ཞིག་མྱོང་དགོས་པ་འདུག་དེས་ན་ད་རེས་བླ་མ་དཀོན་མཆོག་གི་ཐུགས་རྗེས་དལ་འབྱོར་གྱི་རྟེན་
བཟང་པོ་ཐོབ། ལམ་མ་ནོར་བར་སྟོན་པའི་བཤེས་གཉེན་དམ་པས་རྗེས་སུ་བཟུང། མཇལ་བར་དཀའ་བ་སངས་རྒྱས་ཀྱི་བསྟན་པ་རིན་པོ་ཆེ་ཡོངས་སུ་རྫོགས་པ་དང་མཇལ། བླང་དོར་འབྱེད་པའི་ཤེས་རབ་ཀྱི་མཐུ་ཅུང་ཟད་རྙེད། རང་གི་ངོས་ནས་ཉམས་སུ་ལེན་
ནུས་ན་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་བདེ་བླག་ཏུ་སྟེར་བའི་གདམས་པ་ཟབ་མོ་འདི་འདྲ་ཐོབ། དེ་ལྟ་བུའི་ཆོས་ཟབ་མོ་ཉམས་སུ་ལེན་པར་བྱེད་པ་ལ་རང་དབང་ཡོད་པའི་སྐབས་འདིར་སྐྱེས་བུའི་ནུས་པ་ཅི་ཡོད་ཀྱིས་འབད་ནས་བཙན་ས་ཟིན་
པ་ཞིག་མ་བྱས་ན། མི་ལུས་མ་ཐོབ་པ་ལས་ཀྱང་ཐབས་སྡུག་པར་འདུག་དེ་ཡང་ད་རེས་ཀྱི་ལུས་རྟེན་འདིའི་སྟེང་ནས་མ་འབད་ན། སླར་རྟེན་བཟང་འདི་འདྲ་རྙེད་རྒྱུ་ལྟ་བཞག་རྣ་བས་ཀྱང་མི་ཐོས་པའི་ས་ཕྱོགས་ཤིག་ཏུ་འགྲོ་བ་ལས་འོས་མི་འདུག་ལན་ཅིག་རྙེད་
པ་འདི་ཡང་ཡུན་རིང་དུ་མི་གནས་པར་མྱུར་དུ་འཇིག་སྟེ། ངེས་པར་འཆི། ནམ་འཆི་ལ་ངེས་པ་མེད། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན། ཤི་ནས་ངན་སོང་དུ་ལྷུང་ན་ནི་ཚ་གྲང་དང། བཀྲེས་སྐོམ་དང། བཀོལ་སྤྱོད་དང། གླེན་ཞིང་གཏི་མུག་པ་

[009B] ཆོས་ཀྱི་སྒྲ་ཙམ་ཡང་ཐོས་པར་དཀའ། སྐྱབས་བཙལ་ཡང་མི་རྙེད། བརྒྱ་ལ་བདེ་འགྲོའི་རྟེན་ཞིག་ཐོབ་ཀྱང་སྡུག་བསྔལ་ལས་མ་འདས་ཏེ། མི་ལ་སྐྱེ་རྒ་ན་འཆིའི་སྡུག་བསྔལ། ལྷ་མ་ཡིན་ལ་འཐབ་རྩོད་
ལྷ་ལ་འཆི་འཕོ་ལྟུང་བའི་སྡུག་བསྔལ། མདོར་ན་རིགས་དྲུག་གི་གནས་གང་དུ་སྐྱེས་ཀྱང་ལས་དང་ཉོན་མོངས་པའི་གཞན་དབང་ཅན་དུ་སོང་སྟེ་སྡུག་བསྔལ་ལས་མ་འདས་པས་འཁོར་བ་ལས་ཐར་བ་ཞིག་བྱའོ། །དེ་ཡང་རང་གཅིག་པུ་བདེ་བས་མི་ཆོག་མཁའ་ཁྱབ་ཀྱི་
སེམས་ཅན་ཐམས་ཅད་དྲིན་ཅན་གྱི་མ་ཡིན། མ་རྒན་འདི་རྣམས་འཁོར་བའི་གནས་སུ་བསྐྱུར་ན་བདག་ཁྲེལ་མེད་ཡིན། མ་འདི་ཚོ་བུ་ལ་མི་རེ་ན་སུ་ལ་རེ། མ་འདི་ཚོས་སྔོན་ཡང་སྡུག་བསྔལ་དྲག་པོ་བཟོད་དཀའ་བ་ཡང་དང་ཡང་དུ་མྱོང། ད་ལྟ་ཡང་དམྱལ་བ་ན་
འཚོད་ཀྱིན་སྣང། ད་ལྟ་ཅུང་ཟད་བདེ་བ་འདི་ཚོ་ཡང་སྡིག་པའི་ལས་ལ་མི་འཛེམས་པས་སླར་དམྱལ་བར་ལྟུང་བ་ཐག་ཆོད། དེས་ན་བདག་གི་དྲིན་ཅན་གྱི་མ་རྣམས་སྡུག་བསྔལ་ལས་བསྒྲལ་ཏེ་བདེ་བ་ཕུན་སུམ་མཚོགས་པ་ལ་འགོད་པ་ཞིག་ངས་མི་བྱེད་ན་སུས་བྱེད། འོན་
ཀྱང་ད་ལྟ་སེམས་ཅན་ཐམས་ཅད་ལྟ་ཞོག་སེམས་ཅན་གཅིག་ཙམ་གྱི་དོན་མཐར་ཕྱིན་པར་བྱེད་པའི་ནུས་པ་ཉན་རང་དགྲ་བཅོམ་པ་ལ་ཡང་མེད་ན་བདག་ལ་ཇི་ལྟར་ཡོད། དེས་ན་རང་གཞན་གྱི་དོན་གཉིས་མཐར་ཕྱིན་པར་བྱེད་ནུས་པ་སངས་རྒྱས་ཉག་གཅིག་ཏུ་ངེས་པས་
བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བླ་མ་རྗེ་བཙུན་མ་འཕགས་མ་སྒྲོལ་མའི་སྒྲུབ་པ་ལ་འཇུག་པར་བྱའོ་སྙམ་དུ་བྱམས་སྙིང་རྗེ་བྱང་ཆུབ་ཀྱི་སེམས་ཡིད་ཁུལ་ངེས་སུ་བསྒོམས་ནས་བྡག་

[010A]༄༅། །བསྐྱེད་བཟླས་པ། གཏོར་འབུལ་དང་བཅས་པ་བཏང་སྟེ་ཐུན་གྲོལ། སང་ཉིན་ཐུན་དང་པོར་སྐྱབས་འགྲོ་སེམས་བསྐྱེད། ཚད་མེད་བཞི་བསྒོམ་པ་རྣམས་རྒྱུད་དང་འདྲེས་ངེས། ཉེ་བརྒྱུད་གསོལ་འདེབས། ཐུན་མོང་མ་ཡིན་
པའི་བླ་མའི་རྣལ་འབྱོར། རང་ལྷར་བསྐྱེད་ནས་ནང་མཆོད་དང་ཕྱི་མཆོད་བྱིན་གྱིས་བརླབས་ལ། ཚོགས་ཞིང་སྤྱན་དྲངས་ནས་ཕྱག་མཆོད་རྒྱུན་བཤགས། ཚད་མེད་བཞི་རྣམས་བྱ། ཚོགས་ཞིང་བསྡུས་ནས་སྐུ་གསུམ་ལམ་ཁྱེར།  ཡེ་ཤེས་པ་སྤྱན་དྲངས་ཤིང་ཡན་
ལག་བདུན་པ་འབུལ། དེ་ནས་ཉེར་བསྟོད་དང་མ་ཏི་སཱ་རས་མཛད་པའི་སྒྲོལ་མ་ཉེར་གཅིག་གི་བསྟོད་པ་རྣམས་བྱ། མཎྜལ་ཚོམ་བུ་ཉེར་ལྔ་མ་འབུལ། གསོལ་བ་གདབ་ཅིང་ཡེ་ཤེས་པ་བསྟིམ་ནས་དབང་བསྐུར་རྒྱས་གདབ། ཕྱི་ནང་གི་མཆོད་པ་དང་བསྟོད་པ་བྱ་
ལུས་དཀྱིལ་བསྒོམ་ནས་བཟླས་དམིགས་གསལ་བཏབ་ཅིང་བཟླས་པ་ལ་འཇུག། དེ་ནས་ཡིག་བརྒྱ་ལན་གསུམ་མཆོད་བསྟོད། ཉེར་བསྡུ། སྨོན་ཤིས་མདོར་བསྡུས་བྱས་ནས་ཐུན་མཚམས་ལ་འཇུག་ཐུན་གཉིས་པ་སྐྱབས་སེམས་ཚད་མེད་བཞི། ཐུན་མོང་མ་ཡིན་
པའི་བླ་མའི་རྣལ་འབྱོར། ཚོགས་ཞིང་མཆོད་པ། རང་ཉིད་སྐད་ཅིག་གིས་རྗེ་བཙུན་མར་གསལ་བའི་ཐུགས་ཀར་ཟླ་གདན་ལ་གནས་པའི་ཏཱཾ་ཡིག་ལས་འོད་ཟེར་འཕྲོས། རང་བཞིན་གྱི་གནས་ཞེས་པ་ནས་བཟླས་པའི་བར་ཐུན་སྔ་མ་ལྟར་ལ། གདུང་འབོད་རྣམས་རེས་
མོས་སུ་འདོན། མཎྜལ་ཚོམ་བུ་བདུན་མ་འབུལ། གཞན་རྣམས་གོང་ལྟར་བྱ། དེ་ལྟ་བུའི་རིམ་པས་ཐོར་ཐུན། སྔ་ཐུན། གུང་ཐུན། སྲོད་ཐུན་ཏེ་བཞིར་བཅད་དེ་ཉམས་སུ་བླང་ཞིང། ཐོར་ཐུན་ནི། སྐྱ་རེངས་ཤར་ནས་ཉི་མ་འཆར་ཁའི་བར་དང། སྔཐུན་

[010B] གུང་ཐུན་ནི། གུང་ཡོལ་ནས་ཉི་མ་ནུབ་ཁ་མའི་བར་དང། སྲོད་ཐུན་ནི། ཉི་མ་ནུབ་ནས་ནམ་གྱི་ཆ་དང་པོ་རྫོགས་ཀྱི་བར་ལ་བྱ་སྟེ། གྲུབ་ཆེན་ཛ་ལན་དྷ་རི་པས། ཐུན་བཞིར་བྱིན་གྱིས་བརླབས་པའི་རིམ་པ། ཞེས་བྱ་བ་ནི་
ཐོ་རངས་དང། ཉི་མ་གུང་དང། ཕྱི་དྲོ་དང། མཚན་མོ་སྟེ་སྒོམ་པའི་རིམ་པའོ་ཞེས་གསུངས་པས་སོ། །ཐུན་ཐམས་ཅད་ཀྱི་མཇུག་ཏུ་གཏོར་མ་འབུལ་ཐུབ་ན་ལེགས་ཀྱང། མ་གྲུབ་ན་ཐུན་ཐ་མའི་མཇུག་ཏུ་ཕུལ་ན་འགྲིག་གོ་ཐུན་གྱི་རིང་ཐུང་ཐོག་མར་ཡུན་ཐུང་བ་རིམ་གྱིས་
ཇེ་རིང་དུ་བཏང་སྟེ་བསྙེན་པའི་སྒང་ཙམ་ལ་སླེབ་ཚེ་ཡུན་རིང་ཙམ་བྱེད་པ་དང། དེ་ནས་རིམ་གྱིས་ཇི་ཐུང་དུ་བཏང་བའི་དགོས་པ་ནི། བསྙེན་སྒྲུབ་སོགས་དང་པོ་ནས་ཡུན་རིང་བྱས་ན་དེའི་རྐྱེན་གྱིས་མཇུག་ཏུ་ཡིད་ཆད་དེ་བསྙེན་སྒྲུབ་ལ་འཇུག་མི་འདོད་པ་འོང་བས་དེ་གཅོད་ཕྱིར་ཡིན་
པས་ནས་འབྲུ་ལྟར་བྱ་དགོས་སོ། །ཐུན་གྱི་ངོ་བོ་ལ་བཟའ་བཏུང་འགྲོ་ཉལ་གཏམ་སོགས་ཀྱིས་བར་མ་ཆོད་པར་བྱ་ཞིང། སློབ་དཔོན་མི་བསྐྱོད་རྡོ་རྗེའི་དགྲ་ནག་གི་སྒྲུབ་ཐབས་ལས། ལྔས་ནས་ཀྱང་གསང་སྔགས་ཀྱི་སྐུ་ལ་དམིགས་ཤིང་གྲངས་ཕན་མི་འདོགས་བར་བཟླ་
བར་བྱའོ། །ཞེས་དང། བདེ་མཆོག་རྩ་རྒྱུད་ལས། ཉལ་དང་མ་ཉལ་འདུག་པ་དང། །ཟས་དང་སྦྱོར་སོགས་ཐམས་ཅད་ལ། །སྔགས་པས་རྟག་ཏུ་ཟློ་བྱེད་ན། །དེ་ལ་བགེགས་ནི་མེད་པ་ཡིན། །ཞེས་གསུངས་པ་ལྟར་བར་ཆད་སྲུང་བ་སོགས་ཀྱི་ཕྱིར་ཐུན་མཚམས་སུ་ཡང་ལྷའི་ང་
རྒྱལ་དང་ལྡན་པའི་ངང་ནས་སྔགས་འདྲེན་པ་གལ་ཆེ་མོད། འོན་ཀྱང་བསྙེན་པའི་གྲངས་སུ་མི་བརྩི། བླ་མ་དང་གདམས་ངག་ལ་ཡིད་གཉིས་དང་ཐེ་ཚོམ་མེད་པར་དད་པ་དང་ཡིད་ཆེས་ཤུགས་དྲག་བྱ་ཞིང། ཕན་ཡོན་འབྱུང་བ་ཡང་དད་པ་དང་ཡིད་ཆེས་ལ་རག་ལས་ཏེ་

[011A]༄༅། །རྒྱུད་རྡོ་རྗེ་རྩེ་མོ་ལས། བསྐལ་པ་བརྒྱ་ཕྲག་དག་ཏུ་ནི། །ཅི་སྟེ་མངོན་པར་བརྩོན་བྱས་ཀྱང། །གང་ཟག་བཞི་ནི་འཇིག་རྟེན་དུ། །བསྒྲུབས་ཀྱང་འགྲུབ་པར་ཡོངས་མི་འགྱུར། །བྱུང་ཆུབ་སེམས་ནི་མ་སྐྱེས་དང། །ཐེ་ཚོམ་ལྡན་པ་
ཉིད་དང་ནི། །བཀའ་བཞིན་དུ་ནི་མི་བྱེད་པ། །དད་པ་མེད་ཉིད་འགྲུབ་མི་འགྱུར། །ཞེས་དང། འཇམ་དཔལ་རྩ་རྒྱུད་ལས། དད་པ་ལྡན་པའི་མི་དག་ལ། །སངས་རྒྱས་ལས་རྣམས་འགྲུབ་འགྱུར་ཏེ། །སྔགས་རྣམས་ཐམས་ཅད་ཁྱད་པར་དུ། །དད་པ་མེད་ལ་མི་
འགྲུབ་བོ། །ཞེས་དང། དཀོན་མཆོག་བརྩེགས་པ་ལས། དོན་དམ་ཐོབ་ཕྱིར་དད་པ་རྩ་བ་སྟེ། །དེ་ལྟ་བས་ན་ཐོས་ནས་ཡིད་གཉིས་སོལ་ །ཞེས་གསུངས། སངས་རྒྱས་ཀྱི་བཀའ་རྣམ་པ་ཐམས་ཅད་དུ་བསླུ་བ་མེད་པས་ཕན་ཡོན་སོགས་འདི་ལྟ་བུ་འྦྱུང་
བར་གསུངས་པ་རྣམས་ངེས་པར་གདོན་མི་ཟཱོ་སྙམ་དུ་ཡིད་ཆེས་ཀྱི་དད་པ་བརྟན་པོས་ཉམས་སུ་བླངས་ན་ཕན་ཡོན་འབྱུང་བ་ཡིན་གྱི། འདི་འདྲ་འབྱུང་ངམ་མི་འབྱུང་བདེན་ནམ་མི་བདེན་སྙམ་དུ་ཐེ་ཚོམ་དང་ལོག་ལྟ་ཀྶྱེས་པ་ལ་རང་ཤེས་རབ་ཆེ་བས་རྟོག་དཔྱོད་བྱས་
པར་རློམ་ན་ཕན་ཡོན་དང་དངོས་གྲུབ་འབྱུང་བའི་གནས་མེད་པས། དོན་དེ་ལ་དགོངས་ནས་གཤིན་རྗེ་གཤེད་ཀྱི་རྒྱུད་རྟོག་པ་གསུམ་པ་ལས། ཆོས་ཉིད་བསམ་གྱིས་མི་ཁྱབ་པའི། །དོན་ལ་ཐེ་ཚོམ་མེདྤ་ཡི། །མཁས་པ་ལ་ནི་དངོས་གྲུབ་ཉེ། །ཡང་ན་བླུན་
པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །རྟོག་ཅིང་དཔྱོད་པའི་རྟོག་གེ་བ། །དེ་ལ་སྦྱོར་བའི་དངོས་གྲུབ་རིང། །ཞེས་གསུངས་སོ། །ཆོ་ག་རྣམས་དལ་བུས་འདོན་ཅིང་སྐབས་སྐབས་ཀྱི་དམིགས་རྣམ་གསལ་བཏབ་ལ་རིག་པ་རྒྱ་ཡན་དུ་མ་སོང་བར་བྱ་ཞིང་

[011B] ལུས་དཀྱིལ་གྱི་ལྷ་རྣམས་ཀྱང་རྩ་འཁོར་རྣམས་སུ་རྩ་ཁམས་དེ་དང་དེའི་ངོ་བོར་ཕྲ་ལམ་མེར་མེ་ལོང་གི་གྯུགྶ་
བརྙན་ལྟར་ཕྱི་ནང་མི་སྒྲིབ་པར་གསལ་བར་མོས་པ་དང། གཞན་ཡང་ཆོ་གའི་འགོ་མཇུག་ཐམས་ཅད་དུ་ཐད་ཀ་ཐད་ཀའི་གསལ་སྣང་དང་ང་རྒྱལ་བསྐྱེད་ཚུལ་སོགས་བསྐྱེད་རིམ་ལས་འབྱུང་བ་ལྟར་བྱ་བ་གལ་ཆེ། བཟླས་པ་བྱ་ཚུལ་ལ་བགྲང་ཕྲེང་ནི། གདན་བཞི་ལས་
ཞི་རྒྱས་དབང་དང་མངོན་སྤྱོད་ལ། །བོ་ཏི་ཙེ་ནི་ལས་ཀུན་བྱེད། །ཅེས་གསུངས་པ་ལྟར་བོ་ཏི་ཙེས་རུང་བར་གསུངས་ལ། གྲངས་ནི་ཕྱག་ལེན་ལ་བརྒྱ་རྩ་བརྒྱད་ཚང་བར་མཛད་དོ། །ཕྲེང་ཐག་ནི་བུ་མོ་གྲོང་པའི་ཆོས་ཀྱིས་མ་གོས་པས་བཀལ་བའི་རས་བལ་གྱི་སྐུད་པ་དགུ་བསྒྲིལ་
བྱའོ། །བགྲང་ཕེང་བྱིན་གྱིས་བརླབ་པ་ནི། སཾ་བཧུ་ཊ་ལས། ཕྲེང་བ་ཀུན་གྱི་དགྲ་བཅོམ་པ། །ཞེས་སོགས་གསུངས་པ་ལྟར་མཛད་དེ། དེའི་ཚུལ་ནི་རང་གི་ལག་པ་གཡོན་པདྨ་འདབ་མ་ལྔ་པའི་ལྟེང་དུ་ཨ་དཀར་པོའི་མཐར་ཨ་ལི་དཀར་པོ་གཡས་སྐོར། ལག་
པ་གཡས་རྡོ་རྗེ་སྔོན་པོའི་ལྟེ་བར་ཉི་མའི་སྟེང་དུ་ཧཱུཾ་གི་མཐར་ཀཱ་ལི་དམར་པོ་གཡོན་སྐོར་དུ་འཁོད་པར་གྱུར། ཕྲེང་བའི་སྟེང་དུ་སུཾ་དཀར་པོ། ཧཱུཾ་སྔོན་པོ། ཨཱདྨར་པོ། ཨོཾ་དཀར་པོ་རྣམས་བརྟེགས་མར་གནས་པར་བསམས་ལ་ཕྲེང་བ་སྙིམ་པར་བཞག་ཨ་མྲྀ་ཏས་བསངས་
ཏེ་སྟོང་པར་སྦྱངས། སྟོང་པའི་ངང་ལས་ཕྲེང་ཐག་ཧཱུཾ་ལས་གཙོ་བོ་རྡོ་རྗེ་སེམས་དཔའ་ཉེ་བའི་སྲས་བརྒྱད་ཀྱིས་བསྐོར་བ་དང། ཕྲེང་བ་རྣམས་ཨཱལས་དགྲ་བཅོམ་པ། མདོ་འཛིན་ཨོཾ་ལས་འོག་མ་གཟུགས་ཀྱི་སྐུ་དང། སྟེང་མ་ཆོས་ཀྱི་སྐུ་སྟེ། དེ་རྣམས་ཀྱང་ལྷའི་སྐུའི་རྣམ་པ་མ་ཡིན་
[012A]༄༅། །པར་དེ་དང་དེའི་ངོ་བོར་མོས་པ་ཙམ་བྱས་ལ། ཨོཾ་པ་དེ་པ་དེ་མཧཱ་ཛྙཱ་ནཾ་སརྦ་བུདྡྷ་མ་ཡ་བྷ་ཝེ་ཏ་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སཱཧཱ། ཞེས་ཕྲེང་བ་གསར་པ་ལ་བརྒྱ་རྩ་དང་རྒྱུན་དུ་སྐབས་དང་སྦྱར་ཏེ་བཟླས། རང་གི་ཐུགས་ཀའི་ཏཱཾ་ཡིག་ལས་འོད་ཟེར་
འཕྲོས་པས་སངས་རྒྱས་བྱང་སེམས་ཐམས་ཅད་ཀྱི་གསུང་གི་བྱིན་རླབས་ཐམས་ཅད་ཨཱ་ལི་ཀཱ་ལིའི་རྣམ་པར་སྤྱན་དྲངས་ཏེ་ཕྲེང་བར་ཐིམ་པར་བསམ། ལག་པ་གཉིས་ཐབས་ཤེས་ཀྱི་སྦྱོར་བས་བསྲུབས་པས་ཡི་གེ་རྣམས་ལས་བདུད་རྩིའི་རྒྱུན་བབས་པ་ཕྲེང་བ་ལ་ཐིམ་པར་
མོས་ལ་ཕྲེང་བར་སྔགས་ཀྱི་ཆས་གདབ། དེ་ལྟར་མ་གྲུབ་ན་ཡི་དམ་གྱི་སྔགས་བརྒྱ་རྩ་བརྒྱད་བཟླས་ནས་བརླབ། དེ་ཡང་ཕྲེང་བ་གསར་པ་ལ་བྱིན་རླབས་ངེས་པར་དགོས་ཤིང་རྙིང་པར་རྟག་ཏུ་མི་དགོས་ལ་ཕྲེང་བ་ལ་མི་གཞན་གྱིས་རེག་པ་དང། འགོམས་ཡུག་སོང་བ་སོགྶ་
བྱུང་ན་བསྐྱར་མ་བརླབ་པར་བྱའོ། །གདོང་དྲུག་གི་རྒྱུད་ལས། གཞན་དུ་མི་འགྲོའི་སེམས་ཀྱིས་ནི། །དེ་ལྟའི་ཚུལ་དུ་བཟླས་པར་བྱ། །ཡུལ་གཞན་བློ་ནི་འགྲོ་བ་ཡིས། །བསྐལ་བརྒྱར་བཟླས་ཀྱང་འབྲས་མི་འབྱིན། །ཞེས་དང། དཔུང་བཟང་གི་རྒྱུད་ལས། ལེ་ལོ་འདོད་ཆགྶ་
མི་དགེ་ལྡན་པའི་སེམས། །གང་དང་གང་དུ་གཡེང་ཞིང་རྒྱུ་བ་དག་དེ་དང་དེ་ནས་མྱུར་དུ་བཟློག་ནས་ནི། །གསང་སྔགས་ཡི་གེ་མཆོག་ལ་ལེགས་པར་སྦྱར། །ཞེས་གསུངས་པ་ལྟར་བཟླས་པའི་དམིགས་པ་ཡང་ཡང་གསལ་འདེབ་ཅང་སེམས་འཕྲོ་རྒོད་ལས་ནང་དུ་བརླན་ཏེ་བྱིང་
རྨུགས་སོགས་ཀྱི་སྐྱོན་སྤངས་པ། དཔུང་བཟང་གི་རྒྱུད་ལས། བཟླས་བརྗོད་བྱེད་ཚེ་མི་མྱུར་མི་དལ་ཞིང། །སྒྲ་ཆེར་མ་ཡིན་ཧ་ཅང་ཆུང་བས་མིན། །སྨྲ་བཞིན་མ་ཡིན་གཞན་དུ་གཡེངས་བཞིན་མིན། །གུག་སྐྱེད་ཀླད་ཀོར་ཚེག་རྣམས་ཉམས་པས་མིན། །ཞེས་དང། དྤལ་

[012B] གསལ་བར་ཞེས་པ་ནི་གུག་སྐྱེད་དང་ཚེག་དང་ཡོངས་སུ་མ་བྲལ་བ་སྟེ། མྱུར་བ་མ་ཡིན། དལ་བ་མ་ཡིན། དབུགས་རྔུབ་པ་དང་འབྱིན་པས་ཀྱང་གནོད་པར་མ་གྱུར་པ་དང། དབང་པོ་དང་རྩོལ་བས་བསྐྱོད་པའི་སྒྲ་ཆེ་བ་མ་ཡིན་པ་སྟེ། ཞེས་པ་ལྟར་བཟླས་བ་ཧ་
ཅང་མྱུར་བུ་ལ་སོགས་སྐྱོན་བརྒྱད་དང་བྲལ་བར་བཟླ་བ། བསྙེན་སྒྲུབ་འདི་མཐར་མ་ཐོན་གྱི་བར་དུ་རང་གཞན་གྱི་བྱ་བ་སྐྱིད་སྡུག་ལེགས་ཉེས་ཅི་བྱུང་ཡང་དེའི་དབང་དུ་མ་སོང་བ་བྱ་སྙམ་པ་དང། སྤྱིར་བླ་མ་དཀོན་མཆོག་ཁྱད་པར་ཡིད་མ་འདི་ལྟ་བུ་བསྟེན་ན་གློ་བུར་གྱི་བར་ཆད་
སོགས་ཀྱིས་གླགས་ཅི་རྙེད་སྙམ་པའི་སྙིང་ཁམས་བསྐྱེད་པ་རྣམས་གལ་ཆེ། བཟླས་པའི་དམིགས་པ་ནི། རང་གི་སྙིང་གའི་རྗེ་བཙུན་མ་སྔོན་མོའི་ཐུགས་ཀར་ཟླ་བའི་དཀྱིལ་འཁོར་མན་ཤེལ་གྱི་མཎྜལ་ཁ་སྦུབ་པ་ལྟ་བུའི་དབུས་སུ། གཞུང་ལས་ཏཱཾ་ཡིག་ཧཱུཾ་གིས་མཚན་པ་
ཞེས་གསུངས་ཀྱང། བླ་མ་རྡོ་རྗེ་འཆང་གི་ཕྱག་བཞེས་ཧཱུཾ་ཏཱཾ་གྱིས་མཚན་པར་མཛད་པར་གསུངས་པས་དེ་གཉིས་གང་བདེ་བྱ་རུང་ངམ་སྙམ། དེའི་མདུན་ནས་བརྩམས་ཏེ་གཡོན་སྐོར་དུ་ཡི་གེ་བཅུ་པའི་སྔགས་ཕྲེང་མ་རྒད་ཞུན་མའི་ཕྲེང་བ་བསྒྲིགས་པ་ལྟ་བུས་བསྐོར་བ་
ཡི་གེ་རྣམས་ལངས་སྟབས་རང་སྒྲ་སྒྲོག་བཞིན་པར་བསམས་ལ། རང་དོན་དང་གཞན་དོན་གྱི་དམིགས་སྐོར་གཉིས་ལས། དང་པོ་ནི། ལུས་དཀྱིལ་གྱི་ལྷ་བརྒྱ་ང་བདུན་གྱི་སྐུའི་ཆ་ཐམས་ཅད་དང་ཡི་གེ་བཅུ་དང་ཏཱཾ་དང་ཧཱུཾ་གི་ནཱ་ད་ལས་འོད་ཟེར་ཉི་མ་འབུམ་ཕྲག་ཅིག་ཅར་ཤར་བ་ལྟ་
བུ་སངས་རྒྱས་ཀྱི་ཞིང་རབ་འབྱམས་ཁྱབ་པར་འཕྲོས་པའི་འོད་ལ་ལའི་སྣེ་ལས་མཆོད་པའི་ལྷ་མོ་དཔག་ཏུ་མེད་པ་བྱུང་སྟེ་རྒྱལ་བ་སྲས་བཅས་ཐམས་ཅད་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་མཉེས་པར་བྱས། འོད་ཟེར་ལ་ལའི་སྣེ་མོ་སྐུ་ལ་ཕོག་བས་ཐུགས་རྒྱུད་

[013A]༄༅། །བསྐུལ་ཏེ་དེ་དག་གི་སྐུ་གསུང་ཐུགས་ཡོན་ཏན་འཕྲིན་ལས་ཀྱི་བྱིན་རླབས་རྣམས་རིམ་པ་བཞིན་དུ་སྒྲོལ་མ་རིགས་ལྔའི་ལུས་དཀྱིལ་དང་བཅས་པའི་སྐུ་དང། ཏཱ་རེའི་སྔགས་དང། ས་བོན་ཏཱཾ་ཡིག་དང། རིན་པོ་ཆེའི་རྒྱན་
བརྒྱད་དང། ཕྱག་མཚན་ཨུཏྤ་ལའི་རྣམ་པར་ཆར་ཆེན་པོ་བབས་པ་བཞིན་དུ་རང་ལ་བར་མཚམས་མེད་པར་ཐིམ་པས་རང་ཉིད་ལ་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ཞུགས་པར་བསམ། གཉིས་པ་གཞན་དོན་གྱི་དམིགས་སྐོར་ནི། ལྷ་སྔགས་ས་
བོན་ལས་འོད་ཟེར་སྔར་ལྟར་འཕྲོས་ཏེ་རིགས་དྲུག་གི་སེམས་ཅན་ཐམས་ཅད་ལ་ཕོག་པས་གསེར་འགྱུར་གྱི་རྩིས་རེག་པ་ཙམ་གྱིས་ལྕགས་གསེར་དུ་བསྒྱུར་བ་ལྟར་སེམས་ཅན་དེ་རྣམས་ཀྱི་སྒྲིབ་པ་མཐའ་དག་འོད་གསལ་དུ་དག་སྟེ། སེམས་རྟོག་མེད་ཆོས་སྐུ་དང་
ལུས་ཟག་མེད་ལོངས་སྐུ་སྒྲོལ་མའི་རྣམ་པར་སངས་རྒྱས་པར་བསམ། ཡང་བདུད་རྩི་འོད་ཟེར་དང་བཅས་པའམ། བདུད་རྩི་རྐྱང་པ་ཆུའི་ཟེགས་མ་འཐོར་བ་བཞིན་དུ་འཕྲོས་ཏེ་དེ་དག་གི་ལུས་ལ་ཐིམ་པ་དང་ཁར་སོང་བ་སོགས་ཀྱི་རྐྱེན་གྱིས་སངས་རྒྱས་པར་བསམ་པ་
དང། ཡང་འཕགས་མའི་སྐུ་སེམས་ཅན་གྱི་གྲངས་དང་མཉམ་པ་འཕྲོས། སེམས་ཅན་སོ་སོའི་མདུན་དུ་བྱོན་ཏེ་ཕྱག་གཡས་པའི་སོར་རྩེ་ལས་བདུད་རྩིའི་རྒྱུན་དབབ་པ་དང། མཆོག་སྦྱིན་གྱི་ཕྱག་རྒྱ་མིག་ལ་སྟོན་པ་དང། ཕྱག་རྒྱ་དེ་ཉིད་སྐྱབས་སྦྱིན་དུ་
བསྒྱུར་ཏེ་སྤྱི་བོ་ལ་བྱིལ་བྱིལ་མཛད་པ་དང། ཞབས་གཡས་པའི་མཐིལ་ནས་བདུད་རྩི་འབེབས་པ་དང། ཞབས་སྤྱི་བོ་ལ་རེག་པ་དང། ཞལ་གྱིས་ཆོས་སྟོན་པ་དང། འོད་ཟེར་གྱིས་བྱིན་གྱིས་རློབ་པ་དང། སྤྱི་བོར་བྱོན་ཏེ་དབང་བསྐུར་བ་དང། རང་འྡྲའམ་འྥཊ་

[013B] ཡང་སྐབས་འགར་མཁའ་ཁྱབ་ཀྱི་མར་གྱུར་སེམས་ཅན་ཐམས་ཅད་སྲིད་ཞིའི་འཇིགས་པ་ཅི་རིགས་ཀྱིས་ཉེན་པ་ལ་འདི་དག་དང་ད་ལྟ་ཉིད་དུ་སྲིད་ཞིའི་འཇིགས་པ་
ལས་བསྒྲལ་ཏེ་འཕགས་མའི་གོ་འཕང་ལ་འགོད་པར་བྱའོ་སྙམ་པའི་སྙིང་རྗེ་ཤུགས་དྲག་པོས་ཀུན་ནས་བསླང་སྟེ་སྙིང་གའི་རྗེ་བཙུན་མ་གཙོ་འཁོར་དགུ་ལས་རང་འདྲ་སེམས་ཅན་གྱི་གྲངས་དང་མཉམ་པར་སྤྲོས། སེམས་ཅན་ཞེ་སྡང་ཤས་ཆེ་བ་རྣམས་ལ་ཞེ་སྡང་མྔོན་
འགྱུར་བའི་རྩེ་གཞིལ་བ་ནས་ས་བོན་བག་ཆགས་དང་བཅས་པ་སྦྱངས་པའི་བར་གྱི་གདམས་པ་ཡོངས་སུ་རྫོགས་པར་བསྟན་ཏེ་བཤེས་གཉེན་བསྟེན་ཚུལ་ནས་བཟུང། བྱང་ཆུབ་ཀྱི་སེམས་ཀྱི་བར་གྱི་ལམ་ཐུན་མོང་བ་ལ་བཀོད། རྡོ་རྗེའི་རིགས་ཀྱི་དཀྱིལ་འཁོར་དུ་
དབང་བཞི་རྫོགས་པར་བསྐུར་བས་ཆོས་སྐུ་ཆོས་དབྱིངས་ཡེ་ཤེས་དང། ལོངས་སྐུ་མི་བསྐྱོད་པ་དང། སྤྲུལ་སྐུ་སྒྲོལ་མ་སྔོན་མོའི་གོ་འཕང་ལ་བཀོད། ཐམས་ཅད་ཀྱང་ཡི་གེ་བཅུ་པའི་སྔགས་ཀྱི་སྒྲ་སྒྲོག་བཞིན་པར་ནམ་མཁའ་ཇི་སྲིད་གནས་ཀྱི་བར་དུ་ཡན་ལག་
བདུན་ལྡན་དུ་བཞུགས་པར་མོས། རང་ལས་སྤྲོས་པའི་ལྷ་རྣམས་སྣ་བུག་གཡོན་ནས་ཞུགས་ཏེ་སྙིང་གའི་ལྷ་ལ་ཐིམ་པར་བསམ། དེ་བཞིན་དུ་སྤྱི་བོའི་རྗེ་བཙུན་མ་ལས་རང་འདྲ་སྤྲོ་བ་སོགས་སྔར་བཞིན་ལ། གཏི་མུག་ཤས་ཆེ་བ་རྣམས་ཀྱི་གཏི་མུག་སྦྱོང་བ་དང་
རྣམ་རང་གི་རིགས་ཀྱི་དཀྱིལ་འཁོར་དུ་སྨིན་པར་བྱེད་པ་དང། ཆོས་སྐུ་མེ་ལོང་ཡེ་ཤེས། ལོངས་སྐུ་རྣམ་པར་སྣང་མཛད། སྤྲུལ་སྐུ་སྒྲོལ་མ་དཀར་མོའི་སྐུར་གྱུར་པ་སོགས་སྦྱར། དེ་བཞིན་དུ་ལྟེ་བའི་རྗེ་བཙུན་མ་ལས་རང་འདྲ་སེར་མོ་དང། སེར་སྣ་སྦྱང་བ་

[014A]༄༅། །རིན་འབྱུང་གི་རིགས་ཀྱི་དཀྱིལ་འཁོར་དུ་སྨིན་པར་བྱེད་པ་སོགས་དང། མགྲིན་པའི་རྗེ་བཙུན་མ་ལས་རང་འདྲ་དམར་མོ་སྤྲོས། འདོད་ཆགས་སྦྱོང་བ། པདྨའི་རིགས་ཀྱི་དཀྱིལ་འཁོར་དུ་སྨིན་པར་བྱེད་པ་སོགས་དང་
གསང་གནས་ཀྱི་རྗེ་བཙུན་མ་ལས་རང་འདྲ་ལྗང་གུ་སྤྲོ་བ་དང། ཕྲག་དོག་སྦྱོང་བ། དོན་ཡོད་གྲུབ་པའི་དཀྱིལ་འཁོར་དུ་སྨིན་པར་བྱེད་པ་སོགས་གོང་བཞིན་སྦྱར་བ་སོགས་དམིགས་པའི་འཕྲུལ་འདེགས་དུ་མ་གཞུང་དང་བླ་མའི་མན་ངག་ལས་འབྱུང་བ་ལྟར་བྱའོ། །བྯླས་
པའི་དབྱེ་བ་ལ་སྤྱིར་མང་ཡང། ལཱ་ལི་ཏས་ཡི་གེ་འབར་བ་ལ་སེམས་བཟུང་ན་དངོས་གྲུབ་མྱུར་བར་གསུངས་པ་ལྟར། སྔགས་ཕྲེང་འོད་འབར་བ་འོད་ཀྱི་གོང་བུ་ལྟ་བུར་བསམ་པ་ནི་གོང་བུའི་བཟླས་པ་དང། གོང་གི་དོན་གཉིས་ཀྱི་དམིགས་སྐོར་དང་འབྲེལ་བར་བྯླ་
བ་ནི་དམ་ཚིག་གི་བཟླས་པ་སྟེ་འདི་གཉིས་གཙོ་བོར་གསུངས་སོ། །བཟླས་པ་དངོས་ནི། ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ། ཞེས་ཅི་ནུས་བཟླ། ཡེ་ཤེས་འབེབས་སྔགས་ནི་རྒྱུན་འཁྱེར་དུ་མ་འགྲུབ་ཀྱང་རུང་མོད། བསྙེན་པའི་སྐབས་ངེས་པར་བཟླ་དགོས་ལ། དེ་ཡང་
ཡིག་བརྒྱ་མ་བཟླས་གོང། ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ་ཧཱུཾ་ཧཨཱཛྷཱེ། ཞེས་སམ། ཡང་ན། ཨོཾ་ཏཱ་རེ་ཏུཏྟཱ་རེ་ཏུ་རེ་ཧཱུཾ་ཧཨཱཛྷཱེ་སཱཧཱ། ཞེས་བཟླ་ཞིང། འདིའི་སྐབས་རང་ལུས་ཀྱི་ལྷ་སྔགས་ས་བོན་དང་བཅས་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་སྤྲོས་པས་
རྒྱལ་བ་སྲས་བཅས་ཀྱི་གསང་བ་གསུམ་གྱི་བྱིན་རླབས་ཐམས་ཅད་རྗེ་བཙུན་མའི་ལྷ་སྔགས་ས་བོན་གྱི་རྣམ་པར་སྤྱན་དྲངས་ཏེ་རང་གི་ལུས་ལ་སིབ་སིབ་ཐིམ་པར་ཡང་ཡང་མོས་པའོ། །མཚན་མའི་བསྙེན་པ་ནི་མཚན་མ་མ་བྱུང་གི་བར་དང། གྲངས་ཀྱི་བསྙེན་པ་ནི་

[014B] དེའི་བཅུ་ཆའི་ཡི་ཤེས་འབེབས་སྔགས། ཁ་སྐོང་གི་ཞི་བའི་སྦྱིན་སྲེག་རྣམས་བསྒྲུབ་པས་ཆོག་ཅིང། གཞི་བསྙེན་ཆེན་མོ་ལ་རབ་འབུམ་ཕྲག་བརྒྱ་དང། མ་མཐའ་འབུམ་ཕྲག་བཅུ་སྟེ་འབྲུ་འབུམ་གཅིག་བྯླ་
ཞིང། ཡེ་ཤེས་འབེབས་སྔགས་ཀྱང་སྔགས་ཀྱི་བཅུ་ཆའམ་འབུམ་ཕྲག་སོགས་བཟླ། དེ་ལྟར་བཅུ་ཆའི་དབང་གི་སྦྱིན་སྲེག་ཀྱང་འགྲུབ་ན་ལེགས་ཤིང། དེའི་སྔོན་དུ་མེ་ལྷ་ཐབ་ཏུ་འགུགས་པའི་བསྙེན་པ་དང། མེ་ལྷའི་བཅུ་ཆའི་སྦྱིན་སྲེག་སོགས་འགྲུབ་ན་
མཆོག་ཐུན་གྱི་དངོས་གྲུབ་མྱུར་ཞིང། ལས་ཚོགས་བསྒྲུབ་པ་ལའང་ནུས་པ་སྟོབས་དང་ལྡན་པར་འགྱུར་རོ། །དེ་ལྟར་བྱ་ཚུལ་གྱི་ཡིག་ཆ་གྲུབ་དབང་འཇིགས་མེད་བསམ་གཏན་གྱིས་མཛད་པའམ། ཁོ་བོས་ཟུར་དུ་བྲིས་པལྟར་ཉམས་སུ་བླང་བར་བྱའོ། །དུས་
ཀྱི་བསྙེན་པ་ནི་སྤྱི་ལྟར་ཤེས་པར་བྱའོ། །བསྙེན་པ་ཟླ་བ་དང་ལོ་འཁོར་དུ་བྱེད་ཀྱང། ཐོག་མར་བདུན་གཅིག་གི་རིང་ཙམ་བྱེད་རྒྱུའི་འཕེན་པ་ཙམ་གྱིས་ཞུགས་ན་གལ་ཏེ་བདུན་གཅིག་ཙམ་ནས་གྲོལ་དགོས་བྱུང་ཡང་མཚམས་རལ་པའི་ཉེས་པ་མེད་གསུངས། དེ་ཡང་བསྙེན་
པ་ཞེས་པ་ནི། རང་གི་ཐོབ་བྱའམ་བསྒྲུབ་བྱའི་ལྷ་དེ་དང་ཉེ་བར་བྱེད་པ་སྟེ། མྱུར་དུ་ཐོབ་བྱེད་ཀྱི་ཐབས་ཤིག་ལ་ཟེར་བ་ཡིན་པས། གསང་འདུས་རྒྱུད་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཐ་མལ་བ་ནི་རྡོ་རྗེ་བཞི། །མྖོག་
ནི་ཡན་ལག་དྲུག་གིས་སོ། །ཞེས་པ་ལྟར། བླ་མེད་ལྟར་ན་རིམ་གཉིས་ཀྱི་རྣལ་འབྱོར་དང། རྣལ་འབྱོར་རྒྱུད་མན་ཆད་ལྟར་ན་མཚན་བཅས་མཚན་མེད་ཀྱི་རྣལ་འབྱོར་ཐམས་ཅད་ལ་བསྙེན་པ་ཞེས་བྱ་བས། བསྐྱེད་རྫོགས་དང་རྣལ་འབྱོར་གཉིས་ཀྱི་ཁྲིད་དང་བཤད་

[015A]༄༅། །པ་སོགས་ལ་སྦྱངས་ཏེ་ཚུལ་བཞིན་དུ་བསྒོམ་པ་ནི། བསྙེན་པ་བྱེད་པ་ཡིན། དེ་ལྟ་ནའང་སྙིང་པོ་མདོར་བསགས་ལས། དཀྱིལ་འཁོར་མཆོག་གི་སློབ་དཔོན་གྱིས། །སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་དེ་ཉིད་
ནི༑ ༑ཤིན་ཏུ་དུལ་བས་བརྟག་པར་བྱ། །ལྷ་ནི་མཉེས་པར་མ་བྱས་ན། །བདག་ཉིད་རྣམ་པར་སུན་འབྱིན་ཡིན། །ཞེས་གྲངས་དུས་སོགས་ཀྱི་བསྙེན་པ་སྔོན་དུ་མ་སོང་བར་དབང་བསྐུར་རབ་གནས་སོགས་བྱས་ན་རང་གིས་རང་ལ་གནོད་པ་བྱེད་པ་ཡིན་པས། ལྷ་མྙེས་
པར་བྱ་བ་ལ་སོགས་པའི་དོན་དུ་བསྙེན་པ་ལ་འབད་དགོས་པར་གསུངས་པ་དང། རྣམ་སྣང་མངོན་བྱང་གི་རྒྱུད་ལས། ཡེ་ཤེས་རླབས་པོ་ཆེའམ་ནི། །ཡང་ན་མངོན་ཤེས་ལྔ་པོ་དང། །རིག་སྔགས་འཆང་འགྱུར་དངོས་གྲུབ་དང། །ཚེ་རིང་གཞོན་ནུར་གྱུར་པ་གང། །
གལ་ཏེ་ཐོབ་པར་འདོད་ན་ནི། །ཇི་སྲིད་འདི་ནི་མ་བསྙེན་པར། །དེ་སྲིད་ཐོབ་པར་མི་འགྱུར་རོ། །ཞེས་དང། དཀྱིལ་ཆོག་རྡོ་རྗེའི་འཕྲེང་བ་ལས། ཐམས་ཅད་མཁྱེན་པའི་ལམ་ཤེས་པས། །སྔོན་དུ་བསྙེན་པས་ཚོགས་གསོག་ཅིང། །བགེགས་ནི་རྣམ་པར་ཉམས་བྱེད་བྱ། །
བསྙེན་པ་མེད་པས་དངོས་གྲུབ་མེད། །ཅེས་རྒྱུད་སྡེ་གོང་འོག་ཐམས་ཅད་ལས་སྔོན་དུ་བྱ་བ་གལ་ཆེ་བར་གསུངས་པའི་བསྙེན་པ་ནི། སྔགས་རིམ་ཆེན་མོ་ལས་ཀྱང། ཐུན་བཞིའི་རྣལ་འབྱོར་ལ་འབད་པའི་སྒོ་ནས་ལྷའི་ང་རྒྱལ་དང་གསལ་སྣང་སྒྲུབ་པ་ནི་བསྙེན་པའི་
གཙོ་བོ་ཡིན་ཏེ། འདི་ཇི་ལྟར་བྱ་བ་རྒྱས་པར་བསྐྱེད་རིམ་གྱི་སྐབས་སུ་བཤད་པར་བྱའོ། །ཞེས་བསྙེན་པ་ལའང་ལྷའི་ང་རྒྱལ་དང་གསལ་སྣང་བསྒྲུབ་པ་གཙོ་བོར་གསུངས་པ་དང། ལེགས་གྲུབ་ཀྱི་རྒྱུད་ལས་ཀྱང། རིགས་དང་རང་བཞིན་མཐུ་རྣམས་དང། །ལས་

[015B] །རང་གི་ཡིད་དང་མཐུན་པ་ཡི། །གསང་སྔགས་ལ་ནི་བསྙེན་པ་བརྩམ། །ཞེས་གསུངས་པས། ལྷ་བསྒོམ་པ་དང་སྔགས་བཟླ་བ་སྤེལ་མར་བྱེད་པའི་བསྙེན་པ་བྱེད་དགོས། བསྙེན་པའི་སྐབས་སུ་རྟགས་བཟང་བ་དང། བར་ཆད་འདྲ་མི་
ཡོང་ངམ་སྙམ་པའི་རེ་དོགས་བྱེད་པ་ཡང་བར་ཆད་ཀྱི་རྒྱུ་ཡིན་པས་མི་བྱ། རྣམ་པ་ཀུན་ཏུ་བླ་མ་དང་ལྷ་དང་རང་སེམས་གསུམ་ངོ་བོ་དབྱེར་མེད་དུ་བསྒོམ་པ་ནི་གེགས་སེལ་བོགས་འདོན་གྱི་རྒྱལ་པོ་ཡིན་ནོ། །མེ་ལ་ཕུ་འདེབས་པ་དང། མཚོན་རྩེ་ཁ་ནང་དུ་འཇུག་པ་དང་
སྒོག་བཙོང་ལ་ཕུག་དང། ཁྱད་པར་དུ་ལྕེ་ཤ་ཟོས་ན་ངག་གི་ནུས་པ་ཉམས་པས་སྤང་དགོས་ཞེས་བཤད། མཚམས་ཀྱི་རིང་གཞན་ལ་སྔགས་ཆུ་དང་སྲུང་བ་སྟེར་བ་སོགས་ཀྱང་མི་བྱ་བར་གསུངས། ཐུན་མཚམས་སུ་འབྲེལ་མེད་ཀྱི་ཅལ་ཅོལ་གཏན་ནས་མི་སྨྲ་བར་བྱ་སྟེ་
དཔུང་བཟང་གི་རྒྱུད་ལས། སྔགས་འཆང་ནམ་ཡང་སྨྲ་བར་མི་བྱ་སྟེ། །ཅི་སྟེ་དགོས་པ་ཡོད་ན་སྔགས་གཡོག་དང། །བཟླས་བརྗོད་ཟིན་ནས་ཅུང་ཟད་སྨྲ་བར་བྱ། །ཞེས་གསུངས་སོ། །སྔགས་མཚམས་ཁོངས་གཅིག་ཏུ་གྲངས་རྫོགས་པར་བྱེད་དགོས། རྡོ་རྗེ་སྙིང་པོ་
རྒྱན་གྱི་རྒྱུད་ལས། གསང་སྔགས་ལྷག་ཆད་གང་ཡིན་པ། །ཐམས་ཅད་སྦྱིན་སྲེག་དག་གིས་སྐོང། །ཞེས་པ་ལྟར། ཁ་སྐོང་སྦྱིན་སྲེག་ཀྱང་ཡིག་ཆ་ཟུར་དུ་གསལ་བ་ལྟར་མཚམས་ནང་དེར་ཐུབ་ན་ལེགས་ལ། མ་གྲུབ་ཀྱང་ཆེར་མ་འགྱངས་པར་སྐབས་གཞན་དུ་བགྱིས་
པས་ཆོག་གོ་དེ་ཡང་བསྙེན་སྒྲུབ་མཐར་སོན་ཀྱང་ཁ་སྐོང་སྦྱིན་སྲེག་འབུལ་མ་ཐུབ་པ་དེ་སྲིད་དུ་ལས་སྦྱོར་སོགས་བྱ་མི་རུང་ཞེས་མཚན་ལྡན་གྱི་བླ་མ་དག་གི་གསུང་ལས་ཐོས། །གསུམ་པ་ནི། སང་ཉིན་མཚམས་གྲོལ་རྒྱུའི་དེ་རིང་གི་དགུང་ཐུན་ནམ། སྲོད་ཐུན་གྱི་

[016A]༄༅། །མཇུག་ཏུ་ཚོགས་ཀྱི་འཁོར་ལོའམ། དཔའ་བོའི་སྟོན་མོ་ལ་སོགས་པས་ལྷ་མཉེས་པར་བགྱིས་ན་ཕུན་སུམ་ཚོགས་པར་འགྱུར་ཞིང། མ་གྲུབ་ཀྱང་ཆད་སྐྱོན་མེད། །གྲོལ་ཉིན་ཐོར་ཐུན་གྱི་མཇུག་ཏུ་གཏོར་འབུལ་སོཌ་
གང་ཟབ་བགྱིས་ཏེ། དགེ་བའི་རྩ་བ་བྱང་ཆུབ་ཏུ་བསྔོ་བཞིང་དམིགས་མེད་ཀྱི་རྒྱས་བཏབ་སྟེ་བཀྲ་ཤིས་ཀྱི་མེ་ཏོག་ཆར་དུ་བསྙིལ་བར་བྱའོ། །མཚམས་ཐོའི་མདུན་དུ་མཆོད་གཏོར་གསར་པ་སྔར་བཞིན་བཤམས་ཏེ་བྱིན་གྱིས་བརླབ་པ་སོགས་སྔར་བཞིན་ལ་
མཆོད་སྦྱིན་གཏོར་མ་འདི་འབུལ་གྱིས། །བཞེས་ལ་འཕྲིན་ལས་སྒྲུབ་པར་མཛོད། །ཅེས་ཁ་བསྒྱུར། གདོན་རྣམས་བཟློག་ཅིང་ཕྱི་མཚམས་སྲུངས་ཞེས་པའི་ཚབ་ཏུ། གདོན་རྣམས་བཟློག་པའི་གཏང་རག་ཏུ། །མཆོད་གཏོར་འབུལ་གྱིས་བཞེས་སུ་གསོལ། །ཞེས་ཁ་
བསྒྱུར། ཡིག་བརྒྱ་ལན་བདུན་ནམ་ཉེར་གཅིག་མ་རྙེད་ཡོངས་སུ་མ་ཤེས་དང། །ཞེས་སོགས་དང། མཚམས་ཐོའི་རྩེར་ཙ་ཀ་ལི་ཡོད་ན་བརྟན་བཞུགས་དང། མེད་ན་གཏོར་མགྲོན་གཤེགས་གསོལ། སྨོན་ལམ། བསྔོ་བ། བཀྲ་ཤིས་ཀྱི་མེ་ཏོག་ཕྱོགས་
ཀུན་ཁྱབ་པར་བཀྲམ་པར་བྱ་ཞིང། མཚམས་གྲོལ་དུས་ཐོག་མར་རང་དང་དམ་ཚིག་གཙང་བ་རྣམས་དང་འཕྲད། རང་ཡང་མཚམས་ཀྱི་ཕྱི་རོལ་ཏུ་མི་མང་གིས་མེ་མཐོང་སར་ཅུང་ཟད་རེ་འཆག་དེ་ནས་རིམ་གྱིས་མི་གཞན་དང་འཕྲད་པར་བྱ་དགོས་པ་
སོགས་གཞུང་དང་དམ་པའི་མན་ངག་ལས་འབྱུང་བ་ལྟར་ཕྱག་ལེན་དུ་ཐེབས་པ་ཞིག་མཛད་ནས་དེ་ལྟར་བགྱིས་པའི་དགེ་བའི་རྩ་བ་བླ་མེད་བྱང་ཆུབ་ཏུ་བསྔོས་ན་རང་གཞན་གྱི་དོན་གཉིས་ལྷུན་གྱིས་འགྲུབ་པར་གདོན་མི་ཟ་བ་ཡིན་ནོ། །འདིར་སྨྲས་པ། སྲིད་ཞིའི་

[016B] །རྒྱལ་བའི་འཕྲིན་ལས་ཉི་མ་བྱེ་བའི་རླབས། །དེ་སྙེད་ལྷ་མོར་སྒེག་པས་འཇིགས་ཀུན་ལས། །སྒྲོལ་མཛད་བླ་མ་ལྷ་ཡིས་འགྲོ་འདི་སྐྱོབས། །བརྩེ་བའི་སྤྱན་ཟུར་ཨུཏྤལ་སྔོན་པོའི་འདབ། །ཡུད་ཙམ་གྲོལ་དེར་མཆོག་ཐུན་དྔོས་
གྲུབ་ཀྱི། །གཏེར་བརྒྱ་འདོད་རྒུར་འཇོ་ལ་མཆོག་ཉིད་ཅེས། །མཁའ་ཁྱབ་རྒྱལ་ཀུན་བསྔགས་པའི་དྲིལ་ཆེན་འཁྲོལ། །འཕགས་བོད་པཎ་གྲུབ་གྲངས་མེད་ལྷ་མཆོག་འདིས། །རྗེས་བཟུང་སྐུ་ཚེ་འཕྲིན་ལས་ས་ལམ་གྱི། །ལུང་རྟོགས་རྒྱལ་བའི་མཛོད་ལ་མངའ་མཛད་པའི། །
རྣམ་ཐར་འཆི་མེད་ལམ་གྱི་ཕ་མཐར་བརྒལ། །ཚུལ་དེར་དད་དང་ངོ་མཚར་རྒྱ་ཆེན་གྱིས། །རྗེས་སུ་ཞུགས་པའི་སྐལ་བཟང་སྐྱེ་བོ་མང། །བྱིན་རླབས་བདུད་རྩིའི་དགའ་བ་གྱ་ནོམ་དཔལ། །སྤྱོད་པའི་དུས་སྟོན་ད་དུང་ཉམས་པ་མེད། །ལྷག་པར་རྒྱལ་དང་དགོངས་འགྲེལ་མཁན་
པོ་ཡི། །ཁུངས་དང་བཅས་པའི་ཉེ་བརྒྱུད་ཐུན་མོང་མིན། །གྲུབ་མཆོག་སྟག་ཕུ་པདྨ་ཤྭ་ར་ཡི། །ཐུགས་གསང་མཛོད་དུ་འཕགས་མས་དགྱེས་རྒྱུར་སྩལ། །འཕྲིན་ལས་ལྷ་དང་གདམས་པའི་ཆེ་བ་ཡིས། །གཞན་ལས་ཆེས་མྱུར་ཟབ་གསང་ཉེ་བའི་ལམ། །འདི་ལ་བྲྟེན་
ན་མཆོག་ཐུན་དངོས་གྲུབ་ནོར། །རེ་བ་ཡིད་བཞིན་འགུགས་ལ་ངལ་བ་ཅི། །དེ་སླད་ཚེ་ཐུང་འདི་ལ་དོན་གཉིས་དབྱིག་འདྲེན་པར་འདོད་རྣམས་བློ་བཟང་རྒྱལ་བའི་སྲོལ། །ཐུན་མོང་ལམ་དང་སྨིན་བྱེད་དམ་སྡོམ་རྣམས། །སྲོག་བཞིན་བསྲུང་སྟེ་ཚུལ་འདིས་གྲོལ་བར་མཛོད། །ལམ་
མཆོག་འདིས་ཀྱང་འཇམ་དཔལ་སྙིང་པོ་ཡི། །ལུགས་བཟང་བསྲེ་ལྷད་མེད་པར་རྟག་སྐྱོང་བའི། །བསྟན་འཛིན་དམ་པས་ས་སྟེང་ཡོངས་གང་ཞིང། །ཕན་བདེའི་སྣང་བ་ཆེན་པོས་ཁྱབ་པར་སྨོན། །སྲིད་པའི་མྱ་ངན་མེ་ལྕེ་འབར་བའི་འོབས། །ལྷུངས་པའི་ཉམ་ཐག་འགྲོ་བ་མ་ལུས་པ།།
[017A]༄༅། །སྒྲོལ་མཛད་ལྷག་པའི་ལྷ་མོའི་བྱིན་རླབས་ཀྱིས། །ཞི་བསིལ་རྟག་པའི་བདེ་བར་དབུགས་འབྱིན་ཤོག་ཅེས་རྗེ་བཙུན་མ་འཕགས་མ་སྒྲོལ་མའི་སྒྲུབ་ཐབས་རྩིཏྟ་མ་ཎི་དང་འབྲེལ་བའི་བསྙེན་པ་བྱ་ཚུལ་འཕགས་མ་སྙིང་གི་ཁབ་ཏུ་བསུ་བའི་ཡིད་འཕྲོག་དྲི་ཟའི་གླིང་བུ་ཞེས་བྱ་
བ་འདི་ནི། དད་བརྩོན་ལྷག་བསམ་རྒྱན་འཆང་ཀོང་པོ་འབྲུ་ལ་ཆོས་མཛད་དགེ་སློང་བློ་བཟང་བསྟན་འཛིན་ནས་འདི་ལྟ་བུ་ཞིག་དགོས་རྟེན་བཅས་ཡང་ཡང་བསྐུལ་བའི་ངོར། ་སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་འདི་གའི་སྒྲུབ་ཐབས་རྩ་གཞུང་དང། རིགྶ་
བརྒྱའི་ཁྱབ་བདག་རྡོ་རྗེ་འཆང་རྗེ་ཕ་བོང་ཁ་པ་དཔལ་བཟང་པོའི་གསུང་བསྐྱེད་རིམ་ཁྲིད་ཡིག་གཉིས་གཞིར་བཟུང། དམ་པ་གཞན་གྱིས་མཛད་པའི་བསྙེན་ཡིག་རེ་ཟུང་ནས་ཁ་བསྐངས། བསྙེན་པ་སྤྱིའི་ལག་ལེན་མན་ངག་རྣམས་ཀྱིས་བརྒྱན་ཏེ་ཤིང་སྤྲེ་དབོ་ཟླའི་དཀར་ཕྱོགས་ཀྱི་ཚེས་ལ་རྫོགས་པར་སྦྱར་བའི་ཡི་གེ་པ་ཨི་དབེན་གནས་བཀྲ་ཤིས་ཆོས་གླིང་གི་དྒེ་
སློང་གཅིག་ཏུ་ཉམས་ལེན་ལ་བརྩོན་པ་བློ་བཟང་ཆོས་འཕེལ་ནས་བགྱིས་པ་འགྲོ་ཀུན་བླ་མ་རྗེ་བཙུན་མས་རྗེས་སུ་འཛིན་པའི་རྒྱུར་གྱུར་ཅིག།  །།ཐུབ་རྣམས་སྟོབས་བཅུའི་རྩལ་གྱིས་མཐའ་ཡས་འགྲོ་དགྱེས་རྒུར་ཚེགས་མེད་སྒྲོལ་བས་མ་ཚིམ་པར། །འཕྲིན་ལས་ཆེས་མྱུར་འཕགས་མའི་སྐུར་བྶྟན་
མ༑ ༑ཉེ་བར་བསྙེན་བའི་ཐབས་མཆོག་དཔར་གྱི་འཕྲུལ། །ལེགས་བཤད་དབྱར་སྐྱེས་སྤྲིན་སྒྲའི་དཔལ་ཡོན་ལ། །སྲེད་ལྡན་ལྷག་བསམ་ནགས་ན་བདེ་བའི་ལྕམ། །ཡོན་ཏན་དབྱངས། །ཡོན་ཏན་དབྱངས་བདུན་རྫོགས་པའི་མདོངས་མཐའ་ཅན། །མཚོ་འབྱུང་ལང་ཚོས་སྙེམས་པའི་སྒེག་མོས་བསྐྲུན། །དགེ་འདིས་
བླ་མས་གདམས་པའི་དྲན་ཤེས་ལྕག་རང་སེམས་གླང་སྨྱོན་ཡན་པོའི་འདུལ་ཐབས་སུ། །འཁྱེར་བས་ཐེག་མཆོག་རྒྱལ་བའི་ཤུལ་ལ་མཆེར། །རླབས་ཆེན་བགྲོད་པའི་གོམ་པ་འགོད་གྱུར་ཅིག་དབྱིངས་ཀྱི་ཡུམ་ཆེན་སྒྱུ་མའི་སྨིན་ལེགས་ཀྱི། །འཛུམ་དཀར་སྙིང་གི་སྙིང་པོར་རྟག་ཡོ་

[017B] ༑བྱེ་བ་བསམ་ཡས་སྒྱུ་འཕྲུལ་བཀོད་པ་ཡིས། །འགྲོ་ཀུན་སྒྲོལ་བའི་འདྲེན་པ་ཉིད་གྱུར་ཅིག་ །ཅེས་པ་འདི་ཡང་དད་གཏོང་ལྷག་བསམ་གྱི་རྒྱན་ལྡན་གཟིམ་བཤད་སྒྲ་བའི་སྐུ་ངོ་ལྕམ་དབྱངས་ཅན་མཚོ་མོ་ནས་སྒྲོལ་མའི་བསྙེན་ཡིག་དཔར་དུ་བསྐྲུན་པའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྦྱར་བའོ།། །།དགེ་ལེགས་འཕེལ།། །།



﻿༄༅། །རྗེ་བཙུན་བསྟན་པའི་འཁོར་ལོ་དང་དབྱངས་ཅན་ལྷ་མོ་གཉིས་ཀྱི་བསྟོད་པ་དང།    ༈   
ཉེར་གཅིག་གི་སྒྲུབ་ཐབས་བསྐྱེད་རིམ་ལ་སློབ་ཚུལ་གྱི་དམིགས་སྐོར་མདོར་བསྡུས་དང་བསྙེན་སྒྲུབ་ལས་གསུམ་ཇི་ལྟར་བྱ་བའི་ཚུལ་བཅས་བཞུགས་སོ་

[001] །ན་མོ་གུ་རུ་སྭ་ར་སྭ་སྟི་ཡེ། ཤེས་བྱའི་དངོས་ཀུན་མཁྱེན་པའི་སྦྱན་གྱི་དཀྱུས། །ཆེས་རིང་ནམ་མཁའི་སྐ་རགས་གཟུགས་དང་མཚུངས། །འགྲོ་ཀུན་འཛུམ་གྱིས་
བསུ་བའི་ཞལ་དཀྱིལ་མཆོག་ཉིན་བྱེད་ལྟར་རྒྱས་སྨྲ་བའི་སེངྒེར་འདུད། །དྲུག་ཅུའི་དབྱངས་ལྡན་གླུ་མཆོག་ལེན་ལ་མཁས། །འཇོ་སྒེག་གར་གྱི་རྣམ་འགྱུར་དུ་མས་བྲེལ། །སྒྲ་དབྱངས་
ལྷ་མོས་སྐལ་ལྡན་བདག་ཅག་ལ། །ངག་གི་དངོས་གྲུབ་དམ་པ་སྩལ་དུ་གསོལ། །ཟླ་སྲིང་འཕང་འགྲོའི་དབྱངས་སྙན་རབ་ཐོས་པས། །རྨད་བྱུང་བློ་གྲོས་མཆོག་ཏུ་ཡངས་པ་དང། །རྣམ་དབྱད་
དར་བབས་ལེགས་བཤད་མ་ལུས་ཀུན། །སྒྲོག་པའི་སྤོབས་པ་མཆོག་གི་དངོས་གྲུབ་སྩོལ། །སྨྲ་བའི་དབང་ཕྱུག་རྗེ་བཙུན་འཇམ་དབྱངས་ལ། །ཤུགས་དྲག་དྭང་བས་རྩེ་གཅིག་གསོལ་བཏབ་

[002A]༄༅། །མཐུས། །བདག་ཀྱང་མགོན་ཁྱོད་ཤེས་བྱ་མཐའ་དག་ལ། །དབང་བསྒྱུར་ཤེས་རབ་དྲི་མེད་སྣང་བ་སྩོལ། །ཆེ་དང་གསལ་དང་མྱུར་ཅིང་ཟབ་པ་ཡི། །བློ་གྲོས་སྤོབས་པའི་ཤེས་རབ་
རྣོན་བོ་ཡིས། །མདོ་སྔགས་ཟབ་མོའི་གནད་རྣམས་ལེགས་རྟོགས་ནས། །འགྲོ་རྣམས་ཐེག་མཆོག་ལམ་ལ་འགོད་པར་ཤོག་ཅེས་པ་འདི་ནི་ཤིང་ཡོས་ལོ་མགོ་ཟླ་བའི་ནང་གཟའ་སྐར་ཕུན་སུམ་ཚོགས་པ་དང་
བསྟུན། ་རྗེ་བཙུན་བསྟན་པའི་འཁོར་ལོ་དང་དབྱངས་ཅན་ལྷ་མོ་གཉིས་ལ་བསྙེན་མཚམས་བགྱིས་སྐབས་་ཡོངས་འཛིན་དམ་པ་རྗེ་ཞལ་སྔ་ནས་བློ་བཟང་ཚུལ་ཁྲིམས་ཀྱིས་ལྷག་པའི་ལྷ་མཆོག་འདི་རྣམས་ལ་བསྟོད་པ་འདི་ལྟ་བུ་
ཞིག་དགོས་ཞེས་གསུང་གིས་བསྐུལ་མ་མཛད་པ་ལྟར། ་ཤཱཀྱའི་བཙུན་པ་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་དཔལ་བཟང་པོས་གཟིམས་ཆུང་བཀའ་གདམས་ཕོ་བྲང་དུ་ན་ཚོད་དང་བསྟུན་གཡར་ཁྲལ་ཙམ་དུ་
སྦྱར་བའོ།། དགེ་ལེགས་འཕེལ།།    ༈    །།སློབ་དཔོན་ཉི་མ་སྦས་པའི་ལུགས་ཀྱི་་སྒྲོལ་མ་ཉེར་གཅིག་གི་སྒྲུབ་ཐབས་དང་བསྐྱེད་རིམ་ལ་སློབ་ཚུལ་གྱི་དམིགས་སྐོར་མདོར་བསྡུས་བསྙེན་སྒྲུབ་ལས་གསུམ་ཇི་ལྟར་

[002B]།    ༈    །།ན་མོ་ཨཱརྱ་ཏཱ་རེ། ལྷ་མིའི་ཆེ་རྒུའི་གཙུག་རྒྱན་རླབས་འཕྲེང་གི་གང་གི་ཞབས་པད་ལན་བརྒྱར་དག་བྱས་པ། །འགྲོ་ཀུན་འཇིགས་ཆེན་བརྒྱད་ལས་སྐྱོབ་
མཛད་པའི། །འཕགས་མ་སྒྲོལ་མའི་ཞབས་ལ་སྙིང་ནས་འདུད། །འདིར་སློབ་དཔོན་ཉི་མ་སྦས་པའི་ལུགས་ཀྱི་སྒོལ་མ་ཉི་ཤུ་རྩ་གཅིག་གི་སྒྲུབ་ཐབས་ཉམས་སུ་ལེན་པར་འདོད་པས། ཐོག་མར་སྒྲོལ་མ་ཐམས་
ཅད་ཀྱི་སྤྲུལ་གཞི་སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས་ནི། གནས་ཁང་བྱི་དོར་བྱས་ལ་རྗེ་བཙུན་མ་སྒྲོལ་མའི་སྐུ་གཟུགས་བྲིས་འབུར་གང་ཡང་རུང་བ་དགྲམ། དེའི་མདུན་དུ་ཆུ་གཉིས་སྔོན་འགྲོའི་ཉེར་སྦྱོད་
དང༑ དམར་གཏོར་ཟླུམ་པོ་བཤོས་བུ་ཉེར་གཅིག་གིས་བསྐོར་བ་སོགས་མཆོད་པ་གཡོ་མེད་ཅིང་བཀོད་པས་མཛེས་བར་བཤམས། རང་གི་མདུན་དུ་ནང་མཆོད་ཀྱི་ཀ་པཱ་ལ་རྡོར་དྲིལ་སོགས་མེད་མི་རུང་གི་ཡོ་བྱད་
རྣམས་ཚོགས་པར་བྱས། སྟན་བདེ་བ་ལ་འཁོང་དེ་དགེ་སེམས་ཁྱད་པར་ཅན་གྱི་དད་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། དངོས་གཞི་ནི།    ༈   
ལྡེང་ནགས་ཀྱི་སྒྲོལ་མར་གསལ་བའི་ཐུགས་ཀར་ཟླ་བ་ལ་གནས་པའི་ཏཱཾ་ཡིག་ལྗང་གུའི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་གཉིས་སུ་མེད་པའི་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ་ལ། སྒྲོལ་མ་

[003A]༄༅། །ཉེར་གཅིག་དང་སངས་རྒྱས་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྦྱན་དྲངས་འོད་ཟེར་རང་གི་སྙིང་གར་ཐིམ་པར་གྱུར། གང་གི་དྲིན་གྱི་བདེ་ཆེན་ཉིད། །
སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ལྷ་དང་ལྷ་མིན་ཅོད་པན་གྱིས། །ཞེས་སོགས་ཀྱི་ཕྱག་བྱ། ཨོཾ་གུ་རུ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟའི་
བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་པའི་བར་གྱིས་སྐྱབས་འགྲོ་སེམས་བསྐྱེད་དང། སངས་རྒྱས་བྱང་ཆུབ་སེམས་
དཔའ་ཀུན། །ཞེས་སོགས་ཀྱིས་སྔགས་སྡོམ་བཟུངས། མ་གྱུར་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ཅེས་སོགས་ཚད་མེད་བཞི་བསྒོམ། ཚོགས་ཞིང་རྣམས་རང་ལ་ཐིམ་པས་བྱིན་
གྱིས་བརླབས་པར་གྱུར། པར་བསམ་བ་ནི་སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེ་གནས་མྱོང་འགྱུར་གྱི་ལས་བསོད་ནམས་ཀྱི་ཚོགས་གསོག་པ་དང་ཆོས་མཐུན། དེ་ལྟ་བུའི་ལས་འདུ་བྱས་པའི་
མཐར་འཆི་བ་འོད་གསལ་མངོན་དུ་བྱེད་པ་དང་ཆོས་མཐུན་པར་ཡེ་ཤེས་ཀྱི་ཚོགས་གསོག་པ་ནི། བདག་གི་མ་འོངས་པ་ན་འབྱུང་འགྱུར་གྱི་འཆི་བ་སྦྱང་བར་བྱ། དེས་དོན་གྱི་འོད་གསལ་མྱུར་དུ་འཆར་བ་དང་འབྲས་བུ་ཆོས་སྐུ་འགྲུབ་པའི་ནུས་པ་ཁྱད་

[003B] ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨཀོཉྷཾ། ཞེས་བརྗོད་པའི་ཚེ་རང་གི་སྙིང་གའི་ཏཱཾ་ཡིག་ལས་འོད་ཟེར་འཕྲོས་སྣོད་བཅུར་ཐམས་ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་རྗེ་
བཙུན་མའི་སྐུར་གྱུར། སྣོད་བཅུད་འོད་དུ་ཞུ་ནས་རང་ལ་ཐིམ་པའི་ཚེ་མིག་སྒྱུ་ལྟ་བུའི་རྣམ་པ་འཆར་བར་བསྒོམ། རང་ཡང་སྟོད་སྨད་ནས་རིམ་གྱི་འོད་དུ་ཞུ་ཏེ་སྙིང་གའི་ཧཱུཾ་ལ་ཐིམ། དུ་བ་ལྟ་བུའི་ཉམས་ཤར་བར་མོས། ཧཱུཾ་གི་ཞབས་ཀྱུ་ཧ་ལ་ཐིམ་པའི་ཚེ་མཁའ་སྣང་མེ་ཁྱེར་
ལྟ་བུ་དང། ཧ་མགོ་བོ་ལ་ཐིམ་པའི་ཚེ་མར་མེ་བཏེག་སྦར་ལྟ་བུ་དང། མགོ་བ་ཟླ་ཚེས་ལ་ཐིམ་པའི་ཚེ་དཀར་ལ་མ་པའི་སྣང་བ་དང། ཟླ་ཚེས་ཐིག་ལེ་ལ་ཐིམ་པའི་ཚེ་དམར་ལམ་པའི་སྣང་བ་དང། ཐིག་ལེ་ནཱ་ད་ལ་ཐིམ་པའི་ཚེ་ནག་ལམ་པའི་སྣང་བ་དང། ནཱ་ད་ཡང་ནམ་
མཁའ་ལ་འཇའ་ཡལ་བ་ལྟར་གྱུར་པའི་ཚེ་རང་སེམས་བདེ་བ་ཆེན་པོའི་ངོར་གྱུར་པས་འཁོར་འདས་ཀྱི་ཆོས་ཐམས་ཅད་བློས་ཕར་བཏགས་ཙམ་མ་གཏོགས་རང་ངོས་ནས་གྲུབ་པ་རྡུལ་ཙམ་ཡང་མེད་པའི་སྟོང་བ་ཉིད་ཡུལ་དུ་བྱས་ཏེ། ཤཱུ་ནྱ་ཏཱའི་སྔགས་དོན་ལྟར་
ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་གཉིས་སྣང་ཕྲ་མོས་ཀྱང་བར་མཆོད་པར་ཆུ་ལ་ཆུ་བཞག་པ་བཞིན་རོ་གཅིག་པའི་ཆོས་སྐུའི་ངང་དུ་གྱུར་སོང་སྙམ་དུ་ཡུན་མི་ཐུང་བར་སྙོམས་པར་འཇོག་པ་ནི་འཆི་བ་ཆོས་སྐུར་ཁྱེར་བའི་ལ་མ་ཁྱེར་བསྒོམ་
པའོ༑༑    ༈    ༑༑སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི། རྭ་བ༑ གུར༑ བླ་བྲེ། མེ་རི་དང་བཅས་པའི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི་པ་

[004A]༄༅། །རྟ་བབས་ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་གི་དབུས་སུ་སྣ་ཚོགས་པདྨ་དང་ཟླ་བའི་གདན་གཡས་སུ་པད་ཟླ་དང་གཡོན་དུ་པད་ཉིའི་གདན་རེ་རེ། འདིའི་བར་སེམས་བྱིངས་པོ་ཆོས་སྐུའི་
ང་རྒྱལ་ལ་གནས་བཞིན་པའི་དད་ནས་བློའི་ཟུར་གཅིག་གིས་བསྲུང་འཁོར་གཞལ་ཡས་ཁང་གདན་དང་བཅས་པ་གསལ་བཏབ། མ་འོངས་པ་ན་འབྱུང་འགྱུར་གྱི་བར་དོ་སྦྱང་བ་དང་ལམ་རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་ལས་དག་མདག་གི་སྒྱུ་
མའི་སྐུ་གཉིས་འགྲུབ་པའི་དགེ་རྩ་སྨིན་པར་བྱས་འབྲས་བུ་ལོངས་སྦྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་པར་བྱའོ་སྙམ་པ་དང། བདག་གི་རྟག་ཏུ་ཆོས་སྐུའི་ངང་ལ་མི་གནས་པར་ལོངས་སྤྱོད་རྫོགས་པའི་སྐུར་ལངས་ལ་སེམས་ཅན་གྱི་
དོན་བྱའོ་སྙམ་པའི་འཕེན་པ་དང་བཅས་ཏེ། །གདན་དབུས་མའི་སྟོང་དུ་ཏཱཾ་ཡིག་ལྗང་གུ། བསྒོམ་པ་ནི་བར་དོ་ལོངས་སྐུར་ཁྱེར་བའི་རྣལ་འབྱོར་རོ། །ཏཱཾ་ལས་འོད་ཟེར་འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང་འཕགས་མའི་གོ་འཕང་ལ་
བཀོད། ཕྱོགས་བཅུའི་སངས་རྒྱས་སྲས་དང་བཅས་པ་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་དང་སེམས་ཅན་རྗེ་བཙུན་མར་གསལ་བ་རྣམས་འོད་ཀྱི་རྣམ་པར་བསྡུས་ཏེ་ཏཱཾ་ཡིག་ལ་ཐིམ་པར་
གྱུར། པར་བསམ་པ་ནི་བར་དོའི་བྱ་བ་དང་ལམ་གྱི་གནས་སྐབས་སུ་སྒྱུ་ལུས་པ་གཉིས་ཀྱི་མཛད་པ་དང་ཆོས་མཐུན། དེ་ནས་བདག་གི་སྐུ་ཤིན་ཏུ་ཕྲ་བའི་ཡེ་ཤེས་ཀྱི་རང་བཞིན་ཅན་ཐ་མལ་པའི་ཤའི་མིག་གི་ཡུལ་དུ་མ་གྱུར་པ་འདིས་སེམས་ཅན་གྱི་དོན་རྒྱ་ཆེན་

[004B]    ༈   
ཞལ་གཅིག་ཕྱག་གཉིས་མ། ཕྱག་གཡས་མཆོག་སྦྱིན་དང། གཡོན་མཐེབ་སྲིན་གྱིས་ཨུཏྤལ་ལའི་ཡུ་བ་ཐུགས་ཀར་འཛིན་པའི་འདབ་མ་སྙན་གཡས་གཡོན་གྱི་ཐད་དུ་ཁ་བྱེ་བ། དབུ་སྐྲ་རལ་པའི་ཐོར་ཚུགས་ཅན་ལྷག་མ་
བསིལ་བུར་བབས་པས་སྐུ་སྟོད་ཁེབས་པ། དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་ལ་སོགས་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། སྐུ་སྟོད་ལྷ་རྫས་ཀྱི་གོས་ཀྱིས་གཤལ་བྱས་ཤིང་སྐུ་སྨད་
དར་གྱི་ཤམ་ཐབས་འཆང་བ། ཞབས་གཡས་བརྐྱངས་ཤིང་གཡོན་བསྐུམ་གྱིས་བཞུགས་པ། དེའི་གཡས་ཀྱི་གདན་ལ་མི་ལས་ལྷ་མོ་འོད་ཟེར་ཅན་མ་སྐུ་མདོག་སེར་མོ། ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང། གཡོན་
མྱ་ངན་མེད་པའི་ཤིང་གི་ཡལ་ག་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། གཙོ་མོའི་གཡོན་དུ་ཧཱུཾ་ལས་རལ་གཅིག་མ་སྐུ་མདོག་ནག་མོ། ཞལ་གཅིག་ཕྱག་གཉིས་ཀྱི་གཡས་གྲི་གུག་དང། གཡོན་ཐོད་ཁྲག་བསྣམས་
པ༑ སྤྱན་གསུམ་དམར་ཞིང་ཟླུམ་པ་དྲག་མོའི་གཟུགས་ཅན་གླང་ལྤགས་ཀྱི་སྟོང་གཡོགས་དང་སྟག་ལྤགས་ཀྱི་ཤམ་ཐབས་གསོལ་བ། འཁོར་གཉིས་ཀ་ཡང་ཞབས་གཉིས་དོར་སྟབས་ཀྱིས་བཞུགས་པའི་གཙོ་འཁོར་ཐམས་

[005A]༄༅། །ཅད་ཀྱི་སྦྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། གཙོ་མོའི་ཐུགས་ཀའི་ཧཱུཾ་གི་ནང་དུ་ཏཱཾ་གྱིས་མཚན་པ་དེ་ལས་འོད་ཟེར་འཕྲོས། པོ་ཏ་ལ་སོགས་རང་བཞིན་གྱི་གནས་
ནས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཆིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ཏཱཾ་ལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་དང་བཅས་པ་སྦྱན་དྲངས་
དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷིཥེ་ཀ་ཏ་
ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་དབང་བསྐུར་བས་ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་མོ་ལ་དོན་ཡོད་གྲུབ་པ་
འོད་ཟེར་ཅན་མ་ལ་རྣམ་སྣང། རལ་གཅིག་མ་ལི་མ་བསྐྱོད་པས་དབུ་བརྒྱན་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝས་སྟོང་པར་སྒྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་
མི་མགོའི་སྒྱིད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ། བཧྲུཾ་ཨཾ་ཛྲིཾ་ཁཾ་ཧཱུཾ་ལས་བྱུང་བའི་ཤ་ལྔ་དང། ལཾ་མཾ་པཾ་ཏཾ་བཾ་ལས་བྱུང་བའི་བདུད་རྩི་ལྔ་སོ་སོའི་ས་བོན་གྱིས་མཚན་པ། དེ་དག་གི་

[005B] རླུང་གཡོས་མེ་སྦར་ཐོད་པའི་ནང་གི་རྫས་རྣམས་ཞུ་ཞིང་ཁོལ། ཡི་གེ་གསུམ་ལས་འོད་ཟེར་འཕྲོས་སྐུ་གསུང་ཐུགས་ཀྱི་རྡོ་རྗེ་གསུམ་སྦྱན་དྲངས། ཡི་གེ་
གསུམ་ལ་ཐིམ། དེ་གསུམ་ཡང་རིམ་གྱིས་ཞུ་ནས་ཐོད་པར་ཐིམ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་དེ་བྱིན་གྱིས་བརླབས། ཨོཾ་ཨ་མྲྀ་ཏས་བསངས། སྭ་བྷཱ་ཝས་སྟོང་བར་སྦྱངས། སྟོང་པའི་དང་ལས་ཨཱ་ལས་བྱུང་བའི་ཐོད་
པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་རྣམས་རང་བཞིན་བདེ་སྟོང་རྣམ་པ་མཆོད་རྫས་
བྱེད་ལས་དབང་པོ་དྲུག་གི་སྦྱོང་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས༑ ཤཔྟ་ཨཱ་ཧཱུཾ། གི་བར་དང། རཱུ་པ་ནས། སྤརཤ་ཨཱ་ཧཱུཾ། གི་བར་བརྗོད་དེ་བྱིན་གྱིས་བརླབས། སྤྲོ་ན་ཚིགས་སུ་བཅད་པ་
གང་ཡང་རུང་བ་དང། བསྡུ་ན། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། སྤརཤའི་བར་གྱིས་མཆོད། ནང་མཆོད་ཀྱི་ཀ་པཱ་ལ་ལག་ཏུ་བཟུངས་ལ་གཡོན་པའི་མཐེབ་སྲིན་གྱིས་གཡས་བསྐོར་དུ་དཀྲུགས་པས་དབུས་སུ་བདུད་རྩིའི་སྙིང་བ་བྱུང་བར་བསམས་
ལ༑ ཨོཾ་མཆོད་དོ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པའི་ངོ་བོར་གྱུར་པ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་

[006A]༄༅། །པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཨཱརྱ་ཏཱ་རེ་ཨོཾ་ཨཱ་ཧཱུཾ། ཨོཾ་མ་རི་ཙྱཱཻ་ཨོཾ་ཨཱ་ཧཱུཾ། ཨོཾ་ཨེ་ཀ་ཛ་ཊི་ཨོཾ་ཨཱ་ཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་
ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་སྐྱོང་བསྲུང་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དཔའ་བོ་དང་རྣལ་འབྱོར་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་
ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། རང་གི་ལྕེ་ཐོག་ཏུ་བདུད་རྩི་མྱང་ལ། ཨོཾ་ཨ་མྲྀ་ཏ་སྭ་དཱ་ན་བཛྲ་སྭ་བྷཱ་ཝ་ཨཱཏྨ་ཀོཉྷཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམས་པར་གྱུར། ལྷ་དང་ལྷ་མིན་ཞེས་
སོགས་སམ། ཞལ་གཅིག་ཕྱག་གཉིས་མཆོག་སྦྱིན་ཨུཏྤལ་འཛིན། །དབུ་སྐྲ་མཐོན་མཐིང་རིན་ཆེན་རྒྱན་མང་གིས། །སྤྲས་པའི་དར་གྱི་ན་བཟའ་མཛེས་པར་གསོལ། །གཡས་བརྐྱངས་གཡོན་བསྐུམས་བཞུགས་ལ་ཕྱག་
འཚལ་བསྟོད། །གསེར་གྱི་མདོག་ཅན་ཞལ་གཅིག་ཕྱག་གཉིས་ཀྱིས། །རྡོ་རྗེ་མྱ་ངན་མེད་བའི་ཡལ་ག་འཛིན། །འགྲོ་ཀུན་འཇིགས་པ་བརྒྱད་ལས་སྐྱོབ་མཛད་པའི། །ལྷ་མོ་འོད་ཟེར་ཅན་ལ་ཕྱག་འཚལ་ལོ། །སྐུ་
མདོག་མཐིང་ནག་ཞལ་གཅིག་ཕྱག་གཉིས་ཀྱིས། །རྨོངས་པའི་དྲ་བ་གཅོད་པའི་གྲི་ཐོད་འཛིན། །ཁྲོས་པའི་གར་གྱི་བདུད་དཔུང་སྐྲག་མཛད་པའི། །རབ་བརྗིད་ལྷ་མོ་རལ་གཅིག་མ་ལ་འདུད། །དེ་ནས་སེམས་བྱིངས་པོ་

[006B] ཁོར་གྱི་བར་ཕྱིར་རིམ་གྱིས་གསལ་བཏབ། དེ་ནས་གཙོ་མོའི་བར་ནང་དུ་རིམ་གྱིས་གསལ་བཏབ་སྟེ་མཐར་འཁོར་དང་གཞལ་
ཡས་ཁང་གི་རྣམ་པ་སོགས་རེ་ཞིག་བཏང་སྙམས་སུ་བཞག་སྟེ་རང་གཙོ་མ་ཞལ་གཅིག་ཕྱག་གཉིས་མར་གསལ་བ་ལ་རྩེ་གཅིག་ཏུ་དམིགས་ནས་གསལ་སྣང་བསྒོམ་བ་དང་ཁྱད་པར་ཅན་གྱི་སྣང་བ་ཡིད་ངོར་ཤར་བའི་ཚེ། འབྲས་དུས་ཀྱི་བདེ་སྟོང་གཉིས་སུ་
མེད་པའི་ཡེ་ཤེས་ཆོས་ཀྱི་སྐུ་གདུལ་བྱའི་དོན་དུ་རྗེ་བཙུན་མ་སྒྲོལ་མའི་རྣམ་པར་ཤར་བའི་སྐྱོན་ཀུན་ཟད་ཡོན་ཏན་ཀུན་ལྡན་གྱི་གཟུགས་ཀྱི་སྐུ་དེ་ངའོ་སྙམ་དུ་ང་རྒྱལ་འཛིན་པ་གཉིས་རེ་མོས་སུ་བྱ་ཞིང། དེ་ཡང་སྔགས་ཀྱི་སྐབས་འདིར་སྤང་བྱའི་གཙོ་བོ་ཐ་མལ་
གྱི་སྣང་ཞེན་གཉིས་ཡིན་པས་ཐ་མལ་གྱི་སྣང་བའི་གཉེན་པོར་ལྷའི་གསལ་སྣང་དང། ཐ་མལ་མི་ཞེན་པའི་གཉེན་པོར་ལྷའི་ང་རྒྱལ་བསྒོམ་དགོས་པས་དེ་གཉིས་ཀྱི་ནང་ནས་ཀྱང་ལྷའི་ང་རྒྱལ་བསྒོམ་པ་གཙོ་ཆེ་ཞིང། འདི་དག་གི་སྐབས་ཐམས་ཅད་དུ་མེ་ལོང་ནང་གི་བྱད་
བཞིན་གྱི་གཟུགས་བརྙན་བྱད་བཞིན་དུ་སྣད་ཡང་དེས་སྟོང་པ་བཞིན་དུ་རྟེན་བརྟེན་པའི་རྣམ་པ་ཐམས་ཅད་མ་དག་མ་བཅོས་པའི་བློ་ལ་རང་དོས་ནས་གྲུབ་པ་ལྟར་སྣང་ཡང། རང་བཞིན་གྱིས་གྲུབ་པས་སྟོང་བའི་སྣད་སྟོང་གཉིས་ཚོགས་སྒྱུ་མ་ལྟ་བུའི་རྣལ་
འབྱོར་ལ་སློབ་པ་ནི་དམིགས་པ་ལྷ་ལ་དམིགས་པའི་ཆ་ནས་བསོད་ནམས་ཀྱི་ཚོགས་དང་རང་བཞིན་མེད་པའི་འཛིན་སྟངས་ཅན་དུ་སྐྱེས་པའི་ཆ་ནས་ཡེ་ཤེས་ཀྱི་ཚོགས་གཉིས་ཀ་ཚང་ཞིང་དེ་ལྟ་བུའི་ཡེ་ཤེས་ཀྱི་ཚོགས་ནི་སྔགས་ཀྱི་ཐབས་མཁས་ཀྱི་

[007A]༄༅། །ཟིན་པའི་ཤེས་རབ་ཁྱད་པར་ཅན་ཡིན་པས་ཕར་ཕྱིན་ཐེག་པ་ནས་བཤད་པའི་ཡེ་ཤེས་ཀྱི་ཚོགས་ལས་བདག་འཛིན་གྱི་གཉེན་པོར་འགྲོ་ཕུལ་བརྒྱ་འགྱུར་གྱི་ཆེ་ཞིང་ཡེ་ཤེས་ཀྱི་ཚོགས་ལ་ཁྱད་ཇི་ཙམ་བཞུགས་པ་ཙམ་གྱི་
བསོད་ནམས་ཀྱི་ཚོགས་ལ་ཡང་ཁྱད་བཞུགས་པས་ན་འདི་ལྟ་བུའི་ལམ་ལ་སློབ་པ་ནི་སྐུ་གསུམ་ལམ་ཁྱེར་གྱི་གནད་ཚང་ཞིང་སྐྱེ་ཤི་བར་ངོའི་སྦྱང་གཞི་དངོས་སུ་སྦྱོང་བར་བྱེད་པས་རྫོགས་རིམ་ཟབ་མོའི་སྨིན་བྱེད་ཁྱད་པར་ཅན་དུ་གྱུར་ནས་བསྐལ་པ་གྲངས་
མེད་གསུམ་དུ་ཚོགས་བསགས་པ་ལ་མ་ལྟོས་བར་སྙིགས་དུས་ཀྱི་ཚེ་ཐུང་གཅིག་ལ་རྫོགས་པའི་སངས་རྒྱས་ཀྱི་གོ་འཕང་སྟེར་བའི་གདམས་ངག་བླ་ན་མེད་པ་ཡིན་ཅིང། འོན་ཀྱང་རང་ལྷར་གསལ་བ་ལ་དམིགས་ནས་གསལ་ཆ་དང་གནས་ཆ་སྒྲུབ་པའི་ཚེ་ཉེས་
པ་ལྔ་སྤོང་བ་དང། འདུ་བྱེད་བརྒྱད་བརྟན་པའི་སྒོ་ནས་ཉམས་སུ་བླངས་པ་ལ་བརྟེན་ནས་སེམས་གནས་པའི་ཐབས་དགུ་སྟོབས་དྲུག་གི་འགྲུབ་ལུགས་ཡིད་ལ་བྱེད་པ་བཞིར་ཡོད་ཚུལ་རྣམས་དབུས་མཐའ་རྣམ་འབྱེད་སོགས་ཐུན་མོང་བའི་ལམ་གྱི་རིམ་པ་
ལས་ཇི་ལྟར་བཤད་བ་ལྟར་ངེས་པ་རྙེད་དགོས་སོ། །དེ་ལྟར་ལྷ་སྐུ་བསྒོམ་པའི་སྐྱོན་བཟླས་པ་བྱ་བ་ལ་བགྲང་ཕྲེང་བྱིན་རླབས་ནི། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་དང་ལས་ཛྲིཾ་ལས་པདྨ་ཛྲིཾ་གིས་མཚན་པ་ཡོངས་སུ་གྱུར་པ་ལས་
འོད་དཔག་མེད་དམར་པོ་ཞལ་གཅིག་ཕྱག་གཉིས་མཉམ་གཞག་གི་ཕྱག་རྒྱ་ཅན་དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། དེ་ལས་འོང་ཟེར་འཕྲོས། རང་འདྲའི་ཡེ་ཤེས་པ་དང་དབང་གི་ལྷ་

[007B] ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར་རྡོ་རྗེ་སེམས་དཔས་དབུ་བརྒྱན་པར་གྱུར། ཨོཾ་ཨཱ་རོ་ལིཀ་ཨརྒྷཾ་ནས། ཤཔྟའི་བར་གྱིས་མཆོད། གསུང་རྡོ་རྗེ་འོད་དཔག་མེད་ཞུ་བ་ལས་བྱུང་
པའི་འཕྲེང་བའི་རྣམ་པར་གྱུར། པར་བསམ་ལ་ལྕེ་དང་མཆུ་མ་འགུལ་བར་རླུང་ལྡང་འཇུག་གནས་གསུམ་ཡི་གེ་གསུམ་གྱི་རང་གདངས་སུ་མོས་ནས་ཡིད་བཟླས་ཇི་ལྟར་རིགས་པ་བཟླ། གཙོ་མོའི་ཐུགས་ཀར་ཟླ་གདན་ལ་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་
རེ་སཱཧཱ། ཞེས་པས་བསྐོར་བ་བསྒོམ། སྔགས་འཕྲེང་ལས་འོད་ཟེར་འཕྲོས། ལུས་ཀྱི་ནང་གང་སྡིག་སྒྲིབ་ཐམས་ཅད་སྦྱངས། ཚེ་བསོད་དཔལ་འབྱོར་ལ་སོགས་པ་རྒྱས་པར་བསམས་ལ། ཡི་གེ་བཅུ་པ་ཇི་ལྟར་རིགས་པ་དང། འོད་ཟེར་ཅན་མའི་ཐུགས་ཀར་ཟླ་གདན་
ལ་མཾ་ཡིག་གི་མཐར། ཨོཾ་མཱ་རི་ཙཻ་མཾ་སཱཧཱ། ཞེས་བ་དང་རལ་གཅིག་མའི་ཐུགས་ཀར་ཉི་གངན་ལ་ཧཱུཾ་ཡིག་གི་མཐར། ཨོཾ་ཧྲཱིཾ་ཏྲཱཾ་ཧཱུཾ་ཕཊ། ཅེས་པས་བསྐོར་བ་ལ་དམིགས་ནས་བཟླས་བའི་སྐྱོན་དང་བྲལ་བར་གྲངས་ཇི་ལྟར་རིགས་པ་བཟླས། བཟླས་པའི་གྲངས་
ཚད་ནི་ཡི་གེ་བཅུ་པ་འབྲུ་འབུམ་དང། འཁོར་གྱི་སྔགས་ཁྲི་ཕྲག་རེ། ཡི་གེ་བཅུ་པའི་མཐར། ཧཱུཾ་ཧ་ཨ་ཛྷེ་སཱཧཱ། ཞེས་པའི་ཡེ་གེ་བཞི་བཏགས་པའི་ཡེ་ཤེས་འབེབས་སྔགས་ཁྲི་ཕྲག་གཅིག་བཟླའོ། །བཟླས་པའི་མཐར་གཏོར་མ་འབུལ་བར་འདོད་ན། དམར་གཏོར་ནང་
མཆོད་ལྟར་བྱིན་གྱིས་བརླབས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། སེང་ལྡེང་ནགས་ཀྱི་སྒྲོལ་མ་གཙོ་འཁོར་གསུམ་གྱི་རྟེན་དང་བརྟེན་པར་བཅས་པའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས་པ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་

[008A]༄༅། །སྤུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨཾ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ་ལ་གོང་གི་བསྟོད་པས་བསྟོད། ཡིག་བརྒྱས་ལྷག་ཆང་ཁ་
བསྐང། ནོངས་པ་བཟོད་གསོལ་དང་འདོད་དོན་ལ་གསོལ་བཏབ་སོགས་བྱ་ཞིང། མདུན་གྱི་མགྲོན་རྣམས་རྟེན་ཡོད་ན་བརྟན་བཞུགས་དང་མེད་ན་རང་བཞིན་གྱི་གནས་སུ་གཤེགས་པར་བསྒོམ། དེ་ལྟར་སྒྲོལ་མ་ཉི་ཤུ་རྩ་གཅིག་གི་སྤྲུལ་གཞི་སེང་ལྡེང་ནགས་ཀྱི་སྒྲོལ་
མའི་སྒྲུབ་ཐབས་ཉམས་སུ་ལེན་པའི་རྣལ་འབྱོར་པས་བསྙེན་མཚམས་ཇི་ལྟར་བྱ་བའི་ཚུལ་བརྗོད་པར་བྱ་སྟེ། སྔོན་དུ་དགེ་འདུན་བཞི་སྡེ་ཡན་ཆད་ལ་བསྙེན་བཀུར་དང། གནས་ཁང་བྱི་དོར་བྱས་ལ། བ་བྱུང་གིས་ཆག་ཆག་བཏབ། སྟན་གྱི་འོག་ཏུ་ས་དཀར་གྱི་གཡུང་དྲུང་དང་རྩྭ་
དུར་པ་བཏིང། སྟན་བདེ་བ་ལ་འཁོད་ནས་བགེགས་གཏོར་བཏང། བསྲུང་འཁོར་མདོར་བསྡུས་བསྒོམས། མཚམས་གཡོག་དང་སྨན་པ་སོགས་མཚམས་འོག་ཏུ་འཇུག་དགོས་གང་ཡིན་བསྲུང་འཁོར་གྱི་ནང་དུ་ཆུད་པར་བསམས། མཚམས་ཐོ་བཞི་རྒྱལ་ཆེན་བྮིའམ་དམ་
ཅན་ཆོས་རྒྱལ་དུ་བསྐྱེད། མཆོད་གཏོར་ཕུལ་ཏེ་སྤྱིལ་བུའི་ཕྱོགས་བྮིའམ་སྒོའི་གཡས་གཡོན་དུ་སྟེགས་པུའི་ཁར་བཞུགས་སུ་གསོལ་ལ། སྒྲུབ་པ་པོའི་བསྙེན་སྒྲུབ་ཀྱི་ལས་མཐར་མ་ཕྱིན་གྱི་བར་ལ་ནང་གི་དངོས་གྲུབ་ཕྱིར་མི་འཆོར་བ་དང། ཕྱིའི་ནད་
གདོན་བར་ཆད་ནང་དུ་མི་འཇུག་པའི་འཕྲིན་ལས་མཛོད་ཅིག་ཅེས་བརྗོད་ལ་མེ་ཏོག་གཏོར། ནང་དུ་འོང་སྟེ་ལག་པ་གཡོན་པས་སྟན་ལ་རེག་སྟེ། ཨོཾ་བཛྲ་ཨཱ་པན་ཧཱུཾ། ཞེས་བརྗོད་དེ་སྟན་རྡོ་རྗེའི་རང་བཞིན་དུ་མོས། དེ་དག་ནི་གནས་བསྲུང་བའོ། །ལག་བ་

[008B] །དེ་ནས་ལུས་རྣམ་སྣང་གི་ཆོས་བདུན་ལྡན་དུ་འཁོད་དེ་བླ་བརྒྱུད་གསོལ་འདེབས་བདུད་རྩི་འབེབས་སྦྱང་གི་དམིགས་པ་དང་བཅས་ཏེ་བརྗོད་
སྤྲོ་ན་རྡོར་དྲིལ་བྱིན་རླབས་སྔོན་འགྲོ་མཆོད་གཏོར་བྱིན་གྱིས་བརླབས་ཏེ་འབུལ་བརྡོར་སེམས་སྒོམ་བཟླས་བཅས་བྱས་ན་ཕུན་སུམ་ཚོགས་པའི་ཡན་ལག་ཏུ་འགྱུར་བས་བླ་མེད་ཀྱི་དཀྱིལ་འཁོར་གཞན་ནས་བཤད་པ་ལྟར་ཉམས་སུ་ལེན་ཅིང། བསྡུས་པ་ལ་མོས་ན་དེ་དག་མ་བྱས་ཀྱང་
ཆད་པའི་སྐྱོན་མེད་པས་གོང་དུ་བཤད་པ་ལྟར་ཆོགས་ཞིང་མཆོད་པ་ནས་བཟུངས་ཏེ་བཟླས་པ་ལ་ཐུག་གི་བར་སྒྲུབ་ཐབས་ནས་ཇི་ལྟར་བཤད་པ་ལྟར་སྐབས་གང་ཡིན་གྱི་དམིགས་བ་རྣམས་སྔ་མ་ཡིད་ངོར་མ་ཤར་བར་ཕྱི་མ་གསལ་མི་འདེབས་ཅིང། སྔ་མ་མ་བརྗེད་པའི་སྟེང་ནས་ཀྱང་
ཕྱི་མ་ཕྱི་མ་བསྣན་ཏེ་བཟླས་པ་ལ་ཐུག་གི་བར་བཏང། བཟླས་པའི་སྐབས་ཀྱི་དམིགས་པ་ནི་རང་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ་སྣང་ལ་རང་བཞིན་མེད་པ་སྐུ་ལས་འོད་ཟེར་ཁ་དོག་ལྔ་འཕྲོ་བ་ནམ་མཁའི་འཇའ་ཚོན་ལྟ་བུར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་དབུས་
ཀྱི་ཏཱཾ་ཡིག་ལ་རང་གི་སེམས་ཞུགས་པ་བཞིན་དུ་བྱས་ཏེ་དེའི་མཐའ་སྐོར་དུ་ཡི་གེ་བཅུ་པོ་དབུ་ཕྱིར་བསྟན་ནས་ཉལ་སྟབས་སམ་གྱེན་སྒྲེང་གང་རིགས་སུ་འཁོད་པ་ལྡོག་པའི་ཚུལ་གྱི་ཡི་གེ་རྣམས་འོད་ཟེར་འབར་བའི་རྣམ་པར་བསྒོམ་པ་ནི་གོང་བུའི་བཟླས་པ་དང། སྔགས་འཕྲེང་
ས་བོན་དང་བཅས་པ་ལས་འོད་ཟེར་འཕྲོས་པའི་སྣེ་ལ་རྗེ་བཙུན་མའི་སྐུ་དཔག་ཏུ་མེད་པ་སྤྲུལ་ཏེ་དེ་དག་གི་སྐུ་ལས་བདུད་རྩི་འོད་ཟེར་དང་བཅས་པ་བབས་པས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང། འཕགས་མའི་གོ་འཕང་ལ་བཀོད། ཡང་འོད་ཟེར་འཕྲོས་པའི་སྣེ་ལ་

[009A]༄༅། །མཆོད་པའི་ལྷ་མོ་དཔག་ཏུ་མེད་པ་ཕྱོགས་བཅུར་སྤྲོས་ཏེ་ཕྱོགས་བཅུའི་སངས་རྒྱས་སྲས་བཅས་ལ་མཉེས་པའི་མཆོད་བ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་དང། སེམས་ཅན་འཕགས་མར་གསལ་བ་
རྣམས་འོད་ཀྱི་རྣམ་བར་བསྡུས་ཏེ་སྔགས་འཕྲེང་ས་བོན་དང་བཅས་པ་ལ་ཐིམ་པར་བསྒོམ་པ་ནི་དམ་ཚིག་གི་བཟླས་པ། ཡང་སྙིང་ཁའི་ས་བོན་ལས་ཨོཾ་གྱི་སྣ་དྲངས་ཏེ་སྔགས་འཕྲེང་རང་གི་ལྟེ་བ་ནས་ཐོན། ཞལ་དུ་ཞུགས། སྙིང་ཁའི་སྔགས་འཕྲེང་ལ་
ཐིམ༑ ཡང་སྔགས་འཕྲེང་སྔར་ལྟར་ལྟེ་བ་ནས་ཐོན་པ་སོགས་མགལ་མེའི་འཁོར་ལོ་ལྟར་འཁོར་བའི་འོད་ཟེར་གྱིས་ལུས་ཀྱི་ནང་གང། སྡིག་སྒྲིབ་ཐམས་ཅད་སྦྱངས་པར་བསམས་ལ་ཞི་ཞིང་འཇམ་བའི་ཚུལ་གྱིས་བཟླ་བ་ནི་དོ་ལིའི་བཟླས་པའམ་འཁྱོགས་
ཀྱི་བཟླས་པ་དང། སྙིང་ཁའི་ས་བོན་ལས་སྔགས་འཕྲེང་ཆད་པ་རང་གི་ཞལ་ནས་ཐོན། ལྟེ་བ་ནས་ནང་དུ་འཇུག་པ་སོགས་སྔར་གྱི་འཁོར་ཚུལ་ནས་ལྡོག་ཏེ་དྲག་ཅིང་རྩུ་བ་པའི་ཚུལ་དུ་བཟླ་བ་ནི་ཁྲོ་བོའི་བཟླས་པའོ། །སྔགས་ཀྱི་སྒྲ་དྲག་པོར་སྒྲོག་པ་ནི་
ཁྲོས་པའི་བཟླས་པ་ཞེས་བྱ་བས། བཟླས་པའི་དམིགས་པ་དེ་རྣམས་ཅི་རིགས་པའི་སྒོ་ནས་ཐུན་དངོས་གཞི་ལ་སེམས་མ་ཡེངས་པར་བགྲང་བ་རྣམས་བཟླས་བའི་གྲངས་སུ་གཞུག་ཅིང། སེམས་གཡེང་བ་དང། བཟའ་བཏུང་གི་བར་ཆོད་པ་
དང༑ ཐུན་མཚམས་སུ་བཟླས་པ་རྣམས་གྲངས་སུ་མི་གཞུག། གཞན་ཡང། ཇི་སྐད་དུ། བཟླས་བརྗོད་བྱ་ཚེ་མི་མྱུར་མི་བུལ་ཞིང། །སྒྲ་ཆེར་མ་ཡིན་ཧ་ཅང་ཆུང་མ་ཡིན། །སྨྲས་བཞིན་མ་ཡིན་རྣམ་པར་གཡེང་བཞིན་མིན། །

[009B] །ཞེས་པ་ལྟར། རིང་ཐུང་གོ་ལྡོག་པ་དང། སྒྲ་ཧ་ཅང་ཆེས་པས་གཞན་གྱིས་ཐོས་པ་དང། ཧ་ཆང་ཆུང་བས་རང་གི་མི་ཐོས་པ་ལ་སོགས་པའི་སྐྱོན་རྣམས་སྤངས་ཏེ་གཙོ་འཁོར་དུ་ཡོད་ཀྱི་ཞལ་
ནས་སྔགས་ཀྱི་སྒྲ་སྒྲོག་པར་མོས་ན་དེ་སྙེད་ཀྱི་ཕན་ཡོན་འབྱུང་བར་གསུངས། བཟླས་པའི་གྲངས་ཚད་ནི་གཞན་ལ་དབང་བསྐུར་བ་དང། བདག་འཇུག་ལེན་པ། སྦྱིན་སྲེག་སོགས་ལ་དབང་བའི་བསྙེན་པའི་གྲངས་སྒྲུབ་ཐབས་སུ་བཤད་ཟིན་པ་ལྟར་དང། ལས་
རབ་འབྱམས་སྒྲུབ་པའི་བསྙེན་པའི་གྲངས་ནི། གང་ལ་བརྟེན་ནས་ལས་སྒྲུབ་རྒྱུའི་སྔགས་དེ་ཉིད་བྱེ་བ་བཟླ་དགོས་བར་རྒྱུད་ལས་བཤད་ཅིང། སྡོམ་འབྱུང་གི་རྒྱུད་ལས། རྫོགས་ལྡན་ལ་ནི་བཟླས་བྱ་གཅིག། ཉིས་འགྱུར་གསུམ་ལྡན་ལ་རབ་བཟླ། །
གསུམ་འགྱུར་གཉིས་ལྡན་ལ་བཟླ་ཏེ། །རྩོད་དུས་བསྙེན་པ་བཞི་འགྱུར་ཏེ། །ཞེས་རྒྱུད་ནས་གྲངས་ཇི་ཙམ་བཟླ་དགོས་བར་བཤད་པ་དེ་ཉིད་རྩོད་དུས་ཀྱི་སྐབས་འདིར་བཞི་འགྱུར་བཟླ་དགོས་པའི་ཡི་གེ་བཅུ་པ་ལྟ་བུའམ། འོག་ནས་འབྱུང་བ་ལྟར་སྒྲོལ་
མ་ཉེར་གཅིག་གཞན་གྱི་སྔགས་གང་ལ་བརྟེན་ནས་ལས་སྒྲུབ་རྒྱུའི་སྔགས་དེ་ཉིད་བྱེ་བ་བཞི་དང། དེའི་བཅུ་ཆ་མེ་ཏོག་དམར་པོའི་སྦྱིན་སྲེག་ས་ཡ་བཞི་བཅས་སྔོན་དུ་བཏང་ནས་ལས་དངོས་གཞིའི་སྐབས་ལས་སྤྱོར་གྱི་བསྙེན་པ་འབུམ་ཕྲག་གཅིག་དང། སྔགས་
དང༑ རྫས་དང། ཏིང་ངེ་འཛིན་གསུམ་གྱི་སྒོ་ནས་སྒྲུབ་དགོས་ཤིང། དེ་ཡང་སྒྲུབ་རྒྱུའི་ལས་ལ་དངོས་གྲུབ་རབ་འབྲིང་ཐ་གསུམ་ལས་ནད་གདོན་བར་ཆད་ཞི་བ་དང། ཚེ་བསོད་དཔལ་འབྱོར་རྒྱས་པ་དང། བསྒྲུབ་བྱ་དབང་དུ་བསྡུ་བ་སོགས་ལས་ཕྲན་ཚོགས་རྣམས་

[010A]༄༅། །ནི་དབང་བསྐུར་རྣམ་དག་ཐོབ་ཅིང། དམ་ཚིག་དང་སྡོམ་བ་ལ་གནས་བས་སྒྲུབ་ཐབས་ནས་བཤད་བ་ལྟར་གྱི་བསྙེན་པ་མདོར་བསྡུས་ཙམ་དང། ལས་བཞིའི་སྦྱིན་སྲེག་སོས་ལ་བརྟེན་ནས་ཀྱང་སྒྲུབ་ནུས་པ་དུ་མ་ཡོད་ཅིང་
གྲུབ་པ་ཆེན་བོ་བརྒྱང་ལ་སོགས་བ་དངོས་གྲུབ་འབྲིང་སྒྲུབ་པ་ལ་ནང་ལ་གཞོལ་བའི་རྣལ་འབྱོར་བས་རྫས་སྔགས་ལ་མ་ལྟོས་པར་བསམ་གཏན་ཙམ་གྱིས་སྒྲུབ་ནུས་མོད་ཀྱང། བསྐྱེད་རིམ་ཕྲ་བ་མཐར་མ་ཕྱིན་པའི་སྔགས་ལ་གཞོལ་བའི་རྣལ་
འབྱོར་པས་སྔར་བཤད་པ་བཞིན་བསྙེན་པ་བྱེ་བ་བཞི་སོགས་ལ་ལྟོས་དགོས་ཤིང། ངེས་ཀྱང་མ་འགྲུབ་ན་སྤྱོད་པ་ལ་ཟླ་བ་བཅོ་བརྒྱད་ཀྱི་བར་དུ་སློབ་པ་དང། དེས་ཀྱང་མ་འགྲུབ་ན་སྤོགས་ཆོག་ཇི་ལྟར་བྱ་བ་དང། ལྷ་ལ་དྲག་ཤུལ་གྱི་ཕུར་འདེབས་སོགས་
སྙིང་པོ་བསྐུལ་བའི་ཚུལ་རྣམས་འདིར་ཡི་གེའི་ཚེགས་ཀྱི་འཇིགས་ནས་མ་བཀོད་པས་འགྲེལ་པ་བཞི་སྦྲགས་དང་འདུས་བསྐྱེད་དངོས་གྲུབ་རྒྱ་མཚོ་སོགས་་རྗེ་ཡབ་སྲས་ཀྱི་གསུང་རབ་རྣམས་ལས་ཤེས་པར་བྱའོ། །ཐུན་རྗེས་མའི་མཐར་འཇིག་རྟེན་
ལས་འདས་མ་འདས་ཀྱི་གཏོར་མ་དང། མཚམས་ཐོའི་ལྷ་ལ་མཆོད་གཏོར་བཅས་མ་ཆད་པར་བྱ་དགོས་སོ། །ཇི་ལྟར་འཕེན་པ་བཏང་བ་ལྟར་གྱི་བསྙེན་པའི་གྲངས་ཚད་སོང་ནས་མཚམས་གྲོལ་བའི་སྐབས། མཚམས་ཐོའི་ལྷ་ལ་མཆོད་གཏོར་ཕུལ་ཏེ་ནོངས་
པ་བཟོད་བར་གསོལ་ནས་གཤེགས་སུ་གསོལ། བསྙེན་པའི་ཁ་སྐོང་གི་སྦྱིན་སྲེག་བྱ་སྟེ་ཐོ་ནང་མའི་ལྷ་གཤེགས་གསོལ་གྲུབ་ནས་ཕྱི་མ་གཤེགས་གསོལ་མ་བྱས་པར་སྦྱིན་སྲེག་བྱ་ཞིང། དེ་ནས་མཚམས་འོག་ཏུ་མེད་པའི་དམ་ཚིག་གཅད་བའི་མི་

[010B] རྒྱང་རིང་པོར་བལྟ་བ་སོགས་བྱ་མི་རུང། དེ་ལྟར་སེང་ལྡེང་ནགས་སྒྲོལ་གྱི་བསྙེན་པ་བྱ་བའི་ཚུལ་དེ་ཉིད་འོག་ནས་འབྱུང་བ་ལྟར་སྒྲོལ་མ་གཞན་གྱི་བསྙེན་སྒྲུབ་ལས་
གསུམ་བྱ་ཚུལ་ལའང་རིགས་འགྲེན་ནས་ཤེས་པར་བྱའོ།།    ༈    །།སྒྲོལ་མ་ཉེར་གཅིག་གི་སྒྲུབ་ཐབས་ལ་ཐོག་མར་་རྗེ་བཙུན་མ་མྱུར་མ་དཔའ་མོའི་སྒྲུབ་ཐབས་ནི། རང་སེང་ལྡེང་ནགས་སྒྲོལ་ལམ་གསོལ་བ་འདེབས་
ཡུལ་གྱི་སྒྲོལ་མའི་རྣལ་འབྱོར་ལ་གནས་བཞིན་པའི་ངང་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཆེད་དུ་་རྗེ་བཙུན་མའི་སྒྲུབ་ཐབས་
ཉམས་སུ་བླང་བར་བྱའོ་སྙམ་པ་ལན་གསུམ་བྱ། མདུན་གྱི་ནམ་མཁར་སྣ་ཚོགས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡཾ་ག་དམར་པོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་
་རྗེ་བཙུན་མ་མྱུར་མ་དཔལ་མོ་སྐུ་མདོག་དམར་མོ། ཞལ་གཅིག་ཕྱག་བརྒྱད་མ། ཕྱག་དང་པོ་གཉིས་ཀྱིས་རྡོར་དྲིལ་སྤྱི་བོར་བསྣོལ་ནས་འཛིན་པ། གཉིས་པ་གཉིས་ཀྱིས་ཐུགས་ཀར་མདའ་གཞུ་འགེངས་པ། གསུམ་པ་གཉིས་
ཀྱིས་འཁོར་ལོ་དང་དུང་འཛིན་པ། བཞི་པ་གཉིས་ཀྱིས་རལ་གྲི་དང་ཞགས་པ་འཛིན་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དར་བཟང་པོའི་སྟོད་གཡོགས་དང་སྨད་གཡོགས་ལྷབ་

[011A]༄༅། །ལྷུབ་ཏུ་གསོལ་བ། ཞབས་སྐྱིལ་ཀྲུང་ཕྱེད་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་
ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྦྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ་
ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ཏེ། ཇི་ལྟར་བལྟམས་པ་ཙམ་གྱིས་ནི། །ཞེས་སོགས་ཀྱི་མཐར། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ་
ཞེས་གསུངས་ཤིང། དབང་གི་ལྷས་དབང་བསྐུར། སྐུ་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། འོད་དཔག་མེད་ཀྱིས་དབུ་བརྒྱན་པར་འགྱུར། ཨོཾ་བཛྲ་ཨ་མྲྀ་ཏ་
ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་མི་མགོའི་སྒྱིད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ། བཧྲུཾ་ཨཾ་ཛྲཾ་ཁཾ་ཧཱུཾ་
ལས་བྱུང་བའི་ཤ་ལྔ་དང། ལཾ་མཾ་བཾ་ཏཾ་བཾ་ལས་བྱུང་བའི་བདུད་རྩི་ལྔ་སོ་སོའི་ས་བོན་གྱིས་མཚན་པ། དེ་དག་གི་སྟེང་དུ་ཡི་གེ་འབྲུ་གསུམ་སྟེང་ནས་སྟེང་དུ་བརྩེགས་པར་གྱུར། རླུང་གཡོས་མེ་སྦར་ཐོད་པའི་ནང་གི་རྫས་རྣམས་

[011B] ཡི་གེ་གསུམ་ལས་འོད་ཟེར་འཕྲོས། སྐུ་གསུང་ཐུགས་ཀྱི་རྡོ་རྗེ་གསུམ་སྤྱན་དྲངས། ཡི་གེ་གསུམ་ལ་ཐིམ། དེ་གསུམ་ཡང་རཾ་གྱིས་ཞུ་ནས་ཐོད་པར་ཐིམ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་དེ་བྱིན་གྱིས་བརླབས་
ཨོཾ་བཛྲ་ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག། བདུག་སྤོས། མར་མེ། དྲི་
ཆབ༑ ཞལ་ཟས། རོལ་མོ་ལ་སོགས་པ་རྣམས་རང་བཞིན་བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཤཔྟ་ཨཱ་ཧཱུཾ་གི་བར་
དང༑ རཱུ་པ་ནས། སྤརཤ་ཨཱ་ཧཱུཾ་གི་བར་བརྗོད་དེ་བྱིན་གྱིས་བརླབས། སྤྲོན་ཚིགས་སུ་བཅད་པ་གང་ཡང་རུང་བ་དང། བསྡུ་ན། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨ་རྒྷཾ་ནས། སྤརཤའི་བར་གྱིས་མཆོད། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་
ཕུལ། བསྟོད་པ་ནི། ཕྱག་འཚལ་སྒྲོལ་མ་མྱུར་མ་དཔལ་མོ། །སྤྱན་ནི་སྐད་ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གསེར་བྱེ་བ་ལས་ནི་བྱུང་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་
ཐུགས་ཀར་ཏཱཾ་ཡིག་གི་མཐར་སྐུ་མདོག་དང་མཚུངས་པའི་སྔགས་འཕྲེང་གིས་བསྐོར་བ་ལ་དམིགས། ཨོཾ་ཏཱ་རེ་ཏུ་ཏྟཱ་རེ་ཏུ་རེ་ཆེ་གེ་མོ་ཝ་ཤཾ་ཀུ་རུ་སཱཧཱ། ཞས་བཟླ་ཞིང། སྔགས་འཕྲེང་ལས་འོད་ཟེར་དམར་པོ་ལྕགས་སྒྲོག་དང་ཞགས་པ་

[012A]༄༅། །ལྟ་བུ་དཔག་ཏུ་མེད་པ་སྤྲོས། གང་དབང་དུ་བསྡུ་བྱའི་དགྲ་དང་ལག་འདྲེན་ལ་སོགས་པ་ཐམས་ཅད་ལྕགས་ཀྱུ་དང་ཞགས་པས་བཀུག་བདག་ཉིད་ཀྱི་རྐང་པ་ལ་མགོས་འདུད་པའི་ཚུལ་གྱིས་གནས་པ་ལ་
སྔགས་འཕྲེང་ལས་འོད་ཟེར་དམར་པོའི་ཚོགས་སྤྲོས་པས་བསྒྲུབ་བྱ་དེ་རྣམས་ཀྱི་སྡིག་སྒྲིབ་སྦྱངས། བདག་ཉིད་ལ་གུས་པ་དང་ཆགས་པའི་རང་བཞིན་དུ་གྱུར་པར་བསམ་ན་གང་དབང་དུ་བསྡུ་བྱའི་བསྒྲུབ་བྱ་དེ་ཉིད་རང་ཉིད་
ཀྱིས་དབང་དུ་བསྡུས་ནུས་པར་འགྱུར་རོ། །མཇུག་ཏུ་ཡིག་བརྒྱས་ལྷག་ཆང་ཁ་བསྐང། བསྔོ་སྨོན་གྱི་རྒྱས་བཏབ། ཐུན་མཚམས་སུ་ཡང་ཁྱེར་སོ་གསུམ་གྱི་རྣལ་འབྱོར་དང་མ་བྲལ་བར་བྱའོ།།    ༈    །།གཉིས་པ་
རྗེ་བཙུན་མ་མདངས་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་པདྨ་དང་ཟླ་བའི་གདན་ལ་ཏཱཾ་ཡིག་དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས།    ༈   
བ་ཆེན་མོ་སྐུ་མདོག་སྟོན་ཀའི་ཟླ་བ་ལྟར་དཀར་བ། དཀར་སྔོ་སེར་བའི་ཞལ་གསུམ་ཕྱག་བཅུ་གཉིས་མ། ཕྱག་དང་པོ་གཉིས་མཉམ་གཞག་མཛད་པ། གཉིས་པ་གཉིས་ཁ་ཊཱཾ་ག་དང་རིལ་བ་སྤྱི་བླུགས་བ་སྣམས་པ། གསུམ་པ་
གཉིས་ཀྱིས་འཁོར་བའི་འཁོར་ལོ་དང་ཨུཏྤ་ལ། བཞི་པ་གཉིས་ཀྱིས་ནོར་བུ་དང་དྲིལ་བུ། ལྔ་པ་གཉིས་ཀྱིས་རྡོ་རྗེ་དང་གཏེར་བུམ། དྲུག་པ་གཉིས་ཀྱིས་མེ་ཏོག་གི་འཕྲེང་བ་དང་པུ་ཏི་བསྣམས་པ། དབུ་སྐྲ་རལ་བའི་ཐོར་ཚུགས་

[012B] རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དར་སྣ་ཚོགས་ཀྱི་ན་བཟས་ཀླུབས་པ། འོད་ཀྱི་ཕུང་པོའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པར་དམིགས་ལ། གནས་གསུམ་བྱིན་རླབས། དབང་བསྐུར་རྒྱས་བཏབ་བཅས་སྔ་མ་བཞིན་
ལ་རིགས་བདག་འོད་དཔག་མེད། གོང་ལྟར་ཕྱི་མཆོད་ནང་མཆོད་རྣམས་བྱིན་གྱིས་བརླབས་ཏེ་ཕུལ། བསྟོད་པ་ནི། ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་ཞལ་མ། །སྐར་མ་སྟོང་ཕྲག་ཚོགས་པ་
རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །ཞེས་པས་བསྟོད། བཟླས་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་ཤཱནྟིཾ་ཀུ་རུ་སཱཧཱ། ཞེས་བཟླ་ཞིང། སྔགས་འཕྲེང་ལས་འོད་ཟེར་དཀར་པོ་དཔག་ཏུ་མེད་པ་འཕྲོས་པའི་སྣེ་ལ་སྒྲོལ་མ་དཀར་
མོ་བདུད་རྩིས་གང་བའི་བུམ་པ་དཀར་པོ་ཐོགས་པ་དཔག་ཏུ་མེད་པ་སྤྲོས་ཏེ་རང་དང་བསྒྲུབ་བྱའི་སྦྱི་བོ་ནས་ཁྲུས་གསོལ་བས་ནད་གདོན་སྡིག་སྒྲིབ་ཐམས་ཅད་དུད་ཁུ་དང། གདོན་བགེགས་རྣམས་སྡོམ་དང་སྡིག་པའི་རྣམ་པར་དབང་
པོའི་སྒོ་དང་བ་སྤུའི་སྒོ་ནས་ཕྱིར་ཐོན། རང་དང་བསྒྲུབ་བྱ་དེ་དང་དེའི་ལུས་ཤེལ་སྒོང་ལྟར་དག་པར་བསམས། འཇུག་ཆོག་སོགས་སྔར་བཞིན་བྱའོ།།    ༈    །།   ༈    །
སྔོན་འགྲོའི་རིམ་པ་སྔར་ལྟར་ལ། མདུན་གྱི་ནམ་མཁར་སྣ་ཚོགས་པདྨ་དང་ཉི་མའི་སྟེང་དུ་ཏཱཾ་ཡིག་སེར་བོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་སྒྲོལ་མ་སྐུ་མདོག་གསེར་

[013A]༄༅། །གྱི་མདོག་ཅན། ཞལ་གཅིག་ཕྱག་བཅུ་མ། ཕྱག་གཡས་ཀྱི་དང་པོས་རིན་པོ་ཆེའི་འཕྲེང་བ་ཐུགས་ཀར་འཛིན་ཅིང། གཡོན་དང་པོས་དར་དཔྱངས་བསྣམས་པ། གཉིས་པ་གཉིས་ཀྱིས་རལ་གྲི་དང་ཞགས་
པ༑ གསུམ་པ་གཉིས་ཀྱིས་མདའ་དང་པདྨ། བཞི་པ་གཉིས་ཀྱིས་རྡོ་རྗེ་དང་དྲིལ་བུ། ལྔ་པ་གཉིས་ཀྱིས་དབྱུག་པ་དང་གཞུ་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རྒྱན་དང་ན་བཟའ་སོགས་སྔར་བཞིན། རྡོ་རྗེ་སྐྱིལ་ཀྲུང་
གིས་བཞུགས་པ། གནས་གསུམ་བྱིན་རླབས་དང་ཡེ་ཤེས་པ་དགུག་གཞུག། དབང་བསྐུར་སོགས་སྔར་བཞིན་ལ་རིགས་བདག་འོད་དཔག་མེད། ནང་མཆོད་སོགས་གོང་བཞིན་ལ། བསྟོད་པ་ནི། ཕྱག་འཚལ་སེར་སྔོ་ཆུ་ལས་
སྐྱེས་ཀྱི། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཞེས་པས་བསྟོད། བཟླས་བྱའི་སྔགས་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་པུཥྚཾ་ཀུ་རུ་སཱཧཱ་
དམིགས་པ་ནི། སྔགས་འཕྲེང་ལས་འོད་ཟེར་གསེར་བཙོ་མའི་མདོག་ཅན་མཐའ་ཡས་བ་བྱུང། རང་དང་བསྒྲུབ་བྱའི་ལུས་དང། གནས་ཁང་སོགས་ལ་ཕོག་ཅིང་འོད་ཟེར་གྱི་སྣེ་ལ་རྗེ་བཙུན་མ་གསེར་གྱི་མདོག་ཅན་བདུད་རྩི་སར་
པོས་གང་བའི་བུམ་པ་སེར་པོ་ཐོགས་པ་དཔག་ཏུ་གྲངས་མེད་པ་བྱོན། རང་གཞན་གྱི་སྦྱི་བོ་ནས་དབང་བསྐུར་བས་ལུས་ཀྱི་ཕྱི་ནང་ཐམས་ཅད་གསེར་བཟང་པོས་བྱུགས་པ་ལྟ་བུར་གྱུར། ཚེ་དང་ལོངས་སྤྱོད་ཐམས་ཅད་

[013B] མཇུག་ཆོག་རྣམས་སྔར་བཞིན་ནོ།།    ༈    །།   ༈    མདུན་གྱི་ནམ་མཁར་པདྨ་སེར་པོ་དང། ཟླ་བའི་སྟེང་དུ་ཏཱཾ་ཡིག་
དམར་སེར། དེ་ལས་འོད་ཟེར་འཕྲོས། དོན་གཉིས་བྱས།    ༈    ཞལ་གཅིག་ཕྱག་བཞི་མ། ཕྱག་དང་པོ་གཉིས་
ཀྱིས་མཆོག་སྦྱིན་དང་བནྡྷ་བདུད་རྩིས་གང་བ། འོག་མ་གཉིས་ཀྱིས་འཕྲེང་བ་དང་དབྱུག་བ་འཛིན་པ། དབུ་སྐྲ་རལ་པའི་ཐོར་ཚུགས་ཅན། རྒྱན་དང་ན་བཟའ་སོགས་སྔར་དང་འདྲ་བ་ལ་ཞབས་སེམས་དཔའི་སྐྱིལ་ཀྲུང་གིས་
བཞུགས་པ། དབང་བསྐུར་རྒྱས་འདེབས། མཆོད་པ་སོགས་སྔར་བཞིན་ལ། བསྟོད་པ་ནི། ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་ཕྱིན་པ་ཐོབ་
པའི༑ ༑རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཞེས་པས་བསྟོད། བཟླས་པའི་སྐབས་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་ཏྟཱ་རུ་ཨཱ་ཡུཿ་ཛྙཱ་ན་པུཥྚིཾ་ཀུ་རུ་སཱཧཱ། ཞེས་པའི་སྔགས་འཕྲེང་ལས་འོད་ཟེར་དམར་སེར་ལྕགས་ཀྱུ་ལྟ་
བུ་འཕྲོས་པས་འཁོར་འདས་ཀྱི་བཅུད་ཐམས་ཅད་ཀྱི་སྐྲག་མདངས་དང་གཟི་བརྗིད་ཐམས་ཅད་དང། ཁྱད་པར་དུ་ཚེའི་རིག་འཛིན་བརྙེས་པ་ཐམས་ཅད་ཀྱི་ཚེ་དང་ཡེ་ཤེས་ཐམས་ཅད་ཚེའི་བདུད་རྩི་དམར་སེར་གྱི་རྣམ་པར་བཀུག་བཅོམ་ལྡན་

[014A]༄༅། །འདས་མའི་སྐུ་དང་ཕྱག་གི་ཐོད་པའི་ནང་གི་བདུད་རྩི་ལ་ཐིམ། དེ་ལས་ཀྱང་བདུད་རྩིའི་རྒྱུན་བབས། རང་བཞིན་གྱི་ཚངས་བུག་ནས་ཞུགས། ལུས་ཀྱི་ནང་ཐམས་ཅད་གང་དུས་དང་དུས་མིན་གྱི་འཆི་བའི་འཇིག་
པ་ཐམས་ཅད་བསལ། འཆི་མེད་ཚེའི་དངོས་གྲུབ་ཐོབ་པར་བསམ་སྟེ་སྔགས་འབུམ་ཕྲག་བཟླས་ན་ཚེ་ལོ་བརྒྱུ་འཕེལ་བར་འགྱུར་རོ། །མཇུག་ཆོག་སྔར་བཞིན་ནོ།།    ༈    །།ལྔ་པ་ཧཱུཾ་སྒྲ་སྒྲོག་པའི་སྒྲོལ་མའི་སྒྲུབ་
ཐབས་ནི། སྔོན་འགྲོའི་རིམ་པ་སྔར་ལྟར་ལ། མདུན་གྱི་ནམ་མཁར་པདྨ་དང་ཟླ་བའི་གདན་ལ་ཏཱཾ་ལས་པདྨ་ཏཾ་གྱིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས།    ༈   
མ་ཧཱུཾ་སྒྲ་སྒྲོག་མ་སྐུ་མདོག་སེར་མོ། ཞལ་གཅིག་ཕྱག་གཉིས་མ། གཡས་མཆོག་སྦྱིན་དང་གཡོན་པདྨ་སེར་པོ་བསྣམས་པ། རལ་པའི་ཐོར་ཚུགས་སོགས་སྔར་བཞིན་ལ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ་
རིགས་བདག་འོད་དཔག་མེད། ཕྱི་ནང་གི་མཆོད་པས་མཆོད་ནས། བསྟོད་པ་ནི། ཕྱག་འཚལ་ཏུཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་པ་མེད་
པར་འགུགས་པར་ནུས་མ། ཞེས་པས་བསྟོད། བཟླས་བྱའི་སྔགས་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ཨཱ་ཀརྵཱ་ཡ་ཧྲཱི་སཱཧཱ། དམིགས་པ་ནི། སྔགས་འཕྲེང་ལས་འོད་ཟེར་ལྕགས་ཀྱུ་དང། ཞགས་པ་དང། ལྕགས་སྒྲོག་

[014B] བསྒྲུབ་བྱའི་མགྲིན་པ་ནས་ཞགས་པས་བཅིངས། སྐྱེ་གནས་ནས་ལྕགས་ཀྱུས་ཕུག་པའི་བདག་ཉིད་ལ་ཆགས་པའི་དབང་གི་ཡིད་མྱོས་མགོ་འཁོར་ཏེ་རང་དབང་མེད་པར་རང་གི་དྲུང་དུ་དྲངས་པར་
བསམ་ན་བསྒྲུབ་བྱའི་སྦྱི་དང། ཁྱད་པར་ཕྱག་རྒྱ་དབང་དུ་འགྱུར་ཏེ། །མཇུག་ཆོག་གོང་བཞིན་ནོ།།    ༈    །།དྲུག་པ་འཇིག་རྟེན་གསུམ་རྒྱལ་མའི་སྒྲུབ་ཐབས་ནི། སྔོན་འགྲོའི་རིམ་པ་སྔར་བཞིན་ལ། མདུན་གྱི་ནམ་
མཁར་པདྨ་དང་ཉི་མའི་གདན་ལ་ཏཱཾ་ཡིག་དམར་པོ། དེ་ལས་འོད་ཟེར་འཕྲོས། དོན་གཉིས་བྱས།    ༈    སྐུ་མདོག་དམར་མོ། ཞལ་
གཅིག་ཕྱག་བཞི་མ། ཅུང་ཟད་ཁྲོས་པ་ཕྱག་དང་པོ་གཉིས་ཀྱིས་རྡོ་རྗེ་དང་སྡིགས་མཛུབ་མཛད་པ། འོག་མ་གཉིས་ཀྱིས་རལ་གྲི་དང་ཞགས་པ་འཛིན་པ། དབུ་སྐྲ་དང་སྨིན་མ་ཅུང་ཟད་འཛིངས་པ། རྒྱན་དང་ན་བཟའ་སོགས་སྔར་
བཞིན་ལ་སེམས་དཔའི་སྐྱིལ་ཀྲུང་གིས་བཞུགས་པ། རིགས་བདག་འོད་དཔག་མེད། ཕྱི་ནང་གི་མཆོད་པས་མཆོད། བསྟོད་པ་ནི། ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་
རོ་ལངས་དྲི་ཟ་རྣམས་དང། །གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཞེས་པས་བསྟོད། ཐུགས་ཀའི་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་བིགྷྣཱན་ཤ་ཏྲུཾ་ཨུ་ཙ་ཏྲ་ཡ་སཱཧཱ། དམིགས་པ་ནི་སྔགས་འཕྲེང་ལས་འོད་

[015A]༄༅། །ཟེར་དྲག་ལ་རྩུབ་པ་མེའི་ཚ་ཚ་ལྟ་བུ་དཔག་ཏུ་མེད་པ་སྤྲོས། གདོན་བགེགས་ལ་སོགས་པ་གནོད་པ་ཐམས་ཅད་ཞོ་བ་ཐུལ་ཏེ་བསྲེགས་པའམ། ཡང་ན་གནོད་བྱེད་གང་ཡིན་རླུང་གི་དཀྱིལ་འཁོར་ལ་གནས་
པའི་རྔ་མོང་སྤྲོས་པ་ལ་བསྐྱོན་ཏེ་རྒྱ་མཚོའི་ཕ་འགྲམ་དུ་བསྐྲད་པར་བསམས། མཇུག་ཆོག་སྔར་བཞིན་ནོ།།    ༈    །།   ༈    སྔོན་འགྲོའི་རིམ་པ་སྔར་བཞིན་ལ། མདུན་
གྱི་ནམ་མཁར་པདྨ་སེར་པོ་དང་ཉི་མའི་གདན་ལ་ཏཱཾ་ཡིག་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་བ་ལས།    ༈    ཞལ་གཅིག་ཕྱག་བཞི་མ་
ཕྱག་དང་པོ་གཉིས་ཀྱིས་འཁོར་ལོ་དང་སྐྱེ་གནས་ཀྱི་སྟེང་དུ་ཞགས་པ་འཛིན་པ། འོག་མ་གཉིས་ཀྱིས་རལ་གྲི་དང་སྡིགས་མཛུབ་མཛད་པ། ཁྲོ་གཉེར་ཅུང་ཟད་བསྡུས་ཤིང། དབུ་སྐྲ་གྱེན་དུ་བརྫེས་ཤིང་སྦྲུལ་དང་ཅོད་ཕན་སོགས་
རིན་པོ་ཆེའི་རྒྱན་གྱིས་བརྒྱན་པ། དར་སེར་པོའི་ན་བཟའ་གསོལ་བ། ཞབས་གཡོན་བརྐྱངས་པའི་སྟབས་ཀྱིས་བཞུགས་པ། གནས་གསུམ་བྱིན་རླབས། ཡེ་ཤེས་པ་སྤྱན་འདྲེན། རིགས་བདག་གི་རྒྱས་འདེབས། མཆོད་
བཅས་གོང་ལྟར་ལ། བསྟོད་པ་ནི། ཕྱག་འཚལ་ཏྲཊ་ཅེས་བྱ་དང་ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམས་གཡོན་བརྐྱངས་ཞབས་ཀྱིས་མནན་ཏེ། །མ་འབར་འཁྲུག་པ་ཤིན་ཏུ་འབར་མ། །ཞེས་པས་

[015B] བཟླས་པ་ནི། རྗེ་བཙུན་མའི་ཐུགས་ཀར་ཉི་གདན་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་རྦོད་གཟེར་སརྦ་བཟློག་བྷྱོ་སཱཧཱ། ཞེས་བཟླ་ཞིང། དམིགས་པ་ནི། ཐུགས་ཀའི་སྔགས་འཕྲེང་ལས་དྲག་པོའི་འོད་ཟེར་ཕྱོགས་བཅུར་འཕྲོས་
པས་ཕ་རོལ་གྱི་ངན་སྔགས་མནན་གཏད། བྱང་ཁ། རྦོད་གཏོང་ཐམས་ཅད་ཀྱི་ནུས་པ་རྣམས་ཉམས་པར་བྱས། སླར་ཡང་འོད་ཟེར་གྱི་ཚོགས་སྤྲོས་པས་སྒྲུབ་པ་པོ་རང་ཉིད་ལ་འོད་ཟེར་གྱི་གུར་ཕུབ་པའི་ཕྱིན་ཆད་བྱད་ཁ་
རྦོད་གཏོང་སོགས་ཀྱིས་གླགས་བལྟ་མི་ནུས་པར་བསམ། མཇུག་ཆོག་སྔ་མ་བཞིན་ནོ།།    ༈    །།   ༈    སྔོན་འགྲོའི་རིམ་པ་གོང་བཞིན་ལ། མདུན་གྱི་ནམ་
མཁར་པདྨ་དམར་པོ་དང་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་སེར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་དབང་མཆོག་སྟེར་མ་སྐུ་མདོག་སེར་མོ། ཞལ་གཅིག་
ཕྱག་བཞི་མ། ཕྱག་དང་པོ་གཉིས་ཀྱིས་མྱ་ངན་མེད་པའི་ཤིང་གི་ཡལ་ག་དང་པདྨ། འོག་མ་གཉིས་ཀྱིས་ནོར་བུ་དང་བཅས་པའི་མཆོག་སྦྱིན་དང་བུམ་པ་བསྣམས་པ། དབུ་སྐྲ་གྱེན་དུ་བརྫེས་པ། རིན་པོ་ཆེའི་རྒྱན་དང་དར་
བཟང་པོའི་ན་བཟའ་གསོལ་བ། འོད་ཀྱི་ཕུང་པོའི་དབུས་ན་སྐྱིལ་ཀྲུང་ཕྱེད་པས་ཆུ་སྲིན་གྱི་སྟེང་དུ་བཞུགས་པ། གནས་གསུམ་བྱིན་རླབས། ཡེ་ཤེས་པ་དགུག་གཞུག་དབང་བསྐུར་རྒྱས་གདབ། མཆོད་པ་བཅས་གོང་

[016A]༄༅། །བཞིན་ལ། བསྟོད་པ་ནི། ཕྱག་འཚལ་ཏུ་རེ་འཇིགས་པ་ཆེན་མོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཞེས་པས་
བསྟོད། བཟླས་པ་ནི། རྗེ་བཙུན་མའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཨོཾ་ཏཱ་རེ་ཏུཏྟཱ་རེ་ཏུ་རེ་གནོད་བྱེད་དགྲ་བགེགས་སརྦ་མཱ་ར་ཡ་ཕཿཊ་དམིགས་པ་ནི། སྔགས་འཕྲེད་ལས་འོད་ཟེར་འཕྲོས་པའི་སྣེ་ལ་མཚོན་
ཆ་མེད་དཔུང་སྲིན་པོའི་ཚོགས་དཔག་ཏུ་མེད་པ་སྤྲོས་པས་དགྲ་བོ་དམིགས་པས་ལ་ཡོད་ན་དེའི་སྙིང་དཀར་ནག་གི་མཚམས་ན་སྲོག་གི་ངོ་བོ་མར་མེ་ལྟ་བུ་ཡོད་པ་ནག་ཐུག་གྱིས་བསད། ཤ་ཁྲག་རུས་པ་ཚོགས་སུ་རོལ་པར་
བསམས། མཇུག་ཆོག་སྔར་ལྟར་རོ།།    ༈    །།   ༈    མདུན་གྱི་ནམ་མཁར་པདྨ་དམར་པོ་དང་ཟླ་བའི་གདན་ལ་ཏཱཾ་ཡིག་དམར་པོ་དེ་ལས་འོད་ཟེར་འཕྲོས་དོན་
གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་མཆོག་སྩོལ་སྒྲོལ་མ་སྐུ་མདོག་དམར་མོ་ཞལ་གཅིག་ཕྱག་བཞི་མ། དང་པོ་གཉིས་ཀྱིས་རྡོར་དྲིལ་སྤྱི་བོར་བསྣོལ་ཏེ་འཛིན་ཅིང། གཡས་འོག་མ་གར་སྟབས་དང་
གཡོན་འོག་མ་མཆོག་སྦྱིན་གྱི་ཕྱག་རྒྱས་མྱ་ངན་མེད་པའི་ཤིང་གི་ཡལ་ག་འཛིན་པ། དབུ་སྐྲ་རལ་པའི་ཐོར་ཚུགས་དང། རྒྱན་ན་བཟའ་སོགས་སྔར་བཞིན་ལ་ཞབས་གཉིས་བགྲད་པའི་སྟབས་ཀྱིས་བཞུགས་པ། སྒོ་གསུམ་བྱིན་

[016B]དབང་བསྐུར་རྒྱས་བཏབ། ཕྱི་ནང་གི་མཆོད་པ་སོགས་སྔར་བཞིན་ལ། བསྟོད་པ་ནི། ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་
ཕྱོགས་ཀྱི་འཁོར་ལོས་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་མ། །ཞེས་པས་བསྟོད། བཟླས་པ་ནི། སྒྲོལ་མའི་ཐུགས་ཀར་ཟླ་གདན་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་ཆེ་གེ་མོ་ལ་གནོད་པ་སརྦ་རཀྵ་སཱ་ཧཱ། ཞེས་བཟླ་བའི་སྐབས་
སུ་དམིགས་པ་ནི། སྔགས་འཕྲེང་ལས་འོད་ཟེར་དཀར་པོ་སྤྲོས་པའི་རྩེ་མོར་གང་ལ་གང་འཚམས་པའི་ཐབས་ཚུལ་སྣ་ཚོགས་པས་ཚེ་འདིར་ལུས་སེམས་སྡུག་བསྔལ་བར་བྱེད་པའི་འཇིག་པ་ཆེན་པོ་བརྒྱད་ལ་སོགས་པ་འཇིག་པ་
ཐམས་ཅད་ལས་སྐྱོབ་པར་བསམ། ཡང་སྔགས་འཕྲེང་ལས་བདུད་རྩི་དཀར་པོའི་རྒྱུན་བབས་རང་གི་སྤྱི་བོ་ནས་ཞུགས། སྡིག་སྒྲིབ་ཐམས་ཅད་སྦྱངས་ཏེ་ཕྱི་མ་ཕན་ཆད་ཀྱི་འཇིག་པ་ཐམས་ཅད་ལས་སྐྱོབ་པར་བསམས། མཇུག་
གི་བྱ་བ་རྣམས་སྔར་བཞིན་ནོ།།    ༈    །།   ༈    མདུན་གྱི་ནམ་མཁར་པདྨ་དམར་པོ་དང་ཉི་མའི་དཀྱིལ་འཁོར་གྱི་སྟེང་དུ་ཏཱཾ་ཡིག་དམར་པོ་དེ་ལས་འོད་ཟེར་འཕྲོས། དོན་གཉིས་
བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་མྱ་ངན་སེལ་མ་སྐུ་མདོག་དམར་མོ། ཞལ་གཅིག་ཕྱག་བཞི་མ། ཕྱག་དང་པོ་གཉིས་ཀྱིས་སྤྱི་བོར་ཐལ་མོ་སྦྱར་བ། འོག་མ་གཉིས་རལ་གྲི་དང། མྱ་ངན་མེད་པའི་ཤིང་གི་

[017A]༄༅། །ཡལ་ག་འཛིན་པ། དབུ་སྐྲ་རལ་པའི་ཐོར་ཚུགས་དང་རྒྱན་ན་བཟའ་དང། སྒོ་གསུམ་བྱིན་རླབས་ནས་མཆོད་པའི་བར་སྔར་བཞིན་ལ། བསྟོད་པ་ནི། ཕྱག་འཚལ་རབ་ཏུ་དགའ་བ་བརྗིད་པའི། །དབུ་བརྒྱན་
འོད་ཀྱི་འཕྲེང་བ་སྤེལ་མ། །བཞད་པར་བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་མ། །ཞེས་པས་བསྟོད། བཟླས་བ་ནི། །སྒྲོལ་མའི་ཐུགས་ཀར་ཟླ་གདན་ལ་ཏཱཾ་ཡིག་གི་མཐར། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་པཱ་པཾ་
མཱ་ར་ཡ་ཧཱུཾ་ཕཿཊ་ཅེས་བཟླ་སྐབས་དམིགས་པ་ནི། སྔགས་འཕྲེང་ལས་འོད་ཟེར་དམར་སྨུག་གི་ཚོགས་སྤྲོས་པས་བདུད་དང་མུ་སྟེགས་དང། འཇིག་རྟེན་ཁམས་ཀྱི་སེམས་ཅན་ཐམས་ཅད་ཀྱི་བསམ་སྦྱོར་ངན་པ་མཐའ་དག་
གི་སྡིག་སྒྲིབ་ཐམས་ཅད་སྦྱངས། བདག་ཉིད་ལ་དགའ་བ་དང་གུས་པའི་སྒོ་ནས་དབང་དུ་གྱུར་བར་བསམས། མཇུག་གི་བྱ་བ་རྣམ་སྔར་བཞིན་ནོ།།    ༈    །།བཅུ་གཅིག་པ་ཕོང་པ་སེལ་བའི་སྒྲོལ་མའི་སྒྲུབ་ཐབས་ནི་
མདུན་གྱི་ནམ་མཁར་པདྨ་དང་ཉི་མའི་སྟེང་དུ་ཏཱཾ་ཡིག་ནག་པོ། དེ་ལས་འོད་ཟེར་འཕྲོས། དོན་གཉིས་བྱས།    ༈   
ཞལ་གཅིག་ཕྱག་གཉིས་མ། ཕྱག་གཡས་ཀྱིས་ལྕགས་ཀྱུས་ཕྱོགས་མཚམས་བརྒྱད་ནས་གཟའ་བརྒྱད་འགུགས་པར་མཛད་ཅིང། གཡོན་ཕོངས་པ་སེལ་བའི་ལྕགས་ཀྱུ་ཞགས་པ་དང་བཅས་པ་བསྣམས་པ། ཅུང་ཟད་

[017B] དབུ་སྐྲ་གྱེན་དུ་བརྫེས་པ།    ༈    སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི་
ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་པར་ནུས་པ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཕོངས་བ་ཐམས་ཅད་རྣམ་པར་སྒྲོལ་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་
ཏཱཾ་ཡིག་གི་མཐར། ཨོཾ་ཛ་བཧི་ནི་མོ་ཧི་སཱ་ཧཱ། ཞེས་བཟླ་བའི་ཚེ། སྔགས་འཕྲེང་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་སྤྲོས་པས་འཇིག་རྟེན་ཁམས་ཀྱི་ལྷ་མི་ཀླུ་ལ་སོགས་པ་སྐྱེ་རྒྱུ་ཐམས་ཅད་དང། ནོར་ལོངས་སྤྱོད་
གསེར་དངུལ། རིན་པོ་ཆེ་དབྱྀག་ལ་སོགས་པ་དང། འབྲུ་བང་མཛོད། རྐང་འགྲོ་ལ་སོགས་པའི་ཕུན་ཚོགས་ཐམས་ཅད་རང་དབང་མེད་པར་དབང་དུ་བསྡུས། རང་གི་ཡུལ་ཁྱིམ་པར་མཛོད་སོགས་གང་བས་དབུལ་ཕོངས་ཀྱི་སྡུག་བསྔལ་ཞི་
བར་བསམས། མཇུག་གི་བྱ་བ་སྔར་བཞིན་ནོ།།    ༈    །།བཅུ་གཉིས་པས་བཀྲ་ཤིས་འབྱུང་བའི་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་སྣ་ཚོགས་པད་ཟླའི་གདན་ལ་ཏཱཾ་ཡིག་སེར་པོ་ད་ལས་འོད་ཟེར་འཕྲོས་
དོན་གཉིས་བྱས།    ༈    ཞལ་གཅིག་ཕྱག་བརྒྱད་མ། གཡས་དང་པོས་རྩེ་གསུམ་དང། གཡོན་དང་པོས་ནོར་བུ་རིན་པོ་ཆེ་

[018A]༄༅། །ཐུགས་ཀར་འཛིན་པ། གཉིས་པ་གཉིས་ཀྱིས་ལྕགས་ཀྱུ་རེ། གསུམ་པ་གཉིས་ཀྱིས་རྡོ་རྗེ་དང་དབྱུག་པ། བཞི་པ་གཉིས་ཀྱིས་རལ་གྲི་དང་བུམ་པ་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རྒྱན་ན་
བཟའ་གོང་དང་འདྲ་བ་ལ་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོང་པ་ནི། ཕྱག་འཚལ་ཟླ་བའི་རྩེ་མོས་དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །
རལ་པའི་ཁྲོད་ན་འོད་དཔག་མེད་ལས། །རྟག་པར་ཤིན་ཏུ་འོད་ནི་མཛད་མ། །ཞེས་པས་བསྟོད། བཟླས་པ་ནི། སྒྲོལ་མའི་ཐུགས་ཀར་ཏཱཾ་ཡིག་གི་མཐར། ཨོཾ་མྔྒ་ལ་པུཥྚིཾ་ཀུ་རུ་སཱ་ཧཱ། ཞེས་བཟླ་སྐབས་སྔགས་འཕྲེང་ལས་
འོད་ཟེར་གསེར་བཙོ་མ་ལྟ་བུ་སྤྲོས། འཇིག་རྟེན་དང་འཇིག་རྟེན་ལས་འདས་པའི་ཕུན་ཚོགས་ཐམས་ཅད་བཀྲ་ཤིས་རྟགས་བརྒྱད་དང་རྒྱལ་སྲིད་སྣ་བདུན་ལ་སོགས་པའི་རྣམ་པར་སྤྱན་དྲངས་ཏེ། བདག་ཉིད་ལ་ཐིམ་པས་བཀྲ་ཤིས་
བདེ་ལེགས་ཀྱིས་ཁྱབ་པར་བསམས། མཇུག་གི་བྱ་བ་སྔར་བཞིན་ནོ།།    ༈    །།བཅུ་གསུམ་པ་སྨིན་བྱེད་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་པདྨ་དམར་པོ་དང་ཉི་མའི་དཀྱིལ་འཁོར་གྱི་སྟེང་དུ་ཏཱཾ་ཡིག་དམར་
པོ་དེ་ལས་འོད་ཟེར་འཕྲས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། སྨིན་བྱེད་སྒྲོལ་མ་སྐུ་མདོག་དམར་མོ། ཞལ་གཅིག་ཕྱག་བཞི་མ། ཕྱག་དང་པོ་གཉིས་ཀྱིས་རལ་གྲི་དང་འཁོར་ལོ། འོག་མ་གཉིས་

[018B] སྨིན་མ་དང་མཆུ་གྱེན་དུ་ཕྱོགས་བ་དབུ་སྐྲ་གྱེན་དུ་བརྫེས་པ། གདན་ན་བཟའ་སོགས་སྔར་བཞིན་ལ། ཞབས་གཡས་བརྐྱངས་གཡོན་བསྐུམས་པའི་སྟབས་ཀྱིས་བཞུགས་པ། སྒོ་གསུམ་བྱིན་རླབས་
ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་བསྐལ་པ་ཐ་མའི་མེ་ལྟར། །འབར་བའི་འཕྲེང་བའི་དབུས་ན་གནས་མ། །གཡས་བརྐྱངས་གཡོན་བསྐུམས་ཀུན་ནས་བསྐོར་དགའ། །དགྲ་ཡི་དབུང་ནི་རྣམ་པར་འཇོམས་མ། །
ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར། ཨོཾ་སཏ་བཧས་མི་ཀུ་རུས་སཱཧཱ། སྔགས་འཕྲེང་ས་བོན་དང་བཅས་པ་ལས་འོད་ཟེར་རྡོ་རྗེའི་རང་བཞིན་དཔག་ཏུ་མེད་པ་བྱུང་བས་བདག་དང་བསྒྲུབ་བྱ་གང་ཡིན་ལ་རྡོ་རྗེ་རྭ་བའི་གུར་
ཕུབ་པས་བར་ཆོད་གང་གིས་ཀྱང་མི་ཚུགས་པར་བསམས། མཇུག་གི་བྱ་བ་རྣམས་སྔར་བཞིན་ནོ།།    ༈    །།བཅུ་བཞི་པ་ཁྲོ་གཉེར་ཅན་མའི་སྒྲུབ་ཐབས་ནི། མདུན་གྱི་ནམ་མཁར་པདྨ་དང་ཉི་མའི་དཀྱིལ་འཁོར་གྱི་དབུས་སུ་ཏའ ་
ཡིག་ནག་པོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས།    ༈    ནག་དཀར་དམར་བའི་ཞལ་གསུམ་ཕྱག་དྲུག་གི་ཕྱག་དང་པོ་གཉིས་ཀྱིས་རལ་གྲི་དང་
ཐོད་པ། གཉིས་པ་གཉིས་ཀྱིས་ལྕགས་ཀྱུ་དང་ཞགས་པ། གསུམ་པ་གཉིས་ཀྱིས་དབྱུག་པ་དང་ཚངས་མགོ་བསྣམས་པ། ཞལ་རེ་རེ་ཡང་སྦྱན་གསུམ་པ་ཁྲོ་གཉེར་དང་ལྡན་པ། མིའི་རྒྱུ་མ་ཞལ་དུ་གསོལ་བ། སྨིན་མ་དང་དབུ་སྐྲ་

[019A]༄༅། །ཁམ་སེར་གྱེན་དུ་བརྫེས་པ། ཐོད་པ་ལྔའི་དབུ་རྒྱན་དང། ལྔ་བཅུའི་ངོ་ཤལ་ཅན། སྟག་གི་པགས་པའི་ཤམ་ཐབས་དང་སྤྲུལ་གྱིས་བརྒྱན་པ་ཕྱོགས་མཚམས་བཞིར་མྱུ་གུ་འཛིན་པ། ཞབས་གཡས་བརྐྱང་
བའི་གར་སྟབས་ཀྱིས་ཡི་དྭགས་མཐུ་བོ་ཆེ་མནན་ནས་མེ་དཔུང་གིས་དབུས་ན་བཞུགས་པ། སྒོ་གསུམ་བྱིན་རླབས་ནས། མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ས་གཞིའི་ངོས་ལ་ཕྱག་གི་མཐིལ་གྱིས་
བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་སྤྱན་མཛད་ཡི་གེ་ཧཱུཾ་གིས། །རིམ་པ་བདུན་པོ་རྣམས་ནི་འགེམས་མ། །ཞེས་པས་བསྟོད། རྗེ་བཙུན་མའི་ཐུགས་ཀར་ཏཱཾ་ཡིག་གི་མཐར། ཨོཾ་བཛྲ་ཏཱ་རེ་བཛྲ་མྷཱ་པ་ཏ་ཨ་སྨི་ཀུ་རུ་སཱཧཱ་
ཞེས་བཟླ་སྐབས། སྔགས་འཕྲེང་ས་བོན་དང་བཅས་པ་ལས་འོད་ཟེར་དྲག་ལ་རྩུབ་པ་མེ་དཔུང་དང། གནམ་ལྕགས་ཀྱི་ཐོག་དང། མངའ་མདུང་རལ་གྲི་ལ་སོགས་པ་མཚོན་ཆའི་ཚོགས་དཔག་ཏུ་མེད་པ་སྤྲོས་པས་དགྲ་བགེགས་
བྱད་མ་ཐམས་ཅད་ཆེར་བཅད་པར་བསམས། མཇུག་མཆོག་སྔར་བཞིན་ནོ།།    ༈   །།བཅོ་ལྔ་པ་ལ་རྗེ་བརྩུན་མ་ཞི་བ་ཆེན་མོའི་སྒྲུབ་ཐབས་ནི། མདུན་གྱི་ནམ་མཁར་པད་ཟླའི་སྟེང་དུ་ཏཱཾ་ཡིག་དཀར་པོ་དེ་ལས་འོད་ཟེར་འཕྲོས་
དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་སྒྲོལ་མ་ཞི་བ་ཆེན་མོ་སྐུ་མདོག་དཀར་མོ། ཞལ་གཅིག་ཕྱག་དྲུག་ནམ། གཡས་དང་པོས་འཕྲེང་བ་ཐུགས་ཀར་བསྣམས་ཤིང། གཡོན་དང་པོས་པདྨ་འཛིན་

[019B] བར་མ་གཉིས་ཀྱིས་མཆོག་སྦྱིན་དང་རིལ་བ་སྤྱི་བླུགས། །འོག་མ་གཉིས་ཀྱིས་དབྱུག་པ་དང་པུ་ཏི་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་དབུ་རྒྱན་ལ་སོགས་པ་རྒྱན་བརྒྱད་ཀྱིས་བརྒྱན་པ། དར་བཟང་པོའི་
སྟོད་གཡོགས་དང་སྨད་གཡོགས་བསྣམས་པ། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་རྡོ་རྗེ་སྐྱིལ་ཀྲུང་གིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཆལ་
བདེ་མ་དགེ་བ་ཞི་མ། །མྱ་ངན་འདས་ཞི་སྤྱོད་ཡུལ་ཉིད་མ། །སཱཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཅེས་པས་བསྟོད། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་སརྦ་པཱ་པཾ་པྲ་ཤ་
མ་ན་ཡེ་སཱཧཱ། ཞེས་བཟླ་སྐབས། སྔགས་འཕྲེང་ས་བོན་དང་བཅས་པ་ལས་འོད་ཟེར་འཕྲོས། ལྷ་མོ་དཀར་མོ་བུམ་པ་དཀར་པོ་བདུད་རྩི་དཀར་པོས་གང་བ་བསྣམས་པ་རྣམས་ཀྱིས་བདག་དང་བསྒྲུབ་བྱ་ཟླ་བའི་དཀྱིལ་འཁོར་ལ་
གནས་པ་ལ་ཁྲུས་གསོལ་བས་སྡིག་སྒྲིབ་དང་ནད་གདོན་ཐམས་ཅད་སྦྱངས། ལུས་ཤེལ་ལྟར་དག་པར་བསམས། མཇུག་གི་བྱ་བ་རྣམས་གོང་བཞིན་ནོ།།    ༈    །།བཅུ་དྲུག་པ་ཆགས་འཇོམས་སྒྲོལ་མའི་སྒྲུབ་ཐབས་
ནི༑ མདུན་གྱི་ནམ་མཁར་པད་ཉིའི་དཀྱིལ་འཁོར་གྱི་སྟེད་དུ། ཏཱཾ་ཡིག་དམར་པོ་དེ་ལས་འོད་ཟེར་འཕྲོས། དོན་གཉིས་བྱས།    ༈   

[020A]༄༅། །མོ༑ ཞལ་གཅིག་ཕྱག་གཉིས་མ། གཡས་ཐུགས་ཀར་རྩེ་གསུམ་དང། གཡོན་མྱ་ངན་མེད་པའི་ཤིང་གི་འབྲས་བུ་འཛིན་པ། དབུ་སྐྲ་ཕྱེད་བཅིངས་སུ་བྱས་པའི་ལྷག་མ་བསིལ་བུར་བབས་པས་སྐུ་
སྟོད་ཁེབས་པ། རིན་པོ་ཆེའི་དབུ་རྒྱན། སྙན་རྒྱན། མགུ་ལ་རྒྱན། ཕྱག་གདུབ། ཞབས་གདུབ་སོགས་རིན་པོ་ཆེའི་རྒྱན་དང་དར་གྱི་ན་བཟས་ཀླུབས་པ་འོད་ཀྱི་ཕུང་པོའི་དབུས་ན་ཞབས་སེམས་དཔའི་སྐྱིལ་ཀྲུང་གིས་
བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་
ཧཱུཾ་ལས་སྒྲོལ་མ་ཉིད་མ། །ཞེས་པས་བསྟོད། རྗེ་བཙུན་མའི་ཐུགས་ཀར། ཨོཾ་ཏུ་རེ་སརྦ་དྷརྨ་པྲཛྙཱ་པྲ་ཏི་པཱ་རི་ཤོ་དྷ་ནི་སཱཧཱ། ཅེས་བཟླ་སྐབས་སྔགས་འཕྲེང་ས་བོན་དང་བཅས་པ་ལས་འོད་ཟེར་ཉི་མ་ཤར་ཁའི་མདོག་ལྟ་བུ་
དཔག་ཏུ་མེད་པ་སྤྲོས་པས་གསང་སྔགས་དང་རིག་སྔགས་ཐམས་ཅད་ཀྱི་ནུས་མཐུ་དང། ཚུངས་པ་དང། བརྒྱ་བྱིན་དང། གནས་ལྔ་རིག་པའི་པཎྜི་ཏ་རྣམས་ཀྱི་ཤེས་རབ་དང། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་མཁྱེན་རབ་ཐམས་ཅད་འོད་ཟེར་གྱི་རྣམ་པར་སྤྱན་དྲངས། བདག་ཉིད་ལ་ཐིམ་པས་ཐོས་བསམ་སྒོམ་པའི་ཤེས་རབ་དང། ལུང་རྟོགས་ཀྱི་ཡོན་ཏན་ཐམས་ཅད་རྒྱས་པར་བསམས། མཇུག་གི་བྱ་བ་རྣམས་

[020B]།    ༈    །།བཅུ་བདུན་པ་བདེ་སྒྲུབ་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་པད་ཉིའི་སྟེང་དུ་ཏཱཾ་ཡིག་དམར་སེར་དེ་ལས་འོད་ཟེར་འཕྲོས། དོན་གཉིས་བྱས།    ༈   
བཙུན་མ་བདེ་བ་སྦྱིན་མ་སྐུ་མདོག་དམར་སེར། ཞལ་གཅིག་ཕྱག་གཉིས་ཀྱིས་ཐུགས་ཀར་ཟླ་བའི་དཀྱིལ་འཁོར་བསྣམས་པ། དབུ་སྐྲ་ཕྱེད་བཅིངས་སུ་བྱས་པ། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་པ། སེམས་དཔའི་
སྐྱིལ་ཀྲུང་གིས་འོད་ཀྱི་ཕུང་པོའི་དབུས་ན་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ཏུ་རེའི་ཞབས་ནི་བརྡབས་པས་ཧཱུཾ་གི་རྣམ་པའི་ས་བོན་ཉིད་མ། །རི་རབ་མཎྡྷ་ར་དང་
འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་ཆེ་གེ་མོ་སརྦ་སྟམྦྷ་ནི་ཏཱ་རེ་སཱཧཱ། ཞེས་བཟླ་སྐབས། སྔགས་འཕྲེང་ས་བོན་
དང་བཅས་པ་ལས་འོད་ཟེར་འཕྲོས་པའི་སྣེ་ལ་ལྕགས་སྒྲོག་ཞགས་པ། ཕུར་བུ། རྡོ་རྗེ་རི་རབ་ལ་སོགས་པ་དཔག་ཏུ་མེད་པ་སྒྲོས། ལྕགས་སྒྲོག་དང་ཞགས་པས་དགྲ་དང། ཆོམ་རྐུན་ཐམས་ཅད་བཅིངས། ཕ་རོལ་གྱི་ངན་སྔགས་
ཐམས་ཅད་ཕུར་བུས་གདབ། རིམ་པ་དགུའི་ས་འོག་ཏུ་དོར། རྡོ་རྗེ་རི་རབ་ཀྱིས་མནན་པར་བསམས། མཇུག་གི་བྱ་བ་སྔར་བཞིན་ནོ།།    ༈    །།བཅོ་བརྒྱད་པ་དུག་སེལ་སྒྲོལ་མའི་སྒྲུབ་ཐབས་ནི། མདུན་གྱི་ནམ་མཁར་

[021A]༄༅། །བད་ཟླའི་སྟེར་དུ་ཏཱཾ་ཡིག་དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་་རྗེ་བཙུན་མ་དུག་སེལ་སྒྲོལ་མ་སྐུ་མདོག་སྟོན་ཀའི་ཟླ་བ་ལྟར་དཀར་བ། ཞལ་གཅིག་
ཕྱག་བཞིའི་དང་པོ་གཉིས་སྤྱི་བོར་བསྣོལ་བས་ལྕགས་ཀྱུ་འཛིན་པ། འོག་མ་གཉིས་ཀྱིས་མཆོག་སྦྱིན་དང་བཅས་པའི་ཟླ་བའི་དཀྱིལ་འཁོར་དང། ཨུཏྤ་ལའི་སྟེང་དུ་གླེགས་བམ་གྱི་མཚན་པ་འཛིན་པ། དབུ་སྐྲ་རལ་པའི་
ཐོར་ཚུགས་ཅན། རིན་པོ་ཆེའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་སོགས་རིན་པོ་ཆེའི་རྒྱན་གྱིས་བརྒྱན་པ་དང་ངར་སྣ་ཚོགས་ཀྱི་ན་བཟའ་ཅན། འོད་ཀྱི་དཀྱིལ་འཁོར་གྱི་དབུས་ན། ངང་པའི་སྟེང་དུ་
སྐྱིལ་ཀྲུང་ཕྱེད་པས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་སྔར་བཞིན་ལ། བསྟོད་པ་ནི། ཕྱག་འཚལ་ལྷ་ཡི་མཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་
གེས༑ ༑དུག་རྣམས་མ་ལུས་པ་ནི་སེལ་མ། །ཅེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་སརྦ་ནཱ་ག་ཤཱནྟིཾ་ཀུ་རུ་སཱཧཱ། ཞེས་པའི་སྔགས་འཕྲེང་བོན་དང་བཅས་པས་བསྐོར་བ་ལས་
འོད་ཟེར་དཀར་པོ་ག་བུར་གྱི་རྒྱུན་ལྟ་བུ་བསིལ་བའི་རང་བཞིན་ཅན་དཔག་ཏུ་མེད་པ་སྤྲོས། རང་དང་བསྒྲུབ་བྱའི་ལུས་ལ་ཐིམ་པས་ཀླུ་དང། ས་བདག་གི་ནད་ཐམས་ཅད་སྡིག་སྦྲུལ་དང་སྦལ་ལྕོང་གི་རྣམ་པར་བ་སྤུའི་སྒོ་ཐམས་

[021B] ལུས་དྭངས་གསལ་འོད་ཀྱི་རང་བཞིན་ཅན་དུ་སོང་བར་བསམས། མཇུག་གི་བྱ་བ་རྣམས་སྔར་བཞིན་ནོ།།    ༈    །།བཅུ་དགུ་པ་སྡུག་བསྔལ་སེལ་བའི་སྒྲོལ་མའི་སྒྲུབ་ཐབས་ནི། མདུན་གྱི་ནམ་
མཁར་པད་ཉིའི་དཀྱིལ་འཁོར་གྱི་སྟེང་དུ་ཏཾ་ཡིག་དཀར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་་རྗེ་མ་སྡུག་བསྔལ་སེལ་པའི་སྒྲོལ་མ་སྐུ་མདོག་དཀར་མོ། ཞལ་གཅིག་ཕྱག་
གཉིས་ཀྱིས་ཐུགས་ཀར་མེ་ཐབ་བསྣམས་པ། དབུ་སྐྲ་ཕྱེད་བཅིངས་སུ་བྱས་པ། རིན་པོ་ཆེའི་རྒྱན་དང་དར་གྱི་ན་བཟའ་གསོལ་བ། འོད་ཀྱི་ཕུང་པོའི་དབུས་ན་སེམས་དཔའི་སྐྱིལ་ཀྲུང་གིས་བཞུགས་པ། སྒོ་གསུམ་བྱིན་རླབས་
ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ལྷ་ཡི་ཚོགས་རྒྱལ་པོ་དང། །ལྷ་དང་མི་འམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཞེས་པས་བསྟོད། བཟླས་
པ་ནི་་རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་མོ་ཙ་ན་སཱཧཱ། ཞེས་པའི་བསྐོར་བ་ལས། འོད་ཟེར་དཀར་པོའི་ཚོགས་སྤོས་པས་ཕན་ཚུན་རྩོད་པ་དང། རྨི་ལམ་ངན་པ་གང་རྨི་བ་དེ་དག་ལ་རེག་པས་སོ་
སོར་ཞི་ཞིང། རྩོད་པ་པོ་རྣམས་བྱམས་པའི་སེམས་དང་ལྡན་པ་དང། མཚན་མ་ངན་པ་རྣམས་དགེ་མཚན་ཕུན་སུམ་ཚོགས་པར་བསྒྱུར་བར་བསམས་ལ་བཟླས་པ་བྱ་ཞིང། ཁྱད་པར་རྗེ་བཙུན་མ་འདིའི་ལྟེ་བར་ཟླ་

[022A]༄༅། །བའི་དཀྱིལ་འཁོར་ལ་བསྒྲུབ་བྱ་བཀོད་དེ་སྔགས་བཟླས་ན་བཙོན་ཁང་ལས་ཐར་བར་འགྱུར་རོ། །མཇུག་གི་བྱ་བ་རྣམས་གོང་བཞིན་ནོ།།    ༈    །།ཉི་ཤུ་པ་རིམས་ནད་སེལ་བའི་སྒྲོལ་མའི་སྒྲུབ་
ཐབས་ནི། མདུན་གྱི་ནམ་མཁར་པད་ཉིའི་སྟེང་དུ་ཏཱཾ་ཡིག་དམར་སེར་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། ་རྗེ་བཙུན་མ་རིམས་ནད་སེལ་བའི་སྒྲོལ་མ་སྐུ་མདོག་
དམར་སེར། ཞལ་གཅིག་ཕྱག་གཉིས་མ། ཕྱག་གཉིས་ཀྱིས་གསེར་གྱི་བུམ་པ་ཐུགས་ཀར་པ་བསྣམས་པ། དབུ་སྐྲ་རལ་པ་ཕྱེད་བཅིངས་སུ་བྱས་པ། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་ཤིང་ཞབས་གཉིས་སྐྱིལ་
ཀྲུང་གིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུ་ཏྟཱ་ར་ཡིས། །ཤིན་ཏུ་དྲག་
པོའི་རིམས་ནད་སེལ་མ། །ཞེས་པས་བསྟོད། བཟླས་པ་ནི། རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་བི་ས་ར་ཏ་སཱ་ཧཱ། ཞེས་པས་བསྐོར་པ་ལས་འོད་ཟེར་འཕྲོས་པའི་སྣེ་ལ་་རྗེ་བཙུན་མ་ཞི་ཁྲོ་མཐའ་ཡས་བ་
སྤྲོས། ཞི་བ་རྣམས་ཀྱི་སྐུ་ལས་ཡེ་ཤེས་ཀྱི་བདུད་རྩིའི་རྒྱུན་བབས། ནད་བདག་རིམས་བདག་ལ་སོགས་པ་རྣམས་ཚིམས་པར་བྱས། ཞི་བའི་ཆོས་བཤད་པས་གནོད་འཚེའི་བསམ་སྦྱོར་དང་བྲལ་ནས་སོ་སོའི་གནས་སུ་སོང་

[022B] ཁྲོ་མོ་རྣམས་ཀྱིས་ཞི་བས་འདུལ་བར་མ་ནུས་པ་རྣམས་དྲག་པོའི་ལས་ཀྱི་ཚར་བཅད་པར་བསམས། མཇུག་གི་བྱ་བ་རྣམས་གོང་བཞིན་ནོ།།    ༈    །།ཉེར་གཅིག་པ་རྗེ་བཙུན་མ་ཡོངས་རྫོགས་སྒྲོལ་མའི་
སྒྲུབ་ཐབས་ནི། མདུན་གྱི་ནམ་མཁར་ཁྱུ་མཆོག་གི་སྟེང་དུ་པདྨ་དང་ཟླ་བའི་གདན་ལ་ཏཱཾ་ཡིག་དཀར་པོ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྗེ་བཙུན་མ་ཡོངས་རྫོགས་སྒྲོལ་མ་སྐུ་
མདོག་དཀར་མོ། ཞལ་གཅིག་ཕྱག་གཉིས་ཀྱིས་བགྲང་འཕྲེང་དང་རྩེ་གསུམ་བསྣམས་པ། སྤྱན་གསུམ་མ། དབུ་སྐྲ་རལ་པའི་ཐོར་ཅོག་ཅན། རིན་པོ་ཆེའི་རྒྱན་དང་སྟག་གི་པགས་པའི་ཤམ་ཐབས་ཅན། རང་འོད་ཀྱིས་དཀྱིལ་འཁོར་
གྱི་དབུས་སུ་སྐྱིལ་ཀྲུང་ཕྱེད་པའི་སྟབས་ཀྱིས་བཞུགས་པ། སྒོ་གསུམ་བྱིན་རླབས་ནས་མཆོད་པའི་བར་གོང་བཞིན་ལ། བསྟོད་པ་ནི། ཕྱག་འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་དང་ཡང་དག་ལྡན་མ། །གདོན་
དང་རོ་ལངས་གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །ཞེས་པས་བསྟོད། བཟླས་པའི་སྐབས་རྗེ་བཙུན་མའི་ཐུགས་ཀར་ས་བོན་གྱི་མཐར། ཨོཾ་ཏུ་རེ་ས་ཏ་པ་སཱཧཱ། ཞེས་པའི་བསྐོར་བ་ལས་འོད་
ཟེར་དཀར་སེར་དམར་སྔོ་བཞི་སྤྲོས་པས་ཞི་རྒྱས་དབང་དྲག་གི་ལས་རྣམས་འགྲུབ་པར་བསམས། མཇུག་གི་བྱ་བ་རྣམས་གོང་བཞིན་ལ། རྗེ་བཙུན་མ་འདི་དག་གི་སྒོ་ནས་ལས་ཚོགས་བསྒྲུབ་པ་ལ་སྔོན་དུ་ཡི་གེ་བཅུ་པ་འབྲུ་

[023A]༄༅། །འབུམ་བཟླ་དགོས་ཤིང། བདག་བསྐྱེད་ཀྱང་སྒྲོལ་མ་ཀུན་གྱི་སྤྲུལ་གཞི་སེང་ལྡེང་ནགས་སྒྲོལ་གྱི་རྣལ་འབྱོར་བསྒོམ་པའམ་མདུན་གྱི་གསོལ་བ་འདེབས་ཡུལ་གྱི་སྒྲོལ་མའི་བདག་བསྐྱེད་གང་རུང་བསྒོམ་
པས་ཆོག་ཅིང། སྔར་བཤད་པའི་ལས་ཚོགས་དེ་དག་གི་ནང་ནས་རང་ཉིད་གང་འདོད་པའི་ལྷའི་རྣལ་འབྱོར་དང་སྔགས་བཟླས་པས་ཆོག་པ་ཡིན་ཅིང། སྒྲོལ་མ་ཉེར་གཅིག་པོ་ཐམས་ཅད་ཀྱི་མངོན་རྟོགས་དང་སྔགས་རྒྱུན་
གཅིག་ལ་བཟླ་དགོས་པའི་ངེས་པ་མེད་དོ།། །།སྨྲས་པ། །སྤྲིན་བྲལ་མཁའ་ལ་མརྒད་བཞུ་བླུགས་ཀྱི། །དོ་མཚར་སྣ་ཚོགས་རི་མོ་བཀོད་པ་བཞིན། །སྨིན་ལེགས་སྟོང་གི་མཛེས་པ་འཕྲོག་བྱེད་པའི། །ཕྱི་
ནད་འཇིགས་ལས་སྐྱོབ་མཛད་བཅོམ་ལྡན་མས། །འགྲོ་བློའི་མུན་པ་མ་ལུས་སེལ་བའི་ཐབས། །གྲུབ་མཆོག་ཉི་མ་སྦས་པ་ལ་གདམས་པའི། །གཅིག་ལྷག་བཅུ་ཕྲག་ཟུང་གི་གདམས་པ་མཆོག་རྒྱུད་སྡེའི་མན་དག་དུ་
མས་བརྒྱན་པ་འདི། །སྐལ་བཟང་དཔྱོད་ལྡན་རྣལ་འབྱོར་ཕོ་མོ་ཡི། །ཅི་འདོད་འཕྲིན་ལས་སྣ་ཚོགས་རིན་པོ་ཆེ། །མ་ལུས་མྱུར་དུ་འགུགས་པའི་ལྕགས་ཀྱུ་སྟེ། །ཡིད་ལ་ཅི་བསམ་སྟེར་བའི་རིན་ཆེན་ཡིན། །འདིར་འབད་
དགེ་ཚོགས་མེས་པོའི་རལ་ཀླུང་རྒྱུན། །སྐལ་ལྡན་ཡིད་ཀྱི་རྫིང་བུར་རབ་ཞུགས་ཏེ། །དངོས་གྲུབ་ཆུ་སྐྱེས་རྒྱས་པའི་འདབ་བརྒྱའི་རྩེར། །སྐུ་གསུམ་ཟེའུ་འབྲུ་དཀར་པོས་མཛེས་གྱུར་ཅིག་ཅེས་སོབ་དཔོན་ཉི་མ་

[023B] བསྐྱེད་རིམ་ལ་སློབ་ཚུལ་གྱི་དམིགས་བསྐོར་མདོར་བསྡུས་དང། བསྙེན་བསྒྲུབ་ལས་གསུམ་ཇི་ལྟར་བྱ་བའི་ཚུལ་འདི་ལྟ་བུ་ཞིག་དགོས་ཞེས་གུང་བདེ་ལེགས་རྡོ་རྗེའི་ཤོག་དགེ་ཚུལ་མ་ཡེ་ཤེས་ཆོས་འཛིན་གྱིས་
བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་གྱིས་གཟིམས་ཆུང་ཡིད་དགའ་ཆོས་འཛིན་དུ་སྦྱར་བའོ།། འདིས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག། །
ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་
སྦེལ༑ ༑སརྦ་ཛ་ག་ཏཾ་



﻿
[001A]༄༅། །རྗེ་བཙུན་སྒྲོལ་མ་ཙིཏྟ་མ་ཎིའི་བསྙེན་སྒྲུབ་ཀྱི་ཡན་ལག་མེ་ལྷའི་བསྙེན་པ་དང་དེའི་བཅུ་ཆའི་སྦྱིན་སྲེག་འདས་ལྷའི་བཅུ་ཆའི་སྦྱིན་སྲེག་བཅས་ནག་འགྲོས་སུ་བཀོད་པ་དངོས་གྲུབ་བུང་བ་
འགུགས་པའི་རབ་རྒྱས་ཨུཏྤལ་དམར་པོའི་ཆུན་པོ་བཞུགས་སོ།།

[001B] །སྤྲོས་པའི་མཐའ་ལས་འདས་ཀྱང་སྤྲོས་པའི་གར། །དུ་མར་འཕྲུལ་ཡང་རོ་གཅིག་དབྱིངས་ཀྱི་ཀོང། །འགྲོ་འོང་མེད་ཀྱང་སྲིད་ན་སྒྱུ་མ་བཞིན། །འགྲོ་ཀུན་སྒྲོལ་མཛད་
འཕགས་མ་མཆོག་དེས་སྐྱོངས།  །དེ་ལ་འདིར་རྒྱལ་བ་ཀུན་གྱི་འཕྲིན་ལས་ལྷ་མོའི་གཟུགས་སུ་ཤར་བ་སྒྲོལ་མཛད་ལྷ་མོའི་སྒྲུབ་ཐབས་ཉེ་བརྒྱུད་ཙིཏྟ་མ་ཎི་དང་འབྲེལ་བའི་བསྙེན་སྒྲུབ་ཀྱི་ཡན་ལག་རྣམས་དཀྱུས་གཅིག་ཏུ་འགོད་པ་ལ། ལུགྶ་
འདིའི་གཞི་བསྙེན་ཆེན་པོ་སྔོན་དུ་སོང་བའི་སྒྲུབ་པ་པོས། འཇིག་རྟེན་པའི་མེ་ལྷའི་བསྙེན་པ་ཇི་ལྟར་བྱ་བ་དང། དེའི་བཅུ་ཆའི་སྦྱིན་སྲེག་ཇི་ལྟར་བྱ་བ། རྗེ་བཙུན་མའི་བསྙེན་སྒྲུབ་སྦྲགས་མ་ཇི་ལྟར་བྱ་བ། དེའི་བཅུ་ཆའི་སྦྱིན་སྲེག་ཇི་ལྟར་བྱ་བའི་ཚུལ་དང་
བཞི་ལས། དང་པོ་ནི། འདིར་སྦྱིན་སྲེག་གི་སྒོ་ནས་མཆོག་ཐུན་གྱི་དངོས་གྲུབ་པ་ལ་མེ་ལྷ་ཐབ་ཏུ་འགུགས་ནུས་པ་ཤིན་ཏུ་གལ་ཆེ་ཞིང། དེའི་ཕྱིར་མེ་ལྷ་ཐབ་ཏུ་འགུགས་པའི་བསྙེན་བ་བྱ་དགོས་པར་སྦྱིན་སྲེག་ཆེན་མོ་དང། སྙན་བརྒྱུད་ཀྱི་

[002A] ། མན་ངག་ལས་ཇི་ལྟར་འབྱུང་བ་བཞིན་ནག་འགྲོས་སུ་འགོད་པ་ལ། གནས་ཁང་བྱི་དོར་བྱས། མདུན་དུ་མེ་ལྷའི་བྲིས་སྐུ་དགྲམ་བདག་བསྐྱེད་ཀྱི་མཆོད་གཏོར་ཕྱག་ལེན་ལྟར་དང་མེ་ལྷ་ལ་འབུལ་རྒྱུའི་ཆུ་གཉིས་ཉེར་
སྤྱོད། དཀར་གཏོར་པད་འདབ་བཞི་པ་སོགས་མཁོ་བའི་ཡོ་བྱད་རྣམས་ལེགས་པར་འདུ་བྱས། རང་ཉིད་སྟན་བདེ་བ་ལ་འདུག་སྟེ། རྗེ་བཙུན་མ་འཕགས་མ་སྒྲོལ་མའི་སྒྲུབ་ཐབས་ཙིཏྟ་མ་ཎིའི་བདག་བསྐྱེད་བཟླས་པ་གཏོར་འབུལ་དང་བཅས་པ་
ལེགས་པར་གྲུབ་རྗེས། མེ་ལྷ་མདུན་དུ་བསྐྱེད་ཚུལ་ནི། བྲིས་སྐུ་ཨ་མྲྀ་ཏས་བསང། སྭ་བྷཱ་ཝས་སྟོང་པར་སྦྱངས།  སྟོང་པའི་ངང་ལས་མདུན་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བྒྲང་
ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ་ར་སྐྱེས་ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་

[002B] གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམས་དང་ལྡན་པ། སྐུ་ལས་མདངས་དང་འོད་ཟེར་དམར་པོ་འཕྲོས་པའི་དཔྲལ་བར་ཨོཾ། མགྲིན་པར་ཨཱ་
ཐུགས་ཀར་རཾ་ཧཱུཾ་གིས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་པར་བསམས་ལ།  ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་
གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་མཆོད་ཚོགས་གཏོར་མ་བཞེས་སླད་དུ། །འདིར་ནི་ཡང་དག་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊཀྐི་ཧཱུཾ་ཛཿ་
ཨ་མྲྀ་ཏས་ ཕྱི་འབྲང་གི་བགེགས་བསྐྲད།  ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར།  མཆོད་པ་གཞུང་ལྟར་བྱིན་རླབས་བྱས་ལ། ཨོཾ་ཨཱཧྲཱི་པྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། པཱདྱཾ་ སྦྱར་བའི་མཆོད་ཡོན་དང་ཞབས་བསིལ་ཕུལ་
ཨོཾ་ཨགན་ཡེ་ཨཱ་དའི་བྱ། ཨཱ་དའི་བྱ། ཨ་བི་ཤ་ཨ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནའ་ཡེ་བཛྲ་པུཥྤེ་ནས། ཤྤྟའི་ བར་གྱིས་མཆོད། སྔགས་དེ་ལ་འབྲུ་གསུམ་བཏགས་པས་ནང་མཆོད་འབུལ།  འཇིག་རྟེན་དབང་ཕྱུག་ཚངས་དབང་མགོན་གྱི་
སྲས། །མེ་ལྷའི་རྒྱལ་པོ་ཊཱཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་དམར་པོ་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་

[003A]༄༅། །འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུ་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་
འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་
མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །མདུན་གྱི་མེ་ལྷའི་ཐུགས་ཀར་རཾ་ཡིག་གིས་མཚན་པར་གྱུར། རང་རྗེ་བཙུན་མ་འཕགས་མ་སྒྲོལ་མར་གསལ་བའི་ཐུགས་ཀ་ནས་སྔགས་ཀྱི་ཕྲེང་བ་ཁ་དོག་དམར་པོ་
འོད་ཟེར་དམར་པོ་འཕྲོ་བ་བྱུང། ཞལ་ནས་ཐོན་མེ་ལྷའི་ཞལ་དུ་ཞུགས། ཐུགས་ཀར་རཾ་ཡིག་གི་མཐར་གཡས་སྐོར་དུ་འཁོད་པ་ལས་སླར་ཡང་སྔགས་ཀྱི་འཕྲེང་བ་མེ་ལྷའི་ཐུགས་ཀ་ནས་ཐོན། རང་གི་སྙིང་གར་ཞུགས་མགལ་མེའི་འཁོར་ལོ་ལྟར་འྑོར་
ཞིང་སྔགས་ཕྲེང་ས་བོན་དང་བཅས་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་མེ་ལྷ་བཅུ་གཉིས་ལ་སོགས་པའི་སྐུའི་རྣམ་འགྱུར་མི་འདྲ་ཇི་སྙེད་ཅིག་བཞུགས་པ་ཐམས་ཅད་སྤྱན་
དྲངས་ནས་སྔགས་ཕྲེངས་བོན་དང་བཅས་པ་ལ་ཐིམ་པར་གྱུར།  རྒྱུད་རིག་པ་མཆོག་ནས་གསུངས་པའི་མེ་ལྷ་ཐབ་ཏུ་འགུགས་པའི་སྔགས།  ན་མོ་བཛྲ་པཱ་ཎི་སྱ། ཨོཾ་ཨགྣེ་དྭེ་བཱ་ཏཱ་ཡ་དཧུ་ཝ་ཏ་ཡེ་ཛྭ་ལི་ནི་སཱཧཱ།  ཞེས་པ་རྟགས་མ་བྱུང་གི་བར་དུ་བསྙེན་པ་བྱའོ། །ཐུན་འཇོག་ཁར་ཡི་གེ་

[003B] གཏོར་འབུལ་ནི། གཏོར་མ་ནང་མཆོད་ལྟར་བྱིན་གྱིས་བརླབས་ཏེ་མེ་ལྷའི་སྔགས་ལ་ཨ་ཀ་རོ་བཏགས་པས་ལན་གསུམ་ཕུལ་ཏེ། ཉེར་སྤྱོད་ལྔས་མཆོད།  མེ་སྟེ་བསྲེག་བྱ་ཟ་བའི་ལྷ།  །ཞེས་སོགས་ཀྱིས་བསྟོད།  མཆོད་སྦྱིན་གཏོར་མ་འདི་སྣོམས་ལ།  །ཞེས་སོགྶ་
ཀྱིས་འཕྲིན་ལས་བཅོལ། གོང་ལྟར་མཆོད་བསྟོད་བྱ། བཟོད་གསོལ་བྱས་ནས་མདུན་བསྐྱེད་གཤེགས་གསོལ་ཉེར་བསྡུ་སོགས་གང་ཡང་མི་བྱེད་པར། བསྔོ་སྨོན་གྱི་རྒྱས་བཏབ་ནས་ཐུན་མཚམས་ལ་འཇུག་ཐུན་རྗེས་མ་རྣམས་ལ། བདག་བསྐྱེད་བཟླས་པ་གྲུབ་རྗེས་མེ་ལྷ་སྔར་ཡོད་གསལ་འདེབས་ཀྱི་
ཚུལ་དུ་མངོན་རྟོགས་ནས་བཟོད་གསོལ་བར་གོང་ལྟར་བྱ། མི་འདྲ་བའི་ཁྱད་པར་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས།  ཞེས་བརྗོད་པའི་ཚབ་ཏུ།  པདྨ་དང་ཉི་མའི་དཀྱིལ་འཁོར་གྱི་སྟེང་དུ་
མེ་ལྷ་སྐུ་མདོག་དམར་པོ་ ཞེས་བསྒྱུར་བསྙེན་གྲངས་ལོངས་པ་ན་མཚན་ཐོག་ཐག་ཏུ་བཟླས་པ་བྱས་ཏེ། ཕྱིར་ཉིན་གཏང་རག་གི་མཆོད་བསྟོད་བསྔོ་སྨོན་བཟོད་གསོལ་རྣམས་བྱས་ནས།  མདུན་བསྐྱེད་ཀྱི་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་རྟེན་ལ་ཐིམ་པར་འགྱུར།  བདག་བསྐྱེད་
ཉེར་བསྡུ་སྨོན་ལམ་ཤིས་བརྗོད་སོགས་བྱའོ།། །། གཉིས་པ་ནི། འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་གྲངས་ལེགས་པར་སོང་བའི་རྣལ་འབྱོར་པས་དེའི་བཅུ་ཆའི་སྦྱིན་སྲེག་བྱ་བ་ལ་འདི་དང་བཅུ་ཆ་ཆེན་མོ་གཉིས་ཀ་དབང་ལས་ཐམས་ཅད་པའི་ཐབ་ཏུ་བྱ་བར་གསུངས་པས། ས་གཞི་
ཁོད་སྙོམས་ཚུལ་མཐུན་བྱས་རྡོ་བཙག་སོགས་ཀྱིས་དམར་པོར་བྱས་པའི་སྟེགས་བུར་ཚངས་ཟུར་གྱི་ཐིག་སྤྱི་ལྟར་གདབ། ཐིག་སྐུད་ཁྲུ་བྱེད་པ་ཞིག་གིས་ཟླུམ་པོར་བསྐོར་བའི་དབུས་སུ་སོར་བཞིས་བསྐོར་བའི་ལྟེ་བ། གེ་སར་སོར་ཕྱེད། དེ་ནས་སོར་དྲུག་གིས་བསྐོར་བ་པད་འདབ། དེ་ནས་སོར་གཅིག་དང་ཕྱེད་ཀྱིས་བསྐོར་

[004A]༄༅། །བ་མུ་ཁྱུད། ལྟེ་བར་པདྨ་ལྕགས་ཀྱུའི་མཚན་མ། འདབ་མ་བརྒྱད་ལ་ཤར་དུ་འཁོར་ལོ། ལྷོར་རིན་པོ་ཆེ། ནུབ་ཏུ་རྡོ་རྗེ་སྔོན་པོ། བྱང་དུ་རལ་གྲིའམ་སྣ་ཚོགས་རྡོ་རྗེ། མུ་ཁྱུད་ལ་རྡོ་རྗེའི་ཕྲེང་བ། དེའི་ཕྱི་རོལ་ཏུ་སོར་བཞི་བསྣན་པས་བསྐོར་བ་མུ་རན། དེའི་
ཕྱིར་སོང་བཞི་བསྣན་པས་བསྐོར་བ་ཁ་ཁྱེར། དེའི་ཕྱིར་སོར་དོས་སྟེགས་བུ་གྲུ་བཞི་པ་བྱ། མུ་རན་ལ་གེ་སར་དང་བཅས་པའི་ཟེའུ་འབྲུ་དང་ཁ་ཁྱེར་ལ་པདྨ་འདབ་མ་བཅུ་དྲུག་བྱེད། པདྨ་ཡང་འདབ་མ་ལྕགས་ཀྱུ་ལྟ་བུ་ཉིས་རིམ་བྱེད། དེའི་ཕྱོགས་མཚམས་ཀྱི་ཐག་པད་འདབ་བརྒྱད་ལ་རྡོ་རྗེ་རྩེ་མོ་ཐབ་ཀྱི་དབུས་སུ་
བསྟན་པ་བྲི། སྟེགས་བུའི་གྲྭ་བཞིར་ཟླ་ཕྱེད་རྡོ་རྗེ་བྲི་དགོས་སོ།།    ༈    ལྟེ་བ། གེ་སར། པདྨ། རྡོར་ཕྲེང་རྣམས་བྲི་ཐབ་ལྟར་ལ། རྡོར་ཕྲེང་གི་ཕྱི་ཐིག་ནས་ཐབ་ཀྱི་དཔངས་སོར་བཅུ་གཉིས། མུ་རན་ནམ་རྩིག་ཞེང་ལ་སོར་བཞི་བྱ་བར་བཤད་ཀྱང་ལག་ལེན་དུ་ཁ་ཁྱེར་འདེགས་བྱེད་དམ་བརྟན་
ཕྱིར་སོར་དོ་བསྣན་ནས། ཁྱོན་རྩིག་ཞེང་སོར་དྲུག་པ་ཁོར་ཡུག་ཏུ་བྱ། དེའི་ཁར་མུ་རན་གྱི་གེ་སར་དང་ཟེའུ་འབྲུའི་རི་མོ་སོར་བཞི་པ་འབྲི། དེའི་ཕྱི་རོལ་རྩིག་ཞེང་སོར་དོ་ལྷག་པོ་དེའི་སྟེང་ལྕིད་བཀལ་ཏེ་རྒྱ་དང་དཔངས་གཉིས་ཀ་སོར་བཞི་པའི་ཁ་ཁྱེར་བགས་ཀྱིས་ནང་དུ་གཞོལ་བ་ཁོར་ཡུག་ཏུ་བྱས་པའི་ནང་གི་ངོས་ལ་
པདྨ་ལྕགས་ཀྱུ་བཅུ་དྲུག་འབྲི། ཐབ་ཀྱི་རྩ་བར་སྟེགས་བུ་གྲུ་བཞི་པའི་ཟུར་བཞིར་ཟླ་ཕྱེད་རྡོ་རྗེ་གྱེན་དུ་སླང་སྟབས་སུ་འཛུག་ཅིང། ཐབ་ཀྱི་ཕྱོགས་བཞིར་རླུང་འགྲོའི་ཁུང་བུ་བཞི་ཡང་བྱའོ། །བུད་ཤིང་ཡམ་ཤིང་དབང་གི་སྦྱིན་སྲེག་སྤྱི་དང་མཐུན། འབྱོར་ན་རྫས་ཆེན་བཅུ་གཉིས་དང། གལ་ཏེ་མ་འབྱོར་ན་ཡམ་
ཤིང་མར་ཁུ་ཁྱད་རྫས་གསུམ་མོ། །ཁྱད་རྫས་ནི་མངར་གསུམ་གྱིས་སྦགས་པའི་འབྲས་ཡོས་དམར་པོ་རྣམས་མེད་མི་རུང་བའི་རྫས་སོ། །མཆོད་རྫས་དང། བསྲེག་རྫས་བཤམ་ཚུལ་སྒྲུབ་པ་པོ་ཁ་ནུབ་ཏུ་ཕྱོགས་པའི་གཡས་སུ་ཉེར་སྤྱོད་ལྔ་དང། དེའི་ནང་རོལ་ཏུ་བསྲེག་རྫས། མཐའ་ལོགས་སུ་མེ་

[004B] སོ་རྩི། གོས་ཟུང་དམར་པོ་སོགས་བཤམས། སྒྲུབ་པ་པོའི་གཡོན་དུ་ཆུ་བཞིའི་སྣོད་བཟེད་ཞལ་དང་བཅས་པ། རྡོར་དྲིལ་སོགས་ཚོགས་པར་བྱས་ཏེ། གྲུབ་ན་མཆོད་པའི་སྣོད་དང་གདན་སོགས་ཚང་མ་དམར་པོ་བྱ། དེ་ནས་སྒྲུབ་པ་པོ་སྟན་དམར་པོ་པདྨ་ལྕགས་ཀྱུས་མཚན་པ་
དྲི་བཟང་གི་ཆུས་གཤེར་པའི་སྟེང་དུ་པདྨའི་སྐྱིལ་ཀྲུང་གིས་འཁོད། དར་དམར་པོའི་ཐོད་བཅིང། སྨྲ་བ་བཅད། རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་སོང་རྗེས། བྫྲ་ཨ་མྲྀ་ཏ་ བརྒྱ་རྩའི་བསང་ཆུ་དང། དེ་ལ་ཛཿ་བཏགས་པ་བདུན་གྱིས་ཆུ་བཞི་སྒྲུབ། གཞི་བདག་གཏོར་མ་
བསྔོ།  རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ།  །སྙམ་དུ་བསམས་ལ།  ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏི་ཥྛ་ཨེ་ཁ་སྟྭཾ། དྷ་ར་ཡ་མི་བཛྲ་སཏ་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཌ་སཱཧཱ།  ཞེས་
བརྗོད་དེ་ལག་པ་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང།  ཨོཾ་བྫྲ་གྷཎྜ་ཧཱུཾ།  ཞེས་བརྗོད་དེ། ལག་པ་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་པའི་དཀུར་ཁ་གྱེན་དུ་བསྟན་དེ་བཟུང།  རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ།  །སྙམ་དུ་
བསམས་ལ།  ཧཱུཾ༑ སེམས་ཅན་རྨོངས་དང་བྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ།  །ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་བའམ་གསོར་ལ།  ཨོཾ་
བཛྲ་དྷརྨཱར་ཎི་ཏ་པྲ་ར་ཎཱིཏ། སཾ་པྲ་ར་ཎི་ཏ་སརྦ་བུདྡྷ་ཀྷེ་ཏྲ་པྲ་ཙ་ལི་ནི། པྲཛྙཱ་པ་ར་མི་ཏ་ནཱ་ད་སྭ་བྷཱ་ཝ་བཛྲ་སཏ་ཧྲིད་ཡ། སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ།  ཞེས་རྡོར་དྲིལ་བྱིན་གྱིས་བརླབས། དེ་ནས་ལས་སྔགས་བཟླ་ཞིང་བསངས་ཆུ་དང་ནང་མཆོད་ཀྱིས་གཡས་བསྐོར་དུ་ཐབ་དང། རྫས་
[005A]༄༅།  །ཐམས་ཅད་དང་དགང་བླུགས་དང་རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས་བསང་སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་ཉིད་
རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལཾས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་སྟེར་བར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་ཨཱཧཱུཾ། ཨོཾ་ཨཉྩ་མ་ཎཾ་ཨཱཧཱུཾ། ཨོཾ་པྲོཀྵ་ཎཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ་ ཞེས་པ་ནས།  ཤཔྟ་ཨཱ་
ཧཱུཾ༑  རྫས་སྦྱོང་བའི་ཕྱག་རྒྱ་དང་བཅས།  ཨོཾ་སཱཧཱ། ཨོཾ་ཨཱསཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་ པར་བསམ།  ཨོཾ་ཨཱཧཱུཾ་
 ལན་གསུམ།  ཨོཾ་བཛྲ་ཨ་མྲྀ་ཏ་ བརྗོད་པས་ལྕེ་ལྡེ་སྦར་ལ།  བཛྲ་ཨམྲྀ་ཏས་ བསང་ཆུ་དང་ནང་མཆོད་ཀྱིས་ལན་གསུམ་གསུམ་བསང་ལ་ཐབ་ཀྱི་ནང་དུ་བཅུག་སྟེ།  ཨོཾ་བཛྲ་ཛྭ་ལ་ཛྭ་ལ་ཧཱུཾ་དང། ཧཱུཾ་ ཞེས་བརྗོད་ལ་རླུང་གཡབ་ཀྱིས་མེ་སྦར།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཌ།  ཅེས་
བརྗོད་ལ་སྔགས་ལན་བདུན་བཟླས་ཏེ་མར་ཁུ་བླུགས་གཟར་བདུན་གྱིས་མེ་གསོ། ཀུ་ཤ་རྣམས།  ཨོཾ་བཛྲ་སཏ་ཨཱ་ ཞེས་ལན་བདུན་དང།  ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་
པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཞེས་བརྗོད། སླར་ཡང།  ཨོཾ་བཛྲ་སཏ་ཨཱ་ ལན་ལྔ་བརྗོད་དེ་ཀུ་ཤའི་ཆུན་པོ་ཆུང་བ་བཞི་རང་གི་གཡོན་ངོས་ནས། ཐབ་ཀྱི་ཁ་ཁྱེར་ལ་ཕྱག་ལེན་བཞིན་དགྲམ། ཐབ་

[005B]ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ།  །ཞེས་གསོལ་བ་གདབ། དེ་ནས་ཐབ་བསྐྱེད་པ་ནི།  ཨ་མྲྀ་ཏའི་བསང་ཆུས་ཐབ་བསང། སབྷཱ་ཝས་
 སྦྱངས།  སྟོང་པའི་ངང་ལས་ཧཱུཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། མུ་རན་ལ་གེ་སར་དང་བཅས་པའི་ཟེའུ་འབྲུ་དང། ཁ་ཁྱེར་པདྨའི་འདབ་མའི་རྣམ་པ་ཅན་ལ་ཕྱོགས་མཚམས་
སུ་རྡོ་རྗེས་བསྐོར་ཞིང། གྲྭ་བཞིར་ཟླ་ཕྱེད་རྡོ་རྗེས་མཚན་པ། ཐབ་ཀྱི་ནང་དུ་རྡོ་རྗེའི་འཕྲེང་བས་བསྐོར་བའི་པད་འདབ་ལ་གནས་པའི་འདབ་མའི་ཚད་ཀྱིས།  དེ་བཞིན་གཤེགས་པ་བཞིའི་མཚན་མའི་ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་
ཐོགས་པ་མེད་པའི་ནང་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ་ར་སྐྱེས་ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང་
གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགས་ཅན། གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམས་དང་ལྡན་པ། དེའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་
ཧཱུཾ༑ ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་ པར་བསམས་ལ། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་

[006A]༄༅། །དྲང་སྲོང་བྲམ་ཟེ་མཆོག་སྲག་བླུགས་ཞལ་ཟས་བཞེས་སླད་དུ། །འདིར་ན་ཡང་དག་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་
གདན་ལ་བཞུགས་པར་གྱུར་ ཅེས་བཞུགས་སུ་གསོལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བརྗོད་ཅིང་བསང་ཆུ་གཏོར་ལ་ཕྱིར་འབྲང་གི་བགེགས་བསྐྲད།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་བསང་གཏོར་དང། དེ་བཞིན་དུ་པྲོཀྷ་ཎཱཾ་
 གྱི་གནས་སུ།  ཨཱ་ཉྩ་མ་ཎཱཾ་དང། ཨརྒྷཾ་དང། པཱདྱཾ་ ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ།  ཛཧཱུཾ་བཾ་ཧོཿ་དམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར་ པར་བསམས་ལ། དེ་ནས།  ཨོཾ་ཨཱཧྲཱིཔྲ་ཝ་ར་སད་
ཀཱ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ། ཨཱཉྩ་མ་ཎཾ། ཨརྒྷཾ། པཱདྱཾ།  ཞེས་སྦྱར་བ་གོང་ལྟར་འབུལ།  ཨོཾ་ཨགྣ་ཡེ། ཨཱ་དི་བྱཱ། ཨཱ་དི་བྱཱ། ཨ་བི་ཤ་ཨ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡེ་བཛྲ་པུཥྤེ་ཨཱཧཱུཾ།  དེ་བཞིན་དུ།  དྷཱུ་པེ། ཨཱ་ལོ་ཀེ་གནྡྷེ། ནཻཝིདྷྱཱ། ཤཔྟ་
ཨཱཧཱུཾ།  བཅུག་པས་ཉེར་མཆོད་རོལ་མོ་དང་བཅས་པ་འབུལ།  ཨོཾ་ཨགྣ་ཡེ་ཞེས་པ་ནས། བཱ་ཧཱ་ནཱ་ཡེ་ཨོཾ་ཨཱཧཱུཾ།  ཞེས་པས་ནང་མཆོད་ཕུལ། དྲིལ་སྟབས་དང་བཅས་པས།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་
རབ་མཆོག་གིས་ཉོན་མོངས་ཐམས་ཅད་སྲེག་དམར་པོ་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གི་སྐུ་སྤྲུལ་པ། །རིག་སྔགས་གྲུབ་

[006B] །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱི་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་
གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ།  །ཞེས་པས་བསྟོད་དོ།  །ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་
ཛྭ་ལ་ཡ། སརྦ་བྷསྨི་ཀུ་རུ། སརྦ་དུཥྚན་ཧཱུཾ་ཕཌ། ཏྲི་ཤྱ་ཛཧཱུཾ་བཾ་ཧོསམ་ཡ་སྟྭཾ། ས་མ་ཡ་ཧོ།  ཞེས་ལན་གསུམ་བརྗོད་པས་དམ་ལ་བཞག་དེ་ནས།  མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཏཱཾ་ཡིག་གིས་མཚན་
པར་གྱུར།  ལག་པ་གཉིས་པདྨའི་ཁུ་ཚུར་གྱིས་དགང་བླུགས་མར་གྱིས་བཀང་བ་བཟུང་ལ་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར་བསམ།  ཨོཾ་བཛྲ་པཱ་ཎི་སྱ། ཨོཾ་ཨགྣེ་ཡེ་དེ་བ་ཏཱ་ཡ། དཧུ་བ་ཏཱ་ཡེ། མནྟྲ་སིདྡྷི་མ་མེ་དེ་ཧི་སཱཧཱ།  ཞེས་
ལན་བདུན་གྱིས་བྱོན་སྐྱེམས་འབུལ། སྤེལ་ཚིག་ནི།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོནྠམྶ་ཅད་ཝ་ཤཾ་ཀུ་རུ་ཧོཿ་ ཞེས་པའམ།  བདག་ཅག་དཔོན་སློབ་འཁོར་དང་བཅས་པ་རྣམས་ལ་ཕྱག་རྒྱ་ཆེན་པོ་མཆོག་གི་
དངོས་གྲུབ་ཐམས་ཅད་ཝ་ཤཾ་ཀུ་རུ་ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་བྱེད་པར་གྱུར་ཅིག་ཚེ་རབས་ཀུན་ཏུ་ལྷག་པའི་ལྷ་མཆོག་ཁྱོད་ཀྱིས་འབྲལ་

[007A]༄༅། །མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ ཞེས་བརྗོད་དེ་འཕྲིན་ལས་བཅོལ།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་
བཞིན་གྱི་བདུད་རྩིར་གྱུར་ པར་མོས།  ཡམ་ཤིང་གཉིས་སམ། རེ་རེ་ནས་ལག་གཡས་མཆོག་སྦྱིན་བྱས་པས་མཐེབ་སྲིན་གྱིས་རྩེ་མོ་ལྷ་ལ་བསྟན་ཏེ་བཟུང་ལ་ཅུང་ཟད་བསྐོར་ཞིང།  ན་མོ་བཛྲ་པཱ་ཎི་སྱ་ཨོཾ་ཨགྣེ་ཡེ། དེ་བ་ཏཱ་ཡ། དཧུ་བ་ཏཱ་ཡེ། ཛྭ་ལི་ནི། མཎྜ་སིདྡྷི་མ་མེ་དེ་ཧི་སཱཧཱ།  ཞེས་
མེ་ལྷའི་བསྙེན་སྔགས་ཀྱིས་འབུལ། སྔར་གྱི་སྤེལ་ཚིག་ཀྱང་ཐོག་མཐར་སྦྱར་དགོས་ཤིང། དེ་བཞིན་དུ་རྫས་གཞན་རྣམས་ཀྱང་སྔགས་འདི་གཅིག་པུས་འབུལ་ཞིང། ཁྱད་པར་བའི་རྫས་མངར་གསུམ་གྱིས་སྦགས་པའི་འབྲས་ཡོས་དམར་པོ་དང་མེ་ཏོག་དམར་པོ་ལ་གྲངས་གསོག་པར་བྱའོ།  །མེ་ལྷ་དྲང་སྲོང་གི་
ཚོགས་ཀྱིས་བསྐོར་བ་བདག་ལ་དགོངས་སུ་གསོལ། ཁྱེད་རྣམས་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་པའི་སྟོང་གྲོགས་མཛད་དུ་གསོལ། རང་དང་མེ་ལྷའི་ཐུགྶ་
ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་མེ་ལྷ་ཐམས་ཅད་འོད་དམར་པོའི་ནང་དུ་གཏུམས་ཏེ་རང་ལ་ཆགས་ཤིང་འདུན་པའི་སེམས་ཀྱིས་གནས་པ་ལ། རང་ཡི་དམ་དུ་གསལ་བ་དང་མེ་ལྷའི་ཐུགས་ཀ་ནས་ལྷ་མོ་རིག་
བྱེད་མ་དམར་པོ་མདའ་གཞུ་འགེངས་པ་མང་དུ་སྤྲོས་ཏེ་མེ་ལྷ་རྣམས་ཀྱི་ཐུགས་ཀར་ཨུཏྤ་ལ་དམར་པོའི་མདའ་བསྣུན་པས་རང་དབང་མེད་པར་དབང་དུ་འདུས་ནས་ཇི་ལྟར་བསྒོས་པའི་ལས་རབ་འབྱམས་བསྒྲུབ་པར་ཞལ་གྱིས་བཞེས་པར་གྱུར།  དེ་ནས་མར་ཁུ་

[007B] དེ་ནས།  ཨོཾ་ཨགྣེ་ཡེ། ཨདཱི་བྱ། ཨབི་ཤ་ཨ་བི་ཤ་མཧཱ་ཤྲཱི་ཡེ། ཧ་བྱ་ཀ་བྱ་བཱ་ཧཱ་ནཱ་ཡེ་པུཥྤེ་ནས། ཤཔྟ་ཨཱཧཱུཾ་ གི་ཉེར་སྤྱོད་དང། སྔགས་དེ་ལ་འབྲུ་གསུམ་བཏགས་པས་ནང་མཆོད་འབུལ།  ཨོཾ་
ཨཱཧྲཱིཔྲ་ཝ་ར་སད་ཀ་རཾ་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨཱཧྲཱིཔྲ་ཝ་ར་སད་ཀ་རཾ་ཨཉྩ་མ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་བཛྲ་ཏཾ་བུ་ལ་ཡེ་སཱཧཱ།  སོ་རྩི་དང།  ཨོཾ་བཛྲ་ཝ་སྱ་སཱཧཱ།  གོས་ཟུང་འབུལ། དེ་ནས་ཞལ་བསིལ་དང་བསང་གཏོར་འབུལ། གཏོར་མ་ནང་མཆོད་ལྟར་བྱིན་གྱིས་
བརླབས་ལ། མེ་ལྷའི་སྔགས་ལ།  ཨ་ཀཱ་རོ་ བཏགས་པ་གསུམ་གྱིས་འབུལ། ཉེར་མཆོད་ལྔས་མཆོད།  མེ་སྟེ་བསྲེག་བྱ་ཟ་བའི་ལྷ།  །ཞེས་སོགས་ཀྱིས་བསྟོད།  མཆོད་སྦྱིན་གཏོར་མ་འདི་སྣོམས་ལ།  །ཞེས་སོགས་ཀྱིས་འཕྲིན་ལས་བཅོལ་ལ། མཆོད་ཡོན་ཕུལ། བཟོད་པར་
གསོལ་ཏེ། འདོད་པའི་དངོས་གྲུབ་ཞུ།  ཨོཾ་བཛྲ་སཏ་ཨཱ་ ཞེས་བརྗོད་དེ།  རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་བྱོན་ཞིང། །བདག་གི་དངོས་གྲུབ་ཐམས་ཅད་སྒྲུབས།  །ཞེས་བསྐུལ་ལ།  ཨོཾ་མུཿ་ ཞེས་བྲྗོད་
ཅིང།  ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་ལ་མེ་འབར་བའི་རྣམ་པ་ཅན་དུ་གྱུར།  འདི་ནི་འདོན་ཆའི་གོ་རིམ་ཙམ་བསྒྲིགས་པ་ཡིན་གྱི་འདིར་མི་གསལ་བའི་ཆོ་ག་ཕྱག་ལེན་རྒྱས་པར་དངོས་གྲུབ་རྒྱ་མཚོ་དང་སྦྱིན་སྲེག་གི་ཁྲིད་ཞལ་ཤེས་ཡིག་ཆུང་མཐོང་བརྒྱུད་ཕྱག་ལེན་
མན་ངག་སློབ་དཔོན་མཁས་པ་ལ་བརྟེན་ནས་ལེགས་པར་ཁོང་དུ་ཆུད་པར་བྱ་བ་ལས་དཔེ་ཐོག་བྲོ་བརྡུང་ཙམ་གྱིས་ཧོལ་རྒྱུག་གི་སྦྱིན་སྲེག་བྱས་ན་ཕན་ཡོན་ལས་ཉེས་པ་མང་བར་འགྱུར་རོ།། །། ་གསུམ་པ་བསྙེན་སྒྲུབ་སྦྲགས་མ་ཇི་ལྟར་བྱ་བའི་རིམ་པ་ནི་འདོན་ཆ་ཟུར་དུ་བྐོད་

[008A]༄༅། །པ་ལྟར་བྱའོ།།  བཞི་པ་ནི། མེ་ལྷའི་བསྙེན་པ་དང། བཅུ་ཆའི་སྦྱིན་སྲེག་འཇིག་རྟེན་ལས་འདས་པའི་བསྙེན་སྒྲུབ་སྦྲགས་མ་བཅས་སོང་བའི་སྒྲུབ་པ་པོས་ལྷ་དབང་དུ་བྱེད་པའི་བཅུ་ཆའི་སྦྱིན་སྲེག་ཇི་ལྟར་བྱ་བའི་ཚུལ་ནི། ཐོག་མཐའ་དང་རྫས་ཀྱི་རྣམ་
བཞག་སོགས་སྦྱིན་སྲེག་ཆེན་མོ་དང་སྦྱིན་སྲེག་གི་རྣམ་བཤད་རྣམས་ལས་ཤེས་པར་བྱ་ཞིང། འདིར་དེ་དག་ཏུ་མི་གསལ་བའི་ཐུན་མོང་མ་ཡིན་པའི་ཆོ་ག་རྣམས་འགོད་པ་ལ་སྦྱོར་དངོས་རྗེས་གསུམ་ལས། དང་པོ་ལ། དབང་ལས་ཐམས་ཅད་པའི་ཐབ། སྔར་མེ་ལྷའི་སྐབས་ལྟར་བྱེད། སྲེག་རྫས་དབང་གི་
སྦྱིན་སྲེག་སྤྱི་འགྲོ་ལྟར་ལ། ཡམ་ཤིང་མཛོ་མོ་ཤིང་དང། སེ་བ་སོགས་ཚེར་མ་ལྕགས་ཀྱུ་ལྟ་བུའི་ཤིང། ཐང་ཤིང་ཡང་རུང་བར་གསུངས། ཚད་སོར་ལྔ་བྱ། རྫས་ཆེན་བཅུ་གཉིས་འཛོམས་ན་མར་ཁུ་འབྲི་མོག་གིས་ཁ་བསྒྱུར། འབྲུ་རྣམས་ཀྱང་སིའུ་མོ་དང་ལི་ཁྲི་སོགས་ཀྱིས་དམར་པོ་བྱ། དབང་གི་
རྫས་ཁྱད་པར་བ་ནི་ཨུཏྤལ་དམར་པོ། མེ་ཏོག་ལུག་རུ་དམར་པོ། གཡར་མོ་ཐང། ཨུག་ཆོས་འཇིབ་རྩི་དམར་པོ་སོགས་གསུངས། སྐྱེར་དཀར་གྱི་སིས་དམར་པོ། གྲོ་སོགས་ཁ་བསྒྱུར་ལ་བྱ། ཡང་ན་ཁྱད་རྫས་རྣམས་ཕྱོགས་གཅིག་ཏུ་བསྲེས་ཏེ་རིལ་བུ་དྲིལ་ཀྱང་མཆོག་ཏུ་འགྱུར། རྫས་རྣམས་
མངར་གསུམ་དང་ཆང་བཟང་སོགས་ཀྱིས་སྦགས་དགོས། རྫས་ཆེན་རྣམས་མ་འཛོམས་ཀྱང་ཆད་སྐྱོན་མེད། ཡམ་ཤིང། མར་ཁུ། མེ་ཏོག་དམར་པོ་རྣམས་ངེས་ཅན་དུ་དགོས་ཤིང། གྲངས་ཀྱང་གསུམ་ཀའམ་ཁྱད་རྫས་ལ་གསོག་དགོས། དེ་ཡང་བསྙེན་པ་གང་སོང་གི་བཅུ་ཆ་འྒྲོ་
དགོས་པས། བསྙེན་པ་བྱེ་ཆེན་སོང་ན་སྦྱིན་སྲེག་འབུམ་ཐེར་བཅུ་འགྲོ་དགོས། འབྲུ་འབུམ་སོང་བ་ཡིན་ན་སྦྱིན་སྲེག་འབུམ་ཐེར་གཅིག་འགྲོ་དགོས་ལ། དེ་འདྲ་ཤིན་ཏུ་དཀའ་ན་བསྙེན་སྒྲུབ་སྦྲགས་མའི་སྔགས་ཀྱི་བཅུ་ཆ་བྱེད་པའང་གསུངས་མོད་ཀྱང་སྔ་མ་ཐུབ་ན་ལེགས། དེ་ལྟར་ཐབ་དང་རྫས་

[008B] ཕྱི་དྲོ་གླིང་ལ་གྲིབ་སོ་བབས་དུས་ཁ་ནུབ་ཏུ་ཕྱོགས་ཏེ། སྟན་སེང་ལྡེང་དང་སིནྡྷུ་ར་སྦྱར་བའི་ཆུས་གཤེར་བར་བྱས་གདན་སྟེང་དུ་དར་དམར་པོ་ལ་པདྨ་ལྕགས་ཀྱུ་ལྟ་བུ་འདབ་མ་བརྒྱད་པའི་དབུས་སུ་རྡོ་རྗེ་ལྕགས་ཀྱུ་རྩེ་མོ་མདུན་དུ་བསྟན་པ་བྲིས་ལ་བཏིང་
དཔྲལ་བར་སིནྡྷུ་རའི་ཐིག་ལེ་བཀོད་དར་དམར་པོའི་ཐོད་བཅིངས། ཆས་གོས་དམར་པོ་གྱོན་ཏེ། ཐབ་རྩར་བདག་བསྐྱེད་བཟླས་པ་གཏོར་འདུལ་དང་བཅས་པ་ཆོ་ག་ལྟར་གྲུབ་རྗེས། རང་ཉིད་ལྷའི་ང་རྒྱལ་དང་སྣང་བ་ཐམས་ཅད་བདེ་སྟོང་གི་ངོ་བོར་བལྟས་ཏེ། སྟན་ལ་རྡོ་རྗེ་སྐྱིལ་ཀྲུང་གིས་
འཁོད་དེ། ལས་བུམ་ལ་བཛྲ་ཨ་མྲྀ་ཏའི་སྔགས་བརྒྱ་རྩ་བརྒྱད་བཟླས་ཏེ་བསང་ཆུ་སྒྲུབ། འོག་ཏུ་ལས་སྔགས་ཞེས་པ་ཐམས་ཅད་འདི་ལ་གོ་བར་བྱ། དེ་ནས། ལས་སྔགས་ལ་ཛཿ་ཞེས་བཏགས་པ་བདུན་ནམ་གསུམ་སོགས་བཟླས་ལ་མཆོད་ཡོན་སྒྲུབ། དེ་ནས་སྨྲ་བ་བཅད་དེ་རྡོར་དྲིལ་
བྱིན་རླབས་གཞན་ནས་འབྱུང་བ་ལྟར་བྱ། དེ་ནས་ལས་སྔགས་བཟླ་ཞིང་བསང་ཆུ་དང་ནང་མཆོད་ཀྱིས་གཡས་སྐོར་དུ་ཐབ་དང་རྫས་ཐམས་ཅད་དང། དགང་བླུགས་དང། རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས།  བཛྲ་ཨ་མྲྀ་ཏས་བསང། སྭ་བྷཱ་ཝས་
སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
གྱུར། ཨོཾ་ཨརྒྷཾ་ཨཱཧཱུཾ། ཨོཾ་པདྱཱཾ་ཨཱཧཱུཾ། ཨོཾ་ཨཉྩ་མ་ཎཱ ་ཨཱཧཱུཾ། ཨོཾ་པྲོཀྵ་ཎཱཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ།  པེཥྤེའི་གནས་སུ།  དཧུ་པེ། ཨཱ་ལོ་ཀེ་གནྡྷེ། ནཻ་ཝིདྱ། ཤཔྟ་ རྣམས་བཅུག་རྫས་སྦྱོང་བའི་ཕྱག་རྒྱ་དང་བཅས།  ཨོཾ་སཱཧཱ། ཨོཾ་ཨཱ་

[009A]༄༅། །སཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་པར་བསམ། ཨོཾ་ཨཱཧཱུཾ་
 ལན་གསུམ་དང།  བཛྲ་ཨ་མྲྀ་ཏ་བརྗོད་པའི་ལྕེ་ལྡེ་མེ་སྦར། བསང་ཆུ་དང་ནང་མཆོད་ཀྱིས་ལན་གསུམ་བསང་ལ་ཐབ་ཀྱི་ནང་དུ་བཅུག་སྟེ།  ཨོཾ་བཛྲ་ཛྭ་ལ་ཛྭ་ལ་ཧཱུཾ་དང། ཧཱུཾ་ ཞེས་བརྗོད་ལ། རླུང་གཡབ་ཀྱིས་མེ་སྦར།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཌ།  ཅེས་མར་ཁུ་
བླུགས་གཟར་བདུན་གྱིས་མེ་གསོ། ཀུ་ཤ་རྣམས་ལ།  ཨོཾ་བཛྲ་སཏ་ཨཱ་ ལན་བདུན་དང།  ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་
རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཞེས་བརྗོད། སླར་ཡང།  ཨོཾ་བཛྲ་སཏ་ཨཱ་ ལན་ལྔ་བརྗོད་དེ་ཀུ་ཤའི་ཆུན་པོ་ཆུང་བ་བཞི་རང་གི་གཡོན་ངོས་ནས། ཐབ་ཀྱི་ཁ་ཁྱེར་ལ་ཕྱག་ལེན་ལྟར་དགྲམ། ཐབ་ཁུང་དུ་རྩེ་མོ་ནུབ་ཏུ་བསྟན་པའི་ཀུ་ཤ་བ་ལང་གི་རྣ་བ་ལྟ་
བུས་གཡོག། ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ།  ཞེས་གསོལ་བ་གདབ། གཉིས་པ་དངོས་གཞི་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། བར་དུ་འདས་པའི་མེ་ལྷ་མཆོད་པ་
མཐར་ཡང་འཇིག་རྟེན་པའི་མེ་ལྷ་མཆོད་པའོ། །དང་པོ་ནི།  བཛྲ་ཨ་མྲྀ་ཏས་ བསང་ཆུས་ཐབ་བསང།  སབྷཱ་ཝས་ སྦྱངས།  སྟོང་པའི་ངང་ལས་ཧཱུཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། མུ་

[009B] ཁ་ཁྱེར་པདྨའི་འདབ་མའི་རྣམ་པ་ཅན་ལ་ཕྱོགས་མཚམས་སུ་རྡོ་རྗེས་བསྐོར་ཞིང། ཐབ་ཀྱི་ནང་དུ་རྡོ་རྗེའི་ཕྲེང་བས་བསྐོར་བའི་པད་འདབ་ལ་གནས་པའི་འདབ་མའི་ཚད་ཀྱི་དེ་བཞིན་གཤེགས་པ་བཞིའི་མཚན་མའི་
ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་ཐོགས་པ་མེད་པའི་ནང་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ་ར་སྐྱེས་ལ་གནས་པ་
ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགས་ཅན། གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམས་དང་ལྡན་པ། དེའི་
དཔྲལ་བར་ཨོཾ། མགྲིན་པར་ཨཱ་ཐུགས་དཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དང་དྲང་སྲོང་གི་འཁོར་གྱི་བསྐོར་བ་སྤྱན་དྲངས་ པར་བསམས་ལ། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང་
ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་ཀྱི་ཀུ་ཤའི་གྡན་
ལ་བཞུགས་པར་གྱུར།  ཅེས་བཞུགས་སུ་གསོལ།  ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕད།  ཅེས་བརྗོད་ཅིང་བསང་ཆུ་གཏོར་ལ་ཕྱི་འབྲང་གི་བགེགས་བསྐྲད།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྷ་ཎཾ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་བསང་གཏོར་དང། དེ་བཞིན་དུ་བྲོཀྵའི་གནས་སུ།།
[010A]༄༅། །ཨཱཉྩ་མ་ཎཱཾ་དང། ཨརྒྷཾ་དང། པཱདྱཾ་ ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ།  ཛཧཱུཾ་བཾ་ཧོཿ་དམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར་ པར་བསམས་ལ་
དེ་ནས།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨཱཉྩ་མ་ཎཱཾ། ཨརྒྷཾ། པཱདྱཾ།  ཞེས་སྦྱར་ནས་གོང་ལྟར་འབུལ།  ཨོཾ་ཨགྣ་ཡེ། ཨཱ་དི་བྱཱ། ཨཱ་དི་བྱཱ། ཨ་བི་ཤ་མཧཱ་ཤྲཱི་ཡེ་ཉ་བྱ་ཀ་བྱ་བཱ་ཧཱ་ནཱ་ཡེ་བཛྲ་པུ་ཥྤེ་ཨཱཧཱུཾ།  དེ་བཞིན་དུ།  དྷཱུ་པེ་
ཨཱ་ལོ་ཀེ་གནྡྷེ། ནཻ་ཝིདྱཱ། ཤྤྟ་ཨཱཧཱུཾ།  བཅུག་པས་ཉེར་མཆོད་རོལ་མོ་དང་བཅས་པ་འབུལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡེ་ཨོཾ་ཨཱཧཱུཾ།  ཞེས་པས་ནང་མཆོད་ཕུལ། དྲིལ་སྟབས་དང་བཅས་པས།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །
མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག་དམར་པོ་མེ་ལྷ་ཉིད་ལ་རྣམ་པར་་དུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །
ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱི་སྤྲུལ་པའི་ཐེག་པ་བཅིབས། །
རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱང་ངན་འདས། །ཞིབ་བརྙེས་ཀྱང་ཐུགས་རྗེ་ཆེ། །དེ་བས་

[010B]  །ཞེས་པས་བསྟོད་དོ།  །ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་ཛྭ་ལ་ཡ། སརྦ་བྷ་སྨི་ཀུ་རུ། སརྦ་དུཥྚན་ཧཱུཾ་ཕཊ། ཏྲི་ཤྱ་ཛཧཱུཾ་བཾ་ཧོས་མ་ཡ་སྟྭཾ། ས་མ་ཡ་ཧོ།  ཞེས་ལན་གསུམ་བརྗོད་པས་དམ་ལ་བཞག་དེ་ནས།  མེ་ལྷའི་ལྗགས་རྡོ་རྗེའི་རྣམ་པ་
ཅན་དམར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཏཱཾ་ཡིག་གིས་མཚན་པར་གྱུར།  ལག་པ་གཉིས་པདྨའི་ཁུ་ཚུར་གྱིས་དགང་བླུགས་མར་གྱིས་གང་བ་བཟུང་ལ་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར་བསམས་ལ།  ན་མོ་བཛྲ་པཱ་ཎི་སྱ་
ཨོཾ་ཨགྣ་ཡེ། དེ་བ་ཏཱ་ཡ། དཧུ་བ་ཏ་ཡེ། ཛྭ་ལི་ནི། མནྟ་སིདྡྷི་མ་མེ་དེ་ཧི་སཱཧཱ།  ཞེས་ལན་བདུན་གྱིས་བྱོན་སྐྱེམས་འབུལ། སྤེལ་ཚིག་ནི།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོན་ཐམས་ཅད་ཝ་ཤཾ་ཀུ་རུ་ཧོཿ་ ཞེས་པའམ། ཡང་ན།།
བདག་ཅག་དཔོན་སློབ་འཁོར་དང་བཅས་པ་རྣམས་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐམས་ཅད་ཝ་ཤཾ་ཀུ་རུ་ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་
བྱེད་པར་གྱུར་ཅིག་ཚེ་རབས་ཀུན་ཏུ་ལྷག་པའི་ལྷ་མཆོག་ཁྱོད་ཀྱིས་འབྲལ་མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ ཞེས་བརྗོད་དེ་འཕྲིན་ལས་བཅོལ། སྐབས་འདིར་མེ་ལ་
བགེགས་ཡོད་མེད་བརྟག་ནས། ཡོད་ན། བསང་གཏོར་དང་ཨ་མྲྀ་ཏས་བསང་སྟེ།  ཨ་མྲྀ་ཏ་ལ་བགེགས་ཐམས་ཅད་ཤཱིནྟཾ་ཀུ་རུ་སཱཧཱ།  བཏགས་པས་དགང་བླུགས་བདུན་ཕུལ་ལ། སླར་ཡང་བསང་གཏོར་བྱས་ནས། སྔར་གྱི་མེ་ལྷའི་སྔགས་ཀྱིས་དགང་བླུགས་བདུན་ནམ། གསུམ་མམ། གཅིག་

[011A]༄༅། །འབུལ་ལོ། །བགེགས་མེད་ན་མི་དགོས་སོ། །དེ་ནས།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་པར་མོས་ལ།  ཡམ་ཤིང་གཉིས་སམ་རེ་རེ་ནས་ལག་གཡས་མཆོག་སྦྱིན་བྱས་པས་མཐེབ་སྲིན་གྱིས་རྩེ་མོ་ལྷ་ལ་བསྟན་
ཏེ་བཟུང་ལ། ཅུང་ཟད་བསྐོར་ཞིང།  ན་མོ་བཛྲ་པཱ་ཎི་སྱ་ནས། དེ་ཧི་སཱཧཱ།  ཞེས་མེ་ལྷའི་བསྙེན་སྔགས་ཀྱིས་འབུལ། སྔར་གྱི་སྤེལ་ཚིག་ཀྱང་ཐོག་མཐར་སྦྱར་དགོས་ཤིང། དེ་བཞིན་དུ། རྫས་གཞན་རྣམས་ཀྱང་སྔགས་འདི་གཅིག་པུས་འབུལ་ཞིང་སྤེལ་ཚིག་ཀྱང་གོང་ལྟར་སྦྱར་ནས་གྲངས་ཇི་ལྟར་འཚམས་
པ་རེ་འབུལ་བར་བྱའོ། །དེ་ནས་སྔར་བཞིན་ཞབས་བསིལ། བསང་གཏོར་འབུལ། གཉིས་པ་ཡེ་ཤེས་པའི་མེ་ལྷ་མཆོད་པ་ནི། མཆོད་རྫས་རྣམས།  ཨོཾ་བཛྲ་ཨ་མྲྀ་ཏས་བསང། སྭ་བྷཱ་ཝས་སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་
རྣམས་རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ།  དེ་བཞིན་དུ།  པཱདྱཾ། ཨཱཉྩ་མ་ཎཱཾ། པྲོཀྵ་ཎཱཾ། ཨོཾ་བཛྲ་པུཥྤེ་ཨཱཧཱུཾ།  དེ་བཞིན་དུ།།
དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱ། ཤཔྟ་ཨཱ་ཧཱུཾ། ཨོཾ་རཱུ་པ་ཨཱཧཱུཾ། ཤྤྟ། གནྡྷེ། རཱ་ས། སྤརཤ་ཨཱ་ཧཱུཾ་ གི་བར་བྱིན་གྱིས་བརླབ།  ཨོཾ་སཱཧཱ། ཨོཾ་ཨཱསཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། དེ་དག་ལས་གཞན་པའི་རྫས་རྣམས་ཀྱི་
མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་ པར་བསམས་ལ་རྫས་སྦྱོང་རྣམས་བྱས་ཏེ།  མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་པཾ་ལས་པདྨ་འདབ་མ་བརྒྱད་པའི་ལྟེ་བར་ཏཱཾ་ལྗང་གུ་ཞིག་

[011B] དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་ཨུཏྤ་ལ་ལྗང་གུ་ཏཱཾ་གྱིས་མཚན་པ་ཞིག་ཏུ་གྱུར། དེ་འོད་དུ་ཞུ་བ་ལས་རྗེ་བཙུན་མ་སྐུ་མདོག་མརྒད་ཀྱི་མདངས་ཅན་ཤིན་ཏུ་ལྗང་བ་ཞལ་གཅིག་ཕྱག་གཉིས་པ་
ཞི་ཞིང་འཛུམ་པ་གནག་སྣུམ་རལ་པ་ཕྱེད་བཅིངས་སུ་བྱས་པ་ལ་ཨུཏྤ་ལ་དང། རིན་པོ་ཆེའི་རྒྱན་དུ་མས་བརྒྱན་པ། སྤྱན་དཀྱུས་རིང་ཞིང་ཟླུམ་པ། ཕྱག་གཡས་མཆོག་སྦྱིན་དང། གཡོན་ཐུགས་ཀར་དཀོན་མཆོག་གསུམ་མཚོན་གྱི་ཕྱག་རྒྱ་ཅན། གྙིས་
ཀས་ཨུཏྤ་ལ་སྔོན་པོ་རེ་རེ་འཛིན་པ། ནུ་མ་འབུར་ཞིང་རྒྱས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་ཅན། ཞབས་གཡས་བརྐྱངས་ཤིང་གཡོན་བསྐུམས་པ་ཟླ་བའི་རྒྱབ་ཡོལ་ཅན། མཚན་དང་དཔེ་བྱད་ཐམས་ཅད་གསལ་
ལ་ཡོངས་སུ་རྫོགས་པར་གྱུར་པའི་སྐུ་ལས་འོད་ཟེར་དམར་པོ་འཕྲོ་བར་གྱུར། དེའི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱདྨར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོ། ཐུགས་ཀའི་ཏཱཾ་ཡིག་ལས་འོད་ཟེར་
འཕྲོས་པ་རང་བཞིན་གྱི་གནས་ནས་བསྒོམས་པ་དང་འདྲ་བའི་རྗེ་བཙུན་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་ པར་བསམས་ལ།  པོ་ཏ་ལ་ཡི་གནས་མཆོག་ནས། །ཏཱཾ་ཡིག་ལྗང་གུ་ལས་འཁྲུངས་ཤིང། །འོད་དྤག་
མེད་ཀྱིས་དབུ་ལ་བརྒྱན། །དུས་གསུམ་སངས་རྒྱས་འཕྲིན་ལས་མ། །སྒྲོལ་མ་འཁོར་བཅས་གཤེགས་སུ་གསོལ།  །ཞེས་བརྗོད་ཅིང།  ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱཧཱས་མཆོད། ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་

[012A]༄༅། །མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། འོད་དཔག་མེད་གཙོ་བོར་གྱུར་པའི་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཨོཾ་པཉྩ་ཀུ་ལ་ས་པ་རི་ཝཱ་ར་ཨ་རྒྷཾ་ སོགས་ཀྱིས་མཆོད་
ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ། ཞེས་བདུད་རྩིའི་ཆུས་དབང་བསྐུར། སྐུ་
གང་དྲི་མ་དག་ཆུའི་ལྷག་མ་སྤྱི་གཙུག་ཏུ་འཁྱིལ་པ་ལས། བླ་མ་འོད་དཔག་མེད་ཀྱིས་དབུ་བརྒྱན་ཅིང་དབང་གི་ལྷ་རྣམས་དེ་ཉིད་ལ་ཐིམ་པར་གྱུར་ པར་བསམ། དེ་ནས།  དག་ཅིང་དྲི་མེད་ཡིད་འོང་བའི། །སྔགས་ཀྱི་བསང་གཏོར་མཆོག་འདི་དག་བདག་གིས་དད་
པས་འབུལ་ལགས་ཀྱིས། །བཞེས་ནས་བདག་ལ་བཀའ་དྲིན་སྩོལ། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ། བསང་གཏོར་གྱི་གནས་སུ།  ཞལ་བསིལ། མཆོད་ཡོན། ཞབས་བསིལ།  ཞེས་དང། པྲོཀྵའི་གནས་སུ།  ཨཱཉྩ་མ་ཎཱཾ། ཨརྒྷཾ་
པཱདྱཾ།  ཞེས་སྦྱར། དེ་ནས།  ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །འཕགས་མས་མཆོད་པ་འདི་བཞེས་ཤིག་ཨོཾ་ཨཱདྱ་ཏཱ་རེ་ས་པ་རི་ཝཱ་ར་པུཥྤེ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ་མེ་ཏོག་གི་གནས་སུ།།
བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ།  རྣམས་དང། པུཥྤེའི་གནས་སུ།  དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱེ། ཤཔྟ་ བཅུག་པའི་ཉེར་སྤྱོད་ལྷག་མ་རྣམས་དང།  རིན་ཆེན་དབང་གི་རྒྱལ་པོ་བཻཌཱུརྱ། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །

[012B] །དཀྱིལ་འཁོར་ལྷ་ཡི་སྤྱན་ལ་དབུལ་བར་བྱ། །ཨོཾ་ཨཱརྱ་  ྾  རཱུ་པ་པྲ་ཏཱི་ཙྪ་ཧཱུཾ་སཱཧཱ། མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་  ྾  དཀྱིལ་
འཁོར་ལྷ་ཡི་སྙན་ལ་  ྾  ཨོཾ་ཨཱརྱ་  ྾  ཤཔྟ་  ྾  ག་བུར་ཨ་ཀར་ཛཱ་ཏི་ལ་སོགས་པ། །ལེགས་པར་སྦྱར་ལས་བྱུང་བའི་དྲི་ཡི་ཚོགས། །རྣམ་གསུམ་དྲི་ཡི་རྡོ་རྗེ་  ྾  དཀྱིལ་འཁོར་ལྷ་ཡི་ཤངས་ལ་  ྾  གདྷེ་  ྾  ལུས་མཆོག་རྟས་བྱེད་བདུད་རྩིའི་ཟས་སོགས་ཀྱི། །མྔར་
སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་  ྾  དཀྱིལ་འཁོར་ལྷ་ཡི་ལྗགས་ལ་  ྾  རཱ་ས་  ྾  ལུས་ལ་རེག་པ་ཙམ་གྱིས་བདེ་སྟེར་བའི། །དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གསུམ་རེག་བྱའི་རྡོ་རྗེ་དཀྱིལ་འཁོར་ལྷ་ཡི་སྐུ་ལ་དབུལ་
ཨོཾ་ཨཱ་རྱ་ཏཱ་རེ་  ྾  སྤརཤ་པྲ་ཏཱིཙྪ་ཧཱུཾ་སཱཧཱ།  ཞེས་འདོད་ཡོན་དང། དེ་ནས།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་འབུལ།  ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ།  །སོགས་ཕྱག་འཚལ་ཉེར་གཅིག་ལན་གསུམ་བརྗོད།  ལྷའི་ལྗགས་རྡོ་རྗེའི་རྣམ་པ་ཅན་
དམར་པོ་ལ་རཾ་ཡིག་གིས་མཚན་པར་གྱུར་ པར་བསམས་ལ།  ཡི་གེ་བཅུ་པའི་རྗེས་སུ་སྔར་གྱི་སྤེལ་ཚིག་བཏགས་པ་བདུན་གྱིས་དགང་བླུགས་གསུམ་མམ་བདུན་ཕུལ།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩི་གྱུར་པར་བསམས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་མནྡ་སིདྡྷི་
མ་མེ་དེ་ཧི་སཱཧཱ།  ཞེས་པའི་སྔགས་འདི་གཅིག་པུས་ཡམ་ཤིང་ནས་ཁྱད་པར་བའི་རྫས་ཀྱི་བར་འབུལ་ཞིང། གོང་གི་སྤེལ་ཚིག་སྦྱོར་བ་ཐོག་མཐའ་ཀུན་ལ་རིགས་འགྲོ་སྟེ། གཞན་ཡང་མངར་གསུམ་གྱིས་སྤགས་པའི་མེ་ཏོག་དམར་པོ་དང། འབྲས་བུ་སྨྱུར་མོ་ཨུཏྤ་ལ་མདར་པོ་སོགས་ཕུལ་ལ་སྔར་ལྟར་སྤེལ་ཚིག་

[013A]༄༅།  །སྦྱོར༑ ཁྱད་པར་བའི་རྫས་མེ་ཏོག་དམར་པོ་ལ་གྲངས་གསོག་སྟེ་སྔགས་ཅི་ཙམ་བཟླས་པའི་བཅུ་ཆའི་གྲངས་ཚང་བ་འགྲོ་ངེས་བྱ། འདི་དག་གི་དམིགས་པ་བྱ་ཚུལ་ནི།  རང་གི་ཐུགས་ཀའི་ས་བོན་ལས་འོད་ཟེར་དམར་པོའི་ཚོགས་དཔག་ཏུ་མེད་པ་འྥྲོས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་རྗེ་བཙུན་མ་འཕགས་མ་སྒྲོལ་མའི་ལྷ་ཚོགས་རྣམས་ཀྱི་ཐུགས་ཀར་ཕོག་པས་ཐུགས་རྒྱུད་རང་དབང་མེད་པར་བསྐུལ་ཏེ་རང་ལ་མི་མཉེས་པའི་ཆ་མཐའ་དག་བྱང་ནས་བྱིན་རླབས་ནུས་མཐུ་ཐམས་
ཅད་བདུད་རྩི་ཟིལ་པ་ཁྲོམ་མེར་ཆགས་པའི་འོད་དམར་པོའི་རྣམ་པར་བྱུང་ནས་རང་ལ་ཐིམ་པར་ བསམ་ལ་སྔགས་བརྗོད་ཅིང་རྫས་འབུལ། ཡང་རེས་འགའ།  རང་གི་ཐུགས་ཀའི་ས་བོན་གྱི་འོད་དམར་པོས་ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་ཐམས་ཅད་རྗེ་བཙུན་མ་
སྒྲོལ་མའི་རྣམ་པ་ནམ་མཁའི་ཁམས་གང་བ་སྤྱན་དྲངས་ནས། ཐབ་ཀྱི་ལྷའི་ཐུགས་ཀར་ཐིམ་ཞིང། དེའི་ཐུགས་ཀ་ནས་བདུད་རྩི་ཟིལ་པ་ཁྲོམ་མེར་ཆགས་པའི་འོད་དམར་པོའི་ཚོགས་དཔག་ཏུ་མེད་པ་འཕྲོས། རང་ཡི་དམ་དུ་གསལ་བའི་སྙིང་གར་ཐིམ་པས་
མཆོག་ཐུན་གྱི་དངོས་གྲུབ་མ་ལུས་པ་ཐོབ་པར་ བསམས་ལ། སྐབས་སྐབས་སུ།  རྒྱལ་བ་སྲས་བཅས་ ཞེས་སོགས་ཀྱི་སྤེལ་ཚིག་ཀྱང་སྦྱོར། དེ་ནས།  ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དམར་པོ་བདུད་རྩི་དམར་པོས་གང་བ་ཐོགས་ནས་བསྒྲུབ་
བྱ་རང་ཉིས་ཟླ་བའི་དཀྱིལ་འཁོར་དམར་པོ་ལ་གནས་པ་ལ་དབང་བསྐུར་བས་ལུས་ཐམས་ཅད་གང་ཞི་རྒྱས་དབང་དྲག་སོགས་ལས་རབ་འབྱམས་ཀྱི་སྒོ་ནས་རང་གཞན་གྱི་གནས་སྐབས་དང། མཐར་ཐུག་གི་དོན་ཐམས་ཅད་ཐོགས་མེད་དུ་བསྒྲུབ་ནུས་པའི་སྔགས་

[013B] བསམ། ཡང་ན།  རང་དང་ཐབ་ཀྱི་ལྷའི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུར་ཕྱོགས་བཅུར་འཕྲོས་པས། ཕྱོགས་བཅུའི་དཔའ་བོ་དང་དཔའ་མོའི་དབང་ཕྱུག་ཡེ་ཤེས་པའི་འཁོར་ལོ་དང་བཅས་པ་ནམ་མཁའི་
ཁམས་གང་བ་སྤྱན་དྲངས་ཏེ་རང་ལ་ཐིམ་པ་དང། ཐབ་ཀྱི་ལྷའི་ཐུགས་ཀ་ནས་ཀྱང་འོད་ཟེར་དང་བདུད་རྩི་དམར་པོའི་ཚོགས་དཔག་ཏུ་མེད་པ་བྱུང་སྟེ་རང་ལ་ཐིམ་པས་བྱིན་རླབས་དང་དངོས་གྲུབ་ཐམས་ཅད་ཐོབ་པར་གྱུར་ པར་བསམ།  ཨོཾ་ཏཱ་རེ་ཏུཏྟཱ་རེ་ཏུ་རེ་སཱཧཱ་
 མར་ཁུ་དགང་བླུགས་གསུམ་མམ་བདུན་དང། སྔགས་དེས་མཆོད་ཡོན་ཀྱང་ཕུལ།  པྲོཀྵ་ཎཾ་ གྱིས་བསང་གཏོར་དང།  ཨཉྩ་མ་ཎཾ་ གྱིས་ཞལ་བསིལ་འབུལ།  ཨོཾ་བཛྲ་ཝ་སསྱ་སཱཧཱ།  གོས་ཟུང།  ཨོཾ་བཛྲ་ཏམ་བུ་ལ་ཡེ་སཱཧའ།  ཨོཾ་རྩི་འབུལ།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་པུཥྤེ་ནས་
ཤཔྟའི་ བར་དང།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་རཱུ་པ་ ནས་  སྤརཤའི་ བར་འབུལ།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་ཨོཾ་ཨཱཧཱུཾ།  ནང་མཆོད་དང།  ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ།  །སོགས་ཀྱི་བསྟོད་པ་དང་བཅས་པ་བྱ། གཏོར་མ་འབུལ་བར་འདོད་ན། འདས་ལྷའི་
གཏོར་མ་ཕྱག་ལེན་ལྟར་བཞེངས་པ་དགང་གཟར་གྱི་ཁར་བཞག་ལ་བྱིན་གྱིས་བརླབས་ཏེ་ཕུལ་བ་དང། མཆོད་བསྟོད་སོགས་སྒྲུབ་ཐབས་ལྟར་བྱ།  ཨོཾ་ཨཱའྷྲཱི་ སོགས་ཀྱིས་མཆོད་ཡོན།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་
སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པ། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས།  །ཞེས་སོགས་ཀྱིས་བཟོད་གསོལ་དང། གདུང་འབོད་གང་བདེ་

[014A]༄༅།  །འདོན༑ དེ་ནས།  བླ་མ་དང་བཅོམ་ལྡན་འདས་མ་རྗེ་བཙུན་འཕགས་མ་སྒྲོལ་མའི་ལྷ་ཚོགས་བདག་ལ་ཐུགས་ཆགས་པར་མཛད་དུ་གསོལ། བདག་ལ་ཐུགས་དགྱེས་པར་མཛད་དུ་གསོལ། བདག་ལ་ཐུགས་མྱུར་བར་
མཛད་དུ་གསོལ། བདག་གིས་ཁྱོད་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ལྷག་པའི་ལྷ་ཁྱོད་རང་དབང་མེད་པར་བདག་གི་དབང་དུ་འདུ་ནུས་པར་བྱིན་གྱིས་བརླབ་ཏུ་གསོལ། བདག་གི་ལྷ་ཁྱོད་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་སོགས་ཀྱི་ལས་རབ་
འབྱམས་ཐོགས་པ་མེད་པར་བསྒྲུབ་ནུས་པར་བྱིན་གྱིས་བརླབ་ཏུ་གསོལ། མདོར་ན་ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པ་མཐའ་དག་རྒྱུད་ལ་སྐྱེས་ནས་མྱུར་བ་མྱུར་བར་རྗེ་བཙུན་མ་འཕགས་མ་སྒྲོལ་མའི་གོ་འཕང་བདེ་བླག་ཏུ་ཐོབ་པར་བྱིན་གྱིས་
བརླབ་ཏུ་གསོལ།  ཞེས་འདོད་དོན་ལ་གསོལ་བ་བཏབ།  ཨོཾ་བཛྲ་སཏ་ཨཱ་ ལན་མང་དུ་བརྗོད་དེ།  ཨོཾ་པདྨ་སཏ་ས་མ་ཡ་ ནས་  ཨཱ་ཨོཾ་བཛྲ་མུཿ་ཡེ་ཤེས་པ་དམ་ཚིག་པ་དང་བཅས་པ་རང་ཉིད་ལ་ཐིམ་པར་གྱུར་ པར་བསམ། གསུམ་པ་འཇིག་རྟེན་པའི་མེ་ལྷ་ལ།  ཨོཾ་ཨགྣ་
ཡེ་ སོགས་མེ་ལྷའི་སྔགས་ལ།  པུཥྤེ་ ནས།  ཤཔྟ་ཨཱཧཱུཾ། ཨོཾ་ཨགྣ་ཡེ་ ནས།  བཱ་ཧཱ་ནཱ་ཡེ་ཨོཾ་ཨཱ་ཧཱུཾ།  གི་ནང་མཆོད་འབུལ།  ཨོཾ་ཨཱཧྲཱི་ སོགས་ཀྱིས།  པྲོཀྷ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨཱ༑ཧྲཱི་ ནས་  ཨཉྩ་མ་ཎཾ་པྲ་ཏཱི་ཙྪ་ཧཱུཾ་སཱཧའ། ཨོཾ་བཛྲ་ཏམ་བུ་ལ་ཡེ་སཱཧཱ།  སོ་རྩི་འབུལ།།
ཨོཾ་བཛྲ་ཝ་ས་སྱ་སཱཧཱ།  གོས་ཟུང་འབུལ།  ན་མོ་བཛྲ་པཱ་ཎི་སྱ་ ནས།  ཛྲ་ལི་ནི་མནྟྲ་སིདྡྷི་མ་མེ་དེ་ཧི་སཱཧཱ། བདག་ཅག་དཔོན་སློབ་ ནས།  འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ མེ་ལྷའི་སྔགས་ལ་སྤེལ་ཚིག་བཏགས་པས་ཡམ་ཤིང་སོགས་བསྲེག་རྫས་ལྷག་མ་རྣམྶ་

[014B] དྲིལ་བུ་དཀྲོལ་ཞིང།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས།  །ཞེས་སོགས་ཀྱིས་བསྟོད། དེ་ནས།  ཨོཾ་ཨཱཧྲཱི་ སོགས་ཀྱིས་ཨཉྩ་མ་ཎཾ་དང་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨགྣ་ཡེ་པུཥྤེ་ ནས།  ཤཔྟའི་ བར་གྱིས་མཆོད། གཏོར་མ་སྒྲུབ་ཐབས་ལྟར་བྱིན་གྱིས་བརླབ་
ལ༑ མེ་ལྷའི་སྔགས།  ཨོཾ་ཨགྣ་ཡེ་ ནས།  བཱ་ཧཱ་ནཱ་ཡེ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣཏད་ཨོཾ་ཨཱཧཱུཾ་ཕཊ་སཱཧཱ།  བཏགས་པ་བདུན་ནམ་གསུམ་གྱིས་ཕུལ། ཨོཾ་པུཥྤེ་ནས། ཤཔྟའི་བར་གྱིས་མཆོད།  མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་
ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ།  །ཞེས་སོགས།  ཡིད་ལ་འདོད་པ་ཀུན་འགྲུབ་ཤོག་ཨོཾ་ཨཱཧྲཱིཔྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་
ཧཱུཾ་སཱཧཱ།  མཆོད་ཡོན་ཕུལ་རྗེས། གཤེགས་སྐྱེམས་སུ་མར་ཁུ་དགང་བླུགས་བདུན་ནམ་གསུམ་མེ་ལྷའི་སྔགས་ཀྱིས་འབུལ་ལ།  ན་མོ་བཛྲ་པཱ་ཎི་སྱ། ཨོཾ་ཨགྣ་ཡེ། དེ་བ་ཏཱ་ཡ། དཧུ་བ་ཏ་ཡེ། ཛྭ་ལི་ནི་སཱཧཱ། གང་ཡང་བདག་བློ་རྨོངས་པ་ཡིས།  །ཞེས་པ་ནས།  བཟོད་མྫད་
རིགས།  །ཞེས་སོགས་ཀྱིས་བཟོད་པར་གསོལ།  མེ་ལྷ་དྲང་སྲོང་གི་ཚོགས་ཀྱིས་བསྐོར་བ་བདག་ལ་དགོངས་སུ་གསོལ། ཁྱེད་རྣམས་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་
པའི་དངོས་གྲུབ་སྩལ་དུ་གསོལ།  ཞེས་དང།  རྒྱལ་བ་སྲས་བཅས་ཉན་ཐོས་རང་རྒྱལ།  ཞེས་སོགས་ཀྱིས་འདོད་གསོལ་ཞུ།  ཨོཾ་བཛྲ་སཏ་ཨཱ་རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་བྱོན་ཞིང། །བདག་གི་དྔོས་
[015A]༄༅། །གྲུབ་ཐམས་ཅད་སྒྲུབ།  །ཅེས་པས་བསྐུལ་ལ།  ན་མོ་བཛྲ་པཱ་ཎི་སྱ། ན་མོ་ཨགྣེ་ཡེ། ཀུ་ཏི་ཀུ་ཏི། ག་ཏི་ཡེ་གཙྪ་གཙྪ། ཤོ་ཤ་ན་ཏི་ལ་ལི་སུ་ཏྲ་སཱཧཱ། ཨོཾ་མུམེ་ལྷ་ཡེ་ཤེས་པ་རང་བཞིན་གྱི་གནས་སུ་
གཤེགས། དམ་ཚིག་པ་མེ་འབར་བའི་རྣམ་པར་གྱུར།། འདིར་སྨྲས་པ། ཤེས་རབ་ཕ་རོལ་ཕྱིན་མའི་ཟློས་གར་ནི། །སྲིད་ཞིའི་མིག་འཕྲུལ་ཡུམ་གཅིག་རྗེ་བཙུན་མ། །སྙིང་གི་མཛའ་མོར་བསྙེན་པའི་ཆོ་ག་ཡི། །ཡན་ལག་དམ་པའི་གསུང་བཞིན་
བཀོད་པའི་དགེས། །རྙོག་མེད་དྭངས་པའི་ཡིད་ཀྱི་རྫིང་བུའི་ངོས། །འཕགས་མའི་འཛུམ་ཞལ་ཟླ་བ་གསར་བའི་གཟུགས། །ཡིད་ལ་མངོན་དགའ་རྒྱས་པའི་ལང་ཚོ་རུ། །མི་ནུབ་སྐྱེ་བའི་ཕྲེང་བར་འཛིན་གྱུར་ཅིག་ །ཅེས་རྗེ་བཙུན་མ་འཕགས་མ་སྒྲོལ་མའི་སྒྲུབ་
ཐབས་ཙིཏྟ་མ་ཎི་དང་འབྲེལ་བའི་བསྙེན་སྒྲུབ་ཀྱི་ཡན་ལག་མེ་ལྷ་ཐབ་ཏུ་འགུགས་པའི་བསྙེན་པ་དང། དེའི་བཅུ་ཆའི་སྦྱིན་སྲེག་འདས་ལྷའི་བཅུ་ཆའི་སྦྱིན་སྲེག་བཅས་བྱ་ཚུལ་ནག་འགྲོས་སུ་བཀོད་པ་དངོས་གྲུབ་བུང་བ་འགུགས་པའི་རབ་རྒྱས་ཨུཏྤལ་དམར་པོའི་ཆུན་པོ་ཞེས་བྱ་བ་འདི་ཡང་བྐྲ་
ཤིས་ཆོས་གླིང་གི་དགེ་སློང་རྣལ་འབྱོར་སྤྱོད་པའི་སྤོང་བ་པ་བླ་མ་བློ་བཟང་ཆོས་འཕེལ་ལགས་ནས་བསྐུལ་བའི་ངོར། ་སྐུ་བཅར་མཚན་ཞབས་དར་ཧན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་དམ་པའི་ཕྱག་བཞེས་ལྟར་བཀོད་པ་ཡི་གེ་པའང་བསྐུལ་པ་པོ་ཉིད་ནས་
བགྱིས་པ་འཇིག་རྟེན་ན་ཉི་ཟླ་ལྟར་གྱུར་ཅིག།  །།   ༈    །ལྷག་པའི་ལྷ་མཆོག་ཙིཏྟ་མ་ཎི་གང། །བསྙེན་སྒྲུབ་ཡན་ལག་མེ་ལྷའི་བསྙེན་པ་དང། །འདས་དང་མ་འདས་བཅུ་ཆའི་སྦྱིན་སྲེག་བཅས། །དད་ལྡན་ཚོང་དཔོན་ཚེ་

[015B] །ནོར་འཛིན་དཔལ་སྒྲོན་ལྷག་བསམ་འོ་མའི་མཚོར། །དཔར་གྱི་ཟླ་གཟུགས་ངོ་མཚར་བཀོད་པ་འབུམ། །ཅི་ཡང་འཆར་འདིས་རྒྱུ་སྦྱོར་འབྲེལ་ཐོགས་རྣམས། །ཚེ་ཡི་ཉི་མ་མི་ནུབ་རིང་དུ་གསལ། །ཆོས་འབྱོར་དགེ་མཚན་དབྱར་གྱི་
མཚོ་ལྟར་འཕེལ། །མ་ནོར་དམ་ཆོས་འཛིན་པའི་དཔལ་ཆེན་པོས། །ས་གསུམ་མུན་སེལ་སྒྲོན་མེ་འགྲུབ་གྱུར་ཅིག།  །ཅེས་པ་འདི་ཡང་གོང་གསལ་ཟུང་ནས་ཙིཏྟ་མ་ཎིའི་བསྙེན་སྒྲུབ་ཀྱི་ཡན་ལག་དཔར་དུ་བསྐྲུན་པའི་སྨོན་ཚིག་ཏུ་ཁྲི་བྱང་པས་སྦྱར་བའོ།། དགེ་ལེགས་འཕེལ།། །།།



﻿
[001A]༄༅། །རྗེ་བཙུན་སྒྲོལ་མ་ཙིཏྟ་མ་ཎིའི་བསྙེན་སྒྲུབ་སྦྲགས་མའི་འདོན་ཆོག་དངོས་གྲུབ་བུང་བ་འགུགས་པའི་ཡིད་འཕྲོག་ཨུཏྤལ་གསར་པའི་སྐྱེད་ཚལ་ཞེས་བྱ་བ་བཞུགས་སོ། །

[001B] །མཛེས་སྡུག་ཨུཏྤལ་བཞད་པའི་ཟུར་མིག་གི་འདབ་མ་ཡོན་པོར་བརྐྱང་པས་རྒྱལ་ཀུན་གྱི། །བརྟན་པ་གཅིག་ཅར་འཕྲིག་པའི་ཡུམ་མཆོག་ཡས། །བདག་ཀྱང་
བདག་པོའི་གནས་ལ་འགོད་པར་མཛོད།  །དེ་ལ་འདིར་རྗེ་བཙུན་མ་འཕགས་མ་སྒྲོལ་མའི་སྒྲུབ་ཐབས་ཙིཏྟ་མཎི་དང་འབྲེལ་བའི་གཞི་བསྙེན་ལེགས་པར་སྒྲུབ་པའི་རྣལ་འབྱོར་པ་དག་གིས་དངོས་གྲུབ་པའི་དོན་དུ་ལྷ་དབང་དུ་བྱེད་པའི་
བཅུ་ཆའི་སྦྱིན་སྲེག་བྱེད་པ་གལ་ཆེ་བར་གསུངས་པས་ན། དེའི་སྔོན་དུ་འཇིག་རྟེན་པའི་མེ་ལྷའི་བསྙེན་པ་དང། དེའི་བཅུ་ཆའི་སྦྱིན་སྲེག་ངེས་པར་འགྲོ་དགོས་ལ། དེ་ལྟར་བྱས་ན་མེ་ལྷ་ཐབ་ཏུ་འགུགས་ནུས་ཤིང། དེས་དངོས་གྲུབ་ཀྱི་སྒོ་མང་
དུ་འབྱེད་པའི་ཚུལ་རྒྱུད་རིག་པ་མཆོག་དང། དངོས་གྲུབ་རྒྱ་མཚོ་ནས་འཕྲོས་ཙམ་བསྟན་པ་ལྟར་སྐབས་འདིར་ཡང་འཇམ་མགོན་སྙན་བརྒྱུད་ཀྱི་ཕྱག་བཞེས་ལྟར་ངེས་པར་བྱ་དགོས་པས། དེ་དག་ཇི་ལྟར་བྱ་ཚུལ་གྱི་ཡི་གེ་ལོགས་སུ་གསལ་བ་

[002A] །ལྟར་ལེགས་པར་ཟིན་ནས་ཁྱད་པར་གྱི་སྒྲུབ་པའམ། བདག་མདུན་སྦྲགས་མའམ། བསྙེན་སྒྲུབ་སྦྲགས་མའི་བསྙེན་པ་གཏོང་བ་ལ་གནས་སྔར་གྱི་གཞི་བསྙེན་དང། མེ་ལྷའི་བསྙེན་པ་གྟོང་
བའི་གནས་དེ་ཁོ་ནའམ་གལ་ཏེ་ཅིས་ཀྱང་མ་བདེ་ན་ཡིད་མཐུན་གྱི་གནས་སུ་བྱི་དོར་བསྐྱངས་པ་སོགས་ཡིད་དུ་འོང་བ་བྱས། དམིགས་རྟེན་རྗེ་བཙུན་མའི་བྲིས་འབུར་གྱི་སྐུ་རྟེན་ལེགས་པར་བཞུགས་སུ་གསོལ། མདུན་དུ་སྟེགས་ཇི་ལྟར་འྪམ་
པར་དྲི་བཟང་དང་བ་བྱུང་རྣམ་ལྔས་ཆག་ཆག་བཏབ། རྡུལ་ཚོན་ནམ་རས་བྲིས་ཀྱི་པདྨ་འདབ་མ་བཅུ་པའི་ལྟེ་བར་ཟླ་གདན་ལ་ཏཱཾ་ཡིག་ལྗང་གུ། འདབ་མ་བཅུ་ལ་མདུན་ནས་བརྩམས་ཏེ་ཡི་གེ་བཅུ་པ་འགོ་ཕྱི་ཁ་ནང་བསྟན་བྲིས་པ་བཤམས་
བདག་མདུན་གྱི་མཆོད་པ། གཏོར་མ་དམར་མོ་འདབ་ལྡན་ཆ་བ་ཞི་བཀའ་སྲུང་གཉིས་ཀྱི་གཏོར་མ། མཎྜལ་བཞི་པ་སོགས་རང་མཁོས་དང་བསྟུན་པའི་སེར་སྣ་མེད་པའི་མཆོད་པ་རྒྱ་གང་ཆེ་ལོག་འཚོས་མ་སྦགས་པ་བཤམས། ཚོགས་ཀྱི་འྑོར་

[002B] ལས་བུམ། མིག་དར། མེ་ཏོག་སོགས་ཉེ་བར་མཁོ་བའི་ཡོ་བྱད་ཐམས་ཅད་འདུ་བྱས་ལ། མཚམས་ཐོ་སྔར་ལྟར་སློང། གཞི་བདག་དཀར་གཏོར་དང། བགེགས་གཏོར་བསྔོ། བསངས་བདུག་སོགས་ལེགས་པར་བྱ། རང་ཉིད་སྟན་བྡེ་
བར་དབང་གི་ལས་དང་མཐུན་པར་ཁ་ནུབ་ཏུ་ཕྱོགས་པའམ། ཕྱོགས་པར་མོས་ནས་ཁ་སྒྲུབ་གཞི་ལ་ཕྱོགས་པར་འཁོད། དགེ་སེམས་ཁྱད་པར་ཅན་དང་ལྡན་པའི་ངང་ནས་ཐུན་དྲུག་རྣལ་འབྱོར། གཞུང་གི་སྐྱབས་སེམས་དང་བླ་མའི་རྣལ་འབྱོར་ནས་བྡག་
བསྐྱེད་བཟླས་པ་མཆོད་བསྟོད་དང་ཉེར་བསྡུ་བར་རྫོགས་པར་བསྒོམ། ་ལས་བུམ་ཨ་མྲྀ་ཏས་བསང།  སྭ་བྷཱ་ཝས་ སྦྱངས།  སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་  ྾  ལྷ་འོད་དུ་ཞུ་ནས་བུམ་
པའི་ཆུ་དང་རོ་གཅིག་ཏུ་གྱུར།  ཅེས་བརྗོད་ཅིང་བསམ་མོ། །དེ་ནས་མདུན་བསྐྱེད་ཀྱི་མཆོད་པ་འདོད་ཡོན་ལྔ་དང་བཅས་པ་རྣམས་བདག་བསྐྱེད་ལྟར་བྱིན་གྱིས་བརླབ། མདུན་བསྐྱེད་ཀྱི་བསྒྲུབ་གཞི་  ཨ་མྲྀ་ཏས་བསང། སྭ་བྷཱ་ཝས་སྦྱངས། སྟོང་པའི་
ངང་ལས་རང་གི་མདུན་དུ་ཡེ་ཤེས་རང་སྣང་ལས་གྲུབ་པའི་འཇའ་ཚོན་གྱི་རང་བཞིན་གཅིག་ཏུ་མ་ངེས་པ་དྭངས་ཤིང་གསལ་བའི་དབུས་སུ་པཾ་ལས་པདྨ་འདབ་མ་བརྒྱད་པའི་ལྟེ་བར་ཏཱཾ་ལྗང་གུ་ ཞེས་པ་ནས།  སྒྲིབ་བྲལ་བདེ་ཆེན་
བདག་ལ་སྩལ་དུ་གསོལ། ཨོཾ་གུ་རུ་ཨཱ་རྱ་ཏཱ་རེ་ས་པཱ་རི་ཝཱ་ར་ཨོཾ་ཨཱཧཱུཾ།  གིས་ནང་མཆོད་འབུལ་བའི་བར་དབང་ཆོག་ནས་འབྱུང་བ་ལྟར་བཏང། དེ་ནས་དྲིལ་སྟབས་དང་བཅས་ཏེ་ལེགས་བྲིས་མས་བསྟོད། དེ་ནས་མཚམས་འདིར་བཟླས་པ་བྱ་

[003A]༄༅། །དགོས་པས་རང་ཉིད་རྗེ་བཙུན་མའི་ང་རྒྱལ་གྱིས་དཀྱིལ་འཁོར་གྱི་མདུན་དུ་འཁོད་པར་མོས་ལ། རང་དང་མདུན་བསྐྱེད་གཉིས་ཀའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་གི་མཐར་བཟླ་བྱའི་སྔགས་ཀྱི་ཕྲེང་
བས་བསྐོར་བ་ལས་འོད་ཟེར་དམར་པོ་ལྕགས་ཀྱུ་ལྟ་བུ་སྤྲོས་ཕྱོགས་བཅུའི་ཞིང་རབ་འབྱམས་ན་བཞུགས་པའི་བླ་མ་རྒྱལ་བ་སྲས་བཅས་རྣམས་ཀྱི་ཐུགས་རྒྱུད་རང་དབང་མེད་པར་བསྐུལ་ཏེ་རྗེ་བཙུན་འཕགས་མ་སྒྲོལ་མའི་རྣམ་པར་ནམ་མཁའི་ཁམས་གང་
བ་སྤྱན་དྲངས་ནས་ཐུགས་བརྩེ་ཞིང་ཆགས་པས་རང་དང་མདུན་བསྐྱེད་ལ་སིབ་སིབ་ཐིམ་པས་དེ་དག་ཐམས་ཅད་དགྱེས་བཞིན་རང་གི་དབང་དུ་གྱུར། ཡང་འོད་ཟེར་དཔག་ཏུ་མེད་པ་ཕྱོགས་བཅུར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་དང་སྔགས་ཀྱི་ནུས་པ་ཐོབ་པའི་གང་ཟག་ཐམས་ཅད་ཀྱི་བྱིན་རླབས་དང་ནུས་པ་ཐམས་ཅད་འོད་ཟེར་དམར་པོའི་རྣམ་པར་བསྡུས་ནས་རང་དང་མདུན་བསྐྱེད་ལ་ཐིམ་པ་དང། མདུན་བསྐྱེད་ལས་ཀྱང་བྱིན་རླབས་ནུས་མཐུ་ཐམས་ཅད་
འོད་ཟེར་དང་སྔགས་ཕྲེང་གི་རྣམ་པར་སྤྱན་དྲངས་ཏེ། རང་ལ་ཐིམ་པས་སྔགས་ནུས་བྱིན་རླབས་ཁྱད་པར་ཅན་ཐོབ། རྒྱུད་བྱིན་གྱིས་བརླབས། མཆོག་དང་ཐུན་མོང་གི་དངོས་གྲུབ་ཐོབ་པར་གྱུར་ པར་བསམ་ལ།  ཨོཾ་ཏཱ་རེ་ཏུཏྟཱ་རེ་ཨཱ་གཙྪ་ཨཱ་གཙྪ་སཱཧཱ།  ཞེས་
པ་རྟགས་མ་བྱུང་གི་བར་རམ་མ་མཐའ་འབུམ་བཞིའི་བསྙེན་པ་བྱེད། ཐུན་འཇོག་ཁར་ཡིག་བརྒྱ་བརྗོད། སྔར་བཞིན་ཕྱི་ནང་གི་མཆོད་པས་མཆོད།  ཐུགས་རྗེ་ཆེན་པོའི་ཐུགས་རྗེའི་རྣམ་སྤྲུལ་  ྾   ྾  ཞབས་ལ་འདུད། །བདག་སོགས་རྣམས་ཀྱི་ཆོས་དང་མཐུན་པའི་  ྾   ྾  བྲླབ་

[003B]  །ཞེས་འདོད་དོན་གསོལ། །དེ་ནས་གཏོར་མ་དང་པོ་ནང་མཆོད་ལྟར་བྱིན་གྱིས་བརླབ།  བླ་མ་རྗེ་བཙུན་མའི་ལྷ་ཚོགས་རྣམས་ཀྱི་ལྗགས་ ཞེས་པ་ནས།  གནས་པོ་མཛོད།  །ཅེས་དང།  བདག་གི་བསམ་པའི་སྟོབས་ ཞེས་སོགས་བདེན་སྟོབས་བརྗོད་པའི་བར་གྱིས་གཏོར་མ་ཆ་
བཞི་འབུལ། དེ་ནས་དབང་གི་དོན་དུ་མཎྜལ་འབུལ། དགའ་ཆེན་ཁྱོད་བདག་སྟོན་པ་བས།  །ཞེས་པ་ནས་དབང་བཞི་བྱིན་རླབས་རྫོགས་པར་བླངས་ཏེ་གཏང་རག་གི་མཎྜལ་འབུལ།  དེང་ནས་བརྩམས་ཏེ་  ྾   ཞེས་ལུས་བྲན་དུ་འབུལ་བའི་བར་རྣམས་ཡི་གེ་ལོགས་སུ་གསལ་བ་ལྟར་བྱ། སྤྲོ་ན་
སྒྲོལ་ཆོག་རྒྱས་བསྡུས་གང་རུང་དང། མཇུག་ཏུ་གཏང་རག་གི་མཆོད་བསྟོད། བཟོད་གསོལ། སྨོན་ཤིས་རྣམས་གཞུང་ལྟར་བྱའོ། །འདིའི་སྐབས་སུ་བདག་འཇུག་བརྒྱ་རྩ་བརྒྱད་དང། སྒྲོལ་ཆོག་བརྒྱ་རྩ་བརྒྱད་འགྲོ་དགོས་པས་ན་ཉིན་རེར་ཐུན་གཉིས་ལ་སྔགས་སྟོང་ཕྲག་བརྒྱད་ཙམ་དང་
བདག་འཇུག་ཚར་གཉིས། སྒྲོལ་ཆོག་ཚར་གཉིས་བཅས་བཏང་ན་ཞག་ལྔ་བཅུའི་ཁོངས་སུ་འགྲུབ་པར་འགྱུར་པས་ཧ་ཅང་ངལ་བར་མི་འགྱུར་རམ་སྙམ། མཚམས་མ་གྲོལ་བར་དུ་མདུན་བསྐྱེད་ཉེར་བསྡུ་མི་བྱའོ། །མཚམས་གྲོལ་ཁར་ཡེ་ཤེས་པ་རང་ལ་བསྡུ། དམ་ཚིག་པ་བྲིས་འབུར་གྱི་
སྐུའི་རྣམ་པར་གྱུར་པ་མོས།  །འདིར་སྨྲས་པ། གང་གི་མཚན་སྙན་ག་བུར་ཟེགས་མ་ཙམ། །འཐུངས་པ་ཡིས་ཀྱང་སྲིད་ཞིའི་ཚ་གདུང་ཀུན། །སེལ་ལ་རྒྱལ་དང་རྒྱལ་སྲས་རྒྱུ་སྐར་ཁྲོད། །མཚུངས་མེད་བདུད་རྩིའི་ཟླ་བ་འདི་ཁོ་ན། །དེ་ཕྱིར་རྒྱལ་ཡུམ་བྶམ་
འཕེལ་ཡིད་བཞིན་ནོར། །རྩེ་གཅིག་སྒྲུབ་པའི་རྒྱལ་མཚན་རྩེར་བཀོད་དེ། །དོན་གཉིས་འདོད་རྒུའི་ཆར་ཆེན་འབད་མེད་དུ། །འབེབས་པའི་ཐབས་མཁས་ཆོ་ག་བདག་གིས་བརྩམས། །འདིར་འབད་དགེ་བས་ཚེ་རབས་ཐམས་ཅད་དུ། །ཡུམ་

[004A]༄༅། །མཆོག་ལྷག་པའི་ལྷ་མོས་རྗེས་བཟུང་ནས། །འགྲོ་ཀུན་སྲིད་མཚོ་ལས་སྒྲོལ་དེད་དཔོན་མཆོག་ཟླ་མེད་ཁམས་གསུམ་བླ་མ་འགྲུབ་གྱུར་ཅིག་ །ཅེས་རྗེ་བཙུན་སྒྲོལ་མ་ཙིཏྟ་མ་ཎིའི་བསྙེན་སྒྲུབ་སྦྲགས་མའི་འདོན་ཆོག་
དངོས་གྲུབ་བུང་བ་འགུགས་པའི་ཡིད་འཕྲོག་ཨུཏྤལ་གསར་པའི་སྐྱེད་ཚལ་ཞེས་བྱ་བ་འདི་ཡང་བཀྲ་ཤིས་ཆོས་གླིང་གི་དགེ་སློང་གཅིག་ཏུ་དགེ་ལ་བརྩོན་པའི་བླ་མ་བློ་བཟང་ཆོས་འཕེལ་ལགས་ནས་ཡང་ཡང་བསྐུལ་བའི་དོར། ་རྒྱལ་ཀུན་འདུས་ཞལ་རྡོ་རྗེ་འཆང་ཕ་བོང་ཁ་པའི་ཞལ་སྔ་ནས་ལས་
ལུགས་འདིའི་དབང་དང་ལུང་ལག་ལེན་དམར་ཁྲིད་དང་བཅས་པ་ལེགས་པར་ཐོབ་པ་་སྐུ་བཅར་མཚན་ཞབས་དར་ཧན་ཁྲི་བྱང་སྤྲུལ་སྐུ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ཤིང་སྤྲེ་མགོ་ཟླའི་ཡར་ཚེས་བཟང་པོར་སྦྱར་བ་འགྲོ་ཀུན་འཕགས་མས་དགྱེས་བཞིན་རྗེས་སུ་འྫིན་
པའི་རྒྱུར་གྱུར་ཅིག། །།་ མཚམས་ཐོའི་སྤེལ་ཚིག་  །གཟུགས་སྣང་ཞི་ཁྲོའི་དྲ་བའི་གར། །སྒྲ་གྲགས་ནཱ་དའི་གདངས་སུ་འཁྲོལ། །རིག་སྟོང་སྐྱེ་མེད་ཆོས་སྐུའི་ངང། །བསྲུང་དང་བཟློག་པ་མ་དམིགས་ཀྱང། །གཞོམ་མེད་རྡོ་རྗེ་སྲུང་བའི་གུར། །འབར་ཕྲེང་ཁྲོ་
བོའི་སྤྲིན་འཁྲུགས་པས། །ཀུན་རྟོག་འཁྲུལ་པའི་གེགས་ཀྱི་དཔུང། །དམིགས་མེད་དབྱིངས་སུ་རྒྱ་ཡིས་ཐོབ། །བཛྲ་རཀྵ་ཧཱུཾ།།  །།སྨར་ཁམས་འོད་བླའི་མཛོད་པ་བློ་གྲོས་ཆོས་འཛིན་ནས་དཔར་དུ་བསྐྲུན་པས་སྐྱེ་ཀུན་འཕགས་མས་རྗེས་འཛིན་ཤོག།།  །
དགེ་ལེགས་འཕེལ།། །



