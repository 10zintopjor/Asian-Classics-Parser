༄༅། །ན་མོ་གུ་རུ་མཉྫུ་གྷོ་ཥཱ་ཡ། སྐུ་བཞིའི་བདག་ཉིད་ཁྱབ་བདག་རྡོ་རྗེ་འཆང། །རྒྱལ་བའི་ཡུམ་གཅིག་རྗེ་བཙུན་རྣལ་འབྱོར་མ། །མཁས་གྲུབ་ཆེན་པོ་ཨ་བྷྱཱ་ཀ་རའི་ཞབས། །ལྷ་མིའི་འདྲེན་
པ་གསུམ་ལ་གསོལ་བ་འདེབས། །རིག་སྔགས་གྲུབ་པ་ནཱ་ཡ་ཀ་པ་དང། །གྲུབ་པ་མཆོག་བརྙེས་ད་ཤ་པཱ་ལ་ཤྲཱི། །དམ་པས་རྗེས་བཟུང་བི་ཁྱཱ་ཏ་དེ་བ། །འགྲོ་བའི་བླ་མ་གསུམ་ལ། །གནས་ལྔ་མཁྱེན་པ་ཁ་ཆེ་པཎྜི་ཏ། །ཡོན་ཏན་འབྱུང་
གནས་དྷཱ་མི་ཤཱི་དང། །དེ་སྲས་ཐུ་བོ་བི་མ་ལ་ཤྲཱི། །བསྟན་པ་རྒྱས་མཛད་གསུམ་ལ། །སྐད་གཉིས་སྨྲ་བ་གྲགས་པ་རྒྱལ་མཚན་དང། །རྗེ་བཙུན་རོང་པ་ཤེས་རབ་སེང་གེའི་ཞབས། །འཇམ་པའི་དབྱངས་དངོས་ཀུ་མཱ་ར་ཤྲཱི། །ཐར་པའི་

[013A]༄༅། །ལམ་སྟོན་གསུམ་ལ། །བསླབ་གསུམ་རིན་ཆེན་ལྡན་པའི་ཚུལ་རྒྱལ་བ། །སེམས་དཔའ་ཆེན་པོ་ཆོས་ཀྱི་རྒྱལ་པོ་དང། །རྔོ་སྟོན་དམ་པ་བསོད་ནམས་བཟང་པོའི་ཞབས། །ཕན་བདེའི་འབྱུང་གནས་གསུམ་ལ། །
མཁྱེན་རབ་དབང་ཕྱུག་ཆོས་རྗེ་རྒྱལ་བ་དཔལ། །མཐུ་སྟོབས་མངའ་བདག་བཟང་པོ་བཀྲ་ཤིས་ཞབས། །བཀྲ་ཤིས་སྨྲ་བའི་ཟླ་བ་འཕགས་པའི་མཆོག་བསྟན་པའི་དཔལ་གྱུར་གསུམ་ལ། །ཀུན་དགའི་ལམ་གྱིས་དཔལ་འབྱོར་
གྲུབ་པའི་གཙོ། །མཁས་གྲུབ་དམ་པ་སངས་རྒྱས་ཡེ་ཤེས་དང། །རྡོ་རྗེ་འཆང་དངོས་རྩ་བའི་བླ་མ་སྟེ། །བཀའ་དྲིན་མཉམ་མེད་གསུམ་ལ། །དེང་ནས་བཟུང་སྟེ་ཚེ་རབས་ཐམས་ཅད་དུ། །འཁོར་ལོ་བཞི་དང་ལྡན་པའི་རྟེན་ཐོབ་
ནས། །རྒྱུད་སྡེའི་སྙིང་པོ་ཕྲེང་བ་རྣམ་གཉིས་ཀྱི། །བཤད་སྒྲུབ་བསྟན་པའི་རྒྱ་མཚོ་སྤེལ་བར་ཤོག་ཡང་ན་ཨ་བྷཱི་ཡཱ་ནས། དགེ་བའི་འབྱུང་གནས་སྦས་པ། ལེགས་སྤྱོད་འབྱུང་གནས་སྦས་པ། མ་ནུ་ཐ་དེ་བ། མེ་གྷ་ལ་ཨུ་པ་
ཐ། བལ་པོ་པཎྜིཏ་ཀིརྩ་ཏྲ། ལོཙྪ་བ་གྲགས་པ་རྒྱལ་མཚན། རོང་པ་ཤེར་སེང། བླ་མ་བག་སྟོན། ཆོས་རྗེ་ཚུལ་རྒྱལ་མན་གོང་དང་འདྲ། ཡང་ན་པཎ་ཆེན་ཤཱཀྱ་ཤྲཱི། སུག་ཐམས་ཅད་མཁྱེན་པ། སུག་དྷ་རྨ་ཀེ་ཏུ། ཕུག་པ་ཤཱཀྱ་རྡོ་རྗེ་
བླ་མ་འོད་ཟེར་ཕུག་པ། སངས་རྒྱས་འབུམ། ལོཙྪ་བ་མཆོག་ལྡན། བག་སྟོན་མན་གོང་དང་འདྲའོ། ཞེས་ཕྲེང་བའི་དཀྱིལ་འཁོར་ཞེ་གཉིས་སམ་བཞི་བཅུའི་བརྒྱུད་རིམ་གསོལ་འདེབས་དང་བཅས་པ་འདི། སེར་བྱེས་པ་སློབ་དཔོན་

[013B] དགེ་ལུགས་ཀྱི་ཕྲེང་བ་གཉིས་ཀྱི་ཤིང་རྟ་ཆེན་པོ་པཎ་ཆེན་བཟང་པོ་བཀྲ་ཤིས་ཀྱིས་མཛད་པའི་ཕྲེང་བ་གཉིས་ཀྱི་ལྷན་ཐབས་དང་གསན་ཡིག་བཞིན་ཆོས་
སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོར་སྨྲས་པའོ།། །།



﻿
[000]༄༅། །རྡོ་རྗེ་ཕྲེང་བའི་དཀྱིལ་འཁོར་ཆེན་པོ་བཞི་བཅུ་རྩ་གཉིས་ཀྱི་སྒྲུབ་ཐབས་རིན་ཆེན་དབང་གི་རྒྱལ་པོའི་ཕྲེང་བ་ཞེས་བྱ་བ་བཞུགས། །

[001A] །ན་མོ་གུ་རུ་མཉྫུ་གྷོ་ཥཱ་ཡ། རབ་འབྱམས་ཕྱོགས་བཅུའི་སངས་རྒྱས་ཐམས་ཅད་ཀྱི། །སྒྲིབ་བྲལ་བདེ་བ་ཆེན་པོའི་ཡེ་ཤེས་གང། །ཚོན་བརྒྱར་ཉེ་བ་
དག་པའི་ཤེལ་བཞིན་དུ། །ཅིར་ཡང་འཆར་བ་རྗེ་བཙུན་བླ་མ་དང། །དབྱེར་མེད་སངས་རྒྱས་ཆོས་དང་དགེ་འདུན་ལ། །གུས་པས་བཏུད་ནས་རྡོ་རྗེ་རྣལ་འབྱོར་མས། །ལུང་བསྟན་
ཇི་བཞིན་ཕྲེང་བ་རྣམ་གཉིས་ཀྱི། །ངག་འདོན་ཆོ་གའི་རིམ་པ་མདོར་བསྡུས་བྲི། །འདིར་མཁས་གྲུབ་ཆེན་པོ་ཨ་བྷ་ཡཱ་ཀ་རའི་རྣམ་ཐར་ཕྲེང་བ་གཉིས་ཀྱི་སྤྱིའི་རྣམ་གཞག་
མཐའ་གཅོད་དང་བཅས་པ་པཎ་ཆེན་བཟང་པོ་བཀྲ་ཤིས་ཀྱིས་མཛད་པའི་ལྷན་ཐབས་སོགས་ལས་ཤེས་པར་བྱ་དགོས་ལ། འདིར་ནི་འཇུག་པ་བདེ་བའི་ཕྱིར་མངོན་དཀྱིལ་གྱི་

[002A]༄༅། །དག་འདོན་གྱི་རིམ་པ་མདོར་བསྡུས་ཤིག་བརྗོད་པར་བྱའོ། །དེ་ལ་ཐོག་མར་འཇམ་རྡོར་ལྷ་བཅུ་དགུ་མ་ལ་མཚོན་ན་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་
དུ་བཏང། སྐད་ཅིག་གིས་རང་ཉིད་འཇམ་པའི་རྡོ་རྗེར་གྱུར། ཨོཾ་ཨཱ་བིགྷྣན་ཏ་ཀྲིཏ་ཧཱུཾ། ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཿ་སྭ་བྷཱ་ཝ་ཤུ་དྡྷོཉ་ཧཾ། སྟོང་པར་གྱུར། སྟོང་པའི་ངང་ལས། ཡཾ་ལས་རླུང། ར་
ལས་མེ། ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ། བཧྲུཾ་ཨཱཾ་ཛྲཱིཾ་ཁཱཾ་ཧཱུཾ་རྣམས་དང། ལཾ་མཾ་པཾ་ཏཾ་བཾ་རྣམས་
ལས་བྱུང་བའི་ཤ་ལྔ་བདུད་རྩི་ལྔ། སླར་ཡང་ཡི་གེ་དེ་དག་གིས་མཚན་པའི་སྟེང་དུ་ཨོཾ་ཨཱ་ཧཱུཾ་གི་ཡི་གེ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས། རླུང་
གཡོས་མེ་སྦར་ཐོད་པའི་ནང་གི་རྫས་རྣམས་ཞུ་ཞིང་ཁོལ་བའི་ནང་དུ་རྡོ་རྗེ་གསུམ་རིམ་གྱིས་ཞུ་ཞིང་ཐིམ་པས་ཁ་དོག་དྲི་ནུས་ཀྱི་སྐྱོན་སྦྱངས་ཤིང་ཟག་པ་མེད་པའི་ཡེ་ཤེས་ཀྱི་བདུད་རྩིར་གྱུར་པ་

[002B] ཨོཾ་ཨཱ་ཧཱུཾ་ལན་གསུམ་བརྗོད་ནས་ནང་མཆོད་བྱིན་གྱིས་བརླབ། བིགྷྣན་ཏ་ཀྲིཏ་ཀྱིས་བསང། སྭ་བྷཱ་ཝས་སྦྱངས། སྟོང་པའི་ངང་ལས། ཨཱ་ལས་བྱུང་བའི་ཐོད་པ་ཡངས་ཤིང་རྒྱ་
ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་ཞེས་སོགས་མཆོད་པ་རྣམས་བླ་མེད་ལྟར་དང། གཏོར་མ་ནང་མཆོད་ལྟར་བྱིན་གྱིས་བརླབ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་
ཕྱོགས་སྐྱོང་དང། ཞིང་སྐྱོང་ལ་སོགས་པ་སྤྱན་དྲངས། ཕྱོགས་མཚམས་རྣམས་སུ་གནས་པ་སྐད་ཅིག་གིས་འོད་གསལ་དུ་བཅུག་པ་ལས་ལྷག་པའི་ལྷར་གྱུར་པ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་
དྲངས་ཏེ་གསོལ་བར་གྱུར། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨ་ཀཱ་རོ་མུ་ཁཾ་སརྦྦ་དྷ་རྨྨ་ཎཱཾ། ཨཱ་དྱ་ནུ་ཏྤ་ནྣ་ཏཱ་ཏ་ཨོཾ་ཨཱ་ཧཱུཾ་ཕཊ་སཱ་ཧཱ། ལན་གསུམ་གྱིས་གཏོར་མ་དང། ཨོཾ་ཨཱ་ཧཱུཾ་གིས་ནང་མཆོད་འབུལ་
ཕྱོགས་སྐྱོང་འཁོར་དང་བཅས་རྣམས་ཀྱིས། །མཆོད་སྦྱིན་གཏོར་མ་འདི་སྣོམས་ལ། ཞེས་པ་ནས། ཡིད་ལ་འདོད་པ་ཀུན་འགྲུབ་ཤོག་ཅེས་པའི་བར་གྱིས་ཕྲིན་ལས་བཅོལ། གཤེགས་སུ་གསོལ། སྒྲུབ་
ཐབས་ཀྱི་མཆོད་པ་བྱིན་གྱིས་བརླབ། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབས། ཅེས་སོགས་སྐྱབས་འགྲོ་སེམས་བསྐྱེད་ལན་གསུམ་བྱ། རང་ཉིད་འཇམ་པའི་རྡོ་རྗེར་གསལ་བའི་ཐུགས་ཀའི་ས་བོན་ལས་བླ་

[003A]༄༅། །མ་དང་གཉིས་སུ་མེད་པའི་འཇམ་པའི་རྡོ་རྗེའི་དཀྱིལ་འཁོར་གྱི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྲོས་ཤིང་སྤྱན་དྲངས་
སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་ཕྱག་འཚལ་ལོ། །དཔའ་བོ་རྣལ་འབྱོར་མ་འཁོར་ལོ། །རྣལ་འབྱོར་གནས་ལའང་བདག་ཕྱག་འཚལ། ཞེས་ཕྱག་བྱ། ཨོཾ་སརྦྦ་ཏ་ཐཱ་ག་ཏ་མཎྜལ་ས་པ་རི་ཝཱ་
ར་ཨ་རྒྷ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པ་ནས། ཤཔྟའི་བར་གྱིས་མཆོད། གང་ཞིག་ཐོག་མེད་སྲིད་པའི་ཆུ་ཀླུང་དུ། །མ་ལུས་ཀུན་རྟོག་གིས་བསགས་རྙོག་པ་རྣམས། ཅེས་པ་ནས། ཡང་དག་ཉིད་དུ་ད་ནི་གནས་པར་
བགྱི༑ ཞེས་སོགས་དང། རྒྱས་པར་ན་ཐུན་མོང་དང་ཐུན་མོང་མ་ཡིན་པའི་སྡོམ་པ་བཟུང། ཚད་མེད་བཞི་བསྒོམ། ཚོགས་ཞིང་མི་དམིགས་པའི་སྟོང་པར་གྱུར། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱ་ཏྨ་ཀོ་ཉ་ཧཾ་
སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི་ར་བ་གུར་བླ་བྲེ་མེ་རི་དང་བཅས་པས་བསྐོར་བའི་ནང་དུ་སྣ་ཚོགས་པདྨ་དང་ཉི་མ་ལ་གནས་པའི་འཁོར་ལོ་སེར་པོ་རྩིབས་བཅུ་པ་གཡས་
ཕྱོགས་སུ་མགྱོགས་པར་འཁོར་ཞིང་འབར་བའི་ཕྲེང་བ་ཕྱོགས་བཅུར་འཕྲོ་བ། སྟེང་འོག་དང་ཕྱོགས་མཚམས་ཀྱི་རྩིབས་ལ་ཅུང་ཟད་མ་རེག་པར་ཤར་དུ་གཤིན་རྗེའི་གཤེད་ནག་པོ་ནག་དཀར་དམར་བའི་

[003B] ལྷག་མ་གཡས་རྡོ་རྗེའི་ཐོ་བ་ནག་པོ་རལ་གྲི། གཡོན་ནོར་བུ་པདྨ་འཛིན་པ། ལྷོར་ཤེས་རབ་མཐར་བྱེད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་
གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རྡོ་རྗེས་མཚན་པའི་དབྱུག་པ་དཀར་པོ་རལ་གྲི། གཡོན་ནོར་བུ་པདྨ་འཛིན་པ། ནུབ་ཏུ་པད་མ་མཐར་བྱེད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་
གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་པདྨ་དམར་པོ་རལ་གྲི། གཡོན་ནོར་བུ་འཁོར་ལོ་འཛིན་པ། བྱང་དུ་བགེགས་མཐར་བྱེད་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་
ཤེས་རབ་མ་ལ་འཁྱུད་ཅིང། ལྷག་མ་གཡས་ཁྲོ་བོའི་རྡོ་རྗེ་རལ་གྲི། གཡོན་ནོར་བུ་པདྨ་འཛིན་པ། མེར་འདོད་པའི་རྒྱལ་པོ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་
མ་གཡས་ལྕགས་ཀྱུ་རལ་གྲི། གཡོན་ནོར་བུ་པདྨ་འཛིན་པ། བདེན་བྲལ་དུ་དབྱུག་སྔོན་ཅན་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་དབྱུག་པ་སྔོན་པོ་
རལ་གྲི། གཡོན་ནོར་བུ་པདྨ་འཛིན་པ། རླུང་དུ་སྟོབས་པོ་ཆེ་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རྩེ་གསུམ་རལ་གྲི། གཡོན་ནོར་བུ་པདྨ་འཛིན་པ། དབང་

[004A]༄༅། །ལྡན་དུ་མི་གཡོ་བ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རལ་གྲི་རྡོ་རྗེ། གཡོན་ནོར་བུ་པདྨ་འཛིན་པ། སྟེང་དུ་གཙུག་ཏོར་འཁོར་
ལོས་བསྒྱུར་བ་སེར་པོ་སེར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་འཁོར་ལོ་སེར་པོ་རལ་གྲི། གཡོན་ནོར་བུ་པདྨ་འཛིན་པ། འོག་ཏུ་གནོད་མཛེས་རྒྱལ་པོ་སྔོན་
པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། ལྷག་མ་གཡས་རྡོ་རྗེ་རལ་གྲི། གཡོན་ནོར་བུ་པདྨ་འཛིན་པ། གཙོར་ཏོར་འདོད་རྒྱལ་མི་གཡོ་བ་གནོད་མཛེས་བཞི་པོ་རིན་
པོ་ཆེའི་ཅོད་པན་སོགས་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་བགྱིང་བར་གྱུར་པ། མཆེ་བ་ཅུང་ཟད་གཙིགས་ཤིང་ཁྲོས་པ་སྨ་ར་དང་ལྡན་པའོ། །ལྷག་མ་དྲུག་ནི་མི་སྡུག་པའི་གཟུགས་ཅན། དབུ་སྐྲ་དང་འཁྱོག་པོའི་སྨིན་མ་དམར་
སེར་གྱེན་དུ་བརྫེས་པ། ཞལ་གདངས་ཤིང་མཆེ་བ་གཙིགས་པ། ལྗགས་འགྱུར་ཞིང་ཧ་ཧའི་གད་རྒྱངས་དྲག་པོ་སྒྲོག་པ། ཀླུ་བརྒྱད་ཀྱིས་བརྒྱན་ཅིང། སྐུ་བོངས་ཐུང་ལ་ཡན་ལག་རགས་ཤིང་ལྟོ་བ་འཕྱང་བ། ཐམས་ཅད་ཀྱང་ཞལ་
རེ་རེ་ལ་སྤྱན་གསུམ་གསུམ་དང་ལྡན་པ། ཞབས་གཡས་བསྐུམས་ཤིང་གཡོན་བརྐྱངས་པས་སྣ་ཚོགས་པདྨ་དང་ཉི་མའི་གདན་ལ་བཞུགས་པ། དུས་མཐའི་མེ་ལྟར་འབར་བའི་སྐུ་ལས་སྤྲུལ་པ་དཔག་ཏུ་མེད་པ་སྤྲོས་པས་

[004B] ལྟེ་བའི་ནང་དུ་ཆོས་འབྱུང་དཀར་པོ་ཟུར་གསུམ་པ་གདེངས་ཀ་ཆེ་བ་གྱེན་དུ་ཕྱོགས་ཤིང་རྩེ་མོ་ཕྲ་བ་ཐུར་དུ་ཟུག་པའི་ནང་དུ་སྣ་ཚོགས་
པདྨའི་ལྟེ་བར་སྣ་ཚོགས་རྡོ་རྗེའི་སྟེང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་གི་ལྟེ་བ་ལ་ཚེ་དགུ་པའི་དབུས་དང་ཤར་དང་ཕྱི་ནང་གི་གྲྭ་བརྒྱད་དང་ཤར་སྒོའི་གཡས་གཡོན་རྣམས་སུ་སྣ་ཚོགས་པདྨ་དང་ཟླ་བའི་གདན། ལེ་ཚེ་གཞན་གསུམ་དང་སྒོ་བཞིར་སྣ་ཚོགས་པདྨ་དང་ཉི་མའི་གདན། གདན་དབུས་མའི་སྟེང་དུ་རང་ཉིད་བཅོམ་ལྡན་འདས་འཇམ་པའི་རྡོ་རྗེ་སྐུ་མདོག་གུར་གུམ་
བཟང་པོ་ལྟ་བུ་སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རལ་གྲི་དང་མདའ། གཡོན་གཉིས་ཨུཏྤལ་དང་གཞུ་འཛིན་པ། མི་བསྐྱོད་པ་དང་རིན་པོ་ཆེའི་
ཅོད་པན་ཅན། རིན་པོ་ཆེ་སྣ་ཚོགས་པའི་རྒྱན་དང་ལྡན་པ་འོད་ཟེར་མཐའ་ཡས་འཕྲོ་བའོ། །ཤར་དུ་རྣམ་སྣང་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་
གཡས་འཁོར་ལོ་རལ་གྲི། གཡོན་ནོར་བུ་པདྨ་འཛིན་པ། ལྷོར་རིན་འབྱུང་སེར་པོ་སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་རིན་ཆེན་རལ་གྲི། གཡོན་འཁོར་ལོ་པདྨ་

[005A]༄༅། །འཛིན་པ། ནུབ་ཏུ་སྣང་བ་མཐའ་ཡས་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་པདྨ་དམར་པོ་རལ་གྲི། གཡོན་ནོར་བུ་འཁོར་ལོ་
འཛིན་པ། བྱང་དུ་དོན་གྲུབ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་རལ་གྲི་འཁོར་ལོ། གཡོན་ནོར་བུ་པདྨ་འཛིན་པ། དེ་བཞིན་གཤེགས་པ་
རྣམས་མི་བསྐྱོད་པ་དང་རིན་པོ་ཆེའི་ཅོད་པན་ཅན། རིན་པོ་ཆེ་སྣ་ཚོགས་པའི་རྒྱན་དང་ལྡན་པ། འོད་ཟེར་མཐའ་ཡས་འཕྲོ་བའོ། །ཤར་ལྷོར་སྤྱན་མ་དཀར་མོ་རྣམ་སྣང་གི་དབུ་རྒྱན་ཅན། དཀར་ནག་དམར་བའི་ཞལ་གསུམ་ཕྱག་དྲུག་གི་དང་པོ་
གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་འཁོར་ལོ་རལ་གྲི། གཡོན་ནོར་བུ་པདྨ་འཛིན་པ། ལྷོ་ནུབ་ཏུ་མཱ་མ་ཀི་སྔོན་མོ་མི་བསྐྱོད་པའི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་
རང་འདྲའི་ཡབ་ལ་འཁྱུད་ཅིང། ལྷག་མ་གཡས་ཨུཏྤལ་དམར་པོ་རལ་གྲི། གཡོན་ནོར་བུ་པདྨ་འཛིན་པ། ནུབ་བྱང་དུ་གོས་དཀར་མོ་དམར་མོ་འོད་དཔག་མེད་ཀྱི་དབུ་རྒྱན་ཅན། དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་
ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་པདྨ་དམར་པོ་རལ་གྲི། གཡོན་ནོར་བུ་འཁོར་ལོ་འཛིན་པ། བྱང་ཤར་དུ་སྒྲོལ་མ་སེར་མོ་དོན་གྲུབ་ཀྱི་དབུ་རྒྱན་ཅན། སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་

[005B] ལྷག་མ་གཡས་ཨུཏྤལ་སེར་པོ་རལ་གྲི། གཡོན་ནོར་བུ་པདྨ་འཛིན་པ། རིམ་པ་གཉིས་པའི་ཤར་ལྷོར་གཟུགས་རྡོ་རྗེ་མ་དཀར་མོ་རྣམ་སྣང་གི་དབུ་རྒྱན་ཅན། དཀར་སྔོ་དམར་བའི་ཞལ་གསུམ་ཕྱག་དྲུག་
གི་དང་པོ་གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་མེ་ལོང་རལ་གྲི། གཡོན་ནོར་བུ་པདྨ་འཛིན་པ། ལྷོ་ནུབ་ཏུ་སྒྲ་རྡོ་རྗེ་མ་སྔོན་མོ་མི་བསྐྱོད་པའི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་
ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་པི་ཝང་སྔོན་པོ་རལ་གྲི། གཡོན་ནོར་བུ་པདྨ་འཛིན་པ། ནུབ་བྱང་དུ་དྲི་རྡོ་རྗེ་མ་སེར་མོ་ར་ནི་འབྱུང་གི་དབུ་རྒྱན་ཅན། སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་
འདྲའི་ཡབ་ལ་འཁྱུད་ཅིང། ལྷག་མ་གཡས་དྲིའི་དྲུང་ཆོས་རལ་གྲི། གཡོན་འཁོར་ལོ་པདྨ་འཛིན་པ། བྱང་ཤར་དུ་རོ་རྡོ་རྗེ་མ་དམར་མོ་འདོ་དཔག་མེད་ཀྱི་དབུ་རྒྱན་ཅན། དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་
འདྲའི་ཡབ་ལ་འཁྱུད་ཅིང། ལྷག་མ་གཡས་རོའི་སྣོད་རལ་གྲི། གཡོན་ནོར་བུ་འཁོར་ལོ་འཛིན་པ། ཤར་སྒོའི་གཡོན་དུ་རེག་ཡ་རྡོ་རྗེ་མ་ལྗང་དགུ་དོན་གྲུབ་ཀྱི་དབུ་རྒྱན་ཅན། ལྗང་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་
འདྲའི་ཡབ་ལ་འཁྱུད་ཅིང། ལྷག་མ་གཡས་གོས་སྣ་ཚོགས་རལ་གྲི། གཡོན་ནོར་བུ་པདྨ་འཛིན་པ། ཤར་སྒོའི་གཡས་སུ་ཆོས་དབྱིངས་རྡོ་རྗེ་མ་དཀར་མོ་རྡོར་སེམས་ཀྱི་དབུ་རྒྱན་ཅན། དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་
[006A]༄༅། །གཉིས་ཀྱིས་རང་འདྲའི་ཡབ་ལ་འཁྱུད་ཅིང། ལྷག་མ་གཡས་ཆོས་འབྱུང་དཀར་པོ་རལ་གྲི། གཡོན་ནོར་བུ་པདྨ་འཛིན་པ། ཤར་སྒོར་གཤིན་རྗེའི་གཤེད་ནག་པོ་རྣམ་སྣང་གི་དབུ་རྒྱན་ཅན། ལྷོ་སྒོར་ཤེས་རབ་མཐར་བྱེད་
དཀར་པོ་མི་བསྐྱོད་པའི་དབུ་རྒྱན་ཅན། ནུབ་སྒོར་པདྨ་མཐར་བྱེད་དམར་པོ་འོད་དཔག་མེད་ཀྱི་དབུ་རྒྱན་ཅན། བྱང་སྒོར་བགེགས་མཐར་བྱེད་ནག་པོ་མི་བསྐྱོད་པའི་དབུ་རྒྱན་ཅན། ཞེས་སོགས་བསྲུང་འཁོར་གྱི་སྐབས་བཞིན། ལྷ་གཞན་
རྣམས་རྡོ་རྗེའི་སྐྱིལ་མོ་ཀྲུང་དང་ཁྲོ་བོ་བཞི་པོ་གཡས་བསྐུམས་གཡོན་བརྐྱངས་ཀྱིས་རང་རང་གི་གདན་ལ་བཞུགས་པ། གཙོ་བོའི་ཐུགས་ཀར་རང་འདྲའི་ཡེ་ཤེས་སེམས་དཔའ། དེའི་ཐུགས་ཀར་ཟླ་གདན་ལ་ཏིང་ངེ་འཛིན་སེམས་དཔའ་
རལ་གྲིའི་ཡུ་བར་མཾ་གྱིས་མཚན་པའི་མཐའ་སྐོར་དུ་ཨོཾ་ཨཱ་མཾ་ཧཱུཾ་ཞེས་པས་བསྐོར་བ་ལས་སྤྲོ་བ་དང་བསྡུ་བའི་ཏིང་ངེ་འཛིན་ལ་གནས་པས་བཟླས་པ་ཅི་འགྲུབ་བྱ། མཇུག་ཏུ་ཉེར་བསྡུ་དང་དགེ་བ་རྫོགས་བྱང་དུ་བསྔོས་ནས་ཐུན་འཚམས་
ཀྱི་ཉམས་ལེན་ལ་འཇུག་གོ་བུམ་བསྐྱེད་ཀྱང་བུམ་པའི་ནང་དུ་བདག་བསྐྱེད་ཇི་ལྟ་བ་བཞིན་ལྷ་བཅུ་དགུ་དང་ལས་བུམ་གྱི་ནང་དུ་བགེགས་མཐར་བྱེད་སྐད་ཅིག་གིས་བསྐྱེད། གཙོ་བོ་དང་ལས་ཐམས་ཅད་པའི་བཟླས་པ་བྱས། བཞུ་
ནས་བུམ་པའི་ཆུ་དང་རོ་གཅིག་ཏུ་གྱུར་པར་བསམ། མདུན་བསྐྱེད་ཀྱང་རྡུལ་ཚོན་ནམ། རས་བྲིས་ཀྱི་དཀྱིལ་འཁོར་བསངས། སྦྱངས། སྒྲུབ་གཞིར་བྱས་ནས། བདག་བསྐྱེད་བཞིན་སྐད་ཅིག་གིས་བསྐྱེད། བཟླས་པ་མཆོད་བསྟོང་རྒྱས་

[006B]    ༈    །།འདུས་པ་མི་བསྐྱོད་པ་ལྷ་སོ་གཉིས་ཀྱི་སྒྲུབ་ཐབས་ནི་གཞན་རྣམས་འདྲ་བ་ལ་ཚོགས་ཞིང་སོགས་ཀྱི་སྐབས་སུ་མི་བསྐྱོད་རྡོ་རྗེ་ཞེས་
བརྗོད། བསྲུང་འཁོར་གྱི་སྐབས་སུ་ཁྲོ་བཅུ་མི་འདྲ་བའི་ཁྱད་པར་ཤར་དུ་གཤིན་རྗེས་ཤེད་ནག་པོ་རྣམ་སྣང་གི་དབུ་རྒྱན་ཅན། ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེའི་ཐོ་བ་འཁོར་ལོ་རྡོ་རྗེ། གཡོན་ཐུགས་ཀར་ཞགས་པ་
བཟུང་ནས་སྡིགས་མཛུབ་མཛད་ཅིང་དྲིལ་བུ་དགྲ་སྟ་འཛིན་པ། ལྷོར་ཤེས་རབ་མཐར་བྱེད་དཀར་པོ་རིན་འབྱུང་གི་དབུ་རྒྱན་ཅན། དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་རྡོ་རྗེས་མཚན་པའི་དབྱུག་པ་དཀར་པོ་རལ་
གྲི། གཡོན་ཐུགས་ཀར་ཞགས་པ་བཟུང་ནས་སྡིགས་མཛུབ་མཛད་ཅིང་དྲིལ་བུ་དགྲ་སྟ་འཛིན་པ། ནུབ་ཏུ་རྟ་མགྲིན་དམར་པོ་འོད་དཔག་མེད་ཀྱི་དབུ་རྒྱན་ཅན། དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་པདྨ་
རལ་གྲི་གཏུན་ཤིང། གཡོན་དྲིལ་བུ་དགྲ་སྟ་ཞགས་པ་འཛིན་པ། བྱང་དུ་བགེགས་མཐར་བྱེད་སྔོན་པོ་དོན་གྲུབ་ཀྱི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་སྣ་ཚོགས་རྡོ་རྗེ་འཁོར་ལོ་གཏུན་ཤིང། གཡོན་
ཐུགས་ཀར་ཞགས་པ་བཟུང་ནས་སྡིགས་མཛུབ་མཛད་ཅིང་དྲིལ་བུ་དགྲ་སྟ་འཛིན་པ། ཤར་ལྷོར་མི་གཡོ་བ་སྔོན་པོ་རྣམ་སྣང་གི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རལ་གྲི་རྡོ་རྗེ་འཁོར་ལོ། གཡོན་

[007A]༄༅། །སྡིགས་མཛུབ་དགྲ་སྟ་ཞགས་པ་འཛིན་པ། ལྷོ་ནུབ་ཏུ་འདོད་པའི་རྒྱལ་པོ་སྔོན་པོ་རིན་འབྱུང་གི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་
ལྷག་མ་གཡས་རྡོ་རྗེ་རལ་གྲི། གཡོན་ཞགས་པ་ལྕགས་ཀྱུ་འཛིན་པ། ནུབ་བྱང་དུ་དབྱུག་སྔོན་ཅན་ནག་པོ་འོད་དཔག་མེད་ཀྱི་དབུ་རྒྱན་ཅན། ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེས་མཚན་པའི་དབྱུག་པ་སྔོན་པོ་
རལ་གྲི་འཁོར་ལོ། གཡོན་ཐུགས་ཀར་ཞགས་པ་བཟུང་ནས་སྡིགས་མཛུབ་མཛད་ཅིང་པདྨ་དགྲ་སྟ་འཛིན་པ། བྱང་ཤར་དུ་སྟོབས་པོ་ཆེ་ནག་པོ་དོན་གྲུབ་ཀྱི་དབུ་རྒྱན་ཅན། ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་
རྗེས་མཚན་པའི་དབྱུག་པ་ནག་པོ་རལ་གྲི་འཁོར་ལོ། གཡོན་ཐུགས་ཀར་ཞགས་པ་བཟུང་ནས་སྡིགས་མཛུབ་མཛད་ཅིང་པདྨ་དགྲ་སྟ་འཛིན་པ། སྟེང་དུ་གཙུག་ཏོར་འཁོར་ལོས་བསྒྱུར་བ་ནག་པོ་མི་བསྐྱོད་པའི་དབུ་རྒྱན་ཅན། ནག་དཀར་
དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གཙུག་ཏོར་གྱི་ཕྱག་རྒྱ་སྤྱི་བོར་འཆིང་ཞིང། ལྷག་མ་གཡས་རྡོ་རྗེ་པདྨ། གཡོན་སྡིགས་མཛུབ་རལ་གྲི་འཛིན་པ། འོག་ཏུ་གནོད་མཛེས་རྒྱལ་པོ་ནག་པོ་མི་བསྐྱོད་པའི་དབུ་རྒྱན་
ཅན། ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་རིན་པོ་ཆེ། གཡོན་ཐུགས་ཀར་ཞགས་པ་བཟུང་ནས་སྡིགས་མཛུབ་མཛད་ཅིང་པདྨ་རལ་གྲི་འཛིན་པ། ཁྲོ་བོ་བཅུ་པོ་ཐམས་ཅད་ཀྱང་འཇིགས་པའི་གཟུགས་

[007B] །ལྟེ་བའི་ནང་དུ་ཆོས་འབྱུང་དཀར་པོ་ཟུར་གསུམ་པ་ཞེས་པ་ནས། བྱང་ཕྱོགས་པ་རྣམས་ལ་སྣ་ཚོགས་རྡོ་
རྗེའི་གདན་ཞེས་པའི་བར་འདུས་པའི་སྒྲུབ་ཐབས་སྤྱི་ལྟར་བྱེད། གདན་དེ་རྣམས་ཀྱི་སྟེང་དུ་སྐད་ཅིག་གིས་ལྷ་སུམ་ཅུ་རྩ་གཉིས་གྲུབ་པར་གྱུར་པ་ནི། དབུས་སུ་ཞེ་སྡང་རྡོ་རྗེ་མཐིང་ནག་མི་བསྐྱོད་པའི་དབུ་རྒྱན་ཅན། ཞེས་པ་ནས། གདུག་པ་ཅན་
ཐམས་ཅད་ཚར་གཅོད་པའི་ཚུལ་གྱིས་བཞུགས་པར་གྱུར་ཅེས་པའི་བར་སྒྲུབ་ཐབས་བཞིན་བྱ། གཙོ་བོའི་ཐུགས་ཀར་ཡེ་ཤེས་སེམས་དཔའི་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་སྣང་གི་ཤེས་
རབ་མ་ལ་འཁྱུད་པ། དེའི་ཐུགས་ཀར་ཧཱུཾ་ཡིག་སྔོན་པོ་འོད་ཟེར་ལྔ་འཕྲོ་བའི་མཐར་ཨོཾ་ཨཱ་བཛྲ་དཧྲྀ་ཀ་ཧཱུཾ་ཧཱུཾ་ཞེས་པས་བསྐོར་བར་དམིགས་ནས་བཟླས་པ་ཅི་འགྲུབ་བྱའོ། །ཡང་ན་འདུས་པའི་སྒྲུབ་དཀྱིལ་ཡོངས་སུ་གྲགས་པ་ལྟར་བྱས་ཀྱང་
ཤིན་ཏུ་ལེགས་སོ།།    ༈    །།དཔལ་ཁ་སྦྱོར་གྱི་རྒྱུད་ནས་གསུངས་པའི་རྡོ་རྗེ་དབྱིངས་སམ་རྡོ་རྗེ་སེམས་དཔའི་སྒྲུབ་ཐབས་ནི། རང་ཉིད་རྡོ་རྗེ་སེམས་དཔའ་ཞེས་པ་མ་གཏོགས་གོང་བཞིན་ལ་བསྲུང་འཁོར་གྱི་ཁྲོ་བའི་ཁྱད་པར་ཤར་དུ་གཤིན་
རྗེའི་གཤེད་སྔོན་པོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་ལྕགས་ཀྱུ་འཁོར་ལོ་རྡོ་རྗེ། གཡོན་ཐུགས་ཀར་ཞགས་པ་བཟུང་ནས་སྡིགས་མཛུབ་མཛད་ཅིང་དྲིལ་བུ་དགྲ་སྟ་འཛིན་པ། ལྷོར་ཤེས་རབ་མཐར་བྱེད་

[008A]༄༅། །དཀར་པོ་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་རྡོ་རྗེ་ཞགས་པ་རྡོ་རྗེ་རལ་གྲི། གཡོན་སྙིང་གར་སྡིགས་མཛུབ་དྲིལ་བུ་དགྲ་སྟ་འཛིན་པ། ནུབ་ཏུ་པདྨ་མཐར་བྱེད་དམར་པོ་འོད་དཔག་མེད་ཀྱི་
དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་ལྕགས་སྒྲོག་པདྨ་རལ་གྲི། གཡོན་དྲིལ་བུ་དགྲ་སྟ་ཞགས་པ་འཛིན་པ། བྱང་དུ་བགེགས་མཐར་བྱེད་སྔོན་པོ་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་རྡོ་རྗེ་དྲིལ་བུ་
སྣ་ཚོགས་རྡོ་རྗེ་འཁོར་ལོ། གཡོན་སྡིགས་མཛུབ་ཞགས་པ་གཏུན་ཤིང་དགྲ་སྟ་འཛིན་པ། ཤར་ལྷོར་མི་གཡོ་བ་སྔོན་པོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་རལ་གྲི་འཁོར་ལོ་རྡོ་རྗེ། གཡོན་སྡིགས་མཛུབ་
དགྲ་སྟ་ཞགས་པ་འཛིན་པ། ལྷོ་ནུབ་ཏུ་འདོད་པའི་རྒྱལ་པོ་སྔོན་པོ་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་ལྷག་མ་གཡས་ལྕགས་ཀྱུ་རལ་གྲི། གཡོན་རྡོ་རྗེ་ཞགས་
པ་འཛིན་པ། ནུབ་བྱང་དུ་དབྱུག་སྔོན་ཅན་སྔོན་པོ་འོད་དཔག་མེད་ཀྱི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་རྡོ་རྗེས་མཚན་པའི་དབྱུག་པ་སྔོན་པོ་རལ་གྲི་འཁོར་ལོ། གཡོན་སྡིགས་མཛུབ་ཞགས་པ་པདྨ་དགྲ་སྟ་འཛིན་པ་
བྱང་ཤར་དུ་སྟོབས་པོ་ཆེ་ནག་པོ་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་རྩེ་གསུམ་རལ་གྲི་འཁོར་ལོ། གཡོན་སྙིང་གར་ཞགས་པ་བཟུང་ནས་སྡིགས་མཛུབ་མཛད་ཅིང་པདྨ་དགྲ་སྟ་འཛིན་པ། སྟེང་དུ་གཙུག་

[008B] ཞལ་གཅིག་ཕྱག་དྲུག་གི་དང་པོ་གཉིས་ཀྱིས་གཙུག་ཏོར་གྱི་ཕྱག་རྒྱ་སྤྱི་བོར་འཆིང་ཞིང། ལྷག་མ་གཡས་འཁོར་ལོ་པདྨ། གཡོན་སྡིགས་མཛུབ་རལ་གྲི་འཛིན་པ། འོག་ཏུ་
གནོད་མཛེས་སྔོན་པོ་མི་བསྐྱོད་པའི་དབུ་རྒྱན་ཅན། ཞལ་གཅིག་ཕྱག་དྲུག་གི་གཡས་རྡོ་རྗེ་འཁོར་ལོ་རིན་པོ་ཆེ། གཡོན་སྙིང་གར་ཞགས་པ་བཟུང་ནས་སྡིགས་མཛུབ་མཛད་ཅིང་པདྨ་རལ་གྲི་འཛིན་པ། ཐམས་ཅད་ཀྱང་ཐོད་སྐམ་ལྔའི་
དབུ་རྒྱན་དང་མགོ་རློན་ལྔ་བཅུའི་དོ་ཤལ་འཕྱང་ཞིང་ཕྱག་རྒྱ་ལྔས་བརྒྱན་པའོ། །ལྟེ་བའི་ནང་དུ་འབྱུང་བཞི་རི་རབ་དང་བཅས་པའི་སྟེང་དུ་ཆོས་འབྱུང་དཀར་པོ་ཞེས་པ་ནས་གཞལ་ཡས་ཁང་གི་དབུས་སུ་རྡོ་རྗེ་སེམས་དཔའ་ཞལ་འཛུམ་
ཞིང་སྐུ་མདོག་དཀར་ལ་དམར་བའི་མདངས་ཅན་དཀར་སྔོ་དམར་བའི་ཞལ་གསུམ་རེ་རེའང་སྤྱན་གསུམ་གསུམ་དང་ལྡན་པ། ཕྱག་དྲུག་གི་དང་པོ་གཉིས་ཀྱིས་རྡོར་དྲིལ་བཟུང་ནས་རང་འདྲའི་ཤེས་རབ་མ་ལ་འཁྱུད་ཅིང། ཆུ་སྐྱེས་མངོན་
པར་སྦྱོར་བའི་དགའ་བ་དང་ལྡན་པ། ལྷག་མ་གཡས་རལ་གྲི་ལྕགས་ཀྱུ། གཡོན་ཐོད་པ་ཞགས་པ་འཛིན་པ། སངས་རྒྱས་ལྔ་དང་ཐོད་པ་ལྔའི་ཅོད་པན་ཅན། རལ་པའི་ཐོར་ཅོག་ནག་པོ་ལ་ནོར་བུ་སྣ་ཚོགས་རྡོ་རྗེ་ཟླ་བ་ཕྱེད་པས་མཚན་ཞིང་
ཕྱག་རྒྱ་དྲུག་གིས་རྒྱས་བཏབ་པ། གར་གྱི་ཉམས་དགུ་དང་ལྡན་ཞིང་ཉི་མའི་འོད་ཀྱི་དཀྱིལ་འཁོར་ཅན། སྣ་ཚོགས་པདྨ་དང་ཐོད་པ་དང། ཟླ་བའི་གདན་ལ་སྐྱིལ་ཀྲུང་ཕྱེད་པས་བཞུགས་པ། དེའི་ཐུགས་ཀར་སྣ་ཚོགས་པད་ཟླ་ལ་ཡེ་ཤེས་

[009A]༄༅། །སེམས་དཔའ་སྐུ་མདོག་དཀར་དམར་སངས་རྒྱས་ལྔའི་ཅོད་པན་དང་རིན་པོ་ཆེའི་རྒྱན་གྱིས་སྒྲས་པ། རྡོར་དྲིལ་འཛིན་པའི་ཕྱག་གཉིས་ཀྱིས་རང་འདྲའི་ཤེས་རབ་མ་ལ་འཁྱུད་ཅིང། སེམས་དཔའི་སྐྱིལ་ཀྲུང་གིས་
བཞུགས་པའི་ཐུགས་ཀར་ཟླ་གདན་ལ་ཏིང་ངེ་འཛིན་སེམས་དཔའ་ཧཱུཾ་ཡིག་ནག་པོ། ཤར་དུ་རྣམ་སྣང་དཀར་པོ་ཞལ་གཅིག་ཕྱག་བཞིའི་གཡས་འཁོར་ལོ་དྲིལ་བུ། གཡོན་ཐོད་པ་ཞགས་པ་འཛིན་པ། ལྷོར་རིན་འབྱུང་སེར་པོ་ཞལ་
གཅིག་ཕྱག་བཞིའི་གཡས་རིན་པོ་ཆེ་དང་ལྕགས་ཀྱུ། གཡོན་ཐོད་པ་ཞགས་པ་འཛིན་པ། ནུབ་ཏུ་འོད་དཔག་མེད་དམར་པོ་ཞལ་གཅིག་ཕྱག་བཞིའི་གཡས་མདའ་དང་པདྨ། གཡོན་གཞུ་དང་ཞགས་པ་འཛིན་པ། བྱང་དུ་དོན་གྲུབ་ལྗང་
གུ་ཞལ་གཅིག་ཕྱག་བཞིའི་གཡས་རྡོ་རྗེ་ལྕགས་ཀྱུ། གཡོན་དྲིལ་བུ་ཐོད་པ་འཛིན་པ། བཞི་གའང་མི་བསྐྱོད་པའི་ཅོད་པན་ཅན་ནོ། །དབང་ལྡན་དུ་སྤྱན་མ་དཀར་མོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་བརྒྱད་ཀྱི་གཡས་འཁོར་
ལོ་རྡོ་རྗེ་རལ་གྲི་མདའ། གཡོན་ཐོད་པ་དྲིལ་བུ་ཞགས་པ་གཞུ་འཛིན་པ། མེར་མཱ་མ་ཀི་སྔོན་མོ་མི་བསྐྱོད་པའི་དབུ་རྒྱན་ཅན། ཞལ་གཅིག་ཕྱག་བཅུ་གཉིས་མ་གཡས་མདའ་དང་རལ་གྲི་རྡོ་རྗེ་འཁོར་ལོ་རིན་ཆེན་པདྨ། གཡོན་གཞུ་
དང་ལྕགས་ཀྱུ་དྲིལ་བུ་ཞགས་པ་ཐོད་པ་ཁ་ཊཱཾ་ག་འཛིན་པ། བདེན་བྲལ་དུ་གོས་དཀར་མོ་དམར་མོ་འོད་དཔག་མེད་ཀྱི་དབུ་རྒྱན་ཅན། ཞལ་གཅིག་ཕྱག་བརྒྱད་ཀྱི་གཡས་མདའ་དང་པདྨ་རལ་གྲི་རྡོ་རྗེ། གཡོན་གཞུ་དང་ཐོད་པ་ཞགས་

[009B] རླུང་དུ་སྒྲོལ་མ་ལྗང་གུ་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་བརྒྱད་ཀྱི་གཡས་ཨུཏྤལ་དམར་པོ་རལ་གྲི་ལྕགས་ཀྱུ་མདའ། གཡོན་འཁོར་ལོ་ཞགས་པ་ཐོད་པ་གཞུ་འཛིན་པ། རིམ་པ་གཉིས་པའི་ཤར་དུ་རྡོ་རྗེ་དྲག་
མོ་དཀར་མོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་མདའ་དང་ལྕགས་ཀྱུ། གཡོན་གཞུ་དང་བྱང་ཆུབ་སེམས་ཀྱིས་གང་བའི་ཐོད་པ་འཛིན་པ། ལྷོར་གཟུགས་རྡོ་རྗེ་མ་སེར་མོ་རིན་འབྱུང་གི་དབུ་རྒྱན་ཅན། ཞལ་གཅིག་
ཕྱག་བཞིའི་གཡས་རྡོ་རྗེ་དང་མདུང། གཡོན་ཞགས་པ་ཐོད་ཁྲག་འཛིན་པ། ནུབ་ཏུ་འདོད་ཆགས་རྡོ་རྗེ་མ་དམར་མོ་འོད་དཔག་མེད་ཀྱི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་རལ་གྲི་རྡོ་རྗེ། གཡོན་ཆུས་གང་བའི་ཐོད་པ་དྲིལ་བུ་
འཛིན་པ། བྱང་དུ་རྡོ་རྗེ་ཞི་བ་མ་ལྗང་གུ་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་དབྱུག་ཐོ་བ་དན་རྩེ་གསུམ་པ། གཡོན་ཁ་ཊཱཾ་ག་དང་སྨན་གྱིས་གང་བའི་ཐོད་པ་འཛིན་པ། དབང་ལྡན་དུ་རྡོ་རྗེ་གནོད་སྦྱིན་མ་དཀར་སེར་དོན་
གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་དབྱུག་ཐོ་ཨུཏྤལ། གཡོན་ཐོད་པ་ཅང་ཏེའུ་འཛིན་པ། མེར་རྡོ་རྗེ་མཁའ་འགྲོ་མ་དམར་སེར་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་པདྨ་དང་མེ་ལོང་
གཡོན་རྐང་མར་གྱིས་གང་བའི་ཐོད་པ་དགྲ་སྟ་འཛིན་པ། བདེན་བྲལ་དུ་སྒྲ་རྡོ་རྗེ་མ་སྔོ་དམར་མི་བསྐྱོད་པའི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་ན་ཤཀྟི་དང་དུང། གཡོན་འཁོར་ལོ་དང་ཁྲག་གིས་གང་བའི་ཐོད་པ། རླུང་དུས་

[010A]༄༅། །རྡོ་རྗེ་མ་དཀར་ལྗང་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་པདྨ་རྡོ་རྗེ། གཡོན་ཤ་ལྔ་དང་བདུད་རྩིའི་ཐོད་པ་མི་ལྤགས་ཀྱིས་གཡོགས་པ་དང་དྲིལ་བུ། རིམ་པ་གསུམ་པའི་
ཤར་དུ་བཞད་མ་དམར་པོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་གཉིས་རྡོར་དྲིལ་བཟུང་ནས་བཞད་པའི་ཚུལ་ཅན། ལྷོར་སྒེག་མོ་སྔོན་མོ་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་གཉིས་རྡོར་དྲིལ་འཛིན་ཞིང་བསྙེམས་
བའི་ཚུལ་ཅན། ནུབ་ཏུ་གླུ་མ་སེར་མོ་མི་བསྐྱོད་པའི་དབུ་རྒྱན་ཅན། ཞལ་གཅིག་ཕྱག་གཉིས་སྒེག་པའི་ཚུལ་གྱིས་ཏིང་ཏིང་ཤག་འཛིན་པ། བྱང་དུ་གར་མ་ལྗང་གུ་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་གཉིས་གར་སྟབས་
ཀྱིས་རྡོ་རྗེ་རྩེ་གསུམ་པ་དང་རྡོ་རྗེ་དྲིལ་བུ་འཛིན་པ། དབང་ལྡན་དུ་གླིང་བུ་མ་དམར་མོ་རྣམ་སྣང་གི་དབུ་རྒྱན་ཅན། མེར་པི་ཝང་མ་སེར་མོ་རིན་འབྱུང་གི་དབུ་རྒྱན་ཅན། བདེན་བྲལ་དུ་མུ་ཀུཎྜ་མ་དཀར་པོ་འོད་དཔག་མེད་ཀྱི་དབུ་རྒྱན་ཅན་
རླུང་དུ་རྫ་རྔ་མ་དུ་བའི་མདོག་ཅན་དོན་གྲུབ་ཀྱི་དབུ་རྒྱན་ཅན། བཞི་གའང་ཞལ་གཅིག་ཕྱག་གཉིས་ཀྱིས་རང་རང་གི་རོལ་ཆ་སྒྲོག་པའོ། །ཕྱིའི་སྣམ་བུ་ལ་མེར་མེ་ཏོག་མ་དཀར་མོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་
གཉིས་ཀྱིས་མེ་ཏོག་གི་ཕྲེང་བ་དང་འཁོར་ལོ་འཛིན་པ། བདེན་བྲལ་དུ་བདུག་སྤོས་མ་དུ་བའི་མདོག་ཅན་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་གཉིས་ཀྱིས་སྤོས་སྣོད་དང་རིན་པོ་ཆེ་འཛིན་པ། རླུང་དུ་མར་མེ་མ་སེར་མོ་འོད་

[010B] ཞལ་གཅིག་ཕྱག་གཉིས་ཀྱིས་པདྨ་དང་མར་མེ་འཛིན་པ། དབང་ལྡན་དུ་དྲི་ཆབ་མ་དམར་མོ་འོད་དཔག་མེད་ཀྱི་དབུ་རྒྱན་ཅན། ཞལ་གཅིག་ཕྱག་གཉིས་ཀྱིས་དྲིའི་དུང་ཆོས་དང་རལ་གྲི་འཛིན་པ། ཤར་
དུ་མེ་ལོང་མ་དཀར་མོ་རྣམ་སྣང་གི་དབུ་རྒྱན་ཅན་མེ་ལོང་འཛིན་པ། ལྷོར་རོ་མ་དམར་མོ་དོན་གྲུབ་ཀྱི་དབུ་རྒྱན་ཅན་རོའི་སྣོད་འཛིན་པ། ནུབ་ཏུ་རེག་བྱ་མ་ལྗང་གུ་མི་བསྐྱོད་པའི་དབུ་རྒྱན་ཅན། གོས་སྣ་ཚོགས་འཛིན་པ། བྱང་དུ་ཆོས་མ་
དཀར་མོ་མི་བསྐྱོད་པའི་དབུ་རྒྱན་ཅན། ཆོས་འབྱུང་འཛིན་པ། བཞི་གའང་ཞལ་གཅིག་ཕྱག་གཉིས་མའོ། །རྣམ་སྣང་ལ་སོགས་པའི་ཡབ་ཐམས་ཅད་སྤྱན་གསུམ་པ་རལ་པའི་ཅོད་པན་ནག་པོ་ལ་ཐོད་པ་ལྔ་དང་འཁོར་ལོ་ལ་སོགས་
པས་བརྒྱན་ཅིང། ལྷ་རྫས་ཀྱི་ན་བཟའ་ཅན། སྐྱིལ་ཀྲུང་ཕྱེད་པའི་གར་གྱིས་བཞུགས་པའོ། །ཤར་སྒོར་རྡོ་རྗེ་ལྕགས་ཀྱུ་མ་སྔོན་མོ་རྣམ་སྣང་གི་དབུ་རྒྱན་ཅན། སྔོན་ག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་
ཀྱུ་རལ་གྲི་འཁོར་ལོ། །གཡོན་ཞགས་པ་སྡིགས་མཛུབ་དྲིལ་བུ་འཛིན་པ། ལྷོ་སྒོར་རྡོ་རྗེ་ཞགས་པ་མ་སེར་མོ་རིན་འབྱུང་གི་དབུ་རྒྱན་ཅན་སེར་ནག་དམར་བའི་ཞལ་གསུམ་ཕྱག་དྲུག་གི་གཡས་ཞགས་པ་རྡོ་རྗེ་རལ་གྲི། གཡོན་འཁོར་
ལོ་དྲིལ་བུ་སྡིགས་མཛུབ་བཅས་པས་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་མ་དམར་མོ་འོད་དཔག་མེད་ཀྱི་དབུ་རྒྱན་ཅན་དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་སྒྲོག་རྡོ་རྗེ་རལ་གྲི། གཡོན་

[011A]༄༅། །འཁོར་ལོ་དྲིལ་བུ་ལྕགས་ཀྱུ་འཛིན་པ། བྱང་སྒོར་རྡོ་རྗེ་དྲིལ་བུ་མ་ལྗང་གུ་དོན་གྲུབ་ཀྱི་དབུ་རྒྱན་ཅན་ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་དྲིལ་བུ་རྡོ་རྗེ་རལ་གྲི་གཡོན་འཁོར་ལོ་ལྕགས་
ཀྱུ་ཞགས་པ་འཛིན་པ། བཞི་གའང་ཞལ་རེ་རེ་ལ་སྤྱན་གསུམ་གསུམ་པ། དབུ་སྐྲ་དམར་སེར་གྱེན་དུ་བརྫེས་ཤིང། ཐོད་པ་དང་འཁོར་ལོ་ལ་སོགས་པས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡས་
བརྐྱངས་ཤིང་གཡོན་བསྐུམས་པའི་གར་སྟབས་ཅན་ནོ། །དེ་བཞིན་གཤེགས་པ་གསུམ་དང་སྒོ་མ་བཞི་སྣ་ཚོགས་པདྨ་དང་ཐོད་པ་དང་ཉི་མའི་གདན་དང། ལྷ་གཞན་ཐམས་ཅད་སྣ་ཚོགས་པདྨ་དང་ཐོད་པ་དང་ཟླ་བའི་གདན་ལ་
བཞུགས་པར་བསྒོམས་ལ་གཙོ་བོའི་སྙིང་པོ་ཨོཾ་བཛྲ་ཨ་མྲྀ་ཏ་མཧཱ་སུ་ཁ་ཧཾ་སཱཧཱ་ཞེས་ཅི་མང་བཟླ་ཞིང། ལས་བུམ་དུ་རྡོ་རྗེ་དྲིལ་བུ་མ་བསྐྱེད་ནས། ཨོཾ་ཨཱ་བཛྲ་གྷཎྜེ་ཧོཿ་ཧཾ་སཱཧཱ་ཞེས་ལས་ཐམས་ཅད་པ་བཟླའོ། །སྤྲོས་ན་གཙོ་བོ་
ཡུམ་བཅས་གཞན་རྣམས་ཤེས་རབ་དང་བྲལ་བའི་དཀྱིལ་འཁོར་གཅིག་དང། ཡབ་རྣམས་རང་འདྲའི་ཡུམ་དང་བཅས་པར་བྱས་པའི་དཀྱིལ་འཁོར་གཉིས་སུ་འགྱུར་རོ།།    ༈    །།ཡེ་ཤེས་མཁའ་འགྲོ་མའི་དཀྱིལ་འཁོར་ནི་
ཚོགས་ཞིང་སོགས་ལ་རང་ཉིད་ཡེ་ཤེས་མཁའ་འགྲོ་སོགས་སུ་འདོན་པ་བསྒྱུར། བསྲུང་འཁོར་ཐུན་མོང་བའི་ནང་དུ་དུར་ཁྲོད་ཆེན་པོ་བརྒྱད་ཀྱིས་བསྐོར་བའི་དབུས་སུ་སྣ་ཚོགས་པདྨ་དང་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་

[011B] ལྟེ་བ་ལེ་ཚེ་དགུ་པའི་དབུས་དང་ཕྱོགས་བཞིར་སེང་ཁྲི་སྣ་ཚོགས་པདྨ་དང་ཟླ་བའི་གདན། མཚམས་རྣམས་སུ་སྣ་ཚོགས་པདྨ་དང་ཉི་མའི་གདན། སྒོ་བཞིར་སྣ་ཚོགས་པདྨ་དང་
རོའི་གདན། དབུས་མའི་སྟེང་དུ་རང་ཉིད་ཡེ་ཤེས་ཀྱི་མཁའ་འགྲོ་མ་སྔོན་མོ་མི་བསྐྱོད་པའི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་རེ་རེའང་སྤྱན་གསུམ་གསུམ་པ། ཕྱག་དྲུག་གི་གཡས་ཁ་ཊཱཾ་ག་དང་དགྲ་སྟ་རྡོ་རྗེ། གཡོན་དྲིལ་
བུ་ཐོད་པ་ཁྲག་གང་རལ་གྲི་བསྣམས་པ། ཐོད་པ་དང་ཕྱག་རྒྱ་ལྔས་བརྒྱན་པ་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཤར་དུ་རྡོ་རྗེ་མཁའ་འགྲོ་མ་དཀར་མོ་རྣམ་སྣང་གི་དབུ་རྒྱན་ཅན། བྱང་དུ་འཇིགས་བྱེད་མཁའ་འགྲོ་མ་
གསེར་མདོག་རིན་འབྱུང་གི་དབུ་རྒྱན་ཅན། ནུབ་ཏུ་རོ་ལངས་མ་དམར་མོ་འོད་དཔག་མེད་ཀྱི་དབུ་རྒྱན་ཅན། ལྷོར་གཏུམ་མོ་སྔོན་མོ་དོན་གྲུབ་ཀྱི་དབུ་རྒྱན་ཅན། བཞི་གའང་ཕྱག་གཉིས་ཀྱིས་ཁ་ཊཱཾ་ག་དང་ཐོད་ཁྲག་འཛིན་པ། དབང་ལྡན་
དུ་སེང་གེ་མོ་སེང་གེའི་གདོང་པ་ཅན་མི་བསྐྱོད་པའི་དབུ་རྒྱན་ཅན། གཡོན་དཀར་གཡས་སེར་པོ་གླང་པོའི་གདན་ལ་བཞུགས་པ། མེ་མཚམས་སུ་སྟག་མོ་སྟག་གི་གདོང་པ་ཅན་རྣམ་སྣང་གི་དབུ་རྒྱན་ཅན། །གཡོན་སྔོ་གཡས་
དཀར་བ་རིན་པོ་ཆེའི་ཕུང་པོ་ལ་གནས་པ། སྲིན་པོར་ཅེ་སྤྱང་མོ་ཅེ་སྤྱང་གི་གདོང་པ་ཅན་རིན་འབྱུང་གི་དབུ་རྒྱན་ཅན། གཡོན་ནག་གཡས་དམར་བ་མ་ཧེ་ལ་བཞུགས་པ། རླུང་དུ་འུག་པ་མོ་འུག་པའི་གདོང་པ་ཅན་འོད་དཔག་མེད་ཀྱི་དབུ་

[012A]༄༅། །རྒྱན་ཅན། གཡོན་སེར་གཡས་དམར་བ་ཀླུ་བརྒྱད་ཀྱི་མཇུག་མ་ལ་བཞུགས་པ། བཞི་གའང་རྡོ་རྗེས་མཚན་པའི་ལྕགས་ཀྱུ་དང་སྡིགས་མཛུབ་ཞགས་པ་འཛིན་པ། ཤར་སྒོར་རྒྱལ་བའི་དབང་ཕྱུག་མ་དཀར་མོ་
རྣམ་སྣང་གི་དབུ་རྒྱན་ཅན། ཕྱག་གཉིས་ཀྱི་ཐལ་མོ་ཁར་བཅུག་པ། བྱང་སྒོར་གསལ་བྱེད་མ་སེར་མོ་རིན་འབྱུང་གི་དབུ་རྒྱན་ཅན། མར་མེ་ལྟ་བུའི་ཐལ་མོ་ཁ་སྦྱར་སྤྱི་བོར་འཛིན་པ། ནུབ་སྒོར་འཇིབ་བྱེད་མ་དམར་མོ་འོད་དཔག་མེད་ཀྱི་
དབུ་རྒྱན་ཅན། ཁྲག་གིས་གང་བའི་སྙིམ་པའི་ཁྲག་རྒྱུན་འཐུད་པ། ལྷོ་སྒོར་གཡོ་ལྡན་མ་ནག་པོ་དོན་གྲུབ་ཀྱི་དབུ་རྒྱན་ཅན། སྡིགས་མཛུབ་གཉིས་ཀྱི་རྩེ་མོས་རང་གི་གསང་གནས་སྟོན་པ། བཅུ་གཉིས་པོ་ཐམས་ཅད་ཀྱང་ཞལ་
གཅིག་ཕྱག་གཉིས་མ་སྤྱན་གསུམ་དང་ལྡན་ཞིང། ལྷའི་ན་བཟའ་དམར་པོ་དང་ཐོད་སྐམ་ལྔའི་ཕྲེང་བ་དང་ཕྱག་རྒྱ་ལྔ་དང་ཀླུ་བརྒྱད་ཀྱིས་བརྒྱན་ཅིང། དུས་མཐའི་མེ་ལྟར་འབར་བའི་དབུས་ན་སེམས་དཔའི་སྐྱིལ་ཀྲུང་གིས་བཞུགས་
པ། སྤྲོ་བ་དང་བསྡུ་བའི་མཛད་པ་ཅན་དུ་བསམས་ནས། ཨོཾ་ཧྲཱི་སཱཧཱ་ཞེས་པ། གཙོ་མོའི་སྙིང་པོ་དང། བུམ་པ་བསྒྲུབ་ཚེ་ཨོཾ་བེཏྟཱ་ལཱི་ཧཱུཾ་སཱཧཱ་ཞེས་རོ་ལངས་མའི་སྟེ་ལས་སྔགས་སོ།།    ༈    །།སམྦུ་ཊ་ནས་བཤད་པའི་ལྷ་བཅུ་
བདུན་གྱི་བདག་ཉིད་ཅན་གྱི་ཀྱཻ་རྡོར་གྱི་དཀྱིལ་འཁོར་བཞི་ནི། ཚོགས་ཞིང་སོགས་ཀྱི་སྐབས་སུ་རང་ཉིད་ཀྱཻ་རྡོ་རྗེ་ཞེས་སོགས་སུ་འདོན་པ་བསྒྱུར། བསྲུང་འཁོར་ཐུན་མོང་བ་མེ་རི་དང་བཅས་པའི་ནང་དུ་ཆོས་འབྱུང་དཀར་པོ་གྲུ་

[012B]
གཉིས་ཀྱི་གཡོན་རྡོ་རྗེས་མཚན་པའི་ཐོད་ཁྲག་འཛིན་པས་བདག་མེད་མ་ལ་འཁྱུད་ཅིང། གཡས་རྡོ་རྗེ་རྩེ་ལྔ་པའི་དབྱུག་པ་འཕྱར་བའི་ཚུལ་གྱིས་བཞུགས་པ། དཀྱིལ་འཁོར་གཉིས་པའི་གཙོ་བོ་ཉི་གདན་ལ་གསུང་ཀྱཻ་རྡོ་རྗེ་སྐུ་མདོག་སྔོན་པོ་
ཞལ་གཅིག་ཕྱག་བཞིའི་གཡས་དང་པོས་རྡོ་རྗེ་རྩེ་ལྔ་པ། གཡོན་དང་པོས་ཐོད་ཁྲག་འཛིན་པ། འོག་མ་གཉིས་ཀྱིས་རང་འདྲའི་ཡུམ་རྡོ་རྗེ་ཕག་མོ་ལ་འཁྱུད་པ། གསུམ་པ་ནི་ཉི་གདན་ལ་ཐུགས་ཀྱཻ་རྡོ་རྗེ་སྐུ་མདོག་སྔོན་པོ་སྔོ་དཀར་དམར་བའི་
ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྡོར་དྲིལ་འཛིན་པས་རང་འདྲའི་ཡུམ་རྡོ་རྗེ་ལུ་གུ་རྒྱུད་མ་ལ་འཁྱུད་པ། ལྷག་མ་གཡས་མདའ་དང་རྩེ་གསུམ། གཡོན་གཞུ་དང་ཐོད་པ་འཛིན་པ། ཧེ་རུ་ཀ་གསུམ་གའང་ཞལ་རེ་རེ་ལ་སྤྱན་གསུམ་
གསུམ་དང་ལྡན་པ། དབུ་སྐྲ་དམར་སེར་གྱེན་དུ་བརྫེས་ཤིང། སྤྱི་བོར་སྣ་ཚོགས་རྡོ་རྗེས་མཚན་པ། མི་མགོ་སྐམ་པོ་ལྔས་དབུ་ལ་བརྒྱན་ཅིང། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་རྒྱས་བཏབ་པ་ཞབས་གཡས་བརྐྱངས་ཤིང་
གཡོན་བསྐུམས་པ་སྐྱིལ་ཀྲུང་ཕྱེད་པའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་ཡུམ་རྡོ་རྗེ་ལུ་གུ་རྒྱུད་མ་སྔོན་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་དང་སྙོམས་པར་འཇུག་ཅིང་བཞུགས་པའོ། །འདབ་མ་

[013A]༄༅། །བརྒྱད་ལ་ཤར་དུ། རྡོ་རྗེ་དྲག་མོ་དཀར་མོ་རྣམ་སྣང་གི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་མདའ་དང་ལྕགས་ཀྱུ། གཡོན་གཞུ་དང་བྱང་ཆུབ་སེམས་ཀྱིས་གང་བའི་ཐོད་པ། ལྷོར་གཟུགས་རྡོ་རྗེ་མ་སེར་
མོ་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་རྡོ་རྗེ་དང་མདུང། གཡོན་ཞགས་པ་ཐོད་ཁྲག་འཛིན་པ། ནུབ་ཏུ་འདོད་ཆགས་རྡོ་རྗེ་མ་དམར་མོ་འོད་དཔག་མེད་ཀྱི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་རལ་
གྲི་རྡོ་རྗེ། གཡོན་ཆུས་གང་བའི་ཐོད་པ་དྲིལ་བུ། བྱང་དུ་རྡོ་རྗེ་ཞི་བ་མ་ལྗང་གུ་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་དབྱུག་ཐོ་བ་དན་རྩེ་གསུམ་པ། གཡོན་ཁ་ཊཱཾ་ག་དང་སྨན་གྱིས་གང་བའི་ཐོད་པ། དབང་ལྡན་དུ་རྡོ་
རྗེ་གནོད་སྦྱིན་མ་དཀར་སེར་དོན་གྲུབ་ཀྱི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་དབྱུག་ཐོ་ཨུཏྤལ། གཡོན་ཐོད་པ་ཅང་ཏེའུ་འཛིན་པ། མེར་རྡོ་རྗེ་མཁའ་འགྲོ་མ་དམར་སེར་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་བཞིའི་
གཡས་པདྨ་མེ་ལོང། གཡོན་རྐང་མར་གྱིས་གང་བའི་ཐོད་པ་དགྲ་སྟ་འཛིན་པ། བདེན་བྲལ་དུ་སྒྲ་རྡོ་རྗེ་མ་སྔོ་དམར་མི་བསྐྱོད་པའི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་ཤཀྟི་དང་དུང། གཡོན་འཁོར་ལོ་དང་ཐོད་ཁྲག་འཛིན་
པ༑ རླུང་དུ་ས་རྡོ་རྗེ་མ་དཀར་ལྗང་རིན་འབྱུང་གི་དབུ་རྒྱན་ཅན། ཞལ་གཅིག་ཕྱག་བཞིའི་གཡས་པདྨ་རྡོ་རྗེ། གཡོན་ཤ་ལྔ་དང་བདུད་རྩིའི་ཐོད་པ་མི་ལྤགས་ཀྱིས་གཡོགས་པ་དང་དྲིལ་བུ་འཛིན་པ། དེ་དག་གི་ཕྱི་རོལ་གྱི་དབང་ལྡན་དུ། གླིང་

[013B] མེར་པི་ཝང་མ་སེར་མོ་རིན་འབྱུང་གི་དབུ་རྒྱན་ཅན། བདེན་བྲལ་དུ་མུ་ཀུཎྜ་མ་དཀར་མོ་འོད་དཔག་མེད་ཀྱི་དབུ་རྒྱན་ཅན། རླུང་དུ་རྫ་རྔ་མ་སྔོན་མོ་དོན་གྲུབ་ཀྱི་དབུ་རྒྱན་ཅན། བཞི་གའང་ཞལ་གཅིག་
ཕྱག་གཉིས་ཀྱིས་རང་རང་གི་རོལ་ཆ་སྒྲོག་པ་བརྩོན་པའོ། །ཤར་སྒོར་རྡོ་རྗེ་ལྕགས་ཀྱུ་མ་རྣམ་སྣང་གི་དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་རལ་གྲི་འཁོར་ལོ། གཡོན་ཞགས་པ་སྡིགས་
མཛུབ་དྲིལ་བུ་འཛིན་པ། ལྷོ་སྒོར་རྡོ་རྗེ་ཞགས་པ་མ་སེར་མོ་རིན་འབྱུང་གི་དབུ་རྒྱན་ཅན། སེར་ནག་དམར་བའི་ཞལ་གསུམ་ཕྱག་དྲུག་གི་གཡས་ཞགས་པ་རྡོ་རྗེ་རལ་གྲི་གཡོན་འཁོར་ལོ་དྲིལ་བུ་སྡིགས་མཛུབ་མཛད་པས་ཞགས་པ་
འཛིན་པ། ནུབ་སྒོར་རྡོ་རྗེ་ལྕགས་སྒྲོག་མ་དམར་མོ་འོད་དཔག་མེད་ཀྱི་དབུ་རྒྱན་ཅན། དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་སྒྲོག་རྡོ་རྗེ་རལ་གྲི། གཡོན་འཁོར་ལོ་དྲིལ་བུ་ལྕགས་ཀྱུ་འཛིན་པ། བྱང་སྒོར་རྡོ་རྗེ་དྲིལ་
བུ་མ་ལྗང་གུ་དོན་གྲུབ་ཀྱི་དབུ་རྒྱན་ཅན། ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་དྲིལ་བུ་རྡོ་རྗེ་རལ་གྲི་གཡོན་འཁོར་ལོ་ལྕགས་ཀྱུ་ཞགས་པ་འཛིན་པ། བཞི་གའང་ཞལ་རེ་རེ་ལ་སྤྱན་གསུམ་གསུམ་པ། དབུ་སྐྲ་དམར་
སེར་གྱེན་དུ་བརྫེས་ཤིང། ཐོད་པ་དང་འཁོར་ལོ་ལ་སོགས་པས་བརྒྱན་པ། སྟག་གི་པགས་པའི་ཤམ་ཐབས་ཅན། ཞགས་གཡས་བརྐྱངས་ཤིང་གཡོན་བསྐུམས་པའི་གར་སྟབས་ཀྱིས་སྣ་ཚོགས་པདྨ་དང་ཐོད་པ་དང་ཉི་མ་ལ་བཞུགས་

[014A]༄༅། །པ༑ དཀྱིལ་འཁོར་གསུམ་གའི་འཁོར་གྱི་ལྷ་བཅུ་དྲུག་འདྲ་ཞིང། གཙོ་བོ་གསུམ་གྱི་རིགས་བདག་མི་བསྐྱོད་པ་དང། ས་བོན་ཧཱུཾ། སྙིང་པོ་ཨོཾ་ཨཱ་ཧཱུཾ་ཧྲཱི་སཱཧཱ་འོ། །སོ་སོའི་སྔགས་རིམ་བཞིན། ཨོཾ་ཏྲཻ་ལོ་ཀྱཱ་ཀྵེ་
པ་ཧཱུཾ་ཧཱུཾ་ཧཱུཾ་ཕཊ་སཱཧཱ། ཨོཾ་ཛྭ་ལ་ཛྭ་ལ་བྷྱོ་ཧཱུཾ་ཧཱུཾ་ཧཱུཾ་ཕཊ་སཱཧཱ། ཨོཾ་ཀི་ཊི་ཀི་ཊི་བཛྲ་ཧཱུཾ་ཧཱུཾ་ཧཱུཾ་ཕཊ་སཱཧཱ་ཞེས་པའོ།།    ༈    །།བཞི་པ་མཚོན་ཆ་ཅན་ནི་གཞལ་ཡས་ཁང་གི་དབུས་སུ་སྣ་ཚོགས་པདྨ་ལ་གནས་པའི་ཁྲག་ལྡན་
ཐོད་པའི་སྟེང་དུ་ཉི་གདན་ལ་རང་ཉིད་བཅོམ་ལྡན་འདས་ཀྱཻ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་ཞབས་བཞི་པ། རྩ་ཞལ་ནག་པོ་གཡས་དཀར་གཡོན་དམར་བ་གཡས་ཀྱི་ཞལ་ལྷག་མ་གཉིས་དང་གཡོན་གྱི་ཞལ་
ལྷག་མ་གཉིས་ནག་པོ། སྟེང་ཞལ་དུད་ཀ་ཞལ་རེ་རེའང་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། དབུ་སྐྲ་སེར་པོ་གྱེན་དུ་བརྫེས་ཤིང་སྤྱི་བོར་སྣ་ཚོགས་རྡོ་རྗེས་མཚན་པ། ཕྱག་བཅུ་དྲུག་གི་དང་པོ་གཉིས་
ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། ཕྱག་ལྷག་མ་གཡས་པ་རྣམས་ཀྱིས་རལ་གྲི་མདའ་དང་འཁོར་ལོ་ཐོད་པ་དབྱུག་པ་རྩེ་གསུམ་ལྕགས་ཀྱུ། གཡོན་པ་རྣམས་ཀྱིས་པདྨ་གཞུ་ཁ་ཊཱཾ་ག་དང་ཐོད་པ་རིན་ཆེན་སྡིགས་
མཛུབ་ཞགས་པ་འཛིན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང། ཐོད་རློན་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་དང། སྟག་གི་པགས་པའི་ཤམ་ཐབས་ཅན། གར་གྱི་ཉམས་དགུ་དང་ལྡན་ཞིང། ཞབས་མདུན་

[014B] རྒྱབ་མ་གཉིས་སྐྱིལ་ཀྲུང་ཕྱེད་པའི་གར་གྱིས་བདག་མེད་མ་དང་སྙོམས་པར་འཇུག་ཅིང་བདུད་བཞིའི་སྟེང་ན་བཞུགས་པ། ཤར་གྱི་འདབ་མ་ལ་གོ་རི་དཀར་སེར་ཕྱག་བཞིའི་གཡས་པ་
གཉིས་ན་མདའ་དང་གྲི་གུག་གཡོན་པ་གཉིས་ན་གཞུ་ཉ་རོ་ཧ་ཏེ་དང་བཅས་པའི་ཐོད་ཁྲག་འཛིན་པ། ལྷོར་ཙཽ་རི་དམར་མོ་གཡས་པ་གཉིས་ན་རྡོ་རྗེ་དང་ཌ་མ་རུ། གཡོན་པ་གཉིས་ན་ལྕགས་ཀྱུ་ཕག་དང་བཅས་པའི་ཐོད་ཁྲག་འཛིན་པ། ནུབ་ཏུ་རོ་ལངས་
མ་དཀར་སེར་གཡས་པ་གཉིས་ན་རལ་གྲི་རུས་སྤལ་དང་བཅས་པའི་ཐོད་ཁྲག་གཡོན་པ་གཉིས་ན་ཆང་དང་དྲི་ཆུས་གང་བའི་ཐོད་པ་རེ་རེ་འཛིན་པ། བྱང་དུ་གྷསྨ་རི་ལྗང་སེར་གཡས་པ་གཉིས་ན་སྦྲུལ་དང་བཅས་པའི་རྐང་མར་གྱིས་གང་
བའི་ཐོད་པ་སྐྱབས་སྦྱིན། གཡོན་པ་གཉིས་ན་རྡོ་རྗེས་མཚན་པའི་མེ་ཐབ་དགྲ་སྟ་འཛིན་པ། དབང་ལྡན་དུ་པུཀྐ་སི་སེར་མོ་གཡས་པ་གཉིས་ན་ཤ་ཆེན་གྱིས་གང་བའི་ཐོད་པར་གནས་པའི་སེང་གེ་དང་མཆོག་སྦྱིན་ཕྱག་རྒྱ། གཡོན་པ་
གཉིས་ན་དཔག་བསམ་ཤིང་གི་ཡལ་ག་རིན་ཆེན་འཛིན་པ། མེར་ཤ་ཝ་རི་དཀར་མོ་གཡས་པ་གཉིས་ན་བྱང་ཆུབ་སེམས་ཀྱིས་གང་བའི་ཐོད་པར་གནས་པའི་དགེ་སློང་དང་རྡོ་རྗེ། གཡོན་པ་གཉིས་ན་ཁ་ཊཱཾ་ག་དང་ཞགས་པ་འཛིན་
པ༑ སྲིན་པོར་ཙཎྜ་ལི་སྔོན་མོ་གཡས་གཡོན་གྱི་དང་པོ་གཉིས་ན་ཐོད་ཁྲག་ལ་གནས་པའི་སྟག་དང་པད་དཀར། འོག་མ་གཉིས་ཀྱིས་རླུང་རིས་འཛིན་པ། རླུང་དུ་ཌོམཱི་ནི་ནག་མོ་གཡས་པ་གཉིས་ན་ཆང་གིས་གང་བའི་ཐོད་པ་དང་རྩེ་

[015A]༄༅། །གསུམ། གཡོན་པ་གཉིས་ན་བདུད་རྩིས་གང་བའི་ཐོད་པར་གནས་པའི་ཅེ་སྤྱང་དང་ཐོད་གསོལ་འཛིན་པ། ཐམས་ཅད་ཀྱང་ཞལ་གཅིག་ཕྱག་བཞི་སྤྱན་གསུམ་པའོ། །དེའི་ཕྱི་རོལ་གྱི་དབང་ལྡན་དུ་གླིང་བུ་མ་
དམར་མོ། མེར་པི་ཝང་མ་སེར་མོ། བདེན་བྲལ་དུ་མུ་ཀུཎྜཱ་མ་དཀར་མོ། རླུང་དུ་རྫ་རྔ་མ་སྔོན་མོ། བཞི་གའང་ཞལ་གཅིག་ཕྱག་གཉིས་ཀྱིས་རང་རང་གི་རོལ་ཆ་སྒྲོག་པ་ལ་བརྩོན་པའོ། །ཤར་སྒོར་རྟ་གདོང་མ་ནག་མོ་ནག་དཀར་དམར་
པའི་ཞལ་ཅན། སྟེང་ཞལ་རྟ་གདོང་ལྗང་གུ་ཕྱག་བཞིའི་གཡས་པ་གཉིས་ན་ལྕགས་ཀྱུ་དང་རལ་གྲི་གཡོན་པ་གཉིས་ན་ཞགས་པ་དང་སྡིགས་མཛུབ་མཛད་པ། ལྷོ་སྒོར་ཕག་གདོང་མ་སེར་མོ་སེར་ནག་དཀར་བའི་ཞལ་ཅན། སྟེང་
ཞལ་ཕག་གདོང་དམར་པོ་གཡས་པ་གཉིས་ན་ཞགས་པ་དང་རྡོ་རྗེ། གཡོན་པ་གཉིས་ན་འཁོར་ལོ་དང་དྲིལ་བུ་འཛིན་པ། ནུབ་སྒོར་ཁྱི་གདོང་མ་དམར་མོ་དམར་ནག་དཀར་བའི་ཞལ་ཅན། སྟེང་ཞལ་ཁྱི་གདོང་སེར་པོ་གཡས་པ་གཉིས་
ན་ལྕགས་སྒྲོག་དང་རྡོ་རྗེ། གཡོན་པ་གཉིས་ན་འཁོར་ལོ་དང་དྲིལ་བུ་འཛིན་པ། བྱང་སྒོར་སེང་གདོང་མ་ལྗང་གུ་ལྗང་ནག་དཀར་བའི་ཞལ་ཅན། སྟེང་ཞལ་སེང་གདོང་དམར་པོ་གཡས་པ་གཉིས་ན་དྲིལ་བུ་དང་རྡོ་རྗེ། གཡོན་པ་གཉིས་ན་
འཁོར་ལོ་ལྕགས་ཀྱུ་འཛིན་པ། བཞི་གའང་ཞལ་བཞི་ཕྱག་བཞི་མ། ཁྲག་གིས་གང་བའི་ཐོད་པ་ལ་གནས་པའི་རོའི་སྟེང་དུ་གཡས་པ་སྐུམས་གཡོན་བརྐྱངས་ཀྱིས་བཞུགས་པ། དབུ་སྐྲ་དམར་སེར་གྱེན་དུ་བརྫེས་པ། ལྷ་གཞན་

[015B] ཐམས་ཅད་ཀྱང་ཞལ་རེ་རེའང་སྤྱན་གསུམ་གསུམ་པ། ཕྱག་རྒྱ་ལྔས་བརྒྱན་པའོ། །གཙོ་བོ་ལ་མི་བསྐྱོད་པ་དང། འཁོར་རྣམས་ལ་གཙོ་བོ་ཞལ་གཅིག་ཕྱག་གཉིས་པས་རྒྱས་
གདབ་བོ། །རང་གི་ཐུགས་ཀར་ཉི་མའི་སྟེང་དུ་ཧཱུཾ་གི་མཐར་ཨོཾ་དེ་བ་པི་ཙུ་བཛྲ་ཧཱུཾ་ཧཱུཾ་ཧཱུཾ་ཕཊ་སཱཧཱ་ཞེས་པས་བསྐོར་བ་ལ་དམིགས་ནས་སྤྲོ་བ་དང་བསྡུ་བའི་མཛད་པ་ཅན་དུ་བསམས་ནས་བཟླས་པ་བྱའོ། །ལས་བུམ་དུ་
གྷསྨ་རི་བསྐྱེད་ནས་ཨོཾ་ཨོཾ་སཱཧཱ། ཞེས་བཟླའོ།།    ༈    །།སམྦུ་ཊ་ནས་བཤད་པའི་བདག་མེད་ལྷ་མོ་ཉེར་གསུམ་དང། བརྟག་གཉིས་ནས་བཤད་པའི་བདག་མེད་ལྷ་མོ་བཅོ་ལྔའི་དཀྱིལ་འཁོར་གཉིས་ནི། སྐད་ཅིག་
གིས་རང་ཉིད་རྡོ་རྗེ་བདག་མེད་མར་གྱུར་ཅེས་པ་དང། ཚོགས་ཞིང་གི་སྐབས་སུ་རང་ཉིད་རྡོ་རྗེ་བདག་མེད་མར་གསལ་བའི་ཐུགས་ཀའི་ས་བོན་ལས་བླ་མ་དང་གཉིས་སུ་མེད་པའི་རྡོ་རྗེ་བདག་མེད་མའི་ཞེས་སོགས་རིགས་འགྲེ་དངོས་
གཞི་ནི། ཤཱུ་ནྱ་ཏཱ་ནས་མེ་རི་དང་བཅས་པས་བསྐོར་བའི་ནང་དུ་ཆོས་འབྱུང་དཀར་པོ་ཟུར་གསུམ་པ་ཞེས་པ་ནས་མཚན་ཉིད་ཐམས་ཅད་དང་ལྡན་པའི་ནང་དུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞི་དང། ཕྱིའི་ལྷ་སྣམ་
རྣམས་ཀྱི་ཕྱོགས་མཚམས་བརྒྱད་དང། སྟེང་འོག་རྣམས་སུ་སྣ་ཚོགས་པདྨ་དང་རོ་དང་ཟླ་བ། སྒོ་བཞིར་སྣ་ཚོགས་པདྨ་དང་རོ་དང་ཉི་མ། ཟུར་བཞིར་སྣ་ཚོགས་པདྨ་དང་ཟླ་བའི་གདན་རེ་རེ། གདན་དབུས་མའི་སྟེང་དུ་རང་ཉིད་བཅོམ་ལྡན་
[016A]༄༅། །འདས་རྡོ་རྗེ་བདག་མེད་མ་སྐུ་མདོག་སྔོན་མོ་ཞལ་གཅིག་སྤྱན་གསུམ་མ། དབུ་སྐྲ་སེར་པོ་གྱེན་དུ་བརྫེས་པ། ཕྱག་བཞིའི་གཡས་གཉིས་ན་རྡོ་རྗེ་དང་གྲི་གུག་གཡོན་གཉིས་ན་ཐོད་པ་དང་ཁ་ཊཱཾ་ག་འཛིན་པ། ཐོད་
སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔ་དང་ལྡན་པ། གཡོན་བརྐྱངས་ཀྱིས་སྐྱིལ་ཀྲུང་ཕྱེད་པའི་གར་སྟབས་སུ་བཞུགས་པའོ། །ཤར་གྱི་འདབ་མ་ལ་རྡོ་རྗེ་མ། ལྷོར་གཽ་རིམ། ནུབ་ཏུ་ཆུ་མ། བྱང་དུ་རྡོ་རྗེ་
མཁའ་འགྲོ་མ་རྣམས་སྐུ་མདོག་སྔོན་མོ། རིམ་པ་གཉིས་པའི་ཤར་དུ་གཽ་རི་ནག་མོ། ལྷོར་ཙཽ་རི་དམར་མོ། ནུབ་ཏུ་པེཏྟཱ་ལི་སེར་མོ། བྱང་དུ་གྷ་སྨ་རི་ལྗང་གུ། དབང་ལྡན་དུ་པུཀྐ་སི་སྔོན་མོ། ཤར་ལྷོར་ཤ་ཝ་རི་དཀར་མོ། ལྷོ་ནུབ་ཏུ་ཙཎྜ་ལི་
སྔོན་མོ། ནུབ་བྱང་དུ་ཌོམྦི་ནི་སྣ་ཚོགས་མདོག་སྟེང་དུ་མཁའ་སྤྱོད་མ་དང། འོག་ཏུ་ས་སྤྱོད་མ་གཉིས་སྔོན་མོ། ཐམས་ཅད་ཀྱང་ཞལ་ཕྱག་རྒྱན་ཆ་ལུགས་ཕྱག་མཚན་ཐམས་ཅད་གཙོ་མོ་དང་མཚུངས་པའོ། །རིམ་པ་གསུམ་པའི་དབང་
ལྡན་དུ་གླིང་བུ་མ་དམར་མོ། མེར་པི་ཝང་མ་སེར་མོ། བདེན་བྲལ་དུ་མུ་ཀུཎྜ་མ་དཀར་མོ། རླུང་དུ་རྫ་རྔ་མ་སྔོན་མོ་རྣམས་ཞལ་གཅིག་ཕྱག་གཉིས་ཀྱིས་རང་རང་གི་ཕྱག་མཚན་འཛིན་པ། ཤར་སྒོར་རྟ་གདོང་མ་དཀར་སྔོ། ལྷོ་སྒོར་ཕག་
གདོང་མ་སེར་སྔོ། ནུབ་སྒོར་ཁྱི་གདོང་མ་དམར་སྔོ། བྱང་སྒོར་སེང་གདོང་མ་ལྗང་སྔོ། བཞི་གའང་ཞལ་གཅིག་ཕྱག་གཉིས་ཀྱིས་གྲི་ཐོད་འཛིན་པ། ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་ཅིང་གཡས་

[016B] །གཙོ་མོ་ལ་མི་བསྐྱོད་པ་དང་འཁོར་རྣམས་ལ་རང་རང་གི་རིགས་ཀྱི་བདག་པོས་དབུ་བརྒྱན་ཅིང། གཙོ་མོའི་ཐུགས་ཀར་ཉི་མ་ལ་ཨཾ་ཡིག་གི་མཐར། ཨོཾ་ཨཾ་སཱཧཱ་ཞེས་པས་བསྐོར་
བར་དམིགས་ནས་བཟླས་པ་བྱ། ལས་བུམ་དུ་གྷསྨ་རི་བསྐྱེད་ཅིང་ཨོཾ་ཨོཾ་སཱཧཱ། །ཞེས་པ་ལས་ཐམས་ཅད་པའོ།།    ༈    །།བདག་མེད་ལྷ་མོ་བཅོ་ལྔའི་དཀྱིལ་འཁོར་ནི། སྟེང་འོག་རྣམས་སུ་སྣ་ཚོགས་པདྨ་དང་རོ་དང་ཟླ་བའི་གདན་
རེ་རེ་ཞེས་པ་སྔར་ལྟར་ལ། གདན་དབུས་མའི་སྟེང་དུ་རང་ཉིད་བཅོམ་ལྡན་འདས་མ་རྡོ་རྗེ་བདག་མེད་མ། ཤར་གྱི་འདབ་མ་ལ་རྡོ་རྗེ་མ། ལྷོར་གཽ་རི་མ། ནུབ་ཏུ་ཆུ་མ། བྱང་དུ་རྡོ་རྗེ་མཁའ་འགྲོ་མ། རིམ་པ་གཉིས་པའི་ཤར་དུ་གཽ་རི་མ། ལྷོར་
ཙཽ་རི་མ། ནུབ་ཏུ་པེཏྟཱ་ལི། བྱང་དུ་གྷསྨ་རི། བྱང་ཤར་དུ་པུཀྐ་སི། ཤར་ལྷོར་རི་ཁྲོད་མ། ལྷོ་ནུབ་ཏུ་གཏུམ་མོ། ནུབ་བྱང་དུ་གཡུང་མོ། སྟེང་དུ་མཁའ་སྤྱོད་མ། འོག་ཏུ་ས་སྦྱང་མ། གཙོ་འཁོར་ཐམས་ཅད་ཀྱང་སྐུ་མདོག་སྔོན་མོ། ཞལ་གཅིག་
ཕྱག་གཉིས། སྤྱན་གསུམ་མ་ཕྱག་གཡས་གྲི་གུག་ནམ་མཁའ་ལ་འཕྱར་ཞིང། གཡོན་ཐོད་ཁྲག་ཐུགས་ཀར་འཛིན་པའི་གྲུ་མོ་ཁུགས་ན་ཁ་ཊཱཾ་ག་བསྣམས་པ། ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། རུས་པའི་
རྒྱན་གྱིས་བརྒྱན་ཅིང། སྐྱིལ་ཀྲུང་ཕྱེད་པའི་གར་གྱིས་བཞུགས་པ། ལྷག་མ་རྣམས་སྔར་དང་འདྲ་ལ། གྷ་སྨ་རིའི་སྔགས་ཨོཾ་བཛྲ་གྷ་སྨ་རི་ཨོཾ་ཧཱུཾ་སཱཧཱ་ཞེས་པ་ལས་སྔགས་སོ།།    ༈    །ཁ་རྟག་གཉིས་ནས་གསུངས་པའི་ཀུ་རུ་ཀུ་

[017A]༄༅། །ལྷ་བཅོ་ལྔའི་དཀྱིལ་འཁོར་ནི་སྔོན་འགྲོ་དང་ཚོགས་ཞིང་རྡོ་རྗེ་བདག་མེད་མ་ཞེས་པའི་གནས་སུ། བཅོམ་ལྡན་འདས་མ་ཀུ་རུ་ཀུ་ལླེ་ཞེས་བརྗོད། དངོས་གཞི་བདག་མེད་ལྷ་མོ་བཅོ་ལྔའི་དཀྱིལ་འཁོར་བཞིན་སྟེང་འོག་
རྣམས་སུ་སྣ་ཚོགས་པདྨ་དང་རོ་དང་ཟླ་བའི་གདན་རེ་རེ། གདན་དབུས་མའི་སྟེང་དུ་རང་ཉིད་བཅོམ་ལྡན་འདས་མ་ཀུ་རུ་ཀུལླེ་སྐུ་མདོག་དམར་མོ་སྣང་བ་མཐའ་ཡས་ཀྱི་དབུ་རྒྱན་ཅན་ཞལ་གཅིག་སྤྱན་གསུམ་མ། ཕྱག་བཞིའི་གཡས་
པ་གཉིས་ཀྱིས་མདའ་དང་ལྕགས་ཀྱུ། གཡོན་པ་གཉིས་ཀྱིས་ཨུཏྤལ་དམར་པོ་དང་གཞུ་འཛིན་པ། ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་ཅིང། སྐྱིལ་ཀྲུང་ཕྱེད་པའི་གར་གྱིས་བཞུགས་
པ། ཤར་གྱི་འདབ་མ་ལ་རྡོ་རྗེ་མ། ལྷོར་གཽ་རི་མ། ནུབ་ཏུ་ཆུ་མ། བྱང་དུ་རྡོ་རྗེ་མཁའ་འགྲོ་མ། མཚམས་བཞིར་བུམ་པ་ལ་གནས་པའི་བདུད་རྩི་ལྔས་གང་བའི་ཐོད་པ་བཞི། རིམ་པ་གཉིས་པའི་ཤར་དུ་གཽ་རི་ཞེས་པ་ནས་འོག་ཏུ་ས་
སྤྱོད་མ། ཐམས་ཅད་ཀྱང་སྐུ་མདོག་དམར་མོ་ཞལ་གཅིག་སྤྱན་གསུམ་མ་ཕྱག་གཉིས་ཀྱིས་མདའ་གཞུ་འཛིན་པ། རྒྱན་ཆ་ལུགས་བཞུགས་ཚུལ་རྣམས་གཙོ་མོ་དང་འདྲ་བ། ཐུགས་ཀར་ཟླ་གདན་ལ་ཧྲཱི་ཡིག་གི་མཐར་ཨོཾ་ཀུ་རུ་
ཀུལླེ་ཧྲཱི་སཱཧཱ་ཞེས་པས་བསྐོར་བ་ལས་སྤྲོ་བ་དང་བསྡུ་བའི་མཛད་པ་ཅན་དུ་བསམས་ནས་མང་དུ་བཟླ་ཞིང་ལས་སྔགས་ཀྱང་འདི་ཉིད་དོ།།    ༈    །།རྡོ་རྗེ་བདུད་རྩིའི་རྒྱུད་ལ་བརྟེན་པའི་བདུད་རྩིའི་དཀྱིལ་འཁོར་བཞི་ལས་

[017B]གཉིས་པ་བདུད་རྩི་ཧཱུཾ་མཛད་ལྷ་སོ་གསུམ། གསུམ་པ་བདུད་རྩི་ཁྲོ་བོ་ལྷ་ཉེར་གཅིག་བཞི་པ་བདུད་རྩི་འཁྱིལ་བ་ལྷ་བཅུ་གསུམ་སྟེ་བཞི་གའི་སྔོན་འགྲོ་དང་ཚོགས་ཞིང་གི་སྐབས་སུ་སོ་སོའི་མཚན་
བརྗོད། དངོས་གཞིའི་སྐབས་སུ་ཤཱུ་ནྱ་ཏཱས་སྟོང་པར་སྦྱངས་ནས། སྟོང་པའི་ངང་ལས་སྐད་ཅིག་གིས་དུར་ཁྲོད་ཆེན་པོ་བརྒྱད་ཀྱི་དབུས་སུ་རྡོ་རྗེའི་ས་གཞི་ར་བ་གུར་བླ་བྲེ་མེ་རི་དང་བཅས་པའི་བསྐོར་བའི་ནང་དུ་ཆོས་འབྱུང་དཀར་པོ་ཟུར་
གསུམ་པ་ཞེས་པ་ནས་མཚན་ཉིད་ཐམས་ཅད་དང་ལྡན་པའི་ནང་དུ་འོད་ཟེར་གྱི་ཕྲེང་བ་དང་རྡོ་རྗེའི་རཱ་བས་ཡོངས་སུ་བསྐོར་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང། འཁོར་གྱི་གནས་རྣམས་སུ་ཟླ་བའི་གདན། གདན་
དབུས་མའི་སྟེང་དུ་རང་ཉིད་རྡོ་རྗེ་བདུད་རྩི་སྐུ་མདོག་ལྗང་གུ་མེ་ཏོག་པྲི་ཡངྐུ་ལྟ་བུ་ལྗང་དཀར་དམར་བའི་ཞལ་གསུམ་རེ་རེ་ཡང་སྤྱན་གསུམ་གསུམ་པ། ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འོད་ཀྱི་ཤེས་རབ་མ་ལ་འཁྱུད་པ། ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་ཞགས་པ་དང་ལྕགས་ཀྱུ་འཛིན་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང། ཞི་བ་སྒེག་པའི་ཉམས་ཀྱིས་འོད་དམར་པོས་བསྐོར་བའི་དབུས་ན་སེམས་
དཔའི་སྐྱིལ་མོ་ཀྲུང་གིས་བཞུགས་པ། ཤར་གྱི་འདབ་མ་ལ་ཞི་བ་མ་དཀར་མོ་དཀར་ནག་དམར་བའི་ཞལ་ཅན། ལྷོར་ཞི་གདོང་མ་སེར་མོ་སེར་དཀར་དམར་བའི་ཞལ་ཅན། ནུབ་ཏུ་ཟླ་ལྡན་མ་དམར་མོ་དམར་ནག་དཀར་བའི་ཞལ་ཅན། བྱང་དུ་རི་

[018A]༄༅། །བོང་ཅན་མ་ལྗང་གུ་ལྗང་དཀར་དམར་བའི་ཞལ་ཅན། མེར་ཟླ་དཀྱིལ་མ་སྔོན་མོ་སྔོ་དཀར་དམར་བའི་ཞལ་ཅན། བདེན་བྲལ་དུ་ཟླ་ཚེས་མ་ལྗང་གུ་ལྗང་དཀར་དམར་བའི་ཞལ་ཅན། རླུང་དུ་ཡིད་འོང་མ་སྔོན་མོ་
སྔོ་དཀར་དམར་བའི་ཞལ་ཅན། དབང་ལྡན་དུ་ཡིད་ཚིམ་བྱེད་མ་སེར་མོ་སེར་དཀར་དམར་བའི་ཞལ་ཅན། ཐམས་ཅད་ཀྱང་ཞལ་གསུམ་ཕྱག་དྲུག་གི་གཡས་པ་རྣམས་ཀྱིས་རྡོ་རྗེ་ཟླ་བའི་དཀྱིལ་འཁོར་རལ་གྲི། གཡོན་དྲིལ་བུ་
ཞགས་པ་ལྕགས་ཀྱུ་འཛིན་པ། ཁྱད་པར་ཟླ་ཚེས་མས་ཟླ་བའི་ཆ་ཤས་འཛིན་པ། རིམ་པ་གཉིས་པའི་ལྷ་སྣམ་གྱི་བྱང་ཤར་དུ་མེ་ཏོག་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་མེ་ཏོག་གི་ཟ་མ་
ཏོག་འཛིན་པ། ཤར་ལྷོར་བདུག་སྤོས་མ་དུད་མདོག་དུད་དཀར་དམར་བའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་སྤོས་པོར་འཛིན་པ། ལྷོ་ནུབ་ཏུ་མར་མེ་མ་སེར་མོ་སེར་དཀར་ནག་པའི་ཞལ་གསུམ་ཕྱག་དྲུག་གི་གཡས་ཀྱིས་དང་
པོས་མར་མེའི་མཆོད་སྡོང་འཛིན་པ། ནུབ་བྱང་དུ་དྲི་ཆབ་མ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་དྲིའི་དུང་ཆོས་འཛིན་པ། ཐམས་ཅད་ཀྱང་གཡས་ལྷག་མ་གཉིས་ཀྱིས་འཁོར་ལོ་རལ་གྲི་
གཡོན་དྲིལ་བུ་ཞགས་པ་ལྕགས་ཀྱུ་འཛིན་པ། ལྷ་སྣམ་དེའི་ཤར་དུ་གླིང་བུ་མ་དམར་མོ་ཕྱག་གཉིས་ཀྱིས་གླིང་བུ་འཛིན་པ། ལྷོར་པི་ཝང་མ་སེར་མོ་ཕྱག་གཉིས་ཀྱིས་པི་ཝང་འཛིན་པ། ནུབ་ཏུ་མུ་ཀུཎྜ་མ་དཀར་མོ་ཕྱག་གཉིས་ཀྱིས་

[018B] བྱང་དུ་རྫ་རྔ་མ་སྔོན་མོ་ཕྱག་གཉིས་ཀྱིས་རྫ་རྔ་འཛིན་པ། ཤར་སྒོར་ཁྲོ་གཉེར་རིམ་པར་ལྡན་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་ལྕགས་ཀྱུ་འཛིན་པ། ལྷོ་སྒོར་འཇིགས་སྡིགས་
དཀར་པོ་འཇིགས་སུ་རུང་བ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་ཞགས་པ་འཛིན་པ། ནུབ་སྒོར་རྟའི་གཟུགས་ཅན་དམར་པོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་ལྕགས་
སྒྲོག་འཛིན་པ། བྱང་སྒོར་ཚོགས་ཀྱི་གཙོ་བོ་ལྗང་གུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་ཀྱི་དང་པོས་དྲིལ་བུ་འཛིན་པ། ཐམས་ཅད་ཀྱང་ལྷག་མ་གཡས་གཉིས་འཁོར་ལོ་རལ་གྲི། གཡོན་པ་གསུམ་གྱིས་དྲིལ་བུ་ཞགས་པ་ལྕགས་ཀྱུ་
འཛིན་པ། མཆེ་བ་ཅུང་ཟད་གཙིགས་ཤིང་འགྱིད་པའི་ཁྲོ་བོ་འགྱིང་བའི་སྟབས་ཀྱིས་བཞུགས་པ། རིན་པོ་ཆེ་དང་དར་གྱིས་བརྒྱན་པ་སེམས་དཔའི་སྐྱིལ་མོ་ཀྲུང་གིས་བཞུགས་པའོ། །གཙོ་བོ་དེ་བཞིན་གཤེགས་པ་ལྔ་དང་རྡོ་རྗེས་མཚན་པའི་
རིན་པོ་ཆེའི་ཅོད་པན་ཅན། འཁོར་རྣམས་ནི་རྡོ་རྗེ་བདུད་རྩི་དང། པོ་ཏིས་མཚན་པའི་རིན་པོ་ཆེའི་ཅོད་པན་ཅན། གཙོ་བོའི་ཐུགས་ཀར་ཟླ་བའི་གདན་ལ་ཏཿ་ལྗང་གུའི་མཐར་ཨོཾ་ཧཿ་བཛྲ་ཨ་མྲྀ་ཏ་སཱཧཱ། ཞེས་པས་བསྐོར་བར་དམིགས་ནས་བཟླས་
པ་ཅི་འགྲུབ་བྱ་ཞིང་ལས་སྔགས་ཀྱང་འདི་ཉིད་དོ།།    ༈    །།རྡོ་རྗེ་བདུད་རྩིའི་རྒྱུད་ལེའུ་དྲུག་པ་ནས་བསྟན་པའི་རྡོ་རྗེ་ཧཱུཾ་མཛད་ལྷ་སོ་གསུམ་གྱི་དཀྱིལ་འཁོར་ནི། གཞན་མ་རྣམས་སྔར་ལྟར་ལ། སྣ་ཚོགས་པདྨ་འདབ་མ་བརྒྱད་

[019A]༄༅། །པའི་ལྟེ་བ་དང་ཕྱོགས་བཞིའི་འདབ་མ་དང། དེའི་ཕྱི་རོལ་གྱི་ལྷ་སྣམ་ནང་མའི་ཕྱོགས་མཚམས་བརྒྱད་དང། ལྷ་སྣམ་ཕྱི་མའི་སྒོ་བཞིའི་གཡས་གཡོན་དང། མཚམས་བཞི་དང་སྒོ་བཞིར་སྣ་ཚོགས་པདྨ་དང་ཟླ་
བའི་གདན་རེ་རེ། གདན་དབུས་མའི་སྟེང་དུ་རང་ཉིད་བདུད་རྩི་ཧཱུཾ་མཛད་སྔོན་པོ་དེ་བཞིན་གཤེགས་པ་ལྔ་དང་རིན་པོ་ཆེའི་ཅོད་པན་ཅན་སྔོ་དཀར་དམར་བའི་ཞལ་གསུམ་རེ་རེའང་སྤྱན་གསུམ་པ་མཆེ་བ་བཞི་བཞི་གཙིགས་པ་ལ་སོགས་
པའི་ཁྲོ་བོའི་ཉམས་དང་ལྡན་པ། ཕྱག་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱས་རྡོར་དྲིལ་འཛིན་པ། བར་པ་གཉིས་ཀྱིས་མདའ་གཞུ་དང། ཐ་མ་གཉིས་ཀྱིས་ཤེས་རབ་མ་ལ་འཁྱུད་དེ་ནུ་མ་གཉིས་ནས་འཛིན་པ་ཞབས་གཡས་བརྐྱངས་
པས་ཨུ་མའི་ནུ་མ་དང། གཡོན་བསྐུམས་པས་ལྷ་ཆེན་པོའི་རྣ་བ་ནས་བརྫིས་པ། མདུན་གྱི་འདབ་མ་ལ་སེམས་མ་རྡོ་རྗེ་མ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་སེམས་མ་རྡོ་རྗེ་མའི་དམ་རྒྱ་འཆིང་
པ། ལྷོར་རིན་ཆེན་སེམས་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རིན་ཆེན་སེམས་མའི་དམ་རྒྱ་འཆིང་བ། ནུབ་ཏུ་ཆོས་ཀྱི་སེམས་མ་དམར་མོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་
པོ་གཉིས་ཀྱིས་ཆོས་ཀྱི་སེམས་མའི་དམ་རྒྱ་འཆིང་བ། བྱང་དུ་ལས་ཀྱི་སེམས་མ་ལྗང་གུ་ལྗང་དམར་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ལས་ཀྱི་སེམས་མའི་དམ་རྒྱ་འཆིང་བ། བཞི་གའང་ལྷག་མ་གཡས་གཉིས་

[019B] གཡོན་གཉིས་ཞགས་པ་དང་ལྕགས་ཀྱུ་འཛིན་པ། ལྷ་སྣམ་ནང་མའི་ཤར་དུ་ཟླ་དཀྱིལ་མ་སྔོན་མོ་སྔོ་དཀར་དམར་བའི་ཞལ་ཅན། ལྷོར་ཟླ་ཚེས་མ་ལྗང་གུ་ལྗང་དཀར་དམར་བའི་ཞལ་ཅན། །ནུབ་ཏུ་ཡིད་འོངས་
མ་སྔོན་མོ་སྔོ་དཀར་དམར་བའི་ཞལ་ཅན། བྱང་དུ་ཡིད་ཚིམ་པར་བྱེད་མ་སེར་མོ་སེར་དཀར་དམར་བའི་ཞལ་ཅན། ཐམས་ཅད་ཀྱང་ཞལ་གསུམ་ཕྱག་དྲུག་གི་གཡས་དང་པོས་ཁ་ཊཱཾ་ག་དང་གཡོན་དང་པོས་བནྡྷ་འཛིན་པ། ལྷག་མ་
གཡས་གཉིས་ཟླ་བའི་དཀྱིལ་འཁོར་དང་རལ་གྲི། གཡོན་གཉིས་ལྕགས་ཀྱུ་དང་ཞགས་པ་འཛིན་པ། ཤར་ལྷོར་སྒེག་མོ་དཀར་མོ་ཕྱག་དང་པོ་གཉིས་དཀུར་བརྟེན་པ། ལྷོ་ནུབ་ཏུ་ཕྲེང་བ་མ་སེར་མོ་ཕྱག་དང་པོ་གཉིས་ཀྱིས་ཕྲེང་བ་འཛིན་
པ། ནུབ་བྱང་དུ་དབྱངས་ཅན་མ་དམར་མོ་ཕྱག་དང་པོ་གཉིས་ཀྱིས་པི་ཝང་འཛིན་པ། བྱང་ཤར་དུ་གར་མ་ལྗང་གུ་ཕྱག་དང་པོ་གཉིས་གར་བྱེད་པ། ཐམས་ཅད་ཀྱང་ཕྱག་ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་
ཞགས་པ་དང་ལྕགས་ཀྱུ་འཛིན་པ། ལྷ་སྣམ་ཕྱི་མའི་ཁྱམས་ལ་ཤར་དུ་བྱམས་པ་དཀར་པོ་གྷུཎྜེ་བསྣམ་པ། འཇམ་དཔལ་སེར་པོ་ཨུཏྤལ་བསྣམས་པ། ངན་སོང་ཀུན་སྦྱོད་དཀར་པོ་པོ་ཏི་བསྣམས་པ། མྱ་ངན་དང་མུན་པ་ཀུན་
སྦྱོང་དཀར་པོ་དབྱུག་པ་བསྣམས་པ། ལྷོར་སྤོས་ཀྱི་གླང་པོ་དཀར་པོ་གྷུཎྜེ་བསྣམས་པ། དཔའ་བར་འགྲོ་བ་དཀར་པོ་རལ་གྲི་བསྣམས་པ། ནམ་མཁའ་མཛོད་ལྗང་གུ་ནོར་བུ་བསྣམས་པ། ཡེ་ཤེས་ཏོག་ནག་པོ་རྒྱལ་མཚན་བསྣམས་པ་

[020A]༄༅། །ནུབ་ཏུ་འོད་དཔག་མེད་ལྗང་གུ་བུམ་པ་བསྣམས་པ། ཟླ་འོད་ལྗང་གུ་ཟླ་བ་བསྣམས་པ། བཟང་སྐྱོང་ནག་པོ་བུམ་པ་བསྣམས་པ། དྲ་བ་ཅན་གྱི་འོད་དཀར་པོ་ཉི་མ་བསྣམས་པ། བྱང་དུ་བློ་གྲོས་མི་ཟད་པ་སེར་པོ་
རིན་ཆེན་བསྣམས་པ། སྤོབས་པ་བརྩེགས་པ་དམར་པོ་ཆུ་སྲིན་གྱི་རྒྱལ་མཚན་བསྣམས་པ། སྒྲིབ་སེལ་དང་ཀུན་བཟང་གཉིས་ལྗང་གུ་རྡོ་རྗེ་བསྣམས་པ། སེམས་དཔའ་ཐམས་ཅད་གཡས་མཆོག་སྦྱིན་དང། གཡོན་རང་རང་གི་ཕྱག་
མཚན་འཛིན་པ། ཤར་སྒོར་རྡོ་རྗེ་ལྕག་ཀྱུ་མ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་རལ་གྲི་མདའ། གཡོན་གཞུ་དང་སྡིགས་མཛུབ་འཁོར་ལོ་འཛིན་པ། ལྷོ་སྒོར་ཞགས་པ་མ་དཀར་མོ་དཀར་ནག་
དམར་བའི་ཞལ་གསུམ་ཕྱག་དྲུག་གི་གཡས་ཞགས་པ་རལ་གྲི་མདའ། གཡོན་གཞུ་དང་སྡིགས་མཛུབ་རྡོ་རྗེ་འཛིན་པ། ནུབ་སྒོར་ལྕགས་སྒྲོག་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ལྕགས་
སྒྲོག་ལྷག་མ་གཡས་མངའ་དང་རལ་གྲི། གཡོན་གཞུ་དང་སྡིགས་མཛུབ་མཛད་པ། བྱང་སྒོར་རྡོ་རྗེ་དྲིལ་བུ་མ་ལྗང་གུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་དྲིལ་བུ་རལ་གྲི་མདའ། གཡོན་གཞུ་དང་སྡིགས་མཛུབ་
རྡོ་རྗེའི་འཛིན་པ། གཙོ་འཁོར་ཐམས་ཅད་ཀྱི་སྤྱི་བོར་བདུད་རྩིའི་པོ་ཏིའི་ཅོད་པན་ཅན། རིན་པོ་ཆེ་སྣ་ཚོགས་ཀྱིས་བརྒྱན་ཅིང། འདི་རབ་ཏུ་འབར་བའི་དབུས་ན་འགྱིང་བག་གིས་བཞུགས་པ། གཙོ་བོའི་ཐུགས་ཀར་རང་འདྲའི་ཡེ་ཤེས་སེམས་

[020B] དེའི་ཐུགས་ཀར་ཧཱུཾ་སྔོན་པོ་ལ་དམིགས་ཅས་ཧཱུཾ་གཅིག་པོའམ། ཡང་ན་ཨོཾ་བཛྲ་ཧཱུཾ་ཀར་ཧཱུཾ་ཕཊ། ཅེས་གཙོ་བོའི་སྙིང་པོ་བཟླའོ།།    ༈    །།གསུམ་པ་རྡོ་རྗེ་བདུད་རྩིའི་རྒྱུད་ལེའུ་བརྒྱད་པ་ནས་བཤད་པའི་བདུད་རྩི་
ཁྲག་འཐུང་ངམ། ཁྲག་འཐུང་བསྐྱེད་པ་ལྷ་ཉེར་གཅིག་གི་དཀྱིལ་འཁོར་ནི་གཞན་རྣམས་གོང་དང་འདྲ་བ་ལ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་གདན་ལ་དཔལ་ཁྲག་འཐུང་བསྐྱེད་པ་མཱ་མ་ཀི་སྔོན་མོ་དང་སྙོམས་པར་
འཇུག་པ་ཞལ་བཞི་ཕྱག་བརྒྱད་འབར་བའི་ཕྲེང་བ་འཁྲིགས་པ་འཇིགས་པ་དག་ཀྱང་འཇིགས་པར་བྱེད་པ། རྩ་ཞལ་སྔོན་པོ་གཡས་ཞལ་དུང་ཀ་གཡོན་ཞལ་སེར་པོ་རྒྱབ་ཞལ་དཀར་བ། ཕྱག་གཡས་དང་པོས་འཕན་རྩེ་གསུམ་གྱི་ཕྱག་རྒྱ་
གཉིས་པས་ཐོད་པ་ཁྲག་གིས་གང་བ། གཡོན་དང་པོས་ཐོད་པ་ཁ་ཊཱཾ་ག་དང་བཅས་པ། གཉིས་པས་རྒྱུ་མའི་འཕྲེང་བ། གསུམ་པ་གཉིས་ཀྱིས་དབང་བསྐུར་བའི་ཕྱག་རྒྱ་སྤྱི་བོར་འཆིང་ཞིང། ཐ་མ་གཉིས་ངུར་ཁྲོད་དུ་འཇུག་པའི་ཕྱག་རྒྱ་
འཆིང་བ། འཁོར་རྣམས་ནི་ནང་མ་བརྒྱད་ཕྱག་གཡས་གཡོན་གྱི་དང་པོས་ཁ་ཊཱཾ་ག་དང་བནྡྷ་བསྣམས་པ་མ་གཏོགས་ལྷག་མ་གཞན་ཐམས་ཅད་དཀྱིལ་འཁོར་དང་པོ་བཞིན་བྱེད་པའོ། །སྔགས་ནི་ཨོཾ་ཛྭ་ལ་ཛྭ་ལ་ཧཱུཾ་ཕཊ་བྷྱོ་སཱཧཱ་ཞེས་
པའམ། ཡང་ན་ཨོཾ་ཛྭ་ལ་ཛྭ་ལ་ཧཱུཾ་ཕཊ་ཅེས་པ་ཧེ་རུ་ཀ་འཁོར་བཅས་ཀྱི་སྔགས་ཏེ་གདམ་ང་ཅན་ནོ།།    ༈    །།བཞི་པ་འདིའི་རྒྱུད་ལེའུ་དགུ་པ་ནས་བཤད་པའི་བདུད་རྩི་འཁྱིལ་བ་ལྷ་བཅུ་གསུམ་གྱི་དཀྱིལ་འཁོར་ནི། གཞན་
[021A]༄༅། །རྣམས་སྔར་བཞིན་ལ། འདབ་མ་བརྒྱད་པའི་ལྟེ་བར་ཟླ་བའམ་ཉི་གདན་ལ་བདུད་རྩི་འཁྱིལ་བ་སྐུ་མདོག་ནག་པོ་དུ་བའི་མདོག་ཅན་རང་འོད་ཀྱི་རིག་མ་ལ་འཁྱུད་པ་ནག་དཀར་དམར་བའི་ཞལ་གསུམ་ཕྱག་དྲུག་གི་
གཡས་གསུམ་ན་རྡོ་རྗེ་དགྲ་སྟ་རལ་གྲི། གཡོན་གསུམ་ན་སྡིགས་མཛུབ་གཏུན་ཤིང་ཞགས་པ་འཛིན་པ། དམར་ལ་ཟླུམ་པའི་སྤྱན་གསུམ་གསུམ་པ་སྨིན་མ་དང་སྨ་རའི་ཨག་ཚོམ་འབར་ཞིང་དྲག་ཏུ་ཁྲོས་པ་འོད་ཀྱི་དཀྱིལ་འཁོར་རབ་
ཏུ་འཁྲིགས་པའི་དབུས་ན་བཞུགས་པའོ། །འདབ་མ་བརྒྱད་ལ་ཤར་དུ་རྡོ་རྗེ་བདུད་རྩི་མ་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་པདྨ་བདུད་རྩིའི་སྣོད་དང་རྡོ་རྗེ། གཡོན་སྟ་རེ་ཞགས་པ་སྡིགས་མཛུབ་
མཛད་པ། ལྷོར་བདུད་རྩིའི་ཞལ་མ་ལྗང་གུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་པདྨ་མེ་ལོང་སྟ་རེ། གཡོན་ཞགས་པ་གཏུན་ཤིང་སྡིགས་མཛུབ་མཛད་པ། ནུབ་ཏུ་བདུད་རྩིའི་ལུས་ཅན་མ་སྔོན་མོ་སྔོ་དཀར་
དམར་བའི་ཞལ་གསུམ་ཕྱག་དྲུག་གི་གཡས་པདྨ་ཟླ་བའི་དཀྱིལ་འཁོར་གྱིས་སྟེང་དུ་བཞུགས་པའི་སངས་རྒྱས་རལ་གྲི། གཡོ་སྟ་རེ་ཞགས་པ་སྡིགས་མཛུབ་མཛད་པ། བྱང་དུ་བདུད་རྩི་སྤྱན་མ་དཀར་མོ་དཀར་ནག་དམར་བའི་
ཞལ་གསུམ་ཕྱག་དྲུག་གི་གཡས་པདྨས་མཚན་པའི་སྤྱན་དང་ཟླ་བ་རལ་གྲི། གཡོན་སྟ་རེ་ཞགས་པ་སྡིགས་མཛུབ་མཛད་པ། མེར་ཨ་མོ་ཡ་ལྗང་གུ་ལྗང་དཀར་དམར་བའི་ཞལ་གསུམ་ཕྱག་དྲུག་གི་གཡས་པདྨ་རལ་གྲི་གཏུན་

[021B] གཡོན་ཞགས་པ་སྟ་རེ་སྡིགས་མཛུབ་མཛད་པ། བདེན་བྲལ་དུ་གཟུགས་བཟང་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་གི་གཡས་པདྨ་རྡོ་རྗེ་རལ་གྲི། གཡོན་ཞགས་པ་སྟ་རེ་སྡིགས་མཛུབ་མཛད་པ། རླུང་
དུ་མཛེས་པའི་གཟུགས་ཅན་མ་སེར་སྐྱ་སེར་དཀར་དམར་བའི་ཞལ་གསུམ་ཕྱག་དྲུག་གི་གཡས་པདྨ་རྡོ་རྗེ་རལ་གྲི། གཡོན་ཞགས་པ་སྟར་སྡིགས་མཛུབ་མཛད་པ། དབང་ལྡན་དུ་བདེ་སྒྲུབ་མ་དམར་མོ་དམར་ནག་དཀར་བའི་
ཞལ་གསུམ་ཕྱག་དྲུག་གི་གཡས་པདྨ་རལ་གྲི་སྟ་རེ། གཡོན་ཞགས་པ་གཏུན་ཤིང་སྡིགས་མཛུབ་མཛད་པ། ཕྱོགས་ཀྱི་ལྷ་མོ་རྣམས་ཅུང་ཟད་བཞད་ཅིང། མཚམས་ཀྱི་ལྷ་མོ་རྣམས་རྣམ་པར་བཞད་པ། ཤར་སྒོར་རྡོ་རྗེ་ལྕགས་
ཀྱུ་མ་དམར་མོ་དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་ལྕགས་ཀྱུ་རལ་གྲི་རྡོ་རྗེ། གཡོན་གཏུན་ཤིང་སྟ་རེ་སྡིགས་མཛུབ་མཛད་པ། ལྷོ་སྒོར་ཞགས་པ་མ་སེར་མོ་སེར་དཀར་དམར་བའི་ཞལ་གསུམ་ཕྱག་དྲུག་
གི་གཡས་ཞགས་པ་ལྕགས་ཀྱུ་རལ་གྲི། གཡོན་གཏུན་ཤིང་སྟ་རེ་སྡིགས་མཛུབ་མཛད་པ། ནུབ་སྒོར་ལྕགས་སྒྲོག་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ལྕགས་སྒྲོག་རལ་གྲི་སྟ་རེ། གཡོན་
གཏུན་ཤིང་རྡོ་རྗེ་སྡིགས་མཛུབ་མཛད་པ། བྱང་སྒོར་དྲིལ་བུ་མ་ལྗང་གུ་ལྗང་དཀར་ནག་པའི་ཞལ་གསུམ་ཕྱག་དྲུག་གི་གཡས་དྲིལ་བུ་རྡོ་རྗེ་རལ་གྲི། གཡོན་སྟ་རེ་གཏུན་ཤིང་སྡིགས་མཛུབ་མཛད་པ། སྒོ་སྐྱོང་རྣམས་ཞལ་རྣམ་པར་འགྱུར་

[022A]༄༅། །ཞིང༑ མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་ཤིང་འགྱིང་བའི་ཚུལ་གྱིས་བཞུགས་པ། ལྷ་ཐམས་ཅད་ཀྱང་ཡིད་ཙམ་ཁྲོས་ཤིང་རྒྱན་སྣ་ཚོགས་དང་ལྡན་པ། སྤྱི་བོར་རྡོ་རྗེ་བདུད་རྩིའི་པོ་ཏིའི་ཅོད་པན་ཅན་
འོད་དམར་པོ་འབར་བའི་དབུས་ན་བཞུགས་པའོ། །གཙོ་བོའི་ཐུགས་ཀར་རང་འདྲའི་ཡེ་ཤེས་སེམས་དཔའ། དེའི་ཐུགས་ཀར་ཏིང་ངེ་འཛིན་སེམས་དཔའ་སྔགས་ཕྲེང་དང་བཅས་པ་ལ་དམིགས་ནས་བཟླས་པ་བྱ་
ཨོཾ་ཨ་མྲྀ་ཏ་ཀུཎྜ་ལི་ཨཱ་ཨཾ་སཱཧཱ། ཞེས་གཙོ་འཁོར་ཐམས་ཅད་ཀྱི་རྩ་སྔགས་དང། ཡང་ན་ཨོཾ་ཨཱ་ཧཱུཾ་སཱཧཱ། ཞེས་པ་རྒྱུད་དང་མཐུན་ཞེས་ལོ་ཆེན་བྱང་རྩེ་གསུང་ངོ།།    ༈    །།བརྟག་གཉིས་ནས་བཤད་པའི་ཀྱཻ་
རྡོར་ལྷ་དགུའི་དཀྱིལ་འཁོར་བཞི་ཡོད་པ་ལས། དང་པོ་ནི་དཔལ་ལྡན་བླ་མ་དམ་པས་མཛད་པའི་ཀྱཻ་རྡོར་གྱི་སྒྲུབ་ཐབས་ཡིན་ལག་དྲུག་པའམ། མཁས་གྲུབ་ཐམས་ཅད་མཁྱེན་པས་མཛད་པའི་ཀྱཻ་རྡོར་གྱི་སྒྲུབ་ཐབས་འཁྲུལ་
སྤོང་ཇི་ལྟ་བ་བཞིན་བྱས་ན་ཤིན་ཏུ་ལེགས། ཕྲེང་བ་རང་ལུགས་ལྟར་ན་སྔོན་འགྲོ་དང་ཚོགས་ཞིང་སྐབས་སུ་འཇམ་པའི་རྡོ་རྗེའི་གནས་སུ་ཀྱཻ་རྡོ་རྗེ་དང་ཀྱཻ་རྡོར་ལྷ་དགུའི་དཀྱིལ་འཁོར་ཞེས་བརྗོད། དངོས་གཞིའི་སྐབས་སུ་སྟོང་
པའི་ངང་ལས་སྐད་ཅིག་གིས་དུར་ཁྲོད་ཆེན་པོ་བརྒྱད་ཀྱི་དབུས་སུ་རྡོ་རྗེའི་ས་གཞི་རབ་གུར་བླ་བྲེ་མེ་རི་དང་བཅས་པས་བསྐོར་བའི་ནང་དུ་ཆོས་འབྱུང་དཀར་པོ་ཟུར་གསུམ་པ་ཞེས་པ་ནས་མཚན་ཉིད་ཐམས་ཅད་དང་ལྡན་པའི་ནང་

[022B] དྲག་པོ་ནག་པོ་རྣམས་ཀྱི་སྙིང་གར་གནས་པའི་ཉི་མའི་དཀྱིལ་འཁོར། འདབ་མ་བརྒྱད་ལ་ཤར་དུ་ཚངས་པ་སེར་པོ། ལྷོར་
དབང་པོ་དཀར་པོ། ནུབ་ཏུ་ཉེ་དབང་སྔོན་པོ། བྱང་དུ་དྲག་པོ་ནག་པོ། བྱང་ཤར་དུ་གཤིན་རྗེ་སྔོན་པོ། ཤར་ལྷོར་ནོར་བདག་སེར་པོ། ལྷོ་ནུབ་ཏུ་སྲིན་པོ་ནག་པོ། ནུབ་བྱང་དུ་ཐག་བཟང་རིས་དུད་ཀ་རྣམས་ཀྱི་སྙིང་གར་ཟླ་བའི་དཀྱིལ་
འཁོར་རེ་རེ། གདན་དབུས་མའི་སྟེང་དུ་སྐད་ཅིག་གིས་རང་ཉིད་དཔའ་ཀྱཻ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་ཞབས་བཞི་པ། རྩ་ཞལ་སྔོ། གཡས་ཞལ་དཀར། གཡོན་ཞལ་དམར། སྟེང་ཞལ་དུང་ཀ། གཡས་ཀྱི་
ཞལ་ལྷག་མ་གཉིས་དང་གཡོན་གྱི་ཞལ་ལྷག་མ་གཉིས་ནག་པོ། ཞལ་རེ་རེ་ལ་སྤྱན་གསུམ་གསུམ་པ། མཆེ་བ་བཞི་བཞི་གཙིགས་ཤིང་ཞལ་རྣམ་པར་འགྱུར་བ། དབུ་སྐྲ་སེར་པོ་གྱེན་དུ་བརྫེས་ཤིང་སྤྱི་བོར་སྣ་ཚོགས་རྡོ་རྗེ་འཛིན་
པ༑ དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང། ཁྲག་འཛག་པའི་མགོ་བོ་ལྔ་བཅུས་དོ་ཤལ་བྱས་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་ཀྱི་དང་པོ་ན་གླང་པོ་ཆེ་དཀར་པོ། གཡོན་གྱི་དང་པོ་ན་
སའི་ལྷ་སེར་པོ། ཕྱག་དེ་གཉིས་ཀྱིས་ཡུམ་ལ་འཁྱུད་པ། གཡས་ཀྱི་གཉིས་པ་ན་རྟ་སྔོན་པོ། གསུམ་པ་ན་བོང་བུ་ག་པ། བཞི་ངན་གླང་དམར་པོ། ལྔ་པ་ན་རྔ་མོ་ཐལ་ཁ། དྲུག་པ་ན་མི་དམར་པོ། བདུན་པ་ན་ཤར་བྷ་སྔོན་པོ། བརྒྱད་

[023A]༄༅། །པ་ན་བྱི་ལ་གྭ་པ། གཡོན་གྱི་གཉིས་པ་ན་ཆུའི་ལྷ་དཀར་པོ། གསུམ་པ་ན་རླུང་གི་ལྷ་ལྗང་གུ། བཞི་པ་ན་མེའི་ལྷ་དམར་པོ། ལྔ་པ་ན་ཟླ་བའི་ལྷ་དཀར་པོ། དྲུག་པ་ན་ཉི་མའི་ལྷ་དམར་པོ། བདུན་པ་ན་གཤིན་རྗེ་སྔོན་པོ་
བརྒྱད་པ་ནི་ནོར་སྦྱིན་སེར་པོ། ཞབས་མདུན་མ་གཉིས་གཡས་བརྐྱངས་གཡོན་བསྐུམས་རྒྱབ་མ་གཉིས་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ། དགོད་དང་དྲག་ཤུལ་འཇིགས་
སུ་རུང་བ་སྟེ་གསུང་གི་ཉམས་གསུམ་སྙིང་རྗེ་དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། ཕྱག་རྒྱ་དྲུག་གིས་རྒྱས་བཏབ་ཅིང་མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །དེའི་པད་
རྡོ་རྗེ་བདག་མེད་མ་སྐུ་མདོག་སྔོན་མོ་གཅེར་བུ་ཞལ་གཅིག་ཕྱག་གཉིས། སྤྱན་གསུམ་པ། དབུ་སྐྲ་སེར་པོ་གྱེན་དུ་བརྫེས་པ། ཕྱག་གཡས་གྲི་གུག་དང། གཡོན་པ་ཐོད་པ་དང་ཁ་ཊཱ་ག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་
དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན་ཕྱག་རྒྱ་ལྔས་བརྒྱན་པ། ཞབས་གཡས་བསྐུམས་ཤིང་གཡོན་བརྐྱངས་པའི་གར་གྱིས་སྙོམས་པར་འཇུག་པ། ཤར་དུ་གཽ་རི་ནག་མོ་གཡས་གྲི་གུག་གཡོན་ཉ་རོ་ཧི་ཏེ་འཛིན་པ་ལྷོར་ཅཽ་
རི་དམར་མོ་གཡས་ཌཱ་མ་རུ་དང། གཡོན་ཕག་པ་འཛིན་པ། ནུབ་ཏུ་བེཏྟཱ་ལི་སེར་མོ་གཡས་རུས་སྤལ་གཡོན་ཐོད་པ་འཛིན་པ། བྱང་དུ་གྷ་སྨ་རི་ལྗང་གུ་གཡས་སྦྲུལ་གཡོན་ཐོད་པ་འཛིན་པ། བྱང་ཤར་དུ་པུཀྐ་སི་སྔོན་མོ་གཡས་སེང་

[023B] ཤར་ལྷོར་རི་ཁྲོད་མ་དཀར་མོ་གཡས་དགེ་སློང། གཡོན་འཁར་གསིལ་འཛིན་པ། ལྷོ་ནུབ་ཏུ་ཙཎྜ་ལི་སྔོན་མོ་གཡས་འཁོར་ལོ། གཡོན་ཐོད་གཤོལ་འཛིན་པ། ནུབ་བྱང་དུ་གཡུང་མོ་ཁ་དོག་སྣ་
ཚོགས་པའི་མདོག་ཅན་གཡས་རྡོ་རྗེ། གཡོན་སྡིགས་མཛུབ་མཛད་པ། ཐམས་ཅད་ཀྱང་ཞལ་གཅིག་པ་ཕྱག་གཉིས་པ་སྤྱན་གསུམ་པ་མཆེ་བ་གཙིགས་ཤིང་དབུ་སྐྲ་སེར་པོ་གྱེན་དུ་བརྫེས་པ་གཅེར་བུ་རུས་པའི་རྒྱན་ལྔས་
བརྒྱན་ཅིང་ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། ཞབས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །གཙོ་བོ་ཡབ་ཡུམ་
དང་གཽ་རི་དང་པུཀྐ་སི་ལ་མི་བསྐྱོད་པ། ཙཽ་རི་དང་ཤ་ཝ་རི་ལ་རྣམ་སྣང། པེཏྟཱ་ལི་དང་ཙཎྜ་ལི་ལ་རིན་འབྱུང། གྷཥྨ་རི་དང་ཌོ་མིཔ་ནི་ལ་སྣང་མཐས་དབུ་བརྒྱན་པར་གྱུར། གཙོ་བོའི་ཐུགས་ཀར་ཧཱུཾ་གི་མཐར་ཨོཾ་དེ་ཝ་པི་ཙུ་བཛྲ་ཧཱུཾ་ཧཱུཾ་
ཧཱུཾ་ཕཊ་སཱཧཱ་ཞེས་པ་སྙིང་པོའོ།།    ༈    །།དཀྱིལ་འཁོར་ལྷག་མ་གསུམ་ནི་སྣ་ཚོགས་པདྨ་འདབ་མ་བརྒྱད་པའི་ཟེའུ་འབྲུ་ལ་རོའི་སྙིང་གར་ཉི་མའི་གདན་ལ་རང་ཉིད་སྐད་ཅིག་གིས་སྐུ་ཀྱཻ་རྡོ་རྗེ་སྐུ་མདོག་སྔོན་པོ་ཞལ་
གཅིག་ཕྱག་གཉིས་པ་གཡས་རྡོ་རྗེ་གྱེན་དུ་འཕྱར་ཞིང། གཡོན་རྡོ་རྗེས་མཚན་པའི་ཐོད་པ་འཛིན་པས་བདག་མེད་མ་ལ་འཁྱུད་པ། ཁ་ཊཱཾ་ག་དཔུང་པ་གཡོན་པ་ལ་བརྟེན་པ་མི་བསྐྱོད་པས་རྒྱས་བཏབ་པ། སྣ་ཚོགས་རྡོ་རྗེས་མཚན་པའི་

[024A]༄༅། །དབུ་སྐྲ་དམར་སེར་གྱེན་དུ་བརྫེས་ཤིང་ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་འཕྱང་བ། སྨིན་མ་འཁྱོགས་པ་དང་བཅས་པའི་ཁྲོ་གཉེར་ཅན་མཆེ་བ་གཙིགས་པ། གཙུག་གི་འཁོར་ལོ་ལ་
སོགས་པ་ཕྱག་རྒྱ་དྲུག་གིས་རྒྱས་བཏབ་པ། སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྔགས་ནི་ཨོཾ་ཏྲཻ་ལོཀྱཱ་ཀྵེ་པ་ཧཱུཾ་ཧཱུཾ་ཧཱུཾ་ཕཊ་སཱཧཱ་ཞེས་པའོ། །གསུམ་པ་ནི། གཞལ་ཡས་ཁང་གདན་བཅས་སོགས་སྐུ་ཀྱཻ་རྡོ་རྗེ་ཇི་ལྟ་
ལྟ་བ་བཞིན་ལ། རང་ཉིད་སྐད་ཅིག་གིས་གསུང་ཀྱཻ་རྡོ་རྗེ་སྐུ་མདོག་སྔོན་པོ་ཞལ་གཅིག་ཕྱག་བཞིའི་གཡས་དང་པོས་རྡོ་རྗེ་དང། གཡོན་དང་པོས་ཐོད་ཁྲག་འཛིན་པ། ལྷག་མ་གཉིས་ཀྱིས་རང་དང་མཚུངས་པའི་རྡོ་རྗེ་ཕག་
མོ་ལ་འཁྱུད་པ། མི་བསྐྱོད་པས་རྒྱས་བཏབ་ཅིང་སྣ་ཚོགས་རྡོ་རྗེས་མཚན་པའི་དབུ་སྐྲ་དམར་སེར་གྱེན་དུ་བརྫེས་པ་ཞེས་སོགས་ཕྱག་གཉིས་པ་ལྟར་རོ། །སྔགས་ནི། ཨོཾ་ཛྭ་ལ་ཛྭ་ལ་བྷྱོ་ཧཱུཾ་ཧཱུཾ་ཧཱུཾ་ཕཊ་ཅེས་པའོ། །བཞི་པ་ནི། རང་
ཉིད་སྐད་ཅིག་གིས་ཐུགས་ཀྱཻ་རྡོ་རྗེ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་པ་གཉིས་ཀྱིས་རྡོ་རྗེ་དང་གྲི་གུག་གཡོན་པ་གཉིས་ཀྱིས་རྩེ་གསུམ་དང་དྲིལ་བུ་འཛིན་ཅིང། ཐ་མ་གཉིས་ཀྱིས་རྡོ་རྗེ་ལུ་
གུ་རྒྱུད་མ་སྔོ་ནག་ཞལ་གཅིག་ཕྱག་གཉིས་མ་གྲི་གུག་དང་ཐོད་པ་འཛིན་པ་ལ་འཁྱུད་པ། མི་བསྐྱོད་པས་རྒྱས་བཏབ་ཅིང་སྣ་ཚོགས་རྡོ་རྗེས་མཚན་པའི་དབུ་སྐྲ་དམར་སེར་གྱེན་དུ་བརྫེས་པ་སོགས་སྔར་བཞིན། སྔགས་ནི་ཨོཾ་

[024B] ཞེས་པའོ། །ཨོཾ་ཨཱ་བཛྲ་གྷསྨ་རི་ཨོཾ་ཧཱུཾ་སཱཧཱ། ཞེས་པ་ནི་གྷ་ཥྨ་རིའི་སྟེ་དཀྱིལ་འཁོར་བཞི་གའི་ལས་སྔགས་མིན་ཞིང། སྐུ་གསུང་ཐུགས་གསུམ་གའི་འཁོར་ལྷ་མོ་བརྒྱད་ཀྱང་དཀྱིལ་འཁོར་
དང་པོ་ཇི་ལྟ་བ་བཞིན་ནོ།།    ༈    །།མཧཱ་མ་ཡའི་རྒྱུད་ནས་བཤད་པའི་སྒྱུ་འཕྲུལ་ཆེན་མོ་ལྷ་ལྔའི་དཀྱིལ་འཁོར་ནི། སྔོན་འགྲོ་དང་ཚོགས་ཞིང་སྐབས་སུ་རང་ཉིད་སྐད་ཅིག་གིས་སྒྱུ་མ་ཆེན་མོ་ཧེ་རུ་ཀར་གྱུར་ཅེས་པ་དང་
སྒྱུ་མ་ཆེན་མོ་ཧེ་རུ་ཀ་ལྷ་ལྔའི་དཀྱིལ་འཁོར་ཞེས་བརྗོད། དངོས་གཞི་ནི་སྟོང་པའི་ངང་ལས་སྐད་ཅིག་གིས་དུར་ཁྲོད་བརྒྱད་ཀྱི་དབུས་སུ་རྡོ་རྗེའི་ས་གཞི་སོགས་དང། ཆོས་འབྱུང་དཀར་པོ་ཟུར་གསུམ་པ་ཞེས་པ་ནས་མཚན་
ཉིད་ཐམས་ཅད་དང་ལྡན་པའི་ནང་དུ་པདྨ་དམར་པོ་འདབ་མ་བརྒྱད་པའི་ཟེའུ་འབྲུར་ཉི་མ་དང། འདབ་མ་བརྒྱད་ཀྱི་སྟེང་དུ་ཟླ་བའི་གདན། གདན་དབུས་མའི་སྟེང་དུ་སྐད་ཅིག་གིས་རང་ཉིད་སྒྱུ་མ་ཆེན་མོ་ལས་བྱུང་བའི་ཧེ་རུ་ཀ་ནག་པོའི་
མ་ལྟ་བུའི་འོད་ཟེར་འབར་བའི་ཕྲེང་བ་འཁྲིགས་པ། དབུ་སྐྲ་དམར་སེར་གྱེན་དུ་བརྫེས་པ། མི་བསྐྱོད་པའི་དབུ་རྒྱན་དང། ཐོད་སྐམ་ལྔའི་ཅོད་པན་དང། ཐོད་རློན་ལྔ་བཅུའི་དོ་ཤལ་ཅན། མདུན་ནས་གཡས་བསྐོར་དུ་སྔོ་སེར་དཀར་
དང་ལྗང་བའི་ཞལ་བཞི་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་པ། ཕྱག་བཞིའི་གཡས་ན་ཐོད་པ་དང་མདའ། གཡོན་ན་ཁ་ཊཱཾ་ག་དང་གཞུ་འཛིན་ཞིང་ཕྱག་རྒྱ་དྲུག་དང་ལྡན་པ། མིའི་པགས་པའི་ན་བཟའ་ཅན། སྐྱིལ་ཀྲུང་

[025A]༄༅། །ཕྱེད་པའི་གར་གྱིས་བཞུགས་པའོ། །དེའི་པང་ན་སངས་རྒྱས་མཁའ་འགྲོ་མ་དམར་མོ་ཞལ་བཞི་གཡས་བསྐོར་གྱིས་དམར་སེར་དཀར་དང་ལྗང་བའི་ཞལ་ཅན་ཕྱག་བཞི་གཙོ་བོ་ལྟ་བུའི་ཕྱག་མཚན་ཅན་
དང་པོ་གཉིས་ཀྱིས་ཡབ་ཀྱི་མགུལ་ནས་འཁྱུད་པའོ། །ཤར་གྱི་འདབ་མ་ལ་རྡོ་རྗེ་མཁའ་འགྲོ་མ་སྔོན་མོ་སྔོ་སེར་དཀར་དང་ལྗང་བའི་ཞལ་བཞི། ཕྱག་བཞིས་རྡོ་རྗེ་ཐོད་པ་དྲིལ་བུ་ཁ་ཊཱཾ་ག་འཛིན་པ། ལྷོར་རིན་ཆེན་མཁའ་འགྲོ་མ་སེར་
མོ་སེར་སྔོ་དཀར་དང་ལྗང་བའི་ཞལ་བཞི། ཕྱག་བཞིས་རིན་ཆེན་པཏྲ་ཏྲི་ཤཱུ་ལ་དང། ཅེ་སྤྱང་པ་ངན་འཛིན་པ། ནུབ་ཏུ་པདྨ་མཁའ་འགྲོ་མ་དཀར་མོ་དཀར་སེར་སྔོ་དང་ལྗང་བའི་ཞལ་བཞི། ཕྱག་བཞིས་སྣ་ཚོགས་པདྨ་མདའ་དང་ཐོད་
པ་གཞུ་འཛིན་པ། བྱང་དུ་སྣ་ཚོགས་མཁའ་འགྲོ་མ་ལྗང་གུ་ལྗང་སེར་དཀར་དང་སྔོ་བའི་ཞལ་བཞི། ཕྱག་བཞིས་རལ་གྲི་ཌཱ་མ་རུ་དང་ཞགས་པ་ཐོད་པ་འཛིན་པ། ཐམས་ཅད་ཀྱང་ཕྱག་རྒྱ་ལྔས་བརྒྱན་ཅིང། འོད་ཀྱི་དཀྱིལ་འཁོར་
འབར་བའི་དབུས་ན་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། རང་དང་འདྲ་བའི་ཡེ་ཤེས་སེམས་དཔའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་གིས་མཚན་པ་ཨོཾ་ཧཱུཾ་ཧཱུཾ་གཙོ་བོའི་སྙིང་པོའོ། །ཨོཾ་ཧཱུཾ་ཧཱུཾ་ཞེས་པ་སྣ་
ཚོགས་མཁའ་འགྲོ་མའི་སྔགས་ཏེ་ལས་ཐམས་ཅད་པའོ།།    ༈    །།སངས་རྒྱས་ཐོད་པ་ལྷ་དགུའི་དཀྱིལ་འཁོར་ནི། སྔོན་འགྲོ་དང་ཚོགས་ཞིང་གི་སྐབས་སུ། རང་ཉིད་སྐད་ཅིག་གིས་སངས་རྒྱས་ཐོད་པར་གྱུར། བཅོམ་

[025B] དངོས་གཞི་ནི་མཚན་ཉིད་དང་ལྡན་པའི་ནང་དུ་སྣ་ཚོགས་པདྨ་འདབ་མ་བརྒྱད་པའི་ཟེའུ་འབྲུ་ལ་རོའི་སྙིང་གར་ཉི་གདན་ལ་རང་ཉིད་སྐད་ཅིག་གིས་
སངས་རྒྱས་ཐོད་པ་སྐུ་མདོག་སྔོན་པོ་མི་བསྐྱོད་པའི་དབུ་རྒྱན་ཅན། ཞལ་གཅིག་པ་སྤྱན་གསུམ་དམར་ཞིང་ཟླུམ་པ་སྣ་ཚོགས་རྡོ་རྗེ་དང་ཟླ་བ་ཕྱེད་པས་མཚན་པའི་རལ་པ་ནག་པོའི་ཐོར་ཅོག་ཅན། ཕྱག་བཞིའི་གཡས་གཉིས་ཌཱ་མ་རུ་
དང་གྲི་གུག་གཡོན་གཉིས་ཐོད་པ་དང་ཁ་ཊཱཾ་ག་འཛིན་པ། མི་མགོ་སྐམ་པོ་ལྔའི་དབུ་རྒྱན་དང། མི་མགོ་རློན་པ་ལྔ་བཅུའི་ཕྲེང་བ་འཕྱང་བ། གཉིས་འཐུང་གི་པགས་པའི་ཤམ་ཐབས་ཅན། ཕྱག་རྒྱ་དྲུག་གིས་རྒྱས་བཏབ་ཅིང། སྐྱིལ་
ཀྲུང་ཕྱེད་པའི་གར་གྱིས་བཞུགས་པ། ཕྱོགས་ཀྱི་འདབ་མ་བཞི་ལ། ཤར་དུ་སྣ་ཚོགས་བདེ་མ། བྱང་དུ་འདོད་མ། ནུབ་ཏུ་ས་འོག་ཏུ་གནས་མ། ལྷོར་ལེགས་བཟང་མ་རྣམས་སྐུ་མདོག་སྔོན་མོ་སྟག་གི་པགས་པའི་ཤམ་ཐབས་
ཅན། ཞབས་གཡས་བསྐུམས་ཤིང་གཡོན་བརྐྱངས་པས་བཞུགས་པ། དབང་ལྡན་ནས་གཡས་བསྐོར་གྱིས་ཆང་འཚོང་མ་དང། གཡུང་མོ་དང། ཕྱག་བཞི་མ་དང། ནམ་མཁའ་ལ་གནས་མ་རྣམས་སྐུ་མདོག་སེར་མོ་ཀླུ་
བརྒྱད་ཀྱིས་བརྒྱན་པ། ཞབས་གཡས་བརྐྱངས་ཤིང་གཡོན་བསྐུམས་པས་བཞུགས་པ། ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཁ་ཊཱཾ་ག་དང་ཐོད་པ་འཛིན་པ། སྤྱན་

[026A]༄༅། །གསུམ་དང་ལྡན་ཞིང་མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྫེས་ཤིང་ཐོད་སྐམ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་ཅིང། ཡེ་ཤེས་ཀྱི་མེ་འབར་བའི་དབུས་ན་ཉི་
གདན་ལ་བཞུགས་པ། སྣ་ཚོགས་བདེ་མ་དང་ཆང་འཚོང་མ་སོགས་ལ་རིམ་བཞིན་མི་བསྐྱོད་པ། རྣམ་སྣང། རིན་འབྱུང། འོད་དཔག་མེད་རྣམས་ཀྱིས་དབུ་རྒྱན་པའོ། །ཡང་ན་གཙོ་བོ་དང་ཕྱོགས་ཀྱི་ལྷ་མོ་རྣམས་དཀར་པོ་དང་
མཚམས་ཀྱི་ལྷ་མོ་རྣམས་དམར་པོར་བྱས་པའི་དཀྱིལ་འཁོར་གཅིག་དང། གཙོ་བོ་ཡུམ་བཅས་བྱས་པའི་དཀྱིལ་འཁོར་སོ་སོར་ཡང་འགྱུར་རོ། །གཙོ་བོའི་སྔགས་ནི། ཨ་བུ་དྡྷ་ཀ་པཱ་ལི་ནཱི་ཨ་ཧྲཱི་ཧེ་ཧཱུཾ་ཕཊ། ཅེས་པ་སྙིང་པོ་དང་
ལས་ཐམས་ཅད་པ་ཡང་འདི་ཉིད་དོ།།    ༈    །།ཨ་བཧི་དྷ་ནའི་རྒྱུད་ནས་གསུངས་པའི། རྡོ་རྗེ་ཧཱུཾ་མཛད་ལ་ཁྲོ་བཅུས་བསྐོར་བའི་དཀྱིལ་འཁོར་ནི། སྔོན་འགྲོའི་སྐབས་སུ་རང་ཉིད་སྐད་ཅིག་གིས་རྡོ་རྗེ་ཧཱུཾ་མཛད་དུ་གྱུར། ཚོགས་ཞིང་
གི་སྐབས་སུ་རྡོ་རྗེ་ཧཱུཾ་མཛད་ལ་ཁྲོ་བོ་བཅུས་བསྐོར་བའི་དཀྱིལ་འཁོར་ཞེས་སོགས་བརྗོད། དངོས་གཞི་ནི་སྐད་ཅིག་གིས་རྡོ་རྗེའི་ས་གཞི་སོགས་དང། ཆོས་འབྱུང་དཀར་པོ་ཟུར་གསུམ་པ་ཞེས་པ་ནས་མཚན་ཉིད་དང་ལྡན་པའི་ནང་གི་
དབུས་དང་ཕྱོགས་དང་ཕྱོགས་མཚམས་སྟེང་འོག་རྣམས་སུ་སྣ་ཚོགས་པདྨ་དང་ཉི་མ་དང་འཇིགས་བྱེད་དང་དུས་མཚན་དང་ཕྱོགས་སྐྱོང་བཅུའི་གདན། དབུས་ཀྱི་གདན་ལ་རང་ཉིད་སྐད་ཅིག་གིས་ཁྲོ་བོ་འཇིག་རྟེན་གསུམ་ལས་རྣམ་

[026B] འགྲོ་བ་མ་ལུས་པའི་བགེགས་ཀྱི་ཚོགས་ཐམས་ཅད་ཟ་བ་ལྟ་བུ། སྔོ་སེར་ལྗང་བའི་ཞལ་གསུམ་གདངས་ཤིང་མཆེ་བ་གཙིགས་
པ། ལྗགས་འགྲིལ་ཞིང་འཇིགས་སུ་རུང་བའི་ཞལ་རེ་རེ་ཞིང་སྤྱན་གསུམ་གསུམ་དམར་ཞིང་ཟླུམ་པ། ཐོད་པ་སྐམ་པོ་ལྔས་དབུ་བརྒྱན་ཅིང། ཁྲག་འཛག་པའི་མགོ་བོ་ལྔ་བཅུའི་ཕྲེང་བ་མགུལ་བར་འཕྱར་བ། ཀླུ་ཆེན་པོ་བརྒྱད་
ཀྱིས་བརྒྱན་ཅིང། རྡོ་རྗེ་སེམས་དཔའི་ཅོད་པན་ཅན། ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱས་ཡུམ་ལ་འཁྱུད་ཅིང་སྙོམས་པར་འཇུག་པ། ལྷག་མ་
གཡས་གཉིས་ལྕགས་ཀྱུ་དང་ཞགས་པ། གཡོན་གཉིས་ཐོད་པ་དང་ཁ་ཊཱཾ་ག་འཛིན་པ། ཞབས་གཡས་བརྐྱངས་ཤིང་གཡོན་བསྐུམས་པས་འཇིགས་བྱེད་དང་དུས་མཚན་བརྫིས་པས་ཡེ་ཤེས་ཀྱི་མེ་རབ་ཏུ་འབར་བའི་དབུས་
ན་བཞུགས་པ། ཤར་དུ་རྡོ་རྗེ་དབྱུག་པ་སྔོན་པོ་སྔོ་སེར་ལྗང་བའི་ཞལ་ཅན། ཕྱག་གཡས་དང་པོས་ཐོ་བ་འཛིན་པ། བྱང་དུ་རྡོ་རྗེ་ཉི་མ་སེར་པོ་སེར་སྔོ་ལྗང་བའི་ཞལ་ཅན། ཕྱག་གཡས་དང་པོས་རྡོ་རྗེས་མཚན་པའི་དབྱུག་པ་འཛིན་པ་
ནུབ་ཏུ་རྡོ་རྗེ་གཙུག་ཏོར་དམར་པོ་དམར་དཀར་ལྗང་བའི་ཞལ་ཅན། ཕྱག་གཡས་དང་པོས་པད་དམར་འཛིན་པ། ལྷོར་རྡོ་རྗེ་འཁྱིལ་བ་ལྗང་གུ་ལྗང་དཀར་སེར་བའི་ཞལ་ཅན། ཕྱག་གཡས་དང་པོས་སྣ་ཚོགས་རྡོ་རྗེ་འཛིན་པ་

[027A]༄༅། །མེར་རྡོ་རྗེ་གནོད་སྦྱིན་དུད་ཀ་དུད་ཀ་སེར་དང་ལྗང་བའི་ཞལ་ཅན། ཕྱག་གཡས་དང་པོས་ལྕགས་ཀྱུ་འཛིན་པ། སྲིན་པོར་རྡོ་རྗེ་དུས་དམར་པོ་དམར་སེར་ལྗང་བའི་ཞལ་ཅན། ཕྱག་གཡས་དང་པོས་དགྲ་
སྟ་འཛིན་པ། རླུང་དུ་ནག་པོ་ཆེན་པོ་སྔོན་པོ་སྔོ་སེར་ལྗང་བའི་ཞལ་ཅན། ཕྱག་གཡས་དང་པོས་རྩེ་གསུམ་འཛིན་པ། དབང་ལྡན་དུ་རྡོ་རྗེ་འཇིགས་སུ་རུང་བ་ནག་པོ་ནག་སེར་ལྗང་བའི་ཞལ་ཅན། ཕྱག་གཡས་དང་པོས་
རལ་གྲི་འཛིན་པ། སྟེང་དུ་གཙུག་ཏོར་འཁོར་ལོས་བསྒྱུར་བ་དཀར་པོ་དཀར་སྔོ་ལྗང་བའི་ཞལ་ཅན། ཕྱག་གཡས་དང་པོས་འཁོར་ལོ་འཛིན་པ། འོག་ཏུ་རྡོ་རྗེ་ས་འོག་སྔོན་པོ་སྔོ་སེར་ལྗང་བའི་ཞལ་ཅན། ཕྱག་གཡས་
གཡོན་གྱི་དང་པོས་རྡོ་རྗེ་དང་ཞགས་པ་འཛིན་པས་ཤེས་རབ་མ་ལ་འཁྱུད་ཅིང་ལྷག་མ་གཉིས་ཀྱིས་གཏུན་ཤིང་དང་ཁ་ཊཱཾ་ག་འཛིན་པ། ཁྲོ་བོ་གཞན་རྣམས་ནི་ཕྱག་གཡས་དང་པོས་རང་རང་གི་ཕྱག་མཚན་དང། གཡོན་
དང་པོས་ཐོད་པ་འཛིན་པས་རང་འོད་ཀྱི་ཤེས་རབ་མ་ལ་འཁྱུད་ཅིང། ལྷག་མ་གཉིས་ཀྱིས་རྡོ་རྗེ་དང་ཁ་ཊཱཾ་ག་འཛིན་པ། དབུ་སྐྲ་དམར་སེར་གྱེན་དུ་འབར་ཞིང་རང་རང་གི་རིགས་ཀྱི་བདག་པོའི་ཅོད་པན་གྱིས་མཛེས་པ་
སྨིན་མ་གཡོ་བ་དང་བཅས་པའི་ཁྲོ་གཉེར་ཅན། ཞལ་རེ་རེའང་མཆེ་བ་གཙིགས་ཤིང་དམར་ལ་ཟླུམ་པའི་སྤྱན་གསུམ་གསུམ་པ། ཐོད་སྐམ་ལྔའི་དབུ་རྒྱན་དང། མགོ་རློན་ལྔ་བཅུའི་དོ་ཤལ་ཅན། ཕྱག་རྒྱ་ལྔ་དང་

[027B] ཕྱོགས་སྐྱོང་བརྒྱད་དང་སྟེང་འོག་ཏུ་ཚངས་པ་དང་ཐགས་བཟང་རིས་རྣམས་གཡས་བརྐྱངས་ཀྱིས་མནན་ནས་བཞུགས་པའོ། །གཙོ་བོའི་ས་བོན་ནི་ཧཱུཾ་ངོ། ཨོཾ་ཁ་བཛྲ་དྷྀཀ་བཛྲ་ཧཱུཾ་ཀར་བཛྲ་ཧཱུཾ་
ཕཊ། ཅེས་བྱ་བ་ནི་རྡོ་རྗེ་ཧཱུཾ་མཛད་ཀྱི་སྙིང་པོའོ། །ཨོཾ་བཛྲ་ཀུཎྜ་ལི་བཛྲ་ཧཱུཾ་ཕཊ། ཅེས་པ་ལས་སྔགས་སོ། །ཡང་ན་ཕྱོགས་དང་ཕྱོགས་མཚམས་སྟེང་འོག་ཏུ་པད་ཉིའི་གདན་ལ་གཡས་བསྐོར་གྱིས་གཤིན་རྗེ་མཐར་བྱེད་སོགས་ཁྲོ་
བཅུའི་དཀྱིལ་འཁོར་དང། ཡང་ན་འཇམ་རྡོར་དང་ཁ་སྦྱོར་གྱི་རྡོར་སེམས་ཀྱི་ཁྲོ་བཅུ་སོ་སོའི་དཀྱིལ་འཁོར་རེ་རེར་འགྱུར་རོ། །ཕྱོགས་གསུམ་ག་ལ་ཡང་ཨོཾ་ཨཱ་བིགྷྣཱནྟ་ཀྲིཏ་ཧཱུཾ། ཞེས་པ་བགེགས་མཐར་བྱེད་ཀྱི་སྔགས་ཏེ་ལས་སྔགས་
སོ༑༑    ༈    ༑༑བདེ་མཆོག་གི་དཀྱིལ་འཁོར་དྲུག་ལ་དང་པོ་ལཱུ་ཨི་པ་དང་མཐུན་པ་ཤས་ཆེ། གཉིས་པ་ཞལ་ཕྱག་སོགས་ཁྱད་པར་ཅུང་ཟད་མ་གཏོགས་ཀུན་སྤྱོད་ནས་བཤད་པའི་དྲིལ་བུ་ལུགས་དང་
མཐུན་པ་ཤས་ཆེ་བས་ལཱུ་དྲིལ་གཉིས་རང་རང་གི་ལུགས་གཙང་མའི་སྒྲུབ་དཀྱིལ་བཞིན་བྱས་ནའང་ཤིན་ཏུ་ལེགས། ཕྲེང་བ་རང་ལུགས་ལྟར་ན་སྔོན་འགྲོ་དང་ཚོགས་ཞིང་གི་སྐབས་སུ་འདོན་པ་བསྒྱུར། དངོས་གཞི་
ནི་སྟོང་པའི་ངང་ལས་སྐད་ཅིག་གིས་དུར་ཁྲོད་ཆེན་པོ་བརྒྱད་ཀྱི་དབུས་སུ་རྡོ་རྗེའི་ས་གཞི་རྭ་བ་གུར་བླ་བྲེ་མེ་རི་དང་བཅས་པའི་བསྐོར་བའི་ནང་དུ་འབྱུང་བཞིའི་དཀྱིལ་འཁོར་རི་རབ་དང་བཅས་པ་ལ་གནས་པའི་སྣ་ཚོགས་

[028A]༄༅། །པདྨའི་ལྟེ་བར་སྣ་ཚོགས་རྡོ་རྗེའི་སྟེང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པའི་མཚན་ཉིད་ཐམས་ཅད་དང་ལྡན་པའི་དམ་ཚིག་འཁོར་ལོའི་ལྟེ་
བར་སྐུ་གསུང་ཐུགས་ཀྱི་འཁོར་ལོ་རྩིབས་བརྒྱད་པ། དེའི་ལྟེ་བར་བདེ་ཆེན་འཁོར་ལོ་སྣ་ཚོགས་པདྨ་འདབ་མ་བརྒྱད་པའི་དབུས་སུ་ཉི་གདན་ལ་རང་ཉིད་སྐད་ཅིག་གིས་དཔལ་ཧེ་རུ་ཀ་སྐུ་མདོག་མཐིང་ནག་ཞལ་བཞི་པ། རྩ་ཞལ་
ནག་གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེའང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་
བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཡས་ཌཱ་མ་རུ་དང། གཡོན་རལ་གྲི་འཛིན་པའི་མགོན་པོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་
གཉིས་ཐོད་པ་དང་ཁ་ཊཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ་མིག་གསུམ་པ་ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་
པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་ཁྲག་དང་བཅས་པའི་ན་བཟའ། ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་

[028B] གཡས་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེད་པ། གཡོན་པའི་ཕྱག་གསུམ་པ་ན་
རྡོ་རྗེས་མཚན་པའི་ཁ་ཊཱཾ་ག་བཞི་པ་ན་ཁྲག་གིས་གང་བའི་ཐོད་པ། ལྔ་པ་ན་རྡོ་རྗེ་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་
ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་སྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ་
སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། དགོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་
པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཆང་བ། ཕྱག་རྒྱ་དྲུག་གིས་རྒྱས་བཏབ་པ། མིའི་རྒྱུ་མས་མཆོད་ཕྱིར་ཐོགས་བྱས་པ། མི་རུས་ཀྱི་ཐལ་བས་ལུས་ཐམས་ཅད་ལ་
བྱུགས་པའོ། །བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ་ཕྱག་གཉིས་མ་སྤྱན་གསུམ་པ་གཅེར་མོ་སྐྲ་གྲོལ་པ། ཐོད་པའི་དུམ་བུས་བརྒྱན་པའི་འོག་པག་

[029A]༄༅། །ཅན། ཕྱག་གཡོན་པས་ཡབ་ཀྱི་མགུལ་ནས་འཁྱུད་ཅིང་ཐོད་པ་བདུད་བཞི་ལ་སོགས་པའི་ཁྲག་གིས་གང་བ་བསྣམས་ནས་ཡབ་ཀྱི་ཞལ་དུ་སྟོབ་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་
རྡོ་རྗེ་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ། ཀལྤ་འཇིག་པའི་དུས་ཀྱི་མེ་ལྟ་བུ། ཉི་མའི་འོད་ཅན་གྱི་གཟི་བརྗིད་འབར་བ། ཁྲག་ལ་དགྱེས་ཤིང་ཁྲག་འཛགས། བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་
ལེགས་པར་འཁྲིལ་པ། ཐུགས་རྗེའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ་ནུབ་
ཏུ་ཁཎྜ་རོ་ཧེ་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་པ་སྤྱན་གསུམ་པ། གཅེར་མོ་སྐྲ་གྲོལ་བ། ཕྱག་བཞིའི་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་ཁ་ཊཱཾ་ག་འཛིན་ཞིང་
གཡས་བརྐྱངས་ཀྱིས་བཞུགས་པ། མཚམས་བཞིར་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་འཁོར་ལོ། ཐུགས་ཀྱི་འཁོར་ལོའི་ཤར་གྱི་རྩིབས་ལ་ཁཎྜ་ཀ་པཱ་ལ་དང་རབ་གཏུམ་མ། བྱང་དུ་མཧཱ་ཀངྐཱལ་དང་གཏུམ་
མིག་མ། ནུབ་ཏུ་ཀངྐཱ་ལ་དང་འོད་ལྡན་མ། ལྷོར་མཆེ་བ་རྣམ་པར་གཙིགས་པ་དང་སྣ་ཆེན་མ། མེར་སུ་རཱ་པཻ་རཱིཎ་དང་དཔའ་བོའི་བློ་ཅན་མ། བདེན་བྲལ་དུ་འོད་དཔག་མེད་དང་ཁརྦ་རཱི། རླུང་དུ་རྡོ་རྗེའི་འོད་དང་ལངྐའི་དབང་ཕྱུག་མ་

[029B] གསུང་འཁོར་གྱི་ཤར་ནས་གཡོན་བསྐོར་དང། མེ་ནས་གཡས་བསྐོར་དུ་རིམ་པ་བཞིན། མྱུ་གུ་ཅན་དང་ས་སྲུང་མ། རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། དཔའ་བོ་
ཆེན་པོ་དང་རླུང་གི་ཤུགས་ཅན་མ། རྡོ་རྗེ་ཧཱུཾ་མཛད་དང་ཆང་འཐུང་མ། རྡོ་རྗེ་བཟང་པོ་དང་སྔོ་བསངས་ལྷ་མོ། རྡོ་རྗེ་འོད་དང་ཤིན་ཏུ་བཟང་མོ། འཇིགས་བྱེད་ཆེན་པོ་དང་རྟ་རྣ་མོ། མིག་མི་བཟང་དང་བྱ་གདོང་མ་རྣམས་སྐུ་མདོག་དམར་
པོ། སྐུ་འཁོར་ལ་ཤར་ནས་ཕྱོགས་གཡོན་བསྐོར་དང། མེ་ནས་མཚམས་གཡས་བསྐོར་དུ་རིམ་བཞིན། སྟོབས་པོ་ཆེ་དང་འཁོར་ལོའི་ཤུགས་ཅན་མ། རིན་ཆེན་རྡོ་རྗེ་དང་དུམ་སྐྱེས་མ། རྟ་མགྲིན་དང་ཆང་འཚོང་མ། ནམ་
མཁའི་སྙིང་པོ་དང་འཁོར་ལོའི་གོ་ཆ་མ། དཔལ་ཧེ་རུ་ཀ་དང་ཤིན་ཏུ་བཟང་མོ། པདྨ་གར་གྱི་དབང་ཕྱུག་དང་སྟོབས་ཆེན་མོ། རྣམ་པར་སྣང་མཛད་དང་འཁོར་ལོས་བསྒྱུར་མ། རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་རྣམས་སྐུ་མདོག་
དཀར་པོ། དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་པ་མཆེ་བ་གཙིགས་ཤིང་སྤྱན་གསུམ་པ། རལ་པའི་ཐོར་ཚུགས་ཅན་དཔྲལ་བར་རྡོ་རྗེའི་ཕྲེང་བ་དང། དཔའ་བོའི་དར་དབྱངས་ཅན། ཕྱག་བཞིའི་དང་པོ་གཉིས་ཀྱིས་རྡོར་དྲིལ་
བཟུང་ནས་ཡུམ་ལ་འཁྱུད་ཅིང། གཡས་འོག་མས་ཌཱ་མ་རུ་དང། གཡོན་འོག་མས་ཁ་ཊཱཾ་ག་འཛིན་པ། རུས་པའི་རྒྱན་དྲུག་གིས་བརྒྱན་ཅིང་གཡས་བརྐྱངས་ཀྱིས་བཞུགས་པ། དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་སྤྱན་

[030A]༄༅། །གསུམ་མ། དྲག་མོའི་གཟུགས་ཅན་གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡོན་པས་ཐོད་ཁྲག་འཛིན་པས་ཡབ་ལ་འཁྱུད་ཅིང། གཡས་སྡིགས་མཛུབ་དང་བཅས་པས་གྲི་གུག་འཕྱར་བ། ཤར་སྒོར་ཁྭ་གདོང་
མ་ནག་མོ། བྱང་སྒོར་འུག་གདོང་མ་ལྗང་གུ་ནུབ་སྒོར་ཁྱི་གདོང་མ་དམར་མོ། ལྷོ་སྒོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་པ། ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ནུབ་
བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། བརྒྱད་ཀའང་དྲག་མོ་ཆེན་མོ་སེམས་ཅན་ཀུན་གྱི་དོན་མཛད་པ་ལ་བརྩོན་པ། ཞལ་གཅིག་པ་སྤྱན་གསུམ་པ་
ཕྱག་བཞིའི་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་ཁ་ཊཱཾ་ག་འཛིན་པ། གཅེར་མོ་སྐྲ་གྲོལ་ཞིང་ཕྱག་རྒྱ་ལྔས་བརྒྱན་པ། རོའི་གདན་ལ་གཡས་བརྐྱངས་ཀྱིས་བཞུགས་པ། གཙོ་བོ་ལ་མི་བསྐྱོད་པ། ཕག་མོ་ལ་རྣམ་
སྣང། མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་ལ་མི་བསྐྱོད་པ། གསུང་འཁོར་ལ་སྣང་མཐའ། སྐུ་འཁོར་ལ་རྣམ་སྣང། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན། གཙོ་བོའི་ཐུགས་ཀར་
ཧཱུཾ་གི་མཐར་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ་ཌཱ་ཀི་ནཱི་ཛཱ་ལ་ཤམྭ་རེ་སཱཧཱ། ཞེས་པས་བསྐོར་བ་ལ་དམིགས་ནས་བཟླས་པ་བྱ། ཨོཾ་ཁཎྜ་རོ་ཧེ་ཧུཾ་ཧཱུཾ་ཕཊ། ཅེས་པ་དུམ་སྐྱེས་མའི་སྔགས་ཏེ་ལས་ཐམས་ཅད་པའོ།    ༈    །།

[030B] སྣ་ཚོགས་པདྨ་འདབ་མ་བརྒྱད་པའི་དབུས་སུ་ཉི་གདན་ལ་ཞེས་པའི་བར་སྔར་ཇི་ལྟ་བ་བཞིན་ལ། རང་ཉིད་སྐད་ཅིག་གིས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་
སྤྱན་གསུམ་པ། ཞལ་རྣམ་པར་འགྱུར་ཞིང་མཆེ་བ་གཙིགས་པ། ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། གཡོན་དུ་ཟླ་བ་ཕྱེད་པ་དང་ཐོད་སྐམ་ལྔའི་
དབུ་རྒྱན་དང། ཐོད་རློན་ལྔ་བཅུའི་དོ་ཤལ་ཅན། གར་གྱི་ཉམས་དགུ་དང་ལྡན་ཞིང། སྟག་ལྤགས་ཀྱི་ཤམ་ཐབས་ཅན། ཕྱག་རྒྱ་དྲུག་གིས་རྒྱས་བཏབ་ཅིང། མི་རུས་ཀྱི་ཐལ་བས་ལུས་ཐམས་ཅད་ལ་ཕྱུགས་པ། འཇིགས་བྱེད་དང་
དུས་མཚན་གྱི་སྟེང་ན་གཡས་བརྐྱངས་ཀྱིས་བཞུགས་པ། བཅོམ་ལྡན་འདས་ལ་མངོན་དུ་ཕྱོགས་པར་ཞེས་པ་ནས་དོ་ཤལ་ཅན། པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ་ཞེས་པ་ནས། ལྷོར་གཟུགས་ཅན་མ་སེར་མོ་
མཚམས་བཞིར་ཟླ་གདན་ལ་ཞེས་སོགས་དང། ཤར་གྱི་རྩིབས་ལ་ཁཎྜ་ཀ་པཱ་ལ་དང་རབ་གཏུམ་མ་ཞེས་པ་ནས། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ་ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་
མ། གཡས་ཌཱ་མ་རུ་དང། གཡོན་ཐོད་པ་དང་གྲུ་མོ་ཁུགས་ན་ཁ་ཊཱཾ་ག་འཛིན་པ། ཆོ་ག་ལྷག་མ་རྣམས་སྔར་བཞིན་ནོ། དཀྱིལ་འཁོར་གསུམ་པ་ནི། གཙོ་བོ་ཡབ་ཡུམ་དང་མཁའ་གྲོ་མ་སོགས་བཞི་སེར་པོ། གཙོ་བོ་ཡབ་ཡུམ་རྡོར་
[031A]༄༅། །དྲིལ་དང། མཁའ་འགྲོ་མ་སོགས་བཞི་ཌཱ་མ་རུ་དང་ཐོད་པ་འཛིན་པ། ཐུགས་འཁོར་གྱི་དཔའ་བོ་རྣམས་ནག་པོ་རྡོར་དྲིལ་འཛིན་པ་ལ་དཔའ་མོ་རྣམས་དཀར་མོ་རྡོ་རྗེ་སྡིགས་མཛུབ་དང་ཐོད་པ་འཛིན་པས་འཁྱུད་པ་
གསུང་འཁོར་གྱི་དཔའ་བོ་རྣམས་དམར་པོ་པདྨ་དང་པདྨའི་དྲིལ་བུ་འཛིན་པས་དཔའ་མོ་རྣམས་ནག་མོ་པདྨ་དང་བཅས་པའི་སྡིགས་མཛུབ་དང་ཐོད་པ་འཛིན་པ་ལ་འཁྱུད་པ། སྐུ་འཁོར་གྱི་དཔའ་བོ་རྣམས་དཀར་པོ་འཁོར་ལོ་དང། འཁོར་
ལོའི་དྲིལ་བུ་འཛིན་པས་དཔའ་མོ་རྣམས་དམར་མོ་འཁོར་ལོ་དང་བཅས་པའི་སྡིགས་མཛུབ་དང་ཐོད་པ་འཛིན་པ་ལ་འཁྱུད་པ། ཡབ་རྣམས་གཡས་བརྐྱངས་ཀྱིས་བཞུགས་པ་ལ་ཡུམ་རྣམས་ཞབས་གཉིས་བརླ་ལ་དཀྲིས་པའི་
ཚུལ་གྱིས་འཁྱུད་པ། ཁྭ་གདོང་མ་སོགས་བཞི་གྲི་ཐོད་འཛིན་ཞིང། མཚམས་མ་བཞི་ཌཱ་མ་རུ་དང་མི་མགོ་འཛིན་པ། བརྒྱད་ཀའི་དཔུང་པ་གཡོན་ལ་ཁ་ཊཱཾ་ག་འཆང་ཞིང། ལྷ་མོ་བཅུ་གཉིས་པོ་སྐྱིལ་ཀྲུང་ཕྱེད་པའི་གར་གྱིས་བཞུགས་
པ། ཁྱད་པར་ལྷག་མ་རྣམས་ནི་སྔར་བཞིན་ཏེ། བདེ་མཆོག་ཡབ་བཀའི་དཀྱིལ་འཁོར་གསུམ་མོ། །ཡང་དཔའ་བོ་ཉི་ཤུ་རྩ་ལྔ་པོ་བཞག་ནས་རྡོ་རྗེ་ཕག་མོ་གཙོ་བོར་བྱས་པའི་ལྷ་སོ་བདུན་གྱི་བདག་ཉིད་ཅན་གྱི་ཡུམ་བཀའི་
དཀྱིལ་འཁོར་རྣམ་པ་གསུཾ་དུ་འགྱུར་ཞིང། ཡུམ་གྱི་ས་བོན་ནི་བཾ་སྙིང་པོ་ན་ཨོཾ་བཛྲ་བཻ་ར་ཙ་ནཱི་ཡེ་ཧུཾ་ཧཱུཾ་ཕཊ། ཅེས་པ་སྟེ་ལྷག་མ་རྣམས་ནི་སྔར་བཞིན་ཤེས་པར་བྱའོ།།    ༈    །།སངས་རྒྱས་ཐོད་པ་ལྷ་ཉེར་ལྔའི་དཀྱིལ་འཁོར་ནི་

[031B] བསྲུང་འཁོར་ཐུན་མོང་བའི་ནང་དུ་ཆོས་འབྱུང་དཀར་པོ་གྲུ་གསུམ་པ་ཞེས་པ་ནས། གཞལ་ཡས་ཁང་གི་ནང་དུ་འཁོར་ལོ་དཀར་པོ་རྩིབས་བརྒྱད་པ་
དེའི་ལྟེ་བར་འཁོར་ལོ་དམར་པོ་རྩིབས་བརྒྱད་པ། དེའི་ལྟེ་བར་འཁོར་ལོ་ནག་པོ་རྩིབས་བརྒྱད་པ་ལ་གནས་པའི་སྣ་ཚོགས་པདྨ་འདབ་མ་བརྒྱད་པའི་ཟེའུ་འབྲུར་རོ་གདན་གྱི་སྙིང་གར་དཔལ་ཧེ་རུ་ཀ་སྐུ་མདོག་ནག་པོ་སྐྱིལ་ཀྲུང་ཕྱེད་
པའི་སྟབས་ཀྱིས་བཞུགས་ཤིང། གར་གྱི་ཉམས་དགུ་དང་ལྡན་པ། ཞལ་གཅིག་ཕྱག་བཞི་པ། སྤྱན་གསུམ་དམར་ཞིང་ཟླུམ་པ། ཕྱག་གཡས་པ་གཉིས་ན་ཌཱ་མ་རུ་དང་གྲི་གུག་གཡོན་པ་གཉིས་ཀྱིས་ཐོད་པ་དང་ཁ་ཊཱཾ་ག་འཛིན་
པ། ཕྱག་རྒྱ་དྲུག་གིས་རྒྱས་བཏབ་ཅིང། མི་མགོ་ལྔ་བཅུའི་དོ་ཤལ་དང་གླང་པོ་ཆེའི་པགས་པའི་ཤམ་ཐབས་འཆང་བ། སྣ་ཚོགས་རྡོ་རྗེ་དང་ཟླ་བ་ཕྱེད་པས་མཚན་པའི་རལ་པའི་ཐོར་ཅོག་ཅན། དབྲལ་བར་ཐོད་སྐམ་ལྔ་དང་སངས་རྒྱས་
ལྔའི་དབུ་རྒྱན་དང་ལྡན་པ། དེའི་པང་ན་ཡུམ་སྣ་ཚོགས་བདེ་མ་གཅེར་མོ་ཐོད་སྐམ་ལྔའི་དབུ་རྒྱན་དང་མི་མགོའི་ཕྲེང་བ་ཅན། སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་པ་དབུ་སྐྲ་གསིལ་བུར་གྲོལ་བ། གཡས་གྲི་
གུག་འཕྱར་ཞིང། གཡོན་ཡབ་ཀྱི་མགུལ་ནས་འཁྱུད་ཅིང་ཐོད་ཁྲག་ཞལ་དུ་སྟོབ་པ། བྱིན་པ་གཉིས་ཀྱིས་ཡབ་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །ཤར་གྱི་རྩིབས་དང་པོ་ལ་ལེགས་ཕྲེང་

[032A]༄༅། །ཅན་མ། བྱང་དུ་ཐོད་པ་ཅན་མ། ནུབ་ཏུ་འཇིགས་ཅན་མ། ལྷོར་མི་ཐུབ་མ། མཚམས་བཞིར་བདུད་རྩི་ལྔ་ལ་སོགས་པས་གང་བའི་ཐོད་པ་བཞིའོ། །མཐའ་སྐོར་རྡོ་རྗེ་སྔོན་པོའི་ཕྲེང་བས་བསྐོར་བ། དེའི་ཕྱི་རོལ་གྱི་རྩིབས་
གཉིས་པར་དགེ་བའི་སྐ་རགས་མ། བྱང་དུ་གཟུགས་ཅན་མ། ནུབ་ཏུ་རྣམ་རྒྱལ་མ། ལྷོར་འདོད་ཅན་མ། དབང་ལྡན་དུ་དུས་ཅན་མ། མེར་མཚོ་ཆེན་མ། བདེན་བྲལ་དུ་བྱེད་མ། རླུང་དུ་གསོད་མ། དེའི་མཐའ་སྐོར་རྡོ་རྗེ་དམར་པོའི་ཕྲེང་བས་
བསྐོར་བ། དེའི་ཕྱི་རལ་རྩིབས་གསུམ་པའི་ཤར་དུ་སྒྲོལ་མ། བྱང་དུ་འཇིགས་མཐོང་མ། ནུབ་ཏུ་ལེགས་མཐོང་མ། ལྷོར་ཐུབ་དཀའ་མ། དབང་ལྡན་དུ་དགེ་མ། མེར་གྲིབ་གནོན་མ། བདེན་བྲལ་དུ་དུས་མཚན་མ། རླུང་དུ་གྲགས་ཆེན་
མ་རྣམས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། དེའི་མཐའ་སྐོར་རྡོ་རྗེ་དཀར་པོའི་ཕྲེང་བས་བསྐོར་བ། ཤར་སྒོར་མཛེས་མ། བྱང་སྒོར་ནོར་འཛིན་མ། ནུབ་སྒོར་སྐལ་བཟང་མ། ལྷོ་སྒོར་མཐོང་བ་ཡིད་འོང་མ། བཞི་
གའང་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ལྷ་མ་ཐམས་ཅད་ཀྱང་སྐུ་མདོག་སྔོན་མོ་མཆེ་བ་ཅུང་ཟད་གཙིགས་པ། ཞལ་གཅིག་ཕྱག་གཉིས་སྤྱན་གསུམ་མ། དབུ་སྐྲ་དམར་སེར་གྱེན་དུ་བརྫེས་
ཤིང་ཐོད་པའི་ཕྲེང་བ་དང་རུས་པའི་རྒྱན་གྱིས་བརྒྱན་པ། ཁྲག་འཛག་ཅིང་སྟག་གི་པགས་པའི་ཤམ་ཐབས་ཅན། ཉི་གདན་ལ་སྐྱིལ་ཀྲུང་ཕྱེད་པའི་གར་གྱིས་བཞུགས་པའོ། །ཡང་ན་ལེགས་ཕྲེང་ཅན་མ་སོགས་བཞི་ནག་མོ། རིམ་པ་

[032B] རིམ་པ་གསུམ་པ་ལ་གནས་པ་རྣམས་ལྗང་གུ་སྒོ་སྐྱོང་མ་རྣམས་ནག་མོའོ། །གཙོ་བོ་ལ་རིགས་ལྔ། ཡུམ་ལ་རྣམ་སྣང། ལེགས་ཕྲེང་ཅན་སོགས་བཞི་ལ་རིན་འབྱུང། རིམ་པ་གཉིས་པ་ལ་
གནས་པ་རྣམས་ལ་སྣང་མཐའ། རིམ་པ་གསུམ་པ་ལ་གནས་པ་རྣམས་ལ་རྣམ་སྣང། སྒོ་སྐྱོང་རྣམས་ལ་དོན་གྲུབ་ཀྱིས་རྒྱས་འདེབས། གཙོ་བོའི་ས་བོན་ཧཱུཾ་དང། སྙིང་པོ་ནི། ཨོཾ་བུདྡྷ་ཀ་པཱ་ལི་ནཱི་ཨཱ་ཧྲཱི་ཧེ་ཧཱུཾ་ཕཊ། ཅེས་པ་ཡིན་ལ་
འདི་ཉིད་ལས་སྔགས་ཀྱང་ཡིན་ནོ། །མཇུག་ཆོག་ལྷག་མ་རྣམས་ནི་སྔར་བཞིན་ནོ།།    ༈    །།རྣལ་འབྱོར་ནམ་མཁའ་ལྷ་ང་བརྒྱད་ཀྱི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་རྣལ་འབྱོར་ནམ་མཁའ་ཞེས་སོགས་དང་
བསྲུང་འཁོར་ཐུན་མོང་བའི་ནང་དུ་ཆོས་འབྱུང་དཀར་པོ་གྲུ་གསུམ་པའི་དབུས་སུ་རླུང་མེ་ཆུ་སའི་དཀྱིལ་འཁོར་ལ་གནས་པའི་རྒྱ་མཚོ་ཆེན་པོས་ཡོངས་སུ་བསྐོར་བའི་རི་རབ་ཀྱི་སྟེང་ན་སྣ་ཚོགས་པདྨའི་སྟེང་དུ་སྣ་ཚོགས་རྡོ་རྗེའི་ལྟེ་བར་
རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པའི་མཚན་ཉིད་ཐམས་ཅད་དང་ལྡན་པའི་དབུས་སུ་སེང་གེའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་བཅོམ་ལྡན་འདས་དཔལ་རྣལ་འབྱོར་ནམ་
མཁའ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་པ། གཡས་རྡོ་རྗེ་ཕྱག་རྒྱའི་ནུ་མ་མདའ། གཡོན་དྲིལ་བུ་པད་སྣོད་གཞུ་འཛིན་པ། ཐོད་པའི་འཕྲེང་བ་དང་ནོར་བུ་དང་ཟླ་ཕྱེད་དང་སྣ་ཚོགས་རྡོ་རྗེས་མཚན་པའི་རལ་

[033A]༄༅། །པ་ནག་པོའི་ཐར་ཅོག་ཅན། སངས་རྒྱས་ལྔས་དབུ་བརྒྱན་ཅིང། སྟག་གི་པགས་པའི་ཤམ་ཐབས་གྲོལ་བ། སེམས་དཔའི་སྐྱིལ་མོ་ཀྲུང་གིས་བཞུགས་པ། དེའི་པང་ན་ཡུམ་ཡེ་ཤེས་ཀྱི་མཁའ་འགྲོ་མ་སྐུ་མདོག་
དཀར་མོ་ཞལ་གཅིག་ཕྱག་གཉིས་ཀྱིས་གཡས་ཁ་ཊཱཾ་ག་དང་གཡོན་ཐོད་པ་འཛིན་པ། ཕྱག་རྒྱ་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། ཤར་གྱི་རེའུ་མིག་ལ་གླང་པོ་ཆེའི་སྟེང་དུ་རྡོ་
རྗེ་མཁའ་འགྲོ་མ་དཀར་མོ་རོལ་པའི་སྟབས་ཀྱིས་བཞུགས་པ། བྱང་དུ་རྨ་བྱ་ལ་འཇིགས་བྱེད་མཁའ་འགྲོ་མ་སེར་མོ་སྦྲུལ་རྒྱན་ཅན་སྐྱིལ་ཀྲུང་ཕྱེད་པས་བཞུགས་པ། ནུབ་ཏུ་བྱ་ཁྱུང་ལ་ཙོག་པུར་གནས་པའི་རོ་ལངས་མ་དམར་
མོ། ལྷོར་ཁོལ་པོའི་གདན་ལ་བྱིན་པའི་སྐྱིལ་ཀྲུང་གིས་བཞུགས་པའི་གཏུམ་མོ་སྔོན་མོ་དབུ་སྐྲ་དམར་སེར་གྲོལ་ཞིང། སྤྱི་བོར་ཐལ་མོ་སྦྱོར་བ། ལྷག་མ་གསུམ་པོ་ཕྱག་གཉིས་ཀྱིས་ཁ་ཊཱཾ་ག་དང་ཐོད་པ་འཛིན་པ། གླང་ཆེན་སོགས་ལ་
གནས་པའི་གང་ཉིའི་གདན་ལ་བཞུགས་ཤིང། མི་ལྤགས་ཀྱི་སྟོད་གཡོགས་དང་གླང་ཆེན་གྱི་པགས་པའི་སྨད་གཡོགས་ཅན་ནོ། །དབང་ལྡན་དུ་སེང་གེ་ལ་འགྱིང་ཚུལ་གྱིས་གནས་པའི་སེང་གེ་མ་དཀར་མོ་ཕྱག་གཉིས་ཀྱི་གཡས་
ཁ་ཊཱཾ་ག་འཕྱར་ཞིང། གཡོན་སྡིགས་མཛུབ་དང་བཅས་པའི་ཞགས་པ་འཛིན་པ། མེར་རྡོ་རྗེ་མཆུ་ལ་ཟླུམ་པོའི་ཚུལ་གྱིས་བཞུགས་པའི་སྟག་མོ་ཁ་དོག་དཀར་ནག་ཕྱག་གཉིས་ཀྱི་གཡས་ལྕགས་ཀྱུ་དང། གཡོན་ཞགས་པ་འཛིན་

[033B] བདེན་བྲལ་དུ་མ་ཧེ་ལ་སྐྱིལ་ཀྲུང་ཕྱེད་པས་བཞུགས་པའི་ཅེ་སྤྱང་མ་ཅེ་སྤྱང་གི་གདོང་ཅན་སྐུ་མདོག་དམར་ནག་ཕྱག་གཉིས་ཀྱི་གཡས་དགྲ་སྟ་དང། གཡོན་ཞགས་པ་འཛིན་པ། རླུང་དུ་ཅེ་སྤྱང་གི་གདན་ལ་ཙོག་པུར་བཞུགས་པའི་འུག་པ་
མ་འུག་པའི་གདོང་ཅན་སྐུ་མདོག་དམར་སེར་ཕྱག་གཉིས་ཀྱི་གཡས་དབྱུག་པ་དང། གཡོན་ཞགས་པ་འཛིན་པ། བཞི་གའང་རང་རང་གི་ཆིབས་ལ་གནས་པའི་པད་ཉིའི་གདན་ལ་བཞུགས་པ། ཤར་དུ་རྡོ་རྗེ་མཁའ་འགྲོ་མའི་རྒྱབ་ཏུ་མཁའ་
འགྲོ་མ་དཀར་མོ་ཕྱག་གཉིས་ཀྱི་རྩེ་མོ་ཁར་བཅུག་པ། བྱང་དུ་འཇིགས་བྱེད་མཁའ་འགྲོ་མའི་རྒྱབ་ཏུ་མར་མེ་མ་སེར་མོ་སྤྱི་བོར་མར་མེ་ལྟ་བུའི་ཐལ་མོ་སྦྱར་བ། ནུབ་ཏུ་རོ་ལངས་མའི་རྒྱབ་ཏུ་འཇིག་བྱེད་མ་དམར་མོ་སྙིམ་པ་ཁྲག་གིས་གང་
བ་ཞལ་དུ་གསོལ་བ། ལྷོར་གཏུམ་མོའི་རྒྱབ་ཏུ་ཀ་མའོ་ཛཱི་ནག་མོ་ཕྱག་གཉིས་གཏུན་ཤིང་འཛིན་པ། བཞི་གའང་པད་ཉི་རོའི་གདན་ལ་བཞུགས་པ། དེ་ནས་རྡོ་རྗེའི་ཕྲེང་བ་ཟླུམ་པོའི་ཕྱི་རོལ་དུ་ལྷ་སྣམ་ཟླུམ་པོ་ལ་པད་ཟླའི་གདན་རྣམས་ཀྱི་
སྟེང་དུ་ཤར་ཕྱོགས་སུ་པུཀྐ་སི་དང་ཌཱ་མི་ཌཱི་དང་གཏུམ་མོ་རྣམས་སྐུ་མདོག་དཀར་མོ་ཕྱག་གཉིས་ཀྱིས་བདུད་རྩིའི་སྣོད་འཛིན་པ། བྱང་དུ་འཇིགས་བྱེད་མ་དང་ཁྲག་མ་དང་ཤམ་རྣམས་སྐུ་མདོག་སེར་མོ་ཕྱག་གཉིས་ཀྱིས་ཤ་ལྔས་གང་
བའི་ཐོད་པ་འཛིན་པ། ནུབ་ཏུ་དྲག་ཤུལ་མ་དང་འབར་མ་དང་མེ་ཐུབ་མ་རྣམས་སྐུ་མདོག་དམར་མོ་ཕྱག་གཉིས་ཀྱིས་གཏོར་མའི་སྣོད་འཛིན་པ། ལྷོར་ཐོད་པ་མ་དང་རྡོ་རྗེ་མ་དང་བུམ་པ་མ་རྣམས་སྐུ་མདོག་ནག་མོ་ཕྱག་གཉིས་ཀྱིས་བཏུང་

[034A]༄༅། །བའི་སྣོད་འཛིན་པ། དབང་ལྡན་གྱི་གཡས་སུ་སྒེག་མོ་ཕྱག་གཉིས་བསྙེམས་པའི་ཚུལ་དང། གཡོན་དུ་དྲི་ཆབ་མ་དྲིའི་སྣོད་འཛིན་པ། གཉིས་ཀ་སྐུ་མདོག་སེར་མོ། མེ་མཚམས་ཀྱི་གཡས་སུ་པི་ཝང་མ་པི་ཝང་
བསྒྲེང་ཞིང། གཡོན་དུ་མེ་ཏོག་མ་ཕྱག་གཉིས་ཀྱིས་མེ་ཏོག་འཐོར་བ། གཉིས་ཀ་སྐུ་མདོག་དཀར་མོ། བདེན་བྲལ་གྱི་གཡས་སུ་གླུ་མ་ཁ་ནས་ཚིག་འབྱིན་པའི་ཕྱག་རྒྱ་དང། གཡོན་དུ་བདུག་པ་མ་སྤོས་དང་བཅས་པའི་སྤོས་སྣོད་འཛིན་
པ། གཉིས་ཀ་སྐུ་མདོག་ནག་མོ། རླུང་གི་གཡས་སུ་གར་མ་གར་གྱི་ཚུལ་གྱིས་ཐལ་མོ་སྤྱི་བོར་སྦྱར་བ་དང། གཡོན་དུ་མར་མེ་མ་མར་མེ་དང་བཅས་པའི་མར་མེའི་སྣོད་འཛིན་པ། གཉིས་ཀ་སྐུ་མདོག་དམར་མོ། ཡེ་ཤེས་མཁའ་
འགྲོ་མ་ལ་སོགས་པའི་ལྷ་མོ་སུམ་ཅུ་རྩ་གསུམ་པ་ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་མ། སྐྲ་གྲོལ་ཞིང་ཐོད་པ་ལྔའི་འཕྲེང་བས་བརྒྱན་པའོ། །འཇིགས་བྱེད་མཁའ་འགྲོ་མ་ནི་དབུ་སྐྲ་གྱེན་དུ་བརྫེས་པའོ། སེང་
གེ་མ་ལ་སོགས་པ་ནི་གོས་དམར་པོ་ཅན་ནོ། །དེའི་ཕྱི་རོལ་གྱི་སྒོ་དང་སྣམ་བུ་རྣམས་ལ་པད་ཟླའི་གདན་གྱི་སྟེང་དུ་ཤར་སྒོར་ཁྱབ་འཇུག་ནག་པོ། བྱང་སྒོར་ཚངས་པ་སེར་པོ། ནུབ་སྒོར་དབང་ཕྱུག་དཀར་པོ། ལྷོ་སྒོར་གདོང་དྲུག་དམར་
པོ། དབང་ལྡན་དུ་དབང་པོ་སེར་པོ། མེར་ལུས་ངན་སེར་པོ། སྲིན་པོར་གཤིན་རྗེ་ནག་པོ། རླུང་དུ་ཆུ་ལྷ་དཀར་པོ། ལྷ་སྣམ་རྣམས་ལ་ཤར་དུ་ཀེང་རུས་འཇིགས་བྱེད། ཁ་ཊཱཾ་གའི་སྲིན་པོ། ཚོགས་ཀྱི་དབང་ཕྱུག་དྲིལ་བུའི་རྣ་བ་ཅན་རྣམས་

[034B] བྱང་དུ་གཏུམ་པོའི་དབང་ཕྱུག་འདུན་སའི་ལྷ་རིགས་ཀྱི་དབང་ཕྱུག་ཛྷཾ་ཀ་ར་འཇིགས་སུ་རུང་བ་རྣམས་སེར་པོ། ནུབ་ཏུ་དྲག་པོའི་འདོད་པ་ཥཎྜཱི་ལའི་དབང་ཕྱུག་ཌཱ་མ་རུའི་འདུལ་བྱོད། རྔ་སྒྲ་འཇིགས་བྱེད་རྣམས་དམར་བ་
ལྷོར་ཏུམ་བུ་རའི་དབང་ཕྱུག་སྠཱར་ནཱ་དའི་མཆེ་བ་གཙིགས་པ་གཞུ་འཛིན་པ་རྣམས་ནག་པོ། ཁྱབ་འཇུག་སོགས་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་ཁ་ཊཱཾ་ག་དང་རྩེ་གསུམ། གཡོན་གཉིས་རང་
གི་ཆུང་མ་ལ་འཁྱུད་པ་དང་ཐོད་པ་འཛིན་པ། རལ་པ་ནག་པོའི་ཐོར་ཅོག་ཅན། ཐོད་སྐམ་ལྔས་དབུ་བརྒྱན་ཅིང་ཕྱག་རྒྱ་ལྔ་དང་ལྡན་པ། སྟག་གི་པགས་པའི་ཤམ་ཐབས་ཅན། ཡུམ་རྣམས་ཀྱང་ཞལ་གཅིག་ཕྱག་གཉིས་མ་
གཡས་ཁ་ཊཱཾ་ག་དང་གཡོན་ཐོད་པ་འཛིན་པས་ཡབ་ལ་འཁྱུད་པ། ཡེ་ཤེས་མཁའ་འགྲོ་མ་ལ་མི་བསྐྱོད་པ། རྡོ་རྗེ་མཁའ་འགྲོ་སོགས་བཞི་དང། མཁའ་འགྲོ་མ་སོགས་བཞི་ལ་རྣམ་སྣང་རིན་འབྱུང་སྣང་མཐའ་དོན་གྲུབ་
རྣམས་དང། སེང་གེ་མ་སོགས་བཞི་ལ་མི་བསྐྱོད་རྣམ་སྣང་རིན་འབྱུང་སྣང་མཐའ་རྣམས་དང། ཚངས་པ་ལ་སྣང་མཛད། དབང་ཕྱུག་ཆེན་པོ་ལ་སྣང་མཐའ། ལྷ་གཞན་དཀར་པོ་རྣམས་ལ་རྣམ་སྣང། སེར་པོ་རྣམས་ལ་རིམ་
འབྱུང། དམར་པོ་རྣམས་ལ་སྣང་མཐའ། ནག་པོ་རྣམས་ལ་མི་བསྐྱོད་པས་རྒྱས་བཏབ། གཙོ་བོའི་ས་བོན་ཧཱུཾ་དང། སྙིང་པོའི་སྔགས་ཨོཾ་ཧཱུཾ་ཧཱ་སཱཧཱ། ཞེས་པ་དང། ལས་སྔགས་ཨོཾ་ཧཱུཾ་གྷུཾ་གྷཿ་སཱཧཱ་རོ་ལངས་མའི་འོ། །ལྷག་མ་

[035A]༄༅། །རྣམས་ནི་སྔར་བཞིན་དུ་ཤེས་པར་བྱའོ།    ༈    །།གཤིན་རྗེའི་གཤེད་དགྲ་ནག་ལྷ་བཅུ་གསུམ་གྱི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་གཤིན་རྗེའི་གཤེད་དུ་གསལ་བའི་ཞེས་སོགས་དང་
ཐུན་མོང་བའི་བསྲུང་འཁོར་ནས་ཆོས་འབྱུང་དཀར་པོ་ཞེས་སོགས་ནས། མཚན་ཉིད་ཐམས་ཅད་དང་ལྡན་པའི་དབུས་སུ་སྣ་ཚོགས་པདྨ་དང། ཉི་མའི་སྟེང་དུ་མ་ཧེ་ནག་པོ་རབ་ཏུ་ཁྲོས་པ་རུས་པའི་རྒྱན་གྱིས་བརྒྱན་པའི་རྒྱབ་ཏུ་སྣ་ཚོགས་
པདྨ་དང། ཉི་མ་ལ་གནས་པའི་གཤིན་རྗེའི་གདན་ལ་གཤིན་རྗེའི་གཤེད་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་ཤེས་རབ་མ་ལ་འཁྱུད་པ། ལྷག་མ་གཡས་
གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དང་པདྨ། ཞལ་རེ་རེ་ལ་དམར་ཞིང་ཟླུམ་པའི་སྤྱན་གསུམ་གསུམ་དང་ལྡན་ཞིང། སྨིན་མ་དང་ཨག་ཚོམ་དང། དབུ་སྐྲ་དམར་སེར་གྱེན་དུ་འབར་བ། རྡོ་རྗེའི་རྒྱན་གྱིས་བརྒྱན་པ། སྐུ་
བོང་ཐུང་ཞིང་གསུས་པ་འཕྱང་བ། ཐོད་པ་སྐམ་པོ་ལྔ་ལྔས་དབུ་ལ་བརྒྱན་ཅིང། མི་མགོ་རློན་པའི་དོ་ཤལ་མགུལ་པར་འཕྱར་བ། ལྗགས་འགྲིལ་ཞིང་མཆེ་བ་འབར་བ་གཙིགས་པ། ཀླུ་ཆེན་པོ་བརྒྱད་ཀྱིས་བརྒྱན་ཅིང། ཞབས་
གཡས་བསྐུམས་གཡོན་བརྐྱངས་པའི་སྟབས་ཀྱིས་བཞུགས་པ། ཤར་དུ་གཏི་མུག་གཤིན་རྗེའི་གཤེད་ཅེས་སོགས་ལྷ་བཅུ་གཉིས་ཐོད་པ་བཞི་དང་བཅས་པ་འཇིགས་བྱེད་བཅུ་གསུམ་མ་དང་ཁྱད་པར་མེད་ཅིང། ཉེ་སྙིང་

[035B] །ཡང་ན་རྗེ་ཐམས་ཅད་མཁྱེན་པ་ཙོང་ཁ་པ་ཆེན་པོས་མཛད་པའི་སྒྲུབ་ཐབས་ཇི་ལྟ་བ་བཞིན་དུ་བྱའོ།།    ༈    །།རྡོ་རྗེ་སྒྲོལ་མ་ལྷ་བཅུ་གཅིག་
གི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་རྗེ་བཙུན་སྒྲོལ་མར་གསལ་བའི་ཞེས་སོགས་ནས་ཐུན་མོང་བའི་བསྲུང་འཁོར་ཆོས་འབྱུང་གཞལ་ཡས་ཁང་གི་བར་སྔར་བཞིན་བསྐྱེད་པའི་དབུས་སུ་སྣ་ཚོགས་པདྨ་འདབ་མ་
བརྒྱད་པའི་ལྟེ་བ་དང་ཕྱོགས་བཞིར་ཟླ་བའི་གདན་དབུས་སུ་བཅོམ་ལྡན་འདས་མ་རྡོ་རྗེ་སྒྲོལ་མ་སྐུ་མདོག་གསེར་བཙོ་མ་ལྟ་བུ་སངས་རྒྱས་ལྔའི་ཅོད་པན་ཅན། ཞལ་བཞིའི་རྩ་ཞལ་གསེར་མདོག་གཡས་དཀར་གཡོན་དམར་
རྒྱབ་སྔོ་བ། ཕྱག་བརྒྱད་ཀྱི་གཡས་པ་རྣམས་ན་རྡོ་རྗེ་ཞགས་པ་མདའ་དང་དུང། གཡོན་པ་རྣམས་ཀྱིས་ཨུ་ཏྤ་ལ་སེར་པོ་གཞུ་དང་ལྕགས་ཀྱུ་སྡིགས་མཛུབ་མཛད་པ། ཤར་གྱི་པད་ཟླ་ལ་མེ་ཏོག་སྒྲོལ་མ་དཀར་མོ་ཕྱག་གཉིས་
ཀྱིས་མེ་ཏོག་གི་ཕྲེང་བ་འཛིན་པ། ལྷོར་བདུག་སྤོས་སྒྲོལ་མ་ནག་མོ་ཕྱག་གཉིས་ཀྱིས་བདུག་སྤོས་འཛིན་པ། ནུབ་ཏུ་མར་མེའི་སྒྲོལ་མ་སེར་མོ་ཕྱག་གཉིས་ཀྱིས་མར་མེ་འཛིན་པ། བྱང་དུ་དྲིའི་སྒྲོལ་མ་དམར་མོ་ཕྱག་གཉིས་ཀྱིས་
དྲི་ཆབ་གྱི་དུང་ཕོར་འཛིན་པ། མཚམས་ཀྱི་འདབ་མ་རྣམས་ལ་སྣང་མཛད་ལ་སོགས་པའི་མདོག་ཅན་གྱི་འཁོར་ལོ་རྡོ་རྗེ་པདྨ་རལ་གྲིས་མཚན་པ། ཤར་སྒོར་རྡོ་རྗེ་ལྕགས་ཀྱུ་མ་དཀར་མོ་ལྕགས་ཀྱུ་འཛིན་པ། ལྷོ་སྒོར་རྡོ་རྗེ་
[036A]༄༅། །ཞགས་པ་མ་སེར་མོ་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་མ་དམར་མོ་ལྕགས་སྒྲོག་འཛིན་པ། བྱང་སྒོར་རྡོ་རྗེ་དྲིལ་བུ་མ་ལྗང་གུ་རྡོ་རྗེ་དྲིལ་བུ་འཛིན་པ། མེ་ལ་སོགས་པའི་མཚམས་བཞི་
སྤྱན་སོགས་རྣམ་པར་དག་པའི་བྱང་ཆུབ་སེམས་ཀྱིས་གང་བའི་བུམ་པ་དང། རི་རབ་དང། མེའི་ཐབ་དང། རྒྱལ་མཚན་གྱིས་མཚན་པ། སྟེང་དུ་གཙུག་ཏོར་རྣམ་པར་རྒྱལ་མ་དཀར་མོ་འཁོར་ལོ་འཛིན་པ། འོག་ཏུ་གནོད་མཛེས་
མ་སྔོན་མོ་ཀླུའི་ཞགས་པ་འཛིན་པ། ལྷ་མོ་དྲུག་པོ་འདི་རྣམས་གཡོན་པ་སྡིགས་མཛུབ་མཛད་ཅིང་པད་ཉིའི་གདན་ལ་བཞུགས་པ། བཅུ་པོ་ཐམས་ཅད་ཞལ་གཅིག་ཕྱག་གཉིས་མ། གཙོ་འཁོར་ཐམས་ཅད་གསེར་གྱི་རྣ་ཆ་
སོགས་རིན་པོ་ཆེའི་རྒྱན་གྱིས་བརྒྱན་ཅིང། གོས་སྣ་ཚོགས་ཀྱི་ན་བཟའ་ཅན། འོད་དམར་པོ་འབར་བའི་དབུས་ན་རྡོ་རྗེའི་སྐྱིལ་ཀྲུང་གིས་བཞུགས་པ། རྡོ་རྗེ་སྒྲོལ་མའི་རིགས་བདག་རིན་འབྱུང་དང། མེ་ཏོག་སྒྲོལ་མ་སོགས་བཞི་
དང༑ ལྕགས་ཀྱུ་མ་སོགས་བཞི་ལ་རིམ་བཞིན་རྣམ་སྣང། མི་བསྐྱོད་པ། སྣང་མཐའ། དོན་གྲུབ་རྣམས་དང། གཙུག་ཏོར་རྣམ་རྒྱལ་ལ་རིན་འབྱུང། གནོད་མཛེས་མ་ལ་མི་བསྐྱོད་པས་རྒྱས་བཏབ། རྗེ་བཙུན་མའི་ས་བོན་ཏཾ་དང་
ཨོཾ་ཏཱ་རེ་ཏུཏྟཱ་རེ་ཏུ་རེ་སཱཧཱ། ཞེས་པ་ནི་སྙིང་པོ་ལས་སྔགས་གཉིས་ཀ་ཡིན་ཞིང། ལྷག་མ་རྣམས་ནི་སྔར་བཞིན་ནོ།།    ༈    །།འོད་ཟེར་ཅན་ལྷ་ཉེར་ལྔ་མའི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་སྐད་ཅིག་

[036B] ཐུན་མོང་བའི་བསྲུང་འཁོར་ཆོས་འབྱུང་གཞལ་ཡས་ཁང་དང་བཅས་པ་སྔར་བཞིན་བསྐྱེད་པའི་ནང་དུ་མཆོད་རྟེན་གྱི་ཕུག་གི་དཀྱིལ་འཁོར་གྱི་དབུས་སུ་པདྨ་དང་ཉི་མའི་གདན་ལ་
བཅོམ་ལྡན་འདས་མ་འོད་ཟེར་ཅན་མ་སྐུ་མདོག་སེར་མོ་རྩ་ཞལ་སེར་པོ་གཡས་ཞལ་དཀར་པོ་གཡོན་ཕག་ཞལ་ཁྲོས་ཤིང་ལྗགས་འགྲིལ་བ། རིན་པོ་ཆེའི་རྒྱན་གྱིས་བརྒྱན་ཅིང་དབུ་ལ་མཆོད་རྟེན་དང་མེ་ཏོག་གི་ཕྲེང་བས་མཛེས་པ་
ཕྱག་དྲུག་གི་གཡས་པ་གསུམ་ན་མདའ་དང་རྡོ་རྗེ་ཁབ། གཡོན་པ་གསུམ་ན་གཞུ་དང་སྐུད་པ་མྱ་ངན་མེད་པའི་ཤིང་གི་ཡལ་ག་མེ་ཏོག་དང་བཅས་པ་འཛིན་པ། སྟོད་གཡོགས་དང་སྨད་གཡོགས་སྔོན་པོ་རྣམ་པར་བཀྲ་བ་ཅན་
གསེར་མདོག་ལྟ་བུའི་ཕག་པའི་གདན་ལ་བཞུགས་ཤིང། རང་གི་མདོག་ཅན་གྱི་ཕག་པས་ཡོངས་སུ་བསྐོར་བ། ཤར་དུ་ཨརྐྐམ་སི་སྐུ་མདོག་དམར་མོ་ཞལ་གཅིག་ཕྱག་གཉིས་ཀྱིས་ཁབ་དང་སྐུད་པ་འཛིན་པ། ལྷོར་མརྐྐམ་སི་
སྐུ་མདོག་གསེར་མདོག་ཞལ་གཅིག་ཕྱག་གཉིས་ཀྱིས་ཁབ་སྐུད་དང་མྱ་ངན་མེད་པའི་ཡལ་ག་འཛིན་པ། ནུབ་ཏུ་ཨཾ་ཏ་ར་དྷཱ་ན་མ་སི་སྐུ་མདོག་གསེར་མདོག་ཞལ་གཅིག་ཕྱག་གཉིས་ཀྱིས་མྱ་ངན་མེད་པའི་ཡལ་ག་དང་སྡིགས་
མཛུབ་དང་བཅས་པའི་ཞགས་པ་འཛིན་པ། བྱང་དུ་ཏེ་ཛོམ་སི་སྐུ་མདོག་དམར་མོ་ཞལ་གཅིག་ཕྱག་གཉིས་ཀྱིས་མདའ་གི་ཞུ་འཛིན་པ། མེ་ལ་སོགས་པའི་མཚམས་བཞིར་ཨུ་ད་ཡ་མ་སི་དང་གུལ་མ་མ་སི་དང་བ་ན་མ་སི་

[037A]༄༅། །དང་ཙཱི་བ་ར་མ་སི་རྣམས་ཨརྐྐ་མ་སི་ལ་སོགས་པའི་སྐུ་མདོག་ཕྱག་མཚན་བཞིན་ནོ། །རིམ་པ་གཉིས་པའི་ཤར་གྱི་སྣམ་བུ་ལ་མཧཱ་ཙཱི་བེ་ར་མ་སི་དང། པ་ར་ཧ་མུ་ཁི་ནི་གཉིས་སྐུ་མདོག་ནག་མོ་མཆེ་བ་
གཙིགས་ཤིང་འཇིགས་སུ་རུང་བ་ཕྱག་གཉིས་ཀྱིས་ལྕགས་ཀྱུ་དང་ཞགས་པ་འཛིན་པ། ལྷོའི་སྣམ་བུ་ལ་བ་དཱ་ཀྲ་མ་སི་དང་བ་རཱ་ལི་གཉིས་སྐུ་མདོག་སེར་མོ་ཞལ་གཅིག་ཕྱག་གཉིས་ཀྱིས་མྱ་ངན་མེད་པའི་ཡལ་ག་དང་
རྡོ་རྗེ་འཛིན་པ། ནུབ་ཀྱི་སྣམ་བུ་ལ་པ་རཱ་ཀྲ་མ་སི་དང་པ་རཱ་ལི་གཉིས་སྐུ་མདོག་དམར་མོ་ཞལ་གཅིག་ཕྱག་གཉིས་ཀྱིས་མདའ་གཞུ་འཛིན་པ། བྱང་གི་སྣམ་བུ་ལ་ཨུརྨ་མ་སི་དང་ཝ་རཱ་ལི་གཉིས་སྐུ་མདོག་ལྗང་གུ་ཞལ་གཅིག་ཕྱག་
གཉིས་ཀྱིས་ཁབ་དང་སྐུད་པ་འཛིན་པ། མེར་བཏཱ་ལི་སྐུ་མདོག་དམར་མོ་ཞལ་གཅིག་ཕྱག་གཉིས་ཀྱིས་ཁབ་དང་སྐུད་པ་འཛིན་པ། བདེན་བྲལ་དུ་བ་རཱ་ལི་སྐུ་མདོག་སེར་མོ་ཞལ་གཅིག་ཕྱག་གཉིས་ཀྱིས་ཁབ་སྐུད་དང་མྱ་ངན་
མེད་པའི་མེ་ཏོག་གི་ཆུན་པོ་འཛིན་པ། རླུང་དུ་བ་རཱ་ལི་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱིས་མྱ་ངན་མེད་པའི་ཡལ་ག་དང་ཞགས་པ་འཛིན་པ། དབང་ལྡན་དུ་བ་རཱ་ཧ་མུ་ཁི་སྐུ་མདོག་དམར་མོ་ཞལ་གཅིག་ཕྱག་
གཉིས་ཀྱིས་མདའ་གཞུ་འཛིན་པ། ཤར་སྒོར་ཨཱ་ལོ་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱིས་ལྕགས་ཀྱུ་འཛིན་པ། ལྷོ་སྒོར་ཏཱ་ལོ་སྐུ་མདོག་སེར་མོ་ཞལ་གཅིག་ཕྱག་གཉིས་ཀྱིས་ཞགས་པ་འཛིན་པ། ནུབ་སྒོར་ཀཱ་ལོ་སྐུ་

[037B] བྱང་སྒོར་སཙྪ་ལོ་སཾ་མའུ་རྟི་སྐུ་མདོག་ལྗང་ཀུ་ཞལ་གཅིག་ཕྱག་གཉིས་ཀྱིས་དྲིལ་བུ་འཛིན་པ། སྒོ་མ་བཞི་པད་ཉིའི་གདན་ལ་གཡས་བརྐྱངས་གཡོན་བསྐུམས་དང་
གཞན་ཉི་ཤུ་པོ་པད་ཟླའི་གདན་ལ་གཡས་བསྐུམས་གཡོན་བརྐྱངས་ཀྱིས་བཞུགས་པ། ཐམས་ཅད་ཀྱང་ཕག་ཞལ་ཅན། སྤྱན་གསུམ་གསུམ་དང་ལྡན་ཞིང། རིན་པོ་ཆེའི་རྒྱན་སྣ་ཚོགས་པས་བརྒྱན་པ། མཆོད་རྟེན་གྱིས་དབུ་ལ་
སྤྲས་ཤིང། སྟོད་གཡོགས་དང་སྨད་གཡོགས་སྔོན་པོ་ཅན། ལང་ཚོ་དར་ལ་བབ་པ་གསེར་གྱི་མདོག་ཅན་གྱི་ཕག་ལ་ཆིབས་ཤིང། ཕག་སེར་པོས་བསྐོར་བ། གཙོ་མོའི་རིགས་བདག་རྣམ་སྣང། ཤར་དང་ཤར་ལྷོ་པ་རྣམས་ལ་མི་
བསྐྱོད་པ། ལྷོ་དང་ལྷོ་ནུབ་པ་རྣམས་ལ་རིན་འབྱུང། ནུབ་དང་ནུབ་བྱང་པ་རྣམས་ལ་འོད་དཔག་མེད། བྱང་དང་བྱང་ཤར་པ་རྣམས་ལ་དོན་གྲུབ་ཀྱིས་རྒྱས་བཏབ། གཙོ་མོའི་ས་བོན་མཾ་དང་ཨོཾ་མཱ་རཱི་ཙྱཻ་སཱཧཱ་ཞེས་པ་སྙིང་པོ་དང། ཨོཾ་མཱ་རཱི་ཙྱཻ་ཧཱུཾ་
སརྦ་བིགྷཱན་ཨུཏ་སཱ་ད་ཡ་ཧཱུཾ་ཕཊ། ཅེས་པ་ནི་ལས་སྔགས་སོ། །ལྷག་མ་རྣམས་ནི་སྔར་བཞིན་ནོ།།    ༈    །།གྲྭ་ལྔ་ལྷ་བཅུ་གསུམ་མའི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་སྐད་ཅིག་གིས་སོ་སོར་འབྲང་
མར་གསལ་བའི་ཞེས་སོགས་དང། ཐུན་མོང་བའི་བསྲུང་འཁོར་ཕྱི་ནང་དུ་རི་རབ་ཀྱི་སྟེང་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་མཚན་ཉིད་ཐམས་ཅད་དང་ལྡན་པའི་ནང་དུ་སྣ་

[038A]༄༅། །ཚོགས་རྡོ་རྗེའི་ལྟེ་བར་སྣ་ཚོགས་པདྨ་དང་ཟླ་བའི་གདན་ལ་བཅོམ་ལྡན་འདས་མ་སོ་སོར་འབྲང་མ་ཆེན་མོ་སྐུ་མདོག་སེར་མོ་ཞལ་བཞི་ཕྱག་བཅུ་གཉིས་མ། ཞལ་སེར་པོ་གཡས་དཀར་གཡོན་དམར་རྒྱབ་
སྔོ་བ༑ ཕྱག་གཡས་པ་རྣམས་ཀྱིས་རིན་པོ་ཆེའི་པཏྲ། འཁོར་ལོ། རྡོ་རྗེ། མདའ་དང། རལ་གྲི། མཆོག་སྦྱིན། གཡོན་པ་རྣམས་ཀྱིས་རྡོ་རྗེ། ཞགས་པ། རྩེ་གསུམ། གཞུ་དང། དགྲ་སྟ། དུང་འཛིན་པ། དབུ་ལ་མཆོད་རྟེན་གྱིས་བརྒྱན་
ཅིང༑ འོད་དམར་པོས་བསྐོར་བའི་དབུས་ན་རྡོ་རྗེའི་སྐྱིལ་མོ་ཀྲུང་གིས་བཞུགས་པ། ཤར་དུ་པད་ཟླའི་གདན་ལ་སྟོང་ཆེན་རབ་འཇོམས་སྐུ་མདོག་དཀར་མོ་ཞལ་བཞི་ཕྱག་བཅུ་མ། རྩ་ཞལ་དཀར་པོ། གཡས་སྔོ། གཡོན་ལྗང། རྒྱབ་
སེར་བ། ཕྱག་གཡས་པ་རྣམས་ན་པདྨར་གནས་པའི་འཁོར་ལོ་རྩིབས་བརྒྱད་པ། མཆོག་སྦྱིན་ལྕགས་ཀྱུ་མདའ་དང་རལ་གྲི། གཡོན་པ་རྣམས་ཀྱིས་རྡོ་རྗེ་དང་སྡིགས་མཛུབ་ཞགས་པ་གཞུ་དང། དགྲ་སྟ་འཛིན་པ། ཟླ་བའི་འོད་ཀྱི་
རྒྱབ་ཡོལ་ཅན། རོལ་པའི་སྟབས་ཀྱིས་བཞུགས་པ། ལྷོར་པད་ཉིའི་གདན་ལ་གསང་སྔགས་རྗེས་འཛིན་སྐུ་མདོག་ནག་མོ་ནག་དཀར་དམར་བའི་ཞལ་གསུམ་ཕྱག་བཅུ་གཉིས་མ། དང་པོ་གཉིས་ཀྱིས་ཆོས་འཆད། དེའི་འོག་མ་
གཉིས་ཀྱིས་ཏིང་ངེ་འཛིན་གྱི་ཕྱག་རྒྱ་མཛད་པ། གཡས་ལྷག་མ་རྣམས་ཀྱིས་རྡོ་རྗེ་མདའ་དང་མཆོག་སྦྱིན་མི་འཇིགས་པའི་ཕྱག་རྒྱ། གཡོན་ལྷག་མ་རྣམས་ཀྱིས་སྡིགས་མཛུབ་དང་བཅས་པའི་ཞགས་པ་གཞུ་དང་རིན་ཆེན་པ་ཏྲ་

[038B] རྡོ་རྗེའི་སྐྱིལ་ཀྲུང་གིས་བཞུགས་པ། ནུབ་ཏུ་སྣ་ཚོགས་པད་ཉིའི་གདན་ལ་བསིལ་བའི་ཚལ་ཆེན་མོ་སྐུ་མདོག་དམར་མོ་དམར་དཀར་ནག་བའི་ཞལ་གསུམ་ཕྱག་བརྒྱད་མ་གཡས་པ་རྣམས་ཀྱིས་
པདྨ་དང་བཅས་པའི་སྐྱབས་སྦྱིན་མདའ་དང། རྡོ་རྗེ་རལ་གྲི། གཡོན་པ་རྣམས་ཀྱིས་སྡིགས་མཛུབ་དང་བཅས་པའི་ཞགས་པ། གཞུ་དང། རིན་ཆེན་རྒྱལ་མཚན། སྙིང་གར་གནས་པའི་པོ་ཏི་འཛིན་ཞིང། སྐྱིལ་ཀྲུང་ཕྱེད་པའི་སྟབས་ཀྱིས་
བཞུགས་པ། བྱང་དུ་སྣ་ཚོགས་པད་ཟླའི་གདན་ལ་རྨ་བྱ་ཆེན་མོ་སྐུ་མདོག་ལྗང་གུ་ལྗང་ནག་དཀར་བའི་ཞལ་གསུམ་ཕྱག་བརྒྱད་ཀྱི་གཡས་པ་རྣམས་ན་རྨ་བྱའི་མཇུག་སྒྲོ། མདའ་དང་མཆོག་སྦྱིན་རལ་གྲི། གཡོན་པ་རྣམས་ན་ལྷུང་
བཟེད་ལ་གནས་པའི་དགེ་སློང། གཞུ་དང། པད་གནས་བུམ་པ་རིན་ཆེན་འབར་བ་འབབ་པ། སྣ་ཚོགས་རྡོ་རྗེས་མཚན་པའི་རྒྱལ་མཚན་འཛིན་པ། ཟླ་བའི་འོད་ཅན་སེམས་དཔའི་སྐྱིལ་ཀྲུང་གིས་བཞུགས་པ། རིམ་པ་གཉིས་པའི་མེ་
མཚམས་སུ་ཀཱ་ལི་སྐུ་མདོག་ནག་མོ་ཕྱག་གཉིས་ཀྱིས་དུད་འཛིན་པ། བདེན་བྲལ་དུ་དུས་མཚན་མ་སྐུ་མདོག་སེར་མོ་ཕྱག་གཉིས་ཀྱིས་རྡོ་རྗེས་མཚན་པའི་རྒྱལ་མཚན་འཛིན་པ། རླུང་དུ་རྣ་བ་མ་ནག་མོ་སྐུ་མདོག་དམར་མོ་ཕྱག་གཉིས་
ཀྱིས་དགྲ་སྟ་འཛིན་པ། དབང་ལྡན་དུ་གཽ་རི་སྐུ་མདོག་དཀར་མོ་ཕྱག་གཉིས་ཀྱིས་རྩེ་གསུམ་འཛིན་པ། བཞི་གའང་ཞལ་གཅིག་ཕྱག་གཉིས་མ། ལྷ་མོ་དགུ་པོ་ཐམས་ཅད་ཀྱང་གོས་དང་རིན་པོ་ཆེའི་རྒྱན་དང་ཅོད་པན་ཅན། ཞལ་རེ་རེ་ལ་

[039A]༄༅། །སྤྱན་གསུམ་གསུམ་དང་ལྡན་པའོ། །ཤར་སྒོར་ལྕགས་ཀྱུ་མ་དཀར་མོ་ལྕགས་ཀྱུ་འཛིན་པ། ལྷོ་སྒོར་ཞགས་པ་མ་སེར་མོ་ཞགས་པ་འཛིན་པ། ནུབ་སྒོར་ལྕགས་སྒྲོག་མ་དམར་མོ་ལྕགས་སྒྲོག་འཛིན་པ། བྱང་སྒོར་
དྲིལ་བུ་མ་ལྗང་གུ་དྲིལ་བུ་འཛིན་པ། བཞི་གའང་དར་གྱི་ན་བཟའ་དང་རིན་པོ་ཆེ་སྣ་ཚོགས་པའི་རྒྱན་ཅན། སྣ་ཚོགས་པད་ཉིའི་གདན་ལ་གཡས་བརྐྱངས་གཡོན་བསྐུམས་ཀྱིས་བཞུགས་པ། རིགས་བདག་ནི་གཙོ་མོ་ལྔ་ལ་རིམ་བཞིན་
རིན་འབྱུང། རྣམ་སྣང། མི་བསྐྱོད་པ། སྣང་མཐའ། དོན་གྲུབ། མཚམས་མ་རྣམས་ལ་མི་བསྐྱོད་པ། རིན་འབྱུང། སྣང་མཐའ། རྣམ་སྣང། སྒོ་མ་རྣམས་ལ་རྣམ་སྣང། རིན་འབྱུང། སྣང་མཐའ། དོན་གྲུབ་རྣམས་ཀྱིས་རྒྱས་བཏབ། གཙོ་
མོའི་ས་བོན་བྲཾ་མོ། ཨོཾ་མ་ཎི་དྷ་རི་བཛྲེ་ཎི་མཧཱ་པྲ་ཏི་ས་ར་ཧཱུཾ་ཧཱུཾ་ཕཊ་ཕཊ་སཱཧཱ་ཞེས་བྱ་བ་སྙིང་པོའོ། །ལས་སྔགས་ཀྱང་འདི་ཉིད་དོ། །ལྷག་མ་ནི་སྔར་བཞིན་ནོ།།    ༈    །།རྡོར་དབྱིངས་ལྷ་ང་གསུམ་གྱི་དཀྱིལ་འཁོར་ནི་
ཚོགས་ཞིང་གི་སྐབས་སུ་རང་ཉིད་སྐད་ཅིག་གིས་རྣམ་པར་སྣང་མཛད་དུ་གསལ་བ་ཞེས་སོགས་དང། ཐུན་མོང་བའི་བསྲུང་འཁོར་གྱི་ནང་དུ་གླིང་དང་གླིང་ཕྲན་རྒྱ་མཚོ་དང་རི་བདུན་ལ་སོགས་པས་བསྐོར་བའི་རི་རབ་ཀྱི་སྟེང་དུ་སྣ་
ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གླུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་དང་ལྡན་པའི་དབུས་ལེའུ་ཚེ་དགུ་དང་ལྡན་པའི་ལྟེ་བར་སེང་གེ་ ཤར་

[039B] ལྷོར་རྟ་མཆོག་ནུབ་ཏུ་རྨ་བྱ། བྱང་དུ་མཁའ་ལྡིང་རྣམས་ཀྱིས་བཏེག་པའི་རིན་པོ་ཆེའི་ཁྲི་སོགས་ལྷའི་གནས་ཐམས་ཅད་དུ་སྣ་ཚོགས་པདྨ་དང་ཟླ་བའི་གདན་རེ་རེ། དབུས་ཀྱི་གདན་ལ་བཅོམ་ལྡན་འདས་རྣམ་པར་སྣང་
མཛད་རྡོ་རྗེ་དབྱིངས་སྐུ་མདོག་དཀར་པོ་མདུན་ནས་གཡས་བསྐོར་གྱིས་དཀར་སེར་དམར་དང་ལྗང་བའི་ཞལ་བཞི་རེ་རེ་ལའང་པདྨ་རྒྱས་འདྲའི་སྤྱན་གསུམ་གསུམ་མངའ་བ། ཕྱག་བརྒྱད་ཀྱི་དང་པོ་གཉིས་ཀྱིས་རྡོ་རྗེ་དང་བཅས་པའི་བྱང་
ཆུབ་མཆོག་གི་ཕྱག་རྒྱ་མཛད་པ། དེའི་འོག་མ་གཉིས་ཀྱིས་ཏིང་ངེ་འཛིན་གྱི་ཕྱག་རྒྱ། ལྷག་མ་གཡས་གཉིས་བགྲང་ཕྲེང་དང་མདའ། གཡོན་གཉིས་འཁོར་ལོ་དང་གཞུ་འཛིན་པའམ། སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་
རྡོ་རྗེ་དང་བཅས་པའི་བྱང་ཆུབ་མཆོག་གི་ཕྱག་རྒྱ་ཅན་དུ་བྱེད་པ་གདམ་ང་ཅན་དུ་གསུངས་སོ། །དབུ་སྐྲ་ནག་པོའི་ཐོར་ཅོག་ཅན། སྣང་མཛད་སོགས་སངས་རྒྱས་ལྔའི་ཅོད་པན་འཆང་བ། རིན་པོ་ཆེའི་དབུ་རྒྱན་སོགས་རིན་པོ་ཆེའི་
རྒྱན་བརྒྱད་ཀྱིས་བརྒྱན་ཅིང། ལྷ་རྫས་ཀྱི་ན་བཟའ་ཅན། རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང། ཉི་མའི་འོད་ཀྱི་རྒྱབ་ཡོལ་མངའ་བ། དེའི་ཤར་གྱི་འདབ་མ་ལ་སེམས་མ་རྡོ་རྗེ་མ་སྔོན་མོ་ཞལ་གཅིག་ཕྱག་གཉིས་ཀྱི་གཡས་
རྡོ་རྗེ་རྩེ་ལྔ་པ་དམར་པོ་དང། གཡོན་སྡིགས་མཛུབ་ཞགས་པ་འཛིན་པ། ལྷོར་རིན་ཆེན་སེམས་མ་སེར་མོ་ཞལ་གཅིག་ཕྱག་གཉིས་ཀྱི་གཡས་རིན་ཆེན་འཛིན་ཞིང། གཡོན་སྡིགས་མཛུབ་མཛད་པ། ནུབ་ཏུ་ཆོས་ཀྱི་སེམས་མ་

[040A]༄༅། །དམར་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེས་མཚན་པའི་པདྨ་དང། གཡོན་པདྨ་འཛིན་པ། བྱང་དུ་ལས་ཀྱི་སེམས་མ་ལྗང་གུ་ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ། གཡོན་
སྡིགས་མཛུབ་མཛད་པ། བཞི་གའང་རིན་པོ་ཆེའི་རྒྱན་དང་དར་གྱི་ན་བཟའ་ཅན། སེམས་དཔའི་སྐྱིལ་ཀྲུང་གིས་བཞུགས་པ། ཤར་གྱི་པདྨའི་ལྟེ་བར་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་བཅས་པའི་
ས་གནོན། གཡོན་མཉམ་གཞག་མཛད་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་ཤར་གྱི་འདབ་མ་ལ་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ལྷོར་རྡོ་རྗེ་རྒྱལ་པོ་གསེར་
མདོག་ཞལ་གཅིག་ཕྱག་གཉིས་ཀྱིས་ལྕགས་ཀྱུ་དང་ཞགས་པ་འཛིན་པ། བྱང་དུ་རྡོ་རྗེ་ཆགས་པ་དམར་པོ་ཞལ་གཅིག་ཕྱག་གཉིས་ཀྱིས་མདའ་གཞུ་འཛིན་པ། ནུབ་ཏུ་རྡོ་རྗེ་ལེགས་པ་ལྗང་གུ་ཞལ་གཅིག་ཕྱག་གཉིས་ཀྱིས་རྡོ་
རྗེ་དང་བཅས་པའི་ལེགས་སོ་སྦྱིན་པ། ལྷོའི་པདྨའི་ལྟེ་བར་རིན་འབྱུང་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་བཅས་པའི་མཆོག་སྦྱིན་དང། གཡོན་མཉམ་གཞག་མཛད་པ། རྡོ་རྗེའི་སྐྱིལ་ཀྲུང་གིས་བཞུགས་པ། དེའི་
ཤར་གྱི་འདབ་མར་རྡོ་རྗེ་རིན་ཆེན་སེར་པོ་ཞལ་གཅིག་ཕྱག་གཉིས་ཀྱི་གཡས་རིན་ཆེན་དཔྲལ་བར་འཛིན་ཞིང། གཡོན་དྲིལ་བུ་དཀུར་བརྟེན་པ། ལྷོར་རྡོ་རྗེ་གཟི་བརྗིད་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་ཉི་མ་འཛིན་པ་

[040B] ནུབ་ཏུ་རྡོ་རྗེ་བཞད་པ་དཀར་པོ་ཞལ་གཅིག་ཕྱག་གཉིས་ཀྱིས་སོའི་འཕྲེང་བ་དང་ལྡན་པའི་རྡོ་རྗེ་འཛིན་པ། ནུབ་ཀྱི་པདྨའི་ལྟེ་བར་སྣང་བ་
མཐའ་ཡས་དམར་པོ་ཞལ་གཅིག་ཕྱག་གཉིས་ཏིང་ངེ་འཛིན་གྱི་ཕྱག་རྒྱས་པདྨ་འཛིན་པ་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཤར་གྱི་འདབ་མར་རྡོ་རྗེ་ཆོས་དམར་སྐྱ་ཞལ་གཅིག་ཕྱག་གཉིས་ཀྱི་གཡོན་པདྨའི་ཡུ་བ་འཛིན་ཞིང་
གཡས་པས་ཁ་འབྱེད་པ། ལྷོར་རྡོ་རྗེ་རྣོན་པོ་སྔོན་པོ་ཞལ་གཅིག་ཕྱག་གཉིས་ཀྱིས་རལ་གྲི་དང་པོ་ཏི་འཛིན་པ། བྱང་དུ་རྡོ་རྗེ་རྒྱུ་གསེར་མདོག་ཞལ་གཅིག་ཕྱག་གཉིས་ཀྱི་གཡོན་འཁོར་ལོ་རྩིབས་བརྒྱད་པ་འཛིན་ཞིང། གཡས་པའི་
གུང་མོས་བསྐོར་བ། ནུབ་ཏུ་རྡོ་རྗེ་སྨྲ་བ་དམར་པོ་ཞལ་གཅིག་ཕྱག་གཉིས་ཀྱིས་ཆོས་ཀྱི་དུང་དང་རྡོ་རྗེའི་ལྕེ་འཛིན་པ། བྱང་གི་པདྨའི་ལྟེ་བར་དོན་གྲུབ་ལྗང་གུ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་བཅས་པའི་སྐྱབས་སྦྱིན་དང། གཡོན་
མཉམ་གཞག་མཛད་པ། རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཤར་གྱི་པད་འདབ་ལ་རྡོ་རྗེ་ལས་ལྗང་གུ་ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ་དང་གཡོན་དེས་ཡུ་བ་བྱས་པའི་དྲིལ་བུ་དཀུར་བརྟེན་པ། ལྷོར་རྡོ་རྗེ་བསྲུང་
པ་སེར་པོ་ཞལ་གཅིག་ཕྱག་གཉིས་ཀྱིས་རྡོ་རྗེའི་གོ་ཆ་འཛིན་པ། བྱང་དུ་རྡོ་རྗེ་གནོད་སྦྱིན་ནག་པོ་ཞལ་གཅིག་ཕྱག་གཉིས་ཀྱིས་མཆེ་བ་ཞལ་གྱི་གྲྭར་འཛིན་པ། ནུབ་ཏུ་རྡོ་རྗེ་ཁུ་ཚུར་སེར་པོ་ཞལ་གཅིག་ཕྱག་གཉིས་ཀྱི་ཁུ་ཚུར་གྱིས་
[041A]༄༅། །རྡོ་རྗེ་བསྣམས་པ། གྲྭ་བཞིར་ཤར་ལྷོར་སྒེག་མོ་དཀར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་རེ་རེ་དཀུར་བརྟེན་པ། ལྷོ་ནུབ་ཏུ་ཕྲེང་བ་མ་སེར་མོ་ཞལ་གཅིག་ཕྱག་གཉིས་ཀྱི་རིན་པོ་ཆེའི་ཕྲེང་བ་འཛིན་པ། ནུབ་བྱང་
དུ་གླུ་མ་དམར་མོ་ཞལ་གཅིག་ཕྱག་གཉིས་ཀྱིས་པི་ཝང་བསྒྲེང་བ། བྱང་ཤར་དུ་གར་མ་ལྗང་གུ་ཞལ་གཅིག་ཕྱག་གཉིས་ཀྱིས་རྡོ་རྗེ་རྩེ་གསུམ་པ་གཉིས་བཟུང་ནས་གར་བྱེད་པ། དེའི་ཕྱི་རོལ་གྱི་ལྷ་སྣམ་ལ་ཤར་དུ་བྱམས་པ་
མཐོང་བ་དོན་ཡོད། ངན་སོང་ཀུན་འདྲེན། མྱ་ངན་དང་མུན་པ་ངེས་པར་འཇོམས་པའི་བློ་གྲོས་བཞི་མི་བསྐྱོད་པ་ལྟ་བུ། ལྷོར་སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད། ཡེ་ཤེས་ཏོག་བཞི་རིན་འབྱུང་ལྟ་བུ། ནུབ་ཏུ་འོད་
དཔག་མེད། བླ་འོད། བཟང་སྐྱོང། དྲ་བ་ཅན་གྱི་འོད་བཞི་སྣང་མཐའ་ལྟ་བུ། བྱང་དུ་རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་པ་བརྩེགས་པ། ཀུན་ཏུ་བཟང་པོ་བཞི་དོན་གྲུབ་ལྟ་བུ། ཡང་ན་ལྷ་སྣམ་ལ་བསྐལ་བཟང་གི་སེམས་དཔའ་
སྟོང་དུ་བཞིས་མ་ཚང་བ་འགོད་པ་རྒྱས་པའོ། །དེའི་ཕྱི་རོལ་གྱི་ཤར་ལྷོར་བདུག་པ་མ་དཀར་མོ་སྤོས་སྣོད་འཛིན་པ། ལྷོ་ནུབ་ཏུ་མེ་ཏོག་མ་སེར་མོ་མེ་ཏོག་གི་ཕྲེང་བ་འཛིན་པ། ནུབ་བྱང་དུ་མར་མེ་མ་དཀར་དམར་མར་མེ་འཛིན་པ། བྱང་
ཤར་དུ་དྲི་ཆབ་མ་ལྗང་གུ་དྲིའི་དུང་ཕོར་འཛིན་པ། དེ་བཞིན་གཤེགས་པ་ལྔ་གའང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང། དབུ་སྐྲ་རལ་པའི་ཐོར་ཅོག་ཅན། ལྷ་རྫས་ཀྱི་ན་བཟའ་གསོལ་བ། ཤར་སྒོར་རྡོ་རྗེ་ལྕགས་ཀྱུ་དཀར་པོ་

[041B] ལྷོ་སྒོར་རྡོ་རྗེ་ཞགས་པ་སེར་པོ་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ། བྱང་སྒོར་རྡོ་རྗེ་འབེབས་པ་ལྗང་གུ་དྲིལ་བུ་འཛིན་པ། གཙོ་བོ་མ་གཏོགས་ཐམས་ཅད་ཞལ་གཅིག་ཕྱག་
གཉིས་པ། རྡོ་རྗེ་སེམས་དཔའ་སོགས་བཅུ་དྲུག་པོ་མ་ཡིན་པའི་འཁོར་ཐམས་ཅད་གཙོ་བོ་ལ་མངོན་དུ་ཕྱོགས་ཤིང། སེམས་དཔའ་བཅུ་དྲུག་པོ་རང་རང་གི་དེ་བཞིན་གཤེགས་པ་ལ་མངོན་དུ་ཕྱོགས་པ། འཁོར་ཐམས་ཅད་ཀྱང་རིན་
པོ་ཆེའི་རྒྱན་དང་དར་གྱི་ན་བཟའ་ཅན། སེམས་དཔའི་སྐྱིལ་ཀྲུང་གིས་བཞུགས་པ། གཙོ་བོ་ལ་རྣམ་སྣང་དང། གཞན་རྣམས་ལ་རྫོགས་ཕྲེང་ནས་ཇི་ལྟར་བཤད་པ་བཞིན་རང་རང་གི་རིགས་ཀྱི་བདག་པོས་རྒྱས་གདབ་ཅིང། གཙོ་བོའི་ས་
བོན་ཨཱ་དང། ཨོཾ་སརྦ་ཏ་ཐཱ་ག་ཏ་མཧཱ་ཡོ་གི་ཤྭ་ར་ཧཱུཾ་ཞེས་པ་སྙིང་པོ་དང། ཨོཾ་བཛྲ་ཡཀྵཱ་ཧཱུཾ་ཞེས་པ་ལས་སྔགས་སོ། །ལྷག་མ་གཞན་རྣམས་ནི་སྔར་བཞིན་ནོ།།    ༈    །།རྣམ་སྣང་སྒྱུ་དྲའམ་འཇམ་རྡོར་ལྷ་ཞེ་གསུམ་གྱི་
དཀྱིལ་འཁོར་ནི། ཆོས་འབྱུང་བསྐྱེད་པའི་བར་འཇམ་རྡོར་ལྷ་བཅུ་དགུ་མ་ཇི་བཞིན་དང། དེ་ནས་རྩེ་མོ་ཕྲ་བ་ཐུར་དུ་ཟུག་པའི་ནང་དུ་འབྱུང་བཞི་རི་རབ་དང་བཅས་པའི་སྟེང་དུ་མཆོད་རྟེན་དཀར་པོ་འོད་ཟེར་འཕྲོ་བའི་བུམ་པའི་ནང་དུ་
སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེའི་སྟེང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་གི་ལྟེ་བ་ལེའུ་ཚེ་དགུའི་དབུས་སུ་སེང་གེ་ཤར་དུ་

[042A]༄༅། །གླང་ཆེན། ལྷོར་རྟ་མཆོག་ནུབ་ཏུ་རྨ་བྱ། བྱང་དུ་མཁའ་ལྡིང་གིས་བཏེག་པའི་ཁྲི་རྣམས་ཀྱི་སྟེང་དུ་སྣ་ཚོགས་པདྨ་དང་ཉི་མའི་གདན། མཚམས་ཀྱི་ལེའུ་ཚེ་བཞི་དང་གཞལ་ཡས་ཁང་བར་མའི་ཕྱོགས་
མཚམས་དང། གཞལ་ཡས་ཁང་ཕྱི་མའི་ཕྱོགས་བཞིར་ཟླ་བའི་གདན་གསུམ་གསུམ། ཕྱི་རོལ་གྱི་ཕྱོགས་མཚམས་རྣམས་སུ་ཉི་མའི་གདན་རེ་རེ། དབུས་ཀྱི་གདན་ལ་བཅོམ་ལྡན་འདས་རྣམ་པར་སྣང་མཛད་ཀྱི་རང་བཞིན་
འཇམ་པའི་རྡོ་རྗེ་སྐུ་མདོག་གསེར་བཙོ་མ་ལྟ་བུ་སེར་སྔོ་དཀར་བའི་ཞལ་གསུམ་རེ་རེའང་པདྨའི་འདབ་མ་རྒྱས་འདྲའི་སྤྱན་གསུམ་གསུམ་དང་ལྡན་ཞིང་ཡིད་དུ་འོང་བ། མེ་ཏོག་སྣ་ཚོགས་པས་མཛེས་པའི་གཙུག་ཕུད་གསུམ་
གྱིས་བརྒྱན་པ། ཕྱག་དྲུག་གི་དང་པོ་གཉིས་ཀྱིས་རལ་གྲི་དང་ཤེར་ཕྱིན་གྱི་པོ་ཏི་འཛིན་པས་རང་འདྲའི་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་ལ་འཁྱུད་ཅིང་སྙོམས་པར་འཇུག་པ། ལྷག་མ་གཡས་གཉིས་མཆོག་སྦྱིན་དང་
མདའ། གཡོན་གཉིས་ཆུ་སྐྱེས་སྔོན་པོ་དང་ཞུ་འཛིན་པ། འོད་ཀྱི་དཀྱིལ་འཁོར་འབར་བའི་དབུས་ན་སེམས་དཔའི་སྐྱིལ་མོ་ཀྲུང་གིས་བཞུགས་པ། ཤར་དུ་མི་བསྐྱོད་པ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་
བརྒྱད་ཀྱི་གཡས་དང་པོས་རྡོ་རྗེ་ཐུགས་ཀར་འཛིན་ཞིང། གཡོན་དང་པོས་དྲིལ་བུ་དཀུར་བརྟེན་པ། ལྷག་མ་གཡས་ཀྱིས་རལ་གྲི་ལྕགས་ཀྱུ་མདའ། གཡོན་གྱིས་ཡུམ་གྱི་ནུ་མ་ཞགས་པ་གཞུ་འཛིན་ཞིང་འགྱིང་བའི་ཚུལ་གྱིས་

[042B] ལྷོར་རིན་འབྱུང་སེར་པོ་སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཉམ་གཞག་གི་ཕྱག་རྒྱ་མཛད་ཅིང། ལྷག་མ་གཡས་གཉིས་རིན་ཆེན་རལ་གྲི། གཡོན་གཉིས་ཡུམ་གྱི་ནུ་མ་རྡོ་རྗེ་འཛིན་ཞིང་
སེམས་དཔའི་སྐྱིལ་ཀྲུང་གིས་བཞུགས་པ། ནུབ་ཏུ་འོད་དཔག་མེད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་གཡོན་དང་པོས་པདྨའི་ཡུ་བ་འཛིན་ཞིང་གཡས་དང་པོས་ཁ་འབྱེད་པ། ལྷག་མ་གཡས་གཉིས་བགྲང་ཕྲེང་
རྡོ་རྗེ༑ གཡོན་གཉིས་ཡུམ་གྱི་ནུ་མ་སྤྱི་བླུགས་འཛིན་ཞིང་སེམས་དཔའི་སྐྱིལ་ཀྲུང་གིས་བཞུགས་པ། བྱང་དུ་དོན་གྲུབ་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཏིང་ངེ་འཛིན་གྱི་ཕྱག་རྒྱ་མཛད་ཅིང་
ལྷག་མ་གཡས་གཉིས་རལ་གྲི་རྡོ་རྗེ། གཡོན་གཉིས་ཡུམ་གྱི་ནུ་མ་ལྕགས་ཀྱུ་འཛིན་ཞིང་སེམས་དཔའི་སྐྱིལ་ཀྲུང་གིས་བཞུགས་པ། དབང་ལྡན་དུ་སྤྱན་མ་སེར་མོ་སེར་སྔོ་དཀར་བའི་ཞལ་གསུམ་ཕྱག་བརྒྱད་ཀྱི་གཡས་མཆོག་སྦྱིན་
སྐྱབས་སྦྱིན་རྡོ་རྗེ་མདའ། གཡོན་སྡིགས་མཛུབ་ཞགས་པ་རིན་ཆེན་སྙེ་མ་བགྲང་ཕྲེང་གཞུ་འཛིན་པ། མེར་མ་མ་ཀི་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་མི་འཇིགས་ཕྱག་རྒྱ་རྡོ་རྗེ་མདའ། གཡོན་སྡིགས་མཛུབ་
ཞགས་པ་གཞུ་འཛིན་པ། བདེན་དྲལ་དུ་གོས་དཀར་པོ་དཀར་མོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་གཡས་མི་འཇིགས་ཕྱག་རྒྱ་རྡོ་རྗེ་མདའ། གཡོན་པདྨ་འགྲང་ཕྲེང་གཞུ་འཛིན་པ། རླུང་དུ་སྒྲོལ་མ་ལྗང་གུ་ལྗང་སྔོ་དཀར་བའི་ཞལ་

[043A]༄༅། །གསུམ་ཕྱག་དྲུག་གི་གཡས་མི་འཇིགས་ཕྱག་རྒྱ་རྡོ་རྗེ་མདའ། གཡོན་སྡིགས་མཛུབ་ཨུཏྤལ་གཞུ་འཛིན་པ། སྤྱན་མ་སོགས་གསུམ་སེམས་དཔའི་སྐྱིལ་ཀྲུང་དང། གོས་དཀར་མོ་འགྱིང་བའི་ཚུལ་གྱིས་བཞུགས་
པ༑ རིམ་པ་གཉིས་པའི་ཤར་དུ་སེམས་མ་རྡོ་རྗེ་མ་མི་བསྐྱོད་པ་ལྟ་བུ། ལྷོར་རིན་ཆེན་རྡོ་རྗེ་མ་རིན་འབྱུང་ལྟ་བུ། ནུབ་ཏུ་ཆོས་ཀྱི་རྡོ་རྗེ་མ་སྣང་མཐའ་ལྟ་བུ། བྱང་དུ་ལས་ཀྱི་རྡོ་རྗེ་མ་དོན་གྲུབ་ལྟ་བུ། འོན་ཀྱང་ནུ་མ་འཛིན་པའི་ཚབ་ལ་སེམས་
མ། རིན་ཆེན་ལས་ཀྱི་རྡོ་རྗེ་མ་རྣམས་ཀྱིས་སྡིགས་མཛུབ་དང། ཆོས་ཀྱི་རྡོ་རྗེ་མས་ཞགས་པ་འཛིན་པར་བསྒྱུར། དབང་ལྡན་དུ་ཙུནྡ་ཟླ་བའི་མདོག་ཅན་དཀར་སྔོ་སེར་བའི་ཞལ་གསུམ་ཕྱག་ཉི་ཤུ་རྩ་དྲུག་གི་དང་པོ་གཉིས་ཀྱིས་སྙིང་གར་
རྩ་བའི་ཕྱག་རྒྱ་འཆིང་ཞིང། ལྷག་མ་གཡས་རྣམས་ཀྱིས་སྐྱབས་སྦྱིན། རལ་གྲི། རིན་ཆེན་འཕྲེང་བ། བི་ཛ་པཱུ་ར། མདའ་དང་དགྲ་སྟ། མདུང་ཐུང། ཐོ་བ། ལྕགས་ཀྱུ། རྡོ་རྗེ། བ་དན་རྩེ་གསུམ། བགྲང་འཕྲེང། གཡོན་པ་རྣམས་ཀྱིས་ཡིད་
བཞིན་ནོར་བུའི་རྒྱལ་མཚན། པདྨ། སྤྱི་བླུགས། ཞགས་པ། གཞུ་དང་ཤཀྟི། འཁོར་ལོ། རལ་གྲི་སྡིགས་མཛུབ་བུམ་པ། བཧི་དཧི་པཱ་ལ། ཤེར་ཕྱིན་གྱི་པོ་ཏི་འཛིན་པ། མེར་རིན་ཆེན་སྐར་མདའ་མ་སེར་མོ་སེར་སྔོ་དཀར་བའི་ཞལ་
གསུམ་ཕྱག་དྲུག་གི་དང་པོ་གཉིས་ཀྱིས་རིན་ཆེན་ཁ་སྦྱོར་སྙིང་གར་འཛིན་ཞིང། ལྷག་མ་གཡས་གཉིས་སྐྱབས་སྦྱིན་དང་མདའ། གཡོན་གཉིས་སྡིགས་མཛུབ་དང་གཞུ་འཛིན་པ། བདེན་བྲལ་དུ་ཁྲོ་གཉེར་ཅན་དཀར་མོ་དཀར་སྔོ་

[043B] གཡོན་སྡིགས་མཛུབ་སྤྱི་བླུགས་གཞུ་འཛིན་པ། རླུང་དུ་རྡོ་རྗེ་ལྕགས་སྒྲོག་མ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་དང་ལྕགས་སྒྲོག་
མདའ། གཡོན་སྡིགས་མཛུབ་ཞགས་པ་གཞུ་འཛིན་པ། ལྷ་མོ་བཅུ་གཉིས་པོ་ཐམས་ཅད་ཀྱང་འོད་དམར་པོ་འབར་བའི་དབུས་ན་རོལ་པའི་སྟབས་ཀྱིས་བཞུགས་པ། རིམ་པ་གསུམ་པའི་དཀྱིལ་འཁོར་གྱི་ཤར་གྱི་སྣམ་བུ་ལ་བྱམས་
པ་གསེར་གྱི་མདོག་ཅན་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཆོས་འཆད་ཀྱི་ཕྱག་རྒྱ། ལྷག་མ་གཡས་གཉིས་མཆོག་སྦྱིན་དང་མདའ། གཡོན་གཉིས་ཀླུ་ཤིང་གི་ཡལ་ག་མེ་ཏོག་དང་བཅས་པ་དང་
གཞུ་འཛིན་པ། འཇམ་དཔལ་ནི་གཙོ་བོ་བཞིན་ལ་ཡུམ་མེད་པའོ། །སྤོས་ཀྱི་གླང་པོ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཆོག་སྦྱིན་དང་བུམ་པར་གནས་པའི་གླང་པོ་ཆེའི་སྣ་འཛིན་པ་
ཡེ་ཤེས་ཏོག་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཆོག་སྦྱིན་དང་ནོར་བུའི་རྒྱལ་མཚན་འཛིན་པ། ལྷོའི་སྣམ་བུའི་གཡས་སུ་བཟང་སྐྱོང་དམར་པོ་དམར་སྔོ་དཀར་བའི་ཞལ་གསུམ་ཕྱག་
དྲུག་གི་དང་པོ་གཉིས་ཀྱིས་མཆོག་སྦྱིན་དང་རིན་ཆེན་འཛིན་པ། བློ་གྲོས་རྒྱ་མཚོ་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱི་སོར་མོ་ཐམས་ཅད་བརྐྱངས་པས་ཆུ་རླབས་ཀྱི་ཚུལ་བྱེད་པ། གཡོན་དུ་བློ་

[044A]༄༅། །གྲོས་མི་ཟད་པ་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཆོག་སྦྱིན་དང་ཁུ་ཚུར་སྙིང་གར་བཞག་པ། སྤོབས་པ་བརྩེགས་པ་ལྗང་གུ་ལྗང་ནག་དཀར་བའི་ཞལ་གསུམ་ཕྱག་
དྲུག་གི་དང་པོ་གཉིས་ཀྱིས་སེ་གོལ་ཏོག་ཅིང། ཁུ་ཚུར་མཁལ་ཁུང་དུ་བཞག་པ། ནུབ་ཀྱི་སྣམ་བུའི་གཡས་སུ་མཐུ་ཆེན་ཐོབ་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཆོག་སྦྱིན་དང་བག་ཙམ་
ཁ་བྱེ་བའི་པད་དཀར་འཛིན་པ། ངན་སོང་ཀུན་འདྲེན་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་སྡིག་པ་སྤྲུག་པའི་ཕྱག་རྒྱ་མཛད་པ། གཡོན་དུ་མྱ་ངན་དང་མུན་པ་ཐམས་ཅད་དེས་པར་འཇོམས་པའི་
བློ་གྲོས་སེར་པོ་སེར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཁ་སྦྱར་བརྡབ་པའི་ཚུལ་མཛད་པ། དྲ་བ་ཅན་གྱི་འོད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཆོག་སྦྱིན་དང་
ཨུཏྤལ་ལ་གནས་པའི་ཉི་དཀྱིལ་འཛིན་པ། བྱང་གི་སྣམ་བུའི་གཡས་སུ་ཟླ་འོད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཆོག་སྦྱིན་དང་ཨུཏྤལ་ལ་གནས་པའི་ཟླ་དཀྱིལ་འཛིན་པ། འོད་
དཔག་མེད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་དབང་བསྐུར་བའི་བུམ་པ་འཛིན་པ། ནམ་མཁའི་མཛོད་གསེར་མདོག་སེར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་

[044B] སྒྲིབ་པ་རྣམ་སེལ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་མཐེབ་མཛུབ་སྦྱར་ཏེ་དྲི་བའི་ཚུལ་དང་ས་ལ་རེག་པ། སྤོས་ཀྱི་གླང་པོ་ནས་སྒྲིབ་པ་རྣམ་
སེལ་གྱི་བར་སེམས་དཔའ་ཐམས་ཅད་སྤྱན་གསུམ་གསུམ་དང་ལྡན་པ། ཕྱག་བར་བ་གཉིས་མཉམ་གཞག་དང་ཐ་མ་གཉིས་ཀྱིས་མདའ་གཞུ་འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་ཅན། སྒེག་པའི་ཉམས་ཅན་འཛུམ་བག་
དང་བཅས་པ། རལ་པའི་ཐོར་ཚུགས་ཀྱིས་མཛེས་པ། འོད་རབ་ཏུ་འབར་བའི་དབུས་ན་སེམས་དཔའི་སྐྱིལ་མོ་ཀྲུང་གིས་བཞུགས་པ། ཤར་སྒོར་མ་ཧེའི་སྟེང་དུ་གཤིན་རྗེ་མཐར་བྱེད་ནག་པོ་ཞལ་དྲུག་ཕྱག་དྲུག་ཞབས་དྲུག་པ་ཕྱག་
གཡས་པ་རྣམས་ན་རལ་གྲི་རྡོ་རྗེ་མདའ། གཡོན་པ་རྣམས་ནི་སྡིགས་མཛུབ་དང་བཅས་པའི་ཞགས་པ། ལྷ་མོའི་ནུ་མ་གཞུ་འཛིན་ཅིང། གཡས་བརྐྱངས་ཀྱིས་བཞུགས་པ། ཞལ་མདོག་ཞལ་ཁྲ་དང་གད་མེད་ཅན་ལས། འདིར་ནི་
ཞལ་ཐམས་ཅད་ནག་པོའོ། །དེའི་གཡས་སུ་རིག་མ་ལྗང་གུ་ཞལ་གཅིག་ཕྱག་གཉིས་མ་གཡས་ཨུཏྤལ་ལ་སྔོན་པོ་འཛིན་ཞིང་གཡོན་པས་ཡབ་ཀྱི་མགུལ་ནས་འཁྱུད་པ། གཡོན་དུ་རིག་མ་དཀར་མོ་ཞལ་གཅིག་ཕྱག་གཉིས་
མ་གཡས་པས་པདྨ་དཀར་པོ་འཛིན་ཞིང་གཡོན་པས་ཡབ་ཀྱི་མགུལ་ནས་འཁྱུད་པ། ལྷོ་སྐོར་གཞན་གྱིས་མི་ཐུབ་པ་སེར་པོ་སེར་ནག་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་དབྱུག་ཐོ་མདའ། གཡོན་སྡིགས་མཛུབ་དང་

[045A]༄༅། །བཅས་པའི་ཞགས་པ་ལྷ་མོའི་ནུ་མ་གཞུ་འཛིན་པ། ནུབ་སྒོར་རྟ་མགྲིན་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་གཡས་རྡོ་རྗེའི་དབྱུག་བ་ཀཱ་ན་ཡ་དང་མདའ། གཡོན་སྡིགས་མཛུབ་དང་
བཅས་པའི་ཞགས་པ་ལྷ་མོའི་ནུ་མ་གཞུ་འཛིན་པ། བྱང་སྒོར་བདུད་རྩི་འཁྱིལ་བ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རལ་གྲི་དགྲ་སྟ་མདའ། གཡོན་སྡིགས་མཛུབ་དང་བཅས་པའི་ཞགས་པ་ལྷ་མོའི་
ནུ་མ་གཞུ་འཛིན་པ། རྐང་པས་བགེགས་མནན་པ། དབང་ལྡན་དུ་རིན་པོ་ཆེའི་རི་བོའི་སྟེང་དུ་མི་གཡོ་བ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རལ་གྲི་ཞགས་པ་མདའ། གཡོན་རྟ་མགྲིན་དང་འདྲ། མེར་
འདོད་པའི་རྒྱལ་པོ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་གི་ཕྱག་རྒྱ་འཆིང་ཞིང་ལྷག་མ་གཡས་གཉིས་རྡོ་རྗེ་དང་མདའ། གཡོན་གཉིས་ལྷ་མོའི་ནུ་མ་གཞུ་འཛིན་པ། བདེན་བྲལ་དུ་དབྱུག་སྔོན་
ཅན་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་དབྱུག་པ་མདའ། གཡོན་རྟ་མགྲིན་བཞིན། རླུང་དུ་སྟོབས་པོ་ཆེ་སྔོན་པོ་སྔོ་སེར་དམར་བའི་ཞལ་གསུམ་ཕྱག་བརྒྱད་ཀྱི་གཡས་རྡོ་རྗེ་དབྱུག་པ་རལ་གྲི་མདའ་
གཡོན་སྡིགས་མཛུབ་དང་བཅས་པའི་ཞགས་པ་ལྷ་མོའི་ནུ་མ་ཐོག་གཞུ་འཛིན་པ། སྟེང་དུ་གནོད་མཛེས་རྒྱལ་པོ་སྔོན་པོ་སྔོ་སེར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་ལྷག་མ་

[045B] གཡོན་གཉིས་ལྷ་མོའི་ནུ་མ་གཞུ་འཛིན་པ། འོག་ཏུ་རྡོ་རྗེས་འོག་སྔོན་མོ་སྔོ་སེར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་ལྕགས་ཀྱུ་མདའ། གཡོན་ལྷ་མོའི་ནུ་མ་ཞགས་པ་དང་བཅས་
པའི་རྡོ་རྗེ་རྩེ་གཅིག་པ་དང་གཞུ་འཛིན་པ། ཁྲོ་བོ་བཅུ་པོ་ཐམས་ཅད་ཀྱང་མཆེ་བ་གཙིགས་ཤིང་སྨིན་མ་དང་སྨ་ར་དང་དབུ་སྐྲ་དམར་སེར་གྱེན་དུ་འབར་བ། ཞལ་རེ་རེའང་དམར་ལ་ཟླུམ་པའི་སྤྱན་གསུམ་གསུམ་དང་ལྡན་ཞིང། མི་
མགོ་སྐམ་རློན་དང་ཀླུ་ཆེན་པོ་བརྒྱད་ཀྱིས་བརྒྱན་པ། སྟག་གི་པགས་པའི་ཤམ་ཐབས་ཅན། གཤིན་རྗེའི་གཤེད་མ་གཏོགས་གཞན་རྣམས་གཡས་བརྐྱངས་ཀྱི་སྟབས་ཀྱིས་བཞུགས་པ། འཇམ་པའི་རྡོ་རྗེ་ལ་རྡོ་རྗེ་སེམས་
དཔའ་དང། གཞན་རྣམས་ལ་རྫོགས་ཕྲེང་ནས་ཇི་ལྟར་བཤད་པ་བཞིན་རང་རང་གི་རིགས་ཀྱི་བདག་པོས་རྒྱས་བཏབ། གཙོ་བོའི་ས་བོན་མུཿ་དང་ཨོཾ་ཨཱ་ཞེས་པ་སྙིང་པོ་དང། ཨོཾ་ཨ་མྲྀ་ཏ་ཀུཎྜ་ལི་བི་གྷ་ཨནྟ་ཀ་ཧཱུཾ་ཞེས་པ་ལས་
སྔགས་སོ། ལྷག་མ་ནི་སྔར་བཞིན་ནོ།།    ༈    །།གཉིས་བརྒྱ་བཅུ་དགུ་འམ་ཉེར་གཅིག་གི་བདག་ཉིད་ཅན་གྱི་ཆོས་དབྱིངས་གསུང་དབང་གི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་སྐད་ཅིག་གིས་འཇམ་
པའི་དབྱངས་ཆོས་དབྱིངས་གསུང་གི་དབང་ཕྱུག་ཏུ་གསལ་བའི་ཞེས་སོགས་དང། ཐུན་མོང་བའི་བསྲུང་འཁོར་གྱི་ནང་དུ་སྣ་ཚོགས་པདྨ་དང་ཉི་མ་ལ་གནས་པའི་སྣ་ཚོགས་རྡོ་རྗེའི་ལྟེ་བ་ཟླུམ་པོའི་སྟེང་དུ་རིན་པོ་ཆེ་སྣ་ཚོགས་ལས་
[046A]༄༅། །གྲུབ་པའི་རྡོ་རྗེ་ལས་ཀྱི་དཀྱིལ་འཁོར་ཟླུམ་པོ་སྒོ་བཞི་པ། དེའི་ཕྱེད་ཀྱི་ནང་དུ་ཆོས་ཀྱི་དཀྱིལ་འཁོར་གཉིས་ཀ་སྔོ་སེར་དམར་ལྗང་དཀར་བའི་རྩིག་པ་ལྔ་དང་ལྡན་པ། ཆོས་དཀྱིལ་གྱི་ཕྱེད་ཀྱི་ཚད་ཀྱི་ནང་དུ་
གཟུངས་ཀྱི་དཀྱིལ་འཁོར། ཕྱི་ནས་སྔོ་སེར་དཀར་བའི་རྩིག་པ་གསུམ་དང་ལྡན་པ། དེའི་ཕྱེད་ཀྱི་ཚད་ཀྱི་ནང་དུ་རྩ་བའི་དཀྱིལ་འཁོར་རིན་པོ་ཆེ་དཀར་པོའི་རྩིག་པ་རིམ་པ་གཅིག་དང་ལྡན་པ། ནང་གི་དཀྱིལ་འཁོར་གསུམ་གའང་
རྟ་བབས་དང་བྲལ་བ་གྲུ་བཞི་སྒོ་བཞི་པ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་གཞལ་ཡས་ཁང་ནང་མའི་དབུས་ལེའུ་ཆེ་དགུར་གྱུར་པའི་ལྟེ་བར་སེང་གེའི་ཁྲིར་སྣ་ཚོགས་པདྨ་དང་ཟླ་བའི་གདན་ལ་བཅོམ་
ལྡན་འདས་འཇམ་དཔལ་ཆོས་དབྱིངས་གསུང་གི་དབང་ཕྱུག་སྐུ་མདོག་གསེར་བཙོ་མ་ལྟ་བུ་ཞལ་བཞི་ཕྱག་བརྒྱད་པ། རྩ་ཞལ་སེར་པོ་གཡས་སྔོན་པོ་གཡོན་དཀར་བ་རྒྱབ་ཞལ་དམར་པོ། ཞལ་རེ་རེའང་སྤྱན་གསུམ་པ། ཕྱག་
དང་པོ་གཉིས་ཀྱིས་ཆོས་འཆད་མཛད་པ། ལྷག་མ་གཡས་རལ་གྲི་མདའ་དང་རྡོ་རྗེ། གཡོན་ཤེར་ཕྱིན་གྱི་པོ་ཏི་གཞུ་དང་རྡོ་རྗེས་མཚན་པའི་དྲིལ་བུ་འཛིན་པ། དབུ་སྐྲ་ནག་པོའི་ཐོར་ཅོག་ཅན། དར་ལྭའི་སྟོད་གཡོགས་དང་སྨད་གཡོགས་
གསོལ་བ། ཞི་ཞིང་སྒེག་པའི་ཉམས་དང་ལྡན་པ། འོད་ཀྱི་དཀྱིལ་འཁོར་འབར་བའི་དབུས་ན་རྡོ་རྗེའི་སྐྱིལ་ཀྲུང་གིས་བཞུགས་པ། ཤར་ལ་སོགས་པའི་ཕྱོགས་བཞིར་གཙུག་ཏོར་ཆེན་པོ་དང། གཙུག་ཏོར་གདུགས་དཀར་པོ་དང་

[046B] རྣམ་པར་རྒྱལ་བའི་གཙུག་ཏོར་བཞི། དབང་ལྡན་སོགས་མཚམས་རྣམས་སུ་གཙུག་ཏོར་འོད་ཟེར་རྣམ་པར་འཕྲོ་བ་དང། གཙུག་ཏོར་འཕགས་པ་དང། གཙུག་ཏོར་ཆེར་འཕགས་དང། གཙུག་ཏོར་
རྒྱལ་བ་རྣམས་སྐུ་མདོག་གསེར་མདོག་ཕྱག་གཡས་འཁོར་ལོ་ཐུགས་ཀར་འཛིན་ཞིང་གཡོན་པ་གདན་ལ་བརྟེན་པ། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་ཤིང་རྡོ་རྗེའི་སྐྱིལ་ཀྲུང་གིས་བཞུགས་པ། ཤར་གྱི་རེའུ་མིག་གི་
དབུས་སུ་གླང་ཆེན། ལྷོར་རྟ་མཆོག་ནུབ་ཏུ་རྨ་བྱ། བྱང་དུ་མཁའ་ལྡིང་རྣམས་ཀྱི་ཁྲིར་སྣ་ཚོགས་པདྨ་དང་ཟླ་བའི་གདན་ལ་ཤར་དུ་མི་བསྐྱོད་པ་སྔོན་པོ་མདུན་ནས་གཡས་བསྐོར་དུ་སྔོ་དཀར་སེར་དང་དམར་བའི་ཞལ་བཞི་ཕྱག་བརྒྱད་
ཀྱི་གཡས་རལ་གྲི་རྡོ་རྗེ་མདའ་དང་ལྕགས་ཀྱུ། གཡོན་སྡིགས་མཛུབ་དྲིལ་བུ་གཞུ་དང་ཞགས་པ་འཛིན་པ། དེའི་ཤར་སོགས་སུ་རྡོ་རྗེ་སེམས་དཔའ་སོགས་བཞི་རྡོར་དབྱིངས་བཞིན། ལྷོར་རིན་འབྱུང་སེར་པོ་གཡས་བསྐོར་དུ་སེར་
སྔོ་དཀར་དང་དམར་བའི་ཞལ་བཞི་ཕྱག་བརྒྱད་ཀྱི་གཡས་རྡོ་རྗེ་རལ་གྲི་མདའ་དང་ལྕགས་ཀྱུ། གཡོན་ཡིད་བཞིན་ནོར་བུའི་རྒྱལ་མཚན་རྡོ་རྗེས་མཚན་པའི་དྲིལ་བུ་ཞགས་པ་གཞུ་འཛིན་པ། དེའི་ཤར་སོགས་སུ་རྡོ་རྗེ་རིན་ཆེན་སོགས་
བཞི་རྡོར་དབྱིངས་བཞིན། ནུབ་ཏུ་སྣང་བ་མཐའ་ཡས་དམར་པོ་མདུན་ནས་གཡས་བསྐོར་དུ་དམར་ནག་དཀར་དང་སེར་བའི་ཞལ་བཞི་ཕྱག་བརྒྱད་ཀྱི་གཡས་རྡོ་རྗེ་མདའ་དང་རལ་གྲི་ལྕགས་ཀྱུ། གཡོན་པདྨ་གཞུ་དང་ཞགས་པ་དྲིལ་བུ་

[047A]༄༅། །འཛིན་པ། དེའི་ཤར་སོགས་སུ་རྡོ་རྗེ་ཆོས་སོགས་བཞི་རྡོར་དབྱིངས་བཞིན། བྱང་དུ་དོན་གྲུབ་ལྗང་གུ་མདུན་ནས་གཡས་བསྐོར་དུ་ལྗང་སེར་དམར་དང་དཀར་བའི་ཞལ་བཞི་ཕྱག་བརྒྱད་ཀྱི་གཡས་རལ་གྲི་རྡོ་རྗེ་
མདའ་དང་ལྕགས་ཀྱུ། གཡོན་སྡིགས་མཛུབ་དྲིལ་བུ་གཞུ་དང་ཞགས་པ་འཛིན་པ། དེའི་ཤར་སོགས་སུ་རྡོ་རྗེ་ལས་ལ་སོགས་པ་བཞི་རྡོར་དབྱིངས་བཞིན། དེ་བཞིན་གཤེགས་པ་བཞི་རིན་པོ་ཆེའི་རྒྱན་དང་དར་གྱི་ན་བཟས་མཛེས་
པ་རྡོ་རྗེའི་སྐྱིལ་ཀྲུང་གིས་བཞུགས་པ། སེམས་དཔའ་བཅུ་དྲུག་གིས་མདོག་ཕྱག་མཚན་བཞུགས་ཚུལ་རྒྱན་སོགས་རྡོར་དབྱིངས་བཞིན་ནོ། །མཚམས་བཞིར་སྣ་ཚོགས་པད་ཟླའི་གདན་ལ་དབང་ལྡན་དུ་སྤྱན་མ་སེར་མོ་
འཇམ་དབྱངས་ལྟ་བུ། མེར་མཱ་མ་ཀི་སྔོན་མོ་མི་བསྐྱོད་པ་ལྟ་བུ། བདེན་བྲལ་དུ་གོས་དཀར་མོ་དམར་མོ་སྣང་མཐའ་ལྟ་བུ། རླུང་དུ་སྒྲོལ་མ་ལྗང་གུ་དོན་གྲུབ་ལྟ་བུ། སྒོ་བཞིར་སྣ་ཚོགས་པད་ཉིའི་གདན་ལ། ཤར་སྒོར་རྡོ་རྗེ་ལྕགས་
ཀྱུ་དམར་སེར་ལྕགས་ཀྱུ་འཛིན་པ་གཡས་བརྐྱངས་ཀྱིས་བཞུགས་པ། ལྷོ་སྒོར་རྡོ་རྗེ་ཞགས་པ་སེར་པོ་ཞགས་པ་འཛིན་པ་གཡོན་བརྐྱངས་ཀྱིས་བཞུགས་པ། ནུབ་སྒོར་རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ་ས་
གའི་སྟབས་ཀྱིས་བཞུགས་པ། བྱང་སྒོར་རྡོ་རྗེ་འབེབས་པ་ལྗང་གུ་རྡོ་རྗེས་མཚན་པའི་དྲིལ་བུ་འཛིན་པ་ཟླུམ་པོའི་སྟབས་ཀྱིས་བཞུགས་པ། བཞི་གའང་ཞལ་གཅིག་ཕྱག་གཉིས་སྤྱན་གསུམ་པ། དབུ་སྐྲ་དང་སྨ་ར་དམར་སེར་

[047B] ཀླུ་ཆེན་པོ་བརྒྱད་ཀྱིས་བརྒྱན་པའོ། །དེའི་ཕྱི་རོལ་གཟུངས་དཀྱིལ་གྱི་དབང་ལྡན་ནས་གཡས་བསྐོར་དུ་རིམ་བཞིན་མོས་པས་སྤྱོད་པའི་ས་མ་དམར་མོ་པདྨ་འཛིན་པ། རབ་ཏུ་དགའ་བ་མ་དམར་མོ་ཤེར་ཕྱིན་
གྱི་པོ་ཏི་འཛིན་པ། དྲི་མ་མེད་པ་མ་དཀར་མོ་པད་དཀར་འཛིན་པ། འོད་བྱེད་པ་མ་དམར་མོ་ཉི་མའི་དཀྱིལ་འཁོར་འཛིན་པ། འོད་འཕྲོ་བ་མ་ལྗང་གུ་ཨུཏྤལ་སྔོན་པོ་འཛིན་པ། སྦྱང་དཀའ་བ་མ་སེར་མོ་ནོར་བུ་ལྗང་གུ་འཛིན་པ། མངོན་
དུ་གྱུར་པ་མ་སེར་མོ་པདྨ་ལ་གནས་པའི་ཤེར་ཕྱིན་གྱི་པོ་ཏི་འཛིན་པ། རིང་དུ་སོང་བ་མ་སྔོ་བསངས་སྣ་ཚོགས་རྡོ་རྗེ་འཛིན་པ། མི་གཡོ་བ་མ་ཟླ་བའི་མདོག་ཅན་ཟླ་བ་རྡོ་རྗེས་མཚན་པའི་པདྨ་འཛིན་པ། ལེགས་པའི་བློ་
གྲོས་མ་དཀར་མོ་རལ་གྲིས་མཚན་པའི་ཨུཏྤལ་འཛིན་པ། ཆོས་ཀྱི་སྤྲིན་མ་སེར་མོ་ཤེར་ཕྱིན་གྱི་པོ་ཏི་འཛིན་པ། ཀུན་ཏུ་འོད་མ་ཉི་མའི་མདོག་ཅན་བདེ་བར་གཤེགས་པའི་སྐུ་འཛིན་པ། དེ་ཐམས་ཅད་ཞལ་གཅིག་ཕྱག་
གཉིས་ཀྱི་གཡས་རྡོ་རྗེ་དང། གཡོན་རང་རང་གི་ཕྱག་མཚན་འཛིན་པའོ། །ལྷོར་རིན་ཆེན་པདྨའི་ཕ་རོལ་ཏུ་ཕྱིན་མ་དམར་མོ་པདྨ་ལ་གནས་པའི་ཟླ་བའི་དཀྱིལ་འཁོར་འཛིན་པ། སྦྱིན་པའི་ཕ་རོལ་ཏུ་ཕྱིན་མ་དཀར་
དམར་འབྲས་ཀྱི་སྙེ་མ་འཛིན་པ། ཚུལ་ཁྲིམས་ཀྱི་ཕ་རོལ་ཏུ་ཕྱིན་མ་དཀར་མོ་མྱ་ངན་མེད་པའི་ཡལ་ག་མེ་ཏོག་གི་ཆུན་པོ་དང་བཅས་པ་འཛིན་པ། བཟོད་པའི་ཕ་རོལ་ཏུ་ཕྱིན་མ་སེར་མོ་ཆུ་སྐྱེས་དཀར་པོ་འཛིན་པ། བརྩོན་

[048A]༄༅། །འགྲུས་ཀྱི་ཕ་རོལ་ཏུ་ཕྱིན་མ་ལྗང་གུ་ཨུཏྤལ་སྔོན་པོ་འཛིན་པ། བསམ་གཏན་གྱི་ཕ་རོལ་ཏུ་ཕྱིན་མ་སྔོ་བསངས་པད་དཀར་འཛིན་པ། ཤེས་རབ་ཀྱི་ཕ་རོལ་ཏུ་ཕྱིན་མ་གསེར་མདོག་ཕྱག་བཞི་མ་དང་པོ་གཉིས་
ཀྱིས་པོ་ཏིས་བརྒྱན་པའི་པདྨ་དང་ལྷག་མ་གཉིས་ཆོས་འཆད་མཛད་པ། ཐབས་ཀྱི་ཕ་རོལ་ཏུ་ཕྱིན་མ་ལྗང་གུ་པད་སེར་ལ་གནས་པའི་རྡོ་རྗེ་འཛིན་པ། སྨོན་ལམ་གྱི་ཕ་རོལ་ཏུ་ཕྱིན་མ་སྔོ་བསངས་ཨུཏྤལ་སྔོན་པོ་ལ་གནས་པའི་རལ་གྲི་
འཛིན་པ། སྟོབས་ཀྱི་ཕ་རོལ་ཏུ་ཕྱིན་མ་དམར་མོ་ཤེར་ཕྱིན་གྱི་པོ་ཏི་འཛིན་པ། ཡེ་ཤེས་ཀྱི་ཕ་རོལ་ཏུ་ཕྱིན་མ་དཀར་མོ་རིན་པོ་ཆེའི་འབྲས་བུས་བརྒྱན་པའི་བྱང་ཆུབ་ཤིང་གི་ཡལ་ག་འཛིན་པ། རྡོ་རྗེ་ལས་ཀྱི་ཕ་རོལ་ཏུ་ཕྱིན་མ་སྐུ་མདོག་
སྣ་ཚོགས་པ་ཨུཏྤལ་སྔོན་པོ་ལ་གནས་པའི་སྣ་ཚོགས་རྡོ་རྗེ་འཛིན་པ། ཐམས་ཅད་ཀྱང་ཞལ་གཅིག་མ། ཤེར་ཕྱིན་མ་མ་གཏོགས་ཕྱག་གཉིས་མ་གཡས་ཀྱིས་ཡིད་བཞིན་གྱི་ནོར་བུ་འཛིན་པ། ནུབ་ཏུ་ཚེ་ལ་དབང་བ་མ་དཀར་དམར་
ཚེ་དཔག་མེད་ཀྱི་སྐུ་གཟུགས་འཛིན་པ། སེམས་ལ་དབང་བ་མ་དཀར་མོ་རྡོ་རྗེ་རྩེ་ལྔ་པ་དམར་པོ་འཛིན་པ། ཡོ་བྱད་ལ་དབང་བ་མ་སེར་མོ་ཡིད་བཞིན་གྱི་ནོར་བུའི་རྒྱལ་མཚན་འཛིན་པ། ལས་ལ་དབང་བ་མ་ལྗང་གུ་སྣ་ཚོགས་རྡོ་རྗེ་
འཛིན་པ། སྐྱེ་བ་ལ་དབང་བ་མ་ལྗང་གུ་ཛཱ་ཏིའི་མེ་ཏོག་གི་ཡལ་ག་འཛིན་པ། རྫུ་འཕྲུལ་ལ་དབང་བ་མ་སྔོ་བསངས་པདྨ་ལ་གནས་པའི་ཉི་མ་དང་ཟླ་བའི་དཀྱིལ་འཁོར་འཛིན་པ། མོས་པ་ལ་དབང་བ་མ་དཀར་མོ་པྲི་ཡངྐུའི་མེ་ཏོག་གི་སྙེ་མ་འཛིན་

[048B] སྨོན་ལམ་ལ་དབང་བ་མ་སེར་མོ་ཨུཏྤལ་སྔོན་པོ་འཛིན་པ། ཡེ་ཤེས་ལ་དབང་བ་མ་སྔོན་མོ་ཨུཏཔལ་སྔོན་པོ་ལ་གནས་པའི་རལ་གྲི་འཛིན་པ། ཆོས་ལ་དབང་བ་མ་དཀར་མོ་པདྨ་ལ་གནས་པའི་བུམ་པ་འཛིན་པ། ཐམས་ཅད་
ཀྱང་ཞལ་གཅིག་ཕྱག་གཉིས་ཀྱི་གཡས་པདྨ་དང། གཡོན་བསྙེམས་པ་དང་བཅས་པས་རང་རང་གི་ཕྱག་མཚན་འཛིན་པ། དེ་བཞིན་ཉིད་མ་དཀར་མོ་གཡས་པད་དཀར་དང། གཡོན་རྡོ་རྗེ་རིན་པོ་ཆེའི་སྙེ་མ་འཛིན་པ། སངས་རྒྱས་ཀྱི་
བྱང་ཆུབ་མ་གསེར་ཞུན་མ་ལྟ་བུ་གཡས་རྡོ་རྗེ་རྩེ་ལྔ་པས་མཚན་པའི་པད་སེར་དང། གཡོན་འཁོར་ལོས་མཚན་པའི་ཡིད་བཞིན་གྱི་ནོར་བུའི་རྒྱལ་མཚན་འཛིན་པ། བྱང་དུ་དབྱིག་གི་བློ་གྲོས་མ་སེར་མོ་འབྲས་ཀྱི་སྙེ་མ་འཛིན་པ། རིན་
ཆེན་སྐར་མདའ་མ་དམར་མོ་ཡིད་བཞིན་ནོར་བུའི་རྒྱལ་མཚན་འཛིན་པ། གཙུག་ཏོར་རྣམ་རྒྱལ་མ་དཀར་མོ་ཆུ་ཤེལ་གྱི་བུམ་པ་འཛིན་པ། འོད་ཟེར་ཅན་མ་དཀར་དམར་ཁབ་སྐུད་འཛིན་པ། རི་ཁྲོད་ལོ་མ་གྱོན་མ་ལྗང་གུ་རྨ་བྱའི་མཇུག་
སྒྲོ་འཛིན་པ། དུག་སེལ་མ་དཀར་མོ་དུག་གི་མེ་ཏོག་འཛིན་པ། སྒོ་མཐའ་ཡས་མ་ལྗང་ཁུ་པདྨ་ལ་གནས་པའི་གཏེར་བུམ་འཛིན་པ། ཙུནྡ་མ་དཀར་མོ་བགྲང་ཕྲེང་འཕྱང་བའི་སྤྱི་བླུགས་འཛིན་པ། ཤེས་རབ་འཕེལ་མ་དཀར་མོ་ཨུཏྤལ་
སྔོན་པོ་ལ་གནས་པའི་རལ་གྲི་འཛིན་པ། ལས་དང་སྒྲིབ་པ་རྣམ་སེལ་མ་ལྗང་གུ་རྡོ་རྗེ་རྩེ་གསུམ་པས་མཚན་པའི་པདྨ་འཛིན་པ། ཡེ་ཤེས་མི་ཟད་པའི་ཟ་མ་ཏོག་མ་དམར་མོ་རིན་པོ་ཆེའི་ཟ་མ་ཏོག་འཛིན་པ། སངས་རྒྱས་ཐམས་

[049A]༄༅། །ཅད་ཀྱི་ཆོས་ཀྱི་མཛོད་མ་སེར་མོ་པདྨ་ལ་གནས་པའི་རིན་ཆེན་སྣ་ཚོགས་ཀྱི་དཔེ་སྒྲོམ་འཛིན་པ། ཐམས་ཅད་ཀྱང་གཡས་སྣ་ཚོགས་རྡོ་རྗེ་དང། གཡོན་བསྙེམས་པ་དང་བཅས་པས་རང་གི་ཕྱག་མཚན་
འཛིན་པ། ཤར་སྒོར་ཆོས་སོ་སོར་ཡང་དག་པར་རིག་པ་མ་དཀར་དམར་ཕྱག་གཉིས་ཀྱིས་ལྕགས་ཀྱུ་ཞགས་པ་འཛིན་པ། ལྷོ་སྒོར་དོན་སོ་སོར་ཡང་དག་པར་རིག་པ་མ་ལྗང་གུ་ཕྱག་གཉིས་ཀྱིས་རིན་པོ་ཆེའི་ཞགས་པ་འཛིན་
པ༑ ནུབ་སྒོར་ངེས་པའི་ཚིག་སོ་སོར་ཡང་དག་པར་རིག་པ་མ་དམར་མོ་ཕྱག་གཉིས་ཀྱིས་པདྨས་མཚན་པའི་ལྕགས་སྒྲོག་འཛིན་པ། བྱང་སྒོར་སྤོབས་པ་སོ་སོར་ཡང་དག་པར་རིག་པ་མ་ལྗང་གུ་ཕྱག་གཉིས་ཀྱིས་རྡོ་རྗེས་མཚན་
པའི་དྲིལ་བུ་འཛིན་པ། མེར་སྒེག་མོ་སེར་མོ་སྒེག་པ་དང་བཅས་པའི་ཕྱག་གཉིས་ཀྱིས་རྡོ་རྗེ་གཉིས་འཛིན་པ། བདེན་བྲལ་དུ་ཕྲེང་བ་མ་དམར་སེར་ཕྱག་གཉིས་ཀྱིས་རིན་པོ་ཆེའི་ཕྲེང་བ་འཛིན་པ། རླུང་དུ་གླུ་མ་དམར་མོ་ཕྱག་གཉིས་ཀྱིས་
པི་ཝང་བསྒྲེང་བ། དབང་ལྡན་དུ་གར་མ་ལྗང་གུ་ཕྱག་གཉིས་ཀྱིས་གར་བྱེད་པའི་ཚུལ་གྱིས་རྡོར་དྲིལ་འཛིན་པ། མོས་པས་སྤྱོད་པའི་ས་མ་ལ་སོགས་པའི་ལྷ་མོ་ཐམས་ཅད་རིན་པོ་ཆེ་སྣ་ཚོགས་ཀྱི་རྒྱན་དང། ལྷ་རྫས་ཀྱི་གོས་
དང་རིན་པོ་ཆེའི་ཅོད་པན་ཅན། ཅུང་ཟད་འཛུམ་ཞིང་སྒེག་པའི་ཉམས་ཀྱིས་པད་ཟླའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་ཤིང། སྒོ་སྐྱོང་མ་རྣམས་ཉི་མའི་དཀྱིལ་འཁོར་ལ་བཞུགས་པའོ། །དཀྱིལ་འཁོར་གསུམ་

[049B] གཡོན་ཨུཏྤལ་གནས་པའི་རལ་གྲི་འཛིན་པ། བློ་གྲོས་མི་ཟད་པ་སེར་པོ་གཡས་རལ་གྲི་དང། གཡོན་མི་འཇིགས་པས་པདྨ་འཛིན་པ། སའི་སྙིང་པོ་སེར་བོ་
གཡས་ས་གནོན་དང། གཡོན་པདྨ་ལ་གནས་པའི་དཔག་བསམ་གྱི་ཤིང་འཛིན་པ། ནམ་མཁའི་སྙིང་པོ་ཇང་གུ་གཡས་རིན་ཆེན་སྣ་ཚོགས་ཀྱི་ཆར་འབེབས་ཤིང། གཡོན་ནོར་བུ་འཛིན་པ། ལྷོའི་སྣམ་བུ་ལ་ནམ་མཁའ་མཛོད་སེར་པོ་གཡས་
ཡིད་བཞིན་གྱི་ནོར་བུ་དང། གཡོན་བུམ་བཟང་ལས་འཕྱང་བའི་དཔག་བསམ་གྱི་ཤིང་འཛིན་པ། ཕྱག་ན་རིན་ཆེན་ལྗང་གུ་གཡས་རིན་ཆེན་དང། གཡོན་པདྨ་ལ་གནས་པའི་ཟླ་བའི་དཀྱིལ་འཁོར་འཛིན་པ། བློ་གྲོས་རྒྱ་མཚོ་དཀར་པོ་
གཡས་དུང་དང་གཡོན་རྡོ་རྗེ་རལ་གྲི་འཛིན་པ། རྡོ་རྗེ་སྙིང་པོ་སྔོན་པོ་གཡས་རྡོ་རྗེ་དང། གཡོན་མདོ་སྡེ་ས་བཅུ་པའི་པོ་ཏི་འཛིན་པ། ནུབ་ཀྱི་སྣམ་བུ་ལ་སྤྱན་རས་གཟིགས་དཀར་པོ་གཡས་མཆོག་སྦྱིན་དང། གཡན་པད་དཀར་འཛིན་
པ༑ མཐུ་ཆེན་ཐོབ་སེར་པོ་གཡས་རལ་གྲི་དང་གཡོན་པདྨ་འཛིན་པ། ཟླ་འདི་དཀར་པོ་གཡས་རྡོ་རྗེས་མཚན་པའི་འཁོར་ལོ་དང། གཡོན་པདྨ་ལ་གནས་པའི་ཟླ་བའི་དཀྱིལ་འཁོར་འཛིན་པ། དྲ་བ་ཅན་གྱི་འོད་དཀར་དམར་གཡས་
རལ་གྲི་དང། གཡོན་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། བྱང་གི་སྣམ་བུ་ལ་འོད་དཔག་མེད་དཀར་པོ་གཡས་སྣ་ཚོགས་པདྨ་དང། གཡོན་པདྨ་ལ་གནས་པའི་བུམ་པ་འཛིན་པ། སྤོབས་པ་བརྩེགས་པ་སེར་པོ་

[050A]༄༅། །གཡས་སེ་གོལ་དང། གཡོན་པདྨ་ལ་གནས་པའི་རལ་གྲི་འཛིན་པ། མྱ་ངན་དང་མུན་པ་ཐམས་ཅད་འཇོམས་པའི་བློ་གྲོས་གུར་གུམ་གྱི་མདོག་ཅན་གཡས་རྡོ་རྗེ་རྩེ་ལྔ་པ་དང། གཡོན་ཤཀྟི་འཛིན་པ་
སྒྲིབ་པ་རྣམ་སེལ་སྔོན་པོ་གཡས་རལ་གྲི་དང། གཡོན་སྣ་ཚོགས་རྡོ་རྗེས་མཚན་པའི་བ་དན་འཛིན་པ། སེམས་དཔའ་བཅུ་དྲུག་པོ་ཞལ་གཅིག་ཕྱག་གཉིས་རིན་པོ་ཆེའི་རྒྱན་དང་དར་གྱི་ན་བཟས་མཛེས་ཤིང། སྣ་ཚོགས་པད་
ཟླའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་པ། ཤར་སྒོར་མ་ཧེ་ལ་གཤིན་རྗེ་མཐར་བྱེད་ཞལ་ཐམས་ཅད་དང་སྐུ་མདོག་ནག་པོ་ཞལ་དྲུག་ཞབས་དྲུག་ཕྱག་དྲུག་གི་གཡས་ལྕགས་ཀྱུ་རལ་གྲི་མདའ། གཡོན་སྡིགས་
མཛུབ་དང་བཅས་པའི་ཞགས་པ་དྲིལ་བུ་གཞུ་འཛིན་པ། ལྷོ་སྒོར་ཤེས་རབ་མཐར་བྱེད་སེར་པོ་ཞལ་བཞི་ཕྱག་བརྒྱད་ཀྱི་གཡས་ཞགས་པ་རྡོ་རྗེ་རལ་གྲི་མདའ། གཡོན་སྙིང་ཁར་ལྕགས་ཀྱུ་དྲིལ་བུ་མདུང་དང་གཞུ་འཛིན་པ་
ནུབ་སྒོར་པདྨ་མཐར་བྱེད་དམར་པོ་ཞལ་བཞི་ཕྱག་བརྒྱད་ཀྱི་དང་པོ་གཉིས་ཀྱིས་ལྕགས་སྒྲོག་ལྷག་མ་གཡས་རྡོ་རྗེ་རལ་གྲི་མདའ། གཡོན་དྲིལ་བུ་སྡིགས་མཛུབ་དང་བཅས་པའི་ཞགས་པ་གཞུ་འཛིན་པ་གསུམ་གའང་རོལ་པའི་
སྟབས་ཀྱིས་བཞུགས་པ། བྱང་སྒོར་བགེགས་མཐར་བྱེད་སྔོན་པོ་ཞལ་བཞི་ཕྱག་བརྒྱད་ཀྱི་དང་པོ་གཉིས་ཀྱིས་རྡོ་རྗེ་བསྡམས་པའི་ཚུལ་གྱིས་དྲིལ་བུ་འཛིན་པ། ལྷག་མ་གཡས་རལ་གྲི་མདའ་དང་ལྕགས་ཀྱུ། གཡོན་སྡིགས་མཛུབ་

[050B] གཡོན་བརྐྱངས་ཀྱི་སྟབས་ཀྱིས་ཚོགས་བདག་མནན་པ། དབང་ལྡན་དུ་འཇིག་རྟེན་གསུམ་ལས་རྣམ་པར་རྒྱལ་བ་སྔོན་པོ་ཞལ་བཞི་ཕྱག་བརྒྱད་ཀྱི་དང་པོ་གཉིས་ཀྱིས་ཧཱུཾ་མཛད་
ཀྱི་ཕྱག་རྒྱས་རྡོར་དྲིལ་འཛིན་པ། ལྷག་མ་གཡས་རལ་གྲི་ལྕགས་ཀྱུ་མདའ། གཡོན་རྡོ་རྗེ་ཞགས་པ་གཞུ་འཛིན་པ། གཡོན་བརྐྱངས་ཀྱིས་དབང་ཕྱུག་གི་མགོ་དང། གཡས་བསྐུམས་པས་ཨུ་མའི་ནུ་མ་མནན་པ། མེར་རྡོ་རྗེ་ཉི་མ་
མེ་ལྟར་འབར་བ་ནག་པོ་ཞལ་བཞི་ཕྱག་བརྒྱད་ཀྱི་གཡས་རྡོ་རྗེ་རལ་གྲི་མདའ་དང་འཁོར་ལོ། གཡོན་དྲིལ་བུ་ཞགས་པ་གཞུ་དང་ཁཊཱཾ་ག་དང་འབྲེལ་བའི་བ་དན་འཛིན་པ། ཆུང་མ་དང་བཅས་པའི་ཁྱབ་འཇུག་གཡས་བརྐྱངས་ཀྱིས་
མནན་པ། བདེན་བྲལ་དུ་ཧེ་རུ་ཀ་སྔོན་པོ་ཞལ་བཞི་ཕྱག་བརྒྱད་ཀྱི་དང་པོ་གཉིས་ཀྱིས་འཇིགས་བྱེད་ཀྱི་པགས་པ་རླུང་གི་གོས་འདྲ་བ་འཛིན་པ། ལྷག་མ་གཡས་རྡོ་རྗེ་རྩེ་ལྔ་པ་མདའ་དང་ཐོང་ཁྲག་གཡོན་སྙིང་ཁར་པདྨ་ཁ་བྱེ་བ་གཞུ་
དང་དྲིལ་བུ་བ་དན་དང་ལྡན་པའི་ཁཊཱཾ་ག་འཛིན་པ། ཆུང་མ་དང་བཅས་པའི་ཚངས་པ་གཡོན་བརྐྱངས་ཀྱིས་མནན་པ། རླུང་དུ་རྟ་མཆོག་ལྗང་ཁུ་ཞལ་བཞི་ཕྱག་བརྒྱད་ཀྱི་གཡས་སྣ་ཚོགས་རྡོ་རྗེ་བ་དན་གསུམ་དང་བཅས་པ་བ་དན་
གསུམ་པའི་ཕྱག་རྒྱ་རལ་གྲི་མདའ། གཡོན་ཕུབ་དང་བཅས་པའི་སྣ་ཚོགས་པདྨ་ཤཀྟི་དབྱུག་པ་གཞུ་འཛིན་པ། ཞབས་བཞིའི་མདུན་མ་གཉིས་གཡས་བརྐྱངས་གཡོན་བསྐུམས། རྒྱབ་མ་གཉིས་གཡས་བསྐུམས་གཡོན་བརྐྱངས་
[051A]༄༅། །མཛད་པའི་གཡས་དང་པོས་དབང་མོ་དང་དཔལ་མོ། གཉིས་པས་དགའ་མོ་དང་ཚིམ་མ། གཡོན་དང་པོས་དབང་མོ་དང་སྤྲང་རྩིར་བྱེད་པ། གཉིས་པས་རྒྱལ་བར་བྱེད་པ་དང་དབྱིང་ཀྱི་ལྷ་མནན་པ། སྟེང་དུ་གཙུག་ཏོར་
འཁོར་ལོས་བསྒྱུར་བ་སེར་པོ་ཞལ་བཞི་ཕྱག་བརྒྱད་ཀྱི་གཡས་འཁོར་ལོ་ལྕགས་ཀྱུ་རལ་གྲི་མདའ། གཡོན་དྲིལ་བུ་ཞགས་པ་བགྲང་ཕྲེང་གཞུ་འཛིན་ཞིང་རོལ་པའི་སྟབས་ཀྱིས་བཞུགས་པ། འོག་ཏུ་གནོད་མཛེས་སྔོན་པོ་ཞལ་
བཞི་ཕྱག་བརྒྱད་ཀྱི་གཡས་རྡོ་རྗེ་ལྕགས་ཀྱུ་རལ་གྲི་མདའ། གཡོན་དྲིལ་བུ་ཞགས་པ་གསལ་ཤིང་རྩེ་གཅིག་པ་གཞུ་འཛིན་ཞིང་གཡོན་བརྐྱངས་ཀྱིས་བཞུགས་པ་ཁྲོ་བོ་བཅུ་པོའི་ཞལ་མདོག་ཞལ་ཁྲ་དང་གདམ་ང་ཅན་ཡིན་
ཀྱང༑ འདིར་ནི་ཐམས་ཅད་ཀྱི་ཞལ་རྣམས་སྐུ་མདོག་དང་མཚུངས་ཤིང། སྤྱན་གསུམ་གསུམ་དང་ལྡན་པ། །སྨིན་མ་དང་སྨ་ར་དང་དབུ་སྐྲ་དམར་སེར་འབར་ཞིང་ཐོད་པའི་ཕྲེང་བས་དབུ་བརྒྱན་པ། སྟག་ལྤགས་ཀྱིས་སྐུའི་སྟོད་
སྨད་དཀྲིས་པ། ཀླུ་བརྒྱད་ཀྱིས་བརྒྱན་ཅིང་འཇིགས་སུ་རུང་བ། སྣ་ཚོགས་པད་ཉིའི་གདན་ལ་བཞུགས་པ། དཀྱིལ་འཁོར་གསུམ་པའི་གྲྭ་བཞིའི་ནང་དུ་འཇིག་རྟེན་གསུམ་རྒྱལ་སོགས་ཁྲོ་བོ་བཞིའི་ཕྱིའི་རེ་ཁའི་མེ་སོགས་ཟུར་ཐིག་
བཞིའི་ཤར་ལྷོའི་གཡས་སུ་མེ་ཏོག་མ་སེར་མོ་མེ་ཏོག་གི་སྣོད་འཛིན་པ། རིམ་བཞིན། བདུག་སྤོས་མ་སྔོན་མོ་སྤོས་སྣོད་འཛིན་པ། མར་མེ་མ་དམར་མོ་མར་མེའི་སྡོང་བུ་འཛིན་པ། དྲི་ཆབ་མ་ལྗང་གུ་དྲིའི་དུད་པོར་འཛིན་པ། མཚམས་

[051B] སྒྲ་རྡོ་རྗེ་མ་ལྗང་གུ་པི་ཝང་འཛིན་པ། རོ་རྡོ་རྗེ་མ་དམར་མོ་རོའི་སྣོད་འཛིན་པ། རེག་བྱ་རྡོ་རྗེ་མ་ལྗང་གུ་གོས་སྣ་ཚོགས་འཛིན་པ། ལྷ་མོ་བརྒྱད་པ་ཐམས་ཅད་ཀྱང་ཞལ་
གཅིག་ཕྱག་གཉིས་མ་དར་གྱི་ན་བཟའ་དང། རྒྱན་གྱིས་བརྒྱན་པ། སྣ་ཚོགས་པད་ཟླའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་པ། རྡོ་རྗེའི་རིགས་ཀྱི་དཀྱིལ་འཁོར་གྱི་ཤར་དུ་བརྒྱ་བྱིན་སེར་པོས་སྲུངས་ལ་གནས་པ་
གཡས་རྡོ་རྗེ་དང་གཡོན་ལྷ་མོའི་ནུ་མ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་དབྱུག་པ་དང་རྡོ་རྗེ་རྩེ་གཅིག་པ་འཛིན་པ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་མགོ་བདུན་གྱི་གདེངས་ཀ་ཅན་ཀླུའི་ཞགས་པ་
དང་དུང་འཛིན་པ། བྱང་དུ་གནོད་སྦྱིན་སེར་པོ་མི་ལ་གནས་ཤིང་ལྕགས་ཀྱུ་དང་དབྱུག་ཐོ་འཛིན་པ། དབང་ལྡན་དུ་དབང་ཕྱུག་དཀར་པོ་གླང་ལ་གནས་པ་རྩེ་གསུམ་དང་ཐོད་པ་འཛིན་པ། རལ་པའི་ཐོར་ཅོག་ལ་ཟླ་བ་ཕྱེད་པ་དང་ཐོད་
པའི་ཕྲེང་བས་བརྒྱན་པ། སྦྲུལ་གྱི་མཆོད་ཕྱིར་ཐོགས་དང་མགྲིན་པ་སྔོན་པོའོ། །མར་མེ་ལྷ་དམར་པོར་སྐྱེས་ལ་གནས་པ་བླུགས་གཟར་དང་སྤྱི་བླུགས་འཛིན་པ། བདེན་བྲལ་དུ་སྲིན་པོ་སྔོན་པོ་རོ་ལ་གནས་པ་རལ་ཕུབ་འཛིན་པ་
རླུང་དུ་རླུང་ལྷ་སྔོན་པོ་རི་དྭགས་ལ་གནས་ཤིང་རླུང་རས་འཛིན་པ། བརྒྱད་ཀའང་ཕྱག་བཞིའི་དང་པོས་རང་རང་གི་ཕྱག་མཚན་དང་པོ་འཛིན་ཞིང། གཡོན་དང་པོས་ཕྱག་མཚན་གཉིས་པ་དང་བཅས་པས་རང་གི་བཙུན་མོ་ལ་འཁྱུད་

[052A]༄༅། །པ། འོག་མ་གཉིས་སྤྱི་བོར་ཐལ་མོ་སྦྱར་ནས་གཙོ་བོ་ལ་འདུད་པའོ། །དེའི་ཕྱི་རོལ་གྱི་དབང་ལྡན་ནས་རིམ་པ་བཞིན་དུ་ཚངས་པ་སེར་པོ་ངང་པ་ལ་ཞོན་པ་ཞལ་བཞི་སེར་པོ། ཕྱག་བཞིའི་དང་པོ་གཉིས་ཀྱིས་བགྲང་
འཕྲེང་དང་པདྨ། འོག་མ་གཉིས་ཀྱིས་དབྱུག་པ་དང་སྤྱི་བླུགས་བཟུང་ནས་ཐལ་མོ་སྦྱར་བ། ཁྱབ་འཇུག་ནག་པོ་ཁྱུང་ལ་ཞོན་པ་ཕྱག་བཞིའི་དང་པོ་གཉིས་ཀྱིས་འཁོར་ལོ་དང་དུང། འོག་མ་གཉིས་ཀྱིས་མདུང་ཐུང་དང་གཞུ་བཟུང་
ནས་ཐལ་མོ་སྦྱར་བ། དབང་ཕྱུག་ཆེན་པོ་དཀར་པོ་གླང་ལ་ཞོན་པ་རལ་པའི་ཐོར་ཅོག་ཅན་ཕྱག་བཞིའི་དང་པོ་གཉིས་སྤྱི་བོར་ཐལ་མོ་སྦྱར་ཞིང། འོག་མ་གཉིས་རྩེ་གསུམ་དང་ཐོད་པ་འཛིན་པ། གདོང་དྲུག་དམར་པོ་རྨ་བྱ་ལ་ཞོན་
པ་ཕྱག་དྲུག་གི་གཡས་གཉིས་ཤཀྟི་དང་རྡོ་རྗེ། གཡོན་གཉིས་ཁྱིམ་བྱ་དང་དྲིལ་བུ་འཛིན་པ། འོག་མ་གཉིས་སྤྱི་བོར་ཐལ་མོ་སྦྱར་བ། ཐམས་ཅད་ཀྱང་རང་རང་གི་བཙུན་མོ་ལ་འཁྱུད་པ། ཚངས་མ་དང། ཁྱབ་འཇུག་མ་དང་
དྲག་མོ་དང། གཞོན་ནུ་མ་དང། དབང་མོ་རྣམས་རང་རང་གི་བདག་པོ་དང་མཚུངས་པ། ཕག་མོ་ནག་མོ་འུག་པ་ལ་ཞོན་པ། ཕྱག་བཞིའི་དང་པོ་གཉིས་ཀྱིས་ཉ་རོ་ཧི་ཏ་དང་ཐོད་པ་འཛིན་པ། འོག་མ་གཉིས་ཐལ་མོ་སྦྱར་བ། ཙཱ་མུ་ཎྜཱི་
དམར་མོ་རི་དྭགས་ལ་ཞོན་པ་ཕྱག་བཞིའི་དང་པོ་གཉིས་ཀྱིས་གྲི་གུག་དང་ཐོད་པ། འོག་མ་གཉིས་ཀྱིས་ཐལ་མོ་སྦྱར་བ། བྷྲྀདྒཱི་མ་ནག་མོ་ཤིན་ཏུ་སྐེམ་པ་ཕྱག་བཞིའི་དང་པོ་གཉིས་ཕྲེང་བ་དང་སྤྱི་བླུགས། འོག་མ་གཉིས་ཐལ་མོ་

[052B] ཚོགས་བདག་དཀར་པོ་བྱི་བ་ལ་ཞོན་པ་གླང་པོ་ཆེའི་གདོང་ཅན་སྦྲུལ་གྱིས་མཆོད་ཕྱིར་ཐོགས་བྱས་པ། ཕྱག་བཞིའི་གཡས་གཉིས་རྩེ་གསུམ་དང་ལ་དུ། གཡོན་གཉིས་དགྲ་སྟ་དང་ལ་ཕུག་འཛིན་པ། ནག་པོ་ཆེན་པོ་ནག་པོ་རྩེ་
གསུམ་དང་ཐོད་པ་འཛིན་པ། དགའ་བྱེད་དབང་ཕྱུག་ནག་པོ་རྫ་རྔ་ལ་ཞོན་པ་རྫ་རྔ་བརྡུང་བ། ཉི་མ་དམར་པོ་རྟ་བདུན་གྱིས་འདྲེན་པའི་ཤིང་རྟ་ལ་ཞོན་པ་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། ཟླ་བ་དཀར་པོ་ངང་པ་ལ་ཞོན་པ་ཀུ་
མུ་ད་ལ་གནས་པའི་ཟླ་བའི་དཀྱིལ་འཁོར་འཛིན་པ། མིག་དམར་དམར་པོ་ར་ལ་ཞོན་པ་གྲི་གུག་དང། མི་མག་ཟ་བའི་ཚུལ་གྱིས་འཛིན་པ། ལྷག་པ་སེར་པོ་པདྨ་ལ་གནས་པ་མདའ་གཞུ་འཛིན་པ། ཕུར་བུ་དཀར་པོ་སྦལ་པ་ལ་ཞོན་པ་ཕྲེང་
བ་དང་སྤྱི་བླུགས་འཛིན་པ། པ་ཝ་སངས་དཀར་པོ་པདྨ་ལ་གནས་པ་ཕྲེང་བ་དང་སྤྱི་བླུགས་འཛིན་པ། སྤེན་པ་ནག་པོ་རུ་སྦལ་ལ་ཞོན་པ་དབྱུག་པ་འཛིན་པ། སྒྲ་གཅན་དམར་ནག་ཉི་མ་དང་ཟླ་བ་འཛིན་པ། མཇུག་རིང་ནག་པོ་
རལ་གྲི་དང་སྦྲུལ་ཞགས་འཛིན་པ། སྟོབས་བཟང་དཀར་པོ་གླང་པོ་ལ་ཞོན་པ་རལ་གྲི་དང་གཤོལ་མདའ་འཛིན་པ། རྒྱལ་བར་བྱེད་པ་ལྗང་གུ་བྱ་ཀོ་ཀ་ལིའི་ཤིང་རྟ་ལ་ཞོན་པ། ཕྱག་བཞིའི་གཡས་གཉིས་མེ་ཏོག་ཕྲེང་བ་དང་མདའ་
གཡོན་བཏུང་བའི་སྣོད་དང་གཞུ་འཛིན་པ། སྦྲང་རྩིར་བྱེད་པ་དཀར་པོ་ནེའུ་ཙོའི་ཤིང་རྟ་ལ་ཞོན་པ་ཕྱག་བཞིའི་གཡས་གཉིས་ཆུ་སྲིན་རྒྱལ་མཚན་དང་མདའ། གཡོན་གཉིས་བཏུང་བའི་སྣོད་དང་གཞུ་འཛིན་པ། དཔྱིད་ཀྱི་ལྷ་དཀར་

[053A]༄༅། །པོ་སྤྲེའུ་ལ་ཞོན་པ་ཕྱག་བཞིའི་གཡས་གཉིས་མདའ་དང་རལ་གྲི། གཡོན་གཉིས་བཏུང་བའི་སྣོད་དང་གཞུ་འཛིན་པ། ཀླུ་མཐའ་ཡས་དང། ནོར་རྒྱས་དང། འཇོག་པོ་དང། སྟོབས་ཀྱི་རྒྱུ་དང། པདྨ་དང། པདྨ་ཆེན་པོ་དང་
དུང་སྐྱོང་དང། རིགས་ལྡན་རྣམས་སྦྲུལ་མགོའི་གདེངས་ཀ་བདུན་ལྡན་ཐལ་མོ་སྦྱར་བའོ། །ཐགས་བཟང་རིས་དང་སྟོབས་ལྡན་དང། ཚིམ་བྱེད་དང། རྣམ་པར་སྣང་བྱེད་ལ་སོགས་པ་ལྷ་མ་ཡིན་གྱི་དབང་པོ་རྣམས་མདོག་ནག་
པོ་གོ་ཆ་གྱོན་པ་རལ་གྲི་དང་ཕུབ་ལ་སོགས་པའི་མཚོན་ཆ་སྣ་ཚོགས་འཛིན་པའོ། །ནམ་མཁའ་ལྡིང་གི་དབང་པོ་གཤོག་པ་བརྐྱངས་པ་པུས་མོའི་བར་དུ་དཀར་པོ། ལྟེ་བའི་བར་དུ་སེར་པོ། མགྲིན་པའི་བར་དུ་དམར་པོ་
མགོ་ནག་པོ་ཕྱག་གཉིས་ཐལ་མོ་སྦྱར་བའོ། །མིའམ་ཅིའི་རྒྱལ་པོ་ལྗོན་པ་དམར་སེར་པི་ཝང་སྒྲོག་པ། དྲི་ཟའི་རྒྱལ་པོ་ཟུར་ཕུད་ལྔ་པ་སེར་པོ་པི་ཝང་སྒྲོག་པ། རིག་པ་འཛིན་པའི་རྒྱལ་པོ་དོན་ཀུན་གྲུབ་པ་དཀར་
པོ་མེ་ཏོག་གི་ཕྲེང་བ་འཛིན་པ། གང་བ་བཟང་པོ་སྔོན་པོ། ནོར་བུ་བཟང་པོ་སེར་པོ། གནོད་སྦྱིན་དམར་པོ། རྣམ་ཐོས་ཀྱི་བུ་སེར་པོ། པི་ཙི་ཀུཎྜ་ལི་དམར་པོ། ཀེ་ལི་མ་ལེ་ལྗང་ཁུ། སྒོའི་དབང་པོ་སེར་པོ། སྤྱོད་པའི་དབང་པོ་སེར་
པོ་སྟེ་བརྒྱད་པོ་ཐམས་ཅད་ཤིང་ཏོག་བི་ཛ་པཱུ་ར་དང་ནེའུ་ལེ་འཛིན་པའོ། །འཕྲོག་མ་སེར་མོ་ཟན་ཆངས་རེ་རེ་འཛིན་པ་བུ་དང་བཅས་པའོ། །ཐ་སྐར་དཀར་པོ། བྲ་ཉེ་ལྗང་གུ། སྨིན་དྲུག་སྔོ་བསངས། སྣར་མ་དམར་སྐྱ། མགོ་

[053B] ལག་སེར་པོ། ནབ་སོ་སེར་པོ། རྒྱལ་སྔོ་བསངས། སྐག་དཀར་པོ། མཆུ་སེར་པོ། གྲེ་ལྗང་སེར། དབོ་ལྗང་གུ། མེ་བཞི་དཀར་པོ། ནག་པ་ལྗང་གུ། ས་རི་སེར་པོ། སེ་ག་ནག་པོ། ལྷ་མཚམས་ལྗང་གུ། སྣོན་སེར་པོ། སྣུབས་སེར་
པོ། ཆུ་སྟོད་ནག་པོ། ཆུ་སྨད་དཀར་པོ། གྲོ་བཞིན་དཀར་སེར། མོན་དྲེ་ནག་པོ། མོན་གྲུ་སེར་པོ། ཁྲུམས་སྟོད་ལྗང་ཁུ། ཁྲུམས་སྨད་སེར་པོ། ནམ་གྲུ་དཀར་སེར། བྱི་བཞིན་སྔོ་བསངས་ཏེ་རྒྱུ་སྐར་ཉེར་བརྒྱད་པོ་ཐམས་ཅད་ཀྱང་ལྷའི་
གཟུགས་ཅན་སྟོད་གཡོགས་དང་སྨད་གཡོགས་དང་བཅས་ཤིང་ཐལ་མོ་སྦྱར་བ། ལྷ་རྣམས་ཤིང་རྟ་ལ་གནས་པ། དབང་པོ་ལ་སོགས་པའི་ལྷ་དེ་རྣམས་པདྨ་ལ་གནས་པ་རེ་རེའང་འཁོར་དཔག་ཏུ་མེད་པས་བསྐོར་བ། རིན་པོ་ཆེ་དང་
གོས་སྣ་ཚོགས་པས་བརྒྱན་པ། དཀྱིལ་འཁོར་གྱི་བདག་པོ་ལ་ཕྱག་འཚལ་ཞིང། བཀྲ་ཤིས་ཀྱི་སྒྲ་ཕྱོགས་ཐམས་ཅད་དུ་སྒྲོག་པའོ། །ཤར་སྒོར་རྡོ་རྗེ་ལྕགས་ཀྱུ་དཀར་སེར་ལྕགས་ཀྱུ་འཛིན་པ་གཡས་བརྐྱངས་ཀྱི་སྟབས་ཀྱིས་
བཞུགས་པ། ལྷོ་སྒོར་རྡོ་རྗེ་ཞགས་པ་སེར་པོ་ཞགས་པ་འཛིན་པ་གཡོན་བརྐྱངས་ཀྱི་སྟབས་ཀྱིས་བཞུགས་པ། ནུབ་སྒོར་རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ་ས་གའི་སྟབས་ཀྱིས་བཞུགས་པ། བྱང་སྒོར་རྡོ་རྗེ་འབེབས་
པ་ལྗང་གུ་རྡོ་རྗེས་མཚན་པའི་དྲིལ་བུ་འཛིན་པ་ཟླུམ་པོའི་སྟབས་ཀྱིས་བཞུགས་པ། བཞི་གའང་ཞལ་གཅིག་ཕྱག་གཉིས་པ་སྤྱན་གསུམ་པ། དབུ་སྐྲ་དང་སྨ་ར་དམར་སེར་འབར་ཞིང། ཀླུ་ཆེན་པོ་བརྒྱད་ཀྱིས་བརྒྱན་པ། བཞི་གའང་

[054A]༄༅། །པད་ཉི་ལ་བཞུགས་པའོ། །གཙོ་བོ་ལ་རང་ཉིད་ལྟ་བུའི་རྡོར་སེམས། གཞན་རྣམས་ལ་གཙོ་བོ་ཉིད་དམ་ཡང་ན་རྫོགས་ཕྲེང་ནས་ཇི་ལྟར་བཤད་པ་བཞིན། རང་རང་གི་རིགས་བདག་གིས་རྒྱས་བཏབ། འཇམ་
དབྱངས་ཀྱི་ས་བོན་མུཿ་འོ། །ཨ་ཨཱ་སརྦ་ཏ་ཐཱ་ག་ཏ་ཧྲི་ད་ཡ། ཧ་ར་ཧ་ར་ཨོཾ་ཧཱུཾ་ཧྲཱི་བྷ་ག་ཝ་ན་ཛྙཱ་ན་མའུ་རྟྟི་ཝཱ་གའི་ཤྭ་ར་མཧཱ་པཱ་ཙ། སརྦ་དྷ་རྨ་ག་ག་ན་ཨ་མ་ལ་སུ་པ་རི་ཤུདྡྷ་དྷ་རྨདྷཱ་ཏུ་ཛྙཱ་ན་གརྦྷ་ཨཱ་ཙ་ས་བ་ནི་སྙིང་པོའོ། །ཨོཾ་ཨ་མྲྀ་ཏ་
ཀུཎྜ་ལི་བིགྷྣ་ཨནྟ་ཀ་ཧཱུཾ། ཞེས་པ་ནི་ལས་སྔགས་སོ། །ལྷག་མ་ནི་སྔར་བཞིན་ནོ།།    ༈    །།གཙུག་དགུ་ལྷ་སོ་བདུན་གྱི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་སྐད་ཅིག་གིས་ཤཱཀྱ་སེང་གེར་གསལ་བའི་ཞེས་
སོགས་དང། ཐུན་མོང་བའི་བསྲུང་འཁོར་གྱི་ནང་དུ་འབྱུང་བཞི་རི་རབ་དང་བཅས་པའི་སྟེང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་དུ་
འཁོར་ལོ་སྔོན་པོ་རྩིབས་བརྒྱད་པ། ལྟེ་བ་མུ་ཁྱུད་དང་བཅས་པའི་ལྟེ་བར་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན། རྩིབས་བརྒྱད་དང་དེའི་ཕྱི་རོལ་གྱི་གྲ་བཞིའི་ཕྱི་ནང་དང། དེའི་ལྷ་སྣམ་གྱི་ཕྱོགས་བཞི་དང། སྒོ་
བཞི་རྣམས་སུ་སྣ་ཚོགས་པདྨ་དང་ཟླ་བའི་གདན་རེ་རེ། དབུས་ཀྱི་གདན་ལ་བཅོམ་ལྡན་འདས་དཔལ་ཤཱཀྱ་སེང་གེ་གསེར་གྱི་མདོག་ཅན་ཞལ་གཅིག་ཕྱག་གཉིས་ཆོས་ཀྱི་འཁོར་ལོའི་ཕྱག་རྒྱ་མཛད་པ། འཁོར་ལོས་བསྒྱུར་བའི་

[054B] ཤར་གྱི་རྩིབས་ལ་རྡོ་རྗེ་གཙུག་ཏོར་དཀར་པོ་ས་གནོན་མཉམ་གཞག་མཛད་པ། ལྷོར་རིན་ཆེན་གཙུག་ཏོར་སྔོན་པོ་མཆོག་སྦྱིན་མཉམ་གཞག་མཛད་པ། ནུབ་ཏུ་པདྨ་གཙུག་ཏོར་དམར་པོ་ཏིང་ངེ་འཛིན་གྱི་ཕྱག་རྒྱ་མཛད་
པ༑ བྱང་དུ་སྣ་ཚོགས་གཙུག་ཏོར་ལྗང་གུ་སྐྱབས་སྦྱིན་མཉམ་གཞག་མཛད་པ། མེར་གཙུག་ཏོར་གཟི་བརྗིད་དཀར་དམར་ཕྱག་གཡས་ཉི་མའི་དཀྱིལ་འཁོར་འཛིན་ཞིང། གཡོན་པ་དཀུར་བརྟེན་པ། བདེན་བྲལ་དུ་གཙུག་ཏོར་རྒྱལ་
མཚན་དམར་ནག་ཕྱག་གཉིས་ནོར་བུའི་རྒྱལ་མཚན་འཛིན་པ། རླུང་དུ་གཙུག་ཏོར་རྣོན་པོ་སྔོ་བསངས་རལ་གྲི་དང་གླེགས་བམ་འཛིན་པ། དབང་ལྡན་དུ་གཙུག་ཏོར་གདུགས་དཀར་དཀར་པོ་ཕྱག་གཉིས་གདུགས་འཛིན་པ། དེ་བཞིན་
གཤེགས་པ་ཐམས་ཅད་ཀྱང་རིན་པོ་ཆེའི་རྒྱན་དང། དར་གྱི་ན་བཟས་མཛེས་ཤིང་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཕྱི་རོལ་གྱི་ཤར་ལྷོར་སྒེག་མོ་དཀར་མོ་ཁུ་ཚུར་གཉིས་སྐེད་པར་འཇོག་པ། ལྷོ་ནུབ་ཏུ་ཕྲེང་བ་མ་སེར་མོ་རིན་
པོ་ཆེའི་འཕྲེང་བ་འཛིན་པ། ནུབ་བྱང་དུ་གླུ་མ་དམར་མོ་པི་ཝང་འཛིན་པ། བྱང་ཤར་དུ་གར་མ་ལྗང་གུ་རྡོ་རྗེ་རྩེ་གསུམ་པ་གཉིས་འཛིན་པས་གར་བྱེད་པ། དེའི་ཡང་ཕྱི་རོལ་གྱི་ཤར་ལྷོར་མེ་ཏོག་མ་དཀར་མོ་མེ་ཏོག་གི་ཕྲེང་བ་འཛིན་པ་
ལྷོ་ནུབ་ཏུ་བདུག་སྤོས་མ་ནག་མོ་སྤོས་སྣོད་འཛིན་པ། ནུབ་བྱང་དུ་མར་མེ་མ་དམར་སྐྱ་མར་མེའི་སྐོང་བུ་འཛིན་པ། བྱང་ཤར་དུ་དྲི་ཆབ་མ་ལྗང་གུ་དྲིའི་དུང་ཕོར་འཛིན་པ། ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟས་མཛེས་ཤིང་

[055A]༄༅། །སེམས་དཔའི་སྐྱིལ་ཀྲུང་གིས་བཞུགས་པ། དེའི་ཡང་ཕྱི་རོལ་གྱི་ལྷ་སྣམ་ལ་བྱང་ཤར་ནས་རིམ་པ་བཞིན་བྱམས་པ་སེར་པོ་ཕྱག་གཡས་ཀླུ་ཤིང་གི་མེ་ཏོག་དང་གཡོན་སྤྱི་བླུགས་འཛིན་པ། མཐོང་བ་དོན་ཡོད་
སེར་པོ་ཕྱག་གཡས་སྤྱན་དང་བཅས་པའི་པདྨ་འཛིན་ཞིང། གཡོན་པ་དཀུར་བརྟེན་པ། ངན་སོང་ཀུན་འདྲེན་དཀར་པོ་ཕྱག་གཉིས་ལྕགས་ཀྱུ་འཛིན་པ། མྱ་ངན་དང་མུན་པ་ཐམས་ཅད་འཇོམས་པའི་བློ་གྲོས་དཀར་སེར་གཡས་དབྱུག་པ་འཛིན་པ་
ལྷོར་སྤོས་ཀྱི་གླང་པོ་དཀར་ལྗང་གཡས་དྲིའི་དུང་ཕོར་འཛིན་པ། དཔའ་བར་འགྲོ་བ་དཀར་པོ་གཡས་རལ་གྲི་འཛིན་པ། ནམ་མཁའ་མཛོད་དཀར་སེར་གཡས་པདྨ་ལ་གནས་པའི་ཆོས་ཀྱི་མཛོད་བསྣམས་པ། ཡེ་ཤེས་ཏོག་སྔོན་པོ་
གཡས་ཡིད་བཞིན་ནོར་བུའི་རྒྱལ་མཚན་འཛིན་པ། ནུབ་ཏུ་བདུད་རྩིའི་འོད་དཀར་པོ་གཡས་བདུད་རྩིས་གང་བའི་བུམ་པ་འཛིན་པ། ཟླ་བའི་འོད་དཀར་པོ་གཡས་པདྨ་ལ་གནས་པའི་ཟླ་བ་འཛིན་པ། བཟང་སྐྱོང་དཀར་པོ་
གཡས་རིན་ཆེན་འབར་བ་འཛིན་པ། དྲ་བ་ཅན་གྱི་འོད་དམར་པོ་གཡས་རྡོ་རྗེའི་གུར་འཛིན་པ། བྱང་དུ་རྡོ་རྗེ་སྙིང་པོ་སྔོ་སྐྱ་གཡས་རྡོ་རྗེས་མཚན་པའི་ཨུཏྤལ་སྔོན་པོ་འཛིན་པ། དེ་ཐམས་ཅད་ཀྱང་གཡོན་པ་ཁུ་ཚུར་དཀུར་
བརྟེན་པ། བློ་གྲོས་མི་ཟད་པ་དཀར་པོ་ཕྱག་གཉིས་བདུད་རྩིས་གང་བའི་བུམ་པ་འཛིན་པ། སྤོབས་པ་བརྩེགས་པ་དམར་པོ་ཕྱག་གཡས་པདྨ་ལ་གནས་པའི་རིན་པོ་ཆེ་བརྩེགས་པ་འཛིན་ཞིང་གཡོན་དཀུར་བརྟེན་པ། ཀུན་

[055B] ཤར་སྒོར་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ། ལྷོ་སྒོར་རྡོ་རྗེ་ཞགས་པ་སེར་པོ་ཞགས་པ་འཛིན་པ། ནུབ་སྒོར་རྡོ་རྗེ་ལྕགས་སྒྲོག་དམར་
པོ་ལྕགས་སྒྲོག་འཛིན་པ། བྱང་སྒོར་རྡོ་རྗེ་འབེབས་མ་ལྗང་གུ་རྡོ་རྗེས་མཚན་པའི་དྲིལ་བུ་འཛིན་པ། ལྷ་སུམ་ཅུ་རྩ་བདུན་པོ་ཐམས་ཅད་ཀྱང་ཞལ་གཅིག་པ་སྤྱན་དང་ཕྱག་གཉིས་པ། །རིན་པོ་ཆེ་དང་དར་གྱི་ན་བཟས་མཛེས་པ། པད་
ཟླའི་གདན་ལ་གཤེགས་པ་དགུ་མ་གཏོགས་སེམས་དཔའི་སྐྱིལ་ཀྲུང་གིས་བཞུགས་པའོ། །དེ་བཞིན་གཤེགས་པ་དགུ་ལ་རྣམ་སྣང་དང། གཞན་ཤར་དང་ཤར་ལྷོ་བ་རྣམས་ལ་རྡོ་རྗེ་གཙུག་ཏོར། ལྷོ་དང་ལྷོ་ནུབ་པ་རྣམས་ལ་
རིན་ཆེན་གཙུག་ཏོར། ནུབ་དང་ནུབ་བྱང་བ་རྣམས་ལ་པདྨ་གཙུག་ཏོར། བྱང་དང་བྱང་ཤར་བ་རྣམས་ལ་སྣ་ཚོགས་གཙུག་ཏོར་གྱིས་རྒྱས་བཏབ། ཨོཾ་མུ་ནི་མུ་ནི་མཧཱ་མུ་ན་ཡེ་སཱཧཱ། ཞེས་པ་ནི་སྙིང་པོའོ། །ཨོཾ་ན་མོ་བྷ་ག་ཝ་ཏེ་སརྦ་
དུ་རྒ་ཏི་པ་རི་ཤོ་དྷ་ནེ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱ་ཀ་སཾ་བུདྡྷ་ཡ། ཏདྱ་ཐ། ཨོཾ་ཤོ་དྷ་ནི་ཤོ་དྷ་ནེ། སརྦ་པཱ་པཾ། བི་ཤོ་དྷ་ནེ་ཤུདྡྷེ་བི་ཤུ་དཧེ། སརྦ་ཀརྨ་ཨཱ་བར་ཎ་བི་ཤུདྡྷེ་སཱཧཱ། ཞེས་པ་ཕྲེང་སྔགས་སོ། །ཨོཾ་སརྦ་བི་ད་སརྦ་ཨ་
པཱ་ཡ་ག་ཏི་ག་ཧ་ན་བི་ཤོ་དྷ་ནེ་ཧཱུཾ་ཧོཿ་ཕཊ། ཅེས་པ་ནི་འབབས་པའི་སྟེ་ལས་སྔགས་སོ། །རྒྱས་པར་བྱ་ན། འཇིག་རྟེན་པའི་མིང་ཅན་གྱི་ལྷ་རྣམས་རྫོགས་ཕྲེང་བཞིན་ཕྱི་རོལ་དུ་ལྷ་སྣམ་ལ་དགོད་པར་བྱའོ། །ལྷག་མ་རྣམས་ནི་སྔ་
[056A]༄༅། །བཞིན་ནོ།།    ༈    །།ཕྱག་རྡོར་འབྱུང་འདུལ་ལྷ་སོ་གསུམ་མ་མ་སོ་བཞིའི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་ཁྲོ་བོའི་རྒྱལ་པོ་འབྱུང་པོ་འདུལ་བྱེད་དུ་གསལ་བའི་ཞེས་སོགས་དང་
ཐུན་མོང་བའི་དཀྱིལ་འཁོར་གྱི་ནང་དུ་འབྱུང་བཞིའི་དཀྱིལ་འཁོར་རི་རབ་དང་བཅས་པའི་སྟེང་དུ་སྣ་ཚོགས་པདྨ་དང་ཟླ་བ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་
སྒོ་བཞི་པ་ལ་སོགས་པ་མཚན་ཉིད་ཐམས་ཅད་དང་ལྡན་པའི་དབུས་ལེའུ་ཚེ་དགུ་དང། དེའི་ཕྱིར་ལྷ་སྣམ་རིམ་པ་གསུམ་དང་ལྡན་པ། དབུས་ཀྱི་ལྟེ་བར་སྣ་ཚོགས་པདྨ་དང་ཟླ་བའི་གདན་ལ་བཅོམ་ལྡན་འདས་ཁྲོ་བོའི་རྒྱལ་
པོ་འབྱུང་པོ་འདུལ་བྱེད་སྐུ་མདོག་སྔོན་པོ་ཞལ་གཅིག་ཕྱག་བཞི་པ་མཆེ་བ་རྣོན་པོ་བཞི་གཙིགས་ཤིང། སྒེག་པའི་གད་མོ་དགོད་པ། སྤྱན་གསུམ་དམར་ཞིང་ཟླུམ་པ། དབུ་སྐྲ་དམར་སེར་གྱེན་དུ་འབར་ཞིང་ཐོད་སྐམ་ལྔས་
མཚན་པའི་ཅོད་པན་ལ་སངས་རྒྱས་ལྔས་བརྒྱན་པ། ཕྱག་བཞིའི་གཡས་དང་པོས་རྡོ་རྗེ་གསོར་ཞིང། གཡོན་པས་སྡིགས་མཛུབ་དང་བཅས་པའི་ཞགས་པ་འཛིན་པ། འོག་མ་གཉིས་འབྱུང་པོ་འདུལ་བྱེད་ཀྱི་ཕྱག་རྒྱ་འཆིང་བ་
ཡང་ན་དང་པོ་གཉིས་ཀྱིས་ཕྱག་རྒྱ་འཆིང་ཞིང། འོག་མ་གཉིས་ཀྱིས་ཕྱག་མཚན་འཛིན་པའོ། །གོས་སྔོན་པོའི་སྟོད་གཡོགས་དང། སྟག་གི་པགས་པའི་ཤམ་ཐབས་ཅན། ཀླུ་ཆེན་པོ་བརྒྱད་ཀྱིས་བརྒྱན་ཅིང། ཡེ་ཤེས་ཀྱི་མེ་

[056B] འབྱུང་པོ་གཞན་གྱིས་མི་ཐུབ་པ་དཀར་པོ་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་རྩེ་གསུམ་འཛིན་པ་མནན་ནས་བཞུགས་པའོ་
ཤར་དུ་གླང་པོ་ཆེ་དང་ཉི་གདན་ལ་དབང་ཕྱུག་ཆེན་པོ་ཐལ་མདོག་མཚན་མ་བསྒྲེང་བ། ཕྱག་བཞིའི་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་རྩེ་གསུམ་འཛིན་པ། ལྷོར་ནམ་མཁའ་ལྡིང་དང་ཉི་གདན་ལ་ཁྱབ་འཇུག་
ནག་པོ་ཕྱག་བཞིའི་གཡས་གཉིས་རྔ་ཡབ་དང་དུང། གཡོན་གཉིས་འཁོར་ལོ་དང་དབྱུག་ཐོ་འཛིན་པ། ནུབ་ཏུ་ངང་པ་དང་ཟླ་གདན་ལ་ཚངས་པ་དཀར་པོ་ཞལ་བཞི་ཕྱག་བཞིའི་གཡས་གཉིས་བགྲང་འཕྲེང་དང་གདུགས། གཡོན་གཉིས་
པདྨ་དང་སྤྱི་བླུགས་འཛིན་པ། བྱང་དུ་རྨ་བྱ་དང་ཉི་གདན་ལ་སྨིན་དྲུག་གི་བུ་དམར་པོ་གཙུག་ཕུད་གསུམ་ལྡན་ཕྱག་གཉིས་རྔ་ཡབ་དང་ཤཀྟི་འཛིན་པ། དབང་ལྡན་དུ་བྲ་བ་བྱི་བ་དང་ཟླ་གདན་ལ་ཚོགས་བདག་དཀར་པོ་གླང་གདོང་ཅན་
སྤྱན་གསུམ་པ། ཕྱག་བཞིའི་གཡས་གཉིས་ལ་ཕུག་དང་དགྲ་སྟ། གཡོན་གཉིས་རྩེ་གསུམ་དང་ཐོད་པ་འཛིན་པ། མེར་ཉི་གདན་ལ་ཉི་མ་དམར་པོ་ཕྱག་གཉིས་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ། བདེན་བྲལ་དུ་ཤིང་
རྟ་ལ་གནས་པའི་ཉི་ཟླའི་གདན་ལ་སྒྲ་གཅན་དམར་ནག་ཕྱག་གཉིས་ཉི་མ་དང་ཟླ་བར་བཅས་པའི་ཐལ་མོ་སྦྱར་བ། རླུང་དུ་ཟླ་གདན་ལ་དགའ་བྱེད་དབང་ཕྱུག་སེར་པོ་ཕྱག་གཉིས་ཌཱ་མ་རུ་དང་རྩེ་གསུམ་འཛིན་ཞིང་གར་བྱེད་པ་

[057A]༄༅། །རིམ་པ་གཉིས་པའི་ཤར་དུ་དཔའ་མོ་དཀར་མོ་ཕྱག་གཉིས་ཐུགས་ཀར་ཐལ་མོ་སྦྱར་བས་པདྨ་འཛིན་པ། ལྷོར་ཐིག་ལེ་མཆོག་མ་དམར་མོ་གར་བྱེད་ཅིང་སྤོས་སྣོད་འཛིན་པ། ནུབ་ཏུ་ཟླ་བ་མོ་དམར་མོ་མར་
མེ་འཛིན་པ། བྱང་དུ་དཀའ་བཟློག་མ་སེར་མོ་གདེངས་ཀའི་ལག་པ་ལྡོག་ནས་སྤྱི་བོར་བཞག་སྟེ་གར་བྱེད་པ། མེར་རིན་ཆེན་དཔལ་མོ་དམར་མོ་དྲིའི་དུང་ཆོས་འཛིན་པ། བདེན་བྲལ་དུ་དབྱངས་ཅན་མ་ལྗང་གུ་པི་ཝང་སྒྲོག་པ་
རླུང་དུ་ལྷ་མཛེས་མ་ནག་མོ་རིན་པོ་ཆེའི་ཕྲེང་བ་འཛིན་པ། དབང་ལྡན་དུ་དབང་པོ་འབྱོར་མ་སེར་མོ་གར་བྱེད་ཅིང་རྡོ་རྗེ་རྩེ་གསུམ་པ་འཛིན་པ་ཐམས་ཅད་ཀྱང་སྣ་ཚོགས་པད་ཟླ་ལ་བཞུགས་པའོ། །རིམ་པ་གསུམ་པའི་ཤར་དུ་
ས་སྲུངས་དཀར་པོ་དང། ཟླ་གདན་ལ་བརྒྱ་བྱིན་སེར་པོ་སྐྱབས་སྦྱིན་དང་རྡོ་རྗེ་འཛིན་པ། ལྷོར་མ་ཧེ་དང་ཉི་གདན་ལ་གཤིན་རྗེ་ནག་པོ་དབྱུག་ཐོ་སྡིགས་མཛུབ་དང་བཅས་པའི་ཞགས་པ་འཛིན་པ། ནུབ་ཏུ་སྦྲུལ་དང་ཟླ་གདན་ལ་ཆུ་
ལྷ་དཀར་པོ་མཆོག་སྦྱིན་དང་སྦྲུལ་ཞགས་འཛིན་པ། བྱང་དུ་གནོད་སྦྱིན་གྱི་སྟེང་དུ་ལུས་ངན་སེར་པོ་དབྱུག་པ་དང་ནེའུ་ལེ་འཛིན་པ། མེར་ར་དང་ཉི་གདན་ལ་མེ་ལྷ་དམར་པོ་ཕྱག་བཞིའི་གཡས་གཉིས་མཆོག་སྦྱིན་དང་བགྲང་
འཕྲེང། གཡོན་གཉིས་དབྱུག་གུ་རྩེ་གསུམ་པ་དང་སྤྱི་བླུགས་འཛིན་པ། བདེན་བྲལ་དུ་རོ་ལངས་དང་ཉི་གདན་ལ་སྲིན་པོ་ནག་པོ་ཕྱག་གཉིས་རལ་གྲི་དང་ཐོད་པ་འཛིན་པ། རླུང་དུ་རི་དྭགས་དང་ཟླ་གདན་ལ་རླུང་ལྷ་སྔོན་པོ་ཕྱག་

[057B] དབང་ལྡན་གྱི་གཡས་སུ་ངང་པ་དང་ཟླ་གདན་ལ་ཟླ་བ་དཀར་པོ་གཡས་ཀུ་མུ་ད་ལ་གནས་པའི་ཟླ་བའི་དཀྱིལ་འཁོར་དང་གཡོན་མཆོག་སྦྱིན་མཛད་པ། དབང་ལྡན་དུ་པདྨ་དང་ཟླ་བ་ལ་དབང་ཕྱུག་ཆེན་པོ་ཐལ་
ག་ཕྱག་བཞིའི་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་ཐོད་པ་དང་རྩེ་གསུམ་འཛིན་པ། ཐམས་ཅད་ཀྱང་རང་རང་གི་རྒྱན་ཆ་ལུགས་དང་ལྡན་པ། རིམ་པ་བཞི་པའི་ཤར་དུ་སེང་གེའི་རྒྱལ་མཚན་མ་དཀར་མོ་སེང་གེའི་
རྒྱལ་མཚན་འཛིན་པ། ལྷོར་རྣམ་རྒྱལ་མ་དཀར་མོ་ལྕགས་ཀྱུ་འཛིན་པ། ནུབ་ཏུ་པདྨ་ལྡན་མ་དཀར་མོ་མདའ་གཞུ་འཛིན་པ། བྱང་དུ་ཆང་འཕྲོག་མ་དམར་མོ་ནོར་བུའི་རྒྱལ་མཚན་འཛིན་པ། དབང་ལྡན་དུ་མཆོག་འཕྲོག་མ་སེར་
མོ་མེ་ཏོག་དང་བཅས་པའི་ཐལ་མོ་ཐུགས་ཀར་སྦྱར་བ། མེར་རིན་ཆེན་དབང་ཕྱུག་མ་སེར་མོ་སྤོས་པོར་འཛིན་པ། བདེན་བྲལ་དུ་རྒྱན་མ་སེར་མོ་དྲིའི་དུང་ཆོས་འཛིན་པ། རླུང་དུ་འགྲོ་སྐྱོང་མ་སེར་མོ་མར་མེའི་མཆོད་སྡོང་འཛིན་པ་
བརྒྱད་ཀའང་རིན་པོ་ཆེའི་རྒྱན་དང་དར་གྱི་ན་བཟས་མཛེས་པ། སྣ་ཚོགས་པད་ཟླ་ལ་སེམས་དཔའི་སྐྱིལ་ཀྲུང་གིས་བཞུགས་པ། གཙོ་བོ་ལ་མི་བསྐྱོད་པ་དང། འཁོར་རྣམས་ལ་གཙོ་བོ་ཉིད་ཀྱིས་རྒྱས་བཏབ། ཧཱུཾ་བཛྲ་ཕཊ་ཅེས་
པ་སྙིང་པོ་དང། ཡང་ན་ཨོཾ་བྷཱུ་ཏ་ཌ་མ་ར་བྷཱུ་ཏ་ཨ་དཧི་པ་ཏི་ཨཀྵོ་དྷྱ་ཀི་རི་ཊི་ན་སརྦ་བྷཱ་ཏ་པྲེ་ཏ་པི་ཤཱ་བི་ཨཱ་དྷ་ཡ་ཧཱུཾ་ཕཊ་ཅེས་པ་ནི་ལས་ཐམས་ཅད་པ་ཡང་ངོ། །ཡང་ན་ཨོཾ་སརྦ་བི་གྷཱན་ཏ་ཀྲྀཏ་ཧཱུཾ་ཕཊ། ཅེས་པ་ལས་སྔགས་སོ། །ལྷག་

[058A]༄༅། །མ་རྣམས་ནི་སྔར་བཞིན་ནོ།།    ༈    །།མཁའ་འགྲོ་ལྔའི་དཀྱིལ་འཁོར་རམ། གུར་རིགས་བསྡུས་ནི། ཚོགས་ཞིང་སོགས་སྔོན་འགྲོ་དངོས་གཞི་གཞལ་ཡས་ཁང་བསྐྱེད་པའི་བར་ཐོག་མའི་
འཇམ་པའི་རྡོ་རྗེ་བཞིན་བྱས། མཚན་ཉིད་ཐམས་ཅད་དང་ལྡན་པའི་གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བའི་ལྟེ་བར་རྡོ་རྗེ་ཅན་གྱི་དཀྱིལ་འཁོར་ཕྱི་ནས་རིམ་པ་བཞིན་
དུ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། ཤར་དུ་རྟག་པའི་དཀྱིལ་འཁོར་ཕྱི་ནས་རིམ་པ་བཞིན་དུ་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པ། ལྷོར་རྡོ་རྗེ་ཉི་མའི་དཀྱིལ་འཁོར་ཕྱི་ནས་
རིམ་པ་བཞིན་དུ། དཀར་སྔོ་དམར་ལྗང་སེར་བའི་རྩིག་པ་རིམ་པ་ལྔ་དང་ལྡན་པ། ནུབ་ཏུ་པདྨ་གར་དབང་གི་དཀྱིལ་འཁོར་ཕྱི་ནས་རིམ་པ་བཞིན་དུ་དཀར་སེར་སྔོ་ལྗང་དམར་བའི་རྩིག་པ་རིམ་པ་ལྔ་དང་ལྡན་པ། བྱང་དུ་རྟའི་
རྒྱལ་པོའི་དཀྱིལ་འཁོར་ཕྱི་ནས་རིམ་པ་བཞིན་དུ་དཀར་སེར་དམར་སྔོ་ལྗང་བའི་རྩིག་པ་རིམ་པ་ལྔ་དང་ལྡན་པ། ཐམས་ཅད་ཀྱང་གྲུ་བཞི་སྒོ་བཞི་པ། རྟ་བབས་མ་གཏོགས་མཚན་ཉིད་ཐམས་ཅད་ཡོངས་སུ་རྫོགས་པ་
ནང་རྣམས་རང་རང་གི་གཙོ་བོ་དང་མཚུངས་པའི་ཁ་དོག་སོ་སོར་ངེས་པའི་གཞལ་ཡས་ཁང་གི་དབུས་རྣམས་སུ་པདྨ་འདབ་མ་བརྒྱད་པ་ལྟེ་བ་དང་བཅས་པ་རེ་རེ། དེ་རྣམས་ཀྱི་ལྟེ་བར་བདུད་བཞིའི་ངོ་བོར་གྱུར་པའི་ཚངས་

[058B] དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་རྣམས་ཀྱི་སྙིང་ཁར་ཉི་མའི་དཀྱིལ་འཁོར། ཤར་དུ་ཟླ་བ། ཕྱོགས་གཞན་གསུམ་ལ་ཉི་མ། འདབ་མ་བརྒྱད་པོ་རྣམས་དང། ཕྱིའི་དཀྱིལ་འཁོར་གྱི་ཕྱོགས་མཚམས་
བཅུ་དྲུག་རྣམས་སུ་ཟླ་བ་དང་ཉི་མ་དང་རོའི་གདན་རེ་རེ། དབུས་ཀྱི་གདན་གྱི་སྟེང་དུ་རྡོ་རྗེ་མཁའ་འགྲོ་སྙིང་པོ་ཀྱཻ་རྡོ་རྗེ་ཇི་བཞིན། ཡུམ་མཱ་མ་ཀི་སྔོན་མོ་དང་མཉམ་པར་སྦྱོར་བ། ཤར་སོགས་འདབ་མ་བརྒྱད་ལ་རིམ་བཞིན། གཽ་
རི་དཀར་མོ་གཡས་ལྕགས་ཀྱུ། ཙཽ་རི་སེར་མོ་ཞགས་པ། བེཏྟཱ་ལི་དམར་མོ་ཕྱག་གཉིས་ལྕགས་སྒྲོག་གྷསྨ་རི་ལྗང་གུ་རྡོར་དྲིལ། བུཀྐ་སི་སྔོན་མོ་བྱང་སེམས་ཀྱིས་གང་བའི་བུམ་པ། ཤ་ཝ་རི་དཀར་མོ་རི་རབ། གཏུམ་མོ་སྔོན་
མོ་མེ་ཐབ། གཡུང་མོ་སྣ་ཚོགས་མདོག་རྒྱལ་མཚན་ཆེན་པོའི་བ་དན་འཛིན་པའོ། །ཤར་གྱི་གཞལ་ཡས་ཁང་གི་དབུས་སུ་སངས་རྒྱས་མཁའ་འགྲོ་སྐུ་མདོག་དཀར་པོ་རྩ་ཞལ་དཀར། གཡས་ནག་གཡོན་དམར་བ་
ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ཀྱི་ནང་ན་རྨ་བྱ། མ་ཧེ། ཆུ་སྲིན། ཉ་དང། ཉ་རྒྱལ། རུས་སྦལ། ཀླུ༑ ངང་པ། གཡོན་པ་རྣམས་ན་དཔྱིད། ཛྱེཥྛི། དུག་སྦྲུལ། རྩངས་པ། བྱི་བ། གཡག་གླ་བ་
ཅག་རྣམས་སོ། །རྩ་ཞལ་གྱི་སྤྱི་བོར་འཁོར་ལོ་དཀར་པོས་མཚན་ཞིང། ཡུམ་སངས་རྒྱས་སྤྱན་མ་དཀར་མོ་དང་མཉམ་པར་སྦྱོར་བ། དེའི་ཤར་དུ་སྐམ་པ་མོ་སྔོན་མོ་ཕྱག་གཡས་སྐམ་པ་འཛིན་པ། ལྷོར་ཞགས་ལྡན་མ་སེར་མོ་

[059A]༄༅། །ཞགས་པ་འཛིན་པ། ནུབ་ཏུ་དོལ་ཟླུམ་མ་དམར་མོ་ཉ་རྒྱ་འཛིན་པ། བྱང་དུ་ལྕགས་ཀྱུ་མ་ལྗང་གུ་ལྕགས་ཀྱུ་འཛིན་པ། བྱང་ཤར་དུ་མེ་ཏོག་མ་དཀར་མོ་མེ་ཏོག་གི་ཟ་མ་ཏོག་འཛིན་པ། ཤར་ལྷོར་
བདུག་སྤོས་མ་ནག་མོ་སྤོས་ཕོར་འཛིན་པ། ལྷོ་ནུབ་ཏུ་མར་མེ་མ་སེར་མོ་མར་མེའི་མཆོད་སྡོང་འཛིན་པ། ནུབ་བྱང་དུ་དྲི་ཆབ་མ་དམར་སེར་དྲིའི་དུང་ཕོར་འཛིན་པ། ལྷོ་ཕྱོགས་ཀྱི་གཞལ་ཡས་ཁང་གི་དབུས་སུ་རིན་ཆེན་མཁའ་
འགྲོ་སྐུ་མདོག་སེར་པོ་རྩ་ཞལ་སེར། གཡས་སྔོ་གཡོན་དཀར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ཀྱི་ནང་ན་བྱ་ཀཱ་ར་ནྡ། དུར་བ། ལུག་དང། བྱ་ཙ་ཀོ་ར། ཁྲ། ཧོར་ཁྲ། འོལ་པ། བྱ་ཀུ་རའོ། གཡོན་པ་
རྣམས་ན་སྟོབས་རྒྱུ། དུང་སྐྱོང། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས། མཐའ་ཡས་རྣམས་སོ། །རྩ་ཞལ་གྱི་སྤྱི་བོར་རིན་པོ་ཆེས་མཚན་ཞིང་ཡུམ་མཱ་མ་ཀི་སེར་མོ་དང་མཉམ་པར་སྦྱོར་བ། དེའི་ཤར་དུ་
ཉི་ལག་མ་དཀར་མོ་ཉི་མའི་དཀྱིལ་འཁོར་འཛིན་པ། ལྷོར་མར་མེ་མ་སྔོན་མོ་མར་མེའི་མཆོད་སྡོང་འཛིན་པ། ནུབ་ཏུ་རིན་ཆེན་སྐར་མདའ་མ་སེར་མོ་རིན་པོ་ཆེ་འཛིན་པ། བྱང་དུ་གློག་ལག་མ་ལྗང་གུ་གློག་གི་ཕྲེང་བ་འཛིན་
པ། བྱང་ཤར་དུ་སྒེག་མོ་དམར་མོ་བསྙེམས་པ་དང་བཅས་པས་རྡོ་རྗེ་རེ་རེ་འཛིན་པ། ཤར་ལྷོར་ཕྲེང་བ་མ་དམར་མོ་ཕྲེང་བ་འཛིན་པ། ལྷོ་ནུབ་ཏུ་གླུ་མ་དམར་སྐྱ་ཏིང་ཏིང་ཤག་འཛིན་པ། ནུབ་བྱང་དུ་གར་མ་སྣ་ཚོགས་མདོག་རྡོ་རྗེ་

[059B] ནུབ་ཀྱི་གཞལ་ཡས་ཁང་གི་དབུས་སུ་པདྨ་མཁའ་འགྲོ་སྐུ་མདོག་དམར་པོ་རྩ་ཞལ་དམར་གཡས་ནག་གཡོན་དཀར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ཀྱི་
ནང་ན་དོམ་དང། བྱ་རྒོད། བསེ། བ་མེན། སྟག་དང། སྤྲེའུ། ཆུ་སྲིན་ན་ཀྲ། ཅེ་སྤྱང། གཡོན་པ་རྣམས་ན་ཁྲ། འུག་པ། སོ་བྱ། སེང་གེ་སཱ་ར་ས། ར་དང། ཀྲྀཥྞ་ས་ར། ཕག་པ་རྣམས་སོ། །རྩ་ཞལ་གྱི་སྤྱི་བོར་པདྨ་
དམར་པོས་མཚན་ཞིང། ཡུམ་གོས་དཀར་མོ་དམར་མོ་དང་མཉམ་པར་སྦྱོར་བའོ། །དེའི་ཤར་དུ་པདྨ་མ་དཀར་མོ་པད་དཀར་འཛིན་པ། ལྷོར་ཆོས་འབྱུང་མ་སེར་མོ་ཆོས་འབྱུང་འཛིན་པ། ནུབ་ཏུ་ལྕགས་སྒྲོག་མ་ནག་མོ་
ལྕགས་སྒྲོག་འཛིན་པ། བྱང་དུ་རང་འཁྱུད་མ་ལྗང་གུ་སངས་རྒྱས་ཐམས་ཅད་ལ་རྗེས་སུ་ཆགས་པས་རྡོ་རྗེ་དང་ཐོད་པ་འཛིན་པས་རང་ལ་འཁྱུད་པ། བྱང་ཤར་དུ་གླིང་བུ་མ་དམར་མོ་གླིང་བུ་བཟུང་ནས་སྒྲོག་པ། ཤར་ལྷོར་
པི་ཝང་མ་སེར་མོ་པི་ཝང་སྒྲེང་བ་ལ་བརྩོན་པ། ལྷོ་ནུབ་ཏུ་མུ་ཀུཎྜ་མ་དཀར་མོ་རྔ་བོ་ཆེ་བརྡུང་བ། ནུབ་བྱང་དུ་རྫ་རྔ་མ་དུ་བའི་མདོག་ཅན་རྫ་རྔ་བརྡུང་བ། བྱང་གི་གཞལ་ཡས་ཁང་གི་དབུས་སུ་སྣ་ཚོགས་མཁའ་འགྲོ་སྐུ་མདོག་
ལྗང་གུ་རྩ་ཞལ་རྟའི་གདོང་པ་ལྗང་གུ་གཡས་ནག་གཡོན་དཀར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ཀྱི་ནང་ན། གཟའ་ལྷག་ཕུར་བུ། མཇུག་རིང། སྒྲ་གཅན། མིག་དམར། པ་ཝ་

[060A]༄༅། །སངས། སྤེན་པ། ཁྱབ་འཇུག་གཡོན་པ་རྣམས་ན་དབང་པོ། ཆུ་ལྷ། ཚངས་པ། དྲག་པོ། འདོད་ལྷ། སྟོབས་བཟང། ཐགས་བཟང་རིས་དང་སྟོབས་ལྡན་རྣམས་སོ། །རྩ་ཞལ་གྱི་སྤྱི་བོར་རལ་གྲིས་མཚན་
ཞིང༑ ཡུམ་དམ་ཚིག་སྒྲོལ་མ་ལྗང་གུ་དང་མཉམ་པར་སྦྱོར་བའོ། །གཙོ་བོ་ལྔ་པོ་ཐམས་ཅད་ཀྱི་སྟེང་ཞལ་དུད་ཀ། གཡས་ཀྱི་ཞལ་ལྷག་མ་གཉིས་དང། གཡོན་གྱི་ཞལ་ལྷག་མ་གཉིས་ནག་པོ། ཞབས་མདུན་མ་གཉིས་
གཡས་བརྐྱངས་གཡོན་བསྐུམས་དང། རྒྱབ་མ་གཉིས་སྐྱིལ་ཀྲུང་ཕྱེད་པའི་གར་གྱིས་བཞུགས་པ། ཡུམ་བཞི་ཀའང་ཞལ་གཅིག་ཕྱག་གཉིས་གྲི་གུག་དང་སྡིགས་མཛུབ་མཛད་པའོ། །ལྷག་མཐུན་མོང་བ་རྣམས་སྙིང་པོ་ཀྱཻ་
རྡོ་རྗེ་ཇི་ལྟ་བ་བཞིན་དུ་བྱའོ། །དེའི་ཤར་དུ་སྒོ་ལྕགས་མ་དཀར་མོ་སྒོ་ལྕགས་འཛིན་པ། ལྷོར་ལྡེ་ཀྱོག་མ་སེར་མོ་ལྡེ་ཀྱོག་འཛིན་པ། ནུབ་ཏུ་སྒོ་གླེགས་མ་དམར་མོ་སྒོ་གླེགས་འཛིན་པ། བྱང་དུ་ཡོལ་འཛིན་མ་ནག་མོ་ཡོལ་བ་
འཛིན་པ། བྱང་ཤར་དུ་སྤྱན་མ་དཀར་མོ་འཁོར་ལོ་འཛིན་པ། ཤར་ལྷོར་མཱ་མ་ཀི་སྔོན་མོ་རྡོ་རྗེ་འཛིན་པ། ལྷོ་ནུབ་ཏུ་གོས་དཀར་མོ་དམར་མོ་པདྨ་འཛིན་པ། ནུབ་བྱང་དུ་སྒྲོལ་མ་ལྗང་གུ་ཨུཏྤལ་འཛིན་པ། པྱིའི་དཀྱིལ་འཁོར་གྱི་
ཤར་སྒོར་གཽ་རི་དཀར་མོ་ཕྱག་གཡས་ལྕགས་ཀྱུ་འཛིན་པ། ལྷོ་སྒོར་ཅཽ་རི་སེར་མོ་ཞགས་པ་འཛིན་པ། ནུབ་སྒོར་བེཏྟཱ་ལི་དམར་མོ་ལྕགས་སྒྲོག་འཛིན་པ། བྱང་སྒོར་གྷཥྨ་རི་ལྗང་གུ་རྡོ་རྗེས་མཚན་པའི་དྲིལ་བུ་འཛིན་པ། བྱང་ཤར་དུ་

[060B] ཤར་ལྷོར་ཤ་ཝ་རི་དཀར་མོ་རི་རབ་འཛིན་པ། ལྷོ་ནུབ་ཏུ་ཙནྜ་ལི་སྔོན་མོ་མེ་ཐབ་འཛིན་པ། ནུབ་བྱང་དུ་ཌོ་མབི་ནི་སྣ་ཚོགས་མདོག་བ་དན་འཛིན་པ། ལྷ་མོ་ཐམས་
ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་མ། དབུ་སྐྲ་སེར་པོ་གྱེན་དུ་བརྫེས་ཤིང་ཐོད་སྐམ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། ཞབས་གཡས་བརྐྱངས་ཤིང་གཡོན་བསྐུམས་
པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། གཙོ་བོ་ལྔ་ལ་མི་བསྐྱོད་པ་དང། རང་རང་གི་འཁོར་རྣམས་ལ་གཙོ་བོ་སོ་སོས་རྒྱས་འདེབས། ཧཱུཾ་ཨོཾ་ཏྲཱཾ་ཨཱ་ཁཾ་རྣམས་མཁའ་འགྲོ་ལྔའི་ས་བོན་དང། ཨོཾ་དྷ་ར་དྷ་ར། དྷཱ་
ར་ཡ་དྷཱ་ར་ཡ། མརྡ་མརྡ། བཛྲ་དཧྲྀཀ་ཕཊ་སཱཧཱ། ཨོཾ་ཤ་ཤྭ་ཏཾ་པ་རཾ་ཤཱ་ཤྭ་ཏ་ཨེ་ཧྱེ་ཧི་ཛིན་ཛིཀ་ཕཊ་སཱ་ཧཱ། ཨོཾ་བཛྲ་སཱུརྱ་ཏ་མོ་བི་ད་མ་ཧཱ་ས་མ་ཡ་སྟྭ་ཧཾ་རཏྣ་དཧྲྀཀ་ཕཊ་སཱཧཱ། ཨོཾ་བཛྲ་དྷརྨ་ས་མ་ཡ་སྟྭཾ་ཧུ་ལུ་ཧུ་ལུ་ཨོཾ་ཨཱ་རོ་ལིཀ་
ཕཊ་སཱཧཱ། ཨོཾ་པུཿ་ཕུཿ་པུཿ་ཧི་ཧི་ཧི་པྲཛྙཱ་དཧྲི་ཀ་ཕཊ་སཱཧཱ། ཞེས་པ་རྣམས་རིམ་བཞིན་གཙོས་བོ་ལྔའི་སྙིང་པོའོ། །ན་མཿ་ས་མནྟ་བུདྡྷེ་བྷྱོ། ན་མོ་བཛྲ་ཀྲོ་དྷཱ་ཡ་མཧཱ་དེ་ཥོཊོ་ཏྐ་ཊ་དཧཻ་ར་ཝཱ་ཡ། བཛྲ་སནྡོ་ཧ་དརྦཱ་ཡ། ཨ་མྲྀཏ་ཀུཎྜ་ལི་ཧཱུཾ་ཕཊ། ཅེས་པ་
ལས་སྔགས་ཏེ། ལྷག་མ་རྣམས་ནི་སྔར་བཞིན་ནོ།།    ༈    །།འཁོར་ལོས་བསྒྱུར་དྲུག་ལྷ་དོན་གཉིས་ཀྱི་དཀྱིལ་འཁོར་ནི། ཚོགས་ཞིང་གི་སྐབས་སུ་རང་ཉིད་སྐད་ཅིག་གིས་ཡེ་ཤེས་མཁའ་འགྲོར་གསལ་བའི་ཞེས་སོགས་
[061A]༄༅། །དང༑ དངོས་གཞིའི་སྐབས་སུ་འཇམ་རྡོར་ཇི་ལྟ་བ་བཞིན་གྱི་ཐུན་མོང་མ་ཡིན་པའི་རྩིབས་བཅུ་པའི་བསྲུང་འཁོར་དང། ཁྲོ་བོ་འཇིག་རྟེན་གསུམ་རྒྱལ་གྱི་དཀྱིལ་འཁོར་བཞིན་རྡོ་རྗེ་དབྱུག་པ་སོགས་ཁྲོ་བོ་བཅུ་
བསྐྱེད། བསྲུང་འཁོར་གྱི་ལྟེ་བའི་དབུས་སུ། ཆོས་འབྱུང་འབྱུང་བཞིའི་དཀྱིལ་འཁོར་རི་རབ་དང་བཅས་པའི་སྟེང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་
གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་དང་ལྡན་པའི་དབུས་སུ་རྡོ་རྗེ་སེམས་དཔའི་དཀྱིལ་འཁོར་དེའི་ཤར་ནས་བརྩམས་ཏེ། རྣམ་པར་སྣང་མཛད། རིན་ཆེན་འབྱུང་ལྡན། སྣང་བ་མཐའ་ཡས། མི་བསྐྱོད་པ། དོན་
ཡོད་གྲུབ་པའི་དཀྱིལ་འཁོར་རྣམས་གྲུ་བཞི་སྒོ་བཞི་པ། རྟ་བབས་མ་གཏོགས་མཚན་ཉིད་ཐམས་ཅད་ཡོངས་སུ་རྫོགས་པ། རྡོ་རྗེ་སེམས་དཔའི་གཞལ་ཡས་ཁང་གི་དབུས་སུ་སེང་ཁྲི། སྣ་ཚོགས་པད་ཉི་འཇིགས་བྱེད་དུས་
མཚན་གྱི་གདན་ལ་ཡེ་ཤེས་མཁའ་འགྲོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་ཕག་མོ་སྐུ་མདོག་དམར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། རལ་པའི་ཐོར་ཅོག་
ཅན༑ ཐོད་པའི་ཕྲེང་བས་བརྒྱན་པ། ཕྱག་རྒྱ་དྲུག་གིས་རྒྱས་བཏབ་ཅིང་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཤར་ལྷོར་མཁའ་འགྲོ་མ་སྔོན་མོ། ལྷོ་ནུབ་ཏུ་ལཱ་མ་ལྗང་གུ། ནུབ་བྱང་དུ་དུམ་སྐྱེས་མ་དམར་མོ། བྱང་ཤར་དུ་

[061B] བཞི་གའང་ཞལ་གཅིག་ཕྱག་གཉིས་ཌཱ་མ་རུ་དང་ཐོད་པ་འཛིན་པའི་གྲུ་མོ་གཡོན་ན་ཁ་ཊཱཾ་ག་འཛིན་ཞིང། གཡས་བརྐྱངས་ཀྱིས་བཞུགས་པ། ཤར་དུ་ཁཎྜ་ཀ་པཱ་ལ་དང་རབ་གཏུམ་མ། བྱང་དུ་མཧཱ་ཀདྐཱ་
ལ་དང་གཏུམ་མིག་མ། ནུབ་ཏུ་ཀདྐཱ་ལ་དང་འོད་ལྡན་མ། ལྷོར་མཆེ་བ་རྣམ་པར་གཙིགས་པ་དང་སྣ་ཆེན་མ། དཔའ་བོ་རྣམས་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོར་དྲིལ་འཛིན་པས་ཡུམ་སྐུ་མདོག་དཀར་མོ་ཞལ་
གཅིག་ཕྱག་གཉིས་ཀྱིས་སྡིགས་མཛུབ་དང་བཅས་པའི་རྡོ་རྗེ་དང་ཐོད་ཁྲག་འཛིན་པ་ལ་འཁྱུད་པ། སྣང་མཛད་ཀྱི་གཞལ་ཡས་ཁང་གི་དབུས་སུ་སེང་ཁྲི་སྣ་ཚོགས་པད་ཟླ་དང་ཚངས་པའི་གདན་ལ་སངས་རྒྱས་མཁའ་འགྲོ་སྐུ་
མདོག་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་འཁོར་ལོས་མཚན་པའི་དྲིལ་བུ་འཛིན་པས་ཡུམ་སངས་རྒྱས་མཁའ་འགྲོ་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་ཐོད་ཁྲག་འཛིན་པ་ལ་
འཁྱུད་ཅིང་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་ཤར་དུ་སུ་ར་བཻ་རཱི་ཎ་དང་དཔའ་བོའི་བློ་ཅན་མ། བྱང་དུ་འོད་དཔག་མེད་དང་ཁརྦ་རཱི། ནུབ་ཏུ་རྡོ་རྗེའི་འོད་དང་ལདྐའི་དབང་ཕྱུག་མ། ལྷོར་རྡོ་རྗེའི་སྐུ་དང་ཤིང་གྲིབ་མ། དཔའ་བོ་
རྣམས་སྐུ་མདོག་དཀར་པོ། ཞལ་གཅིག་ཕྱག་གཉིས་ཀྱིས་འཁོར་ལོ་དང་འཁོར་ལོས་མཚན་པའི་དྲིལ་བུ་འཛིན་པས་ཡུམ་རྣམས་སྐུ་མདོག་སེར་མོ། ཞལ་གཅིག་ཕྱག་གཉིས་ཀྱིས་སྡིགས་མཛུབ་དང་བཅས་པའི་འཁོར་ལོ་

[062A]༄༅། །དང་ཐོད་པ་འཛིན་པ་ལ་འཁྱུད་པ། རིན་འབྱུང་གི་གཞལ་ཡས་ཁང་གི་དབུས་སུ་རྟ་མཆོག་གི་ཁྲི་སྣ་ཚོགས་པད་ཉི་དང་ལྷའི་བུ་ཉི་མའི་གདན་ལ་རིན་ཆེན་མཁའ་འགྲོ་སྐུ་མདོག་སེར་པོ། ཞལ་གཅིག་ཕྱག་གཉིས་
ཀྱིས་རིན་པོ་ཆེ་དང་རིན་པོ་ཆེས་མཚན་པའི་དྲིལ་བུ་འཛིན་པས་ཡུམ་རིན་ཆེན་མཁའ་གྲོ་མ་སྐུ་མདོག་སེར་མོ། ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་ཐོད་པ་འཛིན་པ་ལ་འཁྱུད་ཅིང་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་
ཤར་དུ་མྱུ་གུ་ཅན་དང་ས་སྲུངས་མ། བྱང་དུ་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། ནུབ་ཏུ་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོར་རྡོ་རྗེ་ཧཱུཾ་མཛད་དང་ཆང་འཐུང་མ། དཔའ་བོ་རྣམས་སྐུ་མདོག་སེར་པོ། ཞལ་གཅིག་
ཕྱག་གཉིས་ཀྱིས་རིན་པོ་ཆེ་དང་རིན་པོ་ཆེས་མཚན་པའི་དྲིལ་བུ་འཛིན་པས་ཡུམ་རྣམས་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་སྡིགས་མཛུབ་དང་བཅས་པའི་རིན་པོ་ཆེ་དང་ཐོད་པ་འཛིན་པ་ལ་འཁྱུད་པ། སྣང་མཐའི་གཞལ་
ཡས་ཁང་གི་དབུས་སུ་རྨ་བྱའི་ཁྲི་སྣ་ཚོགས་པད་ཉི་དང་དབང་ཕྱུག་ཆེན་པོའི་གདན་ལ་པདྨ་མཁའ་འགྲོ་སྐུ་མདོག་དམར་པོ། ཞལ་གཅིག་ཕྱག་གཉིས་ཀྱིས་པདྨ་དང་པདྨས་མཚན་པའི་དྲིལ་བུ་འཛིན་པས་པདྨ་མཁའ་འགྲོ་མ་
སྐུ་མདོག་དམར་མོ། ཞལ་གཅིག་ཕྱག་གཉིས་ཀྱིས་པདྨ་དང་ཐོད་པ་འཛིན་པ་ལ་འཁྱུད་ཅིང་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཤར་དུ་རབ་ཏུ་བཟང་པོ་དང་སྔོ་བསངས་ལྷ་མོ། བྱང་དུ་རྡོ་རྗེ་བཟང་པོ་དང་ཤིན་ཏུ་བཟང་མོ་

[062B] ལྷོར་མིག་མི་བཟང་དང་བྱ་གདོང་མོ། དཔའ་བོ་རྣམས་སྐུ་མདོག་དམར་པོ། ཞལ་གཅིག་ཕྱག་གཉིས་ཀྱིས་པདྨ་དང་པདྨས་མཚན་པའི་དྲིལ་བུ་འཛིན་པས་ཡུམ་རྣམས་སྐུ་མདོག་དཀར་
མོ༑ ཞལ་གཅིག་ཕྱག་གཉིས་ཀྱིས་སྡིགས་མཛུབ་དང་བཅས་པའི་པདྨ་དང་ཐོད་པ་འཛིན་པ་ལ་འཁྱུད་པ། མི་བསྐྱོད་པའི་གཞལ་ཡས་ཁང་གི་དབུས་སུ་གླང་པོའི་ཁྲི་སྣ་ཚོགས་པད་ཉི་དང་ཁྱབ་འཇུག་གི་གདན་ལ་རྡོ་རྗེ་མཁའ་
འགྲོ་སྐུ་མདོག་སྔོན་པོ། ཞལ་གཅིག་ཕྱག་གཉིས་ཀྱིས་རྡོ་རྗེ་དང་རྡོ་རྗེས་མཚན་པའི་དྲིལ་བུ་འཛིན་པས་རྡོ་རྗེ་མཁའ་འགྲོ་མ་སྔོན་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་ཁྲག་འཛིན་པ་ལ་འཁྱུད་ཅིང་རྡོ་རྗེའི་སྐྱིལ་ཀྲུང་གིས་
བཞུགས་པ། དེའི་ཤར་དུ་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་དུ་རིན་ཆེན་རྡོ་རྗེ་དང་དུ་མ་སྐྱེས་མ། ནུབ་ཏུ་རྟ་མགྲིན་དང་ཆང་འཚོང་མ། ལྷོར་ནམ་མཁའི་སྙིང་པོ་དང་འཁོར་ལོའི་གོ་ཆ་མ། དཔའ་བོ་རྣམས་སྐུ་མདོག་
ནག་པོ། ཞལ་གཅིག་ཕྱག་གཉིས་ཀྱིས་རྡོ་རྗེ་དང་རྡོ་རྗེས་མཚན་པའི་དྲིལ་བུ་འཛིན་པས་ཡུམ་རྣམས་སྐུ་མདོག་སེར་མོ་ཞལ་གཅིག་ཕྱག་གཉིས་ཀྱིས་སྡིགས་མཛུབ་དང་བཅས་པའི་རྡོ་རྗེ་དང་ཐོད་པ་འཛིན་པ་ལ་འཁྱུད་པ། དོན་
གྲུབ་ཀྱི་གཞལ་ཡས་ཁང་གི་དབུས་སུ་མཁའ་ལྡིང་གི་ཁྲི་སྣ་ཚོགས་པད་ཉི་དང་ལྷའི་བུ་ཟླ་བའི་གདན་ལ། སྣ་ཚོགས་མཁའ་འགྲོ་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་སྣ་ཚོགས་རྡོ་རྗེ་དང་སྣ་ཚོགས་རྡོ་རྗེས་མཚན་

[063A]༄༅། །པའི་དྲིལ་བུ་འཛིན་པས་སྣ་ཚོགས་མཁའ་འགྲོ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་སྣ་ཚོགས་རྡོ་རྗེ་དང་ཐོད་པ་འཛིན་པ་ལ་འཁྱུད་ཅིང་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཤར་དུ་
དཔལ་ཧེ་རུ་ཀ་དང་ཤིན་ཏུ་དཔའ་མོ། བྱང་དུ་པདྨ་གར་གྱི་དབང་ཕྱུག་དང་སྟོབས་ཆེན་མ། ནུབ་ཏུ་རྣམ་པར་སྣང་མཛད་དང་འཁོར་ལོ་སྒྱུར་མ། ལྷོར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ། དཔའ་བོ་རྣམས་སྐུ་མདོག་ལྗང་
གུ། ཞལ་གཅིག་ཕྱག་གཉིས་ཀྱིས་སྣ་ཚོགས་རྡོ་རྗེ་དང་སྣ་ཚོགས་རྡོ་རྗེས་མཚན་པའི་དྲིལ་བུ་འཛིན་པས་ཡུམ་རྣམས་སྐུ་མདོག་སྔོ་སྐྱ། ཞལ་གཅིག་ཕྱག་གཉིས་ཀྱིས་སྡིགས་མཛུབ་དང་བཅས་པའི་སྣ་ཚོགས་རྡོ་རྗེ་དང་
ཐོད་པ་འཛིན་པ་ལ་འཁྱུད་པ། དཔའ་བོ་རྣམས་གཡས་བརྐྱངས་ཀྱིས་བཞུགས་པ་ལ་ཡུམ་རྣམས་གཡོན་བརྐྱངས་ཀྱིས་འཁྱུད་པ། ཕྱིའི་དཀྱིལ་འཁོར་གྱི་ཤར་སྒོར་ཁྭ་གདོང་མ་སྔོན་མོ་གཡས་ལྕགས་ཀྱུ་འཛིན་པ། བྱང་
སྒོར་འུག་གདོང་མ་སེར་མོ་གཡས་ཞགས་པ་འཛིན་པ། ནུབ་སྒོར་ཁྱི་གདོང་མ་དམར་མོ། གཡས་ལྕགས་སྒྲོག་འཛིན་པ། ལྷོ་སྒོར་ཕག་གདོང་མ་ལྗང་གུ་གཡས་དྲིལ་བུ་འཛིན་པ། ཤར་ལྷོར་གཤིན་རྗེ་བརྟན་མ་གཡས་
སྔོ་གཡོན་སེར་བ། ཕྱག་གཡས་མེ་ལོང་འཛིན་པ། ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ཕྱག་གཡས་པི་ཝང་འཛིན་པ། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། ཕྱག་གཡས་

[063B] བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཕྱག་གཡས་རོའི་སྣོད་འཛིན་པ། གཡོན་རྣམས་ཀྱིས་ཐོད་པ་དང་ཁ་ཊཱཾ་ག་བསྣམས་པ། གཡས་བརྐྱངས་ཀྱི་སྟབས་ཀྱིས་བཞུགས་པ། དཔའ་
བོ་ཐམས་ཅད་ཀྱང་རལ་པའི་ཐོར་ཅོག་དང་ཐོད་པ་དང་ཕྱག་རྒྱ་དྲུག་གིས་བརྒྱན་པ། སྟག་གི་པགས་པའི་ཤམ་ཐབས་གྲོལ་བ། མཆོད་ཕྱིར་ཐོགས་དང་མི་མགོ་རློན་པའི་ཕྲེང་བ་ཅན་ནོ། །དཔའ་མོ་ཐམས་ཅད་ཀྱང་སྤྱན་གསུམ་པ་
གཅེར་མོ་སྐྲ་གསིལ་བའོ། །རང་རང་གི་འཁོར་རྣམས་ལ་གཙོ་བོ་སོ་སོས་རྒྱས་བཏབ་ཅིང། འཁོར་ལོས་བསྒྱུར་བ་ལྔ་ལ་རྡོ་རྗེ་མཁའ་འགྲོ་དང། རྡོ་རྗེ་མཁའ་འགྲོ་ལ་ཡེ་ཤེས་མཁའ་འགྲོ་དང། སྒོ་མཚམས་མ་བརྒྱད་ལ་རང་རིགས་ཀྱི་
དེ་བཞིན་གཤེགས་པས་རྒྱས་གདབ་བོ། །ཡེ་ཤེས་མཁའ་འགྲོ་སོགས་ཀྱི་ས་བོན་ནི་པཾ་བཧྲུཾ་ཨཾ་ཧྲི་ཧཱུཾ་ཁཾ་རོ། །སྙིང་པོ་ནི། ཨོཾ་ཤྲཱི་མཧཱ་སུ་ཁ་བཛྲ་སཏ་ཌཱ་ཀི་ནཱི་ཛཱ་ལ་སཾ་བ་ར་ཧཱུཾ་ཕཊ། ཨོཾ་ཤྲཱི་བུདྡྷ་ཌཱ་ཀི་ཨ་ལ་ལ་ལ་ཨ་ཧཱུཾ་ཌཱ་ཀི་ནཱི་ཛཱ་
ལ་སཾ་བ་ར་ཧཱུཾ་ཕཊ་སཱཧཱ། ཨོཾ་ཤྲཱི་རཏྣ་ཌཱ་ཀི་ཏྲཾ་ཨཱཾ་ཨ། ཌཱ་ཀི་ནཱི་ཛཱ་ལ་སཾ་བ་ར་ཧཱུཾ་ཕཊ་སཱཧཱ། ཨོཾ་ཤྲཱི་པདྨ་ཌཱ་ཀི་ཧྲི་ཧྲི་ཨ་ཧཱུཾ་ཌཱ་ཀི་ནཱི་ཛཱ་ལ་སཾ་བ་ར་ཧཱུཾ་ཕཊ་སཱཧཱ། ཨོཾ་ཤྲཱི་བཛྲ་ཌཱ་ཀི་ཨ་ཧཱུཾ་ཕཊ། ཌཱ་ཀི་ནཱི་ཛཱ་ལ་སཾ་བ་ར་ཧཱུཾ་ཕཊ་སཱཧཱ། ཨོཾ་ཤྲཱི་བི་ཤྭ་ཌཱ་ཀི་
ཧོ་ཁཾ་ཨ་ཧཱུཾ་ཌཱ་ཀི་ནཱི་ཛཱ་ལ་སཾ་བ་ར་ཧཱུཾ་ཕཊ་སཱཧཱ། ཞེས་པའོ། །དེ་ལྟར་སྒྲུབ་ཐབས་སོ་སོའི་ཐུན་མོང་མ་ཡིན་པའི་འདོན་པ་བསྒྱུར་དགོས་འགའ་ཞིག་མ་གཏོགས། ཚིག་ཟུར་གྱིས་མཐོན་པ་སྔ་ཕྱིའི་ཆོག་གཞན་རྣམས་སྒྲུབ་ཐབས་སྤྱི་འགྲོ་

[064A]༄༅། །བཞིན་ཤེས་པར་བྱའོ། །དུས་ཀྱི་འཁོར་ལོ་ནི་ཐམས་ཅད་མཁྱེན་པ་བུ་སྟོན་རིན་པོ་ཆེ་དང། མཁས་གྲུབ་ཐམས་ཅད་མཁྱེན་པ་ལ་སོགས་པས་མཛད་པའི་སྒྲུབ་དཀྱིལ་ཇི་ལྟ་བ་བཞིན་བྱས་པས་རུང་ལ། བུམ་
བསྐྱེད་ཀྱང་རྣམ་རྒྱལ་བུམ་པའི་ནང་དུ་དཀྱིལ་འཁོར་སོ་སོའི་ལྷ་གྲངས་དང་མཐུན་པའི་ལྷ་གདན་བཅས་བསྐྱེད། གཙོ་བོའི་གཡོན་ནམ། ལས་བུམ་དུ་ལས་ཐམས་ཅད་པ་བསྐྱེད། ཡེ་ཤེས་པ་བཅུག་རྒྱས་བཏབ། མཆོད་བསྟོད་བཟླས་
བཞུ་སོགས་ཀྱང་སྤྱི་འགྲོ་ལྟར་བྱ་ཞིང། དབང་ཆོག་ནི་བླ་མེད་རྣམས་ལ་རྡོ་རྗེ་ཕྲེང་བ་ཇི་ལྟ་བ་བཞིན་དང། རྒྱུད་སྡེ་འོག་མ་རྣལ་འབྱོར་རྒྱུད་ལ་རྡོ་རྗེ་སློབ་དཔོན་གྱི་དབང་ཡན་དང། བྱ་སྤྱོད་གཉིས་ལ་རིག་པའི་དབང་ལྔ་དང། ཆུ་ཅོད་
པན་གཉིས་ཙམ་གྱི་དབྱེ་བ་དང། དེ་དག་ལ་ཡང་བླ་མེད་ཀྱི་ཐུན་མོང་མ་ཡིན་པའི་ཆོ་གའི་ཁྱད་པར་འགའ་ཞིག་བཞག་རྒྱུད་སྡེའི་རིམ་པ་དང་བསྟུན་ནས་འཕྲེང་བ་རང་གི་ལུགས་ཇི་ལྟ་བ་བཞིན་དུ་ལག་ལེན་རྣམ་པར་དག་པ་
བྱའོ༑༑ ༑༑སྨྲས་པ། མརྒད་འདབ་མའི་ལྡིང་ཁང་དུ། །ལྡོང་རོས་སྨིན་པའི་མདངས་མཛེས་པའི། །བདུད་རྩིའི་འབྲས་བཟང་ཕང་ཕུང་གིས། །སྲེད་ལྡན་སྐྱེས་བུའི་ཡིད་འཕྲོག་པ། །ཇི་བཞིན་རྒྱུད་སྡེའི་རྒྱ་
མཚོ་ལས། །འོངས་པའི་སྒྲུབ་ཐབས་རིན་ཆེན་གྱི། །ཕྲེང་བ་སྤེལ་ལེགས་ཕུལ་བྱུང་བ། །གང་འདིས་མཁས་པའི་ཡིད་རབ་འཕྲོག་བུ་རམ་ཤིང་པའི་ཐུགས་ཀྱི་བཅུད་ཕྱུང་བ། །རྒྱུད་སྡེ་རྣམ་བཞིའི་ཡིད་བཞིན་རྒྱ་མཚོ་ཆེ། །མཁས་

[064B] །སྲུབ་ཤིང་བརྩོན་པའི་ཀླུ་ཡི་སྲུབ་ཐག་གིས། །བསྒྲུབས་པ་ལས་འོངས་བདུད་རྩིའི་འོད་དཀར་ཅན། །ས་གསུམ་རྨོངས་པའི་མུན་པ་སེལ་བྱེད་ཅིང། །ཕན་བདེ་ཀུནྡའི་ཚལ་རབ་རྒྱས་
བྱེད་པ། །ཟླ་བྲལ་ནམ་མཁའི་མེ་ལོང་དེང་འདིར་ཤར། །ཚུལ་འདིར་འབད་པའི་དགེ་ཚོགས་པད་རྩ་ལྟར། །མཆོག་ཏུ་དཀར་བ་གང་ཞིག་བསགས་པ་དེ། །ཐོག་མེད་དུས་ནས་བསྐྱངས་པའི་དྲིན་ཅན་གྱི། །མ་རྣམས་སྲིད་མཚོ་ཆེ་ལས་སྒྲོལ་
ཕྱིར་བསྔོ། །བདག་ཀྱང་དེང་ནས་ཚེ་རབས་ཐམས་ཅད་དུ། །ལུས་དང་སྲོག་ལ་བལྟ་བ་རྒྱང་སྲིངས་ནས། །དུས་གསུམ་རྒྱལ་བ་སྲས་བཅས་ཐམས་ཅད་ཀྱི། །མཛད་པ་རྣམ་ཐར་མ་ལུས་སྒྲུབས་གྱུར་ཅིག་ཅེས་རྡོ་རྗེ་འཕྲེང་པའི་དཀྱིལ་
འཁོར་ཆེན་པོ་བཞི་བཅུ་རྩ་གཉིས་ཀྱི་སྒྲུབ་ཐབས་རྣལ་འབྱོར་རྫོགས་ཕྲེང་གི་ངག་འདོན་ཁྲིགས་ཆགས་སུ་བྱེད་ཚུལ་རིན་ཆེན་དབང་གི་རྒྱལ་པོའི་འཕྲེང་བ་ཞེས་བྱ་བ་འདི་ཡང་བསྟན་པའི་གསལ་བྱེད་དམ་པ་མང་པོས་ཡང་ཡང་
ནན་གྱིས་བསྐུལ་བ་ལ་བརྟེན་ནས། མང་དུ་ཐོས་པའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་གངས་ཅན་ཆོས་འཕེལ་གྱི་གཙུག་ལག་ཁང་དུ་སྦྱར་བའི་ཡི་གེ་པ་ནི་དགེ་སློང་བློ་བཟང་ཕུན་ཚོགས་ཀྱིས་
བགྱིས་པ་འདིས་ཀྱང་བསྟན་པ་རིན་པོ་ཆེ་ཕྱོགས་ཐམས་ཅད་དུ་རྒྱས་པར་བྱེད་ནུས་པར་གྱུར་ཅིག་ །།སླར་ཡང་འདི་ཉིད་ཀྱི་རྩ་བ། རྡོ་རྗེ་ཕག་མོས་མངོན་སུམ་དུ་བྱིན་གྱིས་བརླབས་པའི་པཎྜི་ཏ་ཆེན་པོ་

[065A]༄༅། །འཇིགས་མེད་འབྱུང་གནས་སྦས་པའི་ཞལ་སྔ་ནས་ཀྱིས་མཛད་པ་རྫོགས་པའི་རྣལ་འབྱོར་གྱི་ཕྲེང་བ་དང། དེའི་ཕྲིན་ལས་འཛིན་ཞིང་སྤེལ་བའི་བོད་ཀྱི་མཁས་པ་དུ་མས་བརྩམས་པའི་ཕྲེང་བའི་སྒྲུབ་ཐབས་
མང་པོ་ལ་གཏུགས་ཤིང། དཀྱིལ་འཁོར་སོ་སོའི་ལྷའི་སྔགས་རྣམས་ཀྱང་རང་རང་གི་རྒྱུད་ནས་བཤད་པ་ཇི་ལྟ་བ་བཞིན་བཀོད་ནས། ཡིད་བརྟན་རུང་བ་ཤིན་ཏུ་དག་པར་བགྱིས་པའོ།། སླན་ཆད་རྡོ་རྗེ་ཕྲེང་བའི་བཤད་པ་དང་བསྒྲུབ་
པའི་ཕྲིན་ལས་སྤེལ་བར་བཞེད་པའི་དམ་པ་དེ་དང་དེ་དག་གིས། འདི་ལས་གཞན་དུ་བསྒྱུར་བཀོད་དང། བསྲེ་ལྷད་ལ་སོགས་པའི་རྙོག་པས་གོས་པ་མེད་པར། འདི་ཉིད་ནས་ཇི་ལྟར་བསྟན་པ་བཞིན་རྣམ་པར་དཀར་བའི་ཕྲིན་
ལས་སྤེལ་བར་མཛད་དུ་གསོལ། ཞེས་ཀྱང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོར་སྨྲས་པའོ།། །།



