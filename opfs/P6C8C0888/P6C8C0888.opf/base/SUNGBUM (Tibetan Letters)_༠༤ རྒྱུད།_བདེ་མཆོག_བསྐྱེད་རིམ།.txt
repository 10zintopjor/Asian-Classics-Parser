
[001A]
༄༅། །མཁན་ཆེན་ཆོས་ཀྱི་རྒྱལ་པོའི་གསུང་འབུམ་ལས་བདེ་མཆོག་དྲིལ་བུ་ལྷ་ལྔའི་ཕྱི་དཀྱིལ་གྱི་བསྐྱེད་རིམ་མཁའ་སྤྱོད་སྒོ་འབྱེད་ཅེས་བྱ་བ་བཞུགས་ཤོ།། །།

[001B] །ན་མོ་གུ་རུ་ཤྲཱི་ཙཀྲ་སཾ་བྷ་ར་ཡ། བདེ་ཆེན་མཆོག་སྩོལ་རྩ་བའི་བླ་མ་དང། །སྒྲིབ་བྲལ་བདེ་སྟོང་དབྱེར་མེད་ཧེ་རུ་ཀར། །དེང་ནས་མཆོག་གི་གོ་འཕང་མ་
ཐོབ་བར། །སྙིང་ནས་སྐྱབས་སུ་མཆིས་སོ་རྟག་ཏུ་སྐྱོངས། །འདིར་བཅོམ་ལྡན་འདས་འཁོར་ལོ་བདེ་མཆོག་གྲུབ་ཆེན་དྲིལ་བུ་པའི་ལུགས་ཀྱི་བསྐྱེད་བའི་རིམ་པ་འཆད་པ་ལ་གཉིས་
སྔོན་འགྲོ་དང། དངོས་གཞི་ལས། དང་པོ་ནི། འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ་སྟོན་པ་བླ་ན་མེད་པ་ཐུབ་པའི་དབང་པོ་དེ་ཉིད་ཀྱིས་གསུངས་པའི་ཆོས་
ཐམས་ཅད་བསྡུ་ན་རྒྱུ་ཕར་ཕྱིན་ཐེག་པ་དང། འབྲས་བུ་རྡོ་རྗེའི་ཐེག་པ་གཉིས་སུ་འདུ་ཞིང། དེ་ཡང་ཕར་ཕྱིན་ཐེག་པའི་ལམ་གྱིས་སངས་རྒྱས་པར་བྱེད་པ་ལ་ཅི་ཙམ་མྱུར་ཡབ་བསྐལ་ཆེན་

[002A]༄༅། །གྲངས་མེད་གསུམ་གྱི་ཚོགས་བསགས་དགོས་ལ། འབྲས་བུ་རྡོ་རྗེའི་ཐེག་པའི་ལམ་གྱིས་དབང་པོ་རབ་ཚེ་འདིར། འབྲིང་བར་དོར། ཐ་མས་ཀྱང་དབང་ཐོབ་
ཅིང་དམ་ཚིག་ལེགས་པར་བསྲུང་ན་སྐྱེ་བ་བཅུ་དྲུག་ཚུན་ལ་ངེས་བར་སངས་རྒྱས་བར་རྒྱུད་སྡེ་མང་པོ་ནས་བཤད་ལ། རྡོ་རྗེ་ཐེག་པ་དེ་ལ་རྒྱུད་སྡེ་བཞི་ཡོད་པ་ལས་རྣལ་འབྱོར་བླ་ན་མེད་པའི་རྒྱུད་མཆོག་
ཏུ་གྱུར་པ་ཡིན་ཅིང། དེ་ལ་ཡང་ཕ་རྒྱུད་མ་རྒྱུད་གཉིས་ཡོད་པ་ལས། མ་རྒྱུད་ཀྱི་གཙོ་བོར་གྱུར་བ་དཔལ་འཁོར་ལོ་བདེ་མཆོག་ཡིན་ལ། དེ་ལ་རྒྱ་གར་གྱི་གྲུབ་ཆེན་ལཱུ་དྲིལ་ནག་གསུམ་སོགས་ཀྱི་
ལགས་མང་ནའང། འདིར་ནི་གྲུབ་ཆེན་དྲིལ་བུ་ཞབས་ཀྱི་ལུགས་ཀྱི་ལྷ་ལྔའི་བསྐྱེད་པའི་རིམ་བ་ཇི་ལྟར་བསྒོམ་པའི་ཚུལ་ལ། ཐོག་མར་དགེ་བའི་བཤེས་གཉིན་མཚན་ཉིད་དང་ལྡན་པ་ཅིག་

[002B] དེ་ལས་སྤྱི་དང་བྱེ་བྲག་གི་ལམ་གྱི་རིམ་པ་རྣམས་ཐོས་བསམ་གྱིས་གཏན་ལ་ཕབ་ནས། དལ་འབྱོར་རྙེད་དཀའ། ལས་རྒྱུ་འབྲས། འཁོར་བ་སྤྱི་སྒོས་ཀྱི་སྡུག་བསྔལ་
སེམས་ཅན་ཐམས་ཅད་མར་ཤེས་པ་ནས་བྱང་ཆུབ་ཏུ་སེམས་བསྐྱེད་པ་སོགས་ཐུན་མོང་གི་ལམ་ལ་ལེགས་པར་སྦྱངས་དགོས་ཏེ། རྗེ་བླ་མས། ཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེ་
ཐེག་ཅེས་གསུངས་པའི་ཕྱིར། དེ་ནས་རྡོ་རྗེ་སློབ་དཔོན་མཚན་ཉིད་དང་ལྡན་པ་ཅིག་ལས་ལུགས་འདིའི་དཀྱིལ་འཁོར་དུ་དབང་བཞི་རྣམ་པར་དག་པ་ཐོབ་པ་ཅིག་ངེས་པར་དགོས་ཏེ། ཕྱག་ཆེན་ཐིག་ལེ་ལས་
དབང་མེད་ན་ནི་དངོས་གྲུབ་མེད། །བྱེ་བ་བཙིར་ཡང་མར་མེད་ལྟར། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་བར་འཆད་བྱེད་པ། །སློབ་དཔོན་སློབ་མ་ཤིམ་ཐག་དངོས་གྲུབ་ཐོབ་ཀྱང་དམྱལ་བར་འགྲོ་
ཞེས་དང། །གྲུབ་ཆེན་དྲིལ་བུ་པས་ཀྱང། དབང་བསྐུར་དཀྱིལ་འཁོར་སྔོན་འགྲོ་བར། །རྡོ་རྗེ་འཆང་གིས་བཤད་པ་སྟེ། །ཞེས་གསུངས་པའི་ཕྱིར་རོ། །དབང་ཐོབ་ནས་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་
མིག་གི་འབྲས་བུ་བཞིན་དུ་བསྲུང་དགོས་ཏེ། དམ་ཚིག་དང་སྡོམ་པ་ཡལ་བར་དོར་ན་དངོས་གྲུབ་མི་ཐོབ་བར་མ་ཟད། དམྱལ་བ་སོགས་ངན་སོང་དུ་ངེས་བར་འགྲོ་བའི་ཕྱིར་རོ། །དེ་ལྟ་བུའི་གང་ཟག་གིས། མངོན་འབྱུང་
[003A]༄༅། །ལས། རི་སུལ་དང་ནི་རི་རྩེ་དང། །ཆུ་བོ་ཆེན་པོའི་དོགས་དག་དང། །རྒྱ་མཚོ་ཆེན་པོའི་འགྲམ་དག་དང། །ཤིད་གཅིག་དང་ནི་དགེ་བའི་གནས། །ཞིས་སོགས་གསུངས་པའི་གནས་སུ་
ཉམས་སུ་བླང་བར་བྱའོ།།    ༈    །།གཉིས་པ་དངོས་གཞི་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ། ཐུན་མཚམས་སུ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་ཐོག་མར་ཇི་ལྟར་བྱ་བ། ཐུན་དངོས་གཞི་ལ་ཇི་
ལྟར་བྱ་བ། ཐུན་མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། སྔོན་དུ་ཇི་ལྟར་བྱ་བ། རྣལ་འབྱོར་གྱི་ཡན་ལག་རྣམས་ཇི་ལྟར་སྒྲུབ་ཚུལ་ལོ། །དང་པོ་ལ། རྡོར་དྲིལ་བྱིན་གྱིས་བརླབས་པ། ནང་མཆོད་བྱིན་
གྱིས་བརླབས་པ། སྔོན་འགྲོའི་གཏོར་མ་གཏང་ཚུལ་ལོ། །དང་པོ་ནི། སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་ཕག་མོ་དམར་མོ་གྲི་གུག་དང་ཐོད་པ་འཛིན་པ་ལ་
འཁྱུད་པའི་སྐུར་བསྒོམ་པ་ལ་དགོས་པ་ཡོད་དེ། འོག་ནས་འབྱུང་བའི་ནང་མཆོད་དང་མཆོད་གཏོར་བྱིན་གྱིས་བརླབས་པ་ལ་ཐ་མལ་གྱི་སྣང་ཞེན་གྱིས་བྱིན་གྱིས་བརླབ་པར་མི་ནུས་པས། རང་ལྷའི་རྣལ་འབྱོར་
དང་ལྡན་པ་ཅིག་དགོས་པའི་ཕྱིར་དང། རང་ཉིད་ལྷ་ཡབ་ཡུམ་དུ་བསྒོམ་པ་ནི་ཕྱག་རྒྱའི་དམ་ཚིག་དང། རྡོ་རྗེ་དང་དྲིལ་བུ་བྱིན་གྱིས་བརླབ་པ་ནི་རྡོར་དྲིལ་གྱི་དམ་ཚིག་སྟེ། དམ་ཚིག་གསུམ་དང་མི་འབྲལ་བར་ཤེས་པར་

[003B] །གཉིས་པ་ནང་མཆོད་བྱིན་གྱིས་བརླབ་པ་ལ། བསང་བ། སྦྱང་བ། བསྐྱེད་པ། བྱིན་གྱིས་བརླབ་པ་བཞི་ལས། དང་པོ་ནི། དུམ་སྐྱེས་མའི་སྔགས་ཀྱིས་བསད་དགོས་ཏེ། རང་ཧེ་
རུ་ཀར་གསལ་བའི་ཐུགས་ཀ་ནས་སྔགས་བརྗོད་པ་དང་དུས་མཉམ་དུ་དུམ་སྐྱེས་མའི་ཚོགས་དཔག་ཏུ་མེད་པ་སྤྲོས་ཏེ་བདུད་རྩི་དམ་རྫས་ལ་གནས་པའི་བགེགས་རྣམས་བསྐྲད་པར་བསམ་པ་ཡིན་པའི་ཕྱིར་རོ། །གཉིས་པ་སྦྱང་བ་ནི་
སྭ་བྷཱ་ཝའི་སྔགས་ཀྱིས་སྦྱང་དགོས་ཏེ། བདུད་རྩི་དམ་རྫས་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་སྟེ། ཐ་མལ་གྱི་སྣང་ཞེན་བསལ་བར་བྱ་བ་ཡིན་པའི་ཕྱིར་རོ། །གསུམ་པ་ནི། ཡཾ་ལས་རླུང། རཾ་ལས་
མེ་སོགས་སྒྲུབ་ཐབས་བཞིན་བསྐྱེད་ལ། དེ་ཡང་ཡི་གེ་གསུམ་ལས་མི་མགོའི་སྒྱེད་བུ་གསུམ་བསྐྱེད་པ་ནི་བདེ་སྟོང་དབྱེར་མེད་ཡེ་ཤེས་ཀྱི་གཞི་སྒྲུབ་པ་པོའི་སྒོ་གསུམ་མཚོན། ཐོད་པའི་ཕྱི་དཀར་བ་རང་བཞིན་རྣམ་དག་དང་
ནད་དམར་བ་བདེ་བ་ཆེན་པོ་མཚོ་ན། མདོར་ན་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་ཐོད་པ་དུམ་བུ་གཅིག་པར་ཤར་བའི་མོས་པ་བྱ་དགོས་པའི་ཕྱིར་རོ། །དེའི་ནང་དུ་ཤ་དང་བདུད་རྩི་རྣམས་བསྐྱེད་པའི་དགོས་
པ་ཡོད་དེ། དེ་རྣམས་སྦྱང་རྟོགས་སྦར་གསུམ་བྱས་ནས་ལྷག་པའི་ལྷ་ལ་འབུལ་ཞིང། སྒྲུབ་པ་པོ་རང་ཉིད་ལོངས་སྤྱོད་པས་འཆི་བ་མེད་པའི་བདུད་རྩིའི་གནས་སྐུ་གསུམ་གྱི་གོ་འཕང་བདེ་བླག་ཏུ་སྟེར་བར་བྱེད་པའི་

[004A]༄༅། །ཆེད་ཡིན་པའི་ཕྱིར་རོ། །བཞི་པ་བྱིན་གྱིས་བརླབ་པ་དངོས་ལ་སྦྱང་རྟོགས་སྤ་ར་གསུམ་ལས། དང་པོ་སྦྱང་བ་ནི། རླུང་གཡོས་པས་མེ་འབར་ཞིང་རྫས་རྣམས་ཡི་གེ་དང་བཅས་པ་ཞུབས་
དག་པའི་ཕུང་པོ་སོགས་མཚོན་པའི་རིགས་ལྔའི་ས་བོན་གྱིས་མ་དག་པའི་ཕུང་པོ་སོགས་མཚོན་པའི་ཤ་ལྔ་སོགས་ཀྱི་ཁ་དོག་དྲི་རོ་ནུས་པའི་སྐྱོན་ཐམས་ཅད་སྦྱང་བར་མོས་པ་ཡིན་ནོ། །གཉིས་པ་རྟོགས་པ་ནི། རྫས་ཀྱི་སྟེང་དུ་རྒྱལ་
པའི་ཐུགས་གཉིས་སུ་མེད་པའི་ཡེ་ཤེས་མཚོན་པའི་ཧཱུཾ་དཀར་པོ་ལས། ཧེ་རུ་ཀའི་ཐུགས་རྒྱུད་ཀྱི་བདེ་སྟོང་དབྱེར་མེད་པའི་དོན་དམ་པའི་བྱང་ཆུབ་ཀྱི་སེམས་མཚོན་པའི་ཁ་ཌཱཾ་ཀ་དཀར་པོ་ལྷུང་ནས་འདྲེས་པས་རྫས་རྣམས་དངུལ་ཆུའི་མདོག་
ཅན་དུ་མོས་པར་བྱ་བ་ཡིན་ནོ། །གསུམ་པ་སྤར་བ་ནི། མགོར་ཨོཾ་དང་མཇུག་ཏུ་ཧཱུཾ་ཧཱུཾ་ཕཊ་སྦྱར་པའི་དབྱངས་གསལ་ཁ་དོག་སྣ་ཚོགས་པ་ལས་ཨོཾ་ཨཱཧཱུཾ་གི་ཡི་གེ་དཀར་དམར་མཐིང་གསུམ་སྐུ་གསུང་ཐུགས་མཚོན་པ་ལས་འོད་ཟེར་འཕྲོས་པ་
སོགས་སྒྲུབ་ཐབས་བཞིན་བྱས་ལ་ཨོཾ་ཨཱཧཱུཾ་ལན་གསུམ་བརྗོད་ཅིང་བྱིན་གྱིས་བརླབ་པར་བྱ་བ་ཡིན་ནོ། །གསུམ་པ་ནི། སྔོན་འགྲོའི་མཆོད་པ་སྔར་ལྟར་བསང་སྦྱངས། ཀ་པཱ་ལའི་མིང་ཡིག་དང་པོ་ཀ་ཡིག་གི་སྟེང་དུ་ཐིག་ལེས་བརྒྱན་
པ་ཀཾ་ལས་བྱུང་བའི་ཐོད་པ་སྔར་ལྟར་གྱི་ནང་དུ་མཆོད་རྫས་རྣམས་རང་བཞིན་བདེ་སྟོང་དབྱེར་མེད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་འབུལ་ཡུལ་གྱི་ཐུགས་རྒྱུད་ལ་ཟག་མེད་ཀྱི་བདེ་བ་ཆེན་པོ་བསྐྱེད་པའི་ནུས་

[004B] ཡི་གེ་གསུམ་གྱི་བར་དུ་རང་གི་མིང་སྦྱར་ཏེ་བྱིན་གྱིས་བརླབ་བོ། །སྔོན་འགྲོའི་གཏོར་མ་ནང་མཆོད་ལྟར་བྱིན་གྱིས་བརླབ་ལ་དེ་ནས། རྗེ་བླ་མས་མཛད་པའི་བདེ་མཆོག་འདོད་འཛོ་ལས་
མཛུབ་མོ་གཉིས་མདུད་པ་སྟེ་ལུ་གུ་བརྒྱུད་དུ་བྱ། གུང་མོ་གཉིས་རྩེ་མོ་སྦྱར་བ་དང། མཐེ་བོང་གཉིས་རྡོ་རྗེ་སྟེ་མི་ཕྱེད་པར་བརྟན་པོར་རབ་ཏུ་སྦྱར་ནས་ཐུར་དུ་བསྟན། མིང་མེད་མཐེའུ་ཆུང་རྣམས་བརྐྱངས་པ། དཔྲལ་བའི་འབྱེས་
ཀྱི་དབུས་ཀྱི་ཐད་དུ་བཞག་ནས་ཀུན་ཏུ་བསྒྱུར་བར་བྱའོ། །ཇི་ལྟར་ན། འགྲེལ་བ་སྡོམ་འབྱུང་ལས། གཡོན་དང་གཡས་སུ་བསྐོར་བར་བྱ། ཞེས་གསུངས་པ་ལྟར་འབར་བའི་ཕྱག་རྒྱ་དཔྲལ་བར་བསྐོར་ཞིང། དག་དུ་
ཕེཾ་བརྗོད་པ་དང་མཉམ་དུ་ཐུགས་ཁའི་ཉི་གདན་ལ་གནས་པའི་ཧཱུཾ་ལས་འོད་ཟེར་ལྕགས་ཀྱུའི་རྣམ་པ་ཅན་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་རྣམས་བཀུག་ནས་འོད་གསལ་དུ་བཅུག་ཅིང་ཧེ་རུ་ཀ་ཡབ་ཡུམ་
གྱི་སྐུར་མོས་ནས་སྔགས་ལན་གཉིས་ཀྱིས་ཕྱོགས་གཡོན་སྐོར་མཚམས་གཡས་སྐོར་དུ་འབུལ་བར་བྱ་སྟེ་གོ་སླ་ལ། སྔགས་ནི། བོད་སྐད་དུ་བསྒྱུར་ན། ཨོཾ་ཟོ་ཟོ་ཟོ་ཞིག་ཟོ་ཞིག་གནོད་སྦྱིན་ཐམས་ཅད། སྲིན་པོ་འབྱུང་
པོ༑ ཡི་དྭགས་ཤཟ་སྨྱོ་བྱེད་བརྗེད་བྱེད། རྡོ་རྗེ་མཁའ་འགྲོ་མཁའ་འགྲོ་མ་རྣམས་ལ་སྟེར་བས། གཏོར་མ་འདི་བཟུང་དུ་གསོལ། དམ་ཚིག་བསྲུང་བར་གྱིས་ཤིག། བདག་ལ་དངོས་གྲུབ་ཐམས་ཅད་སྩལ་དུ་གསོལ་

[005A]༄༅། །ཇི་ལྟར་འདོད་པ། དེ་ལྟར་བཟའ་བ་བཏུང་བ་མྱང་བར་གྱིས། རིམ་པ་ལས་མ་འདའ་བར་བདག་གི་དགོས་པ་ཐམས་ཅད་བདེ་བ་དམ་པ་རྣམ་པར་དག་པའི་གྲོགས་མཛད་དུ་གསོལ་ཧཱུཾ་ཧཱུཾ་ཕཊ་ཕཊ་སཱཧཱ་ཞེས་པའོ། །
དེ་ནས་ཕྱི་ནང་གི་མཆོད་པས་མཆོད། ལྷ་ཡི་ཚོགས་རྣམས་མ་ལུས་དང། །སོགས་ཀྱིས་བསྟོད་ཅིང། སྡེ་བརྒྱད་བཙུན་མོ་སྲས་དང་གཡོག་བཅས་པས། །སོགས་ཀྱིས་འཕྲིན་ལས་བཅོལ་ནས་ཡིག་བརྒྱ་བརྗོད་ཅིང། བཟོད་
གསོལ་བྱས་ཏེ་གཤེགས་སུ་གསོལ་བར་བྱའོ། །གཉིས་པ་རྣལ་འབྱོར་གྱི་ཡན་ལག་རྣམས་ཇི་ལྟར་སྒྲུབ་ཚུལ་ལ། མཆོད་པ་བྱིན་གྱིས་བརླབས་པ། རྡོར་སེམས་བསྒོམ་བཟླས། དག་པ་གསུམ་གྱི་རྣལ་འབྱོར། ཚོགས་
ཞིང་ལ་ཚོགས་བསོག་ཚུལ་ལོ། །དང་པོ་ནི། བདག་བསྐྱེད་ཀྱི་མཆོད་པ་ཆུ་བཞི་ཉེར་སྤྱོད་རོལ་མོ་འདོད་ཡོན་རྣམས་བྱིན་གྱིས་བརླབ་པར་བྱ་སྟེ། སྔར་བཞིན་བསང་སྦྱང་ནས། བསྐྱེད་ཅིང། རང་རང་གི་མིང་ཡིག་
ཡི་གེ་གསུམ་དང་སྤེལ་ནས་སྔར་བཞིན་བྱིན་གྱིས་བརླབ་པར་བྱ་བའི་ཕྱིར་རོ། །གཉིས་པ་ནི། སངས་རྒྱས་ཆོས་དང་དགེ་འདུན་ལ། །སོགས་ཀྱིས་སྐྱབས་འགྲོ་དང། སེམས་ཅན་ཀུན་གྱི་དོན་གྱི་ཕྱིར། །སོགས་
ཀྱིས་སེམས་བསྐྱེད་ལན་གསུམ་བྱ། དེ་ནས་རང་གི་སྤྱི་བོར་རྡོ་རྗེ་སེམས་དཔའ་ཡབ་ཡུམ་ཆོག་བཞིན་བསྒོམ་ནས། ཧེ་རུ་ཀའི་ཡིག་བརྒྱ་ཉེར་གཅིག་ལས་མི་ཉུང་བར་བཟླས་ཏེ། བདག་ནི་མི་ཤེས་སོགས་བརྗོད་ནས་

[005B] །དེ་ཡང་སྟོབས་བཞི་ཚང་བར་བྱ་དགོས་ཏེ། སྐྱབས་སེམས་གཉིས་རྟེན་གྱི་སྟོབས། བསྒོམ་བཟླས་དངོས་གཞི་ནི་གཉེན་པོ་ཀུན་ཏུ་སྤྱོད་པའི་སྟོབས། བདག་ནི་མི་ཤེས་སོགས་ཀྱིས་རྣམ་
པར་བསུན་འབྱིན་པའི་སྟོབས་དང། ཉེས་པ་ལས་སླར་ལོག་པའི་སྟོབས་ནི་ཤུགས་ལ་བསྟན་པ་ཡིན་པའི་ཕྱིར་རོ། །གསུམ་པ་ནི། ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། །རུ་
ནི་བཀོད་དང་བྲལ་བ་སྟེ། །ཀ་ནི་གང་དུའང་མི་གནས་པའོ། །ཞེས་གསུངས་པའི་དོན་བསམ་པར་བྱ་བ་ཡིན་ཏེ། དེ་ལ་ཧེ་ཡིག་གིས་ནི་རང་གི་སེམས་ལ་སོགས་པའི་ཕུང་པོ་སོགས་ཀྱི་ཆོས་རྣམས་རང་བཞིན་གྱིས་གྲུབ་པས་
སྟོང་པའི་ཆོས་ཀྱི་བདག་མེད་དང། རུ་ཡིག་གིས་ནི་གང་ཟག་རང་བཞིན་གྱིས་གྲུབ་པས་སྟོང་པའི་གང་ཟག་གི་བདག་མེད་པ་མཚོན་པས་མདོར་ན་དེ་གཉིས་ཀྱིས་ཡུལ་བདག་མེད་གཉིས་མཚོན་ཞིང། ཀ་ཡིག་གིས་ཡུལ་
ཅན་ལྷན་སྐྱེས་བདེ་བ་ཆེན་པོའི་ཡེ་ཤེས་མཚོན་ལ། ཤྲཱི་ཡིག་གིས་ཡུལ་བདག་མེད་གཉིས་དང། ཡུལ་ཅན་ལྷན་སྐྱེས་བདེ་ཆེན་གྱི་ཡེ་ཤེས་ཏེ། ཡུལ་ཡུལ་ཅན་གཉིས་སུ་མེད་པ་མཚོན་པས། དེའི་བདག་ཉིད་དེ་
རའོ་སྙམ་པའི་ང་རྒྱལ་བཟུང་བའོ། །དེ་ལྟར་ཡིད་དག་པར་བྱ་བ་ལ་དགོས་པ་ཡོད་དེ། ཡིད་བདག་གཉིས་སུ་འཛིན་པའི་ཀུན་རྟོག་གི་དྲི་མ་དག་པར་བྱ་བའི་ཆེད་ཡིན་པའི་ཕྱིར་རོ། །ལུས་དག་པ་ནི་

[006A]༄༅། །དེ་ལྟ་བུ་སྟོང་པའི་ངང་ལས་རང་ཉིད་ཧེ་རུ་ཀ་ཡབ་ཡུམ་ཞལ་གཅིག་ཕྱག་གཉིས་པའི་སྐུར་བསྒོམས་ནས། སེམས་ཅན་ཐམས་ཅད་ལ་ཕན་པའི་སེམས་ཀྱིས། ཤྲཱི་ཧེ་རུ་ཀོཉཧཾ། ཞེས་
ལན་གསུམ་གྱིས་ང་རྒྱལ་བཟུང་བར་བྱའོ། །ལུས་དག་པར་བྱ་བའི་དགོས་པ་ཡོད་དེ། ཐ་མལ་པའི་ལུས་ཀྱི་བྱ་བ་ཐམས་ཅད་དག་པར་བྱ་བའི་ཆེད་ཡིན་པའི་ཕྱིར་རོ། །ངག་དག་པ་ནི། མགོར་ཨོཾ་དང་
མཐར་ཧཱུཾ་ཧཱུཾ་ཕཊ་སྦྱར་བའི་དབྱངས་གསལ་ཚར་གསུམ་བརྗོད་དེ། རང་ཧེ་རུ་ཀར་གསལ་བའི་ལྟེ་བའི་ཕྱོགས་སུ་དབྱངས་གསལ་གྱི་སྔགས་ཕྲེང་འོད་ཟེར་ལྔ་དང་ལྡན་པ་གཡོན་སྐོར་དུ་ལན་གསུམ་བསྐོར་ཏེ་གནས་པ་
ལས་ལྷའི་ཚོགས་སྤྲོས་པ་རང་གི་སྣ་བུག་གཡས་པ་ནས་ཐོན་ཏེ་ཕྱོགས་བཅུར་སྤྲོས་པས་བགེགས་ཐམས་ཅད་བསྐྲད་ནས། སླར་འདུས་ཏེ་སྣ་བུག་གཡོན་པ་ནས་ནང་དུ་ཞུགས་ཏེ་ལྟེ་བའི་སྔགས་ཕྲེང་ལ་ཐིམ་པར་བསམ་
མོ༑ ༑ངག་དག་པར་བྱ་བའི་དགོས་པ་ཡོད་དེ། ཐ་མལ་གྱི་ངག་གི་བྱ་བ་ཐམས་ཅད་དག་པར་བྱ་བའི་ཆེད་ཡིན་པའི་ཕྱིར་རོ།། །།བཞི་པ་ནི། སྤྱིར་འཚང་རྒྱ་བར་བྱེད་པ་ལ་བསོད་ནམས་དང་ཡེ་ཤེས་ཀྱི་
ཚོགས་བསག་དགོས་པས། བསོད་ནམས་ཀྱི་ཚོགས་བསག་པ་དང་ཆོས་མཐུན་པར། བླ་མ་ཡི་དམ་ལ་ཕྱག་མཆོད། སྡིག་བཤགས་སོགས་ཀྱི་སྒོ་ནས་བསོད་ནམས་ཀྱི་ཚོགས་བསག་པར་གསུངས་ཏེ། ཇི་

[006B] རང་ཧེ་རུ་ཀར་གསལ་བའི་ཐུགས་ཀར་པཾ་སེར་པོ་ལས་སྣ་ཚོགས་པདྨའི་ལྟེ་བར་ཟླ་བ་ལ་གནས་པའི་སྤྲིན་སྒྲའི་ཡི་གེ་ཧཱུཾ་སྔོན་པོ་རིགས་ལྔ་དང་ཡེ་ཤེས་ལྔའི་བདག་ཉིད་ཅན་ལས་འོད་ཟེར་འཕྲོས་རང་གི་
ལུས་ཐམས་ཅད་གང་སྡིག་སྒྲིབ་ཐམས་ཅད་སྦྱངས་ནས་ཕྱིར་འཕྲོས་པས། འོག་མིན་ནས་བླ་མ་དང་འཁོར་ལོ་སྡོམ་པའི་དཀྱིལ་འཁོར་དང། གཞན་ཡང་སངས་རྒྱས་དང་བྱང་སེམས་སྔོན་ནས་གྲུབ་པའི་དཔའ་བོ་དཔའ་མོ་ལ་
སོགས་པ་རྣམས་སྤྱན་འདྲེན་པ་ཡིན་ལ། དེ་ལ་བླ་མ་རྡོ་རྗེ་འཆང་གི་རྣམ་པ་ཅན་ཏེ་གཙོ་བོ་དང་ཐ་དད་དུ་སྤྱན་འདྲེན་པ་དང། གཙོ་བོ་དང་གཉིས་སུ་མེད་པར་སྤྱན་འདྲེན་པ་གཉིས་གསུངས་ཀྱང། དོན་ལ་ནི་ཁྱད་པར་མེད་དམ་
སྙམ་མོ། །སྤྱན་འདྲེན་པའི་འོད་ཟེར་དེ་རང་གི་སྙིང་གར་ཐིམ་པར་བསམ་པ་ལ་དགོས་པ་ཡོད་དེ། ལམ་རྫོགས་རིམ་གྱི་སྐབས་སུ་རླུང་ཐམས་ཅད་སྙིང་ཁའི་མི་ཤིགས་པའི་ཐིག་ལེ་ལ་བསྡུས་ཏེ་ཐིམ་པ་ལས་བརྟེན་ནས་འོད་གསལ་
གྱི་རྟོགས་པ་ཁྱད་པར་ཅན་སྐྱེ་བའི་དགེ་རྩ་སྨིན་བྱེད་དུ་འགྱུར་པའི་ཕྱིར་རོ། །དེ་ལྟ་བུའི་ཚོགས་ཞིང་ལ་བསོད་ནམས་ཀྱི་ཚོགས་བསག་ཚུལ་ནི། གང་གི་དྲིན་གྱིས་སོགས་ཀྱི་ཤླཽ་ཀས་བླ་མ་དང། ཧེ་རུ་ཀ་དཔལ་སོགས་ཀྱིས་ཡི་
དམ་འཁོར་བཅས་ལ་ཕྱག་འཚལ་ནས། སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པར་བསམ་སྟེ། ཆུ་གཉིས་ཉེར་སྤྱོད་ལྔ་རོལ་མོ་འདོད་ཡོན་ལྔ་དང། སྤྲོ་ན་རིག་མ་བཅུ་དྲུག་གིས་ཀྱང་མཆོད། ནང་

[007A]༄༅། །མཆོད་དང། གསང་མཆོད་དང། དེ་ཁོ་ན་ཉིད་ཀྱི་མཆོད་པས་མཆོད་ཅིང། དཀོན་མཆོག་གསུམ་ལ་བདག་སྐྱབས་མཆི། །སོགས་ཀྱིས་སྐྱབས་འགྲོ། སྡིག་བཤགས་དགེ་བ་ལ་རྗེས་སུ་ཡི་
རང་པ། སེམས་བསྐྱེད་དང། བགྲོད་དཀའ་སྲིད་པའི་སོགས་ཀྱིས་རང་ལུས་ཀྱང་འབུལ་ལ། སྤྲོ་ན་སྔགས་སྡོམ་བཟུང་ན་བསྒྲུབ་པའི་མཆོད་པའི་མཆོག་ཏུ་བླ་མས་གསུངས་སོ། །དེ་ནས་ཚད་མེད་བཞི་བསྒོམ་ཞིང་
ཧེ་རུ་ཀའི་ཡིག་བརྒྱ་བརྗོད་ཅིང་གསོལ་བ་བཏབ་པས། ཚོགས་ཞིང་རྣམས་འོད་ཀྱི་རྣམ་པར་ཞུ་ནས་བདག་ཉིད་ཀྱི་སྨིན་མཚམས་ནས་གཞུག་ཅིང་བྱིན་གྱིས་བརླབ་པར་བསམ་མོ། །དེ་ལྟར་བྱས་པ་ལ་དགོས་པ་ཡོད་དེ། །བསོད་
ནམས་ཀྱི་ཚོགས་དཔག་ཏུ་མེད་པར་གསོག་པའི་ཆེད་ཡིན་པའི་ཕྱིར་རོ།། །།གཉིས་པ་ཐུན་དངོས་གཞི་ལ་ཇི་ལྟར་བྱ་བ་ལ་གསུམ། འཆི་བ་ཆོས་སྐུར་འཁྱེར་བའི་ཉམས་ལེན། པར་དོ་ལོངས་སྐུར་འཁྱེར་བའི་ཉམས་ལེན་
སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཡན་ལག་དང་བཅས་པ་བཤད་པའོ། །དང་པོ་ནི། དེ་ལྟར་ལས་བསགས་པའི་འོག་ཏུ་འཛམ་བུའི་གླིང་གི་མི་མང་ལ་སྐྱེས། ས་ཆུ་མེ་རྩ་རླུང་ཐིག་ལེ་སྟེ་ཁམས་དྲུག་ལྡན་པ་འཆི་བའི་ཚེ་
འབྱུང་བ་རིམ་གྱིས་ཐིམ་པ་ཡིན་ཏེ། དེ་ཡང་དང་པོ་ས་ཆུ་ལ་ཐིམ། ཆུ་མེ་ལ། མེ་རླུང་ལ། རླུང་རྣམ་ཤེས་ལ། དེ་སྣང་བ་ལ། དེ་མཆེད་པ། དེ་ཉེར་ཐོབ། དེ་འཆི་བའི་འོད་གསལ་དུ་གནས་པ་དེ་ལ་འཆི་བ་ཞེས་

[007B] དེ་ལ་སྭ་བྷ་ཝའི་སྔགས་དོན་ནི། ཨོཾ་ནི་རྡོ་རྗེ་གསུམ་དབྱེར་མེད་པ་མཚོན་པའི་ནོར་བུ་འཛིན་པའི་
སྔགས་ཞེས་མགོ་འདྲེན་ནོ། །སྭ་བྷཱ་ཝ་ནི་རང་བཞིན། ཤུདྡྷོ་ནི་རྣམ་པར་དག་པ། སརྦ་དྷརྨ་ནི་ཆོས་ཐམས་ཅད། སྭ་བྷཱ་ཝ་ནི་སྔར་བཞིན་ལ། ཤུདྡྷཱ་ཉྷཾ་ནི་བདག་ཉིད་དེ་ངའོ་ཞེས་བཟུང་བ་དང་འཛིན་པས་
བསྡུས་པའི་ཆོས་ཐམས་ཅད་ཀྱི་རང་བཞིན་དག་པ་དེ་ངའོ་སྙམ་པའི་ང་རྒྱལ་འཛིན་པའོ། །དེ་ལ་དམིགས་རིམ་ནི། རང་གི་ཐུགས་ཁའི་ཧཱུཾ་གི་འོད་ཟེར་གྱིས་བརྟན་པ་སྟེ་སྣོད་དང་གཡོ་བ་སྟེ་བཅུད་ཐམས་ཅད་འོད་གསལ་
དུ་གྱུར་པ་རྣམས་རང་ལ་ཐིམ། རང་ཡང་མེ་ལོང་ལ་ཧས་བཏབ་པ་བཞིན་སྟོད་སྨད་ནས་བསྡུས་ཏེ་ཧཱུཾ་ལ་ཐིམ། ཧཱུཾ་གི་ཨུ་ནས་ནཱ་དའི་བར་བསྡུས་ཤིང་ནཱ་ད་ཡང་དམིགས་པ་མེད་སྟོང་པར་བསམ་མོ། །སྔགས་
གཉིས་པའི་དོན་ནི། ཨོཾ་བཤད་ཟིན་ལ། ཤཱུ་ནྱ་ད་ནི་སྟོང་པ་ཉིད། ཛྙཱ་ན་ཡེ་ཤེས། བཛྲ་རྡོ་རྗེ། སྭ་བྷཱ་ཝ་རང་བཞིན། ཨཏྨ་ཀོཉཧཾ་ནི་བདག་ཉིད་དེ་ངའོ། །ཞེས། ཡུལ་སྟོང་པ་ཉིད་དང་ཡུལ་ཅན་བདེ་བ་
ཆེན་པོའི་ཡེ་ཤེས་དབྱེར་མེད་པའི་བདག་ཉིད་དེ་ངའོ། །ཞེས་པའོ། །དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ཀྱི་ད་གཟོད་འོང་རྒྱུའི་འཆི་བ་སྦྱོང་བ་དང། ཡེ་ཤེས་ཀྱི་ཚོགས་བསག་པ་དང། རྫོགས་
[008A]༄༅། །རིམ་གྱི་སྐབས་སུ་རླུང་ཐམས་ཅད་སྙིང་གའི་མི་བཤིག་པའི་ཐིག་ལེ་ལ་བསྡུས་ནས་ཐིམ་པའི་དཔེ་དོན་གྱི་འོད་གསལ་མངོན་དུ་བྱས་པ་དང་ཆོས་མཐུན། འབྲས་བུའི་སྐབས་སུ་སངས་རྒྱས་ཀྱི་ཆོས་སྐུ་དང་
ཆོས་མཐུན་ཞིང། དེ་ལྟ་བུའི་རྟོགས་བརྒྱུད་ལ་སྒྱེ་བའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ།། །།གཉིས་པ་བར་དོ་ལོངས་སྐུའི་ཉམས་ལེན་ལ་གཉིས། གཞི་ལ་མངལ་སྐྱེས་ཁམས་དྲུག་དང་
ལྡན་པའི་མི་དེ་འཆི་བའི་འོད་གསལ་ལས་བར་དོའི་ལུས་རྟེན་གྲུབ་པ་དང་ཆོས་མཐུན་པར་ནཱ་ད་ལ་མཉམ་པར་གཞག་པ་དང། འགལ་རྐྱེན་འགོག་པའི་ཕྱིར་བསྲུང་འཁོར་བསྒོམས་པའོ། །དང་པོ་ནི། དེ་ལྟར་སྣང་བ་
ཐམས་ཅད་འོད་གསལ་དུ་བསྡུས་པའི་སྟོང་པའི་ངང་ལས་རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲབ་སུམ་འཁྱོག་ཅན་དཀར་ལ་དམར་བའི་མདོག་ཅན་ཅིག་ཏུ་བསམ་སྟེ། གཞི་ལ་འཆི་བའི་འོད་གསལ་ལས་བར་
དོ་གྲུབ་པ་དང་ཆོས་མཐུན་ཞིང། ནཱ་ད་ཤིན་ཏུ་ཕྲ་བས་གཞི་དུས་ཀྱི་སྲོག་འཛིན་གྱི་རླུང་མཚོན། ལམ་དང་འབྲས་བུའི་དུས་སུ་ལོངས་སྐུའི་སྒྲུབ་གཞིར་གྱུར་བའི་སྲོག་འཛིན་གྱི་རླུང་མཚོན། སུམ་འཁྱོག་གིས་གཞི་དུས་ཀྱི་བར་དོའི་
ལུས་ངག་ཡིད་གསུམ་དང། ལམ་དང་འབྲས་བུའི་དུས་སུ་ལོངས་སྐུའི་སྐུ་གསུང་ཐུགས་མཚོན་དཀར་ལ་དམར་བའི་མདོག་ཅན་གྱིས་གཞི་དུས་ཀྱི་བར་དོའི་ཆགས་པ་དང། ལམ་འབྲས་ཀྱི་དུས་སུ་བདེ་བ་ཆེན་པོ་མཚོན་པ་

[008B] །དེ་ལྟར་བསྒོམ་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ཀྱི་བར་དོ་སྤྱོད་པ་དང། རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་ལས་དག་མ་དག་གི་སྒྱུ་ལུས་སྒྲུབ་པ་དང། འབྲས་བུའི་སྐབས་སུ་སངས་རྒྱས་
ཀྱི་ལོངས་སྐུ་འགྲུབ་པའི་འབྲས་བུ་ལམ་བྱེད་ཀྱི་ཚུལ་དུ་བསྒོམ་པས་ལོངས་སྐུ་འགྲུབ་པའི་བག་ཆགས་འཇོག་བྱེད་ཡིན་པའི་ཕྱིར་རོ།། །།གཉིས་པ་ནི། རང་ནཱ་དའི་རྣམ་པ་ཅན་ནམ་མཁར་གནས་པ་ལས་ཧེ་རུ་ཀ་ཞལ་གཅིག་ཕྱག་
གཉིས་པའི་རྣམ་པར་ཆད་དེ། ཕྱག་གཡོན་པའི་མཐེབ་མཛུབ་ཀྱིས་སེ་གོལ་གཏོགས་ཅིང་སུ་བྷ་ནི་སོགས་ཞལ་བཞིའི་སྔགས་བརྗོད་པས་སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་ཚངས་པའི་འཇིག་རྟེན་ནས་གསེར་གྱི་
ས་གཞིའི་བར་ཁྱབ་པར་བསམ་པ་སོགས་སྒྲུབ་ཐབས་ནས་འབྱུང་བ་ལྟར་བསྒོམ་ཞིང། གཞན་རྣམས་གོ་སླ་ལ། སྔགས་ནི། མེ་དེ་ནཱི་བཛྲ་ནི་རྡོ་རྗེའི་ས་གཞི། བཛྲ་པྲཱ་ཀ་ར་ནི་རྡོ་རྗེའི་རབ། བཛྲ་པཉྩ་ར་རྡོ་རྗེའི་གུར་
བི་ཏཱ་ན་བླ་རེ། སཱ་ར་ཛཱ་ལ་མདའ། ཛྭ་ཨ་ན་ལཱ་རྐ་འབར་བའི་མེའོ། །དེ་ལྟར་སྒྲུབ་ཐབས་བསྒོམ་པའི་སྔོན་དུ་བསྲུང་འཁོར་བསྒོམ་པ་ལ་དགོས་པ་ཡོད་དེ། ལམ་བསྒོམ་པ་ལ་སེམས་གཡེང་བ་སོགས་ཕྱི་ནང་གི་བགེགས་
ཀྱི་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ།། །།གསུམ་སྐྱེ་བསྐུལ་སྐུའི་རྣལ་འབྱོར་བཤད་བ་ལ་གཉིས། རྟེན་དང་བརྟེན་པའི་དཀྱིལ་འཁོར་མངོན་བྱང་ལྡས་བསྐྱེད་པ་དང། ཡན་ལག་འཕྲོས་དོན་

[009A]༄༅། །དང་བཅས་པ་བཤད་པའོ། །དང་པོ་ནི། དེ་ལྟར་བསྲུང་འཁོར་གྱི་དབུས་སུ་ཡཾ་ལས་རླུང། རཾ་ལས་མེ། བཾ་ལས་ཆུ། ལཾ་ལས་ས། སུཾ་ལས་རིན་པོ་ཆེའི་རི་རབ་ལྕོག་བརྒྱད་དང་ལྡན་པའི་སྟེང་
དུ་སྣ་ཚོགས་པདྨ་ཆེ་བའི་ལྟེ་བར་སྣ་ཚོགས་རྡོ་རྗེ། དེའི་སྟེང་དུ་སྣ་ཚོགས་པདྨ་ཆུང་བའི་ལྟེ་བར་རང་གི་འབྲས་སྐྱབས་སུ་གྱུར་པའི་སངས་རྒྱས་ཀྱི་མཚན་བཟང་པོ་སུམ་ཅུ་སོ་གཉིས་ཀྱི་ངོ་བོ་ཨ་ལི་སྟེ་དབྱངས་སོ་གཉིས་ཁ་དོག་དཀར་པོ་
ཕྲག་གཅིག་གཡས་སྐོར་དང་ཕྲག་གཅིག་གཡོན་སྐོར་དུ་གནས་པ་དང། སངས་རྒྱས་ཀྱི་དཔེ་བྱད་བརྒྱད་ཅུའི་ངོ་བོ་ཀཱ་ལི་སྟེ་གསལ་བྱེད་བཞི་བཅུ་ཁ་དོག་དམར་པོ་ཕྲག་གཅིག་གཡས་སྐོར་དང་ཕྲག་གཅིག་གཡོན་སྐོར་དུ་གནས་པར་
བསམ་མོ། །དེ་ལ་གསལ་བྱེད་བཞི་བཅུ་ནི་རྩ་བའི་གསལ་བྱེད་སོ་བཞིའི་སྟེང་དུ། དྷ་ཌྷ་བྷ་ཡ་ར་ལ་དྲུག་པོ་བསྣན་པས་བཞི་བཅུར་ངེས་ལ། འདི་ལ་ལུགས་མི་འདྲ་བ་མང་པོ་གསུངས་ཀྱང། འདི་ནི་པཎ་ཆེན་བཟང་པོ་བཀྲ་ཤིས་
དང༑ རྗེ་དགེ་འདུན་རྒྱ་མཚོ་གཉིས་ཀྱིས་མཛད་པའི་དྲིལ་བུ་ལྷ་ལྔའི་སྒྲུབ་ཐབས་སུ་གསུངས་པ་ལྟར་ཡིན་ནོ། །དབྱངས་གསལ་དེ་ཡོངས་སུ་གྱུར་པ་ལས་དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བའི་དཀྱིལ་འཁོར་ཉ་
གང་བ་དཀར་ལ་དམར་བའི་མདངས་ཅན་དུ་གྱུར་པའི་ཟླ་བའི་སྔར་ཆ་དང་དབྱངས་ཡིག་ནི་རྣམ་སྣང་གི་ངོ་བོ་མེ་ལོང་ལྟ་བུའི་ཡེ་ཤེས་ལས་བྱང་ཆུབ་པ་དང། ཟླ་བའི་དམར་ཆ་དང་གསལ་བྱེད་ཀྱི་ཡི་གེ་ནི་རིན་འབྱུང་གི་ངོ་བོ་མཉམ་པ་ཉིད་

[009B] དེ་ནས་རང་གི་རྣམ་པར་ཤེས་པ་ནཱ་དའི་རྣམ་པར་ཡོད་པ་དེ་ཟླ་བ་དབྱངས་གསལ་དང་བཅས་པ་མཐོང་བ་ན། བདག་གིས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་དབུས་
སུ་སྐྱེ་བ་བླངས་ལ་སེམས་ཅན་ཐམས་ཅད་ཀྱི་དོན་བྱའོ་ཞེས་སྙིང་རྗེའི་བསམ་པ་དང་ལྡན་པས། ཟླ་བའི་དཀྱིལ་འཁོར་གྱི་དབུས་སུ་གཞུག་པས། ནཱ་ད་ལས་ཐིག་ལེ། དེ་ལས་ཟླ་ཕྱེད། དེ་ལས་ཧའི་དབུ། དེ་ལས་ཧའི་
ལུས། དེ་ལས་ཨུ་གྲུབ་པའི་ཧཱུཾ་ཡིག་དཀར་ལ་དམར་བའི་མདོག་ཅན་དུ་གྱུར་པར་བསམ་བ་ནི་འོད་དཔག་མེད་ཀྱི་ངོ་བོ་སོ་སོར་རྟོགས་པའི་ཡེ་ཤེས་ལས་བྱང་ཆུབ་བ། ཧཱུཾ་དེའི་འོད་ཟེར་ལས་ལྷའི་ཚོགས་འཕྲོས་ཏེ། སེམས་ཅན་
ཐམས་ཅད་ཧེ་རུ་ཀའི་གོ་འཕང་ལ་བཀོད། སྔོན་ནས་གྲུབ་པའི་དཔའ་བོ་དང་རྣལ་འབྱོར་མ་རྣམས་སྤྱན་དྲང་ན་དེ་རྣམས་སྙོམས་པར་འཇུག་པས་ཞུ་ནས་ཧཱུཾ་ལ་ཐིམ་པས། ཧཱུཾ་ཡིག་ལྷན་སྐྱེས་བདེ་ཆེན་གྱི་ངོ་བོར་གྱུར་བར་བསམ་བ་ནི་དོན་
ཡོད་གྲུབ་པའི་ངོ་བོ་བྱ་གྲུབ་པའི་ཡེ་ཤེས་ལས་བྱང་ཆུབ་བ་དང། དེ་ནས་ཨོཾ་ཨཱཧཱུཾ་ཨོཾ་སརྦ་བའི་ད་སོགས་དང། ཨོཾ་བཛྲ་ཤུདྡྷ་སོགས་སྔགས་ཚན་གཉིས་བརྗོད་པ་དང། ཟླ་བ་དང་དབྱངས་དང་གསལ་བྱེད་དང་ཧཱུཾ་དང་བཅས་
པ་ཡོངས་སུ་གྱུར་པ་ལས། རྟེན་དང་བརྟེན་པའི་དཀྱིལ་འཁོར་ཏེ་གཞལ་ཡས་ཁང་ལྷ་དང་བཅས་པ་གཅིག་ཅར་དུ་གྲུབ་པར་བསམ་པ་ནི་མི་བསྐྱོད་པའི་ངོ་བོ་ཆོས་དབྱིངས་ཡེ་ཤེས་ལམ་བྱང་ཆུབ་པའོ། །དེ་དག་གི་

[010A]༄༅། །སྦྱང་གཞི་དང་ཆོས་མཐུན་སྦྱོར་ཚུལ་ལ་གཞི་ལམ་འབྲས་བུ་གསུམ་དང་སྦྱོར་ཚུལ་ཡོད་དེ། གཞི་ལ་འབྱུང་བཞི་རི་རབ་དང་བཅས་བས་ཕ་མའི་ལུས་མཚོན། པདྨས་རྩ་འཁོར་མཚོན་
ཨ་ལིས་ཕའི་བྱང་སེམས་དཀར་པོ་དང། ཀ་ལིས་མའི་བྱང་སེམས་དམར་པོ་མཚོན། ཟླ་བས་དེ་གཉིས་འདྲེས་པ་མཚོན། དེ་ལ་ནཱ་ད་ཞུགས་བས་ཕ་མའི་ཁུ་ཁྲག་གི་དཔུས་སུ་རྣམ་ཤེས་འཇུག་པ་མཚོན་
ནཱ་ད་ལས་ཐིག་ལེ་སོགས་ལྔ་གྲུབ་པ་ནི་མངལ་དུ་ཁུ་ཁྲག། མེར་མེར་པོ།། ལྟར་ལྟར་པོ།། གོར་གོར་པོ།། འཁྲང་འགྱུར། རྐང་ལག་འགྱུས་པ་སྟེ་སྐབས་ལྡས་ལུས་གྲུབ་པ་མཚོན། ཧཱུཾ་གི་འོད་ཟེར་འཕྲོ་འདུ་
ལས་ལྷན་སྐྱེས་ཀྱི་བདེ་བས་ནི་ལུས་ཡོངས་སུ་རྫོགས་པ་མཚོན། དེ་རྣམས་ལས་རྟེན་དང་བརྟེན་པའི་དཀྱིལ་འཁོར་གྲུབ་པ་ནི་མངལ་ནས་ཕྱེར་བཙས་པ་མཚོན་པའི་ཕྱིར་རོ། །ལམ་དང་སྦྱོར་ཚུལ་ཡོད་དེ། འབྱུང་བཞི་རི་རབ་
དང་བཅས་པས་སྒྲུབ་པ་པོ་ཡབ་ཡུམ་གྱི་ལུས་མཚོན། སྣ་ཚོགས་པདྨས་རྩ་འཁོར། དབྱངས་གསལ་གྱིས་ཡབ་ཡུམ་གྱི་བྱང་སེམས་དཀར་དམར་མཚོན། ཟླ་བའི་དཀྱིལ་འཁོར་གྱིས་ཡབ་ཡུམ་གྱི་ཁམས་དཀར་དམར་འདུ་
འཕྲོད་ལས་བདེ་ཆེན་བསྐྱེད་བ་མཚོན། ཟླ་བ་ལ་ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་པར་གྱིས་སྙོམས་བར་ཞུགས་པའི་ཁམས་དཀར་དམར་གྱི་འདུ་འཕྲོད་ལས་དགའ་བ་བཞི་ལུགས་འབྱུང་ལུགས་ལྡོག་ཏུ་དྲངས་པ་མཚོན་

[010B] རྫོགས་རིམ་གྱི་སྐབས་སུ་དེ་ལྟ་བུའི་རྟོགས་པ་ཁྱད་པར་ཅན་སྐྱེ་བའི་སྨིན་བྱེད་དུ་འགྱུར་བའི་ཕྱིར་རོ། །རྫོགས་རིམ་དང་སྦྱོར་ཚུལ་ཡོད་དེ། སྣ་ཚོགས་པདྨས་གང་
ལ་གནད་དུ་བསྣུན་པའི་གནས་ལྟེ་བ་སོགས་ཀྱི་རྩ་འཁོར་མཚོན། ཀ་ལིས་གཏུམ་མོའི་མེ་དང། ཨ་ལིས་བྱང་སེམས་དཀར་པོ་མཚོན། ཟླ་བས་བྱང་སེམས་དཀར་དམར་གྱི་འདུ་འཕྲོད་ལས་བདེ་ཆེན་འདྲེན་པ་མཚོན་
ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱིས་ལུགས་འབྱུང་ལུགས་ལྡོག་གི་དགའ་བ་བཞིས་ལྷན་སྐྱེས་ཀྱི་བདེ་བས་སྟོང་པ་ཉིད་བསྒོམ་པ་མཚོན་པའི་ཕྱིར་རོ། །འབྲས་བུའི་སྐབས་སུ་སངས་རྒྱས་ཀྱི་སར་རང་ཉིད་གང་དུ་
ལོངས་སྐུར་སངས་རྒྱས་བའི་ཚེ། ཡེ་ཤེས་རང་སྣང་གི་གཞལ་ཡས་ཁང་དང་རྣམ་པ་མཐུན་ཞིང་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས་དེ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟར་རྟེན་དང་བརྟེན་བའི་
དཀྱིལ་འཁོར་གསལ་བཏབ་བ་ལ། དེ་ཡང་ཕྱི་རོལ་ཏུ་དུར་ཁྲོད་ཆེན་པོ་བརྒྱད་ནི། སྡོམ་འབྱུང་ལས། གཏུམ་དྲག་དེ་བཞིན་ཚང་ཚིང་དང། །རྡོ་རྗེ་འབར་བ་ཀེང་རུས་ཅན། །དབང་ལྡན་དུ་ནི་མི་བཟང་བཞད། །
ཕྱིན་ཟ་རུ་བཀྲ་ཤིས་མཆོག་མུན་པ་དྲག་པོ་བདེན་བྲལ་དུ། །རླུང་ཕྱོགས་ཀཱི་ལི་ཀཱི་ལིའི་སྒྲ། །ཞེས་གསུངས་པ་ལྟར། ཤར་དུ་གཏུམ་དྲག། བྱང་དུ་ཚང་ཚིང་འཁྲིགས་པ། ནུབ་ཏུ་རྡོ་རྗེ་འབར་བ། ལྷོར་ཀེང་

[011A]༄༅། །རུས་ཅན། ཤར་ལྷོར་བཀྲ་ཤིས་ཚལ། ལྷོ་ནུབ་ཏུ་མུན་པ་དྲག་པོ། །ནུབ་བྱང་དུ་ཀཱི་ལི་ཀཱི་ལིའི་སྒྲ་སྒྲོག་པ། བྱང་ཤར་དུ་དྲག་ཏུ་རྒོད་བ་ཞེས་བྱ་བའི་དུར་ཁྲོད་ཡིན་ལ། དེ་ལ་དུར་ཁྲོད་ཀྱིས་འཆི་བ་
མི་རྟག་པ་འཁོར་བའི་ཉེས་དམིགས་མཚོན། ཆུ་བརྒྱན་ཀྱིས་བྱང་ཆུབ་ཀྱི་སེམས་དང། ཀླུ་རྣམས་ཀྱིས་ཕ་རོལ་ཏུ་ཕྱིན་པ་མཚོན། ཤིང་བརྒྱད་ཀྱིས་རྩ་དབུམ་དང། ཕྱོགས་སྐྱོང་རྣམས་ཀྱིས་ཐུར་སེལ་གྱི་རླུང་དང་
ཞིང་སྐྱོང་གིས་སྲོག་འཛིན། མེས་གཏུམ་མོའི་མེ། སྤྲིན་གྱིས་བྱང་སེམས་དཀར་པོ།། རི་རྣམས་ཀྱིས་བདག་མེད་རྟོགས་པའི་ཤེས་རབ། མཆོད་རྟེན་གྱིས་སྐུ་གསུམ་གྱི་གོ་འཕང་མཚོན། དེ་ཐོབ་པ་ལ་ཡས་
བབས་མས་བརྟན་གྱི་དགའ་བ་བཞི་བཞི་སྟེ་བརྒྱད་ངེས་པར་དགོས་པས་བརྒྱད་ཀྱི་གྲངས་སུ་སྨོས་པ་ཡིན་པར་གསུངས་སོ། །དེ་ལྟ་བུའི་དུར་ཁྲོད་བརྒྱད་ཀྱིས་བསྐོར་བའི་མི་རི་སྣ་ཚོགས་རྡོ་རྗེའི་རྭ་པ་དང་བཅས་པའི་དབུས་
སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུབ་ཞི་སྒོ་བཞི་རྟ་བབས་བཞིང་ང་བཅས་པ་སྒྲུབ་ཐབས་ནས་བྱུང་བ་ལྟར་བསྒོམས་དགོས་ལ། དེའི་ནང་གི་དབུས་སུ་སྣ་ཚོགས་པདྨའི་ལྟེ་བར་ཉི་
གདན་ལ་རང་ཉིད་ཧེ་རུ་ཀའི་སྒྲུབ་སྒོམ་པ་ཡིན་ཏེ། དེ་ཡང་སྒྲུབ་ཐབས་ནས་བཤད་པ་ལྟར་ཕལ་ཆེར་གོ་སླ་ཞིང། གར་གྱི་ཉམས་དག་ནི་སྒེག་བ་ནི་འགྱིང་བག་དང་ལྡན་བ། དཔའ་བ་ནི་ཞབས་ཀྱིས་དབང་ཕྱུག་དང་ཨུ་

[011B] མི་སྡུག་པ་ནི་ཁྲོག་ཉེར་བསྡུས་པ། རྒོད་པ་ནི་ཅུང་ཟད་བཞད་པ། དྲག་ཤུལ་ནི་མཆེ་བ་གཙིགས་བ། འཇིགས་སུ་རུང་བ་ནི་ལྗགས་འདྲིལ་བ། སྙིང་རྗེ་བ་ནི་སྤྱན་དཀྱུས་རིང་བ། རྔམས་པ་ནི་སྤྱན་
གདངས་པ། ཞི་བ་ནི་སྤྱན་ཟུར་གྱིས་བལྟ་བའོ། །དེ་ལྟ་བུའི་ཧེ་རུ་ཀའི་སྐུའི་དག་པ་དྲན་ཚུལ་བྱེད་པ་ནི། སྐུ་མདོག་སྔོན་པོ་ནི་ཆོས་སྐུ་ལས་ནམ་ཡང་མི་གཡོ་བ། ཐུན་མོང་མ་ཡིན་པའི་བདེ་སྟོང་དབྱེར་མེད་ཀྱི་ཡེ་ཤེས་དེ་
ཉིད་ལམ་གྱི་སྙིང་པོར་སྟོན་པ་མཚོན་པའི་ཕྱིར་དུ་རྡོ་རྗེ་ཕག་མོ་ལ་འཁྱུད་པ། བདེ་བ་ཆེན་པོའི་རྟེན་ཀུནྡ་ལྟ་བུའི་བྱང་སེམས་སྤྱི་བོར་གནས་པ་མཚོན་པའི་དབུའི་གཡོན་དུ་ཟླ་ཕྱེད་འཆང་བ། ཀུནྡ་ལྟ་བུའི་བྱང་སེམས་
སྤྱི་བོ་ནས་ཞུ་སྟེ་རྩ་འཁོར་ཐམས་ཅད་དུ་ཁྱབ་བར་གནས་པ་མཚོན་པའི་མི་རུས་ཀྱི་ཐལ་ཆེན་ལུས་ལ་བྱུག་པའོ། །རྣམ་པར་ཐར་བའི་སྒོ་བཞི་མཚོན་པའི་ཞལ་བཞི་པ། རྟེན་འབྲེལ་བཅུ་གཉིས་དག་པའི་ཕྱག་བཅུ་
གཉིས་པ། ཐབས་ཤིས་གཉིས་མཚོན་པའི་རྡོ་དྲིལ་འཛིན་པ། གཏི་མུག་གི་བདེན་འཛིན་སྤངས་པ་མཚོན་པའི་གླང་ལྤགས། སངས་རྒྱས་རྣམས་དགའ་བའི་སྒྲས་བསྐུལ་བའི་ཌཱ་མ་རུ། སྟོང་ཉིད་སྙིང་རྗེ་དབྱེར་མེད་ཀྱི་
དོན་དམ་བྱང་ཆུབ་ཀྱི་སེམས་མཚོན་པའི་ཁ་ཊཱཾ་ག། སྒོ་གསུམ་གྱི་སྐྱོན་མ་ལུས་པར་གཅོད་པའི་དགྲ་སྟ། ཐུགས་རྒྱུད་ལ་བདེ་ཆེན་གྱི་རོས་གང་བའི་ཁྲག་གིས་གང་བའི་ཐོད་པ། མཐར་འཛིན་གྱི་རྣམ་རྟོག་གཅོད་པའི་གྲི་གུག་

[012A]༄༅། །ཡང་དག་པའི་ཡེ་ཤེས་ཀྱིས་བཅིངས་པའི་ཞགས་པ། །ཁམས་གསུམ་གྱི་ཉོན་མོངས་རྣམས་འབིགས་པའི་མདུང་རྩེ་གསུམ། མི་གནས་པའི་མྱང་འདས་མཚོན་པའི་ཚངས་པའི་མགོ་བསྣམས་པ། ཕ་རོལ་
ཏུ་ཕྱིན་པ་དྲུག་མཚོན་པའི་མགུལ་རྒྱན་གདུ་བུ། རྣ་རྒྱན། དབུ་རྒྱན། སེ་རལ་ཁ་འམ་ཚངས་སྐུད། ཐལ་ཆེན་སྟེ་ཕྱག་རྒྱ་དྲུག་གིས་བརྒྱན་པ། དག་པའི་སྒྱུ་ལུས་མཚོན་པའི་ཐོད་སྐམ་ལྡས་དབུ་རྒྱན། ཡོན་ཏན་གྱི་
ཆ་རྣམས་གོང་དུ་འཕེལ་བས་རལ་པ་གྱེན་དུ་བརྫེས་པ། འཕྲིན་ལས་རྣམ་བཞིས་འགྲོ་དོན་མཛད་པས་རལ་པ་ལ་སྣ་ཚོགས་རྡོ་རྗེས་མཚན་པ། ཡང་དག་པའི་ལྟ་བ་ལ་གནས་པས་ཞལ་རྣམ་པར་འགྱུར་པ། བདུད་བཞི་
འཇོམས་པས་མཆེ་བ་བཞི་གཙིགས་པ། ཇི་སྙེད་པའི་ཆོས་ཐམས་ཅད་གཟིགས་པས་སྤྱན་གསུམ་པ། རྟག་ཆད་ཀྱི་མཐའ་སྤངས་ཤིང་འགྲོ་བ་རྣམས་ཟིལ་གྱིས་གནོན་པས་འཇིགས་བྱེད་སྟེ་དབང་ཕྱུག་དང། དུས་མཚན་ཏེ་
ཨུམ་མ་ནན་པའོ། །དེ་ལྟར་མཚོན་དོན་དྲན་པའི་སྒོ་ནས་བསྒོམ་པའི་དགོས་པ་ཡོད་དེ། བསྐྱེད་པའི་སྐབས་སུ་དེ་ལྟར་བསྒོམས་པས་ལམ་རྫོགས་རིམ་གྱི་སྐབས་སུ་དག་པའི་མཚོན་དོན་གྱིས་བསྟན་པའི་རྫོགས་རིམ་གྱི་རྟོགས་པ་ཁྱད་
པར་ཅན་རྒྱུད་ལ་སྐྱེ་བའི་སྨིན་བྱེད་དུ་འགྱུར་བའི་ཕྱིར་རོ། །དེ་ལྟར་མཚོན་དོན་ཅན་གྱི་ཧེ་རུ་ཀའི་སྐུ་དང། ཡུམ་དང་ཕྱོགས་བཞིར་ལྷ་མོ་བཞི་མ་ཚད་མེད་བཞི་མཚོན་པའི་མཁའ་འགྲོ་མ་དང། ལཱ་མ་སྟེ་མཛེས་མ་དང་

[012B] གཟུགས་ཅན་མ་སྟེ་མཁའ་འགྲོ་མ་བཞི་དང། མཚམས་བཞིར་ལྷན་སྐྱེས་ཀྱི་བདེ་ཆེན་མཚོན་པའི་བུམ་པའི་སྟེང་དུ་བྱང་ཆུབ་ཀྱི་སེམས་ཀྱི་བདུད་རྩིས་གང་བའི་ཐོད་པ་སྟེ་རྟེན་དང་བརྟེན་པའི་
དཀྱིལ་འཁོར་གསལ་བར་བསྒོམ་པར་བྱ་བ་ཡིན་ནོ།། །།གཉིས་པ་ཡན་ལག་འཕྲོས་དོན་བཤད་པ་ལ་བཞི། ལྷན་སྐྱེས་ཀྱི་བདེ་ཆེན་འདྲེན་ཚུལ། གོ་བགོ་བའི་ཚུལ། ཡེ་ཤེས་པ་དགུག་གཞུག་དབང་བསྐུར་རྒྱས་
བཏབ་པ། མཆོད་བསྟོད་བྱ་ཞིང་ང་རྒྱལ་ལ་བསླབ་ཚུལ་ལོ། །དང་པོ་ནི། ཡབ་ཀྱི་ལྟེ་བར་ཟླ་གདན་ལ་ཨོཾ་བཛྲ་བཻ་རོ་ཙ་ན་སོགས་ཡུམ་གྱི་སྙིང་པོ་དང། ཐུགས་ཀར་ཟླ་གདན་ལ་ཨོཾ་སརྦ་བུདྡྷ་ཌཱ་ཀི་ནི་སོགས་
ཡུམ་གྱི་ཉེ་སྙིང། ཡུམ་གྱི་མགྲིན་པར་ཟླ་གདན་ལ་ཨོཾ་བཛྲ་བཻརོ་ཙ་ན་སོགས་ཡུམ་གྱི་སྙིང་པོ། །སྤྱི་བོར་ཟླ་གདན་ལ་ཨོཾ་སརྦ་བུདྡྷ་སོགས་ཡུམ་གྱི་ཉེ་སྙིང། ཡུམ་གྱི་ལྟེ་བར་ཉི་གདན་ལ་ཨོཾ་ཤྲཱི་བཛྲ་སོགས་ཡབ་ཀྱི་སྙིང་པོ།།
ཐུགས་ཁར་ཉི་གདན་ལ་ཨོཾ་ཧྲཱིཧ་སོགས་ཉེ་སྙིང། ཡབ་ཀྱི་མགྲིན་པར་ཉི་གདན་ལ་ཨོཾ་ཤྲཱི་སོགས་སྙིང་པོ་དང། སྤྱི་བོར་ཉི་གདན་ལ་ཨོཾ་ཧྲཱིཧ་སོགས་ཉེ་སྙིང། ཕན་ཚུན་ཞལ་སྦྱོར་ཞིང་འོད་ཟེར་དང་བཅས་པ་བསམ་
ཏེ། ཨོཾ་ཤྲཱི་མཧཱ་སུ་ཁ་སོགས་སྔགས་བརྗོད་ཅིང། ཡབ་ཀྱི་གསང་གནས་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་བྱཱ་དམར་པོ་ལས་བྱུང་བའི་ནོར་བུ་དམར་པོའི་བུ་གར་ཐུར་སེལ་གྱི་རླུང་མཚོན་པའི་བྱ་སེར་པོས་བཀག་པ། ཡུམ་
[013A]༄༅། །གྱི་མཁའ་ཨཱལས་པདྨ་དམར་པོ་འདབ་མ་གསུམ་བ་དྱཱ་དཀར་པོ་ལས་བྱུང་བའི་ལྟེ་བ་དཀར་པོ་ལ་དྱཱ་སེར་བོ་མཚན་པར་བསམ་ལ། རང་ཧེ་རུ་ཀ་ཡབ་ཡུམ་དུ་གསལ་བ་ལྷའི་འདུ་ཤེས། མཁའ་གསང་བྱིན་གྱིས་རླབས་ནས་ཡི་གེ་བཀོད་པ་
སྔགས་ཀྱི་འདུ་ཤེས། ཐབས་འདིས་ཟག་མེད་ཀྱི་བདེ་བ་མངོན་དུ་བྱའོ་སྙམ་པ་ཆོས་ཀྱི་འདུ་ཤེས་ཏེ། འདུ་ཤེས་གསུམ་ལྡན་གྱི་སྙོམས་པར་ཞུགས་ལས། བྱང་ཆུབ་ཀྱི་སེམས་སྤྱི་བོ་ནས་ཞུ་སྟེ་མགྲིན་པར་སླེབ་པའི་ཚེ་དགའ་བ། དེ་ནས་སྙིང་ཁར་སླེབ་པཱི་ཚེ་མཆོག་
ཏུ་དགའ་བ། དེ་ནས་ལྟེ་བར་སླེབ་པའི་ཚེ་ཁྱད་པར་གྱི་དགའ་བ། དེ་ནས་ནོར་བུའི་རྩེར་སླེབ་པའི་ཚེ་ལྷན་སྐྱེས་ཀྱི་དགའ་བ་སྐྱེ། དགའ་བདེ་སྟོང་པ་ཉིད་དང་སྦྱར་ཏེ། ལྷན་སྐྱེས་བདེ་སྟོང་དབྱེར་མེད་དུ་བྱས་ཏེ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན་
གྱི་ངོ་བོ་རྟེན་དང་བརྟེན་པར་ཤར་བ་ནམ་མཁའི་འཇའ་ཚོན་ལྟ་བུ་སྣང་ལ་རང་བཞིན་མེད་པར་མོས་པ་ཡིན་ནོ། །དེ་ལྟར་བསྒོམ་པ་ལ་དགོས་པ་ཡོད་དེ། བསྐྱེད་རིམ་གྱི་སྐབས་སུ་ལྷན་སྐྱེས་ཀྱི་བདེ་བས་བྱང་ཕྱོགས་སོ་བདུན་གྱི་དག་པ་བསྒོམ་པས། རྫོགས་
རིམ་གྱི་ལྷན་སྐྱེས་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བའི་ཆེད་ཡིན་པའི་ཕྱིར་རོ།། །།གཉིས་པ་ནི། གོ་ཆ་བགོ་བ་ལ་ཡབ་ཀྱི་གོ་ཆ་དྲུག་དང། ཡུམ་གྱི་གོ་ཆ་དྲུག་དང། གོ་ཆ་ཆེན་པོ་
དང། གསུམ་ཡོད་པའི་དེ་ལ་གོ་ཆའི་ལྷ་བསྒོམ་པ་དང། ལྷའི་ངོ་བོ་ཡི་གེ་བསྒོམ་བ་གཉིས་སུ་གསུངས་ཤིང། ལྷ་བསྒོམ་ན། ཡབ་ཀྱི་སྙིང་གར་ཟླ་གདན་ལ་ཨོཾ་ཧ་ལས་རྡོ་རྗེ་སེམས་དཔའ་དཀར་པོ་སོགས་བསྒོམ་པ་དང། ཡི་གེ་བཀོད་ན། སྙིང་གང་རྡོ་རྗེ་སེམས་

[013B] །ཡུམ་གྱི་གོ་ཆ་ནི། གཙོ་མོའི་ལྟེ་བར་ཉི་གདན་ལ་ཨོཾ་བཾ་ལས་རྡོ་རྗེ་ཕག་མོ་དམར་པོ་འམ། རྡོ་རྗེ་ཕག་མོའི་ངོ་བོ་ཨོཾ་བཾ་བསྒོམ་པ་སོགས་ཤེས་བར་བྱ་ལ། གོ་
ཆ་ཆེན་པོ་ནི་ཡབ་ཀྱི། སྐྲ་འཚམས་སྤྱི་བོ་རྣ་བ་གཡས། ལྟག་པ་རྣ་བ་གཡོན་སྨིན་འཚམས་མིག་གཉིས་ཕྲག་པ་གཉིས་མཆན་ཁུང་གཉིས་ནུ་མ་གཉིས་ལྟེ་བ་སྣ་ཁ་མགྲིན་པ་སྙིང་འབྲས་བུ་གཉིས་མཚན་
མ་བཤང་ལམ་བརླ་གཉིས་བྱིན་པ་གཉིས་སོར་མོ་བཅུ་དྲུག་པོལ་གོང་གཉིས་མཐེ་བོང་བཞི་པུས་མོ་གཉིས་ཏེ་གནས་ཉེར་བཞིར་དཔའ་བོ་ཉེར་བཞིའི་ངོ་བོ་པཱུཾ་ཛཾ་ཨོཾ་ཨཾ་སོགས་ཡི་གེ་ཉེར་བཞི་བཀོད་པ་ནི་གོ་ཆ་
ཆེན་པོའོ། །དེ་ལྟར་བསྒོམ་པ་ལ་དགོས་པ་ཡོད་དེ། ལམ་བསྒོམ་པ་ལ་ཕྱི་ནང་གི་བར་ཆད་བདུད་ཀྱིས་ཅུང་ཟད་ཀྱང་གཡོ་བར་མི་ནུས་པའི་ཆེད་ཡིན་པའི་ཕྱིར་རོ།། །།གསུམ་པ་ནི། ལྷ་ཐམས་ཅད་
ཀྱི་གནས་གསུམ་དུ་རྡོ་རྗེ་གསུམ་གྱི་ངོ་བོ་ཡི་གེ་གསུམ་བཀོད་ནས་གནས་གསུམ་བྱིན་གྱིས་བརླབ་ལ། འབར་བའི་ཕྱག་རྒྱ་དཔྲལ་བར་བསྐོར་ཞིང་ངག་ཏུ་ཕཻཾ་བརྗོད་པ་དང་དུས་མཉམ་དུ་ཐུགས་ཁའི་ཉི་མ་ལ་གནས་
པའི་ཧཱུཾ་གི་འོད་ཟེར་གྱིས་ཕྱོགས་བཅུའི་འཇིག་རྟེན་ན་བཞུགས་པའི་དཔའ་བོ་དང་དཔའ་མོ་ཐམས་ཅད་ཡེ་ཤེས་ཀྱི་འཁོར་ལོར་གྱུར་པ་རྣམས་དང། གཞན་ཡང་དབང་གི་ལྷ་མཆོད་པའི་ལྷ་མོ་དང་བཅས་

[014A]༄༅། །པ་སྤྱན་དྲངས་ལ། དུམ་སྐྱེས་མའི་སྔགས་སམ་ཧཱུཾ་ཞེས་བརྗོད་པས་ཕྱི་འབྲང་གི་བགེགས་བསྐྲད། འོད་ཟེར་རང་གི་སྙིང་གར་ཐིམ་པར་བསམ་ལ་ཆུ་གཉིས་ཉེར་སྤྱོད་རོལ་མོ་རྣམས་འབུལ་
ནས་ཛཞེས་པས་ཡེ་ཤེས་པ་རྣམས་དམ་ཚིག་པ་སོ་སོའི་སྤྱི་བོར་དགུག་ཧཱུཾ་ཞེས་པས་སོ་སོལ་བསྟིམ་བཾ་ཞེས་པས་དབྱེར་མེད་དུ་འདྲེས། ཧོཞེས་པས་མཉེས་པར་བྱས་ནས། ཨོཾ་ཡོ་ག་ཞེས་སོགས་ཀྱི་སྔགས་ཀྱིས་རང་
སྤངས་རྟོགས་ཐམས་ཅད་ཡོངས་སུ་རྫོགས་པའི་ཧེ་རུ་ཀ་ངའོ་སྙམ་བའི་ང་རྒྱལ་བཟུང། ཨྲྒྷཾ་ཕུལ་ནས་སྒྲུབ་ཐབས་བཞིན་དབང་བསྐུར་ཞིང་རྒྱས་འདེབས་ལ། དབང་གི་ལྷ་རྣམས་རང་ཉིད་ལ་བསྟིམ་
མོ།། །།བཞི་པ་ལ་གཉིས། མཆོད་བསྟོད་བྱ་བ་དང། ལྷའི་རྣལ་འབྱོར་ལ་བསླབ་པའོ། །དང་པོ་ནི། མཆོད་པའི་ལྷ་མོ་རྣམས་ཀྱིས་མཆོད་པར་མོས་ནས། ཆུ་བཞི། ཉེར་སྤྱོད་ལྔ། རོལ་མོ་
འདོད་ཡོན་ལྔ་རིག་མ་བཅུ་དྲུག་གིས་མཆོད་པ་ནི། བུམ་དབང་དང་འབྲེལ་བའི་ཕྱིའི་མཆོད་པ་དང། བྱིན་གྱིས་བརླབ་པའི་ནང་མཆོད་བླ་མ། ཡི་དམ། མཁའ་འགྲོ། ཆོས་སྐྱོང་རྣམས་དང། ཕྱོགས་
སྐྱོང་ཞིང་སྐྱོང་ཀླུ་རྣམས་དང་སེམས་ཅན་ཐམས་ཅད་ལྷར་གསལ་བ་ལ་འབུལ་བ་ནི་གསང་དབང་དང་འབྲེལ་བའི་ནང་གི་མཆོད་པ་དང། ཡབ་ཡུམ་སྙོམས་བར་ཞུགས་པའི་ལྷན་སྐྱེས་ཀྱི་བདེ་བས་མཆོད་པ་ནི་ཤེས་

[014B] བདེ་བདེ་སྟོང་པར་ངེས་པའི་བདེ་སྟོང་དབྱེར་མེད་ཀྱི་དོན་དུ་ངོ་སྤྲོད་པའི་དབང་བཞི་བ་དང་འབྲེལ་བའི་དེ་ཁོ་ན་ཉིད་ཀྱི་མཆོད་པ་སྟེ་མཆོད་པ་བཞིས་མཆོད་
ནས། མཆོད་པའི་ལྷ་མོ་རྣམས་ཞབས་ལ་བཏུགས་ཏེ་བསྟོད་པར་བསམས་ལ། གཙོ་བོ་ཡབ་ལུམ་འཁོར་བཅས་ཀྱི་སྙིང་པོ་ཉེ་སྙིང་རྣམས་བརྗོད་པའི་སྔགས་མཆེད་ཀྱང་བྱ་སྟེ། རྐང་བརྒྱད་སོགས་ཀྱིས་བསྟོད་པར་བྱའོ།།
དེ་ལྟར་བྱས་པ་ལ་དགོས་པ་ཡོད་དེ། ལྷ་རྣམས་མཉེས་པར་བྱེད་པ་དང། དངོས་གྲུབ་མྱུར་དུ་སྒྲུབ་པའི་ཆེད་ཡིན་པའི་ཕྱིར་རོ།། །།གཉིས་པ་ནི། བསྐྱེད་རིམ་གྱི་དགོས་པའི་གཙོ་བོ་ནི་གཙོ་བོ་ནི་ཐ་མལ་གྱི་སྣང་བ་དང་ཞེན་པ་
གཉིས་ཀྱི་གཉེན་པོ་ལ་འབད་པ་ཡིན་ལ། དེ་ལ་ཐ་མལ་གྱི་སྣང་བའི་གཉེན་པོར་ལྷའི་རྣམ་པ་ལ་བསླབ་དགོས་ཏེ། ཐོག་མར་གཙོ་བོའི་སྐུ་མདོག་ཞལ་ཕྱག་སོགས་ལ་རིམ་གྱིས་སྦྱངས། དེ་ནས་རིམ་གྱིས་ཡུམ་དང་འཁོར་
གཞལ་ཡས་ཁང་དང་དུར་ཁྲོད་ཀྱི་བར་དུ་བསྒོམ་ལ་སྤྱན་གྱི་དཀར་ནག་ཚུན་གྱི་ཕྲ་བ་རྣམས་ཀྱང་མངོན་སུམ་དུ་ཡོད་པ་ལྟ་བུའི་གསལ་སྣང་ལ་བསླབ་ལ། ཞེན་པའི་གཉེར་པོར་ལྷའི་ང་རྒྱལ་ལ་བརྟན་པོར་སྦྱངས་ཏེ། ང་ལྷ་
དེ་ཡིན་ནོ་སྙམ་པའི་བཅོས་མ་མ་ཡིན་པའི་ངེས་པ་རྙད་རྙེད་ཀྱི་བར་དུ་བསླབ་སྟེ། དེ་གཉིས་བསྐྱེད་རིམ་གྱི་གཙོ་བོ་ཡིན་པས་རང་རྩལ་ཅི་ཡོད་ཀྱིས་བརྩོན་པས་བསྒོམ་པར་བྱའོ།། །།གསུམ་པ་ཐུན་མཇུག་ཏུ་ཇི་

[015A]༄༅། །ལྟར་བྱ་བ་ལ་གཉིས། བཟླས་པ་དང། གཏོར་མ་ཇི་ལྟར་བྱ་བའོ། །དང་པོ་ལ། བགྲང་འཕྲེང་ནི། སཾ་བཧུ་ཊ་ལས། ཤེལ་དང་ཉ་ཕྱིས་མུ་ཏིག་དང། །ཁམས་ནི་དཀར་པོ་
ལ་སོགས་གཞན། །ཞི་བའི་ལས་ལ་ཁྱད་པར་དུ། །འཕྲེང་བ་ཡི་ནི་མཚན་ཉིད་དེ། །གསེར་དང་དངུལ་དང་ཟངས་མ་དང། །པདྨའི་ས་བོན་ཁྱད་པར་དུ། །རྒྱས་པ་ལ་ནི་འཕྲེང་བ་ཉིད། །རྣམ་པར་མཁས་
པས་བགྲང་བར་བྱ། །གུར་གུམ་ལ་སོགས་དྲི་སྤོས་ཀྱི། །དྲི་ནི་ཐམས་ཅད་ཁྱད་པར་དུ། །བསྒྲུབས་ཤིང་རིལ་བུ་བྱས་པ་ནི། །དབང་ལ་ཡོངས་སུ་རབ་ཏུ་གྲགས། །རུ་རཀྵ་དང་ལུང་ཐང་དང། །དེ་བཞིན་
སྐྱེས་པའི་རུས་པ་ཉིད། །དྲག་པོའི་ལས་ལ་སྦྱར་བར་བྱ། །མངོན་སྤྱོད་ལ་ནི་ཡོངས་སུ་གྲགས། །ཞི་རྒྱས་དབང་དང་མངོན་སྤྱོད་ལ། །བོ་དེ་ཙེ་ནི་ལས་ཀུན་བྱེད། །ཅེས་གསུངས་པ་ལྟར་གྱི་འཕྲེང་བ་པདྨ་གར་དབང་
མར་བསྐྱེད་པ་འམ། སྐད་ཅིག་གིས་གསུང་རྡོ་རྗེའི་ངོ་བོར་བསམ་ལ་བཟླས་པར་བྱའོ། །བཟླས་བྱའི་སྔགས་ནི། རྩ་རྒྱུད་ལས། ས་སྟེང་འདི་ན་རིན་ཆེན་བཞི། །འཕྲེང་བའི་སྔགས་ནི་དམ་པ་ཡིན། །ཞེས་གསུངས་པའི་
སྔགས་བཞི་ནི། སྙིང་པོ། ཉེ་སྙིང། གོ་ཆའི་སྔགས། རྩ་སྔགས་རྣམས་སོ། །སྙིང་པོ་ནི། ཨོཾ་ཤྲཱི་བཛྲ་ཧེ་ཧེ་སོགས་དང། ཨོཾ་བཛྲ་བཻ་རོ་ཙ་ན་སོགས་སོ། །སྙེ་སྙིང་ནི། ཨོམ་ཧྲཱིཧ་ཧ་སོགས་དང། ཨོཾ་སརྦ་བུདྡྷ་ནཱ་ཀི་ནི་

[015B] །གོ་ཆ་ནི། ཨོཾ་ན་མ་སཱ་ཧཱ་བཽ་ཌ་ཧཱུཾ་ཧཱུཾ་ཕཊ། ཅེས་པ་ཡབ་དང། ཨོཾ་བཾ་ཧཾ་ཡོཾ་ཧྲི་མོཾ་ཧྲཱིཧྲཱི་ཧུཾ་ཧཱུཾ་ཕཊ་ཕཊ། ཅེས་པ་ཡུམ་གྱིའོ། །རྩ་སྔགས་མ་རིག་སྔགས་ནི། ཨོཾ་ཀར་ཀར། གུ་རུ་བརྒྱ་སོགས་བ་དང། ཨོཾ་
བཛྲ་ཝ་ར་ཧི་སོགས་ཡུམ་གྱི་རྩ་སྔགས་རྣམས་སོ། །ཇི་ལྟར་བཟླ་ཚུལ་ནི། རང་གི་ཐུགས་ཁའི་ཧཱུཾ་ལས་སྔགས་འཕྲེང་ཐོན་དཧུ་ཏིར་བརྒྱུད་དེ། རྡོ་རྗེའི་ལམ་ནས་ཡུམ་གྱི་པདྨར་ཞུགས་ཡུམ་གྱི་དྷཱུ་ཏར་བརྒྱུད་དེ་ཞལ་ནས་ཐོན་རང་གི་
ཞལ་དུ་ཞུགས་ཏེ་ཐུགས་ཁའི་ཧཱུཾ་ལ་ཐིམ་པར་བསམ་ནས་བཟླས་པ་ནི་དོ་ལིའི་བཟླས་པ་དང། ལྷ་རྣམས་ཀྱི་ཐུགས་ཀར་ཧཱུཾ་གི་མཐར་སྔགས་ཀྱིས་བསྐོར་བ་ལས་ལྷའི་ཚོགས་སྤྲོས། འགྲོ་བའི་དོན་བྱས། ཚུར་བསྡུས་ཏེ་ཧཱུཾ་ལ་
ཐིམ་པར་བསམ་ནས་བཟླས་པ་ནི་དམ་ཚིག་གི་བཟླས་བ་སྟེ། དེ་གཉིས་གང་རུང་གིས་བཟླས་སོ། །གཙོ་བོའི་ཞལ་བཞི་དང་ལྷ་ཐམས་ཅད་ཀྱི་ཞལ་ནས་སྔགས་བཟླས་པར་བསམ་ལ། མཐེ་བོང་ལྕགས་ཀྱུར་བས་སྟེ་ལྷ་
འགུགས་པའི་སྦྱོར་བས་བཟླས་པར་བྱའོ། །གྲངས་ནི། གཙོ་བོ་ལ་འབུམ། འཁོར་ལ་ཁྲི། ཡེ་ཤེས་འབེབས་པའི་སྔགས་ཁྲི། ཁ་སྐོང་གི་སྦྱིན་བསྲེག་དང་བཅས་པ་ནི་ལས་ཀུན་བྱེད་ནུས་བར་གསུངས་ལ། རབ་
རྩ་སྔགས་དང། དེ་མིན་སྙིང་པོ་ལ་བསྙེན་པ་བྱ་བར་གསུངས་སོ། །མཇུག་ཏུ་ལྷག་ཆད་ཁ་བསྐང་ཕྱིར་ཡིག་བརྒྱ་ཅི་ནུས་བཟླས་ལ་བསྔོ་བ་སྨོན་ལམ་བྱའོ།། །།གཉིས་པ་གཏོར་མ་ཇི་ལྟར་བྱ་བ་ནི། གཏོར་

[016A]༄༅། །མའི་རྒྱུ་ནི་ཆང་ལ་སོགས་པ་དང། སྣོད་ནི་ཐོད་པ་དང་ཐོད་པའི་དབྱིབས་ཅན་གྱི་རིན་པོ་ཆེའི་སྣོདྶོགྶ་ལ་བྱ་སྟེ། ནང་མཆོད་ལྟར་བྱིན་གྱིས་བརླབ་ནས་འབར་བའི་ཕྱག་རྒྱ་དང་བཅས་ཏེ་ཕཻཾ་ཞེས་
བརྗོད་པ་དང། ཐུགས་ཀའི་ས་བོན་གྱི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་སྐྱོང་དང་བཅས་པའི་རྟེན་དང་བརྟེན་པའི་དཀྱིལ་འཁོར་སྤྱན་དྲངས་ཏེ། མཆོད་ནས། སྤྲོ་ན་ལག་པ་བྱིན་གྱིས་
བརླབས་ལ། མཆོད་པའི་འཁོར་གསུམ་པོ་བདེ་སྟོང་དབྱེར་མེད་དུ་མོས་ནས། མགྲོན་རྣམས་ཀྱི་ལྗགས་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་
གུས་དྲངས་ཏེ་གསོལ་བར་བསམས་ལ། ཨོཾ་ཨཱབཛྲ་ཨ་ར་ལི་སོགས་ཀྱིས་ལན་གསུམ་གྱིདང་པོས་གཙོ་བོ་དང། གཉིས་པས་ཡུམ་དང། གསུམ་པས་མཁའ་འགྲོ་མ་བཞི་ལ་འབུལ། ཆུ་གཉིས་
ཉེར་སྤྱོད་རོལ་མོ་རིག་མ་བཅུ་དྲུག་གིས་མཆོད། ནང་མཆོད་འབུལ་ཞིང་རྐང་བརྒྱད་ཀྱིས་བསྟོད་ནས། སྲིད་པ་དང་མཉམ་སོགས་ཀྱིས་འདོད་དོན་ལ་གསོལ་བ་བཏབ་ལ། འཇིག་རྟེན་པའི་གཏོར་མ་ནི་སྔོན་འགྲོའི་
གཏོར་མ་ལྟར་བྱ་ལ། མགོན་པོ་ཞལ་སོགས་སྤྱི་སྒོས་ཀྱི་ཆོས་སྐྱོང་ལ་གཏོར་མ་འབུལ་ཞིང། སྒྲུབ་པའི་བར་ཆད་བཟློག་པ་སོགས་འདོད་པའི་འཕྲིན་ལས་བཅོལ་བར་བྱའོ། །དེ་ལྟར་གཏོར་མ་ཕྱ་བ་ལ་དགོས་པ་ཡོད་དེ་

[016B] སྒྲུབ་པའི་གྲོགས་མཛད་པསོགྶ་ཀྱི་དགོས་པ་ཁྱད་པར་ཅན་ཡོད་པའི་ཕྱིར་རོ། །དེ་ནས་སྤྱན་དྲངས་པའི་མགྲོན་རྣམས་ཇི་ལྟར་བྱ་ཚུལ་ཡོད་དེ། འཇིག་རྟེན་པ་རྣམས་རང་
གནས་སུ་གཤེགས་གསོལ་བྱ་ཞིང། རྟེན་དང་བརྟེན་པའི་དཀྱིལ་འཁོར་པ་རང་ལ་བསྡུ་བར་བྱ་དགོས་སོ།། །། གཉིས་པ་ཐུན་འཚམས་སུ་ཇི་ལྟར་བྱ་བ་ལ། ཉེར་བསྡུ་བྱ་བ། ཉལ་བའི་རྣལ་འབྱོར། ལྡང་བའི་རྣལ་
འབྱོར། ཁྲུས་ཀྱི་རྣལ་འབྱོར། ཁ་ཟས་ཀྱི་རྣལ་འབྱོར། ཞར་བྱུང་ཕན་ཡོན་བསྟན་པ་དྲུག་ལས། དང་པོ་ནི། རང་གི་ཐུགས་ཁའི་ཧཱུཾ་གི་འོད་ཟེར་གྱིས་སྣོད་བཅུད་ཐམས་ཅད་སྦྱངས་ཏེ་འོད་དུ་ཞུ་ནས་དུར་ཁྲོད་ལ་བསྡུ། དེ་
རིམ་བཞིན་གཞལ་ཡས་ཁང། འཁོར་ཡུམ་རང་དང། ཐུགས་ཁའི་ཧཱུཾ་ནས་ནཱ་དའི་བར་དུ་བསྡུ་ཞིང། ནཱ་ད་ཡང་མི་དམིགས་པའི་དང་དུ་མཉམ་པར་གཞག་གོ་དེ་ལྟ་བུ་འོད་གསལ་གྱི་ངང་ནས་རང་ཉིད་ཧེ་རུ་ཀ་ཡབ་ཡུམ་གྱི་
སྐུར་ལངས་ལ་གོ་ཆ་བྱ་ཞིང། ཞལ་བཞི་པའི་སྔགས་ལན་གཉིས་ཀྱིས་ཕྱོགས་མཚམས་རྣམས་སུ་བསྲུང་འཁོར་བྱའོ།། །།གཉིས་པ་ནི། ཉལ་བའི་ཚེ་བཤད་མ་ཐག་པའི་འོད་གསལ་དུ་བསྡུ་བ་བཞིན་བྱ་ལ་དགེ་ས་
དང་ལྡན་པས་ཉལ་བར་བྱའོ།། །།གསུམ་པ་ནི། འོད་གསལ་གྱི་དང་ནས་ལྷའི་ང་རྒྱལ་གྱིས་ལྡང་བར་བྱའོ།། །།བཞི་པ་ནི། ལྷ་ལ་དབང་བསྐུར་བ་བཞིན་དུ་ཁྲུས་བྱའོ།། །།ལྔ་པ་ནི། ཁ་

[017A]༄༅། །ཟས་ནང་མཆོད་ལྟར་རམ། ཨོཾ་ཨཱཧཱུཾ་གིས་བྱིན་གྱིས་བརླབ་ལ། ལྷ་མཆོད་པའི་ཚུལ་ལམ། ནང་གི་སྦྱིན་བསྲེག་གི་ཚུལ་དུ་ལོངས་སྤྱོད་དོ། །སྤྱོད་ལམ་ཐམས་ཅད་དུ་ལྷའི་རྣལ་འབྱོར་དང་
ཡེ་མི་འབྲལ་བར་སྣོད་ཐམས་ཅད་གཞལ་མེད་ཁང་དང། བཅུད་ཀྱི་སེམས་ཅན་ཐམས་ཅད་ཡི་དམ་ལྷའི་སྐུར་ལྟ་བར་བྱ་ཞིང། དགེ་བ་རྣམས་བསྟན་པ་རྒྱས་པ་སོགས་དང་སེམས་ཅན་ཐམས་ཅད་དང་ཐུན་མོང་དུ་བསྔོ་བར་
བྱས་ལ། གནས་སྐབས་སུ་ཞི་རྒྱས་དབང་དྲག་གང་འཚམས་པས་སེམས་ཅན་གྱི་དོན་ལ་རྒྱ་ཆེན་པོར་བརྩོན་པ་དང། ཁྱད་པར་དུ་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་པའི་ཐབས་ལ་རྒྱུན་ཆད་མེད་པར་བརྩོན་པར་
བྱ་དགོས་ཏེ། དེ་ནི་འགྲོ་བ་ཐམས་ཅད་ཀྱི་ཉོན་མོངས་པའི་ནད་ཀུན་འཇོམས་པའི་རྩི་སྨན་མཆོག་ཏུ་འགྱུར་བ་ཡིན་བའི་ཕྱིར་ཏེ། ཞི་བ་ལྷས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་
གནས། །ཞེས་གསུངས་པའི་ཕྱིར་རོ། །དྲུག་པ་ཞར་བྱུང་ཕན་ཡོན་བསྟན་པ་ནི། རྩ་རྒྱུད་ལས། མི་མཆོག་གང་ཞིག་ཀུན་སྤྱོད་པ། །སྡིག་པ་ཐམས་ཅད་རྣམ་དག་བདག་དེ་བཞིན་གཤེགས་པའི་ས་ཐོབ་ཅིང།།
སྐྱེ་དང་སྐྱེ་བར་བདེ་གཤེགས་ཀྱི། །རིགས་སྐྱེ་རྒྱལ་པོ་ཆོས་ལྡན་འགྱུར། །ཇི་ལྟར་སྔོན་བསགས་སྡིག་པ་ཡི། །མཚན་ཉིད་ཐམས་ཅད་དམན་བ་སྟེ། །གང་ཞིག་འདི་ནི་རྟག་བསྒོམ་པ། །ས་ལ་འདོད་པ་ཀུན་

[017B]དཔེར་ན་མར་གྱིས་གང་བའི་སྣོད། །མེ་ཡི་དབུས་སུ་བཞག་ན་ནི། །མར་གསར་སྟེང་དུ་ཞུ་འགྱུར་ཞིང། །སྣོད་ཀྱི་དྲི་མ་འཇིག་པར་འགྱུར། །དེ་བཞིན་ཤྲཱི་ཧེ་རུ་ཀས། །མཚན་གྱིས་སྡིག་པ་
འཇིག་པར་འགྱུར། །བསམ་གཏན་བསམ་པ་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་ཡིས། །མཐོ་རིས་ལོངས་སྤྱོད་འཐོབ་འགྱུར་བས། །ཡང་ན་འཁོར་ལོས་བསྒྱུར་བ་འཐོབ། །རྣལ་འབྱོར་པ་རྣམས་འཕོ་ཚེ་དཔལ། །ཁྲག་འཐུང་སོགས་དཔའ་རྣལ་འབྱོར་མས། །མེ་ཏོག་སྣ་ཚོགས་ལག་ན་ཐོགས། །རྒྱལ་མཚན་བ་དན་སྣ་ཚོགས་དང། །རོལ་མོའི་སྒྲ་ནི་སྣ་ཚོགས་དང། །ཀླུ་ཡི་མཆོད་པ་སྣ་ཚོགས་ཀྱིས། །
མཁའ་སྤྱོད་གནས་སུ་འཁྲིད་པར་བྱེད། །ཅེས་གསུངས་པ་ལྟར། ལམ་འདིའི་རྣལ་འབྱོར་པས་ཚེ་འདིར། ནད་མེད་པ་དང། ཚེ་རིང་ཞིང་ལོངས་སྤྱོད་ཆེ་བ། བློ་དང་ཤེས་རབ་འཕེལ་བ་དང། བཀུར་སྟི་དང་
མཆོད་པའི་གནས་སུ་འགྱུར་བ་དང། སྔོན་ནས་བསགས་པའི་སྡིག་པ་དག་པ་དང། འཆི་བའི་ཚེ་དཔལ་ཧེ་རུ་ཀ་ཡབ་ཡུམ་དང། དཔའ་བོ་དང་དཔའ་མོ་རྣམས་ཀྱིས་ལག་ན་མེ་ཏོག་དང། སྤོས་དང། རྒྱལ་
མཚན་དང། བ་དན་དང་རོལ་མོ་སྣ་ཚོགས་ཐོགས་པ་རྣམས་ཀྱིས་བསུ་ནས་མཁའ་སྤྱོད་དུ་འཁྲིད་པར་འགྱུར་རོ། །རྒྱུད་ཀྱི་གླེགས་བམ་བྲིས་བ་དང། ཀློག་པ་དང། མཆོད་བས་ཕན་ཡོན་དེ་དག་འཐོབ་ན་
[018A]༄༅། །རིམ་གཉིས་ཀྱི་རྣལ་འབྱོར་ལ་བརྩོན་པ་རྣམས་ལྟ་ཅི་སྨོས། དེ་བས་ན་ལམ་འདི་ཉམས་སུ་ལེན་པའི་རྣལ་འབྱོར་པ་ཤིན་ཏུ་དཀོན་པས། འདི་དང་ཕྲད་ནས་ཉམས་ལེན་བྱས་ཡོད་དུས་སུ་ལེ་
ལོ་སོགས་རྣམ་གཡེང་གི་དབང་དུ་མ་སོང་བར་ཐོས་བསམ་སྒོམ་གསུམ་གྱི་སྒོ་ནས། དཔལ་འཁོར་ལོ་སྡོམ་པའི་ལུང་རྟོགས་ཀྱི་བསྟན་པ་ཕྱོགས་དུས་ཀུན་ཏུ་དར་ཞིང་རྒྱས་པར་མཛོད་ཅེས་རང་གཞན་གཉིས་ཀལ་
གསོལ་བ་འདེབས་སོ། །རྒྱས་པར་རྩ་རྒྱུད་བཤད་རྒྱུད་རྣམས་དང། འཕགས་བོད་ཀྱི་གྲུབ་ཆེན་རྣམས་ཀྱིས་མཛད་པའི་ཡི་གེ་རྣམས་དང། རྗེ་བླ་མས་མཛད་པའི་འདོད་འཇོ་སོགས་ལ་ལྟ་བར་བྱའོ། ཅེས་པ་འདི་ནི་རང་གི་
དད་ལྡན་གྱི་སློབ་མ་དགེ་སློང་གྲགས་བ་རྒྱལ་མཚན་དང། ལེགས་བཤད་རྒྱ་མཚོ་གཉིས་ཀྱིས་འདི་ལྟ་བུ་ཚིག་བསྡུས་པ་སྡོམ་ལྟ་བུ་ཅིག་དགོས་ཞེས་ཡང་ཡང་ནན་ཏན་དུ་བསྐུལ་བའི་ངོ་མཆོག་པར། རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་
མཁན་རིན་པོ་ཆེ་པཎ་ཆེན་ཐམས་ཅད་མཁྱེན་པ་དང། རྡོ་རྗེ་འཆང་ཆེན་པོ་རྒྱལ་བ་ཐམས་ཅད་མཁྱེན་པ་གཉིས་ཀྱི་ཞབས་པད་སྤྱི་བོར་ལེན་ཅིང། རིགས་ཀུན་ཁྱབ་བདག་རྡོ་རྗེ་འཆང་ཆེན་པོ་དཀོན་མཆོག་རྒྱལ་མཚན་དཔལ་བཟང་པོའི་ཞབས་དྲུང་དུ་ཆོས་འདིའི་
བཀའ་དབང་སོགས་ཐོབ་པའི་ལྷའི་བཙུན་པ་བློ་བཟང་བསྟན་འཛིན་རྒྱལ་མཚན་ཞེས་བགྱི་བས་སུག་བྲིས་སུ་བགྱིས་བའི་དགེ་བའི་རྩ་བས་སེམས་ཅན་ཐམས་ཅད་བདེ་བ་མཆོག་གི་གནས་སུ་བགྲོད་པར་གྱུར་ཅིག། །

[018B][BLANK PAGE]



﻿
[000]༄༅། །བཅོམ་ལྡན་འདས་དཔལ་འཁོར་ལོ་བདེ་མཆོག་ལཱུ་ཨི་པའི་ལུགས་ཀྱི་བསྐྱེད་རིམ་བཞུགས་སོ། །

[001A] །ན་མཿ་ཤྲཱི་ཙཀྲ་སཾ་པ་རཱ་ཡ། འཇམ་དབྱངས་མཁྱེན་བརྩེའི་རང་གཟུགས་ངུར་སྨྲིག་གི་ཟོལ་ལ་ཉེར་བརྟེན་བློ་བཟང་གྲགས་པའི་དཔལ། །གང་ཐུགས་སྒྲིབ་
བྲལ་ལྷན་སྐྱེས་བདེ་བ་ཆེ། །དྲུག་ཅུ་རྩ་གཉིས་ལྷ་ཡི་འཁོར་ལོར་ཤར། །བདེ་སྟོང་མཁའ་དབྱིངས་མཛེས་པའི་ལང་ཚོ་ལ། །གསལ་བར་འཁྱུད་པའི་འཇའ་ཚོན་སྒྱུ་མའི་གར། །འགྲོ་འོང་
བྲལ་ཡང་ཆུ་ནང་ཟླ་གཟུགས་བཞིན། །བདག་ཅག་དང་བའི་སྙིང་མཚོར་གསལ་བར་སྤྱོན། །སྐུ་གསུམ་རིན་ཆེན་གཞལ་མེད་མངོན་དགའ་བར། །མཐོང་བའི་ཆོས་ལ་བདེ་བླག་བགྲོད་
པའི་ཐབས། །མཐའ་ཡས་རྒྱུད་སྡེའི་དགོངས་དོན་བླ་ན་མེད། །ཐོས་ལྡན་སྒྲུབ་ལ་བརྩོན་པའི་སྐལ་བཟང་གི་ཡིད་ལ་ངོ་མཚར་ཅི་ཡང་སྐྲུན་བྱེད་པ། །གྲུབ་པ་མཆོག་བརྙེས་ལཱུ་ཨི་པ་ཡི་

[002A]༄༅། །ལུགས། །རྗེ་བཙུན་བླ་མའི་གསུང་བཞིན་བཤད་པར་བྱ། །བློ་ལྡན་དམ་པའི་རྗེས་སུ་འབྲང་འདོད་རྣམས། །རྣམ་གཡེང་སྣོད་ཀྱི་སྐྱོན་གསུམ་སྤོངས་ལ་ཉོན། །འདིར་རྣལ་འབྱོར་གྱི་
དབང་ཕྱུག་ལཱུ་ཨི་པའི་ལུགས་ཀྱི་དཔལ་འཁོར་ལོ་བདེ་མཆོག་གི་བསྐྱེད་རིམ་བཤད་པ་ལ་གཉིས། བདེ་མཆོག་སྤྱིའི་རྣམ་གཞག་དང། སྒྲུབ་ཐབས་ཀྱི་གཞུང་དངོས་བཤད་པའོ། །དང་པོ་ལ་གསུམ་
རྩ་བཤད་ཀྱི་རྒྱུད་ངོས་བཟུང་བ། དེ་གང་དུ་གསུངས་པ་སོགས་བཤད་པའི་གླེང་བསླང་བ། གྲུབ་ཆེན་གསུམ་གྱི་དགོངས་འགྲེལ་གྱི་གཞུང་ཇི་ལྟར་བྱུང་ཚུལ་ལོ། །དང་པོ་ནི། སྤྱིར་སྟོན་པ་ཐུགས་རྗེ་ཅན་
དེས་འགྲོ་བ་རྣམས་ལ་ཕན་བདེ་བསྒྲུབ་པའི་སླད་དུ། ཆོས་ཀྱི་རྣམ་གྲངས་ཇི་སྙེད་ཅིག་གསུངས་པ་ཐམས་ཅད་ཐེག་པ་ཆེ་ཆུང་གི་སྡེ་སྣོད་གཉིས་སུ་འདུ་ཞིང། ཐེག་ཆེན་གྱི་སྡེ་སྣོད་དེ་ཡང་རྒྱུ་ཕར་ཕྱིན་
གྱི་ཐེག་པ་དང། འབྲས་བུ་རྡོ་རྗེའི་ཐེག་པ་གཉིས་སུ་འདུ་ལ། དེ་གཉིས་ཀྱི་ཁྱད་པར་ནི། འབྲས་བུ་སངས་རྒྱས་ཀྱི་སྐུ་དང། གནས་དང། ལོངས་སྤྱོད་དང། མཛད་པ་ཡོངས་སུ་དག་པ་སྟེ་ཡོངས་སུ་དག་པ་

[002B] དེ་ལྟ་བུ་ནི་གསང་སྔགས་པ་ལ་ཡོད་ཀྱི། ཕར་ཕྱིན་གྱི་ཐེག་པ་བ་ལ་མེད་པས་རྒྱུའི་ཐེག་པ་དང། འབྲས་བུའི་ཐེག་པ་ཞེས་སོ་སོར་འཇོག་
པ་ཡིན་ནོ། །མདོར་ན་ཕར་ཕྱིན་གྱི་ཐེག་པའི་ལུགས་ལ་ཐེག་ཆེན་གྱི་ཚོགས་སྦྱོར་སོགས་ཡེ་ཤེས་ཀྱི་ཚོགས་དང། སྙིང་རྗེ་ཆེན་པོ་དང་སེམས་བསྐྱེད་སོགས་བསོད་ནམས་ཀྱི་ཚོགས་གཉིས་ཟུང་འབྲེལ་དུ་བྱས་ཏེ་
བསྐལ་པ་གྲངས་མེད་གསུམ་དུ་ཉམས་སུ་བླངས་པ་ལ་བརྟེན་ནས་སངས་རྒྱས་ཐོབ་པར་འདོད་ཀྱང། དེའི་ལམ་ལ་འབྲས་དུས་ཀྱི་ལོངས་སུ་དག་པ་བྮིའམ། གཟུགས་སྐུ་དང་རྣམ་མཐུན་གྱི་ལམ་བསྒོམ་པ་མེད་པས་
ས་བཅུ་ཙམ་ལས་བགྲོད་མི་ནུས་སོ། །འབྲས་བུ་གསང་སྔགས་ཀྱི་ཐེག་པ་དེ་ལ་ཡང། ཁ་སྦྱོར་ལས། སྒོད་དང་བལྟ་དང་ལག་བཅངས་དང། །གཉིས་གཉིས་འཁྱུད་དང་རྣམ་པ་བཞི། །སྲིན་བུའི་ཚུལ་གྱིས་རྒྱུད་བཞིར་གནས་
ཅེས་གསུངས་པ་ལྟར་བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་མེད་ཀྱི་རྒྱུད་དང་བཞི་ཡོད་པ་ལས། དེ་རྣམས་ཀྱི་འབྱེད་ཚུལ་ཡང་ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་ནས་ཕྱིའི་བྱ་བ་གཙོ་བོར་སྤྱོད་
ཅིང། བསྒོམས་པའི་ལྷ་མོ་དང་ཕན་ཚུན་བལྟས་པ་ལས་བྱུང་པའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་པའི་རྒྱུད་དེ་བྱ་རྒྱུད་དང། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཆ་མཉམ་དུ་

[003A]༄༅། །སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་བགོད་པ་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་པའི་རྒྱུད་དེ་སྤྱོད་རྒྱུད་དང། ཕྱིའི་བྱ་བ་དང་ནང་ལྷའི་རྣལ་
འབྱོར་གཉིས་ཀྱི་ནང་ནས་ནང་ལྷའི་རྣལ་འབྱོར་གཙོ་བོར་སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་ལག་བཅངས་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་པའི་རྒྱུད་དེ་རྣལ་
འབྱོར་རྒྱུད་དང། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་ནས་ནང་ལྷའི་རྣལ་འབྱོར་གཙོ་བོར་སྤྱོད་ཅིང། དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་ཤིང་
རྣལ་འབྱོར་དེ་ལས་གོང་མའམ་བླ་མར་གྱུར་པའི་རྒྱུད་གཞན་མེད་པའི་རྒྱུད་དེ་བླ་མེད་ཀྱི་རྒྱུད་དུ་འཇོག་པ་ཡིན་ནོ། །དེ་ཡང་རྒྱུད་སྡེ་འོག་མ་གསུམ་གྱི་ལམ་ལ་ཡེ་ཤེས་ཀྱི་ཕྱག་རྒྱ་ལ་བལྟས་ཤིང་བགོད་པ་དང། ལག་
བཅངས་ལས་བྱུང་བའི་བདེ་བས་སྟོང་ཉིད་བསྒོམ་པ་ཡེ་ཤེས་ཀྱི་ཚོགས་དང། ཐེག་ཆེན་སེམས་བསྐྱེད་དང་ལྷའི་འཁོར་ལོ་བསྒོམ་པ་སོགས་བསོད་ནམས་ཀྱི་ཚོགས་ཟུང་འབྲེལ་དུ་ཉམས་སུ་བླངས་པས་སངས་
རྒྱས་ཐོབ་པར་འདོད་ཀྱང། ཀུན་ནས་ཉོན་མོངས་ཕྱོགས་ཀྱི་སྐྱེ་ཤི་བར་དོ་གསུམ་དང་རྣམ་པ་མཐུན་པའི་ལྷའི་འཁོར་ལོ་བསྒོམ་པ་མེད་པས། དེ་ཙམ་ལ་བརྟེན་ནས་སངས་རྒྱས་ཐོབ་པར་མི་ནུས་སོ། །བླ་མེད་ཀྱི་

[003B] ཀུན་ནས་ཉོན་མོངས་ཕྱོགས་ཀྱི་སྐྱེ་ཤི་བར་དོ་གསུམ་དང་རྣམ་མཐུན་གྱི་ལམ་བསྒོམ་པ་ཡོད་པས། སངས་རྒྱས་ཀྱི་གོ་འཕང་བདེ་བླག་ཏུ་
ཐོབ་ནུས་ཤིང། སངས་རྒྱས་ཐམས་ཅད་ཀྱང་མཐར་བླ་མེད་ལ་བརྟེན་ནས་སངས་རྒྱས་པ་ཡིན་ཏེ། གསང་བ་སྤྱི་རྒྱུད་ལས། སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་
ནི། །ཡེ་ཤེས་མཉམ་མེད་ཡང་དག་བརྙེས། ཅེས་དང། རིམ་ལྔ་ལས་ཀྱང། ཤཱཀྱ་ཐུབ་པ་དེ་བཞིན་གཤེགས། །མངོན་པར་བྱང་ཆུབ་འདི་བཞེད་ནས། །སྟོང་པ་ཆེན་པོས་སངས་རྒྱས་ཉིད། །ཐོབ་པར་བྱ་ཞེས་མངོན་པར་དགོངས། །
འདི་བཞེད་ནས། །སྟོང་པ་ཆེན་པོས་སངས་རྒྱས་ཉིད། །ཐོབ་པར་ལ། །དེ་ཚེ་རྒྱལ་བ་མཁའ་རྡོ་རྗེ། །ཏིལ་གྱི་གང་བུ་གང་བཞིན་བཞུགས། །རྒྱལ་བའི་སྲས་ལ་སེ་གོལ་དང། །དེ་ལ་དབྱངས་གཅིག་གིས་གསུངས་པ། །བསམ་གཏན་
འདི་ནི་རྣམ་དག་མིན། །འདིས་ནི་མཐར་ཐུག་མི་འཐོབ་སྟེ། །ནམ་མཁའི་ངོས་ལྟར་མཆོག་གྱུར་པའི། །འོད་གསལ་བ་ཡི་དེ་དམིགས་ཤིག་འོད་གསལ་བ་ཡི་གནས་ཐོབ་ནས། །རབ་དགའི་གཟུགས་སུ་སྐྱེ་བར་འགྱུར། །དེ་ཚེ་རབ་
དགའ་རྡོ་རྗེའི་སྐུ། །ཀུན་གྱི་དབང་ཕྱུག་ཐོབ་པར་འགྱུར། །འདི་ལྟར་སྒྲ་དེ་གསན་པ་དང། །དེ་ནས་ཏིང་འཛིན་མི་གཡོ་བཏང། །འདི་ལྟར་ནམ་ཕྱེད་དུས་སུ་ནི། །རྒྱལ་བའི་སྲས་ཀྱིས་དེ་ཉིད་དམིགས། ཅེས་གསུངས་པ་ལྟར་རོ། །དེ་ལྟ་བུའི་བླ་

[004A]༄༅། །མེད་ཀྱི་རྒྱུད་དེ་ལ་ཕྱེ་བ་ལ། སྡོམ་འབྱུང་ལས། རྣལ་འབྱོར་རྒྱུད་རྣམས་ཀྱི་ནི་ཚད། །བྱེ་བ་ཕྲག་ནི་དྲུག་ཏུ་ངེས། །དེ་བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་དྲུག་གྲགས། ཅེས་རྣལ་འབྱོར་རྒྱུད་
དང་རྣལ་འབྱོར་མའི་རྒྱུད་དམ། ཡང་ན་རྡོ་རྗེ་སྙིང་པོ་རྒྱན་གྱི་རྒྱུད་ལས། རྡོ་རྗེ་སྙིང་པོ་རྒྱན་གྱི་རྒྱུད། །མཁའ་འགྲོ་མ་དང་མཁའ་འགྲོ་ཕ། ཞེས་འབྱུང་བ་ལྟར་ཕ་རྒྱུད་དང་མ་རྒྱུད་གཉིས་སུ་ཡོད་ལ། དེ་གཉིས་ཀྱི་ཁྱད་པར་ཡང་ཐབས་
རྒྱུ་མའི་སྐུ་རྩལ་དུ་བཏོན་ནས། འཆད་པའི་རྒྱུད་དངོས་སམ། དེའི་སྡེར་གཏོགས་པ་ནི་ཕ་རྒྱུད་ཅེས་བྱ་སྟེ། སྒྱུ་མའི་སྐུ་དེ་སྣང་ཕྱོགས་ཐབས་ཀྱི་ཆ་དང། གཟུགས་སྐུའི་ཐུན་མོང་མ་ཡིན་པའི་རྒྱུ་ཕའི་ས་བོན་དང་འདྲ་བས་དེ་སྐད་
ཅེས་བྱ་སྟེ། མཁའ་འགྲོ་རྒྱ་མཚོ་ལས། རྣལ་འབྱོར་རྣམས་ལས་རྒྱུད་རྒྱལ་དུ། །དེ་དང་དེ་ཡི་ཕྱོགས་དབྱེ་ཤེས། །འོད་གསལ་སྒྱུ་མ་བདག་གིས་ནི། །སྒྱུ་མ་འཇིག་རྟེན་ལ་བཤད་དོ། ཞེས་པ་རྒྱུད་ཀྱི་འཇོག་བྱེད་བསྟན་པ་
ལྟར་རོ། །སྒྱུ་ལུས་བསྒྲུབ་ཚུལ་གཙོ་བོར་མི་འཆད་ཅིང། དོན་དམ་བདེན་པ་དང་རོ་གཅིག་ཏུ་ཞུགས་པའི་འོད་གསལ་གྱི་ཡེ་ཤེས་རྩལ་དུ་བཏོན་ནས་འཆད་པའི་རྒྱུད་དངོས་སམ། དེའི་སྡེར་གཏོགས་པ་ནི་མ་རྒྱུད་ཅེས་བྱ་སྟེ་
དེ་འདྲ་བའི་འོད་གསལ་དེ་སྟོང་ཕྱོགས་ཤེས་རབ་ཀྱི་ཆ་དང། གཟུགས་སྐུའི་ཐུན་མོང་པའི་སྒྱུ་མའི་ས་བོན་དང་འདྲ་བས་དེ་སྐད་ཅེས་བྱ་སྟེ། གུར་ལས། བཅོམ་ལྡན་འདས་ཇི་ལྟར་ན་རྣལ་འབྱོར་མའི་རྒྱུད་ཀྱི་མཚན་རབ་ཏུ་འཇུག་

[004B] རྡོ་རྗེ་འཛིན་གྱིས་གསུངས་པ། ཤེས་རབ་ཕ་རོལ་ཕྱིན་པའི་ཐབས། །འདི་ནི་རྣལ་འབྱོར་མར་བརྗོད་དོ། །ཕྱག་རྒྱ་ཆེན་པོར་རབ་སྦྱོར་པས། །གང་ཕྱིར་དེ་ཉིད་ལ་འཇུག་པ། །རྣལ་འབྱོར་མའི་རྒྱུད་ཅེས་བྱ། ཞེས་མ་རྒྱུད་སྤྱིའི་
དབང་དུ་བྱས་པའི་འཇོག་བྱེད་གསལ་བར་གསུངས་པ་ལྟར་རོ། །བླ་མེད་ཀྱི་རྒྱུད་ཐམས་ཅད་བདེ་སྟོང་དབྱེར་མེད་ཀྱི་ཡེ་ཤེས་རྩལ་དུ་བཏོན་ནས་འཆང་པས་གཉིས་མེད་ཀྱི་རྒྱུད་དུ་འཇོག་པ་རྗེ་བླ་མའི་དགོངས་པ་ཡིན་ཅིང། དུས་
འཁོར་འགྲེལ་ཆེན་ལས་ཀྱང། གསང་འདུས་ཀྱི། ཐབས་དང་ཤེས་རབ་སྙོམས་འཇུག་པ། །རྣལ་འབྱོར་ཞེས་ནི་མངོན་པར་བརྗོད། །འདུས་པ་སྦྱོར་བར་གསུངས་པ་སྟེ། །ཐབས་དང་ཤེས་རབ་མངོན་རྗོད་བྱེད། ཅེས་དང། དགྱེས་
རྡོར་ལས། ཧེ་ཡིག་གིས་ནི་སྙིང་རྗེ་ཆེ། །བཛྲ་ཤེས་རབ་ཅེས་བརྗོད་དོ། །ཤེས་རབ་ཐབས་ཀྱི་བདག་ཉིད་རྒྱུད། །དེ་ནི་ང་ཡིས་བཤད་ཀྱིས་ཉོན། ཞེས་དང། དང་པོའི་སངས་རྒྱས་ལས། ཐབས་ཀྱི་ལུས་ཀྱིས་རྣལ་འབྱོར་མིན། །ཤེས་རབ་
གཅིག་པུས་འགྱུར་མ་ཡིན། །ཐབས་དང་ཤེས་རབ་སྙོམས་འཇུག་པ། །དེ་བཞིན་གཤེགས་པས་རྣལ་འབྱོར་གསུངས། ཅེས་པ་གསུམ་ཁུངས་སུ་མཛད་ནས་འདི་ལྟར་བཤད་དོ། །དེས་ན་ཐབས་རྒྱུད་ཅེས་པའི་ཐབས་ནི་སྒྱུ་ལུས་དང་
ཐབས་ཤེས་གཉིས་མེད་ཀྱི་རྒྱུད་ཅེས་པའི་ཐབས་ནི་ལྷན་སྐྱེས་ཀྱི་བདེ་ཆེན་ལ་བྱེད་པས་མིང་འདྲ་ཡང་དོན་མི་འདྲ་ཞིང། དེ་བཞིན་དུ་ཤེས་རབ་ཀྱི་རྒྱུད་ཅེས་པའི་ཤེས་རབ་ནི་དོན་གྱི་འོད་གསལ་དང། ཐབས་ཤེས་གཉིས་མེད་ཀྱི་རྒྱུད་ཅེས་

[005A]༄༅། །པའི་ཤེས་རབ་ནི་སྟོང་ཉིད་རྟོགས་པའི་ཤེས་རབ་ལ་བྱེད་པས་མིང་འདྲ་ཡང་དོན་ཐ་དད་དོ། །དེ་ལྟར་ན་ཐབས་རྒྱུད་དང། མཁའ་འགྲོ་ཕའི་རྒྱུད་དང། ཕ་རྒྱུད་རྣམས་དོན་གཅིག་ཤེས་རབ་ཀྱི་རྒྱུད་དང། མཁའ་
འགྲོ་མའི་རྒྱུད་དང། མ་རྒྱུད་རྣམས་དོན་གཅིག་གོ་འདིར་ནི་སློབ་དཔོན་ཀླུ་བྱང་གིས་སྡོམ་འབྱུང་ལ་ཤེས་རབ་ཀྱི་མདོ་ཞེས་གསུངས་ཤིང། གསང་བའི་དེ་ཉིད་གསལ་བ་ལས་ཀྱང། དེ་ནས་རྣལ་འབྱོར་མ་རྒྱུད་ཀྱི། །རིམ་པ་
གཞན་ཡང་བཤད་པར་བྱ། ཞེས་འཚམས་སྦྱར་ནས་བདེ་མཆོག་གི་དོན་བཤད་པས། བདེ་མཆོག་གི་རྒྱུད་ནི་རྣལ་འབྱོར་མའི་རྒྱུད་ཡིན་ནོ། །དེ་ཡང་རྩ་རྒྱུད་རྒྱས་པ་ཤླཽ་ཀ་འབུམ་ཕྲག་གསུམ་པ། འབྲིང་ཤློ་ཀ་འབུམ་
ཕྲག་གཅིག་པ། བསྡུས་པ་ལེའུ་ལྔ་བཅུ་རྩ་གཅིག་པ་གསུམ་དུ་ཡོད་དེ། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་ཕྱུང། །རྒྱུད་ཀྱི་སྙིང་པོ་བསྡུས་པ་ཡིན། ཞེས་དང། མཁའ་འགྲོ་རྒྱ་མཚོ་ལས་ཀྱང། དེ་
ལྟར་ངེས་བརྗོད་འབུམ་གསུམ་ལས། །ཕྱུང་བ་བདེ་མཆོག་ཉུང་དུ་སྟེ། །ཨ་ཡིག་ལ་སོགས་ཀཥ་ཡིག་མཐར། །ལེའུ་རྣམས་ཇི་ལྟའི་རིམ་པ་ཡིས། །དེ་ཁོ་ན་ཉིད་ལྡན་པར་སྦྱར། ཞེས་བཤད་པ་ལྟར་རོ། །བཤད་རྒྱུད་ནི་རྡོ་རྗེ་
མཁའ་འགྲོ་དང། ཀུན་སྤྱོད་དང། སྡོམ་འབྱུང་དང་ཕག་མོ་མངོན་འབྱུང་གཉིས་གཅིག་ཏུ་བྱས་པ་དང། མངོན་བརྗོད་དང། ཐུན་མོང་གི་བཤད་རྒྱུད་ཁ་སྦྱོར་དང་ལྔའོ། །དེ་ལྟར་ཡང་མི་ཐུབ་ཟླ་བས། མཁའ་འགྲོ་འབྱུང་བ་ཀུན་

[005B] །དེ་བཞིན་མཚན་མཆོག་བླ་མའི་རྒྱུད། །ཁ་སྦྱོར་རྒྱུད་དང་བཞི་པོ་འདི། །བཤད་པའི་རྒྱུད་དུ་ཤེས་པར་བྱ། ཞེས་བཤད་པ་ལྟར་རོ། །ཧེ་རུ་ཀ་མངོན་འབྱུང་དང། རྣལ་འབྱོར་མ་བཞི་ཞལ་སྦྱོར་བའི་རྒྱུད་དང། མཁའ་
འགྲོ་རྒྱ་མཚོ་རྣམས་ནི་ཕྱོགས་མཐུན་གྱི་རྒྱུད་ཡིན་ནོ། །གཉིས་པ་ནི། རྩ་བཤད་ཀྱི་རྒྱུད་དེ་རྣམས་གང་དུ་གསུངས་པའི་གནས་ནི་ཐོག་མར་རི་རབ་ཀྱི་རྩེ་དང། །ཕྱིས་དཔལ་ལྡན་འབྲས་སྤུངས་ཀྱི་མཆོད་རྟེན་ཡིན་ལ། གསུང་བ་པོ་ནི་
སྟོན་པ་ཤཱཀྱའི་རྒྱལ་པོ་འཁོར་ལོ་སྡོམ་པའི་རྣམ་པར་བསྟན་པ་ཉིད་ཡིན་ཏེ། མཁའ་འགྲོ་རྒྱ་མཚོ་ལས། རྩོད་པའི་དུས་ཀྱི་སའི་ནང་དུ། །བཅོམ་ལྡན་མཐའ་ཡས་པས་འདི་གསུངས། །ཤཱཀྱ་སེང་གེས་གསུངས་པའི་རྒྱུད། ཅེས་དང་
རྩ་རྒྱུད་ལས། དཔའ་བོས་མདོར་བསྡུས་གསུངས་པ་ཡིན། ཞེས་གསུངས་པས་སོ། །ཞུ་བ་པོ་ནི་ཕག་མོ་ཡིན་པར་དེ་ཉིད་ལས་བཤད་ལ། ཕྱག་རྡོར་གྱིས་ཞུས་པའི་ཚུལ་ཡང་ཡོད་དོ། །སྡུད་པ་པོ་ནི་མཁའ་འགྲོ་རྒྱ་མཚོར། བསྡུ་བ་
མཛད་པ་སོགས་རྣམས་ཀྱིས། །བདག་ལས་བགྲོད་པ་དེ་ཐོབ་བོ། །མ་མོ་ཐམས་ཅད་འདུས་རྣམས་ཀྱིས། །རྡོ་རྗེའི་གནས་རྣམས་སུ་བསྡུས་སོ། །གཅིག་ལ་གཅིག་གི་བཞེད་པ་ནི། །གསོལ་བ་འདེབས་ཤིང་གསོལ་འདེབས་
མཛད། བཅོམ་ལྡན་འདས་ཀྱིས་གསུངས་པ་ཡི། །ཚིག་འདི་ལ་ནི་མངོན་པར་དགའ། ཞེས་རྣལ་འབྱོར་མ་རྣམས་ཀྱིས་རྡོ་རྗེའི་གནས་ཨཽརྱ་ན་ལ་སོགས་པར་བསྡུས་པར་གསུངས་སོ། །གསུམ་པ་ནི། རྡོ་རྗེ་གདན་པས། ཡིག་མཁན་རིགས་
[066A]༄༅། །ལ་སྐལ་བར་ལྡན། །ཉ་ལྟོ་ཟ་ཞིང་དངོས་གྲུབ་བརྙེས། །ལཱུ་ཨི་པ་ཞེས་བྱ་བ་ཡི། །བླ་མ་དེ་ལ་ཕྱག་འཚལ་ལོ། ཞེས་བསྟོད་པའི་ཨཽརྱན་གྱི་སློབ་དཔོན་ཆེན་པོ་ཀུན་ཏུ་དགེ་བ་མཚན་གཞན་ལིའུ་ཨི་པ་ཞེས་
གྲགས་པ་གྲུབ་པའི་དབང་ཕྱུག་ཆེན་པོ་དེ་ཉིད་ཀྱིས་བདེ་མཆོག་གི་མངོན་པར་རྟོགས་པའི་གཞུང་མཛད་ཅིང། འདི་ལ་ཡང་ལ་བ་པ་ལ་སོགས་པས་མཛད་པའི་རྒྱ་འགྲེལ་བདུན་ཡོད་པར་གྲགས་སོ། །དེའི་དངོས་སློབ་རྒྱལ་པོ་དྷ་
རི་ཀ་པས་སྒྲུབ་ཐབས་དེ་ཉིད་ཀྱི་དཀྱིལ་ཆོག་མཛད་ལ། དེའི་སློབ་མ་རྡོ་རྗེ་དྲིལ་བུ་པས་རིམ་པ་གཉིས་རི་རིགས་པར་སྟོན་པའི་གཞུང་ལྔ་དང། གྲུབ་ཆེན་ནག་པོ་སྤྱོད་པས་མཛད་པའི་གཞུང་དྲུག་རྣམས་སུ་ཡོད་དོ། །གཉིས་པ་ལ་
གཉིས། སྒྲུབ་ཐབས་སྤྱིའི་ཆིངས་བཤད་པ་དང། སྒྲུབ་ཐབས་དངོས་བཤད་པའོ། །དང་པོ་ནི། རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། །ཨཱ་ལི་ཀཱ་ལི་ཞེས་བརྗོད་ནས། །རྒྱུ་སོགས་སྟོང་པ་
སྔོན་འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམ་བྱེད་མྱ་ངན་འདས། །ལག་པའི་མཆོད་པ་དབང་བསྐུར་བ། །གོ་ཆ་ཆེན་པོས་ཡང་དག་བསྲུང། །སྔགས་རྣམས་ཀུན་གྱིས་མཆོད་པར་
བྱ། །དེ་ལྟར་དེ་ཉིད་བཅུ་བཞི་ནི། །མདོར་བསྡུས་ནས་ནི་བཤད་པ་ཡིན། ཞེས་རྩ་རྒྱུད་ཀྱི་དོན་དེ་ཉིད་བཅུ་བཞིར་བསྡུས་པ་འདི་ལ་རྒྱུད་དོན་ཐམས་ཅད་བསྡུས་པ་དང། ནང་རྫོགས་རིམ་ལ་སྦྱར་བ་དང། ཕྱི་བསྐྱེད་རིམ་ལ་སྦྱར་

[006B] ཕྱི་མ་ཡི་དབང་དུ་བྱས་ན་གོས་ཀྱི་སྐད་དོད་བཱ་ས་ན་ཞེས་པ་གནས་ལའང་འཇུག་པས། སྒྲུབ་པ་པོས་གང་དུ་བསྒོམ་པའི་གནས་ཀྱི་དེ་ཉིད་བསྟན། ཕྱག་རྒྱ་ལྔའི་དེ་ཉིད་ཀྱིས་སྒྲུབ་པ་པོ་ཆས་སུ་འཇུག་ཚུལ་
བསྟན། ཤེས་རབ་ཡན་ལག་གི་དེ་ཉིད་ཀྱིས་སྒྲུབ་གྲོགས་ཕྱག་རྒྱ་བསྟན། ཕུར་བུ་དང་གུར་གྱི་དེ་ཉིད་ཀྱིས་བསྲུང་འཁོར་བསྟན། ཨཱ་ལི་ཀཱ་ལིའི་དེ་ཉིད་ཀྱིས་ཨཱ་ལིའི་དེ་ཉིད་དང་ཀཱ་ལིའི་དེ་ཉིད་གཉིས་བསྟན། རྒྱུ་སོགས་སྟོང་པ་སྔོན་
དུ་འགྲོ་བའི་དེ་ཉིད་ཀྱིས་ཡེ་ཤེས་ཀྱི་ཚོགས་གསོག་པ་སོགས་སྔོན་དུ་སྟོང་ཉིད་བསྒོམ་ཚུལ་བསྟན། འཇུག་པ་སྒྲ་ལ་སོགས་པའི་དེ་ཉིད་ཀྱིས་ནཱ་ད་ནམ་མཁར་འཇོག་པ་ནས་རྒྱུ་རྡོ་རྗེ་འཛིན་པ་ཧཱུཾ་ཡིག་ཏུ་བསྐྱེད་པའི་བར་བསྟན། བསྡུས་
པའི་སྦྱོར་པ་དང་ལྡན་པའི་དེ་ཉིད་ཀྱིས་འབྲས་བུ་རྡོ་རྗེ་འཛིན་པ་བསྐྱེད་པ་ནས་ཡེ་ཤེས་ཀྱི་འཁོར་ལོ་དང་དབྱེར་མེད་དུ་བྱེད་པའི་བར་བསྟན། བདུད་རྩི་ཚིམ་བྱེད་ཀྱི་དེ་ཉིད་ཀྱིས་ཕྱི་ནང་གསང་བའི་མཆོད་པ་རྣམས་བྱེད་ཚུལ་
བསྟན། མྱང་འདས་ཀྱི་དེ་ཉིད་ཀྱིས་ཉེར་བསྡུ་དང་རྣལ་འབྱོར་ཆེན་པོ་བསྒོམ་ཚུལ་བསྟན། གོ་ཆའི་དེ་ཉིད་ཀྱིས་ཡབ་ཡུམ་གཉིས་ལ་གོ་ཆའི་ལྷ་དང་ཡི་གེའི་གོ་ཆ་འགོད་ཚུལ་བསྟན། ལག་མཆོད་ཀྱི་དེ་ཉིད་ཀྱིས་རྒྱུད་འདིའི་
ཐུན་མོང་མ་ཡིན་པའི་ཁྱད་ཆོས་གཡོན་པའི་ཀུན་སྤྱོད་སོགས་དམ་ཚིག་རྣམས་ལ་སློབ་ཚུལ་བསྟན། དབང་བསྐུར་བའི་དེ་ཉིད་ཀྱིས་སློབ་མ་དང་ལྷ་ལ་དབང་བསྐུར་བའི་དེ་ཉིད་བསྟན། སྔགས་མཆོད་ཀྱི་དེ་ཉིད་ཀྱིས་རྒྱུད་འདིའི་ཐུན་མོང་

[007A]༄༅། །མ་ཡིན་པའི་ཁྱད་ཆོས་སྔགས་མཆོད་བྱེད་ཚུལ་རྣམས་བསྟན་ནོ། །གཉིས་པ་ལ་གསུམ། གང་གིས་བསྒོམ་པའི་རྟེན། གང་དུ་བསྒོམ་པའི་གནས། ཇི་ལྟར་བསྒོམ་པའི་ཚུལ་ལོ། །དང་པོ་ནི། བཤེས་
གཉེན་བསྟེན་ཚུལ་ནས་བཟུང་སྟེ། སྐྱེས་བུ་གསུམ་གྱི་ལམ་རིམ་ལ་བློ་ལེགས་པར་སྦྱངས་པ་ཅིག་དགོས་ཏེ། སྡོམ་འབྱུང་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ཞིང་གཡོ་སྒྱུ་མེད། མི་དགེ་བཅུ་ནི་ཡོངས་སུ་སྤངས། །
སེམས་ཅན་རྣམས་ལ་བྱམས་པར་བལྟ། །འབར་བའི་མེ་དང་དུག་བཞིན་དུ། །གཞན་གྱིས་ནོར་ལ་མི་རེག་ཅིང། །རྟག་པར་རྒྱུན་དུ་བླ་མ་མཆོད། །དམ་ཆོས་བལྟ་བར་སྤྲོ་བ་དང། །རྟག་ཏུ་སྦྱིན་པ་ལ་སོགས་དགའ། །འཇིག་རྟེན་ཕ་
རོལ་མངོན་པར་འདོད། །དེ་དག་སློབ་མར་རབ་བསྔགས་ཏེ། །དཀྱིལ་འཁོར་དགེ་བ་བསྟན་པར་བྱ། ཞེས་གསུངས་པའི་ཕྱིར་རོ། །དེའི་འཇུག་ཏུ་མཚན་ཉིད་དང་ལྡན་པའི་རྡོ་རྗེ་སློབ་དཔོན་ལེགས་པར་བསྟེན་ནས་དབང་བསྐུར་བ་ཐོབ་
ཅིང་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་བསྲུང་བ་ཅིག་དགོས་ཏེ། དེ་ཉིད་ལས། ཇི་ལྟར་ཉེ་བར་བསྟན་པ་བཞིན། །ཕྱི་ནས་དམ་ཚིག་སྤྱོད་པར་བརྩོན། །སྣོད་དུ་བྱས་པའི་རྒྱུ་ལས་ནི། །འཁོར་ལོ་ལ་སོགས་སྒོམ་རིམ་
གྱིས། །ཡང་དག་མན་ངག་ཕུན་ཚོགས་རྣམས། །འགྲུབ་པར་འགྱུར་རོ་གཞན་དུ་མིན། ཞེས་པ་ལྟར་རོ། །གཉིས་པ་ནི། མངོན་བརྗོད་ལས། རི་སུལ་དང་ནི་རི་རྩེ་དང། །ཆུ་བོ་ཆེན་པོའི་དོགས་དག་དང། །རྒྱ་མཚོ་ཆེན་པོའི་འགྲམ་

[007B] །ཤིང་གཅིག་དང་ནི་དགེ་བའི་གནས། །མ་མོའི་ཁྱིམ་མམ་དུར་ཁྲོད་དང། །སྣ་ཚོགས་དབེན་པའི་ས་ཕྱོགས་སམ། །ལྷ་ཁང་དང་ནི་མཆོད་རྟེན་ནམ། །ཁྱིམ་མམ་བཞི་མདོ་དག་ཏུ་ནི། །སྒྲུབ་པ་པོ་ཡིས་སྦྱོར་བསྒྲུབས་ན། །
འདོད་པ་ཀུན་གྱི་འབྲས་བུ་སྟེར། ཞེས་པའི་གནས་རྣམས་སམ། གཙོ་བོར་ཡིད་དང་མཐུན་པའི་གནས་སོ། །གསུམ་པ་ལ་གཉིས། རིམ་པ་དང་པོའི་སྐུ་གསུམ་གྱི་རྣམ་གཞག་རགས་པ་ཙམ་བརྗོད་པ་དང། སྐབས་སུ་བབས་པའི་
དོན་ཉིད་བཤད་པའོ། །དང་པོ་ནི། འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་འཆི་བ་ན། གཉིས་སྣང་རགས་པ་སྣང་མཆེད་ཐོབ་གསུམ་དང་བཅས་པ་འོད་གསལ་དུ་བསྡུས་པ་ནི་འཆི་བ་ཆོས་སྐུ་དང། དེ་ལས་བར་དོ་
གྲུབ་པ་ནི་བར་དོ་ལོངས་སྐུ་དང། བར་དོ་དེ་ཁུ་ཁྲག་གི་དབུས་སུ་སྐྱེ་བ་བླངས་པ་སྐྱེ་བ་སྤྲུལ་སྐུ་སྟེ་གཞིའི་སྐྱེ་ཤི་བར་དོ་གསུམ་ལ་སྐུ་གསུམ་གྱི་ཐ་སྙད་དང། ཁམས་དཀར་དམར་གཉིས་ལ་ཨཱ་ལི་ཀཱ་ལའི་ཐ་སྙད་སྡོམ་འབྱུང་ལས་མཛད་
དོ། །མངལ་དུ་རྩ་ཁམས་ཆགས་ཚུལ་ནི། རྩ་སྟོང་ཕྲག་དོན་གཉིས་ཀྱི་ནང་ནས་ཐོག་མར་སྙིང་གའི་རོ་རྐྱང་དབུ་མ་གསུམ་དང། དེ་ནས་གནས་ཉེར་བཞིའི་རྩ་དང། དེ་ནས་ལྷག་མ་གཞན་རྣམས་ཆགས་ལ། དེ་བཞིན་དུ་ཐོག་མར་སྙིང་གའི་
དྷཱུ་ཏཱིའི་ནང་གི་ཁམས་དཀར་དམར་ཆགས། དེའི་འོག་ཏུ་སྤྱི་བོ་དང་ལྟེ་བའི་རྩ་འཁོར་གྱི་དབུས་སུ་ཁམས་དཀར་དམར་གཉིས་རིམ་བཞིན་ཆགས། དེ་ནས་གནས་ཉེར་བཞིའི་རྩ་ནང་གི་ཁམས་རྣམས་ཆགས་པ་ཡིན་ནོ། །སྙིང་གའི་ཐིག་

[008A]༄༅། །ལེ་ལ་དཔའ་བོ་དང། ཧེ་རུ་ཀ་དང། དབྱིང་དང། ཧཱུཾ་ཡིག་དང། མི་ཤིགས་པའི་ཐ་སྙད་མཛད། ལྟེ་བའི་ཐིག་ལེ་ལ་ཨ་ཐུང་དང། གཏུམ་མོ་དང། བདག་མེད་མ་དང། ཕག་མོའི་ཐ་སྙད་མཛད། གནས་ཉེར་བཞིའི་
རྩ་ནང་གི་ཁམས་ལ་དཔའ་བོ་དང། རྩ་རྣམས་ལ་རྣལ་འབྱོར་མའི་ཐ་སྙད་མཛད་དོ། །མཐར་འཆི་བ་ན་རྩ་སྟོང་ཕྲག་དོན་གཉིས་ཀྱི་ནང་ནས་རྒྱུ་བའི་ཐིག་ལེ་རྣམས་སྙིང་གའི་དྷཱུ་ཏཱིའི་ནང་དུ་བསྡུས་ནས་འཆི་བ་འོད་གསལ་ཉམས་སུ་མྱོང་
བ་ཡིན་ནོ། །དེ་ན་སྐབས་འདིར་སྦྱངས་གཞིའི་རྣམ་གཞག་དེ་ལྟར་ཤེས་དགོས་ཏེ། སྒྲུབ་ཐབས་འདིར་དེ་དགེ་སྦྱོང་བ་ལ་འཇུག་པའི་ཕྱིར་རོ། །སྦྱང་གཞི་དེ་དག་སྤྱོད་པའི་དབང་དུ་མཛད་ནས་རྩ་བཤད་ཀྱི་རྒྱུད་རྣམས་ལས་སྒྲུབ་
ཐབས་བཞི་བཅུ་ཙམ་བཤད་ཅིང། དེ་དག་ཐམས་ཅད་ཀྱང་སྦྱང་གཞི་སྦྱོང་བ་དང། རྫོགས་རིམ་ཟབ་མོའི་སྨིན་བྱེད་དང། འབྲས་བུ་སྐུ་གསུམ་འགྲུབ་པ་ལ་འདུས་པ་བ་རྣམས་དང་ཁྱད་པར་མེད་ཀྱང། འདིར་ནི་སྤྱིར་དགའ་བ་
བཞི་དང་གཙོ་བོར་ལྷན་སྐྱེས་བསྒྲུབ་པའི་ཐབས་སྟོན་ཏོ། །གཉིས་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་སྔ་ཕྱིའི་བར་དུ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང། དངོས་གཞི་ལ་ཇི་ལྟར་
བྱ་བ་དང། མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། སྤྱིའི་སྔོན་འགྲོ་དང། སྐབས་འདིའི་སྔོན་འགྲོའོ། །དང་པོ་ལ་ནང་མཆོད་བྱིན་རླབས། སྔོན་འགྲོ་གཏོར་མ། བདག་བསྐྱེད་ཀྱི་མཆོད་པ་བྱིན་རླབས། རྡོ་རྗེ་སེམས་དཔའི་

[008B] །དང་པོ་ནི། སྒྲུབ་པ་པོ་རང་ཉིད་ཆས་སུ་འཇུག་པ་དང། རོ་གདན་ལ་འདུག་པར་མོས་པ་དང། བདུད་རྩི་རིལ་བུ་འམ་ནང་མཆོད་ཀྱིས་ཁ་དག་པར་བྱས་ལ། ཐོག་མར་ཧེ་རུ་ཀ་ཡུམ་བཅས་ཀྱི་སྐུར་བསྒོམ་
དགོས་ཏེ། རང་ཐ་མལ་གྱི་སྣང་ཞེན་དང་ལྡན་པས་ནང་མཆོད་སོགས་བྱིན་གྱིས་རློབ་མི་ནུས་པའི་ཕྱིར་རོ། །དེའི་འོག་ཏུ་ནང་མཆོད་བྱིན་གྱིས་བརླབས་པ་ལ་དགོས་པ་ཡོད་དེ། མཆོད་གཏོར་རྣམས་ལ་ནང་མཆོད་ཀྱིས་གཏོར་ནས་བགེགས་
བསད་དགོས་ལ། བཏུང་བ་ཐ་མལ་པས་དེ་དག་བྱ་མི་ནུས་པའི་ཕྱིར་རོ། །དེ་ཡང་རང་ལྷའི་རྣལ་འབྱོར་དང་ལྡན་པས་ལས་སྔགས་བརྗོད་ཅིང་དུ་མ་སྐྱེས་མ་དཔག་ཏུ་མེད་པ་སྤྲོས་ཏེ་བགེགས་བསྐྲད་པར་བསམ་པ་ནི་བསང་བ་དང། སྭ་
བྷཱ་ཝའི་སྔགས་བརྗོད་ནས་ནང་མཆོད་ཀྱི་རྫས་སྣོད་དང་བཅས་པས་མཚོན་པའི་མ་དག་པའི་སྣང་བ་སྦྱངས་ཏེ། བདེ་སྟོང་དབྱེར་མེད་ཀྱི་རྣམ་རོལ་དུ་བལྟ་བ་ནི་སྦྱང་བ་ཡིན་ནོ། །བསྐྱེད་པ་ནི་གཏོར་མ་བྱིན་རླབས་ལྟར་བྱ་བ་ཡིན་ལ། དྲིལ་
བུ་པས། དེ་སྟེང་ཨཱ་ལས་པདྨའི་སྣོད། དུམ་བུ་གཅིག་པ་ནང་དམར་པོ། ཞེས་བཤད་པ་ལྟར་ཐོད་པའི་ནང་དུ་རྫས་རྣམས་བཞག་པ་ལཱ་དགོས་པ་ཡོད་དེ། ཐོད་པའི་སྐད་དོད་ཀ་པཱ་ལ་བདེ་བ་སྐྱོད་བ་ལ་འཇུག་པ་དང། ཐོད་པར་ཐོད་
པའི་ཕྱི་དཀར་བས་སྟོང་པ་དང། ནང་དམར་བས་བདེ་བ་དང། དེ་ཉིད་ཐོད་པ་གཅིག་ལ་ཚང་བས་བདེ་སྟོང་དབྱེར་མེད་ཀྱི་ཡེ་ཤེས་མཚོན་པའི་རྒྱུ་མཚན་གྱིས་ཡིན་པའི་ཕྱིར་རོ། །ཤ་ལྔ་བདུད་རྩིའི་རྫས་སུ་འཇོག་པའི་རྒྱུ་མཚན་

[009A]༄༅། །ཡོད་དེ། དེ་ལ་སྦྱངས་རྟོགས་སྦར་གསུམ་བྱས་ནས་ལོངས་སྤྱད་ཅིང་ལྷ་ལ་ཕུལ་བས། དངོས་གྲུབ་མྱུར་དུ་འགུགས་པས་ལྕགས་ཀྱུ་ལྔ་དང། དངོས་གྲུབ་གསལ་བར་བྱེད་པས་སྒྲོན་མ་ལྔ་ཞེས་བཤད་
པའི་ཕྱིར་རོ། །དྲི་ཆེན་སོགས་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། དེ་དག་ལུས་ཟུངས་ཆགས་པའི་དྭངས་མ་ཡིན་པས། དེ་ལ་སྦྱངས་རྟོགས་སྦར་གསུམ་བྱས་ཏེ་ལོངས་སྤྱད་ཅིང་ལྷ་ལ་ཕུལ་བས། འཆི་མེད་
འགྲུབ་པའི་ཆ་ནས་ཡིན་པའི་ཕྱིར་རོ། །བདུད་རྩིའི་རྫས་རྣམས་ལུགས་འབྱུང་ལུགས་ལྡོག་གིས་བསྐྱེད་པ་ལ་དགོས་པ་ཡོད་དེ། རྫོགས་རིམ་དང། འབྲས་བུའི་སྐབས་སུ་ལྷན་སྐྱེས་ཀྱི་དགའ་བཞི་ལུགས་འབྱུང་ལུགས་ལྡོག་ཏུ་
འབྱུང་བ་དེ་མཚོན་བྱེད་ཡིན་པའི་ཕྱིར་རོ། །བདུད་རྩི་ལྔ་གཤེགས་པ་ལྔའི་ས་བོན་དང། ཤ་ལྔ་གཤེགས་མ་ལྔའི་ས་བོན་ལས་བསྐྱེད་ཅིང། ཡི་གེ་དེ་དག་གིས་མཚན་པར་བྱས་པ་ལ་དགོས་པ་ཡོད་དེ། བདུད་རྩི་ལྔ་གཤེགས་
པ་ལྔའི་ངོ་བོ་དང། ཤ་ལྔ་གཤེགས་མ་ལྔའི་ངོ་བོར་བྱིན་གྱིས་རློབ་པའི་ཆེད་ཡིན་པའི་ཕྱིར་རོ། །བྱིན་གྱིས་བརླབ་ཚུལ་དངོས་ནི་ཧཱུཾ་དཀར་པོ་ལས་བྱུང་བའི་ཁ་ཊཱཾ་ག་ཐོད་པར་ལྷུང་ནས་བྱིན་གྱིས་བརླབ་པའི་རྒྱུ་མཚན་ཡོད་དེ། ཁ་
ཏཱཾ་གས་མཚོན་པའི་ཧེ་རུ་ཀའི་ཐུགས་བདེ་སྟོང་གི་ཡེ་ཤེས་ཀྱི་ངོ་བོར་བྱིན་གྱིས་རློབ་པའི་ཆེད་ཡིན་པའི་ཕྱིར་རོ། །དེ་ནས་དབྱངས་གསལ་གྱི་ཡི་གེའི་གཟུགས་རྣམས་བདུད་རྩིའི་སྟེང་དུ་བསམ་ནས་ཡི་གེ་གསུམ་གྱི་ངོ་བོར་

[009B] །ཨཱ་ལི་ཀཱ་ལིས་མཚོན་པའི་བདེ་སྟོང་གི་ཡེ་ཤེས་སམ། རྡོ་རྗེ་གསུམ་གྱི་བདག་ཉིད་དུ་བྱིན་གྱིས་བརླབ་པའི་ཕྱིར་རོ། །གཉིས་པ་ནི། མཁའ་འགྲོ་རྒྱ་མཚོར་ཞིང་སྐྱོང་ལ་
གཏོར་མ་སྟེར་བར་བཤད་པ་ལྟར། དཀར་ཕྱོགས་སྐྱོང་བའི་ཕྱོགས་སྐྱོང་དང་ཞིང་སྐྱོང་སོགས་འཇིག་རྟེན་པ་རྣམས་ལ་གཏོར་མ་ཕུལ་ནས་འཕྲིན་ལས་བཅོལ་བ་ལ་དགོས་པ་ཡོད་དེ། སྒྲུབ་ཐབས་དངོས་གཞི་བསྒོམ་པ་ལ་
བགེགས་ཀྱི་བར་ཆད་མི་འབྱུང་བར་བྱ་བའི་ཆེད་ཡིན་པའི་ཕྱིར་རོ། །འཇིག་རྟེན་པ་རྣམས་འོད་གསལ་དུ་བཅུག་ནས་ལྷའི་སྐུར་བསྒོམས་པ་ལ་དགོས་པ་ཡོད་དེ། དེ་དག་ལ་ཕན་གདགས་པ་དང་སྒྲུབ་པ་པོ་རང་ཉིད་ཐ་མལ་གྱི་
སྣང་ཞེན་དང་བྲལ་བར་བྱ་བའི་ཆེད་ཡིན་པའི་ཕྱིར་རོ། །གཞན་རྣམས་སླ་ལ་སྔགས་དོན་ནི་མཚན་བུར་བཀོད་པ་ལྟར་ཡིན་ནོ། །ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ། རཱཀྵ་ས་བྷཱུ་ཏ། པྲེ་ཏ། པི་ཤཱ་ཙ། ཨུནྨཱ་ད། ཨ་བ་སྨཱ་ར། བཛྲ་ན་ཀ་ཌཱ་
ཀི་ནྱ་ད་ཡཿ་ཨི་མཾ་བ་ཡིཾ་གྲི་ཧྞནྟུ། ས་མ་ཡར་ཀྵནྟུ། མ་མ་སརྦ་སིདྡྷི་མམེ་པྲ་ཡ་ཙྪ་ནྟུ། ཡ་ཐཻ་པཾ། ཡ་ཐཻ་ཥྚཾ།  ཟོ་ཟོ། ཟོ་ཤིག་ཟོ་ཤིག་གནོད་སྦྱིན་ཐམས་ཅད། སྲིན་པོ་འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད། རོད་རྗེ་མཁའ་འགྲོ་
མཁའ་འགྲོ་མ་རྣམས་ལ་སྟེར་བས། གཏོར་མ་འདི་གཟུང་དུ་གསོལ། དམ་ཚིག་བསྲུང་བ་གྱིས་ཤིག་བདག་ལ་དངོས་གྲུབ་ཐད་སྩལ་དུ་གསོལ། ཇི་ལྟར་འདོད་པ། དེ་ལྟར་

[010A]༄༅། །བཧུཾ་ཛ་ཐ། བི་པ་ཐ། ཛི་གྷྲ་ཐ། མཱ་ཏི་ཀྲ་མ་ཐ། མ་མ་སརྦཱ་ཀཱ་རྟ་ཡཱ། སང་སུ་ཁཾ་བི་ཤུདྡྷ་ཡེ། ས་ཧ་ཡི་ཀ། བྷ་ཝནྷུ་ཧཱུཾ་ཧཱུཾ་ཕཿཊ་ཕཿཊ་སཱཧཱ། །གསུམ་པ་ནི། སྡོམ་འབྱུང་ལས། མཆོད་ཡོན་ཞབས་བསིལ་བསང་
གཏོར་དག་ཅེས་དང།  བཟའ་བ། བཏུང་བ། མྱང་བར་གྱིས། རིམ་པ་ལས་མ་འངའ་བར། བདག་གི་དགོས་པ་ཐམས་ཅད། བདེ་བ་དམ་པ་རྣམ་པར་དག་པའི། གྲོགས་མཛད་དུ་གསོལ་ ། མེ་ཏོག་བདུག་པ་མར་མེ་དྲི། །དེ་བཞིན་ཞལ་ཟས་དབུལ་བར་བྱ། ཞེས་གསུངས་པས་
ཆུ་བཞི་ཉེར་སྤྱོད་རོལ་མོ་དང་བཅས་པ་ཡིན་ལ། བིརྭ་པས། དེ་རྗེས་ཡི་གེ་གསུམ་སྔགས་ཀྱིས། །མངོན་པར་བསྔགས་པའི་དམ་ཚིག་ཆུས། །མཆོད་རྫས་དག་ལ་བསང་གཏོར་བྱ། ཞེས་དང། བཧུ་བ་བློ་ལྡན་གྱིས། བི་མུ་མར་འདི་
ལེགས་བཀང། །བགེགས་ཀུན་རྣམ་པར་སེལ་བར་བྱེད། ཅེས་བཤད་པ་ལྟར། ནང་མཆོད་གཏོར་ལ་བསང་སྦྱང་སྔར་བཞིན་དུ་བྱའོ། །དེ་ནས་ཀཾ་ལས་ཐོད་པའི་སྣོད་རྣམས་སུ། ཧཱུཾ་ལས་མཆོད་རྫས་རྣམས་དང་བཞིན་སྟོང་ཉིད། རྣམ་
པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་བསམ་སྟེ། བརྟག་གཉིས་ལས། སྣ་ཚོགས་ཧཱུཾ་ལས་རྫོགས་པ་དང། །མེ་ཏོག་ལ་སོགས་དབུལ་བར་བྱ། ཞེས་གསུངས་
པས་སོ། །མཆོད་རྫས་རྣམས་ཧཱུཾ་ཡིག་ལས་བསྐྱེད་པ་ལ་དགོས་པ་ཡོད་དེ། ཧཱུཾ་ཡིག་གཙོ་བོའི་ཐུགས་གཉིས་སུ་མེད་པའི་ཡེ་ཤེས་ཀྱི་ས་བོན་ཡིན་པས། ཡེ་ཤེས་དེ་ཉིད་མཆོད་རྫས་ཀྱི་རྣམ་པར་ཤར་བར་མོས་དགོས་པའི་

[010B] །བཞི་པ་ནི། སྙིང་པོ་རྒྱན་ལས། སངས་རྒྱས་ཀུན་གྱི་སྐུ་གཅིག་པུ། །པད་དཀར་ཟླ་བའི་དབུས་གནས་ཤིང། །རྡོ་རྗེ་དྲིལ་བུ་རྒྱན་སྤྲས་པའི། །རྡོ་རྗེ་སེམས་དཔའ་ལེགས་དམིགས་ཤིང། །ཡི་གེ་བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་
བཟླས། །ལྟུང་སོགས་བྱིན་གྱིས་བརླབ་འགྱུར་བས། །འཕེལ་བ་རུ་ནི་མི་འགྱུར་ཞེས། །གྲུབ་པ་མཆོག་རྣམས་ཀྱིས་བཤད་པས། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་པར་དག་པའི་བདག་
ཉིད་འགྱུར། ཞེས་བཤད་ཅིང། བཟླས་བྱའི་སྔགས་ནི། ཨོཾ་བཛྲ་དཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། དྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་ར་སྟོ་མེ་བྷ་ཝ། སུ་པོ་ཥྱོ་
མེ་བྷ་ཝ། སརྦ་སི་དཧི་མམེ་པྲ་ཡཙྪ།  སྐུ་རྡོ་རྗེ་རྡོ་རྗེ་ཁྲག་འཐུང། དམ་ཚིག་གོ་རྗེས་སུ་སྐྱོངས། ཁྲག་འཐུང་ཉིད་ཀྱིས་ཉེ་བར་གནས་བར་མཛོད། བསྟན་པའི་བདག་ལ་དངོས་པོར་མཛོད་བདག་ལ་དགྱེས་པའི་དངོས་པོར་མཛོད། བདག་ལ་ཆགས་པའི་དངོས་པོར་མཛོད་
བདག་ལ་ཤིན་ཏུ་རྒྱས་པའི་དངོས་པོར་མཛོད། ཐམས་ཅད་དངོས་གྲུབ་བདག་ལ་སྩལ་དུ་གསོལ།  སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཿ་ཀུ་རུ་ཧཱུཾ། ཧ་ཧ་ཧ་ཧ་ཧོ། བྷ་ག་ཝན། བཛྲ་ཧེ་རུ་ཀ་མཱ་མེ་མུ་ཉྩ། ཧེ་རུ་ཀོ་བྷ་ཝ། མཧཱ་ས་མ་ཡ་སཏ་ཨཱ་
ཞེས་པའི་སྔགས་དོན་དངོས་ཟིན་ཙམ་ནི་མཚན་བུ་ལྟར་རོ།།  ཐམས་ཅད་ལས་ཀུན་ལ་ཡང་བདག་གི་སེམས་ཀྱི་དཔལ་དུ་མཛོད། ཐུགས་རྡོ་རྗེ། ཡེ་ཤེས་ལྔ། བཅོམ་ལྡན་འདས། རྡོ་རྗེ་ཁྲག་འཐུང་བདག་ལ་གྲོལ་བར་མཛོད་ཁྲག་འཐུང་དངོས་པོ། ཆེན་པོ་དམ་ཚིག་སེམས་དཔའ་གསུང་རྡོ་རྗེ་

[011A]༄༅། །གཉིས་པ་སྐབས་འདིའི་སྔོན་འགྲོ་ལ་བཞི། སྒོ་གསུམ་དག་པར་བྱས་ནས་ཚད་མེད་བཞི་བསྒོམ་པ། ཕུང་ཁམས་སྐྱེ་མཆེད་བྱིན་གྱིས་བརླབ་པ། བསྲུང་འཁོར་བསྒོམ་པ། ཚོགས་བསག་པའོ། །དང་
པོ་ནི་ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཡིན། །རུ་ནི་བཀོད་དང་བྲལ་བ་སྟེ། །ཀ་ནི་གང་དུའང་མི་གནས་པ། ཞེས་པའི་དོན་མཁའ་འགྲོ་རྒྱ་མཚོར། ཨེ་ཝཾ་ལ་སོགས་གཉིས་མེད་པའང། །
ཤྲཱི་ཞེས་བྱ་བའི་ཡི་གེ་དེས་བརྗོད། །ཧེ་ཡིག་སྙིང་ག་ནས་ཀུན་ཏུ། །ཧེ་རུ་ཀ་སོགས་རང་འཁོར་འགྲོ། སྒོམ་པ་ཀུན་གྱི་འབྱུང་གནས་ལས། །འཛིན་པ་ལ་སོགས་རྣམ་བསྐྱེད་འགྱུར། །དེ་ནི་རྒྱུ་སྟོང་བདག་ཉིད་དེ། །རྒྱུའི་བདག་
ཉིད་དུ་མི་རྟོག་པའོ། །རང་བཞིན་ཆོས་བདག་མེད་པ་ཉིད། །དེ་ནི་སྟོང་པའི་རྣལ་འབྱོར་གནས། །བཀོད་པ་གང་ཟག་བདག་མེད་པ། །རྟོག་པའི་དྲ་བ་ཆེན་པོ་ནི། །རུ་ཡིག་རྐྱེན་གྱི་བདག་ཉིད་ཅན། །དེ་ནི་བདག་གི་བཀོད་བྲལ་བའོ། །
སླར་བརྗོད་ཀ་ནི་མ་ལུས་པའི། །བདག་གི་གཉིས་བྱར་མེད་ཤེས་གང། །གང་ཕྱིར་ཅི་ལའང་མི་གནས་པ། །དེ་ཕྱིར་ཀ་ཞེས་བྱ་བར་བརྗོད། ཅེས་པ་ལྟར་ཧེ་ཡིག་གིས་ཆོས་ཀྱི་བདག་མེད་དང། རུ་ཡིག་གིས་གང་ཟག་གི་
བདག་མེད་དང། ཀ་ཡིག་གིས་ཡུལ་ཅན་ཡེ་ཤེས་དང། ཤྲཱི་ཡིག་གིས་ཡུལ་སྟོང་པ་ཉིད་དང། ཡུལ་ཅན་བདེ་བ་ཆེན་པོའི་ཡེ་ཤེས་གཉིས་ཆུ་ལ་ཆུ་བཞག་པ་བཞིན་རོ་གཅིག་ཏུ་གྱུར་པར་མོས་པའི་ཨེ་ཝཾ་གྱི་དོན་ཐབས་

[011B] །དེ་འདྲ་བའི་བདེ་སྟོང་དབྱེར་མེད་ཀྱི་ཡེ་ཤེས་རྣམ་པ་ཧེ་རུ་ཀ་ཡུམ་བཅས་ཀྱི་སྐུར་ལངས་ལ་དྲང་ངེས་ཀྱི་ཧེ་རུ་ཀ་ངའོ་སྙམ་དུ་
བྱས་ནས་ཡི་གེ་བཞི་བརྗོད་པ་ནི་ལུས་དག་བྱེད་ཀྱི་རྣལ་འབྱོར་ཡིན་ཏེ། སྡོམ་འབྱུང་ལས། ཕྱག་གཉིས་ཧེ་རུ་ཀར་སྦྱོར་ལྡན། ཞེས་གསུངས་པའི་ཕྱིར་རོ། །དེ་ནས་ཧེ་རུ་ཀའི་ང་རྒྱལ་གྱིས་དབྱངས་གསལ་གྱི་ཕྲེང་བ་ལྟེ་བར་ལན་
གསུམ་བཀོད་ཅིང་ངག་ནས་ཀྱང་བརྗོད་དེ། དེ་ལས་འཁོར་ལོ་གསུམ་གྱི་ལྷ་ཚོགས་སྤྲོ་བསྡུ་བྱས་ནས་སྒྲ་ཐམས་ཅད་ཨཱ་ལི་ཀཱ་ལིའི་རྣམ་པར་ཤར་བར་བསྒོམ་པ་ནི་ངག་དག་བྱེད་ཀྱི་རྣལ་འབྱོར་ཏེ། ཀུན་སྤྱོད་ལས། རྣལ་འབྱོར་པ་ཡིས་
དང་པོར་བརྗོད། ཅེས་བཤད་པས་སོ། །དེ་དག་ལ་དག་པ་གསུམ་གྱི་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། སྒོ་གསུམ་ལ་ཐ་མལ་གྱི་སྣང་ཞེན་དག་བྱེད་ཀྱི་རྣལ་འབྱོར་ཡིན་པའི་ཕྱིར་རོ། །དང་པོར་དག་པ་གསུམ་གྱི་རྣལ་
འབྱོར་བསྒོམས་པ་ལ་དགོས་པ་ཡོད་དེ། འཆད་པར་འགྱུར་བའི་སྒོ་གསུམ་གྱི་བྱ་བ་ཐམས་ཅད་དག་པ་གསུམ་ལྡན་གྱི་རྣལ་འབྱོར་དུ་འཆར་བའི་ཆེད་ཡིན་པའི་ཕྱིར་རོ། །དེའི་རྗེས་སུ་སྡོམ་འབྱུང་ལས། གཞན་ཕན་བསམ་པ་བྱམས་པ་
སྟེ༑ ༑སྙིང་རྗེས་གཞན་གྱི་སྡུག་བསྔལ་འཇོམས། །གཞན་བདེས་ཚིམ་པ་དགའ་བ་སྟེ། །སེམས་ཅན་གཞན་སྙོམས་བཏང་སྙོམས་སོ། ཞེས་གསུངས་པ་ལྟར། ཚངས་པ་མི་གནས་པའི་མྱང་འདས་ཐོབ་བྱེད་ཚད་མེད་བཞི་བསྒོམས་

[012A]༄༅། །པ་ལ་དགོས་པ་ཡོད་དེ། འཆད་པར་འགྱུར་བའི་ལམ་ཐམས་ཅད་ཐེག་ཆེན་གྱི་ཉམས་ལེན་དུ་བྱ་བའི་ཆེད་ཡིན་པའི་ཕྱིར། །གཉིས་པ་ནི། དཔྲལ་བ་ལ་སོགས་པའི་གནས་དྲུག་ཏུ་བཧྲུཾ་ལ་སོགས་པའི་ས་བོན་དྲུག་
ལས་རིགས་དྲུག་བསྐྱེད་དེ། བདེ་སྟོང་དབྱེར་མེད་ཀྱི་ཡེ་ཤེས་ལྷ་དེ་དག་གི་རྣམ་པར་ཤར་བ་ལ་དམིགས་ནས་རང་གི་ཕུང་སོགས་དང་ངོ་བོ་དབྱེར་མེད་དུ་བྱས་ཏེ་ང་རྒྱལ་དང་གསལ་སྣང་བསྒོམ་པ་ཡིན་ཏེ། ཁྱད་པར་གསལ་
བྱེད་ལས། རིམ་པས་དཔྲལ་བ་ལྟེ་བ་མགྲིན། །རྐང་པ་སྙིང་དང་སྤྱི་བོ་རུའོ། །ཞེས་བཤད་པའི་ཕྱིར་རོ། །ཧེ་རུ་ཀ་ནི་མི་བསྐྱོད་པའི་ངོ་བོ་ཡིན་ཅིང་ཕུང་པོ་ལྔའི་དེ་བཞིན་ཉིད་དག་བྱེད་ཡིན་པས་སྤྱི་བོར་བསྒོམ་དགོས་ཏེ། ཕུང་པོ་ཕྱི་མ་བཞི་
གཟུགས་ཕུང་ལ་བརྟེན་ལ། གཟུགས་ཕུང་གི་རྟེན་གྱི་གཙོ་བོ་བྱང་སེམས་སྤྱི་བོར་གནས་པའི་ཕྱིར་རོ། །མིག་ལ་སོགས་པའི་གནས་དྲུག་ཏུ་ཨོཾ་ལ་སོགས་པའི་ས་བོན་དྲུག་ལས་ས་སྙིང་སོགས་དྲུག་དང། དེ་བཞིན་དུ་ལྟེ་བ་ལ་
སོགས་པའི་གནས་ལྔར་ལཾ་ལ་སོགས་པའི་ས་བོན་ལྔ་ལས་སྤྱན་མ་ལ་སོགས་པའི་ཡུམ་ལྔ་བསྐྱེད་དེ། བདེ་སྟོང་གི་ཡེ་ཤེས་ལྷ་དེ་དག་གི་རྣམ་པར་ཤར་བར་དམིགས་ནས་རང་གི་སྐྱེ་མཆེད་དང། ཁམས་རྣམས་དང་ངོ་བོ་
དབྱེར་མེད་དུ་བྱས་ནས་ང་རྒྱལ་གསལ་སྣང་བསྒོམ་པ་ཡིན་ཅིང་པདྨའི་དྲ་བ་ཅན་ལ་རྡོ་རྗེ་དབྱིངས་ཀྱི་དབང་ཕྱུག་མར་བཤད་དོ། །དེ་དག་ལ་ཕུང་ཁམས་སྐྱེ་མཆེད་བྱིན་གྱིས་རློབ་པའི་རྣལ་འབྱོར་ཞེས་བྱ་སྟེ། རང་གི་ཕུང་ཁམས་

[012B] །དེ་ནས་ཨོཾ་པྲ་ཀྲི་ཏ་ཞེས་སོགས་བསྡོད་ནས་དེའི་དོན་བསམས་ཏེ། རང་བཞིན་གྱིས་ཡོངས་སུ་དག་པའི་ཆོས་ཐམས་
ཅད་རང་བཞིན་གྱིས་ཡོངས་སུ་དག་པ་ནི་ངའོ་སྙམ་དུ་ང་རྒྱལ་བརྟན་པོ་བཟུང་བར་བྱ་བ་ཡིན་པའི་ཕྱིར་རོ། །གསུམ་པ་ནི། བདེ་མཆོག་གི་སྐོར་ལ། འཁོར་ལོ་སེར་པོ་རྩིབས་བཅུ་ཁྲོ་བོ་དང་བཅས་པ་བསྒོམ་པ་སོགས་བསྲུང་འཁོར་རྒྱས་
འབྲིང་བསྡུས་གསུམ་ཡོད་ཀྱང། འདིར་ནི་འབྲིང་གི་དབང་དུ་མཛད་པས། དེའི་ཚུལ་ཡང་བདག་ཉིད་ཧེ་རུ་ཀའི་ང་རྒྱལ་གྱིས། གཡོན་པའི་མཐེབ་མཛུབ་ཀྱིས་སེ་གོ་ལ་ཕྱོགས་བཞིར་བརྡབ་ཅིང་སྤྲོས་པའི་ཞལ་བཞི་པའི་སྔགས་
འོད་ཟེར་དང་བཅས་པ་ཡོངས་སུ་གྱུར་པ་ལས་སྣ་ཚོགས་རྡོ་རྗེའི་ར་བ་གྲུ་བཞི་པ་དང། སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་སྤྲོས་པའི་རྡོ་རྗེའི་ས་གཞི་དང། རྡོ་རྗེ་རྩེ་ལྔ་པ་ཁ་གྱེས་པ་མདའི་མདེའུ་ལྟར་འབིགས་པར་བྱེད་པ་ཕན་
ཚུན་དུ་བསྣོལ་མར་འཁྱུག་པས། བགེགས་ལ་སོགས་པའི་སྤྱི་བོ་ནས་རྐང་མཐིལ་གྱི་བར་ཐལ་བྱུང་དུ་འབིགས་པའི་མདའི་དྲ་བ་དང། ར་བའི་རྒྱ་དང་མཉམ་པའི་དབྱིབས་གྲུ་བཞི་པ་རྩེ་མོ་ཇེ་ཕྲར་སོང་བའི་རྡོ་རྗེའི་གུར་དང། དེའི་འོག་
ཏུ་རྡོ་རྗེའི་རང་བཞིན་གྱི་བླ་གྲེ། རྡོ་རྗེ་ཆེ་བའི་ཁོང་སེང་རྣམས་ཀྱང་རྡོ་རྗེ་ཆུང་བས་བར་མཚམས་མེད་པར་གཏམས་པས་སྲ་བའི་རང་བཞིན་ཅན། ཐམས་ཅད་ཀྱང་ཕྱི་རོལ་དུམ་བུ་གཅིག་ཏུ་གྱུར་པས་སེད་མེད་པར་བསྒོམ་པར་བྱ་ལ་

[013A]༄༅། །དེའི་ཕྱི་རོལ་དུ་རྡོ་རྗེའི་མེ་དཔུང་རབ་ཏུ་འབར་བ་དཀར་ཕྱོགས་རྣམས་ཀྱིས་འོད་ཟེར་གྱི་ཕུང་པོར་མཐོང་ཞིང། བགེགས་རྣམས་ཀྱིས་བསྲེག་པའི་རང་བཞིན་ཅན་བལྟ་མི་བཟོད་པར་བསྒོམ་དགོས་ཏེ་
རྩ་རྒྱུད་ལས། ར་བ་རྣམས་ནི་ཕྱོགས་སུ་དགོད། །འོག་ཏུ་ཡང་ནི་མཚོན་ཆ་དགོད། །འཁོར་ལོ་བདག་ཉིད་མཚོན་ཆ་མཉམ། །སྟེང་དུ་མདའ་ཡི་དྲ་བ་བྱ། །སླར་ཡང་བདག་ཉིད་མཁའ་སྤྱོད་དུ། །གུར་བཅས་འདི་ནི་གོ་ཆར་འགྱུར། །དེ་
ལྟར་གོ་ཆ་དེ་བགོས་ན། །སུམ་ཅུ་པས་ཀྱང་མི་ཕྱེད་དོ། ཞེས་གསུངས་པའི་ཕྱིར་རོ། །དེ་ཡང་ར་བའི་དཔངས་ནི་སྟེང་ཚངས་པའི་འཇིག་རྟེན་ནས། འོག་གསེར་གྱི་ས་གཞི་ལ་ཐུག་པ་དང། རྒྱར་ལྕགས་རིའི་བར་རམ། བློས་ཇི་ལྟར་
འཚམས་པ་བསྒོམ་ཞིང། སྣ་ཚོགས་རྡོ་རྗེའི་ལྟེ་བ་ལ་ཧཱུཾ་ཡིག་གིས་མཚན་ཚུལ་ནི། རྡོ་རྗེའི་ལྟེ་བ་ཟླུམ་པོའི་དབུས་སུ་ཧཱུཾ་ཡིག་ལངས་པ་སྙིང་པོ་ལྟར་སེམས་པའོ། །དེ་ནས་ཨོཾ་མེ་རཱི་ནི་སོགས་བརྗོད་དེ་སྔགས་དོན་ནི་རིམ་པ་བཞི་ནས་
གཞི་རྡོ་རྗེའི་རང་བཞིན་དུ་འཆིང་བ་དང། རྡོ་རྗེའི་ར་གུར། བླ་བྲེ། མདའི་དྲ་བ། མེ་རི་ཞེས་པ་དང། པཾ་གཉིས་དང། སཾ་དང་ཁཾ་ནི་གུར་དང། མདའི་དྲ་བ་དང། ར་བ་དང། བླ་བྲེ་རྣམས་ཀྱི་མིང་ཡིག་དང་པོ་སྟེ། དེ་རྣམས་ལ་བདེ་སྟོང་གི་
རྒྱས་བཏབ་ནས་བྱིན་གྱིས་བརླབ་པའོ། །དེ་ལྟར་བྱས་པ་ལ་དགོས་པ་ཡོད་དེ། སྒྲུབ་ཐབས་དངོས་གཞི་བསྒོམ་པ་ལ་བགེགས་ཀྱི་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །དེའི་འོག་ཏུ་རྩ་རྒྱུད་ལས། སྐད་ཅིག་གིས་ནི་

[013B] །བདེ་བའི་དཀྱིལ་འཁོར་བསྲུང་དོན་དུ། །གདུག་པ་ཐམས་ཅད་ཁྱད་པར་གྱི། །འདི་ནི་རྙེད་པ་ཙམ་གྱིས་ཀྱང། །བརྟག་མི་དགོས་པར་འཆི་བར་འགྱུར། ཞེས་དང། ཀུན་སྤྱོད་ལས་ཀྱང། ཁྲོ་བོ་རྣམ་རྒྱལ་ལ་སོགས་
པ༑ ༑སྒོ་དང་མཐའི་མཚམས་རྣམས་སུ། །སྣ་ཚོགས་འདུལ་བའི་ཐབས་ཅན་གྱིས། །སེམས་ཅན་དོན་ལ་བརྩོན་པར་མཛད། ཅེས་བཤད་པ་ལྟར་སྒོ་མཚམས་མ་བརྒྱད་བསྐྱེད་ནས། མངོན་བརྗོད་ལས། བགེགས་ཀུན་གྱི་ནི་
ཀླད་པ་ལ། །རྡོ་རྗེ་ཕུར་བུ་དགོད་ཅིང་མནན། །ལུགས་འབྱུང་ལུགས་ལས་ལྡོག་པ་ཡི། ཞེས་འབྱུང་བ་ལྟར་ཕུར་བུ་འདེབས་པ་ལ་གཞན་རྣམས་གོ་སླ་ལ། གྷ་གྷ་སོགས་ཀྱི་སྔགས་དོན་ནི། ཨོཾ་ལ་ཨ་ཨུ་མ་གསུམ་ཡོད་པའི་
ཨ་ལ་ཨུ་ཞུགས་པས་ཨོ་རུ་སོང་བའི་སྟེང་དུ་མ་ཡིག་གི་ཐིག་ལེ་བཞག་པས་ཨོཾ་ཡིན་ལ། ཡི་གེ་གསུམ་པོ་འདིས་སྐུ་གསུང་ཐུགས་གསུམ་མཚོན། དེ་གསུམ་ཨོཾ་ཡིག་གཅིག་ཏུ་གྱུར་པས་རྡོ་རྗེ་གསུམ་དབྱེར་མི་ཕྱེད་
པ་མཚོན། མཚོན་དོན་དེ་དྲན་པའི་སྒོ་ནས་ཨོཾ་ཞེས་བརྗོད་ན་ཕན་ཡོན་བདུན་འབྱུང་སྟེ། རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་དང་ནོར་སྟེར་དཔལ་དང་གཡང། །སྐལ་བཟང་རྣམ་པ་དང་ལྡན་ཞིང། །དམ་བཅའ་བ་དང་
བཀྲ་ཤིས་དོན། །ནོར་བུ་འཛིན་པའི་སྙིང་པོ་ཡིན། ཞེས་གསུངས་པའི་ཕྱིར་རོ། །གྷ་གྷ་ནི་གསོད་བྱེད་ལ་བོད་པ་དང། གྷཱ་ཏ་ཡ་གཉིས་ནི་ཆོམས་ཤིག་པ་གཉིས་དང། སརྦ་དུཥྚཾ་ནི་མ་རུངས་པ་ཐམས་ཅད། ཕཊ་ནི་དོན་དེ་གསལ་

[014A]༄༅། །བར་བྱེད་པའི་ས་བོན་དང། །ཀཱི་ལ་ཡ་ཀཱི་ལ་ཡ་སརྦ་པཱ་བཾ་ནི་སྡིག་པའི་བསམ་པ་ཅན་ཐམས་ཅད་ཕུར་བུས་ཐོབ་པ་མི་འགུལ་བར་གྱིས་ཤིག་དང། ཕཊ་ནི་དགས་པ་དང། ཧཱུཾ་གསུམ་ནི་དེ་ཁོ་ན་ཉིད་བསྐུལ་བ་
དང༑ བཛྲ་ཀཱི་ལ་ཡ་བཛྲ་དཧར་ཨཱཛྙཱ་པ་ཡ་ཏི་ནི་རྡོ་རྗེ་ཕུར་བུ་རྡོ་རྗེ་འཆང་གི་བཀའ་ཉོན་ཅིག་ཅེས་པ་དང། ཀཱ་ཡ་ཝཱ་ཀ་ཙེཏྟ་བཛྲ་ཀཱི་ལ་ཡ་ནི་བགེགས་ཀྱི་ལུས་ངག་ཡིད་གསུམ་རྡོ་རྗེ་ཕུར་བུས་ཐོབས་ཤིག་པ་དང། ཧཱུཾ་ཕཊ་ནི་སླར་
ཡང་བསྐུལ་བའི་དོན་དང། ཕྱི་མའི་སྔགས་དོན་ནི། རྡོ་རྗེ་ཐོ་བ་རྡོ་རྗེ་ཕུར་བུ་རྡུངས་ཤིག་པའོ། །ལྷག་མ་སྒྲུབ་ཐབས་ལྟར་བྱ་དགོས་ཏེ། དྲིལ་བུ་བས། ཐོ་བས་བརྡུངས་ཏེ་ཕུར་པ་གདབ། །བགེགས་རྣམས་རྫོགས་པའི་བྱང་ཆུབ་འགྱུར་
ལྷ་མོ་འོང་གྱུར་འདུས་འཕྲོས་པས། །རྡོ་རྗེ་པདྨ་འཁོར་ལོ་མ། ཞེས་གསུངས་པའི་ཕྱིར་རོ། །དེ་དག་ནི་ཕྱིའི་བགེགས་མི་འབྱུང་བའི་ཕྱིར་ཡིན་ལ། བདེ་སྟོང་གི་རྣམ་རོལ་ཏུ་བལྟ་བ་ནི་བསྲུང་འཁོར་འཁོར་བའི་རྒྱུ་ལས་འདས་པའི་
མཆོག་གི་ལམ་དུ་བྱ་བ་དང། བགེགས་ལ་ཕན་གདགས་པ་དང། འགྲོ་བ་རྣམས་ཀྱང་བགེགས་དང་བྲལ་བར་བསྒོམ་པ་ནི། བསྲུང་འཁོར་བྱང་ཆུབ་ཀྱི་སེམས་ཀྱིས་ཟིན་པར་བྱེད་པའོ། །བཞི་པ་ཚོགས་བསག་པ་ལ་གཉིས་
སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེ་གནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཀྱི་ཚོགས་བསག་པ། དེའི་འོག་ཏུ་འཆི་བ་མངོན་དུ་བྱས་པ་

[014B] །དང་པོ་ནི་སྡོམ་འབྱུང་ལས། འོད་ཟེར་ཕྲེང་བ་སྤྲོ་བར་བྱ། །དེ་ཡི་སྣང་བ་ལས་མདུན་དུ། །བླ་མ་སངས་རྒྱས་སོགས་དང་བར། །ཕྱག་འཚལ་མེ་
ཏོག་བདུག་སོགས་ཀྱིས། །མཆོད་དེ་བཟོད་གསོལ་བླ་ན་མེད། །དཀོན་མཆོག་གསུམ་ལ་སྐྱབས་འགྲོ་ཞིང། ཞེས་གསུངས་པ་ལྟར་རང་གི་ཐུགས་ཀའི་ཡེ་ཤེས་ལྔའི་རང་བཞིན་ཅན་གྱི་ཧཱུཾ་ཡིག་གི་འོད་ཟེར་གྱིས་ཚོགས་ཞིང་
སྤྱན་འདྲེན་པ་ཡིན་ལ། ཧཱུཾ་ཡིག་ཡེ་ཤེས་ལྔར་འཇོག་ཚུལ་ཡང་ཡོད་དེ། ཨ་བྷྱས། ཨུ་དང་ཧ་མགོ་བོ་ཐིག་ལེ་ནཱ་ད་དང་བཅས་པ་རིམ་བཞིན་བྱ་བ་སྒྲུབ། སོར་རྟོག་མཉམ་ཉིད། མེ་ལོང། ཆོས་དབྱིངས་ཏེ་ཡེ་ཤེས་ལྔར་
བཤད་པའི་ཕྱིར་རོ། །གང་ནས་སྤྱན་འདྲེན་པའི་གནས་ཀྱང་གཞག་ཏུ་ཡོད་དེ། དང་པོར་གང་དུ་སངས་རྒྱས་པའི་གནས་འོག་མིན་ནས་སྤྱན་འདྲེན་པར་ཨ་བྷྱཱ་ཀ་རས་བཤད་པའི་ཕྱིར། དེ་ནས་བླ་མ་དང་ལྷ་ལ་སྡོམ་འབྱུང་
ནས་འབྱུང་བ་ལྟར་ཕྱག་བྱས་ལ། ཆུ་གཉིས་ཉེར་སྤྱོད་རིག་མ་བཅུ་དྲུག་དང་བཅས་པས་མཆོད་པ་ཡིན་ལ། དེའི་ཆ་དམིགས་པ་ཡིད་ལ་བྱ་བའི་ཚུལ་ཡང་ཡོད་དེ། ཨོཾ་ཞེས་པ་དང་མཉམ་དུ་མཆོད་པའི་ལྷ་མོ་རང་རང་གི་མཆོད་
རྫས་འཛིན་པ་ནམ་མཁའ་གང་བ་སྤྲོས། རང་རང་གི་མིང་སྔགས་བརྗོད་པའི་ཆེ་མཆོད་པས་མཆོད་ཡུལ་རྣམས་བདེ་བ་ཆེན་པོས་མཉེས་པར་བྱས་སཱཧཱ་རང། ཧཱུཾ་ཕཊ་ཀྱི་སྐབས་སུ་སྙིང་གར་བསྡུ་བ་ཡིན་པའི་ཕྱིར། འདི་དག་དང་

[015A]༄༅། །སྤྱན་འདྲེན་སྲོགས་ཀྱི་ཚེ་འོད་ཟེར་སྙིང་གར་བསྡུས་པ་ལ་དགོས་པ་ཡོད་དེ། རྫོགས་རིམ་གྱི་ཚེ་རླུང་ཐམས་ཅད་སྙིང་གའི་དྷཱུ་ཏཱིར་བསྡུས་པ་ལས་བྱུང་བའི་འོད་གསལ་འཆར་བའི་རྒྱུད་སྨིན་བྱེད་ཡིན་པའི་ཕྱིར་
བསྟོད་པ་དང་སེམས་བསྐྱེད་ཡི་རང་སྐྱབས་འགྲོ་ལམ་རྟེན་དང་ལུས་འབུལ་བ་རྣམས་ཀྱང་བླ་མ་དང་དཀྱིལ་འཁོར་པའི་ལྷ་ཚོགས་མཉེས་བྱེད་ཡིན་པས་མཆོད་པའི་ཡན་ལག་གོ་དེ་ནས་ཚོགས་ཞིང་གསལ་བ་དམིགས་
ནས་ཡི་གེ་བརྒྱ་པ་བརྗོད་པས་རང་ལ་དགྱེས་བཞིན་དུ་ཏིམ་པར་བསྒོམ་དགོས་ཏེ། མངོན་རྗོད་ལས། སྔོན་གྲུབ་པ་ནི་བསྐུལ་ནས་ནི། །བྱིན་གྱིས་བརླབ་པའང་བྱེད་པ་ཉིད། །ཅེས་གསུངས་པའི་ཕྱིར་རོ། །གཉིས་པ་ནི། ཁམས་
གསུམ་རྣམ་པར་རིག་པའི་སེམས་ཀྱིས་བཏགས་པ་ཙམ་དུ་མོས་ནས་ཡི་གེ་གསུམ་གྱི་དོན་རྣམ་པར་ཐར་པའི་སྒོ་གསུམ་མམ། སྣང་སྟོང་ཟུང་དུ་འཇུག་པ་སྒྱུ་མ་ལྟ་བུར་བསྒོམས་ལ་སེམས་ཅན་རྣམས་ཀྱིས་ཞེས་པ་ནས་
ཐར་པར་བྱའོ་སྙམ་དུ་ཆོས་ལ་དམིགས་པའི་སྙིང་རྗེ་བསྒོམས་པའི་འོག་ཏུ། སྭ་བྷཱ་ཝའི་སྔགས་དོན། གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའོ་སྙམ་དུ་སོ་སོར་རྟོག་པའི་
ཤེས་རབ་ཀྱིས་བདག་མེད་གཉིས་ཀྱི་དོན་བསྒོམ་མོ། །དེ་ནས་ཧེ་རུ་ཀའི་ཡི་གེ་གསུམ་ཡོངས་སུ་གྱུར་པ་ལས། སྨོན་ལམ་གྱི་དབང་གིས་རང་གི་སེམས་ཀྱི་རྣམ་པ་ཡི་གེ་གསུམ་དུ་ཤར་བ་ལས་འཁོར་ལོ་གསུམ་གྱི་ལྷ་ཚོགས་

[015B] ཡི་གེ་གསུམ་ཡང་སྔ་མ་ཕྱི་མ་ལ་རིམ་གྱིས་ཐིམ་པའི་མཐར་ནཱ་དའི་སྤྲོས་པ་ཡང་དོར་ཏེ། སེམས་ཅན་རྣམས་ཀྱིས་ཞེས་པ་ནས་ཐར་པར་བྱའོ་སྙམ་དུ་དམིགས་མེད་ལ་དམིགས་པའི་སྙིང་རྗེ་དང། ཤཱུ་ནྱ་ཏཱའི་
སྔགས་དོན་ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་པའི་བདག་ཉིད་དེ་ངའོ་སྙམ་དུ། རྒྱལ་བའི་ཐུགས་ཆོས་སྐུ་ལ་ང་རྒྱལ་འཇོག་པ་ཡིན་ནོ། །འདིར་སྙིང་རྗེ་གཉིས་བསྒོམས་པ་ལ་དགོས་པ་ཡོད་
དེ༑ འོག་ནས་ཀྱི་ལམ་ཐམས་ཅད་སྙིང་རྗེ་ཆེན་པོས་ཟིན་པར་བྱ་བའི་ཆེད་ཡིན་པའི་ཕྱིར་རོ། །འཁོར་ལོ་གསུམ་གྱི་ལྷ་ཚོགས་སྤྲོ་བསྡུ་བྱས་པ་ལ་དགོས་པ་ཡོད་དེ། རྫོགས་རིམ་དང་འབྲས་བུའི་སྐབས་སུ་དངོས་གནས་ལ་འཁོར་
ལོ་གསུམ་གྱི་ལྷ་ཚོགས་སྤྲོས་ནས་འགྲོ་དོན་མཛད་པའི་དགེ་རྩ་སྨིན་བྱེད་དུ་འགྱུར་བའི་ཕྱིར་རོ། །སྐབས་འདིར་ཤཱུ་ནྱ་ཏཱའི་སྔགས་དོན་སྟོང་ཉིད་བསྒོམས་པ་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་
འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་ཞིག་ཕུང་སོགས་རིམ་གྱིས་ཐིམ་ནས་འཆི་བ་མངོན་དུ་བྱེད་པ་དང་ཆོས་མཐུན་ཞིང། སྒྲུབ་པ་པོའི་མ་འོངས་པའི་འཆི་བ་སྤྱོད་པར་བྱེད། ལམ་རྫོགས་རིམ་གྱི་སྐབས་སུ་
དཔེ་དོན་གྱི་འོད་གསལ་དང་རྣམ་པ་མཐུན་ཞིང། དེ་འདྲ་བའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་རྒྱལ་བའི་ཐུགས་བདེ་བ་ཆེན་པོའི་ཆོས་སྐུ་དང་རྣམ་པ་མཐུན་ཞིང། ད་ལྟ་ནས་འབྲས་
[016A]༄༅། །བུ་ལམ་བྱེད་ཀྱི་ཚུལ་དུ་ང་རྒྱལ་བཞག་ནས་བསྒོམས་པས། ཆོས་སྐུ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟར་བསྒོམས་པ་དེ་སྦྱང་གཞི་དང་ཆོས་མཐུན་པ་ཡང་ཡིན་
ཏེ༑ ཨོཾ་དཀར་པོ་ནི་འཆི་བ་འོད་གསལ་དུ་འཇུག་པའི་སྐབས་ཀྱི་སྣང་བ་དང་ཆོས་མཐུན། དེ་ཨཱ་དམར་པོ་ལ་ཐིམ་པ་སྣང་བ་མཆེད་པ་ལ་ཐིམ་པ་དང། ཨཱ་ཧཱུཾ་ལ་ཐིམ་པ་མཆེད་པ་ཉེར་ཐོབ་ལ་ཐིམ་པ་དང་ཆོས་མཐུན། ཧཱུཾ་ནཱ་ད་དང་
བཅས་པ་སྟོང་པར་ཐིམ་པ་ནི་ཉེར་ཐོབ་འོད་གསལ་དུ་ཐིམ་པ་དང་ཆོས་མཐུན་པ་ཡིན་པའི་ཕྱིར་རོ། །སྔགས་གཉིས་ཀྱི་དོན་ལྟར་སྟོང་ཉིད་བསྒོམས་པ་ལ་དགོས་པ་གཞན་ཡང་ཡོད་དེ། དབང་རྟུལ་གྱིས་སྟོང་ཉིད་གསར་དུ་
རྟོགས་པ་དང། འབྲིང་གིས་བརྗེད་པ་དྲན་པ་དང། རྣོན་པོས་རྟོགས་ཟིན་བརྟན་པ་དང། ཡེ་ཤེས་ཀྱི་ཚོགས་བསག་པ་དང། སྒོ་གསུམ་ལ་ཐ་མལ་གྱི་སྣང་ཞེན་སྤོང་ཞིང། བསྲུང་འཁོར་གྱི་མཆོག་ཏུ་འགྱུར་བ་དང། འོག་ནས་
ཀྱི་རྟེན་བརྟེན་པ་ཐམས་ཅད་བདེ་སྟོང་གི་ཡེ་ཤེས་ཀྱི་རྣམ་རོལ་དུ་འཆར་བའི་ཆེད་ཡིན་པར་ཇོ་བོའི་འགྲེལ་པར་བཤད་པའི་ཕྱིར་རོ། །གོང་དུ་བཤད་པའི་སྙིང་རྗེ་ལ་ཕྱེ་ན། སྤྱི་དོན་དང། སྦས་མཐར་གྱི་སྙིང་རྗེ་གསུམ་ལས། དང་པོ་
ལ་སེམས་ཅན་ཙམ་དང། མི་རྟག་པ་དང། རང་བཞིན་མེད་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་རྣམ་པ་སྡུག་བསྔལ་དང་བྲལ་བར་འདོད་པའི་རྣམ་པ་ཅན་ཏེ། འཇུག་པར། འགྲོ་བ་གཡོ་བ་ཆུ་ཡི་ནང་གི་

[016B] །གཡོ་དང་རང་བཞིན་ཉིད་ཀྱིས་སྟོང་པར་མཐོང་བ་ཡིས། ཅེས་གསུངས་པ་ལྟར་རོ། །སྐབས་འདིར་གཟུང་འཛིན་བདེན་པས་སྟོང་ཡང་བདེན་པར་བཟུང་བ་དང། རང་བཞིན་གྱིས་གྲུབ་པས་སྟོང་ཡང་རང་བཞིན་གྱིས་
གྲུབ་པར་བཟུང་ནས་ལས་གསོག་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་ནོ། །གཉིས་པ། སྦས་པ་ནི་དཔེའི་ལྷན་སྐྱེས་དང། གསུམ་པ་མཐར་ཐུག་ནི་དོན་གྱི་ལྷན་སྐྱེས་སོ། །དེ་
གཉིས་ལ་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ། སྙིང་རྗེའི་སྐད་དོད། ཀཱ་རུ་ཎ་ཞེས་པ་བདེ་འགོག་ལ་འཇུག་པས། སྤྱི་དོན་གྱི་སྙིང་རྗེ་དེས་རང་རྒྱུད་ལྡན་གྱི་བྱང་སེམས་རང་གཅིག་པུ་ཞི་བདེར་གནས་པ་འགོག་པས་དེ་སྐད་
ཅེས་བྱ་བ་དང། འདི་གཉིས་ཀྱིས་ཀུན་ད་ལྟ་བུའི་བྱང་སེམས་དྷཱུ་ཏཱིའི་ནང་ནས་ཕྱི་རོལ་ཏུ་ལྷུང་བ་དེ་འགོག་པས་དེ་སྐད་ཅེས་བརྗོད་པའི་ཕྱིར། རིམ་པ་དང་པོའི་སྐབས་སུ་འདི་ལྟར་སྟོང་ཉིད་བསྒོམས་པས་རྒྱུད་སྨིན་པར་བྱས་པའི་
ལྷན་སྐྱེས་དེ་ལ་དཔེ་དོན་གྱི་ལྷན་སྐྱེས་གཉིས་ཡོད་ཅིང། དཔེའི་ལྷན་སྐྱེས་ལ་ཡང་རླུང་དབུ་མར་ཞུགས་གནས་ཐིམ་གསུམ་བྱས་པ་དང་མ་བྱས་པ་གཉིས་དང་དོན་གྱི་ལྷན་སྐྱེས་ལ་ཡང་ཉོན་སྒྲིབ་དང། ཤེས་སྒྲིབ་ཀྱི་གཉེན་
པོའི་དབྱེ་བས་གཉིས་སུ་ཡོད་དོ། །གཉིས་པ་དངོས་གཞི་ལ་ཇི་ལྟར་བྱ་བ་ལ་གསུམ། བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པ། གཞལ་ཡས་ཁང་གི་གདན་བསྐྱེད་པ། རྣལ་འབྱོར་བཞི་བསྒོམ་ཚུལ་ལོ། །དང་པོ་ནི། སྟོང་

[017A]༄༅། །པའི་ངང་ལས། རང་གི་སེམས་གཉིས་སུ་མེད་པའི་ཡེ་ཤེས་ནཱ་ད་དཀར་ལ་དམར་བའི་མདངས་ཅན་བསྒོམས་པ་ལ་བར་དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་འཆི་བ་འོད་
གསལ་ལས་བར་དོའི་ལུས་གྲུབ་པ་དང་རྣམ་པ་མཐུན་ཞིང་དེ་སྦྱོང་བར་བྱེད། རྫོགས་རིམ་གྱི་སྐབས་སུ་དག་མ་དག་གི་སྒྱུ་མའི་སྐུ་གཉིས་དང་རྣམ་པ་མཐུན་ཞིང་དེ་འདྲ་བའི་རྫོགས་རིམ་གྱི་རྟོགས་པ་རྒྱུད་ལ་སྐྱེ་བའི་
དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང། ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ལོངས་སྐུ་དེ་མྱུར་དུ་འགྲུབ་པའི་
ནུས་པ་ཁྱད་པར་ཅན་འཇོག་པའི་ཕྱིར་རོ། །ལྭ་བ་པས་བཤད་པ་ལྟར་སྟོང་ཉིད་ལས་ལངས་མ་ཐག་ནཱ་ད་བཞག་པ་ལ་དགོས་པ་ཡོད་དོ། གཞི་ལ་འཆི་བའི་འོད་གསལ་ལས་ལངས་མ་ཐག་བར་དོ་གྲུབ་པ་དང་རྣམ་པ་
མཐུན་ཞིང་དེ་སྤྱོད་པར་བྱེད། ལམ་དུས་སུ་དཔེ་དོན་གྱི་འོད་གསལ་ལས་ལངས་མ་ཐག་དག་མ་དག་གི་སྒྱུ་ལུས་གཉིས་འགྲུབ་པ་དང་རྣམ་པ་མཐུན་ཞིང། དེ་འགྲུབ་པའི་རྒྱུད་སྨིན་བྱེད་ཡིན་པའི་ཕྱིར། ནཱ་ད་དཀར་ལ་དམར་
བའི་མདངས་ཅན་བྱས་པ་ལ་དགོས་པ་ཡོད་དེ། གཞི་ལ་བར་དོ་དེ་ཉིད་ཆགས་པས་བཅིངས་བ་དང། ལམ་དུས་ཀྱི་སྒྱུ་ལུས་པ་གཉིས་ཀྱི་ཐུགས་བདེ་ཆེན་གྱིས་བཅིངས་བ་དེ་མཚོན་པ་ཡིན་པའི་ཕྱིར་རོ། །ནཱ་ད་དཀར་བའི་མདངས་

[017B] གཞིའི་བར་དོ་དང་ལམ་དང་འབྲས་བུའི་སྒྱུ་ལུས་ཀྱི་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་པོ་ཡིན་པ་དེ་མཚོན་པ་ཡིན་པའི་ཕྱིར། འོད་གསལ་ལས་སྒྱུ་ལུས་རྗེས་མཐུན་པ་ལྡང་ཚུལ་
ཕྱོགས་འདིའི་རྒྱ་གཞུང་ཕལ་ཆེར་ལས་གསལ་བར་མ་བཤད་ཀྱང། རིམ་པ་གསུམ་པའི་སྒྱུ་མའི་སྐུའམ། མ་དག་པའི་སྒྱུ་མའི་སྐུར་ལྡང་ཚུལ་ནི། དྲིལ་བུ་ཞབས་ཀྱིས། སེམས་ཅན་བརྫུས་ཏེ་སྐྱེ་བ་བཞིན། །ས་བོན་
མེད་པར་རྣམ་པར་བསྒོམ། །ཞེས་གསལ་བར་བསྟན་ལ། དེ་ཉིད་འོད་གསལ་དུ་བཅུག་པ་ལས་དག་པའི་སྒྱུ་མའི་སྐུར་ལྡང་ཚུལ་དང། དེས་རྟེན་བརྟེན་པའི་དཀྱིལ་འཁོར་སྤྲོ་ཚུལ་དང། དེ་ལྟ་བུའི་དོན་གྱི་ལྷན་སྐྱེས་སམ་རིམ་
པ་བཞི་པའི་དོན་གྱི་འོད་གསལ་དེ་ལ་ནམ་མཁའ་དང། དེ་བཞིན་ཉིད་དང། སྟོང་ཉིད་དང་བདག་མེད་པའི་ཐ་སྙད་མཛད་ཅིང། དེ་བཞིན་དུ་དག་པའི་སྒྱུ་མའི་སྐུ་ལ་ཐབས་དང་སྙིང་རྗེའི་སྒྲས་བསྟན་ནས། དེ་གཉིས་ངོ་བོ་དབྱེར་
མེད་དུ་སྦྱོར་བ་ལ་མ་ནིང་དང་ཟུང་འཇུག་ཏུ་སྡོམ་འབྱུང་ལས་གསལ་བར་བཤད་པ་ནི། དེ་བཞིན་ཉིད་རྒྱས་བཏབ་འཁོར་ལོ། །མཁའ་བཞིན་སྟོང་ཉིད་དེ་བཞིན་ནོ། །བདག་མེད་དང་ནི་དེ་བཞིན་ཉིད། །སྣ་ཚོགས་ཐབས་དང་སྙིང་རྗེ་སྟོགས། །
ཟུང་འཇུག་གཉིས་མེད་ལྷུན་གྱིས་གྲུབ། །དཀྱིལ་འཁོར་སྙིང་པོ་མཆོག་ཡིན་ནོ། །ཞེས་དང། ལྷ་མོ་ཧེ་རུ་ཀ་ཡེ་ཤེས། །དེ་ཡི་དབྱེ་བ་བརྟག་མི་བྱ། །དེ་བཞིན་ཉིད་རྒྱས་བཏབ་འཁོར་ལོ། །ཞེས་འབྱུང་ཞིང། རྩ་རྒྱུད་ལས་ཀྱང་

[028A]༄༅། །ཤཱི་ཧེ་རུ་ཀར་ཡང་དག་སྦྱོར། ཞེས་པ་དང། བོང་བུའི་རྣམ་པའི་རྣལ་འབྱོར་བདག་ཅེས་སོགས་ཀྱིས་གསལ་བར་བསྟན་ནོ། །དེས་ན་ནཱ་ད་བསྒོམ་པ་ཐ་མལ་གྱི་བར་དོའི་སྦྱོང་བྱེད་ཡིན་ཏེ། སྡོམ་འབྱུང་གི་ལེའུ་
གཉིས་པ་བསྐྱེད་རིམ་གྱི་ལེའུ་ལས་བསྐྱེད་རིམ་དངོས་མ་བཤད་པར། སྦྱང་གཞི་སྐྱེ་ཤི་བར་དོ་གསུམ་རྒྱས་པར་བཤད་པའི་མཐར། སྲིད་པ་སྐྱེ་བའི་རིམ་ཤེས་པས། །རྫོགས་པའི་སངས་རྒྱས་ཐོབ་བྱའི་ཕྱིར། །འདི་ནི་
ཕུང་པོ་ཡོངས་མཁྱེན་པའི། །དེ་ཉིད་གསུང་བ་རྣམས་ཀྱིས་བཤད། ཅེས་སྦྱང་གཞི་གསུམ་པོ་དེ་དང་མཐུན་པའི་བསྐྱེད་རིམ་བསྒོམ་དགོས་པར་བསྟན་ནས་བསྐྱེད་རིམ་དངོས་ལེའུ་བཅུ་གསུམ་པར་བཤད་པའི་ཕྱིར་རོ། །
གཉིས་པ་ལ་གཉིས། འབྱུང་བ་རིམ་བརྩེགས་སོགས་བསྐྱེད་ཚུལ། སྣ་ཚོགས་པདྨ་སོགས་བསྐྱེད་ཚུལ་ལོ། །དང་པོ་ནི། རྩ་རྒྱུད་ལས། གསང་བ་མཆོག་གི་དགྱེས་པ་ནི། །ཐམས་ཅད་བདག་ཉིད་རྟག་ཏུ་བཞུགས། ཅེས་དང་
ཡང༑ བ་གླང་གནས་དང་སྟེང་ལྡིང་བ། །ལྷག་མ་བསྐམས་རྩ་དེ་ནས་ནི། །དུང་ཆེན་པོ་ཡི་རང་བཞིན་བྱ། །ཡང་ན་རུས་སྦལ་དག་གིའོ། །ཞེས་གསུངས་ཤིང། དྲིལ་བུ་པས་ཀྱང་ལྷ་ལྔའི་སྒྲུབ་ཐབས་སུ་རྩ་རྒྱུད་ཀྱི་ཤློ་ཀ་ཕྱི་
མ་དེའི་མཇུག་ཏུ། ཡཾ་རཾ་བཾ་ལཾ་སུཾ་རྣམས་ལས། །རླུང་མེ་ཆུ་ས་རི་རབ་ནི། །གྲུ་བཞི་རིམ་བཞིན་རྩེ་མོ་བརྒྱད། །ཀུན་ཀྱང་འོད་ཟེར་འབར་བར་བསྒོམ། །ཞེས་འབྱུང་བ་རིམ་བརྩེགས་རི་རབ་དང་བཅས་པ་རྗེ་བླ་མའི་སྒྲུབ་ཐབས་

[018B] དེ་ཡང་བ་ལང་གནས་ནི་ཞི་བ་མོ་རྣམ་འཐག་ལས། ངག་ཕྱོགས་ས་དང་འོད་ཟེར་དང། །ཕྱུགས་དང་མིག་དང་རྡོ་རྗེ་དང། །མཐོ་རིས་ཆུ་དང་དོན་དགུ་ལ། །མཁས་པས་གོ་སྒྲ་ངེས་བཟུང་བྱ། ཞེས་གོ་སྒྲས་
སོགས་དོན་དགུ་ལ་འཇུག་པས་ས་དཀྱིལ་དང། སྟེང་ལྡིང་གིས་ཆུ་དཀྱིལ་དང། ལྷག་མ་བསྐམས་ཀྱིས་མེ་དཀྱིལ་དང། རྩ་ཞེས་པས་རླུང་དཀྱིལ་དང། རུས་སྦལ་ཞེས་པས་རི་རབ་དང། དུང་ཆེན་ཞེས་པས་དེ་ཐམས་ཅད་བདེ་ཆེན་
གྱི་རང་བཞིན་དུ་བལྟ་དགོས་པ་དང། རང་རང་གི་ས་བོན་ལས་བསྐྱེད་ཚུལ་བསྟན་པ་ཡིན་ནོ། །དེ་ལྟར་བསྒོམས་པ་ལ་དགོས་པ་ཁྱད་པར་ཅན་ཡང་ཡོད་དེ། ཕྱི་དཀྱིལ་དང་ལུས་དཀྱིལ་གྱི་རྟེན་བྱེད་པ་དང། ལམ་རྫོགས་རིམ་གྱི་
སྐབས་སུ་རྡོ་རྗེའི་ལུས་ཀྱི་གནས་ལུགས་རྟོགས་པའི་ཆེད་ཡིན་པའི་ཕྱིར་རོ། །གཉིས་པ་ནི། རྩ་རྒྱུད་ལས། རི་སྟེང་སྣ་ཚོགས་པདྨ་ཡི། །ལྟེ་བར་ཨཱ་ལི་ཀཱ་ལི་བསྐྱེད། ཅེས་དང། སྡོམ་འབྱུང་ལས་ཀྱང། དེ་ཡི་སྟེང་དུ་ཧཱུཾ་བྱུང་བའི། །སྣ་
ཚོགས་རྡོ་རྗེ་རྣམ་པར་བསྒོམ། །དེ་ཡི་སྟེང་དུ་པདྨ་ནི། །ལྟེ་བ་གེ་སར་ལྡན་པར་བསྒོམ། ཞེས་གསུངས་པ་ལྟར། རི་རབ་ཀྱི་སྟེང་དུ་སྣ་ཚོགས་པདྨ་དང་རྡོ་རྗེ། པདྨ་ཆུང་ངུ་རྣམས་བསྒོམ་དགོས་ཤིང། སྣ་ཚོགས་པདྨ་ཆུང་ངུའི་ཁ་དོག་ཀྱང་
བཞག་ཏུ་ཡོད་དེ། ལྭ་བ་པའི་འགྲེལ་པར་དྲངས་པ་ལས། ཤར་སོགས་ཕྱོགས་གནས་འདབ་མ་ཉི་འོད་འདྲ། །རླུང་དང་མེ་ཕྱོགས་འདབ་མ་སེར་པོ་ཉིད། །ཡི་དྭགས་བདག་ཕྱོགས་དབང་ལྡན་དུར་བ་ལྟར། །ལྗང་དང་སྤྲིན་ནག་

[019A]༄༅། །སྣ་ཚོགས་པདྨ་ཉིད། ཅེས་གསུངས་པ་ལྟར་ཡིན་པའི་ཕྱིར་རོ། །གསུམ་པ་ལ་གཉིས། སྤྱིའི་རྣམ་གཞག་དང། བསྒོམ་ཚུལ་དངོས་བཤད་པའོ། །དང་པོ་ནི། མངོན་བརྗོད་ལས། མངལ་སྐྱེས་གླུ་ཡི་སྦྱོར་བ་ཡིས། །
བསྒོམ་པ་རྣམས་ནི་ཡངས་སུ་བརྟག་སྒོང་སྐྱེས་གླུ་ནི་མེད་པ་སྟེ། །སྒྲ་དང་སྒྲ་ཉམས་སྤངས་པའོ། ཞེས་ཞུ་བ་གླུས་བསྐུལ་ཡོད་པ་མངལ་སྐྱེས་དང། གླུས་བསྐུལ་མེད་པའི་མངོན་བྱང་ལྔ་བསྐྱེད་ཀྱི་བསྐྱེད་ཆོག་ལ་སྒོང་
སྐྱེས་དང་སྦྱོར་བར་གསུངས་ཤིང། ལཱུ་ཨི་པའི་ལུགས་འདི་སྒོང་སྐྱེས་དང་ཆོས་མཐུན་སྦྱར་དུ་ཡོད་ཀྱང་གཙོ་བོར་སྦྱང་གཞི་མངལ་སྐྱེས་དང་སྦྱོར་དགོས་ཏེ། སྡོམ་འབྱུང་གི་བསྐྱེད་རིམ་གྱི་ལེའུ་ལས། སྦྱང་གཞི་མངལ་སྐྱེས་ཀྱི་
དབང་དུ་མཛད་ཅིང། ལེའུ་བཅུ་གསུམ་པར་སྤྱོད་བྱེད་གླུས་བསྐུལ་མེད་པར་མངོན་བྱང་ལྔ་བསྐྱེད་ལཱུ་ཨི་པ་བཞིན་དུ་བཤད་པའི་ཕྱིར་རོ། །དེ་ཡང་ལེའུ་དེ་ཉིད་ལས། སྒྱུ་མ་ལྟ་བུའི་ཏིང་ངེ་འཛིན། །མི་རྣམས་ཀྱིས་རབ་མི་ཤེས་
ཏེ༑ ༑ཐོག་མེད་དུས་ཀྱི་ཉོན་མོངས་ཀྱི། །བག་ཆགས་རབ་ཏུ་བསགས་བྱས་པ། །དེ་ཕྱིར་སྔོན་བྱས་ལས་ཀྱིས་ནི། །སྐྱེ་དང་འཆི་བ་ཡང་དག་འབྱུང། །ཚོགས་པ་མ་རྙེད་དེ་སྲིད་དུ། །ཞག་བདུན་བར་དོའི་སྲིད་པར་གནས། །སྲིད་པ་བར་
དོའི་སེམས་ཅན་ནི། །འགྲོན་པོའི་བགྲོད་པ་ཇི་བཞིན་དུ། །འདི་ལྟར་ལས་ཀྱི་ཞགས་པ་ཡིས། །འགྲོ་བ་དྲུག་ཏུ་རབ་ཏུ་སྐྱེ། །ཕ་མའི་ཀུན་ཏུ་སྦྱོར་སོགས་ནི། །སྲིད་པའི་སྐྱེ་བོས་མཐོང་གྱུར་ནས། །རྟ་ལ་ཞོན་བཞིན་རྣམ་ཤེས་ནི། །

[019B] །སྐད་ཅིག་ཐེང་ཅིག་ཉིད་ལ་ནི། །ཤིན་ཏུ་མྱུར་བར་འོངས་གྱུར་ནས། །ཤིན་ཏུ་དགའ་དང་བཅས་སྟོབས་ཀྱིས། །ཁ་ཡི་ལམ་ནས་འཇུག་པར་འགྱུར། །རྩ་ནི་སྟོང་ཕྲག་བདུན་ཅུ་གཉིས། །རབ་བསྐུལ་དེ་
ཡི་སྐད་ཅིག་ལ། །ཨཱ་ལི་ཀཱ་ལི་ཞུ་བྱས་པས། །མཆོག་ཏུ་དགའ་བ་ཡང་དག་ཐོབ། །ཁུ་ཁྲག་དེའི་དབུས་སུ་ནི། །ཐིག་ལེའི་གཟུགས་ཀྱིས་ཡང་དག་གནས། ཅེས་སྦྱང་གཞི་སྐྱེ་ཤི་བར་དོ་གསུམ་མངལ་སྐྱེས་བཞིན་དུ་བཤད་པའི་
ཕྱིར་རོ། །གཉིས་པ་ལ་བཞི། བར་དོ་གང་དུ་སྐྱེ་བ་ལེན་པའི་ཁུ་ཁྲག་གི་ཐིག་ལེ་དང་རྣམ་པ་མཐུན་པར་བསྒོམ་པ་རྣལ་འབྱོར་དང། ཁུ་ཁྲག་གི་དབུས་སུ་ཉིང་མཚམས་སྦྱར་ནས་ལུས་འཕེལ་བ་དང་རྣམ་པ་མཐུན་པར་བསྒོམ་པ་རྗེས་སུ་
རྣལ་འབྱོར་དང། ཕྱི་རོལ་ཏུ་བཙས་པ་དང་རྣམ་པ་མཐུན་པར་བསྒོམ་པ་སྐྱེ་བ་སྤྲུལ་སྐུའི་ལམ་འཁྱེར་ཤིན་ཏུ་རྣལ་འབྱོར་དང། རྫོགས་རིམ་རྣལ་འབྱོར་ཆེན་པོ་བསྒོམ་ཚུལ་ཅུང་ཟད་ཀྱང་བཤད་པའོ། །དང་པོ་ནི། པདྨའི་ལྟེ་བར་དབྱངས་
གསལ་ལུགས་འབྱུང་ལུགས་ལྡོག་ཏུ་བཀོད་པ་ཡོངས་སུ་གྱུར་པ་ལས། དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བ་དཀར་ལ་དམར་བའི་མདངས་ཅན་བསྒོམ་པ་ཡིན་ནོ། །དབྱངས་དང་གསལ་བྱེད་གཉིས་ཀྱིས་
མཚན་སོ་གཉིས་དང་དཔེ་བྱད་བརྒྱད་ཅུ་མཚོན་ཞིང། དབྱངས་སོ་གཉིས་སུ་བྱེད་པའི་རྒྱུ་མཚན་ཡོད་དེ། སྡོམ་འབྱུང་ལས། དེ་ལས་གཞན་ཡང་ཐིག་ལེའི་གཟུགས། །འཕོ་བ་ཡང་དག་བཤད་པར་བྱ། །དཀར་པོའི་ཚེས་གཅིག་ནས་

[020A]༄༅། །བརྩམས་ཏེ། །ཇི་སྲིད་ཟླ་བ་རྫོགས་པའི་བར། །དཀར་པོའི་ཚེས་གཅིག་ལ་ཨ་ཡིག་རྐང་པའི་སོར་མོར་ཡི་གེ་ལ། །གཉིས་པ་བྱིན་པར་ཨཱ་ཡིག་སྟེ། །གསུམ་པ་བརླ་ལ་ཨི་ཡིག་གོ་སྐྱེ་གནས་བཞི་པ་ཨཱི་
ཡིག་ཡན། །ལྟེ་བར་ལྔ་པ་ཨུ་ཡིག་སྟེ། །སྙིང་གར་དྲུག་པ་ཨཱུ་ཡིག་གོ་ནུ་མར་བདུན་པ་རྀ་ཡིག་ཡིན། །མགྲིན་པར་བརྒྱད་པ་རཱྀ་ཡིག་སྟེ། །ལག་མཐིལ་དགུ་པ་ལ་ཡིག་གོ་མཁུར་ཚོས་བཅུ་པ་ལཱ་ཡིག་ཡིན། །མིག་ལ་བཅུ་
གཅིག་པ་ཨེ་ཡིག་རྣ་པར་བཅུ་གཉིས་པ་ཨཻ་ཡིག་དཔྲལ་བར་བཅུ་གསུམ་པ་ཨོ་ཡིག་སྤྱི་བོར་བཅུ་བཞི་པ་ཨོཾ་ཡིག་ཚང་གི་གཡོན་དང་གཡས་སུ་ཉ། །ཨཾ་ཨཱ་ཡི་གེའི་རང་བཞིན་ནོ། །ནག་པོའི་ཚེས་གཅིག་ནས་བརྩམས་ཏེ། །
ཇི་སྲིད་གནམ་སྟོང་དེ་སྲིད་ལ། །འཕོ་བ་དེ་ཉིད་བཞིན་དུ་འགྱུར། ཞེས་ཡར་ངོ་མར་ངོའི་དབྱེ་བས་ཐིག་ལེ་བརྩེགས་པ་དང་འབབ་པའི་ཆ་སོ་གཉིས་དང་སྦྱར་བའི་ཕྱིར། །གསལ་བྱེད་བརྒྱད་ཅུར་བྱེད་པའི་རྒྱུ་མཚན་ཡང་ཡོད་དེ། ཀཱ་ལི་རྣམས་
ལ་ས་ཆུ་མེ་རླུང་ནམ་མཁའི་ཁམས་ལྔར་བསྡུས་ནས་དགའ་བ་བཞི་བཞི་སྟེ་ཉི་ཤུ། ཉི་ཤུ་པོ་རེ་རེ་ཡང་ཁམས་དམར་པོའི་རྡུལ་རེ་རེ་དང་ལྡན་པས་བཞི་བཅུ། དེ་ལ་ཡང་ཐབས་ཤེས་གཉིས་སུ་ཕྱེ་བས་བརྒྱད་ཅུར་བཞག་པའི་ཕྱིར་
རོ༑ ༑ཨཱ་ལླཱི་དང་ཟླ་བའི་ཁ་དོག་དཀར་བའི་ཆ་ནི་མེ་ལོང་ཡེ་ཤེས་ལས་བྱང་ཆུབ་པ་དང། ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་ཉིད་ཡེ་ཤེས་ལས་བྱང་ཆུབ་པ་ཡིན་ནོ། །དེ་ལྟར་བསྒོམ་པ་ལ་རྣལ་འབྱོར་ཞེས་བརྗོད་པའི་རྒྱུ་

[020B] ཨཱ་ལི་དང་ཀཱ་ལི་གཉིས་ཟླ་བ་གཅིག་གི་ངོ་བོར་སྦྱོར་བ་དང། ཟླ་བ་གཅིག་ཉིད་ཡེ་ཤེས་དེ་གཉིས་ཀྱི་ངོ་བོར་སྦྱོར་བའི་དོན་གྱིས་ཡིན་པའི་ཕྱིར་རོ། །གཉིས་པ་ནི། སྡོམ་འབྱུང་ལས། ཨཱ་ལི་ཀཱ་ལི་རྣམ་དག་ལས། །དེ་ཡི་
དབུས་སུ་ཡི་གེ་ཧཱུཾ། །རྡོ་རྗེ་སེམས་དཔའི་རང་བཞིན་ཅན། ཞེས་གསུངས་པ་ལྟར། ནཱ་ད་དཀར་ལ་དམར་བའི་མདངས་ཅན་ཞུགས་པ་ལས། རྒྱུ་རྡོ་རྗེ་འཛིན་པ་ཧཱུཾ་ཡིག་ཏུ་རྫོགས་པ་ནི་སོར་རྟོག་ཡེ་ཤེས་ལས་བྱང་ཆུབ་པ་དང། དེ་ལས་
འཁོར་ལོ་གསུམ་གྱི་ལྷ་ཚོགས་སྤྲོ་བསྡུ་བྱེད་པ་ནི་བྱ་སྒྲུབ་ཡེ་ཤེས་ལས་བྱང་ཆུབ་པ་ཡིན་ལ། ཡེ་ཤེས་དེ་གཉིས་ལ་རྗེས་སུ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། སྔར་རྣལ་འབྱོར་དུ་བཤད་པའི་ཟླ་བ་དཀར་ལ་དམར་བའི་
མདངས་ཅན་བདེ་བ་ཆེན་པོའི་རྒྱུ་ཡིན་པ་བཞིན་དུ་ཧཱུཾ་ཡིག་དཀར་ལ་དམར་བའི་མདངས་ཅན་དེ་ཡང་བྱང་ཆུབ་ཀྱི་སེམས་ཞུ་བའི་བདག་ཉིད་ཡིན་པས་བདེ་བ་ཆེན་པོའི་རྒྱུར་རྗེས་སུ་མཐུན་པས་ན་དེ་ལྟར་བརྗོད་པའི་ཕྱིར་རོ། །ཟླ་བ་
དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས། འབྲས་བུའི་ཧེ་རུ་ཀ་རྫོགས་པར་བསྐྱེད་པ་ཡིན་ལ། དེ་ལྟ་བུའི་རིམ་པ་འདི་ལ། སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་བར་དོའི་རྣམ་ཤེས་ཁུ་
ཁྲག་གི་དབུས་སུ་སྐྱེ་བ་བླངས་པ་དང་ཆོས་མཐུན་ཞིང་བསྒྲུབ་པ་པོ་རང་ཉིད་ཀྱི་སྐྱེ་བ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་མའི་སྐུས་རགས་པའི་སྤྲུལ་སྐུ་བཟུང་བ་དང་ཆོས་མཐུན་ཞིང། དེ་ལྟ་བུའི་རྟོགས་
[021A]༄༅། །པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་ལོངས་སྤྱོད་རྫོགས་པའི་སྐུས་མ་དག་པའི་སེམས་ཅན་གྱི་དོན་མཛད་པ་བཅུ་གཉིས་ལ་སོགས་པའི་སྤྲུལ་པ་སྟོན་པ་དང་ཆོས་མཐུན་
ཞིང༑ ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་སྤྲུལ་སྐུ་དེ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟ་བུ་དེ་སྦྱང་གཞི་དང་ཆོས་མཐུན་པ་ཡང་ཡིན་ཏེ། འབྱུང་བཞི་རི་རབ་
དང་བཅས་པ་ནི་ཕ་མ་གཉིས་ཀྱི་ལུས་སྤྱི་དང་ཆོས་མཐུན། སྣ་ཚོགས་པདྨ་ཆུང་ངུ་ནི། དེ་གཉིས་ཀྱི་རྩ་འཁོར་དང་ཆོས་མཐུན། དབྱངས་གསལ་དཀར་དམར་ནི་དེ་གཉིས་ཀྱི་ཁམས་དཀར་དམར་དང་ཆོས་མཐུན། དབྱངས་གསལ་
གཉིས་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་དུ་བསྒོམ་པ་ནི་ཁམས་དཀར་དམར་གཉིས་མའི་མངལ་དུ་འདྲེས་པ་དང་ཆོས་མཐུན། ཟླ་བའི་དབུས་སུ་ནཱ་ད་ཞུགས་པ་ནི་ཐིག་ལེའི་དབུས་སུ་བར་དོའི་
རྣམ་ཤེས་ཞུགས་པ་དང་ཆོས་མཐུན། ནཱ་ད་ཟླ་བ་ལ་ཞུགས་ནས་ཧཱུཾ་ཡིག་ཏུ་རྫོགས་པར་གྱུར་པ་ནི། སྡོམ་འབྱུང་ལས། མི་བསྐྱོད་གཟུགས་ནི་ནུར་ནུར་པོ། །མེར་མེར་པོ་ནི་རིན་ཆེན་འབྱུང། །དཔག་མེད་མགོན་ཡང་ལྟར་ལྟར་པོ།།
དོན་ཡོད་གྲུབ་པ་གོར་གོར་པོ། །མཁྲང་འགྱུར་རྣམ་པར་སྣང་མཛད་དེ། །རྣམ་པ་ལྔར་ནི་བསྟན་པ་ཡིན། ཞེས་གསུངས་པ་ལྟར། མངལ་དུ་ལུས་འཕེལ་བ་དང་ཆོས་མཐུན། དེ་ལས་འབྲས་བུའི་ཧེ་རུ་ཀར་རྫོགས་པ་ནི་མངལ་ནས་

[021B] །རྒྱུད་འདིར་བདེ་སྟོང་གི་ཡེ་ཤེས་རྩལ་ཏུ་བཏོན་ནས་འཆད་པ་ལྟར། ལམ་རྫོགས་རིམ་གྱི་སྐབས་སུ་བདེ་ཆེན་འདྲེན་པའི་ཕྱི་ནང་གི་ཐབས་ཀྱི་མཚོན་དོན་ཁྱད་པར་ཅན་ཡང་
ཡོད་དེ། སྣ་ཚོགས་པདྨས་ནི་རྫོགས་རིམ་པའི་རྣལ་འབྱོར་པ་ཕོ་མོ་གཉིས་ཀྱི་རྩ་འཁོར་དང། དབྱངས་གསལ་གྱིས་དེ་གཉིས་ཀྱི་ཁམས་དཀར་དམར་གཉིས་མཚོན་ཞིང། དེ་ཉིད་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་
མདངས་ཅན་བསྐྱེད་པས་ནི་ཁམས་དཀར་དམར་གཉིས་འདུ་འཕྲོད་བྱེད་པ་དང། དེའི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་ཏུ་གྱུར་པས་ནི་འདུ་འཕྲོད་བྱས་པ་ལས་བྱུང་བའི་བདེ་སྟོང་གི་ཡེ་ཤེས་ཁྱད་པར་ཅན་མཚོན་པའི་ཕྱིར་
ཏེ༑ བརྟག་གཉིས་ལས། ཟླ་བའི་སྟེང་དུ་ས་བོན་ཡིན། །ཕྱིས་ནས་བདུད་ལས་རྒྱལ་བས་མནན། །གཉིས་འདུས་པ་ལས་བདེ་ཆེན་སོགས། །ཨཱ་ལི་ཟླ་བ་ཀཱ་ལིའི། །རྡོ་རྗེ་སེམས་དཔའ་ཞེས་བརྗོད་དེ། །མཆོག་ཏུ་དགའ་བའི་རང་བཞིན་ཅན་
ཞེས་གསུངས་པ་ལྟར་རོ། །དེ་བཞིན་དུ་རྫོགས་རིམ་པའི་རྣལ་འབྱོར་པས་རྡོ་རྗེའི་ལུས་ལ་གནད་དུ་བསྣུན་པས་བདེ་ཆེན་འདྲེན་པ་ཡང་མཚན་ཏེ། སྣ་ཚོགས་པདྨས་སྒྲུབ་པ་པོའི་རྩ་འཁོར་དང། གསལ་བྱེད་ཀྱིས་ལྟེ་བར་གནད་
དུ་བསྣུན་པ་ལས་གཏུམ་མོ་འབར་བ་དང། དབྱངས་ཡིག་གིས་སྤྱི་བོ་ནས་ཁམས་དཀར་པོ་ཞུ་བ་མཚོན་ཞིང། དེ་ཉིད་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་བསྐྱེད་པས་ནི་ཁམས་དཀར་དམར་གཉིས་

[022A]༄༅། །ཀྱི་འདུ་འཕྲོད་དང། ཟླ་བའི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་ཏུ་གྲུབ་པས་ནི། འདུ་འཕྲོད་བྱས་པ་ལས་བྱུང་བའི་ཡས་བབས་མས་བརྟན་གྱི་ལྷན་སྐྱེས་ཁྱད་པར་ཅན་མཚོན་པའི་ཕྱིར་རོ། །དེ་ཡང་ཕྱི་ནང་གི་
ཐབས་གཉིས་ལ་བརྟེན་ནས་གཏུམ་མོ་འབར་བ་ལས་བདེ་ཆེན་འདྲེན་ཚུལ་ཅུང་ཟད་བཤད་ན། ལྭ་བ་པའི་འགྲེལ་པ་ལས། དབུགས་རྣམས་ལྟེ་བའི་རྩ་བ་ནས། །གཡས་དང་གཡོན་པ་གཉིས་དག་གི་ཟླ་བ་ཉི་མ་རྣམ་པར་བཤད།།
ཆུ་ཤིང་མེ་ཏོག་ལྟ་བུ་ནི། །ལྟེ་བའི་རྩ་བ་ནས་འགྲང་བ། །བ་ལང་རྨིག་འདྲའི་པད་མ་ནི། །བོང་བུའི་རྣམ་པར་ཤེས་པར་བྱ། །འོག་ཏུ་ཕྱོགས་པའི་པདྨ་གང། །ཟླ་བའི་འོད་འདྲས་རྣམ་བརྒྱན་པ། །དེ་དབུས་རྟག་ཏུ་སྟོང་པ་ནི། །ཧཱུཾ་ཡིག་རླུང་གི་རང་
བཞིན་ཅན། །འབར་བ་མར་མེ་ལྟ་བུ་སྟེ། །འོག་གི་རླུང་ནི་ཡོངས་གང་ལས། །སྙིང་ག་ནས་ནི་སྟེང་དུ་རྒྱུ། །སྤྱི་བོ་ཕུག་སྟེ་འགྲོ་བར་བཤད། ཅེས་དང། སམྦུ་ཊ་ལས། སྙིང་གི་ནང་སོན་པདྨ་ནི། །འདབ་མ་བརྒྱད་པ་སྙིང་པོར་བཅས། །དེ་
ཡི་ནང་དུ་སོན་པའི་རྩ། །མར་མེ་རང་གི་ངོ་བོ་ཅན། །ཆུ་ཤིང་གི་ནི་མེ་ཏོག་ལྟར། །བརྐྱངས་ཤིང་ཁ་ནི་འོག་ཏུའོ། ཞེས་པ་འདི་ངག་གིས་རྨད་དུ་བྱུང་བའི་གདམས་པ་འདི་ལྟར་བསྟན་ཏེ། དེ་ཡང་སྙིང་ག་རྩ་འདབ་བརྒྱད་པའི་དབུས་ན་
ཆུ་ཤིང་གི་མེ་ཏོག་ལྟར་སྔོ་ཞིང་ཁ་འོག་ཏུ་ཕྱོགས་པའི་ནང་ན། ཟླ་བ་ལྟ་བུའི་ཧཱུཾ་ཡིག་སྟེ་ཀུན་ལྟ་བུའི་བྱང་སེམས་གནས་ཤིང་འཆི་བའི་ཚེ་མ་གཏོགས་གཞི་དུས་སུ་དེ་ལ་རླུང་འབྱུང་འཇུག་བྱེད་པ་མེད་དོ། །ལྟེ་བར་ཡང་གཡས་གཡོན་གྱི་

[022B] དེའི་འོག་གསང་གནས་ཀྱི་རྩ་འཁོར་ན་གཏུམ་མོ་སྐུལ་བྱེད་ཐུར་སེལ་གནས་པས་རྫོགས་
རིམ་པའི་སྒྲུབ་པ་པོས་མན་ངག་བཞིན་ལྟེ་བར་གནད་དུ་བསྣུན་པས། ཐུར་སེལ་གཡོས་ཏེ་ལྟེ་བ་ནས་གཏུམ་མོ་ཁྱད་པར་ཅན་འབར་བས། སྤྱི་བོ་ནས་བྱང་སེམས་ཞུ་བ་ལུགས་འབྱུང་ལུགས་ལྡོག་གི་དབྱེ་བས་ལྷན་སྐྱེས་ཀྱི་བདེ་
ཆེན་འདྲེན་ཅིང། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་འོད་གསལ་གྱི་སེམས་དེ་ཉིད་བདེ་བ་ཆེན་པོའི་ངོ་བོར་བསྐྱེད་ནས་བདེ་སྟོང་དབྱེར་མེད་དུ་སྦྱོར་བ་ཡིན་ནོ། །དེ་ནས་སྐད་ཅིག་མའི་སྔགས་བརྗོད་དེ། དཔའ་
བོ་དང་རྣལ་འབྱོར་མ་རྣམས་ཀྱི་སྐུ་གསུང་ཐུགས་རྡོ་རྗེའི་རང་བཞིན་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དང་དབྱེར་མི་ཕྱེད་པའི་བདག་ཉིད་དེ་ངའོ་སྙམ་དུ་ང་རྒྱལ་བཟུང་ངོ། །གསུམ་པ་ལ་ལྔ། རྟེན་བརྟེན་
པ་བསྐྱེད་ཚུལ་མདོར་བསྟན་པ། གསལ་བཏབ་པ་རྒྱས་པར་བཤད་པ། ཕྱོགས་མཐུན་གྱི་དག་པ་དང་ལུས་དཀྱིལ་བསྒོམ་ཚུལ། གོ་བགོས་ཏེ་ཡེ་ཤེས་པ་བཅུག་ནས་དབང་བསྐུར་བ། མཆོད་བསྟོང་དག་པ་དྲན་ཚུལ་ལོ། །དང་པོ་
ནི་ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ལས་བྱང་ཆུབ་པ་སྟེ། དེ་ནི་སྦྱང་གཞི་ལ་སྣོད་བཅུད་རྣམས་རིམ་

[023A]༄༅། །གྱིས་གྲུབ་པས་ཆོས་མཐུན་མི་སྦྱོར་ཡང། མངལ་ནས་བཙས་པ་དང་འདྲ་བར་བསྒོམ་པ་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དངོས་གཞི་ཡིན་ནོ། །དེ་ལྟར་བསྒོམས་པ་ལ་དགོས་པ་ཁྱད་པར་ཅན་ཡང་
ཡོད་དེ། ལམ་དང་འབྲས་བུའི་སྐབས་སུ་ཡེ་ཤེས་ཀྱི་རྟེན་བརྟེན་པའི་དཀྱིལ་འཁོར་དུས་མཉམ་དུ་གྲུབ་པ་དང་རྣམ་པ་མཐུན་ཞིང། དེ་དག་མྱུར་དུ་འགྲུབ་པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བའི་ཕྱིར་རོ། །གཉིས་པ་ལ་
གཉིས། རྟེན་གསལ་བཏབ་པ་དང། བརྟེན་པ་གསལ་བཏབ་པའོ། །དང་པོ་ལ་གཉིས། དུར་ཁྲོད་དང། གཞལ་ཡས་ཁང་བསྒོམ་ཚུལ་ལོ། །དང་པོ་ནི། སྡོམ་འབྱུང་འགྱུར་གསར་དུ། རྡོ་རྗེ་ར་བ་ནང་དུ་སྟེ། །དུར་ཁྲོད་བརྒྱད་ཀྱིས་བརྒྱན་
པའོ། ཞེས་གསུངས་པས་དུར་ཁྲོད་བརྒྱད་ཀྱིས་བསྐོར་བར་བསྒོམ་དགོས་ཤིང། དེ་ལྟར་བསྒོམས་པ་ལ་དགོས་པ་ཡོད་དེ། དུར་ཁྲོད་ཀྱི་སྐད་དོད་ཤ་ས་ཏི་ཞེས་པ་ལ་ངེས་ཚིག་བསྣན་ནས་བཤད་པས་རོ་གནས་པ་དང། རོས་གནས་
པའི་བྱ་བ་བྱེད་པས། དུར་ཁྲོད་ཞེས་བྱ་བ་ཡིན་ལ། དེར་རོ་རྣམས་བདག་མེད་པར་གནས་པ་བཞིན་དུ། བདག་མེད་པ་ལ་སོགས་པའི་ལྟ་བ་བཀར་བཏགས་ཀྱི་ཕྱག་རྒྱ་བཞི་མཚོན་ཞིང། དེའི་དབུས་སུ་བཅོམ་ལྡན་འདས་བཞུགས་
པ་ནི༑ ལྷན་སྐྱེས་ཀྱི་བདེ་ཆེན་གྱིས་བདག་མེད་པའི་དེ་ཁོ་ན་ཉིད་ལ་རོལ་པ་མཚོན་པ་ཡིན་པའི་ཕྱིར་རོ། །དུར་ཁྲོད་བརྒྱད་ནི་སྡོམ་འབྱུང་ལས། གཏུམ་དྲག་དེ་བཞིན་ཚང་ཚིང་དང། །རྡོ་རྗེ་འབར་བ་ཀེང་རུས་ཅན། །དབང་ལྡན་དུ་ནི་

[023B] །བྱིན་ཟ་རུ་ནི་བཀྲ་ཤིས་མཆོག་མུན་པ་དྲག་པོ་བདེན་བྲལ་དུ། །རླུང་ཕྱོགས་ཀི་ལི་ཀི་ལིའི་སྒྲ། ཞེས་གསུངས་པ་ལྟར་རོ། །དེའི་ནང་དུ་རྡོ་རྗེའི་ར་བ་མེ་རི་དང་བཅས་པ་བསྒོམས་པ་ལ་དགོས་པ་ཡོད་དེ། སྒྲུབ་ཐབས་
དངོས་གཞི་བསྒོམ་པ་ལ་བགེགས་ཀྱི་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །དེའི་ནང་དུ་འཁོར་བའི་ཉེས་པས་མ་གོས་པ་མཚོན་པའི་སྣ་ཚོགས་པདྨ་དང། ཡེ་ཤེས་ལྔའི་རང་བཞིན་གྱི་སྣ་ཚོགས་རྡོ་རྗེ་ལྟེ་བ་གྲུ་བཞི་པ་བསྒོམ་
པ་ནི་གཞལ་ཡས་ཁང་གི་འོག་གཞིའི་དོན་དུ་ཡིན་ནོ། །རྟ་བབས་སྒོ་ཚང་གཅིག་མ་ལ་དྭ་སྒོ་ཚད་གཉིས་མ་དང། རྟ་བབས་སྒོ་ཚད་གསུམ་མ་ལ་བསྒོ་ཚད་བཞི་མ་ཡིན་ལ། རྭ་ཁྲ་བྱེད་པ་ཨ་བྷྱ་ཡ་བཞེད་ཅིང། ལཱ་བ་པ་ཕྱོགས་མདོག་
ཏུ་བཞེད་དོ། །རྩིག་པའི་ཞེང་ཆ་ཕྲན་གཅིག་དང། དཔངས་ཆེ་ཆུང་བཅུ་གསུམ། ཕ་གུ་ཆ་ཕྲན་གཅིག་གྲ་བ་དྲ་ཕྱེད་ཆ་ཕྲན་གཉིས་དང་བཅས་པས་གཞལ་ཡས་ཁང་གི་ནང་གི་དཔངས་ཆ་ཆུང་བཅུ་དྲུག་ཡིན་ཞིང། མདའ་ཡབ་ཤར་བུ་
གཉིས་ལ་ཆ་ཕྲན་རེ་རེ་སྟེ་ཕྱི་དཔངས་ཆ་ཕྲན་བཅོ་བརྒྱད་དོ། །འགྲམ་ལོགས་སྒོ་དང་མཉམ་པ་ལ་སྣ་ཚོགས་རྡོ་རྗེའི་ལྟེ་བ་དང་རྩིག་པ་ཁ་ད་ཆད་དང། མི་མཉམ་པ་ལ་དེ་གཉིས་ཀྱི་བར་ན་ཆ་ཕྲན་གཅིག་ཡོད་དོ། །གཞན་རྣམས་སླ་ལ་
སྐུ་འཁོར་གྱི་རྩིབས་ཀྱི་བར་སྟོང་དམ་ཚིག་འཁོར་ལོའི་ལྟེ་བ་ཡིན་པས་ཕྱོགས་མདོག་དང། དེ་བཞིན་དུ་གསུང་འཁོར་གྱི་རྩིབས་ཀྱི་བར་སྟོང་སྐུ་འཁོར་གྱི་ལྟེ་བ་ཡིན་པ་སོགས་རིམ་བཞིན་ཤེས་པར་བྱའོ། །དཔངས་ནི་སྐུ་

[024A]༄༅། །འཁོར་ནས་བདེ་ཆེན་འཁོར་ལོའི་བར་ལ་རིམ་པ་བཞིན་དུ་ཆ་ཕྲན་གཉིས་དང། གཅིག་དང། ཕྱེད་དང། གཅིག་གི་བཞི་ཆས་ཕྱི་མ་ཕྱི་མ་མཐོ་ཞིང། ཞེང་ཚད་ནི་བདེ་ཆེན་འཁོར་ལོའི་ལྟེ་བ་ལ་སྒོ་ཚད་གཅིག་
དང༑ འདབ་མ་དང་འཁོར་ལོའི་རྩིབས་རྣམས་ལ་ཆ་ཕྲན་གསུམ་གསུམ་མུ་ཁྱུད་ལ་ཆ་ཕྲན་རེ་རེའོ། །དམ་ཚིག་འཁོར་ལོའི་གདུང་གྲུ་ཆོད་དུ་བཏང་ནས་ཐོག་འབིགས་ཤིང། སྐུ་འཁོར་གྱི་རྩིབས་དང་ལྟ་བའི་མཚམས་ནས་
ཀ་བ་དཔངས་ཆ་ཕྲན་བཅུ་གསུམ། ཞེང་ཆ་ཕྲན་གཅིག་པ། ཕྱོགས་རེར་གཉིས་གཉིས་ཏེ་བརྒྱད་ཀྱི་སྟེང་དུ་གདུང་ཟླུམ་བཏང་བ་ལ་ལྕམ་སྣེ་ནང་མ་དང། ཕྱི་མ་རྣམས་དམ་ཚིག་འཁོར་ལོའི་ཁ་གདང་གི་སྟེང་དུ་ཀ་ཆུང་བྲེ་སྤུངས་
དང་བཅས་པས་བཏེག་པའི་རྡོ་རྗེའི་གདུང་ཟླུམ་ལ་བཀལ་ཏེ་འབིགས་ཤིང། དེ་བཞིན་དུ་ལྷག་མ་རྣམས་ཀྱང་བྱའོ། །ཀ་བའི་གྲངས་ནི་རྟ་བབས་ལ་ཀ་བ་བཅུ་དྲུག་སྒོ་ལོགས་ལ་བརྒྱད། འཁོར་ལོ་གསུམ་ལ་སོ་གཉིས་ཏེ་ང་
དྲུག་ཡོད་ལ། དཔངས་ནི་རྟ་བབས་ཀྱི་ཀ་བ་ཆུ་ཆུང་ལྔ་དང། སྒོ་ལོགས་ཀྱི་ཀ་བ་ཆ་ཆུང་བརྒྱད། འཁོར་ལོ་གསུམ་གྱི་ཀ་བ་བྲི་ཞུ་གདུང་དཔངས་དང་བཅས་པ་ལ་ཆ་ཕྲན་བཅུ་དྲུག་གོ་སྤྱིར་ལྷ་ཐམས་ཅད་ཀྱི་ཚད་ཆ་ཆེན་རེ་རེ་ཡིན་
ཀྱང༑ འཁོར་ལོའི་དཔངས་ཀྱི་རིམ་པས་དམ་ཚིག་འཁོར་ལོའི་ལྷ་རྣམས་གཙོ་བོའི་ཞབས་མཐིལ་གྱི་ཐད་ཀ་དང། སྐུ་འཁོར་གྱི་ལྷ་རྣམས་གཙོ་བོའི་ལྟེ་བ་དང། གསུང་འཁོར་གྱི་ལྷ་རྣམས་གཙོ་བོའི་ཐུགས་ཀ་དང། ཐུགས་འཁོར་

[024B] མཁའ་འགྲོ་མ་བཞིའི་སྤྱི་གཙུག་གཙོ་བོའི་མཛོད་སྤུའི་ཐད་ཀ་དང་མཉམ་དུ་ཡོད་དོ། །རིམ་པ་དང་པོའི་སྐབས་འདིར་བདེ་སྟོང་གི་ཡེ་ཤེས་རྟེན་གཞལ་ཡས་ཁང་གི་རྣམ་པར་ཤར་བར་
བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་མ་དག་པའི་འཇིག་རྟེན་ལ་ལོངས་སྤྱོད་དགོས་པའི་ནུས་པ་སྦྱོང་བ་དང། རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པ་གཉིས་ཀྱིས་རྟེན་གཞལ་ཡས་ཁང་དངོས་གནས་
ལ་སྤྲུལ་པ་དང། འབྲས་བུའི་ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །གཉིས་པ་ལ་གཉིས། གཙོ་བོ་ཡབ་ཡུམ་གསལ་བཏབ་པ་དང། འཁོར་གྱི་ལྷ་རྣམས་
གསལ་བཏབ་པའོ། །དང་པོ་ནི། རྩ་རྒྱུད་ལས། ལྟེ་བར་དགོད་བྱ་དཔའ་བོ་ནི། །འཇིགས་བྱེད་ཀྱང་ནི་འཇིགས་པར་མཛད། །གཟི་བརྗིད་ཤིན་ཏུ་འབར་བ་སྟེ། །ཧ་ཧ་ཞེས་པའི་སྒྲ་ཆེར་བཞད། ཐོད་པའི་ཕྲེང་བའི་རྒྱན་དང་ལྡན། །
བཟང་པོ་ཅན་གསུམ་ཞལ་བཞི་མངའ། །གླང་པོའི་པགས་པ་རྣམ་པར་བགོས། །སྨིན་མ་བཟང་པོ་རྡོ་རྗེ་འབྱེས། །ཕྱག་ན་ཁ་ཊཱཾ་མི་ཐོད་བ་སྣམས། །བརྒྱ་ཕྱེད་ཕྲེང་བས་རྣམ་པར་བརྒྱན། །དེ་མདུན་གནས་པའི་ལྷ་མོ་ནི། །རྡོ་རྗེ་ཕག་མོ་
རབ་འཇིགས་མ། །ཧེ་རུ་ཀ་དཔལ་ཕྱོགས་བྱས་ནས། །སྤྱན་གསུམ་དྲག་མེའི་གཟུགས་ཅན་མ། །ཀ་པཱ་ལ་ནི་ཨནྟས་བཀང། །ཁ་ནས་རུ་དཧི་ར་འཛག་ཅིང། །ལྷ་དང་ལྷ་མིན་མིང་བཅས་ལ། །ཕྱོགས་ཀུན་ཏུ་ནི་སྡིགས་མཛུབ་བྱེད་

[025A]༄༅། །ཅེས་གསུངས་པ་ལྟར། བཅོམ་ལྡན་འདས་དཔལ་ཧེ་རུ་ཀ་ཡབ་ཡུམ་སྒྲུབ་ཐབས་ནས་འབྱུང་བ་ལྟར་བསྐྱེད་པ་ཡིན་ལ། དེ་ཡང་ཕྱག་དང་པོ་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་པས་ནི་ཤེས་
རབ་སྟོང་པ་ཉིད་ཀྱིས་བདེ་བ་ཆེན་པོ་ལ་འཁྱུད་པ་མཚོན་ཞིང། རྡོ་རྗེས་བདེ་བ་ཆེན་པོ་དང། རྭ་ལྔས་ཡེ་ཤེས་ལྔ་མཚོན་ནོ། །དྲིལ་བུས་ཤེས་རབ་སྟོང་པ་ཉིད་མཚོན་ཞིང། མིའི་རྒྱུ་མ་ལ་བརྒྱུས་པའི་མགོ་རློན་ལྔ་བཅུས་ཨཱ་ལི་
ཀཱ་ལིའི་དོན་ཐབས་ཤེས་གཉིས་སུ་མེད་པ་མཚོན། ཞལ་བཞིས་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་དང། མངོན་པར་འདུ་བྱེད་པ་མེད་པ་སྟེ་རྣམ་པར་ཐར་པའི་སྒོ་བཞི་མཚོན། སྤྱན་གསུམ་གྱིས་དུས་
གསུམ་གྱི་ཤེས་བྱ་ཐམས་ཅད་མངོན་སུམ་དུ་གཟིགས་པ་མཚོན་ཞིང། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་ཀྱི་སྒྲིབ་པ་ཐམས་ཅད་སྤངས་པ་མཚོན། གླང་ལྤགས་ཀྱིས་གཏི་མུག་དང། དེ་བཤུས་ནས་བརྒྱངས་ཏེ་
འཛིན་པས་གཏི་མུག་དང་བྲལ་བ་མཚོན་ཞིང། སྟག་ལྤགས་ཀྱིས་ཆགས་སོགས་སྦྱོང་བ་མཚོན། དཔྲལ་བའི་རྡོར་ཕྲེང་གིས་ཡེ་ཤེས་ལྔའི་བདག་ཉིད་ཡིན་པ་མཚོན་ཞིང། རྡོ་རྗེ་ལ་བརྒྱུས་པའི་ཐོད་སྐམ་གྱིས་སྟོང་ཉིད་
རྟོགས་པའི་ནུས་པ་མཚོན། ཐོད་པ་གྱེན་དུ་འགྲེང་བས་འོད་གསལ་ལས་ཟུང་འཇུག་གི་སྐུར་བཞེངས་པ་མཚོན་ཞིང། ཉམས་དགུས་རིགས་ལྔའི་ངོ་བོ་ཞི་གནས་དང་ཡུ་མ་བཞིའི་ངོ་བོ་ལྷག་མཐོང་ཡོངས་སུ་རྫོགས་པ་

[025B] འཇིགས་བྱེད་དང་དུས་མཚན་མནན་པས་ནི། རྟག་ཆད་ཀྱི་མཐའ་གཉིས་དང་བྲལ་བ་མཚོན་ཞིང། གཡས་འོག་མའི་ཌཱ་མ་རུ་སོགས་བཞིས་ནི། དགའ་བའི་སྒྲས་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ་བ་དང་
སྒོ་གསུམ་གྱི་སྐྱོན་དང། མཐར་འཛིན་གྱི་རྣམ་རྟོག་གཅོད་པ་དང། ཉོན་མོངས་པ་རྣམས་འབིགས་པ་མཚོན། གཡོན་གྱི་ཁཊཱཾ་ག་སོགས་བཞིས་ནི་བདེ་བ་ཆེན་པོའི་རང་བཞིན་ཀུནྡ་ལྟ་བུའི་བྱང་སེམས་དང། བདེ་སྟོང་གི་ཡེ་ཤེས་ཀྱི་
ཐུགས་རྒྱུད་གང་བ་དང། ཚངས་པ་མི་གནས་པའི་མྱང་འདས་མངོན་དུ་མཛད་པ་དང། བདེ་སྟོང་གི་ཡེ་ཤེས་ཀྱིས་ཐུགས་རྒྱུད་བཅིངས་པ་རྣམས་མཚོན། སྣ་ཚོགས་རྡོ་རྗེས་འཕྲིན་ལས་བཞིས་འགྲོ་དོན་མཛད་པ་དང། རལ་པའི་
ཐོར་ཚུགས་ཀྱིས་ཡོན་ཏན་གོང་ནས་གོང་དུ་འཕེལ་བ་མཚོན་ཞིང། དབུའི་གཡོན་གྱི་ཟླ་ཕྱེད་དང། ཐལ་ཆེན་གྱི་བྱུག་པས་སྤྱི་བོ་ནས་བྱང་སེམས་ཞུ་བ་ལུས་ཐམས་ཅད་ལ་ཁྱབ་པའི་ཐབས་ཁྱད་པར་ཅན་མཚོན། ཞལ་རྣམ་
པར་འགྱུར་བས་ལོག་ལྟ་ཀུན་ལས་ལོག་ནས་ཡང་དག་པའི་ལྟ་བ་ལ་གནས་པ་མཚོན་ཞིང། ཕྱག་རྒྱ་དྲུག་གིས་ཕྱིན་དྲུག་དག་པ་མཚོན་ནོ། །ཕྱག་རྒྱ་དྲུག་ནི་མགུལ་རྒྱན་གདུ་བུ་རྣ་རྒྱན་ནོར་བུ་ཐལ་ཆེན་མཆོད་ཕྱིར་ཐོགས་རྣམས་
སོ༑ ༑རིམ་པ་དང་པོའི་སྐབས་འདིར་དེ་ལྟར་བསྒོམས་པ་ལ་དགོས་པ་ཡོད་དེ། རྫོགས་རིམ་དང་འབྲས་བུའི་སྐབས་སུ་བདེ་སྟོང་དབྱེར་མེད་ཀྱི་ཡེ་ཤེས་ཧེ་རུ་ཀ་ཡབ་ཡུམ་གྱི་རྣམ་པར་དངོས་གནས་ལ་ཤར་བ་དེ་འགྲུབ་པའི་
[026A]༄༅། །ཆེད་ཡིན་པའི་ཕྱིར་རོ། །དེ་ནས་ཀུན་སྤྱོད་ལས། སྔགས་པས་དཔའ་བོ་རྣལ་འབྱོར་མ་བྱིན་བརླབས། །ཡི་གེ་དྱཱ་ནི་སྣ་རྩེར་ཡང་དག་སྦྱར། །བྱཱ་ནི་མཚན་གྱི་ལྟེ་བར་རྣམ་པར་དགོད། །ལྟེ་བ་སྙིང་ག་ཁ་དང་དཔྲལ་བ་རུ། །སྔགས་
ཀྱི་ཚོགས་དང་བཅས་པས་བྱིན་གྱིས་བརླབ། །ལྟེ་བ་སྙིང་གར་རྣལ་འབྱོར་མ། །སངས་རྒྱས་མཁའ་འགྲོ་མ་ཡིས་ཏེ། །ལྕེ་དང་སྤྱི་བོ་གཉིས་སུ་ནི། །དཔའ་བོས་བྱིན་གྱིས་བརླབ་པར་བྱ། །རྣལ་འབྱོར་མ་དང་དཔའ་གཉིས་མེད། ཅེས་
གསུངས་པ་ལྟར། གནས་བཞི་དང་མཁའ་གསང་བྱིན་གྱིས་བརླབས་ནས་དགའ་བཞི་དྲངས་ཏེ་ལྷན་སྐྱེས་ཀྱི་བདེ་སྟོང་སྦྱར་ནས་བསྒོམས་པ་ལ་དགོས་པ་ཡོད་དེ། རིམ་པ་དང་པོའི་སྐབས་སུ་ལུགས་འབྱུང་གི་དགའ་བཞི་
དངོས་གནས་ལ་འགྲུབ་པས། རྟེན་བརྟེན་པའི་དཀྱིལ་འཁོར་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་དང། རྫོགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་འགྲུབ་པའི་རྒྱུད་སྨིན་བྱེད་དུ་འགྱུར་བ་དང། དེ་དག་
འགྲུབ་པའི་གནས་དེ་དང་དེའི་རྩ་རླུང་ཐིག་ལེ་རྣམས་བྱིན་གྱིས་བརླབ་པ་དང། སྔགས་སྐྱེས་ཞིང་སྐྱེས་ལྷན་སྐྱེས་ཀྱི་ཕོ་ཉ་མོ་རྣམས་དང་མྱུར་དུ་འདུ་བ་རྙེད་པའི་ཕྱིར་ཏེ། ཀུན་སྤྱོད་ལས། དང་པོར་དགའ་བ་དཔའ་བོ་སྟེ། །མཆོག་ཏུ་
དགའ་བ་རྣལ་འབྱོར་མ། །རབ་ཏུ་དགའ་བ་མ་ལུས་ཉིད། །བདེ་དེས་ཐབས་དེ་ཀུན་རིག་པའོ། །མཐོ་རིས་ས་སྟེང་ས་འོག་ཏུ། །སྐད་ཅིག་གིས་ནི་ལུས་གཅིག་འགྱུར། ཞེས་གསུངས་པའི་ཕྱིར་རོ། །གཉིས་པ་འཁོར་གྱི་ལྷ་གསལ་གདབ་

[026B] སྤྱན་མ་ལ་སོགས་པའི་ཡུམ་བཞི་མཁའ་འགྲོ་མ་ལ་སོགས་པའི་རྣམ་པར་བསྟན་པ་ཡིན་ལ། དེ་ལྟར་བསྟན་པ་ལ་དགོས་པ་ཡོད་དེ། སྔོན་དྲག་པོ་ལ་ཆུང་མ་བཞི་ཡོད་པ་འདུལ་བ་དང་སྒྲུབ་པ་པོ་ལ་མཆོག་དང་ཐུན་མོང་གི་
དངོས་གྲུབ་སྟེར་བར་བྱེད་པའི་ཆེད་ཡིན་པའི་ཕྱིར་རོ། །ཐོད་པའི་དུམ་བུ་ལ་སོགས་པའི་དཔའ་བོ་བརྒྱད་ནི། སྔོན་ལྷ་བཞི་དང་དྲི་ཟ་བཞི་འདུལ་བའི་ཆེད་དང། དེ་བཞིན་དུ་མྱུ་གུ་ཅན་ལ་སོགས་པ་བརྒྱད་ནི། གནོད་སྦྱིན་བཞི་དང་སྲིན་
པོ་བཞི་འདུལ་བའི་ཆེད་དང། སྟོབས་པོ་ཆེ་ལ་སོགས་པ་བརྒྱད་ནི་ཀླུ་བཞི་དང་ལྷ་མ་ཡིན་བཞི་བཏུལ་ནས་མིང་དང་ཆ་ལུགས་འདྲ་བར་མཛད་པས་གདུལ་བྱའི་མིང་འདུལ་བྱེད་ལ་བཏགས་པ་ཡིན་ནོ། །འཁོར་ལོ་གསུམ་གྱི་ལྷ་
ཡབ་ཡུམ་གྱི་སྐུ་མདོག་ཕྱག་མཚན་སོགས་ནི་སྒྲུབ་ཐབས་ལྟར་བྱེད་དགོས་ཏེ། མངོན་བརྗོད་ལས། ཡང་ན་སྐུ་གསུང་ཐུགས་ཀྱི་ནི། །ཅི་འདོད་མདོག་ནི་དབྱེ་བ་བྱ། ཞེས་དང། ཀུན་སྤྱོད་ལས་ཀྱང། དཔའ་བོ་ཉི་ཤུ་རྩ་བཞི་ནི། །ཕྱག་རྒྱ་
ལྔ་ལ་སོགས་པས་བརྒྱན། ཅེས་གསུངས་པའི་ཕྱིར་རོ། །སྒོ་མཚམས་མ་བརྒྱད་སྒོ་དང་མཚམས་བཞིར་བཀོད་ནས་བསྒོམ་པ་ནི། དེ་བརྒྱད་དང་འདྲ་བའི་མི་འམ་ཅི་མོ་བཞི་དང་ཕྲ་མིན་མ་བཞིས་དུར་ཁྲོད་བརྒྱད་དམ་འཐུང་གཅོད་
ཉེ་བའི་འཐུང་གཅོད་སོགས་བཟུང་ནས་སེམས་ཅན་རྣམས་ལ་འཚེ་བར་བྱས་པའི་ཚེ། དེ་བརྒྱད་དང་འདྲ་བར་སྤྲུལ་ནས་གདུལ་བྱའི་མིང་འདུལ་བྱེད་ལ་བཏགས་པ་ཡིན་ནོ། །དེ་ཡང་སྐུ་གསུང་ཐུགས་ཀྱི་ཧེ་རུ་ཀ་གསུམ་གཙོ་བོར་སོང་

[027A]༄༅། །བའི་སྐབས་སུ་རང་རང་གི་ཕྱག་མཚན་དང་པོ་འཁོར་ལོ་དང། པདྨ་དང་རྡོ་རྗེའི་ཕྲེང་བ་དཔྲལ་བར་འཛིན་པར་བཤད་དེ། དེ་དང་དེ་རྣམས་རིགས་ཀྱི་བདག་པོར་ཤེས་པའི་ཆེད་ཡིན་ལ། འདིར་ནི་དཔའ་བོ་རྣལ་འབྱོར་མ་ཀུན་གྱི་
དཔྲལ་བར་རྡོ་རྗེ་ཕྲེང་བའོ། ཞེས་ལྷ་རྣམས་ཀྱི་དཔྲལ་བར་རྡོ་རྗེའི་ཕྲེང་བ་དང། ཕྱག་དང་པོ་གཉིས་ཀྱིས་རྡོར་དྲིལ་འཛིན་པར་བཤད་པ་ནི་དཀྱིལ་འཁོར་རྣམས་ཀྱི་ནང་ནས་མཆོག་ཏུ་གྱུར་པ་རྩ་བ་རིགས་དྲུག་གི་སྒྲུབ་ཐབས་སུ་
ཤེས་པའི་ཆེད་ཡིན་པའི་ཕྱིར་རོ། །གསུམ་པ་ལ་གཉིས། ཕྱོགས་མཐུན་གྱི་དག་པ་བསྒོམ་ཚུལ་དང། ལུས་དཀྱིལ་བསྒོམ་ཚུལ་ལོ། །དང་པོ་ནི། ཡབ་ཡུམ་སྙོམས་པར་ཞུགས་པ་ལས་བྱུང་བའི་ལྷན་ཅིག་སྐྱེས་དགའི་ཡེ་ཤེས་
དེ་ཉིད་ཀྱིས་ཆོས་ཅན་བྱང་ཕྱོགས་སོ་བདུན་རང་བཞིན་མེད་པར་རྟོགས་པར་བྱས་ཏེ། བདེ་སྟོང་དབྱེར་མེད་དུ་སྦྱར་བའི་ཡེ་ཤེས་དེ་ཉིད་ལྷ་དྲུག་ཅུ་རྩ་གཉིས་སུ་ཤར་བར་བསྒོམས་པ་ལ་བྱང་ཕྱོགས་སོ་བདུན་གྱི་དག་པ་བསྒོམ་
པའི་ཐ་སྙད་བྱས་པ་ཡིན་ཅིང། ད་ལྟར་བསྒོམས་པ་ལ་དགོས་པ་ཁྱད་པར་ཅན་ཡང་ཡོད་དེ། ལམ་འདིའི་གདུལ་བྱའི་གཙོ་བོས་བྱང་ཕྱོགས་སོ་བདུན་གྱིས་མཚོན་པའི་ཕར་ཕྱིན་ཐེག་པའི་ལམ་རྣམས་ཤེས་དགོས་པར་
བསྟན་པ་དང། ཐེག་པ་གསུམ་གྱི་ལམ་གྱི་གནད་ཐམས་ཅད་བྱེད་ལས་ཀྱི་སྒོ་ནས་ལམ་འདིར་འདུས་པར་ཤེས་པའི་ཆེད་དང། རིམ་པ་དང་པོའི་སྐབས་སུ་ལྷའི་སྐུ་འཇའ་ཚོན་ཙམ་ཞིག་ཏུ་ཞེན་པ་སྤངས་ནས་བདེ་བ་ཆེན་

[027B] རྫོགས་རིམ་དང་འབྲས་བུའི་སྐབས་སུ་བྱང་ཕྱོགས་སོ་བདུན་རང་བཞིན་མེད་པར་མངོན་སུམ་དུ་རྟོགས་པའི་བདེ་བ་ཆེན་པོའི་ཡེ་ཤེས་དེ་ཉིད་དངོས་གནས་ལ་
ལྷ་དྲུག་ཅུ་རྩ་གཉིས་ཀྱི་སྐུར་བཞེངས་པ་འབྱུང་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བའི་ཕྱིར་རོ། །གཉིས་པ་ནི། རྩ་རྒྱུད་ལས། ཇི་ལྟར་ཕྱི་རོལ་ནང་དེ་བཞིན། །ཞེས་དང། རྣལ་འབྱོར་མ་ཡི་ས་དང་གནས། །ཧེ་རུ་ཀ་དཔལ་
སྐུའི་ཡན་ལག་ཐམས་ཅད་བརྟན་གཡོའི་བདག་ཉིད་ཅན། །གནས་ནི་རབ་ཏུ་དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་ནི་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་འཕྲོ་བ། །ཚནྡོ་ཧ་ནི་སྦྱང་དཀའ་བ། །ཉེ་བའི་ཚདྣོ་
མངོན་གྱུར་ཉིད། །འདུ་བ་རིང་དུ་སོང་བ་ཡིན། །ཉེ་པའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་གྲོས་ཉིད། །ཉེ་བའི་དུར་ཁྲོད་ཆོས་ཀྱི་སྤྲིན། །ཤྲཱི་ཧེ་རུ་ཀའི་གཞུང་དུ་སྤྱོད། །འདི་ནི་ནང་གི་བདག་ཅན་ས། །ཕ་རོལ་ཕྱིན་བཅུ་ས་
རྣམས་ནི། །རྣལ་འབྱོར་མ་ཡི་བརྡའ་ཡི་སྐད། །མཐོ་རིས་ས་སྟེང་ས་འོག་ཏུ། །དཔའ་བོའི་ཡན་ལག་བརྟན་གཡོའི་བདག་བུ་ལ་སོགས་པ་གང་བསྟན་པ། །ཕྱི་ནང་བདག་ཉིད་ཅན་དུ་གནས། ཅེས་ལུས་དཀྱིལ་བསྒོམ་པར་
གསུངས་ལ། དེས་ན་འདི་ལ་གཉིས། ལུས་རྟེན་གྱི་དཀྱིལ་འཁོར་དུ་བསྒོམ་པ་དང། ལུས་བརྟེན་པའི་དཀྱིལ་འཁོར་དུ་བསྒོམ་པའོ། །དང་པོ་ནི་དཔེར་ན། སྣམ་བུ་སྐད་ཅིག་མ་སྔ་མས་ཉེར་ལེན་དང། རྒྱ་སྐྱགས་སྐད་ཅིག་ཕྱི་

[028A]༄༅། །མས་ལྷན་ཅིག་བྱེད་རྐྱེན་བྱས་ནས་སྣམ་བུ་སྐད་ཅིག་ཕྱི་མ་དམར་པོར་འགྱུར་བ་བཞིན་དུ། ཕྱི་དཀྱིལ་གྱི་རླུང་དཀྱིལ་བསྒོམ་པའི་རྒྱུན་གྱིས་ཉེར་ལེན་དང། སྒྲུབ་པ་པོ་རང་ཉིད་ཀྱི་རྐང་པ་གཉིས་
བགྲད་པ་མཉམ་དུ་ཚོགས་པས་ལྷན་ཅིག་བྱེད་རྐྱེན་བྱས་ནས་རླུང་དཀྱིལ་སྐད་ཅིག་ཕྱི་མ་ལུས་དཀྱིལ་གྱི་རླུང་དཀྱིལ་དུ་འགྱུར་བ་ཡིན་ལ། དེས་གཞན་རྣམས་ཀྱང་མཚོན་པ་ཡིན་ཏེ། སམྦུཊ་ལས། རྐང་པའི་མཐིལ་
དུ་རྩོམ་ཆེན་རླུང། །གཞུ་ཡི་དབྱིབས་སུ་རྣམ་པར་གནས། །སུམ་མདོ་ཡི་ནི་གནས་སུ་ནི། །དེ་བཞིན་གྲུ་གསུམ་འབར་བ་ཉིད། །ཟླུམ་པོའི་རྣམ་པའི་གཟུགས་ཀྱིས་ནི། །ཆུ་ནི་ལྟོ་བར་རྣམ་པར་གནས། །སྙིང་གར་ཡང་ནི་ས་ཉིད་དེ་
ཀུན་ནས་གྲུ་བཞི་པ་ཉིད་དོ། །སྒལ་ཚིགས་དབྱུག་གུའི་གཟུགས་ཀྱིས་ནི། །རི་རབ་རི་རྒྱལ་དེ་བཞིན་ནོ། །ཇི་ལྟར་རྩོམ་ཆེན་ལ་སོགས་རིམ། །བླ་མའི་དུས་བཏབ་རིམ་གྱིས་ནི། །དེ་ནས་རྫོགས་པའི་དཀྱིལ་འཁོར་གནས། ཅེས་
གསུངས་ལ། འདིའི་དོན་རིམ་པ་གཉིས་ཀ་ལ་སྦྱར་དུ་རུང་ཡང། སྐབས་འདིར་ནི་བསྐྱེད་རིམ་པའི་ལུས་དཀྱིལ་གྱི་དབང་དུ་བྱ་སྟེ། དེ་དོན་དྲིལ་བུ་ཞབས་ཀྱིས། །རྐང་པ་སུམ་མདོ་ལྟེ་སྙིང་ག་རླུང་དང་མེ་ཆུ་ས་ཡིན་ནོ། །སྒལ་
ཚིགས་རི་རྒྱལ་དེ་བཞིན་ཏེ། །ལུས་ནི་མཉམ་པ་གྲུ་བཞི་པ། །རྒྱན་རྣམས་རབ་མཛེས་ཧེ་རུ་ཀའི། །ལུས་ཀྱི་དཀྱིལ་འཁོར་ཉིད་དུ་འདོད། ཅེས་གསུངས་པའི་ཕྱིར་རོ། །དེ་ལྟར་བསྒོམས་པ་ལ་དགོས་པ་ཁྱད་པར་ཅན་ཡང་ཡོད་

[028B] འབྲས་བུའི་སྐབས་སུ་ལུས་ཀྱི་ཆ་དེ་དང་དེ་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་དངོས་སུ་འགྱུར་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བའི་ཕྱིར་རོ། །དེ་བཞིན་དུ་པཱུ་ཛ་ལ་སོགས་པའི་ཡུལ་
ཉེར་བཞིའི་མིང་ཡིག་དང་པོ་ཐིག་ལེས་བརྒྱན་པ་རྣམས་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་ཅན་དུ་བསྐྱེད་ནས་ཕྱིའི་ཡུལ་ཉེར་བཞིའི་ངོ་བོར་བསྒོམ་པ་ནི་ལྷ་རྣམས་ཀྱི་གནས་ཀྱི་ཕྱིར་དུ་ཡིན་ལ། དེ་ལྟར་
བསྒོམས་པ་ལ་དགོས་པ་ཡོད་དེ། ཡུལ་ཉེར་བཞིའི་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོའི་རྩ་རླུང་ཐིག་ལེ་རྣམས་བྱིན་གྱིས་རློབ་པར་འགྱུར་བའི་ཕྱིར་རོ། །གཉིས་པ་ནི། བདེ་མཆོག་གི་སྐོར་འདིར་ལུས་དཀྱིལ་
གྱི་ལྷ་ཕྲ་རགས་བསྒོམ་ཚུལ་མང་དུ་ཡོད་ཀྱང། གཙོ་བོར་ནག་པོ་སྤྱོད་པས་རྒྱུ་རྡོ་རྗེ་འཛིན་པ་ཡབ་ཡུམ་ཞུ་བ་ལས་བྱུང་བའི་འབྲས་བུ་རྡོ་རྗེ་འཛིན་པ་ཧེ་རུ་ཀའི་ལུས་ལ་འགོད་པར་མཛད། ལཱུ་དྲིལ་གཉིས་ཀྱི་ལུགས་ལ་མངོན་
བྱང་ལྔ་ལས་བསྐྱེད་པའི་གཞིའི་ཧེ་རུ་ཀའི་ལུས་ལ་འགོད་པ་ཡིན་ཅིང། ཇི་ལྟར་བསྒོམ་པའི་ཚུལ་ནི་ཐོག་མར་དཔྱིད་ཐིག་ལས། དེ་ཡི་དབུས་བཞུགས་དཔའ་བོ་ནི། །ཡུངས་ཀར་སྒོམ་པོའི་ཚད་ཙམ་སྟེ། །ཧཱུཾ་ཡིག་ས་བོན་མི་
བཤིག་པ། །ཁ་བ་ལྟ་བུ་འབབ་པ་ཡིན། །བ་སནྟ་ཞེས་བྱ་བ་སྟེ། །ལུས་ཅན་རྣམས་ཀྱི་སྙིང་དགའ་བྱེད། །རྒོད་མ་ཁ་ནི་མེ་ཡི་གཟུགས། །ཕག་མོ་ཏ་ལ་ཀ་ཞེས་བརྗོད། །ལས་ཀྱི་རླུང་གིས་བསྐྱོད་ནས་སུ། །ལྟེ་པའི་དཀྱིལ་འཁོར་ནས་ནི་འབར། །

[029A]༄༅། །བ་སནྟ་དང་འཕྲད་པས་མཉེས། །སྙོམས་པར་འཇུག་པས་ཡང་དག་བཞུགས། ཅེས་གསུངས་པ་ལྟར། སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་པ་མོ་ལྟ་བུར་འཛག་པ། ཡུངས་ཀར་
སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་དཔལ་ཧེ་རུ་ཀ། ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ་བསྐྱེད་དེ། དཔྱིད་དང་ཐིག་ལེའི་ངོ་
བོ་ཉིད་སྙིང་གར་སྙོམས་པར་འཇུག་པའི་ཚུལ་གྱིས་བཞུགས་པར་བསྒོམ་པ་ཡིན་པའི་ཕྱིར་རོ། །དེ་ལྟར་བསྒོམས་པ་ལ་དགོས་པ་ཡོད་དེ། རྫོགས་རིམ་གྱི་སྐབས་སུ་སྙིང་གའི་དྷཱུ་ཏཱིའི་ནང་དུ་ཁམས་དཀར་དམར་འདུ་
འཕྲོད་བྱས་པ་ལས་བྱུང་བའི་ལྷན་སྐྱེས་ཀྱི་བདེ་ཆེན་མཐར་ཐུག་འཆར་བའི་དགེ་རྩ་སྨིན་བྱེད་ཁྱད་པར་ཅན་ཡིན་པའི་ཕྱིར་རོ། །སྙིང་གའི་མི་བཤིག་པའི་ཐིག་ལེ་ལ་དཔྱིད་ཅེས་བརྗོད་པའི་རྒྱུ་མཚན་ཡོད་དེ། དཔྱིད་དུས་དེས་རྩ་
ཤིང་ནགས་ཚལ་སོགས་རྒྱས་པར་བྱས་ཏེ་མི་རྣམས་ཡིད་དགའ་བར་འགྱུར་བ་བཞིན་དུ། སྙིང་གའི་ཐིག་ལེ་དཀར་པོ་དེས་ཀྱང་བདེ་སྟོང་གི་ཡེ་ཤེས་རྒྱས་པར་བྱས་ཏེ་བསྒྲུབ་པ་པོའི་ཡིད་དགའ་བར་བྱེད་པའི་རྒྱུ་མཚན་གྱིས་
ཡིན་པའི་ཕྱིར་རོ། །དེ་ནས་སྙིང་གའི་འབྱུང་བ་བཞིའི་རང་བཞིན་གྱི་རྩ་འདབ་བཞི་ལས་མཁའ་འགྲོ་མ་སོགས་བཞི་བསྒོམ་དགོས་ཏེ། སམྦུཊ་ལས། འདབ་མ་རྣམས་ཀྱི་བཞི་ལ་ཡང། །འབྱུང་བ་བཞི་ཡི་རང་བཞིན་རྩ་

[029B] །ཕྱོགས་བཞི་ལ་ནི་རྣམ་པར་གནས། ཅེས་གསུངས་པའི་ཕྱིར་རོ། །དེ་བཞིན་དུ་མཚམས་ཀྱི་རྩ་འདབ་བཞི་ལས་ཐོད་པ་བཞི་བསྐྱེད་པར་བྱ་བ་ཡིན་ཏེ། སམྦུཊ་ལས། རྩ་རྣམས་བཞི་ཡང་མཚམས་
རྣམས་སུ། །རྣམ་པར་གནས་ཤིང་དེར་སོན་པའང། །བདུད་རྩི་ལྔ་ནི་འབབ་པ་སྟེ། །དེ་མཆོད་རང་གི་གཟུགས་གནས་པས། །དེ་ཡི་ངོ་བོ་དངོས་པོ་ལས། །མཆོད་པ་བཞི་ནི་རྣམ་པར་བཤད། ཅེས་གསུངས་པའི་ཕྱིར་རོ། །དེའི་
འོག་ཏུ་དྲིལ་བུ་ཞབས་ཀྱིས། འདི་དག་གནས་སུ་རྣལ་འབྱོར་མ། །རྩ་ཡིན་དཔའ་བོ་ཉི་ཤུ་བཞི། །ལུས་ཀྱི་ཁམས་སུ་བརྟག་པར་བྱ། ཞེས་གསུངས་པ་ལྟར། གནས་ཉེར་བཞིའི་རྩ་ཁམས་ངོ་བོ་དབྱེར་མེད་དུ་གནས་པ་ཡོངས་སུ་
གྱུར་པ་ལས་ཁམས་རྣམས་དཔའ་བོ་དང། རྩ་རྣམས་དཔའ་མོ་ཉེར་བཞི་སོགས་སུ་བསྒོམ་པ་ཡིན་ཏེ། མཁའ་འགྲོ་རྒྱ་མཚོར། ཉི་ཤུ་རྩ་བཞིང་ཕྱེ་བ་ཡིས། །སྐུ་གསུང་ཐུགས་ཀྱི་འཁོར་ལོ་ཡིན། །གནས་རྣམས་དག་ནི་ཐམས་
ཅད་དུ། །རྩ་རྣམས་ཀུན་ནི་ཡང་དག་བཤད། །ཡུལ་འདི་རྣམས་ཀྱི་བུ་མོ་གང། །རྩ་ཡི་གཟུགས་ཀྱིས་གནས་སོ་ཞེས། ཅེས་གསུངས་པའི་ཕྱིར་རོ། །དེ་འདྲ་བའི་རྩ་དང་ཁམས་རྣམས་ཇི་ལྟ་བུ་ཞེ་ན། སམྦུ་ཊ་ལས། པུལླི་རར་
ནི་མི་ཕྱེད་མ། །སོ་དང་སེན་མོ་འབབ་པར་བརྗོད། །འབར་བ་འཛིན་པར་ཕྲ་གཟུགས་མ། །དེ་བཞིན་སྐྲ་དང་བ་སྤུ་འབབ། །ཨཽརྱན་གནས་ནི་ཆེན་པོ་ལ། །རྩེ་བ་མ་ནི་རྣམ་པར་གནས། །རྣ་བ་གཡས་པར་གནས་ནས་ནི། །ལྤགས་

[030A]༄༅། །པ་དྲི་མ་འབབ་པར་གནས། །ཨརྦུ་ཏ་ར་ནི་གཡོན་པ་མཱ། །མཁའ་འགྲོ་མ་ནི་ཤ་འབབ་མ། །གང་ཞིག་ཆུ་རྒྱུས་འབབ་པའི་རྩ། །བ་ཡི་མཆོག་སྦྱིན་རྣམ་པར་གནས། །དེ་ནི་སྲ་བའི་ཚུལ་གྱིས་གནས། །
ཐུང་ངུ་མ་ནི་རྣམ་པར་བཤད། །གང་ཞིག་དགའ་བའི་དབང་ཕྱུག་གནས། །དེ་བཞིན་རུས་སྦལ་སྐྱེས་མར་གྲགས། །སྲ་བའི་དངོས་པོས་གནས་པའི་ཕྱིར། །རུས་པའི་ཕྲེང་བ་འཁྲུགས་པར་གནས། །ལྷ་མོའི་མཁར་དུ་གང་ཞིག་
རྩ༑ ༑འཇམ་པ་སྒོམ་པ་མ་རུ་བརྗོད། །དེ་ནི་རྟག་ཏུ་མཆིན་པ་འབབ། །ཐམས་ཅད་ལུས་ལ་ལྷག་པར་གནས། །མཱ་ལཱ་ཝར་ནི་དབང་མ་ཉིད། །རྒྱལ་བའི་དབང་ཕྱུག་ཉིད་ལ་གནས། །རྩ་ནི་གང་ཞིག་མིག་འབབ་པ། །འདོད་པའི་
གཟུགས་སུ་རྣམ་པར་གནས། །གཟུགས་ནི་མཐོང་བར་འདོད་པ་སྟེ། །སྐྱོན་ལྡན་མ་ཞེས་རྣམ་པར་བཤད། །ཨོ་ཏྲེར་མཁྲིས་པ་འབབ་པའི་རྩ། །གང་ཞིག་འཇུག་མ་མཚན་མོར་བརྗོད། །ཏྲི་ཤ་ཀུ་ནེར་བྱུང་བ་ནི། །མ་མོ་
ངེས་པར་གློ་བར་བཅས། །ཀོ་ས་ལར་ནི་མཚན་མོ་ཉིད། །རྒྱུ་མའི་ཕྲེང་བཟང་ཁྱབ་ཅིང་འབབ། །ཀ་ལི་སྐར་ནི་བསིལ་སྦྱིན་མ། །ངོས་ཀྱི་ཆུ་རྒྱུས་ཡང་དག་བཤད། །ཚ་བ་མ་ནི་ལྟོ་གནས་ངེས། །ལམ་པ་ཀར་ནི་རབ་ཏུ་
གྲགས། །ཚད་མ་ཉིད་ནི་ཀཉྩིར་གནས། །ཐམས་ཅད་དུ་ནི་བཤད་པ་འབབ། །མཚམས་ཀྱི་མཐའ་ཡི་ནང་དུ་ཡང། །ཁ་བའི་གནས་སུ་རངས་པའི་གདོང། །ཤིན་ཏུ་གཟུགས་ཅན་བད་ཀན་ལྡན། །ཡི་དྭགས་ལྷག་གནས་

[030B] །གང་ཞིག་རྟག་ཏུ་རྣག་འབབ་པ། །ཁྱིམ་གྱི་ལྷར་ནི་ཡང་དག་གནས། །མཁའ་འགྲོ་དམ་པའི་དབང་ཕྱུག་མ། །སྤྱི་མ་ཉིད་དུ་རྣམ་པར་བཤད། །སཽ་རཥྚར་ནི་གང་ཞིག་རྩ། །རྒྱུ་སྦྱིན་མ་དེ་དམར་པོ་འབབ། །རྡུལ་ནི་འབབ་པར་
གྱུར་པ་ནི། །གསེར་གླིང་དུ་ནི་ཡང་དག་བཤད། །ཡན་ལག་གཟི་བརྗིད་ཀུན་ཁྱབ་མ། །སྦྱོར་བྲལ་མར་ནི་རབ་ཏུ་གྲགས། །ནཱ་ག་རང་ནི་སྡུ་བུ་མ། །ཚིལ་ཅན་སྦོམ་ཞིང་མོས་བྱེད་འབབ། །སིནྡྷུར་ཤིན་ཏུ་གྲུབ་པ་ཉིད། །མྱ་ངན་མཆི་མ་
འབབ་པར་བརྗོད། །མ་རུང་གནས་ནས་ལུད་སྐམ་འབབ། །འཚོད་པ་མ་ཞེས་རྣམ་པར་བསྟན། །ཀུ་ལུ་ཏར་ནི་ཡིད་བཟང་མ། །བྱིས་པའི་སྣབས་ནི་འབབ་པ་མོ། ཞེས་པ་ལྟར་རོ། །རིམ་པ་དང་པོའི་སྐབས་སུ་དེ་ལྟར་བསྒོམས་
པ་ལ་དགོས་པ་ཡོད་དེ། གནས་དེ་དག་གི་རྩ་རླུང་ཐིག་ལེ་རྣམས་དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་བརླབས་པ་ལ་བརྟེན་ནས་རྩ་བདུན་ཁྲི་ཉིས་སྟོང་གི་རླུང་དང་ཐིག་ལེ་རྣམས་གནས་ཉེར་བཞིའི་རྩ་ནས་
བརྒྱུད་དེ་དྷཱུ་ཏཱིའི་ནང་དུ་འཇུག་པའི་རྒྱུད་སྨིན་བྱེད་ཡིན་པའི་ཕྱིར་རོ། །དཔའ་བོའི་སྒོ་བརྒྱད་ཀྱི་རྩ་སྒོམ་ཚམས་མ་བརྒྱད་དུ་བསྒོམས་པ་ལ་དགོས་པ་ཡོད་དེ། གནས་དེ་དག་གི་རྩ་རླུང་དང་ཐིག་ལེ་རྣམས་བྱིན་གྱིས་
བརླབས་ཏེ་དབང་པོའི་སྒོ་ནས་རྒྱུ་བའི་ལས་རླུང་རྣམས་དྷཱུ་ཏཱིར་འཇུག་མའི་རྒྱུད་སྨིན་བྱེད་ཡིན་པའི་ཕྱིར་རོ། །དེས་ན་འདི་ལྟ་བུའི་ལུས་དཀྱིལ་རྫོགས་པར་བསྒོམ་པ་ནི། རྩ་རྒྱུད་ལས། ཇི་ལྟར་ཕྱི་རོལ་ནང་དེ་བཞིན། ཞེས་པ་
[031A]༄༅། །དང། ཀུན་སྤྱོད་ལས་ཀྱང། ཇི་ལྟར་རང་གི་བདག་ཉིད་ཤེས། །ཕྱི་ཡི་དཀྱིལ་འཁོར་དམ་པ་ཡིན། །རྣམ་དགོད་ཇི་ལྟར་སྦྱར་བའོ། །སྙིང་པོ་ཐམས་ཅད་བསྡུས་པ་སྟེ། ཞེས་རིམ་པ་དང་པོའི་རྣལ་འབྱོར་
གྱི་སྙིང་པོ་བསྡུས་པར་གསུངས་པ་ནི་རྒྱུད་འདིའི་ཐུན་མོང་མ་ཡིན་པའི་ཁྱད་ཆོས་བླ་ན་མེད་པ་ཡིན་ཏེ། འདི་ལྟར་བསྒོམས་པ་ལ་བརྟེན་ནས་ཕྱིའི་ཡུལ་ཉེར་བཞི་ན་བཞུགས་པའི་དཔའ་བོ་དང་རྣལ་འབྱོར་མ་རྣམས་
ཡིད་ལྟར་མགྱོགས་པའི་ཤུགས་ཀྱིས་བྱོན་ཏེ། གཟིགས་པ་ཙམ་གྱིས་ཀྱང་སྒྲུབ་པ་པོའི་རྒྱུད་བྱིན་གྱིས་བརླབས་ནས། རླུང་དབུ་མར་ཞུགས་གནས་ཐིམ་གསུམ་བྱས་ཏེ། ལྷན་སྐྱེས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་
བསྐྱེད་ནས་སྐུ་གསུམ་མྱུར་དུ་ཐོབ་པར་འགྱུར་བའི་ཕྱིར་ཏེ། རྩ་རྒྱུད་ལས། བུ་ལ་སོགས་པའི་དབྱེ་བ་ཡིས། །ཡུལ་འདི་དག་གི་བུ་མོ་རྣམས། །དཔའ་བོ་གཉིས་མེད་རྣལ་འབྱོར་མ། །དེ་ཀུན་འདོད་པའི་གཟུགས་ཅན་ཏེ། །ཡིད་
ཀྱི་ཤུགས་ཀྱིས་འཇུག་པ་ཡིན། ཞེས་གསུངས་པའི་ཕྱིར་རོ། །འདི་ལྟ་བུའི་བླ་ན་མེད་པའི་ལུས་དཀྱིལ་བསྒོམས་པ་ལ་བརྟེན་ནས་ངེས་དོན་གྱི་ཧེ་རུ་ཀ་ལྷན་ཅིག་སྐྱེས་པ་དོན་གྱི་འོད་གསལ་ལས་ཆུ་ལས་ཉ་ལྡང་བའི་
ཚུལ་གྱིས་སྒྱུ་མའི་སྐུར་བཞེངས་ཏེ། མི་སློབ་པའི་ཟུང་འཇུག་དཀྱིལ་འཁོར་གྱི་སྙིང་པོ་མཆོག་ཀྱང་འགྲུབ་པར་འགྱུར་ཏེ། སྡོམ་འབྱུང་ལས། རྣོན་པོས་སྐད་ཅིག་རྣམ་པ་ཡིས། །སེམས་དཔའ་གསུམ་གྱི་དཀྱིལ་འཁོར་གྱི་

[031B] །ཁམས་གསུམ་རང་བཞིན་གཞལ་ཡས་ཁང། །སྲོག་ཆགས་རྣམས་ནི་དཀྱིལ་འཁོར་པ། །སྐད་ཅིག་རྣམ་པའི་རྣལ་འབྱོར་གྱིས། །དེ་དབུས་དཀྱིལ་འཁོར་བདག་པོའོ། །དེ་བཞིན་
རྒྱས་གདབ་དཀྱིལ་འཁོར་ལོ། །མཁའ་བཞིན་སྟོང་ཉིད་དེ་བཞིན་ནོ། །བདག་མེད་དང་ནི་དེ་བཞིན་ཉིད། །སྣ་ཚོགས་ཐབས་དང་སྙིང་རྗེ་སྟོབས། །ཟུང་འཇུག་གཉིས་མེད་ལྷུན་གྱིས་གྲུབ། །དཀྱིལ་འཁོར་སྙིང་པོ་མཆོག་
ཡིན་ནོ། ཞེས་པ་དང། དྲིལ་བུ་ཞབས་ཀྱི་གཞུང་ཆུང་ལས་ཀྱང། དཔལ་ལྡན་འཁོར་ལོ་སྡོམ་པ་ཡི། །རྣལ་འབྱོར་ལུས་ཀྱི་དཀྱིལ་འཁོར་ནི། །སེམས་ཅན་རང་བཞིན་ཡོངས་ཤེས་བཞིན། །རྫོགས་པའི་ལམ་ལ་འཇུག་རྣམས་
ལའོ༑ ༑ཞེས་གསུངས་པ་ལྟར་རོ། །དེ་ཡང་རྩ་རྒྱུད་ལས། དེ་ནས་གཞན་ཡང་བཤད་བྱ་བ། །རྣལ་འབྱོར་མ་ཡི་ས་དང་གནས། །ཧེ་རུ་ཀ་དཔལ་སྐུའི་ཡན་ལག་ཐམས་ཅད་བརྟན་གཡོའི་བདག་ཉིད་ཅན། །གནས་ནི་རབ་ཏུ་
དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་ནི་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་འཕྲོ་བ། །ཚནྡོ་ཧ་ནི་སྦྱང་དཀའ་བ། །ཉེ་བའི་ཚནྡོ་མངོན་གྱུར་ཉིད། །འདུ་བ་རིང་དུ་སོང་བ་ཡིན། །ཉེ་བའི་འདུ་བ་མི་གཡོ་བ། །དུར་
ཁྲོད་ལེགས་པའི་བློ་གྲོས་ཉིད། །ཉེ་བའི་དུར་ཁྲོད་ཆོས་ཀྱི་སྤྲིན། །ཤྲཱི་ཧེ་རུ་ཀའི་གཞུང་དུ་སྤྱོད། །འདི་ནི་ནང་གི་བདག་ཅན་ས། །ཕ་རོལ་ཕྱིན་བཅུ་ས་རྣམས་ནི། །རྣལ་འབྱོར་མ་ཡི་བརྡ་ཡི་སྐད། ཅེས་བཤད་པ་ལྟར། ཕྱིའི་ཡུལ་ཉེར་

[032A]༄༅། །བཞི་དང། དེ་ན་བཞུགས་པའི་དཔའ་བོ་རྣལ་འབྱོར་མ་རྣམས་ལ་གནས་དང་ཉེ་བའི་གནས་ལ་སོགས་པའི་ཐ་སྙད་མཛད་པ་ལ་དགོས་པ་ཡོད་དེ། ལམ་འདིའི་གདུལ་བྱ་དབང་རྟུལ་རྣམས་རང་
ཡུལ་ལ་ཞེན་པ་སྤང་པའི་ཕྱིར་དུ་ཕྱིའི་གནས་ལ་སོགས་པ་བསྟེན་པ་དང། དབང་འབྲིང་བསྐྱེད་རིམ་པ་རྣམས་ཀྱི་དོར། ཕྱི་ནང་གི་དཀྱིལ་འཁོར་གཉིས་ཀྱི་ལྷ་དང། ལྷ་བགོད་པའི་འཁོར་ལོའི་རྩིབས་སོགས་ཤེས་པའི་
ཕྱིར་དུ་གནས་ལ་སོགས་པའི་ཐ་སྙད་མཛད། དབང་རྣོན་རྫོགས་རིམ་པ་རྣམས་ཀྱི་ངོར། ལྷན་སྐྱེས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ལ་ལྡོག་པའི་སྒོ་ནས་ཕྱེ་བའི་ས་བཅུ་གཉིས་ལ་གནས་ལ་སོགས་པའི་ཐ་སྙད་
མཛད་ནས་དེ་ཉིད་ཤེས་པར་བྱ་བའི་ཆེད་དུ་ཡིན་པའི་ཕྱིར་ཏེ། མངོན་བརྗོད་ལས། མཁའ་འགྲོ་མ་ཀུན་འདི་ཉིད་དུ། །ཐུགས་རྗེ་ལྡན་རྣམས་རྣམ་པར་གནས། །སངས་རྒྱས་བྱང་ཆུབ་སེམས་དཔའ་ཀུན། །འགྲོ་བ་གསུམ་པོའང་
འདི་ཉིད་དུ། །ཉི་ཤུ་རྩ་བཞིའི་དབྱེ་བ་ཡིས། །གནས་སོགས་འདི་ཁོ་ན་ལ་གནས། །དེ་བས་དེ་རུ་བསྐོར་བ་ཡིས། །སྐྱོ་བྱ་དེ་ཉིད་ཅན་གྱིས་མིན། །གལ་ཏེ་དེ་ཉིད་མེད་གྱུར་ན། །དེ་རྣམས་བསྐོར་བས་ཅུང་ཟད་མིན། །གལ་ཏེ་དེ་
ཉིད་ལྡན་གྱུར་ན། །དེ་རྣམས་བསྐོར་བ་ཅི་ཞིག་དགོས། །ཕྱི་རོལ་རྣལ་འབྱོར་པ་དེ་རྣམས། །བསྐོར་བས་ཁམས་རྣམས་ཟད་པར་འགྱུར། །དེ་བས་ཕྱི་རོལ་སྤངས་ནས་ནི། །རྣལ་འབྱོར་རོལ་པས་གནས་པར་བྱ། །དཔལ་

[032B] །རྣམ་དག་ཡེ་ཤེས་ཅན་རྣམས་ཀྱིས། །རྡོ་རྗེ་རྣལ་འབྱོར་ཅན་རྣམས་གཟིགས། །ཐུགས་རྗེས་ཁྱབ་པའི་ཐུགས་ཀྱིས་ནི། །དེ་རྣམས་དགྱེས་པས་དངོས་གྲུབ་མཆོག་ཇི་ལྟར་འདོད་བཞིན་རྩོལ་བར་
མཛད། ཅེས་དང། རང་གི་ལྷག་པའི་ལྷ་དམིགས་ཏེ། །དེ་ཁོ་ན་ཉིད་གཅིག་པུ་བསམ། །ལྐུགས་པའི་དངོས་པོར་རབ་གྱུར་པའི། །ཟླ་དྲུག་ཙམ་གྱིས་ངེས་པར་ནི། །རྣལ་འབྱོར་མ་ཡིས་ཉེར་བསྟེན་པའི། །རྣལ་འབྱོར་ཆེན་པོ་འདི་
གསལ་འགྱུར། །ཡེ་ཤེས་འོད་ཟེར་མཆོག་མཐོང་ནས། །རྣལ་འབྱོར་མ་རྣམས་ལེགས་འདུ་སྟེ། །པདྨའི་འབྱུང་གནས་ཉམས་དགའ་བར། །ངང་པའི་ཚོགས་འདུ་ཇི་བཞིན་ནོ། །དཔལ་ལྡན་རྡོ་རྗེ་འཛིན་དངོས་སུ། །འགྱུར་བ་འདི་
ལ་ཐེ་ཚོམ་མེད། །མིག་འཕྲུལ་མཁན་བཞིན་འཇིག་རྟེན་དུ། །སེམས་ཅན་ཀུན་གྱི་དོན་བྱེད་རྣམས། །སེམས་ནི་དག་པར་གྱིས་ཤིག་ཅེས། །སེམས་ཅན་རྣམས་ལ་བདག་གསོལ་འདེབས། ཅེས་གསུངས་པའི་ཕྱིར་རོ། །དེས་
ན་དྲིལ་བུ་ཞབས་ཀྱིས། འོན་ཀྱང་དཀྱིལ་འཁོར་དེའི་རང་བཞིན། །ཅི་ཡིན་ང་ནི་འདི་ལྟར་བཤད། །རི་མོར་གནས་པའི་ལས་དང་ནི། །ཐིག་ལས་ཚོན་དགྱེའི་རིམ་པས་བསྟན། །འགྲོ་བ་འདི་དག་རང་བཞིན་གྱིས། །གྲུབ་པའི་
དཀྱིལ་འཁོར་གཉིས་མེད་པའོ། །བཅོས་མ་གཉིས་ཀྱི་ངོ་བོ་གང། །དེ་ནི་གདུལ་བྱའི་དབང་ལས་འདོད། །མཁས་པའི་བསྒྲུབ་བྱ་དེ་མིན་ཏེ། །ཡང་དག་དོན་མཐོང་གྲོལ་ཕྱིར་རོ། ཞེས་རྡུལ་ཚོན་དང་ངས་བྲིས་སོགས་ཀྱི་དཀྱིལ་

[033A]༄༅། །འཁོར་བསྒྲུབ་པ་ལས་ལུས་དཀྱིལ་བསྒྲུབ་པ་མཆོག་ཏུ་གསུངས་པ་ལྟར། སྤྱིར་ཕྱི་དཀྱིལ་ཙམ་བསྒོམ་པ་ལས་ལུས་དཀྱིལ་བསྒོམ་པ་མཆོག་དང། ཁྱད་པར་འདི་ལྟ་བུའི་ལུས་དཀྱིལ་བསྒོམ་པ་ནི་རྒྱུད་
གཞན་གྱི་ལུས་དཀྱིལ་དང། ལུས་རགས་པ་ལྷར་བསྐྱེད་པ་སོགས་ཀྱི་ལུས་དཀྱིལ་གཞན་ལས་ཆེས་མཆོག་ཏུ་གྱུར་པ་ཡིན་ནོ། །བཞི་པ་ཡེ་ཤེས་པ་བཅུག་ནས་དབང་བསྐུར་བ་ལ་གཉིས། །གོ་བགོ་ཞིང་ཡེ་ཤེས་པ་
གཞུག་པ་དང། དབང་བསྐུར་ཞིང་རྒྱས་བཏབ་པའོ། །དང་པོ་ལ་གཉིས། གོ་བགོ་བ་དང། ཡེ་ཤེས་པ་གཞུག་པའོ། །དང་པོ་ནི། མངོན་བརྗོད་འགྱུར་དག་པ་ལས། གོ་ཆ་གཉིས་པོ་བགོ་བར་བྱ། །འཁོར་ལོ་ཐམས་ཅད་རྣམ་
བསྒོམས་ནས། ཅེས་འབྱུང་བ་ལྟར། ཡབ་ཡུམ་གཉིས་ཀྱི་སྐུ་ལ་རང་རང་གི་ས་བོན་ལས་ལྷ་དྲུག་ཚན་གཉིས་བསྐྱེད་དེ། ཡབ་ཡུམ་ཞལ་སྦྱོར་གྱི་རྣམ་པས་ལུས་ཀྱི་གནས་དེ་དང་དེར་བདེ་སྟོང་གི་ཡེ་ཤེས་ལྷ་དེ་དང་དེར་མེ་ལོང་ལ་
གཟུགས་བརྙན་ཤར་བ་བཞིན་མོས་ནས་བསྒོམས་པ་ལ་དགོས་པ་ཡོད་དེ། ཕར་བགེགས་འབིགས་ཤིང་ཚུར་བགེགས་ཀྱིས་མི་ཕྱེད་པའི་ཆེད་ཡིན་པའི་ཕྱིར་རོ། །འགོད་ཚུལ། ལྷ་ཐམས་ཅད་ལ་འགོད་པ་དང། ཡབ་རྐྱང་ལ་འགོད་
པ་དང། ཡུམ་རྐྱང་ལ་འགོད་པ་སོགས་དུ་མ་ཡོད་ཀྱང། ལཱུ་ནག་དྲིལ་གསུམ་གྱི་ལུགས་ལ་ཡབ་ཡུམ་གཉིས་ཀ་ལ་འགོད་པ་ཡིན་ཅིང། ལུས་ལ་ཡི་གེ་བཀོད་དེ། ཕུང་སོགས་དང་ངོ་བོ་དབྱེར་མེད་དུ་བྱས་ནས་ལྷ་དེ་དག་གི་ངོ་

[033B] རྩ་རྒྱུད་ལས། ཡ་སོགས་བརྒྱད་པའི་ས་བོན་དང། །དེ་བཞིན་གུག་ཀྱེད་བཅུ་གཉིས་ཀྱི། །ཡི་གེ་བར་མ་དོར་བྱས་པ། །ཡན་ལག་དྲུག་ཧེ་རུ་ཀར་བརྗོད། །དཔའ་བོ་དྲུག་དང་མཉམ་སྦྱོར་བ། །ཡི་གེ་གཅིག་ཏུ་ཡང་
དག་གནས། །ཨོཾ་ན་མ་སཱཧཱ་བཽ་ཥཊ། །ཧཱུཾ་ཧཱུཾ་ཕཊ་དང་ཡང་དག་ལྡན། །སྒྲུབ་པོས་སྙིང་པོར་ཤེས་པར་བྱ། །དང་པོ་སྙིང་ག་ཉིད་དུ་སྟེ། །གཉིས་པ་སྤྱི་བོར་ཤེས་པར་བྱ། །གསུམ་པ་སྤྱི་གཙུག་དག་ཏུ་སྦྱར། །བཞི་པ་གོ་ཆ་ཉིད་དུ་ཡིན། །ལྔ་པ་
མིག་ཏུ་གྱུར་པ། དྲུག་པ་མཚོན་ཆ་ཞེས་བྱར་འདོད། ཅེས་གསུངས་པའི་ཕྱིར་རོ། །གཉིས་པ་ཡེ་ཤེས་པ་སྤྱན་འདྲེན་པ་ནི། ཕཻཾ་ཞེས་པའི་སྔགས་དང། འགྲེལ་པ་སྡོམ་འབྱུང་ལས། གཡོན་དང་གཡས་སུ་བསྐོར་བར་བྱ། ཞེས་བཤད་
པ་ལྟར་འབར་བའི་ཕྱག་རྒྱ་དཔྲལ་བར་བསྐོར་ནས་སྤྱན་འདྲེན་པ་ཡིན་ལ། འདྲེན་ཚུལ་ནི་ཧཱུཾ་ཡིག་གི་འོད་ཟེར་ལྕགས་ཀྱུ་ལྟ་བུས་ལྷ་ཐམས་ཅད་ཀྱི་ཐུགས་ཀའི་ཧཱུཾ་ཡིག་ལ་བཏབ་སྟེ། བསྐྱོད་ཅིང་བསྐུལ་བའི་ཚུལ་གྱིས་སོ། །དེ་ལྟར་སྤྱན་
དྲངས་ལ་རིག་མ་བཅུ་དྲུག་གིས་མཆོད་ནས། བཛྲ་ཨདཱ་ཤཛ་ཞེས་བརྗོད་པ་དང་མཉམ་དུ་ཡེ་ཤེས་པ་རྣམས་དམ་ཚིག་པ་སོ་སོའི་སྟེང་དུ་དགུག་བཛྲ་པཱ་ཤ་ཧཱུཾ་ཞེས་བརྗོད་པ་དང་མཉམ་དུ་དམ་ཚིག་པ་སོ་སོ་ལ་གཞུག་
བཛྲ་སྥོ་ཊ་བཾ་ཞེས་བརྗོད་པ་དང་མཉམ་དུ་དམ་ཡེ་གཉིས་ཆུ་བོ་ལྟར་འདྲེས་པར་བསམ། བཛྲ་གྷཎྜ་ཧོཿ་ཞེས་བརྗོད་པ་དང་མཉམ་དུ་ཕན་ཚུན་མི་དགྱེས་པ་མེད་པར་དགྱེས་བཞིན་དུ་བཞུགས་པར་མོས་པ་ཡིན་ནོ། །དེ་ལྟར་

[034A]༄༅། །བྱས་པ་ལ་དགོས་པ་ཡོད་དེ། བདག་དང་ཡེ་ཤེས་པ་གཉིས་ཐ་དད་དུ་ཞེན་པ་འགོག་པ་དང། ཡེ་ཤེས་པ་དང་ངོ་བོ་དབྱེར་མེད་དུ་བྱ་བའི་ང་རྒྱལ་བརྟན་པ་དང། དམ་ཚིག་པ་ནུས་ལྡན་དུ་བྱ་བ་དང། ཡེ་
ཤེས་པས་རྣལ་འབྱོར་པ་དམ་ཚིག་པའི་ཕུང་ཁམས་སྐྱེ་མཆེད་བྱིན་གྱིས་རློབ་ཅིང་རང་གི་འབྲས་སྐྱབས་སུ་གྱུར་པའི་འཁོར་ལོ་སྡོམ་པ་མྱུར་དུ་འགྲུབ་པའི་ཆེད་ཡིན་པའི་ཕྱིར་རོ། །དེ་ནས་ཨོཾ་ཡོ་ག་ཤུདྡྷ་ཞེས་སོགས་
བརྗོད་ནས་ང་རྒྱལ་འཇོག་པ་ཡིན་ལ། དོན་ཐོབ་ཀྱི་སྔགས་དོན་ཡང་ཡོད་དེ། དམ་ཡེ་གཉིས་རོ་མཉམ་དུ་སྦྱར་བས་མཚོན་པའི་བདེ་སྟོང་དབྱེར་མེད་ཀྱི་ཡེ་ཤེས་གཙོ་བོ་ཡབ་ཡུམ་གྱི་རྣམ་པར་ཤར་བ་ཡིན་ལ། དེའི་སྐུ་གསུང་
ཐུགས་ཀྱི་ཆ་ཤས་རྣམས་ཀྱང་རྟེན་དང་བརྟེན་པའི་དཀྱིལ་འཁོར་དུ་ཤར་བ་དེ་ངའོ་སྙམ་དུ་ང་རྒྱལ་བཟུང་བ་ཡིན་པའི་ཕྱིར་རོ། །སྔགས་ཕྱི་མའི་དོན་ཡང་ཡོད་དེ། དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་
རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་འཇོག་པ་ཡིན་པའི་ཕྱིར་རོ། །གཉིས་པ་ནི། ཡེ་ཤེས་པ་སྤྱན་འདྲེན་པ་དང་མཉམ་དུ་དབང་ལྷ་སྤྱན་འདྲེན་པ་ལྭ་བ་པས་མན་ངག་ཏུ་གསུངས་པ་ལྟར་བྱ་སྟེ། དྲིལ་བུ་
པས་ཀྱང། སྙིང་གའི་ཧཱུཾ་གི་འོད་ཟེར་གྱིས། །ཡེ་ཤེས་དཀྱིལ་འཁོར་དབང་བསྐུར་ལྷ། །སྤྱན་དྲངས། ཅེས་གསུངས་པའི་ཕྱིར་རོ། །དེའི་འོག་ཏུ་དབང་ལྷ་རྣམས་རིག་མ་བཅུ་དྲུག་གིས་མཆོད་པས་དགྱེས་ཏེ། སྒོ་མཚམས་

[034B] ཡུམ་བཞི་ཕག་མོ་དང་ལྔས་དབང་བསྐུར་བས་བདེ་བ་ཆེན་པོ་སྐྱེས། ཉོན་མོངས་པ་དུག་ལྔ་སྦྱངས། ཡེ་ཤེས་ལྔ་འགྲུབ་པའི་ནུས་པ་བཞག་པ་ནི་ཕྱི་བསྐྱེད་རིམ་དང་འབྲེལ་
བའི་བུམ་དབང་ངོ། །སྐབས་འདིར་ལྷ་ལ་ཆུ་དབང་བསྐུར་བ་ཙམ་ལས་མ་གསུངས་ཀྱང། ཇོ་བོའི་འགྲེལ་པར་དབང་བཞི་ག་བསྐུར་བར་གསུངས་པ་ནི་ལེགས་པར་བཤད་པ་ཡིན་ཏེ། གྲུབ་ཆེན་མཚོ་སྐྱེས་ཀྱིས་ཀྱང། ཀྱཻ་རྡོར་
འགྲེལ་པར་ལྷ་ལ་དབང་བཞི་ག་བསྐུར་བར་གསུངས་པའི་ཕྱིར་རོ། །དེ་ནས་སྙིང་པོའི་རྣལ་འབྱོར་མ་བཞི་ཕག་མོ་ལ་ཐིམ་ནས་དེ་དང་ཧེ་རུ་ཀ་སྙོམས་པར་ཞུགས་པའི་བྱང་སེམས་ལྕེ་ལ་བཞག་པ་མྱངས་པ་ལས་སྐྱེད་པའི་བདེ་
ཆེན་གྱི་ཡེ་ཤེས་ནི་བདག་བྱིན་རླབས་སྒྱུ་ལུས་དང་འབྲེལ་བའི་གསང་དབང་དང། དེ་ནས་ཧེ་རུ་ཀས་ཕག་མོ་ཕྱག་རྒྱར་སྣང་བ་ལ་སྙོམས་པར་ཞུགས་པས་རླུང་ཐིམ་པ་ལས་བྱུང་བའི་ལྷན་སྐྱེས་ཀྱི་བདེ་བ་སྐྱེས་པ་ནི་དོན་དམ་འོད་
གསལ་དང་འབྲེལ་བའི་ཤེར་དབང་དང། དེ་ནས་ཧེ་རུ་ཀས་རིགས་ཀྱི་བུ་ཁྱོད་ཀྱིས་ཕྱག་རྒྱ་དང་སྦྱར་བ་ལ་བརྟེན་ནས་སྐྱེས་པའི་ཞེས་སོགས་ཟུང་འཇུག་གི་བརྡའ་སྤྲད་དེ་གོ་བ་སྐྱེས་པ་ནི་ཟུང་འཇུག་དང་འབྲེལ་བའི་དབང་བཞི་པ་ཡིན་
ནོ༑ ༑དེ་ལྟར་དབང་བསྐུར་བ་ལ་དགོས་པ་ཁྱད་པར་ཅན་ཡོད་དེ། བགེགས་ཀྱིས་མི་ཚུགས་ཤིང། སྒྲིབ་པ་དང་ཐེག་དམན་སེལ་བ་དང། བསྒོམ་བཟླས་ཀྱི་སྣོད་དུ་རུང་ཞིང་ཞི་སོགས་ཀྱི་ལས་འགྲུབ་པ་དང། བྱང་ཆུབ་ཀྱི་སེམས་ཉམས་

[035A]༄༅། །པ་གསོ་ཞིང་དམ་ཚིག་དང་སྡོམ་པ་ཉམས་པ་གསོ་བ་དང། མ་འོངས་པ་ན་སངས་རྒྱས་ལས་དངོས་སུ་དབང་བསྐུར་བ་འཐོབ་པ་སྟེ་དགོས་པ་བརྒྱད་ཡོད་པར་ཇོ་བོ་ཆེན་པོ་བཞེད་པ་ལྟར་ཡིན་པའི་ཕྱིར་
རོ༑ ༑ལྔ་པ་མཆོད་བསྟོད་དག་པ་དྲན་ཚུལ་སོགས་ནི། དཀྱིལ་འཁོར་པའི་ལྷ་རྣམས་ཉེར་སྤྱོད་དང་རིག་མ་བཅུ་དྲུག་གིས་མཆོད་པས་ཟག་མེད་ཀྱི་བདེ་བས་ཚིམ་པ་ནི་བུམ་དབང་དང། ལམ་བསྐྱེད་རིམ་དང་འབྲེལ་བའི་
ཕྱི་མཆོད་ཡིན་ལ། མཆོད་པའི་ལྷ་མོ་རྣམས་ཀྱི་ཁ་དོག་ཕྱག་མཚན་སོགས་ནི་འདིར་འཇོ་དང་སྒྲུབ་ཐབས་སོགས་ལས་ཤེས་པར་བྱའོ། །དེ་ནས་དྲིལ་བུ་ཞབས་ཀྱིས། བཅོམ་ལྡན་འདས་དང་རྣལ་འབྱོར་མ་རྣམས་ལྕེ། །ཡི་གེ་
ཧཱུཾ་བྱུང་རྡོ་རྗེ་རྩེ་གསུམ་པ། །དཀར་པོ་ནས་འབྲུ་ཙམ་བཀོད་སྦུ་གུས་དྲངས། །བདུད་རྩི་གསོལ་བས་ལྷ་ཚོགས་མཆོག་ཚིམ་བལྟ། ཞེས་གསུངས་པ་ལྟར། ནང་མཆོད་བྱིན་གྱིས་བརླབས་ནས་འབུལ་བ་ནི་གསང་དབང་དང། ལམ་
གཏུམ་མོའི་རྣལ་འབྱོར་དང་འབྲེལ་བའི་ནང་མཆོད་དོ། །དེ་ནས་ཡང་དྲིལ་བུ་ཞབས་ཀྱིས། མྱུར་དུ་དངོས་གྲུབ་བྱེད་པར་ནི། །ཕྱག་རྒྱའི་མཆོད་འདི་ཐེ་ཚོམ་མེད། ཅེས་གསུངས་པ་ལྟར། ཡབ་ཡུམ་སྙོམས་པར་ཞུགས་པས་
དཀྱིལ་འཁོར་པའི་ལྷ་ཐམས་ཅད་ཀྱིས་ཀྱང་ལྷན་སྐྱེས་ཀྱི་བདེ་བ་ཆེན་པོ་མྱོང་བར་བསམ་པ་ནི། ཤེར་དབང་དང་ལམ་འོད་གསལ་དང་འབྲེལ་བའི་གསང་མཆོད་དོ། །དེ་ནས། རང་བཞིན་མེད་པའི་གནས་གོམས་ལས། །ལྷ་

[035B] །དེ་ནི་མཆོད་པ་ཆེན་པོར་འདོད། །སངས་རྒྱས་ཐམས་ཅད་རྟོགས་བྱེད་པའོ། ཞེས་པ་ལྟར། ལྷན་སྐྱེས་ཀྱི་བདེ་ཆེན་སྟོང་ཉིད་ཀྱི་རྣམ་ལྡན་དུ་བསྐྱེད་ནས་མཆོད་པའི་འཁོར་གསུམ་པོ་བདེ་སྟོང་གི་རྣམ་
རོལ་དུ་བལྟ་བ་ནི། ཚོགས་གཉིས་བདེ་བླག་ཏུ་རྫོགས་བྱེད་བླ་ན་མེད་པ་དབང་བཞི་པ་དང་འབྲེལ་བའི་མཆོད་པའོ། །དེ་ནས་རྩ་རྒྱུད་ལས། སྔགས་རྣམས་ཀུན་གྱིས་ཡང་དག་མཆོད། ཅེས་བཤད་པ་ལྟར། ལྷ་སོ་སོའི་སྔགས་
རྐང་བརྒྱད་དང་བཅས་པ་བརྗོད་པ་ནི། བསྟོང་པའི་སྒོ་ནས་ལྷ་རྣམས་མཆོད་པའི་སྔགས་མཆོད་དོ། །དེ་ནས་ལྷའི་འཁོར་ལོ་བསྒོམ་ཞིང་དག་པ་དྲན་པར་བྱ་བ་ཡིན་ལ། རྩ་རྒྱུད་ལས། དེ་ནས་སྐུ་གསུམ་བཤད་པར་བྱ། །ཁྲག་
འཐུང་དཔལ་གཉིས་མེད་སྦྱོར་བས། །གང་གིས་ཤེས་པ་ཙམ་གྱིས་ནི། །འདིར་འགྲུབ་ཐེ་ཚོམ་མེད་པའོ། །ཆོས་ཀྱི་སྐུ་ཡི་ལུས་ཅན་དུ། །གང་ཚེ་སྒྲུབ་པ་པོ་གྱུར་པ། །དེ་ལྟར་ལེགས་སེམས་གྱུར་པ་ལ། །དེ་ཚེ་ཡེ་ཤེས་ང་སྨྲའོ། །
ལོངས་སྤྱོད་རྫོགས་སྐུའི་ལུས་ཅན་དུ། །གང་ཚེ་སྒྲུབ་པ་པོ་གྱུར་པ། །དེ་ནས་མཉམ་པར་བཞག་པ་ལ། །ལོངས་སྤྱོད་རྫོགས་པར་ང་རབ་སྨྲ། །སྤྲུལ་པའི་སྐུ་ཡི་ལུས་ཅན་དུ། །གང་ཚེ་བསྒྲུབ་པ་པོ་གྱུར་པ། །དེ་ཚེ་སེམས་དེ་རྩེ་
གཅིག་ལ། །སྤྲུལ་པའི་སྐུར་ཡང་ང་སྨྲ་སྟེ། །ཡེ་ཤེས་ལོངས་སྤྱོད་རྫོགས་དང་སྤྲུལ། །ཡང་དག་ཐོབ་པར་གདོན་མི་ཟ། །བདག་ཉིད་ཤྲཱི་ཧེ་རུ་ཀར་ནི། །འགྲུབ་འགྱུར་འདི་ལ་ཐེ་ཚོམ་མེད། ཅེས་ལྷ་རྣམས་སྐུ་གསུམ་གྱི་རྣལ་འབྱོར་
[036A]༄༅། །གྱི་སྒོ་ནས་བསྒོམ་དགོས་པར་བསྟན་ལ། །སྐུ་གསུམ་གྱི་སྒྲུབ་ཐབས་སུ་འཇོག་ཚུལ་ནི་དྷ་རི་ཀ་པས་ཕྱི་དཀྱིལ་བསྒོམ་པ་དང། བྱང་ཕྱོགས་སོ་བདུན་བསྒོམ་པ་དང། ལུས་དཀྱིལ་བསྒོམ་པ་གསུམ་རིམ་པ་བཞིན་
དུ་སྤྲུལ་སྐུ་དང། ཆོས་སྐུ་དང་ལོངས་སྐུའི་སྒྲུབ་ཐབས་སམ། རྣལ་འབྱོར་དུ་གསུངས་པ་ལྟར་རོ། །དེ་ཡང་རིམ་པ་དང་པོའི་ལམ་གྱི་སྤང་བྱའི་གཙོ་བོ་ནི་ཐ་མལ་གྱི་སྣང་ཞེན་གཉིས་ཡིན་ལ། དེ་གཉིས་ཀྱི་གཉེན་པོར་ལྷའི་རྣམ་པ་དང་
ལྷའི་ང་རྒྱལ་ལ་སློབ་པ་ཡིན་ཅིང། དེ་དག་གི་ཚེ་རྣམ་པ་ལྷ་ལ་དམིགས་ནས་ངེས་ངོར་རང་བཞིན་མེད་པར་དྲན་པར་བྱེད་པ་ནི་ཟབ་གསལ་གཉིས་མེད་ཀྱི་རྣལ་འབྱོར་རོ། །དེ་ནས་དག་པ་དྲན་ཚུལ་ནི་སྒྲུབ་པ་པོའི་རྩ་ཁམས་རྣམས་
དཔའ་བོ་དང་དཔའ་མོའི་ངོ་བོར་བསྒོམ་ཞིང་རྩ་སྔགས་ལ་སོགས་དང་རྒྱན་རྣམས་ཚོགས་པ་ལས་བྱུང་བའི་ཕྱག་རྒྱ་དྲུག་དང་ཐོད་སྐམ་ལ་སོགས་པས་དངོས་སུ་བརྒྱན་པའམ། བརྒྱན་པར་བསྒོམ་པ་ནི་སྔགས་དང་རྒྱན་ཆའི་
དག་པ་ཡིན་ལ། ཁ་ཊཱཾ་ག་ནི་ཧེ་རུ་ཀའི་སྐུ་བདེ་བ་ཆེན་པོའི་ངོ་བོ་དང། ཌཱ་མ་རུ་ནི་རྣལ་འབྱོར་མ་སྟེ་ཤེས་རབ་སྟོང་པ་ཉིད་ཀྱི་སྒྲ་སྒྲོག་པར་བསྒོམ་པ་ཡིན་ནོ། །དེ་ཡང་ཧེ་རུ་ཀ་ནི་ཉིན་མོའི་སྒྲས་བསྟན་པའི་དག་པའི་སྒྱུ་མའི་སྐུའི་
རང་བཞིན་དང། ཕག་མོ་ནི་མཚན་མོའི་སྒྲས་བསྟན་པའི་ཤེས་རབ་དོན་དམ་འོད་གསལ་གྱི་རང་བཞིན་དུ་བསྒོམ་པར་བྱ་བ་ཡིན་ལ། དེ་འདྲ་བའི་ཧེ་རུ་ཀ་ནི་འཁོར་བ་བག་ཆགས་དང་བཅས་པ་སྤངས་པ་ལས་བྱུང་བས་

[036B] །ཞེས་གསུངས་ལ། དེ་ཉིད་ཀྱང་བསྒྲུབ་པ་པོ་རང་ཉིད་ཀྱི་རླུང་སེམས་ཙམ་གྱི་ཉེར་ལེན་ལས་སྤྲུལ་པའི་རིགས་དྲུག་པ་རྡོ་རྗེ་འཆང་དང། རྡོ་རྗེ་ཕག་མོ་ནི་སེམས་རང་བཞིན་གྱིས་རྣམ་པར་དག་
པའི་དབྱིངས་ལས་སྤྲུལ་པའི་ལྷ་མོའི་གཟུགས་སུ་བསྟན་པར་བསྒོམ་པ་ཡིན་ལ། ལྷག་མ་ནི་སྔར་བཤད་ཟིན་ཏོ། །གཞི་ཕུང་ཁམས་སྐྱེ་མཆེད་ཀྱི་རང་བཞིན་བདེ་བ་ཆེན་པོའི་ཡེ་ཤེས་ཀྱིས་རྟོགས་པའི་ཆོས་སོ་བདུན་ལྷ་
སོ་བདུན་དུ་ཤར་བར་བསྒོམས་པས། གཞི་ཤེས་ཀྱི་ལམ་གྱི་གནད་བསྡུས་པ་དང། བདེ་སྟོང་གི་ཡེ་ཤེས་ཉིད་ས་བཅུར་བཞག་པ་ལ་གནས་དང་ཉེ་བའི་གནས་ལ་སོགས་པར་མོས་པའི་ལུས་དཀྱིལ་བསྒོམས་པས་ལམ་ཤེས་
དང། རྣལ་འབྱོར་པ་རང་གི་གཞི་ལམ་ཁྱད་གཞིར་བྱས་པའི་སྟེང་ནས་ཁྱད་ཆོས་གོ་ཆ་འཆིང་བ་སོགས་བསྒོམས་པས་ནི། རྣམ་མཁྱེན་གྱི་ལམ་གྱི་གནད་བསྡུས་པར་འགྲེལ་པ་རྣམས་དང་རྗེ་བླ་མས་གསུངས་སོ། །ལྔ་པ་ཞར་ལ་
རྫོགས་རིམ་བསྒོམ་ཚུལ་ནི་དངོས་གྲུབ་སྙེ་མ་དང་དའི་དམར་ཁྲིད་དང། ལག་རྗེས་སོགས་ཀྱི་སྟེང་ནས་ཤེས་པར་བྱའོ། །གསུམ་པ་མཇུག་ཏུ་ཇི་ལྟར་བྱ་བ་ལ་བཟླས་པ་དང་གཏོར་མ་གཉིས། དང་པོ་ལ། རྡོར་བཟླས་དང། ངག་
བཟླས་གཉིས་ལས། དང་པོ་ནི། རང་གི་ལྟེ་བར་ཟླ་བ་ལ་གནས་པའི་ཧཱུཾ་ངམ་ནཱ་ད་དཀར་ལ་དམར་བའི་མདངས་ཅན་ལས། རླུང་ཕྱིར་འབྱུང་བ་ཧཱུཾ་གི་གདངས་ཀྱིས་འཁོར་ལོ་གསུམ་གྱི་ལྷ་ཚོགས་སྤྲོས་ཏེ་འགྲོ་བའི་དོན་བྱས། ཨོཾ་

[037A]༄༅། །གྱི་གདངས་ཀྱིས་ནང་དུ་ཞུགས་ནས་ནཱ་ད་འམ་ཧཱུཾ་ཡིག་ལ་ཐིམ། ཨཱའི་གདངས་ཀྱིས་གནས་པར་བསམས་ཏེ་རླུང་ཅུང་ཟད་འཛིན་པ་ནི་བསྐྱེད་རིམ་པའི་རྡོར་བཟླས་སོ། །ངག་བཟླས་ལ་
བཟླས་བྱའི་སྔགས་ནི། རྩ་རྒྱུད་ལས། ས་སྟེང་ན་ནི་རིན་ཆེན་བཞི། །ཕྲེང་བའི་སྔགས་ནི་དམ་པ་ཡིན། ཞེས་གཙོ་བོ་ཡབ་ཡུམ་གྱི་རྩ་སྔགས། སྙིང་པོ། ཉེ་སྙིང། གོ་ཆའི་སྔགས་རྣམས་ལ་རིན་ཆེན་རྣམ་བཞིར་གསུངས་པ་ལྟར་
རོ། །བཟླ་ཚུལ་ལ་དམ་ཚིག་གི་བཟླས་པ་དང། དོ་ལིའི་བཟླས་པ་དང། ཁྱོགས་བཟླས་དང། གོང་བུའི་བཟླས་པ་དང། ཁྲོ་བོའི་བཟླས་པ་རྣམས་སུ་ཡོད་ལ། དེ་རྣམས་གང་བྱེད་ཀྱང་གཙོ་འཁོར་ཐམས་ཅད་ཀྱིས་ཞལ་དུ་ཡོད་
ཀྱིས་བཟླ་བར་བསམས་ན་དེ་ཉིད་ཀྱི་འགྱུར་འབྱུང་བར་དྲིལ་བུ་པ་སོགས་གྲུབ་ཆེན་རྣམས་ཀྱིས་གསུངས་སོ། །བཟླས་པའི་གྲངས་ནི་ནག་པོ་སྤྱོད་པས། དཔའ་བོའི་སྙིང་པོའི་གསང་སྔགས་ནི། །ཁྲི་ཕྲག་གསུམ་དུ་བཟླ་བར་
བྱ། །དཔའ་བོ་རྣལ་འབྱོར་མ་འཁོར་ལོའི། །ཁྲི་ཕྲག་གཉིས་ནི་བསྙེན་པར་བྱ། །ཀ་ཀ་ལ་སོགས་རྣམ་པ་བརྒྱད། །སྙིང་པོའི་རྣལ་འབྱོར་མ་བཞི་ཡི། །སྟོང་ཕྲག་ལྔ་དང་ལྔ་བརྒྱ་ནི། །སྔོན་དུ་བསྙེན་པ་བྱ་བ་སྟེ། ཞེས་གསུངས་ཤིང་
དྷ་རི་ཀ་པ་ཡང་འདི་ལྟར་བཞེད་པ་ནི་བསྙེན་པ་རྒྱས་པ་ཡིན་ལ། བསྡུས་པ་ནི་གཙོ་བོ་ལ་འབུམ། གཉིས་ཀ་ལ་ཐུན་མོང་དུ་ཡེ་ཤེས་འབེབས་པའི་སྔགས་ཁྲི་ཕྲག་གཅིག་ཁ་སྐོང་གི་སྦྱིན་སྲེག་དང་བཅས་པའོ། །སྔགས་དོན་

[037B] དཔལ་རྡོ་རྗེ་ཐོད་ཁྲག་ལ་རོལ་བ། མཁའ་འགྲོ་མའི་ཚོགས་ཐམས་ཅད་ལྷན་སྐྱེས་ཀྱི་བདེ་བའི་ངོ་བོར་སྡོམ་པའི་གཞི་ཚུགས་ཤིག་ཅེས་དང། ཡི་གེ་བདུན་པ་ལ་བསྒྱུར་རྒྱུ་མེད་ཀྱང། ཧྲཱི་ལ་སོགས་པ་ལྔས་
ཡེ་ཤེས་ལྔ་མཚོན་པ་ཡིན་ནོ། །ཡུམ་གྱི་སྙིང་པོའི་དོན་རྡོ་རྗེ་རྣམ་པར་སྣང་མཛད་མ། ཞེས་པ་དང། ཉེ་སྙིང་གི་དོན་ནི་སངས་རྒྱས་ཐམས་ཅད་ཀྱི་མཁའ་འགྲོ་མ་རྡོ་རྗེ་རབ་བསྔགས་མ་ཞེས་པ་དང། རྩ་སྔགས་ཀྱི་དོན་དྲང་ངེས་གཉིས་
ལས། དྲང་དོན་ནི་སླ་ལ། ངེས་དོན་ཡང་རེ་རེ་ནས་སྦྱར་ན་ཚིག་ཚོགས་ཆེ་བས་འདི་ལྟར། ཧེ་རུ་ཀ་དཔལ་རྩ་སྔགས་ཟབ་མོ་ཡི། །ཕྱི་ནང་རྡོ་རྗེའི་སྒྲ་ཆེན་རབ་བསྒྲགས་པས། །མེ་ལྟར་རྩུབ་པའི་སྔོན་བསགས་ལས་སྒྲིབ་དང། །དེ་ཡི་རྩ་བ་
བདེན་འཛིན་ཞི་བར་མཛོད། །གཟུགས་བརྙན་ལྟ་བུའི་ལྷ་ཡི་འཁོར་ལོ་རྣམས། །ལུང་རིགས་སྟོབས་ཀྱིས་ཚུལ་བཞིན་དཔྱད་པའི་ཚེ། །བདེན་མེད་བཏགས་ཡོད་ཙམ་དུ་ལེགས་རྟོགས་ནས། །ཐ་མལ་སྣང་ཞེན་མ་ལུས་ཞི་བར་མཛོད།།
ཀུན་རྫོབ་ཆོས་ཀྱི་གཤིས་ལུགས་བཙལ་བའི་ཚེ། །རྡོལ་གསེར་གྱི་རི་མོ་ཆགས་པ་ལྟར། །སྨྲ་བསམ་བརྗོད་མེད་ཉིད་དུ་ལེགས་རྟོགས་ནས། །མཐར་འཛིན་འཆིང་བ་མ་ལུས་ཞི་བར་མཛོད། །རྡོ་རྗེ་པདྨ་ལེགས་པར་སྦྱར་བ་
ལས། །ཧཾ་ཡིག་ཞུ་བའི་བདུད་རྩིའི་ཆུ་རྒྱུན་གྱིས། །ཕུང་ཁམས་སྐྱེ་མཆེད་ཚིམ་པའི་བདེ་བ་ཆེས། །གནས་ལུགས་དོན་རྟོགས་གཉིས་སྣང་ཞི་བར་མཛོད། །གསང་རྫས་པདྨར་འདུས་པ་ལས་སྐྱེས་པའི། །འོད་གསལ་ཟླ་

[038A]༄༅། །ཚེས་སྒྱུ་མའི་ལུས་མཛེས་དང། །དབྱེར་མེད་གཅིག་ཏུ་བྱེད་པའི་རྣལ་འབྱོར་གྱིས། །ཟུང་འཇུག་དཀྱིལ་འཁོར་ཡོངས་སུ་རྫོགས་པར་མཛོད། །སྣང་སྟོང་སྒྱུ་མའི་ཉམས་ཀྱིས་རོལ་མཛད་པའི། །འོད་
གསལ་ཆེན་པོའི་ཡེ་ཤེས་མེ་ལྕེ་ཡིས། །མཚན་འཛིན་བུད་ཤིང་ཟག་བཅས་ཕུང་པོ་དང། །རྣམ་རྟོག་བདུད་རྣམས་སྲེགས་ཚོས་ཞལ་དུ་གསོལ། །ཁྲག་ཞག་རྒྱུ་མའི་ཕྲེང་བ་འཆང་ཁྱོད་ཀྱིས། །ས་འོག་རིམ་པ་བདུན་
ན་གནས་པ་ཡི། །སྦྲུལ་གདུག་དང་མཚུངས་མཚན་འཛིན་རྟོག་པ་རྣམས། །ཟུང་ཞིག་སྡིགས་ཤིག་ཁུག་ཅིག་ཚར་ཆོད་ཅིག་ལུང་དང་རིགས་པས་སྣ་ཚོགས་ཆོས་རྣམས་ཀུན། །རྣམ་ཐར་གསུམ་ལྡན་འོད་གསལ་ངང་དུ་རོལ། །
ཡབ་ཡུམ་གཉིས་མེད་བདེ་སྟོང་ཡེ་ཤེས་ཀྱིས། །གང་ཤར་སྟོང་ཉིད་སྙིང་རྗེའི་ངོ་བོར་མཛོད། །བདེ་བ་ཆེན་པོའི་རང་བཞིན་ཅན་ཡིན་ཡང། །དྲི་མས་བསྒྲིབས་པས་དེ་ཉིད་མི་ཤེས་ལ། །རྣམ་དག་ཡེ་ཤེས་ཀྱིས་ནི་ལེགས་
གཟིགས་ནས། །སྤྲོས་པ་ཀུན་བཅད་ཟུང་འཇུག་འགྲུབ་པར་མཛོད། །ཡེ་ཤེས་ལྔ་ལྡན་བདེ་སྟོང་དབྱེར་མེད་ཀྱི། །བདེ་ལ་སྤྱོད་པ་དག་པའི་བློ་གྲོས་ནི། །ཡང་ཡང་ཡིད་ལ་བྱེད་པའི་ཏིང་འཛིན་གྱིས། །མི་འགྱུར་བདེ་ཆེན་མྱུར་
དུ་འགྲུབ་པར་མཛོད། ཅེས་པ་ནི་རྩ་སྔགས་ཀྱི་ངེས་དོན་ཟབ་མོ་ལམ་གྱི་རིམ་པར་བསྒྲིགས་པའོ། །གཉིས་པ་གཏོར་མ་ཇི་ལྟར་བྱ་བ་ནི། སྡོམ་འབྱུང་ལས། མྱོས་བྱེད་གཏོར་མ་མེད་པར་ལས། །མྱུར་དུ་འགྲུབ་པར་མི་འགྱུར་

[038B] ༑དེས་ན་སྔོན་གྱི་སངས་རྒྱས་ཀྱིས། །གཏོར་མའི་རབ་ཏུ་བསྔགས་པ་གསུངས། ཅེས་དང། ཀུན་སྤྱོད་ལས་ཀྱང། རང་འདོད་ལས་ལ་སྦྱིན་བྱ་བ། །ཁྱད་པར་དུ་ཡང་གཏོར་མ་སྦྱིན། །མར་ངོ་ཡི་ནི་ཚེས་བཅུ་དང། །ཡར་ངོ་
ཡི་ཡང་དེར་གྱུར་ལ། །མྱུར་དུ་འབད་པས་ཆང་དང་ཤ་ཡིས་ཀྱང། །རྡོ་རྗེ་ལྷ་མོ་རབ་ཏུ་མཆོད་པར་བྱ། ཞེས་ཐུན་གྱི་ཐོག་མཐའ་དང་ཁྱད་པར་ཚེས་བཅུ་རྣམ་པ་གཉིས་ཀྱི་དུས་སུ་འཇིག་རྟེན་དང་འཇིག་རྟེན་ལས་འདས་
པའི་གཏོར་མ་ངེས་པར་བྱ་དགོས་པར་གསུངས་པས། སྒྲུབ་ཐབས་སུ་བཤད་པ་ལྟར་བྱ་ཞིང། གཞན་རྣམས་སླ་ལ། ཨོཾ་ཨ་ནྱོ་ནྱ་ཞེས་སོགས་ཕན་ཚུན་རྗེས་སུ་རབ་ཏུ་ཞུགས་པའི་ཆོས་ཐམས་ཅད། བ་ར་སྥ་ར་ཞེས་སོགས་
མཆོག་ཏུ་ཤིན་ཏུ་རབ་ཏུ་ཞུགས་པའི་ཆོས་ཐམས་ཅད། ཨ་ཏྱནྟ། ཞེས་སོགས་ནི། དང་པོར་རབ་ཏུ་རྗེས་སུ་གནས་པའི་ཆོས་ཐམས་ཅད། མདོར་ན་ཆོས་ཐམས་ཅད་ཐབས་ཤེས་དབྱེར་མི་ཕྱེད་པའི་རྡོ་རྗེ་གསུམ་གྱི་ངོ་བོར་གྱུར་པའི་
རྡོ་རྗེའི་ཐལ་མོར་བྱིན་གྱིས་རློབ་པ་ཡིན་ནོ། །བཛྲ་ཨ་ར་ལིའི་དོན་ནི་རྡོ་རྗེ་རོལ་པའོ། །བཛྲ་ཌཱ་ཀི་རྡོ་རྗེའི་མཁའ་འགྲོ་ཧྲི་ཤྱ་ཧོ་ནི། ཀྱཻ་གཟིགས་ཤིག་གོ་གཉིས་པ་ཐུན་སྔ་ཕྱིའི་མཚམས་སུ་ཇི་ལྟར་བྱ་བ་ནི། བཅོམ་ལྡན་འདས་
ཀྱི་རྣལ་འབྱོར་ལ་གནས་པས་ལུས་ཀྱི་བསྒུལ་བསྐྱོད་དང། ངག་གི་སྨྲ་བརྗོད་བཏང་སྙོམས་པ་རྣམས་ཀྱང། ཕྱག་རྒྱ་བཅིངས་པ་དང་སྔགས་བཟླས་པ་ལྟར་ཚོགས་རྫོགས་པར་བྱེད་དེ། ཀུན་སྤྱོད་ལས། ཤྲཱི་ཧེ་རུ་ཀའི་གོ་འཕང་

[039A]༄༅། །གནས། །ལན་ལག་གི་ནི་བསྐྱོད་པ་དང། །ཚིག་གི་རབ་འབྱམས་ཇི་སྙེད་པ། །དེ་སྙེད་ཕྱག་རྒྱ་གསང་སྔགས་ཡིན། ཞེས་གསུངས་སོ། །ཁྲུས་ཀྱི་ཚེ་ནི་དབང་བསྐུར་བའི་ཆོ་ག་ལྟར་བྱ་ལ། བཟའ་བཏུང་
གི་དུས་ནི། ནང་མཆོད་བྱིན་རླབས་ལྟར་རམ། ཡང་ན་ཡི་གེ་གསུམ་གྱིས་བྱིན་གྱིས་བརླབས་ཏེ། ཕུད་ཀྱིས་བླ་མ་དང་ལྷ་ལ་མཆོད་པའི་རྗེས་སུ་ལུས་དཀྱིལ་གསལ་བཏབ་ནས། ནང་གི་སྦྱིན་སྲེག་གི་ཚུལ་དུ་ལོངས་
སྤྱོད་པ་སྟེ། སྡོམ་འབྱུང་ལས། བླ་མ་དཔའ་བོ་རྣལ་འབྱོར་མ། །མཆོད་ཅིང་རྗེས་སུ་སྤྱད་པར་བྱ། །ཨོཾ་ཨཱ་ཧཱུཾ་ཞེས་པའི་སྔགས་ཀྱིས། །རྟག་ཏུ་བྱིན་གྱིས་བརླབ་བྱ་ཞིང། །ཧ་ཧོ་ཧྲཱི་ཞེས་པའི་སྔགས་ཀྱིས། །སྦྱང་བ་དང་ནི་རྟོགས་
བྱ་སྟེ། །ཧ་ཡིག་ཁ་དོག་འཕྲོག་པར་བྱེད། །ཧོ་ཡིག་དྲི་རྣམས་འཕྲོག་པར་བྱེད། །ཧྲཱི་ཡིག་ནུས་པ་བཅོམ་པ་དང། །བདུད་རྩིའི་རྣམ་པའང་བསྟེན་པར་བྱ། །ལྷ་གསུམ་ལ་སོགས་དང་བྲལ་བ། །གལ་ཏེ་སྲེད་ལྡན་འཐུང་
གྱུར་ན། །དེ་ནི་དུག་འགྱུར་ཐེ་ཚོམ་མེད། །སྔགས་ཀྱི་དངོས་གྲུབ་སྐྱེ་མི་འགྱུར། ཞེས་གསུངས་པ་ལྟར་བྱའོ། །དེ་ལྟར་བྱས་ན་གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། །བསྔོ་བ་བྱས་ནས་བཟའ་བར་བྱ། །འདི་
ལྟར་སྤྱོད་པའི་རྣལ་འབྱོར་པ། །བུ་ལོན་དུ་ཡང་མི་འགྱུར་རོ། །ཞེས་ཕན་ཡོན་ཤིན་ཏུ་ཆེ་བར་གསུངས་སོ། །གཞན་ཡང་རྩ་རྒྱུད་ལས། དེ་ནས་རྣལ་འབྱོར་རྒྱུད་དུ་ནི། །རྙེད་དཀའི་དམ་ཚིག་ང་ཡིས་བཤད། །སྐྱེས་པ་བུད་མེད་གཡོན་ནས་འགྲོ་

[039B] ཅེས་གཡོན་པའི་ཀུན་སྤྱོད་དང། བུད་མེད་མཐོང་ན། ཁྱོད་མ་བདག་ནི་བུ་ཡིན་ཏེ། །ཇི་སྲིད་བྱང་ཆུབ་འབྱུང་བར་དུ། །བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་ནུ་ཞོས་སྐྱོངས། ཅེས་ཡིད་
ཀྱིས་གསོལ་བ་འདེབས་ཤིང། ཕྱག་དང་བསྐོར་བ་བྱེད་པ་དང། དམ་ཚིག་བརྒྱད་སོགས་སྤྱི་དང་བྱེ་བྲག་གི་དམ་ཚིག་དང་སྡོམ་པ་ལས་མི་འདའ་བར་བྱའོ། །ཉལ་བའི་ཚེ་ནི། ངག་གི་བྱ་བ་ཐམས་ཅད་ཨཱ་ལི་ཀཱ་ལིའི་བདག་
ཉིད་དུ་ཆུད་པར་བྱས་ལ། །ཨོཾ་ཚུར་སྤྱོན་ཚུར་སྦྱོན་དཔའ་བོ་ཆེ། །དག་པའི་ཚིག་ནི་སྟོན་པ་པོ། །སྐྱེ་དང་འཇིག་དང་རང་འབྱུང་བ། །སྟོང་ཉིད་ཡེ་ཤེས་འདི་ཁོ་ནའོ། །ཞེས་བརྗོད། མཐར་ཧཱུཾ་ཧཱུཾ་ཕཊ་སྦྱར་བའི་དབྱངས་གསལ་ཚར་
གཅིག་བརྗོད་ལ་གཉིད་ཀྱང་འོད་གསལ་དུ་མོས་པར་བྱའོ། །ལྡང་བའི་ཚེ་ནི་འོད་གསལ་གྱི་ངང་ལས་རྟེན་དང་བརྟེན་པའི་འཁོར་ལོའི་བདག་ཉིད་དུ་བཞེངས་པའོ། །དེ་ལྟར་ཉམས་སུ་བླངས་ན། རྩ་རྒྱུད་ལས། མི་མཆོག་གང་
ཞིག་ཀུན་སྤྱོད་པ། །སྡིག་པ་ཐམས་ཅད་རྣམ་དག་བདག་དེ་བཞིན་གཤེགས་པའི་ས་འཐོབ་ཅིང། །སྐྱེ་དང་སྐྱེ་བར་བདེ་གཤེགས་ཀྱི། །རིགས་སྐྱེ་རྒྱལ་པོ་ཆོས་ལྡན་འགྱུར། །ཇི་ལྟར་སྔོན་བསགས་སྡིག་པ་ཡི། །མཚན་ཉིད་
ཐམས་ཅད་དམན་པ་སྟེ། །གང་ཞིག་འདི་ནི་རྟག་བསྒོམ་པ། །ས་ལ་འདོད་པ་ཀུན་དབང་ཕྱུག་དཔེར་ན་མར་གྱིས་གང་བའི་སྣོད། །མེ་ཡི་དབུས་སུ་བཞག་ན་ནི། །མར་གསར་སྟེང་དུ་ཞུ་འགྱུར་ཞིང། །སྣོད་ཀྱི་དྲི་མ་འཇིག་པར་

[040A]༄༅། །འགྱུར། །དེ་བཞིན་ཤྲཱི་ཧེ་རུ་ཀ་ཡི། །མཚན་གྱིས་སྡིག་པ་འཇིག་པར་འགྱུར། །བསམ་གཏན་བསམས་པ་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་ཡིས། །མཐོ་རིས་ལོངས་སྤྱོད་འཐོབ་འགྱུར་བའམ། །ཡང་
ན་འཁོར་ལོས་བསྒྱུར་བ་འཐོབ། །རྣལ་འབྱོར་པ་རྣམས་འཕོ་ཚ་དཔལ། །ཁྲག་འཐུང་སོགས་དཔའ་རྣལ་འབྱོར་མ། །མེ་ཏོག་སྣ་ཚོགས་ལག་ན་ཐོགས། །རྒྱལ་མཚན་བ་དན་སྣ་ཚོགས་དང། །རོལ་མོའི་སྒྲ་ནི་སྣ་ཚོགས་དང། །གླུ་ཡི་
མཆོད་པ་སྣ་ཚོགས་ཀྱིས། །མཁའ་སྤྱོད་གནས་སུ་འཁྲིད་པར་བྱེད། ཅེས་གནས་སྐབས་དང་མཐར་ཐུག་གི་ཕན་ཡོན་མཐའ་ཡས་པ་ཞིག་གསུངས་ཤིང། དེའི་མཇུག་ཏུ། དེ་འདྲའི་དཔའ་ཆེན་རྣལ་འབྱོར་མ། །ས་སྟེང་ན་ནི་རྙེད་
པར་དཀའ། ཞེས་ཕན་ཡོན་ཆེན་པོ་དེ་ལྟ་བུ་དང་ལྡན་པའི་ལམ་འདི་ཉམས་སུ་ལེན་པའི་རྣལ་འབྱོར་པ་དང། རྣལ་འབྱོར་མ་ཤིན་ཏུ་དཀོན་པར་བསྟན་པས། འདི་འདྲའི་ལམ་ལ་ཉམས་ལེན་བྱས་ཡོད་པའི་དུས་སུ། ཤིན་ཏུ་
རྙེད་དཀའ་བར་ཤེས་པར་གྱིས་ལ། ལམ་འདི་ལ་ཐོས་བསམ་བསྒོམ་པ་གསུམ་གྱི་སྒོ་ནས། དཔལ་འཁོར་ལོ་སྡོམ་པའི་ལུང་རྟོགས་ཀྱི་བསྟན་པ་ཕྱོགས་དུས་ཀུན་ཏུ་རྒྱས་པར་བྱའོ། །འདིར་སྨྲས་པ། གང་གི་མཚན་སྙན་མཁའ་
སྤྱོད་གྲུབ་པའི་བཏམ། །སྒྲ་འཛིན་དགའ་སྟོན་མཆོག་ཏུ་བསྟེན་པ་ཡང། །བརྒྱ་ཕྲག་བསོད་ནམས་ཟོང་གིས་བསྒྲུབ་དགོས་པའི། །དཔལ་ལྡན་འཁོར་ལོ་སྡོམ་པའི་ལམ་བཟང་མཆོག་རྒྱུད་གཞུང་གྲུབ་པའི་མན་ངག་པདྨོའི་

[040B] ༑བློ་བཟང་སྨྲ་བའི་ཉི་མས་གསལ་མཛད་པ། །ཟབ་དོན་སྦྲང་རྩིའི་བཅུད་ཆགས་འདབ་སྟོང་ཅན། །སྐལ་བཟང་བུང་བའི་ཚོགས་ལ་འཛུམ་པ་བཞིན། །ཧེ་རུ་ཀ་དཔལ་དུས་ཀྱི་ཐ་མར་ཡང། །ངུར་སྨྲིག་འཇོ་སྒྲེག་རོལ་པ་ཅི་ཡང་
འཛིན། །མགོན་དེའི་གསུང་རབ་ལེགས་བཤད་འདོད་འཇོའི་མཚོ། །བསྲུབས་པ་ལས་འོངས་ལེགས་བཤད་འོད་དཀར་ཅན། །ཐུབ་བསྟན་མཁའ་དབྱིངས་མཛེས་མའི་རྒྱན་གྱུར་ཅིང། །སྐལ་བཟང་སྐྱེ་བོའི་ཚོགས་ཀྱི་ལམ་སྟོན་འདི། །
དཔལ་ལྡན་འཁོར་ལོ་སྡོམ་པའི་རྣལ་འབྱོར་པ། །ཆོས་ཀྱི་རྒྱལ་མཚན་ཞེས་བྱས་ལེགས་པར་བསྐྲུན། །གསང་ཆེན་རྒྱུད་སྡེའི་དགོངས་དོན་དཔག་པར་དཀའ། །བདག་ཅག་བློ་དམན་སྦྱངས་པའི་སྟོབས་ཞན་པས། །ནོངས་
པར་གྱུར་གང་ལྷ་དང་བླ་མ་དང། །གནས་གསུམ་མཁའ་འགྲོའི་ཚོགས་ལ་བཟོད་པར་གསོལ། །སངས་རྒྱས་ལས་ཀྱང་དཀོན་པའི་གདམས་པ་མཆོག་ལེགས་པར་བཤད་པའི་དགེ་བ་མཐའ་ཡས་དེས། །མཐོང་བའི་ཆོས་
ལ་དཔའ་བོ་རྣལ་འབྱོར་མའི། །དབུས་སུ་ཟུང་འཇུག་གར་གྱིས་རོལ་པར་ཤོག་ །།ཅེས་དཔལ་འཁོར་ལོ་བདེ་མཆོག་ལཱུ་ཨི་པའི་ལུགས་ཀྱི་བསྐྱེད་རིམ་འདི་ཡང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་
མཚན་གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ།། །།མངྒ་ལཾ།། །ཨོཾ་སྭ་སྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་

[041A]༄༅། །བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿
[001A]
༄༅། །བདེ་མཆོག་བསྐྱེད་རིམ་གྱི་བཤད་པའི་ཟིན་བྲིས་བཞུགས་སོ།།

[001B] །མཁས་བཙུན་ཡོན་ཏན་རྒྱ་མཚོའི་གསུང་རྒྱུན་ལཱུ་ཨི་པའི་བསྐྱེད་རིམ་ལས། རྩ་རྒྱུད་ཀྱིས་ལྷ་དྲུག་ཅུ་རྩ་གཉིས་ཙམ་བསྟན་ནས་སྐུ་མདོག་ཕྱག་མཚན་མ་བསྟན་ཅིང་
དེའི་དགོངས་པ་འགྲེལ་བ་ལ་བཤད་རྒྱུད་རྣམས་ཀྱིས་བསྐྱེད་རིམ་གྱི་སྐོར་ལ་སྒྲུབ་ཐབས་མི་འདྲ་བ་བཞི་བཅུ་ལྷག་ཙམ་བསྟན་ཀྱང། འཆི་བ་ཆོས་སྐུར་འཁྱེར་བའི་ལམ་འཁྱེར་ལ་སྟོང་ཉིད་སྒོམ་བ་
ཁྱད་མེད་བསྟན། བར་དོ་ལོངས་སྐུར་འཁྱེར་བའི་ལམ་འཁྱེར་ལ་ལྷའི་རྣམ་བསྒོམ་པ་ལ་བཤད་ཀྱང་ཧོ་ཡིག་གཉིས་ཀྱི་བར་དུ་ཆུད་པའི་ཡི་གེ་གསུམ་བསྒོམ་བ་དང། ཡི་གེ་གསུམ་ཙམ་བསྒོམ་པ་
དང༑ ཧཱུཾ་ཡིག་བསྒོམ་པ་དང། ནཱ་ད་བསྒོམ་པ་སོགས་མི་འདྲ་བ་དུ་མ་ཞིག་གསུངས། སྐྱེ་བ་སྤྲུལ་སྐུར་འཁྱེར་པའི་ལམ་འཁྱེར་ལ་བར་དོ་མཚོན་བྱེད་ཀྱི་ཡི་གེ་དེ་ཉིད་རྒྱུ་རྡོ་རྗེ་འཛིན་པ་ཡབ་ཡུམ་གྱི་ཞལ་

[002A]༄༅། །དུ་འཇུག་པ། ཉི་ཟླ་གཉིས། ཟླ་བ་དཀར་ལ་དམར་བའི་མདངས་ཅན་ལ་འཇུག་པ་སོགས་མི་འདྲ་བ་དུ་མ་ཞིག་ཡོད་ཅེས་དང་རང་ཉིད་ལྟར་གསལ་བའི་དག་ནས་ཧཱུཾ་བཞི་པའི་སྔགས་
བརྗོད་ཅིང་སྙིང་གནས་སྒོ་མཚམས་མ་བརྒྱད་སྤྲོས་བའམ། དག་ནས་ཁཎྜ་རོ་ཧི་བརྗོད་ཅིང་སྙིང་ག་ནས་དུམ་སྐྱེས་མ་སྤྲོས་ལ་བདུད་རྩི་ལ་གནས་པའི་བགེགས་བསངས་ཞེས་དང། གཞན་རྣམས་དྲི་ལན། སྟོང་བའི་
ངང་ལས་སྐྱེད་པའི་དོན། དེ་རྣམས་བདེན་པར་མེད་ཀྱང་ཐ་སྙད་དུ་ཡོད་པ་དང། རླུང་མེ་གཉིས་མིང་ཡིག་ལས་སྐྱེད་པ་ནི་མིང་གིས་བཏགས་ཙམ་ཡིན་པའི་དང། དབྱིབས་དང་ཁ་དོག་དང་རྒྱལ་མཚན་དང་
མེ་འབར་བ་བསྒོམ་པ་ནི། མིང་གིས་བཏགས་པ་ཙམ་ལས་མེད་ཀྱང་དབྱིབས་སོགས་དང་བྱེད་ལས་དང་ལྡན་པའི་དོན་ནོ། །ཐོག་གདན་མི་མགོའི་སྒྱེད་བུར་བྱེད་པ་ནི། བསྐྱེ་རིམ་སྐབས་སུ་ཐོད་ནང་གི་བདུད་རྩི་

[002B]པའི་བདེ་ཆེན་ལུས་ངག་ཡིད་གསུམ་ལ་བརྟེན་བ་དང། གཞི་ལ་བདེ་ཆེན་གྱི་རྟེན་ཁམས་དཀར་ཐོད་པར་གནས། ས་བོན་ནི་སྟོང་ཉིད་ཕྱི་དཀར་ནང་དམར་ནི་ཁམས་དཀར་དམར་གྱི་
འདུ་འཕྲོད་མཚོན། དྲི་ཆེན་སོགས་བདུད་རྩིར་འཇོག་པའི་རྒྱུ་མཚན་ནི། དེ་དག་ཐོག་མར་ལུས་ཟུངས་ཆགས་པའི་དྲངས་མ་ཡིན་པས་སྦྱངས་རྟོགས་སྦར་ནས་བསྟེན་ན་འཆི་མེད་བདུད་རྩིར་འགྱུར་བའི་ཤ་ལྔ་རིགས་ལྔའི་ས་བོན་ལས་བསྐྱེད་པ་ནི། ངོ་བོ་རིགས་
ལྔ༑ རྣམ་པ་བདུད་རྩིར་ཤར་བ་དང། སྦྱངས་སོགས་བྱས་ནས་ཕུལ་བས་ཞི་རྒྱས་དབང་དྲག་གི་ལས་གྲུབ། སྦྱངས་གཞི་རྣམས་ཕུང་ཁམས་སྐྱེ་མཆེད་དུ་འདུས། སྦྱོད་བྱེད་རིགས་ལྔའི་ས་བོན་བསྐྱེད་པའི་རྒྱུ་མཚན་གྱིས་སྤྱོད་ནུས། བདུད་རྩིར་དང་པོར་
བརླབ་པ་ནི་བགེགས་བསང་བ་དང། འགྲེལ་བ་གསུམ་ག་ལས་བདུད་རྩི་རིལ་བུས་ཁ་དག་པར་བྱས་ཏེ་གསུངས་ལ། ནང་མཆོད་མྱངས་པས་དགོས་པ་དེ་འགྲུབ། ཁ་ལྷོར་བལྟས་པ་ནི་རྒྱུད་གསུངས་པ་དང་མཐུན། མགྲོན་སྤྱན་འདྲེན་པའི་
ཚེ་རྐང་བ་གཡོན་པའི་མཐེ་བོང་གིས་གཡས་པའི་མཐེ་བོང་མནན་ཏེ། འབར་པའི་ཕྱག་རྒྱ་དཔྲལ་བའི་དབུས་སུ་གཡོན་བསྐོར་གཡས་བསྐོར་དུ་བཅིངས་ཏེ། ཕཻཾ་བརྗོད་བར་སྡོམ་འབྱུང་ལས་སོ་གཏོར་སྔགས་ཡང་སྡོམ་འབྱུང་ལས་བྱུང་བ་བཞིན་
ཁ་ཁ་ཁཱ་ཧི་ཁཱ་ཧི་ཟོ་ཟོ་ཟོ་ཞིག་ཟོ་ཞིག། སརྦ་ཡཀྵ་སོགས། ཐམས་ཅད་གནོད་སྦྱིན། སྲིན་བོ། འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད། རྡོ་རྗེ་མཁའ་འགྲོ། མཁའ་འགྲོ་མ་ཨི་མཾ་ཞེས་སོགས་ནི། འཇིག་ཏོར་མ་ཟུངས། དམ་
[003A]༄༅། །ཚིག་སྲུང་དུ་གསོལ། བདག་ལ་དངོས་གྲུབ་ཐམས་ཅད་བསྩལ་དུ་གསོལ། ཇི་བཞིན་དུ། ཇི་ལྟར་འདོད་པ་གསོལ། ཐུན་མོང་བ་རྣམས་བློའི་རིམ་པ། བདག་ཐམས་ཅད། རྣམ་པར་དམ་པའི་བདེ་བ་རྣམ་
པར་དག་པ་གྲོགས་མཛོད་ཅིག་ཅེས་དང། རྣམ་སྣང་ན་ལུས་དག་བྱེད་ཡིན་ལ། གཟུགས་ཕུང་གི་དྲི་མ་ཁམས་དཀར་པོ་སྤྱི་བོར་གནས་པའི་ཕྱིར། རྡོ་རྗེ་ཉི་མ་ཚོར་ཕུང་དག་བྱེད་ཡིན་ལ། ཚོར་ཕུང་དྲོད་ལ་བརྟེན་ནས་བྱུང་ཞིང་དྲོད་ཀྱི་གཙོ་བོ་
གཏུམ་མོ་ལྟེ་བ་ན་ཡོད་པའི་ཕྱིར། དབང་པོའི་རྣམ་ཤེས་དང་མཚུངས་ལྡན་དུ་འབྱུང་བའི་འདུ་ཤེས་དྲུག་ནི་མགྲིན་པའི་རྩ་འཁོར་ན་གནས་ཤིང། དེ་ནས་དབང་པོའི་སྒོ་སོ་སོ་ལ་འཇུག་པར་བྱེད་པའི་ཕྱིར། མཚུངས་ལྡན་འདུ་བྱེད་རྩ་ཉོན་ཏེ་ཉོན་
གཡོ་བྱེད་ཀྱི་རླུང་ནི་གཙོ་བོ་རྐང་པའི་ལོང་བུའི་འོག་ན་གནས་རྣམ་ཤེས་ཀྱི་རྟེན་སྲོག་འཛིན་གྱི་རླུང་སྙིང་ཀར་གནས། ཧེ་རུ་ཀ་ཕུང་པོ་དྲུག་གི་དེ་ཉིད་དག་བྱེད་ཕུང་པོ་རྣམས་རང་གི་རྟེན་གཟུགས་ཕུང་ལ་བརྟེན་ནས་བྱུང། གཟུགས་ཕུང་གི་རྟེན་
ཁམས་དཀར་པོ་ནི་སྤྱི་བོར་གནས། མི་བསྐྱོད་པ་ལ་རིགས་ཉི་ཚེས་མ་ཁྱབ་སྟེ། སྤྱོད་བསྡུས་ལས། གསང་བ་རིགས་གསུམ་འཆད་པའི་སྐབས་སུ་མི་བསྐྱོད་པ་རིགས་དྲུག་པར་བཤད་ཅིང། སྒྲུབ་ཐབས་འདིར་གཙོ་བོ་ཧེ་རུ་ཀ་དེ་ཉིད་ཐུགས་
སུ་ཆུད་པའི་ཡེ་ཤེས་རྡོ་རྗེ་འཆང་ལ་ཡུལ་སྟོང་ཉིད་རྣམ་པར་དག་པའི་མི་བསྐྱོད་པས་རྒྱས་འདེབས་པར་བཤད། དྲིལ་བུ་བས། གཙོ་བོ་ཧེ་རུ་ཀ་དེ་ཉིད་ཐུགས་སུ་ཆུད་པའི་མི་བསྐྱོད་པ་ལ་ཡུལ་སྟོང་ཉིད་རྣམ་པར་དག་པ་རྡོ་རྗེ་འཆང་གིས་རྒྱས་འདེབས་

[003B] ཞེས་དང། ལྷ་བསྐྱེད་ཚུལ་ལུས་ཀྱི་ཕུང་ཁམས་སྐྱེ་མཆེད་ལས་ས་བོན་དང། དེ་ལས་ལྷར་སྐྱེད་པ་ནི་མ་ཡིན་ཏེ། དེ་ནི་ལུས་དཀྱིལ་གྱི་སྐྱེད་ཚུལ་ཡིན་ལ། འདི་ནི་ལུས་དཀྱིལ་མཚན་ཉིད་པ་མིན་པའི་ཕྱིར། གནས་དེ་
དག་ཏུ་ལྷ་བཀོད་པ་ཙམ་གྱིས་མི་ཆོག་སྟེ། དེ་ལ་ཕུང་ཁམས་སྐྱེ་མཆེད་བྱིན་རླབས་ཀྱི་དོན་མ་ཚང་པའི་ཕྱིར། དེས་ན་ས་བོན་ལས་བསྐྱེད་པའི་ལྷ་དེ་དག་རང་གི་ཕུང་པོ་སོགས་དང་ངོ་བོ་དབྱེར་མེད་དུ་མོས་ནས་གསལ་སྣང་དང་ང་རྒྱལ་འདོན་དགོས་པ་
ཡིན་ཏེ། སྡོམ་འབྱུང་ལས། ཕྱག་གཉིས་ཧེ་རུ་ཀར་སྦྱོར་ལྡན་།ཕུང་པོ་ལ་སོགས་ང་རྒྱལ་ལྡན། །ཞེས་གསུངས་པའི་ཕྱིར། ཞེས་དང། རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བའི་དོན་ལ། མཁས་པ་ཁ་ཅིག། རྡོ་རྗེ་རྩེ་ལྔ་པའི་
མདེའུ་ཅན་གྱི་མདའ་ལ་བཞེད་ཀྱང། རང་ལུགས་ལ་རྡོ་རྗེ་རྩེ་ལྔ་པ་ཉིད་ལ་འབིགས་པར་བྱེད་པས་མདའ་བསྣོལ་མར་གནས་འདྲ་བའི་དོན་ནོ། །ཞེས་དང། ར་བ་སྔར་སྟིང་གཉིས་ཕུར་སྟེང་གསུམ་བསྒོམ་པའི་རྒྱུ་མཚན་ཡོད་དེ། ར་བ་
གྲུ་བཞི་མེ་རི་དང་བཅས་པས་སྔར་ཡོད་ཀྱི་བགེགས་བསྲུང་ཞིང་བསྲེགས། ཕུར་གདབ་ཀྱིས་བགེགས་བྲོས་པ་རྣམས་བཀུག་ནས་ཕུར་བུས་འདེབས། ར་བ་ཟླུམ་པོ་གསུམ་གྱིས་མ་འོངས་པ་ན་འབྱུང་རྒྱུའི་བགེགས་བསྲུང་བ་ཡིན་པའི་ཕྱིར་
འགྲོ་བ་ཐམས་ཅད་བགེགས་དང་བྲལ་བར་བསྒོམ་པའི་རྒྱུ་མཚན་ཡོད་དེ། བསྲུང་འཁོར་དེ་ཐེག་ཆེན་སེམས་བསྐྱེད་ཀྱིས་ཟིན་པའི་དགོས་པ་ཡོད་པའི་ཕྱིར། ཞེས་དང། ཡང་དེ་ལས། དང་པོར་ཚོགས་ཞིང་ཡི་དམ་བླ་མ་རྣམས་ཐ་དད་དུ་སྤྱན་

[004A]༄༅། །དྲངས་པ་ནི། དེ་ཉིད་ལས། འདིར་ནི་དང་པོར་ཐ་དད་དུ་སྤྱན་དྲངས་ནས་མཐར་དབྱེར་མེད་དུ་བཞུགས་པར་བསྒོམ་གསུངས། སྣ་ཚོགས་པདྨའི་འདག་གྲངས་ནི་ཕྱི་ནང་སྦྱོར་བའི་དབང་དུ་བྱས་ན་སུམ་ཅུ་རྩ་གཉིས་སམ་
རེ་བཞིར་ངེས་ལ། རྒྱ་ཁྱོན་གྱི་ཚང་རྟ་བབས་སྒོ་ཚད་གསུམ་མ་ལྟར་ན་ལྟེ་བའི་མཐའ་ནས་མཐར་སྒོ་ཚད་ཉི་ཤུ། འདབ་མ་ལ་ཕྱོགས་རེ་ལ་ཕྱེད་ཕྱེད་དེ་སྒོ་ཚད་གཅིག་གོ་རྟ་བབས་སྒོ་ཚད་གཅིག་མ་ལྟར་ལྟེ་བ་ལ་བཅུ་དྲུག། འདབ་མ་
ཕྱེད་ཕྱེད་དེ་སྒོ་ཚད་བཅུ་བདུན་ནོ། །སྣ་ཚོགས་རྡོ་རྗེའི་རྭ་ལ་རྭ་ལྔ་པ་དང་གསུམ་པ་ནི་འདམ་ངའོ། །རྭ་རྩེ་ནས་རྭ་རྩེའི་བར་པདྨའི་ལྟེ་བ་དང་མཉམ། ལྟེ་བ་སྒོ་ཚད་བཅུ་གཉིས་པར་རྣམ་པ་ཐམས་ཅད་དུ་ངེས་སོ། །སྣ་ཚོགས་པདྨས་སམྦུ་ཊ་ལྟར་ན་
སྤྱི་བོའི་རྩ་འདབ་སོ་གཉིས། མངོན་སྤྱོད་ལྟར་ན་ལྟེ་བའི་རྩ་འདབ་དྲུག་ཅུ་རེ་བཞི་མཚོན། རྒྱ་བོད་ཀྱི་མཁས་པ་ཁ་ཅིག། རྟ་བབས་སྒོ་སྟེང་ན་ཡོད་པར་འདོད། ཁ་ཅིག། སྒོའི་ཕྱི་རོལ་ན་ཡོད་པའི་ལུགས་གཉིས་ལས་ཕྱི་མ་འཐད་
ཅིང༑ དེ་ཉིད་ཨ་བྷྱ་དང། ཤཱཀྱ་བཤེས་གཉེན་གྱི་དགོངས་པ་ཡིན་ཏེ། དཀྱིལ་ཆོག་རྡོར་ཕྲེང་ལས། དཀྱིལ་འཁོར་དང་རྟ་བབས་ཀྱི་བར་སའི་གཞི་ནི་མུན་པའི་སྣམ་བུ་དང་ལམ་སྲང་བརྗོད་པར་བྱའོ། །ཞེས་གསུངས་པའི་ཕྱིར། ཆུ་
སྲིན་གྱི་ཁ་ནས་སྟེང་དུ་སོང་པའི་རྟ་བབས་ཀྱི་ཀ་བ་སྟེགས་བུའི་བུམ་པ་ལ་གནས་པའོ། །ཞེས་གསུངས་པའི་ཕྱིར། ལུང་ཕྱི་མ་ལ་བརྟེན་ནས་བྲི་བྱ་ལ་སྣ་ཚོགས་རྡོ་རྗེའི་རྭའི་ཕྱི་ནང་གི་ཐིག་ནི། རས་རྒྱན་གྱི་ཐིག་དང། ཀ་བའི་ནང་ཐིག་ནས་

[004B] །ལཱུ་ཨི་པའི་ལུགས་ཀྱི་རྟ་བབས་སྒོ་ཚད་གསུམ་མ་བྱེད་པ་ལམ་ཀ་རྒྱལ་བཟང་གིས་བཤད། རྟ་བབས་སྒོ་ཚད་གཅིག་མ་བྱེད་པར་དཱ་རི་ཀ་པས་བཤད་དེ། དཱ་རི་ཀ་བས། སྒོ་ཡི་རྟ་བབས་ཀ་བར་བཅས། ཞེས་
གསུངས་པའི་ཕྱིར། སྒོ་ཡས་ཕིབ་ཅན་གྱི་ལུགས་ལ། སྣ་ཚོགས་རྡོ་རྗེའི་ལྟེ་བཟང་མཚམས་ནས་ཆུ་སྲིན་གྱི་འགྲམ་སྟེང་དུ་རྟ་བབས་ཀྱི་ཀ་པ་དཔངས་སུ་ཆ་ཕྲན་གཅིག་ཡོད་པའི་ཀ་བཟུང་རེ་བཙུག་སྟེ་རྟ་བབས་འཕུབ་པ་ཡིན། དེ་ཡང་རྟ་བབས་
ཀྱི་འོག་གི་རྒྱ་ཁྱོན་ལ་རྟ་བབས་སྒོ་ཚད་གསུམ་མ་ལྟར་ན་ཀ་བའི་ནང་མཐའ་ནས་ནང་མཐའི་བར་ལ་སྒོ་ཚད་གསུམ་ཡོད། སྒོ་ཚད་གཅིག་མ་ལྟར་ན་ཀ་བའི་ཕྱི་མཐའ་ནས་ཕྱི་མཐའི་བར་ལ་སྒོ་ཚད་གསུམ་ཡོད། ཡས་ཕིབ་ཅན་གྱི་ལུགས་ལ། གཞལ་
ཡས་ཁང་གི་ཤར་ནུབ་ཀྱི་རྩིག་གདོང་གི་བར་ལ་སྒོ་ཚད་ཕྱེད་དང་བཅུ་གཉིས་སོ། །རྟ་བབས་དང་རྩིག་གདོང་གི་བར་ལ་ཆ་ཆུང་མུན་སྣམ་ཡོད་པའི་ཕྱིར། དེ་སྐད་དུའང་ཤྲི་དཧས། རྟ་བབས་ཡས་ཕིབ་དག་ལས་ནི། །ཆ་གཅིག་ཆ་གཅིག་དོར་བར། ཞེས་
གསུངས་པའི་ཕྱིར། གཞལ་ཡས་ཁང་གི་དཔངས་ཚད་ནི། རྟ་བབས་སྒོ་ཚད་གསུམ་མའི་ལུགས་ལ། རྩིག་དཔངས་ཆ་ཕྲན་ཕྱེད་དང་བཅུ་གསུམ། ཕ་གུ་ཆ་ཕྲན་གཅིག། དྲ་བ་དྲ་ཕྱེད་ལ་ཆ་ཕྲན་གཉིས། ལྕམ་སྣེའི་ས་ལ་ཆ་ཕྲན་ཕྱེད་དང་བཅུ་དྲུག་ཡོད། མདའ་
ཡབ་ནི་བུ་ཤུའི་རྣམ་པ་ཡིན་པས་ཐོག་དཔངས་ལ་མི་གཏོགས་སོ། །སྒོ་ཡས་ཕིབ་ཀྱི་དོན་ནི། སྒོ་དཔངས་ལ་ཆ་ཕྲན་ལྔ། གདུང་ལེབ་ལ་ཆ་ཕྲན་ཕྱེད། དེའི་སྟེང་གི་རྩིགས་རྒྱུན་ཆ་ཕྲན་བདུན་ཡོད་མདའ་ཡབ་ནི་སྒོ་ལོགས་ཀྱི་སྟེང་གི་བར་ན་ཡོད་ཀྱི། ཡས་ཕིབས་ཀྱི་སྟེང་ན་

[005A]༄༅། །ཡོད་པ་མིན་ནོ། །རྡོར་ཕྲེང་ལས། རས་རྒྱན་གྱི་ཐིག་གི་བར་གྱི་མདའ་ཡབ་རྣམས་ནི་སྒོམ་པའི་ཚེ་ནའང་སྒོ་ལོགས་ཀྱི་སྟེང་དུའོ། །ཞེས་གསུངས་པའི་ཕྱིར། རྟ་བབས་སྒོ་ཚད་གསུམ་མའི་ལུགས་ལ། རྟ་བབས་ཀ་བ་དང་བཅས་པའི་དཔངས་
ལ་བརྟེན་ནས་གཞལ་ཡས་ཁང་གི་དཔངས་ཀྱང་རྟོགས་ནུས་ཏེ། སྒོའི་ཡས་ཕིབས་ཀྱི་སྟེང་ན་མདའ་ཡབ་མེད་པ་གང་ཞིག། སྒོ་ལོགས་ཀྱི་སྟེང་གི་མདའ་ཡབ་དང། རྟ་བབས་ཀྱི་མདའ་ཡབ་དཔངས་མཉམ་པའི་ཕྱིར། རིགས་པ་འདིས་སེང་གེ་ཞལ་གཉིས་ཀྱི་ལུགས་ལ་
སྒོ་ཡས་ཕིབས་ཀྱི་སྟེང་ན་ཕ་གུ་དང་དྲ་བ་དྲ་ཕྱེད་མེད་པར་ཐོན། ཁ་ཅིག། སྒོ་ཡས་ཕིབས་ཅན་གྱི་དོན་ནི་སྒོ་ཁང་ལ་ཐོག་མེད་ཅིང། དེའི་སྟེང་དུ་རྟ་བབས་ཕུབ་པ་ལ་འདོད་དོ། །དེ་ནི་མི་འཐད་དེ། རྟ་བབས་དང་ཡས་ཕུབ་ཐ་དད་དུ་བཤད་པའི་ཕྱིར་ཏེ་ཤྲི་དཧས། རྟ་བབས་ཡས་
ཕུབ་དག་ལས་ནི། །ཞེས་གསུངས་པའི་ཕྱིར། རྟ་བབས་སྒོ་ཚད་གཅིག་མའི་ལུགས་ལ། རྟ་བབས་ཀྱི་དཔངས་ལ་བརྟེན་ནས་གཞལ་ཡས་ཁང་གི་དཔངས་འགྲུབ་སྦྱངས་གཞི་རྭ་སྒོ། འཁོར་ལོ་གསུམ་པདྨ་དང་བཅས་པའི་རྒྱ་ཚད་ལ་དཱ་རི་ཀ་བས་ནི་སྒོ་ཚད་གཅིག་ལ་ཆ་ལྔ་
བྱས༑ འཁོར་ལོ་གསུམ་གྱི་རྩིབས་པད་འདབ་རྣམས་ལ་ཆ་གསུམ་གསུམ་དུ་ཡོད་ཅིང། གཙོ་བོའི་གནས་ལ་ཆ་བཞི་དང། མུ་ཁྱུད་ལྔ་རྣམས་ལ་ཆ་རེ་རེ་ཡོད་པར་བཞེད་དོ། །ཨབྷྱ་ཀ་རས་ནི་འཁོར་ལོ་གསུམ་གྱི་རྩིབས་མུ་ཁྱུད་དང་བཅས་པ་ལ་སྒོ་ཚད་རེ་རེ་ཡོད་ཅིང། པདྨའི་
འདབ་མ་དང་གཙོ་བོའི་གནས་ལ་ཆ་ཕྲན་ཕྱེད་དང་གསུམ་ཡོད་པར་བཞེད་དོ། །རང་ལུགས་ནི་གནས་ལུགས་སྔ་མ་དང། མུ་ཁྱུད་རྣམས་དང། མུ་ཁྱུད་ཕྱི་མ་རྩིག་རྩལ་གཏུགས་པ་ལྔ་ཕྱི་མ་ལྟར་ལགས་པས། གུང་བསྒྲིགས་ནས་བཤད་ན་ལྭབ་པའི་ལུགས་དང་

[005B] དེ་ལྟར་གཙོ་བོའི་གནས་ལ་ཆ་ཕྲན་བཞི། པདྨའི་འདབ་མ་དང་འཁོར་ལོ་གསུམ་གྱི་རྩིབས་ནུ་ཁྱུད་དང་བཅས་པ་ལ་ཆ་ཕྲན་ཕྱེད་དང་བཞི་བཞི་ཡོད་དོ། །དེ་ཡང་འཁོར་ལོ་གསུམ་པདྨ་དང་བཅས་པ་རྣམས་སྟེང་མ་སྟེང་མ་འོག་མ་འོག་མའི་ལྟེ་བར་
ཡོད་ཅིང། དམ་ཚིག་འཁོར་ལོ་ལས་སྐུ་འཁོར་ཆ་ཕྲན་གཉིས་ཀྱིས་མཐོ། །དེའི་སྟེང་དུ་གསུང་འཁོར་ཆ་ཕྲན་གཅིག་གིས་མཐོ། །དེ་ལས་ཐུགས་འཁོར་ཆ་ཕྲན་ཕྱེད་ཀྱིས་མཐོ། །དེ་ལས་སྣ་ཚོགས་པདྨ་ཆ་ཕྲན་གཅིག་གི་བཞི་ཆས་མཐོ་བར་བཞེད། ཁ་དོག་ཀྱང་དམ་ཚིག་
འཁོར་ལོ་ཕྱོགས་མདོག། སྐུ་འཁོར་དཀར། གསུང་འཁོར་དམར། ཐུགས་འཁོར་སྔོན་པོ། པདྨ་སྣ་ཚོགས་མདོག་དུ་ཡོད། དམ་ཚིག་འཁོར་ལོའི་སྒོ་དང་སྒོ་ཁྱུད་ཀྱི་ཐོག་རྣམས་གོ་སླ་ལ། དེ་ཡང་གསེར་གྱི་སྐ་རགས་ཀྱི་སྟེང་དུ་ཕྱི་ནང་གཉིས་ལ་ཅད་མྱུག་པའི་ལྕམ་ཐུང་
རེ་བཏང་ལ། དེའི་ཕྱི་ངོས་ཀྱི་ལྕམ་སྣེ་ལ་ཆུ་སྲིན་མ་ཀ་རའི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ། དེའི་སྟེང་དུ་ཆ་ཕྲན་གཉིས་པའི་བྱ་འདབ། འོག་གི་འགྲམ་སྟེགས་ནོན་པར་བྱས་པ། དེའི་ལྕམ་སྣེལ་ཤར་བུ་འཕྱང་བ་དེའི་སྟེང་དུ་མདའ་ཡབ་པུ་ཤུའི་
རྣམ་པ་ཅན་དུ་ཡོད་དོ། །འཁོར་ལོ་གསུམ་པདྨ་དང་བཅས་པའི་རང་རང་གི་མུ་ཁྱུད་ཀྱེ་སྟེང་དུ་ཀ་བ་འཛུག་ཅིང། དེ་ཡང་ཀ་བ་ཀ་གཞུག་དུང་རྒྱ་ཕིབས་དང་བཅས་པ་ལ་ཆ་ཕྲན་བཅུ་དྲུག་ཡོད་ཅིང། དེ་ལྟ་བུའི་རྒྱ་ཕིབས་འཁོར་མདའ་ཕུབ་ཅིང་འོག་མ་འོག་མ་ལས་སྟེང་མ་སྟེང་མ་མཐོ་
པའི་རིམ་པ་ནི་སྔར་བཤད་པ་ལྟར་རོ། །ཞེས་སོ། །འཇིགས་བྱེད་དང་དུས་མཚན་མ་མནན་པའི་ཧེ་རུ་ཀ་བསྒོམ་པའི་རྒྱུ་མཚན་ནི་སྔོན་བྱུང་འཛམ་བུ་གླིང་དུ་ཁཎྜ་ཀ་བཱ་ལ་ལ་སོགས་པའི་ལྷ་དྲག་པོ་རྣམས་ཀྱིས་དུས་དུས་སུ་སྲོག་གི་མཆོད་སྦྱིན་བྱས་ཏེ་དྲག་པོ་ཡབ་ཡུམ་མཆོད་པས་

[006A]༄༅། །དྲག་པོ་ཡབ་ཡུམ་འདུལ་བའི་ཕྱིར་དུ་ཧེ་རུ་ཀར་སྤྲུལ་བས་ན་སྔོན་བྱུང་དང་མཐུན་པའི་ཆེད་ཡིན་ནོ། །དྲག་པོའི་ཆུང་མ་མཁའ་འགྲོ་མ་སོགས་འདུལ་ཕྱིར་དུ་འདུལ་བྱེད་ལ་འདུལ་བྱའི་མཁའ་འགྲོ་མ་སོགས་ཀྱིས་མིང་གིས་བཏགས། དྲག་པོའི་འཁོར་གྱི་གཙོ་བོ་
ནམ་མཁའ་ལ་སྤྱོད་པ་བའུ་ལི་རམ་ལ་ཡ་ལ་སོགས་པའི་གནས་བརྒྱད་ཀྱི་གཙོ་བོ་ཁཎྜ་ཀ་བཱ་ལ་ལ་སོགས་པའི་ལྷ་བཞི་དང་དྲི་ཟ་བཞི་འདུལ་ཕྱིར་དང། དྲག་པོའི་འཁོར་གྱི་གཙོ་བོས་ལ་སྤྱོད་པ་ཀ་མ་རུ་བ་ལ་སོགས་པའི་གནས་བརྒྱད་ཀྱི་གཙོ་བོ་མྱུ་གུ་ཅན་ལ་སོགས་པའི་གནོད་སྦྱིན་བཞི་དང་
སྲིན་པོ་བཞི་འདུལ་ཕྱིར་དང། དྲག་པོའི་འཁོར་གྱི་གཙོ་བོས་འོག་ལ་སྤྱོད་པ་བྲེ་ཏ་བུ་རི་ལ་སོགས་པའི་གནས་བརྒྱད་ཀྱི་གཙོ་བོ་སྟོབས་པོ་ཆེ་ལ་སོགས་པའི་ཀླུ་བཞི་དང་ལྷ་མ་ཡིན་བཞི་འདུལ་བའི་ཕྱིར་དུ་འདུལ་བྱེད་ལ་གདུལ་བྱའི་མིང་གིས་བཏགས། དྲག་པོའི་འཁོར་མི་འམ་ཅིའི་བུ་མོ་བཞི་དང་ཕྲ་མེ་ནམ་
བཞིས་དུར་ཁྲོད་ལ་སོགས་པ་བཟུང་བ་རྣམས་འདུལ་བའི་ཕྱིར་འདུལ་བྱེད་ལ་གདུལ་བྱའི་མིང་གིས་བཏག་བས་སྒོ་མཚམས་མ་བརྒྱད་བཤད་དོ། །རྣལ་འབྱོར་མ་འདི་དག་གི་གང་ན་རང་རང་གི་མིང་ཡིག་དང་པོ་ཐིག་ལེས་བརྒྱན་བ་ལས་བྱུང་བའི་འཁོར་ལོ་ཉེར་བཞི་བྱེད་བ་འགྲེལ་པ་གསུམ་
ལས་བཤད་འགྲེལ་པ་རྣམས་ལས་དེ་རྣམས་ཐིག་ལེས་བརྒྱན་པ་གནས་ཉེར་བཞིར་བཀོད་པ་ཡོངས་སུ་གྱུར་པ་ལས་གནས་དེ་རྣམས་སུ་རྩིབས་མེད་པའི་འཁོར་ལོའི་རྣམ་པར་སྐད་ཅིག་གིས་བལྟ་བར་བྱའོ། །ཞེས་གསུངས། དེའི་དོན་ལ་བོད་ཁ་ཅིག། རྩིབས་མེད་པའི་ཟླུམ་པོ་
ཙམ་ལ་འཁོར་ལོའི་བྲ་སྙད་འདོགས་ཀྱང་དེ་མི་རིགས་ཏེ། རྩིབས་མེད་པའི་ཟླུམ་བོ་ཙམ་ལ་འཁོར་ལོའི་དོན་མ་ཚང་ཞིང། འཁོར་ལོར་འཇོག་བའང་རྩིབས་ཀྱི་སྒོ་ནས་འཇོག་དགོས་པའི་ཕྱིར་དང་ཕྱི་དཀྱིལ་ལའང་དཔའ་བོ་དཔའ་མོ་རྣམས་རྩིབས་ཁོ་ན་ལ་བཀོད་པའི་ཕྱིར་

[006B]གྱིས་མེད་པའི་འཁོར་ལོའི་རྩིབས་རྣམས་རང་རང་གི་མདོག་ཅན་བྱེད་ཅིང་རྩིབས་ཤུན་ལས་ཅུང་ཟད་དམར་བའི་ཁོང་སྟོང་གི་ནང་དུ་ལྷ་བསྒོམ་པ་ཡིན་ནོ། །དྲིལ་བུ་བས་སྒོ་མཚམས་མ་བརྒྱད་སྟིང་གའི་རྩ་འདབ་བརྒྱད་ལ་འགོད་པར་
བཤད་ལྭ་བ་བས་ཁ་ལ་སོགས་པའི་ལུས་ཀྱི་སྒོ་བརྒྱད་ལ་འགོད་པར་བཤད་ཀྱང་འདམ་ང་ཡིན་ཏེ། སྔ་མ་ནི་སྒོ་བརྒྱད་ཀྱི་རྩའི་རྩར་བཀོད་ལ། ཕྱི་མ་ནི་རྩ་དེ་དག་གི་རྩེ་མོར་བཀོད་པ་ཙམ་ཡིན་ནོ། །འདི་དག་བསྒོམ་པས་གནས་སོ་སོ་དང་སྒོ་དེ་དག་ནས་རླུང་སྡུད་པས་ན། དེ་
ཉིད་ལས། རྒྱུ་མཚན་དེ་ཉིད་ཀྱི་ཕྱིར་ལུས་དཀྱིལ་གྱི་ལྷ་རྣམས་ཞལ་ནང་དུ་གཟིགས་པ་ཡང་གྲུབ་བོ། །ཞེས་གསུངས་སོ། །མཁས་བཙུན་ཡོན་ཏན་རྒྱ་མཚོའི་གསུང་གི་བདེ་མཆོག་ལཱུ་ཨི་བའི་བསྐྱེད་རིམ་ལས། དེ་ལྟ་བུའི་ལུས་དཀྱིལ་བསྒོམ་པའང་འབྲས་བུ་ལམ་
བྱེད་ཡིན་ཏེ། སྔོན་བྱུང་ལ་དྲག་པོས་ཡུལ་ཉེར་བཞིར་རང་གི་ལུས་ཀྱི་ཆ་ཉེར་བཞི་རྡོ་ལ་རང་བྱུང་གི་ཚུལ་དུ་བཀོད་ནས། དེ་ལ་ཁཎྜ་ཀ་པཱ་ལ་ལ་སོགས་པས་མཆོད་པར་བྱེད་ལ། དེ་འདུལ་བའི་ཕྱིར་རྡོ་རྗེ་འཆང་གིས་རང་གི་སྐུ་ལུས་ཀྱི་ཆ་ཉེར་བཞི་དཔའ་བོ་དཔའ་མོར་
སྤུང་ནས་གནས་དེ་དག་ཏུ་བཀོད་པ་དེ་དང་རྣམ་པ་མཐུན་པ་ཡིན་ནོ། །དེ་ཡང་ལུས་ཀྱི་གནས་ཉེར་བཞི་ཕྱིའི་ཡུལ་ཉེར་བཞི་དང་ལུས་ཀྱི་དཔའ་བོ་དཔའ་མོ་རྣམས་ཕྱིའི་ཡུལ་ཉེར་བཞིའི་དཔའ་བོ་དཔའ་མོ་དངོས་ཡིན་སྙམ་དུ་བསྒོམས་ཏེ། དེ་ཡང་བསྐྱེད་རིམ་འདི་ལྟར་
བསྒོམ་པས་བསྐྱེད་རིམ་མཐར་ཕྱིན་པའི་སྔགས་བསྐྱེད་རིམ་རྣལ་འབྱོར་དང། མཁའ་སྤྱོད་སོགས་ཞིང་སྐྱེས་ཀྱི་རྣལ་འབྱོར་མ་མཆོག་རྣམས་ཀྱིས་ལམ་གྱི་གྲོགས་བྱེད་ཅིང། རྫོགས་རིམ་གྱི་སྤྱོད་པ་བྱེད་པའི་ཚེ་ལྷན་སྐྱེས་ཀྱི་མཁའ་འགྲོས་གྲོགས་བྱས་ནས་ཕྱག་རྒྱ་
[007A]༄༅། །སྲོག་རྩོལ་དུ་སོང་པའི་སྒོ་ནས་བདེ་ཆེན་གྱིས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་འདྲེན་ནོ། །རྒྱུ་མཚན་དེའི་ཕྱིར་ལམ་འདི་ལ་ཕོ་ཉ་གསུམ་གྱི་མྱུར་ལམ་ཞེས་གསུངས་ཏེ། དེ་ཡང་རྟེན་གྱི་དབང་དུ་བྱས་ན་ཕྱིའི་ཡུལ་ཉེར་བཞིར་
འཁོར་ལོ་རྩིབས་ཉེར་བཞིའི་ལུས་ཀྱི་གནས་ཉེར་བཞི། བརྟེན་པའི་དབང་དུ་བྱས་ན་དེ་དག་ན་གནས་པའི་དཔའ་བོ་དང་རྣལ་འབྱོར་མ་རྣམས་ལ་གནས་དང་ཉེ་པའི་གནས་ལ་སོགས་པའི་མིང་གིས་བཏགས་པ་ནི་དྲང་དོན་གྱི་དབང་དུ་བྱས་པའོ། །ངེས་དོན་གྱི་དབང་དུ་བྱས་
ནས་བཅུ་ལ་གནས་དང་ཉེ་བའི་གནས་ལ་སོགས་པའི་མིང་གིས་འདོགས་དགོས་སོ། །ཕྱིའི་ཡུལ་ཉེར་བཞི་དང་དེ་ན་གནས་པའི་དཔའ་པོ་དང་རྣལ་འབྱོར་མ་རྣམས་ལ་གནས་དང་ཉེ་པའི་གནས་ལ་སོགས་པའི་མིང་གིས་བཏགས་པའི་དགོས་པ་ནི། གདུལ་བྱ་དབང་པོ་རྟུལ་པོ་
རྣམས་ཀྱིས་གནས་དེ་དག་བསྐོར་བ་ལ་བརྟེན་ནས་རང་ལུས་ལ་ཞེན་པ་ལྡོག་པའི་ཆེད་ཡིན། འཁོར་ལོའི་རྩིབས་དང་དེའི་ལྟ་རྣམས་ལ་གནས་ལ་སོགས་པའི་མིང་གིས་བཏགས་པའི་དགོས་པ་ནི། དབང་པོ་འབྲིང་པོས་ལྷ་དེ་དག་ལ་གསལ་སྣང་དང་ང་རྒྱལ་བཏོན་ཏེ་
བསྒོམས་པས་བསྐྱེད་རིམ་རགས་པ་ལ་སློབ་པའི་ཆེད་ཡིན། འཁོར་ལོ་ལུས་ཀྱི་གནས་ཉེར་བཞི་དང། དེ་ལ་བཀོད་པའི་ལྷ་རྣམས་ལ་གནས་ལ་སོགས་པའི་མིང་གིས་བཏགས་པའི་དགོས་པ་ནི། གདུལ་བྱ་དབང་པོ་རྣོན་པོའི་རྟུལ་པོ་དེས་བསྐྱེད་རིམ་ཕྲ་མོ་མཐར་
ཕྱིན་པ་དང། རྫོགས་རིམ་ལས་དང་པོ་བས་ཁམས་རླུང་དབུ་མར་སྡུད་པ་དང། རྣོན་པོའི་འབྲིང་པོས་གནས་དེ་དག་ཏུ་ལྷ་དེ་དག་དངོས་གནས་ལ་གྲུབ་པ་དང། ས་བཅུ་ལ་གནས་ལ་སོགས་པའི་མིང་གིས་བཏགས་པ་ནི། གདུལ་བྱ་དབང་པོ་རྣོན་པོའི་རྣོན་པོས་

[007B]ཆས་ཕྱེ་བའི་ས་བཅུ་ཐོབ་པའི་ཆེད་ཡིན་ནོ། །དེ་ལྟ་བུའི་ངེས་དོན་གྱི་ཏེ་རུ་ཀ་དེ་ཐོབ་པའི་ཐབས་ཕྱག་རྒྱ་དེ་ལ་བཞི་ཡོད་དེ། ཡེ་རྒྱ། ལས་རྒྱ། དམ་རྒྱ། ཆོས་ཕྱག་ཆེན་རྣམས་སུ་ཡོད་དེ། དང་པོ་ནི། ཡིད་ཀྱིས་
བསྒོམ་པའི་ལྟ་མོ་རྣམས་ཡིན། གཉིས་པ་ནི། གནས་ཉེར་བཞིན་བཞུགས་པའི་རྣལ་འབྱོར་མ་དངོས་རྣམས་ཡིན། གསུམ་པ་ནི། སྔར་གྱི་བདེ་ཆེན་དྲངས་བསླར་ཡང་བདེ་ཆེན་འབྱུང་བ་དེ་ཡིན། བཞི་པ་ནི་སྟོང་ཉིད་ཡིན་པར་དྲིལ་བུ་བས་བཤད་དོ། །དེས་ན་ལུགས་
འདིའི་རྒྱུད་རྣམས་ལས། སྣང་སྟོང་གི་རྫོགས་རིམ་གཉིས་ལས་སྟོང་ཕྱོགས་དང་དེ་འདྲེན་བྱེད་ཀྱི་ཐབས་ཉེར་བཞིའི་རྣལ་འབྱོར་མ་རྣམས་གཙོ་བོར་གཏན་ལ་འབེབས། དེ་ཡང་ཕྱི་དཀྱིལ་ནས་ལུས་དཀྱིལ་གྱི་བར་གྱིས་སྐུ་གསུམ་སྒོམ་ཚུལ་བསྟན་ཏེ། ཕྱི་དཀྱིལ་གྱིས་
གདུལ་བྱ་ཐུན་མོང་པའི་དོན་དུ་རགས་པའི་རྣམ་པ་ཅན་གྱི་སྤྲུལ་སྐུ་བསྒོམ་ཚུལ་བསྟན། བྱང་ཕྱོགས་སོ་བདུན་གྱིས་བདེ་བ་ཆེན་པོའི་ཡེ་ཤེས་སྟོང་ཉིད་ལ་མངོན་དུ་ཕྱོགས་པའི་ཡེ་ཤེས་ཆོས་སྐུ་བསྟན། ལུས་དཀྱིལ་གྱིས་ཤིན་ཏུ་ཕྲ་བའི་རྩ་ཁམས་རླུང་
གསུམ་ལྷར་བསྐྱེད་ཅིང་བྱིན་གྱིས་བརླབས་ནས་བདེ་སྟོང་ལ་རྫོགས་པར་ལོངས་སྤྱོད་པའི་ལོངས་སྤྱོད་རྫོགས་སྐུ་བསྟན་ཏེ། ཀུན་སྤྱོད་ལས། ཆོས་དང་ལོངས་སྤྱོད་རྫོགས་པའི་སྐུ། །སྐུ་གསུམ་དག་ནི་རྣམ་བསྒོམས་པས། །བྱང་ཆུབ་ཕྱོགས་ནི་སུམ་ཅུ་བདུན་
དེས་ནི་ངེས་པར་འབྱུང་བར་འགྱུར། །ཞེས་གསུངས། སྐུ་གསུམ་སྒོམ་ཚུལ་དེས་ནི་ཡེ་ཤེས་ལྔའི་སྒོམ་ཚུལ་ཡང་བསྟན་ཏེ། སྐུ་གསུམ་གྱི་སྒོམ་ཚུལ་དེ་འཁོར་ལོ་ལྔའི་སྒོམ་ཚུལ་ཡིན་ཞིང། འཁོར་ལོ་ལྔ་དང་རིགས་ལྔ་དང། རིགས་ལྔ་ཡེ་ཤེས་ལྔའི་ངོ་བོར་

[008A]༄༅། །གནས་པའི་ཕྱིར། དབང་བསྐུར་རིགས་བདག་སྐབས། དེ་ཉིད་ལས། མཚོ་སྐྱེས་ནི་ཆུ་དབང་བསྐུར་པའི་རྗེས་སུ་རང་ཕྱག་རྒྱ་མཉམ་པར་སྦྱར་ཏེ་དགའ་བ་བཞི་བོ་དེ་རིམ་པ་བཞིན་རྒོད་དང་བལྟབ་ཕན་ཚུན་སྦྱར་པའི་འདོད་ཆགས་
ཀྱི་དྲི་མ་སྦྱོང་ཞིང་སློབ་དཔོན་གྱི་དབང་ལ་སོགས་པའི་དབང་ཐོབ་པར་བཞེད། དེ་ནི་བདེ་མཆོག་སྟོད་འགྲེལ་གྱི་དབང་བཞི་ཐོབ་ཚུལ་དང་དགོངས་པ་གཅིག་ཏུ་སྣང་ངོ། །ཞེས་དང། ཇོ་བོ་ལུགས་ཀྱི་ལྷ་གཙོ་བོ་ཡབ་ཡུམ་དགོངས་གཏད། རྣལ་འབྱོར་མ་
བཞིས་དབང་བསྐུར་སོགས་དབང་དོན་དང་མཐུན་ཙམ་པ། དེ་ཉིད་ལས། གཙོ་བོ་ལ་མི་བསྐྱོད་པས་རྒྱས་བཏབ་པ་ནི་རྒྱུ་ལ་འབྲས་བུས་རྒྱས་བཏབ་པ་ཡིན་ཏེ། རྣམ་ཤེས་ཀྱི་ཕུང་པོ་སྟོང་ཉིད་ལས་མི་འདའ་བ་ཡིན་པའི་ཕྱིར། ཡུམ་ལ་རྣམ་སྣང་གིས་
རྒྱས་བཏབ་པ་ནི་ཆོས་སྐུ་ལ་གཟུགས་སྐུས་རྒྱས་བཏབ་པ་ཡིན་ཏེ་སྟོང་ཉིད་རྟོགས་པའི་ཡེ་ཤེས་ལ་དག་པའི་གཟུགས་ཕུང་གིས་རྒྱས་བཏབ་པ་ཡིན་པའི་ཕྱིར། ལྷག་མ་རྣམས་རིགས་ཅན་གྱི་རིགས་ལ་རྒྱས་བཏབ་པ་ཡིན་པའི་ཕྱིར་ཅེས་དང། གསང་
དབང་གཙོ་བོ་ཡབ་ཡུམ་གྱིས་བྱང་སེམས་བྱིན་པ་མྱངས་པའི་བདེ་སྟོང་གི་ཡེ་ཤེས། ཤེར་དབང་ཧེ་རུ་ཀས་ཕག་མོ་ཕྱག་རྒྱར་གནང་བ་དང་སྙོམས་པར་འཇུག་པའི་ཡེ་ཤེས་དབང་བཞིའི་དག་པ་སྤྱི་དང་འདྲ། དེ་ཉིད་ལས། དབང་བཞི་པ་ནི། ཟུང་འཇུག་གི་
ཡ་གྱལ་དོན་གྱི་འོད་གསལ་ཆེན་པོ་ཁྱད་ཆོས་དུ་མ་དང་ལྡན་ཏེ་རྒྱུའི་ཁྱད་པར་ཕྱག་རྒྱ་སྲོག་རྩོལ་དུ་སོང་བ་ལ་བརྟེན་ནས་བྱུང་བའི་སྣང་བ་གསུམ་རྒྱུར་བྱས་པ་ལས་བྱུང་པ། ངོ་བོའི་ཁྱད་པར་གཉིས་སྣང་མ་ལུས་པ་དང་བྲལ་བའི་ཟག་མེད་ཀྱི་ཤེར་ཕྱིན་

[008B] ཡུལ་གྱི་ཁྱད་པར་གཉིས་སྣང་ཅན་གྱི་ཡུལ་ལས་འདས་པའི་བདེ་སྟོང་མངོན་སུམ་དུ་ཡུལ་དུ་བྱེད་པ། རྣམ་པའི་ཁྱད་པར་བདེན་འཛིན་དང་འཛིན་སྟངས་འགལ་བའི་བདག་མེད་ཀྱི་རྣམ་པ་ཅན་ཡིན་པའི་ཕྱིར། ཡང་ཡ་གྱལ་གྱི་སྒྱུ་ལུས་ཆེན་པོ་ཁྱད་པར་
དུམ་དང་ལྡན་ཏེ། རྒྱུ་ཤིན་ཏུ་ཕྲ་བའི་རླུང་སེམས་ལས་གྲུབ་པ་ངོ་བོ་ལྷ་སོ་བདུན་མེ་ལོང་ནང་གི་གཟུགས་བརྙན་བཞིན་མཚན་དཔེ་གསལ་ལ་རྫོགས་པ། འཇའ་ཚོན་ལྟར་ཁ་དོག་མ་འདྲེས་པར་གནས་པ་ཆུ་ཟླ་ལྟར་སྣང་བརྙན་ཙམ་དུ་གྲུབ་བ། སྒྲོ་
སྐུར་གྱི་མཐའ་དང་བྲལ་བའི་ཕྱིར། དེ་ཡང། མཁས་པ་ཕལ་ཆེ་བ་སྐབས་འདིར། དབང་བཞིས་སྔགས་སྡོམ་གསོ་ནུས་པར་བཞེང། རང་ལུགས་ཀྱི་བླ་མ་ཁ་ཅིག། འདི་ལ་ཐུན་མོང་དང་ཐུན་མོང་མ་ཡིན་པའི་སྡོམ་པ་འཛིན་པ་སྔོན་དུ་བཏང་ན་སྔགས་སྡོམ་
གསོ་ནུས་པར་བཞེད། ཡང་ཁ་ཅིག། དེའི་སྟེང་དུ་དམ་ཚིག་གསུམ་དྲན་བ་སྔོན་དུ་སོང་བས་གཙོ་བོ་ཡབ་ཡུམ་ཕན་ཚུན་འཁྱུད་པ་ལས་སྐྱེས་པའི་བདེ་སྟོང་གི་ཡེ་ཤེས་སློབ་དཔོན་གྱི་དབང་གི་ངོ་བོ་བསྣན་ན་སྔགས་སྡོམ་གསོ་ནུས་པར་བཞེད་དོ། །ཞེས་
དང༑ སྤྱང་གཞི་སྦྱངས་པའི་ཕྱིར་བསྒོམ་པ་ནི། སྤྱང་གཞི་སྐྱེ་ཤི་བར་དོ་ཡན་ལག་དང་བཅས་པ་འདི་དང་འདི་སྦྱོང་བའི་ཕྱིར་ལམ་ལྔར་བཤད་པ། འདི་དང་འདི་སྒོམ་གྱི་འཕེན་པ་ཤུགས་དྲག་བཏང་སྟེ། དངོས་གཞིའི་ཚེ་ང་རྒྱལ་དང་གསལ་སྣང་ལ་སློབ་བ་
ཡིན་ནོ། །ཐ་མལ་གྱི་སྣང་ཞེན་དག་པའི་ཕྱིར་བསྒོམ་པ་ལ། ཐ་མལ་གྱི་སྣང་ཞེན་སྤོང་བའི་ཕྱིར་དུ་གཞལ་ཡས་ཁང་བསྒོམ་པ་ན་རང་གི་སངས་རྒྱས་ཀྱི་ཞིང་དག་པ་དངོས་ཡིན་སྙམ་པ་དང་ལྷ་བསྒོམ་པའི་ཚེ་དང་གི་ཐོབ་བྱང་གྱུར་པའི་ཧེ་རུ་ཀ་དངོས་ཡིན་སྙམ་

[009A]༄༅། །པའི་དག་པའི་ལྷའི་ང་རྒྱལ་ཤུགས་ཅན་རེ་སྐྱེད་པ་དང། བློ་དེའི་ཤུགས་མ་ཡལ་གྱི་བར་དུ་དེའི་རྒྱུན་ཉིད་ལས་གཞན་མི་གཡེང་བར་འཇོག་བཞིག་དགོས་ཏེ། ཚད་ལྡན་དུ་མས། དག་པའི་ལྷ་ལ་སོགས་པའི་མཆོག་གི་ང་རྒྱལ་སྐྱེད་
པ་དང། ཐ་མལ་གྱི་ང་རྒྱལ་བསལ་དགོས་པར་གསུངས་པའི་ཕྱིར་ཡང་ཐ་མལ་གྱི་སྣང་ཞེན་འཆར་བའི་གཉེན་པོར། ཡོངས་སུ་དག་པའི་རྟེན་བརྟེན་པའི་སྣང་བ་བསྒོམ་པ་ན་རིམ་ཅན་དུ་བསྒོམ་པའི་ཚེ་སྐབས་གང་ཡིན་གྱི་དམིགས་རྟེན་ཁྱད་པར་ཅན་དེ་
རེ་ནས་གསལ་འདེབས་པ་དང། འཇོག་སྒོམ་བྱེད་པའི་སྐབས་ཡན་གྱི་དམིགས་རྟོན་གསལ་བཏབ་བདེ་ལ་སེམས་རྩེ་གཅིག་འཇོག་པ་ཡིན་ནོ། །ཐ་མལ་གྱི་སྣང་ཞེན་སྤོང་བའང་འདས་ལམ་གྱིས་སྤང་བྱའི་ས་བོན་སྤོང་པ་ལྷར་མ་ཡིན་ཏེ། དོན་གྱི་འོད་
གསལ་མ་ཐོབ་པར་དུ་སྤང་བྱའི་ས་བོན་སྤོང་མི་ནུས་པའི་ཕྱིར་འཇིག་རྟེན་པའི་ལམ་གྱིས་ས་བོན་ཉམས་སྨད་ནས་མངོན་གྱུར་པ་སྤོང་བ་ལྟར་མ་ཡིན་ཏེ། མཉམ་བཞག་དེ་ལས་ལངས་མ་ཐག་ཏུ་ཐ་མལ་གྱི་སྣང་ཞེན་མངོན་གྱུར་སྐྱེ་པའི་ཕྱིར། འོ་ན་
ཇི་ལྟར་འགོག་སྙམ་ན། རྟེན་དང་བརྟེན་པའི་དཀྱིལ་འཁོར་ལ་ང་རྒྱལ་དང་གསལ་སྣང་བཏོན། ཐུན་འཁྱོད་འཁྱོད་བར་དུ་བྱིང་རྒོད་དང་བྲལ་བར་སྐྱོངས་བར་བྱེད་ན་དེའི་ཚེ་ཡིད་ངོའི་ཐ་མལ་གྱི་སྣང་བ་དང་ཞེན་པ་ལོག་པ་ཡིན་ལ། འདི་ལ་ཡང་ཅུང་ཟད་རེའི་
བར་དུ་ལོག་བས་མི་ཆོག་གི། ཤིན་ཏུ་བརྟན་བཞིག་དགོས་སོ། །དེ་ལྟ་བུ་རྟེན་བརྟེན་པའི་དཀྱིལ་འཁོར་བསྒོམ་པའི་ཚེ་སྟོང་བ་ཉིད་ངེས་པའི་ངེས་ཤེས་ཤུགས་དང་ལྡན་པ་ཞིག་དགོས་སོ། །ཞེས་དང་བཤད་རྒྱུད་གཉིས་ལས་འབྱུང་བའི་ལྷ་མོ་ཚད་མ་

[009B] འཇིག་རྟེན་ལས་འདས་པའི་ལྷ་མོ་རྣམས་ནི་མི་བསླུ་པའི་ཡེ་ཤེས་བརྙེས་པས་ཚད་མ་དང། རྡོ་རྗེ་འཆང་གི་དམ་ཚིག་མི་བསླུ་བས་ཚད་མ་དང། དེ་སྟོན་པའི་གསུང་མི་བསླུབས་ཚད་མ་སྟེ་བདེན་བདེ་དག་གིས་གཏོར་མ་བཞེས་ནས་བདག་ཅག་རྗེས་སུ་
འཛིན་པའི་རྒྱུར་བསྔོའོ། །ཞེས་དང། བཤད་རྒྱུད་གཉིས་ནས་འབྱུང་བའི་སྲིད་པ་དང་སྙོམས་ཞི་བའི། ཞེས་སོགས་ཀྱིས་འདོད་དོན་ལ་གསོལ་བ་གདབ་བོ། །དེ་ཡང་ཚིག་རྐང་དང་པོས་སྤང་བའི་ཡོན་ཏན། གཉིས་པས་མཁྱེན་པའི་ཡོན་ཏན། གསུམ་པས་
བརྩེ་བའི་ཡོན་ཏན། བཞི་པས་འདོད་དོན་ལ་གསོལ་བ་གདབ་བོ། །ཞེས་གསུངས་སོ།། །། ༄༅། །ཕག་མོའི་ཕྲེ་སྔགས་ཀྱི་མཆན་འགྲེ་བཞུགས་སོ། ། ༄༅། །སྣང་སྲིང་མོ་ལུས་བདེ་སྟོང་ཆེན་པོ་རུ་སྡོམ་མཛད་ས་གསུམ་འཁོར་ལོ་གསུམ་ཉིད་
དུ༑ སྒྱུ་འཕྲུལ་འབུམ་འགྱེད་ཧེ་རུ་ཀ་དཔལ་མཆོག་ཡབ་ཡུམ་ཞབས་བསྟེན་རིན་ཆེན་འདི་གསལ་འབྱེད། །དཀའ་དང་དཀོན་ལ་འདོད་དོན་མཆོག་སྟེར་བའི། །རིན་ཆེན་བཞིར་གསུངས་རྩ་སྔགས་དམ་པ་ཞེས། །ཕག་མོའི་རྩ་སྔགས་སྔམས་མ་
བཀྲབ་བར། །བདག་སྐལ་བྱིན་འདི་སྐལ་ལྡན་ལོངས་སྤྱོད་མཛོད་།སྤགས་འདི་ཟུར་ཆག་སྒྲའམ་ཀླ་ཀློའི་སྒྲར། །རྒྱུད་ནས་ལེགས་སྤྱར་ཁོ་ན་མིན་བཤད་ཕྱིར། །ནི་ཕྱག་འཚལ་བ་དང་བསྲུང་བ་དང་བཀྲ་ཤིས་པ་གསུམ་མོ།། ཨོཾ་བཛྲ་པཱ་ར་ཧི་པྲོ་ཏ་དགེ་པྲོ་ཏདྒེ། ཧ་ན། སྣུན་
ཧ་ན་སྣུན། པྲཱ་ཎཱཾ་སྲོག་ལ། ཀིཾ་ཀི་ཎི། ཟུར་ཆག་ཅི་མོ་ཅིའམ་ཅི་ཡིན་ནམ་དཔྱད། ཁིཾ་ཁི་ནི། མཁའ་དང་མཁའ་བ་ཡིན་ནམ་དཔྱད། དཧུ་ན། བསྐྱོད། དཧུ་ན་བསྐྱོད། བཛྲ་རྡོ་རྗེ། ཧ་སྟེ་སྣུན་ན་མཆོ་མ། ཤོ་ཥ་ཡ། སྒོམ་ཞིང། ་ནི་རྡོ་རྗེ་བདེ་སྟོང་དབྱེར་མེད་ག་ཕག་མོ། དམར་སེར་མ་དམར་སེར་མ་དམ་ཉི་མ་

[010A]༄༅། །སྟེ་བ་ཏཾ་གཟུར་ཆགས་ན་དཔྱད། ཤོ་ཥ་ཡ། རྡོ་རྗེ་བཛྲ་ཁ་ཊཱཾ་ག་ཀ་པཱ་ལ་དྷ་རི་ཎཱི། མཧཱ་བི་ཤཱི་ཏ་མཱཾ་སཱ་སན། ཁ་ཅིག་མ་ནོ་མའི་ཟེར་བ་དང་སོ་ཨ་ཤ་ན་མ་མོ་མའི་ཟེར། མ་ནུ་ཥླནྟྲ། པྲཱ་པྲི་ཏེས་ནི་དྷྱ། ནར་སིར་མཱ་ལ། གྲཱཾ་ཐི་ཏ་དྷ་ར་ཎཱི། སུམྦྷ་ནི་
སུམ་བྷ། དོན་འགྱུར་ནི་སྤྲུལ་ཏལ་བ་ལྟ་བུའི་བདག་འཛིན་སྲོག་ལ་སྣུན་སྣུན། སྐོམ་ཞིག་ཆེན་མོ། ཤ། གཅོད་བྱེད་མོ། ཐོད་བ། འཛིན་མ། ཆེན་མོ། ཤ་ཟ། ཤ་ཆེན། ཨ་ས་ན་གདན། མིའི་རྒྱུ་མ་སྟེ་མ་ནུ་ཥ་མི། ཨཱཐ་ཀྱུ་མའོ།རབ་ཏུ་བརྒྱུས་པའི། མགོལ་ཕྲིང་བ། མ་ཕུལ་པར། འཛིན་བ་གནོད་མཛེས་
ངེས་པར་གནོད་མཛེས། ཧ་ན་ཧ་ན་པྲ་ཎཾ་སརྦྦ་པ་ཤ་པཱ་ནཾ་སྤྲུལ་ཉལ་བ་སྟེ། མ་ཧཱ་མམྶ་ཙྪེ་ད་ནཱི་ཀྲོ་དྷ་མུ་རྟེ་དཾཥྚ་ཀ་རཱ་ལི་ནཱི། དོན་དྲི་ལན་ཁྲོ་བོའི་སྐུའི་མཆེ་བ་གཙིགས་ནས་ཤ་ཆེན་གཅོད་མ་ཞེས་པའོ། མཧཱ་མུ་ཏྲེ་ཤྲཱི་ཧེ་རུ་རུ་དཧིར། ཀ་པཱ་ལ། དེ་བ་སྱ། ལྷའི་བཙུན་མོའི་མཆོས། གྲ་
མ་སང། སྣུན། སྣུན། སྲོག་ལ། སརྦཾ་བསླུ་བ་ཡིན་ཀྱང་འདི་ཟུར་ཆག་པར་བས། ཁ་ཅིག་སརྦཾ་པཱ་བཾ་ས་ཏྭ་ནཱི་ཟེར། ཁྲོ་བོ་སྐུ། མཆེ་བ། གཙིགས་མ། ཧི་ཥཱི་ས་ཧ་སྲ་ཤྲཱི་རེ་ས་ཧ་སྲ་བ་ཧ་བེ། ཕྱག་རྒྱ་ཆེན་མོ། དཔལ། རོལ་པའམ་དགྱེས་བ། ཁྲག། ཐོད་པ་སྟེ།
ཀྱིས་ཁྲག་འཐུང་ངུ་བསྒྱུར་བ་ལྟར་རོ། བརྒྱ། ཤ་ཏ་ས་ཧ་སྲ་ན་ནེ་ཛྭ་ལི་ཏ་ཏེ་ཛ་སེ་དོན་ནི་གཟི་བརྗིད་འབར་བའི་གདོང་ལ་ཡང་དག་སོང་ཞིང་འཛིན་པའི་སྤྱན་ཅན་མ། སྟོང་ཕྲག། དབུ། ཕྱག་སྟོང་མ། ཛཱ་ལ་མྱ་ལེ་སིག་ལ་ལོ་ཙ་ན་བཛྲ་ཤཱ་རཱི་རེ་བཛྲཱ་ས་ནཱི། མི་ལི་ཏ་ཙི་ལི་ཏ། ཧེ་ཧེ་ཧཱུཾ་ཧཱུཾ་
དོན་ནི་སྟོང་ཕྲག་བརྒྱ་བའི་ཞལ་ནི་འབར་མ། སྟོང་ཕྲག་སྲའི་ཨཱ་བྲ་ལ་ཏེ་ཨ་ཙ་ནེ་ནི་ཞལ། འབར་བ། གཟི་བརྗིད་མ། ཁ་ཁ་ཟོ་ཟོ། དཧུ་རུ་དཧུ་རུ། མྱུར་མྱུར། དབུ་སྟོད་ཙ་ནམ། འབར་བ་གདོང། ཀུན་ཏུ་སོང། ཞིང་འཛིན་པའི་སྤྱན་ཅན། རྡོ་རྗེའི། ལུས་ཅན་མ། རྡོ་རྗེའི་གདན་ཅན་མ། བོལ་རོལ། ཆོམ་ཆོམ་

[010B] ཨ་དྭེ་ཏེ་མཧཱ་ཡོ་གི་ནཱི། བ་ཐི་ཏ་སིད་དཧེ་དྲེཾ་དྷཾ་དྲེཾ་དཧེཾ། གྲཾ་གྲཾ། ཧེ་ཧེ། ཧ་ཧ། བཧི་མེ་ཧ་ས་ཧ་ས་བའི་རེ། ཧ་ཧ་ཧེ་ཧེ་ཧཱུཾ་ཧཱུཾ། ཏྲཻ་ལོཀྱ་བི་ནཱ་ཤ་ནཱི་ཤ་ཏྲ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་བཱ་རེ། ཧཱུཾ་ཧཱུཾ་ཕཊ། སིཾ་ཧ་རཱུ་པེ་ཁཿ་ག་ཛ་རཱུ་བེ་ཨཱ་བདེ་ཆེན་གསལ་བར་གཙར་བུ་
པེ་ཨཱ་གདུངས་བདག་ལ་ཟུར་ཆགས་ཡིན། གཉིས་སུ་མེད་པའི་རྣལ་འབྱོར་ཆེན་པོ་མ། ཀླག་པས་ཐུབ་མ། འཇིགས་པར་བྱེད་པའི་བཞད་ཅིང་བཞད་པའི་དཔའ་མོ། འཇིག་རྟེན་གསུམ་རྣམ་པར་ཉམས་མ་བརྒྱ། སྟོང། བྱེ་བའི། དེ་བཞིན་གཤེགས་པའི། ཡོངས་སུ་མཆོག་མ་དཔའ་མོ། སེང་གེའི་གཟུགས་ཅན་མ། མཁའ། གླང་པོའི་གཟུགས་ཅན་མ་འགལ་
ལར་ག་ཛརཱུ་བེ་གཱཁེར་བ་གླང་པོའི་སྒྲ་ཡིས་ཤུགས་ཀྱིས་བྱའོ། ཏྲཻ་ལོཀྱ་ཨུཏྟ་རེ་ས་མུ་ཏྲ་མེ་ཁ་ལེ། གྲས་གྲས་ཧཱུཾ་ཧཱུཾ་ཕཊ། བའི་རཱ་དྭི་ཏེ་ཧཱུཾ་ཧཱུཾ། ཧ་ཧ། མཧཱ་བ་ཤུ་མོ་ཧ་ནཱི་ཡོ་གི་ཤཱ་རི་སྟྭཾ། ཌཱ་ཀི་ནཱི་སརྦྦ་ལོ་ཀ་ནཱཾ་བནྡྷ་ནཱི་ས་ཏྱ་པྲ་ཏྱ་ཡ་ཀ་རེ་ཎི་ཧཱུཾ་ཧཱུཾ་ཕཊ། བཧུ་ཏ་ཏྲཱ་ས་ནཱི་མཧཱ་ཁཱི་ར་པ་
ར་མ་སིད་དྷ་ཡོ་གི་ཤྭ་རི་ཕཊ། འཇིག་རྟེན་གསུམ། ཉེ་བར་སྒྲོལ་མ། རྒྱ་མཚོའི། སྐེ་རགས་ཅན་མ། ཧཱུཾ་ཧཱུཾ་ཕཊ་སཱཧཱ། དཔའ་བོ་དང་གཏས་སུ་མེད་མ། ཆེན་པོའི། ཕྱུག་ཀྱི་རྨོངས་མའི་དབང་ཕྱུག་མ་ཁྱོད། མཁའ་འགྲོ་མ་འཇིག་རྟེན་ཐམས་ཅད་འཆིད་བྱེད་མ་བདེན་པ་རབ་བྱེད་མ། འབྱུང་པོ་སྐྲག་བྱེད་མ། དཔའ་མོ་ཆེན་མོའི་
མཆོག་གི། དངོས་གྲུབ། རྣལ་འབྱོར་དབང་ཕྱུག། སྔགས་འདི་ལ་རྒྱུད་དང་ལཱུ་དྲིལ་སོགས་ལས་མི་མཐུན་པ་མང། སྔར་གྱི་ལོ་ཙྪ་སྟོང་ཉིད་ལ་རྨོངས་པའི་མིང་ཅན་གཏི་མུག་རྡོ་རྗེ་ལྟ་བུ་པའི་ཕྱག་དཔེ་ལྟར་་རྗེས་བཀོད་པའི་དྲིལ་བུ་ལྟར་དྲིས་པ་ཡིན་ནོ། །དེ་ལྟར་
སྔགས་དོན་ཉུང་ངུ་རྣམ་གསལ་བ། །ཀ་ཙན་ལེགས་མཁྱེན་པོ་ཆེན་པཎྜི་ཏ། །བློ་བཟང་འོད་ཟེར་འབར་བས་ལེགས་བསྐུལ་ཚེ། །སྒྲ་རིགས་སྨྲ་བ་འཇམ་དབྱངས་བཞད་པ་ཡིས། །རྣམ་གཡེང་རྒྱ་མཚོས་གཡེང་པའི་ཀློང་དེ་ནས། །སུག་བྲིས་གནས་
[011A]༄༅། །གསུམ་མཁའ་འགྲོས་རྗེས་འཛིན་ཤོག་གོང་གི་བདེ་མཆོག་གི་བསྐྱེད་རིམ་དེ་གསང་རྩོམ་གྱི་གཞིར་ཟིན་ཐོ་གནང་བ་ཡིན་འདུག་པར་དཔྱད་མི་བཟོད་འགའ་ཞིག་འདུག་ཀྱང་ས་དཔེ་གཅིག་ལས་མ་འབྱོར་པས་འོ་འཚོད་མ་སྤོབས་པར་རང་སོར་བཞད་
ཡོད་དོ།། །།

[011B][BLANK PAGE]
﻿   ༈    རྗེ་རིན་པོ་ཆེའི་བདེ་མཆོག་གི་བསྐྱེད་རིམ་འདོད་འཇོར། ཇི་བཞིན་སྒྲ་
དང་དགོངས་མིན་དང། །དྲང་པའི་དོན་དུའང་གང་འགྱུར་དང། །ཡི་གེའི་དོན་དང་སྤྱི་ཡི་དོན། །ཚོགས་པ་ལ་བཤད་ཡིན་པར་བརྗོད། །ཇི་བཞིན་མིན་སྒྲ་ངེས་དོན་དང། །དེ་བཞིན་དགོངས་ཏེ་བཤད་པ་དང། །སྦས་དང་

[058A]༄༅། །མཐར་ཐུག་པ་རྣམས་ནི། །སློབ་མ་ལ་ནི་བཤད་པར་འདོད། །ཅེས་དྲངས་ནས། ཚུལ་དེས་བཤད་ན་རྒྱུད་དོན་རྫོགས་པར་རྙེད་པས། དེ་ཉིད་བཅུ་བཞི་བཤད་བྱར་བཀོད་ནས་དེ་ལྟར་བཤད་ན་ལེགས་
པས་སྤྱིར་དེ་ལྟར་ཤེས་དགོས་སོ། །ཞེས་པ་ཙམ་ལས་ལུང་གི་དོན་མ་བཤད་པས་ཇི་ལྟར་ཡིན། ཞེས་པའི་ལན་ནི། ལུང་གི་ཚིག་དོན་ཙམ་ཞིག་སྒྲོན་གསལ་གྱི་མཆན་བུ་དང་ཡེ་ཤེས་རྡོ་རྗེ་ཀུན་ལས་བཏུས་ཀྱི་ཊཱིཀྐར་བཤད་
ཟིན་པ་ལ་དགོངས་ནས་འདིར་མ་གསུངས་པས་གཞུང་དེ་དག་ཏུ་བལྟས་པས་གསལ་ལ། བདེ་མཆོག་རྩ་རྒྱུད་དུ་དེ་ཉིད་བཅུ་བཞིའི་དོན་མཐའ་དྲུག་དང་ཚུལ་བཞིའི་རྒྱས་བཅིངས་ཏེ་སྦས་པ། ལཱུ་དྲི་ལན་
གྲུབ་ཆེན་གྱི་མན་ངག་གིས་རྩ་བཤད་སྦྱར་ནས་འགྲོལ་ཚུལ་རྗེའི་གསུང་རབ་སྦས་དོན་ཀུན་གསལ། འདོད་འཇོ། རྫོགས་རིམ་དངོས་གྲུབ་སྙེ་མ། སྦས་དོན་ལྟ་བའི་མིག་འབྱེད་སོགས་སུ་སྣང་མོད་ཀྱི། བདག་དང་བདག་
འདྲ་བའི་སྙིགས་དུས་ཀྱི་སྔགས་པའི་གཟུགས་བརྙན་རྣམས་ཀྱིས་ཇི་བཞིན་རྟོགས་པར་མ་གྱུར་པས་བློ་གསལ་བརྩོན་ལྡན་རྣམས་ཀྱིས་འབད་པར་བྱའོ།།



﻿
[001A]༄༅། །ལཱུ་ཧེ་བའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་བཞུགས་སོ། །

[001B] །ན་མོ་མཉྫུ་ཤྲཱི་གྷོ་ཥཱ་ཡ། སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཉིད། །རབ་མཛེས་ཨིནྡྲ་ནཱི་ལའི་ལྷུན་པོ་བཞིན་།ཀུན་ནས་རབ་བརྗིད་ཟུང་འཇུག་སྒྱུ་མའི་སྐུར། །རྣམ་རོལ་དཔལ་ལྡན་འཁོར་ལོ་སྡོམ་པར་འདུད། །ཉི་འོད་
འབུམ་གྱི་རྩེ་དགའ་དང་འགྲོགས་པའི། །རབ་དམར་བྱུ་རུའི་མདངས་ལྡན་ཆགས་པའི་ཉམས། མཛེས་སྡུག་ལང་ཚོའི་དཔལ་མངའ་བཅོམ་ལྡན་མ། །རྡོ་རྗེ་ཕག་མོས་བདེ་ཆེན་དངོས་གྲུབ་སྩོལ། །དུས་ཀྱི་མཐའ་འདིར་ཧེ་རུ་ཀ་དཔལ་ཉིད། །
ངུར་སྨྲིག་གར་རོལ་གསང་ཆེན་རྒྱུད་སྡེ་ཡི། །དགོངས་པ་འགྲེལ་མཛད་རྒྱལ་བ་གཉིས་པར་གྲགས། །ཡབ་སྲས་བརྒྱུད་པར་བཅས་ལ་གུས་བཏུད་ནས། །གྲུབ་ཆེན་ལཱུ་ཧི་པ་ཡིས་བཤད་པའི་སྲོལ། །འཁོར་ལོ་སྡོམ་པའི་རིམ་པ་
དང་པོའི་གནད། །རྗེ་བཙུན་བླ་མའི་མན་ངག་ཇི་ལྟ་བར། །འཆད་པར་འདོད་དོ་མཁའ་འགྲོས་བརྩེ་བས་སྐྱོངས། །འདིར་དཔལ་འཁོར་ལོ་བདེ་མཆོག་གི་བསྐྱེད་རིམ་སྒྲུབ་ཐབས་ཀྱི་གོ་རིམ་དང་མཐུན་པར་འཆད་པ་ལ་གསུམ་
སྔོན་དུ་འགྲོ་བ་སྤྱིའི་རྣམ་གཞག་མདོར་བསྡུས་བཤད་པ་དང་སྒྲུབ་ཐབས་ཀྱི་གཞུང་དོན་སོ་སོར་བཤད་པ་དང། འཕྲོས་དོན་བཤད་པའོ། །དང་པོ་ལ་གཉིས། རྩ་བཤད་ཀྱི་རྒྱུད་ངོས་བཟུང་པ་དང། དགོངས་འགྲེལ་གྱི་རིམ་པ་

[002A] །བྱོན་ཚུལ་ལོ། །དང་པོ་ནི། བཅོམ་ལྡན་འདས་ཀྱིས་གདུལ་བྱའི་དོན་དུ་མདོ་སྔགས་ཀྱི་ཕྱོགས་གཉིས་གསུངས་པའི་ནང་ནས་བརྗོད་བྱའི་ངོས་ནས་ཆེས་ཟབ་པ་ནི་བླ་མེད་ཀྱི་རྒྱུད་སྡེ་རྣམས་ཡིན་ལ། དེའི་ནང་ནས་ཀྱང་
ཕ་རྒྱུད་ཐམས་ཅད་ཀྱི་གཙོ་བོ་ནི་དཔལ་གསང་བ་འདུས་པ་དང་མ་རྒྱུད་ཐམས་ཅད་ཀྱི་གཙོ་བོ་ནི་དཔལ་འཁོར་ལོ་བདེ་མཆོག་གི་རྒྱུད་རྣམས་ཡིན་ནོ། །འདིའི་རྩ་རྒྱུད་ལ་ནི་རྒྱས་པ་ཤོ་ལོ་ཀ་འབུམ་ཕྲག་གསུམ་པ་དང། འབྲིང་པོ་ཤོ་ལོ་ཀ་
འབུམ་ཕྲག་གཅིག་པ། བསྡུས་པ་ལེའུ་གཅིག་པ་གསུམ་ཡོད་དེ། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་བྱུང། །རྒྱུད་ཀྱི་སྙིང་པོ་བསྡུས་པ་ཡིན། །ཞེས་དང། མཁས་འགྲོ་རྒྱ་མཚོ་ལས། དེ་ལྟར་ངེས་བརྗོད་
འབུམ་གསུམ་ལས། །བྱུང་བ་བདེ་མཆོག་ཉུང་དུ་སྟེ། །ཞེས་གསུངས་པའི་ཕྱིར། བཤད་རྒྱུད་ལ་ལྔ་ཡོད་དེ། རྡོ་རྗེ་མཁའ་འགྲོ། ཀུན་སྤྱོད། སྡོམ་འབྱུང་དང་ཕག་མོའི་མངོན་འབྱུང་གཉིས་གཅིག་ཏུ་བྱས་པ་དང། མངོན་བརྗོད། ཁ་སྦྱོར་གྱི་རྒྱུད་
དང་བཅས་པ་རྣམས་སུ་ཡོད་པའི་ཕྱིར། ཕྱོགས་མཐུན་གྱི་རྒྱུད་ཀྱང་ཡོད་དེ། ཧེ་རུ་ཀ་མངོན་འབྱུང། རྣལ་འབྱོར་མ་བཞི་ཞལ་སྦྱོར། མཁའ་འགྲོ་རྒྱ་མཚོ་རྣམས་སུ་ཡོད་པའི་ཕྱིར། གཉིས་པ་དགོངས་འགྲེལ་གྱི་རིམ་པ་ཡོད་དེ། ལཱུ་ནག་དྲིལ་

[002B]ཁྱད་པར་ལཱུ་ཧི་བས་མཛད་པའི་མངོན་རྟོགས་དང་བཅས་པ་རྣམས་སུ་ཡོད་པའི་ཕྱིར། ཕྱི་མ་འདི་ལ་འགྲེལ་པ་དུ་མ་ཡོད་དེ། ལྭ་བ་པ། པྲཛྙཱ་རཀྵི་ཏ། བི་བཧུ་ཏི། ཨ་བྷྱ། ཇོ་བོས་མཛད་པའི་འགྲེལ་བ་སོགས་རྒྱ་འགྲེལ་རྣམས་དང། རྗེས་མཛད་
བའི་འདོད་འཇོ་རྣམས་སུ་ཡོད་པའི་ཕྱིར། གཉིས་པ་ལ་གཉིས། སྒྲུབ་ཐབས་ཀྱི་ཆིངས་མདོར་བསྟན་པ་དང། ཉམས་སུ་ལེན་པའི་རིམ་པ་ཉིད་བཤད་པའོ། །དང་པོ་ནི། རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། ཨཱ་ལི་ཀཱ་ལི་ཞེས་བརྗོད་ནས། །རྒྱུ་སོགས་སྟོང་
བ་སྔོན་འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམ་བྱེད་མྱ་ངན་འདས། །ལག་པའི་མཆོད་པ་དབང་བསྐུར་བས། །གོ་ཆ་ཆེན་པོས་ཡང་དག་བསྲུང་།སྔགས་རྣམས་ཀུན་གྱིས་མཆོད་པར་བྱ། །དེ་ལྟར་དེ་ཉིད་བཅུ་བཞི་ནི། །མདོར་བསྡུས་ནས་
ནི་བཤད་པ་ཡིན། །ཞེས་གསུངས་པ་ལྟར་དེ་ཉིད་བཅུ་བཞི་ཡོད་དེ་འདི་ནི་བསྐྱེད་རྫོགས་གཉིས་ཀ་ལ་སྦྱར་བ་ཡོད་ཀྱང། འདིར་བསྐྱེད་རིམ་གྱི་དབང་དུ་བྱས་ན། གོས་སམ་གནས་ཀྱི་དེ་ཉིད་ཕྱག་རྒྱའི་དེ་ཉིད། སྒྲུབ་གྲོགས་ཀྱི་དེ་ཉིད། སྲུང་འཁོར་གྱི་དེ་ཉིད་ཨཱ་ལིའི་དེ་ཉིད་
ཀཱ་ལིའི་དེ་ཉིད། སྟོང་ཉིད་པ་བསྒོམ་པ་རྒྱུ་སོགས་སྟོང་པ་སྔོན་དུ་འགྲོ་བའི་དེ་ཉིད། བར་དོ་མཚོན་བྱེད་སོགས་འཇུག་པ་སྒྲའི་དེ་ཉིད། དམ་ཡེ་གཉིས་གཅིག་ཏུ་བསྲེ་བ་སྦྱོར་བའི་དེ་ཉིད། མཆོད་པ་བཞིས་མཆོད་པ་བདུད་རྩིས་ཚིམ་པར་བྱེད་པའི་དེ་ཉིད། ཉེར་བསྡུ་
བྱེད་པ་མྱང་འདས་ཀྱི་དེ་ཉིད། ལག་མཆོད་ཀྱི་དེ་ཉིད། དབང་བསྐུར་བའི་དེ་ཉིད། ཡབ་ཡུམ་གཉིས་ལ་གོ་ཆ་བགོ་བའི་དེ་ཉིད་བཟླས་པ་དང་སྔགས་མཆོད་ཀྱི་དེ་ཉིད་རྣམས་སུ་ཡོད་པའི་ཕྱིར་དེ་ཉིད་བཅུ་བཞིར་བཤད་ལ་དགོས་པ་ཡོད་དེ། རྒྱུད་དོན་ཐམས་ཅད་

[003A]༄༅། །དེ་ཉིད་བཅུ་བཞིར་འདུ་བར་ཤེས་པའི་ཆེད་ཡིན་པའི་ཕྱིར་རོ། །གཉིས་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང། དངོས་གཞི་ལ་ཇི་ལྟར་བྱ་བ་དང་
མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། ཐོག་མར་བྱ་བའི་རིམ་པ་བཤད་པ་དང། སྒྲུབ་ཐབས་ཀྱི་ཡན་ལག་དངོས་བཤད་པའོ་།དང་པོ་ལ་བཞི། རྡོར་དྲིལ་དང་ནང་མཆོད་བྱིན་བརླབ། སྔོན་འགྲོའི་མཆོད་གཏོར་བྱིན་བརླབ་སོགས་དང། བདག་བསྐྱེད་མཆོད་པ་བྱིན་བརླབ་དང་
རྡོར་སེམས་ཀྱི་སྒོམ་བཟླས་བྱ་ཚུལ་ལོ། །དང་པོ་ལ་བཞི། རྡོར་དྲིལ་བྱིན་བརླབ་དང། ནང་མཆོད་བསང་བ། སྦྱང་བ། བསྐྱེད་ཅིང་བྱིན་གྱིས་བརླབ་པའོ། །དང་པོ་ནི། ཐོག་མར་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞེས་སོགས་ཀྱིས། ཐ་མལ་གྱི་ཕུང་པོ་རང་བཞིན་གྱིས་སྟོང་པར་སྦྱངས་པའི་
སྟོང་པའི་ངང་ལས། སྣ་ཚོགས་པདྨ་དང་ཉེ་མའི་གདན་ལ་སྐད་ཅིག་གིས་རང་ཉིད་ཧེ་རུ་ཀ་ཡབ་ཡུམ་ཞལ་གཅིག་ཕྱག་གཉིས་པར་བསྒོམ་པར་བྱ་སྟེ། འཆད་པར་འགྱུར་བའི་མཆོད་གཏོར་སོགས་བསང་སྦྱངས་བསྐྱེད་དེ་བྱིན་གྱིས་བརླབ་པའི་ཐ་མལ་གྱི་སྣང་ཞེན་
གྱིས་མི་ནུས་པས་ལྷའི་ང་རྒྱལ་དང་ལྡན་པའི་སྒོ་ནས་བྱེད་དགོས་པའི་ཕྱིར། དེ་ནས་རྡོར་དྲིལ་བྱིན་བརླབ་བྱ་བ་ནི་འདིའི་བཤད་པ་ཕལ་ཆེར་ན་མི་གསལ་ཡང། ཆོ་གའི་གཞུང་ལས་འབྱུང་བ་ལྟར་ཅུང་ཟད་བརྗོད་ན་སྤྱི་ལ་གོ་དོན་གྱི་ཁྱད་ཆེ་བས། དེ་ཇི་ལྟར་བྱ་བའི་ཚུལ་ཡོད་དེ། ལམ་དང་འབྲས་བུའི་སྐབས་ཀྱི་བདེ་
བ་ཆེན་པོའི་ཡེ་ཤེས་སོགས་ཐབས་ཀྱི་ཆ་ཐམས་ཅད་རྡོ་རྗེ་དང་སྟོང་ཉིད་རྟོགས་པའི་ཤེས་རབ་སོགས་ཤེས་རབ་ཀྱི་ཆ་ཐམས་ཅད་དྲིལ་བུའི་རྣམ་པར་ཤར་བའི་སྒོ་ནས་དྲིལ་བུ་འཛིན་ཅིང། དེ་གཉིས་ཀའང་བདེ་སྟོང་དབྱེར་མི་ཕྱེད་པའི་དོན་དམ་བྱང་ཆུབ་ཀྱི་སེམས་ཀྱི་རང་བཞིན་ཡིན་ནོ་

[003B] ཨོཾ་ཞེས་སོགས་བརྗོད་པའི་སྒོ་ནས་བྱིན་གྱིས་བརླབ་པ་ཡིན་པའི་ཕྱིར། སྔགས་དང་པོ་འདིའི་དོན་ཡོད་དེ་ཨོཾ་ནི་བཀྲ་ཤིས་པ་སོགས་དོན་བདུན་ལ་འཇུག་པ་དྲན་པའི་སྒོ་ནས་བརྗོད་ན་ཕན་ཡོན་ཆེ་བ་དང། སརྦ་ཏ་ཐཱ་ག་ཏ་སིདྡྷི་བཛྲ་ནི། དེ་བཞིན་གཤེགས་པ་ཐམས་ཅད་ཀྱི་
གྲུབ་པའི་རྡོ་རྗེ། ས་མ་ཡ་ཏིཥྛ་ཨེ་ཥ་སྟྭཾ་དྷཱ་ར་ཡ་མི་ནི་དམ་ཚིག་མནོས་ཏེ་འདི་བདག་གིས་བཟུང་བར་བགྱིའོ། །བཛྲ་སཏ་ནི་རྡོ་རྗེ་སེམས་དཔའ། ཧི་ལྔས་ཡེ་ཤེས་ལྔ་དང། ཧཱུཾ་གསུམ་གྱིས་ནི་སྐུ་གསུང་ཐུགས་རྡོ་རྗེ་གསུམ་དབྱེར་མི་ཕྱེད་པ་དེ་མཚོན་ཞིང་ཕཊ་ནི་གསལ་བ་དང། སཱ་ཧཱ་ནི་གཞི་ཚུགས་
པའི་དོན་ཡིན་པའི་ཕྱིར། དེ་ནས་བཛྲ་གྷཎྜ་ཧཱུཾ་ཞེས་བརྗོད་ཅིང་འདིའི་དོན་ཡོད་དེ། དྲང་དོན་དུ་རྡོ་རྗེ་དྲིལ་བུ་ཞེས་པ་ཡིན་ལ། དེས་དོན་དུ་ཧཱུཾ་གིས་ཡེ་ཤེས་ལྔ་དང་ཆོས་ཐམས་ཅད་བདེན་སྟོང་དུ་དྲིལ་ནས་རྟོགས་དགོས་པར་མཚོན་ཞིང། དྲིལ་བུའི་སྒྲས་ཀྱང་དོན་དེ་སྒྲོག་པར་བསམ་པར་བྱ་དགོས་པའི་
ཕྱིར། དེ་ནས་རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མཉེས་པར་བྱའོ་སྙམ་ཞིང། སེམས་ཅན་རྨོངས་དང་ཞེས་སོགས་ཀྱི་དོན་ལྟར་བསམ་དགོས་ཏེ། དོན་ནི་དྲང་དོན་དུ་མཚོན་བྱེད་དཔེའི་རྡོ་རྗེ་ལག་གིས་གསོར་ཞིང། ངེས་དོན་མཚོན་བྱ་དོན་གྱི་རྡོ་རྗེ་བདེ་སྟོང་དབྱེར་མེད་ཀྱིས་
ཡེ་ཤེས་དེ་རང་རྒྱུད་ལ་གསོར་བའམ་བསྐྱེད་པ་ནི་མཛེས་པའི་ཕྱིར་ཏེ། དེས་སེམས་ཅན་རྨོངས་པ་མ་རིག་པ་དང་བྲལ་བར་བྱས་པའི་སྒོ་ནས་འཁོར་བའི་སྡུག་བསྔལ་ཐམས་ཅད་ལས་རྣམ་པར་ཐར་པར་འགྱུར་བའི་བྱ་བ་བྱེད་པའི་ཕྱིར། དེ་ལྟར་བྱེད་པའི་རྒྱུ་མཚན་ཡོད་དེ། ཡེ་ཤེས་དེས་ཆོས་
ཀྱི་མཆོག་དེ་ཁོ་ན་ཉིད་རྟོགས་པའི་ཕྱིར་རོ། །དེའི་ཕྱིར་སྤྲོ་བ་དང་བཅས་ཏེ་ཕྱི་ནང་གི་རྡོར་དྲིལ་བཟུང་བར་བྱའོ། །ཧཱུཾ་གསུམ་དང་ཧོ་གསུམ་གྱི་མཚོན་དོན་ཡང་ཡོད་དེ། ཧཱུཾ་གསུམ་གྱིས་རྡོ་རྗེ་གསུམ་དབྱེར་མི་ཕྱེད་པ་དང། ཧོ་གསུམ་གྱིས་ནི་སེམས་ཅན་ཆུང་འབྲིང་ཆེན་པོ་གསུམ་འཁོར་བ་

[004A]༄༅། །ལས་ཐར་བར་བྱེད་པ་དེ་མཚོན་པའི་ཕྱིར། ཨོཾ་བཛྲ་དྷརྨཱ་ར་ཎི་ཞེས་སོགས་ཀྱི་དོན་ཡང་ཡོད་དེ། བཛྲ་དྷརྨཱ་ར་ཎི་ཏ་པྲ་ར་ཎི་ཏ་སམ་པྲ་ར་ཎི་ཏ་ནི། རྡོ་རྗེ་སྟེ་སྟོང་པ་ཉིད་ཀྱི་ཆོས་སྒྲ་སྒྲོག་རབ་ཏུ་སྒྲོག་ཀུན་ཏུ་རབ་ཏུ་སྒྲོག་སརྦ་བུདྡྷ་ཀྵེ་ཊ་པྲ་ཙ་ལེ་ནེ་ནི་སངས་རྒྱས་ཀྱི་ཞིང་ཐམས་ཅད་རབ་ཏུ་གཡོ་
བ། པྲ་ཛྙཱ་པཱ་ར་མི་ཏ་ནཱ་ད་སྭ་བྷཱ་ཝ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན། བཛྲ་ས་ཏྭ་ཧྲྀ་ད་ཡ་སནྟོ་ཥ་ཎི་ཞེས་པ་ནི་རྡོ་རྗེ་སེམས་དཔའི་ཐུགས་ཀུན་དུ་དགྱེས་པ། ཧཱུཾ་དང་ཧོ་ནི་སྔར་བཞིན་དང། སཱ་ཧཱ་ནི་ལེགས་པ་སྦྱིན་པ་སོགས་ཀྱི་དོན་ཡིན་པའི་ཕྱིར། གཉིས་པ་ནི་
རང་གི་སྙིང་ཁ་ནས་དུམ་སྐྱེས་མ་དཔག་ཏུ་མེད་པ་སྤྲོས་ཏེ་རྫས་ལ་གནས་པའི་བགེགས་ཐམས་ཅད་བསྐྲད་པར་བསམ་པ་ཡིན་ཏེ་ཁཎྜ་རོ་ཧི་ནི་ཏུམ་སྐྱེས་མ་ཞེས་པའི་དོན་ཡིན་པའི་ཕྱིར། གསུམ་པ་ནི། སྭ་བྷ་ཝའི་སྔགས་བརྗོད་ཅིང་ནང་མཆོད་ཀྱི་རྫས་སྣོད་དང་བཅས་པ་སྟོང་
པར་སྦྱངས་པའི་ཚུལ་གྱིས་བདེ་སྟོང་དབྱེར་མེད་ཀྱི་འོད་གསལ་དུ་འཇུག་དགོས་པ་ཡིན་ཏེ། དེ་རྣམས་ལ་ཐ་མལ་གྱི་སྣང་ཞེན་བསལ་ནས་བདེ་སྟོང་དབྱེར་མེད་ཀྱི་རྣམ་རོལ་ཏུ་བལྟ་དགོས་པའི་ཕྱིར། སྭ་བྷཱ་ཝིའི་སྔགས་དོན་ཀྱང་ཡོད་དེ། དངོས་ཟིན་ལྟར་ན་རང་བཞིན་ཀྱིས་དག་བའི་
ཆོས་ཐམས་ཅད་རང་བཞིན་གྱིས་དག་པ་དེ་ངའོ་ཞེས་པ་ཡིན་ཞིང། དོན་ལ་ནི་དག་པ་སྔ་ཕྱི་གཉིས་རིམ་པ་བཞིན་གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་སྟོང་པའི་བདག་ཉིད་དུ་བལྟ་དགོས་པའི་དོན་ཡིན་པའི་ཕྱིར་རོ། །བཞི་པ་ལ་གཉིས། བསྐྱེད་པ་དང་བྱིན་གྱིས་
བརླབ་པའོ། །དང་པོ་བསྐྱེད་ཚུལ་ཡོད་དེ། སྟོང་པའི་ངང་ལས་ཡཾ་དང་རཾ་ལས་རླུང་དང་མེའི་དཀྱིལ་འཁོར་གྱི་སྟེང་དུ་ཡི་གེ་གསུམ་དང། དེ་ལས་མི་མགོའི་སྒྱེད་བུ་ལྟག་པ་དབུས་སུ་བསྟན་པ་གསུམ་གྱི་བར་དུ་ཨཱ་ལས་ཐོད་པ་དུམ་བུ་གཅིག་བ་ཕྱི་དཀར་ལ་ནང་དམར་བའི་ནང་དུ་ཤ་

[004B]བོན་ལས་བསྐྱེད་པ་ཡིན་པའི་ཕྱིར། དེ་ལྟར་བྱས་པའི་མཚོན་དོན་དང་དགོས་པ་ཡོད་དེ། སྟོང་པའི་ངང་ལས་བྱུང་བ་ནི་དེ་རྣམས་རང་བཞིན་གྱིས་སྟོང་བའི་རྣམ་འཕྲུལ་དུ་བལྟ་བ་དང། རླུང་མེ་གཉིས་རང་གི་ས་བོན་ལས་བསྐྱེད་པ་ནི་མིང་རྐྱང་བཏགས་
ཡོད་ཙམ་དུ་ཤེས་པ་དང། སྒྱེད་བུ་གསུམ་གྱིས་ནི་བདེ་བའི་རྟེན་སྒྲུབ་པ་པོའི་སྒོ་གསུམ་མཚོན་ཞིང། ཐོད་པ་བདེ་སྐྱོང་གི་སྣོད་ཡིན་པས་ཕྱི་དཀར་བས་བདེ་བ་དང་ནང་དམར་བས་སྟོང་པ་དང་དུམ་བུ་གཅིག་པས་བདེ་སྟོང་དབྱེར་མེད་པ་དེ་མཚོན་པའི་ཕྱིར། ཤ་ལྔ་བདུད་རྩིའི་རྫས་སུ་འཇོག་པའི་
རྒྱུ་མཚན་ཡོད་དེ། བྱིན་གྱིས་བརླབས་ནས་རང་གིས་ལོངས་སྤྱོད་ཅིང་ལྷ་ལ་ཕུལ་བས་དངོས་གྲུབ་མྱུར་དུ་འགུགས་པས་ལྕགས་ཀྱུ་དང་གསལ་བར་བྱེད་པས་སྒྲོན་མ་ལྔ་ཞེས་བཤད་པའི་ཕྱིར། དྲི་ཆེན་སོགས་དེའི་རྫས་སུ་འཇོག་པའི་རྒྱུ་མཚན་ཡོད་དེ། །ཚུལ་བཞིན་ལོངས་སྤྱོད་ཅིང་ཕུལ་
བས་འཆི་མེད་འགྲུབ་པར་འགྱུར་བའི་སྒོ་ནས་ཡིན་པའི་ཕྱིར། སྤྱིར་ཤ་ལྔ་གཤེགས་པ་ལྔ་དང་བདུད་རྩི་ལྔ་གཤེགས་མ་ལྔའི་ས་བོན་ལས་བསྐྱེད་པ་ཡོད་ཀྱང་འདིར་དེ་ལས་ལྡོག་སྟེ་བསྐྱེད་ཅིང་ཡི་གེ་དེ་རྣམས་ཀྱིས་མཚོན་པར་བྱས་པ་ལ་དགོས་པ་ཡོད་དེ། ཤ་ལྔ་གཤེགས་མ་ལྔའི་ངོ་བོ་
དང། བདུད་རྩི་ལྔ་གཤེགས་པ་ལྔའི་ངོ་བོར་བྱིན་གྱིས་བརླབ་པའི་ཆེད་ཡིན་པའི་ཕྱིར། ས་བོན་གྱི་ཡི་གེ་རྣམས་གཡས་སྐོར་དུ་འགོད་པའི་ཚུལ་ཡོད་ཀྱང་འདིར་དེ་དང་མི་འདྲ་སྟེ། ཕྱོགས་ཀྱི་ཡི་གེ་རྣམས་གཡོན་སྐོར་དང་མཚམས་ཀྱི་ཡི་གེ་གཡས་སྐོར་དུ་བྱས་ནས་འགོད་པ་ཡིན་པའི་
ཕྱིར། རྫས་དེ་རྣམས་ཀྱི་དབྱིབས་དང་སྡོད་ལུགས་ཇི་ལྟར་བྱ་བའི་ཚུལ་ཡོད་དེ། ཤ་རྣམས་ཚང་མའམ་དུམ་བུར་བཏུབ་པ་ལྟ་བུ་དང་ཤ་དང་བདུད་རྩི་ཕན་ཚུན་གོ་ས་སོ་སོ་བའམ་གོ་ས་མི་འགོག་པ་དང་ཤ་རྣམས་བདུད་རྩིའི་ནང་དུ་བཅུག་པཨཱི་རིགས་སུ་བསམ་པར་བྱ་བ་ཡིན་པའི་

[005A]༄༅། །ཕྱིར། རླུང་མེ་སོགས་ཀྱི་མཚོན་དོན་ཁྱད་པར་བ་ཡོད་དེ། རླུང་གིས་མེ་སྦར་ཏེ་ཐོད་པའི་རྫས་ཞུ་བ་སོགས་ཀྱིས་ནི་རང་རྒྱུད་ཀྱི་རླུང་གིས་གཏུམ་མོ་བསྐུལ་ནས་བྱང་སེམས་ཞུ་སྟེ་བདེ་སྟོང་དབྱེར་མེད་ཀྱི་ཡེ་ཤེས་སྐྱེ་བ་དེ་མཚོན་པའི་ཕྱིར་རོ་།འདི་ནི་
གསང་འདུས་དང་གཤིན་རྗེ་གཤེད་ཀྱི་སྒོ་ནས་ནང་མཆོད་སོགས་བྱིན་བརླབ་བྱ་བའི་ཚུལ་དང་ཡང་ཆོས་མཐུན་ནོ། །གཉིས་པ་བྱིན་གྱིས་བརླབ་པའི་ཚུལ་ཡོད་དེ། རྫས་ཀྱི་སྟེང་དུ་ཧཱུཾ་ལས་ཐུགས་རྡོ་རྗེ་མཚོན་བྱེད་ཀྱི་ཁ་ཊཱཾ་ག་བསྐྱེད་བ་ཐོད་པར་ལྷུང་ནས་ཞུ་བས་རྫས་
རྣམས་དངུལ་ཆུའི་མདོག་ཅན་དུ་བསྒྱུར་ཞིང། སྟེང་དུ་འཁོར་ལོ་གསུམ་གྱི་ལྷའི་ངོ་བོར་གྱུར་པའི་དབྱངས་གསལ་རྣམས་བཀོད་དེ་ཡི་གེ་གསུམ་གྱི་ངོ་བོར་བསྒྱུར་ནས། དེ་ལས་འོད་ཟེར་འཕྲོས་པས་རྒྱ་མཚོ་ན་གནས་པའི་བདུད་རྩི་དང། སངས་རྒྱས་བྱང་སེམས་སོགས་
ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་སྟེ་ཡི་གེ་གསུམ་ལ་ཐིམ་པས་ཞུ་ནས་ཐོད་པའི་རྫས་རྣམས་བྱིན་གྱིས་བརླབ་པར་བསམ་པ་ཡིན་པའི་བྱིར། དེ་ཡང་དམར་སེར་དུ་གྱུར་ཞེས་པ་ཡན་གྱིས་དམ་ཚིག་པའི་རྫས་བསྐྱེ་བ་དང་དེ་མན་གྱིས་ཡེ་ཤེས་པའི་རྫས་
འཇུག་པ་ཡིན་ཏེ། ལྷ་དམ་ཚིག་པ་ལ་ཡེ་ཤེས་པ་འཇུག་པ་དང་ཆོས་མཐུན་ཞིང་ཡེ་ཤེས་པའི་རྫས་ཀྱིས་དམ་ཚིག་པའི་རྫས་རྣམས་བྱིན་གྱིས་རློབ་པར་བྱེད་པ་ཡིན་པའི་ཕྱིར། མཇུག་ཏུ་ཡི་གེ་གསུམ་ལན་གསུམ་སོགས་བརྗོད་དགོས་པ་ཡིན་ཏེ། རྫས་རྣམས་རྡོ་རྗེ་གསུམ་
གྱི་བདག་ཉིད་དུ་བྱིན་གྱིས་བརླབ་པའི་ཆེད་ཡིན་པའི་ཕྱིར་།གཉིས་པ་ལ་གཉིས། མཆོད་གཏོར་བྱིན་གྱིས་བརླབ་པ་དང། མགྲོན་སྤྱན་དྲངས་ནས་འབུལ་བའི་ཚུལ་ལོ། །དང་པོ་ཡོད་དེ། མཆོད་པ་བྱིན་བརླབ་ནི་འཆད་པར་འགྱུར་ཞིང། གཏོར་མ་བྱིན་བརླབ་ནི་ནང་མཆོད་ལྟར་

[005B] །གཉིས་པ་ལའང་གཉིས། སྤྱན་དྲངས་ནས་འབུལ་བ་དང། འཕྲིན་ལས་བཅོལ་ཏེ་གཤེགས་སུ་གསོལ་བའོ་།དང་པོ་ཡོད་དེ། འབར་བའི་ཕྱག་རྒྱ་བྱས་ནས་ངག་ཏུ་ཕེཾ་ཞེས་བརྗོད་ཅིང་འོད་ཟེར་གྱིས་ཕྱོགས་སྐྱོང་སོགས་སྤྱན་དྲངས་པ་ཐ་མལ་གྱི་སྣང་ཞེན་སྦྱོང་བའི་ཆེད་
དུ། འོད་གསལ་དུ་བཅུག་ནས་ཧེ་རུ་ཀ་ཡུམ་བཅས་སུ་བསྐྱེད་དེ་ལྗགས་བྱིན་གྱིས་བརླབས་ནས་སྔགས་ཀྱིས་འབུལ་བ་ཡིན་པའི་ཕྱིར། སྔགས་ལན་གཉིས་ཀྱིས་འབུལ་བའི་རྒྱུ་མཚན་ཡོད་དེ། ཕྱོགས་དང་མཚམས་ཀྱི་འཇིག་རྟེན་པ་རྣམས་སོ་སོར་འབུལ་བའི་ཆེད་ཡིན་པའི་ཕྱིར་
སྔགས་དོན་ཡོད་དེ། ཁ་ཁ་ཁཱ་ཧི་ཁཱ་ཧི་ནི་ཟོ་ཟོ་ཟོ་ཤིག་ཟོ་ཤིག་སརྦ་ཡཀྵ་རཀྵ་ནས་ཨ་པ་སྨཱ་རའི་བར་ནི་གནོད་སྦྱིན་ཐམས་ཅད་སྲིན་པོ་དང་འབྱུང་པོ་དང་ཡི་དགས་དང་ཤ་ཟ་སྨྱོ་བྱེད་བརྗེད་བྱེད། བཛྲ་ཌཱ་ཀ་ནས་ཡཙྪ་ནྟུའི་བར་ནི་རྡོ་རྗེ་
མཁའ་འགྲོ་མཁའ་འགྲོ་རྣམས་ལ་སྟེར་བས་གཏོར་མ་འདི་བཟུང་དུ་གསོལ་དམ་ཚིག་བསྲུང་བར་གྱིས། བདག་ལ་དངོས་གྲུབ་སྩོལ། ཡ་ཐེ་ནས་རྫི་གྷྲ་ཐའི་བར་ནི་ཇི་ལྟར་འདོད་པ་དེ་ལྟར་བཟའ་བ་བཏུང་བ་མྱང་བར་གྱིས། མ་ཏི་ཀྲ་མ་ནས་བྷ་ཝནྟུའི་བར་ནི་རིམ་པ་ལས་མི་འདའ་བར་བདག་གི་དོགས་པ་ཐམས་ཅད་བདེ་བ་དམ་པས་རྣམ་པར་དག་མའི་གྲོགས་
མཛད་དུ་གསོལ་ཞེས་བའི་དོན་ཡིན་པའི་ཕྱིར། དེ་ནས་མཆོད་པ་དང་ནང་མཆོད་ཀྱང་འབུལ་ལོ། །གཉིས་པ་ཡོད་དེ། ལྷ་ཡི་ཚོགས་རྣམས་མ་ལུས་དང། །ཞེས་སོགས་བརྗོད་ཅིང་འཕྲིན་ལས་བཅོལ་ནས་བཛྲ་མུཞེས་པས་སེ་གོལ་གདབ་ཅིང་གཤེགས་བར་བསམ་པ་ཡིན་པའི་ཕྱིར་འདིར་ཕྱོགས་
སྐྱོང་སོགས་ལ་མཆོད་གཏོར་ཕུལ་བ་ལ་དགོས་པ་ཡོད་དེ། སྒྲུབ་ཐབས་ཀྱི་དངོས་གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །གསུམ་པ་བདག་བསྐྱེད་ཀྱི་མཆོད་པ་བྱིན་བརླབ་ནི་འོག་ཏུ་ཡང་རུང་མོད་འདིར་བྱེད་པ་ལ་གཉིས། བསང་སྦྱང་དང། བསྐྱེད་ཅིང་བྱིན་

[006A]༄༅། །གྱིས་བརླབ་པའོ། །དང་པོ་ནང་མཆོད་ཀྱི་སྐབས་ལྟར་བྱའོ། །གཉིས་བ་ཇི་ལྟར་བྱ་བའི་ཚུལ་ཡོད་དེ། སྟོང་པའི་ངང་ལས་ཐོད་པའི་མིང་ཡིག་དང་པོ་ཀ་ལ་ཀླད་ཀོར་བྱིན་པའི་ཀཾ་ངཾ་ཨཱལས་ཐོད་བ་རྣམས་ཀྱི་ནང་དུ་འདིར་བདག་བསྐྱེད་ལ་མཆོད་འགོ་རང་གི་གཡོན་
དང་མདུན་བསྐྱེད་ལྟ་བུ་ལ་དེ་ཉིད་ཀྱི་གཡོན་ནས་འགོ་བརྩམས་ཏེ་ཧཱུཾ་རེ་རེ། དེ་ཡོངས་སུ་གྱུར་པ་ལས་མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་མཆོད་རྫས་སོ་སོའི་རྣམ་པ་ཅན་དང། བྱེད་ལས་སམ་ནུས་པ་མགྲོན་རྣམས་ཀྱི་མིག་ལ་སོགས་
པའི་དབང་པོ་དྲུག་ཤ་གི་སྤྱོད་ཡུལ་དུ་ཟག་མེད་ཀྱི་བདེ་བ་སྟེར་བའི་ཁྱད་ཆོས་གསུམ་ལྡན་དུ་མོས་ནས། ཨརྒྷཾ་སོགས་རང་རང་གི་མིང་ཡི་གེ་གསུམ་དང་སྤེལ་ཏེ་བྱིན་གྱིས་བརླབ་བར་བྱ་བ་ཡིན་པའི་ཕྱིར། མཆོད་པ་རྣམས་ཧཱུཾ་གི་ས་བོན་ལས་སྐྱེད་པའི་རྒྱུ་མཚན་ཡོད་དེ། ཧཱུཾ་ནི་སྤྱིར་
ཐུགས་རྡོ་རྗེ་མཚོན་བྱེད་ཡིན་ལ་འདིར་ཧེ་རུ་ཀའི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་མཚོན་བྱེད་ཡིན་པས། དེ་ཉིད་མཆོད་རྫས་སོ་སོའི་རྣམ་པར་ཤར་བར་ཤེས་དགོས་པའི་ཆེད་ཡིན་པའི་ཕྱིར། མཆོད་པ་ཡེ་ཤེས་ཀྱི་བདག་ཉིད་དུ་མོས་པ་ལ་དགོས་པ་ཁྱད་པར་ཅན་ཡོད་དེ་
དེ་ལ་ལོངས་སྤྱད་པས་རང་རྒྱུད་ལ་ཡེ་ཤེས་དེ་ལྟ་བུ་སྐྱེ་བའི་བག་ཆགས་ཁྱད་པར་ཅན་འཇོག་པའི་ཆེད་ཡིན་པའི་ཕྱིར། ཡི་གེ་གསུམ་དང་སྤེལ་བའི་རྒྱུ་མཚན་ཡོད་དེ། མཆོད་པ་རྣམས་རྡོ་རྗེ་གསུམ་གྱི་སྒོ་ནས་བྱིན་གྱིས་བརླབ་པའི་ཆེད་ཡིན་པའི་ཕྱིར་རོ་།བཞི་པ་ལ་གཉིས་
བསྐྱེད་པ་དང། བཟླས་པ་བྱ་བའོ། །དང་པོ་ནི། སྤྱིར་རང་ཉིད་རྡོར་སེམས་སུ་བསྐྱེད་ནས་ཡིག་བརྒྱ་བཟླས་ཀྱང་རུང་མོད། ཕྱག་ལེན་ལ་རང་གི་སྤྱི་བོར་བསྒོམས་ནས་བྱེད་བ་ལྟར་བྱ་བ་ཡིན་ཏེ་དེ་ཡང་འདིའི་སྔོན་དུ་སངས་རྒྱས་ཆོས་དང་དགེ་འདུན་ལ། །ཞེས་སོགས་

[006B] གཞན་གྱི་ཀྱང་རུང་ལ། དེ་ནས་རང་གི་སྤྱི་བོར་པཾ་ལས་པདྨ་ཞེས་སོགས་ལྟར་སྐྱེད་ཅིང་ཡེ་ཤེས་པ་བཅུག་ནས་བཟླས་པ་ལ་འཇུག་པ་ཡིན་པའི་ཕྱིར། གཉིས་པ་ནི། ཡིག་བརྒྱ་སྤྱི་འགྲོ་ལྟ་ཡང་རུང་ལ། འདིར་ས་ཏའི་དོད་ལ་ཏེ་
རུ་ཀ་ཞེས་འབྱུང་བ་ལྟར་ན་འདི་ལྟར་ཡིན་ཏེ། བཛྲ་ནི་རྡོ་རྗེ་ཧེ་རུ་ཀ་ཞེས་པ་རྣམས་དོན་འགྱུར་ལ་ཁྲག་འཐུང་ཡིན་ཟིང། ས་མ་ཡ་ནི་དམ་ཚིག། མ་ནུ་ནི་རྗེས་སུ། པཱ་ལ་ཡཱ་ནི་སྐྱོང་བ། ཏེ་ནོ་པ་ཏིཥྚྷ་ནི་ཉེ་བར་གནས་བར་མཛོད། ཌི་དྷ་ནི་བརྟེག་པ། སུ་ཏོ་ཥྱོ་ནི་ཤིན་ཏུ་དགྱེས་བ། སུ་བོ་
ཥྱོ་ནི་ཤིན་ཏུ་རྒྱས་བ། ཨ་ནུ་ར་ཏོ་ནི་རྗེས་སུ་ཆགས་པ། མེ་ནི་བདག་དང་བྷ་ཝ་རྣམས་ནི་རང་བཞིན་དུ་མཛོད་ཅིག་ཅེས་བའམ་དངོས་པོར་མཛོད་ཅིག་སརྦ་སིདྷི་མེ་བྲ་ཡཙྪ་ནི་དངོས་གྲུབ་ཐམས་ཅད་བདག་ལ་སྩོལ་ཅིག་སརྦ་ཀརྨཱ་ནས་ཀུ་རུའི་བར་ནི་ལས་ཀུན་ལ་བདག་གི་སེམས་
ཀྱི་དཔལ་དུ་མཛོད་ཅིག་ཧཱུཾ་ནི་ཐུགས་དང། ཧ་བཞི་དང་ཧོ་དང་ལྔ་ནི་ཡེ་ཤེས་ལྔ། བྷ་ག་ཝའ་ན་ནི་བཅོམ་ལྡན་འདས། མ་མེ་མུཉྩ་ནི་བདག་ལ་གྲོལ་བར་མཛོད་ཅེས་པའམ། མ་འདོར་ཅིག་ཅེས་པ་མ་འ་ས་མ་ཡ་ས་ཏྭ་ནི་དམ་ཚིབ་སེམས་དཔའ་ཆེན་པོ། །ཨཱནི་གསུང་
རྡོ་རྗེའི་ས་བོན་ཡིན་པའི་ཕྱིར། ཧཱུཾ་དང་ཕཌ་ནི་ཡི་གེ་བརྒྱ་བར་མི་ཐེ་ཡང་མཇུག་ཏུ་སྦྱར་བ་ཡིན་ལ། ཡི་གེ་བརྒྱ་བ་ཞེས་བ་ནི་སྲོག་ལྡན་གྱི་ཡི་གེའི་དབང་དུ་བྱས་པ་ཡིན་ཏེ། གཞན་དུ་ནི་དེ་ལས་མང་བའི་ཕྱིར་རོ། །མཐར་གསོལ་བ་བཏབ་ནས་རང་ལ་བསྟིམ་པས་རང་དང་
དབྱེར་མེད་དུ་གྱུར་པར་བསམ་མོ། །འདི་ལ་སྟོབས་བཞི་ཚང་བ་ཡིན་ཏེ། སྐྱབས་སེམས་ནི་རྟེན་གྱི་སྟོབས། བཟླས་བ་ནི་གཉེན་པོ་ཀུན་ཏུ་སྦྱོད་པའི་སྟོབས། བདག་ནི་མི་ཤེས་སོགས་ནི་སུན་འབྱིན་པའི་སྟོབས་ཡིན་ལ། སླར་ལྡོག་པའི་སྟོབས་ནི་ཤུགས་

[007A]༄༅། །ཀྱིས་བསྟན་པའི་ཕྱིར། རྡོར་སེམས་ཀྱི་སྒོམ་བཟླས་བྱས་པ་ལ་དགོས་པ་ཡོད་དེ། དམ་ཚིག་ཉམས་བ་སོགས་ཀྱི་ཉེ་ས་ལྟུང་སྦྱོར་ཞིང་འཕྲེལ་ཁ་ཆད་པར་འགྱུར་བའི་ཕྱིར་ཏེ། དེ་སྐད་དུ་ཡང་སྙིང་པོ་རྒྱན་ལས། །ཡི་གེ་བརྒྱ་པ་ཆོ་ག་བཞིན། །
ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབས་གྱུར་ནས། འཕེལ་བར་ཡང་ནི་མི་འགྱུར་ཞེས། གྲུབ་པ་མཆག་རྣམས་ཀྱིས་བཤད་པ། །ཞེས་སོགས་གསུངས་པའི་ཕྱིར་རོ། །གཉིས་པ་ལ་བཞི་།སྒོ་གསུམ་དག་པར་བྱས་ནས་ཚད་མེད་བཞི་
བསྒོམ་པ། ཕུང་ཁམས་སྐྱེས་མཆེད་བྱིན་གྱིས་བརླབ་པ། སྲུང་འཁོར་བསྒོམ་པ། ཚོགས་གསོག་པའོ། དང་པོ་ནི། ཀུན་སྤྱོད་ལས་ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད་།རུ་ནི་བཀོད་དང་བྲལ་བ་སྟེ། །ཀ་ནི་གང་དུའང་
མི་གནས་པའོ། །ཞེས་འབྱུང་བ་ལྟར་བསྒོམ་པར་བྱ་བ་ཡིན་ཏེ། དེ་ཡང་ཤཱི་ཧེ་རུ་ཀ་ཞེས་བརྗོད་ཅིང་དེའི་དོན་བསམས་པའི་སྒོ་ནས་དག་པ་གསུམ་གྱི་རྣལ་འབྱོར་ལ་འཇུག་པ་ཡིན་པའི་ཕྱིར། ཡེ་གེ་བཞི་པོ་དེས་བརྗོད་བྱའི་དང་མཚོན་ཚུལ་ཡོད་དེ། ཧེ་ཡི་གེ་གིས་
ནི་ཕུང་སོགས་ཀྱིས་བསྡུས་པའི་ཆོས་རྣམས་རང་བཞིན་གྱིས་གྲུབ་པས་སྟོང་བའི་ཆོས་ཀྱི་བདག་མེད་པ་དང། རུ་ཡིག་གིས་གང་ཟག་རང་བཞིན་གྱིས་གྲུབ་པས་སྟོང་པའི་གང་ཟག་གི་བདག་མེད་པ་མཚོན་པས་གཉིས་གས་ཀྱང་ཡུལ་གྱི་བདག་མེད་མཚོན་བ་
ཡིན་ལ། ཀ་ཡིག་གིས་ནི་ཡུལ་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་མཚོན་ཞིང། ཤཱི་ཡིག་གིས་ཡུལ་ཡུལ་ཅན་གཉིས་ཆུ་ལ་ཆུ་བཞག་པ་བཞིན་དུ་གཉིས་སུ་མེད་པར་སྦྱོར་བའི་བདེ་སྟོང་དབྱེར་མི་ཕྱེད་པའི་བདག་ཉིད་ཅན་གྱི་ཆོས་སྐུ་དེ་ངའོ་སྙམ་དུ་རྒྱལ་

[007B]རོ། །དེ་ལྟར་བསྒོམས་པ་དེ་ལ་ཡིད་དག་བར་བྱེད་པའི་རྣལ་འབྱོར་དང། དེ་ལས་ལྷའི་སྐུར་ལྡང་ནས་ཡི་གེ་དེ་དག་བརྗོད་པ་ལ་ལུས་དག་པར་བྱེད་པའི་རྣལ་འབྱོར་དང། དེ་ནས་འགོར་ཨོཾ་དང། མཐར་ཧཱུཾ་ཧཱུཾ་
ཕཌ་སྦྱར་བའི་དབྱངས་གསལ་ལན་གསུམ་བརྗོད་ཅིད་རང་གི་ལྟེ་བའི་ཕྱོགས་སུ་གཡོན་དུ་ལན་གསུམ་བསྐོར་བ་ལས་ལྷའི་ཚོགས་སྒྲོ་བསྟུ་བྱེད་པ་ལ་ངག་དག་པར་བྱེད་པའི་རྣལ་འབྱོར་ཞེས་བྱ་སྟེ། རང་གི་སྒོ་གསུམ་གྱི་དྲི་མ་སོ་སོར་དག་པར་བྱེད་པའི་རྣལ་འབྱོར་ཡིན་
པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོའི་སྒོ་གསུམ་གྱི་བྱ་བ་ཐམས་ཅད་དག་པ་གསུམ་གྱི་རྣལ་འབྱོར་གྱིས་ཟིན་དགོས་པར་ཤེས་པའི་ཆེད་ཡིན་པའི་ཕྱིར་རོ། དེ་ནས་སེམས་ཅན་ཐམས་ཅད་སྡུག་བསྔལ་དང་བྲལ་བ་དང། བདེ་བ་དང་ལྡན་པ་དང་
ཐོབ་ཟིན་པའི་བདེ་བ་བརྟན་པ་དང། ཡིད་དེ་བཞིན་ཉིད་ལ་གནས་པར་གྱུར་ཅིག་གནས་པར་བྱའོ་སྙམ་པའི་སྒོ་ནས་ཚངས་པའི་གནས་བསྒོམ་དགོས་པ་ཡིན་ཏེ། འཆད་པར་འགྱུར་པའི་ལམ་ཐམས་ཅད་ཐེག་ཆེན་གྱི་ཉམས་ལན་དུ་འགྱུར་བར་བྱ་བའི་ཆེད་ཡིན་པའི་ཕྱིར་
རོ། །གཉིས་པ་ལ་གསུམ། ཕུང་པོ་དང། སྐྱེ་མཆེད་དང། ཁམས་བྱིན་གྱིས་བརླབས་བའི་ཚུལ་ལོ། །དང་པོ་ནི། རང་གི་དཔྲལ་བའི་དྦུསུ་བཧྲུཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཞིང་དེ་ཡང་རྣམ་སྣང་འདིར་འགོད་པའི་རྒྱུ་མཚན་ཡོད་དེ། རྣམ་སྣང་ལུས་
དག་བྱེད་ཀྱི་ལྷ་ཡིན་ལ། ལུས་སམ་གཟུགས་ཕུང་གི་རྟེན་ཁམས་དཀར་པོ་ནི་དཔྲལ་བ་ན་གནས་པའི་ཕྱིར། རྡོ་རྗེ་ཉི་མ་ལྟེ་བར་འགོད་པ་ཡིན་ཏེ། དེ་ནི་ཚོར་ཕུང་དག་བྱེད་ཡིན་ལ། ཚོར་ཕུང་ནི་གཙོ་བོར་དྲོད་ལ་བརྟེན་ནས་འབྱུང་ལ་དྲོད་ཀྱི་གཙོ་བོ་གཏུམ་མོ་ལྟེ་བ་ན་གནས་

[008A]༄༅། །པའི་ཕྱིར། པདྨ་གར་དབང་ནི་མགྲིན་པར་འགོད་པ་ཡིན་ཏེ། དེ་ནི་འདུ་ཤེས་ཀྱི་ཕུང་པོ་དག་བྱེད་ཡིན་ལ་འདུ་ཤེས་ནི་གཙོ་བོར་མགྲིན་པ་ནས་བྱུང་སྟེ་དབང་པོའི་སྒོར་འཇུག་པའི་ཕྱིར། རྡོ་རྗེ་རྒྱལ་པོ་རྐང་པའི་ལོང་བུའི་འོག་ཏུ་འགོད་པ་ཡིན་ཏེ། དེ་ནི་འདུ་བྱེད་
ཀྱི་ཕུང་པོ་དག་བྱེད་ཡིན་ལ་མཚུངས་ལྡན་འདུ་བྱེད་རྩ་ཉོན་དང་ཉེ་ཉོན་རྣམས་གཡོ་བྱེད་ཀྱི་རླུང་གི་གཙོ་བོ་ནི་རྐང་པའི་ལོང་བུའི་ཕྱོགས་ན་གནས་པའི་ཕྱིར། རྡོར་སེམས་སྙིང་ཀར་འགོད་པ་ཡིན་ཏེ། དེ་ནི་རྣམ་ཤེས་ཀྱི་ཕུང་པོ་དག་བྱེད་ཡིན་པ་རྣམ་ཤེས་ཀྱི་གཙོ་བོ་ཡིད་ཀྱི་རྣམ་
ཤེས་སྲོག་འཛིན་དང་བཅས་པ་ནི་སྙིང་ཁ་ན་གནས་པའི་ཕྱིར་ཧེ་རུ་ཀ་སྤྱི་གོར་འགོད་པ་ཡིན་ཏེ། དེ་ནི་ཕུང་པོ་ལྡའི་དེ་བཞིན་ཉིད་དག་བྱེད་ཡིན་པ་དང། ཕུང་པོ་གཞན་བཞི་གཟུགས་ཕུང་ལ་བརྟེན་ཅིང་གཟུགས་ཕུང་གི་གཙོ་བོ་བྱང་སེམས་ནི་སྤྱི་བོ་ན་གནས་པའི་ཕྱིར་རོ། །
ཇི་ལྟར་བསྐྱེད་པའི་ཚུལ་ཡོད་དེ། གནས་དེ་རྣམས་སུ་བཧྲུཾ་དཀར་པོ་སོགས་རང་རང་གི་མདོག་དང་མཐུན་པའི་ས་བོན་ཡི་གེ་དྲུག་ལས་བསྐྱེད་པ་ཡིན་པའི་ཕྱིར། ལྷ་དེ་རྣམས་ནི་རིགས་དྲུག་གི་ངོ་བོ་ཡིན་ཏེ། རིམ་པ་བཞིན་རྣམ་སྣང་རིན་འབྱུང་འོད་དཔག་དོན་གྲུབ་རྡོ་རྗེ་སེམས་དབའ་
མི་བསྐྱོད་པའི་ངོ་བོ་ཡིན་པའི་ཕྱིར། གལ་ཏེ་ཧེ་རུ་ཀ་མི་བསྐྱོད་པའི་ངོ་བོ་ཡིན་ན་མི་འཐད་དེ། རིགས་ཉི་ཚེ་བར་འགྱུར་པའི་ཕྱིར་ཞེ་ན། སྐྱོན་མེད་དེ། མི་བསྐྱོད་པའི་རིགས་དང་རིགས་དྲུག་པ་མི་འགལ་བའི་ཕྱིར་རོ། །འོན་ཀྱང་བསྐབས་འདིར་རྡོ་རྗེ་སེམས་དཔའ་ཉིད་རིགས་དྲུག་པར་
བྱའོ། །གཉིས་པ་སྐྱེ་མཆེད་བྱིན་གྱིས་བརླབ་པ་ནི། མིག་གཉིས་སུ་ཨོཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། དེ་ཡང་གནས་དེ་དང་དེར་ས་བོན་ཨོཾ་དཀར་པོ་སོགས་དྲུག་ལས་གཏི་མུག་རྡོ་རྗེ་སོགས་དྲུག་བསྐྱེད་པར་བྱ་བ་ཡིན་པའི་ཕྱིར། ལྷ་དྲུག་པོ་དེ་

[008B] རིམ་པ་བཞིན་ས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་སྒྲིབ་སེལ་ཀུན་བཟང་རྣམས་ཀྱི་ངོ་བོ་ཡིན་པའི་ཕྱིར། དེ་དྲུག་གནས་དེ་རྣམས་སུ་འགོད་བའི་རྒྱུ་མཚན་ཡོད་དེ། རང་གི་སྦྱང་གཞིའི་གཙོ་བོ་སྐྱེད་ཆེད་རྣམས་གནས་དེ་དག་ཏུ་ཡོད་པའི་
ཕྱིར་རོ། །གསུམ་པ་ཁམས་བྱིན་གྱིས་བརླབ་པ་ནི། ལྟེ་བ་ས་ལ་ལཾ་སེར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། གནས་དེ་རྣམས་སུ་ལཾ་སེར་པོ་སོགས་ས་བོན་ལྔ་ལས་རང་རང་གི་མདོག་དང་མཐུན་པའི་ལྟུང་བྱེད་མ་སོགས་ལྷ་ལྔ་པོ་དེར་བསྐྱེད་བར་བྱ་བའི་ཕྱིར་དེ་ལྔ་པོ་གང་
གི་ངོ་བོ་ཡིན་པ་ཡོད་དེ། ལྟུང་བྱེད་མ་སྦྱན་མའི་ངོ་བོ་ཡིན་པ་ནས་པདྨའི་དྲ་བ་ཅན་ཆོས་དབྱིངས་རྡོ་རྗེ་མའི་ངོ་བོ་ཡིན་པའི་ཕྱིར། ལྷ་དེ་རྣམས་གནས་དེ་དང་དེར་སྒོམ་པའི་རྒྱུ་མཚན་ཡོད་དེ། སྦྱོང་བྱེད་ལྷ་རྣམས་ཀྱི་སྦྱང་གཞིའི་གཙོ་བོ་ཁམས་རྣམས་དེ་དང་དེར་གནས་པའི་ཕྱིར། གོང་དུ་བཤད་
བ་དེ་རྣམས་ཇི་ལྟར་བསྒོམ་པའི་ཚུལ་ཡོད་དེ། ལྷ་དེ་དག་རང་གི་ཕུང་པོ་དང་སྐྱེ་མཆེད་དང་ཁམས་རྣམས་དང་ངོ་བོ་དབྱེར་མེད་དུ་བལྟ་ཞིང་གནས་དེ་དང་དེར་གཟུགས་བརྙན་ཤར་བ་བཞིན་དུ་བསམ་པ་དང་བདེ་སྟོར་དབྱེར་མེད་ཀྱི་ཡེ་ཤེས་ལྷ་དེ་དང་དེ་དག་ཏུ་ཤར་བའི་ང་རྒྱལ་དང་གསལ་སྣང་ལ་སློབ་པ་
ཡིན་པའི་ཕྱིར། དེ་ནས་པྲ་ཀྲྀ་ཏ་ཞེས་སོགས་བརྗོད་ནས་ང་རྒྱལ་འཛིན་པ་ཡིན་ཏེ། སྔགས་དོན་ནི་རང་བཞིན་གྱིས་ཡོངས་སུ་དག་པའི་ཆོས་ཐམས་ཅད་རང་བཞིན་གྱིས་ཡོངས་སུ་དག་བ་དེ་ངའོ་སྙམ་དུ་ང་རྒྱལ་བཟུང་བའི་དོན་ཡིན་བའི་ཕྱིར་རོ། །གསུམ་པ་སྲུང་འཁོར་བསྒོམ་ཆུལ་ལ་གཉིས། བདེ་མཆོག་
གི་སྐོར་ནས་གསུངས་ཚུལ་མདོར་བསྡུས་དགོས་པ་དང། སྐབས་འདིར་ཇི་ལྟར་བསྒོམ་པའི་ཚུལ་ལོ། །དང་པོ་ནི་ཡོད་དེ། རྩ་རྒྱུད་ལས། ར་བ་རྣམས་ནི་ཕྱོགས་སུ་དགོད། །ཞེས་སོགས་གསུངས་པའི་དོན་མངོན་བརྗོད་སོགས་ཀྱིས་སྲུང་འཁོར་རྒྱས་འབྲིང་བསྡུས་པ་གསུམ་གྱི་བསྒོམ་ཚུལ་དུ་མཛད་ལ། དེ་ཡང་རྒྱས་པ་ནི་

[009A]༄༅། །ར་གུར་གྱི་ནང་དུ་འཁོར་ལོ་རྩིབས་བཅུ་བའི་དབུས་སུ་རྡོར་སེམས་དང་ཕྱོགས་མཚམས་རྣམས་སུ་ཁྲོ་བོ་བཅུ་བསྒོམས་ནས་བཟླས་བ་བྱ་ཞིང་འཕྲིན་ལས་མཛད་པ་དང། འབྲིང་པོ་ནི་འདིར་བསྒོམས་བ་ལྟར་དང། བསྡུས་པ་ནི་དྲིལ་བུའི་ལུགས་སུ་བསྒོམ་པ་ལྟར་རྡོ་རྗེའི་ས་གཞི་ར་གུར་
བླ་རེ་མདའི་དྲ་བ་མེ་རི་དང་བཅས་བ་བསྐྱེད་ནས་སྔགས་དྲུག་གིས་བྱིན་གྱིས་བརླབ་པ་ཡིན་པའི་ཕྱིར་རོ། །གཉིས་པ་ལ་གཉིས། ར་གུར་སོགས་ཇི་ལྟར་བྱ་བ་དང། ཁྲོ་མོ་རྣམས་བསྐྱེད་ནས་བགེགས་ལ་ཕུར་བུས་གདབ་པའི་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ། །རང་ཉིད་ཧེ་རུ་ཀའི་ང་རྒྱལ་
གྱིས་གཡོན་པའི་མཐེབ་མཛུབ་ཀྱིས་སེ་གོལ་ཕྱོགས་བཞིར་གདབ་ཅིང་ཨོཾ་སུམ་བྷ་ནི་ཞེས་སོགས་ཞལ་བཞི་པའི་སྔགས་བརྗོད་པའི་ཚེ་སྔགས་འོད་ཟེར་དང་བཅས་པ་ལས་ཕྱོགས་མདོག་ཅན་གྱི་སྣ་ཚོག་རྡོ་རྗེའི་རྭ་བ་གྲུབ་ཞི་པ་དང་འོག་གི་སྣ་ཚོགས་རྡོ་རྗེའི་ལྟེ་བའི་ཧཱུཾ་གི་འོད་ཟེར་ལས་སྦྲོས་
བའི་རྡོ་རྗེའི་ས་གཞི་དང། ར་བའི་མཐར་རྡོ་རྗེ་རྩེ་ལྔ་བའི་རྣམ་པ་ཅན་གྱི་མདའི་དྲ་བ་མེ་རབ་ཏུ་འབར་བ་ཕན་ཚུན་དུ་རྒྱུགས་པ་དང་སྟེང་དུ་རྭ་བའི་རྒྱད་དང་ཉམ་པའི་དབྱིབས་གྲུ་བཞི་པ་རྩེ་མོ་རིམ་གྱིས་ཕྲ་བའི་རྡོ་རྗེའི་གུར་དང། དེའི་འོག་ཏུ་རྡོ་རྗེའི་བླ་རེ་སྟེ། རྡོ་རྗེ་ཆེ་བ་རྣམས་ཀྱི་ཁོང་སེང་དུ་རྡོ་རྗེ་ཆུང་བའི་རྡུལ་ཕྲ་རབ་
ཀྱིས་བར་མཚམས་མེད་པར་གཏམས་པ། ཐམས་ཅད་ཀྱང་ཕྱི་རོལ་ཏུ་དུམ་བུ་གཅིག་ཏུ་གྱུར་པ་དང། དེའི་ཕྱི་རོལ་ཏུ་རྡོ་རྗེའི་མེ་རབ་ཏུ་འབར་བས་བསྐོར་བར་བསམ་པ་ཡིན་པའི་ཕྱིར་རོ། །དེ་ནས་ཨོཾ་མེ་དེ་ནི་ཞེས་སོགས་ཀྱི་སྔགས་བརྗོད་ནས་བྱིན་གྱིས་བརླབ་པར་བྱ་བ་ཡིན་ཏེ། སྔགས་དང་བོའི་དོན་ནི་ས་གཞི་
རྡོ་རྗེའི་རང་བཞིན་དུ་འཆིང་བ་དང། གཉིས་པ་ནི་རྡོ་རྗེའི་དྲ་བ། གསུམ་པ་ནི་རྡོ་རྗེའི་གུར། །བཞི་པ་ནི་རྡོ་རྗེའི་བླ་རེ་ལྔ་པ་ནི་རྡོ་རྗེའི་མདའི་དྲ་བ། དྲུག་བ་ནི་རྡོ་རྗེའི་ཉི་མ་མེ་འབར་བ་སྟེ་ཧཱུཾ་དང་བཅས་པས་དེ་རྣམས་བྱིན་གྱིས་རློབ་པ་ཡིན་པའི་ཕྱིར། པཾ་གཉིས་དང་སཾ་དང་ཁཾ་རྣམས་འབྱུང་བའི་རྒྱུ་མཚན་ཡོད་དེ་

[009B]ཡིག་དང་པོ་དང་ས་བོན་ཡིན་པའི་ཕྱིར་རོ། །གཉིས་པ་ཇི་ལྟར་བྱ་བའི་ཚུལ་ཡོད་དེ། སུམ་བྷ་ནི་སོགས་སྔགས་ཚན་བཞི་བརྗོད་དེ་ར་བའི་ཕྱོགས་བཞིར་བཀོད་ནས་དེ་ལས་སྒོ་མ་བཞི་དང། ཡང་སྔགས་ཚན་གཉིས་གཉིས་མཚམས་བཞིར་བཀོད་
པ་ལས་མཚམས་མ་བཞི་སྟེ་བརྒྱད་དང། ཤར་ནུབ་ཀྱི་སྔགས་གཉིས་ལས་སྟེང་འོག་ཏུ་ཁྭ་གདོང་མ་དང་ཁྱི་གདོང་མ་གཉིས་པ་རེ་སྟེ་བཅུ་སྨད་ཕུར་བུའི་རྣམ་པར་བསྐྱེད་ཅིང། དེའི་འོད་ཟེར་ལས་སྤྲོས་པའི་ཁྲོ་མོ་རྣམས་ཀྱིས་བགེགས་འགུག་པ་དང་ཕུར་གདབ་བྱ་བ་སོགས་ཡིན་པའི་ཕྱིར། ཧཱུཾ་བཅུ་
ལས་ཁྲོན་པ་བཅུ་བསྐྱེད་པའི་ཚེ་སྟེང་འོག་གཉིས་གང་དུ་བྱ་བའི་ཚུལ་ཡོད་དེ། སྟེང་གི་དོད་ཤར་གྱི་ཤར་དང་འོག་གི་དོད་ནུབ་ཀྱི་ནུབ་ཏུ་བསྐྱེད་པ་ཡིན་པའི་ཕྱིར་རོ། །ཕུར་གདབ་ཀྱི་སྔགས་དོན་ཡོན་ཏེ། གྷ་གྲྷ་ནི་གྷ་ཏ་གྷ་ཏ་སྟེ་གསོད་བྱེད་ལ་འཁོད་པ་དང། གྷཱ་ཏ་ཡ་གཉིས་ནི་ཆོམས་ཤིག་གཉིས། སརྦ་དུ་ཋྚཾ་ནི་མ་རུངས་
བ་ཐམས་ཅད། ཕཌ་ནི་གསལ་བར་བྱེད་པ། ཀཱི་ལ་ལ་གཉིས་ནི་ཕུར་བུས་ཐོབ་ལ་མི་འགུལ་བར་གྱིས། སརྦ་བཱ་པཾ་ནི་སྡིག་པའི་བསམ་བྕ་ཅན་ཐམས་ཅད། ཕཌ་ནི་དགས་པ་དང་ཧཱུཾ་གསུམ་ནི་བསྐུལ་བ་བྫྲ་ཀཱ་ལི་ཡཱ་ནི་རྡོ་རྗེ་ཕུར་བུ་ཞེས་བོད་པ། བརྫྲ་དྷཱ་ར་ཨཱ་ཛྙུ་པ་ཡ་ཏི་ནི་རྡོ་རྗེ་འཆང་གི་
བཀའ་ཉོན་ཅིག་སརྦ་དུ་ཥྚཱཾ་པི་གྷ་ན་ཀཱ་ལ་མཱ་གྩིཏྟ་བཛྲ་ཀཱི་ལ་ཡ་ནི་བགེགས་གདུག་པ་ཅན་རྣམས་ཀྱི་ལུས་ངག་ཡིད་གསུམ་ལ་ཕུར་བུས་ཐོབ་ཅིག་ཧཱུཾ་དང་ཕཌ་ནི་བསྐུལ་བ་དང་གསལ་པོའི་དོན་ཡིན་པའི་ཕྱིར་རོ། །བཛྲ་མུ་དག་ར་སོགས་ཀྱི་དོན་ཡང་ཡོད་དེ། རྡོ་རྗེ་ཐོ་བས་ཕུང་བུ་རྡུངས་ཤིག་ཅེས་
བའི་དོན་ཡིན་པའི་ཕྱིར་རོ། །དེ་ནས་ཕུར་གདབ་སོགས་བྱ་བའི་ཚུལ་ཡོད་དེ། ཕྱོགས་གཡོན་སྐོར་དང་མཚམས་གཡས་སྐོར་དང་སྟེང་འོག་གི་འགེགས་ཀྱི་གཙོ་བོ་རྣམས་ཀྱི་སྤྱི་བོ་ནས་ཕུར་བུ་ཟུག་པ་ལ་ཁྲོ་མོ་རྣམས་ཀྱིས་ཐོ་བས་བརྡུང་བས། བགེགས་ཐམས་ཅད་བདེ་སྟོང་དབྱེར་མེད་ཀྱི་ངོ་བོར་གྱུར་

[010A]༄༅། །ཁྭ་གདོར་མ་སོགས་ཀྱིས་བགེགས་ལྷག་མ་རྣམས་རྒྱད་རིང་དུ་བསྐྲད་ནས། རང་ཕྱོགས་ཀྱི་རྡོ་རྗེའི་ར་བ་ལ་ཐིམ་བས་ཆུ་ལས་ཆུ་བརྡབས་པས་ཟེགས་མ་ཕྱིར་འཐོར་བ་བཞིན་དུ། ར་བ་ལས་འོད་ཟེར་ཕྱིར་འཕྲོས་པས་རྡོ་རྗེ་དང་པདྨ་དང་འཁོར་ལོའི་ར་བ་ཟླུམ་པོ་གསུམ་དུམ་བུ་
གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་གཡོན་སྐོར་དུ་འཁྱིལ་ཞིང་འབར་བས་ཕྱོགས་ཐམས་ཅད་དུ་ཁྱབ་པས་འགྲོ་བ་ཐམས་ཅད་ཀྱང་བགེགས་དང་བྲལ་བར་བསམ་པ་ཡིན་པའི་ཕྱིར། འདིར་འདོད་འཇོ་ལས། ར་བ་ཟླུམ་པོ་གསུམ་སྔར་གྱི་ར་བ་གྲུ་བཞིག་དེར་བར་མཚམས་མེད་པར་འགྱུར་བར་གསུངས་
བ་ལྟར་ན། དེའི་ཚེ་ཐམས་ཅད་ཀྱང་ཟླུམ་པོར་བྱ་དགོས་པར་སེམས་ཏེ། གཞན་དུ་ན་བར་མཚམས་མེད་པར་འོང་དཀའ་བའི་ཕྱིར་རོ་།འཁོར་ལོ་དང་པད་ར་ཡང་དཔངས་མཐོ་སྟེ། རྡོར་ར་དང་མཉམ་དགོས་པའི་ཕྱིར་རོ། །བགེགས་རྣམས་བདེ་སྟོང་དབྱེར་མེད་དུ་བསྒོམ་པ་ལ་དགོས་པ་ཡོད་དེ། དེ་རྣམས་ལ་ཕན་
གདགས་པའི་ཆེད་ཡིན་པའི་ཕྱིར། འདིའི་སྲུང་འཁོར་རྒྱས་པའི་སྐབས་དང་གཞུང་གཞན་ནས་ཕུར་གདབ་བྱེད་མཁན་དང་ཕུར་བུ་ཁྲོ་བོར་བསྐྱེད་པར་གསུངས་ཀྱང། འདིར་ཁྲོ་མོས་དེ་བྱེད་པར་བཤད་པའི་དགོས་པ་ཡོད་དེ། བུད་མེད་ཀྱི་རྣམ་པས་འདུལ་དགོས་པ་ལ་ཁྲོ་བོ་རྣམས་ལྷ་མོའི་རྣམ་པར་བསྟན་ནས་སྣ་
ཚོགས་པའི་ཐབས་ཀྱིས་སེམས་ཅན་གྱི་དོན་མཛད་པར་བཤད་པ་བཞིན་ཡིན་པའི་ཕྱིར། སྲུང་འཁོར་བསྒོམ་པ་ལ་དགོས་པ་ཡོད་དེ། འགལ་རྐྱེན་བར་ཆད་ཀྱིས་ཚུགས་པའི་ཆེད་ཡིན་པའི་ཕྱིར། སེམས་ཅན་ཐམས་ཅད་བགེགས་དང་བྲལ་བ་བསམ་པ་ལ་དགོས་པ་ཡོད་དེ། ཐེག་ཆེན་ཐུན་མོང་མ་
ཡིན་པའི་སྲུང་འཁོར་དུ་འགྱུར་བའི་ཆེད་ཡིན་པའི་ཕྱིར། འོ་ན་འདིར་བཤད་པའི་འབྲིང་བོ་དེ་ཁོ་ན་ལྟར་སྒོམ་པར་བྱ་འམ་ཞེ་ན། དེར་མ་ངེས་ཏེ་སྲུང་འཁོར་རྒྱས་འབྲིད་བསྡུས་གསུམ་གྱི་རྣམ་གཞག་ཤེས་ནས་ལྭ་དྲིལ་ནག་གསུམ་གྱི་སྐབས་སུའང། རྒྱས་འབྲིང་བསྡུ་སུཾ་གང་བསྒོམས་ཀྱང་

[010B]    ༈    །བཞི་པ་ཚོགས་གསོག་པ་ལ་གཉིས། སྦྱང་གཞི་འཛམ་བུ་གླིང་པའི་མི་མངལ་སྐྱེས་ཁམས་དྲག་ལྡན་དུ་སྐྱེ་བ་ལེན་པའི་རྒྱུར་སྐྱིས་ནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཀྱི་ཚོགས་བསགས་པ་དང། དེའི་འོག་ཏུ་འཆི་
བ་འོད་གསལ་མངོན་དུ་བྱས་པ་དང་ཆོས་མཐུན་པར་འཆི་བ་ཆོས་སྐུར་འཁྱེར་བའི་ལམ་འཁྱེར་ཡེ་ཤེས་ཀྱི་ཚོགས་བསགས་པའོ། །།དང་པོ་ལ་གཉིས། ལྷ་སྤྱན་འདྲེན་པ་དང། མཆོད་པའོ། །དང་པོ་ཇི་ལྟར་བྱ་བའི་ཚུལ་ཡོད་དེ། སྲུང་འཁོར་གྱི་དབུས་སུ་རང་ཉིད་ཧེ་རུ་ཀར་གསལ་བའི་
ཐུགས་ཀར་པཾ་སེར་པོ་ལས་བྱུང་བའི་སྣ་ཏོགས་པདྨའི་ལྟེ་བར་ལྭ་པ་སོགས་ཀྱིས་བཤད་པ་ལྟར་ཨཾ་ལས་བྱུང་བའི་ཟླ་བའི་སྟེང་དུ་ཧཱུཾ་ཡིག་དངུལ་ཆུའི་མདོག་ཅན་ཡེ་ཤེས་ལྔའི་རང་བཞིན་ཅན་གྱི་འོད་ཟེར་གྱི་སྒོ་གསུམ་གྱི་དྲི་མ་དག་པར་བྱས་ཏེ་ཕྱིར་འཕྲོས་པའི་འོད་ཟེར་གྱིས་ཚོགས་ཞིང་
རྣམས་སྤྱན་འདྲེན་པ་ཡིན་པའི་ཕྱིར། ཧཱུཾ་གིས་ཡེ་ཤེས་ལྔ་མཚོན་ཚུལ་ཡོད་དེ། ཨ་བྷྱས། ཨུས་དོན་གྲུབ། ཧས་སྣང་མཐའ། མགོ་བོས་རིན་འབྱུང། ཟླ་ཚེས་ཀྱིས་རྣམ་སྣང། ཐིག་ལེ་ནཱ་ད་དང་བཅས་པས་མི་བསྐྱོད་པ་མཚོན་པར་བཤད་པའི་ཤུགས་ཀྱིས་ཡེ་ཤེས་ང་མཚོན་ཚུལ་ཡང་
གོ་བའི་ཕྱིར་རོ། །ཚོགས་ཞིང་གནས་གང་ནས་སྤྱན་འདྲེན་པའི་ཚུལ་ཡོད་དེ། བདེ་སྟོང་དབྱེར་མེད་ཀྱི་ཆོས་སྐུ་ལ་རང་བཞིན་གྱི་གནས་སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་པ་དང། དང་པོར་ལོངས་སྐུར་སངས་རྒྱས་པའི་རང་བཞིན་གྱིས་གནས་ནས་སྤྲུལ་སྐུའི་རྣམ་པར་སྦྱན་འདྲེན་
པ་དང་འོག་མིན་ནས་སྤྱན་འདྲེན་བ་རྣམས་ལས་འདིར་ཕྱི་མ་གཉིས་ལྟར་བྱ་བ་ཡིན་པའི་ཕྱིར། གང་གི་རྣམ་པར་སྤྱན་འདྲེན་པའི་ཚུལ་ཡོད་དེ། སངས་རྒྱས་བྱང་སེམས་སྤྱིའི་དབང་དུ་མཛད་པ་དང། བླ་མ་དང་དཀྱིལ་འཁོར་གྱི་གཙོ་བོར་མི་དད་པ་དང་གཙོ་བོའི་རིགས་བདག་གི་

[011A]༄༅། །ཚུལ་དང། དཀྱིལ་འཁོར་བའི་ལྷ་ཚོགས་རྣམས་དང་དབྱེར་མེད་ཀྱི་ཚུལ་དང། བླ་མ་དུར་ཁྲོད་ན་བཞུགས་པའི་རྣམ་པར་སྤྱན་འདྲེན་པ་སོགས་དུ་མ་ཡོད་པ་ལས་འདིར་བླ་མ་དང་དཀྱིལ་འཁོར་བའི་ལྷ་ཚོགས་ཐ་དད་བའི་ཚུལ་གྱིས་སྤྱན་འདྲེན་ཞིང་དེ་ཡང་བླ་མ་
རྡོ་རྗེ་འཆང་གི་རྣམ་པ་ཅན་དང། ཚོགས་ཞིང་གཞན་རྣམས་བསྒོམ་པར་འགྱུར་བའི་འཁོར་ལོ་སྡོམ་པའི་ལྷ་ཚོགས་འཁོར་བཅས་ཀྱི་རྣམ་པར་སྤྱན་འདྲེན་པ་ཡིན་པའི་ཕྱིར། སྤྱིར་གནས་གང་ནས་དང་རྣམ་པ་གང་གིས་སྤྱན་འདྲེན་པ་ནི། གོང་དུ་བཤད་པ་དེ་རྣམས་གང་བྱས་ཀྱང་ཁྱད་
པར་ཤེས་ན་མི་འགལ་ཏེ། ཚད་ལྡན་དུ་མས་བཤད་པའི་ཕྱིར་རོ་།གཉིས་པ་ལ་གསུམ་གྱི་དང་པོ་ཕྱག་འཚལ་བའི་ཚུལ་ཡོད་དེ། གང་གི་དྲིན་གྱིས་ཞེས་སོགས་ཀྱིས་བླ་མ་དང། ཧེ་རུ་ཀ་དཔལ་ཞེས་སོགས་ཀྱིས་གཙོ་བོ་ཡབ་ཡུམ་དང། གནས་དང་ཉེ་བའི་ཞེས་སོགས་
ཀྱིས་འཁོར་རྣམས་ལ་ཕྱག་འཚལ་བ་ཡིན་པའི་ཕྱིར་རོ། །གཉིས་པ་ཡོད་དེ། ཐུགས་ཀ་ནས་མཆོད་པའི་ལྷ་མོ་རྣམས་སྤྲུལ་ཏེ་ཤྲཱི་ཧེ་རུ་ཀ་ཨརྒྷཾ་སོགས་ཀྱི་སྔགས་བརྗོད་དེ་མཆོད་ནས་སླར་བསྡུ་བ་ཡིན་པའི་ཕྱིར། ཨརྒྷཾ་ནས་ཤཕཱི་བར་གྱི་སྔགས་དོན་ཡོད་དེ་མཆོད་ཡོན་
ནས་རོལ་མོའི་བར་གྱི་མིང་ཡིན་པའི་ཕྱིར། བཛྲ་ཝི་ནི་ཞེས་སོགས་ཀྱི་དོན་ཡོད་དེ། རྡོ་རྗེ་པི་ཝང་མ་གླིང་བུ་མ་རྔ་ཟླུམ་མ་ཛ་རྔ་མ་དང། རྡོ་རྗེ་བཞེད་མ་སྒེག་མོ་གླུ་མ་གར་མ་དང། རྡོ་རྗེ་མེ་ཏོག་བདུག་སྤོས་མར་མེ་དྲི་ཆབ་མ་དང། གཟུགས་རོ་རེག་བྱ་ཆོས་དབྱིངས་རྡོ་རྗེ་མ་ཞེས་པའི་དོན་
ཡིན་པའི་ཕྱིར། གསུམ་པ་ཡོད་དེ། བཅོམ་ལྡན་དཔའ་བོ་དབང་ཕྱུག་ཞེས་སོགས་རྐང་བརྒྱད་ཀྱིས་བསྟོད་ཅིང། དཀོན་མཆོག་གསུམ་ལ་ཞེས་སོགས་ཀྱིས་སྐྱབས་འགྲོ་སྡིག་བཤགས་ཡི་རང་སེམས་བསྐྱེད་ཅིང་ལམ་ལ་ཏན་པར་དམ་འཆའ་བ་ལུས་འབུལ་དང་

[011B] རྐང་བརྒྱད་ཀྱི་འགོར་ཨོཾ་དང་མཐར་ཧཱུཾ་ཧཱུཾ་ཕཊ་འབྱུང་བའི་རྒྱུ་མཚན་ཡོད་དེ། དེ་ནི་རྒྱ་སྐད་ལ་ཨོཾ་ན་མོ་བྷ་ག་ཝ་ཏེ་ཝི་རེ་ཤཱ་ཡ་ཧཱུཾ་ཧཱུཾ་ཕཊ་ཞེས་སོགས་འབྱུང་བའི་འགོ་མཇུག་གཉིས་རང་སོར་བཞག་པ་ཡིན་པའི་ཕྱིར། མཐར་ཚོགས་ཞིང་རྣམས་ཇི་
ལྟར་བྱ་བའི་ཚུལ་ཡོད་དེ། རང་གནས་སུ་གཤེགས་པ་དང་མི་དམིགས་པར་བསམ་པ་དང། རང་ལ་སྡུད་པ་རྣམས་ལས། འདིར་ཡིག་བརྒྱ་བརྗོད་པའི་རྗེས་སུ་ཕྱི་མ་ལྟར་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ་བྱིན་གྱིས་བརླབ་པའི་ཆེད་ཡིན་པའི་ཕྱིར་
གང་དུ་ཐིམ་པར་བསམ་པའི་ཚུལ་ཡོད་དེ། སྨིན་མཚམས་སམ་སྙིང་ཀར་ཐིམ་པར་བསམ་པ་ཡིན་པའི་ཕྱིར། ཚོགས་ཞིད་མཆོད་པ་ལ་དགོས་པ་ཡོད་དེ། བསོད་ནམས་ཀྱི་ཚོགས་རྫོགས་པར་འགྱུར་བའི་ཆེད་ཡིན་པའི་ཕྱིར་རོ། །དག་པ་གསུམ་གྱི་རྣལ་འབྱོར་ནས་འདིའི་བར་
རྗེའི་སྨོན་ལམ་ནས་བསྟན་ཚུལ་ཡོད་དེ། སྒོ་གསུམ་སྤྱོད་པ་དཔལ་ལྡན་ཧེ་རུ་ཀའི། །སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱི་།བྱིན་གྱིས་རློབས་པས་བགེགས་ཀུན་བཟློག་པ་དང། །རླབས་ཆེན་བསོད་ནམས་ཚོགས་ནི་རྫོགས་པར་ཤོག་ཅེས་པས་བསྟན་པའི་ཕྱིར་རོ།    ༈    །
གཉིས་པ་ཡེ་ཤེས་ཀྱི་ཚོགས་གསོག་པ་ལ་གཉིས། དངོས་དང་ཆོས་མཐུན་སྦྱོར་ཚུལ་བཤད་པའོ། །དང་པོ་ཇི་ལྟར་བསྒོམ་པའི་ཚུལ་ཡོད་དེ། སྔར་བཤད་པའི་མཆོད་ཡུལ་ལྷ་དང། མཆོད་མཁན་རང་དང། མཆོད་བྱ་རྫས་ཀྱི་འཁོར་གསུམ་དོན་དམ་པར་མ་གྲུབ་པས་
རྣམ་པར་རིག་པའི་སེམས་སམ་རྟོག་པས་བཏགས་པ་ཙམ་དུ་བལྟ་ཞིང་རང་གི་གནས་གསུམ་དུ་ཧེ་རུ་ཀ་ཞེས་པའི་ཡི་གེ་གསུམ་རིམ་པར་བཀོད་ནས་དེས་མཚོན་པའི་ཆོས་ཐམས་ཅད་རང་བཞིན་གྱིས་མེད་ཀྱང་ཐ་སྙད་ཙམ་དུ་བྱ་བྱེད་འཐད་པའི་སྣང་སྟོང་ཟུང་དུ་འཇུག་པ་སྒྱུ་

[012A]༄༅། །མ་ལྟ་བུའོ་སྙམ་དུ་བསྒོམ་པར་བྱ་བ་སོགས་ཡིན་པའི་ཕྱིར། དེ་ལྟར་ཡིན་ཀྱང་དེ་མ་རྟོགས་པའི་སེམས་ཅན་རྣམས་འཁོར་བའི་སྡུག་བསྔལ་ལས་བདག་གིས་ཐར་བར་བྱའོ་སྙམ་དུ་ཆོས་ལ་དམིགས་པའི་སྙིང་རྗེ་ཆེན་པོ་བསྒོམས་ནས་རྟེན་འབྲེལ་གྱི་སྣང་བ་ཙམ་དེ་
ཡང་སྡུད་པ་ཡིན་ཏེ། ཨོཾ་སྭ་བྷཱ་ཞེས་སོགས་ཀྱི་དོན་བསམ་པའི་སྒོ་ནས་ཁམས་གསུམ་པོ་རང་བཞིན་གྱིས་སྟོང་པར་བསྒོམ་དགོས་པའི་ཕྱིར། སྔགས་འདིའི་ཚིག་དོན་ནི་སྔར་བཤད་ཟིན་པ་ལྟར་ཡིན་ཏེ་གཟུང་འཛིན་གྱིས་བསྡུས་པར་ཆོས་ཐམས་ཅད་རང་བཞིན་གྱིས་རྣམ་པར་
དག་པའི་ཚུལ་དེ་ཉིད་བསྒོམ་པར་སྟོན་པའི་སྐབས་ཡིན་པའི་ཕྱིར་དེ་ནས་ཇི་ལྟར་བྱ་བའི་ཚུལ་ཡོད་དེ་ཧེ་རུ་ཀ་ཞེས་པའི་ཡི་གེ་གསུམ་ཡོངས་སུ་གྱུར་པ་ལས། སྨོན་ལམ་གྱི་དབང་གིས་ཨོཾ་ཨཱ་ཧཱུཾ་གསུམ་སྟེང་ནས་སྟེང་དུ་བརྩེགས་པ་ལས་སྐུ་གསུང་ཐུགས་ཀྱི་ལྷ་ཚོགས་རྣམས་
སྤྲོས་ཏེ། མཐོ་རིས་སོགས་འཁོར་ལོ་གསུམ་གྱི་ལྷའི་ངོ་བོར་བྱས་ནས་དེ་རྣམས་སྙོམས་པར་འཇུག་པ་སྔོན་དུ་འགྲོ་བས་ཡི་གེ་གསུམ་ལ་ཐིམ། ཡི་གེ་གསུམ་རིམ་གྱིས་ཐིམ་པའི་མཐར་ཧཱུཾ་གི་ནཱ་ད་ཡང་སྐྲའི་རྩེ་མོ་བརྒྱ་སྟོང་བཤག་པའི་ཚད་ཙམ་དུ་གནས་པར་བསམས་ལ་
སེམས་ཅན་ཐམས་ཅད་ཀྱིས་ཆོས་ཉིད་མ་རྟོགས་པས་བདག་གིས་དེ་རྟོགས་པར་བྱས་ནས་སེམས་ཅན་ཐམས་ཅད་འཁོར་པའི་སྡུག་བསྔལ་ལས་ཐར་བར་བྱའོ་སྙམ་དུ་དམིགས་མེད་ཀྱི་སྙིང་རྗེ་ཆེན་པོ་བསྒོམས་ནས་ཤཱུ་ནྱ་ཏའི་སྔགས་བརྗོད་དེ་ནཱ་ད་ཡང་འོད་གསལ་དུ་ཞུགས་པར་
བསྒོམ་པ་ཡིན་པའི་ཕྱིར། ཤཱུ་ནྱ་ཏའི་སྔགས་དོན་ཡང་ཡོད་དེ་ཤཱུ་ནྱ་ཏཱ་ནི་སྟོང་པ་ཉིད། ཛྙཱ་ན་ནི་ཡེ་ཤེས། བཛྲ་ནི་རྡོ་རྗེ་སྟེ་མི་ཕྱེད་པ། སྭ་བྷཱ་ཝ་ནི་རང་བཞིན། ཨཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པ་ཡིན་ལ། མདོར་ན་ལུས་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་

[012B]རྒྱལ་བའི་ཐུགས་ཆོས་སྐུ་ལ་ང་རྒྱལ་བཞག་ནས་བསྒོམ་པར་བྱ་བའི་དོན་ཡིན་པའི་ཕྱིར་རོ། །ལས་དང་པོ་པའི་སྐབས་སུ་སྣང་ངོར་གཉིས་སྣང་ཕྲ་མོ་ཁེགས་པ་མི་འོང་ཡང་མོས་པ་ཡིད་བྱེད་གྱིས་ཁེགས་པར་བསམ་དགོས་པ་ཡིན་
ཏེ། ནཱ་ད་ཕྲ་མོའི་སྣང་བ་སྡུད་བའི་རྒྱུ་མཚན་ནི་ཀུན་རྫོབ་ཀྱི་སྣང་བ་ཕྲ་མོ་ཡང་སྡུད་པའི་དོན་ཡིན་པའི་ཕྱིར་རོ། །འདིར་དམིགས་མེད་ཀྱི་སྙིང་རྗེ་བསྒོམ་པར་གསུངས་པ་ནི་སྤྱི་དོན་གྱི་སྙིང་རྗེ་ཡིན་ཏེ། སྤྱིར་སྙིང་རྗེ་ལ་ཐུན་མོང་བ་དང་ཐུན་མོང་མ་ཡིན་པ་གཉིས་ཡོད་ཀྱང། འདིར་སྔ་
མ་ཡིན་ལ། མོས་པ་ཙམ་གྱིས་སྦྱོང་བ་ལ་ནི་སྦས་དོན་དང་མཐར་ཐུག་གི་སྙིང་རྗེ་ཡང་ཡོད་པར་འདོད་འཇོ་ལས་བཤད་པའི་ཕྱིར་ཐུན་མོང་མ་ཡིན་པའི་སྙིང་རྗེ་ཡང་ཡོད་དེ། བླ་མེད་ཀྱི་སྐབས་སུ་བདེ་ཆེན་གྱི་ཡེ་ཤེས་ལ་སྙིང་རྗེར་བཤད་པ་ཡོད་པའི་ཕྱིར་རོ། །གཉིས་པ་ལ་གཉིས་
དགོས་པ་དང། ཆོས་མཐུན་སྦྱོར་ཚུལ་དངོས་སོ། །དང་པོ་ནི། འདིར་སྟོང་ཉིད་བསྒོམ་པ་ལ་དགོས་པ་ཡོད་དེ། སྟོང་ཉིད་གསར་དུ་རྟོགས་པ་དང། དྲན་པ་གསོ་བ་དང། རྟོགས་ཟིན་བརྟན་པ་དང། ཡེ་ཤེས་ཀྱི་ཚོགས་བསག་པ་དང། ཐ་མལ་གྱི་སྣང་ཞེན་སྦྱོང་བ་དང་བསྒོམ་བྱའི་
རྟེན་བརྟེན་པ་རྣམས་སྟོང་ཉིད་རྟོགས་པའི་ཡེ་ཤེས་ཀྱི་རྣམ་རོལ་དུ་འཆར་བ་དང། བདེན་འཛིན་སྤོང་བ་དང། སྲུང་བའི་མཆོག་ཏུ་འགྱུར་བ་སོགས་ཀྱི་དགོས་པ་ཡོད་པའི་ཕྱིར། གཉིས་པ་ཤཱུ་ནྱ་ཏའི་སྔགས་དོན་ལྟར་སྟོང་ཉིད་བ་སྒོམ་ཚུལ་འདི་ལ་འཆི་བ་ཆོས་སྐུར་འཁྱེར་བའི་རྣལ་
འབྱོར་ཞེས་བྱ་སྟེ། སྦྱང་གཞི་འཛམ་བུའི་གླིང་པའི་མི་མངལ་སྐྱེས་ཁམས་དྲུག་ལྡན་ཞིག་ཕུང་སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱེད་པ་དང་རྣམ་པའམ་ཆོས་མཐུན་ཞིང། རྣལ་འབྱོར་པ་རང་ཉིད་ལ་འབྱུང་འགྱུར་གྱི་འཆི་བ་སྦྱོང་བར་བྱེད་ལམ་རྫོགས་རིམ་གྱི་

[013A]༄༅། །སྐབས་སུ་དཔེ་དང་དོན་གྱི་འོད་གསལ་དང་རྣམ་པ་མཐུན་ཞིང། དེ་འདྲ་བའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུའི་སྐབས་སུ་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་ང་རྒྱལ་བཞག་ནས་བསྒོམས་
པས། དེ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟར་བསྒོམ་པ་དེ་སྦྱང་གཞི་ལ་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པ་ཡང་ཡིན་ཏེ། ཨོཾ་དཀར་པོ་ནི་འཆི་བ་འོད་གསལ་དུ་འཇུག་པའི་སྣང་བ་དཀར་ལམ་པ་དང་ཆོས་མཐུན་དེ་ཨཱ་དམར་པོ་ལ་ཐིམ་པ་ནི་སྣང་
དེ་མཆེད་པ་དམར་ལམ་བ་ལ་ཐིམ་པ་དང་ཆོས་མཐུན། དེ་ཧཱུཾ་སྔོན་པོ་ལ་ཐིམ་པ་ནི་མཆེད་པ་དེ་ཉེར་ཐོབ་ནག་ལམ་པར་ཐིམ་པ་དང་ཆོས་མཐུན། ཧཱུཾ་ཡིག་ནཱ་ད་དང་བཅས་པ་སྟོང་པར་ཐིམ་པ་ནི་ཉེར་ཐོབ་འོད་གསལ་དུ་ཐིམ་པ་དང་ཆོས་སམ་རྣམ་པ་མཐུན་པའི་ཕྱིར་རོ། །གཉིས་པ་ཐུན་གྱི་དངོས་
གཞི་ལ་ཇི་ལྟར་བྱ་བ་ལ་གསུམ། བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པ། གཞལ་ལས་ཁང་གང་ལ་གནས་པའི་རྟེན་བསྐྱེད་པ། རྣལ་འབྱོར་བཞི་བསྒོམ་པའི་ཚུལ་ལོ། །དང་པོ་ལ་གཉིས། དངོས་དང་ཆོས་མཐུན་སྦྱོར་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ་
དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ཀྱི་ངང་ལས་རང་གི་སེམས་གཉིས་སུ་མེད་པའི་ཡེ་ཤེས་དེ་ཉིད་ནམ་མཁར་ནཱ་དའི་གཟུགས་གྱེན་དུ་བགྲེང་བ་ཤིན་ཏུ་ཕྲ་བ་དཀར་ལ་དམར་བའི་མདངས་ཆགས་པའི་རྣམ་པར་བཞག་པར་བྱ་བ་ཡིན་པའི་ཕྱིར་རོ་།གཉིས་པ་ལ། དེ་ལྟར་བསྒོམ་པའི་ཚུལ་འདི་ལ་བར་
དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་འཆི་བ་འོད་གསལ་ལས་བར་དོའི་ལུས་འགྲུབ་པ་དང་རྣམ་པ་མཐུན་ཞིང་དེ་སྦྱོང་བར་བྱེད། རིམ་པ་གཉིས་པའི་སྐབས་སུ་དག་མ་དག་གི་སྒྱུ་མའི་སྐུ་གཉིས་དང་རྣམ་པ་མཐུན་ཞིང་དེ་འདྲ་བའི་རྫོགས་རིམ་གྱི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་

[013B] འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ལོངས་སྐུ་དེ་མྱུར་དུ་འགྲུབ་བར་བྱེད་པའི་བག་ཆགས་ཁྱད་པར་ཅན་འཇོག་པའི་ཕྱིར་རོ། །སྟོང་ཉིད་ལས་ལངས་
མ་ཐག་ཏུ་ནཱ་ད་ནམ་མཁར་བཞག་དགོས་པ་ཡིན་ཏེ། གཞི་ལ་འཆི་བ་འོད་གསལ་ལས་ལངས་མ་ཐག་བར་དོ་འགྲུབ་བ་དང། ལམ་དུས་སུ་དཔེ་དོན་གྱི་འོད་གསལ་ལས་ལངས་མ་ཐད་དག་མ་དག་གི་སྒྱུ་མའི་སྐུ་གཉིས་འགྲུབ་པ་དང་ཆོས་མཐུན་པར་བསྒོམ་པ་ཡིན་པའི་ཕྱིར་རོ། །ནཱ་
ད་དཀར་བའི་མདངས་ཅན་དུ་བྱས་པ་ལ་དགོས་པ་ཡོད་དེ། བར་དོ་དང་ལམ་དང་འབྲས་བུའི་སྒྱུ་ལུས་ཀྱི་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་པོ་ཡིན་པ་དེ་མཚོན་པའི་ཕྱིར། དམར་པའི་མདངས་ཅན་དུ་བྱས་པ་ལ་དགོས་པ་ཡོད་དེ། གཞི་ལ་བར་དོ་དེ་ཉིད་ཆགས་པས་བཅིངས་
པ་དང། ལམ་དུས་ཀྱི་སྒྱུ་ལུས་པའི་ཐུགས་བདེ་ཆེན་གྱིས་བཅིངས་པ་དེ་མཚོན་པའི་ཕྱིར། འདུས་པ་དང་འཇིགས་བྱེད་སོགས་ལ་བར་དོའི་མཚོན་བྱེད་ལྷའི་རྣམ་པ་ཅན་དུ་བསྒོམ་པ་ཡོད་ཀྱང་འདིར་དེའི་མཚོན་བྱེད་ནཱ་དའི་གཟུགས་སུ་བསྒོམ་པའི་རྒྱུ་མཚན་ཡོད་དེ་སྦྱང་གཞི་
བར་དོའི་སེམས་ཅན་ལུས་ཀྱི་དབྱིབས་ཚད་སོགས་མི་འདྲ་བ་དུ་མ་འབྱུང་བས་དེ་མཚོན་པའི་ཆེད་དུ་དེ་ལྟར་དུ་བསམ་པ་ཡིན་པའི་ཕྱིར་རོ། །ནཱ་ད་སུམ་འཁྱོག་ཏུ་བསྒོམ་པར་བཤད་པ་ལྟར་ན་མཚོན་ཚུལ་ཡོད་དེ། བར་དོའི་ལུས་ངག་ཡིད་གསུམ་མཚོན་པའི་ཕྱིར། མདོར་ན་འདིར་
ནཱ་ད་ནམ་མཁར་འཇོག་པའི་རྒྱུ་མཚན་ཡོད་དེ། སྦྱང་གཞི་ཐ་མལ་གྱི་བར་དོ་མཚོན་པའི་སྒོ་ནས་དེ་སྦྱོང་ཞིང་ལམ་འབྲས་ཀྱི་སྒྱུ་མའི་སྐུ་འགྲུབ་པའི་རྒྱུ་བྱེད་པའི་ཕྱིར་རོ། །གཉིས་པ་ལ་གཉིས། འབྱུང་བ་རིམ་བརྩེགས་དང་རི་རབ་བསྐྱེད་ཚུལ། སྣ་ཚོགས་པདྨ་རྡོ་རྗེ་དང་བཅས་པ་

[014A]༄༅། །བསྐྱེད་ཚུལ་ལོ། །དང་པོ་ལ་འབྱུང་བཞི་ཇི་ལྟར་བསྐྱེད་པའི་ཚུལ་ཡོད་དེ། རྩ་རྒྱུད་ལས། གསང་བ་མཆོག་གི་དགྱེས་པ་ན་།ཐམས་ཅད་བདག་ཉིད་རྟག་ཏུ་བཞུགས། །ཞེས་དང། བ་ལང་གནས་དང་སྟིང་ལྡིང་བ། །ལྷག་མར་རྩ་བསྐམས་དེ་ནས་
ནི། །དུང་ཆེན་པོ་ཡི་རང་བཞིན་བྱ། །ཡང་ན་རུས་སྦལ་དག་གིའོ་།ཞེས་གསུངས་པའི་ཕྱི་མས་སོ་སོར་བསྟན་པ་ལྟར་བསྐྱེད་བ་ཡིན་པའི་ཕྱིར། དེའི་དོན་ཡང་ཡོད་དེ། བ་ལང་གནས་ནིས་དཀྱིལ་དང་སྟེང་ལྡིང་ནི་ཆུ་དཀྱིལ་དང་ ལྷག་མ་བསྐམས་ནེ་མེ་དཀྱིལ་དང་
རྩ་ཞེས་པ་ནི་རླུང་དཀྱིལ་དང། རུས་སྦལ་ཞེས་པས་ནི་རི་རབ་བསྒོམ་པར་བསྟན་པ་ཡིན་པའི་ཕྱིར། དེ་ཡང་རླུང་དཀྱིལ་ནས་རིམ་བརྩེགས་སུ་བསྐྱེད་པ་ཡིན་ཏེ། སྟོང་པའི་ངང་ལས་ས་བོན་ཡཾ་རཾ་བཾ་ལཾ་སུཾ་རྣམས་ལས་འབྱུང་བཞི་དང་རི་རབ་རྣམས་སྒྲུབ་ཐབས་སུ་བཤད་པ་ལྟར་
རིམ་གྱིས་བསྐྱེད་པ་ཡིན་པའི་ཕྱིར། འབྱུང་བཞིའི་ཁ་དོག་ནི་གསལ་བ་ལྟར་ཡིན་ལ། རི་རབ་ཀྱི་ཁ་དོག་ཇི་ལྟར་བསྒོམ་པའི་ཚུལ་ཡོད་དེ། ཤར་ཤེལ། ལྷོ་བེ་ཌཱུརྱ། ནུབ་པདྨ་རཱ་ག། བྱང་གསེར་གྱི་མདོག་ཏུ་བྱ་བ་སྡོམ་འབྱུང་སོགས་ལས་བཤད་པ་ལྟར་ཡིན་པའི་ཕྱིར། ལྕོག་
བརྒྱད་བསྒོམ་ཚུལ་ཡང་ཡོད་དེ། སྟེང་གི་ཕྱོགས་མཚམས་བརྒྱད་དུ་རི་གྲུ་བཞི་པའི་རྣམ་པ་ཅན་ཇི་ལྟར་འཚམ་པ་བརྒྱད་བསྒོམ་པ་ཡིན་པའི་ཕྱིར། དེ་རྣམས་བསྒོམ་པ་ལ་དགོས་པ་ཡོད་དེ། ཕྱི་དཀྱིལ་དང་ལུས་དཀྱིལ་གྱི་རྟེན་གྱི་དོན་དུ་དང། རྫོགས་རིམ་གྱི་སྐབས་སུ་རྡོ་རྗེའི་ལུས་
ཀྱི་གནས་ལུགས་རྟོགས་པའི་ཆེད་ཡིན་པའི་ཕྱིར་རོ། །གཉིས་པ་ཇི་ལྟར་བསྒོམ་པའི་ཚུལ་ཡོད་དེ། རི་རབ་ཀྱི་སྟེང་གི་དབུས་སུ་པཾ་སེར་པོ་ལས་སྣ་ཚོགས་པདྨ་དང། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་སྟེང་དུ་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ཞིག་

[014B] །གསུམ་པ་རྣལ་འབྱོར་བཞི་བསྒོམ་པའི་ཚུལ་ལ་གཉིས། སྤྱིའི་རྣམ་གཞག་དང་བསྒོམ་ཚུལ་དངོས་སོ། །དང་པོ་ནི། སྤྱིར་བདེ་མཆོག་གི་སྐབས་འདིར་རྟེན་བརྟེན་པའི་དཀྱིལ་འཁོར་བསྐྱེད་པའི་ཚུལ་ལ་མི་འདྲ་བ་དུ་མ་ཞིག་འབྱུང་བ་ཡིན་ཏེ། སྡོམ་འབྱུང་
ལམ་རྟེན་བརྟེན་པ་གཉིས་ཅིག་ཅར་བསྐྱེད་པའི་རྣམ་གཞག་དང་བཤད་རྒྱུད་མངོན་བརྗོད་དང་སཾ་བཧུ་ཊི་ནས་རིམ་ཅན་དུ་བསྐྱེད་བར་བཤད་པ་ལྟར། གྲུབ་ཆེན་ནག་པོ་སྤྱོད་པས་ཕྱི་མ་གཉིས་ཀྱི་རྗེས་སུ་འབྲང་ནས་རིམ་ཅན་དུ་བསྐྱེད་ལ། ལཱུ་ཧི་བས་ནི་སྔ་མའི་རྗེས་སུ་འབྲང་ནས་ཅིག་ཅར་དུ་བསྐྱེད་པའི་
ཚུལ་གཉིས་ལས། སྤྱིར་དེ་གང་བྱས་ཀྱང་མི་འགལ་ཡང་འདིར་ལཱུ་ཧི་བའི་ལུགས་ལྟར་བྱ་བ་ཡིན་པའི་ཕྱིར། ལཱུ་ཧི་པའི་ལུགས་འདི་སྒོང་སྐྱེས་སྦྱོད་པ་ལ་ཆོས་མཐུན་སྦྱར་དུ་ཡོད་ཀྱང་གཙོ་བོ་མངལ་སྐྱེས་སྦྱོང་བ་ལ་སྦྱར་དགོས་ཏེ། སྡོམ་འབྱུང་ལས་དེ་ལྟར་བཤད་པའི་ཕྱིར་རོ། །གཉིས་པ་ལ་བཞི་
བར་དོ་གང་དུ་སྐྱེ་བ་ལེན་པའི་ཁུ་ཁྲག་གི་ཐིག་ལེ་དང་རྣམ་པ་མཐུན་པར་བསྒོམ་པ་རྣལ་འབྱོར་དང། ཁུ་ཁྲག་གི་དབུས་སུ་ཉིད་མཚམས་སྦྱར་ནས་ལུས་འཕེལ་བ་དང་རྣམ་པ་མཐུན་པར་བསྒོམ་པ་རྗེས་སུ་རྣལ་འབྱོར་དང། ཕྱིར་བཙས་པ་དང་རྣམ་པ་མཐུན་པར་བསྒོམ་བ་སྐྱེ་བ་སྤྲུལ་སྐུའི་
ལམ་འཁྱེར་ཤིན་ཏུ་རྣལ་འབྱོར་དང། རྫོགས་རིམ་རྣལ་འབྱོར་ཆེན་པོ་བསྒོམ་པའི་ཚུལ་ཅུང་ཟད་བཤད་པའོ། །དང་པོ་ཇི་ལྟར་བསྒོམ་ཚུལ་ཡོད་དེ། རྒྱུད་དང་རྒྱ་གཞུང་གཞན་ནས་ཟླ་བ་དང་ཉི་མ་གཉིས་ཀ་བསྒོམ་པ་སོགས་བཤད་པ་ཡོད་ཀྱང། འདིར་ལཱུ་ཧི་པའི་སྒྲུབ་ཐབས་ཀྱི་
ལུགས་ལྟར་པདྨའི་ལྟེ་བར་དབྱངས་གསལ་ལུགས་འབྱུང་ལུགས་ལྡོག་ཏུ་བཀོད་པ་ཡོངས་སུ་གྱུར་པ་ལས། དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་དུ་བསྒོམ་པ་ཡིན་པའི་ཕྱིར། དབྱངས་གསལ་གྱི་མཚོན་དོན་ཡོད་དེ་དབྱངས་

[015A]༄༅། །སོ་གཉིས་ཀྱིས་མཚན་སོ་གཉིས་དང། གསལ་བྱེད་བརྒྱད་ཅུས་དཔེ་བྱད་བརྒྱད་ཅུ་མཚོན་པའི་ཕྱིར། དབྱངས་སོ་གཉིས་སུ་འབྱེད་པའི་རྒྱུ་མཚན་ཡོད་དེ། སྡོམ་འབྱུང་ལས། དཀར་པོའི་ཚེས་གཅིག་ནས་བརྩམས་ཏེ། །ཇི་སྲིད་ཟླ་བ་རྫོགས་པའི་བར། །
དཀར་པོའི་ཚེས་གཅིག་ལ་ཨ་ཡིག་རྐང་བའི་སོར་མོར་ཡི་གེ་ལ་།ཞེས་པ་ནས། ནག་པོའི་ཚེས་གཅིག་ནས་བརྩམས་ཏེ། །ཇི་སྲིད་གཞན་ནམ་དེ་སྲིད་ལ། །འཕོ་བདེ་བཞིན་ཉིད་དུ་འགྱུར། །ཞེས་པའི་བར་གྱིས་བསྟན་པ་ལྟར། ཟླ་བ་ཡར་ངོ་མར་ངོའི་དབྱེ་བས་ལུས་ཀྱི་ཐིག་
ལེ་དཀར་པོ་རྐང་པ་ནས་ཡར་བརྩེགས་པ་དང་སྤྱི་བོ་ནས་མར་འབབ་པའི་ཆ་སོ་གཉིས་དང་སྦྱོར་བའི་ཆེད་ཡིན་པའི་ཕྱིར། གསལ་བྱེད་བརྒྱད་ཅུར་འབྱེད་པའི་རྒྱུ་མཚན་ཡོད་དེ། གསལ་བྱེད་རྣམས་ས་སོགས་ཁམས་ལྔར་བསྡུས་ནས་དགའ་བ་བཞི་བཞི་སྟེ་ཉི་ཤུ། དེ་རེ་རེར་ཡང་ཁམས་དམར་པོའི་
རྡུལ་རེ་རེ་གནས་པས་བཞི་བཅུ། དེ་ལའང་ཐབས་ཤེས་གཉིས་གཉིས་སུ་ཕྱེ་བས་བརྒྱད་ཅུར་བཞག་པའི་ཕྱིར་རོ། །ཟླ་བ་དང་དབྱངས་གསལ་གཉིས་ཀྱིས་ཡེ་ཤེས་གང་མཚོན་པ་ཡང་ཡོད་དེ། ཨཱ་ལི་དང་ཟླ་བའི་དཀར་ཆས་མེ་ལོང་ལྟ་བུའི་ཡེ་ཤེས་མཚོན་ཞིང་དེ་ལས་བྱང་ཆུབ་པ་དང། ཀཱ་ལི་
དང་ཟླ་བའི་དམར་ཆས་མཉམ་པ་ཉིད་ཀྱི་ཡེ་ཤེས་མཚོན་ཞིང་དེ་ལས་བྱང་ཆུབ་པ་ཡིན་པའི་ཕྱིར་རོ། །གསལ་བྱེད་ཀྱི་ཡི་གེ་ལ་ལྷག་པ་བསྣོན་ཚུལ་ཡོད་དེ། ཌ་ཌྷ་ད་དྷ་ཡལ་སྟེ་དྲུག་བསྣོན་པར་བྱ་བའི་ཕྱིར་རོ། །དེ་ལྟར་བསྒོམ་པ་ལ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། དབྱངས་གསལ་གཉིས་
ཟླ་བ་གཅིག་གི་ངོ་བོར་སྦྱོར་བ་དང། ཟླ་བ་གཅིག་ཉིད་ཡེ་ཤེས་གཉིས་ཀྱི་ངོ་བོར་སྦྱོར་བའི་རྣལ་འབྱོར་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །གཉིས་པ་ཇི་ལྟར་བསྒོམ་པའི་ཚུལ་ཡོད་དེ་རང་ནམ་མཁའི་ནཱ་དས་ཟླ་བ་དཀར་ལ་དམར་པའི་མདངས་ཅན་མཐོང་བ་ན། སངས་རྒྱས་ཡབ་ཡུམ་གྱི་

[015B]སྙམ་པ་སོགས་ཀྱི་འཕེན་པས་དེ་ལ་ཞུགས་པ་ལས། རྒྱུ་རྡོ་རྗེ་འཛིན་པའི་ངོ་བོ་ཧཱུཾ་ཡིག་དཀར་ལ་དམར་པའི་མདངས་ཅན་ཞིག་ཏུ་རིམ་གྱིས་རྫོགས་པར་གྱུར་པ་ནི་སོར་རྟོགས་ཡེ་ཤེས་ལས་བྱང་ཆུབ་པ་ཡིན་ལ། དེ་ལས་འཁོར་ལོ་ལྔའི་ལྷ་ཚོགས་
ཀྱི་སྤྲོ་བསྡུ་བྱེད་པ་ནི་བྱ་གྲུབ་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་རོ། །ཡེ་ཤེས་དེ་གཉིས་ལ་རྗེས་སུ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། སྔར་བཤད་པའི་ཟླ་བ་དེ་བདེ་བ་ཆེན་པོའི་རྒྱུ་ཡིན་པ་དེ་བཞིན་དུ་ཧཱུཾ་ཡིག་འྡིའང་དེའི་རྗེས་སུ་མཐུན་པའི་རྒྱུ་ཡིན་པས་ན་དེ་ལྟར་དུ་བརྗོད་པའི་
ཕྱིར་རོ། །དེ་ལྟ་བུའི་རིམ་པ་འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་བར་དོའི་རྣམ་ཤེས་ཕ་མའི་ཁུ་ཁྲག་གི་དབུས་སུ་སྐྱེ་བ་བླངས་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་སྐྱེ་བ་སྦྱོང་བ་བྱེད། ལམ་རྫོགས་རིམ་གྱིས་སྐབས་སུ་དག་མ་དག་པོའི་སྒྱུ་མའི་སྐུས་རགས་
པའི་སྤྲུལ་སྐུ་བཟུང་བ་དང་ཆོས་མཐུན་ཞིང་དེ་ལྟ་བུའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པ་ཅན་དུ་འགྱུར་འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུས་མཛད་པ་བཅུ་གཉིས་སོགས་མཛད་པའི་སྤྲུལ་སྐུའི་རྣམ་པ་བསྟན་པ་དང་ཆོས་མཐུན་ཞིང། ད་ལྟ་ནས་ཀྱང་འབྲས་བུ་
ལམ་བྱེད་ཀྱི་ཚུལ་དུ་བྱས་ནས་བསྒོམས་པའི་སྤྲུལ་སྐུ་དེ་མྱུར་དུ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟ་བུ་དེ་སྦྱང་གཞི་དང་ཡང་ཆོས་མཐུན་པ་ཡིན་ཏེ། འབྱུང་བཞི་རི་རབ་དང་བཅས་པ་ནི་ཕ་མ་གཉིས་ཀྱི་ལུས་སྤྱི་དང་ཆོས་མཐུན། སྣ་ཚོགས་པདྨ་ཆུང་ངུ་ནི་དེ་གཉིས་ཀྱི་རྩ་
འཁོར་དང་ཆོས་མཐུན། དབྱངས་གསལ་དཀར་དམར་པ་ནི་དེ་གཉིས་ཀྱི་ཁམས་དཀར་དམར་དང་ཆོས་མཐུན། དབྱངས་གསལ་གཉིས་འདྲེས་ནས་ཟླ་བ་དཀར་ལ་དམར་བའི་མདངས་ཅན་དུ་སོང་བ་ནི་ཁམས་དཀར་དམར་གཉིས་མའི་མངལ་དུ་འདྲེས་བ་དང་ཆོས་མཐུན། ཟླ་བའི་དབུས་སུ་ནཱ་ད་

[016A]༄༅། །ཞུགས་པ་ནི་ཐིག་ལེའི་དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན། དེ་ནས་ཧཱུཾ་ཡིག་ཏུ་རིམ་གྱིས་རྫོགས་པ་ནི། མངལ་དུ་ལུས་རིམ་གྱིས་འཕེལ་བ་དང་ཆོས་མཐུན། དེ་ལས་འབྲས་བུ་ཧེ་རུ་ཀའི་སྐུ་རྫོགས་པར་བསྐྱེད་བ་ནི་མངལ་ནས་ཕྱི་རོལ་དུ་བཙས་
པ་དང་ཆོས་མཐུན་པའི་ཕྱིར་རོ། །ལམ་རྫོགས་རིམ་གྱི་སྐབས་དང་སྦྱར་བའི་མཚོན་དོན་ཁྱད་པར་ཅན་ཡོད་དེ། སྣ་ཚོགས་པདྨས་ནི་རྫོགས་རིམ་པའི་ཕོ་མོ་གཉིས་ཀྱི་རྩ་འཁོར་དེ་མཚོན། དབྱངས་གསལ་གྱིས་དེ་གཉིས་ཀྱི་ཁམས་དཀར་དམར་དེ་མཚོན། ཟླ་བ་དཀར་དམར་གྱི་ཁམས་
དཀར་དམར་གྱི་འདུ་འཕྲོད་དེ་མཚོན། དེར་ནཱ་ད་ཞུགས་ཏེ་ཧཱུཾ་ཡིག་ཏུ་གྱུར་པས་ནི་འདུ་འཕྲོད་ལས་བྱུང་བའི་བདེ་སྟོང་གི་ཡི་ཤེས་ཁྱད་པར་ཅན་མཚོན་པའི་ཕྱིར་རོ། །རྫོགས་རིམ་པས་རྡོ་རྗེའི་ལུས་ལ་གནད་དུ་བསྣུན་པས་བདེ་ཆེན་འདྲེན་ཚུལ་ཡང་མཚོན་པ་ཡིན་ཏེ་པདྨས་སྒྲུབ་པ་པོའི་
རྩ་འཁོར་དང། གསལ་བྱེད་ཀྱིས་ལྟེ་བར་གནད་དུ་བསྣུན་པས་གཏུམ་མོ་སྦར་བ་དང། དབྱངས་ཀྱིས་ཁམས་ཞུ་བ་དང། དེ་ཉིད་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་དུ་བསྐྱེད་པས་ནི་ཁཾས་དཀར་དམར་གྱི་འདུ་འཕྲོད་དང། ཟླ་བའི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་ཏུ་གྱུར་
པས་ནི། འདུ་འཕྲོད་བྱས་པ་ལས་བྱུང་བའི་ཡས་བབ་མས་བརྟན་གྱི་ལྷན་སྐྱེས་ཁྱད་པར་ཅན་མཚོན་པའི་ཕྱིར་རོ། །དེ་ནས་སྐད་ཅིག་མའི་སྔགས་བརྗོད་ཅིང་དེའི་དོན་བསྒོམ་ཚུལ་ཡོད་དེ། ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་བ་ཉིད་དང་དབྱེར་མི་ཕྱེད་པའི་ཆོས་
ཀྱི་སྐུའི་བདག་ཉིད་དེ་ངའོ་སྙམ་དུ་ང་རྒྱལ་བཟུང་ནས་བསྒོམ་པ་ཡིན་པའི་ཕྱིར་རོ། །དམིགས་མེད་ཀྱི་སྙིང་རྗེ་བསྒོམ་པ་ནས་འདིའི་བར་རྗེས་སྨོན་ལམ་ནས་བསྟན་ཚུལ་ཡོད་དེ། །སྤྲོས་ཀུན་འོད་གསལ་གནས་སུ་སྡུད་པ་དང། །ཞེས་པ་ནས། དེ་འདྲའི་རྫོགས་རིམ་སྐྱེ་བའི་སྣོད་གྱུར་ཅིག་ཅེས་པའི་བར་

[016B] །གསུཾ་པ་ལ་ལྔ། རྟེན་བརྟེན་པ་བསྐྱེད་ཚུལ་མདོར་བསྟན་པ། གསལ་གདབ་པ་རྒྱས་པར་བཤད་པ་ཕྱོགས་མཐུན་གྱི་དག་པ་དང་ལུས་དཀྱིལ་བསྒོམ་ཚུལ། གོ་བགོས་ཏེ་ཡེ་ཤེས་པ་བཅུག་ནས་དྦམྒ་བསྐུར་བ། མཆོད་བསྟོད་དང་དག་པ་དྲན་ཚུལ་ལོ།།
དང་པོ་ཇི་ལྟར་བྱ་བའི་ཚུལ་ཡོད་དེ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པའི་ཚུལ་གྱིས་ཆོས་དབྱིངས་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་རོ། །ཁ་ཅིག་ཚུལ་འདི་སྐྱེ་བ་སྤྲུལ་སྐུའི་ལམ་
འཁྱེར་ཡིན་ན་སྦྱང་གཞི་ལ་སྣོད་བཅུད་རིམ་གྱིས་གྲུབ་ཅིང་འདིར་རྟེན་བརྟེན་པ་ཅིག་ཅར་དུ་གྲུབ་པས་ཆོས་མི་མཐུན་པས་ཇི་ལྟར་བྱ་ཞེ་ན། སྐྱོན་མེད་དེ། དེ་དང་གོ་རིམ་ཆོས་མཐུན་ཇི་ལྟ་བ་བཞིན་མི་སྦྱོར་ཡང་རྟེན་གཞལ་ཡས་ཁང་བསྒོམ་པ་ནི་གང་དུ་སྐྱེ་བའི་གནས་དང་ཆོས་མཐུན་ཞིང། བརྟེན་པའི་
ལྷ་ནི་སེམས་ཅན་མངལ་དུ་སྐྱེ་བ་བླངས་ནས་ཕྱི་རོལ་ཏུ་བཙས་པ་དང་འདྲ་བས་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དུ་འཇོག་པ་ཡིན་པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ་ལམ་དང་འབྲས་བུའི་སྐབས་སུ་རྟེན་བརྟེན་པའི་དཀྱིལ་འཁོར་དུས་མཉམ་དུ་གྲུབ་པ་དང་རྣམ་པ་མཐུན་
ཞིང། དེ་འགྲུབ་པའི་དགེ་རྩ་སྨིན་བྱེད་དུ་འགྱུར་བའི་ཕྱིར་རོ། །གཉིས་པ་ལ་གཉིས། རྟེན་གསལ་གདབ་པ་དང། བརྟེན་པ་གསལ་གདབ་པའོ། །དང་པོ་ལ་གཉིས། དུར་ཁྲོད་དང། གཞལ་ཡས་ཁང་བསྒོམ་པའི་ཚུལ་ལོ། །དང་པོ་ནི། སྒྲུབ་ཐབས་ལས་གཞལ་ཡས་ཁང་གི་རྩིག་པ་སོགས་དུར་ཁྲོད་
ཀྱི་སྔོན་དུ་བྱུང་ཡང་འདིར་དུར་ཁྲོད་སྔོན་དུ་འཆད་པ་ཡིན་ཏེ། གཞལ་ཡས་ཁང་གི་རྣམ་གཞག་རྣམས་ལྷན་ཅིག་འཆད་པར་འགྱུར་བའི་ཕྱིར་རོ། །དེ་ལྟར་ན་དུར་ཁྲོད་བསྒོམ་པའི་ཚུལ་ཡོད་དེ། ཤར་དུ་གཏུམ་དྲག་ཞེས་སོགས་སྒྲུབ་ཐབས་སུ་ཤིན་ཏུ་གསལ་བ་ལྟར་བསྒོམ་པའི་ཕྱིར་རོ། །དུར་ཁྲོད་བསྒོམ་ཚུལ་འདི་

[017A]༄༅། །རྒྱས་པའི་དབང་དུ་བྱས་པ་ཡིན་གྱི། བསྡུས་ཏེ་བསྒོམ་པར་འདོད་ནའང་རུང་སྟེ། ལྷ་ལྔ་དང་གཤིན་རྗེ་གཤེད་ཀྱི་དུར་ཁྲོད་ལྟར་ཡིན་པའི་ཕྱིར་རོ། །དུར་ཁྲོད་ཀྱི་མཚོན་དོན་ཡོད་དེ། དེར་རོ་བདག་མེད་པ་ལྟར་མི་རྟག་པ་དང་བདག་མེད་པ་དང་ཡིད་འབྱུང་བ་མཚོན་པའི་ཕྱིར་རོ། །གཉིས་པ་ལ་
དུར་ཁྲོད་ཀྱི་ནང་དུ་རྡོར་ར་མེ་རི་དང་བཅས་པ་བསྒོམ་དགོས་ཏེ། སྒྲུབ་ཐབས་དངོས་གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །འོ་ན་འདིར་བསྒོམ་པའི་རྡོར་ར་སོགས་སྔར་སྲུང་འཁོར་གྱི་སྐབས་སུ་བསྒོམ་པ་དེ་ཡིན་ནམ། གསར་དུ་བསྐྱེད་པ་ཡིན་ཞེ་ན། གཞན་ནས་དེ་ཙམ་དུ་མི་གསལ་
ཡང། སྔ་མ་འོད་གསལ་དུ་བསྡུས་ནས་ཕྱི་མ་གསར་དུ་བསྐྱེད་པ་ཡིན་ཏེ། རྗེའི་འདོད་འཇོ་ལས། དེ་རྣམས་འོད་གསལ་དུ་བསྡུས་ཏེ་གཞལ་ཡས་ཁང་གྲུབ་པའི་དུས་སུ་སླར་ཡང་རྡོ་རྗེའི་ར་བ་གྲུབ་པར་བཤད་ཀྱི། གཞན་གཉིས་མ་བྱུང་ཡང་མོད་ཀྱང་ཆོག་གོ། ཞེས་གསུངས་པའི་ཕྱིར། འདིར་
སྔ་མ་འོད་གསལ་དུ་བསྡུས་ནས་ཕྱི་མ་བསྐྱེད་པ་ཡང་མི་འགལ་ཏེ། འཕགས་ལུགས་ཀྱི་སྲུང་འཁོར་ཐུན་མོང་མ་ཡིན་པ་འོད་གསལ་དུ་བསྡུས་ནས་ཕྱི་མ་བསྐྱེད་པ་ལྟ་བུ་ཡིན་པའི་ཕྱིར་རོ། །དེའི་ནང་དུ་སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེ་བསྒོམ་དགོས་པ་ཡིན་ཏེ། སྔ་མ་ཕྱི་མའི་རྟེན་གཞི་
ཡིན་ཞིང། གཉིས་ཀའང་གཞལ་ཡས་ཁང་གི་རྟེན་གཞི་ཡིན་པའི་ཕྱིར། སྣ་ཚོགས་རྡོ་རྗེའི་དབྱིབས་སོགས་ཇི་ལྟར་བྱ་བའི་ཚུལ་ཡོད་དེ། ལྟེ་བའི་དབྱིབས་གྲ་བཞི་པ་བྲེ་ལེབ་གྱི་རྣམ་པ་ཅན། རྒྱར་སྒོ་ཚད་བཅུ་གཉིས། དཔངས་སུ་སྒོ་ཚད་ལྔའམ་ཕྱེད་ལྔ། རྭའི་གྲངས་ནི་ཕྱོགས་རེ་རེར་ལྔ་ལྔ་སྟེ་ཉི་ཤུ་པའམ་
གསུམ་གསུམ་སྟེ་བཅུ་གཉིས། སྲིད་རྟ་བབས་སྒོ་ཚད་གསུམ་མ་ལ་རྭ་སྒོ་ཚད་བཞི་དང། རྟ་བབས་སྒོ་ཚད་གཅིག་མ་ལ་རྭ་སྒོ་ཚད་གཉིས་ཡིན་ཞིང། མདོག་ནི་རྭ་ཁྲའམ་ཕྱོགས་མདོག་གང་བྱས་ཀྱང་མི་འགལ་བའི་ཕྱིར། གཞལ་ཡས་ཁང་གི་རྩིག་པ་སོགས་ཇི་ལྟར་བྱ་བའི་ཚུལ་ཡོད་དེ། ཕྱོགས་སོ་སོའི་ལྟེ་བའི་བར་

[017B]ཀྱི་མཐའ་ནས་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་པ་ལྔ་ཀ་བསྡོམས་པའི་ཞེང་ཆ་ཕྲན་གཅིག་དཔངས་ཆ་ཕྲན་བཅུ་གསུམ། དེའི་སྟེང་དུ་ཕ་གུ་དཔངས་ཆ་ཕྲན་གཅིག་དང་ཞེང་ཆ་ཕྲན་ཕྱེད་གཉིས་ཡོད་པའི་ཕྱེད་ཕྱིར་འཕགས་པ། དེའི་ཕྱི་ངོས་སུ་
རིན་པོ་ཆེ་དབྱིབས་དང་ཁ་དོག་སྣ་ཚོགས་པས་སྤྲས་པ། དེའི་སྟེང་དུ་གསེར་གྱི་སྐ་རགས་སྣམ་བུ་ལེབ་མོར་བརྐྱང་པ་ལྟ་བུ་བཞི་སོ་སོའི་འོག་གི་བར་བར་དུ་ཀ་ཆུང་བྲེ་ཕུལ་དང་བཅས་པ་བཙུགས་པའི་བཞི་ཀ་བསྡོམས་པའི་དཔངས་ཆ་ཕྲན་གཉིས་དང་ཞེང་ཆ་ཕྲན་གཅིག་པས་ཁོར་ཡུག་ཏུ་བསྐོར། དེའི་ཕྱི་ངོས་སུ་དྲ་བ་དང་དྲ་ཕྱེད་རྔ་ཡབ་དང་བཅས་
པ༑ དེའི་སྟེང་ངོས་སུ་གཞལ་ཡས་ཁང་གི་ཐོག་གི་ཕྱི་སྣེ་བྱ་འདབ་འོག་གི་འདོད་སྣམ་དང་མཉམ་པར་ཆ་ཕྲན་གཉིས་ཕྱིར་འཕགས་པའི་ཕྱི་ངོས་སུ་རིན་པོ་ཆེའི་ཤར་བུ་ཐུར་དུ་ཕྱང་བ། དེའི་ཐད་ཀྱི་སྟེང་ཕྱོགས་སུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་གྱར་
གམ་ཕྱེད་པ་དེའི་སྟེང་དུ་རྒྱལ་མཚན་དང་བ་དན་སོགས་ཀྱིས་མཛེས་པར་བྱས་པ་ཡིན་པའི་ཕྱིར། དཔངས་ཚད་ཀྱང་ཡོད་དེ་གཞལ་ཡས་ཁང་གི་ནང་གི་དཔངས་སུ་ཆ་ཕྲན་བཅུ་དྲུག་ཡོད་པའི་ཕྱིར་རོ། །སྒོ་དང་སྒོ་འཁྱུད་སོགས་ཀྱི་ཁྱད་པར་ཡོད་དེ་རྩ་ཐིག་དང་ཚངས་ཐིག་འཕྲད་མཚམས་ནས་བརྒྱས་ཆ་ཕྱིའི་སྒོ་།དེ་ནས་
ཆ་ཕྲན་བཞི་ཕྱིར་སོང་བས་སྒོ་འཁྱུད། དེ་ནས་ཆ་ཕྲན་གཉིས་རེ་གཡས་གཡོན་དུ་སོང་བས་སྒོ་འགྲམ། དེ་ནས་ཆ་ཕྲན་གཉིས་རེ་ཐད་ཀར་སོང་བས་སྒོ་ལོགས་སུ་འགྱུར་བའི་ཕྱིར་རོ་།འགྲམ་ལོགས་གཉིས་སྒོ་དང་མི་མཉམ་པའི་ཕྱོགས་འདི་ལ་སྒོ་ལོགས་ཀྱི་གདོང་དང་སྣ་ཚོགས་རྡོ་རྗེའི་ལྟེ་བའི་ཟད་མཚམས་
ཀྱི་བར་ལ་ཆ་ཕྲན་གཅིག་ཡོད་པར་བཤད་ཀྱང། འགྲམ་ལོགས་སྒོ་དང་མཉམ་པ་ལ་ནི་སྔ་མ་དང་མི་འདྲ་སྟེ། དེ་ལ་ནི་རྡོ་རྗེའི་ལྟེ་བའི་ཟད་མཚམས་དང་ཚིག་གདོང་གཉིས་ཁ་ད་ཆད་དུ་ཡོད་པའི་ཕྱིར་རོ། །ནང་གི་འཁོར་ལོ་ཐོག་དང་བཅས་པ་ཇི་ལྟར་བྱ་བའི་ཚུལ་ཡོད་དེ། སྐུ་འཁོར་གྱི་རྩིབས་རྣམས་

[018A]༄༅། །ཀྱི་བར་སྟོང་ནི་དམ་ཚིག་གི་འཁོར་ལོའི་ལྟེ་བ་ཡིན་པས་ཕྱོགས་མདོག་དང། དེ་བཞིན་དུ་གསུང་དང་ཐུགས་ཀྱི་འཁོར་ལོའི་རྩིབས་རྣམས་ཀྱི་བར་གྱི་གཞི་ནི་རང་རང་གི་འོག་མའི་ལྟེ་བའི་མདོག་ཡིན་ཞིང། བདེ་ཆེན་གྱི་འཁོར་ལོ་ཡང་ཐུགས་ཀྱི་འཁོར་ལོའི་ལྟེ་བ་
ན་ཡོད་པས་སྔ་མ་དང་མཚུངས་པའི་ཕྱིར། དམ་ཚིག་གི་འཁོར་ལོ་ནི་འོག་གཞི་དང་མཉམ་ཞིང་སྐུ་འཁོར་ནས་རིམ་གྱིས་མཐོ་བ་ཡིན་ཏེ། འཁོར་ལོ་བཞི་ནི་རིམ་པ་བཞིན་ཆ་ཕྲན་གཉིས་དང་གཅིག་དང། ཕྱེད་དང། ཆ་ཕྲན་གཅིག་གི་བཞི་ཆས་ཕྱི་མ་ཕྱི་མ་མཐོ་བའི་ཕྱིར། འཁོར་
ལོའི་ཞེང་ཚད་ཀྱི་ཁྱད་པར་ཡོད་དེ། བདེ་ཆེན་གྱི་འཁོར་ལོའི་ལྟེ་བ་ལ་སྒོ་ཚད་གཅིག་དང། འདབ་མ་དང་འཁོར་ལོའི་རྩིབས་རྣམས་ལ་ཆ་ཕྲན་གསུམ་གསུམ། མུ་ཁྱུད་རྣམས་ལ་ཆ་ཕྲན་ཕྱེ་རེ་ཡིན་པའི་ཕྱིར། ལྷའི་དབང་དུ་བྱས་ན་མཐོ་དམན་དུ་འགྱུར་ཚུལ་ཡོད་དེ། ལྷ་ཐམས་ཅད་ཀྱི་སྐུའི་
དཔངས་ལ་སྒོ་ཚད་རེ་རེ་ཡིན་ཡང་འཁོར་ལོའི་དཔངས་ཀྱིས་དཾ་ཚིག་སྐུ་གསུང་ཐུགས་བདེ་ཆེན་གྱི་འཁོར་ལོའི་ལྷ་རྣམས་རིམ་པ་བཞིན་གཙོ་བོའི་ཞབས་དང། ལྟེ་བ་དང། ཐུགས་ཀ་དང། མགྲིན་པ་དང། མཛོད་སྤུའི་ཐད་ཀར་སླེབ་ཙམ་གྱི་ཚུལ་དུ་ཡོད་པའི་ཕྱིར་རོ། །དེ་ལྟར་
ན་སྐུ་འཁོར་གྱི་ལྷའི་ཞབས་བཙུགས་ས་ནས་ཆ་ཕྲན་གཅིག་གིས་མཐོ་བའི་ས་ནས་གསུང་འཁོར་གྱི་ལྷ་རྣམས་ཀྱི་ཞབས་བཞག་པ་ཡིན་ཏེ། རིགས་པ་སྔ་མ་དེ་ཉིད་ཀྱིས་འགྲུབ་པའི་ཕྱིར་རོ། །འོ་ན། འཁོར་རྣམས་ལ་དེ་ལྟར་མཐོ་ཁྱད་བྱུང་བ་དེ་ནི་འཁོར་ལོ་རྣམས་གནས་
པའི་གཞི་དང་བཅས་པ་ཡིན་ནམ། འཁོར་ལོ་གཅིག་པུ་ཡིན་ཞེ་ན་མཁས་པ་ཕལ་ཆེར་ཁྱད་པར་མི་འབྱེད་པར་འཁོར་ལོ་ཉིད་ཡིན་པ་ལ་བྱེད་ཀྱང་ཁྱད་པར་འབྱེད་དགོས་ཏེ། རྗེའི་འདོད་འཇོ་ལས། དེ་ལྟར་འོག་མ་འོག་མ་ལས་གོ་རིམ་གོང་མ་ཡར་འཕགས་པའང་འཁོར་

[018B] འཁོར་ལོའི་རྩིབས་རྣམས་དང་མུ་ཁྱུད་རྣམས་ནི་ཚད་དེ་ལས་མཐོ་བ་མིན་པས་ངོ་མཐོང་ཙམ་དུ་བྱའོ། །ཞེས་གསལ་བར་བཤད་པའི་ཕྱིར་རོ། །ཐོག་གི་རིམ་པ་ཇི་ལྟར་བྱ་བའི་ཚུལ་ཡོད་དེ། དམ་ཚིག་གི་འཁོར་ལོའི་ཟུར་
གྱི་ཐོག་ནི་གདུང་གྲུ་ཆོད་དུ་བཏང་བའི་ཚུལ་གྱིས་འབུབས་བ་ཡིན་ལ། སྐུ་འཁོར་གྱི་རྩིབས་དང་ལྟེ་བའི་ཟད་མཚམས་ནས་ཀ་བ་དཔངས་ཆ་ཕྲན་བཅུ་གསུམ་བྲེ་ཕུལ་དང་བཅས་པ་དང། ཞེང་ཆ་ཕྲན་གཅིག་པ་ཕྱོགས་རེ་རེར་གཉིས་གཉིས་ཏེ་བརྒྱད་བཙུགས་པའི་སྟེང་དུ་
གདུང་ཟླུམ་འཁོར་མར་བཏང་བ་ལ་ལྕམ་སྣེ་ནང་མ་དང། ཕྱི་མ་དམ་ཚིག་གི་འཁོར་ལོའི་ཐོག་ཅུང་ཟད་ཡོད་པའི་ཁ་གདངས་ལ་ཀ་ཆུང་བྲེ་ཕུལ་དང་བཅས་པ་བཙུགས་པའི་སྟེང་དུ་གཏུང་ཟླུམ་འཁོར་མར་བྱས་པ་ལ་བཀལ་ནས་འབུབས་བ་ཡིན་པའི་ཕྱིར། དེ་བཞིན་དུ་གསུང་དང་ཐུགས་ཀྱི་འཁོར་
ལོ་གཉིས་ལའང་སྦྱར་བར་བྱ་སྟེ། ཀ་བ་སྔར་ལྟར་བཙུགས་པའི་སྟེང་དུ་གདུང་བཏང་བ་ལ་ལྕམ་སྣེ་ནང་མ་དང། ཕྱི་མ་རང་རང་གི་འོག་ཐོག་གི་མཐའི་སྟེང་དུ་ཀ་ཆུང་སོགས་བྱས་པ་ལ་བཀལ་བའི་ཚུལ་གྱིས་འབུབས་པ་དང། བདེ་ཆེན་གྱི་འཁོར་ལོའི་ཕྱོགས་མཚམས་ཀྱི་པདྨའི་
འདབ་མའི་བར་མཚམས་ཀྱི་ཐད་ཕྱིའི་མུ་ཁྱུད་ཀྱི་ཕྱོགས་རེ་རེར་ཀ་བ་གཉིས་གཉིས་ཏེ་བརྒྱད་ཀྱི་སྟེང་དུ་གདུང་འཁོར་བཏང་པ་ལ་ཕྱོགས་བཞིར་གདུང་བཞི་མིག་མངས་རིས་སུ་བྲེས་ཤིང་ཐོག་བྱ་ལ་དབུས་ཀྱི་རེ་མིག་གི་སྟེང་དུ་རྡོ་རྗེ་ནོར་བུའི་ཏོག་གིས་སྤྲས་པའི་རྒྱ་ཕིག་གུར་རས་
མཆོད་རྟེན་ལྟར་བྱ་བ་ཡིན་པའི་ཕྱིར་རོ། །ཀ་བ་རྣམས་བསྡོམས་པའི་གྲངས་ཀྱང་ཡོད་དེ། རྟ་བབས་ཀྱི་ཀ་བ་བཅུ་དྲུག་སྒོ་ལོགས་ཀྱི་ཀ་བ་བརྒྱད། འཁོར་ལོ་བཞིའི་ཀ་བ་སོ་གཉིས་ཏེ་ང་དྲུག་ཡོད་པའི་ཕྱིར་རོ། །རྟ་བབས་གང་ན་གནས་པ་དང་སྣམ་བུའི་གྲངས་ཀྱང་ཡོད་དེ། སྒོ་བཞི་སོ་སོའི་མདུན་དུ་སྟེགས་

[019A]༄༅། །བུ་གྲུ་བཞི་པའི་སྟེང་དུ་ཞེས་སོགས་སྒྲུབ་ཐབས་ནས་འབྱུང་བ་ལྟར་ཡོད་པའི་ཕྱིར། སྣམ་བུ་རྣམས་ཀྱི་ཚད་དབྱིབས་དང་ལྷག་མ་གཞན་རྣམས་འདིར་རེ་ཞིག་མི་འཆད་དེ། མང་དུ་དོགས་པས་གཞན་དུ་ཤེས་པར་བྱ་དགོས་པའི་ཕྱིར་རོ། །དེ་ལྟ་བུའི་གཞལ་
ཡས་ཁང་བསྒོམ་པ་ལ་དགོས་པ་ཡོད་དེ། སྦྱང་གཞི་རང་ཉིད་ལ་འབྱུང་འགྱུར་གྱི་མ་དག་པའི་སྣོད་ཀྱི་འཇིག་རྟེན་ལ་ལོངས་སྤྱོད་དགོས་པའི་ལས་ཀྱི་ནུས་པ་སྦྱོང། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པའི་རྟེན་ཞལ་ཡས་ཁང་དངོས་གནས་ལ་འགྲུབ་
པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་དང་རྣམ་པ་འཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་དེ་འདྲ་བ་མྱུར་དུ་འགྲུབ་པའི་ནུས་པ་ཁྱད་པར་ཅན་
འཇོག་པའི་ཕྱིར་རོ། །   ༈   གཉིས་པ་ལ་གཉིས། གཙོ་བོ་ཡབ་ཡུམ་གསལ་གདབ་པ་དང། འཁོར་རྣམས་གསལ་གདབ་པའོ། །དང་པོ་ནི། དབུས་ཀྱི་པདྨའི་ལྟེ་བར་ཞེས་སོགས་འབྱུང་བ་ལྟར་ཡིན་ལ། འདི་ལ་གཉིས། བཤད་ཚུལ་སྤྱིར་བསྟན་པ་དང། བྱེ་བྲག་ཏུ་བཤད་
པའོ། །དང་པོ་ནི། བཤད་རྒྱུད་མངོན་བརྗོད་སོགས་ནས་བདེ་མཆོག་ལ་ཞལ་ཕྱག་ཕྱག་མཚན་སོགས་མི་འདྲ་བ་དུ་མ་ཞིག་བཤད་པ་ཡོད་དེ། ཞལ་བཞི་ཕྱག་བཅུ་གཉིས་པ་འདི་ལྟ་བུ་དང། ཞལ་གསུམ་ཕྱག་དྲུག་པ། ཞལ་དྲུག་ཕྱག་བཅུ་གཉིས་པ། ཞལ་བརྒྱད་ཕྱག་
བཅུ་དྲུག་པ། ཞལ་བཅུ་གཉིས་ཕྱག་ཉེར་བཞི་པ་དང། དེ་ལས་ཀྱང་ཆེས་མང་བ་སོགས་བཤད་པའི་ཕྱིར། འོན་ཀྱང་དེ་ཐམས་ཅད་ངོ་བོའམ་རྒྱུད་ཐ་དད་པ་ནི་མ་ཡིན་ཏེ། ཆེད་དུ་བྱ་བའི་གདུལ་བྱའི་དབང་གིས་སྐུའི་རྣམ་པ་མི་འདྲ་བར་བསྟན་པ་ཙམ་ཡིན་པའི་ཕྱིར་རོ། །གཉིས་

[019B] རྩ་བརྒྱུད་ཀྱི་དགོངས་པ་འགྲེལ་བའི་བཤད་རྒྱུད་མངོན་བརྗོད་ཀུན་སྤྱོད་སོགས་ནས་གསུངས་པ་ལྟར། ལཱུ་དྲིལ་ནག་གསུམ་རྗེས་འབྲང་དང་བཅས་པའི་གྲུབ་ཆེན་གྱིས་ཀྱང་དེ་ལྟར་དུ་བཞེད་པའི་ཕྱིར་རོ། །ཡབ་ཡུམ་གཉིས་ཀྱི་སྐུ་
མདོག་ཕྱག་མཚན་སོགས་སྒྲུབ་ཐབས་ལས་གསལ་བ་ལྟར་ཡིན་ལ། དེ་དག་གིས་མཚོན་ཚུལ་གྱི་ཁྱད་པར་ཡོད་དེ། དེ་ཡང་ཕྱག་དང་པོ་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་པས་ནི་ཤེས་རབ་སྟོང་པ་ཉིད་ཀྱིས་ཐབས་བདེ་བ་ཆེན་པོ་ལ་འཁྱུད་པ་མཚོན་ཞིང་
རྡོ་རྗེས་བདེ་བ་ཆེན་པོ་དང། རྭ་ལྔས་ནི་ཡེ་ཤེས་ལྔ་མཚོན་ལ། དྲིལ་བུས་སྟོང་ཕྱོགས་ཀྱི་ཤེས་རབ་མཚོན། དེ་གཉིས་བཟུང་ནས་ཡབ་ཡུམ་མཉམ་པར་སྦྱོར་བས་ནི་བདེ་སྟོང་དབྱེར་མེད་དུ་སྦྱོར་བ་དེ་མཚོན། ཟླ་བ་དབུའི་གཡོན་དུ་ཅུང་ཟད་ཡོ་བས་ནི་སྤྱི་བོ་ནས་བྱང་སེམས་
འབབ་པ་དེ་མཚོན། མི་རུས་ཀྱི་ཐལ་བས་ལུས་ལ་བྱུགས་པས་ནི་བྱང་སེམས་ཀྱིས་ལུས་ཀྱི་གནས་རྣམས་ཁྱབ་པ་དེ་མཚོན། ཁཊཱཾ་ཀས་ནི་སེམས་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེ་མཚོན་ཞལ་བཞིས་ནི་སྟོང་པ་ཉིད་དང་མཚན་མ་མེད་པ་དང་སྨོན་པ་
མེད་པ་དང་མངོན་པར་འདུ་བྱ་བ་མེད་པའི་རྣམ་ཐར་སྒོ་བཞི་མཚོན། དེ་བཞིན་དུ་གླང་པོ་ཆེའི་པགས་པ་བཤུས་ཏེ་གྱོན་པས་ནི་གཏི་མུག་སྤངས་པ་དང། ཌཱ་མ་རུས་ནི་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ་པ་དང་དགྲ་སྟས་ནི་སྒོ་གསུམ་གྱི་སྐྱོན་གཅོད་
པ་དང། གྲི་གུག་གིས་ནི་མཐར་འཛིན་གཅོད་པ་དང། མདུང་རྩེས་ནི་ཁམས་གསུམ་གྱི་ཉོན་མོངས་པ་རྣམས་འབིགས་པ་དང། ཐོད་པས་ནི་བདེ་བ་ཆེན་པོ་དང། ཞགས་པས་ནི་བདེ་བ་ཆེན་པོས་རང་རྒྱུད་འཆིང་བ་དང། ཚངས་པའི་མགོས་མྱ་ངན་ལས་འདས་པའི་

[020A]༄༅། །གོ་འཕང་མངོན་དུ་བྱས་པ་དང། རྡོ་རྗེ་རྩེ་ལྔ་པས་ནི་ཡེ་ཤེས་ལྔ་དང། མགོ་རློན་ལྔ་བཅུས་ནི་བདེ་ཆེན་གྱི་ཡེ་ཤེས་ཐབས་ཤེས་ཀྱི་བདག་ཉིད་ཙམ་དུ་སྦྱོར་བ་དང། སྤྱན་གསུམ་གྱིས་ནི་དུས་གསུམ་གྱི་ཆོས་ཐམས་ཅད་གཟིགས་པ་དང། སྟག་
ལྤགས་ཀྱིས་འདོད་ཆགས་དང་བྲལ་བ་དང། ཞལ་འགྱུར་བས་ལོག་ལྟ་སྦྱངས་པ་དང། མཆེ་བ་བཞི་གཙིགས་པས་བདུད་བཞི་འཇོམས་པ་དང། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་སྤངས་པ་དང། ཐོད་བསྐམ་ཀྱིས་འོད་གསལ་ལས་གཟུགས་
སྐུར་བཞེངས་པ་དང། སྤྱི་བོའི་སྣ་ཚོགས་རྡོ་རྗེས་ནི་འཕྲིན་ལས་བཞིས་སེམས་ཅན་གྱི་དོན་མཛད་པ་དང། མགུལ་རྒྱན་གདུ་བུ་རྣ་རྒྱན་ནོར་བུ་ཐལ་ཆེན་མཆོད་ཕྱིར་ཐོགས་ཏེ། ཕྱག་རྒྱ་དྲུག་གིས་ནི་ཕྱིན་དྲུག་དང། ཉམས་དགུས་ནི་བདེ་བ་ཆེན་པོའི་ཡེ་ཤེས་ཀྱི་
ངོ་བོར་གྱུར་པའི་ཞི་ལྷག་གཉིས་དག་པ་དང། རལ་པ་གྱེན་དུ་བརྫེས་པས་ནི་ཡོན་ཏན་གོང་དུ་འཕེལ་བ་དང། དྲག་པོ་ཡུམ་བཅས་མནན་པས་ནི་རྟག་ཆད་གཉིས་མནན་པ་དང། ཚུལ་དེ་ལས་མི་འདའ་བས་ནི་འགྲོ་བ་ཀུན་ཟིལ་གྱིས་མནན་པ་དེ་མཚོན་པའི་ཕྱིར་རོ་།དེ་
ལྟར་གཙོ་བོ་ཡབ་ཡུམ་གསལ་བཏབ་སྟེ་གསང་གནས་བྱིན་གྱིས་བརླབས་ནས་གནས་བཞི་བྱིན་གྱིས་བརླབ་པའི་ཚུལ་ཡོད་དེ། ཡབ་ཡུམ་གཉིས་ཀྱི་ལྟེ་བ་ལ་སོགས་པའི་གནས་བཞིར་ཟླ་ཉིའི་དཀྱིལ་འཁོར་མེ་ལོང་གྱེན་ནུ་བསླང་བ་ལྟ་བུ་རེ་རེ་བཀོད་ནས་དེ་ལོངས་
སུ་ཉི་གདན་ལ་ཡབ་ཀྱི་སྔགས་དང། ཟླ་གདན་ལ་ཡུམ་གྱི་སྔགས་རྣམས་འགོད་བར་བཤད་པ་ལྟར་བྱས་ནས་བྱིན་གྱིས་བརླབ་པ་ཡིན་པའི་ཕྱིར། དེ་ནས་དགའ་བཞི་མོས་པ་ཡིད་བྱེད་ཚུན་ཆད་ཀྱིས་དྲངས་པ་ལ་དགེས་པ་ཡོད་དེ། རིམ་པ་དང་པོའི་སྐབས་སུ་དགའ་བཞེ་དངོས་

[020B] རྟེན་བརྟེན་པ་རྣམས་བདེ་སྟོང་གི་རྣམ་རོལ་ཏུ་འཆར་བ་དང། རྫེགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་སྐྱེ་བའི་རྒྱུད་སྨིན་བྱེད་དུ་འགྱུར་བ་དང། རྩ་རླུང་ཐིག་ལེ་རྣམས་བྱིན་གྱིས་བརླབ་པ་དང། ཕོ་ཉ་ཁྱད་པར་ཅན་དང་འདུ་བ་
རྙེད་པའི་ཆེད་ཡིན་པའི་ཕྱིར་རོ། །གཉིས་པ་འཁོར་གྱི་ལྷ་གསལ་གདབ་པ་ལ། ཐོག་མར་བདེ་ཆེན་གྱི་འཁོར་ལོར་ལྷ་མོ་བཞི་ཐོད་པ་དང་བཅས་པ་འགོད་པ་ཡིན་ཏེ། ཕྱོགས་བཞིར་སྤྱན་སོགས་ལྷ་མོ་བཞིའི་ངོ་བོར་གྱུར་པའི་མཁའ་འགྲོ་མ་སོགས་བཞི་དང་མཚམས་བཞིར་བདུད་
རྩི་ལྔས་གང་བའི་ཐོད་པ་བཞི་དགོད་པ་ཡིན་པའི་ཕྱིར་སྤྱན་སོགས་སྐུའི་རྣམ་པ་དེ་ལྟར་བསྟན་པའི་རྒྱུ་མཚན་ཡོད་དེ་སྔོན་དྲག་པོའི་ཆུང་མ་བཞི་འདུལ་བའི་ཚེ་ཚུལ་དེ་ལྟར་བསྟན་ཅིང་དེའི་རྣམ་པས་སྒྲུབ་པ་པེ་ལ་དངོས་གྲུབ་སྟེར་བའི་ཆེད་ཡིན་པའི་ཕྱིར། དེ་ནས་འཁོར་ལོ་གསུམ་
གྱི་ལྷ་རྣམས་བསྐྱེད་ཚུལ་ཡོད་དེ། ཐུགས་ཀྱི་འཁོར་ལོའི་ཤར་རྩིབས་པུལ་ལི་ར་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ་གཉིས་འགོད་པ་ནས། དབང་ལྡན་གྱི་རྩིབས་མཱ་ལ་ཝར་རྡོ་རྗེ་སྐུ་དང་ཤིང་གྲིབ་མ་ཡབ་ཡུམ་འགོད་པ་དང། གསུང་གི་འཁོར་ལོའི་ཤར་རྩིབས་ཀམ་རཱུ་བར་མྱུ་
གུ་ཅན་དང་ས་སྲུང་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་མིག་མི་བཟང་དང་བྱ་གདོང་མ་ལ་ཡབ་ཡུམ་འགོད་པ་དང། སྐུའི་འཁོར་ལོའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་རྡོ་རྗེ་མེ་མས་
དཔའ་དང་བརྩོན་འགྲུས་ཆེན་མོ་ཡབ་ཡུམ་འགོད་པ་ཡིན་པའི་ཕྱིར་དེ་ནས་དམ་ཚིག་གི་འཁོར་ལོར་ལྷ་མོ་བརྒྱད་འགོད་པའི་ཚུལ་ཡོད་དེ། ཤར་ལ་སོགས་པའི་སྒོ་བཞིར་ཁྭ་གདོང་མ་སོགས་བཞི་དང་མེ་ལ་སོགས་པའི་མཚམས་བཞིར་གཤིན་རྗེ་བརྟན་མ་སོགས་བཞི་

[021A]༄༅། །སྒྲུབ་ཐབས་ནས་འབྱུང་བ་བཞིན་འགོད་པ་ཡིན་པའི་ཕྱིར། འོ་ན་སྒོ་མཚམས་མ་བརྒྱད་ལ་ཡབ་མེད་པ་ཅི་ཡིན་ཞེ་ན་དངོས་སུ་མེད་ཀྱང་དོན་གྱིས་ཡོད་པ་ཡིན་ཏེ། སྒོ་མ་བཞིས་ཡབ་རྣམས་གདོང་བརྙན་གྱི་ཚུལ་དུ་སྦས། མཚམས་མ་བཞིས་ཡབ་རྣམས་
ཕྱེད་གཟུགས་ཀྱི་ཚུལ་དུ་སྦས་པའི་ཕྱིར་རོ། །སྐུ་གསུང་ཐུགས་ཀྱི་འཁོར་ལོ་གསུམ་ལ་གནས་གསུམ་གྱི་མིང་གིས་འདོགས་པའི་རྒྱུ་མཚན་ཡོད་དེ། སྔོན་ཁཎྜ་ཀ་པཱ་ལ་ལ་སོགས་པའི་མིང་ཅན་གྱི་ལྷ་བཞི་དང་དྲི་ཟ་བཞི་ནམ་མཁའ་ནས་འོངས་ཏེ། པཱུལླི་ར་མ་ལ་སོགས་པའི་
ཡུལ་བརྒྱད་བཟུང་བ་དང། མྱུ་གུ་ཅན་ལ་སོགས་པའི་མིང་ཅན་གྱི་གནོད་སྦྱིན་བཞི་དང་སྲིན་པོ་བཞི་ས་སྟེང་ནས་འོངས་སྟེཀཱ་མ་རཱུ་པ་ལ་སོགས་པའི་ཡུལ་བརྒྱད་བཟུང་བ་དང། སྟོབས་པོ་ཆེ་ལ་སོགས་པའི་མིང་ཅན་གྱི་ཀླུ་བཞི་དང་ལྷ་མ་ཡིན་བཞི་ས་འོག་ནས་འོངས་ཏེ་
པྲེ་ཏ་པཱུ་རི་ལ་སོགས་པའི་ཡུལ་བརྒྱད་བཟུང་ནས་སྤྱོད་པའི་ཚེ་དེ་རྣམས་རིམ་པ་བཞིན་འཁོར་ལོ་གསུམ་གྱི་ལྷ་ཡབ་ཡུམ་རྣམས་ཀྱིས་བཏུལ་ནས་མིང་ཆ་ལུགས་འདྲ་བར་མཛད་བས་འདུལ་བྱེད་ཀྱི་ལྷ་ལ་གདུལ་བྱའི་མིང་དུ་བཏགས་པ་ཡིན་པའི་ཕྱིར། དམ་ཚིག་
གི་འཁོར་ལོའི་ལྷ་ལ་མིང་དེ་ལྟར་འདོགས་པའི་རྒྱུ་མཚན་ཡོད་དེ་དེ་དག་གི་མིང་ཅན་གྱི་མིའམ་ཅི་བཞི་དང་ཕྲ་མེན་མ་བཞིས་དུར་ཁྲོད་བརྒྱད་དམ། འཐུང་གཅོད་སོགས་བཟུང་ནས་གནས་པའི་ཚེ་སྒོ་མཚམས་མ་བརྒྱད་ཀྱི་བཏུལ་ཏེ་རྒྱན་མིང་ཆ་ལུགས་དེ་རྣམས་
དང་འདྲ་བར་མཛད་པས་དེ་ལྟར་དུ་བཏགས་པའི་ཕྱིར་རོ། །གདུལ་བྱ་དེ་རྣམས་སྔོན་ག་གི་འཁོར་ཡིན་པ་ཡོད་དེ། དྲག་པོ་དབང་ཕྱུག་ཆུང་མ་དང་བཅས་པའི་འཁོར་ཡིན་པའི་ཕྱིར། དེ་རྣམས་ཇི་ལྟར་བཏུལ་བའི་ཚུལ་ཡོད་དེ། སྔོན་སྟོན་པ་རྡོ་རྗེ་འཆང་ཉིད་བཅོམ་

[021B]ཆུང་མ་དང་བཅས་པ་ཞབས་འོག་ཏུ་མནན་ནས་བཏུལ་བའི་ཚེ། བྱང་ཆུབ་སེམས་དཔའ་ཀུན་ཏུ་བཟང་པོ་དང། འཇམ་དཔལ་དང། འཇིག་རྟེན་དབང་ཕྱུག་དང། སའི་སྙིང་པོ་དང། ཕྱག་ན་རྡོ་རྗེ་དང་བྱམས་
པ་དང། ནམ་མཁའི་སྙིང་པོ་དང། ནམ་མཁའ་མཛོད་རྣམས་དང་སྒྲིབ་སེལ་དང། སྤོས་ཀྱི་གླང་བོ་དང། བློ་གྲོས་མི་ཟད་པ་དང་ཡེ་ཤེས་ཏོག་དང། སྤོབས་པ་བརྩེགས་པ་དང། མྱ་ངན་དང་མུན་པ་ཐམས་ཅད་ངེས་པར་སེལ་བ་དང། ངན་སོང་ཀུན་འདྲེན་དང་
དྲ་བ་ཅན་གྱི་འོད་རྣམས་དང། ཟླ་བའི་འོད་དང། རིན་ཆེན་འོད་དང། ཉི་མའི་འོད་དང། རྡོ་རྗེའི་འོད་དང། ནོར་བཟང་དང་མཐུ་ཆེན་ཐོབ་དང། བློ་གྲོས་རྒྱ་མཚོ་དང། བཟང་སྐྱོང་རྣམས་ནི་རིམ་པ་བཞིན་དུ་ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་དང། རྡོ་རྗེ་ཕོ་ཉ་མོ་དང་
སྐུལ་བྱེད་མ་དང། རིན་ཆེན་སྒྲོལ་མ་དང། རྡོ་རྗེ་འོད་བྱེད་མ་དང། རོ་ལངས་མ་དང། རྡོ་རྗེ་གཞོན་ནུ་དང། ཀམྤོ་རྫི་དང་དབང་ཕྱུག་མ་རྣམས་དང། ཡེ་ཤེས་སྒྲོལ་མ་དང། རྡོ་རྗེ་འཇིགས་མ་དང། གནྡྷ་རི་དང། རྒྱལ་བ་ཅན་དང། ཟུགས་རྡོ་རྗེ་མ་ལ་སོགས་པ་རྣམས་དང་
རྒྱལ་མཚན་རྩེ་མོའི་དཔུང་རྒྱན་དང། སོ་སོར་འབྲང་མ་དང་རྨ་བྱ་ཆེན་མོ་དང། རི་ཁྲོད་ལོ་མ་ཅན་དང། རྡོ་རྗེ་ལྕགས་སྒྲོགས་མ་དང། ཕྱིར་ཟློག་མ་དང། གཙུག་ཏོར་མ་དང། འཇིགས་བྱེད་མ་རྣམས་ནི་རིམ་པ་བཞིན་རབ་གཏམ་མ་ལ་སོགས་པའི་དཔའ་མོ་ཉྲེ་བཞིར་
སྤྲུལ་པ་དང། ཁྲོ་བོ་འཇིག་རྟེན་གསུམ་རྒྱལ་སོགས་སྒོ་མཚམས་མ་བརྒྱད་དུ་སྤྲུལ་ནས་གདུལ་བྱ་དེ་དག་བཏུལ་བའི་ཕྱིར་རོ། །ཕྱིའི་ཡུལ་ཉེར་བཞི་པོ་རྣམས་ནི་འཛམ་བུའི་གླིང་དུ་ཡོད་ཀྱང་འཕགས་ཡུལ་ཁོ་ནར་མ་ངེས་ཏེ། དྲག་པོ་འཛགས་བྱེད་ཡབ་ཡུམ་ཡུལ་མ་ག་དཧན་

[022A]༄༅། །གནས་ཤིང། གཞན་རྣམས་འཕགས་ཡུལ་དང་བོད་སོགས་ཀྱི་ཡུལ་གཞན་དག་ནའང་ཡོད་པར་བཤད་པའི་ཕྱིར་རོ། །འོ་ན་ཁྭ་གདོང་མ་ལ་སོགས་པའི་གདོང་བརྙན་བཞི་པོ་དེ་དབུ་རིལ་པོ་ཡིན་ནམ། མིན་ཞེན། ཕྱི་མ་ལྟར་བྱ་སྟེ། འདིའི་དོགས་གཅོད་ལ་
རྗེས་འདོད་འཇོ་ལས། བྱ་རོག་གདོང་ལ་སོགས་པ་ནི་དབུ་རིལ་པོ་མིན་གྱི། གདོང་གི་ཕྱོགས་ཙམ་ཞིག་དེ་རྣམས་ཀྱི་གདོང་ཡིན་ཏེ། དེ་ལྟ་མ་ཡིན་ན་རྣ་རྒྱན་སོགས་གདགས་སུ་མི་རུང་ངོ་ཞེས་བོད་ཀྱི་བླ་མ་དག་གསུང་ངོ། །ཞེས་སྔ་མའི་བཤད་པ་བཀོད་པ་ལྟར་བྱས་ཆོག་པའི་ཕྱིར་རོ། །
དེ་ལྟ་བུའི་དཔའ་བོ་དང་མཁའ་འགྲོ་རྣམས་ཀྱི་ངོ་བོ་གང་ཡིན་ཤེས་པར་བྱས་ནས་དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ལ་བྱིན་གྱིས་རློབ་པ་དང་དངོས་གྲུབ་སྟེར་བར་འགྱུར་བའི་ཆེད་ཡིན་པའི་ཕྱིར་རོ། །དེ་ལྟ་བུའི་ལྷ་རེ་གཉིས་པའི་སྒྲུབ་ཐབས་འདི་ནི་
བདེ་མཆོག་གི་སྒྲུབ་ཐབས་གཞན་ཐམས་ཅད་ཀྱི་ནང་ནས་གཙོ་བོ་ཡིན་ཏེ། དཀྱིལ་འཁོར་འདི་ནི་བདེ་མཆོག་གི་རྩ་བའི་དཀྱིལ་འཁོར་དུ་གསུངས་ཤིང། རིགས་དྲུག་པའི་དབང་དུ་བྱས་པར་མ་ཟད། རིགས་ཐམས་ཅད་བསྡུས་པའི་དབང་དུ་བྱས་པའི་ཕྱིར་ཏེ་
འཁོར་གྱི་ལྷ་ཐམས་ཅད་ཀྱང་དཔྲལ་པར་རྡོ་རྗེའི་འཕྲེང་བ་འཛིན་པ་ལ་མཚོན་དོན་ཁྱད་པར་ཅན་ཡོད་པའི་ཕྱིར་རོ། །གསུམ་པ་ཕྱོགས་མཐུན་གྱི་དག་པ་བརྗོད་པ་དང་ལུས་དཀྱིལ་བསྒོམ་ཚུལ་ལ་གཉིས། དག་པ་བསྒོམ་ཚུལ་དང། ལུས་དཀྱིལ་བསྒོམ་ཚུལ་
ལོ། །དང་པོ་ལ་སྤྱིར་དག་པ་བསྒོམ་པ་ནི་སྐབས་འདི་ཁོ་ནར་མ་ངེས་ཏེ། བཟླས་པའི་མཇུག་ཏུ་བསྒོམ་པ་དང། ལུས་དཀྱིལ་གྱི་དེ་མ་ཐག་བསྒོམ་པ་དང། མཆོད་བསྟོད་ཀྱི་མཇུག་ཏུའང་བསྒོམ་པར་བཤད་པ་ལྟར་ཡིན་པའི་ཕྱིར་རོ། །བྱང་ཕྱོགས་སོ་བདུན་པོ་

[022B]བའི་དང་པོ་ཡོད་དེ། སྤྱི་འགྲོ་ལྟར་དྲན་པ་ཉེར་གཞག་བཞི་ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་དང་
བཅས་པ་རྣམས་ཡིན་པའི་ཕྱིར། གཉིས་པ་ཡོད་དེ། བྱང་ཕྱོགས་སོ་བདུན་གྱི་བྱེད་ལས་དང་ལྡན་པའི་བདེ་ཆེན་གྱི་ཡེ་ཤེས་ལ་ལྡོག་པའི་སྒོ་ནས་སྔར་ལྟར་འབྱེད་པ་ཡིན་པའི་ཕྱིར། སྒྲུབ་པ་པོ་དབང་པོ་རྣོ་ཏུལ་གྱི་སྒོ་ནས་བསྒོམ་ཚུལ་ཡོད་དེ། དབང་པོ་རྟུལ་པོས་སོ་བདུན་ལྷར་ཤར་བ་ཙམ་བསྒོམ་པ་དང། རྣོན་པོས་ནི་སོ་བདུན་པོ་རང་བཞིན་མེད་པར་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་རེ་གཉིས་སུ་ཤར་བའི་ཚུལ་གྱིས་སྒོམ་པ་ཡིན་པའི་ཕྱིར། གལ་ཏེ་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ཡོད་ཅིང། ལྷ་ལ་
རེ་གཉིས་ཡོད་པས་གྲངས་མི་མཐུན་ནོ་སྙམ་ན། དེའི་སྐྱོན་མེད་དེ་དཔའ་བོ་དང་དཔའ་མོ་ཉེར་བཞི་ཡབ་ཡུམ་ཟུང་རེ་གྲངས་གཅིག་ཏུ་བྱས་པ་ཡིན་པའི་ཕྱིར། དག་པ་དཔའ་མོ་ཉེར་བཞི་དང་སྦྱར་ནས་དཔའ་བོ་ཉེར་བཞི་དང་དངོས་སུ་མ་སྦྱར་ཡང་ཉེས་པ་མེད་དེ་ཡུམ་གྱི་
དག་པས་ཡབ་རྣམས་ཀྱང་དོན་གྱིས་གོ་བར་བྱ་བ་ཡིན་པའི་ཕྱིར་རོ། །སོ་སོར་སྦྱོར་ཚུལ་ཡོད་དེ། སྒྲུབ་ཐབས་ལས་གསལ་བ་ལྟར་ཡིན་པའི་ཕྱིར་རོ། །དག་པ་འདི་ལྟར་དྲན་པ་ནི་རྒྱས་པའི་དབང་དུ་བྱས་པ་ཡིན་གྱི་བསྡུས་ནས་དྲན་པར་བྱས་ཀྱང་རུང་སྟེ། འདོད་
འཇོ་ལས། ལྷ་རྣམས་རེ་རེ་ནས་སམ། སྤྱིར་བསྡུས་ནས་བལྟ་བར་བྱ་སྟེ། ཆོས་སོ་བདུན་གྱི་ངོ་བོར་ལྟ་བའི་གཙོ་བོའི་དོན་དེ་ཡིན་པའི་ཕྱིར་དང། ཞེས་གསུངས་པའི་ཕྱིར་རོ། །དེ་ལྟར་བསྒོམ་པར་བསྟན་པ་ལ་དགོས་པ་ཡོད་དེ། ལམ་འདིའི་གདུལ་བྱས་ཕར་ཕྱིན་

[023A]༄༅། །ཐེག་པའི་ལམ་རྣམས་ཤེས་དགོས་པར་བསྟན་པ་དང། ཐེག་པ་གསུམ་གྱི་ལམ་གྱི་གནད་ཐམས་ཅད་བྱེད་ལས་ཀྱི་སྒོ་ནས་ལམ་འདིར་འདུས་པར་ཤེས་པ་དང། རིམ་པ་དང་པོའི་སྐབས་སུ་གཟུགས་ཅན་གྱི་ལྷ་སྣང་བ་ཙམ་ལ་ཞེན་པ་སྤངས་ནས་
བདེ་ཆེན་གྱི་ཡེ་ཤེས་ཀྱི་གཟུང་རྣམ་ལྷའི་རྣམ་པར་ཤར་བ་ཤེས་པ་དང། རྫོགས་རིམ་དང་འབྲས་བུའི་སྐབས་སུ་བྱང་ཕྱོགས་སོ་བདུན་རང་བཞིན་མེད་པར་མངོན་སུམ་དུ་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་གཉིས་ཀྱི་སྐུར་བཞེངས་པའི་དགེ་རྩ་སྨིན་བྱེད་
དུ་འགྱུར་བར་ཤེས་པའི་ཆེད་ཡིན་པའི་ཕྱིར་རོ། །གཉིས་པ་ལ་གཉིས། ལུས་དཀྱིལ་སྤྱིའི་རྣམ་གཞག་མདོར་བསྟན་པ་དང། བསྒོམ་ཚུལ་དངོས་སོ། །དང་པོ་ནི། སྤྱིར་ལུས་དཀྱིལ་བསྒོམ་ཚུལ་ལ་གོ་རིམ་མི་འདྲ་བ་ཡོད་དེ། མངོན་བརྗོད་ལས་གསུངས་པའི་རྗེས་
སུ་འབྲང་ནས་ལུས་དཀྱིལ་སྔོན་ལ་བསྒོམས་ནས་ཕྱི་དཀྱིལ་རྗེས་སུ་སྒོམ་པ་དང། ལུས་དཀྱིལ་དང་ཕྱི་དཀྱིལ་དུས་མཉམ་དུ་སྒོམ་པ་དང། ཕྱི་དཀྱིལ་གྱི་རྗེས་སུ་ལུས་དཀྱིལ་སྒོམ་པར་བྱེད་པའི་ཚུལ་གསུམ་ལས་འདིར་ཕྱི་མ་ལྟར་བྱ་བ་ཡིན་པའི་ཕྱིར། དེར་མ་
ཟད་ཕྱི་དཀྱིལ་ལོགས་སུ་མི་སྒོམ་པར་ལུས་དཀྱིལ་ཙམ་བསྒོམ་པའི་ཚུལ་ཡོད་དེ། དྲིལ་བུ་པས་དེ་ལྟར་དུ་བཤད་པའི་ཕྱིར་རོ། །གཉིས་པ་ལ་གཉིས། ལུས་རྟེན་གྱི་དཀྱིལ་འཁོར་དུ་བསྒོམ་པ་དང། བརྟེན་པའི་དཀྱིལ་འཁོར་དུ་བསྒོམ་པའི་ཚུལ་ལོ། །དང་པོ་ལ་
རྗེ་ས་སྐྱ་པ་དག་ན་རེ། སྒྲུབ་པ་པོའི་ལུས་འདི་ལ་བདེ་མཆོག་གི་རྟེན་བརྟེན་པ་གདོད་ནས་གྲུབ་པ་གསལ་འདེབས་པ་ཡིན་ནོ་གསུང། དེ་ནི་འཐད་པ་མ་ཡིན་ཏེ། ལུས་ཅན་རྣམས་སངས་རྒྱས་སུ་ཐལ་བ་དང་གསར་དུ་བསྐྱེད་མི་དགོས་པ་སོགས་སུ་འགྱུར་བའི་ཕྱིར་རོ།།

[023B] རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཞེས་སོགས་འབྱུང་བ་ལྟར་ཡིན་ལ། དེ་ཡང་དཔེར་ན། སྣམ་བུ་སྐད་ཅིག་སྔ་མས་ཉེར་ལེན་དང་རྒྱ་སྐྱེགས་སྐད་ཅིག་སྔ་མས་ལྷན་ཅིག་བྱེད་རྐྱེན་བྱེད་པ་ལ་བརྟེན་ནས་སྣམ་བུ་སྐད་ཅིག་ཕྱི་མ་
ཚོན་ཅན་དུ་འགྱུར་བ་དེ་བཞིན་དུ། ཕྱི་དཀྱིལ་གྱི་རླུང་དཀྱིལ་བསྒོམས་པའི་རྒྱུན་དང་རང་གི་རྐང་པ་གཉིས་བགྲད་པ་མཉམ་དུ་ཚོགས་པས་ཉེར་ལེན་དང་བྱེད་རྐྱེན་བྱས་ནས་ཕྱི་དཀྱིལ་གྱི་རླུང་དཀྱིལ་སྐད་ཅིག་ཕྱི་མ་ལུས་དཀྱིལ་གྱི་རླུང་དཀྱིལ་དུ་འགྱུར་བ་ཡིན་ལ། དེ་བཞིན་དུ་ཕྱི་
དཀྱིལ་གྱི་མེ་སོགས་དང་སུམ་མདོ་སོགས་ལུས་ཀྱི་ཆ་དེ་དང་དེ་འཕྲད་པ་ལས་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་འགྱུར་པར་སྒོམ་པ་ཡིན་པའི་ཕྱིར། ལུས་ཀྱི་ཆ་དེ་དང་དེ་རྟེན་དང་བརྟེན་པ་དེ་དང་དེར་གྱུར་པར་བསྒོམས་པའི་ཚུལ་གྱིས་ལུས་དཀྱིལ་དུ་
འགྲོ་བ་ཡིན་གྱི། ལུས་ལ་བཀོད་པ་ཙམ་གྱིས་ནི་ལུས་དཀྱིལ་དུ་མི་འགྲོ་སྟེ། དེ་ནི་རྒྱུད་སྡེ་འོག་མ་ལ་ཡང་ཡོད་པའི་ཕྱིར་རོ། །དེས་ན་གཞལ་ཡས་ཁང་གཉིས་བྲེ་ནང་དུ་བྲེ་བཅུག་པའི་ཚུལ་གྱིས་གནས་པ་ནི་མ་ཡིན་ཏེ། ཕྱི་དཀྱིལ་གྱིས་རིགས་རྒྱུན་ཉིད་ལུས་དཀྱིལ་གྱི་རྟེན་གཞལ་
ཡས་ཁང་དུ་འགྱུར་བའི་ཕྱིར། དཔེར་ན། འདུས་པའི་ལུས་དཀྱིལ་གྱི་གཞལ་ཡས་ཁང་བཞིན་ནོ། །དེ་ལྟར་བསྒོམས་པ་ལ་དགོས་པ་ཡོད་དེ་འབྲས་བུའི་སྐབས་སུ་ལུས་ཀྱི་ཆ་དེ་དང་དེ་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་དངོས་གནས་སུ་འགྱུར་བའི་ཆེད་ཡིན་
བའི་ཕྱིར་རོ། །དེ་བཞིན་དུ་པཱུ་ཛ་ལ་སོགས་པ་ཡུལ་ཉེར་བཞིའི་མིང་ཡིག་དང་པོ་ཐིག་ལེས་བརྒྱན་པ་རྣམས་ཡོངས་སུ་གྱུར་བ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་ཅན་དུ་བསྐྱེད་ནས་ཕྱིའི་ཡུལ་ཉེར་བཞིའི་ངོ་བོར་བསྒོམས་པ་ལ་དགོས་པ་ཡོད་དེ་

[024A]༄༅། །ཡུལ་ཉེར་བཞིའི་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོའི་རྩ་རླུང་ཐིག་ལེ་རྣམས་བྱིན་གྱིས་རློབ་པར་འགྱུར་བའི་ཆེད་ཡིན་པའི་ཕྱིར་རོ། །གཉིས་པ་ལ་ལུས་དཀྱིལ་འགོད་པའི་གཞི་ལ་མི་འདྲ་བ་ཡོད་དེ། ནག་པོ་སྤྱོད་པས་རྒྱུ་རྡོ་རྗེ་འཛིན་
ཡབ་ཡུམ་བསྐྱེད་པ་ཞུ་བ་ལས་བྱུང་བའི་འབྲས་བུ་རྡོ་རྗེ་འཛིན་པའི་ལུས་ལ་འགོད་བ་དང། དྲིལ་བུ་བས་ཕྱི་དཀྱིལ་སྔར་མི་སྒོཾ་བའི་གཞིའི་ཧེ་རུ་ཀའི་ལུས་ལ་འགོད་པ་ཡིན་ལ། ལཱུ་ཧི་བས་ནི་ཕྱི་དཀྱིལ་གྱི་རྟེན་བརྟེན་པ་རྣམས་ཅིག་ཅར་དུ་བསྐྱེད་པའི་ཧེ་རུ་ཀའི་ལུས་
ལ་འགོད་པ་ཡིན་པའི་ཕྱིར་རོ། །ཇི་ལྟར་འགོད་པའི་ཚུལ་ཡོད་དེ་སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་འཛག་པ་ཉུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ཙམ་གཙོ་བོ་དང། ལྟེ་བའི་དམར་ཆ་
གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་ཡུམ་བསྐྱེད་དེ། དཔྱིད་དང་ཐིག་ལེ་གཉིས་སྙིང་གར་འཕྲད་ནས་སྙོམས་པར་འཇུག་པར་མོས་པ་ཡིན་པའི་ཕྱིར་རོ། །ཡབ་ཀྱི་སྙིང་གའི་མི་ཤིགས་པར་ཐིག་ལེ་དེ་ལ་དཔྱིད་ཅེས་བརྗོད་པའི་རྒྱུ་
མཚན་ཡོད་དེ། དཔྱིད་དུས་དེས་རྩི་ཤིང་སོགས་རྒྱས་པར་བྱེད་ཅིང་གཞན་ཡིད་དགའ་བར་བྱེད་པ་ལྟར། ཐིག་ལེ་དེས་ཀྱང་བདེ་སྟོང་གི་ཡེ་ཤེས་བསྐྱེད་ཅིང་རྒྱས་པར་བྱེད་པའི་སྒོ་ནས་སྒྲུབ་པ་པོའི་ཡིད་དགའ་བར་བྱེད་པས་ན་དེ་ལྟར་དུ་བརྗོད་པའི་ཕྱིར་རོ། །
དེ་ནས་འཁོར་རྣམས་བསྐྱེད་ཚུལ་ཡོད་དེ། སྙིང་གའི་ཕྱོགས་ཀྱི་རྩ་འདབ་བཞི་ལས་མཁའ་འགྲོ་མ་སོགས་བཞི་དང། མཚམས་ཀྱི་རྩ་འདབ་བཞི་ལས་ཐོད་པ་བཞི་དང། སྐྲ་མཚམས་སོགས་ལུས་ཀྱི་གནས་ཉེར་བཞིའི་རྩ་ཁམས་རྣམས་ལས་དཔའ་བོ་

[024B] ལྕེའི་རྩ་བར་གནས་པའི་རྩ་སོགས་ལས་སྒོ་མཚམས་མ་རྣམས་བསྐྱེད་པ་ཡིན་པའི་ཕྱིར། རྩ་ཁམས་ཐུན་མོང་དུ་ལྷར་བསྐྱེད་པའམ། ཁམས་ལས་དཔའ་བོ་རྣམས་དང་རྩ་ལས་དཔའ་མོ་རྣམས་བསྐྱེད་པར་ཡང་རུང་སྟེ། མཁའ་
འགྲོ་རྒྱ་མཚོར། ཉི་ཤུ་རྩ་བཞིར་དབྱེ་བ་ཡིས། །སྐུ་གསུང་ཐུགས་ཀྱི་འཁོར་ལོ་ཡིན། །གནས་རྣམས་དག་ནི་ཐམས་ཅད་དུ། །རྩ་རྣམས་ཀུན་ནི་ཡང་དག་བཤད། །ཡུལ་འདི་རྣམས་ཀྱི་བུ་མོ་གང་།རྩ་ཡི་གཟུགས་ཀྱི་གནས་སོ་ཞེས། །ཞེས་
དང། དྲིལ་བུ་ཞབས་ཀྱིས་ཀྱང། འདི་དག་གནས་སུ་རྣལ་འབྱོར་མ་།རྩྭ་ཡིན་དཔའ་བོ་ཉི་ཤུ་བཞི། །ལུས་ཀྱི་ཁམས་སུ་བརྟག་པར་བྱ། །ཞེས་གསུངས་པའི་ཕྱིར་རོ། །འཁོར་ལོའི་རྣམ་པ་ཅན་གྱི་རྩིབས་རྣམས་ཕྱིའི་ཡུལ་ཉེར་བཞི་དངོས་དང་བསྐྱེད་པའི་ལྷ་རྣམས་
ཡུལ་དེ་ན་བཞུགས་པའི་དཔའ་བོ་རྣལ་འབྱོར་མ་རྣམས་དངོས་གནས་སུ་མོས་ནས་བསྒོམ་དགོས་པ་ཡིན་ལ། དེ་ལྟར་བསྒོམས་པ་ལ་དགོས་པ་ཡོད་དེ། གནས་དེ་དག་གི་རྩ་རླུང་ཐིག་ལེ་རྣམས་དཔའ་བོ་རྣལ་འབྱོར་རྣམས་ཀྱིས་བྱིན་གྱིས་བརླབས་པ་ལ་བརྟེན་ནས་
ལུས་ཀྱི་རྩ་བདུན་ཁྲི་ཉིས་སྟོང་གི་རླུང་དང་ཐིག་ལེ་རྣམས་གནས་ཉེར་བཞིའི་རྩ་ནས་བརྒྱུད་དེ་དྷཱུ་ཏཱིའི་ནང་དུ་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ། །དབང་པོའི་སྒོ་བརྒྱད་ཀྱི་རྩ་རྣམས་སྒོ་མཚམས་མ་བརྒྱད་དུ་བསྒོམས་པ་ལ་དགོས་པ་ཡོད་དེ། གནས་
དེ་དག་གི་རྩ་རླུང་ཐིག་ལེ་རྣམས་དེ་རྣམས་ཀྱིས་བྱིན་གྱིས་རླབས་ཏེ། དབང་པོའི་སྒོ་ནས་རྒྱུ་བའི་ལས་རླུང་རྣམས་དྷཱུ་ཏཱིར་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར། དེ་ལྟར་ཡིན་ཏེ། རྗེས་སྐབས་འདིའི་སྨོན་ལམ་ལ། སྒོ་མཚམས་མ་རྣམས་དབང་པོའི་

[025A]༄༅། །སྒོར་བསྒོམས་པས། །ལས་རླུང་དབང་པོའི་སྒོ་ནས་ལྡོག་པར་ཤོག་ཉེར་བཞིའི་ཡུལ་དུ་དཔའ་བོ་དཔའ་མོ་རྣམས། །བསྒོམས་པས་རླུང་རྣམས་ཉེར་བཞིའི་རྩར་འདུས་ཤོག་ཞེས་གསུངས་པའི་ཕྱིར་རོ། །སྙིང་གའི་ཕྱོགས་མྪམྶུ་ལྷ་མོ་བཞི་དང་ཐོད་པ་བཞི་
བསྒོམས་པ་ཡང་ཚུལ་དེ་ལྟར་ཡིན་ཏེ། དེ་ཉིད་ལས། ཆོས་ཀྱི་འཁོར་ལོའི་འདབ་མར་བདེ་ཆེན་གྱི། །ལྷ་རྣམས་བསྒོམས་པས་སླར་ཡང་རླུང་རྣམས་ནི། །སྙིང་གའི་ཕྱོགས་དང་མཚམས་ཀྱི་རྩ་བརྒྱད་དུ། །འདུས་ནས་དབུས་ཀྱི་དྷཱུ་ཏཱིའིར་འཇུག་པར་ཤོག་ཞེས་གསུངས་
པའི་ཕྱིར་རོ། །སྙིང་གར་གཙོ་བོ་ཡབ་ཡུམ་བསྒོམས་པའི་གནད་ཀྱང་དེ་ལྟར་ཡིན་ཏེ། མཐར་རླུང་ཐམས་ཅད་སྙིང་གའི་དྷཱུ་ཧཱིར་ཐིམ་ནས་རྫོགས་རིམ་གྱི་ལམ་ཐམས་ཅད་རྫོགས་པར་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་ཏེ། དེ་ཉིད་ལས། ནང་གི་རྗེ་བཙུན་
ཡབ་ཡུམ་བསྒོམས་པ་ལས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་ནས། །རྫོགས་པའི་རིམ་པ་མཆོག་རྣམས་སྐྱེ་བ་ཡི། །དགེ་བའི་རྩ་བ་ཡོངས་སུ་སྨིན་པར་ཤོག་ཅེས་གསུངས་པའི་ཕྱིར་རོ། །མདོར་ན་འདི་ལྟ་བུའི་ལུས་དཀྱིལ་བསྒོམས་པ་ནི་གནད་
ཤིན་ཏུ་ཆེ་བ་ཡིན་ཏེ། དེ་ནི་ལུགས་འདིའི་ཐུན་མོང་མ་ཡིན་པའི་ཁྱད་ཆོས་སུ་འགྱུར་བའི་ཕྱིར་ཏེ། དེ་ལྟར་བསྒོམས་པས་ཕྱིའི་ཡུལ་ཉེར་བཞིན་བཞུགས་པའི་དཔའ་བོ་དང་རྣལ་འབྱོར་མ་རྣམས་ཡིད་ལྟར་མགྱོགས་པའི་ཤུགས་ཀྱིས་བྱོན་ནས། གཟིགས་པ་ཙམ་གྱིས་རྒྱུད་
བྱིན་གྱིས་བརླབས་ཏེ་རླུང་ཐིམ་ནས་ལྷན་སྐྱེས་ཀྱི་ཡེ་ཤེས་སྐྱེ་བའི་ནུས་པ་ཁྱད་པར་ཅན་འཇོག་པར་འགྱུར་བའི་ཕྱིར་ཏེ། རྩ་རྒྱུད་ལས། དེ་རྣམས་འདོད་པའི་གཟུགས་ཅན་ཏེ། །ཡིད་ཀྱི་ཤུགས་ཀྱིས་འཇུག་པ་ཡིན། །ཞེས་དང། མངོན་བརྗོད་ལས་ཀྱང། དེ་རྣམས་

[025B]ཇི་ལྟར་འདོད་བཞིན་སྩོལ་བར་མཛད། །ཞེས་གསུངས་པའི་ཕྱིར། དེ་ལྟར་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོ་ལ་བྱིན་གྱིས་བརླབས་པ་ལ་བརྟེན་ནས་ཕོ་ཉ་གསུམ་པོ་གང་རུང་དང་འདུ་
བ་རྙེད་ནས་ལྷན་སྐྱེས་ཀྱི་ཡེ་ཤེས་ཁྱད་པར་ཅན་མངོན་དུ་བྱེད་པར་འགྱུར་བའི་ཚུལ་ཡོད་དེ། དང་པོར་སྔགས་སྐྱེས་ཀྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ཞིང་སྐྱེས་གྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ལྷན་སྐྱེས་ཀྱི་རྣལ་
འབྱོར་མ་རྣམས་དང་འདུ་བ་རྙེད་ཅིང། དེ་རྣམས་ཀྱིས་ལམ་བགྲོད་པའི་གྲོགས་མཛད་པ་ལ་བརྟེན་ནས་ལྷན་སྐྱེས་ཀྱི་བདེ་བ་སྐྱེ་ཞིང་བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་བསྒོམས་པ་ལ་བརྟེན་ནས་ཟུང་འཇུག་གི་གོ་འཕང་
ཡང་མྱུར་དུ་འཐོབ་པར་འགྱུར་བའི་ཕྱིར་ཏེ། མངོན་བརྗོད་ལས་དཔལ་ལྡན་རྡོ་རྗེ་རྣལ་འབྱོར་མ། །རྣམ་དག་ཡེ་ཤེས་ཅན་རྣམས་ཀྱིས། །རྣལ་འབྱོར་རྡོ་རྗེ་ཅན་རྣམས་གཟིགས། །ཞེས་པ་ནས། དཔལ་ལྡན་རྡོ་རྗེ་འཛིན་དངོས་སུ། །
འགྱུར་བ་འདི་ལ་ཐེ་ཚོམ་མེད། །ཅེས་དང། རྗེའི་ལཱུ་ཧི་བའི་ཤིས་བརྗོད་ལས། ཐུགས་ཀྱི་རིགས་ཀྱི་སྔགས་སྐྱེས་ཞིང་སྐྱེས་སོགས་།ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་ཅེས་དང། དེ་བཞིན་དུ་
གསུང་དང་སྐུ་ལའང་སྦྱར་ནས་གསུངས་ཤིང། རྗེའི་རྒྱུད་འགྲེལ་སྦས་དོན་ཀུན་གསལ་ལས་ཀྱང། ཁྱད་པར་བདེ་མཆོག་གི་ལམ་ལེགས་པར་ཤེས་ནས་སྒྲུབ་པ་བྱེད་པ་རྣམས་ལ་མཁའ་འགྲོ་མའི་ཕོ་ཉ་ཅན་རྣམས་ཀྱིས་བྱིན་གྱིས་རློབ་པ་དང། ལམ་གྱི་གྲོགས་

[026A]༄༅། །མཛད་པས་ཆེས་མྱུར་བ་ཡིན། ཞེས་དང། འདི་རྣམས་བསྒོམས་པས་ཡུལ་ཁྱད་པར་ཅན་དེ་རྣམས་ན་གནས་པའི་དཔའ་མོ་རྣམས་དང་མྱུར་དུ་འཕྲད་ལ། དེ་ལ་བརྟེན་ནས་ལམ་ཚེགས་མེད་པར་ཆེས་ཤིན་ཏུ་མྱུར་བར་འགྱུར་རོ། །ཞེས་གསུངས་པའི་ཕྱིར་རོ་
འོ་ན་ཕོ་ཉ་དེ་གསུམ་གྱི་ངོས་འཛིན་དང། ནང་གསེས་མཆོག་དམན་གྱི་ཁྱད་པར་ཇི་ལྟ་བུ་ཡིན་ཞེ་ན། ངོས་འཛིན་ཚུལ་ལ་འདོད་པ་མི་འདྲ་བ་ཡོད་ཀྱང་རྗེའི་བཞེད་པ་ནི་འདི་ལྟར་ཡིན་ཏེ། ལྷན་སྐྱེས་ཀྱི་ཕོ་ཉ་ནི་རྫོགས་རིམ་གྱི་དོན་གྱི་ལྷན་སྐྱེས་རང་རྒྱུད་ལ་སྐྱེས་པའི་འཇིག་
རྟེན་ལས་འདས་པའི་རྣལ་འབྱོར་མ་རྣམས་ཡིན་ལ། ཞིང་སྐྱེས་ནི་ཞིང་ཁྱད་པར་ཅན་དུ་སྐྱེས་སྟོབས་ཀྱིས་རྣལ་འབྱོར་མར་སོང་བ་དང། སྔགས་སྐྱེས་ནི་བསྐྱེད་རིམ་ལ་གནས་པའི་རྣལ་འབྱོར་མ་སྟེ་མཆོག་དམན་ཡང་དག་གསུམ་གྱི་སྔ་མ་སྔ་མ་མཆོག་ཡིན་པའི་
ཕྱིར་ཏེ། རྒྱུད་འགྲེལ་དེ་ཉིད་ལས། ཕོ་ཉ་གསུམ་ངོས་འཛིན་ལ་མི་འདྲ་བ་མང་དུ་འདུག་ནའང། དང་པོ་ནི། དོན་གྱི་ལྷན་སྐྱེས་ཐོབ་པ་ཡན་ཆད་དེ་འཇིག་རྟེན་ལས་འདས་པའི་མཁའ་འགྲོ་མའོ། །གཉིས་པ་ནི་གནས་སོ་གཉིས་ལ་སོགས་པར་སྐྱེས་པ་རྣལ་འབྱོར་མས་རྗེས་
སུ་བཟུང་བས་རྣལ་འབྱོར་མར་གྱུར་པའོ། །གསུམ་པ་ནི་དབང་ལ་སོགས་པས་རྒྱུད་ལེགས་པར་སྦྱངས་པ་རིམ་པ་དང་པོའི་རྣལ་འབྱོར་ལ་བྱང་བ་སྟེ། དེ་གཉིས་ནི་འཇིག་རྟེན་པའི་རྣལ་འབྱོར་མའོ། །ཞེས་བཤད་པ་ལྟར་ཡིན་པའི་ཕྱིར་རོ། །ཕྱི་དཀྱིལ་ནས་ལུས་
དཀྱིལ་གྱི་བར་སྒོམ་པ་འདི་ལ་ནི་སྐུ་གསུམ་གྱི་སྒྲུབ་ཐབས་སུ་གསུངས་པའི་རྒྱུ་མཚན་ཡོད་དེ། ཕྱི་དཀྱིལ་སྒོམ་པ་སྤྲུལ་སྐུའི་རྣལ་འབྱོར། བྱང་ཕྱོགས་སོ་བདུན་གྱི་དག་པ་སྒོམ་པ་ཆོས་སྐུའི་རྣལ་འབྱོར། ལུས་དཀྱིལ་སྒོམ་པ་ལོངས་སྐུའི་རྣལ་འབྱོར་དུ་འགྱུར་བའི་

[026B] །དེ་ནི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་ཕྱོགས་མཐུན་སྔར་བཤད་པའི་ལམ་འཁྱེར་གསུམ་པོ་ཡང་དེ་ལྟར་ཡིན་ཏེ། ཤཱུ་ནྱ་ཏའི་སྔགས་དོན་སྒོམ་པ་ནི་ཆོས་སྐུའི་རྣལ་འབྱོར། ནཱ་ད་འཇོག་པ་ནི་ལོངས་སྐུའི་རྣལ་འབྱོར་
དེ་ལས་རྒྱུ་འབྲས་ཀྱི་རྡོ་རྗེ་འཛིན་བསྐྱེད་པ་ནི་སྤྲུལ་སྐུའི་རྣལ་འབྱོར་དུ་འགྱུར་བའི་ཕྱིར་རོ། །བཞི་པ་གོ་བགོས་ཤིང་ཡེ་ཤེས་པ་བཅུག་ནས་དབང་བསྐུར་བ་ལ་གཉིས། གོ་ཆ་བྱ་ཞིང་ཡེ་ཤེས་པ་གཞུག་པ་དང། དབང་བསྐུར་ནས་རྒྱས་གདབ་པའི་ཚུལ་ལོ་།དང་པོ་ལ་གཉིས། གོ་
ཆ་བཅིང་བ་དང། ཡེ་ཤེས་པ་གཞུག་པའོ། །དང་པོ་ནི། སྤྱིར་གོ་ཆ་འགོད་པའི་གཞི་དེ་ལ་བཞེད་ཚུལ་མི་འདྲ་བ་དུ་མ་ཡོད་དེ་དཀྱིལ་འཁོར་པའི་ལྷ་ཐམས་ཅད་ལ་འགོད་པ་དང། ཡབ་ཡུམ་རེ་རེ་ཁོ་ནར་འགོད་པ་དང། ཡབ་ཡུམ་གཉིས་ལ་འགོད་པའི་ཚུལ་གསུམ་ཡོད་པའི་
ཕྱིར་རོ། །འདིར་གཙོ་བོ་ཡབ་ཡུམ་གཉིས་ག་ལ་དགོད་ཀྱི་གཞན་ལ་ནི་མ་ཡིན་ཏེ། ལཱུ་ནག་དྲིལ་གསུམ་གྱི་གྲུབ་ཆེན་གྱི་གཞུང་ལས་དེ་ལྟར་དུ་འབྱུང་ཞིང། བཤད་རྒྱུད་མངོན་བརྗོད་ལས་ཀྱང། གོ་ཆ་གཉིས་པོ་བགོ་བར་བྱ། །ཞེས་ཡབ་ཡུམ་གཉིས་ཀྱི་གོ་ཆ་དགོད་པ་ལས་གཞན་མ་བཤད་
པའི་ཕྱིར་རོ། །ཇི་ལྟར་བསྒོམ་པའི་ཚུལ་ཡོད་དེ། རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས་ཞེས་སོགས་འབྱུང་བ་ལྟར་ཡབ་ཀྱི་གོ་ཆ་དྲུག་དང། གཙོ་མོའི་ལྟེ་བར་ཨོཾ་བཾ་དམར་པོ་ཞེས་སོགས་འབྱུང་བ་ལྟར་ཡུམ་གྱི་གོ་ཆ་དྲུག་འགོད་བར་བྱ་བ་ཡིན་པའི་ཕྱིར། དེ་ཡང་ས་བོན་དྲུག་
ཚན་གཉིས་ལས་ལྷ་དེ་རྣམས་ཡུམ་བཅས་སུ་བསྐྱེད་པ་ཡིན་ཀྱང་ཁྱད་པར་ཡོད་དེ། ཡབ་ཀྱི་གོ་ཆ་དྲུག་ནི་ཡུམ་གྱིས་ཡབ་ལ་འཁྱུད་བ་ཡིན་ལ། ཡུམ་གྱི་གོ་ཆ་དྲུག་ནི་ཡབ་ཡུམ་གྱི་པང་ནས་ཚུར་འཁྱུད་པའི་ཚུལ་དུ་བྱེད་དགོས་པའི་ཕྱིར་རོ། །ལུས་ཀྱི་གནས་དེ་རྣམས་སུ་དེ་དང་དེར་ངོ་བོ་དབྱེར་

[027A]༄༅། །མེད་དུ་བྱས་ནས་བསྒོམ་དགོས་པ་ཡིན་ཏེ། བདེ་སྟོང་དབྱེར་མེད་ཀྱི་ཡེ་ཤེས་ཀྱི་ཆ་དེ་ཉིད་གནས་དེ་དང་དེའི་ངོ་བོར་མེ་ལོང་ལ་གཟུགས་བརྙན་ཤར་བ་བཞིན་དུ་བལྟ་དགོས་པའི་ཕྱིར་རོ་།དེ་ལྟར་བསྒོམ་པ་ནི་རྒྱས་པའི་དབང་དུ་བྱས་པ་ཡིན་གྱི། ངག་ན་ཨོཾ་ཧ་སོགས་ཀྱི་ཡི་གེ་ཙམ་བཀོད་ནས་ལྷ་
དེ་རྣམས་དང་ངོ་བོར་དབྱེར་མེད་དུ་མོས་པས་ཀྱང་ཆོག་པ་ཡིན་ཏེ་རྩ་རྒྱུད་ལས། ཡ་སོགས་བརྒྱད་པའི་ས་བོན་དང། །དེ་བཞིན་གུག་སྐྱེད་བཅུ་གཉིས་ཀྱི། །ཡི་གེ་བར་མ་དོར་བྱས་པ། །ཡན་ལག་དྲུག་ཧེ་རུ་ཀར་བརྗོད། །དཔའ་བོ་དྲུག་དང་མཉམ་སྦྱོར་བ། །ཡི་གེ་གཅིག་ཏུ་ཡང་དག་གནས། །ཨོཾ་ན་མ་སཱ་ཧཱ་བཽ་ཥཊ། །ཧཱུཾ་
ཧཱུཾ་ཕཊ་དང་ཡང་དག་ལྡན་ཞེས་དང། །འདོད་འཇོ་ལས་ཀྱང། ཨོཾ་ཧ་སྙིང་གར་དགོད་ལ། རྡོ་རྗེ་སེམས་དཔའ་དང་ངོ་བོ་དབྱེར་མེད་དུ་བྱ་བའམ། ཡང་ན་སྔགས་དེ་ཡོངས་སུ་གྱུར་པ་ལས་རྡོར་སེམས་སུ་སྔར་བཤད་པ་ལྟར་བསྐྱེད་དེ། ཞེས་གསུངས་པའི་ཕྱིར་རོ་།ལུས་དང་ལུས་ཀྱི་ཆ་ཐམས་ཅད་ལ་ཁྱབ་པས་དེའི་ངོ་བོ་ནི་
དེ་ཐམས་ཅད་དུ་སྒོམ་རིགས་ཀྱི། དཔྲལ་བར་སྒོམ་པ་མི་འཐད་དོ་ཞེ་ན། སྐྱོན་མེད་དེ། ལུས་དབང་གི་གཙོ་བོ་དཔྲལ་བའི་ཕྱོགས་ན་གནས་པའི་རྒྱུ་མཚན་གྱིས་ཡིན་པའི་ཕྱིར་རོ། །གོ་ཆ་ཞེས་བརྗོད་པའི་རྒྱུ་མཚན་ཡོད་དེ། གོ་ཆ་བཙན་པོ་དང་འདྲ་བའི་སྲུང་བ་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །གོ་ཆ་བསྒོམས་
པ་ལ་དགོས་པ་ཡོད་དེ། བགེགས་ཀྱིས་མི་ཚུགས་བའི་ཆེད་ཡིན་པའི་ཕྱིར་རོ། །གཉིས་པ་ཡེ་ཤེས་པ་ནི། འབར་བའི་ཕྱག་རྒྱ་དང་སྔགས་ཀྱིས་སྤྱན་འདྲེན་པ་ཡིན་ཏེ། དེ་ཡང་མཛུབ་མོ་གཉིས་མདུད་ཅིང་གུང་མོ་གཉིས་རྩེ་མོ་སྦྱར་ཞིང་མཐེ་བོར་གཉིས་བརྟན་པོར་སྦྱར་ནས་ཐུར་དུ་བསྟན་ལ། མིང་མེད་དང་
མཐེའུ་ཆུང་རྣམས་བརྐྱང་པ་དཔྲལ་བར་བཞག་ནས་གཡས་གཡོན་དུ་བསྐོར་ཞིང། ངག་ཏུ་ཕེཾ་ཞེས་བརྗོད་དེ་ཧཱུཾ་གི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ལ་སོགས་པ་ཐམས་ཅད་མདུན་གྱི་ནམ་མཁར་སྤྱན་དྲངས་ལ། འོད་ཟེར་རང་

[027B]ཕེཾ་ཞེས་བརྗོད་པའི་རྒྱུ་མཚན་ཡོད་དེ། དེ་མཁའ་འགྲོ་བསྐུལ་བའི་སྙིང་པོ་ཡིན་པའི་ཕྱིར་རོ། །དེ་ནས་མཆོད་པ་སོགས་བྱ་དགོས་པ་ཡིན་ཏེ། ཨོཾ་བཛྲ་ཝཱི་ཎི་ཞེས་སོགས་བརྗོད་ནས་རིག་མ་བཅུ་དྲུག་གིས་མཆོད་དང། སྒོ་བ་བཞིའི་སྔགས་ཀྱིས་དགུག་གཞུག་
བཅིང་བ་མཉེས་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། རང་དང་ཡེ་ཤེས་པ་ཐ་དད་དུ་འཛིན་པ་འགོག་པ་དང་ཡེ་ཤེས་པ་དང་དབྱེར་མེད་དུ་བལྟ་བ་དང། ཡེ་ཤེས་པས་བྱིན་གྱིས་རློབ་པ་སོགས་ཀྱི་ཆེད་ཡིན་པའི་ཕྱིར་རོ། །དེའི་བརྟན་བྱེད་ཨོཾ་ཡོ་ག་ཞེས་སོགས་ཀྱི་སྔགས་བརྗོད་དགོས་
ཤིང་དེའི་དོན་ཡང་ཡོད་དེ། ཡོ་ག་ནི་རྣལ་འབྱོར། ཤུདྡྷ་ནི་དག་བ། སརྦ་དྷརྨཱ་ནི་ཆོས་ཐམས་ཅད། ཡོ་ག་ཤུདྡྷོ་ཧཾ་ནི་རྣལ་འབྱོར་དག་པ་དེ་ངའོ་ཞེས་པ་ཡིན་པའི་ཕྱིར། དེ་ཚིག་གི་དོན་ཙམ་ཡིན་ལ། ངེས་དོན་ཡོད་དེ། ཆོས་ཐམས་ཅད་རང་བཞིན་གྱིས་ཡོངས་སུ་དག་པའི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་
དབྱེར་མེད་པའི་བདག་ཉིད་དེ་ངའོ་ཞེས་པའི་དོན་ཡིན་ཞིང། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཞེས་སོགས་ཀྱི་དོན་ཡང་དེ་ཡིན་པའི་ཕྱིར་རོ། །བརྟན་བྱེད་དུ་སརྦ་པཱི་ར་ཞེས་སོགས་ཀྱི་སྔགས་བརྗོད་ཅིང་དེའི་དོན་ཡང་ཡོད་དེ། སརྦ་ནི་ཐམས་ཅད། བའི་ར་ནི་དཔའ་བོ། །ཡོ་གི་ནཱི་ནི་རྣལ་འབྱོར་
མ། ཀཱ་ཡ་ཝཱ་གྩིཏྟ་ནི་སྐུ་གསུང་ཐུགས། སྭ་བྷཱ་ཝ་སོགས་ནི་རང་བཞིན་གྱི་བདག་ཉིད་དེ་ངའོ་ཞེས་ང་རྒྱལ་འཛིན་བའི་དོན་ཡིན་པའི་ཕྱིར་རོ། །དེའི་ང་རྒྱལ་དྲིལ་ནས་འཛིན་ཚུལ་ཡོད་དེ། དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་འཛིན་
དགོས་པའི་ཕྱིར། འདི་ལྟ་བུ་ལ་ང་རྒྱལ་ཞེས་བརྗོད་པའི་རྒྱུ་མཚན་ཡོད་དེ། ང་རྒྱལ་དངོས་མིན་ཀྱང་ང་རྒྱལ་དེ་ནི་སེམས་ཁེངས་བའི་རྣམ་པ་ཅན་ཡིན་པས་དེ་དང་རྣམ་པ་ཕྱོགས་འདྲ་བས་ན་དེ་ལྟར་དུ་བརྗོད་པའི་ཕྱིར་རོ། །གཉིས་པ་ནི། སྔར་ཡེ་ཤེས་པ་དང་མཉམ་དུ་སྤྱན་དྲངས་བའི་དབང་ལྷ་རྣམས་ལ་རིག་

[028A]༄༅། །མ་བཅུ་དྲུག་གིས་མཆོད་དགོས་པ་ཡིན་ཏེ། འདིར་མཆོད་པ་དེ་དབང་ལྷ་ལ་ཡིན་པར་རྗེའི་འདོད་འཇོ་ལས་བཤད་པའི་ཕྱིར་རོ་།དབང་ལྷ་ཡང་ཡེ་ཤེས་པའི་འཁོར་ལོ་དང་ལྷན་ཅིག་སྤྱན་འདྲེན་པ་ནི་མན་ངག་ཡིན་པར་ལྭ་ཝ་བས་བཤད་ཅིང། དྲིལ་བུ་པ་ཡང་དེ་དང་འདྲ་སྟེ། སྙིང་གའི་ཧཱུཾ་
གི་ས་བོན་གྱིས། །ཡེ་ཤེས་དཀྱིལ་འཁོར་དབང་བསྐུར་ལྷ། །སྤྱན་དྲངས། ཞེས་གསུངས་པའི་ཕྱིར་རོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་ཏུ་གསོལ་ཞེས་སོགས་འབྱུང་བ་ལྟར་དབང་བཞི་བསྐུར་བ་ཡིན་ཏེ། ཆུ་དབང་བསྐུར་བ་ལས་བུམ་པའི་དབང་
ཧེ་རུ་ཀ་ཡབ་ཡུམ་སྙོམས་པར་ཞུགས་པའི་བྱང་སེམས་ལྕེ་ལ་བཞག་པ་ལས་གསང་དབང། ཧེ་རུ་ཀས་ཕག་མོ་ཕྱག་རྒྱར་གནང་བ་དང་སྙོམས་པར་ཞུགས་པས་རླུང་ཐིམ་པའི་མོས་པ་བྱས་པ་ལས་ཤེར་དབང། ཧེ་རུ་ཀས་དོན་གྱི་དབང་བཞི་པ་དེ་ཉིད་ཚིག་གིས་བསྟེན་པའི་དོན་གོ་བ་ལས་དབང་
བཞི་པར་འཇོག་པ་ཡིན་པའི་ཕྱིར། དབང་བཞི་པའི་སྐབས་སུ་འབྲས་དུས་ཀྱི་ཟུང་འཇུག་གི་སྐུ་ལ་ངོ་སྤྲོད་པ་ཡིན་ཏེ། འོད་གསལ་མཐོང་བ་ཡིན་ནོ་ཞེས་པ་ཡན་ཆད་ཀྱིས་དོན་དམ་འོད་གསལ་དང། ཀུན་རྫོབ་ཏུ་རླུང་སེམས་ཙམ་ལས་གྲུབ་པའི་ཞེས་པ་མན་ཆད་སྒྱུ་མའི་སྐུ་དང་ཟུང་འཇུག་ལ་བརྡ་སྤྲོད་པ་ཡིན་པའི་
ཕྱིར་རོ། །འདི་དག་གིས་དབང་སྔར་མ་ཐོབ་པ་གསར་དུ་ཐོབ་པ་བྱེད་པ་མིན་ཀྱང་དགོས་པ་ཡོད་དེ། ཐོབ་ཟིན་བརྟན་པ་དང། དེ་དང་དེའི་ནུས་པ་ཁྱད་པར་ཅན་རེ་འཇོག་པའི་ཆེད་ཡིན་པའི་ཕྱིར་རོ། །ལྷ་རྣམས་ལ་རྒྱས་འདེབས་དེ་ལྟར་བྱེད་པའི་རྒྱུ་མཚན་ཡོད་དེ་གཙོ་བོ་ལ་མི་བསྐྱོད་པས་རྒྱས་འདེབས་པ་དེ་
རྒྱུ་ལ་འབྲས་བུའི་རྒྱས་གདབ་པ་ཡིན་ནོ། །ཡུམ་ལ་རྣམ་སྣང་གིས་རྒྱས་གདབ་པ་ནི་ཆོས་སྐུ་ལ་གཟུགས་སྐུའི་རྒྱས་གདབ་པ་དང་གཞན་རྣམས་ནི་རིགས་ཅན་ལ་རིགས་ཀྱིས་རྒྱས་གདབ་པ་ཡིན་པའི་ཕྱིར་ཏེ། མཁའ་འགྲོ་མ་སོགས་བཞི་ནི་རིན་འབྱུང་གི་རིགས་དང་འཁོར་ལོ་བཞིའི་ལྷ་རྣམས་རིམ་པ་

[028B] སྣང་མཐའ་དང། རྣམ་སྣང་དང། དོན་གྲུབ་ཀྱི་རིགས་སུ་འཇོག་པའི་ཕྱིར་རོ། །དེ་ནས་དབང་ལྷ་རྣམས་རང་ལ་བསྟིམ་ཞིང། དེ་ལྟར་དབང་བསྐུར་བ་ལ་དགོས་པ་ཁྱད་པར་ཅན་ཡོད་དེ། བགེགས་གྱིས་མི་ཚུགས་པ་དང། སྒྲིབ་པ་ཀུན་སྦྱོང་བ་དང། སྒོམ་བཟླས་ཀྱི་སྣོད་དུ་རུང་བ་
དང། ཞི་སོགས་ཀྱི་ལས་འགྲུབ་སླ་བ་དང། བྱང་སེམས་ཉམས་པ་གསོ་བ་དང། དམ་ཚིག་དང་སྡོམ་པ་ཉམས་པ་གསོ་བ་དང། མ་འོངས་པ་ན་སངས་རྒྱས་ཀྱིས་དབང་བསྐུར་པར་འགྱུར་བའི་དགོས་པ་དང་བཅས་པ་ཇོ་བོ་ཆེན་པོས་བཤད་པ་ལྟར་ཡོད་པའི་ཕྱིར་རོ། །ལྔ་པ་མཆོད་བསྟོད་དང་བསྒོམ་ཞིང་
དག་པ་དྲན་ཚུལ་སོགས་ནི་སྔར་མཆོད་པ་བྱིན་རླབས་མ་བྱས་ན་འདིར་བྱ་བ་ཡིན་ཏེ། སྐབས་དེ་གཉིས་གང་དུ་བྱས་ཀྱང་མི་འགལ་བའི་ཕྱིར་རོ། །མཆོད་པ་ལ་ཆུ་བཞི་དང་གསུམ་དང་གཉིས་གང་བྱས་ཀྱང་མི་འགལ་ཏེ། སྡོམ་འབྱུང་ལས་ཆུ་བཞི་བཤད་ཅིང་སྒྲུབ་ཐབས་ཚད་ལྡན་འགའ་ལས་གསུམ་དང་
གཉིས་ཀྱང་བཤད་པའི་ཕྱིར་དང། ལཱུ་ཧི་པ་རང་གི་སྒྲུབ་ཐབས་ལས་ནི་སྐབས་འདིར་སྔགས་མཆོད་ཙམ་ལས་མ་བྱུང་བའི་ཕྱིར་རོ་།དེ་ནས་ཆུ་བཞི་སོགས་སྔོན་དུ་འགྲོ་བའི་ཉེར་སྤྱོད་རོལ་མོ་འདོད་ཡོན་རིག་མ་བཅུ་དྲུག་དང་བཅས་པའི་ཕྱིའི་མཆོད་པ་རྣམས་བྱ་བ་ཡིན་ཏེ། ལྷ་མོ་སྤྲོས་ཏེ་
མཆོད་བྱེད་ཀྱི་སྔགས་ནི་གཞན་ནམ་ཨོཾ་ཨཱགུ་རུ་བཛྲ་ཤྲཱི་ཧེ་རུ་ཀ་ཨརྒྷཾ་པྲ་ཏི་ཙྪ་སོགས་ཀྱིས་མཆོད་པ་ཡིན་པའི་ཕྱིར་མཆོད་པའི་ལྷ་མོ་རྣམས་ཀྱི་སྐུ་མདོག་སོགས་ཇི་ལྟར་བྱ་བའི་ཚུལ་ཡོད་དེ། མེ་ཏོག་མ་སོགས་ཀྱི་སྐུ་མདོག་ཕྱག་མཚན་སོགས་རྒྱས་པར་འདོད་འཇོ་ལས་འབྱུང་བ་
ལྟར་ཡིན་པའི་ཕྱིར། མཆོད་པ་འདི་རྣམས་དབང་བཞི་གང་དང་འབྲེལ་བའི་ཚུལ་ཡོད་དེ། བུམ་པའི་དབང་ནི། ཕྱི་བུམ་དབང་དང་འབྲེལ་བའི་མཆོད་གནང་མཆོད་མྱང་བ་ནི་ནང་གསང་དབང་དང་འབྲེལ་བའི་མཆོད་པ། ཡབ་ཡུམ་སྙོམས་ཞུགས་ཏེ་དགའ་བཞི་དྲངས་པ་ནི་དབང་གསུམ་པ་དང་འབྲེལ་

[029A]༄༅། །བའི་མཆོད་པ། ལྷན་སྐྱེས་ཀྱི་དགའ་བས་སྟོང་ཉིད་རྟོགས་པར་མོས་པའམ་རྟོགས་པའི་དེ་ཁོ་ན་ཉིད་ཀྱི་མཆོད་པ་ནི་དབང་བཞི་པ་དང་འབྲེལ་བའི་མཆོད་པ་ཡིན་པའི་ཕྱིར་རོ། །དེ་ནས་ནང་མཆོད་ཇི་ལྟར་འབུལ་བའི་ཚུལ་ཡོད་དེ། མགྲོན་རྣམས་ཀྱི་ལྗགས་བྱིན་གྱིས་བརླབས་ནས་ཨ་མྲྀ་ཏའི་
སྔགས་དང། ཨོཾ་ཨཱཧཱུཾ་གསུམ་གྱིས་བྱིན་གྱིས་བརླབས་ལ། དངོས་བརྒྱུད་ཀྱི་བླ་མ་རྣམས་ཀྱི་མཚན་སྔགས་ཀྱི་མཐར་ཡི་གེ་གསུམ་བཏགས་ནས་ཕུལ་བའི་རྗེས་སུ། དཀྱིལ་འཁོར་བའི་ལྷ་ཐམས་ཅད་ལ་རང་རང་གི་སྔགས་ཀྱི་མཐར་འབྲུ་གསུམ་བཏབས་ནས་འབུལ་ཞིང། དེ་ནས་ཕྱོགས་སྐྱོང་སོགས་འཇིག་
རྟེན་པ་རྣམས་ལ་འབུལ་བ་ཡིན་པའི་ཕྱིར་རོ། །དེའི་ཚེ་ཐུགས་ཀ་ནས་ལྷ་མོ་རོ་རྡོ་རྗེ་མ་སྤྲོས་ནས་འབུལ་བ་ཡིན་ཏེ། དེས་ཐོད་པ་བཟུང་ནས་བདུད་རྩི་བཅུས་ཏེ་མགྲོན་རྣམས་ལ་སྟབས་པས་གསོལ་བས་ཚིམ་པར་བསམ་དགོས་པའི་ཕྱིར་རོ། །མཐར་ཨོཾ་ཨ་མྲྀ་ཏ་ཞེས་སོགས་བརྗོད་དེ་མཆོད་པའི་ང་རྒྱལ་འཛིན་དགོས་པ་ཡིན་ཏེ། ཨ་མྲྀ་ཏ་ནི་འཆི་མེད་
དམ་བདུད་རྩི། སྭད་ནི་མཉེས་པ། སྭ་བྷཱ་ཝ་ནི་རང་བཞིན་ཨཱཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པའི་དོན་ཡིན་པའི་ཕྱིར་རོ། །དེ་ནས་གསང་མཆོད་དང་དེ་ཁོ་ན་ཉིད་ཀྱི་མཆོད་པ་ཇི་ལྟར་བྱ་བའི་ཚུལ་ཡང་ཡོད་དེ། རང་གི་སྙིང་གའི་ཧཱུཾ་ལས་བྱུང་བའི་རྣལ་འབྱོར་མ་བཞི་དང། སྒོ་མཚམས་མ་བརྒྱད་གྱིས་ཐོད་པ་ན་གནས་པཱི་བདུད་རྩི་ལྔས་མཆོད་ལ་
ཨོཾ་སརྦ་བཛྲ་ཀཱ་མི་ནི་ཞེས་སོགས་མཇུག་ཏུ་ཡི་གེ་གསུམ་བརྗོད་ཅིང་ཕུལ་བའི་རྗེས་སུ། གནས་བཞི་དང་གསང་གནས་སྔར་བྱིན་གྱིས་བརླབས་པ་དྲན་པར་བྱས་ནས་དགའ་བཞི་དྲངས་པ་ནི་གསང་མཆོད་དང། ལྷན་སྐྱེས་ཀྱི་དགའ་བས་དེ་ཁོ་ན་ཉིད་དངོས་སུ་རྟོགས་པའམ་རྟོགས་པར་མོས་པ་ནི། དེ་ཁོ་ན་ཉིད་ཀྱི་མཆོད་པ་ཡིན་པའི་ཕྱིར་རོ་
རང་གཙོ་བོ་ཡབ་ཡུམ་གཉིས་ཀྱིས་དགའ་བ་མྱོང་བའི་ཚེ་ཕྱི་དཀྱིལ་དང་ལུས་དཀྱིལ་གྱི་ལྷ་རྣམས་ཀྱིས་ཀྱང་ཅིག་ཅར་དུ་བདེ་བ་ཆེན་པོ་ཉམས་སུ་མྱོང་བར་བསམ་དགོས་པ་ཡིན་ཏེ། འདིར་འཁོར་ཐམས་ཅད་ཀྱང་གཙོ་བོ་དང་རྒྱུད་གཅིག་ཅིང་དེའི་ཆ་ཤས་ཙམ་དུ་ཟད་དོ་སྙམ་དུ་བལྟ་དགོས་པའི་ཕྱིར་རོ། །སྤྱིར་སྔགས་ཀྱི་སྐབས་སུ་ཟབ་གསལ་

[029B] ཁྱད་པར་ཆོས་སྐུའི་ལམ་འཁྱེར་དང། དེ་ཁོ་ན་ཉིད་གྱི་མཆོད་པ་དང། བདེ་སྟོང་དབྱེར་མེད་སྒོམ་པ་ལ་བདག་མེད་རྟོགས་པའི་ལྟ་བ་དྲན་པ་ནི་མེད་མི་རུང་གི་ཡན་ལག་ཡིན་ཏེ། དེ་ལ་ཐོས་བསམ་ཙམ་ཡང་མེད་ན་ནི་དགོས་དོན་ཇི་ལྟ་བ་བཞིན་
འགྲུབ་པར་དཀའ་བའི་ཕྱིར་རོ། །དེ་ནས་སྔགས་མཆོད་ཇི་ལྟར་བྱ་བའི་ཚུལ་ཡང་དེ། ཡབ་ཡུམ་གྱི་སྙིང་པོ་དང་ཉེ་སྙིང། སྙིང་པོའི་རྣལ་འབྱོར་མ་བཞིའི་སྔགས། འཁོར་ལོ་གསུམ་གྱི་དཔའ་བོ་དང་དཔའ་མོ་རྣམས་ཀྱི་སྔགས། སྒོ་མཚམས་མ་བརྒྱད་དང་ཡབ་ཡུམ་གྱི་རྐང་བརྒྱད་
ཀྱི་སྔགས་མཆོད་རྣམས་སྒྲུབ་ཐབས་ནས་འབྱུང་བ་བཞིན་རིམ་པར་བྱ་བ་ཡིན་པའི་ཕྱིར། སྔགས་དེ་རྣམས་བརྗོད་པ་ནི་མཆོད་པར་འགྱུར་བའི་ཚུལ་ཡོད་དེ། འདོད་འཇོ་ལས། རྩ་རྒྱུད་ལས། སྔགས་རྣམས་ཀུན་གྱིས་ཡང་དག་མཆོད། ཅེས་གསུངས་པས་བསྟོད་པའི་མཆོད་པའི་
སྔགས་སོ། །ཞེས་བཤད་པ་ལྟར་བསྟོད་ཅིང་བསྐུལ་བའི་སྒོ་ནས་ལྷ་མཉེས་པར་བྱེད་པས་ན་མཆོད་པར་བཞག་པའི་ཕྱིར་རོ། །མཆོད་པའི་འཁོར་གསུམ་ཐམས་ཅད་རང་བཞིན་མེད་པར་རྟོགས་པའི་བདེ་སྟོང་དབྱེར་མེད་ཀྱི་ངོ་བོར་མོས་པ་ནི་ཤིན་ཏུ་གལ་ཆེ་བ་ཡིན་ཏེ། དེས་ཚོགས་གཉིས་བདེ་
བླག་ཏུ་རྫོགས་པར་འགྱུར་བར་བཤད་པའི་ཕྱིར་རོ། །དེ་ནས་ལྷའི་འཁོར་ལོ་བསྒོམ་ཞིང་དག་པ་དྲན་པར་བྱ་བ་ཡིན་ལ། བསྒོམ་པའི་ཚུལ་ཡོད་དེ། རིམ་པ་དང་པོའི་སྤང་བྱའི་གཙོ་བོ་ནི་ཐ་མལ་གྱི་སྣང་ཞེན་གཉིས་ཡིན་ལ། དེ་ལ་ཐ་མལ་གྱི་སྣང་བའི་གཉེན་པོར་ལྷའི་རྣམ་པ་ལ་སློབ་པ་དང། ཐ་མལ་གྱི་
ཞེན་པའི་གཉེན་པོར་ལྷའི་ང་རྒྱལ་ལ་སློབ་པ་ཡིན་ཞིང། དེ་དག་གི་ཚེ་རྣམ་པ་ལྷར་གསལ་བ་ལ་དམིགས་ནས་བསྒོམས་པས་ཡིད་ངོར་ཐ་མལ་གྱི་སྣང་བ་འཆར་བ་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྱུར་ལ། དངོས་པོ་ལ་ལྷར་མ་སོང་ཡང་ལྷའི་ང་རྒྱལ་བཅོས་མིན་དུ་བྱས་པས་ཡིད་ངོར་ཐ་

[030A]༄༅། །མལ་གྱི་ཞེན་པའི་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྲོ་བ་ཡིན་པའི་ཕྱིར་རོ། །དེའི་ཚེ་ཟབ་གསལ་གཉིས་སུ་མེད་པའི་ཚུལ་གྱིས་སྒོམ་པར་བྱེད་པ་ཡིན་ཏེ། དམིགས་པ་ལྷ་ལ་དམིགས་ནས་རྣམ་པ་རང་བཞིན་མེད་པར་དྲན་པ་གཉིས་ཟུང་འབྲེལ་དུ་སྐྱོང་བའི་ཟབ་
གསལ་གཉིས་མེད་ཀྱི་རྣལ་འབྱོར་ནི་སྐབས་འདིར་ཉམས་ལེན་གྱི་གཙོ་བོ་ཡིན་པའི་ཕྱིར་རོ། །དེ་ནས་དག་པ་དྲན་ཚུལ་ཡོད་དེ། ལྷའི་དག་པ་ནི་སྔར་ཕྱི་དཀྱིལ་དང་ལུས་དཀྱིལ་ཀྱི་སྐབས་སུ་བཤད་ཟིན་ཅིང། རྒྱན་གྱི་དག་པ་དྲན་ཚུལ་ཡང་ཡོད། སྔགས་རྣམས་དང་རྒྱན་དེ་རྣམས་ཚོགས་
པ་ལས་བྱུང་བའི་ཕྱག་རྒྱ་དྲུག་དང་ཐོད་སྐམ་ལ་སོགས་པ་ཡོད་ན་དངོས་སུ་བརྒྱན་པའམ། མེད་ནའང་རྒྱན་དེ་རྣམས་ཀྱིས་བརྒྱན་པར་བསམ་པ་ཡིན་ཞིང། དག་པའི་དོན་ནི་སྔགས་དེ་རྣམས་ལས་རྒྱན་དེ་དག་བྱུང་བར་སྒོམ་པ་ཉིད་ཡིན་པའི་ཕྱིར་རོ། དེ་ནས་ཁ་ཊྭཾ་ཀ་ནི་ལྷ་ཡི་སྐུ། །ཞེས་སོགས་
ཀྱི་དོན་ཡང་ཡོད་དེ། ཁ་ཊཱཾ་ཀ་ནི་ཧེ་རུ་ཀའི་སྐུ་བདེ་བ་ཆེན་པོའི་ངོ་བོ་དང། ཌཱ་མ་རུ་ནི་རྣལ་འབྱོར་མ་སྟེ་ཤེས་རབ་སྟོང་པ་ཉིད་ཀྱི་སྒྲ་སྒྲོག་པ་དང། ཧེ་རུ་ཀ་ནི་ཉིན་མོའི་སྒྲས་བརྗོད་པའི་དག་པ་སྒྱུ་མའི་སྐུའི་རང་བཞིན་དང། ཕག་མོ་ནི་མཚན་མོའི་སྒྲས་བསྟན་པའི་ཤེས་རབ་དོན་དམ་འོད་གསལ་གྱི་རང་
བཞིན་དུ་བསྒོམ་པར་བྱ་བ་ཡིན་ལ། དེ་འདྲ་བའི་ཧེ་རུ་ཀ་ནི་འཁོར་བ་བག་ཆགས་དང་བཅས་པ་སྤངས་པ་ལས་བྱུང་བས་ན། མྱ་ངན་འདས་བྱུང་དཔའ་བོ་སྟེ། །ཞེས་གསུངས་ཤིང། དེ་ཉིད་ཀྱང་སྒྲུབ་པ་པོ་རང་ཉིད་ཀྱི་རླུང་སེམས་ཙམ་གྱི་ཉེར་ལེན་ལས་སྤྲུལ་པའི་རིགས་དྲུག་པ་རྡོ་རྗེ་འཆང་ཆེན་པོ་
ཉིད་ཡིན་པས་ན། དྲུག་པ་སེམས་ཀྱི་སྤྲུལ་པ་སྟེ། །ཞེས་འབྱུང་བ་དང། རྡོ་རྗེ་ཕག་མོ་ནི་རང་བཞིན་གྱིས་རྣམ་པར་དག་པའི་ཆོས་ཀྱི་དབྱིངས་ལས་སྤྲུལ་བའི་ལྷ་མོའི་གཟུགས་སུ་བསྟན་པར་བསམ་པ་ནི། དག་པ་ཆོས་ཀྱི་སྤྲུལ་པ་ནི། །ཕག་མོའི་གཟུགས་སུ་བསྟན་པ་ཡིན།།

[030B] ལྷག་མའི་དོན་ནི་གོང་དུ་བཤད་ཟིན་པ་ལྟར་དྲན་པར་བྱ་དགོས་པའི་ཕྱིར་རོ། །ཕྱི་དཀྱིལ་གྱི་དག་པ་དྲན་པ་ནས་འདིའི་བར་གྱི་ཉམས་ལེན་རྣམས་ཀྱིས་ཕར་ཕྱིན་ཐེག་པའི་མཁྱེན་གསུམ་གྱི་ལམ་གྱི་གནད་ཐམས་ཅད་བསྡུས་པ་ཡིན་ཏེ་གཞི་ཕུང་ཁམས་
སྐྱེ་མཆད་ཀྱི་ཆོས་རྣམས་རང་བཞིན་མེད་པར་རྟོགས་པའི་བདེ་བ་ཆེན་པོའི་ཡེ་ཤེས་ཀྱིས་བསྡུས་པའི་ཆོས་སོ་བདུན་ལ་སོ་བདུན་དུ་ཤར་པར་བསྒོམས་པས་གཞི་ཤེས་ཀྱི་ལམ་གྱི་གནད་དང། ཡེ་ཤེས་དེ་ཉིད་ས་བཅུར་བཞག་པ་ལ་ལུས་ཀྱི་གནས་དང་ཉེ་བའི་གནས་ལ་སོགས་པར་
མོས་པའི་ལུས་དཀྱིལ་བསྒོམས་པས་ནི་ལམ་ཤེས་ཀྱི་གནད་དང། རྣལ་འབྱོར་པ་རང་གི་གཞི་ལམ་ཁྱད་གཞིར་བྱས་པའི་སྟེང་ནས་ཁྱད་ཆོས་གོ་ཆ་འཆིང་བ་སོགས་བསྒོམས་པས་ནི་རྣམ་མཁྱེན་གྱི་ལམ་གྱི་གནད་བསྡུས་པར་འདིའི་རྒྱ་འགྲེལ་དུ་མ་དང་རྗེ་ཉིད་ཀྱིས་ཀྱང་བཤད་
བའི་ཕྱིར་རོ། །བཞི་པ་རྫོགས་རིམ་རྣལ་འབྱོར་ཆེན་པོ་ཅུང་ཟད་བསྒོམ་པའི་ཚུལ་ཡོད་དེ། དེ་ཡང་གཙོ་བོར་བསྐྱེད་རིམ་བསྒོམ་པའི་ཞར་བྱུང་གི་ཚུལ་དུ་བྱེད་པ་ཡིན་པས། དབྱངས་གསལ་ངག་ཏུ་བརྗོད་པ་ལས། དབྱངས་གསལ་གྱི་འཕྲེང་བ་འོད་ཟེར་ལྔ་ལྡན་འོད་ཟེར་གྱི་
སྣེ་ལས། འཁོར་ལོ་གསུམ་གྱི་ལྷ་ཚོགས་སྣ་བུག་གཡས་པའི་རླུང་དང་འགྲོགས་ནས་སྤྲོས་པས། འགྲོ་བ་རྣམས་འཁོར་ལོ་གསུམ་གྱི་གོ་འཕང་ལ་བཀོད་པ་སོགས་བྱས་ནས། རང་གི་སྣ་བུག་གཡོན་ནས་ཞུགས་ཏེ་ལྟེ་བར་གནས་པ་ཡོངས་སུ་གྱུར་པ་ལས་རིམ་གྱིས་ཧེ་རུ་ཀ་
དཀར་པོ་ཡུམ་ཕག་མོ་དང་བཅས་པར་བསྐྱེད་བའི་གསང་གནས་བསྐྱོད་པའི་དགའ་བའི་སྒྲས་འགྲོ་བ་རྣམས་བཀུག་སྟེ་དུར་ཁྲོད་ལ་རིམ་པ་སོགས་ཀྱི་སྡུད་རིམ་བཤད་པ་ལྟར་བྱས་པའི་མཐར་ནཱ་ད་ཕྲ་མོ་ལ་སེམས་འཛིན་དེ་ནས་ནཱ་ད་ཡང་མི་དམིགས་པར་བསམས་ཏེ་བདེ་སྟོང་གི་

[031A]༄༅། །རྣལ་འབྱོར་སྒོམ་པར་བྱེད་པ་ཡིན་པའི་ཕྱིར་རོ། །གསུམ་པ་ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལ་གཉིས། བཟླས་པ་དང། གཏོར་མ་སོགས་ཀྱི་རིམ་པའོ། །དང་པོ་ལ་གཉིས། རྡོར་བཟླས་དང། ངག་བཟླས་སོ། །དང་པོ་འདིར་བསྐྱེད་རིམ་པའི་རྡོར་བཟླས་
ཇི་ལྟར་བྱ་བའི་ཚུལ་ཡོད་དེ། དེ་ནས་སླར་རྟེན་བརྟེན་པའི་དཀྱིལ་འཁོར་དུ་སྐད་ཅིག་གིས་ལྡང་ནས་རང་གི་ལྟེ་བར་ཟླ་བ་ལ་གནས་པའི་ཧཱུཾ་ངམ། ནཱ་ད་དཀར་ལ་དམར་པའི་མདངས་ཅན་ལས་རླུང་ཕྱིར་འབྱུང་བ་ཧཱུཾ་གི་གདངས་ཀྱིས་འཁོར་ལོ་ལྔའི་ལྷ་ཚོགས་སྤྲོས་ཏེ་འགྲོ་
བའི་དོན་བྱས། ཨོཾ་གྱི་གདངས་ཀྱིས་ནང་དུ་ཞུགས་ནས་ཧཱུཾ་ངམ་ནཱ་ད་ལ་ཐིམ། ཨཱའི་གདངས་ཀྱིས་གནས་པར་བསམས་ཏེ་རླུང་ཅུང་ཟད་འཛིན་པ་ཉིད་ཡིན་པའི་ཕྱིར་རོ། །གཉིས་པ་ངག་བཟླས་ལ་སྤྱིར་བྱ་ཚུལ་ལྔ་ཡོད་པ་དམ་ཚིག་གི་བཟླས་པ། དོ་ལའི་
བཟླས་པ། ཁྱོགས་ཀྱི་བཟླས་པ། གོང་བུའི་བཟླས་པ། ཁྲོ་བོའི་བཟླས་པ་རྣམས་སུ་ཡོད་པའི་ཕྱིར་རོ། །དེ་རྣམས་གང་བྱེད་ཀྱང་འཕྲེང་བ་བསྐྱེད་ཆོག་རྒྱས་པ་སྔགས་རིམ་ནས་འབྱུང་བ་ལྟར་རམ། བསྡུས་པ་སྐབས་འདིར་མངོན་རྟོགས་ལས་འབྱུང་བ་བཞིན་པདྨ་གར་དབང་དུ་
བསྐྱེད་པ་ལ་ཡེ་ཤེས་པ་བསྟིམ་མཆོད་ནས་འཕྲེང་བར་གྱུར་པར་བསམས་ཏེ་བཟླས་པ་བྱེད་པ་ཡིན་ལ། དེའི་ཚེ་གཙོ་འཁོར་དུ་ཡོད་ཀྱི་ཞལ་ནས་འདོན་པར་མོས་དགོས་པ་ཡིན་ཏེ། དེ་ལྟར་བཟླས་ན་དེ་སྙེད་གྱི་གྲངས་ཀྱི་འགྱུར་ཁྱད་འབྱུང་བ་དྲིལ་བུ་པ་སོགས་ཀྱིས་བཤད་
པའི་ཕྱིར་རོ། །དེ་ཡང་ཐུན་གྱི་ངོ་བོ་ལ་ལྷའི་ང་རྒྱལ་གྱིས་སེམས་མ་གཡེང་བར་བཟླས་པ་རྣམས་དེའི་གྲངས་སུ་གཞུག་པར་བྱའི། ཐུན་མཚམས་སུ་བཟླས་པ་རྣམས་བཟླས་པའི་གྲངས་སུ་མི་འདྲེན་ཡང་བཟླ་དགོས་པ་ཡིན་ཏེ། ལས་སྒྲིབ་སྦྱོང་བ་དང་བར་ཆད་ཞི་བ་

[031B]པར་འདིའི་རྒྱ་འགྲེལ་སོགས་དུ་མ་ཞིག་ལས་བཤད་པའི་ཕྱིར་རོ་།བཟླས་བྱའི་སྔགས་ནི་གོང་དུ་བརྗོད་པའི་སྔགས་རྣམས་ཡིན་ཀྱང། གྲངས་དང་བཟླ་ཚུལ་གྱི་དབང་དུ་བྱས་ན་ཁྱད་པར་ཡོད་དེ། རང་ཉིད་བདག་དུ་
བྱེད་པ་དང། གཞན་ལ་དབང་བསྐུར་བ་སོགས་ཀྱི་ལས་རུང་དུ་བྱེད་པ་ལ། འདིའི་བསྙེན་པ་རྒྱས་པའི་དབང་དུ་བྱས་ན། དཱ་རི་ཀ་པ་དང་ནག་པོ་པས་བཤད་པ་ལྟར། གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ་དང། །འཁོར་ལོ་གསུམ་གྱི་ལྷ་རེ་རེ་ལ་ཁྲི་ཕྲག་
གཉིས་གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་ཞིང། འབྲིང་དང། བསྡུས་པ་གཉིས་ལ་ནི་གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ། རྒྱས་བསྡུས་གཉིས་ཀ་ལ་ཡེ་ཤེས་འབེན་སྔགས་ཁྲི་ཕྲག་གཅིག་བཟླ་དགོས་
པའི་ཕྱིར་རོ། །ཡབ་ཀྱི་བཟླས་བྱའི་སྔགས་ནི་རྩ་སྔགས་རབ་ཡིན་ལ། དེ་མིན་སྙིང་པོའི་སྔགས་སུ་གསུངས་པས་ཡུམ་ལའང་མཚོན་ཞིང། ཡབ་ཡུམ་གྱི་རྩ་སྔགས་གོང་དུ་བླངས་ནས་འདོན་པ་ཡོད་ཀྱང་དེ་གཙོ་བོར་མི་འདོན་འཁོར་ལོ་ལྔའི་ལྷ་རྣམས་ཀྱི་སྔགས་
བཟླས་པའི་མཇུག་ཏུ་ཅི་འགྲུབ་བཟླས་ཀྱང་ཆོག་སྟེ། ཚད་ལྡན་གྱི་གཞུང་འགའ་ལས་དེ་ལྟར་དུ་འབྱུང་ཞིང། རིགས་པ་གཞན་གྱིས་ཀྱང་གྲུབ་པའི་ཕྱིར་རོ། །གོ་ཆའི་སྔགས་བཟླ་བ་ཁ་ཅིག་ནས་མི་འབྱུང་ཡང་རྩ་སྔགས་ཀྱི་མཐར་བཟླ་པར་བྱ་སྟེ། རྩ་རྒྱུད་
ལས། ས་སྟེང་འདི་ན་རིན་ཆེན་བཞི། །ཞེས་བཤད་པའི་བཞིའི་ཡ་གྱལ་ཡིན་པའི་ཕྱིར་རོ། །འོན་ཀྱང་བསྣེན་པའི་གུངས་སུ་ངེས་པར་འདྲེན་མི་དགོས་པར་སེམས་ཏེ་བརྟག་ལ། རྐང་བརྒྱད་ཀྱི་སྔགས་ནི་བཟླས་པའི་གྲངས་སུ་བྱས་ནས་ཏོན་ཀྱང་མི་འགལ་ཞིང་

[032A]༄༅། །དེ་མ་བྱས་པར་ཇི་ལྟར་འཚམ་བ་ཞིག་བཟླ་བའམ་མིན་ཀྱང་ཆོག་སྟེ། འདི་བསྟོད་སྔགས་ཡིན་པས་གདམ་ང་ཅན་དུ་བཤད་པའི་ཕྱིར་རོ། །བཟླས་པ་འབྲིང་བྱ་ཚུལ་ནི་བཤད་རྒྱུད་མངོན་བརྗོད་ལས་བཤད་དེ། དེ་ཉིད་ལས། སྔོན་དུ་
བསྙེན་པ་བྱ་བ་ནི། །ཆོ་ག་བཞིན་དུ་འབུམ་དུ་བཟླ། །འཁོར་ལོའི་གསང་སྔགས་འབུམ་བཟླ་ཞིང། །རང་གི་ལྷ་ཡིའང་འབུམ་དུ་བཟླ་།གཞན་ནི་ཁྲི་དུ་བཟླ་བར་བྱ། །ཞེས་དང། སྔགས་རྣམས་སྔོན་མའི་དབང་དུ་བྱས་ནས། ལྭ་ཝ་པས་ཀྱང་གཙོ་བོ་ལ་འབུམ་
འཁོར་ལ་ཁྲི་ཕྲག་རེ་བཟླ་བར་བཤད་ལ། ཡང་དཱ་ར་ཀ་པས་འབྲིང་པོའི་དབང་དུ་མཛད་ནས་དེ་ཁོ་ན་ལྟར་བཤད་ཅིང། ཐུན་མོང་དུ་ཡེ་ཤེས་འབེབས་སྔགས་ཁྲི་དང། བཟླས་པའི་ཁ་སྐོང་གི་སྦྱིན་བསྲེག་ཀྱང་བྱེ་བར་བཤད་པར་ཡིན་པའི་ཕྱིར་རོ། །འཁོར་གྱི་ལྷ་
དྲུག་ཅུའི་སྔགས་བསྡུས་པ་བྱེད་པ་ལ་ཚུལ་གཉིས་ཡོད་ཀྱང། འདིར་བཤད་རྒྱུད་མངོན་བརྗོད་ལས་གསུངས་པ་བཞིན་བྱ་ན་འདི་ལྟར་ཡིན་ཏེ། གཙོ་བོ་ཡབ་ཡུམ་གཉིས་འབྲིང་པོ་ལྟར་ཡིན་ཞིང་འཁོར་རྣམས་ལ་ནི་རྀ་ལྀ་བཞི་དང། མ་ཡིག་དོར་བའི་ཀ་ཙ་ཊ་ཏ་པའི་སྡེ་
ཚན་གྱི་ཡི་གེ་ཉེར་བཞི་དང། ཡ་ར་ལ་ཝ་བཞི་དང། ཤ་ཥ་ས་ཧ་བཞིའི་མ་ཚ་འདས་མེད་གོར་ཐིག་ལེ་བྱིན་ནས་རེ་རེའི་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་རྣམས་རིམ་པ་བཞིན་སྙིང་པོའི་རྣལ་འབྱོར་མ་བཞི་དང། འཁོར་ལོ་གྱི་ལྷ་ཟུང་ཉེར་བཞི་དང་སྒོ་མ་བཞི་དང་
མཚམས་མ་བཞིའི་སྔགས་སུ་བཤད་པ་ལྟར་རམ་རྀ་སོགས་ས་བོན་སོ་དྲུག་པོ་སྦྲེལ་ནས་ཐོག་མཐར་སྔར་བཞིན་སྦྱར་ཏེ་བཟླས་པས་ཀྱང་ཆོག་པར་རྗེ་ཡབ་སྲས་རྗེས་འབྲང་དང་བཅས་པ་དུ་མས་བཤད་པ་ལྟར་ཡིན་པའི་ཕྱིར་རོ། བཟླ་བྱའི་སྔགས་རྣམས་ཀྱི་

[032B] ཨོཾ་ནི་སྔགས་ཀྱི་འགོ་འདྲེན་ཡིན་ཞིང་དེའི་ཨ་ཨུ་མ་གསུམ་གྱིས་ནི་སྐུ་གསུང་ཐུགས་མཚོན་པ་དང་སྔར་བཤད་པ་ལྟར་བཀྲ་ཤིས་པ་སོགས་ལ་འཇུག་པ་ཡིན་ལ། ཤྲཱི་ནི་དཔལ་བཛ་ནི་རྡོ་རྗེ། ཧེ་རུ་ཀ་ནི་ངེས་ཚིག་
གིས་བཤད་ན་ཐོད་ཁྲག་ལ་རོལ་པའམ་ཁྲག་འཐུང། ཌཱ་ཀཱི་ནཱི་ནཱི་མཁའ་འགྲོ་མ། སམྦར ་ནི་སྡོམ་པའམ་བདེ་མཆོག་སཱ་ཧཱ་ནི་གཞི་ཚུགས་ཅེས་པའི་དོན་ཡིན་པའི་ཕྱིར་རོ། །ཉེ་སྙིང་ལ་བསྒྱུར་རྒྱུ་མེད་ཀྱང་མཚོན་དོན་ཡོད་དེ། ཧྲཱི་ལ་སོགས་པའི་ཡི་གེ་ལྔས་ཡེ་
ཤེས་ལྔ་མཚོན་པ་ཡིན་པའི་ཕྱིར། ཡུམ་གྱི་སྙིང་པོ་དང་ཉེ་སྙིང་གི་དོན་ཡང་ཡོད་དེ། དང་པོ་ནི་རྡོ་རྗེ་རྣམ་པར་སྣང་མཛད་ཅེས་པ་ཡིན་ལ། ཕྱི་མ་ནི་སངས་རྒྱས་ཐམས་ཅད་ཀྱི་རྡོ་རྗེ་མཁའ་འགྲོ་མ་ཞེས་བར་འགྱུར་བའི་ཕྱིར་རོ། །ཀཱི་ནཱི་ཞེས་སོགས་བཞིའི་དོན་ཡོད་དེ་
གཞན་གསུམ་བ་ཚ་འདས་མེད་སྒྱུར་བ་ལྟར་ཡིན་ལ། ལཱ་མ་ནི་མཛེས་མ་ཞེས་པར་འགྱུར་བའི་ཕྱིར་རོ། །ཀར་ཀར་སོགས་ཀྱི་དོན་ལ་དྲང་ངོས་བ་གཉིས་ཡོད་པའི་དྲང་དོན་བཤད་ན་དཔའ་བོའི་སྔགས་ཀྱི་དོན་ཀྱང་ཤེས་བར་འགྱུར་བས་བསྡུས་ཏེ་བཤད་ན་བདེ་སྟེར་དུ་འགྱུར་ཏེ། ཀ་ར་གཉིས་ནི་གྱིས་
ཤིག་གཉིས། དུ་རུ་གཉིས་ནི་མཛོད་གཉིས། དེ་བཞིན་དུ་སྦྱར་ཏེ་བྷནྡྷ་འཆིང། ཏྲཱ་ས་ཡ་སྐྲག་པར་གྱིས། ཀྵོ་བྷ་ཡ་བསྐྱོད་པར་གྱིས། ད་ཧ་སྲེགས། པ་ཙ་ཚེས། བྷཀྵ་ཟོ། །པ་ས་ཞག་།རུདྷི་ར་ཁྲག་ཨནྟྲ་རྒྱུ་མ། མཱ་ལཱ་པ་ཕྲེང་བ། ལཾ་ཕི་ནི་འཕྱར་པ། སབྟ་བདུན་
པཱ་ཏ་ལ་ས་འོག་ག་ཏ་གནས་པ། བཧུ་ཛཾ་གཾ་འགྲོ། །སརྦཾ་པཱ་སྤྲུལ་རྣམས། ཏ་རྫ་ཡི་བསྡིགས། ཨ་ཀཌྜྷྱ་ལུག་ཅེས་པ་ཡིན་ལ་ཧྲཱིཾ་ཧྲཱིཾ་སོགས་ལ་བྶྟུའྲ་བ་མེད་ཀྱང་མཚོན་དོན་ཁྱད་པར་ཅན་ཡོད་ཚུལ་ནི་འོག་ཏུ་འཆད་པར་འགྱུར་བའི་ཕྱིར་རོ། །རྩ་སྔགས་ཀྱི་ངེས་དོན་

[033A]༄༅། །ཤེས་པ་གལ་ཆེ་སྟེ། རྩ་རྒྱུད་ལེའུ་དགུ་པ་ལས་དེ་མང་ཤེས་ན་རྩ་སྔགས་ཀྱི་དེ་ཉིད་མི་ཤེས་པས་དངོས་གྲུབ་འགྲུབ་དཀའ་བར་གསུངས་པའི་ཕྱིར་རོ། །དེས་ན་འདིའི་ངེས་དོན་ཅུང་ཟད་ཅིག་བཤད་ན་འདི་ལྟར་ཡིན་ཏེ། དེ་ཡང་རྒྱུད་འགྲེལ་ནས་འབྱུང་
བ་ལྟར་རྩ་སྔགས་བཏུ་བའི་ངེས་དོན་དང། བཏུས་པའི་རྩ་སྔགས་ཀྱི་ངེས་དོན་གཉིས་ཡོད་པའི་ནང་ནས་ཕྱི་མ་འཆད་པ་ལ་ཀ་ར་གཉིས་ནི་ལས་སྒྲིབ་ཡང་ཡང་ཟད་པར་བྱེད་པ། ཀུ་རུ་ནི་ཉོན་མོངས་ཡང་ཡང་ཟད་པར་བྱེད་པ། བྷནྡྷ་ནི་ལྷའི་འཁོར་ལོ་རྣམས་རང་བཞིན་
མེད་པར་རྟོགས་པའམ་འཆིང་བ། ཏྲཱ་ས་ཡ་ནི་ཀུན་རྫོབ་ཀྱི་ཆོས་ཐམས་ཅད་སྒྱུ་མ་ལྟ་བུར་རྟོགས་ནས་མི་སྐྲག་པ། ཀྵོ་བྷ་ཡ་ནི་ཆོས་རྣམས་ལ་དོན་དམ་དཔྱོད་བྱེད་ཀྱི་རིགས་པས་དཔྱད་ནས་ཅུང་ཟད་ཀྱང་མ་རྙེད་པའི་སྟོང་ཉིད་སྒོམ་པ། ཧྲོཾ་ལ་ནི་ཆ་དུ་མ་ཡོད་པའི་ནང་ནས་རང་
སྒྲུབ་པ་པོའི་རྡོ་རྗེ་དེར་བསྟར་བྱས་པས་ནི་ཕྱག་རྒྱའི་པདྨ་ཧས་ནི་སྒྲུབ་པ་པོའི་བྱང་སེམས། དེའི་སྲོག་གི་ཨུའམ་ན་རོས་ནི་ཕུང་ཁམས་སྐྱེ་མཆེད་འོད་གསལ་དུ་སྡུད་པ། ཟླ་ཚེས་ཀྱིས་ནི་སྤྱི་བོ་ནས་བྱང་སེམས་འབབ་པ། ཐིག་ལེས་ནི་བདེ་སྟོང་དབྱེར་མེད་མཚོན། ཧྲཿའི་ཧས་ནི་
སྒྲུབ་པ་པོའི་བྱང་སེམས། ར་སྟས་ནི་ཕྱག་རྒྱའི་ཁམས་དམར་པོ་།རྣམ་བཅད་ཀྱིས་ནི་ཐིག་ལེ་གཉིས་ཡུམ་གྱི་པདྨར་འདྲེས་པ་དེ་མཚོན། ཕེཾ་གྱི་ཕས་ནི་ཟུང་འཇུག་ཟླ་ཚེས་ཀྱིས་ནི་དོན་དམ་འོད་གསལ། ཐིག་ལེས་ནི་དེ་གཉིས་དབྱེར་མེད་དུ་སྦྱོར་བ་དེ་མཚོན། ཕཌ་ཀྱིས་
ནི་འོད་གསལ་གྱི་ཡེ་ཤེས། ད་ཧས་ནི་ཡེ་ཤེས་དེས་མཚན་འཛིན་སྲེག་པ། པ་ཙས་ནི་ཟག་བཅས་ཀྱི་ཕུང་པོ་ཆོས་པ། བྷཀྵས་ནི་རྣམ་རྟོག་དེ་ཟད་པར་བྱེད་པ། བ་སུ་ནས་ལམྦྷིའི་བར་ནི་ལྷ་ལ་བསྟོང་ཅིད་འབོད་པ། བོས་ནས་གྲི་ཧྣ་དང་ཏ་རྫ་ཡས་ནི་བསྡིགས་ལ་ཚར་ཆོད་

[033B]འདྲ་བའི་བདེན་ཨ་ཀཌྷྱས་ནི་རྣམ་ཐར་སྒོ་གསུམ་གྱི་རིགས་པས་མཚན་འཛིན་ཐམས་ཅད་ཆོད། ཧྲི་ལ་ཡི་གེའི་ཆ་བཞི་ཡོད་པའི་ཧ་ས་ཐབས། ར་སྟས་ཤེས་རབ། ཨིས་ཡེ་ཤེས་
བཞི་ཐིག་ལེས་དེ་རྣམས་ངོ་བོ་དབྱེར་མེད་དུ་སྦྱོར་བ་དེ་མཚོན་ཛྞོཾ་ལ་ཆ་དུ་མ་ཡོད་པའི་ཛྞས་ནི་ཕུང་ཁམས་སོགས་བདེ་སྟོང་དབྱེར་མེད་ཀྱི་ངོ་བོར་འཆིང་བ། ན་རོ་གཉིས་ཀྱིས་ནི་དབང་པོ་དང་ཡུལ་ལྔ། ཟླ་ཚེས་ཀྱིས་ཁམས། ཐིག་ཡེས་ནི་བདེ་སྟོང་དབྱེར་མེད་དུ་བྱེད་བ་དེ་
མཚོན། ཡཀྵྨཾ་གྱིས་ནི་གཟུང་འཛིན་གཉིས་ཀྱི་སྣང་བ་ཐམས་ཅད་འོད་གསལ་དུ་བསྡུས་ནས་ཉམས་སུ་མྱོང་བ། ཧཾ་གིས་ནི་བདེ་སྟོང་གི་ངང་དུ་རོ་གཅིག་པ། ཧིཾ་གིས་ནི་སོར་རྟོག་ཡེ་ཤེས། ཧཱུཾ་གིས་ནི་ཆོས་དབྱིངས་ཡེ་ཤེས། ཀི་ལིའི་ཀ་ལ་ཐིག་ལེ་བྱིན་པའི་ཀི་གིས་ནི་ལྷན་
སྐྱེས་ཀྱི་བདེ་བ་དང། སི་ལིའི་ས་དང་ཨིས་ནི་བདེ་སྟོང་དབྱེར་མེད་དུ་བསྡོམས་པ། དཧི་ལིས་ནི་ཡེ་ཤེས་དེ་ལ་ལོངས་སྤྱོད་པ་མཚོན་ཞིང་དེའི་ངེས་དོན་ཡིན་ལ། སྔགས་ཕལ་ཆེར་ལ་ལན་གཉིས་རེ་ཟློས་ཏེ་བྱུང་བ་ནི་ཡང་ཡང་གི་དོན་དུ་བཤད་པ་ལྟར་ཡིན་པའི་ཕྱིར་རོ། །དཔའ་བོའི་
མཚན་ མ་བསྒྱུར་བ་ཁ་ཎྜ་ཀ་པཱ་ལ་དང། མ་ཧཱ་ཀངྐལ་དང། ཀངྐ་ལ་དང། སུ་ར་པཻ་རི་ཎཱ་ཞེས་པ་རྣམས་ཀྱི་དོན་ཡང་ཡོད་དེ། རིམ་པ་བཞིན་དུ་ཐོད་པའི་དུམ་བུ། ཀེང་རུས་ཆེན་མོ། །ཀེང་རུས། ཆང་དགྲ་ཞེས་པར་འགྱུར་བའི་ཕྱིར་རོ། །
འཁོར་ལོ་གསུམ་གྱི་དཔའ་མོ་རྣམས་ཀྱི་སྔགས་དོན་ཡོད་དེ། པྲ་ཙཎྚི་ནི་རབ་གཏུམ་མ་ཡིན་པ་ནས་མ་ཧཱ་བཱིརྱ་ནི་བརྩོན་འགྲུས་ཆེན་མོའི་བར་ཡིན་པའི་ཕྱིར། སྒོ་མཚམས་མ་བརྒྱད་ཀྱི་སྔགས་དོན་ཡང་ཡོད་དེ། ཀཱ་ཀ་སྱ་ནི་ཁ་གདོང་མ་ཡིན་པ་ནས། ཡ་མ་མ་ཐ་ནཱི་གཤིན་

[034A]༄༅། །རྗེ་འཇོམས་མའི་བར་ཡིན་པའི་ཕྱིར་རོ། །ཡབ་དང་ཡུམ་གྱི་རྐང་བརྒྱད་ཀྱི་སྔགས་དོན་ཡང་ཡོད་དེ། དང་པོ་ནི་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ལོ། །ཞེས་སོགས་ལྟར་ཡིན་ལ། ཕྱི་མ་ནི་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་
འཚལ་ལོ། །ཞེས་སོགས་འབྱུང་བ་ལྟར་ཡིན་པའི་ཕྱིར་རོ། །གཉིས་པ་གཏོར་མ་སོགས་ཇི་ལྟར་བྱ་བའི་ཚུལ་ལ་གཉིས། གཏོར་མ་དང། ཐུན་གྱི་སྔ་ཕྱིའི་བར་སོགས་ལ་ཇི་ལྟར་བྱ་བའོ། །དང་པོ་ནི། བྱིན་རླབས་སྔོན་འགྲོའི་སྐབས་བཞིན་བྱས་ནས་ཇི་ལྟར་སྤྱན་
འདྲེན་པའི་ཚུལ་ཡོད་དེ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་འདས་མ་འདས་ཀྱི་གཏོར་འགྲོན་རྣམས་ལྷན་ཅིག་སྤྱན་འདྲེན་པ་ཡིན་པའི་ཕྱིར། དེ་ནས་ལག་པ་བྱིན་རློབ་བྱ་བའི་ཚུལ་ཡོད་དེ་དབྱངས་གསལ་ལས་ལག་པ་གཉིས་ཟླ་ཉི་ཧཱཾ་དང་བཅས་པར་བསྐྱེད་
ནས་ཨོཾ་ཨ་ནྱོ་ནྱ་ཞེས་སོགས་ཀྱི་སྔགས་བརྗོད་པའི་སྒོ་ནས་ལག་པ་གཉིས་རྡོ་རྗེ་ཐལ་མོར་བསྒྱུར་ནས་བདེན་པ་བརྗོད་ཅིང་བྱིན་གྱིས་བརླབ་པ་ཡིན་པའི་ཕྱིར། སྔགས་དེའི་དོན་ཡོད་དེ། ཨ་ནྱོ་ནྱ་ནས་སརྦ་དྷ་རྨ་ནི། ཕན་ཚུན་རྗེས་སུ་རབ་ཏུ་ཞུགས་པའི་ཆོས་ཐམས་
ཅད། པར་སྤར་ནས་སརྦ་དྷརྨྨ་ནི། མཆོག་ཏུ་ཤིན་ཏུ་རབ་ཏུ་ཞུགས་པའི་ཆོས་ཐམས་ཅད། ཨཏྱ་ནྟ་ནས་སརྦ་དྷ་རྨྨ་ནི་དང་པོར་རབ་ཏུ་རྗེས་སུ་གནས་པའི་ཆོས་ཐམས་ཅད་ཅེས་པ་ཡིན་ཞིང། དེ་ཡང་ལག་པ་གཉིས་ཐབས་ཤེས་དབྱེར་མེད་པའི་རྡོ་རྗེའི་ཐལ་
མོར་བྱིན་གྱིས་རློབ་པར་བྱེད་པའི་དོན་ཡིན་པའི་ཕྱིར་རོ། །ལྷ་མོ་ཚད་མ་དམ་ཚིག་ཚད་མ་དང། །ཞེས་སོགས་ཀྱི་དོན་ཡང་ཡོད་དེ་དཀྱིལ་འཁོར་པའི་ལྷ་རྣམས་ནི་མི་བསླུ་བའི་ཡེ་ཤེས་དང་ལྡན་པའི་ཚད་མའི་སྐྱེས་བུ་ཡིན་པས། དེའི་ཡེ་ཤེས་དང་དམ་ཚིག་ཀྱང་མི་བསླུ་

[034B] དེ་དག་སྟོན་པའི་གསུང་ངག་ཀྱང་མི་བསླུ་བའི་ཚད་མ་ཡིན་པའི་བདེན་པ་དེས། ཕྱེད་རྣམས་ལ་གཏོར་མ་ཕུལ་བ་ནི་བདག་ཅག་རྗེས་སུ་འཛིན་པའི་རྒྱུར་གྱུར་ཅིག་ཅེས་པ་ཡིན་པའི་ཕྱིར་རོ། །འདས་པའི་མགྲོན་ལ་འབུལ་བའི་ཚུལ་ཡོད་དེ་
ལྗགས་བྱིན་གྱིས་བརླབས་ནས་ཨོཾ་ཨཱ་བཛྲ་ཨ་ར་ལི་ཞེས་སོགས་ཀྱི་སྔགས་བརྗོད་དེ་ཕུལ་ནས་མཆོད་བསྟོད་བྱ་བ་ཡིན་པའི་ཕྱིར་སྔགས་དེའི་དོན་ཡང་ཡོད་དེ། བཛྲ་ཨ་ར་ལི་ཧོ་ནི་རྡོ་རྗེ་རོལ་པ། བཛྲ་ཌཱ་ཀི་ནྱ་ནི་རྡོ་རྗེ་མཁའ་འགྲོ། །སརྦ་བ་སྟྭཾ་ནི་དམ་ཚིག་ལྡན་པ་ཁྱོད། ཏྲི་ཤྱ་
ཧོཿ་ནི་ཀྱེ་གཟིགས་ཤིག་ཅེས་པ་ཡིན་པའི་ཕྱིར་རོ། །འཇིག་རྟེན་པ་རྣམས་ལ་འབུལ་བའི་ཚུལ་ཡོད་དེ། སྔོན་འགྲོའི་སྐབས་ལྟར་འབུལ་བ་སོགས་ཡིན་པའི་ཕྱིར་རོ། །མཐར་གཤགས་གསོལ་བྱ་བའི་ཚུལ་ཡོད་དེ་ཡིག་རྒྱ་
ཞེས་སོགས་ཀྱི་མཐར་ཨོཾ་བཛྲམུ་ཞེས་བརྗོད་ཅིང། འཇིག་རྟེན་པ་རྣམས་རང་གནས་སུ་གཤེགས་ཤིང། དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་ནས་བྱིན་གྱིས་བརླབས་པར་བསམ་ཞིང་སྨོན་ལམ་གདབ་པ་ཡིན་པའི་ཕྱིར་ཡོ་ག་ཞེས་སོགས་ཀྱི་ངོན་ནི་སྔར་བཤད་
ཟིན་ལ། བཛྲ་མུཞས་པའི་དོན་ཡོད་དེ། ངེས་ཚིག་གིས་བཤད་ན་མའུ་ལ་ནི་རྩ་བའི་དོན་ཡིན་པས། རྩ་བའམ་རང་གནས་སུ་གཤེགས་པའི་དོན་ཡིན་པའི་ཕྱིར་རོ། །དེ་ནས་ཉེར་བསྡུ་སོགས་ཇི་ལྟར་བྱ་བའི་ཚུལ་ཡོད་དེ། ཡེ་ཤེས་སེམས་དཔའ་ཡབ་ཡུམ་སྙོམས་པར་
ཞུགས་པའི་རྐྱེན་གྱིས་ནཱ་དའི་བར་སྡུད་རིམ་བྱས་ཏེ། སླར་ཡང་དེ་ལྷ་སྐུར་སྐད་ཅིག་གིས་ནི་ལྡང་ནས་གོ་ཆ་བགོ་ཞིང། པཱུ་ཛ་ལ་སོགས་པའི་གནས་ཉེར་བཞིའི་མིང་ཡིག་དང་པོ་ལ་ཐིག་ལེས་བ་རྒྱན་པ་ལུས་ལ་བཀོད་ནས་ཞུགས་བཞི་པའི་སྔགས་བརྗོད་དེ་བགེགས་

[035A]༄༅། །ཐམས་ཅད་བསྐྲད་པར་བྱ་བ་སོགས་ཡིན་པའི་ཕྱིར་རོ་།གཉིས་པ་ལ་གཉིས། ཐུན་སྔ་ཕྱིའི་བར་དང། ཐུན་བཞི་ལ་རྒྱས་བསྡུས་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། སྤྱི་དང། ཁ་ཟས་ཀྱི་རྣལ་འབྱོར་རོ། །དང་པོ་ནི། ཧེ་རུ་ཀའི་རྣལ་
འབྱོར་ལ་གནས་པའི་སྒོ་ནས་འདོད་ཡོན་སོགས་ལ་འཇུག་དགོས་པ་ཡིན་ཏེ་ལྷའི་རྣལ་འབྱོར་དང་མ་བྲལ་ན་ལུས་ཀྱི་སྒུལ་བསྐྱོད་དང་ངག་གི་སྨྲ་བརྗོད་བཏང་སྙོམས་པ་རྣམས་ཀྱང་ཚོགས་རྫོགས་པའི་ཡན་ལག་ཏུ་འགྱུར་བའི་ཕྱིར་ཏེ། ཀུན་སྤྱོད་ལས། ཧེ་རུ་ཀའི་
གོ་འཕང་གནས། །ཡན་ལག་གི་ནི་བསྐྱོད་པ་དང། །ཚིག་གི་རབ་འབྱམས་ཇི་སྙེད་པ། །དེ་སྙེད་ཕྱག་རྒྱ་གསང་སྔགས་ཡིན། །ཞེས་གསུངས་པའི་ཕྱིར་རོ། །གཉིས་པ་ཁ་ཟས་ཀྱི་རྣལ་འབྱོར་ཇི་ལྟར་བྱ་བའི་ཚུལ་ཡོད་དེ། བཟའ་བཏུང་གཏོར་མ་ལྟར་བྱིན་གྱིས་བརླབ་པའམ་
ཡང་ན་སྡོམ་འབྱུང་ལས་བཤད་པ་ལྟར། ཡི་གེ་གསུམ་དང་ཧ་ཧོ་ཧྲིཿའི་སྒོ་ནས་བྱིན་གྱིས་བརླབས་པའི་ཕུང་ལྷ་དང་བླ་མ་ལ་ཕུལ་བའི་རྗེས་སུ། ལུས་དཀྱིལ་སྐད་ཅིག་གིས་གསལ་བཏབ་ནས་ནང་གི་སྦྱིན་བསྲེག་གི་ཚུལ་དུ་ལོངས་སྤྱད་ན་ཉེས་པ་སྦྱོང་ཞིང་བསོད་ནམས་ཀྱང་འཕེལ་
བར་འགྱུར་བའི་ཕྱིར་ཏེ། གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། །བསྔོ་བ་བྱས་ཏེ་བཟའ་བྱས་ན། །འདི་ལྟར་སྤྱོད་པའི་རྣལ་འབྱོར་བ། །བུ་ལོན་དུ་ཡང་མི་འགྱུར་རོ། །ཞེས་གསུངས་པའི་ཕྱིར། དེ་ལྟར་མ་བྱས་པར་སྲེད་པ་དང་བཅས་པས་སྤྱད་ན་ཉེས་
པར་འགྱུར་བ་ཡིན་ཏེ། སྡོམ་འབྱུང་ལས། གལ་ཏེ་སྲེད་ལྡན་འཐུང་གྱུར་ན། །དེ་ནི་དུག་ཏུ་འགྱུར་བ་ཡིན། །ཞེས་གསུངས་པའི་ཕྱིར་རོ་།གཉིས་པ་ཐུན་བཞིའི་སྐབས་སུ་རྒྱས་བསྡུས་ཇི་ལྟར་བྱ་བའི་ཚུལ་ཡོད་དེ། ཐུན་དང་པོ་ལ་བཟའ་བཏུང་གི་བར་བྱས་ནས། ཐུན་གཞན་

[035B]མ་དང་འདྲ་ལ། ཅུང་ཟད་བསྡུན་ནི་འདོད་འཇོ་ལས། སྐད་ཅིག་མའི་སྔགས་གསུམ་བརྗོད་ནས་རྟེན་བརྟེན་པའི་དཀྱིལ་འཁོར་སྐད་ཅིག་གིས་བསྐྱེད་ནས་གསལ་འདེབས་བ་མན་གཞན་སྔར་དང་འདྲ་བ་ལ། ཆོས་སོ་བདུན་གྱི་
དག་པ་རྒྱས་བསྡུས་ཅི་རིགས་བྱ་བར་བཤད་པ་ལྟར་བྱ་བ་ཡིན་པའི་ཕྱིར། དེས་ན་ཐུན་ཕྱི་མ་གསུམ་ལ་དག་པ་གསུམ་ནས་ཚོགས་བསག་པའི་བར་ནི་བསྡུ་བའི་ཚེ་སྤྱིར་མ་བྱས་ཀྱང་མི་འགལ་ཏེ། འདིའི་རྒྱ་གཞུང་རྣམས་ནས་དེ་ལྟར་བྱ་བ་མ་བཤད་དེ། རྗེ་ཉིད་ཀྱིས་ཀྱང་ལས་དང་པོ་བས་བྱས་
ན་ཕུན་སུམ་ཚོགས་པའི་ཡན་ལག་ཏུ་འགྱུར་བར་བཤད་ཀྱི། ངེས་པར་བྱ་དགོས་པར་མི་བཞེད་པའི་ཕྱིར་རོ། །འདིར་འདོད་འཇོ་ལས་སྔགས་གསུམ་བརྗོད་ནས་རྟེན་བརྟེན་པ་སྐད་ཅིག་གིས་བསྐྱེད་པ་འདི་ལ་མངོན་བྱང་སྔོན་མ་རྣམས་མ་མཛད་པར་སེམས་ཏེ། འདི་ལྟར་མཛད་པ་ནི་
ལྭ་ཝ་བ་དང་དྲིལ་བུ་ཞབས་ཀྱི་བཞེད་པ་དང་བསྟུན་པར་སྣང་བས། དེ་གཉིས་ཀྱིས་ཐུན་བར་བ་གཉིས་ཀྱི་སྐབས་སུ་ཧཱུཾ་ལས་སྐད་ཅིག་གིས་རྟེན་བརྟེན་པ་བསྐྱེད་པའི་ཚུལ་སྔགས་རིམ་ནས་བཤད་པ་ལྟར་ཡིན་པའི་ཕྱིར། གཞན་ཡང་སྔགས་རིམ་ལས་བསྡུ་ཚུལ་མི་འདྲ་བ་འགའ་
ཞིག་གཡོད་བའི་རྗེས་སུ་དེ་དག་གི་དོན་བསྡུ་བ་ན། དེ་ལྟར་ན་ཐུན་ཐོག་མཐའ་གཉིས་རྒྱས་ལ། བར་པ་གཉིས་བསྡུས་པའི་ལུགས་གཅིག་དང། དང་པོ་རྒྱས་ལ་གཞན་གསུམ་བསྡུས་པ་ནི་དལ་བྲེལ་གྱིས་མིན་གྱི། རྒྱུན་པའི་བྱེད་ལུགས་སོ། །བྲེལ་བས་ཀྱང་དང་པོ་རྒྱས་ལ་ཐ་
མ་གསུམ་བསྡུས་ཏེ་བྱེད་པ་དང། ཐུན་དང་པོ་ལའང་དལ་བྲེལ་གཉིས་ཀྱི་དབང་གིས་རྒྱས་བསྡུས་གཉིས་བྱེད་ལ། གཞན་གསུམ་བསྡུས་ཏེ་བྱེད་པ་མན་སྙེའི་ལུགས་རྣམས་གང་རུང་བྱ་ལ། ཞེས་གསུངས་པ་ལྟར་བྱར་རུང་བ་ཡིན་ཏེ། བྱེད་ཤེས་ན་ནི་མཁས་གྲུབ་ཚད་

[36A]༄༅། །ལྡན་གྱི་ལུགས་ཡིན་པ་ཤིན་ཏུ་ཡང་མི་འགལ་བའི་ཕྱིར་རོ། །དེར་མ་ཟད་མན་ངག་གིས་རྒྱས་བསྡུས་བྱེད་ལུགས་གཞན་སྣང་ཡང་འདིར་མི་འཆད་དེ། སླ་ཆོས་བྱེད་པར་འགྱུར་བའི་སྐྱོན་འོང་བའི་ཕྱིར་རོ། །ཐུན་གྱི་མཐར་ཉལ་བ་དང་ལྡང་བའི་རྣལ་
འབྱོར་ཇི་ལྟར་བྱ་བའི་ཚུལ་ཡོད་དེ། ཉལ་བའི་ཚེ་དབྱངས་གསལ་ཚར་གཅིག་བརྗོད་དེ་སྡུད་རིམ་བྱས་ནས་གཉིད་ཀྱི་འོད་གསལ་དུ་འཇུག་ལ། ལྡང་བའི་ཚེ་འོད་གསལ་ལས་ལུས་དཀྱིལ་དང་བཅས་པའི་ཧེ་རུ་ཀའི་སྐུར་ལྡང་བར་བྱེད་པའི་ཕྱིར་རོ། །གསུམ་པ་ནི་
དེ་ལྟར་ཉམས་སུ་བླངས་ན་ཕན་ཡོན་རྒྱ་ཆེན་པོ་འཐོབ་པར་འགྱུར་བ་ཡིན་ཏེ། རྩ་རྒྱུད་ལས། མི་མཆོག་གང་ཞིག་ཀུན་སྤྱོད་པ་།སྡིག་པ་ཐམས་ཅད་རྣམ་དག་བདག་དེ་བཞིན་གཤེགས་པའི་ས་འཐོབ་ཅིང། །སྐྱེ་དང་སྐྱ་བར་བདེ་གཤེགས་ཀྱི། །རིགས་ཀྱི་
རྒྱལ་པོ་ཆོས་ལྡན་འགྱུར། །ཞེས་པ་ནས། དེ་བཞིན་ཥྲཱི་ཧེ་རུ་ཀ་ཡི། །མཚན་གྱིས་སྡིག་པ་འཇིག་པར་འགྱུར། །བསམ་གཏན་བསམ་པ་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་ཡིས། །མཐོ་རིའི་ལོངས་སྤྱོད་འཐོབ་འགྱུར་པའམ། །ཡང་ན་
འཁོར་ལོས་བསྒྱུར་བ་འཐོབ། །ཅེས་པའི་བར་གསུངས་པའི་ཕྱིར་རོ་།ཚུལ་འདི་ལ་བཤར་སྒོམ་བྱས་པ་ཙམ་གྱིས་ཀྱང་ཕན་ཡོན་གཞན་དང་མི་འདྲ་བ་འཐོབ་པར་འགྱུར་ཏེ། རྗེའི་གསུང་འབུམ་ཐོར་བུ་ལས། །འདི་དག་གི་བཤར་
སྒོམ་ཙམ་རེ་བྱེད་པ་ལ་ཡང། ལམ་གྱི་ལུས་ཡོངས་སུ་རྫོགས་པའི་ཉམས་ལེན་གྱི་གནད་ཚང་བ་ཡིན་པས། ས་ཆོད་དང་དགེ་སྦྱོར་གྱི་བྱེད་ཚུལ་གཏན་མི་འདྲའོ། །ཞེས་གསུངས་པའི་ཕྱིར་རོ། །ཁྱད་པར་དུ་འདི་སྐོར་ལ་ལེགས་པར་སྦྱངས་པའི་

[36B]ཏེ། དེ་ཉིད་ལས། དེས་ན་དཔལ་འཁོར་ལོ་བདེ་མཆོག་གི་སྐོར་ལ་མཁས་པར་བྱས་ཤིང་རྒྱུད་ལ་སྐྱེ་དགོས་ཏེ། ཞེས་པ་ནས། དེ་ཡང་ལྷུན་པོའི་རྩེ་ལ་དངོས་སུ་བཞུགས་ཏེ་བྱིན་རླབས་
མྱུར་པའོ། །ཞེས་གསུངས་པའི་ཕྱིར་རོ། །གལ་ཏེ། སྦྱངས་མ་སྦྱངས་ལ་མ་བལྟོས་པ་འདོན་པའི་བརྩོན་འགྲུས་བྱས་ན་འདྲའོ་སྙམ་ན་དེ་ནི་མ་འདྲ་སྟེ། དོན་ཤེས་མི་ཤེས་པའི་དབང་གིས་དཀྱིལ་འཁོར་སྒྲུབ་ཅིང་མཆོད་པ་ལྟ་བུ་ལའང་མཆོག་
དམན་གྱི་ཁྱད་པར་ཡོད་པའི་ཕྱིར་ཏེ། འདོད་འཇོ་ལས། དཀྱིལ་འཁོར་སར་ལྟར་བསྒྲུབས་ནས་མཆོད་ན་ནི། དེ་འདྲ་བའི་གོ་བ་མེད་པར་དཀྱིལ་འཁོར་མཆོད་པ་ལས་ཆེས་མཆོག་ཏུ་འགྱུར་པ་ཡིན། ཞེས་གསུངས་པའི་ཕྱིར་རོ། །འདིར་
སྨྲས་པ། རྣལ་འབྱོར་མ་རྒྱུད་དུང་འཕྱུར་གཅིག་དང་ནི། །བྱེ་བ་དྲུག་གསུངས་དེ་ཡི་ནང་ནས་ཀྱང། །རབ་དང་ཕུལ་བྱུང་འཁོར་ལོ་སྡོམ་པའི་རྒྱུད། །ཇི་བཞིན་འགྲེལ་མཛད་ཀུན་མཁྱེན་བཙོང་ཁ་པ་།གང་དེའི་བཞེད་གཞུང་དགོངས་དོན་ཀུན་དའི་
ཚིལ། སྔོན་བྱོན་མཁས་པའི་ལེགས་བཤད་འོད་དཀར་གྱིས། །གསལ་བར་ཕྱེ་མོད་ལམ་འདིའི་འཆད་ཉན་རྒྱུན། །ཡུན་རིང་གནས་དང་འཕེལ་ཕྱིར་འདི་ཉིད་བགྱིས། །དེ་ཡང་རྒྱལ་བའི་བསྟན་པ་སྤྱི་དང་ནི་།རྗེ་བཙུན་བླ་མའི་མདོ་སྔགས་
དམ་པའི་ཆོས། །དུས་མཐར་ཕྱོགས་འདིར་འཛིན་པའི་སྨོན་འགྲུབ་པ་།དེ་ཡི་བསྐུལ་ལས་ཡིན་གྱི་གཞན་མ་ཡིན། །རྗེ་བཙུན་བླ་མའི་དགོངས་ཟབ་དཔག་དཀའ་བས། །ཚུལ་འདིར་མ་རྟོགས་ལོག་བཤད་ཉེས་པ་གང། །སྙིང་ནས་ཆགས་སོ་

[37A]༄༅། །ལེགས་པར་བཤད་པའི་དགེ་འཁོར་ལོ་སྡོམ་པའི་བསྟན་པ་རྒྱས་ཕྱིར་བསྔོ། །ཅེས་དཔལ་འཁོར་ལོ་བདེ་མཆོག་ལཱུ་ཧི་པའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་འདི་ཡང་།བསྟན་པའི་མངའ་བདག་ཅོ་
ནེའི་ཀོའུ་ཤྲི་ནང་སོས་སྨོན་ལམ་དང་ཐུགས་བསྐྱེད་ཟུང་དུ་འབྲེལ་བའི་རྣམ་དཔྱོད་ཀྱིས་ཕྱོགས་འདིར་རྒྱུད་ཀྱི་བཤད་གྲྭ་གསར་དུ་བཙུགས་ཤིང། ཁྱད་པར་དུ་འཁོར་ལོ་བདེ་མཆོག་གི་འཆད་ཉན་འཇུག་པའི་ཚེ་དེའི་རྒྱུད་ལ་ཕན་པར་དགོངས་ནས་གནང་སྦྱིན་
དང་བཅས་འདིའི་བསྐྱེད་རིམ་ཞིག་གྱིས་ཤིག་ཅེས་བསྐུལ་བ་ལ་བརྟེན་ནས། སློབ་དཔོན་རྡོ་རྗེ་འཆང་བློ་གྲོས་རྒྱ་མཚོ་ལ་སོགས་པའི་བཤེས་གཉེན་དུ་མའི་བཀའ་དྲིན་གྱིས་ལམ་འདི་ལ་ཐོས་བསམ་ཅུང་ཟད་བྱས་ཤིང་མོས་པའི་ཤཱཀྱའི་དགེ་སློང་གྲགས་པ་བཤད་
སྒྲུབ་ཅེས་བྱ་བ་འདི་སྐོར་གྱི་གཞུང་དུ་མ་ལ་རིམ་དུ་འདྲིས་པར་བྱས་ནས། ཅོ་ནེའི་མཁན་ས་དང། རྒྱུད་པའི་འཆད་ཉན་གྱི་བླ་མའི་གོ་སར་གནས་པའི་ཚེ་སྦྱར་བ་སྟེ། འདིས་ཀྱང་རྒྱལ་བའི་བསྟན་པ་ལ་ཕན་ཐོགས་པར་གྱུར་ཅིག། བཀྲ་ཤིས།། །།﻿[THE FOLLOWING TEXT HAS INCOMPLETE SECTIONS, WHICH ARE ON ORDER]

[001A]༄༅། །ལཱུ་ཧི་པའི་བསྐྱེད་རིམ་འདོད་འཇོའི་དགོངས་པ་རབ་གསལ་ཞེས་བྱ་བ་བཞུགས་སོ། །

[001B] །ན་མོ་མཉྫུ་ཤྲཱི་གྷོ་ཥཱ་ཡ། སྒྲིབ་བྲལ་ལྷན་སྐྱེས་བདེ་བའི་ཡེ་ཤེས་ཉིད། །རབ་མཛེས་ཨིནྡྲ་ནཱི་ལའི་ལྷུན་པོ་བཞིན། །ཀུན་ནས་རབ་བརྗིད་ཟུང་འཇོག་སྒྱུ་མའི་སྐུར། །རྣམ་རོལ་དཔལ་ལྡན་འཁོར་ལོ་སྡོམ་པར་འདུད། །ཉི་འོད་
འབུམ་གྱི་རྩེ་དགའ་དང་འགྲོགས་པའི། །རབ་དམར་བྱུ་རུའི་མདངས་ལྡན་ཆགས་པའི་ཉམས། མཛེས་སྡུག་ལང་ཚོའི་དམལ་མངའ་བཅོམ་ལྡན་མ། །རྡོ་རྗེ་ཕག་མོས་བདེ་ཆེན་དངོས་གྲུབ་སྩོལ། །དུས་ཀྱི་མཐའ་འདིར་ཧེ་རུ་ཀ་དཔལ་ཉིད། །
དུར་སྨྲིག་གར་རོལ་གསང་ཆེན་རྒྱུད་སྡེ་ཡི། །དགོངས་པ་འགྲེལ་མཛད་རྒྱལ་བ་གཉིས་པར་གྲགས། །ཡབ་སྲས་བརྒྱུད་པར་བཅས་ལ་གུས་བཏུད་ནས། །གྲུབ་ཆེན་ལཱུ་ཧི་པ་ཡིས་བཤད་པའི་སྲོལ། །འཁོར་ལོ་སྡོམ་པའི་རིམ་པ་
དང་པོའི་གནད། །རྗེ་བཙུན་བླ་མའི་མན་ངག་ཇི་ལྟ་བར། །འཆད་པར་འདོད་དོ་མཁའ་འགྲོས་བརྩེ་བས་སྐྱོངས། །འདིར་དཔལ་འཁོར་ལོ་བདེ་མཆོག་གི་བསྐྱེད་རིམ་སྒྲུབ་ཐབས་ཀྱི་གོ་རིམ་དང་མཐུན་པར་འཆད་པ་ལ་གསུམ་
སྔོན་དུ་འགྲོ་བ་སྤྱིའི་རྣམ་གཞག་མདོར་བསྡུས་བཤད་པ་དང། སྒྲུབ་ཐབས་ཀྱི་གཞུང་དོན་སོ་སོར་བཤད་པ་དང། འཕྲོས་དོན་བཤད་པའོ། །དང་པོ་ལ་གཉིས། རྩ་བཤད་ཀྱི་རྒྱུད་ངོས་བཟུང་པ་དང། དགོངས་འགྲེལ་གྱི་རིམ་པ་

[002A] །བྱོན་ཚུལ་ལོ། །དང་པོ་ནི། བཅོམ་ལྡན་འདས་ཀྱིས་གདུལ་བྱའི་དོན་དུ་མདོ་སྔགས་ཀྱི་ཕྱོགས་གཉིས་གསུངས་པའི་ནང་ནས་བརྗོད་བྱའི་ངོས་ནས་ཆེས་ཟབ་པ་ནི་བླ་མེད་ཀྱི་རྒྱུད་སྔ་རྣམས་ཡིན་ལ། དེའི་ནང་ནས་ཀྱང་
ཕ་རྒྱུད་ཐམས་ཅད་ཀྱི་གཙོ་བོ་ནི་དཔལ་གསང་བ་འདུས་པ་དང། མ་རྒྱུད་ཐམས་ཅད་ཀྱི་གཙོ་བོ་ནི་དཔལ་འཁོར་ལོ་བདེ་མཆོག་གི་རྒྱུད་རྣམས་ཡིན་ནོ། །འདིའི་རྩ་རྒྱུད་ལ་ནི་རྒྱས་པ་ཤོ་ལོ་ཀ་འབུམ་ཕྲག་གསུམ་པ་དང། འབྲིང་པོ་ཤོ་ལོ་ཀ་
འབུམ་ཕྲག་གཅིག་པ། བསྡུས་པ་ལེའུ་གཅིག་པ་གསུམ་ཡོད་དེ། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་བྱུང། །རྒྱུད་ཀྱི་སྙིང་པོ་བསྡུས་པ་ཡིན། །ཞེས་དང། མཁས་འགྲོ་རྒྱ་མཚོ་ལས། དེ་ལྟར་ངེས་བརྗོད་
འབུམ་གསུམ་ལས། །བྱུང་བ་བདེ་མཆོག་ཉུང་དུ་སྟེ། །ཞེས་གསུངས་པའི་ཕྱིར། བཤད་རྒྱུད་ལ་ལྔ་ཡོད་དེ། རྡོ་རྗེ་མཁའ་འགྲོ། ཀུན་སྤྱོད། སྡོམ་འབྱུང་དང་ཕག་མོའི་མངོན་འབྱུང་གཉིས་གཅིག་ཏུ་བྱས་པ་དང། མངོན་བརྗོད། ཁ་སྦྱོར་གྱི་རྒྱུད་
དང་བཅས་པ་རྣམས་སུ་ཡོད་པའི་ཕྱིར། ཕྱོགས་མཐུན་གྱི་རྒྱུད་ཀྱང་ཡོད་དེ། ཧེ་རུ་ཀ་མངོན་འབྱུང། རྣལ་འབྱོར་མ་བཞི་ཞལ་སྦྱོར། མཁའ་འགྲོ་རྒྱ་མཚོ་རྣམས་སུ་ཡོད་པའི་ཕྱིར། གཉིས་པ་དགོངས་འགྲེལ་གྱི་རིམ་པ་ཡོད་དེ། ལཱུ་ནག་དྲིལ་

[002B] ཕྱི་མ་འདི་ལ་འགྲེལ་པ་དུ་མ་ཡོད་དེ། ལྭ་བ་པ། པྲཛྙཱ་རཀྵི་ཏ། བི་བཧུ་ཏི། ཨ་བྷྱ། ཇོ་བོས་མཛད་པའི་འགྲེལ་བ་སོགས་རྒྱ་འགྲེལ་རྣམས་དང། རྗེས་མཛད་
བའི་འདོད་འཇོ་རྣམས་སུ་ཡོད་པའི་ཕྱིར། གཉིས་པ་ལ་གཉིས། སྒྲུབ་ཐབས་ཀྱི་ཆིངས་མདོར་བསྟན་པ་དང། ཉམས་སུ་ལེན་པའི་རིམ་པ་ཉིད་བཤད་པའོ། །དང་པོ་ནི། རྩ་རྒྱུད་ལས། གོས་དང་ཕྱག་རྒྱ་ལྔ་ལ་སོགས། །ཤེས་རབ་ཡན་ལག་ཕུར་བུ་གུར། ཨཱ་ལི་གཱ་ལི་ཞེས་བརྗོད་ནས། །རྒྱུ་སོགས་སྟོང་
བ་སྔོན་འགྲོ་བ། །འཇུག་པ་སྒྲ་ལ་སོགས་པ་ནས། །ཇི་སྲིད་བསྡུས་པའི་སྦྱོར་ལྡན་པ། །བདུད་རྩི་ཚིམ་བྱེད་མྱ་ངན་འདས། །ལག་པའི་མཆོད་པ་དབང་བསྐུར་བས། །གོ་ཆ་ཆེན་པོས་ཡང་དག་བསྲུང། །སྔགས་རྣམས་ཀུན་གྱིས་མཆོད་པར་བྱ། །དེ་ལྟར་དེ་ཉིད་བཅུ་བཞི་ནི། །མདོར་བསྡུས་ནས་
ནི་བཤད་པ་ཡིན། །ཞེས་གསུངས་པ་ལྟར་དེ་ཉིད་བཅུ་བཞི་ཡོད་དེ། འདི་ནི་བསྐྱེད་རྫོགས་གཉིས་ཀ་ལ་སྦྱང་བ་ཡོད་ཀྱང། འདིར་བསྐྱེད་རིམ་གྱི་དབང་དུ་བྱས་ན། གོས་སམ་གནས་ཀྱི་དེ་ཉིད་ཕྱག་རྒྱའི་དེ་ཉིད། སྒྲུབ་གྲོགས་ཀྱི་དོན། སྲུང་འཁོར་གྱི་དེ་ཉིད། ཨཱ་ལིའི་དེ་ཉིད་
ཀཱ་ལིའི་དེ་ཉིད། སྟོང་ཉིད་པ་སྒོམ་པ་རྒྱ་སོགས་སྟོང་པ་སྔོན་དུ་འགྲོ་བའི་དེ་ཉིད། བར་དོ་མཚོན་བྱེད་སོགས་འཇུག་པ་སྒྲའི་དེ་ཉིད། དམ་ཡེ་གཉིས་གཅིག་ཏུ་བསྲེ་བ་སྦྱོར་བའི་དེ་ཉིད། མཆོད་པ་བཞིས་མཆོད་པ་བདུད་གྱིས་ཚིམ་པར་བྱེད་པའི་དེ་ཉིད། ཉེར་བསྡུ་
བྱེད་པ་མྱང་འདས་ཀྱི་དེ་ཉིད། ལག་མཆོད་ཀྱི་དེ་ཉིད། དབང་བསྐུར་བའི་དེ་ཉིད། ཡབ་ཡུམ་གཉིས་ལ་གོ་ཆ་བགོ་བའི་དེ་ཉིད། བཟླས་པ་དང་སྔགས་མཆོད་ཀྱི་དེ་ཉིད་རྣམས་སུ་ཡོད་པའི་ཕྱིར། དེ་ཉིད་བཅུ་བཞིར་བཤད་ལ་དགོས་པ་ཡོད་དེ། རྒྱུད་དོན་ཐམས་ཅད་

[003A]༄༅། །དེ་ཉིད་བཅུ་བཞིར་འདུ་བར་ཤེས་པའི་ཆེད་ཡིན་པའི་ཕྱིར་རོ། །གཉིས་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྟར་བྱ་བ་དང། དངོས་གཞི་ལ་ཇི་ལྟར་བྱ་བ་དང་
མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། ཐོག་མར་བྱ་བའི་རིམ་པ་བཤད་པ་དང། སྒྲུབ་ཐབས་ཀྱི་ཡན་ལག་དངོས་བཤད་པའོ། །དང་པོ་ལ་བཞི། རྡོར་དྲིལ་དང་ནང་མཆོད་བྱིན་བརླབ། སྔོན་འགྲོའི་མཆོད་གཏོར་བྱིན་བརླབ་སོགས་དང། བདག་བསྐྱེད་མཆོད་པ་བྱིན་བརླབ་དང་
རྡོར་སེམས་ཀྱི་སྒོམ་བཟླས་བྱ་ཚུལ་ལོ། །དང་པོ་ལ་བཞི། རྡོར་དྲིལ་བྱིན་བརླབ་དང། ནང་མཆོད་བསང་བ། སྦྱང་བ། བསྐྱེད་ཅིང་བྱིན་གྱིས་བརླབ་པའོ། །དང་པོ་ནི། ཐོག་མར་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞེས་སོགས་ཀྱིས། ཐ་མལ་གྱི་ཕུང་པོ་རང་བཞིན་གྱིས་སྟོང་པར་སྦྱངས་པའི་
སྟོང་པའི་ངང་ལས། སྣ་ཚོགས་པདྨ་དང་ཉེ་མའི་གདན་ལ་སྐད་ཅིག་གིས་རང་ཉིད་ཧེ་རུ་ཀ་ཡབ་ཡུམ་ཞལ་གཅིག་ཕྱག་གཉིས་པར་བསྒོམ་པར་བྱ་སྟེ། འཆད་པར་འགྱུར་བའི་མཆོད་གཏོར་སོགས་བསང་སྦྱངས་བསྐྱེད་དེ་བྱིན་གྱིས་བརླབ་པའི་ཐ་མལ་གྱི་སྣང་ཞེན་
གྱིས་མི་ནུས་པས་ལྷའི་ང་རྒྱལ་དང་ལྡན་པའི་སྒོ་ནས་བྱེད་དགོས་པའི་ཕྱིར། དེ་ནས་རྡོར་དྲིལ་བྱིན་བརླབ་བྱ་བ་ནི་འདིའི་བཤད་པ་ཕལ་ཆེར་ན་མི་གསལ་ཡང། ཆོ་གའི་གཞུང་ལས་འབྱུང་བ་ལྟར་ཅུང་ཟད་བརྗོད་ན་སྤྱི་ལ་གོ་དོན་གྱི་ཁྱད་ཆེ་བས། དེ་ཇི་ལྟར་བྱ་བའི་ཚུལ་ཡོད་དེ། ལམ་དང་འབྲས་བུའི་སྐབས་ཀྱི་བདེ་
བ་ཆེན་པོའི་ཡེ་ཤེས་སོགས་ཐབས་ཀྱི་ཆ་ཐམས་ཅད་རྡོ་རྗེ་དང། སྟོང་ཉིད་རྟོགས་པའི་ཤེས་རབ་སོགས་ཤེས་རབ་ཀྱི་ཆ་ཐམས་ཅད་དྲིལ་བུའི་རྣམ་པར་ཤར་བའི་སྒོ་ནས་དྲིལ་བུ་འཛིན་ཅིང། དེ་གཉིས་ཀའང་བདེ་སྟོང་དབྱེར་མི་ཕྱེད་པའི་དོན་ཁ་བྱང་ཆུབ་ཀྱི་སེམས་ཀྱི་རང་བཞིན་ཡིན་ནོ་

[003B] ཨོཾ་ཞེས་སོགས་བརྗོད་པའི་སྒོ་ནས་བྱིན་གྱིས་བརླབ་པ་ཡིན་པའི་ཕྱིར། སྔགས་དང་པོ་འདིའི་དོན་ཡོད་དེ། ཨོཾ་ནི་བཀྲ་ཤིས་པ་སོགས་དོན་བདུན་ལ་འཇུག་པ་དྲན་པའི་སྒོ་ནས་བརྗོད་ན་ཕན་ཡོན་ཆེ་བ་དང། སརྦ་ཏ་ཐཱ་ག་ཏ་སིདྡྷི་བཛྲ། དེ་བཞིན་གཤེགས་པ་ཐམས་ཅད་ཀྱི་
གྲུབ་པའི་རྡོ་རྗེ། ས་མ་ཡ་ཏིཥྛ་ཨེ་ཥ་སྟྭཾ་དྷཱ་ར་ཡ་མི་ནི་དམ་ཚིག་མནོས་ཏེ་འདི་བདག་གིས་བཟུང་བར་བགྱིའོ། །བཛྲ་སཏ་ནི་རྡོ་རྗེ་སེམས་དཔའ། ཧི་ལྔས་ཡེ་ཤེས་ལྔ་དང། ཧཱུཾ་གསུམ་གྱིས་ནི་སྐུ་གསུང་ཐུགས་རྡོ་རྗེ་གསུམ་དབྱེར་མི་ཕྱེད་པ་དེ་མཚོན་ཞིང་ཕཊ་ནི་གསལ་བ་དང། སཱ་ཧཱ་ནི་གཞི་ཚུགས་
པའི་དོན་ཡིན་པའི་ཕྱིར། དེ་ནས་བཛྲ་གྷཎྜ་ཧཱུཾ་ཞེས་བརྗོད་ཅིང་འདིའི་དོན་ཡོད་དེ། དྲང་དོན་དུ་རྡོ་རྗེ་དྲིལ་བུ་ཞེས་པ་ཡིན་ལ། དེས་དོན་དུ་ཧཱུཾ་གིས་ཡེ་ཤེས་ལྔ་དང་ཆོས་ཐམས་ཅད་བདེན་སྟོང་དུ་དྲིལ་ནས་རྟོགས་དགོས་པར་མཚོན་ཞིང། དྲིལ་བུའི་སྒྲས་ཀྱང་དོན་དེ་སྒྲོག་པར་བསམ་པར་བྱ་དགོས་པའི་
ཕྱིར། དེ་ནས་རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མ་ཉེས་པར་བྱའོ་སྙམ་ཞིང། སེམས་ཅན་རྨོངས་དང་ཞེས་སོགས་ཀྱི་དོན་ལྟར་བསམ་དགོས་ཏེ། དོན་ནི་དྲང་དོན་དུ་མཚོན་བྱེད་དཔེའི་རྡོ་རྗེ་ལག་གིས་གསོར་ཞིང། དེས་དོན་མགོན་བྱ་དོན་གྱི་རྡོ་རྗེ་བདེ་སྟོང་དབྱེར་མེད་ཀྱིས་
ཡེ་ཤེས་དེ་རང་རྒྱུད་ལ་གསོར་བའམ་བསྐྱེད་པ་ནི་མཛེས་པའི་ཕྱིར་ཏེ། དེས་སེམས་ཅན་རྨོངས་པ་མ་རིག་པ་དང་བྲལ་བར་བྱས་པའི་སྒོ་ནས་འཁོར་བའི་སྡུག་བསྔལ་ཐམས་ཅད་ལས་རྣམ་པར་ཐར་པར་འགྱུར་བའི་བྱ་བ་བྱེད་པའི་ཕྱིར། དེ་ལྟར་བྱེད་པའི་རྒྱུ་མཚན་ཡོད་དེ། ཡེ་ཤེས་དེས་ཆོས་
ཀྱི་མཆོག་དེ་ཁོ་ན་ཉིད་རྟོགས་པའི་ཕྱིར་རོ། །དེའི་ཕྱིར་སྤྲོ་བ་དང་བཅས་ཏེ་ཕྱི་ནང་གི་རྡོར་དྲིལ་བཟུང་བར་བྱའོ། །ཧཱུཾ་གསུམ་དང་ཧོ་གསུམ་གྱི་མཚོན་དོན་ཡང་ཡོད་དེ། ཧཱུཾ་གསུམ་གྱིས་རྡོ་རྗེ་གསུམ་དབྱེར་མི་ཕྱེད་པ་དང། ཧོ་གསུམ་གྱིས་ནི་སེམས་ཡན་ཆད་འབྲིང་ཆེན་པོ་གསུམ་འཁོར་བ་

[004A]༄༅། །ལས་ཐར་བར་བྱེད་པ་དེ་མཚོན་པའི་ཕྱིར། ཨོཾ་བཛྲ་དྷརྨཱ་ར་ཎི་ཞེས་སོགས་ཀྱི་དོན་ཡང་ཡོད་དེ། བཛྲ་དྷརྨཱ་ར་ཎི་ཏ་པྲ་ར་ཎི་ཏ་སམ་པྲ་ར་ཎི་ཏ་ནི། རྡོ་རྗེ་སྟེ་སྟོང་པ་ཉིད་ཀྱི་ཆོས་སྒྲ་སྒྲོག་རབ་ཏུ་སྒྲོག་ཀུན་ཏུ་རབ་ཏུ་སྒྲོག་སརྦ་བུདྡྷ་ཀྵེ་ཊ་པྲ་ཙ་ལེ་ནེ་ནི་སངས་རྒྱས་ཀྱི་ཞིང་ཐམས་ཅད་རབ་ཏུ་གཡོ་
པ༑ པྲ་ཛྙཱ་པཱ་ར་མི་ཏ་ནཱ་ད་སྭ་བྷཱ་ཝ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན། བཛྲ་ས་ཏྭ་ཧྲྀ་ད་ཡ་སནྟོ་ཥ་ཎི་ཞེས་པ་ནི་རྡོ་རྗེ་སེམས་དཔའི་ཐུགས་ཀུན་དུ་དགྱེས་པ། ཧཱུཾ་དང་ཧོ་ནི་སྔར་བཞིན་དང། སཱ་ཧཱ་ནི་ལེགས་པ་སྦྱིན་པ་སོགས་དོན་ཡིན་པའི་ཕྱིར། གཉིས་པ་ནི་
རང་གི་སྙིང་ཁ་ནས་དུམ་སྐྱེས་མ་དཔག་ཏུ་མེད་པ་སྤྲོས་ཏེ་རྫས་ལ་གནས་པའི་བགེགས་ཐམས་ཅད་བསྐྲད་པར་བསམ་པ་ཡིན་ཏེ། ཁཎྜ་རོ་ཧི་ནི་དུ་མ་སྐྱེས་མ་ཞེས་པའི་དོན་ཡིན་པའི་ཕྱིར། གསུམ་པ་ནི། སྭ་བྷ་ཝའི་སྔགས་བརྗོད་ཅིང་ནང་མཆོད་ཀྱི་རྫས་སྣོད་དང་བཅས་པ་སྟོང་
པར་སྦྱངས་པའི་ཚུལ་གྱིས་བདེ་སྟོང་དབྱེར་མེད་ཀྱི་འོད་གསལ་དུ་འཇུག་དགོས་པ་ཡིན་ཏེ། དེ་རྣམས་ལ་ཐ་མལ་གྱི་སྣང་ཞེན་བསལ་ནས་བདེ་སྟོང་དབྱེར་མེད་ཀྱི་རྣམ་རོལ་ཏུ་བལྟ་དགོས་པའི་ཕྱིར། སྭ་བྷཱ་ཝིའི་སྔགས་དོན་ཀྱང་ཡོད་དེ། དངོས་ཟིན་ལྟར་ན་རང་བཞིན་ཀྱིས་དག་བའི་
ཆོས་ཐམས་ཅད་རང་བཞིན་གྱིས་དག་པ་དེ་ངའོ་ཞེས་པ་ཡིན་ཞིང། དོན་ལ་ནི་དག་པ་སྔ་ཕྱི་གཉིས་རིམ་པ་བཞིན་གཟུང་བ་དང་འཛིན་པས་བསྡུས་པའི་ཆེས་ཐམས་ཅད་རང་བཞིན་གྱིས་སྟོང་པའི་བདག་ཉིད་དུ་བལྟ་དགོས་པའི་དོན་ཡིན་པའི་ཕྱིར་རོ། །བཞི་བ་ལ་གཉིས། བསྐྱེད་པ་དང་བྱིན་གྱིས་
བརླབ་པའོ། །དང་པོ་བསྐྱེད་ཚུལ་ཡོད་དེ། སྟོང་པའི་ངང་ལས་ཡི་དང་རཾ་ལས་རླུང་དང་མེའི་དཀྱིལ་འཁོར་གྱི་སྟེང་དུ་ཡི་གེ་གསུམ་དང། དེ་ལས་མི་མགོའི་སྐྱེད་བུ་ལྟག་པ་དབུས་སུ་བསྟན་པ་གསུམ་གྱི་བར་དུ་ཨཱ་ལས་ཐོད་པ་དུམ་བུ་གཅིག་བ་ཕྱི་དཀར་ལ་ནང་དམར་བའི་ནང་དུ་ཤ་

[004B] དེ་ལྟར་བྱས་པའི་མཚོན་དོན་དང་དགོས་པ་ཡོད་དེ། སྟོང་བའི་དང་ལས་བྱུང་བ་ནི་དེ་རྣམས་རང་བཞིན་གྱིས་སྟོང་བའི་རྣམ་འཕྲུལ་དུ་བལྟ་བ་དང། རླུང་མེ་གཉིས་རང་གི་ས་བོན་ལས་བསྐྱེད་པ་ནི་མིང་རྐྱང་བཏགས་
ཡོད་ཙམ་དུ་ཤེས་པ་དང། སྒྱེད་བུ་གསུམ་གྱིས་ནི་བདེ་བའི་རྟེན་སྒྲུབ་པ་པོའི་སྒོ་གསུམ་མཚོན་ཞིང། ཐོད་པ་བདེ་སྐྱོང་གི་སྣོད་ཡིན་པས་ཕྱི་དཀར་བས་བདེ་བ་དང་ནང་དམར་བས་སྟོང་པ་དང། དུམ་བུ་གཅིག་པས་བདེ་སྟོང་དབྱེར་མེད་པ་དེ་མཚོན་པའི་ཕྱིར། ཤ་ལྔ་བདུད་རྩིའི་རྫས་སུ་འཇོག་པའི་
རྒྱུ་མཚན་ཡོད་དེ། བྱིན་གྱིས་བརླབས་ནས་རང་གིས་ལོངས་སྤྱོད་ཅིང་ལྷ་ལ་ཕུལ་བས་དངོས་གྲུབ་མྱུར་དུ་འགུགས་པས་ལྕགས་ཀྱུ་དང་གསལ་བར་བྱེད་པས་སྒྲོན་མ་ལྔ་ཞེས་བཤད་པའི་ཕྱིར། དྲི་ཆེན་སོགས་དེའི་རྫས་སུ་འཇོག་པའི་རྒྱུ་མཚན་ཡོད། །ཚུལ་བཞིན་ལོངས་སྤྱོད་ཅིང་ཕུལ་
བས་འཆི་མེད་འགྲུབ་པར་འགྱུར་བའི་སྒོ་ནས་ཡིན་པའི་ཕྱིར། སྤྱིར་ཤ་ལྔ་གཤེགས་པ་ལྔ་དང་བདུད་རྩི་ལྔ་གཤེགས་མ་ལྔའི་ས་བོན་ལས་བསྐྱེད་པ་ཡོད་ཀྱང་འདིར་དེ་ལས་ལྡོག་སྟེ་བསྐྱེད་ཅིང་ཡི་གེ་དེ་རྣམས་ཀྱིས་མཚན་པར་བྱས་བ་ལ་དགོས་པ་ཡོད་དེ། ཤ་ལྔ་གཤེགས་མ་ལྔའི་ངོ་བོ་
དང། བདུད་རྩི་ལྔ་གཤེགས་པ་ལྔའི་ངོ་བོར་བྱིན་གྱིས་བརླབ་པའི་ཆེད་ཡིན་པའི་ཕྱིར། ས་བོན་གྱི་ཡི་གེ་རྣམས་གཡས་སྐོར་དུ་འགོད་པའི་ཚུལ་ཡོད་ཀྱང་འདིར་དེ་དང་མི་འདྲ་སྟེ། ཕྱོགས་ཀྱི་ཡི་གེ་རྣམས་གཡོན་སྐོར་དང་མཚམས་ཀྱི་ཡི་གེ་གསལ་སྐོར་དུ་བྱས་ནས་འགོད་པ་ཡིན་པའི་
ཕྱིར། རྫས་དེ་རྣམས་ཀྱི་དབྱིབས་དང་སྡོད་ལུགས་ཇི་ལྟར་བྱ་བའི་ཚུལ་ཡོད་དེ། ཤ་རྣམས་ཚང་མའམ་དུམ་བུར་བཏུབ་པ་ལྟ་བུ་དང། ཤ་དང་བདུད་རྩི་ཕན་ཚུན་གོས་སོ་སོ་བའམ་གོས་མི་འགོག་པ་དང་ཤ་རྣམས་བདུད་རྩིའི་ནང་དུ་བཅུག་པ་རིགས་སུ་བསམ་པར་བྱ་བ་ཡིན་པའི་

[005A]༄༅། །ཕྱིར། རླུང་མེ་སོགས་ཀྱི་མཚོན་དོན་ཁྱད་པར་བ་ཡོད་དེ། རླུང་གིས་མེ་སྦར་ཏེ་ཐོད་པའི་རྫས་ཞུ་བ་སོགས་ཀྱིས་ནི་རང་རྒྱུད་ཀྱི་རླུང་གིས་གཏུམ་མོ་བསྐུལ་ནས་བྱང་སེམས་ཞུ་སྟེ་བདེ་སྟོང་དབྱེར་མེད་ཀྱི་ཡེ་ཤེས་སྐྱེ་བདེ་མཚོན་པའི་ཕྱིར་རོ། །འདི་ནི་
གསང་འདུས་དང་གཤིན་རྗེ་གཤེད་ཀྱི་སྒོ་ནས་ནང་མཆོད་སོགས་བྱིན་བརླབ་བྱ་བའི་ཚུལ་དང་ཡང་ཆོས་མཐུན་ནོ། །གཉིས་པ་བྱིན་གྱིས་བརླབ་པའི་ཚུལ་ཡོད་དེ། རྫས་ཀྱི་སྟེང་དུ་ཧཱུཾ་ལས་ཐུགས་རྡོ་རྗེ་མཚོན་བྱེད་ཀྱི་ཁ་ཊཱཾ་ག་བདེ་བ་ཐོད་པར་ལྷུང་ནས་ཞུ་བས་རྫས་
རྣམས་དངུལ་ཆུའི་མདོག་ཅན་དུ་བསྐྱུར་ཞིང། སྟེང་དུ་འཁོར་ལོ་གསུམ་གྱི་ལྷའི་ངོ་བོར་གྱུར་པའི་དབྱངས་གསལ་རྣམས་བཀོད་དེ་ཡི་གེ་གསུམ་གྱི་ངོ་བོར་བསྒྱུར་ནས། དེ་ལས་འོད་ཟེར་འཕྲོས་པས་རྒྱ་མཚོན་གནས་པའི་བདུད་རྩི་དང། སངས་རྒྱས་བྱང་སེམས་སོགས་
ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་བཀུག་སྟེ་ཡི་གེ་གསུམ་ལ་ཐིམ་པས་ཞུ་ནས་ཐོད་པའི་རྫས་རྣམས་བྱིན་གྱིས་བརླབ་པར་བསམ་པ་ཡིན་པའི་བྱིར། དེ་ཡང་དམར་སེར་དུ་གྱུར་ཞེས་པ་ཡན་གྱིས་དམ་ཚིག་པའི་རྫས་བསྐྱེ་བ་དང་དེ་མན་གྱིས་ཡེ་ཤེས་པའི་རྫས་
འཇུག་པ་ཡིན་ཏེ། ལྷ་དམ་ཚིག་པ་ལ་ཡེ་ཤེས་པ་འཇུག་པ་དང་ཆོས་མཐུན་ཞིང་ཡེ་ཤེས་པའི་རྫས་ཀྱིས་དམ་ཚིག་པའི་རྫས་རྣམས་བྱིན་གྱིས་རློབ་པར་བྱེད་པ་ཡིན་པའི་ཕྱིར། མཇུག་ཏུ་ཡི་གེ་གསུམ་ལན་གསུམ་སོགས་བརྗོད་དགོས་པ་ཡིན་ཏེ། རྫས་རྣམས་རྡོ་རྗེ་གསུམ་
གྱི་བདག་ཉིད་དུ་བྱིན་གྱིས་བརླབ་པའི་ཆེད་ཡིན་པའི་ཕྱིར། །གཉིས་པ་ལ་གཉིས། མཆོད་གཏོར་བྱིན་གྱིས་བརླབ་པ་དང། མགྲོན་སྤྱན་དྲངས་ནས་འབུལ་བའི་ཚུལ་ལོ། །དང་པོ་ཡོད་དེ། མཆོད་པ་བྱིན་བརླབ་ནི་འཆད་པར་འགྱུར་ཞིང། གཏོར་མ་བྱིན་བརླབ་ནི་ནང་མཆོད་ལྟར་

[005B] །གཉིས་པ་ལ་འང་གཉིས། སྤྱན་དྲངས་ནས་འབུལ་བ་དང། འཕྲིན་ལས་བཅོལ་ཏེ་གཤེགས་སུ་གསོལ་བའོ། །དང་པོ་ཡོད་དེ། འབར་བའི་ཕྱག་རྒྱ་བྱས་ནས་ངག་ཏུ་ཕེཾ་ཞེས་བརྗོད་ཅིང་འོད་ཟེར་གྱིས་ཕྱོགས་སྐྱོང་སོགས་སྤྱན་དྲངས་པ་ཐ་མལ་གྱི་སྣང་ཞེན་སྦྱོར་བའི་ཆེད་
དུ། འོད་གསལ་དུ་བཅུག་ནས་ཧེ་རུ་ཀ་ཡུམ་བཅས་སུ་བསྐྱེད་དེ་ལྗགས་བྱིན་གྱིས་བརླབས་ནས་སྔགས་ཀྱིས་འབུལ་བ་ཡིན་པའི་ཕྱིར། སྔགས་ལན་གཉིས་ཀྱིས་འབུལ་བའི་རྒྱུ་མཚན་ཡོད་དེ། ཕྱོགས་དང་མཚམས་ཀྱི་འཇིག་རྟེན་པ་རྣམས་ལ་སོར་འབུལ་བའི་ཆེད་ཡིན་པའི་ཕྱིར་
སྔགས་དོན་ཡོད་དེ། ཁ་ཁ་ཁཱ་ཧི་ཁཱ་ཧི་ནི་ཟོ་ཟོ་ཟོ་ཤིག་ཟོ་ཤིག་སརྦ་ཡཀྵ་རཀྵ་ནས་ཨ་པ་སྨཱ་རའི་བར་ནི་གནོད་སྦྱིན་ཐམས་ཅད་སྲིན་པོ་དང་འབྱུང་པོ་དང་ཡི་དགས་དང་ཤ་ཟ་སྨྱོ་བྱེད་བརྗོད་བྱེད། བཛྲ་ཌཱ་ཀ་ནས་ཡཙྪ་ནྟུའི་བར་ནི་རྡོ་རྗེ་
མཁའ་འགྲོ་མཁའ་འམ་རྣམས་ལ་སྟེར་བས་གཏོར་མ་འདི་བཟུང་དུ་གསོལ་དམ་ཚིག་བསྲུང་བར་གྱིས། བདག་ལ་དངོས་གྲུབ་སྩོལ། ཡ་ཐེ་ནས་རྫི་གྷྲ་ཐའི་བར་ནི་ཇི་ལྟར་འདོད་པ་དེ་ལྟར་བཟའ་བ་བཏུང་བ་མྱང་བར་གྱིས། མ་ཏི་ཀྲ་མ་ནས་བྷ་ཝནྟུའི་བར་ནི་རིམ་པ་ལས་མི་འདའ་བར་བདག་གི་དོགས་པ་ཐམས་ཅད་བདབ་དམ་བས་རྣམ་པར་དག་མའི་གྲོགས་
མཛད་དུ་གསོལ་ཞེས་བའི་དོན་ཡིན་པའི་ཕྱིར། དེ་ནས་མཆོད་པ་དང་ནང་མཆོད་ཀྱང་འབུལ་ལོ། །གཉིས་པ་ཡོད་དེ། ལྷ་ཡི་ཚོགས་རྣམས་མ་ལུས་དང། །ཞེས་སོགས་བརྗོད་ཅིང་འཕྲིན་ལས་བཅོལ་ནས་བཛྲ་མུཞེས་པས་སེ་གོལ་གདབ་ཅིང་གཤེགས་བར་བསམ་པ་ཡིན་པའི་ཕྱིར། འདིར་ཕྱོགས་
སྒྱོང་སོགས་ལ་མཆོད་གཏོར་ཕུལ་བ་ལ་དགོས་པ་ཡོད་དེ། སྒྲུབ་ཐབས་ཀྱི་དངོས་གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །གསུམ་པ་བདག་བསྐྱེད་ཀྱི་མཆོད་པ་བྱིན་བརླབ་ནི་འོག་ཏུ་ཡང་རུང་མོད་འདིར་བྱེད་པ་ལ་གཉིས། བསང་སྦྱང་དང། བསྐྱེད་ཅིང་བྱིན་
[006A]༄༅། །གྱིས་བརླབ་པའོ། །དང་པོ་ནང་མཆོད་ཀྱི་སྐབས་ལྟར་བྱའོ། །གཉིས་བ་ཇི་ལྟར་བྱ་བའི་ཚུལ་ཡོད་དེ། སྟོང་པའི་དང་ལས་ཐོད་པའི་མིང་ཡིག་དང་པོ་ཀ་ལ་ཀླད་ཀོར་བྱིན་པའི་ཀཾ་ངཾ་ཨཱལས་ཐོད་བ་རྣམས་ཀྱི་ནང་དུ་འདིར་བདག་པ་སྐྱེད་ལ་མཆོད་འགོའ་བ་གི་གཡོན་
དང་མདུན་བསྐྱེད་ལྟ་བུ་ལ་དེ་ཉིད་ཀྱི་གཡོན་ནས་འགོ་བརྩམས་ཏེ་ཧཱུཾ་རེ་རེ། དེ་ཡོངས་སུ་གྱུར་པ་ལས་མཆོད་རྫས་རྣམས་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ། རྣམ་པ་མཆོད་རྫས་སོ་སོའི་རྣམ་བ་ཅན་དང། བྱེད་ལས་སྣ་ཤུས་བ་མགྲོན་རྣམས་ཀྱི་མིག་ལ་སོགས་
པའི་དབང་པོ་དྲུག་ཤ་གི་སྦྱོད་ཡུལ་དུ་ཟག་མེད་ཀྱི་བདེ་བ་སྟེར་བའི་ཁྱད་ཆོས་གསུམ་ལྡན་དུ་མོས་ནས། ཨརྒྷཾ་སོགས་རང་རང་གི་མིང་ཡི་གེ་གསུམ་དང་སྤེལ་ཏེ་བྱིན་གྱིས་བརླབ་བར་བྱ་བ་ཡིན་པའི་ཕྱིར། མཆོད་བ་རྣམས་ཧཱུཾ་གིས་བོན་ལས་སྒྱེད་པའི་རྒྱུ་མཚན་ཡོད་དེ། ཧཱུཾ་ནི་སྦྱིར་
ཐུགས་རྡོ་རྗེས་ཚོན་བྱེད་ཡིན་ལ་འདིར་ཧེ་རུ་ཀའི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་མཚོན་བྱེད་ཡིན་བས། དེ་ཉིད་མཆོད་རྫས་སོ་སོའི་རྣམ་བར་ཤར་བར་ཤེས་དགོས་པའི་ཆེད་ཡིན་པའི་ཕྱིར། མཆོད་བ་ཡེ་ཤེས་ཀྱི་བདག་ཉིད་གཡོས་པ་ལ་དགོས་པ་ཁྱད་པར་ཅན་ཡོད་དེ་
དེ་ལ་ལོངས་སྦྱད་པས་རང་རྒྱུད་ལ་ཡེ་ཤེས་དེ་ལྟ་བུ་སྐྱེ་བའི་བག་ཆགས་ཁྱད་པར་ཅན་འཇོག་པའི་ཆད་ཡིན་པའི་ཕྱིར། ཡི་གེ་གསུམ་དང་སྤེལ་བའི་རྒྱུ་མཚན་ཡོད་དེ། མཆོད་པ་རྣམས་རྡོ་རྗེ་གསུམ་གྱི་སྒོ་ནས་བྱིན་གྱིས་བརླབ་པའི་ཆེད་ནི་བའི་ཕྱིར་རོ། །བཞི་པ་ལ་གཉིས་
བསྐྱེད་པ་དང། བཟླས་བ་བྱ་བའོ། །དང་པོ་ནི། སྦྱིར་རང་ཉིད་རྡོར་སེམས་སུ་བསྐྱེད་ནས་ཡིག་བརྒྱ་བཟླས་ཀྱང་རུང་མོད། ཕྱོགས་ལེན་ལ་རང་གི་སྤྱི་བོར་བསྒོམས་ནས་བྱེད་བ་ལྟར་བྱ་བ་ཡིན་ཏེ། དེ་ཡང་འདིའི་སྡོན་དུ་སངས་རྒྱས་ཆོས་དང་དགེ་འདུན་ལ། །ཞེས་སོགས་

[006B] གཞན་གྱི་ཀྱང་རུང་ལ། དེ་ནས་རང་གི་སྤྱི་བོར་པཾ་ལས་པདྨ་ཞེས་སོགས་ལྟར་སྐྱེད་ཅིང་ཡེ་ཤེས་པ་བཅུག་ནས་བཟླས་པ་ལ་འཇུག་པ་ཡིན་པའི་ཕྱིར། གཉིས་བ་ནི། ལིག་བརྒྱ་སྤྱི་འགྲོ་ལྟ་ཡང་རུང་ལ། འདིར་ས་ཏའི་དོད་ལ་ཏེ་
རུ་ཀ་ཞེས་འབྱུང་བ་ལྟར་ན་འདི་ལྟར་ཡིན་ཏེ། བཛྲ་ནི་རྡོ་རྗེ། ཧེ་རུ་ག་ཞེས་པ་རྣམས་དོན་འགྱུར་ལ་ཁྲག་འཐུང་ཡིན་ཟིང། སམ་ཡ་ནི་དམ་ཚིག། མ་ནུ་ནི་རྗེས་སུ། པཱ་ལ་ཡཱ་ནི་སྐྱོང་བ། ་ནོ་པ་ཏིཥྚྷ་ནི་ཧེ་བར་གནས་བར་མཛོད། ཌི་དྷ་ནི་བརྟག་བ། སུ་ཏོ་ཥྱོ་ནི་ཤིན་ཏུ་དགྱེས་བ། སུ་བོ་
ཥྱོ་ནི་ཤིན་ཏུ་རྒྱས་བ། ཨ་ནུ་ར་ཧོ་ནི་རྗེས་སུ་ཆགས་པ། མེ་ནི་བདག་དང་བྷ་ཝ་རྣམས་ནི་རང་བཞིན་དུ་མཛོད་ཅིག་ཅེས་བའམ། དངོས་པོར་མཛོད་ཅིག་སརྦ་སིདྷི་མེ་བྲ་ཡཙྪ་ནི་དངོས་གྲུབ་ཐམས་ཅད་བདག་ལ་སྩོལ་ཅིག་སརྦ་ཀརྨཱ་ནས་ད་རུའི་བར་ནི་ལས་ཀུན་ལ་བག་གི་སེམས་
ཀྱི་དཔལ་དུ་མཛོད་ཅིག་ཧཱུཾ་ནི་ཐུགས་དང། ཧ་བཞི་དང་ཧོ་དང་ལྔ་ནི་ཡེ་ཤེས་ལྔ། བྷ་ག་ཝའ་ན་ནི་བཅོམ་ལྡན་འདས། མ་མེ་མུཉྩ་ནི་བདག་ལ་གྲོལ་བར་མཛོད་ཅེས་པའམ། མ་འདོར་ཅིག་ཅེས་པ། མ་འ་ས་མ་ཡ་ས་ཏྭ་ནི་དམ་ཚིབ་སེམས་དཔའ་ཆེན་པོ། །ཨཱནི་གསུང་
རྡོ་རྗེའི་ས་བོན་ཡིན་པའི་ཕྱིར། ཧཱུཾ་དང་ཕཌ་ནི་ཡི་གེ་བརྒྱ་བར་མི་མཐེ་ཡེང་མཇུག་ཏུ་སྦྱར་བ་ཡིན་ལ། ཡི་གེ་བརྒྱ་བ་ཞེས་བ་ནི་སྲོག་ལྡན་གྱི་ཡི་གེའི་དབང་དུ་བྱས་པ་ཡིན་ཏེ། གཞན་དུ་ནི་དེ་ལས་མང་བའི་ཕྱིར་རོ། །མཐའ་ང་གསོལ་བ་ཚབ་ནས་རང་ལ་བསྟི་མ་བས་རང་དང་
དབྱེར་མེད་དུ་གྱུར་པར་བསམ་མོ། །འདི་ལ་སྟོབས་བཞི་ཚང་བ་ཡིན་ཏེ། སྐྱབས་སེམས་ནི་རྟེན་གྱི་སྟོབས། བཟླས་བ་ནི་གཉེན་པོ་ཀུན་ཏུ་སྦྱོད་པའི་སྟོབས། བདག་ནི་མི་ཤེས་སོགས་ནི་སུན་འབྱིན་པའི་སྟོབས་ཡིན་ལ། སླར་ལྡོག་པའི་སྟོབས་ནི་ཤུགས་

[007A]༄༅། །ཀྱིས་བསྟན་པའི་ཕྱིར། རྡོར་སེམས་ཀྱི་སྒོམ་བཟླས་བྱས་པ་ལ་དགོས་པ་ཡོད་དེ། དམ་ཚིག་ཉམས་བ་སོགས་ཀྱི་ཉེ་ས་ལྟུང་སྦྱོར་ཞིང་འཕྲེལ་ཁ་ཆད་པར་འགྱུར་བའི་ཕྱིར་ཏེ། དེ་སྐད་དུ་ཡང་སྙིང་པོ་རྒྱན་ཡ། །ཡི་གེ་བརྒྱ་པ་ཆོ་ག་བཞིན། །
ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབས་གྱུར་ནས། འཕེལ་བར་ཡང་ནི་མི་འགྱུར་ཞེས། གྲུབ་པ་མཆག་རྣམས་ཀྱིས་བཤད་པ། །ཞེས་སོགས་གསུངས་པའི་ཕྱིར་རོ། །གཉིས་པ་ལ་བཞི། །སྒྲ་གསུམ་དག་པར་བྱས་ནས་ཚད་མེད་བཧི་
བསྒོམ་པ། ཕུང་ཁམས་སྐྱེས་མཆེད་བྱིན་གྱིས་བརླབ་པ། སྲུང་འཁོར་བ་སྒོམ་པ། ཚོགས་གསོག་པའོ། དང་པོ་ནི། ཀུན་སྤྱོད་ལས། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། །རུ་ནི་བདད་དང་བྲལ་བ་སྟེ། །ཀ་ནི་གང་དུལ་བ་
མི་གནས་པའོ། །ཞེས་འབྱུང་བ་ལྟར་བསྒོམ་པར་བྱ་བ་ཡིན་ཏེ། དེ་ཡང་ཤཱི་ཧེ་རུ་ཀ་ཞེས་བརྗོད་ཅིང་དེའི་དོན་བ་སམྒྶ་པའི་སྒོ་ནས་དག་པ་གསུམ་གྱི་རྣལ་འབྱོར་ལ་འཇུག་པ་ཡིན་པའི་ཕྱིར། ཡེ་གེ་བཞི་པོ་དེས་བརྗོད་བྱའི་དང་མཚོན་ཚུལ་ཡོད་དེ། ཧེ་ཡི་གེ་གས་
ནི་ཕུང་སོགས་ཀྱི་ས་བསྡུས་པའི་ཆོས་རྣམས་རང་བཞིན་གྱིས་གྲུབ་བས་སྟོང་བའི་ཆོས་ཀྱི་བདག་མེད་པ་དང། རུ་ཡི་ལ་གིས་གང་ཟག་རང་བཞིན་གྱིས་གྲུབ་པས་སྟོང་པའི་གང་ཟག་གི་བདག་མེད་པ་མཚོན་པས་གཉིས་གས་ཀྱང་ཡུལ་གྱི་བདག་མེད་མཚོན་བ་
ཡིན་ལ། ཀ་ཡིག་གིས་ནི་ཡུལ་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་མཚོན་ཞིང། ཤཱི་ཡིག་གིས་ཡུལ་ཡུལ་ཅན་གཉིས་ཆུ་ལ་ཆུ་བཞག་པ་བཞིན་དུ་གཉིས་སུ་མེད་པར་སྦྱོར་བའི་བདེ་སྟོང་དབྱེར་མི་ཕྱེད་པའི་བདག་ཉིད་ཅན་གྱི་ཆོས་སྐུ་དེ་དའོ་སྙམ་དུ་རྒྱལ་

[007B] །ནེ་ལྟར་བསྒོམས་པ་དེ་ལ་ཡིད་དག་བར་བྱེད་པའི་རྣལ་འབྱོར་དང། དེ་ལས་ལྷའི་སྐུར་ལྡང་ནས་ཡི་གེ་རེ་དག་བརྗོད་བ་ཡ་ལུས་དག་ལར་བྱེད་པའི་རྣལ་འབྱོར་བ། དེ་ནས་འགྲོ་ཨོཾ་ཨང། མཐར་ཧཱུཾ་ཧཱུཾ་
ཕཌ་སྦྱར་བའི་དབྱངས་གསལ་ལན་གསུམ་བརྗོད་ཅིད་རང་གི་ལྟེ་བའི་ཕྱོགས་སུ་གཡོན་དུ་ལན་གསུམ་བསྐོར་བ་ལས་ལྷའི་ཚོགས་སྒྲོ་བསྟུ་བྱེད་པ་ལ་དག་དག་པར་བྱེད་པའི་རྣལ་འབྱོར་ཞེས་བྱ་སྟེ། རང་གི་སྒོ་གཡུམ་གྱི་དྲིམ་སེ་སོར་དག་པར་བྱེད་པའི་རྣལ་འབྱོར་ན་
པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོའི་སྒོ་གསུམ་གྱི་བྱ་བ་ཐམས་ཅད་དག་པ་གསུམ་གྱི་རྣལ་འབྱོར་གྱིས་ཟིན་དགོས་པར་ཤེས་པའི་ཆེད་ཡིན་པའི་ཕྱིར་རོ། དེ་ནས་སེམས་ཅན་ཐམས་ཅད་སྡུག་བསྔལ་དང་བྲལ་བ་དང། བདེ་བ་དང་ལྡན་པ་དང་
ཐོབ་ཟིན་པའི་བདེ་བ་བརྟན་པ་དང། ཡིད་དེ་བཞིན་ཉིད་ཐ་གནས་པར་གྱུར་ཅིག་གནས་པར་བྱའོ་སྙམ་པའི་སྒོ་ནས་ཚངས་པའི་གནས་བསྒོམ་དགོས་པ་ཡིན་ཏེ། འཆད་པར་འགྱུར་པའི་ལམ་ཐམས་ཅད་ཐེག་ཆེན་གྱི་ཉམས་པའི་དུ་འགྱུར་བར་བྱ་བའི་ཆེད་ཡིན་པའི་ཕྱིར་
རོ༑ །གཉིས་པ་ལ་གསུམ། ཕུང་པོ་དང། སྐྱེ་མཆེད་དང། ཁམས་བྱིན་གྱིས་བརླབས་བའི་ཚུལ་ལོ། །དང་པོ་ནི། རང་གི་དཔྲལ་བའི་དྦུསུ་བཧྲུཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཞིང། དེ་ཡང་རྣམ་སྔ་བའི་དེར་འདད་པའི་རྒྱུ་མཚན་ཡོད་དེ། རྣམ་སང་ལུས་
དག་བྱེད་ཀྱི་ལྷ་ཡིན་ལ། ལུས་སམ་གཟུགས་ཕུང་གི་རྟེན་ཁམས་དཀར་པོ་ནི་དཔྲལ་བ་ན་གནས་པའི་ཕྱིར། རྡོ་རྗེ་ཉི་མ་ལྟེ་བར་འགོད་པ་ཡིན་ཏེ། དེ་ནི་ཚོར་བུང་དག་བྱེད་ཡིན་ལ། ཚོར་ཕུང་ནི་གཙོ་བོར་དྲོད་ལ་བརྟེན་ནས་འབྱུང་མ་དྲོད་ཀྱི་གཙོ་བོ་གཏུམ་མོ་ལྟེ་བ་ན་གནས་

[008A]༄༅། །པའི་ཕྱིར། པདྨ་གར་དབང་ནི་མགྲིན་པར་འགོད་པ་ཡིན་ཏེ། དེ་ནི་འདུ་ཤེས་ཀྱི་ཕུང་པོ་དག་བྱེད་ཡིན་ལ་འདུ་ཤེས་ནི་གཙོ་བོར་མགྲིན་པ་ནས་བྱུང་སྟེ་དབང་པོའི་སྒོར་འཇུག་པའི་ཕྱིར། རྡོ་རྗེ་རྒྱལ་པོ་རྐང་པའི་ཡོང་བུའི་འོག་ཏུ་འགོད་པ་ཡིན་ཏེ། དེ་ནི་འདུ་བྱེད་
ཀྱི་ཕུང་པོ་དག་བྱེད་ཡིན་ལ་མཚུངས་ལྡན་འདུ་བྱེད་རྩ་ཉོན་དང་ཉེ་ཉོན་རྣམས་གཡོ་བྱེད་ཀྱི་རླུང་གི་གཙོ་བོ་ནི་རྐང་པའི་ཡོང་བུའི་ཕྱོགས་ན་གནས་པའི་ཕྱིར། རྡོར་སེམས་སྙིང་ཀར་འགོད་པ་ཡིན་ཏེ། དེ་ནི་རྣམ་ཤེས་ཀྱི་ཕུང་པོ་དག་བྱེད་ཡིན་པ། རྣམ་ཤེས་ཀྱི་གཙོ་བོ་ཡིད་ཀྱི་རྣམ་
ཤེས་སྲོག་འཛིན་དང་བཅས་པ་ནི་སྙིང་ཁ་ན་གནས་པའི་ཕྱིར། ཧེ་རུ་ཀ་སྤྱི་གོར་འགོད་པ་ཡིན་ཏེ། དེ་ནི་ཕུང་པོ་ལྡའི་དེ་བཞིན་ཉིད་དག་བྱེད་ཡིན་པ་དང། ཕུང་པོ་གཞན་བཞི་གཟུགས་ཕུང་པོ་གཞན་བཞི་གཟུགས་ཕུང་ལ་བརྟེན་ཅིང་གཟུགས་ཕུང་གི་གཙོ་བོ་བྱང་སམས་ནི་སྦི་བོན་གནས་པའི་ཕྱིར་རོ། །
ཇི་ལྟར་བསྐྱེད་པའི་ཚུལ་ཡོད་དེ། གནས་དེ་རྣམས་སུ་བཧྲུཾ་དཀར་པོ་སོགས་རང་རང་གི་མདོར་དང་མཐུན་པའི་ས་བོན་ཡི་གེ་དྲུག་ལས་བསྐྱེད་པ་ཡིན་པའི་ཕྱིར། ལྷ་དེ་རྣམས་ནི་རིགས་དྲུག་གི་ངོ་བོ་ཡིན་ཏེ། རིམ་པ་བཞིན་རྣམ་སྣང་འབྱུང་འོད་དང་ག་དོན་གྲུབ་རྡོ་རྗེ་སེམས་དབའ་
མི་བསྐྱོད་པའི་ངོ་བོ་ཡིན་པའི་ཕྱིར། གལ་ཏེ་ཧེ་རུ་ཀ་མི་བསྐྱོད་པའི་ངོ་བོ་ཡིན་ན་མི་འཐད་དེ། རིགས་ཉི་ཚེ་བར་འགྱུར་པའི་ཕྱིར་ཞེ་ན། སྐྱོན་མེད་དེ། མི་བསྐྱོད་པའི་རིགས་རུང་རིགས་དྲུག་པ་མི་འགལ་བའི་ཕྱིར་རོ། །འོན་ཀྱང་བསྐབས་འདིར་རྡོ་རྗེ་སེམས་དཔའ་ཉིད་རིགས་དྲུག་པར་
བྱའོ། །གཉིས་པ་སྐྱེ་མཆེད་བྱིན་གྱིས་བརླབ་པ་ནི། མིག་གཉིས་སུ་ཨོཾ་དཀར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། དེ་ཡང་གནས་དེ་དང་དེར་ས་བོན་ཨོཾ་དཀར་པོ་སོགས་དྲུག་ལས་གཏི་མུག་རྡོ་རྗེ་སོགས་དྲུག་བསྐྱེད་པར་བྱ་བ་ཡིན་པའི་ཕྱིར། ལྷ་དྲུག་པོ་དེ་

[008B] རིམ་པ་བཞིན་ས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་སྒྲིབ་སེལ་ཀུན་བཟང་རྣམས་ཀྱི་ངོ་བོ་ཡིན་པའི་ཕྱིར། དེ་དྲུག་གནས་དེ་རྣམས་སུ་འགོད་བའི་རྒྱུ་མཚན་ཡོད་དེ། རང་གི་སྦྱང་གཞིའི་གཙོ་བོ་སྐྱེད་ཆེད་རྣམས་གནས་དེ་དག་ཏུ་ཡོད་པའི་
ཕྱིར་རོ། །གསུམ་པ་ཁམས་བྱིན་གྱིས་བརླབ་པ་ནི། ལྟེ་བ་སམ་ལཾ་སེར་པོ་ཞེས་སོགས་འབྱུང་བ་ལྟར་བྱ་བ་ཡིན་ཏེ། གནས་དེ་རྣམས་སུ་ལཾ་སེར་པོ་སོགས་ས་བོན་ལྔ་ལ་ས་རང་རང་གི་མདོག་དང་མཐུན་པའི་ལྟུད་བྱེད་མ་སོགས་ལྷ་ལྔ་དེར་བསྐྱེད་བར་བྱ་བའི་ཕྱིར། དེ་ལྔ་པོ་གང་
གི་ངོ་བོ་ཡིན་པ་ཡོད་དེ། ལྟུང་བྱེད་མ་སྦྱན་མའི་ངོ་བོ་ཡིན་པ་ནས་པདྨའི་དྲ་བ་ཅན་ཆོས་དབྱིངས་རྡོ་རྗེ་མའི་ངོ་བོ་ཡིན་པའི་ཕྱིར། ལྷ་དེ་རྣམས་གནས་དེ་དང་དེར་སྒོམ་པའི་རྒྱུ་མཚན་ཡོད་དེ། སྦྱོང་བྱེད་ལྷ་རྣམས་ཀྱི་སྦྱང་གཞིའི་གཙོ་བོ་ཁམས་རྣམ་དེ་དང་དེར་གནས་པའི་ཕྱིར། གོང་དུ་བཤད་
བ་དེ་རྣམས་ཇི་ལྟར་བསྒོམ་པའི་ཚུལ་ཡོད་དེ། ལྷ་དེ་དག་རང་གི་ཕུང་པོ་དང་སྐྱེ་མཆེད་དང་ཁམས་རྣམས་དང་ངོ་བོ་དབྱེར་མེད་དུ་བལྟ་ཞིང་གནས་དེ་དང་དེར་གཟུགས་བརྙན་ཤར་བ་བཞིན་དུ་བསམ་པ་དང་དེ་དག་ཏུ་ན་ར་བའི་ང་རྒྱལ་དང་གསལ་སྣང་ལ་སློབ་པ་
ཡིན་པའི་ཕྱིར། དེ་ནས་པྲ་ཀྲཾ་ཏ་ཞེས་སོགས་བརྗོད་ནས་ང་རྒྱལ་འཛིན་པ་ཡིན་ཏེ། སྔགས་དོན་ནི་རང་བཞིན་གྱིས་ཡོངས་སུ་དག་པའི་ཆོས་ཐམས་ཅད་རང་བཞིན་གྱིས་ཡོངས་སུ་དག་བ་དེ་ངའོ་སྙམ་དུ་བ་རྒྱལ་བཟུང་བའི་དོན་ཡིན་བའི་ཕྱིར་རོ། །གསུམ་པ་སྔ་འཁོར་བསྒོམ་ཆུལ་ཡ་གཉིས། བདེ་མཆོག་
གི་སྐོར་ངས་གསུངས་ཚུལ་མདོར་བསྡུས་དགོས་པ་དང། སྐབས་འདིར་ཇི་ལྟར་བསྒོམ་པའི་ཚུལ་ལོ། །དང་པོ་ནི་ཡོད་དེ། རྩ་རྒྱུད་ལས། ར་བ་རྣམས་ནི་ཕྱོགས་སུ་དགོད། །ཞེས་སོགས་གསུངས་པའི་དོན་མངོན་བརྗོད་སོགས་ཀྱིས་སྲུང་འཁོར་རྒྱས་འབྲིང་བསྡུས་པ་གསུམ་གྱི་བསྒོམ་ཚུལ་དུ་མཛད་པ། དེ་ལང་རྒྱས་བ་ནི་

[009A]༄༅། །ར་གུར་གྱི་ནང་དུ་འཁོར་ལོ་རྩིབས་བཅུ་བའི་དབུས་སུ་རྡོར་སེམས་དང་ཕྱོགས་མཚམས་རྣམས་སུ་ཁྲོ་བོ་བཅུ་བསྒོམས་ནས་བཟླས་བ་བྱ་ཞིང་འཕྲིན་ལས་མཛད་པ་དང། འབྲིང་པོ་ན་འདིར་བསྒོམས་བ་ལྟར་དང། བསྡུས་བ་ནི་དྲིལ་བུའི་ལུགས་སུ་བསྒོམ་པ་ལྟར་རྡོ་རྗེའི་ས་གཞི་ག་གུར་
བླ་རེ་མདའི་དྲ་བ་མེ་རི་དང་བཅས་བ་བསྐྱེད་ནས་སྔགས་དྲུག་གིས་བྱིན་གྱིས་བརླབ་བ་ཡིན་པའི་ཕྱིར་རོ། །གཉིས་པ་ལ་གཉིས། ར་གུར་སོགས་ཇི་ལྟར་བྱ་བ་དང། ཁྲོ་མོ་རྣམས་བསྐྱེད་ནས་བགེགས་ལ་ཕུར་བུས་གདབ་པའི་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ། །རང་ཉིད་ཧེ་རུ་ཀའི་ང་རྒྱལ་
གྱིས་གཡོན་པའི་མཐེབ་མཛུབ་ཀྱིས་སེ་གོལ་ཕྱོགས་བཞིར་གདབ་ཅིང། ཨོཾ་སུམ་བྷ་ནི་ཞེས་སོགས་ཞལ་བཞི་པའི་སྔགས་བརྗོད་པའི་ཚེ་སྔགས་འོད་ཟེར་དང་བཅས་པ་ལས་ཕྱོགས་མདོག་ཅན་གྱི་སྣ་ཚོག་རྡོ་རྗེའི་རྭ་བ་གྲུབ་ཞི་པ་དང་འོག་གི་སྣ་ཚོགས་རྡོ་རྗེའི་ལྟེ་བའི་ཧཱུཾ་གི་འོད་ཟེར་ལས་སྦྲོས་
བའི་རྡོ་རྗེའི་ས་གཞི་དང། ར་བའི་མཐར་རྡོ་རྗེ་རྩེ་ལྔ་བའི་རྣམ་པ་ཅན་གྱི་མདའི་དྲ་བ་མེ་རབ་ཏུ་འབར་བ་ཕན་ཚུན་དུ་རྒྱུགས་པ་དང་སྟེང་དུ་རྭ་བའི་རྒྱད་དང་ཉམ་པའི་དབྱིབས་གྲུ་བཞི་པ་རྩེ་མོ་རིམ་གྱིས་ཕྲ་བའི་རྡོ་རྗེའི་གུར་དང། དེའི་འོག་ཏུ་རྡོ་རྗེའི་བླ་ནེ་སྟེ། རྡོ་རྗེ་ཆ་བརྡམས་གྱི་ཁོང་སེང་དུ་རྡོ་རྗེ་ཆུང་བའི་རྡུལ་ཕྲ་རབ་
ཀྱིས་བར་མཚམས་མེད་པྲ་གཏམས་པ། ཐམས་ཅད་ཀྱང་ཕྱི་རོལ་ཏུ་དུམ་བུ་གཅིག་ཏུ་གྱུར་པ་དང། དེའི་ཕྱི་རོལ་ཏུ་རྡོ་རྗེའི་མེ་རབ་ཏུ་འབར་བས་བསྐོར་བསམ་པ་ཡིན་པའི་ཕྱིར་རོ། །དེ་ནས་ཨོཾ་མེ་དེ་ནི་ཞེས་སོགས་ཀྱི་སྔགས་བརྗོད་ནས་བྱིན་གྱིས་བརླབ་བར་བྱ་བ་ཡིན་ཏེ། སྔགས་དང་བོའི་དོན་ནི་ས་གཞི་
རྡོ་རྗེའི་རང་བཞིན་དུ་འཆིང་བ་དང། གཉིས་པ་ནི་རྡོ་རྗེའི་དྲ་བ། གསུམ་པ་ནི་རྡོ་རྗེའི་གུར། །བཞི་པ་ན་རྡོ་རྗེའི་བླ་རེ། ལྔ་པ་ན་རྡོ་རྗེའི་མ་དའི་དྲ་བ། དྲུག་བ་ནི་རྡོ་རྗེའི་ཉི་མ་མེ་འབར་བ་སྟེ་ཧཱུཾ་དང་བཅས་པས་དེ་རྣམས་བྱིན་གྱིས་རློབ་པ་ཡིན་པའི་ཕྱིར། པཾ་གཉིས་དང་སཾ་དང་ཁཾ་རྣམས་འབྱུང་བའི་རྒྱུ་མཚན་སོད་དེ་

[009B] །གཉིས་བ་ཇི་ལྟར་བྱ་བའི་ཚུལ་ཡོད་དེ། སུམ་བྷ་ནི་སོགས་སྔགས་ཚན་བཞི་བརྗོད་དེར་བའི་ཕྱོགས་བཞིར་བཀོད་ནས་དེ་ལས་སྒོམ་བཞི་དང། ཡང་སྔགས་ན་གཉིས་གཉིས་མཚམས་བཞིར་བཀོད་
པ་ལས་མཚམས་མ་བཞི་སྟེ་བརྒྱད་དང། ཤར་ནུབ་ཀྱི་སྔགས་གཉིས་ལས་སྟེང་འོག་ཏུ་ཁྭ་གདོང་མ་དང་ཁི་གདོང་མ་གཉིས་པ་རེ་སྟེ་བཅུ་སྣང་ཕུར་བུའི་རྣམ་བར་བྱེད་ཅིང། དེའི་འོད་ཟེར་ལས་སྤྲོས་པའི་ཁྲོ་མོ་རྣམས་ཀྱིས་བགེགས་འགུག་པ་དང་ཕུར་གདབ་བྱ་བ་སོགས་ཡིན་པའི་ཕྱིར། ཧཱུཾ་བཅུ་
ལས་ཁྲེན་པ་བཅུ་བསྐྱེད་པའི་ཚེ་སྟེང་འོག་གཉིས་གང་དུ་བྱ་བའི་ཚུལ་ཡོད་དེ། སྟེང་གི་དོན་པ། ར་གྱི་ཤར་དང་འོག་གི་དོན་ནུབ་ཀྱི་ནུབ་ཏུ་བསྐྱེད་པ་ཡིན་པའི་ཕྱིར་རོ། །ཕུར་གདབ་ཀྱི་སྔགས་དོན་ཡོན་ཏེ། གྷ་གྲྷ་ནི་གྷ་ཏ་གྷ་ཏ་སྟེ་གསོད་བྱེད་ལ་འཁོད་པ་དང། གྷཱ་ཏ་ཡ་གཉིས་ནི་ཤིག་གཉིས། སརྦ་དུ་ཋྚཾ་ནི་མ་རུངས་
བ་ཐམས་ཅད། ཕཌ་ནི་གསལ་བར་བྱེད་པ། ཀཱི་ལ་ལ་གཉིས་ནི་ཕུར་བུས་ཐོབ་ལ་མི་འགུལ་བར་གྱིས། སརྦ་བཱ་པཾ་ནི་སྡིག་པའི་བསམ་བྕ་ཅན་ཐམས་ཅད། ཕཌ་ནི་དགས་པ་དང་ཧཱུཾ་གསུམ་ནི་བསྐུལ་བ། བྫྲ་ཀཱ་ལི་ཡཱ་ནི་རྡོ་རྗེ་ཕུར་བུ་ཞེས་བོད་པ། བརྫྲ་དྷཱ་ར་ཨཱ་ཛྙུ་པ་ཡ་ཏི་ནི་རྡོ་རྗེ་འཆང་གི་
བཀའ་ཉོན་ཅིག་སརྦ་དུ་ཥྚཱཾ་པི་གྷ་ན་གཱ་ལ་མཱ་གྩིཏྟ་བཛྲ་ཀཱི་ལ་ཡ་ནི་བགེགས་གདུག་པ་ཅན་རྣམས་ཀྱི་ལུས་ངག་ཡིད་གསུམ་ལ་ཕུར་བུས་ཐོབ་ཅིག་ཧཱུཾ་དང་ཕཌ་ནི་བསྐུལ་བ་དང་གསལ་པོའི་དོན་ཡིན་པའི་ཕྱིར་རོ། །བཛྲ་མུ་དག་ར་སོགས་ཀྱི་དོན་ཡང་ད་དེ། རྡོ་རྗེ་ཐོབས་ཕུང་བུ་རྡུངས་ཤིག་ཅེས་
བའི་དོན་ཡིན་པའི་ཕྱིར་རོ། །དེ་ནི་སི་ཕུར་གདབ་སོགས་བྱ་བའི་ཚུལ་ཡོད་དེ། ཕྱོགས་གཡོན་སྐོར་དང་མཚམས་གཡས་སྐོར་དང་སྟེང་འོག་གི་འགེགས་ཀྱི་གཙོ་བོ་རྣམས་ཀྱི་སྤྱི་བོ་ནས་ཕུར་བུ་ཟུག་པ་ལ་ཁྲོ་མོ་རྣམས་ཀྱིས་ཐོབས་བ་རྡུང་བས། བགེགས་སམས་ཅད་བདེ་སྟོད་དབྱེར་མེད་ཀྱི་ངོ་བོར་གྱུ་རེ་

[010A]༄༅། །ཁྭ་གདོར་མ་སོགས་ཀྱིས་བགེགས་ལྷག་མ་རྣམས་རྒྱད་རིང་དུ་བསྐྲད་ནས། རང་ཕྱོགས་ཀྱི་རྡོ་རྗེའི་རབ་ལ་ཐིམ་བས་ཆུ་ལས་ཆུ་བརྡབས་པས་ཟེགས་མ་ཕྱིར་འཐོར་བ་བཞིན་དུ། ར་བ་ལས་འོད་ཟེར་ཕྱིར་འཕྲོས་པས་རྡོ་རྗེ་དང་པདྨ་དང་འཁོར་ལོའི་ར་བ་ཟླུམ་པོ་གསུམ་དུམ་བུ་
གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་གཡོན་སྐོར་དུ་འཁྱིལ་ཞིར་འབར་བས་ཕྱོགས་ཐམས་ཅད་དུ་ཁྱབ་པས་འགྲོ་བ་ཐམས་ཅད་ཀྱང་བགེགས་དང་བྲལ་བ་རབ་བསམ་པ་ཡིན་པའི་ཕྱིར། འདིར་འདོད་འཇོལ་ས། རབ་ཟླུམ་པོ་གསུམ་སྔར་གྱི་ར་གྲུབ་ཞིག་བར་བར་མཚམས་མེད་པར་འགྱུར་བར་གསུངས་
བ་ལྟར་ན། དེའི་ཚེ་ཐམས་ཅད་ཀྱང་ཟླུམ་པོར་བྱ་དགོས་པར་སེམས་ཏེ། གཞན་དུ་ན་བར་མཚམས་མེད་པར་འོང་དཀའ་བའི་ཕྱིར་རོ། །འཁོར་ལོ་དང་པ་དར་ཡང་དབངས་མཐོ་སྟེ། རྡོར་ར་དམ་ཉམ་དགོས་པའི་ཕྱིར་རོ། །བགེགས་རྣམས་བདེ་སྟོང་དབྱེར་མེད་དུ་བསྒོམ་པ་ལ་དགོས་པ་ཡོད་དེ། དེ་རྣམས་ལ་ཕན་
གདགས་པའི་ཆེད་ཡིན་པའི་ཕྱིར། འདིའི་སྲུང་ལ་འཁོར་རྒྱས་པའི་སྐབས་དང་གཞུང་གཞན་ནས་ཕུར་གདབ་བྱེད་མཁན་དན་ཕུར་བུ་ཁྲོ་བྲོ་བསྐྱེད་པར་གསུངས་ཀྱང། འདིར་ཁྲོ་མོས་དེ་བྱེད་པར་བཤད་པའི་དགོས་པ་ཡོད་དེ། བུད་མེད་ཀྱི་རྣམ་པས་འདུལ་དགོས་པ་ལ་ཁྲོ་བོ་རྣམས་ལྷ་མོའི་རྣམ་བར་བསྟན་ན་སྣ་
ཚོགས་པའི་ཐབས་ཀྱིས་སེམས་ཅན་གྱི་དོན་མཛད་པར་བཤད་པ་བཞིན་ཡིན་པའི་ཕྱིར། སྲུང་འཁོར་བསྒོམ་པ་ལ་དགོས་པ་ཡོད་དེ། འགལ་རྐྱེན་བར་ཆད་ཀྱིས་ཡི་ཚུགས་པའི་ཆེད་ཀྱིས་མི་ཚུགས་པའི་ཆེད་ཡིན་པའི་ཕྱིར། སེམས་ཅན་ཐམས་ཅད་བགེགས་དང་བྲལ་བ་བསམ་པ་འདོགས་པ་ཡོད་དེ། ཐེག་ཆེན་ཐུན་མོང་མ་
ཡིན་པའི་སྲུང་འཁོར་དུ་འགྱུར་བའི་ཆེད་ཡིན་པའི་ཕྱིར། འོན་འདིར་བཤད་པའི་འབྲིང་བོ་དེ་ཁོ་ན་ལྟར་སྒོམ་པར་བྱ་འམ་ཞེ་ན། དེར་མ་ངེས་ཏེ་སྲུང་འཁོར་རྐྱས་འབྲིད་བསྡུས་གསུམ་གྱི་རྣམ་གཞག་ཤེས་ནས་ལཱ་དྲིལ་ནག་གསུམ་གྱི་སྐབས་སུའང། རྒྱས་འབྲིང་བསྡུ་སུཾ་གང་བསྒོམས་ཀྱང་

[010B] །བཞི་པ་ཚོགས་གསོག་པ་ལ་གཉིས། སྦྱང་གཞི་འཛམ་བུ་གླིང་པའི་མི་མདལ་སྐྱེས་ཁམས་དྲག་ལྡན་དུ་སྐྱེ་བ་ལེན་པའི་རྒྱུར་སྤྱིས་ནས་མྱོང་འགྱུར་གྱི་ལས་གསོག་པ་དང་ཆོས་མཐུན་པར་བསོད་ནམས་ཚོགས་བས་གས་པ་དང། དེའི་འོག་ཏུ་འཆི་
བ་འོད་གསལ་མངོན་དུ་བྱས་པ་དང་ཆོས་མཐུན་པར་འཆི་བ་ཆོས་སྐུར་བ་ཁྱེར་བའི་ལམ་འཁྱོར་ཡེ་ཤེས་ཀྱི་ཚོགས་བསགས་པའོ། །དང་པོ་ལ་གཉིས། ལྷ་སྦྱན་འདྲེན་པ་དང། མཆོད་པའོ། །དང་པོ་ཇི་ལྟར་བྱ་བའི་ཚུལ་ཡོད་དེ། སྲུང་འཁོར་གྱི་དབུས་སུ་རང་ཉིད་ཧེ་རུ་ཀར་གསལ་བའི་
ཐུགས་ཀར་པཾ་སེར་པོ་ལས་བྱུང་བའི་སྣ་ཏོགས་པདྨའི་ལྟེ་བར་ལྭ་པ་སོགས་ཀྱིས་བཤད་པ་ལྟར་ཨཾ་ལས་བྱུང་བའི་ཟླ་བའི་སྟེང་དུ་ཧཱུཾ་ཡིག་དངུལ་ཆུའི་མདོག་ཅན་ཡེ་ཤེས་ལྔའི་རང་བཞིན་ཅན་གྱི་འོད་ཟེར་གྱི་སྒོ་གསུམ་གྱི་དྲི་མ་དག་པར་བྱས་ཏེ་ཕྱིར་འཕྲོས་པའི་འོད་ཟེར་གྱིས་ཚོགས་ཞིང་
རྣམས་སྤྱན་འདྲེན་པ་ཡིན་པའི་ཕྱིར། ཧཱུཾ་གིས་ཡེ་ཤེས་ལྔ་མཚོན་ཚུལ་ཡོད་དེ། ཨ་བྱས། ཨུས་དོན་གྲུབ། ཞས་སྣང་མཐའ། མགོ་བོས་རིན་འབྱུང། ཟླ་ཚེས་ཀྱིས་རྣམ་སྣང། ཐིག་ལེ་ནཱ་དང་བཅས་པས་མི་བསྐྱོད་པ་མཚོན་པར་བཤད་པའི་ཤུགས་ཀྱིས་ཡེ་ཤེས་ང་མཚོན་ཚུལ་ཡང་
གོ་བའི་ཕྱིར་རོ། །ཚགས་ཞིག་གནས་གང་ནས་སྤྱན་འདྲེན་པའི་ཚུལ་ཡོད་དེ། བདེ་སྟོང་དབྱེར་མེད་ཀྱི་ཆོས་སྐུ་ལ་རང་བཞིན་གྱི་གནས་སུ་བྱས་ནས་གཟུགས་སྐུའི་རྣམ་པར་སྙན་འདྲེན་པ་དང། དང་པོར་ལོངས་སྐུར་སངས་རྒྱས་པའི་རང་བཞིན་གྱི་གནས་ནས་སྤྲུལ་སྐུའི་རྣམ་པར་སྦྱན་འདྲེན་
པ་དང་འོག་མིན་ནས་སྤྱན་འདྲེན་བ་རྣམས་ལས་འདིར་ཕྱི་མ་གཉིས་ལྟར་བྱ་བ་ཡིན་པའི་ཕྱིར། གང་གི་རྣམ་པར་སྤྱན་འདྲེན་པའི་ཚུལ་ཡོད་དེ། སངས་རྒྱས་བྱང་སེམས་སྤྱིའི་དབང་དུ་མཛད་པ་དང། བླ་མ་དང་དཀྱིལ་འཁོར་གྱི་གཙོ་བོར་མི་དད་པ་དང་གཙོ་བོའི་རིགས་པ་དག་གི་
[011A]༄༅། །ཚུལ་དང། དཀྱིལ་འཁོར་བའི་ལྷ་ཚོགས་རྣམས་དང་དབྱེར་མེད་ཀྱི་ཚུལ་དང། བླ་མ་དུར་ཁྲོད་དན་བཞུགས་པའི་རྣམ་པར་སྤྱན་འདྲེན་པ་སོགས་དུ་མ་ཡོད་པ་ལས་འདིར་བླ་མ་དང་དཀྱིལ་འཁོར་བའི་ལྷ་ཚོགས་ཐ་དད་བའི་ཚུལ་གྱིས་སྤྱན་འདྲེན་ཞིང། དེ་ཡང་བླ་མ་
རྡོ་རྗེ་འཆང་གི་རྣམ་པ་ཅན་དང། ཚོགས་ཞིང་གཞན་རྣམས་བསྒོམ་པར་འགྱུར་བའི་འཁོར་ལོ་སྡོམ་པའི་ལྷ་ཚོགས་འཁོར་བཅས་ཀྱི་རྣམ་པར་སྤྱན་འདྲེན་པ་ཡིན་པའི་ཕྱིར། སྤྱིར་གནས་གང་ནས་དང་རྣམ་པ་གང་གིས་སྤྱན་འདྲེན་པ་ནི། གོང་དུ་བཤད་པ་དེ་རྣམས་གང་བྱས་ཀྱང་ཁྱད་
པར་ཤེས་ན་མི་འགལ་ཏེ། ཚད་ལྡན་དུ་མས་བཤད་པའི་ཕྱིར་རོ། །གཉིས་པ་ལ་གསུམ་གྱི་དང་པོ་ཕྱག་འཚལ་བའི་ཚུལ་ཡོན་དེ། གང་གི་དྲིན་གྱིས་ཞེས་སོགས་ཀྱིས་བླ་མ་དང། ཧེ་རུ་ཀ་དཔལ་ཞེས་སོགས་ཀྱིས་གཙོ་བོ་ཡབ་ཡུམ་དང། གནས་དང་ཉེ་བའི་ཞེས་སོགས་
ཀྱིས་འཁོར་རྣམས་ལ་ཕྱག་འཚལ་བ་ཡིན་པའི་ཕྱིར་རོ། །གཉིས་པ་ཡོད་དེ། ཐུགས་ཀ་ནས་མཆོད་པའི་ལྷ་མོ་རྣམས་སྤྲུལ་ཏེ་ཤྲཱི་ཧེ་རུ་ཀ་ཨརྒྷཾ་སོགས་ཀྱི་སྔགས་བརྗོད་དེ་མཆོད་ནས་སླར་བསྡུ་བ་ཡིན་པའི་ཕྱིར། ཨརྒྷཾ་ནས་ཤཕཱི་བར་གྱི་སྔགས་དོན་ཡོད་དེ། མཆོད་ཡོན་
ནས་རོལ་མོའི་བར་གྱི་མིང་ཡིན་པའི་ཕྱིར། བཛྲ་ཝི་ནི་ཞེས་སོགས་ཀྱི་དོན་ཡོད་དེ། རྡོ་རྗེ་པི་ཝང་མ་གླིང་བུ་མ་རྡ་ཟླུམ་མ་ཛ་རྡ་མ་དང། རྡོ་རྗེ་བཞེད་མ་སྒེག་མོ་གླུ་མ་གར་མ་དང། རྡོ་རྗེ་མེ་ཏོག་བདུག་སྤོས་མར་མེ་དྲི་ཆབ་མ་དང། གཟུགས་རོག་བྱ་ཆོས་དབྱིངས་རྡོ་རྗེ་མ་ཞེས་པའི་དོན་
ཡིན་པའི་ཕྱིར། གསུམ་པ་ཡོད་དེ། བཅོམ་ལྡན་དཔའ་བོ་དབང་ཕྱུག་ཞེས་སོགས་རྐང་བརྒྱད་ཀྱིས་བསྟོད་ཅིང། དཀོན་མཆོག་གསུམ་ལ་ཞེས་སོགས་ཀྱིས་སྐྱབས་འགྲོ་སྡིག་བཤགས་ཡི་རང་སེམས་བསྐྱེད་ཅིང་ལམ་ལ་ཏན་པར་དམ་འཆའ་བ་ལུས་འབུལ་དང་

[011B] རྐང་བརྒྱད་ཀྱི་འགོར་ཨོཾ་དང་མཐར་ཧཱུཾ་ཧཱུཾ་ཕཊ་འབྱུང་བའི་རྒྱུ་མཚན་ཡོད་དེ། དེ་ནི་རྒྱ་སྐད་ལ་ཨོཾ་ན་མོ་བྷ་ག་ཝ་ཏེ་ཝི་རེ་ཤཱ་ཡ་ཧཱུཾ་ཧཱུཾ་ཕཊ་ཞེས་སོགས་འབྱུང་བའི་འགོ་མཇུག་གཉིས་རང་སོར་བཞག་པ་ཡིན་པའི་ཕྱིར། མཐར་ཚོགས་ཞིང་རྣམས་ཇི་
ལྟར་བྱ་བའི་ཚུལ་ཡོད་དེ། རང་གནས་སུ་གཤེགས་པ་དང་མི་དམིགས་པར་བསམ་པ་དང། རང་ལ་སྡུད་པ་རྣམས་ལས། འདིར་ཡིག་བརྒྱ་བརྗོད་པའི་རྗེས་སུ་ཕྱི་མ་ལྟར་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ་བྱིན་གྱིས་བརླབ་པའི་ཆེད་ཡིན་པའི་ཕྱིར་
གང་དུ་ཐིམ་པར་བསམ་པའི་ཚུལ་ཡོད་དེ། སྨིན་མཚམས་སམ་སྙིང་ཀར་ཐིམ་པར་བསམ་པ་ཡིན་པའི་ཕྱིར། ཚོགས་ཞིད་མཆོད་པ་ལ་དགོས་པ་ཡོད་དེ། བསོད་ནམས་ཀྱི་ཚོགས་རྫོགས་པར་འགྱུར་བའི་ཆེད་ཡིན་པའི་ཕྱིར་རོ། །དཔག་པ་གསུམ་གྱི་རྣལ་འབྱོར་ནས་འདིའི་བར་
རྗེའི་སྨོན་ལམ་ནས་བསྟན་ཚུལ་ཡོད་དེ། སྒོ་གསུམ་སྤྱོད་པ་དཔལ་ལྡན་ཧེ་རུ་ཀའི། །སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱི། །བྱིན་གྱིས་རློབས་པས་བགེགས་ཀུན་བཟློག་པ་དང། །རླབས་ཆེན་བསོད་ནམས་ཚོགས་ནི་རྫོགས་པར་ཤོག་ཅེས་བས་བསྟན་པའི་ཕྱིར་རོ། །
གཉིས་པ་ཡེ་ཤེས་ཀྱི་ཚོགས་གསོག་པ་ལ་གཉིས། དངོས་དང་ཆོས་མཐུན་སྦྱོར་ཚུལ་བཤད་པའོ། །དང་པོ་ཇི་ལྟར་བསྒོམ་པའི་ཚུལ་ཡོད་དེ། སྔར་བཤད་པའི་མཆོད་ཡུལ་ལྷ་དང། མཆོད་མཁན་རང་དང། མཆོད་བྱ་རྫས་ཀྱི་འཁོར་གསུམ་དོན་དམ་པར་མ་གྲུབ་པས་
རྣམ་པར་རིག་པའི་སེམས་སམ་རྟོག་པས་བཏགས་པ་ཙམ་དུ་བལྟ་ཞིང། རང་གི་གནས་གསུམ་དུ་ཧེ་རུ་ཀ་ཞེས་པའི་ཡི་གེ་གསུམ་རིམ་བར་བཀོད་ནས་དེས་མཚོན་པའི་ཆོས་ཐམས་ཅད་རང་བཞིན་གྱིས་མེད་ཀྱང་ཐ་སྙད་ཙམ་དུ་བྱ་བྱེད་འཐད་པའི་སྣང་སྟོང་ཟུང་དུ་འཇུག་པ་མྱུ་

[012A]༄༅། །མ་ལྟ་བུའོ་སྙམ་དུ་བསྒོམ་པར་བྱ་བ་སོགས་ཡིན་པའི་ཕྱིར། དེ་ལྟར་ཡིན་ཀྱང་དེ་མ་རྟོགས་པའི་སེམས་ཅན་རྣམས་འཁོར་བའི་སྡུག་བསྔལ་ལས་བདག་གིས་ཐར་བར་བྱའོ་སྙམ་དུ་ཆོས་ལ་དམིགས་པའི་སྙིང་རྗེ་ཆེན་པོ་བསྒོམས་ནས་རྟེན་འབྲེལ་གྱི་སྣང་བ་ཙམ་དེ་
ཡང་སྡུད་པ་ཡིན་ཏེ། ཨོཾ་སྭ་བྷཱ་ཞེས་སོགས་ཀྱི་དོན་བསམ་པའི་སྒོ་ནས་ཁམས་གསུམ་པོ་རང་བཞིན་གྱིས་སྟོང་པར་བསྒོམ་དགོས་པའི་ཕྱིར། སྔགས་འདིའི་ཚིག་དོན་ནི་སྔར་བཤད་ཟིན་པ་ལྟར་ཡིན་ཏེ། གཟུང་འཛིན་གྱིས་བསྡུས་པར་ཆོས་ཐམས་ཅད་རང་བཞིན་གྱིས་རྣམ་པར་
དག་པའི་ཚུལ་དེ་ཉིད་བསྒོམ་པར་སྟོན་པའི་སྐབས་ཡིན་པའི་ཕྱིར། དེ་ནས་ཇི་ལྟར་བྱ་བའི་ཚུལ་ཡོད་དེ་ཧེ་རུ་ཀ་ཞེས་པའི་ཡི་གེ་གསུམ་ཡོངས་སུ་གྱུར་པ་ལས། སྨོན་ལམ་གྱི་དབང་གིས་ཨོཾ་ཨཱ་ཧཱུཾ་གསུམ་སྟེང་ནས་སྟེང་དུ་བརྩེགས་པ་ལས་སྐུ་གསུང་ཐུགས་ཀྱི་ལྷ་ཚོགས་རྣམས་
སྤྲོས་ཏེ། མཐོ་རིས་སོགས་འཁོར་ལོ་གསུམ་གྱི་ལྷའི་ངོ་བོར་བྱས་ནས་དེ་རྣམས་སྙོམས་པར་འཇུག་པ་སྔོན་དུ་འགྲོ་བས་ཡི་གེ་གསུམ་ལ་ཐིམ། ཡི་གེ་གསུམ་རིམ་གྱིས་ཐིམ་པའི་མཐར་ཧཱུཾ་གི་ནཱ་ད་ཡང་སྐྲའི་རྩེ་མོ་བརྒྱ་སྟོང་བཤག་པའི་ཚད་ཙམ་དུ་གནས་པར་བསམས་ལ་
སེམས་ཅན་ཐམས་ཅད་ཀྱིས་ཆོས་ཉིད་མ་རྟོགས་པས་བདག་གིས་དེ་རྟོགས་པར་བྱས་ནས་སེམས་ཅན་ཐམས་ཅད་འཁོར་པའི་སྡུག་བསྔལ་ལས་ཐར་བར་བྱའོ་སྙམ་དུ་དམིགས་མེད་ཀྱི་སྙིང་རྗེ་ཆེན་པོ་བསྒོམས་ནས་ཤཱུ་ནྱ་ཏའི་སྔགས་བརྗོད་དེ་ནཱ་ད་ཡང་འོད་གསལ་དུ་ཞུགས་པར་
བསྒོམ་པ་ཡིན་པའི་ཕྱིར། ཤཱུ་ནྱ་ཏའི་སྔགས་དོན་ཡང་ཡོད་དེ། ཤཱུ་ནྱ་ཏཱ་ནི་སྟོང་པ་ཉིད། ཛྙཱ་ན་ནི་ཡེ་ཤེས། བཛྲ་ནི་རྡོ་རྗེ་སྟེ་མི་ཕྱེད་པ། སྭ་བྷཱ་ཝ་ནི་རང་བཞིན། ཨཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པ་ཡིན་ལ། མདོར་ན་ལུས་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་

[012B] །ལས་དང་པོ་པའི་སྐབས་སུ་སྣང་ངོར་གཉིས་སྣང་ཕྲ་མོ་ཁེགས་པ་མི་འོང་ཡང་མོས་པ་ཡིད་བྱེད་གྱིས་ཁེགས་པར་བསམ་དགོས་པ་ཡིན་
ཏེ། ནཱ་ད་ཕྲ་མོའི་སྣང་བ་སྡུད་བའི་རྒྱུ་མཚན་ནི་ཀུན་རྫོབ་ཀྱི་སྣང་བ་ཕྲ་མོ་ཡང་སྡུད་པའི་དོན་ཡིན་པའི་ཕྱིར་རོ། །འདིར་དམིགས་མེད་ཀྱི་སྙིང་རྗེ་བསྒོམ་པར་གསུངས་པ་ནི་སྤྱི་དོན་གྱི་སྙིང་རྗེ་ཡིན་ཏེ། སྤྱིར་སྙིང་རྗེ་ལ་ཐུན་མོང་པ་དང་ཐུན་མོང་མ་ཡིན་པ་གཉིས་ཡོད་ཀྱང། འདིར་སྔ་
མ་ཡིན་ལ། མོས་པ་ཙམ་གྱིས་སྦྱོང་བ་ལ་ནི་སྦས་དོན་དང་མཐར་ཐུག་གི་སྙིང་རྗེ་ཡར་ཡོད་པར་འདོད་འཇོ་ལས་བཤད་པའི་ཕྱིར། ཐུན་མོང་མ་ཡིན་པའི་སྙིང་རྗེ་ཡང་ཡོད་དེ། བླ་མེད་ཀྱི་སྐབས་སུ་བདེ་ཆེན་གྱི་ཡེ་ཤེས་ལ་སྙིང་རྗེར་བཤད་པ་ཡོད་པའི་ཕྱིར་རོ། །གཉིས་པ་ལ་གཉིས་
དགོས་པ་དང། ཆོས་མཐུན་སྦྱོར་ཚུལ་དངོས་སོ། །དང་པོ་ནི། འདིར་སྟོང་ཉིད་བསྒོམ་པ་ལ་དགོས་པ་ཡོད་དེ། སྟོང་ཉིད་གསར་དུ་རྟོགས་པ་དང། དྲན་པ་གསོ་བ་དང། རྟོགས་ཟིན་བརྟན་པ་དང། ཡེ་ཤེས་ཀྱི་ཚོགས་བསག་པ་དང། ཐ་མལ་གྱི་སྣང་ཞེན་སྦྱོང་བ་དང། བསྒོམ་བྱའི་
རྟེན་བརྟེན་པ་རྣམས་སྟོང་ཉིད་རྟོགས་པའི་ཡེ་ཤེས་ཀྱི་རྣམ་རོལ་དུ་འཆར་བ་དང། བདེན་འཛིན་སྤོང་བ་དང། སྲུང་བའི་མཆོག་ཏུ་འགྱུར་བ་སོགས་ཀྱི་དགོས་པ་ཡོད་པའི་ཕྱིར། གཉིས་པ་ཤཱུ་ནྱ་ཏའི་སྔགས་དོན་ལྟར་སྟོང་ཉིད་བ་སྒོམ་ཚུལ་འདི་ལ་འཆི་བ་ཆོས་སྐུར་འཁྱེར་བའི་རྣལ་
འབྱོར་ཞེས་བྱ་སྟེ། སྦྱང་གཞི་འཛམ་བུའི་གླིང་པའི་མི་མངལ་སྐྱེས་ཁམས་དྲུག་ལྡན་ཞིག་ཕུང་སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱེད་པ་དང་རྣམ་པའམ་ཆོས་མཐུན་ཞིང། རྣལ་འབྱོར་པ་རང་ཉིད་ལ་འབྱུང་འགྱུར་གྱི་སྦྱོང་བར་བྱེད། ལམ་རྫོགས་རིམ་གྱི་

[013A]༄༅། །སྐབས་སུ་དཔེ་དང་དོན་གྱི་འོད་གསལ་དང་རྣམ་པ་མཐུན་ཞིང། དེ་འདྲ་བའི་རྟོགས་བརྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུའི་སྐབས་སུ་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་ང་རྒྱལ་བཞག་ནས་བསྒོམས་
པས། དེ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་པའི་ཕྱིར་རོ། །དེ་ལྟར་བསྒོམ་པ་དེ་སྦྱང་གཞི་ལ་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པ་ཡང་ཡིན་ཏེ། ཨོཾ་དཀར་པོ་ནི་འཆི་བ་འོད་གསལ་དུ་འཇུག་པའི་སྣང་བ་དཀར་ལམ་བ་དང་ཆོས་མཐུན། དེ་ཨཱ་དམར་པོ་ལ་ཐིམ་པ་ནི་སྣང་
དེ་མཆེད་པ་དམར་ལམ་བ་ལ་ཐིམ་པ་དང་ཆོས་མཐུན། དེ་ཧཱུཾ་སྔོན་པོ་ལ་ཐིམ་པ་ནི་མཆེད་པ་དེ་ཉེར་ཐོབ་ནག་ལམ་པར་ཐིམ་པ་དངོས་ཆོས་མཐུན། ཧཱུཾ་ཡིག་ནཱ་ད་དང་བཅས་པ་སྟོང་པར་ཐིམ་པ་ནི་ཉེར་ཐོབ་འོད་གསལ་དུ་ཐིམ་པ་དང་ཆོས་སམ་རྣམ་པ་མཐུན་པའི་ཕྱིར་རོ། །གཉིས་པ་ཐུན་གྱི་དངོས་
གཞི་ལ་ཇི་ལྟར་བྱ་བ་ལ་གསུམ། བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པ། གཞལ་ལས་ཁང་གང་ལ་གནས་པའི་རྟེན་བསྐྱེད་པ། རྣལ་འབྱོར་བཞི་བསྒོམ་པའི་ཚུལ་ལོ། །དང་པོ་ལ་གཉིས། དངོས་དང་ཆོས་མཐུན་སྦྱོར་ཚུལ་ལོ། །དང་པོ་ཇི་ལྟར་བྱ་བའི་ཚུལ་ཡོད་དེ་
དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ཀྱི་ངང་ལས་རང་གི་སེམས་གཉིས་སུ་མེད་པའི་ཡེ་ཤེས་དེ་ཉིད་ནམ་མཁར་ནཱ་དའི་གཟུགས་གྱེན་དུ་བགྲེར་བ་ཤིན་ཏུ་ཕྲ་བ་དཀར་ལ་དམར་བའི་མདངས་ཆགས་པའི་རྣམ་པར་བཞག་པར་བྱ་བ་ཡིན་པའི་ཕྱིར་རོ། །གཉིས་པ་ལ། དེ་ལྟར་བསྒོམ་པའི་ཚུལ་འདི་འཁར་
དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་འཆི་བ་འོད་གསལ་ལས་བར་དོའི་ལུས་འགྲུབ་པ་དང་རྣམ་པ་མཐུན་ཞིང་དེ་སྦྱོང་བར་བྱེད། རིམ་པ་གཉིས་པའི་སྐབས་སུ་དག་མ་དག་གི་སྒྱུ་མའི་སྐུ་གཉིས་དང་རྣམ་པ་མཐུན་ཞིང་དེ་འདྲ་བའི་རྫོགས་རིམ་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་

[013B] འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་ལོངས་སྐུ་དེ་མྱུར་དུ་འགྲུབ་བར་བྱེད་པའི་བག་ཆགས་ཁྱད་པར་ཅན་འཇོག་པའི་ཕྱིར་རོ། །སྟོང་ཉིད་ལས་ལངས་
མ་ཐག་ཏུ་ནཱ་དེ་ནམ་མཁར་བཞག་དགོས་པ་ཡིན་ཏེ། གཞི་ལ་འཆི་བ་འོད་གསལ་ལས་ལངས་མ་ཐག་པར་དོ་འགྲུབ་བ་དང། ལམ་དུས་སུ་དཔེ་དོན་གྱི་འོད་གསལ་ལས་ཕངས་མ་ཐད་དག་མ་དག་གི་སྒྱུ་མའི་སྐུ་གཉིས་འགྲུབ་པ་དང་ཆོས་མཐུན་པར་བསྒོམ་པ་ཡིན་པའི་ཕྱིར་རོ། །ནཱ་
ད་དཀར་བའི་མདངས་ཅན་དུ་བྱས་པ་ལ་དགོས་པ་ཡོད་དེ། བར་དོ་དང་ལམ་དང་འབྲས་བུའི་སྒྱུ་ལུས་ཀྱི་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་པོ་ཡིན་པ་དེ་མཚོན་པའི་ཕྱིར། དམར་པའི་མདངས་ཅན་དུ་བྱས་པ་ལ་དགོས་པ་ཡོད་དེ། གཞི་ལ་བར་དོ་དེ་ཉིད་ཆགས་པས་བཅིངས་
པ་དང། ལམ་དུས་ཀྱི་སྒྱུ་ལུས་པའི་ཐུགས་བདེ་ཆེན་གྱིས་བཅིངས་པ་དེ་མཚོན་པའི་ཕྱིར། འདུས་པ་དང་འཇིགས་བྱེད་སོགས་ལ་བར་དོའི་མཚོན་བྱེད་ལྷའི་རྣམ་པ་ཅན་དུ་བསྒོམ་པ་ཡོད་ཀྱང་འདིར་དེའི་མཚོན་བྱེད་ནཱ་དའི་གཟུགས་སུ་བསྒོམ་པའི་རྒྱུ་མཚན་ཡོད་དེ། སྦྱང་གཞི་
བར་དོའི་སེམས་ཅན་ལུས་ཀྱི་དབྱིབས་ཚད་སོགས་མི་འདྲ་བ་དུ་མ་འབྱུང་བས་དེ་མཚོན་པའི་ཆེད་དུ་དེ་ལྟར་དུ་བསམ་པ་ཡིན་པའི་ཕྱིར་རོ། །ནཱ་ད་སུམ་འཁྱོག་ཏུ་བསྒོམ་པར་བཤད་པ་ལྟར་ན་མཚོན་ཚུལ་ཡོད་དེ། བར་དོའི་ལུས་ངག་ཡིད་གསུམ་མཚོན་པའི་ཕྱིར། མདོར་ན་འདིར་
ནཱ་ད་ནམ་མཁར་འཇོག་པའི་རྒྱུ་མཚན་ཡོད་དེ། སྦྱང་གཞི་ཐ་མལ་གྱི་བར་དོ་མཚོན་པའི་སྒོ་ནས་དེ་སྦྱོང་ཞིང་ལམ་འབྲས་ཀྱི་སྒྱུ་མའི་སྐུ་འགྲུབ་པའི་རྒྱུ་བྱེད་པའི་ཕྱིར་རོ། །གཉིས་པ་ལ་གཉིས། འགྱུར་བ་རིམ་བརྩེགས་དང་རི་རབ་བསྐྱེད་ཚུལ། སྣ་ཚོགས་པདྨ་རྡོ་རྗེ་དང་བཅས་པ་

[014A]༄༅། །བསྐྱེད་ཚུལ་ལོ། །དང་པོ་ལ་འབྱུང་བཞི་ཇི་ལྟར་བསྐྱེད་པའི་ཚུལ་ཡོད་དེ། རྩ་རྒྱུད་ལས། གསང་བ་མཆོག་གི་དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས། །ཞེས་དང། བ་ལང་གནས་དང་སྟེད་བ། །ལྷག་མར་རྩ་བསྐྲམས་དེ་ནས་
ནི། །དུང་ཆེན་པོ་ཡི་རང་བཞིན་བྱ། །ཡང་ན་རུས་སྦལ་དག་གིའོ། །ཞེས་གསུངས་པའི་ཕྱི་མས་སོ་སོར་བསྟན་པ་ལྟར་བསྐྱེད་བ་ཡིན་པའི་ཕྱིར། དེའི་དོན་ཡང་ཡོད་དེ། བ་ལང་གནས་ནིས་དཀྱིལ་དང། སྟེང་ལྡིང་ནི་ཆུ་དཀྱིལ་དམ་ལྷག་མ་བསྐམས་ནེ་མེ་དཀྱིལ་དང་
རྩ་ཞེས་པ་ནི་རླུང་དཀྱིལ་དང། རུས་སྦལ་ཞེས་པས་ནི་རི་རབ་བསྒོམ་པར་བསྟན་པ་ཡིན་པའི་ཕྱིར། དེ་ཡང་རླུང་དཀྱིལ་ནས་རིམ་བརྩེགས་སུ་བསྐྱེད་པ་ཡིན་ཏེ། སྟོང་པའི་ངང་ལས་ས་བོན་ཡཾ་རཾ་བཾ་ལཾ་སུཾ་རྣམས་ལས་འབྱུང་བཞི་དང་རི་པ་རྣམས་སྒྲུབ་ཐབས་སུ་བཤད་པ་ལྟར་
རིམ་གྱིས་བསྐྱེད་པ་ཡིན་པའི་ཕྱིར། འབྱུང་བཞིའི་ཁ་དོག་ནི་གསལ་བ་ལྟར་ཡིན་ལ། རི་རབ་ཀྱི་ཁ་དོག་ཇི་ལྟར་བསྒོམ་པའི་ཚུལ་ཡོད་དེ། ཤར་ཤེལ། ལྷོ་བེ་ཌཱུརྱ། ནུབ་པདྨ་རཱ་ག། བྱང་གསེར་གྱི་མདོག་ཏུ་བྱ་བ་སྡོམ་འབྱུང་སོགས་ས་བཤད་པ་ལྟར་ཡིན་པའི་གྱིར། ལྕོག་
བརྒྱད་བསྒོམ་ཚུལ་ཡང་ཡོད་དེ། སྟེང་གི་ཕྱོགས་མཚམས་བརྒྱད་དུ་རི་གྲུ་བཞི་པའི་རྣམ་པ་ཅན་ཇི་ལྟར་འཚམ་པ་བརྒྱད་བསྒོམ་པ་ཡིན་པའི་ཕྱིར། དེ་རྣམས་བསྒོམ་བ་ལ་དགོས་པ་ཡོད་དེ། ཕྱི་དཀྱིལ་དང་ལུས་དཀྱིལ་གྱི་རྟེན་གྱི་དོན་དུ་དང། རྫོགས་རིམ་གྱི་སྐབས་སུ་རྡོ་རྗེའི་ལུས་
ཀྱི་གནས་ལུགས་རྟོགས་པའི་ཆེད་ཡིན་པའི་ཕྱིར་རོ། །གཉིས་པ་ཇི་ལྟར་བསྒོམ་པའི་ཚུལ་ཡོད་དེ། རི་རབ་ཀྱི་སྟེང་གི་དབུས་སུ་པཾ་སེར་པོ་ལས་སྣ་ཚོགས་པདྨ་དང། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་སྟེང་དུ་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ཞིག་

[014B] །གསུམ་པ་རྣལ་འབྱོར་བཞི་བསྒོམ་པའི་ཚུལ་ལ་གཉིས། སྤྱིའི་རྣམ་གཞག་དང། བསྒོམ་ཚུལ་དངོས་སོ། །དང་པོ་ནི། སྤྱིར་བདེ་མཆོག་གི་སྐབས་འདིར་རྟེན་བརྟེན་པའི་དཀྱིལ་འཁོར་བསྐྱེད་པའི་ཚུལ་ལ་མི་འདྲ་བ་དུ་མ་ཞིག་འབྱུང་བ་ཡིན་ཏེ། སྡོམ་འབྱུང་
ལམ་རྟེན་བརྟེན་པ་གཉིས་ཅིག་ཅར་བསྐྱེད་པའི་རྣམ་གཞག་དང། བཤད་རྒྱུད་མངོན་བརྗོད་དང་སཾ་བཧུ་ཊི་ནས་རིམ་ཅན་དུ་བསྐྱེད་བར་བཤད་པ་ལྟར། གྲུབ་ཆེན་ནག་པོ་སྤྱོད་པས་ཕྱི་མ་གཉིས་ཀྱི་རྗེས་སུ་འབྲང་ནས་རིམ་ཅན་དུ་བསྐྱེད་ལ། ལཱུ་ཧི་བས་ནི་སྔ་མའི་རྗེས་སུ་འབྲང་ནས་ཅིག་ཅར་དུ་བསྐྱེད་པའི་
ཚུལ་གཉིས་ལས། སྤྱིར་དེ་གང་བྱས་ཀྱང་མི་འགལ་ཡང་འདིར་ལཱུ་ཧི་བའི་ལུགས་ལྟར་བྱ་བ་ཡིན་པའི་ཕྱིར། ལཱུ་ཧི་པའི་ལུགས་འདི་སྒོང་སྐྱེས་སྦྱོད་པ་ལ་ཆོས་མཐུན་སྦྱར་དུ་ཡོད་ཀྱང་གཙོ་བོ་མངལ་སྐྱེས་སྦྱོང་བ་ལ་སྦྱར་དགོས་ཏེ། སྡོམ་འབྱུང་ལས་དེར་བཤད་པའི་ཕྱིར་རོ། །གཉིས་པ་ལ་བཞི་
བར་དོ་གང་དུ་སྐྱེ་བ་ལེན་པའི་ཁུ་ཁྲག་གི་ཐིག་ལེ་དང་རྣམ་པ་མཐུན་པར་བསྒོམ་པ་རྣལ་འབྱོར་དང། ཁུ་ཁྲག་གི་དབུས་སུ་ཉིད་མཚམས་སྦྱར་ནས་ལུས་འཕེལ་བ་དང་རྣམ་པ་མཐུན་པར་བསྒོམ་པ་རྗེས་སུ་རྣལ་འབྱོར་དང། ཕྱིར་བཙས་པ་དང་རྣམ་པ་མཐུན་པར་བསྒོམ་བ་སྐྱེ་བ་སྤྲུལ་སྐུའི་
ལམ་འཁྱེར་ཤིན་ཏུ་རྣལ་འབྱོར་དང། རྫོགས་རིམ་རྣལ་འབྱོར་ཆེན་པོ་བསྒོམ་པའི་ཚུལ་ཅུང་ཟད་བཤད་པའོ། །དང་པོ་ཇི་ལྟར་བསྒོམ་ཚུལ་ཡོད་དེ། རྒྱུད་དང་རྒྱ་གཞུང་གཞན་ནས་ཟླ་བ་དན་ཉི་མ་གཉིས་ཀ་བསྒོམ་པ་སོགས་བཤད་པ་ཡོད་ཀྱང། འདིར་ལཱུ་ཧི་པའི་སྒྲུབ་ཐབས་ཀྱི་
ལུགས་ལྟར་པདྨའི་ལྟེ་བར་དབྱངས་གསལ་ལུགས་འབྱུང་ལུགས་ལྡོག་ཏུ་བཀོད་པ་ཡོངས་སུ་གྱུར་པ་ལས། དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་དུ་བསྒོམ་པ་ཡིན་པའི་ཕྱིར། དབྱངས་གསལ་གྱི་མཚོན་དོན་ཡོད་དེ་དབྱངས་

[015A]༄༅། །སོ་གཉིས་ཀྱིས་མཚན་སོ་གཉིས་དང། གསལ་བྱེད་བརྒྱད་ཅུས་དཔེ་བྱང་བརྒྱད་ཅུ་མཚོན་པའི་ཕྱིར། དབྱངས་སོ་གཉིས་སུ་འབྱེད་པའི་རྒྱུ་མཚན་ཡོད་དེ། སྡོམ་འབྱུང་ལས། དཀར་པོའི་ཚེས་གཅིག་ནས་བརྩམས་ཏེ། །ཇི་སྲིད་ཟླ་བ་རྫོགས་པའི་བར། །
དཀར་པོའི་ཚེས་གཅིག་ལ་ཨ་ཡིག་རྐང་བའི་སོར་མོར་ཡི་གེ་ལ། །ཞེས་པ་ནས། ནག་པོའི་ཚེས་གཅིག་ནས་བརྩམས་ཏེ། །ཇི་སྲིད་གཞན་ནམ་དེ་སྲིད་ལ། །འཕོ་བདེ་བཞིན་ཉིད་དུ་འགྱུར། །ཞེས་པའི་བར་གྱིས་བསྟན་པ་ལྟར། ཟླ་བ་ཡར་ངོ་མར་ངོའི་དབྱེ་བས་ལུས་ཀྱི་ཐིག་
ལེ་དཀར་པོ་རྐང་པ་ནས་ཡར་བརྩེགས་པ་དང་སྤྱི་བོ་ནས་མར་འབབ་པའི་ཆ་སོ་གཉིས་དང་སྦྱོར་བའི་ཆེད་ཡིན་པའི་ཕྱིར། གསལ་བྱེད་བརྒྱད་ཅུར་འབྱེད་པའི་རྒྱུ་མཚན་ཡོད་དེ། གསལ་བྱེད་རྣམས་ས་སོགས་ཁམས་ལྔར་བསྡུས་ནས་དགའ་བ་བཞི་བཞི་སྟེ་ཉི་ཤུ། དེ་རེ་རེར་ཡང་ཁམས་དམར་པོའི་
རྡུལ་རེ་རེ་གནས་པས་བཞི་བཅུ། དེ་ལའང་ཐབས་ཤེས་གཉིས་གཉིས་སུ་ཕྱེ་བས་བརྒྱད་ཅུར་བཞག་པའི་ཕྱིར་རོ། །ཟླ་བ་དང་དབྱངས་གསལ་གཉིས་ཀྱིས་ཡེ་ཤེས་གད་མཚོན་པ་ཡང་ཡོད་དེ། ཨཱ་ལི་དང་ཟླ་བའི་དཀར་ཆས་མེ་ལོང་ལྟ་བུའི་ཡེ་ཤེས་མཚོན་ཞིང་དེ་ལས་བྱང་ཆུབ་པ་དང། ཀཱ་ལི་
དང་ཟླ་བའི་དམར་ཆས་མཉམ་པ་ཉིད་ཀྱི་ཡེ་ཤེས་མཚོན་ཞིང་དེ་ལས་བྱང་ཆུབ་པ་ཡིན་པའི་ཕྱིར་རོ། །གསལ་བྱེད་ཀྱི་ཡི་གེ་ལ་ལྷག་པ་བསྣོན་ཚུལ་ཡོད་དེ། ཌ་ཌྷ་ད་དྷ་ཡལ་སྟེ་དྲུག་བསྣོན་པར་བྱ་བའི་ཕྱིར་རོ། །དེ་ལྟར་བསྒོམ་པ་ལ་རྣལ་འབྱོར་ཞེས་བརྗོད་པའི་རྒྱུ་མཚན་ལོད་དེ། དབྱངས་གསལ་གཉིས་
ཟླ་བ་གཅིག་གི་ངོ་བོར་སྦྱོར་བ་དང། ཟླ་བ་གཅིག་ཉིད་ཡེ་ཤེས་གཉིས་ཀྱི་ངོ་བོར་སྦྱོར་བའི་རྣལ་འབྱོར་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །གཉིས་པ་ཇི་ལྟར་བསྒོམ་པའི་ཚུལ་ཡོད་དེ། རང་ནམ་མཁའི་ནཱ་དས་ཟླ་བ་དཀར་ལ་དམར་པའི་མདངས་ཅན་མཐོང་བ་ན། སངས་རྒྱས་ཡབ་ཡུམ་གྱི་

[015B] རྒྱུ་རྡོ་རྗེ་འཛིན་པའི་ངོ་བོ་ཧཱུཾ་ཡིག་དཀར་ལ་དམར་པའི་མདངས་ཅན་ཞིག་ཏུ་རིམ་གྱིས་རྫོགས་པར་གྱུར་པ་ནི་སོར་རྟོགས་ཡེ་ཤེས་ལས་བྱང་ཆུབ་བ་ཡིན་ལ། དེ་ལས་འཁོར་ལོ་ལྔའི་ལྷ་ཅོགས་
ཀྱི་སྤྲོ་བསྡུ་བྱེད་པ་ནི་བྱ་གྲུབ་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་རོ། །ཡེ་ཤེས་དེ་གཉིས་ལ་རྗེས་སུ་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། སྔར་བཤད་པའི་ཟླ་བ་དེ་བདེ་བ་ཆེན་པོའི་རྒྱུ་ཡིན་པ་དེ་བཞིན་དུ་ཧཱུཾ་ཡིག་འྡིའང་དེའི་རྗེས་སུ་མཐུན་པའི་རྒྱུ་ཡིན་པས་ན་དེ་ལྟར་དུ་བརྗོད་པའི་
ཕྱིར་རོ། །དེ་ལྟ་བུའི་རིམ་པ་འདི་ལ་སྐྱེ་ལ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་ལ་བར་དོའི་རྣམ་ཤེས་ཕ་མའི་ཁུ་ཁྲག་གི་དབུས་སུ་སྐྱེ་བ་བླངས་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་སྐྱེ་བ་སྦྱོང་བ་བྱེད། ལམ་རྫོགས་རིམ་གྱིས་སྐབས་སུ་ངག་མ་དག་པོའི་སྒྱུ་མའི་སྐུས་རགས་
པའི་སྤྲུལ་སྐུ་བཟུང་བ་དང་ཆོས་མཐུན་ཞིང་དེ་ལྟ་བུའི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པ་ཅན་དུ་འགྱུར། འབྲས་བུའི་སྐབས་སུ་ལོངས་སྤྱོད་རྫོགས་པའི་སྐུས་མཛད་པ་བཅུ་གཉིས་སོགས་མཛད་པའི་སྤྲུལ་སྐུའི་རྣམ་པ་བསྟན་པ་དན་པོས་མཐུན་ཞིང། ད་ལྟ་ནས་ཀྱང་འབྲས་བུ་
ལམ་བྱེད་ཀྱི་ཚུལ་དུ་བྱས་ནས་བསྒོམས་པའི་སྤྲུལ་སྐུ་དེ་མྱུར་དུ་འགྲུབ་པའི་ནུས་པ་ཁྱད་པ་ཅན་འཇོག་པའི་ཕྱིར་རོ། །དེ་ལྟ་བུ་དེ་སྦྱང་གཞི་དང་ཡང་ཆོས་མཐུན་པ་ཡིན་ཏེ། འབྱུང་བཞི་རི་རབ་དང་བས་པ་ནི་ཕ་མ་གཉིས་ཀྱི་ལུས་སྤྱི་དང་ཆོས་མཐུན། སྣ་ཚོགས་པདྨ་ཆུང་དུ་ནི་དེ་གཉིས་ཀྱི་རྩ་
འཁོར་དང་ཚེས་མཐུན། དབྱངས་གསལ་དཀར་དམར་པ་ནི་དེ་གཉིས་ཀྱི་ཁམས་དཀར་དམར་དང་ཆོས་མཐུན། དབྱངས་གསལ་གཉིས་འདྲེས་ནས་ཟླ་བ་དཀར་ལ་དམར་བའི་མདངས་ཅན་དུ་སོང་བ་ནི་ཁམས་དཀར་དམར་གཉིས་མའི་མངལ་དུ་འདྲེས་བ་དང་ཆོས་མཐུན། ཟླ་བའི་དབུས་སུ་ནཱ་ད་
[016A]༄༅། །ཞུགས་པ་ནི་ཐིག་ལེའི་དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན། དེ་ནས་ཧཱུཾ་ཡིག་ཏུ་རིམ་གྱིས་རྫོགས་པ་ནི། མངལ་དུ་ལུས་རིམ་གྱིས་འཕེལ་བ་དང་ཆོས་མཐུན། དེ་ལས་འབྲས་བུ་ཧེ་རུ་ཀའི་སྐུ་རྫོགས། །ང་བསྐྱེད་བ་ནི་མངལ་ནས་ཕྱི་རོལ་དུ་བཙས་
པ་དང་ཆོས་མཐུན་པའི་ཕྱིར་རོ། །ལམ་རྫོགས་རིམ་གྱི་སྐབས་དང་སྦྱར་བའི་མཚོན་དོན་ཁྱད་པར་ཅན་ཡོད་དེ། སྣ་ཚོགས་པདྨས་ནི་རྫོགས་རིམ་པའི་ཕོ་མོ་གཉིས་ཀྱི་རྩ་འཁོར་དེ་མཚོན། དབྱངས་གསལ་གྱིས་དེ་གཉིས་ཀྱི་ཁམས་དཀར་དམར་དེ་མཚོན། ཁ་དཀར་དམར་གྱི་ཁམས་
དཀར་དམར་གྱི་འདུ་འཕྲོད་དེ་མཚོན། དེར་ནཱ་ད་ཞུགས་ཏེ་ཧཱུཾ་ཡིག་ཏུ་གྱུར་པས་ནི་འདུ་འཕྲོད་ལས་བྱུང་བའི་བདེ་སྟོང་གི་ཡི་ཤེས་ཁྱད་པར་ཅན་མཚོན་པའི་ཕྱིར་རོ། །རྫོགས་རིམ་རྡོ་རྗེའི་ལུས་ལ་གནད་དུ་བསྣུན་པས་བདེ་ཆེན་འདྲེན་ཚུལ་ཡང་མཚོན་པ་ཡིན་ཏེ། པདྨས་སྒྲུབ་པ་པོའི་
རྩ་འཁོར་དང། གསལ་བྱེད་ཀྱིས་ལྟེ་བར་གནད་དུ་བསྣུན་པས་གཏུམ་མོ་སྤང་བ་དང། དབྱངས་ཀྱིས་ཁམས་ཞུ་བ་དང། དེ་ཉིད་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་དུ་བསྐྱེད་པས་ནི་ཁཾས་དཀར་དམར་གྱི་འདུ་འཕྲོད་དང། ཟླ་བའི་དབུས་སུ་ནཱ་ད་ཞུགས་པ་ལས་ཧཱུཾ་ཡིག་ཏུ་གྱུར་
པས་ནི། འདུ་འཕྲོད་བྱས་པ་ལས་བྱུང་བའི་ཡས་བབ་མས་བརྟན་གྱི་ལྷན་སྐྱེས་ཁྱད་པར་ཅན་མཚོན་པའི་ཕྱིར་རོ། །དེ་ནས་སྐད་ཅིག་མའི་སྔགས་བརྗོད་ཅིང་དེའི་དོན་བསྒོམ་ཚུལ་ཡོད་དེ། ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་བ་ཉིད་དང་དབྱེར་མི་ཕྱེད་པའི་ཆོས་
ཀྱི་སྐུའི་བདག་ཉིད་དེ་ངའོ་སྙམ་དུ་ང་རྒྱལ་བཟུང་ནས་བསྒོམ་པ་ཡིན་པའི་ཕྱིར་རོ། །དམིགས་མེད་ཀྱི་སྙིང་རྗེ་བསྒོམ་པ་ནས་འདིའི་བར་རྗེས་སྨོན་ལམ་ནས་བསྟན་ཚུལ་ཡོད་དེ། །སྤྲོས་ཀུན་འོད་གསལ་གནས་སུ་སྡུད་པ་དང། །ཞེས་པ་ནས། དེ་འདྲའི་རྫོགས་རིམ་སྐྱེ་བའི་སྡོད་གྱུར་ཅིག་ཅེས་པའི་བར་

[016B] །གསུཾ་པ་ལ་ལྔ། རྟེན་བརྟེན་པ་བསྐྱེད་ཚུལ་མདོར་བསྟན་པ། གསལ་གདབ་པ་རྒྱས་པར་བཤད་པ། ཕྱོགས་མཐུན་གྱི་དག་པ་དང་ལུས་དཀྱིལ་བསྒོམ་ཚུལ། གོ་བགོས་ཏེ་ཡེ་ཤེས་པ་བཅུག་ནས་དཔར་བསྒར་བ། མཆོད་བསྟོད་དང་དག་པ་དྲན་ཚུལ་ལོ།།
དང་པོ་ཇི་ལྟར་བྱ་བའི་ཚུལ་ཡོད་དེ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པའི་ཚུལ་གྱིས་ཆོས་དབྱིངས་ཡེ་ཤེས་ལས་བྱང་ཆུབ་པ་ཡིན་པའི་ཕྱིར་རོ། །ཁ་ཅིག་ཚུལ་འདི་སྐྱེ་བ་སྤྲུལ་སྐུའི་ལམ་
འཁྱེར་ཡིན་ན་སྦྱང་གཞི་ལ་སྣོད་བཅུད་རིམ་གྱིས་གྲུབ་ཅིང་འདིར་རྟེན་བརྟེན་པ་ཅིག་ཅར་དུ་གྲུབ་པས་ཆོས་མི་མཐུན་པས་ཇི་ལྟར་བྱ་ཞེ་ན། སྐྱོན་མེད་དེ། དེ་དང་གོ་རིམ་ཆོས་མཐུན་ཇི་ལྟ་བ་བཞིན་མི་སྦྱོར་ཡང་རྟེན་གཞལ་ཡས་ཁར་བསྒོམ་པ་ནི་གང་དུ་སྐྱེ་བའི་གནས་དང་ཆོས་མཐུན་ཞིང། བརྟེན་པའི་
ལྷ་ནི་སེམས་ཅན་མངལ་དུ་སྐྱེ་བ་བླངས་ནས་ཕྱི་རོལ་ཏུ་བཙས་པ་དང་འདྲ་བས་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དུ་འཇོག་པ་ཡིན་པའི་ཕྱིར། དེ་ལྟར་བསྒོམས་པ་ལ་དགོས་པ་ཡོད་དེ། ལམ་དང་འབྲས་བུའི་སྐབས་སུ་རྟེན་བརྟེན་པའི་དཀྱིལ་འཁོར་དུས་མཉམ་དུ་གྲུབ་པ་དང་རྣམ་པ་མཐུན་
ཞིང། དེ་འགྲུབ་པའི་དགེ་རྩ་སྨིན་བྱེད་དུ་འགྱུར་བའི་ཕྱིར་རོ། །གཉིས་པ་ལ་གཉིས། རྟེན་གསལ་གདབ་པ་དང། བརྟེན་པ་གསལ་གདབ་པའོ། །དང་པོ་ལ་གཉིས། དུར་ཁྲོད་དང། གཞལ་ཡས་ཁང་བསྒོམ་པའི་ཚུལ་ལོ། །དང་པོ་ནི། སྒྲུབ་ཐབས་ལས་གཞལ་ཡས་ཁང་གི་རྩིག་པ་སོགས་དུར་ཁྲོད་
ཀྱི་སྔོན་དུ་བྱུང་ཡང་འདིར་དུར་ཁྲོད་སྔོན་དུ་འཆད་པ་ཡིན་ཏེ། གཞལ་ཡས་ཁང་གི་རྣམ་གཞག་རྣམས་ལྷན་ཅིག་འཆད་པར་འགྱུར་བའི་ཕྱིར་རོ། །དེ་ལྟར་ན་དུར་ཁྲོད་བསྒོམ་པའི་ཚུལ་ཡོད་དེ། ཤར་དུ་གཏུམ་དྲག་ཞེས་སོགས་སྒྲུབ་ཐབས་སུ་ཤིན་ཏུ་གསལ་བ་ལྟར་བསྒོམ་པའི་ཕྱིར་རོ། །དུར་ཁྲོད་བསྒོམ་ཚུལ་འདི་

[017A]༄༅། །རྒྱས་པའི་དབང་དུ་བྱས་པ་ཡིན་གྱི། བསྡུས་ཏེ་བསྒོམ་པར་འདོད་ནའང་རུང་སྟེ། ལྷ་ལྔ་དང་གཤིན་རྗེ་གཤེད་ཀྱི་དུར་ཁྲོད་ལྟར་ཡིན་པའི་ཕྱིར་རོ། །དུར་ཁྲོད་ཀྱི་མཚོན་དོན་ཡོད་དེ། དེར་རོ་བདག་མེད་པ་ལྟར་མི་རྟག་པ་དང་བདག་མེད་པ་དང་ཡིད་འབྱུང་བ་མཚོན་པའི་ཕྱིར་རོ། །གཉིས་པ་ལ་
དུར་ཁྲོད་ཀྱི་ནང་དུ་རྡོར་ར་མེ་རི་དང་བཅས་པ་བསྒོམ་དགོས་ཏེ། སྒྲུབ་ཐབས་དངོས་གཞི་བསྒོམ་པ་ལ་བར་ཆད་མི་འབྱུང་བའི་ཆེད་ཡིན་པའི་ཕྱིར་རོ། །འོ་ན་འདིར་བསྒོམ་པའི་རྡོར་ར་སོགས་སྔར་སྲུང་འཁོར་གྱི་སྐབས་སུ་བསྒོམ་པ་དེ་ཡིན་ནམ། གསར་དུ་བསྐྱེད་པ་ཡིན་ཞེ་ན། གཞན་ནས་དེ་ཙམ་དུ་མི་གསལ་
ཡང། སྔ་མ་འོད་གསལ་དུ་བསྡུས་ནས་ཕྱི་མ་གསར་དུ་བསྐྱེད་པ་ཡིན་ཏེ། རྗེའི་འདོད་འཇོ་ལས། དེ་རྣམས་འོད་གསལ་དུ་བསྡུས་ཏེ་གཞལ་ཡས་ཁང་གྲུབ་པའི་དུས་སུ་སྨར་ཡང་རྡོ་རྗེའི་རབ་གྲུབ་པར་བཤད་ཀྱི། གཞན་གཉིས་མ་བྱུང་ཡང་མོད་ཀྱང་ཆོག་གོ། ཞེས་གསུངས་པའི་ཕྱིར། འདིར་
སྔ་མ་འོད་གསལ་དུ་བསྡུས་ནས་ཕྱི་མ་བསྐྱེད་པ་ཡང་མི་འགལ་ཏེ། འཕགས་ལུགས་ཀྱི་སྲུང་འཁོར་ཐུན་མོང་མ་ཡིན་པ་འོད་གསལ་དུ་བསྡུས་ནས་ཕྱི་མ་བསྐྱེད་པ་ལྟ་བུ་ཡིན་པའི་ཕྱིར་རོ། །དེའི་ནང་དུ་སྣ་ཚོགས་པདྨའི་ལྟེ་བར་སྣ་ཚོགས་རྡོ་རྗེ་བསྒོམ་དགོས་པ་ཡིན་ཏེ། སྔ་མ་ཕྱི་མའི་རྟེན་གཞི་
ཡིན་ཞིང། གཉིས་ཀའང་གཞལ་ཡས་ཁང་གི་རྟེན་གཞི་ཡིན་པའི་ཕྱིར། སྣ་ཚོགས་རྡོ་རྗེའི་དབྱིབས་སོགས་ཇི་ལྟར་བྱ་བའི་ཚུལ་ཡོད་དེ། ལྟེ་བའི་དབྱིབས་ཕྲུ་བཞི་པ་བྲེ་ལེབ་གྱི་རྣམ་པ་ཅན། རྒྱར་སྒོ་ཚད་བཅུ་གཉིས། དཔངས་སུ་སྒོ་ཚད་ལྔའམ་ཕྱེད་ལྔ། རྭའི་གྲངས་ནི་ཕྱོགས་རེ་རེར་ལྔ་ལྔ་སྟེ་ཉི་ཤུ་པའམ་
གསུམ་གསུམ་སྟེ་བཅུ་གཉིས། སྲིད་རྟ་བབས་སྒོ་ཚད་གསུམ་མ་ལ་རྭ་སྒོ་ཚད་བཞི་དང། རྟ་བབས་སྒོ་ཚད་གཅིག་མ་ལ་རྭ་སྒོ་ཚད་གཉིས་ཡིན་ཞིང། མདོག་ནི་རྭ་ཁྲའམ་ཕྱོགས་མདོག་གང་བྱས་ཀྱང་མི་འགལ་བའི་ཕྱིར། གཞལ་ཡས་ཁང་གི་རྩིག་པ་སོགས་ཇི་ལྟར་བྱ་བའི་ཚུལ་ཡོད་དེ། ཕྱོགས་སོ་སོའི་ལྟེ་བའི་བར་

[017B]དཔངས་ཆ་ཕྲན་བཅུ་གསུམ། དེའི་སྟེང་དུ་བགུ་དབང་ཆ་ཕྲན་གཅིག་དང་ཞེན་ཆ་ཕྲན་ཕྱེད་གཉིས་ཡོད་པའི་ཕྱེད་ཕྱིར་འཕགས་པ། དེའི་ཕྱི་ངོས་སུ་
རིན་པོ་ཆེ་དབྱིབས་དང་ཁ་དོག་སྣ་ཚོགས་པས་སྤྲས་པ། དེའི་སྟེང་དུ་གསེར་གྱི་སྐ་རགས་སྣམ་བུ་ལེབ་མོར་བརྐྱང་པ་ལྟ་བུ་བཞི་སོ་སོའི་འོག་གི་བར་བར་དུ་ཀ་ཆུ་དབྲེ་ཕུལ་དང་བཅས་པ་བཙུགས་པའི་བཞི་ཀ་བསྡོམས་པའི་དཔངས་ཆ་ཕྲན་གཉིས་དང་ཞེང་ཆ་ཕྲན་གཅིག་པས་ཁོར་ཕུག་ཏུ་བསྐོང། དེའི་ཕྱི་ངོས་སུ་དྲ་བ་དང་དྲ་ཕྱེད་རྔ་ཡབ་དང་བཅས་
པ༑ དེའི་སྟེང་ངོས་སུ་གཞལ་ཡས་ཁང་གི་ཐོག་གི་ཕྱི་སྣེ་བྱ་འདབ་འོག་གི་འདོད་སྣམ་དང་མཉམ་པར་ཆ་ཕྲན་གཉིས་ཕྱིར་འཕགས་པའི་ཕྱི་ངོས་སུ་རིན་པོ་ཆེའི་ཤར་བུ་ཐུར་དུ་ཕྱང་བ། དེའི་ཐད་ཀྱི་སྟེང་ཕྱོགས་སུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་ཆ་ཕྲན་གཅིག་དང་དཔངས་ཆ་ཕྲན་གཅིག་
གམ་ཕྱེད་པ་དེའི་སྟེང་དུ་རྒྱལ་མཚན་དང་བ་དན་སོགས་ཀྱིས་མཛེས་པར་བྱས་པ་ཡིན་པའི་ཕྱིར། དཔངས་ཚད་ཀྱང་ཡོད་དེ་གཞལ་ཡས་ཁང་གི་ནང་གི་དཔངས་སུ་ཆ་ཕྲན་བཅུ་དྲུག་ཡོད་པའི་ཕྱིར་རོ། །སྒོ་དང་སྒོ་འཁྱུད་སོགས་ཀྱི་ཁྱད་པར་ཡོད་དེ། རྩ་ཐིག་དང་ཚངས་འཕྲད་མཚམས་ནས་བརྒྱས་ཆ་ཕྱིའི་སྒོ། །དེ་ནས་
ཆ་ཕྲན་བཞི་ཕྱིར་སོང་བས་སྒོ་འཁྱུད། དེ་ནས་ཆ་ཕྲན་གཉིས་རེ་གཡས་གཡོན་དུ་སོང་བས་སྒོ་འགྲམ། དེ་ནས་ཆ་ཕྲན་གཉིས་རེ་ཐད་ཀར་སོང་བས་སྒོ་ལོགས་སུ་འགྱུར་བའི་ཕྱིར་རོ། །འགྲམ་ལོགས་གཉིས་སྒོ་དང་མི་མཉམ་པའི་ཕྱོགས་འདི་ལ་སྒོ་ལོགས་ཀྱི་གདོང་དང་སྣ་ཚོགས་རྡོ་རྗེའི་ལྟེ་བའི་ཟད་མཚམས་
ཀྱི་བར་ལ་ཆ་ཕྲན་གཅིག་ཡོད་པར་བཤད་ཀྱང། འགྲམ་ལོགས་སྒོ་དང་མཉམ་པ་ལ་ནི་སྔ་མ་དང་མི་འདྲ་སྟེ། དེ་ལ་ནི་རྡོ་རྗེའི་ལྟེ་བའི་ཟད་མཚམས་དང་ཚིག་གདོང་གཉིས་ཁ་ད་ཆད་དུ་ཡོད་པའི་ཕྱིར་རོ། །ནང་གི་འཁོར་ལོ་ཐོག་དང་བཅས་པ་ཇི་ལྟར་བྱ་བའི་ཚུལ་ཡོད་དེ། སྐུ་འཁོར་གྱི་རྩིབས་རྣམས་

[018A]༄༅། །ཀྱི་བར་སྟོང་ནི་དམ་ཚིག་གི་འཁོར་ལོའི་ལྟེ་བ་ཡིན་པས་ཕྱོགས་མདོག་དང། དེ་བཞིན་དུ་གསུང་དང་ཐུགས་ཀྱི་འཁོར་ལོའི་རྩིངས་རྣམས་ཀྱི་བར་གྱི་གཞི་ནི་རང་རང་གི་འོག་མའི་ལྟེ་བའི་མདོག་ཡིན་ཞིང། བདེ་ཆེན་གྱི་འཁོར་ལོ་ཡང་ཐུགས་ཀྱི་འཁོར་ལོའི་ལྟེ་བ་
ན་ཡོད་པས་སྔ་མ་དང་མཚུངས་པའི་ཕྱིར། དམ་ཚིག་གི་འཁོར་ལོ་ནི་འོག་གཞི་དང་མཉམ་ཞིང་སྐུ་འཁོར་ནས་རིམ་གྱིས་མཐོ་བ་ཡིན་ཏེ། འཁོར་ལོ་བཞི་ནི་རིམ་པ་བཞིན་ཆ་ཕྲན་གཉིས་དང། གཅིག་དང། ཕྱེད་དང། ཆ་ཕྲན་གཅིག་གི་བཞི་ཆས་ཕྱི་མ་ཕྱི་མ་མཐོ་བའི་ཕྱིར། འཁོར་
ལོའི་ཞེང་ཚད་ཀྱི་ཁྱད་པར་ཡོད་དེ། བདེ་ཆེན་གྱི་འཁོར་ལོའི་ལྟེ་བ་ལ་སྒོ་ཚད་གཅིག་དང། འདབ་མ་དང་འཁོར་ལོའི་རྩིབས་རྣམས་ལ་ཆ་ཕྲན་གསུམ་གསུམ། མུ་གྱུད་རྣམས་ལ་ཆ་ཕྲན་ཕྱེ་དེ་ཡིན་པའི་ཕྱིར། ལྷའི་དབང་དུ་བྱས་ན་མཐོ་དམན་དུ་འགྱུར་ཚུལ་ཡོད་དེ། ལྷ་ཐམས་ཅད་ཀྱི་སྐུའི་
དབངས་ལ་སྒོ་ཚད་རེ་རེ་ཡིན་ཡང་འཁོར་ལོའི་དབངས་ཀྱིས་དཾ་ཚིག་སྐུ་གསུང་ཐུགས་བདེ་ཆེན་གྱི་འཁོར་ལོའི་ལྷ་རྣམས་རིམ་པ་བཞིན་གཙོ་བོའི་ཞབས་དང། ལྟེ་བ་དང། ཐུགས་ཀ་དང། མགྲིན་པ་དང། མཛོད་སྤུའི་ཐད་ཀར་སླེབ་ཙམ་གྱི་ཚུལ་དུ་ཡོད་པའི་ཕྱིར་རོ། །དེ་ལྟར་
ན་སྐུ་འཁོར་གྱི་ལྷའི་ཞབས་བཙུགས་ས་ནས་ཆ་ཕྲན་གཅིག་གིས་མཐོ་བའི་ས་ནས་གསུང་འཁོར་གྱི་ལྷ་རྣམས་ཀྱི་ཞབས་བཞག་པ་ཡིན་ཏེ། རིགས་པ་སྔ་མ་དེ་ཉིད་ཀྱིས་འགྲུབ་པའི་ཕྱིར་རོ། །འོ་ན། འཁོར་རྣམས་ལ་དེ་ལྟར་མསྒོ་འབྱད་བྱུང་བ་དེ་ནི་འཁོར་ལོ་རྣམས་གནས་
བའི་གཞི་དང་བཅས་པ་ཡིན་ནམ། འཁོར་ལོ་གཅིག་པུ་ཡིན་ཞེ་ན། མཁས་པ་ཕལ་ཆེར་ཁྱད་པར་མི་འབྱེད་པར་འཁོར་ལོ་ཉིད་ཡིན་པ་ལ་བྱེད་ཀྱང་ཁྱད་པར་འབྱེད་དགོས་ཏེ། རྗེའི་འདོད་འཇོ་ལས། དེ་ལྟར་འོག་མ་འོག་མ་ལས་གོ་རིམ་གོང་མ་ཡར་འཕགས་པའང་འཁོར་

[018B] འཁོར་ལོའི་རྩིབས་རྣམས་དང་མུ་ཁྱུད་རྣམས་ནི་ཚད་དེ་ལས་མཐོ་བ་མིན་པས་ངོ་མཐོང་ཙམ་དུ་བྱའོ། །ཞེས་གསལ་བར་བཤད་པའི་ཕྱིར་རོ། །ཐོག་གི་རིམ་པ་ཇི་ལྟར་བྱ་བའི་ཚུལ་ཡོད་དེ། དམ་ཚིག་གི་འཁོར་ལོའི་ཟུར་
གྱི་ཐོག་ནི་གདུང་གྲུ་ཆོད་དུ་བཏང་བའི་ཚུལ་གྱིས་འབུབས་བ་ཡིན་ལ། སྐུ་འཁོར་གྱི་རྩིབས་དང་ལྟེ་བའི་ཟད་མཚམས་ནས་ཀ་བ་དཔངས་ཆ་ཕྲན་བཅུ་གསུམ་བྲེ་ཕུལ་དང་བཅས་པ་དང། ཞེང་ཆ་ཕྲན་གཅིག་པ་ཕྱོགས་རེ་རེར་གཉིས་གཉིས་ཏེ་བརྒྱད་བཙུགས་པའི་སྟེང་དུ་
གདུང་ཟླུམ་འཁོར་མར་བཏང་བ་ལ་ལྕམ་སྣེ་ནང་མ་དང། ཕྱི་མ་དམ་ཚིག་གི་འཁོར་ལོའི་ཐོག་ཅུང་ཟད་ཡོད་པའི་ཁ་གདང་ས་ལ་ཀ་ཆུང་བྲེ་ཕུལ་དང་བཅས་པ་བཙུགས་པའི་སྟེང་དུ་གདུར་ཟླུམ་འཁོར་མར་བྱས་པ་ལ་བཀལ་ནས་འབུབས་བ་ཡིན་པའི་ཕྱིར། དེ་བཞིན་དུ་གསུང་དང་ཐུགས་ཀྱི་འཁོར་
ལོ་གཉིས་ལའང་སྦྱར་བར་བྱ་སྟེ། ཀ་བ་སྔར་ལྟར་བཙུགས་པའི་སྟེང་དུ་གདུང་བཏང་བ་ལ་ལྕམ་སྣེ་ནང་མ་དང། ཕྱི་མ་རང་རང་གི་འོག་ཐོག་གི་མཐའི་སྟེང་དུ་ཀ་ཆུང་སོགས་བྱས་པ་ལ་བཀལ་བའི་ཚུལ་གྱིས་འབུབས་པ་དང། བདེ་ཆེན་གྱི་འཁོར་ལོའི་ཕྱོགས་མཚམས་ཀྱི་པདྨའི་
འདབ་མའི་བར་མཚམས་ཀྱི་ཐད་ཕྱིའི་མུ་ཁྱུད་ཀྱི་ཕྱོགས་རེ་རེར་ཀ་བ་གཉིས་གཉིས་ཏེ་བརྒྱད་ཀྱི་སྟེང་དུ་གདུང་འཁོར་བཏང་པ་ལ་ཕྱོགས་བཞིར་གདུང་བཞི་མི་གམ་ངས་རིས་སུ་བྲེས་ཤིང་ཐོག་བྱ་ལ། དབུས་ཀྱི་རེ་མིག་གི་སྟེང་དུ་རྡོ་རྗེ་ནོར་བུའི་ཏོག་གིས་སྤྲས་པའི་རྒྱ་ཕིག་གུར་རས་
མཆོད་རྟེན་ལྟར་བྱ་བ་ཡིན་པའི་ཕྱིར་རོ། །ཀ་བ་རྣམས་བསྡོམས་པའི་གྲངས་ཀྱང་ཡོད་དེ། རྟ་བབས་ཀྱི་ཀ་བ་བཅུ་དྲུག་སྒོ་ལོགས་ཀྱི་ཀ་བ་བརྒྱད། འཁོར་ལོ་བཞིའི་ཀ་བ་སོ་གཉིས་ཏེ་ང་དྲུག་ཡོད་པའི་ཕྱིར་རོ། །རྟ་བབས་གང་ན་གནས་པ་དང་སྣམ་བུ་གྲངས་ཀྱང་ཡོད་དེ། སྒོ་བཞི་སོ་སོའི་མདུན་དུ་སྟེགས་

[019A]༄༅། །བུ་གྲུ་བཞི་པའི་སྟེང་དུ་ཞེས་སོགས་སྒྲུབ་ཐབས་ནས་འབྱུང་བ་ལྟར་ཡོད་པའི་ཕྱིར། སྣམ་བུ་རྣམས་ཀྱི་ཚད་དབྱིབས་དང་ལྷག་མ་གཞན་རྣམས་འདིར་རེ་ཞིག་མི་འཆད་དེ། མང་དུ་དོགས་པས་གཞན་དུ་ཤེས་པར་བྱ་དགོས་པའི་ཕྱིར་རོ། །དེ་ལྟ་བུའི་གཞལ་
ཡས་ཁང་བསྒོམ་པ་ལ་དགོས་པ་ཡོད་དེ། སྦྱང་གཞི་རང་ཉིད་ལ་འབྱུང་འགྱུར་གྱི་མ་དག་པའི་སྣོད་ཀྱི་འཇིག་རྟེན་ལ་ལོངས་སྤྱོད་དགོས་པའི་ལས་ཀྱི་ནུས་པ་སྦྱོང། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པའི་རྟེང་ཞལ་ཡས་ཁང་དངོས་གནས་ལ་འགྲུབ་
པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་དང་རྣམ་པ་འཐུན་ཞིང། ད་ལྟ་ནས་ཀྱང་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་དེ་འདྲ་བ་མྱུར་དུ་འགྲུབ་པའི་ནུས་པ་ཁྱད་པར་ཅན་
འཇོག་པའི་ཕྱིར་རོ། །གཉིས་པ་ལ་གཉིས། གཙོ་བོ་ཡབ་ཡུམ་གསལ་གདབ་པ་དང། འཁོར་རྣམས་གསལ་གདབ་པའོ། །དང་པོ་ནི། དུབས་ཀྱི་པདྨའི་ལྟེ་བར་ཞེས་སོགས་འབྱུང་བ་ལྟར་ཡིན་ལ། འདི་ལ་གཉིས། བཤད་ཚུལ་སྤྱིར་བསྟན་པ་དང། བྱེ་བྲག་ཏུ་བཤད་
པའོ། །དང་པོ་ནི། བཤད་རྒྱུད་མངོན་བརྗོད་སོགས་ནས་བདེ་མཆོག་ལ་ཞལ་ཕྱག་ཕྱག་མཚན་སོགས་མི་འདྲ་བ་དུ་མ་ཞིག་བཤད་པ་ཡོད་དེ། ཞལ་བཞི་ཕྱག་བཅུ་གཉིས་པ་འདི་ལྟ་བུ་དང། ཞལ་གསུམ་ཕྱག་དྲུག་པ། ཞལ་དྲུག་ཕྱག་བཅུ་གཉིས་པ། ཞལ་བརྒྱད་ཕྱག་
བཅུ་དྲུག་པ། ཞལ་བཅུ་གཉིས་ཕྱག་ཉྲེ་བཞེ་པ་དང། དེ་ལས་ཀྱང་ཆེས་མང་བ་སོགས་བཤད་པའི་ཕྱིར། འོན་ཀྱང་དེ་ཐམས་ཅད་ངོ་བོའམ་རྒྱུད་ཐ་དད་པ་ནི་མ་ཡིན་ཏེ། ཆེད་དུ་བྱ་བའི་གདུལ་བྱའི་དབང་གིས་སྐུའི་རྣམ་པ་མི་འདྲ་བར་བསྟན་པ་ཙམ་ཡིན་པའི་ཕྱིར་རོ། །གཉིས་

[019B] རྩ་བརྒྱུད་ཀྱི་དགོངས་པ་འགྲེལ་བའི་བཤད་རྒྱུད་མངོན་བརྗོད་ཀུན་སྤྱོད་སོགས་ནས་གསུངས་པ་ལྟར། ལཱུ་དྲིལ་ནག་གསུམ་རྗེས་འབྲང་དང་བཅས་པའི་གྲུབ་ཆེན་གྱིས་ཀྱང་དེ་ལྟར་དུ་བཞེད་པའི་ཕྱིར་རོ། །ཡབ་ཡུམ་གཉིས་ཀྱི་སྐུ་
མདོག་ཕྱག་མཚན་སོགས་སྒྲུབ་ཐབས་ལས་གསལ་བ་ལྟར་ཡིན་ལ། དེ་དག་གིས་མཚོན་ཚུལ་གྱི་ཁྱད་པར་ཡོད་དེ། དེ་ཡང་ཕྱག་དང་པོ་གཉིས་ཀྱིས་རྡོར་དྲིལ་བཟུང་ནས་ཡུམ་ལ་འཁྱུད་པས་ནི་ཤེས་རབ་སྟོང་པ་ཉིད་ཀྱིས་ཐབས་བདེ་པ་ཆེན་པོ་ལ་འཁྱུད་པ་མཚོན་ཞིང་
རྡོ་རྗེས་བདེ་བ་ཆེན་པོ་དང། རྭ་ལྔས་ནི་ཡེ་ཤེས་ལྔ་མཚོན་ལ། དྲིལ་བུས་སྟོང་ཕྱོགས་གྱི་ཤེས་རབ་མཚོན། དེ་གཉིས་བཟུང་ནས་ཡབ་ཡུམ་མཉམ་པར་སྦྱོར་བས་ནི་བདེ་སྟོང་དབྱེར་མེད་དུ་སྦྱོར་བ་དེ་མཚོན། ཟླ་བ་དབུའི་གཡོན་དུ་ཅུ་ཐད་ཡོ་བས་ནི་སྤྱི་བོ་ནས་བྱང་སེམས་
འབབ་པ་དེ་མཚོན། མི་རུས་ཀྱི་ཐལ་བས་ལུས་ལ་བྱུགས་པས་ནི་བྱང་སེམས་ཀྱིས་ལུས་ཀྱི་གནས་རྣམས་ཁྱབ་པ་དེ་མཚོན། ཁཊཱཾ་ཀས་ནི་སེམས་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེ་མཚོན། ཞལ་བཞིས་ནི་སྟོང་པ་ཉིད་དང་མཚན་མ་མེད་པ་དང་སྨོན་པ་
མེད་པ་དང་མངོན་པར་འདུ་བྱ་བ་མེད་པའི་རྣམ་ཐར་སྒོ་བཞི་མཚོན། དེ་བཞིན་དུ་གླང་པོ་ཆེའི་པགས་པ་བཤུས་ཏེ་གྱོན་པས་ནི་གཏི་མུག་སྤངས་པ་དང། ཌཱ་མ་རུས་ནི་སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ་པ་དང་དགྲ་སྟས་ནི་སྒོ་གསུམ་གྱི་སྐྱོན་གཅོད་
པ་དང། གྲི་གུག་གིས་ནི་མཐར་འཛིན་གཅོད་པ་དང། མདུང་རྩེས་ནི་ཁམས་གསུམ་གྱི་ཉོན་མོངས་པ་རྣམས་འབིགས་པ་དང། ཐོད་པས་ནི་བདེ་བ་ཆེན་པོ་དང། ཞགས་པས་ནི་བདེ་བ་ཆེན་པོས་རང་རྒྱུད་འཆིང་བ་དང། མངས་པའི་མགོས་མྱ་ངན་ལས་འདས་པའི་

[020A]༄༅། །གོ་འཕང་མངོན་དུ་བྱས་པ་དང། རྡོ་རྗེ་རྩེ་ལྔ་པས་ནི་ཡེ་ཤེས་ལྔ་དང། མགོ་རློན་ལྔ་བཅུས་ནི་བདེ་ཆེན་གྱི་ཡེ་ཤེས་ཐབས་ཤེས་ཀྱི་བདག་ཉིད་ཙམ་དུ་སྦྱོར་བ་དང། སྤྱན་གསུམ་གྱིས་ནི་དུས་གསུམ་གྱི་ཆོས་ཐམས་ཅད་གཟིགས་པ་དང། སྟག་
ལྤགས་ཀྱིས་འདོད་ཆགས་དང་བྲལ་བ་དང། ཞལ་འགྱུར་བས་ལེག་ལྟ་སྤངས་པ་དང། མཆེ་བ་བཞི་གཙིགས་པས་བདུད་བཞི་འཇོམས་པ་དང། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་སྤངས་པ་དང། ཐོད་བསྐམ་ཀྱིས་འོད་གསལ་ལས་གཟུགས་
སྐུར་བཞེངས་པ་དང། སྤྱི་བོའི་སྣ་ཚོགས་རྡོ་རྗེས་ནི་འཕྲེན་ལས་བཞིས་སེམས་ཅན་གྱི་དོན་མཛད་པ་དང། མགུལ་རྒྱན་གདུ་བུ་རྣ་རྒྱན་ནེར་བུ་ཐལ་ཆེན་མཆོད་ཕྱིར་ཐོགས་ཏེ། ཕྱག་རྒྱ་དྲུག་གིས་ནི་ཕྱིན་དྲུག་དང། ཉམས་དགུས་ནི་བདེ་བ་ཆེན་པོའི་ཡེ་ཤེས་ཀྱི་
ངོ་བོར་གྱུར་པའི་ཞི་ལྷག་གཉིས་དག་པ་དང། རལ་པ་གྱེན་དུ་བརྫེས་པས་ནི་ཡོན་ཏན་གོང་དུ་འཕེལ་བ་དང། དྲག་པོ་ཡུམ་བཅས་མནན་པས་ནི་རྟག་ཆད་གཉིས་མནན་པ་དང། ཚུལ་དེ་ལས་མི་འདའ་བས་ནི་འགྲོ་བ་ཀུན་ཐིལ་བས་མནན་པ་དེ་མཚོན་པའི་ཕྱིར་རོ། །དེ་
ལྟར་གཙོ་བོ་ཡབ་ཡུམ་གསལ་བཏབ་སྟེ་གསང་གནས་བྱིན་གྱིས་བརླབས་ནས་གནས་བཞི་བྱིན་གྱིས་བརླབ་པའི་ཚུལ་ཡོད་དེ། ཡབ་ཡུམ་གཉིས་ཀྱི་ལྟེ་བ་ལ་སོགས་པའི་གནས་བཞིར་ཟླ་ཉིའི་དཀྱིལ་འཁོར་མེ་ལོང་གྱེན་ནུ་བསླང་བ་ལྟ་བུ་རེ་རེ་བཀོད་ནས་དེ་ལོངས་
སུ་ཉི་གདན་ལ་ཡབ་ཀྱི་སྔགས་དང། ཟླ་གདན་ལ་ཡུམ་གྱི་སྔགས་རྣམས་འགོད་བར་བཤད་པ་ལྟར་བྱས་ནས་བྱིན་གྱིས་བརླབ་པ་ཡིན་པའི་ཕྱིར། དེ་ནས་དགའ་བཞི་མོས་པ་ཡིད་བྱེད་ཚུན་ཆད་ཀྱིས་དྲངས་པ་ལ་དགེས་པ་ཡོད་དེ། རིམ་པ་དང་པོའི་སྐབས་སུ་དགའ་བཞེ་དངོས་

[020B] རྟེན་བརྟེན་པ་རྣམས་བདེ་སྟོང་གི་རྣམ་རོལ་ཏུ་འཆར་བ་དང། རྫེགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་པར་ཅན་སྐྱེ་བའི་རྒྱུད་སྨིན་བྱེད་དུ་འགྱུར་བ་དང། རྩ་རླུང་ཐིག་ལེ་རྣམས་བྱིན་གྱིས་བརླབ་པ་དང། ཕོ་ཉ་ཁྱད་པར་ཅན་དང་འདུ་བ་
རྙེད་པའི་ཆེད་ཡིན་པའི་ཕྱིར་རོ། །གཉིས་པ་འཁོར་གྱི་ལྷ་གསལ་གདབ་པ་ལ། ཐོག་མར་བདེ་ཆེན་གྱི་འཁོར་ལོར་ལྷ་མོ་བཞི་ཐོད་པ་དང་བཅས་པ་འགོད་པ་ཡིན་ཏེ། ཕྱོགས་བཞིར་སྤྱན་སོགས་ལྷ་མོ་བཞིའི་ངོ་བོར་གྱུར་པའི་མཁའ་འགྲོ་མ་སོགས་བཞི་དང་མཚམས་བཞིར་བདུད་
རྩི་ལྔས་གང་བའི་ཐོད་པ་བཞི་དགོད་པ་ཡིན་པའི་ཕྱིར། སྤྱན་སོགས་སྐུའི་རྣམ་པ་དེ་ལྟར་བསྟན་པའི་རྒྱུ་མཚན་ཡོད་དེ། སྔོན་དྲག་པོའི་ཆུང་མ་བཞི་འདུལ་བའི་ཚེ་ཚུལ་དེ་ལྟར་བསྟན་ཅིང་དེའི་རྣམ་པས་སྒྲུབ་པ་པེ་ལ་དངོས་གྲུབ་སྟེར་བའི་ཆེད་ཡིན་པའི་ཕྱིར། དེ་ནས་འཁོར་ལོ་གསུམ་
གྱི་ལྷ་རྣམས་བསྐྱེད་ཚུལ་ཡོད་དེ། ཐུགས་ཀྱི་འཁོར་ལོའི་ཤར་རྩིབས་པུལ་ལི་ར་མ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ་གཉིས་འགོད་པ་ནས། དབང་ལྡན་གྱི་རྩིབས་མཱ་ལ་ཝར་རྡོ་རྗེ་སྐུ་དང་ཤིང་གྲིབ་མ་ཡབ་ཡུམ་འགོད་པ་དང། གསུང་གི་འཁོར་ལོའི་ཤར་རྩིབས་ཀམ་རཱུ་བར་མྱུ་
གུ་ཅན་དང་ས་སྲུང་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་མིག་མི་བཟང་དང་བྱ་གདོང་མ་ལ་ཡབ་ཡུམ་འགོད་པ་དང། སྐུའི་འཁོར་ལོའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ་ཡབ་ཡུམ་འགོད་པ་ནས། དབང་ལྡན་གྱི་རྩིབས་ལ་རྡོ་རེ་མེ་མས་
དཔའ་དང་བརྩོན་འགྲུས་ཆེན་མོ་ཡབ་ཡུམ་འགོད་པ་ཡིན་པའི་ཕྱིར། དེ་ནས་དམ་ཚིག་གི་འཁོར་ལོར་ལྷ་མོ་བརྒྱད་འགོད་པའི་ཚུལ་ཡོད་དེ། ཤར་ལ་སོགས་པའི་སྒོ་བཞིར་ཁྭ་གདོང་མ་སོགས་བཞི་དང། མེ་ལ་སོགས་པའི་མཚམས་བཞིར་གཤིན་རྗེ་བརྟན་མ་སོགས་བཞིན་
[021A]༄༅། །སྒྲུབ་ཐབས་ནས་འབྱུང་བ་བཞིན་འགོད་པ་ཡིན་པའི་ཕྱིར། འོ་ན་སྒོ་མཚམས་མ་བརྒྱད་ལ་ཡབ་མེད་པ་ཅི་ཡིན་ཞེ་ན། དངོས་སུ་མེད་ཀྱང་དོན་གྱིས་ཡོད་པ་ཡིན་ཏེ། སྒོམ་བཞིས་ཡབ་རྣམས་གདོང་བརྙན་གྱི་ཚུལ་དུ་སྦས། མཚམས་མ་བཞིས་ཡབ་རྣམས་
ཕྱེད་གཟུགས་ཀྱི་ཚུལ་དུ་སྦས་པའི་ཕྱིར་རོ། །སྐུ་གསུང་ཐུགས་ཀྱི་འཁོར་ལོ་གསུམ་ལ་གནས་གསུམ་གྱི་མིང་གིས་འདོགས་པའི་རྒྱུ་མཚན་ཡོད་དེ། སྔོན་ཁཎྜ་ཀ་པཱ་ལ་ལ་སོགས་པའི་མིང་ཅན་གྱི་ལྷ་བཞི་དང་དྲི་ཟ་བཞི་ནས་མཁའ་མས་འོངས་ཏེ། པཱུལླི་ར་མས་ལ་སོགས་པའི་
ཡུལ་བརྒྱད་བཟུང་བ་དང། མྱུ་གུ་ཅན་ལ་སོགས་པའི་མིང་ཅན་གྱི་གནོད་སྦྱིན་བཞི་དང་སྲིན་པོ་བཞི་ས་སྟེང་ནས་འོངས་ཏེཀཱ་མ་རཱུ་པ་ལ་སོགས་པའི་ཡུལ་བརྒྱད་བཟུང་བ་དང། སྟོབས་པོ་ཆེ་ལ་སོགས་པའི་མིང་ཅན་གྱི་ཀླུ་བཞི་དང་ལྷ་མ་ཡིན་བཞི་ས་འོག་ནས་འོངས་ཏེ་
པྲེ་ཏ་པཱུ་རི་ལ་སོགས་པའི་ཡུལ་བརྒྱད་བཟུང་ནས་སྤྱོད་པའི་ཚེ། དེ་རྣམས་རིམ་པ་བཞིན་འཁོར་ལོ་གསུམ་གྱི་ལྷ་ཡབ་ཡུམ་རྣམས་ཀྱིས་བཏུལ་ནས་མིང་ཆ་ལུགས་འདྲ་བར་མཛད་བས་འདུལ་བྱེད་ཀྱི་ལྷ་ལ་གདུལ་བྱའི་མིང་དུ་བཏགས་པ་ཡིན་པའི་ཕྱིར། དམ་ཚིག་
གི་འཁོར་ལོའི་ལྷ་ལ་མིང་དེ་ལྟར་འདོགས་པའི་རྒྱུ་མཚན་ཡོད་དེ། དེ་དག་གི་མིང་ཅན་གྱི་མིའམ་ཅི་བཞི་དང་ཕྲ་མེ་ནམ་བཞིས་དུར་ཁྲོད་བརྒྱད་དམ། འཐུང་གཅོད་སོགས་བཟུང་ནས་གནས་པའི་ཚེ་སྒོ་མཚམས་མ་བརྒྱད་ཀྱི་བཏུལ་ཏེ་རྒྱན་མིང་ཆ་ལུགས་དེ་རྣམས་
དང་འདྲ་བར་མཛད་པས་དེ་ལྟར་དུ་བཏགས་པའི་ཕྱིར་རོ། །གདུལ་བྱ་དེ་རྣམས་སྔོན་གང་གི་འཁོར་ཡིན་པ་ཡོད་དེ། དྲག་པོ་དབང་ཕྱུག་ཆུང་མ་དང་བཅས་པའི་འཁོར་ཡིན་པའི་ཕྱིར། དེ་རྣམས་ཇི་ལྟར་བཏུལ་བའི་ཚུལ་ཡོད་དེ། སྔོན་སྟོན་པ་རྡོ་རྗེ་འཆང་ཉིད་བཅོམ་

[021B] བྱང་ཆུབ་སེམས་དཔའ་ཀུན་ཏུ་བཟང་པོ་དང། འཇམ་དཔལ་དང། འཇིག་རྟེན་དབང་ཕྱུག་དང། པའི་སྙིང་པོ་དང། ཕྱག་ན་རྡོ་རྗེ་དང། བྱམས་
པ་དང། ནམ་མཁའི་སྙིང་པོ་དང། ནམ་མཁའ་མཛོད་རྣམས་དང། སྒྲིབ་སེལ་དང། སྤོས་ཀྱི་གླང་བོ་དང། བློ་གྲོས་མི་ཟད་པ་དང། ཡེ་ཤེས་ཏོག་དང། སྤོབས་པ་བརྩེགས་པ་དང། མྱ་ངན་དང་མུན་པ་ཐམས་ཅད་ངེས་པ་སེལ་བ་དང། ངན་སེང་ཀུན་འདྲེན་དང་
དྲ་བ་ཅན་གྱི་འོད་རྣམས་དང། ཟླ་བའི་འོད་དང། རིན་ཆེན་འོད་དང། ཉི་མའི་འོད་དང། རྡོ་རྗེའི་འོད་དང། ནོར་བཟང་དང། མཐུ་ཆེན་ཐོབ་དང། བློ་གྲོས་རྒྱ་མཚོ་དང། བཟང་སྐྱོང་རྣམས་ནི་རིམ་པ་བཞིན་དུ་ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་དང། རྡོ་རྗེ་ཕོ་ཉ་མོ་དང་
སྐུལ་བྱེད་མ་དང། རིན་ཆེན་སྒྲོལ་མ་དང། རྡོ་རྗེ་འོད་བྱེད་མ་དང། རོ་ལངས་མ་དང། རྡོ་རྗེ་གཞོན་ནུ་དང། ཀམྤོ་རྫི་དང། དབང་ཕྱུག་མ་རྣམས་དང། ཡེ་ཤེས་སྒྲོལ་མ་དང། རྡོ་རྗེ་འཇིགས་མ་དང། གནྡྷ་རི་དང། རྒྱལ་བ་ཅན་དང། ཟུགས་རྡོ་རྗེ་མ་ལ་སོགས་པ་རྣམས་དང་
རྒྱལ་མཚན་རྩེ་མོའི་དཔུང་རྒྱན་དང། སོ་སོར་འབྲང་མ་དང། རྨ་བྱ་ཆེན་མོ་དང། རི་ཁྲོད་ལོ་མ་ཅན་དང། རྡོ་རྗེ་ལྕགས་སྒྲོགས་མ་དང། ཕྱིར་ཟློག་མ་དང། གཙུག་ཏོར་མ་དང། འཇིགས་བྱེད་མ་རྣམས་ནི་རིམ་པ་བཞིན་རབ་གཏམ་མ་ལ་སོགས་པའི་དཔའ་མོ་ཉྲེ་བཞིར་
སྤྲུལ་པ་དང། ཁྲོ་བོ་འཇིག་རྟེན་གསུམ་རྒྱལ་སོགས་སྒོ་མཚམས་མ་བརྒྱད་དུ་སྤྲུལ་ནས་གདུལ་བྱ་དེ་དག་བཏུལ་བའི་ཕྱིར་རོ། །ཕྱིའི་ཡུལ་ཉེར་བཞི་པོ་རྣམས་ནི་འཛམ་བུའི་གླིང་དུ་ཡོད་ཀྱང་འཕགས་ཡུལ་ཁོ་ནར་མ་ངེས་ཏེ། དྲག་པོ་འཛགས་བྱེད་ཡབ་ཡུམ་ཡུལ་མ་ག་དཧན་

[022A]༄༅། །གནས་ཤིང། གཞན་རྣམས་འཕགས་ཡུལ་དང་བོད་སོགས་ཀྱི་ཡུལ་གཞན་དག་ནའང་ཡོད་པར་བཤད་པའི་ཕྱིར་རོ། །འོ་ན་ཁྭ་གདོང་མ་ལ་སོགས་པའི་གདོང་བརྙན་བཞི་པོ་དེ་དབུ་རིལ་པོ་ཡིན་ནམ། མིན་ཞེན། ཕྱི་མ་ལྟར་བྱ་སྟེ། འདིའི་དོགས་གཅོད་ལ་
རྗེས་འདོད་འཇོ་ལས། བྱ་རོག་གདོང་ལ་སོགས་པ་ནི་དབུ་རིལ་པོ་མིན་གྱི། གདོང་གི་ཕྱོགས་ཙམ་ཞིག་དེ་རྣམས་ཀྱི་གདོང་ཡིན་ཏེ། དེ་ལྟ་མ་ཡིན་ན་རྣ་རྒྱན་སོགས་གདགས་སུ་མི་རུང་ངོ་ཞེས་བོད་ཀྱི་བླ་མ་དག་གསུང་ངོ། །ཞེས་སྔ་མའི་བདེ་བ་བཀོད་པ་ལྟར་བྱས་ཆོག་པའི་ཕྱིར་རོ། །
དེ་ལྟ་བུའི་དཔའ་བོ་དང་མཁའ་འགྲོ་རྣམས་ཀྱི་ངོ་བོ་གང་ཡིན་ཤེས་པར་བྱས་ནས་དེ་ལྟར་བསྒོམས་པ་ལ་དགོས་པ་ཡོད་དེ། སྒྲུབ་པ་པོ་རང་ཉིད་ལ་བྱིན་གྱིས་རློབ་པ་དང་དངོས་གྲུབ་སྟེར་བར་འགྱུར་བའི་ཆེད་ཡིན་པའི་ཕྱིར་རོ། །དེ་ལྟ་བུའི་ལྟར་གཉིས་པའི་སྒྲུབ་ཐབས་འདི་ནི་
བདེ་མཆོག་གི་སྒྲུབ་ཐབས་གཞན་ཐམས་ཅད་ཀྱི་ནང་ནས་གཙོ་བོ་ཡིན་ཏེ། དཀྱིལ་འཁོར་འདི་ནི་བདེ་མཆོག་གི་རྩ་བའི་དཀྱིལ་འཁོར་དུ་གསུངས་ཤིང། རིགས་དྲུག་པའི་དབང་དུ་བྱས་པར་མ་ཟད། རིགས་ཐམས་ཅད་བསྡུས་པའི་དབང་དུ་བྱས་པའི་ཕྱིར་ཏེ་
འཁོར་གྱི་ལྷ་ཐམས་ཅད་ཀྱང་དཔྲལ་པར་རྡོ་རྗེའི་འཕྲེང་བ་འཛིན་པ་ལ་མཚོན་དོན་ཁྱད་པར་ཅན་ཡོད་པའི་ཕྱིར་རོ། །གསུམ་པ་ཕྱོགས་མཐུན་གྱི་དག་པ་བརྗོད་པ་དང་ལུས་དཀྱིལ་བསྒོམ་ཚུལ་ལ་གཉིས། དག་པ་བསྡུམ་ཚུལ་དང། ལུས་དཀྱིལ་བསྒོམ་ཚུལ་
ལོ། །དང་པོ་ལ་སྤྱིར་དག་པ་བསྒོམ་པ་ནི་སྐབས་འདི་ཁོ་ནར་མ་ངེས་ཏེ། བཟླས་པའི་མཇུག་ཏུ་བསྒོམ་པ་དང། ལུས་དཀྱིལ་གྱི་དེ་མ་ཐག་བསྒོམ་པ་དང། མཆོད་བསྟོད་ཀྱི་མཇུག་ཏུའང་བསྒོམ་པར་བཤད་པ་ལྟར་ཡིན་པའི་ཕྱིར་རོ། །བྱང་ཕྱོགས་སོ་བདུན་པོ་

[022B] སྤྱི་འགྲོ་ལྟར་དྲན་པ་ཉེར་གཞག་བཞི། ཡང་དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་དང་
བཅས་པ་རྣམས་ཡིན་པའི་ཕྱིར། གཉིས་པ་ཡོད་དེ། བྱང་ཕྱོགས་སོ་བདུན་གྱི་བྱེད་ལས་དང་ལྡན་པའི་བདེ་ཆེན་གྱི་ཡེ་ཤེས་ལ་ལྡོག་པའི་སྒོ་ནས་སྔར་ལྟར་འབྱེད་པ་ཡིན་པའི་ཕྱིར། སྒྲུབ་པ་པོ་དབང་པོ་རྣོ་ཏུལ་གྱི་སྒོ་ནས་བསྒོམ་ཚུལ་ཡོད་དེ། དབང་པོ་རྟུལ་པོས་སོ་བདུན་ལྷར་ཤར་བ་ཙམ་བསྒོམ་པ་དང། རྣོན་པོས་ནི་སོ་བདུན་པོ་རང་བཞིན་མེད་པར་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་རེ་གཉིས་སུ་ཤར་བའི་ཚུལ་གྱིས་སྒོམ་པ་ཡིན་པའི་ཕྱིར། གལ་ཏེ་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་ཡོད་ཅིང། ལྷ་ལ་
རེ་གཉིས་ཡོད་པས་གྲངས་མི་མཐུན་ནོ་སྙམ་ན། དེའི་སྐྱོན་མེད་དེ། དཔའ་བོ་དང་དཔའ་མོ་ཉེར་བཞི་ཡབ་ཡུམ་ཟུང་རེ་གྲངས་གཅིག་ཏུ་བྱས་པ་ཡིན་པའི་ཕྱིར། དག་པ་དཔའ་མོ་ཉེར་བཞི་དང་སྦྱར་ནས་དཔའ་བོ་ཉེར་བཞི་དང་དངོས་སུ་མ་སྦྱར་ཡང་ཉེས་པ་མེད་དེ། ཡུམ་གྱི་
དག་པས་ཡབ་རྣམས་ཀྱང་དོན་གྱིས་གོ་བར་བྱ་བ་ཡིན་པའི་ཕྱིར་རོ། །སོ་སོར་སྦྱོར་ཚུལ་ཡོད་དེ། སྒྲུབ་ཐབས་ལས་གསལ་བ་ལྟར་ཡིན་པའི་ཕྱིར་རོ། །དག་པ་འདི་ལྟར་དྲན་པ་ནི་རྒྱས་པའི་དབང་དུ་བྱས་པ་ཡིན་གྱི་བསྡུས་ནས་དྲན་པར་བྱས་ཀྱང་རུང་སྟེ། འདོད་
འཇོ་ལས། ལྷ་རྣམས་རེ་རེ་ནས་སམ། སྤྱིར་བསྡུས་ནས་བལྟ་བར་བྱ་སྟེ། ཆོས་སོ་བདུན་གྱི་ངོ་བོར་ལྟ་བའི་གཙོ་བོའི་དོན་དེ་ཡིན་པའི་ཕྱིར་དང། ཞེས་གསུངས་པའི་ཕྱིར་རོ། །དེ་ལྟར་བསྒོམ་པར་བསྟན་པ་ལ་དགོས་པ་ཡོད་དེ། ལམ་འདིའི་གདུལ་བྱས་ཕར་ཕྱིན་

[023A]༄༅། །ཐེག་པའི་ལམ་རྣམས་ཤེས་དགོས་པར་བསྟན་པ་དང། ཐེག་པ་གསུམ་གྱི་ལམ་གྱི་གནད་ཐམས་ཅད་བྱེད་ལས་ཀྱི་སྒོ་ནས་ལམ་འདིར་འདུས་པར་ཤེས་པ་དང། རིམ་པ་དང་པོའི་སྐབས་སུ་གཟུགས་ཅན་གྱི་ལྷ་སྣང་བ་ཙམ་ལ་ཞེན་པ་སྤངས་ནས་
བདེ་ཆེན་གྱི་ཡེ་ཤེས་ཀྱི་གཟུང་རྣམ་ལྷའི་རྣམ་པར་ཤར་བ་ཤེས་པ་དང། རྫོགས་རིམ་དང་འབྲས་བུའི་སྐབས་སུ་བྱང་ཕྱོགས་སོ་བདུན་རང་བཞིན་མེད་པར་མངོན་སུམ་དུ་རྟོགས་པའི་བདེ་ཆེན་གྱི་ཡེ་ཤེས་དེ་ཉིད་ལྷ་གཉིས་ཀྱི་སྐུར་བཞེངས་པའི་དགེ་རྩ་སྨིན་བྱེད་
དུ་འགྱུར་བར་ཤེས་པའི་ཆེད་ཡིན་པའི་ཕྱིར་རོ། །གཉིས་པ་ལ་གཉིས། ལུས་དཀྱིལ་སྤྱིའི་རྣམ་གཞག་མདོར་བསྟན་པ་དང། བསྒོམ་ཚུལ་དངོས་སོ། །དང་པོ་ནི། སྤྱིར་ལུས་དཀྱིལ་བསྒོམ་ཚུལ་ལ་གོ་རིམ་མི་འདྲ་བ་ཡོད་དེ། མངོན་བརྗོད་ལས་གསུངས་པའི་རྗེས་
སུ་འབྲང་ནས་ལུས་དཀྱིལ་སྔོན་ལ་བསྒོམས་ནས་ཕྱི་དཀྱིལ་རྗེས་སུ་སྒོམ་པ་དང། ལུས་དཀྱིལ་དང་ཕྱི་དཀྱིལ་དུས་མཉམ་དུ་སྒོམ་པ་དང། ཕྱི་དཀྱིལ་གྱི་རྗེས་སུ་ལུས་དཀྱིལ་སྒོམ་པར་བྱེད་པའི་ཚུལ་གསུམ་ལས་འདིར་ཕྱི་མ་ལྟར་བྱ་བ་ཡིན་པའི་ཕྱིར། དེར་མ་
ཟད་ཕྱི་དཀྱིལ་ལོགས་སུ་མི་སྒོམ་པར་ལུས་དཀྱིལ་ཙམ་བསྒོམ་པའི་ཚུལ་ཡོད་དེ། དྲིལ་བུ་པས་དེ་ལྟར་དུ་བཤད་པའི་ཕྱིར་རོ། །གཉིས་པ་ལ་གཉིས། ལུས་རྟེན་གྱི་དཀྱིལ་འཁོར་དུ་བསྒོམ་པ་དང། བརྟེན་པའི་དཀྱིལ་འཁོར་དུ་བསྒོམ་པའི་ཚུལ་ལོ། །དང་པོ་ལ་
རྗེ་ས་སྐྱ་པ་དག་ན་རེ། སྒྲུབ་པ་པོའི་ལུས་འདི་ལ་བདེ་མཆོག་གི་རྟེན་བརྟེན་པ་གདོད་ནས་གྲུབ་པ་གསལ་འདེབས་པ་ཡིན་ནོ་གསུང། དེ་ནི་འཐད་པ་མ་ཡིན་ཏེ། ལུས་ཅན་རྣམས་སངས་རྒྱས་སུ་ཐལ་བ་དང། གསར་དུ་བསྐྱེད་མི་དགོས་པ་སོགས་སུ་འགྱུར་བའི་ཕྱིར་རོ།།

[023B] རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཞེས་སོགས་འབྱུང་་ལྟར་ཡིན་ལ། དེ་ཡང་དཔེར་ན། སྣམ་བུ་སྐད་ཅིག་སྔ་མས་ཉེར་ལེན་དང་རྒྱ་སྐྱེགས་སྐད་ཅིག་སྔ་མས་ལྷན་ཅིག་བྱེད་རྐྱེན་བྱུང་བ་ལ་བརྟེན་ནས་སྣམ་བུ་སྐད་ཅིག་ཕྱི་མ་
ཚོན་ཅན་དུ་འགྱུར་བ་དེ་བཞིན་དུ། ཕྱི་དཀྱིལ་གྱི་རླུང་དཀྱིལ་བསྒོམས་པའི་རྒྱུན་དང་རང་གི་རྐང་པ་གཉིས་བགྲད་པ་མཉམ་དུ་ཚོགས་པས་ཉེར་ལེན་དང་བྱེད་རྐྱེན་བྱས་ནས་ཕྱི་དཀྱིལ་གྱི་རླུང་དཀྱིལ་སྐད་ཅིག་ཕྱི་མ་ལུས་དཀྱིལ་གྱི་རླུང་དཀྱིལ་དུ་འགྱུར་བ་ཡིན་ལ། དེ་བཞིན་དུ་ཕྱི་
དཀྱིལ་གྱི་མེ་སོགས་དང་སུམ་མདོ་སོགས་ལུས་ཀྱི་ཆ་དེ་དང་དེ་འཕྲད་པ་ལས་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་འགྱུར་པར་སྒོམ་པ་ཡིན་པའི་ཕྱིར། ལུས་ཀྱི་ཆ་དེ་དང་དེ་རྟེན་དང་བརྟེན་པ་དེ་དང་དེར་གྱུར་པར་བསྒོམས་པའི་ཚུལ་གྱིས་ལས་དཀྱིལ་དུ་
འགྲོ་བ་ཡིན་གྱི། ལུས་ལ་བཀོད་པ་ཙམ་གྱིས་ནི་ལུས་དཀྱིལ་དུ་མི་འགྲོ་སྟེ། དེ་ནི་རྒྱུད་སྡེ་འོག་མ་ལ་ཡང་ཡོད་པའི་ཕྱིར་རོ། །དེས་ན་གཞལ་ཡས་ཁང་གཉིས་བྲེ་ནང་དུ་བྲེ་བཅུག་པའི་ཚུལ་གྱིས་གནས་པ་ནི་མ་ཡིན་ཏེ། ཕྱི་དཀྱིལ་རིགས་རྒྱུན་ཉིད་ལུས་དཀྱིལ་གྱི་རྟེན་གཞལ་
ཡས་ཁང་དུ་འགྱུར་བའི་ཕྱིར། དཔེར་ན། འདུས་པའི་ལུས་དཀྱིལ་གྱི་གཞལ་ཡས་ཁང་བཞིན་ནོ། །དེ་ལྟར་བསྒོམས་པ་ལ་དགོས་པ་ཡོད་དེ། འབྲས་བུའི་སྐབས་སུ་ལུས་ཀྱི་ཆ་དེ་དང་དེ་ལུས་དཀྱིལ་གྱི་གཞལ་ཡས་ཁང་གི་ཆ་དེ་དང་དེར་དངོས་གནས་སུ་འགྱུར་བའི་ཆེད་ཡིན་
བའི་ཕྱིར་རོ། །དེ་བཞིན་དུ་པཱུ་ཛ་ལ་སོགས་པ་ཡུལ་ཉེར་བཞིའི་མིང་ཡིག་དང་པོ་ཐིག་ལེས་བརྒྱན་པ་རྣམས་ཡོངས་སུ་གྱུར་བ་ལས། རྩིབས་ཁོང་སྟོང་རྩིབས་ཤུན་གྱི་རྣམ་པ་ཅན་དུ་བསྐྱེད་ནས་ཕྱིའི་ཡུལ་ཉེར་བཞིའི་ངོ་བོར་བསྒོམས་པ་ལ་དགོས་པ་ཡོད་དེ་

[024A]༄༅། །ཡུལ་ཉེར་བཞིའི་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོའི་རྩ་རླུང་ཐིག་ལེ་རྣམས་བྱིན་གྱིས་རློབ་པར་འགྱུར་བའི་ཆེད་ཡིན་པའི་ཕྱིར་རོ། །གཉིས་པ་ལ་ལུས་དཀྱིལ་འགོད་པའི་གཞི་ལ་མི་འདྲ་བ་ཡོད་དེ། ནག་པོ་སྤྱོད་པས་རྒྱུ་རྡོ་རྗེ་འཛིན་
ཡབ་ཡུམ་བསྐྱེད་པ་ཞུ་བ་ལས་བྱུང་བའི་འབྲས་བུ་རྡོ་རྗེ་འཛིན་པའི་ལུས་ལ་འགོད་བ་དང། དྲིལ་བུ་བས་ཕྱི་དཀྱིལ་སྔར་མི་སྒོཾ་བའི་གཞིའི་ཧེ་རུ་ཀའི་ལུས་ལ་འགོད་བ་ཡིན་ལ། ལཱུ་ཧི་བས་ནི་ཕྱི་དཀྱིལ་གྱི་རྟེན་བརྟེན་པ་རྣམས་ཅིག་ཅར་དུ་བསྐྱེད་པའི་ཧེ་རུ་ཀའི་ལུས་
ལ་འགོད་བ་ཡིན་པའི་ཕྱིར་རོ། །ཇི་ལྟར་འགོད་པའི་ཚུལ་ཡོད་དེ། སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་འཛག་པ་ཉུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ཙམ་གཙོ་བོ་དང། ལྟེ་བའི་དམར་ཆ་
གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་ཡུམ་བསྐྱེད་དེ། དཔྱིད་དང་ཐིག་ལེ་གཉིས་སྙིང་གར་འཕྲད་ནས་སྙོམས་པར་འཇུག་པར་མོས་པ་ཡིན་པའི་ཕྱིར་རོ། །ཡབ་ཀྱི་སྙིང་གའི་མི་ཤིགས་པར་ཐིག་ལེ་དེ་ལ་དཔྱིད་ཅེས་བརྗོད་པའི་རྒྱུ་
མཚན་ཡོད་དེ། དཔྱིད་དུས་དེས་རྩི་ཤིང་སོགས་རྒྱས་པར་བྱེད་ཅིང། གཞན་ཡིད་དགའ་བར་བྱེད་པ་ལྟར། ཐིག་ལེ་དེས་ཀྱང་བདེ་སྟོང་གི་ཡེ་ཤེས་བསྐྱེད་ཅིང་རྒྱས་པར་བྱེད་པའི་སྒོ་ནས་སྒྲུབ་པ་པོའི་ཡིད་དགའ་བར་བྱེད་པས་ན་དེ་ལྟར་དུ་བརྗོད་པའི་ཕྱིར་རོ། །
དེ་ནས་འཁོར་རྣམས་བསྐྱེད་ཚུལ་ཡོད་དེ། སྙིང་གའི་ཕྱོགས་ཀྱི་རྩ་འདབ་བཞི་ལས་མཁའ་འགྲོ་མ་སོགས་བཞི་དང། མཚམས་ཀྱི་རྩ་འདབ་བཞི་ལས་ཐོད་པ་བཞི་དང། སྐྲ་མཚམས་སོགས་ལུས་ཀྱི་གནས་ཉེར་བཞིའི་རྩ་ཁམས་རྣམས་ལས་དཔའ་བོ་

[024B] ལྕེའི་རྩ་བར་གནས་པའི་རྩ་སོགས་ལས་སྒོ་མཚམས་མ་རྣམས་བསྐྱེད་པ་ཡིན་པའི་ཕྱིར། རྩ་ཁམས་ཐུན་མོང་དུ་ལྟར་བསྐྱེད་པའམ། ཁམས་ལས་དཔའ་བོ་རྣམས་དང་རྩ་ལས་དཔའ་མོ་རྣམས་བསྐྱེད་པར་ཡང་རུང་སྟེ། མཁའ་
འགྲོ་རྒྱ་མཚོར། ཉི་ཤུ་རྩ་བཞིར་དབྱེ་བ་ཡིས། །སྐུ་གསུང་ཐུགས་ཀྱི་འཁོར་ལོ་ཡིན། །གནས་རྣམས་དག་ནི་ཐམས་ཅད་དུ། །རྩ་རྣམས་ཀུན་ནི་ཡང་དག་བཤད། །ཡུལ་འདི་རྣམས་ཀྱི་བུ་མོ་གང། །རྩ་མོ་གཟུགས་ཀྱི་གནས་སོ་ཞས། །ཞེས་
དང། དྲིལ་བུ་ཞབས་ཀྱིས་ཀྱང། འདི་དག་གནས་སུ་རྣལ་འབྱོར་མ། །རྩྭ་ཡིན་དཔའ་བོ་ཉི་ཤུ་བཞི། །ལུས་ཀྱི་ཁམས་སུ་བརྟག་པར་བྱ། །ཞེས་གསུངས་པའི་ཕྱིར་རོ། །འཁོར་ལོའི་རྣམ་པ་ཅན་གྱི་རྩིབས་རྣམས་ཕྱིའི་ཡུལ་ཉེར་བཞི་དངོས་དང་བསྐྱེད་པའི་ལྷ་རྣམས་
ཡུལ་དེ་ན་བཞུགས་པའི་དཔའ་བོ་རྣལ་འབྱོར་མ་རྣམས་དངོས་གནས་སུ་མོས་ནས་བསྒོམ་དགོས་པ་ཡིན་ལ། དེ་ལྟར་བསྒོམས་པ་ལ་དགོས་པ་ཡོད་དེ། གནས་དེ་དག་གི་རྩ་རླུང་ཐིག་ལེ་རྣམས་དཔའ་བོ་རྣལ་འབྱོར་རྣམས་ཀྱིས་བྱིན་གྱིས་བརླབས་པ་ལ་བརྟེན་ནས་
ལུས་ཀྱི་རྩ་བདུན་ཁྲི་ཉིས་སྟོང་གི་རླུང་དང་ཐིག་ལེ་རྣམས་གནས་ཉེར་བཞིའི་རྩ་ནས་བརྒྱུད་དེ་དྷཱུ་ཏཱིའི་ནང་དུ་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ། །དབང་པོའི་སྒོ་བརྒྱད་ཀྱི་རྩ་རྣམས་སྒོ་མཚམས་མ་བརྒྱད་དུ་བསྒོམས་པ་ལ་དགོས་པ་ཡོད་དེ། གནས་
དེ་དག་གི་རྩ་རླུང་ཐིག་ལེ་རྣམས་དེ་རྣམས་ཀྱིས་བྱིན་གྱིས་རླབས་ཏེ། དབང་པོའི་སྒོ་ནས་རྒྱུ་བའི་ལས་རླུང་རྣམས་དྷཱུ་ཏཱིར་འཇུག་པའི་རྒྱུད་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར། དེ་ལྟར་ཡིན་ཏེ། རྗེས་སྐབས་འདིའི་སྨོན་ལམ་ལ། སྒོ་མཚམས་མ་རྣམས་དབང་པོའི་

[025A]༄༅། །སྒོར་བསྒོམས་པས། །ལས་རླུང་དབང་པོའི་སྒོ་ནས་ལྡོག་པར་ཤོག་ཉེར་བཞིའི་ཡུལ་དུ་དཔའ་བོ་དཔའ་མོ་རྣམས། །བསྒོམས་པས་རླུང་རྣམས་ཉེར་བཞིའི་རྩར་འདུས་ཤོག་ཞེས་གསུངས་པའི་ཕྱིར་རོ། །སྙིང་གའི་ཕྱོགས་མྪམྶུ་ལྷ་མོ་བཞི་དང་ཐོད་པ་བཞི་
བསྒོམས་པ་ཡང་ཚུལ་དེ་ལྟར་ཡིན་ཏེ། དེ་ཉིད་ལས། ཆོས་ཀྱི་འཁོར་ལོའི་འདབ་མར་བདེ་ཆེན་གྱི། །ལྷ་རྣམས་བསྒོམས་པས་སླར་ཡང་རླུང་རྣམས་ནི། །སྙིང་གའི་ཕྱོགས་དང་མཚམས་ཀྱི་རྩ་བརྒྱད་དུ། །འདུས་ནས་དབུས་ཀྱི་དྷཱུ་ཏཱིའིར་འཇུག་པར་ཤོག་ཞེས་གསུངས་
པའི་ཕྱིར་རོ། །སྙིང་གར་གཙོ་བོ་ཡབ་ཡུམ་བསྒོམས་པའི་གནད་ཀྱང་དེ་ལྟར་ཡིན་ཏེ། མཐར་རླུང་ཐམས་ཅད་སྙིང་གའི་དྷཱུ་ཏཱིར་ཐིམ་ནས་རྫོགས་རིམ་གྱི་ལམ་ཐམས་ཅད་རྫོགས་པར་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་ཏེ། དེ་ཉིད་ལས། ནང་གི་རྗེ་བཙུན་
ཡབ་ཡུམ་བསྒོམས་པ་ལས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་ནས། །རྫོགས་པའི་རིམ་པ་མཆོག་རྣམས་སྐྱེ་བ་ཡི། །དགེ་བའི་རྩ་བ་ཡོངས་སུ་སྨིན་པར་ཤོག་ཅེས་གསུངས་པའི་ཕྱིར་རོ། །མདོར་ན་འདི་ལྟ་བུའི་ལུས་དཀྱིལ་བསྒོམས་པ་ནི་གནད་
ཤིན་ཏུ་ཆེ་བ་ཡིན་ཏེ། དེ་ནི་ལུགས་འདིའི་ཐུན་མོང་མ་ཡིན་པའི་ཁྱད་ཆོས་སུ་འགྱུར་བའི་ཕྱིར་ཏེ། དེ་ལྟར་བསྒོམས་པས་ཕྱིའི་ཡུལ་ཉེར་བཞིན་བཞུགས་པའི་དཔའ་བོ་དང་རྣལ་འབྱོར་མ་རྣམས་ཡིད་ལྟར་མགྱོགས་པའི་ཤུགས་ཀྱིས་བྱོན་ནས། གཟིགས་པ་ཙམ་གྱིས་རྒྱུད་
བྱིན་གྱིས་བརླབས་ཏེ་རླུང་ཐིམ་ནས་ལྷན་སྐྱེས་ཀྱི་ཡེ་ཤེས་སྐྱེ་བའི་ནུས་པ་ཁྱད་པར་ཅན་འཇོག་པར་འགྱུར་བའི་ཕྱིར་ཏེ། རྩ་རྒྱུད་ལས། དེ་རྣམས་འདོད་པའི་གཟུགས་ཅན་ཏེ། །ཡིད་ཀྱི་ཤུགས་ཀྱིས་འཇུག་པ་ཡིན། །ཞེས་དང། མངོན་བརྗོད་ལས་ཀྱང། དེ་རྣམས་

[025B]ཇི་ལྟར་འདོད་བཞིན་སྩོལ་བར་མཛད། །ཞེས་གསུངས་པའི་ཕྱིར། དེ་ལྟར་དཔའ་བོ་དང་རྣལ་འབྱོར་མ་རྣམས་ཀྱིས་སྒྲུབ་པ་པོ་ལ་བྱིན་གྱིས་བརླབས་པ་ལ་བརྟེན་ནས་ཕོ་ཉ་གསུམ་པོ་གང་རུང་དང་འདུ་
བ་རྙེད་ནས་ལྷན་སྐྱེས་ཀྱི་ཡེ་ཤེས་ཁྱད་པར་ཅན་མངོན་དུ་བྱེད་པར་འགྱུར་བའི་ཚུལ་ཡོད་དེ། དང་པོར་སྔགས་སྐྱེས་ཀྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ཞིང་སྐྱེས་གྱི་རྣལ་འབྱོར་མ་རྣམས་དང་འདུ་བ་རྙེད། དེ་ནས་ལྷན་སྐྱེས་ཀྱི་རྣལ་
འབྱོར་མ་རྣམས་དང་འདུ་བ་རྙེད་ཅིང། དེ་རྣམས་ཀྱིས་ལམ་བགྲོད་པའི་གྲོགས་མཛད་པ་ལ་བརྟེན་ནས་ལྷན་སྐྱེས་ཀྱི་བདེ་བ་སྐྱེ་ཞིང་བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་བསྒོམས་པ་ལ་བརྟེན་ནས་ཟུང་འཇུག་གི་གོ་འཕང་
ཡང་མྱུར་དུ་འཐོབ་པར་འགྱུར་བའི་ཕྱིར་ཏེ། མངོན་བརྗོད་ལས། དཔལ་ལྡན་རྡོ་རྗེ་རྣལ་འབྱོར་མ། །རྣམ་དག་ཡེ་ཤེས་ཅན་རྣམས་ཀྱིས། །རྣལ་འབྱོར་རྡོ་རྗེ་ཅན་རྣམས་གཟིགས། །ཞེས་པ་ནས། དཔལ་ལྡན་རྡོ་རྗེ་འཛིན་དངོས་སུ། །
འགྱུར་བ་འདི་ལ་ཐེ་ཚོམ་མེད། །ཅེས་དང། རྗེའི་ལཱུ་ཧི་བའི་ཤིས་བརྗོད་ལས། ཐུགས་ཀྱི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་ཅེས་དང། དེ་བཞིན་དུ་
གསུང་དང་སྐུ་ལའང་སྦྱར་ནས་གསུངས་ཤིང། རྗེའི་རྒྱུད་འགྲེལ་སྦས་དོན་ཀུན་གསལ་ལས་ཀྱང། ཁྱད་པར་བདེ་མཆོག་གི་ལམ་ལེགས་པར་ཤེས་ནས་སྒྲུབ་པ་བྱེད་པ་རྣམས་ལ་མཁའ་འགྲོ་མའི་ཕོ་ཉ་ཅན་རྣམས་ཀྱིས་བྱིན་གྱིས་རློབ་པ་དང། ལམ་གྱི་གྲོགས་
[026A]༄༅། །མཛད་པས་ཆེས་མྱུར་བ་ཡིན། ཞེས་དང། འདི་རྣམས་བསྒོམས་པས་ཡུལ་ཁྱད་པར་ཅན་དེ་རྣམས་ན་གནས་པའི་དཔའ་མོ་རྣམས་དང་མྱུར་དུ་འཕྲད་ལ། དེ་ལ་བརྟེན་ནས་ལམ་ཚེགས་མེད་པར་ཆེས་ཤིན་ཏུ་མྱུར་བར་འགྱུར་རོ། །ཞེས་གསུངས་པའི་ཕྱིར་རོ་
འོ་ན་ཕོ་ཉ་དེ་གསུམ་གྱི་ངོས་འཛིན་དང། ནང་གསེས་མཆོག་དམན་གྱི་ཁྱད་པར་ཇི་ལྟ་བུ་ཡིན་ཞེ་ན། ངོས་འཛིན་ཚུལ་ལ་འདོད་པ་མི་འདྲ་བ་ཡོད་ཀྱང་རྗེའི་བཞེད་པ་ནི་འདི་ལྟར་ཡིན་ཏེ། ལྷན་སྐྱེས་ཀྱི་ཕོ་ཉ་ནི་རྫོགས་རིམ་གྱི་དོན་གྱི་ལྷན་སྐྱེས་རང་རྒྱུད་ལ་སྐྱེས་པའི་འཇིག་
རྟེན་ལས་འདས་པའི་རྣལ་འབྱོར་མ་རྣམས་ཡིན་ལ། ཞིང་སྐྱེས་ནི་ཞིང་ཁྱད་པར་ཅན་དུ་སྐྱེས་སྟོབས་ཀྱིས་རྣལ་འབྱོར་མར་སོང་བ་དང། སྔགས་སྐྱེས་ནི་བསྐྱེད་རིམ་ལ་གནས་པའི་རྣལ་འབྱོར་མ་སྟེ། མཆོག་དམན་ཡང་དག་གསུམ་གྱི་སྔ་མ་སྔ་མ་མཆོག་ཡིན་པའི་
ཕྱིར་ཏེ། རྒྱུད་འགྲེལ་དེ་ཉིད་ལས། ཕོ་ཉ་གསུམ་ངོས་འཛིན་ལ་མི་འདྲ་བ་མང་དུ་འདུག་ནའང། དང་པོ་ནི། དོན་གྱི་ལྷན་སྐྱེས་ཐོབ་པ་ཡན་ཆད་དེ་འཇིག་རྟེན་ལས་འདས་པའི་མཁའ་འགྲོ་མའོ། །གཉིས་པ་ནི་གནས་སོ་གཉིས་ལ་སོགས་པར་སྐྱེས་པ་རྣལ་འབྱོར་མས་རྗེས་
སུ་བཟུང་བས་རྣལ་འབྱོར་མར་གྱུར་པའོ། །གསུམ་པ་ནི་དབང་ལ་སོགས་པས་རྒྱུད་ལེགས་པར་སྦྱངས་པ་རིམ་པ་དང་པོའི་རྣལ་འབྱོར་ལ་བྱང་བ་སྟེ། དེ་གཉིས་ནི་འཇིག་རྟེན་པའི་རྣལ་འབྱོར་མའོ། །ཞེས་བཤད་པ་ལྟར་ཡིན་པའི་ཕྱིར་རོ། །ཕྱི་དཀྱིལ་ནས་ལུས་
དཀྱིལ་གྱི་པར་སྒོམ་པ་འདི་ལ་ནི་སྐུ་གསུམ་གྱི་སྒྲུབ་ཐབས་སུ་གསུངས་པའི་རྒྱུ་མཚན་ཡོད་དེ། ཕྱི་དཀྱིལ་སྒོམ་པ་སྤྲུལ་སྐུའི་རྣལ་འབྱོར། བྱང་ཕྱོགས་སོ་བདུན་གྱི་དག་པ་སྒོམ་པ་ཆོས་སྐུའི་རྣལ་འབྱོར། ལུས་དཀྱིལ་སྒོམ་པ་ལོངས་སྐུའི་རྣལ་འབྱོར་དུ་འགྱུར་བའི་

[026B] །དེ་ནི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་ཕྱོགས་མཐུན་སྔར་བཤད་པའི་ལམ་འཁྱེར་གསུམ་པོ་ཡང་དེ་ལྟར་ཡིན་ཏེ། ཤཱུ་ནྱ་ཏའི་སྔགས་དོན་སྒོམ་པ་ནི་ཆོས་སྐུའི་རྣལ་འབྱོར་ནཱ་ད་འཇོག་པ་ནི་ལོངས་སྐུའི་རྣལ་འབྱོར་
དེ་ལས་རྒྱུ་འབྲས་ཀྱི་རྡོ་རྗེ་འཛིན་བསྐྱེད་པ་ནི་སྤྲུལ་སྐུའི་རྣལ་འབྱོར་དུ་འགྱུར་བའི་ཕྱིར་རོ། །བཞི་པ་གོ་བགོས་ཤིང་ཡེ་ཤེས་པ་བཅུག་ནས་དབང་བསྐུར་བ་ལ་གཉིས། གོ་ཆ་བྱ་ཞིང་ཡེ་ཤེས་བ་གཞུག་པ་དང། དབང་བསྐུར་ནས་རྒྱས་གདབ་པའི་ཚུལ་ལོ། །དང་པོ་ལ་གཉིས། གོ་
ཆ་བཅིང་བ་དང། ལེ་ཤེས་པ་གཞུག་པའོ། །དང་པོ་ནི། སྤྱིར་གོ་ཆ་འགོད་པའི་གཞི་དེ་ལ་བཞེད་ཚུལ་མི་འདྲ་བ་དུ་མ་ཡོད་དེ། དཀྱིལ་འཁོར་པའི་ལྷ་ཐམས་ཅད་ལ་འགོད་པ་དང། ཡབ་ཡུམ་རེ་རེ་ཁོ་ནར་འགོད་པ་དང། ཡབ་ཡུམ་གཉིས་ལ་འགོད་པའི་ཚུལ་གསུམ་ཡོད་པའི་
ཕྱིར་རོ། །འདིར་གཙོ་བོ་ཡབ་ཡུམ་གཉིས་གལ་དགོད་ཀྱི་གཞན་ལ་ནི་མ་ཡིན་ཏེ། ལཱུ་ནག་དྲིལ་གསུམ་གྱི་གྲུབ་ཆེན་གྱི་གཞུང་ལས་དེ་ལྟར་དུ་འབྱུང་ཞིང། བཤད་རྒྱུད་མངོན་བརྗོད་ལས་ཀྱང། གོ་ཆ་གཉིས་པོ་བགོ་བར་བྱ། །ཞེས་ཡབ་ཡུམ་གཉིས་ཀྱི་གོ་ཆ་དགོད་པ་ལས་གཞན་མ་བཤད་
པའི་ཕྱིར་རོ། །ཇི་ལྟར་བསྒོམ་པའི་ཚུལ་ཡོད་དེ། རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས་ཞེས་སོགས་འབྱུང་བ་ལྟར་ཡབ་ཀྱི་གོ་ཆ་དྲུག་དང། གཙོ་མོའི་ལྟེ་བར་ཨོཾ་བཾ་དམར་པོ་ཞེས་སོགས་འབྱུང་བ་ལྟར་ཡུམ་གྱི་གོ་ཆ་དྲུག་འགོད་བར་བྱ་བ་ཡིན་པའི་ཕྱིར། དེ་ཡང་ས་བོན་དྲུག་
ཚན་གཉིས་ལས་ལྷ་ད་རྣམས་ཡུམ་བཅས་སུ་བསྐྱེད་པ་ཡིན་ཀྱང་ཁྱད་པར་ཡོད་དེ། ཡབ་ཀྱི་གོ་ཆ་དྲུག་ནི་ཡུམ་གྱིས་ཡབ་ལ་འཁྱུད་བ་ཡིན་ལ། ཡུམ་གྱི་གོ་ཆ་དྲུག་ནི་ཡབ་ཡུམ་གྱི་པང་ནས་ཚུར་འཁྱུད་པའི་ཚུལ་དུ་བྱེད་དགོས་པའི་ཕྱིར་རོ། །ལུས་ཀྱི་གནས་དེ་རྣམས་སུ་དེ་དང་དེར་ངོ་བོ་དབྱེ་

[027A]༄༅། །མེད་དུ་བྱས་ནས་བསྒོམ་དགོས་པ་ཡིན་ཏེ། བདེ་སྟོང་དབྱེར་མེད་ཀྱི་ཡེ་ཤེས་ཀྱི་ཆ་དེ་ཉིད་གནས་དེ་དང་དེའི་ངོ་བོར་པེ་ལོང་ལ་གཟུགས་བརྙན་ཤར་བ་བཞིན་དུ་བལྟ་དགོས་པའི་ཕྱིར་རོ། །དེ་ལྟར་བསྒོམ་པ་ནི་རྒྱས་པའི་དབང་དུ་བྱས་པ་ཡིན་གྱི། ངག་ན་ཨོཾ་ཧ་སོགས་ཀྱི་ཡི་གེ་ཙམ་བཀོད་ནས་ལྷ་
དེ་རྣམས་དང་ངོ་བོར་དབྱེར་མེད་དུ་མོས་པས་ཀྱང་ཆོག་པ་ཡིན་ཏེ། རྩ་རྒྱུད་ལས། ལ་སོགས་བརྒྱད་པའི་ས་བོན་དང། །དེ་བཞིན་གུག་སྐྱེད་བཅུ་གཉིས་ཀྱི། །ཡི་གེ་བར་མ་དོར་བྱས་པ། །ཡན་ལག་དྲུག་ཧེ་རུ་ཀར་བརྗོད། །དཔའ་བོ་དྲུག་དང་མཉམ་སྦྱོར་བ། །ཡི་གེ་གཅིག་ཏུ་ཡང་དག་གནས། །ཨོཾ་ན་མ་སཱ་ཧཱ་བཽ་ཥཊ། །ཧཱུཾ་
ཧཱུཾ་ཕཊ་དང་ཡང་དག་ལྡན་ཞེས་དང། །འདོད་འཇོ་ལས་ཀྱང། ཨོཾ་ཧ་སྙིང་གར་དགོད་ལ། རྡོ་རྗེ་སེམས་དཔའ་དང་ངོ་བོ་དབྱེར་མེད་དུ་བྱ་བའམ། ཡང་ན་སྔགས་དེ་ཡོངས་སུ་གྱུར་པ་ལས་རྡོར་སེམས་སུ་སྔར་བཤད་པ་ལྟར་བསྐྱེད་དེ། ཞེས་གསུངས་པའི་ཕྱིར་རོ། །ལུས་དང་ལུས་ཀྱི་ཆ་ཐམས་ཅད་ལ་ཁྱབ་པས་དེའི་ངོ་བོ་ནི་
དེ་ཐམས་ཅད་དུ་སྒོམ་རིགས་ཀྱི། དཔྲལ་བར་སྒོམ་པ་མི་འཐད་དོ་ཞེ་ན། སྐྱོན་མེད་དེ། ལུས་དབང་གི་གཙོ་བོ་དབྲལ་བའི་ཕྱོགས་ན་གནས་པའི་རྒྱུ་མཚན་གྱིས་ཡིན་པའི་ཕྱིར་རོ། །གོ་ཆ་ཞེས་བརྗོད་པའི་རྒྱུ་མཚན་ཡོད་དེ། གོ་ཆ་བཙན་པོ་དང་འདྲ་བའི་སྲུང་བ་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །གོ་ཆ་བསྒོམས་
བ་ལ་དགོས་པ་ཡོད་དེ། བགེགས་ཀྱིས་མི་ཚུགས་བའི་ཆེད་ཡིན་པའི་ཕྱིར་རོ། །གཉིས་པ་ཡེ་ཤེས་པ་ནི། འབར་བའི་ཕྱག་རྒྱ་དང་སྔགས་ཀྱིས་སྤྱན་འདྲེན་པ་ཡིན་ཏེ། དེ་ཡང་མཛུབ་མོ་གཉིས་མདུད་ཅིང་གུང་མོ་གཉིས་རྩེ་མོ་སྦྱར་ཞིང་མཐེ་བོར་གཉིས་བརྟན་པོར་སྦྱར་ནས་ཐུར་དུ་བསྟན་ལ། མིང་མེད་དང་
མཐེའུ་ཆུང་རྣམས་བརྐྱང་པ་དབྲལ་བར་བཞག་ནས་གཡས་གཡོན་དུ་བསྐོར་ཞིང། ངག་ཏུ་ཕེཾ་ཞེས་བརྗོད་དེ་ཧཱུཾ་གི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ལ་སོགས་པ་ཐམས་ཅད་མདུན་གྱི་ནམ་མཁར་སྤྱན་དྲངས་ལ། འོད་ཟེར་རང་

[027B] ཕེཾ་ཞེས་བརྗོད་པའི་རྒྱུ་མཚན་ཡོད་དེ། དེ་མཁའ་འགྲོ་བསྐུལ་བའི་སྙིང་པོ་ཡིན་པའི་ཕྱིར་རོ། །དེ་ནས་མཆོད་པ་སོགས་བྱ་དགོས་པ་ཡིན་ཏེ། ཨོཾ་བཛྲ་ཝཱི་ཎི་ཞེས་སོགས་བརྗོད་ནས་རིག་མ་བཅུ་དྲུག་གིས་མཆོད་དང། སྒོ་བ་བཞིའི་སྔགས་ཀྱིས་དགུག་གཞུག་
བཅིང་བ་མཉེས་བྱ་བ་ཡིན་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། རང་དང་ཡེ་ཤེས་པ་ཐ་དད་དུ་འཛིན་པ་འགོག་པ་དང། ཡེ་ཤེས་པ་དང་དབྱེར་མེད་དུ་བལྟ་བ་དང། ཡེ་ཤེས་པས་བྱིན་གྱིས་རློབ་པ་སོགས་ཀྱི་ཆེད་ཡིན་པའི་ཕྱིར་རོ། །དེའི་བརྟན་བྱེད་ཨོཾ་ཡོ་གཞེས་སོགས་ཀྱི་སྔགས་བརྗོད་དགོས་
ཤིང་དེའི་དོན་ཡང་ཡོད་དེ། ཡོ་ག་ནི་རྣལ་འབྱོར། ཤུདྡྷ་ནི་དག་བ། སརྦ་དྷརྨཱ་ནི་ཆོས་ཐམས་ཅད། ཡོ་ག་ཤུདྡྷོ་ཧཾ་ནི་རྣལ་འབྱོར་དག་པ་དེ་ངའོ་ཞེས་པ་ཡིན་པའི་ཕྱིར། དེ་ཚིག་གི་དོན་ཙམ་ཡིན་ལ། ངེས་དོན་ཡོད་དེ། ཆོས་ཐམས་ཅད་རང་བཞིན་གྱིས་ཡོངས་སུ་དག་པའི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་
དབྱེར་མེད་པའི་བདག་ཉིད་དེ་ངའོ་ཞེས་པའི་དོན་ཡིན་ཞིང། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཞེས་སོགས་ཀྱི་དོན་ཡང་དེ་ཡིན་པའི་ཕྱིར་རོ། །བརྟན་བྱེད་དུ་སརྦ་པཱི་ར་ཞེས་སོགས་ཀྱི་སྔགས་བརྗོད་ཅིང་དེའི་དོན་ཡང་ཡོད་དེ། སརྦ་ནི་ཐམས་ཅད། བའི་ར་ནི་དཔའ་བོ། །ཡོ་གི་ནཱི་ནི་རྣལ་འབྱོར་
མ། ཀཱ་ཡ་ཝཱ་གྩིཏྟ་ནི་སྐུ་གསུང་ཐུགས། སྭ་བྷཱ་ཝ་སོགས་ནི་རང་བཞིན་གྱི་བདག་ཉིད་དེརཱོ་ཞེས་ང་རྒྱལ་འཛིན་བའི་དོན་ཡིན་པའི་ཕྱིར་རོ། །དེའི་ང་རྒྱལ་དྲིལ་ནས་འཛིན་ཚུལ་ཡོད་དེ། དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་འཛིན་
དགོས་པའི་ཕྱིར། འདི་ལྟ་བུ་ལ་ང་རྒྱལ་ཞེས་བརྗོད་པའི་རྒྱུ་མཚན་ཡོད་དེ། ང་རྒྱལ་དངོས་མིན་ཀྱང་ང་རྒྱལ་དེ་ནི་སེམས་ཁེངས་བའི་རྣམ་པ་ཅན་ཡིན་པས་དེ་དང་རྣམ་པ་ཕྱོགས་འདྲ་བས་ན་དེ་ལྟར་དུ་བརྗོད་པའི་ཕྱིར་རོ། །གཉིས་པ་ནི། སྔར་ཡེ་ཤེས་པ་དང་མཉམ་དུ་སྤྱན་དྲངས་བའི་དབང་ལྷ་རྣམས་ལ་རིག་

[028A]༄༅། །མ་བཅུ་དྲུག་གིས་མཆོད་དགོས་པ་ཡིན་ཏེ། འདིར་མཆོད་པ་དེ་དབང་ལྷ་ལ་ཡིན་པར་རྗེའི་འདོད་འཇོ་ལས་བཤད་པའི་ཕྱིར་རོ། །དབང་ལྷ་ཡང་ཡེ་ཤེས་པའི་འཁོར་ལོ་དང་ལྷན་ཅིག་སྤྱན་འདྲེན་པ་ནི་མན་ངག་ཡིན་པར་ལྭ་ཝ་བས་བཤད་ཅིག་དྲིལ་བུ་པ་ཡང་དེ་དང་འདྲ་སྟེ། སྙིང་གའི་ཧཱུཾ་
གི་ས་བོན་གྱིས། །ཡེ་ཤེས་དཀྱིལ་འཁོར་དབང་བསྐུར་ལྷ། །སྤྱན་དྲངས། ཞེས་གསུངས་པའི་ཕྱིར་རོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་ཏུ་གསོལ་ཞེས་སོགས་འབྱུང་བ་ལྟར་དབང་བཞི་བསྐུར་བ་ཡིན་ཏེ། ཆུ་དབང་བསྐུར་བ་ལས་བུམ་པའི་དབང་
ཧེ་རུ་ཀ་ཡབ་ཡུམ་སྙོམས་པར་ཞུགས་པའི་བྱང་སེམས་ལྕེ་ལ་བཞག་པ་ལས་གསང་དབང། ཧེ་རུ་ཀས་ཕག་མོ་ཕྱག་རྒྱར་གནང་བ་དང་སྙོམས་པར་ཞུགས་པས་རླུང་ཐིམ་པའི་མོས་པ་བྱས་པ་ལས་ཤེར་དབང། ཧེ་རུ་ཀས་དོན་གྱི་དབང་བཞི་པ་དེ་ཉིད་ཚིག་གིས་བསྟེན་པའི་དོན་གོ་བ་ལས་དབང་
བཞི་པར་འཇོག་པ་ཡིན་པའི་ཕྱིར། དབང་བཞི་པའི་སྐབས་སུ་འབྲས་དུས་ཀྱི་ཟུང་འཇུག་གི་སྐུ་ལ་ངོ་སྤྲོད་པ་ཡིན་ཏེ། འོད་གསལ་མཐོང་བ་ཡིན་ནོ་ཞེས་པ་ལན་ཆད་ཀྱིས་དོན་དམ་འོད་གསལ་དང། ཀུན་རྫོབ་ཏུ་རླུང་སེམས་ཙམ་ལས་གྲུབ་པའི་ཞེས་པ་མན་ཆད་སྒྱུ་བའི་སྐུ་དང་ཟུང་འཇུག་ལ་བརྡ་སྤྲོད་པ་ཡིན་བའི་
ཕྱིར་རོ། །འདི་དག་གིས་དབང་སྔར་མ་ཐོབ་པ་གསར་དུ་ཐོབ་པ་བྱེད་པ་མིན་ཀྱང་དགོས་པ་ཡོད་དེ། ཐོབ་ཟིན་བརྟན་པ་དང། དེ་དང་དེའི་ནུས་པ་ཁྱད་པར་ཅན་རེ་འཇོག་པའི་ཆེད་ཡིན་པའི་ཕྱིར་རོ། །ལྷ་རྣམས་ལ་རྒྱས་འདེབས་དེ་ལྟར་བྱེད་པའི་རྒྱུ་མཚན་ཡོད་དེ་གཙོ་བོ་ལ་མི་བསྐྱོད་པས་རྒྱས་འདེབས་པ་དེ་
རྒྱུ་ལ་འབྲས་བུའི་རྒྱས་གདབ་པ་ཡིན་ནོ། །ཡུམ་ལ་རྣམ་སྣང་གིས་རྒྱས་གདབ་པ་ནི་ཆོས་སྐུ་ལ་གཟུགས་སྐུའི་རྒྱས་གདབ་པ་དང། གཞན་རྣམས་ནི་རིགས་ཅན་ལ་རིགས་ཀྱིས་རྒྱས་གདབ་པ་ཡིན་པའི་ཕྱིར་ཏེ། མཁའ་འགྲོ་མ་སོགས་བཞི་ནི་རིན་འབྱུང་གི་རིགས་དང། འཁོར་ལོ་བཞིའི་ལྷ་རྣམས་རིམ་པ་

[028B] སྣང་མཐའ་དང། རྣམ་སྣང་དང། དོན་གྲུབ་ཀྱི་རིགས་སུ་འཇོག་པའི་ཕྱིར་རོ། །དེ་ནས་དབང་ལྷ་རྣམས་རང་ལ་བསྟིམ་ཞིང། དེ་ལྟར་དབང་བསྐུར་བ་ལ་དགོས་པ་ཁྱད་པར་ཅན་ཡོད་དེ། བགེགས་གྱིས་མི་ཚུགས་པ་དང། སྒྲིབ་པ་ཀུན་སྦྱོང་བ་དང། སྒོམ་བཟླས་ཀྱི་སྣོད་དུ་རུང་བ་
དང། ཞི་སོགས་ཀྱི་ལས་འགྲུབ་སླ་བ་དང། བྱང་སེམས་ཉམས་པ་གསོ་བ་དང། དམ་ཚིག་དང་སྡོམ་པ་ཉམས་པ་གསོ་བ་དང། མ་འོངས་པ་ན་སངས་རྒྱས་ཀྱིས་དབང་བསྐུར་པར་འགྱུར་བའི་དགོས་པ་དང་བཅས་པ་ཇོ་བོ་ཆེན་པོས་བཤད་པ་ལྟར་ཡོད་པའི་བར་རོ། །ལྔ་པ་མཆོད་བསྟོད་དང་བསྒོམ་ཞིང་
དག་པ་དྲན་ཚུལ་སོགས་ནི་སྔར་མཆོད་པ་བྱིན་རླབས་མ་བྱས་ན་འདིར་བྱ་བ་ཡིན་ཏེ། སྐབས་དེ་གཉིས་གང་དུ་བྱས་ཀྱང་མི་འགལ་བའི་ཕྱིར་རོ། །མཆོད་པ་ལ་ཆུ་བཞི་དང་གསུམ་དང་གཉིས་གང་བྱས་ཀྱང་མི་འགལ་ཏེ། སྡོམ་འབྱུང་ལས་ཆུ་བཞི་བཤད་ཅིང། སྒྲུབ་ཐབས་ཚད་ལྡན་འགའ་ལས་གསུམ་དང་
གཉིས་ཀྱང་བཤད་པའི་ཕྱིར་དང། ལཱུ་ཧི་པ་རང་གི་སྒྲུབ་ཐབས་ལས་ནི་སྐབས་འདིར་སྔགས་མཆོད་ཙམ་ལས་མ་བྱུང་བའི་ཕྱིར་རོ། །དེ་ནས་ཆུ་བཞི་སོགས་སྔོན་དུ་འགྲོ་བའི་ཉེར་སྤྱོད་རོལ་མོ་འདོད་ཡོན་རིག་མ་བཅུ་དྲུག་དང་བཅས་པའི་ཕྱིའི་མཆོད་པ་རྣམས་བྱ་བ་ཡིན་ཏེ། ལྷ་མོ་སྤྲོས་ཏེ་
མཆོད་བྱེད་ཀྱི་སྔགས་ནི་གཞན་ནམ་ཨོཾ་ཨཱགུ་རུ་བཛྲ་ཤྲཱི་ཧེ་རུ་ཀ་ཨརྒྷཾ་པྲ་ཏི་ཙྪ་སོགས་ཀྱིས་མཆོད་པ་ཡིན་པའི་ཕྱིར། མཆོད་པའི་ལྷ་མོ་རྣམས་ཀྱི་སྐུ་མདོག་སོགས་ཇི་ལྟར་བྱ་བའི་ཚུལ་ཡོད་དེ། མེ་ཏོག་མ་སོགས་ཀྱི་སྐུ་མདོག་ཕྱག་མཚན་སོགས་རྒྱས་པར་འདོད་འཇོ་ལས་འབྱུང་བ་
ལྟར་ཡིན་པའི་ཕྱིར། མཆོད་པ་འདི་རྣམས་དབང་བཞི་གང་དང་འབྲེལ་བའི་ཚུལ་ཡོད་དེ། བུམ་པའི་དབང་ནི། ཕྱི་བུམ་དབང་དང་འབྲེལ་བའི་མཆོད་གནང་མཆོད་མྱང་བ་ནི་ནང་གསང་དབང་དང་འབྲེལ་བའི་མཆོད་པ། ཡབ་ཡུམ་སྙོམས་ཞུགས་ཏེ་དཔའ་བཞི་དྲངས་པ་ནི་དབང་གསུམ་པ་དང་འབྲེལ་

[029A]༄༅། །བའི་མཆོད་པ། ལྷན་སྐྱེས་ཀྱི་དགའ་བས་སྟོང་ཉིད་རྟོགས་པར་མོས་པའམ་རྟོགས་པའི་དེ་ཁོ་ན་ཉིད་ཀྱི་མཆོད་པ་ནི་དབང་བཞི་པ་དང་འབྲེལ་བའི་མཆོད་པ་ཡིན་པའི་ཕྱིར་རོ། །དེ་ནས་ནང་མཆོད་ཇི་ལྟར་འབུལ་བའི་ཚུལ་ཡོད་དེ། མགྲོན་རྣམ་ཀྱི་ལྗགས་བྱིན་གྱིས་བརླབས་ནས་ཨ་མྲྀ་ཏའི་
སྔགས་དང། ཨོཾ་ཨཱཧཱུཾ་གསུམ་གྱིས་བྱིན་གྱིས་བརླབས་ལ། དངོས་བརྒྱུད་ཀྱི་བླ་མ་རྣམས་ཀྱི་མཚན་སྔགས་ཀྱི་མཐར་ཡི་གེ་གསུམ་བཏགས་ནས་ཕུལ་བའི་རྗེས་སུ། དཀྱིལ་འཁོར་བའི་ལྷ་ཐམས་ཅད་ལ་རང་རང་གི་སྔགས་ཀྱི་མཐར་འབྲུ་གསུམ་བཏབ་ནས་འབུལ་ཞིང། དེ་ནས་ཕྱོགས་སྐྱོང་སོགས་འཇིག་
རྟེན་པ་རྣམས་ལ་འབུལ་བ་ཡིན་པའི་ཕྱིརོ། །དེའི་ཚེ་ཐུགས་ཀ་ནས་ལྷ་མོ་རོ་རྡོ་རྗེ་མ་སྤྲོས་ནས་འབུལ་བ་ཡིན་ཏེ། དེས་ཐོད་པ་བཟུང་ནས་བདུད་རྩི་བཅུས་ཏེ་མགྲོན་རྣམས་ལ་སྟབས་པས་གསོལ་བས་ཚིམ་པར་བསམ་དགོས་པའི་ཕྱིར་རོ། །མཐར་ཨོཾ་ཨ་མྲྀ་ཏ་ཞེས་སོགས་བརྗོད་དེ་མཆོད་པའི་ང་རྒྱལ་འཛིན་དགོས་པ་ཡིན་ཏེ། ཨ་མྲྀ་ཏ་ནི་འཆི་མེད་
དམ་བདུད་རྩི། སྭད་ནི་མཉེས་པ། སྭ་བྷཱ་ཝ་ནི་རང་བཞིན། ཨཱཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པའི་དོན་ཡིན་པའི་ཕྱིརོ། །དེ་ནས་གསང་མཆོད་དང་དེ་ཁོ་ན་ཉིད་ཀྱི་མཆོད་པ་ཇི་ལྟར་བྱ་བའི་ཚུལ་ཡང་ཡོད་དེ། རང་གི་སྙིང་གའི་ཧཱུཾ་ལས་བྱུང་བའི་རྣལ་འབྱོར་མ་བཞི་དང། སྒོ་མཚམས་མ་ཁྱད་གྱིས་ཐོད་པ་ན་གནས་པཱི་བདུད་རྩི་ལྔས་མཆོད་ལ་
ཨོཾ་སརྦ་བཛྲ་ཀཱ་མི་ནི་ཞེས་སོགས་མཇུག་ཏུ་ཡི་གེ་གསུམ་བརྗོད་ཅིང་ཕུལ་བའི་རྗེས་སུ། གནས་བཞི་དང་གསང་གནས་སྔར་བྱིན་གྱིས་བརླབས་པ་དྲན་པར་བྱས་ནས་དགའ་བཞི་དྲངས་པ་ནི་གསང་མཆོད་དང། ལྷན་སྐྱེས་ཀྱི་དགའ་བས་དེ་ཁོ་ན་ཉིད་དྔོསུ་རྟོགས་པའམ་རྟོགས་པ་མོས་པ་ནི། དེ་ཁོ་ན་ཉིད་ཀྱི་མཆོད་པ་ཡིན་པའི་ཕྱིར་རོ་
རང་གཙོ་བོ་ཡབ་ཡུམ་གཉིས་ཀྱིས་དགའ་བ་མྱོང་བའི་ཚེ་ཕྱི་དཀྱིལ་དང་ལུས་དཀྱིལ་གྱི་ལྷ་རྣམས་ཀྱིས་ཀྱང་ཅིག་ཅར་དུ་བདེ་བ་ཆེན་པོ་ཉམྶུ་མྱོང་བར་བསམ་དགོས་པ་ཡིན་ཏེ། འདིར་འཁོར་ཐམས་ཅད་ཀྱང་གཙོ་བོ་དང་རྒྱུད་གཅིག་ཅིང་དེའི་ཆ་ཤས་ཙམ་དུ་ཟད་དོ་སྙམ་དུ་བལྟ་དགོས་པའི་ཕྱིརོ། །སྤྱིར་སྔགས་ཀྱི་སྐབྶུ་ཟབ་གསལ་

[029B] ཁྱད་པར་ཆོས་སྐུའི་ལམ་འཁྱེར་དང། དེ་ཁོ་ན་ཉིད་གྱི་མཆོད་པ་དང། བདེ་སྟོང་དབྱེར་མེད་སྒོམ་པ་ལ་བདག་མེད་རྟོགས་པའི་ལྟ་བ་དྲན་པ་ནི་མེད་མི་རུང་གི་ལན་པག་ཡིན་ཏེ། དེ་ལ་ཐོས་བསམ་ཙ་ཡང་མེད་ན་ནི་དགོས་དོན་ཇི་ལྟ་བ་བཞིན་
འགྲུབ་པར་དཀའ་བའི་ཕྱིར་རོ། །དེ་ནས་སྔགས་མཆོད་ཇི་ལྟར་བྱ་བའི་ཚུལ་ཡང་དེ། ཡབ་ཡུམ་གྱི་སྙིང་པོ་དང་ཉེ་སྙིང། སྙིང་པོའི་རྣལ་འབྱོར་མ་བཞིའི་སྔགས། འཁོར་ལོ་གསུམ་གྱི་དཔའ་བོ་དང་དཔའ་མོ་རྣམས་ཀྱི་སྔགས། སྒོ་མཐས་མ་བརྒྱད་དང་ཡབ་ཡུམ་གྱི་རྐང་བརྒྱད་
ཀྱི་སྔགས་མཆོད་རྣམས་སྒྲུབ་ཐབས་ནས་འབྱུང་བ་བཞིན་རིམ་པར་བྱ་བ་ཡིན་པའི་ཕྱིར། སྔགས་དེ་རྣམས་བརྗོད་པ་ནི་མཆོད་པར་འགྱུར་བའི་ཚུལ་ཡོད་དེ། འདོད་འཇོ་ལས། རྩ་རྒྱུད་ལས། སྔ་ཤས་རྣམས་ཀུན་གྱིས་ཡང་དག་མཆོད། ཅེས་གསུངས་པས་བསྟོད་པའི་མཆོད་པའི་
སྔགས་སོ། །ཞེས་བཤད་པ་ལྟར་བསྟོད་ཅིང་བསྐུལ་བའི་སྒོ་ནས་ལྷ་མཉེས་པར་བྱེད་པས་ན་མཆོད་པར་བཞག་པའི་ཕྱིར་རོ། །མཆོད་པའི་འཁོར་གསུམ་ཐམས་ཅད་རང་བཞིན་མེད་པར་རྟོགས་པའི་བདེ་སྟོང་དབྱེར་མེད་ཀྱི་ངོ་བོར་མོས་པ་ནི་ཤིན་ཏུ་གལ་ཆེ་བ་ཡིན་ཏེ། དེས་ཚོགས་གཉིས་བདེ་
བླག་ཏུ་རྫོགས་པར་འགྱུར་བར་བཤད་པའི་ཕྱིར་རོ། །དེ་ནས་ལྷའི་འཁོར་ལོ་བསྒོམ་ཞིང་དག་པ་དྲན་པར་བྱ་བ་ཡིན་ལ། བསྒོམ་པའི་ཚུལ་ཡོད་དེ། རིམ་པ་དང་པོའི་སྤང་བྱའི་གཙོ་བོ་ནི་ཐ་མལ་གྱི་སྣང་ཞེན་གཉིས་ཡིན་ལ། དེ་ལ་ཐ་མལ་གྱི་སྣང་བའི་གཉེན་བར་ལྷའི་རྣམ་པ་ལ་སློབ་པ་དང། ཐ་མལ་གྱི་
ཞེན་པའི་གཉེན་པོར་ལྷའི་ང་རྒྱལ་ལ་སློབ་པ་ཡིན་ཞིང། དེ་དག་གི་ཚེ་རྣམ་པ་ལྷར་གསལ་བ་ལ་དམིགས་ནས་བསྒོམས་པས་ཡིད་ངོར་ཐ་མལ་གྱི་སྣང་བ་འཆར་བ་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྱུར་ལ། དངོས་པོ་ལ་ལྷར་མ་སོང་ཡང་ལྷའི་ང་རྒྱལ་བཅོས་མིན་དུ་བྱས་པས་ཡིད་ངོར་ཐ་

[030A]༄༅། །མལ་གྱི་ཞེན་པའི་རེ་ཞིག་བཀག་པའི་ཚུལ་གྱིས་དེའི་གཉེན་པོར་འགྲོ་བ་ཡིན་པའི་ཕྱིར་རོ། །དེའི་ཚེ་ཟབ་གསལ་གཉིས་སུ་མེད་པའི་ཚུལ་གྱིས་སྒོམ་པར་བྱེད་པ་ཡིན་ཏེ། དམིགས་པ་ལྷ་ལ་དམིགས་ནས་རྣམ་པ་རང་བཞིན་མེད་པ་འདྲན་པ་གཉིས་ཟུང་འབྲེལ་དུ་སྐྱོང་བའི་ཟང་
གསལ་གཉིས་མེད་ཀྱི་རྣལ་འབྱོར་ནི་སྐབས་འདིར་ཉམས་ལེན་གྱི་གཙོ་བོ་ཡིན་པའི་ཕྱིར་རོ། །དེ་ནས་དག་པ་དྲན་ཚུལ་ཡོད་དེ། ལྷའི་དག་པ་ནི་སྔར་ཕྱི་དཀྱིལ་དང་ལུས་དཀྱིལ་ཀྱི་སྐབས་སུ་བཤད་ཟིན་ཅིང། རྒྱན་གྱི་དག་པ་དྲན་ཚུལ་ཡང་ཡོད། སྔགས་རྣམས་དང་རྒྱན་དེ་རྣམས་ཚོགས་
པ་ལས་བྱུང་བའི་ཕྱག་རྒྱ་དྲུག་དང་ཐོད་སྐམ་ལ་སོགས་པ་ཡོད་ན་དངོས་སུ་བརྒྱན་པའམ། མེད་ནའང་རྒྱན་དེ་རྣམས་ཀྱིས་བརྒྱན་པར་བསམ་པ་ཡིན་ཞིང། དག་པའི་དོན་ནི་སྔགས་དེ་རྣམས་ལས་རྒྱན་དེ་དག་བྱུང་བར་སྒོམ་པ་ཉིད་ཡིན་པའི་ཕྱིར་རོ། དེ་ནས་ཁ་ཊྭཾ་ཀ་ནི་ལྷ་ཡི་སླུ། །ཞེས་སོགས་
ཀྱི་དོན་ཡང་ཡོད་དེ། ཁ་ཊཱཾ་ཀ་ནི་ཧེ་རུ་ཀའི་སྐུ་བདེ་བ་ཆེན་པོའི་ངོ་བོ་དང། ཌཱ་མ་རུ་ནི་རྣལ་འབྱོར་མ་སྟེ་ཤེས་རབ་སྟོང་པ་ཉིད་ཀྱི་སྒྲ་སྒྲོག་པ་དང། ཧེ་རུ་ཀ་ནི་ཉིན་མོའི་སྒྲས་བརྗོད་པའི་དག་པ་སྒྱུ་མའི་སྐུའི་རང་བཞིན་དང། ཕག་མོ་ནི་མཚན་མོའི་སྒུས་བསྟན་པའི་ཤེས་རབ་དོན་དམ་འོད་གསལ་གྱི་རང་
བཞིན་དུ་བསྒོམ་པར་བྱ་བ་ཡིན་ལ། དེ་འདྲ་བའི་ཧེ་རུ་ཀ་ནི་འཁོར་བ་བག་ཆགས་དང་བཅས་པ་སྤངས་པ་ལས་བྱུང་བས་ན། མྱ་ངན་འདས་བྱུང་དཔའ་བོ་སྟེ། །ཞེས་གསུངས་ཤིང། དེ་ཉིད་ཀྱང་སྒྲུབ་པ་པོ་རབ་ཉིད་ཀྱི་རླུང་སེམས་ཙམ་གྱི་ཉེར་ལེན་ལས་སྤྲུལ་པའི་རིགས་དྲུག་པ་རྡོ་རྗེ་འཆང་ཆེན་པོ་
ཉིད་ཡིན་པས་ན། དྲུག་པ་སེམས་ཀྱི་སྤྲུལ་པ་སྟེ། །ཞེས་འབྱུང་བ་དང། རྡོ་རྗེ་ཕག་མོ་ནི་རང་བཞིན་གྱིས་རྣམ་པར་དག་པའི་ཆོས་ཀྱི་དབྱིངས་ལས་སྤྲུལ་བའི་ལྷ་མོའི་གཟུགས་སུ་བསྟན་པར་བསམ་པ་ནི། དག་པ་ཆོས་ཀྱི་སྤྲུལ་པ་ནི། །ཕག་མོའི་གཟུགས་སུ་བསྟན་པ་ཡིན།།

[030B] ལྷག་མའི་དོན་ནི་གོང་དུ་བཤད་ཟིན་པ་ལྟར་དྲན་པར་བྱ་དགོས་པའི་ཕྱིར་རོ། །ཕྱི་དཀྱིལ་གྱི་དག་པ་དྲན་པ་ནས་འདིའི་བར་གྱི་ཉམས་ལེན་རྣམས་ཀྱིས་ཕར་ཕྱིན་ཐེག་པའི་མཁྱེན་གསུམ་གྱི་ལམ་གྱི་གནད་ཐམས་ཅད་བསྡུས་པ་ཡིན་ཏེ། གཞི་ཕུང་ཁམས་
སྐྱེ་མཚད་ཀྱི་ཆོས་རྣམས་རང་བཞིན་མེད་པར་རྟོགས་པའི་བདེ་བ་ཆེན་པོའི་ཡེ་ཤེས་ཀྱིས་བསྡུས་པའི་ཆོས་སོ་བདུན་ལ་སོ་བདུན་དུ་ཤར་པར་བསྒོམས་པས་གཞི་ཤེས་ཀྱི་ལམ་གྱི་གནད་དང། ཡེ་ཤེས་དེ་ཉིད་ས་བཅུར་བཞག་པ་ལ་ལུས་ཀྱི་གནས་དང་ཉེ་བའི་གནས་ལ་སོགས་པར་
མོས་པའི་ལུས་དཀྱིལ་བསྒོམས་པས་ནི་ལམ་ཤེས་ཀྱི་གནད་དང། རྣལ་འབྱོར་པ་རང་གི་གཞི་ལམ་ཁྱད་གཞིར་བྱས་པའི་སྟེང་ནས་ཁྱད་ཆོས་གོ་ཆ་འཆིང་བ་སོགས་བསྒོམས་པས་ནི་རྣམ་མཁྱེན་གྱི་ལམ་གྱི་གནད་བསྡུས་པར་འདིའི་འགྲེལ་དུ་མ་དང་རྗེ་ཉིད་ཀྱིས་ཀྱང་བཤད་
བའི་ཕྱིར་རོ། །བཞི་པ་རྫོགས་རིམ་རྣལ་འབྱོར་ཆེན་པོ་ཅུང་ཟད་བསྒོམ་པའི་ཚུལ་ཡོད་དེ། དེ་ཡང་གཙོ་བོར་བསྐྱེད་རིམ་བསྒོམ་པའི་ཞར་བྱུང་གི་ཚུལ་དུ་བྱེད་པ་ཡིན་པས། དབྱངས་གསལ་ངག་ཏུ་བརྗོད་པ་ལས། དབྱངས་གསལ་གྱི་འཕྲེང་བ་འོད་ཟེར་ལྔ་ལྡན་འོད་ཟེར་གྱི་
སྣེ་ལས། འཁོར་ལོ་གསུམ་གྱི་ལྷ་ཚོགས་སྣ་བུག་གཡས་པའི་རླུང་དང་འགྲོགས་ནས་སྤྲོས་པས། འགྲོ་བ་རྣམས་འཁོར་ལོ་གསུམ་གྱི་གོ་འཕང་ལ་བཀོད་པ་སོགས་བྱས་ནས། རང་གི་སྣ་བུག་གཡོན་ནས་ཞུགས་ཏེ་ལྟེ་བར་གནས་པ་ཡོངས་སུ་གྱུར་པ་ལས་རིམ་གྱིས་ཧེ་རུ་ཀ་
དཀར་པོ་ཡུམ་ཕག་མོ་དང་བཅས་པར་བསྐྱོང་བའི་གསང་གནས་བསྐྱོད་པའི་དགའ་བའི་སྒྲས་འགྲོ་བ་རྣམས་བཀུག་སྟེ་དུར་ཁྲོད་ལ་རིམ་པ་སོགས་ཀྱི་སྡུད་རིམ་བཤད་པ་ལྟར་བྱས་པའི་མཐར་ནཱ་ད་ཕྲ་མོ་ལ་སེམས་འཛིན་དེ་ནས་ནཱ་ད་ཡ་མི་དམིགས་པར་བསམས་ཏེ་བདེ་སྟོང་གི་
[031A]༄༅། །རྣལ་འབྱོར་སྒོམ་པར་བྱེད་པ་ཡིན་པའི་ཕྱིར་རོ། །གསུམ་པ་ཐུན་གྱི་མཇུག་ཏུ་ཇི་ལྟར་བྱ་བའི་ཚུལ་ལ་གཉིས། བཟླས་པ་དང། གཏོར་མ་སོགས་ཀྱི་རིམ་པའོ། །དང་པོ་ལ་གཉིས། རྡོར་བཟླས་དང། ངག་བཟླས་སོ། །དང་པོ་འདིར་བསྐྱེད་རིམ་པའི་རྡོར་བཟླས་
ཇི་ལྟར་བྱ་བའི་ཚུལ་ཡོད་དེ། དེ་ནས་སླར་རྟེན་བརྟེན་པའི་དཀྱིལ་འཁོར་དུ་སྐད་ཅིག་གིས་ལྔར་ནས་རང་གི་ལྟེ་བར་ཟླ་བ་ལ་གནས་པའི་ཧཱུཾ་ངམ། ནཱ་ད་དཀར་ལ་དམར་པའི་མདངས་ཅན་ལས་རླུང་ཕྱིར་འབྱུང་བ་ཧཱུཾ་གི་གདངས་ཀྱིས་འཁོར་ལོ་ལྔའི་ལྷ་ཚོགས་སྤྲོས་ཏེ་འགྲོ་
བའི་དོན་བྱས། ཨོཾ་གྱི་གདངས་ཀྱིས་ནང་དུ་ཞུགས་ནས་ཧཱུཾ་ངམ་ནཱ་དལ་ཐིམ། ཨཱའི་གདངས་ཀྱིས་གནས་པར་བསམས་ཏེ་རླུང་ཅུང་ཟད་འཛིན་པ་ཉིད་ཡིན་པའི་ཕྱིར་རོ། །གཉིས་པ་ངག་བཟླས་ལ་སྤྱིར་བྱ་ཚུལ་ལྔ་ཡོད་པ་དམ་ཚིག་གི་བཟླས་པ། དོ་ལའི་
བཟླས་པ། ཁྱོགས་ཀྱི་བཟླས་པ། གོང་བུའི་བཟླས་པ། ཁྲོ་བོའི་བཟླས་པ་རྣམས་སུ་ཡོད་པའི་ཕྱིར་རོ། །དེ་རྣམས་གང་བྱེད་ཀྱང་འཕྲེང་བ་བསྐྱེད་ཆོག་རྒྱས་པ་སྔགས་རིམ་ནས་འབྱུང་བ་ལྟར་རམ། བསྡུས་པ་སྐབས་འདིར་མངོན་རྟོགས་ལས་འབྱུང་བ་བཞིན་པདྨ་གར་དབང་དུ་
བསྐྱེད་པ་ལ་ཡེ་ཤེས་པ་བསྟིམ་མཆོད་ནས་འཕྲེང་བར་གྱུར་པར་བསམས་ཏེ་བཟླས་པ་བྱེད་པ་ཡིན་ལ། དེའི་ཚེ་གཙོ་འཁོར་དུ་ཡོད་ཀྱི་ཞལ་ནས་འདོན་པར་མོས་དགོས་པ་ཡིན་ཏེ། དེ་ལྟར་བཟླས་ན་དེ་སྙེད་གྱི་གྲངས་ཀྱི་འགྱུར་ཁྱད་འབྱུང་བ་དྲིལ་བུ་པ་སོགས་ཀྱིས་བཤད་
པའི་ཕྱིར་རོ། །དེ་ཡང་ཐུན་གྱི་ངོ་བོ་ལ་ལྷའི་ང་རྒྱལ་གྱིས་སེམས་མ་གཡེང་བར་བཟླས་པ་རྣམས་དེའི་གྲངས་སུ་གཞུག་པར་བྱའི། ཐུན་མཚམས་སུ་བཟླས་པ་རྣམས་བཟླས་པའི་གྲངས་སུ་མི་འདྲེན་ཡང་བཟླ་དགོས་པ་ཡིན་ཏེ། ལས་སྒྲིབ་སྦྱོང་བ་དང་བར་ཆད་ཞི་བ་

[031B] །བཟླས་བྱའི་སྔགས་ནི་གོང་དུ་བརྗོད་པའི་སྔགས་རྣམས་ཡིན་ཀྱང། གྲངས་དང་བཟླ་ཚུལ་གྱི་དབང་དུ་བྱས་ན་ཁྱད་པར་ཡོད་དེ། རང་ཉིད་བདག་དུ་
བྱེད་པ་དང། གཞན་ལ་དབང་བསྐུར་བ་སོགས་ཀྱི་ལས་རུང་དུ་བྱེད་པ་ལ། འདིའི་བསྙེན་པ་རྒྱས་པའི་དབང་དུ་བྱས་ན། དཱ་རི་ཀ་པ་དང་ནག་པོ་པས་བཤད་པ་ལྟར། གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ་དང། །འཁོར་ལོ་གསུམ་གྱི་ལྷ་རེ་རེ་ལ་ཁྲི་ཕྲག་
གཉིས་གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་ཞིང། འབྲིང་དང། བསྡུས་པ་གཉིས་ལ་ནི་གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ། རྒྱས་བསྡུས་གཉིས་ཀ་ལ་ཡེ་ཤེས་འབེན་སྔགས་ཁྲི་ཕྲག་གཅིག་བཟླ་དགོས་
པའི་ཕྱིར་རོ། །ཡབ་ཀྱི་བཟླས་བྱའི་སྔགས་ནི་རྩ་སྔགས་རབ་ཡིན་ལ། དེ་མིན་སྙིང་པོའི་སྔགས་སུ་གསུངས་པས་ཡུམ་ལའང་མཚོན་ཞིང། ཡབ་ཡུམ་གྱི་རྩ་སྔགས་གོང་དུ་བླངས་ནས་འདོན་པ་ཡོད་ཀྱང་དེ་གཙོ་བོར་མི་འདོན་འཁོར་ལོ་ལྔའི་ལྷ་རྣམས་ཀྱི་སྔགས་
བཟླས་པའི་མཇུག་ཏུ་ཅི་འགྲུབ་བཟླས་ཀྱང་ཆོག་སྟེ། ཚད་ལྡན་གྱི་གཞུང་འགའ་ལས་དེ་ལྟར་དུ་འབྱུང་ཞིང། རིགས་པ་གཞན་གྱིས་ཀྱང་གྲུབ་པའི་ཕྱིར་རོ། །གོ་ཆའི་སྔགས་བཟླ་བ་ཁ་ཅིག་ནས་མི་འབྱུང་ཡང་རྩ་སྔགས་ཀྱི་མཐར་བཟླ་པར་བྱ་སྟེ། རྩ་རྒྱུད་
ལས། ས་སྟེང་འདི་ན་རིན་ཆེན་བཞི། །ཞེས་བཤད་པའི་བཞིའི་ཡ་གྱལ་ཡིན་པའི་ཕྱིར་རོ། །འོན་ཀྱང་བསྣེན་པའི་གུངས་སུ་ངེས་པར་འདྲེན་མི་དགོས་པར་སེམས་ཏེ་བརྟག་ལ། རྐང་བརྒྱད་ཀྱི་སྔགས་ནི་བཟླས་པའི་གྲངས་སུ་བྱས་ནས་ཏོན་ཀྱང་མི་འགལ་ཞིང་

[032A]༄༅། །དེ་མ་བྱས་པར་ཇི་ལྟར་འཚམ་བ་ཞིག་བཟླ་བའམ་མིན་ཀྱང་ཆོག་སྟེ། འདི་བསྟོད་སྔགས་ཡིན་པས་གདམ་ང་ཅན་དུ་བཤད་པའི་ཕྱིར་རོ། །བཟླས་པ་འབྲིང་བྱ་ཚུལ་ནི་བཤད་རྒྱུད་མངོན་བརྗོད་ལས་བཤད་དེ། དེ་ཉིད་ལས། སྔོན་དུ་
བསྙེན་པ་བྱ་བ་ནི། །ཆོ་ག་བཞིན་དུ་འབུམ་དུ་བཟླ། །འཁོར་ལོའི་གསང་སྔགས་འབུམ་བཟླ་ཞིང། །རང་གི་ལྷ་ཡིའང་འབུམ་དུ་བཟླ། །གཞན་ནི་ཁྲི་དུ་བཟླ་བར་བྱ། །ཞེས་དང། སྔགས་རྣམས་སྔོན་མའི་དབང་དུ་བྱས་ནས། ལྭ་ཝ་པས་ཀྱང་གཙོ་བོ་ལ་འབུམ་
འཁོར་ལ་ཁྲི་ཕྲག་རེ་བཟླ་བར་བཤད་ལ། ཡང་དཱ་ར་ཀ་པས་འབྲིང་པོའི་དབང་དུ་མཛད་ནས་དེ་ཁོ་ན་ལྟར་བཤད་ཅིང། ཐུན་མོང་དུ་ཡེ་ཤེས་འབེབས་སྔགས་ཁྲི་དང། བཟླས་པའི་ཁ་སྐོང་གི་སྦྱིན་བསྲེག་ཀྱང་བྱེ་བར་བཤད་པར་ཡིན་པའི་ཕྱིར་རོ། །འཁོར་གྱི་ལྷ་
དྲུག་ཅུའི་སྔགས་བསྡུས་པ་བྱེད་པ་ལ་ཚུལ་གཉིས་ཡོད་ཀྱང། འདིར་བཤད་རྒྱུད་མངོན་བརྗོད་ལས་གསུངས་པ་བཞིན་བྱ་ན་འདི་ལྟར་ཡིན་ཏེ། གཙོ་བོ་ཡབ་ཡུམ་གཉིས་འབྲིང་པོ་ལྟར་ཡིན་ཞིང་འཁེར་རྣམས་ལ་ནི་རྀ་ལྀ་བཞི་བའམ་ཡིག་དོར་བའི་ཀ་ཙ་ཊ་ཏ་པའི་སྡེ་
ཚན་གྱི་ཡི་གེ་ཉེར་བཞི་དང། ཡ་ར་ལ་ཝ་བཞི་དང། ཤ་ཥ་ས་ཧ་བཞིའི་མ་གོར་ཐིག་ལེ་བྱིན་ནས་རེ་རེའི་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་རྣམས་རིམ་པ་བཞིན་སྙིང་པོའི་རྣལ་འབྱོར་མ་བཞི་དང། འཁོར་ལོ་གསུམ་ལྷ་ཟུང་ཉེར་བཞི་དང། སྒོམ་པ་འདི་དང་
མཚམས་མ་བཞིའི་སྔགས་སུ་བཤད་པ་ལྟར་རམ་རྀ་སོགས་ས་བོན་སོ་དྲུག་པོ་སྦྲེལ་ནས་ཐོག་མཐར་སྔར་བཞིན་སྦྱར་ཏེ་བཟླས་པས་ཀྱང་ཆོག་པར་རྗེ་ཡབ་སྲས་རྗེས་འབྲང་དང་བཅས་པ་དུ་མས་བཤད་པ་ལྟར་ཡིན་པའི་ཕྱིར་རོ། །ཁ་ཟླ་བྱའི་སྔགས་རྣམས་ཀྱི་

[032B] ཨོཾ་ནི་སྔགས་ཀྱི་འགོ་འདྲེན་ཡིན་ཞིང་དེའི་ཨ་ཨུམ་གསུམ་གྱིས་ནི་སྐུ་གསུང་ཐུགས་མཚོན་པ་དང་སྔར་བཤད་པ་ལྟར་བཀྲ་ཤིས་པ་སོགས་ལ་འཇུག་པ་ཡིན་ལ། ཤྲཱི་ནི་དབང་བཛྲོན་རྡོ་རྗེ། ཧེ་རུ་ཀ་ནི་ངེས་ཚིག་
གིས་བཤད་ན་ཐོད་ཁྲག་ལ་རོལ་པའམ་ཁྲག་འཐུང། ཌཱ་ཀཱི་ནཱི་ནཱི་མཁའ་འགྲོ་མ། སམ་རཾ་ནི་སྡོམ་པའམ་བདེ་མཆོག་སཱ་ཧཱ་ནི་གཞི་ཚུགས་ཅེས་པའི་དོན་ཡིན་པའི་ཕྱིར་རོ། །ཉེ་སྙིང་ལ་བསྒྱུར་རྒྱུ་མེད་ཀྱང་མཚོན་དོན་ཡོད་དེ། ཧྲཱིག་སོགས་པའི་ཡི་གེ་ལྔས་ཡེ་
ཤེས་ལྔ་མཚོན་པ་ཡིན་པའི་ཕྱིར། ཡུམ་གྱི་སྙིང་པོ་དང་ཉེ་སྙིང་གི་དོན་ཡང་ཡོད་དེ། དང་པོ་ནི་རྡོ་རྗེ་རྣམ་པར་སྣང་མཛད་ཅེས་པ་ཡིན་ལ། ཕྱི་མ་ནི་སངས་རྒྱས་ཐམས་ཅད་ཀྱི་རྡོ་རྗེ་མཁའ་འགྲོ་མ་ཞེས་བར་འགྱུར་བའི་ཕྱིར་རོ། །ཀཱི་ནཱི་ཞེས་སོགས་བཞིའི་དོན་ཡོད་དེ་
གཞན་གསུམ་བ་སྒྱུར་བ་ལྟར་ཡིན་ལ། ལཱ་མ་ནི་མཛེས་མ་ཞེས་པར་འགྱུར་བའི་ཕྱིར་རོ། །ཀར་ཀར་སོགས་ཀྱི་དོན་ལ་དྲང་ངོས་བ་ཉིས་ཡོད་པའི་དྲང་དོན་བཤད་ན་དཔའ་བོའི་སྔགས་ཀྱི་དོན་ཀྱང་ཤེས་བར་འགྱུར་བས་བསྡུས་ཏེ་བཤད་ན་བདེ་སྟེར་དུ་འགྱུར་ཏེ། ཀ་ར་གཉིས་ནི་གྱིས་
ཤིག་གཉིས། དུ་རུ་གཉིས་ནི་མཛོད་གཉིས། དེ་བཞིན་དུ་སྦྱར་ཏེ། བྷནྡྷ་འཆིང། ཏྲཱ་ས་ཡ་སྐྲག་པར་གྱིས། ཀྵོ་བྷ་ཨ་བསྐྱོད་པར་གྱིས། ད་ཧ་སྲེགས། བ་ཙ་ཚེས། བྷཀྵ་ཟོ། །བ་ས་ཞག་རུདྷི་ར་ཁྲག་ཨནྟྲ་རྒྱུ་མ། མཱ་ལཱ་པར་ཞེང་བ། ལཾ་ཕི་ནི་འཕྱར་པ། སབྟ་བདུན་
པཱ་ཏ་ལས་འོག་ག་ཏ་གནས་པ། བཧུ་ཇི་གཾ་ལག་འགྲོ། །མར་པ་བཱ་སྤྲུལ་རྣམས། ཏ་རྡལ་བསྡིགས། ཨ་གཊ་ཌྷྱ་ལུག་ཅེས་པ་ཡིན་ལ། ཧྲཱིཾ་ཧྲཱིཾ་སོགས་ལ་བསྟུར་བ་མེད་ཀྱང་མཚོན་དོན་ཁྱད་པར་ཅན་ཡོད་ཚུལ་ནི་འོག་ཏུ་འཆད་པར་འགྱུར་བའི་ཕྱིར་རོ། །རྩ་སྔགས་ཀྱི་ངེས་དོན་

[033A]༄༅། །ཤེས་པ་གལ་ཆེ་སྟེ། རྩ་རྒྱུད་ལེའུ་དགུ་པ་ལས་དེ་མང་ཤེས་ན་རྩ་སྔགས་ཀྱི་དེ་ཉིད་མི་ཤེས་པས་དངོས་གྲུབ་འགྲུབ་དཀའ་བར་གསུངས་པའི་ཕྱིར་རོ། །དེས་ན་འདིའི་ངེས་དོན་ཅུང་ཟད་ཅིག་བཤད་ན་འདི་ལྟར་ཡིན་ཏེ། དེ་ཡང་རྒྱུད་འགྲེལ་ནས་འབྱུང་
བ་ལྟར་རྩ་སྔགས་བཏུ་བའི་ངེས་དོན་དང། བཏུས་པའི་རྩ་སྔགས་ཀྱི་ངེས་དོན་གཉིས་ཡོད་ཨཱི་ནང་ནས་ཕྱི་མ་འཆད་པ་ལ། ཀ་ར་གཉིས་ནི་ལས་སྒྲིབ་ཡང་ཡང་ཟད་པར་བྱེད་པ། ཀུ་རུ་ནི་ཉོན་མོངས་ཡང་ཡང་ཟད་པར་བྱེད་པ། བྷྱནྡྷ་ནི་ལྷའི་འཁོར་ལོ་རྣམས་རང་བཞིན་
མེད་པར་རྟོགས་པའམ་འཆིང་བ། ཏྲཱ་ས་ཡ་ནི་ཀུན་རྫོབ་ཀྱི་ཆོས་ཐམས་ཅད་སྒྱུ་མ་ལྟ་བུར་རྟོགས་ནས་མི་སྐྲག་པ། ཀྵོ་བྷ་ཡ་ནི་ཆོས་རྣམས་ལ་དོན་དམ་དཔྱོད་བྱེད་ཀྱི་རིགས་པས་དཔྱད་ནས་ཅུང་ཟད་ཀྱང་མ་རྙེད་པའི་སྟོང་ཉིད་སྒྲོམ་པ། ཧྲོ་ལ་ནི་ཆ་དུ་མ་ཡོད་པའི་ནང་ནས་རང་
སྒྲུབ་པ་པོའི་རྡོ་རྗེ་དེར་སྟར་བྱས་པས་ནི་ཕྱག་རྒྱའི་པདྨ། ཧས་ནི་སྒྲུབ་པ་པོའི་བྱང་སེམས། དེའི་སྲོག་གི་ཨུའམ་ན་རོས་ནི་ཕུང་ཁམས་སྐྱེ་མཆེད་འོད་གསལ་དུ་སྡུད་པ། ཟླ་ཚེས་ཀྱིས་ནི་སྤྱི་བོ་ནས་བྱང་སེམས་འབབ་པ། ཐིག་ལེས་ནི་བདེ་སྟོང་དབྱེར་མེད་མཚོན། ཧྲཿའི་ཧས་ནི་
སྒྲུབ་པ་པོའི་བྱང་སེམས། ར་སྟས་ནི་ཕྱག་རྒྱའི་ཁམས་དམར་པོ། །རྣམ་བཅད་ཀྱིས་ནི་ཐིག་ལེ་གཉིས་ཡུམ་གྱི་པདྨར་འདྲེས་པ་དེ་མཚོན། ཕེཾ་གྱི་ཕས་ནི་ཟུང་འཇུག་ཟླ་ཚེས་ཀྱིས་ནི་དོན་དམ་འོད་གསལ། ཐིག་ལེས་ནི་དེ་གཉིས་ཁྱེར་མེད་དུ་སྦྱོར་བ་དེ་མཚོན། ཕཌ་ཀྱིས་
དེ་འོད་གསལ་གྱི་ཡེ་ཤེས། ད་ཧས་ནི་ཡེ་ཤེས་དེས་མཚན་འཛིན་སྲེག་པ། པ་ཙས་ནི་ཟག་བཅས་ཀྱི་ཕུང་པོ་ཆོས་པ། བྷཀྵས་ནི་རྣམ་རྟོག་དེ་ཟད་པར་བྱེད་པ། བ་ས་ནས་ལ་བཧིའི་བར་ནི་ལྷ་ལ་བསྟོང་ཅིད་འབོད་པ། བོས་ནས་གྲི་ཏུ་དང་ཏ་རྫ་ཡས་ནི་བསྡིགས་ལ་ཚར་ཆོར་

[033B]ཨ་ཀཌྷྱས་ནི་རྣམ་ཐར་སྒོ་གསུམ་གྱི་རིགས་པས་མཚན་འཛིན་ཐམས་ཅད་ཆོད། ཧྲི་ལ་ཡི་གེའི་ཆ་བཞི་ཡོད་པའི་ཧ་ས་ཐབས། ར་སྟས་ཤེས་རབ། ཨི་ཡེ་ཤེས་
བཞི་ཐིག་ལེས་དེ་རྣམས་ངོ་བོ་དབྱེར་མེད་དུ་སྦྱོར་བ་དེ་མཚོན། ཛྞོ་ལ་ཆ་དུ་མ་ཡོད་པའི་ཛྞས་ནི་ཕུང་ཁམས་སོགས་བདེ་སྟོང་དབྱེར་མེད་ཀྱི་རོ་བོར་འཆིང་བ། ན་རོ་གཉིས་ཀྱིས་ནི་དབང་པོ་དང་ཡུལ་ལྔ། ཟླ་ཚེས་ཀྱིས་ཁམས། ཐིག་ཡེས་ནི་བདེ་སྟོང་དབྱེར་མེད་དུ་བྱང་བ་དེ་
མཚོན། ཡཀྵྨཾ་གྱིས་ནི་གཟུང་འཛིན་གཉིས་ཀྱི་སྣང་བ་ཐམས་ཅད་འོད་གསལ་དུ་བསྡུས་ནས་ཉམས་སུ་མྱོང་བ། ཧཾ་གིས་ནི་བདེ་སྟོང་གི་ངང་དུ་རོ་གཅིག་པ། ཧིཾ་གིས་ནི་སོར་རྟོག་ཡེ་ཤེས། ཧཱུཾ་གིས་ནི་ཆོས་དབྱིངས་ཡེ་ཤེས། ཀི་ལིའི་གལ་ཐིག་ལེ་བྱིན་པའི་ཀི་གིས་ནི་ལྷན་
སྐྱེས་ཀྱི་བདེ་བ་དང། སི་ལིའི་ས་ངང་ཨི་མ་ནི་བདེ་སྟོང་དབྱེར་མེད་དུ་བསྡོམས་པ། དཧི་ལིས་ནི་ཡེ་ཤེས་དེ་ལ་ལོངས་སྤྱོད་པ་མཚོན་ཞིང་དེའི་ངེས་དོན་ཡིན་ལ། སྔགས་ཕལ་ཆེར་ལ་ལན་གཉིས་རེ་ཟློས་ཏེ་བྱུང་བ་ནི་ཡང་ཡང་གི་དོན་དུ་བཤད་པ་ལྟར་ཡིན་པའི་ཕྱིར་རོ། །དཔའ་བོའི་
མ་ནན་གཞན་བོད་སྐད་དུ་བསྒྱུར་བ་ལྟར་ཡིན་ལ། མ་བསྒྱུར་བ་ཁ་ཎྜ་ཀ་པཱ་ལ་དང། མ་ཧཱ་ཀངྐལ་དང། ཀངྒ་ལ་དང། སུ་ར་པཻ་རི་ཎཱ་ཞེས་པ་རྣམས་ཀྱི་དོན་ཡང་ཡོད་དེ། རིམ་པ་བཞིན་དུ་ཐོད་པའི་དུམ་བུ། ཀར་རུས་ཆེན་མོ། །ཀེང་རུས། ཆང་དགྲ་ཞེས་པར་འགྱུར་བའི་ཕྱིར་རོ། །
འཁོར་ལོ་གསུམ་གྱི་དཔའ་མི་རྣམས་ཀྱི་སྔགས་དོན་ཡོད་དེ། པྲ་ཙཎྚི་ནི་རབ་གཏུམ་མ་ཡིན་པ་ནས་མ་ཧཱ་བཱིརྱ་ནི་བརྩོན་འགྲུས་ཆེན་མོའི་བར་ཡིན་པའི་ཕྱིར། སྒོ་མཚམས་མ་བརྒྱད་ཀྱི་སྔགས་དོན་ཡང་ཡོད་དེ། ཀཱ་ཀ་སྱ་ནི་ཁ་གདེང་མ་ཡིན་པ་ནས། ཡ་མ་མ་ཐ་ནཱི་གཤིན་

[034A]༄༅། །རྗེ་འཇོམས་མའི་བར་ཡིན་པའི་ཕྱིར་རོ། །ཡབ་དང་ཡུམ་གྱི་རྒང་བརྒྱད་ཀྱི་སྔགས་དོན་ཡང་ཡོད་དེ། དང་པོ་ནི་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ལོ། །ཞེས་སོགས་ལྟར་ཡིན་ལ། ཕྱི་མ་ནི་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་
འཚལ་ལོ། །ཞེས་སོགས་འབྱུང་བ་ལྟར་ཡིན་པའི་ཕྱིར་རོ། །གཉིས་པ་གཏོར་མ་སོགས་ཇི་ལྟར་བྱ་བའི་ཚུལ་ལ་གཉིས། གཏོར་མ་དང། ཐུན་གྱི་སྔ་ཕྱིའི་བར་སོགས་ལ་ཇི་ལྟར་བྱ་བའོ། །དང་པོ་ནི། བྱིན་རླབས་སྔོན་འགྲོ་སྐབས་བཞིན་བྱས་ནས་ཇི་ལྟར་སྦྱན་
འདྲེན་པའི་ཚུལ་ཡོད་དེ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་འདས་མ་འདས་ཀྱི་གཏོར་འགྲོན་རྣམས་ལྷན་ཅིག་སྤྱན་འདྲེན་པ་ཡིན་པའི་ཕྱིར། དེ་ནས་ལག་པ་བྱིན་རློབ་བྱ་བའི་ཚུལ་ཡོད་དེ། དབྱངས་གསལ་ལས་ལག་པ་གཉིས་ཟླ་ཉི་ཧཱཾ་དང་བཅས་པར་བསྐྱེད་
ནས་ཨོཾ་ཨ་ནྱོ་ནྱ་ཞེས་སོགས་ཀྱི་སྔགས་བརྗོད་པའི་སྒོ་ནས་ལག་པ་གཉིས་རྡོ་རྗེ་ཐལ་མོར་བསྒྱུར་ནས་བདེན་པ་བརྗོད་ཅིང་བྱིན་གྱིས་བརླབ་པ་ཡིན་པའི་ཕྱིར། སྔགས་དེའི་དོན་ཡོད་དེ། ཨ་ནྱོ་ནྱ་ནས་ས་དྷ་རྨྨ་ན། ཕན་ཚུན་རྗེས་སུ་རབ་ཏུ་ཞུགས་པའི་ཆོས་ཐམས་
ཅད། པར་སྤར་ནས་སརྦ་དྷརྨྨ་ནི། མཆོག་ཏུ་ཤིན་ཏུ་རབ་ཏུ་ཞུགས་པའི་ཆོས་ཐམས་ཅད། ཨཏྱ་ནྟ་ནས་སརྦ་དྷ་རྨྨ་ནི། དང་པོར་རབ་ཏུ་རྗེས་སུ་གནས་པའི་ཆོས་ཐམས་ཅད་ཅེས་པ་ཡིན་ཞིང། དེ་ཡང་ལག་པ་གཉིས་ཐབས་ཤེས་དབྱེར་མེད་པའི་རྡོ་རྗེའི་ཐལ་
མོར་བྱིན་གྱིས་རློབ་པར་བྱེད་པའི་དོན་ཡིན་པའི་ཕྱིར་རོ། །ལྷ་མོ་ཚད་མ་དམ་ཚིག་ཚད་མ་དང། །ཞེས་སོགས་ཀྱི་དོན་ཡང་ཡོད་དེ། དཀྱིལ་འཁོར་པའི་ལྷ་རྣམས་ནི་མི་བསླུ་བའི་ཡེ་ཤེས་དང་ལྡན་པའི་ཚད་མའི་སྐྱེས་བུ་ཡིན་པས། དེའི་ཡེ་ཤེས་དང་དམ་ཚིག་ཀྱང་མི་བསླུ་

[034B] དེ་དག་སྟོན་པའི་གསུང་ངག་ཀྱང་མི་བསླུ་བའི་ཚད་མ་ཡིན་པའི་བདེན་པ་དེས། ཕྱེད་རྣམས་ལ་གཏོར་མ་ཕུལ་བ་ནི་བདག་ཅག་རྗེས་སུ་འཛིན་པའི་རྒྱུར་གྱུར་ཅིག་ཅེས་པ་ཡིན་པའི་ཕྱིར་རོ། །འདས་པའི་མགྲོན་ལ་འབུལ་བའི་ཚུལ་ཡོད་དེ་
ལྗགས་བྱིན་གྱིས་བརླབས་ནས་ཨོཾ་ཨཱ་བཛྲ་ཨ་ར་ལི་ཞེས་སོགས་ཀྱི་སྔགས་བརྗོད་དེ་ཕུལ་ནས་མཆོད་བསྟོད་བྱ་བ་ཡིན་པའི་ཕྱིར། སྔགས་དེའི་དོན་ཡང་ཡོད་དེ། བཛྲ་ཨ་ར་ལི་ཧོ་ནི་རྡོ་རྗེ་རོལ་པ། བཛྲ་ཌཱ་ཀི་ནྱ་ནི་རྡོ་རྗེ་མཁའ་འགྲོ། །སརྦ་བ་སྟྭཾ་ནི་དམ་ཚིག་ལྡན་པ་ཁྱོད། ཏྲི་ཤྱ་
ཧོཿ་ནི་ཀྱེ་གཟིགས་ཤིག་ཅེས་པ་ཡིན་པའི་ཕྱིར་རོ། །འཇིག་རྟེན་པ་རྣམས་ལ་འབུལ་བའི་ཚུལ་ཡོད་དེ། སྔོན་འགྲོའི་སྐབས་ལྟར་འབུལ་བ་སོགས་ཡིན་པའི་ཕྱིར་རོ། །མཐར་གཤགས་གསོལ་བྱ་བའི་ཚུལ་ཡོད་དེ། ཡིག་བཟླས་ནས་ཨོཾ་ཡོ་གང་ཤུདྡྷ་སརྦ་དྷ་རྨྨ་
ཞེས་སོགས་ཀྱི་མཐར་ཨོཾ་བཛྲམུ་ཞེས་བརྗོད་ཅིང། འཇིག་རྟེན་པ་རྣམས་རང་གནས་སུ་གཤེགས་ཤིང། དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་ནས་བྱིན་གྱིས་བརླབས་པར་བསམ་ཞིང་སྨོན་ལམ་གདབ་པ་ཡིན་པའི་ཕྱིར་ཡོ་ག་ཞེས་སོགས་ཀྱི་ངོན་ནི་སྔར་བཤད་
ཟིན་ལ། བཛྲ་མུཞས་པའི་དོན་ཡོད་དེ། ངེས་ཚིག་གིས་བཤད་ན་མའུ་ལ་ནི་རྩ་བའི་དོན་ཡིན་པས། རྩ་བའམ་རང་གནས་སུ་གཤེགས་པའི་དོན་ཡིན་པའི་ཕྱིར་རོ། །དེ་ནས་ཉེར་བསྡུ་སོགས་ཇི་ལྟར་བྱ་བའི་ཚུལ་ཡོད་དེ། ཡེ་ཤེས་སེམས་དཔའ་ཡབ་ཡུམ་སྙོམས་པར་
ཞུགས་པའི་རྐྱེན་གྱིས་ནཱ་དའི་བར་སྡུད་རིམ་བྱས་ཏེ། སླར་ཡང་དེ་སླུར་སྐད་ཅིག་གིས་ནི་ལྡང་ནས་གོ་ཆ་བགོ་ཞིང། པཱུ་ཛ་ལ་སོགས་པའི་གནས་ཉེར་བཞིའི་མིང་ཡིག་དང་པོ་ལ་ཐིག་ལེས་བ་རྒྱན་པ་ལུས་ལ་བཀོད་ནས་ཞུགས་བཞི་པའི་སྔགས་བརྗོད་དེ་བགེགས་

[035A]༄༅། །ཐམས་ཅད་བསྐྲད་པར་བྱ་བ་སོགས་ཡིན་པའི་ཕྱིར་རོ། །གཉིས་པ་ལ་གཉིས། ཐུན་སྔ་ཕྱིའི་བར་དང། ཐུན་བཞི་ལ་རྒྱས་བསྡུས་ཇི་ལྟར་བྱ་བའི་ཚུལ་ལོ། །དང་པོ་ལ་གཉིས། སྤྱི་དང། ཁ་ཟས་ཀྱི་རྣལ་འབྱོར་རོ། །དང་པོ་ནི། ཧེ་རུ་ཀའི་རྣལ་
འབྱོར་ལ་གནས་པའི་སྒོ་ནས་འདོད་ཡོན་སོགས་ལ་འཇུག་དགོས་པ་ཡིན་ཏེ། ལྷའི་རྣལ་འབྱོར་དང་མ་བྲལ་ན་ལུས་ཀྱི་སྒུལ་བསྐྱོད་དང་ངག་གི་སྨྲ་བརྗོད་བཏང་སྙོམས་པ་རྣམས་ཀྱང་ཚོགས་རྫོགས་པའི་ཡན་ལག་ཏུ་འགྱུར་བའི་ཕྱིར་ཏེ། ཀུན་སྤྱོད་ལས། ཧེ་རུ་ཀའི་
གོ་འཕང་གནས། །ཡན་ལག་གི་ནི་བསྐྱོད་པ་དང། །ཚིག་གི་རབ་འབྱམས་ཇི་སྙེད་པ། །དེ་སྙེད་ཕྱག་རྒྱ་གསང་སྔགས་ཡིན། །ཞེས་གསུངས་པའི་ཕྱིར་རོ། །གཉིས་པ་ཁ་ཟས་ཀྱི་རྣལ་འབྱོར་ཇི་ལྟར་བྱ་བའི་ཚུལ་ཡོད་དེ། བཟའ་བཏུང་གཏོར་མ་ལྟར་བྱིན་གྱིས་བརླབ་པའམ་
ཡང་ན་སྔོམ་འབྱུང་ལས་བཤད་པ་ལྟར། ཡི་གེ་གསུམ་དང་ཧ་ཧོ་ཧྲིཿའི་སྒོ་ནས་བྱིན་གྱིས་བརླབས་པའི་ཕུང་ལྷ་དང་བླ་མ་ལ་ཕུལ་བའི་རྗེས་སུ། ལུས་དཀྱིལ་སྐད་ཅིག་གིས་གསལ་བཏབ་ནས་ནང་གི་སྦྱིན་བསྲེག་གི་ཚུལ་དུ་ལོངས་སྤྱད་ན་ཉེས་པ་སྦྱོང་ཞིང་བསོད་ནམས་ཀྱང་འཕེལ་
བར་འགྱུར་བའི་ཕྱིར་ཏེ། གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། །བསྔོ་བ་བྱས་ཏེ་བཟའ་བྱས་ན། །འདི་ལྟར་སྤྱོད་པའི་རྣལ་འབྱོར་བ། །བུ་ལོན་དུ་ཡང་མི་འགྱུར་རོ། །ཞེས་གསུངས་པའི་ཕྱིར། དེ་ལྟར་མ་བྱས་པར་སྲེད་པ་དང་བཅས་པས་སྤྱད་ན་ཉེས་
པར་འགྱུར་བ་ཡིན་ཏེ། སྡོམ་འབྱུང་ལས། གལ་ཏེ་སྲེད་ལྡན་འཐུང་གྱུར་ན། །དེ་ནི་དུག་ཏུ་འགྱུར་བ་ཡིན། །ཞེས་གསུངས་པའི་ཕྱིར་རོ། །གཉིས་པ་ཐུན་བཞིའི་སྐབས་སུ་རྒྱས་བསྡུས་ཇི་ལྟར་བྱ་བའི་ཚུལ་ཡོད་དེ། ཐུན་དང་པོ་ལ་བཟའ་བཏུང་གི་བར་བྱས་ནས། ཐུན་གཞན་

[035B] ཅུང་ཟད་བསྡུན་ནི་འདོད་འཇོ་ལས། སྐད་ཅིག་མའི་སྔགས་གསུམ་བརྗོད་ནས་རྟེན་བརྟེན་པའི་དཀྱིལ་འཁོར་སྐད་ཅིག་གིས་བསྐྱེད་ནས་གསལ་འདེབས་བ་མན་གཞན་སྔར་དང་འདྲ་བ་ལ། ཆོས་སོ་བདུན་གྱི་
དག་པ་རྒྱས་བསྡུས་ཅི་རིགས་བྱ་བར་བཤད་པ་ལྟར་བྱ་བ་ཡིན་པའི་ཕྱིར། དེས་ན་ཐུན་ཕྱི་མ་གསུམ་ལ་དག་པ་གསུམ་ནས་ཚོགས་བསག་པའི་བར་ནི་བསྡུ་བའི་ཚེ་སྤྱིར་མ་བྱས་ཀྱང་མི་འགལ་ཏེ། འདིའི་རྒྱ་གཞུང་རྣམས་ནས་དེ་ལྟར་བྱ་བ་མ་བཤད་དེ། རྗེ་ཉིད་ཀྱིས་ཀྱང་ལས་དང་པོ་བས་བྱས་
ན་ཕུན་སུམ་ཚོགས་པའི་ཡན་ལག་ཏུ་འགྱུར་བར་བཤད་ཀྱི། ངེས་པར་བྱ་དགོས་པར་མི་བཞེད་པའི་ཕྱིར་རོ། །འདིར་འདོད་འཇོ་ལས་སྔགས་གསུམ་བརྗོད་ནས་རྟེན་བརྟེན་པ་སྐད་ཅིག་གིས་བསྐྱེད་པ་འདི་ལ་མངོན་བྱང་སྔོན་མ་རྣམས་མ་མཛད་པར་སེམས་ཏེ། འདི་ལྟར་མཛད་པ་ནི་
ལྭ་ཝ་བ་དང་དྲིལ་བུ་ཞབས་ཀྱི་བཞེད་པ་དང་བསྟུན་པར་སྣང་བས། དེ་གཉིས་ཀྱིས་ཐུན་བར་བ་གཉིས་ཀྱི་སྐབས་སུ་ཧཱུཾ་ལས་སྐད་ཅིག་གིས་རྟེན་བརྟེན་པ་བསྐྱེད་པའི་ཚུལ་སྔགས་རིམ་ནས་བཤད་པ་ལྟར་ཡིན་པའི་ཕྱིར། གཞན་ཡང་སྔགས་རིམ་ལས་བསྡུ་ཚུལ་མི་འདྲ་བ་འགའ་
ཞིག་གཡོད་བའི་རྗེས་སུ་དེ་དག་གི་དོན་བསྡུ་བ་ན། དེ་ལྟར་ན་ཐུན་ཐོག་མཐའ་གཉིས་རྒྱས་ལ། བར་པ་གཉིས་བསྡུས་པའི་ལུགས་གཅིག་དང། དང་པོ་རྒྱས་ལ་གཞན་གསུམ་བསྡུས་པ་ནི་དལ་བྲེལ་གྱིས་མིན་གྱི། རྒྱུན་པའི་བྱེད་ལུགས་སོ། །བྲེལ་བས་ཀྱང་དང་པོ་རྒྱས་ལ་ཐ་
མ་གསུམ་བསྡུས་ཏེ་བྱེད་པ་དང། ཐུན་དང་པོ་ལའང་དལ་བྲེལ་གཉིས་ཀྱི་དབང་གིས་རྒྱས་བསྡུས་གཉིས་བྱེད་ལ། གཞན་གསུམ་བསྡུས་ཏེ་བྱེད་པ་མན་སྙེའི་ལུགས་རྣམས་གང་རུང་བྱ་ལ། ཞེས་གསུངས་པ་ལྟར་བྱར་རུང་བ་ཡིན་ཏེ། བྱེད་ཤེས་ན་ནི་མཁས་གྲུབ་ཚད་



﻿༄༅། །མ་ཧཱ་སུ་ཁ་ཙག་བཧམ་ཧཱ་སིངྡྷ་གྷ་ཎཌྣཱ་ཡ་སྱས་མབར་པཉྩ་དེ་བྶྱ་ཨུ་ཏས་ཀྲམ་སྱ་ཊི་སསྲ་ནཱ་མ་བཧིར་ཏི་སྨ།། །།
༄༅། །གྲུབ་ཆེན་དྲིལ་བུ་ལུགས་ཀྱི་བདེ་མཆོག་ལྷ་ལྔའི་བསྐྱེད་རིམ་གྱི་ཟིན་བྲིས་བདེ་ཆེན་ཡང་སྙིང་ཞེས་བྱ་བ་བཞུགས་སོ།། །།

[001A]༄༅། །ན་མོཿ་ཤྲཱི་ཙ་ཀྲ་ས་པ་རཱི་ཡ། དཔལ་ལྡན་ཧེ་རུ་ཀ་དང་དབྱེར་མ་མཆིས་པའི་རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་འདྲེན་མཆོག་དྷརྨ་བྷ་དྲའི་ཞབས་ལ་
གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །སྐྱེ་བ་ཐམས་ཅད་དུ་བརྩེ་བ་ཆེན་པོས་རྗེས་སུ་གཟུང་དུ་གསོལ། རྒྱལ་བ་རྒྱ་མཚོའི་རིགས་བདག་རྡོ་རྗེ་འཆང། །དམིགས་མེད་བརྩེབས་
བསྐྱོད་པའི་རྣམ་རོལ་གྱིས། །གདུལ་བྱའི་དོན་དུ་བཤེས་གཉེན་ཚུལ་འཛིན་པ། །བཀའ་དྲིན་གསུམ་ལྡན་དྷརྨ་བྷ་དྲར་འདུད། །ལི་ཁྲིའི་མདོག་ཅན་དགའ་མས་རབ་འཁྱུད་པའི། །བརྟེན་གཡོའི་
བདག་པོ་དཔལ་ལྡན་ཧེ་རུ་ཀ། བདེ་ཆེན་ལྷ་མོ་བཞི་དང་བཅས་པ་ཡི། །འཁོར་ལོའི་བདག་པོ་རྣམས་ཀྱིས་བདག་སྐྱོངས་ཤིག། ཇི་སྐད་དུ་ཡང་སློབ་དཔོན་ཞི་བ་ལྷས། དལ་འབྱོར་འདི་ནི་ཤིན་

[002A]༄༅། །ཏུ་རྙེད་པར་དཀའ། །སྐྱེས་བུའི་དོན་གྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབ་ན། །ཕྱིས་འདི་ཡང་དག་འབྱོར་པར་ག་ལ་འགྱུར། །ཞེས་གསུངས་པ་ལྟར། རང་
ཅག་རྣམས་རྙེད་པར་དཀའ་བའི་དལ་འབྱོར་གྱི་མི་ལུས་ནི་ཐོབ། མཇལ་བར་དཀའ་བའི་དམ་པའི་ཆོས་དང་ནི་མཇལ། བླང་དོར་ལ་ཕྱིན་ཅི་མ་ལོག་པར་སྤྱོད་པའི་བློ་གྲོས་ཀྱི་མཐུ་དང་ལྡན་པའི་
སྐབས་འདིར། མ་ཤི་ཚུན་ཆད་ཀྱི་ཟས་གོས་གནས་མལ་ཙམ་རྙེད་པ་ལ་ཆོག་ཤེས་མི་བྱེད་པར། འཇིག་རྟེན་ཕྱི་མར་ཕན་ཕྱིར་གྱི་ཐབས་ཤིག་ངེས་པར་བྱ་དགོས། དེ་ཡང་བདག་ཅག་གི་སྟོན་པ་འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ། ས་གསུམ་གྱི་བླ་མ་སངས་རྒྱས་བཅོམ་ལྡན་འདས་ཞེས་སྙན་པའི་བདན་འཇིག་རྟེན་གསུམ་ན་རྣམ་པར་གཡོ་བ་དེ་ཉིད་ཀྱིས་གདུལ་

[020B]
པོའི་ལམ་གཉིས་སུ་ངེས་ལ། དེའི་ཐེག་པ་ཆེན་པོ་ལ་ཡང། སྔགས་དང་ཕ་རོལ་ཏུ་ཕྱིན་པའི་ཐེག་པ་གཉིས་སུ་ངེས་ཤིས། དེ་གཉིས་ལས་སྔགས་ཀྱི་ཐེག་པ་ཁྱེད་པར་དུ་འཕགས་པ་ནི་འབྲས་བུ་སངས་རྒྱས་ཀྱི་སྐུ་དང་
གནས་དང། ལོངས་སྤྱོད་དང། མཛད་པ་ཡོངས་སུ་དག་པ་བཞི་པོར་དང་རྣམ་པ་མཐུན་པའི་ལམ་བསྒོམ་པ་ཡོད་མེད་ཀྱི་སྒོ་ནས་འབྱེད་ལ། དེ་ལྟ་བུ་ནི་གསང་སྔགས་ལ་ཡོད་ཀྱི། ཕར་ཕྱིན་ཐེག་པ་ལ་མེད་པས་རྒྱུའི་ཐེག་པ་
དང༑ འབྲས་བུའི་ཐེག་པ་ཞེས་སོ་སོར་འཇོག་པ་ཡིན་ལ། འབྲས་བུ་གསང་སྔགས་ཀྱི་ཐེག་པ་དེ་ལ་ཡང། ཁ་སྦྱོར་ལས། རྒོད་དང་ལྟ་དང་ལག་བཅངས་དང། །གཉིས་གཉིས་འཁྱུད་དང་རྣམ་པ་བཞི། །སྲིན་བུའི་ཚུལ་
གྱིས་རྒྱུད་བཞིར་གནས། །ཞེས་གསུངས་པ་ལྟར་བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་མེད་ཀྱི་རྒྱུད་དང་བཞི་ཡོད་པ་ལས། དེ་རྣམས་ཀྱི་དབྱེ་ཚུལ་ཡང་ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་
[003A]༄༅། །ནས་ཕྱིའི་བྱ་བ་གཙོ་བོར་སྤྱོད་ཅིང། བསྒོམས་པའི་ལྷ་མི་དང་ཕན་ཚུན་བལྟས་པ་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་པའི་རྒྱུད་དེ་བྱ་རྒྱུད་དང། ཕྱིའི་བྱ་
བ་དང་ནང་ལྷའི་རྣལ་འབྱོར་གཉིས་ཆ་མཉམ་དུ་སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་བགད་པ་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་གསུངས་པའི་རྒྱུད་དེ་སྤྱོད་རྒྱུད་དང་
ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་ནས་ནང་ལྷའི་རྣལ་འབྱོར་གཙོ་བོར་སྤྱོད་ཅིང། བསྒོམས་པའི་ལྷ་མོ་དང་ཕན་ཚུན་ལག་བཅངས་ལས་བྱུང་བའི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་བོར་
གསུངས་པའི་རྒྱུད་ནི་རྣལ་འབྱོར་རྒྱུད་དང། ཕྱིའི་བྱ་བ་དང་ནང་ལྷའི་རྣལ་འབྱོར་གཉིས་ཀྱི་ནང་ནས་ནང་ལྷའི་རྣལ་འབྱོར་གཙོ་བོར་སྤྱོད་ཅིང། དབང་པོ་གཉིས་སྦྱོར་གྱི་བདེ་བ་ལམ་དུ་བྱེད་པ་ལ་མོས་པའི་གདུལ་བྱ་ལ་གཙོ་
བོར་གསུངས་ཤིང། རྣལ་འབྱོར་དེ་ལས་གོང་མའམ་བླ་མར་གྱུར་པའི་རྒྱུད་གཞན་མེད་བས་ན་བླ་མེད་དུ་འཇོག་པ་ཡིན་ལ། དེ་ལ་ཡང་ཐབས་སྒྱུ་མའི་སྐུ་རྩལ་དུ་བཏོན་ནས་འཆད་པའི་རྒྱུད་དངོས་སམ། དེའི་སྡེར་གཏོགས་

[003B] སྒྱུ་མའི་སྐུ་དེ་སྣང་ཕྱོགས་ཐབས་ཀྱི་ཆ་དང། གཟུགས་སྐུའི་ཐུན་མོང་མ་ཡིན་པའི་རྒྱུ་ཕའི་ས་བོན་དང་འདྲ་བས་ན་ཕ་རྒྱུད་དང། སྒྱུ་ལུས་བསྒྲུབ་ཚུལ་གཙོ་བོར་མི་འཆད་ཅིང། དོན་དམ་བདེན་པ་དང་རོ་གཅིག་ཏུ་ཞུགས་པའི་
འོད་གསལ་གྱི་ཡེ་ཤེས་རྩལ་དུ་བཏོན་ནས་འཆད་པའི་རྒྱུད་དངོས་སམ། དེའི་སྡེར་གཏོགས་པ་ནི་མ་རྒྱུད་ཅེས་བྱ་སྟེ། འོད་གསལ་དེ་སྟོང་ཕྱོགས་ཤེས་རབ་ཀྱི་ཆ་དང། གཟུགས་སྐུའི་ཐུན་མོང་བའི་རྒྱུ་མའི་ས་བོན་དང་འདྲ་བས་ན་མ་རྒྱུད་དོ། །དེ་ལྟ་
བུའི་མ་རྒྱུད་དེ་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་དྲུག་ཡོད་པ་རྣམས་ཀྱི་ནང་ནས་ཀྱང་སྙིགས་མའི་དུས་སུ་བྱིན་རླབས་ཆེས་མྱུར་བ་དཔལ་ལྡན་འཁོར་ལོ་བདེ་མཆོག་གི་རྒྱུད་འདི་ཉིད་ཡིན་ཅིང། དེ་ཡང་སྟོན་པ་རྡོ་རྗེ་འཆང་གིས་ལྷ་དབང་
ཕྱུག་དང་ལྷ་མོ་དབུ་མ་གཉིས་གདུལ་བའི་ཕྱིར་རི་རབ་ཀྱི་སྟེང་དུ་བདེ་མཆོག་གི་འཁོར་ལོ་བརྟེན་བཅས་སུ་གྱུར་ཏེ་གསུངས་པའི་རྩ་རྒྱུད་རྒྱས་པ་ཤླཽ་ཀ་འབུམ་ཕྲག་གསུམ་པ། འབྲིང་ཤླཽ་ཀ་འབུམ་ཕྲག་གཅིག་པ། བསྡུས་པ་ལེའུ་ལྔ་བཅུ་
རྩ་གཅིག་པ་གསུམ་དུ་ཡོད་དེ། ཧེ་རུ་ཀ་མངོན་འབྱུང་ལས། འབུམ་ཕྲག་འབུམ་ཕྲག་གསུམ་ལས་བཤད། །རྒྱུད་ཀྱི་སྙིང་པོ་བསྡུས་པ་ཡིན། །ཞེས་དང། བཤད་རྒྱུད་ལ། རྡོ་རྗེ་མཁའ་འགྲོ་དང། རྣལ་འབྱོར་མ་ཀུན་སྤྱོད་དང། བདེ་མཆོག་སྡོམ་
འབྱུང་དང་ཕག་མོ་མངོན་འབྱུང་གཉིས་གཅིག་ཏུ་བྱས་པ་དང། མངོན་བརྗོད་བློ་མ་སྟེ་བདེ་མཆོག་རང་གི་བཤད་རྒྱུད་བཞི་དང། བདེ་དགྱེས་ཐུན་མོང་གི་བཤད་རྒྱུད་སམྤུ་ཊ་དང་ལྔ་ཡོད་དེ། མི་ཐུབ་ཟླ་བས། མཁའ་འགྲོ་འབྱུང་བ་ཀུན་སྤྱོད་དང། །དེ་

[004A]༄༅། །བཞིན་མཚན་མཆོག་བླ་མའི་རྒྱུད། །ཁ་སྦྱོར་རྒྱུད་དང་བཞི་པོ་འདི། །བཤད་པའི་རྒྱུད་དུ་ཤེས་པར་བྱ། །ཞེས་གསུངས་པ་སོགས་ཀྱི་རྩ་བཤད་རྣམས་རྡོ་རྗེ་ཕག་མོ་དང་གསང་བའི་བདག་པོ་ལ་གསུངས། ཕྱི་མས་
ས་ར་ཧ་ལ་གནང། དེས་མགོན་པོ་ཀླུ་སྒྲུབ་ལ་གནང། དེས་དཔལ་ཤ་བ་རི་དབང་ཕྱུག་ལ་གནང། དེས་ཨཽ་དཡན་གྱི་སློབ་དཔོན་ཆེན་པོ་ཀུན་ཏུ་དགེ་བ་མཚན་གཞན་ལུ་ཨི་པ་ལ་གནང། དེས་དངོས་སློབ་རྒྱལ་པོ་དཱ་རི་ཀ་པ་ལ་གནང་དེས་སློབ་
དཔོན་དྲིལ་བུ་པ་ལ་གནང་ངོ། །དེ་ཡང་སློབ་དཔོན་དྲིལ་བུ་བ་ནི་རྒྱ་གར་ཤར་ཕྱོགས་ནཱ་ལནྡྲའི་རྒྱལ་པོ་ཞིག་གི་སྲས་སུ་འཁྲུངས་ཏེ། ཡབ་འདས་པ་དང་བློན་པོ་ལ་སོགས་པས་རྒྱལ་ཚབ་ཏུ་མངའ་གསོལ་བས། རྒྱལ་སྲེད་ལ་སྙིང་པོ་མེད་པར་
གཟིགས་ནས། རིམ་གྱིས་དཔལ་ནཱ་ལནྡྲར་བྱོན་ནས་མཁན་པོ་རྒྱལ་བའི་ལྷ་རབ་ཏུ་བཟང་པོ་ལ་རབ་ཏུ་བྱུང་སྟེ། མཚན་བློ་གྲོས་སྙིང་པོའི་དཔལ་ཞེས་བཏགས། རིག་གནས་ལ་སྦྱངས་པ་མཛད་པས། རིག་པའི་གནས་དང་སྡེ་སྣོད་ཐམས་ཅད་
ལ་མཁས་པའི་ཡོངས་རྫོགས་ཀྱི་པཎྜི་ཏར་གྱུར་ཏོ། །དེའི་ཚེ་མུ་སྟེགས་རལ་བ་ཅན་ཞིག་རྒྱལ་པོ་ལ་དཔང་དུ་གསོལ་ནས། བསྟན་པ་རྒྱལ་དུ་བཙུགས་ནས་རྩོད་པ་བྱེད་དུ་བྱུང་བ་ལ་པཎྜི་ཏ་གཞན་གྱིས་མ་ནུས་ཏེ། སློབ་དཔོན་གྱིས་དེ་ཕམ་པར་བྱས་
ཏེ་ནང་པའི་བསྟན་པ་ལ་བཅུག་པས། སློབ་དཔོན་དགྲ་ལས་རྣམ་རྒྱལ་ཞེས་གྲགས་སོ། །དེའི་ཚེ་རྒྱལ་པོའི་མཆོད་གནས་སུ་བཟུང་ནས་སྡེ་སྣོད་གསུམ་ལ་ཐོས་བསམ་ཉན་བཤད་མཛད་དོ། །དེའི་ཚེ་བླ་མ་དའྭ་རི་ཀ་པ་དང་མཇལ་ནས་གུས་པས་
[004B] རྗེས་སུ་འཛིན་པར་ཞུས་པས་དཔལ་འཁོར་ལོ་སྡོམ་པའི་དཀྱིལ་འཁོར་དུ་དབང་བསྐུར་ཏོ། གདམས་པར་བརྗེས་སུ་བསྟན་པ་མཐའ་དག་གནང་སྟེ་དབེན་པར་སོང་ལ་སྒྲུབས་ཤིག་ཅེས་ལུང་བསྟན་པས། བྷ་ག་ལའི་ནགས་ཁྲོད་དབེན་
པ་ཞིག་ཏུ་སྒྲུབ་པ་མཛད་པ་ན། རེ་ཞིག་ཁྱེད་ཨཽ་དཡན་དུ་སོང་ཞིག་དེར་ཕག་རྫི་མོ་ཞིག་གིས་རྗེས་སུ་འཛིན་པར་འགྱུར་རོ། །ཞེས་ནམ་མཁའ་ལས་སྒྲ་བྱུང་ནས། དེར་ཕྱིན་ཏེ། ཕག་རྫི་མོ་མཐོང་ཚད་ལ་ཕྱག་ཕུལ་གསོལ་བ་བཏབ་པས། ལན་ཅི་ཡང་
མ་བྱུང་བས་ཐུགས་ཆད་པ་དང། ཕག་རྫི་མོ་རྒན་མོ་མདོག་ཤིན་ཏུ་མི་སྡུག་པ་གོས་ཧྲུལ་བ། རེས་རྒོད་རེས་དུ་བ་ཞིག་བྱུང་བ་ལ་ཕྱག་དང་མཆོད་པ་བྱས་ཏེ་རྒྱུ་མཚན་དྲིས་པས། སྔགས་དར་ཡང་ཉམས་སུ་ལེན་པ་ཉུང་བས་སོ་གསུངས། དེ་
མཁའ་འགྲོ་མར་ཤེས་ཏེ་ཞབས་སྤྱི་བོར་བླངས་རྗེས་སུ་འཛིན་པར་ཞུས་པས། དེར་རང་གཟུགས་དངོས་སུ་བསྟན་དཔལ་འཁོར་ལོ་སྡམ་པའི་དཀྱིལ་འཁོར་དུ་དབང་བསྐུར། གདམས་པ་གནང་ནས་ལྷོ་ཕྱོགས་སུ་སྒོམས་ཤིག་ཅེས་ལུང་
བསྟན་ཏོ། །དེ་ནས་སློབ་དཔོན་གྱིས་རིམ་གྱིས་བྱོན་པས་ལྷོ་ཕྱོགས་ཨོ་ཌིབི་ཤ་ཞེས་བྱ་བའི་ཡུལ་ཕྱོགས་ཀྱི་ནགས་ཁྲོད་དབེན་པ་ཞིག་ན་སྒྲུབ་པ་སྙིང་པོར་མཛད་ཅིང་བཞུགས་པ་དེའི་ཚེ། ཡུལ་དེའི་རྒྱལ་པོ་སོས་ཀའི་དུས་སུ་སྐྱོ་བ་བསང་
ཞིང་རི་དྭགས་ལ་འཕོང་བསླབ་པའི་དོན་དུ་ནགས་གསེ་བ་འཐུག་པོར་བྱོན་པ་དང། རྒྱལ་པོ་དེས་སློབ་དཔོན་མཐོང་སྟེ་དགེ་སློང་དེ་གཟུགས་ཤིན་ཏུ་རིང་པ། ལུས་ཉི་ལྷགས་ཀྱིས་གཟིར་བ། འཚོ་བར་བྱ་བའི་དངོས་པོ་གང་ཡང་མེད་པ་

[005A]༄༅། །མཐོང་ནས་སྙིང་རྗེ་སྐྱེས་ཏེ། ངས་ཟས་སྦྱིན་གྱིས་གྲོང་ཁྱེར་དུ་འདོད་དོ་ཞེས་སྨྲས་སོ། །དེའི་ཚེ་སློབ་དཔོན་རིམ་ལྔ་ལ་བློ་སྦྱོང་བའི་རིམ་པ་གསུམ་པའི་ལས་ཀྱི་ཕྱག་རྒྱ་སྒྲུབ་པར་བཞེད་པའི་སྐབས་སུ་བབ་སྟེ་མངོན་
པར་ཤེས་པས་གཟིགས་པས་ཕྱག་རྒྱ་འགྲུབ་པར་གཟིགས་ནས། དངོས་རྣམས་ཡོངས་སུ་ཤེས་པའི་མཁས་པ་རྣམས་ལ་བརྙས་པར་མི་བྱ་སྟེ། །དེ་ནི་རྩྭ་རྩེ་ཆུང་བ་བས་ཀྱང་ཆུང་བའི་འབྱོར་བ་ལ་ནི་ཆགས་པ་མིན། །རྒྱུན་མི་ཆད་པར་ཆེད་
འཛག་པ་ཡིས་འགྲམ་ལང་ནག་པོར་གྱུར་པ་ཡི། །གླང་ཆེན་རྣམས་ནི་པདྨའི་སྐུད་པ་ཕྲ་མོས་འཁྱིག་པར་མི་ནུས་བཞིན། །ཞེས་གསུངས་བ་དང། རྒྱལ་པོ་ཁྲོས་ནས། ངས་འདི་གྲོང་ཁྱེར་དུ་དམའ་དབབ་པར་བྱའོ། །ཞེས་གྲོང་ཁྱེར་དུ་ཕྱིན་ནས་
ནགས་གསེབ་ཀྱི་བཙུན་པ་འདི་གྲོང་ཁྱེར་དུ་དམའ་དབབ་པར་སུ་ཡིས་ནུས་པ་དེ་ལ་བྱ་དགའ་ཆེན་པོ་སྟེ་རོ་ཞེས་དྲིལ་བསྒྲགས་སོ། །དེའི་ཚེ་སྨད་འཚོང་མ་ཞིག་ལ་བུ་མོ་མཛེས་མ་པདྨ་ཅན་གྱི་རིགས་སུ་གྱུར་པ་ཞིག་ཡོད་པ་ན་རེ། དེས་
གྲོང་ཁྱེར་དུ་འདི་དམའ་དབབ་པར་བྱའོ་ཞེས་ཁས་བླངས་སོ། །དེ་ནས་དགོས་པའི་ཡོ་བྱད་ཐམས་ཅད་ནི་རྒྱལ་པོས་བྱིན་ཏེ་གྲོང་ཁྱེར་ནས་བསྲིངས། བུ་མོ་དེས་སློབ་དཔོན་གྱི་ཞབས་ཏོག་བྱེད་པར་ཞུས་པས། སྐལ་བ་དང་ལྡན་པར་གཟིགས་
ནས་གནང་སྟེ། དེ་ལ་དབང་དང་དམ་ཚིག་ཐམས་ཅད་ཀྱི་སྣོད་དུ་རུང་བར་བྱས་ཏེ། ཕྱག་རྒྱ་མ་བྱས་ནས་རིམ་པ་ལྔ་པ་མཐར་ཕྱིན་གྱི་བར་དུ། ལོ་བཅུ་གཉིས་སུ་སྒྲུབ་པ་མཛད་དོ། །དེ་ནས་ཀུན་ཏུ་བཟང་པོའི་སྤྱོད་པས་ཨོ་ཌིབི་ཤ་ན་གནས་

[005B] མ་འོངས་པའི་སེམས་ཅན་དམན་པ་རྣམས་ཀྱི་དོན་དུ་ཐུགས་རྗེ་ཆེན་པོའི་སྤྲུལ་པ་སྤྱན་དྲང་བའི་དགོངས་པ་དང། སློབ་དཔོན་བདག་ཉིད་ལ་འགྲོ་བ་རྣམས་མི་མོས་པ་བཟློག་པར་བྱ་བའི་དོན་
དུ༑ གྲོང་ཁྱེར་དུ་བཞུད་པར་བཞེད་ནས་སྤྲུལ་པའི་བུ་དང་བུ་མོ་གཉིས་ཤིག་ཀྱང་སྤྲུལ་ཏོ། །དེ་ནས་རྒྱལ་པོས་ཆང་འཚོང་མ་ལ་མངགས་ཏེ། དེ་རིང་ནགས་གསེབ་ནས་དགེ་སློང་ཁྲིད་ལ་ཤོག་ཅེས་སྨྲས་སོ། །གྲོང་ཁྱེར་གྱི་སྐྱེ་བོ་ཐམས་ཅད་ཀྱང་
སྒོ་དྲུང་དུ་འཚོག་ཏུ་བཅུག་སྟེ། ལམ་དུ་རིམ་པ་བཞིན་ཆང་གི་བུམ་བ་བསྒྲིག་ཏུ་བཅུ་གནས། སྤྱན་དྲངས་པའི་ཚེ། སྤྲུལ་པའི་བུ་ནི་གཡས་ནས་རྒྱུག་བུ་མོ་ནི་གཡོན་ནས་རྒྱུག་སློབ་དཔོན་གྱིས་རྭ་ཅོའི་སྣོད་ཅིག་ཞལ་དུ་བཅུག་པ་ལ། ཇོ་མོས་ཆང་
གི་བུམ་པ་བཏེག་ཅིང་བླུགས་ཏེ། རིམ་པ་བཞིན་དུ་བྱོན་ནས་གྲོང་ཁྱེར་དུ་སླེབས་པའི་ཚེ། རྒྱལ་པོས་དབུ་བྱས་གྲོང་ཁྱེར་བ་རྣམས་ཀྱིས། སློབ་དཔོན་རང་ཉིད་ཀྱིས་བྱས་པའི་སྔར་གྱི་ཚིགས་བར༑ ཆང་འཚོང་མའི་བུ་མོས་བོས་པའི་ཚེ་དེ་ལ་འབབ་པ་ཞེས་བར༑ ཆང་འཚོང་མའི་བུ་མོས་བོས་པའི་ཚེ་དེ་ལ་འབབ་པ་ཞེས་ཐལ་མོ་བརྡབས་ཤིང་གད་མོའི་སྒྲ་བྱས་པས། སློབ་དཔོན་གྱི་སྔར་དགོངས་པ་དང་རང་གི་ནུས་པ་བསྟན་པའི་ཕྱིར། རྭ་སྣོད་དེས་ལ་བརྔབས་པས་ས་འོག་རིམ་པ་བདུན་དུ་ཕུག་སྟེ་འོག་
གི་ཆུ་ཆེན་པོ་གྱེན་དུ་ཕྱུང་ངོ། །དེ་མ་ཐག་སློབ་དཔོན་རང་ཉིད་ཧེ་རུ་ཀར་བྱས། བཙུན་མོ་རྡོ་རྗེ་ཕག་མོར་བྱས། སྤྲུལ་པའི་བུ་ནི་རྡོ་རྗེར་བྱས། བུ་མོ་ནི་དྲིལ་བུར་བྱས་སྟེ། བདེ་མཆོག་ལྷན་ཅིག་སྐྱེས་པའི་རྣམ་པར་བྱས་ནས་ནམ་མཁའ་ལ་གཤེགས་

[006A]༄༅། །པས་རྒྱལ་པོ་ལ་སོགས་པའི་སྐྱེ་བོ་ཐམས་ཅད་ཀྱིས་སློབ་དཔོན་ལ་བཟོད་པར་གསོལ་བས། ཐུགས་རྗེ་ཆེན་པོ་ལ་གསོལ་བ་ཐོབས། ཞེས་གསུངས་པས་ཐམས་ཅད་ཀྱིས་ན་མོ་ལོ་ཀེ་ཤྭ་རྭ་ཡེ་ཞེས་གསོལ་བ་བཏབ་པས་
ཆུའི་དབུས་ནས་ཐུགས་རྗེ་ཆེན་པོའི་སྐུ་རང་བྱུང་ཞིག་བྱུང་སྟེ། དེ་ལ་ཆུ་རྣམས་སྐོར་བ་ལན་བདུན་བྱས་ནས་སའི་འོག་སོང་ངོ། །ཐུགས་རྗེ་ཆེན་པོའི་སྐུ་ནི་དེཨྔ་སང་ཡང་བྱིན་རླབས་ཆེ་ཞིང་འགྲོ་བ་ཐམས་ཅད་སྐྱོབ་པར་གྱུར་པ་ཡིན་ནོ། །ཨོ་ཌི་
བི་ཤ་བ་ཐམས་ཅད་ཀྱང་རྡོ་རྗེ་ཐེག་པ་ལ་བཙུད་ནས་དངོས་གྲུབ་ཐོབ་པ་མང་དུ་བྱུང་བ་ཡིན་ཏེ། རྡོ་རྗེ་གདན་པས་ཀྱང། བུ་སྨད་བཅས་ཤིང་དངོས་གྲུབ་བརྙེས། བྷཾ་ག་ལ་རུ་ལུང་བསྟན་ཐོབ། རྡོ་རྗེ་དྲིལ་བུ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཞེས་གསུངས་སོ། །གྲུབ་པའི་དབང་ཕྱུག་ཆེན་པོ་དེས་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་དགོངས་ནས། ལུས་དཀྱིལ་དུ་དབང་བསྐུར་བའི་ཆོ་ག་དང། ལུས་དཀྱིལ་གྱི་སྒྲུབ་ཐབས་ཆེ་ཆུང་གཉིས། ཕྱི་དཀྱིལ་ལྷ་ལྔའི་
སྒྲུབ་ཐབས་ཏེ། བསྐྱེད་རིམ་གྱི་སྒྲུབ་ཐབས་གསུམ་སོགས་དང། རྫོགས་རིམ་ལ་རིམ་པ་ལྔ་པ་དང། ལྷན་སྐྱེས་ཀྱི་སྒྲུབ་ཐབས་གཉིས་ལ་སོགས་པ་མཛད་ནས། རྒྱུད་དོན་མན་ངག་དང་བཅས་པ་རུས་སྦལ་ཞབས་ལ་གནང། དེས་འབར་བ་
འཛིན་ཞེས་པའི་སྐད་དོད་ཛ་ལནྡྷ་ར་བ་ལ་གནང། དེས་ནག་པོ་བ་ལ་གནང། དེས་གུ་ཧྱ་ཞེས་པའི་བོད་སྐད་གྲུབ་ཆེན་གསང་བའི་དཔལ་ལ་གནང། དེས་གྲུབ་ཆེན་རྣམ་རྒྱལ་ཞབས་ལ་གནང། དེས་ཏེ་ལོ་ཤེས་རབ་བཟང་པོ་ལ་

[006B] དེས་ན་རོ་པ་ལ་གནང། དེས་བལ་པོ་ཕམ་མཐིང་བ་གཅེན་འཇིགས་མེད་གྲགས་དང། གཅུང་ངག་དབང་གྲགས་པ་ལ་གནང། དེས་ཀློག་སྐྱ་ཤེས་རབ་བརྩེགས་ལ་གནང། དེས་མལ་ལོ་ཙ་བ་བློ་གྲོས་གྲགས་ལ་གནང། དེས་ས་
ཆེན་ཀུན་སྙིང་ལ་གནང། དེས་གཅེན་བསོད་ནམས་རྩེ་མོ་དང། གཅུང་གྲགས་པ་རྒྱལ་མཚན་ལ་གནང། དེས་ས་པཎ་ཀུན་དག་བརྒྱལ་མཚན་ལ་གནང། དེས་འགྲོ་མགོན་ཆོས་རྒྱལ་འཕགས་པ་ལ་གནང། དེས་ཞང་སྟོན་དཀོན་མཆོག་
དཔལ་ལ་གནང། དེས་ན་བཟའ་བྲག་ཕུག་པ་བསོད་ནམས་དཔལ་ལ་གནང། དེས་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་ལ་གནང། དེས་རྗེ་བཙུན་བློ་བཟང་གྲགས་པ་ལ་གནང། དེས་མཁས་གྲུབ་སྨྲ་བའི་ཉི་མ་གཅེན་
དགེ་ལེགས་དཔལ་བཟང་ལ་གནང། དེས་གཅུང་བ་སོ་ཆོས་རྒྱན་ལ་གནང། དེས་དྷ་རྨ་བྫྲ་ཞེས་པའི་བོད་སྐད་ཆོས་ཀྱི་རྡོ་རྗེ་ལ་གནང། དེས་དབེན་ས་ཡབ་སྲས་ཞེས་པ་ཡབ་བློ་བཟང་དོན་གྲུབ་ལ་གནང། དེས་སྲས་སངས་རྒྱས་ཡེ་ཤེས་
ལ་གནང། དེས་པཎ་ཆེན་བློ་བཟང་ཆོས་ཀྱི་རྒྱལ་མཚན་ལ་གནང། དེས་རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་གནང། དེས་སྐྱེད་ཤོད་སྤྲུལ་སྐུ་བསྟན་འཛིན་འཕྲིན་ལས་ལ་གནང། དེས་གཟིམས་ཤག་མཁན་པོ་བློ་བཟང་མཁས་
བཙུན་ལ་གནང། དེས་རྗེ་ངག་དབང་བྱམས་པ་ལ་གནང། དེས་ཡོངས་འཛིན་ཡབ་སྲས་ཞེས་པ་ཡབ་པཎྜི་ཏ་ཡེ་ཤེས་རྒྱལ་མཚན་ལ་གནང། དེས་སྲས་གུ་གེ་བ་བློ་བཟང་བསྟན་འཛིན་ལ་གནང། དེས་བདག་གི་དྲིན་ཅན་རྩ་བའི་བླ་མ་རིགས་

[007A]༄༅། །དང་དཀྱིལ་འཁོར་རྒྱ་མཚོའི་མངའ་བདག་རྗེ་བཙུན་དྷ་རྨ་བྷ་དྲ་དཔལ་བཟང་པོ་ལ་གནང་བའི་སྙན་བརྒྱུད་ཀྱི་མན་ངག་ཟབ་མོ་འདི་ཉིད་ལ་ཡང་བཤད་ཚུལ་མི་འདྲ་བ་མང་དུ་ཡོད་པ་རྣམས་ཀྱི་ནང་ནས། སངས་རྒྱས་སྣང་བ་
མཐའ་ཡས་དུར་སྨྲིག་གི་གར་གྱི་རྣམ་པར་རོལ་པ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་སྒྲུབ་ཐབས་བདེ་ཆེན་འབྱུང་གནས་ལྟར་འཆད་པ་སྐབས་སུ་བབས་པ་ཡིན་ལ། འཆད་ཡུལ་གྱི་སློབ་མ་ཡང་
རྒྱུད་སྡོམ་འབྱུང་ལས། བརྟན་ཅིང་དུལ་ལ་བློ་གྲོས་ལྡན། །བཟོད་ལྡན་དྲང་ཞིང་གཡོ་སྒྱུ་མེད། །མི་དགེ་བཅུ་ནི་ཡོངས་སུ་སྤངས། །སེམས་ཅན་རྣམས་ལ་བྱམས་པར་བལྟ། །འབར་བའི་མེ་དང་དུག་བཞིན་དུ། །གཞན་གྱི་ནོར་ལ་མི་
རེག་ཅིང། །རྟག་པར་རྒྱུན་དུ་བླ་མ་མཆོད། །དམ་ཆོས་བལྟ་བར་སྤྲོ་བ་དང། །རྟག་ཏུ་སྦྱིན་པ་ལ་སོགས་དགའ། །འཇིག་རྟེན་ཕ་རོལ་མངོན་པར་འདོད། །དེ་དག་སློབ་མར་རབ་བསྔགས་ཏེ། །དཀྱིལ་འཁོར་དགེ་བ་བསྟན་པར་བྱ། །ཞེས་
གསུངས་བ་ལྟར། མཚན་ཉིད་འདི་རྣམས་ནི་དང་པོ་ནས་རང་འཁྲུངས་སུ་མི་འབྱུང་བས། བློ་ལེགས་པར་སྦྱངས་ནས་བསྐྱེད་དགོས་ལ་བློ་སྦྱོང་བའི་རིམ་པ་ཡང། དང་པོར་དགེ་བའི་བཤེས་གཉེན་བསྟེན་པ་དང། དེ་ནས་དལ་འབྱོར་དོན་
ཆེ་བ་དང། རྙེད་དཀའ་བ་དང། རིང་དུ་མི་གནས་པ་དང། ཤི་ནས་ཀྱང་ལས་དབང་གིས་ངན་སོང་དུ་འཁྱམས་ཚུལ་དང། དེར་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་ཀྱིས་མནར་ཚུལ་སོགས་ཐུན་མོང་བའི་ལམ་གྱི་རིམ་པས་

[007B] སེམས་ཅན་ལ་སྙིང་རྗེ་ཆེན་པོ་དང་ལྡན་པ་ནི་རྡོ་རྗེ་ཐེག་པ་ལ་ཐོག་མར་འཇུག་པའི་རྟེན་དུ་འགྱུར་བ་ཡིན་ནོ། །དེ་བས་ན་སྔགས་བླ་མེད་ཀྱི་ལམ་ཟབ་མོ་སློབ་མ་སྣོད་དུ་མི་རུང་བ་
ལ་བཤད་ན། སློབ་མ་འདི་ཕྱིར་ཕུང་བ་དང། སློབ་དཔོན་རང་གི་རྒྱུད་ལ་ལམ་གྱི་རྟོགས་པ་སྐྱེ་བ་དང་དངོས་གྲུབ་འགྲུབ་པ་ཆེས་རིང་དུ་འགྱང་བར་གསུངས་ཏེ། རྒྱུད་རྡོ་རྗེ་འཕྲེང་བ་ལས། ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་བཞག་མི་བྱ། །
དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང། །སྣོད་མིན་མན་ངག་རབ་བཤད་ན། །སློབ་དཔོན་དངོས་གྲུབ་ཉམས་པར་འགྱུར། །ཞེས་གསུངས་པ་
ལྟར༑ སྔགས་ལ་འཇུག་པའི་ཐོག་མར་ལམ་ཐུན་མོང་བ་ལ་བློ་སྦྱོང་བ་ཉིད་མན་ངག་གི་གནད་དམ་པ་ཡིན་ལ། དེའི་མཇུག་ཏུ་རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་ནས་དབང་བཞི་ཡོངས་སུ་རྫོགས་པ་ཐོབ་དགོས་ཏེ་
ཕྱག་ཆེན་ཐིག་ལེ་ལས། དང་པོ་རེ་ཤིག་གང་ཚེ་སློབ། །ལན་ཅིག་དབང་རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ཡང་མར་མེད་ལྟར། །གང་
ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག་དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབད་པ་ཐམས་ཅད་ཀྱིས། །བླ་མ་ལས་ནི་དབང་ནོད་ཞུ། །ཞེས་པ་ལ་སོགས་བརྒྱུད་

[008A]༄༅། །དང་གྲུབ་ཆེན་གྱི་གཞུང་མཐའ་ཡས་པ་ནས། དཀྱིལ་འཁོར་དུ་མ་ཞུགས་པར་སྔགས་ལ་འཇུག་ཏུ་མི་རུང་བར་གསུངས་ཤིང། དབང་ཐོབ་ཕྱིན་ཆད། ལམ་གང་ལ་སློབ་ཀྱང། དབང་གི་དུས་སུ་ཇི་ལྟར་ཁས་བླངས་པའི་
དམ་ཚིག་དང་སྡོམ་པ་རྣམས་ལེགས་པར་ཤེས་པར་བྱས་ནས། ཁས་བླངས་ཙམ་ལ་མ་བཞག་པར། སྲོག་ལྟར་དུ་གཅེས་པར་བཟུང་ནས་འབད་པ་ཆེན་པོས་དུས་རྟག་ཏུ་ཅི་ཤེས་ཅི་ནུས་སུ་བསྲུང་བ་ལ་བརྩོན་པ་ཞིག་ལ་འདི་ཉམས་སུ་
ལེན་པ་ལ་མེད་དུ་མི་རུང་བ་ཡིན་ཏེ། དམ་ཚིག་ལྔ་པ་ལས། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། །ཅེས་གནས་ནས། ལམ་རིམ་གཉིས་སྒོམ་པའི་སྔོན་དུ། རིམ་གཉིས་ཇི་ལྟར་སྐྱེ་བ་བཅུ་དྲུག་དག་ན་འགྲུབ། །ཅེས་གསུངས་
པ་ལྟར་འབྱུང་བ་ཡིན་ནོ། །དེ་ལྟར་དམ་ཚིག་རྣམ་པར་དག་པ་ལ་གནས་ནས། ལམ་རིམ་གཉིས་སྒོམ་པའི་སྔོན་དུ། རིམ་གཉིས་ཇི་ལྟར་སྒོམ་ཚུལ་ཡན་ལག་དང་བཅས་པ་ལ་ཐོས་བསམ་དང་ཤེས་རབ་ཀྱིས་མཐའ་ཆོད་པར་སྦྱངས་དགོས་
ཏེ༑ དེ་མེད་ན་ཇི་ལྟར་ཉམས་སུ་ལེན་ཚུལ་གོལ་ས་དང་བཅས་པ་གང་ཡང་མི་ཤེས་པས། ཉམས་སུ་བླངས་ཀྱང་འབད་པ་འབྲས་བུ་མེད་པའམ། འབྲས་བུ་མི་འདོད་པ་འབྱིན་པ་གང་རུང་དུ་འགྱུར་བའི་ཕྱིར་རོ། །དེ་བས་ན། ཀྱཻ་རྡོར་གྱི་དཀའ་
འགྲེལ་མུ་ཏིག་ཕྲེང་བ་ལས། བློ་གྲོས་མེད་ལ་ཐོས་མེད་མ་ཐོས་པ་ལའང་བསམ་པ་མེད། །གཉིས་བྲལ་རྣལ་འབྱོར་མེད་ཅིང་རྣལ་འབྱོར་བྲལ་ལའང་དངོས་གྲུབ་མེད། །ཅེས་དང། རིམ་ལྔ་ལས། གང་ཞིག་བླ་མ་ལ་གུས་དད་དང་ལྡན། །མོས་
[008B] །ཐོས་པ་འཛིན་གང་སློབ་མ་དམ་པ་ཡིན། །ཞེས་གསུངས་པ་ལྟར། རྒྱུད་ལྡན་བླ་མ་དམ་པའི་མན་ངག་དང་བཅས་ཏེ་ཉམས་སུ་ལེན་དགོས་པས་དེའི་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་
ཐུན་མཚམས་སུ་ཇི་ལྟར་བྱ་བའོ། །དང་པོ་ལ་གསུམ། ཐུན་གྱི་འགོར་ཇི་ལྗར་བྱ་བ། ཐུན་དངོས་གཞི་ལ་ཇི་ལྟར་བྱ་བ། ཐུན་གྱི་མཇུག་ཏུ་ཇི་ལྟར་བྱ་བའོ། །དང་པོ་ཐུན་གྱི་འགོར་ཇི་ལྟར་བྱ་བ་ལ་གཉིས། སྔོན་དུ་བྱ་བའི་རིམ་པ་དང། རྣལ་འབྱོར་
གྱི་ཡན་ལག་སྒྲུབ་ཚུལ་ལོ། །དང་པོ་ལ། ཡོ་བྱེད་གཤམས་པ། སྐྱབས་འགྲོ་སེམས་བསྐྱེད། སྐད་ཅིག་དཀྲོང་བསྐྱེད། ནང་མཆོད་བྱིན་རླབས། མཆོད་པ་བྱིན་རླབས་སོ། །དང་པོ་ནི། རྣལ་འབྱོར་གྱི་ཡོ་བྱེད་རྣམས་ཚོགས་པར་བྱས་ཏེ་
ཞེས་པ་སྟེ། དེ་ཡང་མངོན་བརྗོད་ལས། རི་སུལ་དང་ནི་རི་རྩེ་དང། །ཆུ་བོ་ཆེན་པོའི་ངོགས་དག་དང། །རྒྱ་མཚོ་ཆེན་པོའི་འགྲམ་དག་དང། །ཤིང་གཅིག་དང་ནི་དགེ་བའི་གནས། །མ་མོའི་ཁྱིམ་མམ་དུར་ཁྲོད་དང། །སྣ་ཚོགས་དབེན་པའི་
ས་ཕྱོགས་སམ། །ལྷ་ཁང་ངམ་ནི་མཆོད་རྟེན་ནམ། །ཁྱིམ་མམ་བཞི་མདོ་དག་ཏུ་ནི། །སྒྲུབ་པ་པོ་ཡིས་སྦྱོར་བསྒྲུབས་ན། །འདོད་པ་ཀུན་གྱི་འབྲས་བུ་སྟེར། །ཞེས་གསུངས་པ་ལྟར་གྱི་གནས་དེ་རྣམས་ནི་ལས་དང་པོ་བས་འཆུན་དཀའ་བས། །
དེང་ན་སྔོན་བྱོན་དམ་པས་བྱིན་གྱིས་རླབས་ཤིང་འདུ་འཛིའི་གཡེང་བས་དབེན་པ། མི་དང་མི་མིན་གྱི་འཆིབ་སོགས་འགལ་རྐྱེན་མེད་ཅིང་ཆུ་ཤིང་སོགས་མཐུན་རྐྱེན་འཛོམས་པ། ཡིད་དང་མཐུན་ཅིང་རང་དབང་ཐོབ་པའི་སྒྲུབ་ཁང་གི་ཕྱི་ནང་

[009A]༄༅། །ལ་ཕྱག་བདར་དང་གསང་བདུགས་ལེགས་པར་བྱས་ལ་བ་བྱུང་དང་བདུད་རྩི་ལས་ཆག་ཆག་གདབ། རང་ཉིད་ཁ་ལྷོར་བལྟས་རྩོག་པུར་ཞལ་བར་སྣ་ཚོགས་རྡོ་རྗེ་བྲིས་པའི་ཁར་མེ་ཏོག་གཅལ་དུ་བཀྲམས་ལ་རྩྭ་དུར་བ་
དང་འབོལ་གདན་འདིང། གནས་ཁང་གི་ལྷོ་ནས་ཞལ་རང་ལ་ཕྱོགས་པར་ཡི་དམ་ཡབ་ཡུམ་གྱི་བྲིས་འབུར་གྱི་སྐུ་དང་རྒྱུད་ཀྱི་གླིགས་བམས་གོས་མཆོག་གསུམ་གྱི་རྟེན་རྣམས་བཀྲམས། དེའི་མདུན་དུ་བྱེ་གཙང་ལ་འཁུར་བ་འབྲས་ཆེན་
སྲན་མ་སྒོག་སྐྱ་བཙོང་རྣམས་དང་བདུད་རྩིའི་ཕྱེ་མ་བསྲེས་ལ། ཆུ་ཆང་འོ་མ་མར་ཁུ་རྣམས་ཀྱིས་སྤྲུས་པའི་ཟན་ལས་བྱས་པའི་ཟླུམ་གཏོར་བཤོས་བུ་བཞིས་བསྐོར་བ་ལ་སྨུག་རྩིས་བྱུགས་ཤིང་ཟླ་ཉི་ནཱ་ད་སོགས་ཀྱིས་བརྒྱན་པ་དང། དེའི་
གཡོན་མཁའ་འགྲོ་སྤྱི་གཏོར་དཔའ་བཤོས་ཟླུམ་པོ་སྨུག་རྩི་དང་དཀར་དམར་གྱི་རྒྱན་དང་ལྡན་པ། དེ་དག་གི་མདུན་དུ་བདག་མདུན་གྱི་མཆོད་པ་ཆུ་གཉིས་ཉེར་སྤྱོད་དང་བཅས་པ་ཚར་གཉིས་འབུལ་ཡུལ་གྱི་གཡོན་ནས་བརྩམས་བཤམས་
རང་གི་མདུན་དུ་གཡོན་ནས་བརྩམ་སྟེ་མི་རུས་སམ་པོ་དི་ཙེའི་བགྲང་འཕྲིང། ཅང་ཏེའུ། དྲིལ་བུ། རྡོ་རྗེ། ནང་མཆོད། འཐོར་འབྲུ་རྣམས་དང། ཡོད་ན་ཁ་ཊཱཾ་ག་དང། ཚངས་སྐུད་དང། ཐོད་པ་དང། རུས་རྒྱན་ལ་སོགས་པའི་ཡོ་བྱེད་
རྣམས་ཚོགས་པར་བྱས་ལ། དྲི་བྲལ་གོས་ལ་ཚོན་བཞིན་དུ། ཞེས་གསུངས་པ་ལྟར། དགེ་སྦྱོར་གང་ལའང་རང་རྒྱུད་ལ་བརྟག་པ་སྔོན་དུ་འགྲོ་བ་ཤིན་ཏུ་གལ་ཆེ་བས། ཆགས་སྡང་སོགས་ཉོན་མོངས་པའི་ཀུན་ནས་བསླངས་པའི་

[009B]
དགག་ཅིང། བདག་གིས་མ་སེམས་ཅན་ཐམས་ཅད་ཀྱི་དོན་དུ་སྤངས་རྟོགས་མཐར་ཕྱིན་རྫོགས་པའི་སངས་རྒྱས་ཀྱི་གོ་འཕང་དེ་བསྐལ་ཆེན་གྲངས་མེད་གསུམ་ལ་སོགས་པར་མི་བལྟོས་པ་སྙིགས་དུས་ཀྱི་ཚེ་ཐུང་གཅིག་ལ་མྱུར་ལམ་རྡོ་རྗེ་ཐེག་པ་
ཉམས་སུ་བླངས་ནས་ཐོབ་པར་བྱའོ་སྙམ་པའི་བྱང་ཆུབ་ཀྱི་སེམས་དུ་ངེ་བའི་ངང་ནས། ག་རེ༑ ཞེས་སོགས་ཀྱིས་ཀུན་སློང་ལེགས་པར་བཅོས་ལ། དཔལ་ལྡན་ཧེ་རུ་ཀ་དང་ཞེས་སོགས་བླ་བརྒྱུད་གསོལ་འདེབས་བྱེད་ན་མཚམས་འདིར་བྱ་
དགོས་པས། དེ་ཡང་རང་གི་སྤྱི་བོར་དབང་གི་བླ་མ་བརྒྱུད་པ་མཐོ་བརྩེགས་སུ་བསྒོམ་པར་བྱ་སྟེ། དང་པོར་དཔལ་འཁོར་ལོ་བདེ་མཆོག་ཞལ་གཅིག་ཕྱག་གཉིས་པ་ཡུམ་བཅས། དེའི་འོག་ཏུ་གྲུབ་ཆེན་དྲིལ་བུ་བ་ནས་རྩ་བའི་བླ་མའི་བར་
ངོ་བོ་བླ་མ་དེ་དང་དེ་ཡིན་པ་ལ་རྣམ་པ་བདེ་མཆོག་ཞལ་གཅིག་ཕྱག་གཉིས་པ་ཡུམ་བཅས་པད་ཉིའི་གདན་ལ་བཞུགས་པར་བསམ་སྟེ། བླ་མ་དེ་རྣམས་ཡི་དམ་འདིའི་ལམ་ལ་བརྟེན་ནས་ཧེ་རུ་ཀའི་གོ་འཕང་བརྙེས་པ་མཚོན། དེ་ཡང་
གསོལ་བ་འདེབས་ཞེས་པ་རེའི་མཚམས་སུ་བླ་མ་དེ་རྣམས་ཀྱི་སྐུ་ལས་བདུད་རྩིའི་རྒྱུན་བབས་པས། རང་གི་ལུས་ཀྱི་ཕྱི་ནང་བཀྲུས་པས་ནད་གདོན་སྡིག་སྒྲིབ་ཐམས་ཅད་སྦྱངས། བདུད་རྩིས་ལུས་གང་བས་ཚེ་བསོད་ཡོན་ཏན་རྒྱས་

[010A]༄༅། །གསོལ་འདེབས་སང་བའི་བླ་མ་གོང་མ་རྣམས་རིམ་གྱིས་འོག་མ་འོག་མར་ཐིམ་ཞིང། སྐུ་བཞི་མངོན་དུ་འགྱུར་བར་བྱིན་གྱིས་རློབས། ཞེས་རྫོགས་པ་དང་མཉམ་དུ་རྩ་བའི་བླ་མ་ཡང་རང་ལ་ཐིམ་པར་བསམ་མོ། །གཉིས་
པ་སྐྱབས་འགྲོ་སེམས་བསྐྱེད་ལ་གཉིས། སྐྱབས་འགྲོ་དང། སེམས་བསྐྱེད་དོ། །དང་པོ་ལ་བཞི་ལས། དང་པོ་སྐྱབས་ཡུལ་གསལ་གདབ་པ་ནི། རང་གྲུབ་ཆེན་གྱི་རྣམ་པར་གསལ་བའི་མདུན་གྱི་ནམ་མཁར། གཞལ་ཡས་ཁང་གྲུ་བཞི་
སྒོ་བཞི་སོགས་མཚན་ཉིད་དང་ལྡན་པའི་དབུས་སུ་སེང་ཁྲི་པད་ཉི་འཇིགས་དུས་ཀྱི་གདན་ལ་འཁོར་ལོ་བདེ་མཆོག་ཞལ་བཞི་ཕྱག་བཅུ་གཉིས་པ་ཡུམ་བཅས་ཕྱོགས་ཀྱི་མཁའ་འགྲོ་མ་སོགས་རྟེན་བརྟེན་པ་རྣམས་འོག་ནས་འཆད་
པ་ལྟར་ལམ་གྱིས་གསལ་བཏབ་པའི་གཙོ་བོའི་རྩ་ཞལ་གྱི་ཚོགས་མའི་སྟེང་དུ་སེང་ཁྲི་པད་ཉིའི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོར་
དྲིལ་འཛིན་པས་ཡུམ་རྡོ་རྗེ་སྙེམས་མ་སྔོན་མོ་གྲི་ཐོང་འཛིན་པ་ལ་འཁྱུད་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་ཅིང་དར་གྱི་ན་བཟའ་ཅན་ཡབ་རྡོ་རྗེའི་སྐྱིལ་ཀྲུང་དང་ཡུམ་པདྨའི་སྐྱིལ་ཀྲུང་གིས་བཞུགས་པ། དེའི་སྟེང་དུ་ཡོངས་འཛིན་
གུ་གེ་བ་བློ་བཟང་བསྟན་འཛིན་ནས། རྒྱ་ཕུབས་ཀྱི་འོག་ཏུ་བདེ་མཆོག་ལ་ཐུག་གི་བར་བརྒྱུད་འདེབས་ལྟར་བླ་མ་རྣམས་མཐོར་བརྩེགས་སུ་བཞུགས་པ་དང། རྒྱ་ཕུབས་དང་གཞལ་ཡས་ཁང་གི་བར་གྱི་ནམ་མཁའ་ལ་མདོ་ཕྱོགས་

[010B] རྒྱ་ཕུབས་ཀྱི་སྟེང་རྒྱུད་ཀྱི་ཁང་ཆུང་གི་ནང་དུ་འབྲས་བུ་རྡོ་རྗེ་ཐེག་པ་རྒྱུད་སྡེ་བཞིའི་ཆོས་དང། མདོ་ཕྱོགས་ཐེག་གསུམ་གྱི་ཆོས་ལ་སོགས་པ་སྟེ་
སྐྱབས་ཡུལ་གསལ་གདབ་དགོས་གསུངས། གཉིས་པ་རྒྱུ་སྒྲུབ་པ་ནི། རང་གི་གཡས་སུ་ཕ་གཡོན་དུ་མ་རྒྱབ་ཏུ་སྤུན་ཟླ་མཛའ་བཤེས་མདུན་དུ་དགྲ་འདྲེ་བྱུར་གསུམ་སོགས་རིགས་དྲུག་གི་སེམས་ཅན་གསལ་གཏབ་ལ། ཐམས་ཅད་
འཁོར་བ་དང་ངན་སོང་གི་སྡུག་བསྔལ་ལ་འཇིགས་ཤིང་སྐྲག་པའི་བློ་དང། དེ་ལས་སྐྱོབ་པའི་ནུས་པ་དཀོན་མཆོག་ལ་ཡོད་པར་ཡིད་ཆེས་ཀྱི་དད་པ་དང་བཅས་ཏེ་སའི་དྲེག་པ་ལྟར་སྨུག་ཤིག་གེ་ཡོད་པར་བསམ་པའོ། །གསུམ་པ་
སྐྱབས་སུ་འགྲོ་བ་དངོས་ནི། སངས་རྒྱས་ཆོས་དང་ཞེས་པ་ནས། སྐྱབས་སུ་མཆི་ཞེས་པའི་བར་ཏེ། དོན་གཞན་གོ་སླ་ཞིང་རྟག་ཏུ་ཞེས་པ་དུས་དྲུག་ཏུ་སྐྱབས་སུ་འགྲོ་བ་སྟེ་མདོར་བསྟན། ཐེག་པ་གསུམ་པོ་ཞེས་པ། བདེན་བཞིའི་བརྗོད་བྱ་གཙོ་
བོར་སྟོན་པ་ཉན་ཐོས་ཐེག་པ། རྟེན་འབྲེལ་བཅུ་གཉིས་ཀྱི་བརྗོད་བྱ་གཙོ་བོར་སྟོན་པ་རང་རྒྱལ་ཐེག་པ། ཟབ་པ་དང་རྒྱ་ཆེ་བའི་བརྗོད་བྱ་གཙོ་བོར་སྟོན་པ་ཐེག་པ་ཆེན་པེ་སྟེ་མདོ་དང། རྣལ་འབྱོར་གསང་སྔགས་ཞེས། རྒྱུད་སྡེ་ཆེན་པོ་བཞི་དང་
མཁའ་འགྲོ་མ་ཞེས། རྡོ་རྗེ་སྙིང་པོ་རྒྱན་གྱི་རྒྱུད་ལས། རྡོ་རྗེ་སྙིང་པོ་རྒྱན་གྱི་རྒྱུད། །མཁའ་འགྲོ་མ་དང་མཁའ་འགྲོ་ཕ། །ཞེས་འབྱུང་བ་ལྟར། དེའི་ནང་ནས་ཀྱང་རྣལ་འབྱོར་མའི་རྒྱུད་གཙོ་བོར་སྟོན་པ་སྟེ། དེ་རྣམས་ཆོས་དཀོན་མཆོག་དཔའ་

[011A]༄༅། །བོ་དཔའ་མོ་ཞེས་པ། ཁཎྜ་ཀ་པཱ་ལ་དང་རབ་གཏུམ་མ་ལ་སོགས་པ་འཁོར་ལོ་གསུམ་དང་སྒོ་མཚམས་ཀྱི་དཔའ་བོ་དང་དཔའ་མོ། དབང་ལྷ་མོ་ནི། ཡུམ་བཞི་ཕག་མོ་དང་བཅས་པ་སྟེ་སྔགས་ཕྱོགས་ཀྱི་དགེ་འདུན། བྱང་ཆུབ་
སེམས་དཔའ་ཞེས་མདོ་ཕྱོགས་ཀྱི་དགེ་འདུན་བྱང་སེམས་བདག་ཉིད་ཆེན་པོ་སྟེ་དེ་རྣམས་དགེ་འདུན་དཀོན་མཆོག་ཁྱད་པར་དུ་ཡང་ཞེས་སོགས། སློབ་དཔོན་གྱི་སྐད་དོད་ཨཱ་ཙཱརྱ་ཞེས་པ་སྤྱོད་པ་སྟོན་པ་ལ་འཇུག་ཅིང་སྐྱབས་
ཡུལ་ཐམས་ཅད་བསྡུས་པའི་ངོ་བོ་རྩ་བའི་བླ་མ་ཡིན་པས་ན་དེའི་ཕྱིར་ཁྱད་པར་ཞེས་དམིགས་སུ་བཀར་བ་དང། རྟག་ཏུ་སྐྱབས་སུ་ཞེས་སོགས། རང་ཉིད་སངས་རྒྱས་ཀྱི་གོ་འཕང་ཐོབ་ཀྱང་བླ་མ་འདོར་མི་རུང་བ་རིགས་བདག་གི་ཚུལ་
དུ་བསྟེན་དགོས་པའི་དོན་ཏེ། རྩ་བརྒྱུད་ཀྱི་བླ་མ་དང་གཙོ་བོ་སངས་རྒྱས་དཀོན་མཆོག་ཡིན་པར་གསུངས་སོ། །བཞི་བ་བདུད་རྩི་འབེབས་སྦྱངས་ནི། སྐྱབས་ཡུལ་རྣམས་ཀྱི་སྐུའི་ཆ་ལས་བདུད་རྩིའི་རྒྱུན་བབས་པས་རང་གཞན་སེམས་ཅན་
ཐམས་ཅད་ཀྱི་སྡིག་སྒྲིབ་སྤྱི་དང། ཁྱད་པར་མྱུར་ལམ་རྡོ་རྗེ་ཐེག་པ་སྒོམ་པ་ལ་བར་དུ་གཅོད་པའི་ནད་གདོན་སྡིག་སྒྲིབ་ཐམས་ཅད་བཤང་གཙི་དང་རྣག་ཕྲག་སྡོམ་དང་སྡིག་རྭ། སོལ་ཁུ་དང་དུད་ཁུའི་རྣམ་པར་དབང་པོའི་སྒོ་དང་བ་
སྤུའི་བུ་ག་ཐམས་ཅད་ནས་ཕྱིར་ཐོན་ཏེ་གར་སོང་ཆ་མེད་དུ་དག་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར་པ་དེ་ཉིད་བདུད་རྩིས་མེར་གྱིས་གང། ཚེ་དང་བསོད་ནམས་སོགས་མྱུར་ལམ་རྡོ་རྗེ་ཐེག་པ་སྒོམ་པའི་མཐུན་ཕྱོགས་ཀྱི་

[011B] །གཉིས་པ་སེམས་བསྐྱེད་ནི། སེམས་ཅན་ཀུན་གྱི་ཞེས་སོགས་གཞན་དོན་དོན་གཉེར། བདག་ནི་ཧེ་རུ་ཀ་ཞེས་སོགས་བྱང་ཆུབ་དོན་གཉེར་ཏེ་དོན་གཉེར་གཉིས་དང་ལྡན་
པ་སྨོན་པ་སེམས་བསྐྱེད། སེམས་ཅན་ཐམས་ཅད་ཅེས་སོགས། སེམས་ཅན་ཧེ་རུ་ཀའི་གོ་འཕང་ལ་དགོད་པ་ལ་དེའི་ལམ་ཉམས་སུ་ལེན་དགོས་པ་ནི་འཇུག་པ་སེམས་བསྐྱེད། གོ་འཕང་མཆོག་ལ་ཞེས་སོགས་སྨོན་སེམས་དམ་བཅའ་
ཅན་ཏེ། སྡོམ་འབྱུང་ལས། གཞན་ཕན་བསམ་པ་བྱམས་པ་སྟེ། །སྙིང་རྗེ་གཞན་གྱི་སྡུག་བསྔལ་འཇོམས་གཞན་བདེས་ཚིམ་པ་དགའ་བ་སྟེ། །སེམས་ཅན་གཞན་སྙོམས་བཏང་སྙོམས་སོ། །ཞེས་གསུངས་པ་ལྟར། ཚངས་པ་
མི་གནས་པའི་མྱང་འདས་ཐོབ་བྱེད་ཚད་མེད་བཞི་ལྡན་གྱི་སེམས་བསྐྱེད་བསྒོམ་པ་ལ་དགོས་པ་ཡོད་དེ། འཆད་པར་བྱ་བའི་ལམ་ཐམས་ཅད་ཐེག་ཆེན་ཀྱི་ཉམས་ལེན་དུ་བྱ་བའི་ཆེད་ཡིན་པས་དེ་ལྟར་བུའི་སྐྱབས་སེམས་ལན་གསུམ་
བྱ་དགོས་གསུངས། གསུམ་པ་སྐད་ཅིག་དཀྲོང་བསྐྱེད་ནི། སྐད་ཅིག་གིས་རང་ཉིད་ཧེ་རུ་ཀ་ཡུམ་དང་བཅས་པའི་སྐུར་གྱུར། ཅེས་པ་སྟེ་རང་ཐ་མལ་བའི་སྣང་ཞེན་གྱིས་མཆོད་གཏོར་སོགས་བྱིན་རླབས་བྱ་མི་ནུས་པས་ལྷའི་རྣལ་འབྱོར་
བསྒོམས་དགོས་པས། སྐྱབས་ཡུལ་རྣམས་མཐའ་ནས་རིམ་གྱིས་བསྡུས་ཏེ་འོང་སྔོན་པོའི་རྣམ་པར་རང་ལ་ཐིམས་པས། ཤ་རུས་རྡོས་བཅས་ཀྱི་ཕུང་པོ་སོགས་དེའི་གདགས་གཞིའི་ཕུང་པོ་ཕྲ་རགས་ཐམས་ཅད་འོད་སྔོན་པོའི་རྣམ་

[012A]༄༅། །པར་མེར་གྱིས་ཞུ་ནས་རིམ་གྱིས་ཡལ་བར་མོས་པ་དང། སྟོང་ཉིད་ཀྱི་ལྟ་བ་དྲན་ནས་ཡིད་ངོར་ཐ་མལ་གྱི་སྣང་ཞེན་བསྡུས། ལྟ་བ་དེ་ཡང་འབྲས་དུས་ཀྱི་བདེ་སྟོང་གཉིས་མེད་ཀྱི་ཡེ་ཤེས་སུ་མོས་ལ་འཆི་བ་ཆོས་སྐུའི་ལམ་
འཁྱེར་མདོར་བསྡུས་བསྒོམ། དེའི་ངང་ནས་རང་གི་གོ་སར་སྣ་ཚོགས་པད་ཉི་འཇིགས་དུས་ཀྱི་གདན་ལ། རང་སེམས་བདེ་སྟོང་གི་ཡེ་ཤེས་སུ་གསལ་བ་དེ་ཉིད་འོད་སྔོན་པོ་ཁྲུ་གང་ཙམ་དུ་གསལ་བ་འབྲས་དུས་ཀྱི་ལོངས་སྐུར་མོས་ལ་བར་
དོ་ལོངས་སྐུའི་ལམ་འཁྱེར་བསྒོམ། འོད་དེ་ཇེ་རགས་ཀྱིས་ཧེ་རུ་ཀ་བློ་ལ་ཇི་ལྟར་འཚམས་པའི་བོང་ཚོད་ལ་སྐུ་མདོག་ཆར་སྤྲིན་ལྟར་གནག་པ་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་ན་གསེར་གྱི་རྡོ་རྗེ་རྩེ་ལྔ་
པ་དང། གཡོན་ན་གསེར་གྱི་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པའི་དངུལ་དཀར་གྱི་དྲིལ་བུ་འཛིན་པས་ཡུམ་རྡོ་རྗེ་ཕག་མོ་སྐུ་མདོག་དམར་མོ་གྲི་ཐོད་འཛིན་པ་ལ་འཁྱུད་པ། ཡབ་གཡས་བརྐྱངས་གཡོན་བསྐུམས་དང། ཡུམ་པདྨའི་སྐྱིལ་
ཀྲུང་གིས་ཡབ་ཀྱི་བརླ་སྟེང་ནས་འཁྲིལ་བ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་ཅིང་གཉིས་ཀའི་སྐུ་ལས་འོད་ཟེར་དཔག་ཏུ་མེད་པ་ཕྱོགས་མཚམས་ཀུན་ཏུ་ཁྱབ་པའི་ཀློང་དཀྱིལ་ན་བཞུགས་པ། དེ་ཡང་རང་ག་བ་མ་ཡིན་པར་
སྐྱོན་ཀུན་ཟད་ཡོན་ཏན་ཀུན་རྫོགས་པའི་འབྲས་དུས་ཀྱི་དཔལ་ཧེ་རུ་ཀ་དངོས་དེ་ངའོ་སྙམ་པའི་ང་རྒྱལ་བརྟན་པོ་བསྐྱེད་ལ་སྐྱེ་བ་སྤྲུལ་སྐུའི་ལམ་འཁྱེར་བསྒོམ་པར་བྱའོ་གསུངས། བཞི་པ་ནང་མཆོད་བྱིན་རླབས་ནི། ནང་མཆོད་བྱིན་
[012B] ཞེས་པ་ནས། བྱིན་གྱིས་བརླབས། ཞེས་པའི་བར་ཏེ། སྡོམ་འབྱུང་ལས། ཨོ་ཨཱ་ཧཱུཾ་ཞེས་པའི་སྔགས་ཀྱིས། །རྟག་ཏུ་བྱིན་གྱིས་བརླབས་བྱ་ཞིང། །ཧ་ཧོ་ཧཱི་ཞེས་པའི་སྔགས་ཀྱིས། །སྦྱང་བྱ་དང་ནི་རྟོགས་བྱ་སྟེ། །ཧ་ཡིག་ཁ་
དོག་འཕྲོག་པར་བྱེད། །ཧོ་ཡིག་དྲི་རྣམས་འཕྲོག་པར་བྱེད། །ཧྲཱི་ཡིག་ནུས་པ་བཅོམ་པ་དང། །བདུད་རྩིའི་རྣམ་པའང་བསྟེན་བར་བྱ། །ཞེས་གསུངས་པ་ལྟར། ནང་མཆོད་ཀྱི་གོ་སར་རྣམ་སྣང་གི་ངོ་བོ་འཁོར་ལོ་དཀར་པོ་རྩིབས་བརྒྱད་པ་
ཅུང་ཟད་སྦུག་བའི་རྣམ་པ་ཅན་གྱི་དབུས་སུ་ཧོ་དཀར་པོ། །དེའི་སྟེང་དུ་འོད་དཔག་མེད་ཀྱི་ངོ་བོ་པདྨ་དམར་པོ་འདབ་མ་བརྒྱད་པ་ཅུང་ཟད་སྦུག་པ་འཁོར་ལོའི་ཁབས་ཀྱི་རྣམ་པར་ཡོད་པའི་ནང་གི་ལྟེ་བར་ཧ་དམར་པོ་མགོ་ཐུར་དུ་བསྟན་པ། ཧོ་
ཡིག་གི་སྟེང་དུ་ཉི་གདན་ལ་ཧྲཱི་སྔོན་པོ་རིང་ཆ་ཚེག་དྲེག་དང་བཅས་པ། དེའི་གཡས་སུ་ཨོཾ་དཀར་པོ། གཡོན་དུ་ཨཱ་དམར་པོ། མདུན་དུ་ཧཱུཾ་སྔོན་པོ་བཅས་བསམ་ལ། ཧ་ཧོ་ཧྲཱི་ལན་གསུམ་བརྗོད་པས་ཡི་གེ་དེ་རྣམས་རིམ་གྱིས་འོད་
དུ་ཞུ་ནས་བྱིན་གྱིས་བརླབ་རྒྱུའི་རྫས་ལ་ཐིམས་པས། ཧ་ཧོ་ཧྲཱི་གསུམ་གྱིས་རིམ་པ་ལྟར་ཁ་དོག་ངན་པ་སྦྱངས་ཏེ་བདུད་རྩི་དམར་སེར་གྱི་རྣམ་པ། དྲི་རོ་ངན་པ་གྲིབ་དང་མི་གཙང་བ་ལ་སོགས་པ་སྦྱངས་ནས་ཤེལ་ལྟར་དག་པ། ནུས་
པ་ངན་པ་སྦྱངས་ཏེ་མགྲོན་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་སྟེར་ནུས་པའི་རོ་བརྒྱ་དང་ལྡན་པའི་བདུད་རྩིར་གྱུར་པར་བསམ། ཨོཾ་ཨཱ་ཧཱུཾ་ལན་གསུམ་བརྗོད་པས་དེ་རྣམས་ཐིམ་ནས་མགྲོན་རྣམས་ཀྱིས་ཇི་ཙམ་

[013A]༄༅། །ལོངས་སྤྱད་ཀྱང་མཛད་པ་མེད་པའི་མང་པོར་སྤེལ་བར་བསམ། དེའི་ཚེ་སྤྲོ་ན་རང་གི་སྙིང་གར་ཟླ་དཀྱིལ་གྱི་དབུས་སུ། རང་ཉིད་ཐ་མལ་བའི་རྣམ་པ་ཅན་དེའི་མདུན་ན་ཚེ་འདིའི་ཕ་མ། གཡས་སུ་སྤུན་ཟླ། གཡོན་དུ་
གྲོགས། རྒྱབ་ཏུ་མཛའ་བཤེས། དེའི་མཐར་སེམས་ཅན་ཐམས་ཅད་ཀྱིས་བསྐོར་བར་མོས་ནས་ཨོཾ་ཨཱ་ཧཱུཾ་ལན་དང་པོ་བརྗོད་པའི་ཚེ་རང་གཞན་སེམས་ཅན་ཐམས་ཅད་ཀྱི་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་
དང༑ གཉིས་པའི་ཚེ་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་དང། གསུམ་པའི་ཚེ་ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་བ་སྤུའི་བུ་གནས་ཕྱུང་སྟེ་བདུད་རྩི་ལ་ཐིམ་པས་དེའི་
རང་བཞིན་དུ་གྱུར་པར་བསམ་ན་གཞན་ཕན་གྱི་བསམ་པ་དང་བྱང་ཆུབ་ཀྱི་སེམས་ཡང་ཡང་དྲན་པ་དང་དེས་ཟིན་པ་སོགས་ཀྱི་དགོས་པ་ལྷག་པར་ཆེ་བ་ཡིན་པས། དེ་ལྟ་བུའི་དམིགས་པ་དང་བཅས་ངག་འདོན་རྒྱས་བསྡུས་གང་རུང་
གིས་བྱིན་གྱིས་བརླབ་དགོས་གསུངས། ལྔ་པ་མཆོད་པ་བྱིན་རླབས་ལ་བཞི་ལས། དང་པོ་བསང་བ་ནི། མཆོད་རྫས་རྣམས་ཞེས་སོགས་ཏེ། ཁཎྜ་རོ་ཧེའི་སྔགས་བརྗོད་པ་དང་སྙམ་དུ་རང་ཧེ་རུ་ཀར་གསལ་བའི་སྙིང་གར་ཟླ་གདན་ལ་
གནས་པའི་ཧཱུཾ་ཡིག་ནཱ་ད་དང་བཅས་པ་ལས་ངོ་བོ་བདེ་སྟོང་གི་ཡེ་ཤེས་ལ་རྣམ་པ་དུམ་སྐྱེས་མ་དམར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་དཔག་ཏུ་མེད་པ་སྤྲོས་པ་ཤངས་བུག་གཡས་ནས་ཐོན་ཏེ་མཆོད་རྫས་

[013B] དུམ་སྐྱེས་མ་བདེ་སྟོང་གི་
རང་བཞིན་དུ་མོས་པ་ནི་ཡེ་ཤེས་དེས་སྒྲིབ་པ་ཐམས་ཅད་ཀྱང་འཇོམས་ནུས་ན་ཕྱིའི་དྲང་དོན་གྱི་བགེགས་ལ་སོགས་པ་འཇོམས་ནུས་པ་ལྟ་ཅི་སྨོས་པའི་རྒྱུ་མཚན་གྱིས་ཡིན་གསུངས་སོ། །གཉིས་བ་སྦྱང་བ་ནི། སྭ་བྷཱ་ཝས་སྦྱངས་ཞེས་པ་
སྟེ༑ སྭ་བྷཱ་ཝ་གཉིས་རང་བཞིན། ཤུདྡྷ་གཉིས་དག་པ། སྲབ་ཐམས་ཅད། དྷརྨཱ་ཆོས། ཨ་ཧཾ་ངའོ་སྟེ། རང་བཞིན་གྱིས་དག་པའི་ཆོས་ཐམས་ཅད་རང་བཞིན་གྱིས་དག་པ་ངའོ། །ཞེས་པའོ། །དེ་ཡང་མཆོད་པ་སྣོད་དང་བཅས་པའོ་དུ་
ཞུ་ནས་ཡིད་ངོར་མ་དག་པའི་སྣང་བ་དང། བདེན་འཛིན་གྱི་ཞེན་པ་གཉིས་ཀས་སྟོངས་པའི་སྟོང་ཉིད་དུ་བསམ་ཞིང་དེ་རྟོགས་པའི་བློ་ཡང་འབྲས་དུས་ཀྱི་བདེ་བ་ཆེན་པོར་མོས། དེ་ལྟར་བྱས་ན་འོག་གི་བསྐྱེད་ཆོག་ཐམས་ཅད་བདེ་སྟོང་གི་
རྣམས་རོལ་དུ་འཆར་བའི་གནད་ཡོད། གསུམ་པ་བསྐྱེད་པ་ནི། སྟོང་པའི་ངང་ལས་ཞེས་སོགས་ཏེ། དེའི་ཚེ་མཆོད་པའི་སྣོད་རྣམས་ཀྱི་གོ་སར་བདེ་སྐྱོང་གི་སྐད་དོད་ཀ་པཱ་ལ་ཞེས་པའི་མིང་ཡིག་དང་པོ་ཀ་ལ་ཐིག་ལེས་བརྒྱན་པའི་ཀས་བདེ་
བ་དང་ཐིག་ལེས་སྟོང་པ་མཚོན་པའི་ཀཾ་རེ་རེ་ཐོལ་གྱིས་བྱུང། དེ་ཞུ་བ་ལས་ཐོད་པ་ཕྱི་དཀར་ལ་ནང་དམར་བ་སྟོང་གསུམ་ལྟར་ཡངས་པའི་ནང་དུ་བདེ་སྟོང་གི་ཡེ་ཤེས་ཧཱུཾ་ཡིག་གི་རྣམ་པར་ཤར་བ་ཡོངས་སུ་གྱུར་པ་ལས་མཆོད་ཡོན་

[014A]༄༅། །སོགས་མཆོད་རྫས་རྣམས་ངོ་བོའི་ཁུད་པར་བདེ་སྟོང་དབྱེར་མེད་ཀྱི་ཡེ་ཤེས། རྣམ་པའི་ཁྱད་པར་མཆོད་རྫས་རང་རང་གི་གཟུགས་སུ་ཤར་བ། བྱེད་ལས་ཀྱི་ཁྱད་པར་མགྲོན་རྣམས་ཀྱི་ལྗགས་ཀྱིས་བཞེས་པ་དང་
སྤྱན་གྱིས་གཟིགས་པ་སོགས་དབང་པོ་དྲུག་གི་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པ་སྟེ་ཁྱད་ཆོས་གསུམ་ལྡན་དུ་བསམ་མོ། །བཞི་པ་བྱིན་གྱིས་བརླབ་པ་ནི། སྔགས་ཏིང་ངེ་འཛིན་ཕྱག་རྒྱ་གསུམ་གྱི་བྱིན་གྱིས་
བརླབས་པ་ཏེ། དང་པོ་ནི། ཨོཾ་ཨྲྒྷཾ་ཨཱ་ཧཱུཾ། ཞེས་སོགས་བརྗོད་པ་སྟེ། འབྲུ་གསུམ་རྡོ་རྗེ་གསུམ་གྱི་ས་བོན་ཡིན་པས་དེ་དང་མཆོད་པའི་མིང་སྤེལ་ནས་ངག་ཏུ་བརྗོད་ཅིང་རྡོ་རྗེ་གསུམ་གྱི་རང་བཞིན་བདེ་སྟོང་གི་ངོ་བོར་མོས་པ་ནི་སྔགས་
ཀྱི་བྱིན་གྱིས་བརླབས་པ། སོ་སོའི་ཕྱག་རྒྱ་ནི་ཕྱག་རྒྱའི་བྱིན་གྱིས་བརླབས་པ། མཆོད་ཡུལ། མཆོད་རྫས། མཆོད་མཁན་གྱི་འཁོར་གསུམ་མི་དམིགས་པར་བལྟ་བ་དང་ཁྱད་ཆོས་གསུམ་ལྡན་དུ་མོས་པ་ནི་ཏིང་ངེ་འཛིན་གྱི་བྱིན་
གྱིས་བརླབས་པའོ། །རྡོར་སེམས་སྒོམ་བཟླས་བྱེད་ན་མཚམས་འདིར་བྱ་དགོས་གསུངས། གཉིས་པ་རྣལ་འབྱོར་གྱི་ཡན་ལག་སྒྲུབ་ཚུལ་ལ་བཞི། བསོད་ནམས་ཀྱི་ཚོགས་གསོག་པ། འཆི་བ་ཆོས་སྐུའི་ལམ་འཁྱེར། བར་དོ་ལོངས་
སྐུའི་ལམ་འཁྱེར། སྲུང་བའི་འཁོར་ལོ་བསྒོམ་པའོ། །དང་པོ་ལ་གསུམ་ལས། ཚོགས་ཞིང་སྤྱན་འདྲེན་པ་ནི། རང་ཧེ་རུ་ཀར་གསལ་བའི་ཞེས་སོགས་བརྗོད་པའི་ཚེ་རང་གི་སྙིང་གའི་རྩ་འདབ་བརྒྱད་མཚོན་བྱེད་སྣ་ཚོགས་པད་མ་

[014B] ཞབས་ཀྱུ་བྱ་སྒྲུབ་ཡེ་ཤེས། ཧ་སོར་
རྟོག་ཡེ་ཤེས། མགོ་བོ་མཉམ་ཉིད་ཡེ་ཤེས། ཟླ་ཚེས་མེ་ལོང་ཡེ་ཤེས། ཐིག་ལེ་ནཱ་ད་ཆོས་དབྱིངས་ཡེ་ཤེས་ཏེ་ཡེ་ཤེས་ལྔའི་རང་བཞིན་ཅན་ལས་འོད་ཟེར་ཁ་དོག་ལྔ་ལྡན་འཕྲོས་པས་ལུས་ཀྱི་ནང་ཐམས་ཅད་ཁེངས། ཐོག་མ་མེད་པ་ནས་
བསགས་པའི་སྒོ་གསུམ་གྱི་སྡིག་སྒྲིབ་ཐམས་ཅད་སྦྱངས། ལུས་ཤེལ་སྒོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས་འོག་མིན་སྟུག་པོ་བཀོད་པ་ནས་བླ་མ་རྡོ་རྗེ་འཆང་གི་རྣམ་པ་ཅན་དང་འཁོར་ལོ་སྡོམ་པའི་དཀྱིལ་
འཁོར་གྱི་ལྷ་ཚོགས། གཞན་ཡང་སངས་རྒྱས་བྱང་སེམས་ཐམས་ཅད་ནམ་མཁའི་ཁམས་ཏེལ་གྱི་གང་བུ་ལྟར་གང་བ་རང་གི་མདུན་ཐད་ཀྱི་ནམ་མཁར་སྤྱན་དྲངས་པར་བསམ་ལ་སྤྲོས་པའི་འོད་ཟེར་རྣམས་རང་གི་སྙིང་གའི་སྤྲོ་གཞི་ལ་
བསྡུ་ཞིང། འདིས་མཚོན་སྔ་ཕྱིའི་འོད་ཟེར་དང་ལྷ་མོ་སྤྲོ་བསྡུ་སོགས་སྙིང་གའི་ཧཱུཾ་ལས་བྱེད་པ་ནི་འཁོར་འདས་ཐམས་ཅད་རང་སེམས་ཀྱིས་བཏགས་པ་ཙམ་དང། དེ་དག་གི་བྱེད་པོ་ན་ཐར་ཐུག་ཤིན་ཏུ་ཕྲ་བའི་སྙིང་གའི་རླུང་སེམས་ཡིན་པ་
མཚོན་ཞིང། བསྡུ་བ་ན་སྙིང་གའི་ཧཱུཾ་ལ་ཐིམ་པར་མོས་པ་རྫོགས་རིམ་གྱི་སྐབས་རགས་པའི་རླུང་སེམས་ཐམས་ཅད་སྙིང་གར་ཐིམས་ནས་འོད་གསལ་འཆར་བའི་སྨིན་བྱེད་ཁྱད་པར་ཅན་དུ་འགྱུར་བའི་གནད་ཤིན་ཏུ་ཆེའོ་གསུངས་

[015A]༄༅། །གཉིས་པ་དེ་ལ་ཚོགས་གསོག་པ་ལ་གསུམ་ལས། དང་པོ་ཕྱག་འཚལ་བ་ནི། ན་མོ་གུ་རུ་ཙྐྲ། ཞེས་སོགས་ཏེ། ན་མོ་ཕྱག་འཚལ་ལོ། །གུ་རུ་བླ་མ། ཙྐྲ་འཁོར་ལོ། སམ་བདེ་བ། བ་ར་མཆོག། སརྦ་ཐམས་ཅད། ཌཱ་ཀི་ནཱི་
མཁའ་འགྲོ་མ། བྷྱ་རྣམས་ལ་སྟེ། བླ་མ་འཁོར་ལོ་བདེ་མཆོག་དང་མཁའ་འགྲོ་མ་རྣམས་ཐམས་ཅད་ལ་ཕྱག་འཚལ་ལོ། །ཞེས་ཕྱག་བྱ་བ་སྟེ། དེའི་ཚེ་རང་གི་མཐའ་སྐོར་དུ་སེམས་ཅན་ཐམས་ཅད་འཁོད་པས་ཀྱང་རང་དང་འདྲ་བར་
ངག་གིས་བསྟོད་ཚིག་བརྗོད་པ་དེར། ཡིད་ཀྱིས་དད་གུས་དྲག་པོས་གསོལ་བ་འདེབས་པ་དང། ལུས་ཞིང་རྡུལ་དང་མཉམ་པས་ཕྱག་བྱས་པར་མོས་དགོས་གསུངས། གཉིས་པ་མཆོད་པ་འབུལ་བ་ནི། ཨོཾ་སརྦ་ཏ་ཐ་ག་ཏ་ཞེས་སོགས་
ཏེ༑ དེའི་ཚེ་རང་གི་སྙིང་གའི་ཧཱུཾ་ལས་ངོ་བོ་བདེ་སྟོང་གི་ཡེ་ཤེས་ཡིན་པ་ལ་རྣམ་པ་དབང་ཆོག་བདེ་ཆེན་སྙིང་པོ་ལས་འབྱུང་བ་ལྟར་མཆོད་པའི་ལྷ་མོ་མཆོད་རྫས་ཐོགས་པ་གྲངས་མེད་པ་སྤྲོས་པས་མཆོད་པར་བསམ་ལ། འབུལ་སྔགས་
ཀྱི་དོན་ནི། ཨོཾ་གྱི་ཨ་ཨུ་མ་གསུམ་གྱིས་རྡོ་རྗེ་གསུམ་དང། དེ་གསུམ་གི་གེ་གཅིག་ཏུ་གྱུར་པས་རྡོ་རྗེ་གསུམ་དབྱེར་མེད་པ་དང་མཆོད་པའི་འཁོར་གསུམ་མིང་གིས་བཏགས་པ་ཙམ་ལས་རང་བཞིན་མེད་པ་མཚོན། སརྦ་ཐམས་ཅད་
ཏ་ཐཱ་དེ་བཞིན། ག་ཏ་གཤེགས་པ་སྟེ། སྟོང་ཉིད་དེ་བཞིན་ཉིད་ནས་ཆོས་སྐུར་གཤེགས་པ་དང། ཆོས་སྐུ་དེ་བཞིན་ཉིད་ནས་བཞིན་ལག་གཟུགས་སྐུའི་རྣམ་པར་གཤེགས་པ། ཨྲྒྷཾ་མཆོད་ཡོན་ནས། ཤབྟ་རོལ་མོ། པྲ་ཏཱི་ཙྪ་སོ་སོར་

[015B] སྭ་ཧཱ་གཞི་ཚུགས་དང། ལེགས་པ། བཟང་བ། མཛེས་པ་ཀུན་སྦྱིན་ཞེས་མང་པོ་འཇུག་པ་ཡོད་ཀྱང་འདིར་དངོས་གྲུབ་སྦྱིན་པར་མཛད་དུ་གསོལ་ཞེས་དང། དེ་ཡང་དངོས་སུ་བཤམས་པ་རྫས་ཀྱི་མཆོད་པ། མཆོད་སྔགས་
བརྗོད་པ་སྔགས་ཀྱི་མཆོད་པ། ལག་པས་ཕྱག་རྒྱ་བྱས་པ་ཕྱག་རྒྱའི་མཆོད་པ། ཡིད་ཀྱིས་མང་པོར་སྤྲུལ་པ་ཏིང་ངེ་འཛིན་གྱི་མཆོད་པ། འཁོར་གསུམ་བདེན་མེད་དུ་རྟོགས་པའི་བློས་ཟིན་པ་སྒྲུབ་པའི་མཆོད་པ་སྟེ་ཁྱད་ཆོས་ལྔ་ལྡན་
དུ་མཆོད་པས་མཆོད་ཡུལ་རྣམས་ཟག་མེད་ཀྱི་བདེ་བ་ཆེན་པོས་ཚིགས་པ་ན་བུམ་དབང་དང། ལམ་བསྐྱེད་རིམ་དང་འབྲལ་བའི་ཕྱི་མཆོད། དེ་ནས་དྲིལ་བུ་ཞབས་ཀྱིས། བཅོམ་ལྡན་འདས་དང་རྣལ་འབྱོར་མ་རྣམས་ལྕེ། །ཡི་གེ་ཧཱུཾ་བྱུང་
རྡོ་རྗེ་རྩེ་གསུམ་པ། དཀར་པོ་ནས་འབྲུ་ཙམ་བཀོད་སྤུ་གུས་དྲངས། །བདུད་རྩི་གསོལ་བས་ལྷ་ཚོགས་མཆོག་ཚིམ་བལྟ། །ཞེས་གསུངས་པ་ལྟར། ཨོཾ་སརྦ་ཏ་ཐཱ་ག་ཏ་ཨོཾ་ཨཱ་ཧཱུཾ། བརྗོད་པ་དང་མཉམ་དུ་རང་གི་སྙིང་ག་ནས་རོ་རྡོ་རྗེ་མ་དམར་
མོ་ཐོད་པ་འཛིན་པ་དཔག་མེད་སྤྲོས་པས་བདུད་རྩི་ནས་བཅུས་ཏེ་མགྲོན་རྣམས་ལ་འབུལ་བ་ན་གསང་དབང་དང། ལམ་གཏུམ་མོའི་རྣལ་འབྱོར་དང་འབྲེལ་བའི་ནང་མཆོད། ཡབ་ཡུམ་སྙོམས་པར་ཞུགས་པས་ཞེས་སོགས་ནི་
དྲིལ་བུ་བས། མྱུར་དུ་དངོས་གྲུབ་བྱེད་པར་ནི། །ཕྱག་རྒྱའི་མཆོད་འདི་ཐེ་ཚོམ་མེད། །ཅེས་གསུངས་པ་ལྟར། ཡབ་ཡུམ་སྙོམས་པར་ཞུགས་པས་ཚོགས་ཞིང་གི་ལྷ་ཚོགས་ཐམས་ཅད་ཀྱིས་ཀྱང་ལྷན་སྐྱེས་ཀྱི་བདེ་བ་ཆེན་པོ་མྱོང་བར་

[016A]༄༅། །བསམ་པ་ནི་ཤེར་དབང་དར། ལམ་འོད་གསལ་དང་འབྲེལ་བའི་གསང་མཆོད། ལྷན་སྐྱེས་ཀྱི་བདེ་ཆེན་སྟོང་ཉིད་ཀྱི་རྣམ་ལྡན་དུ་བསྐྱེད་ནས་མཆོད་པའི་འཁོར་གསུམ་པོ་བདེ་སྟོང་གི་རྣམ་རོལ་དུ་བལྟ་བ་ནི། ཚོགས་གཉིས་
བདེ་བླག་ཏུ་རྫོགས་བྱེད་བླ་ན་མེད་པ་དབང་བཞི་པ་དང། ལམ་ཟུང་འཇུག་དང་འབྲེལ་བའི་དེ་ཁོ་ན་ཉིད་ཀྱི་མཆོད་པའོ། །སྐབས་འདིར་པྲ་ཏཱི་ཙྪ་ཞེས་པ་གཞུང་དུ་མེད་ཀྱང་གྲུབ་ཆེན་ལཱ་བ་པ་དང་ལང་ཀ་རྒྱལ་བཟང་གི་དགོངས་པ་ལྟར་ཡིན་
གསུངས། འདིའི་ཚིག་དོན་ཡིད་ལ་བྱེད་ཚུལ་རྣམས་མཆོད་པ་འོག་མ་ལའང་རིགས་འགྲེའོ། །གསུམ་པ་རྒྱུན་བཤགས་ནི། དཀོན་མཆོག་གསུམ་ལ་ཞེས་སོགས་ཏེ་དེས་སྐྱབས་འགྲོ་རྟེན་གྱི་སྟོབས་དང་བཤགས་ཡུལ་བསྟན་ཅིང། སྡིག་
པ་ཐམས་ཅད་ཅེས་སོགས། རང་གཞན་སེམས་ཅད་ཐམས་ཅད་སྔར་བྱས་ཀྱི་སྡིག་པ་རྣམས་ལ་དུག་ཁེང་དུ་སོང་བ་ལྟར་འགྱོད་སེམས་དང། ཕྱིན་ཆད་སྲོག་ལ་བབས་ཀྱང་མི་བྱེད་སྙམ་པའི་སྔོམ་སེམས་དྲག་པོ་དང་བཅས་སོ་སོ་ནི་སྐད་དོད་
ཀྱི་སྟེང་ནས་ཡང་ཡང་ལ་འཇུག་པས་ཡང་དང་ཡང་དུ་བཤགས་པ། འགྲོ་བའི་དགེ་ལ་ཞེས་པ། རང་གཞན་གྱི་དུས་གསུམ་དུ་བསགས་པའི་དགེ་བ་ལ་དབུལ་བོའི་བུས་གཏེར་རྙེད་པ་ལྟ་བུའི་དགའ་བ་ཆེན་བོའི་རྗེས་སུ་ཡི་རང་བ། སངས་
རྒྱས་བྱང་ཆུབ་ཅེས་སོགས་སྨོན་འཇུག་གི་སེམས་བསྐྱེད་པ་ཡིན་ཀྱང་ཚིག་གི་རྗེས་བཟློས་ཙམ་གྱིས་སེམས་བསྐྱེད་ནུས་ན། ལམ་གཞན་རྣམས་ཀྱང་དེ་དང་འདྲ་བས། ཉི་མ་གཅིག་ལ་སངས་རྒྱས་ཀྱི་ལམ་ཐམས་ཅད་རྒྱུད་ལ་སྐྱེ་ནུས་པར་
[016B] །དེ་བས་ན་བློ་དེ་མྱོང་བ་མ་སྐྱེས་ཀྱི་བར་དུ་སྦྱངས་ནས། དེའི་མཐུས་དྲངས་པའི་བྱང་ཆུབ་སེམས་དཔའི་སྤྱོད་པ་རྣམས་ལ་སློབ་འདོད་སྙིང་ཐག་པ་ནས་སྐྱེས་པ་ན། བྱང་སེམས་ཀྱི་སྡོམ་པ་ཆོགས་ཚུལ་བཞིན་དུ་བཟུང་སྟེ། སྤྱོད་པ་ཕྱིན་
དྲུག་ལ་ལེགས་པར་སློབ་པ་ཉིད་ཡི་དམ་ཀྱིས་བཟུང་བའི་དོན་ཡིན་ནོ། །དེ་རྣམས་བསོད་ནམས་ཀྱི་ཚོགས་བསག་པ་སྟེ། དཔེར་ན་འཛམ་བུ་གླིང་པའི་མི་མངལ་སྐྱེས་ཁམ་དྲུག་ལྡན་པ་ཞིག་ལྷའི་ལུས་ལེན་པར་འདོད་ན། སྐྱེ་བ་འདིར་འགྱུར་
དུ་མེད་པས་དེའི་སྔོན་དུ་སྐྱེ་འགྱུར་གྱི་ལས་གསོག་དགོས་པ་དང་ཆོས་མཐུན་པ་ཡིན་ནོ། །གསུམ་པ་ཚོགས་ཞིང་རང་ལ་བསྡུ་བ་ནི། ཚོགས་ཞིང་རྣམས་ཞེས་སོགས་ཏེ། རང་གི་ཐུགས་ཀའི་ཧཱུཾ་ཡིག་ཆ་ལྔ་པ་ལས་འོད་ཟེར་ཁ་དོག་དེ་བཞིན་དུ་
འཕྲོས་པ་ཚོགས་ཞིང་རྣམས་ལ་ཕོག་པས་དེ་རྣམས་མཐའ་ནས་རིམ་གྱིས་བསྡུས་ཏེ་འོད་སྔོན་པོའི་རྣམ་པར་རང་གི་སྨིན་མཚམས་སུ་ཐིམ་པས་རྒྱུད་བྱིན་གྱིས་བརླབ་པར་བསམ་པའོ། །གཉིས་པ་འཆི་བ་ཆོས་སྐུའི་ལམ་འཁྱེར་ནི། འདི་
སྐབས་གཞུང་དུ་སྔགས་ཙམ་ལས་མ་གསུངས་ཀྱང། སྣོད་བཅུད་ཀྱི་ཆོས་ཐམས་ཅད་རང་ལ་ཐིམས་ཤིང། རང་ཡང་མི་དམིགས་པའི་སྟོང་པ་ཉིད་དུ་གྱུར། ཅེས་བརྗོད་ན་ལས་དང་པོ་པར་རྣམ་པ་གསལ་བར་གསུངས་པས་དེའི་ཚེ་
རང་ཧེ་རུ་ཀ་ཞལ་གཅིག་ཕྱག་གཉིས་པའི་གསལ་སྣང་དང་ང་རྒྱལ་བརྟན་བཞིན་པས་བདག་གིས་སངས་རྒྱས་ཀྱི་འོད་གསལ་ཆོས་སྐུ་མངོན་དུ་བྱས་ནས། གཞན་དོན་དུ་ལོངས་སྤྱོད་རྫོགས་སྐུ་དང་སྤྲུལ་སྐུའི་གཟུགས་ཀྱི་སྐུར་ལྡང་

[017A]༄༅། །བར་བྱའོ་སྙམ་པའི་འཕེན་པ་དྲག་པོ་ཞིག་བཏང་ནས། རང་གི་ཐུགས་ཀའི་ཧཱུཾ་ལས་བདེ་བ་ཆེན་པོའི་རང་བཞིན་གྱི་འོད་ཟེར་ཁ་དོག་སྣ་ལྔ་དཔག་ཏུ་མེད་པ་ཐུགས་ཀ་དང་ཡབ་ཡུམ་གྱི་སྦྱོར་མཚམས་སོགས་ནས་ཐོན་པ་
ཕྱིའི་སྣོད་བཅུད་ཐམས་ཅད་ལ་ཕོག་པས། དེ་རྣམས་འོད་དུ་ལྟེམ་གྱིས་ཞུ་ནས་རང་ལ་ཐིམ། རང་ཡང་འོད་དུ་ཞུ་བ་སྟོད་སྨད་ཐམས་ཅད་ནས་མེ་ལོང་གི་ཧ་ཡལ་བ་བཞིན་རིམ་གྱིས་སྙིང་གའི་ཧཱུཾ་ཡིག་ལ་ཐིམ། ཧཱུཾ་གི་ཞབས་ཀྱུ་ཧ་ལ་
ཐིམ་པའི་ཚེ། ས་ཆུ་ལ་ཐིམ་པའི་ཕྱིའི་རྟགས་སུ་སྨིག་རྒྱུ་ལྟ་བུའི་སྣང་བ་དང། ནང་གི་རྟགས་ལུས་ས་ལ་བྱིང་བ་ལྟ་བུ། ཧ་མགོ་བོ་ལ་ཐིམ་པའི་ཚེ། ཆུ་མེ་ལ་ཐིམ་པའི་ཕྱིའི་རྟགས་སུ་དུ་བ་ལྟ་བུའི་སྣང་བ་དང། ནང་གི་རྟགས་མཆུ་དང་
ལྕེ་སོགས་བསྐམས་པ་དང་སོ་ལ་དྲེག་པ་ཆགས་པ། མགོ་བོ་ཟླ་ཚེས་ལ་ཐིམ་པའི་ཚེ། མེ་རླུང་ལ་ཐིམ་པའི་ཕྱིའི་རྟགས་སུ་མཁའ་ནང་མེ་ཁྱེར་ལྟ་བུའི་སྣང་བ་དང། ནང་གི་རྟགས་ལུས་ཀྱི་དྲོད་མཐའ་ནས་སྡུད་པ། ཟླ་ཚེས་ཐེག་ལེ་ལ་ཐིམ་
པའི་ཚེ། རླུང་རྣམ་ཤེས་ལ་ཐིམ་པའི་ཕྱིའི་རྟགས་སུ་མར་མེ་འབར་བ་ལྟ་བུའི་སྣང་བ་དང། ནང་གི་རྟགས་དབུགས་ཀྱི་རྒྱུ་བ་ཆད་པ་སྟེ་རྟགས་བཞི་ཤར་བའི་མོས་པ་དང། ཐིག་ལེ་ནཱ་ད་ལ་ཐིམ་པའི་ཚེ། ཐོག་མར་སྤྱི་བོའི་རྩ་འཁོར་གཞིག་
པས་བྱང་སེམས་དཀར་པོ་ཐུར་དུ་བབས་པས་སྣང་བ་དཀར་ལམ་བ། དེ་ནས་ལྟེ་བའི་རྩ་འཁོར་གཞིག་པས་ཁམས་དམར་པོ་མེའི་རང་བཞིན་གྱེན་དུ་འབར་བས་འཆེད་པ་དམར་ལམ་པ། དེ་གཉིས་སྙིང་གར་འདུས་པ་ལ་བརྟེན་ནས་སྙིང་

[017B] འདིའི་མ་དག་དྲན་མེད་དུ་བརྒྱལ་ཏེ། བརྒྱལ་ཚབ་ཆེ་ཚད་སྐྱོན་
མིན་ཡོན་ཏན་ཡིན་ཏེ་འོག་གི་འོད་གསལ་བསྟེན་ཞིང་འཐུག་པ་འབྱུང་བ་དང། ནཱ་ད་ཡང་མི་དམིགས་པ་སྟོང་པར་སོང་བ་ན་སློད་བྱེད་ཀྱི་སྐྱེན་གསུམ་དང་བྲལ་བའི་ཐམས་ཅད་སྟོང་བ་འོད་གསལ་ཐོ་རངས་ཀྱི་ནམ་མཁའ་གཡའ་དག་པ་ལྟ་བུའི་
སྣང་བ་ཤར་བར་མོས་པ་སྟེ་སྟོང་པ་བཞིའོ། །འདིའི་སྐབས་སུ་སྣང་ངོར་རྙེད་ཚུན་ཆད་བསྡུས་བའི་སྟོང་སང་ངེ་བ། མྱོང་ཡུལ་དུ་རང་སེམས་བདེ་བ་ཆེན་པོའི་ངོ་བོར་སོང་བའི་བདེ་སང་ངེ་བ། འཛིན་བཏང་ཆོས་ཐམས་ཅད་རང་བཞིན་
གྱིས་གྲུབ་པ་རྡུལ་ཙམ་ཡང་མེད་དོ་སྙམ་པའི་སྟོང་ཉིད་ཀྱི་ལྟ་བ། ངེས་ངོར་དེ་རྟོགས་མཁན་གྱི་བློ་ད་་འཱ་ །སྐབས་འདིར་སྟོང་ཉིད་བསྒོམ་པ་ནི། གཞི་དུས་སུ་རང་ལ་འབྱུང་

[018A]༄༅། །འགྱུར་གྱི་འཆི་བ་ཐ་མལ་བ་སྦྱོང་ཞིང་ལམ་དུས་ཀྱི་དཔེ་དོན་གྱི་འོད་གསལ་འཆར་བའི་དགེ་རྩ་སྨིན་བྱེད་དེ། དཔེའི་འོད་གསལ་ལ་གཉིས་སྣང་ཕྲ་མོ་ཡོད་ལ། གཉིས་སྣང་ཕྲ་མོའང་ནུབ་པ་ནི་དོན་གྱི་འོད་གསལ་ཡིན་
ཞིང༑ འབྲས་དུས་སུ་ཆོས་སྐུ་འགྲུབ་པའི་རྒྱུར་འགྱུར་བས་ན་འཆི་བ་ཆོས་སྐུའི་ལམ་འཁྱེར་ཇྷེས་བྱའོ། །གསུམ་པ་བར་དོ་ལོངས་སྐ་བའི་ཀུན་སྤྱོད་སོགས་ལ་ཚུལ་
བཞིན་དུ་སྤྱོད་པ། རྣལ་འབྱོར་ནི་ཞི་ལྷག་གཉིས་ཡིན་ལ། བདེ་བ་ནི་དེ་གཉིས་བསྒོམས་པ་ལ་ཉིན་སྐྱེ་བོ་མང་པོའི་རྒྱུན་ལུགས་ཉུང་ཞིང། མཚན་གཅན་གཟན་དང་འབྱུང་བ་སོགས་ཀླག་ཅོར་གྱི་སྒྲ་མེད་པས་བསམ་གཏན་
གྱི་ཚེར་མས་དབེན་པའོ། །ཚུལ་ཁྲིམས་རྣམ་པར་དག་པ་ལ་གནས་ནས་ཞེས་པ་ནི། སོ་ཐར་དང་བྱང་སེམས་ཀྱི་བསླབ་བྱའི་ཉེས་ལྟུང་གིས་མ་གོས་ཤིང། གལ་ཏེ་ཕྲ་མོས་གོས་ཀྱང་ཉེས་ལྟུང་དང་ཞག་ཏུ་མི་འགྲོགས་པར་
བཤགས་པས་དག་པ་སྟེ། འདི་ནི་ཤིན་ཏུ་གལ་ཆེ་སྟེ། དཔེར་ན་ཆུ་རྙོག་པས་གོས་པ་ལ་གཟའ་སྐར་གྱི་གཟུགས་བརྙན་མི་འཆར་བ་ལྟར་སེམས་རྒྱུད་ཉོན་མོངས་པའི་རྙོག་པས་གོས་པ་ལའང་ཡོན་ཏན་ཁྱད་པར་ཅན་མི་སྐྱེ་

[020B] ༑ཡི་དྭགས་བདག་ཕྱོགས་དབང་ལྡན་དུར་པ་ལྟར།།ལྗང་དང་སྤྲིན་ནག་སྣ་ཚོགས་པདྨ་ཉིད། །ཅེས་གསུངས་པ་ལྟར་ཡིན་པའི་ཕྱིར་རོ། །གཉིས་པ་རྟེན་བརྟེན་པ་བསྐྱེད་པ་སྐྱེ་བ་སྤྲུལ་སྐུའི་ལམ་འཁྱེར་ལ་བཞི་ལས། དང་པོ་མངོན་
བྱང་དང་པོ་གཉིས་བསྐྱེད་པ་ནི། དབུས་སུ་མཚན་དཔེའི་ངོ་བོ་དབྱངས་སོ་གཉིས་དང་ཞེས་སོག་ཏེ། དེའི་ཚེ་མཚན་སོ་གཉིས་ཀྱི་ངོ་བོ་དབྱངས་ཡིག་བཅུ་དྲུག་ཉིས་འགྱུར་སྣ་ཚོགས་པདྨ་ཆུང་ངུའི་ལྟེ་བར་ཤར་གྱི་ཚངས་ཐིག་གི་འགྲམ་དུ་
ཨ་དང། ནུབ་ཀྱི་ཚངས་ཐིག་གི་འགྲམ་དུ་ཨཿ་སྟེ་བཅུ་དྲུག་གཡོན་སྐོར། དེ་ནས་ཤར་གྱི་ཚངས་ཐིག་གི་འགྲམ་དུ་ཨ་དང། ནུབ་ཀྱི་ཚངས་ཐིག་གི་འགྲམ་དུ་ཨཿ་སྟེ་བཅུ་དྲུག་གཡས་སྐོར་ཁ་དོག་དཀར་པོ། དེས་ཕ་ལས་ཐོབ་པའི་
ཁམས་དཀར་པོ་ཡར་ངོ་ལ་རྐང་པ་གཡས་པའི་སོར་མོ་ནས་སྤྱི་བོའི་བར་དུ་འཕེལ་བའི་ཆ་བཅོ་ལྔ་དང་གནས་པའི་ཚེ་གཅིག་གི་བཅུ་དྲུག་མར་ངོ་ལ་སྤྱི་བོ་ནས་རྐང་པ་གཡོན་པའི་སོར་མོའི་བར་དུ་འགྲིབ་པའི་ཆ་བཅོ་ལྔ་དང་གནས་
པའི་ཆ་གཅིག་གི་བཅུ་དྲུག་མཚོན་པ་སྟེ། སྡོམ་འབྱུང་ལས། དེ་ལས་གཞན་ཡང་ཐིག་ལེའི་གཟུགས། །འཕོ་བ་ཡང་དག་བཤད་པར་བྱ། །དཀར་པོའི་ཚེས་གཅིག་ནས་བརྩམས་ཏེ། །ཇི་སྲིད་ཟླ་བ་རྫོགས་པའི་བར། །དཀར་པོའི་ཚེས་
གཅིག་ལ་ཨ་ཡིག་རྐང་པའི་སོར་མོར་ཡི་གེ་ལ། །གཉིས་པ་བྱིན་པར་ཨཱ་ཡིག་སྟེ། །གསུམ་པ་བརླ་ལ་ཨི་ཡིག་གོ་སྐྱེ་གནས་བཞི་པོ་ཨཱི་ཡིག་ཡིན། །ལྟེ་བར་ལྔ་པ་ཨུ་ཡིག་སྟེ། །སྙིང་གར་དྲུག་པ་ཨཱུ་ཡིག་གོ་ནུ་མར་བདུན་པ་རྀ་

[021A]༄༅། །ཡིག་ཡིན། མགྲིན་པར་བརྒྱད་པ་རཱྀ་ཡིག་སྟེ། ལག་མཐིལ་དགུ་པ་ལྀ་ཡིག་གོ་མཁུར་ཚོས་བཅུ་པ་ལཱྀ་ཡིག་ཡིན། །མིག་ལ་བཅུ་གཅིག་པ་ཨེ་ཡིག་རྣ་བར་བཅུ་གཉིས་པ་ཨཻ་ཡིག་དཔྲལ་བར་བཅུ་གསུམ་པ་ཨོ་
ཡིག་སྤྱི་བོར་བཅུ་བཞི་པ་ཨཽ་ཡིག་ཆང་གི་གཡོན་དང་གཡས་སུ་ཉ། །ཨཾ་ཨཿ་ཡི་གེའི་རང་བཞིན་ནོ། །ནག་པོའི་ཚེས་གཅིག་ནས་བརྩམས་ཏེ། །ཇི་སྲིད་གནམ་སྟོང་དེ་སྲིད་ལ། །འཕོ་བ་དེ་ཉིད་བཞིན་དུ་འགྱུར། ཞེས་ཡར་ངོ་དང་མར་ངོའི་
དབྱེ་བས་ཐིག་ལེ་བརྩེགས་པ་དང་འབབ་པའི་ཆ་སོ་གཉིས་དང་སྦྱར་བའི་ཕྱིར། དེའི་མཐར་དཔེ་བྱེད་བརྒྱད་ཅུའི་ངོ་བོ་གསལ་བྱེད་སོ་བཞིའི་སྟེང་དུ། ཊ་ད་གཉིས། ཌྷ་དྷ་གཉིས། ཡ་ལ་གཉིས་ཏེ་དྲུག་བསྣན་པའི་གསལ་བྱེད་བཞི་བཅུ་
དེ་རྣམས། ཁམས་ལྔ་ལྡན་པའི་རོ་རྟོགས་བྱེད། ཅེས་པའི་ས་ཆུ་མེ་རླུང་ནམ་མཁའི་ཁམས་ཏེ་ཁམས་ལྔ་ཡོད་པ། དེ་རེ་རེར་ཡང་དགའ་བ། མཆོག་དགའ། ཁྱད་དགའ། ལྷན་སྐྱེས་ཀྱི་དགའ་བ་སྟེ་བཞི་བཞིར་བྱས་པའི་ཉི་ཤུ། །ཉི་ཤུ་པོ་
རེ་རེ་ཡང་མ་ལས་ཐོབ་པའི་ཁམས་དམར་པོའི་རྡུལ་རེ་དང་ལྡན་པས་བཞི་བཅུ། དེ་ལ་ཡང་ཐབས་ཤེས་གཉིས་གཉིས་སུ་ཕྱེ་བས་བརྒྱད་ཏུ་བྱེད་པ་ལྕང་སྐྱའི་འཁྲིད་ཡིག་བདེ་ཆེན་གསལ་སྒྲོན་གྱི་དགོངས་པ་སྟེ། ཕྲག་པ་གཅིག་གཡས་སྐོར་དང། ཕྲག་པ་གཅིག་གཡོན་སྐོར་ཁ་དོག་དམར་པོ། སྔར་གྱི་དབྱངས་ཡིག་ཇི་ལྟ་བ་བཞིན་དུ་འགོད། བདེ་མཆོག་གི་གཞུང་དུ་དབྱངས་གསལ་བཀོད་ལུགས་ཡི་གེ་རྣམས་རིམ་པ་དང་རིམ་མིན་སྤེལ་མར་འགྲོ་དགོས་པ་

[021B] རྒྱུད་ནི་རྒྱུད་ཀྱིས་འཆད་པར་བྱ། ཞེས་པ་ལྟར། འདི་གཤིན་རྗེའི་གཤེད་ཀྱི་འཁྲུལ་འཁོར་སྟོན་པའི་བཤད་རྒྱུད་རྟོག་པ་གསུམ་པའི་དབྱངས་གསལ་བཀོད་ལུགས་དང་མཚུངས་པ་ཡིན་གསུངས། དབྱངས་
གསལ་དེ་གཉིས་ཡོངས་སུ་གྱུར་པ་ལས། ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བའི་མདངས་ཅན་ལ་དབྱངས་དཀར་པོ་སོ་གཉིས་དང། གསལ་བྱེད་དམར་པོ་བརྒྱད་ཅུའི་གཟུགས་བརྙན་ཤར་བ་བཞིན་དུ་སྣང་
བའི་ཨཱ་ལི་དང་ཟླ་བ་དཀར་བའི་ཆ་ནི་མེ་ལོང་ཡེ་ཤེས་ལས་བྱང་ཆུབ་པ་དང། ཀཱ་ལི་དང་ཟླ་བ་དམར་བའི་ཆ་ནི་མཉམ་ཉིད་ཡེ་ཤེས་ལས་བྱང་ཆུབ་པ་ཡིན་ནོ། དེ་ལྟར་གོང་དུ་བཤད་པ་རྣམས་ལ་སྦྱང་གཞི་དང་ཆོས་མཐུན་གྱི་དབང་
དུ་བྱས་ན། འབྱུང་བཞི་རི་རབ་དང་བཅས་པ་ནི་བར་དོའི་རྣམ་ཤེས་དེ་གང་དུ་སྐྱེ་བ་ལེན་པའི་ཕ་མ་གཉིས་ཀྱི་ལུས་སྤྱི་དང་ཆོས་མཐུན། སྣ་ཚོགས་པདྨ་ཆུང་དུ་ནི། དེ་གཉིས་ཀྱི་རྩ་འཁོར་དང་ཆོས་མཐུན། དབྱངས་གསལ་དཀར་དམར་
ན་རེ་གཉིས་ཀྱི་ཁམས་དཀར་དམར་དང་ཆོས་མཐུན། དབྱངས་གསལ་གཉིས་ཡོངས་སུ་གྱུར་པ་ལས་ཟླ་བ་དཀར་ལ་དམར་བའི་མདངས་ཅན་དུ་བསྒོམས་པ་ནི་ཁམས་དཀར་དམར་གཉིས་མའི་མངལ་ནང་དུ་འདྲེས་པ་དང་ཆོས་མཐུན་
ནོ༑ ༑གཉིས་པ་མངོན་བྱང་གསུམ་པ་བསྐྱེད་པ་ནི། རང་ནམ་མཁའི་ནཱ་དས་ཞེས་སོགས་ཏེ། དེའི་ཚེ་ནཱ་ད་ལོངས་སྐུའི་ངོ་བོར་གནས་པ་དེས་ཟླ་བ་དཀར་ལ་དམར་བའི་མདངས་ཅན་མཐོང་བ་ན། བདག་གིས་སྒྱུ་མའི་ལུས་འདི་ཐ་མལ་བ་

[022A]༄༅། །རྣམས་ཀྱི་མིག་གིས་མཐོང་བར་མི་ནུས་པས། དེས་ན་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་དབུས་སུ་རགས་པའི་སྤྲུལ་སྐུ་བཟུངས་ནས་མ་དག་པའི་སེམས་ཅན་རྣམས་ཀྱི་དོན་བྱའོ་སྙམ་པའི་འཕེན་པ་བཏང་
ལ་ཟླ་བའི་དབུས་སུ་ནཱ་ད་ཞུགས་པ་ནི་ཐིག་ལེའི་དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན། དེ་ཡང་བར་དོའི་རྣམ་པར་ཤེས་པ་ཐོག་མར་མའི་གསང་བར་ཁུ་ཁྲག་འདྲེས་པ་དེ་ཉིད་རྗེས་སུ་མའི་མངལ་གྱི་སྐྱེ་གནས་སུ་སོང་
ནས་དེར་འཕིལ་བར་འགྱུར་ཏེ། སྐྱེ་གནས་ནི་མའི་ཕོ་བའི་འོག་ལོང་ཁའི་སྟེང་གི་བར་ཡིན་པར་མངལ་འཇུག་ལས་གསུངས། རིམ་བཞིན། ཞེས་པ་ནི། རྡོ་རྗེ་ཕག་མོའི་ངོ་བོ་ཐིག་ལེ་ནཱ་ད། དེའི་འོག་ཏུ་མཁའ་འགྲོ་མའི་ངོ་བོ་ཟླ་ཚེས། དེ་བཞིན་
དུ་གཟུགས་ཅན་མའི་ངོ་བོ་ཧའི་མགོ་བོ། དུམ་སྐྱེས་མའི་ངོ་བོ་ཧའི་ལུས། ལཱ་མའི་ངོ་བོ་ཞབས་ཀྱུ་སྟེ་ཧཱུཾ་ཡིག་དཀར་ལ་དམར་བའི་མདངས་ཅན་དུ་གྱུར་པར་བསམ་པ་སྟེ། སྔོ་མ་འབྱུང་ལས། ཨཱ་ལི་ཀཱ་ལི་རྣམ་དག་ལས། །དེ་ཡི་དབུས་སུ་
ཡི་གེ་ཧཱུཾ། །རྡོ་རྗེ་སེམས་དཔའི་རང་བཞིན་ཅན། །ཞེས་གསུངས་པ་ལྟར། ཧཱུཾ་ཡིག་རྒྱུ་རྡོ་རྗེ་འཛིན་པའི་རང་བཞིན་ཅན་དུ་རྫོགས་པར་གྱུར་པ་ནི་སོར་རྟོག་ཡེ་ཤེས་ལས་བྱང་ཆུབ་པ། དེ་ཡང་ཧཱུཾ་ཡིག་རིམ་བཞིན་བསྐྱེད་པ་ནི་མའི་མངལ་
ནང་དུ་ལུས་དབྱིབས་རིམ་གྱིས་རྫོགས་པ་དང་ཆོས་མཐུན་ཏེ། ཐོག་མར་མེར་མེར་པོ་ནི་ཕྱིར་དཀྲིས་མ་ལྟ་བུའི་གཡོགས་ལ་ནང་ཤིན་ཏུ་སླ་བར་འདུག་པའོ། །དེ་ཉིད་རླུང་གིས་སྨིན་པར་བྱས་པ་ལས་ལྟར་ལྟར་པོ་སྟེ་ཕྱི་ནང་གཉིས་ཀ་

[022B] །དེ་ཉིད་རླུང་གིས་སྨིན་པར་བྱས་པ་ལས་གོར་གོར་པོ་སྟེ་མནན་མི་བཟོད་པའི་རློར་རློར་པོའོ། །དེ་ཉིད་རླུང་གིས་སྨིན་པར་བྱས་པ་ལས་འཁྲང་འགྱུར་ཏེ་མནན་
བཟོད་པའོ། །དེ་ཉིད་རླུང་གིས་སྨིན་པར་བྱས་པ་ལས་རྐང་ལག་འགྱུས་པ་སྟེ་བརླ་གཉིས་དང་དཔུར་པ་གཉིས་དང་མགོ་བོའི་མཚན་པ་སྟེ་འབུར་པོ་ལྔ་གསལ་བར་འགྱུར། དེ་ནས་རིམ་པ་བཞིན་སྐྲ་དང་སེན་མོ་དང་བ་སྤུ་དང་མིག་ལ་
སོགས་པའི་དབང་པོ་གཟུགས་ཅན་རྣམས་དང་ཕོ་མོའི་མཚན་མ་རྣམས་འབྱུང་བར་འགྱུར་ཏེ། སྡོམ་འབྱུང་ལས། དང་པོར་ནུར་ནུར་པོ་རྣམ་པ། །མེར་མེར་པོ་ནི་གཉིས་པ་ཡིན། ལྟར་ལྟར་པོ་སྐྱེས་གསུམ་པ་སྟེ། །བཞི་པ་གོར་གོར་པོ་ཉིད་
དོ༑ ༑རླུང་རྣམས་ཀྱིས་ནི་བསྐུལ་བས་ན། །ཉའི་རྣམ་པ་ལྟ་བུར་འགྱུར། །ཟླ་བ་ལྔར་གྱུར་ས་བོན་ལས། །ཡན་ལག་ལྔ་ནི་རབ་ཏུ་སྐྱེ། །སྐྲ་སྤུ་སེན་མོ་རྣམས་དང་རྟགས། །ཟླ་བ་བདུན་གྱིས་སྐྱེ་བར་འགྱུར། །དབང་པོ་རྣམས་དང་གཟུགས་
རྣམས་ནི། །ཟླ་བ་དགུ་ཡིས་ཡང་དག་རྫོགས། །ཞེས་གསུངས་པ་ལྟར་རོ། །གསུམ་པ་མངོན་བྱང་བཞི་པ་བསྐྱེད་པ་ནི། ཧཱུཾ་ལས་འོད་ཟེར་འཕྲོས། ཞེས་སོགས་ཏེ། དེའི་ཚེ། ཧཱུཾ་ཡིག་ལས་འོད་ཟེར་ཁ་དོག་སྣ་ལྔ་སྟེང་འོག་ཕྱོགས་མཚམས་
ཐམས་ཅད་དུ་འཕྲོས་པའི་རྩེ་མོར་འཁོར་ལོ་སྡོམ་པའི་ལྷ་ཚོགས་དཔག་ཏུ་མེད་པ་སྤྲོས་ཏེ་འཇིག་རྟེན་གྱི་ཁམས་ཐམས་ཅད་ཁྱབ་པར་བྱས། སེམས་ཅན་ཐམས་ཅད་ཀྱི་སྤྱི་བོར་ལྷ་ཡབ་ཡུམ་ཟུང་རེ་འཁོད་པའི་སྦྱོར་མཚམས་ནས་བྱང་ཆུབ་

[023A]༄༅། །ཀྱི་སེམས་ཀྱི་བདུད་རྩིའི་རྒྱུན་བབས་པ་དེ་རྣམས་ཀྱི་སྤྱི་བོ་ནས་ཞུགས། ཐོག་མེད་ནས་བསགས་པའི་སྒྲིབ་གཉིས་བག་ཆགས་དང་བཅས་པ་སངས་ཀྱིས་དག་བདུད་རྩིས་ལུས་གང་བ་ལ་ལྷ་ཡབ་ཡུམ་ཐིམ་པས་
ཧེ་རུ་ཀའི་གོ་འཕང་ལ་བཀོད་བ་དང། འོད་ཟེར་ཚུར་བསྡུ་བ་ན་སྔོན་ཐོག་མེད་ནས་གྲུབ་པའི་དཔའ་བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པ་ཐམས་ཅད་ཀྱི་ཐུགས་ཀར་འོད་ཟེར་གྱི་ལྕགས་ཀྱུས་
བཏབ་སྟེ་བཀུག་པ་རྣམས་ལྷན་ཅིག་ཏུ་སྤྱན་དྲངས། དེ་ཐམས་ཅད་ཡབ་ཡུམ་མཉམ་པར་སྦྱོར་བའི་རྗེས་ཆགས་ཀྱི་དགའ་བ་ལ་རོལ་བཞིན་པས་ཚུར་བྱོན་པ་རང་ཉིད་ཧཱུཾ་ཡིག་ཏུ་གསལ་བ་དང་ཉེ་བར་བསླེབས་པ་ན་དགའ་བདེ་ཤིན་
ཏུ་འཕེལ་བས་བྱང་ཆུབ་ཀྱི་སེམས་ཀྱི་ཐེག་ལེའི་ངོ་བོར་མེར་གྱིས་ཞུ་ནས་རང་ཧཱུཾ་ཡིག་ཏུ་གསལ་བའི་ནཱ་ད་ལ་ཐིམ་པས་ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་བར་བསམ་པ་ནི་བྱ་བ་སྐུར་བའི་ཡེ་ཤེས་ལས་བྱས་པ་
པའོ༑ ༑འདིའི་ཚེ་སེམས་ལ་དགའ་བདེ་ལྷང་ལྷང་སྐྱེས་པའི་དམིགས་པ་བརྟན་པོ་བྱེད་པ་གལ་ཆེ་གསུངས་སོ། །བཞི་པ་མངོན་བྱང་ལྔ་པ་བསྐྱེད་པ་ནི། ཨོཾ་ཨཱ་ཧཱུཾ་ཞེས་སོགས་ཏེ། སྐད་ཅིག་མའི་སྔགས་གསུམ་གྱི་དང་པོ་
ཨོཾ་ཨཱ་ཧཱུཾ་ཞེས་བརྗོད་པས་ལྷའི་སྐུ་གསུང་ཐུགས་གསུམ་ལམ་གྱིས་དྲན་པར་བྱས། གཉིས་པ། ཨོཾ་སྔགས་ཀྱི་མགོ་འདྲེན། སརྦ་ཐམས་ཅད་བཱ་རི་དཔའ་བོ་ཡོ་གའི་ནཱི་རྣལ་འབྱོར་མ་ཀཱ་ཡ་སྐུ་ཝཱ་ཀ་གསུང་ཙིཏྟ་ཐུགས་

[023B] ཨཧཾ་ངའོ། །ཞེས་སོགས་བརྗོད་པས་ཕྱོགས་བཅུའི་དཔའ་བོ་དང་རྣལ་འབྱོར་མ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་བདག་ཉིད་དེ་ངའོ་སྙམ་དུ་གཟུགས་སྐུ་ལ་ང་རྒྱལ་
བཞག་འདིར་རྗེ་བདག་ཉིད་ཆེན་པོས་ལྷན་སྐྱེས་ཀྱི་བདེ་ཆེན་ཧེ་རུ་ཀའི་སྐུར་ཤར་བའི་ངོ་བོ་འདིས་ལྷ་གང་ཡིན་ཐམས་ཅད་སྡོམ་པ་ཡིན་པས་འོག་མིན་དང་འཛམ་བུ་གླིང་སོགས་ཀྱི་ལྷ་ཕྱོགས་རེ་བ་ལ་མི་བྱའོ་ཞེས་སྒྲུབ་ཐབས་དགོངས་པ་
རབ་གསལ་དུ་གསུངས་པ་འདི་གནད་ཤིན་ཏུ་ཆེའོ། །གསུམ་པ། ཨོཾ་གོང་བཞིན་བཛྲ་མི་ཕྱེད་པ་ཤུདྡྷཱ་དག་པ་སརྦ་ཐམས་ཅད་དྷརྨ་ཆོས་བཛྲ་རྡོ་རྗེ་ཤུདྡྷ་དག་པ། ཨ་ཧཾ་ངའོ། །ཞེས་སོགས་བརྗོད་པས་ཆོས་ཐམས་
ཅད་རང་བཞིན་མེད་པའི་སྟོང་པ་ཉིད་དང་རང་སེམས་ལྷན་སྐྱེས་ཀྱི་བདེ་ཆེན་གཉིས་རྡོ་རྗེ་ལྟར་དབྱེར་མི་ཕྱེང་པའི་དག་པ་དེ་ངའོ་སྙམ་དུ་ཆོས་སྐུ་ལ་ང་རྒྱལ་བཞག་ལ་ཟླ་བ་དབྱངས་གསལ་ཧཱུཾ་ཡིག་དང་བཅས་པ་འོད་དུ་མེར་གྱིས་ཞུ་
བ་ལས་རྟེན་གཞལ་ཡས་ཁང་དང། བརྟེན་པ་ལྷའི་དཀྱིལ་འཁོར་དུར་ཁྲོད་བརྒྱད་དང་བཅས་པ་ཐམས་ཅད་དུས་གཅིག་ཏུ་གྲུབ་པར་བསྒོམ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ལས་བྱང་ཆུབ་པའོ། །དེ་ཡང་ཧཱུཾ་ཡིག་ལས་འོད་ཟེར་འཕྲོ་
བ་སོགས་ཀྱིས་མངལ་དུ་རྩ་རླུང་ཐིག་ལེ་དང་ཡན་ལག་ཉིད་ལག་རྣམས་རིམ་གྱིས་རྫོགས་པ་དང་ཆོས་མཐུན། དེ་རྣམས་གཅིག་ཏུ་འདྲེས་ཏེ་རྟེན་བརྟེན་པ་ཅིག་ཅར་བསྐྱེད་པས་མཇལ་གྱི་སེམས་ཅན་དེ་ཕྱིར་བཅས་ནས་མ་དག་པའི་

[024A]༄༅། །སྣོད་བཅུད་ལ་ལོངས་སྤྱོད་པ་མཚོན་ཞིང། རང་གི་སེམས་རྒྱུད་ཀྱི་སྟེང་ནས་འཁོར་བར་སྐྱེ་སྲིད་བཟུང་ནས་མ་དག་པའི་སྣོད་བཅུད་ལ་ལོངས་སྤྱོད་པར་འགྱུར་པའི་ལས་ཉོན་གྱི་ནུས་པ་ཡོད་པ་རྣམས་ལམ་འདི་
བསྒོམས་པས་སྤྱོད་པར་བྱེད་དོ། །ལམ་རྫོགས་རིམ་དང་སྦྱར་ན་འབྱུང་བཞི་རི་རབ་དང་བཅས་པས་སྒྲུབ་པ་པོའི་ལུས་སྤྱི་མཚོན། སྣ་ཚོགས་པདྨ་སོགས་ཀྱིས་ལྟེ་བ་ལ་སོགས་པའི་རྩ་འཁོར་རྣམས་མཚོན། ཀཱ་ལིས་གཏུམ་
མོའི་མེ་དང། ཨཱ་ལིས་སྤྱི་པོའི་ཧཾ་ཡིག་མཚོན། དེ་གཉིས་ལས་ཟླ་བ་དཀར་དམར་བསྐྱེད་པས་ནི་གཏུམ་མོའི་མེས་སྤྱི་བོའི་ཧཾ་ཡིག་ཞུ་བ་མཚོན། ཟླ་བའི་དབུས་སུ་ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱིས་སྤྱི་བོའི་ཧཾ་
ཡིག་ཞུ་བ་ལས་ཡས་བབས་མས་བརྟན་གྱི་དགའ་བཞི་དྲངས་ཏེ་ལྷན་སྐྱེས་ཀྱི་བདེ་ཆེན་བརྟན་པ་མཚོན། འདི་ནི་ནང་རྡོ་རྗེའི་ལུས་ལ་གནད་དུ་བསྣུན་པ་ལ་བརྟེན་ནས་ལྷན་སྐྱེས་ཀྱི་བདེ་ཆེན་འདྲེན་པ་མཚོན་ཚུལ་ཡིན་ནོ། །དེ་ཡང་
མ་རྒྱུད་ཀྱི་སྐབས་འདིར་ལྷན་སྐྱེས་ཀྱི་བདེ་ཆེན་རྩལ་དུ་བཏོན་པའི་འཆད་ཚུལ་ཡིན་ལ། གཞན་ཡང་སྒྱུ་ལུས་ལས་རགས་པའི་སྤྲུལ་སྐུ་འཛིན་ཚུལ་དང། ལོངས་སྐུས་མཆོག་གི་སྤྲུལ་སྐུའི་སྐྱེ་བ་འཛིན་ཚུལ་སོགས་མཚོན་དོན་མང་
དུ་ཡོད་དོ། །ཟླ་བ་དབྱངས་གསལ་ཧཱུཾ་དང་བཅས་པ་ལས་རྟེན་བརྟེན་པ་ཅིག་ཅར་དུ་བསྐྱེད་པས་ནི་དག་མ་དག་གི་སྒྱུ་མའི་སྐུ་གཉིས་ཀྱི་རྟེན་བརྟེན་པ་དུས་གཅིག་ཏུ་གྲུབ་པ་མཚོན་ཞིང། རིམ་པ་དང་པོའི་སྐབས་འདིར་དེ་ལྟར་བསྒོམས་
[024B] འབྲས་དུས་སུ་སློབ་པ་མཐའི་འོད་གསལ་ལས་ལོངས་སྤྱོད་རྫོགས་པའི་སྐུར་བཞེངས་པའི་ཚེ་ཧེ་རུ་ཀའི་རྟེན་བརྟེན་པའི་དཀྱིལ་
འཁོར་མཐའ་དག་དུས་གཅིག་ཏུ་འགྲུབ་པ་དང་རྣམ་པ་མཐུན་ཞིང་དེ་ལྟ་བུ་འགྲུབ་པའི་ལག་རྗེས་ཁྱད་པར་ཅན་འཇོག་པ་ཡིན་ནོ་གསུངས། གསུམ་པ་བསྐྱེད་པ་དེ་རིམ་གྱིས་གསལ་གདབ་པ་ལ་གཉིས་ལས། དང་པོ་རྟེན་གཞལ་ཡས་ཁང་
གསལ་གདབ་པ་ནི། དེ་ཡང་གཞལ་ཡས་ཁང་ཞེས་སོགས་ཏེ། མངོན་དུ་བསྐྱེད་པའི་སྣ་ཚོགས་རྡོ་རྗེའི་ལྟེ་བ་སྔོན་པོ་གྲུབ་བཞི་པའི་དབུས་ནས་ཕྱོགས་ཕྱོགས་སུ་ཆ་ཕྲན་བཅུ་དྲུག་རེ་སོང་བའི་མཚམས་སུ་ཕྱི་ནས་རིམ་བཞིན་དཀར་སེར་
དམར་ལྗང་སྔོ་བའི་རྩིག་པ་རིམ་པ་ལྔ་སྦྲགས་ཀྱི་ཞེང་ལ་ཆ་ཕྲན་གཅིག། དཔངས་ཆ་ཕྲན་བཅུ་གསུམ། ངོས་བཞིའི་དབུས་སུ་རང་རང་གི་བརྒྱད་ཆ་ཕྱིས་པའི་སྒོ། དེའི་ནང་གི་རྩིག་སྣེ་ནས་ཕྱིར་ཆ་ཕྲན་བཞི་རེ་སོང་བའི་སྒོ་ཁྱུད། དེ་ནས་
གཡས་གཡོན་དུ་ཆ་ཕྲན་གཉིས་རེ་སོང་བའི་སྒོ་འགྲམ། དེ་ནས་ཕྱིར་ཆ་ཕྲན་གཉིས་རེ་སོང་བའི་སྒོ་ལོགས། དེའི་གདོང་གཡས་གཡོན་དུ་ཀ་བ་ཞེང་ཆ་ཆུང་གཅིག་དང་དཔངས་ཆ་ཆུང་བརྒྱད་པ་ཕྱོགས་རེར་གཉིས་གཉིས་རྩིག་པ་དང་སྦྲད་
དེ་བཙུགས་པ། དེའི་སྟེང་དུ་དཔངས་ཞེང་ཆ་ཕྲན་གཅིག་པའི་གདུང་ནང་གི་སྲིད་ལ་ཆ་ཕྲན་བརྒྱད་དང། ཕྱིའི་མངོན་པའི་སྲིད་ལ་ཆ་ཕྲན་བཅུ་ཡོད་པའི་གསོགས་ཀ་ཅན་བཀལ་བའི་སྟེང་དུ་དཔངས་ཆ་ཕྲན་བཞི་ཡོད་པའི་རྩིག་པ་ལྔ་སྦྲགས་

[025A]༄༅། །ཀྱི་རྒྱུན་ཁོར་ཁོར་ཡུག་ཏུ་བར་མ་ཆད་པ། དེའི་སྟེང་དུ་རིན་པོ་ཆེའི་རབ་ཏུ་དམར་པོ་དཔངས་ཆ་ཕྲན་གཅིག་དང་ཞེང་ཆ་ཕྲན་ཕྱེད་གཉིས་ལས་ཕྱེད་ཕྱིར་འཕུར་དོད་དུ་ཡོད་པ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པའི་
དབྱིབས་དང་ཁ་དོག་ས་ཚོགས་པ་སྤེལ་བས་མཛེས་པར་བྱས་པ། དེའི་སྟེང་དུ་གསེར་གྱི་སྐེ་རགས་བཞིའི་རེ་རེ་ཡང་རིན་པོ་ཆེ་བདུན་ལྡན་ཏེ། དེ་ཡང་ཕ་གུའི་སྟེང་དུ་ཕྱི་ནང་དུ་ཆ་ཕྲན་རེའི་མཚམས་སུ་རྡོ་སྨུག་པོའི་ཀ་བ། དེའི་སྟེང་དུ་མུ་ཏིག་
དམར་པོའི་བྲེ། དེའི་སྟེང་དུ་སྤུག་གི་གཞུ། དེའི་མཆོག་མ་གཉིས་སུ་ཤེལ་གྱི་ཀ་ཆུང་རེ། དེའི་སྟེང་དུ་བཻ་ཌཱུརྱའི་བྲེ། དེའི་སྟེང་དུ་དངུལ་གྱི་གཞུ་རྣམས་བརྩེགས་པའི་བྲེ་སྤུངས་ཕྱི་ནང་ཉེས་རིམ་གྱིས་བཏེག་པའི་གསེར་གྱི་སྐེ་རགས་ལེབ་མོ་
སྟེ་དེ་འདྲ་བཞི་བརྩེགས་པའི་དཔངས་སུ་ཆ་ཕྲན་གཉིས། ཟུར་རྣམས་སུ་གཞུ་རྣམས་སྣོལ་མར་གཏོང་བ་སོགས་བྱེད་དགོས། དེའི་སྟེང་དུ་ཕྱི་འཁྱམས་གྲུ་བཞི་པའི་ཐོག་བཀལ་བའི་ལྕམ་སྣེ་ཕྱི་མ་གསེར་སྣམ་ལས་ཆ་ཕྲན་ཕྱེད་
གཉིས་ཕྱིར་ཐལ་བ་ལ་ཆུ་སྲིན་མ་ཀ་རའི་ཁ་ཡོད་པ་རྔམ་ཞེང་ཆ་ཕྲན་ཕྱེད་པ་བྱ་ཞིང་དེ་ལས་དྲ་བ་དྲ་ཕྱེད་འཕྱང་བ། དྲ་བ་ནི་ཆུ་སྲིན་གྱི་ཁ་ནས་ཁའི་བར་འཕྱང་བའི་རིན་པོ་ཆེའི་འཕྲེང་བ་ཁུག་པ་ཉིས་བསྒྲིགས། དྲ་ཕྱེད་ནི་ཁའི་དབུས་ནས་
རིན་པོ་ཆེའི་འཕྲེང་བ་གསུམ་མམ་ལྔ་ཐད་སོར་འཕྱང་བའི་རྩེ་ལ། གསུམ་ཡོད་ལྟར་ན་གསེར་གྱིས་བསྡམས་པའི་ནོར་བུའམ་རིན་པོ་ཆེའི་ཡུ་བ་ཅན་གྱི་རྔ་ཡབ་དང་དྲིལ་ཆུང་སོགས་དང། ལྔ་ཡོད་ལྟར་ན་དབུས་སུ་རིན་པོ་ཆེ། དེའི་གློ་

[025B] དེའི་གློ་གཉིས་སུ་མེ་ཏོག་གི་འཕྲེང་བ་འཕྱང་བ། དེའི་སྟེང་དུ་ལྕམ་ཐུང་སྲིད་ལ་ཆ་ཕྲན་གཉིས་རེ་དང་རྔམ་ཞེང་ཕྱེད་ཡོད་པའི་ཆ་ཕྲན་ཕྱེད་ཕྱིར་ཐལ་བའི་སྟེང་འཁོར་ཡུག་ཏུ་བྱ་འདབ་སྲབ་
མོ་ཞེང་ཆ་ཕྲན་གཉིས་པའི་ཕྱི་མཐའ་ནས་འོག་ཏུ་འཕྱང་བའི་ཆ་ཕྲན་གཅིག་པའི་ཤར་བུ་དཀར་པོ་དབྱིབས་སྤྱི་བླུགས་མཆུ་མེད་མགོ་ཐུར་བསྟན་ནམ་རུས་པའི་ཟར་ཆགས་ལྟ་བུ་དཀར་པོ། དེའི་སྟེང་དུ་ཆ་ཕྲན་གཅིག་པའི་མདའ་ཡབ་
དཀར་པོ་འཐུག་རྡམ་ཆ་ཕྲན་ཕྱེད། དཔངས་ཞེང་ཆ་ཕྲན་གཅིག་པའི་པདྨ་འདབ་མ་ཕྱེད་པའི་དབྱིབས་ཅན་ཚར་དུ་མངར་བ། སྒོའི་གཡས་གཡོན་གྱི་སྟེང་གི་མདའ་ཡབ་ཀྱི་དཔུང་པ་གཉིས་ཀྱི་དབུས་སུ་གསེར་བུམ་ལས་ཐོན་པའི་རྒྱལ་
མཚན་དང། བ་དན་ཕྱོགས་རེར་གཉིས་རེ་སྟེ་བརྒྱད་བརྒྱད་ཀྱིས་མཚན་པ། ཟུར་བཞིར་མདའ་ཡབ་ཀྱི་སྟེང་དུ་སྤྲེའུ་ཁ་ནང་བལྟས་ཀྱིས་བཟུང་བའི་གདུགས་དཀར་པོ་ཡུ་བ་ཏོག་དང་བཅས་པར་ཆ་ཕྲན་དྲུག། གདུགས་གཡོགས་ཀྱི་ཕྱི་
ལ་རིན་པོ་ཆེའི་དྲ་བ་དྲ་ཕྱེད་ཉིལ་ལེ་འཕྱང་བ། རྩིག་པའི་འོག་མཐའ་ནས་དཔངས་ཞེང་ཆ་ཕྲན་གཉིས་པའི་འདོད་ཡོན་གྱི་སྣམ་བུ་དམར་པོས་བསྐོར་བའི་ཤར་གྱི་ཁ་ནད་ལྟའི་གཡོན་དུ་པི་ཝང་མ་སྔོན་མོ་པི་ཝང་རྡུང་བ། གླིང་བུ་མ་
སེར་མོ་གླིང་བུ་འབུད་པ། གཡས་སུ་རྡ་ཟླུམ་མ་དམར་མོ་རྡ་ཟླུམ་རྡུང་བ། རྫ་རྡ་མ་ལྗང་གུ་རྫ་རྡ་ཆེན་པོ་རྡུང་བ། བྱང་གི་གཡོན་དུ་བཞད་མ་དམར་མོ་རྡོ་རྗེ་ཁུ་ཚུར་གཉིས་ཁ་ཕྱིར་བསྟན་ཏེ་ཁ་འགྲམ་གཉིས་སུ་བཞག་པ་བཞད་

[026A]༄༅། །པའི་སྟངས། སྒེག་མོ་སྔོན་མོ་སྙེམས་ཚུལ་གྱིས་རྡོར་དྲིལ་དཀུར་བརྟེན་པ། གཡས་སུ་གླུ་མ་སེར་མོ་ཏིང་ཤགས་རྡུང་བ། གར་མ་ལྗང་གུ་པ་དཀོར་མཛད་པ། ནུབ་ཀྱི་གཡོན་དུ་མེ་ཏོག་མ་དཀར་མོ་མེ་ཏོག་གི་
སྣོད༑ བདུག་སྤོས་མ་དུད་ཀ་བདུག་སྤོས་ཀྱི་སྣོད། གཡས་སུ་མར་མེ་མ་དམར་སེར་མར་མེའི་སྣོད། དྲི་ཆབ་མ་ལྗང་གུ་དྲིའི་དུད་ཆོས་འཛིན་པ། ལྷོའི་གཡོན་དུ་གཟུགས་མ་དཀར་མོ་མེ་ལོང་དམར་པོ། རོ་མ་དམར་མོ་སྦྲང་ཆང་གི་
སྣོད༑ གཡས་སུ་རེག་བྱ་མ་ལྗང་སེར་གོས་སྣ་ཚོགས་པ། ཆོས་མ་དཀར་མོ་ཆོས་འབྱུང་མཐིང་ནག་འཛིན་པ་སྟེ་རིག་མ་བཅུ་དྲུག་གིས་དཀྱིལ་འཁོར་ལ་མཆོད་པ། སྒོ་དང་སྒོ་ཁྱུད་ཀྱི་ཕྱི་ཟུར་དང་རྩིག་པའི་ཕྱི་ནང་གི་འོག་ཟུར་ཚམས་
སུ་ཟླ་ཕྱེད་དཀར་པོ་ལ་རིན་པོ་ཆེ་ཟུར་བརྒྱད་པ་དམར་པོའི་སྟེང་དུ་རྡོ་རྗེ་སེར་པོ་རྭ་ལྔ་པ་གྱེན་འགྲེང་གིས་སྤྲས་པ་རེ། རྟ་བབས་ཀྱི་འོག་སྣ་ཚོགས་རྡོ་རྗའི་ལྟེ་བ་ལ་བཅར་བའི་ཐེམ་སྐས་རྭ་ལྔ་པ་ལ་བང་རིམ་ཉི་ཤུ་པ། རེ་རེའི་དཔངས་
ལ་ཆ་ཕྲན་རེ་དང། ཞེང་མངོན་པ་ལ་ཆ་ཕྲན་ཕྱེད་ཅུང་མེད་ཡོད་པ། རྭ་གསུམ་མ་ལ་ཐེམ་སྐས་བང་རིམ་བཞི་པ་རེ་རེའི་དཔངས་ལ་ཆ་ཕྲན་རེ་དང་ཞེང་མངོན་པ་ལ་ཆ་ཕྲན་རེའི་སུམ་ཆ་རེ་ཡོད་པ། གཉིས་ཀའི་བང་རིམ་སྟེང་མ་
རྡོ་རྗེའི་ལྟེ་བ་དང་ཁད་མཉམ་ཞིང་ཞེང་ཆ་ཕྲན་གསུམ་ཡོད་པ། བྲིས་བྱ་ལ་རྟ་བབས་ཀྱི་ནང་ཕྱོགས་མདོག་བྱེད་པ་རང་རང་གི་ཐེམ་སྐས་ཀྱི་ཁ་དོག་མངོན་པའི་དབང་ཡིན་ཚོད། དེ་ལྟར་ན་རྭ་གསུམ་མའི་སྐབས་ཐེམ་སྐས་རྒྱ་ཆུང་

[026B] དེ་ཡང་རྟ་བབས་སྒོ་ཚང་གསུམ་མའི་དབང་ལས་སྒོ་ཚད་གཅིག་མ་ལ་ནི་མི་འདྲ་བར་
སེམས་སོ། །བར་རིམ་སྟེང་མའི་གཡས་གཡོན་གྱི་སྟེང་དུ་སྟེགས་བུ་གྲུ་བཞི་པ་ཞེང་ཆ་ཕྲན་གསུམ་ཡོད་པར། སྟེགས་བུའི་སྟེང་དུ་བུམ་པ་ལས་ཐོན་པའི་ཀ་བ་རྩ་རྩེ་ཕྲ་ཞིང་དབུས་ལྡིར་བ་རྡ་ཡུ་ལྟ་བུ་སྦོམ་ཆ་ཆུང་གཅིག་ཡོད་
པ་གཡས་གཡོན་དུ་གཉིས་རེ་ཕྱི་ནང་དུ་བསྒྲིགས་པའི་བར་སྟོང་ཆ་ཕྲན་གཅིག། སྟེགས་བུ་བུམ་པ་ཀ་བ་བཅས་ཀྱི་དཔངས་ལ་ཆ་ཕྲན་ལྔ། ཐེམ་སྐས་དང་བུམ་པ་ཀ་བ་རྣམས་ཕྱོགས་མདོག། ཀ་བའི་སྟེང་དུ་གསེར་སྣམ་
སེར་པོ་བྲེ་ལྟ་བུ། ཤར་བུ་སྔར་དང་འདྲ། རིན་པོ་ཆེ་ཕ་གུ་ལྟ་བུ། རྟ་རྨིག་ལྗང་གུ་རྟའི་རྨིག་རིས་ཡོད་པ། མུན་སྣམ་གོང་འོག་གཉིས་ཀའི་ཀ་བ་ཕྱི་ནང་དུ་ཉིས་བསྒྲིགས་ཕྱོགས་མདོག། མུན་སྣམ་དང་སྣམ་བུ་གོང་འོག་གི་བར་སྟོང་
ཡིན་པས་བྲིས་བྱ་ལ་ནག་པོ། ཀ་བ་དང་ཁྱོག་པོ་ནང་མའི་བར་ན་སེངྒེ་རྐང་པ་བརྒྱད་པ་དང། རྨ་བྱ་དང། ངང་པ་དང། དྲི་ཟའི་བུ་མོ་རྣམས་བརྩེགས་ཏེ་གནས་པས་སྣམ་བུ་གོང་མ་འདེགས་པ། ཝ་རཎྜ་ཁ་དོག་སྣ་ཚོགས་ལྕེ་ཕྲུག་གི་
རི་མོ་ཅན། མུན་སྣམ་གོང་མའི་སྟེང་དུ་ཤར་བུ་རིན་ཆེན་རྟ་རྨིག་གསུམ་དབྱིབས་དང་ཁ་དོག་གོང་མཚུངས། མདའ་ཡབ་སྔར་ལྟ་བུ་ཕྱི་ནང་དུ་བཅུ་རེ་ཡོད་པའི་དབུས་མ་དྲུག་གི་སྟེང་སྣམ་བུ་ལེབ་མོའི་ཐོག་བཀབ་པ། དེའི་སྟེང་གི་དབུས་

[027A]༄༅། །སུ་པད་ཟླ་ལ་འཁོར་ལོ་སེར་པོ་རྩིབས་བཅུ་གཉིས་སམ་བརྒྱད་པ། ལྟེ་བ་མུ་ཁྱུད་དང་བཅས་པའི་རྒྱར་ཆ་ཕྲན་གཉས་ཡད་པ་བསླང་བ། དའ་གཡས་གཡན་དུ་ཆ་ཕྲན་རེའི་ཕྱིར་རི་དྭགས་སེར་པོ་ཕོ་མོ་ཉལ་སྟབས་
ཀྱིས་གདོང་གྱེན་དུ་བཏེག་སྟེ་འཁོར་ལོ་ལ་བལྟ་བའི་མགྲིན་པ་དང་བཅས་པའི་དཔངས་ལ་ཆ་ཕྲན་ཕྱེད་གཉིས་ཙམ་ཡོད་པ། དེ་གཉིས་ཀྱི་མཇུག་མའི་ཕྱོགས་ཕྱི་ནས་བརྩིས་པའི་ཆ་ཕྲན་དང་པོ་དང་གཉིས་པའི་ཐད་མདའ་ཡབ་གཉིས་
གཉིས་ཀྱིས་འཕྲད་དུ་བཀག་པའི་ཕྱི་མའི་སྟེང་གི་ཟུར་གཉིས་སུ་གསེར་བུམ་ནས་ཐོན་པའི་རྒྱལ་མཚན་དང་བ་དན། ནང་མའི་སྟེང་དུ་སྤྲེའུ་ཁ་ནང་བལྟས་བཟུང་བའི་ཟླ་ཚེས་རིན་པོ་ཆེ་རྡོ་རྗེའི་རྩེ་མོ་ཅན་གྱི་གདུགས་དར་ལྕེ་གསུམ་
གཤམ་བུ་དང་བཅས་པའི་གཡོགས་དཀར་པོ་ལ་ཆ་ཕྲན་གཉིས། རིན་པོ་ཆེའི་ཡུ་བ་ལ་ཆ་ཕྲན་གསུམ། རྨིག་པ་གཉིས་དང་ཝ་ར་ཎ་གྱི་སྟེང་དུ་རྒྱལ་མཚན་དང་བ་དན་ཕྱི་ནང་དུ་གཉིས་གཉིས། སྣམ་བུ་རྣམས་ཀྱི་དཔངས་དང་
སྲིད་ཐིག་རྩ་ལྟར་ལ་ཞེང་ཆ་ཕྲན་གསུམ། རྟ་བབས་ཀྱི་གཡས་གཡོན་དུ་ཕྱོགས་ཀྱི་འདོད་སྣམ་ལས་ཕྱིར་སྣ་ཚོགས་རྡོ་རྗེའི་ལྟེ་བ་ལྷག་པའི་སྟེང་དུ་བུམ་པ་དཔངས་དང་ལྟོ་བའི་ལྡིར་ལ་སྒོ་ཚད་རེ་ཡོད་པ་ནས་ཐོན་པའི་དཔག་
བསམ་གྱི་ཤིང་དབུས་དང་ཕྱོགས་སུ་ཡལ་ག་དྲུག་ཡོད་པའི་དབུས་ལ་ཁྱིམ་བདག་དམར་པོ་ནོར་བུ་ཐོགས་པ། མཐའི་ཡལ་ག་དྲུག་ལ་འཁོར་ལོ་སེར་པོ་རྩིབས་བརྒྱད་པ། ནོར་བུ་སྔོན་པོ་ཟུར་བརྒྱད་པ། བུད་མེད་སྔོ་སངས་ལོ་བཅུ་

[027B] གླང་པོ་དཀར་པོ་མཆེ་བ་དྲུག་ལྡན། རྟ་ལྗང་གུ་ཅང་ཤེས། དམག་དཔོན་ནག་པོ་གོ་ཆ་དང་བཅས་ཤིང་རལ་གྲི་དང་མདུང་ཐོགས་པ། ཤིང་གི་ཕྱིའི་བར་སྣང་ལ་གྲུབ་ཐོབ་རྒྱན་དྲུག་ཅན་དང། སྤྲིན་གསེབ་ནས་ལུས་ཕྱེད་
ཐོན་པའི་ལྷ་མེ་ཏོག་གི་འཕྲེང་བ་བཟུང་ནས་དཀྱིལ་འཁོར་ལ་མེ་ཏོག་གི་ཆར་འབེབས་པ། ཐོག་འབུབས་ཚུལ་ནི་གཞལ་ཡས་ཁང་གི་ནང་དུ་སྣ་ཚོགས་པདྨ་འདབ་མ་བརྒྱད་པ་ཕྱི་མཐའ་ནས་ཕྱི་མཐའི་བར་ལ་སྒོ་ཚད་བདུན་ཡོད་པ་
དེའི་དབུས་ཀྱི་ལྟེ་བ་ལ་སྒོ་ཚད་གཉིས། གེ་སར་ལ་ཆ་ཕྲན་གཅིག། ཕྱོགས་ཀྱི་འདབ་མ་ལ་སྒོ་ཚད་གཉིས་རེ་ཡོད་པའི་སྣ་ཚོགས་པདྨ་གཞལ་ཡས་ཁང་གི་གདན་གྱི་སྐབས་སུ་བཤད་པ་ལྟ་བུ་ལ་ཆ་ཕྲན་གཅིག་པའི་མུ་ཁྱུད་སྔོན་
པོ་ལ་རྡོ་རྗེའི་འཕྲེང་བ་དང་བཅས་པའི་མུ་ཁྱུད་ཀྱི་སྟེང་དུ་སྒོའི་ཐད་ཀའི་ཚངས་ཐིག་གི་གཡས་གཡོན་དུ་ཆ་ཕྲན་བཞི་རེ་ལྷག་ཙམ་སོང་བར་ཕྱོགས་རེར་ཀ་བ་གཉིས་གཉིས་ཏེ་ཀ་བ་བརྒྱད་བཙུགས་པ། ཀ་བ་རྣམས་ཤར་དུ་འཁོར་
ལོ༑ ལྷོར་རིན་པོ་ཆེ། ནུབ་ཏུ་པདྨ། བྱང་དུ་རལ་གྲིས་མཚན་པ་ཕྱོགས་མདོག་ཞེང་ཆ་ཕྲན་གཅིག་དབྱིབས་གྲུ་བཞི། དཔངས་བྲེ་གཞུ་ཐུང་གཞུ་རིང་བཅས་པར་ཆ་ཕྲན་བཅོ་ལྔ་ཡོད་པ། དེའི་སྟེང་དུ་གཞི་སྔོན་པོ་ལ་རྡོ་རྗེའི་འཕྲེང་བས་མཚན་པ་
སྤོམས་སུ་ཆ་ཕྲན་གཅིག་ཡོད་པའི་གདུང་བསྐོར་ཟླུམ་པོ་དང། དེ་མཚུངས་ཀྱི་གདུང་བཞི་ཀ་བ་ནས་ཀ་བའི་བར་མིག་མང་རིས་སུ་བཏང་བའི་སྣེ་གདུང་ཟླུམ་ལ་ཟུག་བ། ཐོག་ཕྱི་ནང་ཡོད་པ་གཉིས་ཀའི་ཟུར་བཞིར་དཔངས་ཆ་ཆུང་ཕྱེད་དང་

[028A]༄༅། །ཞེང་ཆ་ཕྲན་གཅིག་ཡོད་པའི་ཟུར་ལྕམ་ཁྲ་བོ་ནང་སྣེ་དབུས་ཀྱི་རེའུ་མིག་གྲུ་བཞི་པ་ལས་ཆ་ཕྲན་གཅིག་ནང་དུ་ཐལ་བ། ཤར་ལྷོའི་ཟུར་ལྕམ་ལ་མཚོན་ན་ཕྱེད་ཤར་ཕྱོགས་དཀར་པོ། ཕྱེད་ལྷོ་ཕྱོགས་སེར་པོ། ཕྱི་ཁྱམས་
ཀྱི་ཕྱོགས་རེར་ལྕམ་ཉེར་བརྒྱད་རེ་བཀལ་བའི་ཕྱི་སྣེ་གསེར་གྱི་སྐ་རགས་ལ་འགེལ་ཚུལ་སྔར་བཤད་ཟིན་ཅིང་ནང་སྣེ་གདུང་སྐོར་ཟླུམ་པོ་དང་ཟུར་ལྕམ་ཅི་རིགས་ལ་བཀལ། ཡང་ལྕམ་སྣེ་ཕྱི་མ་གདུང་ཟླུམ་དང་ནང་སྣེ་རྒྱ་མཐོང་གྲུ་
བཞི་པའི་གདུང་དང་གདུང་སྣེ་གཡས་གཡོན་ལ་བཀལ་བའི་ལྕམ་སྣེར་ནོར་བུ་དགའ་འཁྱིལ་གྱིས་སྤྲས་པ། སྒོ་ཁྱུད་གཡས་གཡོན་གྱི་སྟེང་གི་ཕྱི་ནང་དུ་གདུང་ཆ་ཆུང་གཅིག་པ་གཉིས་གསེར་སྣམ་དང་པོ་གཉིས་ལ་ཧ་བཏོན་
ནས་བཏང། དེ་གཉིས་ཀྱི་བར་དུ་ལྕམ་བཞི་འཕྲེད་ལ་བཏང་བ་དང། སྒོ་ལོགས་ཀྱི་སྟེང་གི་རྩིག་རྒྱུན་ཕ་གུ་གསེར་གྱི་སྐ་རགས་དང་བཅས་པ་ལ་ལྕམ་སྣེ་ཕྱི་མ་དང། ལྕམ་སྣེ་ནང་མ་སྒོ་འགྲམ་གཡས་གཡོན་དང་དེའི་བར་གྱི་
གདུང་ལ་བཀལ་ནས་སྒོ་ཁང་གི་ཐོག་ཕུབ། དེ་ཐམས་ཅད་ཀྱི་སྟེང་དུ་དྲལ་འདམ་ཆ་ཕྲན་ཕྱེད་པ་སྙོམ་པར་བཀབ། སྒོ་ཁྱུད་ཀྱི་སྟེང་གི་གདུང་ཕྱི་མའི་འོག་ཏུ་སྒོའི་འགྲམ་པ་གཉིས་དང་ཡ་
གྲུ་བཞི་པ། འགྲམ་པ་ཕན་ཚུན་གྱི་དཔངས་ལ་ཆ་ཕྲན་བཅུ་གསུམ་ཡོད་པ། སྒོ་གླེགས་ཞེང་ཆ་ཕྲན་གཉིས་ལྷག་ཙམ་རེ་ཡོད་པ་གཉིས་ཀྱི་དཔངས་ཆ་ཕྲན་བཅུ་གསུམ་མ་ལོང་ཙམ་ཕྱེ་ཆེ་ཕྱིར་ཕྱེ་བ་ཕྱོགས་མདོག་ཡ་ཐེམ་དད་གདུང་
[028B] འཐུག་རྔམ་ཆ་ཕྲན་གྱི་བཞི་ཆ་ཅུང་མེད་ཀྱི་ཤར་དུ་འཁོར་ལོ་དཀར་པོ། ལྷོར་རིན་པོ་ཆེ་སེར་པོ། ནུབ་ཏུ་པདྨ་དམར་པོ། བྱང་དུ་རལ་གྲི་ལྗང་གུ་རྣམས་ཉིས་བརྩེགས་ཉིས་གཤིབ་ཏུ་ཡོད་པ་
ཟུར་ལྕམ་གྱི་སྣེ་ནང་དུ་འཕགས་པ་ལ་ཀ་བ་གསེགས་ཀ་ཅན་སྦོམ་ཆ་ཕྲན་གཅིག་སྲིད་ཆ་ཕྲན་བཅུ་གཉིས་ཡོད་པ་བཞི་བཙུགས་པའི་གཉིས་ཀྱི་མགོ་ཤར་དང། གཉིས་ཀྱི་མགོ་ནུབ་ཏུ་དུད་པའི་བར་ཆ་ཕྲན་གཉིས་ཀྱིས་མ་རེག་པ་
དེ་ལ་གདུང་ཞེང་ཆ་ཕྲན་བཞི་རྡམ་ཆ་ཕྲན་གཅིག་སྲིད་ཆ་ཕྲན་བཅུ་ཙམ་ཡོད་པ་ལྷོ་བྱང་དུ་བརྒྱུགས་པ་བཀལ། དེའི་སྣེ་གཉིས་ལ་ཁྱུང་མགོ་ཁ་ནས་རིན་པོ་ཆེའི་དྲ་བ་དྲ་ཕྱེད་འཕྱང་བ། ཀ་བའི་མས་ནས་ཆ་ཆུང་དགུ་སོང་མཚམས་བཀག་
གདུང་གཉིས་ལྷོ་བྱང་དུ་བཏང། རེའུ་མིག་གྲུ་བཞི་པའི་སྟེང་གི་ཁ་གདངས་ལ་ཀ་ཆུང་བྲེ་ཕུལ་གཞུ་དང་བཅས་པ་དཔངས་ཆ་ཕྲན་ལྔ་པས་བཏག་པའི་གདུང་ཕྱོགས་བཞིར་གྲུ་བཞིར་བཏང། ཀ་བའི་བཀག་གདུང་གི་མཚམས་སུ་
གདུང་འཁྱོག་བཞི་བཙུགས་པའི་ཕྱི་སྣེ་འོག་གི་ཟུར་བཞིའི་གདུང་ལ་བཀལ། དེ་དག་གི་སྟེང་དུ་ལྕམ་ཐོང་གུག་གི་དབྱིབས་ཅན་བར་ཐག་མཚམས་པར་བཏང་བའི་ནང་སྣེ་སྟོང་གི་གདུང་ལེབ་དང་འཁྱོག་གདུང་ལ་བཀལ། ཕྱི་སྣེ་
ཕྱིའི་ཁ་གདངས་ཀྱི་སྟེང་གི་གདུང་ལ་བཀལ་བའི་ཤར་ནུབ་ཀྱི་ཐོག་དང། ལྕམ་སྣེ་ནང་མ་འཁྱོག་གདུང་དང་བཀག་གདུང་ལ་བཀལ། ལྕམ་སྣེ་ཕྱི་མ་གདུང་གྲུ་བཞི་པར་བཀལ་བའི་ལྷོ་བྱང་གི་ཐོག་འབུབ་ཅིང། ལྕམ་སྣེ་ཕྱི་

[029A]༄༅། །མ་རྣམས་གདུང་ལས་ཅུང་ཟད་ཐལ་བ་ལ་ཆུ་སྲིན་མ་ཀ་རའི་མགོ་དང་དེའི་ཁ་ལས་དྲ་བ་དྲ་ཕྱེད་འཕྱད་བ་སོགས་བྱ། དེ་ལྟ་བུའི་རྒྱ་ཕུབ་མདོག་སྔོན་པོ་དབྱིབས་གྲུ་བཞི་མཐར་པད་འདབ་ལྟ་བུའི་མདའ་ཡབ་གྱེན་དང་
བྱ་འདབ་ལས་འཕྱང་བའི་ཤར་བུ་འོག་ཏུ་འཕྱང་བ། སྟེང་གི་གདུང་ལེབ་ཀྱི་དབུས་སུ་འཁོར་ལོ་སྡོམ་པའི་རྩ་རྒྱུད་སོགས་བཞུགས་པའི་ཁང་བུ་ཆུང་རིན་པོ་ཆེ་ལས་གྲུབ་པ་གྲུ་བཞི་རྒྱར་ཆ་ཕྲན་གསུམ་དཔངས་ཆ་ཕྲན་གཉིས་
དེའི་སྟེང་དུ་རིན་པོ་ཆེ་སྣ་ཚོགས་པའི་སྤྲས་པའི་ནོར་བུ་ཆ་དགུ་པ། དེའི་སྟེང་དུ་རྡོ་རྗེ་རྩེ་ལྔ་པ་རྫོགས་པ་སྟེ་དེ་གཉིས་ལ་ཆ་ཕྲན་རེ་རེ། དེས་ན་ཟུར་ལྕམ་གྱི་དཔངས་ལ་ཆ་ཕྲན་ཕྱེད། ཀ་བ་གུག་པའི་བཅའ་ལ་ཆ་ཕྲན་གཅིག་དང་ཕྱེད་ཁུམས་
པས་བཅུ་དང་ཕྱེད། གདུང་ལེབ་ལ་གཅིག་ཁང་ཆུང་ལ་གཉིས། ཏོག་ལ་གཉིས་ཏེ་བསྡོམས་བཅུ་དྲུག་གཞལ་ཡས་ཁང་གི་ནང་གི་དཔངས་ལ་བཅུ་དྲུག་བཅས་བསྡོམས་པའི་སོ་གཉིས་དང། རྩིག་པའི་ནང་མཐའ་ནས་ནང་མཐའི་
བར་ལ་ཆ་ཕྲན་སོ་གཉིས་ཏེ་རྒྱ་མཉམ་དཔངས་མཉམ་དུ་གྲགས་པའང་འབྱུང་ངོ། །ཐོག་འབུབ་ཚུལ་འདི་དག་བཞུང་ཆེན་མོ་རྣམས་ལས་མི་གསལ་ཞིང། ཁྲིན་རྒྱུན་རྣམས་སུའང་ཅུང་ཟད་མི་འདྲ་བ་མང་ནའང་འདིར་ནི་དབེན་ས་
བཀའ་བརྒྱུད་དང་དཔལ་ལྡན་སྲད་རྒྱུད་པའི་གསུང་རྒྱུན་ལྟར་ཡིན་གསུངས། རྡོ་ར་མེ་རི་དང་བཅས་པའི་ཕྱི་རོལ་དུ། ཤར་དུ་གཏུམ་དྲག་བྱང་དུ་ཚད་ཚིད་འཁྲིགས་པ། ནུབ་ཏུ་རྡོ་རྗེ་འབར་བ། ལྷོར་ཀེང་རུས་ཅན། དབང་ལྡན་དུ་དྲག་

[029B] མེར་བཀྲ་ཤིས་ནལ་བདེན་བྲལ་དུ་མུན་པ་དྲག་པོ། རླུང་དུ་ཀ་ལི་ཀི་ལིའི་སྒྲ་སྒྲོགས་པ་སྟེ། དེ་རྣམས་སུ་རོ་མགོ་མེད་ཀྱིས་འཆག་པ་དང། བགེགས་ཏེ་དཔྱངས་པས་ལངས་པ་དང། འགྱེལ་བས་ཉལ་བ་དང། གསལ་
ཤིང་ལ་སྐྱོན་པས་འདུག་པའི་བྱ་བ་བྱེད་ལ། དེ་ལྟ་བུའི་སྤྱོད་ལམ་བཞི་བྱེད་པ་དང། དེ་ལས་གཞན་པའི་རུས་པ་འཐོར་བ་དང། མ་འཐོར་བའི་ཀོད་རུས་རྣམས་བཅལ་དུ་བཀྲམ་པའི་གནས་སུ་གྱུར་པས་ན་དུར་ཁྲོད་དོ། །དེ་ན་གནས་
པའི་ཤིང་བརྒྱད་ནི། ཤར་དུ་ཤི་ར་ཥ། བྱང་དུ་ཨ་ཤྭད་ཐ། ནུབ་ཏུ་ཀདྐེ་ལ། ལྷོར་ཙུ་ཏ། དབང་ལྡན་དུ་པ་ཊ་ལ། མེར་ཀ་རཉྫ། བདེན་བྲལ་དུ་པ་ཊ་བརྐ། རླུང་དུ་པར་ཐི་བ་རྣམས་སོ། །ཕྱོགས་སྐྱོང་ལ་སོགས་པ་རྣམས་ཕྱོགས་གཡོན་སྐོར་
དང་མཚམས་གཡས་སྐོར་གྱི་ཁྱད་པར་མ་རྟོགས་འཁྲིད་ཡིག་གཞན་དུ་གསལ་བས་མ་བཤད་དོ། །དེ་ལྟ་བུའི་དུར་ཁྲོད་ཀྱིས་མི་རྟག་པ་ནས་བཟུང་སྟེ་ལྷག་མཐོང་གི་བར་གྱི་ཐེག་པ་ཐུན་མོང་བའི་ལམ་གྱི་རིམ་པ་རྣམས་དང། ཐུན་
མོང་མ་ཡིན་པའི་རྫོགས་རིམ་གྱི་ལམ་རྣམས་མཚོན་ཚུལ་རྒྱས་པར་བདེ་མཆོག་ལཱུ་ཨི་པའི་བསྐྱེད་རིམ་དམར་འཁྲིད་སོགས་ལས་ཤེས་པར་བྱ་དགོས། དེ་ལྟ་བུའི་གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང་
ནུབ་དམར། ལྷོ་སེར། དབུས་སྔོ་བ། གཞལ་ཡས་ཁང་གི་དབུས་ཀྱི་སྣ་ཚོགས་པདྨའི་ལྟེ་བར་ཉིད་དཀྱིལ་དམར་ཁྱིལ་ལེ་བ་སྣ་ཚོགས་པདྨའི་ལྟེ་བ་དང་རྒྱ་ཁྱོན་མཉམ་པ། ཉི་དཀྱིལ་གྱི་མཐའ་ནས་གེ་སར་སེ་རྩིག་གེ་བ་གསལ་བཏབ་ལ། དེ་

[030A]༄༅། །དག་ཐམས་ཅད་ཀྱང་གཙོ་བོ་དཔལ་ཧེ་རུ་ཀའི་ཡེ་ཤེས་ཀྱི་ཆ་ཤས་ལས་གྲུབ་པར་མོས་པ་ནི་གནད་ཀྱི་དོན་བོ་ཡིན་གསུངས། གཉིས་པ་བརྟེན་པ་ལྷ་གསལ་གདབ་པ་ལ་གཉིས། གཙོ་བོ་གསལ་གདབ་པ་དང། འཁོར་
གསལ་གདབ་པའོ། །དང་པོ་ལ་གཉིས་ལས། དང་པོ་ཡབ་གསལ་གདབ་པ་ནི། རྩ་རྒྱུད་ལས། ལྟེ་བར་དགོད་པ་དཔའ་བ་ནི། །འཇིགས་བྱེད་ཀྱང་ནི་འཇིགས་པར་མཛད། །གཟི་བརྗིད་ཤིན་ཏུ་འབར་བ་སྟེ། །ཧ་ཧ་ཞེས་པའི་སྒྲ་ཆེར་བཞེད། །ཐོད་
པའི་འཕྲེང་བའི་རྒྱན་དང་ལྡན། །བཟང་པོ་སྤྱན་གསུམ་ཞལ་བཞི་མངའ། །གླང་པོང་པགས་པ་རྣམ་པར་བགོས། །སྨིན་མ་བཟང་པོ་རྡོ་རྗེ་འབྱེས། །ཕྱག་ན་ཁ་ཊཱཾ་མི་ཐོད་བསྣམས། །བརྒྱ་ཕྱེད་འཕྲེང་བས་རྣམ་པར་བརྒྱན། །ཅེས་གསུངས་པ་ལྟར་
རང་ཉིད་བཅོམ་ལྡན་འདས་ཞེས་སོགས་ཀྱི་དོན་ནི། སྐད་དོད་ཀྱི་སྟེང་ནས་བྷ་ག་ཝཱན་བཅོམ་ལྡན་ཞེས་པ་ལ་འཇུག་ཅིང། སྒྲིབ་གཉིས་བག་ཆགས་བདུད་བཞི་སོགས་བཅོམ་པ། དབང་ཕྱུག་དང་ནི་གཟུགས་བཟང་དང། །དཔལ་དང་གྲགས་
དང་ཡེ་ཤེས་དང། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །ཞེས་སོགས་སྐལ་བ་དྲུག་དང་ལྡན་པ། འདས་ཞེས་པ་འགྱུར་ལ་མེད་ཀྱང་ལོ་ཙྪ་བ་རྣམས་ཀྱིས་བསྣན་ཅིང་དོན་ནི་བཅོམ་ལྡན་འཇིག་རྟེན་པའི་
ལྷ་དབང་ཕྱུག་སོགས་ལའང་འཇུག་ཅིང་དེ་ལས་མཆོག་ཏུ་གྱུར་པའི་ན་འདས་ཞེས་པ་དང། དཔལ་ཞེས་པའི་སྐད་དོད་ཤྲཱི་དང། ཧེ་གང་ཟག་གི་བདག་མེད། རུ་ཆོས་ཀྱི་བདག་མེད་དེ་ཤེས་རབ་སྟོང་པ་ཉིད་དང། ཐབས་བདེ་བ་ཆེན་པོ་

[030B] སྐུ་མདོག་ཨནྡྲ་ནཱི་ལའི་རི་བོ་ལྟ་བུར་བརྗིད་པ། ཞལ་བཞིའི་རྩ་ཞལ་ཆར་སྤྲིན་ལྟར་གནག་པ། གཡོན་ཞལ་མར་གང་ལྟར་ལྗངས། རྒྱབ་ཞལ་བྱུར་རུ་ལྟར་དམར་བ། གཡས་ཞལ་གསེར་ལྟར་སེར་བ། ཞལ་རྣམས་
དབུའི་རྫ་མ་དང་མགྲིན་པ་གཅིག་པ་ལ་སྙན་ཕན་ཆད་འབུར་དོད་ཀྱི་ཚུལ་དུ་ཡོད་པ། ཞལ་རེ་རེ་ལ་ཡང་དཀྱུས་རིང་ཞིང་གདངས་པའི་སྤྱན་གསུམ་གསུམ་དང་ལྡན་པ། ཕྱག་བཅུ་གཉིས་ནི། སྤྱིར་འོད་ཀྱི་རང་བཞིན་ཅན་ཡིན་པས་གུག་པ་
སོགས་མེད་ཀྱང་ཕྱི་ནས་བལྟས་ཚེ་གཡས་གཡོན་གྱི་ཕྱག་དྲུག་རེའི་དཔུང་མགོ་སོག་པའི་དཀར་ཡོལ་ཁ་གཅིག་ནས་ཐོན་པ་ལྟ་བུ། དཔྲལ་བར་དཔའ་བོའི་དར་ཐོད་དང་དེའི་སྟེང་དུ་རྡོ་རྗེ་རྩེ་ལྔ་པའི་འཕྲེང་བས་བརྒྱན་པ་འཛིན་པ། སྐུ་
ཤ་ཧ་ཅང་རྒྱས་པ་མ་ཡིན་ཞིང་སྐེམ་པ་ཡང་མ་ཡིན་པར་སྐུ་ཟིལ་ཤིན་ཏུ་ཆེ་བ་དྲང་སྲོང་ཁྲོས་པའི་ཆ་བྱེད་ཅན། ཞབས་གཡོན་བསྐུམས་པའི་སོར་མོའི་རྩེ་ནས་གཡས་བརྐྱང་པའི་སོར་མོའི་རྩེའི་བར་རང་མཐོ་ལྔ་ཡོད་པ། ཞབས་གཡས་
པས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཌཱམ་རུ་དང་རལ་གྲི་འཛིན་པ་གཡས་སུ་བསྒྱེལ་བའི་རྣབ་གཡོན་བ་ནས་མནན་ཅིང། གཡོན་པས་དུས་མཚན་མ་དམར་མོ་ལག་པ་བཞི་
པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོང་པ་དང་ཁ་ཊཱཾ་ག་འཛིན་པ་གན་རྒྱལ་དུ་བསྒྱེལ་བའི་ནུ་མ་མནན་པ། རྩ་བའི་ཕྱག་གཡས་པས་གསེར་གྱི་རྡོ་རྗེ་རྩེ་ལྔ་པ་དང། གཡོན་པས་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པའི་

[031A]༄༅། །དྲིལ་བུ་བསྣམས་ནས་ཡུམ་གྱི་མཆན་འོག་ནས་འཁྱུད་པ། དེའི་འོག་མ་གཉིས་ཀྱིས་ཚོགས་བདག་གླང་པོ་ཆེའི་གཟུགས་སུ་གནས་པའི་པགས་པ་བཤུས་ཏེ་མགོ་གཡས་དང་སྤུ་ཕྱིར་བསྟན་ནས་ལག་པ་
དང་རྐང་པ་གཡོན་པའི་ལྤགས་པ་ནས་ཕྱག་གཉིས་ཀྱིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་ཐང་སོར་གནས་པ། གཡས་གསུམ་པ་ན་ཐོད་པའི་ཌཱ་མ་རུ། བཞི་པ་ན་དགྲ་སྟ་ཡུ་བའི་རྩེ་རྡོ་རྗེ་ཕྱེད་པས་
མཚན་པ། ལྔ་པ་ན་གྲི་གུག་ཁ་སོར་བཅུ་གཉིས་པ། དྲུག་པ་ན་མདུང་ཐུང་གི་ཡུ་བ་ཅན་གྱི་རྩེ་གསུམ། གཡོན་གསུམ་པ་ན་ཁ་ཌཱཾ་ག་སྟེ་རྩེ་མོར་རྡོ་རྗེ་རྩེ་ལྔ་པ་དེའི་འོག་ཏུ་སྐུ་གསུང་ཐུགས་མཚོན་པའི་མི་མགོ་སྐམ་པོ་དཀར་པོ། སྙིང་པོ་
དམར་པོ། རློན་པ་ནག་པོ། དེའི་འོག་ཏུ་འཕྲིན་ལས་རྣམ་བཞི་མཚོན་པའི་སྣ་ཚོགས་རྡོ་རྗེ། དེའི་འོག་ཏུ་བྱང་ཆུབ་ཀྱི་སེམས་ཀྱི་བདུད་རྩིས་གང་བའི་བུམ་པ་སེར་པོ་དྲིལ་ཆུང་དང་བ་དན་ལྕེ་གསུམ་པ་འཕྱང་བ། དེའི་འོག་ཏུ་ཡུ་བ་
དམར་པོ། རློན་པ་ནག་པོ། དེའི་འོག་ཏུ་འཕྲིན་ལས་རྣམ་བཞི་མཚོན་པའི་སྣ་ཚོགས་རྡོ་རྗེ། དེའི་འོག་ཏུ་བྱང་ཆུབ་ཀྱི་སེམས་ཀྱི་བདུད་རྩིས་གང་བའི་བུམ་པ་སེར་པོ་དྲིལ་ཆུང་དང་བ་དན་ལྕེ་གསུམ་པ་འཕྱང་བ། དེའི་འོག་ཏུ་ཡུ་བ་
ཟུར་བརྒྱད་པ་མར་སྣེར་རྡོ་རྗེ་རྩེ་གཅིག་པ་ཅན་ནོ། །ཁ་ཊཱཾ་ག་འྡིཟྣ་པའི་ཕྱག་འདི་ནང་དུ་བསྐུམས་པས་ཁ་ཊཱཾ་ག་མཆན་ཁུང་གི་མཆོད་ཕྱིར་ཐོགས་ལ་རེག་པ་བྱེད་དགོས་གསུངས། བཞི་པ་ན་ཁྲག་གིས་གང་བའི་ཐོད་པ། ལྔ་པ་ན་ཞགས་
པ་ནག་པོ་རྩེ་མོར་རྡོ་རྗེ་ཕྱེད་པས་མཚན་པ། དྲུག་པ་ན་ཚངས་མགོ་སེར་པོ་གདོང་བཞི་པ་བསྣམས་པ། སྤྱི་བོར་རུས་པའི་འཁོར་ལོ་རྩིབས་བརྒྱད་པའི་ལྟེ་བར་རིན་པོ་ཆེ་ཆ་དགུ་པའི་རྩེ་མོར་རྡོ་རྗེ་རྩེ་ལྔ་པ་དེ་གཉིས་སྲོག་ཤིང་གི་རྣམ་

[031B] ཐོར་ཅོག་གི་མདུན་ལོགས་ལ་སྣ་ཚོགས་རྡོ་རྗེ་དང། དེའི་སྟེང་གཡོན་དུ་ཟླ་
ཕྱེད་ཀྱིས་མཚན་པ། དབུ་རེ་རེ་ལ་རྡོ་རྗེ་ནག་པོའི་འཕྲེང་བ་གཉིས་སྟོད་སྨད་དུ་གནས་པ་ལ་བརྒྱུས་པའི་དེ་བཞིན་གཤེགས་པ་ལྔའི་རང་བཞིན་གྱི་ཐད་སྐམ་རིན་པོ་ཆེའི་རྩེ་ཕན་དང་བཅས་པ་ལྔ་ལྔས་མཚན་པའི་ཐོད་སྐམ་རྣམས་
ཀྱི་ཁ་ནས་འཕྲང་བའི་དྲ་བ་དྲ་ཕྱེད་ཀྱི་སྣེ་མོ་སྤྱན་དབུས་མའི་ཐད་ཙམ་དུ་བསླབས་པ། ཞལ་གྱི་མཆུ་སྒྲོས་ཀྱི་ནང་ཆུང་ཟད་མངོན་པས་ཞལ་རྣམ་པར་འགྱུར་ཞིང་མཆེ་བ་རྣོན་པོ་བཞི་གཙིགས་པས་འཇིགས་སུ་རུང་བ། སྐུ་
འགྱིངས་སྟབས་སུ་བཞུགས་པས་སྒེག་པ། འཇིགས་དུས་ཞབས་ཀྱིས་མནན་པས་དཔའ་བོ། ཁྲོ་གཉེར་དཔྲལ་བའི་དབྱིངས་སུ་བསྡུས་པས་མི་སྡུག་པ་སྟེ་སྐུའི་ཉམས་གསུམ་དང། ཞལ་བཞད་པའི་རྣམ་པར་ཡོད་པས་དགོང་
པ༑ མཆེ་བ་བཞི་གཙིགས་པས་དྲག་ཤུལ། ལྗགས་འདྲིལ་པས་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྤྱན་དཀྱུས་རིང་བས་སྙིང་རྗེ། སྤྱན་གདངས་པས་རྔམས་པ། སྤྱན་ཟུར་གྱིས་ཡུམ་ལ་གཟིགས་པས་ཞི་བ་
སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་ལྤགས་ཀྱི་ཤམ་ཐབས་ནི་ཡུམ་དང་སྦྱོར་བའི་ཚེ་མགོ་གཡོན་དུ་བསྟན་ཏེ་རྒྱབ་ངོས་སུ་བགོས་པ། མིའི་རྒྱུ་མ་ལ་བརྒྱུས་པའི་མགོ་རློན་ལྔ་བཅུའི་དོ་ཤལ་མགྲིན་

[032A]༄༅། །པ་ནས་ཞབས་ཀྱི་བརླ་ཕྲ་སྦོམ་གྱི་མཚམས་སུ་འཕྱང་བ། སྙན་རྒྱན་རུས་པའི་འཁོར་ལོ་རྡོ་རྗེ་རྩེ་གསུམ་པས་མཚན་པའི་སྣེ་མོར་རུས་པའི་དྲ་བ་གསུམ་དྲ་ཕྱེད་གཉིས་ཏེ་ལྔས་བརྒྱན་པ། མགུལ་རྒྱན་ནི་མགྲིན་པའི་
མདུན་དབུས་སུ་རུས་པའི་རྡོ་རྗེ་རྭ་བཅུ་དྲུག་པ་དང། གཡས་གཡོན་གཉིས་སུ་རྭ་ངེས་མེད་རེ་རེའི་བར་བར་དུ་རུས་པའི་ཕྲེང་བ་བརྒྱད་བརྒྱད་ཀ་རུ་ཁར་བཏང་བ་ལས་རུས་པའི་དོ་ཤལ་དུ་མ་མཛེས་པར་འཕྱད་བ། མཆོད་ཕྱིར་
ཐོགས་ནི་སྙིང་གའི་ཐད་ཀྱི་མདུན་དུ་རུས་པའི་རྡོ་རྗེར་བརྒྱད་པ་དང་རྒྱབ་ཏུ་རྭ་ངེས་མེད་གཅིག་དེ་ལས་རུས་འཕྲེང་ཉིས་གཤིབས་དཔུང་མགོ་གཡོན་ནས་མཚན་འོག་གཡས་དང། དཔུང་མགོ་གཡས་ནས་མཚན་འོག་གྱོན་དུ་འཕྱང་
བའི་སྣེ་མོ་རྒྱབ་མདུན་གྱི་རྡོ་རྗེ་ལ་བཏགས་པ། རྡོ་རྗེའི་རྭ་རྩེ་ནས་དྲ་བ་དྲ་ཕྱེད་ཉི་ལ་ལེ་འཕྱང་བ། ཕྱག་ཞབས་ཀྱི་མཁྲིག་མ་བཞི་དང་དཔུང་པ་གཉིས་ཀྱི་ཐད་དུ་རུས་པའི་རྡོ་རྗེ་གསུམ་གྱི་བར་བར་དུ་རུས་པའི་རྡོ་རྗེ་གསུམ་གྱི་བར་བར་དུ་རུས་པའི་ཕྲེང་བ་ལྔ་ལྔས་ཀུ་རུ་ཁར་
བསྡམས་པའི་སྨད་ངོས་ལ་དྲ་བ་དྲ་ཕྱེད་གཡེར་ཁ་དང་བཅས་པས་མཛེས་པ། འོག་པག་ནི་ལྟེ་བའི་ཐད་དབུས་སུ་རྡོ་རྗེ་རྭ་དྲུག་ཅུ་རེ་བཞི་པ། གཡས་གྱོན་གཉིས་སུ་རྭ་ངེས་མེད་གཉིས་གཉིས་ཏེ་ལྔའི་བར་བར་དུ་རུས་པའི་ཕྲེང་བ་
བཅུ་དྲུག་ཀུ་རུ་ཁར་བཏང་བ་ལས་འཕྱང་བའི་རུས་པའི་དྲ་བ་ལྔ་དང་དྲ་ཕྱེད་བཅུ་གསུམ་སྟེ་བཅོ་བརྒྱད་ཀྱི་སྣེ་མོ་རྣམས་སུ་རུས་པའི་ཤར་བུ་དང་གཡེར་ཁ་དང་དྲིལ་བུ་དང་རྔ་ཡབ་ནོར་བུའི་ཡུ་བ་ཅན་དུ་མས་མཛེས་པར་བྱས་པའི་
[032B] གོང་གི་རུས་པའི་གཞུང་དབུས་མས་རང་ཐད་ཀྱི་རྩ་འདབ་མཚོན་པ་ཡིན་ཀྱང་རྡོ་རྗེ་རྣམས་རྩེ་གསུམ་པ་བྱས་ཀྱང་རུས་པའི་འཕྲེང་བའི་དྲ་མིག་རྣམས་དྲང་
སྙིང་ག་ནི་སེ་རལ་ཁར་རུས་འཕྲེང་གཉིས་བཞི་བརྒྱད་ཀྱིས་མཚོན་ནུས་སོ། །མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པ་སྟེ། དེ་ལྟར་བསྒོམས་པའི་མཚོན་དོན་དང་དག་པ་ནི་ཧེ་རུ་ཀ་སྐུ་མདོག་མཐིང་གས་ཆོས་ཀྱི་
དབྱིངས་ལས་ནམ་ཡང་འགྱུར་བ་མེད་པ་མཚོན། ཞལ་བཞིས་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་དང་མངོན་པར་འདུ་བྱེད་པ་མེད་པ་སྟེ་རྣམ་ཐར་སྒོ་བཞི་མཚོན། དྲག་པོ་ཕོ་མོ་ཞབས་འོག་ཏུ་མནན་པས་
རྟག་པ་འཁོར་བའི་ཡོད་མཐའ་དང། ཆད་པ་མྱང་འདས་ཀྱི་མེད་མཐའ་གཉིས་སྤངས་པ་མཚོན། རྡོར་དྲིལ་འཛིན་པའི་ཕྱག་གིས་ཡུམ་ལ་འཁྱུད་པས་བདེ་སྟོང་དབྱེར་མེད་དུ་སྦྱོར་བ་མཚོན། ཌཱ་མ་རུ། དགྲ་སྟ། གྲི་གུག། རྩེ་གསུམ་
རྣམས་ཀྱིས་རིམ་བཞིན་སངས་རྒྱས་རྣམས་མཆོག་ཏུ་དགའ་བའི་སྒྲས་བསྐུལ་བ་དང། སྒོ་གསུམ་གྱི་སྐྱོན་གཅོད་པ་དང། མཐར་འཛིན་གྱི་རྣམ་རྟོག་གཅོད་པ་དང། ཁམས་གསུམ་གྱི་ཉོན་མོངས་པ་འབིགས་པར་བྱེད་པ་
རྣམས་མཚོན། ཁ་ཊཱཾ་དང་ཐོད་པས་བྱང་ཆུབ་ཀྱི་སེམས་ཞུ་བ་ལས་ལྷན་སྐྱེས་ཀྱི་བདེ་ཆེན་འདྲེན་པ་མཚོན། ཞགས་པས་རང་གཞན་གྱི་རྒྱུད་བདེ་བ་ཆེན་པོས་འཆིང་བ་མཚོན། ཚངས་མགོས་མི་གནས་པའི་མྱང་འདས་མངོན་སུམ་

[033A]༄༅། །དུ་མཛད་པ་མཚོན། རལ་པའི་ཐོར་ཅོག་གིས་དགེ་བ་གོང་ནས་གོང་དུ་འཕེལ་བ་མཚོན། སྣེ་ཚོགས་རྡོ་རྗེས་འཕྲིན་ལས་བཞིས་སེམས་ཅན་གྱི་དོན་མཛད་པ་མཚོན། རྡོ་རྗེ་ནག་པོའི་འཕྲེང་བའི་བར་དུ་ཆུང་བའི་
ཐོད་སྐམ་ལྔའི་དབུ་རྒྱན་གྱིས་འདོད་གསལ་ལས་སྒྱུ་མའི་སྐུར་བཞེངས་པ་མཚོན། ཟླ་ཕྱེད་ཀྱིས་བདེ་པའི་རྟེན་བྱང་སེམས་སྤྱི་བོའི་རྩ་འཁོར་ན་གནས་པ་མཚོན། ཞལ་རྣམ་པར་འགྱུར་བས་ལོག་ལྟ་ཀུན་ལས་ལོག་ནས་ཡང་
དག་པའི་ལྟ་བ་ལ་གནས་པ་མཚོན། མཆེ་བ་བཞི་གཅིགས་པས་བདུད་བཞི་འཇོམས་པ་མཚོན། ཉམས་དགྲས་རྣམ་སྣང་ལ་སོགས་པ་རིགས་ལྔའི་རང་བཞིན་ཞི་གནས་ཏིང་ངེ་འཛིན་གྱི་ཆ་ལྔ་དང་སྤྱན་མལ་སོགས་པ་ཡུམ་
བཞིའི་རང་བཞིན་ལྷག་མཐོང་ཤེས་རབ་ཀྱི་ཆ་བཞི་དང་ལྡན་པ་མཚོན། སྟག་ལྤགས་ཀྱིས་ཆགས་སོགས་ཉོན་མོངས་པ་སྦྱོང་བ་མཚོན། མགོ་བོའི་ངོ་ཤལ་གྱིས་ཨཱ་ལི་ཀཱ་ལི་དག་པའི་ཐབས་ཤེས་གཉིས་མཚོན། ཕྱག་རྒྱ་དྲུག་
གིས་ཕར་ཕྱིན་དྲུག་མཚོན། མི་རུས་ཀྱི་ཐལ་བས་བྱང་སེམས་ཞུ་བས་རྩ་ནང་ཐམས་ཅད་ཁྱབ་པས་ལྷན་སྐྱེས་འདྲེན་པ་མཚོན་ནོ། །དེ་ལྟར་མཚོན་དོན་དང་དགེ་བ་དྲན་ནས་བསྒོམས་པས་རིམ་པ་གཉིས་པའི་སྐབས་ཀྱི་ལམ་རྣམས་
རྒྱུད་ལ་སྐྱེ་བའི་དག་རྩ་སྨིན་པ་དང་འབྲས་དུས་སུ་དེ་ལྟ་བུའི་རྣམ་པ་ཅན་གྱི་ཧེ་རུ་ཀ་མངོན་དུ་གུར་པའི་ནུས་པ་ཁྱད་པར་ཅན་འཇོག་གོ། གཉིས་པ་ཡུམ་གསལ་གདབ་པ་ནི། བཅོམ་ལྡན་འདས་ལ་ཞེས་སོགས་ཏེ། རྩ་རྒྱུད་ལས། དེ་

[033B] །རྡོ་རྗེ་ཕག་མོ་རབ་འཇིགས་མ། །ཧེ་རུ་ཀ་དཔལ་ཕྱོགས་བྱས་ནས། སྤྱན་གསུམ་དྲག་མོའི་གཟུགས་ཅན་མ། །ཀ་པ་ལ་ནི་ཨྣྟས་བཀང། །ཁ་ནས་རུ་དཧི་ར་འཛག་ཅིང། །ལྷ་དང་ལྷ་མིན་མིར་བཅས་ལ། །
ཕྱོགས་ཀུན་ཏུ་ནི་སྡིགས་མཛུབ་བྱེད། །ཅེས་པ་ལྟར། བཅོམ་ལྡན་འདས་ལ་མངོན་དུ་ཕྱོགས་པ་སྟེ་འཁྱུད་སྟངས་ཀྱིས་བཞུགས་པའི། བཅོམ་ལྡན་འདས་མ་ནི་དོན་ཡབ་དང་འདྲ་ཞིང། རྡོ་རྗེ་ཐབས་བདེ་བ་ཆེན་བོ་དང་ཤེས་རབ་
སྟོང་པ་ཉིད་གཉིས་དབྱེར་མི་བྱེད་པ་ལ་འཇུག་ཅིང། ཕག་མོ་གཏི་མུག་གི་གཟུགས་དེ་འཇོམ་བྱེད་མེ་ལོང་ལྟ་བུའི་ཡེ་ཤེས་རྣམ་སྣང་གི་རིགས་ཡིན་པ་མཚོན། སྐུ་མདོག་བྱུ་རུ་ལྟར་དམར་བ། སྤྱན་གསུམ་པ་ནུ་འབུར་རྒྱས་པ། བྷ་
ག་རབ་ཏུ་རྒྱས་པ་ནས་ཁྲག་འཛག་ཅིང་ཤིན་ཏུ་ཆགས་པའི་ཉམས་ཅན། མཚན་འཛིན་སྤངས་པས་གཅེར་མོ་སྐྲ་གྲོལ་བ། ཀུན་རྫོབ་སྒྱུ་མ་དང་དོན་དམ་འོད་གསལ་གཉིས་དབྱེར་མེད་ཟུང་འཇུག་ཏུ་རོ་གཅིག་པར་སྦྱོར་བ་མཚོན་པའི་ཆེད་
དུ་ཕྱག་གཡོན་པས་ཐོད་པ་ན་བདུད་བཞི་ལ་སོགས་པའི་ཁྲག་གིས་གང་བ་བསྣམས་ནས་ཡབ་ཀྱི་རྒྱབ་ཞལ་དུ་སྟོབ་པ། བདེ་སྟོང་གི་ཡེ་ཤེས་ཀྱི་སྒྲིབ་གཉིས་རྩད་ནས་གཅོད་པ་མཚོན་པའི་ཆེད་དུ་ཕྱག་གཡས་པས་གྲི་གུག་དང་བཅས་
པའི་སྡིགས་མཛུབ་ཀྱིས་བསྡིགས་པར་མཛད་པ། ཙཎྜ་ལི་འབར་བ་མཚོན་པའི་འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་སྟེ་དམ་པོར་འཁྲིལ་བ། ལྷན་སྐྱེས་ཀྱི་བདེ་ཆེན་སྟེར་བས་ཐུགས་

[034A]༄༅། །རྗེའི་བདག་ཉིད་ཅན། ཐལ་བ་མ་གཏོགས་པའི་ཕྱག་རྒྱ་ལྔས་བརྒྱན་པ་སྟེ། ཐལ་བས་ཤེས་རབ་ཀྱི་ཕར་ཕྱིན་མཚོན་ཅིང་ཡུམ་ཤེས་རབ་ཀྱི་ཆ་ཡིན་པའི་ཕྱག་རྒྱ་ལྔ་ཕར་ཕྱིན་ལྷག་མ་ལྔ་དང་སྦྱོར་བ་དང། ཐོད་
སྐམ་གྱི་དབུ་རྒྱན་དང་རུས་རྒྱན་རྣམས་ཡབ་དང་འདྲ། ཐོད་སྐམ་ལྔ་བཅུའི་དོ་ཤལ་ནི་ཡུམ་སྟོང་ཕྱོགས་ཤེས་རབ་ཀྱི་སྐུ་ལ་ཐབས་བདེ་བ་ཆེན་པོ་ལྡན་པ་མཚོན་པའི་ཕྱིར་དང། ཡབ་ཡུམ་གཉིས་ཀ་འང་ཡེ་ཤེས་ཀྱི་མེ་འབར་
བའི་དབུས་ན་འཇིག་རྟེན་ཐམས་ཅད་ཟིལ་གྱིས་གནོན་པ་ལྟ་བུའི་གཟི་བརྗིད་དང་ལྡན་པར་བཞུགས་པར་བསམ་ལ་ང་རྒྱལ་དང་གསལ་སྣང་བསྒོམ་པར་བྱའོ་གསུངས། གཉིས་པ་འཁོར་གསལ་གདབ་པ་ལ་གཉིས་ལས། དང་
པོ་ཕྱོགས་ཀྱི་ལྷ་མོ་བཞི་གསལ་གདབ་པ་ནི། པདྨའི་འདབ་མ་ལ་ཞེས་སོགས་ཏེ་སྤྱན་མ་ལ་སོགས་པའི་ལྷ་མོ་བཞི་མཁའ་འགྲོ་མ་ལ་སོགས་པ་བཞིའི་རྣམ་པར་བསྟན་པ་ཡིན་ལ། དེ་ལྟར་བསྟན་པ་ལ་དགོས་པ་ཡོད་དེ། སྔོན་
པོ་ལ་ཆུང་མ་བཞི་ཡོད་པ་འདུས་པ་དང་སྒྲུབ་པ་པོ་ལ་མཆོག་དང་ཐུན་མོང་གི་དངོས་གྲུབ་སྟེར་བར་བྱེད་པའི་ཆེད་ཡིན་ལ། དེ་ཡང་སྣ་ཚོགས་པདྨའི་ཤར་གྱི་འདབ་མ་ལ་མཁའ་འགྲོ་མཆར་སྤྲིན་ལྟར་གནག་པ། བྱང་གི་འདབ་མ་ལ་
ལཱ་མ་ཞེས་པ་མཛེས་མ་སྟེ་མ་རྒད་ལྟར་ལྗང་བ། ནུབ་ཀྱི་འདབ་མ་ལ་ཁཎྜ་རོ་ཧེ་ཞེས་བ་དུམ་བུ་སྐྱེས་པ་སྟེ་བྱུ་རུ་ལྟར་དམར་བ། ལྷོའི་འདབ་མ་ལ་གཟུགས་ཅན་མ་གསེར་ལྟར་སེར་བ། བཞི་ཀའང་ཞལ་གཅིག་སྤྱན་གསུམ་

[034B] གཅེར་བུ་སྐྲ་སྒྲོལ་བ། ཕྱག་བཞིའི་གཡས་དང་པོས་གྲི་གུག་དང། གཡོན་དང་པོས་ཐོད་པ་བཟུང་ནས་ཐུགས་ཀར་འཁྱུད་བའི་ཚུལ་མཛད་ཅིང་གཡས་འོག་མས་ཌཱ་མ་རུ་
དང༑ གཡོན་འོག་མས་ཁ་ཊཾ་ག་མཆན་ཁུང་དུ་འཛིན་པ། གཡས་བརྐྱང་གིས་བཞུགས་པ། ཕྱག་རྒྱ་ལྔ་སོགས་གཙོ་མོ་དང་ཕྱོགས་མཚུངས་ཡིན་གསུངས། འཁོར་གྱི་ལྷ་མོ་བཞི་ལ་གཞུང་དུ་པད་འདབ་ལས་གདན་གཞན་མ་
གསུངས་པ་ལྟར་སྒྲུབ་ཐབས་གཞན་མང་པོ་ལས་ཀྱང་མ་བཤད། ཡང་རྒྱལ་མཆོག་བསྐལ་བཟང་རྒྱ་མཚོའི་ལྷ་ལྔའི་སྒྲུབ་ཐབས་བདེ་ཆེན་དབང་རྒྱལ་སོགས་དང་དཀྱིལ་ཆོག་ཕལ་ཆེར་ལས་རོ་གདན་དང་ཉི་མ་གཉིས་ཀ་གསུངས་
པས་དེ་ལྟར་རམ། ལས་ལྷར་བཤད་པ་ལྟར་ཉི་གདན་ཙམ་བྱས་པ་ལེགས་མིན་བརྟག་པར་རིགས་སོ། །གཉིས་བ་མཚམས་ཀྱི་བུམ་ཐོད་བཞི་གསལ་གདབ་པ་ནི། མཚམས་སུ་བདུད་རྩི་ཞེས་སོགས་ཏེ། མཚམས་ཀྱི་པད་འདབ་བཞིའི་
སྟེང་དུ་ཟླ་གདན་ལ་རྣམ་རྒྱལ་བུམ་པའི་དབྱིབས་ཅན་གྱི་བུམ་པ་དམར་པོ་བདུད་རྩི་དཀར་པོས་གང་བ། དེའི་སྟེང་དུ་ཐོད་པ་དུམ་བུ་གཅིག་པ་དཀར་པོ་དཔྲལ་བ་ནང་དུ་བསྟན་པ་བདུད་རྩི་དམར་པོས་གང་བ་སྟེ་ཐབས་ཤེས་གཉིས་མཚོན་
པའོ༑ ༑བཞི་པ་ཕྱོགས་མཐུན་གྱི་དག་པ་བསྒོམ་པ་ལ་གསུམ་ལས། དང་པོ་གནས་བཞི་བྱིན་གྱིས་བརླབ་པ་ནི། ཡབ་ཀྱི་ལྟེ་བ་ཞེས་སོགས་ཏེ། ཡབ་ཀྱི་ལྟེ་བ་དང་ཐུགས་ཀར་ཟླ་གདན་ལ་ཡུམ་གྱི་སྙིང་བོ། ཡུམ་གྱི་མགྲིན་པ་དང་སྤྱི་

[035A]༄༅། །བོར་ཟླ་གདན་ལ་ཡུམ་གྱི་ཉེ་སྙིང། ཡུམ་གྱི་ལྟེ་བ་དང་ཐུགས་ཀར་ཉི་གདན་ལ་ཡབ་ཀྱི་སྙིང་པོ། ཡབ་ཀྱི་མགྲིན་པ་དང་སྤྱི་བོར་ཉི་གདན་ལ་ཡབ་ཀྱི་ཉེ་སྙིང་སྟེ། དེ་རྣམས་གནས་བཞིའི་རྩ་འཁོར་གྱི་ཐད་ཀྱི་ཕྱི་ངོས་སུ་
ཟླ་ཉིའི་དཀྱིལ་འཁོར་རྣམས་མེ་ལོང་གྱེན་དུ་བསླང་བ་ལྟ་བུའི་ངོས་ལ་སྔགས་འཕྲེང་རྣམས་གཟུགས་བརྙན་ཤར་བ་བཞིན་དུ་ཁ་དོག་དམར་པོ་གཡོན་སྐོར་གྱིས་འཁོད་ཅིང་སྙོམས་འཇུག་གི་ཚེ་དེ་རྣམས་ལས་འོད་ཟེར་དམར་པོ་
འཕྲོས་པ་འདྲེས་པས་འཕྱུད་པ་དང་འབྱེད་པ་ལ་སོགས་པའི་རྣམ་བར་བྱའོ། །གཉིས་པ་གསང་གནས་བརླབས་ནས་དགའ་བཞི་འདྲེན་པ་ནི། གཞུང་དུ་མ་གསུངས་ཀྱང་ཡབ་ཀྱི་གསང་གནས་ཞེས་སོགས་བརྗོད་དགོས་པས་དེ་ཡང་
ཡབ་ཀྱི་གསང་གནས་འོད་དུ་མེར་གྱིས་ཞུ་སྟེ་མི་དམིགས་པར་བསམ་ལ་ཐ་མལ་གྱི་སྣང་ཞེན་སྦྱང། དེ་ལས་ཧཱུཾ་ཡིག་དཀར་པོ་ཞིག་དུ་གྱུར་པ་འོད་དུ་ཞུ་བ་ལས་ཕྱི་དབྱིབས་རྟགས་ཀྱི་རྡོ་རྗེའི་རྣམ་པ་ལ་ནང་རྡོ་རྗེ་དཀར་པོ་རྩེ་ལྔ་པ་
དཔེར་ན་རྡོ་རྗེ་གཅིག་རང་ཤོད་གི་ཁུག་མའི་ནོར་དུ་བཅུག་པ་ལྟ་བུའི་དབུས་རྭ་སྦུབས་སྟོང་གི་རྣམ་པ་ཅན། དེའི་རྩེ་མོར་བྱ་དམར་པོ་ཞིག་ཐལ་གྱིས་བྱུང་དེ་འོད་དུ་ཞུ་བ་ལས་ནོར་བུ་དམར་པོ། དེའི་བུ་གའི་ནང་དུ་བྱ་སེར་པོ་མགོ་
ནང་དང་མཇུག་མ་ཕྱིར་བསྟན་པ་འོད་ཟེར་སེར་པོ་མཐུག་པོ་འཕྲོ་བས་བར་མཚམས་མེད་བར་བཀག་པར་བསམ། དེ་ཡང་རྡོ་རྗེ་དཀར་པོས་ཡབ་ཀྱི་གསང་གནས་བྱང་སེམས་དཀར་པོས་གང་བ་མཚོན། རྩེ་ལྔས་དེའི་ནང་གི་རྩ་

[035B] ནོར་བུ་དམར་པོས་བྱང་སེམས་དཀར་པོ་ལ་དམར་ཆ་ཅུང་ཟད་ཡོད་པ་མཚོན། བྱ་སེར་པོས་བཀག་པ་ནི་བྱང་སེམས་ཕྱིར་འཕོ་བ་འགོག་པའི་ཕྱིར་ཐུར་སེལ་གྱི་རླུང་རེངས་པར་བྱེད་པའོ། །དེ་བཞིན་དུ་ཡུམ་གྱི་གསང་
གནས་ཀྱང་མི་དམིགས་པར་བསམ་སྟེ་ཨཱ་དམར་པོར་གྱུར་པ་འོད་དུ་ཞུ་བ་ལས་ཕྱི་བྷ་གའི་རྣམ་པ་ལ་ནང་པདྨ་དམར་པོ་འདབ་མ་གསུམ་པ་སྦུག་གེ་བ་ཞིག་ཏུ་གྱུར། དེའི་ལྟེ་བར་དུང་ཀར་པོ་ཞིག་ཐོལ་གྱིས་བྱུང་བ་ལས་ལྟེ་བ་དཀར་
པོ་ཟེའུ་འབྲུ་དང་བཅས་པའི་བུ་གའི་ནང་དུ་བྱཱ་སེར་པོ་མགོ་ནང་བསྟན་འོད་ཟེར་འཕྲོ་བས་བཀག་པར་བསམ། པདྨ་དམར་པོས་ཡུམ་གྱི་གསང་གནས་བྱང་སེམས་དམར་པོའི་ཐེག་ལེས་གང་བ་མཚོན། འདབ་མ་གསུམ་གྱིས་དེའི་
ནང་གི་རྩ་གཙོ་མོ་གསུམ་གྱི་མར་སྣ་མཚོན། ཟེའུ་འབྲུ་དཀར་པོས་བྱང་སེམས་དམར་པོ་ལ་དཀར་ཆ་ཅུང་ཟད་ཡོད་པ་མཚོན། བྱཱ་ཡིག་སེར་པོས་ཐུར་སེལ་མཚོན་ཚུལ་སྔ་མ་དང་འདྲ། དེ་ནས་ཨོཾ་ཨཱ་ཧཱུཾ་གི་གནས་བཞི་དང་
གསང་གནས་བྱིན་གྱིས་བརླབ་ལ། ཡབ་ཡུམ་ཕན་ཚུན་དུ་འཁྱུད་པ་དང་ཙུམྦྷ་ན་དང་ཀར་ཎ་ལ་སོགས་པ་བྱ་ཞིང་དེའི་ཚེ་ཡུམ་གྱི་པདྨ་ནས་རླུང་སྤོས་རིང་གི་དུད་པ་ལྟ་བུ་བྱུང་བ་ཡབ་ཀྱི་རྡོ་རྗེར་ཞུགས། ལྟེ་བའི་མེ་སྤར་སྤྱི་བོའི་
བྱང་སེམས་ཞུ་བ་དབུ་མའི་ལམ་བརྒྱུད་དེ་མགྲིན་པར་སླེབས་པ་ན་དགའ་བ། ཞེས་སོགས་གནས་བཞིར་དགའ་བཞི་བསྐྱེད་ལ། མཐར་བྱང་སེམས་ནོར་བུའི་རྩེར་བསླེབས་པ་ན་བྱཱ་ཡིག་གིས་བཀག་ནས་ཕྱིར་འཕོ་བ་མེད་པར་བཟུང་

[036A]༄༅། །བས་སེམས་བདེ་བ་ཆེན་པོ་མི་རྟོག་པའི་ཏིང་ངེ་འཛིན་གྱི་དང་དུ་སོང་བར་བསམ་ལ་བདེ་བའི་ཉམས་ཅི་ཐོན་བྱ། དེ་དག་གི་ཚེ་སྟོང་ཉིད་ཀྱི་ལྟ་བ་དྲན་པར་བྱས་ཏེ་བདེ་སྟོང་དབྱེར་མེད་དུ་སྦྱར་ལ་བསྐྱངས། དེ་ནས་རྟེན་བརྟེན་
པའི་དཀྱིལ་འཁོར་ཐམས་ཅད་ཀྱང་བདེ་སྟོང་དབྱེར་མེད་ཀྱི་ངོ་བོར་ལྟ་བའི་མོས་པ་ཤུགས་ཅན་བསྐྱེད། འདིའི་སྐབས་སུ་སྙོམས་འཇུག་གི་དགའ་བརྩོམ་པའི་དམིགས་པ་རྣམས་དམིགས་ཕྱེད་པ་དང་དལ་བུས་བརྟན་པར་བྱས་
ལ་མོས་པ་ཚུན་ཆད་ཀྱི་ཀྱང་དགའ་བཞི་བསྐྱེད་པའི་མཐར་བདེ་སྟོང་སྦྱོར་བ་སོགས་ཡུན་རིང་དུ་བྱ། འོག་ནས་འབྱུང་བའི་ལྷ་བསྒོམ་པ་དང་སྔགས་བཟླ་བ་སོགས་ཀྱི་ཆོ་ག་ཐམས་ཅད་འདིའི་དང་ནས་བྱ་དགོས་ལ། དེ་ལྟར་བྱེད་
པ་ནི་རྫོགས་རིམ་གྱི་རྟོགས་པ་སྐྱེ་བའི་རྒྱུད་སྨིན་པའི་ཐབས་དམ་པ་ཡིན་པས་བསྐྱེད་རིམ་གྱི་རྣལ་འབྱོར་གྱི་གཙོ་བོ་ཡིན་ནོ་ཞེས་གསུངས་སོ། །གསུམ་པ་དག་པ་བསྒོམ་པ་དངོས་ནི། དེ་ལྟར་སྙོམས་པར་ཞུགས་པའི་བདེ་བ་དང་སྟོང་
པ་དབྱེར་མེད་དུ་སྦྱར་བ་དེ་ཉིད་དམིགས་པ་དང་བྱེད་ལས་སོགས་ཀྱི་སྒོ་ནས་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་གྱི་ངོ་བོར་གྱུར་པ་ནི། ལུས་རྗེས་སུ་དྲན་པ་ཉེར་བཞག། ཚོར་བ་རྗེས་སུ་དྲན་པ་ཉེར་བཞག། ཆོས་རྗེས་སུ་དྲན་པ་ཉེར་བཞག། སེམས་
རྗེས་སུ་དྲན་པ་ཉེར་བཞག་སྟེ་དྲན་པ་ཉེར་བཞག་བཞི་དང། འདུན་པའི་རྫུ་འཕྲུལ་གྱི་རྐང་པ། བརྩོན་འབྲུས་ཀྱི་རྫུ་འཕྲུལ་གྱི་རྐང་པ། སྤྱོད་པའི་རྫུ་འཕྲུལ་གྱི་རྐང་པ། སེམས་ཀྱི་རྫུ་འཕྲུལ་གྱི་རྐང་པ་སྟེ་རྫུ་འཕྲུལ་གྱི་རྐང་པ་བཞི་དང། དང་
[036B] བརྩོན་འགྲུས་ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་པོ་སྟེ་དབང་པོ་ལྔ་དང། དད་པའི་སྟོབས། བརྩོན་འགྲུས་ཀྱི་སྟོབས། དྲན་པའི་སྟོབས། ཏིང་ངེ་འཛིན་གྱིས་སྟོབས། ཤེས་རབ་
ཀྱི་སྟོབས་སྟེ་སྟོབས་ལྔ་དང། ཏིང་འཛིན་བྱང་ཆུབ་ཀྱི་ཡན་ལག། བརྩོན་འགྲུས་བྱང་ཆུབ་ཀྱི་ཡན་ལག། དགའ་བ་བྱང་ཆུབ་ཀྱི་ཡན་ལག། ཤིན་སྦྱངས་བྱང་ཆུབ་ཀྱི་ཡན་ལག། ཆོས་རབ་ཏུ་རྣམས་བྱེད་བྱང་ཆུབ་ཀྱི་ཡན་ལག། དྲན་པ་བྱང་ཆུབ་
ཀྱི་ཡན་ལག། བཏང་སྙོམས་བྱང་ཆུབ་ཀྱི་ཡན་ལག་སྟེ་བྱང་ཆུབ་ཀྱི་ཡན་ལག་བདུན་དང། ཡང་དག་པའི་ལྟ་བ། ཡང་དག་པའི་རྟོག་པ། ཡང་དག་པའི་ངག། ཡང་དག་པའི་ལས་ཀྱི་མཐའ་ཡང་དག་པའི་འཚོ་བ། ཡང་དག་པའི་རྩོལ་བ་
ཡང་དག་པའི་དྲན་པ། ཡང་དག་པའི་ཏིང་ངེ་འཛིན་ཏེ་འཕགས་ལམ་ཡན་ལག་བརྒྱད་དང། དགེ་བའི་ཆོས་མ་སྐྱེས་པ་བསྐྱེད་པ། སྐྱེས་པ་རྣམས་བསྲུང་བ། མི་རིག་པའི་ཆོས་སྐྱེས་པ་རྣམས་སྤོང་བ། མ་སྐྱེས་པ་རྣམས་མི་བསྐྱེད་པ་ཏེ་
ཡང་དག་སྤོང་པ་བཞི་སྟེ། དེ་རྣམས་ལྷ་ལྔའི་རྣམ་པར་ཤར་རོ་སྙམ་དུ་བསམ་ཞིང་ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་བཞིན་དུ་བལྟ་བ་ནི་གཙོ་བོའི་དོན་ཡིན་ནོ། །ལས་དང་པོས་བས་བདེ་སྟོང་དབྱེར་
མེད་ཀྱི་ལྟ་བ་དྲན་པར་བྱས་ནས་ལྷ་རྣམས་རེ་རེ་ནས་དེའི་ངོ་བོར་མོས་པ་བྱས་ན་ཆོས་སོ་བདུན་བསྒོམ་པའི་དོན་གྱི་གཙོ་བོ་ཚང་བ་ཡིན། དེ་ལྟར་བསྒོམས་པའི་དགོས་པ་ནི་ལམ་འདིའི་གདུལ་བྱའི་གཙོ་བོས་བྱང་ཕྱོགས་སོ་བདུན་གྱིས་

[037A]༄༅། །མཚོན་པའི་ཐེག་པ་གསུམ་གྱི་ལམ་ཐམས་ཅད་ལ་འདྲིས་པར་བྱ་དགོས་པ་དང། བདེ་སྟོང་དབྱེར་མེད་ཀྱི་ལམ་འདིར་ཐེག་པ་གསུམ་གྱི་ལམ་གྱི་གནད་མཐའ་དག་བྱེད་ལས་ཀྱི་སྒོ་ནས་འདུ་བར་ཤེས་པ་དང་འབྲས་
བུའི་དུས་སུ་ཧེ་རུ་ཀའི་ཡེ་ཤེས་མཐར་ཐུག་གཅིག་ཉིང་ལྷ་ལྔའི་རྣམ་པར་ཤར་བའི་སྐུ་ཐུགས་ངོ་བོ་གཅིག་པ་དེ་འགྲུབ་པའི་ནུས་པ་འཇོག་པ་ཡིན་ནོ་གསུངས། ལྔ་པ་གོ་བགོ་ཞིང་ཡེ་ཤེས་པ་གཞུག་པ་ལ་གཉིས་ལས། དང་པོ་གོ་ཆ་
བགོ་བ་ནི། དེ་ཡང་འདི་ལ་རྗེའི་འདོད་འཇོར་ཡབ་ཡུམ་གྱི་གོ་ཆ་གཉིས་ཀར་ཞལ་ཕྱག་ཡོངས་རྫོགས་ཀྱི་ཡབ་ཡུམ་ཟུར་རེ་བསྐྱེད་པ་དང། ཡང་ཡབ་ཀྱི་གོ་ཆ་ཡུམ་བཅས་དང་ཡུམ་གྱི་གོ་ཆ་ཡུམ་རྐྱང་བྱེད་པ་དང། ཡབ་ཡུམ་གྱི་གོ་
ཆ་གཉིས་ཀ་ཡབ་རྐྱང་ཡུམ་རྐྱང་དུ་བྱེད་པ་བཅས་གསུངས་པའི་རྗེས་སུ། དེ་ལྟར་གཉིས་བཤད་ཀྱང་ལཱུ་དྲིལ་གཉིས་ལ་ནི་འགྲེལ་བ་གཉིས་བཞིན་བྱའོ་ཞེས་སྒྲུབ་ཐབས་ཀྱི་འགྲེལ་བ་གཉིས་ཀྱི་དགོངས་པ་བཞིན་གོ་ཆ་གཉིས་
ཀ་ཡབ་རྐྱང་ཡུམ་རྐྱང་དུ་བྱེད་པར་ཡང་གསུངས་ལ། འདིར་ནི་སྒྲུབ་ཐབས་བསྡུས་པའི་དབང་གིས་གནས་སོ་སོར་རྡོ་རྗེ་སེམས་དཔལ་ལ་སོགས་པའི་ངོ་བོའི་ཨོཾ་ཧ་སོགས་སྔགས་ཙམ་འགོད་པའམ། དེ་ལས་ཀྱང་བསྡུ་ན་གནས་
གསུམ་དུ་འབྲུ་གསུམ་ཙམ་བཀོད་པས་ཆོག་པར་གསུངས་པའི་དང་པོ་ལྟར་ན། རང་གི་སྙིང་གར་ཞེས་སོགས་བརྗོད་ལ་སྙིང་གའི་པགས་པའི་ནང་ཤའི་ཕྱིར་ཟླ་བའི་ངོས་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ་འོད་ཟེར་དཀར་

[037B] དེས་གཞན་ལ་ཡང་རིགས་འདྲེ་ཞིང་མགོ་བོ་ནི་སྐུ་མཚམས་དང་མཚོགས་མ་གང་རུང། ཕྲག་པ་གཉིས་དཔུང་འགོ་གཉིས། མགྲིན་པ་ནི་ཨོ་ལ་མདུད་ཀྱི་ཐད་
ཡིན་པར་གསུངས། དེ་ནས། ལྷ་རྣམས་ཀྱི་སྤྱི་བོར་ཟླ་གདན་ལ་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་པདྨ་ལ་གསུང་རྡོ་རྗེའི་ངོ་བོ་ཨཱ་དམར་པོ། ཐུག་ཀར་ཉི་མ་ལ་ཐུགས་རྡོ་རྗེའི་ངོ་བོ་ཧཱུཾ་སྔོན་པོ་སྟེ་སྐུ་གསུང་ཐུགས་ཀྱི་ས་བོན་བསྐྱེད་པ་དེས་
ཀྱང་ཆོག་གོ། དེ་ལྟར་བསྒོམས་པས་རང་ཉིད་ལྷའི་རྣལ་འབྱོར་བསྒོམས་པའི་ཏིང་ངེ་འཛིན་ལས་སྐྱོང་པར་བྱེད་པའི་བགེགས་རྣམ་གཡེང་སོགས་ཀྱིས་མི་གཡོ་ཞིང་ལྷའི་རྣལ་འབྱོར་ལ་སམས་བརྟན་བོ་དང་བགེགས་ཀྱི་བར་ཆད་
སོགས་སྲུང་བ་ཡིན་ལ། གཞན་ཡང་ཐུན་མོང་དང་ཐུན་མོང་མ་ཡིན་པའི་དངོས་གྲུབ་འགྲུབ་པའི་དགོས་པ་ཡང་ཡོད་པར་གསུངས་སོ། །གཉིས་པ་ཡེ་ཤེས་པ་གཞུག་པ་ནི། ཕཻཾ༑ ཐུགས་ཀའི་ཞེས་སོགས་ཏེ། རྐང་པ་གཉིས་རྡོ་རྗེ་སྐྱིལ་
ཀྲུང་དུ་གནས་པ་བཤིག་ལ་གཡས་སུ་བརྐྱངས་པའི་མཐེབ་ཆེན་གྱི་སྟེང་དུ་རྐང་པ་གཡོན་པའི་མཐེབ་ཆེན་གྱིས་མནན། ལག་པ་གཉིས་ཀྱི་མཛུབ་མོ་མདུང་གུང་མོ་གཉིས་རྩེ་སྤྲད་ལ་བརྐྱངས། མཐེ་བོང་གཉིས་ལྟོ་སྦྱང་བ་ཐུར་དུ་
བསྟན། མིང་མེད་དང་མཐེའུ་ཆུང་རྣམས་བརྐྱང་བ་འབར་བའི་ཕྱག་རྒྱ་དཔྲལ་བའི་དབུས་སུ་བཞག་མི་ཅུང་ཟད་འོག་ཏུ་དམའ་བར་བྱས་ལ་གཡོན་ནས་གྱེན་དུ་བལྟས་ཏེ་དང་པོར་གཡོན་དང་དེ་ནས་གཡས་སུ་བསྐོར་ལ། ངག་

[038A]༄༅། །ཏུ་ཕཻཾ་ཞེས་པའི་སྒྲ་བསྒྲགས་པས་དེ་དང་དུས་མཉམ་དུ་ལྷ་ཐམས་ཅད་ཀྱི་ཐུགས་ཀྱི་ཐུགས་ཀའི་ཧཱུཾ་ལས་འོད་ཟེར་དམར་པོ་ལྕགས་ཀྱུ་ལྟ་བུ་དཔག་ཏུ་མེད་པ་སྤྲོས་པས་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་
མེད་པ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོར་གྱུར་པ་དང། དབང་གི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་གྱི་རྣམ་པ་ཅན་དང། མེ་ཏོག་སོགས་ཕྱིའི་མཆོད་རྫས་
འཛིན་པའི་ལྷ་མོ་དང། འདོད་པའི་སྒྱུ་རྩལ་མཐའ་དག་ལ་མཁས་ཤིང་སྒེག་པ་ལ་སོགས་པའི་ཉམས་དུ་མ་དང་ལྡན་པའི་གསང་བའི་མཆོད་པ་བྱེད་པའི་ལྷ་མོ་བསམ་གྱིས་མི་ཁྱབ་པ་དང་བཅས་པ་མ་མདུན་གྱི་ནམ་མཁའི་ཁམས་ཐམས་
ཅད་གང་བ་སྤྱན་དྲངས། འོད་ཟེར་རྣམས་རང་གི་སྙིང་གར་ཐིམ། རང་གི་ཞལ་བཞི་ནས་ཁ་ཎྜ་རོ་ཧེའི་སྒྲ་དྲག་ཏུ་བརྗོད་པ་དང་མཉམ་དུ་དུམ་སྐྱེས་མ་དཔག་ཏུ་མེད་པ་སྤྲོས། ཡེ་ཤེས་པ་དེ་ཉིད་ཀྱི་ཕྱིར་འབྲང་བའི་བགེགས་རྣམས་བསྐྲད་
ཧཱུཾ་ཞེས་པ་དང་དམ་ཚིག་པ་ལ་ཡེ་ཤེས་པ་ཐིམས་ནས་མེ་ལོང་ལ་གཟུགས་བརྙན་ཤར་བའམ། ཆུ་དང་འོ་མ་གཉིས་མ་འདྲེས་པ་ལྟར་དམ་ཡེ་སོ་སོར་མ་འདྲེས་པར་བསམ། བཾ་ཞེས་པ་དང་ཆུ་ལ་ཆུ་བཞག་པ་བཞིན་དམ་ཡེ་དབྱེར་

[038B]ཧོ་ཞེས་པ་དང་ལང་ཚོ་ཅན་ལ་འདོད་ལྡན་ཆགས་པ་བཞིན་དམ་ཚིག་པ་ལ་ཡེ་ཤེས་པ་དགྱེས་བཞིན་གཉིས་སུ་མེད་པར་བཞུགས་པར་བསམ་ལ། །ཡང་གཙོ་འཁོར་རྣམས་དང་རྟེན་གྱི་དཀྱིལ་འཁོར་འོད་
འཕྲེང་དུར་ཁྲོད་ལ་སོགས་པའི་བར་དུ་བསྟིམ་དགོས་སོ། །དེ་ལྟར་བྱས་པས་དགས་པ་ནི། བདག་དང་ཡེ་ཤེས་པ་གཉིས་ཐ་དད་དུ་ཞེན་པ་བགེག་པ་དང། ཡེ་ཤེས་པ་དང་ངོ་བོ་དབྱེར་མེད་དུ་བྱ་བའི་ང་རྒྱལ་བརྟན་པ་དང། དམ་ཚིག་པ་ནུས་
ལྡན་དུ་བྱ་བ་དང། ཡེ་ཤེས་པས་རྣལ་འབྱོར་པ་དམ་ཚིག་པའི་ཕུང་ཁམས་སྐྱེ་མཆེད་བྱིན་གྱིས་རློབ་ཅིང་རང་གི་འབྲས་སུ་གྱུར་པའི་འཁོར་ལོ་སྡོམ་པ་མྱུར་དུ་འགྲུབ་པ་སོགས་ཀྱི་ཚད་ཡིན་པའི་ཕྱིར་རོ། །དེ་ནས་ཨོཾ་ཡོ་ག་ཤུདྡྷ་
ཞེས་སོགས་བརྗོད་ལ་ཆོས་ཐམས་ཅད་ཀྱི་དེ་ཁོ་ན་ཉིད་དང། བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ལྟ་བུའི་ངེས་དོན་གྱི་ཧེ་རུ་ཀ་དེ་ཉིད་དྲང་དོན་གྱི་ཧེ་རུ་ཀ་ཞལ་ཕྱག་གི་རྣམ་པ་ཅན་གྱི་རྟེན་དང་བརྟེན་པའི་དཀྱིལ་འཁོར་
དུ་ཤར་བར་མོས་པ་ཡིན་ཞིང་དེ་ཡང་གཙོ་བོ་ཡབ་ཡུམ་གྱི་ཡེ་ཤེས་ཀྱི་ཆ་ཤས་སུ་མོས་དགོས་པ་ཡིན་པས་དེ་དག་གདགས་གཞིར་བྱས་ནས་ངའོ་སྙམ་དུ་ང་རྒྱལ་འཇོག་པ་ཡིན་པའི་ཕྱིར་རོ་གསུངས། དྲུག་པ་དབང་བསྐུར་ནས་རྒྱས་
གདབ་པ་ལ་གཉིས་ལས། དང་པོ་དབང་བསྐུར་བ་ནི། ཨོཾ་ཨརྒྷཾ་ཞེས་སོགས་ཏེ། དབང་ལྷ་རྣམས་ལ་མཆོད་ཡོན་མས་སྔར་ལྟར་མཆོད། དབང་གི་ལྷ་དཔལ་འཁོར་ལོ་བདེ་མཆོག་ལ་སོགས་པའི་དེ་བཞིན་གཤེགས་པ་ཐམས་ཅད་

[039A]༄༅། །ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དམ་ཚིག་འཁོར་ལོའི་སྒོ་མཚམས་མ་བརྒྱད་ཀྱིས་བགེགས་བསྐྲད། འཁོར་ལོ་གསུམ་གྱི་དཔའ་བོ་ཉེར་བཞིས་བཀྲ་ཤིས་གང་ཞིག་ཆོས་ཀྱི་
དབྱིངས་ལས་ངེས་འབྱུང་བ། ཞེས་སོགས་ཀྱི་ཤིས་པ་བརྗོད། དཔའ་མོ་ཉེར་བཞིས། སྲི་ཞིང་སྙིང་པོ་ཁོང་སྟོང་མེད། །བསྲེག་ཏུ་མེད་ཅིང་བཅད་དུ་མེད། །གཞིག་ཏུ་མེད་ཅིང་གཞོམ་མེད་ཕྱིར། །སྟོང་ཉིད་རྡོ་རྗེར་བརྗོད་པར་བྱ། །ཞེས་
རྒྱུད་རྡོ་རྗེ་རྩེ་མོ་ལས་གསུངས་པའི་སྟོང་ཉིད་བརྗོད་བྱའི་གཙོ་བོར་སྟོན་པའི་རྡོ་རྗེའི་གླུ་ལེན་པ་སྟེ། སྟོང་ཉིད་ལ་རྡོ་རྗེར་བརྗོད་པའི་རྒྱུ་མཚན། དཔེར་ན་རྡོ་རྗེ་ཕ་ལམ་ནི་དངོས་པོ་གང་གིས་ཀྱང་བསྲེག་བཅད་ལ་སོགས་པའི་གཞོམ་
གཞིག་མི་ནུས་པ་ལྟར། སྟོང་ཉིད་ཀྱང་དེ་ལྟར་ཡིན་པའི་ཕྱིར་རྡོ་རྗེ་ཞེས་གསུངས། མཚམས་ཀྱི་བུམ་ཐོད་བཞི་གཟུགས་རྡོ་རྗེ་མ་ལ་སོགས་པའི་ངོ་བོ་ཡིན་པས་དེ་རྣམས་ལས་འདོད་ཡོན་གྱི་མཆོད་རྫས་ཐོགས་པའི་ལྷ་མོ་སྤྲོས་ནས་རང་ཉིད་ལ་
མཆོད། གཙོ་བོས་དབང་བསྐུར་བ་ལ་དགོངས་པ་གཏད། ཡུམ་བཞི་ཕག་མོ་དང་བཅས་པས་རིན་པོ་ཆེའི་བུམ་པ་དཀར་པོ་བདུད་རྩི་ལྔས་གང་བ་བཟུང་སྟེ་ཞལ་ནས་སྔགས་གསུངས་ཤིང་ཆུ་རུབ་ཀྱི་ཚུལ་དུ་ལྷ་ཐམས་ཅད་ལ་དབང་བསྐུར། སྔགས་
དོན་ནི། ཨོཾ་སྔགས་ཀྱི་མགོ་འདྲེན། སྲྦ་ཐམས་ཅད། ཏ་ཐཱ་དེ་བཞིན། ག་ཏ་གཤེགས་པ། ཨ་བཧི་མངོན་པར། ཥེ་ཀ་ཏ་དབང་བསྐུར་བ། ས་མ་ཡ་དམ་ཚིག། ཤྲི་ཡེ་དཔལ་གྱི་ཆེད་དུ་ཞེས་པ་སྟེ། དེ་ལྟ་བུའི་བདུད་རྩིའི་ཆུ་རྒྱུན་གྱིས་

[039B] རང་ཡབ་ཡུམ་དང་ལྷ་མོ་བཞིའི་ལུས་ཐམས་ཅད་བདུད་རྩིས་མེར་གྱིས་གང་བས་ཐུགས་རྒྱུད་ལ་བདེ་སྟོང་གི་ཡེ་ཤེས་ཁྱད་པར་ཅན་སྐྱེས་པར་བསམ་མོ་གསུངས་
གཉིས་པ་རིགས་བདག་གིས་རྒྱས་གདབ་པ་ནི། གཙོ་བོ་ལ་ཞེས་སོགས་ཏེ། ཆུ་ལྷག་མ་སྤྱི་གཙུག་ཏུ་མཐོ་གང་ཙམ་ཡང་ལུད་པ་ཡོངས་སུ་གྱུར་པ་ལས། དབུ་རྒྱན་ནོར་བུ་ཆ་དགུ་པའི་དབུས་སུ་ཡབ་ལ་རྡོར་སེམས། ཡུམ་ལ་མི་བསྐྱོད་
པ༑ མཁའ་འགྲོ་མ་བཞི་ལ་རིན་འབྱུང་གིས་དབུ་བརྒྱན་ཅིང། རིགས་བདག་རྣམས་ཀྱི་སྐུ་མདོག་དང་ཕྱག་མཚན་རྣམས་དབང་མཆོག་བདེ་ཆེན་སྙིང་པོ་ལས་འབྱུང་བ་ལྟར་དང། ཡེ་ཤེས་ལྔ་འགྲུབ་པའི་ནུས་པ་བཞག་པ་ནི་ཕྱི་
བསྐྱེད་རིམ་དང་འབྲེལ་བའི་བུམ་དབང་ངོ། སྐབས་འདིར་ལྷ་ལ་ཆུ་དབང་བསྐུར་བ་ཙམ་ལས་མ་གསུངས་ཀྱང། ཇོ་བོའི་འགྲེལ་པར་དབང་བཞིག་བསྐུར་བར་གསུངས་པ་ནི་ལེགས་པར་བཤད་པ་ཡིན་ཏེ། གྲུབ་ཆེན་མཚོ་སྐྱེས་
ཀྱིས་ཀྱང། ཀྱཻ་རྡོར་འགྲེལ་བར་ལྷ་ལ་དབང་བཞི་བསྐུར་བར་གསུངས་པའི་ཕྱིར་རོ། །དེས་ན་དབང་ལྷའི་སྙིང་པོའི་རྣལ་འབྱོར་མ་བཞི་ཕག་མོ་ལ་ཐིམ་ནས་དེ་དང་ཧེ་རུ་ཀ་སྙོམས་པར་ཞུགས་པའི་བྱང་སེམས་གནང་བ་རང་གི་ལྕེ་ལ་
བཞག་པ་མྱངས་པ་ལས་སྐྱེས་བའི་བདེ་ཆེན་གྱི་ཡེ་ཤེས་སྐྱེས་པར་མོས་པ་ནི་བདག་བྱིན་རླབས་སྒྱུ་ལུས་དང་འབྲེལ་བའི་གསང་དབང་དང། དེ་ནས་ཧེ་རུ་ཀས་རང་ལ་ཕག་མོ་ཕྱག་རྒྱར་སྣང་བ་ཡུམ་ལ་ཐིམས་པ་ལ་སྙོམས་

[040A]༄༅། །བར་ཞུགས་པས་རླུང་ཐིམས་པ་ལས་བྱུང་བའི་ལྷན་སྐྱེས་ཀྱི་བདེ་བསྐྱེས་པར་མོས་པ་ནི་དོན་དམ་འོད་གསལ་དང་འབྲེལ་བའི་ཤེར་དབང་དང། དེ་ནས་ཧེ་རུ་ཀས་རིགས་ཀྱི་བུ་ཁྱོད་ཀྱིས་ཕྱག་རྒྱ་དང་སྦྱར་བ་ལ་
བརྟེན་ནས་སྐྱེས་པའི་ཞེས་སོགས་ཟུང་འཇུག་གི་བརྡ་སྤྲད་པ་ལ་གོ་བ་སྐྱེས་པར་མོས་པ་ནི་ཟུང་འཇུག་དང་འབྲེལ་བའི་དབང་བཞི་པ་ཡིན་ནོ། །ཆུ་དབང་ཙམ་བསྐུར་ན་རིགས་བདག་གི་རྒྱས་བཏབ་པའི་རྗེས་དང། དབང་བཞིག་
བསྐུར་ན་མཚམས་འདིར་དབང་ལྷ་རྣམས་རང་ལ་བསྟིམ་མོ། །དེ་ལྟར་དབང་བསྐུར་བས་བགེགས་དང་སྒྲིབ་པ་དང་ཐེག་དམན་སེལ་བ་དང། བཟླས་བསྒོམ་གྱི་སྣོད་དུ་རུང་བ་དང་ཞི་སོགས་ཀྱི་ལས་འགྲུབ་བ་དང་བྱང་ཆུབ་ཀྱི་སེམས་
ཉམས་པ་སྐོང་བ་དང། དམ་ཚིག་དང་སྡོམ་པ་ཉམས་པ་སྐོང་བ་དང་མ་འོངས་པ་ན་སངས་རྒྱས་ཀྱིས་དབང་བསྐུར་བའི་དགོས་པ་ཡོད་པ་དང་རིགས་བདག་གིས་འབྲས་དུས་སུ་གཙུག་ཏོར་འགྲུབ་པའི་ལག་རྗེས་འཇོག་པར་གསུངས་
སོ༑ ༑བདུན་པ་མཆོད་ཅིང་བསྟོད་ནས་དཀྱིལ་འཁོར་བསྒོམ་པ་ལ་གསུམ། མཆོད་པ་འབུལ་བ། བསྟོད་པ་བྱ་བ། དཀྱིལ་འཁོར་བསྒོམ་པའོ། །དང་པོ་མཆོད་པ་འབུལ་བ་ལ་བཞི་ལས། དང་པོ་ཕྱིའི་མཆོད་པ་ནི། མཆོད་པ་ཞེས་སོགས་
ཏེ༑ སྔར་ཚོགས་ཞིང་སྐབས་བཤད་པའི་གོ་དོན་དང་མཆོད་ལྷ་སྤྲོ་བསྡུ་སོགས་འདྲ་བས་རིགས་འགྲེ་ཞིང། མཆོད་ལྷ་རྣམས་ཞི་བའི་མིག་གིས་ལྟ་ཞིང་མུ་ཏི་གི་ཆུན་པོ་འཕྱང་བ། ནུབ་མ་རྒྱས་ཤིང་འབུར་ལ་བར་དོག་པ་
[040B] སྐེད་པ་ཤིན་ཏུ་ཕྲ་བ་ལྟེ་བ་ཡངས་ཤིང་གཡས་སུ་འཁྱིལ་བ། རོ་སྨད་དང་འདོམས་སྟུག་པ། འགྲོས་དལ་ཞིང་སྒེག་པ་བཞིན་འཛུམ་ཞིང་ཆགས་པའི་མིག་གིས་ལྟ་བ། གཞན་ཡང་ཏིང་
འཛིན་པིར་ལེགས་མ་སོགས་ནས་འབྱུང་བ་ལྟར་བསྒོམ་དགོས་པས་དེ་ལྟ་བུའི་རྣམ་པ་ཅན་གྱི་མཆོད་པའི་ལྷ་མོ་མཆོད་རྫས་ཐོགས་པ་བསམ་གྱིས་མི་ཁྱབ་པ་རང་གི་སྙིང་གའི་ས་བོན་ལས་སྤྲོས་ཏེ་མཆོད་པས་གཙོ་འཁོར་ཐམས་
ཅད་ཀྱི་ཐུགས་རྒྱུད་ལ་ཟག་པ་མེད་པའི་བདེ་ཆེན་གྱི་ཡེ་ཤེས་ཁྱད་པར་ཅན་སྐྱེས་པར་བསམ་པ་ནི་ཕྱི་བུམ་དབང་དང་ལམ་བསྐྱེད་རིམ་དང་འབྲེལ་བའི་མཆོད་པའོ། །ས་སྐྱ་པ་རྣམས་བདག་བསྐྱེད་ཏིང་ངེ་འཛིན་གྱི་ཆེ་བ་དང་
མདུན་པ་སྐྱེད་མཆོད་པའི་ཆེ་བ་ཡིན་པས་འདིར་མཆོད་པ་གལ་མི་ཆེ་བར་བཞེད་ཀྱང། རྗེ་བདག་ཉིད་ཆེན་པོས་ད་ལྟ་ལམ་དུས་སུ་མཆོད་པ་ཕུལ་བས་འབྲས་དུས་སུ་ཡེངས་དག་བཞིའི་ནང་ཚན་ལོངས་སྤྱོད་ཡོངས་སུ་དག་པ་དང་རྣམ་པ་
མཐུན་པས་ན་མཆོད་པ་འབུལ་བ་གནད་ཤིན་ཏུ་ཆེའོ། །ཞེས་གསུངས་སོ། །གཉིས་པ་ནང་གི་མཆོད་པ་ནི། དྲིན་ཅན་རྩ་བ་དང་ཞེས་སོགས་ཏེ། ལྷ་མོ་རོ་རྡོ་རྗེ་མ་ཕྱག་ན་ཐོད་པ་ཐེགས་པ་དཔག་ཏུ་མེད་པ་སྤྲོས་པས་ནང་མཆོད་ཀྱི་སྣོད་ནས་
བདུད་རྩི་ལུམ་ལུམ་བཅུས་ནས་ཕུལ་བས་མགྲོན་རྣམས་ཀྱི་ལྗགས་རྡོ་རྗེ་རྩེ་གསུམ་པའི་འོད་ཟེར་གྱི་སྦུ་གུས་བཅུད་ཐམས་ཅད་དྲངས་ཏེ་གསོལ་བར་བསམ་ལ་རང་གི་ལག་པ་གཡོན་པའི་མཐེ་བོང་ཡུམ་གྱི་པདྨ་དང་སྲིན་ལག་ཡབ་ཀྱི་རྡོ་རྗེར་

[041A]༄༅། །མོས་ལ་བསྲུབས་མཚམས་ནས་བྱང་ཆུབ་ཀྱི་སེམས་ཀྱི་བདུད་རྩིའི་རྒྱུན་བྱུང་བས་མཆོད་པར་བསམ་ལ། གཙོ་བོའི་དབུ་རྒྱན་ནོར་བུ་ཆ་དགུ་བའི་དབུས་སུ་རིགས་བདག་གི་ཐུགས་ཀར་ཟླ་གདན་ལ་དྲིན་ཅན་རྩ་བའི་བླ་མ་
ལ་བརྒྱུད་པའི་བླ་མས་གཡོན་སྐོར་དུ་བསྐོར་བ་ལ་ཨོཾ་ཨཱ་ཧཱུཾ་གིས་སྨིན་མཚམས་ནས་གཏོར། ཡབ་ཡུམ་གྱི་ཉེ་སྙིང་ལ་འབྲུ་གསུམ་བཏགས་ལ་སྙིང་ག་ནས་གཏོར། ལྷ་མོ་བཞིའི་སྔགས་ལ་འབྲུ་གསུམ་བཏགས་ལ་རང་རང་གི་ཕྱོགས་
དང་མཐུན་པར་གཏང། སྙིང་གར་རང་གི་ཡི་དམ། མགྲིན་པར་རྩ་བའི་བླ་མའི་ཡིད་དམ། སྤྱི་བོར་བརྒྱུད་པའི་བླ་མའི་ཡི་དམ་གསལ་བཏབ་ལ་དེ་གསུམ་ལ། སྙིང་ག། ལྕེ་རྩེ། སྨན་མཚམས་གསུམ་དུ་རེག་ལ་འབུལ། ཆོས་སྐྱོང་རྣམས་ཤར་
སྒོའི་སྒོ་ཁང་དུ་ཞལ་ནང་དུ་ཕྱོགས་པ་ལ་ལྟེ་བའི་ཐད་ནས་འབུལ། དུར་ཁྲོད་ཀྱི་ནང་དུ་གནས་པའི་དཔའ་བོ་དང་རྣལ་འབྱོར་མ་རྣམས་དང། དུར་ཁྲོད་དུ་གནས་པའི་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ལ་གསང་གནས་ནས་
འབུལ། དུར་ཁྲོད་ཀྱི་ཕྱི་རོལ་དུ་གཞི་བདག་གཉུག་མར་གནས་པ་དང། སེམས་ཅན་ཐམས་ཅད་ཧེ་རུ་ཀར་གྱུར་པ་ལ་པུས་མོའི་ཐད་ནས་མཆོག་སྦྱིན་གྱི་ཕྱག་རྒྱ་དང་བཅས་ཏེ་འབུལ་ཞིང་མགྲོན་རྣམས་ཟག་མེད་ཀྱི་བདེ་བས་མཉེས་
པར་བསམ་པ་ནི་གསང་དབང་དང་ལམ་སྒྱུ་ལུས་དང་འབྲལ་བའི་མཆོད་པའོ། །གསུམ་པ་གསང་བ་དང་དེ་ཁོ་ན་ཉིད་གྱི་མཆོད་པ་ནི། ཡབ་ཡུམ་སྙོམས་པར་ཞེས་སོགས་ཏེ། ཡབ་ཡུམ་སྙོམས་པར་ཞུགས་ཏེ་དགའ་བཞི་བསྐྱེད་ཚུལ་སྔར་

[041B] །དེ་ལ་བརྟེན་ནས་གཙོ་འཁོར་ཐམས་ཅད་ཀྱི་རྒྱུད་
ལ་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་བསྐྲུན་པར་བསམས་ཏེ་ཡུན་རིང་དུ་བསྒོམ་པ་ནི་དེ་ཁོ་ན་ཉིད་ཀྱི་མཆོད་པ་སྟེ་རིག་དབང་དང་འབྲེལ་བའི་མཆོད་པའོ། །མཆོད་པ་ཐམས་ཅད་ཀྱི་ནང་ནས་
མཆོག་ཏུ་གྱུར་པ་ནི་གསང་མཆོད་དང་དེ་ཁོ་ན་ཉིད་གཉིས་ཡིན་པས་འདི་གཉིས་ལེགས་པར་དམིགས་ཕྱེ་བ་དང་ཡུན་རིང་བསྒོམ་པ་གནད་དུ་ཆེ་བར་རྗེ་རིན་པོ་ཆེས་སྐབས་དུ་མར་གསུངས་ཤིང། མཆོད་པ་ཐམས་ཅད་བདེ་སྟོང་
དབྱེར་མེད་ཀྱི་རྣམ་རོལ་དུ་འཆར་བ་ལ་སློབ་པ་ནི་ཚོགས་བདེ་བླག་ཏུ་རྫོགས་པའི་ཐབས་དམ་པ་ཡིན་པར་ཡང་གསུངས་པས་འདི་དག་ཤིན་ཏུ་གལ་ཆེའོ་གསུངས་སོ། །བཞི་པ་སྔགས་ཀྱི་མཆོད་པ་ནི། དེ་ནས་ཞེས་སོགས་ཏེ། སྔག་
ཀྱི་མཆོད་པའི་ལྷ་མོ་རྣམས་ཀྱིས་དཀྱིལ་འཁོར་གྱི་ལྷ་རྣམས་ཀྱི་ཞབས་ལ་རེག་པར་ཕྱག་བྱས་ནས་བསྟོད་པར་མོས་ལ་རང་གི་ལག་པ་གཉིས་སྙིང་གར་ཐར་མོ་སྦྱར་ཞིང་སོ་སོའི་སྔགས་བརྗོད་པའི་ཚེ་ལྷ་རང་རང་གི་སྐུ་གསལ་བར་
དམིགས་ནས་གཙོ་འཁོར་ཐམས་ཅད་ཀྱི་སྔགས་བརྗོད། དེའི་ཚེ་ལྷ་རྣམས་ཀྱི་ཐུགས་རྒྱུད་ཀྱི་ངེས་དོན་གྱི་སྔགས་བདེ་སྟོང་དབྱེར་མེད་ཀྱི་ཡེ་ཤེས་ཡིད་ངོར་གསལ་འདེབས་པ་ནི་རྒྱུད་འདིའི་ཐུན་མོང་མ་ཡིན་པའི་སྔགས་མཆོད་ཀྱི་དོན་ཡིན་ནོ། །

[042A]༄༅། །གཉིས་པ་བསྟོད་པ་བྱ་བ་ནི། ཤེས་ཤིང་སྤྲོ་ན་ཞེས་སོགས་ཏེ། དེ་ཡང་སྤྲོན་རྐང་བརྒྱད་གཉིས་ཀྱིས་ཀྱང་བསྟོད། བསྡུ་ན་ཧེ་རུ་ཀ་དཔལ་ཞེས་སོགས་ཚིགས་གཅད་གཉིས་ཙམ་གྱིས་ཆོག་པས་དེའི་དོན་ནི། བདེ་སྟོང་
དབྱེར་མེད་ཀྱི་ཡེ་ཤེས་ཀྱི་རང་བཞིན་ཡིན་པས་ན་ཧེ་རུ་ཀ་དཔལ། ལྷ་དབང་ཕྱུག་ཆེན་པོ་སོགས་ཕྱི་དང། སྒྲིབ་གཉིས་སོགས་ནང་གི་བདུད་ཐམས་ཅད་བཅོམ་པས་ན་དཔའ་བོ་ཆེ། ཡེ་ཤེས་ཀྱི་ངོ་བོ་ལ་དྲི་མའི་བསླད་པ་མེད་པས་ན་རྣམ་དག། དེ་
གཉིས་སྣང་གི་སྤྲོས་པས་མི་ཕྱེད་པས་ན་རྡོ་རྗེ། ཡེ་ཤེས་དེ་ལ་འདོད་དགུར་དབང་སྒྱུར་བས་ན་དབང་ཕྱུག་སྟེ་གཙོ་བོ་དང། ཙུ་མྦྷ་ན་ལ་སོགས་པ་རྗེས་སུ་ཆགས་པའི་སྦྱོར་བས་གཙོ་བོ་དེ་ཉིད་ཀྱི་ཐུགས་རྒྱུད་ལ་ཆགས་པ་ཆེན་པོ་ལྷན་སྐྱེས་ཀྱི་བདེ་
ཆེན་བསྐྱེད་པར་མཛད་པའི་ཡུམ་རྣམས་ཀྱི་ནང་ནས་གཙོ་བོར་གྱུར་པ་རྡོ་རྗེ་ཕག་མོ་ལ་གུས་པས་འདུད་པའོ། །གནས་དང་ཉེ་བའི་གནས། ཞིང་དང་ཉེ་བའི་ཞིང། ཚད་ནོ་ཧ་དང་ཉེ་བའི་ཚན་དོ་ཧ་སྟེ་བདུན་ཐོབ་ཀྱང་ཟེར། འདུ་བ་དང་ཉེ་བའི་འདུ་བ། དུར་ཁྲོད་
དང་ཉེ་བའི་དུར་ཁྲོད་རྣམས་ལ་གནས་པའི་དབང་པོ་དང་དཔའ་མོའི་དབང་ཕྱུག་མ་འཁོར་ལོའི་ལྷ་ཚོགས་ཐམས་ཅད་ལ་གུས་པས་ཕྱག་འཚལ་ལོ་ཞེས་པ་སྟེ། རྩ་རྒྱུད་ལས། དེ་ནས་གཞན་ཡང་བཤད་བྱ་བ། །རྣལ་འབྱོར་མ་ཡི་ས་དང་
གནས། །ཧེ་རུ་ཀ་དཔལ་སྐུའི་ཡན་ལག་ཐམས་ཅད་བརྟན་གཡོའི་བདག་ཉིད་ཅན། གནས་ནི་རབ་ཏུ་དགའ་བའི་ས། །དེ་བཞིན་ཉ་གནས་དྲི་མ་མེད། །ཞིང་ནི་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་འཕྲོ་བ། །ཚད་ནོ་ཧ་ནི་སྦྱང་དཀར་བ། །ཉེ་

[042B] །འདུ་བ་རིང་དུ་སོང་བ་ཡིན། །ཉེ་བའི་འདུ་བ་མི་གཡོབ། །དུར་ཁྲོད་ལེགས་པའི་བློ་གྲོས་ཉིད། །ཉེ་བའི་དུར་ཁྲོད་ཆོས་ཀྱི་སྤྲིན། །ཧེ་རུ་ཀའི་གཞུང་དུ་སྤྱོད། །འདི་ནི་ནང་གི་བདག་ཅན་ས། །ཕ་རོལ་ཕྱིན་བཅུ་ས་རྣམས་ནི། །རྣལ་
འབྱོར་མ་ཡི་བརྡ་ཡི་སྐད། །ཅེས་བཤད་པ་ལྟར་ས་བཅུའི་བྱང་སེམས་རྣམས་དང་གནས་དེ་དག་ན་བཞུགས་པའི་དཔའ་བོ་དང་དཔའ་མོ་རྣམས་རྟོགས་པ་མཉམ་པའི་ཕྱིར་རོ། །གསུམ་པ་དཀྱིལ་འཁོར་བསྒོམ་པ་ནི། མཚམས་འདིར་ཞེས་སོགས་
ཏེ༑ བསྐྱེད་རིམ་ལ་ཉམས་ཁྲིད་རྣལ་མ་བྱེད་ན། ལུགས་འདིའི་ཐུན་མོང་མ་ཡིན་པའི་ཏིང་འཛིན་ཕྲ་རགས་བསྐྱེད་ཚུལ་ལེགས་པར་ཤེས་པའི་བླ་མ་མཁས་པས་རང་གི་ཉམས་མྱོང་གི་སྟེང་ནས་འཁྲིད་པ་དང། སློབ་མས་ཀྱང་བསྒོམ་གྱི་ན་རང་གི་
ཉམས་འཆར་ཚུལ་བླ་མ་ལ་ཞུས་ནས་སྐབས་སྐབས་ཀྱི་གེགས་སེལ་བོགས་འདོན་བྱེད་པ་ཞིག་དགོས་པ་ཡིན། འདིར་རང་རེ་ལས་དང་པོ་བས་བསྒོམ་ཚུལ་མེད་དུ་མི་རུང་བ་ནི་སྐད་ཅིག་དཀྲོང་བསྐྱེད་ནས་འདིའི་བར་གྱི་དམིགས་པ་རྣམས་ལ་
སྐབས་གང་ཡིན་གྱི་སྦྱང་གཞི་འདི་ལྟ་བུ་སྦྱང་བའི་ཕྱིར་དང། རྫོགས་རིམ་འདི་ལྟ་བུའི་དགེ་རྩ་སྨིན་པར་བྱེད་པའི་ཆེད་དུ་བསྒོམ་པར་བྱའོ་སྙམ་པའི་འཕེན་པ་ཤུགས་དྲག་པོ་རེ་བཏང་གིན་སྐབས་གང་ཡིན་གྱི་དམིགས་པ་དེ་ལས་གཞན་དུ་མི་
གཡེང་བར་བྱིང་རྒོད་དང་བྲལ་བའི་སྒོ་ནས་བྲེངས་ཆགས་སུ་བསྒོམ། དེ་ཡང་ཐ་མལ་གྱི་ཞེན་པའི་གཉེན་པོར་གཞལ་ཡས་ཁང་དང་ལྷ་སྒོམ་པ་ན་སངས་རྒྱས་ཀྱི་ཞིང་དག་པ་དང་སངས་རྒྱས་ཀྱི་སྐུ་དེ་དང་དེ་དངོས་ཡིན་སྙམ་པའི་དག་

[043A]༄༅། །པའི་ང་རྒྱལ་ཤུགས་ཅན་རེ་བསྐྱེད་ལ་བསྒོམ། ཐ་མལ་བའི་སྣང་བའི་གཉེན་པོར་སྐབས་གང་ཡིན་གྱི་རྟེན་དང་བརྟེན་པའི་སྣང་བ་ཁྱད་པར་ཅན་རེ་རེ་ནས་གསལ་འདེབས་ཤིང་སྔ་མ་མ་གསལ་བར་དུ་ཕྱི་མ་མི་བསྒོམ་པ་
དང༑ ཕྱི་མ་བསྒོམ་པའི་ཚེ་སྔ་མ་མ་བརྗེད་ཙམ་རེ་བྱ་བའི་དང་ནས་ཆོ་གའི་ཚིག་རིས་དལ་བུས་ངག་ཏུ་འདོན་པའམ་ཡིད་ཀྱིས་ཤར་བསྒོམ་བྱ། དེ་ནས་མཚམས་འདིར་བསླེབས་པ་དང་དུར་ཁྲོད་ནས་གཙོ་བོའི་བར་དུ་གསལ་འདེབས་པ་དང་
གཙོ་བོ་ནས་དུར་ཁྲོད་ཀྱི་བར་དུ་གསལ་བདེབས་པ་གཉིས་རེ་མོས་སུ་ལན་འགའ་ཟུང་བྱས་ལ་མཐར་རྩེ་གཅིག་ཏུ་མཉམ་པར་འཇོག་དེ་ཡང་བློ་མཐོ་བ་རྣམས་ཀྱིས་རྟེན་བརྟེན་པ་ཐམས་ཅད་ལ་ཅིག་ཅར་དུ་ང་རྒྱལ་དང་གསལ་སྣང་
ཀྱང་ཆོག་མོད། ད་ལྟ་རང་རེ་ལྟ་བུས་ཐོག་མར་གཙོ་བོའི་ཞལ་ཕྱག་གཞན་རྣམས་རེ་ཞིག་བཏང་སྙོམས་སུ་བྱས་ཏེ། རྩ་ཞལ་དང་རྩ་ཕྱག་གཉིས་དང་ཞབས་གཉིས་དང་སྐུའི་ཁོག་པ་རྣམས་གསལ་བཏབ་ལ་ཞལ་གཅིག་ཕྱག་གཉིས་
པ་རྒྱན་མེད་ལ་སེམས་འཛིན། དེའི་ཚུལ་ནི་ཞལ་ཕྱག་དང་སྐུའི་ཁ་དོག་ལན་འགའ་ཟུང་གསལ་བཏབ་ལ་དོན་སྤྱི་རགས་པ་ཆ་ཕྱེད་ཙམ་འཆར་ཐུབ་བ་གྱུར་ན་དེ་ཙམ་གྱིས་ཆོག་ཤེས་པར་བྱས་ལ་མང་པོ་མི་དཔྱོད་པར་རྩེ་གཅིག་ཏུ་འཇོག་
སྒོམ་བྱེད་པ་ཡིན། དེ་ཡང་ནམ་མཁའི་མདོག་ལྟ་བུ། སྤྱན་གསུམ་དམར་ཁྱུག་གེ་བ། འཛུམ་པའི་མདང་ཅན་ལ་མཆེ་བ་ཅུང་ཟད་གཙིགས་པ། ལོགས་བྲིས་ལྟ་བུའི་ཅར་ཅར་ཡང་མ་ཡིན། སྡེར་བཟོ་དད་མི་ལྟ་བུའི་རྡོས་བཅས་ཀྱང་མིན་

[043B] སྦོམ་ས་ན་སྦོམ་པ། ཤ་འགྱུར་ཐོན་པ། འོ་འཐུང་གི་བྱིས་པ་ལྟ་བུ་འབར་འབུར་དང་གཉེར་མ་མེད་པ། ནང་ཁྲོལ་སོགས་ཀྱང་མེད་པ་འོད་ཀྱི་རང་བཞིན་ཅན་ཁོག་སྟོང་དང་བུ་ག་མེད་པ་གསལ་བཏབ། དེ་ལ་སེམས་བཟུང་སྟེ་གང་
གསལ་བཏབ་པ་དེ་ལས་གཞན་དུ་གང་ཤར་ཡང་དེའི་རྗེས་སུ་མི་འབྲང་བར་རྩ་བའི་དམིགས་པ་ལ་སེམས་གཟུང། གསལ་བཏབ་པའི་སྐོར་ནས་ཆ་གཅིག་གསལ་ན་དེ་ལ་གཟུང། དེ་ཡང་མི་གསལ་དུ་སོང་བའམ་ཡལ་འགྲོ་བར་སྣང་ན་
སྐུའི་སྤྱི་ལ་གཟུང། དེ་འདྲ་བའི་སྣང་བ་བསྒོམ་པ་དང་རང་ལྷ་དེའོ་སྙམ་པའི་ང་རྒྱལ་ཤུགས་ཅན་རེ་བསྐྱེད་ནས་དེ་གའི་ངང་ལ་རྩེ་གཅིག་ཏུ་འཇོག་པའི་ང་རྒྱལ་བསྒོམ་པ་སྤེལ་མར་བྱ། དེ་ལ་ལོབས་པ་ན་ཞལ་ཕྱག་རྫོགས་པ་དང་རྒྱན་དང་ཕྱག་
མཚན་སོགས་རྫོགས་པ་དུས་གཅིག་ཏུ་གསལ་གསལ་དུ་རིམ་གྱིས་བསླབ། དེ་ལ་ལོངས་པ་ན་ལྷ་གཞན་གཅིག་དང་གཉིས་ལ་སོགས་པ་བསྣན་ཅིང། དེ་རྣམས་དུས་གཅིག་ཏུ་གསལ་ནས་གནས་པ་ལ་བསླབ། དེ་ནས་གོ་ཆ་གཉིས་དང་
གཞལ་ཡས་ཁང་ལ་སོགས་པའི་གསལ་སྣང་ལ་བསླབ་བོ། །དེ་ལྟར་བསླབས་པས་ཁམས་མི་སྙོམས་པ་སོགས་ཀྱི་རྐྱེན་གཞན་མ་བྱུང་ན་བྱིང་རྒོད་དང་ཐ་མལ་གྱི་སྣང་བས་བར་མ་བཅད་པར་རང་ཉིད་ལྷ་དེའོ་སྙམ་པའི་ང་རྒྱལ་དང་
གསལ་སྣང་ལ་ཉིན་ཞག་གཅིག་གི་དྲུག་ཆའི་བར་དུ་མཉམ་པར་འཇོག་ཐུབ་པ་ནི་ང་རྒྱལ་དང་གསལ་སྣང་བརྟན་པའི་ཆེད་ཡིན་པར་གསུངས་སོ། །བྱིང་རྒོད་སེལ་ཚུལ་སོགས་བྱང་ཆུབ་ལམ་རིམ་ལས་འབྱུང་བ་དང་འདྲ་ཞིང་དམིགས་པ་

[044A]༄༅། །རྟེན་དང་བརྟེན་པའི་དཀྱིལ་འཁོར་ལ་དམིགས་ནས་རྣམ་པ་རང་བཞིན་མེད་པར་ངེས་པའི་ངེས་ཤེས་ཀྱི་རྒྱུན་སྐྱོང་བ་ནི་བསྐྱེད་རིམ་པའི་ཟབ་གསལ་གཉིས་མེད་ཀྱི་རྣལ་འབྱོར་ལ་སློབ་ཚུལ་ཡིན་ནོ་གསུངས། གསུམ་པ་ཐུན་
གྱི་མཇུག་ཏུ་ཇི་ལྟར་བྱ་བ་ལ་བཞི། བཟླས་པ་ཇི་ལྟར་བྱ་བ། གཏོར་མ་ཇི་ལྟར་བྱ་བ། ཉེར་བསྡུ་ཇི་ལྟར་བྱ་བ། བསྔོ་སྨོན་ཇི་ལྟར་བྱ་བའོ། །དང་པོ་ལ་བཞི་ལས། དང་པོ་བཟླས་འཕྲེང་བྱིན་རླབས་ནི། བསྒོམས་པས་སྐྱོན་ཞེས་སོགས་ཏེ། བགྲང་
འཕྲེང་ནི་མི་རུས་སམ་བོ་ཏི་ཙིལ་ལས་ཐམས་ཅད་ལ་རུང་ཞིང་ཕྲེང་ཐོག་གཞོན་ནུ་མ་མཉམས་པས་བཀལ་བའི་སྐུད་པ་ལས་བྱ་བར་གསུངས། བསྐྱེད་ཆོག་ནི་ཕྲེང་བ་སྐད་ཅིག་གིས་གསུང་རྡོ་རྗེ་པདྨ་གར་གྱི་དབང་ཕྱུག་དྨ་པོ་ཞལ་གཅིག་
ཕྱག་བཞིའི་གཡས་གཉིས་པདྨ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱ་ག་འཛིན་པ། སྤྱན་གསུམ་པ། གཅེར་བུ་སྐྲ་གྲོལ་བ། ཕྱག་རྒྱ་ལྡས་བརྒྱན་པ། གཡས་བརྐྱང་གིས་བཞུགས་པ། དེ་འོད་དུ་ཞུ་བ་ལས་ཕྲེང་
བའི་རྣམ་པར་གྱུར་པའི་ཕྲེང་རྡོག་རེ་རེའི་ནང་དུ་ཧཱུཾ་ལས་ཧེ་རུ་ཀ་རེ་རེ་བསྐྱེང་ནས་ཕྲེང་བ་འདྲེན་པའི་ཚེ་ལག་པ་གཡོན་པའི་མཐེབ་སྲིན་གྱིས་བགྲང་ཞིང་མཐེ་བོང་ལྕགས་ཀྱུའི་རྣམ་པས་ཧེ་རུ་ཀ་ལས་རང་འདྲ་གཉིས་པར་བཀུག་ནས་རང་ལ་ཐིམ་
པའི་མོས་པ་བྱའོ་གསུངས། གཉིས་པ་བཟླས་པའི་དམིགས་པ་ནི། དམ་ཚིག་གི་བཟླས་པའམ་ཞེས་སོགས་ཏེ། ཡབ་ཡུམ་ལ་དམ་ཚིག་གི་བཟླས་པ་དང། འཁོར་ལ་གོང་བུའི་བཟླས་པ་བྱ་བར་གསུངས་པས་དེའི་ཚུལ་ནི། ལྷ་སོ་སོའི་ཐུགས་
[044B] དེའི་མཐར་ཡབ་ཡུམ་གཉིས་ལ་རང་རང་གི་ཉེ་སྙིང་ནང་དང་སྙིང་པོ་ཕྱིར་ཡོད་པ། ལྷ་མོ་བཞི་ལ་རང་རང་གི་སྙིང་པོ་སྟེ་དེ་རྣམས་ཀྱི་ཁ་དོག་རང་རང་གི་སྐུ་མདོག་དང་མཚུངས་པ་མདུན་ནས་གཡོན་སྐོར་
དུ་བསྐོར་བ་གསལ་གདབ། དེ་ནས་ཡབ་ཡུམ་གྱི་སྔགས་བཟླ་སྐབས་དབུས་ཀྱི་ཧཱུཾ་ཡིག་ཆ་ལྔ་པའི་ཐིག་ལེ་ནཱ་ད་དང་བཅས་པ་ལས་གཙོ་བོ་ཡབ་ཡུམ། ཟླ་ཚེས་ལས་མཁའ་འགྲོ་མ། ཧའི་མགོ་བོ་ལས་གཟུགས་ཅན་མ། ཧའི་ལུས་ལས་
དུམ་སྐྱེས་མ། ཞབས་ཀྱུ་ཨཱུ་ལས་ལཱ་མ་སྟེ་འཁོར་ལོའི་ལྷ་ཚོགས་དཔག་ཏུ་མེད་པ་སྤྲོ་བའམ། ཧཱུཾ་ཡིག་སྔགས་འཕྲེང་དང་བཅས་པ་ལས་འོད་ཟེར་སྤྲོས་པའི་སྣེ་མོར་ཧེ་རུ་ཀ་ཡབ་ཡུམ་ཞལ་སྦྱོར་ཞལ་ཕྱག་ཡོངས་རྫོགས་སམ་ཞལ་གཅིག་
ཕྱག་གཉིས་པ་དཔག་ཏུ་མེད་པ་རྩ་ཞལ་གྱི་ཤངས་བུག་གཡས་ནས་སྤྲོས་ཏེ། སྐུའི་འོད་ཟེར་གྱིས་སྣོད་ཀྱི་འཇིག་རྟེན་དང། སྦྱོར་མཚམས་ནས་བབས་བའི་བྱང་སེམས་དཀར་དམར་གྱིས་བཅུད་ཀྱི་སེམས་ཅན་གྱི་སྡིག་སྒྲིབ་ཉེས་སྐྱོན་ཐམས་
ཅད་སྦྱངས་ནས། སྣོད་ཐམས་ཅད་གཞལ་ཡས་ཁང་དང། བཅུད་ཐམས་ཅད་ཧེ་རུ་ཀ་ཡབ་ཡུམ་དུ་བསྒྱུར། འོད་ཟེར་ལྷ་སྐུ་དང་བཅས་པ་སླར་ལོག་ནས་ཤངས་བུག་གཡོན་ནས་ཞུགས་ཏེ་ཧཱུཾ་ཡིག་ལ་ཐིམ། ཡང་འོད་ཟེར་སྔར་ལྟར་སྤྲོས་
པའི་སྣེ་མོར་ལྷ་མོ་མཆོད་རྫས་ཐོགས་པ་སྤྲོས་པས་ཕྱོགས་བཅུའི་རྒྱལ་བ་སྲས་བཅས་ལ་མཆོད་པ་ཕུལ། དེ་དག་གི་སྐུའི་བྱིན་རླབས་ཐམས་ཅད་ཧེ་རུ་ཀའི་རྣམ་པར་བསྡུས་ནས་རང་གི་སྤྱི་བོ་དང། གསུང་གི་བྱིན་རླབས་ཐམས་ཅད་

[045A]༄༅། །སྔགས་ཀྱི་ཡིག་འབྲུའི་རྣམ་པར་བསྡུས་ནས་མགྲིན་པ་དང། ཐུགས་ཀྱི་བྱིན་རླབས་ཐམས་ཅད་ཕྱག་མཚན་གྱི་རྣམ་པར་བསུས་ནས་སྙིང་གར་ཐིམས་བས་རྒྱལ་བ་སྲས་བཅས་ཀྱི་གསང་གསུམ་གྱི་བྱིན་རླབས་ཐམས་ཅད་
རང་ལ་ཞུགས་པར་བསམ་པ་ནི་དམ་ཚིག་གི་བཟླས་དམིགས་དང། འཁོར་གྱི་སྔགས་རྣམས་འོད་ཟེར་གྱི་གོང་བུར་མོས་ལ་བཟླ་བ་ནི། ཡི་གེ་འབར་བ་ལ་སེམས་བཟུང་ན་དངོས་གྲུབ་མྱུར་བ་ལཱ་ལི་ཏས་གསུངས་པས་སེམས་མ་ཡེངས་པར་གཏད་
ནས་བཟླ། དེ་དག་གི་ཚེ་ཧ་ཅང་མྱུར་བུ་ལ་དང། ཧ་ཅང་གསལ་མི་གསལ་དང། རིང་ཐུང་གོ་ལྡོག་པ་དང། གཏམ་གཞན་གྱིས་བར་ཆོད་པ་དང། སེམས་གཞན་དུ་ཡེངས་པ་ལ་སོགས་པའི་སྐྱོན་དང་བྲལ་ཞིང་སྔགས་གང་བཟླ་ཡང་གཙོ་བོའི་ཞལ་
བཞི་དང་འཁོར་རྣམས་ཀྱི་ཞལ་ནས་སྔགས་ཀྱི་སྒྲ་འུར་འུར་སྒྲོག་པར་མོས་པས་དེ་སྙེད་ཀྱི་འགྱུར་འབྱུང་བར་གསུངས་སོ། །བཟླས་པའི་གྲངས་ནི། ལས་རུང་ཙམ་ལ་གཙོ་བོ་ཡབ་ཡུམ་གྱི་སྙིང་པོ་འབུམ་ཕྲག་རེ། ཉེ་སྙིང་གཉིས་ཅི་འགྲུབ་
འཁོར་དང་ཡེ་ཤེས་འབེབས་པའི་སྔགས་ཁྲི་ཕྲག་རེ། ཁ་སྐོང་ཞི་བའི་སྦྱིན་སྲེག་ཅི་འགྲུབ་བཅས་ཡིན་ཅིང། ཡེ་ཤེས་འབེབས་པའི་སྔགས་བསྡུས་པ་ལ་མོས་ན། ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕགས། ཨོཾ་ཏིཐྠ་མ་ཧཱ་ཀྲོ་དྷ་ཨ་བེ་ཥཱ་ཡ་ཧཱུཾ་ཞེས་ཟླས་
ཆོག་པར་ཚད་ལྡན་གྱིས་བཤད་པས་དེའི་དམིགས་པ་ནི། རང་གི་ཐུགས་ཀའི་ཧཱུཾ་ཡིག་གི་འོད་ཟེར་དམར་པོ་ལྕགས་ཀྱུ་ལྟ་བུས། སངས་རྒྱས་དང་བྱང་སེམས། དཔའ་བོ་དང་རྣལ་འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་

[045B] རང་གི་ལུས་ལ་ཆར་ཆེན་པོ་བབས་པ་བཞིན་དུ་བ་སྤུའི་སྒོ་ཐམས་ཅད་ནས་ཞུགས་ཤིང་གཉིས་སུ་མེད་པར་ཐིམ་པར་བསམ་པའོ་གསུངས། གསུམ་པ་བཟླ་བྱའི་སྔགས་ནི། ཨོཾ་ཤྲཱི་བྫྲ་ཞེས་སོགས་ཏེ། ཨོཾ་སྔགས་
ཀྱི་མགོ་འདྲེན། ཤྲཱི་དཔལ། བྫྲ་རྡོ་རྗེ། ཧེ་ཧེ་རུ་རུ་ཀ་ཐོད་ཁྲག་ལ་རོལ་པ། ཧཱུཾ་ཧཱུཾ་ཕགས་ཐུགས་རྒྱུད་བསྐུལ་བ། ཌཱ་ཀི་ནཱི་ཛ་ལ་ཤ་ཝ་རི་སཱ་ཧཱ་མཁའ་འགྲོ་མའི་ཚོགས་ལྷན་སྐྱེས་ཀྱི་བདེ་བའི་ངོ་བོར་སྔོམ་པར་གཞི་ཚུགས། ཞེས་དང། ཉེ་སྙིང་ཡི་
གེ་བདུན་པ་ལ་བསྒྱུར་རྒྱུ་མེད་ཀྱང། ཧྲཱི་ལ་སོགས་པ་ལྔས་ཡེ་ཤེས་ལྔ་མཚོན། ཡུམ་གྱི་སྙིང་པོའི་དོན། རྡོ་རྗེ་རྣམ་པར་སྣང་མཛད་མ་ལ་ཞེས་དང། ཉེ་སྙིང་གི་དོན། སངས་རྒྱས་ཐམས་ཅད་ཀྱི་མཁའ་འགྲོ་མ་རྡོ་རྗེ་རབ་བསྔགས་མ་
ལ་ཞེས་དང། ལྷ་མོ་བཞིའི་སྔགས་ནི། ཌཱ་ཀི་ནཱི་ཡེ་མཁའ་འགྲོ་མ་ལ། ཁཎྜ་རོ་ཧེ་དུ་མ་སྐྱེས་མ་ལ། རཱུ་པི་ནཱི་ཡི་གཟུགས་ཅན་མ་ལ་སྟེ་སྔགས་དོན་དྲན་པར་བྱས་ལ་བཟླ་དགོས་སོ་གསུངས། བཞི་པ་བཟླས་པའི་
ཁ་སྐོང་ནི། ཧེ་རུ་ཀའི་ཡིག་བརྒྱ་བཟླས་ཞེས་པ་སྟེ། རིགས་བདག་སོ་སོའི་ཐུགས་ཀ་བཟླ་གདན་ལ་ཧཱུཾ་གི་མཐར་ཧེ་རུ་ཀའི་ཡིག་བརྒྱས་གཡོན་སྐོར་དུ་བསྐོར་བ་ལས་བདུད་རྩིའི་རྒྱུན་བབས་སྤྱི་བོ་ནས་ཞུགས། ཆད་ལྷག་སོགས་ལས་
བྱུང་བའི་ཉེས་པ་ཐམས་ཅད་དུད་ཁུ་ལ་སོགས་པའི་རྣམ་པར་ཕྱིར་དེད་ནས་བཀྲུས་པར་བསམ་ལ་བཟླས་ཏེ་ལྷག་ཆད་བསྐང་ཞིང་བྱིན་རླབས་བརྟན་བར་བྱའོ། །གཉིས་པ་གཏོར་མ་ཇི་ལྟར་བྱ་བ་ནི། འོག་ནས་འདས་པ་དང་མ་འདས་པའི་

[046A]༄༅། །གཏོར་མའི་རིམ་པ་ལ་བརྩོན་པས་དལ་བ་དོན་ལྡན་དུ་བྱའོ་ཞེས་པས་བསྟན་པ་བདག་དགེ་སློང་འཇམ་དབྱངས་ཀྱིས་བདེ་གསལ་དུ་རྒྱས་བསྡུས་གཉིས་ཀ་བཤད་ཡོད་པ་ལྟར་བྱ་སྟེ། དེ་ཡང། སྔོམ་འབྱུང་ལས། མྱོས་
བྱེད་གཏོར་མ་མེད་པར་ལས། །མྱུར་དུ་འགྲུབ་པར་མི་འགྱུར་རོ། །དེས་ན་སྔོན་གྱི་སངས་རྒྱས་ཀྱིས། །གཏོར་མའི་རབ་ཏུ་བསྔགས་པ་གསུངས། །ཞེས་གསུངས་པ་ལྟར། པཎ་ཆེན་ཆོས་ཀྱི་རྒྱལ་པོའི་གཞུང་དུ་འདས་པ་དང་མ་འདས་
པའི་གཏོར་མ་འབུལ་བ་ཐུན་མཚམས་ཀྱི་བྱ་བར་གསུངས་ཀྱང། འདིར་ཉེར་བསྡུ་མ་བྱས་གོང་དུ་འབུལ་བ་རྗེ་བླ་མའི་དགོངས་པ་ཡིན་པས་དེའི་ཚུལ་ནི། གཏོར་མ་དངོས་གྲུབ་ཀྱི་རྩ་བར་གསུངས་པས་རྒྱུན་དུ་དང་ལྷག་པར་བསྙེན་
དུས་སོགས་སུ་རབ་ཐུན་ཐམས་ཅད་ཀྱི་མཐར་གཏོར་མ་གྲུབ་ན་ཕུན་སུམ་ཚོགས་ཞིང་མ་གྲུབ་ཀྱང་ཐུན་ཐ་མའི་རྗེས་སུ་ངེས་པར་མ་ཕུལ་ན་གསང་སྔགས་ཀྱི་བསླབ་བྱར་འགལ་བའི་ཉེས་པར་འགྱུར་བས། འདས་མ་འདས་ཀྱི་མཆོད་པ་དང་
གཏོར་མ་བྱིན་གྱིས་བརླབས་ལ། ཕཻཾ༑ ཐུགས་ཀའི་ཧཱུཾ་གི་འོད་ཟེར་གྱིས། དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་སྐྱོང་ཀླུ་ལ་སོགས་པའི་འཁོར་དང་བཅས་པའི་ཧེ་རུ་ཀ་ལྷ་ལྔའི་དཀྱིལ་འཁོར་མདུན་གྱི་ནམ་མཁར་སྤྱན་
དྲངས་ཞེས་པའི་དམིགས་པ་ནི། རང་ཧེ་རུ་ཀར་གསལ་བའི་མདུན་གྱི་ནམ་མཁར་གཏོར་མགྲོན་ཧེ་རུ་ཀ་ལྷ་ལྔའི་རྟེན་དང་བརྟེན་པའི་དཀྱིལ་འཁོར་སོགས་སྤྱན་དྲངས་པ་བཞུགས་པར་བསམ་ལ་ལྗགས་བྱིན་གྱིས་བརླབས། དེ་

[046B] པད་
སྐོར་སྔོན་དུ་འགྲོ་བའི་ཐོད་པའི་ཕྱག་རྒྱ་དང་བཅས་ཏེ། ཨོཾ་བྫྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་ཞེས་པ་ན། རྡོ་རྗེ་རིལ་བ་སྐུ་བཞིའི་བདག་ཉིད། བྫྲཌཱ་ཀི་ནྱ་ས་མ་ཡ་སྟྭཾ། ཏྲི་ཤྱ་ཧོཿ་ཞེས་པ། རྡོ་རྗེ་མཁའ་འགྲོ་མ་རྣམས་དམ་ཚིག་དགོངས་ལ་དགྱེས་
པ་བསྐྱེད་ཅིག། ཅེས་ལན་དང་པོ་ཡབ། གཉིས་པ་ཡུམ། གསུམ་པ་འཁོར་ཏེ་ལན་གསུམ་གྱིས་ཕུལ། ཨརྒྷཾ་ནས་ཤ་པྟའི་བར་གྱིས་མཆོད། ཡབ་ཡུམ་གྱི་ཉེ་སྙིང་དང་མཁའ་འགྲོ་མ་བཞིའི་སྔགས་ལ་འབྲུ་གསུམ་བཏགས་ཏེ་ནང་མཆོད་
ཕུལ༑ རྐང་བརྒྱད་བོད་སྐད་ཀྱིས་བསྟོད། དེ་ནས་སྲིད་པ་དང་མཉམ་ཞེས་སོགས་ཀྱི་དོན་ནི། སྲིད་པ་འཇིག་རྟེན་པ་དང་ཞི་བ་མྱང་འདས་གཉིས་སྟོང་ཉིད་ཀྱི་ངང་དུ་མཉམ་པ་དང། སྙིང་རྗེས་ཞི་ལ་མི་གནས་ཤིང། ཤེས་པས་སྲིད་ལ་མི་
གནས་པ། །ཞེས་པ་ལྟར་གྱི་སྙིང་རྗེ་ཆེན་པོས་ཞི་བའི་མཐར་ཆགས་པ་འཇོམས་ཤིང་ཤེས་རབ་ཆེན་པོས་སྲིད་པའི་ཀུན་རྟོག་ཐམས་ཅད་་ཇོམས་པ། ཁྱོད་ནི་བཟུང་བའི་ཡུལ་གྱི་དངོས་པོའམ་ཆོས་ཐམས་ཅད་རང་བཞིན་གྱིས་མ་གྲུབ་པ་ནམ་
མཁའ་ལྟར་གཟིགས་པ། མགོན་པོ་ཁྱོད་ཀྱི་ཤིན་ཏུ་བརྩེ་བ་ལྕི་བའི་ཐུགས་ཀྱི་ཆུ་སྟེ་སྙིང་རྗེ་ཆེན་པོས་བདག་གི་རྒྱུད་བརླན་དང་ལྡན་པར་མཛོད་ཅིག། དེ་བཞིན་དུ་ལྷ་མོ་རྣམས་ཀྱིས་ཀྱང་བདག་ལ་ཤིན་ཏུ་རྗེས་སུ་བརྩེ་བའི་སྒོ་ནས་ལམ་སྒྲུབ་

[047A]༄༅། །པའི་གྲོགས་མཛོད། ཅེས་འདོད་དོན་ལ་གསོལ་བ་གདབ། དེ་ནས། ལྷ་ཀླུ་གནོད་སྦྱིན་དྲི་ཟ་ལྷ་མ་ཡིན་ནམ་མཁའི་ལྡིང་མི་འམ་ཅི་ལྟོ་ཕྱེ་ཆེན་པོ་སྟེ་དེ་རྣམས་དུར་ཁྱོད་ཀྱི་ཕྱིའི་ཕྱོགས་མཚམས་བརྒྱད་དུ་གནས་ལ་སྟོད་
སྨད་ནས་རིམ་གྱིས་འོད་དུ་ཞུ་སྟེ་སྐད་ཅིག་གིས་འོད་གསལ་དུ་བཅུག་པ་བདེ་མཆོག་ཡབ་ཡུམ་ཞལ་གཅིག་ཕྱག་གཉིས་པའི་སྐུར་བཞེངས་པ་ལ་རྡོ་རྗེ་མས་གཏོར་མ་འབུལ་བ་སོགས་གོང་བཞིན་བྱ། གཏོར་སྔགས་ནི། ཨོཾ་རྡོ་རྗེ་གསུམ། ཁ་
ཁ་ཟོ་ཟོ། ཁཱ་ཧི་ཁཱ་ཧི་ཟོ་ཤིག་ཟོ་ཤིག། སརྦ་ཡཥྐ་གནོད་སྦྱིན་ཐམས་ཅད། ཐམས་ཅད་ཅེས་པ་འདི་ཐོག་མའི་གསལ་བྱེད་ཡིན་པས་འོག་མ་བདུན་ལའང་རིགས་འགྲེ། རཥྐས་སྲིན་པོ། བྷཱུ་ཏ་འབྱུང་པོ། པྲེ་ཏ་ཡི་དྭགས། པི་ཤཱ་ཙ་ཤ་
ཟ༑ ཨུམྣད་སྨྱོ་བྱེད། ཨ་པསྨཱ་ར་བརྗེད་བྱེད། བྫྲ་ཌཱ་ཀི་རྡོ་རྗེ་འཁའ་འགྲོ། ཌཱ་ཀི་ནྱ་དམ་མཁའ་འགྲོ་མ། ཨི་མཾ་བ་ལིཾ་གྲི་ཧཎ་ནྟུ་གཏོར་མ་འདི་ཟུངས། ས་མ་ཡར་ཀྵ་ནྟུ་དཾ་ཚིག་སྲུངས། མ་མ་སརྦ་སིདྡྷེ་མམེ་པྲ་ཡཙྪནྟུ་བདག་ལ་དངོས་གྲུབ་
ཐམས་ཅད་རབ་ཏུ་སྩོལ་ཅིག། ཡ་ཐེ་བཾ་ཚུལ་ཇི་བཞིན་དུ། ཡ་ཐེཥྚཾ་ཇི་ལྟར། བཧུ་ཛ་ཐ་འདོད་པར་གསོལ། པི་པཱ་ཐ་འཐུངས་ཤིག། ཛི་གྷྲ་ཐ་སྣོམས་ཤིག། མཱ་ཏི་ཀྲ་མ་ཐ་བློའི་རིམ་པས། མ་མ་སྲྦ་ཀ་རྟ་ཡ་བདག་གི་བྱ་བ་ཐམས་ཅད། སད་
སུ་ཁཾ་བི་ཤུདྡྷ་ཡེ་རྣམ་པར་དག་པའི་བདེ་བ་དཾ་པའི། ས་ཧ་ཡི་ཀ་བྷ་བྣྟུ་གྲོགས་མཛོད་ལ་དངོས་གྲུབ་སྩོལ། ཅེས་པ་ལན་གཉིས་ཀྱིས་སྡེ་བརྒྱད་གཙོ་བོ་དང་འཁོར་ལ་ཕྱོགས་གཡོན་སྐོར་དང་མཚམས་གཡས་སྐོར་དུ་འབུལ་

[047B] ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ་གིས་ནང་མཆོད་ཕུལ། དེ་ནས། བསྟན་པ་སྲུང་དང་ཞེས་སོགས་ཀྱིས་འཕྲིན་ལས་བཅོལ་བས་ཞལ་གྱིས་བཞེས་པར་བསམ་
ལ༑ ཨོཾ་བྫྲ་མུཿ་ཞེས་བརྗོད་པ་དང་མཉམ་དུ་ལག་པ་གཡོན་པའི་རྒྱབ་བསྟན་ནས་མཐེབ་སྲིན་གྱིས་སེ་གོལ་གསུམ་གཏོགས་ལ་འཇིག་རྟེན་པའི་མགྲོན་རྣམས་རང་གནས་སུ་གཤེགས། ཨོཾ་ཡོ་ག་ཤུ་དྡྷ་ཞེས་སོགས་བརྗོད་
ནས་འདས་པའི་གཏོར་མགྲོན་རྟེན་བརྟེན་པ་རྣམས་རང་ལ་ཐིམ་པར་བསམ། གཏོར་འབུལ་མདོར་བསྡུས་བྱེད་ན་ཡང་དེས་རིགས་འདྲེའོ། །གསུམ་པ་ཉེར་བསྡུ་ཇི་ལྟར་བྱ་བ་ནི། ཉེར་བསྡུ་བྱས་ཏེ་ཞེས་པས་བསྟན་ཏེ་དེ་ཡང་བདེ་གསལ་
དུ་བཤད་བ་ལྟར། ཐུགས་ཀའི་ཧཱུཾ་གི་ཞེས་སོགས་བརྗོད་ལ། རང་གི་ཐུགས་ཀའི་ཧཱུཾ་ཡིག་ལས་འོད་ཟེར་དམར་པོ་དཔག་ཏུ་མེད་པ་འཕྲོས་པས་སྣོད་བཅུད་ཀྱི་སྐྱོན་སྦྱངས། སྣོད་ཀྱི་འཇིག་རྟེན་འོད་དུ་ཞུ་ནས་རྟེན་གཞལ་ཡས་ཁང་ལ་
ཐིམས། བཅུད་ཀྱི་སེམས་ཅན་འོད་དུ་ཞུ་ནས་བརྟེན་པ་ལྷ་ལ་ཐིམས། དུར་ཁྲོད་སྲུང་འཁོར་གཞལ་ཡས་ཁང་དང་བཅས་པ་འོད་དུ་ཞུ་ནས་འཁོར་རྣམས་ལ་ཐིམས། འཁོར་རྣམས་ཀྱང་ཤར་ལྷོའི་ཐོད་བུཾ་ཤར་གྱི་མཁའ་འགྲོ་མ་ལ་
ཐིམས། དེ་འོད་དུ་ཞུ་ནས་གཙོ་བོའི་རྩ་ཞལ་ལ་ཐིམས། དེ་བཞིན་དུ་བྱང་ཤར་དང་བྱང་གཡོན་ཞལ། ནུབ་བྱང་དང་ནུབ་རྒྱབ་ཞལ། ལྷོ་ནུབ་དང་ལྷོ་གཡས་ཞལ་ཏེ་རིམ་བཞིན་འོད་དུ་ཞུ་ནས་ཞལ་བཞི་ལ་ཐིམས། རང་ཡབ་ཡུམ་སྐུའི་

[048A]༄༅། །སྟོད་སྨད་ནས་རིམ་བཞིན་འོད་དུ་ཞུ་ནས་སྙིང་གའི་ཧཱུཾ་ལ་ཐིམས། ཧཱུཾ་ཡིག་ཡོངས་སུ་གྱུར་པ་ལས་རང་ཉིད་ཧེ་རུ་ཀ་ཞལ་གཅིག་ཕྱག་གཉིས་པའི་སྐུར་གྱུར་པའི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཿ་
དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོས་མཚན་པར་གྱུར་པར་བསམ། ཇི་ལྟར་བྱས་པའི་དགོས་པ་ནི། རྫོགས་རིམ་གྱི་སྐབས་སུ་རླུང་ཐམས་ཅད་བསྒོམས་སྟོབས་ཀྱིས་སྙིང་གའི་མི་ཤིགས་པའི་ཐིག་ལེ་ལ་ཐིམས་པས་
དཔེ་དོན་གྱི་འོད་གསལ་འཆར་བ་དང། དེ་ལས་དག་མ་དག་གི་སྒྱུ་མའི་སྐུ་གཉིས་འགྲུབ་པའི་དགེ་རྩ་སྨིན་བྱེད་དུ་འགྱུར་རོ་གསུངས། བཞི་པ་བསྔོ་སྨོན་ཇི་ལྟར་བྱ་བ་ནི། སྲིད་པ་གསུམ་འབར་ཞེས་སོགས་ཤོ་ལོ་ཀ་གསུམ་གྱི་དོན་
ནི༑ སྐུ་ལས་ཡེ་ཤེས་ཀྱི་མེ་འོད་རབ་ཏུ་འབར་བའི་ས་འོག་ས་སྟེང་ས་བླ་སྟེ་སྲིད་པ་གསུམ་དུ་འོད་ཟེར་འབར་བའི་སྐུ་ནི་ཡུམ་རྡོ་རྗེ་ཕག་མོ་ལ་འཁྱུད་པ་སྟེ་རྗེས་སུ་ཆགས་པ། སྤྱན་དཀྱུས་རིང་བའི་དུལ་བའི་ཉམས་དང་ལྡན་པ་
སྐུ་མདོག་མཐིང་ག་ལས་འོད་ཟེར་སྔོན་པོ་སྟོང་ཕྲག་དུ་མ་འཕྲོ་བས་ཉི་མ་བརྒྱ་སྟོང་དུས་གཅིག་ཏུ་ཤར་བའི་གཟི་བརྗིད་དང་ལྡན་པ། སྐུའི་རྣམ་པ་དང་ཆ་ལུགས་གཅིག་ཏུ་མ་ངེས་པ་གང་ལ་གང་གིས་འདུལ་བའི་སྤྲུལ་པའི་བཀོད་
པ་མང་པོ་སེམས་ཅན་ལ་ཐུགས་བརྩེ་བའི་རྗེས་སུ་ཆགས་པའི་དབང་གིས་དུས་གཅིག་ཏུ་སྟོན་པ། བདེ་སྟོང་གཉིས་སུ་མེད་པའི་ཡེ་ཤེས་ཐུགས་རྒྱུད་ལ་མངའ་བའི་ཕྱི་རྟགས་འཇིགས་དུས་ཞབས་འོག་ཏུ་མནན་པའི་སེམས་དཔའ་
[048B] དེ་ལྟ་བུའི་ཧེ་རུ་ཀའི་ཐུགས་བདེ་སྟོང་གཉིས་སུ་མེད་པའི་ཡེ་ཤེས་དེ་དང་རང་ཉིད་མ་འོངས་པ་ན་ལྷན་ཅིག་གར་བྱེད་པར་ཤོག་ཅེས་དང། སྟོང་ཉིད་མི་བསླུ་བར་རྟོགས་པས་ན་ལྷ་མོ་ཚད་མ། རྡོ་རྗེ་འཆང་གི་བཀའ་ལས་མི་
འདའ་བས་ན་དམ་ཚིག་ཚད་མ། དེའི་བརྗོད་པ་དྲང་སྲོང་གི་བདེན་ཚིག་ལྟར་གྲུབ་པས་ན་གསུང་ཡང་མཆོག་ཏུ་ཚད་མ་སྟེ། བདེན་པ་དེ་དག་དང་ལྡན་པའི་ལྷ་མོ་རྣམས་ཀྱིས་བདག་ཅག་ཚེ་རབས་ཐམས་ཅད་དུ་བརྩེ་བ་ཆེན་པོས་རྗེས་སུ་འཛིན་
པའི་རྒྱུར་གོང་གི་མཆོད་བསྟོད་བཟླས་པ་སོགས་བྱས་པའི་དགེ་རྩ་རྣམས་གྱུར་ཅིག་ཅེས་བསྔོ་བ་དང། སེམས་ཅན་ཀུན་གྱི་ཞེས་པ་ནས། དགོད་པར་བགྱི། ཞེས་པའི་བར་སྨོན་ལམ་སྟེ། དེ་ལྟ་བུའི་བསྔོ་སྨོན་བྱ་ཞིང་བདག་བསྐྱེད་
རྐྱང་བའི་སྐབས་ཉིན་མོ་བདེ་ལེགས་སོགས་ཀྱི་ཤེས་པ་བརྗོད་པར་གསུངས་སོ། །གཉིས་པ་ཐུན་མཚམས་སུ་ཇི་ལྟར་བྱ་བ་ནི། ཐུན་མཚམས་སུ་ཡང་ཞེས་སོགས་ཏེ། རང་ཧེ་རུ་ཀའི་ང་རྒྱལ་དང་མ་བྲལ་བའི་ངང་ནས། མཐོང་
ཐོས་ལ་སོགས་པའི་སྣོད་བཅུད་ཐམས་ཅད་འཁོར་ལོ་བདེ་མཆོག་གི་རྟེན་དང་བརྟེན་པར་ལྟ་བའི་ཚངས་སྤྱོད་ལ་གནས་པ་དང། བླ་མ་སངས་རྒྱས་བྱང་སེམས་སོགས་ཀྱི་སྐུ་གཟུགས་མཐོང་བ་ན་འཁོར་ལོ་སྡོམ་པར་མོས་ནས་
རྐང་བརྒྱད་ཀྱིས་བསྟོད་ཅིང་ཕྱག་བྱ་བ་དང། ཁམས་གསུམ་ཀྱི་འཁོར་ལོ་ཐམས་ཅད་བདེ་བའི་མཆོག་ལྷན་སྐྱེས་ཀྱི་བདེ་སྟོང་གི་ངོ་བོ་དང་དབྱེར་མེད་པར་སྡོམ་པ་ལ་གནས་ནས་བདེ་སྟོང་གི་ཏིང་ངེ་འཛིན་རྒྱས་ཕྱིར་དུ་འདོད་པའི་

[049A]༄༅། །ཡོན་ཏན་སྤྱི་དང་བྱེ་བྲག་ཏུ་དངོས་སམ་བསྒོམས་པའི་ཕྱག་རྒྱའི་གཟུགས་ལ་སོགས་པའི་འདོད་ཡོན་ལ་སེང་གེ་བཞིན་དུ་འཇིགས་པ་མེད་པར་ལོངས་སྤྱད་པར་བྱ་སྟེ། དེས་ནི་ལུས་རྒྱས་པས་བདེ་བའི་རྟེན་
རྒྱས་པར་འགྱུར་ལ། དེ་ལས་ནི་བདེ་བ་ཆེན་པོ་དང། དེ་ལས་ནི་ཐུན་མོང་མ་ཡིན་པའི་ཏིང་ངེ་འཛིན་རྒྱས་པར་འགྱུར་རོ། །དེ་ལྟར་དཔལ་ཧེ་རུ་ཀའི་གོ་འཕང་གི་ཏིང་ངེ་འཛིན་ལ་གནས་པས་ལུས་ཀྱི་སྒུལ་བསྐྱོད་དང་ངག་གི་སྨྲ་བརྗོད་བཏང་
སྙོམས་པ་རྣམས་ཀྱིས་ཀྱང་ཕྱག་རྒྱ་བཅིངས་པ་དང་སྔགས་བཟླས་པ་དང་འདྲ་བའི་ཚོགས་རྫོགས་པར་བྱེད་དེ། ཀུན་སྤྱོད་ལས། ཤྲི་ཧེ་རུ་ཀའི་གོ་འཕང་གནས། །ཡན་ལག་གིས་ནི་བསྐྱེད་པ་དང། །ཚིག་གི་རབ་འབྱམས་ཇི་སྙེད་པ། །དེ་
སྙེད་ཕྱག་རྒྱ་གསང་སྔགས་ཡིན། །ཞེས་གསུངས་པས། ཐུན་མཚམས་ཀྱི་ཏིང་ངེ་འཛིན་རྣམས་ཀྱི་གཙོ་བོ་འདི་ལེགས་པར་གོམས་ན་དབང་པོས་ཡུལ་ལྔ་ལ་དངོས་སུ་ལོངས་སྤྱོད་པའི་ཚེ་བདེ་སྟོང་གི་ཏིང་ངེ་འཛིན་མངོན་དུ་འགྱུར་
བས༑ བདེ་ཆེན་གྱི་མི་མཐུན་ཕྱོགས་ཀྱི་ཐ་མལ་གྱི་ཡིད་བྱེད་སྔོམ་པས་ན་ལམ་འདིའི་ལུགས་ཀྱི་དབང་པོའི་སྒོ་སྡོམ་པའི་ཚུལ་ཁྲིམས་མཆོག་ཏུ་གསུངས་ཤིང། གཞན་ཡང་བསོད་ནམས་ཀྱི་ཚོགས་བདེ་བླག་ཏུ་རྫོགས་པ་
དང༑ རྫོགས་རིམ་གྱི་རྟོགས་པ་མཆོག་རྣམས་སྐྱེ་བའི་དགེ་རྩ་སྨིན་བྱེད་དུ་འགྱུར་བ་སོགས་ཕན་ཡོན་མཐའ་ཡས་པར་གསུངས་སོ། །ཉལ་བའི་ཚེ། གཞན་ཉེར་བསྡུ་ལྟར་ལ་ཧཱུཾ་ཡིག་འོག་ནས་རིམ་གྱིས་ནཱ་དའི་བར་དུ་ཐིམས། ནཱ་ད་ཡང་

[049B] །དེ་ནས་ནམ་གྱི་སུམ་ཆར་བྱ་སླེབས་པ་སོགས་ཐོ་རངས་ཀྱི་དུས་སུ་རྡོ་རྗེ་ཕག་མོ་ལ་སོགས་པའི་རྣལ་འབྱོར་མ་རྣམས་ཀྱིས་ཌཱ་མ་རུའི་སྒྲ་དང་གླུས་བསྐུལ་
ཏེ་སད་པའི་མོས་པ་བྱས་ལ་འོད་གསལ་ལས་གཟུགས་སྐུར་བཞེངས་ཏེ་ཐུགས་ཀའི་འོད་ཟེར་གྱིས་སྤྱན་དྲངས་པའི་ལྷ་མོ་ཁྲུས་བུམ་ཐོགས་པ་རྣམས་ཀྱིས་དབང་བསྐུར་བས་ནད་གདོན་སྡིག་སྒྲིབ་དག་ནས་བདེ་སྟོང་སྐྱེས་པར་བསམ་
ལ་ཁ་ལག་བཀྲུ། བཟའ་བཏུང་ནང་མཆོད་ལྟར་བྱིན་གྱིས་བརླབས་ནས་སྙིང་གའི་ཧཱུཾ་ཡིག་ལྷ་ཐམས་ཅད་འདུས་པའི་ངོ་བོར་མཆོད་པས་བདེ་བ་ཆེན་པོས་ཚིམས་པར་བསམ་སྟེ་ལོངས་སྤྱོད་པ་ནི། བདེན་བཞི་ལས། གང་ཞིག་ཅུང་
ཟད་བཟའ་བཏུང་རྣམས། །བསྔོ་བ་བྱས་ཏེ་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། བུ་ལོན་དུ་ཡང་མི་འགྱུར་རོ། །ཞེས་པ་ལྟར་དང། འདས་མ་འདས་ཀྱི་གཏོར་མའི་རིམ་པ་གོང་དུ་བཤད་ཟིན་ནོ། །དེ་ལྟ་བུའི་སྤྱོད་ལམ་ཐམས་
ཅད་རང་ག་བ་མ་ཡིན་པར་དག་པའི་སྣང་ཞེན་ལ་བསླབ་དགོས་ཤིང། དེའི་ཕྱིར་མཁས་མཆོག་དཔའ་བོས། རྒྱུན་མི་འཆད་པའི་རྣལ་འབྱོར་གྱིས། །བསམ་གཏན་བསྒྲུབ་ལ་བརྩོན་པར་བྱ། །ཞེས་གསུངས་པ་ལྟར། བསྐྱེད་རིམ་གྱི་
ང་རྒྱལ་དང་གསལ་སྣང་ལ་དགེ་མི་དགེ་ལུང་མ་བསྟན་གྱི་གཡེང་བ་བཞན་གྱིས་བར་མཆོད་པ་ཆུ་བོའི་རྒྱུན་བཞིན་དུ་འབད་དགོས་ལ། དེས་ན་བསྐྱེད་རིམ་བསྒོམ་པའི་ཡུན་ཚད་ལོ་གཅིག་ལས་རིང་བར་མ་གསུངས་བས་ཧ་ཅང་མི་རིང་

[050A]༄༅། །ཕར་མཐར་ཕྱིན་པར་འགྱུར་རོ། །དེ་ལྟར་བསྒོམས་པའི་ཕན་ཡོན་ནི། །རིམ་ལྔ་གསལ་སྒྲོན་ལས། དམ་ཚིག་དང་སྡོམ་པ་དག་པར་བྱེད་ཅིང་བླ་མ་ལ་གུས་པ། ལྷག་པའི་ལྷའི་བསྐྱེད་རིམ་ཡི་དམ་དུ་བསྒོམས་པའི་གུས་
པ་ཤུགས་དྲག་པ་རྣམས་ལ་རང་རང་གི་ལྷག་པའི་ལྷས་འཆི་བའི་ཚེ་རྗེས་སུ་འཛིན་པ་ནི་མཐོང་ཆོས་ཀྱི་ཕན་ཡོན་ནོ་ཞེས་གསུངས་ཤིང། གཞན་ཡང་བགེགས་ཀྱི་བར་ཆད་ཀྱིས་མི་ཚུགས་པ་དང། ཚོགས་མྱུར་དུ་རྫོགས་པ་དང་
ཐ་མལ་གྱི་སྣང་ཞེན་སྦྱོང་བ་དང། ཡི་དམ་གྱི་ལྷས་རྒྱུད་བྱིན་གྱིས་རློབ་པ་སོགས་ཀྱང་ཡིན་ནོ། །བྱེ་བྲག་ཏུ་བདེ་མཆོག་གི་རྒྱུད་དང་གྲུབ་ཆེན་གྱིས་བཤད་ཚུལ་ནི། གོང་དུ་བཤད་པ་ལྟར་ཐུན་བཞིར་བསྐྱེད་རིམ་བསྒོམས་པས་
སྐྱེ་ཤི་བར་དོ་གསུམ་སྐུ་གསུམ་དུ་འཁྱེར་བའི་རྫོགས་རིམ་གྱི་རྟོགས་པ་ཡོངས་རྫོགས་སྐྱེ་བའི་རྒྱུད་སྨིན་ཅིང། བསྐྱེད་རིམ་གྱི་སྐབས་ནས་རྩ་རླུང་ཐིག་ལེ་ལ་གནང་དུ་བསྣུན་པས་རྫོགས་རིམ་ཁྱད་པར་ཅན་མཚན་ཉིད་ཚང་བར་
མྱུར་དུ་སྐྱེས་ནས་སྙིགས་དུས་ཀྱི་ཚེ་ཐུང་འདི་ཉིད་ལ་དེ་གཞིན་གཤེགས་པའི་ས་དཔལ་ཧེ་རུ་ཀའི་གོ་འཕང་ཐོབ་པ་དང། ཚེ་འདིར་མ་ཐོབ་ཀྱང་སྐྱེ་བ་བརྒྱད་ནས་འཐོབ་སྟེ། དེ་ཡང་ཐེག་པ་མཆོག་གི་རིགས་སུ་སྐྱེ་བ་དང། ཆོས་
འདི་སྤྱོད་པའི་ཆོས་ལྡན་གྱི་རྒྱལ་པོར་འགྱུར་བ་དང། སྔོན་བསགས་ཀྱི་སྡིག་སྒྲིབ་དག་པ་དང། ལམ་འདི་ལྟ་བསམ་གཏན་བགྱིས་པ་ཙམ་དང། གླེགས་བཾ་ཀློག་པ་དང། ཁ་བཏོན་དུ་འདོན་པ་དང། རྒྱུད་ཀྱི་གླེགས་བཾ་བྲིས་

[050B] ཁྱད་པར་འཁོར་ལོས་བསྒྱུར་བའི་རྒྱལ་སྲིད་འཐོབ་པར་གསུངས་སོ། །གལ་ཏེ་ལེ་ལོ་ཅན་འདུ་འཛིའི་གཡེང་བས་མ་གྲུབ་ཀྱང་ལཾ་འདི་ཉིད་ཉམས་སུ་ལེན་པའི་རྣལ་འབྱོར་པ་དང་རྣལ་འབྱོར་
མ་རྣམས་འཇིག་རྟེན་ཕ་རོལ་དུ་འགྲོ་བའི་ཚེ་བུ་ཕའི་ཁང་ཁྱིམ་བཟང་པོར་འགྲོ་བ་ལྟར་ཆོས་འདི་སྤྱོད་པའི་རིགས་ཅན་ནས་ཆོས་འདི་སྤྱོད་པའི་རིགས་ཅན་གཞན་དུ་འགྲོ་བའི་བར་དེར་ངལ་གསོ་བ་ཙམ་ལ་འཆི་བ་ཞེས་ཐ་སྙད་བཏགས་པ་
མ་གཏོགས། འགྱོད་པ་དང་འཇིགས་སྐྲག་དང་བཅས་པའི་འཆི་བ་རྣམ་ཡང་མི་འབྱུང་བ་དང། དེའི་ཚེ་ཡང་བླ་མ་དཔལ་ཧེ་རུ་ཀ་དང་རྗེ་བཙུན་མ་ཕག་མོ་ལ་སོགས་པ་དཔའ་བོ་དང་རྣལ་འབྱོར་མ་རྣམས་ཀྱིས་ལག་ན་མེ་ཏོག་དང་
བདུག་སྤོས་དང། རྒྱལ་མཚན་དང་གདུགས་སྣ་ཚོགས་པ་དང་སིལ་སྙན་ལ་སོགས་པའི་རོལ་མོ་སྣ་ཚོགས་པ་དང། ཡིད་དུ་འོང་བའི་རྡོ་རྗེའི་གླུ་དང་བཅས་ཏེ་བསུས་ནས་སྒྲུབ་པ་པོ་སེངའི་གེའི་ཁྲི་ལ་བཞག། འཇའ་འོད་ཀྱི་གུར་ཕུབ་
མེ་ཏོག་སྣ་ཚོགས་ཀྱི་ཆར་འབེབས་བཞིན་པས་ཕྱིའི་གནས་དག་པ་མཁའ་སྤྱོད་དུ་འཁྲིད་པ་དང། ནང་གི་མཁའ་སྤྱོད་འཆི་བ་འོད་གསལ་ལམ་གྱི་ངོ་བོར་བསྒྱུར་ཏེ། རྟེན་དེ་ལ་ཟུང་འཇུག་ཧེ་རུ་ཀའི་གོ་འཕང་མངོན་དུ་བྱེད་པར་
གསུངས། དེས་ན་རྗེ་བདག་ཉིད་ཆེན་པོས། ཕན་ཡོན་དེ་རྣམས་མངོན་དུ་བྱེད་ནུས་པའི་རྣལ་འབྱོར་པ་དང་རྣལ་འབྱོར་པ་དང་རྣལ་འབྱོར་མ་ནི་ས་སྟེང་ན་ཤིན། ཏུ་ཀོན་པར་གསུངས་པས། འདི་འདྲ་བའ་རྙེད་དཀའ་བའི་ལམ་ལ་ཉམས་ལེན་བྱས་

[051A]༄༅། །ཡོད་པའི་དུས་སུ་ནི་ཤིན་ཏུ་རྙེད་དཀའ་བར་ཤེས་པར་གྱིས་ལ་ལམ་འདི་ལ་ཐོས་བསམ་སྒོམ་པ་ལ་འབད་པར་བྱས་ཏེ་དམ་པའི་རྟེན་ལ་སྙིང་པོ་བླང་བར་བྱའོ། །ཞེས་གསུངས་སོ། །སྨྲས་པ། གྲངས་མེད་གསུམ་
ལ་མི་ལྟོས་སྙིགས་དུས་ཀྱི། །ཚེ་ཐུང་གཅིག་ལ་སྐུ་གསུམ་མཆོག་སྟེར་བ། །རྣལ་འབྱོར་མ་རྒྱུད་བྱེ་བ་བཅུ་དྲུག་གི། སྙིང་པོའི་མཐར་ཐུག་འཁོར་ལོ་སྡོམ་པའི་རྒྱུད། །གསལ་མཛད་གྲུབ་དབང་དྲིལ་བུ་པ་ཡི་ལུགས། །བློ་བཟང་གྲགས་
དང་དྷ་རྨ་བྫྲ་དང། །ཆོས་ཀྱི་རྒྱལ་མཚན་གཞུང་བཟང་ལ་བརྟེན་ནས། །རིམ་པ་དང་པོའི་ལམ་ལ་སློབ་ཚུལ་འདི། །སྙིགས་དུས་འགྲོ་བའི་མིག་གཅིག་བདག་གི་མགོན། །རྗེ་བཙུན་ཆེན་པོ་དྷ་རྨ་བྷ་དྲའི་ཞབས། །སྤྱི་བོས་བཏུད་
ནས་གང་གི་བཀའ་བཤད་ཀྱི། །ཆ་ཤས་ཙམ་ཞིག་རང་གི་དྲན་ཐོར་བཀོད། །འདི་ལ་ནོངས་གང་དམ་པའི་སྤྱན་སྔར་བཤགས། །ལེགས་ཚོགས་ཅི་མཆིས་སྐྱབས་མགོན་བླ་མ་རྗེ། །རྡོ་རྗེ་ལྷུན་པོའི་མཆེད་ཟླར་ཞབས་བརྟན་
ཅིང༑ ༑ཐུབ་བསྟན་ཕྱོགས་བཅུར་རྒྱས་པའི་སྒྱུར་གྱུར་ཅིག་ཅེས་པ་འདི་ནི་རིགས་དང་དཀྱིལ་འཁོར་ཀུན་གྱི་ཁྱབ་བདག་རྡོ་རྗེ་འཆང་རྗེ་བཙུན་དྷ་རྨ་བྷ་དྲ་དཔལ་བཟང་པོས་ཤིང་ལུག་ཧོར་ཟླ་གསུམ་པའི་ནང་དུ་ཆོས་འདིའི་
ཟབ་ཁྲིང་སྐུ་དྲིན་བསྐྱངས་སྐབས།  །མངྒ་ལཾ།། །།སླར་ཡང་རབ་ཆོས་སྣ་ཚོགས་ཀྱི་ལོར་ངེས་དོན་སྐྱེས་

[051B] ཕྱག་མཛོད་བསྟན་འཛིན་ཚུལ་ཁྲིམས་ཟུང་ནས་རྒྱུ་ཡོན་སྦྱར་ཏེ་པར་བརྐོ་བྱ་སྐབས་ཚིག་དོན་ལ་ཞུས་དག་དང་གསར་སྣོན་སོགས་གང་
འོས་བྱེད་དགོས་ཚུལ་གསུང་བ་དང། ཟིན་བྲིས་འདིའི་བཞུགས་བྱད་སྔར་ཡོད་དུ་ཡང་འདི་སྐབས་ཕྲན་ན་ཕྲ་ཞིང་ཐོས་ཉུང་སྦྱངས་བས་དབེན་གཤིས་ནོར་པ་ཤིན་ཏུ་མང་ཞིང། རྗེ་བླ་མའི་སྤྱན་ལམ་དུ་ལན་ཅིག་གཟིགས་
འབེབ་ཞུས་ཀྱང་ཞུས་དག་གཏན་ཁེ་ལ་མ་བྱུང་ཚུལ་གསལ་འདུག་པ་ལྟར། ཐོག་མཐའ་བར་གསུམ་དུ་ནོར་བ་སོགས་འཆོས་དགོས་མང་དུ་འདུག་པ་རྣམས། དབྱངས་ཅན་གྲུབ་པའི་རྡོ་རྗེས་བསྐུལ་བ་པོའི་བཞེད་ཆ་སྒྲུབ་པ་
དང༑ ལམ་འདི་ཐུགས་ཉམས་སུ་བཞེས་པ་རྣམས་ལ་ཡང་ཕན་ཐོགས་ཕྲན་བུ་འབྱུང་རེས། རྗེ་བཙུན་བླ་མ་མཆོག་གི་གསུང་བློ་ཡུལ་དུ་གང་ངེས་ཐོག་འདི་སྐོར་གྱི་གཞུང་མང་པོར་ཡང་ཁོགས་པར་བརྟགས་ཤིང་དཔྱད་ནས་
གསར་སྣོན་དང་བཅོས་བསྒྱུར་རེ་མང་བྱས་པ་ལགས་སོ།། །།༄༅། །ཨོཾ་སྭ་སྟི། རྣལ་འབྱོར་མ་རྒྱུད་བྱེ་བ་བཅུ་དྲུག་གི། ནང་ནས་རྒྱལ་མཚན་ཏོག་ལྟར་ཆེས་མཐོ་བའི། །འཁོར་ལོ་སྡོམ་པའི་རྩ་བཤད་
ཟབ་དོན་ཀུན། །གཅིག་བསྡུས་གྲུབ་མཆོག་དྲིལ་བུ་ཞབས་ཀྱི་ལུགས། །གང་དེའི་རིམ་པ་དང་པོའི་ལམ་བཟང་ལ། །སློབ་ཚུལ་རྒྱལ་བ་གཉིས་པའི་དགོངས་པ་ལྟར། །ཐམ་ཅད་མཁྱེན་པ་དྷ་རྨ་བྷ་དྲ་ཡིས། །ལྷུག་པར་སྩལ་

[052A]༄༅།།བའི་རྨད་བྱུང་ལེགས་བཤད་འདི། །གོང་གསལ་དམ་པའི་སྐྱེས་བུ་རྣམ་གཉིས་ཀྱིས། །སྐལ་བཟང་འགྲོ་རྣམས་གདམས་པའི་གྲུ་གཟིངས་འདིས། །སྐུ་གསུམ་རིན་གླིང་བདེ་བླག་བགྲོད་པའི་ཕྱིར་
ཆོས་སྦྱིན་འཛད་མེད་འཕྲུལ་ཆེན་པར་དུ་བསྒྲུབས། དེ་ལས་ཐོབ་པའི་རྣམ་དཀར་ཉི་འོད་ཀྱིས། །ཡིད་ཅན་བློ་ཡི་མུན་པ་ཀུན་བསལ་ཏེ། །ཉམས་རྟོགས་པདྨོ་བཞེད་པའི་འཕྲེང་བ་ཡིས། །སྙིང་གི་འཛིན་མ་
ཡོངས་སུ་གང་བར་ཤོག་ཁྱད་པར་རྒྱུད་སྦྱོར་སྦྱིན་པའི་བདག་པོ་ཟུང། །མདོ་རྒྱུད་ཡང་སྙིང་ལམ་བཟང་འདི་ཉིད་ལ། །བརྟེན་ནས་ཚེ་འདིའི་སྣང་བ་འགགས་མ་ཐག། མཁའ་སྤྱོད་དག་པའི་ཞིང་དུ་
བགྲོད་པར་ཤོག་ཅེས་པ་འདི་ཡང་དབྱངས་ཅན་གྲུབ་པའི་རྡོ་རྗེས་བྲིས་པ་དགེ་ལེགས་འཕེལ། ། ། །
