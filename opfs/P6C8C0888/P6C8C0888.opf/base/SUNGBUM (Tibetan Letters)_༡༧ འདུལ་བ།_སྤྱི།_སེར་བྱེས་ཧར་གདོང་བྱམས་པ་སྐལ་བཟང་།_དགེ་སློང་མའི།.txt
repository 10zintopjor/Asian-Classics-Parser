༄༅། །འདུལ་བའི་སྡོམ་ཚིག་གནད་བསྡུས་སྙིང་པོ་ཚིག་དོན་བརྗེད་བྱང་ལས་མའི་རྣམ་འབྱེད་སྤྱིར་བསྟན་དང་བཅས་པའི་སྐོར་བཞུགས་སོ། །

[001A] །རྣམ་འབྱེད་འགྲེལ་ཕྱིར་སྤྱིར་བསྟན་འདི། །རྣམ་འབྱེད་གཉིས་རྗེས་བཤད་པ་འཐད། །རྫས་བཀག་བཟང་དང་འདྲ་བ་དང། །མི་ལ་དུད་
འགྲོ་རྣམ་འབྱེད་དང། །དང་བླང་ཡང་ཞེས་རིན་ཕྲེང་བཞེད། །རྫུ་འཕྲུལ་ཅན་མིན་འདུལ་བྱེད་དང། །ལྷག་མ་རེ་གཅིག་ཞུ་ལས་བཏུས། །དེའི་ཕྱིར་རང་བཟོའི་
ཉེས་པ་མེད། །མདོར་བསྡུས་རྟོགས་དང་ཚིག་ཚོགས་བསྐྱུངས། །གཉིས་རྟོགས་དགོས་པ་ཡོད་པའི་ཕྱིར། །སྤྱིར་བསྟན་བརྩམས་པ་འབྲས་མེད་མིན། །
གཞུང་ཚན་འགའ་ཞིག་མཐའ་དག་དང། །འགའ་ཞིག་ལྟུང་བ་ཕལ་ཆེར་ལ། །སྤྱིར་བསྟན་པས་ན་སྤྱིར་བསྟན་ཏེ། །མགུ་སྤྱད་དོན་མེད་རེག་མ་ཉམས། །ག་
ག་ཚིལ་དང་སེན་སོགས་དང། །ཡང་དག་ལེན་བྱེད་དེ་སྣོད་དྲུག་སྤྱིར་བསྟན་ཞར་ལ་བྱུང་ཕྱིར་བཏགས། །ཡན་ལག་རྣམ་བཞག་རྣམ་དག་ཏུ། །མ་ཟད་བསླབ་

[002A] །བྱིན་འདིས་ཀྱང་འགྱུར།    ༈    །ལྟུང་ཀུན་ཐུན་མོང་ཡན་ལག་རྟེན། །བསྙེན་རྫོགས་སྡོམ་པ་གསོ་རུང་ལྡན། །བསླབ་ཚིགས་གཅིག་དང་
བསླབ་རྒྱུན་གཅིག་བསླབ་པ་བཅས་དང་འབྲེལ་བ་བཞི། །བསམ་པ་ཤེས་པ་རང་བཞིན་གནས། །ཐུན་མོང་མིན་པ་གཞི་སོགས་ལས། །འདུ་ཤེས་
ཀྱིས་དམིགས་ཀུན་སློང་སྐྱེ། །སྦྱོར་བ་འཇུག་པའི་གཞི་ཕྱིར་གཞི། །སེམས་ཅན་ཡིན་མིན་གཉིས་དགོས་གསུམ། །སེམས་ཅན་སྤྱིས་བསྐྱེད་འཁྲིག་བྱིན་གཉིས། །བྱེ་བྲག་མིས་བསྐྱེད་དུད་འགྲོས་བསྐྱེད། །མི་སྤྱིས་བསྐྱེད་པ་གསོད་ཕམ་སྟེ། །བྱེ་བྲག་ལ་ཡང་ཚན་པ་དགུ། །ཐ་སྙད་མ་རྫོགས་རྫོགས་
སྤྱི་དང། །དགེ་སློང་ཕ་མ་དགེ་ཚུལ་དང། །རབ་བྱུང་མུ་སྟེགས་ཁྱིམ་པས་སོ། །ཁྱིམ་སྤྱི་ཕོ་མོ་ཚོགས་བསྐྱེད་བཞི། །དུད་འགྲོས་བསྐྱེད་པ་འདེབས་སྤྱོད་

[002B] །སེམས་ཅན་མིན་ལ་འབྱུང་བས་བསྐྱེད། །ས་རྐོ་མེར་རེག་ཆུར་ཁྲུས་རྩེ། །འབྱུང་གྱུར་གྱིས་བསྐྱེད་གནས་གོས་ཟས། །སྣོད་སྤྱད་ལྟུང་ལ་བརྟེན་པ་ལྔ། །འདུ་ཤེས་ངེས་སམ་ཡིད་གཉིས་
ཀྱང༑ །ཀུན་སློང་རྫོགས་བྱེད་རིག་བྱེད་དང། །ཆེད་དུ་བྱ་བའི་དེ་རྣམ་གསུམ། །རང་དོན་དགོས་པ་ཞེ་དྲུག་སྐབས། །ཀུན་སློང་གསུམ་ལྡན་གཞན་གཉིས་ལྡན།    ༈    །སྦྱོར་བ་ལུས་ཙམ་ངག་ཙམ་དང། །གང་
རུང་གཉིས་ཀའི་བྱེད་ཅན་བཞི།    ༈    །བདེ་བ་ཉམས་མྱོང་ལ་སོགས་པ། །མཐར་ཐུག་ཕལ་ཆེར་སིལ་བུར་གནས།    ༈    །ལྟུང་བ་གཅིག་ཏུ་སྐྱེ་ལུགས་ནི། །རྣམ་འབྱེད་ཉིད་དུ་སོ་སོར་བསྟན། །བསླབ་རྒྱུན་
བསམ་རྒྱུན་བཅས་པ་དང། །ཀུན་སློང་གཞི་སྦྱོར་ཐ་དད་པས། །ལྟུང་བ་ཐ་དད་སྐབས་འདིར་བསྟན།    ༈    །སྤྱི་དོན་བསྟན་ཟིན་སོ་སོ་ལ། །རྟེན་ཡུལ་ཐ་དད་སྐྱེ་ལུགས་དང། །བསམ་དངོས་བྱེད་པ་ཞར་
བྱུང་དང། །སེལ་བ་དབང་བྱེད་ཡན་ལག་ལྔ།    ༈    །རྟེན་ལ་བསླབ་བསམ་ཚིགས་མཚན་བཞི། །ཉམས་དང་མ་ཆགས་ཞེས་པའི་སྐབས། །ལྟུང་རྟེན་བསླབ་པའི་ཡན་ལག་ནི། །ལྟུང་བ་སྡེ་ལྔ་ཀུན་ལ་
ཁྱབ༑ །ངོ་བོ་བསྙེན་རྫོགས་གསོར་རུང་ལྡན། །སེལ་བ་མ་བླངས་མ་སྐྱེས་ཉམས། །མ་བླངས་ཁྱིམ་པར་ལྟུང་མེད་སྡིག་མ་རྫོགས་རབ་བྱུང་རྣམ་གསུམ་ཉེས། །རྫོགས་ཀྱང་མ་སྐྱེས་ཉམས་པར་ཡང་

[003A]༄༅། །   ༈    །བསྙེན་སྡོམ་དགོས་པ་སྒྲུབ་ནུས་ལས། །འཆབ་པའི་སེམས་ཀྱིས་ཕྱིར་བཅོས་སུ། །མི་རུང་ཉམས་ཤིང་འཆབ་མེད་བཟློག་འཆབ་སེམས་ཕམ་པའི་
ཡན་ལག་ཕྱིར། །ཕམ་པ་འཆབ་མེད་མ་གྲུབ་ཀྱང། །སྡེར་གཏོགས་སྤོམ་པོ་དག་བྱའི་ཕྱིར། །བསླབ་པ་སྤྱོད་ཅེས་མདོ་སྡེས་འདོད། །འཆབ་སེམས་ཡོད་ན་གསོར་མི་རུང། །བླངས་ཀྱང་སྡོམ་པ་མི་
སྐྱེ་ཞིང། །མེད་ན་བཟློག་པར་གསུམ་ག་མཐུན། །འཆབ་སེམས་ཡོད་དམ་མེད་ཀྱང་རུང། །ཕམ་པས་སྡོམ་གཏོང་སྔ་རབས་འདོད། །རང་ལ་ལྟུང་བྱེད་བསྐྱེད་ཕྱིར་དང། །གཞན་ལ་གཞི་མེད་བག་
ཙམ་བསྐྱེད། །གཅིག་ལ་ཕམ་བཞི་རིམ་བྱུང་སྲིད། །སྔོན་གྱི་གྲལ་ཐོབ་ཡོད་ཕྱིར་དང། །རང་གི་བསླབ་པ་འབུལ་ཡོད་ཕྱིར། །འདིར་ནི་ཕམ་པས་སྡོམ་མི་གཏོང།    ༈   
ཉེས༑ །ཉམས་པས་ཉེས་ལས་ཆེ་བསྐྱེད་དགག་མ་སྐྱེས་ལྟུང་སྦྱོར་ཉེས་པར་གྲུབ།    ༈    །བསྙེན་པར་མ་རྫོགས་ཞེས་སོགས་སྐབས།    ༈    །མ་རྫོགས་རང་བྱུང་རྣམ་གསུམ་གྱིས། །ཉིས་བརྒྱ་ང་
གསུམ་གཞིར་ཞུགས་ཚེ། །བླངས་འདས་ཕྱོགས་མཐུན་ལྟུང་མེད་འགྱུར། །དགེ་ཚུལ་ཕ་མར་ཆེ་ལོང་ཙམ། །རྩ་བ་བཞི་དང་ཡན་ལག་དྲུག་ཉམས་པ་གསུམ་བཅས་བཅུ་གསུམ་སྟེང། །རྩ་རྗེས་ཆོས་

[003B] །དགེ་སློང་མ་ལ་ཉི་ཤུ་ལྔ།    ༈    །ཞིབ་ན་དགེ་ཚུལ་ཕ་མ་ལ། །བླངས་འདས་སོ་བདུན་སྲོག་གཅོད་ལས། །མི་གསོད་འདེབས་སྤྱོད་དུད་འགྲོ་གསོད། །རྐུ་དང་མི་ཚངས་སྤྱོད་
རྫུན་ལས། །རྫུན་དང་གཞི་མེད་བག་ཙམ་དང། །དབྱེན་དང་རྗེས་ཕྱོགས་ཁྱིམ་སུན་འབྱིན། །ཤེས་བཞིན་ཤེས་ངོར་འཕྱ་དང་ཟས། །ལྷག་མ་གཞི་མེད་བསླབ་པ་སྤོང། །འབྲས་མཆན་ཚོད་མ་ཕན་
ཚུན་འགེབས། །ཙུག་ཙུག་ལ་སོགས་བཞི་ལ་ཡང། །འདུ་ཤེས་བསྒྱུར་བའི་ཆ་ནས་བཞི། །ཆང་འཐུང་གར་གླུ་རོལ་མོ་བྱེད། །རྒྱན་འདོགས་ཁ་དོག་དྲི་བྱུག་དང། །མལ་ཆེ་མཐོ་དང་དུས་མིན་ཟས། །རིན་
ཆེན་རེག་དང་བར་མ་གསུམ། །དགེ་སློབ་མ་ལ་ཆོས་བཅུ་གཉིས། །བསྣན་པས་བླངས་འདས་ཞེ་དགུར་འགྱུར།    ༈    །རིན་ཕྲེང་ཙུག་ཙུག་སོགས་བཞི་བསལ། །ཁྲི་ནི་ཆེ་མཐོ་ཕྲེང་གསུམ་བསྣན། །བསྡུ་བ་
མཁན་སློབ་སོ་སོ་ལས། །ཐོབ་པ་ལས་འདས་གཉིས་སུ་འདུས། །ཡང་ན་ཚུལ་ཁྲིམས་བག་ཡོད་དང། །བརྟུལ་ཞུགས་ལས་འདས་གསུམ་དུ་འདུས།    ༈    །ཁང་པ་གཉིས་བརྩིགས་ཕྱོགས་མཐུན་ཏེ། །རིན་
ཕྲེང་བླངས་འདས་ཡིན་ཞེས་གསུངས། །མཚན་ཉིད་རབ་བྱུང་མ་རྫོགས་པས། །རང་གི་བསླབ་གཞི་ལས་འདས་ཉེས། །ཆང་འཐུང་མན་ལྟོས་ཆད་ལྕི་རུང། །ཉེས་མིང་བཤགས་པས་འདག་རུང་བ། །

[004A]༄༅། །རིམ་བཞིན་ཕམ་འདྲ་བཤགས་བྱའི་ཉེས།    ༈    །མང་བས་སྤ་བཀོད་གྱུར་སྤོང་ཕྱིར། །རྩ་བཞི་ཡན་ལག་དྲུག་བཅས་བཅུ།    ༈    །ཆད་ལྕི་དགག་བྱ་ཆེ་ཆུང་གིས། །རིམ་བཞིན་རྩ་བཞི་ཆང་དང་
གཞན༑    ༈    །ལེགས་མིན་ཉེས་པར་བྱས་པས་ཉེས།    ༈    །རྩ་བ་བཞི་འདས་ཕམ་འདྲའི་ཉེས། །ཡན་ལག་དྲུག་འདས་བཤཌ་བྱའི་ཉེས། །བསྟན་པར་ཞུགས་པ་མ་རྫོགས་ཕྱིར། །རབ་བྱུང་ཉེས་ལས་ཆེ་མི་བསྐྱེད།    ༈    །
མ་རྫོགས་བླངས་འདས་ཞེས་པའི་མདོས། །ལྟུང་མེད་ཕྱོགས་མཐུན་རྣམས་མ་གཏོགས། །སྡེ་བཞིར་རབ་བྱུང་རྣམ་གསུམ་ལ། །ཉེས་བྱས་རེ་རེར་གསུངས་པ་བསྡུས།    ༈    །དེའི་ཕྱོགས་ཐུན་སྐབས་དགེ་
ཚུལ་ཕར། །གོས་འཆང་སྣོད་འཆང་ཞག་གཅིག་འབྲལ། །ས་རྐོ་རྩ་སྔོན་མི་གཙང་འདོར། །རིན་ཆེན་མེར་རེག་སྤངས་ནས་ཟ། །བྱིན་ལེན་མ་བྱས་གསོག་འཇོག་ཟ། །ཤིང་འཛེགས་ཤིང་གཅོད་ས་བོན་
འཇོམས༑ །བཅུ་གསུམ་ལྟུང་མེད་བྱེ་བཤད་གསུངས། །འཇོག་གཉིས་དགོན་འབྲལ་དགེ་ཚུལ་ཉལ། །མི་སྨྲ་འགྲོ་ལྔར་ལྟུང་མེད་སྦྱར།    ༈    །བཅོ་བརྒྱད་དེ་ལས་དགེ་ཚུལ་མར། །དགོན་འབྲལ་མ་གཏོགས་
བཅུ་བདུན་སྟེང། །ཆོས་གོས་ཉི་མ་དང་པོ་དང། །ཟླ་བ་ཕྱེད་ཕྱེད་མི་རློབ་དང། །བསླབ་པར་བསླབས་པ་མི་རྫོགས་དང། །རྗེན་པ་འཚོད་བཞི་ལྟུང་མེད་གནང། །དེ་ལ་དགོན་འབྲལ་ཉེས་མེད་ཀྱང། །གནང་

[004B] །ཤིང་དྲུང་བཀག་ཕྱིར་དགེ་སློང་མར། །དགོན་པའི་འབྲལ་ལྟུང་མ་བཅས་ཕྱིར།    ༈    །ཉེར་གཅིག་དེ་ལས་དགེ་སློབ་མར། །ས་རྐོ་གཞན་གྱི་རིན་ཆེན་རེག་བྱིན་ལེན་མ་བྱས་
གསོག་འཇོག་ཟ། །སྐྱེ་གཅོད་བླངས་འདས་བཤགས་བྱའི་ཉེས། །གསོག་འཇོག་ཕྱོགས་མཐུན་བསྔམ་བྱའི་ཕྱིར། །ལྷག་མ་ཕྱེད་དང་བཅོ་ལྔ་གནང། །ཁྱིམ་པར་བཀག་ཕྱིར་ནུབ་ལྷག་ཕྱེད། །དགེ་སློབ་མ་ལ་
ཤིང་གཅོད་ཉེས། །ས་བོན་འཇོམས་པ་ལྟུང་མེད་ཕྱིར། །སྡོམ་གཅིག་བསྡུས་ཀྱང་གཉིས་སུ་ཕྱེ། །མི་གཙང་འདོར་བས་རྗེས་མཐུན་གྲངས། །ལྟུང་མེད་གྲངས་ལ་འདུན་བསྒྱུར་གྱིས། །ས་བོན་སྐྱེ་གཅོད་དགེ་
སློང་མར། །ལྟོས་པར་གསུངས་པའི་སྟེང་ནས་དཔྱད།    ༈    །བླངས་འདས་ལྟུང་མེད་མ་གཏོགས་པ། །ལྷག་མ་ཉིས་བརྒྱ་འམ་ཡང་ན་ནི། །སྲོག་གཅོད་བཞི་དང་རྫུན་བཅུ་གསུམ། །རྐུ་སྤྱོད་གཉིས་དང་ཕྱི་དྲོའི་
ཟས༑ །མ་བསྒྱུར་གོས་དང་ཆང་འཐུང་བའི། །བླངས་འདས་ཉེར་གཉིས་ལྟུང་མེད་བཅས། །ཕྱེད་དང་སོ་དགུ་མ་གཏོགས་པ། །ཉིས་བརྒྱ་ཕྱེད་དང་བཅོ་ལྔ་འམ། །དེ་སྟེང་ཁང་གཉིས་ནུབ་ལྷག་ཕྱེད། །མ་གཏོགས་
ཉིས་བརྒྱ་བཅུ་གཉིས་སམ། །དེ་སྟེང་ཙུག་ཙུག་སོགས་མ་གཏོགས། །ལྷག་མ་ཉིས་བརྒྱ་བརྒྱད་ཕྱོགས་མཐུན།    ༈    །ཕྱོགས་མཐུན་ཆེ་ལོང་དབྱེ་བ་ནི། །རྟགས་དང་སློང་དང་སྣོད་དང་ནི། །ལོངས་སྤྱོད་འཕྱར་གཡེང་

[005A]༄༅། །འདོད་པ་དང། །གནོད་གནས་མ་གུས་མི་སྦྱོང་བའི། །གཞི་ལས་བྱུང་བའི་བླངས་འདས་བཅུ། །ཁྱིམ་པའི་ལུས་གོས་སྣོད་སྤྱད་རྟགས། །སྐྲ་སྤུ་ཚད་ལྷག་འཇོག་མཐུན་པ། །སྐྲ་འདྲེག་
ཉེས་དང་འདོམས་སྤུ་འདྲེག་ཁྱིམ་པའི་གོས་མཐུན་མུ་སྟེགས་གོས། །རུང་ཚད་ལྡན་པའི་སྣོད་མེད་མཐུན། །མདོག་དབྱིབས་ཚད་རྒྱུར་སྐྱོན་ཆགས་སྣོད། །རང་དོན་རིན་ཆེན་སློང་མཐུན་པ། །སློང་དང་
སློང་བར་རིགས་པ་སོགས། །གསེར་དངུལ་སྤོང་བའི་ཕྱོགས་མཐུན་པ། །བ་སོའི་ཁབ་རལ་བྱེད་འཇུག་སོགས། །གར་ཕྲེང་མལ་ཆེ་མཐོར་མཐུན་པ། །རྒྱུག་མཆོངས་ཆུ་ལ་རྩེ་བ་སོགས། །སྤྱོད་མཐུན་
རབ་བྱུང་རྟགས་ཉམས་མཐུན། །འབྱིན་རེག་སོགས་དང་ཁང་གཉིས་སོགས། །སྲོག་གཅོད་ཕྱོགས་མཐུན་བརྡེག་ཟས་སོགས། །དབྱེན་བྱེད་ཕྱོགས་མཐུན་གནས་ཕྱུང་ཉལ། །མཐའ་དག་ཉམས་མཐུན་
ཞེས་ཀྱང་བྱ། །མཁན་པོར་མ་གུས་ཕྱོགས་མཐུན་པ། །ཚངས་པ་མཚུངས་སྤྱོད་གཞན་མ་གུས། །བླངས་འདས་བཅུ་ལ་དཔྱད་པར་འོས།    ༈    །བསྡུ་བ་སྡོམ་ཉམས་བར་ཉམས་དང། །སོ་སོར་ཀུན་ཉམས་
གཉིས་སུ་འདུས། །མཚན་ཉིད་མཁན་སློབ་གང་རུང་ལས། །དངོས་སུ་བླངས་དང་མ་བླངས་ཉེས། །བླངས་འདས་ཕྱོགས་མཐུན་ཉེས་བྱས་སོ། །གང་གི་ཕྱོགས་མཐུན་གང་ཡིན་པ། །འདོད་པ་ལས་བྱུང་སྤྱོད་

[005B] །གནོད་པ་ལས་བྱུང་གསོད་མཐུན་སོགས།    ༈    །ཅིར་འགྱུར་འདས་ན་བསྡམ་བྱར་འགྱུར། །མདོ་འདིས་ཞུ་བར་ཕྱོགས་མཐུན་ཀུན། །གསུམ་ལ་ཉེས་བྱས་རེ་གསུངས་བསྡུས། །ཡིད་ཀྱི་ཞེས་
པས་ལུང་དགོངས་བཀྲལ།    ༈    །བསླབ་བྱིན་འདྲ་ཉིད་ཅེས་པའི་སྐབས། །མདོ་སྡེས་ཕམ་པ་མ་བྱུང་ཡང། །སྡེར་གཏོགས་སྦོམ་པོ་དག་ཕྱིར་དང། །སྔ་རབས་ཕམ་པས་སྡོམ་བཏང་བས། །སླར་བླངས་
སྔར་ཕམ་དག་ཕྱིར་དང། །བྱེ་སྨྲས་ཕམ་པས་མི་གཏོང་ཉམས། །ཉམས་བྱེད་ཕམ་པ་དག་ཕྱིར་དུ། །ས་གཞན་གནས་པའི་དམན་སྤྱོད་ལྔ། །ངོ་བོ་བར་མས་བསྡུས་པའི་དགེ་ཇི་སྲིད་འཚོ་འམ་མ་གྲོལ་
བར༑ །གསོལ་བཞིའི་ལས་ཀྱིས་བྱིན་པར་འདོད།    ༈    །བསླབ་བྱིན་དགེ་སློང་ཕ་མ་ནི། །རྣམ་དག་དགེ་སློང་ཕ་མ་དང། །དགྲ་བཅོམ་བདེན་སྨྲ་འདུན་བསྒྱུར་དང། །མི་སྨྲ་འགྲོ་གསུམ་མ་གཏོགས་པའི། ། ཉེས་གཞི་ཞུགས་ཚེ་རྣམ་དག་བཞིན། །སྡེ་ལྔ་རྫོགས་བསྐྱེད་རྟེན་ལ་འདྲ། །དགྲ་བཅོམ་བསླབ་བྱིན་ལས་གྲོལ་བས། །བསླབ་བྱིན་དགྲ་བཅོམ་བདེན་སྨྲ་མེད། །ཁ་སྐོང་མིན་ཕྱིར་ཕྱི་གཉིས་ཀྱང། །
འོན་ཀྱང་འདི་ལ་ཞིབ་ཆ་དགོས།    ༈    །མདོ་འདིས་ཞུ་བར་རྣམ་དག་བཞིན། །བསླབ་བྱིན་ལ་ཡང་མཐར་འགྱུར་ཞེས། །སྡེ་བཞི་རེ་ལ་རེ་གསུངས་བསྡུས།    ༈    །རྣམ་དག་ཡུལ་ལ་བསླབ་བྱིན་ནི། །བསྙེན་པར་

[006A]༄༅། །མ་རྫོགས་ལྡན་པའམ་འདྲ། །ཇི་ལྟར་ལྡན་ཚུལ་མུ་བཞི་ལས། །སེལ་བས་བསྙེན་པར་མ་རྫོགས་མུ། །རྣམ་དག་ཡུལ་དགོས་ལྟུང་ཞེ་དྲུག་བསླབ་བྱིན་ཡུལ་བྱས་མི་རྫོགས་ཏེ། །
བསྔོས་བསྒྱུར་ཚིག་ལ་ཁྱད་དུ་གསོད། །བསླབ་པ་སྤོང་དང་མི་སྨྲ་འགྲོ། །བཞི་ལ་ན་སྨད་ཞུ་བར་གསུངས། །འཆབ་བརྗོད་མ་གཏོགས་བཞི་བཅུ་དང། །འཆབ་བརྗོད་གཉིས་ཀྱི་ཕྱེད་ལའང་སྦྱར།།
ཕམ་པ་འཆབ་བརྗོད་སྐུར་འདེབས་གསུམ། །ཡུལ་རྟེན་མཚན་མཐུན་མི་མཐུན་རུང། །ལྟ་བ་མཐུན་ན་བསླབ་བྱིན་དང། །མི་མཐུན་རྣམ་དག་ཁོ་ནས་བསྐྱེད། །ལྟ་མཚན་མཐུན་དང་མི་མཐུན་ལས། །
བསླབ་བྱིན་རྣམ་དག་རིམ་བསྐྱེད་ཅེས། །གནམ་ལྡེང་འདུལ་འཛིན་རིན་ཕྲེང་མཐུན།    ༈    །ཡན་ལག་སྒོ་ནས་མ་རྫོགས་མུ། །མ་རྫོགས་སྤྱིས་བསྐྱེད་ལྟུང་ལྔ་ལས། །མ་ལོན་རྫོགས་བྱེད་མ་གཏོགས་
པ༑ །བསླབ་བྱིན་ཡུལ་བྱས་རྫོགས་པ་ནི། །འདོན་དང་གནས་ངན་ལེན་བརྗོད་ལ། །ཞུ་ཆུང་ནས་གསུངས་བསྟན་བཅོས་མཐུན། །ཞུ་ཆེན་ན་སྨད་སྦྱོར་ལ་དགོངས། །བདེན་སྨྲ་ནུབ་ལྷག་དངོས་
གཞིར་སྦྱར།    ༈    །མ་རྫོགས་བྱ་འགྲུབ་མ་རྫོགས་མུ། །བསླབ་པ་བྱིན་པས་རྣམ་དག་ལ། །བྱིན་ལེན་སྟོབས་འཆགས་རེག་ན་འཇིག་དེ་ཡི་ལག་ཉ་གསོག་འཇོག་གིས། །ལག་ཉ་གསོག་འཇོག་

[006B]    ༈    །བསྙེན་རྫོགས་བྱ་བ་མི་འགྲུབ་མུ། །གནས་མལ་གདིང་བ་སྡུད་པ་དང། །ཕྱི་དྲོ་གྲོང་རྒྱུ་བརྗོད་ཡུལ་ལ། །གོ་མི་ཆོད་པར་ཞུ་བར་གསུངས། །ཆོས་གོས་བརྒབ་ཡུལ་སོགས་ལ་
སྦྱར༑    ༈    །དེ་ལ་མ་ཡིན་ཞེས་པའི་སྐབས། །བསླབ་བྱིན་ཡུལ་ལ་བསླབ་བྱིན་ནི། །མ་རྫོགས་མི་ལྡན་རྫོགས་པ་སྟེ། །རྣམ་དག་ཡུལ་དགོས་ཞེ་དྲུག་རྫོགས། །མ་རྫོགས་སྤྱིས་བསྐྱེད་ལྔར་ལྟུང་
མེད༑ །བྱིན་ལེན་འཆགས་དང་འཇིག་མིན་ཞིང། །ལག་ཉ་གསོག་འཇོག་ཕན་ཚུན་འགྱུར། །གནས་མལ་གདིང་སྡུད་གྲོད་རྒྱུ་བརྗོད། །གོས་སོགས་བྱིན་བརླབ་ཡུལ་དུ་རུང། །ཞུ་བར་བསླབ་བྱིན་
དགེ་སློང་ལ། །བརྡེག་གཟས་འགྱོད་སྐྲོད་རྫོགས་གསུངས་པ། །རྟེན་ཡང་བསླབ་བྱིན་ཉིད་ལ་དགོངས། །དེ་ཉིད་མུ་གཞན་གསུམ་ལའང་སྦྱར།    ༈    །དགེ་སློབ་མར་ཡང་ཞེས་པའི་སྐབས། །ལྟུང་
རྟེན་དགེ་སློབ་མའི་ཡུལ་ལ། །དགེ་སློང་བསླབ་པ་བྱིན་མོ་ནི། །མ་རྫོགས་མི་ལྡན་རྫོགས་མུ་བཞི། །ཡུལ་རྟེན་བསླབ་བྱིན་སྐབས་དང་འདྲ།    ༈    །བསམ་པའི་ཡན་ལག་སེལ་བཅས་ནི། །འགྲོ་
གཞན་རྣམ་པ་བསྟེན་ན་གསུངས། །འདི་དོན་ལུས་ཀྱི་ཆ་ནས་ནི། །ཐ་མལ་ལུས་གནས་མི་དགོས་པའི། །ལྟུང་བ་བདུན་གྱི་དཔང་བྱས་ནས། །དགེ་སློང་སྔགས་སམ་སྨན་དག་གིས། །འགྲོ་གཞན་རྣམ་

[007A]༄༅། །པ་བསྟེན་པའི་ཚེ། །ལྟུང་བའི་སྦྱོར་དང་མཐར་ཐུག་བར། །དགེ་སློང་འདུ་ཤེས་ཡོད་གྱུར་ན། །དེ་དག་དངོས་གཞི་རྫོགས་པ་ལ། །དགེ་སློང་གཞན་འདྲ་ཞུ་བ་ལས། །མི་ཚངས་སྤྱོད་
དང་སྲོག་གཅོད་བཞིའི། །ལྟུང་བ་རྫོགས་གསུངས་མདོ་འདིར་བསྡུས། །རྐུ་དང་འབྱིན་ལ་མདོར་བསྡུས་སྦྱར། །སོ་སོར་བཤགས་པ་ཡན་ཆད་ཀྱི། །བརྒྱ་དང་བཞི་བཅུ་ཞེ་གཅིག་ལས། །སྔར་གྱི་
ལྟུང་བདུན་མ་གཏོགས་པ། །ལྷག་མ་བརྒྱ་དང་སོ་བཞི་ནི། །སྤྲུལ་པས་བྱས་ན་མི་རྫོགས་ཏེ། །བལ་འཁུར་སྐྱེ་བ་གཅོད་པ་དང། །དོན་མཐུན་དང་ནི་སྦེད་དང་བཞིར། །རྫུ་འཕྲུལ་གྱིས་བྱས་ན་སྨད་
གསུངས༑ །ལྷག་མ་བརྒྱ་དང་སུམ་ཅུར་སྦྱར། །དེ་བཞིན་དེ་དག་བདག་ཉིད་ལུས། །མི་སྣང་བྱས་ན་མི་རྫོགས་ཏེ། །ཕམ་རྫུན་འཁྲིག་ཚིག་བསྙེན་བཀུར་དང། །གཞི་མེད་བག་ཙམ་བལ་འཁུར་
དང༑ །བདེན་སྨྲ་དོན་མཐུན་གྲུ་དབེན་གཉིས། །འདུག་གནས་འདུས་ཟ་ཉལ་ཤོམ་གཉིས། །གཅེར་པུ་བརྡེག་གཟས་ནུབ་ལྷག་དང། །སྨྲ་དང་བསྙིལ་སྡུད་འགྱོད་བསྐྱེད་དང། །རྩེ་དང་ལྷན་ཅིག་
དངངས་བྱེད་སྦེད། །གཞི་མེད་སྐྱེས་མེད་རྐུ་དང་ཉན། །མི་སྨྲ་མ་གུས་དུས་མིན་འགྲོ། །ཟས་བཅས་སྐྱ་རེངས་ད་གདོད་དང། །སོ་སོར་བཤགས་བྱ་བཞི་རྣམས་ཏེ། །དེ་ལྟར་ལྟུང་བ་བཞི་བཅུ་ལ། །

[007B] །ལྷག་མ་གོ་བཞིར་དེ་ཉིད་སྦྱར། །གཟུགས་གཞན་བསྒྱུར་དང་མི་སྣང་གིས། །ལུས་ཀྱི་ཐ་སྙད་ལས་ཉམས་པས། །རང་རང་དགག་བྱ་མི་རྫོགས་ཕྱིར། །བརྒྱ་
དང་སོ་བཞི་དེ་ཡི་རྟེན། །ལུས་ནི་ཐ་མལ་གནས་པ་དགོས། །འཆད་ཚུལ་འདི་དང་འདུལ་འཛིན་མཐུན། །གཟུགས་བསྒྱུར་དགག་བྱ་མི་རྫོགས་པའི། །བལ་འཁུར་སྐྱེ་གཅོད་སོགས་མ་གཏོགས། །སྡེ་
ལྔ་ཕལ་ཆེར་དངོས་གཞི་རུ། །རིན་ཕྲེང་ལས་གསུངས་བམ་ལྔར་མཐུན། །འདི་དོན་བསམ་པའི་ཆ་ནས་ནི། །གཟུགས་གཞན་བསྒྱུར་ཚེ་སྦྱོར་མཐའི་བར། །དགེ་སློང་འདུ་ཤེས་ཡོད་ལ་རྫོགས། །མཐར་
མེད་སྦྱོར་བའི་ན་སྨད་ཉིད། །ཁྱབ་པ་སྡེ་ལྔ་ཐམས་ཅད་ལ། །བཅས་རྟེན་ཤེས་རང་གནས་པས་ཁྱབ།    ༈    །སེལ་བ་གཙོ་ཕལ་བཞི་རེ་བརྒྱད། །སྨྱོ་འཁྲུགས་སྡུག་གཟིར་ཤེས་མེད་གཙོ། །གཉིད་མྱོས་
སྙོམས་འཇུག་བརྒྱལ་བ་ཕལ། །ཅི་འགྱུར་སེལ་བ་གཙོ་བོ་བཞི། །སྦྱོར་མཐའ་གང་ཞུགས་དེའི་ལྟུང་མེད། །གཉིས་ཀར་ཞུགས་ན་ལྟུང་གཏན་མེད། །དངོས་གཞིར་གཉིས་ཀར་མ་ཞུགས་དགོས། །ཕལ་པ་
བཞི་ལ་མཐར་ཐུག་ན། །བཅོལ་གྱུར་དུས་འབྲེལ་ཀུན་རྫོགས་སྙམ།    ༈    །ཚིགས་ཀྱི་ཡན་ལག་ཞར་བྱུང་བཅས། །ཚིགས་སྔར་སྤྱོར་བྱས་ཞེས་སོགས་བཞི། །མ་རྫོགས་རྟེན་ལ་སྦྱོར་བྱས་ནས། །བསྙེན་པར་

[008A]༄༅། །རྫོགས་ཚེ་མཐར་ཐུག་ན། །རྫོགས་ལ་མཐར་ཐུག་ན་སྨད་དུ། །ཚིགས་སྔར་སྦྱོར་བྱས་ཞེས་པས་བསྟན།    ༈    །བསྙེན་པར་རྫོགས་པས་སྦྱོར་བྱས་ནས། །མ་རྫོགས་ལ་བབས་མཐར་ཐུག་ན། །
རྫོགས་ལ་སྤྱོར་བའི་ན་སྨད་དུ། །ཕྱི་མ་ལ་ཡང་ཞེས་པས་བསྟན། །སྡེ་ལྔའི་དངོས་གཞིར་མེད་མི་རུང། །སྦྱོར་བ་བརྩམས་ནས་མཐར་ཐུག་བར། །བསྙེན་རྫོགས་བསླབ་ཚིགས་གཅིག་པ་དགོས།    ༈    །མདོ་
འདིས་ཞུ་བར་སོར་བཤགས་ཡན། །རྫུན་སོགས་ཞེ་གཉིས་མ་གཏོགས་པ། །དགུ་བཅུ་གོ་དགུར་གསུངས་པ་བསྡུས། །ཞེ་གཉིས་ལ་ཡང་མདོར་བསྡུས་སྦྱར།    ༈    །ཕམ་པ་སྔ་མ་གསུམ་དང་འབྱིན། །
འཁྲིག་ཚིག་བསྙེན་བཀུར་སྨྱན་བྱེད་དང། །གཞི་མེད་བག་ཙམ་ལྷག་མས་སྐུར། །དུད་འགྲོ་འདེབས་སྤྱོད་གསོད་གསུམ་ལ། །སྦྱོར་མཐར་བསླབ་ཚིགས་ཐ་དད་པར། །ཞུ་བར་དངོས་གཞི་རྫོགས་
གསུངས་པ། །བསླབ་ཚིགས་ཕྱི་མར་མེད་མི་རུང། །སྦྱོར་བ་ངེས་པར་བྱས་ལ་དགོངས།    ༈    །ཕམ་ལྷག་སྦྱོར་བ་སྦོམ་པོའི་ཕྱིར། །བསླབ་ཚིགས་སྔར་བརྩམས་ཕམ་སྦྱོར་མིན། །སྡོམ་སེམས་འཕེལ་
དང་འདུན་ལོག་ཕྱིར། །བསླབ་ཚིགས་ཡར་འཕོས་ན་སྨད་ཙམ། །སྡོམ་སེམས་མེད་ཕྱིར་ །ཕམ་འདྲིའི་དངོས་གཞིར་བམ་ཊཱིཀ་གསུངས།    ༈    །མཚོ་ཊཱིཀ་མཐའ་དག་སྤོང་འདོད་པས། །ཡན་

[008B] །སྤང་བྱ་རེ་རེར་ལོག་དགོས་ན། །སྡོམ་སྐྱེ་མི་སྲིད་འགྱུར་ཞེས་གསུངས།    ༈    །སྦྱོར་བ་གནང་ལ་ཚད་བཟུང་ལ། །ཚིགས་ཀྱི་སེལ་བར་ན་སྨད་མེད། །ལོ་དྲུག་སྟན་ལ་ཚིགས་
སེལ་གྱིས། །མར་འཕོས་སྦྱོར་ཉེས་ཡར་ལྟུང་མེད། །ཞར་བྱུང་རྫས་བཀག་བཟང་པོའི་སྐབས། །བལ་ནག་དངོས་སུ་བཀག་པ་བས། །ཡུལ་འགར་དཀོན་ཞིབ་རིན་ཆེ་བས། །བལ་དཀར་བཟང་པོར་གྱུར་
པ་དང། །སྲིན་བལ་དངོས་སུ་བཀག་བ་དང། །འདྲ་བ་བའུ་ཀླུ་ལ་ཡི་རས། །རྩ་ལས་བྱས་པའི་མོན་དར་ལའང། །དགག་པ་དེ་ལྡན་དངོས་གཞི་རྫོགས། །དཀོན་ཞིང་རིན་ཆེས་བསྐྱེད་པ་ནི། །སྲིན་བལ་
འབའ་ཞིག་ཆ་གཉིས་དང། །བལ་འཁུར་རྨེལ་དང་གསེར་དངུལ་རེག་མངོན་མཚན་ཉོ་ཚོང་བསོད་པ་སློངས། །ཁབ་རལ་བཅུ་གཅིག་རིན་ཕྲེང་གསུངས། །བལ་ཁུར་རྨེལ་དང་ཉོ་ཚོང་གསུམ། །འདུལ་
འཛིན་དོར་བས་དཔྱད་པར་འོས།    ༈    །མཚན་གྱི་ཡན་ལག་ཞར་བྱུང་བཅས། །མཚན་གྱུར་ཅེས་སོགས་མདོ་ཚན་དགུ། །ཕ་མར་ལྟུང་བ་མཉམ་པོར་བཅས། །ཐུན་མོང་སྡོམ་གྱིས་བསྡུས་པའི་
ལྟུང༑ །ཐུན་མོང་ལྟུང་བའོ་ཕམ་པ་བཞི། །སྨྱན་དང་གཞི་མེད་བག་ཙམ་དང། །བསྒོ་གྱུར་བཞི་བཅས་ལྷག་མ་བདུན། །འཆང་སོགས་བཅུ་དང་གསེར་དངུལ་ལེན། །མངོན་མཚན་ཉོ་ཚོང་ལྷུང་

[009A]༄༅། །བཟེད་འཚོལ། །འཐག་གཉིས་བྱིན་འཕྲོགས་བསྡོས་བསྒྱུར་དང། །གསོག་འཇོག་སྤང་ལྟུང་བཅུ་དགུ་འོ།    ༈    །ལྟུང་བྱེད་འབའ་ཞིག་དགུ་བཅུ་ལས། །སྐྲོད་དང་མ་བསྐོས་
སོགས་བཅུ་དང། །ཡང་ཡང་དང་ནི་བསོད་པ་དང། །ཉལ་སར་འདུག་འགྲེང་གདེང་མེད་སྤྱོད། །མ་ལོན་རས་ཆེན་བཅོ་བརྒྱད་པོ། །བཀོལ་ལྷག་བདུན་ཅུ་རྩ་གཉིས་དང། །བསླབ་པ་དྲལ་བའི་སོར་
བཤགས་ཏེ། །དེ་ལྟར་བརྒྱ་དང་རྩ་གསུམ་ལས། །མཚན་ཉིད་ཅི་འདྲའི་ཐུན་མོང་བ། །ལྔ་བཅུ་རྩ་དྲུག་དབང་བྱས་ནས། །དགེ་སློང་སྦྱོར་བ་བྱེད་བཞིན་པས། །མཚན་གྱུར་པ་ལ་མཐར་ཐུག་ན།།
དངོས་གཞི་སྔར་མེད་གསར་སྐྱེ་དང། །སྐྱེས་ཟིན་གནས་པའི་ཞིང་རྟེན་དུ། །མཚན་གྱུར་པ་ནི་ཞེས་པས་བསྟན། །དེ་ཡང་དགེ་སློང་ཕ་མ་ལ། །ལྟུང་བ་ཆེ་ཆུང་མཉམ་པོར་བཅས། །ལྟུང་བའི་
ཡན་ལག་ཐུན་མོང་བ། །མཚན་ཉིད་ཅི་འདྲ་ཞུ་བ་ལས། །རྐུ་དང་སྨྱན་དང་སྐུར་འདེབས་གསུམ། །འཆང་འཇོག་སློང་དང་སློང་རིགས་དང། །རིན་ཐང་སོ་སོར་སྐུར་བ་དང། །གསེར་དངུལ་སྐྱེད་
གཉིས་ལྟུང་བཟེད་འཚོལ། །འཐག་གཉིས་རྫུན་འདོན་སྐྱེ་བ་གཅོད། །རིམ་གཉིས་འདུག་གནས་ཕྱེ་དང་ནི། །སྤངས་ཟ་དུས་མིན་ཁ་ནས་མེད། །གཅེར་བུ་དམག་གསུམ་མེ་རེག་དང། །ནུབ་ལྷག་ཁ་

[009B]ཁྲུས་བྱེད་རྩེ་དང་རྐུན་མ་དང། །ས་རྐོ་མགྲོན་དང་ཆང་འཐུང་དང། །དུས་མིན་ཟས་བཅས་སྐྱ་རེངས་དང། །ཁབ་རལ་གདིང་གཡན་བདེ་གཤེགས་གོས། །བཞི་བཅུ་བརྒྱད་
ལ་དངོས་སུ་གསུངས། །མི་ཚངས་སྤྱོད་དང་སྲོག་གཅོད་བཞི། །ཕམ་རྫུན་བདེན་སྨྲ་ས་བོན་འཇོམས། །དེ་ལྟར་བརྒྱད་ལ་མདོར་བསྡུས་སྦྱར།    ༈    །མཚན་ཉིད་ཅི་འདྲ་ང་དྲུག་འདི། །མཚན་གཞན་
གྱུར་ཀྱང་དངོས་གཞི་རྫོགས། །ལྟུང་གཞན་མཚན་གཞན་མ་གྱུར་དགོས། །ས་བོན་སྐྱེ་འཇིག་སྡོམ་གཅིག་ཀྱང། །དངོས་དང་མདོར་བསྡུས་ཁྱད་པར་གྱིས། །སོ་སོར་ཕྱེ་སྟེ་ལྔ་བཅུ་དྲུག་རིན་
ཕྲེང་སྦེད་བསྣན་སྤངས་ཟ་བསལ། །དེ་གཉིས་གཅིག་བྱས་ལྔ་བཅུ་ལྔ། །སྤངས་ཟ་མ་གུས་ཕྱོགས་གཅིག་བསྣན། །ལྔ་བཅུ་རྩ་བདུན་འདུལ་འཛིན་གསུངས།    ༈    །ཕ་མ་རང་གི་ཁ་བཤད་དུ། །བརྩལ་
བ་དང་བླངས་ལས་གཞན་དང། །ལྟུང་བཟེད་དྲུག་ཕུལ་དགུ་ཤོང་ལས། །ཆུང་ངམ་ཆེ་བ་འཚོལ་བ་དང། །གོས་གྱུར་ལྕི་ཡང་འཆང་འཇོག་སོགས། །ཟས་གྱུར་གསོག་འཇོག་ལག་ཉ་འབྲེལ། །རིམ་
ལྷག་མ་གུས་གྲོང་རྒྱུ་བའི། །ཕྱོགས་གཅིག་མཚན་ཉིད་ཅི་འདྲ་མིན།    ༈    །ཐུན་མོང་བརྒྱ་དང་རྩ་གསུམ་ལས།    ༈    །མཚན་ཉིད་ཅི་འདྲ་ང་དྲུག་གི་ས་བོན་སྐྱེ་འཇིག་གཅིག་བྱས་ཏེ། །ང་ལྔ་འཐེན་ལྷག་

[010A]༄༅། །ཞེ་བརྒྱད་སྟེང། །གྲོང་རྒྱུའི་ཕྱེད་བསྣན་བཞི་བཅུ་དགུ། །མིང་ཙམ་རྗེས་སུ་མཐུན་པ་འོ། །ལྟུང་རྟེན་དགེ་སློང་ཕ་མ་ལ། །ལྟུང་བ་ཆེ་ཆུང་མཉམ་པོར་བཅས། །ལྟུང་བའི་ཡན་ལག་
ཐུན་མོང་མིན། །རྗེས་མཐུན་མིང་ཙམ་དེ་ལ་ཡང། །བསྒོ་གྱུར་བཞི་དང་འཕྲོག་པ་དང། །བསྔོས་བསྒྱུར་སྐྱོན་དང་ཕྲ་མ་དང། །སྐྱོ་སྡོགས་ལྟུང་བརྗོད་བཤེས་ངོ་དང། །ཁྱད་གསོད་འཕྱ་བསྒོ་ཁྲི་
དང་གདིང། །ཕྱིས་གནོན་འབྱུང་བ་སྤངས་པ་སྟོབས། །འདུས་ཟ་བརྡེག་གཟས་ལྟུང་འཆབ་དང། །ཟན་གཅོད་འདུན་བསྒྱུར་སྡིག་ལྟ་འཛིན། །སྤངས་བསྙིལ་འགྱོད་བསྐྱེད་ག་ཚིལ་དངངས། །
ཉེར་འཇོག་ཉན་རྣམ་སྨྲས་འགྲོ། །མ་གུས་ཟས་བཅས་ད་གདོད་ཁྲི། །བརྡལ་དང་སེང་གེ་ལས་གྱུར་ཏེ། །མཚན་མཐུན་དགོས་པ་བཞི་བཅུ་འདི། །མཚན་གྱུར་མཐར་ཐུག་ན་སྨད་སྐྱེ།    ༈    །འཁྲུར་
འཇུག་པ་དང་ལེན་པ་དང། །ཁྱིམ་པ་མོ་ལ་ཆོས་སྟོན་དང། །དེ་དང་ལམ་འགྲོ་བུད་མེད་ཉལ། །མཚན་མི་མཐུན་དགོས་ལྔ་ཡིན་ནོ། །འབྲལ་དང་སྤངས་ཟ་གསོག་འཇོག་བྱེད། །གསོག་འཇོག་ཟ་བཞི་མཚན་གྱུར་
ན༑ །ལྟུང་བ་མེད་འགྱུར་སྤངས་ཟད་དཔྱད། །བྱིན་རླབས་བྱིན་ལེན་ཞིག་པའི་ཕྱིར། །ཆོ་ག་འཇིག་པ་ཞེས་ཀྱང་བྱ། །ས་བོན་སྐྱེ་འཇིག་གྲོང་རྒྱུ་གཉིས། །གཅིག་རེར་བྱས་ཚེ་ཐུན་མོང་ལྟུང། །བརྒྱ་

[010B] །འདུལ་འཛིན་རིམ་ལྷག་ཕྱོགས་གཅིག་བསྣན། །མཚོ་ཊཱིཀ་སྦེད་པ་བགྲངས་པར་མངོན། །གཉིས་ཀར་ལྟུང་མཉམ་མ་བཅས་པས། །ཐུན་མོང་མིན་པའི་སྡོམ་བསྡུས་
ལྟུང༑ །ཐུན་མོང་མིན་པའི་ལྟུང་བ་སྟེ། །ཕ་ཡི་ཐུན་མོང་མིན་པ་ནི། །འབྱིན་རེག་འཁྲིག་བསྙེན་ཁང་གཉིས་དང། །སྲིན་བལ་འབའ་ཞིག་ཆ་གཉིས་དང། །དྲུག་དང་མཐོ་གང་ལམ་དང་འཁྲུ། །སྣོད་འཆང་
བརྟད་བྱུང་དགོན་འབྲལ་རས། །འབའ་ཞིག་ལས་བཀོལ་བཅོ་བརྒྱད་དང། །བསླབ་དྲལ་མ་གཏོགས་སོར་བཤགས་གསུམ། །ཕ་ཡི་སོར་བཤགས་ཡན་ཆད་ཀྱི། །ཐུན་མོང་མིན་པ་སོ་བརྒྱད་དང། །
ཉེས་བྱས་རྩ་སྔོན་མི་གཙང་འདོར། །མ་བསྒོས་སྟན་འདུག་བཞི་བཅུ་འདི། །སྦྱོར་མཐའ་ཕ་ལ་གྲུབ་པ་དགོས།    ༈    །མ་ཡི་ཐུན་མོང་མིན་པ་ནི། །སྐྱེས་པའི་ལུས་ལ་རེག་པ་དང། །སྐྱེས་པ་ཆགས་ཕྱིར་ལུས་
བཀན་དང། །མཚན་མཐུན་ཕམ་པ་འཆབ་པ་དང། །གནས་ཕྱུང་བཟོད་གསོལ་ལས་བཟློག་པའི། །ཕམ་པ་ཐུན་མོང་མིན་པ་བཞི། །ཆགས་གླ་ལེན་དང་ལེན་འཇུག་དང། །མཚན་མོ་བྲལ་དང་ཉིན་མོ་བྲལ། །
ལམ་འཇུག་ཆུ་ཀླུང་ལག་པས་བརྒལ། །ཉེས་ཅན་རབ་འབྱིན་ཤི་ནོར་ལེན། །མཚམས་ཕྱིར་བཟོད་པ་གསོལ་དུ་འཇུག་དཀོན་མཆོག་གཏོང་དང་འཐབ་ཀྲོལ་བྱེད། །སྡེ་ཞིང་གནས་དང་གནས་སུ་འཇུག་

[011A]༄༅། །བཅུ་གསུམ་ཐུན་མོང་མིན་ལྷག་མ། །ལྷུང་བཟེད་ལྷག་པ་ཞག་འདས་འཆང། །ཆོས་གོས་བྱིན་མེད་ཉིན་རེ་འམ། །ཡོད་པ་ཟླ་ཕྱེད་མ་རླབས་གཅིག་སྲ་བརྐྱང་འབྱིན་དང་མི་བྱིན་དང། །རིན་
ཆེན་སློང་དང་གོས་གོས་རྒྱུ། །མལ་ཆ་དབྱར་ཁང་རྒྱུ་ཟ་བཞི། །སྐྱེས་མང་དགེ་འདུན་བསྔོས་བསྒྱུར་གཉིས། །ཉན་ཕྱིར་ཚིག་གིས་བཅིངས་འགྲོལ་འཇུག་གོས་ལྕི་བ་དང་ཡང་བ་བསྟེན། །སྒེར་གྱི་སྤང་
ལྟུང་བཅུ་བཞི་འོ། །རང་ཉིད་མ་ལོན་གཞན་རྫོགས་བྱེད། །འཁོར་དང་འཁོར་མང་ཉེར་འཇོག་གསུམ། །བཅུ་གཉིས་ཉི་ཤུ་མ་ལོན་ཡུལ། །བསྙེན་པར་རྫོགས་པར་བྱེད་པ་གཉིས། །ལོན་ཡང་
དགེ་སློབ་ཚིགས་འདས་གཉིས། །ལོ་གཉིས་མ་བསླབ་རྫོགས་བྱེད་དང། །བསླབས་ཟིན་བསྙེན་པར་མི་རྫོགས་གཉིས། །ཆོས་འཚོང་འདྲིད་པ་འཁོར་མང་བསོགས། །མ་གནང་འཁྲུལ་མོ་
སྦྲུམ་མ་དང། །མྱ་ངན་ཙབ་ཀྲོལ་ཅན་སྡུད་ལྔ། །བརྟུལ་ཞུགས་ལས་གྱུར་བཅུ་བདུན་ནོ། །མི་ཕན་པར་ཆད་མི་འདྲེན་དང། །བསླབ་པར་མི་སློབ་ནད་གཡོག་འདོར། །བརྟུལ་ཞུགས་ཡལ་
འདོར་ལས་གྱུར་བཞི། །འདོད་པ་བསྟེན་དང་བསྟེན་ལྟར་བཅོས། །འདོད་བསྟེན་ལྟར་གནོད་བསྟེན་བྱས་ཆོས། །ཁྱིམ་པ་དགེ་སློང་དབེན་འགྲེང་གཉིས། །བླ་གབ་མེད་པར་དེ་འདྲ་གཉིས། །

[011B] །དགེ་སློང་དང་ཡང་དེ་འདྲ་གཉིས། །ཁྱིམ་ལས་རིག་པ་ལེན་དང་ཀློག་སྒྱུ་ཡིས་རྨ་བཅིངས་འགྲོལ་འཇུག་པ། །རེག་མིན་བསྟེན་གྱུར་བཅུ་གཅིག་གོ་བུ་འཚོ་
ཁྱིམ་དུ་མ་དྲིས་ཉལ། །མ་བརྟག་ཉལ་དང་གཅིག་པུར་ཉལ། །གསུམ་འདི་གནོད་འགྱུར་སྤོང་གི་ལྟུང། །མ་དང་ཁྲི་གཅིག་ལུས་རེག་ཉལ། །དགེ་སློང་མ་དང་དགེ་སློབ་མ། །དགེ་ཚུལ་ཁྱིམ་མོ་མུ་
སྟེགས་མོས། །ལུས་ཀྱི་དྲིལ་ཕྱིས་བྱེད་འཇུག་ལྔ། །བཀྲུ་བཤལ་བྱེད་འཇུག་དྲི་ཞིམ་སྐུད། །འབྲུ་མར་ཚིག་མས་སྐུད་པ་གསུམ། །བྱི་དོར་བྱེད་ལས་གྱུར་པ་བརྒྱད། །བུད་མེད་ལ་སྒྲེལ་ཆུས་
ཁྲུས་བྱེད། །པུ་ཤེལ་ཙི་དང་སོ་མང་དང། །སྨྱུག་ཤད་གསུམ་གས་སྐྲ་ཤད་བཞི། །སྐྲ་བརྙན་བཀབ་དང་ཁྱིམ་རྒྱན་ཐོགས། །འཆོས་པ་ལས་གྱུར་དྲུག་དང་བཅས། །ཚངས་སྤྱོད་ལས་གྱུར་སོ་
ལྔ་འོ། །བྲོ་གླུ་རོལ་མོ་རྩེད་གྱུར་གསུམ། །གདུགས་ཐོགས་ལྷམ་གྱོན་ཁྲིའུ་འི། །བསྙེན་བཀུར་ཉམས་མྱོང་ཡོ་ལངས་གྱུར། །ཐུགས་ཐུབ་ལོག་ཐབས་སྟན་གྱུར་གཉིས། །སྐུད་འཁལ་ཚོགས་གོས་
བདག་གིར་བྱེད། །ཟས་འཚོང་ཁྱིམ་ལས་རྗེན་འཚོད་ལྔ། །ལག་ལས་ལས་གྱུར་ཐ་མ་གསུམ། །ཁྱིམ་མོའི་བཟོ་སྟོན་ལས་གྱུར་གསུངས། །ལྟོ་འདུན་ཚོགས་པར་དབྱུང་མིན་དྲི། །བསྟེན་པ་ཟ་བ་

[012A]༄༅། །ལས་གྱུར་ཏོ། །སྨེ་གབ་ཆུ་གོས་མི་འཆང་གཉིས། །བཀྲུ་བཤལ་བ་ལ་གོས་འཁྲུར་འཇུག་གསུ་བེལ་ལས་ཞེས་རྩ་བར་གསུངས། །ཁྱིམ་པར་བགོ་ཕྱིར་ཆོས་གོས་སྦྱིན། །དགེ་སློང་
ལྷན་ཅིག་སྣམ་སྦྱར་བརྗེ། །ལྔ་འདི་གོས་ལས་གྱུར་པ་འོ། །དགེ་སློང་མ་གཞན་བསྔགས་པ་དང། །ཁྱིམ་གནས་རྙེད་པ་ཆོས་ལྔ་ལ། །སེར་སྣ་བྱེད་པ་སེར་སྣ་ལས། །དབྱར་ཁང་དང་ནི་ཁྱིམ་
གཞན་ནས། །དགེ་སློང་མ་གཞན་སྐྲོད་པ་གཉིས། །གནས་ཁང་ལས་ནི་གྱུར་པའོ། །ལྟུང་བ་གླེང་ནས་ཐོ་འཚམས་ཤིང། །མནའ་འདོར་བྱེད་དེ་ལོག་པར་སྟོན། །ཁྲོ་བས་རང་གནོད་མི་བརྟན་
གསུམ༑ །དགེ་འདུན་མ་ལ་བརྙས་དང་སྦྱོ། །དགེ་སློང་ལ་ནི་ཆུས་འཐོར་བ། །བླ་མར་བརྙས་ཐབས་བྱེད་པ་གསུམ། །འཁྲུག་ལོང་ཡལ་བར་འདོར་བ་དང། །ཞག་ལོན་འདུན་པ་མི་སྦྱིན་པ། །བློ་
མཐུན་མི་བྱེད་ལྟུང་བ་གཉིས། །ཟླ་ཕྱེད་གདམས་ངག་མི་ནོད་དང། །ཕ་འདུས་མེད་པར་གསོ་སྦྱོང་བྱེད། །ཕ་མེད་གནས་སུ་དབྱར་ཚུལ་ཞུགས། །གཉིས་ཀར་དགག་དབྱེ་མི་བྱེད་པ། །ལྕི་བའི་
ཆོས་ལས་འདས་པ་བཞི། །དབུལ་བོར་སྲ་བརྐྱང་སྦྱོར་དུ་འཇུག་སྲ་བརྐྱང་དབྱུང་དང་གོས་འགེད་ཕྱིར། །ཚོགས་པ་མི་སྦྱིན་རྣམ་གཉིས་བཅས། །གཞན་ལ་གནོད་པར་སྤྱོད་པ་གསུམ། །དབྱར་

[012B] །སྡོམ་པ་ལས་གྱུར་བཅུ་དྲུག་གོ། །དབྱར་ནང་ལྗོངས་སུ་རྒྱུ་བ་དང། །དབྱར་གནས་འོག་ཏུ་མི་འགྲོ་དང། །འཇིགས་པའི་དྭོགས་བཅས་འགྲོ་བ་དང། །མི་མཐུན་དགྲ་
བཅས་འགྲོ་བ་སྟེ། །འགྲོ་དང་མི་འགྲོ་ལས་གྱུར་བཞི། །གཞན་དུ་སོང་སྟེ་འཐབ་ཀྲོལ་བྱེད། །སྐབས་མ་ཕྱེ་བར་ཆོས་འདྲི་བ། །སྨྲ་བ་ལས་གྱུར་རྣམ་པ་གཉིས། །ཕྱི་སར་གཅིག་པུ་འགྲོ་བ་
དང༑ །རྩ་སྔོན་བཤད་བ་འདོར་བ་དང། །རྩིག་ཕག་མ་བལྟས་བཤང་འདོར་བ། །བཤང་བ་ལས་གྱུར་གསུམ་དང་བཅས། །བརྒྱ་རྩ་བརྒྱད་པོ་འདི་དག་ནི། །ལྟུང་བྱེད་ཐུན་མོང་མིན་
པར་བཤད། །འོ་མ་དང་ནི་ཞོ་དང་མར། །ཞུན་མར་འབྲུ་མར་སྤྲང་རྩི་དང། །བུ་རམ་དབུ་བ་ཉ་ཤ་དང། །ཤ་དང་ཤ་སྐམ་བསླངས་ཟོས་པའི། །སོར་བཤགས་ཐུན་མོང་མིན་བཅུ་བཅས། །
མ་ཡི་སོར་བཤགས་ཡན་ཆད་ཀྱི། །ཐུན་མོང་མིན་པ་བརྒྱ་ཞེ་དགུ། །སྦྱོར་མཐའ་མ་ལ་གྲུབ་པ་དགོས། །དེ་དག་སྦྱོར་མཐར་མཚན་གྱུར་ན། །ན་སྨད་ལྟུང་མེད་ཅི་རིགས་འགྱུར། །མཚན་
གྱུར་པ་ན་ལྟུང་བ་རྣམས། །མཉམ་དང་ཆུང་དང་མེད་འགྱུར་གྱི། །མེད་པ་ཡོད་དང་ཆུང་བ་ཆེར། །འགྱུར་བ་མི་སྲིད་འོན་བཏང་ནི། །སྒེར་གྱི་ཕམ་ལྷག་བྱུང་བའི་མ། །ལན་གཉིས་གྱུར་པའི་

[013A]༄༅། །ཚུལ་གྱིས་དཔྱད། །ཤམ་ཐབས་སྐེད་པ་སྣང་བྱས་བགོ་ཆགས་པས་གྲོད་དུ་འགྲོ་གཉིས་བཅས། །ཐུན་མོང་མིན་པ་བརྒྱད་གཅིག་སྡེ་ཚན་ཆེ་ཆུང་ཡོད་མེད་དང། །དབྱེ་བ་
འགྱུར་དུས་མི་འདྲའི་ཕྱིར། །ལྟུང་རྟེན་དགེ་སློང་ཕ་མ་ཡི། །ལྟུང་བ་ཐུན་མོང་མིན་པར་བཞག་སོ་ཐར་མདོ་རྩའི་བཤད་ཚུལ་ལོ། །སོ་ཐར་སྡོམ་གྱིས་མ་བསྡུས་ལྟུང། །མ་ཡི་རྣམ་འབྱེད་འཆད་
ཚུལ་ལྟར། །སྲིན་བལ་བརྟད་བྱུང་དབེན་འདུག་བཞི། །ཉལ་སར་འདུག་འགྲེང་གདེང་མེད་སྤྱོད། །ཉེར་གནས་མ་བྱས་གདིང་གཅིག་ཉལ། །ཁང་གཉིས་གར་གླུ་རོལ་མོ་ལྟ། །བཅུ་དྲུག་ཡོད་ཅེས་
མཚོ་ཊཱིཀ་གསུངས། །འོན་ཀྱང་མཁས་པ་བུ་སྟོན་གྱིས། །ད་ལྟའི་བོད་ཀྱི་རྣམ་འབྱེད་འདི། །མ་ཡི་སོ་ཐར་སྡོམ་ཚིག་དང། །ལྟུང་བའི་གྲངས་དང་གོ་རིམ་དང། །ལྟུང་བའི་ངོ་སོགས་མི་མཐུན་
ཕྱིར༑ །གཞི་ཀུན་རྣམ་འབྱེད་མིན་གསུངས་དཔྱད། །མཚན་ཉིད་ཅི་འདྲའི་ཐུན་མོང་བ། །ཀུན་ལ་མདོ་འདིས་སྤྱིར་བསྟན་ཅིང། །རིན་ཕྲེང་ལྟུང་ཀུན་དབང་བྱས་གསུངས། །སྦྱོར་བའི་ལྟུང་བ་
སོ་ན་གནས། །བཅས་པ་ཆེ་བར་གྱུར་པ་ནི། །མཚན་སྔར་བཅས་པ་ཆུང་ལྡན་གྱིས། །ལྟུང་སྦྱོར་བྱེད་བཞིན་རྟེན་གྱུར་པས། །མཚན་ཕྱིར་བཅས་པ་ཆེར་གྱུར་ཀྱང། །ལྟུང་བ་ཆེ་བར་མི་འགྱུར་ཞིང།།

[013B] །ན་སྨད་དོན་སྦྱོར་ཞེས་སོགས་གསུངས། །མཚན་ཉིད་ཅི་འདྲ་མ་གཏོགས་པའི། །ལྟུང་བ་ཕལ་ཆེར་སྦྱར་རུང་དཔེར། །ཕ་གཉིས་ཁྲི་གཅིག་ཉལ་བ་ཡི། །ཉེས་བྱས་
སྒྱོར་བ་བྱེད་བཞིན་པས། །གཉིས་ཀ་མཚན་གྱུར་སྐྱ་རེངས་ཚེ། །མ་གཉིས་ཉལ་བའི་ལྟུང་བྱེད་ཀྱི། །བཅས་ཆེར་གྱུར་ཀྱང་དེ་མི་རྫོགས། །མཚན་མཐུན་དགོས་པ་བཞི་བཅུའི་ཡུལ། །མཚན་མི་མཐུན་
བྱས་ཉེས་བྱས་ཀྱི། །སྦྱོར་ལས་ལྟུང་རྟེན་མཚན་གྱུར་པས། །བཅས་ཆེར་གྱུར་ཀྱང་དེ་དག་གི་དངོས་མེད་སྦྱོར་མཐའི་ན་སྨད་ལྡན། །   ༈    །མཐར་ཐུག་ལྟུང་བ་
ཆུང་བ་དང། །བཅས་པའང་ཆུང་བར་གྱུར་པ་ནི། །མཚན་སྔར་བཅས་པ་ཆེ་ལྡན་གྱི། །ལྟུང་བ་རྫོགས་བྱས་མཚན་གྱུར་པས། །མཚན་ཕྱིར་བཅས་པ་ཆུང་སོང་ན། །ལྟུང་བའང་ཆུང་ཞེས་སྤྱིར་བསྟན་
པར༑ །བྱས་པ་དེ་ཉིད་ཡིན་ནོ་གསུངས། །རེག་པ་ལུས་བཀན་འཆབ་བཟློག་ཕམ། །འབྱིན་རེག་འཁྲིག་བསྙེན་ཁང་གཉིས་སོགས། །སྔ་མའི་མཚན་ལ་བཅས་ལྟུང་ཆེ། །ཕྱི་མར་ཆུང་བ་ཀུན་སྦྱར་
མངོན༑ །ཆེ་ཆུང་གང་ལ་བཤགས་ཚུལ་དཔྱད། །མཐར་ཐུག་ལྟུང་ཆུང་སོན་གནས། །བཅས་པ་ཆེ་བར་གྱུར་པ་ནི། །མཚན་སྔར་བཅས་པ་ཆུང་ལྡན་གྱི། །ལྟུང་ཆུང་རྫོགས་བྱས་མཚན་གྱུར་པས། །

[014A]༄༅། །མཚན་ཕྱིར་བཅས་པ་ཆེར་སོང་ཡང། །ལྟུང་ཆུང་སོར་གནས་སྤྱིར་བསྟན་པར། །ན་སྨད་པ་ནི་རང་ཉིད་གསུངས། །མ་ཡིས་འབྱིན་དང་འཁྲིག་བསྙེན་དང། །ཁང་གཉིས་ཡང་ཡང་
ཟོས་པ་སོགས། །སྔ་མར་བཅས་ལྟུང་ཆུང་བ་རྫོགས། །ཕྱི་མར་བཅས་ཆེ་ཀུན་སྦྱར་མངོན། །ཞུ་བར་མིང་ཙམ་རྗེས་མཐུན་གྱི། །མཚན་མཐུན་དགོས་པ་བཞི་བཅུ་ལས། །བསྔོས་བསྒྱུར་སྐྱོན་སྨྲ་ཕྲ་
མ་དང། །སྐྱོ་སྔོགས་མྱ་གནས་བཤེས་ངོ་དང། །ཁྱད་གསོད་ཁྲི་གདིང་འབྱུང་འདུས་ཟ། །མི་སྨྲ་མ་གུས་ཟས་བཅས་དང། །ད་གདོད་ཁྲི་བརྡལ་བསླབ་པ་འདྲལ། །དེ་ལྟར་ལྟུང་བ་བཅོ་བརྒྱད་
ཡུལ༑ །མཚན་མི་མཐུན་བྱས་ཉེས་བྱས་ཀྱི། །སྦྱོར་ལས་ལྟུང་རྟེན་མཚན་གྱུར་ན། །མཐར་ཐུག་ལྟུང་བྱེད་རྫོགས་གསུངས་པ། །མཚན་ཕྱིར་སྦྱོར་བ་ཡོད་ལ་དགོངས།    ༈    །སྔ་ཕྱིར་ལྟུང་མེད་སོ་ན་
གནས༑ །བཅས་པ་མེད་ལས་ཡོད་གྱུར་པ། །ལྷུང་བཟེད་ཞག་དགུ་བཅངས་བ་ལས། །ཕ་དེ་མ་རུ་མཚན་གྱུར་ན། །སྔར་གྱི་ཞག་དགུ་ཞག་གཅིག་གི་སྔ་དྲོའི་ཆ་འདྲར་ལྟུང་མེད་ཅེས། །
ཞག་བཅུར་མ་ལོན་ཆ་ཉིད་གསུངས། །མདོ་འདིས་ཕ་ལས་མ་ར་གྱུར་ཚེ། །ཉིན་བྲལ་གཅིག་པུ་ལམ་འཇུག་དང། །ལྕི་ཡང་གོས་ནི་བརྟེན་པ་དང། །མ་ལོན་འཁོར་དང་འཁོར་མང་སོགས། །བཅས་

[014B] །དེ་བཞིན་མ་ལས་ཕར་གྱུར་ཚེ། །མ་བསྐོས་ཉི་མ་ནུབ་སོགས་ཀྱི། །བཅས་པ་མེད་ལས་ཡོད་གྱུར་ཀྱང། །ལྟུང་བ་མེད་ཅེས་མཚོན་ནས་བསྟན། །དེ་ཕྱིར་ཕྱིར་
བཅོས་བྱ་མི་དགོས།    ༈    །མཚན་སྔར་བཅས་ལྟུང་ཡོད་བ་ལས། །ཕྱི་མར་བཅས་ལྟུང་མེད་གྱུར་པ། །ཕ་མའི་ཐུན་མོང་མིན་པའི་ལྟུང། །དངོས་གཞི་རྫོགས་ནས་མཚན་གྱུར་པ། །ལྟུང་དེའི་
ཞིང་མིན་ཉིད་གྱུར་ལ། །ལྟུང་དེ་ཡོད་ལས་ཉམས་སོ་ཞེས། །ཞིང་མིན་ཉིད་ལ་ཉམས་ཞེས་གསུངས། །ལྟུང་དེ་གྱུར་ཚེ་བཤགས་མི་དགོས། །སླར་ཡང་གྱུར་ཚེ་བཤགས་དགོས་ཕྱིར། །བཅས་
མེད་གྱུར་པས་དེའི་ནུས་པ། །འབྱིན་མི་ནུས་ལ་དག་པར་བཏགས། །ལྟུང་བའི་ངོ་བོ་དག་པ་མིན། །རེག་ཕམ་རེག་ལྷག་ན་སྨད་དུ། །གྱུར་པ་བཤགས་ཏེ་སླར་གྱུར་ན། །དེ་ཉིད་ལྡོག་གམ་
མི་ལྡོག་དཔྱད།    ༈    །ལྷག་མ་འཆབ་བཞིན་མཚན་གྱུར་ན། །བཅབས་ཉེས་དག་པར་བསྟན་པ་ནི། །མཚན་གྱུར་དེ་ལ་ལྷག་མའི་ཉེས། །བཅབས་པ་ཉམས་པ་མིན་མིན་ཏེ། །འཆབ་པ་ཡོད་
ལས་ཉམས་སོ་ཞེས། །དེ་ལ་ཉེས་བཅབས་མིན་མིན་གསུངས། །དེས་ན་སློ་བ་སྤྱད་མི་དགོས། །ཞར་བྱུང་མཚན་གྱུར་ཕྱི་མ་ལ། །སྔ་མར་མགུ་སྤྱད་དོན་མེད་ནི། །ལྷག་མ་བྱུང་ནས་ཞག་

[015A]༄༅། །དྲུག་གམ། །ཟླ་ཕྱེད་མགུ་བ་སྤྱད་ཟིན་ནས། །མཚན་གཞན་གྱུར་ན་སྔར་སྤྱད་པ། །དོན་མེད་ད་གདོད་སྤྱད་དགོས་ཞེས། །མགུ་བ་སྤྱད་པ་དོན་མེད་གསུངས། །སྒེར་ལྷག་
བྱུང་ལ་དགོས་སམ་དཔྱད། །མཚན་གྱུར་འདི་ལ་ཆོ་ག་འམ། །བཅས་པ་རྣམ་པར་གྱུར་ཅེས་པ།    ༈    །བྱས་པ་དེ་ཉིད་ཞིང་མིན་ཉམས། །མགུ་སྤྱད་དོན་མེད་འཐད་སྒྲུབ་སྟེ། །དང་པོ་གཉིས་
བཞི་ལྔ་པའི་མིན། །ཉེས་བཅབས་ཉམས་པའི་མིན་ནམ་དཔྱད།    ༈    །འདི་ཡན་མདོ་ཚན་ཉེར་གཉིས་ལས། །བསྙེན་པར་མ་རྫོགས་ལྡན་སོགས་གསུམ། །རྫས་བཀག་འདྲ་བ་གཉིས་མ་
གཏོགས། །ལྷག་མ་མདོ་ཚན་བཅུ་བདུན་སྟེང། །ཉེས་མེད་དེའི་ཆ་སོགས་གཉིས་ཏེ། །ཐམས་ཅད་ཐེ་ཚོམ་ཟ་སོགས་ལྔ། །རང་གི་དོན་ཉིད་ཉེར་བདུན་ནི། །རྟེན་གྱི་ཡན་ལག་བསྟན་པའི་མདོ་
༑ །ཡུལ་གྱི་ཡན་ལག་མདོ་བཞི་ལས། །འདས་དང་མ་འོངས་དྭོགས་བཅད་ནས། །ད་ལུས་བྱེད་པོར་བསྟན་པ་ནི། །ཡུལ་མཚན་མི་མཐུན་དགོས་རྣམས་ལ། །མེད་མི་རུང་གི་སྦྱོར་མཐའི་
བར༑ །ཡུལ་མཚན་མ་གྱུར་ད་ལྟའི་ལུས། །ལྷུང་བའི་བྱེད་པོ་ཉིད་ཡིན་གྱི། །སྦྱོར་མཐའི་སྔ་ཕྱིའི་ལུས་མིན་ཞེས། །དེའི་ཆོ་ལུས་ནི་བྱེད་པོར་གསུངས། །མདོ་འདིས་འདུལ་ལུང་ཞུ་བ་

[015B] །རེག་སྨྱན་འཁྲུར་འཇུག་ལེན་གོས་ཏེ། །ལྔ་ལ་སྦྱོར་དང་མཐར་ཐུག་གི་བར་དུ་ཡུལ་དེ་མཚན་གྱུར་ན། །ན་སྨད་གསུངས་བསྡུས་གཞན་ལའང་སྦྱར། །མཚན་ལྟ་མཐུན་པ་
དགོས་རྣམས་ལ། །མཚན་ལྟ་མཐུན་པ་བྱེད་པོར་མཚོན། །དམིགས་བསལ་མངལ་གནས་སྨྱན་སྦྱོར་ལ། །བསྟེན་རུང་མེད་ཀྱང་མཐར་ཡོད་རྫོགས། །ཁང་གཉིས་སྦྱོར་བར་སྲོག་ཆགས་ཤི། །རྩོད་
བཅས་མཐའ་ལ་མེད་ཀྱང་རྫོགས། །གོས་སློང་སྦྱོར་བར་གོས་མེད་ཀྱང། །མཐར་ཐུག་ཡོད་ཚེ་དངོས་གཞི་རྫོགས། །རྟེན་མཚན་གྱུར་ལའང་དེ་བཞིན་སྦྱར།    ༈    །སྐྱེ་གནས་གཞན་ལ་དྭོགས་བཅད་
ནས༑ །རང་འགྲོ་བྱེད་པོར་བསྟན་པ་ནི། །གནས་བརྟན་གྲགས་དང་ཉེ་གྲགས་སོགས། །མི་མིན་དུད་འགྲོ་ལས་སྐྱེས་པའི། །མི་ཡིས་མི་གྱུར་ལྟུང་རྫོགས་སྐྱེད། །མི་དང་དུད་འགྲོ་ལས་སྐྱེས་
པའི༑ །མི་མིན་གྱིས་ཀྱང་བསད་སྦོམ་སོགས། །མི་དང་མི་མིན་ལས་སྐྱེས་པའི། །དུད་འགྲོས་འདེབས་སྤྱོད་གསོད་སྐྱེད་ཅེས། །གཞན་ལས་སྐྱེས་པ་རང་འགྲོར་གསུངས། །ས་རྐོ་ཆུར་རྩེ་
མེ་རེག་ལྟུང། །ཟད་པར་ས་ཆུ་མེས་བསྐྱེད་སྦྱར། །བྱོལ་སོང་མངལ་དུ་མི་བཀུམས་ན། །གསོད་ཕམ་རྫོགས་ཞེས་ཞུ་བར་གསུངས། །མི་མིན་མངལ་དུ་མི་བཀུམས་སོགས། །གཞན་དག་ལ་ཡང་

[016A]༄༅། །མདོར་བསྡུས་སྦྱར།    ༈    །ཁ་དོག་དབྱིབས་ལ་དྭོགས་བཅད་ནས། །ཤེས་རྒྱུད་བྱེད་པོར་བསྟན་པ་ནི། །ཡུལ་ལུས་ཐ་མལ་གནས་མི་དགོས། །ལྟུང་བ་བདུན་གྱི་དབང་བྱས་
ནས༑ །ཡུལ་དེ་འགྲོ་གཞན་རྣམ་བསྟེན་ཀྱང། །ལྟུང་བ་དངོས་གཞི་རྫགས་ཡོད་ཅེས། །འགྲོ་གཞན་རྣམ་བསྟེན་བསད་ལའང་གསུངས། །དེ་ཡང་འདུལ་ལུང་ཞུ་བ་ལས། །མི་ཚངས་སྤྱོད་དང་
སྲོག་གཅོད་བཞིར། །སྦྲུལ་པས་དངོས་གཞི་རྫོགས་གསུངས་བསྡུས། །རྐུ་དང་འབྱིན་ལ་དངོས་གཞིར་སྦྱར། །དེ་ལྟར་ལྟུང་བ་བདུན་མ་གཏོགས། །སེམས་ཅན་ལས་གྱུར་ལྟུང་བ་
ཀུན༑ །ཡུལ་དེ་གཞན་དུ་མ་སྦྲུལ་དགོས། །སྤྲུལ་པས་ན་སྨད་ཞུ་བ་ལས། །འཁྲིག་ཚིག་བསྙེན་བཀུར་ཁྱད་དུ་གསོད། །ནུབ་ལྷག་ལྷན་ཅིག་རྐུ་དང་དྲུག་སྤྲུལ་པ་ཡུལ་བྱས་ན་སྨད་གསུངས། །
དེ་མཚུངས་གཞན་ལ་མདོས་བསྡུས་སྦྱར། །ཡུལ་ལུས་ཐ་སྙད་ལས་ཉམས་པས། །རང་རང་དགག་བྱ་མི་རྫོགས་ཕྱིར། །སྦྲུལ་པས་མི་རྫོགས་རིགས་པས་འཐད། །རིན་ཕྲེང་མི་ཞིག་སྔགས་
རྫས་ཀྱིས། །མི་མིན་དུད་འགྲོར་ལུས་བསྒྱུར་ཚོ། །མི་འམ་གཞན་དུ་ཤེས་ཀྱང་རུང། །འདི་གསད་སྙམ་དུ་ངེས་བཟུང་བས། །བསད་ན་ཕམ་གྱུར་མི་ཉིད་ཕྱིར། །དེ་བཞིན་མི་མིན་དུད་འགྲོ་

[016B] །གང་དུ་ཤེས་པས་བསད་ན་ཡང། །རིམ་བཞིན་སྦོམ་པོ་ལྟུང་བྱེད་དེ། །དངོས་གཞིར་དོན་ཉིད་ཡན་ལག་ཕྱིར། །སྦྱོར་བར་མིར་ཤེས་སྦོམ་པོ་དང། །གཞན་དུ་ཤེས་ཚེ་ཉེས་བྱས་ཏེ། །སྦྱོར་
ལ་འདུ་ཤེས་ཡན་ལག་ཕྱིར། །ཤེས་རྒྱུད་ཐ་དད་ཡིན་པས་ན། །ལྷས་སྦྱིན་མཆོད་སྦྱིན་ནོར་མི་ཕམ། །མི་སྤྲུལ་མི་གཉིས་རྒྱུད་གཅིག་ཕྱིར། །གཞན་དུ་ཤེས་ཀྱང་བསད་ན་ཕམ། །གཙུག་ཕུད་ཅན་
གྱིས་མིར་ཤེས་ཀྱང། །ཕ་བསད་དགྲ་བཅོམ་བསད་པ་ཡི། །མཚམས་མེད་གཉིས་བྱུང་ཤེས་བྱེད་དྲངས།    ༈    །མཚོ་ཌཱིཀ་འདི་ལ་ཞུ་བ་ལས། །མི་ལ་མི་མིན་དུ་ཤེས་པས། །བསད་ན་སྦོམ་
གསུངས་འོད་ལྡན་མཐུན། །མཛོད་འགྲེལ་དགྲ་བཅོམ་གཅིག་བསད་ན། །མཚམས་མེད་གཉིས་མེད་གཅིག་ཁོ་ན། །རྣམ་ཌཱིཀ་སྲོག་ཆགས་གཅིག་བསད་ལ། །ལས་དངོས་གཉིས་མེད་ལས་གཅིག་
ལ༑ །འགྱོད་ཕྱིར་མིང་གིས་བཏགས་པར་གསུངས།    ༈    །རིན་ཕྲེང་ལྟུང་སྦྱོར་བྱེད་བཞིན་པས། །གསོད་ཕམ་བྱུང་བ་མི་འགལ་ཏེ། །སྡེ་ཚན་དེ་ལ་ཞེས་སོགས་ཀྱིས། །ཕམ་སྦྱོར་སྦོམ་པོ་དགོས་
གསུངས་ཀྱི། །དུད་འགྲོར་ཤེས་པས་མི་གསོད་པ། །གསོད་ཕམ་སྦྱོར་བར་མ་གསུངས་ཤིང། །སྦྱོར་ལ་དེ་མེད་ཅེས་སོགས་ཀྱིས། །སྦྱོར་མེད་རྐུ་ཕམ་གསུངས་ཕྱིར་དང། །དེ་ཡི་ཆ་ནི་དེར་གཏོགས་

[017A]༄༅། །སོས༑ །ཀུན་སློང་གཞན་གྱིས་གཞན་བསྐྱེད་པ། །བཀག་པའི་ཉེས་པ་འདིར་མེད་དེ། །ཀུན་སློང་རྣམ་པ་གཅིག་ཕྱིར་རོ། །མདོ་འདི་སྲོག་གཅོད་ཁོ་ནར་སྦྱར། །རྐུ་བ་སོགས་ལ་མ་
སྦྱོར་གསུངས།    ༈    །ཡོན་ཏན་ཆ་ལ་དྭོགས་བཅད་ནས། །འཕེན་པ་གཅིག་གིས་བསྡུས་པའི་ལུས། །ལྟུང་བའི་བྱེད་པོར་བསྟན་པ་ནི། །སོ་སྐྱེའི་གནས་སྐབས་ལས་ནི་གཞན། །མི་ཡིས་དགྲ་བཅོམ་
ཐོབ་པ་ནི། །མི་ལས་གཞན་གྱུར་མ་ཡིན་པས། །དེ་ཉིད་ཡུལ་བྱས་བསད་ཕམ་སོགས། །མི་གྱུར་ལྟུང་རྫོགས་སྤྱིར་བསྟན་པར། །གནས་སྐབས་གཞན་ཐོབ་གཞན་མིན་གསུངས། །དམིགས་
བསལ་དེ་ཉིད་ཡུལ་བྱས་པས། །རྫུ་འཕྲུལ་ཅན་མིན་དགོས་ཀུན་དང། །བསླབ་བྱིན་ལས་གྱུར་དགེ་འདུན་དབྱིན། །ལྟུང་བརྗོད་བདེན་སྨྲ་འདུག་གནས་ཟ། །གཅེར་བུ་མི་རྫོགས་རྐུ་བར་དཔྱད་
   ༈    །རིན་ཕྲེང་སློབ་པར་བསད་སྦྱོར་བྱས། །དགྲ་བཅོམ་ཐོབ་ཚེ་མཐར་ཐུག་ན། །ཕམ་པ་མཚམས་མེད་གཉིས་གསུངས་ཀྱང། །བསྣུན་འོག་དགྲ་བཅོམ་པ་ལ་མིན། །ཞེས་པའི་སྟེང་ནས་དཔྱད་
པར་འོས། །རྟེན་དུ་མ་གཏོགས་མདོ་ལྔ་དང། །དེའི་ཚེ་ལུས་སོགས་མདོ་བཞི་དང། །གཞི་གཅིག་དུ་མ་སོགས་གསུམ་དང། །ཡན་ལག་ཐམས་ཅད་དང་བླང་ནས། །རབ་བྱུང་རྫས་བར་

[017B] །རྣམ་པར་རིག་བྱེད་སོགས་གཉིས་དང། །དེ་ནི་སྣོད་ཡིན་སོ་གསུམ་ནི། །ཡུལ་གྱི་ཡན་ལག་བསྟན་པའི་མདོ།    ༈    །ཐ་དད་སྐྱེ་ལུགས་ཞར་བྱུང་བཅས། །ཉེས་དེ་མེད་
སོགས་མདོ་བརྒྱད་བྱུང། །བསླབ་པའི་རྒྱུན་ནི་ཐ་དད་པས། །ལྟུང་བ་ཐ་དད་སྐྱེད་ལུགས་ནི། །གནང་ལ་ཚད་གཟུང་རྣམས་མ་གཏོགས། །ཁང་གཉིས་ལོ་དྲུག་སྟན་སོགས་ཀྱི། །ལྟུང་ཀུན་
སྦྱོར་མཐར་བཅས་འགལ་གྱི། །ཉེས་མེད་ཁྱིམ་པས་བར་ཚེད་ན། །བསྙེན་རྫོགས་བསླབ་རྒྱུན་སྔ་ཕྱི་ལ། །སྦྱོར་དངོས་རྣམ་པའི་ན་སྨད་དམ། །སྦྱོར་མཐའི་ན་སྨད་ཐ་དད་ཅེས། །ཉེས་དེ་
མེད་པ་ཉིད་ལ་གསུངས། །དེས་ན་སོ་སོར་ཕྱིར་བཅོས་དགོས། །ལྟུང་བ་དངོས་གཞི་མཐའ་དག་ལ། །བསླབ་རྒྱུན་གཅིག་པ་དགོས་པར་བསྟན། །དེང་སང་ལུང་ན་འདི་མི་སྣང། །ཌཱི་ཀས་ལོ་
དྲུག་མགྲོན་གཉེར་སྐབས། །ན་སྨད་ཐ་དད་ཁུངས་སུ་དྲངས། །དེ་མཚུངས་གཞན་ལ་མདོར་བསྡུས་སྦྱར།    ༈    །བསམ་རྒྱུན་ཐ་དད་ལྟུང་ཐ་དད། །ལྟུང་ཀུན་སྦྱོར་བརྩམས་མཐར་ཐུག་གོང། །
བསམ་པ་ཐག་པས་བློས་བཏང་ནས། །བསམ་པ་ཡང་སྐྱེས་མཐར་ཐུག་ན། །བསམ་རྒྱུན་སྔ་ཕྱིར་སྦྱོར་མཐའ་ཡི། །ན་སྨད་ཐ་དད་སྤྱིར་བསྟན་པར། །བཏང་བ་ཡང་ངོ་ཞེས་ཀྱང་གསུངས། །

[018A]༄༅། །ན་སྨད་སོ་སོར་ཕྱིར་བཅོས་དགོས། །ལྟུང་བ་དངོས་གཞི་མཐའ་དག་ལ། །བསམ་རྒྱུན་གཅིག་པ་དགོས་པར་བསྟན། །ཁང་པ་ཁང་ཆེན་རིམ་ལྷག་དང། །གོས་བྱེད་ཁབ་
རལ་སོགས་བདུན་བཅས། །དེ་ལྟར་ལྟུང་བ་བཅུ་གཅིག་ལ། །བསམ་པས་བཏང་ན་ན་སྨད་གསུངས། །བརྒྱ་དང་སུམ་བཅུ་དེ་མཚུངས་སྦྱར། །ཐ་དད་ཅེས་པས་ལུང་དགོངས་བླངས།    ༈    །
བཅས་རིགས་ཐ་དད་ལྟུང་ཐ་དད། །གཞི་འམ་བྱ་བ་གཅིག་ཉིད་ལ། །བཅས་རིགས་དུ་མ་བཅས་པ་ལ། །བཅས་གྲངས་ཇི་སྙེད་ལས་འདས་པ། །དེ་སྙེད་ལྟུང་བ་འབྱུང་ངོ་ཞེས། །གཞི་
གཅིག་དུ་མ་ཉིད་བཅས་གསུངས། །བྱིན་ལེན་མ་བྱས་མི་རུང་ཟས། །གསོག་འཇོག་བཞག་པ་དུས་མིན་ཟ། །དགེ་ཚུལ་ཁྱིམ་མོ་ངོ་སྤོས་ཉལ། །ལྟུང་བ་ཐ་དད་ཞུ་བར་གསུངས། །རྫུན་གྱིས་ཕྲ་མ་
སྐྱོན་སྨྲ་དང། །དགེ་ཚུལ་བསྙིལ་དང་མ་རྫོགས་མོ། །ལྷན་ཅིག་ཞག་གསུམ་ཉལ་ལ་སྦྱར། །མཚམས་མེད་ལས་དངོས་གཉིས་མེད་ཅིང། །མིང་གཉིས་བཏགས་ཏེ་སྒོ་གཉིས་ནས། །
སྦྱོས་གསུངས་ལྟར་ན་བཅས་འགལ་གྱི། །ལྡོག་ཆས་བཏགས་པར་རིན་ཕྲེང་གསུངས། །མཚམས་མེད་གཅིག་ཀྱང་དགྲ་བཅོམ་པ། །བསད་ལ་རྒྱལ་བའི་སྲས་ཀྱིས་གསུངས། །ཆང་

[018B] །མི་རུང་ཟས་ཀྱིས་མི་བསྐྱེད་ཕྱིར། །མི་རུང་ཟ་ཉེས་གཞན་གསུམ་པོ། །ལྟུང་བྱེད་དངོས་གཞིར་གསུངས་ལ་དཔྱད།    ༈    །ཀུན་སློང་ཐ་དད་ལྟུང་ཐ་
དད༑ །དབྱེ་བ་ཆ་དང་ཆ་ཅན་སྦྱོར། །མི་ཚངས་སྤྱོད་ཆ་འབྱིན་རེག་དང། །འཁྲིག་བསྙེན་སྨྱན་དང་འཁྲུར་འཇུག་སོགས། །རྐུ་ཆ་བྱིན་འཕྲོག་བསྔོས་བསྒྱུར་སྦེད། །གདེང་མེད་རྐུན་
དང་ལམ་འགྲོ་སོགས། །གསོད་ཆ་ས་བོན་སྐྱེ་འཇིག་དང། །སྲོག་ཆགས་དམག་གསུམ་བརྡེག་གཟས་སོགས། །རྫུན་ཆ་གཞི་མེད་བག་ཙམ་དབྱེན། །འཕྱ་དང་གཞོགས་འཕྱས་བདེན་
སྨྲ་སོགས། །ཕམ་པས་བསྐུར་ཆ་ལྷག་མས་བསྐུར། །དབྱེན་ཆ་ཕྲ་མ་འདུས་ཟ་སྡིག་སྤངས་བསྙིལ་མི་སྨྲ་འགྲོ་བ་སོགས། །བཀའ་བློ་མི་བདེ་བ་ཡི་ཆ། །བསླབ་པ་སྤོང་དང་མ་གུས་
ཚུལ༑ །གསོག་འཇོག་ཟ་ཆ་མཚམས་བཙོས་དང། །ཞག་ལོན་རྗེན་བཙོས་ཟ་བར་བཤད། །ཕམ་བཞི་བཀའ་བློ་མི་བདེ་དང། །གསོག་འཇོག་ཟ་དྲུག་ཆ་ཅན་ཉིད། །ཕམ་སྐུར་དབྱེན་ལྷག་
གཉིས་ཀ་སྟེ། །དེ་ལས་གཞན་རྣམས་ཆར་གྱུར་ལྟུང།    ༈    །སྦྱོར་དགག་གཞི་གསུམ་རྒྱི་རིག་སྣ་མཐུན། །ཆ་ལས་ལྕི་བ་ཆ་ཅན་དང། །ཆ་ཅན་ལས་ཡང་ཆར་གྱུར་ལྟུང། །རང་གི་ཆ་ཅན་ལྟུང་བ་

[019A]༄༅། །དང༑ །ཀུན་སློང་ཐ་མི་དད་པ་ལས། །ཆ་ཤས་ཉིད་ཀྱིས་ཆར་གྱུར་པ། །རང་རང་སྐབས་ཀྱི་སྦྱོར་བའི་ལྟུང། །དེ་བཞིན་རང་གི་ཆ་ཅན་དང། །ཀུན་སློང་རྣམ་པ་ཐ་དད་
ལས༑ །ཆ་དེར་གཏོགས་པས་ཆར་གྱུར་པ། །ཆ་ཅན་དེ་དག་ཆར་གྱུར་ཀུན། །གཞུང་དོན་མི་ཚངས་སྤྱོད་དེའི་ཆ། །འབྱིན་རེག་འཁྲིག་བསྙེན་སྨྱན་བྱེད་སོགས། །ཆ་དེར་གཏོགས་པས་ཆར་གྱུར་
གྱི༑ །ཆ་ཅན་ཉིད་དུ་མ་གཏོགས་ཞེས། །དེའི་ཆ་དེར་གཏོགས་ཞེས་པས་བསྟན། །མདོ་འདིས་ཆ་ཡི་ལྟུང་པ་དེ། །ཆ་ཅན་སྦྱོར་མཐར་དྭོགས་པ་སེལ། །ཆ་རུ་གཏོགས་ཀྱང་སྡེར་གཏོགས་མིན། །
ཀུན་སློང་རྣམ་པ་ཐ་དད་པས། །ཆ་དང་ཆ་ཅན་ལྟུང་བ་གཞན། །ལྟུང་བ་གཞན་གྱི་ཀུན་སློང་གིས། །ལྟུང་གཞན་མི་སྐྱེད་ཞུ་བ་ལས། །བརྡེག་གཟས་ཁྲུས་ལ་རང་རང་གི་ཀུན་སློང་དགོས་
གསུངས་གཞན་ལ་སྦྱར།    ༈    །དམིགས་བསལ་ལམ་གསུམ་མཚན་ལྡན་ལ། །འབྱིན་པའི་བསམ་པས་ཕྱུང་ཡང་ཕམ། །ལམ་གསུམ་ཉམས་པར་སྤྱོད་འདོད་ཀྱིས། །ཕྱུང་ན་མི་ཚངས་སྤྱོད་
ཀྱི་སྦོམ། །འབྱིན་པར་བསམ་ན་ལྷག་མར་འགྱུར།    ༈    །ཁུ་བ་ཕྱུང་བ་ཐམས་ཅད་ལ། །མཐའ་ཉིད་ཕམ་པ་མ་གཏོགས་པ། །གཞན་རྣམས་དགེ་འདུན་ལྷག་མ་ཞེས། །ཕྱུང་བ་ཐམས་ཅད་

[019B]    ༈    །གཞི་སྦྱོར་མ་རྫོགས་དུ་མ་ཡིས། །དངོས་མེད་བྱ་བ་དུ་མས་བསྟན། །གཞི་ནི་ཐ་དད་ལྟུང་ཐ་དད། །རིན་ཐང་མ་ཚང་ལན་མང་བརྐུས། །མི་མིན་དུ་མ་བསད་པ་དང། །སྨྱོན་པ་
དུ་མར་རྫུན་སྨྲས་འབྲས། །རྐུ་གསོད་རྫུན་གྱི་ཕམ་གཅིག་ཏུ། །མི་བཞག་སྦོམ་པོ་ཐ་དད་གྱུར།    ༈    །སྦྱོར་བ་ཐ་དད་ལྟུང་ཐ་དད། །བླ་མར་གཞོགས་སྨོས་དུ་མ་དང། །འཁྲིག་ཚིག་མི་བསལ་དུ་མ་
སྨྲས༑ །ཉིན་རེ་རྒྱང་གྲགས་ཕྱེད་འདས་འབྲས། །རྫུན་ཕམ་འཁྲིག་ཚིག་བལ་ཁུར་གྱི། །དངོས་གཞིར་མི་བཞག་ན་སྨད་པ། །དུ་མར་སོ་སོར་ཕྱིར་བཅོས་དགོས། །རྐུ་བར་དངོས་གསུངས་གཞན་
ལ་སྦྱར།    ༈    །ཞར་བྱུང་ཁང་པ་ཁང་ཆེན་སོགས། །རང་གིས་ཕྱེད་བྱས་བོར་བའམ། །གཞན་གྱིས་ཕྱེད་ཉིད་བྱས་པ་ལ། །ལས་འཕྲོ་ཟིན་པར་བྱེད་པ་ནི། །ལྟུང་བ་ཕྱེད་དེ་ན་སྨད་ཅེས། །ཕྱེད་བྱས་
ཕྱེད་ཉིད་ཅེས་པས་བསྟན། །དངོས་གཞི་རྫོགས་ལ་རང་ཉིད་ཀྱིས། །རྫོགས་པར་བྱས་དགོས་ཞུ་བ་ལས། །ཁང་པ་ཁང་ཆེན་སྲིན་བལ་དང། །འབའ་ཞིག་ཆ་གཉིས་ལོ་དྲུག་དང། །རིམ་ལྷག་གོས་ཀྱི་
བཟོ་བྱེད་དང། །ཁབ་རལ་ཁྲི་རྐང་གདལ་གདིང་གཡན། །རས་ཆེན་བདེ་གཤེགས་ཆོས་གོས་ཏེ། །དེ་ལྟར་ལྟུང་བ་བཅོ་ལྔ་ལ། །ཕྱེད་བྱས་ཕྱེད་ཉིད་དངོས་སུ་གསུངས། །འཁྲུར་འཇུག་རྨེལ་འཇུག་ཐ་ག་

[020A]༄༅། །གཉིས༑ །དེ་ལྟར་བཞི་ལ་མདོར་བསྡུས་སྦྱར།    ༈    །ཁ་ན་མ་ཐོ་ཕམ་ལྷག་གི་ན་སྨད་པ་སྟེ་སྦོམ་པོས་སྐུར། །སྐུར་དང་འཆབ་བརྗོད་དག་གི་ཆ། །འབྲས་ལྟུང་ཉིད་ནི་སྦོམ་པོ་
ལས༑ །ན་སྨད་པ་སྟེ་ཉེས་བྱས་ཞེས། །ཁ་ན་མ་ཐོ་སོགས་ཀྱིས་བསྟན། །དངོས་གཞིར་དངོས་གཞིས་སྐུར་བ་དང། །འཆབ་ཅིང་བརྗོད་དགོས་ཞུ་བ་ལས། །སྐུར་འདེབས་གསུམ་ལ་གསུངས་པ་
བསྡུས༑ །འཆབ་བརྗོད་འགྱོད་སྐྱེད་མདོར་བསྡུས་སྦྱར། །གསོ་རུང་གསོར་མི་རུང་བ་ལ། །ཕམ་སྐུར་རིམ་བཞིན་སྦོམ་པོ་ཉེས། །དམིགས་གསལ་མ་རྫོགས་རྣམ་གསུམ་ལ། །ཕམ་འདྲའི་ཉེས་
པས་སྐུར་ཀྱང་སྦོམ། །བཤེས་ངོ་ཟས་ཅུང་ལྟུང་ཆས་མིན། །ཤེས་བསྒྱུར་རྫུན་ཆས་ལྟུང་བྱེད་དང། །ཁྱིམ་པར་སྐུར་བ་ལྟུང་ཆས་མིན། །རང་བཞིན་ཉེས་ཆས་ཉེས་བྱས་རིགས།    ༈    །བསམ་དངོས་
བྱེད་པ་ཞར་བྱུང་བཅས། །ཐམས་ཅད་ཐེ་ཚོམ་ཟ་སོགས་དྲུག་དངོས་པོ་གཙོ་བོ་སྔ་རབས་པས། །མི་ཚངས་སྤྱོད་འབྱིན་སྐྱོ་སྔོགས་དང། །ས་བོན་སྐྱེ་འཇིག་རྫུན་སྨྲའི་ཡུལ། །ཁྲི་སྟན་ཆེ་མཐོ་གཟུགས་བསྒྱུར་གསོད། །བྱེ་བྲག་མ་ཕྱེད་རྐུ་བ་བཅུར། །འདོད་པ་མི་ཚངས་སྤྱོད་འབྱིན་ཙམ། །དངོས་གཙོར་དམིགས་ཀྱིས་བཀར་བ་དང། །སྐྱོ་སྔོགས་ས་བོན་སྐྱེ་འཇིག་སྐབས། །འདུ་ཤེས་

[020B] །སྐྱོ་སྔོགས་ས་བོན་སྐྱེ་འཇིག་རྐུ། །རྫུན་ཡུལ་འཁྲུལ་ཡང་དངོས་རྫོགས་པ། །ཀུན་སློང་སྤྱི་ཞུགས་དབང་དུ་བྱས། །གཟུགས་བསྒྱུར་གསོད་པ་གོང་དུ་གསལ། །མལ་
སྟན་ཚེ་མཐོ་དངོས་གཙོར་གསུངས། །ལྟུང་བ་གླེང་རུང་ཙམ་ལ་དགོངས། །རང་ལུགས་དངོས་གཙོ་སྤྱོད་དང་འབྱིན། །དེ་དག་སྦྱོར་མཐའི་སྦོམ་པོ་སོགས། །མ་ཡིས་འབྱིན་པའི་ལྟུང་བྱེད་ཀྱང། །
དངོས་གཙོ་སྤྱོད་འབྱིན་གཉིས་ཀྱིས་འདུས། །ཐོ་ལ་མིར་ཤེས་གསོད་པའི་ལྟུང། །འདུ་ཤེས་གཙོ་མིན་ཐལ་འགྱུར་ཕྱིར། །མ་འཁྲུལ་ངེས་གཟུང་དགོས་པ་ནི། །འདུ་ཤེས་གཙོ་བོའི་དོན་མ་ཡིན། །མ་དག་
སྐུར་གསུམ་བྱིན་འཕྲོག་སྡིག་འཁྲུལ་དང་མ་འཁྲུལ་གཉིས་དགོས་ཕྱིར། །འདུ་ཤེས་གཙོ་བོ་མིན་འགྱུར་བས། །གང་རུང་ཙམ་ཞིག་ངེས་གཟུང་མིན།    ༈    །རང་ལུགས་འདུ་ཤེས་གཙོ་བོའི་དོན། །བཅས་
ལས་འདས་པས་ལས་སྒྲིབ་གྱུར། །གཞི་ཡི་ཡན་ལག་ཕྱོགས་གཅིག་ལ། །འདུ་ཤེས་འཁྲུལ་དང་མ་འཁྲུལ་བ། །ཅི་རིགས་ངེས་གཟུང་དགོས་པ་འོ། །སྤྱོད་འབྱིན་ལས་གཞན་ལྟུང་ཀུན་ལ། །དོན་མི་
གཙོ་ཡང་མི་དགོས་མིན། །ཊཱིཀ་རིན་ཕྲེང་བཤད་ཚུལ་ལྟར། །སེམས་ཅན་མིན་པའི་སྤྲུལ་པ་དང། །ཐོ་ལ་མིར་ཤེས་གསོད་པ་ལ། །སྦྱོར་ལ་སྦོམ་བྱུང་དངོས་ལྟུང་མེད། །མིའི་སྤྲུལ་དུད་འགྲོར་ཤེས་

[021A]༄༅། །པས་བསད། །སྦྱོར་བར་ཉེས་བྱས་དངོས་གཞིར་ཕམ། །ལྷས་སྦྱིན་གསོད་འདོད་མཆོད་སྦྱིན་བསད། །སྦྱོར་ལ་སྦོམ་བྱུང་དངོས་མེད་ཕྱིར། །སྦྱོར་ལྟུང་བསྐྱེད་ལ་དོན་མི་
དགོས༑ །མཚོ་ཊཱིཀ་བསམ་དོན་མ་ཕྲད་ན། །སྦྱོར་བའི་དགག་བྱ་མི་རྫོགས་པས། །སྦྱོར་ལྟུང་རྫོགས་པར་མི་རིགས་ཕྱིར། །ཤེས་གཙོའི་སྦྱོར་ལྟུང་བསྐྱེད་པ་ལ། །དོན་དང་ཕྲད་པ་མི་དགོས་མིན། །
དགོས་ན་ལྷུང་བཟེད་ཆུང་ཟོས་ན། །སྦྱོར་ལྟུང་ན་སྨད་ཁོ་ན་ཞེས། །སྦྱོར་ལ་དོན་དགོས་ཊཱིཀ་བཤད་འགལ། །བདག་མེད་རྫས་ལ་ཡོད་ཤེས་བརྐུས། །མཐར་སྤོམ་སྦྱོར་ལ་ཉེས་བྱས་ཕྱིར། །
སྦྱོར་སྦོམ་བསྐྱེད་འདོང་མི་བཟང་གསུངས།   ༈   །དེ་དག་གི་གཞི་ཐམས་ཅད་ལ། །གཞི་ཡི་རྣམ་པ་མ་དོར་བའི། །ཐེ་ཚོམ་ཟ་བས་ཞུགས་པ་ནི། །ངེས་པའི་འདུ་ཤེས་དང་འདྲ་བར། །ལྟུང་བའི་
དངོས་གཞི་བསྐྱེད་ནུས་ཀྱི། །བསམ་པ་དང་ནི་བཅས་སོ་ཞེས། ཐམས་ཅད་ཐེ་ཚོམ་ཟ་བས་བསྟན། །མདོ་འདི་འདུལ་ལུང་ཞུ་བ་ལས། །རྐུ་དང་སྲོག་གཅོད་བཞི་དང་རེག་དྲུག་ལ་གསུངས་
བསྡུས་གཞན་ལའང་སྦྱར།   ༈   །ཤེས་གཙོའི་སྦྱོར་ལྟུང་རྫོགས་པ་ལ། །དོན་གྱི་ཆ་ནས་མི་འཇོག་ཕྱིར། །འདུ་ཤེས་གཙོ་ཆེའི་ཡན་ལག་ཅེས། །སྦྱོར་ལ་འདུ་ཤེས་ཞེས་པས་བསྟན།   ༈   །དངོས་གཞིར་

[021B] །བསམ་པའི་དོན་དང་ཕྲད་དགོས་ཞེས། །བསམ་པར་དེ་ཉིད་ཅེས་པས་བསྟན། །མདོ་ཚན་འདི་གཉིས་ཞུ་བ་ལས། །ཁང་པ་ཁང་ཆེན་བསྒོ་གྱུར་ལྔ། །སྣོད་འཆང་
བཤེས་ངོ་ཁྱད་དུ་གསོད། །བུད་མེད་དང་ཉལ་ཁབ་རལ་འཆོས། །བསམ་པར་དེ་ཉིད་ཅེས་པས་བཏན། །མདོ་ཚན་འདི་གཉིས་ཞུ་བ་ལས། །ཁང་པ་ཁང་ཆེན་བསྒོ་གྱུར་ལྔ། །སྣོད་འཆང་
གཙོར་རེག་བྱ་གཙོ་བོའི་ཕྱིར།    ༈   །མི་ཚངས་སྤྱོད་དང་ཁུ་འབྱིན་ལ། །འདུ་ཤེས་བསམ་དོན་ཕྲད་པ་ལས། །དངོས་གཞི་བསྐྱེད་དེར་མ་ཟད་ཀྱི། །མ་བསམ་དོན་དང་ཕྲད་ན་ཡང། །དངོས་གཞིར་
མི་ཚངས་སོགས་ཀྱིས་བསྟན། །གཞི་ལ་འདུ་ཤེས་འཁྲུལ་ན་ཡང། །སྤྱོད་ཕམ་རྫོགས་པར་ཞུ་བར་གསུངས། །འབྱིན་དང་རྫུན་སྨྲའི་ཡུལ་འཕྲུལ་ལ། །དེང་སང་རྫོགས་པའི་ལུང་མི་སྣང། །
བརྗོད་དོན་འཁྲུལ་དང་མི་མིན་དུ། །འཁྲུལ་ལ་དངོས་མེད་ཞུ་བར་བཤད།    ༈   །ཞར་བྱུང་མི་བདེན་རྫུན་སྨྲ་བ། །ཉན་པོ་བསམ་དོན་ཕྲད་པ་ལས། །དངོས་གཞི་རྫོགས་པར་མ་ཟད་ཀྱི། །མ་བསམ་
ཉན་པོར་ཕྲད་ན་ཡང། །དོན་གོ་གཙོ་ཕྱིར་དངོས་གཞི་ཞེས། །མི་བདེན་པ་ལ་སོགས་ཀྱིས་བསྟན། །ཀུན་སློང་སྤྱི་ཞུགས་དབང་བྱས་གསུངས། །རིན་ཕྲེང་ཀུན་སློང་སྦྱི་ཞུགས་ན། །དམིགས་བསལ་

[022A]༄༅། །མཛད་པར་མི་རིགས་གསུངས།   ༈   །ཞར་བྱུང་འཁྲིག་པ་བསྟེན་རུང་ཚད། །མི་ཚངས་སྤྱོད་དང་རེག་སོགས་ཡུལ། །ཟླ་བོ་ཕོ་མོ་གང་རུང་གི་ཡན་ལག་ཐམས་ཅད་མཚོན་པ་
ཙམ༑ །ལམ་དང་ཡན་ལག་དང་བླང་རུང། །འཁྲིག་པ་བསྟེན་པའི་མཐུ་ལྡན་ལས། །དངོས་རྫོགས་ཡན་ལག་སོགས་ཀྱིས་བསྟན། །རིན་ཕྲེང་ལག་རྐང་ཚིགས་འདོམས་ཀྱིས། །དེ་དག་རིམ་
བཞིན་སྤྲད་རུང་བ། །ཡན་ལག་དང་བླང་དོན་དུ་གསུངས། །སྨྱན་དང་དབེན་གཉིས་ཉལ་ཤོམ་གཉིས། །ལྷན་ཅིག་ལམ་འགྲོ་བདུན་པོ་ལ། །བསྟེན་མི་རུང་ལ་ན་སྨད་གསུངས། །སྤྱོད་རེག་འཁྲིག་
ཚིག་བསྙེན་བཀུར་སོགས། །ནང་སེམས་ཅན་ལ་ཆགས་དངོས་དང། །ཆགས་པ་རྒྱུར་གྱུར་ལས་གྱུར་གཞན། བསྟེན་མི་རུང་ལ་ན་སྨད་ཕྱིར། །དངོས་གཞིར་བསྟེན་རུང་དགོས་པར་སྦྱར།    ༈   །
སེལ་བ་དབང་དུ་བྱེད་པ་དངོས། །འོག་མ་ཞེས་སོགས་མདོ་ཉེར་ལྔ། །འོག་མའི་ཡན་ལག་དག་པ་ནི། །ཚང་བ་ལས་གཞན་མ་ཚང་ལ། །ན་སྨད་འོག་མ་དག་ལས་བསྟན། །རྫུ་འཕྲུལ་ཅན་མིན་
མ་ཉམས་ལུས། །ལུས་དངོས་ཐ་སྙད་ཡན་ལག་ལྔ། །ཁྱིམ་པ་བསྙེན་རྫོགས་རྣམ་དག་དང། །མཚན་མཐུན་ལྟ་མཐུན་རུང་ཚད་ལྡན། །རང་དང་རང་གིས་རང་དང་འབྲེལ། །ངག་སྨྲས་ཡན་ལག་བཅོ་

[022B] །གཅིག་མ་ཚང་ལ་ན་སྨད་ཀྱི། །དམིགས་བསལ་དེ་ལ་ཆེས་ན་སྨད། །དགེ་སེལ་ཁྱིམ་པར་བརྡེག་གཟས་སོགས། །ལྟུང་གཞན་འགྱུར་བ་མའི་སེལ་བ། །ཁྱིམ་པ་མོ་དང་ལམ་
འགྲོ་དང། །ལྟུང་མེད་ཕྱི་དྲོ་གྲོང་འགྲོ་ལ། །   ༈   །དེ་ལས་དུ་མ་མ་ཚང་ལ། །ན་སྨད་དེ་བས་ཆེས་ན་སྨད། །དུ་མ་མ་ཚང་ཞེས་པས་བསྟན། །རེག་བྱ་རེག་
བྱེད་གཉིས་ཀའི་ལུས། །མ་ཉམས་ཡན་ལག་གཉིས་མ་ཚང། །ཉམས་ལ་ཉམས་པས་རེག་གྱུར་ན། །ཉེས་བྱས་ཉིད་དུ་ཞུ་བར་གསུངས། །ཡུལ་དང་མཚན་ལྟ་མི་མཐུན་ཕས། །མ་ཡི་སྐྱོན་ནས་སྨྲས་
པ་དང། །མི་རུང་ཚད་དང་མི་ལྡན་གོས། །འཆང་འཇོག་སློང་དང་སློང་རིགས་སོགས། །གོས་གྱུར་ཀུན་ལ་དེ་ཉིད་སྦྱར།    ༈   །མི་ཡིན་དངོས་གཞིར་དགོས་རྣམས་ལ། །དུད་འགྲོ་ལས་ནི་ཆེས་ན་
སྨད༑ །མི་ལ་དུད་འགྲོ་ཡང་ངོས་བསྟན། །རེག་པ་འཁྲིག་བསྙེན་དུད་འགྲོ་ལས། །ཉེས་བྱས་རྣམ་འབྱེད་ལས་གསུངས་བསྡུས། །དེ་ལས་སྦོམ་པོ་ལྟུང་བྱེད་ཕྱིར། །རྐུ་གསོད་མ་གཏོགས་
མིར་གྱུར་ཀུན། །དུད་འགྲོ་ལས་ནི་ཉེས་བྱས་སྦྱར། །དུད་འྒྲོའང་བ་ལང་སོགས་ཡིན་གྱི། །ཀླུ་དང་མི་འམ་ཅི་སོགས་མིན། །འདིར་ནི་དེ་དག་མི་མིན་གཏོགས།    ༈   །ཡན་ལག་སོ་སོའི་དབྱེ་བ་

[023A]༄༅། །ལ།   ༈   །གཞི་དང་བསམ་དང་གཞི་མཐའ་དང། །སྦྱོར་བའི་ཡན་ལག་གཞི་ལ་ཡང། །སེམས་ཅན་ཡིན་མིན་ལས་གྱུར་གཉིས། །སེམས་ཅན་ལ་ཡང་མཚན་མི་མཐུན། །ཐ་སྙད་
ཁྱིམ་པ་རབ་བྱུང་ལས། །གྱུར་པ་རྣམ་བཞི་དང་པོར་ཡང། །དངོས་དང་ཞར་བྱུང་སེལ་བཅས་གསུམ།   ༈   །སྤྱོད་ཕམ་རེག་ལྷག་རེག་ཕམ་གསུམ། །རྫུ་འཕྲུལ་ཅན་ལས་རྫོགས་པའི་ཕྱིར། །བུད་མེད་
རྫུ་འཕྲུལ་ཅན་མིན་པ། །རེག་པའི་གཙོ་བོ་དེ་མིན་པའི། །བུད་མེད་ལས་གྱུར་ཉེར་གཉིས་ལ། །དངོས་གཞི་རྫོགས་པའི་ཡན་ལག་ཅེས། །རྫུ་འཕྲུལ་ཅན་མིན་ཞེས་པས་བསྟན། །འོག་མ་དག་ལ་སོགས་
གསུངས་ཕྱིར། །རྫུ་འཕྲུལ་ཅན་ལ་ན་སྨད་དེ། །འཁྲིག་ཚིག་བསྙེན་བཀུར་སྨྱན་བྱེད་དང། །འཁྲུར་འཇུག་ལེན་རྨེལ་ཆོས་སྟོན་དང། །མ་བསྐོས་སྟོན་པའི་བཅུ་ཚན་ལས། །སྐུར་འདེབས་མ་
གཏོགས་དགུ་དག་དང། །ཉལ་ཤོམ་འདུག་འགྲེང་ལྷན་ཅིག་ཉལ། །སྐྱེས་པ་མེད་པར་ལམ་འགྲོ་དང། །སོར་བཤགས་དང་པོ་གཉིས་དང་བཅས། །བུད་མེད་ལས་གྱུར་ཉེར་གཉིས་ལ། །རྫུ་འཕྲུལ་
ཅན་མིན་ཡུལ་དུ་དགོས། །རེག་པ་བུད་མེད་ལས་གྱུར་ཀྱང། །མདོ་འདིས་བསལ་བས་འདིར་མ་བགྲངས། །རིན་ཕྲེང་རེག་དང་ཟས་ཅུང་བསྣན། །བུད་མེད་དགོས་པ་ཉེར་བཞི་གསུངས། །

[023B] །རྫུ་འཕྲུལ་ཆོས་ཅན་ཡིན་མིན་དོན། །དངོས་སུ་འཕྲུལ་དང་མ་འཕྲུལ་ལ། །མྱང་མཚམས་པ་འདོད་ཊཱི་ཀ་ལས། །ཐོབ་མ་ཐོབ་ལ་བཤད་དང་འགལ།   ༈   །
ཞར་བྱུང་རེག་པའི་ཡུལ་རྟེན་ལུས། །རྨ་ཤུ་གཡན་པ་ཁྱི་རྔོ་ཡིས། །མ་ཉམས་དངོས་གཞིའི་ཡན་ལག་ཅེས། །རེག་བྱ་མ་ཉམས་ཞེས་པས་བསྟན། །གང་རུང་ཉམས་རེག་སྦོམ་པོ་དང། །གཉིས་ཀ་
ཉམས་རེག་ཉེས་བྱས་ཞེས། །ཞུ་བ་ལས་གསུངས་དོན་གྱིས་ནི། །གཉིས་ཀ་མ་ཉམས་དགོས་གསུངས་བསྡུས། །རྣམ་པར་བསྔོས་བརྣག་འབུས་བཤིག་བམ། །ཟོས་དམར་འཐོར་བ་མོ་དག་ལ། །
འཁྱུད་ལ་སྦོམ་ཞེས་ཊཱིཀར་གསུངས། །རང་རྣམ་ཊཱིཀ་བམ་ལྔ་དང། །ཞུ་བ་ཉུང་ཤོས་ཞུ་འགྲེལ་ལས། །མོ་རོ་ལྷན་ཅིག་རེག་བགྱིད་ན། །ལྷག་མར་བཤད་མོད་ཞུ་མང་ལས། །སྦོམ་པོར་གསུངས་
པ་གཙོ་བོར་གཟུང།   ༈   །རེག་པ་ཁོ་ནར་མ་ཟད་ཀྱི། །ག་ག་ཚིལ་བྱེད་པ་ལ་ཡང། །ཡུལ་རྟེན་ལུས་ནི་མ་ཉམས་པ། །དགོས་ཞེས་ག་ག་ཚིལ་པས་བསྟན། །གང་རུང་ཉམས་ལ་ཉེས་བྱས་དང། །གཉིས་
ཀ་ཉམས་ལ་ཉེས་བྱས་ཕྲར། །ཞུ་བར་གསུངས་པས་དེའི་ཤུགས་ཀྱིས། །གཉིས་ཀ་མ་ཉམས་དགོས་གསུངས་བསྡུས།    ༈   །སེལ་བ་སེན་མོར་མེན་སོགས་ཀྱིས། །རེག་དང་ག་ག་ཚིལ་བྱེད་ན། །

[024A]༄༅། །རང་རང་ན་སྨད་བསྐྱེད་པ་ལ། །མ་ཉམས་ལས་གཞན་ལུས་ཉམས་ལ། །རེག་ཚིལ་བྱེད་དང་ལྡན་པའམ། །འདྲ་ཞེས་སེན་མོ་སོགས་ཀྱིས་བསྟན། །ཞུ་ཉུང་ཤ་མེད་རུས་ལ་རེག་
སྒོམ་པོར་གསུངས་པ་བཏགས་པར་བཀྲལ། །ཞུ་མང་ཉེས་བྱས་གཙོ་བོར་གཟུང། །ལུས་དང་བཅས་ཤིང་མ་བཅས་ལས། །ལན་བུར་རེག་དང་སྤུ་ལ་རེག་ལྷག་མ་ན་སྨད་བསྐྱེད་མི་འགལ།   ༈   །
གཞི་ཡི་ཐ་སྙད་ལས་གྱུར་པར། །ཡན་ལག་ཁྱབ་པ་ངོ་བོ་དང། །སེལ་བ་ཅིར་འགྱུར་རྒྱུ་མཚན་ལྔ། །གཞི་ཡི་ཡན་ལག་ཐ་སྙད་དང། །ལྡན་ལ་ངེས་གཟུང་དགོས་པ་ནི། །རྐུ་དང་སྲོག་གཅོད་
མ་གཏོགས་པ། །མི་ཡིན་ངེས་གཟུང་ཀུན་ལ་སྦྱར། །ཁང་པ་ཁང་ཆེན་བསྒོ་གྱུར་ལྔ། །བརྟད་དང་འབྱུང་དང་རིམ་པ་གཉིས། །དུས་མིན་སྐྱ་རེངས་ཁྲི་རྐང་བརྡལ། །བཅུ་བཞི་མ་གཏོགས་
གཞན་རྣམས་ལ། །གསུངས་སོ་དེ་དག་ལ་ཡང་སྦྱར།   ༈   །གང་ལ་བཅོལ་ཡུལ་ཐ་སྣཡྡ་དང། །ལྡན་པ་ངེས་གཟུང་དགོས་པ་ནི། །བཅོལ་ཡང་རྫོགས་པ་སོ་གཉིས་ཀྱི། །རྐུ་དང་སྲོག་གཅོད་
བཞི་བཀོལ་བའི། །ལྷག་མ་ཉི་ཤུ་བདུན་ལ་སྦྱར། །སྨྱན་དང་ཁང་པ་ཁང་ཆེན་དང། །ཆ་གཉིས་དྲུག་དང་བྱིན་འཕྲོག་དང། །ཐ་ག་གཉིས་སྐྲོད་རིན་ཆེན་རེག་དང་ངས་སྦེད་བཅུ་གཉིས་མ་གཏོགས་

[024B] །གསུངས་སོ་དེ་དག་ལ་ཡང་སྦྱར།    ༈   །ཡན་ལག་རང་གི་ངོ་བོ་ནི། །ཐ་སྙད་ལྔ་བཞི་གསུམ་ཕྱེད་གཉིས། །མི་ཡིན་སྨྲ་ཤེས་དོན་གོ་བ། །ཤེས་པ་རང་བཞིན་དུ་གནས་ཤིང། །མ་ནིང་མཚན་
གཉིས་མིན་པ་སྟེ། །ཐ་སྙད་ལྔ་ལྡན་ཡུལ་དགོས་པ། །ཁྱིམ་པ་སྤྱིས་བསྐྱེད་ཉི་ཤུ་བདུན། །མ་རྫོགས་སྤྱིས་བསྐྱེད་རྣམ་བཞི་དང། །ཐ་སྙད་སྤྱིས་བསྐྱེད་བཅུ་གཉིས་ནི། །ཕམ་རྫུན་
གཞི་མེད་བག་ཙམ་དང། །ཁྱིམ་སུན་འབྱིན་དང་ཤེས་བཞིན་དང། །ཟས་ཕྱིར་ཆོས་སྟོན་སྡིག་ལྟ་འཛིན། །ལྷག་མས་སྐུར་འདེབས་གོ་བྱ་དང། །ཁང་པའི་བཙལ་ཡུལ་ཁང་ཆེན་བདག་བཤེས་
ངོའི་བསྔོ་ཡུལ་རིམ་གཉིས་བདག་རིན་ཕྲེང་སྨྱན་བསྣན་རིམ་གཉིས་དོར། །འདུལ་འཛིན་ཁང་ཆེན་བདག་ཀྱང་དོར། །ཐ་སྙད་ལྔ་དང་ལྡན་གྱུར་ན། །ཁྱིམ་པ་རབ་བྱུང་སྐྱེས་པ་དང། །བུད་མེད་
ཉེ་དུ་ཡིན་མིན་རུང། །ལྟུང་བ་དངོས་གཞི་བསྐྱེད་ཡུལ་དུ། །འདྲ་ཕྱིར་ཐ་སྙད་སྤྱིས་བསྐྱེད་དོ།   ༈   །མ་ནིང་མཚན་གཉིས་མིན་མ་གཏོགས། །ཐ་སྙད་བཞི་ལྡན་དགོས་པ་ནི། །གཞི་ཡུལ་སྐྱེས་པ་
ཕོ་དང་མོ། །ངེས་གཟུང་དགོས་པའི་ལྟུང་བ་ཀུན། །དེ་དང་མེ་གཉིས་མ་གཏོགས་པའི། །ཐ་སྙད་གསུམ་ལྡན་དགོས་པ་ནི། །དགེ་སློང་ལས་གྱུར་བཞི་བཅུ་དྲུག་མ་ལས་གྱུར་པ་བཅུ་བཞི་དང། །

[025A]༄༅། །བསྙེན་རྫོགས་སྦྱིས་བསྐྱེད་སྐུར་འདེབས་གསུམ། །དགེ་ཚུལ་ལས་གྱུར་བསྙིལ་སྡུད་གཅིག། །སྡེ་ལྔ་སྦྱིས་བསྐྱེད་སྦེད་པ་དང། །མ་སྨྲས་གྲོང་དུ་འགྲོ་བའོ། །དེ་གཉིས་
དངོས་སུ་མ་སྨོས་ཀྱི། །དོན་ལ་མི་དགོས་མ་ཡིན་ཏེ། །མི་མིན་མ་ནི་ང་མཚན་གཉིས་ལས། །དེ་དག་དངོས་གཞི་མི་རྫོགས་ཕྱིར།   ༈   །མི་དང་ཤེས་པ་རང་བཞིན་ཕྱེད། །ངེས་གཟུང་དགོས་པ་
རེག་ལྷག་སྟེ། །མི་མིན་ལྐུག་པ་དོན་མི་གོ་སྨྱོ་སོགས་མ་ནིང་མཚན་གཉིས་སེལ། །ཅིར་འགྱུར་ཡན་ལག་རེ་མ་ཚང། །སྤྱིར་བཏང་རང་རང་ན་སྨད་དེ། །དམིགས་བསལ་དུད་འགྲོར་ཆེས་
ན་སྨད། །རྒྱུ་མཚན་ཐ་སྙད་མི་ལྡན་ལ། །རང་རང་དགག་བྱ་མི་རྫོགས་ཕྱིར། །དམིགས་བསལ་ཟ་མ་མཚན་ཉམས་གཉིས། །འགྱུར་བ་མི་བསྟེན་ཐ་སྙད་ལྡན།    ༈   །ཡན་ལག་ཕ་རོལ་མིའི་འགྲོ་
བ༑ །རྫུན་ཕམ་འཁྲིག་ཚིག་བསྙེན་བཀུར་སོགས། །ལུས་ངག་ཐ་སྙད་ལས་འབྱུང་བའི། །ཁ་ན་མ་ཐོའི་ཡན་ལག་ཅེས། །མི་ཡི་འགྲོ་བ་ཞེས་པས་བསྟན།   ༈   །མི་ཡང་སྨྱོ་འཁྲུགས་ཚོར་གཟིར་
བས༑ །ཤེས་པ་རང་བཞིན་ལས་ཉམས་པ། །དེ་དག་ཡན་ལག་མ་ཡིན་ཞེས། །རང་བཞིན་ལས་ཉམས་ཞེས་པས་བསྟན།   ༈   །མ་ནིང་མཚན་གཉིས་པ་དག་ནི། །ཤེས་པ་རང་བཞིན་ལས་ཉམས་དང། །

[025B] །ལྡན་པའམ་འདྲ་བ་ཉིད་དོ་ཞེས། །མ་ནིང་མཚན་གཉིས་སོགས་ཀྱིས་བསྟན། །རྐུ་དང་སྲོག་གཅོད་མ་གཏོགས་པའི། །གནོད་ལས་གྱུར་དང་འདོད་གྱུར་ཀུན། །
དེ་དག་ལས་ནི་ན་སྨད་དེ། །སེམས་ཅན་ཆགས་ལས་གྱུར་པ་ཀུན། །དེ་དག་མཚན་དོན་ཡོད་པས་རྫོགས།   ༈   །རེག་ཡུལ་ཐ་སྙད་ཕྱེད་གཉིས་པ། །སྨྲ་བའི་ཐ་སྙད་དང་འདྲ་ཞེས། །རེག་པ་ཐ་སྙད་འདྲ་
ཡིས་བསྟན། །ཁྱིམ་པ་ལས་གྱུར་ཞུ་བ་ལས། །ཁྱིམ་སུན་འབྱིན་དང་གོས་སློང་དང། །སློང་རིགས་རིན་ཐང་སོ་སོར་བསྐུར། །ལྷུང་བཟེད་སློང་དང་རས་ཆེན་འཚོལ། །སྦྱོར་བཅུག་ཡང་ཡང་འདུག་
གནས་དང། །ཕྱེ་དང་བསོད་པ་མགྲོན་གཉེར་དང། །ཟས་བཅས་བཅོ་ལྔའི་ཡུལ་ལ་གསུངས། །མངོན་མཚན་ཉོ་ཚོང་ཐ་ག་གཉིས། །བརྟད་བྱུང་དང་ནི་སྟོན་པ་དང། །ཉལ་ཤོམ་གཉིས་དང་དམག་
གསུམ་བདེ། །སྐྱེས་མེད་འགྲོ་རྐུ་དུས་མིན་དང། །སྐྱ་རེངས་སོར་བཤགས་བཞི་དང་བཅས། །ཉི་ཤུར་ཁྱིམ་པ་ཡུལ་དགོས་སྦྱར།    ༈   ། ཉི་ཤུ་ཕལ་ཆེར་རྣམ་འབྱེད་ལས། །ཁྱིམ་པ་དགོས་པར་དངོས་
སུ་གསུངས། །སོར་བཤགས་དང་པོ་འདིར་བ་གྲངས་པ། །གནས་ཀྱི་ཆ་ནས་ཡིན་པར་གསུངས།    ༈   །ཁྱིམ་པས་བསྐྱེད་པ་སོ་ལྔ་ལས།    ༈   །ཁྱིམ་པ་ཕོ་ཡིས་བསྐྱེད་པ་ནི། །དམག་གསུམ་རྐུན་དང་

[026A]༄༅། །འགྲོ་བ་བཞི། །ཁྱིམ་པ་མོ་ཡིས་བསྐྱེད་པ་ནི། །ཆོས་སྟོན་སྐྱེས་མེད་ལམ་འགྲོ་གཉིས།    ༈    །གཉིས་ཀ་ཚོགས་པས་བསྐྱེད་པ་ནི། །ཉལ་ཤོམ་འདུག་དང་འགྲེང་བའོ། །རིན་ཕྲེང་
ཕོ་མོས་བསྐྱེད་པ་ལ། །ཉལ་ཤོམ་གཉིས་བགྲངས་དྲུག་བཞིར་བྱས།    ༈    །གང་ཡང་རུང་བས་བསྐྱེད་པ་ནི། །ཁྱིམ་སུན་འབྱིན་དང་སློང་སོགས་ལྔ། །མངོན་མཚན་ཉོ་ཚོང་ལྷུང་བཟེད་འཚོལ། །འཐག་
གཉིས་བརྟད་བྱུང་རས་ཆེན་དང། །སྦྱོར་བཅུག་ཡང་ཡང་ཟ་བ་དང། །འདུག་གནས་ཕྱེ་དང་བསོད་པ་དང། །ཟན་གཅོད་མགྲོན་གཉེར་སྔ་དྲོ་དང། །ཕྱི་དྲོ་གྲོང་རྒྱུ་ཕོ་བྲང་འགྲོ། །སོར་བཤགས་བཞི་སྟེ་
ཉེར་བདུན་ལ། །ཁྱིམ་པའམ་ཐ་སྙད་སྤྱིས་བསྐྱེད་བྱ། །ཉེར་བདུན་གྲངས་ལ་ཊཱིཀ་གཉིས་མཐུན། །འདུལ་འཛིན་བསྔོས་བསྒྱུར་འདིར་བགྲངས་པར། །བམ་ལྔར་ཉེ་དུ་ཡིན་མིན་དང། །ཁྱིམ་པ་རབ་བྱུང་མཚན་
ལྟ་ནི། །མཐུན་དང་མི་མཐུན་གང་ལ་ཡང། །ན་སྨད་མེད་གསུངས་སྟེང་གནས་དཔྱད། །ངོ་བོ་ཁྱིམ་པ་ཕྱི་ནང་གི་རབ་བྱུང་ཆ་ལུགས་སྔོམ་མ་བླངས།    ༈    །སེལ་བ་དགེ་ཚུལ་ཕ་མ་དང། །དགེ་སློབ་
བསྙེན་རྫོགས་མ་སྐྱེས་ཉམས། །ཕྱི་བའི་རབ་བྱུང་རྟགས་ཅན་དྲུག་བསྙེན་རྫོགས་རྣམ་དག་བཅས་པ་བདུན། །དགེ་སློང་དགོས་སྐབས་ཁྱིམ་པ་ལ། །རྟགས་ཅན་དེ་བས་ན་སྨད་ཕྱིར། །ཁྱིམ་པ་དགོས་

[026B] །རྟགས་ཅན་དེ་བས་ན་སྨད་ཅེས། །དོན་གྱིས་འཐོབ་གསུངས་དམིགས་བསལ་ནི། །གོས་སློང་བ་དང་ལམ་འགྲོ་གཉིས། །མ་ལས་ལྟུང་གཞན་དངོས་གཞི་རྫོགས། །
ཆོས་སྟོན་གྲོང་འགྲོ་གྲོང་རྒྱུ་གསུམ། །རབ་བྱུང་ཡུལ་བྱས་ལྟུང་མེད་འགྱུར།    ༈    །ཕྱི་རོལ་རབ་བྱུང་བསྙེན་རྫོགས་ནི། །མ་སྐྱེས་པ་དང་ཉམས་པ་དག་ཕྱེད་ཉིད་ཁྱིམ་པ་ཞེས་བྱ་སྟེ། །ཁྱིམ་པ་ལས་
གྱུར་དེ་དག་གི་དངོས་གྮམཱི་ཕྱེད་དེ་ན་སྨད་ཅེས། །ཕྱི་རོལ་རབ་བྱུང་ཞེས་པས་བསྟན། །རིན་ཕྲེང་ནི་ཡིས་དགར་བའི་ཕྱིར། །རབ་བྱུང་དགེ་སློང་རྣམ་དག་ལ། །ལྟུང་མེད་དེ་ཡང་རྣམ་གཞི་གསུངས་
   ༈    །གཞི་ཡུལ་རབ་བྱུང་ལས་གྱུར་ལ། །དགེ་སློང་ཕ་མ་བསྙེན་རྫོགས་ཙམ། །སྡེ་ལྔ་དགེ་ཚུལ་ལས་གྱུར་ལྔ། །དགེ་སློང་ཕ་ཡིས་བསྐྱེད་པ་ནི། །མཚན་མཐུན་དགོས་པ་བཞི་བཅུའི་སྟེང། །སྐྲོད་སྦེད་
གདེང་མེད་མ་ལོན་རྫོགས། །གྲལ་རིམ་ནགས་བརྟགས་བཞི་བཅུ་དྲུག་རིན་ཕྲེང་སྦེད་བསལ་ཟས་ཅུང་བསྣན།    ༈    །དགེ་སློང་མ་ཡིས་བསྐྱེད་པ་ནི། །འཁྲུར་འཇུག་ལེན་དང་རྨེལ་འཇུག་དང། །
མ་བསྐོས་སྟོན་པའི་བཅུ་ཚན་ལས། །འདུག་པ་མ་གཏོགས་དགུ་དག་དང། །གྲོང་དང་ཁྱིམ་གཞན་བཅུ་བཞིའོ། །རིན་ཕྲེང་མཐུན་ཞིང་འདུལ་འཛིན་གྱིས། །བཅུ་བཞི་དེ་ལས་ཟས་ཅུང་བསལ།    ༈    །

[027A]༄༅། །གཞུང་དོན་དགེ་སློང་དགེ་སློང་མ། །བསྙེན་རྫོགས་སྔོམ་པ་སྐྱེས་པ་ཅན། །ཕམ་པའི་ལྟུང་བས་ཉམས་པ། །སྐུར་འདེབས་འཆབ་བརྗོད་ལྔ་མ་གཏོགས། །རྣམ་དག་ལས་
གྱུར་ལྟུང་ཀུན་གྱི། །ཡུལ་གྱི་བསླབ་པའི་ཡན་ལག་ཅེས། །དགེ་སློང་དང་ཞེས་སོགས་ཀྱིས་བསྟན།    ༈    །སེལ་བ་དགེ་སློང་ཕ་མའི་སྡོམ། །བླངས་ཀྱང་མ་སྐྱེས་སྐྱེས་ཉམས་ལ། །ན་སྨད་འོག་མ་དག་
ལས་བསྟན།    ༈    །དགེ་སློང་ཕ་མ་དགེ་ཚུལ་དང། །རྫོགས་དང་རབ་བྱུང་སྤྱིས་བསྐྱེད་པ། །འདི་པས་བསྐྱེད་པ་རྣམ་པ་ལྔ།    ༈    །མུ་སྟེགས་ཅན་གྱིས་བསྐྱེད་པ་ནི། །འདུག་གནས་དང་ནི་གཅེར་བུ་
གཉིས༑ །ཊཱི་ཀར་བསླབ་པ་བྱིན་པ་ལ། །བརྡེག་གཟས་འགྱོད་སྐྲོད་རྫོགས་པ་དང། །ཞུ་བར་འཁྲུ་ལེན་རྫོགས་གསུངས་པ། །ཡུལ་རྟེན་བསླབ་པ་བྱིན་ལ་དགོངས།    ༈    །མཚན་ལྟ་མཐུན་པའི་སྤྱི་དོན་
ལ༑ །དགེ་སློང་གིས་བསྐྱེད་ཐམས་ཅད་ལ། །མཚན་མཐུན་དགོས་པར་ཞུ་བར་གསུངས།    ༈    །ལྟ་མཐུན་ཡན་ལག་དགོས་པ་ནི། །རྣམ་དག་ཡུལ་དགོས་ཞེ་དྲུག་ལས། །བསྒོ་བཞི་གནས་ངན་ཁྱད་དུ་
གསོད༑ །ཕྱིས་གནོན་འབྱུང་དང་ཉི་ནུབ་ཟས། །དབེན་འགྲེང་སྤངས་བསྙིལ་མི་སྨྲ་འགྲོ། །ཟས་བཅས་ཁྲི་བརྡལ་བསླབ་དྲལ་ནགས། །བཅུ་དགུ་མ་གཏོགས་གཞན་ལ་གསུངས། །དེ་ལས་སྤངས་

[027B] །བཅུ་བདུན་གཞན་ལ་མདོར་བསྡུས་སྦྱར། །དེས་ན་སྡིག་ལྟ་ཉན་རྣ་གཉིས། །ལྟ་མཐུན་དགོས་པར་གསུངས་སམ་དཔྱད། །ཁ་ཅིག་ཉི་ནུབ་དབེན་འགྲེང་བསལ། །དེ་
གཉིས་བསྣན་ཏེ་བཅུ་དགུར་བྱས། །སྡིག་ལྟ་སྤངས་བསྙིལ་ཉན་རྣ་བསལ། །བཅུ་དགུའི་ལྷག་མ་བཅོ་ལྔ་ལ། །ལྟ་མཐུན་སྦྱར་གསུངས་དག་གམ་དཔྱད།    ༈    །ལྟ་མཐུན་དོན་ཡང་འོད་ལྡན་ལས། །
ལྟུང་བའི་གཞི་ལ་ལྟུང་གཞི་དང། །བར་གཅོད་གཞི་ལ་བར་གཅོད་གཞིར། །འདོད་པ་མཐུན་པ་ལྟ་མཐུན་ཞེས། །ལུགས་གཉིས་བཀོད་ཀྱང་ཕྱི་མ་འཐད། །སྡིག་ལྟ་སྤངས་བསྙིལ་ཉན་རྣ་བཞིར། །
ལྟ་བ་མི་མཐུན་ཡན་ལག་སྟེ། །སྐུར་འདེབས་གསུམ་ཡང་ལྟ་མཐུན་ན། །མཚན་ནི་མཐུན་ནམ་མི་མཐུན་རུང། །བསྙེན་རྫོགས་གསོར་རུང་ཡན་གྱིས་དང། །མི་མཐུན་རྣམ་དག་ཁོ་ནས་བསྐྱེད། །མཚན་
ལྟ་མི་མཐུན་ན་སྨད་དེ། །མཚན་ལྟ་མཐུན་པའི་རང་ཕྱོགས་ལ། །གནོད་འཚང་ཆེ་ལྟར་གཞན་ལ་མིན།    ༈    །རྣམ་དག་ཡུལ་དགོས་ཞེ་དྲུག་ལས། །དམིགས་བསལ་བཞི་པོ་མ་གཏོགས་པའི། །ལྷག་མ་
ཞེ་གཉིས་རྫོགས་པ་ལ། །མཚན་མཐུན་རང་དང་མཐུན་པ་ཡི། །ལྟ་བ་ཁས་བླངས་པ་དག་ནི། །རང་ཕྱོགས་ཁོངས་སུ་གཏོགས་པ་འམ། །མཐུན་ཞེས་མཚན་ལྟ་སོགས་ཀྱིས་བསྟན།    ༈    །དགེ་

[028A]༄༅། །སློང་ཕ་མ་ཡུལ་དགོས་པའི། །ལྟུང་བ་འདིར་ནི་གཏོགས་པ་ལ། །རྟགས་ཅན་དྲུག་ལས་ན་སྨད་དེ། །ཁྱིམ་པས་དེ་བས་ཆེས་ན་སྨད། །འདིར་གཏོགས་པས་བསྟན་ཞུ་བ་ལས། །
གཞི་མེད་པ་དང་བག་ཙམ་ལ། །གསུངས་པ་འདིར་བསྡུས་གཞན་ལ་སྦྱར། །ལས་འབྲེལ་དགེ་འདུན་གྱིས་བསྐྱེད་པ། །བསྒོ་ལྔ་ཁྱད་གསོད་འཕྱ་བསྒོ་འདུན། །སྤངས་བསྙིལ་མ་ལོན་མི་སྨྲ་
འགྲོ༑ །ད་གདོད་བསླབ་དྲལ་བཅོ་ལྔ་འོ།    ༈    །དགེ་འདུན་ཙམ་བསྐྱེད་ཁང་ཆེན་ཕྱོགས། །བཀའ་བློ་མི་བདེ་སྐྱོ་སྔོགས་བྱེད། །བཤེས་ངོ་འཕྱ་བ་ཁྲི་སོགས་ལྔ། །རིམ་གཉིས་ཕྱོགས་
གཅིག་འདུས་ཤིང་ཟ། །མ་གུས་ཕྱོགས་གཅིག་སྔ་དྲོ་རྒྱུ། །   ༈    །གང་ཟག་གིས་བསྐྱེད་རྗེས་ཕྱོགས་དང། །བཀའ་བློ་བྱིན་འཕྲོག་བསྔོས་སྐྱོན་ཕྲ། །སྐྱོ་
སྔོགས་ལྟུང་བརྗོད་བཤེས་ངོ་དང། །ཁྱད་གསོད་འཕྱ་བསྒོ་སྐྲོད་ཕྱིས་གནོན། །ཟས་ཅུང་སྤངས་སྟོབས་བརྡེག་གཟས་འཆབ། །ཟན་གཅོད་འདུན་བསྒྱུར་སྤངས་རྗེས་འགྱོད། །སོར་
མོ་སྔགས་བྱེད་གདེང་མེད་སྦྱོད། །བསླབ་སྦོང་ཉན་རྣ་མ་གུས་ཕྱོགས། །   ༈    །སེམས་ཅན་མིན་ལས་གྱུར་པ་ལ། །གོས་ཟས་སྣོད་སྦྱད་ལས་གྱུར་གསུམ། །

[028B] །གོས་ཀྱིས་བསྐྱེད་པ་སོ་དྲུག་སྟེ། །སྤང་ལྟུང་བཅུ་ཚན་དང་པོ་དང། །སྲིན་བལ་འབའ་ཞིག་ཆ་གཉིས་དང། །དྲུག་དང་མཐོ་གང་ལམ་དང་ནི། །རྨེལ་བ་དང་ནི་ཐ་ག་
གཉིས༑ །བྱིན་འཕྲོག་སྟོན་ཟླ་ཐ་ཆུང་དང། །དགོན་པ་པ་དང་རས་ཆེན་དང། །བསྔོས་བསྒྱུར་བཤེས་ངོར་གནས་མལ་དང། །གོས་གཉིས་ཁ་བསྒྱུར་སྦེད་དང་གདེང། །བརྡལ་ལ་སོགས་པ་ཐ་
མ་ལྔ། །དམིགས་བསལ་གནས་མལ་བརྡལ་བ་གཉིས། །ཁྲི་དང་ཁྲི་འུ་ལས་ཀྱང་རྫོགས། །བསྐུར་བཏད་བསྔོས་བསྒྱུར་བཤེས་ངོ་བཞི། །ལྷུང་བཟེད་ཀྱིས་ཀྱང་བསྐྱེད་པར་གསུངས། །འཕྲོག་
སྦེད་ཡོ་བྱད་ཙམ་གྱིས་ཀྱང། །བསྐྱེད་པར་རིན་ཕྲེང་གསུངས་པས་དཔྱད།    ༈    །ཕལ་ཆེར་གཡོགས་ཤིང་བསྐོར་བས་རུང། །སྤྱོད་ལམ་བཞི་ཤོང་ཚད་ལོངས་པ། །གནས་གྱུར་ཀུན་གྱི་གཞི་ལ་
དགོས༑ །ཁང་ནང་དཀྱུས་ཞེང་བདེ་གཤེགས་ཀྱི། །མཐོ་བཅུ་གཉིས་དང་བདུན་ལོངས་དགོས། །གཞི་གཞན་སྒོ་ནས་རུང་བ་ནི། །ནོར་ལས་གྱུར་པ་ཀུན་ལ་དགོས། །ས་རྐོ་མེ་རེག་ཆུར་རྩེ་དང། །ཁྲུས་
ལའང་རུང་ཚད་ལྡན་པ་དགོས།    ༈    །ཟས་སྐོམ་ལས་གྱུར་ཉེར་གསུམ་ནི། །གསོག་འཇོག་འཕྱ་ཟས་སྦྱོར་བཅུག་དང། །ཟས་ཀྱི་བཅུ་ཚན་ཟན་གཅོད་པ། །གཅེར་བུ་མགྲོན་གཉེར་ཆང་འཐུང་དང། །ཟས་

[029A]༄༅། །བཅས་སོ་སོར་བཤགས་པ་བཞི། །རིན་ཕྲེང་འདུལ་འཛིན་འཕྱ་ཟས་བསལ།    ༈    །སྣོད་སྤྱད་ལས་གྱུར་རྣམ་གསུམ་སྟེ། །ལྷུང་བཟེད་འཆང་འཚོལ་ཁབ་རལ་འཆོས། །རིན་ཕྲེང་
བྱིན་འཁྲོག་ཁྲི་གདིང་སྦེད། །རྩ་འབྱུང་ཁྲི་རྐང་བསྣན་དགུར་གསུངས། །སྣོད་སྤྱད་སོ་སོར་ཕྱེད་ཁྱད་སྙམ།    ༈    །གནས་ཀྱིས་བསྐྱེད་པ་བཅུ་དྲུག་ནི། །ཁང་གཉིས་གདིང་སྐྲོད་ཕྱིས་གནོན་འབྱུང་
རིམ་ལྷག་འདུག་གནས་ནུབ་ལྷག་དང། །སྤངས་བསྙིལ་ཕྱོགས་གཅིག་ལྷན་གཅིག་ཉལ། །དུས་མིན་གྲོང་འགྲོ་གྲོང་རྒྱུ་དང། །ཕོ་བྲང་སོར་བཤགས་དང་པོའོ། །དེ་བཞིན་ཉལ་ཤོམ་གཉིས་ཀྱང་
དཔྱད།    ༈    །གོས་ལས་གྱུར་པ་སོ་དྲུག་ལས། །རང་རང་ཚད་ཀྱིས་བསྐྱེད་པ་ནི། །འབྲལ་བ་འཁུར་འཇུག་སློང་སོགས་ལྔ། །སྲིན་བལ་ལ་སོགས་རྣམ་པ་བདུན། །དགོན་པ་རས་ཆེན་ཁྲི་གོས་བྱེད། །
སྦེད་དང་གདེང་མེད་གདལ་སོགས་ལྔ། །དེ་ལྟར་ཉེར་ལྔ་རིན་ཕྲེང་གསུངས། །འདུལ་འཛིན་དེ་ལས་སློང་སོགས་ལྔ། །རྨེལ་དང་དྲུག་དོར་བཅུ་དགུ་གསུངས།    ༈    །སྤྱི་ཡི་ཚད་ཀྱིས་བསྐྱེད་པ་ནི། །འཆང་བ་
འཇོག་པ་ལེན་སོགས་དྲུག་བལ་རྨེལ་འཐག་གཉིས་བྱིན་འཁྲོག་དང། །བརྟད་པ་བསྔོས་བསྒྱུར་བཤེས་ངོ་དང། །གོས་བྱིན་ཁ་དོག་མ་བསྒྱུར་ཏེ། །དེ་ལྟར་བཅུ་བདུན་འདུལ་འཛིན་གསུངས། །རིན་ཕྲེང་སྔར་གྱི་

[029B]    ༈    །རུང་བ་ཚད་ལྡན་ཚད་ལྷག་གསུམ། །གོས་ཟས་སྣོད་སྦྱད་གནས་གྱུར་ལ། །ཅི་རིགས་ཡན་ལག་དགོས་པར་སྦྱར།    ༈    །གོས་རྒྱུ་བདུན་དང་དབྱིབས་གྲུ་བཞི། །གནས་སྐབས་
སྤྱད་བཟོད་མདོག་རུང་བ། །དམར་སེར་སྔོ་གསུམ་དཀར་ནག་ཀྱང།    ༈    །ཟས་ལ་ངོ་བོ་རུང་བ་ནི། །བཟའ་བཅའ་བཏུང་བ་མ་བཀག་རྣམས། །ཆོ་གས་རུང་བ་ལག་ཉ་དང། །མཚམས་བཙོས་ཞག་ལོན་
རྗེན་འཚོད་དང། །གསོག་འཇོག་མ་སོང་དམིགས་བསལ་ནི། །དུས་མིན་ཟ་དང་གསོག་འཇོག་གྱུར། །ཆང་ལས་གྱུར་གསུམ་སྤངས་ཟར་དཔྱད།    ༈    །ལྷུང་རྒྱུ་ས་ལྕགས་དབྱིབས་ཟླུམ་དང། །སྤྱད་བཟོད་
བསྲེགས་པས་ནག་པ་འོ།    ༈    །ཁབ་རལ་བ་སོ་རུས་པ་རྭ། །སྦུ་གུའམ་ཆང་དབྱིབས་སྤྱད་བཟོད་པའོ།    ༈    །གོས་ཀྱི་སྤྱི་ཚད་ཁྲུ་གང་ལོངས། །འབྲལ་བ་གཉིས་དང་མཐོ་གང་དང། །རས་ཆེན་བཙལ་
སྔས་བཞག་འཕྱིས་དང། །གོས་ཀྱི་བཟོ་ལ་རང་རང་གི་འཚོ་ཡོའི་བྱིན་བརླབས་ཡོངས་རྫོགས་པ། །ཆགས་པའི་ཚད་དང་ལྡན་པ་དགོས།    ༈    །སྟན་ལ་སྟན་ཚད་ལྡན་དགོས་ཤིང། །ཆ་གཉིས་བསྲེ་ལ་སྟན་
ཕྱེད་ལས། །ནག་པོ་སྲང་ཕྱེད་ལྷག་པ་དང། །བལ་ཁུར་བརྡལ་ལ་བལ་ཤིང་བལ། །གྲགས་སྡེའི་ཚད་དུ་ལོངས་པ་དགོས། །ཟས་སྐོམ་ཁམ་དང་ཧུབ་ཏུ་ལོངས། །ལྷུང་བཟེད་ཆེ་འབྲིང་ཆུང་ཚད་ལྡན། །ཁབ་

[030A]༄༅། །རལ་གྲགས་ཚད་ཁབ་གཞུག་ནུས། །ཚད་ལྡན་དགོས་པ་ཁྲི་རྐང་འཆོས། །གདིང་བ་རས་ཆེན་གཡན་དགབ་བཞི། །ཚད་ལྡན་ཚད་ལྷག་གང་རུང་གིས། །སྤྱི་ཚད་སྟན་གྱུར་ཟས་གྱུར་
ཀུན༑ །བདེ་གཤེགས་ཆོས་གོས་ལས་གྱུར་རྫོགས། །མི་རུང་ཚད་དུ་མ་ལོངས་ལ། །རང་རང་སྐབས་ཀྱི་ན་སྨད་འགྱུར། །རང་ཚད་ངེས་གཟུང་དགོས་རྣམས་དང། །སྣོད་སྤྱད་ལས་གྱུར་ཚད་ལྷག་ན། །
ན་སྨད་དགག་བྱ་མི་རྫོགས་ཕྱིར། །དམིགས་བསལ་འབྲལ་ལྟུང་རྫོགས་པའང་སྲིད།    ༈    །ཚད་ལྷག་དགོས་ལ་མ་ལྷག་ན། །ལྟུང་མེད་དགག་བྱ་མེད་ཕྱིར་རོ།    ༈    །རབ་ཏུ་བྱུང་བ་སྡེ་ལྔའི་རྫས། །གོས་
ཟས་སྣོད་སྤྱད་དག་ལ་ནི། །རྒྱུ་དབྱིབས་མདོག་སོགས་གཞི་དེ་འམ། །གཞི་གཞན་སྒོ་ནས་རུང་བ་དང། །སྤྱི་རང་ཚད་ལྡན་ཚད་ལྷག་ཞི། །རྫས་བསྐྱེད་ལྟུང་བའི་ཡན་ལག་ཅེས། །རབ་བྱུང་རྫས་
དག་ཅེས་པས་བསྟན།    ༈    །གཉིས་པ་བསམ་པའི་ཡན་ལག་ནི། །རང་གི་དོན་ཉིད་གཙོ་ཆེར་གསུངས། །ཀུན་སློང་རང་དོན་དགོས་པ་ནི། །རྫུན་སྨྲ་འཁྲིག་ཚིག་བསྙེན་བཀུར་དང། །ཟླ་འཇོག་དང་ནི་
འཁྲུར་འཇུག་དང། །རིན་ཐང་སོ་སོར་བསྐུར་བ་དང། །དྲུག་དང་མཐོ་གང་ལམ་དང་རྨེལ། །མངོན་མཚན་ཉོ་ཚོང་ལྷུང་བཟེད་འཚོལ། །བདེན་སྨྲ་བསོད་པ་ཆུ་ལ་རྩེ། །ཁབ་རལ་གདིང་གཡན་རས་ཆེན་

[030B] །བདེ་གཤེགས་གྲོང་དང་ཁྱིམ་གཞན་དང། །ཉི་ཤུ་ལྔ་ལ་ཚིག་ཚོགས་བསྐྱུངས། །ལེན་དང་སློང་དང་སློང་བར་རིགས། །སྲིན་བལ་འབའ་ཞིག་ཆ་གཉིས་དང། །འཐག་གཉིས་བརྟད་བྱུང་
རས་ཆེན་དང། །བསྔོས་བསྒྱུར་གསོག་འཇོག་ཁྲི་དང་གདིང། །རྐུ་དང་འཆང་གཉིས་གསེར་དངུལ་ལེན། །འཕྱ་དང་སྦྱོར་བཅུག་ཉི་ཤུར་སྦྱར། །རྐུ་སོགས་དྲུག་དང་དོ་གསུམ་ལེན། །བརྟད་པྱུང་ཐུན་མོང་
དོན་ལས་བསྐྱེད། །དོ་གསུམ་བརྟད་བྱུང་དངོས་མདོར་དཔྱད། །གཞན་ཉིད་ཁོ་ནའི་དོན་ཡིན་ན། །འཆང་བ་གཉིས་དང་ཟླ་འཇོག་དང། །རས་ཆེན་བརྟད་བྱུང་ལྟུང་བ་མེད། །གཞན་རྣམས་རང་རང་ན་སྨད་
འགྱུར༑ །རང་འབའ་ཞིག་གི་དོན་ཉིད་དམ། །རང་དོན་གཙོ་བོའི་ཀུན་སློང་ནི། །ལྟུང་བ་འདི་དག་ཡན་ལག་ཅེས། །རང་དོན་གཙོ་ཆེར་ཞེས་པས་བསྟན། །རིན་ཕྲེང་རྐུ་བརྟད་ཁྲི་གདིང་དང། །ཆུར་རྩེ་ལྔ་བསལ་
ཞེ་གཅིག་སྟེང། །ཡང་ཡང་འདུག་གནས་མེ་ཤིང་བལ། །མགྲོན་གཉེར་སོར་བཤགས་ཐ་མ་གཉིས། །བསྣན་ཏེ་བཞི་བཅུ་ཞེ་བརྒྱད་གསུངས། །འདུལ་འཛིན་སྔར་གྱི་ཞེ་དྲུག་ལས། །རྐུ་དང་མཐོ་གང་
བརྟད་པ་དང། །བདེན་སྨྲ་ཁྲི་གདིང་དྲུག་དོར་ནས། །ཡང་ཡང་འདུག་གནས་མགྲོན་གཉེར་དང། །སོར་བཤགས་ཐ་མ་གཉིས་དང་ལྔ། །བསྣན་ཏེ་བཞི་བཅུ་རྩ་ལྔ་གསུངས། །ཊཱི་ཀ་རིན་ཕྲེང་འདུལ་འཛིན་

[031A]༄༅། །གྱིས༑ །རང་ཉིད་ཆེད་བྱས་ཡན་ལག་དང། །གཞན་རྣམས་ཐུན་མོང་དོན་ལས་ནི། །དངོས་གཞི་མི་རྫོགས་ན་སྨད་དང། །བམ་ལྔར་ཐུན་མོང་ལས་རྫོགས་གསུངས། །དགག་བྱ་མེད་
དང་མ་རྫོགས་པས། །ལྟུང་མེད་ན་སྨད་ཅི་རིགས་འགྱུར། །གཞི་དང་མཐར་ཐུག་ཡན་ལག་སྤྱིར། །མཐར་ཐུག་དོན་གོ་ཉེར་དགུ་དང། །བཅོལ་ཡང་རྫོགས་པ་སུམ་ཅུ་གཉིས། །བསྒོ་བ་ལ་སོགས་ཉེར་དྲུག་ལ། །
རྣམ་རིག་དོན་གོ་དགོས་པར་སྦྱར། །སྨྱོ་འཁྲུགས་ཚོར་གཟིར་གླེན་ལྐུགས་ལ། །ན་སྨད་དགག་བྱ་མ་རྫོགས་ཕྱིར། །མཐར་ཐུག་དོན་གོ་དགོས་པ་ནི། །ཕམ་རྫུན་འཁྲིག་ཚིག་བསྙེན་བཀུར་བསྔགས། །གཞི་
མེད་པ་དང་བག་ཙམ་དང། །ཤེས་བཞིན་སོགས་བཅུའི་འདོན་མ་གཏོགས། །འཕྱ་བསྒོ་མ་བསྐོས་ཉི་ནུབ་ཟས། །སྤངས་སྟོབས་ཟན་གཅོད་འདུན་པ་བསྒྱུར། །འགྱོད་བསྐྱེད་དངངས་བྱེད་ལྷག་
མས་བསྐུར། །བསླབ་པ་སྤོང་དང་ཉན་རྣ་བྱེད། །མ་གུས་ད་གདོད་ཉི་ཤུ་དགུ། །རིན་འཕྲེང་འདོན་དང་ཕྱིས་གནོན་དང། །སྤངས་བསྙིལ་བསྣན་ཏེ་སུམ་ཅུ་གསུམ། །འདུལ་འཛིན་འདི་ལས་མ་གུས་
བསལ༑ །ཉལ་ཤོམ་ཁྱིམ་དུ་འགྲེང་བ་བསྣན། །འདི་ཡུལ་ཐ་སྙད་ལྔ་ལྡན་དགོས། །བརྗོད་དོན་མ་གོ་ན་སྨད་འགྱུར། །སྦྱོར་བའི་ཡན་ལག་བསྟན་པར་གཉིས། །སྦྱོར་བ་འཇུག་པའི་ཡུལ་དངོས་ནི། །སྨྲ་

[031B] །སྨྲ་མི་ཤེས་པའི་མིན་ནོ་ཞེས། །སྨྲ་བོ་ཉིད་ལ་ཞེས་པས་བསྟན། །སྨྲ་བོའི་དོན་གོར་མ་ཟད་ཀྱི། །སྨྲ་མི་ཤེས་པའི་དོན་གོ་ཡང། །གསོད་རྐུ་ལྔ་ཡི་ཡན་ལག་ཅེས། །གསོད་
དང་རང་དོན་རྐུ་བས་བསྟན། །མདོ་འདིས་ཕོ་ཉར་དྭོགས་པ་བཅད། །ཞར་བྱུང་སྡོམ་པ་ལེན་པ་ལ། །སྔ་མར་མ་ཟད་ཕྱི་མ་ཡང། །སྡོམ་པ་སྐྱེ་བའི་ཡན་ལག་ཏུ། །ཡང་དག་ལེན་པར་བྱེད་པས་བསྟན། །
སྨྲ་ཤེས་པ་ཡི་དོན་གོ་བ། །ལྟུང་བ་མཐོལ་ཡུལ་ཡན་ལག་ཕྱིར། །སྨྲ་མི་ཤེས་ཤིང་དོན་མི་གོར། །ལྟུང་བ་མ་བརྗོད་བཅབས་པའི་ཉེས། །མེད་ཅེས་དེ་ནི་སྣོད་ཀྱིས་བསྟན། །སྦྱོར་བའི་ཡན་ལག་དངོས་ལ་
གཉིས༑ །ངག་གི་རིག་བྱེད་དགོས་པ་ནི། །བསྒོ་བ་ལ་སོགས་ཉེར་དྲུག་དང། །དངངས་བྱེད་ཉན་རྣ་མ་གཏོགས་པ། །མཐར་ཐུག་དོན་གོ་ཉེར་བདུན་དང། །སྲོག་གཅོད་བཞི་དང་རྐུ་མ་གཏོགས། །བཅོལ་ཡང་
རྫོགས་པ་ཉེར་བདུན་ཏེ། །ལྟུང་བ་བརྒྱད་ཅུ་དེ་དག་ལ། །རང་གི་ངག་གིས་བདག་དང་འབྲེལ།    ༈    །གསལ་བོར་མ་ནོར་མངོན་སུམ་དུ། །སྨྲ་བ་ལྔ་འམ་དྲུག་ལྡན་སྦྱར། །སྨྲར་བཅུག་སྦྲིང་ཡིག་ལག་བརྡ་
དང༑ །སྙད་འདོགས་ནོར་དང་གཞོགས་སྨོས་སེལ། །གཅིག་དང་དུ་མ་མ་ཚང་ལ། །ན་སྨད་ཆེས་ན་སྨད་གྱུར་པ། །དགག་བྱ་མ་རྫོགས་ཆེས་མ་རྫོགས། །བསྒོ་བ་ལ་སོགས་ཉེར་དྲུག་ནི། །དབྱེན་བྱེད་ལ་སོཌ་

[032A]༄༅། །བསྒོ་གྱུར་བཞི། །འཁྲུར་འཇུག་སོགས་དྲུག་རྨེལ་འཇུག་དང། །མངོན་མཚན་ཉོ་ཚོང་ལྷུང་བཟེད་འཚོལ། །རས་ཆེན་བསྔོས་བསྒྱུར་འདོན་པ་དང། །གོས་སྟེར་དང་ནི་འདུག་གནས་
ཟ༑ །ཕྱེ་དང་གསོད་གཅེར་སྡིག་ལྟ་སྨྲ། །མ་ལོན་ཁྱིམ་དང་བསླབ་པ་དྲལ། །སྦྱོར་བ་རང་བྱས་དགོས་པ་དང། །བཅོལ་ཡང་རྫོགས་གཉིས་དང་པོ་ལ། །རང་ལུས་ཁོ་ནའི་བྱེད་ཅན་ནི། །མི་ཚངས་
སྤྱོད་དང་འབྱིན་རེག་དང། །འབྲལ་བ་མཐོ་གང་བལ་ཁུར་དགོན། །ཁྲི་གདིང་འབྱུང་དང་གོས་བྱེད་དང། །དོན་མཐུན་གྲུ་དང་དབེན་པ་གཉིས། །སྦྱོར་འཇུག་ཡང་ཡང་འདུག་གནས་སྤང། །འདུས་
ཟ་དུས་མིན་གསོག་འཇོག་མིད། །ཉལ་ཤོམ་འདུག་འགྲེང་དམག་ནང་གནས། །རྡེག་གཟས་ནུབ་ལྷག་མ་བསྒྱུར་ཁྲུས། །སོར་མོ་ལྷན་ཅིག་གདེང་མེད་སྤྱོད། །བུད་མེད་རྐུན་འགྲོ་མགྲོན་གཉེར་
དང༑ །ཉན་རྣ་ཆང་འཐུང་མི་སྨྲ་འགྲོ། །གྲོང་འགྲོ་གྲོང་རྒྱུ་ཕོ་བྲང་འཇུག་གྲལ་རིམ་ཞེ་བཞི་འདུལ་འཛིན་གསུངས། །རིན་ཕྲེང་གདིང་བ་གྲལ་རིམ་བསལ། །འཆང་གཉིས་འཇོག་གཉིས་
གཅེར་བུ་དང། །དམག་ལྟ་ལྟུང་འཆབ་བདུན་བསྣན་སྙམ། །རང་དག་ཁོ་ནའི་བྱེད་ཅན་ནི། །མཐར་ཐུག་དོན་གོ་ཉེར་དགུ་ལས། །དངངས་བྱེད་ཉན་རྣམ་གུས་བསལ། །ལྷག་མ་ཉི་ཤུ་རྩ་དྲུག་སྟེང་

[032B] །སོ་སོའི་བར་དྲུག་རྨེལ་བ་དང། །མངོན་མཚན་ཉོ་ཚོང་ལྷུང་བཟེད་འཚོལ། །རས་ཆེན་འཚོལ་དང་སྡིག་ལྟ་འདོན། །མ་ཡོན་ཞེ་བཞིར་རིན་ཕྲེང་གསུངས། །འདུལ་འཛིན་
མངོན་མཚན་ཉོ་ཚོང་དོར། །ལུས་ངག་གང་རུང་བྱེད་པ་ཅན། །བསྐུར་དང་བརྟད་པ་བསྔོས་བསྒྱུར་དང། །ཕྱིས་གནོན་གོས་སྟེར་བཤམས་དཀྲུགས་དང། །སྤངས་བསྙིལ་མ་གུས་རིན་ཕྲེང་བསྣན། །མཚོ་
ཊཱིཀ་བྱིན་འཕྲོག་ལས་མི་གསལ། །འདུལ་འཛིན་བསྔོས་བསྒྱུར་གོས་སྦྱིན་དང། །མ་གུས་དོར་ནས་དམག་ལྟ་བསྣན། །དམག་ལྟར་ངག་གིས་བསྐྱེད་ཚུལ་དཔྱད། །ལུས་ངག་གཉིས་དགོས་རིན་ཕྲེང་ལས། །
དོ་གསུམ་བསོད་སློང་ཟས་ལེན་གསུམ། །འདུལ་འཛིན་སོར་བཤགས་ཐ་གཉིས་བསྣན། །རང་གིས་བསྐོས་པ་ཉིད་ཀྱི་སྐབས། །བཅོལ་ཡང་རྫོགས་པ་སོ་གཉིས་ལ། །རང་གིས་བསྐོས་པས་བྱེད་བཅུག་
སྤྱར༑ །རྐུ་གསོད་མ་གཏོགས་ཉེར་བདུན་ལ། །མངོན་སུམ་བསྐོས་པས་བྱེད་བཅུག་སྦྱར། །ལྐོག་ཏུ་བྱེད་བཅུག་ན་སྨད་དེ། །མངོན་པར་ཞེན་པ་མི་རྫོགས་ཕྱིར། །རྐུ་གསོད་མ་གཏོགས་ཉེར་བདུན་
ལས༑ །རིན་པོ་ཆེ་ལ་རེག་པ་གཉིས། །ས་བོན་སྐྱེ་འཇིག་མེ་ཆུ་རྐོ། །མངོན་སུམ་ཉིད་དུ་བྱས་པ་དགོས། །ལྐོག་ཏུ་མངོན་ཞེན་མི་རྫོགས་ཕྱིར། །ལྷག་མ་བཅོལ་རྫོགས་ཉེར་གཅིག་ནི། །ལྐོག་ཏུ་བྱས་ཀྱང་

[033A]༄༅། །རྫོགས་པར་གསུངས། །བཅོལ་ཡང་རྫོགས་པ་སོ་གཉིས་ནི། །མ་བྱིན་ལེན་དང་སྲོག་གཅོད་བཞི། །སྨྱན་དང་ཁང་པ་ཁང་ཆེན་དང། །སྲིན་བལ་འབའ་ཞིག་ཆ་གཉིས་དང། །ལོ་
དྲུག་གསེར་དངུལ་ཐ་ག་གཉིས། །བྱིན་འཕྲོག་ས་བོན་སྐྲོད་པ་དང། །རིམ་གཉིས་མེ་རེག་ཆེན་རེག་རྩེ་དང་དངས་བྱེད་སྦེད་དང་རྐོ། །ཁབ་རལ་ལ་སོགས་ཐ་མ་བདུན། །རྐུ་གསོད་དོན་གོ་ཙམ་
གྱིས་བསྐྱེད། །གཞན་ལ་ཐ་སྙད་ལྔ་ལྡན་དགོས། །དེ་ལས་རིན་ཕྲེང་རྐུ་གསོད་སྨྱན། །དྲུག་བཀོལ་ལྷག་མ་ཉེར་དྲུག་ལ། །རང་གི་མངོན་སུམ་བྱེད་བཅུག་དགོས། །ལྐོག་བྱས་མིན་གསུངས་འོན་
ཀྱང་ནི། །ཁྲི་གདིང་གཉིས་ཀྱི་གདིང་བ་དང། །སོར་བཤགས་ཐ་གསུམ་ཟས་ལེན་རྣམས། །གཞན་ལ་བཅོལ་ཡང་འགྲུབ་པར་གསུངས།། །།།



