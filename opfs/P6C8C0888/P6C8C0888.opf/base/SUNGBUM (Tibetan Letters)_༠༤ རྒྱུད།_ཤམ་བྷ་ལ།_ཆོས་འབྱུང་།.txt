
[001A]༄༅། ཤ་མྦྷ་ལ་སྱ་བྱཱ་ཁྱཱ་ན་མ་དྷྱ་དེ་ཤ་མྱཱ་སྱཱ་དཱ་ནཾ་ཅསྣཱ་མ་བི་ཇ་ཧཱ་ར། །
༄༅། །གྲུབ་པའི་གནས་ཆེན་པོ་ཤམྦྷ་ལའི་རྣམ་བཤད་འཕགས་ཡུལ་གྱི་རྟོགས་བརྗོད་དང་བཅས་པ་ངོ་མཚར་བྱེ་བའི་འབྱུང་གནས་ཞེས་བྱ་བ་བཞུགས་སོ། །

[001B]༄༅།། ན་མཤྲཱི་ཀཱ་ལ་ཙ་ཀྲཱི་ཡ། ན་མགུ་རུ་ཏ་ཐཱ་ག་ཏ་ཤཱ་ཀྱ་མུ་ནི། །
༄༅།། དཔལ་དུས་ཀྱི་འཁོར་ལོ་ལ་ཕྱག་འཚལ་ལོ། །བླ་མ་དེ་བཞིན་གཤེགས་པ་ཤཱ་ཀྱ་ཐུབ་པ། །

[002A]༄༅།། སུ་མ་ཏི་ཀཱི་རྟི་བ་ཛྲ་དྷཱ་ར་སུམ་ཏི་ཀ་ཝ་བྷ་དྲས་མུ་དྲ་ཤྲཱི་ཀཱ་ལ་ཙ་ཀྲ་པ་དཱ་
༄༅།། བློ་བཟང་གྲགས་པ་རྡོ་རྗེ་འཆང་བློ་བཟང་བསྐལ་བཟང་རྒྱ་མཚོ་དཔལ་དུས་ཀྱི་འཁོར་ལོའི་ཞབས་ལ་ཕྱག་འཚལ་ལོ། །

[002B]༄༅།། ས་ཧཱ་ས་ཛཱ་ཏཱ་ཀ་ཏ་རཱ་ཀྵ་ར་སྱ་བཱ་སུ་ཁཱ་ཏྡྷ་བསཾ་བྷ་བ་ཀ་ཉྫ་ཧི་སྟྲི་ཡཱ་།
༄༅།། གང་ཞིག་ལྷན་ཅིག་སྐྱེས་སམ་འགྱུར་མེད་ཀྱི། །བདེ་བ་ལས་བྱུང་ཕོ་ཉ་མོའི་ཆུ་སྐྱེས། །

[003A]༄༅།། དཧྲུ་བཱ་ཤཤུ་དཧཻ་དྷཱ་ཏྭུ་པམ་སྱ་ནི་ཏྱ་ཏཱ་སྲ་བྷཱ་བདྷ་རྨ་སྱ་ཤརཱི་རབ་ནྡ་ནཱ། །
༄༅།། ཨེ་དབྱིངས་རྟག་བརྟན་ལས་གྲུབ་མཚན་དང་དཔེའི། །རང་བཞིན་ཆོས་ཀྱི་སྐུ་ལ་ཕྱག་འཚལ་ལོ། །

[003B]༄༅།། དྷརྨནི་རུདྡྷཔར་ཧཱར་ཛཱ་ཙ་བྷཱསྤརཤ་སུ་རེ་ནྡྲ་སྱ་ཡུདྷ་སྱཤཱིལ་བི་ཏ། །
༄༅།། སྐྱེ་དང་འགག་པ་གནས་པའི་ཆོས་སྤངས་ཀྱང། །ཐོག་རེག་བྲལ་ལ་དབང་པོའི་གཞུའི་ངང་ཚུལ། །

[004A]༄༅།། ཝཾ་ཀཱ་ར་དྷརྨ་སྱ་བཙེ་ནྶ་རཱ་སརྶཾ་བཧོ་ག་པུརྣཱུ་ནམ་ཏྟྲ་བཱ་བ་ཡཾ། །
༄༅།། ཝཾ་ཡིག་ཨ་གདངས་ཆོས་ཀྱི་སྒྲ་བརྗོད་ཅན། །ལོངས་སྤྱོད་རྫོགས་པ་དེ་ལ་བདག་ཕྱག་འཚལ། །

[004B]༄༅།། ཨུ་པྩི་ཏྟ་བྷཱ་བ་ཏིར་སེ་ཀ་ཀཱབྷ་གཨུད་ཡ་སྱ་དྷརྨ་ཤབ་ལཾ་ཨ་ཧོ་པྲ་ཏིཿ་།
༄༅།། བསམ་པ་ལས་འདས་མཉམ་གཞག་གཅིག་པུའི་དཔལ། །མ་འདྲེས་སོ་སོར་འཆར་བའི་ངོ་མཚར་ཆོས་

[005A]༄༅། །མཡཨནྟརཀྲྀཏཀཀཱཡཨརྱཡབར་ནི་རྨ་ཏསྱཤིར་ཀཱཡནཱམཧཱ་
༄༅། །མཐའ་ལས་འདས་པ་སྐུ་ཡི་སྒྱུ་འཕྲུལ་ཆེ། །མཆོག་གི་སྤྲུལ་པའི་སྐུ་ལ་སྤྱི་བོས་འདུད། །

[005B] །སྐུ་གསུང་ཐུགས་ཀྱི་རྡོ་རྗེ་མ་ལུས་པའི། །སྤྲོ་བསྡུའི་མངའ་བདག་ཐུབ་དབང་རྡོ་རྗེ་འཆང། །ཟས་གཙང་སྲས་ཀྱི་ཞབས་པད་གཙུག་ན་བསྟེན། །གང་གི་སྒྱུ་འཕྲུལ་ངུར་སྨིག་ཏུ་ཟློས་གར། །རྒྱལ་ཀུན་ཡབ་གཅིག་
སྤྲུལ་བསྒྱུར་རྩེ་དགའ་ལ། །འགྲོགས་པ་ལྷུར་ལེན་ཀུན་མཁྱེན་ཙོང་ཁ་པ། །སྙན་བརྒྱུད་བདག་པོ་ཡབ་སྲས་སྤྱི་བོས་མཆོད། །རྡུལ་ཕྲན་ཁམས་ཟད་སྒྲིབ་མེད་སྐུ་ཡི་དཔལ། །རྒྱལ་བ་རྒྱ་མཚོའི་བདག་ཉིད་དང་པོའི་མགོན། །བརྗོད་པ་ལས་འདས་རྣམ་
རོལ་ཟླ་མེད་པ། །བསྐལ་བཟང་རྒྱ་མཚོའི་ཞབས་ཀྱི་པདྨོ་གང། །བདག་གི་སྤྱི་བོར་བྱང་ཆུབ་སྙིང་པོའི་བར། །ནམ་ཡང་མི་འབྲལ་བསྟེན་ནོ་མཁྱེན་དང་བརྩེའི། །བྱིན་རླབས་ཀུན་སྩོལ་འགྲོ་འདི་འཁོར་བ་ལས། །སྒྲོལ་ཕྱིར་ཁྱོད་དང་མཚུངས་པར་བྱིན་གྱིས་
རློབས། །ཧཱུཾ་དང་ཕཊ་ཀྱི་ཡི་གེ་སྤངས། །གཟུགས་བརྙན་ལས་འདས་དཀྱིལ་འཁོར་ཅན། །དཔལ་ལྡན་དུས་འཁོར་ལྷ་ཚོགས་ལ། །དངོས་པོ་ཀུན་གྱིས་ཕྱག་བགྱིས་ཏེ། །སེམས་དཔའ་ཆེ་དང་ལྷ་རྣམས་ཀྱིས། །རོལ་པའི་གྲོང་ཁྱེར་ཀ་ལཱ་པར། །འཇུག་
པ་དེ་ནི་ཡན་ལག་བཅས། །བདག་གིས་འདིར་ནི་དབྱེ་བར་བྱ། །དེ་ཡང་རྣལ་འབྱོར་པ་གནག་དག་སྙིགས་དུས་ཀྱི་ཚེ་འདི་ཉིད་ལ་རིག་པ་འཛིན་པ་དང། ཕྱག་རྒྱ་ཆེན་པོ་བསྒྲུབ་པར་འདོད་པ་རྣམས་ལ་ཕན་གདགས་པ་དང། དེ་མིན་པ་འགའ་ཞིག་ཀྱང་ཕྱི་
ནང་གཞན་གསུམ་གྱི་གནས་ཚུལ་ལ་རྨོངས་པ་སྤང་བའི་ཕྱིར། ཡུལ་རྣམས་ཀྱི་མཆོག་དཔལ་ལྡན་ཀ་ལཱ་པའམ། ཤམྦྷ་ལར་བགྲོད་པའི་མན་ངག་ཡན་ལག་དགོས་པ་དང་བཅས་པ་ནི་འདིར་འཆད་པར་བྱ་བའི་ཆོས་སོ། །འདི་ལ་གཉིས་

[006A]༄༅། །སྤྱིར་འཛམ་བུ་གླིང་གི་རྣམ་གཞག་དང། བྱེ་བྲག་ཏུ་ཡུལ་གྱི་མཆོག་འདིའི་རྣམ་པར་བཤད་པའོ། །དང་པོ་ལ་གཉིས། འཛམ་བུ་གླིང་ཙམ་གྱི་གནས་ཚུལ་མདོར་བསྡུས་པ་དང། དེ་ལས་ཀྱང་འཕགས་པའི་ཡུལ་གྱི་རྣམ་
པར་བཞག་པའོ། །དང་པོ་ནི། མངོན་པ་མཛོད་ལས། འཛམ་བུའི་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་རྟའི་དབྱིབས། །གཅིག་ལ་དཔག་ཚང་ཕྱེད་དང་བཞི། ཞེས་གསུངས་ཤིང། དཔལ་དུས་ཀྱི་འཁོར་ལོ་ལས། གླིང་ནི་ཟླ་བ་
འོད་དཀར་ངག་དང་རབ་མཆོག་ཀུ་ཤ་དང་ནི་མིའམ་ཅི་དང་ཁྲུང་ཁྲུང་དང། །དྲག་པོ་ཡང་ནི་ལོངས་སྤྱོད་ས་སྟེ་བདུན་པ་འཛམ་བུ་མི་རྣམས་གནས་པ་དག་ནི་ལས་ཀྱི་ས། ཞེས་དང། འདིའི་ཐད་ཀྱི་འགྲེལ་ཆེན་ལས། བདུན་པ་འཛམ་བུའི་གླིང་ཆེན་པོ་ཟླུམ་
པོའི་རྣམ་པ་ཞེང་དུ་དཔག་ཚད་འབུམ་ཕྲག་གཅིག་དང། ཁོར་ཡུག་ཏུ་འབུམ་ཕྲག་གསུམ་ཡོད་པ་ཞེས་གསུངས་ལ། དེ་བཞིན་དུ་དྲན་པ་ཉེ་བར་བཞག་པ་ལ་སོགས་པའི་མདོ་སྡེ་དུ་མ་ནས་ཚད་མི་འདྲ་བ་སྣ་ཚོགས་སུ་གསུངས་པ་རྣམས་ཀྱི་དགོངས་པ་
ནི༑ མཁས་གྲུབ་ཡོངས་ཀྱི་འཁོར་ལོས་བསྒྱུར་བ་ཆོས་ཀྱི་རྒྱལ་པོ་དགེ་ལེགས་དཔལ་བཟང་པོས་དུས་འཁོར་ཊཱིཀ་ཆེན་དུ། བཅོམ་ལྡན་རལ་གྲི་སོགས་ཀྱི་བཞེད་པ་རྣམས་ལུང་རིགས་རྡོ་རྗེའི་མེ་ཆར་སྟོང་གིས་དྲུངས་ཕྱུངས་པའི་མཐར་འཇིག་རྟེན་
གྱི་ཚད་མི་འདྲ་བ་སྣ་ཚོགས་སུ་གསུངས་པ་རྣམས་འགལ་བའི་དོན་ཅན་མ་ཡིན་ཏེ། གསུང་རབ་དེ་དག་གི་ཆེད་དུ་བྱ་བའི་གདུལ་བྱ་སོ་སོའི་ལས་མི་འདྲ་བ་སྣ་ཚོགས་ཀྱི་རྒྱུལ་བརྟེན། འཛམ་བུའི་གླིང་གཅིག་ཉིད་ལ་ཡང་མཐོང་ཚུལ་སྣ་ཚོགས་

[006B] ཆུ་ཕོར་པ་གང་ལ་ལྷ། མི། ཡི་དྭགས་གསུམ་གྱིས་བལྟས་པའི་ཚེ། ལྷ་ལ་བདུད་རྩི་དང། མི་ལ་ཆུ་དང། ཡི་དྭགས་ལ་རང་ཁྲག་ཏུ་སྣང་བ་དེ། སོ་སོའི་ལས་ཀྱི་གཞི་ཆུ་ཕོར་པ་གང་པོ་དེའི་སྟེང་ཁོ་ནར་སྣང་ཚུལ་སོ་སོ་ཀུན་རྫོབ་
ཏུ་བསྙོན་མེད་པར་ཡོད་པ་བཞིན། མངོན་པ་མཛོད་ཀྱི་ཆེད་དུ་བྱ་བའི་གདུལ་བྱ་ཞིག་དང། དུས་ཀྱི་འཁོར་ལོའི་ཆེད་དུ་བྱ་བའི་གདུལ་བྱ་ཞིག་སྟེ་གཉིས་ཀྱིས་འཛམ་བུའི་གླིང་ལ་བལྟས་པའི་ཚེ། རང་རང་གི་ཁམས་དང་བསམ་པའི་དབང་གིས་སྣང་ཚུལ་
མི་འདྲ་བ་སོ་སོར་འབྱུང་བར་གསུངས་པ་ལྟར་ཡིན་ལ། དེ་གཉིས་ཀའི་ཆེད་དུ་བྱ་བའི་གདུལ་བྱ་ལ་ནི་བལྟ་ཚུལ་གྱི་ཁྱད་པར་འགའ་ཞིག་ལས་གཞི་གཅིག་ཉིད་ལ་སྣང་ཚུལ་གཉིས་ཀ་བསྙོན་མེད་དུ་འཆར་བ། ་རྗེ་རྒྱལ་བ་གཉིས་པ་ཡབ་སྲས་ཀྱི་དགོངས་
པར་གྱུར་པ་དག་བཤད་དུ་ཡོད་མོད། དུས་ཀྱི་མཐའ་འདིར་ལེགས་བཤད་གསར་པ་ཧ་ཅང་མང་ན་རང་གིས་མ་གོ་བ་ཉིད་རྟགས་སུ་བྱས་ཏེ། མཁས་པ་རྣམས་བྱ་རོག་དཀར་པོའི་བཞུགས་གྲལ་དུ་བསྒྲིག་པ་ལ་སྤྲོ་བ་ཅན་མང་བས་འདིར་མི་སྤྲོས་
ཞིང༑ འདིར་འཆད་པ་ནི། འགྲེལ་ཆེན་ལས། ཕྱོགས་བཞིར་རླུང་དང། མེ་དང། ཆུ་དང། སའི་རང་བཞིན་གྱིས་གནས་པ། ཤར་གྱི་ལུས་འཕགས་དང། འཛམ་བུ་གླིང་ཆུང་ངུ་དང། བྱང་གི་སྒྲ་མི་སྙན་དང། ནུབ་ཀྱི་བ་ལང་སྦྱོད་དོ། ཞེས་
གསུངས་པའི་ནང་ཚན། འཛམ་བུའི་གླིང་ཆུང་དུ་ཞེས་པ་དང། གོང་དུ་དྲངས་བའི་མངོན་པ་ལས་གསུངས་པ་དེ་གཉིས་འདྲ་སྟེ། རང་རེ་གནས་པའི་འཛམ་བུའི་གླིང་འདི་ཡིན་ཅིང། འདི་ལ་རགས་རིམ་གྱིས་ལྷོ་བྱང་གཉིས་སུ་ཕྱེ་བའི་ལྷོ་ཕྱོགས་

[007A]༄༅། །འཕགས་པའི་ཡུལ་ནི་འོག་ཏུ་འཆད་པ་ལྟར་ཡིན་ལ། བྱང་གི་ཕྱོགས་ལ་རྡོ་རྗེ་གདན་ནས་རགས་རྩིས་སུ་བྱང་གི་ཕྱོགས་དང། རང་རེའི་ཡུལ་ནས་བྱང་ཤར་གཏོས་ཆེ་བའི་ཕྱོགས་སུ། འཕགས་པ་འཇམ་དཔལ་གྱིས་
འདུལ་བའི་ཞིང་ཁམས་མཧཱ་ཙིནའམ། རྒྱ་ནག་པོའི་ཡུལ་ཏོ། འདི་ལ་ཞིང་ཆེན་བཅུ་གསུམ་དུ་གྲགས་མོད། ཊི་ལི། ཤེན་ཡང། ཀིའང་ནཾ། ཤན་ཏུང། སན་སི། ཧེ་ནཾ། ཤན་སི། ཧུ་ཀུའང། ཊེ་ཀིའང། ཀིའང་སེ། ཧ་ཕུ་ཀིའན། ཀུའང་
ཏུང༑ ཀུའང་སི། ཟི་ཐུའན། ཡུན་ནན། གུའི་ཊེའུ་སྟེ། ཞིད་ཆེན་པོ་བཅུ་དྲུག་གནས་ཆེན་རི་བོ་རྩེ་ལྔ་འཕགས་པ་འཇམ་དཔལ་དངོས་སུ་བཞུགས་པའི་གནས་དང། ཨཱུ་ནིས་ཤང་གླང་ཆེན་འགྱིང་རི་ལ་སོགས་པ་ངོ་མཚར་ཅན་གྱི་རི་མང་
པོ་ཡོངས་ཀྱི་བདག་པོ་ཆེན་པོ་བཞུགས་པའི་ཕོ་བྲང་གི་མཆོག་པེ་ཅིང། ཋད་ཨན། ལོ་ཡང། ནན་ཀིད་སྟེ་བཞིས་མཚོན་ཆོས་འབྱོར་དང། དཔུང་ཚོགས་ཀྱི་གཟི་བརྗིད་ལྷ་དབང་ལ་འགྲན་བཟོད་པའི་དབུས་ན། ཧན། མིང། སུང། ཧོར། དཱ་
མིང་ལ་སོགས་པའི་རབས་མང་པོས་འཁོར་ལོས་བསྒྱུར་ཞིང། ད་ལྟར་གྱི་དུས་སུ་ཆེན་པོ་ཆིང་གུར་གྱི་གནམ་དང་སའི་དབང་ཕྱུག་རབས་དྲུག་པ་བདག་ཉིད་ཆེན་པོ། འཇམ་དཔལ་གཞོན་ནུར་གྱུར་པ་མི་ཡི་རྗེ་བོར་རོལ་པ་ལྷས་སྐྱོང་བདག་པོ་ཆེན་པོ་
སེང་གེའི་ཁྲི་ཆེན་པོ་ལ་མངོན་པར་འགྱིང་པའི་ཞབས་ཀྱི་སོར་མོ་རྒྱལ་ཕྲན་འབུམ་ཕྲག་མང་པོའི་མགོ་བོར་ངལ་བསོ་བ་ཐོབ་བཞིན་པར། རང་ཅག་རྣམས་ཀྱི་བདག་པོ་ཆེན་པོར་བཞུགས་ཏེ། ཆོས་ཀྱི་རྒྱལ་པོ་འདིའི་ཆབ་འབངས་ཀྱི་ཡུལ་མཐའ་ནི་

[007B] ཧོར་ཀླ་ཀློ་བྷ་ལག་དང་འདབ་ཆགས་པའི་བར་དུ་སོན། ཞེས་འཕགས་ཡུལ་བ་དག་ལས་ཐོས་སོ། །རྒྱ་ཡུལ་ལས་ལྷོ་ནུབ་ཀྱི་ཆ། རྡོ་རྗེ་གདན་གྱི་བྱང་ཕྱོགས་ཉིད་ན་ཁ་བ་ཅན་གྱི་
ཡུལ་འདི་གནས་ཏེ། འདི་ལ་སྟོང་མངའ་རིས་སྐོར་གསུམ། བར་དབུས་གཙང་རུ་བཞི། སྨད་མདོ་ཁམས་སྒང་གསུམ་སྟེ། བོད་ཁྲི་སྐོར་བཅུ་གསུམ་དུ་གྲགས་ལ། འདི་ཉིད་དུ་རྗེ་བོ་གཉའ་ཁྲི་བཙན་པོས་སྲོལ་བཏོད་ཆོས་ཀྱི་རྒྱལ་པོ་སྲོང་བཙན་སྒམ་པོ་
ནས་བཟུངས། བདག་ཅག་རྣམས་ཀྱི་འདྲེན་པ་དམ་པ་རིགས་དང་དཀྱིལ་འཁོར་ཡོངས་ཀྱི་བདག་པོ་བཀའ་དྲིན་མཚུངས་ཟླ་མ་མཆིས་པ་རྒྱལ་དབང་སྲིད་ཞིའི་གཙུག་རྒྱན་ཆེན་པོ་དེ་ཉིད་ཀྱི་བར་དུ། འཁྲུངས་རབས་མུ་ཏིག་གི་འཕྲེང་བ་ལྟ་བུ་ཚར་དུ་དངར་
བས་ཐུགས་རྗེས་བསྐྱངས་ཏེ། འཇམ་པའི་དབྱངས་མིའི་དབང་པོ་རྣམས་དང་མཆོད་ཡོན་ཟུང་དུ་འབྲེལ་བཞིན་པར་གླིང་བཞིའི་དབུས་ན་མངོན་པར་མཐོ་བས། རྒྱལ་བསྟན་སྙིང་པོ་རྒྱལ་བ་གཉིས་པའི་རིང་ལུགས་བླ་ལྷག་ཏུ་སྤེལ་བར་མཛད་ཅིང། ད་ལྟར་
གྱི་དུས་སུ་སྲིད་ཞི་ཡོངས་ཀྱི་གཙུག་རྒྱན་རྒྱལ་མཆོག་འཇམ་དཔལ་རྒྱ་མཚོ་མི་འཇིག་རྡོ་རྗེའི་ཁྲིལ་བཞུགས་ཤིང་འཕྲིན་ལས་རྫོགས་ལྡན་གསར་པའི་དགའ་སྟོན་དོམས་པའི་དབུ་བརྙེས་པའི་དུས་ཏེ། ཡུལ་འདི་དག་གི་གནས་ཚུལ་ཞིབ་མོ་ནི་རང་
རང་གི་ཆོས་འབྱུང་རྣམས་སུ་བལྟ་བར་བྱ་ལ། ཧལ་ཧ་ལ་སོགས་པའི་སོག་པོའི་ཡུལ་གྲུ་སྨད་ཀྱི་ཆ་ལ་གནས་པ་རྣམས་ནི་གནམ་བསྐོས་ཀྱི་ལྷའི་ནང་གི་ཆབ་འབངས་ཡིན་པའི་ཕྱིར་རྒྱ་ནག་གི་ཁོངས་སུ་བགྲང་ཞིང། པར་སིག་ལ་སོགས་པ་

[008A]༄༅། །སྟོད་ཀྱི་ཆ་ལ་གནས་པ་དག་གི་གྲོང་ཁྱེར་ཧ་སྟི་ན་པུ་རི་དང་པ་ཋཎ་དག་གི་འབངས་ཡིན་ལ། དེའི་ཕྱིར་རྒྱ་གར་གྱི་ཁོངས་དང་ཨུ་རུ་སུའམ་རྒྱ་སེར་དུ་གགས་པ་ནི་ཀླ་ཀློ་སྟག་གཟིག་གི་ལུགས་ལ་སྤྱོད་པ་སྟེ་གླིང་ཕྲན་པ་པེ་རེང་ཟེར་པའི་
སྡེར་གཏོགས་ཤིང། ཕེ་རེང་ནི་སྤྱིར་གླིང་ཕྲན་པ་ཡིན་མོང་ཀྱང་མྱ་ངན་མེད་དང། དྷརྨ་པཱ་ལ་ལ་སོགས་འཕགས་ཡུལ་གྱི་ས་སྐྱོང་བདག་གི་ཆབ་འབངས་སུ་གྱུར་པར་མ་ཟད་ད་ལྟ་ཡང་འཕགས་ཡུལ་ནུབ་ཕྱོགས་ཀྱི་བྱང་མཐའི་རྒྱལ་པོ་རུམ་ཤམ་
པ་ཙ་ཞེས་པའི་འབངས་བྱེད་པར་ཐོས་ཤིང། རྒྱ་ནག་གི་ཆེན་པོ་ཧོར་གྱི་དུས་ཇིང་གིར་རྒྱལ་པོ་ནས་ཞུན་དཧི་རྒྱལ་པོའི་བར་གྱི་ཆབ་འབངས་སུ་གྱུར་པ་དང། ད་ལྟ་ཡང་འཇམ་དབྱངས་བདག་པོ་ཆེན་པོ་རབས་རེ་རེར་ལེགས་འབུལ་གྱི་ཕྱག་བྱེད་པའི་ཕོ་ཉ་
དག་འབུལ་བར་བྱེད་པའི་ཕྱིར། རྒྱ་དཀར་ནག་གཉིས་ཀའི་ཁོངས་སུ་ཡོད་དེ་གནས་ཚུལ་འགའ་ཞིག་སྐབས་འགར་འཆད་པར་འགྱུར་རོ། །གཉིས་པ་ཡུལ་རྣམས་ཀྱི་གཙོ་བོར་གྱུར་པ་འཕགས་པའི་ཡུལ་ཉིད་འཆད་པར་བྱེད་པ་ལ་གསུམ། ཡུལ་གྱི་
རྣམ་པར་བཤད་པ་དང། དེར་བྱོན་པའི་རྒྱལ་པོ་དག་གི་རྣམ་པར་བཤད་པ་དང། ཡུལ་འདིར་ཕྱི་ནང་གི་ཆོས་ལུགས་ཇི་ལྟར་གནས་པའོ། །དང་པོ་ནི། ཡུལ་འདི་དབུས་དང། ཤར་དང། ལྷོ་ནུབ་བྱང་སྟེ། སའི་ཆ་དུམ་བུ་ལྔར་ཕྱེ་ནས་གཏན་ལ་
འབེབས་པར་བྱ་སྟེ། ཅིའི་ཕྱིར་ཞེན། ཤེས་པར་འདོད་པ་རྣམས་ཀྱིས་རྟོགས་སླ་བའི་ཕྱིར་དུའོ། །དེ་ལ་འདུལ་བ་མོ་ཏོག་འཕྲེང་རྒྱུད་ལས། མཉན་ཡོད་གནས་བཅས་ཙམ་པ་ཀ། །ཝ་ར་ཎ་སེ་ཡངས་པ་ཅན། །རྒྱལ་པོའི་ཁབ་སྟེ་དྲུག་པ་སྟེ། །དེ་དག་

[008B] ཞེས་བཤད་པས་གྲོང་ཁྱེར་ཆེན་པོ་དྲུག་ནི་སའི་དབུས་ཀྱི་ཆ་ལ་གནས་པ་ཡིན་ཅིང། དེའི་ནང་ནས་མ་ག་དྷ་རྒྱལ་པོའི་ཁབ་ན་དཔལ་རྡོ་རྗེ་གདན་བཞུགས་པ་ནི་ས་ཚིགས་དང། ཆོས་ཚིགས་གཉིས་ཀའི་སྒོ་ནས་ཡུལ་
གྱི་དབུས་དང། རང་ཅག་རྣམས་ཀྱིར་ནམ་འདྲེན་དམ་པ་རྒྱལ་བ་ཀུན་ལས་ཐུགས་རྗེ་ལྷག་པར་བསྔགས་པ་མཉམ་མེད་ཤཱཀྱའི་རྒྱལ་པོས་གཙོ་མཛད། བསྐལ་བཟང་གི་འདྲེན་པ་སྟོང་དང་འདས་པ་དང་མ་འོངས་པའི་རྒྱལ་བ་གྲངས་ལས་འདས་
པ་མངོན་པར་རྫོགས་པ་སངས་རྒྱས་པའི་རོལ་པ་སྟོན་པའི་གནས་འོག་མིན་དང་ཆོས་མཚུངས་པ་སྟེ། ཐ་མལ་གྱི་སྣང་ཚུལ་ལ་ནི་ཏུ་རུ་ཀའི་དམག་དཔུང་གིས་ཅུང་ཟད་ཐེབས་མོད་གནས་ཀྱི་ངོ་བོའི་ཁྱད་པར་ཆེན་པོ་རྣམས་ནི། མི་མ་ཡིན་རྣམས་ཀྱིས་
རྡོ་རྗེའི་བྲག་ཕུག་ཏུ་སྦས་པའི་ཚུལ་གྱིས་འཁོད་པས་རིམ་གྱིས་ས་འོག་འབྱོན་པ་ལྟ་བུར་ཡོད་ཅིང། བྱང་ཆུབ་ཆེན་པོའི་སྐུ་ལ་ནི་ལྷ་དང་ཀླུ་དང། གནོད་སྦྱིན་ལ་སོགས་པ་རྣམས་ཀྱིས་རྟག་ཏུ་རྒྱ་ཆེར་མཆོད་ལ། བྲམ་ཟེ་རིག་སྔགས་འགྲུབ་པ་
རྣམས་དང་གཉུག་མར་གནས་པའི་དགེ་སློང་རྣམས་ཀྱིས་མཆོད་ཅིང། བྱང་ཆུབ་ཀྱི་ཤིང་ནི་མཇལ་བ་པོ་ལས་དག་པ་རྣམས་ཀྱིས་ངོ་མཚར་བའི་ཆོས་དང་དབྱིབས་དང་དྲི་སྣ་ཚོགས་སུ་མཐོང་ཞིང་ཚོར་བ་ཡིན་ལ། གནས་འདིར་སླེབས་པ་ཙམ་
གྱིས་སྣང་བ་འགྱུར་བར་ནུས་པ་དང་གནས་གཞན་དུ་རིག་སྔགས་ལ་སོགས་པ་ལོ་གྲངས་མང་པོར་བཟླས་པ་ལས། གནས་འདིར་ཕྲེང་སྐོར་གཅིག་བཟླས་པ་ནུས་པ་མྱུར་བ་སོགས་ངོ་མཚར་བའི་ཁྱད་པར་མང་པོ་ཡོད་དེ། སྤྱིར་སྀངྐ་ཏའི་སྐད་དུ་

[009A]༄༅། །གནས་འདིའི་མཚན་ལ་བཛྲ་ཨཱ་སན་ཞེས་བྱ་མོད། ད་ལྟ་ཨ་ཙརྱ་རྣམས་ཀྱིས་འབོད་པའི་ཚིག་ལ་ག་ཡ་ཞེས་ཟེར་ཞིང། བྱང་ཆུབ་ཆེན་པོ་ཉིད་བཞུགས་པའི་གནས་ལ་བོ་དཧི་ག་ཡ་ཟེར་བ་ཡིན། གྲོང་ཁྱེར་ཆེན་པོ་དྲུག་པོ་འདི་དེ་
བཞིན་གཤེགས་པ་ཞལ་བཞུགས་པའི་དུས་སུ་རྒྱལ་པོ་སོ་སོར་ཡོད་མོད་སངས་རྒྱས་མྱ་ངན་ལས་འདས་ནས་འཕགས་པ་ཀུན་དགའ་བོས་བསྟན་པ་སྐྱོང་བའི་དུས་ཙམ་ནས། མཉན་ཡོད་དམ་ཀོ་ས་ལ་དང། གནས་བཅས་དང། ཙམ་པ་ཀ་རྣམས་
རྒྱལ་པོའི་ཁབ་ཀྱི་རྒྱལ་པོ་མཐོང་ལྡན་དགེ་པའམ་མ་སྐྱེས་དགྲའི་ཆབ་འབངས་སུ་འདུས་པ་ནས་ད་ལྟའི་བར་སོ་སོར་མ་བྱེ་ལ། ཡངས་པ་ཅན་ལ་ནི་ད་ལྟ་པྲེ་ཡག་གའམ་པྲེ་ཡག་ཅེས་གྲགས་ཤིང། ཝཱ་ར་ཎ་སེ་ལ་ནི་ཝཱ་ར་ཎ་སེ་ཉིད་དང། བྷ་ནར་ཤི་དང་
ཀ་ཤི་ཞེས་འབོད་དེ། འདིའི་བྱེ་བྲག་ལག་ནུར་ཞེས་པའི་གྲོང་ཁྱེར་ཆེན་པོ་ཞིག་དང་མར་ཛ་པུ་རི་ཞེས་པ་ཡུལ་འདིའི་ཆབ་འབངས་སུ་གནས། གངྒཱ་བརྒལ་མ་ཐག་པ་ཊ་ཎ་ཞེས་པ་མི་ཁྱིམ་ཁྲི་ཕྲག་གསུམ་ཙམ་ཡོད་པའི་གྲོང་རྡལ་ཡོད་དེ། འདི་ནི་བལ་
པོ་ནས་ཞག་མང་པོ་མིན་པར་ཕྱིན་ཏེ། གྲོང་ཁྱེར་པ་ཊ་ལི་པུཊའམ་སྐྱ་བོའི་བུ་ཞེས་པ་ཡུལ་ཉེར་བཞིའི་ནང་ཚན་སྐུའི་འཁོར་ལོའི་མེ་རྩིབས་སུ་འགོད་པ་ནཱ་གར་ཞེས་པ་ཡིན་ཅིང། འདིར་ཕུང་པོ་ལྔའི་མཆོད་རྟེན་དང་འཕགས་པ་ཀུན་དགའ་བོའི་མཆོད་
རྟེན་རྣམས་བཞུགས། ཝཱ་ར་ཎ་སེའི་ཡུལ་དེར་དྲང་སྲོང་ལྷུང་བ་རི་དྭགས་ཀྱི་ནགས་ན་རྣམ་འདྲེན་བཞི་པས་གཙོ་མཛད་རྫོགས་པའི་སངས་རྒྱས་སྟོང་གི་བཞུགས་ཁྲི་དང། དེའི་ཉེ་འདབ་ན་ཕྱི་རོལ་པའི་གནས་ཆེ་བ་འགའ་ཞིག་ཀྱང་མཆིས་ཤིང་ཆུ་བོ་གངྒཱ་

[009B] སྔོན་གྱི་པཎྜི་ཏ་དང་གྲུབ་པ་ཐོབ་པ་ཆེན་པོ་རྣམས་ཀྱི་གནས་གཞི་སོགས་ནང་པ་དང་ཕྱི་པའི་རིག་སྔགས་ཀྱི་གྲུབ་གནས་མང་པོ་ཡོད་ལ། ཡང་པ་ཅན་ན་སྤྲེའུ་རྫིང་གི་འགྲམ་ཁང་པ་བརྩེགས་པའི་གཙུག་ལག་ཁང་གིས་ཕྱོགས་
སུ་གྲུབ་པའི་ཆོས་ངོ་མཚར་ཅན་དང། གངྒའི་སྒོ་དང་ཕྱི་ནང་གི་གི་གྲུབ་གནས་མང་པོ་དག་ཡོད་དོ། །དེ་ལས་ཀྱང་གཙོ་བོར་གྲོང་ཁྱེར་ཆེན་པོ་དྲུག་པོ་འདིའི་ཁོངས་སུ། ཨོ་ཏཎྟ་བུ་རི་དང། བྱ་རྒོད་ཕུང་པོའི་རི་དང། ཤྲཱི་ན་ལེནྡྲ་དང། བྲིཀ་མ་ལ་ཤཱི་ལའི་གཙུག་
ལག་ཁང་སོགས་དགོན་སྡེ་ཆེན་པོ་དང། གྲུབ་པའི་གནས་ཀྱི་རི་ཁྲོད་ཆུང་ངུ་འབུམ་ཕྲག་ཏུ་ལོངས་བ་དང། སྔོན་དེ་བཞིན་གཤེགས་པའི་དུས་ཀྱི་གནས་གཞི་དག་གི་བཤུལ་དང། པཎྜི་ཏ་དང་གྲུབ་ཐོབ་རྣམས་ཀྱི་སྒྲུབ་ཁང་དང། དངོས་གྲུབ་བརྙེས་
པའི་གནས་རྣམས་ན་དངོས་གྲུབ་བརྙེས་པའི་དུས་ཆེན་དེར་མེ་ཏོག་གི་ཆར་དང། གསོལ་བ་བཏབ་ན་དངོས་གྲུབ་སྣ་རེ་འབྱུང་བ་སོགས་ངོ་མཚར་ཅན་གྲངས་མེད་པ་ཡོད་མོད། ད་ལྟ་ནི་དུས་ཀྱི་དབང་གིས་ཕྱི་རོལ་པའི་གནས་གཞི་མ་ཐུར་དང། བཧས་
ཛི་ནཱ་ཐ་ལ་སོགས་པ་གྲགས་ཆེ་ཞིང། རྡོ་རྗེ་གདན་སོགས་ཀྱང་ཕྱི་ནང་གཉིས་ཀས་མཆོད་པ་བྱེད་དོ། །ཚ་བ་གསུམ་གྱི་ལྷ་ཁང་ནི་བཧང་ག་ལའི་ཡུལ་གྱི་སྡེར་གཏོགས་རར་ན་ཡོད་པ་ད་ལྟ་ཡང་གཞི་གསུམ་གྱི་ཕྱག་ལེན་སོགས་ཡོད་པར་འདུག་ཀྱང་
འོག་ཏུ་བཤད་པར་བྱའོ། །གྲོང་ཁྱེར་ཆེན་པོ་འདི་དག་ནི་གྲོང་ཁྱིམ་བྱེ་བའི་བདག་ཉིད་ཅན་འབྱོར་པ་རྒྱས་པ་དང། བདེ་ཞིང་ལོ་ལེགས་པ་སྐྱེ་བོའི་ཚོགས་ཉི་ཟེར་གྱི་རྡུལ་ལ་ཅོ་འདྲི་བས་གང་བ། བློན་པོ་དང། དམག་དཔོན་དང། བྲམ་ཟེ་དང། ཁྱིམ་

[010A]༄༅། །བདག་ཆེན་པོ་རྣམ་ཐོས་ཀྱི་བུའི་ནོར་དང་ལྡན་པ་རྣམ་ཐོས་ཀྱི་བུའི་ནོར་ལ་འགྲན་པའི་ཚོགས་མང་བོ་དང། གྲོང་ཁྱེར་ཆུང་དུ་དག་ལ་ཡང་སྲང་བར་ལ་བོད་ཀྱི་མདའ་རིང་བོར་འཕེན་པའི་ཚད་གསུམ་ཙམ་དང་ལྡན་པ་སྟེ། ཆེན་བོ་
རྣམས་ལ་ནི་ཕྱོགས་རེ་རེར་ཡང་ཞག་བདུན་རེ་ཡོད་པ་དག་དང་སྲང་བར་རྣམས་ལ་ཚོང་འདུས་ཀྱི་བཀོད་པའི་ཁྱད་པར་ཡ་མཚན་མཐའ་ཡས་པ་ན། བཻཌཱུརྱ་དང་ཀེ་ཀེ་རུ་དང། བྱུ་རུ་དཀར་དམར་དང། གཡས་སུ་འཁྱིལ་བ་དང། མུ་ཏིག་དཀར་དམར་
དང༑ ཨིནྡྲ་ནཱ་ལི་དང། ཨནྡ་རྙིལ་དང། གསེར་དངུལ་དང། རས་གྱི་མཆོག་ཀརཤ་པཎ་འབུམ་ཕྲག་རི་བ་དང། གོས་དར་བཟང་པོ་དང་མང་པོ་དང་རྒྱན་གྱི་རྣམ་པ་མཐའ་ཡས་པ་སོགས་སུམ་རྩེན་གྱི་གནས་ལ་ཅོ་འདྲི་བ་དང། གྲོང་ཁྱེར་ཆེན་པོ་རྣམས་ལ་
ཕྱོགས་རེ་རེ་སྒོ་བརྒྱ་ཕྲག་རེ་ཉུང་མཐར་བྱས་པའི་ལྕགས་རིས་བསྐོར་ཞིང། རྒྱལ་པོའི་ཕོ་བྲང་ལ་སོགས་པའི་ཁང་པའི་མཆོག་རྣམས་ལ་ཁང་བ་བརྩེགས་པ་ལྔ་བརྒྱ་དང་ལྡན་པ་ལ་སྟེང་ཁང་དང། བར་ཁང་དང། འོག་ཁང་གི་བཀོད་པ་ངོ་མཚར་
ཅན་མཐའ་ཡས་པ་སྟེ། ཁང་བཟང་གཅིག་གི་གཞི་ཤེལ་ཁ་དོག་སྣ་ཚོགས་ལས་གྲུབ་པ་ལ་གསེར་དངུལ་གྱི་ཁང་བཟང་དང། བསོའི་ཕྲ་བཀོད་པས་འཕྲུལ་གྱི་ཁྱད་པར་མང་པོའི་གཟུགས་བརྙན་ཤར་བའི་ཡ་མཚན་གྱི་བཀོད་པ་སྣ་ཚོགས་པ་སོགས་
བརྗོད་པར་དཀའ་བ་དག་དང། ཁ་ཟས་ཀྱི་བྱེ་བྲག་ཀྱང་སྦྱོར་བའི་མཆོག་སྟོང་དུ་ཉེ་བ་དང། རྩེད་མོའི་རིགས་ཁྲི་ཁྲག་ཏུ་ལོངས་བ་དག་ཡོད་ལ། རྒྱལ་བློན། དམག་དབོན། མདུན་ན་འདོན་གྱི་བྲམ་ཟེ་དང། གཞན་ཡང་ཁྱིམ་བདག་དང། བྲམ་ཟེ་དར་

[010B] གཞན་ཡང་དམག་མི་དང། དེའི་ནང་གི་དཔའ་བོ་དང། དཔའ་བོའི་མཆོག་ཐམས་ཅད་སྒྱུ་རྩལ་ཉི་ཤུ་རྩ་བཞི་ལ་མཆོག་ཏུ་བྱང་བ། གླང་པོ་ཆེ་དང། རྟ་དང། མཧེ་དང། བསེ་དང། བ་ལང་གི་རིགས་མང་པོས་
ཁྱབ་ཅིང། གྲོང་ཁྱེར་གྱི་སྲང་བར་རྣམས་རྡོ་བ་གཅལ་དུ་བཀྲམ་པ་ལ་མཆོང་རྫས་ཀྱི་གཟུགས་བརྐོས་ནས་བྲིས་པ་དག་གིས་མཛེས་པ། ཉིན་རེ་བཞིན་འབངས་ཁོལ་གྱི་སྐྱེ་བོ་དག་གིས་ལན་གསུམ་གསུམ་དུ་ཕྱག་བདར་དང། ཆག་ཆག་འདེབས་པ། སྲང་དང་
ལམ་གྱི་བཞི་མདོའི་བིར་བར་དུ་རྡོའི་ཁང་པ་བུམ་པ་དང། བྲེལ་སོགས་པའི་དབྱིབས་ཅན་གྱི་ནང་གནོན་དང་བཅས་ཆུ་བསིལ་བ་དག་འགྲོན་པོ་རྣམས་ཀྱི་བཏུང་བའི་ཆེད་དུ་བཞག་ཅིང། དེའི་འགྲམ་དུ་ཁྲུས་བྱེད་པའི་རྫིང་བུ་བསིལ་བ་དང། དལ་བསོ་བའི་གཡབ་
བསིལ་བའི་བདུག་སྤོས་དང་བཅས་པ། ཡུལ་གྱི་མཐའ་ཐམས་ཅད་ནེའུ་གསིང་དང་ཞིང་གི་ཁྱད་པར་མང་པོས་མཛོས་ཤིང། ཕོ་བྲང་གི་འདབ་ཆགས་པར་སྐྱེད་མོས་ཚལ་འབྲས་བུ་ཅན་དང། ཙནྡན་དང། ཨ་ཀ་རུ་ལ་སོགས་པའི་ནགས་ཚལ། ཁུ་བྱུག་
དང༑ ཀ་ལ་བིད་ཀ་དང། ནེའུ་ཙོ་དང། ཤང་ཤང་ཏེའུ་དང། ཀ་ལནྟ་ཀ་དང། བྱེའུ་སྣ་ཚོགས་བས་ཁྱབ་ཅིང་སྒྲ་སྙན་པར་སྒྲོག་ཅིང། ནེའུ་གསིང་མེ་ཏོག་སྣ་ཚོགས་ཀྱིས་བཀྲ་བ་དང། བཅོས་པའི་མཚོ་དང། རང་བཞིན་གྱིས་གྲུབ་པའི་མཚོ་དང་
རྫིང་བུ་དང། ལྟེངས་ཀ་དག་ལ་དད་པ་དང། དུར་པ་དང། མཐིང་རིལ་དང། བཞད་ལ་སོགས་པས་སྒྲ་སྙན་པར་སྒྲོག་ཅིང། པདྨ་དང། ཨུཏྤ་ལ་དང། ཀུ་མུ་ད་ལ་སོགས་མེ་ཏོག་གི་དྲི་བསུང་འཕྲོ་བ་དང། སྐྱེད་མོས་ཚལ་ཆེ་བ་ལ་ཉིན་ཞག་གཉིས་

[011A]༄༅། །ཙམ་གྱི་རྒྱ་ཁྱོན་དང་ལྡན་པའི་དབུས་སུ་བཅོས་པའི་མཚོ་དང། དེའི་དབུས་ན་བཅོས་པའི་རི་དག་ལ་ནགས་ཚལ་དང། སྨན་ལྗོངས་དང། ཤེལ་དང། གཡང་ཊི་དང། ཙནྡན་གྱི་ཁང་བཟང་བཀོད་པ་མཐའ་ཡས་པ་དག་དང་
མཚོ་དག་ལ་གྲུའི་བཀོད་པ་ངོ་མཚར་ཅན་མང་པོ་དང། མཚོའི་དབུས་ཀྱི་ཁང་བཟང་དུ་རྒྱལ་པོ་དག་འགྲོ་བའི་ཚེ་སྐབས་འགར་གྲུ་ལ་ཞོན་ནས་འགྲོ་ཞིང། སྐབས་འགར་ཆུ་སྲིན་མ་ཀ་ར་འདྲིས་པར་བྱས་པ་ལ་རིན་པོ་ཆེའི་སྒ་སྲབ་དག་སྤྲས་པ་ལ་
ཞོན་ནས་འགྲོ་བ་སོགས་ཏེ། མདོར་ན་སུམ་རྩེན་གྱི་གནས་ལ་ཅོ་འདྲི་བ་ལྟ་བུའི་ལོངས་སྤྱོད་ཀྱི་ཚོགས་དག་ཡོད་པ་ནི་གཅམ་བུའི་ཚིག་དག་མ་ཡིན་ཞིང། ངེས་པ་ཡང་དག་པ་ཡིན་ལ། འཕགས་ཡུལ་གྱི་གྲོང་ཁྱེར་ཆེན་པོ་དྲུག་ཅེས་བསྟན་
བཅོས་རྣམས་ལས་གསུངས་པའི་དོན་འཆད་པ་ན། ཡུལ་གྱི་མཐའ་དབུས་ཐམས་ཅད་དེ་ཁོ་ནས་རྫོགས་སོ་སྙམ་དུ་འཛིན་པ་དག་བྱིས་སུ་ཡོད་མོད། གྲོང་ཁྱེར་དྲུག་པོ་ནི། ཡུལ་དབུས་ཁོ་ནའི་གནས་སོ། །དེ་ནས་ཤར་ཕྱོགས་ཀྱི་ཆ་ལ་དབུས་
དང༑ ལྷོ་དང། བྱང་སྟེ། དུམ་བུ་གསུམ་དུ་ཡོད་ཅིང། དབུས་དེ་ལ་ཤར་ནུབ་གཉིས་སུ་ཡོད་པའི་ནུབ་ཕྱོགས་ཟླ་བ་དྲུག་གི་ས་ནི་བཧང་ག་ལའི་ཡུལ་གྲུ་སྟེ། དེ་ལ་ནང་གསེས་ཀྱིས་དབྱེ་ན། བུརྙ་ཎ། རངྒ་པུ་རི། རངྒ་མ་ཏྲི། མག་པུ་ཏ་པཱ། པུརྞ་ཝརྷ་
ར་ར༑ རདྷ། ཧུག་ལི་ཀ་ཀ་ལ་ཀརྟ། གྷོར་བགྒ་སོགས་མང་དུ་ཡོད་ལ། ཤར་ཕྱོགས་ཀྱི་ཟླ་བ་གསུམ་གྱི་ས་ནི་བྷངྒ་ལའི་ཡུལ་ཝ་རེནྡྲ་དང་བཅས་པ་དང། དེ་ནས་ཟླ་བ་གཅིག་གི་ས་ནས་ཟངས་གླིང་གི་ཡུལ་ཏེ་ད་ལྟ་རྒྱ་གར་བ་རྣམས་ཀྱིས་འབོད་པའི་

[011B] །ཡུལ་དེའི་མཐའ་ཤར་ཕྱོགས་ཀྱི་རྒྱ་མཚོ་ལ་ཐུག་ཅིང། ནུབ་ཕྱོགས་ནི་བྷངྒ་ལའི་སྨད་དང་འབྲེལ་ལ། རང་རེའི་ཡུལ་གྱི་གཙང་པོ་འདིའི་མིང་ལ་འཕགས་ཡུལ་བ་རྣམས་བྷ་རཾ་པུརྟ་ཞེས་ཟེར་ཞིང། འདི་ཀོང་ཡུལ་ནས་གཤིན་རྗེའི་
ཞལ་དུ་བབས་པ་དེ་ཀ་མ་རུའི་ཡུལ་དུ་ཐོན་ནས་ཤར་ཕྱོགས་སུ་རེ་ཞིག་འགྲོ་ཞིང། དེ་ནས་བྷངྒ་ལའི་ཡུལ་བརྒྱུད་དེ་ཝ་རེནྡྲའི་ཡུལ་མཐའ་ནས་སྭ་ནར་གྷ་ཝོ་དང་ཟངས་གླིང་བརྒྱུད་ཤར་ཕྱོགས་ཀྱི་རྒྱ་མཚོར་འབབ་སྟེ། ཟངས་གླིང་གི་ཡུལ་ནི་མི་ཤ་ཟ་ཞིང་
སྟོབས་དང་ལྡན་པ་ཤ་སྙག་ཏུ་ཡོད་པས་སྐྱེ་བོ་ཕལ་པས་བགྲོད་དཀའ་བ་ཡིན་ནོ། །མཚོ་མ་ཕ་མ་ནས་ཆུ་བོ་གངྒཱ་ཉིན་ཞག་འགའ་ཞིག་མངའ་རིས་ཀྱི་ཡུལ་བརྒྱུད་ལྷོ་ནུབ་ཕྱོགས་སུ་འབབ་ཅིང། དེ་ནས་ཧ་རི་དྭ་ཝར་ནས་ཤར་ཕྱོགས་སུ་འཁྱོགས་ཏེ། ཝཱ་ར་ཎ་
སེའི་ཡུལ་འགྲམ་ནས་བརྒྱུད་བཧང་ག་ལའི་ལྷོ་ཕྱོགས་ལ་ཉེ་བའི་ངོས་ནས་ཤར་ཕྱོགས་སུ་འབབ་པའི་ཆ་གཉིས་སུ་གྱེས་པའི་ཆ་ཆེ་བ་བོད་ཀྱི་གཙང་པོར་འབབ་པ་དང་ཉེ་བ་ནས་རྒྱ་མཚོར་འགྲོ་ཞིང། ཆ་ཆུང་བ་བཧང་ག་ལའི་ཡུལ་གྱི་ལྷོ་མཐར་ཤར་ཕྱོགས་ཀྱི་
རྒྱ་མཚོར་འབབ་སྟེ་གནས་དེ་ལ་གངྒ་ས་ག་རའམ། ཟུར་ཆག་ཏུ་གངྒཱ་སའི་གེར་ཟེར་རོ། །འདི་ན་རིན་ཆེན་རི་བོའི་གཙུག་ལག་ཁང་ཞེས་པ་རི་ཆུང་ཞིག་གི་རྩེར་སྔོན་གྲུབ་ཆེན་ནག་པོ་སྤྱོད་པའི་དུས་སུ་བློན་པོ་དགེ་པའི་མགོན་པོས་བཞེངས་པའི་འཕགས་པ་
སྤྱན་རས་གཟིགས་ཧ་ལ་ཧ་ལའི་སྐུ་བྱིན་རླབས་ཀྱི་གཟི་འོད་འབར་བ་དང། རྒྱ་མཚོ་དང་ཤིན་ཏུ་ཉེ་བར་ནག་པོ་སྤྱོད་པ་ཆུད་བ་དང། བཧུ་བ་རི་བ་དང་བཧུབ་བློ་ལྡན་གྱིས་བྱིན་གྱིས་བརླབས་པའི་དགོན་ཆུང་ཞིག་ན། ནག་པོ་སྤྱོད་པ་ཆེན་པོའི་སྐུའི་རྒྱན་དྲུག་

[012A]༄༅། །མཁའ་འགྲོས་སྩལ་བ་དེ་མཚན་མོ་མེ་འབར་བ་སོགས། ཆོ་འཕྲུལ་ཤིན་ཏུ་ཆེ་བ་དང་བཅས་ཏེ་ཡོད་ལ། ཕྱི་རོལ་པ་རྣམས་ཀྱི་གྲུབ་གནས་ཀ་པལ་མུ་ནི་ཞེས་བྱ་བ་ཡང་ཡོད་དེ། གནས་འདིར་ཟླ་བ་རེ་བསྙེན་བསྒྲུབ་བྱས་པ་ལ་
གྲུབ་པའི་ལྟས་ཆེ་ཆུང་གང་ཡང་རུང་བ་རེ་མི་འབྱུང་བ་མེད་ཀྱང། ཀླུ་དང་གནོད་སྦྱིན་གཏུམ་པོ་དང་གདུག་པའི་མཁའ་འགྲོ་མ་རྣམས་ཀྱི་ཆོ་འཕྲུལ་སྣ་ཚོགས་ཀྱི་ཟིལ་ཐེག་དཀའ་བ་དང། མཐའ་སྐོར་གྱི་ནགས་ཚལ་ལ་གཅན་གཞན་ཁྲོ་བོ་
མང་བ་དང། རྒྱ་མཆོ་ལས་འོངས་པའི་ཆུ་སྲིན་མ་ཀ་ར་དང་བྱིས་པ་གསོད་པ་དག་གི་འཇིགས་པ་ཆེ་བ་དང། དབྱར་གྱི་དུས་སུ་འབྲུག་དང་གློག་མི་བཟང་བ་དང་འབྲུག་ཡང་ཡང་འབབ་པའི་འཇིགས་པ་དག་ཡོད་པས་ཡུལ་དེ་ཉིད་ཀྱི་མི་མ་ཡིན་
བྱིན༑ རིག་སྔགས་ཀྱི་ནུས་པའམ། ཚུལ་ཁྲིམས་རྣམ་པར་དག་པའི་གདེང་ཚད་ཅན་མ་གཏོགས་འཁོད་པར་དཀའ་བ་ཡིན་ན། །གོང་དུ་བཤད་པའི་ཡུལ་པུརྣ་ཝརྷན་ཁ་སར་བཱ་ནི་རང་བྱུང་གི་ལྷ་ཁང་ཡོད་པ་དེར་ཡང་ཞག་བདུན་ཐེ་བཙུགས་
ནས་གསོལ་བ་བཏབ་ན་དངོས་གྲུབ་ངེས་པར་འབྱུང་བ་དང། སྔར་བཤད་པ་བཞིན་ར་རའི་ཡུ་ལན་དཔལ་ཆ་བ་གསུམ་མམ། གཽ་སོམ་པུ་རིའི་གཙུག་ལག་ཁང་ན་ཡང་ནག་པོ་ཆེན་པོ་མངོན་སུམ་དུ་བཞུགས་པ་ལྟ་བུའི་གནས་ཆེན་དང་གཞན་
ཡང་ཕྱི་ནང་གི་གྲུབ་པའི་གནས་མང་དུ་ཡོད་དོ། །གངྒའི་ལྷོ་ཕྱོགས་ཀྱི་ངོས་ནི་བཧང་ག་ལའི་ཡུལ་གྱི་ལྷོ་སྟེ། ཡུལ་འདིའི་མིང་ལ་ཨཽ་ཌི་བི་ཤ་ཟེར་བ་སྔོན་གྲུབ་ཆེན་རྡོ་རྗེ་དྲིལ་བུ་པས་གྲུབ་པས་བརྙེས་པའི་གནས་དེ་ཡོད་དེ་འཕྲལ་སྐད་དུ་ཨུ་རི་ས་ཟེར་

[012B] འདིའི་ཡང་ཡུལ་གྱི་ཤར་མཐའ་ཤར་ཕྱོགས་ཀྱི་རྒྱ་མཚོ་ལ་ཐུག་ལ་གྲོང་ཁྱེར་ཤིན་ཏུ་ཆེ་བ་དང་མཐའ་སྐོར་དུ་ནགས་ཚལ་མ་ཐུག་པོ་དང། རྡོ་རྗེ་དྲིལ་བུ་པས་སྤྱན་དྲངས་པའི་འཕགས་པ་སྤྱན་རས་གཟིགས་ལོ་ཀེ་ཤྭ་ར་དང་ཛ་གང་དྷ་ལའི་གཙུག་ལག་
ཁང་དང། མུ་སྟེགས་ཀྱི་གནས་གཞི་སྔོན་ཁྱབ་འཇུག་གི་ལྷ་ཁང་རྡོ་སྐུ་དང་བཅས་པ་ཆོ་འཕྲུལ་ཤིན་ཏུ་ཆེ་བ་ལ་གྲུབ་པའི་སློབ་དཔོན་ཡེ་ཤེས་བཤེས་གཉེན་གྱིས་ཚར་བཅད་དེ་ཆོ་འཕྲུལ་ཉམས་ཤིང་ཡན་ལག་རྣམས་ཆག་པའི་སྐུ་གདུང་ཡང་ཆོ་འཕྲུལ་
ཆེ་བར་ཡོད་པའི་མིང་ཡང་ཛ་གད་ན་ཐཱམ། འཕྲལ་སྐད་ཛ་ཀེན་ན་ཐཱ་ཟེར་ཏེ་འདི་དང་ཛ་གད་དྷ་ལའི་གཙུག་ལག་ཁང་གཉིས་ཀ་རྒྱ་མཚོ་དང་རྒྱང་གྲགས་ཙམ་གྱིས་ཉེ་བ་ཡིན་ནོ། །བཧང་ག་ལའི་བྱང་ཕྱོགས་ལ་ཤར་ནུབ་དབུས་ཏེ་དུམ་བུ་གསུམ་དུ་ཕྱེ་ནས་
ནུབ་ཕྱོགས་ན་ཀམ་རཱུ་པ་སྟེ། འདོད་པའི་གཟུགས་ཅན་ནམ་འཕྲལ་སྐད་དུ་ཀམ་རུ་ཟེར་བ་གྲུབ་པའི་ཡུལ་ཆེན་པོ་ཉེར་བཞིའི་ནང་ཚན་དཔལ་འཁོར་ལོ་སྡོམ་པའི་གསུང་གི་འཁོར་ལོའི་ཤར་རྩིབས་ལ་འགོད་པ་དེ་ཡོད་ཅིང། དེ་བཞིན་གཤེགས་པ་ཐུགས་
རྗེ་ཅན་མྱ་ངན་ལས་འདས་པའི་ཚུལ་བསྟན་པའི་ཡུལ་རྩྭ་མཆོག་གྲོང་ངམ་གྱད་ཡུལ་ཀྱང་འདི་ཉིད་ཡིན་ནོ། །འདི་ན་སངས་རྒྱས་མྱ་ངན་ལས་འདས་པའི་གནས་སཱ་ལའི་ཚལ་བཞུགས་ཁྲི་དང་བཅས་པ་དང། དཔའ་བོ་ཆེན་པོ་མྱུ་གུ་ཅན་སོགས་བཞུགས་
པའི་གནས་ཕྱི་ནང་ཐམས་ཅད་ཀྱིས་མཆོད་པའི་ས་དེར། ཀ་མུ་ཚའམ་ཟུར་ཆག་ཏུ་ཀུ་མུ་ཆ་ཟེར་བ་མ་མོའི་སྐྱེ་གནས་ཀྱི་རྟེན་རང་བྱུང་ཞིག་དང། གི་རིམ་ཐོ་ཞེས་པ་ཁབ་འཇུག་རྟ་གདོང་ཅན་གྱི་རྟེན་རྣམས་ཡོད་ཅིང་གྱད་ཡུལ་ཉིད་ནི་གནས་ཆེན་གྱི་

[013A]༄༅། །ཤར་ཕྱོགས་སུ་ཡོད་པར་ཨ་སཾ་གྱི་ཡུལ་ཟེར་ལ། ད་ལྟ་ཚོ་སྣ་བ་སོགས་བོད་རྣམས་ཀྱི་གཏམ་དུ་ཨ་ཤོང་ཞེས་འབོད་དོ། །དབུས་ཀྱི་ཆ་ལ་ཡུལ་ཀང་ཚ་རངྒ་དང་སཾ་ཀྲྀ་ཏའི་སྐད་དུ་གྷ་ཝུ་རཱམ། འཕྲལ་སྐད་དུ་གྷ་ཧྲོང་ཞེས་འབོད་
པ་གཉིས་ཡོད་པའི་སྔ་མའི་ཡུལ་གྱི་མདོ་བཧང་ག་ལའི་སྡེ་ཚན་དུ་གཏོགས་པའི་རི་བྲག་ཏིར་བུར་ཞེས་པའི་ཕུ་ན། དེ་ཝཾ་ཀོ་ཊཱིམ་ལྷ་མོའི་མཁར་ཞེས་པ་གནས་ཆེན་ཉེར་བཞིའི་ནང་ཚན་ཐུགས་ཀྱི་འཁོར་ལོའི་རླུང་རྩིབས་ལ་འགོད་པ་དེ་ཡོད་ཅིང་
དེ་ན་གྲུབ་ཆེན་ནག་པོ་སྤྱོད་པས་བཞེངས་པའི་གནས་གཞི་དང། དེར་ནག་པོ་སྤྱོད་པའི་དུས་མཆོད་ལ་ཌཱམ་རུའི་སྒྲ་དང་མེ་ཏོག་གི་ཆར་སོགས་འབྱུང་བ་དང། གྲུབ་ཆེན་གསང་བ་པས་ཕྲ་མེན་མ་བཏུལ་པའི་གནས་སོགས་ངོ་མཚར་བའི་ཆོས་
དུ་མ་དང། སྔོན་གྱི་གྲུབ་ཐོབ་གཞན་རྣམས་ཀྱི་བཞུགས་གནས་ཀྱང་མང་དུ་ཡོད་ལ། ཕྱི་མ་འདིའི་གང་ཟག་རྣམས་མི་ཤ་ཟ་བའི་སྲིན་པོ་འདྲུབ་ཤ་སྟག་ཡོད་མོད་རྒྱལ་བསྟན་རིན་པོ་ཆེ་ཡོད་པའི་ས་ཕྱོགས་ཞིག་ནི་ཡིན་པར་འདུག་འདི་རྣམས་
བོད་ཀྱི་རི་དང་ཉེ་བའི་ཡུལ་ཤ་སྟག་ཡིན་ཅིང། གྷ་ཧྲོང་གི་ཡུལ་གྱི་ཉེ་འདབ་ན་ལྗང་གི་སྡེ་ཚན་དུ་གཏོགས་པའི་སྡེ་ཆེ་བ་བོད་ཀྱི་སྐད་སྨྲ་ཡང་ད་ལྟ་བོད་རྣམས་ཀྱིས་ཆེར་མི་ཤེས་པའི་ཡུལ་ཞིག་ཡོད་འདུག་པ་ལ་པ་ཏཾ་རྒྱལ་བོ་སོགས་ཀྱི་ལྗང་ཆེ་བ་
ཞེས་སྨྲ་བར་ཐོས། ཀརྨ་པའི་ཆོས་ཀྱང་ཡོད་ཚོད་དུ་གདའ། འདི་དག་གི་ཤར་ཕྱོགས་ན་ཡུལ་སྤྱིའི་མིང་ལ་ཀོ་ཀི་ཟེར་བའི་རྒྱལ་ཁམས་ཤིན་ཏུ་ཆེ་བ་ཡོད་དེ། འདི་དག་ལ་ནང་གསེས་ཀྱི་ནཾ་གཊའི་ཡུལ། ཙཀྨའི་ཡུལ། མོར་ག་ཀོའི་ཡུལ་

[013B] ར་ཁང་གི་ཡུལ། བལ་གུའི་ཡུལ། རྒྱ་མཚོ་དང་ཉེ་བ་པུ་ཀཾ་གྱི་ཡུལ། ཧཾ་ས་ཝརྟིའི་ཡུལ་ལ་སོགས་པ་རྣམས་ཡོད་དོ། །ཧཾ་ས་ཝ་རྟི་དང། མརྐོའི་ཡུལ་གཉིས་ལ་མུ་ཀཾ་གི་ཡུལ་ཟེར་ཞིང། ར་ཁང་གི་ཡུལ་གྱི་ནང་ཚན་ཧ་རི་བྷནྡཱི་
ཡུལ་ན་མཆོད་རྟེན་ཆེན་བོ་ཞེས་བྱ་བའི་གཙུག་ལག་ཁང་ཤིན་ཏུ་ཆེ་བ་ཞིག་ཡོད་དེ། འདི་དག་སྤྱིའི་རྒྱལ་པོའི་མིང་ལ་བྷ་མ་རཱ་ཛ་ཞེས་འབོད་པར་སྣང་ཞིང། མརྐོ་དང་སྨན་རྩེའི་ཡུལ་ཀྱང་མིང་གི་རྣམ་གྲངས་ཏེ། ཁ་ཅིག་འདི་རྒྱ་ནག་པོའི་སྡེར་འདྲེན་
མོད་དེ་མ་ཡིན་ཏེ། ཐོད་དཀར་པོ་འཆིང་བ་དང་སྐད་ཀྱང་ཕལ་ཆེར་བཧང་ག་ལ་དང་ཆ་མཚུངས་པ་སོགས་རྒྱ་གར་ཤར་ཕྱོགས་ཀྱི་གྲོང་ཁྱེར་ཤིན་ཏུ་ཆེ་བ་ཞིག་ཡིན་པར་སྣང། འདིའི་ཡུལ་མཐའ་དང་རྒྱ་ནག་པོའི་གྲོང་ཁྱེར་ཆེན་པོ་ཡུ་ཉན་སོགས་འདབ་
ཆགས་པར་གནས་པ་ཡིན་ལ། གསེར་གྱི་རྒྱལ་ཁབ་ཆེན་པོ་པེ་ཅིང་གནམ་གྱི་ལྷ་བདག་པོ་ཆེན་པོའི་མདུན་སར་སྤྱོད་པའི་གླང་ཆེན་རྣམས་ཀྱང་འདི་ནས་ལེན་ཞེས་ཐོས། ཡུལ་འདིའི་ཐིད་ནས་རྒྱ་མཚོ་ལ་གྲུ་བཏང་སྟེ་ཕྱིན་པའི་ཚེ་དྷ་ན་ཤྲཱིའི་གླིང་དུ་
སླེབས་ཏེ། འདི་ན་ཤྲི་བྷཱ་ནཻ་ཀ་ཊཱམ། དཔལ་ལྡན་འབྲས་སྤུངས་ཀྱི་མཆོད་རྟེན་ཡོད་ཅིང་ཡུལ་མི་ཕལ་གྱི་འབོད་ཕྱོགས་སུ་ཨྶྟུ་ཀ་ཡ་ཟེར་ལ། འདི་དང་འདབ་ཆགས་པ་ན་གྲོང་ཁྱེར་དཔལ་ཡོན་ཞེས་པ་ཤིན་ཏུ་ཆེ་བ་ཡོད་དེ་འདི་ཡང་རྒྱ་གར་གྱི་ཤར་ཕྱོགས་
ལ་གཏོགས་མོད་ཅིང་རྒྱ་མཚོས་བཅད་པས་གླིང་ཕྲན་དུ་ཡང་བྱེད་དོ། །དེ་བཞིན་དུ་ཙནྡྲ་དའི་པ་ཞེས་པ་དང། པརྫ་དའི་བཞེས་པ་དང། ཕ་ཡི་གུའི་གླིང་སོགས་ཀྱི་གླིང་ཕྲན་རྣམས་ཀྱང་འཕགས་ཡུལ་ཤར་ཕྱོགས་ཀྱི་ཁོངས་སུ་གཏོགས་སོ། །འདི་ལྟར་

[014A]༄༅། །ཤར་ཕྱོགས་ཀྱི་ཡུལ་འདི་རྣམས་དབུས་ཀྱི་གྲོང་ཁྱེར་རྣམས་དང་འདྲ་བར་འབྱོར་ཞིང་རྒྱས་པ་དང། སྐྱེ་བོའི་ཚོགས་དཔག་ཏུ་མེད་པ་དང་སྒྱུ་རྩལ་དང་ཡོ་བྱད་ཀྱི་ཁྱད་པར་མང་པོ་དག་གིས་གང་ཞིང་ལྷག་པར་ཤིང་འབྲས་ཀྱི་
ཁྱད་པར་དག་ཤིན་ཏུ་མོད་པ་ཡིན་ནོ། །གཞན་ཡང་ཡུལ་འདི་དག་ཀུན་དང་ལྷག་པར་ཀམ་རུ། གྷ་ཧྲོང། ཀ་ཆ་རངྒ། ཀོ་ཀའི་ཡུལ་རྣམས་ན་སྔགས་ཀྱི་ནུས་པ་འགྲུབ་པ་ཤིན་ཏུ་མང་བས་གཡུལ་འགྱེད་པ་དང། ཚོང་དང་ཞིང་ལས་ཀྱི་བྱ་བ་
དག་ཀྱང་ཕལ་ཆེར་རིག་སྔགས་ཀྱི་མཐུ་ཁོ་ནས་བྱེད་པ་སོགས་ངོ་མཚར་ཅན་དཔག་ཏུ་མེད་པ་དང། དེ་ཝི་ཀོ་ཊི་ནི་འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོ་མ་རབ་ཏུ་མང་བས་རིག་སྔགས་ཀྱི་ཁྱད་པར་སྤྱི་དང། ཁྱད་པར་རྣལ་
འབྱོར་བླ་མེད་ཀྱི་བཟླས་སྒོམ་རྣམས་བགྱིས་པ་ཙམ་གྱིས་རྟགས་མངོན་དུ་འགྱུར་བ་དག་ཡོད་ཅིང། ཡུལ་ཕྱོགས་གཞན་པ་རྣམས་ཀྱང་གྲུབ་པའི་གནས་ཆེན་པོ་དག་ཡིན་མོད་བོང་ལྟ་བུ་རྣམས་ཀྱིས་ནི་སྤྱིར་ཚད་པ་དང་སྦྲུལ་དང་གདུག་
བའི་སྲིན་བུ་སྣ་ཚོགས་པ་དང། གཅན་གཞན་གཏུམ་པོ་དག་གི་གནོད་པ་བཟོད་དཀའ་བར་མ་ཟད་སྣ་ཚོགས་པའི་རིག་སྔགས་དག་གི་གཟི་བྱིན་བཟོད་དཀའ་བ་དང། ཡང་སོགས་འཕགས་ཡུལ་བ་ཕལ་ཆེར་བོད་ལ་རིགས་ངན་དུ་བྱས་
ནས་བཅོག་པའི་འདུ་ཤེས་ཆེ་བས་དེང་དུས་བགྲོད་པར་བྱ་ནུས་པ་ནི་མ་ཡིན་ནོ། །ལྷོ་ཕྱོགས་ཀྱི་རྒྱུད་ནི་ལྷག་པར་འབྱོར་ཞིང་རྒྱས་པ་གྲོང་ཁྱེར་ཤིན་ཏུ་ཆེ་བ་དག་དང་ལྡན་པ་ཡིན་ཏེ། དེ་ཡང་ཕྱོགས་གཅིག་པར་ཡུལ་རྣམས་བཤད་ན། སྔར་

[014B] ཏྲི་ལིང་གཞེས་པ་དཔལ་ཆོས་ཀྱི་གྲགས་པ་འཁྲུངས་པའི་ཡུལ་དེ་དང་ཏྲི་མ་ལ་ཙན་དན་གྱི་ནགས་རྣམས་ཡོད་ཅིང། དེ་ནས་མར་ཧཌ་དང། ཁན་དེ་བ་དང། ཏཾ་པལ་
དང༑ བི་དྱ་ན་ག་ར་དང། ཀརྣ་ཊ་ཀ་དང། ཙཉྩི་དང། མ་ལྱར་ར་དང། ཙ་རི་ཏྲ་དང། མརྒ་ར་ཝ་དང། ཀངྐུ་ན་དང། ཙེ་བ་ལ་དང། ནི་ཙ་མ་པ་དང། ནི་ཙམྦྷ་ཧ་ར་དང། ཙནྟྲ་དུ་ར་དང། པཉྩ་བྷ་ཏཱ་ར་དང། ཙ་ར་མཎྜལ་དང། མཽ་ར་མཎྜལ་དང། ཛལ་
མཎྜ་ལ་དང། ཏོ་ལ་མཎྜལ་དང། ཏུཎྜ་མཎྜ་ལ་དང། བཧོ་ག་མལྱ་ར་དང། ནེར་བ་ཏ་རེ་བ། ཚེ་ཏ་རེ་བ་ཞེས་བྱ་བ་ལ་སོགས་པ་མཐའ་ཡས་ལ། འཛམ་བུ་གླིང་གྲུ་གསུམ་དུ་གསུངས་པའི་རྩེ་མོ་རྣོ་བ་ནི་ལྷོ་ཕྱོགས་ཀྱི་མཐའ་ལ་ཡོད་པའི་ཤར་ངོས་ཀྱི་ཕྱི་རྒྱ་
མཚོལ་ནི་འཕགས་ཡུལ་བ་རྣམས་མོ་ཧོ་དང་ཅེས་འབོད། ནུབ་ཀྱི་ཕྱིའི་རྒྱ་མཚོ་ལ་ནི་རཏྟ་ན་གར་ཞེས་འབོད་དེ། རྒྱ་མཚོ་གཉིས་གཏིང་དང་ངོ་བོ་གཅིག་པ་ཡིན་ཀྱང། འཛམ་བུའི་གླིང་གི་དབྱིབས་ལས་ལྷོ་ཕྱོགས་ཐག་རིང་པོར་རླབས་འཐབས་པའི་བར་
ཐལ་ལེ་བ་སྣང་བས་མིད་སོ་སོར་འབོད་པ་ཡིན། དེ་ལྟ་བུའི་རྩེ་མོ་རྣོ་བའི་ཆ་དེ་ལ་རཱ་མེ་ཤྭ་རི་ཞེས་པ་ཡུལ་ཉེར་བཞིའི་ནང་ཚན་ཐུགས་ཀྱི་འཁོར་ལོའི་ལྷོ་ནུབ་ཀྱི་རྩིབས་ལ་འགོད་པ་དེ་ཡོད་དེ། འདིའི་ནང་གསེས་ལ་ཨིནྡྲ་ལིངྒ། ཏྲི་ལིངྒ། ཨུ་ལིངྒ། ཤེ་
བོ་ལིངྒ། ཞེས་པ་ལ་སོགས་ཡུལ་ཐ་དད་པ་བརྒྱད་ཙམ་དང། རྩེ་མོའི་ངོས་རྒྱ་མཚོར་འཇུག་པའི་རྡོ་ཟམ་ཞེས་བྱ་བ་སྔོན་རཱ་མ་ཎས་ལང་ག་བཅོམ་པའི་དུས་སུ་བཙུགས་པར་གྲགས་པ་ཡོད་ཅིང། འདི་ནས་རྒྱ་མཚོ་བརྒལ་བའི་ཆ་ནས་ལང་

[015A]༄༅། །གའི་གྲོང་ཁྱེར་དུ་སླེབ་པར་གྲགས། ལྷོ་ནུབ་མཚམས་ཀྱི་ཡུལ་གནས་ཉེར་བཞིའི་ནང་ཚན་སྐུའི་འཁོར་ལོའི་རླུང་གི་རྩིབས་ལ་འགོད་པ། མཱ་རུ་ཝ་ཞེས་པ་དང། མེར་ཝ། ཙི་ཏ་ཝ་ར། བི་ཝུ་ཝ། ཨབྷུ། སྐུའི་འཁོར་ལོའི་
ནུབ་རྩིབས་སུ་འགོད་པ་སཽ་རྵྚ། གུ་ཇི་ར་ཐ་འམ། ཟུར་ཆག་ཏུ་གུ་ཇི་རང་ཟེར་བ་རྣམས་ཀྱང་ཡུལ་ཁམས་ཤིན་ཏུ་ཆེ་ལ། སཽར་ཥྚ་ན་གྲུབ་པའི་དབང་པོ་བརྭི་བ་རྡོ་སྐུར་གྱུར་པའི་རྡོ་སྐུ་བྱིན་རླབས་ཤིན་ཏུ་ཆེ་བ་དང་དབང་ཕྱུག་གི་རྟེན་སོ་མ་ནཱ་ཐ། ཞེས་པ་རྣམས་
ཡོད༑ སྤྱིར་ལྷོ་ཕྱོགས་འདི་རྣམས་ལོངས་སྤྱོད་དང་སྒྱུ་རྩལ་ལ་ཤིན་ཏུ་ཁྱད་ཐོན་བས་སུམ་རྩེན་ལ་ཅོ་འདྲི་བར་མ་ཟད་གོང་དུ་སྨོས་པའི་མཎྜལ་གྱི་མིང་ཅན་ལྔ་བོ་དེ་ཕྱོགས་གཅིག་ཏུ་བསྡོམས་ལ་པཉྩདྲ་ཝ་ར་ཞེས་ཟེར་ཞིང། ཡུལ་འདིའི་དབང་དུ་
བྱས་ན་གསེར་གླིང་ཡང་དབུལ་པོའི་གླིང་ལྟ་བུ་ཡིན་པར་གྲགས་ཤིང་རྩེད་མོའི་ཁྱད་པར་གཞན་ཕར་བཞག་གར་གྱི་ཁྱད་པར་ཡང་སྟོང་ཕྲག་ཉི་ཤུར་ལོངས་པ་ཡོད་པར་ངེས། སྐད་ཀྱང་སྀངྐྲ་ཏ་དང་མཐུན་ཤས་ཆེ་བ་མང་པ་ཡིན། མཱ་རུའི་ཡུལ་ན་སྔོན་
སློབ་དཔོན་མཚོ་སྐྱེས་ཀྱིས་རིགས་ངན་གྱི་རྒྱལ་བོའི་བུ་མོ་པདྨ་ཅན་རྫུ་འཕྲུལ་གྱིས་བཀུག་ནས་ལས་ལ་བཀོལ་ཏེ་བཞེངས་བྩནྡན་ས་མཆོག་གི་ཕྱེ་མ་ལས་གྲུབ་པའི་དཔལ་ཀྱི་རྡོ་རྗེའི་སྐུ་ད་མ་ཚིག་ཉམས་པས་མཐོང་ན་ཁྲག་སྐྱུག་པར་མཛད་པ་
ཤིན་ཏུ་གཉན་པ་དེ་ཡོད། ཀོངྐུ་ནའི་ཡུལ་ནས་ནུབ་ཕྱོགས་དྲང་པོ་ལ་གྲུ་བཏང་ནས་ཕྱིན་པའི་ཚེ་ཌཱ་མི་ཌོ་དྭི་པའམ། འགྲོ་ལྡིང་གི་གླིང་སྟེ། འཕྲལ་སྐད་དུ་སཾ་ལོ་རན་ཤོ་ཟེར་པར་སླེབ་སྟེ། ཡུལ་འདི་ཡང་གདུག་པའི་ཕྲ་མེན་མ་དཔག་ཏུ་མེད་པས་

[015B]རཱ་མེ་ཤྭ་རིའི་འདབ་ནས་ལྷོ་ཕྱོགས་ལ་གྲུ་བཏང་སྟེ་སོང་ན་སིངྒ་ལ་དྭཻ་སྟེ། སིངྒ་ལའི་ཡུལ་དུ་སླེབས། འདི་ན་ཤྲི་སཱ་དུ་ཀ་ཞེས་པ་བཅོམ་ལྡན་འདས་
ཐུགས་རྗེའི་བདག་ཉིད་ཤཱཀྱའི་རྒྱལ་པོའི་ཞབས་རྗེས་དང་དེའི་དུས་སྟོན་ཆེ་བར་ཡོད་ཅིང། ཡུལ་གྱི་སྐྱེ་བོ་རྣམས་མུ་ཏིག་དང་གསེར་འབའ་ཞིག་ལ་སྤྱོད་པའི་ལོངས་སྤྱོད་ཆེ་བ་ཡོད། འདིའི་ལྷོ་ཕྱོགས་ལ་གྲུའི་ལམ་ལས་སོང་བས་རི་བོ་པོ་ཊ་ལར་སླེབ་ཅིང་
དེ་ལས་ནུབ་ཕྱོགས་ངོས་ལ་གྲུའི་ལམ་ལས་རིང་དུ་སོང་བ་ན་ཛྷ་མི་གི་རི་ཞེས་པའི་ཡུལ་སློབ་དཔོན་ཀླུ་སྒྲུབ་ཀྱི་གདན་ས་ཤིན་ཏུ་མང་བ་ཞིག་ཏུ་སླེབས། ཤར་ཕྱོགས་སུ་གྲུ་བཏང་ན་གནས་ཆེན་ཉེར་བཞིའི་ནང་ཚན་སྐུའི་འཁོར་ལོའི་ལྷོ་རྩིབས་ལ་འགོད་པ་
སུ་ཝརྣ་དྭེ་པའམ་གསེར་གླིང་ཆེན་པོ་ན་བླ་མ་གསེར་གླིང་པའི་བཞུགས་གནས་དང། དེ་དང་ཉེ་བ་ན་ནའི་གླིང་དང་དེའི་དབུས་ན་ནགས་གླིང་རྣམས་ཡོད་ལ། ནགས་གླིང་གི་དབུས་ན་ཕྱི་བྲག་རི་ལ་ནང་གཞལ་ཡས་ཁང་གྲུ་བཞི་པ་ལྟ་བུ་ཞིག་ན་མི་
ཡུལ་ན་བཞུགས་པའི་གསང་སྔགས་ཀྱི་གླེགས་བམ་ཐམས་ཅད་བཞུགས་པར་གྲགས་མོད་ཅིང་ཤིན་ཏུ་གཉན་པས་བལྟ་བར་ནི་མི་སྔོབས། གླིང་ཕྲན་འདི་དག་ཀྱང་སྐད་དང་ཆ་ལུགས་རྩ་བའི་བདག་བོ་སོགས་ཀྱི་ཁྱད་པར་ལས་རྒྱ་གར་ལྷོ་ཕྱོགས་
ཀྱི་ཁོངས་སུ་བསྡུ། དེ་ཡང་དཔལ་ལྡན་རྡོ་རྗེ་གདན་ལ་ལྷོ་བགྲོད་མཐར་ཐུག་པའི་ཉི་མ་ནི་ཨཽ་ཌི་བི་ཤའི་ཐོད་ནས་འཆར་ཞིང། བྱང་བགྲོད་མཐར་ཐུག་པའི་ཚེར་ཁང་གི་ཡུལ་གྱི་ཐད་ནས་འཆར་བས་ཡུལ་དེ་དག་ཉི་འོག་ཤར་ཕྱོགས་ཀྱི་ཁོངས་སུ་སྔོན་གྱི་

[016A]༄༅། །མཁས་པ་དག་གིས་བཞག་པ་དང། ད་ལྟར་ཡང་རྒྱ་གར་བ་ཕྱེད་ཙམ་དེ་ལྟར་སྒྲོག་པས་འདིར་ཡང་ཨཽ་ཌི་བོ་ཤ་ཤར་ཕྱོགས་ལྷོ་མའི་སྔེར་བཤད་པ་ཡིན་ལ། འདི་ལ་རྣམ་དཔྱོད་དང་ལྡན་པ་དག་གིས་ཁྱོད་ཀྱི་འདི་ནི་རིགས་པ་མ་ཡིན་
ཏེ༑ དུས་གསུམ་སངས་རྒྱས་ཀུན་གྱི་བདག་པོ་རྗེ་རྒྱལ་བ་གཉིས་པས་དྲིལ་བུ་རིམ་ལྔའི་འགྲེལ་བར་ཨཽ་ཌི་བི་ཤེ་ལྷོ་ཕྱོགས་སུ་ཡོད་པར་གསུངས་པའི་ཕྱིར་བསྙོན་ཐབས་འདི་ལྟ་བུ་ཅིལ་བྱེད་ཅེན། སྦྱིར་དཔྱད་པ་དེ་ལྟར་འཇུག་པ་ཤིན་ཏུ་བདེན་མོད་
ལེགས་བཤད་ཀུན་གྱི་ཡང་རྩེ་དེའི་དགོངས་བ་ཞིབ་ཏུ་བཤད་ན། ཨོ་རྒྱན་གྱི་ཡུལ་ནས་ཐད་གཞལ་བའི་ཤིན་ཏུ་ལྟོའི་ཐད་ན་ཨཽ་ཌི་ཤར་ན་གནས་པ་ཡིན་ཏེ། ཨོ་རྒྱན་གྱི་གནས་ནི་དཔལ་རྡོ་རྗེ་གདན་དུ་ཉི་མ་བྱང་བགྲོད་མཐར་ཐུག་པའི་དུས་སུ་
རྒས་པའི་ཕྱོགས་ཀྱི་ཐད་ན་ཡོད་པས་སོ། །དེའི་ཕྱིར་རྡོ་རྗེ་དྲིལ་བུ་པ་ལ་རྣལ་འབྱོར་མས་ལུང་བསྟན་པའི་དུས་སུ་ཡང། ཨོ་རྒྱན་གྱི་གནས་ནས་གཞལ་བའི་ལྷོ་ཕྱོགས་ཨཽ་ཌི་བི་ཤར་སོང་ལ་སྒོམ་ཞིག་ཅེས་ལུང་བསྟན་པ་ཡིན་ཅིང་
དེའི་རྒྱུ་མཚན་གྱིས་རྒྱལ་པ་གཉིས་པའི་གསུང་གི་གསང་བ་དེར་ལྷོ་ཕྱོགས་ཞེས་སྩལ་ལ། བདག་གིས་ནི་རྡོ་རྗེ་གདན་ནས་རྩིས་པའི་ཤར་ཕྱོགས་ཞེས་བཤད་པས་མི་འགལ་ལོ། །གཞན་ཡང་ཡུལ་ཀུན་ཏུ་ཀུན་ནས་གྲུ་བཞི་པའི་གནད་འདི་
ཤེས་དགོས་ཏེ། བྱང་བགྲོད་མཐར་ཐུག་པའི་ཉི་མ་ཤར་བའི་ས་ནས་ལྷོ་བགྲོད་མཐར་ཐུག་པའི་ཉི་མ་འཆར་བའི་བར་ནི་ཤར་གྱི་ཁྱོན་ནོ། །བྱང་བགྲོད་མཐར་ཐུག་པའི་ཉི་མ་འཆར་བའི་ས་ནས་དེའི་ནུབ་པའི་པར་ནི་བྱང་གི་ཁྱོན་ནོ། །དེའི་ནུབ་

[016B] །དེ་ནས་ལྷོ་བགྲོད་མཐར་ཐུག་གི་འཆར་བའི་བར་གྱི་སའི་ཁྱོན་ནི་ལྷོའི་དོས་སོ། །དེ་ལྟ་བུའི་གྲུ་བཞིར་གྱུར་པ་ལ་ཐང་ཤིན་ཏུ་བདེ་བའི་དབུས་སུ་མཐོ་གང་གིས་ཟླུམ་པོར་
བསྐོར་བའི་དབུས་སུ་འཕགས་པའི་ཡུལ་ལྷ་བུ་མཐོ་གང་བའི་ཤིང་གྲུ་བཞི་པ། བོད་ལྟ་བུ་བྱང་ཕྱོགས་ལ་ཇི་ཙམ་ཉེ་བའི་སོར་བཞི་ལ་སོགས་པ་ཐུང་ངུའི་ཤིང་བུ་བཙུགས་ཏེ། དང་པོར་ཉི་མ་ཤར་པའི་ཆོ་ནུབ་ཕྱོགས་སུ་གྲོ་བ་མ་རིང་པོར་བརྐྱངས་པའི་
སར་ཟླུམ་སྐོར་དང་འཕྲད་མཚམས་སུ་བྱ་རྗེས་བཏོད། དེ་ནས་ཕྱི་དྲོའང་ཤར་ཕྱོགས་སུ་དེ་བཞིན་བྲིས་ནས། མཚན་མ་དེ་གཉིས་ཀྱི་སྟེང་དུ་སྐུད་པ་བཟུངས་ཏེ་ལྷོ་བྱང་གི་ཆ་དྲང་བོར་བྱ་རྗེས་བཏོད་ལ་ཟླུམ་སྐོར་དེའི་དབུས་སུ་ཐུར་ཤིང་བཙུགས་
ནས་བརྟགས་པས། གང་གི་ཚེ་ལྷོ་བགྲོད་མཐར་ཐུག་ནས་བྱང་ཕྱོགས་སུ་ལྡོག་པའི་ཉིན་གྱི་གྲིབ་མ་འཕོ་ཚུལ་སོགས་ཤིན་ཏུ་གསལ་བར་ཤེས་པས་ལྷོ་བྱང་གི་དབུས་དྲང་པོ་ནི་དེ་ལྟ་བུའི་ཚུལ་གྱིས་བཙལ་ནས་ཡུལ་གྱི་གནས་ཚུལ་དག་གཏན་ལ་
འབེབས་དགོས་པ་ཡིན་ནོ། །འཕགས་ཡུལ་ལྷོ་ཕྱོགས་ནས་ནུབ་ཕྱོགས་དང་ཉེ་བར་ས་ཧེར་བཧི་ཐར་ཞེས་བྱ་བའི་གྲོང་ཁྱེར་ལམ་སྲང་ལའང་ཞག་གཉིས་གསུམ་འགྲོ་དགོས་པ་ཞིག་དང། དེ་ནས་ནུབ་ཕྱོགས་སུ་སོང་བ་ན་ན་ཁར་ཋ་ཋ་ཞེས་བྱ་བའི་གྲོང་
ཁྱེར་ཤིན་ཏུ་ཆེ་བ་ཡོད་ལགས། དེ་ན་སིནྡྷུ་སྟེ་སྐུའི་འཁོར་ལོའི་བདེན་བྲལ་གྱི་རྩིབས་ལ་འགོད་པའི་གནས་ཆེན་དེ་ཡོད་དེ། ཆུ་བོ་ཆེན་པོ་སིནྡྷུ་ཡུལ་དེ་ནས་རྒྱ་མཚོར་འབབ་ཅིང་ལུང་པ་སྟོང་པ་ལ་ཞག་དགུ་ཙམ་ལི་ཤི་ལ་སོགས་པའི་དཀའ་ཐུབ་

[017A]༄༅། །ཀྱི་ཁ་ཟས་ལ་བལྟོས་ཏེ་ཕྱིན་པ་ན་གནས་ཀྱི་ངོ་བོ་བྲག་རི་ཤིན་ཏུ་ཉམས་དགའ་པ་ཞིག་ན་ཕྱི་རོལ་པའི་ལྷ་མོ་ཧིང་ལཱ་ཙེ་ཞེས་བྱ་བའི་སྐུ་རང་བྱུང་དང་བཅས་པ། དེ་ནས་བྱང་ཕྱོགས་སུ་ཕྱིན་པ་ན་མོ་ལ་ཏན་ཞེས་བྱ་བའི་གྲོང་ཁྱེར་
དང༑ ཀ་བཧེ་ལའམ་ཀཱ་པལ་གྱི་གྲོང་ཁྱེར་དང། ཁོར་སན་དང། ཝ་ཛ་པཱ་ན་དང། གོ་ཥ་ཞེས་བྱ་བའི་གྲོང་ཁྱེར་རྣམས་ཏེ་ཐམས་ཅད་སྟོབས་དང་ལོངས་སྤྱོད་ཤིན་ཏུ་ཆེ་མོད། ཀླ་ཀློ་སྡིག་སྤྱོད་ཀྱི་ཡུལ་ཤ་སྟག་སྟེ་ནང་བ་ཕར་ཞོག་ཕྱི་རོལ་བའི་
རིང་ལུགས་འཛིན་པའང་ཆེར་མེད་པར་སྣང། དེ་དག་ནས་ནུབ་ཕྱོགས་ཀྱི་ཆར་ཅུང་ཟད་ཕྱིན་པ་ན་དཔལ་ཨོ་རྒྱན་གྱི་གནས་སམ་སིང་ཀྲ་ཏའི་སྐད་དུ་ཨཽ་ཌི་ཡ་ཎ་ཞེས་པ། ཐུགས་ཀྱི་འཁོར་ལོའི་ནུབ་ཀྱི་རྩིབས་ལ་འགོད་པའི་གནས་ཆེན་དེ་ཡོད་ལ་
ཀླ་ཀློ་སོགས་ཡུལ་པ་ཕལ་ཆེར་གྱིས་འབོད་པའི་ཚེ་ཡུལ་ག་ཛ་ནི་ཞེས་འབོད་དེ། ད་ལྟ་སྣང་ཚུལ་ལ་ཕྱི་ནང་ཀླ་ཀློ་གང་གིའང་ཆོས་ལུགས་ནི་མེད། ཞིང་གི་རྣལ་འབྱོར་མ་དང་གདུག་པའི་ཕྲ་མེན་ཤིན་ཏུ་མང་བས་རང་ཅག་ལྟ་བུའི་གང་ཟག་
རྣམས་དེར་སླེབས་ན་དུག་གསུམ་གྱི་རྣམ་རྟོག་ཤས་ཆེ་བ་རེ་སྐྱེས་མ་ཐག་གདུག་པའི་ཤ་ཟ་མོ་རྣམས་སྟག་ལ་སོགས་པའི་རྣམ་པས་མདུན་དུ་འོངས་ནས་ཤ་ཁྲག་བཟའ་བར་བྱེད་པ་དང། བུད་མེད་རྣམས་ཆུ་བོ་བརྒལ་ནས་འགྲོ་བའི་ཚོ་བྱ་
སྣ་ཚོགས་ཀྱི་གཟུགས་སུ་བསྒྱུར་པ་སོགས་འཇིགས་ཤིང་ངོ་མཚར་བའི་ཆོ་འཕྲུལ་སྣ་ཚོགས་འགྱེད་པ་དང་གནས་ཀྱི་ངོ་བོ་དཧུ་མ་ལའི་གྲོང་ཁྱེར་དང། ཀ་བོ་ཀའི་གྲོང་ཁྱེར་ལ་སོགས་པའི་བུད་མེད་དག་ལ་ཁྱེད་རིགས་རུས་སོགས་ཇི་ལྟ་བུ་ཞེས་

[017B] ཐག་རིང་པོའི་ཆ་ནས་དངོས་པོ་མང་པོ་དག་དྲན་པ་ཙམ་གྱིས་ལག་པ་བརྐྱང་བསྐུམ་གྱི་ཡུན་ལ་ལེན་པ་སོགས་ངོ་མཚར་པ་མང་པོ་དང། ཁྱད་པར་བུད་མེད་
དེ་དག་ལ་ཁ་ཟས་བསླང་སྟེ་ཟོས་ན་རྡོ་རྗེ་མཁའ་འགྲོ་མ་དག་གིས་བྱིན་པའི་ཟས་ཁོང་དུ་སོང་བ་ཙམ་གྱིས་ཡོན་ཏན་མང་པོ་རྒྱུད་ལ་སྐྱེ་བ་ཡོད་འདུག་གནས་ཀྱི་བྱང་ཕྱོགས་ལ་ཉ་བར་ཨི་ལོར་པར་བད་ཅེས་བྱ་བའི་རི་བོ་དང། ཡུལ་གྱི་དབུས་ཀྱི་
ཆར་རྒྱ་ལ་པོ་ཨིནྡྲ་བཧུ་ཏིའི་ཕོ་བྲང་གི་བཤུལ་དང། ལྔ་བའི་ན་བཟའ་ཅན་གྱི་གཟིམས་ཕུག་སོགས་གྲུབ་པའི་གནས་སླེབས་བ་ཙམ་གྱིས་ཉམས་དང་རྟོགས་པ་སྐྱེ་ནུས་པ་ཤིན་ཏུ་མང། ཁྱད་པར་ཞིང་ཆེན་པོ་འདི་དང་དཔལ་ཤམྦྷ་ལའི་ཡུལ་སྔོན་དུ་
བཤད་པའི་ཤར་ཕྱོགས་ར་ཁང་གི་རྒྱལ་ཁམས་དེ་ཝི་ཀོ་ཊིའི་ཡུལ། ལྷོ་ནུབ་ཀྱི་གླིང་ཕྲན་འགྲོ་ལྡིང་བའི་ཡུལ། ལྷོ་ཕྱོགས་ཀྱི་བི་དྱཱ་ན་གར་སོགས་ན་གྲུབ་པ་དང་ཞིང་གི་རྣལ་འབྱོར་མ་དང་པཎྜི་ཏ་དག་ལ་རྗེ་རྒྱལ་བ་གཉིས་པའི་བསྟན་པ་རྣལ་
མའི་འཆད་ཉན་དང་དེའི་ཉམས་རྟོགས་མངོན་དུ་གྱུར་པ་ཚད་མེད་པ་ཡོད་པར་སྣང། དེ་ཡང་ཐམས་ཅད་མཁྱེན་བ་དགེ་འདུན་གྲུབ་ཀྱི་རྣམ་ཐར་དུ་རྒྱལ་བ་གཉིས་པ་གཞན་དོན་དུ་གཤེགས་པའི་གཏམ་གསན་པ་ན་སྤྱོད་པ་ལ་གཤེགས་
སམ་སྙམ་པའི་ཐུགས་འཁྲུངས་ཚུལ་དང། དེ་ལ་གོ་རྒྱུའི་གནང་ཆེན་པོ་ཡོང་པར་གསུངས་པ་དང། མཁས་གྲུབ་ཆོས་ཀྱི་རྒྱལ་པོ་དགེ་ལེགས་དཔལ་བཟང་པོའི་གཟིགས་སྣང་དུ་རྗེ་བླ་མ་རྣལ་འབྱོར་པའི་རྣམ་པར་ལ་གྲི་དང་ཐོད་པ་ཐོགས་པ་

[018A]༄༅། །འཇིགས་སུ་རུང་བའི་སྟག་ལ་ཆིབས་ཤིང་གྲུབ་ཆེན་བརྒྱད་ཅུས་བསྐོར་བ་བྱོན་ཏེ། ཡུལ་ཉེར་བཞི་རྣམས་སུ་འགྲོ་བའི་དོན་མཛད་པར་གསུངས་པ་ལྟར། ལྗོངས་འདིར་བསིལ་བའི་དངོས་བོ་ཐོབ་པ་ལྟར་བསྟན་ནས་གྲུབ་པའི་
གནས་ཆེན་པོ་དེ་རྣམས་སུ་སྐུའི་རྣམ་པ་དེ་ལྟ་བུའི་བརྟུལ་ཞུགས་དང་འགྲོ་བའི་དོན་སྤྱོད་ཅིང། སྔོན་རང་ཉིད་མགོན་པོ་ཀླུ་སྒྲུབ་དང་པཎྜི་ཏ་སུ་མ་ཏི་ཀཱི་རྟི་སོགས་སུ་འཁྲུངས་པའི་དུས་སུ་གསལ་པར་མཛད་པའི་མདོ་སྔགས་ཀྱི་ལུང་དང་རྟོགས་
པའི་བསྟན་པ་རྒྱ་ཆེར་སྤེལ་ཞེང། གྲུབ་པའི་སྐྱེས་བུ་གྲངས་མེད་པ་ཞིག་འཕེལ་བར་མཛད་དེ། ཕྱིས་འཕགས་ཡུལ་དུ་བྱོན་པའི་གྲུབ་ཆེན་ཞི་བ་སྦས་པ་དང། ཇོ་ནང་ཏཱར་ནཱ་ཐའི་བླ་མ་སངས་རྒྱས་སྦས་པའི་མགོན་པོའམ་བུདཱྷ་གུབྟ་ནཱ་ཐ་དང་
པཎྜི་ཏ་པུརྣ་བཛྲའ་མ་གང་བའི་རྡོ་རྗེ་ཞེས་བྱ་བ་དེ་དག་ཀྱང་རྒྱལ་བ་གཉིས་པ་བརྟུལ་ཞུགས་སྤྱོད་པའི་སྐུའི་རྣམ་རོལ་དེ་ཉིད་ཀྱི་གསུང་ལས་སྐྱེས་པ་ཤ་སྟག་ཡིན་ཅིང། གྲུབ་ཆེན་དེ་རྣམས་ཀྱི་ལྟ་བའི་བཞེད་སྲོལ་དང་ལམ་གྱི་རིམ་པ་ཐམས་
ཅད་ཀླུ་སྒྲུབ་ཡབ་སྲས་ཀྱི་རྗེས་སུ་འབྲང་བར་སྣང། རྒྱུ་མཚན་དེའི་ཕྱིར་སངས་རྒྱས་སྦས་པའི་མགོན་པོ་དེ་བྱང་ཆེན་གྱི་དགོན་པར་ཇོ་ནང་ཏཱ་ར་ནཱ་ཐ་བ་དང་མཇལ་སྐབས་ཐོག་མར་ཆོས་འགའ་ཞིག་ག་ནང་བར་ཞལ་གྱིས་བཞེས་ནས་གློ་བུར་
དུ་མ་གནང་བར་འཕགས་པའི་ཡུལ་དུ་ཕྱིར་ཕེབས་པའི་ཞལ་བཀོད་མཛད། དེ་ལ་ཇོ་ནང་སྒྲོལ་མགོན་པས་ནན་ཏར་བཞུགས་དགོས་པར་གསོལ་བ་བཏབ་པའི་ཚེ་ཁྱོད་རྣམ་རྟོག་ཤས་ཆེ་བས་གདམས་ངག་ལ་ལ་ཤོད་ཀྱང་མི་བཏུབ་

[018B] དེ་ཁོ་ན་མ་ཡིན་ཏེ་རྗེ་ཕུན་ཚོགས་གླིང་
པ་འདི་པ་དོལ་ཞེན་གྱིས་ཀླུ་སྒྲུབ་ཡབ་སྲས་ཀྱི་གཞུང་ལུགས་ལ་མི་དགྱེས་པ་ལ་མ་མཉེས་པའི་གསུང་ཡིན་པར་སྣང་བ། གྲུབ་ཆེན་དེ་ཉིད་ཀྱིས་མཛད་པའི་དེ་ཉིད་བདུན་པ་ལ་བརྟགས་པས་ལེགས་པར་ཤེས་ནུས། པཎ་ཆེན་བློ་བཟང་ཆོས་ཀྱི་
རྒྱལ་མཚན་གྱི་གསང་རྣམ་ཆོས་རྗེ་སྙིང་སྟོབས་རྒྱ་མཚོས་མཛད་པར། ལྷ་སར་ཛོ་ཀི་བརྐྱང་ཕྱག་གིས་ས་གཞལ་ནས་བསྐོར་བ་བྱེད་པ་ཇོ་བོའི་གསུང་མཇལ་མ་བྱུང་བར་ལོག་མི་འགྲོ་བ་ཞིག་རྗེ་ཆོས་ཀྱི་རྒྱལ་མཚན་དང་ལྷན་དུ་ཕེབས་པར་བཤད་པ་
དེ་གྲུབ་ཆེན་འདི་ཡིན་ཅིང་ཕན་ཚུན་ཆོས་ཀྱི་འབྲེལ་བ་ཡང་མཛད་འདུག། རྗེ་འཇམ་དབྱངས་བཞད་པ་གོང་མའི་འཇིགས་བྱེད་ཆོས་འབྱུང་དང་ད་ལྟའི་སྐུ་འཕྲེང་མཁས་གྲུབ་དཀོན་མཆོག་འཇིགས་མེད་དབང་པོས་མཛད་པའི་འཇམ་དབྱངས་བཞད་
པ་ཉིད་ཀྱི་རྣམ་ཐར་སོགས་ན་རྒྱུད་ཆེན་སངས་རྒྱས་རྒྱ་མཚོ་ཏཱ་ར་ནཱ་ཐ་མཇལ་དུ་བྱོན་སྐབས་སྐུ་མདུན་ན་རྒྱ་གར་གྱི་པཎྜི་ཏ་ཞིག་བཞུགས་འདུག་པ་དང། ཨར་སྐད་ཀྱིས་གསུང་གླེང་མང་དུ་མཛད་མཐར་པཎྜི་ཏ་དེ་བཞེངས་ནས་རྗེ་སངས་རྒྱས་རྒྱ་མཚོར་
ཕྱག་མཛད་ཅིང་བྱིན་རླབས་ཞུར་བྱུང་བ་ལ་མི་འགབ་ཚུལ་ཞུས་པས། ཏཱ་ར་ནཱ་ཐས་སྐྱོན་མེད་གསུངས་ནས་བྱིན་རླབས་བྱས་ཞེས་བཤད་པའི་པཎྜི་ཏ་དེ་གོང་དུ་སྨོས་པའི་པུརྣ་བཛྲའམ་གང་བའི་རྡོ་རྗེ་ཞེས་པ་དེ་ཡིན་འདུག་ཅིང་སིངྐྲ་ཏའི་སྐད་ཀྱི་གསུང་

[019A]༄༅། །གླེང་དེར་རྗེ་རྒྱུད་བ་སངས་རྒྱས་རྒྱ་མཚོ་འདི་དགེ་ལུགས་ཀྱི་བསྟན་པའི་སྲོག་ཤིང་ཆེན་པོ་ཡིན་ཚུལ་གསུངས་པ་ལ་བརྟེན་ནས་པཎྜི་ཏས་ཕྱག་མཛད་པར་འདུག། དེ་སྐབས་རྗེ་ཏཱ་ར་ནཱ་ཐས་རྒྱུད་ཆེན་ལ་ཟླ་བའི་ཞབས་ལ་མོས་
པ་ལྟ་བུ་མང་པོ་མཛད་པ་དེ་ཡང་ཁོང་རང་གི་བླ་མ་པཎྜི་ཏའི་ངོ་འཇིན་དུ་སྣང། འདི་སྐོར་ལ་དེང་དུས་ཀྱི་སྐྱེ་བོའི་རྟོག་པའི་མུན་པ་སེམས་བའི་གཏམས་མང་མོད་ཀྱང་དེ་ཙམ་ལས་མི་སྦྲོ་ཞིང།    ༈   རྒྱལ་བ་གཉིས་པ་སྤྱོད་པ་ལག་ཤེགས་པའི་སྐུའི་རྣམ་རོལ་
དེ་ཉིད་ཀྱི་མཚན་ནི་ཀཱི་རྟི་ནཱ་ཐ་ཞེས་པ་གྲགས་པའི་མགོན་པོ་ཞེས་བྱ་བ་ཡིན་ཏེ། ད་ལྟ་འཕགས་པའི་ཡུལ་གྱི་ཕྱི་ནང་ཀླ་ཀློ་ཐམས་ཅད་ཤིན་ཏུ་གུས་ཤིང་འཇིགས་པར་བྱེད་གདའ། ཨོ་རྒྱན་གྱི་གནས་དེའི་ཤར་དང་ལྷོའི་ཕྱོགས་ལ་རྒྱ་མཚོའི་ཆུ་ལྷག་
ཡོད་པར་གྲུའི་བྱ་བས་བཅད་ནས་འོངས་པ་ན། ཀླ་ཀློ་བྷ་ལག་བཧོ་གར་གྱི་ཡུལ་གྲུ་ཡོད་ཅིང་དེ་དང་འདབ་ཆགས་པ་ན་བྷ་དག་ཤེན་ཞེས་བྱ་བ་དང། དེ་ནས་ཡེར་ཁེན་ཞེས་པ་ཀུན་གཟིགས་རྒྱལ་མཆོག་ལྔ་པའི་ཆབ་འབངས་སུ་གྱུར་པ་དེ་རྣམས་མཆིས་ཏེ་
བྷ་དག་ཤེན་ཞེས་བྱ་བའི་ཡུལ་འདི་ཚུན་ཆོད་འཇམ་པའི་དབྱངས་བདག་པོ་ཆེན་པོའི་ཆབ་འབངས་ཡིན་པའི་ཚུལ་ནི་སྔར་བཤད་པ་ལྟར་རོ། །ཡུལ་འདི་དག་ལས་ལྷོ་ཕྱོགས་ཀྱི་ངོས་སུ་ཕྱིན་པན་ཏུ་རུ་ཀའི་ཡུལ་མང་པོ་དང། ཁྱད་པར་བོད་ཀྱི་མང་
ཡུལ་ཕྱོགས་དང་འདབ་ཆགས་པ་ན་ཁ་ཆེའི་གྲོང་ཁྱེར་ཆེན་པོ་འཕགས་ཡུལ་སྤྱིའི་སྐད་དུ་ཀསྨི་རའམ་ཀ་སི་མི་རིར་འབོད་བ། དེའི་ལྷོ་ནུབ་ཕྱོགས་ན་གྲོང་ཁྱེར་ཧ་སྟི་ན་པུ་རིའམ་ཆོས་རྒྱལ་མྱ་ངན་མེད་པའི་ཕོ་བྲང་ཆེན་བོ་སྟེ་ད་ལྟ་ཌི་ལིར་གྲགས་པ་ན་

[019B] མར་ཊེ་ལ་སོགས་པ་ནང་བའི་རྒྱལ་པོ་ཤིན་ཏུ་ཆེ་བ་འགའ་ཞིག་དང་རུམ་ལ་སོགས་པ་ཀླ་ཀློའི་རྒྱལ་པོ་འགའ་ཞིག་མ་གོགས་ཕལ་ཆེར་འདིའི་ཆབ་འབངས་
སུ་འདུ་བ་སོགས་མི་ཟད་པའི་སྟོབས་དང་ལོངས་སྤྱོད་ཚད་མེད་པ་དག་ཡོད་ཅིང་སྔོན་གྱི་བོད་རྒན་པོ་དག་གི་ངག་རྒྱུན་དང། རྙིང་མ་བའི་གཏེར་ཆོས་སུ་གྲགས་པའི་ངག་འགྲོས་འགའ་ཞིག་ན་ཁ་བ་ཅན་གྱི་རྒྱལ་མཁམས་འདི་སྟོང་ཧོར་གྱི་རྒྱལ་པོའི་དམག་
གིས་འཇིག་པར་བཤད་པའི་རྒྱལ་པོ་དེ་འདི་ལ་ཟེར་བར་སྣང། དེ་ལྟ་ན་ཁོང་པའི་མཐུ་སྟོབས་རྒྱས་དགོས་རྒྱུར་འདུག་ཀྱང་ད་ལྔ་ནི་ནང་འཁྲུག་སྣ་ཚོགས་བས་མཐུ་སྟོབས་བྲི་ནས་མིང་རྒྱལ་ཁམས་སྤྱིའི་བདག་པོ་ཡིན་པ་ལ། རང་གི་སྟོབས་གཤེད་ལྷོ་
ཕྱོགས་མ་ར་ཊེའི་རྒྱལ་པོ་དང་ཤར་ཕྱོགས་བཧང་ག་ལའི་རྒྱལ་པོ་གཉིས་ལ་རེ་བ་ཞིག་སྟེ། ད་ལྟ་ཁྲི་སྐྱོང་བར་མཛད་པའི་ས་སྐྱོང་གི་མཚན་ནི་གྷ་ཝ་ལ་ཨ་ལི་མལ་ཞེས་བྱ་བ་ཡིན་ནོ། །འདི་ནས་ལྷོ་ཕྱོགས་ན་ཛ་ཡ་ན་གར་དང་མར་ཊེ་ལ་སོགས་བྯ་
ཧོར་རམ། ས་ཧོརའི་རྒྱལ་རབས་ཀྱི་ཆབ་སྲིད་ཤིན་ཏུ་ཆེ་བདག་ཡོད་ལ། འཕགས་པའི་ཡུལ་བྱང་ཕྱོགས་ཀྱི་ཁོངས་སུ་ནི་དཔལ་ཤམྦྷ་ལའི་ཡུལ་ཡང་བགྲང་དུ་རུང་བས་སྤྱིར་འོག་ཏུ་འཆད་ཀྱང། དཔལ་རྡོ་རྗེ་གདན་ནས་ཉེ་བའི་བྱང་ཕྱོགས་ཀྱི་ཆ་རྣམས་
བཤད་ན། ཁ་ཚ་ནས་ཅུང་ཟད་བྱང་ཤར་དུ་འོངས་པར་འཛམ་བུའི་རྒྱལ་ཁམས་དེ་ནས་ཤར་ཕྱོགས་ལ་རིམ་བཞིན་ཙམ་པའམ། ལྕགས་འཕེལ་གྱི་ཡུལ། ཡུལ་ཉེར་བཞིའི་ནང་ཚན་སྐུའི་འཁོར་ལོའི་དབང་ལྡན་གྱི་རྩིབས་ལ་འགོད་བ་ཀུ་ལུ་ཏའ་

[020A]༄༅། །ད་ལྟ་མ་བར་རིས་སོགས་བོད་རྣམས་ཉུང་ཏིར་འབོད་པ་དང་ནང་ཚ་ན་དུག་ཤའི་ཡུལ། མངའ་རིས་གུ་གེའི་བཀའ་གནམ་གྱི་ཡུལ་དང་འདབ་ཆགས་པ་ན་སྔོན་དེ་བཞིན་གཤེགས་པའི་དུས་སུ་བད་སའི་རྒྱལ་པོ་ར་གྲགས་ཤིང་
འཕགས་པ་ཀུན་དགའ་བོའི་རྟོགས་བརྗོད་དུ་ཡུལ་བེ་ཤཻ་ལར་བཤད་པ་ད་ལྟ་བོད་དག་ཁུ་ན་རྒྱལ་པོར་འབོད་པ་ཡོད་ལ། འདི་ནས་ལྷོ་ཕྱོགས་སུ་སོང་བ་ན་བཅོམ་ལྡན་འདས་མཉམ་མེད་ཤཱཀྱའི་རྒྱལ་བོ་སྐུ་བལྟམས་པའི་གནས་སེར་སྐྱའི་གྲོང་ཁྱེར་
ཆེན་པོ་དང། མདའ་ཆུ་ཁྲོན་པ་དང། སྐུ་བལྟམས་པའི་སར་གླག་ཤའི་སྡོང་པོ་དང། ནྱ་གྲོ་དཧའི་ཀུན་དགའ་རབ་སོགས་བྱིན་རླབས་ཀྱི་གཟི་འོད་འབར་བ་མཐའ་ཡས་པ་བཞུགས་ཏེ། ཡུལ་འདིའི་མིང་ཀུན་གྱིས་གོ་བའི་སྐད་དུ་སཱ་ཧེར་མོན་ནམ་སེར་
མོན་ཞེས་ཟེར་ཏོ། །འདི་བོད་དང་ཉེ་བར་གནས་པའི་ཕྱིར་མདོ་སྡེ་སོགས་སུ་ཡང་གངས་ཀྱི་ངོས་དང་ཉེ་བར་ཞེས་ཆེད་དུ་སྨོས་པར་མཇད་དོ། །འདི་ལས་ཤར་ཕྱོགས་སུ་ཤྲིན་གར་འམ། སི་ལིན་གར་གྱི་ཆར་དཔལ་ན་རོ་བའི་སྒྲུབ་གནས་ཕུལ་ཧ་རིའམ་
ད་ལྟ་ཧ་རི་དཧོ་ཝར་རམ་ཧར་དཧོ་ཝར་ཞེས་པ་དང། བྱང་ཕྱོགས་ཀྱི་རི་བྲག་གི་ངོས་སུ་ནཱ་གར་ཀུ་ཊིའི་གནས་ན་ཛྭ་ལ་མུ་ཁིའམ། ཛ་ལ་མུག་ཅེས་འབོད་ཅིང་བོད་དག་རྡོ་ལ་མེ་འབར་ཟེར་བ་ཡུལ་ཉེར་བཞིའི་ཐུགས་འཁོར་གྱི་བྱང་རྩིབས་ལ་འགོད་བ་ཛཱ་ལན་དྷ་
རའི་གནས་དང། རི་བྲག་གི་ངོས་དང་ཉེ་བ་དག་ན་མནྟྲི། ཛྷུཾ་ལང། ལཾ་ཛྷུཾ། གོརྵ། ཏ་ན་ཧུཾ། བྷིདྷི་ཡ། ནཻ་པ་ལའམ་བལ་བུའི་ཡུལ་གནས་སུམ་ཅུའི་ནང་ཚན་གྱི་ཀི་རནྟ། བཧི་ཚད་པུ་རི། བོད་ཀྱི་ཆབ་འབངས་འདྲས་མོ་ལྗོངས་སམ་སུ་ཁིམ་གྱི་ཡུལ་

[020B] ཀ་མ་རུའི་རྒྱལ་ཁམས་འབྲུག་ཡུལ་གྱི་ཤར་ཕྱོགས་ནས་མུ་མཐུད་ནས་ཡོད་པར་མ་ཟད་མཐའ་སྐོར་རི་རོང་གིས་
བསྐོར་བའི་རི་བྲག་གི་རྒྱུད་ཉིད་དུ་གནས་མོད། སྔོན་གྱི་ལོཙྪ་བདག་གི་གསུང་འཕྲོས་ལྟར་ཤར་ཕྱོགས་ཀྱི་རྒྱལ་ཁམས་ཀྱི་ཁོངས་བཤད་ཟིན་ལ། ཡུལ་གྱི་ཁྱད་པར་རི་བྲག་ལ་གཏོགས་པ་རྣམས་མ་གཏོགས་གཞན་རྣམས་འབྱོར་ཞིང་རྒྱས་
བ་དང། ལོངས་སྤྱོད་དང་སྟོབས་དང་སྒྱུ་རྩལ་མང་པོས་གང་བ་རིག་སྔགས་ཀྱི་ཚོགས་འགྲུབ་སླ་བ་སོགས་ངོ་མཚར་བའི་ཆོས་ཤིན་ཏུ་མང་བ་དང་ལྡན་ཞིང་ཕྲ་མེ་ན་མ་དང། གདུག་བའི་སྦྲུལ་ལ་སོགས་པའི་འཇིགས་བ་བཟོད་དཀའ་བ་ཡང་འགྲན་
པ་བཞིན་དུ་གནས་པའོ། །གཉིས་པ་ནི། སྟོན་པ་ཐུགས་རྗེ་ཆེན་པོ་བྱོན་པ་ཡན་ཆོད་ཀྱི་རྒྱལ་པོ་དག་ནི་འདུལ་བ་ལུང་དང་མདོ་སྡེ་དག་ལས་འབྱུང་བ་ལྟར་ཡིན་ལ། དེ་ཚུན་ཆོད་ཀྱི་རབས་རྣམས་ཕྱོགས་གཅིག་ཏུ་བརྗོད་ན། ་སྟོན་པ་ཐུགས་རྗེ་ཆེན་
པོ་དང་ལྡན་པའི་ཞལ་དངོས་སུ་མཐོང་བའི་རྒྱལ་པོ་ཆེན་པོ་མ་སྐྱེས་དགྲ་ཞེས་བྱ་བ་དེས་འཕགས་པ་འོད་སྲུང་ཆེན་པོས་བསྟན་པ་སྐྱོང་བའི་དུས་ཙམ་ནས་བཟུང་སྟེ། ཡུལ་ཡངས་པ་ཅན་མ་གཏོགས་གྲོང་ཁྱེར་དྲུག་དང། ཤར་ཕྱོགས་ཀྱི་རྒྱལ་ཁམས་ཐམས་
ཅད་བློན་པོ་བྲམ་ཟེ་དབྱར་བྱེད་ཀྱི་བློ་གྲོས་དང་དཔུང་གི་མཐུས་དབང་དུ་བྱས་ནས་རྒྱལ་པོ་རང་ཉིད་ཀྱིས་འཕགས་པ་ཀུན་དགའ་བོའི་སྐུ་ཚེ་ཧྲིལ་པོ་དང། འཕགས་པ་ཤ་ནའི་གོས་ཅན་གྱིས་བསྟན་པ་སྐྱོང་བའི་བར་རྒྱལ་སྲིད་ཆོས་བཞིན་དུ་བསྐྱངས་ནས་འདས་

[021A]༄༅། །རྗེས་སྲས་ལག་བཟང། དེའི་བརྒྱུད་གཞུ་བཟང། དབང་ཆེན་ཙ་མ་ཤ་ཞེས་པ་རྣམས་ཀྱིས་དཀོན་མཆོག་གསུམ་བླ་མར་འཛིན་ཅིང་རྒྱལ་བའི་བསྟན་པ་ཆེས་ཆེར་མཆོད་ནས་རྒྱལ་སྲིད་ཆོས་བཞིན་དུ་བསྐྱངས། དེའི་ཚེ་འཕགས་ཡུལ་
གྱི་བྱང་ཕྱོགས་ཀྱི་རྒྱལ་པོ་ནཻ་མི་ཏ་ཞེས་པ་ལ། སྲས་བརྒྱད་མངའ་བའི་བདུན་ནི་རྒྱལ་རིགས་ཀྱི་བཙུན་མོ་འབའ་ཞིག་ལས་བྱུང་ལ་སྲས་ཐ་ཆུང་མྱ་ངན་མེད་ནི་ཚོང་དཔོན་གྱི་བུ་མོ་ལས་སྐྱེས་པས་ཕུ་བོ་རྣམས་ཀྱིས་སྡང་བའི་ཕྱིར་སྲས་ཐ་ཆུང་རང་གི་བློ་ལྟར་
གྲོང་ཁྱེར་པ་ཊ་ལི་པུ་ཊའམ་པ་ཊ་ཎང་གྲགས་པ་ལོངས་སྤྱོད་དུ་བྱིན་ནས་བདེ་བར་འཚོ་བའི་ཚེ་ཡབ་རྒྱལ་པོ་ནཻ་མི་ཏ་དང་རྒྱལ་པོ་མ་སྐྱེས་དགྲའི་གདུང་བརྒྱུད་མཐའ་མ་ཙ་མ་ཤ་གཡུལ་འཁྲུག་ཆེན་པོ་བྱུང་བའི་དམག་དཔོན་དུ་སྲས་ཆེ་བ་བདུན་པོ་བསྐོས་
ནས་གངྒཱའི་ལྷོ་ཕྱོགས་སུ་གྲོང་ཁྱེར་དྲག་གི་དཔུང་དང་གཡུལ་འགྱེད་པའི་ཕྱིར་སོང་ནས་གྲོང་ཁྱེར་དྲུག་ཐོབ་པའི་དུས་དེར་ནཻ་མི་ཏ་རང་བཞིན་གྱིས་ཤི་བས། བློན་པོ་རྣམས་ཀྱིས་མྱ་ངན་མེད་རྒྱལ་སྲིད་ལ་དབང་བསྐུར། ཚུལ་དེ་ཕུ་བོ་རྣམས་ཀྱིས་ཐོས་
པས་རང་རང་གི་གྲོང་ཁྱེར་དྲུག་པོ་དག་བཟུངས་ནས་འཁོད་པ་ལས་མཐར་མྱ་ངན་མེད་ཀྱིས་ཕུ་བོ་ཚང་མ་གཡུལ་ངོར་བརླག་ནས་ཤར་དང་ནུབ་ཀྱི་རྒྱ་མཚོ་ལ་ཐུག་གི་བར་དང། ལྷོ་ཕྱོགས་སུ་འབིགས་བྱེད་ཀྱི་རི་བོའི་ཁོངས་ཚུན་ཆོད་བྱང་ཕྱོགས་
སུ་གངས་ཅན་གྱི་རི་བོའི་ཁོངས་ཚུན་ཆོད་དང། གཞན་ཡང་གླིང་ཕྲན་མང་པོ་སྲིན་པོའི་གླིང་དང་བཅས་པ་ལ་དབང་བསྒྱུར། དང་པོར་ལོག་པར་སྤྱོད་པ་དག་སྤྱད་ཀྱང་མཐར་དགྲ་བཅོམ་པ་གྲགས་པ་སློབ་མར་བཅས་པས་བཏུལ་ནས། དེ་བཞིན་

[021B] གནོད་སྦྱིན་ཤིང་རྟ་བཅུ་པའི་རིག་སྔགས་འགྲུབ་སྟེ་མངག་གཞུག་
ཐམས་ཅད་གནོད་སྦྱིན་གྱིས་བྱེད། ཕྱོགས་བཞིའི་དགེ་འདུན་ལ་བརྗོད་དུ་མེད་པའི་བསྙེན་བཀུར་གྱིས་མཆོད། ཀླུ་ཐམས་ཅད་བྲན་གཡོག་ཏུ་བྱས་མཐར་བླ་ན་མེད་པའི་བྱང་ཆུབ་ཏུ་སེམས་བསྐྱེད་པའི་ཚེ་ས་ཆེན་པོ་གཡོས་ཤིང་མེ་ཏོག་གི་ཆར་བབས། ཚེའི་སྨད་དུ་ཉི་
འོག༑ ཁ་ཆེ། ཐོ་གར་སོགས་ཀྱི་དགེ་འདུན་རྣམས་ལ་གསེར་སྲང་བྱེ་བ་རེ་ཕུལ་བ་སོགས་བསྟན་པ་ལ་བསྙེན་བཀུར་བའི་ཕྱག་རྗེས་འགྲན་ཟླ་མེད་པ་ཞིག་སྟེ། དེ་བཞིན་གཤེགས་པས་མདོ་སྡེ་དྲན་པ་ཉེར་གཞག་གསུངས་ཤིང་འཕགས་པ་ཤཱ་རིའི་བུ་འཁྲུངས་
པའི་གནས་སུ། དཔལ་ན་ལེནྡྲའི་གཙུག་ལག་ཁང་ཐོག་མར་བཞེངས་པ་པོ་ཡང་འདི་ཉིད་དོ། །རྒྱལ་པོ་ཆེན་པོ་འདི་བློན་པོ་གནོད་སྦྱིན་དུ་བཅས་པ་སྔོན་བྱིས་པར་གྱུར་པའི་ཚེ་དེ་བཞིན་གཤེགས་པ་ལ་བྱེ་མ་སྤར་གང་ཕུལ་བས་མྱ་ངན་མེད་དུ་འགྱུར་པར་ལུང་བསྟན་
པ་ནི་གྲགས་ཆེ་ལ། གསེར་འོད་དམ་པ་གསུང་བའི་དུས་ཀྱི་བྲམ་ཟེའི་སློབ་དཔོན་ཀུན་གྱི་བཤེས་གཉེན་ཀྱང་རྒྱལ་པོ་འདིའི་སྐྱེས་རབས་དང། དེའི་དུས་སྨོན་ལམ་གཅིག་ཏུ་བཏབ་པས་ཚེ་རབས་ཐམས་ཅད་དུ་དམག་ཟོར་ལྷ་མོས་གྲོགས་མཛད་བར་ལུང་བསྟན་ཏེ་
རྒྱལ་པོ་ཉིད་ལོག་པར་སྤྱོད་པའི་དུས་སུའང་ལྷ་མོ་དབུ་མ་དུར་ཁྲོད་ཀྱི་མ་མོར་བཅས་པ་མཆོད་པ་དེ་རྟེན་འབྲེལ་དེ་ལས་བྱུང་ཞིང། མཐར་གནོད་སྦྱིན་དབང་དུ་བྱེད་པ་ཡང་ལྷ་མོའི་རིག་སྔགས་ལ་བལྟོས་སམ་སྙམ་མོ། །འདིའི་སྲས་ཀྱི་བརྒྱུད་ལ་མྱ་ངན་བྲལ། དཔའ་བོའི་སྡེ། དགའ་

[022A]༄༅། །བོ༑ པདྨ་ཅན་ཏེ་བཞི་པོས་ཀྱང་བསྟན་པ་རྒྱ་ཆེར་མཆོད་ཅིང། ལྷ་མོ་དཔལ་ཆེན་མོ་སོགས་ཀྱི་རིག་སྔགས་འགྲུབ་པས་དབང་ཐང་ཚད་མེད་བ་བྱུང་མོད། ཡབ་ཀྱི་དུས་བཞིན་གླིང་ཕྲན་རྣམས་དང། གནོད་སྦྱིན་དང་སྲིན་པོ་སོགས་
མི་མིན་ལ་དབང་བསྒྱུར་བ་ནི་མེད་པར་སྣང། དེ་ནས་ཤར་ཕྱོགས་བཧང་ག་ལའི་ཡུལ་དུ། ཧ་རི་ཙནྡྲ། ཨཀཤ་ཙནྡྲ། ཛ་ཡ་ཙནྡྲ། ནཻ་མ་ཙནྡྲ། པ་ནི་ཙནྡྲ། བཧང་ས་ཙནྡྲ། ས་ལ་ཙནྡྲ། ཙནྡྲ་གུབྷ་ཞེས་པ་རྣམས་བྱུང་བས། ཤར་ཕྱོགས་ནས་ཡུལ་དབུས་
ཀྱི་བར་ལ་དབང་བསྒྱུར་ཏེ་མངའ་ཐང་ཤིན་ཏུ་ཆེལ། ཙནྡྲ་གུཔྟའི་ཚ་བོ་རྒྱལ་པོ་སྙིང་པོ་ཐིག་ལེ་ཡུལ་གཽ་ཌར་བྱུང་བའི་བློན་པོ་བྲམ་ཟེ་ཙ་ན་ཀས་གཤིན་རྗེ་གཤེད་འགྲུབ་ནས་མངོན་སྤྱོད་ཀྱི་ལས་ཀྱིས་སྐྱེ་བོ་མང་པོ་སྡུག་བསྔལ་ལ་སྦྱར་བ་དང། མཐར་
ལྷ་མིན་གྱི་ལུས་ལ་ཞུགས་ཤིང་ཆེ་འཕོས་ནས་དམྱལ་བར་སྐྱེ་བ་སོགས་འཇམ་དཔལ་རྩ་རྒྱུད་ལས་ལུང་བསྟན་ཅིང། རྒྱལ་པོ་འདི་ཡང་བྱིས་བ་ཆུང་ངུ་ནས་རྒྱལ་སྲིད་ལ་འཁོད་བ་དང། བློན་བོ་ལ་ཤིན་ཏུ་སྡང་ཞིང་མང་དུ་གསོད་པ་དང། འཕགས་
མ་སྐྲ་ཅན་མའི་རིག་སྔགས་འགྲུབ་པར་རྩ་རྒྱུད་ལས་ལུང་བསྟན་ཏེ། རྒྱལ་པོ་འདི་དང་འོག་ནས་འབྱུང་བའི་སེངྒེ་ལྔ་པ་རྣམས་ཀྱང་གླིང་ཕྲན་ལ་མི་དབང་བ་མ་གཏོགས་མྱ་ངན་མེད་པ་དང་ཆབ་སྲིད་ཆོས་མཚུངས་བ་ཞིག་གོ་དེ་ནས་རྒྱལ་པོ་དེའི་ཚ་
བོ་ཤྲཱི་ཙནྡྲ། དེ་ནས་རིམ་བཞིན་དྷརྨ་ཙནྡྲ། ཀརྨ་ཙནྡྲ། བིགྨ་ཙནྡྲ། ཀཱ་མ་ཙནྡྲ། སིདྡྷི་ཙནྡྲ། བཱ་ལ་ཙནྡྲ། བི་མ་ལ་ཙནྡྲ། གཽ་བི་ཙནྡྲ། ལ་ལི་ཏ་ཙནྡྲ་སྟེ། ཟླ་བའི་གདུང་བརྒྱུད་ཀྱི་ས་སྐྱོང་ཆེན་པོ་རྣམས་ནས་བཧང་ག་ལའི་ཡུལ་ཉིད་ནས་ས་ཆེན་པོ་བདེ་བར་

[022B] འགའ་ཞིག་ཕྱི་རོལ་པ་ལ་མོས་བ་མ་གཏོགས་གཞན་ཐམས་ཅད་ཀྱིས་བསྟན་པ་རྒྱ་ཆེར་མཆོད་ལ་རིག་པ་འཛིན་པའི་དངོས་གྲུབ་བརྙེས་པའང་མང་དུ་བྱུང། དེ་དག་དང་ཕྱོགས་མཚུངས་པར་ནུབ་ཕྱོགས་ཀྱི་གཞི་དག་ཏུ་རྒྱལ་པོ་ཆེན་
པོ་མས་བྱིན་དང། ཨིནྡྲ་བྷཱུ་ཏི་རིམ་པ་གསུམ་དང། ཀ་ནི་སྐ་དང། ཙནྲན་སྐྱོང་དང། ཤྲཱི་ཧརཤ་དང། ལྷོ་ཕྱོགས་དང་ཉེ་བར་བདེ་སྤྱོད་བཟང་པོ་དང། ཤར་ཕྱོགས་སུ་གཽ་ཌ་འཕེལ་བྱེད་དང། དབུས་ཀྱི་ཆར་ཉེ་བར་ཀ་ནི་ཀ་དང། ཁ་ཆེའི་ཡུལ་དུ་བདུད་
རྩི་འཁྱིལ་པ་འགྲུབ་པའི་རྒྱལ་པོ་ཏུ་རུ་ཀ་དང་མང་པོས་བཀུར་བ་སོགས་བྱུང་སྟེ། སྟོབས་འབྱོར་ཚད་མེད་པས་རྒྱ་མཚོའི་གོས་ཅན་གྱི་ཁྱོན་ལ་གནས་བའི་ཆབ་འབངས་རྣམས་བདེ་བར་བསྐྱངས་ཤིང། སངས་རྒྱས་ཀྱི་བསྟན་པ་ལྷག་པར་མཆོད་དེ་
འདི་ཐམས་ཅད་ཀྱང་འཇམ་དཔལ་རྩ་རྒྱུད་ལས་ལུང་བསྟན་པ་ཤ་སྟག་གོ་དར་རྒྱལ་བོ་དྷརྨ་ཙནྡྲ་རྒྱལ་སྲིད་བྱེད་པའི་དུས་སུ་ནུབ་ཕྱོགས་ལ་ཧོར་གྱི་རྒྱལ་པོ་ཁུ་ནི་མསྟ་ཞེས་བ་མུ་སྟེགས་ཀྱི་རིག་བྱེད་གསང་བའི་མཐའ་བ་ལ་མོས་བ་ཏུ་རུ་ཀ་སྟེ་སོག་
པོའི་རྒྱལ་རིགས་ཀྱི་རྒྱལ་པོ་ཞིག་དང་རེས་མཛའ་ཞིང་རས་འཁྲུག་པ་ལས་མཐར་སྐྱེས་བསྐུར་ཚུལ་ཞིག་ལ་ཡིད་ཁྲོས་ཏེ་སོག་རྒྱལ་དེས་དམག་ཡུལ་དབུས་སུ་དྲངས། རྒྱལ་པོ་དྷརྨ་ཙནྡྲ་གཡུལ་འཕམ་སྟེ་འབངས་སུ་བསྡུས། སངས་རྒྱས་ཀྱི་
བསྟན་པ་ལ་སྲི་ཞུ་མ་ཡིན་པས་སྡིག་སྤྱོད་ཚད་མེད་པ་བྱས་པའི་ཚེ་དྷརྨ་ཙནྡྲའི་ཞང་པོ་རྒྱལ་པོ་ཆེན་པོ་སངས་རྒྱས་ཕྱོགས་ཡུལ་ཀ་ཤིའམ་ཝཱ་ར་ཎ་སེའི་རྒྱལ་སྲིད་ལ་གནས་པ་དེས་སྔོན་ནས་རྒྱ་ནག་ཏུ་ཐང་བཟན་ཧྭ་ཤང་སོགས་བསྐྱེལ་བའི་

[023A]༄༅། །གྲོགས་བྱས་ཤིང། མདོ་སྡེ་སྨྲ་བའི་སློབ་དཔོན་དག་བརྫངས་པའི་རྒྱུ་མཚན་གྱིས་གོང་མ་ཙེའུ་དང་འགྲོགས་བཤེས་སུ་ཡོད་པས་གང་ཙིའི་རྒྱུ་མཚན་གྱི་ཡི་གེ་དང་བཅས་ཕོ་ཉ་མངགས་ནས་གྲོས་བྱས་པར། རྒྱ་ནག་གི་རྒྱ་
པོ་ནས་སེམས་གསོ་བའི་ཡི་གེ་བཟང་པོ་དང་གསེར་མི་ཁུར་བརྒྱ་ལ་སོགས་པ་ཁོལ་བོ་སྟོབས་ལྡན་སྟོང་ཕྲག་གིས་ཁུར་བའི་ནོད་བཟང་བོ་དག་སྐྱེས་སུ་བསྐུར་བས་སངས་རྒྱས་ཕྱོགས་ནས་དངོས་པོ་དེ་རྣམས་ཀྱིས་ཤར་དང། འབིགས་བྱེད་རི་བོའི་
ཁོངས་ཀྱི་རྒྱལ་པོ་ཆེན་པོ་རྣམས་དང་པོད་དང་ཉེ་བའི་རི་བྲག་གི་རྒྱལ་པོ་གཏུམ་པོ་དག་དང། དབུས་ཀྱི་མཚོན་ཆས་འཚོ་བ་ཐམས་ཅད་མགུ་བར་བྱས་ཏེ། ཕྱོགས་གཅིག་ཏུ་བསྒྲིལ་ནས་ཏུ་རུ་བསྒྲིལ་ནས་ཏུ་རུ་ཀའི་རྒྱལ་པོ་དང་གཡུལ་བཀྱེ་སྟེ་རྒྱལ་པོ་ངན་པ་དཔུང་
དང་བཅས་པ་ཐལ་བར་བརླག་རང་གི་ཆབ་འབངས་སུ་འཕགས་བའི་ཡུལ་ཕལ་ཆེར་བཅུག་ནས་རྡོ་རྗེ་གདན་སོགས་སུ་ཞིག་གསོ་ཆེར་མཛད། བསྟན་པ་ལ་བསྙེན་བ་ཀུར་ཚད་མེད་པ་བསྒྲུབས་ཤིང་ཨུ་རི་སའམ་ཨཽ་ཌི་བི་ཤ་དང་ཉེ་བར་རིན་ཆེན་
རི་བོའི་གཙུག་ལག་ཁང་བཞེངས། དེའི་སྲས་ཟབ་མོའི་ཕྱོགས་ཀྱི་གྲོང་ཁྱེར་ལྔ་ལེན་དུ་བཞུགས་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་དག་ཞལ་འདོན་དུ་མཛད་ཅིང། འཕགས་པ་ཐོགས་མེད་རིགས་ཀྱི་ཅོད་པན་དུ་བཀུར། གཞན་ཡང་
རྒྱལ་པོ་གཡོ་བ། གཡོ་བ་བརྟན་པ་དང། ཁྱབ་འཇུག་དང། སེངྒེ་དང། སེངྒེ་ལྔ་པ་དང། གསལ་བ་དང། རབ་གསལ་བ་དང། ཤཱཀྱ་སྟོབས་ཆེན་དང། ལྷོ་ཕྱོགས་ཀྱི་རྒྱལ་པོ་དཀར་པོ་དང། ཟླ་མཛེས་དང། ས་ལའི་བཞོན་པ་དང་

[023B] ལོངས་སྤྱོད་དང། སྐྲ་བཟང་དང། ཟླ་བའི་སྡེ་དང། གདོང་དྲུག་དང། རྒྱ་མཚོ་ལ་སོགས་པ་རྣམས་ནས་བསྟན་པ་རྒྱ་ཆེར་མཆོད། ཟླ་བའི་རིགས་ཀྱི་རྒྱལ་པོ་ལ་ཏི་ཏ་ཙནྡྲ་ཞི་བར་གཤེགས་ནས་རེ་ཞིག་ཤར་ཕྱོགས་དང་ཡུལ་
དབུས་ལ་རྒྱལ་པོ་ཆེན་པོ་མེད་པར་ཡུལ་ཁམས་རེར་རྒྱལ་ཕྲན་རེས་བསྐྱངས་ཏེ་མི་བདེ་བར་གྱུར་པ་ན། ཉི་མའི་རིགས་ཀྱི་རྒྱལ་པོ་ཆེན་པོ་འོད་ཟེར་ཅན་མའི་རིག་སྔགས་འགྲུབ་པའི་གྲུབ་པའི་དབང་པོ་གཽ་པཱ་ལས་དབུས་དང་ཤར་ཕྱོགས་མ་ལུས་པ་ཆབ་
འབངས་སུ་བསྡུས་ནས་རྒྱལ་བའི་བསྟན་པ་སྤྱི་བོས་མཆོད། དེའི་སྲས་བརྒྱུད་དེ་ཝ་པཱ་ལ་དང། རཱ་ས་སཱ་ལ་གཉིས་ནས་ཀྱང་ས་ཆེན་པོ་ཆོས་བཞིན་བསྐྱངས་ཕྱོགས་བཞིའི་དགེ་འདུན་ལ་བསྙེན་བཀུར་ཚད་མེད་པ་མཛད། དེ་རྗེས་ཆོས་ཀྱི་རྒྱལ་པོ་ཆེན་
པོ་དྷརྨ་པཱ་ལས་སྔོན་མྱ་ངན་མེད་ཀྱི་དུས་ཀྱི་ཆབ་འབངས་ཐམས་ཅད་ལ་མངའ་བསྐྱུ་བཞིང། བྱང་ཕྱོགས་ཐག་རིང་པོ་ཆུ་པོ་ཆེན་བོསཱི་ཏ་ལ་ཐུག་གི་བར་ལ་བཀའི་ལུང་སྩལ་ཏེ། ཨོརུ་སུ་དང་ཡཽ་རུ་བ་གླིང་རྣམས་འཕགས་ཡུལ་གྱི་ཌི་ལི་པཱ་ཆའི་མངའ་
འབངས་སུ་ཁས་ལེན་པའང་རྒྱལ་པོ་ཆེན་པོ་འདིའི་དུས་ནས་བྱུང་བར་སྣང། བོད་ཁ་བ་ཅན་གྱི་རྒྱལ་ཁམས་ནས་ཀྱང་ཕོ་ཉ་དང་སྐྱེས་དག་འབུལ་བར་བྱུང་སྟེ། གཉོས་ཀྱི་གདུང་བརྒྱུད་གྱེ་རེ་ལྷ་པ་དག་ནས་ཀྱང་སྐྱེས་ཕུལ་ཏེ་གསོལ་བ་བཏབ་པའི་ལན་དུ་
དེ་བཞིན་གཤེགས་པའི་འཕེལ་གདུང་རིན་པོ་ཆེ་གནང་བའི་ལོ་རྒྱུས་བོད་ན་གསལ་བར་མཆིས། རྒྱལ་པོ་འདིས་སློབ་དཔོན་སངས་རྒྱས་ཡེ་ཤེས་ཞབས་རིགས་ཀྱི་ཅོད་པན་དུ་བཟུང་སྦྱིར་རྒྱལ་བའི་བསྟན་པ་དང། ཁྱད་པར་ཤེས་རབ་ཀྱི་ཕ་རོལ་

[024A]༄༅། །ཏུ་ཕྱིན་པའི་མདོ་སྡེ་དང་དཔལ་གསང་བ་འདུས་པའི་རྒྱུད་ཀྱི་བཤད་ཉན་རྒྱ་ཆེར་དར་བའི་ཡོན་སྦྱར། རྡོ་རྗེ་གདན་དང་དཔལ་ན་ལེནྡྲ་ན་རང་གི་མེས་པོ་དེ་ཝ་པཱ་ལས་བཞེངས་པའི་སོ་མ་པུ་རི་སོགས་ལ་ཉམས་གསོས་དང་མཆོད་སྤྲིན་
མཐའ་ཡས་པ་སྤྲོས། ཁྱད་པར་བྲི་ཀ་མ་ལ་ཤཱི་ལའི་གཙུག་ལག་ཁང་བཞེངས། ལྷ་འབངས་ཀྱི་ཆོས་གཞིས་ཚད་མེད་པ་ཕུལ། དེ་ཡང་འཕགས་པའི་ཡུལ་གྱི་ལྷ་འབངས་འདི་རྣམས་ལ་བོད་ལྟར་རབ་ཏུ་བྱུང་བའི་ཁྲོད་ནས་ལས་བྱེད་ཀྱི་མཁར་
དཔོན་བསྐོ་བ་དང། དཔྱ་ཁྲལ་ལེན་པ་དང་ཞིང་ལས་ཀྱི་མཐའ་ལ་རྟོག་པ་སོགས་བྱེད་པ་ནི་གཏན་ནས་མེད་དེ་ཆབ་འབངས་འདི་རྣམས་ལ་རྒྱལ་པོས་བསྐོས་པའི་ཛྷ་མཱ་དྷར་ཞེས་པ་ཞིག་ཡོད་པ་དེས་དགེ་སློང་ཞལ་ཏ་བ་དང། གནས་བརྟན་ལ་
རིམ་གྱིས་དྲིས་ཏེ་བཅོ་ལྔ་དང་བརྒྱད་སྟོན་ལ་སོགས་པ་ཟབ་མོ་དུས་ལས་མ་ཡོལ་བར་འབུལ་ཞིང། དགེ་འདུན་རྣམས་བསོད་སྙོམས་ལ་གྲོང་ཁྱེར་གཞན་མང་པོར་འབྱོན་མི་དགོས་པར་ལྷ་འབངས་དེ་ཉིད་ལས་འབྱུང་ལ། འཚོ་བའི་ཡོ་བྱད་བཅུ་
གསུམ་དང། རིག་སྔགས་བསྒྲུབ་པའི་ཡོ་བྱད་དགོས་པ་རྣམས་ཀྱང་ལྷ་འབངས་དེ་ཉིད་ལས་འབུལ་བ་ཡིན་ནོ། །རྒྱལ་བོ་འདིའི་དུས་སུ་གསང་སྔགས་ཀྱི་རྒྱུད་ཆགས་ལམ་ལ་སོགས་པ་རྫོགས་རིམ་ཟབ་མོའི་གནད་སྟོན་པ་མང་ངོའི་གླེགས་བམ་
རྣམས་གསང་སྔགས་སྒྲ་ཇི་བཞིན་དུ་སྤྱོད་པ་མང་པོ་མངོན་གྱུར་དུ་དར་བས་འདུལ་བའི་བསྟན་པ་ལ་གནོད་པར་བརྟན། དགེ་སློང་སྡེ་སྣོད་འཛིན་པ་མང་པོས་བསྐུལ་ཏེ་ས་འོག་ཏུ་སྤས་ཞེས་ཏཱར་ནཱ་ཐ་སོགས་ནས་བཤད་ཀྱང་བདེན་མིན་ལ་དཔྱད་པར་བྱ་

[024B] འཕགས་ཡུལ་དུ་བསྐྱེད་རྫོགས་ཀྱི་གནད་ཟབ་མོ་ལ་རང་བློ་རང་ལ་ལྐོག་ཏུ་མ་གྱུར་པས་གདེངས་ཚད་མ་ཐོབ་པར་ཕྱག་རྒྱ་བསྟེན་པ་དང། བརྟུལ་ཞུགས་སྤྱོད་པ་སོགས་དུས་ནམ་གྱི་ཚེ་ཡང་བྱེད་ས་མེད་པའི་ཕྱིར་དང། གལ་ཏེ་
བརྟུལ་ཞུགས་སྤྱོད་པ་ལ་འཇུག་པའི་ཚེ་ནི། མཁན་པོ་དང་དགེ་འདུན་ལ་རང་གི་ཡོན་ཏན་མངོན་དུ་ཕྱུངས་ནས་གནང་བ་ནོད་དེ། དུར་ཁྲོད་བརྒྱད་ལ་སོགས་པ་ཐག་རིང་པོར་སོང་སྟེ་སྤྱོད་པ་ལས་གཙུག་ལག་ཁང་ཉིད་དུ་བྱེད་པ་དུས་ནམ་གྱི་ཚེ་ཡང་མེད་པའི་
པྱིར་དང། ཚུལ་དེས་ནི་མདོ་སྔགས་ཀྱི་བསྟན་པ་གཉིས་ཀའི་ལུགས་དང་མཐུན་པ་ལས་འགལ་བར་གྱུར་པ་རྡུལ་ཙམ་ཡང་མེད་པའི་ཕྱིར་དང། ནུས་པ་མངོན་དུ་གྱུར་པ་བརྟུལ་ཞུགས་ལ་བགྲོད་པ་ན་སནྡྷ་པ་ལ་སོགས་པའི་ཐེག་དམན་འགའ་མ་གཏོགས་
ཚུལ་དེར་སྨོད་པ་དང། རང་ཉིད་ཞོགས་ལང་གིས་འཇུག་པ་གཉིས་ཀ་མེད་པའི་ཕྱིར། དེས་ན་བཤད་ཚུལ་དེ་གྲུབ་ཆེན་གཡུ་མོ་སོགས་ཀྱི་གསུང་རྒྱུན་འགའ་ཞིག་ལགས་སམ་སྙམ་སྟེ་དཔྱད་པར་བྱའོ། །དེ་ནས་བན་པཱ་ལ། མ་ཧི་པཱ་ལ། མཧཱ་པཱ་ལ་
པྲཥྛ་པཱ་ལ། བཧེ་ཡ་པཱ་ལ། ནཻ་ཡ་པཱ་ལ། ཨ་སྨྲ་པཱ་ལ་རྣམས་དང། དེ་ནས་ཧསྟི་པཱ་ལ་སྐུན་ཆུང་ངུའི་དུས་ཙ་ན་ཀ་ཞེས་པ་རྒྱལ་པོ་དེའི་ཞང་པོས་བསྐྱངས་ནས་ཏུ་རུ་ཀ་ལན་གསུམ་གྱི་བར་དུ་ཕམ་པར་བྱས་ཤིང། དེ་ནས་ཧསྟི་པཱལ། ར་མ་པཱ་ལ། ཡཀཤ་
པཱ་ལ་རྣམས་ཀྱིས་རྒྱལ་སྲིད་རིམ་པར་མཛད་མཐར་སྔོན་གྱི་ཙནྡྲའི་རིགས་ཀྱི་གདུང་བརྒྱུད། ལ་ཝཾ་སེ་ན་ཞེས་བྱ་བ་ཡཀཤ་པཱ་ལའི་ནང་གི་བློན་པོ་ཆེན་པོའི་གོ་ས་ཅན་གྱིས་ངོ་ལོག་ནས་རྒྱལ་སྲིད་ཕྲོགས། དེའི་བུ་ཀ་པ་ས་ན་དང། དེའི་བུ་མ་ཏི་ཏ་སེན། དེའི་

[025A]༄༅། །བུ་ར་ཐཱི་ཀ་སེན་སྟེ་བོད་རྣམས་ཤིང་རྟ་ཅན་དུ་འབོད་བ་རྣམས་ཀྱིས་ས་སྐྱོང་མཛད་དེ་ཐུབ་པའི་བསྟན་པ་ལ་སྲི་ཞུ་ཡང་དག་པར་མཛད། ཤིང་རྟ་ཅན་གྱི་སྲས་ལ་ཝད་སེ་ནས་རྒྱལ་སྲིད་སྐྱོང་མུར་ཏུ་རུ་ཀའི་རྒྱལ་པོ་ཟླ་བའམ་མསྟབ་ཁང་
ནས་དམག་བྱས་ཏེ། མ་ག་དྷ་ཐམས་ཅད་བཅོམ་ཨཽ་ཏནྟ་པུ་རི་དང་བྲི་ཀ་མ་ལ་ཤཱི་ལ་སོགས་བཤིག་སྟེ་མི་བཟད་པའི་སྡིག་པའི་ལས་བྱས། རང་ཉིད་ཀྱང་ཁ་ནད་དྲག་པོས་ཡང་དང་ཡང་དུ་བརྒྱལ་ནས་ཤི་སྟེ་དམྱལ་བ་ཆེན་པོ་མནར་མེད་པར་སྐྱེ་
བར་འཇམ་དཔལ་རྩ་རྒྱུད་དང་དུས་ཀྱི་འཁོར་ལོའི་རྒྱུད་ཕྱི་མ་གཉིས་ཀ་ནས་ལུང་བསྟན་ཅིང། སྤྱིར་གོང་དུ་སྨོས་པའི་ཆོས་ཀྱི་རྒྱལ་པོ་དེ་ཐམས་ཅད་ཀྱང་འཇམ་དཔལ་རྩ་རྒྱུད་ལས་ལུང་བསྟན་ཏེ། ཕལ་ཆེར་རིང་པོར་མི་ཐོགས་པར་རྫོགས་པའི་བྱང་ཆུབ་
འགྲུབ་པ་ཤ་སྟག་ཏུ་གསུངས་སོ། །དེ་ནས་བུདྡྷ་སེ་ན་དང། ཧ་རི་ཏ་སེ་ན་དང། པྲ་ཏི་ཏ་སེ་ན་རྣམས་ནས་ཀྱང་རང་ཉིད་ཏུ་རུ་ཀའི་ཆབ་འབངས་སུ་གྱུར་པས་དབང་ཐང་མེད་མོད་རང་ནུས་ཀྱིས་རྒྱལ་བའི་བསྟན་པ་ལ་སྲི་ཞུ་མཛད་ནས། པྲ་ཏི་ཏ་སེ་ན་ལ་སྲས་
མེད་པར་གཤེགས་རྗེས་ཡུལ་དབུས་མ་ག་དྷར་ད་ལྟའི་བར་དུ་ཆོས་ལ་མཆོད་པའི་རྒྱལ་བོ་ཆེན་པོ་བྱུང་བ་ནི་མ་ཐོས་ཏེ། དུས་འདི་བོད་དུ་བུ་སྟོན་སོགས་བཞུགས་པའི་དུས་ཙམ་དུ་མངོན་ནོ། །དེ་ནས་ལོ་བརྒྱ་ཙམ་འདས་པ་ན་བཧང་ག་ལའི་ཡུལ་དུ་རྒྱལ་པོ་
ཙང་ག་ལཱ་རཱ་ཛ་ཞེས་བྱ་བ་བྱུང་སྟེ། སངས་རྒྱས་ཀྱི་བསྟན་པ་ལ་གུས་པ་ཚད་མེད་པས་མཆོད་ནས་རྡོ་རྗེ་གདན་གྱི་གནྡྷོ་ལ་དགུ་ཐོག་རྣམས་བར་སྐབས་སུ་ཏུ་རུ་ཀས་བཤིག་པ་ལེགས་པར་བཅོས་ཤིང་ཕྱོགས་བཞིའི་དགེ་འདུན་དང་རྣལ་འབྱོར་བ་རྣམས་

[025B] ཁྱད་པར་ཏུ་རུ་ཀ་རྣམས་ཤིན་ཏུ་སྐྲག་པས་བྲན་གཡོག་ཏུ་ཁས་ལེན་ཅིང་ཇི་ལྟ་བའི་བཀའ་ནོད་པར་གྱུར་ཏེ། རྒྱལ་པོ་འདི་ནི་རྗེ་ས་པཎ་གྱི་རྣམ་ཐར་དུ་སྐུ་དེའི་ཕྱི་
ནས་རྒྱ་གར་ཤར་ཕྱོགས་སུ་སྟོབས་ལྡན་གྱི་རྒྱལ་པོ་ཞིག་ཏུ་འཁྲུངས་པར་གསུངས་པ་དེ་ཡིན་ནམ་སྙམ་པ་ཁོ་བོའི་རྟོག་པའོ། །རྒྱལ་པོ་འདི་གཤེགས་ནས་རེ་ཞིག་ཏུ་རུ་ཀ་རྣམས་ཡུལ་ཤར་ཕྱོགས་དང་དབུས་ལ་དབང་བྱེད་པ་ལས་བསྟན་པ་ལ་མཆོད་
པ་སྟོབས་ལྡན་གྱི་རིགས་མ་བྱུང་བའི་མུར། ཡུལ་ཨུ་རི་བར་འཕགས་པ་སྤྱན་རས་གཟིགས་འགྲུབ་པའི་རྒྱལ་པོ་ཨཀ་མ་རཱ་ཛ་ཞེས་བྱ་བའི་གདུང་བརྒྱུད་བཅུ་བ་མུ་ཀུནྡྷ་དེ་ཝོ་ཞེས་པས་ཤར་དང་དབུས་ཀྱི་ཡུལ་ཕལ་ཆེར་ལ་དབང་བསྒྱུར། དང་པོར་བྲམ་
ཟེ་ལ་མོས་ཀྱང་བཙུན་མོ་སངས་རྒྱས་ལ་དད་པས་བློ་བསྒྱུར་ནས་རྒྱལ་བའི་བསྟན་པ་མཆོད་ཅིང་རྡོ་རྗེ་གདན་དུ་མཆོད་བ་ཅུང་ཟད་བྱས་ལ། ཨཽ་ཌི་བི་ཤ་ཉིད་དུ་གཙུག་ལག་ཁང་དུ་མ་བཞེངས། འདིའི་རིགས་ཀྱི་བུ་བར་པ་ལ་རྒྱལ་པོ་དགའ་བྱེད་ས་སྐྱོང་
ཡང་འཁྲུངས་པར་འདུག་ལྷ་མཐོང་ལོཙྪ་བ་བཤེས་གཉེན་རྣམ་རྒྱལ་ནས་ཨ་ཙརྱ་དྷརྨ་ཝརྟིའི་ངག་འགྲོས་དྲིས་པ་རྒྱལ་པོ་འདི་སྟོད་ཧོར་གྱི་རྒྱལ་པོ་ཌི་ལི་པཱ་ཚེའི་མངའ་འབངས་ཡིན་བ་ལྟར་བྱས་འདུག་ཀྱང་ཡིད་བརྟན་རུང་བའི་གཏམ་དུ་མི་སྣང། དེ་
ནས་རེ་ཞིག་ལོན་ནས་བཧང་ག་ལར་རྒྱལ་པོ་པ་ལིམ་པ་ཞེས་བྱ་བ་བྱང་ཆུབ་སེམས་དཔའ་ཆེན་པོ་ཞིག་བྱུང་ཡང་དུས་དབང་གིས་སྐྱེ་བོ་རྣམས་ཀྱི་སྣང་ངོར་ཕྱི་རོལ་པའི་སྤྱོད་པ་ཁོ་ནའི་ཚུལ་གྱིས་འགྲོ་བ་རྣམས་བདེ་བ་ལ་བཀོད་པར་འདུག་དེ་ནས་ད་ལྟའི་

[026A]༄༅། །བར་དུ་ཡུལ་མ་ག་དྷ་ར་བུནྡྷར་ས་ཧི་ལ་སོགས་པ་དང། ཝཱ་ར་ཎ་སེར་པརྭ་ནྡྲ་སིདྷ་ལ་སོགས་པ་བྱང་ཆུབ་སེམས་དཔའ་མང་པོ་བྱུང་ཀྱང་ཏུ་རུ་ཀ་ཀླ་ཀློ་རྣམས་ཀྱི་ལུང་ནོད་དགོས་པས་དབང་ཐང་ཧ་ཅང་ཆེ་བ་མ་བྱུང་ཞིང། ཆོས་ལུགས་
ཀྱང་དུས་ཀྱི་དབང་གིས་འགའ་ཞིག་མ་གཏོགས་ཕྱི་རོལ་པའི་ལུགས་ཁོ་ན་ལ་སྤྱོད་པ་ལྟ་བུར་བྱུང་སྣད། སྔར་བཤད་པའི་རྒྱལ་པོ་ལ་ཝང་སེ་ན་ཞེས་པ་དེའི་དུས་ནས་བཟུང་གྲོང་ཁྱེར་ཧ་སྟི་ན་པུ་རིའི་བདག་པོ་ཆེན་པོ་ཡང་ཀླ་ཀློ་ཏུ་རུ་ཀའི་པཱ་ཚས་བྱེད་
པ་དེ་བྱུང་ཞིད། འདི་དག་གི་ནང་ཚན་མ་དུ་ཤ་ཞེས་པ་ཞིག་ཁྲིམས་དྲང་པོར་སྤྱོད་པས་སྐྱེ་བོ་རྣམས་བདེ་བ་ལ་འགོད་པ་དང། ནོ་རོན་ཛི་ཟེར་བ་ཞིག་ཟ་ཧོར་ལ་སོགས་པའི་ཡུལ་གྲུ་ཀུན་ཏུ་དམག་བྱེད་པའི་གཟུ་ལུམ་ཆེན་པོ་ཞིག་བྱུང་ལ། གཞན་ཡང་
འདི་པའི་རིགས་ཀུན་དྲང་པོ་བྱེད་པའི་ལུགས་འཛིན་པ་ལྟར་བྱེད་ཀྱང་སངས་རྒྱས་ཀྱི་བསྟན་པ་ལ་ཤིན་ཏུ་མི་མོས་ཤིང། མུ་སྟེགས་བྱེད་ལའང་ནན་ཏར་སྡང་ལ་སྤྱིར་མི་དགེ་བ་བཅུའི་ལམ་ཁོ་ན་ལག་ལེན་གྱི་མཐིལ་དུ་བྱེད་པ་དང། ཡང་སྒོས་འཚེ་བ་ཆོས་
སུ་སྨྲ་བས་སྲོག་གཅོད་པ་ནི་བྱ་བ་ཐམས་ཅད་ཀྱི་ཡང་རྩེར་འཛིན་པས་ཤིན་ཏུ་མི་བསྲུན་པའི་སྐྱེ་བོ་བསྒྲལ་བའི་ཞིང་དུ་གྱུར་པ་ཤ་སྟག་གོ་དེ་ལྟ་མོད་ཀྱི་ཁ་བ་ཅན་གྱི་ལྗོངས་འདིར་དུས་གསུམ་སངས་རྒྱས་ཐམས་ཅད་ཀྱི་ངོ་བོ་རིགས་དང་དཀྱིལ་འཁོར་
རྒྱ་མཚོའི་མངའ་བདག་མཚན་བརྗོད་པར་དཀའ་བ་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་བཀའ་དྲིན་མཚུངས་མེད་དེ་ཉིད་ནས་བསིལ་ལྡན་གྱི་ཡུལ་འདིས་མཚོན་ཚངས་དབང་དང་བཅས་པའི་སྲིད་པ་གསུམ་གྱི་གཙུག་ན་ཞབས་ཀྱི་པདྨོ་

[026B] ཆོས་སྲིད་གཉིས་ལྡན་གྱི་བཀའི་འཁོར་ལོས་བསྒྱུར་བའི་དུས་དེ་ཙམ་ནས་གདུག་པའི་ཀླ་ཀློ་འདི་རྣམས་ནང་འཁྲུག་གིས་གུད་དེ། དེ་ཡང་ཡུལ་ཀཱ་བཧེ་ལའམ་ཀཱ་བྷལ་ཟེར་བདེ་ལ་ཁཎྜར་ཞེས་ཀྱང་འབོད་པ། དེའི་རྒྱལ་པོ་ནི་པ་ཋན་
ཟེར་བའི་ཀླ་ཀློ་བྱེ་བྲག་པ་ཞིག་སྟེ། དེ་དང་ཊི་ལི་པཱ་ཚ་གཡུལ་འཁྲུགས་ཤིང་ཌི་ལི་བ་དག་འཕམ་ནས་པཱ་ཚ་གནས་ནས་ཕྱུང་སྟེ། ཡུལ་པྲེ་ཡག་གམ་ཡངས་པ་ཅན་དུ་གཞན་གྱི་སྟོབས་ལ་བརྟེན་ནས་སྙེམས་ཆུང་དུས་འདུག་དགོས་པ་དང། རང་གིས་བསྐོས་
པའི་མཁར་རྫོང་གི་དཔོན་རྣམས་ཀྱང་ཇི་བཞིན་བཀའ་ལ་མི་སྡོད་པར་སོ་སོར་རྒྱལ་པོར་རློམ་པས་འདུག་པ་སོགས་ལ་སྙོམས་ཆུང་ངུར་གྱུར་ལ། སྔོན་དུ་བཤད་པའི་མ་ངུ་ཤའི་དུས་སུ་འཛམ་བུ་གླིང་གི་གླིང་ཕྲན་རྔ་ཡབ་གཞན་ནམ་པྲི་ཡངྐཱ་གླིང་ཞེས་
བྱ་བ་ལ་འཕགས་ཡུལ་བདག་ཨེན་ལཱེ་ཆིའམ་ཕེ་རེང་ཀིར་འབོད་ཅིང་བོད་ཀྱི་བསྟན་བཅོས་དག་ན་དོལ་བོ་ཞེས་བཤད་པ་དེ་དག་གི་ཡུལ་ལ། ཨེང་གེ་རཻ་ཆི། ཧོ་ལནྡྷཻ་སེ། པ་ར་སིའི་སི། བི་ཀཎྜ། ཧུར་མུཇུ། སིརྐོ་དྷ་ཎ། རུཀ་མ། པུརབྨ། སྡེར་
གཏོགས་པ་ཨུ་རུ་སུའི་རྒྱལ་ཁམས་དང་བཅས་པ་ཡོད་པ་རྣམས་ཀྱི་གཙོ་བོ་ཨེང་གེ་རཻ་ཆི་ཞེས་པ་དེའི་ཚོད་དཔོན་ཆེན་པོ་དག་ནས་ས་ཕྱོགས་སློང་བ་ལ། མ་དུ་ཤས་ཀྱང་ཤར་ཕྱོགས་བཧང་ག་ལའི་ཀ་ལ་ཀརྟ་ཞེས་པའི་ཡུལ་དུ་ཚོང་ཁང་བྱིན་ནས་དེར་དོན་
མཐུན་གྱི་བྱ་བས་བདེ་བར་འཁོང་པ་ལ་ཀླ་ཀློ་དག་ནང་འཁྲུག་གིས་གུང་དུས། བཧང་ག་ལའི་ཡུལ་གྲུ་སྐྱོད་བར་རི་ལི་ནས་མངགས་པའི་དམག་དཔོན་ཀ་སམ་ལི་ཁང་ནས་སྐྱོད་ཚེད་མ་ཟིན་པས་དེ་དག་གི་ཆོད་དཔོན་དང། གཙོ་བིའི་རིགས་རྣམས་སྟོང་

[027A]༄༅། །དུ་ལོངས་པ་གྲིང་བཀུམས་པས་དེ་རྣམས་ཀྱི་ཡུལ་ནས་དམག་དྲངས་ཏེ་ཝ་རེནྡྲ་དང་བཧང་ག་ལ་ནས་བཟུངས། ཝཱ་ར་ཎ་སིའི་བར་དུ་མངའ་འབངས་སུ་བསྡུས་ནས་སྐྱོང་པར་བྱེད་དེ། ད་ལྟར་གྱི་དུས་དཔལ་རྡོ་རྗེ་གདན་གྱི་བདག་པོ་ཡང་
འདི་རྣམས་ཡིན་ནོ། །འདི་དག་གི་རྩ་བའི་རྒྱལ་པོ་རྒྱ་མཚོའི་གླིང་ཕྲན་ན་གནས་པ་དེ་སྐྱ་སེང་གི་བུའི་བརྒྱུད་ཡིན་པས་འཕགས་ཡུལ་བ་ཉིད་ཡིན་ཏེ། འདི་རྣམས་ནང་པ་དང་མུ་སྟེགས་བྱེད་དང། ཀླ་ཀློ་སོགས་ཀྱི་ཆོས་ལུགས་གང་ལའང་མོས་
པ་བྱེད་ཅིང་འཇིག་རྟེན་ལུགས་ཀྱི་ཁྲིམས་དྲང་པོར་སྤྱོད་པ་ཞིག་ཡིན་པར་སྣང། ད་ལྟ་འཕགས་པའི་ཡུལ་ན་ཆེ་བ་ནི་ལྷོ་ཕྱོགས་མར་ཊེའི་རྒྱལ་པོ་ཆེན་པོ་སྟེ། འདིའི་ཆབ་འབངས་སུ་ཁྱིམ་འབུམ་ཕྲག་མང་པོར་དབང་བའི་རྒྱལ་ཆེན་ཡང་བརྒྱར་ཉེ་བ་
ཡོད་པར་འདུག་འདིའི་རྩ་བ་ཟ་ཧོར་གྱི་གདུང་བརྒྱུད་ཡིན་ཀྱང་དུས་ཀྱི་དབང་གིས་ཉག་ཕྲ་བས་ཕའི་རིགས་ཀྱི་གནག་གི་གཉེན་མཚམས་བྲམ་ཟེ་ཆེན་པོ་མཱ་ཐོར་ཞེས་བྱ་བས་རྒྱལ་སྲིད་བསྐྱངས་ཏེ་རྒྱལ་བའི་བསྟན་པ་ལྷག་པར་མཆོད་ཅིང། མུ་
སྟེགས་བྱེད་དག་ལ་ཡང་བསྙེན་བཀུར། ཡན་ལག་བཞིའི་དཔུང་ཚད་མེད་པ་དང། རིག་སྔགས་ཀྱི་སྟོབས་ཆེན་པོས་ཀླ་ཀློ་སྟག་གཟིག་ཏུ་རུ་ཀའི་རིགས་དང་ཕེ་རེང་ཀི་ལ་སོགས་པ་རྣམས་ཤིན་ཏུ་སྐྲག་པར་བྱེད་ཀྱང་བཙུན་མོ་ངན་བ་ཞིག་ལ་
བརྟེན་ནས་གུམ་སྟེ། ད་ལྟ་དེའི་རིགས་ཀྱི་བུ་མོ་ཞིག་གི་བུ། མཽ་དྷཱ་ཛི་གྷོ་ས་ལ་ཞེས་པས་རྒྱལ་སྲིད་སྐྱོང་ཞིང་སངས་རྒྱས་པ་དང་མུ་སྟེགས་བྱེད་གཉིས་ཀ་མཆོད་གནས་སུ་འཛིན་ཅིང་ལྷག་པར་སངས་རྒྱས་པ་ལ་མཆོད། ཀླ་ཀློ་རྣམས་ལ་གཏུམ་

[027B] །ཡུལ་མ་ག་དཧའི་ཆ་ལ་ནི་ད་ལྟའི་གནས་སྐབས་སུ་ཕེ་རེད་ཀི་རྣམས་ནས་བསྐོས་པའི་དམག་དཔོན་དག་ལས་རྒྱལ་པོའི་ངོ་ཐོན་རིགས་མེད་ལ། ཝཱ་ར་ཎ་སེར་རྫོགས་པའི་སངས་རྒྱས་འཁོར་བ་འཇིག་ནས་ད་བར་གདུད་རབས་
མ་ཆད་པའི་རྒྱལ་སྲིད་སྤྱི་བོ་ནས་དབང་བསྐུར་བའི་ཙེ་ཏེ་སིང་ཧ་ཞེས་པས་མངའ་མཛད་ཀྱང་ཀླ་ཀློ་ཏུ་རུ་ཀ་དང་ཕེ་རེང་ཀི་གཉིས་ཀ་ལ་ངོ་འཛིན་བྱེད་དགོས་པས་དབང་ཐང་མི་ཆེ་མོད། རྒྱལ་བསྟན་རིན་པོ་ཆེ་གཙོ་བོར་ཁུར་བ་དང་ཀླ་ཀློ་དང་གླིང་ཕྲན་བ་དག་ནས་
ཀྱང་མགྲོན་པོ་དང་བུ་ཐུ་བོའི་གོ་ས་བྱིན་ཏེ་འབངས་སུ་མི་བཀོལ་བར་བསྟི་སྟངས་ལེགས་པར་བྱེད་པས་བསོད་ནམས་ཀྱི་གཟི་བྱིན་ཡང་མི་དམན་སྣང་ངོ། །གོང་དུ་བཤད་པའི་ཡུལ་དང་རྒྱལ་པོའི་རབས་དེ་དག་དང་ད་ལྟར་གྱི་བྱུང་བ་རྣམས་ནི་རགས་པ་ཞིག་བརྗོད་
པ་སྟེ༑ ཞིབ་མོར་ནི་སུ་ཞིག་གིས་བརྗོད་པར་ནུས། འོན་ཀྱང་གཏམ་གྱི་རྣམ་པ་དེ་ཙམ་གྱིས་ཀྱང་ངོ་མཚར་པའི་དོན་མད་དུ་གསལ་བར་བྱེད་དོ། །གསུམ་པ་ནི། འཕགས་པའི་ཡུལ་འདི་ཉིད་དུ་སྔོན་བསྐལ་པ་གྲངས་མེད་པ་ཞིག་ཏུ་ཡང་རྒྱལ་བོ་ཚད་མེད་པ་དག་
བྱོན་ནས་དམ་པའི་ཆོས་ཀྱི་སྒྲོན་མེས་གདུལ་བྱ་རྣམས་ཀྱི་བློ་མིག་གི་མུན་པ་སེལ་བར་མཛད་པ་ཡིན་ཏེ། དཔལ་ཝཱ་ར་ཎ་སེའི་ཡུལ་ཁོ་ནར་ཡང་བདག་ཅག་གི་སྟོན་པ་ཤཱཀྱའི་རྒྱལ་པོས་སངས་རྒྱས་བྱེ་བ་ཕྲག་ཁྲིག་བསྙེན་བཀུར་བར་གསུངས་པའི་ཕྱིར་
དེ་ལྟ་མོད་ཀྱི་རེ་ཞིག་བསྐལ་པ་བཟང་པོ་འདི་ལ་ཇི་ལྟར་བྱུང་བ་ནི་རྫོགས་པའི་སངས་རྒྱས་རྣམ་གཟིགས་ནས་འོད་སྲུང་གི་བར་ཐམས་ཅད་མ་ག་དྷ་རྡོ་རྗེ་གདན་གྱི་གནས་འདི་ཁོ་ནར་མཆོག་གི་སྤྲུལ་པའི་སྐུར་སངས་རྒྱས་པའི་ཚུལ་བསྟན་ནས་གནས་དེ་

[028A]༄༅། །ཉིད་དང་བྱ་རྒོད་ཕུང་པོའི་རི་དང། རྒྱལ་པོའི་ཁབ་ལ་སོགས་པའི་གྲོང་ཁྱེར་ཆེན་པོ་རྣམས་སུ་ཆོས་ཀྱི་འཁོར་ལོ་མཐའ་ཡས་པ་བསྐོར་ནས་གདུལ་བྱ་རིགས་ཅན་གསུམ་པོ་མཐའ་ཡས་པ་སྨིན་གྲོལ་གྱི་ལམ་ལ་འགོད་པར་མཛད་
ལ༑ ཁྱད་པར་རྣམ་འདྲེན་བཞི་བ་ཤཱཀྱའི་རྒྱལ་པོས་གྲོང་ཁྱེར་ཆེན་པོ་སེར་སྐྱར་སྐུ་བལྟམས་ནས་རེ་ཞིག་གཞོན་ནུའི་རོལ་པས་བཞུགས་ཏེ། མཐར་ངེས་པར་འབྱུང་བས་ཁབ་ནས་བྱུང་བའི་བཀོད་པས་ཆུ་ཀླུང་ནཻ་རཉྫ་ཎའི་འགྲམ་དུ་དཀའ་བ་ལོ་དྲུག་
ཏུ་སྤྱད་པ་ལ་སོགས་པའི་ཚུལ་གྱིས་གདུལ་བར་བྱ་བའི་སྐྱེ་བོ་མང་པོ་བྱང་ཆུབ་ཀྱི་ལམ་ལ་སྨིན་པར་མཛད་རྗེས་མཐར་རྡོ་རྗེ་གདན་གྱི་སྤོ་ལ་བཞུགས་ནས་བདུད་ཀྱི་སྡེ་ཐམས་ཅད་རྨེག་མེད་པར་བཅོམས་ཏེ། སྐུ་བཞི་ཡེ་ཤེས་ལྔའི་བདག་ཉིད་ཆེན་
པོར་མངོན་པར་རྫོགས་པར་སངས་རྒྱས་པའི་ཚུལ་བསྟན། དེ་ནས་དང་པོ་ཝཱ་ར་ཎ་སེར་བཀའ་དང་པོ་བདེན་བཞིའི་ཆོས་འཁོར་བསྐོར་བས་ལྔ་སྡེ་བཟང་པོ་དང་ལྷ་བརྒྱད་ཁྲི་བྱང་ཆུབ་ཏུ་གྲོལ་བར་མཛད། དེ་ནས་བྱ་རྒོད་ཕུང་པོའི་རིར་གདུལ་བྱ་ཐེག་ཆེན་
ཐུན་མོང་བ་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་གསུམ་ལ་སོགས་པ་བར་པ་མཚན་ཉིད་མེད་པའི་ཆོས་ཀྱི་འཁོར་ལོ་བསྐོར་ཞིང། སྐབས་དེ་ཉིད་དུ་ཐུན་མོང་མ་ཡིན་པའི་གདུལ་བྱ་ཤམྦྷ་ལའི་ཡུལ་གྱི་མི་བདག་ཕྱག་ན་རྡོ་
རྗེའི་རྣམ་སྤྲུལ་ཟླ་བ་བཟང་པོ་དང། འཁོར་ཡུལ་ཆེན་པོ་དགུ་བཅུ་རྩ་དྲུག་གི་རྒྱལ་པོ་རྣམས་དང། ལག་ན་རྡོ་རྗེ་ལ་སོགས་པ་གསང་བ་འཛིན་པ་རྣམས་དང། རོ་ལངས་མ་ལ་སོགས་པ་རིག་པ་འཛིན་པ་ཕྱོགས་བཅུའི་ཞིང་གི་རྡུལ་སྙེད་ལ་སྔར་སྨོས་

[028B] ཁྱབ་འཇུག་ལ་སོགས་པའི་ལྷ་ཆེན་པོ་རྣམས་ནས་བཞེངས་པར་གྲགས་པ་ཕྱི་བྲག་
རི་མཆོད་རྟེན་གྱི་རྣམ་པ་ཅན་ལྟ་བུ་ལ་བཻ་ཌཱུརྱའི་རང་བཞིན་གྱི་བུམ་པ་ལྔ་བརྒྱའི་ལྟེ་བ་ཅན་ཁྱམས་ཀ་བ་ཉེར་བརྒྱད་དང་བཅས་པའི་སྟེང་དུ་དཔལ་ལྡན་རྒྱུ་སྐར་གྱི་དཀྱིལ་འཁོར་ཆེན་པོ་དང། འོག་ཏུ་ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་སྤྲུལ་
ནས་དཔལ་དུས་ཀྱི་འཁོར་ལོའི་རྩི་བའི་རྒྱུད་ཀྱི་རྒྱལ་པོ་ཆེན་པོས་གཙོ་མཛད་རྒྱུད་ཐམས་ཅད་གསུངས། ཡུལ་ཡངས་པ་ཅན་ལ་སོགས་ངེས་པ་མེད་པ་དུ་མར་མདོ་སྡེ་དགོངས་པ་ངེས་འགྲེལ་སོགས་བཀའ་མཐའ་མ་ལེགས་པར་རྣམ་པར་ཕྱེ་བའི་ཆོས་ཀྱི་
འཁོར་ལོ་བསྐོར་ཏེ། དེ་རྣམས་གཙོར་སྨོས་ཙམ་སྟེ་མདོར་ན་མཐའ་ཡས་པའི་རྒྱུད་སྡེ་བཞི་དང། མདོ་སྡེ་དང། འདུལ་བ་དང། མ་མོ་དང། མངོན་པ་ལ་སོགས་པའི་ཚད་དེ་བཞིན་གཤེགས་པ་རྣམས་ཀྱིས་ཀྱང་གཟུང་དུ་མེད་པ་ལྟ་བུ་དག་བསྐོར་ཏེ་
མཐར་འོད་སྲུང་ཆེན་པོ་ལ་བསྟན་པ་གཏད། དེས་བཀའ་རྣམས་ཡང་དག་པར་བསྡུས་ནས་འཕགས་པ་ཀུན་དགའ་བོ་ལ་གཏད། དེས་ཉི་མ་གུང་པ་རབ་ཏུ་བྱུང་ཞིང་ཤ་ནའི་གོས་ཅན་ལ་བསྟན་པ་གཏད། དེས་འཕགས་པེ་ཉས་སྦལ་ལ་གཏད། དེས་བདུད་
དབང་བསྒྱུར་དམ་ལ་བཞག་ཅིང་འཕྲིན་ལས་ཚད་མེད་པས་བསྟན་པ་བསྐྱངས་ནས་འཕགས་པ་ནག་པོ་ལ་གཏད། ངེས་དཧི་དཧི་ཀ་ལ་གཏད། དེས་ལེགས་མཐོད་ལ་གཏད། དེས་བསྟན་པ་རྒྱ་ཆེར་སྤེལ་ནས་དེ་དག་ལས་བརྒྱུད་པའི་དགྲ་བཅོམ་པ་བླ་མ་

[029A]༄༅། །དང༑ གྲགས་པ་དང། རྩིབས་ལོགས་དང། སྤུ་ཆེན་ཕོ་དང། ཆོས་ཀྱི་ཚོང་དབོན་ལ་སོགས་པ་དང། བྲམ་ཟེ་ཆེན་པོ་དཔལ་ས་ར་ཧ་དང། དཔལ་མགོན་འཕགས་པ་ཀླུ་སྒྲུབ་ཡབ་སྲས་ལྔ་དང། འཕགས་པ་ཐོགས་མེད་སྐུ་མཆེད་དང། ཡོན་
ཏན་འོད། ཤཱཀྱ་འོད། དུལ་བའི་ལྷ་ལ་སོགས་པ་དང། གྲུབ་པའི་སློབ་དཔོན་ཆེན་པོ་ཤཱ་ཝ་རི་དང། མཻ་ཏྲི་པ་དང། ལོ་ཧི་པ་དང། དཱ་རི་ཀ་པ་དང། ཌེཾ་ཀི་པ་དང། རྡོ་རྗེ་དྲིལ་བུ་པ་དང། རུས་སྤལ་ཞབས་དང། ཛཱ་ལན་དྷ་ར་པ་དང། ནག་
པོ་སྤྱོད་པ་དང། གུ་ཧྱ་པའམ། གསང་བ་པ་དང། རྣམ་རྒྱལ་ཞབས་དང། ཌོཾ་བི་པ་དང། ཏཻ་ལོ་པ་དང། ནཱ་རོ་ཏ་པ་དང། འཇམ་དཔལ་བཤེས་གཉེན་དང། སངས་རྒྱས་ཡེ་ཤེས་ཞབས་དང། སྲས་ཀྱི་ཐུ་བོ་སློབ་དཔོན་ཆེན་པོ་པདྨ་འབྱུང་
གནས་ལ་སོགས་སློབ་བརྒྱུད་མཁས་གྲུབ་ཀྱི་པཎྜི་ཏ་བགྲང་བར་མི་ཆོད་པ་དང། ལྔ་བརྒྱ་པ་རྣམས་ཀྱི་གཙུག་གི་ནོར་བུ་ཇོ་བོ་རྗེ་ལྷ་གཅིག་དའི་པཾ་ཀཱ་ར་ཤྲཱི་ཛྙཱ་ན། པཎྜི་ཏ་སའི་སྙིང་པོ། རིག་པའི་ཁུ་བྱུག་ཆེ་ཆུང། སློབ་དཔོན་གྲོལ་སྡེ། རྣམ་
གྲོལ་སྡེ། སེང་བཟང། ཀུ་ས་ལི་ཆེ་ཆུང། གསེར་གླིང་པ། ཕྱོགས་ཀྱི་གླང་པོ། ཆོས་ཀྱི་གྲགས་པ། ཨ་བྷྱཱ་ཀཱ་ར། ཤཱཀྱ་ཤྲཱི། བཧུ་མི་ཤྲཱི། བུདྡྷ་ཤྲཱི། དུས་ཞབས་པ་ཆེ་ཆུང། ངག་གི་དབང་ཕྱུག་གྲགས་པ། སྤྲིན་གྱི་ཤུགས་ཅན། སུ་
མ་ཏི་ཀཱིརྟི། བྷཱ་ཝ་བྷ་དྲ་སོགས་མཐའ་ཡས་པ་དང། དུས་ཕྱིས་ཉིད་དུ་ནགས་ཀྱི་རིན་ཆེན། རཱ་ཧུ་ལ་ཤྲཱི་བྷ་དྲ། མིའི་ཉི་མ་སོགས་པཎྜ་ཏི་མང་པོ་དང། མ་ཚནྡྲི་ནཱ་ཐ། ཨོ་ཀརྣཱ་ཐ། དགའ་བྱེད་ས་སྐྱོང། ཨ་སི་ཏ་གྷཎ། ཡེ་ཤེས་བཤེས་གཉེན་

[029B] བུདྡྷ་གུཔྟ་ནཱ་ཐ། གང་བའི་རྡོ་རྗེ་སོགས་གྲུབ་བརྙེས་གྲངས་ལས་འདས་པ་དག་བྱོན་ཏེ། སོ་སོའི་ལུང་དང་རྟོགས་པའི་བློ་གྲོས་མཐའ་ཡས་པས་རྒྱལ་བའི་བསྟན་པ་མཐའ་དག་གི་གྲངས་ངེས་ཀྱི་དོན་ཡང་དག་པར་ཕྱེ་སྟེ་གཏན་ལ་ཕབ་ནས་
གྲུབ་པའི་མཐའ་སྨྲ་བ་ཆེན་པོ་བཞི་ཕྱེ་སྟེ། དེ་ཡང་བྱེ་བྲག་ཏུ་སྨྲ་བ། མདོ་སྡེ་པ། སེམས་ཙམ་པ། དབུ་མ་པ། ཞེས་བྱ་ལ། བྱེ་བྲག་ཏུ་སྨྲ་བ་ལ་ནང་གསེས་ཀྱི་དབྱེ་བ་རྩ་བའི་སྡེ་པ་བཞི་དང་དེ་ལས་གྱེས་པའི་ཁྱད་པར་གྱི་སྡེ་པ་བཅོ་བརྒྱད་དུ་གྱུར་པ་སྟེ་
རྩ་བའི་སྡེ་པ་བཞིའི་མཁན་པོ་རྒྱལ་རིགས་ཆེན་པོ་སྲས་སྒྲ་གཅན་འཛིན་གྱི་རྗེས་སུ་འབྲང་ཞིང་སོ་སོ་ཐར་པའི་མདོ་སཾ་ཀྲྀ་ཏའི་སྐད་དུ་འདོན་པ་སྣམ་སྦྱར་གྱི་སྣམ་ཕྲན་ཉེར་ལྔ་ནས་དགུ་པའི་བར་དང། གྲ་རྟགས་ཨུཏྤ་ལ། པདྨ། རིན་པོ་ཆེ། ཤིང་ལོ་
སྟེ་བཞི་འཚང་བ། གཞི་ཐམས་ཅད་ཡོད་པར་སྨྲ་བ་དང། མཁན་པོ་བྲམ་ཟེའི་རིགས་འོད་སྲུང་ཆེན་པོའི་རྗེས་སུ་འབྲང་ཞིང་མདོ་ཟུར་ཆག་གི་སྐད་དུ་འདོན་པ་སྣམ་ཕྲན་ཉེར་གསུམ་པ་ནས་བདུན་པའི་བར་ཅན། གྲ་རྟགས་དུང་འཆང་བ་དགེ་འདུན་ཕལ་
ཆེན་པ་དང་མཁན་པོ་དམངས་རིགས་ཉེ་བ་འཁོར་གྱི་རྗེས་སུ་འབྲང་ལ། མདོ་ཤ་ཟའི་སྐད་དུ་འདོན་ཞིང་སྣམ་ཕྲན་ཉེར་གཅིག་པ་ནས་ལྔ་པ་ཡན་ཅན་གྲ་རྟགས་མེ་ཏོག་སོ་རྩ་ཀི་འཆང་ཨྦ་མང་པོས་བཀུར་བ་དང། མཁན་པོ་རྗེ་རིགས་ལས་རབ་ཏུ་བྱུང་བ་ཀ་
ཏྱཱ་ཡ་ན། མདོ་འཕྲལ་སྐད་དུ་འདོན་ཅིང། སྣམ་ཕྲན་སྔ་མ་བཞིན་ལ་གྲ་རྟགས་འཁོར་ལོ་འདེབས་པ་གནས་བརྟན་པའི་སྡེ་སྟེ་བཞིའོ། །དེ་དག་ལས་གྱེས་ཚུལ་ནི་རྟོག་གེ་འབར་བ་ལས་བཤད་ཚུལ་གསུམ་དང། སློབ་དཔོན་དུལ་བ་ལྷས་མཛད་པའི་

[030A]༄༅། །ཚུལ་སོགས་མི་འདྲ་བ་ཡོད་ལ། རྟོག་གེ་འབར་བ་ལས་བཤད་ཚུལ་དང་པོ་ནི་གནས་བརྟན་པས་འདོད་ཚུལ་དང། གཉིས་པ་ནི་དགེ་འདུན་ཕལ་ཆེན་པའི་འདོད་པ་དང། གསུམ་པ་ནི་མང་པོས་བཀུར་བའི་སྡེ་པའི་འདོད་ཚུལ་ཡིན་
ཅིང༑ སློབ་དཔོན་དུལ་བ་ལྷས། ཤར་དང་ནུབ་དང་གངས་རི་དང། །འཇིག་རྟེན་འདས་པར་སྨྲ་བ་དང། །རྟག་པར་སྨྲ་བའི་སྡེ་པ་རྣམས། །ལྡ་ཚན་དགེ་འདུན་ཕལ་ཆེན་པ། །གཞི་ཀུན་པ་དང་འོད་སྲུང་སྡེ། །ས་སྲུང་སྡེ་དང་ཆོས་སྲུང་སྡེ། །མང་ཐོས་གོས་
དམར་སློབ་མ་དང། །རྣམ་པར་ཕྱེ་སྟེ་སྨྲ་བའི་སྡེ། །ཐམས་ཅད་ཡོད་པར་སྨྲ་བ་ཡིན། །རྒྱལ་བྱེད་ཚལ་གནས་འཇིགས་བྱེད་གནས། །གཙུག་ལག་ཁང་ཆེན་གནས་བརྟན་བ། །ས་སྒྲོག་རི་དང་སྲུང་བ་པ། །སྨ་མ་ཕུ་པའི་སྡེ་རྣམས་ནི། །ཀུན་གྱིས་བཀུར་
བ་རྣམ་པ་གསུམ། །ཡུལ་དོན་སློབ་དཔོན་བྱེ་བྲག་གིས། །ཐ་དད་རྣམ་པ་བཅོ་བརྒྱད་འགྱུར། ཞེས་གསུངས་ཏེ། འདི་རྣམས་ཞིབ་མོར་ཕྱེ་ན་ཧ་ཅང་མང་བར་འགྱུར་བས་ཤེས་པར་འདོད་པ་དག་གིས་རྟོག་ག་འབར་བ་སོགས་འཕགས་ཡུལ་གྱི་གཞུང་
ཆེན་པོ་རྣམས་དང། རྒྱལ་བ་གཉིས་པ་ཡབ་སྲས་ཀྱི་གསུང་རབ་རྣམས་དང་སྙིགས་དུས་བསྟན་པའི་སྒྲོན་མེ་རྗེ་ལྕང་སྐྱ་རོལ་པའི་རྡོ་རྗེས་མཛད་པའི་གྲུབ་མཐའི་རྣམ་གཞག་སོགས་སུ་བལྟ་བར་བྱ་ཞིང་རྗེ་ཏཱ་ར་ནཱ་ཐས་བྱེ་བྲག་ཏུ་སྨྲ་བའི་སྡེ་པ་
འགའ་ཞིག་ནུབ་པར་བཤད་མོད། ད་ལྟ་འཕགས་ཡུལ་དབུས་དང་ཁྱད་པར་ལྷོ་ཕྱོགས་དང་ཟངས་གླིང་དང། ནའི་གླིང་དང། སིང་ག་ལའི་གླིང་སོགས་ན་སོ་སོའི་དབྱེ་བཞི་བ་མོར་ཡོད་པར་སྣང་ངོ། །མདོ་སྡེ་པ་ལ་ལུད་དང་རིགས་པའི་རྗེས་སུ་

[030B] སེམས་ཙམ་པ་ལ་རྣམ་བདེན་རྫུན་གཉིས་དང་ལུང་དང་མདོ་སྡེའི་རྗེས་སུ་འབྲང་བ་དང་དྲི་བཅས་རྣམ་རྫུན་དང་དྲི་མེད་རྣམ་རྫུན། སྣ་ཚོགས་གཉིས་མེད་པ། སྒོ་ང་ཕྱེད་ཚལ་པ། གཟུང་འཛིན་གྲངས་མཉམ་པ་ཞེས་བྱ་བ་དག་དང། དབུ་
མ་པ་ལ་ཐལ་རང་གཉིས་སོགས་ཀྱི་དབྱེ་བ་བྱུང་སྟེ། དེ་དག་གི་གནང་རྣམས་ལུང་རིགས་དྲི་མ་མེད་པས་གཏན་ལ་ཕབ་ནས་དེ་བཞིན་གཤགས་པའི་དགོངས་པ་གདུལ་བྱའི་རྒྱུད་ལ་གསལ་བར་མཛད་ཅིང། ཚུལ་དེ་ལས་བཤད་པའི་ལམ་གྱི་བགྲོད་
ཚུལ་སྦྱིའི་ཁོག་ནི། དང་པོར་བྱང་ཆུབ་གསུམ་པོ་གང་ཡང་རུང་བ་ལ་བློ་ཁ་ཕྱོགས་པའི་བཤེས་གཉེན་དམ་པ་ལས་མན་དག་བླངས་ནས་ཡང་དག་པར་བསྒོམས་ཏེ། ཚོགས་ཀྱི་ལམ་དང། སྦྱོར་བའི་ལམ་དང། མཐོང་བའི་ལམ་དང། བསྒོམ་པའི་
ལམ་དང་བྱང་ཆུབ་བར་ཆད་མེད་པའི་ལམ་དང། རྣམ་པར་གྲོལ་བའི་ལམ་རྣམས་དང། ཐེག་ཆེན་གྱི་སྐབས་སུ་ལ་མ་ལྔ་པོ་དེ་དང་འགྲོགས་པའི་ས་དང་པོ་རབ་ཏུ་དགའ་བ། གཉིས་པ་འོད་འཕྲོ་བ། གསུམ་པ་འོད་བྱེད་པ། བཞི་པ་དྲི་མ་མེད་པ་
ལྔ་པ་སྦྱངས་དཀའ་བ། དྲུག་པ་མངོན་དུ་གྱུར་པ། བདུན་པ་རིང་དུ་སོང་བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་ལ་སོགས་པ་རྣམས་ཀྱིས་བགྲོད་ནས་ཐར་པ་དང་ཐམས་ཅད་མཁྱེན་པའི་ལམ་མངོན་དུ་བྱེད་པ་དང་
དེ་ཡང་ལམ་གྱི་ངོ་བོ་རྣམས་ཐབས་སྦྱིན་སོགས་ཕ་རོལ་ཏུ་ཕྱིན་པ་ལྔ་བསྡུ་བ་བཞི་དང་བཅས་པ་དང། ཤེས་རབ་ལྷག་མཐོང་གི་གཞི་ཤེས་རབ་སྟོང་པ་ཉིད་ཐབས་ཤེས་ཟུང་དུ་འཇུག་པ་ཉིད་དམ། ཡང་ན་དོན་དམ་བྱང་ཆུབ་ཀྱི་སེམས་དང། ཀུན་

[031A]༄༅། །རྫོབ་བྱང་ཆུབ་ཀྱི་སེམས་ཟུང་དུ་འཇུག་པ་དག་བགྲོད་བྱར་བསྡུས་ནས་སྟོན་ཅིང། དེ་ལ་ཐེག་པ་ཆེན་པོ་ཟླ་མེད་པ་སྔགས་ཀྱི་མྱུར་ལམ་བསྣན་ན་བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་རྒྱུད་རྣམས་ཀྱིས་སྒྲུབ་པོ་རང་གི་ཚེ་བསྐལ་པ་འབུམ་ཕྲག་
མང་པོར་གནས་པའི་རིག་འཛིན་བསྒྲུབས་ནས། སྐྱེ་བ་གཞན་དག་གིས་བར་མཆོད་པར་ཚེ་གཅིག་ལས་ལམ་གྱི་བགྲོད་པ་རྫོགས་པར་བྱེད་པ་དང། རལ་གྲི་ལ་སོགས་པའི་རིག་འཛིན་ལ་བརྟེན་ནས་ཐ་མལ་པའི་ལུས་འདི་ཁོ་ནས་བདེ་བ་ཅན་ལ་སོགས་
པའི་ཞིང་ཁམས་སུ་བགྲོད་ནས་མགོན་པོ་འོད་དཔག་མེད་སོགས་ལ་དངོས་སུ་གདམས་ངག་ཉན་པར་བྱེད་པ་སོགས་ཀྱི་སྒོ་ནས་མྱུར་དུ་ཚོགས་གཉིས་རྫོགས་པ་དང། ཁྱད་པར་རྣལ་འབྱོར་བླ་ན་མེད་པའི་རྒྱུད་སྡེ་མཐའ་དག་གཉིས་མེད་ཀྱི་རྒྱུད་དུ་བྱས་ནས་
དེ་ལ་ཐབས་ཤེས་ཀྱི་དབྱེ་བས་ཕ་རྒྱུད་མ་རྒྱུད་གཉིས་སུ་ཕྱེ་སྟེ། ཉམས་སུ་བླངས་པའི་ལམ་ལས་ནི་སྙིགས་དུས་ཀྱི་ཚེ་ཐུང་འདི་ཉིད་ལ་ཀུན་རྟོག་གཡོ་བའི་རླུང་སྔེར་གཏོགས་དང་བཅས་པ་སྒྲ་གཅན་གྱི་ལམ་དུ་འགགས་པས་ཟུང་འཇུག་རྡོ་རྗེ་འཆང་གི་གོ་འཕང་
དཀའ་བ་མེད་པར་ལག་མཐིལ་དུ་སོན་པར་བྱས་ནས་ནམ་མཁའ་ཇི་སྲིད་ཀྱི་བར་དུ་འགྲོ་བའི་རེ་བ་སྐོང་པར་བྱེད་པ་རྣམས་མཁས་གྲུབ་ཀྱི་སྐྱེས་བུ་དེ་དག་གིས་གཏན་ལ་ཕབ་ནས་རང་ཉིད་ཀྱང་ལམ་དེ་ལས་གཤེགས་ཤིང་གཞན་དག་ལ་ཡང་རྒྱ་ཆེར་འདོམས་
པར་མཛད་དེ། དེ་དག་ལས་པཎྜི་ཏ་རིགས་པ་སྨྲ་བ་གཙོ་བོར་མཛད་པ་འགའ་ཞིག་མ་གཏོགས། གྲུབ་པའི་སྐྱེས་བུ་མཐའ་དག་གདུལ་བྱ་ལ་འདོམས་པའི་ཚེ་བསམ་པ་དང་མཐུན་པར་གསུང་གི་གནང་བ་ཇི་ལྟར་སྩོལ་ཡང། རང་ཉིད་ཀྱིས་

[031B] དེ་ལྟར་མིན་ན་དཔལ་ལྡན་ཟླ་བས། སློབ་དཔོན་ཀླུ་སྐུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་
ཐབས་མེད་དེ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་འགྲུབ་ཡོད་མིན། ཞེས་གསུངས་པ་ལྟར་ཐར་པ་དང་ཐམས་ཅད་མཁྱེན་པ་འགྲུབ་པའི་གེགས་ཀྱི་རྩ་བ་བདག་ཏུ་འཛིན་པ་ཅུང་ཟད་ཀྱང་སུན་དབྱུང་མི་ནུས་པའི་
ཕྱིར་རོ། །ད་ལྟ་བོད་དུ་གཞན་སྟོང་ཆེན་པོར་གྲགས་པའི་གྲུབ་མཐའ་ནི་འཕགས་པའི་ཡུལ་སོགས་སུམ་བྱུང་ཞིང་གཡུ་མོ་མི་བསྐྱོད་རྡོ་རྗེས་བསྒོམས་པའི་ཉམས་མྱོང་ལ་བརྟེན་ནས་བཤད་པ་ལ་ཆོས་ཀྱི་རྗེ་དོལ་པོ་ཤེས་རབ་རྒྱལ་མཚན་སོགས་
ཀྱིས་གསལ་བར་མཛད་པ་ཡིན་ལ། སྒྲོལ་མ་རྣལ་འབྱོར་མའི་རྒྱུད་དང་དོ་ཧ་ཆེན་པོ་འགའ་ཞིག་གི་ཚིག་ལ་གཞན་སྟོང་སྟོན་བྱེད་དུ་བོད་འགའ་ཞིག་ནས་བཏགས་པ་ཡོད་ཀྱང་མ་ཡིན་ཏེ། དཔལ་མར་མེ་མཛད་ཀྱི་རྒྱས་འགྲེལ་ཆེན་པོ་དང་དོ་ཧ་དེ་དག་རང་
གི་དགོངས་པ་ལ་བརྟགས་པས་ཤེས་པར་ནུས་པའི་ཕྱིར་རོ། །ཡུལ་དེར་རྟག་ཆད་སྨྲ་བའི་ཕྱི་རོལ་པའམ་མུ་སྟེགས་བྱད་ཇི་ལྟར་བྱུང་བ་ཡང་རྟག་པར་སྨྲ་བ་དབང་ཕྱུག་པ། ཁྱབ་འཇུག་པ། ཚངས་པ་པ། སེར་སྐྱ་པ། ཕུར་བུ་པ། རིག་བྱེད་པ། བྱེ་བྲག་
པ༑ གཅེར་བུ་པ། གྲངས་ཅན་པ་རྣམས་དང། ཆད་པར་སྨྲ་བ། རྒྱང་འཕེན་པ་ལ་རྟོག་གེ་པ་དང་བསམ་གཏན་པ་གཉིས་སུ་ཡོད་དོ། །འདི་དག་གི་གྲུབ་པའི་མཐའ་སོགས་འདིར་མི་འཆད་ཅིང། དེ་དག་གི་སྡེ་ཚན་སོ་སོར་གྱེས་པ་ལྟ་བུས་རྟོག་གེ་འབར་

[032A]༄༅། །བ་ལས་གསུངས་པའི་ལྟ་བ་ངན་པ་བརྒྱ་རྩ་བཅུ་དང། མདོ་ལས་གསུངས་པའི་ཡ་མཚན་ཅན་གྱི་ལྟ་བ་དགུ་བཅུ་རྩ་དྲུག་སོགས་ཡོད་ལ། འདི་རྣམས་ཀྱི་བསྟན་བཅོས་ནི་ཚེ་ལོ་དཔག་མེད་ཀྱི་དུས་སུ་དྲང་སྲོང་མཆོད་འོས་དང་བྲམ་ཟེ་
སེར་སྐྱ་སོགས་ཀྱིས་ཐོག་མར་བྱས་པ་ལས་མཆེད་ནས་རིམ་གྱིས་ཆ་སྣ་ཚོགས་སུ་བྱེ་པ་སྟེ་ཚུལ་རྒྱས་པར་བཤད་དུ་གལ་ལངས། འདི་རྣམས་དང་སྔོན་གྱི་དུས་སུ་ནང་པ་རྣམས་ཡང་དང་ཡང་དུ་རྩོད་པ་དང་བསྟན་པ་རྒྱལ་དུ་འཇུག་པ་སོགས་མང་
དུ་ཡོད་ཀྱང། སྔར་བཤད་པ་རྒྱལ་པོ་ལ་ཝཾ་སེནའི་དུས་སུ་ཏུ་རུ་ཀའི་དམག་བྱུང་སྟེ། དཔལ་རྡོ་རྗེ་གདན་གྱི་བྱང་ཆུབ་ཆེན་པོའི་ལྷ་ཁང་གི་མཆོད་པའི་ནོར་བུ་སོགས་ཁྱེར་ཞིང་གནྡྷོ་ལ་ཆེན་པོ་བཤིག་པ་སོགས་དང་དགེ་ཚུལ་སློང་མང་དུ་བསད་པའི་
ཚེ༑ ཀུན་ཏུ་རྒྱུའི་སྟོན་པ་ཆེན་པོ་དག་གིས་རང་གི་འཁོར་གཅེར་བུ་པ་ས་ཡ་ཕྲག་མང་པོ་བསྡུས་ཏེ། དགེ་སྦྱོང་གཽ་ཏམ་ནི་སྔོན་གྱི་དུས་རིང་མོ་ནས་བདག་ཅག་ལ་ཕན་པར་དགོངས་པ་ཞིག་ན་ཏུ་རུ་ཀ་འདི་རྣམས་ཀྱིས་སྐུ་གཟུགས་ཀྱི་ཡོ་བྱད་འཇོམས་པ་
དང༑ རྗེས་སུ་འཇུག་པའི་དག་སྦྱོང་སྲོག་དང་འབྲལ་བ་འདི་ནན་ཏར་ན་མི་འཚམས་པས་བདག་ཅག་གིས་དམག་བྱའོ། ཞེས་བྱས་ནས་གཅེར་བུ་བའི་དབུང་ཆེན་པོས་ཏུ་རུ་ཀའི་རྗེས་སུ་བསྙེགས་ཏེ། རྒྱལ་པོ་ཟླ་བའི་དཔའ་བོ་མང་པོ་ཞིག་བསད། མཆོད་
པའི་ནོར་བུ་དང་ཡོ་བྱད་ཁྱེར་བ་རྣམས་ཕྱིར་ཕོགས་ནས་ལྷ་ཁང་རྣམས་སུ་བསྐྱལ། དགེ་སློང་བརྩོན་དུ་ཁྱེར་པ་རྣམས་ཀྱང་ཕྲོགས་ནས་བདེ་བར་བཏང་བས་དེ་ཚུན་ཆད་ནས་ཕྱི་ནང་གཉིས་ཕན་ཚུན་ཆོས་ལུགས་མ་འདྲེས་པར་སྐྱོང་བ་ལས་རྩོད་པ་བྱེད་

[032B] ཀུན་ཏུ་རྒྱུ་འདི་རྣམས་ཀྱི་ཁྲོད་ན་ནང་པའི་སྔགས་རྒྱུད་ལ་ཉམས་ལེན་བྱེད་པའང་འགའ་ཞིག་བྱུང་བར་གདའ། ད་ལྟ་ཡང་རྡོ་རྗེ་གདན་གྱི་གནས་འཛིན་པ་དང་་བྱང་ཆུབ་ཆེན་པོའི་མཆོད་པ་སོགས་ཀུན་ཏུ་རྒྱུ་རྣམས་ནས་བྱད་དེ། ཚུལ་
འདི་ནི་སྟོན་པ་ཐུགས་རྗེ་ཅན་གྱིས་ཁབ་ནས་བྱུང་སྟེ་ཐོག་མར་རངས་བྱེད་ཀྱི་བུ་ལྷག་སྤྱོད་དང། སྒྱུ་རྩལ་ཤེས་ཀྱི་བུ་རིང་འཕུར་སོགས་ཀྱི་སར་ཕེབས་ནས་བཀའི་གནང་བ་སྩལ་བ་དང། མངོན་པར་རྫོགས་པར་སངས་རྒྱས་ནས་ཡུལ་ཝཱ་ར་ཎ་སེར་ཆོས་
འཁོར་ཐོག་མ་བསྐོར་པའི་སླད་དུ་གཤེགས་པའི་ཚེ་ལམ་དུ་ཀུན་ཏུ་རྒྱུ་ཉེ་འགྲོ་དང་ཡུན་རིང་མོར་གསུང་གི་གླེང་མོས་བག་ཕེབས་པར་མཛད་པའི་བྱིན་རླབས་ཀྱི་སྒྱུ་འཕྲུལ་ཡིན་པར་སྣང། སྤྱིར་ད་ལྟ་འཕགས་ཡུལ་ན་སངས་རྒྱས་པ་རྣམས་ལ་བུདྡྷ་
མརྒའམ། ཛ་ཡ་དྷ་རའམ་དེ་ཟུར་ཆག་ཏུ་ཛྷེ་ན་དྷ་ར་ཞེས་འོ་བད་ཅིང། ཕྱི་རོལ་པ་རྣམས་ཤེ་ཝོ་མྲྒའམ་ཤེ་ཝོ་མ་རག་ཅེས་འབོད། ཀླ་ཀློ་རྣམས་ལ་མུ་སལ་མན་ཞེས་འབོད་དེ་ཁ་བཅན་འདིར་ཀླ་ཀློ་དང་མུ་སྟེགས་བྱེད་གཅིག་པར་འདོད་མི་མཁས་
བླུན་མང་པོ་འདུག་མོད། དེ་ནི་དུས་ཀྱི་འཁོར་ལོ་ནས་ཤིན་ཏུ་ཐ་དད་དུ་གསུངས་པ་ལྟར་གཏན་ནས་མི་གཅིག་སྟེ། ཕྱི་རོལ་པ་ནི་ཐར་པ་ཁས་ལེན་ཅིང་བདེ་འགྲོར་འགྲོ་བའི་ནུས་པ་ཅན་མང་ལ། ཀླ་ཀློ་དག་ལ། མོ་གོལ། པཋཎ། སིཀ་སཱཧི་
ཞེས་པའི་སྡེ་ཚན་ཆེན་པོ་བཞི་ཡོད་པ་ཐམས་ཅད་ལྷ་མ་ཡིན་གྱི་གདོན་ཆེན་མི་ལ་བཧི་ཁི་ལིའམ། བཧི་ས་མིལ་ཞེས་པ་སྐྱབས་གནས་མཐར་ཐུག་ཏུ་འདོད་ཅིང། བདག་ཅག་གི་སྟོན་པ་ལ་ཤེས་བསྟན་ཞེས་མཚན་དུ་གསོལ་ཏེ་མི་མཐུན་ཕྱོགས་ཐམས་

[033A]༄༅། །ཅད་ཀྱི་རྩ་བར་ཁས་ལེན། དབང་པོའི་བགས་པ་བྲེགས་པ་སོགས་བརྟུལ་ཞུགས་ངན་པ་ལྷུར་ལེན་ཅིང། འཚེ་བ་ཆོས་སུ་སྨྲ་བས་ངེས་པར་དམྱལ་བ་ཆེན་པོར་འགྲོ་བ་སྟེ། རྒྱ་གར་དུ་ནང་པ་རྣམས་ལྟ་ཞོག་ཕྱི་རོལ་བ་དག་ཀྱང་འདི་རྣམས་
ཀྱི་ལག་ནས་བྱུང་བའི་ཁ་ཟས་ཚན་ཆོད་ཀྱང་མི་བཟའ་བ་ལ་ནན་ཏན་བྱེད་དོ། །ཡུལ་ཆེན་པོ་འདིར་ལོངས་སྤྱོད་ཀྱི་ཁྱད་པར་རྣམ་ཐོས་ཀྱི་བུ་ལ་འགྲན་བཟོད་པ་དང་ཡན་ལག་བཞིའི་དབུང་བྱེ་བ་ཕྲག་མང་པོས་གང་བ་དང། རིག་པའི་གནས་བཅོ་བརྒྱད་ལས་
བྱུང་བའི་སྒྱུ་རྩལ་གྱི་རྩེད་མོ་དང། དགྲ་ཐབས་ཀྱི་ལས་མཐའ་ཡས་པ་ངོ་མཚར་ཅན་དག་ཡོད་མོད་བོད་ཡུལ་འདིར་དགོས་ཚོགས་མི་སྣང་བས་རྒྱུ་མཚན་རྣམས་མ་བྲིས་སོ། །འདིར་ཁ་ཅིག་ཅི་ཁྱོད་དཔལ་ཤམྦྷ་ལའི་ཡུལ་དུ་བགྲོད་པ་སོགས་འཆད་བར་
ཁས་བླངས་ནས་འཕགས་ཡུལ་གྱི་རྣམ་གཞག་འཆང་པ་ལ་ཡེངས་པ་འདི་རྒྱལ་པོ་ཤར་དང་མདོས་རྫོད་ནུབ་ཀྱི་དཔེ་མ་ཡིན་ནམ། གཞན་ཡང་རྒྱལ་པོ་ལ་སོགས་པའི་གཏམ་འདི་ནི་རབ་ཏུ་བྱུང་བའི་གཏམ་དུ་བྱ་ཡང་རུང་བ་ཡིན་ནམ་ཞེ་ན། ངེས་
པར་བདེན་པ་ལྟ་བུ་ཞིག་ཡོད་ཤས་ཆེ་ཡང་ཤམྦྷ་ལའི་ཡུལ་གྱི་ཆོས་རྣམས་ཀྱང་དང་པོ་གནས་འདི་ནས་དར་བ་དང། དུས་གསུམ་གྱི་སངས་རྒྱས་མང་པོ་དང་ཁྱད་པར་བསྐྲལ་བཟང་འདིའི་རྣམ་འདྲེན་མཐའ་དག་ས་ཕྱོགས་འདིར་འཚད་རྒྱ་བའི་
ཕྱིར་དང། ཤམྦྷ་ལ་ཉིད་ཀྱང་སྐད་དང་ཆ་ལུགས་རིགས་རུས་སོགས་དུ་མས་ཡུལ་འདིའི་སྡེར་གཏོགས་པའི་ཕྱིར་དང། རང་ཅག་རྣམས་ལ་དེ་བཞིན་གཤེགས་པའི་བསྟན་པ་རིན་པོ་ཆེའི་བཀའ་དྲིན་ས་ཕྱོགས་འདི་ལས་བྱུང་བ་ཡིན་མོད།།

[033B] གཤའི་རྣལ་འབྱོར་པ་བསོད་ནམས་རབ་རྒྱས་ཞེས་བྱ་བ་ལ་སོགས་པའི་སྐྱེས་བུ་གླེན་པ་འགས་མགོ་བོ་ཐོམ་གྱིན་ཕྱིན་ནས་བྱང་ཆུབ་ཆེན་
པོ་གང་ན་བཞུགས་པའང་མ་ཤེས། གྲོང་ཁྱེར་པ་ཊཎ་དང་མ་ག་དྷ་ཡང་ནོར། ཤིན་ཏུ་རྫུན་ཚིག་གི་ཡི་གེ་འདྲི་བ་ལ་ཞུགས་པ་དག་གིས་ཅལ་སྒྲོག་ལས་ད་ཆ་འཕགས་ཡུལ་ན་སངས་རྒྱས་ཀྱི་བསྟན་པ་མིང་ཙམ་ཡང་མེད་པར་འཛིན་པའི་ལོག་རྟོག་
དག་བསལ་བའི་ཕྱིར་དང། བོད་འདིར་བླུན་སྒོམ་གྱི་བླ་མ་རེའི་རྣམ་ཐར་འདྲི་བའི་ཚེ་ཞིང་ས་ཆུད་དུ་ཕྱར་བའི་རྒྱ་ལྟ་བུ་དག་ལ་སྤྱོད་པའི་ས་ཕྱོགས་ལའང་ལོངས་སྤྱོད་ཀྱི་ཁྱད་པར་སུམ་རྩེན་ལ་ཅོ་འདྲི་ཞིང། ཞེས་སོགས་རབ་བཏགས་ཀྱི་གཏམ་མང་པོ་འདྲི་
བར་བྱེད་ན། དུས་གསུམ་གྱི་རྒྱལ་བ་དང་གྲུབ་པའི་སྐྱེས་བུ་ས་ཆེན་པོའི་རྡུལ་སྙེད་བྱོན་པའི་གནས་འདིའི་རང་བཞིན་བརྗོད་པ་ལ་ཉེས་པ་མེད་པའི་ཕྱིར་ཞིབ་ཏུ་བཤད་པ་ཡིན་ནོ། །འོ་ན་ད་ལྟ་ཕྱོགས་དེར་རྒྱལ་བའི་བསྟན་པ་ཇི་ལྟ་བུ་ཡོད་ཅེ་ན། ཡུལ་
དབུས་ན་གདྷ་སོགས་སུ་དགེ་སློང་དང་རྣལ་འབྱོར་པ་རིག་སྔགས་སྤྱོད་ཅིང་འགྲུབ་པ་དང། སྡོམ་པ་ལ་གཅེས་སྤྲས་སུ་བྱེད་པ་ཉུང་ཤས་རེ་དང། ཤར་ཕྱོགས་བཧང་ག་ལའི་ཡུལ་དུ་དེ་ལས་ཅུང་མང་བ་དང། དེ་ལས་ཀྱང་ཤར་ཕྱོགས་ཀྱི་ཀོ་ཀི་རྒྱལ་
ཁམས་ན་ཤིན་ཏུ་མང་ཞིང། ལྷོ་དང་ནུབ་ཀྱི་བི་དྱཱི་ནཱ་གར་དང་ཀུངྐུ་ན་དང། མ་ལྱར་ཡ་དང། ཀ་ལིང་ཀ་དང། མ་རུ། མའི་ཝར། ཙིཏ་ཝར། སི་ཧུ་ཝ། ཨ་བཧུ། སཽ་རཥྚ། གུ་ཛི་ར་ཐ། འབིགས་བྱེད་ཀྱི་རིའི་ཁོངས་བྷཾ་དྭ་ཝ་སོགས་ན་རབ་ཏུ་

[034A]༄༅། །མང་པོ་དང། སིངྒ་ལ། ནའི་གླིང། ཟངས་གླིང། གསེར་གླིང། དཧན་ཤྲཱི། ས་ཡི་གུ་སོགས་ན་ཕལ་ཆེར་ཐེག་དམན་པའི་དགེ་སློང་ཤིན་ཏུ་མང་སྟེ། སིངྒ་ལ་དང། དྷ་ན་ཤྲཱི་ས་ཡི་གུ་རྣམས་ན་ཐེག་ཆེན་པ་ཡང་ཕྲན་ཚེགས་རེ་
མཆིས་སོ། །གཉིས་པ། ཡུལ་གྱི་མཆོག་ཤམྦྷ་ལ་ཉིད་བཤད་པ་ལ། བགྲོད་པའི་ལམ་བཤད། ཡུལ་གྱི་གནས་ཚུལ་བཤད། རྒྱལ་པོ་དང་དམ་པའི་ཆོས་ཇི་ལྟར་གནས་པ་བཤད་པའོ། །དང་པོ་ནི། ཡུལ་འདིར་ལུས་འདིར་ཉིད་ཀྱིས་བགྲོད་པར་
འདོད་ན་ནི་རིག་སྔགས་དང་བསོད་ནམས་ཀྱི་མཐུ་གྲུབ་པ་ཞིག་ངེས་པར་དགོས་ཏེ། དེ་ལྟར་མིན་ན་ལམ་དུ་གནོད་སྦྱིན་དང། ཀླུ་གཏུམ་པོ་སོགས་ཀྱིས་བར་མདོར་གསོད་པའི་ཕྱིར་རོ། །འོ་ན་རྗེ་མན་ལུང་པས་མངའ་རིས་མང་ཡུལ་ནས་སྟོད་ཧོར་གྱི་རྒྱལ་
ཁམས་དང་སོག་སྡེ་འགའ་ཞིག་བརྒལ་ཏེ་ཕྱིན་ན་ཡུལ་འདིའི་ལྟེ་བར་ཡང་ལོ་གཉིས་གསུམ་གྱིས་སླེབས་པར་མ་གསུངས་སམ་ཞེ་ན། དེ་ནི་ཁོང་གིས་གདམས་ངག་ཁྱད་པར་ཅན་ཞིག་ལ་བལྟོས་པའི་རྨི་ལམ་ལ་མཐོང་བ་ཞིག་སྟེ། ཡིག་སྣ་
དེའི་མགོར་གཉིད་མོ་ཆེའི་རྨི་ལམ་དུ་བྱུང་བའི་དོན་ཚན་རྣམ་པ་ལྔ་ཡིན་ཏེ། ཞེས་དང། ལེའུ་མཚམས་རྣམས་སུ་ཡང་རྨི་ལམ་རྫུན་བ་ཤད་སྒྱུ་མའི་འཕྲུལ་འཁོར་ཆེན་པོ་ལས་ཞེས་དང། མཇུག་ཏུའང་གཞན་སྟོབས་ལ་བལྟོས་ནས་སྨྲ་བ་ལ་སྦྲོ་
བར་གྱུར་ཏོ། ཞེས་གསལ་བར་ཁས་བླངས་པའི་ཕྱིར་རོ། །རིག་སྔགས་གྲུབ་པ་མ་ཡིན་པའི་ལྷོ་ཕྱོགས་ཀྱི་སྐྱེ་བོས་ནི་བགྲོད་པར་ཤིན་ཏུ་དཀའ་བ་ཡིན་སྣང་སྟེ། སྔོན་དུས་ཞབས་པ་བྱོན་པའི་ཚེ་བགྲོད་དཀའ་པ་ལ་དགོངས་ཏེ་རིགས་ལྡན་གྱི་སྤྲུལ་

[034B] དེང་དུས་འཕགས་ཡུལ་གྱི་ཕྱི་ནང་ཀླ་ཀློའི་རྒྱལ་བློན་དམག་དཔོན་དང་བཅས་པ་དག་དང། ཀུན་ཏུ་རྒྱུ་ཆེན་པོ་འཛམ་བུའི་གླིང་ལན་གསུམ་བཞིར་བསྐོར་བར་རློམས་པ་དག་ལ་དྲིས་པའི་ཚེ་ཡང། མི་སེག་
གི་ཡུལ་གྲུ་ལས་བརྒལ་ནས་ཅུང་ཟད་བྱང་ཕྱོགས་སུ་ཕྱིན་པ་ན་ནགས་ཀྱི་ཁྲོད་ལ་གནས་པའི་མི་གདོང་གི་ངོས་ལ་ལུག་ནག་པོའི་བལ་འདྲ་བའི་སྦུ་སྐྱེས་པ་དག་ཡོད་དེ། དེ་ལས་བྱང་ཕྱོགས་སུ་མི་དག་ཕྱིན་པའི་ལོ་རྒྱུས་ནི་མི་སྣང་ངོ་ཞེས་སྨྲ་ཞིང་
ཁྱད་པར་ཀུན་ཏུ་རྒྱུ་དག་དེའི་འདིབ་ཆགས་ན་ཆུ་བོ་སི་ཏཱ་ཡོད་པས་དེ་ལ་རེག་པ་ཙམ་གྱིས་ལུས་རྡོ་བར་བྱེད་པའི་ཕྱིར་བགྲོད་མི་ནུས་སོ། ཞེས་སྨྲ་བ་ནི་གཞན་ལ་མི་ལྟོས་ཏེ་བདག་ཉིད་ཀྱིས་ཐོས་པའི་ཚིག་གོ། དེ་ཡང། སྔར་འཕགས་ཡུལ་གྱི་སྐབས་
སུ་བཤད་པའི་ཀ་བཧེ་ལ་ཞེས་བ་དང། བྷ་ལ་ག་ཞེས་བྱ་བ་དེ་དག་ནས་ནུབ་བྱང་གི་ངོས་ལ་ཉེ་བན་རུམ་ཤམ་གྱི་ཡུལ་གྲུ་ཆེན་པོ་ཡོད་ལ། ཡུལ་གྲུ་འདིའི་སྨད་ཀྱི་ཕྱོགས་རྒྱ་སེར་གྱི་ཡུལ་སྡེ་ཨུ་རུ་སུ་ལ་ཅུང་ཟད་འདྲེལ་ཏེ། འཛམ་བུ་གླིང་གི་ལྷོ་
ཕྱོགས་ཀྱི་ཕྲེད་ལ་དབང་བར་རློམ་པས་ཀླ་ཀློའི་རྒྱལ་པོ་ཤིན་ཏུ་སྟོབས་དང་ལྡན་པ་ཡིན་ཞིང། ་དཔལ་དུས་ཀྱི་འཁོར་ལོའི་བསྡུས་པའི་རྒྱུད་ལས། ད་ནས་ཀླུ་ཡི་ལོ་བརྒྱ་རྣམས་ཀྱིས་ངེས་པར་མཁའི་ཡུལ་དུ་ཀླ་ཀློའི་ཆོས་དག་རབ་ཏུ་འཇུག་ཅེས་དང་
འགྲེལ་ཆེན་དང་མཁས་གྲུབ་ཆོས་ཀྱི་རྒྱལ་པོའི་ཊཱིཀ་ཆེན་དུ་འཕགས་ཡུལ་གྱི་མཁའི་གྲོང་དུ་ཀླ་ཀློའི་ཆོས་འཇུག་པར་གསུངས་པའི་མྑ་ཞེས་པ་ཀླ་ཀློའི་སྟོན་པ་མཱ་སི་ཏ་རྣམས་ཀྱི་གནས་གཞི་དེ་ཡང་ཡུལ་གྲུ་འདི་ན་ཡོད་དེ། ཡུལ་འདི་ལ་ཐོར་ཁོད་

[035A]༄༅། །སོགས་བྱང་ཕྱོགས་པ་མང་པོ་ཁུན་དུ་ཁུར་པཱ་ཆའི་གནས་ཞེས་སམ་ཁུང་ཁུར་པཱ་ཆ་ཞེས་འབོད་དོ། །དེའི་ནུབ་བྱང་སྨད་ལ་ཉེ་བའི་ཕྱོགས་ནས་མི་སེ་ཀ་ཞེས་པའི་ཡུལ་གྲུ་དེའི་སྣེར་སླེབས་ནས་ལེ་ལག་རྣམས་བྱང་ཕྱོགས་རིང་པོའི་
བར་དུ་ཡོད་པར་སྣང་ངོ། །དེས་ན་འདིར་བགྲོད་པའི་ལམ་ཡིག་འཕགས་པ་དོན་ཡོད་ལྕགས་ཀྱུས་གསུངས་པ་རྗེ་བཙུན་ཏཱ་ར་ནཱ་ཐས་བལ་པོའི་དཔེ་ལས་བསྒྱུར་བ་དེ་ཚད་མ་ཡང་དག་པར་སྣང་བས་དེའི་དོན་བཞིན་བཤད་ན། གྲོང་ཁྱེར་ཆེན་པོ་འདིར་
འཇུག་པར་འདོད་པས་དང་པོར་རང་གི་ལྷག་པའི་ལྷ་གང་ཡིན་པ་དེའི་བསྙེན་སྒྲུབ་མཐར་ཕྱིན་པ་བྱས་ལ། རྨི་ལམ་ལེགས་པར་བརྟགས་ཏེ་གནང་བ་ཐོབ་པའི་མཚན་མ་བྱུང་བ་ན་བགྲོད་པར་བྱ་བ་ཡིན་གྱིས། དེ་ལྟ་མིན་པར་བར་མ་དོར་ཕྱིན་ན་ལམ་བསྲུང་
བའི་གནོད་སྦྱིན་དང། ཀླུ་གཏུམ་པོ་རྣམས་ཀྱི་ཆད་པས་སྲོག་འཕྲོག་པར་འགྱུར་བ་ཡིན་ནོ། །གནང་བ་དེ་ཐོབ་ནས་འཕགས་པ་འཇམ་དཔལ་གྱི་སྙིང་པོ་འབུམ་འཕྲག་བརྒྱད་བཟླས་ནས་ནུས་པ་བསྐྱེད་པའི་ཕྱིར་ལས་ཐམས་ཅད་པའི་ཐབ་ཀྱི་ནང་དུ་ཨུ་
དུམ་ཝཱ་རའི་སྦྱིན་སྲེག་ཁྲི་ཕྲག་བརྒྱད་བྱའོ། །དེའི་མཇུག་ཏུ་བགེགས་ཐམས་ཅད་ཟིལ་གྱིས་གནོན་པའི་ཕྱིར་བཛྲ་ཨ་མྲྀ་ཏ་ཞེས་སོགས་བདུད་རྩི་འཁྱིལ་བའི་རིག་པ་འབུམ་ཕྲག་བཟླས་ནས་སྦྱིན་སྲེག་ཀྱང་ཁྲི་ཕྲག་གཅིག་བྱའོ། །བར་དུ་གཅོད་
པའི་མི་དང་མི་མིན་ཐམས་ཅད་ཚར་གཅོད་པའི་ཕྱིར་རྡོ་རྗེ་འཇིགས་བྱེད་ལ་སོགས་པ་གཤིན་རྗེ་གཤེད་གང་ཡང་རུང་བའི་རྩ་སྔགས་འབུམ་ཕྲག་བཟླས་ཏེ། ཐོག་མར་ཀེངཤུ་ཀའི་སྦྱིན་སྲེག་སྟོང་དང་དེའི་འོག་ཏུ་པ་ཊའི་སྟོང་ཕྲག་བཅུ་དང། དེའི་

[035B] ཨ་བཧི་ཏའི་ཁུ་བ་ལ་སོགས་པ་རྨད་དུ་བྱུང་བའི་གཏོར་མ་དང་སྦྱིན་སྲེག་སྟོང་ཕྲག་བཅུས་མཉེས་པར་བྱ་སྟེ། སྦྱིན་སྲེག་དེ་ཐམས་ཅད་ལ་རྣལ་འབྱོར་པ་མིང་འདི་ཞེས་བྱ་བ་བདག་ལ་དཔལ་ཀ་ལཱ་པའི་དངོས་གྲུབ་འགྲུབ་པར་
མཛོད་ཅིག་སཱ་ཧཱ་ཞེས་སྤེལ་ཚིག་སྦྱོར་ཞིང། བོད་ལྟ་བུ་ཤིང་དེ་རྣམས་མི་འབྱོར་བའི་ས་ཕྱོགས་སུ་དངོས་གྲུབ་རྒྱ་མཚོ་ལས་གསུངས་པ་ལྟར་འོ་མ་ཅན་གྱི་ཤིང་གང་ཡང་རུང་བར་བྱའོ། །དེའི་རྗེས་སུ་ངེས་པར་དཔལ་མ་ག་དཧའི་གནས་རྡོ་རྗེ་གདན་དུ་ཕྱིན་ཏེ་
དེ་བཞིན་གཤེགས་པ་རྣམས་མངོན་རྫོགས་པར་བྱང་ཆུབ་པའི་ཤིང་ལ་མཆོད་པ་སྟོང་ཕྲག་མང་པོས་མཆོད་དེ། དོན་འདི་ངེས་པར་འགྲུབ་པའི་སྨོན་ལམ་ཡང་དག་པར་བཏབ་ནས། ནུབ་ཕྱོགས་ཀྱི་རྒྱ་མཚོ་ལ་གྲུ་གཟིངས་ཀྱི་ལམ་ནས་བརྒལ་ཏེ་
སི་ཀོ་དྷ་ནའི་གླིང་དུ་ཕྱིན་ལ་དེ་དང་ནོར་གྱི་མཛོད་ཅེས་བྱ་བའི་གླིང་གཉིས་ཀར་འགྲོ་སྟེ། ཡུལ་འདི་གཉིས་ནི་ཕེ་རེང་གི་ཡུལ་ཡིན་ནོ། །དེ་ན་རྫོགས་པའི་སངས་རྒྱས་གསེར་ཐུབ་གྱི་མཆོད་རྟེན་བཞུགས་པ་ལ་དེ་བཞིན་གཤེགས་པའི་ཡི་གེ་བརྒྱ་པ་བཟླ་
བཞིན་པས་བསྐོར་བ་སྟོང་ཕྲག་བཅུ་བྱས་ཏེ། དོན་འགྲུབ་པར་གསོལ་བ་བཏབ་ནས་སླར་ཡང་གྲུའི་ལམ་ལས་འཛམ་བུ་གླིང་འདི་ཉིད་དུ་འོངས་ཏེ་གྲུ་ཐོན་པའི་ཡུལ་དེ་ལས་དབང་ལྡན་གྱི་ཕྱོགས་སུ་འགྲོ་བར་བཤད་དེ། སིནྡྷའི་ཡུལ་ནས་ཡིན་པར་
མངོན་ནོ། །དེ་ནས་གྲོང་ཁྱེར་རུག་མ་དང་རཱ་ས་རི་དང། ཀ་ཊ་ཀི་ལ་དང། མ་དཧུ་ཝནྡྷ་རྣམས་བྱང་ཕྱོགས་ནས་བྱང་ཕྱོགས་སུ་ཟླ་བ་དྲུག་བགྲོད་དེ་འདི་རྣམས་ཀྱང་སྔར་བཤད་པའི་གླིང་ཕྲན་པ་དེ་ཁོ་ནའི་ཡུལ་ལོ། །གྲོང་ཁྱེར་ཕྱི་མ་དེའི་བྱང་ཕྱོགས་ན་ཆུ་ཀླུང་

[036A]༄༅། །ཆེན་པོ་བཏྲུ་ཞེས་བྱ་བ་ཡོད་དེ་དེའི་བར་དུ་ཡོད་པའི་གྲོང་ཁྱེར་དེ་རྣམས་རང་བཞིན་དྲང་པོར་སྤྱོད་པའི་སྐྱེ་བོ་མང་བས་འཇིགས་པ་མེད་ཅིང། བསོད་སྙོམས་རྙེད་སླ་བས་བགྲོད་ཤིན་ཏུ་བདེའོ། །ཆུ་ཀླུང་དེ་ནས་བྱང་ཕྱོགས་སུ་ཕྱིན་པ་ན་
གངས་རི་ཆེན་པོ་ཀ་ཀཱ་རི་ཞེས་བྱ་བ་ལ། སྨན་ཆེན་པོ་ཏུ་ཛ་ན་ཡ་ཞེས་པ་མེ་ཏོག་ཉི་མ་འཆར་ཁ་ལྟར་དམར་ཞིང་འདབ་མང་གྲ་སྟའི་སོ་ལྟ་བུ་དང། ཚེར་མ་རྣོན་པོས་ཁྱབ་པ་ལྷོ་ཕྱོགས་ཀྱི་བྲག་རི་ལས་སྐྱེས་པ་རོ་མཆོག་ཏུ་མངར་བ་དང། ཏི་ལ་
ཀ་ཞེས་པ་ངམ་གྲོག་གི་ངོས་ནས་འཕྱང་ཞིང་སྐྱེ་བ་མ་ཧེ་མོའི་ནུ་མ་ལྟ་བུ་མེ་ཏོག་དཀར་པོ་ཅན་རོ་ཁ་བ་རྣམས་ཡོད་དེ། ཤིང་བཏ་ལིའི་ཕུར་བུ་བཅོས་ལ་རྡོ་རྗེ་སྲིན་པོ་སྟོབས་པོ་ཆེའི་རིག་སྔགས་ལན་བདུན་བཟླས་ནས་ཕུར་བུ་དེ་བཏབ་སྟེ། ཤིང་དེ་
རྣམས་ཀྱི་བ་ཐག་ཕྱུངས་ནས་ལོ་མ་མེ་ཏོག་འབྲས་བུར་བཅས་པ་ཞག་བདུན་གྱི་བར་དུ་བསྐམས་ནས་བྲག་ཕུག་ཞིག་ཏུ་བདུད་རྩི་ཐབ་སྦྱོར་གྱི་སྔགས་ཀྱིས་བསྲུང་ཞིང་སྦ་བར་བྱས་རྗེས་རི་དེའི་ཕྱོགས་དག་ན་ཙ་ཀ་ཁ་དོག་སྣ་ལྔ་ཡོད་པ་ལས་བསླང་སྟེ་
བདག་ཉིད་ལྷག་པའི་ལྷའི་རྣལ་འབྱོར་དང་ལྡན་བས་གངས་དེའི་ཆུ་བོས་ཁྲུས་བྱས་ནས་རྡོ་དཀར་པོ་ཞི་ག་ལ་ལྷ་མོ་འོད་ཟེར་ཅན་མ་སྐུ་མདོག་སེར་མོ་ཞལ་གསུམ་ཕྱག་དྲུག་པ་རྩ་ཞལ་སེར་པོ། གཡས་ཞལ་དམར་པོ། གཡོན་ཞལ་ཕག་གི་གདོང་
ནག་པོ་རབ་ཏུ་ཁྲོས་པ། ཕྱག་དང་པོ་གཉིས་ཀྱིས་མེ་ཏོག་གི་མངའ་གཟུ་འགེངས་ཤིང། བར་མ་གཉིས་ན་ཁབ་དང་སྐུད་པ་མྱ་ངན་མེད་པའི་ཤིང་གི་ཡལ་ག་འཛིན་པ། མཐའ་མ་གཉིས་ཀྱིས་ཐོད་པ་དང་ཁ་ཊཱཾ་ག་ལྟེ་བའི་གཡས་གཡོན་དུ་འཛིན་

[036B] ཨ་
ཤོ་ཀའི་སྦྱིན་སྲེག་བརྒྱ་ཕྲག་ལྔ་བྱའོ། །སྔགས་ནི། ན་མོ་རཏྣ་ཏྲ་ཡ་ཡཱ། ཏདྱ་ཐཱ། ཨོཾ་ཝ་ཏཱ་ལི་ཝ་ཏཱ་ལི། ཝ་ར་ཏ་མུ་ཁི། སརྦ་དུཥྚན། བྷནྡྷ་བྷྣྡྷ་མུ་ཁཾ་སཱ་ཧཱ། ཞེས་པ་ཡིན་ཅིང། ཨོཾ་བཛྲ་བཻཏྟ་ལི་ཧཱུཾ་ཕཊ། ཅེས་པའི་སྙིང་པོ་ཡང་བྲི་བཟླས་ལ་
སྔར་བྲག་ཕུག་ཏུ་སྦས་པའི་སྨན་དེ་རྣམས་གངས་ཀྱི་བ་མེན་གྱི་འོ་མ་ས་ལ་མ་ལྷུང་བ་དང་ལྷན་ཅིག་བསྐོལ་ནས་སྐུ་གཟུགས་དེའི་དྲུང་དུ་བཞག་སྟེ། སྔར་གྱི་སྙིང་པོ་དེའི་མཐར་བདུད་རྩི་ཐིགས་བསྒྲུབས་ཤིག་ཅེས་བཏགས་པས་ཏོང་ཕྲག་གཅིག་བཟླས་ལ་
སྔགས་དེ་ལ་བཱ་ལཾ་ཏི་བཏགས་པས་ལྷ་མོ་ལ་མཆོད་ནས་སྨན་དེ་བཏུང་བར་བྱའོ། །དེས་ནི་བཀྲེས་སྐོམ་དང་ངལ་དུབ་མེད་ཅིང་ལྷ་མོའི་མཐུས་གདུག་པ་ཅན་རྣམས་ཟིལ་གྱིས་གནོན་པར་གསུངས་སོ། །དེ་ནས་སྐུ་གཟུགས་དེ་བྱང་ཕྱོགས་སུ་བལྟས་ཏེ་
མེ་ཏོག་དང་འབྲས་བུ་མང་པོས་བཀབ་ནས་སྦའོ། །དེ་ནས་བྱང་ཕྱོགས་སུ་རྩྭ་དང་ཆུ་དང་ཤིང་སོགས་མེད་པའི་ལུང་སྟོང་ཉམ་ད་བ་ལ་ཞག་ཉེར་གཅིག་དང། གཅན་གཟན་དང་སྦྲུལ་གྱིས་གང་བའི་ནགས་ལ་ཉི་མ་བཅུ་གཉིས་བགྲོད་དེ། དེ་ལས་ཐལ་
ནས་དཔངས་སུ་དཔག་ཚད་ཉི་ཤུའི་བདག་ཉིད་ཅན་གྱི་རིའི་རྒྱལ་པོ་གྷནྡྷ་ར་ཕྱིན་པར་འགྱུར་ཏེ་རི་དེ་ལ་སྨན་སྣ་ཚོགས་སྐྱེ་ཞིང་སེང་གེ་རྐང་བ་བརྒྱད་པ། རི་དགགས་ལུས་བསྒྱུར་བ་ཞེས་པ་སེམས་ཅན་སྣ་ཚོགས་ཀྱི་གཟུགས་སུ་སྤྲུལ་ནུས་པ་ཞིག་གིས་

[037A]༄༅། །མཚོན་པའི་སྲོག་ཆགས་མང་པོ་གནས་པ་དག་སེང་གེ་དེས་ཉིན་རེ་བཞིན་གསོད་པར་བྱེད་པའི་ལུས་བསྒྱུར་བའི་རི་དྭགས་དེ། སེང་གེས་བསད་པའི་ཁྲག་སྒྲུབ་པ་པོས་བླངས་ནས་རྡོ་ལེབ་ནག་པོ་ལ་སྲིན་མོ་མནྡེ་ཧ་ཞེས་པ་
ཁ་དོག་དམར་པོ་མ་ཆེ་བ་རྣམ་ཆེ་བ་རྣམ་པར་གཙིགས་པ་འཇིགས་པའི་ཞལ་ཅན། ལག་གཡས་ན་བ་ལང་གི་པགས་པའི་རྒྱལ་པ་ཤ་ཁྲག་སྣ་ཚོགས་ཀྱིས་གང་བ་དང། གཡོན་ན་རལ་གྲི་འཛིན་པ་མི་ལྤགས་ཀྱི་སྨད་དཀྲིས་ཅན་བྲིས་ལ་དེའི་མདུན་དུ་སེང་
གེས་བསང་བའི་རི་དྭགས་ཀྱི་ཤ་ཁྲག་ལས་གཏོར་མ་བཤས་ཏེ། རང་ཉིད་གཤིན་རྗེ་གཤེད་ཤིན་ཏུ་ཁྲོས་པ་མི་བཟད་པའི་དབྱུག་པ་དང་ཞགས་པ་ཐོགས་པ་མ་ཧེ་ལ་ཆིབས་པར་བསྒོམས། ཨོཾ་ཧྲཱི་ཀཱ་ལ་རཱུ་པ་ཧཱུཾ་ཁཾ་སཱ་ཧཱ། ཀྲེཾ་ཀ་རེ་ཀྲོ་ཀ་རེ་
མནྡྷེ་ཧ་རཀྵ་སི། ཨཱ་གཙྪ། ཨཱ་གཙྪ་ཧྲཱི་ཛ། ཞེས་སྟོང་ཕྲག་བཅུར་བཟླ་བའམ། སྲིན་མོ་བདུན་དུ་མ་བྱུང་གི་བར་ལ་བཟླས་པས་དེ་མངོན་སུམ་དུ་འོད་བར་འགྱུར་ཏེ། རྡོ་རྗེ་ཐལ་མོ་ཁ་གྱེན་དུ་བསྟན་པའི་ཐོད་པའི་ཕྱག་རྒྱ་བཅས་ལ། ཀཻ་སྲིན་
མོ་བདག་སེམས་ཅན་རྣམས་ལ་ཕན་པའི་དོན་དུ་གྲོང་ཁྱེར་ཀ་ལཱ་པར་འགྲོ་བས་ལམ་སྟོང་པ་འདི་རྣམས་སུ་ཁ་ཟས་ཅི་བདེ་བར་འབྱོར་པར་གྱིས་ཤིག་ཅེས་བརྗོད་པ་ན་སྲིན་མོ་དེས་དེ་བཞིན་དུ་བྱའོ་ཞེས་ཁས་བླངས་ནས་མི་སྣང་བར་འགྱུར་
ཏེ༑ ལམ་རྣམས་སུ་ཤིང་ཨ་རྫུ་ནའི་རྩ་བར་མེ་ཏོག་ཀུནྡ་ལྟར་དཀར་བའི་སའི་བཅུད་རོ་སྦྲང་རྩི་དང་འདྲ་བ་དག་སྟེར་བར་བྱེད་དེ་དེས་ལུས་ཤིན་ཏུ་ཡང་བར་འགྱུར་རོ། །དེ་ནས་གངས་ཅན་ཆེན་པོ་ཞེས་བྱ་བའི་རི་དཔག་ཚད་བརྒྱ་ཕྲག་གསུམ་

[037B] གནོད་སྦྱིན་དང་སྲིན་པོའི་ཚོགས་ཀྱིས་གང་བ་དེར་སླེབ་སྟེ། འདི་ནི་འཕགས་པ་གནས་བརྟན་མི་ཕྱེད་པ་བཞུགས་པའི་གནས་དེ་ཡིན་ནོ། །དེར་སྒྲུབ་པ་པོ་རིག་སྔགས་མཆོག་ཏུ་འགྲུབ་པ་ཞིག་
ཡིན་ན་ནི་གྲུབ་པ་དང་གནོད་སྦྱིན་ལ་སོགས་པ་དེ་རྣམས་དང་རྩེ་བ་དང་ཕན་ཚུན་དགའ་བར་བྱས་པའི་མཐར། དེ་རྣམས་ཀྱི་ཕྲག་པ་ལ་ཐོགས་ཏེ་གྲོང་ཁྱེར་ཀ་ལཱ་པར་ཡུད་ཀྱིས་ཕྱིན་པར་འགྱུར་རོ། །ག་ལ་ཏེ་རིག་སྔགས་མ་འགྲུབ་པ་ཞིག་ཡིན་ན་ནུབ་
བྱང་གི་ཕྱོགས་ཀྱི་ལམ་ལ་མྱུར་དུ་འགྲོ་བར་བྱའོ། །གསངས་རི་དེ་ལས་ཤར་དང་ནུབ་ཏུ་སའི་གཞི་ལ་ལུ་མ་སྟོང་ཕྲག་བརྒྱད་ཅུ་དང་ཡོངས་སུ་འདྲེས་པའི་ཆུ་བོ་ཆེན་མོ་མཚོ་ལྟར་སྣང་ཞིང་རྒྱུ་བར་མི་མངོན་པ་ཤར་ནུབ་གཉིས་ཀར་རྒྱ་མཚོལ་འབབ་པ་ཡོད་དེ་
འདི་ཁ་དོག་ཤིན་ཏུ་དཀར་ཞིང་དབུ་བ་དཀར་པོས་ཁྱབ་པས་སི་ཏ་སྟེ་དཀར་པོ་ཞེས་པ་ཡིན་པར་མཁས་གྲུབ་ཆོས་ཀྱི་རྒྱལ་པོས་དུས་འཁོར་ཊཱི་ཀ་ཆེན་དུ་གསུངས་པ་ལྟར་ཡིན་ལ། ཆུ་པོ་ཆེན་པོ་སི་ཏ་འདི་འཛམ་བུའི་གླིང་གི་ལྷོ་བྱང་གི་དབུས་ཀྱི་དྲང་པོ་
ལ་རྒྱུ་ཞིང། ཆུ་བོ་ཤིན་ཏུ་གྲང་བས་དམྱལ་བའི་འགྲོ་བམ་གཏོགས་མེད་དེ། གྲང་བའི་དད་ཆེན་པོས་སའི་སྟེང་གི་རླུང་ལ་སོགས་པའི་གྲང་དད་རྣམས་ཟིལ་གྱིས་གནོན་པས་འཁྱག་པ་ཆགས་པ་ཡང་མེད་ཅིང། ལུས་ཀྱི་ཆ་ཤས་གང་རེག་པ་དེ་
རྡོ་བར་བྱེད་ཅེས་བཤད་ལ། ད་ལྟ་རྒྱ་གར་བ་རྣམས་མཐུན་པར་ཆུ་ཀླུང་འདི་ལ་བཧས་ཏ་ནི་ཞེས་ཟེར་རོ། །གོང་དུ་བཤད་པའི་ལམ་དེ་དག་གི་ཤར་དང་ནུབ་ཏུ་དཔག་ཚད་དུ་མས་ཆོས་པའི་ས་རྣམས་ཀླ་ཀློའི་གྲོང་ཁྱེར་ཆེན་པོ་དག་གིས་གང་བ་སྟེ། དེ་

[038A]༄༅། །དག་ནི་རུམ་ཤམ་ཁོན་ནའི་འབངས་ཡིན་ནོ། །ཆུ་བོ་དེའི་འགྲམ་ལྷོ་ངོས་ན་ཟངས་ཀྱི་མདོག་ཅེས་བྱ་བའི་རི་ཕུག་པ་སྟོང་ཕྲག་མང་པོ་དང་ལྡན་བར་སྒྲུབ་པ་པོ་གནས་ནས་རྡོ་ལེ་བ་ནག་པོ་ཞིག་ལ། རི་དྭགས་གཉྫ་དང། ཧ་རི་ཎ་དང་
ནགས་ཀྱི་བ་ལང། གླང་པོ་ཆེའི་ཁྲག་རྣམས་ཀྱིས་རི་དེ་དང་ཅུ་བོ་དེའི་བདག་པོ་སྲིན་མོ་གློག་འགྱུ་མ་འདྲི་བར་གསུངས་པས། ཁྲག་དེ་རྣམས་ནི་སྔར་བཞིན་སེང་གེས་བསད་པ་ལས་བྱུང་བར་མངོན་ནོ། །དེ་འདྲི་ཚུལ་ཡང་མདོགས་ཆར་སྤྲིན་ལྟར་
གནག་པ་ལག་ན་གཏུན་ཤིང་ཐོགས་པ་གླང་པོ་ཆེའི་རོ་ཧྲིལ་པོ་བཟའ་བ་བྲིས་ལ། གོང་དུ་བཤད་པའི་སྲོག་ཆགས་དེ་རྣམས་ཀྱི་ཤའི་གཏོར་མ་ཡང་བཤམས། བདག་ཉིད་གཤིན་རྗེ་གཤེད་སྐུ་མདོག་དུས་མཐའི་སྤྲིན་ལྟར་གནག་པ་ཞལ་
དྲུག་ཕྱག་བཅུ་གཉིས་ཞབས་དྲུག་པ། གཡས་རྣམས་ནར་ལ་གྲི་དང་དགྲ་སྟ་དང། གྲི་གུག་དང། གང་དང། འཁོར་ལོ་དང། ཏྲི་ཤུ་ལ་རྣམས་འཛིན་པ། གཡོན་ན་གཤིན་རྗེའི་དབྱུག་པ་དང། དུས་ཀྱི་ཞགས་པ་དང། ཁྲ་ཊཱཾ་ག་དང། ལྕགས་
ཀྱུ་དང། ཐོད་པ་ཁྲག་གིས་གང་བ་དག་འཛིན་ཅིང། མཐའ་མ་སྡིགས་མཛུབ་མཛད་པ་མི་བཟད་པའི་དྲག་ཤུལ་ཅན་བསྒོམས་ལ། ཁྲོ་བོ་ཆེན་པོ་འདི་ཉིད་ཀྱི་སྔགས། ཨོཾ་སརྦ་དུ་ཥྚཾ་སྟཾ་བྷ་ཡ་ཧཱུཾ། ནིད་ཝ་ར་ཝཱ་ར་ཎི་ཀུ་མཱ་ར་ཀྲི་ཊ་ཏུ་པི་ཎེ་བཧན་
བྷཊྟྲ་ས་མ་ཡ་མ་ནུས་མ་ཕཊ་ཕཊ་སཱ་ཧཱ། ཞེས་པ་གཤིན་རྗེ་གཤེད་དང། བརྱུང་ཙ་ལ་ཙ་ལ། པྲ་ཙ་ལ་པྲ་ཙ་ལ། བིརྱུད་ཛི་ཧྭ། ས་ཏ་སྲ་མུ་ཁ་ས་ཧ་སྲ་ཤ་ཧ་ཝེ། ར་ར་ར་ར། རཀྵ་སཾ། བྷྱོ་བྷྱོ་ཨཱ་ཀརྵ་ཡ་ཛཿ་ཞེས་པ་སྲིན་མོའི་སྔགས་ཏེ་

[038B] །ཆུ་བོ་ཆེན་པོ་དེ་
འདས་པའི་ཕ་རོལ་ན། ཤིང་ཀ་ཏ་ཀ་དང། བཻ་ལ་དང། ཀ་བཧི་ཏ་དང། བ་ཏུ་ཤ་དང། བྲ་ད་ར་དང། ཀ་བི་ཏ་དང། ཨར་ཛུན་དང། ཏ་ལའི་ནགས་ཚལ་ཡོད་པ་དེར་སྒྲུབ་པ་པོ་ཟླ་བ་གཅིག་ངལ་བསོ་ཞིང། ལྷ་མོ་སྐུལ་བྱེད་མའི་རིག་སྔགས་ཡི་
གེ་དགུ་པ་སྟོང་ཕྲག་ལྔ་བཟླས་ནས། ནགས་དེའི་རྩ་བ་དང་འབྲས་བུ་དང་མེ་ཏོག་དག་ཟོས་ན་ཤིན་ཏུ་སྟོབས་དང་ལྡན་པར་གསུངས་པས་ཇི་ཙམ་ནུས་པར་བཟའ་བར་བྱ་སྟེ། དེར་དངོས་སམ་རྨི་ལམ་དུ་ཡན་ལག་ལས་ཁྲག་ནག་པོ་དག་གཟགས་
པར་འགྱུར་ལ། དེས་སྒྲུབ་པ་པོ་ལུས་ལ་ནད་མེད་ཅིང་སྟོབས་དང་ལྡན་པར་འགྱུར་རོ། །ཁྱད་པར་དུ་ནགས་ཚལ་དེ་ནས་ཁར་བུ་ཛའི་འབྲས་བུ་གསེར་གྱི་མདོག་ཅན་ལས་ཇི་ཙམ་འདོད་པ་ཁུར་བར་བྱ་སྟེ། མི་ཐེག་ཏུ་དོགས་པ་ནི་དགོས་པ་མ་ཡིན་
ནོ༑ ༑ནགས་ཚལ་དེ་ལས་གངས་རི་ཆུང་དུ་གྲལ་དུ་བསྒྲིགས་པས་ཤར་ནུབ་ཀྱི་རྒྱ་མཚོ་ལ་ཐུག་གི་བར་དུ་ཁྱབ་ལ། དེ་དག་ལས་ཆུ་བཟང་པོ་མང་དུ་འབབ་པ་ཐམས་ཅད་ཁ་ལྷོར་བལྟས་ཏེ་ཆུ་བོ་སི་ཏར་འཇུག་གོ། །དེ་བརྒལ་ནས་བྱང་ཕྱོགས་སུ་
དཔག་ཚད་ལྔ་བཅུའི་བར་དུ་འཐུང་དུ་རུང་བའི་ཆུ་མེད་ཀྱང། སྔོན་སྐུལ་བྱེད་མའི་རིག་པ་བཟླས་པའི་མཐུས་ཐང་ཆེན་པོ་ཉམ་ད་བ་དེ་ཞག་བདུན་གྱིས་བདེ་བླག་ཏུ་བགྲོད་ཅིང། ཁར་བུ་ཛའི་འབྲས་བུ་དེ་ཟོས་ནས་བཀྲེས་སྐོམ་གང་ཡང་མི་འབྱུང་

[039A]༄༅། །ལ༑ འབྲས་བུ་དེ་མང་ཉུང་ཇི་ཙམ་ཁུར་ཀྱང་ཐང་དེ་མ་རྫོགས་ཀྱི་བར་དུ་མི་འཛད་ཅིང་རྫོགས་མ་ཐག་ཏུ་ནི་ངེས་པར་ཟད་པར་བཤད་དེ། དེ་ནི་བྱང་ཆུབ་སེམས་དཔའི་སྨོན་ལམ་གྱི་མཐུ་ཞིག་ཏུ་སྣང་ངོ། །ཐང་ཟད་པའི་ནུབ་
ཕྱོགས་ཀྱི་ཆར་རི་བོ་ཤིན་ཏུ་དཀར་བ་ནགས་ཚལ་མཛེས་པས་བརྒྱན་པ་ཞིག་མཐོང་མོད་འགྲོ་བར་ནི་མི་བྱ་སྟེ། དེ་ན་ལྷ་མ་ཡིན་གྱི་ཕོ་ཉ་མོ་སྲིན་མོ་ཟངས་ཀྱི་མཆུ་ཅན་དག་གནས་པའི་ཕྱིར་རོ། །དེ་ནས་བྱང་ཕྱོགས་ཀྱི་ལམ་དྲང་པོར་ཕྱིན་པ་ན། ཉི་མ་
གཅིག་གིས་རི་བོ་ཆེན་པོ་ཀེ་ཏ་ཀར་ཕྱིན་པར་འགྱུར་རོ། །དེ་ཡང་ཁ་དོག་ནག་ཅིང་ངམ་བཟའ་བ་དཔག་ཚད་བཅུའི་དཔངས་དང་ལྡན་ཞིང། ཀ་བ་བཙུགས་པ་ལྟ་བུ་མཐོང་ན་འཇིགས་པ་སྐྱེད་པར་བྱེད་པ་དག་ཡོད་པ་རི་དེའི་ནང་ནི་གསེར་དངུལ་
གྱིས་གང་ལ་ཕྱོགས་བཞི་ན་པདྨ་དང་ཨུཏྤ་ལའི་མཚོ་བཞིས་བསྐོར་བ་སྟེ། དེ་ན་རྒྱལ་པོ་ཆེན་པོ་འཕགས་སྐྱེས་པོ་འཁོར་ལྷ་མ་ཡིན་གྱི་གཞོན་ནུ་མ་རྣམས་དང། སྡུག་ཅིང་གཏུམ་པའི་ཀླུའི་བུ་མོ་ཡིད་འོང་མ་སྟོང་སྙེད་དང་ལྷན་ཅིག་གིས་དུས་དུས་
སུ་དགའ་ཞིང་རྩེ་ལ། དེའི་འཁོར་དུ་གཏོགས་པའི་ཡི་དྭགས་རྫུ་འཕྲུལ་ཅན་ཡང་མང་དུ་གནས་སོ། །དེར་སྒྲུབ་པ་པོས་རྙེད་ན་རྩ་བ་དང། འབྲས་བུ་དང། བེཏྟའི་འབྲུ་དང། ཤ་དང། ཉ་ཤ་དག་གི་གཏོར་མ་བཤམས་ཤིང། གལ་ཏེ་མ་རྙེད་ན་དེ་
ཐམས་ཅད་ཡིད་ཀྱིས་སྤྲུལ་ནས་སྤོས་དཀར་དང། ཐང་ཆུ་དང། ཤའི་བདུག་སྤོས་གཏུལ་བཞིན་པས་སྔགས་འདིས་འཇིག་རྟེན་སྐྱོང་བ་ཆེན་པོ་ལ་གཏོར་མ་འབུལ་ཏེ། ཨོཾ་བི་བི་བི་བི། བི་རུ་ཌྷ་ཀ། ས་པ་རི་ཝཱ་རི་བྷྱ་ཁུ་ནི་ཁུ་ནི་པྲེ་ཏོ་ཏ་ཀྵཾ་པ་ཏ་

[039B] ཞེས་བྱ་སྟེ། དེས་ལྷ་མིན་སྲིན་པོ་ཡི་དྭགས་ཤ་ཟ་མཁའ་འགྲོ་ཐམས་ཅ་ཟིལ་གྱིས་ནོན་པར་འགྱུར་རོ། །དེ་ནས་བྱང་ཕྱོགས་སུ་ཕྱིན་པ་ན་མོན་ཀོ་ཞེས་བྱ་བའི་རི་ཙམ་པ་ཀ་ལ་སོགས་
པའི་མེ་ཏོག་བཟང་པོ་དང། ཙནྡན་ས་མཆོག་གི་ནགས་ཀྱིས་ཁྱབ་པ་ན། སྲིན་མོ་རྟ་གདོང་ཅན་དང། ལྷ་མི་ན་དང། ཀླུའི་བུ་མོ་དག་ཀླུ་དབྱངས་དང་རོལ་མོ་སྣ་ཚོགས་ཀྱིས་རྩེ་བ་དེར་སླེབས་ཏེ། དེའི་དབྱངས་དང་རོལ་མོ་སོགས་ལ་མི་ཆགས་པར་བསོད་
སྙོམས་བླངས་ཏེ་འགྲོ་བར་བྱའོ། །དེ་ཡང་རྫོགས་པ་ན་ཆུ་བོ་ཆེན་པོ་བ་ཏྭ་ལོ་ཏ་ན་ཞེས་པ་ཤར་ནས་ནུབ་ཏུ་འབབ་ཅིང། རྦ་ཀློང་དྲག་ཏུ་འཁྲུག་པས་ཤིན་ཏུ་བགྲོད་དཀའ་བ་ཡོད་དེ། དེ་ལ་སྐབས་འགའ་ན་ངོགས་གཉིས་ཀར་རྡོ་ལས་སྐྱེས་པའི་ནྱ་གྲོ་དཧའི་
ནགས་ཚལ་ཡོད་པའི་ཡལ་ག་ཕན་ཚུན་འདྲེས་པ་ལ་འཁྱུད་ནས་འགྲོ་བའམ། ཡང་ན་ཉའི་རྒྱལ་པོའི་སྟོབས་ཀྱིས་འགྲོ་སྟེ། ཆུ་ཀླུང་དེ་དང་ཉེ་བ་ན་ལུ་ཧི་ཏ་ཞེས་བྱ་བའི་རི་དམར་པོ་ཆུང་ངུ་མང་པོར་འབྲས་ས་ལུ་དམར་པོ་དང། མུད་ག་དང། མན་ཊུ་
ཝ་དག་མ་སྨོས་པར་སྐྱེ་སྟེ། དེ་ལས་བླངས་ནས་གཟན་དྲོན་གཡོས་པ་ལ་ཤིང་ལས་འཛགས་པའི་སྦྲད་རྩི་བཟང་པོ་བསྲེས་པའི་གཏོར་རིལ་གཟན་གོང་ལྟ་བུ་ལྔ་བརྒྱ་བཅོས་ནས་བདག་ཉིད་ལྷག་པའི་ལྷའི་ང་རྒྱལ་བརྟན་པོས་ནམ་མཁའ་མཛོད་ཀྱིས་སྔགས་
རྒྱས་བྱིན་གྱིས་བརླབས་ལ། ཨོཾ་མཾ་མཾ་མཾ་མཾ་མཾ་ཡ་ཏ་སུརྱ་ཛཿ་མ་ར་སྱ་ག་ཎ་ས་ཧ་ཏི་ཛུ། དྷུཉྫ་ཧོཿ་བྷཀཤ་ཧོཿ་སརྦ་མ་ཏ་སྱ་དེ་ཝ་ཏཱ་ཨི་མཾ་བ་ལིཾ་གྲྀཧྞ་གྲྀཧྞ་ཀ་ར་ཀ་ར་ཀི་རི་ཀི་རི་ཀུ་རུ་ཀུ་རུ་མ་མ་ཀཱ་ཏྱཾ་སྱ་དྷ་ཡ། སརྦ་བུདྡྷ་ཨྫྙཾ་པ་ཡ་ཏེ་སཱ་ཧཱ། ཞེས་

[040A]༄༅། །ལན་ལྔ་བརྒྱར་གཏོར་མ་ཆུ་ཀླུང་དུ་དོར་བ་ན་དེ་ལ་གནས་པའི་ཉ་ཁ་དོག་སྣ་ཚོགས་པ། སྟག། སེང་གེ། གུང། བ་ལང། སྤྲེའུ། ནེ་ཙོ། ཁཏ། མི་སོགས་ཀྱི་གདོང་བ་ཅན་མང་བོའི་འཁོར་གྱིས་བསྐོར་བའི་ཉ་རྣམས་ཀྱི་རྒྱལ་པོ་
སྒྲུབ་པ་པོའི་མདུན་དུ་འོངས་པ་ན། ཀྱེ༑ ཉའི་རྒྱལ་པོ་བདག་སེམས་ཅན་རྣམས་ལ་ཕན་པའི་དོན་དུ་གྲོང་ཁྱེར་ཀ་ལཱ་པར་འགྲོ་ཡི་ཆུ་བོ་འདི་ལས་བདེ་བར་སྒྲོལ་ཅིག། དོན་འདི་ལ་ནི་དེ་བཞིན་གཤེགས་བ་རྣམས་དབང་བ་ཡིན་ནོ། ཞེས་བརྗོད་
པས་ཉའི་རྒྱལ་པོས་སྒྲུབ་པ་བོ་རྒྱབ་ཏུ་ཁུར་ཏེ་ཆུ་བོ་དེའི་ཕ་རོལ་ཏུ་འགྲོ་བར་འགྱུར་རོ། །སྔར་བཤད་པའི་ཀ་ཀཱ་རིའི་གངས་ཞེས་པ་འོད་ཟེར་ཅན་མའི་སྐུ་སྦ་བར་བཤད་པ་དེ་ནས་ཆུ་བོ་ཆེན་པོ་འདི་མ་བརྒལ་གྱི་བར་ན་མིའི་འགྲོ་བ་གཅིག་ཀྱང་མེད་
དེ༑ ཀླུ་དང་གནོད་སྦྱིན་གཏུམ་པོ་དག་གིས་གང་བ་ཡིན་ལ། སྔར་ཆུ་བོ་སི་ཏའི་ལྷོ་ཕྱོགས་ལ་ཅུང་ཟད་བཤད་བ་ལྟར། ཤར་དང་ནུབ་ཏུ་ནི་མིའི་ཁྱིམ་སོགས་ཡོད་མོད་ཀླ་ཀློ་ངན་པ་ཤ་སྟག་ཏུ་སྣང་བས་དེར་ཕྱིན་པ་ལ་དགོས་པ་ཅུང་ཟད་ཀྱང་མེད་
དོ༑ ༑མི་གྲོང་དེ་རྣམས་དང་འོག་ནས་འཆད་པའི་གྲོང་ཁྱེར་འདི་རྣམས་ཀྱང་སྐད་དང་ཁ་ཟས་དང་ཆོས་ལུགས་སྤྱོར་ཚུལ་སོགས་ཀྱི་ཁྱད་པར་ལས་འཕགས་ཡུལ་བྱང་ཕྱོགས་ཀྱི་ཆར་གཏོགས་པ་ཤ་སྟག་ཡིན་ནོ། །ཆུ་བོ་དེ་འདས་མ་ཐག་ནས་ཀཻ་
ལ་ཤའི་བར་ན་འཛམ་བུའི་གླིང་གི་བྱང་ཕྱོགས་ཀྱི་གྲོང་ཁྱེར་ཆེན་པོ་རྣམས་ཡོད་དེ། དཔག་ཚད་ཉི་ཤུའི་བདག་ཉིད་ཉ་ཞེས་བྱ་བ་དང། ཡང་དེ་དང་འདྲ་བ་སུ་མིན་དོ་ཞེས་བྱ་བ་དང། བྷ་ད་སྱ་ན་ཞེས་བྱ་བ་དཔག་ཚད་བརྒྱ་པ། རྒྱ་ནག་ཅེས་བྱ་

[040B] །དེ་དག་འདས་པ་ན་དར་དོ་ཞེས་བྱ་བ་དཔག་ཚད་བརྒྱ་པ་དང། ཀུ་རུ་ཞེས་བྱ་བ་དེ་དང་འདྲ་བ། བྷ་དྲི་ཀ་ཞེས་བྱ་བ་དཔག་ཚད་ལྔ་བཅུ་རྣམས་ཏེ། དེ་ནས་ཡུལ་སྟོང་གིས་བར་ཅུང་ཟད་ཆོད་པར་གནྡྷར་ཞེས་
པ་དཔག་ཚད་ཉི་ཤུ། ཀཱ་ཤ་ཞེས་པའང་དེ་དང་འདྲ་བ། བཧཊ་ཞེས་པ་དཔག་ཚད་ཉིས་བརྒྱ། རྒྱ་ནག་ཆེན་པོ་ཞེས་པ་དཔག་ཚད་སྟོང་ཕྲག་རྣམས་སོ། །དེ་དག་འདས་པ་ན་རི་བྲག་གི་ངོས་ལ་དྷ་རེདྷཽ་ཞེས་བ་དཔག་ཚད་བརྒྱ་ཁྲི་གི་ཀ་ཞེས་པ་དཔག་ཚད་ཉིས་བརྒྱ། མིཧ་ཥི་ཞེས་
པ་དཔག་ཚད་ཉིས་བརྒྱ། མཧི་ལ་ཀོ་ཞེས་པ་དཔག་ཚད་སྟོང་ཕྲག་གཅིག་པ་རྣམས་སོ། །དེ་ལས་འདས་ནས་བརྦ་ཞེས་བ་དཔག་ཚད་ཉིས་བརྒྱ། པུ་ཏཱ་པ་ལ་ཞེས་པ་དཔག་ཚད་ལྔ་བརྒྱ། ཀཊུ་ཀ་ཞེས་པ་དཔག་ཚད་ལྔ་བཅུ། ཁ་ར་ཞེས་པ་དཔག་ཚད་ལྔ་བརྒྱ་
ཀཾ་པོ་ཛི་ཞེས་པ་དཔག་ཚད་བརྒྱ་སྟེ་གྲོང་ཁྱེར་དེ་རྣམས་འབྱོར་བ་དང་རྒྱས་པ་ཡིན་མོད། རིག་སྔགས་ཀྱི་ནུས་པས་ཞག་བདུན་ནམ། ཟླ་བ་ཕྱེད་དམ། རིང་མཐའ་འང་ཟླ་བ་དྲུག་ལས་མི་རིང་བར་བགྲོད་པར་བྱའོ། །དེའི་ཕ་རོལ་ན་གསེར་དངུལ་
ཟངས་ལྕགས་ལ་སོགས་པའི་རིན་པོ་ཆེའི་འབྱུང་ཁུངས་དང་དེ་དག་གི་རྔུལ་བརྩེགས་པའི་རི་མང་པོ་དང། ནོར་བུ་དང་བྱུ་རུའི་རིགས་མང་པོ་སྐྱེ་སྟེ་རྩྭ་ཤིང་ཕལ་པ་ནི་མིག་གིས་མཐོང་སར་ཡང་མེད་དོ། །དེ་ཡང་གསེར་གྱི་རི་བོ་ལས་འཆི་བར་
བྱེད་པའི་ཆུ་དང། དངུལ་ལས་སྨྱོ་བར་བྱེད་པ་དང། ཟངས་དང་ལྕགས་སོགས་ལས་སྤུ་དང་པགས་པ་ལྷུང་བ་དང། འགའ་ཞིག་ལས་ནད་སྣ་ཚོགས་པ་འབྱུང་ཡང་སྒྲུབ་པ་པོ་ནུས་བ་དང་ལྡན་པས་གསེར་གྱི་ཆུས་ཚེ་རིང་བ། དངུལ་གྱིས་

[041A]༄༅། །མདངས་བཟང་བ་དང། གཞན་རྣམས་ཀྱིས་ནད་ཐམས་ཅད་ཞི་བར་བྱེད་པའི་བཅུད་ལེན་དུ་འགྱུར་རོ། །དེ་ལས་དཔག་ཆིད་སུམ་བརྒྱ་བརྒལ་བན་ཆུ་བཟང་པོ་དག་ཡོད་ཅིང། རི་ལྔ་པ་ཞེས་བྱ་བར་སླེབས་ལ། དེ་ན་ལྗོན་ཤིང་
རིགས་མི་གཅིག་པ་བརྒྱ་ཕྲག་མང་པོ་དང། རིན་པོ་ཆེ་དུ་མས་བརྒྱན་པ་ཡོད་དེ། དེ་ལ་མིའམ་ཅི་ཕོ་མོ་དག་གནས་ནས་རྩེ་ཞིང་སྒྲུབ་པ་པོ་ལ་སྙན་པའི་གླུ་དང་མཛེས་པའི་གཟུགས་ཀྱིས་འདྲིད་པ་དང། མི་སྡུག་པའི་གཟུགས་དང་སྐད་ཀྱིས་
བསྡིགས་པ་སོགས་བྱེད་ཀྱང་མི་གཡོ་བའི་སེམས་དང་སྟོང་པ་ཉིད་ཀྱི་ཟིལ་གྱིས་མནན་ཏེ་འགྲོ་བར་བྱའོ། །དེ་བརྒལ་བའི་ཕ་རོལ་ན་བཧོ་ཊ་དང། སུ་ངཱ་བཧོ་ཊ་དང། པྲ་བཧོ་ཊ་ཞེས་པ་རྡོ་རྗེ་མཁའ་འགྲོ་མ་མིའི་གཟུགས་ཀྱིས་གནས་པས་དེར་ཞག་
བདུན་དུ་གསོལ་བ་བཏབ་པས་དེ་རྣམས་ཀྱིས་ཅི་འདོད་ཟེར་བ་ལ། ཀ་ལཱ་པར་འགྲོ་བར་གསོལ་བ་ན་རྫུ་འཕྲུལ་ཅན་ཞིག་གིས་ཕྲག་པ་ལ་ཐོགས་ཏེ། དཔག་ཚད་བཞི་ཡིས་མཐོ་བའི་གངས་རི་དང། གངས་ཁྲོད་དཔག་ཚད་བརྒྱ་ཕྲག་མང་པོ་
ཆུ་ཚོད་གཅིག་གིས་བགྲོད་ནས་རི་བོ་ཙནྡྲ་ཀ་ལ་ཞེས་པ་སྨན་གྱི་ལྗོན་ཤིང་ཚད་མེད་པ་སྐྱེ་བའི་ལྗོངས་ཉམས་དགའ་བ་ཞིག་ཏུ་ཕྱིན་པར་འགྱུར་རོ། །རི་བོ་འདི་ཤམྦྷ་ལའི་ཡུལ་གྱི་ཕྱིའི་གངས་རིའི་ཉེ་འདབ་ན་གནས་སོ། །ཕྱོགས་དེར་འཕགས་
མ་རལ་གཅིག་མ་མངོན་སུམ་དུ་བཞུགས་པ་ལ་མེ་ཏོག་ཀུནྡ་དང་ཀུ་སུམྦྷའི་མེ་ཏོག་གི་སྦྱིན་སྲེག་སྟོང་ཕྲག་བརྒྱད་ཕུལ་ནས་དངོས་གྲུབ་ཀྱི་དོན་དུ་གསོལ་བ་བཏབ་སྟེ་འགྲོ་ཞིང་གངས་ཀྱི་པུཎྜ་རི་ཀའི་མེ་ཏོག་གཅིག་བླངས་ཏེ། ཨོཾ་ཤྭེ་ཏ་

[041B] ཞེས་པའི་རིག་པ་ལྔ་སྟོང་བཟླས་ནས་སྤྱི་བོར་བཅིངས་པས་གནོད་སྦྱིན་གཏུམ་པོ་རྣམས་དབང་དུ་བྱེད་ཅིང། ཐམས་ཅད་ལ་འཇུག་པའི་ཤེས་རབ་ཐོགས་མེད་དུ་རྒྱས་པར་འགྱུར་རོ། །དེ་ནས་བྱང་
ཕྱོགས་སུ་མེ་གྷ་ཀེ་རུ་ཞེས་པ་དང། དེའི་ཕ་རོལ་ན་སཱ་ལའི་ནགས་དང་ཏ་ལའི་ནགས་ཆེན་པོ་ཡོད་དེ། ནགས་དང་གྲོང་ཁྱེར་དེ་དག་གི་གཞི་ལ་དཔག་ཚད་བརྒྱས་ཡོངས་སུ་བཅད་པ་ཡིན་ནོ། །དེ་ནས་བྱད་ཕྱོགས་སུ་ཤུ་ནི་ཀ་ར་ནའི་གོང་དང། བི་
བི་ཛ་ལ་ཞེས་བྱ་བ་དང། ཁ་དིར་དང་ཙནྡན་གྱི་ནགས་ཆེན་པོ་ཡོད་དེ། དེ་རྣམས་ཀྱང་དཔག་ཚད་བརྒྱའི་བདག་ཉིད་དོ། །དེའི་ཕྱི་རོལ་ན་ལྗོངས་ཆེན་པོ་སཾ་སུ་ཁ་ཞེས་བྱ་བ་ཡོད། འདི་ཤམྦྷ་ལའི་ཡུལ་མཐའི་གངས་རིའི་མཐར་གནས་པ་སྐྱེ་བོ་རྣམས་
ཀྱི་ཕོའི་དབང་པོ་བརླ་གཡས་དང། མོའི་དབང་པོ་གཡོན་པར་གནས་པ་སྟེ་ཕྱེད་ལུས་ཅན་ནོ། །ཕྱོགས་དེར་འཛམ་བུའི་གླིང་གི་ལྗོན་ཤིང་མ་ལུས་པར་སྐྱེ་ཞིང། དེའི་ཕ་རོལ་ཀུན་ཏུ་དགེ་བའི་ནགས་ཞེས་བྱ་བའི་ཕ་རོལ་ན་ཤམྦྷ་ལའི་ཡུལ་ཆེན་
པོ་གནས་སོ། །གཉིས་པ་ནི། བསྡུས་པའི་རྒྱུད་ཀྱི་རྒྱལ་པོ་ཆེན་པོ་ལས། དཔལ་ལྡན་རྒྱལ་པོ་ཉི་མ་འགའ་ཞིག་དག་གིས་ཤམྦྷ་ལ་ཞེས་རབ་ཏུ་གྲགས་པའི་ཀ་ལཱ་པ། །ཕྱོགས་བཞི་དག་ནི་རི་ཡིས་བསྐོར་ཞིང་མངའ་ཡིས་བསྒྱུར་བ་དཔག་
ཙད་རྣམས་ཀྱི་ཚད་དུ་ནི། ཞེས་དང། གཡས་ཀྱི་ཕྱེད་ལ་ཤམྦྷ་ལར་གྲགས་ཐུབ་མཆོག་གི་གནས་གྲོང་ནི་བྱེ་བ་ལྷག་པར་གནས་པ་སྟེ། །བྱེ་བའི་གྲོང་གིས་ངེས་པར་བཅིངས་པ་ཡུལ་དུ་འགྱུར་ཏེ་རྒྱལ་ཁམས་གྲོང་ནི་འབུམ་ཕྲག་རྣམས་ཀྱིས་

[042A]༄༅། །སོ། ཞེས་གསུངས་པ་ལྟར། འཛམ་བུའི་གླིང་ཆུང་ངུ་འདི་ལྷོ་བྱད་དུ་དཔག་ཚད་སྟོང་ཕྲག་ཉེར་ལྔ་ཡོད་པ་ཆ་མཉམ་དྲུག་ཏུ་བགོས་པའི་ཆ་རེ་རེ་ནི་ཕྱི་རོལ་ནས་རིམ་པ་བཞིན། རྒྱ་གར་དང། བོད་དང། ལི་དང། རྒྱ་ནག་དང། རྒྱ་
ནག་ཆེན་པོ་དང། ཀཻ་ལ་ཤའི་དུམ་བུ་སྟེ་དྲུག་པོ་ཐམས་ཅད་ཀྱི་དཀྱུས་ཚད་གླིང་འདིར་ཤར་ནུབ་ཏུ་མཉམ་ཞིད་ཞེང་ཚད་ནི་རེ་རེར་དཔག་ཚད་སྟོང་ཕྲག་བཞི་བརྒྱ་དང་དྲུག་ཅུ་ཕྱེད་རེ་བདུན་རྒྱད་ཕྲག་ཕྱེད། གཞུ་འདོམ་སུམ་བརྒྱ་དང་སོ་གསུམ། ཁྲུ་
གང་སོར་བརྒྱད་མཉམ་པར་ཡོད་པའི་ཀཻ་ལ་ཤའི་དུམ་བུ་དེའི་རྒྱབ་ལྷུན་པོའི་ཕྱོགས་ལ་བསྟན་པ་དང། མདུན་ཆུ་བོ་སི་ཏའི་ཕྱོགས་ལ་བསྟན་པའི་གཡས་ཕྱེད་མ་དེ་ཤམྦྷ་ལའི་ཡུལ་ཆེན་པོ་ཡིན་ནོ། །ཚུལ་འདིར་བོད་ཀྱི་ནུབ་དང་ཤར་གྱི་ཐད་ན་
གནས་པའི་རྒྱ་དཀར་ནག་གི་ཡུལ་རྣམས་ཀྱང་བོད་ལ་བརྩི་བར་དགོངས་ལ། དེས་རྒྱ་ནག་སོགས་ལ་ཡང་སྦྱར་ནས་ཤེས་ཤིང་འཕགས་ཡུལ་ནི་ལྷོ་མཐའ་རཱསྨི་ཤྭ་རི་ནས་བྱང་མཐའ་བལ་པོའི་བར་ལ་བརྩི་བར་དགོངས་སོ། །ཡང་རྒྱུད་ཀྱི་རྒྱལ་
པོ་ཉིད་ལས། ཕྱི་རོལ་དུ་ནི་འདབ་མ་རེ་རེ་དག་ཀྱང་ཉིན་བྱེད་ཡུལ་དང་གླིང་གི་ཡུལ་རྣམས་དག་གིས་བརྒྱན། ཞེས་གསུངས་པ་ལྟར། གྲུབ་པའི་གནས་ཆེན་པོ་དེ་ནི་ཤིན་ཏུ་ཟླུམ་པོ་མཐའ་སྐོར་གངས་རིའི་འཕྲེང་བས་བསྐོར་ཞིང། ལྷོ་ནུབ་དང་
ཤར་ཕྱོགས་ན་འགྲོ་བའི་ལམ་དང་བཅས་པ། གངས་རིའི་ནང་དུ་སཱ་ལའི་ནགས་མཐུག་པོས་བསྐོར་ཞིང་ཡུལ་ཟླུམ་པོ་དེ་ཆ་མཉམ་གསུམ་དུ་བགོས་ཏེ། ལྟེ་བ་དེའི་མཐའ་སྐོར་དུ་ཡང་སྔར་ཕྱི་རོལ་ཏུ་ཡོད་པ་དེ་ལྟ་བུའི་གངས་རི་དང་ནགས་

[042B] །མཐའ་སྐོར་གྱི་ནགས་མཐའ་ནས་རིམ་གྱིས་གངས་དང་བཅས་པའི་
གྱེན་དུ་ཉིན་ལམ་འགའ་ཞིག་འཛེགས་ཏེ་ཕྱིན་པས་རྩེ་མོར་ངོ་བོ་གངས་རི་ཡིན་པ་ལ་ལོ་མང་པོར་མ་བཞུ་བས་ཆུ་ཤེལ་གྱི་རང་བཞིན་དུ་གྱུར་པ་འོད་ཤིན་ཏུ་འབར་བའི་སྟེང་ཐེལ་ཤིན་ཏུ་ཡངས་པའི་སྟེང་ན་ཕོ་བྲང་ཀ་ལཱ་པ་ཡོད་ལ། མཁས་
གྲུབ་ཆོས་ཀྱི་རྒྱལ་པོ་དགེ་ལེགས་དཔལ་བཟང་པོས་དུས་འཁྲོ་ཊཱིཀ་ཆེན་དུ་གངས་རི་གསུངས་ཤིང། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་དུས་འཁོར་འགྲེལ་བཤད་དུ་ལྟེ་བ་ཟླུམ་པོ་ཤིན་ཏུ་ཡངས་པ་ཞེས་གསུངས་པ་གཉིས་
ཀྱི་དགོངས་པ་འདི་ལྟར་ཤེས་དགོས་ཏེ། ཊྲཱིཀ་ཆེན་གྱི་དགོངས་པ་ནི་སྤྱིར་གངས་རི་དེ་ཡོད་པ་ལ་དགོངས་ལ། རྣམ་དག་ཡིད་བཞིན་གྱི་ནོར་བུའི་དགོངས་པ་ནི་གངས་རིའི་སྟེང་གི་ཐེལ་ཤིན་ཏུ་ཡངས་པ་ལ་དགོངས་པ་ཡིན་ནོ། །ཕོ་བྲང་དེ་ཡང་ཇི་
ལྟ་བུ་ཞེ་ན། རིན་པོ་ཆེ་སྣ་ཚོགས་ཀྱི་རང་བཞིན་ལས་གྲུབ་པའི་འོད་ཀྱིས་དཔག་ཚད་ཙམ་གྱི་ཁྱོན་ལ་ཁྱབ་པ་འོད་དེ་དང་མཐའི་གངས་རིའི་རྩེ་མོའི་འོད་འདྲེས་པས་མཚན་མོ་ཡང་ཉིན་མོ་ལྟ་བུའི་འོད་འཕྲོ་ཞིང། ཡི་གེ་ཕྲ་མོ་ཚུན་ཆད་ཀྱང་ཀློག་ཏུ་རུང་
བ་སྟེ། འོད་དེའི་ཁྲོད་ནས་ཟླ་བའི་འོད་ཟེར་ལ་བལྟས་པའི་ཚེ་སྐྱ་ཁྱིལ་ལེ་བ་ལས་གཟི་བྱིན་འབྱིན་མི་ནུས་པས་རྗེ་བློ་བཟང་ཆོས་རྒྱན་གྱིས་འཇམ་དཔལ་གྲགས་པའི་རྟོགས་བརྗོད་དུ། གཟི་བྱིན་མ་བཟོད་ཆ་ཤས་ཅན། །གླིང་བཞི་མྱུལ་བའི་ཟོལ་

[043A]༄༅། །གྱིས་བྲོས། ཞེས་གསུངས་པ་ཡིན་ནོ། །ཕོ་བྲང་དེར་རིགས་ལྡན་གྱི་རྒྱལ་པོ་བཞུགས་པའི་ཁང་པ་རྣམས་མ་རྒད་དང། ཟླ་བ་ཆུ་ཤེལ་དང། རྡོ་རྗེ་ཕ་ལམ་ལས་བྱས་པའི་ཤེལ་སྒོ་སྣ་ཚོགས་ལས་གྲུབ་པའི་འོད་
ཀྱིས་ཉིན་མཚན་བྱེ་བྲག་མི་ཕྱེད་ཅིང། བཞུགས་ཁྲི་རིན་པོ་ཆེ་དེ་རྣམས་མཆོག་གི་ཕྲས་བཏབ་པའི་གསེར་དང་འཛམ་བུ་ཆུ་པོའི་གསེར་ལས་གྲུབ་པ་དང། རིན་པོ་ཆེ་དེ་དག་ཉིད་ལས་གྲུབ་པ་དག་གི་ངོས་ལ་དྭངས་ཤེལ་གྱི་མཆོག་མེ་ལོང་
ལྟ་བུའི་གཞིར་ཐག་རིང་པོ་དཔག་ཚད་ལྔ་བཅུ་ཙམ་གྱི་སའི་ཁྱོན་གྱི་ཆུ་ནང་གི་སྲོག་ཆགས་ཚུན་ཆོད་ཀྱི་གཟུགས་བརྙན་འཆར་བའི་ལྟང་མོ་མང་པོ་དང། སྐར་ཁུང་གི་ངོས་དག་ལ་ཡང་མན་ཤེལ་གྱི་འཁོར་ལོ་ཡོད་པ་ལས་བལྟས་པའི་ཚེ་ཉི་
ཟླ་སྐར་གསུམ་གྱི་ཁང་བཟང་དང། ལྷ་དང། སྐྱེད་མོས་ཚལ་དང། རྒྱུ་བའི་ལམ་གྱི་གོལ་དང། ཁྱིམ་བཅུ་གཉིས་སོགས་མདུན་ན་གནས་པ་བཞིན་དུ་མཐོང་བ་དང། བཞུགས་ཁྲིའི་མཐར་ཙནྡན་ས་མཆོག་གི་ཁྲ་སྐྱོར་དྲི་བཟང་པོ་
དཔག་ཆད་དུ་འཕྲོ་བ་དང། ཆེན་པོ་ལ་འོས་པའི་རས་དང། གོས་སྲང་བྱེ་བ་བརྒྱ་སྟོང་རི་བ་དག་གི་སྟན་དང་སྙེ་འབོལ་སོགས་མོ་ཆིན་པ་ཅིམ་སྨོས་པ་སྟེ། མདོར་ན་བཞུགས་སའི་གནས་རེ་རེའི་རིན་ཐང་ལ་གྲོང་ཁྱེར་ཆེན་པོ་གསེར་གྱིས་ཕྱུར་
བུར་གང་བདག་རེ་བར་འགྱུར་ན་གཞན་དག་ལྟ་སྨོས་ཀྱང་ཅི་དགོས་པ་སྟེ། རིགས་ལྡན་གྱི་སྐུའི་ཆ་བྱད་ནི་སེང་གེ་སྐྲ་ཚོས་མ་ལས་གྲུབ་པའི་གཙུག་ཏོར་དང། འཛམ་བུ་ཆུ་བོའི་གསེར་ལས་བྱས་པའི་པྲོག་ཞུ་དང། ཕྱག་ཞབས་ཀྱི་གདུ་བུ་ལ་

[043B] རིགས་ལྔན་གྱི་སྐུའི་འོད་འདྲེས་པ་ཁོར་ཡུག་ཏུ་ཁྱབ་པས་ལྷ་དབང་གིས་ཀྱང་གཟི་བརྗིད་བཟོད་པར་དཀའ་བ་དང། འཁོར་གྱི་བློན་པོ་དང། དམག་དཔོན་དང། བཙུན་
མོའི་འཁོར་རྒྱ་ཆེན་པོ་དང། ཤར་ཎ་དང། གླང་པོ་གཤོག་པ་ཅན་དང། རྟ་མཆོག་དེ་ལྟ་པུ་དང། ཤིང་རྟ་དད། འཁྱོགས་ལ་སོགས་པ་བཞོན་པའི་བཀོད་པ་མཐའ་ཡས་པ་དང། རང་བཞིན་གྱི་འབྱོར་བ་དང། རིག་སྔགས་ཀྱི་མཐུ་
དང། ཆབ་འབངས་སུ་གྱུར་པའི་ཀླུ་དང། ལྷ་མིན་དང། སྲིན་བོ་དང། མིའམ་ཅི་དག་གིས་ཕུལ་བའི་ལོངས་སྤྱོད་དང་ཁ་ཟས་ཀྱི་ཁྱད་པར་ལ་ནི་ལྷའི་དབང་པོས་ཀྱང་འགྲན་ནུས་པ་མ་ཡིན་ནོ། །ཕོ་བྲང་དེ་ལ་དཔག་ཚད་བཅུ་གཉིས་ཡོད་ཅིང། དེའི་
མདུན་ལྷོ་ཕྱོགས་ན་མ་ལ་ཡའི་སྐྱེད་མོས་ཚལ་ཆེན་པོའི་དབུས་སུ་རྒྱལ་པོ་ཟླ་བ་བཟང་པོས་བཞེངས་པའི་དཔལ་དུས་ཀྱི་འཁོར་ལོའི་བློ་ས་བསླངས་ཀྱི་དཀྱིལ་འཁོར་ཡོད་ལ། དུས་ཕྱིས་རྣམས་སུ་རིགས་ལྡན་གྱི་རྒྱལ་པོ་གཞན་གྱིས་བཞེངས་
པའི་ངོ་མཚར་བའི་བློས་བསླངས་མང་པོའང་ཡོད་པར་སྣང། ཚལ་དེའི་ཤར་ན་ཉེ་བའི་ཡིད་ཀྱི་མཚོ་དང། ནུབ་ན་པདྨ་དཀར་པོའི་མཚོ་སྟེ། ཚེས་བརྒྱད་ཀྱི་ཟླ་བ་ལྟ་བུ་རེ་ཡོད་པའི་སྐྱེད་མོས་ཚལ་མཚོ་དང་བཅས་པ་དཔག་ཚད་བཅུ་གཉིས་
སུ་མཚུངས་པ་ཕོ་བྲང་གི་བྱང་ཕྱོགས་སུ་གྲོང་ཁྱེར་བྱེ་བ་ཕྲག་གཅིག་མོ་བྲན་གྱི་ཚུལ་དུ་ཡོད་ཅིང། དེའི་རྒྱབ་ན་བྱམས་པ་ལ་སོགས་པའི་མཚན་ཅན་དང། སྐུའི་རྣམ་པ་ཅན་གྱི་རི་བོ་བཅུ་ལ་བྱང་སེམས་རྣམས་བཞུགས་པ། དེའི་ལྟེ་

[044A]༄༅། །བའི་མཐའ་སྐོར་གྱི་གངས་རི་ནས་གངས་རིའི་བར་ལ་དབག་ཚད་ལྔ་བརྒྱ་ཡོད་པའི་ས་གཞིའི་ཁྱོན་པདྨ་འདབ་བརྒྱད་ཀྱི་རྣམ་པར་ཡོད་པའི་འདབ་མ་རྣམས་ཀྱི་མཚམས་ཆུ་དང་གངས་ཀྱིས་ཕྱེ་བ། འདབ་མ་རེ་རེའི་སྟེང་ན་མི་ཁྱིམ་
བྱེ་བ་བཅུ་གཉིས་རེ། བྱེ་བ་རེ་ལ་རྒྱལ་པོ་རེ་རེ་དེ་རྣམས་ཀྱིས་ཀྱང་དུས་ཀྱི་འཁོར་ལོ་སྟོན་ཏེ། ཁྱོན་བསྡོམས་གྲོང་ཁྱེར་བྱེ་བ་ཕྲག་དགུ་བཅུ་རྩ་དྲུག་གོ། དེ་རྣམས་སྐད་སཾ་ཀྲྀ་ཏའི་སྐད་དུ་སྨྲ་བ་དང་ལུས་ཀྱི་ཆ་བྱད་ཐོད་དང་རས་གོས་དཀར་བོ་གྱོན་
ཏེ་ལོངས་སྤྱོད་ཆུང་དུ་ངག་ལ་ཡང་གསེར་བང་བ་བརྒྱར་ཉེ་བ་ཡོད་ཅིང། ཕལ་ཆེར་གྲུབ་པ་བརྒྱད་དུ་གཏོགས་པའི་རིག་སྔགས་འགྲུབ་པ་དང། ཤེར་ཕྱིན་གྱི་མདོ་ལས་གསུངས་པའི་ཏིང་ངེ་འཛིན་ལ་སོགས་པ་ཐོབ་པ་མང་ལ། འཇམ་
པོའི་ཁྲིམས་ཀྱིས་འཚོ་ཞིང། འཆིང་བ་དང། བརྡེག་པ་སོགས་དང་ནད་མུག་སོགས་གཏན་ནས་མེད་ལ། དགེ་སློང་སོགས་འཁོར་རྣམ་བཞི་བྱེ་བ་མང་པོ་བཞུགས་པ་དང་རྟེན་ཁྱད་པར་ཅན་བཞུགས་པ་རྣམས་ལ་བསྙེན་བཀུར་ཆད་མེད་དེ་
ཆོས་པ་ཕལ་ཆེར་ལ་རིག་སྔགས་ཀྱི་མཐུས་ཀླུའམ་ལྷ་མིན་ལ་སོགས་པའི་མངག་གཞུག་རེ་ཡང་འོད་བར་སྣང་ངོ། །གསུམ་པ་ནི། རྩ་བའི་རྒྱུད་ཀྱི་རྒྱལ་པོ་ལས། ལོ་འདི་ནས་ནི་དྲུག་བརྒྱའི་ལོས། །དྲང་སྲོང་རྣམས་ནི་སྨིན་དོན་དུ། །མི་
བདག་འཇམ་དབྱངས་གྲགས་བ་ནི། །ཤམྦྷ་ལ་ཞེས་བྱ་བར་འབྱུང། །དེ་ཡི་ལྷ་མོ་སྒྲོལ་མ་ཆེ། །སྲས་ནི་པད་འཛིན་འཇིག་རྟེན་དབང། །བདག་གི་ཤཱཀྱའི་རིགས་བརྒྱུད་ལས། །བྱུང་བ་ཟླ་བཟང་ཁྱོད་རིགས་ལའོ། །ཞེས་དང། རྒྱུད་འདིར་

[044B] །སངས་རྒྱས་ལམ་ནི་གསལ་བྱེད་པ། །ཟླ་བ་ལྷ་དབང་གཟི་བརྗིད་ཅན། །ཟླ་བས་བྱིན་དང་ལྷའི་དབང་ཕྱུག། སྣ་ཚོགས་གཟུགས་དང་ལྷའི་དབང་ལྡན། །གྲགས་པ་པད་དཀར་རིམ་པས་སོ། །འདས་པའི་རྒྱལ་པོ་ཉི་
མའི་འོད། །དེ་ནི་བགེགས་དགྲའི་སྤྲུལ་བ་སྟེ། །ཕྱག་ན་རྡོ་རྗེ་ཟླ་བཟང་ཁྱོད། །ས་སྙིང་གཤིན་རྗེ་གཤེད་མཐར་བྱེད། །སྒྲིབ་པ་ཐམས་ཅད་རྣམས་སེལ་བ། །རྨུགས་བྱེད་ཁེངས་བྱེད་རིམ་པ་སྟེ། །ནམ་མཁའི་སྙིང་པོ་འཇམ་དབྱངས་དང། །འཇིག་རྟེན་མགོན་པོ་གོ་
རིམ་བཞིན། །གཤིན་རྗེ་གཤེད་སོགས་ཁྲོ་བོ་བཅུ། །དེ་བར་བྱང་ཆུབ་སེམས་དཔའ་གཞན། །བཅུ་གསུམ་དེ་རྣམས་རིམ་པ་ཡིས། །རིགས་ལྡན་རིགས་ལས་འབྱུང་བར་འགྱུར། ཞེས་དང། གྲགས་པ་རིགས་ལྡན་རིགས་ཀྱང་སྟེ། །དེ་ནས་རིགས་
ལྡན་པདྨ་དཀར། །བཟང་པོ་རིགས་ལྔན་གསུམ་པ་སྟེ། །དེ་བཞིན་བཞི་པ་རྣམ་རྒྱལ་ལོ། །བཤེས་གཉེན་བཟང་པོ་ཕྱག་དམར་དང། །བདུན་པ་ཁྱབ་འཇུག་སྦས་པའོ། །ཉི་མ་གྲགས་དང་ཤིན་ཏུ་བཟང། །རྒྱ་མཚོ་རྣམ་རྒྱལ་རྒྱལ་དཀའ་དང། །
རིགས་ལྡན་ཉིམ་བཅུ་གཉིས་པ། །སྣ་ཚོགས་གཟུགས་དང་ཟླ་བའི་འོད། །མཐའ་ཡས་དང་ནི་ས་སྐྱོང་དང། །དཔལ་སྐྱོང་སེང་གེ་རྣམ་པར་གནོན། །སྟོབས་པོ་ཆེ་དད་མ་འགགས་པ། །མི་ཡི་སེང་གེ་དབང་ཕྱུག་ཆེ། །མཐའ་ཡས་རྣམ་
རྒྱལ་རིགས་ལྡན་དང། །གྲགས་པ་རིགས་ལྡན་དེ་ནས་སླར། །དེ་སྲས་འཁོར་ལོ་ཆེན་པོ་ཅན། །རིགས་ལྡན་དྲག་པོ་འབྱུང་འགྱུར་ཏེ། །སྨྲ་མཁས་རྟ་མཆོག་ཏིང་འཛིན་གྱིས། །ཀླ་ཀློའི་ཆོས་རྣམས་མཐར་བྱེད་བའོ། །ཞེས་གསུངས་པ་

[045A]༄༅། །ལྟར། དེ་བཞིན་གཤེགས་པ་ཤཱཀྱའི་རྒྱལ་པོའི་སྐུའི་རུས་མང་པོས་བཀུར་པའི་རྒྱལ་པོའི་གདུང་དྲི་མ་མེད་པ་ཤཱཀྱའི་རིགས་བརྒྱུད་ལ་རྒྱལ་པོ་ཉི་མའི་འོད་དང། དེའི་སྲས་སུ་ཟླ་བ་བཟང་པོ་བྱུང་ལ་དེས་སྔོན་བཤད་པ་
བཞིན་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་རྒྱུད་གསུང་བར་གསོལ་བ་བཏབ་པ་སྟེ་རྩ་བའི་རྒྱུད་ཀྱི་རྒྱལ་པོ་གསུངས་པས་མཚོན་རྒྱུད་མཐའ་དག་གསུངས་པ་རྣམས་ངེས་པར་བསྡུས་ནས་ཤམྦྷ་ལར་བཤད་དེ་འགྲེལ་བཤད་སྟོང་
ཕྲག་བཅུ་གཉིས་པ་མཛད་ཅིང། རྩ་རྒྱུད་གསུངས་པའི་ལོ་གཉིས་པ་ལ་བློས་བསླངས་དེ་བཞེངས་ནས་གང་ནས་བྱོན་པའི་ཞིང་ལོངས་སྤྱོད་རྫོགས་པའི་གནས་སུ་གཤེགས་སོ། །དེ་ནས་ཆོས་རྒྱལ་ཟླ་བ་དང། ལྷ་དབང་དང། གཟི་བརྗིད་ཅན་
དང། ཟླ་བས་བྱིན་དང། ལྷའི་དབང་ཕྱུག་དང། སྣ་ཚོགས་གཟུགས་དང། ལྷའི་དབང་ལྡན་རྣམས་ཀྱིས་ཆོས་རིམ་པ་བཞིན་བསྟན་ཏེ་དེ་རྣམས་ལ་ཆོས་རྒྱལ་བདུན་ཞེས་བྱ་ལ། ལྷའི་དབང་ལྡན་དང་བཙུན་མོ་སྣ་ཚོགས་ཡུམ་གྱི་སྲས་
སུ་འཇམ་དཔལ་གྲགས་པ་འཁྲུངས་ནས་ལོ་བརྒྱར་སེང་གེའི་ཁྲིལ་ཞབས་སེན་བཀོད་དེ་ཆོས་བསྟན་ནས། ཉི་མའི་ཤིང་རྟ་ལ་སོགས་པའི་དྲང་སྲོང་བྱེ་བ་ཕྲག་ཕྱེད་དང་བཞི་ལ་སྒང་ལོ་བརྒྱ་བའི་དབོ་ཟླ་བའི་ཉ་ལ་བོས་ནས་བདག་གི་ཚིག་
ཐམས་ཅད་མཁྱེན་པའི་ལམ་ཐོབ་པར་བྱེད་པ་ཉོན་ཅིག་ཅེས་སོགས་ཀྱིས་མཚམས་སྦྱར་ནས་ཟླ་བ་ཕྱི་མའི་ཉ་ལ་ཡུལ་དེའི་མི་རྣམ་ལ་རྡོ་རྗེ་ཐེག་པའི་ལམ་སྟེར་བས་ཁྱེད་རྣམས་ཀྱིས་ཀུན་ཏུ་སྤྱོད་པ་དང། གྲུབ་པའི་མཐའ་རྣམས་ཞིབ་

[045B] ཅེས་གསུངས་པའི་བཀའ་ཉི་མའི་ཤིང་རྟ་ལ་སོགས་པས་སྤྱི་བོར་ནོས་ནས་བརྟགས་པ་ན་གྲུབ་པའི་མཐའ་མི་མཐུན་པ་མང་པོས་དྲང་སྲོང་རྣམས་ཉིད་ཀྱང་རྨོངས་ཤིང་ས་ལ་འགྱེལ་བར་གྱུར་པ་ན། མིའི་དབང་པོ་གྲགས་པས་
ཁྱེད་རྣམས་ཀྱི་གྲུབ་མཐའ་མི་མཐུན་པ་མང་པོ་བློས་བརྟགས་པ་འདིས་ཅི་བྱ། ཟླབ་ཕྱི་མ་ནག་པའི་ཉ་ལ་བདག་གིས་ཡུལ་འདིའི་སྐྱེ་བོ་ཐམས་ཅད་རྡོ་རྗེའི་རིགས་གཅིག་ཏུ་དབང་བསྐུར་བ་སྦྱིན་པར་བྱའོ། །ཁྱེད་རྣམས་ལམ་དེ་ལ་འཇུག་པར་འདོད་
ན་གནས་འདི་ཉིད་དུ་འདུག་ཅིག་གལ་ཏེ་མི་སྦྲོན་ངེད་ཀྱི་བཀའ་སྤྱི་བོར་ནོད་པའི་ཡུལ་འདི་བོར་ལ་གཞན་དུ་སོང་ཞིག། དེ་ལྟ་མིན་ན་ཁྱོད་ཀྱི་ཚ་བོའི་དུས་སུ་ཀླ་ཀློའི་ཆོས་དར་བར་བྱེད་པར་འགྱུར་རོ། ཞེས་བཀའ་རྡོ་རྗེའི་ཐོག་ལྟ་བུ་སྤྱི་བོར་ཕབས་པས་
དྲང་སྲོང་རྣམས་མཐའ་གཅིག་ཏུ་སོང་ནས་ཕན་ཚུན་བགྲོས་ཏེ། ཐམས་ཅད་མཐུན་པར་ཉི་མའི་ཤིང་རྟ་ལ་བདག་ཅག་རང་གི་ཆོས་ལས་གཞན་དུ་འཇུག་པར་མི་སྤྲོ་ཞིང། མིའི་བདག་པོ་ཁྱོད་ཀྱི་བཀའ་ལས་ཀྱང་འགོང་བར་མི་ནུས་པས་ཡུལ་
ཆེན་པོ་དགུ་བཅུ་རྩ་དྲུག་འདི་དོར་ནས་ཁ་བ་ཅན་གྱི་ལྷོ་ལངྒའི་གླིང་གི་བྱང་འཕགས་པའི་ཡུལ་དུ་འགྲོ་བ་མཆོག་གོ་ཞེས་ཞུས་ཏེ། ཞབས་ལ་ཕྱག་བྱས་ནས་ཉི་མ་བཅུ་གཉིས་ཀྱི་བར་དུ་ལྷོ་ཕྱོགས་སུ་ཕྱིན་ནས་ལྟེ་བའི་མཐའི་ནགས་ཁྲོད་དུ་གྲང་
བཏབ་བོ། །དེར་རྒྱལ་པོ་གྲགས་པས་དགོངས་པ་འདི་རྣམས་འཕགས་ཡུལ་དུ་སོང་ཚེ་ཤམྦྷལ་ལ་སོགས་པའི་ཡུལ་ཆེན་པོ་དགུ་བཅུ་རྩ་དྲུག་གི་སྐྱེ་བོ་རྣམས་རྡོ་རྗེ་ཐེག་པ་དེ་ནི་རིགས་པ་མ་ཡིན་ཏེ། དྲང་སྲོང་དེ་རྣམས་ཐར་པ་དོན་གཉེར་བ་

[046A]༄༅། །ཡིན་ཀྱང། རྡོ་རྗེ་ཐེག་པ་རིགས་པ་མ་ཡིན་པར་མཐོང་ནས་གྲགས་པའི་ཚིག་དབང་ཆེན་པོས་རང་གི་ཡུལ་བོར་ནས་འཕགས་པའི་ཡུལ་དུ་སོང་བའི་ཕྱིར། ཞེས་པའི་ལོག་རྟོག་འབྱུང་བར་གཟིགས་ནས་དྲང་སྲོང་ལྷ་དང་
བཅས་པ་རྨོངས་པར་བྱེད་པའི་ཏིང་ངེ་འཛིན་ལ་སྙོམས་པར་ཞུགས་པས། དྲང་སྲོང་རྣམས་ནགས་ཚལ་དེར་རྨོངས་པར་གྱུར་པ་རི་ཁྲོད་པ་རྔོན་པ་སྒྱུ་འཕྲུལ་ཅན་རྣམས་ཀྱིས་མཁའ་ལྡིང་གི་གཟུགས་མི་བསྲུན་པ་སྣ་ཚོགས་ཀྱིས་བཅིངས་
ནས་རས་ཆེན་པོའི་ཁུད་དུ་ནམ་མཁའི་ལམ་ལས་ཁྱེར་འོངས་ཏེ། མལ་ཡའི་ཚལ་གྱི་སྐྱིང་མོས་ཚལ་དུ་དཀྱིལ་འཁོར་གྱི་ཁང་བའི་ཤར་སྒོར་བོར་བན་བརྒྱལ་བ་བསངས་ཤིང་ཤིན་ཏུ་ངོ་མཚར་བར་གྱུར་པ་ན། བློན་པོ་རྒྱ་མཚོའི་བློ་གྲོས་ཀྱི་
ཚིག་གིས་མཚམས་སྦྱར་ཏེ། དྲང་སྲོང་རྣམས་ཀྱིས་ཉི་མའི་ཤིང་རྟ་ཞུ་བ་པོར་བསྐོས་ནས། གསེར་གྱི་མཎྜལ་སྔོན་དུ་འགྲོ་བས་གསོལ་བ་བཏབ་པ་བཞིན་ནག་པའི་ཉ་ལ་བློས་བསླངས་ཀྱི་དཀྱིལ་འཁོར་ཆེན་པོ་དེར་དབང་བསྐུར་ནས་རྩ་རྒྱུད་
རྒྱས་པ་ལས་བསྡུས་པའི་རྒྱུད་ཀྱི་རྒྱལ་པོ་བསྡུ་བར་མཛད། དྲང་སྲོང་རྣམས་ཀྱིས་ཀྱང་བསྒོམས་པས་ཟླ་བ་ཕྱི་མའི་ཉ་ལ་ཡེ་ཤེས་མངོན་དུ་གྱུར། དེ་ནས་པདྨ་དཀར་པོས་འགྲེལ་ཆེན་དྲི་མེད་འོད་བརྩམས་ཤིང་ལོ་བརྒྱར་ཆོས་བསྟན་
དེ་ནས་རིམ་པ་བཞིན་དུ་བཟང་པོ་དང། རྣམ་རྒྱལ་དང། བཤེས་གཉེན་བཟང་པོ་དང། ཕྱག་དམར་རམ་རིན་ཆེན་ཕྱག་དང། ཁྱབ་འཇུག་སྦས་པ་དང། ཉི་མ་གྲགས་དང། ཤིན་ཏུ་བཟང་དང། རྒྱ་མཚོ་རྣམ་རྒྱལ་དང། རྒྱལ་དཀའ་

[046B] ཉི་མ་དང། སྣ་ཚོགས་གཟུགས་དང། ཟླ་འོད་དང། མཐའ་ཡས་དང། ས་སྐྱོང་དང། དཔལ་སྐྱོད་དང། སེང་གེ་རྣམས་ཀྱིས་རིམ་བཞིན་ཆོས་བསྟན་ལ། ད་ལྟ་རྣམ་གནོན་གྱིས་ཆོས་བསྟན་ནས་ལོ་ཞེ་དགུ་པ། དེ་ནས་སྟོབས་པོ་ཆེ་མ་
འགགས་པ། མི་ཡི་སེང་གེ། དབང་ཕྱུག་ཆེན་པོ། མཐའ་ཡས་རྣམས་རྒྱལ་རྣམས་ཀྱིས་ཆོས་བསྟན་པའི་མཐར། དྲག་པོ་འཁོར་ལོ་ཅན་སེང་གེའི་ཁྲི་ལ་མངོན་པར་བཞུགས་ནས། རེ་ཞིག་ཆོས་བསྟན་ཏེ། ཆུ་བོ་སི་ཏའི་ལྷོ་ཕྱོགས་ཀྱི་
འཕགས་པའི་ཡུལ་གྱི་བྱེ་བྲག་མ་ཁ་ནས་བཟུངས་ཡུལ་ཐམས་ཅད་ཆོས་མིན་ཀླ་ཀློ་ཆེས་ཆེར་དར་བས་ཤིན་ཏུ་མི་བསྲུན་བར་གྱུར་བ་གཟིགས་ནས་འགྲེལ་ཆེན་གྱིས་མཆོག་ཏུ་མི་འགྱུར་བའི་ཡེ་ཤེས་གྲུབ་པ་ལས་གསུངས་པ་ལྟར། རི་
བོ་བཞིན་དུ་འདར་བ་མེད་པར་གྱུར་ཏེ། རྟ་མཆོག་དུ་མ་སྤྲོ་བའི་ཏིང་ངེ་འཛིན་ལ་ཞུགས་ནས་དཔུང་ཆེན་པོ་ཁ་དོག་སྣ་ཚོགས་པ་བྱེ་བ་དགུ། གླང་ཆེན་མྱོས་པ་གཡུལ་དུ་དཔའ་བ་འབུམ་ཕྲག་བཞི་དང། ཡང་ཉི་ཁྲི་ཆིག་སྟོང་བརྒྱད་བརྒྱད་དུན་ཅུ་ལ་
ཚོར་རེ་བྱས་པའི་ཚོ་དྲུག་གསེར་གྱི་ཤིང་རྟ་འབུམ་ཕྲག་མང་པོ། རྡོའི་རྟ་རླུང་གི་ཤུགས་ཅན་ཞེས་པ་ད་ལྟ་འཕགས་ཡུལ་བ་རྣམས་རྡར་ཡལ་གྷོར་ཟེར་བ་རྒྱ་མཚོ་ལས་བྱུང་བའི་རྟ་མཆོག་ཅད་ཤེས་གློག་ལྟར་འཁྱུག་པ་ལ་ཞོན་པ་དང་རྐང་ཐང་
མཐའ་ཡས་པ་དང་བཅས་པའི་དཔུང་ཆེན་པོ་ཆུ་བོ་སི་ཏའི་ལྷོ་ཕྱོགས་སུ་བྱོན་ནས་ཀླ་ཀློ་རྣམས་དང་རུམ་གྱི་ཡུལ་དུ་གཡུལ་ཆེན་པོ་བཀྱེ་སྟེ། ཀླ་ཀློའི་སྟོན་པ་བྱེད་པའི་བློ་གྲོས་རིགས་ལྡན་རང་ཉིད་ཀྱིས་བཏུལ། དམག་དཔོན་ཆེན་པོ་ཧ་

[047A]༄༅། །ནུས་བློན་པོ་ཆེན་པོ་ཟླ་བའི་བུ་དང། མཆོག་ཏུ་འཕོད་རྐྱེན་པའི་དཔའ་བོ་རྣམས་ཀྱིས་ཀླ་ཀློའི་དབུང་སྤྱི་དང། ས་སྐྱོང་བ་རྣམས་ཀྱིས་ས་སྐྱོང་དང། གླང་པོ་ཆེས་གླང་ཆེན་དང། རྟས་རྟ་རྣམས་དང་ལྷ་ཆེན་བཅུ་གཉིས་ཀྱིས་
ཀླ་ཀློའི་མགོན་སྐྱབས་ནག་ཕྱོགས་ཀྱི་ལྷ་རྣམས་བཏུལ་ནས་ཀླ་ཀློའི་རྒྱུན་བཅད། སངས་རྒྱས་ཀྱི་བསྟན་པ་རྫོགས་ལྡན་ལྟར་རྒྱས་པར་མཛད་དེ། དེའི་དུས་སུ་མི་རྣམས་ཀྱིས་ཚེ་ལོ་བརྒྱ་ངེས་པར་ཐུབ་པ་དང་འབྲུ་རྣམས་ཀྱང་མ་རྨོས་བར་
འབྲོག་དགོན་པར་སྐྱེ་བར་འགྱུར་ཏེ། རྫོགས་ལྡན་གྱི་དུས་ལོ་བརྒྱར་འབྱུང་བར་འགྱུར་ཞིང། དེར་རིགས་ལྡན་དྲག་པོར་ཆོས་ཉན་པ་རྣམས་ཚེ་དེ་ཉིད་ལ་ངེས་པར་དུས་ཀྱི་འཁོར་ལོ་འགྲུབ་པར་གསུངས་སོ། །དེའི་ཚེ་འཕགས་པའི་ཡུལ་
དུ་མགོན་བོ་ཀླུ་སྒྲུབ་སླར་བདེ་བ་ཅན་ནས་སྔོན་གྱི་སྐུ་ལུས་ལ་འཇུག་པ་སོགས་སངས་རྒྱས་ཀྱི་བསྟན་པ་ཤིན་ཏུ་གསལ་བ་དང། དེ་བཞིན་དུ་ས་དུམ་བུ་བཅུ་གཉིས་སུ་ཀླ་ཀློའི་རྒྱུན་ཆད་པ་སོགས་ངོ་མཚར་བའི་ཆོས་མཐའ་ཡས་པ་འབྱུང་
སྟེ། གྲུབ་པའི་སྐྱེས་བུའང་ས་ཆེན་པོའི་རྡུལ་སྙེད་འབྱུང་ངོ། །དེ་ནས་ཆུ་བོ་ས་ཏིའི་ལྷོ་བྱང་དུ་སྲས་ཚངས་པ་དང་ལྷ་དབང་ཁྲི་ལ་བཞག་ནས་འཁོར་ལོ་ཅན་རང་ཉིད་ལོངས་སྤྱོད་རྫོགས་པའི་གནས་སུ་གཤེགས་པ་སོགས་རྒྱས་པར་
མཁས་གྲུབ་ཆོས་ཀྱི་རྒྱལ་པོའི་ཊཱཀི་ཆེན་དུ་བལྟ་སྟེ། མཇུག་རྣམས་འདིར་མི་སྤྲོའོ། །ཡུལ་འདི་ན་མདོ་རྒྱུད་དགོངས་འགྲེལ་དང་བཅས་པའི་བསྟན་བཅོས་དང་དེ་རྣམས་ཀྱི་འཆད་ཉན་དང། རིག་པའི་གནས་བཅོ་བརྒྱད་བྱེ་བྲག་མང་པོ་

[047B] མི་རྣམས་ཚན་པོ་ཆེའི་སྟོབས་དང་ལྡན་པས་ཉིན་རེར་དཔག་ཚད་བཅུར་དལ་བུས་ཕྱིན་པ་དང། རིག་པ་དང་འཕྲུལ་འཁོར་གྱི་ཁྱད་པར་དག་ལ་ཤིན་ཏུ་མཁས་པ་ཡིན་ནོ། །ད་ནི་མཐའ་དཔྱད་པ་འདི་བརྗོད་དེ། འདིར་རྩ་བའི་རྒྱུད་
ལས༑ བདག་གི་ཤཱཀྱའི་རིགས་བརྒྱུད་ལས། །བྱུང་བ་ཟླ་བཟང་ཁྱོད་རིགས་ལའོ། ཞེས། རིགས་ལྡན་ཆེན་པོ་རྣམས་ཤཱཀྱའི་རིགས་མང་པོས་བཀུར་བའི་གདུང་དྲི་མ་མེད་པར་གསུངས་པ་ལ། སྟག་ཚང་ལོ་ཙྪ་བ་ལ་སོགས་པ་མང་པོས་
ཟླ་བཟང་གི་ཡབ་ཉི་མའི་འོད་ནི། འདུལ་བ་ལུང་ལས་སྡིག་ཅན་འཕགས་སྐྱེས་པོ་དང་ཤཱཀྱ་རྣམས་ཀྱིས་གཡུལ་འཁྲུག་ཆེན་པོའི་དུས་སུ་རི་བྲག་ནས་འོངས་པའི་ཤཱཀྱ་ཤམ་པ་ཀ་ཞེས་པ་དེ་ཡིན་ནོ་ཞེས་གསུངས་པ་ནི་ལེགས་པར་བརྟག་དཔྱད་མ་མཛད་
པ་སྟེ། སྟོན་པ་ས་ག་ཟླ་བ་ལ་མངོན་པར་རྫོགས་པ་སངས་རྒྱས་པ་ནས་བརྩིས་པའི་ཟླ་བ་བཅུ་གཉིས་པ་ནག་པ་ཟླ་བ་ལ་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་རྒྱུད་སྟོན་པར་གསོལ་བ་འདེབས་པ་ལོ་བརྒྱར་ཉེ་བའི་ཟླ་བཟང་གི་ཡབ་དེ་
སྟོན་པའི་མཛད་པ་གདུལ་བྱ་མཐུན་མོང་བའི་སྣང་དོར་ཕལ་ཆེར་བསྟན་ཟིན་པའི་སྐབས་བྱུང་བའི་ཤཱཀྱ་ན་ཚོད་དར་ལ་བབས་པ་ཞིག་ཡིན་པར་འདོད་པ་དེ་ཤིན་ཏུ་ངོ་མཚར་བའི་གནས་ཡིན་པའི་ཕྱིར། དེར་ཁྱེད་རྣམས་ཀྱི་ལུགས་ལ་དེ་ལྟར་ཡིན་
ཤས་ཆེ་ཡང་ཁོ་བོ་ཅག་རྒྱུད་གསུང་བའི་དུས་དེ་ལྟར་ཁས་མི་ལེན་ནོ་ཟེར་ན། འོ་ན་རྒྱུད་ཀྱི་རྒྱལ་པོ་འགྲེལ་ཆེན་དང་བཅས་པ་ལེགས་པར་བསུན་ཕྱུང་ཞིག་ཅེས་བརྗོད་པར་བྱ་ཞིང། ཁྱེད་རང་གི་ཚུལ་དེ་ལའང་ཟླ་བཟང་དགོངས་ལོ་བཅོ་ལྔ་ལས་

[048A]༄༅། །རིང་བ་མ་ཞུགས་པར་ཁས་ལེན་དགོས་སོ། །གཞན་ཡང་རང་ཉིད་རྨི་ལམ་གྱི་འོད་གསལ་བཟུངས་ནས་ཤམྦྷ་ལར་བྱོན་ཏེ། རིགས་ལྡན་ཆེན་པོ་དཔལ་སྐྱོང་དང་མཇལ་མྱོང་བ་ཞིག་ནས་དུས་འཁོར་ཆོས་འབྱུང་དུ་རིགས་
ལྡན་གྱི་གོ་རིམ་དང་དག་པོས་ཀླ་ཀློ་འཇོམས་པ་སོགས་བཀོད་ནས་རེ་ཞིག་དེ་ལྟར་ཁས་བླང་བར་བྱ་ཞེས་པ་དང། འདི་ཙམ་ཞིག་ཡོངས་སུ་གྲགས་པ་ལྟར་བཀོད་པ་ཡིན་ལ། བྱང་ཆུབ་སེམས་དཔའ་རྣམས་ཀྱི་རྣམ་པར་ཐར་པ་གསང་བ་བསམ་
གྱིས་མི་ཁྱབ་པ་ཡིན་པའི་ཕྱིར། རིག་གྲས་ཀྱི་ཕོ་ཚོད་དོན་ལ་གནས་དཀའ་བོ་ཞེས་རང་གི་ཞེ་འདོད་དུ་མཁས་གྲུབ་ཆོས་ཀྱི་རྒྱལ་པོའི་ཊཱཀི་ཆེན་སྙན་བརྒྱུད་ཀྱི་གདམས་པ་དང་བཅས་པ་དགག་འདོད་ནས་གསུངས་པ་ལ། དོན་དུ་རྒྱུད་ཀྱི་སྟོན་པ་རྡོ་རྗེ་འཆང་
ལ་དགག་པ་མཛད་པར་སོང་བ་འདི། སྦྲད་བུབས་བསད་འདོད་ནས་བའི་ཀླད་པ་བཅོམ་པའི་དཔེ་ཞིག་དོར་བ་རྣམས་ལ་ཉིད་རང་ནས་གསུངས་པ་དེ་རང་ཐོག་ཏུ་འཁོར་གདའ་ཞེས་པའི་ཀྱལ་ཀ་ཡང་ཞུའོ། །རྒྱ་གར་ཆོས་འབྱུང་དུ་ཀླུ་སྒྲུབ་བཞུགས་
པའི་དུས་སུ་ཀླ་ཀློའི་ཆོས་དར་བར་གསུངས་པ་སོགས་ཀྱང། སྟོན་པ་ཐུགས་རྗེ་ཅན་ཉིད་ཀྱིས། ལོ་འདི་ནས་ནི་དྲུག་བརྒྱའི་ལོ་ཡིས་གསལ་བར་མི་བདག་གྲགས་པ་ཤམྦྷ་ལ་ཞེས་བྱ་བར་འབྱུང། །དེ་ནས་ཀླུ་ཡི་ལོ་བརྒྱ་རྣམས་ཀྱིས་ངེས་
པར་མཁའི་ཡུལ་དུ་ཀླ་ཀློའི་ཆོས་རྣམས་འཇུག་པ་དག་ཏུ་འགྱུར། ཞེ། དཔལ་ལྡན་འབྲས་སྦུངས་སུ་རྩ་རྒྱུད་གསུངས་ནས་རགས་རྩིས་ཀྱི་ལོ་དྲུག་བརྒྱ་ནས་འཇམ་དཔལ་གྲགས་པ་འབྱུང་བ་དང། དེ་ནས་ལོ་བརྒྱད་བརྒྱན་འཕགས་ཡུལ་

[048B] དེ་བཞིན་གཤེགས་པའི་གསུང་ངད་མི་མཐུན་པ་ཞལ་གྱིས་བཞེས་དགོས་པ་འདི་རྒྱ་གར་གྱི་སྐད་ལེགས་པར་མཁྱེན་སྟབས་སྔོན་གྱི་ཆོས་འབྱུང་ལ་འདྲིས་
པའི་འཕགས་ཡུལ་བ་རྣམས་དང་གསུང་འཕྲོས་མཛད་པའི་ཚེ། རྒྱ་གར་གྱི་ཡུལ་ཆོས་ལ་རྒྱ་གར་རང་ན་ཡོད་པའི་སོག་པོ་རྣམས་ལ། མོ་གོལ་ལམ། ཏུ་རུ་ཀ་ཟེར་ཞིང། རྒྱ་ནག་ཕྱོགས་ན་ཡོད་པ་རྣམས་ལ་ཀེལ་མག་ཟེར་བས། ཏུ་རུ་ཀ་ཡིན་
ཕྱིན་ཀླ་ཀློ་ཡིན་ཤག་ཐུགས་ལ་འཁྲུངས་ནས། སྔོན་གྱི་ཏུ་རུ་ཀ་རིག་བྱེ་ཀྱི་ཚིག་མཆོད་སྦྱིན་དོན་དུ་ཕྱུང་དག་སྤྲོས། ཞེས་སོགས་ཀྱི་རྗེས་སུ་འབྲང་བ་རྣམས་དང་དེ་དག་གི་བུ་བརྒྱུད་ཕྱིར་ལོག་བའི་ལམ་དུ་ཆེར་འཆེལ་བའི་ཀླ་ཀློ་
རྣམས་ཀྱི་དབྱེ་བ་མ་ཕྱེད་པ་ལགས་ཏེ། རྒྱལ་པོ་སངས་རྒྱས་ཕྱོགས་དང་གཡུལ་འགྱེད་པའི་ཏུ་རུ་ཀ་དེ་རིག་བྱེད་པ་དང། ལ་ཝང་སེ་ནར་དམག་བྱེད་པ་དེ་ཀླ་ཀློ་ཡིན་པ་སོགས་ཁྱད་པར་ཤེས་དགོས་སོ། །དེས་ན་ཉིད་ཆོས་རྗེ་བསམ་ཡས་པ་
བཀྲ་ཤིས་དཔལ་ལྡན་གྱི་དུས་ནས་མཁས་པའི་ཡང་རྩེར་སོན། རྗེ་རྒྱལ་བ་གཉིས་པའི་གསུང་ལས་སྐྱེས་པའི་བུ་སློབ་ཀྱི་མཆོག་ཏུ་གྱུར་ཀྱང་མཁས་གྲུབ་རྗེ་ཐུགས་སུ་མ་འཐད་པའི་རྒྱུ་མཚན་ཕྲན་བུ་ལས་བསམ་བཞིན་གྱི་གསུང་དགོས་
གནད་ཅན་ཐལ་ཆེས་པས་སྐུ་ཕྱི་མ་རྣམས་སུ་འཕྲིན་ལས་ཇི་བཞིན་ལམ་དུ་མི་འགྲོ་བ་ཡང་བྱུང་སྣང་ངོ། ཞེས་ཀྱང་སྨྲས་སོ། །དཔལ་ཤམྦྷ་ལའི་ཡུལ་གྲུབ་པའི་གནས་ཆེན་པོ་འདིར་ཇི་ལྟ་བ་བཞིན་བགྲོད་པ་ལ་ནི་རིག་སྔགས་ཀྱི་མཐུ་ག་དེངས་

[049A]༄༅། །ཁེལ་ངེས་རེ་ངེས་པར་འགྲུབ་དགོས་ལ། དེ་ལྟ་མིན་པར་སོང་ན་ནི་སླེབས་བ་ཤིན་ཏུ་དཀའ་བས། པཎ་ཆེན་ཆོས་ཀྱི་རྒྱལ་མཚན་གྱིས། གྲོགས་དག་མྱུར་དུ་སུམ་རྩེན་དགའ་བའི་ཚལ། །ས་ལ་འཕོས་འདྲ་དཔལ་ལྡན་ཤམྦྷ་
ལར༑ ༑འཇུག་པའི་རྣམ་ཐར་རང་གིར་གཟུང་འདོད་ན། ཞེས་སོགས་གསུངས་པ་ལྟར་སྐྱེ་བ་ཕྱི་མ་རྣམས་སུ་གྲུབ་པའི་གནས་ཆེན་པོ་རྣམས་སུ་སྐྱེས་ནས་ཚེ་དེ་ཉིད་ལ་རྡོ་རྗེ་འཆང་གི་སར་བགྲོད་པའི་སྨོན་པ་ཁོ་ན་སྦྱོང་དགོས་ཏེ། དཔེར་ན་
བདེ་བ་ཅན་དུ་སྐྱེས་ཙམ་ནས་ངན་སོང་དུ་མི་ལྟུང་བ་རང་ཆས་སུ་གྲུབ་པ་ལྟར་གྲུབ་པའི་གནས་འདིར་སྐྱེས་ཙམ་ནས། མཆོག་མཐུན་གྱི་དངོས་གྲུབ་བདེ་བླག་ཏུ་འགྲུབ་པ་གཤིས་སུ་ཡོད་པ་ཡིན་ནོ། །དེ་བཞིན་དུ་འཕགས་པའི་ཡུལ་འང་
རྒྱུད་ཀྱི་རྒྱལ་པོ་གསང་བ་འདུས་པ་ལས། རྒྱལ་ཉིད་སྐྱེས་ཤིང་ཞི་བའི་གནས་དག་ཏུ། ཞེས་གསུངས་པ་བཞིན་སྟོན་པ་གང་དུས་སངས་རྒྱས་པ་དང། ཆོས་ཀྱི་འཁོར་ལོ་བསྐོར་བ་དང། མྱ་ངན་ལས་འདས་པ་དང། བལྟམས་པ་སོགས་
ཀྱི་གནས་སུ་སྔགས་ཕྲེང་བའི་ཕྱེད་ཟློས་པ་དང། ཏིང་ངེ་འཛིན་ཡུད་ཙམ་བསྒོམ་པའི་ནུས་པ་ལ། ཕྱོགས་གཞན་དུ་ལོ་ཟླར་སྦྲེལ་བས་འགྲན་མི་བཟོད་ཀྱང། བོད་ལྟ་བུ་ནི་ཚད་སྦྲུལ་སྲིན་བུ་སོགས་སྲོག་གི་བར་ཆད་དུ་འགྱུར་བའི་རྐྱེན་མང་ཞིང་
ཁྱད་པར་བོད་རྣམས་བ་ལང་གི་ཤ་བཟའ་བའི་རིགས་ནང་དུ་བྱེད་པས་སྐྱུག་བྲོ་བའི་འདུ་ཤེས་ཀྱིས་ཁང་བ་བཟང་པོ་དག་ཏུ་ཇི་བཞིན་མི་འཁྲིད་པ་སོགས་བགྲོད་པར་སླ་བ་ནི་མ་ཡིན་པས་ནང་རྡོ་རྗེའི་ལུས་ཉིད་ལ་གནད་དུ་བསྣུན་དགོས་པ་ཡིན་

[049B] ༑དེས་ན་ཚུལ་འདི་རྣམས་ཀྱིས་སྔོན་དང་ད་ལྟར་གྱི་འབྱུང་བ་དག་ཀྱང་རྟོགས་པར་བྱའོ། །དཔལ་ལྡན་རྒྱུ་སྐར་སྟོང་གཟུགས་དཀྱིལ་འཁོར་གྲྭང། །རྒྱལ་ཀུན་མི་འགྱུར་བདེ་བའི་འཇོ་སྒེག་གི། ཆོས་ཀུན་མགྲོན་དུ་བོས་པའི་སྣང་བ་དེ། །སྨྲ་བསམ་
བརྗོད་འདས་ལྟད་མོར་འབྱམས་སུ་ཀླས། །གསལ་རིག་སྣང་བར་ལས་ཀྱི་བག་ཆགས་རྡུལ། །མུ་མཐས་དབེན་པ་བསགས་པའི་ཁམས་ཀྱི་ཆ། །དག་དང་མ་དག་གྲུབ་པའི་ཞིང་སོ་སོར། །འཆར་འདི་སྒྱུ་མ་ལས་ཀྱང་སྒྱུ་མ་ཉིད། །དེ་ཕྱིར་འཛམ་གླིང་
སྤྱི་དང་ཁྱད་པར་དུ། །འཕགས་ཡུལ་གྲུབ་པའི་གནས་མཆོག་ཀ་ལཱ་པ། །རང་བཞིན་བརྗོད་པའི་ཉེར་དཔྱད་གཏམ་གྱི་གཞི། །འདི་ཡིས་མཁས་རྣམས་མགུལ་པ་ཅིར་ཡང་མཛེས། །མ་བརྟགས་གྱི་ནའི་གཏམ་གྱིས་མ་བསླད་ཅིང། །ལོག་རྟོག་རྨོངས་
པའི་དྲ་མང་གཅོད་བྱེད་པ། །འདི་སྦྱར་དགེ་བས་མཁའ་མཉམ་འགྲོ་བ་ཀུན། །རྣམ་འདྲེན་བདེ་བ་ཆེ་ལ་རེག་གྱུར་ཅིག་ །ཅེས་གྲུབ་པའི་གནས་ཆེན་པོ་ཤམྦྷ་ལའི་རྣམ་བཤད་འཕགས་ཡུལ་གྱི་རྟོགས་བརྗོད་དང་བཅས་པ་འདི་ནི། རང་ཉིད་རྩོམ་འདུན་ཆེ་བའི་རྐྱེན་གྱིས་བསྐུལ་ནས་གཡས་
རུ་ཤངས་བདེ་ཆེན་རབ་རྒྱས་གླིང་དུ་འདུག་སྐབས་འཕགས་པའི་ཡུལ་གྱི་དག་ད་ནའ་ཐའ་ཡུལ་བཤད་པ་ཡན་ཆད་བྲིས་ཟིན་མུར། ཧལ་ཁ་ཅིང་སུ་ཆུག་ཏུ་ཏོ་མི་ཏན་གྱི་དགེ་སྒྲུབ་པ་ཨེར་ཏེ་ནི་ཆོས་རྗེ་བློ་བཟང་དགེ་འདུན། སྦི་ལིག་ཐུ་ཐོན་མགྲོན་གཉར་ཡེ་ཤེས་བསྟན་དར། གསོལ་དཔོ་ཆེ་ཆེན་ཐོན་བློ་བཟང་
དཔལ་འབྱོར། སྦི་ལིག་ཐུ་དགེ་སྐོས་བློ་བཟང་བཀྲ་ཤིས་རྣམས་ནས་ཤམྦྷ་ལའི་ལམ་ཡིག་ཞིག་རྩོམ་དགོས་ཚུལ་གྱིས་བསྐུལ་ཞིང། ཁྱད་པར་སྙིགས་དུས་སུ་རྒྱལ་བསྟན་འཛིན་པ་ལ་སྨོན་ལམ་གྱི་མཐུ་གྲུབ་པ་བྲག་གཡབ་སྤྲུལ་པའི་སྐུ་དཔལ་ལྡན་བསྟན་པའི་རྒྱལ་མཚན་གྱི་གསུང་གིས་བསྐུལ་མ་

[050A]༄༅། །མཛད་པ་ལྟར། འཕགས་པ་དོན་ཡོད་ལྕགས་ཀྱུས་མཛད་པའི་ལམ་ཡིག་དང། ཁྱད་པར་དུ་མཁས་གྲུབ་ཡོངས་ཀྱི་གཙུག་རྒྱན་ཆོས་ཀྱི་རྒྱལ་པོ་དགེ་ལེགས་དཔལ་བཟང་པོ་དང་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་དུས་འཁོར་རྣམ་བཤད་རྣམས་
གཞིར་བཞག་རྗེ་ཤམྦྷ་ལ་པས་རྨི་ལམ་གྱི་དོན་བཤད་པའི་ལམ་ཡིག་སོགས་ལའང་ཅུང་ཟད་བརྟགས་ཤིང། ཡུལ་ཆེན་པོ་འདི་དང་འཕགས་པའི་ཡུལ་གཉིས་ཀའི་དོན་རྒྱ་ཆེར་འཆད་པ་རྒྱལ་པོ་ཆེན་པོ་མྱ་ངན་མེད་ནས་པྲ་ཏི་ཏ་སེ་ནའི་བར་གྱི་ཡིག་ག་ཞུང་ཆེན་མོ་དང་མཐུན་པར་དབྱད་ཅིང། གསེར་དང་གླ་
རྩི་དོན་དུ་གཉེར་བདག་གི་རྫུན་ཚིག་སོགས་ཀྱི་ལྷང་ཅུང་ཟད་ཀྱང་མེད་པར་དགེ་སློང་མང་དུ་ཐོས་པ་བློ་བཟང་དཔལ་ལྡན་ཡེ་ཤེས་ཀྱིས་རིགས་ལྡན་གྱི་རྒྱལ་པོ་རྣམ་གནོན་གྱི་སྒང་ལོ་ཞེ་དགུ་པ་ཤིང་མེ་ལུག་ལོའི་ཆུ་སྟོད་ཟླ་བའི་འདུལ་ཚེས་གཉིས་ཀྱི་ཉིན་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་བདེ་ཆེན་
ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་གི་གཟིམས་ཆུང་བཀའ་གདམས་ཕོ་བྲང་དུ་རྫོགས་པར་སུག་བྲིས་སུ་བགྱིས་པའོ། །སྐྱབས་མགོན་ཆེན་པོ་དེ་ཉིད་ཀྱིས་འདི་ལ་ལྗགས་ཞུས་ཞིག་དགོས་ཚུལ་གསུངས་ཀྱང་དབང་ཕྱོགས་རྒྱལ་ཁབ་ཆེན་པོར་ཆིབས་བསྒྱུར་གནང་བས་བཏང་སྙོམས་
སུ་ལུས། སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །མངྒ་ལཾ།། །།

[050B][BLANK PAGE]



