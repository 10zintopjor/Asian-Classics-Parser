   ༈   དཔལ་ཕྱག་ན་རྡོ་རྗེ་གཏུམ་པོ་ཕྱག་གཉིས་པའི་ཐུགས་ཀར་ཕྱག་དྲུག་
པ་བཀོད་པའི་སྒྲུབ་ཐབས་དང་རྗེས་གནང་བྱ་ཚུལ་གསང་བདག་དགྱེས་པའི་མཆོད་སྤྲིན་དངོས་གྲུབ་མྱུར་སྩོལ་ཞེས་བྱ་བ་བཞུགས་སོ། །ན་མོ་གུ་རུ་བཛྲ་པཱ་ཎ་ཡེ། འདིར་དཔལ་ཕྱག་ན་རྡོ་རྗེ་གསུམ་པོ་ཕྱག་གཉིས་པའི་ཐུགས་ཀར་ཕྱག་དྲུག་པ་བཀོད་པའི་རྗེས་གནང་བྱ་བར་འདོད་པས་
སྟེགས་ཀྱི་ཁར་མཎྜལ་ཚོམ་བུའམ་ཕྱག་རྡོར་གྱི་སྐུ་བཞུགས་སུ་གསོལ། མཆོད་གཏོར་ཕྱག་ལེན་བཞིན་མཛེས་པར་བཤམས་ལ་སྐྱབས་སེམས་ཚད་མེད་བཞི་བསྒོམ་པ་སྔོན་དུ་བཏང། ཕྱི་ནང་སྣོད་བཅུད་ཀྱིས་བསྡུས་པའི་གཟུང་འཛིན་གྱི་ཆོས་ཐམས་ཅད་སྟོང་པར་སྦྱངས་སྭ་བྷ་ཝ་དང་ཤུ་ནཡ་ཏའི་སྔགས་
བརྗོད། སྟོང་པའི་ངང་ལས་བཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཡི་གེ་ཧཱུཾ་མཐིང་ནག་གཅིག་ཏུ་གྱུར། དེ་ལས་འོད་འཕྲོས། དོན་གཉིས་བྱས། ཧཱུཾ་ལ་ཐིམ་དེ་ཡོངས་སུ་གྱུར་པ་ལས་སྐད་ཅིག་གིས་རང་ཉིད་རྗེ་བཙུན་

[196B]ཞལ་གཅིག་ཕྱག་གཉིས་པ། གཡས་རྡོ་རྗེ་ནམ་མཁར་འཕྱར་བ། གཡོན་དྲིལ་བུ་དཀུ་ལ་བསྟེན་པ། ཞབས་གཡས་བསྐུམས་པས་ཚངས་ཕ་སེར་པོ་མནན་བ། གཡོན་བརྐྱངས་པས་བརྒྱ་བྱིན་
དམར་པོ་མནན་པ། ཀླུ་རིགས་ལྔས་བརྒྱན་པ། དབུ་སྐྲ་ཁམ་སེར་གྱེན་དུ་བརྗེས་པ། ཞལ་བགྲད་པ་མཆེ་བ་གཙིགས་པ་སྤྱན་གསུམ་དང་ལྡན་པ། སྨ་རའི་ཨག་ཚོམ་ལ་མེའི་ཆ་ཆ་འཕྲོ་བ། ཁྲོ་བོའི་ཆས་ཐམས་ཅད་ཀྱིས་བརྒྱན་པ་ཡེ་ཤེས་ཀྱི་མི་འབར་
བའི་ཀློང་ན་བཞུགས་པ། དེའི་ཐུགས་ཀར་པཾ་ལས་པདྨ། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་མཐིང་ནག། དེ་ལས་འོད་ཟེར་འཕྲོས་པས་མདུན་དུ་བཾ་གཅིག་ཆད་པ་འོད་དུ་ཞུ་བ་ལས་པདྨ་འདབ་མ་བརྒྱད་པ། དེའི་སྟེང་དུ་ཨ་ལས་ཟླ་བ། རཾ་ལས་ཉི་མའི་
དཀྱིལ་འཁོར་གྱི་སྟེང་དུ་ཧཱུཾ་མཐིང་ནག། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་དཔལ་གསང་བའི་བདག་པོ་ཕྱག་ན་རྡོ་རྗེ་ཞལ་གསུམ་ཕྱག་དྲུག་པ། གཡས་ཞལ་དཀར་པོ། གཡོན་ཞལ་དམར་པོ། དབུས་ཞལ་མཐིང་
ག་ཕྱག་གཡས་དང་པོས་རྡོ་རྗེ་རྩེ་ལྔ་བ་ནམ་མཁར་འཕྱར་བ། གཡོན་དང་པོས་སྡིགས་མཛུབ་ནམ་མཁར་འཕྱར་བ། ཕྱག་བར་པ་གཉིས་ཀྱིས་སྤྲུལ་གདུག་པ་ཅན་ཞལ་དུ་གསོལ་བ། ཕྱག་འོག་མ་གཉིས་ཀྱིས་བདུད་བཞི་ཐལ་བར་རློག་པའི་དོན་
དུ་ཐལ་མོའི་སྒྲ་སྒྲོག་པ། ཡེ་ཤེས་ཀྱི་མེ་འབར་བའི་ཀློང་ན་བཞུགས་པ། དེའི་ཐུགས་ཀར་པཾ་ལས་པདྨ། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་མཐིང་ག་དེ་ལས་འོད་ཟེར་འཕྲོས། བླ་མ་སངས་རྒྱས་བྱང་སེམས་ཡི་དམ་དཀྱིལ་འཁོར་གྱི་ལྷ་

[197A]༄༅། །ཚོགས་ཆོས་སྐྱོང་བསྲུང་མ་དཔའ་བོ་མཁའ་འགྲོའི་ཚོགས་ཐམས་ཅད་སྤྱན་དྲངས། མདུན་གྱི་བླ་མ་ཕྱག་ན་རྡོ་རྗེ་ལ་ཐིམ། དེ་ཉིད་ལ་གསོལ་བ་བཏབ་པས། བྱིན་རླབས་དང་དངོས་གྲུབ་མ་ལུས་པ་སྐད་ཅིག་ལ་འབྱུང་བར་
བསམས་ལ། སངས་རྒྱས་ཐམས་ཅད་འདུས་པའི་སླུ། ཞེས་སོགས་དང། ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་
ཕྱག་འཚལ་ལོ། །ཞེས་བསྟོན། རང་དང་མདུན་གྱི་ལྷའི་ཕྲུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་མཐིང་གའི་མཐར་བཟླས་བྱའི་སྔགས་ཀྱིས་བསྐོར་བར་བསམས་ལ། ཨོཾ་ངཱེ་ལཾ་བྷ་ར་དྷ་ར་བཛྲ་པཱ་ཎི་ཧྲི་ད་ཡ་མདཱ་ཀྲོ་དྷ་ས་ཏྭ་ཧཱུཾ་ཕཊ། ཅེས་པའི་བཟླས་བཅི་འགྲུབ་བྱ་ཞིང་གཏོར་
མ་འབུལ། སློབ་མའི་དོན་ཅུ་གསོལ་བ་བདབ། དེ་ནས་སློབ་མ་རྣམས་ཁྲུས་བྱས་ཏེ་ནང་དུ་འོངས་ནས་མཎྜལ་ཕུལ་ལ། བླ་མ་དང་དཀྱིལ་འཁོར་གྱི་ལྷ་ཚོགས་ལ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་རྣམས་ཀྱིས་བསྐོར་ནས་བཞུགས་པའི་སྤྱན་སྔར་ཡན་ལག་འདུན་པ་འབུལ་སྙམ་པས། ཇི་སྙེད་སུ་དག་
ཅེས་སོགས་ཚར་གཅིག་བྱ། སླར་ཡང་འདིའི་རྗེས་ཟློས་མཛོད། སྡིག་པ་མིང་གེ་སོ་སོར་བཤགས། །དགེ་བ་བགྱིད་ལ་རྗེས་ཡི་རང། །ཆོས་ཀྱི་འཁོར་ལོ་བསྐོར་བར་བསྐུལ། །མྱ་ངན་མི་འདའ་གསོལ་བ་འདེབས། །བདག་གི་ལུས་ཀྱང་དབུལ་བར་བགྱི། །བྱང་ཚུལ་
མཆོག་ཏུ་སེམས་བསྐྱེད་དོ། །དགེ་ཚོགས་བྱང་ཆུབ་ཆེན་པོར་བསྔོ། ཞེས་ཚར་གཅིག་བརྗོད། ཡང་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་སངས་རྒྱས་ཆོས་ཀྱི་སྐུ། །ཆོས་རྗེ་བླ་མ་ལ་གསོལ་བ་འདེབས་སོ། །བླ་མ་ལོངས་སྤྱོད་རྫོགས་པའི་སྐུ་

[198B] །ཆོས་རྗེ་་སྐུ་ལྔའི་བདག་ཉིད་ཆོས་ཀྱི་རྗེ། །བླ་མ་མི་འགྱུར་རྡོ་རྗེའི་སྐུ། །ཆོས་སྐུ་བླ་མ་་སྐུ་བཞིའི་བདག་ཉིད་ཆོས་ཀྱི་རྗེ། །བླ་མ་སངས་རྒྱས་རིན་པོ་ཆེ། །བླ་མ་དམ་ཆོས་རིན་པོ་ཆེ། །བླ་མ་དགེ་འདུན་རིན་པོ་ཆེ། །
སྐྱབས་གསུམ་གྱི་ངོ་བོ་ཆོས་རྗེ། སྐྱབས་མཆོག་མཚུངས་མེད། འདྲེན་པ་མཚུངས་མེད། མ་རིག་མུན་སེལ། དངོས་གྲུབ་ཀུན་གྱི་འབྱུང་གནས། སྟོང་ཉིད་སྙིང་རྗེའི་བདག་ཉིད་བླ་མ་ལ་གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ལན་གསུམ་གྱིས་
གསོལ་བ་གདབ། མདུན་གྱི་མཎྜལ་ཚོམ་བུ་དང་བཅས་པ་ཕྱག་ན་རྡོ་རྗེ་ཞལ་གསུམ་ཕྱག་དྲུག་པར་ངོ་སྤྲོད། སློབ་མ་རྣམས་ཕྱག་ན་རྡོ་རྗེ་ཕྱག་གཉིས་པར་གོང་བཞིན་བསྐྱེད། སླར་ཡང་གསོལ་བ་འདེབས་པ་འདིའི་རྗེས་ཟློས་མཛོད། ཁྱོད་ནི་གླང་པོ་ཆེའི་རྣ་བ་ཅན་ཡིན་ནོ། །ཁྱོད་ནི་བཟང་པོའི་རྒྱན་
དང་ལྡན་པ་ཡིན་ནོ། །ཁྱོད་ནི་རྣམ་པར་གནོན་པ་ཡིན་ནོ། །ཁྱོད་ནི་ཡོན་ཏན་རིན་པོ་ཆེའི་འབྱུང་ཁུངས་་ཁྱོད་ནི་གཟུགས་སྡུག་པའི་རྒྱན་དང་ལྡན་པ་་ཁྱོད་ནི་འབར་བའི་མེ་ལྕེ་ཅན་་ཁྱོད་ནི་གཟུགས་མཛེས་པ་་ཁྱོད་ནི་ཡིད་བཞིན་གྱི་ནོར་བུ་རིན་པོ་ཆེ་་ཁྱོད་ནི་རིན་པོ་
ཆེའི་འབྱུང་གནས་་ཁྱོད་ནི་བཅོམ་ལྡན་འདས་རྡོ་རྗེ་འཛིན་པ་ཆེན་པོ་་བླ་མ་ཕྱག་ན་རྡོ་རྗེས་བདག་ལ་བྱིན་གྱིས་བརླབ་ཏུ་གསོལ། དེ་ལྟར་གསོལ་བ་བཏབ་པས། མདུན་གྱི་བླ་མ་ཕྱག་ན་རྡོ་རྗེའི་གཡས་ཞལ་དཀར་པོའི་སྨིན་མཚམས་ནས་འོད་ཟེར་དཀར་པོ་
འཕྲོས། སློབ་མ་རྣམས་ཀྱི་སྤྱི་བོར་ཐིམ་པས་ཚེ་ཐོག་མ་མེད་པ་ནས་གཏི་མུག་དང་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་བུམ་པའི་དབང་ཐོབ། ལུས་རྡོ་རྗེར་གྱུར་པའི་མོས་པ་མཛོད། ཨོཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཨོཾ། གཡོན་ཞལ་

[199A]༄༅། །དམར་པོ་ནས་འོད་ཟེར་དམར་པོ་འཕྲོས། སློབ་མ་རྣམས་ཀྱི་མགྲིན་པར་ཐིམ་པས་ཚེ་ཐོག་མ་མེད་པ་ནས་འདོད་ཆགས་དང་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་གསང་བའི་དབང་ཐོབ། ངག་རྡོ་རྗེར་གྱུར་པའི་མོས་པ་མཛོད་
ཨཱ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཨཱ་དབུས་ཞལ་མཐིང་ག་ནས་འོད་ཟེར་སྔོན་པོ་འཕྲོས། སློབ་མ་རྣམས་ཀྱི་སྙིང་གར་ཐིམ་པས་ཚེ་ཐོག་མ་མེད་པ་ནས་ཞེ་སྡང་དང་ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་ཤེས་རབ་ཡེ་ཤེས་ཀྱི་དབང་ཐོབ། ཡིད་རྡོ་རྗེར་
གྱུར་པར་བསམས་ལ་ཆོས་ཐམས་ཅད་ཡོད་མེད་སྤྲོས་པའི་མཐའ་ཐམས་ཅད་དང་བྲལ་བའི་ངང་ལ་མཉམ་པར་ཞོག་ཅིག་ཧཱུཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཧཱུཾ། དེ་ནས་མཎྜལ་གྱི་རྗེས་གནང་ཞུ་བའི་དོན་དུ་འདིའི་རྗེས་ཟློས་མཛོད། གསང་བའི་བདག་པོ་ཕྱག་ན་རྡོ་རྗེས་
བདག་གི་ལུས་ངག་ཡིད་གསུམ་ལ་མངོན་པར་དབང་བསྐུར་དུ་གསོལ། ལུས་ངག་ཡིད་གསུམ་རྡོ་རྗེར་བྱིན་གྱིས་བརླབ་ཏུ་གསོལ། ལན་གསུམ་གྱིས་གསོལ་བ་གདབ། མཎྜལ་སློབ་མ་རྣམས་ཀྱི་སྤྱི་བོར་བཞག་སྟེ། གསང་བའི་བདག་པོ་ཕྱག་ན་རྡོ་རྗེས་སློབ་མ་འདི་རྣམས་ཀྱི་ལུས་
ངག་ཡིད་གསུམ་ལ་བྱིན་གྱིས་བརླབ་ཏུ་གསོལ། ལུས་ངག་ཡིད་གསུམ་གྱི་སྡིག་སྒྲིབ་དག་པར་མཛད་དུ་གསོལ། ལུས་ངག་ཡིད་གསུམ་རྡོ་རྗེར་འགྱུར་བར་བྱིན་གྱིས་བརླབ་ཏུ་གསོལ། ཞེས་ལན་གསུམ། སྙིང་སྔགས་དང་ཛཿ་ཧཱུཾ་བོ་ཧོཿ་ས་གཉིས་སུ་མེད་པར་གྱུར་
ཚེ་ཐོག་མ་མེད་པ་ནས་དུག་གསུམ་དང་སྒོ་གསུམ་གྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་དབང་བཞི་པ་ཐོབ། ལུས་ངག་ཡིད་གསུམ་རྡོ་རྗེར་གྱུར་པའི་མོས་པ་མཛོད། དེ་ལྟར་ཁྱེད་རང་རྣམས་ཕྱག་རྡོར་ཕྱག་གཉིས་པར་གསལ་བ་ལ་ཕྱག་དྲུག་པ་

[200B] ཨ་ལས་ཟླ་བ། རཾ་ལས་ཉི་མའི་སྟེང་དུ་ཡེ་ཤེས་སེམས་དཔའ་ཞལ་གཅིག་ཕྱག་གཉིས་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པའི་ཐུགས་ཀར་
པད་ཉིའི་སྟེང་དུ་ཧཱུཾ་ཡིག་གིས་མཚན་པའི་མོས་པ་མཛོད། བླ་མ་ཕྱག་རྡོར་དུ་གསལ་བའི་ཐུགས་ཀའི་ཧཱུཾ་ཡིག་གི་མཐར་ཨོཾ་ནཱི་ལཾ་བྷ་ར་དྷ་ར་བཛྲ་པཱ་ཎི་ཧྲི་ད་ཡ་མཧཱ་ཀྲོ་དྷ་ས་ཏྭ་ཧཱུཾ་ཕཊ། ཅེས་པའི་སྔགས་སྔོ་ཁྲ་མེ་འཁོད་པའི་སྔགས་འཕྲེང་མར་མི་གཅིག་
ལས་གཉིས་ཆད་ཀྱི་ཚུལ་དུ་བྱུང། ཞལ་ནས་ཐོན། ཁྱེད་རང་རྣམས་ཀྱི་ཞལ་ནས་ཞུགས། སྙིང་གར་འཁོར་གཅིག་བྱས་ནས་ལྟེ་བ་ནས་ཐོན། བླ་མའི་ལྟེ་བ་ནས་ཞུགས་ཏེ་ཞལ་ནས་ཐོན། སློབ་མ་རྣམས་ཀྱི་ཞལ་དུ་ཞུགས་པ་སོགས་འགལ་མེ་ལྟར་
འཁོར་བའི་མོས་པ་བྱས་ནས་འདིའི་རྗེས་ཟློས་མཛོད་བྱས་ལ་སྔགས་ཀྱི་རྗེས་ཟློས་ལན་གསུམ་བྱ། དེ་ལྟར་ཁྱེད་རང་རྣམས་ཀྱི་སྙིང་གའི་སྔགས་འཕྲེང་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་འོད་ཟེར་གྱིས་ཁེངས། བ་སྤུའི་བུ་ག་ཐམས་ཅད་ནས་སྔོ་
ཁྲམ་གྱིས་ཕྱིར་ཐོན། སེམས་ཅན་ཐམས་ཅད་ལ་ཕོག་པས་སྡིག་སྒྲིབ་ཐམས་ཅད་དག་ཕྱག་ན་རྡོ་རྗེའི་སྐུར་གྱུར། ཕྱི་སྣོད་ཀྱི་འཇིག་རྟེན་གཞལ་ཡས་ཁང་དུ་གྱུར་པའི་མོས་པ་མཛོད། ཅེས་བརྗོད། མཇུག་ཆོག་སྤྱི་ལྟར་བྱའོ། །ཞེས་དཔལ་ཕྱག་ན་རྡོ་རྗེ་གཏུམ་པོ་
ཕྱག་གཉིས་པའི་ཐུགས་ཀར་ཕྱག་དྲུག་པ་བཀོད་པའི་སྒྲུབ་ཐབས་དང་རྗེས་གནང་གི་ཆོ་ག་ནག་འགྲོས་སུ་བཀོད་པ་གསང་བདག་དགྱེས་པའི་མཆོད་སྤྲིན་དངོས་གྲུབ་མྱུར་སྩོལ་ཞེས་བྱ་བ་འདི་འང་གུང་པི་ལིག་ཐུ་ཆོས་རྗེ་ལྷ་བཙུན་ཞབས་དྲུང་བློ་བཟང་ཨེ་ཝཾ་ནས་བསྐུལ་ངོར་་དུས་མཐའི་དགེ་སྦྱོང་ཅི་བདེ་བ་

[201A]༄༅། །ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོས་བཀའ་གདམས་པ་རྣམས་ཀྱི་བསྟི་གནས་དགེ་འཕེལ་དགའ་ལྡན་ཆོས་མཛོད་གླིང་གི་བླ་བྲང་ནས་གསར་བསྒྲིགས་བགྱིས་པའོ། །



﻿༄༅། །ཡང་ཕྱག་རྡོར་ཨུ་ཙཱརྱ་བསྒྲུབ་པར་འདོད་པས། སྐྱབས་འགྲོ་

[153A]༄༅། །སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པདྨ་དང་ཉི་མའི་སྟེང་དུ། རང་གི་སེམས་ཉིད་ཧཱུཾ་ལས་གནམ་ལྕགས་ཀྱི་རྡོ་རྗེ་རྩེ་དགུ་པ་ཧཱུཾ་གིས་མཚན་པ་ཡོངས་སུ་གྱུར་
པ་ལས། ཕྱག་ན་རྡོ་རྗེ་ཨུ་ཙཱརྱ་ཁྲོ་ཞིང་རྔམས་པ། ཞལ་གདངས་ནས་མཆེ་བ་བཞི་གཙིགས་ཤིང། སྤྱན་གསུམ་དང་ལྡན་ཅིང་ཁྲོ་གཉེར་བསྡུས་པ། ཞལ་གཅིག་ཕྱག་གཉིས་ཀྱི་གཡས་གནམ་ལྕགས་ཀྱི་རྡོ་རྗེ་རྩེ་དགུ་པ་འཕྱར་སྟབས་སུ་འཛིན་ཅིང་
གཡོན་ཐུགས་ཀར་སྡིགས་མཛུབ་མཛད་པའི་རྩེ་མོར་མེ་འབར་བ། ཐོད་པ་སྐམ་རློན་དང་སྦྲུལ་གྱིས་བརྒྱན་ཅིང། གླང་པོ་ཆེའི་ཀོ་བ་རློན་པའི་སྟོད་གཡོགས་དང་སྟག་གི་པགས་པའི་ཤམ་ཐབས་ཅན། འཇིགས་བྱེད་དང་དུས་མཚན་
གྱི་གདན་ལ་ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་
བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ལྕང་ལོ་ཅན་གྱི་གནས་མཆོག་
དམ་པ་ན། ཞེས་སོགས་ཀྱིས་ཕྱག་བྱ། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཆེན་པོར་

[153B] དེ་ནས་རང་གི་ཐུགས་ཀར་ཉི་གདན་ལ་བསྒོམས་པ་དང་འདྲ་བའི་ཡེ་ཤེས་སེམས་དཔའ་ཕྱག་ན་རྡོ་རྗེའི་ཐུགས་ཀར་ཉི་མའི་སྟེང་དུ་རྡོ་རྗེ་རྩེ་དགུ་པའི་ལྟེ་བར་ཧཱུཾ་གི་མཐར་སྔགས་ཕྲེང་གིས་བསྐོར་བ་ལ་དམིགས་ནས། ཨུཙྪ་
ཙཱརྱ་ཡཀྵ་སེ་ན་ཨངྐུ་ཤ་ཛཿ་ཛཿ་ཞེས་མང་དུ་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་གསང་བའི་བདག་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བསྔོ་བ་དང་སྨོན་ལམ་
བྱའོ།། །།



﻿༄༅། །ན་མོ་བཛྲ་པཱ་ཎི་ཡེ། འདིར་ཕྱག་ན་རྡོ་རྗེ་གོས་སྔོན་ཅན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང་སྟེ། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་
པདྨ་དང་ཉི་མའི་སྟེང་དུ་རང་གི་སེམས་ཉིད་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས། དཔལ་ཕྱག་ན་རྡོ་རྗེ་གོས་སྔོན་ཅན་སྐུ་མདོག་ཆར་སྤྲིན་ལྟར་གནས་པ། ཞལ་གཅིག་ཕྱག་གཉིས་ཀྱི་གཡས་རྡོ་རྗེ་འཕྱར་སྟབས་སུ་
འཛིན་ཅིང། གཡོན་ཐུགས་ཀར་སྡིགས་མཛུབ་མཛད་པ། རིན་པོ་ཆེ་དང་སྦྲུལ་གྱིས་བརྒྱན་ཅིང། སྟག་གི་པགས་པའི་ཤམ་ཐབས་ཅན། ཡེ་ཤེས་ཀྱི་མེ་འབར་བའི་དབུས་ན་ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་

[152B] མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དམ་
ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་
རྣམས་འཇོམས་མཛད་པའི། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །ཞེས་པས་ཕྱག་བྱ། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ཐོག་མེད་
ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་འཁོར་མ་ལུས་བསྐོར་དུ་གསོལ། །བདག་གཞན་དགེ་རྣམས་བྱང་
ཆུབ་ཆེན་པོར་བསྔོ། །དེ་ནས་རང་གི་ཐུགས་ཀར་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ་ལ་དམིགས་ཏེ། ཨོཾ་ནཱི་ལཱཾ་བ་ར་དྷ་ར་བཛྲ་པཱ་ཎཱི་རཱ་ཛྙཱ་པ་ཡ་ཏི་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་ཅི་མང་བཟླ་ཞིང། མཇུག་ཏུ། དགེ་བ་འདི་ཡིས་མྱུར་
དུ་བདག་གསང་བའི་བདག་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བསྔོ་བ་དང་སྨོན་ལམ་བྱའོ།། །།



﻿   ༈   
བྱ་བ་བཞུགས་སོ།། ན་མོ་གུ་རུ་བཛྲ་པཱ་ཎ་ཡེ། འདིར་ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་སྐྲུབ་ཐབས་ཉམས་སུ་ལེན་པར་འདོད་པས་སྐྱབས་སེམས་སྔོན་དུ་བཏང། སྭ་བྷཱ་ཝ་དང་ཤུ་ནྱ་ཏའི་སྔགས་བརྗོད། སྟོང་པའི་ངང་ལས་རང་སེམས་ཧཱུཾ་ཡིག་མཐིང་ག་ལས་འོད་ཟེར་འཕྲོས་
རང་གི་གོ་སར་ཨེ་ལས་ནམ་མཁའ་མཐའ་དབུས་མེད་པ། དེའི་སྟེང་དུ་ཡཾ་བཾ་རཾ་ལཾ་ལས་འབྱུང་བཞིའི་དཀྱིལ་འཁོར། དེའི་སྟེང་དུ་ཧཱུཾ་ཡིག་ལས་རྡོ་རྗེ་རྒྱ་གྲམ་གྱི་ལྟེ་བར་ཧཱུཾ། དེ་ལས་འོད་འཕྲོས། འོག་ཐམས་ཅད་རྡོ་རྗེའི་ས་གཞི། ལོགས་ཐམས་ཅད་རྡོ་རྗེའི་གུར་ཁང་
ཕྱི་རིམ་མེ་དཔུང་གིས་བསྐོར་བས་བགེགས་ཚོགས་ཐམས་ཅད་བསྲེག་པར་གྱུར། དེའི་དབུས་སུ་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་མཚན་ཉིད་ཐམས་ཅད་དང་ལྡན་པའི་ལྟེ་བར་པདྨ་ཉི་ཟླའི་སྟེང་དུ་ཧཱུཾ་མཐིང་ནག་དེ་ལས་འོད་ཟེར་འཕྲོས། དོན་གཉིས་

[208B] འདུས་ཡོངས་སུ་གྱུར་པ་ལས། རང་ཉིད་དཔལ་ཕྱག་ན་རྡོ་རྗེ་གཏུམ་པོ་མེ་འབར་སྐུ་མདོག་མཐིང་ནག་ཁྲོ་གཏུམ་རྔམ་པ། ཞལ་གཅིག་ཕྱག་གཉིས་པ། གཡས་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་བ། གཡོན་པ་སྡིགས་མཛུབ་མེ་འབར་བ། ཞལ་གདངས་
ཤིང་ལྗགས་དྲིལ་བ། མཆེ་བ་གཙིགས་པ། སྨིན་མ་སྨར་དམར་སེར་འཁྱུག་ཅིང། དམར་ལ་ཟླུམ་པའི་སྤྱན་གསུམ་བགྲད་པ། ཀླུ་རིགས་ལྔས་བརྒྱན་ཅིང་རྡོ་རྗེའི་རྒྱན་དྲུག་གིས་མཛེས་པ། སྟག་གི་པགས་པའི་ཤམ་ཐབས་ཅན། ཞབས་གཉིས་བརྐྱང་བསྐུམ་
རོལ་པའི་སྟབས་ཀྱིས་སྡད་པའི་གཡས་འོག་ཏུ་འཇིགས་བྱེད་དང། གཡོན་འོག་ཏུ་དུས་མཚན་མ་མནན་པའི་སྐུ་ལས་ཡེ་ཤེས་ཀྱི་མེ་རབ་ཏུ་འབར་བའི་ཀློང་ན་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་འཕྲོས་
ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར། དབང་ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། མཆོད་བསྟོད་བྱ། རང་གི་ཐུགས་ཀར་ཉི་གདན་ལ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་
ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་མཆོད། ཧཱུཾ་ཕཊ། ཅེས་གང་ལྕོགས་བཟླས་མ་མཆོད་བསྟོད་བྱའོ། །འདིའི་གྱིས་བརླབས་པར་བསམས་ལ། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་གང་ལྕོགས་བཟླས་མ་མཆོད་བསྟོད་བྱའོ། །འདིའི་རྗེས་གནང་
བྱ་བར་འདོད་པས། སྟེགས་གཙང་མ་ཁེབས་ལྡན་གྱི་སྟེང་དུ་འདབ་བརྒྱད་འབྲི། དེའི་སྟེང་དུ་མཉྫི་འཛུགས་པའི་ཁར་མཎྜལ་ལ་ཚོམ་བུ་སྔོན་པོ་བཀོད། དེའི་མདུན་དུ་ཆུ་གཉིས་ཉེར་སྤྱོད། དཀར་གཏོར་ཆ་བཞི། རྣམ་བུམ་གཟུངས་རྡོར་དང། རྡོར་དྲིལ། ལས་བུམ། གུལ་ཡུངས་སོགས་འདུ་བྱས་ཏེ་བདག་བསྐྱེད་སྔར་བཞིན་བསྒོམས་

[209A]༄༅། །ནས། བུམ་པ་དང་མདུན་བསྐྱེད་ལྷན་དུ་སྐྲུབ་ཚུལ་ནི། མདུན་གྱི་ཚེམ་བུ་བསངས་སྦྱངས། སྟོང་པའི་ངང་ལས། ཨེ་ལས་ཆོས་འབྱུང་འབྱུང་བཞི་རི་རབ་བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་
མཚན་ཉིད་ཐམས་ཅད་དང་ལྡན་པའི་ལྟེ་བར་པདྨ་ཉི་ཟླའི་གདན། བུམ་པ་བསངས་སྦྱངས། སྟོང་པའི་ངང་ལས་རིན་པོ་ཆེའི་བུམ་པ་མཚན་ཉིད་ཐམས་ཅད་དང་ལྡན་པ། ཕྱི་བུམ་པའི་རྣམ་པ་ལ་ནང་གཞལ་ཡས་ཁང་གི་ནང་དུ་ཡེ་ཤེས་ཀྱི་བདུད་རྩིའི་རྒྱ་མཚོ་
འཁྱིལ་བའི་དབུས་སུ་སྣ་ཚོགས་པདྨ་དང་ཉི་ཟླའི་གདན། གཞལ་ཡས་ཁང་གཉིས་ཀའི་གདན་གྱི་སྟེང་དུ་ཧཱུཾ་མཐིང་ནག་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། དཔལ་ཕྱག་ན་རྡོ་རྗེ་གཏུམ་པོ་མེ་འབར་སྐུ་མདོག་
མཐིང་ནག་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་བའི་ཀློང་ན་བཞུགས་པ། ཞེས་དང། ལས་བུམ་གྱི་ནང་དུ་བདུད་རྩི་འཁྱིལ་བ་བསྐྱེད། ལྷ་ཐམས་ཅད་ཀྱི་སྤྱི་བོར་ཨོཾ་ཞེས་པ་ནས་རྒྱས་འདེབས་ཀྱི་བར་བདག་བསྐྱེད་དང་འདྲ། མཆོད་བསྟོད་བྱས་ལ། རང་གི་ཐུགས་ཀ་
ནས་འོད་ཟེར་འཕྲོས། བུམ་ནང་གི་ལྷ་དང་མདུན་བསྐྱེད་ཀྱི་ལྷའི་ཐུགས་རྒྱུད་བསྐུལ་ཏེ་འོད་ཟེར་གྱི་སྤྲོ་བསྡུས་དོན་གཉིས་བྱས། རྒྱལ་བ་སྲས་བཅས་ཀྱི་བྱིན་རླབས་བསྲུས་ཏེ་བསྟིམ་པས། བུམ་ནང་གི་ལྷའི་ཐུགས་ཀའི་སྔགས་འཕྲེང་ལས་ཀྱང་
བདུད་རྩིའི་རྒྱུན་བབ་པས་བུམ་པ་གང་བར་བསམས་ལ་གཟུངས་ཐག་ནས་བཟུང་སྟེ་སྔགས་བཟླ། གཟུངས་རྡོར་ལས་བུམ་གྱི་ཁར་བཞག་ལ་ཨ་མྲྀ་ཏ་བཟླ། སྙིང་པོ་བརྗོད་དེ་དུང་ཆོས་ཀྱི་ཆུ་བུམ་པ་གཉིས་སུ་བླུགས་པས། ལྷ་རྣམས་ཟག་པ་མེད་པ་བདེ་བའི་རང་བཞིན་དུ་ཞུ་སྟེ་བུམ་པའི་

[210B] གཏོར་མ་ཆ་བཞི་བསྔོ། དཔལ་ཕྱག་ན་རྡོ་རྗེ་གཏུམ་པོ་མེ་འབར་དྲག་པོས་བདག་གི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ངག་་ཡིད་་ལུས་ངག་ཡིད་གསུམ་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་
བཏབ་པས། དེ་རྣམས་ཀྱིས་བདག་ལ་དབང་བསྐུར་བས་བྱིན་རླབས་ཞུགས་པར་བསམ། དེ་ནས་དབང་བསྐུར་བ་དངོས་ལ། སློབ་མ་རྣམས་ཁྲུས་བྱས་མཎྜལ་འབུལ་དུ་བཅུག་ལ། བདག་གི་སློབ་མ་འདི་རྣམས་ཀྱི་ལུས་ལ་བར་དུ་གཅོད་པའི་བཞི་བརྒྱ་རྩ་བཞིའི་
ནད་ཐམས་ཅད་ཞི་བར་མཛད་དུ་གསོལ། བསམ་པ་ལ་བར་དུ་གཅོད་པའི་བགེགས་རིགས་སྟོང་ཕྲག་བརྒྱད་ཅུའི་གནོད་པ་ཐམས་ཅད་ཞི་བར་མཛད་དུ་གསོལ། ཏིང་ངེ་འཛིན་ལ་བར་དུ་གཅོད་པའི་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་ཞི་
བར་མཛད་དུ་གསོལ། ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་ལན་གསུམ་གསོལ་བ་གདབ། དེ་ནས་བླ་མ་ལ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་དགོངས་སུ་གསོལ། བདག་གི་ལུས་རྡོ་རྗེར་བྱིན་གྱིས་བརླབ་པའི་དོན་དུ་
བླ་མ་ཕྱག་ན་རྡོ་རྗེ་གཏུམ་པོ་མེ་འབར་དྲག་པོ་ལ་གསོལ་བ་འདེབས་ཀྱི། བདག་ལ་ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་རྗེས་སུ་གནང་བ་སྩལ་དུ་གསོལ། ལན་གསུམ། སློབ་དཔོན་གྱིས་འདི་ལྟར་བརྗོད། ཁྱེད་རང་རྣམས་ཀྱི་སྙིང་གར་སྣ་ཚོགས་པདྨ་འདབ་མ་བརྒྱད་
པའི་དབུས་སུ་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་རེ་གསལ་བཏབ། དེ་ལས་འོད་འཕྲོས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་སངས་ཀྱིས་དག་སླར་ཡང་འོད་ཟེར་འཕྲོས། སེམས་ཅན་ལ་ཕོག་པས་སྡིག་སྒྲིབ་ཐམས་ཅད་དག་འོད་

[211A]༄༅། །ཟེར་ཚུར་འདུས། ཧཱུཾ་ལ་ཐིམ་པ་ཡོངས་སུ་གྱུར་པ་ལས། སློབ་མ་རྣམས་དཔལ་ཕྱག་ན་རྡོ་རྗེ་གཏུམ་པོ་མེ་འབར་སྐུ་མདོག་མཐིང་ནག་ཁྲོ་གཏུམ་རྔམ་པ། ཞལ་གཅིག་ཕྱག་གཉིས། གཡས་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་བ་
གཡོན་པ་སྡིགས་མཛུབ་མེ་འབར་བ། ཞལ་གདངས་ཤིང་ལྗགས་དྲིལ་བ། མཆེ་བ་གཙིགས་པ། སྨིན་མ་སྨ་ར་དམར་སེར་འཁྱུག་ཅིང། དམར་ལ་ཟླུམ་པའི་སྤྱན་གསུམ་བགྲད་པ། ཀླུ་རིགས་ལྔས་བརྒྱན་ཅིང་རྡོ་རྗེའི་རྒྱན་དྲུག་གིས་མཛེས་པ། སྟག་གི་
པགས་བའི་ཤམ་ཐབས་ཅན། ཞབས་གཉིས་བརྐྱང་བསྐུམ་རོལ་པའི་སྟབས་ཀྱིས་སྡད་པའི་གཡས་འོག་ཏུ་འཇིགས་བྱེད་དང། གཡོན་འོག་ཏུ་དུས་མཚན་མ་མནན་པའི་སྐུ་ལས་ཡེ་ཤེས་ཀྱི་མེ་རབ་ཏུ་འབར་བའི་ཀློང་ན་བཞུགས་པའི་སྤྱི་བོར་ཨོཾ་
མགྲིན་པར་ཨཱ་ཐུགས་ཀར་ཧཱུཾ་གིས་མཚན་པའི་མོས་པ་མཛོད། དེ་ནས་བླ་མ་ཕྱག་ན་རྡོ་རྗེར་གསལ་བའི་ཐུགས་ཀ་ནས་འོད་འཕྲོས། ཕྱག་ན་རྡོ་རྗེ་གཏུམ་པོ་མེ་འབར་དྲག་པོ་ལ་སངས་རྒྱས་བྱང་སེམས་གྲངས་མེད་པས་བསྐོར་བ་མདུན་གྱི་
ནམ་མཁར་སྤྱན་དྲངས། མཎྜལ་སློབ་མ་རྣམས་ཀྱི་མགོ་ཐོག་ཏུ་བཞག་ལ། སློབ་དཔོན་གྱིས་ནམ་མཁའི་ལྷ་ཚོགས་རྣམས་ལ། གསང་བའི་བདག་པོ་ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་ལྷ་ཚོགས་ལ་གསོལ་བ་འདེབས་སོ་བྱིན་གྱིས་བརླབ་ཏུ་གསོལ་
ཕྱག་ན་རྡོ་རྗེ་གཏུམ་པོ་མེ་འབར་དྲག་པོས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་དྲག་ཏུ་བཏབ་པས། མདུན་གྱི་ཕྱག་ན་རྡོ་རྗེ་གཏུམ་པོ་མེ་འབར་དྲག་པོ་མཎྜལ་གྱི་ཕྱག་ན་རྡོ་རྗེ་གཏུམ་པོ་མེ་འབར་དྲག་པོ་ལ་ཐིམ་

[212B] ཛཿ་ཧཱུཾ་བཾ་ཧོཿ་ཞེས་བརྗོད། བརྟན་པར་བྱ་བའི་ཕྱིར་རྣམ་རྒྱལ་བུམ་པ་མགོར་བཞག་སྟེ་ཆུ་དབང་བསྐུར་ཞིང། ཨོཾ་བཛྲ་ཙཎྜལ་མཧཱ་རོ་ཥ་ཎ་ཀཱ་ཡ་ཨ་བཧི་ཥིཉྩ་ཨོཾ། ཞེས་ཆུ་གཏོར་ཞིང་བཏུང་དུ་བཅུག་དེ་ལྟར་དབང་བསྐུར་བས་སློབ་མ་རྣམས་
སྐུ་རྡོ་རྗེར་གྱུར་པའི་མོས་པ་མཛོད། དེ་ལྟར་ཁྱེད་རང་རྣམས་སྐུ་རྡོ་རྗེར་གྱུར་པ་ལ་མཆོད་པ་ཕུལ་བ་བདག་གིར་མཛད་པ་ཞུ་བྱས་ལ། མཆོད་པ་བྱ། གསུང་གི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ངག་
རྡོ་རྗེར་བྱིན་གྱིས་བརླབ་པའི་དོན་དུ། ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་གསུང་བཟླས་པའི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་གསུང་གི་རྗེས་གནང་དངོས་གཞི་ལ། སློབ་མ་རྣམས་ཀྱི་ལྕེ་པདྨ་འདབ་མ་བརྒྱད་དུ་བསམས་པའི་སྟེང་དུ་
ཨཱ་དམར་པོ་དང། རང་དང་སློབ་མ་རྣམས་ཀྱི་སྙིང་གར་ཉི་གདན་ལ་ཧཱུཾ་སྔོན་པོ་རེ་བསྒོམ་པར་ཞུ། རང་གི་སྙིང་གའི་ཧཱུཾ་གི་མཐའ་ལ་སྔགས་ཀྱིས་བསྐོར་བ་ལས་སྔགས་ཕྲེང་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང། སློབ་དཔོན་གྱི་ཞལ་ནས་ཐོན་
པའི་འོད་ཀྱིས་ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་ལྷ་ཚོགས་དང་སངས་རྒྱས་དང་བྱང་སེམས་འཕགས་པའི་ཚོགས་ཐམས་ཅད་ཀྱི་བྱིན་རླབས་དང། མདོར་ན་འཇིག་རྟེན་དང་འཇིག་རྟེན་ལས་འདས་པའི་མཐུ་དང་ནུས་པ་བརྟན་པ་དང་གཡོ་བའི་བཅུད་ཀྱི་
ཡོན་ཏན་ཐམས་ཅད་རྡོ་ཁབ་ལེན་གྱིས་ལྕགས་འདྲེན་པ་ལྟར་བསྡུས་ནས་སྙིང་གར་ཞུགས། སྙིང་གར་འཁོར་གཅིག་བྱས་ནས་སྐུའི་དབྱིབས་བརྒྱུད། སློབ་དཔོན་གྱི་གསང་གནས་ནས་ཞུགས་ཏེ་འགལ་མེ་ལྟར་འཁོར་བར་བསམས་ལ། སློབ་དཔོན་གྱི་འཕྲེང་བ་ནས་

[213A]༄༅། །བཟུང་ནས་འདིའི་རྗེས་ཟློས་མཛོད་བྱས་ལ། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ལན་གསུམ། དེ་ནས་སློབ་དཔོན་གྱིས་བདག་གི་སློབ་མ་འདི་རྣམས་ཀྱི་ངག་ནུས་པ་དང་ལྡན་པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ། རྣམ་རྒྱལ་གྱི་ཆུ་ཀུ་ཤས་
སློབ་མའི་ལྕེ་ལ་བཞག་ལ། ཨོཾ་བཛྲ་ཙཎྜ་མཧཱ་རོ་ཥ་ཎ་ཝཀྐ་ཨ་བཧི་ཥིཉྩ་ཨཱ་ཞེས་ལན་གསུམ་བརྗོད། དེས་གསུང་གི་བྱིན་རླབས་སློབ་མ་རྣམས་ཀྱི་ངག་ལ་ཞུགས་པས་ནུས་པ་དང་ལྡན་པར་གྱུར་ཏེ་ངག་གསུང་རྡོ་རྗེར་གྱུར་པ་ལ་གོང་ལྟར་མཆོད་པ་བྱ། ཐུགས་ཀྱི་རྗེས་
གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ཡིད་རྡོ་རྗེར་བྱིན་གྱིས་བརླབ་པའི་དོན་དུ་ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་ཐུགས་ཀྱི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་རང་དང་སློབ་མ་རྣམས་ཀྱི་སྙིང་
གར་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས། ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་ལྷ་ཚོགས་ལ་སངས་རྒྱས་བྱང་སེམས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཕྱག་ན་རྡོ་རྗེ་གཏུམ་པོ་མེ་
འབར་དྲག་པོའི་ལྷ་ཚོགས་ཐམས་ཅད་ཀྱིས་བདག་གི་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཕྱག་ན་རྡོ་རྗེ་གཏུམ་པོ་མེ་འབར་དྲག་པོའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔས་བསྐོར་བའི་ཐུགས་ཀ་
ནས་གྲི་གུག་དང་རྡོ་རྗེ་ལ་སོགས་པའི་ཕྱག་མཚན་རྣམས་འཕྲོས་ནས་ཁྱེད་རང་རྣམས་ཀྱི་ཐུགས་ཀའི་ཧཱུཾ་ལ་ཐིམ་པས་ཐུགས་ཀྱི་བྱིན་རླབས་ཞུགས་པའི་མོས་པ་མཛོད། ཨོཾ་བཛྲ་ཙཎྜ་མཧཱ་རོ་ཥ་ཎ་ཙིཏྟ་ཨ་བཧི་ཥིཉྩ་ཧཱུཾ། ཞེས་ལན་གསུམ། དེ་ནས་སློབ་མ་རྣམས་ལུས་

[214B] ཁྱེད་རང་རྣམས་ཀྱི་ཐུགས་ཀའི་ཧཱུཾ་ལས་འོད་འཕྲོས། སྣོད་བཅུད་ལ་ཕོག་པས་འོད་དུ་ཞུ། ཁྱེད་རང་རྣམས་ཕྱག་རྡོར་དུ་གསོལ་བ་ལ་ཐིམ། དེའང་འོད་དུ་ཞུ་ཐུགས་གའི་ཧཱུཾ་ལ་ཐིམ། དེའང་མེ་དམིགས་པར་བསམས་ལ་མཉམ་
པར་ཞོག་ཅིག་དེ་དབང་བཞི་པ་ཡིན་ནོ། །དེ་ལྟར་ཐུགས་ཀྱི་བྱིན་རླབས་སློབ་མ་རྣམས་ཀྱི་ཡིད་ལ་ཞུགས་པས་ཐུགས་རྡོ་རྗེར་གྱུར་པའི་མོས་པ་མཛོད་བྱས་ལ་སྔར་ལྟར་མཆོད་པ་བྱའོ། །དེ་ལྟར་སློབ་མ་རྣམས་ཀྱི་ལུས་ངག་ཡིད་གསུམ་ལ་ཕྱག་ན་རྡོ་རྗེའི་སྐུ་གསུང་ཐུགས་
ཀྱི་དབང་བསྐུར་བས་ཉོན་མོངས་པ་ལྔ་དག་ཕུང་པོ་ལྔ་གནས་བསྒྱུར། ཡེ་ཤེས་ལྔ་ཐོབ་པའི་བག་ཆགས་རྒྱུད་ལ་བཞག་འཕྲིན་ལས་བཞིའི་སྒོ་ནས་བསྐྱེད་པའི་རིམ་པ་བསྒོམ་པ་ལ་དབང་ངོ། ཞེས་དག་པ་བརྗོད། མཇུག་ཆོག་རྣམས་སྤྱི་ལྟར་བྱའོ། །ཞེས་དཔལ་ཕྱག་ན་རྡོ་རྗེ་
གཏུམ་པོ་མི་འབར་དྲག་པོའི་སྒྲུབ་ཐབས་དང་རྗེས་གནང་བྱ་ཚུལ་བཀླགས་ཆོག་ནག་འགྲོས་སུ་བཀོད་པ་གསང་བདག་དགྱིས་པའི་མཆོད་སྤྲིན་དངོས་གྲུབ་རབ་སྩོལ་ཞེས་བྱ་བ་འྡིའང་ཧུར་ཚ་པི་ལིག་ཐུ་ཆོས་རྗེ་རིགས་ཀྱི་ཚ་བོ་ལྷ་བཙུན་ཡེ་ཤེས་ཉི་འོད་ཀྱིས་བསྐུལ་ངོར་་དུས་མཐའི་དགེ་སྦྱོང་ཅི་བདེ་བ་ངག་དབང་
བློ་བཟང་བསྟན་པའི་རྒྱལ་མཚན་དཔལ་བཟང་པོས་བཀའ་གདམས་པ་རྣམས་ཀྱི་བསྟི་གནས་དགེ་འཕེལ་དགའ་ལྡན་ཆོས་མཛོད་གླིང་གི་བླ་བྲང་ནས་གསར་བསྒྲིགས་བགྱིས་པའོ།།



﻿   ༈    གཉེན་པོའི་ལྷ་གསུམ་གཅིག་ཏུ་འདུས་པའི་ངོ་བོ་དཔལ་གསང་བའི་བདག་པོས་བདག་ལ་མཆོག་དང་མཐུན་མོང་ལ་སོགས་པའི་དངོས་
གྲུབ་མ་ལུས་པ་སྩལ་དུ་གསོལ།།    ༈   །     ༈     འབྱུང་པོ་འདུལ་བྱེད་བསྒོམ་པར་འདོད་པས། སྐྱབས་ཡུལ་གསལ་བཏབ་ལ། དཔལ་ལྡན་བླ་མ་དམ་པ་རྣམས་ལ་
སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་སྐྱབས་འགྲོ་དང།  སེམས་ཅན་
ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་ཁྲོ་བོའི་རྒྱལ་པོ་འབྱུང་པོ་འདུལ་བྱེད་བསྒོམ་པར་བགྱིའོ། །ཞེས་སེམས་བསྐྱེད་ལན་གསུམ་རེ་བྱ། དེ་ནས། ཨོཾ་ཤཱུཡ་ཏཱ་ཇྙཱ་ན་བཛྲ་སྭ་བྷ་ཝ་ཨཱ་ཏྨ་ཀཉ་ཧཾ། སྟོང་
པ་ཉིད་དུ་གྱུར། སྟོང་པའི་ངང་ལས་ཧྲཱི་ལས་པདྨ་དང་རཾ་ལས་ཉི་མའི་སྟེང་དུ། རང་སེམས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། རང་ཉིད་དཔལ་ཕྱག་ན་རྡོ་རྗེ་འབྱུང་པོ་
འདུལ་བྱེད་སྐུ་མདོག་མཐིང་ནག་ཁྲོ་བའི་ཉམས་དང་ལྡན་པའི་ཞལ་གཅིག་ཕྱག་བཞི་པ། གཡས་དང་པོས་རྡོ་རྗེ་རྩེ་ལྔ་པ་དང། གཡོན་དང་པོས་ཞགས་པ་འཛིན་ཅིང། འོག་མ་གཉིས་ཀྱིས་ཐུགས་ཀར་འབྱུང་པོ་འདུལ་བའི་ཕྱག་

[017A]༄༅། །རྒྱ་མཛད་པ། ཐོད་སྐམ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་དང། ཀླུ་ཆེན་པོ་བརྒྱད་ཀྱིས་བརྒྱན་པ། དར་སྔོན་པོའི་སྟོད་གཡོགས་དང་སྟག་གི་པགས་པའི་ཤམ་ཐབས་ཅན། ཞབས་གཡས་
བསྐུམས་ཤིང་གཡོན་བརྐྱངས་པས་འབྱུང་པོ་གཞན་གྱིས་མི་ཐུབ་པ་དཀར་པོ་མིག་གསུམ་ལག་བཞི་པ། མགོ་གཡས་སུ་བསྟན་ནས་ཁ་སྦུབ་ཏུ་མནན་ཏེ་མེ་དཔུང་འབར་བའི་དབུས་ན་བཞུགས་པའི་དཔྲལ་བར་ཨོཾ་
མགྲིན་པར་ཨཱ་ཐུགས་ཀར་ཧཱུཾ། དེ་ལས་འོད་ཟེར་འཕྲོས་པས། བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར་
མི་བསྐྱོད་པའི་དབུ་བརྒྱན་པར་གྱུར། ཅེས་བསྐྱེད་ལ། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨྲྒྷཾ་ནས། ཤཔྟ་པྲ་ཏཱི་ཙྪ་སཱཧཱའི་བར་གྱིས་མཆོད། དཔལ་ཆེན་དྲི་མེད་ནམ་མཁའི་མདངས་དང་ལྡན། །དུས་མཐའི་སྤྲིན་ལྟར་ཧཱུཾ་
སྒྲ་འབྲུག་སྟོང་ཆེ། །འབར་བའི་རྡོ་རྗེས་བགེགས་ཀྱི་ཀླད་པ་འགེམས། །ཕྱག་ན་རྡོ་རྗེ་བསྣམས་ལ་ཕྱག་འཚལ་ལོ། །ཞེས་བསྟོད། རང་གི་ཐུགས་ཀར་ཉི་མའི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་
ལྷ་སྐུ་ཡིག་འབྲུ་ཕྱག་མཚན་མེ་དཔུང་རྣམས་ཕར་སྤྲོས་པས་རང་གཞན་གྱི་སྡིག་སྒྲིབ་ནད་གདོན་ཐམས་ཅད་བསྲེགས་ཤིང་ཚར་བཅད། ཚུར་ཐིམ་པས་ཞི་ཁྲོ་རབ་འབྱམས་ཀྱི་བྱིན་རླབས་ནུས་མཐུ་ཐམས་ཅད་ཐོབ་པར་གྱུར་

[017B] ཨོཾ་བྷཱུ་ཏ་ཌཱ་མ་ར་བྷཱུ་ཏཱ་དཧི་པ་ཏི། ཨྐྵོ་བྷྱ་ཀི་རི་ཀྲི་ཎ། སརྦ་བྷཱུ་ཏ་པྲེ་ཏ་པི་ཤཱ་ཙནྶཱ་དྷ་ཡ་ཧཱུཾ་ཕཊ། ཅེས་སྔགས་རིང་ཅུང་ཟད་དང། ཧཱུཾ་བཛྲ་ཕཊ། ཅེས་སྔགས་ཐུང་གང་མང་བཟླ། བསྙེན་ཚད་སྔགས་རིང་འབུམ་དང་
སྔགས་ཐུང་ས་ཡ་གཅིག་ཏུ་གསུངས། མཇུག་ཏུ། དགེ་བ་འདི་ཡིས་མྱུར་དུ་བདག་འབྱུང་པོ་འདུལ་བྱེད་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བརྗོད་པར་བྱའོ།།
བསྙེན་དུས་སུ་ཟླུམ་གཏོར་མཐེབ་སྐྱུས་བསྐོར་བ་བཤམས་ལ། ཨ་མྲྀ་ཏེས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨཱ་ལས་ཐོད་པའི་ནང་དུ་ཧཱུཾ་ལས་བདུད་རྩིའི་རྒྱ་མཚོར་གྱུར། ཨོཾ་ཨཱ་ཧཱུཾ། ལན་གསུམ་
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དཔལ་ཕྱག་ན་རྡོ་རྗེའི་བྱུང་པོ་འདུལ་བྱེད་འཁོར་དང་བཅས་པ་སྤྱན་དྲངས་པའི་ལྗགས་འོད་ཟེར་གྱི་སྦུ་གུས་གཏོར་མ་གསོལ་བར་གྱུར། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་རེ་
བྷཱུ་ཏ་ཨ་ཀ་རོ་སོགས་ལན་གསུམ་གྱིས་ཕུལ། །མཆོད་བསྟོད། འདོད་གསོལ། བཟོད་གསོལ། ཨོཾ་བཛྲ་ས་མཱ་ཛཿ་གཏོར་མགྲོན་རྣམས་རང་ལ་ཐིམས་པར་གྱུར། སྨོན་ལམ་ཤིས་བརྗོད་བྱའོ། །ཞེས་པ་འདི་ཡང་
འདི་སྐོར་གྱི་ཡིག་ཆ་མང་པོའི་སྙིང་པོ་བྱུངས་ཏེ་ལན་གཟུགས་དྷ་རྨ་བྷ་དྲས་སྦྱར་བའོ།།    ༈    ཧཱུཾ་ཐུགས། བཛྲ་རྡོ་རྗེ། ཕཊ་དགས་པ་སྟེ་མཚན་མ་དང་རྣམ་རྟོག་གོ་

[018A]༄༅། །ཧཱུཾ་ཡིག་ཁ་ཕྲལ་ཏེ་བཤད་ན། ཧའི་སྒྲ་ལས། གྲ་ཧ་ཀ་གཟུང་བ། གྲ་ཧ་ཅ་འཛིན་པ། ཞབས་སྐྱེད་ཨཱུ་ལ་ཤ་བྱིན་པ་ཤཱུཡ་ཏཱ་སྟོང་པ་ཉིད། ཀླང་ཀོར་མ་ནི་མ་ནོ་ཏ་ཡིད་དེ་གཟུང་འཛིན་གཉིས་ཀྱིས་སྟོང་
པའི་ཡིད་ཅེས་པའོ། །རྡོ་རྗེ་གུར་གྱི་རྒྱུད་ནས་བསྟན་པའི་སྔགས་རིང་གི་དོན་ནི། ཨོཾ་མཆོག་གི་སྟེར་པ། བྷཱུ་ཏ་ཌཱ་མ་ར་འབྱུང་པོ་འདུལ་བྱེད། བྷཱུཾ་ཏ་ཨ་དཧི་པ་ཏི་འབྱུང་པོའི་བདག་པོ། ཨཀྵོ་བྷྱ་ཀི་རི་ཀྲི་ཎ་མི་བསྐྱོད་པའི་ཅོད་
པན་ཅན། སརྦ་ཐམས་ཅད། བྷཱ་ཏ་འབྱུང་པོ། པྲི་ཏ་ཡི་དྭགས། པི་ཤ་ཙ་བ་ཟ་རྣམས། སཱ་དྷ་ཡ་སྒྲུབས་ཤིག་ཧཱུཾ་ཆོས་དབྱིངས་ཡེ་ཤེས། ཕཊ་མཚན་རྟོག་དགོས་པའོ།།



﻿༄༅། །ན་མོ་གུ་རུ་བཛྲ་པཱ་ཎི་ཡེ། ཨིནྡྲ་ནཱི་ལའི་ལྷུན་པོ་བསྐལ་པའི་མེ། །འབུམ་ཕྲག་འཕྲོ་བས་བགེགས་

[154B] །དཔལ་ལྡན་མཐུ་སྟོབས་དབང་པོ་ལ་བཏུད་ནས། །དེ་ཉིད་བསྒྲུབ་པའི་རིམ་པ་བཤད་པར་བྱ། འདིར་ཕྱག་ན་རྡོ་རྗེ་གཏུམ་ཆེན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་
སྔོན་དུ་བཏང་ནས། ཆོ་ག་དངས་ནི་འཇུག་པ་བདེ་བའི་ཕྱིར། འདི་ལྟར། རང་ཉིད་མཐུ་སྟོབས་དབང་ཕྱུག་གསང་བདག་ཏུ། །གསལ་བའི་ཐུགས་ཀར་ཉི་མ་ལ་གནས་པའི། །ཧཱུཾ་ཡིག་འོད་ཀྱིས་རྩ་བའི་བླ་མ་དང། །དབྱེར་མེད་ཕྱག་རྡོར་ལྷ་ཚོགས་
སྤྱན་དྲངས་བཞུགས། །གང་གི་དྲིན་གྱིས་བདེ་ཆེན་ཉིད། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །
གདུལ་དཀའ་བོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། དེ་བཞིན་དུ། པཱ་དྱཾ། པུཥྤེ་
དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱ། ཤཔྟ་སོགས་ཀྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་
བཟུང། ཞེས་དང། ཚད་མེད་བཞི་བསྒོམ། ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབས་པར་བསམས། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ། ཆོས་དབྱིངས་ངང་ལས་རང་སེམས་བར་དོའི་རྣམ་ཤེས་ཧཱུཾ། །

[155A]༄༅། །མཁའ་དབྱིངས་དབུས་གནས་འབྱུང་བཞི་རིམ་བརྩེགས་རི་རབ་སྟེང། །སྣ་ཚོགས་རྡོ་རྗེ་སྣ་ཚོགས་པདྨ་ཉི་མའི་དབུས། །ཧཱུཾ་ལས་འོད་འཕྲོས་རྡོ་རྗེའི་ས་གཞི་ར་བ་གུར། །བླ་བྲེ་ཕྱི་རོལ་མེ་དཔུང་འབར་བས་
བསྐོར་བ་ཡི། །བསྲུང་འཁོར་ནང་དུ་ཡེ་ཤེས་རང་བཞིན་གཞལ་ཡས་ཁང། །དེ་དབུས་འདབ་བརྒྱད་པདྨའི་ལྟེ་བར་ཉི་མའི་སྟེང། །དབྱངས་གསལ་ལས་བྱུང་ཟླ་ཉི་མེ་ལོང་མཉམ་ཉིད་ཀྱི། །ཡེ་ཤེས་དབུས་སུ་རྣམ་ཤེས་ཧཱུཾ་
ཞུགས་སོར་རྟོག་གི་ཡེ་ཤེས་རང་བཞིན་རྡོ་རྗེ་སྔོན་པོ་ཧཱུཾ་གིས་མཚན། །དེ་ཉིད་འོད་ཟེར་བསྐལ་པའི་མེ་འདྲས་བདུད་བགེགས་བསྲེགས། །འཕགས་པའི་ཚོགས་མཆོད་འདུས་པ་བྱ་གྲུབ་ཡེ་ཤེས་ཉིད། །ཟླ་ཉི་ཕྱག་མཚན་ས་བོན་
འདྲེས་ལས་ཆོས་ཀྱི་དབྱིངས། །ཡེ་ཤེས་ངོ་བོར་དེ་ཉིད་ཕྱག་ན་རྡོ་རྗེ་ནི། །སྐུ་མདོག་མཐིང་ནག་ཞལ་གཅིག་ཕྱག་གཉིས་འཇིགས་པའི་གཟུགས། །སྐུ་ནི་དཔག་ཚད་ཉིས་འབུམ་དྲུག་ཁྲི་གསུས་ཁྱིམ་ཆེ། །ཤ་རྒྱས་ཡན་
ལག་ཉིད་ལག་སྦོམ་ཞིང་ཤིན་ཏུ་རགས། །ཕྱག་གཡས་གསེར་གྱི་རྡོ་རྗེ་གདེངས་ཤིང་སྡིགས་མཛུབ་མཛད། །གཡོན་པ་སྡིགས་མཛུབ་དང་བཅས་དྲིལ་བུ་ཡུམ་ལ་བརྟེན། །ཁྲོས་པའི་ཞལ་གདངས་འབར་བའི་མཆེ་བ་
རྣོན་པོ་གཙིགས། །སྤྱན་གསུམ་དམར་ཟླུམ་གདངས་མིག་བགྲད་ཅིང་ཁྲོ་གཉེར་འཁྲིགས། །སྨིན་མ་སྨ་ར་དབུ་སྐྲ་དམར་སེར་འཁྱིལ་ཞིང་འབར། །ཐོད་བསྐམ་དབུ་བརྒྱན་མགོ་རློན་ལྔ་བཅུའི་དོ་ཤལ་འཕྱང། །ཀླུ་བརྒྱད་རྒྱན་དང་

[155B] །སྟག་ལྤགས་ཤམ་ཐབས་དར་ལྗང་སྐ་རགས་ཅོད་པན་ཅན། །ལྷ་རྫས་ན་བཟའ་སྔོན་པོའི་སྟོད་གཡོགས་ལྷབ་ལྷུབ་གཡོ། །ཚངས་དང་དབང་ཕྱུག་གཡས་བསྐུམས་གཡོན་བརྐྱངས་ཞབས་ཀྱིས་
བརྫིས། །དེ་ཡི་པང་ན་རྡོ་རྗེ་དབྱིངས་ཀྱི་དབང་ཕྱུག་མ། །སྔོ་བསངས་མཛེས་ལྡན་ཞལ་གཅིག་ཕྱག་གཉིས་ཕྱག་གཡས་ཀྱིས། །གྲི་གུག་འཛིན་པས་ཡབ་ལ་འཁྱུད་ཅིང་གཡོན་པ་ནི། །ཐོད་ཁྲག་གཙོར་སྟོབ་བཞད་ཅིང་མཆེ་བ་ཅུང་ཟད་
གཙིགས། །སྤྱན་གསུམ་ལྡན་ཞིང་དབུ་སྐྲ་ཁམ་ནག་ཕྱེད་བཅིངས་བྱས། །སྐམ་རློན་ཐོད་པ་རིན་པོ་ཆེས་བརྒྱན་ཞབས་གཡོན་གྱིས། །ཡབ་ལ་འཁྱུད་ཅིང་གཡས་བརྒྱས་ས་སྙོམས་པར་འཇུག་པ་ཡིས། །ཡེ་ཤེས་མེ་དཔུང་རབ་ཏུ་འབར་བའི་དབུས་
ན་བཞུགས། །དེ་ཉིད་གནས་ལྔར་སྣ་ཚོགས་པདྨ་ཉི་མའི་སྟེང། །རིགས་ལྔའི་བདག་ཉིད་དཀར་དམར་སྔོ་སེར་ལྗང་བ་ཡི། །མཁའ་ལྡིང་དབང་པོ་ཕྱག་གཡས་རང་རིགས་ཕྱག་མཚན་དང། །གཡོན་པས་ཀླུ་རིགས་ལྔ་ཡི་སྦྲུལ་རྣམས་
བཟུང་ནས་ཟ། །སྔོ་བསངས་རྭ་གཉིས་དབུས་སུ་ཡིད་བཞིན་ནོར་བུས་བརྒྱན། །མཆུ་སྡེར་མི་བཟད་གནམ་ལྕགས་ལས་གྲུབ་གཤོག་སྒྲོ་རྒྱས། །ཕྲོཾ་གྱི་སྒྲ་སྒྲོགས་དེ་ལས་གཞན་ཡང་ཡན་ལག་སོགས། །བཅུ་དྲུག་གནས་སུ་མཁའ་ལྡིང་
བཅུ་དྲུག་དག་གིས་སྤྲས། །དེ་ཉིད་ཤར་སོགས་ཕྱོགས་བཞིར་ཧཱུཾ་ཡིག་ལས་བྱུང་བའི། །འཇིག་རྟེན་གསུམ་རྒྱལ་ནག་པོ་ཆེན་པོ་བདུད་རྩི་འཁྱིལ། །ཛམྦྷ་ལ་བཞི་དེའི་ཡང་ཕྱི་རིམ་པད་འདབ་བརྒྱད། །སྟེང་དང་འོག་བཅུར་ཁྲོ་བྕུའང་གཙོ་
[156A]༄༅། །བོ་དག་དང་མཚུངས། །སྒོ་བཞིར་རྒྱལ་ཆེན་ཁྱམས་ལ་གཙང་རིས་མགོན་པོ་འཁོད། །ཁྱུང་ནག་བརྒྱད་ནི་སྟེང་འོག་མཁའ་ལ་གར་བྱེད་ཅིང། གདོན་གསུམ་མཐར་བྱེད་དུག་སྦྲུལ་ཟ་བའི་སྤྲུལ་པ་དང། །ཡང་
སྦྲུལ་ཁྱུང་གིས་ས་དང་བར་སྣང་གང་རྣམས་ཀྱི། །གནས་གསུམ་ཨོཾ་ཨཱ་ཧཱུཾ་གིས་མཚན་པའི་འོད་ཟེར་གྱིས། །བསྒོམས་པ་དང་འདྲའི་ཡེ་ཤེས་པ་དང་དབང་གི་ལྷ། །སྤྱན་དྲངས་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། །རིགས་ལྔས་
དབང་བསྐུར་མི་བསྐྱོད་རྒྱལ་པོས་རྒྱས་བཏབ་བརྟན། །མཆོད་ཚོགས་བསངས་སྦྱངས་ཕུལ་དུ་བྱུང་བའི་ལྷ་རྫས་གྱུར། །དངོས་བཤམས་ཡིད་ཀྱིས་སྤྲུལ་པའི་ཕྱི་ནང་གསང་བ་ཡི། །མཆོད་ཚོགས་གཞན་ཡང་སྲིད་དང་ཞི་བའི་མཆོད་
པའི་སྤྲིན། །ཞིང་ཀུན་བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟའི་བར་གྱིས་མཆོད། ལུས་ངག་ཡིད་ཀྱི་སྡིག་ལྟུང་ཀུན་བཤགས་རང་གཞན་གྱི། །དགེ་ལ་ཡི་རང་ཆོས་འཁོར་བསྐོར་
ཕྱིར་ཡུན་རིང་དུ། །མྱ་ངན་མི་འདའ་རྟག་ཏུ་བཞུགས་གསོལ་དགེ་ཚོགས་ཀུན། །མ་རྣམས་དོན་དུ་རྫོགས་པའི་བྱང་ཆུབ་ཐོབ་ཕྱིར་བསྔོ། ཞེས་ཡན་ལག་བདུན་པ་ཕུལ་ནས། དུས་གསུམ་བདེ་གཤེགས་ཐམས་ཅད་ཀྱི། །མཐུ་སྟོབས་
མ་ལུས་གཅིག་བསྡུས་ནས། །ཁྲོ་བོའི་དབང་པོའི་སྐུར་སྟོན་པ། །རྡོ་རྗེ་འཛིན་ལ་ཕྱག་འཚལ་ལོ། །བསྐལ་པའི་མེ་དཔུང་འབར་བའི་དབུས། །ཨིནྡྲ་ནཱི་ལའི་རི་བོ་བཞིན། །མཐུ་ཆེན་སྟོབས་ཀྱིས་བགེགས་འཇོམས་པའི། །རྡོ་རྗེ་འཛིན་ལ་ཕྱག་

[156B] །ཉི་མ་བྱེ་བའི་གཟི་བྱིན་ཀྱང། །སྐྱེངས་བྱེད་འབར་བའི་འོད་ཟེར་གྱིས། །བར་ཆད་བདུད་སྡེའི་མུན་ནག་ཚོགས། །འཇོམས་མཛད་ཁྲོ་བོའི་དབང་པོར་བསྐྱོད། །གདུག་ཅན་ཁྲག་གི་གོས་གྱོན་པའི། །གངས་རི་ལྟར་དཀར་མཆེ་
བའི་གསེབ། །ལྗགས་ཀྱི་གློག་ཕྲེང་ཆེར་གཡོ་བས། །ས་གསུམ་སྐྲག་པར་མཛད་ལ་བསྟོད། །ཟླ་ཚེས་ཚར་དུ་དངར་བ་ལྟའི། །འཇིགས་རུང་ཐོད་པས་དབུ་བརྒྱན་ཅིང། །ཁྲག་རྒྱུན་ལྷུང་ལྷུང་འབབ་པ་ཡི། །མགོ་ཕྲེང་མགུལ་པར་འཆང་ལ་
བསྟོད། །ཕྱག་གཡས་གསེར་གྱི་རྡོ་རྗེ་ནི། །འཆི་མེད་ལམ་དུ་གདེངས་ཙམ་གྱིས། །སྡེ་བརྒྱད་འབྱུང་པོ་མ་ལུས་པའི། །ཀླད་པ་ཅིག་ཅར་འགས་མཛད་བསྟོད། །གཡོན་པ་སྡིགས་མཛུབ་དང་བཅས་པས། །དྲིལ་བུ་བཟུང་བས་ཡུམ་ལ་བརྟེན། །
སྙོམས་འཇུག་ལྷན་སྐྱེས་དགའ་བའི་རོས། །རྟག་ཏུ་དགྱེས་པར་མཛད་ལ་བསྟོད། །དུས་ཀྱི་ཆུ་འཛིན་ལྟར་གཡོ་བའི། །འདབ་ལྡན་མཁའ་ལྡིང་དབང་པོའི་ཚོགས། །འཕུར་ལྡིང་སྣ་ཚོགས་ཟློས་གར་གྱིས། །གདོན་རྣམས་བརླག་པར་མཛད་ལ་
བསྟོད། །དཔལ་ལྡན་མཐུ་སྟོབས་དབང་ཕྱུག་ལ། །ཅུང་ཟད་བསྟོད་པའི་དགེ་ཚོགས་ཀྱིས། །བདག་དང་འགྲོ་བ་མ་ལུས་པ། །བདུད་བཞིའི་གཡུལ་ལས་རྒྱལ་གྱུར་ཅིག་ཅེས་བསྟོད། དེ་ནས་འདི་ལྟར། གཙོ་བོ་སེམས་དཔའ་གསུམ་གྱི་བདག་ཉིད་
ཏིང་ངེ་འཛིན། །སེམས་དཔའི་མཐའ་སྐོར་སྔགས་ཕྲེང་རང་སྒྲ་འབྲུག་ལྟར་སྒྲོག་སྔགས་ཀྱི་འོད་ཟེར་བསྐལ་པའི་མེ་དཔུང་ལྟར་འབར་བས། །བསྲེགས་པས་ནད་གདོན་སྡིག་སྒྲིབ་བར་ཆད་སྦྱངས་ཤིང་དག་བླ་མ་རྒྱལ་བ་སྲས་བཅས་མཐུ་སྟོབས་བྱིན་རླབས་

[157A]༄༅། །ཀྱི༑ ༑བདུད་རྩིའི་ཆར་བབས་ཕྱོགས་ལས་རྣམ་པར་རྒྱལ་བར་གྱུར། །རང་ཉིད་མཐུ་སྟོབས་དབང་ཕྱུག་གསང་བའི་བདག་པོར་ནི། །གསལ་བའི་སྐུ་ལས་འཕྲོས་པའི་འོད་ཟེར་མཐའ་ཡས་པས་
སྣོད་བཅུད་ཞིང་སྦྱངས་ལྷ་དང་ལྷ་མོའི་རང་བཞིན་གྱུར། །ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་པའི་སྔགས་གཙོ་བོར་བཟླ་ཞིང། ཁྱུང་སྔགས་དང་བཅས་ཏེ་བཟླ་ན། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། བཛྲ་ག་
རུ་ཌ་ཙ་ལེ་ཙ་ལེ་ཧཱུཾ་ཕཊ། ནཱ་ག་ཨུ་ཙ་ཏྲ་ཧཱུཾ་ཕཊ། ཅེས་པའམ་ཡང་ན། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ག་རུ་ཊ་ཧཾ་ས་ཧེ་ཙ་ལེ་ཙ་ལེ་སཱཧཱ། ཞེས་ཁྱུང་སྔགས་དང་སྦྲེལ་བ་སྔ་ཕྱི་ཅི་རིགས་འབུམ་ཕྲག་གསུམ་བཟླ་བ་ནི་
བསྙེན་ཚད་དོ། །སྙིང་པོ་དང་རྩ་སྔགས་བཟླས་ནས། ཨོཾ་བཛྲ་པཱ་ཎི་ཕྲོཾ་ཀྵིཾ་ཧཱུཾ། ཞེས་པའང་ཅི་མང་བཟླ། མཇུག་ཏུ། བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་འདིར་ནི་མྱུར་དུ་སངས་རྒྱས་ཤོག་
འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང། །སེམས་ཅན་སྡུག་བསྔལ་མང་པོས་གཟིང་ལས་སྒྲོལ། ཞེས་བྱ་བ་ལ་སོགས་པ་བསྔོ་བ་དང་སྨོན་ལམ་རྣམ་པར་དག་པས་རྒྱས་གདབ་པར་བྱའོ།། ཐུན་མཚམས་
དང་མཐར་གཏོར་མ་འབུལ་བར་འདོད་ན། གཏོར་མ་བཛྲ་ཨ་མྲི་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ། ཨཱ་ལས་

[157B] ཨོཾ་ཨཱ་ཧཱུཾ་ལན་གསུམ་གྱིས་བྱིན་
གྱིས་བརླབས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་བླ་མ་དང་གཉིས་སུ་མེད་པའི་བཅོམ་ལྡན་འདས་ཕྱག་ན་རྡོ་རྗེའི་དཀྱིལ་འཁོར་བའི་ལྷ་ཚོགས་མདུན་གྱི་ནམ་མཁར་སྤྱན་དྲངས་པའི་
ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམས་ལ། ཨོཾ་གུ་རུ་བུདྡྷ་བོ་དཧི་སཏ་བཛྲ་པཱ་ཎི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ། ཁཱ་ཧི་ཁཱ་ཧི་ལན་གསུམ་མམ་བདུན་གྱིས་ཕུལ་
ཨརྒྷཾ་སོགས་ཀྱིས་མཆོད། ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པའི། །བཅོམ་ལྡན་རྡོ་རྗེ་འཛིན་ལ་
ཕྱག་འཚལ་ལོ། །ཞེས་པས་བསྟོད། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་བཟོད་པར་གསོལ་ཏེ་ཡེ་ཤེས་པ་གཤེགས་སུ་གསོལ་བའམ། རང་ལ་ཐིམ་པས་བྱིན་གྱིས་བརླབས་པར་བསམས་ཏེ་དགེ་བ་རྣམས་
རང་གཞན་གྱི་ཕན་བདེ་བླ་ན་མེད་པའི་རྒྱུར་བསྔོའོ། །དཔལ་ལྡན་གསང་བའི་བདག་པོ་ཡིས། །གྲུབ་མཆོག་ལས་ཀྱི་རྡོ་རྗེ་ལ། །དངོས་སུ་སྩལ་བའི་གདམས་པ་མཆོག་མཁས་དང་གྲུབ་པ་ལས་འོངས་པའི། །གདམས་པ་དབང་གི་

[158A]༄༅། །རྒྱལ་པོ་འདི། །མང་པོར་སྤེལ་བའི་འོས་མིན་ཡང། །གུས་ལྡན་སློབ་མས་བསྐུལ་བའི་ངོར། །ཆོས་ཀྱི་རྒྱལ་མཚན་ཞེས་བྱས་སྨྲས། །དེ་ལས་འོངས་པའི་དགེ་ཚོགས་དཔག་བསམ་ཤིང། །འཆི་མེད་ལམ་ཀུན་འགེངས་
པའི་འབྲས་བཟང་གིས། །མར་གྱུར་ཉམ་ཐག་འགྲོ་བ་མ་ལུས་པ། །ཟག་མེད་འདོད་དགུའི་འབྱོར་པས་ཚིམ་གྱུར་ཅིག་ཅེས་བཅོམ་ལྡན་འདས་གསང་བའི་བདག་པོས་གྲུབ་ཆེན་ལས་ཀྱི་རྡོ་རྗེ་ལ་དངོས་སུ་སྩལ་
བ་གདོན་བཅོ་བརྒྱད་ལ་སོགས་པའི་གནོད་པ་བཟློག་པར་བྱེད་པ་ལ་ཟླ་དང་བྲལ་བ་གསང་བ་ལས་ཀྱང་ཆེས་ཆེར་གསང་བའི་གཏུམ་པོའི་སྒྲུབ་ཐབས་འདི་ཉིད་རས་ཆུང་གོང་ཁུག་མར་གྲགས་པ་དང་ཡང་
ཕལ་ཆེར་མཐུན་པའི་བསྔགས་བརྗོད་ཤིན་ཏུ་ཆེ་བ་འདུག་པ་ལྟར་དད་ལྡན་གྱི་སློབ་མ་དགེ་ལེགས་རྒྱལ་མཚན་གྱིས་ཡང་ཡང་བསྐུལ་བ་ལྟར་དངོས་དང་བརྒྱུད་པའི་གདུལ་བྱ་རྣམས་ལ་ཕན་པར་འདོད་
པའི་བསམ་པས་ཀུན་ནས་བསླངས་ཏེ་མདོ་རྒྱུད་མན་ངག་འཛིན་པའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བ་མེ་ཏོག་བཀྲ་བའི་ལྡིང་
ཁང་དུ་སྦྱར་བའི་ཡི་གེ་པ་ནི་དགེ་སློང་བློ་བཟང་ཕུན་ཚོགས་སོ།། །།



﻿༄༅། །ན་མོ་གུ་རུ་བཛྲ་པཱ་ཎི་ཡེ། འདིར་གསང་བའི་བདག་པོ་དཔལ་ཕྱག་ན་རྡོ་རྗེ་ལ་བརྟེན་ནས་རང་གཞན་གྱི་བར་ཆད་

[158B] མཆོག་དང་ཐུན་མོང་གི་དངོས་གྲུབ་བསྒྲུབ་པར་འདོད་པའི་བསྒྲུབ་པ་པོས། ཡིད་དང་མཐུན་པའི་གནས་སུ་ཕྱག་རྡོར་གྱི་རྟེན་དགྲམ། མཆོད་གཏོར། ནང་མཆོད། དམ་རྫས། སྤྱན་གཟིགས་སོགས་
བཟང་ཞིང་བཀོད་པ་མཛེས་པར་བཤམས། སྟན་བདེ་བ་ལ་འདུག་སྟེ་རོལ་མོས་བྱིན་དབབ། དེ་ནས། ཨོཾ་བཛྲ་པཱ་ཎི་ཧཱུཾ། ཞེས་བརྗོད་ཅིང་རང་ཉིད་ཕྱག་རྡོར་གྱི་ང་རྒྱལ་གྱིས། ཐོག་མར་བགེགས་བསྐྲད་ཅིང་
མཚམས་བཅད་པ་ནི། བགེགས་གཏོར་ཞིག་བྱིན་གྱིས་བརླབས་ལ་དབྱངས་དང་བཅས་པས། ཧཱུཾ། ང་ནི་ཁྲོ་བོ་ཀུན་གྱི་གཙོ། །གསང་བདག་ཕྱག་ན་རྡོ་རྗེ་སྟེ། །རྫོགས་པའི་སངས་རྒྱས་བསྒྲུབ་པ་དང། །ཡོན་
བདག་བར་ཆོད་སེལ་བ་ལ། །གནོད་བྱེད་གདོན་དང་བགེགས་ཚོགས་ཀུན། །ཨོཾ་ཨཱ་ཧཱུཾ་གིས་བྱིན་བརླབས་པའི། །གཏོར་མ་འདི་ཡིས་ཚིམ་གྱིས་ལ། །གནས་འདིར་མ་འདུག་འགྲོ་བར་གྱིས། །གལ་ཏེ་གཞན་
དུ་མི་འགྲོ་ན། །རབ་འཇིགས་ཁྲོ་བའི་དམག་ཚོགས་དང། །མི་བཟད་མཚོན་ཆའི་ཆར་ཕབ་སྟེ། །བརླག་པར་འགྱུར་བར་གདོན་མི་ཟ། །སྔགས་དྲག་ཏུ་བརྗོད། རོལ་མོ་བྱའོ།། ཧཱུཾ། བདག་ཉིད་ཕྱག་ན་རྡོ་རྗེའི་སྐུར། །
གསལ་བའི་ཐུགས་ཀའི་ཧཱུཾ་ཡིག་ལས། །འཕྲོས་པའི་རྡོ་རྗེ་འབར་བ་ཡིས། །རྡོ་རྗེའི་ས་གཞི་ར་གུར་དང། །ཕྱི་རོལ་འཇིག་དུས་འབར་འདྲ་བའི། །ཡེ་ཤེས་མེ་ཡིས་བསྐོར་བར་གྱུར། །ཨོཾ་བཛྲ་རཀྵ་རཀྵ་ཞེས་མཚམས་བཅད་

[159A]༄༅། །དེ་ནས། བདག་དང་ནམ་མཁའི་མྠཱ་དང་མཉམ་པའི་མར་གྱུར་སེམས་ཅན་ཐམས་ཅད་ཕྱོགས་བཅུ་དུས་གསུམ་ན་བཞུགས་པའི་དེ་བཞིན་གཤེགས་པ་ཐམས་ཅད་ཀྱི་སྐུ། གསུང། ཐུགས། ཡོན་
ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་
ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་
མཆིའོ། །གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་རྣམས་ལ་སྐྱབས་སུ་མཆིའོ། །དཔལ་མགོན་དམ་པ་ཆོས་སྐྱོང་བའི་བསྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། །བླ་མ་
ལ༑ སངས་རྒྱས་ལ། ཆོས་ལ། དགེ་འདུན། གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་རྣམས་ལ། དཔལ་མགོན་དམ་པ་ཆོས་སྐྱོང་བའི་བསྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ། ཞེས་སྐྱབས་འགྲོ་
གང་མང་བྱ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་

[159B]དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །སངས་རྒྱས་ཆོས་དང་ཚོགས་མཆོག་ལ། །
བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གི་མགྲོན་དུ་གཉེར། །
བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་མྱུར་འགྲུབ་ཤོག་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་
གནས་པར་གྱུར་ཅིག་ཅེས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་ཡང་གང་མང་བྱ། དེ་ནས་ནང་མཆོད། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཅེས་པས་བསངས། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་
སྭ་བྷཱ་ཝ་ཤུདྡྷོ་ཉཧཾ། ཞེས་པས་སྦྱངས། སྟོང་པའི་ངང་ལས། ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་ནང་མཆོད་ཟག་པ་མེད་པའི་

[160A]༄༅། །ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས། མཆོད་རྫས་སོགས་སྔར་ལྟར་བསངས། སྦྱངས། སྟོང་པའི་ངང་ལས་རང་རང་གི་མིང་
ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས། བླ་མ་དང་གསང་བའི་བདག་པོ་དཔལ་ཕྱག་ན་རྡོ་རྗེའི་ལྷ་ཚོགས་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས་སྤྱན་གཟིགས། མཆོད་པའི་
བྱེ་བྲག་བསམ་གྱིས་མི་ཁྱབ་པ་ཞིག་བླ་མ་དང་གསང་བའི་བདག་པོ་དཔལ་ཕྱག་ན་རྡོ་རྗེ་འཁོར་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་པཱུ་ར་པཱུ་ར། སཱུ་ར་སཱུ་ར། ཨ་ཝརྟ་ཡ་ཨ་ཝརྟ་
ཡ་ཧོ། བཛྲ་སྥ་ར་ཎ་ཁཾ། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ། རཱུ་པ། ཤཔྟ། གནྡྷེ། ར་ས། སྤརཤ་ཨཱ་ཧཱུཾ། ཞེས་བྱིན་གྱིས་བརླབས། དེ་ནས་དམ་ཚིག་པ་བསྐྱེད་པ་ནི། སྭ་
བྷཱ་ཝས་སྦྱངས། སྟོང་པའི་ངང་ལས་རང་གི་མདུན་གྱི་ནམ་མཁར་པཾ་ལས་སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར། རཾ་ལས་ཉི་མའི་དཀྱིལ་འཁོར་ཚ་ཟེར་རབ་ཏུ་རྒྱས་པའི་སྟེང་དུ། ཧཱུཾ་མཐིང་ག་ཡོངས་སུ་གྱུར་
པ་ལས། རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་ཕྱོགས་བཅུར་འཕྲོས། སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་སྦྱངས། སངས་རྒྱས་སྲས་བཅས་ལ་མཉེས་

[160B] དེ་རྣམས་ཀྱི་མཐུ་སྟོབས་བྱིན་རླབས་ཐམས་ཅད་ཚུར་བསྡུས། རྡོ་རྗེ་ཧཱུཾ་ཡིག་དང་བཅས་པ་ལ་ཐིམ་པ་ཡོངས་སུ་གྱུར་པ་ལས་བཅོམ་ལྡན་འདས་གསང་བའི་བདག་པོ་དཔལ་ཕྱག་ན་རྡོ་རྗེ་སྐུ་མདོག་
མཐིང་ནག་ཨིནྡྲ་ནཱི་ལའི་རི་བོ་ལ་ཉི་མ་འབུམ་གྱི་མདངས་ཕོག་པ་ལྟ་བུ་གཟི་བརྗིད་བཟོད་པར་དཀའ་བ། ཞལ་རབ་ཏུ་གདངས་ཤིང་མཆེ་བ་རྣོན་པོ་བཞི་གཙིགས་ནས་ལྗགས་རྣམ་པར་འདྲིལ་བ། ཧཱུཾ་དང་ཕཊ་ཀྱི་སྒྲ་
དྲག་པོ་འབྲུག་ལྟར་སྒྲོག་ཅིང། དམར་ལ་ཟླུམ་པའི་སྤྱན་གསུམ་གློག་ལྟར་འཁྱུག་པ། ཁྲོ་གཉེར་བསྡུས་ཤིང། སྨིན་མ་དང་སྨ་ར་དང་དབུ་སྐྲ་དམར་སེར་དུས་མཐའི་མེ་ལྟར་འབར་བ། ཕྱག་གཡས་སྡིགས་མཛུབ་
དང་བཅས་པས་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་བས་བདུད་དང་བགེགས་ཐམས་ཅད་ཚར་གཅོད་ཅིང། ཕྱག་གཡོན་ཐུགས་ཀར་མ་རུངས་པ་རྣམས་ལ་བསྡིགས་པའི་སྡིགས་མཛུབ་མཛད་ལ། རིན་པོ་ཆེ་སྣ་
ཚོགས་ལས་གྲུབ་པའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། དོ་ཤལ་ལ་སོགས་པས་སྤྲས་ཤིང། ཀླུ་རིགས་བཞིས་བརྒྱན་པ། གོས་སྔོན་པོའི་སྟོད་གཡོགས་དང་སྟག་གི་པགས་པའི་
ཤམ་ཐམས་ཅན། ཁྲོ་བོའི་ཉམས་ཐམས་ཅད་ཡོངས་སུ་རྫོགས་པ། སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་ཞབས་གཡས་བསྐུམས་ཤིང། གཡོན་བརྐྱངས་པའི་སྟབས་ཀྱིས་ལོག་འདྲེན་
[161A]༄༅། །དྲེགས་པ་སྡེ་བརྒྱད་བརྫིས་པའི་ཚུལ་གྱིས་བཞུགས་པའི་སྟེང་དུ། རྩ་བརྒྱུད་ཀྱི་བླ་མ་དང། མཐའ་སྐོར་དུ། ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས་
ཀྱིས་བསྐོར་ཞིང། མདུན་དུ་བཀའ་སྡོད་རྒྱལ་པོ་ཆེན་པོ་རྣམ་ཐོས་སྲས་འཁོར་དང་བཅས་པ་བཞུགས་པའི་གཙོ་འཁོར་ཐམས་ཅད་ཀྱི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་
པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར། རང་དང་དམ་ཚིག་པའི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུ་ལྟ་པུས་ལྕང་ལོ་ཅན་གྱི་གནས་མཆོག་དམ་པ་ནས། བཅོམ་ལྡན་འདས་
གསང་བའི་བདག་པོ་དཔལ་ཕྱག་ན་རྡོ་རྗེ་ལ་བླ་མ་ཡི་དམ་དཀོན་མཆོག་གསུམ་གྱིས་བསྐོར་བ་སྤྱན་དྲངས། ཀྱཻ། འཛམ་གླིང་ཡངས་པའི་བྱང་གི་ཕྱོགས། །གསེར་གྱི་ས་འཛིན་བདུན་གྱི་དབུས། །རིན་ཆེན་རི་
རབ་བརྩེགས་པའི་འདབ། །གསང་སྔགས་རིག་སྔགས་འཆང་བ་ཡི། །དྲང་སྲོང་གྲུབ་པ་ཀུན་གྱི་གནས། །ལྷ་དང་མི་ཡི་འདོད་ཡོན་དང། །ཕྱི་ནང་གསང་བའི་མཆོད་པ་ཡི། །ཕུན་ཚོགས་འདོད་དགུས་ཡོངས་སུ་གང།།
གསང་སྔགས་ཆོས་སྒྲ་སྒྲོག་པའི་ཞིང། །གནས་མཆོག་ལྕང་ལོ་ཅན་གྱི་དབུས། །ཡེ་ཤེས་ལྔ་ཡི་རང་བཞིན་གྱི། །ནོར་བུའི་གཞལ་ཡས་ཁང་ཆེན་གྱི། །སེང་ཁྲི་པདྨ་ཉི་ཟླའི་སྟེང། །དུས་གསུམ་སངས་རྒྱས་

[161B] །སྐུ་དང་བསྟན་པ་བསྲུང་བའི་གཙོ། །གཏུམ་ཆེན་ཁྲོ་བོའི་དབང་པོ་བཞུགས། །འཁོར་བཅས་ཁྱོད་ལ་གསོལ་བ་ནི། །སྔོན་གྱི་དམ་བཅའ་མ་བསྙེལ་བར། །སྙིགས་དུས་བསྟན་པ་བསྲུང་བ་དང། །བསྟན་
འཛིན་བུ་བཞིན་སྐྱོང་བ་དང། །རྣལ་འབྱོར་བདག་ཅག་ཡོན་མཆོད་ཀྱི། །འགལ་རྐྱེན་བར་ཆོད་སེལ་བ་དང། །ཞི་རྒྱས་དབང་དང་དྲག་པོ་ཡི། །འདོད་དགུ་ཡིད་བཞིན་བསྒྲུབ་པའི་ཕྱིར། །དད་དང་མོས་པས་སྤྱན་འདྲེན་ན། །ཐུགས་
རྗེའི་དབྱིངས་ནས་སྐུ་བཞེངས་ལ། །ཐོགས་མེད་གནས་འདིར་གཤེགས་སུ་གསོལ། །ཧཱུཾ། བླ་མ་ཡི་དམ་བཅོམ་ལྡན་འདས། །ཕྱག་ན་རྡོ་རྗེའི་ལྷ་ཚོགས་དང། །མཁའ་འགྲོ་ཆོས་སྐྱོང་བསྲུང་མའི་ཚོགས། །སྤྱན་འདྲེན་
གནས་འདིར་གཤེགས་སུ་གསོལ། །ཨོཾ་གུ་རུ་བུདྡྷ་བོ་དཧི་སཏ་བཛྲ་པཱ་ཎི་ས་པ་རི་ཝཱ་ར་བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཞེས་སྤྱན་དྲངས། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས་
ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ། ཞེས་དབང་བསྐུར། མི་བསྐྱོད་པས་དབུ་བརྒྱན་པར་གྱུར།།
ཧཱུཾ། ལོག་འདྲེན་གདོན་གསུམ་བརྩེགས་པའི་གདན་གྱི་སྟེང། །རིན་ཆེན་བརྒྱ་ལས་གྲུབ་པའི་ཁྲི་སྟེང་དུ། །པདྨ་ཉི་ཟླ་འབར་བ་བརྩེགས་པའི་སྟེང། །ཞབས་སེན་འོད་ཆགས་བརྟན་པར་བཞུགས་སུ་གསོལ། །དེ་ནས། གང་

[162A]༄༅། །གི་དྲིན་གྱིས་བདེ་ཆེན་གནས། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་
དཀའ་བོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །ལྕང་ལོ་ཅན་གྱི་གནས་མཆོག་དམ་པ་ན། ཞེས་སོགས་ཀྱིས་ཕྱག་བྱ། མཆོད་པ་འབུལ་བ་ནི། ཧོ། རབ་འབྱམས་ཞིང་ན་ལྷ་རྫས་ཀྱི། །མཆོད་ཡོན་ཇི་སྙེད་
ཡོད་པ་དང། །བདག་གིས་གུས་པས་བཤམས་པ་འདི། །མཐུ་སྟོབས་དབང་ཕྱུག་རྡོ་རྗེ་འཛིན། །བཅོམ་ལྡན་འཁོར་དང་བཅས་ལ་འབུལ། །དེ་བཞིན་དུ་ཚིག་ཐོག་མཐའ་འདྲ་བ་ལ། །མཆོད་ཡོན་གྱི་གནས་སུ་
ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། སིལ་སྙན། གཟུགས་མཆོག་སྒྲ་སྙན། དྲི་མཆོག་རོ་མཆོག་རེག་མཆོག་ཇི་སྙེད་ཡོད་པ་དང། ཞེས་སོགས་སྦྱར་ནས་འབུལ། རྒྱས་པར་སྤྲོ་ན་
ཨརྒྷཾ་སོགས་སྔགས་དང་སྦྱར། དེ་ནས་ནང་མཆོད་ཀྱང། མཆོད་དོ་ཕྱོགས་བཅུ་ཞེས་པ་ནས། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བརྒྱུད་པའི་བླ་མ་དམ་པ་བྱིན་རླབས་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ་
ཨོཾ་བཛྲ་པཱ་ཎི་ཧཱུཾ་ཕཊ། ཨོཾ་ཨཱ་ཧཱུཾ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་བཻ་ཤྲ་མ་ཎཱ་ཨོཾ་ཨཱ་ཧཱུཾ། སྔོན་སངས་རྒྱས་མཐོང་བ། དམ་པའི་ཆོས་

[162B] འཕགས་པའི་དགེ་འདུན་ལ་བརྟེན་པ། བསྲུང་མ་མཐུ་རྩལ་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དཔའ་བོ་དང་རྣལ་འབྱོར་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཡུལ་ལྷ་གཞི་བདག་གནས་བདག་གྲོང་བདག་དང་
བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཞེས་ཕུལ། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །ཞེས་སོགས་ཀྱིས་མཎྜལ་འབུལ། དེ་ནས་རང་གི་ཐུགས་ཀའི་ཧཱུཾ་གི་འོད་ཟེར་གྱིས། བཅོམ་ལྡན་འདས་རྡོ་རྗེ་
སེམས་དཔའ་ཡབ་ཡུམ་སྤྱན་དྲངས། མདུན་གྱི་ནམ་མཁར་བཞུགས་པར་བསམས་ལ། ཡི་གེ་བརྒྱ་པ་ཉེར་གཅིག་བཟླས་པས་ཕྱག་ན་རྡོ་རྗེའི་སྐུ་གསུང་ཐུགས་ལ་གྲིབ་ཕོག་པ་དང། དམ་ཚིག་ཉམས་ཆགས་དག་པར་
བསམས་ལ། བཤགས་པ་བྱ་བ་ནི། ཧཱུཾ། བླ་མ་ཡི་དམ་བཅོམ་ལྡན་གསང་བའི་བདག་ཕྱག་ན་རྡོ་རྗེ་འཁོར་བཅས་བདག་ལ་དགོངས། །ཐོག་མེད་དུས་ནས་ཐ་མ་ད་ལྟའི་བར། །མི་དགེ་བཅུ་དང་མཚམས་མེད་ལྔ་ལ་
སོགས། །བགྱིས་དང་བགྱིད་སྩལ་ཡི་རང་ཅི་མཆིས་པ། །གནོང་ཞིང་འགྱོད་པས་རྒྱལ་བ་སྲས་བཅས་ཀྱི། །སྤྱན་སྔར་བཤགས་ཤིང་སླན་ཆད་ཡང་དག་སྡོམ། །ཁྱད་པར་ལྷ་མཆོག་ཕྱག་ན་རྡོ་རྗེ་ཡི། །སྐུ་དང་གསུང་དང་
ཐུགས་ཀྱི་དམ་ཚིག་ལས། །འགལ་ཞིང་མི་དགྱེས་གྱུར་པ་ཅི་མཆིས་པ། །བཤགས་དང་བཤགས་ཡུལ་བཤགས་པར་བྱ་བ་སོགས། །རང་བཞིན་སྤྲོས་དང་བྲལ་བའི་དབྱིངས་སུ་བཤགས། །དེ་ནས་ཐུགས་དམ་བསྐང་

[163A]༄༅། །བ་ནི། ཧཱུཾ། བདེ་སྟོང་ནམ་མཁའི་གློང་ཡངས་ལས། །སྣ་ཚོགས་མཆོད་པའི་སྤྲིན་སྤྲོས་ཏེ། །ཕྱག་ན་རྡོ་རྗེའི་ལྷ་ཚོགས་ཀྱི། །སྤྱན་ལམ་འབྱུང་ཞིང་རྒྱས་གྱུར་ཅིག་རིན་ཆེན་ལས་གྲུབ་སྣོད་
ཡངས་སུ། །བདུད་རྩིའི་མཆོད་ཡོན་མཚོ་ལྟར་འཁྱིལ། །མཛེས་པའི་མེ་ཏོག་ཆར་ལྟར་འབབ། །དྲི་ཞིམ་སྤོས་ཀྱི་སྤྲིན་འཁྲིགས་པས། །གསང་བདག་འཁོར་བཅས་ཐུགས་དམ་བསྐང། །ཐུགས་དམ་དབྱིངས་
སུ་བསྐངས་གྱུར་ནས། །རྐྱེན་ངན་བར་ཆད་བཟློག་པ་དང། །མཐུན་རྐྱེན་བསམ་པ་འགྲུབ་པ་དང། །མཆོག་དང་ཐུན་མོང་དངོས་གྲུབ་སྩོལ། །མར་མེའི་ཕྲེང་བ་ཉི་ལྟར་གསལ། །བཟང་པོའི་དྲི་ཆབ་
མཚོར་འཁྱིལ་ཞིང། །རོ་བརྒྱའི་ཞལ་ཟས་ལྷུན་པོར་སྤུངས། །གདངས་སྙན་རོལ་མོའི་སྒྲ་སྒྲོག་པས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། མཛེས་པའི་རྟ་མཆོག་རླུང་ལྟར་འཕྱོ།།
གཡག་རོག་ཞོལ་ཆེན་ངར་འཇོ་འདོན། །ལུག་ནག་སྤྱི་དཀར་ཤེལ་ལྟར་འཚེར། །ཁྱི་ནག་དོམ་ལྟར་འཕྱོ་བ་འདིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། ཁྱུང་ཆེན་བྱ་ཚོགས་མཁའ་
ལ་ལྡིང། །སྟག་སྤྱང་སེང་གེ་ངར་སྐད་འདོན། །གཟུགས་སྒྲ་དྲི་རོའི་དཔལ་འཛིན་པའི། །འདོད་ཡོན་སྣ་ལྔའི་ཚོགས་རྣམས་ཀྱིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། གླིང་བཞི་

[163B] །གདུགས་དང་རྒྱལ་མཚན་བླ་བྲེ་དང། །བུམ་པ་བཟང་དང་དཔག་བསམ་ཤིང། །སྐུ་གསུང་ཐུགས་དང་གསང་རྟེན་གྱིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། སྲ་
བརྟན་རྡོ་རྗེའི་གོ་ཁྲབ་དང། །འབར་བའི་རྡོ་རྗེ་རལ་གྲི་སོགས། །དགྲ་འཇོམས་མཚོན་ཆའི་ཚོགས་རྣམས་ཀྱིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། རིན་ཆེན་ལས་གྲུབ་རྒྱན་མང་དང།།
ཀླུ་འདུལ་སྦྲུལ་གྱི་ཆུན་པོ་དང། །ལྷ་རྫས་གོས་སྔོན་ན་བཟའ་དང། །སྟག་ལྤགས་ཤམ་ཐབས་ལ་སོགས་པས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། ཟག་མེད་བདུད་རྩིར་བྱིན་བརླབས་
པའི། །གཏོར་ཚོགས་རི་ལྟར་སྤུངས་པ་དང། །ཕྱི་ནང་དམ་རྫས་སྤྱན་གཟིགས་ཚོགས། །ས་དང་བར་སྣང་ཁྱོན་གང་བས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། རྒྱལ་སྲིད་རིན་ཆེན་སྣ་བདུན་
དང། །ལྕགས་ཀྱུ་ལྔ་དང་སྒྲོན་མ་ལྔ། །སྦྱངས་རྟོགས་སྦར་བའི་ཨ་མྲྀ་ཏའི། །རྒྱ་མཚོ་རྦ་རླབས་གཡོ་བ་འདིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། མ་རུངས་གདུལ་དཀའ་འདུལ་བའི་ཕྱིར།།
ཐུགས་རྗེས་ཁྲོས་པའི་སྐུར་བསྟན་ཡང། །རབ་ཞི་ཆོས་སྐུའི་ངང་ཉིད་ལས། །མི་གཡོ་བླ་མེད་རྟེན་མཆོག་གིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། གལ་ཏེ་བསྐུལ་བྱེད་ན། ཧཱུཾ། མཐུ་

[164A]༄༅། །སྟོབས་དབང་ཕྱུག་རྡོ་རྗེ་འཛིན། །ཁྲོ་བོའི་རྒྱལ་པོ་བཅོམ་ལྡན་འདས། །ཕྱག་ན་རྡོ་རྗེ་འཁོར་བཅས་རྣམས། །བསྟན་དགྲ་གཞོམ་པའི་དུས་ལ་བབ། །བདུད་དང་འབྱུང་པོའི་ཚོགས་རྣམས་ཀྱིས། །སངས་རྒྱས་
བསྟན་པའི་སྤྱི་དགྲ་བྱས། །དཔལ་ལྡན་བླ་མའི་སྐུ་ལ་བསྡོས། །དཀོན་མཆོག་གསུམ་གྱི་དབུ་འཕངས་སྨད། །དགེ་འདུན་རྣམས་ཀྱི་འདུ་སྒོ་ཕྲོགས། །ཉེས་མེད་སེམས་ཅན་ཡོངས་ལ་འཚེ། །རྣལ་འབྱོར་བདག་ལ་
གནོད་བྱས་པས། །བཏང་སྙོམས་གཡེལ་བ་མ་མཛད་པར། །བདུད་དང་གཤིན་རྗེ་གནོད་སྦྱིན་སོགས། །སྡེ་བརྒྱད་དྲག་པོའི་དམག་དྲོངས་ལ། །འཇིགས་པའི་ལྟས་དང་ཆོ་འཕྲུལ་གྱིས། །དགྲ་བོའི་ཡུལ་ཁམས་
བརླག་པར་གྱིས། །ཐོག་སེར་ནད་དང་དལ་ཡམས་དང། །མི་བཟད་མཚོན་ཆའི་ཆར་པ་ཕོབ། །ལྟག་པའི་ཕྱོགས་ནས་སྡུད་ཆོད་ལ། །ཁོང་པའི་ནང་ནས་སྙིང་ཕྱུངས་ཤིག་ནག་པོའི་རྩ་ལག་བདུད་ཀྱི་གཉེན། །དགྲ་བགེགས་
ལས་ངན་སྡིག་ཅན་འདི། །ལོ་ཟླ་ཞག་ཏུ་མ་བཞག་པར། །ད་ལྟ་སྒྲོལ་བའི་ལས་མཛོད་ཅིག་ཅེས་བསྐུལ་ནས། བཟློག་པ་བྱ་བ་ནི། ཧཱུཾ། གསང་བའི་བདག་པོའི་ལྷ་ཚོགས་ཀྱིས། །མཆོད་གཏོར་རྒྱ་མཚོ་འདི་
བཞེས་ལ། །རྣལ་འབྱོར་ཡོན་མཆོད་འཁོར་བཅས་ལ། །ཕ་རོལ་བསམ་ངན་སྦྱོར་རྩུབ་བཟློག་བགེགས་རིགས་སྟོང་ཕྲག་བརྒྱད་ཅུ་བཟློག་གདོན་རིགས་སུམ་བརྒྱ་དྲུག་ཅུ་བཟློག་ནད་རིགས་བཞི་བརྒྱ་རྩ་བཞི་

[164B]ཡེ་འབྲོག་སུམ་བརྒྱ་དྲུག་ཅུ་བཟློག་བྱིས་པའི་གདོན་ཆེན་བཅོ་ལྔ་བཟློག་ལྟས་ངན་བརྒྱད་ཅུ་རྩ་བཞི་བཟློག་གཤིན་རྗེའི་འཁོར་ལོ་བསྐོར་བ་བཟློག་བདུད་ཀྱི་ཁྲམ་ལ་བཏབ་པ་བཟློག་བཙན་གྱི་ཞགས་པ་
འཕེན་པ་བཟློག་གཟའ་དང་རྒྱལ་གདོན་གནོད་པ་བཟློག་བདུད་གཡོས་སྲི་ངན་ལངས་པ་བཟློག་ལོ་ཟླ་ཞག་དུས་སྐེགས་རྣམས་བཟློག་རྨི་ལམ་མཚན་མ་ངན་པ་བཟློག་འགལ་རྐྱེན་བར་ཆད་ཐམས་ཅད་
བཟློག་བཟློག་བསྒྱུར་འཕྲིན་ལས་དུས་ལ་བབ། །མཐུན་པའི་དངོས་གྲུབ་མ་ལུས་པ། །དུས་འདིར་བདག་ལ་སྩལ་དུ་གསོལ། །འཁོར་དང་བསྟན་པ་ལོངས་སྤྱོད་རྣམས། །རྒྱས་པར་མཛོད་ཅིག་བསྲུང་མའི་
ཚོགས། ཅེས་བཟློག་པ་བྱས་ཏེ་དངོས་གྲུབ་ཞུ། དེ་ནས་མཚམས་འདིར། ཨོཾ་བཛྲ་པཱ་ཎི་ཧཱུཾ། ཞེས་སོགས་ཕྱག་རྡོར་གྱི་བཟླས་པ་གང་མང་བྱས་པའི་མཐར། ཡི་གེ་བརྒྱ་པས་ལྷག་ཆད་ཁ་བསྐངས། རྣམ་སྲས་
ལ་བྱེད་ནའང། ཨོཾ་བཻ་ཤྲ་མ་ཎཱ་ཡེ་སཱ་ཧཱ། ཞེས་སོགས་བཟླ། མཚམས་འདིར་གཏོར་མ་སྔར་ལྟར་བྱིན་གྱིས་བརླབས་ལ། བླ་མ་ཡི་དམ། དཔལ་ཕྱག་ན་རྡོ་རྗེ་འཁོར་དང་བཅས་པའི་ལྗགས་རྡོ་རྗེའི་འོད་ཟེར་གྱི་
སྦུ་གུས་དྲངས་ཏེ་གསོལ་བར་གྱུར། ཨོཾ་གུ་རུ་སརྦ་བུདྡྷ་བོ་དཧི་སཏ་བཛྲ་པཱ་ཎི་ཌཱ་ཀི་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ། ཁ་ཁ་ཁཱ་ཧི་ཁཱ་ཧི། ཞེས་པ་བདུན་ནམ། ཉེར་གཅིག་སོགས་ཀྱིས་འབུལ། ཨརྒྷཾ་

[165A]༄༅། །སོགས་ཀྱིས་མཆོད། རྣམ་སྲས་ལ་འབུལ་ནའང་སྙིང་པོ་ལ་ཁ་ཁ་སོགས་བཏགས་ལ་ཕུལ་ནས་མཆོད། ནང་མཆོད་འབུལ། མཆོད་སྦྱིན་གྱི་གཏོར་མ་འདོད་ཡོན་ལྔ་དང་ལྡན་པའི་བདུད་
རྩིའི་རྒྱ་མཚོ་ཆེན་པོ་འདི་ཉིད། བླ་མ་ཡི་དམ་སངས་རྒྱས་བྱང་སེམས་མཁའ་འགྲོ་ཆོས་སྐྱོང་བསྲུང་མ། ཁྱད་པར་དཔལ་གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་འཁོར་དང་བཅས་པ་རྣམས་ལ་འབུལ་ལོ།།
བཞེས་ནས་སངས་རྒྱས་ཀྱི་བསྟན་བསྲུངས། དཀོན་མཆོག་གི་དབུ་འཕངས་བསྟོད། དགེ་འདུན་གྱི་སྡེ་སྐྱོངས། བླ་མའི་སྐུ་ཚེ་སྲིངས། སེམས་ཅན་ཐམས་ཅད་བདེ་ཞིང་སྐྱིད་པ་དང་མྱུར་དུ་མངོན་པར་རྫོགས་པར་འཚང་
རྒྱ་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་རྣལ་འབྱོར་པ་བདག་ཅག་ཡོན་མཆོད་འཁོར་དང་བཅས་པ་རྣམས་ཀྱི་ནད་གདོན་དགྲ་བགེགས་ཀྱི་གནོད་པ། འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་
ཞི་བར་མཛད་དུ་གསོལ། མཐུན་རྐྱེན་ཚེ་དང་བསོད་ནམས་དཔལ་དང་འབྱོར་པ། མངའ་ཐང་རིགས་རྒྱུད་ལོངས་སྤྱོད། སྙན་གྲགས་འཁོར་ཚོགས་འདོད་དགུའི་ཕུན་ཚོགས། བཀྲ་ཤིས་ལེགས་ཚོགས་ཐམས་ཅད་འཕེལ་
ཞིང་རྒྱས་པར་མཛད་དུ་གསོལ། ཁམས་གསུམ་གྱི་སྐྱེ་དགུ་ཟས་ནོར་ལོངས་སྤྱོད་ཐམས་ཅད་དབང་དུ་འདུ་བར་མཛད་དུ་གསོལ། སངས་རྒྱས་ཀྱི་བསྟན་པ་དང་བསྟན་པ་འཛིན་པའི་སྐྱེས་བུ་དམ་པ་རྣམས་དང་

[165B]
གསོལ། ཞེས་འཕྲིན་ལས་བཅོལ། སྐབས་འདིར་གཞི་བདག་དང། གཞན་ཡང་རང་རང་གི་ཡུལ་ལྷ་སོགས་ལ་རང་རང་གི་ལུགས་བཞིན་གཏོར་མ་བསྔོའོ། །དེ་ནས། མཐུ་ཆེན་སྟོབས་ཀྱིས་བགེགས་དཔུང་མ་ལུས་
འཇོམས། ཅེས་སོགས་ཀྱིས་བསྟོད། མཇུག་ཏུ་འདོད་དོན་ལ་གསོལ་བ་གདབ་ཅིང། བསྔོ་བ་དང་སྨོན་ལམ་གྱིས་རྒྱས་འདེབས། ཡི་གེ་བརྒྱ་པ་བརྗོད་ལ་བཟོད་པར་གསོལ། སྐུ་ཡོད་ན་བརྟན་བཞུགས་བྱ། མེད་ན་ཡེ་ཤེས་
པ་གཤེགས། དམ་ཚིག་པ་བདག་ཉིད་ལ་བསྡུ། བཀྲ་ཤིས་བྱ་ཞིང་མེ་ཏོག་གི་ཆར་དབབ་པར་བྱའོ། །ཚུལ་འདི་ཡང་དད་ལྡན་རྡོ་རྗེ་མགོན་པོས་ཡང་ཡང་ནན་གྱིས་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་
བཟང་ཆོས་ཀྱི་རྒྱལ་མཚན་གྱིས། ཤཱཀྱའི་རྒྱལ་པོའི་མདུན་ས་ར་ས་ར་མོ་ཆེ་དགའ་ལྡན་ཁང་གསར་གྱི་གཞིས་ཀར་སྦྱར་བ་དགེ་ལེགས་འཕེལ།། །།


﻿   ༈   
མདོར་བསྡུས་བཞུགས།    ༈    འདིར་གསང་བདག་འཁོར་ལོ་ཆེན་པོའི་བདག་བསྐྱེད་མདོར་བསྡུས་ནི། དུས་གསུམ་འབྱུང་བའི་སངས་རྒྱས་དང། །ཐེག་ཆེན་དམ་ཆོས་འདི་དང་ནི། །དགེ་འདུན་སངས་
རྒྱས་སྲས་ཚོགས་ལ། །བྱང་ཆུབ་བར་དུ་སྐྱབས་སུ་མཆི། །ཞེས་སྐྱབས་འགྲོ་དང། ངོ་མཚར་ཆེ་མཆོག་བྱང་ཆུབ་ནི། །བླ་མེད་དག་ནི་ཐོབ་ནས་སུ། །ཤིན་ཏུ་མཐར་ཐུག་མྱང་འདས་ལ། །འགྲོ་བ་མྱུར་དུ་དགོད་པར་
བགྱི༑ ༑ཞེས་སེམས་བསྐྱེད་སྔོན་དུ་བཏང་སྟེ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ། ཆོས་ཐམས་ཅད་རང་བཞིན་གྱིས་སྟོང་ཞིང་བདག་མེད་པར་གྱུར། སྟོང་པའི་ངང་ལས་རང་གི་སེམས་ཧཱུཾ་ཡིག་དཀར་དམར་

[018B] དེའི་ངང་ལས་སྐད་ཅིག་གིས་རྡོ་རྗེ་ས་གཞི། རྭ་བ༑ བླ་རེ༑ མེ་རི༑ དུར་ཁྲོད་དང་བཅས་པའི་དབུས་སུ་ཆོས་འབྱུང་གི་ནང་དུ་འབྱུང་བཞི་རིམ་བརྩེགས་རི་རབ། སྣ་ཚོགས་པདྨ་
ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང། གྲུ་བཞི། སྒོ་བཞི། རྟ་བབས་བཞི་དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ། སྣ་ཚོགས་པདྨ་འདབ་མ་བརྒྱད་པའི་ལྟེ་བར། ཚངས་པ་
དཀར་པོ་དང་བརྒྱ་བྱིན་དམར་སེར་གཡས་གཡོན་དུ་བསྒྱེལ་བའི་སོག་ཕག་གི་ཟླ་ཉིའི་གདན་གྱི་སྟེང་དུ། ཨཱ་ལི་ལས་ཟླ་བ་དང་ཀཱ་ལི་ལས་ཉི་མའི་དཀྱིལ་འཁོར། རང་ནམ་མཁའི་ཧཱུཾ་ཡིག་ཟླ་ཉིའི་བར་དུ་ཞུགས། ཡོངས་སུ་གྱུར་
པ་ལས་ཧཱུཾ་ཧཱུཾ་ལས་ཁྲོ་བོའི་རྡོ་རྗེ་རྩེ་ལྔ་པ་དང་ཐོད་པ་ཧཱུཾ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། རང་ཉིད་སངས་རྒྱས་འཁོར་ལོ་ཆེན་པོ་གོས་སྔོན་པོ་ཅན། སྐུ་མདོག་མཐིང་
ནག་ཞལ་གསུམ་ཕྱག་དྲུག་པ། ཞབས་གཡས་བསྐུམས་ཤིང་གཡོན་བརྐྱངས་པ། རྩ་ཞལ་མཐིང་ག་ཆར་སྤྲིན་ལྟར་གནག་པ། གཡས་ཞལ་དུང་ལྟར་དཀར་ཞིང་ཡ་སོས་མ་མཆུ་མནན་པ། །གཡོན་ཞལ་པདྨ་རཱ་ག་ལྟར་
དམར་ཞིང་སྣུམ་པའི་མདངས་ཅན། ཞལ་གསུམ་ཟླ་བའི་དཀྱིལ་འཁོར་ལྟར་རྒྱས་པ། ཞལ་རེ་རེ་འང་དམར་ལ་ཟླུམ་པའི་སྤྱན་གསུམ་གསུམ་མེའི་ཕུང་པོ་འདྲ་བ། སྨིན་མ་དང་དཔྲལ་བའི་མཚམས་སུ་ཁྲོ་གཉེར་བསྡུས་ཤིང་ཤིན་ཏུ་

[019A]༄༅། །ཁྲོས་པ། ལྗགས་འདྲིལ་ཞིང་མཆེ་བ་གཙིགས་པ། ཧཱུཾ་ཧཱུཾ་དང་ཨ་ལ་ལའི་སྒྲ་ཆེན་པོ་ཕྱོགས་བཅུར་སྒྲོག་ཅིང་དགུགས་མེ་ལྕེ་ལྟར་རབ་ཏུ་འབར་བ། དབུ་སྐྲ་ཁམ་སེར་གྱེན་དུ་བརྫེས་པ། རལ་པའི་ཅོད་པན་ལ་མི་
བསྐྱོད་པས་བརྒྱན་པ། ལྟོ་བ་ཡངས་ཤིང་གསུས་པའི་སྨད་འཁྱིལ་བ། ཕྱག་གཡས་ཀྱི་དང་པོས་ཁྲོ་བོའི་རྡོ་རྗེ་རྩེ་ལྔ་པ་འཕྱར་ཞིང་གཡོན་གྱི་དང་པོས་སྡིགས་མཛུབ་མཛད་པ། བར་པ་གཉིས་ཐལ་མོའི་སྒྲ་སྒྲོག་པས་སུམ་
ལྷ་མོ་མཛེས་ལྡན་མ་སྔོན་མོ་དར་དང་རིན་པོ་ཆེས་བརྒྱན་ཅིང་གྲི་ཐོད་འཛིན་པ་ལ་འཁྱུད་པ། ཐ་མ་གཉིས་ཀྱིས་གདོལ་བའི་རིགས་སྟོབས་རྒྱུ་དང་རིགས་ལྡན་ནག་པོའི་རྐེད་པ་ནས་བཟུང་སྟེ། མགོ་བོ་རྩ་ཞལ་དུ་གསོལ་ཞིང་
མཇུག་མ་ཞབས་འོག་ཏུ་མནན་པ། གོས་སྔོན་པོའི་སྟོད་གཡོགས་དང་སྟག་གི་པགས་པའི་ཤམ་ཐབས་འཕྱང་པ། ཀླུ་རྒྱལ་རིགས་སེར་པོས་དབུ་རྒྱན། རྗེའུ་རིགས་དམར་པོས་སྙན་རྒྱན། བྲམ་ཟེའི་རིགས་དཀར་པོས་
གདུབ་བུ། གདོལ་པའི་རིགས་ནག་པོས་མཆོད་ཕྱིར་ཐོགས་དང་སྐ་རགས་བྱས་ཤིང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། སེམས་དཔའ་གསུམ་གྱི་བདག་ཉིད་ཅན་དུ་རྒྱུར་བའི་སྤྱི་བོར་ཨོཾ་དཀར་པོ་
མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་
[019B] དབང་གི་ལྷས་དབང་བསྐུར། །མི་བསྐྱོད་པས་དབུ་བརྒྱན་པར་གྱུར། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ། ནས༑ ཤཔྟ་རྲ་ཏཱི་ཙྪ་ཧཱུཾ་སཱ་ཧཱའི་བར་གྱིས་ཕྱི་མཆོད་དང། ཨོཾ་བཛྲ་པཱ་ཎ་ས་པ་རི་ཝཱ་ར་ཨོཾ་ཨཱ་ཧཱུཾ་
གིས་ནང་མཆོད་ཕུལ། ཐིག་ལེའི་རང་བཞིན་མི་ཤིགས་གསལ། །ཁ་སྦྱོར་ཉི་ཟླའི་འཕྲོ་འདུ་ལས། །བགེགས་རིགས་སྟོང་ཕྲག་འཇོམས་མཛད་པ། །འཁོར་ལོའི་བདག་པོ་ཁྱོད་ལ་བསྟོད། ཅེས་བསྟོད། རང་གི་ཐུགས་
ཀའི་ཏིང་ངེ་འཛིན་སེམས་དཔའི་མཐར་སྔགས་འཕྲེང་གིས་བསྐོར་བ་ལས་འོད་ཟེར་གྱི་སྤྲོ་བསྡུ་དང་ལྡན་པར་གྱུར། ཨོཾ་ནཱི་ལཱཾ་ཝཱཾ་བ་ར་དྷ་ར་བཛྲ་པཱ་ཎི་ཧྲི་ད་ཡ་མྷཱ་གྲོ་དྷ་ས་ཏྭ་ཧཱུཾ་ཕཊ། ཅེས་སྙིང་པོ་བཟླ། མཇུག་ཏུ། དག་འདིས་
མཐུན་མོང་ལམ་གྱིས་རྒྱུད་སྨིན་ཅིང། །རྣམ་དག་དབང་ཐོབ་དམ་ཚིག་སྡོམ་ལ་གནས། །ཟབ་གསལ་གཉིས་མེད་རིམ་པ་དང་པོ་ཡི། །རྣལ་འབྱོར་ཕྲ་རགས་མྱུར་དུ་མཐར་ཕྱིན་ཤོག་དཔལ་ལྡན་འཁོར་ལོ་ཆེན་པོའི་
རྒྱུད་ཀྱི་དོན། །ཚད་ལྡན་གྲུབ་མཆོག་དག་གིས་ལེགས་བཀྲལ་བའི། །རྫོགས་རིམ་བྱིན་རླབས་བཞི་ལྡན་རྣལ་འབྱོར་གྱིས། །ཚེ་འདི་ཉིད་ལ་སྐུ་གསུམ་འགྲུབ་པར་ཤོག་ལྷ་ཀླུ་གནོད་སྦྱིན་དྲག་པོའི་གདོན་ལ་སོགས།།
ཕྱི་ནང་འགལ་རྐྱེན་མཐའ་དག་རབ་ཞི་ཞིང། །དམ་ཆོས་སྒྲུབ་པའི་མཐུན་རྐྱེན་མ་ལུས་པ། །ཡིད་ལ་བསམ་པ་ཙམ་གྱིས་འགྲུབ་གྱུར་ཅིག་ཅེས་བསྔོ་སྨོན་བྱའོ། ། ཞེས་པ་འདི་ཡང་དགེ་སློང་དྷ་རྨ་བྷ་དྲས་དམ་པའི་གསུང་ལས་

[020A]༄༅། །བཏུས་ནས་རང་གི་ཉམས་ལེན་དུ་སྦྱར་བའོ།།



﻿དཔལ་ཕྱག་ན་རྡོ་རྗེ་ཞལ་གསུམ་ཕྱག་དྲུག་པ་བདུད་རྩི་ཐིག་པའི་སྒྲུབ་
ཐབས་དང་རྗེས་གནང་གི་ཆོ་ག་གསང་བདག་དགྱེས་པའི་མཆོད་སྤྲིན་དངོས་གྲུབ་ལེགས་སྩོལ་ཞེས་བྱ་བ་བཞུགས་སོ། །ན་མོ་གུ་རུ་བཛྲ་པཱ་ཎ་ཡེ། དཔལ་ཕྱག་ན་རྡོ་རྗེ་ཞལ་གསུམ་ཕྱག་དྲུག་པའི་རྗེས་གནང་བྱ་བར་འདོད་པས། རྟེན་རབ་གནས་ཅན་གྱི་དྲུང་དུ་མཆོད་པ་དང་མཎྜལ་ཚོམ་བུ་
དགུ་པ། དཀར་གཏོར་ཆ་བཞི་བཤམ། རང་ཉིད་སྤུས་དང་གཙང་སྦྲ་ལྡན་པའི་སྒོ་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། བདག་བསྐྱེད་ནི། སྭ་བྷ་ཝ་དང་ཤུ་ནྱ་ཏས་བཟུང་འཛིན་གྱི་ཆོས་ཐམས་ཅད་སྟོང་པར་སྦྱངས། སྟོང་པའི་ངང་ལས་གཞལ་ཡས་ཁང་བསྲུང་བ་མཚམས་
ཀྱི་འཁོར་ལོ་མེ་རི་དང་བཅས་པའི་དབུས་སུ་པཾ་ལས་པདྨ་ཨ་ལས་ཟླ་བ་རཾ་ལས་ཉི་མའི་སྟེང་དུ་ཧཱུཾ་མཐིང་ནག་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས། ཧཱུཾ་ལ་ཐིམ་ཧཱུཾ་འོད་དུ་ཞུ་བ་ལས་རང་ཉིད་ཕྱག་ན་རྡོ་རྗེ་ཞལ་གསུམ་
ཕྱག་དྲུག་པ་ཕྱག་གཡས་དང་པོ་ན་གསེར་གྱི་རྡོ་རྗེ་རྩེ་ལྔ་པ་བསྣམས་པ། གཡོན་གྱི་དང་པོ་སྡིགས་མཛུབ། བར་པ་གཉིས་ཀྱི་མཐིལ་ཉི་ཟླས་མཚན་པ་ཐལ་མོ་བརྡབ་པའི་ཚུལ་དུ་སྣང་བ། ཕྱག་འོག་མ་གཉིས་ཀྱིས་སྦྲུལ་ནག་ཞལ་དུ་གསོལ་བ། གཡས་དཀར་
གཡོན་དམར་དབུས་མཐིང་ཞལ་ནས་ཧཱུཾ་ཧཱུཾ་གི་སྒྲ་སྒྲོགས་པ། ཀླུ་དང་རིན་པོ་ཆེས་བརྒྱན་པ། ཚངས་པ་དང་བརྒྱ་བྱིན་གྱི་སྟེང་དུ་ཞབས་བརྐྱང་བསྐུམ་དུ་བཞུགས་པ། ཁྲོ་ལ་རྡམ་པ་མཆེ་བ་གཙིགས་ཤིང་འཇིགས་པའི་ཆ་ལུགས་ཅན་གནས་གསུམ་སྦྱིན་གྱིས་བརླབས་

[202B] ལྕང་ལོ་ཅན་ནས་རང་འདྲའི་ཡེ་ཤེས་པ་སྤྱན་དྲངས། ཨརྒྷཾ་སོགས་ཀྱིས་མཆོད་པ་ཕུལ་ནས། གཡས་ཞལ་དཀར་པོ་ནས་སྐུའི་ལྷ་ཚོགས་དཀར་པོ་དཔག་ཏུ་མེད་པ་བྱོན་ནས་དེ་རྣམས་ཀྱིས་དབང་བསྐུར་བས་བདག་གི་ལུས་རྡོ་རྗེར་
བྱིན་གྱིས་བརླབས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཨོཾ། གཡོན་ཞལ་དམར་པོ་ནས་གསུང་གི་ལྷ་ཚོགས་དམར་པོ་དཔག་ཏུ་མེད་པ་བྱོན་ནས་དེ་རྣམས་ཀྱིས་དབང་བསྐུར་བས་བདག་གི་ངག་རྡོ་རྗེར་བྱིན་གྱིས་བརླབས་པར་གྱུར། ཨཱ་སརྦ་ཏ་ཐཱ་
ག་ཏ་ཨབྷི་ཥིཉྩ་ཨཱ་དབུས་ཞལ་མཐིང་ག་ནས་ཐུགས་ཀྱི་ལྷ་ཚོགས་སྔོན་པོ་དཔག་ཏུ་མེད་པ་བྱོན་ནས་དེ་རྣམས་ཀྱིས་དབང་བསྐུར་བས་བདག་གི་ཡིད་རྡོ་རྗེར་བྱིན་གྱིས་བརླབས་པར་གྱུར། ཧཱུཾ་སརྦ་ཏ་ཐཱ་ག་ཏ་ཨ་བཧི་ཥི་ཉྩ་ཧཱུཾ། ཐུགས་ཀའི་ཧཱུཾ་གི་མཐར་ཨོཾ་ནཱི་
ལཾ་བྷ་ར་དྷ་རའི་སྔགས་ཀྱིས་བསྐོར་བར་བསམས་ལ་བརྒྱ་སྟོང་ཙམ་བཟླས་པར་བྱ། དེ་ནས་མདུན་གྱི་མཎྜལ་ཚོམ་བུ་བསངས་སྦྱངས། ཕྱག་ན་རྡོ་རྗེ་ལ་རང་འདྲའི་ཕྱག་ན་རྡོ་རྗེ་བརྒྱད་ཀྱིས་བསྐོར་བ་སྔར་ལྟར་བསྐྱེད། དགུག་གཞུག་དབང་བསྐུར་རྒྱས་གདབ་དཀྱུས་ལྟར་བྱ་ཞིང་བསྙེན་པ་བྱས་ལ་མཆོད་བསྟོད་བྱ། གཏོར་མ་ཆ་བཞི་
བསྔོ། དེ་ནས་སློབ་མ་རྣམས་ཁྲུས་བྱས། མཎྜལ་འབུལ་དུ་བཅུག་ལ་གསོལ་བ་འདེབས་པ་འདིའི་རྗེས་ཟློས་མཛོད། སློབ་དཔོན་དགོངས་སུ་གསོལ། བདག་ལ་སློབ་དཔོན་གྱིས་དཔལ་ཕྱག་ན་རྡོ་རྗེའི་རྗེས་སུ་གནང་བ་སྩལ་དུ་གསོལ། ལན་གསུམ། བླ་མས་མཎྜལ་ཚོམ་བུ་དགུ་ཕྱག་ན་རྡོ་རྗེ་
གཙོ་འཁོར་དགུར་ངོ་སྤྲད་ལ། སྐུའི་རྗེས་གནང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་ཆེན་པོ་བདག་ལ་དགོངས་སུ་གསོལ། དཔལ་ཕྱག་ན་རྡོ་རྗེའི་སྐུའི་རྗེས་གནང་བདག་ལ་སྩལ་ཞིང་དབང་བསྐུར་དུ་གསོལ། ལན་གསུམ། ཞེས་

[203A]༄༅། །གསོལ་བ་བཏབ་པས། བླ་མ་ཕྱག་ན་རྡོ་རྗེའི་གཡས་ཞལ་དཀར་པོ་ལས་འོད་ཟེར་དཀར་པོའི་ཚོགས་འཕྲོས་པས་སློབ་མ་རྣམས་ཀྱི་ལུས་ལ་ཕོག་སྡིག་པ་དང་སྒྲིབ་པ་ཐམས་ཅད་དག་སླར་ཡང་འོད་ཟེར་འཕྲོས། སངས་རྒྱས་དང་བྱང་ཆུབ་
སེམས་དཔའ་སྐུའི་ལྷ་ཚོགས་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས། མཆོད། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ལན་གསུམ་
དེ་ལྟར་གསོལ་བ་བཏབ་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྐུའི་ངོ་བོ་ཨོཾ་དུ་གྱུར་ཏེ་སློབ་མ་རྣམས་ཀྱི་སྤྱི་བོར་ཞུགས། ཨོཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཨོཾ། སློབ་མ་རྣམས་ཀྱི་སྤྱི་བོར་འཁོད་པའི་ཨོཾ་དཀར་པོ་ལས་བདུད་རྩི་དཀར་པོའི་
རྒྱུན་བབས། ལུས་ཀྱི་ནང་ཐམས་ཅད་གང་བས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་བུམ་པའི་དབང་ཐོབ། ལུས་ལྷའི་སྐུ་བསྒོམ་པ་ལ་དབང་ངོ། ཞེས་བརྡ་སྤྲད། གསུང་གི་རྗེས་གནང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་
ཟློས་མཛོད། བླ་མ་རྡོ་རྗེ་འཛིན་པ་ཆེན་པོ་བདག་ལ་དགོངས་སུ་གསོལ། དཔལ་ཕྱག་ན་རྡོ་རྗེའི་གསུང་གི་རྗེས་གནང་བདག་ལ་སྩལ་ཞིང་དབང་བསྐུར་དུ་གསོལ། ལན་གསུམ། དེ་ལྟར་གསོལ་བ་བཏབ་པས། བླ་མ་ཕྱག་ན་རྡོ་རྗེའི་གཡོན་ཞལ་དམར་པོ་ལས་འོད་ཟེར་
དམར་པོ་འཕྲོས། སློབ་མ་རྣམས་ཀྱི་ངག་ལ་ཕོག་སྡིག་སྒྲིབ་དག་ཡང་འོད་ཟེར་འཕྲོས། སངས་རྒྱས་དང་བྱང་ཆུབ་སེམས་དཔའ་གསུང་གི་ལྷ་ཚོགས་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས། སྔར་ལྟར་མཆོད། ཕྱོགས་བཅུ་ན་བཞུགས་

[204B] སློབ་མ་འདི་རྣམས་ཀྱི་ངག་རྡོ་རྗེར་བྱིན་གྱིས་བརླབ་ཏུ་གསོལ། ལན་གསུམ། དེ་ལྟར་གསོལ་བ་བཏབ་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་གསུང་གི་ངོ་བོ་ཨཱ་ཡིག་ཏུ་
གྱུར་ཏེ་སློབ་མ་རྣམས་ཀྱི་མགྲིན་པར་ཞུགས། ཨཱ་སརྦ་ཏ་ཐཱ་ག་ཏ་ཡ་བྷིཥིཉྩ་ཨཱ་སློབ་མ་རྣམས་ཀྱི་ལྕེ་རྡོ་རྗེ་རྩེ་ལྔ་བར་གྱུར་ཏེ་རྩེ་ལྔ་ལ་ནཱི་ལཾ་བྷ་རའི་སྔགས་ཀྱིས་མཚན་པར་གྱུར། བླ་མའི་ཐུགས་ཀའི་སྔགས་ཞལ་ནས་ཐོན། སློབ་མ་རྣམས་ཀྱི་ཁམ་སོང་
ཨ་ཝ་དཧུ་ཏིའི་དབྱིབས་བརྒྱུད་གསང་གནས་ནས་ཐོན། བླ་མའི་གསང་གནས་ནས་ཞུགས་ཏེ་སླར་ཡང་འགལ་མ་ལྟར་འཁོར་བར་དམིགས་ཏེ་བླ་མའི་ཕྲེང་བ་ནས་བཟུང་ལ། འདིའི་རྗེས་ཟློས་མཛོད། སྔགས་ལན་མང་དུ་བཟླའོ། དེས་གསང་བའི་དབང་ཐོབ། གསང་བའི་བདག་
པོའི་སྔགས་བཟླ་བའི་རྗེས་གནང་ཐོབ་པ་ཡིན་ནོ། །ཞེས་བརྗོད། ཐུགས་ཀྱི་རྗེས་གནང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་ཆེན་པོ་བདག་ལ་དགོངས་སུ་གསོལ། དཔལ་ཕྱག་ན་རྡོ་རྗེའི་ཐུགས་ཀྱི་རྗེས་གནང་བདག་ལ་སྩལ་ཞིང་
དབང་བསྐུར་དུ་གསོལ། ལན་གསུམ། དེ་ལྟར་གསོལ་བ་བཏབ་པས། བླ་མ་ཕྱག་ན་རྡོ་རྗེའི་དབུས་ཞལ་མཐིང་གནས་འོད་ཟེར་སྔོན་པོ་འཕྲོས། སློབ་མ་རྣམས་ཀྱི་ཡིད་ལ་ཕོག་ཡིད་ཀྱི་སྡིག་སྒྲིབ་དག་ཡང་འོད་ཟེར་འཕྲོས། སངས་རྒྱས་དང་བྱང་ཆུབ་སེམས་
དཔའ་ཐུགས་ཀྱི་ལྷ་ཚོགས་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས། ལྔར་ལྟར་མཆོད། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས། སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་

[205A]༄༅། །བརླབ་ཏུ་གསོལ། ལན་གསུམ། དེ་ལྟར་གསོལ་བ་བཏབ་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀྱི་ངོ་བོ་ཧཱུཾ་དུ་གྱུར་ཏེ་སློབ་མ་རྣམས་ཀྱི་སྙིང་གར་ཞུགས། ཧཱུཾ་སརྦ་ཏ་ཐཱ་ག་ཏ་ཨ་བཧི་ཥི་ཉྩ་ཧཱུཾ་
སློབ་མ་རྣམས་ཀྱི་ཐུགས་ཀའི་ཧཱུཾ་དེ་ལས་འོད་ཟེར་འཕྲོས། སེམས་ཅན་ཐམས་ཅད་ལ་ཕོག་སྡིག་སྒྲིབ་ཐམས་ཅད་སྦྱངས་འོད་དུ་ཞུ། ཡང་འོད་ཟེར་འཕྲོས། ཕྱི་རྣོད་ཀྱི་འཇིག་རྟེན་ལ་ཕོག་འོད་དུ་ཞུ། འོད་ཟེར་ཚུར་འདུས་ཧཱུཾ་ལ་ཐིམ། ཧཱུཾ་འོད་དུ་ཞུ་རྡོ་རྗེའི་ལྟེ་བ་ཧཱུཾ་
གིས་མཚན་པ་ཞིག་བསམ། རྡོ་རྗེ་ལས་འོད་ཟེར་འཕྲོས། འང་གི་ལུས་འོད་དུ་ཞུ་རྡོ་རྗེ་ལ་ཐིམ། ཧཱུཾ་ལས་འོད་ཟེར་འཕྲོས། རྡོ་རྗེ་འོད་དུ་ཞུ་ཧཱུཾ་ལ་ཐིམ། པད་གདན་ཟླ་གདན་ལ་ཐིམ། ཟླ་གདན་ཞབས་ཀྱུ་ལ་ཐིམ། ཞབས་ཀྱུ་ལ་ཐིམ། འ་ཧ་ལ་ཐིམ། ཧ་དཔུང་
པ་ལ་དཔུང་པ་སྐེ་ལ་སྐེ་མགོ་ལ། མགོ་ཟླ་ཚེས་ལ་ཟླ་ཚེས་ཐིག་ལེ་ལ་ཐིག་ལེ་སྔོན་པོ་ཏིལ་ཙམ་ལ་དམིགས་པ་གཏད་དེ་མཐར་མི་དམིགས་པའི་ངང་ལ་མཉམ་པར་བཞག་པར་མཛོད། དེས་ཤེས་རབ་ཡེ་ཤེས་ཀྱི་དབང་ཐོབ། རྫོགས་རིམ་བསྒོམ་པ་ལ་
དབང་ངོ། །ཞེས་བརྗོད། མཎྜལ་གྱི་རྗེས་གནང་ཞུ་བའི་ཕྱིར་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་ཆེན་པོ་བདག་ལ་དགོངས་སུ་གསོལ། བདག་གཅིག་པུ་སྡུག་བསྔལ་དང་བྲལ་ཞིང་བདེ་བའི་དོན་དུ་ཞུ་བ་མ་ལགས་ཀྱི། སེམས་
ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་སྒྲོལ་བའི་དོན་དུ་འཕྲིན་ལས་བཞིའི་རྗེས་སུ་གནང་བ་སྩལ་དུ་གསོལ། ཞེས་གསོལ་བ་གདབ། དེ་ནས་བླ་མས་སློབ་མ་རྣམས་ཀྱི་མགོར་མཎྜལ་བཞག་སྟེ། གསང་བདག་ཕྱག་ན་རྡོ་རྗེའི་འཕྲིན་ལས་ཀྱི་ལྷ་ཚོགས་

[206B] འཕྲིན་ལས་བཞིའི་སྒོ་ནས་སེམས་ཅན་ལ་ཕན་པ་དཔག་ཏུ་མེད་པ་ཐོགས་ཤིང་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་འདྲེན་པའི་དེད་དཔོན་ཆེན་པོར་འགྱུར་
པར་བྱིན་གྱིས་བརླབ་ཏུ་གསོལ། ཞེས་ལན་གསུམ་བརྗོད། དེ་ནས་སླར་ཡང་བླ་མས་དེ་ལྟར་གསོལ་བ་བཏབ་པས། བླ་མ་ཕྱག་ན་རྡོ་རྗེའི་གཡས་ཞལ་དཀར་པོ་ལས་འོད་ཟེར་དཀར་པོ་འཕྲོས་ཏེ། ཞི་བྱེད་ཀྱི་ལྷ་ཚོགས་དཀར་པོ་བསམ་གྱིས་མི་ཁྱབ་པ་སྤྱན་དྲངས་
སློབ་མ་རྣམས་ཀྱི་ལུས་ལ་ཐིམ་པས་ནད་གདོན་བར་ཆད་ཐམས་ཅད་ཞི་བར་བསམས་ལ། ནཱི་ལཾ་ཞེས་སོགས་ཀྱི་མཇུག་ཏུ་ཤནྟིཾ་ཀུ་རུ་སིདྡྷི་ཨ་བྷིཥིཉྩ་ཨོཾ་ཞེས་བརྗོད། བླ་མ་ཕྱག་ན་རྡོ་རྗེའི་རྩ་ཞལ་གྱི་རྒྱབ་ལས་འོད་ཟེར་སེར་པོ་འཕྲོས། རྒྱས་བྱེད་ཀྱི་ལྷ་ཚོགས་སེར་པོ་
བསམ་གྱིས་མི་ཁྱབ་པ་སྤྱན་དྲངས། སློབ་མ་རྣམས་ཀྱི་ལུས་ལ་ཐིམ་པས་ཚ་དང་བསོད་ནམས་རྒྱས་པར་བསམས་ལ། སྔགས་བཤམ་དུ་ཨ་ཡུརྫྙན་པུཥྚིཾ་སིདྡྷི་ཨ་བཧི་ཥིཉྩ་ཏྲཾ་ཅེས་དང། བླ་མ་ཕྱག་ན་རྡོ་རྗེའི་གཡོན་ཞལ་དམར་པོ་ལས་འོད་ཟེར་དམར་པོ་འཕྲོས་
དབང་བྱེད་ཀྱི་ལྷ་ཚོགས་དམར་པོ་བསམ་གྱིས་མི་ཁྱབ་པ་སྤྱན་དྲངས། སློབ་མ་རྣམས་ཀྱི་ལུས་ལ་ཐིམ་པས་སེམས་ཅན་ཐམས་ཅད་ཆོས་ལ་འགོད་པའི་ནུས་པ་དང་ལྡན་པར་བསམས་ལ། སྔགས་གཤམ་དུ་ཝ་ཤཾ་ཀུ་རུ་ཡེ་ཨ་བཧི་ཥི་ཉྩ་ཧྲཱི་ཞེས་དང། བླ་མ་ཕྱག་ན་རྡོ་རྗེའི་
དབུས་ཞལ་མཐིང་ག་ལས་འོད་ཟེར་སྔོན་པོ་འཕྲོས། དྲག་བྱེད་ཀྱི་ལྷ་ཚོགས་བསམ་གྱིས་མི་ཁྱབ་པ་སྤྱན་དྲངས། སློབ་མ་རྣམས་ཀྱི་ལུས་ལ་ཐིམ་པས་བསྟན་པ་དང་སེམས་ཅན་ལ་གནོད་པའི་དགྲ་བགེགས་ཚར་གཅོད་པའི་ནུས་པ་དང་ལྡན་པར་བསམས་ལ་

[207A]༄༅། །སྔགས་གཤམ་དུ་མ་རཱ་ཡ་སིདྡྷི་ཨ་བཧི་ཥིཉྩ་ཨཱ་ཞེས་བརྗོད། དེ་ལྟར་མཎྜལ་གྱི་ལྷ་དགུ་སློབ་མ་རྣམས་ཀྱི་ལུས་ལ་ཐིམ་པས་རྣམ་ཤེས་ཚོགས་དགུ་དག་པའི་མོས་པ་མཛོད། ཅེས་བརྗོད། མཇུག་ཆོག་སྤྱི་ལྟར་བྱའོ། ཞེས་དཔལ་ཕྱག་ན་རྡོ་རྗེ་ཞལ་གསུམ་
ཕྱག་དྲུག་པ་བདུད་རྩི་ཐིག་པའི་སྒྲུབ་ཐབས་དང་རྗེས་གནང་གི་ཆོ་ག་གསང་བདག་དགྱེས་པའི་མཆོད་སྤྲིན་དངོས་གྲུབ་ལེགས་སྩོལ་ཞེས་བྱ་བ་འྡིའང་ཨོ་ནོལ་ཐུ་གུ་ཤི་ཆོས་རྗེ་སོ་ཉིད་ཞབས་དྲུང་གཞན་ཕན་ནམ་མཁས་བསྐུལ་ངོར། དུས་མཐའི་དགེ་སྦྱོང་ཅི་བདེ་བ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོས་
བཀའ་གདམས་པ་རྣམས་ཀྱི་བསྟི་གནས་དགེ་འཕེལ་དགའ་ལྡན་ཆོས་མཛོད་གླིང་གི་བླ་བྲང་བཀྲ་ཤིས་བསམ་གཏན་ཕོ་བྲང་དུ་གསར་བསྒྲིགས་བགྱིས་པའོ།།



﻿
[147A]༄༅། །གསང་བདག་སྙན་བརྒྱུད་ཆེན་མོ་ལས་དཔལ་ཕྱག་ན་རྡོ་རྗེའི་སྒྲུབ་ཐབས་དང་དོན་དམ་སེམས་བསྐྱེད་ཀྱི་རྗེས་གནང་གི་ཆོ་ག་གསང་བདག་དགྱེས་པའི་མཆོད་སྤྲིན་དངོས་གྲུབ་མཆོག་སྩོལ་ཞེས་བྱ་བ་བཞུགས་སོ། །

[148A]༄༅། །ན་མོ་གུ་རུ་བཛྲ་པཱ་ཎ་ཡེ། འདིར་གཞན་ཕན་བྱང་ཆུབ་ཀྱི་སེམས་ཀྱིས་འགྲོ་བ་ཐམས་ཅད་ལ་བུ་གཅིག་པུ་ལྟར་དགོངས་ཤིང། མཐུ་སྟོབས་དང་མཁྱེན་པའི་ཡོན་ཏན་དཔག་གིས་མི་ཁང་བའི་གྲུབ་ཆེན་ལས་ཀྱི་རྡོ་རྗེ་
རིང་མོ་ཞིག་ནས་དཔལ་གསང་བའི་བདག་པོར་མངོན་པར་བྱང་ཆུབ་ཟིན་ནའང། ཐ་མལ་བཤེས་གཉེན་གྱི་ཚུལ་བཟུང་བའི་སྐུ་ཚེ་དེ་ལ་དཔལ་ཕྱག་ན་རྡོ་རྗེའི་སྐུའི་སྣང་བ་ནམ་འདོད་དུ་གཟིགས་ནས་ཐེག་པ་ཆེན་པོའི་ཆོས་བཀའ་མཐའ་ཡས་པ་གསན་
པ་ལས། སྙན་བརྒྱུད་གླེགས་བམ་དུ་བཞུགས་པའི་ནང་ཚན་བཅོམ་ལྡན་འདས་དཔལ་གསང་བདག་ཕྱག་ན་རྡོ་རྗེའི་སྒྲུབ་ཐབས་ཉམས་སུ་ལེན་པ་ལ། རྟེན་གྱི་གང་ཟག་མཚན་ཉིད་དང་ལྡན་པས་ཐོག་མར་ཐེག་པ་ཆེན་པོའི་གསོ་སྦྱོང་བླང་ཞིང་སྐྱབས་
སེམས་ཚད་མེད་བཞི་སྤྱི་ལྟར་བསྒོམ། དེ་ནས་རང་ཉིད་ཕྱག་ན་རྡོ་རྗེར་གསལ་བའི་སྙིང་གར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་སྔོན་པོ། དེ་ལས་འཕྲོས་པའི་འོད་ཟེར་གྱིས། རང་བཞིན་གྱི་གནས་ནས་

[149A]༄༅། །བླ་མ་དང་དབྱེར་མ་མཆིས་པའི་བཅོམ་ལྡན་འདས་དཔལ་གསང་བའི་བདག་པོའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་
མཁར་སྤྱན་དྲངས། ཨོཾ་གུ་རུ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། གུར་ནས་བྱུང་བའི་རྒྱུན་བཤགས་སྔོན་དུ་འགྲོ་བས་བྱང་ཆུབ་ཀྱི་སེམས་བཟུངས་ལ། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨའ་སྭ་བྷཱ་ཤུད་དཧོ་ཉ་
ཧཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་ངང་ལས་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་
པའི་དབུས་སུ། སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་རང་ཉིད་དཔལ་ཕྱག་ན་རྡོ་རྗེ་ཞལ་གཅིག་ཕྱག་གཉིས་པ་གཡས་གསེར་གྱི་རྡོ་རྗེ་རྩེ་ལྔ་པ་ཐུགས་ཀར་གཏད་དེ་འཛིན་པ། གཡོན་དྲིལ་བུ་

[150B] སྤྱན་གསུམ་དང་ལྡན་ཞིང་མཆེ་བ་བཞི་གཙིགས་པ། དབུ་སྐྲ་ཁམ་སེར་གྱེན་དུ་བརྫེས་པ། ཀླུ་ཆེན་བརྒྱད་ཀྱིས་བརྒྱན་ཅིང། དར་སྔོན་པོའི་སྟོད་གཡོགས་དང་སྟག་གི་ལྤགས་པའི་ཤམ་ཐབས་ཅན། ཞབས་གཡས་བསྐུམ་ཞིང་
གཡོན་རྐྱང་གི་སྟབས་ཀྱིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། དེ་ལས་འོད་འཕྲོས། རང་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར། དབང་གི་ལྷས་
དབང་བསྐུར་མི་བསྐྱོད་པས་དབུ་བརྒྱན་པར་གྱུར། བདག་བསྐྱེད་ཀྱི་མཆོད་པ། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ་
མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས་ཤཔྟ་ཨཱ་ཧཱུཾ་གིས་བྱིན་གྱིས་བརླབས་ལ། ཨོཾ་གུ་རུ་བཛྲ་པཱ་ཎི་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ་
ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་གྱིས་མཆོད། སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །ཞེས་བསྟོད། རང་གི་སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་
མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་མཆོད། སྐུ་གསུང་ཐུགས་ཀྱི་བྱིན་བརླབས་འོད་ཟེར་གྱི་རྣམ་པར་བསྡུས་ནས་རང་ལ་བསྟིམ་པའི་མོས་པ་དང་བཅས། ཨོཾ་བཛྲ་ཙཎྜལ་མཧཱ་རོ་ཥ་ཎ་ཧཱུཾ་ཕཊ། ཅེས་ཅི་འགྲུབ་བཟླས་པའི་མཐར་

[151A]༄༅། །ཡིག་བརྒྱ་བརྗོད་དེ་ལྷག་ཆད་ཀྱི་ཉེས་པ་གསོ། མཆོད་བསྟོད་མདོར་བསྡུས་བྱས་ཏེ། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ་ལ། བདག་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། རང་དམ་ཚིག་པར་གསལ་བའི་དཔྲལ་བར་
ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར་པར་བསམས་ལ། དགེ་བ་འདི་ཡིས་མྱུར་དུ་བདག་ཕྱག་ན་རྡོ་རྗེ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོད་པར་ཤོག་ཅེས་སོགས་བསྔོ་སྨོན་ཅི་རིགས་བརྗོད། དེ་ནས་གྲུབ་
ཆེན་ལས་ཀྱི་རྡོ་རྗེ་ལ་གསང་བའི་བདག་པོས་དངོས་སུ་སྩལ་བའི་དོན་དམ་སེམས་བསྐྱེད་ཀྱི་རྗེས་གནང་བྱ་བར་འདོད་པས། གནས་ཡིད་དུ་འོང་བར་ས་སྟེགས་གཙང་མ་དྲི་བཟང་གི་ཆུས་བྱུགས་ཤིང་པདྨ་འདབ་བརྒྱད་བྲིས་པའི་སྟེང་དུ་མཉྫི་བཙུགས་པའི་ཁར་འབྲས་ལ་སོགས་པའི་ཚོམ་བུ་
དབུས་སུ་སེར་པོ། ཤར་དུ་སྔོན་པོ། ལྷོར་སེར་པོ། ནུབ་ཏུ་དཀར་པོ། བྱང་དུ་ལྗང་སེར། ཤར་ལྷོར་དམར་པོ། ལྷོ་ནུབ་ཏུ་སྔོན་པོ། ནུབ་བྱང་དུ་དཀར་པོ། བྱང་ཤར་དུ་སེར་པོ་སྟེ་རང་རང་གི་སྐུ་མདོག་དང་མཚུངས་པའི་དབུས་མཆེ་བ། གཞན་རྣམས་དེ་ལས་ཆུང་བ་རེ་བཞག་དེའི་མདུན་དུ་མདུན་
བསྐྱེད་ཀྱི་མཆོད་པ་ཚོམ་བུའི་གཡས་ནས་འགོ་བརྩམས་ཏེ་བཤམས་པ་དང། དཀར་གཏོར་ཟླུམ་པོ་པད་འདབ་ཅན་བཞི་བཤམ། དེའི་ཕྱི་ངོས་སུ་རང་གི་གཡས་ནས་འགོ་བརྩམས་ཏེ་བདག་བསྐྱེད་ཀྱི་མཆོད་པ་དང། གཞན་ཡང་འཐོར་ནས། ཏིང་ཤག་སོགས་ལེགས་པར་འདུ་བྱས་ནས་
བདག་བསྐྱེད་སྔར་ལྟར་དང། མདུན་བསྐྱེད་སྒྲུབ་པ་ལ། ཐོག་མར་བསངས་ཆུ་བསྒྲུབ་ཚུལ་ནི། ལས་བུམ་གྱི་ནང་དུ་ཉི་མའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་ཀྱི་མཐུ་

[152B] བུམ་པའི་ནང་གི་སྔགས་ཕྲེང་ལ་ཐིམ། དེ་ལས་བདུད་རྩིའི་རྒྱུན་བབས། བུམ་པའི་ཆུ་དང་དབྱེར་མེད་དུ་འདྲེས་པར་བསམས་ལ། ཨ་མྲྀ་ཏའི་སྔགས་མང་དུ་བཟླས་པའི་
མཐར། བུམ་པའི་ནང་གི་ཧཱུཾ་ཡིག་སྔགས་ཕྲེང་གདན་དང་བཅས་པ་འོད་དུ་ཞུ་ནས་བསངས་ཆུ་དང་དབྱེར་མེད་དུ་འདྲེས་པར་བསམ་དེ་ནས་མདུན་གྱི་མཎྜལ་ལ་དམིགས་ཏེ། ཨ་མྲྀ་ཏས་བསངས། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེའི་
གཞལ་ཡས་ཁང་བསྲུང་བའི་འཁོར་ལོ་རྡོ་རྗེའི་རྭ་བ་མེ་རི་དང་བཅས་པའི་དབུས་སུ་པཾ་ལས་པདྨ་འདབ་མ་བརྒྱད་པ་ལྟེ་བ་དང་བཅས་པར་ཨ་ལས་ཟླ་བའི་དཀྱིལ་འཁོར་རེ། དབུས་སུ་ཧཱུཾ་སེར་པོ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཧཱུཾ་ལ་ཐིམ་པ་
ཡོངས་སུ་གྱུར་པ་ལས། བཅོམ་ལྡན་འདས་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་གཡས་ས་གནོན་གཡོན་མཉམ་བཞག་མཛད་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་རྣམ་སྣང་དཀར་པོ་ཞལ་གཅིག་ཕྱག་གཉིས་
མཉམ་པར་གཞག་ཅིང་ལོངས་སྤྱོད་རྫོགས་པའི་སྐུའི་ཆ་བྱད་ཅན། འདབ་མ་བརྒྱད་ལ་ཉེ་སྲས་བརྒྱད་ཆུ་ལས་ཆུ་བུར་རྡོལ་བའི་ཚུལ་དུ་བྱུང་བ་ནི། ཤར་དུ་ཕྱག་ན་རྡོ་རྗེ་སྔོན་པོ་གཡས་རྡོ་རྗེ། གཡོན་དྲིལ་བུ་འཛིན་པ། ལྷོར་འཇམ་དབྱངས་སེར་པོ་ཆོས་འཆད་ཀྱི་ཕྱག་
རྒྱའི་གཡས་རལ་གྲི། གཡོན་ཨུཏྤ་ལའི་སྟེང་དུ་གླེགས་བམ་བསྣམས་པ། ནུབ་ཏུ་སྤྱན་རས་གཟིགས་དཀར་པོ་གཡས་མཆོག་སྦྱིན། གཡོན་ཐུགས་ཀར་པདྨ་དཀར་པོ་སྙན་གྱི་ཐད་དུ་འཛིན་པ། བྱང་དུ་ས་སྙིང་ལྗང་སེང་གཡས་ནོར་བུ། གཡོན་

[153A]༄༅། །མཆོག་སྦྱིན་མཛད་པ། ཤར་ལྷོར་བྱམས་པ་དམར་པོ་གཡས་ཀླུ་ཤིང། གཡོན་སྐྱབས་སྦྱིན་མཛད་པ། ལྷོ་ནུབ་ཏུ་ནམ་སྙིང་སྔོན་པོ་གཡས་ཟླ་བ། གཡོན་མཆོག་སྦྱིན། ནུབ་བྱང་དུ་སྒྲིབ་སེལ་དཀར་པོ་གཡས་ཉི་མ། གཡོན་རྡོ་རྗེ་ཁུ་
ཚུར་མཛད་པ། བྱང་ཤར་དུ་ཀུན་བཟང་སེར་པོ་གཡས་རྡོ་རྗེ། གཡོན་པདྨ་འཛིན་པ། ཐམས་ཅད་ཀྱང་ལོངས་སྤྱོད་རྫོགས་སྐུའི་རྣམ་པ་ཅན་མཚན་དཔེས་སྤྲས་ཤིང་རིན་པོ་ཆེའི་རྒྱན་ཐམས་ཅད་ཀྱིས་མཛེས་པར་བྱས་པ། དར་སྣ་ཚོགས་ཀྱིས་སྐུ་སྨད་དཀྲིས་པ་
ཤིན་ཏུ་བཀྲ་ཞིང་གཟི་མདངས་དང་ལྡན་པར་བསམ། རང་གི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་གཙོ་བོའི་ཐུགས་ཀར་ཕོག་པས་ཐུགས་རྒྱུད་བསྐུལ་བས་གཙོ་བོའི་ཐུགས་ཀ་ནས་འོད་ཟེར་འཕྲོས། གཞལ་ཡས་ཁང་གཙོ་འཁོར་དང་བཅས་པའི་ཡེ་
ཤེས་པ་མདུན་གྱི་ནམ་མཁར་སྤྱན་དྲངས། ཨོཾ་ཤཱཀྱ་མུ་ན་ཡེ་ས་པཱ་རི་ཝ་ར་ཨརྒྷཾ་པྲ་ཏཱི་ཙྪ་སཱཧཱ། ཞེས་སོགས་ཀྱིས་མཆོད། ཐབས་མཁས་ཐུགས་རྗེ་མ་དང། ཚོགས་གཉིས་མཐར་གྱིན་རྣམ་སྣང་ཉེ་བའི་སྲས། །ནམ་མཁའི་སྙིང་པོ་བྱམས་པ་སྤྱན་རས་གཟིགས། །
ས་ཡི་སྙིང་པོ་ཀུན་བཟང་རྡོ་རྗེ་འཛིན། །འཇམ་དབྱངས་སྒྲིབ་སེལ་རྣམས་ལ་ཕྱག་འཚལ་ལོ། །ཞེས་བསྟོད། ཛཧཱུཾ་བཾ་ཧོཿ་ས་དམ་ཚིག་པ་དང་གཉིས་སུ་མེད་པར་གྱུར། དེ་རྣམས་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་དཀར་པོ་རེ་ལ་རང་རང་གི་སྙིང་པོས་
བསྐོར་བ། གཙོ་བོའི་ཐུགས་ཀར་ཨོཾ་མུ་ནེ་མུ་ནེ་མཧཱ་མུ་ན་ཡེ་ཧཱུཾ་མཧཱ་པི་ར་སཱཧཱ། ཞེས་པས་བསྐོར་བར་བསམས་ནས་གཙོ་འཁོར་ཚང་མའི་སྙིང་པོ་གཤམ་གསལ་ལྟར་ལན་བརྒྱ་རྩ་སོགས་ཅི་འགྲུབ་བཟླས་ལ་ཡིག་བརྒྱ་ལན་གསུམ་བརྗོད། གཏོར་མ་མ་བཞིའི་དང་པོ་བསངས་ཏོ། འབྲུ་གསུམ་

[154B] མཆོད་སྦྱིན་གྱི་གཏོར་མ་རྒྱ་ཆེན་པོ་འདི་རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་དང། ཕྱག་ན་རྡོ་རྗེས་གཙོ་བྱས་པའི་ཡི་དམ་ལྷ་ཚོགས་རྣམས་ལ་འབུལ་ལོ། །སློབ་མ་འདི་རྣམས་ཀྱི་ལུས་དག་ཡིད་གསུམ་ལ་བྱིན་གྱིས་བརླབ་ཏུ་
གསོལ། ཞི་རྒྱས་དབང་དྲག་གི་དངོས་གྲུབ་མ་ལུས་པ་སྩལ་དུ་གསོལ། རྐྱེན་ཕྱི་ནང་གི་བར་ཆད་ཐམས་ཅད་ཞི་བར་མཛད་དུ་གསོལ། གཉིས་པ་བསངས་ཏེ། འབྲུ་གསུམ་གྱིས་བྱིན་གྱིས་རླབས་ལ། དཔལ་ཕྱག་ན་རྡོ་རྗེའི་སྤྱན་སྔར་སྲོག་སྙིང་ཕུལ་ནས། བསྟན་
པ་བསྲུང་བར་དམ་བཅས་པའི་ཆོས་སྐྱོང་བའི་བསྲུང་མ་རྣམས་ལ་འབུལ་ལོ། །སློབ་མ་འདི་རྣམས་ཀྱི་མཐུན་རྐྱེན་བསྒྲུབ་པ་དང། རྗེས་གནང་ཞུ་བའི་བར་དུ་གཅོད་པ་ཐམས་ཅད་ཞི་བར་བྱིན་གྱིས་བརླབ་ཏུ་གསོལ། གསུམ་པ་བསངས་ཏེ། འབྲུ་གསུམ་གྱིས་བྱིན་གྱིས་
བརླབས། །ཡུལ་ལྷ་གཞི་བདག་གི་ཚོགས་རྣམས་ལ་སྟེར་བ་ཡིན་ནོ། །བདག་ཅག་ཆོས་སྒྲུབ་པ་རྣམས་ཀྱི་འགལ་རྐྱེན་སྤོང་བ་དང། མཐུན་རྐྱེན་བསྒྲུབ་པའི་འཕྲིན་ལས་མཛད་དུ་གསོལ། བཞི་པ་ཡང་སྔ་མ་བཞིན་དུ་དམིགས་ལ། གནོད་བྱེད་ལ་སོགས་པའི་
མགྲོན་ཚོགས་སུ་གྱུར་པ་ལ་སྟེར་བ་ཡིན་ནོ། །བདག་ཅག་ཆོས་སྒྲུབ་པ་ལ་གནོད་པ་མ་བྱེད། བུ་ལོན་ལན་ཆགས་ཤ་ཁོན་ཐམས་ཅད་འཁྱེར་ནས་གནོད་པའི་སེམས་དང་གདུག་པའི་སེམས་ཐམས་ཅད་ཞི་བར་གྱུར་ཅིག་ཅེས་བརྗོད། སློབ་མ་རྗེས་སུ་འཛིན་
པར་གསོལ་བ་གདབ། དེ་ལྟར་སྔོན་དུ་བྱ་བའི་རིམ་པ་ལེགས་པར་གྲུབ་རྗེས། སློབ་མ་རྣམས་ཁྲུས་བྱས་མདུན་དུ་འཁོད། རང་ཕྱག་ན་རྡོ་རྗེར་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། ཉེ་བའི་སྲས་བརྒྱད་ཀྱི་རྗེས་གནང་བྱེད་པ་ལ་བར་དུ་གཅོད་པའི་གནོད་

[155A]༄༅། །བྱེད་ཐམས་ཅད་བཀུག་པར་གྱུར། ཨ་ཀཱ་རོས་གཏོར་མ་སྦྱིན་ལ། ཁྲོ་བོའི་ཚོགས་ཐམས་ཅད་ཀྱིས་གནོད་བྱེད་རྣམས་མཐའི་ལྕགས་རིའི་ཕ་རོལ་དུ་བསྐྲད་པར་གྱུར། སུམ་བྷ། ནི་སུམ་བྷ་སོགས་བརྗོད་ཅིང་རོལ་མོ་དཀྲོལ། ཁྲོ་བོ་རྣམས་སླར་
འདུས་ངོ་བོ་ཁྲོ་བོ་ལ་རྣམ་པ་མཚོན་ཆའི་འཁོར་ལོ་མེ་རིས་བསྐོར་བར་གྱུར། ཨོཾ་བཛྲ་རཀྵ་རཀྵཧཱུཾ། རྣམ་པ་ཐམས་ཅད་དུ་འགྲོ་བ་རྣམས་བགེགས་དང་བྲལ་བར་གྱུར། ཅེས་བརྗོད་ཅིང་བསམ། དེ་ནས་སློབ་མ་སྡོམ་པ་གསུམ་ལྡན་རྣམས་སྨོན་པ་དང་འཇུག་པའི་སེམས་བསྐྱེད་
ཅིང་ཚད་མེད་བཞི་བསྒོམ། ཡིག་དྲུག་བརྒྱ་རྩ་སོགས་འདོན་དུ་འཇུག་ནས་དབང་བསྐུར་བ་ལ། སློབ་མས་བླ་མ་ལ་གསོལ་བ་འདེབས་པ། བླ་མས་ལྷ་ལ་གསོལ་བ་འདེབས་ཤིང་བྱིན་རླབས་ཞུ་བ། དངོས་གཞི་སྤྱན་དྲངས་ཏེ་བསྟིམ་པ། དམིགས་པའི་སྤྲོ་བསྡུ་བྱེད་པ་དང་
བཅས་ཡོད་པ་ལས་དང་པོ་གསོལ་བ་འདེབས་པ་ལ། མཎྜལ་ཕུལ་ནས་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་བ་དགོངས་སུ་གསོལ། བདག་ཉིད་གཅིག་པུ་སྡུག་བསྔལ་དང་བྲལ་ཞིང་བདེ་བ་དང་ལྡན་པའི་དོན་དུ་དཀྱིལ་འཁོར་
དུ་ཞུགས་པ་མ་ལགས་ཀྱི། སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་བའི་ཕྱིར། དཀྱིལ་འཁོར་དུ་འཇུག་པ་ལགས་པས་བླ་མས་རྗེས་སུ་གནང་བ་མཛད་དུ་གསོལ། ལན་གསུམ། དེ་རྗེས་བླ་མས་རིགས་ཀྱི་པུ་ཁྱོད་རྣམས་
ཀྱིས་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་བསྒོམ་ནུས་སམ། ཞེས་དྲི། སློབ་མས་ནུས་ལགས་སོ། ཞེས་ལན་གདབ། གཉིས་པ་བླ་མས་ལྷ་ལ་གསོལ་བ་འདེབས་ཤིང་བྱིན་རླབས་ཞུ་བ་ནི། གང་གིས་འཁོར་བའི་ཉེས་པ་ནི། །དྲན་པ་ཙམ་གྱིས་འཇོམས་

[156B] །བླ་མེད་བྱང་ཆུབ་ཐོབ་མཛད་པའི། །བླ་མའི་ཞབས་ལ་ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པ་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་རྟག་ཏུ་གུས་ཕྱག་འཚལ། །འཇམ་
དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་པོ་བྱམས་པ་ཀུན་ཏུ་བཟང། །ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་
བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོང་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། ཞེས་ཡན་ལག་
བདུན་པ་ཕུལ། གསུམ་པ་དངོས་གཞི་སྤྱན་དྲངས་ཏེ་བསྟིམ་པ་ལ། བླ་མས་ལྷ་ལ་གསོལ་བ་གདབ་པ་ནི། བླ་མ་རྡོ་རྗེ་འཛིན་པ་ལ་སོགས་པ་ཕྱོགས་བཅུ་དུས་གསུམ་ན་བཞུགས་པའི་རྩ་བ་དང་བརྒྱུད་པར་བཅས་པའི་བླ་མ་ཐམས་ཅད་བདག་ལ་དགོངས་སུ་གསོལ། སངས་
རྒྱས་ཤཱཀྱ་ཐུབ་པས་གཙོས་པའི་ཉེ་བའི་སྲས་བརྒྱད་ལ་སོགས་པའི་ཡི་དམ་དཀྱིལ་འཁོར་གྱི་ལྷ་ཚོགས་ཐམས་ཅད་བདག་ལ་དགོངས་སུ་གསོལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ། བདག་ཉིད་གཅིག་པུ་སྡུག་བསྔལ་དང་བྲལ་ཞིང་བདེ་བ་འདོད་པའི་སླད་དུ་དཀྱིལ་འཁོར་དུ་ཞུགས་པ་མ་ལགས་ཀྱི། སེམས་ཅན་ཐམས་ཅད་སྡུག་བསྔལ་དང་བྲལ་ཞིང་བདེ་བ་དང་ལྡན་པའི་དོན་དུ་ཞུགས་པ་ལགས་པས་བླ་མ་རྣམས་ཀྱིས་བྱིན་

[157A]༄༅། །གྱིས་བརླབ་ཏུ་གསོལ། སྟོན་པ་ཤཱཀྱ་ཐུབ་པས་གཙོས་པའི་ཉེ་བའི་སྲས་བརྒྱད་ལ་སོགས་པའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱིས་བྱིན་གྱིས་བརླབ་ཏུ་གསོལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱིས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པའི་སྣ་ལ་མཆོད་པའི་ལྷ་མོ་ལག་ན་མཆོད་རྫས་སྣ་ཚོགས་ཐོགས་པ་དཔག་ཏུ་མེད་པ་སྤྲོས་ཏེ། སངས་རྒྱས་དང་བྱང་ཆུབ་སེམས་དཔའ་
བསམ་གྱིས་མི་ཁྱབ་པ་ལ་མཆོད་པ་ཕུལ་བས་དེ་རྣམས་ཀྱི་ཐུགས་རྒྱུད་བསྐུལ་ཏེ་མདུན་གྱི་ནམ་མཁར་བྱོན། དཀྱིལ་འཁོར་གྱི་ལྷ་ལ་ཐིམ་པར་གྱུར། ཅེས་བརྗོད་ཅིང་བསྒོམ། བཞི་པ་དམིགས་པའི་སྤྲོ་བསྡུ་བྱེད་པ་ལ། བླ་མ་ལ་གསོལ་བ་འདེབས་པ་འདིའི་རྗེས་
ཟློས་མཛོད། བླ་མ་རྡོ་རྗེ་འཛིན་པ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་དང། སྟོན་པ་ཤཱཀྱ་ཐུབ་པས་གཙོ་མཛད་པའི་ཉེ་བའི་སྲས་བརྒྱད་ཡི་དམ་དཀྱིལ་འཁོར་གྱི་ལྷ་ཚོགས་ཀྱིས་བདག་གི་
ལུས་རྡོ་རྗེར་བྱིན་གྱིས་བརླབ་ཏུ་གསོལ། ཚེ་རབས་ཐམས་ཅད་དུ་ལུས་ཀྱི་བྱ་བ་མི་དགེ་བ་ཐམས་ཅད་བཟློག་ཏུ་གསོལ། བདག་གི་ངག་རྡོ་རྗེར་བྱིན་གྱིས་བརླབ་ཏུ་གསོལ། ཚེ་རབས་ཐམས་ཅད་དུ་ངག་གི་བྱ་བ་མི་དགེ་བ་ཐམས་ཅད་བཟློག་ཏུ་
གསོལ། བདག་གི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཚེ་རབས་ཐམས་ཅད་དུ་ཡིད་ཀྱི་བྱ་བ་མི་དགེ་བ་ཐམས་ཅད་བཟློག་ཏུ་གསོལ། ལུས་ངག་ཡིད་གསུམ་ལ་དགེ་བའི་ཚོགས་རྒྱ་ཆེན་པོ་བསྐྱེད་དུ་གསོལ། བྱང་ཆུབ་སེམས་དཔའ་

[158B] བདག་ཅག་སེམས་ཅན་ཐམས་ཅད་ཀྱི་མི་མཐུན་པའི་རྐྱེན་ཕྱིའི་བར་དུ་གཅོད་པ་བགེགས་རིགས་སྟོང་ཕྲག་བརྒྱད་ཅུ། ནང་གི་བར་དུ་གཅོད་པ་ནད་རིགས་བཞི་བརྒྱ་རྩ་བཞི། ཏིང་ངེ་འཛིན་ལ་བར་དུ་གཅོད་པ་ཉོན་མོངས་པ་བརྒྱད་ཁྲི་བཞི་སྟོང་
གི་གནོད་པ་ཐམས་ཅད་ཞི་བར་བྱིན་གྱིས་བརླབ་ཏུ་གསོལ། རྟོགས་པ་ཁྱད་པར་ཅན་རྒྱུད་ལ་སྐྱེ་བར་་མེ་ལོང་ལྟ་བུའི་ཡེ་ཤེས་རྒྱུད་ལ་སྐྱེ་བར་་བྱང་ཆུབ་སེམས་དཔའ་འཇམ་དབྱངས་ཀྱིས། བདག་ཅག་སེམས་ཅན་ཐམས་ཅད་ཀྱི་མ་རིག་པའི་མུན་པ་སེལ་
བར་བྱིན་གྱིས་བརླབ་ཏུ་གསོལ། ཤེས་བྱ་ཐམས་ཅད་ལ་བློ་གྲོས་ཀྱི་སྣང་བ་ཕྱོགས་མེད་དུ་རྒྱས་པར་་མཉམ་པ་ཉིད་ཀྱི་ཡེ་ཤེས་རང་རྒྱུད་ལ་སྐྱེ་བར་་བྱང་ཆུབ་སེམས་དཔའ་སྤྱན་རས་གཟིགས་ཀྱིས། བདག་ཅག་སེམས་ཅན་ཐམས་ཅད་ཀྱི་
སྙིང་རྗེའི་གེགས་སུ་གྱུར་པའི་ཞེ་སྡང་ཞི་བར་བྱིན་གྱིས་བརླབ་ཏུ་གསོལ། བདག་གཞན་མཉམ་བརྗེ་བྱང་ཆུབ་ཀྱི་སེམས་རྒྱུད་ལ་སྐྱེ་བར་་སོ་སོར་རྟོག་པའི་ཡེ་ཤེས་རང་རྒྱུད་ལ་སྐྱེ་བར་་བྱང་ཆུབ་སེམས་དཔའ་སའི་སྙིང་པོས། བདག་ཅག་
སེམས་ཅན་ཐམས་ཅད་ཀྱི་ཕྲག་དོག་གི་སྡིག་པ་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཆོས་ཀྱི་མཛོད་ཆེན་པོ་ཐོབ་པར་་བྱ་བ་བསྒྲུབ་པའི་ཡེ་ཤེས་རྒྱུད་ལ་སྐྱེ་བར་་བྱང་ཆུབ་སེམས་དཔའ་མགོན་པོ་བྱམས་པས། བདག་ཅག་སེམས་
ཅན་ཐམས་ཅད་ཀྱི་སྲ་ཞིང་འཐས་པའི་གཏི་མུག་གི་སྡིག་སྒྲིབ་ཐམས་ཅད་དག་པར་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་བདེ་བ་དང་ལྡན་པར་འདོད་པའི་བྱམས་པ་ཚད་མེད་པ་སྐྱེ་བར་་ཆོས་ཀྱི་དབྱིངས་ཀྱི་ཡེ་ཤེས་རྒྱུད་

[159A]༄༅། །ལ་སྐྱེ་བར་་བྱང་ཆུབ་སེམས་དཔའ་ནམ་མཁའི་སྙིང་པོས། བདག་ཅག་སེམས་ཅན་ཐམས་ཅད་ཀྱི་ཚེ་རབས་ཐམས་ཅད་དུ་དངོས་པོ་དང་མཚན་མར་འཛིན་པ་ཐམས་ཅད་བཟློག་པར་བྱིན་གྱིས་བརླབ་ཏུ་གསོལ། ཆོས་
ཐམས་ཅད་ཀྱི་གནས་ལུགས་སྟོང་ཉིད་རྟོགས་པར་་ཞི་གནས་དང་ལྷག་མཐོང་གི་ཏིང་ངེ་འཛིན་རྒྱུད་ལ་འཆར་བར་་བྱང་ཆུབ་སེམས་དཔའ་སྒྲིབ་པ་རྣམ་པར་སེལ་བས། བདག་ཅག་སེམས་ཅན་ཐམས་ཅད་ཀྱི་མ་རིག་པའི་འཁྲུལ་སྣང་སེལ་བར་
བྱིན་གྱིས་བརླབ་ཏུ་གསོལ། ཡེ་ཤེས་ཀྱི་སྣང་བ་ཆེན་པོ་གསལ་བར་་རྟོགས་པ་ཁྱད་པར་ཅན་རྒྱུད་ལ་སྐྱེ་བར་་བྱང་ཆུབ་སེམས་དཔའ་ཀུན་ཏུ་བཟང་པོས། བདག་ཅག་སེམས་ཅན་ཐམས་ཅད་ཀྱི་རྣམ་པར་ཤེས་པའི་རྟོག་པ་འགགས་པར་བྱིན་གྱིས་བརླབ་
ཏུ་གསོལ། རང་ལ་ཡོད་པའི་ཡེ་ཤེས་རྟོགས་པར་་ཡེ་ཤེས་ལྔ་ལྡན་གྱི་སྣང་བ་རྒྱས་པར་་དེ་ལྟར་གསོལ་བ་བཏབ་པས། གཙོ་བོ་ཤཱཀྱ་ཐུབ་པ་ཁྱེད་རང་རྣམས་ཀྱི་སྤྱི་བོར་ཐིམ། ཕུང་པོ་ལྔ་རྣམ་པར་དག་ས་སྙིང་མིག་ལ་ཐིམ། མིག་གི་རྣམ་ཤེས་
རྣམ་པར་དག་ཕྱག་ན་རྡོ་རྗེ་རྣ་བ་ལ་ཐིམ། རྣ་བའི་རྣམ་ཤེས་རྣམ་པར་དག་ནམ་མཁའི་སྙིང་པོ་སྣ་ལ་ཐིམ། སྣའི་རྣམ་ཤེས་རྣམ་པར་དག་སྤྱན་རས་གཟིགས་མགོན་ལྕེ་ལ་ཐིམ། ལྕེའི་རྣམ་ཤེས་རྣམ་པར་དག་སྒྲིབ་པ་རྣམ་སེལ་ལུས་
ལ་ཐིམ། ལུས་ཀྱི་རྣམ་ཤེས་རྣམ་པར་དག་ཀུན་ཏུ་བཟང་པོ་ཡིད་ལ་ཐིམ། ཡིད་ཀྱི་རྣམ་ཤེས་རྣམ་པར་དག་བྱམས་མགོན་ཉོན་ཡིད་ལ་ཐིམ། ཉོན་མོངས་པ་ཅན་གྱི་ཡིད་རྣམ་པར་དག་འཇམ་པའི་དབྱངས་ཀུན་གཞི་ལ་ཐིམ། ཀུན་གཞིའི་

[160B]དེ་ལྟར་ཕུང་པོ་ལྔ་ཚོགས་བརྒྱད་ཀྱི་ཤེས་པ་དང་བཅས་པ་རྣམ་པར་དག་སྟེ། སྟོན་པ་ཤཱཀྱ་ཐུབ་པ་ཉེ་བའི་སྲས་བརྒྱད་དང་བཅས་པའི་ངོ་བོར་གྱུར་པའི་མོས་པ་མཛོད་བྱས་ལ་ཨརྒྷཾ་སོགས་ཀྱིས་མཆོད་ནས། ཡོན་ཏན་རིན་
ཆེན་མང་པོའི་ཚོགས་མངའ་ཞིང། །མཚན་རབ་ཡེ་ཤེས་ཡོངས་སུ་དག་པའི་སྐུ། །གསེར་གྱི་མདོག་ཅན་ལྷ་དང་མིས་མཆོད་པ། །བཅོམ་ལྡན་ལྷ་ཡི་ལྷ་ལ་ཕྱག་འཚལ་ལོ། །ཚོགས་གཉིས་མཐར་ཕྱིན་རྣམ་སྣང་ཉེ་བའི་སྲས། །ནམ་
མཁའི་སྙིང་པོ་བྱམས་པ་སྤྱན་རས་གཟིགས། །ས་ཡི་སྙིང་པོ་ཀུན་བཟང་རྡོ་རྗེ་འཛིན། །འཇམ་དབྱངས་སྒྲིབ་སེལ་རྣམས་ལ་ཕྱག་འཚལ་ལོ། །ཞེས་བསྟོད། དེས་སྐུའི་རྗེས་གནང་གྲུབ། དེ་ནས་གསུང་གི་རྗེས་གནང་ཞུ་བའི་དོན་དུ་གསོལ་བ་
འདེབས་པ་འདིའི་རྗེས་ཟློས་མཛོད། མངའ་བདག་བདག་ལ་དགོངས་སུ་གསོལ། མངའ་བདག་ཆེན་པོ་བདག་ལ་སྩལ་དུ་གསོལ། བདག་ལ་བྱིན་གྱིས་བརླབ་ཏུ་གསོལ། ལན་གསུམ། བླ་མས་ལྷ་ལ་གསོལ་བ་འདེབས་པ་ནི། བླ་མ་རྡོ་རྗེ་འཛིན་པ་ལ་
སོགས་པ་ཕྱོགས་བཅུའི་སངས་རྒྱས་བྱང་སེམས་ཤཱཀྱ་ཐུབ་པས་གཙོས་པའི་བྱང་ཆུབ་སེམས་དཔའ་ཉེ་བའི་སྲས་བརྒྱད་དང་བཅས་པ་བདག་ལ་དགོངས་སུ་གསོལ། བླ་མ་ཡི་དམ་དཀྱིལ་འཁོར་གྱི་ལྷ་ཚོགས་ཁྱེད་རྣམས་ཀྱིས་
སློབ་མ་འདི་རྣམས་ལ་གསང་སྔགས་ཀྱིས་ངག་རྡོ་རྗེར་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་ལ་ཕན་པ་དང་བདེ་བའི་སླད་དུ་མགག་ནུས་མཐུ་དང་ལྡན་པར་བྱིན་གྱིས་བརླབ་ཏུ་གསོལ། ལན་དགུ་སོགས་བརྗོད། གསུང་

[161A]༄༅། །གི་དངོས་གྲུབ་དམ་པ་སྩལ་དུ་གསོལ། ཞེས་པ་ཡང་བརྗོད། དེ་ནས་རང་སྐད་ཅིག་གིས་ཤཱཀྱ་ཐུབ་པར་བསྒོམས་པའི་ཐུགས་ཀར་ཧཱུཾ་སེར་པོའི་མཐར་མུ་ནེའི་སྔགས་ཀྱིས་བསྐོར་བར་བསམ། བླ་མའི་ཕྲེང་བ་སློབ་མའི་ལག་ཏུ་གཏད་
དེ། བླ་མའི་ཐུགས་ཀའི་སྔགས་ཞལ་ནས་ཐོན། སློབ་མ་རྣམས་ཀྱི་ཁར་ཞུགས། སྙིང་གའི་ཧཱུཾ་ལ་བསྐོར་ནས་ལྟེ་བ་ནས་བླ་མའི་ལྟེ་བར་ཞུགས། ཐུགས་ཀའི་ཧཱུཾ་ལ་བསྐོར་ནས་སླར་བླ་མའི་ཞལ་ནས་ཐོན། སློབ་མའི་སྙིང་གར་ཞུགས་པས་
འགལ་མེད་ལྟར་འཁོར་བར་དམིགས་ནས་བླ་མའི་ཕྲེང་བ་ནས་བཟུང་སྟེ་འདིའི་རྗེས་ཟློས་མཛོད་བྱས་ལ། ཨོཾ་མུ་ནེ་མུ་ནེ་མཧཱ་མུ་ནེ་ཡེ་ཧཱུཾ་མཧཱ་བི་ར་སཱཧཱ། བརྒྱ་རྩ་བཟླས་པའི་མཐར། བླ་མས་བདག་གི་སློབ་མ་འདི་རྣམས་ཀྱིས་གཙོ་བྱས་པའི་སེམས་ཅན་
ཐམས་ཅད་ཀྱི་ངག་གི་སྡིག་སྒྲིབ་མ་ལུས་པ་དག་པར་བྱིན་གྱིས་བརླབ་ཏུ་གསོལ། ཅེས་བརྗོད། དེ་བཞིན་དུ་ཉེ་བའི་སྲས་བརྒྱད་པོ་རེ་རེ་ལའང་དམིགས་པ་ཅུང་ཟད་ཁ་བསྒྱུར་ནས་ཕྱག་ན་རྡོ་རྗེའི་སྙིང་པོ་བཟླ་བ་ནི། ཨོཾ་ཀུ་རུ་བྷནྡྷ་ཧ་སཱཧཱ། འཇམ་དཔལ་གྱི་ཨོཾ་ཤྲཱི་ཨཾ་ཏ་
གྷཱ་སཱཧཱ། སྤྱན་རས་གཟིགས་ཀྱི་ཨོཾ་ཧྲཱི་ཧཱུཾ་པདྨ་པཾ་ཡ་སཱཧཱ། ས་སྙིང་གི་ཨོཾ་ཀྵིཾ་ཏི་ཧ་ར་ཛ་སཱཧཱ། བྱམས་པའི་ཨོཾ་མཻ་ཧ་ར་སཱཧཱ། ནམ་སྙིང་གི་ཨོཾ་གྷཾ་ག་ན་གརྦྷ་ཡ་སཱཧཱ། སྒྲིབ་སེལ་གྱི་ཨོཾ་ན་སྭ་རཾ་བྷ་སཱཧཱ། ཀུན་བཟང་གི་ཨོཾ་སྭ་ཧི་ཛ་ཡ་སཱཧཱ། ཞེས་སྙིང་པོ་བརྒྱ་རྩ་
རེའི་རྗེས་ཟློས་བྱ། དེས་གཙོ་བོར་ངག་གི་སྒྲིབ་པ་དག་ཅིང་ཚོགས་བརྒྱད་ཀྱི་ཤེས་པ་གནས་བསྒྱུར་ནས་འཚང་རྒྱ་བར་འགྱུར་རོ། །ཞེས་བརྗོད། དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་

[162B] བླ་མ་རྡོ་རྗེ་འཛིན་པ་ཆེན་པོ་དགོངས་སུ་གསོལ། བདག་ཉིད་གཅིག་པུ་སྡུག་བསྔལ་དང་བྲལ་ཞིང་བདེ་བ་དང་ལྡན་པའི་ཕྱིར་དཀྱིལ་འཁོར་དུ་ཞུགས་པ་མ་ལགས་ཀྱི། སེམས་ཅན་ཐམས་ཅད་བདེ་བ་དང་ལྡན་ཞིང་སྡུག་བསྔལ་དང་བྲལ་
བའི་དོན་དུ་ཐུགས་ཀྱི་རྗེས་སུ་གནང་བ་སྩལ་དུ་གསོལ། ལན་གསུམ། བླ་མས་ལྷ་ལ་གསོལ་བ་གདབ་པ་ནི། བླ་མ་རྡོ་རྗེ་འཛིན་པ་ཆེན་པོ་དང། བཅོམ་ལྡན་འདས་ཤཱཀྱ་ཐུབ་པས་གཙོ་བྱས་པའི་ཉེ་བའི་སྲས་བརྒྱད་དང་བཅས་པ་བདག་ལ་དགོངས་སུ་
གསོལ། སློབ་མ་འདི་རྣམས་བདག་ཉིད་གཅིག་པུ་སྡུག་བསྔལ་དང་བྲལ་ཞིང་བདེ་བ་དང་ལྡན་པའི་ཕྱིར་དཀྱིལ་འཁོར་དུ་ཞུགས་པ་མ་ལགས་ཀྱི། སེམས་ཅན་ཐམས་ཅད་བདེ་བ་དང་ལྡན་ཞིང་སྡུག་བསྔལ་དང་བྲལ་བའི་དོན་དུ་
ཞུགས་པ་ལགས་པས། སློབ་མ་འདི་རྣམས་ཀྱི་རྒྱུད་ལ་ཞི་གནས་དང་ལྷག་མཐོང་ཟུང་དུ་འབྲེལ་བའི་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཆོས་ཐམས་ཅད་ཀྱི་གནས་ལུགས་ཕྱིན་ཅི་མ་ལོག་པ་རྒྱུད་ལ་སྐྱེ་བར་བྱིན་་
སྟོང་ཉིད་སྙིང་རྗེའི་སྙིང་པོ་ཅན་རྒྱུད་ལ་སྐྱེ་བར་་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ལན་གསུམ། དེ་ལྟར་གསོལ་བ་བཏབ་པས། རང་ཤཱཀྱ་ཐུབ་པར་བསྒོམས་པའི་ཐུགས་ཀའི་ཧཱུཾ་ལས་འོད་ཟེར་མཐའ་ཡས་པ་འཕྲོས་ཏེ་བསྐལ་བ་བཟང་
པོའི་སངས་རྒྱས་སྟོང་རྩ་གཉིས། འདས་པའི་སངས་རྒྱས་སྙན་པ་ཆེན་པོ་ལ་སོགས་པ་དང། སླད་ཀྱིས་འབྱོན་པའི་བསྐལ་བ་སྐར་མ་ལྟ་བུའི་སངས་རྒྱས་རྣམས་མདུན་གྱི་ནམ་མཁར་སྤྱན་དྲངས་ཏེ་ཨརྒྷཾ་སོགས་ཀྱིས་མཆོད། སྒྲིབ་གཉིས་

[163A]༄༅། །བག་ཆགས་མ་ལུས་རབ་སྤངས་ཤིང། །རྣམ་དག་ཡེ་ཤེས་ཀུན་ནས་རབ་རྒྱས་པ། །འདས་དང་མ་བྱོན་ད་ལྟ་རབ་བཞུགས་པའི། །ཕྱོགས་བཅུའི་རྒྱལ་བ་རྣམས་ལ་ཕྱག་འཚལ་ལོ། །དུས་གསུམ་གྱི་སངས་རྒྱས་
སྤྲུལ་པའི་སྐུའི་ལྷ་ཚོགས་རྣམས་ཀྱིས་སློབ་མ་འདི་རྣམས་ཀྱི་ལུས་ངག་ཡིད་གསུམ་རྡོ་རྗེར་བྱིན་གྱིས་བརླབ་ཏུ་གསོལ། ཅེས་ལན་གསུམ་བརྗོད། དེ་ལྟར་གསོལ་བ་བཏབ་པས། དུས་གསུམ་གྱི་སངས་རྒྱས་དེ་དག་གཅིག་ལ་གཅིག་ཐིམ་
དེ་ཡང་སངས་རྒྱས་ཤཱཀྱ་ཐུབ་པར་ཐིམ། དེ་ཉིད་ཛཿ་ཧཱུཾ་བཾ་ཧོཿ་ས་སློབ་མ་རྣམས་ལ་བསྟིམ་པས་སློབ་མ་རྣམས་སྤྲུལ་པའི་སྐུ་མྱུར་དུ་ཐོབ་ནས་འགྲོ་བ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་ཡང་རང་སངས་རྒྱས་
ཤཱཀྱ་ཐུབ་པར་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། ཤར་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཕྱག་ན་རྡོ་རྗེ་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་རྣམས་ཤར་
ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་ཅེས་བརྗོད། དེ་བཞིན་དུ་རང་ཤཱཀྱ་ཐུབ་པར་གསལ་བའི་ཐུགས་ཀ་ནས་འོད་ཟེར་འཕྲོས། ལྷོ་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་
བྱང་ཆུབ་སེམས་དཔའ་ཐམས་ཅད་སྤྱན་དྲངས། འཇམ་དབྱངས་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་རྣམས་ལྷོ་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་

[164B] ནུབ་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས། སྤྱན་རས་གཟིགས་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་
རྣམས་ནུབ་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་རང་ཤཱཀྱ་ཐུབ་པར་གསལ་བའི་ཐུགས་ཀ་ནས་འོད་ཟེར་འཕྲོས། བྱང་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་བྱང་
ཆུབ་སེམས་དཔའ་ཐམས་ཅད་སྤྱན་དྲངས། ས་སྙིང་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་རྣམས་བྱང་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་རང་ཤཱཀྱ་ཐུབ་
པར་གསལ་བའི་ཐུགས་ཀ་ནས་འོད་ཟེར་འཕྲོས། ཤར་ལྷོ་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས། བྱམས་པ་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་རྣམས་ཤར་
ལྷོ་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅད་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་རང་ཤཱཀྱ་ཐུབ་པར་གསལ་བའི་ཐུགས་ཀ་ནས་འོད་ཟེར་འཕྲོས། ལྷོ་ནུབ་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་
རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས། ནམ་སྙིང་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་རྣམས་ལྷོ་ནུབ་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅད་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་

[165A]༄༅། །རང་ཤཱཀྱ་ཐུབ་པར་གསལ་བའི་ཐུགས་ཀ་ནས་འོད་ཟེར་འཕྲོས། ནུབ་བྱང་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས། སྒྲིབ་སེལ་ལ་ཐིམ། དེ་སློབ་མ་རྣམས་ལ་
ཐིམ་པས་སློབ་མ་འདི་རྣམས་ནུབ་བྱང་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་རང་ཤཱཀྱ་ཐུབ་པར་གསལ་བའི་ཐུགས་ཀ་ནས་འོད་ཟེར་འཕྲོས། བྱང་ཤར་ཕྱོགས་ཀྱི་འཇིག་
རྟེན་གྱི་ཁམས་ཀྱི་སངས་རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཀུན་ཏུ་བཟང་པོ་ལ་ཐིམ། དེ་སློབ་མ་རྣམས་ལ་ཐིམ་པས་སློབ་མ་འདི་རྣམས་བྱང་ཤར་ཕྱོགས་ཀྱི་འཇིག་རྟེན་གྱི་ཁམས་ཀྱི་འགྲོ་བ་སེམས་ཅན་ཐམས་ཅད་
ཀྱི་དོན་དཔག་ཏུ་མེད་པ་བྱེད་པར་གྱུར་ཅིག་ཅེས་བརྗོད། དེ་ནས་བླ་མ་ཤཱཀྱ་ཐུབ་པར་གསལ་བ་སློབ་མ་རྣམས་ཀྱི་སྤྱི་བོར་བྱོན་ནས་ཐིམ་པས་སློབ་མ་རྣམས་ཤཱཀྱ་ཐུབ་པའི་སྐུ་སྣང་ལ་རང་བཞིན་མེད་པ་ཞིག་ཏུ་གྱུར་ཏེ། དེ་ཡང་འོད་དུ་ཞུ་བ་མེ་ལོང་ལ་ཧ་
བཏབ་པ་བཞིན་ཡལ་བའི་མོས་པ་མཛོད། ཅེས་བརྗོད་ལ། དངོས་པོ་ཐམས་ཅད་དང་བྲལ་ཞིང། །ཕུང་པོ་ཁམས་དང་སྐྱེ་མཆེད་དང། །བཟུང་དང་འཛིན་པ་རྣམ་པར་སྤངས། །ཆོས་བདག་མེད་པ་མཉམ་ཉིད་པ། ཅེས་པའི་དོན་བཤད་དེ། དེའི་དོན་ལ་མ་ཡེངས་པར་
མཉམ་པར་འཇོག་ཏུ་བཅུག་དེས་ཐུགས་ཀྱི་རྗེས་གནང་གྲུབ་པས་རྫོགས་རིམ་བསྒོམ་པ་ལ་དབང་ངོ། །ཞེས་བརྗོད། དེ་དག་གིས་ཁྱེད་རང་རྣམས་གྲུབ་ཆེན་ལས་ཀྱི་རྡོ་རྗེ་ལ་གསང་བའི་བདག་པོས་དངོས་སུ་སྩལ་བའི་དོན་དམ་སེམས་བསྐྱེད་ཀྱི་རྗེས་གནང་

[166B] གཙོ་བོས་ཇི་ལྟར་སོགས་དང། མཎྜལ་ཕུལ། བདག་ཉིད་བྲན་འབུལ་སོགས་སྤྱི་ལྟར་བྱའོ། མཇུག་ཆོག་ལ། མཆོད་བསྟོད། ཡིག་བརྒྱ། བཟོད་གསོལ། བསྔོ་སྨོན། ཤིས་བརྗོད་
རྣམས་དཀྱུས་ལྟར་བྱའོ། །ཞེས་དཔལ་ཕྱག་ན་རྡོ་རྗེའི་སྒྲུབ་ཐབས་དང། དོན་དམ་སེམས་བསྐྱེད་ཀྱི་རྗེས་གནང་བྱ་ཚུལ་བཀླག་ཆོག་ནག་འགྲོས་སུ་བཀོད་པ་གསང་བདག་དགྱེས་པའི་མཆོད་སྤྲིན་དངོས་གྲུབ་མཆོག་སྩོལ་ཞེས་བྱ་བ་འདི་ནི་ཨོར་ཏོ་སུ་དལ་ད་བེས་ཟེའི་ཤོག་བཀྲ་ཤིས་ཐེག་ཆེན་ཆོས་གླིང་གི་
ཁྲིབ་བསྟན་པའི་གསལ་བྱེད་ཞབས་དྲུང་རྣམ་རྒྱལ་བསྟན་འཛིན་ཉི་མས་ནན་ཏན་དུ་བསྐུལ་ངོར། ་དུས་མཐའི་དགེ་སྦྱོར་ཅི་བདེ་བ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོས། བཀའ་གདམས་པ་རྣམས་ཀྱི་བསྟི་གནས། དགེ་འཕེལ་དགའ་ལྡན་ཆོས་མཛོད་གླིང་གི་བླ་བྲང་བཀྲ་ཤིས་བསམ་
གཏན་ཕོ་བྲང་དུ་གསར་བསྒྲིགས་བགྱིས་པའོ། །



﻿   ༈   
དངོས་གྲུབ་བདེ་སྩོལ་ཞེས་བྱ་བ་བཞུགས་སོ། །ན་མོ་གུ་རུ་བཛྲ་པཱ་ཎ་ཡེ། འདིར་དཔལ་ཕྱག་ན་རྡོ་རྗེ་དྲག་པོ་གསུམ་དྲིལ་གྱི་སྒྲུབ་ཐབས་ཉམས་སུ་ལེན་པ་ལ། རྟེན་གྱི་གང་ཟག་མཚན་ཉིད་དང་ལྡན་པས། སྐྱབས་སེམས་ཚད་མེད་བཞི་བསྒོམ་པ་སྔོན་དུ་བཏང་ནས། ཨོཾ་སྭ་བྷཱ་ཝཤུདྡྷ་སརྦ་

[215A]༄༅། །དྷརྨ་སྭ་བྷཱ་ཝ་ཤུད་དྷོཉཧོཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་སྣ་ཚོགས་པདྨ། དེའི་སྟེང་དུ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱུཾ་ཡིག་མཐིང་ག། དེ་ལས་འོད་ཟེར་འཕྲོས། སེམས་ཅན་
ཐམས་ཅད་ལ་ཕོག་པས་སྡིག་སྒྲིབ་སྦྱངས། གསང་བའི་བདག་པོའི་གོ་འཕང་ལ་བཀོད་ཅིང་གནོད་བྱེད་རྣམས་ལ་ཕོག་པས་དེ་ཐམས་ཅད་བཏུལ། འོད་ཟེར་ཚུར་འདུས་ཧཱུཾ་ལ་ཐིམ། ཡང་ཧཱུཾ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་
ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ནུས་མཐུ་དངོས་གྲུབ་ཐམས་ཅད་བསྡུས་ནས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས། རང་ཉིད་དཔལ་གསང་བདག་ཕྱག་ན་རྡོ་རྗེ་སྐུ་མདོག་མཐིང་ནག་ཞལ་གཅིག་
ཕྱག་གཉིས་ཀྱི་གཡས་གསེར་གྱི་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་ཞིང། གཡོན་རྗེས་སུ་བསྟན་པའི་སྒིགས་མཛུབ་ཐུགས་ཀར་གདེངས་པ། དབུ་སྐྲ་ཁམ་སེར་གྱེན་དུ་འཁྱིལ་བའི་གསེབ་ན་རྟ་མགོ་ལྗང་ཞུར་རྟ་སྐད་ལན་གསུམ་འཚེར་བས་ཁམས་གསུམ་དབང་
དུ་སྡུད་པ། གཡས་སུ་རྟ་སྐད་བཏོན་པས་ཕོ་རྒྱུད་དང། གཡོན་ཏུ་རྟ་སྐད་བཏོན་པས་མོ་རྒྱུད་དབང་དུ་སྡུད་ཅིང། དབུས་སུ་རྟ་སྐད་བཏོན་པས་སྒྲུབ་པ་པོ་ལ་དངོས་གྲུབ་སྟེར་བ། རྟ་མགོའི་སྤྱི་གཙུག་ཏུ་བྱ་ཁྱུང་རྒྱལ་པོ་སྐུ་མདོག་དཀར་པོ་སྤྱན་གསུམ་པ། གཤོག་སྒྲོ་རལ་གྲི་
ལས་བྱས་ཤིང། གཡུའི་རྭ་རུ་ཅན། རྭ་ཕྲག་ན་རིན་པོ་ཆེ་འབར་བས་བརྒྱན་པ། ཕྱག་གཉིས་ཀྱིས་ཀླུ་རིགས་བཞི་ཞལ་དུ་གསོལ་བ། མཆུ་སྡེར་རྡོ་རྗེ་ལས་བྱས་པ། བ་སྤུ་ཐམས་ཅད་འཁོར་ལོ་དང་རྡོ་རྗེ་དང་སྤུ་གྲིའི་རྣམ་པ་ཅན། ཀླུ་རིགས་ལྔས་ཡན་ལག་

[216B] གསང་བདག་གི་དབུ་སྐྲ་ལ་སྦྲུལ་རྒྱལ་རིགས་དཀར་ཁྲས་བརྒྱན་ཅིང། རྗེ་རིགས་སེར་ཁྲས་སྙན་རྒྱན་དང་དཔུང་རྒྱན། བྲམ་ཟེའི་རིགས་དམར་ཁྲས་མགུལ་རྒྱན་དང་སྐེ་རགས། དམངས་རིགས་ལྗང་ཁྲས་ཕྱག་གདུབ་དང་ཞབས་
གདུབ། གདོལ་བ་ནག་པོས་དོ་ཤལ་བྱས་ཤིང་སྟག་གི་པགས་པའི་ཤམ་ཐབས་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱང་པའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་སྤྱི་
བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་སྔོན་པོས་མཚན་པ། དེ་ལས་འོད་ཟེར་འཕྲོས། ཆོས་ཀྱི་དབྱིངས་ཀྱི་ཕོ་བྲང་ནས་བསྒོམས་པ་དང་འདྲ་བའི་ཡེ་ཤེས་པ་མདུན་
གྱི་ནམ་མཁར་སྤྱན་དྲངས་པར་གྱུར་པར་བསམ། ཨོཾ་བཛྲ་པཱ་ཎི་ས་པཱ་རི་ཝ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ་ནས། ཤཔྟ་པྲ་ཏཱི་ཙྪ་ཧཱུཾ་སཱཧཱའི་བར་གྱིས་མཆོད། གཉེན་པོའི་ལྷ་གསུམ་གཅིག་ཏུ་འདུས་པའི་ངོ་བོ་དཔལ་གསང་བའི་བདག་པོས་བདག་ལ་མཆོག་དང་
ཐུན་མོང་ལ་སོགས་པའི་དངོས་གྲུབ་མ་ལུས་པ་སྩལ་དུ་གསོལ། དེ་ལྟར་གསོལ་བ་བཏབ་པས། མཉེས་བཞིན་དུ་རང་གི་སྤྱི་གཙུག་ཏུ་བྱོན། ཛཿ་ཧཱུཾ་བཾ་ཧོཿ་རང་ལ་ཐིམ་པས་གཉིས་སུ་མེད་པར་གྱུར་པར་བསམ། འདིར་དབང་བསྐུར་རྒྱས་གདབ་བྱེད་ཀྱང་རུང་ལ་
མ་བྱས་ཀྱང་སྙན་བརྒྱུད་རྩ་བར་མ་བྱུང་བས་ཆད་སྐྱོན་མེད་དོ། །བཟླས་པ་བྱ་བ་ནི། རང་གི་ཐུགས་ཀའི་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་གང། ཐོག་མེད་ནས་བསགས་པའི་སྡིག་སྒྲིབ་དང་ཁྱད་པར་ནད་གདོན་དམིགས་

[217A]༄༅། །ཀྱིས་བསལ་བ་གང་ཡིན་པ་ཐམས་ཅད་སྦྱངས་ཤིང་བསྲེག་འོད་ཟེར་ཕྱིར་འཕྲོས་སྣོད་བཅུད་ལ་ཕོག་སྣོད་ཐམས་ཅད་གཞལ་ཡས་ཁང་དང། བཅུད་ཀྱི་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་སྦྱངས་ནས་གསང་
བདག་གི་གོ་འཕང་ལ་བཀོད། རྒྱལ་བ་སྲས་བཅས་ཐམས་ཅད་ལ་མཉེས་པའི་མཆོད་པ་ཕུལ། དེ་རྣམས་ཀྱི་བྱིན་རླབས་ནུས་པ་ཚུར་བསྡུས་རང་ལ་ཐིམ་པས་ཡོན་ཏན་ཐམས་ཅད་ཐོབ། སྔར་བས་ཀྱང་མཐུ་སྟོབས་ནུས་པ་ཆེར་འཕེལ་བར་གྱུར་པར་
བསམས་ནས། ཨོཾ་བཛྲ་པཱ་ཎི་ཧ་ཡ་གྲཱི་ཝ་ག་རུ་ཎ་ཧཱུཾ་ཕཊ། ཅེས་པའི་སྔགས་ཅི་ནུས་སུ་བཟླ། ཡིག་བརྒྱས་ཆད་ལྷག་བསྐང་ཞིང་མཆོད་བསྟོད་བྱ། འདིའི་རྗེས་གནང་བྱ་བ་ལ། སྟེགས་གཙང་མ་རྟེན་ཁེབས་ཀྱིས་གཡོགས་པའི་ཁར་མཉྫིའི་སྟེང་དུ་མཎྜལ་ལ་ཚོམ་བུ་སྔོན་པོ་དང། དེའི་མདུན་དུ་དཀར་
གཏོར་ཆ་བཞི། ཆུ་གཉིས་ཉེར་སྤྱོད་སོགས་མཆོད་པ་རྒྱས་པར་བཤམས་ལ་བདག་བསྐྱེད་སྔར་ལྟར་བསྒོམ་ནས། མདུན་གྱི་མཎྜལ་ཚོམ་བུ་དང་བཅས་པ་བསངས་སྦྱངས། ལྷར་བསྐྱེད་ཅིང་བསྒྲུབ་སྟེ་བཟླས་པ་སོགས་བྱ། གཏོར་མ་ཆ་བཞི་བསྔོས་ལ་སློབ་མའི་དོན་དུ་གསོལ་བ་གདབ། སློབ་མ་རྣམས་
ཁྲུས་བྱས་མཎྜལ་འབུལ་དུ་བཅུག་ལ། བླ་མས། གསོལ་བ་འདེབས་པ་འདིའི་རྗེས་ཟློས་མཛོད་བྱས་ལ། སློབ་དཔོན་དགོངས་སུ་གསོལ། བདག་ལ་དཔལ་ཕྱག་ན་རྡོ་རྗེའི་རྗེས་གནང་སྩལ་དུ་གསོལ། ལན་གསུམ། དེ་ནས་མདུན་གྱི་མཎྜལ་ཚོམ་བུ་དང་བཅས་པ་
འདི་ཉིད་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་དཔལ་གསང་བདག་ཕྱག་ན་རྡོ་རྗེ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱི་གཡས་གསེར་གྱི་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་ཞིང། གཡོན་རྗེས་སུ་བསྟན་པའི་སྡིགས་མཛུབ་ཐུགས་

[218B] དབུ་སྐྲ་ཁམ་སེར་གྱེན་དུ་འཁྱིལ་བའི་གསེབ་ན་རྟ་མགོ་ལྗང་ཞུར་རྟ་སྐད་ལན་གསུམ་འཚེར་བས་ཁམས་གསུམ་དབང་དུ་སྡུད་པ། གཡས་སུ་རྟ་སྐད་བཏོན་པས་ཕོ་རྒྱུད་དང། གཡོན་དུ་རྟ་སྐད་བཏོན་པས་མོ་རྒྱུད་དབང་དུ་སྡུད་ཅིག་དབུས་
སུ་རྟ་སྐད་བཏོན་པས་སྒྲུབ་པ་པོ་ལ་དངོས་གྲུབ་སྟེར་བ། རྟ་མགོའི་སྤྱི་གཙུག་ཏུ་བྱ་ཁྱུང་རྒྱལ་པོ་སྐུ་མདོག་དཀར་པོ་སྤྱན་གསུམ་པ། གཤོག་སྒྲོ་རལ་གྲི་ལས་བྱས་ཤིང། གཡུའི་རྭ་རུ་ཅན། རྭ་ཕྲག་ན་རིན་པོ་ཆེ་འབར་བས་བརྒྱན་པ། ཕྱག་གཉིས་ཀྱིས་ཀླུ་
རིགས་བཞི་ཞལ་དུ་གསོལ་བ། མཆུ་སྡེར་རྡོ་རྗེ་ལས་བྱས་པ། བ་སྤུ་ཐམས་ཅད་འཁོར་ལོ་དང་རྡོ་རྗེ་དང་སྤུ་གྲིའི་རྣམ་པ་ཅན། ཀླུ་རིགས་ལྔས་ཡན་ལག་བརྒྱན་པ། གསང་བདག་གི་དབུ་སྐྲ་ལ་སྦྲུལ་རྒྱལ་རིགས་དཀར་ཁྲས་བརྒྱན་ཅིང། རྗེ་རིགས་སེར་ཁྲས་
སྙན་རྒྱན་དང་དཔུང་རྒྱན། བྲམ་ཟེའི་རིགས་དམར་ཁྲས་མགུལ་རྒྱན་དང་སྐེ་རགས། དམངས་རིགས་ལྗང་ཁྲས་ཕྱག་གདུབ་དང་ཞབས་གདུབ། གདོལ་བཞག་པོས་དོ་ཤལ་བྱས་ཤིང་སྟག་གི་པགས་པའི་ཤམ་ཐབས་ཅན། རིན་པོ་ཆེའི་རྒྱན་ཐམས་ཅད་
གྱིས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱངས་པའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་མོས་ལ། དེ་ནས་སྐུའི་རྗེས་གནང་ཞུ་བའི་དོན་དུ་གསོལ་བ་འདེབས་པ་འདིའི་རྗེ་བཟློས་མཛོད། བླ་མ་རྡོ་རྗེ་འཛིན་པ་ཆེན་པོ་
བདག་ལ་དགོངས་སུ་གསོལ། དཔལ་ཕྱག་ན་རྡོ་རྗེའི་སྐུའི་རྗེས་གནང་སྩལ་ཞིང་དབང་བསྐུར་དུ་གསོལ། ལན་གསུམ། དེ་ལྟར་གསོལ་བ་བཏབ་པས། བླ་མ་ཕྱག་ན་རྡོ་རྗེའི་སྤྱི་གཙུག་གི་བྱ་ཁྱུང་རྒྱལ་པོའི་སྐུ་ལས་འོད་ཟེར་དཀར་པོའི་ཚོགས་འཕྲོས་

[219A]༄༅། །སློབ་མ་རྣམས་ཀྱི་ལུས་ལ་ཕོག་སྡིག་པ་དང་སྒྲིབ་པ་ཐམས་ཅད་དག་སླར་ཡང་འོད་ཟེར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་སྐུའི་ལྷ་ཚོགས་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས་
ཨརྒྷཾ་སོགས་ཀྱིས་མཆོད། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ལན་གསུམ། དེ་ལྟར་གསོལ་བ་བཏབ་པས། སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱི་སྐུའི་ངོ་བོ་ཨོཾ་དུ་གྱུར་ཏེ་སློབ་མ་རྣམས་ཀྱི་སྤྱི་བོར་ཞུགས། ཨོཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཨོཾ། སློབ་མ་རྣམས་ཀྱི་སྤྱི་བོར་འཁོད་པའི་ཨོཾ་དཀར་པོ་ལས་བདུད་རྩི་དཀར་པོའི་རྒྱུན་བབས། ལུས་ཀྱི་ནང་ཐམས་ཅད་
གང་བས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་བུམ་པའི་དབང་ཐོབ། ལུས་ལྷའི་སྐུ་བསྒོམ་པ་ལ་དབང་ངོ། །ཞེས་བརྡའ་སྤྲད། གསུང་གི་རྗེས་གནང་ཞུ་བའི་དོན་དུ་གསོལ་བ་འདེགས་པ་འདིའི་རྗེས་ཟློས་མཛོད། བླ་མ་རྡོ་རྗེ་
འཛིན་པ་ཆེན་པོ་དགོངས་སུ་གསོལ། དཔལ་ཕྱག་ན་རྡོ་རྗེའི་གསུང་གི་རྗེས་གནང་སྩལ་ཞིང་དབང་བསྐུར་དུ་གསོལ། ལན་གསུམ། དེ་ལྟར་གསོལ་བ་བཏབ་པས། བླ་མ་ཕྱག་ན་རྡོ་རྗེའི་སྤྱི་གཙུག་གི་རྟ་མགོ་ལས་འོད་ཟེར་དམར་པོ་འཕྲོས། སློབ་མ་རྣམས་
ཀྱི་ངག་ལ་ཕོག་སྡིག་སྒྲིབ་ཐམས་ཅད་དག་ཡང་འོད་ཟེར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་གསུང་གི་ལྷ་ཚོགས་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས། སྔར་བཞིན་མཆོད། ཕྱོགས་བཅུ་ན་བཞུགས་པའི་

[220B] ཞེས་གསོལ་བ་བཏབ་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་གསུང་གི་ངོ་བོ་ཨཱ་ཡིག་ཏུ་གྱུར་ཏེ་སློབ་
མ་རྣམས་ཀྱི་མགྲིན་པར་ཞུགས། ཨཱ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཨཱ་སློབ་མ་རྣམས་ཀྱི་ལྕེ་རྡོ་རྗེ་རྩེ་ལྔ་པར་གྱུར་ཏེ་རྩེ་ལྔ་ལ་ཨོཾ་བཛྲ་པཱ་ཎི་ཧ་ཡ་གྲཱི་ཝ་ག་ར་ཎ་ཧཱུཾ་ཕཊ། ཅེས་པའི་སྔགས་ཀྱིས་མཚན་པར་གྱུར། བླ་མའི་ཐུགས་ཀའི་སྔགས་ཞལ་ནས་ཐོན་
སློབ་མ་རྣམས་ཀྱི་ཁར་སོང། ཨ་ཝ་དཧུ་ཏིའི་དབྱིབས་བརྒྱུད་གསང་གནས་ནས་ཐོན། བླ་མའི་གསང་གནས་ནས་ཞུགས་ཏེ་སླར་ཡང་འགལ་མེ་ལྟར་འཁོར་བར་དམིགས་ཏེ། བླ་མའི་ཕྲེང་བ་ནས་བཟུང་ལ་འདིའི་རྗེས་ཟློས་མཛོད། སྔགས་ལན་བརྒྱ་རྩ་བཟླ། དེས་གསང་
བའི་དབང་ཐོབ། གཉེན་པོའི་ལྷ་གསུམ་གྱི་སྔགས་བཟླ་བའི་རྗེས་གནང་ཐོབ་པ་ཡིན་ནོ། །ཐུགས་ཀྱི་རྗེས་གནང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་ཆེན་པོ་དགོངས་སུ་གསོལ། དཔལ་ཕྱག་ན་རྡོ་རྗེའི་ཐུགས་ཀྱི་རྗེས་
གནང་སྩལ་ཞིང་དབང་བསྐུར་དུ་གསོལ། ལན་གསུམ། དེ་ལྟར་གསོལ་བ་བཏབ་པས། བླ་མ་ཕྱག་ན་རྡོ་རྗེའི་ཐུགས་ཀ་ནས་འོད་ཟེར་སྔོན་པོ་འཕྲོས། སློབ་མ་རྣམས་ཀྱི་ཡིད་ལ་ཕོག་ཡིད་ཀྱི་སྡིག་སྒྲིབ་དག་ཡང་འོད་ཟེར་འཕྲོས་པས་སངས་རྒྱས་དང་བྱང་ཆུབ་
སེམས་དཔའ་ཐུགས་ཀྱི་ལྷ་ཚོགས་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས། སྔར་བཞིན་མཆོད། ཕྱོགས་བཅུ་་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་

[221A]༄༅། །བརླབ་ཏུ་གསོལ། ཞེས་གསོལ་བ་བཏབ་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀྱི་ངོ་བོ་ཧཱུཾ་དུ་གྱུར་ཏེ་སློབ་མ་རྣམས་ཀྱི་སྙིང་གར་ཞུགས། ཧཱུཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཧཱུཾ། ཧཱུཾ་ལས་འོད་ཟེར་འཕྲོས་
ཁྱེད་རང་རྣམས་ཀྱི་ལུས་འོད་དུ་ཞུ་སྟེ་རྡོ་རྗེ་ལ་ཐིམ། རྡོ་རྗེ་ཧཱུཾ་ལ། པད་ཟླ་ཞབས་ཀྱུ་ལ། ཞབས་ཀྱུ་འ་ལ། འ་ཧ་ལ། ཧ་དཔུང་པ་ལ། དཔུང་པ་སྐེ་ལ། སྐེ་མགོ་ལ། མགོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་སྔོན་པོ་ཏིལ་ཙམ་ལ་དམིགས་
པ་གཏད་དེ། མཐར་མི་དམིགས་པའི་དད་ལ་མཉམ་པར་བཞག་པར་མཛོད། དེས་ཤེས་རབ་ཡེ་ཤེས་ཀྱི་དབང་ཐོབ། རྫོགས་རིམ་བསྒོམ་པ་ལ་དབང་ངོ། མཎྜལ་གྱི་རྗེས་གནང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་
རྡོ་རྗེ་འཛིན་པ་ཆེན་པོ་བདག་ལ་དགོངས་སུ་གསོལ། བདག་ཉིད་གཅིག་པུ་སྡུག་བསྔལ་དང་བྲལ་ཞིང། བདེ་བའི་དོན་དུ་ཞུ་བ་མ་ལགས་ཀྱི། སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་སྒྲོལ་བའི་དོན་དུ་འཕྲིན་ལས་བཞིའི་
རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་མཎྜལ་སློབ་མ་རྣམས་ཀྱི་མགོར་བཞག་སྟེ། གསང་བདག་ཕྱག་ན་རྡོ་རྗེའི་འཕྲིན་ལས་ཀྱི་ལྷ་ཚོགས་རྣམས་ཀྱིས་སློབ་མ་འདི་རྣམས་ལ་བྱིན་གྱིས་བརླབ་ཏུ་གསོལ། འཕྲིན་ལས་བཞིའི་སྒོ་ནས་སེམས་
ཅན་ལ་ཕན་དཔག་ཏུ་མེད་པ་ཐོགས་ཤིག་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་འདྲེན་པའི་དེད་དཔོན་ཆེན་པོར་འགྱུར་བར་བྱིན་གྱིས་བརླབ་ཏུ་གསོལ། ལན་གསུམ། བླ་མས་དེ་ལྟར་གསོལ་བ་བཏབ་པས། བླ་མ་ཕྱག་

[222B] ཞི་བྱེད་ཀྱི་ལྷ་ཚོགས་དཀར་པོ་བསམ་གྱིས་མི་ཁྱབ་པ་སྤྱན་དྲངས། སློབ་མ་རྣམས་ཀྱི་ལུས་ལ་ཐིམ་པས་ནད་གདོན་བར་ཆད་ཐམས་ཅད་ཞི་བར་བསམས་ལ། སྙིང་པོའི་མཇུག་ཏུ་ཤནྟིཾ་
ཀུ་རུ་ཡེ་སིདྡྷི་ཨ་བཧི་ཥིཉྩ་ཨོཾ་ཞེས་བརྗོད། བླ་མ་ཕྱག་ན་རྡོ་རྗེའི་སྐུའི་རིན་པོ་ཆེའི་རྒྱན་རྣམས་ལས་འོད་ཟེར་སེར་པོ་འཕྲོས་ཏེ། རྒྱས་བྱེད་ཀྱི་ལྷ་ཚོགས་སེར་པོ་བསམ་གྱིས་མི་ཁྱབ་པ་སྤྱན་དྲངས། སློབ་མ་རྣམས་ཀྱི་ལུས་ལ་ཐིམ་པས་ཚེ་དང་བསོད་ནམས་
ཐམས་ཅད་རྒྱས་པར་བསམས་ལ། སྙིང་པོའི་མཇུག་ཏུ་ཨ་ཡུ་རྫྙཱ་ན་པུཥྜཾ་སིདྡྷི་ཨ་བྷིཥིཉྩ་ཏྲུཾ་ཅེས་བརྗོད། བླ་མ་ཕྱག་ན་རྡོ་རྗེའི་སྤྱི་གཙུག་གི་རྟ་མགོ་ལས་འོད་ཟེར་དམར་པོ་འཕྲོས་ཏེ། དབང་བྱེད་ཀྱི་ལྷ་ཚོགས་དམར་པོ་བསམ་གྱིས་མི་ཁྱབ་པ་སྤྱན་དྲངས། སློབ་མ་
རྣམས་ཀྱི་ལུས་ལ་ཐིམ་པས་སེམས་ཅན་ཐམས་ཅད་ཆོས་ལ་འགོད་པའི་ནུས་པ་དང་ལྡན་པར་བསམས་ལ། སྙིང་པོའི་མཇུག་དུ་ཝ་ཤཾ་ཀུ་རུ་ཡེ་ཨ་བཧི་ཥིཉྩ་ཧྲིཿ་ཞེས་བརྗོད། བླ་མ་ཕྱག་ན་རྡོ་རྗེའི་ཐུགས་ཀ་ནས་འོད་ཟེར་སྔོན་པོ་འཕྲོས་ཏེ། དྲག་བྱེད་ཀྱི་ལྷ་ཚོགས་སྔོན་པོ་
བསམ་གྱིས་མི་ཁྱབ་པ་སྤྱན་དྲངས། སློབ་མ་རྣམས་ཀྱི་ལུས་ལ་ཐིམ་པས་བསྟན་པ་དང་སེམས་ཅན་ལ་གནོད་པའི་དགྲ་འགེགས་ཚར་གཅོད་པའི་ནུས་པ་དང་ལྡན་པར་བསམས་ལ། སྙིང་པོ་མཇུག་ཏུ་མ་རཱ་ཡ་སིདྡྷི་ཨ་བཧི་ཥིཉྩ་ཨཱ་ཞེས་བརྗོད། དེ་ལྟར་མཎྜལ་གྱི་ལྷ་
རྣམས་སློབ་མ་རྣམས་ཀྱི་ལུས་ལ་ཐིམ་པས། ལུས་ངག་ཡིད་གསུམ་དག་པའི་མོས་པ་མཛོད། ཅེས་བརྗོད། སློབ་མ་རྣམས་དམ་ཚིག་ཁས་བླང་དང་མཎྜལ་ཕུལ་རྗེས། བླ་མས་མཆོད་བསྟོད་ཡིག་བརྒྱ་བཟོད་གསོལ་རྣམས་བྱས་བྫྲ་མུཿ་ཡེ་ཤེས་པཱ་རང་བཞིན་གྱི་གནས་སུ་

[223A]༄༅། །གཤེགས། དམ་ཚིག་བསྐུའི་སྟོད་སྨད་ནས་རིམ་གྱིས་འོད་དུ་ཞུ་སྟེ་ཐུགས་ཀའི་ཧཱུཾ་ལ་ཐིམ། དེ་ཡང་ཞབས་ཀྱུ་ནས་རིམ་གྱིས་ནཱ་དའི་བར་ལ་ཡལ་ནས་མི་དམིགས་པར་གྱུར། སྟོང་པའི་ངང་ལས་རང་ཉིད་གསང་བའི་བདག་པོའི་སྐུར་
བཞེངས་པར་གྱུར་པར་བསམས་ལ། སྨོན་ལམ་ཤིས་བརྗོད་ཀྱིས་མཐའ་བརྒྱན་པར་བྱའོ། །ཞེས་དཔལ་ཕྱག་ན་རྡོ་རྗེ་དྲག་པོ་གསུམ་དྲིལ་གྱི་སྒྲུབ་ཐབས་དང་རྗེས་གནང་གི་ཆོ་ག་གསང་བདག་དགྱེས་པའི་མཆོད་སྤྲིན་དངོས་གྲུབ་བདེ་སྩོལ་ཞེས་བྱ་བ་འདི་འང་དགོ་འཕེལ་དགའ་ལྡན་ཆོས་མཛོད་གླིང་གི་གྲ་རིགས་
གཞུང་དོན་སྨྲ་བའི་དབང་ཕྱུག་ལྷ་ལྡན་རབ་འབྱམས་པ་འཇམ་དཔལ་གཞོན་ནུས་བསྐུལ་ངོར་་དུས་མཐའི་དགེ་སྤྱོད་ཅི་བདེ་བ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོས། བཀའ་གདམས་པ་རྣམས་ཀྱི་བསྟི་གནས་དགེ་འཕེལ་དགའ་ལྡན་ཆོས་མཛོད་གླིང་གི་བླ་བྲང་བཀྲ་ཤིས་བསམ་གཏན་
ཕོ་བྲང་དུ་གསར་བསྒྲིགས་བགྱིས་པའོ།།    ༈    གསང་བདག་ཕྱག་ན་རྡོ་རྗེ། ལྷོ་བྲག་གྲུབ་ཆེན་ལས་ཀྱི་རྡོ་རྗེ། རྗེ་རིན་པོ་ཆེ་བློ་བཟང་གྲགས་པ། ཡབ་སྲས་དེ་གཉིས་ཀ་ལ་གཉལ་
གུང་སྣང་བ་འབྲོམ་བཙུན་པཎ་ཆེན་མཛེས་པ་དཔལ། དེ་ནས་རྗེ་བློ་གྲོས་མཆོག་ལྡན་མཛེས་པ། སེང་གེ་དཔལ་མཛེས། ནམ་མཁའ་དཔལ་མཛེས། ནམ་མཁའ་ཆོས་མཛེས། ནམ་མཁའ་འོད་མཛེས། ནམ་མཁའ་ལྷུན་གྲུབ་དཔལ་མཛིས་
ནམ་མཁའ་མཛེས་པ་དཔལ། ནམ་མཁའ་བསོད་ནམས་འོད་མཛེས། དཔལ་འབྱོར་དོན་ཡོད་མཛེས་པ། ཤེས་རབ་གྲགས་མཛེས། ཉི་ཟླ་འོད་མཛེས། མགོན་པོ་དཔལ་ལྡན་མཛེས་པའི་རྡོ་རྗེ། མགོན་པོ་མཛེས་པའི་དབང་ཕྱུག་བླ་མ་རབ་

[224B] སྔགས་རམ་པ་བསོད་ནམས་ལུང་རིགས། ཆུ་བར་སྤྲུལ་སྐུ་ཁྱབ་བདག་དགེ་འདུན་བཀྲ་ཤིས། ལྷོ་བྲག་གྲུབ་ཆེན་དང་ཐུགས་རྒྱུད་གཅིག་བར་རྗེ་རང་ཉིད་ཀྱིས་ཞལ་གྱིས་བཞེས། སེམས་དཔའ་ཆེན་པོ་ཀློང་རྡོལ་ངག་གི་དབང་
པོ། རྗེ་བཙུན་དཀོན་མཆོག་འཇིགས་མེད་དབང་པོ། བཀྲས་འཁྱིལ་སྨན་པ་སློབ་ཟུར་མཁས་དབང་བློ་བཟང་རྒྱལ་མཚན། དེས་བདག་ལ་གདན་ས་ཆེན་པོ་བླ་བྲང་བཀྲ་ཤིས་འཁྱིལ་དུ་བཀའ་དྲིན་དུ་སྩལ་ཏོ།། །།



﻿   ༈    །ན་མོ་གུ་རུ་བཛྲ་པཱ་ཎ་ཡེ། དཔལ་ཕྱག་ན་རྡོ་རྗེ་སྐུ་ལྔའི་རྗེས་གནང་ལ། སྟེགས་
ཀྱི་ཁར་ཚོམ་བུ་དཀར་དམར་སྔོ་སེར་ལྗང་གུ་དགུ་རེ་ཡོད་པའི་མཎྜལ་ལྔ། རྣམ་བུམ་ལྔ་གཟུངས་རྡོར་དང་བཅས་པ། ལས་བུམ། བདག་བསྐྱེད་ཀྱི་མཆོད་པ་ཚར་གཅིག་མདུན་བསྐྱེད་ཀྱི་མཆོད་པ་ཚར་ལྔ། དཀར་གཏོར་བཞི་རྣམས་བཤམ། གཙང་སྤྲ་དང་ལྡན་པས། སྐྱབས་སེམས་ཚད་མེད་བཞི་བསྒོམ་པ་
སྔོན་དུ་བཏང་ནས། དང་པོ་སྐུའི་ཕྱག་ན་རྡོ་རྗེའི་བདག་བསྐྱེད་བསྒོམ་ཚུལ་ནི། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་ཨེ་ལས་ཆོས་འབྱུང་འབྱུང་བཞི་རི་རབ་བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་མཚན་

[167A]༄༅། །ཉིད་ཐམས་ཅད་ཡོངས་སུ་རྫོགས་པའི་དབུས་སུ། པཾ་ལས་པདྨ་འདབ་མ་བརྒྱད་པའི་ལྟེ་བར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོ་ལ་དཀར་བའི་མདངས་ཅན་གྱིས་མཚན་པ། དེ་ལས་འོད་ཟེར་འཕྲོས། འཕགས་པ་མཆོད་
སེམས་ཅན་གྱི་དོན་བྱས། འདུས་ཡོངས་སུ་གྱུར་པ་ལས་རང་ཉིད་སྐུའི་ཕྱག་ན་རྡོ་རྗེ་ཞལ་གཅིག་ཕྱག་གཉིས་པ་ཕྱག་གཡས་གསེར་གྱི་རྡོ་རྗེ་རྩེ་ལྔ་པ་ཐུགས་ཀར་གཏད་དེ་འཛིན་པ། གཡོན་དྲིལ་བུ་དཀུར་བསྟེན་པ། སྤྱན་གསུམ་དང་ལྡན་ཞིང་མཆེ་བ་བཞི་
གཙིགས་པ། དབུ་སྐྲ་ཁམ་ཟེར་གྱེན་དུ་བརྫེས་པ། ཞབས་གཡས་བསྐུམ་པས་དགྲ་བགེགས་མནན་པ། གཡོན་རྐྱང་བས་བདུད་དང་ལོག་འདྲེན་མནན་པ། སྟག་ལྤགས་ཀྱི་ཤམ་ཐབས་དང་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན་སྦྲུལ་དམར་ཁྲས་
དབུ་རྒྱན། ལྗང་ཁྲས་རྣ་རྒྱན། སེར་ཁྲས་མགུལ་རྒྱན། སྔོ་ཁྲས་ཞབས་གདུབ། ནག་པོས་དོ་ཤལ་བྱས་པ་ཐམས་ཅད་ཀྱང་སྟོད་ལྷའི་ལུས་ཅན་ཐལ་མོ་སྦྱར་བ་སྨད་སྦྲུལ་མཇུག་ཏུ་འཁྱིལ་བ་ལྕེ་གཉིས་པ་མཆེ་བའི་ཕྲེང་བ་ཅན་ཕུའི་སྒྲ་སྒྲོག་པའི་ཀླུ་ཆེན་རྣམས་
ཀྱིས་བརྒྱན་པ། ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པ། པདྨ་འདབ་མ་བརྒྱད་ལ་རིགས་ཀྱི་ཁྲོ་བོ་བརྒྱད། དེའི་ཕྱི་རོལ་དུ་པད་འདབ་ལྔ་བརྒྱ་ལ་རིགས་ཀྱི་ཁྲོ་བོ་ལྔ་བརྒྱ་པོ་ཐམས་ཅད་ཀྱང་སྐུ་མདོག་ཕྱག་མཚན་རྒྱན་ཆ་ལུགས་གཙོ་བོ་དང་འདྲ་ཞིང་
ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་དབང་གི་ལྷ་རིགས་ལྔ་འཁོར་བཅས་

[168B] ཨརྒྷཾ་སོགས་ཀྱིས་མཆོད། ཛཿ་ཧཱུཾ་བཾ་ཧོཿ་ས་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར་གཙོ་འཁོར་ཐམས་ཅད་ལ་མི་བསྐྱོད་པས་དབུ་བརྒྱན་པར་གྱུར། མཆོད་པ་བྱ་རྒྱུད་ལྟར་བྱིན་གྱིས་བརླབས་ལ། མཆོད་ཅིང་བསྟོད། རང་གི་ཐུགས་ཀར་
ཧཱུཾ་ཡིག་སྔོན་པོ་དཀར་པའི་མདངས་ཅན་ལ་སྔགས་ཕྲེང་གིས་སྐོར་བར་བསམས་ལ། ཨོཾ་བཛྲེ་མཱཎི་ཧཱུཾ་ཕཊ་ཅེས་ཅི་ལྕོགས་བཟླས་ལ་ཡིག་བརྒྱ་བརྗོད་ཅིང་དགེ་བ་བསྔོ། དེ་ནས་བུམ་པ་དང་མདུན་བསྐྱེད་ལྷན་དུ་བསྒྲུབ་པ་ལ། མདུན་གྱི་ཚོམ་བུ་དང་པོ་བསངས་སྦྱངས། སྟོང་པའི་ངང་ལས་ཨེ་
ལས་ཆོས་འབྱུང་འབྱུང་བཞི་རི་རབ་བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་མཚན་ཉིད་ཐམས་ཅད་དང་ལྡན་པའི་ལྟེ་བར་པདྨ་དང་ཉི་མའི་གདན། བུམ་པ་བསངས་སྦྱངས། སྟོང་པའི་ངང་ལས་རིན་པོ་ཆེའི་
བུམ་པ་མཚན་ཉིད་ཐམས་ཅད་དང་ལྡན་པ། ཕྱི་བུམ་པའི་རྣམ་པ་ལ་ནང་གཞལ་ཡས་ཁང་གི་ནང་དུ་ཡེ་ཤེས་ཀྱི་བདུད་རྩིའི་རྒྱ་མཚོ་འཁྱིལ་བའི་དབུས་སུ་སྣ་ཚོགས་པདྨ་དང་ཉི་མའི་གདན། གཞལ་ཡས་ཁང་གཉིས་ཀའི་གདན་གྱི་སྟེང་དུ་ཧཱུཾ་སྔོ་དཀར་
ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། སྐུའི་ཕྱག་ན་རྡོ་རྗེ་ནས་དབུས་ན་བཞུགས་པ། ཞེས་དང། ལས་བུམ་གྱི་ནང་དུ་པཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ཧཱུཾ་གིས་
མཚན་པ་ཡོངས་སུ་གྱུར་པ་ལས། བདུད་རྩི་འཁྱིལ་བ་སྐུ་མདོག་ལྗང་སྔོན་ཁྲོ་འཛུམ་སྒེག་པའི་ཉམས་ཅན། ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ་ཐུགས་ཀར་གཏོད་པའི་ཚུལ་གྱིས་འཛིན་ཅིང། གཡོན་སྣ་ཚོགས་རྡོ་རྗེས་ཡུ་བ་བྱས་

[169A]༄༅། །པའི་དྲིལ་བུ་དཀུར་བརྟེན་པ། སྦྲུལ་དང་རིན་པོ་ཆེའི་རྒྱན་གྱིས་བརྒྱན་ཅིང། དར་གྱི་སྟོད་གཡོགས་དང་སྟག་གི་པགས་པའི་ཤམ་ཐབས་ཅན། ཁྲོ་བོའི་ཉམས་ཐམས་ཅད་དང་ལྡན་ཞིང། གཡོན་བརྐྱང་གི་སྟབས་ཀྱིས་བཞུགས་
པ། ལྷ་རྣམས་ཀྱི་གནས་གསུམ་བྱིན་བརླབས་ནས་རྒྱས་འདེབས་ཀྱི་བར་བདག་བསྐྱེད་དང་འདྲ། མཆོད་བསྟོད་བྱས་ལ། རང་གི་ཐུགས་ཀ་ནས་འོད་ཟེར་འཕྲོས། བུམ་ནང་གི་ལྷ་དང་མདུན་བསྐྱེད་ཀྱི་ལྷའི་ཐུགས་རྒྱུད་བསྐུལ་ཏེ་འོད་ཟེར་གྱི་སྤྲོ་བསྡུས་དོན་གཉིས་བྱས། རྒྱལ་བ་སྲས་
བཅས་ཀྱི་བྱིན་རླབས་བསྡུས་ཏེ་བསྟིམ་པས། བུམ་ནང་གི་ལྷའི་ཐུགས་ཀའི་སྔགས་འཕྲེང་ལས་ཀྱང་བདུད་རྩིའི་རྒྱུན་བབ་པས་བུམ་པ་གང་བར་བསམས་ལ་གཟུངས་ཐག་ནས་བཟུང་སྟེ་སྔགས་བཟླ། གཟུངས་རྡོར་ལས་བུམ་གྱི་ཁར་བཞག་ལ་ཨ་མྲྀ་ཏ་བཟླ། སྙིང་པོ་བརྗོད་དེ་དུང་ཆོས་ཀྱི་ཆུ་
བུམ་པ་གཉིས་སུ་བླུགས་པས། ལྷ་རྣམས་ཟག་པ་མེད་པ་བདེ་བའི་རང་བཞིན་དུ་ཞུ་སྟེ་བུམ་པའི་ཆུ་དང་རོ་གཅིག་ཏུ་གྱུར་པར་བསམ། གཏོར་མ་ཆ་བཞི་བསྔོ། དེ་ནས། དཔལ་སྐུའི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་བདག་གི་ལུས་རྡོ་རྗེར་བྱིན་གྱིས་བརླབ་ཏུ་གསོལ་
ངག་་ཡིད་་ཞེས་གསོལ་བ་བཏབ་པས། བདག་ལ་དབང་བསྐུར་ཞིང་བྱིན་རླབས་ཞུགས་པར་བསམ། སློབ་མ་རྣམས་ཁྲུས་བྱས་གྲལ་ལ་འཁོད། སློབ་དཔོན་གྱིས་བགེགས་བསྐྲད་ལ། བདག་གི་སློབ་མ་འདི་རྣམས་ཀྱི་ལུས་ལ་བཞི་བརྒྱ་རྩ་བཞིའི་ནད་ཀྱི་བར་དུ་གཅོད་པ་
ཐམས་ཅད་ཞི་བར་མཛད་དུ་གསོལ། བསམ་པ་ལ་བར་དུ་གཅོད་པའི་བགེགས་རིགས་སྟོང་ཕྲག་བརྒྱད་ཅུའི་གནོད་པ་ཐམས་ཅད་ཞི་བར་མཛད་དུ་གསོལ། ཏིང་ངེ་འཛིན་ལ་བར་དུ་གཅོད་པའི་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་

[170B] ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་ལན་གསུམ་གསོལ་བ་གདབ། དེ་ནས་བླ་མ་ལ་མཎྜལ་འབུལ་དུ་བཅུག་ལ། གསོལ་བ་འདེབས་པ་འདིའི་རྗེས་ཟློས་མཛོད་བྱས་ལ། བླ་མ་རྡོ་རྗེ་འཛིན་པ་དགོངས་སུ་གསོལ། བདག་གི་ལུས་རྡོ་རྗེར་བྱིན་
གྱིས་བརླབས་པའི་དོན་དུ་བླ་མ་སྐུའི་ཕྱག་ན་རྡོ་རྗེ་ལ་གསོལ་བ་འདེབས་ཀྱི། བདག་ལ་སྐུའི་ཕྱག་ན་རྡོ་རྗེའི་སྐུའི་རྗེས་སུ་གནང་བསྩལ་དུ་གསོལ། ལན་གསུམ། སློབ་དཔོན་གྱིས་འདི་ལྟར་བརྗོད། ཁྱེད་རང་རྣམས་ཀྱི་སྙིང་གར་སྣ་ཚོགས་པདྨ་འདབ་མ་བརྒྱད་པའི་དབུས་སུ་
ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་རེ་གསལ་གདབ། དེ་ལས་འོད་འཕྲོས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་སངས་ཀྱིས་དག་སླར་ཡང་འོད་ཟེར་འཕྲོས། སེམས་ཅན་ལ་ཕོག་པས་སྡིག་སྒྲིབ་ཐམས་ཅད་དག་འོད་ཟེར་ཚུར་འདུས་
ཧཱུཾ་ལ་ཐིམ་པ་ཡོངས་སུ་གྱུར་པ་ལས་སྐུའི་ཕྱག་ན་རྡོ་རྗེར་སྔར་བཞིན་བསྐྱེད། དེ་ནས་བླ་མ་ཕྱག་ན་རྡོ་རྗེར་གསལ་བའི་ཐུགས་ཀ་ནས་འོད་ཟེར་འཕྲོས། སྐུའི་ཕྱག་ན་རྡོ་རྗེ་གོས་སྔོན་ཅན་ལྔ་བརྒྱའི་འཁོར་གྱིས་བསྐོར་བ་ལ་སངས་རྒྱས་བྱང་སེམས་གྲངས་
མེད་པས་བསྐོར་བ་མདུན་གྱི་ནམ་མཁར་སྤྱན་དྲངས། མཎྜལ་དང་པོ་སློབ་མའི་མགོ་ཐོག་ཏུ་བཞག་ལ་སློབ་དཔོན་གྱིས། ནམ་མཁའི་ལྷ་ཚོགས་རྣམས་ལ་དཔལ་གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་ལ་གསོལ་འདེབས་སོ་བྱིན་གྱིས་བརླབ་ཏུ་གསོལ། སྐུའི་
ཕྱག་ན་རྡོ་རྗེ་གོས་སྔོན་ཅན་ལྔ་བརྒྱའི་འཁོར་ཚོགས་རྣམས་ཀྱིས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་དུ་གསོལ། ཞེས་གསོལ་བ་དྲག་ཏུ་བཏབ་པས། མདུན་གྱི་སྐུའི་ཕྱག་ན་རོད་རྗེའི་ལྷ་ཚོགས་ཐམས་ཅད་མཎྜལ་གྱི་ཕྱག་ན་རྡོ་རྗེ་

[171A]༄༅། །ལ་ཐིམ། དེ་སློབ་མ་རྣམས་ཀྱི་ལུས་ལ་ཐིམ་པར་གྱུར། ཛཿ་ཧཱུཾ་བཾ་ཧོཿ་ཞེས་བརྗོད། བརྟན་པར་བྱ་བའི་ཕྱིར་རྣམ་རྒྱལ་བུམ་པ་མགོར་བཞག་སྟེ། ཆུ་དབང་བསྐུར་ཞིང། ཨོཾ་བཛྲ་པཱ་ཎི་ཀཱ་ཡ་ཨ་བཧི་ཥིཉྩ་ཨོཾ། ཞེས་ཆུ་གཏོར་ཞིང་བཏུང་དུ་བཅུག་དེ་ལྟར་
དབང་བསྐུར་བས་སློབ་མ་རྣམས་སྐུ་རྡོ་རྗེར་གྱུར་པའི་མོས་པ་མཛོད། དེ་ལྟར་ཁྱེད་རང་རྣམས་སྐུ་རྡོ་རྗེར་གྱུར་པ་ལ་མཆོད་པ་ཕུལ་བ་བདག་གིར་མཛད་པ་ཞུ། ཞེས་བརྗོད་ཅིང་སློབ་མ་ལ་མཆོད་པ་འབུལ། དེས་སྐུའི་རྗེས་གནང་གྲུབ། གཉིས་པ་གསུང་གི་རྗེས་
གནང་ལ། གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་དག་རྡོ་རྗེར་བྱིན་གྱིས་བརླབས་པའི་དོན་དུ་སྐུའི་ཕྱག་ན་རྡོ་རྗེའི་གསུང་བཟླས་པའི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་གསུང་གི་རྗེས་གནང་
དངོས་གཞི་ལ། སློབ་མ་རྣམས་ཀྱི་ལྕེ་པད་མ་འདབ་བརྒྱད་དུ་བསམས་པའི་སྟེང་དུ་ཨཱ་དམར་པོ་དང། རང་དང་སློབ་མ་རྣམས་ཀྱི་སྙིང་གར་ཉི་གདན་ལ་ཧཱུཾ་སྔོན་པོ་རེ་སྒོམ་པར་ཞུ། རང་གི་སྙིང་གའི་ཧཱུཾ་གི་མཐའ་ལ་སྙིང་པོས་བསྐོར་བ་ལས་མར་མེ་
གཅིག་ལས་གཉིས་ཆད་ཀྱི་ཚུལ་དུ་བྱུང། སློབ་དཔོན་གྱི་ཞལ་ནས་ཐོན་པའི་འོད་ཀྱིས་སྐུའི་ཕྱག་ན་རྡོ་རྗེའི་ལྷ་ཚོགས་དང་སངས་རྒྱས་བྱང་སེམས་འཕགས་པའི་ཚོགས་ཐམས་ཅད་ཀྱི་བྱིན་རླབས་དང། མདོར་ན་འཇིག་རྟེན་དང་འཇིག་རྟེན་ལས་འདས་
པའི་མཐུ་དང་ནུས་པ་བརྟན་པ་དང་གཡོ་བའི་བཅུད་ཀྱི་ཡོན་ཏན་ཐམས་ཅད་རྡོ་ཁབ་ལེན་གྱིས་ལྕགས་འདྲེན་པ་ལྟར་བསྡུས་ནས་སྙིང་གར་ཞུགས། སྙིང་གར་འཁོར་གཅིག་བྱས་ནས་སྐུའི་དབྱིབས་བརྒྱུད་སློབ་དཔོན་གྱི་གསང་གནས་ནས་ཞུགས་

[172B] སློབ་དཔོན་གྱི་ཕྲེང་བ་ནས་བཟུང་ནས་འདིའི་རྗེས་ཟློས་མཛོད་བྱས་ལ། སྐུ་རྡོ་རྗེའི་སྔགས་ལན་གསུམ། དེ་ནས་སློབ་དཔོན་གྱིས། བདག་གི་སློབ་མ་འདི་རྣམས་ཀྱི་ངག་ནུས་པ་དང་ལྡན་པར་བྱིན་གྱིས་བརླབ་ཏུ་གསོལ་
ཞེས་གསོལ་བ་གདབ། རྣམ་རྒྱལ་གྱི་ཆུ་ཀུ་ཤས་སློབ་མའི་ལྕེ་ལ་བཞག་ལ། ཨོཾ་བཛྲ་པཱ་ཎི་ཝ་ཀྐ་ཨ་བཧི་ཥིཉྩ་ཨཱ་ཞེས་ལན་གསུམ་བརྗོད། དེས་གསུང་གི་བྱིན་རླབས་སློབ་མ་རྣམས་ཀྱི་ངག་ལ་ཞུགས་པས་ནུས་པ་དང་ལྡན་པར་གྱུར་ཏེ་ངག་གསུང་རྡོ་རྗེར་གྱུར་པ་ལ་གོང་
ལྟར་མཆོད། དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་ལ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ཡིད་རྡོ་རྗེར་བྱིན་གྱིས་བརླབས་པའི་དོན་དུ་སྐུའི་ཕྱག་ན་རྡོ་རྗེའི་ཐུགས་ཀྱི་རྗེས་སུ་གནང་བ་སྩལ་དུ་
གསོལ། ལན་གསུམ། དེ་ནས་རང་དང་སློབ་མ་རྣམས་ཀྱི་སྙིང་གར་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས་སྐུའི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་བྱང་སེམས་ཀྱིས་བསྐོར་བ་མདུན་གྱི་ནམ་
མཁར་སྤྱན་དྲངས། སྐུའི་ཕྱག་ན་རྡོ་རྗེའི་ལྷ་ཚོགས་ཐམས་ཅད་ཀྱིས་བདག་གི་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྐུའི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔས་
བསྐོར་བའི་ཐུགས་ཀ་ནས་གྲི་གུག་དང་རྡོ་རྗེ་ལ་སོགས་པའི་ཕྱག་མཚན་རྣམས་འཕྲོས་ནས་ཁྱེད་རང་རྣམས་ཀྱི་ཐུགས་ཀའི་ཧཱུཾ་ལ་ཐིམ་པས་ཐུགས་ཀྱི་བྱིན་རླབས་ཞུགས་པའི་མོས་པ་མཛོད། ཨོཾ་བཛྲ་པཱ་ཎི་ཙིཏྟ་ཨ་བཧི་ཥིཉྩ་ཧཱུཾ་ཞེས་ལན་གསུམ་བརྗོད། དེ་ནས་

[173A]༄༅། །སློབ་མ་རྣམས་ལུས་རྣམ་སྣང་གི་ཆོས་བདུན་ལྡན་བྱེད་དུ་བཅུག་ལ། ཁྱེད་རང་རྣམས་ཀྱི་ཐུགས་ཀའི་ཧཱུཾ་ལས་འོད་འཕྲོས་སྣོད་བཅུད་ལ་ཕོག་པས་འོད་དུ་ཞུ། ཁྱེད་རང་རྣམས་ཕྱག་རྡོར་དུ་གསལ་བ་ལ་ཐིམ། དེའང་འོད་དུ་ཞུ་ཐུགས་ཀའི་ཧཱུཾ་ལ་
ཐིམ། དེ་ཡང་མི་དམིགས་པར་བསམས་ལ་མཉམ་པར་ཞོག་ཅིག་དེ་དབང་བཞི་པ་ཡིན། དེ་ལྟར་ཐུགས་ཀྱི་བྱིན་རླབས་སློབ་མ་རྣམས་ཀྱི་ཡིད་ལ་ཞུགས་པས་ཐུགས་རྡོ་རྗེར་གྱུར་པའི་མོས་པ་མཛོད་བྱས་ལ། སྔར་ལྟར་མཆོད། དེས་ཐུགས་ཀྱི་རྗེས་
གནང་གྲུབ། དེ་ལྟར་སློབ་མ་རྣམས་ཀྱི་ལུས་ངག་ཡིད་གསུམ་ལ་སྐུའི་ཕྱག་ན་རྡོ་རྗེའི་སྐུ་གསུང་ཐུགས་ཀྱི་དབང་བསྐུར་བས་གཏི་མུག་དང་ལུས་ཀྱི་སྡིག་སྒྲིབ་དག་གཟུགས་ཀྱི་ཕུང་པོ་སྐུའི་ཕྱག་ན་རྡོ་རྗེར་གནས་བསྒྱུར། ཆོས་དབྱིངས་ཡེ་ཤེས་ཐོབ་
པའི་བག་ཆགས་རྒྱུད་ལ་བཞག་འཕྲིན་ལས་བཞིའི་སྒོ་ནས་བསྐྱེད་པའི་རིམ་པ་བསྒོམ་པ་ལ་དབང་ངོ།། ཞེས་དག་པ་བྱིན། དེས་སྐུའི་ཕྱག་ན་རྡོ་རྗེའི་རྗེས་གནང་སོང། གཉིས་པ་གསུང་གི་ཕྱག་ན་རྡོ་རྗེའི་བདག་བསྐྱེད་ནི། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་
ཨེ་ལས་ཆོས་འབྱུང་འབྱུང་བཞི་རི་རབ་བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་བྷྲཱུཾ་ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སྣ་ཚོགས་པདྨའི་ལྟེ་བར་ཉི་མའི་སྟེང་དུ་ཧཱུཾ་སྔོ་ལ་
དམར་བའི་མདངས་ཆགས་པ་ལས་འོད་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་རང་ཉིད་གསུང་གི་ཕྱག་ན་རྡོ་རྗེ་སྔོ་ལ་དམར་བའི་མདངས་ཅན་ཞལ་གཅིག་ཕྱག་བཞི་པ་ཕྱག་གཡས་དང་པོས་རྡོ་རྗེ། གཡོན་དང་པོ་ན་དྲིལ་བུ་

[174B] ཞབས་གཡས་བསྐུམ་པས་དགྲ་དང་བགེགས། གཡོན་བརྐྱང་བས་བདུད་དང་མུ་སྟེགས་མནན་པ། སྤྱན་གསུམ་དང་ལྡན་ཞིང་མཆེ་བ་བཞི་གཙིགས་པ། དབུ་སྐྲ་ཁམ་སེར་གྱེན་དུ་བརྫེས་པ་
སེང་གེའི་གོང་སློག་དང་སྟག་ལྤགས་ཀྱི་ཤམ་ཐབས་ཅན། རིན་པོ་ཆེའི་རྒྱན་ཐམས་ཅད་དང་ལྡན་ཞིང་ཀླུ་ཆེན་པོ་ལྔས་བརྒྱན་པ། ཡེ་ཤེས་ཀྱི་མེ་འབར་བའི་ཀློང་ན་བཞུགས་པ། འདབ་མ་བརྒྱད་ལ་བརྒྱ་བྱིན། འཇོག་པོ། ཐག་བཟང་རིས། ལྗོན་པ་
འཕགས་སྐྱེས་པོ། གང་བ་བཟང་པོ། ཟུར་ཕུད་ལྔ་པ། ཡ་མ་རཱ་ཛ་སྟེ་ལྷ་སྲིན་སྡེ་བརྒྱད་ཀྱིས་བསྐོར་བ་ཐམས་ཅད་ཀྱང་ཞལ་གཅིག་ཕྱག་གཉིས་པ་སྐུ་མདོག་དང་ཕྱག་མཚན་སྣ་ཚོགས་འཛིན་པ། གསང་བའི་བདག་པོའི་བཀའ་ཚུལ་བཞིན་དུ་བསྒྲུབ་
པར་བྱེད་པ། དེ་ཐམས་ཅད་ཀྱི་གནས་གསུམ་བྱིན་བརླབས་དབང་བསྐུར་རྒྱས་འདེབས་མཆོད་བསྟོད་སྔར་ལྟར་བྱ། རང་གསུང་གི་ཕྱག་ན་རྡོ་རྗེའི་ཐུགས་ཀར་ཉི་མའི་སྟེང་དུ་ཧཱུཾ་ཡིག་སྔོ་ལ་དམར་བའི་མདངས་ཅན་ལ་སྔགས་ཕྲེང་གིས་བསྐོར་བར་བསམས་ལ། ཨོཾ་བཛྲ་ཙཎྜ་སརྦ་
དུ་ཥྜཾ་ཏ་ཐཱ་ག་ཏ་ཧ་ནད་ཧ་བ་ཙ་མ་ཐབྷ་ཉྫ་ར་ཎ་ཧཱུཾ་ཕཊ་ཅེས་ཅི་འགྲུབ་བཟླ། དེ་ནས་མདུན་གྱི་ཚོམ་བུ་གཉིས་པ་དང་རྣམ་བུམ་བསངས་སྦྱངས། སྟོང་པའི་ངང་ལས་ཨེ་ལས་ནས་འདུས་ཡོངས་སུ་གྱུར་པ་ལས། གསུང་གི་ཕྱག་ན་རྡོ་རྗེ་ནས་སྒྲུབ་པར་བྱེད་པ། ལྷ་ཐམས་ཅད་ཀྱི་གནས་
གསུམ་བྱིན་བརླབས་ནས་རྒྱས་འདེབས་ཀྱི་བར་བདག་བསྐྱེད་ལྟར་ལ་རང་སྒྲ་དོར། མཆོད་བསྟོད་བྱས་ལ། རང་གི་ཐུགས་ཀ་ནས་འོད་ཟེར་འཕྲོས་ནས་བུམ་པ་གང་བར་བསམས་ལ་གཟུངས་ཐག་ནས་བཟུང་སྟེ་སྔགས་བཟླ་སྙིང་པོ་བརྗོད་དེ་དུང་ཆོས་ཀྱི་ཆུ་བླུགས་པས་ལྷ་རྣམས་ཟག་པ་མེད་པ་

[175A]༄༅། །བདེ་བའི་རང་བཞིན་དུ་ཞུ་སྟེ་བུམ་པའི་ཆུ་དང་རོ་གཅིག་ཏུ་གྱུར་པར་བསམ། དེ་ནས་དཔལ་གསུང་གི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་བདག་གི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ངག་་ཡིད་་ཞེས་གསོལ་བ་བཏབ་པས་
བདག་ལ་དབང་བསྐུར་ཞིང་བྱིན་རླབས་ཞུགས་པར་བསམ། དེ་ནས་བདག་གི་སློབ་མ་འདི་རྣམས་ཀྱི་ལུས་ལ་བཞི་བརྒྱ་རྩ་བཞིའི་ནད་ཀྱི་བར་དུ་གཅོད་པ་ཐམས་ཅད་ཞི་བར་མཛད་དུ་གསོལ། བསམ་པ་ལ་བར་དུ་གཅོད་པའི་བགེགས་རིགས་སྟོང་ཕྲག་བརྒྱད་
ཅུའི་གནོད་པ་ཐམས་ཅད་ཞི་བར་མཛད་དུ་གསོལ། ཏིང་ངེ་འཛིན་ལ་བར་དུ་གཅོད་པའི་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་ཞི་བར་མཛད་དུ་གསོལ། ཞེས་ལན་གསུམ་གསོལ་བ་གདབ། དེ་ནས་བླ་མ་ལ་མཎྜལ་ཕུལ་རྗེས། གསོལ་བ་འདེབས་
བ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་དགོངས་སུ་གསོལ། བདག་གི་ལུས་རྡོ་རྗེར་བྱིན་གྱིས་བརླབས་པའི་དོན་དུ་བླ་མ་གསུང་གི་ཕྱག་ན་རྡོ་རྗེ་ལ་གསོལ་བ་འདེབས་ཀྱི། བདག་ལ་གསུང་གི་ཕྱག་ན་རྡོ་རྗེའི་སྐུའི་རྗེས་སུ་གནང་བ་སྩལ་དུ་གསོལ་
ལན་གསུམ། སློབ་དཔོན་གྱིས་འདི་ལྟར་བརྗོད། ཁྱེད་རང་རྣམས་ཀྱི་སྙིང་གར་སྣ་ཚོགས་པདྨ་འདབ་མ་བརྒྱད་པའི་དབུས་སུ་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་རེ་གསལ་གདབ། དེ་ལས་འོད་འཕྲོས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་
ཅད་སངས་ཀྱིས་དག་སླར་ཡང་འོད་ཟེར་འཕྲོས། སེམས་ཅན་ལ་ཕོག་པས་སྡིག་སྒྲིབ་ཐམས་ཅད་དག་འོད་ཟེར་ཚུར་འདུས་ཧཱུཾ་ལ་ཐིམ་པ་ཡོངས་སུ་གྱུར་པ་ལས་གསུང་གི་ཕྱག་ན་རྡོ་རྗེར་སྔར་བཞིན་བསྐྱེད། དེ་ནས་བླ་མ་ཕྱག་ན་རྡོ་རྗེར་གསལ་བའི་

[176B] གསུང་གི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་བྱང་སེམས་གྲངས་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས། མཎྜལ་གཉིས་པ་སློབ་མའི་མགོ་ཐོག་ཏུ་བཞག་སློབ་དཔོན་གྱིས་ནམ་མཁའི་ལྷ་ཚོགས་རྣམས་ལ་དཔལ་
གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་ལ་གསོལ་བ་འདེབས་སོ་བྱིན་གྱིས་བརླབ་ཏུ་གསོལ། གསུང་གི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་དྲག་ཏུ་བཏབ་པས་
མདུན་གྱི་གསུང་གི་ཕྱག་ན་རྡོ་རྗེའི་ལྷ་ཚོགས་ཐམས་ཅད་མཎྜལ་གྱི་ཕྱག་ན་རྡོ་རྗེ་ལ་ཐིམ། དེ་སློབ་མ་རྣམས་ཀྱི་ལུས་ལ་ཐིམ་པར་གྱུར། ཛཿ་ཧཱུཾ་བཾ་ཧོཿ་ཞེས་བརྗོད། བརྟན་པར་བྱ་བའི་ཕྱིར་རྣམ་བུམ་མགོར་བཞག་སྟེ། ཨོཾ་བཛྲ་ཙཎྜ་སརྦ་དུཥྚཾ་ཏ་ཐཱ་ག་ཏ་ཧ་ན་ད་ཧ་པ་ཙ་མ་
ཐ་བྷ་ཉྫ་ར་ན་ཀཱ་ཡ་ཨ་བཧི་ཥིཉྩ་ཨོཾ། ཞེས་ཆུ་གཏོར་ཞིང་བཏུད་དུ་བཅུག་དེ་ལྟར་དབང་བསྐུར་བས་སློབ་མ་རྣམས་སྐུ་རྡོ་རྗེར་གྱུར་པའི་མོས་པ་མཛོད། དེ་ལྟར་ཁྱེད་རང་རྣམས་སྐུ་རྡོ་རྗེར་གྱུར་པ་ལ་མཆོད་པ་ཕུལ་བ་བདག་གིར་མཛད་པ་ཞུ་བྱས་ལ། མཆོད་པ་འབུལ། གསུང་
གི་རྫས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ངག་རྡོ་རྗེར་བྱིན་གྱིས་བརླབས་པའི་དོན་དུ་གསུང་གི་ཕྱག་ན་རྡོ་རྗེའི་གསུང་བཟླས་པའི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་གསུང་གི་རྗེས་
གནང་དངོས་གཞི་ལ། སློབ་མ་རྣམས་ཀྱི་ལྕེ་པདྨ་འདབ་བརྒྱད་དུ་བསམས་པའི་སྟེང་དུ་ཨཱ་དམར་པོ་དང། རང་དང་སློབ་མ་རྣམས་ཀྱི་སྙིང་གར་ཉི་གདན་ལ་ཧཱུཾ་སྔོན་པོ་རེ་སྒོམ་པར་ཞུ། རང་གི་སྙིང་གའི་ཧཱུཾ་གི་མཐའ་ལ་སྙིང་པོས་བསྐོར་བ་མར་མེ་གཅིག་

[177A]༄༅། །ལས་གཉིས་ཆད་ཀྱི་ཚུལ་དུ་བྱུང། སློབ་དཔོན་གྱི་ཞལ་ནས་ཐོན་པའི་འོད་ཀྱིས་གསུང་གི་ཕྱག་ན་རྡོ་རྗེའི་ལྷ་ཚོགས་སངས་རྒྱས་དང་བྱང་སེམས་འཕགས་པའི་ཚོགས་ཐམས་ཅད་ཀྱི་བྱིན་རླབས་དང། མདོར་ན་འཇིག་རྟེན་དང་
འཇིག་རྟེན་ལས་འདས་པའི་མཐུ་དང་ནུས་པ་བརྟན་པ་དང་གཡོ་བའི་བཅུད་ཀྱི་ཡོན་ཏན་ཐམས་ཅད་རྡོ་ཁབ་ལེན་གྱིས་ལྕགས་འདྲེན་པ་ལྟར་བསྡུས་ནས་སྙིང་གར་ཞུགས། སྙིང་གར་འཁོར་གཅིག་བྱས་ནས་སྐུའི་དབྱིབས་བརྒྱུད་སློབ་དཔོན་གྱི་གསང་གནས་
ནས་ཞུགས་ནས་འགལ་མེ་ལྟར་འཁོར་བར་བསམས་ལ། སློབ་དཔོན་གྱི་ཕྲེང་བ་ནས་བཟུང་ནས་འདིའི་རྗེས་ཟློས་མཛོད་བྱས་ལ། ཨོཾ་བཛྲ་ཙཎྜ་སརྦ་དུ་ཥྚཾ་ཏ་ཐཱ་ག་ཏ་ཧ་ན་ད་ཧ་པ་ཙ་མ་ཐ་བྷ་ཉྩ་ར་ན་ཧཱུཾ་ཕཊ། ལན་གསུམ། དེ་ནས་སློབ་དཔོན་གྱིས་བདག་གི་སློབ་མ་འདི་
རྣམས་ཀྱི་ངག་ནུས་པ་དང་ལྡན་པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ། རྣམ་རྒྱལ་གྱི་ཆུ་ཀུ་ཤས་སློབ་མའི་ལྕེ་ལ་བཞག་ལ། ཨོཾ་བཛྲ་ཙཎྜ་སརྦ་དུ་ཥྚཾ་ཏ་ཐཱ་ག་ཏ་ཧ་ན་ད་ཧ་པ་ཙ་མ་ཐ་བྷ་ཉྩ་ར་ན་ཝཀྐ་ཨ་བཧི་ཥིཉྩ་ཨཱ་ཞེས་ལན་གསུམ་བརྗོད། དེས་གསུང་གི་བྱིན་
རླབས་སློབ་མ་རྣམས་ཀྱི་ངག་ལ་ཞུགས་པས་ནུས་པ་དང་ལྡན་པར་གྱུར་ཏེ་ངག་གསུང་རྡོ་རྗེར་གྱུར་པ་ལ་གོང་ལྟར་མཆོད། ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ཡིད་རྡོ་རྗེར་
བྱིན་གྱིས་བརླབས་པའི་དོན་དུ་གསུང་གི་ཕྱག་ན་རྡོ་རྗེའི་ཐུགས་ཀྱི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་རང་དང་སློབ་མ་རྣམས་ཀྱི་སྙིང་གར་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས་

[178B] གསུང་གི་ཕྱག་ན་རྡོ་རྗེའི་ལྷ་ཚོགས་ཐམས་ཅད་ཀྱིས་བདག་གི་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཞེས་
གསོལ་བ་བཏབ་པས་གསུང་གི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔས་བསྐོར་བའི་ཐུགས་ཀ་ནས་གྲི་གུག་དང་རྡོ་རྗེ་ལ་སོགས་པ་ཕྱག་མཚན་རྣམས་འཕྲོས་ནས་ཁྱེད་རང་རྣམས་ཀྱི་ཐུགས་ཀའི་ཧཱུཾ་ལ་ཐིམ་
པས་ཐུགས་ཀྱི་བྱིན་རླབས་ཞུགས་པའི་མོས་པ་མཛོད། ཨོཾ་བཛྲ་ཙཎྜ་སརྦ་དུ་ཥྚཾ་ཏ་ཐཱ་ག་ཏ་ཧ་ན་ད་ཧ་པ་ཙ་མ་ཐ་བྷ་ཉྩ་ར་ན་ཙིཏྟ་ཨ་བཧི་ཥིཉྩ་ཧཱུཾ་ཞེས་ལན་གསུམ་བརྗོད། དེ་ནས་སློབ་མ་རྣམས་ཀྱི་ལུས་རྣམ་སྣང་གི་ཆོས་བདུན་ལྡན་བྱེད་དུ་བཅུག་ལ། ཁྱེད་རང་རྣམས་ཀྱི་
ཐུགས་ཀའི་ཧཱུཾ་ལས་འོད་ཟེར་འཕྲོས་སྣོད་བཅུད་ལ་ཕོག་པས་འོད་དུ་ཞུ། ཁྱེད་རང་རྣམས་ཕྱག་རྡོར་དུ་གསལ་བ་ལ་ཐིམ། དེའང་འོད་དུ་ཞུ་ཐུགས་ཀའི་ཧཱུཾ་ལ་ཐིམ། དེ་ཡང་མི་དམིགས་པར་བསམས་ལ་མཉམ་པར་ཞོག་ཅིག་དེ་དབང་བཞི་པ་
ཡིན། དེ་ལྟར་ཐུགས་ཀྱི་བྱིན་རླབས་སློབ་མ་རྣམས་ཀྱི་ཡིད་ལ་ཞུགས་པས་ཐུགས་རྡོ་རྗེར་གྱུར་པའི་མོས་པ་མཛོད་བྱས་ལ། སྔར་ལྟར་མཆོད། དེ་ལྟར་སློབ་མ་རྣམས་ཀྱི་ལུས་དག་ཡིད་གསུམ་ལ་གསུང་གི་ཕྱག་ན་རྡོ་རྗེའི་སྐུ་གསུང་ཐུགས་ཀྱི་དབང་
བསྐུར་བས་འདོད་ཆགས་ཀྱི་སྒོ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་དག་འདུ་ཤེས་ཀྱི་ཕུང་པོ་གསུང་གི་ཕྱག་ན་རྡོ་རྗེར་གནས་བསྒྱུར། སོ་སོར་རྟོག་པའི་ཡེ་ཤེས་ཐོབ་པའི་བག་ཆགས་རྒྱུད་ལ་བཞག་འཕྲིན་ལས་བཞིའི་སྒོ་ནས་བསྐྱེད་

[179A]༄༅། །པའི་རིམ་པ་བསྒོམ་པ་ལ་དབང་ངོ། །ཞེས་དག་པ་བརྗོད། དེས་གསུང་གི་ཕྱག་ན་རྡོ་རྗེའི་རྗེས་གནང་སོང། གསུམ་པ་ཐུགས་ཀྱི་ཕྱག་ན་རྡོ་རྗེའི་བདག་བསྐྱེད་ནི། སྭ་བྷ་ཝས་སྟོང་པར་སྦྱངས། ནས་སྣ་ཚོགས་པདྨའི་ལྟེ་བར་ཉི་མའི་སྟེང་དུ་
ཧཱུཾ་མཐིང་ནག་ལས་འོད་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས། རང་ཉིད་ཐུགས་ཀྱི་ཕྱག་ན་རྡོ་རྗེ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་ཐོབ། གཡོན་མི་རུས་ཀྱི་ཕུར་བུ་དྲལ་བ། ཞབས་གཡས་བསྐུམ་པས་
དུས་མཚན་མ་དམར་མོ་དང། གཡོན་བརྐྱང་བས་འཇིགས་བྱེད་སྔོན་པོའི་དཔྲལ་བ་མནན་པ། དབུ་སྐྲ་ཁམ་སེར་གྱེན་དུ་བརྫེས་པ། སྤྱན་གསུམ་དང་ལྡན་པ་མཆེ་བ་བཞི་གཙིགས་པ། སྟག་ལྤགས་ཀྱི་ཤམ་ཐབས་དང་ཀླུ་རིགས་ལྔ་དང་རིན་པོ་ཆེས་བརྒྱན་པ་
ཡེ་ཤེས་ཀྱི་མེ་འབར་བའི་ཀློང་ན་བཞུགས་པ། མདུན་གྱི་པད་འདབ་ལ་ཧཱུཾ་དཀར་པོ་ལས་ཁྲོ་བོ་རྣམ་རྒྱལ་དཀར་པོ་ཞལ་གཅིག་ཕྱག་གཉིས་གཡས་རྡོ་རྗེ། གཡོན་སྡིགས་མཛུབ་མཛད་པ་ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། གཡས་སུ་ཉི་མའི་སྟེང་
དུ་ཧཱུཾ་མཐིང་ནག་ལས་མགོན་པོ་ནག་པོ་ཞལ་གཅིག་ཕྱག་གཉིས་གཡས་གྲི་གུག་གཡོན་ཐོད་ཁྲག་འཛིན་པ་དུར་ཁྲོད་ཀྱི་ཆོས་བརྒྱད་དང་ལྡན་པ། རྒྱབ་ཀྱི་འདབ་མ་ལ་ཉི་མའི་སྟེང་དུ་ཧཱུཾ་ལྗང་གུ་ལས་ཁྲོ་བོ་བདུད་རྩི་འཁྱིལ་བ་ཞལ་གཅིག་ཕྱག་གཉིས་
གཡས་རྡོ་རྗེ་རྒྱ་གྲམ། གཡོན་སྡིགས་མཛུབ་མཛད་པ་ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། གཡོན་གྱི་བད་འདབ་ལ་ཉི་མའི་སྟེང་དུ་བཻ་སེར་པོ་ལས་ཀུ་བཻ་ར་སེར་པོ་ཞལ་གཅིག་ཕྱག་གཉིས་གཡས་རིན་པོ་ཆེའི་རྒྱལ་མཚན། གཡོན་ནེའུ་ལེ་

[180B] དར་སྣ་ཚོགས་ཀྱི་ན་བཟའ་དང་རིན་པོ་ཆེའི་རྒྱན་ཐམས་ཅད་དང་ལྡན་པ། དེའི་ཕྱི་རོལ་དུ་ཀླུ་ཆེན་བརྒྱད་ཀྱིས་བསྐོར་བ། དཻ་ཐམས་ཅད་ཀྱི་གནས་གསུམ་བྱིན་བརླབ། ཡེ་ཤེས་པ་དགུག་གཞུག་དབང་བསྐུར་རྒྱས་འདེབས། མཆོད་བསྟོད་རྣམས་བྱ། དེ་ནས་
རང་ཐུགས་ཀྱི་ཕྱག་ན་རྡོ་རྗེའི་ཐུགས་ཀར་ཉི་མའི་སྟེང་དུ་ཧཱུཾ་ཡིག་སྔོན་པོའི་མཐར་སྔགས་ཕྲེང་གིས་བསྐོར་བར་བསམས་ལ། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་ཅི་མང་བཟླ། དེ་ནས་མདུན་གྱི་ཚོམ་བུ་གསུམ་པ་དང་རྣམ་བུམ་བསངས་སྦྱངས། སྟོང་པའི་ངང་ལས་
ཨེ་ལས་ནས་འདུས་ཡོངས་སུ་གྱུར་པ་ལས། ཐུགས་ཀྱི་ཕྱག་ན་རྡོ་རྗེ་ནས་ཀླུ་ཆེན་བརྒྱད་ཀྱིས་བསྐོར་བ། ལྷ་ཐམས་ཅད་ཀྱི་གནས་གསུམ་སྦྱིན་རླབས་ནས་བུམ་ལྷ་འོད་ཞུའི་བར་སྔ་པ་དང་འདྲ། དེ་ནས་དཔལ་ཐུགས་ཀྱི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་བདག་
གི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ངག་་ཡིད། ཞེས་གསོལ་བ་བཏབ་པས། བདག་ལ་དབང་བསྐུར་ཞིང་བྱིན་བརླབས་ཞུགས་པར་བསམ། དེ་ནས་བདག་གི་སློབ་མ་འདི་རྣམས་ཀྱི་ལུས་ལ་བཞི་བརྒྱ་རྩ་བཞིའི་ནད་ཀྱི་བར་དུ་གཅོད་པ་
ཐམས་ཅད་ཞི་བར་མཛད་དུ་གསོལ། བསམ་པ་ལ་བར་དུ་གཅོད་པའི་བགེགས་རིགས་ལྟོང་ཕྲག་བརྒྱད་ཅུའི་གནོད་པ་ཐམས་ཅད་ཞི་བར་མཛད་དུ་གསོལ། ཏིང་ངེ་འཛིན་ལ་བར་དུ་བཅོད་པའི་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་
ཞི་བར་མཛད་དུ་གསོལ། ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་ལན་གསུམ་གསོལ་བ་གདབ། དེ་ནས་བླ་མ་ལ་མཎྜལ་ཕུལ་ནས། གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་དགོངས་སུ་གསོལ། བདག་གི་ལུས་རྡོ་རྗེར་བྱིན་གྱིས་

[181A]༄༅། །བརླབས་པའི་དོན་དུ་བླ་མ་ཐུགས་ཀྱི་ཕྱག་ན་རྡོ་རྗེ་ལ་གསོལ་བ་འདེབས་ཀྱི་བདག་ལ་ཐུགས་ཀྱི་ཕྱག་ན་རྡོ་རྗེའི་སྐུའི་རྗེས་སུ་གནང་བ་སྩལ་དུ་གསོལ། ལན་གསུམ། སློབ་དཔོན་གྱིས་འདི་ལྟར་བརྗོད། ཁྱེད་རང་རྣམས་ཀྱི་སྙིང་གར་སྣ་
ཚོགས་པདྨ་འདབ་མ་བརྒྱད་པའི་དབུས་སུ་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་རེ་གསལ་གདབ། དེ་ལས་འོད་འཕྲོས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་སངས་ཀྱིས་དག་སླར་ཡང་འོད་ཟེར་འཕྲོས། སེམས་ཅན་ལ་
ཕོག་པས་སྡིག་སྒྲིབ་ཐམས་ཅད་དག་འོད་ཟེར་ཚུར་འདུས་ཧཱུཾ་ལ་ཐིམ་པ་ཡོངས་སུ་གྱུར་པ་ལས་ཐུགས་ཀྱི་ཕྱག་ན་རྡོ་རྗེར་སྔར་བཞིན་བསྐྱེད། དེ་ནས་བླ་མ་ཕྱག་ན་རྡོ་རྗེར་གསལ་བའི་ཐུགས་ཀ་ནས་འོད་འཕྲོས་ཐུགས་ཀྱི་ཕྱག་ན་རྡོ་རྗེའི་ལྷ་ཚོགས་ལ་
སངས་རྒྱས་བྱང་སེམས་གྲངས་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས། མཎྜལ་གསུམ་པ་སློབ་མའི་མགོ་ཐོག་ཏུ་བཞག་སློབ་དཔོན་གྱིས་ནམ་མཁའི་ལྷ་ཚོགས་རྣམས་ལ་དཔལ་གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་ལ་གསོལ་
བ་འདེབས་སོ། །བྱིན་གྱིས་བརླབ་ཏུ་གསོལ། ཐུགས་ཀྱི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ། བ་དྲག་ཏུ་བཏབ་པས། མདུན་གྱི་ཐུགས་ཀྱི་ཕྱག་ན་རྡོ་རྗེའི་
ལྷ་ཚོགས་ཐམས་ཅད་མཎྜལ་གྱི་ཕྱག་ན་རྡོ་རྗེ་ལ་ཐིམ། དེ་སློབ་མ་རྣམས་ཀྱི་ལུས་ལ་ཐིམ་པར་གྱུར། ཛཿ་ཧཱུཾ་བཾ་ཧོཿ་ཞེས་བརྗོད། བརྟན་པར་བྱ་བའི་ཕྱིར་རྣམ་བུམ་མགོར་བཞག་སྟེ། ཨོཾ་བཛྲ་ཙཎྜ་མཧཱ་རོ་ཥ་ཎ་ཀཱ་ལ་ཨ་བཧི་ཥིཉྩ་ཨོཾ། ཞེས་ཆུ་གཏོར་ཞིང་བཏུང་

[182B]དེ་ལྟར་དབང་བསྐུར་བས་སློབ་མ་རྣམས་སྐུ་རྡོ་རྗེར་གྱུར་པའི་མོས་པ་མཛོད། དེ་ལྟར་ཁྱེད་རང་རྣམས་སྐུ་རྡོ་རྗེར་གྱུར་པ་ལ་མཆོད་པ་ཕུལ་བ་བདག་གིར་མཛད་པ་ཞུ་བྱས་ལ། མཆོད་པ་བྱ། གསུང་གི་རྗེས་གནང་གི་དོན་དུ་གསོལ་བ་འདེབས་པ་
འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ངག་རྡོ་རྗེར་བྱིན་གྱིས་བརླབས་པའི་དོན་དུ་ཐུགས་ཀྱི་ཕྱག་ན་རྡོ་རྗེའི་གསུང་བཟླས་པའི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་གསུང་གི་རྗེས་གནང་དངོས་གཞི་ལ། སློབ་མ་རྣམས་
ཀྱི་ལྕེ་པདྨ་འདབ་བརྒྱད་དུ་བསམས་པའི་སྟེང་དུ་ཨཱ་དམར་པོ་དང། རང་དང་སློབ་མ་རྣམས་ཀྱི་སྙིང་གར་ཉི་གདན་ལ་ཧཱུཾ་སྔོན་པོ་རེ་སྒོམ་པར་ཞུ། རང་གི་སྙིང་གའི་ཧཱུཾ་གི་མཐའ་ལ་སྙིང་པོས་བསྐོར་བ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་
སློབ་དཔོན་གྱི་ཞལ་ནས་ཐོན་པའི་འོད་ཀྱིས་ཐུགས་ཀྱི་ཕྱག་ན་རྡོ་རྗེའི་ལྷ་ཚོགས་སངས་རྒྱས་བྱང་སེམས་འཕགས་པའི་ཚོགས་ཐམས་ཅད་ཀྱི་བྱིན་རླབས་དང། མདོར་ན་འཇིག་རྟེན་དང་འཇིག་རྟེན་ལས་འདས་པའི་མཐུ་དང་ནུས་པ་བརྟན་པ་དང་གཡོ་བའི་
བཅུད་ཀྱི་ཡོན་ཏན་ཐམས་ཅད་རྡོ་ཁབ་ལེན་གྱིས་ལྕགས་འདྲེན་པ་ལྟར་བསྡུས་ནས་སྙིང་གར་ཞུགས། སྙིང་གར་འཁོར་གཅིག་བྱས་ནས་སྐུའི་དབྱིབས་བརྒྱུད་སློབ་དཔོན་གྱི་གསང་གནས་ནས་ཞུགས་ནས་འགལ་མེ་ལྟར་འཁོར་བར་བསམས་ལ་
སློབ་དཔོན་གྱི་ཕྲེང་བ་ནས་བཞུང་ནས་འདིའི་རྗེས་ཟློས་མཛོད་བྱས་ལ། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ལན་གསུམ། དེ་ནས་སློབ་དཔོན་གྱིས་བདག་གི་སློབ་མ་འདི་རྣམས་ཀྱི་ངག་ནུས་པ་དང་ལྡན་པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ། རྣམ་རྒྱལ་

[183A]༄༅། །གྱི་ཆུ་ཀུ་ཤས་སློབ་མའི་ལྕེ་ལ་བཞག་ཨོཾ་བཛྲ་ཙཎྜ་མཧཱ་རོ་ཥ་ཎ་ཝཀྐ་ཨ་བཧི་ཥིཉྩ་ཨཱ་ཞེས་ལན་གསུམ་བརྗོད། དེས་གསུང་གི་བྱིན་རླབས་སློབ་མ་རྣམས་ཀྱི་ངག་ལ་ཞུགས་པས་ནུས་པ་དང་ལྡན་པར་གྱུར་ཏེ་ངག་གསུང་རྡོ་རྗེར་གྱུར་པ་ལ་
གོང་ལྟར་མཆོད། ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ཡིད་རྡོ་རྗེར་བྱིན་གྱིས་བརླབས་པའི་དོན་དུ་ཐུགས་ཀྱི་ཕྱག་ན་རྡོ་རྗེའི་ཐུགས་ཀྱི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་
རང་དང་སློབ་མ་རྣམས་ཀྱི་སྙིང་གར་པཾ་ལས་པདྨ་རཾ་ལས་ཉི་མའི་དཀྱིལ་འཁོར་ཀྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས་ཐུགས་ཀྱི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་བྱང་སེམས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཐུགས་
ཀྱི་ཕྱག་ན་རྡོ་རྗེའི་ལྷ་ཚོགས་ཐམས་ཅད་ཀྱིས་བདག་གི་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཐུགས་ཀྱི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔས་བསྐོར་བའི་ཐུགས་ཀ་ནས་གྲི་
གུག་དང་རྡོ་རྗེ་ལ་སོགས་པ་ཕྱག་མཚན་རྣམས་འཕྲོས་ནས། ཁྱེད་རང་རྣམས་ཀྱི་སྙིང་གའི་ཧཱུཾ་ལ་ཐིམ་པས་ཐུགས་ཀྱི་བྱིན་རླབས་ཞུགས་པའི་མོས་པ་མཛོད། ཨོཾ་བཛྲ་ཙཎྜ་མཧཱ་རོ་ཥ་ཎ་ཙིཏྟ་ཨབྷི་ཥིཉྩ་ཧཱུཾ་ཞེས་ལན་གསུམ་བརྗོད། དེ་ནས་སློབ་མ་རྣམས་ཀྱི་ལུས་རྣམ་
སྣང་གི་ཆོས་བདུན་ལྡན་བྱེད་དུ་བཅུག་ལ། ཁྱེད་རང་རྣམས་ཀྱི་ཐུགས་ཀའི་ཧཱུཾ་ལས་འོད་ཟེར་འཕྲོས། སྣོད་བཅུད་ལ་ཕོག་པས་འོད་དུ་ཞུ། ཁྱེད་རང་རྣམས་ཕྱག་རྡོར་དུ་གསལ་བ་ལ་ཐིམ། དེའང་འོད་དུ་ཞུ་ཐུགས་ཀའི་ཧཱུཾ་ལ་ཐིམ། དེ་ཡང་མི་དམིགས་པར་བསམས་ལ་

[184B]དེ་དབང་བཞི་པ་ཡིན། དེ་ལྟར་ཐུགས་ཀྱི་བྱིན་རླབས་སློབ་མ་རྣམས་ཀྱི་ཡིད་ལ་ཞུགས་པས་ཐུགས་རྡོ་རྗེར་གྱུར་པའི་མོས་པ་མཛོད་བྱས་ལ། སྔར་ལྟར་མཆོད། དེ་ལྟར་སློབ་མ་རྣམས་ཀྱི་ལུས་ངག་ཡིད་གསུམ་ལ་ཐུགས་ཀྱི་ཕྱག་ན་
རྡོ་རྗེའི་སྐུ་གསུང་ཐུགས་ཀྱི་དབང་བསྐུར་བས་ཞེ་སྡང་གི་སྒོ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་དག་རྣམ་ཤེས་ཀྱི་ཕུང་པོ་ཐུགས་ཀྱི་ཕྱག་ན་རྡོ་རྗེར་གནས་བསྒྱུར། མེ་ལོང་ལྟ་བུའི་ཡེ་ཤེས་ཐོབ་པའི་བག་ཆགས་རྒྱུད་ལ་བཞག་འཕྲིན་ལས་
བཞིའི་སྒོ་ནས་བསྐྱེད་པའི་རིམ་པ་བསྒོམ་པ་ལ་དབང་ངོ། །ཞེས་དག་པ་བརྗོད། དེས་ཐུགས་ཀྱི་ཕྱག་ན་རྡོ་རྗེའི་རྗེས་གནང་སོང། བཞི་པ་ཡོན་ཏན་གྱི་ཕྱག་ན་རྡོ་རྗེའི་བདག་བསྐྱེད་ནི། སྭ་བྷ་ཝ་ནས་ཉི་མའི་སྟེང་དུ་ཧཱུཾ་སྔོ་ལ་སེར་བའི་མདངས་དང་ལྡན་པ་ལས་འོད་ཟེར་འཕྲོས། དོན་
གཉིས་བྱས། འདུས་ཡོངས་སུ་གྱུར་པ་ལས། རང་ཉིད་ཡོན་ཏན་གྱི་ཕྱག་ན་རྡོ་རྗེ་སྐུ་མདོག་སྔོ་ལ་ཅུང་ཟད་སེར་བའི་མདངས་ཅན་ཞལ་གསུམ་ཕྱག་དྲུག་སྤྱན་གསུམ་པ། ཕྱག་གཡས་དང་པོ་ན་རྡོ་རྗེ། གཡོན་དང་པོ་ན་དྲིལ་བུ། བར་བ་གཉིས་ཀླུ་རིགས་
ཐམས་ཅད་ཞལ་དུ་གསོལ་བ། འོག་མ་གཉིས་ཀྱིས་ཐལ་མོའི་སྒྲ་སྒྲོག་པས་བགེགས་རིགས་ཐམས་ཅད་རྡུལ་དུ་རློག་པ། ཞབས་གཡས་བསྐུམ་པས་དགྲ་དང་བགེགས་མནན་པ། གཡོན་བརྐྱང་བས་བདུད་དང་མུ་སྟེགས་མནན་པ་ཀླུ་རིགས་བརྒྱད་དང་
རིན་པོ་ཆེས་བརྒྱན་པ། དར་སྔོན་པོའི་ཆོས་གོས་དང་བྷ་ཏ་ཁྲ་བོའི་སྨད་གཡོགས་ཅན། སྟག་གི་ལྤགས་པའི་ཤམ་ཐབས་གསོལ་བ། མཆེ་བ་རྣམ་པར་གཅིགས་པ་དབུ་སྐྲ་ཁམ་སེར་གྱེན་དུ་བརྫེས་པ། སྨ་ར་དང་ཨག་ཚོམ་ལ་མེ་སྟག་འཕྲོ་བ་ཡེ་ཤེས་ཀྱི་མེ་

[185A]༄༅། །འབར་བའི་དབུས་ན་བཞུགས་པའོ། །འདབ་མ་བརྒྱད་ལ་གནོད་སྦྱིན་གྱི་འཁོར་ཚོགས་ཐམས་ཅད་ཀྱང་སྐུ་མདོག་དང་ཕྱག་མཚན་སྣ་ཚོགས་འཛིན་པ་གསང་བའི་བདག་པོའི་བཀའ་ཚུལ་བཞིན་དུ་བསྒྲུབ་པ། གནས་གསུམ་བྱིན་བརླབས་
ནས་མཆོད་པ་བསྟོད་ཀྱི་བར་སྔ་མ་རྣམས་དང་འདྲ། དེ་ནས་རང་ཡོན་ཏན་གྱི་ཕྱག་ན་རྡོ་རྗེའི་ཐུགས་ཀར་ཧཱུཾ་སྔོ་ལ་སེར་བའི་མདངས་ཅན་ལ་སྔགས་ཕྲེང་གིས་བསྐོར་བར་བསམས་ལ། ཨོཾ་ནཱི་ལཾ་བྷ་ར་དྷ་ར་བྫྲ་པཱ་ཎི་རཱ་ཛ་པ་ཡ་ཐི་སཱཧཱ། ཞེས་་མང་བཟླ། མདུན་གྱི་ཚོམ་བུ་བཞི་པ་དང་རྣམ་
བུམ་ལྷན་དུ་བསྒྲུབ་ཚུལ་སྔ་མ་རྣམས་ཀྱིས་རིགས་འགྲེ། དེ་ནས་དཔལ་ཡོན་ཏན་གྱི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་བདག་གི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ངག་་ཡིད་་ཞེས་གསོལ་བ་བཏབ་པས། བདག་ལ་དབང་བསྐུར་ཞིང་བྱིན་རླབས་ཞུགས་
པར་བསམ། དེ་ནས་བདག་གི་སློབ་མ་འདི་རྣམས་ཀྱི་ལུས་ལ་བཞི་བརྒྱ་རྩ་བཞིའི་ནད་ཀྱི་བར་དུ་གཅོད་པ་ཐམས་ཅད་ཞི་བར་མཛད་དུ་གསོལ། བསམ་པ་ལ་བར་དུ་གཅོད་པའི་བགེགས་རིགས་སྟོང་ཕྲག་བརྒྱད་ཅུའི་གནོད་པ་ཐམས་ཅད་ཞི་བར་མཛད་དུ་
གསོལ། ཏིང་ངེ་འཛིན་ལ་བར་དུ་གཅོད་པའི་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་ཞི་བར་མཛད་དུ་གསོལ། ཞེས་ལན་གསུམ་གསོལ་བ་གདབ། དེ་ནས་བླ་མ་ལ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་
དགོངས་སུ་གསོལ། བདག་གི་ལུས་རྡོ་རྗེར་བྱིན་གྱིས་བརླབས་པའི་དོན་དུ་བླ་མ་ཡོན་ཏན་གྱི་ཕྱག་ན་རྡོ་རྗེ་ལ་གསོལ་བ་འདེབས་ཀྱི་བདག་ལ་ཡོན་ཏན་གྱི་ཕྱག་ན་རྡོ་རྗེའི་སྐུའི་རྗེས་སུ་གནང་བ་སྩལ་དུ་གསོལ། ལན་གསུམ། སློབ་དཔོན་གྱིས་འདི་ལྟར་བརྗོད་

[186B] དེ་ལས་འོད་འཕྲོས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་སངས་ཀྱིས་དག་སླར་ཡང་འོད་ཟེར་
འཕྲོས། སེམས་ཅན་ལ་ཕོག་པས་སྡིག་སྒྲིབ་ཐམས་ཅད་དག་འོད་ཟེར་ཚུར་འདུས་ཧཱུཾ་ལ་ཐིམ་པ་ཡོངས་སུ་གྱུར་པ་ལས་ཡོན་ཏན་གྱི་ཕྱག་ན་རྡོ་རྗེར་སྔར་བཞིན་བསྐྱེད། དེ་ནས་བླ་མ་ཕྱག་ན་རྡོ་རྗེར་གསལ་བའི་ཐུགས་ཀ་ནས་འོད་འཕྲོས། ཡོན་ཏན་
གྱི་ཕྱག་ན་རྡོ་རྗེའི་ལྷ་ཚོགས་སངས་རྒྱས་བྱང་སེམས་གྲངས་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས། མཎྜལ་བཞི་པ་སློབ་མའི་མགོ་ཐོག་ཏུ་བཞག་སློབ་དཔོན་གྱིས་ནམ་མཁའི་ལྷ་ཚོགས་རྣམས་ལ། དཔལ་གསང་བའི་བདག་པོ་ཕྱག་ན་རྡོ་རྗེའི་
ལྷ་ཚོགས་ལ་གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ཡོན་ཏན་གྱི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་སློབ་མ་འདི་རྣམས་ཀྱི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་དྲག་ཏུ་བཏབ་པས་མདུན་གྱི་ཡོན་ཏན་
གྱི་ཕྱག་ན་རྡོ་རྗེའི་ལྷ་ཚོགས་ཐམས་ཅད་མཎྜལ་གྱི་ཕྱག་ན་རྡོ་རྗེ་ལ་ཐིམ། དེ་སློབ་མ་རྣམས་ཀྱི་ལུས་ལ་ཐིམ་པར་གྱུར། ཛཿ་ཧཱུཾ་བཾ་ཧོཿ་ཞེས་བརྗོད། བརྟན་པར་བྱ་བའི་ཕྱིར་རྣམ་རྒྱལ་བུམ་པ་མགོར་བཞག་སྟེ། ཨོཾ་ནཱི་ལཾ་བྷ་ར་དྷ་ར་བཛྲ་པཱ་ཎི་རཱ་ཛ་པ་ཡ་ཏི་
ཀཱ་ཡ་ཨ་བཧི་ཥིཉྩ་ཨོཾ། ཞེས་ཆུ་གཏོར་ཞིང་བདུང་དུ་བཅུག། དེ་ལྟར་དབང་བསྐུར་བས་སློབ་མ་རྣམས་སྐུ་རྡོ་རྗེར་གྱུར་པའི་མོས་པ་མཛོད། དེ་ལྟར་ཁྱེད་རང་རྣམས་སྐུ་རྡོ་རྗེར་གྱུར་པ་ལ་མཆོད་པ་ཕུལ་བ་བདག་གིར་མཛད་པ་ཞུ་བྱས་ལ། མཆོད་པ་བྱ། གསུང་གི་

[187A]༄༅། །རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ངག་རྡོ་རྗེར་བྱིན་གྱིས་བརླབས་པའི་དོན་དུ་ཡོན་ཏན་གྱི་ཕྱག་ན་རྡོ་རྗེའི་གསུང་བཟླས་པའི་རྗེས་སུ་གནད་པ་སྩལ་དུ་གསོལ་
ལན་གསུམ། དེ་ནས་གསུང་གི་རྗེས་གནང་དངོས་གཞི་ལ། སློབ་མ་རྣམས་ཀྱི་ལྕེ་པདྨ་འདབ་བརྒྱད་དུ་བསམས་པའི་སྟེང་དུ་ཨཱ་དམར་པོ་དང། རང་དང་སློབ་མ་རྣམས་ཀྱི་སྙིང་གར་ཉི་གདན་ལ་ཧཱུཾ་སྔོན་པོ་རེ་སྒོམ་པར་ཞུ། རང་གི་སྙིང་གའི་ཧཱུཾ་གི་མཐའ་
ལ་སྙིང་པོས་བསྐོར་བ་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང། སློབ་དཔོན་གྱི་ཞལ་ནས་ཐོན་པའི་འོད་ཀྱིས་ཡོན་ཏན་གྱི་ཕྱག་ན་རྡོ་རྗེའི་ལྷ་ཚོགས་སངས་རྒྱས་དང་བྱང་སེམས་འཕགས་པའི་ཚོགས་ཐམས་ཅད་ཀྱི་བྱིན་རླབས་དང། མདོར་ན་
འཇིག་རྟེན་དང་འཇིག་རྟེན་ལས་འདས་པའི་མཐུ་དང་ནུས་པ་བརྟན་པ་དང་གཡོ་བའི་བཅུད་ཀྱི་ཡོན་ཏན་ཐམས་ཅད་རྡོ་ཁབ་ལེན་གྱིས་ལྕགས་འདྲེན་པ་ལྟར་བསྡུས་ནས་སྙིང་གར་ཞུགས། སྙིང་གར་འཁོར་གཅིག་བྱས་ནས་སྐུའི་དབྱིབས་བརྒྱུད་སློབ་དཔོན་
གྱི་གསང་གནས་ནས་ཞུགས་ནས་འགལ་མེ་ལྟར་འཁོར་བར་བསམས་ལ། སློབ་དཔོན་གྱི་ཕྲེང་བ་ནས་བཟུང་ནས་འདིའི་རྗེས་ཟློས་མཛོད། ཨོཾ་ནཱི་ལཾ་བྷ་ར་དྷ་ར་བཛྲ་པཱ་ཎི་རཱ་ཛ་པ་ཡ་ཏི་སཱཧཱ། ལན་གསུམ། དེ་ནས་སློབ་དཔོན་གྱིས། བདག་གི་སློབ་མ་འདི་
རྣམས་ཀྱི་ངག་ནུས་པ་དང་ལྡན་པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ། རྣམ་རྒྱལ་གྱི་ཆུ་ཀུ་ཤས་སློབ་མའི་ལྕེ་ལ་བཞག་ལ། ཨོཾ་ནཱི་ལཾ་བྷ་ར་དྷ་ར་བྫྲ་པཱ་ཎི་རཱ་ཛ་པ་ཡ་ཏི་ཝཀྐ་ཨ་བཧི་ཥིཉྩ་ཨཱ་ཞེས་ལན་གསུམ་བརྗོད། དེས་གསུང་གི་བྱིན་རླབས་སློབ་མ་

[188B] ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ཡིད་རྡོ་རྗེར་བྱིན་གྱིས་བརླབས་པའི་
དོན་དུ་ཡོན་ཏན་གྱི་ཕྱག་ན་རྡོ་རྗེའི་ཐུགས་ཀྱི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་རང་དང་སློབ་མ་རྣམས་ཀྱི་སྙིང་གར་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས། ཡོན་ཏན་གྱི་
ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་བྱང་སེམས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཡོན་ཏན་གྱི་ཕྱག་ན་རྡོ་རྗེའི་ལྷ་ཚོགས་ཐམས་ཅད་ཀྱིས་བདག་གི་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་
བ་བཏབ་པས་ཡོན་ཏན་གྱི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔས་བསྐོར་བའི་ཐུགས་ཀ་ནས་གྲི་གུག་དང་རྡོ་རྗེ་ལ་སོགས་ཕྱག་མཚན་རྣམས་འཕྲོས་ནས་ཁྱེད་རང་རྣམས་ཀྱི་སྙིང་གའི་ཧཱུཾ་ལ་ཐིམ་པས་ཐུགས་ཀྱི་བྱིན་རླབས་
ཞུགས་པའི་མོས་པ་མཛོད། ཨོཾ་ནཱི་ལཾ་བྷ་ར་དྷ་ར་བཛྲ་པཱ་ཎི་རཱ་ཛ་པ་ཡ་ཏི་ཙིཏྟ་ཨ་བཧི་ཥིཉྩ་ཧཱུཾ་ཞེས་ལན་གསུམ་བརྗོད། དེ་ནས་སློབ་མ་རྣམས་ཀྱི་ལུས་རྣམ་སྣང་གི་ཆོས་བདུན་ལྡན་བྱེད་དུ་བཅུག་ལ། ཁྱེད་རང་རྣམས་ཀྱི་ཐུགས་ཀའི་ཧཱུཾ་ལས་འོད་འཕྲོས་སྣོད་བཅུད་ལ་ཕོག་པས་འོད་
དུ་ཞུ། ཁྱེད་རྣམས་ཕྱག་རྡོར་དུ་གསལ་བ་ལ་ཐིམ། དེའང་འོད་དུ་ཞུ་ཐུགས་ཀའི་ཧཱུཾ་ལ་ཐིམ། དེ་ཡང་མི་དམིགས་པར་བསམས་ལ་མཉམ་པར་ཞོག་ཅིག་དེ་དབང་བཞི་པ་ཡིན། དེ་ལྟར་ཐུགས་ཀྱི་བྱིན་རླབས་སློབ་མ་རྣམས་ཀྱི་ཡིད་ལ་ཞུགས་

[189A]༄༅། །པས་ཐུགས་རྡོ་རྗེར་གྱུར་པའི་མོས་པ་མཛོད་བྱས་ལ། སྔར་ལྟར་མཆོད། དེ་ལྟར་སློབ་མ་རྣམས་ཀྱི་ལུས་ངག་ཡིད་གསུམ་ལ་ཡོན་ཏན་གྱི་ཕྱག་ན་རྡོ་རྗེའི་སྐུ་གསུང་ཐུགས་ཀྱི་དབང་བསྐུར་བས་ང་རྒྱལ་གྱི་སྒོ་ནས་བསགས་པའི་སྡིག་པ་
དང་སྒྲིབ་པ་ཐམས་ཅད་དག་ཚོར་བའི་ཕུང་པོ་ཡོན་ཏན་གྱི་ཕྱག་ན་རྡོ་རྗེར་གནས་བསྒྱུར། མཉམ་པ་ཉིད་ཀྱི་ཡེ་ཤེས་ཐོབ་པའི་བག་ཆགས་རྒྱུད་ལ་བཞག་འཕྲིན་ལས་བཞིའི་སྒོ་ནས་བསྐྱེད་པའི་རིམ་པ་བསྒོམ་པ་ལ་དབང་ངོ། །ཞེས་དག་པ་བརྗོད། དེས་
ཡོན་ཏན་གྱི་ཕྱག་ན་རྡོ་རྗེའི་རྗེས་གནང་སོང། ལྔ་པ་འཕྲིན་ལས་ཀྱི་ཕྱག་ན་རྡོ་རྗེའི་བདག་བསྐྱེད་ནི། སྭ་བྷ་ཝས་སྟོང་པར་སྦྱངས། ནས་པདྨ་ཉི་མའི་སྟེང་དུ་ཧཱུཾ་སྔོ་ལ་ལྗང་གུའི་མདངས་ཆགས་པ་ལས་འོད་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་འཕྲིན་
ལས་ཀྱི་ཕྱག་ན་རྡོ་རྗེ་སྐུ་མདོག་ལྗང་ནག་ཞལ་གཅིག་ཕྱག་གཉིས་པ་གཡས་རྡོ་རྗེ་རྒྱ་གྲམ། གཡོན་སྡིགས་མཛུབ་མཛད་པ། ཞབས་གཡས་བསྐུམ་ཞིང་གཡོན་བརྐྱང་བས་བདུད་དང་མུ་སྟེགས་མནན་པ། རྡོ་རྗེའི་རྒྱན་དྲུག་དང་ཀླུ་རིགས་ཐམས་ཅད་
ཀྱིས་བརྒྱན་པ། འདབ་མ་བཞིའི་ཤར་དུ་རྡོ་རྗེ་གཏུམ་པོ་སྨུག་ནག་རྡོ་རྗེ་འཛིན་པ། ལྷོར་རྡོ་རྗེ་ཕུར་པ་སེར་ནག་ཕུར་བུ་འཛིན་པ། ནུབ་ཏུ་རྡོ་རྗེ་བེ་ཅོན་དམར་ནག་བེ་ཅོན་འཛིན་པ། བྱང་དུ་རྡོ་རྗེ་ཐོ་བ་ལྗང་ནག་ཐོ་བ་འཛིན་པ། ཐམས་ཅད་ཀྱང་ཞལ་གཅིག་ཕྱག་གཉིས་
གཡས་རང་རང་གི་ཕྱག་མཚན་འཛིན་ཅིང། གཡོན་སྡིགས་མཛུབ་ཐུགས་ཀར་མཛད་པ། ཞབས་གཡས་བསྐུམ་གཡོན་བརྐྱང་བ་ཉི་ཟླའི་སྟེང་དུ་རིམ་བཞིན་དྲི་ཟ་དང་གཤིན་རྗེ་དང་ཀླུ་དང་གནོད་སྦྱིན་རྣམས་མནན་པ་ཁྲོ་བོའི་ཆས་ཐམས་ཅད་
བ་དང་ལྡན་པའོ། །ཤར་ལྷོར་སངས་རྒྱས་སྤྱན་མ་དཀར་མོ་འཁོར་ལོ་འཛིན་པ། ལྷོ་ནུབ་ཏུ་མཱ་མ་ཀི་སྔོན་མོ་རྡོ་རྗེ་འཛིན་པ། ནུབ་བྱང་དུ་གོས་དཀར་མོ་དམར་མོ་པདྨ་འཛིན་པ། བྱང་ཤར་དུ་སྒྲོལ་མ་ལྗང་གུ་ཨུཏྤལ་འཛིན་པ། དེ་རྣམས་ཀྱང་ཞལ་གཅིག་
ཕྱག་གཉིས་པ་རུས་བ་དང་རིན་པོ་ཆེ་དང་ངར་སྣ་ཚོགས་ཀྱིས་བརྒྱན་ཅིང་པད་ཟླའི་གདན་ལ་པདྨའི་འདུག་སྟངས་ཀྱིས་བཞུགས་པའོ། །དེའི་ཕྱི་རོལ་དུ་པད་ཟླའི་གདན་ལ་ཕོ་ཉ་མོ་དྲུག་ཅུ་རྩ་བཞི་པོ་རྣམས་ཀྱང་སྐུ་མདོག་སྣ་ཚོགས་པ་ཞལ་གཅིག་ཕྱག་
གཉིས་མཚོན་ཆ་སྣ་ཚོགས་འཛིན་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ་སྤྱན་གསུམ་བ་མཆེ་བ་བཞི་གཙིགས་པ། གཡས་བསྐུམ་གཡོན་བརྐྱང་བས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། གནས་གསུམ་བྱིན་བརླབས། དབང་
བསྐུར་རྒྱས་འདབས། མཆོད་བསྟོད་རྣམས་བྱ། དེ་ནས་རང་འཕྲིན་ལས་ཀྱི་ཕྱག་ན་རྡོ་རྗེའི་ཐུགས་ཀར་ཉི་མའི་སྟེང་དུ་ཧཱུཾ་སྔོ་ལ་ལྗང་གུའི་མདངས་ཅན་ལ་སྔགས་ཕྲེང་གིས་བསྐོར་བར་བསམས་ལ། ན་མཿ་ཙཎྜ་བཛྲ་ཀྲོ་དྷ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བན་དྷ་
བན་དྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། ཅེས་ཅི་ལྕོགས། མདུན་གྱི་ཚོམ་བུ་ལྔ་བ་དང་རྣམ་བུམ་ལྷན་དུ་བསྒྲུབ། དེ་ནས་འཕྲིན་ལས་ཀྱི་ཕྱག་ན་རྡོ་རྗེས་བདག་གི་ལུས་རྡོ་རྗེར་བྱིན་གྱིས་བརླབ་ཏུ་གསོལ། ངག་་ཡིད་་ཞེས་གསོལ་བ་བཏབ་པས། བདག་ལ་
དབང་བསྐུར་ཞིང་བྱིན་རླབས་ཞུགས་པར་བསམ། དེ་ནས་བདན་གི་སློབ་སྨ་འདི་རྣམས་ཀྱི་ལུས་ལ་བཞི་བརྒྱ་རྩ་བཞིའི་ནད་ཀྱི་བར་དུ་གཅོད་པ་ཐམས་ཅད་ཞི་བར་མཛད་དུ་གསོལ། བསམ་པ་ལ་བར་དུ་གཅོད་པའི་བགེགས་རིགས་སྟོང་ཕྲག་བརྒྱད་ཅུའི་

[191A]༄༅། །གནོད་པ་ཐམས་ཅད་ཞི་བར་མཛད་དུ་གསོལ། ཏིང་ངེ་འཛིན་ལ་བར་དུ་གཅོད་པའི་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་ཞི་བར་མཛད་དུ་གསོལ། ལུས་རྡོ་རྗེར་བྱིན་གྱིས་བརླབ་ཏུ་གསོལ། ཞེས་ལན་གསུམ་གསལ་
བ་གདབ། བླ་མ་ལ་མཎྜལ་ཕུལ་རྗེས། གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་དགོངས་སུ་གསོལ། བདག་གི་ལུས་རྡོ་རྗེར་བྱིན་གྱིས་རླབས་པའི་དོན་དུ་བླ་མ་འཕྲིན་ལས་ཀྱི་ཕྱག་ན་རྡོ་རྗེ་ལ་གསོལ་བ་འདེབས་ཀྱི། བདག་ལ་འཕྲིན་
ལས་ཀྱི་ཕྱག་ན་རྡོ་རྗེའི་སྐུའི་རྗེས་སུ་གནང་བ་སྩལ་དུ་གསོལ། ལན་གསུམ། སློབ་དཔོན་གྱིས་འདི་ལྟར་བརྗོད། ཁྱེད་རང་རྣམས་ཀྱི་སྙིང་གར་སྣ་ཚོགས་པདྨ་འདབ་མ་བརྒྱད་པའི་དབུས་སུ་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་རེ་གསལ་གདབ། དེ་ལས་འོད་
འཕྲོས། ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་སངས་ཀྱིས་དག། སླར་ཡང་འོད་ཟེར་འཕྲོས། སེམས་ཅན་ལ་ཕོག་པས་སྡིག་སྒྲིབ་ཐམས་ཅད་དག་འོད་ཟེར་ཚུར་འདུས་ཧཱུཾ་ལ་ཐིམ་པ་ཡོངས་སུ་གྱུར་པ་ལས་འཕྲིན་ལས་ཀྱི་ཕྱག་
ན་རྡོ་རྗེར་སྔར་བཞིན་བསྐྱེད། དེ་ནས་བླ་མ་ཕྱག་ན་རྡོ་རྗེར་གསལ་བའི་ཐུགས་ཀ་ནས་འོད་འཕྲོས་འཕྲིན་ལས་ཀྱི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་བྱང་སེམས་གྲངས་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས། མཎྜལ་ལྔ་པ་སློབ་མའི་མགོ་ཐོག་
ཏུ་བཞག་སློབ་དཔོན་གྱིས་ནམ་མཁའི་ལྷ་ཚོགས་རྣམས་ལ་དཔལ་གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་ལ་གསོལ་བ་འདེབས་སོ་བྱིན་གྱིས་བརླབ་ཏུ་གསོལ། འཕྲིན་ལས་ཀྱི་ཕྱག་ན་རྡོ་རྗེའི་ལྷ་ཚོགས་རྣམས་ཀྱིས་སློབ་མ་འདི་རྣམས་ཀྱིས་ལུས་རྡོ་རྗེར་

[192B] ཞེས་གསོལ་བ་དྲག་ཏུ་བཏབ་པས། མདུན་གྱི་འཕྲིན་ལས་ཀྱི་ཕྱག་ན་རྡོ་རྗེའི་ལྷ་ཚོགས་ཐམས་ཅད་མཎྜལ་གྱི་ཕྱག་ན་རྡོ་རྗེ་ལ་ཐིམ། དེ་སློབ་མ་རྣམས་ཀྱི་ལུས་ལ་ཐིམ་པར་གྱུར། ཛཿ་ཧཱུཾ་བཾ་ཧོཿ་ཞེས་བརྗོད། བརྟན་པར་བྱ་བའི་ཕྱིར་
རྣམ་རྒྱལ་བུམ་པ་མགོར་བཞག་སྟེ་ཆུད་བར་བསྐུར་ཞིང། ན་མཿ་ཙཎྜ་བཛྲ་ཀྲོདྷ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ཨ་མྲྀ་ཏ་ཀཱ་ཡ་ཨ་བཧི་ཥི་ཉྩ་ཨོཾ། ཞེས་ཆུ་གཏོར་ཞིང་བཏུང་དུ་བཅུག། དེ་ལྟར་དབང་བསྐུར་བས་སློབ་མ་རྣམས་སྐུ་རྡོ་རྗེར་གྱུར་
པའི་མོས་པ་མཛོད། དེ་ལྟར་ཁྱེད་རང་རྣམས་སྐུ་རྡོ་རྗེར་གྱུར་པ་ལ་མཆོད་པ་ཕུལ་བ་བདག་གིར་མཛད་པ་ཞུ། མཆོད་པ་བྱ། གསུང་གི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ངག་རྡོ་རྗེར་བྱིན་
གྱིས་བརླབས་པའི་དོན་དུ་འཕྲིན་ལས་ཀྱི་ཕྱག་ན་རྡོ་རྗེའི་གསུང་བཟླས་པའི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་གསུང་གི་རྗེས་གནང་དངོས་གཞི་ལ། སློབ་མ་རྣམས་ཀྱི་ལྕེ་པདྨ་འདབ་བརྒྱད་དུ་བསམས་པའི་སྟེང་དུ་ཨཱ་དམར་པོ་
དང། རང་དང་སློབ་མ་རྣམས་ཀྱི་སྙིང་གར་ཉི་གདན་ལ་ཧཱུཾ་སྔོན་པོ་རེ་སྒོམ་པར་ཞུ། རང་གི་སྙིང་གའི་ཧཱུཾ་གི་མཐའ་ལ་སྙིང་པོས་བསྐོར་བ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང། སློབ་དཔོན་གྱི་ཞལ་ནས་ཐོན་པའི་འོད་ཀྱིས་འཕྲིན་ལས་ཀྱི་
ཕྱག་ན་རྡོ་རྗེའི་ལྷ་ཚོགས་སངས་རྒྱས་དང་བྱང་སེམས་འཕགས་པའི་ཚོགས་ཐམས་ཅད་ཀྱི་བྱིན་རླབས་དང། མདོར་ན་འཇིག་རྟེན་དང་འཇིག་རྟེན་ལས་འདས་པའི་མཐུ་དང་ནུས་པ་བརྟན་པ་དང་གཡོ་བའི་བཅུད་ཀྱི་ཡོན་ཏན་ཐམས་ཅད་རྡོ་ཁབ་ལེན་

[193A]༄༅། །གྱིས་ལྕགས་འདྲེན་པ་ལྟར་བསྡུས་ནས་སྙིང་གར་འཁོར་གཅིག་བྱས་ནས་སྐུའི་དབྱིབས་བརྒྱུད་སློབ་དཔོན་གྱི་གསང་གནས་ནས་ཞུགས་ནས་འགལ་མེ་ལྟར་འཁོར་བར་བསམས་ལ། སློབ་དཔོན་གྱི་འཕྲེང་བ་ནས་བཟུང་ནས་འདིའི་
རྗེས་ཟློས་མཛོད་བྱས་ལ། ན་མཿ་ཙཎྜ་བཛྲ་ཀྲོ་དྷ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། ལན་གསུམ། དེ་ནས་སློབ་དཔོན་གྱིས་བདག་གི་སློབ་མ་འདི་རྣམས་ཀྱི་ངག་ནུས་པ་དང་ལྡན་པར་བྱིན་གྱིས་བརླབ་ཏུ་གསོལ་
ཞེས་གསོལ་བ་གདབ། རྣམ་རྒྱལ་གྱི་ཆུ་ཀུ་ཤས་སློབ་མའི་ལྕེ་ལ་བཞག་ལ། ན་མཿ་ཙཎྜ་བཛྲ་ཀྲོདྷ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ཨ་མྲྀ་ཏ་ཝཀྐ་ཨ་བཧི་ཥི་ཉྩ་ཨཿ་ཞེས་ལན་གསུམ་བརྗོད། དེས་གསུང་གི་བྱིན་རླབས་སློབ་མ་རྣམས་ཀྱི་ངག་ལ་
ཞུགས་པས་ནུས་པ་དང་ལྡན་པར་གྱུར་ཏེ་ངག་གསུང་རྡོ་རྗེར་གྱུར་པ་ལ་གོང་ལྟར་མཆོད། ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་ཕྱག་ན་རྡོ་རྗེས་བདག་གི་ཡིད་རྡོ་རྗེར་བྱིན་གྱིས་བརླབས་པའི་དོན་དུ་འཕྲིན་ལས་ཀྱི་ཕྱག་
ན་རྡོ་རྗེའི་ཐུགས་ཀྱི་རྗེས་སུ་གནང་བ་སྩལ་དུ་གསོལ། ལན་གསུམ། དེ་ནས་རང་དང་སློབ་མ་རྣམས་ཀྱི་སྙིང་གར་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས་འཕྲིན་ལས་ཀྱི་ཕྱག་ན་རྡོ་རྗེའི་ལྷ་ཚོགས་ལ་སངས་རྒྱས་
བྱང་སེམས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། འཕྲིན་ལས་ཀྱི་ཕྱག་ན་རྡོ་རྗེའི་ལྷ་ཚོགས་ཐམས་ཅད་ཀྱིས་བདག་གི་སློབ་མ་འདི་རྣམས་ཀྱི་ཡིད་རྡོ་རྗེར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་འཕྲིན་ལས་ཀྱི་ཕྱག་ན་

[194B]
ན་མཿ་ཙཎྜ་བཛྲ་ཀྲོ་དྷ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ཨ་མྲྀ་ཏེ་ཙིཏྟ་ཨ་བྷིཥིཉྩ་ཧཱུཾ་ཞེས་ལན་གསུམ་བརྗོད། དེ་ནས་སློབ་མ་རྣམས་ལུས་རྣམ་སྣང་གི་ཆོས་བདུན་ལྡན་བྱེད་དུ་བཅུག་ལ། ཁྱེད་རང་རྣམས་ཀྱི་ཐུགས་ཀའི་ཧཱུཾ་ལས་འོད་འཕྲོས། སྣོད་
བཅུད་ལ་ཕོག་པས་འོད་དུ་ཞུ། ཁྱེད་རང་རྣམས་ཕྱག་རྡོར་དུ་གསལ་བལ་ཐིམ། དེའང་འོད་དུ་ཞུ་ཐུགས་ཀའི་ཧཱུཾ་ལ་ཐིམ། དེ་ཡང་མི་དམིགས་པར་བསམས་ལ་མཉམ་པར་ཞོག་ཅིག་དེ་དབང་བཞི་པ་ཡིན། དེ་ལྟར་ཐུགས་ཀྱི་བྱིན་རླབས་སློབ་མ་
རྣམས་ཀྱི་ཡིད་ལ་ཞུགས་པས་ཐུགས་རྡོ་རྗེར་གྱུར་པའི་མོས་པ་མཛོད། བྱས་ལ་སྔར་ལྟར་མཆོད། དེ་ལྟར་སློབ་མ་རྣམས་ཀྱི་ལུས་ངག་ཡིད་གསུམ་ལ་འཕྲིན་ལས་ཀྱི་ཕྱག་ན་རྡོ་རྗེའི་སྐུ་གསུང་ཐུགས་ཀྱི་དབང་བསྐུར་བས། ཕྲག་དོག་གི་སྒོ་ནས་
བསགས་པའི་སྡིག་པ་དང་སྒྲིབ་པ་ཐམས་ཅད་དབ། འདུ་བྱེད་ཀྱི་ཕུང་པོ་འཕྲིན་ལས་ཀྱི་ཕྱག་ན་རྡོ་རྗེར་གནས་བསྒྱུར། བྱ་བ་བསྒྲུབ་པའི་ཡེ་ཤེས་ཐོབ་པའི་བག་ཆགས་རྒྱུད་ལ་བཞག་འཕྲིན་ལས་བཞིའི་སྒོ་ནས་བསྐྱེད་པའི་རིམ་པ་བསྒོམ་པ་ལ་དབང་ངོ། །ཞེས་
དག་པ་བརྗོད། དེ་ལྟར་དཔལ་ཕྱག་ན་རྡོ་རྗེ་སྐུ་ལྔའི་རྗེས་གནང་ལེགས་པར་ཕུལ་གྲུབ་པས་དགའ་བ་སྒོམས་ཤིག་ད་ནས་བཟུང་སྟེ་བླ་མ་ཕྱག་ན་རྡོ་རྗེ་ཡི་དམ་གྱི་ལྷར་བསྟེན་པ་དང་དམ་སྡོམ་ཚུལ་བཞིན་དུ་བསྲུང་སྙམ་པས། གཙོ་བོས་ཇི་ལྟར་སོགས་ཀྱི་རྗེས་

[195A]༄༅། །ཟློས་ལན་གསུམ་དང་མཎྜལ་ཕུལ། མཆོད་པ་ཁ་གསོས། མཆོད་བསྟོད་བྱས་ལ། ཡིག་བརྒྱ་ལན་གསུམ། བཟོད་གསོལ། བསྔོ་བ། ཡེ་ཤེས་པ་གཤེགས། དཀྱིལ་འཁོར་བསྡུ། ལས་ཀྱི་རྗེས་མི་མངོན་པར་བྱང། །ཞེས་དཔལ་ཕྱག་ན་རྡོ་རྗེ་སྐུ་ལྔའི་སྒྲུབ་ཐབས་དང་རྗེས་
གནང་གི་ཆོ་ག་གསང་བདག་དགྱེས་པའི་མཆོད་སྤྲིན་དངོས་གྲུབ་ཀུན་སྩལ་ཞེས་བྱ་བ་འདི་འང་ཨོར་ཏོ་སུ་ད་ལད་པེའི་ཐེའི་ཤོག་བཀྲ་ཤིས་ཐེག་ཆེན་ཆོས་གླིང་གི་ཁྲི་པ་བསྟན་པའི་གསལ་བྱེད་ཞབས་དྲུང་རྣམ་རྒྱལ་བསྟན་འཛིན་ཉི་མས་ནན་ཏན་དུ་བསྐུལ་ངོར། བུས་མཐའི་དགེ་སྦྱོང་ཅི་བདེ་བ་ངག་དབང་
བློ་བཟང་བསྟན་པའི་རྒྱལ་མཚན་དཔལ་བཟང་པོས། བཀའ་གདམས་པ་རྣམས་ཀྱི་བསྟི་གནས། དགེ་འཕེལ་དགའ་ལྡན་ཆོས་མཛོད་གླིང་གི་བླ་བྲང་བཀྲ་ཤིས་བསམ་གཏན་ཕོ་བྲང་དུ་གསར་བསྒྲིགས་བགྱིས་པའོ། །



