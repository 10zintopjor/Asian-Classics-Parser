དཔལ་རྡོ་རྗེ་འཇིགས་བྱེད་ཀྱི་སྒོ་ནས་དྲག་པོའི་སྦྱིན་སྲེག་བྱ་ཚུལ་དཔལ་ལྡན་སྨད་རྒྱུད་གྲྭ་ཚང་གི་ཕྱག་བཞེས་ཇི་ལྟ་བ་བཞིན་ལག་ཏུ་བླང་བདེ་བར་བཀོད་པ་འཇིགས་རུང་མེ་ཡི་འཕྲུལ་འཁོར་ཞེས་བྱ་བ་བཞུགས་སོ།།

[001] །བདེན་གཉིས་ཟུང་འཇུག་རྡོ་རྗེའི་རྭ་རྩེའི་དཔལ། །དོན་དམ་དབྱིངས་སུ་གདེངས་པ་ཕྱི་ནང་གི་གཤིན་རྗེ་མཐར་བྱེད་གཏུམ་དྲག་མ་ཧེའུ་ཞལ། །བླ་མ་རྡོ་རྗེ་འཇིགས་
བྱེད་ལ་བཏུད་ནས། །རྒྱལ་བའི་བསྟན་དང་བསྟན་པ་འཛིན་པ་ལ། །ལོག་པར་འཁུ་པའི་བདུད་རིགས་ཞིང་བཅུའི་དགྲ། །འཇིགས་རུང་དུས་ཀྱི་སྲེག་ཟ་འབར་བའི་ཀློང། །ལྷག་མེད་སྟོབ་
པའི་ལས་རིམ་འདི་ན་འགོད།  །འདིར་དཔལ་རྡོ་རྗེ་འཇིགས་བྱེད་ཀྱི་དྲག་པོའི་སྦྱིན་སྲེག་བྱེད་པའི་ཚུལ་ལ། སྔོན་འགྲོ་དངོས་གཞི་རྗེས་དང་གསུམ། འདང་པོ་ནི་རྣལ་འབྱོར་པ་ལམ་ཐུན་མོང་བས་རྒྱུད་ལེགས་པར་སྦྱངས། ཐུན་མོང་
མ་ཡིན་པ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་དབང་བསྐུར་རྣམ་པར་དག་པ་ཐོབ་ཅིང། དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་ལ་བརྩོན་པ། ལྷག་པའི་ལྷའི་བསྙེན་པ་ཚད་ལྡན་སྔོན་དུ་སོང་ཞིང། སྙིང་རྗེ་བྱང་ཆུབ་ཀྱི་སེམས་དན་

[002A]  །ཡང་དག་པའི་ལྟ་བའི་གྡེངྡང་ལྡན་པའི་སྒྲུབ་པ་པོས། དྲག་པོ་གང་དུ་བྱ་བའི་གཞི་ནི་ས་གས་པ་དང། ཚྭ་སྒོ་ཅན་དང། རྩུབ་པ་དང། རང་བཞིན་གྱིས་ནག་པ་ལ་བསད་པའི་ཐབ་བྱ་སྟེ། དེ་ལ་ཐོག་མར་ས་སྦྱར་
དགོས་པས་དེའི་ཚུལ་ནི། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་རྡོ་རྗེ་དང་བཅས་པའི་ལག་པ་ས་ལ་བཞག་ནས།  ཨོཾ་ཨཱཧཱུཾ། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ།  ལན་གསུམ།  རྡོ་རྗེ་ཁྲོ་བོ་ས་བགེགས་རྣམས་
བཅོམ་ཞིང། རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱར་ པར་བསམ། ཡང་ན།  ཧྲཱིཥྛཱི་ བརྒྱ་རྩ་བཟླས་ཀྱང་རུང་བར་གསུངས།  ས་ལ་སོགས་པ་སྣ་ཚོགས་པའི་ཆོས་ཐམས་ཅད་སྟོང་པ་ཉིད་དང་
རོ་གཅིག་ཏུ་གྱུར་ པར་བསམ་སྟེ། དོན་དམ་པའི་སྦྱང་བའོ། །བུམ་བསྐྱེད་དང་མ་འབྲེལ་ན་བསང་ཆུ། ལས་སྔགས་བརྒྱ་རྩ་བཟླས་ཏེ་སྒྲུབ། གོང་དུ་བཤད་པ་དེ་ལྟ་བུའི་ས་ལས་བྱས་པའམ། བྱུགས་པའི་སྟེགས་བུ་གྲུ་བཞི་པ་རྒྱར་ལོགས་རེ་ལ་

[002B]དེའི་སྟེང་ན་ཚངས་ཟུར་གྱི་ཐིག་སྤྱི་ལྟར་གདབ། དབུས་ནས་ཐིག་སྐུད་སོར་བཅུ་གཉིས་ཀྱིས་ཟླུམ་པོར་བསྐོར། ཆོས་འབྱུང་གྲུ་གསུམ་གྱི་རྩེ་མོ་སྟོན་ཕྱོགས་སྦྱིན་སྲེག་དངོས་གྲུབ་རྒྱ་མཚོ་ནས་གསུངས་པ་ལྟར་བྱང་དུ་སྟོན་པ་དང་
ཡང་ཆོས་འབྱུང་གི་གདོང་ཟུར་སློབ་དཔོན་གྱི་གདོང་ཐད་དུ་སྟོན་པ་སློབ་དཔོན་རྣལ་འབྱོར་བརྟན་པོ་དང་ལྡན་པ་བརྟུལ་ཞུགས་ཅན་ལ་མ་གཏོགས། ནུས་པ་དམན་པ་ལ་ཅུང་ཟད་འཚུབ་ལྷོངས་འབྱུང་བར་གསུངས་པའི་མན་ངག་ལུགས་ལྟར་རྩེ་མོ་ལྷོར་སྟོན་པ་གཉིས་ལས། རྩེ་མོ་བྱང་
དུ་སྟོན་ན་ལྷོའི་ཟླུམ་ཐིག་དང། རྩེ་མོ་ལྷོར་སྟོན་ན་བྱང་གྱི་ཟླུམ་ཐིག་དང་ཚངས་ཐིག་ཕྲད་མཚམས་ནས་ཐིག་སྐུད་སོར་བཅུ་གཉིས་པ་དེས་ཤར་ནུབ་ཀྱི་ཟླུམ་ཐིག་སྟེང་བྱ་རྗེས་བཏབ་པའི་སྟེང་དུ་འཕྲེད་ཐིག་གཅིག་དང། དེ་ནས་ཆོས་འབྱུང་གི་རྩེ་ལྷོ་བྱང་གང་དུ་སྟོན་པ་དེའི་ཚངས་བླུམ་
ཕྲད་མཚམས་སུ་འཕྲེད་ཐིག་རེ་སྟེ་འཕྲེད་ཐིག་གསུམ་བཏབ་པས་གྲུ་གསུམ་ལོགས་རེར་སོར་ཉི་ཤུ་རེ་ཡོད་པ་འབྱུང། སླར་ཐིག་སྐུད་སོར་བཅུ་གཉིས་པོ་དེ་ལ་སོར་དྲུག་བསྟན་ཏེ་བསྐོར། སླར་ཡང་དེའི་སྟེང་སོར་དྲུག་བསྣན་ཏེ་བསྐོར། ཟླུམ་སྐོར་དེ་གཉིས་ཀྱི་སྟེང་དུ་ཆོས་འབྱུང་གི་
རྩེ་སྟོན་ཕྱོགས་དང་བསྟུན་པའི་ལྷོ་བྱང་གི་ཚངས་ཟླུམ་ཕྲད་མཚམས་ནས་ཐིག་སྐུད་བཟུང་སྟེ་ཤར་ནུབ་ཟླུམ་ཐིག་སྟེང་བྱ་རྗེས་བླངས་ཏེ་འཕྲེད་ཐིག་སྔར་བཞིན་བཏབ་པས་མུ་རང་དང་ཁ་ཁྱེར་སོར་གསུམ་པ་རེ་འབྱུང། ཐབ་ཀྱི་དབུས་ནས་གྲུ་གསུམ་ནང་མའི་ཐིག་ལ་རེག་པར་ཟླུམ་
སྐོར་གཅིག་བྱེད། དེ་ནས་ཚངས་ཟུར་གྱི་བར་གྱི་ཟླུམ་སྐོར་གྱི་སྟེང་དུ་མཚན་མ་རེ་བྱ། དེ་དག་གི་སྟེང་ནས་ཕྱོགས་མཚམས་བརྒྱད་ཀྱི་ཟླུམ་སྐོར་སྟེང་དུ་ཐིག་རེ་བཏབ་པས་མཚོན་ཆའི་འཁོར་ལོ་ལྟ་བུའི་པདྨ་ནག་པོ་རྩེ་བརྒྱད་པ་འབྱུང། དབུས་ནས་སོར་དོས་ཟླུམ་པོར་བྶྐོར་

[003A]༄༅། །བའི་ནང་ཁྲོ་བོའི་རྡོ་རྗེ་སོར་བཞི་བ་བྲི། ཁ་ཁྱེར་ལ་ཁྲོ་བོའི་རྡོ་རྗེས་བསྐོར། ཆོས་འབྱུང་གི་བྱང་ངམ་ལྷོའི་ཕྱི་ནས་སོར་ཕྱེད་གཉིས་དོར་ནས་དབུས་ཚད་ཀྱིས་ཟུར་བཞིར་བྱ་རྗེས་བཙལ་ཏེ་སྟེགས་བུའི་ཐིག་གྲུ་བཞིར་བཏབ་ལ་ཟླ་ཕྱེད་རྡོ་རྗེ་
སོགས་སྤྱི་ལྟར་འབྲི། རྩིག་ཐབ་ལ་ཐབ་ཀྱི་དབང་དུ་སོར་བཅུ། མུ་རན་ནམ་ཐབ་ཀྱི་རྩིག་ཞེང་སོར་གསུམ། ཁ་ཁྱེར་རྒྱ་དཔངས་སོར་གསུམ་པ་ཕྱིར་གཞོལ་བ་ལ་ཁྲོ་བོའི་རྡོ་རྗེས་བསྐོར་ཞིང་གཞན་རྣམས་གོང་ལྟར་བྱ། རྐོ་ཐབ་ལ་ལྟོ་འཕྱེ་བརྟག་ལ་མཚན་
གྱི་ཆ་ལ་བརྐོ་བར་བྱའོ། །རྐོ་ཐབ། རྩིག་ཐབ། བྲི་ཐབ་གང་བྱེད་ཀྱང་ཐབ་ཀྱི་ཕྱི་ནང་དུ་བདུད་རྩི་ལྔས་སྦགས་པའི་ས་ནག་པོ་དང། རོ་ཐལ་དང་བོང་བུ་དང་རྔ་མོང་སོགས་ཀྱི་སྤངས་གང་རྙེད་ཀྱིས་བྱུགས་ཏེ། དྲི་ངན་པའམ་དྲི་མེད་པའི་མེ་ཏོག་སྔོན་
པོའམ་དམར་པོ་དང་འབྲུའི་ཕུབ་མ་ལ་སོགས་རྣམས་གཏོར། མངོན་སྤྱོད་ལ་བུད་ཤིང་རོ་ཚྭ་བ་དང། ཁ་བ་དང། ཚེར་མ་ཅན་གྱི་ཤིང་ངམ་རོ་བསྲེག་པའི་འགལ་དུམ་ལས་བྱུང་བ་བཀས་པ་སོར་བཅུ་པ་རྩེ་མོ་གཉིས་རྣོ་བ་ལ་དུག་ཁྲག་དང་ཉུངས་མས་གྱིས་
བསྐུས་བཟུར་གསུམ་དུ་བརྩིག། བརྩིག་ཐབ་ཡིན་ན་འབུད་ཤིང་ཐབ་ཀྱི་ནང་དུ་ཅུང་ཟད་དམའ་བར་བརྩིག་དེ་ནས་མཆོད་རྫས་བསྒྲིག་ཚུལ་གཉིས་ལས། དང་པོ་ལ་རང་གི་གཡས་ཀྱི་ཕྱོགས་སུ་ཆུ་བཞིའི་སྣོད་ཐོད་པའམ། རྫ་པོར་དུམ་བུ་ཁ་དོག་ནག་པོ་བྱས་པ་གསུམ་
གྱི་ནང་དུ་བ་དང་བོང་བུའི་ཆུ་དང་ཁྲག་རྣམས་དྲི་མི་ཞིམ་པའམ་དྲི་མེད་པའི་མེ་ཏོག་ནག་པོའི་ཆུ་དང་སྦྱར་བའི་མཆོད་ཡོན། ཞབས་བསིལ། ཞལ་བསིལ་གསུམ་གོ་རིམ་ལྟར་བཤམ། བསང་གཏོར་ཞབས་བསིལ་གྱི་ཆུ་ནས་འབུལ་བས་ཆུ་ཟུར་བ་བཤམ་མི་དགོས་ཤིང་

[003B] རྫ་ཕོར་གསུམ་མཉྫིའི་སྟེང་དུ་བཞག་ཉེར་སྤྱོད་ནི་རང་གི་གཡོན་ངོས་སུ་ཅོག་རྩེ་ཞིག་གི་སྟེང་དུ་སྣོད་ཐོད་པའམ་རྫ་པོར་སོགས་ལྔའི་ནང་དུ་དྲི་ངན་པ་དང་དྲི་མེད་པའི་མེ་ཏོག་ནག་པོ། སྤོས་དཀར་དང་གུ་གུལ་ཤ་ཆེན་བསྲེག་པའི་སྤོས། མི་ཚིལ་ལམ་ཉ་ལ་སོགས་པའི་
ཞག་དང་ཉུངས་མར་ཚ་བའི་མར་མེ། ཁྲག་དང་ཞག་བསྲེས་པ་ལ་འོལ་མོ་སེ། དུ་རུ་ཀ་སོགས་ཤིང་གི་ཕྱེ་མ་བཏབ་བའི་དྲི་ཆབ། རོ་ཁ་བ་དང་ཚ་བ་དང་ཡིད་དུ་མི་འོང་བའི་བཟའ་བ་དང་ཤ་ཁྲག་ལ་སོགས་ཞལ་ཟས་ཏེ་འཇིག་རྟེན་ལས་འདས་པའི་མཆོད་རྫས་ཉེར་སྤྱོད་ལྔ་དང། དེའི་ཕྱི་རོལ་ཏུ་
རྒྱུ་གོང་བཞིན་གྱི་འཇིག་རྟེན་པའི་མཆོད་རྫས་ཉེར་སྤྱོད་ལྔ། མཐར་འཇིག་རྟེན་པའི་མེ་ལྷའི་གཏོར་མ་ཟུར་གསུམ་སྨུག་རྩིས་བྱུགས་པ། གཞན་ཡང་ལས་གཤིན་གྱི་མཆོད་པ་ཆུ་གཉིས་ཉེར་སྤྱོད་ལྔ་འབུལ་གཏོར་གྲུ་གསུམ་སྨུག་རྩིས་བྱུགས་ཤིང་ཁྲག་གིས་བརྒྱན་བ་རྣམས་བཤམ། དེའི་
མདུན་རྫས་གདན་ནག་པོའི་སྟེང་དུ་ཐོད་པའམ་རྫ་ཕོར་དུམ་བུ་ནག་པོར་བསྒྱུར་བའི་སྣོད་རྣམས་ལ་དྲག་པོའི་བསྲག་རྫས་ཡམ་ཤིང་ནི། ནིམ་པ། སེ་བ། སྐྱེར་པ་སོགས་རོ་ཁ་བ་དང། ཚ་བ་དང། ཚེར་མ་ཅན་གྱི་ཤིང་དམ་རོ་བསྲེགས་པའི་འགལ་དུམ་གྱི་རྩ་བའི་ཆ་ལས་བྱུང་བ་བཀས་པ་
སོར་བཅུ་པ་ཟུར་གསུམ་བྱས་པའི་རྩེ་མོ་གཉིས་རྣོ་བ་ཉུངས་མར་དང་དུག་ཁྲག་གིས་སྦགས་པ། མི་ལ་སོགས་པའི་ཚིལ་ཞུན་ནམ་མ་འབྱོར་ན་མར་ནག་ལ་དུག་ཁྲག་གིས་སྦགས་པའི་མར་ཁུ། རྫས་ཆེར་གཞན་འབུལ་ན་སྤྱི་ལྟར་དུ་སྒྲིག། ཁྱད་རྫས་ནི་ཡུངས་ཀར། ཡུངས་ནག། ཚབ། ལན་ཚྭ། སྐེ་ཚེ། ཤངས་ཚེ། ནིམ་པའི་ལོམ་
རོ་ཐལ། དགྲ་དམིགས་བསལ་ཡོད་ན་བསྒྲུབ་བྱའི་རྐང་རྗེས་ཀྱིས་དང་སྐྲ་སེན་གོས་དྲི་མ་སོགས་གང་རྙེད། རྔ་མོང་དང་པོར་བུའི་སྤངས། ཁྱིམ་བྱའི་ཚིལ། ཚེར་མ། རུས་ཕྱེ་སོགས་རྫས་ཐམས་ཅད་ལན་ཚྭ་དང་བསྲེས་ནས་དུག་ཁྲག་གིས་སྦགས་ནས་ཚར་གཅིག་བསྒྲིགས་པ་

[004A]༄༅། །འཇིག་རྟེན་ལས་འདས་པའི་བསྲེག་རྫས་དང། དེའི་ནང་ངོས་སུ་སྔར་ལྟར་ཚར་གཅིག་བསྒྲིགས་པའི་འཇིག་རྟེན་པའི་བསྲེག་རྫས་རྣམས་བཤམས། གོས་ཟུང་ནག་པོ། རྡོ་ཐལ་ནི་བྱ་རྡོའི་རྡོ་ཞོ་ཡང་ཟེར་བའི་རྡོ་མེ་ནང་དུ་བསྲེགས་པའི་ཐལ་བ་བསྲེས་པའི་སོ་
རྩི་ནག་པོ། གཞན་ཡང་བསང་ཆུ། ནང་མཆོད། རྡོར་དྲིལ། དགང་གཟར་བླུགས་རྣམས་ཕྱག་ལེན་བཞིན་བཤམ། རླུང་གཡབ་ལྗང་ཁུ་དང་སྔོན་པོ་གང་རིགས་ཀུ་ཤ་རྣམས་སྟ་གོན་བྱ། སྔར་བཤད་པའི་དྲག་པོའི་རྫས་དེ་དག་རྣམས་དང། དགྲ་པོའི་ཟག་རྫས། ཐལ་བ་དང་སོལ་བ་དང་
ཕུབ་མ་སོགས་བསྲེས་པའི་བག་ཕྱེ་ལས་བྱས་པའི་དགྲ་བགེགས་ཀྱི་གཟུགས་བརྙན་མཐོང་བ་བརྒྱུད་པའི་ཕྱག་ལེན་བཞིན་བྱས་ལ་དུག་དང་ཐང་ཁྲོམ་གྱི་ཁུ་བ་སོགས་བསྲེས་པའི་སྣག་ཚས་བསྒྲུབ་བྱའི་མིང་སྤེལ་ཚིག་དང་བཅས་པ་རྒྱས་བསྡུས་གང་རུང་ཞལ་ལས་ཤེས་པ་ལྟར་བྲིས་པ་གཟུགས་
དེའི་སྙིང་གར་གཞུག་དུག་ཁྲག་གིས་བསྐུས་ཏེ། ལྕགས་ཀྱི་ཧོམ་ཁུང་ངམ་སླའང་སོགས་ཀྱི་ནང་དུ་ཁྲག་གི་འབུབ་ཁུར་གྲུ་གསུམ་བྲིས་པའི་དབུས་སུ་བཞག་ལ་དར་ནག་སོགས་ཀྱིས་ཁ་བཀབ་སྟེ་རྩེ་མོ་དགྲ་ཕྱོགས་སུ་བསྟན་ནས་ཐབ་ཀྱི་གཡོན་ཕྱོགས་སུ་བཞག་དེ་དང་ཉེ་བར་
སྟེགས་ཀྱི་ཁར་བསྒྲལ་ཆས་ལྕགས་ཀྱུ། ཞགས་པ། ལྕགས་སྒྲོག། །རྡོར་དྲྭིལ། ཐོབ། དགྲ་སྟ། རྩེ་གསུམ། ཕུར་བུ། རལ་གྲི། གྲི་གུག་ཐོད་པ་གཅིག་དུ་དུག་སྣ་སྣ་ཚོགས་དང་ཁྲགས་ཚོགས་བསྲེས་པའི་རློན་ཐུན། ཐོད་པ་གཅིག་ཏུ་སྐེ་ཚེ། ཡུངས་ཀར། ལྕགས་ཕྱེ་
ཟངས་ཕྱེ། མི་བསད་རྦབ་རྡོའི་ཕྱེ་མ་རྣམས་བསྲེས་པའི་སྐམ་ཐུན། ཆང་དང། གསེར་ཕྱེ། རིན་པོ་ཆེ་སྣ་ཚོགས་ཀྱི་ཕྱེ་མ་རྣམས་འབྲུ་སྣ་ཚོགས་དང་སྦྱར་བའི་གསེར་སྐྱེམས། འབུལ་བའི་སྣོད་ཕུད་པོར། གཡབ་དར་ནག་པོ། ཤ་ཆེན་སོགས་གཤིན་རྗེའི་རྒྱལ་པོའི་སྤོས་སྦྱོར། རྔ་སྦུབ་

[004B] གཉིས་པ་དངོས་གཞི་ཇི་ལྟར་བྱ་བའི་ཚུལ་ནི། སྒྲུབ་པ་པོ་རྣམས་ཚོགས་ཏེ། རྡོ་རྗེ་འཛིན་པ་ཁ་ལྷོར་བལྟས་ནས། སྟན་སྲ་བའམ། བསྒྲུབ་བྱའི་གཟུགས་བརྙན་གྱི་བྲང་ལ་གནས་པའམ། སྟན་མེད་པར་ཙོག་
པུར་རྐང་པས་རྐང་པ་མནན་པ་དང་ཁྲོ་བོའི་སྐྱིལ་ཀྲུང་བྱས། ཡ་སོས་མ་སོ་འཆའ། མིག་གདོང་ཚུགས་སུ་བལྟས་ལ་བཞིན་ཁྲོ་གཉེར་དང་ལྡན་པ་བྱས། གཙོ་བོ་ནི་ཞིང་བཅུ་ཚང་བའི་དགྲ་དེ་ལ་ཡུན་རིང་དུ་གནས་ན་བསྟན་པ་དང་སེམས་ཅན་ལ་གནོད་འཚེ་ཆེར་བྱེད་པ་འདུག་པས། དེ་ལྟ་བུའི་མི་དགེ་བའི་ལས་ངན་འདི་
དང་བྲལ་ན་ཅི་མ་རུང་སྙམ་པའི་རྒྱུའི་ཀུན་སློང་སྙིང་རྗེ། དུས་ཀྱི་ཀུན་སློང་ཁྲོས་པའི་སེམས་ཀྱིས་སྡིག་ཅན་འདི་དག་མྱུར་བ་ཉིད་དུ་བསྒྲལ་བར་བྱའོ་སྙམ་པའི་སམས་ཀྱིས་མངོན་སྤྱོད་ཀྱི་ལས་ལ་འཇུག་པ་ཤིན་ཏུ་གལ་ཆེ། སྔར་བདག་བསྐྱེད་བསྒོམ་པའི་རྒྱུན་ཡིན་ན་དེས་ཆོག་ཆིང། དེ་མིན་ན་བདག་བསྐྱེད་
བཟླས་པ་གཏོར་འབུལ་ཡན་རྫོགས་པར་བྱས་ནས། སྨྲ་བ་གཞན་བཅད། རྡོར་དྲིལ་བྱིན་རླབས་བྱས་པ་ནས་བཟུང་སྟེ། སྦྱིན་སྲེག་མ་ཚར་བར་ལག་པ་རྡོར་དྲིལ་དང་མ་བྲལ་བར་བྱའོ། །དེ་ནས་ཆོ་ག་དངོས་ལ་འཇུག་པ་ནི། ་གཞི་བདག་གཏོར་མ་བཏང།  རྡོ་རྗེ་ནི་ཐབས་དང་ ཞེས་
པ་ནས།  ཕཊ་སཱཧཱ།  ཞེས་ལག་པ་གཡས་པའི་མཐེ་བོང་དང་མིང་མེད་ཀྱིས་ཐུགས་ཀར་རྡོ་རྗེ་བཟུང།  ཨོཾ་བཛྲ་གྷཎྜཱ་ཧཱུཾ།  ཞེས་ལག་པ་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་གྱི་དཀུར་ཁ་གྱེན་ལ་བསྟན་ཏེ་བཟུང།  རྡོ་རྗེ་སེམས་དཔའ་ ཞེས་སོགས་དང།  ཧཱུཾ༑ སེམས་ཅན་
རྨོངས་དང་ ནས་  ཧོ་ཧོ་ཧོ། ཨོཾ་བཛྲ་དྷ་རྨཱ་ར་ཎི་ཏ་ ནས།  ཧོ་སཱཧཱ།  བརྗོད་ཅིང་དྲིལ་བུའི་ནང་གི་ཕྱོགས་བརྒྱད་དུ་ལྕེ་བསྐྱོད་ཅིང་དཀྲོལ་བར་བྱའོ། །དེ་ནས་ལག་པ་གཡོན་པས་ལས་བུམ་གྱི་ཁ་རྒྱན་ནས་གུ་ཤས་ལས་བུམ་གྱི་ཆུའམ་བསངས་ཆུ་ནས་བླངས་ཏེ། ཐབ་དང། མཆོད་རྫས་

[005A]༄༅། །སོགས་དང། ཡང་རྣམས་ལ་རང་གི་གཡོན་ངོས་ནས་བརྩམས་ཏེ། གཡས་བསྐོར་དུ་བསང་གཏོར་ལན་གསུམ་བྱ་ཞིང་ལས་སྔགས་བརྗོད་པར་བྱའོ། །དེ་རྗེས་ལག་པ་གཡོན་པའི་མཐེབ་སྲིན་གྱིས་ནང་མཆོད་བླངས་ནས་ཀྱང་གཡོན་བསྐོར་དུ་ལན་གསུམ་བསང་བར་བྱ་
ཞིང་སྙིང་པོ་བརྗོད་པར་བྱའོ། །དེ་ནས་སླར་ཡང་མེ་ལྷའི་མཆོད་རྫས་རྣམས་ལ་བསངས་ཆུ་གཏོར་ལ།  ཨོཾ་ཁངྒ་དཧྲྀ་ཀ་ གིས་བསངས།  ཨོཾ་ཤླུ་ནྱ་ཏཱ་ ས་སྦྱངས།  སྟོང་པའི་ངང་ལས་ཨཱལས་ནས། མཆོད་ཡོན། ཞབས་བསིལ། ཞལ་བསིལ། བསང་གཏོར་
མེ་ཏོག་ ནས།  རོལ་མོ་ལ་སོགས་པ་རྣམས་ ཞེས་པ་ནས།  ཨོཾ་ཨརྒྷཾ་ ནས།  ཤཔྟའི་ བར་བརྗོད།  རླུ་པ་ ནས་  སྤརཤ་ བར་ཕྱག་རྒྱ་དང་བཅས་པས་བྱིན་གྱིས་བརླབ། དེ་ནས་རྡོ་རྗེ་ཁུ་ཚུར་ལས་གུང་མོ་གཉིས་རྩེ་སྤྲད་དེ། ཡམ་ཤིང་དང་མར་ཁུ་སོགས་བསྲེག་རྫས་རྣམས་
ལ་རེག་ཅིང།  ཨོཾ་ཨོཾ་སཱཧཱ།  ཞེས་མཆོད་རྫས་རྣམས་བཀྲུས་པར་བསམ།  ཨོཾ་ཨཱསཱཧཱ་ ་ཡམ་ཤིང་དང།  ཨོཾ་ཤྲཱིཾ་སཱཧའ་ ས་མར་ཁུ་དང།  ཨོཾ་ཛྲིཾ་སཱཧཱ་ ས་འབྲུ།  ཨོཾ་ཀུ་རུ་ཀུ་རུ་སཱཧཱ།  ཞེས་པས།  དེ་དག་ལས་གཞན་པའི་རྫས་རྣམས་ཀྱི་མཚན་ཉིད་
དང་མི་ལྡན་པའི་ཉེས་སྐྱོན་ཐམས་ཅད་བྱང་ཞིང་དག་ནས་བདུད་རྩི་ལྔའི་ངོ་བོར་གྱུར་ པར་བསམ། རེ་བསྲེགས་པའི་མེའམ། བཤན་པ། གདོལ་པའི་ཁྱིམ་སོགས་ལས་བྱུང་བའི་མེ་སྣོད་དུ་བཞག་ལ།  ཨོཾ་ཨཱཧཱུཾ།  ལན་གསུམ་བརྗོད། ལས་སྔགས་དང་སྙིང་
པོ་བརྗོད་ལ་བསང་ཆུ་དང་ནང་མཆོད་ཀྱིས་མེ་དེ་ལ་གཡོན་བསྐོར་དུ་ལན་གསུམ་གསུམ་གྱིས་བསངས་ཏེ་མེ་དེ་ཤིང་རློན་པ་ཚེར་མ་ཅན་དུད་པ་བཅས་པ་ཐབ་ཏུ་གཞུག་  །ཨོཾ་བཛྲ་ཛ་ལ་ཛྭ་ལ་ཧཱུཾ།  ཞེས་བརྗོད་ཅིང་གཟི་བྱིན་བསྐྱེད།  ཧཱུཾ༑  ཞེས་བརྗོད་ཅིང་རླུང་གཡབ་ཀྱིས་མེ་སྦར་

[005B] །དེ་ནས་ཀུ་ཤ་ལག་ཏུ་བཟུང་ལ།  ཨོཾ་བཛ་སཏ་ཨཱ་ ཞེས་ལན་གསུམ་མམ་ལྔའམ་བདུན་བརྗོད་ལ་ཀུ་ཤ་བྱིན་གྱིས་བརླབ། དེ་ནས།  ཨོཾ་ཀུ་ཤ་འདི་ནི་ ཞེས་པ་ནས།  མཛད་དུ་གསོལ།  །ཞེས་བརྗོད་ནས་ཀུ་ཤ་སྔོ་ལྗང་དྲི་མ་
མེད་པ་མ་གས་ཤིང་འདབ་མ་མ་གྲུབ་པ། ཧ་ཅང་ཡང་མི་རིང་བ་གཉིས་གཉིས་ཤིབ་ནས་རང་གི་གཡོན་ངོས་ནས་བརྩམས་ཏེ། ཐབ་ཀྱི་ཁ་ཁྱེར་ལ་རྩེ་མོ་ལྷོ་དང། ནུབ་དང་བྱང་དང་ཤར་དུ་བསྟན་ནས་སྔ་མའི་རྩེ་མོས་ཕྱི་མའི་རྩ་བ་ནོན་པར་བཀྲམ་ལ། ཐབ་ཁུང་དུ་རྩེ་མོ་ལྷོར་བསྟན་ལ་ཀུ་
ཤ་བ་གླང་གི་རྣ་བ་ལྟ་བུ་ཧ་ཅང་མི་རིང་བས་གཡོག་གོ་རྡོར་དྲིལ་འཛིན་པས་ཐམ་མོ་སྦྱར་ནས།  བཅོམ་ལྡན་འདས་རྡོ་རྗེ་སེམས་དཔའ་དགྲ་བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དེ་གསོལ།  ཅེས་བརྗོད། དེ་ནས་བསྐང་རྫས་བྱིན་གྱིས་བརླབ། ལས་
གཤིན་གྱི་མཆོད་པ་ལས་སྔགས་ཀྱིས་བསངས། སྭ་བྷཱ་ཝས་སྦྱངས།  སྟོང་པའི་ངང་ལས་ཨཱ་ལས་བྱུང་བའི་ ཞེས་སོགས་ཀྱིས་བྱིན་གྱིས་བརླབ། གཏོར་མ་འབུལ་ཚེ་ནང་མཆོད་ལྟར་བྱིན་གྱིས་བརླབ། ལྷ་བསྐྱེད་པ་ནི།  ཧྲཱིཥྚཱི་ ས་བསངས།  སབྷཱ་ཝ་ ་སྦྱངས།  སྟོང་པའི་
ངང་ལས་མདུན་དུ་པདྨ་དང་ཉི་མ་དང་དགྲ་བགེགས་རྣམས་ཀྱི་སྙིང་གནས་བརྫིས་པའི་ ཞེས་པ་ནས།  ཀཱ་ལ་རཱུ་པ་ས་པཱ་རི་ཝཱ་ར་ས་མ་ཡ་སྟྭཾ།  དེ་ནས་མཆོད་པ་འབུལ་བ་ནི།  གཤིན་རྗེའི་རྒྱལ་པོ་འཁོར་དང་བཅས་པ་ ཞེས་སོགས་བརྒྱས་པའམ། བསྡུ་ན་
སྔགས་རྒྱང་གིས་འབུལ།  ཀཱ་ལ་རཱུ་པའི་ཞལ་དུ་ ཞེས་སོགས་ཀྱིས་ནང་མཆོད་འབུལ།  ཛཿ་འཇམ་དཔལ་བཀའ་ཉན་ མས་བསྟོང། ཡིག་བརྒྱ། བཤགས་པ། བསྐང་བ། བཟློག་པ། བཟླས་པ། གཏོར་མ་འབུལ་བ་རྣམས་སྔོན་དུ་བཏང། བསྟོད་པ་ནི།  ཀཱ་ལ་རླུ་པ་དང་

[006A]༄༅། །མ་སྐྱེས་མ་ གཉིས་ཀྱིས་བསྟོད། བསྡུན་ཡིག་བརྒྱ། བཤགས་པ། བསྐང་བ། བཟློག་པ། གཏོར་འབུལ་རྣམས་བཞག་ནས་མཆོད་བསྟོད་མདོར་བསྡུས་བྱ། སྐམ་ཐུན།  ཨོཾ་ཧྲཱིཥྛཱི་ ས་བསངས།  སྭ་བྷཱ་ཝ་ ས་སྦྱངས།  སྟོང་
པའི་ངང་ལས་སྐམ་ཐུན་རྣམས་ཡ་ལས་བྱུང་བའི་གཤིན་རྗེ་ཕོ་ཚོགས་སུ་གྱུར་པའི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས་
ཛཧཱུཾ་བཾ་ཧོཿ་གཉིས་སུ་མེད་པར་གྱུར། ཨོཾ་ཀཱ་ལ་རླུ་པ་ས་པཱ་རི་ཝ་ར་ཨརྒྷཾ་ ནས།  ཤཔྟའི་ པར་གྱིས་མཆོད། ནང་མཆོད་འབུལ།  ཛའྗམ་དཔལ་ སོགས་ཀྱིས་བསྟོད།  ཨོཾ་ཀཱ་ལ་རླུ་པ་ཧཱུཾ་ཕཊ།  གང་མང་བཟླས་མཐར་ཡིག་བརྒྱ་བརྗོད་
གཤིན་རྗེ་ཕོ་ཚོགས་རྣམས་འོད་དུ་ཞུ་བ་ལས་བྱུང་བའི་སྐམ་ཐུན་གྱི་རྣམ་པར་གྱུར། རློན་ཐུན། ཨོཾ་ཧྲཱིཥྛཱི་ ས་བསངས།  སབྷཱ་ཝས་སྦྱངས། སྟོང་པའི་ངང་ལས་རློན་ཐུན་རྣམས་བྷྱོ་ལས་བྱུང་བའི་གཤིན་རྗེ་མོ་ཚོགས་སུ་གྱུར་
 ཞེས་པ་ནས།  གཉིས་སུ་མེད་པར་གྱུར། ཨོཾ་ཙ་མུཎྜི་ས་པཱ་རི་ སོགས་ལྔར་ལྟར་མཆོད། ནང་མཆོད་ཀྱང་འབུལ།  བྷྱོ་གཡོན་ནམ་མོ་ཆེན་མོ་ཙ་མུ་ཎྜི། །རྔམས་པའི་ཁ་གདངས་འབར་བའི་མཆེ་བ་གཙིགས། །བསྟན་དགྲའི་སྲོག་གཅོད་དམར་
ཆེན་ཁྲག་འཐུང་བའི། །རྩེ་གསུམ་ཐོད་ཁྲག་འཛིན་པ་ཁྱོད་ལ་བསྟོད།  །བཟླས་པ་ནི།  ཨོཾ་ཙ་མུཎྜི་ཧཱུཾ་ཕཊ།  ཅེས་བཟླས་མཐར་ཕྱག་བརྒྱ་བརྗོད།  གཤིན་རྗེ་མོ་ཚོགས་རྣམས་འོད་དུ་ཞུ་བ་ལས་བྱུང་བའི་རློན་ཐུན་གྱི་རྣམ་པར་གྱུར།  ཅེས་ཐུན་བསྒྲུག་དེ་ནས་

[006B]  ཧཱུཾ་བླ་མ་ཡི་དམ་ ཞེས་པ་ནས།  མཛོད་ཅིག་ཧཱུཾ༑ བཅོམ་ལྡན་གཤིན་རྗེ་གཤེད་པོའི་བཀའ། །ཆོས་ཀྱི་རྒྱལ་པོ་དགོངས་སུ་གསོལ། །དེ་རིང་དྲག་པོའི་འཕྲིན་ལས་འདི། །ཁྱོད་ཀྱིས་ལས་སུ་འོས་པ་
ཡིན༑ ༑ལྷ་དང་བཅས་པའི་འཇིག་རྟེན་ན། །ལེགས་ཉེས་ཆོས་བཞིན་སྤྱོད་པ་ཁྱོད། །གཤིན་རྗེའི་བཤེད་ཀྱི་བཀའ་འཁོར་ན། །བཀའ་ཉན་དམ་ཚིག་བསྲུང་བ་ཁྱོད། །ལས་དང་རྐྱེན་གྱིས་འཆི་བ་ཡི། །སྲོག་ལ་དབང་བྱེད་བདག་པོ་ཁྱོད། །
དེ་ཕྱིར་ལས་འདི་ཁྱོད་ལ་གཏད། །ཁྱོད་ཀྱི་འཁོར་ནི་མི་བསྲུན་ཏེ། །ཐ་མལ་སེམས་ཅན་ཧེས་མེད་ཅིང། །གཞན་གྱིས་བསྐུལ་བར་མ་བྱས་པར། །གློ་བུར་འཕྲད་པའང་འཛིན་བྱེད་ན། །ང་ཡི་གཏད་པའི་ལས་འདི་རྣམས། །འཇམ་དཔལ་
གཞོན་ནུའི་བཀའ་བཞིན་དུ། །དམ་ཚིག་ཕྱག་རྒྱ་མིག་ལ་བསྟན། །དམ་ཚིག་སྙིང་པོ་རྣ་བར་བསྒྲགས། །རྡོ་རྗེའི་ཐ་ཚིགས་སྙིང་ལ་བཞག་དམ་རྫས་མཆོད་པ་ཕུལ་ནས་ཀྱང། །དམ་ཚིག་འཕྲིན་ལས་གཉེར་དུ་གཏད། །ལས་འདི་སྔོན་
དུ་བསྒྲུབ་པར་རིགས། །ཁྱོད་ཀྱིས་ལས་འདི་མ་བསྒྲུབ་ན། །དཀོན་མཆོག་གསུམ་གྱི་བཀའ་ཡང་བཅག་གཤིན་རྗེ་གཤེད་ཀྱི་དམ་ཡང་དྲལ། །རང་གི་ཐ་ཚིག་རང་གིས་བསླུས། །དམ་ཚིག་གྲོགས་པོ་བདག་ཅག་གི། །རེ་བའི་
བསམ་པ་གཏིང་ནས་བཅད། །དེ་བས་ལས་འདི་སྒྲུབ་པར་གྱིས། །ཁྱོད་ཀྱི་འཁོར་གྱི་དཀྱིལ་འཁོར་ན། །ཡམ་བཧུ་ཏཱི་ཞེས་བྱ་བ། །ལག་ན་ལྕགས་ཀྱུ་ནག་པོ་ཐོགས། །གང་ཞིག་བཟུང་བར་འདོད་པ་དེ། །དབྱུག་པ་ཙམ་གྱི་
[007A]༄༅། །འཛིན་པར་བྱེད། །ཁྱོད་ལ་གཉེར་དུ་གཏད་པ་ནི། །རྣལ་འབྱོར་དཔོན་སློབ་འཁོར་བཅས་ལ། །སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པའི་ཚོགས། །འདི་དག་འཁོར་དང་
བཅས་བ་ཀུན། །ཁྱོད་ཀྱིས་དེ་རིང་བཟུང་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །ཀཱ་ལ་པ་ཤ་ཞེས་བྱ་བ། །ལག་ན་དུས་ཀྱི་ཞགས་པ་ཐོགས། །གང་ཞིག་བཅིངས་པར་འདོད་པ་དེ། །བཏབ་པ་ཙམ་གྱིས་འཆིང་བར་
བྱེད༑ ༑ཁྱོད་ལ་  ྾   ྾   ྾  འདི་དག་  ྾ ། ཁྱོད་ཀྱིས་དེ་རིང་བཅིང་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །ཡ་མ་དཎྜི་ཞེས་བྱ་བ། །ལག་ན་བེ་ཅོན་ནག་པོ་ཐོགས། །གང་ཞིག་བསད་པར་འདོད་པ་དེ། །ཕྱར་བ་ཙམ་
གྱིས་འཆི་བར་བྱེད། །ཁྱོད་ལ་  ྾   ྾   ྾ ། འདི་དག་  ྾  ཁྱོད་ཀྱིས་དེ་རིང་བསད་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །ཡ་མ་དམྜི་ཞེས་བྱ་བ། །ཟ་བྱེད་མཆེ་བ་འབར་བ་ཅན། །གང་ཞིག་ཟ་བར་འདོད་པ་དེ།།
གཙིགས་པ་ཙམ་གྱིས་ཟ་བར་བྱེད། །ཁྱོད་ལ་  ྾   ྾   ྾  འདི་དག་  ྾  ཁྱོད་ཀྱིས་དེ་རིང་ཟ་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །ཀཱ་ལ་ར་ཏྲི་ལ་སོགས་པ། །གསོད་པ་མོ་དང་ནག་མོ་དང། །ནམ་གྲུ་ཤ་
ཀ་ལི་ལ་སོགས། །བུད་མེད་ཚོགས་ཀྱིས་བསྐོར་བ་ནི། །ལ་ལ་ལས་ཀྱི་མེ་ལོང་ཅན། །ལ་ལ་ནད་ཀྱི་རྐྱལ་པ་ཅན། །ལ་ལ་མཚོན་གྱི་གྲུ་གུ་ཅན། །ལ་ལ་བདུད་ཀྱི་ཁྲམ་བམ་ཅན། །ལ་ལ་ཤྭ་རྡེ་དཀར་ནག་ཅན། །ལ་ལ་ལྕགས་

[007B] །ལ་ལ་བོང་བུ་གྲྭ་པ་ཞོན། །ལ་ལ་རླུང་ནག་འཚུབ་མ་ཅན། །ལ་ལ་ཆུ་ཕྱ་ནག་མོ་ཞོན། །ལ་ལ་ནམ་གྱི་གུང་ལ་རྒྱུག་ལ་ལ་ཆུ་བོའི་གཞུང་ལ་རྒྱུག་ལ་ལ་ཉི་མའི་ཟེར་ལ་རྒྱུག་ཀུན་ཀྱང་གཞན་སྲོག་འཕྲོག་
པར་བྱེད། །ཁྱོད་ལ་  ྾   ྾   ྾  །འདི་དག་  ྾ ། ཁྱོད་ཀྱིས་དེ་རིང་བརླག་པར་གྱིས། །གཞན་ཡང་ནང་གི་དཀྱིལ་འཁོར་ན། །ཡ་བ་ཏི་དང་ཕྱྭ་བསང་དང། །རྨིག་པ་རལ་པ་ཚར་དགུ་སོགས། །ལ་ལ་རྒྱལ་པོའི་ཚུལ་དུ་
གནས། །ལ་ལ་བློན་པོའི་ཚུལ་དུ་གནས། །ཁ་ཅིག་དག་ནི་སྡེ་དཔོན་ཚུལ། །ལ་ལ་ཕོ་ཉའི་ཚུལ་དུ་གནས། །ལག་ན་བེ་ཅོན་འཁོར་ལོ་དང། །གསལ་ཤིང་མདུང་སོགས་མཚོན་ཆ་ཐོགས། །སོ་སོའི་སྡེ་དཔོན་མངགས་པ་
དང༑ ༑ཕོ་ཉ་ཕྱག་བརྙན་བཅས་པ་ལ། །འཕྲིན་ལས་གཉེར་དུ་གཏད་པ་ནི། །རྣལ་འབྱོར་དཔོན་སློབ་  ྾ ། སྡང་བའི་  ྾ ། བདུད་དང་  ྾ ། འདི་དག་  ྾  ཁྱོད་ཀྱིས་དེ་རིང་ཚར་གཅོད་ཅིག་ །ཅེས་དྲག་ཏུ་བསྐུལ། དེ་ནས་ཁ་སྦྱོར་དབྱེ་བརྒྱས་
པར་བྱ་ཚུལ་ནི་འབྲུབ་ཁུང་ལིངྒ་དང་བཅས་པ་མདུན་དུ་བཞག་ལ་གསལ་གདབ་བ་ནི།  ཨོཾ་ཧྲཱཥྜྲཱི༑ས་བསངས། སབྷཱ་ཝས་ སྟོང་བར་སྦྱངས།  སྟོང་པའི་ངང་ལས་བསད་ཁུང་འདི་ཉིད་ཧཱུཾ་ནག་པོ་ཞུ་བ་ལས་བྱུང་བའི་འབྲུབ་ཁུང་ཁ་དོག་ནག་ཅིང་གཏིང་
ཡངས་པ། གཤིན་རྗེའི་བསད་ཁུང། མ་མོའི་དུ་རས། མ་རིག་པའི་མུན་པའི་འཐིབ་པ། ནད་ཀྱི་བུ་མུག་འཚུབ་ཅིང། འཇིགས་པའི་སྒྲ་སྒྲོགས་པ། །མཚོན་ཆའི་ཆར་འབེབས་པ་ལྕགས་ཁ་མེ་རབ་ཏུ་འབར་བའི་ནང་དུ། ཎི་

[008A]༄༅། །ཏྲི་ལས་དགྲ་བགེགས་རྣམས་ཀྱི་གཟུགས་བརྙན་དང་དབྱེར་མེད་པའི་དགྲ་བགེགས་རྣམས་ཀྱི་ཡུང་བ་དང། ཁམས་དང། སྐྱ་མཆད་དང། དབང་པ་དང། ཁྱད་པར་དགྲ་བགགས་རྣམས་ཀྱི་
རྣམ་ཤེས་ཀྱི་ངོ་བོ་ཏིལ་མར་གྱི་མར་མེ་ལྟ་བུར་སྙིང་གར་གསལ་བར་གྱུར། རང་གི་སྙིང་གནས་ཁྲོ་བོ་ལྕགས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་སྤྲོས། །དགྲ་བགེགས་རྣམས་ཀྱི་མགྲིན་པ་ནས་ཞགས་པས་
བཅིངས། སྙིང་གནས་ལྕགས་ཀྱུས་བཀུག་སྟེ། རླུང་གི་རྡ་མོང་གི་སྟེང་དུ་བཞག་ནས། ཁྲོ་བོ་མཚོན་ཆ་ཐོགས་པ་རྣམས་ཀྱིས་དེད་ནས་ལིངྒ་ལ་བཅུག་པར་གྱུར།  རྡོར་དྲིལ་འཛིན་པས་འདོད་རྒྱལ་ཀྱི་བྱག་རྒྱ་དང་བཅས།  དག་ཏུ་
ན་མོ༑ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང། སངས་རྒྱས་ཀྱི་  ྾  ཆོས་ཀྱི་  ྾  དགེ་འདུན་གྱི་  ྾  དཔལ་རྡོ་རྗེ་འཇིགས་བྱེད་ཆེན་པོའི་  ྾  ཆོས་སྐྱོང་སྲུང་མའི་  ྾  ཆོས་
ཉིད་རྣམ་པར་དག་ཅིང་ཀུན་རྫོབ་རྒྱུ་འབྲས་བསླུ་བ་མེད་པའི་བདེན་པའི་སྟོབས་ཀྱིས་སངས་རྒྱས་ཀྱི་བསྟན་དགྲ། །དཀོན་མཆོག་གི་སྤྱི་དགྲ། བླ་མ་རྣམས་ཀྱི་སྐུ་དགྲ་དགེ་འདུན་ཡོངས་ཀྱི་དགྲ་བོ། །སྔགས་འཆང་རྣལ་
འབྱོར་པ་བདག་ཅག་དཔོན་སློབ་མི་ནོར་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་རྣལ་འབྱོར་པའི་སོགས་དགྲ་བསམ་པ་ངན་པ། སྦྱོར་བ་རྩུབ་པ། སྔ་དགྲ་བྱས་པ། ཕྱི་དགྲ་སེམས་པ། ད་དགྲ་

[008B] །མཐོ་སྲིད་པའི་རྩེ་མོ་ནས། དམའ་དམྱལ་ཁམས་བཅོ་བརྒྱད་ཀྱི་གཏིང། ཕྱོགས་བཞི་མཚམས་བརྒྱད་གང་ན་
གནས་ཀྱང་ལིངྒ་འདི་ཉིད་ལ་མཆིས་པར་གྱུར། བཛྲ་མུདྒ་རཱ་ཛཿ་བཛྲ་དཎ་ཧཱུཾ། བཛྲ་པདྨ་བཾ། བཛྲ་ཁངྒ་ཧོཿ་ ཞེས་ལན་གསུམ་གྱིས་དགུག་གཞུག་བྱད།  ཧཱུཾ་ཛཿ་གཟའ་བཞིན་ཕྱོགས་བཅུར་སྤྲོས་ནས་ནི། ཌཀྐི་རཱ་ཛས་མྱུར་དུ་ཁུག་
 རྡོ་རྗེ་  ལྕགས་ཀྱུའི་ཚོགས་སྤྲོས་ནས། །ཁུག་ཅིག་བཛྲ་ཨརྐུ་ཤ་རྡོ་རྗེ་ཞགས་པའི་ཚོགས་  ྾  དྲོངས་ཤིག་བཛྲ་པཱ་ཤ་རྡོ་རྗེ་ལྕགས་སྒྲོགྪོགྶ་  ྾  སྡོན་ཤིག་བཛྲ་སྥོཌ་བཾ། །རྡོ་རྗེ་དྲིལ་བུའི་  ྾  ཕོབ་ཅིག་བཛྲ་གཎྜ་ཧོཿ་
རྡོ་རྗེ་ཐོབ་པའི་  ྾  བརྡུངས་ཤིག་བཛྲ་མུདྒ་ར། །རྡོ་རྗེ་དགྲ་སྟའི་  ྾  །བོས་ཤིག་བཛྲ་བར་ཤུ། །རྡོ་རྗེ་རྩེ་གསུམ་  ྾  གཟིར་ཅིག་བཛྲ་ཏྲཱི་ཤུལ། །རྡོ་རྗེ་ཕུར་བུའི་  ྾  ཐོབ་ཅིག་བཛྲ་ཀཱི་ལ་ཡ། །རྡོ་རྗེ་རལ་གྲིའི་ཚོགས་སྤྲོས་ནས་
གཏུབས་ཤིག་བཛྲ་ཁངྒ་ཧོཿ་ ཞེས་ཕྱག་མཚན་དེ་དག་དངོས་སམ། མེད་ན་ཕྱག་རྒྱ་ཙམ་གྱིས་ཚམ་ཐམས་བྱའོ། །དགྲ་བགེགས་ཀྱི་ཉེས་པ་བསྒྲགས་ཤིང་དཔར་གཟུག་པ་ནི།  ་གཟུ་ངང་དབང་དུ་དཀོན་མཆོག་བཞུགས། །ཞལ་ལྕེ་ལྷ་འདྲེ་ཡོངས་ཀྱིས་
ཚད༑ ༑བདག་གི་དགྲ་བོ་བདེན་བྲལ་བ་འདིས། །བླ་མ་སྨོད་ཅིང་སེམས་ཅན་འཚེ། །བསྟན་པ་བཤིག་ཅིང་དབུ་འཕད་སྨད། །དབེན་གནས་བཤིག་ཅིང་ཆོས་འཁོར་བ་བཅོམ། །རྟེན་མཆོག་དྲུང་ནས་དཀོར་རྣམས་བརྐུས། །དགེ་འདུན་

[009A]༄༅། །རྣམས་ལ་གཤེ་སྐུར་བཏབ། །ཁྱད་པར་དགོན་གནས་འདི་ལ་བསྔོས། །དམ་ཉམས་འདི་ལས་ཉེས་ཆེ་མེད། །ལོ་དང་ཟླ་བ་མ་འགྱངས་ཤིང། །ཞག་དང་ཟ་མར་མ་བཞག་བར། །ད་ལྟ་ཁུག་
ལ་མྱུར་དུ་སྒྲོལ།  །ཅེས་ལན་གསུམ།  གཤིན་རྗེ་དང་མ་མོ་དང་བདུད་སྤྲུལ་རྣམས་ཀྱིས་དུག་མཚོན་གྱི་ཆར་ཕབ་པར་གྱུར་པར་བསམ་ཞིང། དཀོན་མཆོག་གསུམ་ལ་གནོད་པ། བླ་མ་ལ་སྨོད་ཕ། བསྟན་པ་ལ་སྡང་བ། སེམས་
ཅན་ལ་འཚེ་བ། སྒྲུབ་པ་པོ་ལ་བསམ་སྦྱོར་ལོག་པར་བལྟ་བར་བྱེད་པའི་དམ་ཉམས་པའི་དགྲ་བོ་འདི་ལ་རྒྱོབ་ཅིག་གསོད་ཅིག་ལྷན་ཅིག་སྐྱེས་པའི་ལྷ་དང་ཕྱེས་ཤིག་མཉམ་པོར་འོང་བའི་བདུད་དང་སྤྲོད་
ཅིག་ཕོ་ལྷ་དང་ཕྱེས་  ྾  མོ་ལྷ་དང་  ྾  ལེའུ་ལྷ་དང་  ྾  ཞང་ལྷ་དང་  ྾  ཕྲག་ལྷ་  ྾  འགོ་བའི་ལྷ་  ྾  བསྟེན་པའི་ལྷ་  ྾  ལས་མཁན་རྣམས་ཀྱིས་ནད་དང་དུག་དང་མཚོན་གྱིས་ཆར་ཕོབ་ལ་ཚར་གཅོད་ཅིག་ །ཅེས་བཀའ་
བསྐོས་པ་ལས་མཁན་རྣམས་ཀྱིས་ཇི་ལྟར་བསྒོས་པ་བཞིན་ལས་བྱེད་པར་བསམ།  ཧཱུཾ༑ཡུངས་ཀར་རྒྱལ་པོ་ཁྲོ་བོའི་ཐུན། །སྐེ་ཚེ་དུག་ཁྲག་ལྕགས་རྡོའི་ཕྱེ། །དྲག་པོའི་སྔགས་ཀྱི་དར་བཏབ་པའི། །གནམ་ལྕགས་སེར་ཆེན་ལྟ་བུའི་ཟོར། །དགྲ་
བོའི་ལུས་ལ་བཏབ་པ་ཡིས། །དགྲ་བགེགས་རྡུལ་ཕྲན་བཞིན་དུ་ཚོམས། །ཁྲག་སྣ་འབུམ་དང་དུག་སྣ་སྟོང། །ཐད་ཁྲོམ་དུག་གི་ཀུ་བ་ལ། །དྲག་པོའི་སྔགས་ཀྱི་ངར་བཏབ་པའི། །བརླན་ཞིང་གཤེར་བའི་ཐུན་ཟོར་འདི།།

[009B] །དྲན་པ་མྱོས་ཤིང་ཉམས་པར་འགྱུར། །ཡུངས་ཀར་རྒྱལ་པོ་ཁྲོ་བོའི་ཐུན། །དུག་སྣ་སྣ་ཚོགས་ཁྲོ་མོའི་ཐུན། །སྐམ་ཐུན་རློན་ཐུན་ཐུན་བབ་པས། །ཁྲོ་བོ་ཁྲོ་མོས་ལས་མཛོད་ཅིག་ །ཅེས་
སྐམ་རློན་གྱི་ཐུན་གྱིས་བྲབ་བས་དགྲ་བགེགས་ཀྱི་ལུས་ལྕད་ལོ་སེར་བས་བརྡུང་བ་བཞིན་དུ་བརླག་ཅིང་སེམས་དྲན་མེད་དུ་མྱོས་ཤིང་རྒྱལ་བར་བསམ།  ཧཱུཾ༑ རྡོ་རྗེ་འཆང་སོགས་སངས་རྒྱས་དང། །བྱང་ཆུབ་སེམས་དཔའ་ཐམས་ཅད་དང། །ཆོས་ཀྱི་རྒྱལ་པོའི་ཚོགས་
རྣམས་དང། །མ་མོ་ནག་མོ་འཁོར་བཅས་སོགས། །སྔོན་གྱི་ཐུགས་དམ་རྗེས་དགོངས་ལ། །དགྲ་བོ་ལས་ངན་སྡིག་ཅན་འདིའི། །མགོན་སྐྱབས་དཔུང་གཉེན་མ་མཛད་པར། །མཐུ་དང་བརྫུ་འཕྲུལ་ཀུན་ཆོམ་ལ། །བདག་གི་
མགོན་དང་སྐྱབས་མཛོད་ཅིག་དུས་འདིར་སངས་རྒྱས་བསྟན་པ་སྲུངས། །དམ་ལས་མ་འདའ་འཕྲིན་ལས་མཛོད། །རྣམ་ལྔ་བདུད་རྩིའི་མཆོད་པ་བཞེས། །སྲུང་འཁོར་སྔགས་མདུང་ཚེ་མདོག་སྟོབས། །སྐྱོབ་བྱེད་རིན་
ཆེན་རྫས་ལ་སོགས། །མ་ལུས་དྲངས་ཏེ་གཡོན་ཕྱོགས་སུ། །ཆོས་འབྱུང་ནང་དུ་གནས་པར་གྱུར། །ཨོཾ་ཧྲཱིཥྜཱིཝི་ཀྲི་ཏཱ་ན་ན་དགྲ་བགེགས་ཀྵ་སམ་བཧུ་ཌ་དཾ་རགྵ་མཎྜ་དའེ་ཝ་ཏི་ཥྩ་ཨ་ཀརྵ་ཡ་ཛཿ་རང་གི་སྙིང་གནས་ཁྲོ་བོ་
ཕུར་བུའི་གཟུགས་སྤྲོས་ཏེ་བཏབ་པར་གྱུར། ཨོཾ་གྷ་གྷ་ སོགས་མང་དུ་བརྗོད། འཇིག་རྟེན་པའི་ལྷ་དང་གོ་ཆ་སྲུང་འཁོར་སོགས་སྐྱོབ་བྱེད་ཀྱི་ལྷ་སྲུང་རྫས་སྔགས་དང་འཕྲལ། དེ་ནས་འཇིག་རྟན་ཟས་འདས་པའི་ལྷ་སྲུང་དང་འཕྲིལ་བ་ནི། ཧཱུཾ༑ དགྲ་བོ་འདི་ཡི་གྲོགས་

[010A]༄༅། །མཛད་བའི། །ཡེ་ཤེས་ལྷ་སྲུང་ཐམས་ཅད་ཀྱང། །བརྩེབས་འདི་ཉིད་ངན་འགྲོ་ལས། །བསྒྲལ་ཕྱིར་ཁྲོས་བའི་སྐུར་བཞེངས་ཏེ། །བསྟན་པ་བཤིག་པའི་དགྲ་བོ་འདིའི། །མགོན་སྐྱབས་
དབུང་གཉེན་མ་མཛད་པར། །ལུས་སྲོག་ཐལ་བའི་རྡུལ་དུ་རློག་རྣམ་ཤེས་ཆོས་ཀྱི་དབྱིངས་སུ་དྲོངས། །ཨོཾ་ཧྲཱིཥྜཱིཝི་ཀྲི་ཏཱ་ན་ན་བཛྲ་བཧཻ་ར་ཝཱ་ཡ་སརྦ་དེ་ཝ་རཀྵ་ཛྙཱ་ན་ཨ་ཀརྵ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ ཞེས་བརྗོད་དེ་ཡེ་
ཤེས་པའི་ལྷ་སྲུབ་རྣམས་རང་ལ་བསྟིམ།  རྣམ་པར་མི་རྟོག་ཐུགས་ཀྱི་བདག་ལུས་ངན་འདི་ལ་མ་བཞུགས་བར། །རང་བཞིན་འོད་གསལ་ཆོས་ཀྱི་དབྱིངས། །དྲི་མའི་སྦུབས་ནས་གཤེགས་སུ་གསོལ། །ཨོཾ་ཡ་མནྟ་ཀ་སུ་ག་ཏ་
ཧྲཱི་དེ་ཡ་བུདྡྷ་བཛྲ་མུཿ་སེམས་རང་བཞིན་གྱི་འོད་གསལ་བ་དེ་ཕྲིམ་དང་བྲལ་ནས་སངས་རྒྱས་ཀྱི་ཞིང་དུ་གཤེགས་པར་གྱུར།  ཅེས་མདུན་གྱི་ནམ་མཁར་སྐད་ཅིག་གིས་རྡོ་རྗེ་སེམས་དཔའ་བསམས་ལ། དགྲ་བོའི་རྣམ་ཤེས་རང་ཡི་དམ་དུ་གསལ་
བའི་ཐུགས་ཀར་དྲངས་ནས། སླར་རྡོ་རྗེ་སེམས་དཔའི་ཐུགས་གར་འཕངས་པས་མི་བསྐྱོད་པའི་ཞིང་དུ་ཐོགས་པ་མེད་པར་གཤེགས་པར་བསམས་ལ། བསྒྲལ་བྱ་སྒྲོལ་བྱེད་བསྒྲལ་བའི་རང་བཞིན་ཐམས་ཅད་སྤྲོས་པའི་མཐའ་ཐམས་ཅད་དང་བྲལ་བའི་ངང་དུ་དུ་མཉམ་པར་བཤག། །དེ་ནས་རྣམ་ཤེས་
སྤར་ཟིན་པའི་ཕུང་པོ་དེ་ཆོས་སྐྱོང་གི་ཐུགས་ཀ་ནས་སྤྲོས་པའི་ལས་མཁན་རྣམས་ཀྱིས་གཏུབ་པར་བསམས་ལ། །ལས་མཁན་རྣམས་ཀྱིས་རལ་གྲི་ལ་སོགས་པའི་མཚོན་ཆའི་ཆར་ཕབ་ཅིང། །ཡན་ལག་དང་མགོ་བོ་བཅད། །ཕགས་པ་བཤུས། ཚར་

[010B] བར་བསམས་ལ། གྲི་གུག་གིས་ཕོ་ལིང་རྐང་པ་གཡས་ནས་དང། ལོ་ལིང་རྐང་པ་གཡོན་ནས་བཅས་སྟི་རིམ་བཞིན་དུམ་བུ་དགུར་གཏུབ།  དུམཱུ་མང་དུ་བྱས་ནས་བསྲེག་རྫས་རྣམས་ཀྱིས་ནང་དུ་བསྲེས་  ྾  ནས་བབ་ ལས་སྔགས། །ཨེ་
ཁངྒ་དྷྲཾཀ་ གིས་བསངས།  ཨོཾ་ཤྙུ་ནྱ་ཏཱས་སྦྱངས། ཐབ་སྟོང་པ་  ྾  སྟོང་པའི་ངང་ལས་སྣ་ཚོགས་པདྨ་དང་ཟླ་བའི་སྟེང་དུ། སཾ་དང་རྡོ་རྗེ་ལས་རྡོ་རྗེ་འཛིན་པ་དཀར་པོ་དཀར་མཐིང་དམར་བཾ་ནལ་གསུམ་ཕྱག་དྲུག་གི་དང་པོ་གཉིས་ཀྱིས་
རང་འདྲའི་ཡུམ་ལ་འཁྱུད་པ། གཡས་འོག་མ་གཉིས་རྡོ་རྗེ་དང་རལ་གྲི། །གཡོན་འོག་མ་གཉིས་རིན་པོ་ཆེ་དང་པདྨ་འཛིན་བ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་ནག་ཅིང་དབྱིབས་གྲུ་གསུམ་བ་མུ་རན་ཁ་ཁྱེར་
དང་བཅས་པ། ཁ་ཁྱེར་ལ་རྡོ་རྗེའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེ་མཚན་པ། དྭངས་ཤིང་ཐོགས་པ་མེད་པར་གྱུར། ཐབ་ཀྱི་མད་དུ་རཾ་ལས་སྐྱེས་པའི་མེ་གྲུ་གསུམ་པའི་དབུས་སུ། །སྣ་ཚོགས་པདྨའི་ལྟེ་བར་རཾ་
ལས་བགྲང་ཕྲེང། །དེ་ཡོངས་སུ་གྱུར་པ་ལས་མེ་ལྷ་སྐུ་མདོག་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་པ། །གཉུར་མར་གནས་པའི་རིག་མ་དང་གཉིས་སུ་མེད་པའི་སྐུ། །ཕྱག་གཡས་ཀྱི་དང་པོན་བགྲང་
ཕྲེང༑ གཉིས་པས་མི་འཇིགས་པ་སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་ན་དབྱུག་གུ་རྩེ་གསུམ་པ། གཉིས་པ་ན་སྤྱི་བླུགས། གསུམ་པ་ན་ཐོད་པ་བསྣམས་པ། གཡོན་བརྐྱངས་པའི་སྟོབས་ཀྱིས་བཞུགས་པ་

[011A]༄༅། །ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པ། དམ་ཚིག་པའི་ཐུགས་ཀའི་ས་བོན་གྱིས་འོད་ཟེར་ལས་སྤྲོས་པའི་ཁྲོ་བོ་དོད་རྒྱལ་ཡིས་ཤར་ལྷོ་ནས་
བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་ པར་བསམ་ལ། ལག་པ་གཡས་མི་འཇིགས་པ་སྦྱིན་པའི་ཕྱག་རྒྱས་མཐི་བོང་གཡའ་ཅིང།  ཨོཾ༑ ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་
སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཌཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར།  ལས་སྔགས་བརྗོད་ཅིང་བསང་ནུ་གཏོར་ལ་ཕྱི་འབྲང་གི་བགེགས་
བསྐྲད།  ཨོཾ་ཨཱཧྲཱིཔྲ་ལ་ཡ་སད་ཀཱ་རཾ་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་ཀུ་ཤའི་ཆུན་པོས་ཞལ་བསིལ་གྱི་སྣོད་ནས་བཟེད་ཞལ་དང་བདེར་ལན་གསུམ་གྱིས་བསང་གཏོར་དང་དབུལ། །དེ་བཞིན་དུ་པྲོཀྵ་ཎཾ་གྱི་གནས་སུ་ཨཱེ་ཉྩ་མཱ་ཎཾ་སྦྱང་བས་བཟེད་ཞལ་དང་བོར་ཞལ་བསིལ་དང།  ཨརྒྷཾ་
 སྦྱར་བས་བཟེད་ཞལ་གཉིས་བར་མཆོད་ཡོན།  པཱ་དྷྱཾ་ ཞེས་སྦྱར་བས་བཟེད་ཞལ་གསུམ་བར་ཞབ་བསིལ་དབུལ།  ཨོཾ་མུག་རཱ་ཛཨོཾ་དཱཎྜ་ཧཱུཾ། ཨོཾ་པདྨ་བཾ། ཨོཾ་ཁངྒ་ཧོཿ།  ཞེས་དགུག་ཞུག་བཅིངས། དབང་དུ་བྱས་ཏེ། དེ་ནས།  ཨོཾ་ཨཱཧྲཱིཔྲ་ཝ་ར་སད་
ཀཱ་རཾ་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ།  དེ་བཞིན་དུ།  ཨཱཉྩ་མཱ་ཎཾ། ཨརྒྷཾ། པཱདྷྱཾ།  ཞེས་སྦྱར་ནས་གོང་ལྟར་ལྟར་དབུལ།  ཨོཾ་ཨགྣ་ཡ་ཨཱ་དི་བྱཱ་ཨཱ་དེ་བྱཱ། ཨ་ཕི་ཤ་ཨ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱེ་བ་ཧ་ནཱ་ཡ་བཛྲ་པུཁྤེ།  ཞེས་པ་ནས། ཤཔྟ་པྲ་ཏཱི་ཙྪ་ཧཱུཾ་

[011B]  ཞེས་ཉེར་སྤྱོད་དང་རོལ་མོས་མཆོད།  ཨོཾ་ཨགྣ་ཡེ་ཞེས་པ་ནས། བ་ཧཱ་ན་ཡ་ཨོཾ་ཨཱཧཱུཾ།  ཞེས་པས་ནང་མཆོད་དབུལ། དྲིལ་སྟབས་དང་བཅས་པས།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཀྐིས་དབང་བསྐུར་བ། །
ཤེས་རབ་མཆོག་གིས་ཉོན་མོངས་ཐམས་ཅད་སྲེག་ཁྲོ་བོ་མེ་ལྷ་ཉིད་ལ་རྣམ་བར་འདུད། །ཚངས་པ་འཇིག་རྟེན་མགོན་གྱི་སྲས།  །ཞེས་པ་ནས།  དེ་བས་བསྟོད་དེ་ཕྱག་ཀྱང་འཚལ།  ཞེས་པས་བསྟོད།  ཨོཾ་བཛྲ་ཨ་ན་ལ་མཧཱ་བཧུ་ཏ་ཛྭ་
ལ་ཛྭ་ལ་ཡ། སརྦ་བྷསྨི་ཀུ་རུ། སརྦ་དུཥྜ་ན་ཧཱུཾ་ཕཌ། ཏྲི་ཤྱ་ཛཧཱུཾ་བཾ་ཧོཿ། །ས་མ་ཡསྟཾ། ས་མ་ཡ་ཧོཿ་ ཞེས་ལན་གསུམ་གྱིས་དམ་ཚིག་བསྒྲག་གོ། །དེ་ནས།  མེ་ལྷའི་ལྗགས་རྡོ་རྗེའི་རྣམ་པ་ཅན་ནག་པོ་ལ་བཾ་ཡིག་དང། དགང་བླུགས་ཀྱི་
ཁ་ལ་ཡ་ཡིག་འོད་ཟེར་འབར་བ་དང་བཅས་པས་མཚན་པར་གྱུར་ པར་བསམས་ལ། རྡོ་རྗེ་ཁུ་ཚུར་གཉིས་མཛུབ་མོ་བསྒྲེང་བ་ཁྲོ་བོའི་ཁུ་ཚུར་གྱི་གཡས་པས་དགང་གཟང་དང། གཡོན་པས་བླུགས་གཟར་བཟུང་སྟེ་པུས་མོ་ལས་ཕྱིར་མི་འདའ་བར་བྱས། །གཡོན་བསྐོར་གྱིས་མེ་ལྷའི་ཞལ་
ཤིན་ཏུ་གདངས་པར་ང་རོ་ཆེན་པོས།  ཨོཾ་ཨགྣ་ཡེ། ཨཱ་དེ་བྱཱ་  ྾  ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་བསྟན་འཛིན་དང་བཅས་པ་སྡང་ཞིང་ལོག་པར་འཁུ་བའི་སེམས་དང་ལྡན་པ་རྣམས་དང། ཁྱད་པར་
རྣལ་འབྱོར་བ་བདག་ཅག་དཔོན་སློབ་ཡོན་མཆོད་མི་དོར་དགོན་གནས་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་དགྲ་བགེགས་ཐམས་ཅད་མཱ་ར་ཡ་ཕཌ།  ཅེས་མར་ནག་དགང་བླུགས་འདུན་འབུལ། སྐབས་འདིར་མེ་ལ་
[012A]༄༅། །བགེགས་ཡོད་མེད་བརྟགས་ནས། ཡོད་ན་སེལ་བའི་ཐབས་སྦྱིན་སྲེག་གི་ཆོག་ཆེན་མོར་གསུངས་པ་ལྟར་བྱའི། །དེ་ནས། བསྲེག་རྫས་རྣམས་བདུད་རྩིའི་རང་བཞིན་དུ་གྱུར།  ཞེས་བརྗོད་ལ་འབུལ་ཐེབས་རེ་ལ་ཡམ་ཤིང་གཉིས་གྙིས་
བཟུང་ལ་ཡམ་ཤིང་རྣམས་ངོ་བོ་བྱང་ཆུབ་ཀྱི་ཤིང་གི་རང་བཞིན་ཡིན་པ་ལ་རྣམ་པ་དགྲ་བགེགས་ཀྱི་རྐང་བུས་སུ་བསམས་ལ་ཕུལ་ཏེ།  ཨོཾ་ཨགྣ་ཡེ་ནས། བ་ཧ་ནཱ་ཡ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་ཞེས་པ་ནས། མཱ་ར་ཡ་ཕཊ།  ཅེས་ཕུལ་
བས་རུས་པ་རྣམས་ཞལ་དུ་ཆེམ་ཆེམ་གསོལ་བར་བསམ། དེ་ནས་མེ་ལྷའི་སྔགས་དང་སྤེལ་ཚིག་སོགས་སྔར་ལྟར་བྱས་ཏེ། དགྲ་བགེགས་ཀྱི་སྙིམ་ཁྲག་ལ་ཧུབ་ཧུབ་དུ་གསོལ་བར་བཅམས་ལ་མར་ནག་དང། རྫས་གཞན་རྣམས་ཤ་ཆེན་སོགས་སུ་བསམས་ལ་དྲག་པོའི་སྲེག་རྫས་གཞན་རྣམས་
སྔར་ལྟར་ཕུལ། སྐབས་འདི་དང་འོག་ཏུ་འདས་ལྷའི་སྐབས་ལྷའི་སྔགས་མ་གཏོགས་རྫས་སྔགས་མི་དགོས་ཤིང། བལ་ཏེ་རྫས་སྔགས་ཡོད་པའི་ཕྱག་ལེན་ཀྱང་ཡོད་པ་ལྟར་བྱེད་པར་སྤྲོན།  ཏཾའི་སྔགས་ཀྱི་མཇུག་ཏུ།  ཨོཾ་བོ་དཧི་པྲིཀྵ་ཡ། ཁམས་གསུམ་ཆོས་ཀྱི་
རྒྱལ་པོ་ནས། སེམས་དང་ལྡན་པ་རྣམས་དང། ཁྱད་པར་བདག་ཅག་དཔོན་སློབ་འཁོར་དང་བཅས་པའི་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པའི་དགྲ་བགེགས་ཐམས་ཅད་མཱ་ར་ཡ་ཕཊ།  ཅེས་པ་ནས།།
གྷསྨ་རིའི་ བར་དུ་སོ་སོའི་སྐབས་དང་བསྟུན་པའི་སྤེལ་ཚིགས་སྦྱར་ནས་འབུལ་ཞིང། དེ་ནས་དྲག་པོའི་ཁྱད་རྫས་རྣམས་འབུལ། རྫས་ཆེན་བརྟུ་གཉིས་འབུལ་བ་མི་སྦྲོན། ཡམ་ཤིང་དང་མར་ནག་གི་རྗེས་སུ་ཁྱད་རྫས་གུལ་བས་ཆོག་གོ་དེ་ནས། ཨོཾ་ཨཱཧྲཱིཔྲ་ཝ་ར་སད་

[012B]  ཞེས་པས་ཞལ་བསིལ་དང།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཾ་པྲ་ཏཱཙྪི་ཧཱུཾ་སྲཱཧཱ།  ཞེས་བས་བསང་གཏོར་དབུལ་ལོ། །དེ་ནས་འཇིག་རྟེན་ལས་འདས་པའི་མེ་ལྷའི་མཆོད་པ་ལ། ཐོག་མར་ལྷ་བསྐྱེད་པ་ནི། དཀྱིལ་འཁོར་སྒྲུབ་
མཆོད་དང་འབྲེལ་བའི་སྐབས་ཡིན་ནི། ལྷ་བསྐྱེད་ཚུལ་བསྐྱེད་ཚུལ་གཞན་ནས་འབྱུང་བ་ལྷར་ངེས་པར་བྱ་ཞིང། འདིར་ཕྱག་ལེན་འཇུག་བདེ་ཁྱེད་དུ་དཀྱིལ་འཁོར་སྒྲུབ་མཆོད་དང་མ་འབྲེལ་བའི་སྐབས་ལྟར་བརྗོད་ན།  མེ་ལྷའི་ཐུགས་ཀར་མེ་གྲུ་གསུམ་རབ་ཏུ་འབར་བའི་དབུས་སུ་བྷཱུཾ་
ལས་གཞལ་ཡས་ཁང་གྲུ་བཞི་པ་སྒོ་བཞི་པ་ཞེས་པ་ནས། སྣ་ཚོགས་པདྨ་དང་ཟླ་བའི་གདན་ཟུང་རེ་རེ་ ཞེས་པའི་བར་སྒྲུབ་ཐབས་ལྟར་བརྗོད་ཅིང་བསྒོམ།  གདན་དེ་རྣམས་ཀྱི་སྟེང་དུ། དབུས་སུ་ཧཱུཾ་ལས་རྡོ་རྗེ་ཧཱུཾ་གིས་མཆེན་པ། ནང་གི་ཤར་དུ་
ཀྵྲ་ལས་  ྾   ྾  ཕྱིའི་གྲྭ་བཞིར་ཎ་ཡོ་ནི་རའི་ཡི་གེ་བཞི་རྣམས་འོད་ཟེར་འཕྲོ་ཞིང་འདུ་བ་དང་བཅས་པ། ཕྱག་མཚན་ས་བོན་གྱིས་མཚན་པ་རྣམ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་སྐུ་ཡོངས་སུ་
རྫོགས་པར་གྱུར་པ་ནི། དབུས་ཀྱི་གདན་ལ་  ྾  ཀློང་དཀྱིལ་ན་བཞུགས་པ། དམ་ཚིགས་སེམས་དཔའི་  ྾  ཡབ་ལ་འཁྱུད་པ། ནང་གི་ཤར་དུག་རྟི་མུག་ དས་པ་ནས།  བདུད་རྩིས་གང་བ་བཞིར་གྱུར།  ཅེས་པའི་བར་སྒྲུབ་ཐབས་ལྟར་
བརྗོད་ཅིང།  ལྷ་ཐམས་ཅད་ཀྱི་སྐུ་ལས་འོད་ཟེར་ནག་པོའི་ཚོགས་འཕྲོ་བར་གྱུར། གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ་ཞེས་པ་ནས། མཚན་པར་གྱུར། ཛཿ་འཇམ་དཔལ་རང་བཞིན་ ཞེས་པ་ནས། འདིར་གཤེགས་

[013A]༄༅། །བདག་ལ་དགོངས་ཤིང་བཞུགས་སུ་གསོལ། །ཨོཾ་ཧྲཱིཧབྷོ་མཧཱ་ཀྲོ་དྷ་ ཞེས་པ་ནས།  བྱང་ཤར་པ་རྣམས་ལ་དོན་གྲུབ་ཀྱིས་དབུ་བརྒྱན་ཅིང་དབང་གི་ལྷ་རྣམས་དེ་ཉིད་ལ་ཐིམ་པར་གྱུར།  ཅེས་པའི་བར་སྒྲུབ་ཐབས་
ལྟར་བརྗོད་ཅིང་ཡེ་ཤེས་པ་སྤྱན་འདྲེན་པ་དབང་བསྐུར་རྒྱས་འདེབས་རྣམས་བྱ། དེ་ནས།  དག་ཅིང་དྲི་མེད་ ཅེས་སོགས་ཀྱིས་ཆུ་བཞི་དང།  རྒྱལ་བ་རྣམས་ནི་ཡོན་ཏན་མཆོག་གི་སྐུ།  །ཞེས་སོགས་ཀྱིས་ཉེར་སྤྱོད་རོལ་མོ་རྣམས་འབུལ།  རིན་ཆེན་དབང་གི་རྒྱལ་པོ་
བཻཌཱུརྱ།  །ཞེས་སོགས་ཀྱིས་འདོད་ཡོན་ལྔ་དང།  ཞིང་འདི་འཁོར་ལོ་རིན་ཆེན་གྱི།  །ཞེས་སོགས་ཀྱིས་རྒྱལ་སྲིད་སྣ་བདུན་འབུལ།  ཨོཾ་ཧྲཱིཥྚཱི་ ནས།  ཏ་ཏི་ཧཱུཾ་ཕཊ། ཨོཾ་ཨཱཧཱུཾ།  ཞེས་པས་ནང་མཆོད་འབུལ།  ཧཱུཾ༑ འཇམ་དཔལ་མཁའ་ལས་བྱུང་བའི་ཞེས་
པ་ནས། རལ་གྲི་ཕྱག་འཚལ་བསྟོད།  །ཅེས་པའི་བར་གྱིས་བསྟོད།  ལྷ་རྣམས་ཀྱི་ལྷགས་རྡོ་རྗེའི་རྣམ་པ་ཅན་ནག་པོ་ལ་རི་ཡིག་གིས་མཚན་པར་གྱུར།  དེ་ནས་བསྲེག་རྫས་རྣམས་བུལ་བའི་ཐེག་མར།  ཨོཾ་ཧྲཱིཥཱིཝི་ཀྲི་ཏཱ་ན་ན་ཧཱུཾ་
ཕཊ༑ ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་  ྾  མཱ་ར་ཡ་ཕཊ།  ཅེས་མར་ནག་དགང་བླགས་བདུན་ཕུལ་ནས་གསོལ་བ་བཏབ་པས། འཕྲིན་ལས་མཛད་པར་ཞལ་གྱིས་བཞེས་པར་བསམ་མོ། །ད་ནས།  བསྲེག་རྫས་རྣམས་བདུད་རྩིའི་རང་བཞིན་
དུ་གྱུར་ པར་བསམ་ལ།  ཨོཾ་ཧྲཱིཥྚཱི་  ྾  ཕཊ། ཨོཾ་བཛྲ་བཻ་ཏྟ་ལི་  ྾  སཱཧཱ། ཞེས་པའི་མཐར། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་བསྟན་འཛིན་དང་བཅས་པ་ལ་སྡང་ཞིབ་ལོག་པར་འཁུ་བའི་

[013B] ཁྱད་པར་རྣལ་འབྱོར་བ་བདག་ཅག་དཔོན་སློབ་ཡོན་མཆོད་མི་ནོར་དགོན་གནས་དང་བཅས་པ་རྣམས་ལ་གནོད་ཅིང་འཚོ་བར་བྱེད་པའི་དགྲ་བགེགས་ཐམས་ཅད་མཱ་ར་ཡ་ཕཊ།  ཅེས་པའི་སྤེལ་
ཚིག་ཐོག་མཐར་སྦྱར་ཏེ་ཡམ་ཤིང་གཉིས་གཉིས་སྦྱར་བ་བདུན་ནམ་ཉེར་གཅིག་གམ་བརྒྱ་ལ་སོགས་པ་འབུལ། དེ་བཞིན་དུ་མར་ནག་དུག་ཁྲག་གིས་སྤགས་པ་དང། དྲག་པོའི་ཁྱད་པར་བའི་རྫས་ལ་ཡང་གཙོ་བོར་ཡབ་ཡུམ་གྱི་སྡགས་དང་སྤེལ་ཚིགས་སོགས་སྔར་ལྟར་སྦྱར་ནས་བུལ་
རྗེས༑ སླར་ཡང།  ཨོཾ་ཛིན་ཛི་ཀ་ཧཱུཾ་ཕཊ།  ཅེས་སོགས་འཁོར་རྣམས་ལ་སྤེལ་ཚིག་ གོང་དུ་སྨྲོས་བ་ལྟར་ཏིལ་དང། དུར་བ་སོགས་རྫས་ཆེན་གཞན་རྣམས་ཕུལ་མི་དགོས་ཤིང། གལ་ཏེ་འབྱུལ་ན་སྔགས་དང་སྤེལ་ཚིགས་འདི་ཁོ་ན་ལྟར་འས་སོར་རམ་
དགོས། ཅིས་ཀྱང་སོ་སོར་བྱེད་འདོད་ཚོ་གོང་དུ་མེ་ལྷའི་སྐབས་སུ་སྨྲེས་པ་ལྟར་སྦྱར་ནས་འབུལ། །ད་ལྟར་བསྲེག་རྫས་ཕུལ་ཚར་བ་དང། འཕྲིན་ལས་བཅོལ་བཅོལ་བའི་སྐབས་སུ་དངོས་བའི་སྐབས་སུ་དངོས་གྲུབ་རྒྱ་མཚོར་ཁ་སྤྱོར་དབྱེ་བའི་སྒོ་ནས་བྱ་བ་གསུངས་པས་རྒྱས་བལྡུས་སྐབས་དང་སྦྱར་ཞིང་བསྡུན། ལྷ་
རྣམས་ཀྱི་ཐུགས་ཀ་ནས། ཤིན་ཏུ་ཁྲོས་ཤིང་འཇིགས་པ་དགྲ་བགེགས་ཀྱི་ཤ་ཁྲག་སྲོག་དབུགས་ལ་རྔམས་བའི་ཁྲོ་བོའི་ཚོགས་དཔག་ཏུ་མེད་པ་སྤྲོས། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་  ྾   ྾   ྾  དགྲ་བགེབས་
ཐམས་ཅད་དྲག་པོའི་ཆད་པས་ཚར་བཅད་པར་གྱུར།  ཞེས་བརྗོད་ཅིང་བསམ་པར་བྱའོ། །དེ་ནས་མར་ནག་དགང་བླུགས་བདུན།  ཨོཾ་ཧྲཱིཥྞཱིའི་ སྔགས་ཀྱིས་འབུལ།  ཨོཾ་ཨཱཧྲཱིཔྲ་ཝ་ ཞེས་སོགས་ཀྱིས་མཆོད་ཡོན། བསང་གཏོར། ཞལ་བསིལ་གསུམ་

[014A]༄༅། །འབུལ། སྲབ་འཇམ་ཡང་པ་ ཞེས་སོགས་དང།  ཨོཾ་བཛྲ་ཝ་ས་སྱ་སཱཧཱ།  ཞེས་གོས་ཐུང་གསར་བ་རེ་ནང་དུ་དབུལ་ཞིང། ལྷ་ལན་བཟའ་ཕུལ་བར་བསམ།  ཨོཾ་བཛྲ་ཏཾ་བུལ་ཡེ་སཱཧཱ། ཞེས་སོ་རྩི་དབུལ།  དེ་ནས།  ཨོཾ་ཡེ་
མནྟ་ཀས་པཱ་རི་ཝཱ་ར་པུཥྤེ་ ཞེས་སོགས་ཀྱིས་ཉེར་སྤྱོད་རོལ་མོ་རྣམས་དབུལ། དེ་ནས་སྔགས་མཐར།  ཨོཾ་ཨཱཧཱུཾ་བཏགས་པས་ནང་མཆོད་འབུལ།  གཉིས་མེད་ཐུན་མོང་  ྾   ྾   ྾  རལ་གྲི་ཕྱག་འཚལ་བསྟོད།  །ཅེས་པའི་བར་གྱིས་བསྟོད་དེ་ཕྱག་བྱས་ནས། ཨོཾ་
ཨཱཧྲཱིཔྲ་  ྾  ཨརྒྷདྲ་ཏཱིཙྪ་ཧཱུཾ་སཱཧཱ།  ཞེས་གཤེགས་སྐྱེམས་ཀྱི་མཆོད་ཡོན་འབུལ། དེ་ནས་ལྷག་ཆད་ཀྱི་ཉེས་པ་ཞི་བའི་དོན་དུ་མེ་ཏོག་དང་བཅས་པས་ཐལ་མོ་སྙིང་གར་སྦྱར་ནས།  གང་ཡང་བདག་བློ་  ྾    ྾  མརྙེད་ཡོངས་སུ་  ྾    ྾  ཨོཾ་བཛྲ་སཏ་ཨཱ་ ཞེས་མང་
དུ་བརྗོད་ནས།  གཤིན་རྗེ་གཤེགས་ཀྱི་ཡི་གེ་བརྒྱ་བཟླ་བར་བྱའོ། །དེའི་རྗེས་ལ།  ཨོཾ་ཁྱེད་ཀྱིས་སེམས་ཅན་དོན་ཀུན་མཛོད།  །ཅེས་བ་ནས།  མཛད་དུ་གསོལ། །ཨོཾ་ཨཱབཛྲ་མུཿ་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་
ཚིག་པ་བདག་ཉིད་ལ་ཐིམ་པར་གྱུར།  ཞེས་བརྗོད། དཀྱིལ་འཁོར་བསྒྲུབ་མཆོད་དང་འབྲེལ་བའི་སྐབས་ཡིན་ནོ། གཞན་ནས་འབྱུང་བལྟར་བྱ་ཞིང་འདིར་ཡི་གེ་མང་བས་འཇིགས་ནས་མ་བྲིས་སོ། །དེ་ནས་འཇིག་རྟེན་པའི་མེ་ལྷ་མཆོད་བ་ནི།  ཨོཾ་ཨགྣ་ཡེ་
པ་ཧཱ་ན་ཡ་བཛྲ་པུཥྤེ་ནས།  ཤཔྟའི་བར་གྱིས་ཉེར་སྤྱོད་རྣམས་དང། སྔགས་དེ་ལ་འབྲུ་གསུམ་བཏགས་པས་ནང་མཆོད་ཀྱང་འབུལ། ཨོཾ་ཨཱཧྲིཔྲ་  ྾  བྲོཀྵཎཾ་  ྾  སཱཧཱ།  ཞེས་བའི་བསང་གཏོར། དེ་བཞིན་དུ།  ཨཉྩ་མཎཾ་ཞེས་བས་ཞལ་བསིལ་འབུལ་

[014B]  ྾   ཞེས་སོ་རྩི་དབུལ།  སྣ་ཚོགས་དབང་པོའི་  ྾    ྾  ཨོཾ་བཛྲ་ཝ་ས་སྱ་སཱཧཱ།  གོས་ཟུང་གསར་པ་ཕུལ་ནས། སླར་ཡང་མམ་ཤིང་ནས་བཟུང་སྟེ་བསྲེག་རྫས་ལྷག་མ་རྣམས་གོང་དུ་འཇིག་རྟེན་པའི་མེ་ལྷའི་སྐབས་སུ་བཤད་བལྟར་ཚང་མ་འབུལ། དེ་ན་བདྲིས་སྟགས་
དང་བཅས་པས།  འཇིག་རྟེན་དབང་ཕྱུག་ ཅེས་སོགས་ཀྱིས་བསྟོད།  ཨོཾ་ཨཱཧྲཱི་  ྾  ཨཱཉྩ་མཱ་ཎཾ་ སོགས་ཀྱིས་ཞལ་བསིལ། དེ་བཞིན་དུ།  པྲོཀྵ་ཎཾ་ གྱིས་བསང་གཏོར་དབུལ་ནས།  ཨོཾ་ཨགྣ་ཡེ་  ྾  བཛྲ་པུཥྤེ་ནས།  ཤཔྟའི་བར་གྱིས་ཉེར་སྤྱོད་རོལ་མོ་དང། ནང་མཆོད་ཀྱང་
འབུལ། དེ་ནས་གཏོར་མ་ཆང་དང་ཆུ་དང་ནང་མཆོད་ཀྱི་བསངས་སྦྱངས་སྒྲུབ་ཐབས་ནས་འབྱུང་བ་ལྟར་བྱིན་གྱིས་བརླབས་ཏེ།  ཨོཾ་ཨགྣ་ཡེ་  ྾  བཧ་ནཱ་ཡ། ཨ་ཀཱ་རོ་མུ་ཁཾས་སརྦ་དྷ་རྨཱ་ནཾ་  ྾  ཨོཾ་ཨཱཧཱུཾ་ཕཊ་སཱཧཱ།  ཞེས་ལན་གསུམ་གྱིས་གཏོར་མ་ཕུལ། མེ་ལྷའི་སྔགས་ཀྱི་
མཐར།  བཛྲ་པུཥྤེ་ སོགས་སྦྱར་བས་སྔར་ལྟར་མཆོག་བྲིལ་སྟབས་དང་བཅས།  མེ་སྟེ་བསྲེག་བྱ་ཟ་བའི་ལྷ།  །ཞེས་པ་ནས།  དེ་བས་བསྟོད་དེ་ཕྱག་ཀྱང་འཚལ། །མཆོད་སྦྱིན་གཏོར་མ་  ྾  འགྲུབ་ཤོག་ཨོཾ་ཨཱཧྲཱི་  ྾  ཨགྙྩ་པྲ་ཏཱི་ཙྪ་སཱཧཱ།  ཞེས་
གཤེགས་སྐྱེམས་འབུལ།  གང་ཡང་བདག་བློ་  ྾    ྾  མ་རྙེད་ཡོངས་སུ་  ྾    ྾  ཨོཾ་བཛྲ་ས་ཏྭ་ཨཱ་ གང་མང་དང།  རང་གི་དོན་དང་གཞན་གྱི་དོན། །  ྾  ཐམས་ཅད་སྒྲུབས། །ཨོཾ་ཨཱབཛྲ་མུཿ་མེ་ལྷ་ཡེ་ཤེས་པ་རང་བཞིན་གྱི་གནས་སུ་གཤེགས་
དམ་ཚིག་པ་མེ་འབར་བའི་རྣམ་པར་གྱུར།  གསུམ་པ་ན་མཇུག་གི་རིམ་བ། བསྔོ་བ་སྨོན་ལམ་བཀྲ་ཤིས་བརྗོད། མེ་མ་ཤིའི་བར་དུ་དཀྲུག་པ་དང་འགོམ་ཡུག་སོགས་མི་བྱའོ། །ལོང་མེད་ན་དྲི་ནག་པོའི་ཆུས་མེ་གཞིལ། ཐལ་པ་དགྲ་ཕྱོགས་སུ་རླུང་ལ་བསྐུར་ལང་བྱའོ།།

[015A]༄༅། །སྨྲས་པ། དེ་ལྟར་འཇིགས་མཛད་དྲག་པོ་རབ་ཁྲོས་པའི། །ལྷ་སྡགས་ཏིང་འཛིན་མིག་གསུམ་འབར་བའི་མེས། །ལོག་འདྲེན་མདའ་ལྔའི་དངུ་ང་ཚོགས་སྐད་ཅིག་ལ། །སྲེག་བྱེད་འཇིགས་རུང་
མེ་ཡི་འཕྲུལ་འཁོར་འདི། །རྒྱལ་བ་གཉིས་པས་རྒྱུད་དང་གྲུབ་ཆེན་གྱི། །མན་ངག་འཕྲུལ་གྱི་བང་མཛོད་ལས་བྱུང་བ། །དཔལ་ལྡན་སྨད་རྒྱུད་རིག་འཛིན་དཔའ་བོའི་སྡེའི། །ཐུབ་བསྟན་རིན་ཆེན་སྲུང་བའི་མཚོན་ཆ་ཡིན། །དགེ་
འདིས་བསྟན་དང་བསྟན་འཛིན་ཡོན་མཆོད་ཀུན། །ནག་ཕྱོགས་བདུད་སྡེའི་གཡུལ་ལས་རྣམ་རྒྱལ་ཞིང། །ཐེག་མཆོག་བསྟན་པའི་སྙིང་པོའི་སྣང་བ་ཡིས། །འཇིག་རྟེན་མུན་པའི་གོ་སྐབས་གཞོམ་གྱུར་ཅིག་ །ཅེས་དཔལ་རྡོ་རྗེ་
འཇིགས་བྱེད་ཀྱི་སྒོ་ནས་དྲག་པོའི་སྦྱིན་སྲེག་བྱ་ཚུལ་གསུམ་ལྡན་རིག་སྔགས་འཆང་བའི་འདུས་སྡེའི་མཆོག་གྱུར་དཔལ་ལྡན་སྨད་རྒྱུད་གྲྭ་ཚང་གི་ཕྱག་བཞེས་ཇི་ལྟ་བ་བཞིན་ལག་ཏུ་བླང་བདེ་བར་བཀོད་པ་འཇིགས་རུང་མེ་ཡི་འཕྲུལ་འཁོར་ཞེས་བྱ་བ་འདི་ནི་རྒྱུད་སྨད་མཁན་
པོ་བློ་གླིང་ལྡན་མ་ཟླ་བའི་སྙིང་པོ་དེ་ཉིད་ནས་ལག་ལེན་ནག་འགྲོས་འཁྱེར་བདེ་ཁ་གསལ་ཞིག་གསར་སྒྲིགས་དགོས་ཞེས་བསྐུལ་མ་མཛད་དོན་བཞིན། ཕྱེད་ཙམ་སྒྲིགས་ཟིན་མཚམས་མཁན་རིན་པོ་ཆེ་དེ་ཉིད་ཞི་བར་གཤེགས་པར་བརྟེན་འཕྲོ་ཅན་དུ་ལུས་པར་
སླར་ཡང་མཇུག་རྫོགས་པར་བགྱིས་ཤིག་ཅེས་རྒྱུད་སྨད་ཏྲེ་ཧོར་སྔགས་རམ་ཚུལ་ཁྲིམས་དར་རྒྱས་ནས་བསྐུལ་བ་བཞིན། དྲིན་ཅན་བླ་མས་དུ་མའི་བཀའ་དྲིན་ལས་གཤིན་རྗེ་གཤེད་ཀྱི་མན་ངག་མང་དུ་མཐོང་ཞིང་ཐོས་པ་སྐུ་བཅར་མཚན་ཞབས་དར་ཧན་དགའ་

[015B] རྗེ་བླ་མ་ཙོང་ཁ་བ་ཆེན་པོས་མཛད་པའི་སྤྱིན་སྲིད་གི་ཆོ་ག་དངོས་གྲུབ་རྒྱ་མཚོ་གཉིས་གུང་བ་སྒྲིགས་དམ་པའི་མན་ངག་གིས་བརྒྱན་ཏེ་
རབ་བྱུང་བཅུ་དྲུག་པའི་ས་གླང་ཆུ་སྟོད་ཟླ་བའི་ཚེས་བཅུ་དགུ་ཉིན་ནོར་གླིང་བསྐལ་བཟང་ཕོ་བྲང་གི་འདབ་རོལ་རང་སྤྱིལ་མེ་ཏོག་མངོན་པར་བཀྲ་བའི་ལྡིང་ཁང་དུ་མཇུག་གྲུབ་པར་བགྱིས་བའི་ཡི་གེ་པ་ནི་རང་གི་མདུན་གཡོག་དཔལ་ལྡན་ནས་བགྱིས་པ་འཇིག་རྟེན་ན་ཉི་ཟླ་ལྟར་གྱུར་ཅིག། །
དགེ་ལེགས་འཕེལ།། །།



﻿༄༅། །དཔལ་རྡོ་རྗེ་འཇིགས་བྱེད་ཀྱི་ཞིབ་བའི་སྦྱིན་སྲེག་བྱ་ཚུལ་ཆོ་ག་བློ་བཟང་དགོངས་རྒྱན་དཧེལ་དཀར་མེ་ལོང་བྱ་བ་བཞུགས་སོ། །༄༅། །ན་མོ་བཛྲ་བཧེ་ར་ཝ་ཡ། །ལྷན་སྐྱེས་བདེ་བ་ཆེན་པོའི་མེ་ཐབ་ཏུ། །གདོད་ནས་
དག་པའི་རང་བཞིན་འོད་གསལ་མེར། །སྒྲིབ་པའི་ཡམ་ཤིང་བསྲེགས་པའི་མཆོད་སྦྱིན་གྱིས། །དོན་གཉིས་ལྷུན་གྲུབ་དྲན་སྲོང་ཚོགས་ལ་འདུད། །རྒྱལ་བའི་གསུང་མཛོད་རྒྱུད་སྡེ་དུ་མ་ལས། །མི་
མཐུན་ཀུན་ཞི་ལེགས་ཚོགས་རྒྱས་པ་སོགས། །དགོས་འདོད་སྒྲུབ་པའི་ཐབ་སུ་ལེགས་བསྔགས་པའི། །སྦྱིན་སྲེག་ཚུལ་ལས་ཆ་ཙམ་བླང་བ་དེར་བྲི། །ལེགས་བཤད་ཡན་ལག་བརྒྱད་ལྡན་
མཚོ་འགྲམ་དུ། །བརྡོལ་གཏམ་པ་ཚྭའི་ཁྲོན་པ་མཛེས་མིན་ཡང། །བྱང་བལྟས་ཁུང་བུར་ཟླ་བའི་འོད་ཟེར་ལས། །སྒྲོན་མ་ཇི་བཞིན་དོན་དུ་འགྱུར་བའང་སྲིད། །འདིར་དཔལ་རྡོ་རྗེ་འཇིགས་བྱེད་
[022A]༄༅། །ཆེན་པོའི་སྒོ་ནས་ཞི་བའི་སྦྱིན་སྲེག་བྱ་ཚུལ་སྦྱིན་སྲེག་གི་གཞུང་ཆེན་མོ་དངོས་གྲུབ་རྒྱ་མཚོལ་གཞི་བྱས་ཏེ་འཆད་པས་འོག་ནས་གཞུང་དུ་ཞེས་འབྱུང་བའི་གཞུང་ནི་དངོས་གྲུབ་རྒྱ་མཚོལ་གོ་བར་
བྱ་ཞིང། དེར་མི་གསལ་བ་རྗེས་འབྲང་གི་ཡིག་ཆ་དང་བུ་སྟོན་ཐམས་ཅད་མཁྱེན་པ་སོགས་ཀྱི་ལེགས་བཤད་ལས་ཁ་སྐངས་ཏེ་དགོད་དོ། །འདི་ལ་གཉིས། ཆོ་གའི་ཡན་ལག་དང། དངོས་གཞིའི་རིམ་
པའོ། །དང་པོ་ལ་ལྔ། ཐབ་ཀྱི་རྣམ་བཞག་རྫས་ཀྱི་རྣམ་བཞག་ཡོ་བྱད་གཞན་གྱི་རྣམ་གཞག་ཇི་ལྟར་སྒྲུབ་པའི་རྣམ་བཞག་དངོས་གཞིའི་ལག་ལེན་མི་འདྲ་བའི་རྣམ་བཞག་གོ་དང་པོ་
ལ་གཉིས། གང་དུ་བྱ་བའི་གནས། ཇི་ལྟར་བྱ་བའི་ཚུལ་ལོ། །དང་པོ་ནི་དཀྱིལ་འཁོར་སྒྲུབ་མཆོག་སོགས་དང་འབྲེལ་བ་ཡིན་ན་སྒྲུབ་མཆོད་སོགས་གང་དུ་བྱེད་པའི་གནས་ཁང་གི་ཤར་གྱི་ཕྱོགས་དང་
དེ་ལྟ་མ་ཡིན་ན་བརྩམ་དུ་རུང་ཞིང་འོས་པའི་ས་ཕྱོགས་སུ་སྔར་ས་ཆོག་ དེ་ཡང་གཞུང་དུ་རང་གི་ལྷའི་རྣལ་འབྱོར་གྱིས་གཏོར་མ་
འབུལ་བ་སྔོན་དུ་འགྲོ་བས་ས་སྦྱང་བཟུང་རྒྱས་པ་འམ། འབྲུ་གསུམ་དང། ཨོཾ་ཧ་ན་སོགས་བརྗོད་པའམ། རང་གི་ལྷའི་སྔགས་བརྒྱ་རྩ་བརྒྱད་བཟླས་ཏེ། ཀུན་རྫོབ་ཀྱི་དག་པའམ། སྟོང་ཉིད་ཀྱི་
དག་པས་སྦྱང་བར་གསུངས། རང་གཞན་གྱི་ཡིག་ཆ་གཞན་འགའ་ཞིག་ལས་གཏོར་མ་ས་ལྷ་དང། གཞི་བདག་དང། བགེགས་གསུམ་ཀ་ལ་སོ་སོར་གཏོང་བ། འགའ་ཞིག་ལས་ཕྱི་མ་གཉིས་
ཙམ་ལ་སོ་སོར་གཏོང་བ། འགའ་ཞིག་ལས་ཐུན་མོང་དུ་གཅིག་གཏོང་བ། འགའ་ཞིག་ལས་ཆ་གསུམ་གཏོང་བ་སོགས་ཅི་རིགས་དང། སྦྱང་བ་ཡང་ཧ་ན་སོགས་དང། རང་གི་ལྷའི་སྔགས་བརྗོད་པ་འདམ་

[022B] གཉིས་ཀ་བརྗོད་པ་དང། སྔ་མ་གཅིག་པུ་བརྗོད་པ་སོགས་ཅི་རིགས་བཤད་པ་ལས་གང་བྱས་ཀྱང་མི་རུང་བ་མེད་ནའང། གཏོར་མ་ཐུན་མོང་དུ་བསྔོ་བ་འཇུག་པ་བདེ་ཞིང་སྦྱང་བ་བསྡུས་པ་ལ་
བཤད་པ་གསུམ་ཀ་བྱས་ན་ལེགས་ཞེས་ཡོངས་འཛིན་དམ་པའི་གསུང་ལས་འབྱུང་བས། དེ་ལྟར་ན་ཉི་མ་བཟང་པོ་ལ་ཐབ་གང་དུ་བྱ་བའི་ས་ཕྱོགས་སུ་སྟན་བདེ་བར་རང་ཉིད་འདུག་པའི་མདུན་དུ་སྟེགས་ཀྱི་
ཁར་སའི་བདག་པོ་སོགས་ལ་འབུལ་རྒྱུའི་དཀར་གཏོར་ཆུ་གཉིས་ཉེར་སྤྱོད་དང་བཅས་པ་བཤམ། སྒྲུབ་གྲོགས་གཞན་ཡོད་ན་གཡས་གཡོན་དུ་ཇི་ལྟར་རིགས་པར་འཁོད་དེ། སངས་རྒྱས་ཆོས་ཚོགས་
མ་ལན་གསུམ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། དཔའ་བོ་གཅིག་པ་ལ་
གཙོ་རྒྱང་དུ་བསྐྱེད། ཨ་མྲི་ཏས་བསང། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་
དངས་ཤིང་ཐོགས་པ་མེད་པར་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཨོཾ་ཤཔྟ་ཨཱ་ཧཱུཾ། གིས་མཆོད་པ་བྱིན་གྱིས་རླབས། སྔར་བཞིན་བསང་སྦྱངས་སྟོང་པའི་ངང་ལས་ཨོཾ་ལས་
རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་དངས་ཤིང་ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་གཏོར་མ་བྱིན་གྱིས་
བརླབ། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། ས་བདག་གནས་བདག་ཞིང་སྐྱོང་ཀླུ་ལ་སོགས་པ་འཁོར་དང་བཅས་པ་སྤྱན་དྲངས་ཏེ་མདུན་དུ་བཞུགས་པར་གྱུར། ཨོཾ་བཧུ་མི་བ་ཏི་ས་པཱ་རི་ཝ་ར། ཨོཾ་

[023A]༄༅། །ཨ་ཀ་རོ་མུ་ཁཾ་སརྦ་དྷརྨ་ཎཾ་ཨ་དྱ་ནུདྤ་ཎ་ན་ཏྭ་ད་ཨོཾ་ཨཱ་ཧཱུཾ་ཕཊ་སཱཧཱ། ལན་གསུམ་གྱིས་བསྡོ། །ཨོཾ་བཧུ་མི་བ་ཏི་ས་པཱ་རི་ཝ་ར་ཨརྒྷཾ་པྲ་ཏི་ཙྪ་ཧཱུཾ་སཱཧཱ། ནས། ཤཔྟ་པྲ་ཏི་ཙྪ་ཧཱུཾ་སཱཧཱ། ཞེས་
པས་མཆོད། དྲིལ་བསིལ་དང་བཅས། གང་དག་འདིར་གནས་ལྷ་དང་ཀླུ། གནོད་སྦྱིན་སྲིན་པོའམ་ནི་གཞན། །དེ་དག་རྣམས་ལས་འདི་ནི། །བདག་ཞུ་ཁྱེད་ཀྱིས་བརྩལ་དུ་གསོལ། །ཞེས་
ལན་གསུམ་གྱིས་གསོལ་བ་བཏབ་པས། རིགས་པ་འཛིན་པ་ཅི་བདོར་གྱིས་ཤིག་ཅེས་གནང་བ་བྱིན་ཏེ་རང་གནས་སུ་གཤགས་པར་གྱུར། བར་བསམ་ལ་ས་བསླང། 
བཅས་པ་ས་ལ་བཞག་སྟེ། ཨོཾ་ཧ་ན་ཧ་ན་གྲོ་དྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམ་ཞིང་རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱང་བར་གྱུར། ཅེས་དང། ཧྲཱི་ཥྚི་བརྒྱ་རྩ་བརྒྱད་
བཟླས་ཏེ་ཀུན་རྫོབ་ཀྱི་སྦྱང་བ་དང། ས་ལ་སོགས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དུ་གྱུར། ཅེས་དོན་དམ་པའི་སྦྱང་བ་བྱ། དེ་ནས་ས་བརྐོན་ལྟོ་འཕྱེ་བརྟགས་
ཚུལ་སྔགས་རིམ་ནས་འབྱུང་བ་ལྟར་བརྐོ། གཉིས་པ་ནི། གཞུང་དུ་བརྐོ་ཐབ་དང་བྲིས་ཐབ་གཉིས། ཕྱི་མ་ལ་རྡུལ་ཚོན་གྱིས་བྲི་བ་དང་མེ་ཏོག་བཀྲམ་སྟེ་བྲི་བའི་ལུགས་གསུམ་དངོས་སུ་གསུངས་
མཁས་གྲུབ་རིན་པོ་ཆེའི་འདུས་པའི་ཞི་རྒྱས་ཀྱི་སྦྱིན་སྲེག་དང་དེའི་ཆོ་གའི་དམིགས་བསལ་རྣམས་ཁ་སྦོས་པ་མ་གཏོགས་མཆོད་བརྗོད་ནས་མཛད་བྱང་གི་བར་ཞུས་དག་བེར་བའི་འཇིགས་བྱེད་ཀྱི་ཞི་
རྒྱས་ཀྱི་སྦྱིན་སྲེག་གཉིས་ལས་བརྩིག་ཐབ་གསུངས་ཀྱང་བྱེད་ལུགས་མི་གསལ། བུའི་དུས་འཁོར་གྱི་སྦྱིན་སྲེག་འཕྲིན་ལས་ཀུན་འབྱུང་ལས་བརྩིགས་ཐབ་བྱེད་ན་པདྨ་སོགས་འཇིམ་པ་བཟང་པོ་

[023B] དེང་སང་ཕྱག་ལེན་ལ་ཕལ་ཆེར་བྲིས་ཐབ་ལ་བརྟེན་པར་སྣང་ཞིང་བརྩིགས་ཐབ་ལ་འགའ་ཞིག་གིས་ཁྲུ་གང་བའི་ཟླུམ་ཐིག་གི་མཚམས་ནས་
ཞེང་སོར་བཞི་དཔངས་ འགའ་ཞིག་གིས་ཞིང་སོར་བརྒྱད་དཔངས་
སོར་བཅུ་གཉིས་པའི་སྟེང་དུ་མུ་རན་སོར་བཞི་དོར་ནས་ཁ་ཁྱེར་དཔངས་དང་ཞེང་སོར་བཞི་པ་བརྩིགས་པའི་ལུགས་གཉིས་སྣང། ཐབ་གསུམ་གང་བྱེད་ཀྱང་ས་གཞི་རང་བཞིན་གྱིས་དཀར་པའམ་
ས་དཀར་པོས་བྱུགས་པ་ལ་བྱ་ཞིང། གཞུང་དང་རྗེས་འབྲང་གི་ཡིག་ཆ་གཞན་ཕལ་ཆེར་ལས་མེ་གསལ་ཡང། དུས་འཁོར་རྩ་རྒྱུད་ལས། དཀྱིལ་འཁོར་ལ་སོགས་ལས་བྱ་དེར། །གང་ཚེ་ལས་
དང་རྗེས་མཐུན་པའི། །ས་རུ་མ་གྱུར་དེ་ཡི་ཚེ། །བརྐོ་ཞིང་བརྐོ་བ་ཉིད་བྱ་བ། ཆུ་ཡི་མཐའ་འམ་རྡོའི་མཐར་བརྐོ། །དེ་ནས་ས་གཞན་ལས་བརྐོས་ནས། །ས་གཞན་གྱིས་ནི་བརྐོས་པ་
དགང། །ལས་ཀྱི་རྗེས་སུ་མཐུན་པའོ། །ཞེས་དང། འགྲེལ་ཆེན་ལས། འདིར་སའི་དྲིའི་དོན་དུ་ས་དཀར་པོ་ལ་ཙན་དན་དཀར་པོའི་ཆུས་བསྒོ་བར་བྱའོ། །ཞེས་དང། རོ་བྲོ་བར་བྱ་བའི་དོན་
དུ་ས་ནག་པོ་ལ་སྒྱུར་བ་དང་ལན་ཚྭ་གཞུགས་པར་བྱའོ། །སེར་པོ་ལ་བུ་རམ་མོ། །དམར་པོ་ལ་ཚ་བ་གསུམ་མོ། །དཀར་པོར་ཁ་བ་དང་སྐ་བ་ཞེས་བྱའོ། །ཞེས་དང། དེ་བཞིན་དུ་སའི་ནང་དུ་གཏེར་
གཞུགས་པར་བྱ་སྟེ། ཞེས་པ་ནས། དཀར་པོར་ཞི་བ་ལ་ཤེལ་ལོ། །ཞེས་སོགས་གསུངས་པ་ལྟར། བུའི་འཕྲིན་ལས་ཀུན་འབྱུང་ལས་ལས་མཐུན་གྱི་ས་མ་རྙེད་ན་ཆུའམ་རྡོའི་མཐར་ཐུགས་

[024A]༄༅། །པར་བརྐོས་ཏེ་ལ་ས་མཐུན་གྱི་ས་གཞན་གྱིས་བཀང་ལ། ཙན་དན་གྱི་ཆུ་ས་བྲན་ཏེ་ཁ་སྐའི་རོ་བསྲེ་བ་དང་ཤེལ་གྱི་གཏེར་གཞུག་པ་སོགས་གསུངས་ལ། དུས་གསུམ་རྒྱལ་བའི་དབང་
པོ་ཐམས་ཅད་མཁྱེན་པ་ཆེན་པོའི་འཇིགས་བྱེད་ཀྱི་ལས་བཞིའི་སྦྱིན་སྲེག་རབ་དཀར་བུམ་བཟང་སོགས་ལས་ཀྱང་དེ་དང་མཐུན་པར་བཤད་པས་གྲུབ་ན་དེ་ལྟར་བྱ་བ་ལེགས་སོ། །དེ་ལ་བརྐོ་ཐབ་
ནི༑ དབྱིབས་ཟླུམ་པོ་རྒྱར་ཁྲུ་གང་ཟབས་སུ་ཁྲུ་བྱེད། སྟེང་ནས་མུ་རན་ནམ་མཆུ་སོར་བཞི་དོར་བར་དཔངས་དང་ཞེང་སོར་བཞི་བའི་ཁ་ཁྱེར་བགས་ཀྱིས་ནང་དུ་གཞོལ་བ། ཕྱི་རོལ་ཏུ་ཕྱོགས་སུ་
སོར་གཉིས་དོར་བར་སྟེག་བུ་གྲུ་བཞི་པས་བསྐོར་བ་བྱ། འདིའི་སྟེག་བུ་མཁས་གྲུབ་ཀྱིས་ཐབ་གྱི་རྩ་བར་བྱ་བར་གསུངས་ལ། གོང་དཀར་རྡོ་རྗེ་གདན་པའི་ཀྱཻ་རྡོ་རྗེའི་ཞི་བའི་སྦྱིན་སྲེག་ལས། ཕྱིར་
སྟེགས་བུ་གྲུ་བཞི་པ་ཁ་ཁྱེར་གྱི་ཕྱོགས་ནས་དཔངས་སོར་གཉིས་ཡོད་པ་བྱ་ཞེས་བཤད། རྩིག་ཐབ་ནི། དབྱིབས་དང་ཚད་སྔ་མ་དར་འདྲ་ཞིང་གོང་གི་ལུགས་གཉིས་ལས་ཕྱི་མ་མུ་རན་དང་ཁ་ཁྱེར་
གྱི་ཚད་བཤད་ཚོད་དང་མཐུན། བྲིས་ཐབ་ནི། ཐོག་མར་དབུས་བཙལ་ལ་ཚངས་ཟུར་གྱི་ཐིག་གདབ། དེ་ནས་དེ་ལ་ཐིག་སྐུད་ཁྲུ་ཕྱེད་པ་ཞིག་གིས་དབུས་ནས་ཟླུམ་པོར་བསྐོར། དེ་ནས་ཁྲུ་ཕྱེད་
པ་དེ་ལ་སོར་བཞི་བསྣན་ནས་བསྐོར། དེ་ནས་དེ་ལ་ཡང་སོར་བཞི་བསྣན་ནས་བསྐོར། དེ་ནས་ཟླུམ་ཐིག་ཕྱི་མ་དང་ཚང་ཐིག་འཕྲད་འཚམས་ནས་སོར་གཉིས་དོར་བར་མཚན་མ་བྱས་ལ་དེའི་སྟེང་
ནས་ཟུར་བཞིར་བྱ་རྗེས་བཙལ་ཏེ་ཟུར་ཐིག་ནས་ཟུར་ཐིག་གི་བར་གྲུབ་བཞིར་གདབ། ཐིག་འདི་ལྟར་འདེབས་པ་རང་གཞན་གྱི་ཡིག་ཆ་དུ་མ་ནས་འབྱུང་ལ། རབ་དཀར་བུམ་བཟུང་དང་ཕ་འོང་ཁ་བ་

[024B] དབུས་ནས་སོར་བཞི་བཞིས་ཟླུམ་པོ་བཞི་བསྐོར་བའི་ཕྱི་ལ་སོར་གཉིས་ཀྱིས་ཟུར་ནས་ཟུར་དུ་བཅད་པའི་ལོགས་ཐིག་འདེབས་
པར་བཤད། ཐབ་ཀྱི་དབུས་སུ་མཚན་མ་གར་འབྲི་བ་ནི། གཞུང་དུ་པདྨ་འདབ་བརྒྱད་ཀྱི་ལྟེ་བར་རྡོ་རྗེ་རྩེ་ལྔ་པ་སྲིད་དུ་སོར་བརྒྱད་པ་དཔངས་སུ་སོར་གཅིག་པ་དང། ཤར་ལ་སོགས་པའི་ཕྱོགས་བཞིར་
འཁོར་ལོ་དང་རིན་པོ་ཆེ་དང་པདྨ་དང་རལ་གྲི་སོར་དྲུག་པ་བྱ་བར་དཔལ་འཛིན་གྱིས་ཞི་བ་ལས་ཐམས་ཅད་ལ་བཤད་པ་དང། འོད་སྙེར་ཞི་རྐྱང་ལ་དབུས་སུ་འཁོར་ལོ་དང་རྡོ་རྗེ་འདམ་ང་ཅན་དུ་མཛད་པའི་
ལུགས་གཉིས་བཀོད་ནས་དམིགས་བསལ་ངེས་བཟུང་མ་གསུངས། མཁས་གྲུབ་ཀྱི་ཡིག་ཆ་དང་ལྷ་བཙུན་རིན་ཆེན་རྒྱ་མཚོའི་བློ་གྲོས་ཀྱི་འཇིགས་བྱེད་ཀྱི་ཞི་བའི་སྦྱིན་སྲེག་དང་རབ་དཀར་བུམ་བཟང་
སོགས་ངུ་མ་ཞིག་ལས། དབུས་སུ་པདྨ་དཀར་པོ་འདབ་མ་བརྒྱད་པའི་ལྟེ་བར་རྡོ་རྗེ་རྩེ་ལྔ་པ་སྲིད་དུ་སོར་བརྒྱད་པ་དཔངས་སུ་སོར་གཅིག་པ་ལས་ཕྱོགས་བཞིའི་མཚན་མ་མི་གསལ། བུའི་གཤེད་དམར་གྱི་
ལས་བཞིའི་སྦྱིན་སྲེག་ལས། ཐབ་ཀྱི་ནང་དུ་པདྨ་དཀར་པོ་འདབ་བརྒྱད་ཕྱི་ཕྱི་ནས་མུ་ཁྱུད་དང་བཅས་པའི་ལྟེ་བར་རྡོ་རྗེ་རྩེ་ལྔ་པ་སོར་བརྒྱད་ཀྱི་ཚད་དཔངས་སོར་གཅིག་པ། ཕྱོགས་བཞིའི་འདབ་མ་ལ་འཁོར་
ལོ་དང་རིན་པོ་ཆེ་དང་པདྨ་དང་རལ་གྲི་སོར་དྲུག་པ། མུ་ཁྱུད་ལ་རྡོ་རྗེའི་འཕྲེང་བ་བྱ། བྲིས་ཐབ་ཡིན་ན་དབང་སུ་བསམས་པས་ཆོག་གི་དངོས་སུ་མི་དགོས། མཚན་མ་རྣམས་ལྷའི་མདོག་ཏུ་བྱ། ཞེས་
དང༑ དབུས་ཀྱི་མཚན་མ་རང་ཁ་གང་དུ་བལྟས་པར་མགོ་བོ་བསྟན་པ་བྲི། ཕྱོགས་ཀྱི་མཚན་མ་རྣམས་རང་རང་གི་ཕྱོགས་སུ་མགོ་བསྟན་པ་བྲི། ཞེས་གསུངས། དེ་ལ་སྤྱིར་ཞི་བ་ལས་ཐམས་ཅད་

[025A]༄༅། །པ་ལ་བཤད་པ་ཐམས་ཅད་ཞི་རྐྱང་ལ་དགོས་པ་མིན་ནའང་འདིར་གཞུང་དུ་ཞི་རྐྱང་གི་ཐབ་ཀྱི་དབུས་སུ་མཚན་མ་གང་འགོད་འཆད་པ་ན་དཔལ་འཛིན་གྱིས། ཞི་བ་ལས་ཐམས་ཅད་དཔལ་བཤད་པ་དང་
འོད་སྙེར་ཞི་རྐྱང་ལ་བཤད་པའི་ལུགས་གཉིས་ཀ་བཀོད་ནས་དམིགས་གསལ་མ་མཛད་པ་ནི་ལུགས་དེ་གཉིས་གང་བྱས་ཀྱང་རུང་བ་ལ་དགོངས་པ་འདྲ་བས། ཞི་རྐྱང་ལའང་མཚན་མ་ལྔ་ཀ་འགོད་པ་དང་རྡོ་རྗེ་
གཅིག་བུ་འགོད་པ་གང་རུང་གིས་ཆོག་པར་མངོན་ལ་ལུགས་སྔ་མ་དཔལ་འཛིན་གྱིས་ཞི་བ་ལས་ཐམས་ཅད་པའི་ཐབ་ཀྱི་དབུས་སུ་འགོད་ཚུལ་བཤད་ཚོད་ལྟར་ན་པད་འདབ་ཀྱི་ཕྱིའི་མུ་ཁྱུད་ལ་རྡོར་འཕྲེང་བྱ་བར་བུ་སྟོན་
གྱིས་གསུངས་པ་ལྟར་བྱ་སྟེ། དཔལ་འཛིན་གྱི་དགྲ་ནག་གི་དཀྱིལ་ཆོག་ལས། ཐབ་ཁུང་གི་དཀྱིལ་དུ་ཞེ་སྡང་རྡོ་རྗེ་སོར་བརྒྱད་ཀྱི་ཚད་ལ་རྩེ་མོ་ལྔ་པ་དཔངས་སུ་སོར་གཅིག་ཙམ་ཡོད་པ་བྱས་ནས་ཤར་དང་
ལྷོ་དང་ནུབ་དང་བྱང་གི་ཕྱོགས་རྣམས་སུ་འཁོར་ལོ་དང་རིན་པོ་ཆེ་དང་པདྨ་དང་རལ་གྲི་སོར་དྲུག་པའི་ཚད་དུ་བྱའོ། །དེའི་ཕྱི་རོལ་ཏུ་རྡོ་རྗེའི་ཕྲེང་བ་བྱས་ནས་ཐབ་ཁུང་ཚོན་རྩི་དཀར་པོས་བྱུགས་པར་བྱའོ། །
ཞེས་གསུངས་པས་སོ། །འདི་ལྟར་ན་དབུས་ནས་སོར་བཞིས་བསྐོར་བའི་པདྨའི་ལྟེ་བ་ལ་རྡོ་རྗེ། དེ་ནས་སོར་གང་གིས་བསྐོར་བ་ལ་གེ་སར། དེ་ནས་སོར་དྲུག་གིས་བསྐོར་བར་པད་འདབ་བརྒྱད་ལ་ཕྱོགས་
བཞིའི་མཚན་མ། དེ་ནས་སོར་གང་གིས་བསྐོར་བའི་མུ་ཁྱུད་ལ་རྡོར་འཕྲེང་བྱ། འོན་ཀྱང་གཞུང་བུ་
ཏུ་མཛད་དེ། ཞི་རྐྱང་ལ་མི་འགོད་པའི་ལུགས་རྗེས་འབྲང་གི་ཡིག་ཆ་འགའ་ཞིག་ལས་བཤད། ལུགས་གཉིས་པ་འོད་སྙེའི་ལུགས་ལ་ཞི་རྐྱང་ལ་ཕྱོགས་བཞིའི་མཚན་མ་མི་དགོས་ཤིང། མཁས་གྲུབ་

[025B] དེ་ནས་སོར་བརྒྱད་ལ་པད་འདབ་བྱ། རབ་དཀར་བུམ་བཟང་ངང་ག་བུར་ཆུ་རྒྱུན་ལྟར་ན་དབུས་ནས་སོར་བཞིས་བསྐོར་བའི་ལྟེ་བ་ལ་
རྡོ་རྗེ། དེ་ནས་སོར་བཞི་ལ་པད་འདབ་བྱ། མུ་རན་དང་ཁ་ཁྱེར་ལ་གང་འགོད་པ་ནི་དཔལ་ལྡན་ས་སྐྱ་བ་རྣམས་ནང་མ་ཁ་ཁྱེར་དང་ཕྱི་མ་མུ་རན་ བུ་ལུགས་དང། དགེ་ལུགས་ལ་ནང་མ་མུར་ན་
ངང་ཕྱི་མ་ཁ་ཁྱེར་དུ་བཞེད་དེ། རྡོ་རྗེ་མཁའ་འགྲོར་རྒྱས་པའི་ཐབ་འཆད་པ་ན། རྒྱས་པས་གཞི་སེར་པོ་ལ། རིན་པོ་ཆེའི་དབྱིབས་འདྲའི་ཐབ། ཡང་ན་གྲུ་བཞི་པ་ཡང་རུང། ཁྲུ་དོ་ཟབས་སུ་ཁྲུ་གང་བརྐོ་དེ་
ནས་སོར་བརྒྱད་པོར་ནས་སུ། ཁ་ཁྱེར་སོར་བརྒྱད་ཙམ་དུ་བྱ། ཞེས་དང། དཔལ་འཛིན་གྱི་དགྲ་ནག་གི་དཀྱིལ་ཆོག་ལས། དེ་ལ་ཞི་བའི་ཐབ་ཁུང་བཞིན་དུ་ལས་ཐམས་ཅད་པའི་ཐབ་ཁུང་ནི་རྒྱར་ཁྲུ་གང་གི་ཚད་
ལ་ཟབས་སུ་ཁྲུ་ཕྱེད་བརྐོས་པའི་པདྨ་རྒྱས་པ་ལྟ་བུ་ལ་སོར་བཞི་དོར་ནས་ཟབ་དང་རྒྱར་སོར་བཞི་པའི་ཁ་ཁྱེར་ཉིད་ཀྱིས་ཡོངས་སུ་བསྐོར་བར་བྱའོ། །ཞེས་གསུངས་པ་དང། ལུགས་ཕྱི་མ་མཐུན་ནོ། །
གཞུང་དུ་ལས་ཐམས་ཅད་པའི་ཐབ་ཀྱི་མུ་རན་ལ་གེ་སར་དང་བཅས་པའི་ཟེའུ་འབྲུ་དང་ཁ་ཁྱེར་ལ་པདྨའི་འདབ་མའི་རྣམ་པ་བྱ་བར་བཤད་ལ། ཞི་རྐྱང་གི་མུ་རན་ལ་འདི་འགོད་མི་གསལ་ཞིང་ཁ་ཁྱེར་ལ་འཁོར་
ལོའི་འཕྲེང་བས་བསྐོར་བར་བཤད། མཁས་གྲུབ་ཀྱི་ཡིག་ཆ་སོགས་ལས་ཁ་ཁྱེར་ལ་རྡོ་རྗེའམ་འཁོར་ལོ་འདུ་ རབ་དཀར་བུམ་བཟང་ངང་ག་བུར་ཆུ་རྒྱུན་ལས་མུ་རན་ལ་རྡོ་རྗེའི་འཁོར་ཡུག་དང་ཁ་
ཁྱེར་ལ་རྡོ་རྗེ་གྱེན་འགྲེན་བྱ་བ་བཤད། བུ་སྟོན་གྱིས་ཁ་ཁྱེར་གྱི་སྟེང་དུ་ལས་ཐམས་ཅད་པ་དང་ཞི་བ་ལ་རྡོ་རྗེ་བྱ་བར་གསུངས། སྟེག་པུའི་སྟེང་དུ་གང་འགོད་པ་ནི། དཔལ་འཛིན་གྱིས་དགྲ་ནག་གི་དཀྱིལ་ཆོག་ལས་

[026A]༄༅། །གོང་དུ་དྭངས་པའི་ལུང་དེའི་འཇུག་ཐོག་ཉིད་དུ། དེའི་ཕྱི་རོལ་སོར་གཉིས་པ་གྲུ་བཞི་པས་ཡོངས་སུ་བསྐོར་བ། དེའི་འཚམས་བཞིར་ཟླ་བ་ཕྱེད་པའི་སྟེང་དུ་རྡོ་རྗེ་རྩེ་གསུམ་པས་མཚན་པའོ། །
ཞེས་གསུངས་པ་ལྟར་ཟུར་བཞིར། ཟླ་བ་ཕྱེད་པའི་སྟེང་དུ་རྡོ་རྗེ་རྩེ་གསུམ་པ་བྱེད་པར་གཞུང་དང་བུས་བཤད་ལ། མཁས་གྲུབ་སོགས་ཀྱིས་ཟླ་ཕྱེད་ཀྱི་སྟེང་དུ་རྩེ་གསུམ་པ་ཕྱེད་པས་མཚན་པར་བཤད་
ཟླ་ཕྱེད་རྡོ་རྗེ་འབྲི་བ་ན་རྩེ་གང་དུ་སྟོན་རང་ཕྱོགས་ཀྱི་ཡིག་ཆ་ལས་གསལ་བར་བཤད་པ་མ་མཐོང་ལ་ངོར་ཆེན་དཀོན་མཆོག་ལྷུན་གྲུབ་ཀྱིས་ཀྱཻ་རྡོར་གྱི་སྦྱིན་སྲེག་ལས་རྩེ་ནང་དུ་སྟོན་པར་བཤད་ཅིང། ལག་
ལེན་ལ་འགའ་ཞིག་གིས་ཕྱིར་སྟོན་པར་མཛད་དེ། བསམ་དོན་དང་འཇིམ་ པདྨ་དང་རྡོ་རྗེ་སོགས་ཁ་དོག་ཇི་ལྟར་བྱ་བ་ནི་
གཞུང་དུ་མཚན་མ་ལྷ་མདོག་བྱ་བར་བཤད་ཅིང་པདྨ་སོགས་ཀྱི་ཁ་དོག་མི་གསལ་ལ་མཁས་གྲུབ་སོགས་འགའ་ཞིག་གིས་པདྨ་དཀར་པོར་བཤད་ཅིང་རྗེས་འབྲང་གཞན་འགའ་ཞིག་གིས་པདྨ་དང་དབུས་ཀྱི་རྡོ་རྗེ་
གཉིས་དཀར་པོ་དང་མཚན་མ་གཞན་བཞི་ཕྱོགས་མདོག་དང། ཡང་འགའ་ཞིག་གིས་པདྨ་སྣ་ཚོགས་པདྨར་བཤད་པ་སོགས་དུ་མ་འབྱུང། རབ་དཀར་བུམ་བཟང་ལས་ཞི་བ་ལས་ཐམས་ཅད་པའི་དབང་དུ་མཛད་
ནས་སྣ་ཚོགས་པདྨའི་ལྟེ་བར་ཉི་གདན་ལ་ཁྲོ་བོའི་རྡོ་རྗེ་སྔོན་པོ་མུ་རན་ལ་རྡོ་རྗེའི་ཕྲེང་བ་དང་ཁ་ཁྱེར་ལ་རྡོ་རྗེ་གྱེན་འགྲེང་སྔོན་པོས་བསྐོར་བར་བཤད་ནས། དངོས་གྲུབ་རྒྱ་མཚོར་མདོག་དབྱིབས་གདན་གསུམ་
མན་ངག་གི་དབང་དུ་མཛད་དེ་སྦས་པ་ཡིན་ལ་ཞི་བ་ཐུན་མོང་མ་ཡིན་པའི་འབྲི་ཚུལ་མན་ངག་ཞལ་ལས་ཤེས་དགོས་པ་ཡོད་དོ། །ཞེས་དང། ལས་ཐམས་ཅད་པའི་དབང་དུ་བྱས་པ་སྟེ་ཞི་བ་ལ་མན་ངག་

[026B] །ཞེས་གསུངས་པ་ནི། ཞི་རྐྱང་ལ་དབུས་ཀྱི་རྡོ་རྗེ་སོགས་དཀར་པོ་བྱེད་པ་ལ་དགོངས་པར་སྣང་བས། ཞི་རྐྱང་ལ་ག་བུར་ཆུ་རྒྱུན་ལས་རྡོ་རྗེ་དང་ཐབ་དཀར་པོ་གཞན་རྣམས་
མཛེས་ཚོན་དུ་བྱ་གསུངས་པ་ལྟར་རམ། ཡང་ན་པདྨ་དང་ཁ་ཁྱེར་གྱི་འཁོར་ལོའམ་རྡོ་རྗེ་དང་ཟླ་ཕྱེད་རྡོ་རྗེ་རྣམས་དཀར་པོ་དང། མཚན་མ་རྣམས་བུ་སྟོན་གྱིས་བཤད་པ་ལྟར་ལྷ་མདོག་དུ་བྱ། འཕྲིན་
ལས་ཀུན་འབྱུང་ལས་ཐིག་འདེབས་པའི་ཚེ་འདུག་སྟང་སོགས་དང་ཚོན་བྱིན་རླབས་དཀྱིལ་ཆོག་ནས་འབྱུང་བ་ལྟར་བྱ་བར་གསུངས་པ་ལྟར་གྲུབ་ན་ལེགས་པས་དེ་དག་བྱེད་ཚུལ་དཀྱིལ་ཆོག་རིན་ཆེན་
འཕྲེང་བ་ནས་འབུང་བ་ལྟར་བྱ། ཐབ་ཀུང་ལ་ས་དཀར་པོ་དང་ཕྱི་རོལ་དུ་བའི་ལྕིབས་བྱུག་ནས་གཉིས་ཀ་ལ་བདུད་རྩི་དཀར་པོ་དང་ལྡན་པའི་དྲི་དཀར་པོས་བྱུགས་ལ། ཐུན་གསུམ་དུ་མེ་ཏོག་དཀར་
པོ་སིལ་མ་གཅལ་དུ་དགྲམ་པར་གཞུང་དུ་གསུངས་པའི་དངོས་ཟིན་བྲོས་པ་ལ་ཡིན་ཞིང་བརྩིགས་པ་ལའང་དེ་ལྟར་བྱས་ལ། མཁས་གྲུབ་དང་ལྷ་བཙུན་སོགས་ཀྱིས་བྲིས་པ་ལ་ཁྲུ་ཕྱེད་པས་བསྐོར་
བའི་ཟླུམ་ཐིག་གི་སྟེང་ནས་བུད་ཤིང་བརྩིགས་པའི་ཕྱི་ནང་ལའང་དེ་ལྟར་བྱུགས་པར་གསུངས། འདིའི་ཐབ་ཁུང་ལས་དཀར་བྱུག་ཞེས་པ་ཐབ་ཁུང་གི་ནང་གི་མཐིལ་ལ་བྱུག་མི་རུང་བས་ནང་གི་ལོགས་ལ་
བྱུག་པ་ཡིན་ཞིང་ཕྱི་རོལ་དུ་བ་ལྕིས་ འགའ་ཞིག་སྟེགས་བུའི་མཐའ་བསྐོར་གྱི་ས་ལ་བྱུག་པ་ཡིན་
གསུངས། གཞུང་དུ་དེ་ལྟར་གསུངས་པ་ནི། འོད་སྙེ་ལས། ཐབ་ཁུང་ལ་ས་དཀར་པོ་དང་ཕྱི་རོལ་དུ་ཁྲུ་ཕྱེད་ཙམ་དུ་ཀུན་ནས་པའི་ལྕི་བས་བྱུགས་ཏེ་དེ་གཉིས་ལ་བདུད་རྩི་དཀར་པོ་དང་ལྡན་པའི་དྲི་དཀར་པོས་
[027A]༄༅། །ཉེ་བར་བྱུགས་ལ་ཐུན་གསུམ་དུ་མེ་ཏོག་དཀར་པོའི་སིལ་མ་གཅལ་དུ་དཀྲམ་པར་བྱའོ། །ཞེས་གསུངས་པ་ལ་བརྟེན་པར་སྣང་ལ། འདིའི་ཁྲུ་ཕྱེད་ཙམ་དུ་ཞེས་པ་ཐབ་ཀྱི་ཕྱི་ངོས་རྩ་བ་
ནས་གྱེན་དུ་འཕགས་པའི་ཁ་ཁྱེར་གྱི་མཐའི་བར་ལ་ཁྲུ་ཕྱེད་ལས་ལྷག་པས་དེ་ལ་མི་འགྲིག་ཅིང། ཐུན་གསུམ་དུ་མེ་ཏོག་དཀར་པོའི་སེལ་མ་དགྲམ་ཞེས་པའང་ཐབ་ཀྱི་མཐིལ་དང་ཕྱི་ནང་གི་ལོག་སོགས་ལ་
དགྲམ་པ་མིན་པས་བུའི་གཤེད་དམར་གྱི་སྦྱིན་སྲེག་ལས། ཐབ་བྱིན་པོ་ལས་མཐུན་གྱི་ཁ་ཏོག་ཏུ་བསྒྱུར་རོ། །ཞེས་གསུངས་པ་ལྟར་ཐབ་ཀྱི་ཕྱི་ནང་གི་ལོགས་གཉིས་ཀ་ལས་དཀར་པོ་བྱུག་ཅིང་སྟེགས་
བུའི་མཐར་ཞེད་ཁྲུ་ཕྱེད་ཙམ་ཀུན་ནས་འཁོར་བར་བ་ལྕི་སོགས་ཀྱིས་བྱུགས་ཏེ་དེའི་སྟེང་དུ་མེ་ཏོག་དཀར་པོའི་སིལ་མ་དགྲམ་པ་འཐད་དམ་སྙམ་མོ། །ཐུན་གསུམ་དུ་ཞེས་པ་ཐབ་གྲུབ་ནས་སྦྱིན་སྲེག་
བྱེད་པའི་བར་ཞག་ཅི་ཙམ་ཡོད་པའི་ཞག་རེ་བཞིན་ཐུན་གསུམ་དུ་མེ་ཏོག་རྙིང་པ་དོར་ནས་གསར་བ་འགྲེམ་པའི་དོན་ཡིན་ལ་མེ་ཏོག་དངོས་མ་བྱུང་ན་འབྲུ་དཀར་དགྲམ་པར་བྱའོ། །ཐབ་དང་སློབ་དཔོན་གྱི་
བར་དུ་མེ་ཡོལ་རྩིག་པ་དང་དེའི་ཐབ་ལ་བསྟན་པའི་ངོས་ལ་བཾ་ཡིག་དཀར་པོ་འབྲི་སྲོལ་ལག་ལེན་ལ་སྣང་ཞིང་བོད་ཀྱི་དཔལ་འཛིན་གྱིས་ཀྱང་དེ་ལྟར་བྲིས་པ་དེ་གངས་ཀྱི་རི་བོར་བསམ་ན་མེའི་དུག་གིས་མི་
ཚུགས་པར་བཤད། གཉིས་པ་རྫས་ཀྱི་རྣམ་གཞག་ལ། མཆོད་ཡོན། མཆོད་རྫས། སྲེག་རྫས། དེ་དག་བཤམ་ཚུལ་དང་བཞི། དང་པོ་ནི། ཆུ་བཞིའི་སྣོད་དང་རྫས་སྦྱོར་ཚུལ་ལས་སྐྱབས་
མི་ཐུབ་ཟླ་བའི་བཟང་པོ་ཡོངས་བཟུང་ལས། དང་པོར་དྲི་ཆུ་སྦྱིན་པར་བྱ། །གཉིས་པ་ལ་ནི་འོ་མ་མངར། །གསུམ་པ་ཉིང་ལ་ཆུ་གཙང་སྟེ། །བཞི་པ་མེ་ཏོག་སྦྱར་བར་བྱ། །ཞེས་སོགས་

[027B] བསང་གཏོར་དང། མཆོད་ཡོན་བཞི་ལ་སྣོད་བཞིར་རིམ་པ་བཞིན་ཆུ་དྲི་བཟང་དང་སྦྱར་བ་དང། འོ་མ་དང་སྦྱར་བ་དང་
ཆུ་གཙང་འབའ་ཞིག་དང། མེ་ཏོག་དང་སྦྱར་བ་བཞི་མཛད་པ་ཡང་རུང་མོད་ཀྱི། འདིར་དཀྱིལ་ཆོག་རྡོ་རྗེ་འཕྲེང་བ་དང་སྦྱིན་སྲེག་འོད་ཀྱི་སྙེམ་གཉིས་ཀྱི་རྗེས་སུ་འབྲངས་ཏེ་སྡགས་རིམ་དང་གཞུང་དུ་བཤད་
པ་ལྟར་བྱ་བ་ལ་ཞལ་བསིལ་དང་བསང་གཏོར་སྣོད་གཅིག་ཏུ་བྱས་ནས་ཆུ་བཞི་ལ་སྣོད་གསུམ་གྱིས་ཆོག་སྟེ། འཕྲེང་བ་ལས་དེ་ནས་རང་གི་གཡོན་ལོགས་སུ་མཆོད་ཡོན་གྱི་སྣོད་དང། ཞབས་བསིལ་གྱི་
སྣོད་དང། བསང་གཏོར་དང་ཞལ་བསིལ་གྱི་སྣོད་བཞག་པར་བྱའོ། །ཞེས་བསང་གཏོར་དང་ཞལ་བསིལ་སྣོད་གཅིག་ཏུ་གསུངས་ཤིང། འོང་སྙེ་ལས། མཆོད་ཡོན་ལ་སོགས་པའི་སྣོད་གསུམ་ཡང་
རང་གི་གཡོན་ལོགས་སུ་བྱའོ། །ཞེས་ཆུ་བཞི་ཀ་ལ་སྣོད་གསུམ་དུ་གསུངས་པས་སོ། །རྫས་ཀྱང་ཆུ་བཞི་ཀ་ལ་ནས་ལ་སོགས་པའི་རྫས་བདུན་སྦྱར་བར་བྱ་སྟེ། འཕྲེང་བ་ལས། གསེར་དངུལ་
རྡོ་དང་ཟངས་དང་ཤིང། །ས་བྱས་ཉ་ཕྱིས་དུང་དང་ནི། །འདབ་མའི་སྐྱོད་བུ་ཞབས་བསིལ་དང། །བསང་གཏོར་ཞལ་བསིལ་མཆོད་ཡོན་སྣོད། །དེ་དག་དང་སྣོད་གཞན་དུ་ནས་དང་འོ་མ་དང་མེ་ཏོག་
དཀར་པོ་དང་ཀུ་ཤ་དང་ཏིལ་དང་འབྲས་ཡོས་དང་དྲི་དཀར་པོའི་ཆུ་བདུད་རྩི་དང་བཅས་པ་རྣམས་བླུག་ལ། ཞེས་དང། འོད་སྙེ་ལས། གསེར་དང་དངུལ་དང་རྡོ་དང་ཟངས། །ཤིང་དང་ས་སྣོད་ཉ་ཕྱིས་
དང། དུད་དང་འདབ་མའི་མཆོད་ཡོན་དང། །བསང་གཏོར་ཞབས་བསིལ་ཞལ་བསིལ་སྣོད། །དེར་ནས་དང་འོ་མ་དང་མེ་ཏོག་དཀར་པོ་དང་ཏིལ་དང་ཀུ་ཤ་དང་འབྲས་ཡོས་དང་ལྡན་པ་བདུད་རྩི་དང་

[028A]༄༅། །བཅས་པའི་དྲི་དཀར་པོའི་ཆུ་རྣམ་པར་རྒྱལ་བའི་བུམ་པ་ན་གནས་པ་བླུག་ལ། ཞེས་ཆུ་བཞིའི་སྣོད་ཐུན་མོང་དུ་བཤད་ནས་སྣོད་དེར་ནས་ལ་སོགས་པའི་རྫས་བདུན་བླུག་པར་སྤྱིར་བཤད་
པས་སོ། །དེས་ན་གོང་དུ་བཤད་པའི་སྣོད་དེ་དག་སྤྱིར་བཏང་ཡིན་པས་འདིར་དུང་དང་ཉ་ཕྱིས་སོགས་སྣོད་དཀར་པོ་གསུམ་གྱི་ནང་དུ། རྫས་ནས་དང། འོ་མ་དང། ཙམ་པ་ཀའི་མེ་ཏོག་གམ་
པད་དཀར་རམ་ཁམ་བུའི་མེ་ཏོག་སོགས་མེ་ཏོག་དཀར་པོ་དུག་རིགས་མ་ཡིན་པ་དང། ཀུ་ཤ་དང། ཏིལ་ནག་དང། འབྲས་ཡོས་དང། ཙན་དན་དཀར་པོ་འམ་ག་བུར་སོགས་དྲི་དཀར་པོའི་
ཆུ་ནང་གི་བདུད་རྩི་ལྔ་དང་བཅས་པ་རྣམས་བླུག་པར་བྱ་ཞིང། སྔགས་རིམ་དང་གཞུང་དུ་མི་གསལ་ལ་ཕྱག་ལེན་ལ་འགའ་ཞིག་གིས་ནས་དང་མེ་ཏོག་དང་ཏིལ་དང་འབྲས་ཡོས་རྣམས་རྡོག་པོ་དང་
ཀུ་ཤ་གཏུབ་པ་དང་དྲི་དཀར་པོའི་ཕྱེ་མ་ལྡུག་པར་མཛད་ལ། འགའ་ཞིག་གིས་དེ་དག་ཐམས་ཅད་བརྟུང་བའི་ཕྱེ་མ་འདེབས་པ་མཛད་དེ། འཕྲེང་བར། མཆོད་ཡོན་འབུལ་བའི་སྐབས་སུ་མཆོད་
ཡོན་གྱི་སྣོད་ཀྱི་ཆུ་ལ་སོགས་པ་སྙིམ་པས་བཟུང་ལ། ཞེས་གསུངས་པའི་སོགས་ཁུངས་སུ་རྫས་དེ་དག་བསྡུ་བ་ལས་འོས་མེད་པས་དེ་ལྟར་ན་སྔ་མ་ལྟར་བྱ་ཞིང། མིག་སྔར་དངོས་གཙང་བ་ལ་
ཕྱི་མ་ལྟར་བྱེད་ན་མེ་ཏོག་དཀར་པོ་དངོས་སམ་དོང་དུ་འབྲས་དཀར་ལྟ་བུ་ལྡུག་པ་དང་འོ་མ་ནི་གང་བྱེད་ཀྱང་ལྡུག་དགོས་སོ། །དེ་ནས་རྫས་དེ་དག་ལ་ཙན་དན་ནམ་ཨ་ཀ་རུ་ལྟ་བུའི་སྤོས་དྲི་ཞིམ་པོས་
བདུགས་ཏེ། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ་སཱ་ཧཱ། ཞེས་སམ། བསང་ཆུ་ཁངྒ་དཧྲི་ཀ་གམ། ཨ་མྲྀ་ཏས་བསྒྲུབ་ན་དེ་ལ་སཱ་ཧཱ་བཏག་པ་ལོང་བྱུང་ན་བརྒྱ་དང་ཐ་ན་བདུན་བཟླས་ཏེ་བསྒྲུབ་པར་བྱ་

[028B] འོད་སྙེའི་ལུང་གོང་དུ་དྲངས་པ་དེའི་འཇུག་ཐོག་ཉིད་དུ། སྤོས་ཀྱིས་བདུག་སྟེ་རང་གི་ལྷའི་སྔགས་སམ་ལས་ཐམས་ཅད་པའི་སྔགས་ཀྱི། མཐར་སཱ་ཧཱ་དང་བཅས་པ་ཞི་བའི་དོན་དུ་ལན་
བརྒྱར་བཟླས་པར་བྱའོ། །ཞེས་གསུངས་སོ། །འདིར་གུ་གུལ་གྱིས་བདུག་པར་མི་བྱ་སྟེ། གཞུང་དུ། དྲག་པོ་ལ་གུ་གུལ་དང་གཞན་རྣམས་ལ་སྤོས་ཞིམ་པོས་བདུགས་ཏེ། ཞེས་གསུངས་
པས་སོ། །འཕྲེང་བ་དང་སྔགས་རིམ་ལས་འབྲུ་གསུམ་དང་རང་གི་ལྷའི་སྔགས་དང་འཁྱིལ་པའི་སྔགས་གསུམ་ཀ་བརྗོད་པར་བཤད་ཀྱང་འདིར་འོད་སྙེ་དང་གཞུང་དུ་མ་བཤད། མི་ཐུབ་ཟླ་
བས་འདི་ཀུན་མཆོད་ཡོན་ཡན་ལག་ཕྱིར། །མཆོས་ཡོན་སྒྲ་རུ་བསྟན་པ་ཡིན། །ཞེས་གསུངས་པ་ལྟར། ཞབས་བསིལ་སོགས་ཆུ་གཞན་གསུམ་ཡང་མཆོད་ཡོན་གྱི་ཡན་ལག་ཡིན་
པས་ཆུ་བཞི་ལ་མཆོད་ཡོན་གྱི་མིང་གིས་གཞུང་མང་པོར་བཤད་དོ། །གཉིས་པ་མཆོད་རྫས་ནི། པད་དཀར་ལྟ་བུའི་མེ་ཏོག་དཀར་པོ་དངོས་སམ་ངོད་དུ་འབྲས་དཀར་ལྟ་བུའི་འབྲུ་དཀར། ཙན་དན་
དཀར་པོ་འམ་ཨར་སྐྱ་སོགས་ཀྱི་བདུག་སྤོས། མར་དཀར་བཞུས་པ་དང་སྡོང་བུ་དཀར་པོས་བྱས་པའི་མར་མེ། ཙན་དན་དཀར་པོ་དང་ག་བུར་སོགས་དྲི་བཟང་དཀར་པོའི་ཕྱེ་མ་བཏབ་པའི་དྲི་ཆབ་
འོ་མས་སྤྲུས་པའི་ལྷ་བཤོས་ཏེ་ཉེར་སྤྱོད་ལྔ། གོས་དར་དཀར་པོ་གང་རིགས་ཀྱི་གོས་ཟུང་གཉིས། འདི་ལ་དེང་སང་རེ་རེ་འཇོག་པ་སྣང་ཞིང་གཉིས་རེ་འཇོག་པ་ཆེར་མི་སྣང་ཡང། གཞུང་དུ། ལས་
མཐུན་གྱི་གོས་ཟུང་དང། ཞེས་གསུངས་ཤིང། བྱུང་ཞེས་པ་གཉིས་ཀྱི་མིང་ཡིན་ལ། དེ་ཡང་སྟོད་གཡོགས་སྨད་གཡོགས་གཉིས་ཀྱི་ཆེད་ཡིན་པས་མེ་ལྷ་དང་འདས་ལྷ་གཉིས་ལ་ཟུང་རེ་རེ་དགོས་

[029A]༄༅། །སོ༑ ༑གཞུང་དུ། ཞི་སོགས་གཉིས་ལ་རྡོ་ཐལ་མེད་པའི་སོ་རྩི་དང། ཞེས་པ་མ་གཏོགས་སོ་རྩེའི་རྒྱུ་དང་དབྱིབས་ཅི་འདྲ་ཡིན་མི་གསལ་ལ། ཕྱག་ལེན་ལ་འགའ་ཞིག་གིས་བུ་
རམ་འཇོག་པ་དང། འགའ་ཞིག་གིས་ཟན་རིལ་འཇོག་པ་སོགས་ཅི་རིགས་སྣང་ཡང། རྒྱལ་དབང་མཆོག་གི་ཕྱག་ལེན་ལ་མར་དཀར་བཞུས་པར་སྟོད་ཇ་དང་གོ་ཡུ་དང་གོ་ལའི་ཕྱེ་མ་བཏབས་པ་ལ་མཛད་ཅིང། སོ་རྩི་ཞེས་པ་སོའི་དྲི་མ་འདག་ཅིང་སོ་སྲ་བར་བྱེད་པའི་རྫས་ཡིན་པས་བུ་རམ་སོགས་ལ་བྱེད་པ་མི་འཐང་གསུངས་པ་འདི་ལྟར་བྱ། འདིར་འདས་གཏོར་འབུལ་བ་གཞུང་དང་རྗེས་
འབྲང་གི་ཡིག་ཆ་ཕལ་ཆེར་ལས་མི་གསལ་ལ། རབ་དཀར་བུམ་བཟང་ལས་འབྱུང་བས་ངེས་བཟུང་མ་དགོས་ཀྱང། གྲུབ་ན་ཕུན་སུམ་ཚོགས་པའི་ཡན་ལག་ཡིན་པས་འབུལ་ན་འདས་ལྷ་ལ་
འབུལ་རྒྱུའི་གཏོར་མ་དང་མེ་ལྷའི་གཏོར་མ། དེ་ཡང་རྒྱུ་མར་སོགས་ལས་བཟོས་པའི་དཀར་པོ་ཟླུམ་པོ་མཛེས་པ་བྱ། གཉིས་པ་སྲེག་རྫས་ནི། ཡམ་ཤིང་གི་རྒྱུ་ཨ་ཤོང་ཐ་དང། ཨུ་དུམ་བར་དང་
ཉ་ཀྲོདྷ་དང། པ་ལ་ཀྵ་ལ་སོགས་པ་ནི་བོང་དུ་མི་རྙེད་པས། གཞུང་དུ། ཡམ་ཤིང་ནི་གཞུང་གཞན་རྣམས་ནས་འབྱུང་བ་འདིར་མི་རྙེད་པས། རྡོ་རྗེ་མཁའ་འགྲོ་ལས། འོ་མ་ཅན་གྱི་ཤིང་ལས་
བྱ་བར་གསུངས་པས་འོ་མ་བུ་ལ་སོགས་པའི་དྲི་ཞིམ་པོ་དང་ལྡན་པའི་འོ་མ་ཅན་གྱི་ཤིང་གི་ཞེས་འོ་མ་བུ་མཚན་གཞིར་དངོས་སུ་གསུངས། དེའི་སོགས་ཁོངས་སུ་ཤིང་གཞན་ཅི་འདྲ་བ་སྡུ་རྗེས་
འབྲང་གི་ཡིག་ཆ་ལས་ཀྱང་ཆེར་མི་གསལ། འགའ་ཞིག་ལས་ཉབ་རིབ་མ་རུང་བར་བཤད། བུའི་འཕྲིན་ལས་ཀུན་འབྱུང་ལས་ཨ་ཤོད་ཐ་སོགས་མ་རྙེད་ན་ཤུག་པ་དང་ཤོལ་པོ་སོགས་དེ་དག་གང་རུང་དུ་

[029B] གོང་དཀར་རྡོ་རྗེ་གདན་པས་བལ་བུ་རུང་བར་བཤད། དེ་ལྟར་ན་འོ་མ་བུ་དང། དེ་མ་བྱུང་ན་ཉབ་རིབ་མ་དང་
ཤུག་པ་དང། ཤོལ་པོ་དང། བལ་བུ་ལ་སོགས་པའི་ཤིང་གི་རྩེ་མོའི་ཕྱོགས་ལས་སྲིད་དུ་སོར་བཅུ་གཉིས། སྦོམས་སུ་མཐེའུ་ཆུང་གི་ཚད། འོ་མ་གཉིས་པ་རླན་དང་བཅས་པ། མཉམ་
པོར་བཅད་པའི་རྩེ་མོ་གཉིས་སྦྲང་རྩི་དང་འོ་མ་དང་མར་དུ་བསྙུག་པ་བདུད་རྩི་དང་བཅས་པའི་དྲིའི་ཆུས་བྲན་པའི་ཡམ་ཤིང་བྱ། དེ་ཡང་འོད་སྙེ་ལས། རྙིང་ལྕི་ཕྲ་དང་ཀྱོག་པོ་དང། རིང་ཐུང་ལོ་
མ་མེད་པ་དང། སྲོག་ཆགས་ཀྱིས་ཟོས་རུལ་བ་དང། ཤུན་བྲལ་ཆག་དང་བུ་ག་ཅན། །རྩེ་མོ་གཉིས་ལྡན་སྦོམ་པ་སྤང། །ཞེས་པས། ཤིང་ཧ་ཅང་རྒས་པས་རྙིང་ཞིང་ལྕི་བ་དང། ཚད་
ལས་འཕྲ་བ་དང། འཁྱོག་པོ་དང། ཚད་ལས་རིང་བའམ་ཐུང་བ་དང། ལོ་མ་མེད་པ་དང། སྲིན་པུ་སོགས་སྲོག་ཆགས་ཀྱིས་ཟོས་པ་དང། རུལ་བ་དང། ཤུན་པ་མེད་པ་དང། ཆག་པ་
དང༑ བུག་རྡོལ་བ་དང། ཕྱོགས་གཅིག་ལ་རྩེ་མོ་གཉིས་ཡོད་པ་དང། ཚད་ལས་སྦོམ་པ་རྣམས་སྤང་བྱར་བཤད་ནས། རྙིད་པ་ཡིས་ནི་འཆི་བར་འགྱུར། །ཀྱོག་པོས་སྐལ་པ་ངན་པར་
འགྱུར། །རིང་ཐུང་རིག་པ་འཕྲལ་དུ་ཉམས། །ལོ་མ་མེད་པས་ན་ཚ་འབྱུང། །སྦོམ་པོས་ཕུན་སུམ་ཚོགས་པ་ཉམས། །སྐམ་པོས་གཞན་ཡང་མི་འདོད་པར། །ཤེས་བྱ། ཞེས་པས་
རྙིད་པ་སོགས་ལས་བྱས་པའི་ཉེས་དམིག་བཤད་པ་ཡིན་པས་སྐྱོན་དེ་དག་མེད་པ་བྱ། འདིར་གཞུང་དུ། མཉམ་པོར་བཅད་པ་ཞེས་གསུངས་པས་ཡམ་ཤིང་གི་རྩ་རྩེ་གཉིས་མཉམ་པོར་བཅད་པ་

[030A]༄༅། །བྱ་ཡི། འགའ་ཞིག་གིས་རྩེ་མོ་འདབ་བཞིའི་ཚུལ་དུ་བྱེད་པ་དང། རབ་དཀར་བུམ་བཟང་དུ་དྲག་པོའི་ཡམ་ཤིང་ལ་རྩེ་མོར་མི་འམ་ཁྱིའི་རྒྱུ་མས་ཅུང་ཟད་དཀྲི་བར་བཤད་ཀྱི། ཞི་
བའི་ཡམ་ཤིང་ལ་གཞན་གྱིས་དཀྲི་བའི་ཤེས་བྱེད་དང་ཁུངས་བཙུན་གྱི་ཕྱག་ལེན་མཛད་པ་མཐོང་ཐོས་མེད་པས་འགའ་ཞིག་གིས་ཚོན་སྐུད་ཀྱིས་དཀྲི་བ་ནི་རྨོངས་པ་ངོ་མཚར་སྐྱེད་པའི་ཕྱག་ལེན་ཡིན་ནམ་
སྙམ་མོ། །གཞུང་དུ་མར་ཁུ་ནི་མར་དཀར་པོ་བཞུས་པ། ཀུ་ཤ་སྔོ་ལྡང་རྩ་རྩེ་མ་ཉམས་ཤིང་འདབ་མ་མ་གྲུགས་པ་མར་དང་འོ་མ་ལ་སྦགས་པ། དུར་བ་ནི་སྔོན་པོ་རྩ་རྩེ་མ་ཉམས་པའོ་མས་
སྤགས་པ་བྱ་བར་གསུངས་ཀྱི། ཏིལ་དང། འབྲས་དང། ཡུངས་དཀར་དང། སོ་བ་དང། ནས་དང། སྲན་མ་དང། གྲོ་རྣམས་ལ་འདིས་སྤགས་ཀྱི་དམིགས་བསལ་ལམ་གསུངས་ལ། ག་
བུར་ཆུ་རྒྱུན་དང་བུའི་མི་འཁྲུག་པའི་སྲེག་ཆོག་སྡིག་པ་རྣམས་སྦྱོངས་ལས་ནི་འབྲུ་རྣམས་དྲི་བཟང་གི་ཆུས་སྤང་ལ་མར་གྱིས་སྤག་པར་བཤད། འབྲས་ནི་གཞུང་དུ་མ་གྲུགས་པའོ། །ཞེས་བཤད་
ལ་མ་གྲུགས་པ་ནི་མ་ཆག་པ་ལ་ཟེར་བ་ཡིན་གྱི། ཤུན་པ་ཅན་ལ་ཟེར་བ་ཡིན་ན་འོ་ཐུག་བསྒྲུབ་པའི་སྐབས་སུ་འབྲས་མ་གྲུགས་པ་དང་མར་ལ་སོགས་པའི་རྫས་ལྔ་བསྐོལ་ཏེ་ལྷ་ལ་འབུལ་བ་དང་
ལོངས་སྤྱད་པར་གསུངས་ལ། འབྲས་ཤུན་པ་ཅན་ནི་བཅོས་ཀྱང་བཟར་རུང་བའི་ཟས་བཟང་པོར་མི་འགྱུར་བས་འོ་ཐུག་བསྒྲུབ་པ་ལྷའི་མཆོད་པ་དང་སྒྲུབ་པ་པོ་དང་སྦྱིན་བདག་གི་དགའ་སྟོན་དུ་མི་འགྱུར་
རོ༑ ༑དེས་ན་མཆག་པ་བྱུང་ན་དེས་ཆོག་མོད་ཀྱི་ཤུན་པ་ཕུད་བ་ལ་མ་ཆག་པ་ཉུང་བས་འབྲས་ཤུན་པ་ཅན་སྲེག་རྫས་སུ་བྱས་པར་སྣང་གི་ངེས་པར་ཤུན་པ་ཅན་དགོས་པ་མིན་ནོ། །ཞོ་ཟན་ཇི་ལྟར་བྱ་

[030B] ཁ་ཅིག་མར་དང་ཞེས་སྤྲུས་པའི་ཟན་ལ་བྱེད་པ་སྣང་
ཟས་མཆོག་ནི་འབྲས་རླང་བཅོས་བྱས་པ་ཞོ་དང་བསྲེས་ནས་མངར་གསུམ་གྱིས་སྤགས་པ། རྫས་དེ་རྣམས་ཀྱི་བྱེད་ལས་ནི། སྡོམ་འབྱུང་ལས། མར་གྱིས་འབྱོར་བ་ཐམས་ཅད་བྱེད། །
ཡམ་ཤིང་གཟི་བརྗིད་རྣམ་པར་འཕེལ། །བུད་ཤིང་ལྷག་པར་དཔའ་བར་བྱེད། །ཀུ་ཤས་ཐམས་ཅད་བསྲུང་པར་བྱེད། །ཉུངས་དཀར་དག་ནི་ཞི་བར་བྱེད། །འབྲས་ཀྱི་རྒྱས་པར་བྱེད་
པར་འདོད། །ཏིལ་ནི་སྡིག་འཕྲོག་རིག་པར་བྱེད། །སོ་བས་ནོར་དང་འབྲུ་རྣམས་འགུགས། །མ་ཤས་སྟོབས་ནི་ཆེན་པོར་བཤད། །ནས་ནི་རླུང་གི་ཤུགས་རབ་སྟེར། །དུར་བས་ཚེ་
ནི་འཕེལ་བར་བྱེད། །གྲོས་ནི་ནད་རྣམས་འཇོམས་པར་བྱེད། །འོ་ཞོ་སྦྲང་རྩིས་ཤེས་རབ་སྟེར། །ཞོ་ཟན་བདེ་བ་ཐམས་ཅད་སྟེར། །ཞེས་གསུངས་པ་ལྟར་ཡིན་པས་འབྲས་བུ་དེ་དག་འདོད་
པ་རྣམས་ཀྱིས་རྫས་དེ་དག་འཛོམ་པ་ལ་འབད་པར་བྱ་ཡི། འབྲུ་རེ་རེ་གཉིས་གཉིས་གཞན་ལས་བསླང་བ་སོགས་ཀྱིས་ལྷ་ལ་སྟོང་འཇལ་བ་ལྟར་མི་བྱའོ། །རྫས་ཁྱད་པར་བ་ནི། འབྲུ་མར་
གྱིས་བྱུགས་པའི་ཀུ་ཤ་ནས། ཏིལ། འོ་མ། འབྲས་ཟན། དུར་བ། ཙན་དན། པྲི་ཡང་གུ། ཐང་ཆུ། དྲི་ཞིམ་པོའི་མེ་ཏོག་འབྲས་ཡོས་རྣམས་སྦྲང་རྩི་དང་འོ་མ་དང་མར་དུ་
བསྙུགས་པ་བདུད་རྩི་དང་དྲི་བཟང་གི་ཆུས་བྲན་པའོ། །འབྲས་ཟན་ནི་འབྲས་རླུང་བཙོས་བྱས་པར་མར་ཁུ་དང་ཀར་བཏབ་པ་ལ་ཁ་ཅིག་གིས་འདོད་ཅིང། ཁ་ཅིག་གིས་འབྲས་ཆུར་བཙོས་པས་

[031A]༄༅། །གོང་བུར་འདྲིལ་བ་ལ་འདོད། འབྲས་ཡོས་ནི་མི་འཚིག་པའི་ཆེད་དུ་འབྲས་ཆུས་སྤང་ནས་རྡོད་པ་སྣང། བགེགས་ཞི་བའི་ཆེད་དུ་སྦྱིན་སྲེག་བྱེད་ན་གུ་གུལ་ཕྱི་རོལ་བུས་ངལ་
བསྙུགས་པ་བསྲེག་པར་རྒྱུད་རིག་པ་མཆོད་ལས་གསུངས་པ་ལྟར་བྱ། བུད་ཤིང་ནི་ཡམ་ཤིང་དང་རྒྱུ་འདྲ་བ་སྲོག་ཆག་མེད་པ་སྒམ་པོས་རུང་ཞིང། འབྲོག་དགོན་པའི་བ་ལང་གི་ལྕི་བ་སྐམ་
པོ་སྲོག་ཆག་མེད་པས་ཀྱང་རུང་བས། དེ་དག་གང་ཡང་རུང་བ་བརྐོས་པ་དང་བརྩིགས་པའི་ཐབ་ཀྱི་ནང་དུ་ཐབ་ལས་ཅུང་ཟད་དམའ་བར་བརྩི་གཅིང་བྲིས་ཐབ་ལ་སྔར་བཤད་པ་ལྟར་བརྩིག་གོ་
ཐོག་མར་མེ་སྤར་བའི་མེ་ཚད་ཤར་རམ་ཤར་ལྷོར་བྱ་བར་གཞུང་དུ་གསུངས་པས་དེ་ལྟར་བྱ། བུད་ཤིང་ཡང་སྲེག་རྫས་ཡིན་ཞིང་གཙང་མ་དགོས་ལ། རྫས་ཐམས་ཅད་ལ་བདུག་སྤོས་ཞིམ་
པོས་བསང་བདུག་དང། དགེ་སློང་གིས་སྦྱིན་སྲེག་བྱེད་པའི་ཚེ་གཞན་ཞིག་གིས་འབུ་རྣམས་ལ་དུང་བའང་བྱའོ། །བཞི་བ་དེ་དག་བཤམ་ཚུལ་ནི། དཔལ་ལྡན་ས་སྐྱ་བ་རྣམས་ཀྱིས་སྲེག་རྫས་
གཡས་དང་མཆོད་རྫས་གཡོན་དུ་བཤམ། བུས་སྦྱོང་རྒྱུད་ཀྱི་སྲེག་ཆོག་ཏུ་མཆོད་རྫས་གཡོན་དུ་ཤོམ་པར་བཤད་ལ། བདེ་མཆོག་གི་སྦྱིན་སྲེག་འཕྲིན་ལས་ཀུན་འགྲུབ་དང། གཤེད་དམར་
གྱི་སྦྱིན་སྲེག་ལས་མཆོད་རྫས་གཡས་སུ་ཤོམ་པ་ཤེས་བྱེད་དང་བཅས་ནས་གསུངས། གོང་དཀར་བས་མཆོད་རྫས་གཡོན་དུ་ཤམ་པར་བཤད་ནས། ཉི་མ་སྦས་པས་སྒྲོལ་མ་ཉེར་གཅིག་གི་
ལས་ཚོགས་སུ། གཡས་དང་གཡོན་དུ་སྲེག་རྫས་དང། མཆོད་རྫས་དག་ནི་རིམ་བཞིན་དགོད། ཅེས་དང། མཚན་བརྗོད་ཀྱི་སྦྱིན་སྲེག་དཔལ་ལྡན་བྱང་ཆུབ་མཆོག་གིས་མཛད་པ་ལས་

[031B] །ཏིལ་དང་ཞོ་དང་ཨུདྤལ་དང་མི་རུས་ཀྱི་ཕྱེ་མ་ནི་གཡས་སུ་བཞག་གོ་དུར་བ་ལ་སོགས་པའི་ཐུན་མོད་གི་རྫས་ཐམས་ཅད་ནི་གཡོན་དུའོ། །འབྲས་སོ་བ་དང་
ནས་དང་སྲན་མ་དང་གྲོ་དང་ཨུ་དུ་མ་ཝ་ར་དང་ཨ་ཤོ་ཐ་དང་པ་ལ་ཤ་དང་ཉ་ཀྲོདྷ་དང་ཨ་མྲ་རྣམས་ནི་གཡས་སུའོ། །ཞེས་གསུངས་པའི་དུར་བ་ནི་ཐབ་ཀྱི་ཕྱོགས་བཞིར་འགོད་པའི་དུར་བ་ཡིན་ལ་ཐུན་མོང་
གི་རྫས་ཐམས་ཅད་ཅེས་པ་ནི་མཆོད་རྫས་ཡིན་ནོ། །ཛ་བ་རིབས་དྲག་པོའི་སྦྱིན་སྲེག་གི་སྐབས་སུ་དྲི་ཆེན་དང་མི་ཤ་བསྲེས་པའི་ལྷ་བཤོས་ཏེ། དེ་རྣམས་གཡས་སུ་བཞག་པར་བྱའོ། །བོང་
བུ་དང་རྔ་མོའི་རྟུག་པ་རྣམས་ནི་སྲེག་རྫས་ཏེ། དེ་རྣམས་གཡོན་དུ་འོ། །ཞེས་གསུངས་ལ། བུ་སྟོན་གྱིས་བླ་མ་རྣམས་སྲེག་རྫས་གཡས་ལ་མཆོད་རྫས་གཡོན་གསུང་མོད། རྡོ་རྗེ་མཁའ་འགྲོར་
གཡོན་དུ་ཆུའི་སྣོད་བཞག་ཏེ། སྦྱིན་སྲེག་ཡོ་བྱད་གཡས་སུའོ། །ཞེས་གསུངས་ཤིང། སློབ་དཔོན་ཀུན་དགའ་སྙིང་པོས་ཀྱང། །སྦྱིན་སྲེག་ལ་དགོས་གཡས་སུ་བཞག་ཅེས་བྱ་བ་ནི་ལས་ཀྱི་
ཆོ་ག་ཇི་ལྟ་བས་སྦྱིན་སྲེག་གི་རྫས་དྲི་དང་མེ་ཏོག་ལ་སོགས་པ་བཞག་གོ་ཞེས་གསུངས་ཤིང་རྒྱུད་འགྲེལ་རྒྱ་གཞུང་དུ་འང་མཆོད་རྫས་གཡོན་དུ་ཤོམ་པའི་ཤོས་བྱེད་གསལ་པོ་མི་སྣང་བས་སྲེག་རྫས་
ཀྱི་ནང་ན་མར་འབུལ་བའི་རིམ་པ་དང་མཐུན་པར་བཤམ། ཞེས་གསུངས་ལ། རྗེ་རིན་པོ་ཆེའི་འཇིགས་བྱེད་ཀྱི་སྦྱིན་སྲེག་ཏུ་མཆོད་རྫས་གཡོན་དུ་ཤོམ་པའི་ཤེས་བྱེད་གསལ་པོ་མི་སྣང་བ་བདེན་
པར་སྣང་ངོ་ཞེས་འཆད་དོ། །ཞེས་ཟེར། འདི་ནི་མཆོད་རྫས་གཡོན་དུ་ཤོམ་པའི་ཤེས་བྱེད་གསལ་པོ་འདི་འདྲ་ཡོད་ཀྱང་བུ་སྟོན་དང་རྗེ་རིན་པོ་ཆེས་མེད་པར་ཁ་ཚོན་བཅད་ཅེས་ཁོར་རྣམ་གཉིས་ཀྱི་
[032A]༄༅། །མཚད་བརྡོལ་བའི་ལུགས་སུ་བྱས་ནའང་རང་ཉིད་ཀྱི་མཚང་བརྡོལ་བར་སྣང་སྟེ། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་འཇིགས་བྱེད་ཀྱི་སྦྱིན་སྲེག་དུ་མཆོད་རྫས་གཡོན་
དུ་ཤོམ་པ་དང་གཡས་སུ་ཤོམ་པའི་ལུགས་གཉིས་བཀོད་ནས། ཆེན་པོ་རྣམས་ཀྱི་བཞེད་པ་ནི་ཕྱི་མ་དང་མཐུན་པར་སྣང་བས། ཞེས་གསུངས་ཀྱི་མཆོད་རྫས་གཡོན་དུ་ཤོམ་པའི་ཤེས་བྱེད་
གསལ་པོ་མི་སྣང་བ་བདེན་པར་སྣང་ངོ་ཞེས་གསུངས་པ་མེད་ལ། དེ་ལྟར་མ་གསུངས་བཞིན་དུ་གསུངས་སོ། །ཟེར་བ་ནི་གཟུར་གནས་ཚད་ལྡན་གྱི་ལུགས་མ་ཡིན་པར་གཡོ་ཅན་བསྙོན་ཧམ་
ཅན་གྱི་ལུགས་ཡིན་པས་སོ། །རྗེ་ཐམས་ཅད་མཁྱེན་པས་མཆོད་རྫས་གཡོན་དུ་ཤོམ་པར་བཤད་པའི་གཞུང་ཡོད་པ་མ་བཀག་པར་མ་ཟད་གོང་དུ་དྲངས་པའི་གསུངས་འདིས་ཡོད་པར་བསྟན་
ཏེ༑ འདིས་སྤྱིར་མཆོད་རྫས་གཡོན་དུ་ཤོམ་པ་དང་གཡས་སུ་ཤོམ་པར་བཞེད་པ་དང་ད་ལྟར་བཤད་པའི་གཞུང་དུ་མ་ཡོད་ནའང་ཆེན་པོ་རྣམས་ཀྱི་བཞེད་པ་ནི་ཕྱི་མ་དང་མཐུན་པར་སྣང་ཞེས་བཤད་
པའི་ཕྱིར། དེར་ཐལ། ནི་ཞེས་པ་དགར་བའི་ཚིག་ཡིན་པས་ཆེན་པོ་རྣམས་ཀྱི་བཞེད་པ་སྤྱིར་མཆོད་རྫས་གཡོན་དུ་ཤོམ་པར་བཞེད་པ་ཡོད་པ་ལས་དགར་བའི་ཆེད་དུ་སྦྱར་བ་ཡིན་པའི་ཕྱིར་
དེར་ཐལ། ནི་ཞེས་དགར་པའི་ཚིག་སྦྱར་བ་ལ་དགོས་པ་ཡོད་པའི་ཕྱིར། དེ་ལྟ་ན་ཡང་སློབ་དཔོན་ཉི་མ་སྦས་པ་སོགས་ཆེན་པོ་ཡིན་ལ་དེ་དག་གིས་མཆོད་རྫས་གཡོན་དུ་ཤོམ་པ་བཤད་པས་
ཆེན་པོ་རྣམས་ཀྱི་བཞེད་པ་མཆོད་རྫས་གཡས་སུ་ཤོམ་པའི་ལུགས་དང་མཐུན་པར་བཤད་པ་མི་འཐད་དོ་སྙམ་ན། སྐྱོན་མེད་དེ། ཉི་མ་སྦས་པ་སོགས་ཆེན་པོ་ཡིན་ནའང་དེ་དག་ལས་ཀྱང་ཆེ་བ་

[032B] སྟོན་པ་
རྡོ་རྗེ་འཆང་དང་ཀུན་སྙིང་སོགས་ཀྱིས་དེ་ལྟར་བཞེད་དེ། སྔ་མ་གཉིས་ཀྱིས་བཞེད་པར་བུ་སྟོན་གྱིས་དྲངས་པའི་ལུང་གཉིས་ཀྱིས་འགྲུབ་ལ། མར་མེ་མཛད་བཟང་པོས་ཀྱང་དཀྱིལ་ཆོ་ག་བཞི་
བརྒྱ་ལྔ་བཅུ་པར། མཆོད་ཡོན་སོགས་གཡོན་དེ་ལས་གཞན། སྦྱིན་སྲེག་ཡོ་བྱད་གཡས་སུའོ། །ཞེས་མཆོད་ཡོན་དང་སོགས་པ་བཟེད་ཞལ་དང་བསང་ཆུ་རྣམས་གཡོན་དུ་བཞག་
ཅིང་དེ་ལས་གཞན་པའི་སྦྱིན་སྲེག་གི་ཡོ་བྱད་སྲེག་རྫས་དང་མཆོད་རྫས་སོགས་གཡས་སུ་བཞག་གོ་ཞེས་བཤད་པའི་ཕྱིར། གལ་ཏེ་རྡོ་རྗེ་འཆད་སོགས་ཀྱིས་གཡས་སུ་དགོད་པར་བཞེད་
པས་ཆེན་པོ་རྣམས་ཀྱིས་དེ་ལྟར་བཞེད་ཅེས་བཤད་པ་ཧ་ཅང་ཐལ་ཏེ། ཆེན་པོ་རྣམས་ཀྱིས་བཞེད་ན་ཆེན་པོ་མཐའ་དག་གིས་བཞེད་དགོས་པ་གང་ཞིག་ཉི་མ་སྦས་པ་སོགས་ཀྱིས་མི་བཞེད་པའི་
ཕྱིར་རོ་སྙམ་ན། སྐྱོན་མེད་དེ། རྣམས་ཞེས་པ་མང་ཚིག་ཡིན་གྱི་མཐའ་དག་ཞེས་པ་ལྟ་བུའི་ཁྱབ་མཐའ་བཟུང་བའི་ཚིག་མ་ཡིན་པའི་ཕྱིར། དེ་ལྟ་མ་ཡིན་ན། རྗེ་བཙུན་ས་པཎ་གྱིས་སྡོམ་
གསུམ་རབ་དབྱེར། གསང་སྔགས་ཆོ་ག་ཐམས་ཅད་ལ། །བླུན་པོ་རྣམས་ཀྱིས་རང་བཟོར་སྤྱོད། །ཅེས་གསུངས་པའང་ཧ་ཅང་ཐལ་ཏེ། དུད་འགྲོ་རྣམས་ཀྱིས་གསང་སྔགས་ལ་རང་
བཟོར་མི་སྤྱོད་པའི་ཕྱིར། འདི་ནི་ཁྱེད་རང་གིས་ཉི་མ་སྦས་པ་སོགས་ཀྱི་ལུང་དེ་དག་གིས་མཆོད་རྫས་གཡོན་དུ་ཤོམ་པར་བཤད་པར་འདོད་པ་ལྟར་གཞིར་བཞག་ནའང་རྗེ་ཐམས་ཅད་མཁྱེན་པའི་

[033A]༄༅། །གསུངས་ལ་སྐྱོན་མེད་པའི་ཚུལ་ཡིན་ལ། རྣམ་པ་གཅིག་ཏུ་ན་སྤྱིར་མཆོད་རྫས་གཡོན་དུ་ཤོམ་པར་བཤེད་པའི་ལུང་ཡོད་ནའང་ཁྱེད་ཀྱིས་དྲངས་པའི་ལུང་དེ་དག་གིས་ནི་དེ་ལྟར་
བཤད་པ་མིན་པར་ཡང་འགྲེལ་ཚུལ་ཡོད་དེ། ཉི་མ་སྦས་པའི་ལུང་གིས་སྒྲུབ་པ་བའི་གཡས་དང་ཐབ་གྱི་གཡོན་དུ་མཆོད་རྫས་དང་སྲེག་རྫས་དེ་དག་རིམ་པ་བཞིན་དུ་དགོད་ཅེས་པའམ། ཡང་ན་
སྒྲུབ་པ་པོའི་གཡས་ཕྱོགས་སུ་སྲེག་རྫས་དང། མཆོད་རྫས་གཉིས་ཕྱི་ནང་དུ་བསྒྲིག་པ་ལའང་གཡས་གཡོན་དུ་བསྒྲིགས་པའི་ཐ་སྙད་འཐོབ་པས་དེ་ལྟར་བཤད་པ་དང། ལུང་གཉིས་པའི་ཐུན་
མོང་གི་རྫས་ཐམས་ཅད་ཅེས་པའང་ཁྱེད་འདོད་པ་ལྟར་མ་ཡིན་པའི་ཕྱིར། ཆུ་བཞིན་མེ་ལྷ་དང་འདས་ལྷ་གཉིས་ཀ་ལ་ཐུན་མོང་དུ་ཚར་གཅིག་བཤམ་པ་ཡིན་པས་དེ་ལ་བྱེད་པ་དང། སྤྱིར་ཞི་
དྲག་གཉིས་ལ་གཡས་གཡོན་བཟློགས་ཏེ་བཤམས་པར་བཤད་པ་ཡོད་ཀྱང། ལུང་གསུམ་པའི་དྲི་ཆེན་དང་མི་ཤ་བསྲེས་པའི་ལྷ་བཤོས་དྲག་པོ་ལ་གཡས་སུ་ཤོམ་པར་བཤད་པས་ཞི་བ་ལ་མཆོད་
རྫས་གཡོན་དུ་ཤོམ་དགོས་པར་མི་འགྲུབ་ཅེས་བརྗོད་པར་སྐྱོན་མེད་པའི་ཕྱིར། ཁྱེད་ཀྱིས་ལུང་དོན་འགྲེལ་ཚུལ་ལྟར་ན་སྤྱིར་སྦྱིན་སྲེག་ཐམས་ཅད་ཀྱི་ཐབ་ཀྱི་ཕྱོགས་བཞིར་དུར་བ་དགོད་དགོས་
པར་ཐལ། ཐབ་ཀྱི་ཕྱོགས་བཞིར་དུར་བ་དགོད་པར། དུར་བ་ལ་སོགས་པའི་ཐུན་མོང་གི་རྫས་ཐམས་ཅད་གཡོན་དུའོ། །ཞེས་པས་བཤད་པའི་ཕྱིར། རྟགས་ཁྱབ་ཁས། འདོད་ན་
ཐབ་ཀྱི་ཕྱོགས་བཞིར་ཀུ་ཤ་དང་དུར་བ་གཉིས་ཀ་འགོད་དགོས་པ་ཐལ། ཀུ་ཤ་འགོད་པར་སྦྱིན་སྲེག་གི་གཞུང་ཕལ་ཆེ་བ་ལས་བཤད་པ་གང་ཞིག་དུར་བ་འགོད་པར་ཁྱེད་ཀྱིས་བཞེད་པའི་ཕྱིར། འདོད་

[033B] །འདི་ལྟར་ན་མཁས་མཆོག་བུ་སྟོན་ཞབས་ཀྱིས་མཆོད་རྫས་གཡོན་དུ་ཤོམ་པའི་ཤེས་བྱེད་ཀྱི་རྒྱ་གཞུང་གསལ་
པོ་བོད་ན་མི་སྣང་གསུངས་པ་ལ་གནོད་བྱེད་ཁྱེད་ཀྱིས་སླར་བཙལ་བའང། ཡང་ན་གནས་ལྔ་ཡོངས་སུ་རྫོགས་པའི་པཎྚིཏ་ཆེན་པོ་བུ་སྟོན་ཞབས་དང། རྒྱལ་བ་རྡོ་རྗེ་འཆང་དང་དབྱེར་མ་མཆིས་པའི་
རྗེ་ཙོང་ཁ་པ་ཆེན་པོ་གཉིས་ལ་གནོད་བྱེད་གཏོང་བའི་ཐུགས་ངལ་བཤོལ་བ་ལེགས་སོ། །དེ་ལྟར་ལུགས་གཉིས་ལས་རང་ལུགས་ཕྱི་མ་དང་མཐུན་པར་ཤམ། དེ་ཡང་སྒུབ་པ་པོའི་གཡས་ཕྱོགས་
སུ་སྟེགས་ཅི་ལྟར་རིགས་པར་རས་དཀར་པོ་སོགས་ཀྱིས་གཡོག་པའི་སྟེང་དུ་སྣོད་སྤྱད་འཛོམ་ན་མེ་ལྷ་གཉིས་ལ་སོ་སོར་འབུལ་རྒྱུའི་སྲེག་རྫས་ཚར་གཉིས། དེའི་ནང་རོལ་དུ་ཉེར་སྤྱོད་ཚར་གཉིས་
གཏོར་མ་དང་གོས་ཟུང་དང་སོ་རྩི་རྣམས་གང་དུ་བཤམ་གཞུད་དུ་མི་གསལ་ལ། འགའ་ཞིག་གིས་སྲེག་རྫས་ཀྱི་མཐར་བཤམ་ནའང། གཞུང་དུ་ཉེར་སྤྱོད་ཀྱི་འཇུག་ཏུ་བཤད་པའི་རིམ་པ་ལྟར་ན་རང་
རང་གི་ཉེར་སྤྱོད་ཀྱི་མཐར་བཤམ་ཀྱང་རུང་ཞིང་ཐམས་ཅད་འབུལ་བའི་གོ་རིམ་ལྟར་བཤམ། གཡོན་ཕྱོགས་སུ་ཆུ་བཞིའི་སྣོད་གསུམ་དང་དེའི་མདུན་དུ་མན་འཇིའི་ཁར་བཟེད་ཞལ་གསུམ། བསང་
ཆུ་རྡོ་དྲིལ་རྣམས་བཤམ། མདུན་དུ་མར་ཁུ། དགར་བླུག་ནང་མཆོད། རླུད་ཡབ། ཀུ་ཤ་སོགས་བཞག་ལ། རྫས་ཐམས་ཅད་ལ་བདུད་རྩི་རིལ་བུ་བཏབ་པའི་ནང་མཆོད་ཀྱིས་བྲན། དཱ་
རིག་པས་མཆོད་ཡོན་དང། གཟར་བུ་དང། སློབ་དཔོན་གྱི་གདན་ཡང་ཐབ་ཁུང་དང་འདྲ་བར་བཤད་པ་ལྷར་ཚོན་ནམ་འབྲུ་སོགས་ཀྱིས་པད་དཀར་འདབ་བརྒྱད་བཀོད་པ་བྱ། གསུམ་པ་ཡོ་བྱད་

[034A]༄༅། །གཞན་གྱི་རྣམ་བཞག་ལ། མེ་ནི་ཤིང་འོ་མ་ཅན་དང་གཙུབ་ཤིང་ལས་བྱུང་བའི་མེ་དང་མེ་ཐ་མལ་པ་དང་དགོན་པའི་མེ་དང་སྦྱིན་སྲེག་གི་མེ་གང་རུང། རླུང་ཡབ་ནི་གཞུང་དང་ཡིག་ཆ་
གཞན་ནས་ཆེར་མི་གསལ་ལ། ག་བུར་ཆུ་རྒྱུན་ལས་ལྗང་ཁུར་བཤད་ཅིང་ལག་ལེན་ལ་དཀར་པོ་མཛད་པའང་སྣང། ཀུ་ཤ་ནི། དཔལ་ལྡན་ས་སྐྱ་པ་རྣམས་ཐབ་ཀྱི་ཕྱོགས་འཚམས་བརྒྱད་དུ་འགོང་
ལ་མཁས་པ་བུས་འཚམས་བཞིར་མི་འགོད། རང་ལུགས་ཕྱི་མ་དང་མཐུན་པས་ཀུ་ཤ་སྡོ་
དང། བ་ལང་གི་རྣ་བ་ལྟ་བུ་གཅིག་བསང་ཆུ་འཐོར་བྱེད་དང། བསང་གཏོར་འབུལ་བྱེད་ཀྱི་འཐོར་ཡབ་གཉིས་རྣམས་བྱ། བ་ལང་གི་རྣ་བ་ལྟ་བུ་ཞེས་པ་འདི་ལག་ལེན་ལ་འགའ་ཞིག་གིས་
ཀུ་ཤ་གཉིས། རྒྱ་གྲམ་ལྟ་བུར་བསྔམས་ བུའི་གཤེད་དམར་གྱི་སྦྱིན་སྲེག་
དང་བདེ་མཆོག་གི་སྦྱིན་སྲེག་ལས། ཀུ་ཤ་ཅུང་ཟད་ཆེ་བ་ཞིག་བ་ལང་གི་མཇུག་མའམ་རྣ་བའི་རྣམ་པ་ལྟ་བུར་བྱས་ལ། ཞེས་གསུངས་ཤིང་གོང་དཀར་བས་ཀྱང། ཀུ་ཤ་ཆེ་བ་གཅིག་པ་ལང་
གི་རྣ་བ་ལྟ་བུར་བྱས་ལ། ཞེས་བཤད། གཞུང་མང་པོར་བ་ལང་གི་རྣ་བ་ལྟ་བུ་ཞེས་འབྱུང་བ་གཉིས་བྱ་དགོས་པའི་དོན་ཡིན་ན་རྣ་བ་གཉིས་ཡོད་པ་ཤིན་ཏུ་མང་ཞིང་ཐུང་བ་དང་རྡུམ་པ་དང་མར་
ལ་ཕབ་པ་སོགས་དཔེར་མི་རུང་ན་རྟ་དང་བོང་བུ་དང་རྐྱང་སོགས་རྣ་བ་གཉིས་ཡོད་ཅིང་རིང་ལ་གྱེན་དུ་བསླང་བ་གཞན་མང་བས་པ་ལང་གི་དམིགས་བསལ་མི་དགོས། དེས་ན་ག་བུར་ཆུ་རྒྱུན་

[034B] ཐབ་ཁུང་དུ་ཀུ་ཤ་བ་ལང་གི་རྣ་བ་ལྟ་བུ་རྩ་རྩེ་འཕྲལ་དབུས་སྦོམ་པས་གཡོག་གོ་ཅེས་གསུངས་པ་ལྟར་དབྱིབས་ཀྱི་དཔེ་ཡིན་པས་རྩ་རྩེ་གཉིས་འཕྲལ་དབུས་སྤོམ་པ་གཅིག་གིས་ཆོག་གོ་
སྣོད་སྤྱད་རྣམས་རང་བཞིན་གྱིས་དཀར་བ་འམ་དེ་མ་བྱུང་ཀྱང་ཚོན་གྱིས་དཀར་པོར་བསྒྱུར། བཞི་པ་ཇི་ལྟར་སྒྲུབ་པའི་རྣམ་བཞག་ལ། དུས་ནི། ཡར་དོའི་ཚེས་གཅིག་ནས་མགོ་བརྩམ་ཞིང་དུས་
ཁྱད་པར་བསྲོད་ལ་བྱ་བར་ལེགས་གྲུབ་ལས་བཤད། སྒྲུབ་པ་པོ་ཁ་ལྟ་ཕྱོགས་ནི། བུས་དཀྱིལ་འཁོར་དང་མ་འབྲེལ་ན་ཤར་དང་འབྲེལ་ན་ནུབ་ཏུ་ལྟ་བར་གསུངས་ནའང་འབྲེལ་མ་འབྲེལ་གང་ལའང་ཤར་དུ་ལྟ་བ་
གཞུང་དུ་མར་བཤད་པས་གཞུང་དུ་གསུངས་པ་ལྟར་རོ། །འདུག་སྟངས་ནི་ས་སྐྱ་པས་ཙོག་བུ་རྐང་པ་གཉིས་ཅུང་ཟད་བསྣོལ་ཏེ་འདུག་པའང་བཤད་མོད་ཀྱི། རྡོ་རྗེ་མཁའ་འགྲོ་ལས། འཇམ་
པའི་སྟན་ལ་གནས་ནས་ནི། །པདྨའི་དཀྱིལ་དཀྲུང་བཅིངས་ནས་སུ། །ཞེས་དང། འོད་སྙེ་ལས། མི་སྨྲ་བས་ཤིན་ཏུ་འཇམ་ཞིང་བདེ་བའི་སྟན་ལ་པདྨའི་འདུག་སྟངས་ཀྱིས་འདུག་ལ་
ཞེས་གསུངས་པ་ལྟར་པདྨའི་འདུག་སྟངས་བྱ་ཞིང། འདིལ་ལྷ་བཙུན་རིན་རྒྱམ་པས། པདྨའི་འདུག་སྟངས་ནི་སྟན་ཧ་ཅང་མཐོན་པོ་མ་ཡིན་པ་ལ་འདུག་སྟེ་རྐང་པ་གཉིས་ཅུང་ཟད་བརྐྱང་ལ་རྐང་
མཐིལ་གཉིས་སྦྱར་བའོ། །ཞེས་བཤད་པ་མི་འཐད་དེ། དཀྱིལ་ཆོག་རྡོ་རྗེ་འཕྲེང་བར། བྱིན་པ་གཡས་པར་བྱིན་པ་གཡོན་པ་བཞག་ལ་པུས་མོ་གཉིས་སྨད་པ་ནི་པདྨའི་གདན་ནོ། །ཞེས་
དང༑ གཞུང་དུ། འདུག་སྟངས་ནི། ཞི་བ་ལ་འཇམ་ཞིང་བདེ་བའི་སྟན་ལ་པདྨའི་འདུག་སྟངས་བྱ་སྟེ་དེ་ནི་བྱིན་པ་གཡས་པར་བྱིན་པ་གཡོན་པ་བཞག་སྟེ་པུས་མོ་གཉིས་སྨད་པའོ། །ཞེས་གསུངས་

[035A]༄༅། །པས་སོ༑ ༑བསམ་པ་ནི། བྱམས་པ་དང་སྙིང་རྗེའི་སེམས་དང་ལྡན་པའོ། །ཆས་གོས་ནི་ཁྲུས་བྱས་ཏེ་ལུས་དྲི་ཞིམ་པོས་བྱུགས་ལ་གོས་དཀར་པོ་བགོས་ཏེ་རྒྱན་དཀར་པོས་
བརྒྱན་ནོ། །ལྷའི་ཁ་དོག་ནི། བཞུང་དུ་ལས་སོ་སོའི་ཁ་དོག་ཅན་དུ་བྱ་བར་གསུངས་ཤིང། རྒྱ་གཞུང་མང་པོར་ཡང་དེ་བཞིན་དུ་འབྱུང་ལ། ལྷ་བཙུན་སོགས་རྗེས་འབྲང་གི་ཡིག་ཆ་དུ་མ་དང་
བུས་ཀྱང་དེ་ལྟར་བཤད། མཁས་གྲུབ་རྗེའི་ཡིག་ཆ་དང། རབ་དཀར་བུམ་བཟང་དང། ག་བུར་ཆུ་རྒྱུན་སོགས་ལས་ཞི་བའི་སྐབས་སུ་སྐུ་མདོག་སོར་གནས་ལ་འོད་ཟེར་དཀར་པོ་འཕྲོ་བར་སྐྱེད་
པར་གསུངས་ཤིང། དོར་གོང་གི་ཡིག་ཆ་ནས་ཀྱང་དེ་བཞིན་བཤད། དེ་གཉིས་གང་བྱས་ཀྱང་རུང་བར་མངོན་ལ། སྔ་མ་ལྟར་ནའང་རྩ་ཞལ་མ་གཏོགས་ཞལ་ལྷག་མ་རྣམས་སོར་གནས་རུང་
གཙོ་རྐྱང་ལ་རླུང་གི་གདན་ནས་སྐྱེད་པ་དང་གཞལ་ཡས་ཁང་དང་བཅས་པ་སྐྱེད་པ་གཉིས་འདམ་ང་དང། ཞེ་དགུ་མ་སོགས་ཡིན་ན་གཞལ་ཡས་ཁང་དང་བཅས་པ་སྐྱེད་པར་གཞུང་དུ་གསུངས་པས་
དེ་ལྟར་ན་དཔའ་བོ་གཅིག་པ་ལ་གཞལ་ཡས་ཁང་མ་སྐྱེད་པར་རླུང་གི་གདན་ནས་སྐྱེད་ཀྱང་རུང་ལ་བཅུ་གསུམ་མ་ལ་གཞལ་ཡས་ཁང་སྐྱེད་དགོས་ཏེ། གཞལ་ཡས་ཁང་མི་སྐྱེད་པ་གཙོ་རྐྱང་ལ་དམིགས་
ཀྱིས་གསལ་ཏེ་ཞེ་དགུ་མ་སོགས་ཡིན་ན་ཞེས་པའི་སོགས་ཁོངས་སུ་བཅུ་གསུམ་མ་ཡང་བསྡུ་དགོས་པས་སོ། །ཐོག་མར་མེ་ལྷ་སྐྱེད་པའི་ཚེ་མེ་ཉིད་མེ་ལྷར་སྐྱེད་པ་དང་དེའི་ཐུགས་ཁར་ལྷ་སྐྱེད་པའི་
ཚེ་དེ་ཁོ་ན་ཉིད་ཀྱི་ཡེ་ཤེས་དང་མེ་ལྷ་གཉིས་ངོ་བོ་གཅིག་ཏུ་བལྟས་ནས་སྐྱེད་པར་གཞུང་དུ་གསུངས་པ་ལྟར་བྱའོ། །ལྔ་པ་དངོས་གཞིའི་སྐབས་ཀྱི་ལག་ལེན་མི་འདྲ་བའི་རྣམ་གཞག་ལ། བདག་སྐྱེད་ཀྱི་

[035B] བུ་དང། མཁས་གྲུབ་དང། ལྷ་བཙུན་པ་སོགས་ཀྱིས་བདག་སྐྱེད་ཀྱི་རྗེས་ནས་འདུག་སྟང་
བྱ་བར་བཤད་ཀྱང། གཞུང་དུ་སྔ་མ་ལྟར་གསུངས་སོ། །ལྷའི་ཁ་དོག་ནི་དོར་གོང་སོགས་ཀྱིས་ཞི་བ་ལ་དཀྱུས་མ་ལས་དམིགས་གསལ་བྱ་བའི་མ་བཤད། བུས་བསྙེན་པའི་ཁ་སྐོང་དང་ལས་
ཐམས་ཅད་པ་དང་དཀྱིལ་འཁོར་སྒྲུབ་མཆོད་ཡིན་ན་མངོན་རྟོགས་ཇི་ལྟ་བ་བཞིན་དང་ལས་སོ་སོ་བ་ལ་ལས་མཐུན་གྱི་ཁ་དོག་ཅན་དུ་སྒོམ་པར་གསུངས། རྗེས་འབྲང་གི་ཡིག་ཆར་གསལ་མི་
གསལ་དུ་མ་སྣང་ནའང། གཞུང་དུ། ཞི་བའི་ལས་ཀྱི་ཁ་དོག་དང་མཐུན་པར་བདག་སྐྱེད་རྫོགས་པར་སྒྲུབ་ཐབས་བཞིན་དུ་བསྒོམ་མོ། །ཞེས་གསུངས་པས་སྐུ་མདོག་དཀར་པོ་བསྒོམ་པ་
འམ༑ འོད་ཟེར་དཀར་པོ་འཕྲོ་བར་སྒོམ་པ་གང་རུང་བྱ། གཞུང་དུ། བསང་ཆུས་བསང་བར་གསུངས་ཀྱང་བསང་ཆུ་སྒྲུབ་ལུགས་མི་གསལ། མཁས་གྲུབ་ཀྱིས་ལས་བུམ་ཡོད་ན་བསང་
ཆུ་སྒྲུབ་མི་དགོས་པ་དང་མེད་ན་སྒྲུབ་པར་གསུངས་ལ་སྒྲུབ་ཚུལ་མ་བཤད། དོར་བ་དཀོན་ལྷུན་པས། རང་ལྷའི་ང་རྒྱལ་གྱིས་བསང་ཆུ་ལ་ཨ་མྲྀ་ཏའི་ཧཱུཾ་རིང་པོ་འགའ་ཞིག་བརྗོད་པས་རྫས་རྣམས་
ཀྱི་མ་དག་པ་སེལ་བའི་ནུས་པ་དང་ལྡན་པར་བསམ། ཞེས་བཤད་པ་ནི། འོད་སྙེར། ཞིབ་དང་རྒྱས་པ་དང་དབང་དང་དབང་གི་འགུག་པའི་ལས་རྣམས་ལ་བདུད་རྩི་འཁྱིལ་བའི་སྔགས་དང་ཡེ་གེ་
ཧཱུཾ་བཟླས་པའི་ལས་ཐམས་ཅད་པའི་ཆུ་སྣོད་དང། ཞེས་གསུངས་པ་དང་མཐུན་ཤས་ཆེ་བས་དེ་ལྟར་ན་འཁྱིལ་བའི་སྔགས་སྤྱི་འགྲོ་ཡིན་པས་དེ་འམ་ཁངྒ་དཧྲི་ཀ་གམ་ཧྲཱི་ཊྚྲཱི་བྲྒྱའམ་ཉེར་གཅིག་སོགས་

[036A]༄༅། །བཟླས་ཏེ་བསྒྲུབ། ཐོག་མར་ཐབ་དང་རྫས་སོགས་བསང་བ་ལ་ལན་ཅི་ཙམ་བསང། གཞུང་དུ་མི་གསལ་ལ། ཚེར་གསེབ་བླ་མ་བསོད་ནམས་གྲགས་པས་བསང་ཆུས་
ལན་བཅུ་གཉིས་དང་དེ་བཞིན་དུ་ནང་མཆོད་ཀྱིས་བསང་བར་བཤད་ཀྱང། ལྷ་བཙུན་སོགས་དུ་མས་བསང་ཆུ་དང་ནང་མཆོད་གཉིས་ཀྱིས་ལན་གསུམ་གསུམ་བསང་བར་གསུངས་པ་ལྟར་བྱ་
བསང་བྱེད་ཀྱི་སྔགས། འགའ་ཞིག་གིས་ཁངྒ་དྷྲིཀ་དང་ཁ་ཅིག་གིས་ཧྲཱི་ཥྚྲཱི་ས་བསང་བར་བཤད་དེ། ལས་བུམ་མམ་བསང་ཆུ་སྔགས་གང་གིས་སྒྲུབ་ན་དེས་བསང། རྫས་སྦྱོང་བའི་ཕྱག་
རྒྱ་ལ་འགའ་ཞིག་གིས་རྡོ་རྗེ་བསྡམས་པ་ལས་གུང་མོ་གཉིས་རྩེ་སྤྲད་དེ་བསྒྲོད་པའི་ཕྱག་རྒྱ་བྱེད་དེ། མི་ཐུབ་ཟླ་བས། ལག་གཉིས་ཁུ་ཚུར་སྦྱར་བྱས་ཏེ། གུང་མོ་གཉིས་ནི་རབ་ཏུ་བརྐྱང། ཐམས་ཅད་
སྦྱོང་བའི་ཕྱག་རྒྱ་ཡིན། ཞེས་གསུངས་ཤིང། གཞུང་དུའང། རྫས་སྦྱོང་བའི་ཕྱག་རྒྱ་ནི་ལག་པ་གཉིས་གྱི་ཁུ་ཚུར་ཁ་སྦྱར་བའི་གུང་མོ་གཉིས་བསྒྲེང་ནས་རྩེ་སྤྲད་པའོ། །ཞེས་གསལ་བར་
བཤད་པ་ལྟར་བྱའོ། །ཁུ་ཚུར་ནི་མཁས་གྲུབ་ཀྱིས་རྡོ་རྗེ་ཁུ་ཚུར་དུ་གསུངས། ཀུ་ཤ་འགྲེམས་ལུགས་ལ་དོར་གོང་གཉིས་མེ་ལྷ་བསྐྱེད་ཟིན་པའི་འཇུག་ཏུ་འགྲེམས་ཤིང། དོར་བ་དཀོན་ལྷུན་པས་
ཐབ་ཀྱི་མདུན་ནས་རྩེ་མོ་གཡས་སྐོར་གྱི་རིམ་པས་ཕྱོགས་འཚམས་བརྒྱད་དུ་འགྲེམས་བར་བཤད་ལ། གོང་དཀར་རྡོར་གདན་པས་རང་གདོང་གང་དུ་ཕྱོགས་པའི་ངོས་ཤར་དུ་བྱས་པའི་བྱང་ནས་
བརྩམས་ཏེ་རྩེ་མོ་གཡས་སྐོར་གྱི་རིམ་པས་ཕྱོགས་འཚམས་བརྒྱད་དུ་སྔ་མའི་རྩེ་མོ་ཕྱི་མོའི་རྩ་བས་ནོན་པར་བྱས་ནས་འགྲེམས་པར་བཤད། གཞུང་དུ་མེ་ལྷའི་སྔ་རོལ་ཏུ་འགྲེམས་པ་དང། དེ་ཡང་

[036B] ལྷོ་དང། ནུབ་དང། བྱང་དུ་བསྟན་པ། སྔ་མའི་རྩེ་མོས་ཕྱི་མའི་རྩ་བནོན་
པ་འགྲིམས་པར་གསུངས། མཁས་པ་བུ་ཡང་ཕྱི་མ་ལྟར་བཞེད་དེ། ཅུང་ཟད་མི་འདྲ་བ་ནི་སྔ་མའི་རྩེ་མོ་ཕྱི་མའི་རྩ་བས་ནོན་པ་བྱེད། ཐབ་ཏུ་མེ་སྦར་བའི་འོག་མེ་ལྷའི་སྔ་རོལ་དུ་ཀུ་ཤ་དགྲམ་པར་
དཔལ་འཛིན་གྱི་དགྲ་ནག་གི་དཀྱིལ་ཆོ་ག་ལས། བྲམ་ཟེའི་ཁྱིམ་མམ་དགེ་འདུན་གྱི་ཚང་མང་ནས་མེ་བླངས་ནས་འོ་མ་ཅན་གྱི་བུད་ཤིང་ལ་མེ་སྦར་པར་བྱས་ཏེ་ཡི་གེ་གསུམ་གྱིས་མངོན་པར་བསྔགས་ལ་
རླུང་ཡབ་ཀྱིས་གཡབ་པར་བྱའོ། །དེའི་རྗེས་ལ་སྐོར་ཕྱོགས་སུ་ཀུ་ཤ་དགྲམ་པར་བྱའོ། །ཞེས་པས་བཤད་ལ། འོད་སྙེར་ཡང་དེ་བཞིན་བཤད་ཅིང་སྒྲུབ་པ་པོའི་གཡོན་ངོས་ནས་ཐབ་ཀྱི་ཁ་ཁྱེར་
ལ་རྩེ་མོ་ཤར་ལ་སོགས་པར་བསྟན་ནས་ཕྱོགས་བཞིར་འགོད་པར་འོད་སྙེ་ལས། དེ་ནས་ཀུ་ཤ་རྣམས་ལ། ཨོཾ་བཛྲ་སཏ་ཨཿ་ཞེས་པ་འདི་བརྗོད་ནས་ཀུ་ཤ་ལྗང་ཁུ་གཉིས་རྩེ་མོ་གཤིབས་
པ་དྲི་མ་མེད་པ་མ་གས་པ་འདབ་མ་མ་གྲུགས་པ་ཧ་ཅང་ཡང་རིང་བ་མ་ཡིན་པ་རྣམས་དང་པོར་སྒྲུབ་པ་པོའི་གཡོན་གྱི་ཁ་ཁྱེར་ལ་རྩེ་མོ་ཤར་དུ་བསྟན་པ་དང། གཤིན་རྗེར་ཕྱོགས་པ་དང། རྩེ་མོ་
ནུབ་ཏུ་ལྟ་བ་དང། བྱང་དུ་ཕྱོགས་པས་དགྲམ་པར་བྱའོ། །དེ་ནས་ཐབ་ཁུང་དུ་རྩེ་མོ་ཤར་དུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུ་ཧ་ཅང་མི་རིང་བས་གཡོག་གོ་ཞེས་པས་བཤད་དེ། ཕྱོགས་
བཞིར་འགོད་པ་གསལ་ཞིང་འཚམས་བཞིར་འགོད་བ་མ་བཤད། དེས་ན་གཞུང་དུ་གསུངས་པ་ལྟར་འགོད་ལུགས་གསལ་བར་བཤད་ནས། རང་གི་གདོང་ཕྱོགས་སྤྱིའི་ཤར་དུ་ཕྱོགས་པ་ཡིན་ལ་
[037A]༄༅། །ཐབ་ཀྱི་མདུན་རང་ལ་བསྟན་པ་ཡིན་ཞིང་དེའི་དབང་དུ་བྱས་ནས་དང་པོར་ཐབ་ཀྱི་གཡས་སུ་རྩ་བ་ཐབ་ཀྱི་མདུན་དང་རྩེ་མོ་རྒྱབ་ཏུ་བསྟན་པ་དང། དེ་ནས་ཐབ་ཀྱི་རྒྱལ་ཏུ་རྩ་བ་ཐབ་ཀྱི་
གཡས་དང་རྩེ་མོ་གཡོན་དུ་བསྟན་པ་དང། དེ་ནས་ཐབ་ཀྱི་གཡོན་དུ་རྩ་བ་ཐབ་ཀྱི་རྒྱབ་དང་རྩེ་མོ་མདུན་དུ་བསྟན་པ་དང། དེ་ནས་ཐབ་ཀྱི་མདུན་དུ་རྩ་བ་ཐབ་ཀྱི་གཡོན་དང་རྩེ་མོ་གཡས་སུ་བསྟན་པ་
དང༑ དེ་ནས་ཐབ་ཀྱི་སྟེང་དུ་རྩ་བ་ཐབ་ཀྱི་མདུན་དང་རྩེ་མོ་རྒྱབ་ཏུ་བསྟན་ནས་དགོད་པ་སྟེ། ཕྱོགས་བཞིར་ཕྱི་མ་འགོད་པའི་ཚེ་སྔ་མའི་རྩེ་མོ་བཏེགས་ནས་ཕྱི་མའི་རྩ་བ་འོག་ཏུ་གཞུག་གོ་མེ་ལྷ་སྤྱན་
འདྲེན་གྱི་ཕྱག་རྒྱ་ལ། ས་སྐྱབས་ལག་པ་གཉིས་ཀྱི་མཐེའུ་ཆུང་གུང་མོའི་རྩ་བར་བཞག་འཛུབ་མོས་གུང་མོའི་རྒྱབ་ནས་བཀག་པ་དབྱུག་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་པ་མཛད། བུས་
ལག་པ་གཡོན་པས་གཡས་པའི་འཁྲིག་མ་ནས་བཟུང། གཡས་པས་ཀུ་ཤ་འཛིན་པའི་མི་འཇིགས་པའི་ཕྱག་རྒྱ་བཅས་ལ་མཐེ་བོང་གཡབས་ཏེ་སྲིན་ལག་གི་རྩ་བར་འཇོག་པ་མཛད། རང་ལུགས་
ནམ་མཁའ་དྲི་མེད་ལས། ལག་པ་གཡས་མི་འཇིགས་པར་བྱས་ལ་མཐེ་བོའི་རྩེ་མོ་སྲིན་ལག་གི་ཚིགས་ཀྱི་རྩ་བར་བཞག་ལ་དགུག་པའི་ཚུལ་གྱིས་ཡང་དང་ཡང་དུ་བསྐྱོད་ལ་མངོན་པར་འདོད་པའི་མེའི་
སྔགས་འདོན་ཅིང་སྤྱན་དྲངས་པར་བྱའོ། །ཞེས་གསུངས་པ་ལྟར་བྱའོ། །ཆུ་བཞི་འབུལ་ཚུལ་ལ་མཆོད་ཡོན་གྱི་ཕྱག་རྒྱ་ནི། མི་ཐུབ་ཟླབས། ཁུ་ཚུར་མཉམ་པར་དམ་བཅིངས་ཏེ། །གུང་མོ་
གཉིས་བརྐྱང་རྩེ་མོ་སྦྱར། །སྦྱར་བ་འདི་ཡི་ཕྱག་རྒྱ་ཡིན། །མཆོད་ཡོན་སོགས་ལ་རབ་ཏུ་བསྟན། །ཨོཾ་པྲ་ཏི་ཙྪ་ཨརྒྷཾ་ཧཱུཾ། མཆོད་ཡོན་འབུལ་སྔགས་ཕྱག་རྒྱའོ། །ཞེས་ཁུ་ཚུར་མཉམ་པར་

[037B] མཆོད་ཡོན་སོགས་ལ་ཞེས་པའི་སོགས་ཁོངས་སུ་ཆུ་གཞན་གསུམ་སྡུད་པས་ཆུ་བཞི་ཀ་ལ་དེ་བྱ་བར་བཞེད་
པ་ཡོད་ནའང། རང་ལུགས་འོད་སྙེར། ཀུ་ཤའི་ཆུན་པོས་སྣོད་དང་པོར། །ལས་ཀུན་བྱེད་བཟླས་ཆུ་ཡིས་ནི། །བསང་གཏོར་ལན་གསུམ་དབུལ་བར་བྱ། །དེ་བཞིན་དུ་ནི་ཞལ་བསིལ་ཏེ། །
འཛུབ་མོས་མེ་ཏོག་བླངས་ནས་ནི། །ཁུ་ཚུར་འོག་ཏུ་ཁ་བསྟན་ཏེ། །མཐེའུ་ཆུང་སྲིན་ལག་གུང་མོ་དང། །འཛུབ་མོ་རིམས་ཀྱིས་དགྲོལ་ཞིང་འབུལ། །གཉིས་པ་དུང་གི་ཆུ་ཡིས་ནི། །མཆོད་
ཡོན་བཟེད་ཞལ་གཉིས་པ་རུ། །རྡོ་རྗེ་སྙེམ་པ་ཁ་ཕྱེ་བས། །དབུལ་ཞིང་ཞབས་བསིལ་གསུམ་པར་ནི། །ཁུ་ཚུར་བཅས་ནས་འཐེབ་འཛུབ་ཀྱིས། །སྙིམ་པས་མེ་ཏོག་བླངས་ནས་སུ། །
སངས་རྒྱས་རྣམས་ཀྱིས་སྤྱན་སྔར་ནི། །ལན་གྲངས་གསུམ་དུ་བསྐོར་བ་ཡི། །འཛུབ་མོ་རྒན་མོ་མིང་མེད་དང། །མཐེའུ་ཆུང་རིམས་ཀྱིས་དགྲོལ་བས་སོ། །ཞེས་བྱ་བ་གདམས་པའི་ཁྱད་པར་
ཁོ་བོའི་བླ་མ་རྣམས་གསུང་ངོ། །ཞེས་གསུངས་པ་ལྟར་པད་སྐོར་སྔོན་དུ་འགྲོ་བས། ཞལ་བསིལ་གྱི་སྣོད་ནས་ཀུ་ཤའི་ཆུན་པོའི་ཆུ་བླངས་ནས་དེ་བཟེད་ཞལ་དང་པོར་ལན་གསུམ་དུ་གཏོར་བས་བསང་གཏོར་
སྣོད་དེ་ཉིད་ནས་ལག་པ་ཁུ་ཚུར་བཅིངས་པའི་འཐེབ་འཛུབ་ཀྱིས་མེ་ཏོག་བླངས་ཏེ་ཁུ་ཚུར་ཁ་འོག་ཏུ་བསྟན་ནས་མཐེའུ་ཆུང་ནས་རིམས་ཀྱིས་དགྲོལ་བའི་ཕྱག་རྒྱས་མེ་ཏོག་བཟེད་ཞལ་དང་པོར་འདོར་བས་ཞལ་
བསིལ། རྡོ་རྗེ་སྙིམས་པ་ཁ་ཕྱེ་བའི་ཕྱག་རྒྱས་སྣོད་གཉིས་པའི་ཆུ་བཟེད་ཞལ་གཉིས་པར་ལྡུག་པས་མཆོད་ཡོན། ལག་པ་ཁུ་ཚུར་བཅིངས་པའི་འཐེབས་འཛུབས་ཀྱིས་མེ་ཏོག་བླངས་ཏེ་ལན་གསུམ་

[038A]༄༅། །བསྐོར་ནས་ཁུ་ཚུར་ཁ་གྱེན་དུ་བསྟན་པའི་འཛུབ་མོ་ནས་རིམས་ཀྱིས་དགྲོལ་བའི་ཕྱག་རྒྱས་བཟེད་ཞལ་གསུམ་པར་མེ་ཏོག་འདོར་བས་ཞབས་བསིལ་དབུལ་བ་ཡིན་ལ། འགའ་ཞིག་
གི་ལག་ལེན་ལ་ཆུ་བཞིའི་སྣོད་ཀྱི་ནང་དུ་མེ་ཏོག་སོགས་རྫས་གང་ཡང་མེད་པར་སྣོད་ཀྱི་འཁྲིས་སུ་འབྲུ་བླུག་ནས་ཞལ་བསིལ་དང་ཞབས་བསིལ་འབུལ་བའི་ཚེ་སྔོན་ལ་འབྲུ་དེ་ནས་གཏོར་ཏེ་དེ་ནས་ཆུ་འབུལ་
ཚུལ་བྱེད་པ་ནི་ཆུ་བཞི་འབུལ་བའི་བཤད་པ་དང་ཕྱག་ལེན་མ་ངེས་བཞིན་དུ་འོལ་ཚོད་ཀྱིས་རང་གཞན་གཉིས་ཀའི་མགོ་རྨོངས་པར་བྱེད་པའོ། །དམ་ཚིག་བསྒྲགས་པའི་སྔགས་ཀྱི་སྐབས་སུ་ཕྱག་རྒྱ་བྱེད་པ་
གཞུང་དུ་མ་བཤད་པས་རྗེས་འབྲང་གི་ཡིག་ཆ་ཕལ་ཆེར་ལས་མི་འབྱུང་ལ། བསོད་གྲགས་པས་རྫས་སྦྱོང་བའི་ཕྱག་རྒྱ་བྱ་བར་བཤད་ཅིང། ག་བུར་ཆུ་རྒྱུན་ལས། རྡོ་རྗེ་བསྡམས་པ་ལས་གུད་མོ་གཉིས་
གཤིབས་ཏེ་བསྒྲེངས་པའི་རྒྱབ་ཏུ་འཛུབ་མོ་གཉིས་རྩེ་བཀུགས་བ་སྦྱར། མཐེ་བོང་གཉིས་དང་མཐེའུ་ཆུང་བསྒྲེངས་པའི་ཕྱག་རྒྱ་བྱ་བར་བཤད། དོར་བ་དགོན་ལྷུན་པས་རྡོ་རྗེ་རྩེ་ལྔ་པའི་ཕྱག་རྒྱ་བཅིང་
བའམ་སྤོས་དང་བཅས་པའི་དྲིལ་བུ་བཟུང་བ་དང། གོང་དཀར་རྡོར་གདན་པས་ག་བུར་ཆུ་རྒྱུན་ནས་བཤད་པའི་རྡོ་རྗེ་རྩེ་ལྔ་པའི་ཕྱག་རྒྱ་དེ་བྱ་བར་བཤད། བུས་དུས་འཁོར་གྱི་སྦྱིན་སྲེག་ལས། དེ་ཉིད་སྣང་བ་
ལས་ལག་པ་གཉིས་འཇིག་རྟེན་པའི་ཁུ་ཚུར་བྱས་པའི་གཡོན་པའི་སྟེང་དུ་གཡས་པ་འབར་བ་ལྟར་བྱས་པ་མེ་ལྷའི་དམ་ཚིག་གི་ཕྱག་རྒྱར་བཤད་ཀྱང་དབང་ལེར་ཁུ་ཚུར་བཅིངས་ཏེ། བསྟན་པ་ནི་གྲུབ་པ་རྣམས་ཀྱི་
རིགས་སུ་འགྱུར་རོ། །ཞེས་བཤད་ལ་མེ་ལྷའང་གྲུབ་པའི་རིགས་ཡིན་པའི་ཕྱིར་དེ་ཉིད་ཀྱིས་ཆོག་གམ་སྙམ་མོ། །ཞེས་གསུངས་ཤིང་སྤྱོད་རྒྱུད་ཀྱི་སྲེག་ཆོག་དང་མི་འཁྲུག་པའི་སྲེག་ཆོག་སྡིག་པ་རྣམ་སྦྱོང་ལས་

[038B] དེ་ནས་གཡས་པའི་སོར་མོ་རྣམས་བརྐྱང་བ་མེ་འབར་བ་ལྟར་བྱས་པ་མེ་ལྷའི་དམ་ཚིག་གི་ཕྱག་རྒྱ་བཅིང་
བར་བཤད་ལ། བདེ་མཆོག་དང་གཤེད་དམར་གྱི་སྦྱིན་སྲེག་ལས་ཕྱག་རྒྱ་བྱ་བར་མ་བཤད་དོ། །འོད་སྙེ་སོགས་རྒྱ་གཞུང་དུ་མར་ཡང་ཕྱག་རྒྱ་བཅིང་བ་མི་འབྱུང་བས་རྗེ་ཐམས་ཅད་མཁྱེན་པས་འདིར་ཕྱག་
རྒྱ་མི་བྱ་བ་དང། བུས་ཀྱང་དུས་འཁོར་དང་སྤྱོད་རྒྱུད་སོགས་ལ་རང་རང་གི་གཞུང་ནས་འབྱུང་བའི་མེ་ལྷའི་དམ་ཚིག་གི་ཕྱག་རྒྱ་བྱེད་ནའང་བདེ་མཆོག་དང་གཤེད་དམར་སོགས་ལ་ཕྱག་རྒྱ་མི་བྱ་བར་བཞེད་པ་
ཡིན་ནམ་སྙམ་ཞིང། ངོར་བས་སྤོས་བཟུང་བར་བཤད་པ་ནི་མི་ཐུབ་ཟླབས། སྤོས་ཁང་ཡོངས་སུ་བཟུང་བྱས་ཏེ། །འདོད་དོན་དངོས་གྲུབ་རྟོགས་བྱའི་ཕྱིར། །དམ་ཚིག་ཡོངས་སུ་བསྒྲགས་པར་བྱ། །
ཨོཾ་བཛྲ་ཞེས་པ་ནས། ས་མ་ཡ་ཧཾ། དམ་ཚིག་སྦྱིན་པའི་ཚིག་བཅད་དོ། །ཞེས་པ་དང་མཐུན་ཤས་ཆེའོ། །ཐོག་མར་མེ་ལྷ་ལ་མུར་ཁུ་འབུལ་ལུགས་ལ་དགང་གཟར་ཇི་ལྟར་འཛིན་པ་ནི་བུ་སྟོན་
དང་ངོར་བས་བྱང་ཆུབ་མཆོག་གི་ཕྱག་རྒྱ་དང་གོང་དཀར་བས་རྡོ་རྗེ་ཁུ་ཚུར་གཉིས་ཀྱི་བཟུང་བར་བཤད། གཟར་བུ་གཉིས་ཀྱིས་ཇི་ལྟར་འབུལ་བ་ནི་སྤྱིར་མར་ཁུ་བླུག་གཟར་རྐྱང་བས་འབུལ་བ་དང་གང་བླུག་
གཉིས་ཀ་སྦྲགས་ནས་འབུལ་བ་གཉིས་ལས་ཕྱི་མ་ལ་དགང་གཟེར་མར་གྱིས་བཀང་བའི་ཁར་བླུག་གཟེར་མར་གྱིས་བཀང་པ་གན་རྐྱལ་དུ་བཞག་ནས་འབུལ་བ་དང་ཁ་བུབ་དུ་བཞག་ནས་འབུལ་བའི་
ལུགས་གཉིས་འབྱུང་བ་ལས་བུ་སྟོན་གྱིས་སྔ་མ་ལྟར་དང་གོང་དཀར་བས་ཕྱི་མེ་ལྟར་བཞེད་དེ། འདིའི་སྔ་མ་ནི་ཀྱཻ་རྡོར་དཀའ་འགྲེལ་པདྨ་ཅན་ལས། ལག་པ་གཡོན་པས་དགང་གཟར་ནི། པུས་མོའི་

[039A]༄༅། །བར་དུ་གྱེན་བལྟས་བཟུང། །མར་གྱིས་བཀང་སྟེ་བླངས་ནས་སུ། །གཡས་པ་འོག་ཏུ་ཁ་བལྟས་བས། །བླུག་གཟར་དགང་གཟར་ཀུན་ཏུ་བརྩེགས། །གྱེན་བལྟས་མར་གྱིས་
བཀད་ནས་ནི། །ཞེས་དང། འོད་སྙེ་ལས། དེའི་རྗེས་ལ་ལག་པ་གན་རྐྱལ་དུ་བྱས་པའི་བྱང་ཆུབ་མཆོག་གི་ཁུ་ཚུར་གྱིས་མར་གྱིས་གང་བའི་དགང་གཟར་བཟུང་ནས་ལག་པ་གཡས་པ་ནི་ཁ་བུབ་པས་བླུག་གཟར་
གན་རྒྱལ་དུ་བྱས་པ་མར་གྱིས་གང་བ་དང། ཞེས་གསུངས་པ་དང་མཐུན་ལ་ཕྱི་མ་ནི། གདན་བཞིའི་འགྲེལ་བར། མར་གྱིས་བཀང་བའི་གཟར་བུ་ཆེན་པོ་དང་ཆུང་ངུ་ཁ་སྤྲད་དེ་གང་བླུག་གཅིག་ཕུལ་ལ་
ཞེས་གསུངས་པ་དང་མཐུན་པས་གཉིས་ཀའང་རུང་མོད་ཀྱི་འདིར་སྔ་མ་གཉིས་ཀྱི་རྗེས་སུ་འབྲངས་ཏེ་འབུལ་ལུགས་ནི། ལག་པ་གཡོན་ཁུ་ཚུར་བཅིངས་པའི་སྟེང་ནས་མཐེ་པོས་བཀབ་པ་དེ་བཞིན་
གཤེགས་པའི་ཁུ་ཚུར་དུ་བྱས་པའི་འཛུབ་མོ་བརྐྱངས་པ་གན་རྐྱལ་དུ་བྱས་པས་དགང་གཟར་མར་གྱིས་བཀང་བ། གཡས་པ་ཡང་དེ་བཞིན་དུ་བྱས་པ་ཁ་ཐུར་དུ་བུབ་པའི་ཁུ་ཚུར་གཡོན་པའི་འཛུབ་མོའི་ཐད་
དཀར་བཞག་པས་བླུག་གཟར་མར་གྱིས་བཀང་བའི་མགོ་དགང་གཟར་གྱི་ཁར་བཞག་ནས་འཛིན་པ་བྱང་ཆུབ་མཆོག་གི་ཕྱག་རྒྱས། ལག་པ་གཉིས་པུས་མོ་གཉིས་ཀྱི་ནང་ནས་ཕྱི་མའི་འགའ་བར་གཡས་སུ་
བསྐོར་ཏེ་མེ་ལྷའི་ཞལ་ཅུང་ཟད་གདངས་པར་བསམ་སྟེ་དབུལ། འདིར་མེ་ལ་བགེགས་ཡོད་མེད་བརྟག་པ་ལ། མེའི་མདོག་དུ་བལྟ་བུ་དང། འབྲུ་མར་ལྟ་བུ་དང། ལྗང་གུ་དང། སྣ་ཚོགས་པ་དང་
སྒྲ་ཙཊ་ཙཊ་ཟེར་བ་དང། ཚ་ཚ་ཟེར་བ་དང། སོཾ་ས་ཟེར་བ་དང། བོད་བུའི་སྒྲ་ལྟ་བུ་དང། དྲི་རའི་དྲི་དང། ཉའི་དྲི་དང། སྲོག་ཆགས་ངན་པའི་དྲི་ལྟ་བུ་དང། དབྱིབས་རྩེ་གསུམ་པ་སྤྲིན་འདྲ་བ་དང་

[039B] རལ་གྲི་དང། མངའ་དང། སྤྲུལ་དང། རྔ་མོ་དང། བ་ལང་གི་མགོ་ལྟ་བུ་དང། ཡང་ཡང་འདར་བ་དང། ཡང་ཡང་རྒོད་པ་དང། ཡང་ཡང་གཡོན་དུ་འཁོར་བ་དང། ཡང་ཡང་
ས་ལ་རེག་པ་དང། གཡོ་ཞིང་མདུན་ཕྱོགས་སུ་འབར་བ་དང། དུ་བ་ཆེ་བ་དང། འཁོར་ཞིང་མེ་སྟག་དང་བཅས་པ་དང། སྲེག་རྫས་འཚིག་པ་ཧ་ཅང་མྱུར་བ་དང། སྒྲུབ་པ་པོ་མེས་ཧ་ཅང་གདུངས་
པ་སོགས་ངན་པར་བཤད་པས་དེ་འདྲ་ཡོད་ན་བཟློག་ཐབས་འོག་ནས་འབྱུང་བ་ལྟར་བྱ། བཀྲ་ཤིས་རྟག་བརྒྱད་དང། དགང་གཟར་དང། བླུག་གཟར་དང། གཡུང་དྲུང་དང། རྟ་དང། གླང་པོ་ཆེ་
འདྲ་བ་དང། དྲི་ཞིམ་པ་དང། ག་བུར་དང། ཨ་ག་རུ་དང། པདྨ་དང། ཨུ་དཔལ་གྱི་དྲི་ལྟ་བུ་དང། བི་ཝང་དང། རྫས་ དུང་དང། ཟངས་དུང་ལ་སོགས་པའི་སྒྲ་ལྟར་སྒྲ་སྙམ་པ་དང་
ཀུན་ཏ་དང། ཟླ་བ་སོགས་ཀྱི་མདོག་ལྟར་དཀར་ཞིང་སྣུམ་པ་དང། གསེར་མདོག་དང། བུས་ས་རག་དང། བཻ་ཊུ་རྱ་དང། ཨིན་དྲ་ནི་ལ་དང། མེ་ཏོག་པན་ཏུ་ག་དང། ཛ་བའི་མེ་ཏོག་དང་འདྲ་
བ་དང། རྩེ་མོ་གཅིག་པ་དང། རྩེ་མོ་བཞི་མཉམ་པར་འབར་བ་དང། སྒྲ་མེད་པར་གཡས་སུ་འཁྱིལ་བ་དང། དུ་བ་མེད་པ་དང། ཤིན་ཏུ་སྣུམ་པ་སོགས་ནི་བཟང་བར་འོད་སྙེ་དང། སྡོམ་འབྱུང་
སོགས་ལས་བཤད་དེ། ཁུངས་རྣམས་མང་གིས་དོག་ནས་མ་བྲིས་སོ། །དགང་བླུག་འབུལ་ཞེས་འབྱུང་བ་རྣམས་ལ་དགང་གཟར་དང་བླུག་གཟར་གཉིས་ཀས་དབུལ་དགོས་ཤིང་གཞན་ལ་མ་ངེས་
ཀྱང་ལྷ་བཙུན་གྱིས་ཡམ་ཤིང་གི་རྗེས་ཀྱི་མར་བླུག་གཟར་རྐྱང་བས་འབུལ་བར་བཤད། ཡམ་ཤིང་སོགས་སྲེག་རྫས་གཞན་འབུལ་ཚུལ་ལ། ངོར་བས་ཡམ་ཤིང་སོགས་སྲེག་རྫས་རྣམས་

[040A]༄༅། །རིམ་པ་བཞིན་ལག་པ་གཡོན་དུ་བཟུང་ལ་གཡས་པས་འཐེབ་སྲིན་གྱིས་སྟེང་ནས་བླངས་ཤིང་ཅུང་ཟད་བསྐོར་ཏེ་མཆོག་སྦྱིན་གྱི་ཕྱག་རྒྱས་འབུལ་བར་བཤད་ལ། གོང་དཀར་བས། ཁུ་བའི་
རྫས་རྣམས་བླུག་གཟར་གྱིས་འབུལ་ལ་གོང་བུའི་རྫས་རྣམས་གཡོན་པས་བཟུང་ལ་གཡས་པའི་འཐེབ་སྲིན་གྱིས་འོག་ནས་བསྐོར་ཞིང་འབུལ་བར་བཤད། བུ་སྟོན་གྱིས་ཡམ་ཤིང་རེ་རེ་དང་ཀུ་ཤ་དང་
དུར་བ་གཉིས་གཉིས་མཐེ་བོང་དང་མིན་མེད་ཀྱིས་བཟུང་ལ་མཆོག་སྦྱིན་གྱི་ཕྱག་རྒྱས་དབུལ་ཞིང་འབྲུ་ལ་སོགས་པ་བླུག་གཟར་གྱིས་བཟུང་དུ་རུང་བ་རྣམས་བླུག་གཟར་གྱིས་དབུལ་བར་གསུངས། རང་ལུགས་
ཡམ་ཤིང་གཉིས་གཉིས་སམ་རེ་རེ་དང་ཀུ་ཤ་དང་དུར་བ་གཉིས་གཉིས་རྩེ་མོ་ཕར་བསྟན་ཏེ་མཐེ་བོང་དང་མིང་མེད་ཀྱིས་བཟུང་ལ་མཆོག་སྦྱིན་གྱི་ཕྱག་རྒྱས་དབུལ་ཞིང། འབྲུ་ལ་སོགས་པ་བླུག་གཟར་
གྱིས་དབུལ་ཏེ། འོད་སྙེ་ལས། བླུག་གཟར་གྱིས་ནི་མར་སྲེག་ཅིང། འབྲུ་རྣམས་དེ་ཉིད་ཀྱིས་དབུལ་བྱ། ཞེས་གསུངས་པ་ལྟར་རོ། །ཞེས་འབྱུང་བའི་ལུགས་ལྟར་རོ། །སྲེག་རྫས་འབུལ་བའི་
གོ་རིམས་ནི། །ཡམ་ཤིང་མར་ཏིལ་དུར་འབྲས་ཟན། །ཀུ་ཤ་ཡུང་སོ་ནས་སྲན་གྲོ། །ཞེས་པ་ལྟར་དབུལ་ཏེ་འོད་སྙེ་རི་ལུགས་སོ། །རྫས་ཁྱད་པར་བ་རྣམས་སྤྲོ་ཞིང་ལོང་ཡོད་ན་རེ་རེ་ནས་ཕུལ་ཀྱང་
རུང་མོད་ཀྱི་མཉམ་དུ་འབུལ་བ་འཇུག་པ་བདེ་ཞིང་རྫས་བཅུ་གཉིས་ཀྱི་མཐར་དབུལ་ལོ། །འབུལ་བའི་གནས་ནི། །འོད་སྙེ་ལས། ཐམས་ཅད་དུ་ཁུ་བའི་རྫས་རྣམས་ནི་ཞལ་དུའོ། །ཡམ་ཤིང་དང་
མི་རུས་ཀྱི་ཕྱེ་མ་ལ་སོགས་པ་ནི་འོད་ཀྱི་འཁོར་ལའོ། །ཞོ་ཟན་དང་བཟའ་བ་དང་ཞལ་བསིལ་དང་ཏིལ་ལ་སོགས་པ་ནི་ཕྱག་ཏུའོ། །དྲི་ནི་ཐུགས་ཀར་རོ། །མེ་ཏོག་ནི་དབུལ་ལའོ། །བདུག་སྤོས་ནི་

[040B] །ཞབས་བསིལ་ནི་ཞབས་དག་ལའོ། །མར་མེ་དང་མཆོད་ཡོན་མདུན་དུ་དབུལ་བར་བྱའོ། །མཆོད་ཡོན་གྱི་ཆུ་ནི་སྣོད་དུ་ཡང་བླུག་པར་བྱའོ། །ཁ་ཅིག་ནི། ཀུན་ཏུ་ལུས་ལ་བསང་གཏོར་དང། །
མདུན་དུ་སྤོས་ཀྱིས་བདུག་པ་དང། ཞལ་བསིལ་ཞལ་དུ་ལན་གསུམ་སྟེ། །མཆོད་ཡོན་དབུ་ལ་དབུལ་བར་བྱ། །ཞེས་ཟེར་རོ། །ཞེས་འབྱུང་ཞིང་སྡོམ་འབྱུང་ལས་ཀྱང་ཕལ་ཆང་དི་དང་མཐུན་པར་
འབྱུང་བ་ལྟར་རོ། །སྙན་པའི་གདངས་ཀྱིས་དབུལ་བར་གསུངས་པ་ནི་ཁྲོས་པའི་སྐད་ལྟ་བུ་ང་རོ་དྲག་པོ་མ་ཡིན་པར་སྐད་འཇམ་པོས་འབུལ་བའོ། །སྦྱིར་མེ་ལྷ་གཤེགས་སུ་གསོལ་བ་དང། མེ་འབར་
བའི་རྣམ་པར་བསྒྱུར་བ་དང། མེ་འཚམས་སུ་བཞག་པ་དང། བཞུགས་སུ་གསོལ་བ་སོགས་ལྔ་གསུངས་བ་ལས་འདིར་ཕྱི་མ་ལྟར་བྱ། དཀྱིལ་འཁོར་སྒྲུབ་མཆོད་དང་འབྲེལ་དུས་མེ་ལྷའི་ཐུགས་ཀར་
གཞལ་ཡས་ཁང་གདན་བཅས་བསྐྱེད། ལས་ཀྱི་རྡོ་རྗེ་དཀྱིལ་འཁོར་གྱི་དྲུང་དུ་སོང་སྟེ་ཤར་སྒོ་ནས་ཕྱག་གསུམ་འཚལ་གུས་པས་འདུད་ཅིང་ཐལ་མོ་སྦྱར་ཏེ། བདག་ཅག་དཔོན་སློབ་ཡོན་བདག་དང་བཅས་
པ་སོགས་སེམས་ཅན་ཐམས་ཅད་ལ་མཆོག་ཐུན་གྱི་དངོས་གྲུབ་རྩོལ་བའི་ཆེད་དུ་སྦྱིན་སྲེག་འབུལ་བས་ཐབ་ཀྱི་གཞལ་ཡས་ཁང་གི་ནང་དུ་གཤེགས་པར་ཞུ། ཞེས་བརྗོད་དེ་ལག་པ་གཡོན་སྤོས་འཛིན་
ཅིང་གཡས་པས་མེ་ཏོག་རེ་ལེན་པ་དང་ལྷའི་སྔགས་རེ་བརྗོད་པས། དཀྱིལ་འཁོར་བའི་ལྷ་སོ་སོ་ལས་ལྷ་གཉིས་པ་རེ་མར་མེ་གཅིག་ལས་གཉིས་ཆད་ཀྱི་ཚུལ་དུ་སྤྱན་དྲངས་པར་བསམ་ལ། མེ་ཏོག་
སྣོད་བཟང་པོའི་ནང་དུ་བཞག་སྟེ་མཆོད་རོལ་དང་བཅས་པས་སྦྱིན་སྲེག་གི་སར་སྤྱན་དྲངས། ལས་ཀྱི་རྡོ་རྗེས་དེ་ལྟར་སྤྱན་འདྲེན་པའི་བར་ལ། རྡོ་རྗེ་སློབ་དཔོན་དཔོན་སློབ་ཀྱིས་སྔར་བསྒྲུབ་པའི་དཀྱིལ་འཁོར་

[041A]༄༅། །ནས་ལྷ་རྣམས་མར་མེ་གཅིག་ལས་གཉིས་ཆད་ཀྱི་ཚུལ་དུ་སྤྱན་འདྲེན་པར་བསམ་ལ། དཔའ་ཅིག་ལ། ལས་བྱེད་སྤྲུལ་པ་གཤིན་རྗེའི་འཁོར་དང་བཅས། ཞེས་པ་འདོན་ཞིང་བཅུ་གསུམ་
མ་ལ༑ གཏི་མུག་གཤིན་རྗེ་གཤེད་སོགས་འཁོར་དང་བཅས། ཞེས་འདོན་པ་བསྒྱུར་ཏེ། འཇམ་དཔལ་རང་བཞིན་མ་སོགས་སྤྱན་འདྲེན་གྱི་ཚིག་བཅད་དབྱངས་དང་བཅས་པ་བྱ། སྤྱན་འདྲེན་འདི་
གཞུང་དང་རྗེས་འབྲང་གི་ཡིག་ཆར་མི་གསལ་ཡང། འགའ་ཞིག་གི་ལག་ལེན་ལ་བྱེད་སྲོལ་སྣང་བས། སྤྲོ་ན་བྱས་པར་ཉེས་སྐྱོན་མེད་ཅིང་མི་སྤྲོ་ན་མ་བྱས་ཀྱང་རུད་མོད་མི་བྱེད་ན་མེ་ཏོག་སླེབ་པ་དང་གདན་
སྐྱེད་ཚ་རབ་དུས་མཚུངས་པ་བྱ། དེ་ནས་ལས་ཀྱི་རྡོ་རྗེས་མེ་ཏོག་སློབ་དཔོན་གྱི་ཕྱག་ཏུ་ཕུལ། སློབ་དཔོན་གྱིས་ལྷ་རྣམས་རིམ་པ་བཞིན་ཐབ་ཀྱི་གཞལ་ཡས་ཁང་དུ་རང་རང་གི་གདན་ལ་བཞུགས་སུ་གསོལ་
བར་མོས་ཏེ། མེ་ཏོག་རེ་ཐབ་ཏུ་འདོར་བ་དང་ལྷའི་སྔགས་རེ་བརྗོད། ཡམ་ཤིང་སོགས་སྲེག་རྫས་འབུལ་བའི་ཚེ་གཙོ་བོ་ལ་ལས་སྔགས་རྫས་སྔགས་སྤེལ་ཚིག་དང་བཅས་པ་བཏགས་པའམ། དེ་
མ་གྲུབ་ན་ལས་སྔགས་རྐྱང་པ་ལ་སྤེལ་ཚིག་གདགས་ལ་དབུལ་ཏེ་སྤེལ་ཚིག་རེ་རེ་ནས་སྦྱར་མ་ནུས་ན་བདུན་བདུན་གྱི་མཐར་སྦྱར། དེ་ཡང་མ་གྲུབ་ན་ཐོག་མཐའ་གཉིས་སུ་གདགས། འཁོར་གྱི་ལྷ་ལ་
ནི་བདུན་ནམ་གསུམ་ལ་སོགས་པ་ཅི་ཙམ་འབྱོར་བ་རང་རང་གི་སྔགས་ལ་སྤེལ་ཚིག་གདགས་ལ་དབུལ། གཙོ་འཁོར་སོ་སོ་ལ་ཡམ་ཤིང་སོ་སོར་ཕུལ་ནས་རྫས་གཞན་རྣམས་རིམ་པ་བཞིན་སོ་སོར་འབུལ་
བའམ༑ གཙོ་བོ་ལ་ཡམ་ཤིང་ནས་རྫས་ཁྱད་པར་བའི་བར་ཕུལ་ནས་འཁོར་གྱི་ལྷ་ལ་སོ་སོར་དེ་ལྟར་འབུལ་བའང་རུང་ཞིང། གཙོ་བོ་ཡབ་ཡུམ་གཉིས་ཀྱི་སྔགས་སྦྲེལ་ནས་ཕུལ་རྗེས། འཁར་གྱི་སྔགས་

[041B] གཙོ་བོ་ལ་ཕུལ་རྗེས། ཡུམ་སོགས་ཀྱི་སྔགས་སྦྲེལ་ནས་འབུལ་བའང་རྗེས་འབྲང་གི་ཡིག་ཆ་འགའ་ཞིག་ལས་བཤད་དེ། འཇུག་
པ་བདེ་བར་བྱེད་ན་གསུམ་པ་ལྟར་བྱ། འོད་སྙེར་རང་གི་སྔགས་ལ་གང་འདོད་པའི་མིང་སྤེལ་བཅུག་པའམ་ཡང་ན་རང་བཞིན་གྱིས་ཞི་བ་ལ་སོགས་པ་བསམ་པས་ལྷག་པར་མོས་པས་བཟླས་ཤིང་སྲེག་རྫས་
རྣམས་བརྒྱ་འམ་སྟོང་ངམ་དཔག་ཏུ་མེད་པ་བསྲེག་པར་བྱའོ། །ཞེས་སྒྲུབ་བྱའི་མིང་སྤེལ་བཅུག་པའམ་མ་བཅུག་ཀྱང་དེའི་སྡིག་པ་སོགས་ཞི་བའི་དོན་དུ་བསམ་ནས་སྦྱིན་སྲེག་བྱ་བར་གསུངས་པས་
མིང་སྤེལ་མ་བཅུག་ཀྱང་ཉེས་པ་མེད། འོན་ཀྱང་བསམ་བྱ་མི་འོང་བ་རང་རེ་ཚེས་འདོན་ཆ་ལ་བཅུག་པ་ལེགས། སྲེག་རྫས་འབུལ་བའི་གྲངས་ནི། ཤནྟི་བས། སྲེག་བླུག་གཅིག་གམ་གསུམ་
མམ་བདུན་ནམ་ཉེར་གཅིག་གམ་བརྒྱ་དང་སྟོང་ལ་སོགས་པ་དབུལ་བར་བྱའོ། །ཞེས་གསུངས་པ་ལྟར་ངེས་པ་མེད། ཡམ་ཤིང་དང་མར་གཙོ་བོ་ཡིན་པས་ངེས་པར་དགོས་ཞིང་གཞན་རྣམས་སྐབས་
དང་སྦྱར་བས་ཆོག་པར་གཞུང་དུ་གསུངས་ལ་དེ་གཉིས་གཞན་ལས་མང་བ་དབུལ་ཞིང་སྦྱིན་སེག་གྲངས་ཅན་བྱེད་པ་ནའང་ཡམ་ཤིང་དང་མར་འབུལ་ཐེབ་རེ་དང་སྔགས་རེ་སྦྱར་བ་སྦྱིན་སྲེག་རེའི་གྲངས་སུ་
རྩི་བ་ཡིན་ལ་སྡིག་པ་ཞི་བ་དགོས་པའི་གཙོ་བོ་ཡིན་ན་ཏིལ་མང་བ་དང། ཚེའི་བར་ཆད་ཞི་བའི་ཆེད་ཡིན་ན་དུར་བ་མང་བར་འབུལ་བ་སོགས་ཤེས་དགོས་པར་མཁས་གྲུབ་རྗེ་དང་ལྷ་བཙུན་སོགས་ཀྱིས་
བཤད་ཅིང་བུ་སྟོན་གྱིས་ཀྱང་འདི་དང་མཐུན་པར་གསུངས་སོ། །སྦྱིན་སྲེག་གྲངས་ཅན་བྱེད་པའི་ཚེ་སྒྲུབ་གཡོག་གཅིག་གིས་གྲངས་གཟུང། མེ་རྒྱུན་མི་འཆད་པའི་ཕྱིར་བུད་ཤིང་འཇུག་པ་དང། མར་
[042A]༄༅། །ཁུས་ ཁའི་རླུང་གིས་འབུད་མི་རུང་བས་རླུང་ཡབ་གཡོབ་བ་སོགས་སྐབས་དང་བསྟུན་ཏེ་བྱ། བསྙེན་པའི་ཁ་སྐོང་ལ་སྦྱིན་སྲེག་ཁྲི་ལ་སོགས་པ་བྱེད་པའི་ཚེ་ནུབ་རེ་ལ་ཏིལ་
སྟོང་ཕྲག་ལྔའམ་ཁྲི་ལ་སོགས་པ་ཅི་ཙམ་ནུས་པ་དབུལ་ཞིང་སྐབས་སྐབས་སུ་ཡམ་ཤིང་དང་མར་ཅི་འབྱོར་དབུལ་བར་ངོར་བ་སོགས་ཀྱིས་བཤད། འཕྲིན་ལས་མཛད་པར་བསམ་རྗེས་དགང་བླུག་ཕུལ་
ཏེ་མཆོད་ཡོན་འབུལ་བ་ལ། མཁས་གྲུབ་སོགས་ཀྱིས་ཨཱ་ཧྲིཿ་ས་འབུལ་བར་བཤད་ཀྱང། གཞུང་དུ་ལས་སྔགས་ཀྱིས་མཆོད་ཡོན་ཕུལ་སྟེ། ཞེས་གསུངས་ཤིང་འོད་སྙེར་རིགས་ཀྱི་བདག་པོའི་
སྙིང་པོ་བརྗོད་པས་མཆོད་ཡོན་དབུལ་བར་བྱའོ་ཞེས་གསུངས་པས་ལས་སྔགས་ཀྱིས་དབུལ་ལོ། །གཞུང་དུ་མི་གསལ་ཡང་གོས་མེ་ནང་དུ་དབུལ་བར་མཁས་གྲུབ་དང་ལྷ་བཙུན་སོགས་ཀྱིས་བཤད་
ཅིང་ལག་ལེན་ལ་སོ་རྩི་ཡང་མེ་ནང་དུ་འབུལ་སྲོལ་སྣང། བསོད་གྲགས་པས་སྒྲུབ་བྱ་ལ་འཕྲིན་ལས་མཛད་པར་བསམ་པའི་སྐབས་སྤྱན་འདྲེན་ཁྲུས་གསོལ་དང་སོ་རྩི་འབུལ་བའི་སྐབས་ཞལ་ཟས་རོ་
བརྒྱ་མ་བརྗོད་པར་བཤད་པ་ནི་ཉི་མ་འཕུལ་ཐབས་སུ་མངོན། གཞུང་དུ། སོ་རྩི་ཕུལ་ལ་ནང་མཆོད་དང་བཅས་པས་མཆོད་པ་སྟོད་དེ་ཕྱག་བྱས་ནས། ཞེས་འབྱུང་ལ། འོད་སྙེར་ཡང། སྔར་
བཞིན་མཆོད་ནས་ཡང་དག་པར་བསྟོད་དེ་ཕྱག་བྱས་ནས། ཞེས་གསུངས་པའི། ཕྱག་བྱས་ནས་ཞེས་བདེ་བསྟོད་པའི་སྐབས་སུ་ཕྱག་བྱ་བ་ལ་དགོངས་པ་ཡིན་ནམ། བསྟོད་པ་ལས་ལོགས་སུ་ཕྱག་བྱ་བའི་དོན་གང་ཡིན་རྗེས་འབྲང་གི་ཡིག་ཆ་ཕལ་ཆེར་ལས་མི་གསལ་ཞིང། མཛད་བྱད་མེད་པར་འཇུག་ཏུ། ཞེས་པ་འདི་ནི་དབེན་དགོན་དུ་བདེ་མཆོག་གི་སྦྱིན་སྲེག་མཛད་པའི་ལག་ལེན་ཇི་ལྟ་བ་

[042B] །ཟེར་བ་ཡོད་པའི་བདེ་མཆོག་གི་སྦྱིན་སྲེག་ཕུན་ཚོགས་གླིང་གི་པར་མ་དེར། ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན། ཞེས་པ་སྐབས་དེར་སྦྱར་སྣང། གཤེགས་གསོལ་གྱི་ཚེ་སྒྲུབ་མཆོད་དང་
འབྲེལ་དུས། ལྷ་རྣམས་མེ་ལྷའི་ཐུགས་ཀ་ནས་གཤེགས་པར་མོས་ཏེ་སློབ་དཔོན་གྱིས་མེ་ཏོག་ལས་ཀྱི་རྡོ་རྗེ་ལ་གཏད། དེས་སློབ་དཔོན་ལ་ཕྱག་བྱས་ཏེ་མེ་ཏོག་བླངས་ལ་སྤོས་སོགས་མཆོད་རོལ་
དང་བཅས་པས་དཀྱིལ་འཁོར་གྱི་དྲུང་དུ་སྤྱན་དྲངས། ལྷ་རྣམས་གཞལ་ཡས་ཁང་གི་ནང་དུ་སྤྱན་དྲངས་པར་མོས་ལ་རྡུལ་ཚོན་ཡིན་ན་མེ་ཏོག་དཀྱིལ་འཁོར་གྱི་དབུས་ཕྱོགས་སུ་ཕྱར་བ་ཙམ་བྱས་ལ་
མདུན་དུ་བཞག་ཅིང། རས་བྲིས་ཡིན་ན་དཀྱིལ་འཁོར་གྱི་ནང་དུ་གཏོར་དེ་དཀྱིལ་འཁོར་ལ་ཕྱག་བྱ་བར་མཁས་གྲུབ་སོགས་ཀྱིས་བཤད་པ་ལྟར་བྱ། མེ་ལྷ་ལ་སྲེག་རྫས་ལྷག་མ་ཕུལ་ཏེ་བསྟོད་པའི་
འཇུག་ཏུ། རབ་གནས་སོགས་ཀྱི་སྐབས་སུ་གཞན་དོན་དུ་སྦྱིན་སྲེག་སྒྲུབ་ན། ཡོན་ཕུལ་བའི་སློབ་མའི་མཐེ་བོང་རང་གི་གཡོན་པའི་མཐེའུ་ཆུང་གིས་བཟུང་སྟེ་ཐབ་ལ་ལན་གསུམ་དུ་བསྐོར་བ་བྱས་
ཏེ༑ བླུག་གཟར་གྱིས་དེའི་མགོ་ལ་གཡས་སྐོར་དུ་བསྐོར་ཏེ་ལན་བདུན་དུ་སྲེག་བླུག་བྱས་ཏེ་དགང་བླུག་འབུལ་དུ་གཞུག་འཁྱིལ་བ་བཟླས་པའི་སྲུང་སྐུད་དཀར་པོ་སློབ་མའི་ལག་པ་གཡས་ལ་བཅིངས་
ཏེ་བསང་གཏོར་བྱ། འབྱོར་ན་རྒྱལ་པོ་དང་འཇིག་རྟེན་སྐྱོང་བ་དང་སེམས་ཅན་ཐམས་ཅད་དང་སློབ་མ་སོགས་ཀྱི་དགེ་བར་དམིགས་ཏེ་དགང་བླུག་གསུམ་གསུམ་མམ་རེ་རེ་འབུལ་བར་འོད་སྙེར་
གསུངས་པ་ལྟར་འདིར་རམ། ཉིན་མོ་འབྱུང་གནས་ཀྱིས་འདས་པའི་ལྷ་ལ་རྫས་རྣམས་ཀྱི་སྲེག་བླུག་ཚར་ནས་དགང་བླུག་མ་ཕུལ་བའི་གོང་དུ་བྱ་བར་བཤད་པ་གཞུང་དུ་གསུངས་པ་ལྟར་བྱ་ལ། དེ་ལྟར་

[043A]༄༅། །བྱེད་པ་པོ་ནི་རྡོ་རྗེ་སློབ་དཔོན་དང་ངམ་སྒྲུབ་གྲོགས་གཞན་གྱིས་ཀྱང་བྱ་བར་བཤད། མེ་ལྷའི་གཏོར་འབུལ་གྱི་ཚེ་གཡས་མཆོག་སྦྱིན་གྱི་ཕྱག་རྒྱ་བྱ་བར་དོར་བས་བཤད། ལག་ལེན་ལ་
གཏོར་མ་མེ་ནང་དུ་འབུལ་སྲོལ་སྣང། མེ་ལྷ་གཤེགས་གསོལ་གྱི་ཚེ་དབྱུག་གུ་རྩེ་གསུམ་གྱི་ཕྱག་རྒྱ་ཕྱིར་བཀྱེད་པ་བྱ་བར་ངོར་བ་སོགས་ཀྱིས་བཤད། སྦྱིན་སྲེག་གི་ཐོག་མར་རྡོར་དྲིལ་བྱིན་རླབས་ནས་
སྦྱིན་སྲེག་མཚར་གྱི་བར་དུ་ལག་པ་རྡོར་དྲིལ་དང་མ་བྲལ་བ་བྱ་བར་མཁས་གྲུབ་སོགས་ཀྱིས་བཤད་ལ། །ཁ་གཅིག་དགང་བླུགས་ཀྱི་ཡུ་བ་ལ་རྡོ་དྲིལ་འདོག་བྲིས་ནས་སྦྱིན་སྲེག་གི་སྐབས་སུ་དེ་ལ་རྡོར་
དྲིལ་འདོགས་གི་ན་ཡོད་འདུག་པ། དེ་ལྟར་ན་བསང་ཆུ་དང་ནང་མཆོད་ཀྱིས་བསང་བའི་ཚེ་ལག་པ་རྡོར་དྲིལ་དང་འབྲལ་བའམ་ཡང་ན་འཐོར་ཡབ་དང་གཟར་བུ་གཉིས་ཀ་བཟུང་ནས་བསང་དགོས་པར་འགྱུར་
བས༑ གང་ནས་ཀྱང་མ་བཤད་ཅིང་གཞན་གྱི་མིག་སྔར་མི་མཛེས་པ་དང་རང་ངོ་ཚ་བའི་ལག་ལེན་དེ་འདྲ་བྱེད་ཕྱིན་རྡོར་དྲིལ་གཉིས་ལག་པ་གཡས་གཡོན་ལ་བསྡམ་པ་བདེའོ། །དངོས་གཞིའི་སྐབས་
ཀྱི་ལག་ལེན་འདི་དག་རང་རང་གི་ཐད་དུ་འགོད་པ་འབྲེལ་མཚུངས་མོད་ཀྱི་དེར་བཀོད་ན་ངག་འདོན་གྱི་ཚིག་རྣམས་ཧ་ཅང་འཐོར་བ་ལྟ་བུར་སོང་ནས་བདག་ལྟ་བུའི་བློ་དམན་གསར་བུ་འགའ་ཞིག་གིས་ཚིག་བློར་
ལེན་མི་བདེ་བ་འོང་བར་སྣང་བས་འདིར་བཀོད། དེ་ལྟར་ན་ཐབ་ལ་སོགས་པ་ཇི་ལྟར་བྱེད་ཚུལ་ཡང་དཔལ་མཉམ་མེད་རི་བོ་དགའ་ལྡན་པའི་ཡིག་ཆ་དང་ལུགས་སྲོལ་ལ་གང་ཡོད་ཕྱོགས་གཅིག་དུ་འགོད་པར་རིགས་
ཀྱི༑ ས་ཞལ་གྱི་ལུགས་མང་པོ་བཀོད་པ་རང་ལུགས་འཐོར་བ་ལྟ་བུར་སོང་ནས་ཁྱོད་ལྟ་བུའི་བློ་དམན་ལ་འཆར་མི་བདེ་བས་མི་འཐད་དོ་ཅེ་ན། དེ་ནི་བདེན་མོད་ཀྱི་དེང་སང། རྗེས་པཎ་གྱི་གསུང་གོང་དུ་

[043B] སྙིང་ཁམས་ཆུང་བ་ཡང་འགའ་ཞིག་གིས་རང་གི་ཨ་མའི་གཅོད་པ་ངོ་ཤེས་ཀྱི་དཔེ་དེར་མེད་ཕྱིན་ལེགས་བཤད་ཅིང་འདྲ་ཞིག་
ཡིན་ཀྱང་འདོར་བ་དང། འགའ་ཞིག་གིས་ཨ་ཕའི་ཁ་ཕོ་རལ་གཙང་ཞེན་གྱིས་རང་གི་དཔེ་དེར་ཡོད་ཕྱིན་བོན་ལུགས་ཡིན་ཀྱང་ཁྱིས་ཁྲག་མཐོང་བ་ལྟར་འཇུག་པ་དང། འགའ་ཞིག་གིས་རང་ལུགས་ནོར་བུའི་
དོ་ཤལ་དོར་ནས་གཞན་ལུགས་འཆིང་བུའི་འཕྲེང་བ་རྒྱན་དུ་བྱེད་པར་སྣང་བས། མ་བ་སླབ་པའི་མཁས་པ་དང་མ་བསྒོམ་པའི་གྲུབ་ཐོབ་ལ་མི་དགོས་ཤིང། བླུན་པོ་ཕྱོགས་ལྷུང་ཅན་ལ་མོན་སྤ་གྲོ་བའི་རྡོར་
གཅོད་དུ་འགྱུར་ཉེན་ཆེན་འང། སྙིང་ཁམས་ཆུང་ཞིང་བློ་གྲོས་ཆེ་ལ་གཟུ་བོར་གནས་པའི་ཀློགས་པ་བ་འགའ་ཞིག་གིས་རྗེས་འབྲང་གི་ཡིག་ཆར་ཡོད་ནའང་རྗེ་ཐམས་ཅད་མཁྱེན་པའི་བཞེད་པར་སོང་མ་
སོང་དཔྱད་དགོས་པ་དང། གཞན་གྱི་ཡིག་ཆ་ཡིན་ནའང་ལེགས་པར་བཤད་པ་འདོར་མི་དགོས་པ་དང། རྗེ་བདག་ཉིད་ཆེན་པོ་དང་མཁས་པ་གཞན་གྱི་བཞེད་སྲོལ་མི་འདྲ་བའི་རྣམ་དབྱེ་ཤེས་པར་བྱས་
ནས༑ རྗེ་ཐམས་ཅད་མཁྱེན་པའི་བཞེད་སྲོལ་དྲི་མ་མེད་པ་བཟུང་དགོས་པ་གོ་བའི་ཆེད་དུ་རྗེས་འབྲང་གི་ཡིག་ཆ་དང། མདོག་རྒྱུད་རིགས་གནས་མཐའ་དག་ལ་སྦྱངས་པ་ཕུལ་དུ་ཕྱིན་པའི་མཁས་མཆོག་
བུ་སྟོན་ཞབས་དང། གངས་རིའི་ལྗོངས་སུ་རྒྱུད་སྡེ་དང་མཐུན་པར་སྤྱོད་པའི་གསང་སྔགས་པའི་ཡང་རྩེ་དཔལ་ལྡན་ས་སྐྱ་པ་དཀར་པོ་རྣམ་གསུམ་སོགས་ཀྱི་རྗེས་འབྲང་གི་གཙོ་བོ་ངོར་བ་དང་གོང་དཀར་པའི་ཡིག་
ཆ་རྣམས་ལས་བཤད་ཚད་དུ་མ་བཀོད་ནས་དཔྱད་པ་ཅུང་ཟད་བགྱིས་པ་ཡིན་ནོ། །རྩོད་སྤོང་འདི་ནི་ཚིགས་བཅད་བྱ་བར་འོས་ན་ཡང་སྙན་ངག་དང་སྡེབ་སྦྱོར་གྱི་སྐུ་རྟེན་དུ་མ་གྱུར་བས་ལྷུག་པ་ལ་སྦྱོར་

[044A]༄༅། །རྒྱུའི་གསུང་རབ་ཀྱི་བརྡ་འཆད་ཉིན་པར་བཙལ་ཡང་མ་རྙེད་པར། ཚིགས་བཅད་ལ་སྦྱོར་རྒྱུའི་མངོན་བརྗོད་དང་ཟློས་གར་སོགས་མཚན་མོ་མ་བཙལ་བར་རྙེད་པའི་མུན་ནག་འདོན་འཇལ་དེ་རེ་ཞིག་བཞག་གོ་གཉིས་པ་དངོས་གཞིའི་རིམ་པ་ལ་གསུམ། སྔོན་འགྲོའི་ཆོ་ག་དངོས་གཞིའི་ཆོ་ག་འཇུག་གི་ཆོ་གའོ། །དང་པོ་ནི། སྔར་བཤད་པའི་ཆོ་གའི་ཡན་ལག་ཐམས་ཅད་ཚོགས་པར་
བྱས་ནས་པདྨའི་འདུག་སྟངས་ཀྱིས་བཤར་དུ་ཕྱོགས་ཏེ་བདག་བསྐྱེད་རྫོགས་པར་བསྒོམ་ཞིང་ལྷ་རྣམས་ལས་འོད་ཟེར་དཀར་པོ་འཕྲོ་བར་བསམ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་
སངས་རྒྱས་ཐམས་ཅད་ཀྱི་བྱིན་བརླབས་དང་ནུས་མཐུ་ཐམས་ཅད་བཀུགས་ནས་བསང་ཆུ་ལ་ཐིམ་པར་གྱུར། བར་བསམ་ལ། ཧྲཱི་ཥྚྲཱི་བརྒྱ་རྩ་སོགས་བཟླས་ཏེ་བསང་ཆུ་བསྒྲུབ། འོག་ཏུ་ལས་སྔགས་
ཞེས་པ་ཐམས་ཅད་ཧྲཱི་ཥྚྲཱི་ལ་གོ་བར་བྱ། ཧྲཱི་ཥྚྲཱི་ལ་སྲཱཧཱ་བཏགས་པ་བདུན་སོགས་བཟླས་ཏེ་མཆོད་ཡོན་བསྒྲུབ། དེ་ནས་སྨྲ་བར་གཞན་བཅད་དེ། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ་དེ་གཉིས་ཀའང་དོན་དམ་པའི་བྱང་ཆུབ་
ཀྱི་སེམས་ཀྱི་རང་བཞིན་ནོ་སྙམ་དུ་མོས་ལ། ཨོཾ་སརྦ་ཏ་ཐཱ་ག་ཏ་སིད་དཧི་བཛྲ་ས་མ་ཡ་ཏི་ཥྛ་ཨ་ཥ་སྟྭཾ་ ཞེས་བརྗོད་ཅིང་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་
ཀར་བཟུང། ཨོཾ་བཛྲ་གཎྚ་ཧཱུཾ་ཞེས་བརྗོད་ཅིང་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་དཀུ་གཡོན་པར་ཁ་གྱེན་ལ་བསྟན་ཏེ་བཟུང། རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ། །སྙམ་དུ་
བསམ་ལ། ཧཱུཾ་སེམས་ཅད་རྨོངས་དང་འབྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཞེས་བརྗོད་ཅིང་རྡོ་རྗེ་གསོར་

[044B] གསོར་ཞིང་ཨོཾ་བཛྲ་དྷ་རྨ་ར་ཎི་ཏ་པྲ་ར་ནི་ཏ་སཾ་པྲ་ར་ཎི་ཏ་སརྦ་བུ་དྷ་ཀྵེ་ཏྲ་པྲ་ཙ་ལི་ནི་པྲ་ཛྙ་པཱ་ར་མི་ཏ་ནཱ་ད་སྭ་བྷ་ཝེ་བཛྲ་ས་དྭ་ ཞེས་
བརྗོད་ཅིང་དྲིལ་བུའི་དབུས་ཀྱི་ཕྱོགས་བརྒྱད་དུ་ལྕེ་བསྐྱོད་པས་དཀྲོལ་བར་བྱ། དེ་ནས་ལས་སྔགས་བརྗོད་ཅིང་གཡས་བས་ཀུ་ཤའི་རྩེ་མོས་བསང་ཆུའི་སྣོད་ནས་ཆུ་བླངས་ཏེ་རང་གི་གཡོན་ངོས་ནས་གཡས་
བསྐོར་དུ་ཐབ་དང། རྫས་ཐམས་ཅད་དང། དགང་བླུག་དང། རང་ལའང་བསང་གཏོར་ལན་གསུམ། ཡང་ལས་སྔགས་བརྗོད་ཅིང་གཡས་པའི་འཐེབ་སྲིན་གྱིས་ནང་མཆོས་བླགས་ནས་སྔ་མ་ལྟར་
བསང་གཏོར་ལན་གསུམ་བྱ། དེ་ནས་མེ་ལྷའི་མཆོད་རྫས་རྣམས་ལ་ལས་སྔགས་དང་ནང་མཆོད་ཀྱིས་བསང། སྭ་བྷ་ཝས་སྦྱང། སྟོང་པའི་ངང་ལས་ཨ་ལས་བྱུང་བ་ཐོད་པ། ནས་ཨོཾ་
ཤཔྟ་ཨཱ་ཧཱུཾ། ཞེས་པའི་བར་གྱིས་ཆུ་བཞི་ཉེར་སྤྱོད་རོལ་མོ་དང་བཅས་པ་སྔགས་དང་ཕྱག་རྒྱས་བྱིན་གྱིས་རླབས་རྫས་སྦྱོང་བའི་ཕྱག་རྒྱ་བཅིངས་ལ། ཨོཾ་སཱཧཱ། ཞེས་པས་སྲེག་རྫས་རྣམས་སྤྱིར་བཀྲུས་
བར་བསམ། །ཨོཾ་ཨཱ་སཱ་ཧཱ་ས་ཡམ་ཤིང། ཨོཾ་ཥྲིཾ་སཱ་ཧཱ་ས་ཞུན་མར། ཨོཾ་ཛྲིཾ་སཱ་ཧཱ་ས་འབྲུ། ཨོཾ་ཀུ་རུ་ཀུ་རུ་སཱ་ཧཱ་ས་ཡམ་ཤིང་དང་མར་དང་འབྲུ་ལས་གཞན་པའི་རྫས་རྣམས་ཏེ་མདོར་ན། རྫས་རྣམས་
ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱང་ཞིང་དག་ནས་ནང་གི་བདུད་རྩི་ལྔའི་ངོ་བོར་གྱུར། བར་བསམ། དེ་ནས་འོ་མ་ཅན་གྱི་ཤིང་ལས་བྱུང་བ་ལ་སོགས་པའི་མེ་གང་ཡང་རུང་བ། ཨོཾ་ཨཱ་ཧཱུཾ་
ལན་གསུམ་བརྗོད་དེ་སྣོད་ཀྱི་ནང་དུ་བཞག་ལ་ཞུན་མར་གྱི་སྒྲོན་མེ་སྤར་བས། ལས་སྔགས་བརྗོད་ལ་འོ་མ་ཅན་གྱི་ཤིང་ལ་མེ་སྤར། ལས་སྔགས་བརྗོད་ཅིང་བསང་ཆུ་དང་ནང་མཆོད་ཀྱིས་མེ་དེ་ལ་

[045A]༄༅། །གཡས་སྐོར་དུ་ལན་གསུམ་གསུམ་བསང། དེ་ནས་མེ་དེ་གཙང་ཞིང་ཤིན་ཏུ་སྐམ་པའི་རྩའི་ཆུན་པོ་དང་བཅས་པ་དུ་བ་མེད་པ་ཐབ་ཀྱི་ནང་དུ་གཅུག་ལ། ཨོཾ་ཛྭ་ལ་ཛྭ་ལ་ཧཱུཾ། དང། ཧཱུཾ་
ཡིག་བརྗོད་དེ་རླུང་ཡབ་ཀྱིས་མེ་སྤར། ལས་སྔགས་ལན་བདུན་བཟླས་ཏེ་མར་ཁུ་བླུག་གཟར་བདུན་གྱིས་མེ་རབ་ཏུ་སྤར། དེ་ནས་ཀུ་ཤ་རྣམས་ལག་ཏུ་བཟུང་ལ། ཨོཾ་བཛྲ་ས་ཏྭ་ཨ། ཞེས་པ་ལན་
བདུན་དང། ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པ་འདམ་མའི་སྙིང། །བདག་གི་བགེགས་རྣམས་
ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་བརྗོད། བྲེལ་དུས་ཚིགས་བཅད་འདི་མ་བརྗོད་ཀྱང་རུང། སྔགས་སྔ་མ་ལན་ལྔ་བརྗོད་ཅིང་ཀུ་ཤ་དགྲམ། དེ་ནས་རྡོར་དྲིལ་འཛིན་
པའི་ལག་པ་ཐལ་མོ་སྦྱར་ཏེ། བཅོམ་ལྡན་འདས་རྡོ་རྗེ་སེམས་དཔའ། བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། ཞེས་བརྗོད་དེ་སྦྱོང་བའོ། །གཉིས་པ་དངོས་གཞི་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། བར་དུ་འཇིག་རྟེན་ལས་འདས་པའི་མེ་ལྷ་མཆོད་པ། མཐར་འཇིག་རྟེན་པའི་མེ་ལྷ་མཆོད་པའོ། །དང་པོ་ལ་གསུམ། ཐབ་དང་མེ་ལྷ་བསྐྱེད་ཅིང་ཡེ་ཤེས་པ་
དང་བསྲེབ། མཆོད་ཅིང་བསྟོད་དེ་དམ་ཚིག་བསྒྲགས་པ། བསྲེག་རྫས་ཕྲུལ་ནས་སླར་ཡང་མཆོད་པའོ། །དང་པོ་ནི་ལས་སྔགས་དང་བསང་ཆུས་ཐབ་བསང་སྟེ། སྭ་བྷ་ཝས་སྦྱང། སྟོང་པའི་ངང་
ལས་སྣ་ཚོགས་པདྨ་དང་ཟླ་བའི་སྟེང་དུ་སཾ་དང་རྡོ་རྗེ་ལས་རྡོ་རྗེ་འཛིན་པ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་པ། གཡས་འོག་མ་གཉིས་ཀྱིས་

[045B] གཡོན་འོག་མ་གཉིས་ཀྱིས་རིན་པོ་ཆེ་དང་པདྨ་འཛིན་པ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབ་ཟླུམ་པ། མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་འཕྲེང་བས་བསྐོར་
བ་གྲྭ་བཞིར་ཟླ་ཕྱེད་རྡོ་རྗེས་མཚན་པ། དངགས་ཤིང་ཐོགས་པ་མེད་པར་གྱུར། ཅེས་ཐབ་བསྐྱེད། ཁ་ཁྱེར་ལ་འཁོར་ལོ་བཀོད་ན། འཁོར་ལོའི་འཕྲེང་བས་བསྐོར་བ། ཞེས་འདོན་པ་བསྒྱུར། དེའི་
ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་པ་
གཉུག་མར་གནས་པའི་རིགས་མ་དང་གཉིས་སུ་མེད་པའི་སྐུ། ཕྱག་གཡས་ཀྱི་དང་པོ་ན་བགྲང་འཕྲེང། གཉིས་པས་མི་འཇིགས་པ་སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་ན་དབྱུག་གུ་རྩེ་
གསུམ་པ། གཉིས་པ་ན་སྤྱི་བླུག་གསུམ་པ་ན་ཐོད་པ་བསྣམས་པ། གཡོན་བརྐྱང་བའི་སྟབས་ཀྱིས་བཞུགས་པ། ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པར་གྱིས་མཚན་
པ༑ དམ་ཚིག་པའི་ཐུགས་ཁའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས། ཤར་ལྷོ་ནས་བསྒོམ་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་པར་བསམ་ལ་ཕྱག་རྒྱ་བཅའ་
ཞིང། ཨོཾ་ཚུར་བྱོན་ཚུར་བྱོན་འབྱུང་པོ་ཆེ། །ལྷའི་དྲང་སྲོང་བྲམ་ཟེ་མཆོག་སྲེག་བླུག་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཊཀྐི་ཧཱུཾ་ཛཿ། ཞེས་པས་སྤྱན་དྲངས་ལ་
ཐབ་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་བསམ། ལས་སྔགས་བརྗོད་ཅིང་བསང་ཆུ་གཏོར་ལ་ཕྱི་འབྲང་གི་བགེགས་སྐྲད། སྤྲོ་ན་ཆུ་བཞི་དབུལ་ཞིང་བསྡུས་པ་ལ་མོས་ནམ་ཕུལ་ཀྱང་རུང། ཨོཾ་མུད་

[046A]༄༅། །ག་ར་ཛཿ། ཞེས་པས་དམ་ཚིག་པ་དང་ཉེ་བར་བཀུག་ཨོཾ་དན་ཊ་ཧཱུཾ། གིས་དམ་ཚིག་པ་ལ་གཞུག་ཨོཾ་པདྨ་བཾ། གྱིས་དབྱེར་མེད་དུ་བཅིངས། ཨོཾ་ཁཊ་ག་ཧོཿ་ས་དབང་དུ་བྱས་སྟེ་
རྡོར་དྲིལ་གྱིས་འཁྱུད་པའི་ཚུལ་དང་ལྡན་པའི་ཕྱག་རྒྱ་གཉིས་ཀྱིས་སེ་གོལ་ཏོག་པ་སྔོན་དུ་འགྲོ་བས་གཞུག་པ་སོགས་བྱ། གཉིས་པ་མཆོད་ཅིང་བསྟོད་ཏེ་དམ་ཚིག་བསྒྲགས་པ་ནི། ཨོཾ་ཨཱ་ཧྲཱི་པྲ་ཝ་ར་སང་
ཀཱ་རཾ་པྲོཀྵ་ཎཾ་པྲ་ཏི་ཙྪ་ཧཱུཾ་སཱཧཱ། ཞེས་པས་བསང་གཏོར་དང། པྲོཀྵ་ཎཾ། གྱི་ཚབ་ཏུ། ཨཱ་ཉྩ་མ་རྞཾ། དང། ཨྲྒྷཾ། དང། པཱ་ཊྱཾ་ བཅུག་པས། ཞལ་བསིལ། མཆོད་ཡོན། ཞབས་
བསིལ་རྣམས་ཕྱག་རྒྱ་དང་བཅས་པས་དབུལ། མེ་ལྷའི་སྔགས། ཨོཾ་ཨཀྣ་ཡེ་ཨཱ་དི་བྱ་ཨཱ་དི་བྱ་ཨཱ་བི་ཤ་ཨ་བི་ཤ་མཧཱ་ཤྲི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ། ཞེས་པ་ལ། ཨོཾ་བཛྲ་པུཥྤེ་ཨཱ་ཧཱུཾ་ཞེས་
སོགས་དང། ཨོཾ་ཨཱ་ཧཱུཾ། བཏགས་པས་ཉེར་སྤྱོད་རོལ་མོ་ནང་མཆོད་དང་བཅས་པས་མཆོད། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །
ཤེས་རབ་མཆོག་གིས་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་
བསྐྱང་བའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིགས་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་འོད། །སྐལ་པའི་མེ་བཞིན་གཟི་བརྗིད་འབར། །མངོན་
ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་ལྕིབས། །རིགས་སྔགས་གསུང་ཞིང་བགྲ་འཕྲེང་འཛིན། །བདུད་རྩིའི་བཅུད་ལྡན་གུཎྚེ་བསྣམས། །ཆོས་ཀྱི་བདུད་རྩི་ཡོངས་ལ་

[046B] །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་དྲིལ་བསིལ་དང་བཅས་པས་
བསྟོད། །བསྡུ་ན་ཤོ་ལོ་ཀ་དང་པོ་གཅིག་གིས་ཆོག་ཨོཾ་བཛྲ་ཨ་ན་ལ་མ་ཧཱ་བཧུ་ཏ་ཛྭ་ལ་ཛྭ་ལ་ཡ་སརྦ་བྷ་སྨི་ཀུ་རུ་སརྦ་དུ་ཥྚ་ན་ཧཱུཾ་ཕཊ་ཏྲི་ཤྱ་ཛཿ་ཧཱུཾ་བཾ་ཧོཿ། ས་མ་ཡ་སྟཾ་ས་མ་ཡ་ཧཾ་ཞེས་ལན་གསུམ་གྱིས་དམ་
ཚིག་བསྒྲགས། གསུམ་པ་སྲེག་རྫས་ཕུལ་ནས་སླར་ཡང་མཆོད་པ་ནི། མེ་ལྷའི་ལྗགས་རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཡ་ཡིག་འོད་ཟེར་དང་བཅས་པས་མཚན་
པར་གྱུར། བར་བསམ་ལ་ཕྱག་རྒྱ་དང་བཅས་པས་དགང་བླུགས་མར་གྱིས་གང་བ་བཟུང་ནས་གོང་གི་མེ་ལྷའི་སྔགས་སམ། དགང་བླུག་གི་སྔགས། ཨོཾ་ནམ་ས་མནྟ་བཧུད་དྷ་ནཱན་གནེ་ཡེ་ཞེས་པ་
འམ༑ སྲེག་བླུགས་ཀྱི་སྔགས། ཨོཾ་གནེ་ཡེ་ཞེས་པ་གང་རུང་ཅིག་ལ། བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཀྱི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང། སྡོམ་
པ་གསུམ་དང་འགལ་བའི་བཅས་པ་དང་རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་རྣམས་དང་ཁྱད་པར་དུ་ཡང་འདོད་དོན་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤིནྟཾ་ཀུ་རུ་ཡེ་སཱཧཱ། ཞེས་
སམ༑ བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཀྱི་སྡིག་སྒྲིབ་ཉེས་ལྟུང་ནད་འདོན་བཀྲ་མི་ཤིས་པ་རྣམས་དང་ཁྱད་པར་དུ་ཡང་འདོད་དོན་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་
ཤནྟིཾ་ཀུ་རུ་ཡེ་སཱཧཱ། ཞེས་སམ། བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཀྱི་མི་མཐུན་པའི་ཕྱོགས་ཐམས་ཅད་དང་ཁྱད་པར་དུ་ཡང་འདོད་དོན་ཕུན་སུམ་ཚོགས་པ་ལ་བར་དུ་གཅོད་པ་

[047A]༄༅། །ཐམས་ཅད་ཤནྟི་ཀུ་རུ་ཡེ་སཱཧཱ། ཞེས་པ་ལྟ་བུ་སྦྱི་འགྲོ་རྒྱས་བསྡུས་གང་ཡང་རུང་བ་འམ། བསྙེན་པའི་ཁ་སྐོང་གི་ཚེ་བདག་གི་ཚེ་འཁོར་བ་ཐོག་མེད་ནས་བསགས་པའི་སྡིག་སྒྲིབ་ཉེས་
ལྟུང་གི་ཚོགས་ཐམས་ཅད་དང། ཁྱད་པར་དུ་ཡང་ཆོག་དང་སྔགས་ཀྱི་ཆད་ལྷག་ལ་སོགས་པའི་ཉེས་པ་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་དང། སྡིག་སྦྱོང་གཙོ་བོར་བྱེད་ན། བདག་གི་འདོད་དོན་
ཕུན་སུམ་ཚོགས་པ་ལ་བར་དུ་གཅོད་པ་དང། སྡིག་པ་ཐམས་ཅད་ཤནྟིན་ཀུ་རུ་ཡེ་སཱཧཱ། ཞེས་དང། སྦྱིན་བདག་ནད་བའི་ནད་ཞི་བའི་ཆེད་ཡིན་ན་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་
མི་མཐུན་པའི་ཕྱོགས་ཐམས་ཅད་དང་ཁྱད་པར་དུ་ཡང་སྦྱིན་པའི་བདག་པོ་ཆེ་གེ་མོ་ཞེས་བགྱི་བའི་ནད་ཐམས་ཅད་ཤནྟིན། སོགས་དང། དེའི་བགེགས་ཞི་བའི་ཆེད་ཡིན་ན། ནད་ཐམས་ཅད་ཞེས་པའི་
ཚབ་ཏུ། བགེགས་ཐམས་ཅད་ཞེས་པ་འཇུག་པ་དང། ཡང་དེའི་མི་མཐུན་ཕྱོགས་སྦྱིར་ཞི་བའི་ཆེད་ཡིན་ན། སྦྱིན་པའི་བདག་པོ་འཁོར་དང་བཅས་པ་རྣམས་ཀྱི་ནད་རིམ་གདོན་བགེགས་བར་ཆད་མི་མཐུན་
པའི་ཕྱོགས་ཐམས་ཅད་ཤནྟི། སོགས་ཀྱིས་རིགས་བསྒྲེས་ཏེ་སྐབས་དང་བསྟུན་པའི་སྤེལ་ཚིག་བཏགས་བ་བདུན་ནམ་གསུམ་གྱིས་དགང་བླུགས་བདུན་ནམ་གསུམ་དབུལ། སྐབས་འདིར་མེ་ལ་བགེགས་
ཡོད་མེད་བརྟགས་ནས་མེད་ན་མི་དགོས་ལ་ཡོད་ན་ལས་སྔགས་དང་བསང་ཆུས་བསངས་ཏེ། ལས་སྔགས་ལ། བགེགས་ཐམས་ཅད་ཤནྟི་ཀུ་རུ་ཡེ་སཱཧཱ། ཞེས་པ་སྦྱར་ཏེ་དགང་བླུག་བདུན་མེ་ལྷ་ལ་ཕུལ་
ནས་སླར་ཡང་ལས་སྔགས་ཀྱིས་བསང་གཏོར་བྱས་ཏེ་དགང་བླུགས་བདུན་ནམ་གསུམ་མམ་གཅིག་ལྷའི་སྔགས་ཀྱིས་དབུལ། དེ་ནས། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་

[047B] སོ་སོའི་སྔགས་ནི། ཨོཾ་བོ་དཧི་པྲི་ཀྵ་ཡ་སཱཧཱ། ཡམ་ཤིང། ཨོཾ་ཨྒན་ཡེ་སཱཧཱ། མར་ཁུ་
ཨོཾ་སྲྦ་པཱ་པཾ་ཏ་ཧ་ན་བྫྲ་ཡེ་སཱཧཱ། ཏིལ། ཨོཾ་བྫྲ་ཨ་ཡུ་ཥེ་སཱཧཱ། དུར་བ། ཨོཾ་བཛྲ་པུ་ཥཊཱ་ཡ་སཱཧཱ། འབྲས་མ་གྲུགས་པ། ཨོཾ་སརྦ་སཾ་པཱ་དེ་སཱཧཱ། ཞོ་ཟན། ཨོཾ་ཨ་བྲ་ཏི་ཧ་ཏ་བྫྲ་ཡ་སཱཧཱ་
ཀུ་ཤ་ཨོཾ་སརྦ་ཨརྠ་སིད་དཧེ་ཡེ་སཱཧཱ། ཉུངས་དཀར། ཨོཾ་བྫྲ་པུ་ཛ་ཡ་སཱཧཱ། སོ་བ། ཨོཾ་མཧའ་བི་ག་ཡ་སཱཧཱ། སྲན་མ། ཨོཾ་བྫྲ་གྷ་སྨ་རི་སཱཧཱ། གྲོའི་
སྔགས་ཡིན་ལ་སྤེལ་ཚིག་སྦྱོར་བའི་ཚེ་སཱཧཱའི་གོང་དུ་སྦྱོར། སོ་སོའི་སྦེལ་ཚིག་ཁྱད་པར་བ་སྦྱོར་ན་གོང་གི་མར་ཁུ་འབུལ་བའི་སྤེལ་ཚིག་གི། །འདོད་དོན་ཕུན་སུམ་འཚོགས་པ་ལ་བར་དུ་གཅོད་པ་ཐམས་ཅད་
ཅེས་པའི་ཚབ་ཏུ། ཡམ་ཤིང་ལ། གཟི་བརྗིད་ཕུན་སུམ་འཚོག་བ་ལ་བར་དུ་གཅོད་པ་ཐམས་ཅད། མར་ཁུལ། འབྱོར་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད། ཏིལ་ལ། སྡིག་པ་ཐམས་ཅད། དུར་བ་ལ། ཚེ་མཐར་ཕྱིན་པ་ལ་བར་དུ་གཅོད་པ་ཐམས་ཅད། འབྲས་ལ། བསོད་ནམས་རྒྱས་པ་ལ་བར་དུ་གཅོད་པ་ཐམས་ཅད། ཞོ་ཟན་ལ། བདེ་བ་མཆོག་ལ་བར་དུ་གཅོད་པ་
ཐམས་ཅད། ཀུ་ཤལ། སྲུང་བ་མཆོག་ལ་བར་དུ་གཅོད་པ་དང་གྲིབ་དང་མི་གཙང་བ་ཐམས་ཅད། ཉུངས་དཀར་ལ། བགེགས་ཐམས་ཅད། སོ་བ་ལ། ནོར་དང་འབྲུ་རྒྱས་པ་ལ་བར་དུ་གཅོད་པ་
ཐམས་ཅད། ནས་ལ། མྱུར་བའི་ཤུགས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད། སྲན་མལ། སྟོབས་རྒྱས་པ་ལ་བར་དུ་གཅོད་པ་ཐམས་ཅད། གྲོ་ལ། ནད་ཐམས་ཅད། ཞེས་བཅུག་

[048A]༄༅། །པ་སྦྱོར། རྫས་ཁྱད་པར་པ་ནི་མེ་ལྷའི་སྔགས་ཀྱིས་དབུལ། དེ་ནས་ཨོཾ་ཨཱཧྲིཕྲ་ཝ་ར་སད་ཀ་རཾ་ཨྙྕ་མ་ཎཾའ་པྲ་ཏི་ཙྪ་ཧཱུཾ་སཱཧཱ། ཞེས་དང། ཨྙྕ་མཎཾ་གྱི་གནས་སུ་པྲོ་ཀྵ་ཎཾ་
བཅུག་པ་ཕྱག་རྒྱ་དང་བཅས་པས་ཞལ་བསིལ་དང་བསང་གཏོར་དབུལ། གཉིས་པ་འཇིག་རྟེན་ལས་འདས་པའི་མེ་ལྷ་མཆོད་པ་ནི། འདས་ལྷའི་མཆོད་རྫས་བསང་སྦྱང་བསྐྱེད་དེ་བྱིན་གྱིས་རླབས། སྲེག་རྫས་
ལོགས་སུ་བ་ཤམ་ཡོད་ན་བཀྲུ་སྦྱང་སྔར་ལྟར་བྱ། དེ་ནས། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་གཞལ་ཡས་ཁང་གྲུ་བཞི་པ། ཞེས་པ་ནས། དེའི་གཡས་གཡོན་དུ་རི་དགས་ཕོ་མོ་དང་བཅས་པ། གཞལ་ཡས་ཁང་གི་ནང་གི་རེ་མིག་དགུ་པའི་དབུས་སུ་ཡམ་ལས། ཞེས་པ་ནས། སྣ་ཚོགས་པདྨ་དང་ཟླ་བའི་གདན་ཟུང་རེ་རེ། ཞེས་བའི་བར་གཞལ་ཡས་ཁང་གདན་བཅས་སྒྲུབ་
ཐབས་བཞིན་བསྒོམ། སྒྲུབ་མཆོད་དང་འབྲེལ་ན་ལས་ཀྱི་རྡོ་རྗེས་བསྒྲུབ་པའི་དཀྱིལ་འཁོར་ནས་ལྷ་རྣམས་མི་ཏོག་གིས་མཚོན་ཏེ་སྦྱན་དྲངས་པའི་མེ་ཏོག་སློབ་དཔོན་གྱིས་ཐབ་ཏུ་འདོར་ཞིང་ལྷ་རང་རང་གི་
སྔགས་བརྗོད་ལ་བཞུགས་སུ་གསོལ་བར་བསམ། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཡབ་ཡུམ། ནང་གི་ཤར་དུ་གཏི་མུག་གཤིན་རྗེ་གཤེད་ཡབ་ཡུམ། ཞེས་པ་ནས། ཕྱིའི་གྲྭ་བཞིར་མིའི་ཐོད་
པ་བདུད་རྩིས་གང་བ་བཞི། ལྷ་ཐམས་ཅད་ཀྱི་སྐུ་ལས་འོད་ཟེར་དཀར་པོའི་ཚོགས་འཕྲོ་བར་གྱུར། ཅེས་ལྷ་རྣམས་གསལ་གདབ། སྒྲུབ་མཆོད་དང་མ་འབྲེལ་ན། གདན་དེ་རྣམས་ཀྱི་སྟེང་དུ་དབུས་སུ་
ཧཱུཾ་ལས་རྡོ་རྗེ་ཧཱུཾ་གིས་མཚན་པ། ཞེས་པ་ནས། ལྷ་བཅུ་གསུམ་གྱི་སྐུར་ཡོངས་སུ་རྫོགས་པར་གྱུར་པ་ནི། དབུས་ཀྱི་གདན་ལ་དཔལ་རྡོ་རྗེའི་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ། ཞེས་

[048B] མིའི་ཐོད་པ་བདུད་རྩིས་གང་བ་བཞིར་གྱུར། གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ་ཀྵིཾ་དང་འཁོར་ལོ་ལས་རྡོ་རྗེ་མིག་དཀར་པོ། ཞེས་པ་ནས། ནོར་བུ་དང་པདྨ་འཛིན་པ། ཞེས་པའི་བར་
སྐྱེ་མཆེད་སྐུ་གསུང་ཐུགས་བྱིན་བརླབ་ཀྱི་ལྷའི་སྐྱེད་ཆོག་རྒྱས་པའམ། ཡང་ན། གཙོ་འཁོར་ཐམས་ཅད་ཀྱི་མིག་གཉིས་སུ་ས་སྙིང་གི་རང་བཞིན་ཀྵིཾ་ཀྵིཾ་དཀར་པོ། ཞེས་པ་ནས། ཐུགས་ཁར་ཐུགས་
རྡོ་རྗེའི་ངོ་བོ་ཧཱུཾ་སྔོན་པོ། ཞེས་པའི་བར་བསྡུས་པ་བྱ། ཨོཾ་ཧྲིཧ་བཧོ། ཞེས་པ་ནས། བྱང་དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་བརྒྱན། དབང་གི་ལྷ་རྣམས་དེ་ཉིད་ལ་ཐིམ་ཞིང་ལྷ་ཐམས་ཅད་ཀྱི་
སྐུ་ལས་འོད་ཟེར་དཀར་པོའི་ཚོགས་འཕྲོ་བར་གྱུར། ཅེས་པའི་བར་ཡེ་ཤེས་པ་དགུག་གཞུག་དབང་བསྐུར་རྒྱས་གདབ་རྣམས་སྒྲུབ་ཐབས་བཞིན་བྱ། དེ་ནས་སྔ་ཕྱི་གཉིས་གང་ཡིན་ཀྱང། །དག་ཅིང་དྲི་མེད་
ཡིད་འོང་བའི། །ཞེས་སོགས་དང། ཨོཾ་ཨཱ་ཧྲིཔྲ་ཝ་ར་སད་ཀ་རམ་པྲོ་ཀྵ་ཎཾ་པྲ་ཏི་ཙཚ་ཧཱུཾ་སཱཧཱ། །ཞེས་སོགས་ཕྱག་རྒྱ་དང་བཅས་པས་ཆུ་བཞི། རྒྱལ་བ་རྣམས་ནི་ཡོན་ཏན་མཆོག་གི་སྐུ། །ཞེས་
སོགས་དང། ཨོཾ་ཡ་མཱནྟ་ཀ་ས་པ་རི་ཝ་ར་པུཥྤེ་པྲ་ཏི་ཙྪ་ཧཱུཾ་སཱ་ཧཱ། ཞེས་སོགས་ཀྱིས་ཉེར་སྤྱོད་རོལ་མོ། །རིན་ཆེན་དབང་གི་རྒྱལ་པོ་བཻ་ཊུརྱ། ཞེས་སོགས་དང། ཨོཾ་ཡ་མཱནྟ་ཀ་ས་པ་རི་ཝ་ར་རཱུ་
པ་པྲ་ཏི་ཙྪ་ཧཱུཾ་སཱཧཱ། ཞེས་སོགས་ཀྱིས་འདོད་ཡོན་རྣམས་དབུལ། བསྡུ་ན་ཚིག་བཅད་བཞག་ནས་སྔགས་ཙམ་གྱིས། ཆུ་བཞི་ཉེར་སྤྱོད་རོལ་མོ་རྣམས་དབུལ། ཧཱུཨྵྚི་སོགས་ལྷ་རང་རང་གི་
སྔགས་ལ། ཨོཾ་ཨཱཧཱུཾ། བཏགས་ལ་ནང་མཆོད་དབུལ། གཉིས་མེད་ཐུན་མོང། སོགས་ཀྱིས་བསྟོད། ལྷ་རྣམས་ཀྱི་ལྗག་རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་གིས་མཚན་པར་གྱུར། ཅེས་
[049A]༄༅། །བྱིན་གྱིས་རླབས། ཧཱིཥྚཱིལ་བདག་ཅག་དཔོན་སློབ་སོགས་སྤེལ་ཚིག་གང་ཡང་རུང་བ་བཏགས་པས་མར་ཁུ་དགང་བླུག་གསུམ་མམ་བདུན་ཕུལ་ནས་གསོལ་བ་བཏབ་པས་འཕྲིན་ལས་
མཛད་པར་ཞལ་གྱིས་བཞེས་པར་བསམ། དེ་ནས། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར། པར་བསམ་ལ་ཡམ་ཤིང་ནས་རྫས་རྣམས། ལས་
སྔགས་ལ་རྫས་སྔགས་དང་སྤེལ་ཚིག་བཏགས་པ་སོགས་ཀྱི་་གཙོ་བོ་དང། འཁོར་གྱི་ལྷ་རྣམས་ཀྱི་སྔགས་ལ་སྤེལ་ཚིག་བཏགས་བ་སོགས་ཀྱིས་འཁོར་རྣམས་ལ་མང་ཉུང་ཅི་འབྱོར་པ་དབུལ། དེ་
ལྟར་སྲེག་རྫས་རྣམས་ཕུལ་ནས་ལས་བཅོལ་བས། ལྷ་རྣམས་ཀྱི་ཐུགས་ཀ་ནས་སྦྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩིས་དཀར་པོས་གདབ་ཐོགས་ནས། སྒྲུབ་བྱ་ཟླ་བའི་དཀྱིལ་
འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་ནད་གདོན་སོགས་མི་མཐུན་པའི་ཕྱོགས་ཐམས་ཅད་དག་ནས་ལུས་ཤེལ་ལྟར་གྱུར། པར་བསམ། སླར་ཡང་ལས་སྔགས་ཀྱིས་མར་ཁུད་གང་བླུག་
གསུམ་མམ་བདུན་དང། ལས་སྔགས་ཀྱིས་མཆོད་ཡོན་ཕུལ་ཏེ། ཨོཾ་ཨཱཧྲི་སོགས་ཀྱིས་བསང་གཏོར་དང་ཞལ་བསིལ། ཨོཾ་བཛྲ་ཝ་ས་སྱ་སཱཧཱ་ས་གོས། ཨོཾ་བཛྲ་དམ་བུལ་སཱཧཱ་ས་སོ་
རྩི༑ ཨོཾ་ཧྲིཥྚིཧ་སོགས་ཀྱིས་ཉེར་སྤྱོད་རོལ་མོ། །ལྷ་རང་རང་གི་སྔགས་ལ་འབྲུ་གསུམ་བཏག་པས་ནང་མཆོད་དབུལ། གཉིས་མེད་ཐུན་མོང་མས་བསྟོད། གཏོར་མ་འབུལ་བར་སྤྲོན་བྱིན་གྱིས་
རླབ་ལ་མགྲོན་རྣམས་ཀྱི་ལྗག་ཧཱུཾ་ལས་སྐྱེས་པའི་རྡོ་རྗེ། ནས། བསྟོད་པའི་བར་དཀྱུས་ལྟར་བྱས་ལ་དབུལ། ཨོཾ་པྲ་ན་མ་མིསརྦ་ཏ་ཐཱ་ག་ཏ་ན། གྱིས་ཕྱག་བྱ། ཨཱཧཱིསོགྶ་གྱིས་མཆོད་ཡོན་

[049B] མེ་ཏོག་དང་བཅས་པའི་ཐལ་མོ་སྙིང་ཁར་སྦྱར་ནས་ཡོ་བྱེད་མ་ཚང་པ་ལ་སོགས་པའི་ཉེས་པ་ཞི་བའི་ཕྱིར་དུ། གང་ཡང་དག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་
ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་བར་མཛོད། །མརྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་
བཟོད་མཛ་རིགས། །ཅེས་འོད་སྙེར་འབྱུང་བ་བརྗོད་དེ་བཟོད་པར་གསོལ་ནས། བཅོམ་ལྡན་འདས་འཇམ་དཔལ་གཤིན་རྗེའི་གཤེད་ཀྱི་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་
ཐུགས་རྗེ། མཛད་པའི་འཕྲིན་ལས། སྐྱོབ་པའི་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་བས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་འདི་ཉིད་སྒོ་ཐམས་ཅད་ནས་
ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། དཔལ་ལྡན་བླ་མ་དམ་པ་རྣམས་དང་བསྟན་པ་འཛིན་པའི་སྐྱེས་བུ་དམ་པ་ཐམས་ཅད་སྐུ་ཁམས་བཟང་ཞིང་
སྐུ་ཚེ་རིང་བ་དང་རྣམ་པར་དཀར་བའི་འཕྲིན་ལས་དར་རྒྱས་སུ་འབྱུང་བ་དང། བདག་ཅག་དཔོན་སློབ་འཁོར་དང་བཅས་པ་དང་སྦྱིན་པའི་བདག་པོ་རྣམས་ཀྱིས་ཡང་ཐར་པ་དང་ཐམས་ཅད་མཁྱེན་པ་
སྒྲུབ་པའི་བར་ཆད་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་འབད་མེད་ལྷུན་གྲུབ་ཏུ་འབྱུང་བ་དང། འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་ཆད་
དུ་འབྱུང་བར་བྱིན་གྱིས་བརླབ་ཏུ་གསོལ། ཞེས་སྤྱི་འགྲོའི་འདོད་གསོལ་རྒྱས་པ་འདུལ་འཛིན་པའི་གཏོར་ཆོག་སོགས་ནས་འབྱུང་བའམ། དཔལ་རྡོ་རྗེ་འཇིགས་བྱེད་ཆེན་པོའི་ལྷ་ཚོགས་རྣམས་

[050A]༄༅། །ཀྱིས་བདག་ཅག་དཔོན་སློབ་འཁོར་དང་བཅས་པའི་འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་ཡིད་བཞིན་དུ་འགྲུབ་
པར་བྱིན་གྱིས་བརླབ་ཏུ་གསོལ། ཞེས་པ་ལྟ་བུ་བསྡུས་པ་དང། དམིགས་གསལ་བྱེད་ན། དཔལ་རྡོ་རྗེ་འཇིགས་བྱེད། ནས། མི་མཐུན་པའི་ཕྱོགས་སྦྱི་དང་ཁྱད་པར་དུ་ཡང་ཆོ་ག་དང་
སྔགས་ཀྱི་ཆད་ལྷག་གི་ཉེས་པ་ཐམས་ཅད་ཅེས་པའམ། ཐོགས་མེད་ནས་བསགས་པའི་སྡིག་པ་ཐམས་ཅད། ཅེས་དང། སྦྱིན་པའི་བདག་པོ་ཆེ་གེ་ཞེས་བགྱི་བའི་ནད་ཐམས་ཅད། ཅེས་
པའམ༑ བགེགས་ཐམས་ཅད། ཅེས་སོགས་སྐབས་བསྟུན་སྦྱར་ལ། འདོད་པའི་དོན་འགྲུབ་པའི་གསོལ་བ་གདབ། ཆད་ལྷག་གི་ཉེས་པ་ཞི་བར་བྱ་བའི་སེམས་ཀྱིས། ཨོཾ་བྫྲ་ས་ཏཱ་ཨཱ་
ཞེས་པ་གསུམ་མམ་བདུན་སོགས་བརྗོད་དེ། གཤིན་རྗེ་གཤེད་ཀྱི་ཡིག་བརྒྱ་བཟླ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་བརྩ། །སངས་རྒྱས་
ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཞེས་པས་བསྐུལ་ནས། ཨོཾ་ཨཱཨོཾ་ཡ་མཱནྟ་ཀ་ཧཱུཾ་ཕཊ། ཧཱུཾ་མུཞེས་བརྗོད་དེ་སྒྲུབ་མཆོད་དང་འབྲེལ་ན། ལྷ་
རྣམས་མེ་ལྷའི་ཐུགས་ཀ་ནས་སླར་གཤེགས་ཏེ་དཀྱིལ་འཁོར་གྱི་ལྷ་སོ་སོ་དང་གཉིས་སུ་མེད་པར་གྱུར། ཅེས་བརྗོད་ཅིང་མེ་ཏོག་ལས་གྱི་རྡོ་རྗེ་ལ་གཏད་དེ། དེས་དཀྱིལ་འཁོར་གྱི་དྲུག་དུ་སྤྱན་དྲངས། མ་འབྲེལ་ན་
ཡེ་ཤེས་པ་རང་བཞིན་གྱི་གནས་སུ་གཤེགས་ཤིང་དམ་ཚིག་པ་རང་ཉིད་ལ་ཐིམ་པར་གྱུར། ཅེས་གཤེགས་བསྡུ་བྱ། གསུམ་པ་མཐར་འཇིག་རྟེན་པའི་མེ་ལྷ་མཆོད་པ་ནི། ཨོཾ་ཨ་གན་ཡེ་སོགས་

[050B] པུཥྤཾ་སོགས་དང་འབྲུ་གསུམ་བཏགས་བས་ཉེར་སྤྱོད་རོལ་མོ་ནང་མཆོད། ཨོཾ་ཨཱཧྲིསོགྶ་ཀྱིས་བསང་གཏོར་དང་ཞལ་བསིལ། ཏམ་བུ་ལས་སོ་རྩི། ཝས་སྱ་གོས་
མེ་ལྷའི་སྔགས་ལ་རྫས་སྔགས་དང་སྤེལ་ཚིག་བཏགས་པས་ཡམ་ཤིང་ནས་རྫས་ཁྱད་པར་བའི་བར་གྱི་སྲེག་རྫས་རྣམས་ཕུལ་ལ། དྲིལ་བུ་དགྲོལ་ཞིང། འཇིག་རྟེན་དབང་ཕྱུག་ཚངས་དབང་
མགོན་གྱི་སྲས། །ཞེས་སོགས་ཀྱིས་བསྟོད། །དེ་ནས་ཨཱཧྲི་སོགས་གྱིས་ཞལ་བསིལ་དང་བསང་གཏོར། མེ་ལྷའི་སྔགས་ལ་པུ་ཥཔཾ་སོགས་བཏགས་པས་ཉེར་སྤྱོད་དང་རོལ་མོས་མཆོད་
གཏོར་མ་བསང་སྦྱང་བྱིན་གྱིས་བརླབ་ཏེ་མེ་ལྷའི་སྔགས་ལ། ཨ་ཀ་རོ་བཏགས་པ་གསུམ་གྱིས་ཕུལ། མེ་ལྷའི་སྔགས་ལ་པུཥྤེ་སོགས་སྦྱར་བས་མཆོད། དྲིལ་སྟབས་དང་བཅས་པས། མེ་
སྟེ་སྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མཆོད་སྦྱིན་གཏོར་མ་འདི་སྣོམ་ལ། །རྣལ་
འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་པ་ཡི། །
ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུང། །དངོས་གྲུབ་ཀུན་གྱི་སྟོངས་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་
མེད་པར་མཛེད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིར་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་

[051A]༄༅། །ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ཨཱཧྲིསོགྶ་ཀྱིས་མཆོད་ཡོན་ཕུལ། །གང་ཡང་བདག་བློ་རྨོངས་པ་ཡིས། །སོགས་གྱིས་བཟོད་
པར་གསོལ། །མེ་ལྷའི་རྒྱལ་པོས་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་འགལ་རྐྱེན་མི་མཐུན་པའི་ཕྱོགས་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་ཡིད་བཞིན་དུ་
དོན། །སྒྲུབ་བྱེད་སྲེག་བྱ་ཟབ་གཤེགས། །ཇི་བཞིན་དུས་སུ་ཚུར་
སྦྱོན་ཅིང། །བདག་གི་དངོས་གྲུབ་ཐམས་ཅད་སྒྲུབ། །ཞེས་པས་བསྐུལ་ལ། ཨོཾ་མུཿ་ཡེ་ཤེས་པ་རང་གནས་སུ་གཤེགས་ནས་དམ་ཚིག་པ་མེ་འབར་བའི་རྣམ་པར་གྱུར། པར་བསམ། གསུམ་
པ་འཇུག་གི་ཆོག་ནི། འོ་ཐུག་སྒྲུབ་ན་ཐབ་ཁུང་གི་མེལ་མ་འཇི་བཞག་པའི་སྟེང་དུ་སྣོད་ནག་པོ་མ་ཡིན་པ། དྲི་དཀར་པོས་བྱུགས་ཤིང་མ་གུལ་བར་མེ་ཏོག་གི་འཕྲེང་བ་བཅིངས་བ། ཧཱུཾ་ལས་བྱུང་བར་མོས་
ཏེ་བཞག་པའི་ནང་དུ། འོ་མ་དང། འབྲས་མ་གྲུགས་པ་དང། མར་དང། སྦྲང་རྩི་དང། ཀ་ར་སྟེ་རྫས་ལྔ་གཟར་བུ་གཉིས་གང་རུང་གིས་བླུག་ལ། ཧྲིཥིཊི་བཟླ་ཞིང་བསྐོལ་ཏེ་བདུད་རྩིའི་རང་
བཞིན་དུ་གྱུར་པར་བསམ། དེ་ནས་ཕུད་བླ་མ་དང་དཀྱིལ་འཁོར་བའི་ལྷ་ལ་འབུལ་རྒྱུ་སྣོད་གཙང་མར་བླུག་དེ་ནས་ཆོས་སྐྱོང་དང། ཕྱོགས་སྐྱོང་དང། གཞི་བདག་དེ་ནས་རྡོ་རྗེ་སློབ་དཔོན་སྒྲུབ་
གྲོགས་དང་བཅས་པར་བྲིམ་ལ། ཨོཾ་དའི་བྱ་ཨགྣེ་ས་མ་དཧི་དྷྱཱན་པྲཱི་ཎ་ནེ་སཱ་ཧཱ། ཞེས་པས་བསྔགས་ཏེ་བླ་མ་དང་ལྷ་ལ་དབུལ་ཞིང། དེ་བཞིན་གཤེགས་པའི་ལྷག་མ་འདི། །སྡིག་པ་རྣམ་པར་ཉམས་

[051B] །ཞེས་བརྗོད་དེ་སྒྲུབ་པ་པོ་རྣམས་དང་སྦྱིན་བདག་དང་ལྷག་མ་དོན་དུ་གཉེར་བ་རྣམས་ཀྱིས་ལོངས་སྤྱད་ལ་བསྔོ་པ་དང་ཤིས་བརྗོད་ཀྱིས་བརྒྱན་པར་བྱའོ། །ལོང་ཡོད་ན་མེ་མ་ཤིའི་
བར་དཀྲུགས་པ་དང་བརྡལ་བ་དང་འགོམ་པ་སོགས་མི་བྱ་ཞིང། མེད་ན་འོ་མ་དང་དྲི་ཆབ་དཀར་པོས་མེ་གཞིལ་ལ། ཐབ་ཀྱི་རྡུལ་ཚོན་དང་ཐལ་བ་སོགས་ལས་བུམ་སོགས་བུམ་པར་བླུག་ལ་ཆུ་བོལ་
སོགས་པར་བསྐུར་ཞིང། ལས་ཀྱི་རྗེས་མི་མངོན་པར་བྱའོ། །དཔའ་བོ་གཅིག་པའི་སྒོ་ནས་བྱེད་ན་གཞལ་ཡས་ཁང་དང་གདན་སྐྱེད་པའི་ཚེ། མི་ལྷའི་ཐུགས་ཀར་མེ་གྲུ་གསུམ་འབར་བའི་
དབུས་སུ་གཞལ་ཡས་ཁང། ཞེས་པ་ནས། རིན་པོ་ཆེའི་ཕ་གུ་སེར་པོས་བསྐོར་བའི། ཞེས་པ་ནས། རི་དགས་ཕོ་མོ་དང་བཅས་པ། གཞལ་ཡས་ཁང་གི་དབུས་སུ་ཡཾ་ལས་རླུང་གི་
དཀྱིལ་འཁོར་ནག་ལ་ཅུང་ཟད་དམར་པའི་མདོག་ཅན་གྱི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མའི་གདན། ལྷ་བསྐྱེད་པའི་ཚེ། དེའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་
དཔལ་རྡོ་རྗེ་འཇིགས་བྱེད་ཆེན་པོ། །ཞེས་པ་ནས། རྩ་ཞལ་གྱི་དབུ་ལ་མི་བསྐྱོད་པས་རྒྱས་བཏབ། དབང་གི་ལྷ་རྣམས་དེ་ཉིད་ལ་ཐིམ་ཞིང་སྐུ་ལས་འོད་ཟེར་དཀར་པོའི་ཚོགས་འཕྲོ་བར་གྱུར། ཞེས་
བརྗོད་ཅིང་མཆོད་སྔགས་ནི། །ས་པ་རི་ཝར་དང་ནང་མཆོད་ཀྱི་ཚེ་འཁོར་གྱི་སྔགས་དོར། བསྟོང་པ་འཇམ་དཔལ་གསེར་མདོག་མའམ། གཉིས་མེད་ཐུན་མོང་མ་ཤུ་ལོ་ཀ་དང་པོ་གཉིས་
ཀྱིས་བསྟོད། ལྗག་བྱིན་བརླབ་ཀྱི་ཚེ། ལྷའི་ལྗག་རྡོ་རྗེའི་རྣམ་པ་ཅན། ཞེས་སོགས་བརྗོད། སྲེག་རྫས་འབུལ་བའི་ཚེ་འཁོར་ལ་མཾ་འབུལ། འཕྲིན་ལས་མཛད་པའི་ཚེ། ལྷའི་ཐུགས་ཀ་
[052A]༄༅། །ནས༑ ཞེས་སོགས། ཕྱག་བྱ་བའི་ཚེ། ཨོཾ་པྲ་ན་མ་མི་ཏ་ཐཱ་ག་ཏ་ན། འདོད་གསོལ་གྱི་ཚེ། བཅོམ་ལྡན་འདས་གཤིན་རྗེའི་གཤེད་ཁྱེད་ལ་མཁྱེན་པའི་ཡེ་ཤེས། ཞེས་
སོགས་དང། དཔལ་རྡོ་རྗེ་འཇིག་བྱེད་ཆེན་པོས། ཞེས་སོགས། སྒྲུབ་མཆོད་ཀྱི་ལྷ་གཤེགས་པའི་ཚེ། དཔལ་རྡོ་རྗེ་འཇིགས་བྱེད་མེ་ལྷའི་ཐུགས་ཀ་ནས་སླར་གཤེགས་ཏེ་དཀྱིལ་འཁོར་གྱི་ལྷ་
དང་གཉིས་སུ་མེད་པར་གྱུར། ཞེས་མི་འདྲ་བའི་ཁྱད་པར་བསྒྱུར་དགོས་མ་གཏོགས་སྔ་མ་ཇི་ལྟ་བ་བཞིན་བྱ་ཞིང་གཞལ་ཡས་ཁང་མི་སྐྱེད་ན། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་ཡཾ་
ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མའི་གདན། དེའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་
འཇིགས་བྱེད། ཅེས་སོགས་མན་ཆད་སྔ་མ་དང་འདྲའོ། །དེ་ལ་བླ་མེད་ཀྱི་རྡོ་རྗེ་ཐེག་པའི་ལམ་ལ་བརྟེན་ནས་དོན་གཉིས་ལྷུན་གྱིས་གྲུབ་པའི་གོ་འཕང་མཆོག་ཐོབ་པར་འདོད་པ་དག་གིས་ཕྱི་དང་ནང་དང་བླ་
ན་མེད་པའི་སྦྱིན་སྲེག་གསུམ་ཀ་ལ་སྦྱང་དགོས་པ་ལས། ལས་དང་པོ་པ་ཡིན་ན་ཐོག་མར་ཕྱིའི་སྦྱིན་སྲེག་དང་དེ་ལའང་ཕྱི་རོལ་གྱི་རྫས་ལ་བརྟེན་པའི་སྦྱིན་སྲེག་དང་ཡིད་ཀྱི་སྦྱིན་སྲེག་གཉིས་ལས་སྔ་མ་
ལེགས་པར་སྦྱང་དགོས་ཏེ། སྔ་མ་ལེགས་པར་ཤིས་ན་ཡིད་ཀྱི་སྦྱིན་སྲེག་བྱེད་ཚུལ་ཇི་ལྟ་བ་བཞིན་ཤེས་པར་འགྱུར་ལ། དེ་གཉིས་ལེགས་པར་ཤེས་ནས་ཚུལ་བཞིན་དུ་བྱས་པ་ལ་བརྟེན་ནས་ནང་
གི་སྦྱིན་སྲེག་ནུས་པར་འགྱུར་ཞིང། དེ་ལ་བརྟེན་ནས་བླ་ན་མེད་པའི་སྦྱིན་སྲེག་ནུས་པར་འགྱུར་པས་སོ། །གལ་ཏེ་རྫས་ལ་བརྟེན་པའི་ཕྱིའི་སྦྱིན་སྲེག་དེ་ཙམ་དུ་གལ་ཆེ་བ་མིན་དེ། གཞུང་དུ་

[052B] །ཞེས་ཡིད་ཀྱི་སྦྱིན་སྲེག་
བྱས་པས་འདོད་དོན་འགྲུབ་པར་གསུངས་པས་སོ། །ཞེ་ན་དེ་ནི་ཐུན་བཞིར་ལྷའི་རྣལ་འབྱོར་སྒོམ་པ་དང་བཟླས་པ་ཚད་དུ་འཁྱོལ་བས་ཡི་དམ་གྱི་ལྷ་མཉེས་པར་བྱས་ཤིང། ཡིད་ཀྱི་སྦྱིན་སྲེག་གི་
དམིགས་རྣམས་ལེགས་པར་འཆར་བའི་རྣལ་འབྱོར་བས། རྫས་མ་འབྱོར་བ་སོགས་ཀྱི་ཚེ་ཡིད་ཀྱི་སྦྱིན་སྲེག་བྱས་པས་འདོད་དོན་འགྲུབ་པར་གསུངས་པ་ཡིན་གྱིས། རྫས་མ་འབྱོར་བ་དང་སྐབས་
མེད་པའི་གང་ཟག་སུ་ཡིན་གྱིས་དེ་ལྟར་བྱས་པས་འདོད་དོན་འགྲུབ་པར་གསུངས་པ་མ་ཡིན་ཏེ། དེ་ལྟ་མ་ཡིན་པར་ཐབ་དང་རྫས་སོགས་ཡོ་བྱད་ཐམས་ཅད་རྩོལ་བས་བསྒྲུབ་ནས་འབྱོར་བའི་གང་
ཟག་གིས་ཆོ་ག་ལག་ལེན་ཚུལ་དང་མཐུན་པར་ཕྱིའི་སྦྱིན་སྲེག་བྱས་པ་དང། རྫས་སོགས་མ་འབྱོར་བ་ཞིག་གིས་ཡིད་ཀྱི་སྦྱིན་སྲེག་བྱེད་ལོ་བྱས་པ་གཉིས་འདོད་དོན་འགྲུབ་པར་ཁྱད་མེད་ན་སྔ་མས་
རྩོལ་བ་བྱེད་པའི་ངལ་བ་བརྟེན་པ་དོན་མེད་དུ་འགྱུར་བས་སོ། །དེས་ན་རང་ཅག་བསྒོམ་བཟླས་ཚད་དུ་འཁྱོལ་བས་ལྷ་མཉེས་པར་བྱས་པ་ལྟ་ཞོག་ལས་རུང་གི་གྲངས་བསྙེན་ཆ་མཐུན་ཙམ་ཡང་
མ་སོང་ཞིང། གང་ལ་དམིགས་པ་གཏད་ཀྱང་དོན་སྤྱིར་བ་རིབ་ཙམ་ཡང་འཆར་དཀའ་བ་དག་གིས་ནི་ཐབ་དང་རྫས་སོགས་ཡོ་བྱད་ཐམས་ཅད་ཚོགས་ཤིང་ཆོ་ག་ངག་འདོན་དང་ལག་ལེན་མ་
འཆོལ་བས་ཕྱིའི་སྦྱིན་སྲེག་སྒྲུབ་པ་ལ་ཅི་ནུས་ཀྱིས་འབད་པར་བྱ་ཡི། ཡོ་བྱད་དང་ཆོ་ག་དང་ལག་ལེན་གང་བྱུང་ཙམ་གྱིས་ཕྱིའི་སྦྱིན་སྲེག་དང། དམིགས་རྣམས་གང་ཡང་འཆར་རྒྱུ་མེད་པའི་

[053A]༄༅། །ཡིད་ཀྱི་སྦྱིན་སྲེག་བྱེད་པའི་རྩོམ་པ་མི་བྱ་སྟེ། དེས་དགོས་པའི་དོན་མི་འགྲུབ་བས་རང་གཞན་བསླུ་བར་འགྱུར་བས་སོ། །དེ་ཡང་ཡིན་ཏེ། གསང་བ་སྤྱི་རྒྱུད་ལས། ཁྱད་
པར་ཅན་གྱི་ལས་རྣམས་ལ། །ལྷ་དུས་བྱ་བ་དུས་བཞིན་སྤྱད། །གཞན་དུ་ཆོ་ག་ཉམས་པའི་ཕྱིར། །འགྲུབ་པ་ནམ་ཡང་ཡོད་མ་ཡིན། །ཞེས་དང་འཇམ་མགོན་ས་སྐྱ་པཎྚི་ཏས། །ཕྱོགས་
བཅུའི་སངས་རྒྱས་འཕྲིན་ཡིག་ཏུ། །ཆོ་ག་ཅུང་ཟད་འཁྲུལ་བ་ལའང། །དངོས་གྲུབ་འབྱུང་བར་མ་གསུངས་ན། །དེང་སང་ཐམས་ཅད་འཁྲུལ་བ་ལ། །དངོས་གྲུབ་འདོད་པ་བདུད་ཀྱིས་
བསླུས། །ཞེས་གསུངས་པས་སོ། །དེ་ལྟར་ན་རང་ཅག་གིས་ཡོ་བྱད་ཚོགས་ཤིང་ངག་འདོན་དང་ལག་ལེན་ཙམ་གྱིས་ཕྱིའི་སྦྱིན་སྲེག་བྱས་པས་ཀྱང་དགོས་པ་མི་འགྲུབ་སྟེ་གཞུང་དུ། ཕྱི་
རོལ་གྱི་རྫས་ཡོད་པ་ལ་ཡང་ཡིད་ཀྱི་སྒོམ་པ་ཉིད་ཀྱིས་རྫོགས་པར་བྱ་དགོས་པས་འདི་ནི་བླ་ན་མེད་པ་སྟེ། ཞེས་ཕྱི་རོལ་གྱི་རྫས་ཡོད་པ་ལ་ཡང་ཡིད་ཀྱི་སྒོམ་པ་གལ་ཆེ་བར་གསུངས་ལ་རང་
ཅག་ལ་དེ་མེད་པས་སོ། །ཞེ་ན་སྐྱོན་མེད་དེ། འདི་ནི་ཕྱི་རོལ་གྱི་རྫས་ལ་མ་བརྟེན་པར་ཡིད་ཀྱི་སྦྱིན་སྲེག་བྱེད་པ་ལ་ཡིད་ཀྱི་སྒོམ་པ་གལ་ཆེ་བར་མ་ཟད། རྫས་ཡོད་པ་ལ་ཡང་འབྲས་བུ་
ཡོངས་སུ་རྫོགས་པ་གསུང་རབ་ནས་བཤད་ཚོད་ལྟར་མྱུར་དུ་འགྲུབ་པ་ལ་ཡིད་ཀྱི་སྒོམ་པ་གལ་ཆེ་བར་གསུངས་པ་ཡིན་ལ། ཡིད་ཀྱི་སྒོམ་པ་ཇི་ལྟ་བ་བཞེ་ན་མ་བྱུང་ཀྱང། ཐབ་དང་རྫས་སོགས་
ཡོ་བྱད་བཤད་ཚོད་ལྟར་ཚོགས་ན་རྫས་ཀྱི་ནུས་པ་བསམ་གྱིས་མི་ཁྱབ་པའི་མཐུ་དང། སྔགས་དང་ཆོ་གའི་ངག་འདོན་ཆད་ལྷག་མེད་པ་བྱུང་ན་སྔགས་ཀྱི་ནུས་པ་བསམ་གྱིས་མི་ཁྱབ་པའི་མཐུ་

[053B] དམིགས་པ་ཡིད་ལ་བྱེད་ཚུལ་གྱི་གོ་པ་ཆགས་ནས་དེ་ལྟར་ཡིན་ནོ་སྙམ་པའི་མོས་པ་བྱེད་རྒྱུ་བྱུང་ན་མོས་པའི་མཐུ་བསམ་གྱིས་མི་ཁྱབ་པ་གསུམ་ཀ་ཚོགས་པའི་རྟེན་འབྲེལ་གྱིས་
དགོས་པའི་དོན་འགྲུབ་བས་སོ། །འོ་ན་དེ་གསུམ་ཚོགས་ན་ཕྱག་ལེན་ལ་མ་ལྟོས་སམ་སྙམ་ན། དེ་ནི་མ་ཡིན་དེ། དཔེར་ན་འཇིག་རྟེན་ན་བླ་མ་འམ་དཔོན་པོ་ལྟ་བུ་མི་ཆེ་བ་ཞིག་ལ་སྟོན་མོས་
མཉེས་པར་བྱེད་པ་ལ། གསོལ་བ་ཞབས་ཏོག་ཞུ་རྒྱུའི་བཟའ་བཅའ་ཡོད་ཀྱང་གཡོ་སྦྱོར་ལེགས་ཤིང་གཙང་སྦྲ་ཐུན་པ་དང་བཀོད་པ་མཛེས་ཤིང་རྣམ་འགྱུར་གུས་པས་བསྟབ་པ་སོགས། ཡུལ་
ལུགས་དང་བསྟུན་པའི་བྱེད་ལུགས་ལེགས་པ་ལ་ལྟོས་པ་བཞིན། འདས་མ་འདས་ཀྱི་ལྷ་སྦྱིན་སྲེག་གིས་ཚིམ་པར་བྱེད་པ་ལ་རྫས་སོགས་ཚོགས་ཀྱང་རྒྱུད་དང་དམ་པ་གོང་མའི་མན་ངག་ལས་
འབྱུང་བ་ལྟར་གྱི་ཕྱག་ལེན་ཚུལ་མཐུན་བྱེད་པ་ལ་ལྟོས་པས་དམ་པ་རྣམས་ཀྱིས་ཕྱག་ལེན་བྱེད་ལུགས་དགག་བཞག་དང་བཅས་ཏེ་ཞིབ་རྒྱས་སུ་བཤད་པ་ཡིན་ནོ། །དེ་ལྟར་ན་ཞི་བའི་སྦྱིན་
སྲེག་བྱེད་ཚུལ་གྱི་རྣམ་བཞག་རག་པ་ཙམ་ཞིག་རང་དང་སྐལ་པ་མཉམ་པ་དག་གིས་ལག་ཏུ་བླང་བདེ་བར་བྱ་བའི་ཕྱིར་བཀོད་ཀྱི། ཞི་བ་བར་ནི་ལེགས་པར་བཤད་པ་དངོས་གྲུབ་རྒྱ་མཚོ་སོགས་
དང་ཕྱག་ལེན་མཐོང་བ་བརྒྱུད་པ་ལས་ཤེས་པར་བྱའོ། །འཇམ་དཔལ་དཔའ་བོ་རྫས་ཀྱི་སྦྱིན་སྲེག་གིས། །དགྱེས་པ་བསྐྱེད་དེ་ནད་གདོན་སྡིག་སྒྲིབ་ཀུན། །སྦྱོང་བའི་ཐབས་ཚུལ་གསལ་
བྱེད་མེ་ལོང་འདི། །ཡབ་རྗེ་མཆོག་གི་དགོངས་པའི་རྒྱན་དུ་བསྐྲུན། །འོན་ཀྱང་དམ་པའི་དགོངས་པ་མཆོག་ཏུ་ཟབ། །བདག་ནི་བློ་གྲོས་སྦྱང་བ་ཤིན་དུ་དམན། །དེ་ཕྱིར་ནོངས་བའི་ཚོགས་

[054A]༄༅། །རྣམས་བླ་མ་དང། །ཡི་དམ་ལྷ་ཚོགས་རྣམས་ལ་སྙིང་ནས་བཤགས། །འདིར་འབད་དགེ་བ་ཟླ་ལྟར་དཀར་བ་དེས། །ཕྱི་ནང་ཉེར་འཚེའི་ཚ་གདུང་ཀུན་ཞི་ནས། །
ཟག་མེད་བདེ་ཆེན་དཔལ་ལ་སྤྱོད་པ་དང། །འགྲོ་ལ་ཕན་བདེའི་འོད་དཀར་འགྱེད་པར་ཤོག་ཅེས་དཔལ་རྡོ་རྗེ་འཇིགས་བྱེད་ཀྱི་སྒོ་ནས་ཞི་བའི་སྦྱིན་སྲེག་བྱེད་ཚུལ་གྱི་ཆོ་ག་ཡབ་རྗེ་རྒྱལ་བ་
གཉིས་པའི་བཞེད་སྲོལ་གསལ་བར་བྱེད་པ་བློ་བཟང་དགོངས་རྒྱན་ཤེལ་དཀར་མེ་ལོང་ཞེས་བྱ་བ་འདི་ནི། ཡུལ་བྱང་ཕྱོགས་ཀྱི་མཐར་སྐྱེས་པའི་གྱི་ན་བ་ངག་དབང་བློ་བཟང་ཆོས་ལྡན་དཔལ་བཟང་པོ་
ཞེས་བགྱི་བས་དཔེ་ན་གནས་བྱང་ཆུབ་གླིང་ཞེས་བྱ་བར་སྦྱར་པའོ། །འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་



﻿
[001A]
༄༅། །ཞི་བར་བྱེད་པའི་སྦྱིན་སྲེག་བྱ་ཚུལ་བདེ་ལེགས་ཀུན་སྩོལ་ཞེས་བྱ་བ་བཞུགས་སོ། །

[001B] །ན་མོ་གུ་རུ། འདིར་བཅོམ་ལྡན་འདས་དབལ་རྡོ་རྗེ་འཇིགས་བྱེད་ཀྱི་སྒོ་ནས། མི་ནད་དང་ཕྱུགས་ཀྱི་གོང་ཁ་སོགས་མི་མཐུན་ཕྱོགས་ཀྱི་རིགས་ཞི་བར་བྱེད་པའི་
སྦྱིན་སྲེག་དམིགས་བསལ་ཅན་བྱ་བ་ལ། རང་གི་མདུན་དུ་ཟངས་སྡེར་རམ་གཞོད་པའམ་སྤེས་ཕོར་ལྟ་བུ་རྫས་སྲེག་ཏུ་རུང་བའི་སྣོད་ཀྱི་ནང་དུ་བྱེ་མ་གཙང་མ་བླུགས་པའི་ཁར། ཤུན་པ་མེད་པའི་ཤིང་
གིས་ཟླུམ་པོར་བསྐོར་ནས་བརྩིག་དེའི་ནང་དུ་བུད་ཤིང་སྐམ་བོ་བརྩིག་གཡས་ཕྱོགས་སུ་སྟེགས་ཀྱི་ཁར་སྣོད་ཀྱི་ནད་དུ། ནད་སེལ་བ་ལ་གྲོ་དང་བྲ་བོ། གདོན་སེལ་བ་ལ་ལོ་མ་དང་འབྲུའི་
རིགས་གང་འབྱོར། བགེགས་སེལ་བ་ལ་ལུངས་ཀར། གུ་གུལ་རྣམས་བྲན་ལ་བསྲེས་ནས་རིལ་བུ་ཆེ་ཆུང་གང་འཚམ་ཉེར་གཅིག་གམ་བརྒྱ་རྩ་སོགས་བཤམ། །ཆུ་བཞི་ཉེར་སྤྱོད་
ནང་མཆོད། གཏོར་མ། མར་ཁུ། མེ་གསོ་བའི་བུད་ཤིང། རྫས་འབུལ་བའི་གཟར་བུའམ་མཆོད་ཀོད་དང། གཞན་ཡང་རྡོར་དྲིལ་བསང་ཆུ། མེ་སྤོར་བའི་དཔལ་འབར་རམ་

[002A] །སྤོས་རིང་མར་དུ་བསྙུགས་པ། སྒྲུབ་གྲོགས་ཡོང་ཅིང་སྤྲོ་ན་རྡ་སྦུབས་སོགས་སྟ་གོན་བྱ། སྐྱབས་སེམས་ཚད་མེད་བཞི་བསྒོམ། འཇིགས་བྱེད་དཔའ་གཅིག་གི་སྒྲུབ་
ཐབས་རྒྱས་བསྡུས་ཅི་རིགས་སྔོན་དུ་བཏང། དངོས་གཞི་ལ། ཧྲཱི་ཥྚཱི་ཉེར་གཅིག་བཟླས་ཏེ་བསད་ཆུ་སྒྲུབ། ཡཾ་ལས་རླུང་གི་སོགས་ཀྱིས་ནང་མཆོད། ཨཱ་ལས་བྱུང་
བའི་སོགས་ཀྱིས་ཆུ་བཞི་དང་བཅས་པའི་ཕྱི་མཆོད་རྣམས་སྒྲུབ་ཐབས་ལྟར་བྱིན་གྱིས་བརླབ། རྫས་རྣམས་ཧྲཱི་ཥྚཱི་ས་བསང་སྦྱངས། སྟོང་པའི་དང་ལས་བསྲེག་རྫས་རྣམས་རང་རང་
གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བདུད་རྩིའི་རང་བཞིན་དུ་གྱུར་པར་མོས་ལ། ཨོཾ་ཨཱ་ཧཱུཾ་ལན་གསུམ་གྱིས་བརླབ། ཡང། ཨོཾ་ཨཱ་ཧཱུཾ་
ལན་གསུམ་གྱིས་དཔལ་འབར་སྦར། ཧྲཱི་ཥྚཱི་ལན་གསུམ་བརྗོད་ཅིང་བུད་ཤིང་ལ་མེ་སྤར། བསང་ཆུ་གཏོར་ཏེ། ཧྲཱི་ཥྚཱི་ས་མེ་བསང། སྦ་བྷ་ལྦས་སྦྱངས། སྟོང་པའི་

[002B] སྣ་ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་
དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དཀར་པོ་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཁམས་གསུམ་པོ་ཟ་བར་ནུས་པ་ཧ་ཧ་ཞེས་
སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ། སྨིན་མ་དད་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་
འཇིག་རྟེན་ལས་འདས་པའི་ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕཻཾ་ཀ་རའི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ་
འཇིགས་སུ་རུང་བའི་ཐོད་པ་སྐམ་པོ་ལྡས་ཐོད་བྱས་ཤིང། མགོ་བོ་རློན་པ་ལྔ་བཅུའི་ཐོད་པའི་འཕྲེང་བས་བརྒྱན་པ། སྤྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པའི་
རུས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན། མཚན་མགྱེན་དུ་འགྲེད་བ། སྨིན་མ་དང་རྫི་མ་དང་སྨ་ར་དད་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་དཀར་པོ་མ་ཧེའི་གདོང་ཅན་

[003A]༄༅། །ཤིན་ཏུ་ཁྲོས་པ་རྭ་རྣོན་པོ་ཅན། །དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ། རབ་ཏུ་འཇིགས་པ། ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་
སེར་པོ་ཡི་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། དེའི་གཡས་ཞལ་དམར་པོ། གཡོན་ཞལ་སེར་པོ་
རྭའི་རྩ་བའི་གཡོན་གྱི་ཞལ་དང་པོ་དཀར་པོ། དེའི་གཡས་ཞལ་དུད་ཀ་གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པ། ཕྱག་
གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐད་པའི་པགས་པ་གཡོན་པ་ནས་བརྐྱངས་ཏེ་འཛིན་པ། ལྷག་མ་གཡས་ཀྱི་དང་པོ་
ན་གྲི་གུག་གཉིས་པ་ན་བཧི་བཧི་བཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ཎ་ཡ། དྲུག་པ་ན་དགྲ་སྟ། བདུན་པ་ན་མདུད། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་
པ་ན་དབྱུག་ཏོ། བཅུ་གཅིག་པ་ན་ཁ་ཧྦཱཾ་ག་བཅུ་གཉིས་པ་ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅྭོ་ལྔ་པ་ན་རལ་གྲི། བཅུ་དྲུག་པ་ན་ཅད་ཏེའུ་བསྣམས་ཤིང། །

[003B] གཉིས་པ་ན་ཚངས་པའི་མགོ་བོ། གསུམ་པ་ན་ཕུབ། བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ་
བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོང་ཚལ། བཅུ་བཞི་པ་
ན་སྡིགས་མཛུབ། བཅྭོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པ། ཞབས་གཡས་ཀྱི་དང་པོས་མེ། གཉིས་པས་མ་ཧེ། གསུམ་པས་གླང། བཞི་པས་བོང་བུ། ལྔ་པས་རྔ་མོད་
དྲུག་པས་ཁྱི། བདུན་པས་ལུག་བརྒྱད་པས་ལྦ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་
ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྤུབ་ཏུ་བྱས་ཏེ། ཞབས་འོག་ཏུ་མནན་ནས་
མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ། ཕྱག་གཡས་

[004A]༄༅། །རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེ་སྐྱིལ་ཀྲུང་གྱིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་
ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ། དེའི་མིག་གཉིས་
སུ་ཀྵིཾ། རྣ་བར་ཛིཾ། སྣར་ཁཾ། ལྕེར་རཾ། དཔྲལ་བར་ཀཾ་ལྟེ་བར་སཾ། སྦྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་
ནས་བསྒོམས་པ་དང་འདྲ་བའི་དཔལ་རྡོ་རྗེ་འཇིགས་བྱེད་མདུན་གྱི་ནམ་མཁར་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་
གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་ཅིང་སྐུ་ལས་འོད་ཟེར་དཀར་པོའི་ཚིགས་
འཕྲོ་བར་གྱུར། མཆོད་པ་ནི་སྤྲོ་ན་ཚིགས་བཅད་བཅས་སམ། བསྡུ་ན། ཨོཾ་ཡ་མའན་ཏ་ཀ་པྲོ་ཀྵ་ནཾ་པྲ་ཏཱིཙྪ་ཧཱུཾ་སཱཧཱ། ནས། ཤཔྟའི་བར་ཀྱིས་ཕུལ།། ནད་མཆོད་ནི། ཨོཾ་ཡ་མའན་ཏ་ཀ་ཧཱུཾ་ཕཊ་ཨོཾ་ཨཱ་ཧཱུཾ། བསྟོད་པ་ནི་

[004B] །དཔའ་པོ་མཆོག་གི་སྤྱོད་ཡུལ་ཅན། །འདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་བས་བསྟོད། ལྷའི་ལྗགས་རྡོ་རྗེའི་རྣམ་པ་
ཅན་དཀར་པོ་ལ་ཧཱུཾ་ཡིག་གིས་མཚན་པར་གྱུར། ཧྲཱི་ཥྚཱི་ལན་བདུན་གྱིས་མར་ཁུ་ཚར་བདུན་བླུགས་གཟར་དམ་གཟར་བུས་ཕུལ་ནས། སྦྱིན་བདག་རྣམས་ཀྱི་ཚེ་བསོད་དཔལ་འབྱོར་སོགས། །འཕེལ་ཞིང་རྒྱས་ལ་བར་དུ་གཅོད་
པ་ཡི། །ནད་རིམས་འཐབ་རྩོད་རྨི་ལྟས་མཚན་ངན་དང། །དུས་མིན་འཆི་དང་ཕྱུགས་ཀྱི་གོང་ཁ་སོགས། །བསམ་སྦྱོར་ངན་པས་འཚེ་ཞིང་གླགས་ཚོལ་བའི། །གདོན་བགེགས་འབྱུང་པོའི་གནོད་པ་ལ་སོགས་པ། །
མདོར་ན་འགལ་རྐྱེན་བར་ཆད་མི་མཐུན་ཕྱོགས། །ཐམས་ཅད་མ་ལུས་ཤནྟིཾ་ཀུ་རུ་ཡེ་སཱཧཱ། ཅེས་སྤེལ་ཚིག་བྱ། དེ་ནས་སྲེག་རྫས་ཀྱི་རིལ་བུ་འབུལ། དེ་ཡང། ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཕཊ། སྦྱིན་པའི་བདག་པོའི་
ནད་གདོན་བགེགས་དང་ཕྱུགས་ཀྱི་གོང་ཁ་སོགས་ཕྱི་ནད་གི་ཉེར་འཚེ་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་བརྗོད་ཅིང་རིལ་བུ་རེ་རེ་འམ་གསུམ་གསུམ་གཟར་བུ་འམ་ལག་པས་ཕུལ། རིལ་བུ་ཉི་ཤུའམ། ཉི་ཤུ་རྩ་ལྔ་རེ་སོང་བའི་མཚམས་སུ་
མར་ཁུ་གསུམ་མ་མ་ལྔའམ་བདུན་རེ་ལྟ་བུ་གང་འཚམ་ཕུལ་ལ། མཚམས་རྣམས་སུ་སྤེལ་ཚིག་རྒྱས་པ་བྱ། རྫས་རྣམས་ཕུལ་ཚར་པའི་རྗེས་སུ། ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་

[005A]༄༅། །པོས་གང་བ་ཐོགས་ནས། །སྒྲུབ་བྱ་ཟླ་བདེ་དཀྱིལ་འཁོར་ལ་གནས་པ་རྣམས་ལ་ཁྲུས་བྱས་པས་ནད་གདོན་བགེགས་དང་ཕྱུགས་ཀྱི་གོང་ཁ་སོགས་འགལ་རྐྱེན་ཉེར་འཚེ་ཐམས་ཅད་བྱང་ཞིང་
དག་པར་གྱུར། དེ་ནས་གཏོང་མ་བརླབས་ནས། །ལྷའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཡ་མའན་ཏ་ཀ་ཨི་དཾ་བ་ལིཾ་ཏ་
ཁ་ཁ་ཁཱ་ཧི་ཁཱ་ཧི། བདུན་ནམ་གསུམ། ཨོཾ་ཡ་མའན་ཏ་ཀ་ཨརྒྷཾ་སོགས་ཕྱི་ནང་གི་མཆོད་པ། །གཟུགས་མཆོག་སོགས་ཀྱི་བསྟོང་བ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོས་ཕྱི་དང་ནང་གི་འགལ་རྐྱེན་ཉེར་
འཚེ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཨོཾ་ཡ་མའན་ཏ་ཀ་ས་མ་ཡ། ཞེས་སོགས་ཡིག་བརྒྱ། །གང་ཡང་བདག་བློ་སོགས་ཤོ་ལོ་ཀ་གཅིག་སྦྱིན་བདག་རྣམས་ཀྱི་ཆོས་དང་མཐུན་པའི་དོན། །
ཇི་ལྷར་བསམས་པ་ཡིད་བཞིན་འགྲུབ་པ་དང། །ནང་གདོན་བགེགས་སོགས་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས་
དམ་ཚིག་པ་རང་ཉིད་ལ་ཐིམ་པར་གྱུར། དགེ་བ་འདི་ཡིས་མྱུར་དུ་བདག་རྡོ་རྗེ་འཇིགས་བྱེད་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོང་པར་ཤོག་མི་འགྱུར་ལྷུན་པོའི་

[005B]ཡན་ལག་དྲུག་ཅུའི་གསུང་གི་བཀྲ་ཤིས་ཤོག་མཐའ་བྲལ་དྲི་མེད་ཐུགས་ཀྱི་བཀྲ་ཤིས་ཤོག། །རྒྱལ་བའི་སྐུ་གསུང་ཐུགས་ཀྱི་བཀྲ་ཤིས་ཤོག་ཅེས་བསྔོ་སྨོན་ཤིས་བརྗོད་
བྱ་ཞིང། །ཐལ་བ་སོགས་གཙང་སར་གཤེགས། སྒྲུབ་ཐབས་ཀྱི་མཇུག་ཆོག་རྣམས་བྱའོ། །འདིས་ཀྱང་འགྲོ་བ་ཡོངས་ལ་ཕན་ཐོགས་པར་གྱུར་ཅིག། །།མངྒ་ལཾ།། །།
   ༈   སྦྱིན་བདག་རྣམས་ཀྱི་ཞེས་སོགས་ནི་སྦྱིན་བདག་གི་རི་མགྲོའི་དབང་དུ་བྱས་ལ། འདུས་སྡེའི་སྤྱི་སོ་ལྟ་བུ་ལ། སྤྱི་སོའི་ནོར་ཕྱུགས་ལོངས་སྤྱོད་ལ་སོགས་པ། །འཕེལ་ཞིང་རྒྱས་ལ་
བར་དུ་གཅོད་པ་ཡི། །ཕྱི་ནང་ཉེར་འཚེ་གོང་ཁ་གོང་འདྲེ་སོགས། །མ་ལུས་མྱུར་དུ་ཤནྟིཾ་ཀུ་རུ་ཡེ་སཱཧཱ། ཞེས་བ་དང། བསྡུས་པ་ནི། ནོར་ཕྱུགས་སོགས་ལ་གནོད་པའི་ཕྱི་ནང་གི་ཉེར་འཚེ་ཐམས་ཅད་
ཤནྟིཾ་ཀུ་རུ་ཡེ་སཱཧཱ། ཞེས་བསྒྱུར།    ༈    ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་པོས་གང་བ་ཐོགས་ནས་
སྤྱི་སོའི་ལས་བྱེད་མི་ནོར་སོགས་ལ་ཁྲུས་བྱས་པས་ནད་དང་བགེགས་དང་ཕྱུགས་ཀྱི་གོང་ཁ་སོགས་འགལ་རྐྱེན་ཉེར་འཚེ་ཐམས་ཅད་བྱད་ཞིང་དག་པར་གྱུར།    ༈   

[006A]༄༅། །རྗེ་བཙུན་བླ་མའི་སྐུ་ཚེ་འཕྲིན་ལས་སོགས། །འཕེལ་ཞིང་རྒྱས་ལ་བར་དུ་གཅོད་པ་ཡི། །ཕྱི་ནང་འགལ་རྐྱེན་བར་ཆད་མི་མཐུན་ཕྱོགས། །ཐམས་ཅད་མ་ལུས་ཤནྟིཾ་ཀུ་རུ་ཡེ་སཱཧཱ་
ཞེས་པ་དང། བསྡུས་བ། བླ་མའི་སྐུ་ཚེ་བརྟན་པ་དང་འཕྲིན་ལས་རྒྱས་པ་སོགས་ལ་སར་དུ་གཅོད་པའི་འགལ་རྐྱེན་ཉེར་འཚེ་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་པའམ། དེ་ལས་ཀྱང་བསྡུ་ན། ཉེར་འཚེ་
ཐམས་ཅད་ཤནྟིཾ་ཀུ་རུ་ཡེ་སཱཧཱ།    ༈    དཔལ་ལྡན་བླ་མ་དམ་པ་ཟླ་བའི་དཀྱིལ་འཁོར་ལ་བཞུགས་པ་ལ་ཁྲུས་བྱས་པས་འགལ་རྐྱེན་ཉེར་འཚེ་ཐམས་ཅད་བྱང་ཞིང་
དག་པར་གྱུར། ཅེས་པ་ལྟ་བུ་སྐབས་བསྟུན་གྱིས་བསྒྱུར་བར་བྱའོ།། །།མངྒ་ལཾ།། །།

[006B][BLANK PAGE]



﻿༄༅། །རྡོ་རྗེ་འཇིགས་བྱེད་ཀྱི་སྦྱིན་སྲེག་དངོས་གྲུབ་རྒྱ་མཚོ་བཞུགས་སོ། །

[001A] །དཔལ་རྡོ་རྗེ་འཇིགས་བྱེད་ཀྱི་ཕྲིན་ལས་བཞིའི་སྦྱིན་སྲེག་དངོས་གྲུབ་ཀྱི་རྒྱ་མཚོ་ཞེས་བྱ་བ། བླ་མ་དང་འཇམ་པའི་རྡོ་རྗེའི་ཞབས་ལ་གུས་པས་ཕྱག་འཚལ་ལོ། །རྣམ་དག་ཚུལ་ཁྲིམས་འཇུག་
དོགས་ཁྲུས་ལ་བརྩོན། །ཁྲེལ་ཡོད་ཤིང་ཤུན་གོས་གྱོན་བཟོད་མཆོག་གི། སེ་རལ་ཕྲེང་དཀར་དད་པའི་རིལ་བ་ཐོགས། །བརྩོན་འགྲུས་རལ་པའི་ཁུར་བཅིངས་སྙིང་རྗེ་ཡི། །གཡང་གཞི་ནག་པོ་འཆང་ཞིང་ཐེག་ཆེན་གྱི། །
དབེན་པའི་ནགས་ཚལ་དམ་པར་རབ་ཏུ་རྒྱུ། །ཏིང་འཛིན་རྩ་བ་འབྲས་བུའི་ཁ་ཟས་ཅན། །ཡིན་ལུགས་འབྱེད་པའི་ཤེས་རབ་མེ་ཐབ་ཏུ། །ཉེས་པའི་ཡམ་ཤིང་མ་ལུས་སྲེག་མཛད་པའི། །དྲང་སྲོང་ཆེན་པོ་རྨད་བྱུང་སྦྱིན་སྲེག་
མཁན། །དེ་ཡི་ཞབས་ལ་སྤྱི་བོས་ཕྱག་བྱས་ནས། །སྤྱིན་སྲེག་གསུམ་གྱི་དབྱེ་བ་བདག་གིས་བཤད། །གསེར་བཟང་བཞུས་པའི་ཁུ་བ་འཐོར་འདྲ་ཡི། །རབ་མཆོག་མེ་ལ་མཆོད་སྦྱིན་བྱས་པ་ཡིས། །རང་གི་ལྷ་ལ་དགྱེས་པ་སྐྱེད་འདོད་
རྣམས། །རྩེ་གཅིག་ཡིད་ཀྱིས་གུས་བ་སྐྱེད་དེ་ཉོན། །འདིར་དངོས་གྲུབ་ཀྱི་རྩ་བ་སྦྱིན་སྲེག་གིས་རང་གི་ལྷ་མགུ་བར་བྱེད་པ་འཆད་པ་ལ་དྲུག་སྦྱིན་སྲེག་བྱས་བའི་དགོས་པ། བྱེད་པའི་གནས་དང་དུས། བྱེད་པ་པོ་དང་གང་ལ་བྱ་བའི་ཡུལ་

[002A]༄༅། །བཞིར་སྡུད་པའི་རྒྱུ་མཚན་དང་བྱ་བའི་ཚུལ། སྦྱིན་སྲེག་གི་རབ་ཏུ་དབྱེ་བ། བྱ་བ་སོ་སོའི་དོན་བཤད་པའོ། །དང་པོ་ནི། སྔགས་པས་ཕན་ཡོན་ཅི་ཞིག་མཐོང་ནས་སྦྱིན་སྲེག་གི་ལས་ལ་འཇུག་པ་ཡིན་སྙམ་ན་
བྱང་ཆུབ་སེམས་དཔའ་གསང་སྔགས་ཀྱི་སྒོར་སྤྱོད་པས་ནི་ཞི་བ་ལ་སོགས་པའི་ལས་རབ་འབྱམས་ཀྱིས་རང་གཞན་གྱི་དོན་སྒྲུབ་དགོས་ལ། དེ་ནི་བསྒོམ་པ་དང་བཟླས་པས་རང་གི་ལྷ་ཉེ་བར་བྱས་པ་མེད་པར་མ་ཡིན་ཞིང་ལྷའི་
ཐུགས་བསྐུལ་བའི་བཟླས་པའི་ཆད་ལྷག་གི་སྐྱོན་ཡང་སྦྱིན་སྲེག་གིས་དག་པར་བྱེད་ཅིང་བསྒོམས་པས་རང་ལ་ལྷ་ཉེ་བར་གྱུར་པ་ཡང་སྦྱིན་སྲེག་གིས་ལྷ་ཚིམ་པར་བྱས་པ་ལ་ལྟོས་པའི་ཕྱིར་སྦྱིན་སྲེག་ལ་བསྔགས་པ་མཛད་དེ། སཾ་བཧུ་ཊ་
ལས། སྦྱིན་སྲེག་ལྷ་རྣམས་ཚིམ་པར་བྱེད། །ཚིམ་པ་ལས་ནི་དངོས་གྲུབ་སྩོལ། །སྔགས་ནི་ལྷག་གམ་མ་ཚང་ན། །ཐམས་ཅད་སྦྱིན་སྲེག་དག་གིས་སྐོང། །དེ་བས་སྐུ་གསུམ་མཆོག་བསྐྱེད་པས། །སྦྱིན་སྲེག་གི་ནི་བསྔགས་པ་
མཛད། །ཅེས་སོ། །སྦྱིན་སྲེག་གིས་ཞི་སོགས་ཀྱི་དངོས་གྲུབ་བཞི་སྒྲུབ་པ་ནི་རྒྱུད་ཕལ་ཆེ་བ་ལས་གསུངས་ལ། རིག་པ་མཆོག་ལ་སོགས་པ་ལས་ནི་ཚེའི་རིག་འཛིན་ལ་སོགས་པ་དངོས་གྲུབ་ཁྱད་པར་ཅན་མང་པོ་ཡང་སྦྱིན་སྲེག་གིས་
འགྲུབ་པར་གསུངས་སོ། །གཉིས་པ་ནི། སཾ་བཧུ་ཊ་ལས། ཕྱོགས་ཀྱི་ཆ་ནི་བཤད་པར་བྱ། །ཤར་གྱི་ཕྱོགས་སུ་ཞི་བ་ཡིན། །ལྷོ་ཡི་ཕྱོགས་སུ་མངོན་སྤྱོད་ཉིད། །ནུབ་ཏུ་དབང་དང་དགུག་པ་སྟེ། །བྱང་དུ་རྒྱས་པའི་ཐབས་ཁུང་ཉིད། །ཅེས་གསུངས་

[002B] ཡང་ན་འོད་ཀྱི་སྙེ་མ་ལས་དཀྱིལ་འཁོར་གྱི་ཁང་པ་ལ་སོགས་པའི་ཤར་ལ་སོགས་པའི་ཕྱོགས་བཞིར་རིམ་པ་བཞིན་དུ་ཞི་བའི་དང་རྒྱས་པའི་དང་དབང་དང་དེའི་དགུག་པའི་དང་མངོན་སྤྱོད་དང་དྲག་པོའི་དགུག་བའི་ཐབ་བྱ་བར་གསུངས་པ་ལྟར་གཞན་མང་
པོས་ཀྱང་བཤད་པ་བཞིན་བྱའོ། །ཉིན་མེ་འབྱུང་གནས་ཀྱིས་དབང་ནི་དཀྱིལ་འཁོར་གྱི་ཤར་ནུབ་གང་རུང་དང་དབང་གི་དགུག་པ་ནི་དེའི་ནུབ་ཉིད་དུ་བྱ་བར་བཤད་ཅིང་གཞན་འདྲའོ། །འོད་སྙེར་རྨོངས་རེངས་ཀྱི་ཐབ་བྱང་ཤར་དང་སྐྲོད་པའི་ཐབ་ཤར་ལྷོ་དང་དབྱེ་བའི་
ཐབ་ལྷོ་ནུབ་ཏུ་བྱ་བར་བཤད་ཀྱང་འདིར་དེ་རྣམས་ཀྱང་བྱང་དུའོ། །ལས་ཐམས་ཅད་པའི་ཐབ་རྣམས་ནི་རྒྱས་པ་ལ་ལས་ཐམས་ཅད་པའི་ཐབས་དཀྱིལ་འཁོར་གྱི་ཤར་ལྷོ་གཉིས་གདམ་ང་ཅན་དུ་ཉིན་མོ་འབྱུང་གནས་ཀྱིས་བཤད་ཀྱང་ཤན་ཏི་པས་དཀྱིལ་འཁོར་གྱི་ལྷོར་
བྱེད་པར་བཤད་པས་ལས་སོ་སོ་བ་དང་འདྲའོ། །སྦྱིན་སྲེག་བྱ་བའི་དུས་ནི་དགྲ་ནག་ལས། ཚེས་གཅིག་ལ་ནི་ཞི་བ་བྱ། །ཟླ་བ་ཉ་ལ་རྒྱས་པ་སྟེ། །བཅུ་བཞི་ལ་ནི་མངོན་སྤྱོད་དོ། །དབང་གི་ལས་ནི་ཚེས་བརྒྱད་ལའོ། །ཞེས་གསུངས་ཏེ་གསུམ་པ་ནི་མར་ངོ་དང་བཞི་པ་
ནི་ཡར་ངོ་ལ་འགྲེལ་པས་བཤད་དོ། །དཀར་པོའི་ཚེས་གཅིག་ནི་དེ་ནས་བརྩམས་ཏེ་བྱ་བར་འོད་སྙེ་ལས་བཤད་པ་བཞིན་ཡིན་ཏེ་ལེགས་གྲུབ་ལས། ཞི་བར་གྱུར་པས་ཞི་བ་ཡི། །བཟླས་པའམ་ཡང་ན་སྦྱིན་སྲེག་བྱ། །ཟླ་བ་ཡར་གྱི་ཚེས་གཅིག་ནས། ལས་
རྣམས་རབ་ཏུ་བརྩམ་པར་བྱ། །ཞེས་སོ། །དེ་རྣམས་སྤྱིར་ཞི་བའི་དུས་ལ་འདྲ་མོད་ཀྱང་དེ་དག་གི་སྲོད་རྣམས་ནི་ཞི་བ་སྒྲུབ་པའི་དུས་ཁྱད་པར་ཅན་དང་དེའི་རྒྱུ་མཚན་ཡང་ལེགས་གྲུབ་ལས། བྱེ་བྲག་ཏུ་ནི་སྲོད་ལ་སྟེ། །དེ་ནི་ཞི་བའི་ལས་ཀྱི་དུས། །གནས་གཙང་མ་

[003A]༄༅། །ཡི་ལྷ་རྣམས་དག་དེ་ནི་ཀུན་ཏུ་གཟིགས་པས་ན། །ལས་རྣམས་མྱུར་དུ་འགྲུབ་པར་འགྱུར། །དེ་བས་དེར་ནི་གུས་བརྩམ་མོ། །ཞེས་སོ། །རྒྱས་པའི་དུས་ཀྱང་དེ་ནས་མགོ་རྩོམ་པ་ཡིན་ཏེ་ལེགས་གྲུབ་ལས། རྒྱས་པ་དག་གིས་རྒྱས་པ་ཡི་
བཟླས་པའམ་ཡང་ན་སྦྱིན་སྲེག་བྱ། །ཟླ་བ་ཉ་ནས་ཀུན་བརྩམས་ཏེ། །ཕྱི་མའི་ཉ་ཡི་བར་དུ་བྱ། །ཞེས་སོ། །དུས་དེ་རྣམས་ཐམས་ཅད་ལ་རྒྱས་པ་བྱས་པས་ཚོག་མོད་ཀྱང་དེའི་དུས་ཁྱད་པར་བ་སྔ་དྲོ་ཡིན་པ་དང་དེའི་རྒྱུ་མཚན་ཡང་དེ་ཉིད་ལས། རྒྱས་པ་དག་གི་ལས་
རྣམས་ལ། །བྱེ་བྲག་ཏུ་ནི་སྔ་དོ་ཤིས། །ཞེས་དང། ལྷ་རྣམས་མ་ལུས་པ་དག་ཀྱང། །དེ་ཡི་དུས་སུ་རྒྱུ་བས་ན། །ལས་སུ་བྱ་བ་ཐམས་ཅད་ལ། །དུས་དེ་ཁོ་ནར་རབ་ཏུ་ཤིས། །ནང་པར་དུས་ན་ལྷ་རྣམས་ནི། །ཡིད་དགར་གྱུར་ནས་མཆོག་སྦྱིན་མཛད། །ཅེས་སོ། །
དབང་དང་དེའི་དགུག་པ་ལ་མཚོ་སྐྱེས་ཀྱིས་དགོངས་པ་དང་མི་ཐུབ་ཟླ་བས་མཚན་ཕྱེད་དང་རིན་ཆེན་འབར་བ་ལས་ཉིན་ཕྱེད་ལ་བྱ་བར་བཤད་ཅིང། འོད་སྙར་མཚན་ཕྱེད་དང་གཞན་དུ་ཡང་བྱ་བར་གསུངས་པས་དེ་དག་ཐམས་ཅད་ལ་བྱའོ། །དྲག་པོ་ལ་མར་
གྱི་བཅུ་བཞི་ནི་མཚོན་པ་ཙམ་སྟེ། ལེགས་གྲུབ་ལས་ཁྱད་པར་དུ་ནི་མར་གྱི་ངོ། །ཉི་མའི་གུང་ངམ་ནམ་ཕྱེད་ན། །དྲག་ཤུལ་སྤྱོད་པ་བརྩམ་པར་བྱ། །ཞེས་སོ། །དེར་བྱེད་པའི་རྒྱུ་མཚན་ཡང་དེ་ཉིད་ལས། གང་ཕྱིར་དེ་ན་ཡི་དྭགས་དང། །ཤ་ཟ་འབྱུང་པོ་སྲིན་
པོའི་ཚོགས། །དྲག་པོ་རྣམས་ནི་བྱིན་རློབ་པས། །དེ་ཕྱིར་དེ་ན་ལས་རྣམས་འགྲུབ། །ཅེས་གསུངས་ཤིང་ཡང་ན་ནམ་ཁྲོས་པའི་དུས་ན་བྱ་སྟེ་དྲག་པོའི་ལྷས་ཁྲོས་པ་ལ་བྱིན་གྱིས་རློབ་པའི་ཕྱིར་རོ་ཞེས་ཀྱང་གསུངས་སོ། །དབང་གི་དུས་ཀྱི་རྒྱུ་མཚན་ཡང་

[003B] །གསུམ་པ་ནི། སྔོན་དུ་བཟླས་བ་ཅི་ཙམ་ཞིག་སོང་བ་དགོས་པ་ནི། ཁ་སྦྱོར་ལས། དང་པོར་སྔགས་པས་འབུམ་བཟླས་ནས། །ཕྱིས་ནས་ལས་ནི་ཡང་དག་བརྩམ། །ཞེས་གསུངས་ཏེ། དབང་བསྐུར་
བ་ཐོབ་ཅིང་དམ་ཚིག་དང་སྡོམ་པ་བསྲུང་བ་རང་གི་ལྷའི་སྔགས་འབུམ་གྱི་བཟླས་པ་དང་ལྷ་བསྒོམ་པའི་བསྙེན་པ་སྔོན་དུ་སོང་བ་ཅིག་གིས་སྦྱིན་སྲེག་བྱའོ། །ལས་བཞི་གང་ལ་བྱ་བའི་བསྒྲུབ་བྱ་ནི་ཉིན་མོ་འབྱུང་གནས་ཀྱི་བཤད་པ་ལྟར་ཞི་རྒྱས་ནི་རང་དང་གང་ཟག་གཞན་
གཉིས་ཀ་ལ་བྱེད་ལ་དབང་དང་དྲག་པོ་ནི་སེམས་ཅན་གཞན་ཁོ་ནའོ། །གང་གི་ཆེད་དུ་བྱེད་པ་ལ་ནི་རང་གཞན་རེ་རེའི་ཕྱིར་དུ་ཡང་ལས་བཞི་ག་ལ་འཇུག་ཏུ་རུང་ངོ། །དེ་ཡང་ལེགས་གྲུབ་ལས། སེམས་ཅན་ཕོངས་ལ་ཞི་བ་བྱ། །བདེ་བར་གནས་ལ་རྒྱས་པ་སྟེ། །
གང་ཕྱིར་དྲག་ཤུལ་སྤྱོད་པའི་ལས། །དེ་དག་དགྲ་ལ་སྤྱད་པར་བྱ། །ཞེས་གསུངས་པས་ནད་དང་གདོན་ལ་སོགས་པས་མནར་བ་ལ་ཞི་བ་བྱའོ། །འོན་ཀྱང་ད་ལྟ་དེ་དག་མེད་ཀྱང་འབྱུང་པའི་མཚན་མ་མཐོང་ནའང་ཞི་བ་བྱ་སྟེ། དཔེར་ན་རྨི་ལྟས་ངན་པ་མཐོང་བ་ན་ཞི་བའི་
སྦྱིན་སྲེག་བྱ་བར་གསུངས་པ་བཞིན་ནོ། །རྒྱས་པ་བྱེད་པ་ནི་མི་འདོད་པའི་ཕྱོགས་ཀྱིས་མནར་བ་ལ་མི་ལྟོས་པས་བདེ་བར་གནས་པ་ཞེས་བྱ་ཡི། །འདོད་པའི་དོན་གྱིས་འབྱོར་བ་མིན་ཏེ་ལོངས་སྤྱོད་དང་ཤེས་རབ་ལ་སོགས་པ་གང་མ་འབྱོར་བ་ལ་དེ་དག་རྒྱས་པའི་ལས་
བྱའོ། །དྲག་ཤུལ་ནི་དཀོན་མཆོག་གསུམ་ལ་གནོད་པ་བྱེད་པ་སོགས་ཀྱི་དགྲ་ལ་བྱེད་ཀྱི་རང་ལ་གནོད་པ་ཙམ་གྱི་དགྲ་མིན་ནོ། །དབང་ནི་གང་དབང་དུ་བྱས་ན་བསྟན་པ་དང་སེམས་ཅན་གྱི་དོན་འགྲུབ་པའི་གང་ཟག་ལ་བྱའོ། །དེ་དག་ཀྱང་ཕལ་ཚར་མིའི་འགྲོ་བ་ལ་གསུངས་

[004A]༄༅། །ཀྱང་བཞི་ག་ལ་མི་དང་དེ་ལས་གཞན་པའི་འགྲོ་བ་གཉིས་ཀ་ཡོད་དོ། །བཞི་པ་ནི། མཚོ་སྐྱེས་དང་ནག་པོ་སྤྱོད་པས། ལས་ཀྱི་དབྱེ་བས་བཞི་རུ་འགྱུར། །ཞེས་གསུངས་པ་ལྟར་སྦྱིན་སྲེག་གིས་དངོས་གྲུབ་སྒྲུབ་པ་ལ་ལས་ཀྱི་དབྱེ་བས་
བཞིར་གསུངས་པ་འདིའི་རྒྱུ་མཚན་གང་ཡིན་སྙམ་ན་སྔགས་པས་དོན་བྱ་བའི་གཞི་ནི་རང་གཞན་གཉིས་སུ་ངེས་ལ། དེའི་དོན་བྱེད་པ་ཡང་མི་འདོད་པའི་ཕྱོགས་སེལ་བ་དང་འདོད་པའི་ཕྱོགས་སྒྲུབ་པ་གཉིས་སུ་ངེས་པས་ཞི་བ་དང་རྒྱས་པ་སྒྲུབ་པའི་ལས་
གཉིས་གསུངས་སོ། །དེ་ལྟ་ན་དབང་དང་དྲག་པོའི་ལས་གཉིས་གསུངས་པ་དོན་མེད་དོ་སྙམ་ན། སྐྱོན་མེད་དེ་རང་ངམ་གཞན་ལ་དོན་གཉིས་སྒྲུབ་པའི་ཡན་ལག་ཏུ་དེ་གཉིས་དགོས་པའི་ཕྱིར་ཏེ། འདི་ལྟར་སེམས་ཅན་ཁ་ཅིག་དབང་དུ་མ་འདུས་ན་དོན་
གཉིས་སྒྲུབ་པའི་མཐུན་རྐྱེན་མི་ཚང་བ་དང། ཁ་ཅིག་དྲག་པོས་ཚར་མ་བཅད་ན་དོན་གཉིས་སྒྲུབ་པའི་འགལ་རྐྱེན་མི་བཟློག་པའི་ཕྱིར་རོ། །གལ་ཏེ་སྡིག་པ་ཞི་བ་སོགས་སུ་གྱུར་ན་ཡོན་ཏན་རྒྱས་པར་འགྱུར་ལ་ནོར་ལ་སོགས་པ་རྒྱས་ནའང་དབུལ་བ་སོགས་
ཞི་བར་འགྱུར་བས་ཞི་རྒྱས་གཉིས་ལས་སོ་སོར་འཇོག་པར་མི་འཐད་དེ་རེ་རེ་ཡང་གཉིས་ཀར་འགྱུར་བའི་ཕྱིར་རོ་སྙམ་ན། སྐྱོན་མེད་དེ་ཞི་བའི་ལས་ནི་མི་འདོད་པའི་ཕྱོགས་ལ་དམིགས་ཏེ་ཞི་བར་འདོད་ནས་བྱེད་པས་སྐབས་ཀྱི་མི་འདོད་པ་ཞི་ན་དེ་ཙམ་
གྱིས་དེའི་བྱ་བ་རྫོགས་པས་ཡོན་ཏན་གཞན་འབྱུང་བ་ལ་མི་ལྟོས་པའི་ཕྱིར་དང། རྒྱས་པའི་ལས་ཀྱང་འདོད་པའི་དོན་ལ་དམིགས་ཏེ། འབྱོར་པར་འདོད་ནས་བྱེད་པས་དམིགས་པ་དང་རྣམ་པ་ཤིན་ཏུ་མི་འདྲ་བའི་ཕྱིར་རོ། །འོ་ན་མངོན་སྤྱོད་བྱེད་པའི་

[004B] །དེས་ན་ལས་གསུམ་དུ་འགྱུར་རོ་སྙམ་ན། སྐྱོན་མེད་དེ་དབང་དུ་བསྡུས་ཀྱང་ཉེས་སྤྱོད་ལས་ཟློག་མི་ནུས་པ་ཡོད་པའི་ཕྱིར་དང། དྲག་པོའི་ལས་མ་
བརྩམས་བར་ཉེས་སྤྱོད་ལས་ཟློག་མི་ནུས་པ་ལ་མངོན་སྤྱོད་ལ་འཇུག་དགོས་པས་སོ། །ད་ལྟར་ན་ལས་བཞི་པོ་དེ་བྱེད་ཚུལ་ཡང་རང་ངམ་གཞན་ལ་དོན་གཉིས་སྒྲུབ་པ་ན་གཞན་དབང་དུ་སྡུད་པ་དང་ཚར་བཅད་པ་ལ་མི་ལྟོས་པར་སྒྲུབ་ནུས་ན་ནི་ཞི་རྒྱས་གཉིས་བྱེད་
ལ། གཞན་དུ་ན་སྔོན་དུ་གཞན་གཉིས་བྱས་ནས་དེ་ནས་དེ་གཉིས་བྱའོ། །ཞི་རྒྱས་ལ་ཡང་སྔོན་དུ་ཞི་བ་བྱས་ནས་རྒྱས་པ་ལ་འཇུག་པ་ཡོད་དེ། ཡུན་རིང་དུ་བསྒྲུབས་ཀྱང་མ་གྲུབ་ན་བགེགས་དང་སྡིག་པ་སྦྱངས་ནས་དེ་ནས་ཡོན་ཏན་སྐྱེད་པ་བཞིན་ནོ། །སྔོན་
དུ་རྒྱས་པ་བྱེད་པའང་ཡོད་དེ་ཤེས་རབ་སྐྱེད་ནས་དེ་ནས་སྡིག་པ་སྦྱང་བ་སོགས་བྱེད་པ་བཞིན་ནོ། །ལྔ་པ་ནི། མཚོ་སྐྱེས་ཀྱིས། བླ་མེད་ནང་དང་ཕྱི་རོལ་ཏེ། །སྦྱིན་སྲེག་དབྱེ་བ་རྣམ་པ་གསུམ། །ཞེས་ཕྱི་ནང་གི་སྦྱིན་སྲེག་གཉིས་དང་བླ་ན་མེད་པའི་སྦྱིན་སྲེག་
གསུམ་དུ་མཛད་དེ། ནག་པོ་སྤྱོད་པ་དང་ཡེ་ཤེས་ཞབས་ཡབ་སྲས་གཉིས་དང་འོད་སྙེས་ཀྱང་སྦྱིན་སྲེག་མ་ལུས་པའི་དབྱེ་བ་གསུམ་དུ་བཤད་དོ། །དྲུག་པ་ལ་གསུམ། ཕྱིའི་དང། ནང་གི་དང། བླ་ན་མེད་པའི་སྦྱིན་སྲེག་བཤད་པའོ། །དང་པོ་ལ་གཉིས། ཕྱི་
རོལ་གྱི་རྫས་ལ་བརྟེན་པའི་དང། ཡིད་ཀྱི་སྦྱིན་སྲེག་གོ་དང་པོ་ལ་གཉིས། ཆོ་གའི་ཡན་ལག་དང། ཆོ་གའི་རིམ་པའོ། །དང་པོ་ལ་ལྔ། ཐབ་ཁུང་གི་རབ་བྱེད། དགང་བླུགས་ཀྱི་རབ་བྱེད། རྫས་ཀྱི་རབ་བྱེད། མིའི་རབ་བྱེད། ཇི་ལྟར་སྒྲུབ་པའི་རབ་བྱེད་དོ། །དང་པོ་

[005A]༄༅། །ལ་གཉིས། ལས་སོ་སོ་བའི་ཐབ་དང། ལས་ཐམས་ཅད་པའི་ཐབ་བོ། །དང་པོ་ལ་གཉིས། ཞི་རྒྱས་ཀྱི་ཐབ་དང། དབང་དྲག་གི་ཐབ་བོ། །དང་པོ་ནི། ཉི་མ་བཟང་པོ་ལ་རང་གི་ལྷའི་རྣལ་འབྱོར་དང་ལྡན་པས་གཏོར་མ་དབུལ་བ་སྔོན་དུ་འགྲོ་བས་ས་
སྦྱང་བ་དང་བཟུང་བ་རྒྱས་པའམ། ཡང་ན་ལག་པ་གཡས་པ་ས་ལ་བཞག་སྟེ། ཨོཾ་ཨཱ་ཧཱུཾ་དང་ཨོཾ་ཧ་ན་ཧ་ན་ཀྲོ་དྷ་ཧཱུཾ་ཕཊ་ཅེས་པའམ། རང་གི་ལྷའི་སྔགས་བརྒྱ་རྩ་བརྒྱད་བཟླས་ཏེ་ཀུན་རྫོབ་ཀྱི་དག་པའམ་སྟོང་ཉིད་ཀྱི་དག་པས་ཀྱང་རུང་སྟེ་ས་སྦྱང་ལ་ས་རྐོ་
ན་ལྟོ་འཕྱེའི་མཚན་གྱི་ཆ་ལ་བརྐོ་བར་བྱའོ། །ས་གཞི་རང་བཞིན་གྱིས་དཀར་བའམ་ས་དཀར་པོས་བྱུགས་པ་ལ་ཞི་བའི་ཐབ་བྱའོ། །དེའི་དབྱིབས་ནི་འཁོར་ལོའི་རྣམ་པ་ལྟར་ཟླུམ་པོ་དང་རྒྱར་ནི་ཁྲུ་གང་ཟབས་སུ་ཁྲུ་ཕྱེད་ཡིན་ལ་ཐབ་ཀྱི་སྟེང་ནས་མུ་རན་ནམ་མཆུ་སོར་
བཞི་དོར་བར་རྒྱ་དང་དཔངས་སོར་བཞི་པའི་ཁ་ཁྱེར་བགས་ཀྱིས་ནང་དུ་གཞོལ་བ་ཁོར་ཡུག་ཏུ་བྱའོ། །ཁ་ཁྱེར་ལ་འཁོར་ལོའི་འཕྲེང་བས་བསྐོར་རོ། །མི་ཐུབ་ཟླ་བས་མུ་རན་ལ་གེ་སར་དང་ཁ་ཁྱེར་ལ་པད་འདབ་ཀྱི་རྣམ་པ་ཅན་བྱ་ཞེས་འཆད་ལ། འོད་སྙེ་
ལས་དེ་ལས་ཐམས་ཅད་པའི་ཐབ་ཀྱི་ཁྱད་ཆོས་སུ་བཤད་དེ། མར་མེ་མཛད་བཟང་པོ་དང་དཔལ་འཛིན་དང་ཡང་མཐུན་ནོ། །ཐབ་ཀྱི་ཕྱི་རོལ་ཏུ་སོར་གཉིས་དོར་ནས་སྟེགས་བུ་གྲུ་བཞི་པས་བསྐོར་བའི་ཟུར་བཞིར་ཟླ་ཕྱེད་ཀྱི་སྟེང་དུ་རྡོ་རྗེ་རྩེ་གསུམ་པ་བྱེད་པ་དཔལ་
འཛིན་གྱིས་ཞི་བ་ལས་ཐམས་ཅད་པ་ལ་བཤད་པ་ནི་གཞན་གསུམ་ལ་ཡང་འདྲ་བས་རང་རང་གི་ཐབ་ཀྱི་རྒྱ་ཚད་ཀྱི་བཅུ་གཉིས་ཆ་དོར་བའི་སྟེགས་བུ་བྱའོ། །གདན་བཞི་ལས་ཀྱང། ཟླ་གམ་རྡོ་རྗེ་རབ་མཛེས་རྣམས། །གྲྭ་དང་གྲྭ་རུ་བཞག་པར་བྱ། །ཞེས་ཐབ་རྣམས་ལ་

[005B] །ཐབ་ཀྱི་དབུས་སུ་པད་མ་འདབ་བརྒྱད་ཀྱི་ལྟེ་བར་རྡོ་རྗེ་རྩེ་ལྔ་པ་སྲིད་དུ་སོར་བརྒྱད་པ་དཔངས་སུ་སོར་གཅིག་པ་དང་ཤར་ལ་སོགས་པའི་ཕྱོགས་བཞིས་འཁོར་ལོ་དང་རིན་པོ་ཆེ་དང་པདྨ་དང་རལ་གྲི་སོར་དྲུག་པ་བྱ་བར་
དཔལ་འཛིན་གྱིས་ཞི་བ་ལས་ཐམས་ཅད་པ་ལ་བཤད་ལ། འོད་སྙེར་ཞི་རྐྱང་ལ་དབུས་སུ་འཁོར་ལོ་རྡོ་རྗེ་གདམ་ང་ཅན་དུ་མཛད་དོ། །ཐབ་ཁུང་ལ་ས་དཀར་པོ་དང་ཕྱི་རོལ་དུ་བའི་ལྕི་བས་བྱུགས་ནས་དེ་གཉིས་ལ་བདུད་རྩི་དཀར་པོ་དང་ལྡན་པའི་དྲི་དཀར་
པོས་བྱུགས་ལ་ཐུན་གསུམ་དུ་མེ་ཏོག་དཀར་པོའི་སིལ་མ་གཅལ་དུ་དགྲམ་པར་བྱའོ། །ས་གཞི་སེར་པོ་ལ་རྒྱས་པའི་ཐབ་བྱ་སྟེ་དབྱིབས་ནི་རྫིད་བུའི་རྣམ་པ་ལྟར་གྲུ་བཞི་དང་རྒྱར་ནི་ཁྲུ་དོ་ཟབས་སུ་ཁྲུ་གང་ཡིན་ལ། སྟེང་ནས་མུ་རན་སོར་བརྒྱད་དོར་བར་རྒྱ་དང་དཔངས་
སོར་བརྒྱད་པའི་ཁ་ཁྱེར་དང་དེ་ལ་རིན་པོ་ཆེའི་ཕྲེང་བས་བསྐོར་རོ། །ཐབ་ཀྱི་དབུས་སུ་འོད་སྙེར་འཁོར་ལོ་རྩིབས་བརྒྱད་པའི་ལྟེ་བ་ལ་སོར་དྲུག་པའི་རིན་པོ་ཆེ་རྡོ་རྗེས་མཚན་པ་བཤད་ལ་གཞན་ནས་རིན་པོ་ཆེས་མཚན་པར་བཤད་དོ། །ཐབ་ཁུང་ལ་ས་སེར་པོ་དང་
ཕྱི་རོལ་ཏུ་བ་ལྕུས་བྱུགས་ཏེ་དེ་གཉིས་ལ་བདུད་རྩི་སེར་པོ་དང་ལྡན་པའི་དྲི་སེར་པོས་བྱུགས་ལ་མེ་ཏོག་དགྲམ་མོ། །གཉིས་པ་ནི། ས་གཞི་དམར་པོའམ་གཞན་ཡང་རུང་བ་ལ་དབང་དང་དེའི་དགུག་པའི་ཐབ་བྱ་སྟེ། དབྱིབས་ནི་ཟླ་གམ་གྱི་རྣམ་པ་དང་
རྒྱ་དཔངས་ནི་རྒྱས་པའི་ཐབ་དང་འདྲ་བར་དགྲ་ནག་ལས་བཤད་ལ་མུ་རན་ལ་སོགས་པའི་ཚད་ཀྱང་དེ་བཞིན་ནོ། །ཐབ་ཀྱི་དབུས་སུ་དབང་ལ་ནི་པདྨ་དམར་པོ་རྡོ་རྗེས་མཚན་པའོ། །ཁ་ཁྱེར་ལ་ནི་པདྨའི་ཕྲེང་བས་བསྐོར་རོ། །ཐབ་ཁུང་དང་ཕྱི་རོལ་གཉིས་
[006A]༄༅། །དམར་པོ་དང་བདུད་རྩི་དང་ལྡན་པའི་དྲི་དམར་པོས་བྱུགས་ལ་མེ་ཏོག་དམར་པོས་དགྲམ་པར་བྱའོ། །དབང་གི་དགུག་པ་ལ་དབུས་སུ་པདྨ་དམར་པོ་རྡོ་རྗེ་ལྕགས་ཀྱུས་མཚན་པའོ། །ས་གཞི་གས་པ་དང་ཚ་རྒོ་ཅན་དང་རྩུབ་པ་དང་ནམ་མཁའ་
ལྟར་ནག་པ་ལ་གསད་པའི་ཐབ་བྱ་སྟེ། དབྱིབས་ནི་ནམ་མཁའི་ཁམས་ཏེ་ཆོས་འབྱུང་གི་རྣམ་པ་ལྟར་གྲུ་གསུམ་བ་རྩེ་མོ་བྱང་དུ་ཕྱོགས་པ་དང། རྒྱར་ནི་ལོགས་རྣམས་ལ་སོར་ཉི་ཤུ་པ་དཔངས་སུ་སོར་བཅུ་བའོ། །འདི་ལ་གཞོན་ནུ་ཟླ་བས་མུ་རན་དང་ཁ་ཁྱེར་མི་བྱ་བར་
བཤད་ལ་དཔལ་འཛིན་གྱིས་གཤིན་རྗེ་གཤེད་ཀྱི་དྲག་པོའི་སྦྱིན་སྲེག་ལས་ཀྱང་མུ་རན་དང་ཁ་ཁྱེར་མ་བཤད་དོ། །འོད་སྙེ་ལས་ནི་མུ་རན་སོར་གསུམ་དོར་བར་རྒྱ་དང་དཔངས་སུ་ཁ་ཁྱེར་སོར་གསུམ་པ་ལ་ཕྱིར་གཞོལ་བ་ལ་ཁྲོ་བོའི་རྡོ་རྗེས་བསྐོར་བར་བཤད་
དོ། །ཐབ་ཀྱིས་དབུས་སུ་ནི་འོད་སྙེ་ལས་པདྨ་ནག་པོ་ལ་གནས་པའི་ཁྲོ་བོའི་རྡོ་རྗེ་སོར་བརྒྱད་པ་དང་རྩེ་གསུམ་ལ་གནས་པའི་ཁྲོ་བོའི་རྡོ་རྗེ་གདམ་ང་ཅན་དུ་མཛད་པའི་ཕྱི་མ་ནི་དཔལ་འཛིན་གྱིས་ཀྱང་མཛད་དོ། །ཐབ་དང་ཕྱི་རོལ་ཏུ་བདུད་རྩི་དང་བཅས་པའི་ས་
ནག་པོ་དང་རོ་ཐལ་དང་བོང་བུ་དང་རྔ་མོ་སོགས་ཀྱི་སྤངས་གང་རྙེད་པས་བྱུགས་ཏེ། དྲི་ངན་པ་འམ་དྲི་མེད་པའི་མེ་ཏོག་སྔོན་པོའམ་དམར་པོ་དང་འབྲུའི་ཕུབ་མ་ལ་སོགས་པ་རྣམས་གཏོར་ལ་མིའི་ཞུན་ལ་སོགས་པའི་མར་མེ་དང་ལྡན་པར་བྱའོ། །སོ་ན་ཤྲཱི་དང་རྡོ་རྗེ་
གྲུབ་པའི་རྟོག་བདུན་གྱི་འགྲེལ་པར་དབྱེ་བའི་ཐབ་གསད་པ་དང་འདྲ་ལ་བསྐྲད་པའི་ཐབ་དབྱིབས་གཞུ་འདྲ་བ་ཁ་དོག་སྔོན་པོ་རྒྱར་ཁྲུ་དོ་ཟབས་སུ་ཁྲུ་གང་པ་རྡོ་རྗེའི་ཕྲེང་བས་བརྒྱན་པ་བྱ་བར་བཤད་ནས་རྨོངས་རེངས་ཀྱི་ཐབ་མ་བཤད་ལ། གཞོན་ནུ་ཟླ་བས་རེངས་

[006B] །གསད་བསྐྲད་དབྱེ་བ་གསུམ་གྱི་ཐབ་འདྲ་བར་དགྲ་ནག་གི་འགྲེལ་པར་བཤད་ནས་རྨོངས་པའི་ཐབ་མ་བཤད་དོ། །འདིར་ནི་བསྐྲད་པའི་ཐབ་གསད་ཐབ་དང་མི་འདྲ་སྟེ། རྟོག་བདུན་ལས་
བསྐྲད་པའི་ཐབ་ཀྱི་སྐབས་སུ་རླུང་གི་དཀྱིལ་འཁོར་ཞེས་བཤད་ལ་དེ་ནི་ཐབ་ཀྱི་དབྱིབས་ལ་བྱ་དགོས་པའི་ཕྱིར་དང། གཞོན་ནུ་ཟླ་བས་ཀྱང། རྟོག་བདུན་གྱི་འགྲེལ་པར་རླུང་གི་དཀྱིལ་འཁོར་ནི་ཟླ་གམ་གྱི་རྣམ་པའི་ཐབ་ཁུང་ལ་བཤད་པའི་ཕྱིར་རོ། །རེངས་པའི་
ཐབ་རྒྱས་པ་དང་འདྲ་བ་ནི་རྟོག་བདུན་ལས་ཀྱང་གྲུ་བཞིར་གསུངས་པ་དང་མཐུན་ལ། རྨོངས་རེངས་གཉིས་རྒྱས་པ་དང་འདྲ་བར་འོད་སྙེ་དང་མན་སྙེ་ལས་བཤད་དེ་འདིར་ཡང་དེ་མི་འགལ་ཞིང་ཐབ་གཉིས་ནི་ཡུང་བ་ལ་སོགས་པས་བྱུགས་པའམ་བྲིའོ། །དཱ་རི་ཀ་
པས་བསྐྲད་པ་དང་དབྱེ་བ་ལ་དབུས་སུ་རལ་གྲི་དང་རྨོངས་པ་ལ་སྦྲུལ་དང་རེངས་པ་ལ་ལྕགས་སྒྲོག་བྲི་བར་བཤད་ལ། འོད་སྙེར་དམིགས་བསལ་མེད་པ་རྣམས་ཀྱི་ཁ་ཁྱེར་ལ་གཙོ་བོའི་མཚན་མས་བརྒྱན་པར་བཤད་དོ། །གཉིས་པ་ནི། ལས་ཐམས་ཅད་པའི་ཐབ་ནི་
སྡོམ་འབྱུང་སོགས་ལས་ཞི་བའི་ཐབ་དང་མཚུངས་པར་བཤད་པ་ནི་དབྱིབས་དང་རྒྱ་དཔངས་ཀྱི་ཚད་མཚུངས་ཀྱི་ཁ་དོག་མི་འདྲ་སྟེ། བཞི་བརྒྱ་ལྔ་བཅུ་པའི་འགྲེལ་པར་ཤནྟི་པས་རྒྱར་ཁྲུ་གང་དང་ཟབས་སུ་ཁྲུ་ཕྱེད་པའི་ཐབ་ཟླུམ་པོར་བྱས་པའི་སྦྱིན་སྲེག་ས་གཞི་
དྲི་སེར་པོས་བྱུགས་པ་ལ་ཆས་གོས་དང་སྲེག་རྫས་སེར་པོས་བྱ་བར་གསུངས་པའི་ཕྱིར་རོ། །འོ་ན་གཞུང་དེར་སྔགས་པ་ཤར་དུ་ཁ་བལྟས་ཏེ་ཞེས་གསུངས་པ་ཇི་ལྟར་ཡིན་སྙམ་ན། དེའི་དོན་ནི་ཤནྟི་བས་ཤར་ནི་ཚང་བར་བྱེད་པ་དང་ཁ་ནི་གཙོ་བོའི་དོན་ཏེ་རྫོགས་

[007A]༄༅། །པར་བྱས་ལ་གཙོ་བོར་གྱུར་པས་གནས་པར་བྱ་བའི་དོན་དུ་བྱས་ནས་ལྷོ་ནས་ཁ་བྱང་དུ་ལྟ་བར་བཤད་དོ། །དེ་ལྟར་བཤད་དགོས་པ་ནི་གཞུང་དེར། པད་གནས་ས་བོན་རཾ་ལས་བྱུང། །སེར་ཞིང་ཞལ་རས་གསུམ་པ་ལ། །ཞེས་
མེ་ལྷ་སེར་པོར་བཤད་པའི་གནད་ཀྱིས་སོ། །ཉིན་མོ་འབྱུང་གནས་ཀྱིས་ཀྱང་ཐབ་ཀྱི་དབྱིབས་དང་ཚད་དེ་ལས་སེར་པོས་བྱུགས་ནས་རྒྱས་པའི་སྦྱིན་སྲེག་བྱ་བར་བཤད་ལ། འོད་སྙེ་ལས་ཀྱང་ལས་ཐམས་ཅད་པའི་ཐབ་ཁུང་ནི་ལས་དང་རྗེས་སུ་མཐུན་
པའི་ས་གཞི་ལ་ཞི་བའི་ཐབ་དང་མཚུངས་པ་སྟེ། ཞེས་ལས་སོ་སོའི་ཁ་དོག་དང་མཐུན་པའི་ས་གཞི་ལ་བྱ་བར་གསུངས་སོ། །འདི་ལ་པྲཛྙ་ཨིནྟྲ་རུ་ཙིས། རང་འདོད་ལྷ་ཡི་རྣལ་འབྱོར་གྱིས། །ལས་ཀུན་པ་ཡི་སྦྱིན་སྲེག་སྟེ། །ཚད་དང་དབྱིབས་དང་ཁ་
དོག་དང། །ཞི་བ་དང་མཐུན་ཤར་ལྟའོ། །ཞེས་ལས་ཐམས་ཅད་པ་ལ་ཁ་དོག་དཀར་པོ་ཁོ་ན་དང་ཁ་ཤར་ཕྱོགས་ཁོ་ནར་ལྟ་བར་བཤད་པ་འཐད་པ་མ་མཐོང་ངོ། །ཐབ་ཁྲུ་གང་ཟླུམ་པོ་ལ་ཁ་དོག་དཀར་པོའི་སྒོ་ནས་ཞི་བ་ལས་ཐམས་ཅད་པ་ནི་དཔལ་
འཛིན་གྱིས་དམར་ནག་གི་དཀྱིལ་ཆོག་གཉིས་ཀར་བཤད་དོ། །ཡང་ཐབ་དེ་ལ་ཁ་དོག་དམར་པོར་བྱས་པའི་སྒོ་ནས་དབང་ཐབ་ལས་ཐམས་ཅད་པ་ཡང་ཡོད་དོ། །སློབ་དཔོན་བློ་གྲོས་བཟང་པོས། དེ་ནས་ལས་ཐམས་ཅད་པའི་ཐབ་ཁུང་དུ་ཆོ་ག་བཞིན་
དུ་མངར་གསུམ་གྱིས་བསྐུས་པའི་མེ་ཏོག་དམར་པོ་སྟོང་ཕྲག་བཅུ་སྦྱིན་སྲེག་བྱ་སྟེ། ཞེས་བསྲེག་རྫས་དམར་པོས་ལས་ཐམས་ཅད་པའི་ཐབ་ཏུ་ལྷ་དབང་དུ་བྱེད་པའི་སྦྱིན་སྲེག་བྱ་བར་གཤེད་དམར་གྱི་མངོན་རྟོགས་ལས་གསུངས་པའི་ཕྱིར་རོ། །

[007B] དེ་ལྟར་ལས་
ཐམས་ཅད་པའི་ཐབ་བུང་དུ་ཞི་བ་དང་རྒྱས་པ་དང་དབང་དང་མང་ནི་སྤྱོད་ལ་སོགས་པ་རྣམས་འགྲུབ་ཀྱང་སོ་སོ་ལ་ཐབ་ཁུང་ཐ་དད་དུ་རྒྱུད་རྣམས་སུ་གསུངས་སོ་ཞེས་གསུངས་པའི་ཕྱིར་རོ། །ལས་ཐམས་ཅད་པའི་ཐབ་ནི་རྒྱ་དང་དབྱིབས་ཞི་བའི་ཐབ་དང་འདྲ་ཡང་
ཁྱད་པར་ནི་མུ་རན་ལ་གེ་སར་དང་བཅས་པའི་ཟེའུ་འབྲུ་དང་ཁ་ཁྱེར་པདྨའི་འདབ་མའི་རྣམ་པའོ། །དེ་ལ་ཕྱོགས་དང་མཚམས་རྣམས་སུ་རྡོ་རྗེའམ་སྣ་ཚོགས་རྡོ་རྗེའམ་རལ་གྲིས་བསྐོར་ཞིང། ཐབ་ཀྱི་ནང་དུ་རྡོ་རྗེ་ཕྲེང་བས་བསྐོར་བའི་པད་འདབ་ལ་གནས་
པའི་འདབ་མའི་ཚད་ཀྱི་དེ་བཞིན་གཤེགས་པ་བཞིའི་མཚན་མའི་ནང་དུ་རྒྱར་སོར་བརྒྱད་དཔངས་སུ་སོར་གཅིག་པའི་རང་གི་མཚན་མ་དང་ལྡན་པ་དང། མཚན་མ་ཡང་རྣམ་སྣང་གི་འཁོར་ལོའམ་རྡོ་རྗེ། རིན་འབྱུང་གི་རིན་པོ་ཆེ། འོད་དཔག་མེད་ཀྱི་པདྨ། མི་བསྐྱོད་
པའི་ཁྲོ་བོའི་རྡོ་རྗེ། དོན་གྲུབ་ཀྱི་རལ་གྲིའམ་སྣ་ཚོགས་རྡོ་རྗེ་བྱེད་པའི་རང་ལུགས་དང། ལ་ཁྱེར་ལ་མཚམས་མ་གཏོགས་པ་ཕྱོགས་རྣམས་སུ་རྡོ་རྗེ་མེད་ཅིང་ཐབ་ཀྱི་ནང་དུ་རྡོར་ཕྲེང་མེད་པའི་ལུགས་དང་ཐབ་ཁུང་ཐམས་ཅད་ལ་ལྟེ་བར་རང་གི་འདོད་པའི་ལྷའི་མཚན་
མ་འགོད་པའི་ལུགས་གསུམ་འོད་སྙེ་ལས་བཤད་དེ་རང་ལུགས་ལ་ལས་སོ་སོ་བ་རྣམས་ལ་ཤར་ལ་སོགས་པའི་མཚན་མ་བཞིས་བཤད་དོ། །མཚན་མ་རྣམས་ཀྱི་ཁ་དོག་ནི་རང་རང་གི་ལྷའི་ཁ་དོག་དང་མཐུན་ལ་བྲིས་ཐབ་ཀྱང་ཁ་སྦྱོར་གྱི་དགོངས་པར་

[008A]༄༅། །མན་སྙེར་བཀྲལ་ཞིང་མཚོ་སྐྱེས་དང་ནག་པོ་སྤྱོད་པ་དང་འོད་སྙེ་ལས་ཀྱང་བརྐོ་བ་དང་བྲི་བ་གདམ་ང་ཅན་དུ་བཤད་དོ། །ཉིན་མོ་འབྱུང་གནས་དང་ཛ་ཡ་སེ་ནས་སྔ་མ་མ་གྲུབ་ན་ཕྱི་མ་བྱ་བར་བཤད་དོ། །ནག་པོ་སྤྱོད་པས། རྡུལ་ཚོན་
གྱིས་ནི་རྫོགས་པར་བྲི། །ཡང་ན་མེ་ཏོག་དག་ཀྱང་རུང། །ཞེས་ཚོན་དང་མེ་ཏོག་གིས་བྲི་བ་གདམ་ང་ཅན་དུ་གསུངས་པ་བཞིན་དུ་མཚོ་སྐྱེས་ཀྱང་བཞེད་པས་མེ་ཏོག་བཀྲམ་སྟེ་བྲིས་པ་ཡང་རུང་ངོ། །གཉིས་པ་ནི། དགང་བླུགས་ཀྱི་རྒྱུ་ནི་དཱ་རི་ཀ་པས། གསེར་དངུལ་ཟངས་
ལྕགས་ར་གན་མི་རུས་སྦྱིན་སྲེག་གི་ཤིང་སྟེ་བདུན་གང་རུང་ལས་བྱ་བར་བཤད་པ་ལྟར་རོ། །དགང་གཟར་གྱི་ཡུ་བའི་སྲིད་ནི་ཚད་ལྡན་གྱི་མཐེབ་སོར་ཉེར་བཞི་པ་ཡུ་བའི་འོག་ཏུ་རིན་པོ་ཆེ་སོར་གསུམ་པ་དེའི་འོག་ཏུ་སོར་གསུམ་པའི་རྡོ་རྗེའོ། །དེ་གཉིས་དང་བཅས་ན་ཡུ་
བ་ལ་སོར་སུམ་ཅུ་སྟེ་བླུགས་གཟར་གྱི་ཡུ་བ་ལ་ཡང་དེ་བཞིན་ནོ། །དགང་གཟར་གྱི་སྦོམས་ཀྱི་ཚད་ནི་རྡོ་རྗེ་དང་བཅས་པའི་ལག་པས་བདེ་བར་བཟུང་དུ་རུང་བ་ཡིན་ལ་བླུགས་གཟར་གྱི་སྦོམས་ནི་དགང་གཟར་གྱི་སྦོམས་ལས་ཕྱེད་ཀྱིས་ཕྲ་བའོ། །དགང་གཟར་གྱི་ཡུ་བའི་
སྟེང་དུ་ནི་གྲུ་བཞི་བ་རྒྱར་སོར་བཞི་པའི་དབུས་སུ་ཟབས་སུ་སོར་གཉིས་ཀྱིས་དམའ་བ་ལ་རྡོ་རྗེ་རྩེ་ལྔ་པ་སོར་གཉིས་པས་མཚན་པ། གྲུ་བཞི་པའི་སྟེང་གི་རྒྱར་སོར་ཕྱེད་ལ་རྡོ་རྗེའི་ཕྲེང་བས་བསྐོར་བ། གྲུ་བཞི་བའི་སྟེང་དུ་པད་མའི་འདབ་མའི་དབྱིབས་ཅན་སོར་བཞི་པ་
ཟབས་སུ་མཐེའུ་ཆུང་གི་ཚད་ལ་སོར་བཞི་བའི་རྡོ་རྗེས་མཚན་པ་སྲིད་དུ་བཅུད་འཇག་པའི་བུ་ག་མཐེ་བོང་ངམ་མཐེའུ་ཆུང་གི་ཚད་ཙམ་དེའི་སྟེང་དུ་རྡོ་རྗེ་རྩེ་གསུམ་པ་སོར་བཞི་པའོ། །ཡང་ན་ཡུ་བའི་སྟེང་གི་ཆར་པད་འདབ་ཀྱི་རྣམ་པ་སྲིད་དུ་སོར་བརྒྱད་པ་ཇི་ལྟར་མཛེས་པ་

[008B] །བླུགས་གཟར་གྱི་ཡུ་བའི་སྟེང་དུ་ཁ་པད་འདབ་ལྟ་བུ་རྒྱར་སོར་གཉིས་པ་ཟབས་སུ་སོར་གཅིག་པ་དབུས་
སུ་རྡོ་རྗེ་རྩེ་ལྔ་པས་མཚན་པའོ། །དགང་བླུགས་མེད་ན་ལག་པའི་སོར་མོ་ལྔ་སྦྱར་བས་དགང་བླུགས་དང་སོར་མོ་གསུམ་སྦྱར་བས་བསྲེག་བླུགས་དབུལ་བ་དང་བླུགས་གཟར་མེད་ན་བསྲེག་བླུགས་ཀྱང་དགང་གཟར་གྱིས་བྱ་སྟེ་དེ་ཐམས་ཅད་འོད་སྙེའི་ལུགས་སོ། །དགྲ་ནག་ལས་
ཀྱང། དགང་བླུགས་ཀྱི་ཡུ་བ་ཁུ་གང་དང་སོར་བཞི་པའི་དབུས་སུ་ཟབས་སུ་སོར་གཉིས་པ་དང་བླུགས་གཟར་པད་འདབ་འདྲ་བའི་ཁ་ལ་མཐེབ་སོར་གཉིས་དང་ཟབས་སུ་མཐེབ་གང་བཤད་དེ་འོད་སྙེའི་ལུགས་སྔ་མ་དང་མཐུན་ནོ། །དེ་ཡང་གཙོ་བོར་ཕྱེད་བཅས་བཞི་བརྒྱ་པ་རྩ་འགྲེལ་གྱི་
རྗེས་སུ་འབྲང་བ་ཡིན་ལ་དེར། སོར་བཞིའི་མཐར་ནི་རྡོ་རྗེ་སྟེ། །བར་དུ་པདྨའི་འདབ་མའི་དབྱིབས་ཞེས་གསུངས་པ་ལ་ཤནྟི་པས་མཐར་ཞེས་པ་ཐམས་ཅད་ཀྱི་སྟེང་དུ་རྡོ་རྗེ་རྩེ་གསུམ་པ་ཡོད་པ་དང་བར་དུ་ཞེས་པ་རྩེ་གསུམ་པ་དང་ཟུར་བཞིའི་བར་དུ་པད་འདབ་ཀྱི་
དབྱིབས་འདྲ་བ་ཡོད་པ་ལ་བཤད་པས་འོག་གི་སོར་བཞི་པ་གྲུ་བཞི་པའི་སྟེང་གི་མཐའ་ནས་གྱེན་དུ་མཐེབ་ཆུང་གི་ཚད་སོང་བའི་སྟེང་དུ་རྡོ་རྗེ་རྩེ་གསུམ་པ་ཕྱོགས་བཞིར་བྱ་ཞིང། དེ་དང་ནང་གི་ཟུར་འོག་མ་བཞིའི་བར་དུ་པད་འདབ་ཀྱི་རྣམ་པ་བྱའོ། །སོར་ཕྱེད་པས་བསྐོར་བའི་རྡོར་
ཕྲེང་ནི་སོར་བཞི་པའི་དབུས་སུ་རྒྱར་སོར་གསུམ་པ་དང་དཔངས་སུ་སོར་གཉིས་པའི་བུག་པ་ཡོད་པའི་སྟེང་ངོས་ནས་ཕྱོགས་སུ་སོར་ཕྱེད་རེ་ཡོད་པ་ལ་བྱའོ། །དཱ་རི་ཀ་པས་དགང་གཟར་གྱི་ལྟེ་བ་ཞི་པ་ལ་ཟླུམ་པོ་སོགས་ཐབ་ཀྱི་དབྱིབས་འདྲ་བའི་དབུས་སུ་རང་རང་གི་

[009A]༄༅། །མཚན་མས་མཚན་པ་ལས་སོ་སོ་ལ་ཤིས་པར་བཤད་ཅིང། སངས་རྒྱས་གསང་པས་ཀྱང་ཞི་རྒྱས་དྲག་གསུམ་ལ་དབུས་སུ་ཟླུམ་པོ་གྲུ་བཞི་གྲུ་གསུམ་གྱི་དབུས་སུ་འཁོར་ལོ་རིན་ཆེན་རྡོ་རྗེ་དང་བླགས་གཟར་གྱི་དབུས་སུ་ཡང་མཚན་མ་
དེ་གསུམ་བྱ་བར་བཤད་པས་གྲུབ་ན་དེ་བཞིན་བྱ་ལ་མ་གྲུབ་ན་མཚོ་སྐྱས་དང་འོད་སྙེ་སོགས་ཀྱི་ལས་བཞིའི་སྦྱིན་སྲེག་གི་དགང་བླུགས་འཆད་པ་ན་མི་འདྲ་བ་མ་བཤད་པ་ཡང་མང་བས་དེ་བཞིན་དུ་བྱའོ། །གསུམ་པ་ལ་གསུམ། མཆོད་རྫས། བསྲེག་རྫས་
སྦྱངས་ཏེ་འབུལ་བ་དང་དགོད་པའི་གནས་སོ། །དང་པོ་ནི། ཞི་བ་ལ་དུང་ངམ་ཉ་ཕྱིས་ཀྱི་སྡོང་བུ་འོ་མ་དང་མེ་ཏོག་དཀར་པོའི་ཆུ། རྒྱས་པ་ལ་གསེར་གྱི་སྣོད་དུ་ཏིལ་དང་ཞོ་དང་མེ་ཏོག་སེར་པོ་དང་དྲི་སེར་པོའི་ཆུ། དབང་ལ་ཟངས་ཀྱི་སྣོད་དུ་མེ་ཏོག་དམར་པོ་དང་དྲི་
དམར་བའི་ཆུ། དེ་གསུམ་ལ་ཐུན་མོང་དུ་ནས་དང་ཏིལ་ནག་ཀུ་ཤ་འབྲས་ཡོས་བདུད་རྩི་ལྔ་རྣམས་ཀྱང་བླུག་གོ་བསད་བསྐྲད་དང་དབྱེ་བ་ལ་ལོངས་སྤྱོད་པའི་རྫ་ཕོར་ལ་སོགས་པའི་དུམ་བུའི་སྣོད་དུ་བ་དང་བོང་བུའི་ཆུ་ཁྲག་དང་བཅས་པ་དང་དྲི་ང་
བ་དང་དྲི་མེད་པའི་མེ་ཏོག་ནག་པོ་ལ་སོགས་པ་དང། རྨོངས་རེངས་ལ་ནི་དྲི་ང་བ་འམ་དྲི་མེད་པའི་མེ་ཏོག་སེར་པོ་སོགས་བླུག་གོ། དྲག་པོ་ལ་གུ་གུལ་དང་གཞན་རྣམས་ལ་སྤོས་ཞིམ་པོས་བདུགས་ཏེ་རང་གི་ལྷའི་སྔགས་སམ་ལས་ཐམས་ཅད་པའི་
སྔགས་ཀྱི་མཐར་རིམ་པ་བཞིན་དུ་སཱཧཱ་དང། ཨོཾ་དང་ཧོཿ་དང་ཕཊ་ཅེས་སྦྱར་ནས་ལན་བརྒྱ་འམ་བདུན་བཟླའོ། །དབང་གི་དགུག་པ་ལ་ནི་ཛཿ་ཞེས་པའོ། །ཆུ་བཞིའི་སྣོད་གསུམ་གྱི་མདུན་དུ་ཡང་བཟེད་ཞལ་གྱི་སྣོད་གསུམ་མཉྫི་ལ་སོགས་པའི་སྟེང་དུ་བཞག་

[009B] རིན་ཆེན་འབར་བ་ལས། མེ་ཏོག་ལ་སོགས་རྫས་རྣམས་ནི། །ལས་ཀྱི་དབྱེ་བས་ཁ་དོག་དབྱེ། །ཞེས་བཤད་པ་ལྟར་མེ་ཏོག་ལ་སོགས་པའི་རྫས་རྣམས་ལས་སོ་སོའི་ཁ་དོག་དང་མཐུན་པར་བྱ་སྟེ། ཞི་བ་ལ་དྲི་ཞིམ་པོའི་མེ་ཏོག་དཀར་པོ་འོ་མ་སྦྲུས་པའི་ལྷ་
བཤོས། རྒྱས་པ་ལ་དྲི་ཞིམ་པོའི་མེ་ཏོག་སེར་པོ་ཞོས་སྦྲུས་པའི་ལྷ་བཤོས། གཉིས་ཀ་ལ་ཐུན་མོང་དུ་ག་བུར་ལ་སོགས་པའི་སྤོས། མར་དཀར་གྱི་མར་མེ། ཙན་དན་ལ་སོགས་པའི་དྲི། དཔང་དང་དེའི་དགུག་པ་ལ་དྲི་ཞིམ་པོའི་མེ་ཏོག་དམར་པོ་དང་མངར་གསུམ་དང་
སྦྱར་བའི་ལྷ་བཤོས་ལ་སོགས་པའོ། །བསད་བསྐྲད་དང་དབྱེ་བ་ལ་དྲི་ང་བ་དང་དྲི་མེད་པའི་མེ་ཏོག་ནག་པོ་དང། རྨོངས་རེངས་ལ་དེ་ལྟ་བུའི་མེ་ཏོག་སེར་པོ་དང། ཐུན་མོང་དུ་སྤོས་དཀར་དང་གུ་གུལ་དང་ཤ་ཆེན་གྱི་སྤོས་དང་མི་དང་ཉ་ལ་སོགས་པའི་ཞག་དང་ཉུངས་མར་ཚ་
བའི་མར་མེ་དང་དུ་རུ་ཀ་དང་འོལ་མ་སེ་ལ་སོགས་པའི་དྲི་དང་ཁ་བ་དང་ཚ་བ་དང་ཡིད་དུ་མི་འོང་བའི་བཟའ་བ་དང་ཤ་ཁྲག་ལ་སོགས་པའི་ལྷ་བཤོས་སོ། །ཁ་སྒྱུར་དགོས་པ་རྣམས་ལས་མཐུན་གྱི་ཁ་དོག་གིས་ཁ་བསྒྱུར་རོ། །ལས་མཐུན་གྱི་གོས་ཟུང་དང་ཞི་སོགས་གསུམ་
ལ་རྡོ་ཐལ་མེད་པའི་སོ་རྩི་དང། དྲག་པོ་ལ་རྡོ་ཐལ་དང་བཅས་པའི་སོ་རྩིའོ། །གཉིས་པ་ལ་གཉིས། ཡམ་ཤིང་དང་བུད་ཤིང་གེ་རྫས་དང། བསྲེག་རྫས་ལྷག་མ་བསྟན་པའོ། །དང་པོ་ནི། ཞི་བའི་ཡམ་ཤིང་ནི་གཞུང་གཞན་རྣམས་ནས་བྱུང་བ་རྣམས་འདིར་མི་རྙེད་ལ། རྡོ་རྗེ་
མཁའ་འགྲོ་ལས་འོ་མ་ཅན་གྱི་ཤིང་ལས་བྱ་བར་གསུངས་པས། འོ་མ་བུ་ལ་སོགས་པ་དྲི་ཞིམ་པོ་དང་ལྡན་པའི་འོ་མ་ཅན་གྱི་ཤིང་གི་རྩེ་མོའི་ཕྱོགས་སྲིད་དུ་སོར་བཅུ་གཉིས་པ་སྦོམས་སུ་མཐེའུ་ཆུང་གི་ཚད་ལོ་མ་མ་རྙིད་པ་རླན་དང་བཅས་པ་མཉམ་པོར་བཅད་པ་རྩེ་མོ་

[010A]༄༅། །གཉིས་སྦྲང་རྩི་དང་འོ་མ་དང་མར་དུ་བསྙུགས་ལ་བདུད་རྩི་དང་དྲིའི་ཆུས་བྲན་པའོ། །དེ་ཡང་འོད་སྙེ་ལས། རྙིད་ལྕི་ཕྲ་དང་ཀྱོག་པོ་དང། རིང་ཐུང་ལོ་མ་མེད་པ་དང། །སྲོག་ཆགས་ཀྱིས་ཟོས་རུལ་བ་དང། །ཤུན་བྲལ་ཆགས་དང་བུ་ག་ཅན། །
རྩེ་མོ་གཉིས་ལྡན་སྦོམས་པ་སྤང། །རྙིད་པོ་ཡིས་ནི་འཆི་བར་འགྱུར། །ཀྱོག་པོས་སྐལ་པ་ངན་པར་འགྱུར། །རིང་ཐུང་རིག་པ་འཕྲལ་དུ་ཉམས། །ལོ་མ་མེད་པས་ན་ཆ་འབྱུང། །སྦོམས་པོས་ཕུན་སུམ་ཚོགས་པ་ཉམས། །སྐམ་པོས་གཞན་ཡང་མི་
འདོད་པར། །ཤེས་བྱ་ཞེས་གསུངས་པས་སྐྱོན་དེ་དག་དང་བྲལ་བར་བྱ་སྟེ་དྲག་པོ་ལ་ནི་དེ་དག་ཤིས་པར་གསུངས་སོ། །རྒྱས་པའི་ཡམ་ཤིང་ནི་རྒྱུ་སྔར་དང་འདྲ་བའི་ཤིང་གི་དབུས་ཀྱི་ཆ་ལས་བྱུང་བ་སྲིད་དུ་ཁྲུ་གང་པ་སྦོམས་སུ་ཆད་པའི་ཚད་བདུད་རྩི་དང་བཅས་
པའི་དྲི་སེར་པོའི་ཆུས་བྲན་ལ་ཞོ་དང་འོ་མ་དང་མར་དུ་བསྙུགས་པ་མངར་གསུམ་གྱིས་སྤགས་པའོ། །འདིའི་སྲིད་ཀྱི་ཆེད་ལ་བཟང་པོ་ཡོངས་བཟུང་དང་རིན་ཆེན་འབར་བ་དང་གཞོན་ནུ་ཟླ་བས་སོར་བཅུ་བཞིར་བཤད་ལ། དབང་ལ་ནི་སྔར་བཤད་པའི་སྐྱོན་
དང་བྲལ་བའི་ཤིང་དམར་པོའམ་ནིམ་པ་དང་ཐང་ཤིང་དང་ཤིང་སྐྱུར་བ་མེ་ཏོག་དང་བཅས་པ་སྟེ་སོར་ལྔ་པའོ། །དབང་གི་དགུག་པ་ལ་ནི་ཆར་མ་ལྕགས་ཀྱུ་ལྟ་བུའི་ཤིང་རྣམས་ཏེ་ཚད་སྔར་བཞིན་ནོ། །མངོན་སྤྱོད་རྣམས་ལ་ནི་རོ་ཚ་བ་དང་ཁ་བ་དང་ཚེར་མ་ཅན་གྱི་ཤིང་
ངམ་རོ་བསྲེགས་པའི་མགལ་དུམ་གྱི་རྩ་བའི་ཆ་ལས་བྱུང་བ་བཀས་པ་སོར་བཅུ་པ་རྩེ་མོ་གཉིས་རྣོན་པོར་བཞོགས་པ་ལ་དུག་དང་ཁྲག་དང་ཉུངས་མར་གྱིས་བསྐུས་བའོ། །བྷཱ་བ་བྷ་དྲས་རྨོངས་པའི་ཡམ་ཤིང་གི་ཚད་ནི་བསད་པ་དང་འདྲ་བར་བཤད་དེ་དེས་རེངས་པ་

[010B] །ལས་ཐམས་ཅད་པའི་ཡམ་ཤིང་ནི་ཨུ་དུམ་བ་ར་ལ་སོག་པ་བཅུ་གཉིས་བཤད་པ་རྣམས་འདིར་མི་རྙེད་པས་ལས་སོ་སོ་བ་དང་མཐུན་པར་བྱའོ། །ཚད་ནི་འོད་སྙེར་མཛུབ་གང་བར་བཤད་ལ། ཤནྟི་བས་རྒྱས་པ་ལས་ཐམས་ཅད་བལ་
པར་བཤད་དོ། །ལས་སོ་སོ་བའི་བུད་ཤིང་ནི་ཡམ་ཤིང་དང་རྒྱུ་འདྲ་བ་སྲོག་ཆགས་མེད་པས་ཐབ་ལས་ཅུང་ཟད་དམའ་བར་ཐབ་སོ་སོ་བཞིན་དུ་བརྩིག་གོ། ཞི་བ་ལ་ནི་དགོན་པའི་བ་ལང་གི་ལྕི་བས་ཀྱང་རུང་ངོ། །ལས་ཐམས་ཅད་པའི་བུད་ཤིང་ཡང་ལས་སོ་སོ་དང་མཐུན་པར་བྱའོ། །
མེ་ཚང་འཆའ་ན་དཱ་རི་ཀ་པས་ལས་མཐུན་གྱི་ཕྱོགས་ནས་མེ་སྦར་བར་གསུངས་པ་ལྟར་ན་ཞི་བ་ལ་ཤར་དུ་བཅའ་བ་སོགས་སམ་ཡང་ན་ཤར་ལྷོར་བྱའོ། །གཉིས་པ་ནི། ཞི་བའི་རྫས་ཁྱད་པར་བ་ནི་འབྲུ་མར་གྱིས་བྱུགས་པའི་ཀུ་ཤ་ནས་ཏིལ་ཞོ་འོ་མ་འབྲས་ཟན་དུར་བ་ཙན་དན་
བྲི་ཡང་ཀུ་ཐང་ཆུ་དྲི་ཞིམ་པོའི་མེ་ཏོག་འབྲས་ཡོས་རྣམས་སྦྲང་རྩི་སོགས་སུ་བསྙུགས་པ་དང་ནང་གི་བདུད་རྩི་ལྔའོ། །རྒྱས་པའི་རྫས་ཁྱད་པར་བ་ནི་འབྲས་ཆེན་ཞོ་དང་བསྲེས་པ་ལ་མངར་གསུམ་གྱིས་སྦགས་པའི་ཟས་མཆོག་དང། ཞོ་དང་སྦྲང་རྩི་དང་ཏིལ་ནག་དང་ཞོ་ཟན་དང་ཞུན་
མར་དང་བཅས་པའི་འབྲས་དང་པདྨ་གེ་སར་དང་ན་ག་གེ་སར་དང་འབྲས་བུ་རྣམས་སོ། །དབང་ལ་མེ་ཏོག་དང་འབྲ་བསྒྱུར་ །དྲག་པོ་ལ་ཉུངས་དཀར་དང་ཉུང་མར་ཚ་བ་དང་ཁྲག་དང་ལན་ཚྭ་དང་སྐེ་ཚེ་དང་ནིམ་པའི་ལོ་མ་དང་རོ་ཐལ་དང་རྐང་རྗེས་ཀྱི་
རྡུལ་དང་བོ་བུ་ལ་སོགས་པའི་སྤངས་དང་སྐྲ་དང་ཁྱིམ་བྱའི་ཚིལ་དང་ཚེར་མ་དང་རུས་ཕྱེ་ལ་སོགས་པ་ཇི་ལྟར་རྙེད་པའམ་རྫས་རེ་རེ་ལ་དུག་ཁྲག་ལན་ཚྭ་རྣམས་བསྲེས་པའོ། །མར་ནི་འོད་སྙེ་ལས་དྲག་པོ་ལ་དམིགས་བསལ་གསུངས་པ་མ་གཏོགས་པ་མ་བཤད་པས་
[011A]༄༅། །འཇམ་པོ་གསུམ་ལ་མར་དཀར། དྲག་པོ་ལ་འབྱོར་ན་མི་ལ་སོགས་པའི་ཞུན་དང་མ་འབྱོར་ན་མར་ནག་ལ་དུག་ཁྲག་གིས་སྤགས་པའོ། །རྫས་རྣམས་ཀྱི་བྱེད་ལས་སོ་སོ་བ་ནི་སྡོམ་འབྱུང་ལས། མར་གྱིས་འབྱོར་པ་ཐམས་
ཅད་བྱེད། ཡམ་ཤིང་གཟི་བརྗིད་རྣམ་པར་འཕེལ། །བུད་ཤིང་ལྷག་བར་དཔའ་བར་བྱེད། །ཀུ་ཤས་ཐམས་ཅད་སྲུང་བར་བྱེད། །ཉུངས་ཀར་དག་ནི་ཞི་བར་བྱེད། །འབྲས་ཀྱི་རྒྱས་པར་བྱེད་པ་འདོད། །ཏིལ་ནི་སྡིག་འཕྲོག་རིག་པར་བྱེད། །སེ་བས་ནོར་དང་
འབྲུ་རྣམས་འགུགས། །མཱ་ཤས་སྟོབས་ནི་ཆེན་པོར་བཤད། །ནས་ནི་རླུང་གི་ཤུགས་རབ་སྟེར། །དུར་བས་ཚེ་ནི་འཕེལ་བར་བྱེད། །གྲོས་ནི་ནད་རྣམས་འཇོམས་པར་བྱེད། །འོ་ཞོ་སྦྲང་རྩིས་ཤེས་རབ་སྟེར། །ཞོ་ཟན་བདེ་པ་ཐམས་ཅད་སྟེར། །ཞེས་གསུངས་
པ་ལྟར་ཡིན་པས། དེ་དག་འདོད་པས་ཞི་རྒྱས་ཀྱི་སྦྱིན་སྲེག་བྱའོ། །ཀུ་ཤ་ནི་སྔོ་ལྗང་རྩ་བ་རྩེ་མོ་མ་ཉམས་ཤིང་འདབ་མ་མ་གྲུགས་པ་མར་དང་འོ་མ་ལ་སྤགས་པ་དང། དུར་བ་ནི་སྔོན་པོ་རྩ་བ་དང་རྩེ་མོ་མ་ཉམས་པ་འོ་མས་སྤགས་པའི། །འབྲས་ནི་
མ་གྲུགས་པའོ། །བགེགས་ཞི་པ་ལ་གུ་གུལ་གྱི་གྱི་རིལ་བུ་མར་ལ་བསྙུགས་པ་སྲེག་པར་རིག་པ་མཆོག་ལས་སོ། །བཟླས་པ་དང་ཆོ་གའི་ཆད་ལྷག་གི་ཉེས་པ་ཁ་སྐོང་ནི་ཞི་བའི་སྦྱིན་སྲེག་དང། དཀྱིལ་འཁོར་མཆོད་པའི་སྦྱིན་སྲེག་ནི་ཤནྟི་ད་དང་
དཔལ་འཛིན་གྱིས་བཤད་པ་ལྟར་ཞི་བ་འམ་རྒྱས་པ་གང་རུང་གིས་སོ། །ལྷ་ཉེ་བར་བྱེད་པའི་སྦྱིན་སྲེག་ནི་སྔར་སློབ་དཔོན་བློ་གྲོས་བཟང་པོའི་ལུང་དྲངས་པ་ལྟར་ལས་ཐམས་ཅད་པའི་དབང་ཐབ་ཏུ་བྱ་སྟེ་བསྲེག་རྫས་ཁྱད་པར་བ་ནི་མེ་ཏོག་དམར་པོའོ། །

[011B]
པས་ལས་སྒྲུབ་པའི་སྔ་རོལ་ཏུ་ནུས་པ་སྐྱེད་པའི་བཅུ་ཆའི་སྦྱིན་སྲེག་གོ་གསང་བའི་རྫས་ཁྱད་པར་བ་ནི་སྔར་བཤད་པའི་དྲག་པོའི་རྫས་སམ་ཡང་ན་ཐལ་བ་དང་སོལ་བ་དང་ཕུབ་མ་ལ་སོགས་པ་ལས་དགྲའི་གཟུགས་བྱས་ལ་དུག་དང་ད་དུ་རའི་ཁུ་བ་ལ་
སོགས་པས་བསྒྲུབ་བྱའི་མིད་སྤེལ་ཚིག་དང་བཅས་པ་བྲིས་ལ་གཟུགས་དེའི་སྙིང་གར་གཞུག་དུག་དང་ཁྲག་ལ་སོགས་པས་བསྐུས་ཏེ་བཞག་གོ་བསྐྲད་པ་ལ་ནི་ཆེ་གེ་མོ་ཨུཙྪ་ཊ་ཡ་ཧཱུཾ་ཕཊ་ཅེས་བྲིས་པའི་ཁ་དང་བྱ་རོག་གི་གཤོག་པ་དང་རྟོག་བདུན་ལས་
བྱ་རོག་གི་ཤ་དང་རྔ་མོའི་བྲུན་དང་ཆང་རྣམས་དུར་ཁྲོད་ཀྱི་ཤིང་ལ་མེ་སྦར་བ་ལ་སྲེག་པ་སོགས་གསུངས་སོ། །དབྱེ་བ་ལ་ནི་རྟོག་བདུན་ལས་བྱ་རོག་དང་འུག་པ་དང་སྦྲུལ་དང་རྟའི་ཤ་ལ་སོགས་པ་དང་སྐྲ་དང་འབྲས་བུབ་རྣམས་དུར་ཁྲོད་ཀྱི་མེ་ལ་བསྲེག་པར་
གསུངས་ཏེ་དང་པོ་གཉིས་ཀྱི་སྒྲོ་ཡང་བསྲེག་རྫས་སོ། །རེངས་པ་ལ་ནི་བ་བླ་དང་ཡུང་བ་དང་ལྡོང་རོས་དང་གི་ཧཾ་གིས་དེའི་ཐབ་བྱ་བར་རྟོག་བདུན་ལས་གསུངས་ཏེ་སྲེག་རྫས་ཀྱང་ཡིན་ལ་དེ་ཡང་དུར་ཁྲོད་ཀྱི་མེ་ལ་བསྲེག་གོ་རྨོངས་པ་ལ་ནི་གདན་བཞི་ལས་
ཤ་དང་ཉ་ལ་སོགས་པའི་རྫས། །ཐམས་ཅད་འབྲུ་དང་བག་ཕྱེ་དང། །ཁྲག་དང་སྦྲང་རྩི་བསྲེས་པ་དང། །བྱ་རོག་སྒྲོས་ནི་སྦྱར་བྱས་པ། །བྱ་རོག་ཚང་གི་ཤིང་དག་དང། །སོ་ཤིང་དག་གི་ལྷག་མ་ཡིས། །དེ་དག་ལས་སུ་བྱས་ན་ནི། །བྱ་བ་ཐམས་ཅད་རྨོངས་

[012A]༄༅། །པར་འགྱུར། །ཞེས་གསུངས་པ་ལྟར་རོ། །དབང་དགུག་ལ་སོགས་པའི་རྫས་ཀྱི་ཁྱད་པར་ཞིབ་པར་ནི་རྟོག་བདུན་ལ་སོགས་པའི་རྒྱུད་རྣམས་ལས་བསྒྲུབ་བྱ་སོ་སོ་ལ་ལྟོས་ཏེ་རྒྱས་པར་གསུངས་པ་ལས་ཤེས་པར་བྱའོ། །དེ་ལྟར་ན་སྦྱིན་སྲེག་གང་
བྱེད་ཀྱང་མར་ཁུ་དང་ཡམ་ཤིང་ངེས་པར་དགོས་ལ་རྫས་གཞན་རྣམས་སྐབས་དང་སྦྱར་བས་ཆོག་གོ་གསུམ་པ་ནི། བསྲེག་རྫས་རྣམས་ལ་གདན་བཞི་ནས། སྔགས་དང་ཕྱག་རྒྱས་བསང་བ་དང་སྦྱང་བའམ་དག་པར་བྱེད་པ་བཤད་ཀྱི་རྫས་ཀྱི་སྐྱེད་ཆོག་མ་བྱུང་ལ། འོད་
སྙེ་ལས་བསྲེག་བྱའི་རྫས་ཐམས་ཅད་བཤད་པ་ལ་སོགས་པའི་བདུད་རྩི་ལྔས་བྲན་ཞིང། བདུད་རྩིའི་ངོ་བོར་བསྒོམས་པས་བསྲེགས་བླུགས་བྱའོ་ཞེས་མན་ངག་རིག་ཅིང་མང་དུ་མཁྱེན་པ་རྣམས་གསུང་ངོ་ཞེས་བཤད་ལ། དཔལ་འཛིན་གྱིས་ཀྱང་བདུད་རྩི་ལྔའི་ངོ་བོར་
བསྐྱེད་ལ་བསྲེག་པར་བྱའོ་ཞེས་གསུངས་པས། འཆད་པར་འགྱུར་བ་ལྟར་བསང་བ་དང་སྦྱང་བའི་སྔགས་ཀྱིས་བསང་སྦྱང་བྱས་ནས་བསྲེག་རྫས་ཐམས་ཅད་ནང་གི་བདུད་རྩི་ལྔའི་ངོ་བོར་བསྐྱེད་ལ་དབུལ་བར་བྱའོ། །རིག་པ་འདིས་རྒྱུད་སྡེ་འོག་མ་གསུམ་ལ་ཕྱིའི་
བདུད་རྩི་ལྔའི་ངོ་བོར་བསྐྱེད་དུ་རུང་ངམ་བརྟག་གོ། རྫས་སྦྱོང་བའི་ཕྱག་རྒྱ་ནི་ལག་པ་གཉིས་ཀྱི་ཁུ་ཚུར་ཁ་སྦྱར་བའི་གུང་མོ་གཉིས་བསྒྲེངས་ནས་རྩེ་སྤྲད་པའོ། །འབུལ་བའི་གོ་རིམ་ནི། མར་མེ་མཛད་བཟང་པོས། ཡམ་ཤིང་མེ་ལ་མར་དང་ཏིལ། །མ་གྲུགས་དུར་པ་
འབྲས་ཆན་ཞོ། །ཀུ་ཤ་ཆོ་གའི་རིམ་པ་ཡིན། །ཞེས་གསུངས་ཏེ་འོད་སྙེ་ཡང་འདིའི་རྗེས་སུ་འབྲང་ངོ། །འོན་ཀྱང་འབྲས་མ་གྲུགས་པ་ཏིལ་གྱི་འོག་ཏུ་བཤད་ལ་ཀུ་ཤའི་རྗེས་སུ་སོ་བ་དང་ནས་དང་སྲན་མ་དང་གྲོ་རིམ་པ་བཞིན་དུ་འབུལ་བར་བཞེད་དོ། །འབུལ་བའི་ཚུལ་

[012B] གདོན་
བཞིའི་འགྲེལ་པར་མར་གྱིས་བཀང་བའི་གཟར་བུ་ཆེན་པོ་དང་ཆུང་དུ་ཁ་སྤྲད་དེ་དགང་བླུགས་གཅིག་ཕུལ་ལ། ཞེས་དགང་གཟར་གྱི་ཁར་བླུགས་གཟར་ཁ་ཕུབ་ནས་འབུལ་བ་ཡང་བྷཱ་བ་དྲས་བཤད་དོ། །ཡམ་ཤིང་དང་དུར་པ་དང་ཀུ་ཤ་རྣམས་མཐེ་བོང་དང་མིང་མེད་
ཀྱིས་དབུལ་ཞིང་འབྲུ་ལ་སོགས་པ་བླུགས་གཟར་གྱིས་བཟུང་དུ་རུང་བ་རྣམས་དེ་ཉིད་ཀྱིས་སོ། །ཡམ་ཤིང་ནི་གཉིས་གཉིས་སམ་རེ་རེ་དང་ཀུ་ཤ་དང་དུར་བ་རྣམས་ནི་གཉིས་གཉིས་སྦྱར་ལ་དབུལ་ལོ། །སྒྲེག་རྫས་རེ་རེ་ལ་གྲངས་ཇི་ཙམ་ཞིག་དབུལ་བ་ལ་ནི་ངེས་པ་
མེད་དེ་ཤནྟི་པས། དེ་ཡང་རྫས་རེ་རེ་ལ་སྲེག་བླུགས་གཅིག་གམ་གསུམ་མམ་བདུན་ནམ་ཉི་ཤུ་རྩ་གཅིག་གམ་བརྒྱ་རྩ་བརྒྱད་དམ་སྟོང་དབུལ་བར་བྱའོ། །ཞེས་གསུངས་པ་བཞིན་ནོ། །འབུལ་བའི་གནས་ནི་ཁུ་བའི་རྫས་རྣམས་ནི་ཞལ་དང་ཡམ་ཤིང་དུར་བ་ཀུ་
ཤ་བདུག་སྤོས་རུས་ཕྱེ་སོགས་ནི་ལྷ་རྣམས་ཀྱི་སྐུའི་འོད་ཀྱི་དཀྱིལ་འཁོར་དང་ཞོ་ཟན་བཟའ་བ་ཞལ་བསིལ་ཏིལ་ནས་ལ་སོགས་པ་ནི་ཕྱག་དང་དྲི་ཐུགས་ཀ་དང་མེ་ཏོག་ནི་དབུ་དང་ཞབས་བསིལ་ནི་ཞབས་དང་མར་མེ་མཆོད་ཡོན་ནི་མདུན་དུ་དབུལ་བར་ཤནྟི་
པ་དང་ཨ་བྷྱ་བཞེད་དེ་རེ་རེ་ཙམ་མ་གཏོགས་པ་སྡོམ་འབྱུང་དང་མཐུན་ནོ། །དགོད་པའི་ཚུལ་བོད་ཀྱི་བླ་མ་མང་པོས་བསྲེག་རྫས་གཡས་ལ་མཆོད་རྫས་གཡོན་ཞེས་བཞེད་ལ། ཁ་ཅིག་སློབ་དཔོན་ཀུན་དགའ་སྙིང་པོས་མཆོད་རྫས་ཀྱང་གཡས་སུ་དགོད་པར་

[013A]༄༅། །བཤད་ཅིང་དྲག་པོ་མ་གཏོགས་པ་ལ་མཆོད་རྫས་གཡོན་དུ་དགོད་པ་རྒྱུད་འགྲེལ་རྒྱ་གཞུང་ལས་བཤད་པ་མི་སྣང་བས་གཡས་སུ་དགོད་དོ་གསུང་ངོ། །ཆེན་པོ་རྣམས་ཀྱི་བཞེད་པ་ནི་ཕྱི་མ་དང་མཐུན་པར་སྣང་བས་འཇམ་པོ་གསུམ་ལ་
ཆུ་རྣམས་དང་བསང་ཆུའི་སྣོད་གཡོན་དང་གཡས་སུ་བསྲེག་རྫས་རིམ་པ་བཞིན་དུ་བསྒྲིགས་པའི་ནང་ན་མར་མཆོད་རྫས་ཚར་གཉིས་ཀྱང་བཤམ་ལ་མི་ལྷའི་མཆོད་རྫས་ཀྱི་མཐར་དེའི་གཏོར་མ་ཡང་བཤམ་སྟེ། དྲག་པོ་རྣམས་ལ་ནི་དེ་ལས་བཟློག་སྟེ་
བཤམ་མོ།།མར་ཁུ་དང་དགང་བླུགས་མདུན་དང་རྡོར་དྲིལ་གཡོན་དུ་འཇོག་པར་མཚོ་སྐྱེས་དང་ནག་པོ་སྤྱོད་པས་བཤད་དོ། །ནང་མཆོད་མདུན་དུ་བཞག་ཅིང་རླུང་ཡབ་དང་མེ་གསོ་བའི་ཆས་དང་ཀུ་ཤ་ཡང་སྟ་གོན་བྱ་ལ་རྫས་ཐམས་ཅད་ལ་བདུད་རྩི་
རིལ་བུ་བཏབ་པའི་ནང་མཆོད་ཀྱིས་བྲན་ནོ། །དཱ་རི་ཀ་པས་མཆོད་ཡོན་དང་གཟར་བུའི་གདན་དང་སློབ་དཔོན་གྱི་གདན་ཡང་ཐབ་ཁུང་དང་འདྲ་བར་བྱ་བར་བཞེད་དོ། །བཞི་པ་ནི། ཞི་པ་ལ་ཤིང་འོ་མ་ཅན་དང་གཙུབ་ཤིང་ལས་བྱུང་བའི་མེ་དང་མེ་ཐ་མལ་པ་
དང་དགོན་པའི་མེ་དང་སྦྱིན་སྲེག་གི་མེ་ཡང་རུང་ངོ། །ཕྱི་མ་ལ་མཆོད་སྦྱིན་གྱི་ཤིང་ལས་བྱུང་བའི་མེ་ཞེས་ཀྱང་འབྱུང་ངོ། །རྒྱས་པ་ལ་རྒྱལ་པོའམ་རྒྱལ་རིགས་ཀྱི་ཁྱིམ་ནས་བྱུང་བ་དང་ནགས་མེས་ཚིག་པ་དང་ནོར་བུ་ལས་བྱུང་བ་དང་དགེ་འདུན་གྱི་ཚང་
མང་ལས་བྱུང་བའི་མེའོ། །དབང་ལ་སྨད་འཚོང་དང་རྗེ་རིགས་ཀྱི་ཁྱིམ་གྱི་མེ་དང་དབང་གི་དགུག་པ་ལ་གར་མཁན་དང་འགྲོན་པོས་བུས་པའི་མེས་སོ། །དྲག་པོ་ལ་ནི་མི་རུས་བསྲེགས་བ་དང་རྡོ་ལས་བྱུང་བ་དང་གདོལ་པའི་ཁྱིམ་གྱི་མེའོ། །དུར་ཁྲོད་ཀྱི་

[013B] །རྨོངས་རེངས་ལ་རྗེ་རིགས་བླུན་པོ་དང་བསྐྲད་དབྱེ་ལ་ཐ་མལ་པའི་མེས་བྱ་བར་དྵ་རི་ཀ་པས་བཤད་དོ། །མེའི་ལྟས་རྟོག་པའི་སྐབས་ནི་སྡོམ་འབྱུང་ལ་སོགས་པ་གཞུང་མང་པོས་མ་ལྷ་ལ་ཐོག་
མར་དགང་བླུགས་ཕུལ་བའི་རྗེས་དེ་མ་ཐག་རྟོག་པར་བཤད་པ་ལྟར་ཡིན་ལ། ཚད་ལྡན་གྱི་གཞུང་འགའ་ཞིག་ཏུ་དང་པོར་མེ་སྤར་བའི་སྐབས་སུ་ལྟས་རྟོག་པ་བཤད་པའི་དགོངས་པ་ཡང་སྔ་མ་དང་མཐུན་པར་བྱའོ། །དམ་ཚིག་དང་སྡོམ་པ་ཚུལ་བཞིན་དུ་སྲུང་
ཞིང་བཟླས་བསྒོམ་བཤད་པ་བཞིན་སྔོན་དུ་སོང་བས་བཤད་པ་ལྟར་གྱི་སྦྱིན་སྲེག་བྱེད་པའི་མེ་ལྟས་ལ་ཡིད་ཆེས་པར་བྱའོ། །དེས་ན་མེ་ལ་བགེགས་ཡོད་མེད་ནི་རྟགས་ཀྱི་སྒོ་ནས་ཤེས་པར་བྱ་བའི་རྟགས་ནི། མེའི་ཁ་དོག་དང་སྒྲ་དང་དྲི་དང་དབྱིབས་བཞི་ཡིན་ཏེ་
སྡོམ་འབྱུང་ལས། མཁས་པས་མདོག་དང་སྒྲ་དང་ནི། །དྲི་དང་འབར་བའི་དབྱིབས་བརྟག་སྟེ། །དེ་བཞིན་མེ་ཡི་དགེ་མི་དགེའི། །མཚན་མ་ཉེ་བར་མཚོན་པར་བྱ། །ཞེས་སོ། །དགེ་བའི་རྟགས་ནི་སྡོམ་འབྱུང་ལས། །མེ་ནི་རྩེ་མོ་གཅིག་འབར་བ། །ཕུན་སུམ་ཚོགས་
པ་ཐམས་ཅད་བྱེད། །རྩེ་མོ་གཉིས་ནི་མི་འཁྲུག་པ། །ཀུན་ཏུ་འབར་བ་འབྲིང་ཞེས་བྱ། །རྩེ་མོ་བཞི་ནི་མཉམ་འབར་བས། །རྒྱས་པའི་དངོས་གྲུབ་བརྟན་པར་གནས། །ཀུན་ཏུ་ཟླ་བ་དང་མཚུངས་སྣུམ། །གཟུགས་བཟང་བཻ་ཌཱུ་རྱ་འདྲའི་འོད། །དྲི་བྲལ་དུ་བ་མེད་པའི་མེ། །ནད་
མེད་པ་དང་རིགས་འཕེལ་བྱེད། །ཟླ་བ་ཆུ་ཤེལ་ནོར་བུའི་འོད། །ཁ་བ་ཡི་ནི་མདོག་ལྟ་བུ། །པུས་པ་རཱ་གའི་མདོག་མཚུངས་པ། །སྡིག་པ་ཐམས་ཅད་འཇིག་པར་བྱེད། །མེ་ཏོག་བན་དུ་ཀ་མཚུངས་ཤིང། །རྡོ་བའི་མེ་ཏོག་དང་འདྲ་བ། །བཙོ་མ་གསེར་གྱི་མདོག་ལྟ་བུ། །

[014A]༄༅། །དབང་ཕྱུག་རྒྱལ་སྲིད་རབ་ཏུ་སྟེར། །ཙ་བག་པདྨ་ཨུཏྤལ་དྲི། །ཨུ་ཤིར་མཱ་ཡ་ཏི་སཱི་ཏ། །ག་བུར་ཨ་ག་རུ་ཡི་དྲིས། །དགེ་ཞིང་གནས་ཀྱི་བདག་པོ་མཆོག་པི་ཝང་རྒྱུད་མངས་རྫ་རྔ་དང། །དུང་དང་ཟངས་དུང་ལྟར་སྒྲ་སྙན། །ཤིན་ཏུ་
ཟབ་པའི་སྒྲ་སྙན་པའི། །མེ་མཐོང་བདེ་པར་འབྱུང་བར་བྱེད། །དཔལ་བེའུ་གདུགས་དང་ཆུ་སྐྱེས་དུང། །རྩེ་གསུམ་པ་དང་བུམ་པའི་དབྱིབས། །རྒྱལ་མཚན་རྔ་ཡབ་རྡོ་རྗེ་བཟང། །གཡུང་དྲུང་རྟ་དང་གླང་པོའི་དབྱིབས། །སྒྲ་མེད་གཡས་སུ་འཁྱིལ་བ་དང། །
དུམ་བུ་གཅིག་པ་དོན་ཆེན་སྟེར། །འདི་དག་དགེ་བ་ཕུན་སུམ་ཚོགས། །ཚེ་དང་ནད་མེད་ཕུན་སུམ་ཚོགས། །ཞེས་སོ། །འོད་སྙེ་ལས། ཞི་སོགས་བཞི་ལ་དཀར་སེར་དམར་ནག་དགའ་བ་དང་མེ་རྩེ་གསུམ་པ་སྤྲིན་དང་འདྲ་བ་ཤིན་ཏུ་དམན་པར་བཤད་
དོ། །མི་དགེ་བའི་ལྟས་ཀྱང་སྡོམ་འབྱུང་ལས། གཡོ་ཞིང་མདུན་གྱི་ཕྱོགས་སུ་འབར། །རྩེ་གསུམ་དུ་བའི་མདོག་མང་དང། །འཁོར་ཞིང་མེ་སྟག་དང་བཅས་པ། །རྣམ་པར་འཕྲོ་བས་ནད་འཕེལ་བྱེད། །མེ་གང་ཡང་ཡང་རབ་ཏུ་འདར། །ཡང་ཡང་རབ་ཏུ་
རྒོད་པ་དང། །ཡང་ཡང་གཡོན་དུ་འཁོར་བ་དང། །ཡང་ཡང་ས་ལ་རེག་བྱེད་ཅིང། །ཐིག་ལེ་ནག་པོ་སོལ་བའི་མདོག་མྱུར་དུ་རིགས་ནི་ཟད་འགྱུར་ངེས། །གང་ཞིག་རྒྱལ་པོའི་དྲུང་གནས་པའི། །སྡེ་དང་བདག་པོ་འཇོམས་པར་སྟོན། །མདོག་ངན་དུ་བའི་མདོག་
ལྟར་གནག་མདོག་ལྗང་སྣ་ཚོགས་མདོག་རྩུབ་པ། །པ་ལ་ཤ་དང་འབྲུ་མར་མདོག་འདོད་པའི་དོན་རྣམས་ཉམས་པར་བྱེད། །རེ་དྲི་ཉ་ཡི་དྲི་ལྟར་ངན། །ཆུ་སྐྱེས་སྲོག་ཆགས་དྲི་དང་ལྡན། །གལ་ཏེ་མེ་ནི་འདི་ལྟར་འགྱུར། །གཙོ་བོ་རྣམ་པར་ལྟུང་བར་བརྗོད། །ཙ་ཌ་ཙ་ཌ་

[014B] །ཚམ་ཚམ་ཞེས་པའི་སྒྲ་དང་ལྡན། །སིམ་སིམ་གིས་ནི་སྒྲ་བདག་ཉིད། །རྡོ་རྗེའི་སྒྲ་ནི་དོན་ཉམས་བྱེད། །མདུང་དང་རལ་གྲི་མདའ་དང་སྦྲུལ། །རྔ་མོ་བ་ལང་མགོ་ལྟ་བུ། །འཇིགས་རུང་རྣམ་པ་གང་དེ་མཐར། །ཞེས་གསུངས་སོ། །རྡོ་རྗེ་མཁའ་འགྲོ་
ལས། བསྲེག་རྫས་ཚིག་པ་ཧ་ཅང་མྱུར་བ་ཡང་ངན་པ་དང་མངོན་སྤྱོད་ལ་དེ་དག་བཟང་བ་དང་དེ་ལ་བཟང་བ་གཞན་རྣམས་ལ་མི་ཤིས་པར་བཤད་ལ། སྔགས་མཁན་མེས་ཧ་ཅང་གདུང་བ་ཡང་མི་དགེ་བའི་ལྟས་སོ། །བགེགས་ཡོད་པར་ཤེས་ན་དེའི་ཉེས་
དམིགས་བཟློག་ཐབས་འོག་ནས་འབྱུང་བ་ལྟར་བྱའོ། །འདིར་ཤིནྟི་པ་དང་འོད་སྙེས་མར་གྱི་སྲེག་བླུགས་འབུལ་བར་བཤད་པ་དང། རྡོ་རྗེ་མཁའ་འགྲོ་དང་སྡོམ་འབྱུང་ལས་དགང་བླུགས་འབུལ་བར་བཤད་པ་མི་འགལ་ཏེ། ཉིན་མོ་འབྱུང་གནས་ཀྱི་དཀྱིལ་ཆོག་
ལས་མར་གྱིས་སྲེག་པས་ལན་བདུན་བསྲེག་པར་བྱའོ་ཞེས་སྐབས་འདིར་གསུངས་པ་ལྟར་མར་གྱིས་ལན་བདུན་བསྲེགས་པ་ལ་སྲེག་བླུགས་ཞེས་བཏགས་པའམ་ཡང་ན་གཞུང་དེར་རྫོགས་པའི་སྲེག་བླུགས་དང་ཅིག་ཤོས་ཀྱི་སྲེག་བླུགས་ཞེས་དགང་བླུགས་
ལ་རྫོགས་པའི་སྲེག་བླུགས་སུ་བཤད་པ་ལྟར་ཡིན་པའི་ཕྱིར་རོ། །ལྔ་པ་ལ་གཉིས། ཁ་ལྟ་ཕྱོགས་དང་འདུག་སྟངས་ལ་སོགས་པའི་ཁྱད་པར་དང། བདག་མདུན་གྱི་ལྷའི་རྣལ་འབྱོར་ལ་སོགས་པའི་ཁྱད་པར་རོ། །དང་པོ་ནི། ཁ་ལྟ་ཕྱོགས་ནི་རྟོག་བདུན་ལས། ཞི་བ་ལ་
ཤར་དང་རྒྱས་པ་ལ་བྱང་དབང་ལ་ནུབ་དང་བསད་བསྐྲད་ལ་ལྷོ་དང་རེངས་པ་ལ་བྱང་དུ་ལྟ་བར་བཤད་དོ། །དབང་གི་དགུག་པ་ནི་དབང་དང་འདྲ་བ་ལ་ཁ་གྱེན་དུ་ལྟའོ། །ལྷ་མཉེས་པར་བྱེད་པ་ལ་ཁ་ནུབ་ཏུ་ལྟ་བར་འོད་སྙེ་ལས་གསུངས་ཏེ་འདི་ནི་སྔར་བཤད་པའི་ལྷ་དབང་

[015A]༄༅། །དུ་བྱེད་པའོ། །དྲག་པོའི་དགུག་པ་ཡང་དྲག་པོ་དང་འདྲ་ལ་དབྱེ་བ་བསད་པ་དང་རྨོངས་པ་རེངས་པ་དང་འདྲ་བར་བྱའོ། །འོད་སྙེ་ལས་རྨོངས་རེངས་ལ་དབང་ལྡན་དང་བསྐྲད་པ་ལ་མེ་དང་དབྱེ་བ་ལ་སྲིན་པོར་ལྟ་བར་བཤད་དེ་འདི་
དང་ཅུང་མི་འདྲའོ། །ཁ་ཅིག་དབང་དགུག་དང་ཞི་པ་ལ་དཀྱིལ་འཁོར་དང་མ་འབྲེལ་ན་སྔར་ལྟར་ཡིན་ལ་འབྲེལ་ན་སྔ་མ་ལ་ཤར་དང་ཕྱི་མ་ལ་ནུབ་ཏུ་ལྟ་བ་ཡིན་ཞེས་གསུང་མོད་ཀྱང། དཔལ་འཛིན་གྱིས་དཀྱིལ་འཁོར་མཆོད་པའི་ཞི་བའི་སྦྱིན་སྲེག་ལ་
ཁ་ཤར་དུ་ལྟ་བ་དང། འོད་སྙེ་ལས་ཀྱང། ཞི་རྒྱས་དབང་དང་མངོན་སྤྱོད་ལ། །དཀྱིལ་འཁོར་གྱི་ནི་ཤར་དང་ལྷོ། །ནུབ་དང་བྱང་དུ་ཐབ་ཁུང་རྣམས། །ཤར་བྱང་ནུབ་ལྷོ་ཁ་བལྟས་པའི། །ཞེས་གསུངས་ཤིང། ཉིན་མོ་འབྱུང་གནས་ཀྱིས་དཀྱིལ་འཁོར་དང་འབྲེལ་
བ་ལ་ཡང་སྔར་བཞིན་བཤད་དོ། །འདུག་སྟངས་ནི་ཞི་བ་ལ་བདེ་བའི་སྟན་ལ་པདྨའི་འདུག་སྟངས་བྱ་སྟེ་དེ་ནི་བྱིན་པ་གཡས་པར་བྱིན་པ་གཡོན་པ་བཞག་སྟེ་པུས་མོ་གཉིས་སྨད་པའོ། །རྒྱས་པ་ལ་བཟང་པོའི་འདུག་སྟངས་ཏེ་དེ་ནི་སྟན་མཐོན་པོ་ལ་གནས་ཏེ་
རྐང་པ་གཉིས་དྲང་པོར་བསྲང་བའོ། །དབང་དང་དེའི་དགུག་པ་ལ་མཐོ་ཞིང་བདེ་བའི་སྟན་ལ་རྡོ་རྗེ་སྐྱིལ་ཀྲུང་བྱ་སྟེ་དེ་ནི་བརླ་གཡས་པ་དང་བྱིན་པའི་དབུས་སུ་རྐང་པ་གཡོན་པ་བཞག་ནས་དེའི་སྟེང་དུ་བརླབ་གཡོན་པ་དང་བྱིན་པའི་དབུས་སུ་རྐང་པ་གཡས་པ་
བཞག་པའོ། །མངོན་སྤྱོད་ལ་སྟན་སྲ་བའམ་བསྒྲུབ་བྱའི་གཟུགས་བརྙན་གྱི་བྲང་ལ་གནས་པ་འམ། སྟན་མེད་པར་ཙོག་པུར་གནས་ཏེ་རྐང་པས་རྐང་པ་མནན་པ་དང་ཁྲོ་བོའི་སྐྱིལ་ཀྲུང་སྟེ་དྲག་པོའི་དགུག་པ་ལ་ཡང་དེ་ལྟར་དང་རྨོངས་རེངས་ལ་རྡོ་རྗེ་སྐྱིལ་

[015B] །བསམ་པ་ནི་ཞི་བ་ལ་བྱམས་པ་དང་སྙིང་རྗེའི་སེམས་དང་རྒྱས་པ་ལ་དགའ་ཞིང་ཚིམ་པའི་ཡིད་དང་དབང་ལ་ཆགས་པའི་སེམས་དང་དྲག་པོ་ལ་རྒྱུའི་ཀུན་སློང་གི་ཚེ་སྙིང་རྗེ་དང་དུས་ཀྱི་
ཀུན་སློང་ནི་རྩུབ་པའི་སེམས་དང་ལྡན་པས་བྱ་སྟེ་ཕྱི་མ་ལ་སོས་སོ་འཆའ་ཞིང་མིག་གདོང་ཚུགས་སུ་ལྟ་ལ་བཞིན་ཁྲོ་གཉེར་ཅན་དུ་བྱའོ། །ཆས་གོས་ནི་འཇམ་པོ་གསུམ་ལ་ཁྲུས་བྱས་ལུས་དྲི་ཞིམ་པོས་བྱུགས་ལ་གོས་དཀར་པོ་དང་རྒྱན་དང་ཕྲེང་བ་སེར་པོ་ཅན་གྱི་གོས་
སྣ་ཚོགས་པ་དང་རྒྱན་དང་གོས་དམར་པོ་ཅན་ནོ། །དྲག་པོ་ལ་ནི་རྒྱན་དང་གོས་སྔོན་པོ་འམ་ཁྲག་གམ་ཆུས་གཤེར་བའི་གོས་ཏེ་རྨོངས་རེངས་ལ་སེར་པོའོ། །ལས་ཐམས་ཅད་པ་ལ་ནི་ལས་སོ་སོ་དང་མཐུན་ནོ། །གཉིས་པ་ལ་གཉིས། བདག་མདུན་གྱི་ལྷའི་རྣལ་
འབྱོར་ཇི་ལྟར་བྱ་བ་དང། མེའི་མཆོད་སྦྱིན་གྱིས་དངོས་གྲུབ་འགྲུབ་པའི་སྒོ་བཤད་པའོ། །དང་པོ་ནི། མེ་ལྷ་ཐོག་མཐའ་གཉིས་ཀྱི་སྐབས་སུ་བདག་མདུན་གྱི་ལྷ་གཉིས་འདྲ་བ་མི་དགོས་མོད་འོན་ཀྱང་བར་གྱི་སྐབས་སུ་སྦྱིན་སྲེག་འབུལ་བའི་ལྷའི་གཙོ་བོ་
དང་བདག་བསྐྱེད་ཀྱི་ལྷ་གཉིས་འདྲ་བ་དགོས་སམ་མི་དགོས་སྙམ་ན་འདི་ལ་འོད་སྙེ་ལས། རང་ཡང་རང་གི་ལྷག་པའི་ལྷ་ཉིད་ལས་དང་རྗེས་སུ་མཐུན་པའི་རྣལ་འབྱོར་དང་ལྡན་པ་འམ་ཡང་ན་ཐབ་ཁུང་དུ་བཀོད་པའི་ལྷའི་རྣལ་འབྱོར་དང་ལྡན་པའོ། །ཞེས་ཐབ་
ཁུང་དུ་ལྷ་གང་བྱེད་ཀྱང་བདག་བསྐྱེད་རང་གི་ལྷག་པའི་ལྷ་གཅིག་པུས་བྱེད་པ་དང་ཐབ་ཀྱི་ལྷའི་རྣལ་འབྱོར་གྱིས་བྱེད་པ་གཉིས་གསུངས་ལ། ལས་ཐམས་ཅད་པ་ལ་ཐབ་ཁུང་དུ་རང་གི་ལྷག་པའི་ལྷ་ཉིད་འགོད་པར་གསུངས་ཀྱང་དེའི་བདག་བསྐྱེད་ལའང་
[016A]༄༅། །སྔར་ལྟར་གཉིས་གསུངས་པས་རང་གི་ལྷག་པའི་ལྷ་ཁོ་ན་ཐབ་ཁུང་དུ་འགོད་པར་མ་ངེས་སོ། །མེ་ལྷ་ལས་གཞན་པའི་འཇིག་རྟེན་པའི་ལྷ་ཐབ་ཏུ་བཀོད་ནས་སྦྱིན་སྲེག་བྱེད་ན་ནི་ཕལ་ཆེར་ལྷ་གཉིས་མི་འདྲ་བར་བྱའོ། །དེའི་
བྱེད་ཚུལ་ནི་འོད་སྙེ་ལས་དམ་ཚིག་པ་བསྐྱེད་པ་དང་ཡེ་ཤེས་པ་གཞུག་པ་དང་དམ་ཚིག་བསྒྲག་པ་དང་དེ་ལ་མཆོད་པ་དང་བསྲེག་རྫས་དབུལ་བ་དང་མཐར་གཤགས་པ་རྣམས་མེ་ལྷ་བཞིན་དུ་བྱ་བར་གསུངས་ཏེ་སྔ་རྟིང་དུ་མེ་ལྷ་ལ་སྦྱིན་སྲེག་བྱེད་པ་འདི་
ལའང་བྱའོ། །ལྷའི་ཁ་དོག་ནི་རྟོག་བདུན་ལས། ལས་ཀྱི་རྗེས་སུ་འབྲང་བའི་ལྷའི་སྦྱོར་བ་དམིགས་ནས་ཞེས་གསུངས་ཤིང་དབང་གི་སྐབས་སུ་དམར་པོ་སྒོམ་པར་བཤད་པས་ཞི་སོགས་གསུམ་ལ་དཀར་སེར་དམར་པོ་དང་བསད་བསྐྲད་དབྱེ་བ་གསུམ་ལ་
ནག་པོ་དང་རྨོངས་རེངས་ལ་སེར་པོར་བྱའོ། །འོད་སྙེ་ལས། ལས་སོ་སོ་བ་དང་ཐམས་ཅད་པ་གཉིས་ཀ་ལ་ལྷའི་གཟུགས་དང་རྒྱན་ལ་སོགས་པ་ལས་སོ་སོའི་ཁ་དོག་དང་མཐུན་པར་གསུངས་པས་དཀྱིལ་འཁོར་མཆོད་པ་དང། བསྙེན་པའི་ཁ་སྐོང་དང་
ལས་ཐམས་ཅད་པ་རྣམས་ལའང་ལས་སོ་སོའི་ཁ་དོག་ཅན་དུ་བྱ་དགོས་སོ། །རྟོག་བདུན་གྱི་འགྲེལ་པ་གཉིས་དང་ཨ་མོ་གྷ་ཆུང་བའི་སྦྱིན་སྲེག་གཉིས་སུ་འདས་པའི་ལྷ་གཙོ་བོ་རྐྱང་པ་ལ་གཞལ་ཡས་ཁང་མེད་པར་སྐྱེད་པ་ལྟར་ན་རླུང་གི་གདན་སྒོམ་པ་ནས་
བྱ་བའམ། ཡང་ན་གཞལ་ཡས་ཁང་དང་བཅས་པ་སྒྲུབ་ཐབས་བཞིན་བསྐྱེད། ལྷ་ཞེ་དགུ་མ་ལ་སོགས་པ་ཡིན་ན་གཞལ་ཡས་ཁང་ལྷ་རྫོགས་པ་དང་བཅས་པ་སྒྲུབ་ཐབས་བཞིན་དུ་བསྐྱེད་དོ། །ཨ་མོ་གྷ་ཆུང་བས་དྲག་པོའི་སྦྱིན་སྲེག་ཏུ་ཞལ་དགུ་གའི་ཁ་དོག་སོར་

[016B] །མེ་ལྷའི་སྙིང་ཁར་སྐྱེད་པ་ལ་དེ་ཁོ་ན་ཉིད་ཀྱི་ཡེ་ཤེས་དང་མེ་ལྷ་གཉིས་ངོ་བོ་
གཅིག་ཏུ་བལྟས་ནས་སྐྱེད་པར་འོད་སྙེ་ལས་བཤད་དེ་མར་མེ་མཛད་བཟང་པོའི་གདམས་པའོ། །གཙོ་བོ་ལ་འབུལ་པའི་ཚེ་དེའི་ལྗགས་ལ་བསྟོབས་པས་ལྷ་ཐམས་ཅད་ཀྱིས་གསོལ་བར་མོས་པའམ་ལྗགས་ཐམས་ཅད་ཐ་མི་དད་དུ་མོས་ནས་ཕུལ་ན་ལྷ་ཐམས་
ཅད་ལ་ཕུལ་བར་འགྱུར་བར་ཤནྟི་པས་བཤད་དོ། །སྦྱིན་སྲེག་གི་འཁོར་གསུམ་ཐམས་ཅད་དེ་ཁོ་ནར་ཅིར་ཡང་མ་གྲུབ་པར་ངེས་པ་བསྐྱེད་ནས་བདག་དང་ལྷ་དང་མཆོད་སྦྱིན་གྱི་རྫས་དང་ཐབ་དང་དགང་བླུགས་ལ་སོགས་པ་རྣམས་སྒྱུ་མ་ལྟ་བུར་ཤར་བའི་ངང་ནས་སྦྱིན་སྲེག་བྱེད་
པ་ཤིན་ཏུ་གལ་ཆེ་བར་གསུངས་པས་ཡང་ཡང་དེའི་དྲན་པ་གསོ་བར་བྱའོ། །གཉིས་པ་ནི། ཞིང་དང་རྟེན་དང་བསམ་པ་དང་མཆོད་སྦྱིན་གྱི་རྫས་མཚུངས་ཀྱང་མེ་ལ་མཆོད་སྦྱིན་བྱས་པ་ནི་ལྷ་ཚིམ་པ་དངོས་གྲུབ་འགྲུབ་པ་ལ་གཞན་ལས་ཆེས་མཆོག་ཏུ་
གསུངས་པ་ནི་མཆོད་སྦྱིན་བྱེད་པའི་སྒོ་མེའི་དེ་ཉིད་ཤེས་པ་ལ་རག་ལས་སོ། །དེ་ཡང་ཁ་སྦྱོར་ལ་སོགས་པའི་རྒྱུད་རྣམས་ལས། ལྷ་ཡི་ཁ་ནི་མེ་རུ་གསུངས། །ཞེས་མེ་ལྷའི་ཞལ་དུ་གསུངས་པའི་མེ་ནི་མེ་ལྷ་ཡིན་ཏེ་རིག་པ་མཆོག་ལས། དྲང་
སྲོང་ཆེན་པོ་ཁྱོད་ནི་ལྷ་ཐམས་ཅད་ཀྱི་ཞལ་ཡིན་ནོ་ཞེས་མེ་ལྷ་ལ་གསུངས་པའི་ཕྱིར་རོ། །འོ་ན་མེ་ལྷ་རྣམས་ཀྱི་ཞལ་ཇི་ལྟར་ཡིན་སྙམ་ན། སྦྱིན་སྲེག་གི་མེ་ནི་ལྷ་ལ་ཕུལ་བའི་བསྲེག་རྫས་རྣམས་ཟ་བའི་སྒོ་ཡིན་པས་ན་ལྷའི་ཁ་ཞེས་པའི་ཐ་སྙད་འཐོབ་ལ་མེ་དེ་ཉིད་

[017A]༄༅། །ནི་མེ་ལྷའི་ངོ་བོར་བསྐྱེད་དགོས་པའི་ཕྱིར་མེ་ནི་ལྷ་རྣམས་ཀྱི་ཞལ་དུ་གསུངས་སོ། །རཾ་ལས་མེ་ལྷ་སྐྱེད་པ་ཡང་རཾ་གྱིས་མཚོན་པའི་མེ་ཉིད་མེ་ལྷར་སྐྱེད་པའི་དོན་ཡིན་ཏེ། རང་གི་ས་བོན་ལས་གཟུགས་ཕུང་རྣམ་སྣང་དུ་
སྐྱེད་པ་དང་འདྲའོ། །དེས་ན་མེ་ལྷ་གཤེགས་གསོལ་གྱི་སྐབས་སུ་མཚོ་སྐྱེས་ལ་སོགས་པས་ཀྱང་ཡེ་ཤེས་པ་གཤེགས་ནས་དམ་ཚིག་པའི་མེ་ལྷ་མེ་འབར་བའི་རྣམ་པར་གྱུར་པར་བཤད་པས་སྦྱིན་སྲེག་གི་མེ་དང་མེ་ལྷ་གཉིས་ངོ་བོ་གཅིག་ཏུ་མོས་པར་བྱས་
ནས་མེ་ལ་སྲེག་རྫས་སྲེག་དགོས་སོ། །མེ་དང་མེ་ལྷ་ངོ་བོ་གཅིག་ཏུ་བསྐྱེད་པའི་དམ་ཚིག་པ་ལ་ཡེ་ཤེས་པའི་མེ་ལྷ་སྤྱན་དྲངས་ནས་བྱིན་གྱིས་བརླབས་པའི་མེ་ལ་རྫས་རྣམས་བསྲེགས་པས་འཇིག་རྟེན་ལས་འདས་པའི་ལྷས་དངོས་གྲུབ་སྩོལ་བའི་
སྒོར་འགྱུར་བས་ཐོག་མར་མེ་ལྷ་བསྐྱེད་ནས་སྦྱིན་སྲེག་བྱེད་པ་ཡིན་ཏེ། རིག་པ་མཆོག་ལས། གནོད་སྦྱིན་གྱི་བདག་པོ་བདག་འོང་བ་ནི་དངོས་གྲུབ་འགྲུབ་པའི་རྒྱུར་འགྱུར་ཏེ་གང་གིས་བདག་འོང་བར་འགྱུར་བའི་བདག་སྤྱན་དྲང་བའི་གསང་སྔགས་བཤད་པར་
བྱའོ་ཞེས་མེ་ལྷས་ཕྱག་རྡོར་ལ་གསུངས་པའི་ཕྱིར་རོ། །དེ་ལྟར་ན་སྦྱིན་སྲེག་གིས་དངོས་གྲུབ་སྒྲུབ་པ་ལ་ཐོག་མར་མེ་ལྷ་ཐབ་ཏུ་འགུགས་པར་ནུས་པ་གཅིག་གལ་ཆེ་ལ་དེ་ཡང་རིག་པ་མཆོག་ལས། ལས་ཐམས་ཅད་ལའང་ཐོག་མར་པ་ལ་ཤའི་ཤིང་གི་མི་སྤར་
ནས་འབྲས་ཡོས་ཞོ་དང་སྦྲང་རྩི་དང་མར་དང་སྦྱར་བས་མེ་ལྷ་ལ་ལན་སྟོང་ཕྲག་བརྒྱད་སྦྱིན་སྲེག་བྱས་ན་ལས་འགྲུབ་པ་དང་མེ་ལྷ་བྱོན་པའི་རྟགས་ཀྱང་མེའི་དབུས་སྔོ་བྲེང་ངེ་འདུག་པ་དང་མཐའ་སྔོ་བ་དང་མེའི་རྩེ་མོ་རྒྱས་པ་དང་རྩ་བ་སྔོ་ཞིང་མགྱོགས་པ་རྣམས་

[017B] །འདི་ནི་ལྷ་དབང་དུ་བྱེད་པའི་སྦྱིན་སྲེག་ལྟར་བྱའོ། །གཉིས་པ་ལ་གཉིས། སྤྱིར་བཏང་ཞི་བའི་ཆོ་ག་དང། ལས་གཞན་རྣམས་ཀྱི་ཆོ་གའི་དམིགས་བསལ་ལོ། །དང་པོ་ལ་གསུམ། སྔོན་དུ་བྱ་བའི་ཆོ་ག་དང། དངོས་གཞིའི་ཆོ་ག་དང། མཇུག་གི་
ཆོ་ག་བསྟན་པའི། །དང་པོ་ནི། སྔར་བཤད་པ་བཞིན་ཆོ་གའི་ཡན་ལག་ཐམས་ཅད་ཚོགས་པར་བྱས་ལ་པདྨའི་འདུག་སྟངས་ཀྱི་ཁ་ཤར་དུ་ཕྱོགས་ཏེ་འདུག་ནས་བདག་སྐྱེད་ཀྱི་མཆོད་རྫས་རྣམས་བསང་བ་དང་སྦྱང་བ་དང་བསྐྱེད་པ་དང་བྱིན་གྱིས་བརླབས་ནས་ཞི་བའི་
ལས་ཀྱི་ཁ་དོག་དང་མཐུན་པར་བདག་སྐྱེད་རྫོགས་པར་སྒྲུབ་ཐབས་བཞིན་དུ་བསྒོམས། དེ་ནས་སྨྲ་བ་གཞན་བཅད་དེ་རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་དང་གཉིས་ཀ་ཡང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ་སྙམ་དུ་མས་པ་ཤིན་ཏུ་བརྟན་
པར་བྱས་ནས། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨ་ཥ་ཏཱཾ་དྷཱ་ར་ཡཱ་མི་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱཧཱ། ཞེས་བརྗོད་ཅིང་རྡོ་རྗེ་གཡས་པའི་མཐེ་བོང་དང་མིང་མེད་དང་ཨོཾ་བཛྲ་གྷ་ཎྜ་ཧཱུཾ་ཞེས་བརྗོད་ཅིང་དྲིལ་བུ་གཡོན་པའི་མཐེ་བོང་དང་མིང་མེད་ཀྱིས་བཟུང་ནས་དེ་
གཡོན་པའི་དཀུར་བཞག་ལ་རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ་སྙམ་དུ་བསམས་ནས་ཧཱུཾ་ཡིག་བརྗོད་པ་སྔོན་དུ་འགྲོ་བས། སེམས་ཅན་རྨོངས་དང་འབྲེལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །
ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་བའམ་གསོར་ཞིང། ཨོཾ་བཛྲ་དྷ་རྨཱ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུད་དྷཱ་ཀྵེ་ཏྲ་པྲ་ཙ་ལི་ནི་པྲ་ཛྙཱ་པཱ་ར་མི་ཏ་ནཱ་ད་སྭ་བྷཱ་ཝེ་བཛྲ་སཏ་ཧྲྀ་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ་

[018A]༄༅། །ཞེས་བརྗོད་ཅིང་དྲིལ་བུའི་དབུས་ཀྱི་ཕྱོགས་བརྒྱད་དུ་ལྕེ་བསྐྱོད་པས་དཀྲོལ་བར་བྱའོ། །དེ་ནས་བསང་ཆུའི་སྣོད་ནས་ཀུ་ཤའི་རྩེ་མོས་ལག་པ་གཡས་པས་ཆུ་བླངས་ཏེ། ལས་སྔགས་བཟླ་ཞིང་རང་གི་གཡོན་ངོས་ནས་
གཡས་སྐོར་དུ་ཐབ་དང་རྫས་ཐམས་ཅད་དང་དགང་བླུགས་དང་རང་ལ་ཡང་བསང་གཏོར་བྱ་སྟེ་ནང་མཆོད་ཀྱིས་ཀྱང་བསངས་ལ་མེ་ལྷའི་མཆོད་རྫས་རྣམས་སྦྱང་ཞིང་བསྐྱེད་དེ་བྱིན་གྱིས་བརླབ། སྔར་བཤད་པའི་ཕྱག་རྒྱ་བཅིངས་ལ་ཨོཾ་སཱཧཱ་ཞེས་པས་
རྫས་རྣམས་བཀྲུས་པར་བསམ་ཨོཾ་ཨཱ་སཱཧཱ་ས་ཡམ་ཤིང་དང་ཨོཾ་ཤྲཱི་སཱཧཱ་ས་ཞུན་མར་དང་ཨོཾ་ཛྲིཾ་སཱཧཱ་ས་འབྲུ་དང་ཨོཾ་ཀུ་རུ་ཀུ་རུ་སཱཧཱ་ཞེས་བརྗོད་པས་དེ་དག་ལས་གཞན་པའི་རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་
ཤིང་དག་པར་བསམས་ལ་བསྲེག་རྫས་ཐམས་ཅད་བདུད་རྩི་ལྔའི་ངོ་བོར་བསྐྱེད་དོ། །སྔར་བཤད་པའི་མེ་ཡིག་གསུམ་བརྗོད་པ་སྣོད་ཀྱི་ནང་དུ་བཞག་ཞུན་མར་གྱི་སྒྲོན་མེས་སྦར་བས་ལས་སྔགས་བརྗོད་ལ་འོ་མ་ཅན་གྱི་ཤིང་ལ་སོགས་པ་ལ་མེ་སྦར་ནས་
ལས་སྔགས་བརྗོད་པའི་ཀུ་ཤའི་རྩེ་མོས་ཆུ་བླངས་པ་དང་ནང་མཆོད་ཀྱིས་ལན་གསུམ་དུ་གཡས་སྐོར་དུ་བསངས་ལ། གཙང་ཞིང་ཤིན་ཏུ་སྐམ་པའི་རྩྭའི་ཆུན་པོ་དང་བཅས་པ་དུ་བ་མེད་པ་ཐབ་ཏུ་བཅུག་ནས། ཨོཾ་ཛྭ་ལ་ཛྭ་ལ་ཧཱུཾ་དང་ཧཱུཾ་ཡིག་བརྗོད་
དེ་རླུང་གཡབ་ཀྱིས་མེ་སྦར་རོ། །ལས་སྔགས་ལན་བདུན་ཏེ་མར་ཁུ་བླུགས་གཟར་བདུན་གྱིས་རབ་ཏུ་སྦར་བར་བྱའོ། །དེ་ནས་ཀུ་ཤ་རྣམས་ལ་ཨོཾ་བཛྲ་སཏ་ཨ་ཞེས་པ་འདི་ལན་བདུན་བཟླས་ནས་ཀུ་ཤ་སྔོ་ལྗང་དྲི་མ་མེད་པ་མ་གས་ཤིང་འདབ་

[018B]
དཀྲམ་ཞིང། ཐབ་ཁུང་དུ་རྩེ་མོ་ཤར་དུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུ་ཧ་ཅང་མི་རིང་བས་གཡོག་གོ་གཉིས་པ་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། བར་དུ་འཇིག་རྟེན་ལས་འདས་པའི་མེ་ལྷ་མཆོད་པ། མཐར་འཇིག་རྟེན་པའི་མེ་ལྷ་
མཆོད་པའི་ཆོ་གའོ། །དང་པོ་ལ་གསུམ། ཐབ་དང་མེ་ལྷ་བསྐྱེད་ཅིང་ཡེ་ཤེས་པ་དང་བསྲེ་བ། མཆོད་ཅིང་བསྟོད་དེ་དམ་ཚིག་བསྒྲག་པ། བསྲེག་རྫས་ཕུལ་ནས་སླར་ཡང་མཆོད་པའོ། །དང་པོ་ནི། བསང་ཆུས་ཐབ་བསང་སྟེ་སྭ་བྷཱ་ཝས་སྟོང་པར་སྦྱང་སྟོང་པའི་ངང་ལས་སྣ་
ཚོགས་པདྨ་དང་ཟླ་བའི་སྟེང་དུ་སཾ་དང་རྡོ་རྗེ་ལས་རྡོ་རྗེ་འཛིན་པ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་པ་གཡས་འོག་མ་གཉིས་རྡོ་རྗེ་རལ་གྲི་གཡོན་འོག་མ་གཉིས་རིན་པོ་ཆེ་དང་པདྨ་འཛིན་པ་ཞུ་བ་ལས་བྱུང་
བའི་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ་མུ་རན་དང་ཁ་ཁྱེར་དང་བཅས་པ། ཁ་ཁྱེར་ལ་འཁོར་ལོའམ་རྡོ་རྗེའི་ཕྲེང་བས་བསྐོར་བ་གྲྭ་བཞིར་ཟླ་ཕྱེད་རྡོ་རྗེ་མཚན་པ་དང་ཞིང་ཐོགས་པ་མེད་པར་བསྐྱེད་པའི་ནང་དུ། རཾ་ལས་སྐྱེས་པའི་མེ་གྲུ་གསུམ་གྱི་དབུས་
སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང་དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་པ་གཉུག་མར་གནས་པའི་རིག་མ་དང་གཉིས་སུ་མེད་པའི་སྐུ་ཕྱག་གཡས་ཀྱི་དང་པོ་ན་བགྲང་ཕྲེང་གཉིས་པས་

[019A]༄༅། །མི་འཇིགས་སྦྱིན་པ་གསུམ་པ་ན་གྲི་གུག་གཡོན་གྱི་དང་པོ་ན་དབྱིག་གུ་རྩེ་གསུམ་པ་གཉིས་པ་ན་སྤྱི་བླུགས་གསུམ་པ་ན་ཐོད་པ་བསྣམས་པ་གཡོན་བརྐྱང་པའི་སྟབས་ཀྱིས་བཞུགས་པ་ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཀར་མེ་གྲུ་
གསུམ་པ་རཾ་གྱིས་མཚན་པ་བསྒོམ་མོ། །དཔལ་འཛིན་གྱི་དགྲ་ནག་གི་དཀྱིལ་ཆོག་ཁ་ཅིག་ལས་ཕྱག་གཡས་དང་པོས་སྤྱི་བླུགས་དང་གཡོན་གཉིས་པས་ཕྲེང་བ་བསྣམས་ཤིང་གཡས་བརྐྱང་དུ་བཤད་ཀྱང། དཔལ་འཛིན་གྱི་རྗེས་སུ་འབྲང་བའི་རྡོ་རྗེ་
གྲུབ་པའི་འགྲེལ་པར་སྔར་བཤད་པ་བཞིན་འབྱུང་ལ་དཔལ་འཛིན་གྱི་གཤེད་དམར་གྱི་དཀྱིལ་ཆོག་ཏུ་ཡང་གཡོན་བརྐྱང་དང་བགྲང་ཕྲེང་གཡས་དང་སྤྱི་བླུགས་གཡོན་དུ་བཤད་པས་འགྱུར་རམ་ཡི་གེ་ཅུང་མ་དག་པར་མངོན་ནོ། །དམ་ཚིག་པའི་ཐུགས་ཀའི་ས་
བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་པར་བསམས་ལ་གཡས་པ་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང། ཨོཾ་ཚུར་སྤྱོན་ཚུར་སྤྱོན་འབྱུང་
པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་བླུགས་ཞལ་བས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཊཀྐི་ཧཱུཾ་ཛ་ཞེས་པས་སྤྱན་དྲངས་ལ་ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་བསམ་མོ། །ལས་ཀྱི་སྔགས་ཧྲཱི་
ཥྚྲཱི་དང་བསང་ཆུ་གཏོར་ལ་ཕྱི་འབྲང་གི་བགེགས་བསྐྲར་ལ་ཆུ་བཞི་ཕུལ་བའམ་བསྡུས་པ་ལ་མོས་ན་དེ་མ་བྱས་པར་ཨོཾ་མུངྒ་ར་ཛཿ་ཞེས་པས་དམ་ཚིག་པ་དང་ཉེ་བར་དགུག་ཨོཾ་དཎྜ་ཧཱུཾ་གིས་དམ་ཚིག་པ་ལ་གཞུག་ཨོཾ་པདྨ་བཾ་གྱིས་དབྱེར་མེད་དུ་བཅིང། ཨོཾ་

[019B] །གཉིས་པ་ནི། དེ་ནས་ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་བྲོ་ཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ། ཞེས་པས་
ཀུ་ཤའི་ཆུན་པོས་ཞལ་བསིལ་གྱི་སྣོད་ནས་བཟེད་ཞལ་དང་པོར་ལན་གསུམ་བསང་གཏོར་དབུལ་ལོ། །སྣོད་དེ་ཉིད་ནས་མཛུབ་མོས་མེ་ཏོག་བླངས་ཏེ་ཁུ་ཚུར་ཁེ་འོག་ཏུ་བསྟན་ནས་མཐེའུ་ཆུང་ནས་རིམ་གྱིས་དགྲོལ་བའི་ཕྱག་རྒྱ་དང་པྲོ་ཀྵཱ་ཎཱཾ་གི་གནས་
སུ་ཨ་ཉྩ་མཱ་ཎཱཾ་བཅས་ལ་བཟེད་ཞལ་དང་པོར་ཞལ་བསིལ་དང། རྡོ་རྗེ་སྙིམ་པ་ཁ་ཕྱེ་བའི་ཕྱག་རྒྱ་དང་ཨརྒྷཾ་གྱིས་བཟེད་ཞལ་གཉིས་པར་མཆོད་ཡོན་དང་ཁུ་ཚུར་བཅིངས་ནས་མེ་ཏོག་བླངས་ཏེ་ལན་གསུམ་བསྐོར་ནས་ཁུ་ཚུར་ཁ་གྱེན་དུ་བསྟན་པའི་
མཛུབ་མོ་ནས་རིམ་གྱིས་དགྲོལ་བའི་ཕྱག་རྒྱ་དང་པཱ་དྱཾ་གིས་བཟེད་ཞལ་གསུམ་པར་ཞབས་བསིལ་དབུལ་ཞིང། མེ་ལྷའི་སྔགས་ཀྱིས་མཐར་ཨོཾ་བཛྲ་བུ་ཥྤེ་ཨཱ་ཧཱུཾ་ཞེས་སོགས་བཏགས་ལ་ཉེར་སྤྱོད་རོལ་མོ་དང་བཅས་པ་དང་ནང་མཆོད་ཀྱིས་ཀྱང་མཆོད་
དེ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་
དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན་

[020A]༄༅། །ཐབས་ཀྱིས་སྤྲུལ་པའི་ཐེག་པ་ལྕིབས། །རིག་སྔགས་གསུང་ཞིང་བགྲང་འཕྲེང་འཛིན། །བདུད་རྩི་བཅུད་ལྡན་གྷུ་ཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་
འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་པས་བསྟོད་དོ། །ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་ཛྲ་ལ་ཡ་སརྦ་བྷ་སྨི་ཀུ་རུ་སརྦ་དུ་ཧྚྲཎ་ཧ་ཕཊ་ཏྲི་ཤྱཱི་ཛ་་ཧཱུཾ་བཾ་ཧོཿ་ས་མ་ཡ་ཏཱཾ་ས་མ་ཡ་ཧོ་ཞེས་ལན་གསུམ་དུ་དམ་ཚིག་བསྒྲགས་
སོ། །གསུམ་པ་ནི། དེ་ནས་མ་ལྷའི་ལྗགས་རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཡཾ་ཡིག་འོད་ཟེར་དང་བཅས་པ་དགོད་དོ། །ཁ་ནི་མཚོ་སྐྱེས་དང་དམ་ཚིག་རྡོ་རྗེས་དགང་བླུགས་ཀྱི་ནང་དུ་དང་མི་ཐུབ་ཟླ་བས་དགང་བླུགས་ཀྱི་ནང་གི་རྡོ་རྗེའི་
མཚན་མ་ལ་ས་བོན་བཀོད་པར་བཤད་པ་ལྟར་ཡིན་ནོ། །ལག་པ་གཡོན་པ་ཁུ་ཚུར་བཅིངས་པའི་སྟེང་ནས་མཐེ་བོས་བཀབ་པ་དེ་བཞིན་གཤེགས་པའི་ཁུ་ཚུར་དུ་བྱས་པའི་མཛུབ་མོ་བསྐྱང་ལ་གན་རྐྱལ་དུ་བྱས་པས་དགང་གཟར་མར་གྱིས་བཀང་པ་བཟུང། །གཡས་པ་
ཡང་དེ་བཞིན་གཤེགས་པའི་ཁུ་ཚུར་དུ་བྱས་པ་ཁ་ཐུར་དུ་ཕུབ་པས་བླུགས་གཟར་གྱི་ཡུ་བ་བཟུང་བ་གཡོན་པའི་མཛུབ་མོའི་ཐད་དཀར་གཡས་པའི་ཁུ་ཚུར་བཞག་ནས་དགང་གཟར་གྱི་ཁར་བླུགས་གཟར་གྱི་མགོ་བཞག་ནས་འཛིན་པ་བྱང་ཆུབ་མཆོག་གི་
ཕྱག་རྒྱས་ལག་པ་གཉིས་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ་མེ་ལྷའི་ཞལ་ཅུང་ཟད་གདངས་བར་དགང་བླུགས་གསུམ་མམ་བདུན་མེ་ལྷའི་སྔགས་སམ་དགང་བླུགས་ཀྱི་སྔགས་སམ་མར་གྱི་སྲེག་བླུགས་ཀྱི་སྔགས་ལ་སྤེལ་ཚིག་

[020B] །སྔགས་དང་པོ་ནི། ཨོཾ་ཨ་གྣ་ཡེ་ཨཱ་དལི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་སཱ་ཧཱ། །ཞེས་པའོ། །གཉིས་པ་ནི། ཨོཾ་ན་མཿ་
ས་མནྟ་བུདྡྷཱ་ནཱཾ་ཨ་གྣ་ཡེ་སཱཧཱ། ཞེས་པའོ། །གསུམ་པ་ནི། ཨོཾ་ཨ་གྣ་ཡེ་སཱ་ཧཱ། ཞེས་པ་སྟེ་དེ་དག་ལ་སཱ་ཧཱའི་སྔོན་དུ་སྡིག་པའམ་ནད་དམ་གདོན་ལ་སོགས་པ་ཐམས་ཅད་ཤནྟིཾ་ཀུ་རུ་ཞེས་སྦྱར་རོ། །སྐབས་འདིར་མེ་ལ་བགེགས་ཡོད་མེད་བརྟགས་ཏེ་མེད་ན་མི་དགོས་
ལ་ཡོད་ན་མེ་ལ་བསང་གཏོར་དང་ཧྲཱི་་ཥྚྲཱི་་བསྲུངས་ཏེ་སྔགས་དེ་ལ་བགེགས་ཐམས་ཅད་ཤཎྟི་ཀུ་རུ་ཞེས་སྤེལ་ཚིག་དང་སྦྱར་ཏེ་དགང་བླུགས་བདུན་མེ་ལྷ་ལ་ཕུལ་ནས་སླར་ཡང་མེ་ལྷའི་སྔགས་སམ་ལས་སྔགས་ཀྱིས་བསང་གཏོར་བྱས་ནས་དགང་བླུགས་
བདུན་ནམ་གསུམ་མམ་གཅིག་མེ་ལྷའི་སྔགས་ཀྱིས་དབུལ་ལོ། །དེ་ནས་ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་མོས་ནས་ཕུལ་བའི་འོག་ཏུ་མར་ཁུ་དང་དེ་ནས་སྔར་བཤད་པའི་རིམ་པ་བཞིན་དུ་དབུལ། ད་དག་གི་སྔགས་ནི། ཨོཾ་བོ་དཧི་
བྲྀ་ཀྵ་ཡ་སཱ་ཧཱ། བྱང་ཆུབ་ཀྱི་ཤིང་གིའོ། །ཨོཾ་ཨ་གྣ་ཡེ་སཱ་ཧཱ། མར་ཁུའི་འོ། །ཨོཾ་སརྦ་པཱ་བཾ་ད་ཧ་ན་བཛྲ་ཡེ་སཱ་ཧཱ། ཏིལ་གྱིའོ། །ཨོཾ་བཛྲ་ཨཱ་ཡུ་ཥེ་སཱ་ཧཱ། དུར་བའི་འོ། །ཨོཾ་བཛྲ་པུ་ཥྚཱ་ཡ་སཱ་ཧཱ། འབྲས་མ་གྲུགས་པའི་འོ། །ཨོཾ་སརྦ་སཾ་བཱ་དེ་སཱཧཱ། ཞོ་ཟན་དང་ཟས་མཆོག་གིའོ། །ཨོཾ་
ཨ་པྲ་ཏི་ཧ་ཏི་བཛྲཱ་ཡེ་སཱ་ཧཱ། ཀུ་ཤའི་འོ། །ཨོཾ་སརྦ་ཨན་སི་དྡྷ་ཡེ་སཱཧཱ། ཉུངས་ཀར་གྱིའོ། །ཨོཾ་བཛྲ་བི་ཛ་ཡེ་སཱ་ཧཱ། སོ་བའི་འོ། །ཨོཾ་མཧཱ་བེ་གཱ་ཡ་སཱ་ཧཱ། །ནས་ཀྱིའོ། །ཨོཾ་མཧཱ་བཱ་ལཱ་སཱ་ཧཱ། སྲན་མའི་འོ། །ཨོཾ་བཛྲ་གྷ་སྨ་རི་སཱཧཱ། གྲོའི་འོ། །དེ་རྣམས་ལ་སཱ་ཧཱའི་སྔོན་དུ་སྤེལ་
[021A]༄༅། །ཚིག་བཏགས་ཏེ་དཔེར་ན་སྡིག་པ་ཞི་བའི་སྦྱིན་སྲེག་བྱེད་ན་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་དང་སྡིག་པ་ཐམས་ཅད་ཤནྟི་ཀུ་རུ་ཞེས་སྤེལ་བ་ལྟ་བུའོ། །བསྒྲུབ་བྱའི་མིང་བཅུག་པ་འམ་མ་བཅུག་ནའང་དེའི་སྡིག་པ་སོགས་
ཞི་བའི་དོན་དུ་བསམས་ནས་བྱས་པས་ཀྱང་འགྲུབ་པར་འོད་སྙེ་ལས་གསུངས་སོ། །ཡམ་ཤིང་དང་ཀུ་ཤ་དང་དུར་པ་རྣམས་ལག་པ་གཡས་པའི་མཐེབ་སྲིན་གྱིས་མཆོག་སྦྱིན་པའི་ཕྱག་རྒྱས་རྩེ་མོ་ལྷ་ལ་བསྟན་ལ་དབུལ་ལོ། །དེ་ལྟར་སྲེག་རྫས་རྣམས་སྙན་པའི་
གདངས་གྱིས་ཕུལ་ནས་ཞལ་བསིལ་དང་བསང་གཏོར་བྱའོ། །སྐབས་འདིར་མེ་མཚམས་སུ་བཞག་པ་དང་མེ་འབར་བའི་རྣམ་པར་གྱུར་བ་སོགས་ལྔ་གསུངས་ཀྱང་འདིར་ནི་ཐུགས་ཀར་འདས་པའི་ལྷ་སྐྱེད་པས་བཞུགས་སུ་གསོལ་བར་བྱའོ། །གཉིས་པ་ནི། དཀྱིལ་འཁོར་
སྒྲུབ་མཆོད་དང་འབྲེལ་ན་མེ་ལྷའི་ཐུགས་ཀར་བཧྲུཾ་ལས་གཞལ་ཡས་ཁང་གདན་དང་བཅས་པ་བསྐྱེད་ལ་ལྷ་རྣམས་ཀྱི་སྔགས་ཟློ་ཞིང། མེ་ཏོག་གིས་ལྷ་རྣམས་སྤྱན་དྲངས་ལ་མེ་ཏོག་ཐབ་ཏུ་དོར་བས་ལྷ་རྣམས་རང་རང་གི་གདན་ལ་བཞུགས་པར་བསམ་དཀྱིལ་འཁོར་
དང་མ་འབྲེལ་ན་སྔར་བཤད་པ་བཞིན་བསྐྱེད་ནས་ཆུ་བཞི་དང་བཅས་པའི་མཆོད་པ་དང་བདུད་རྩི་མྱང་བ་དང་བསྟོད་པ་བྱའོ། །དེ་ནས་ལྷའི་ལྗགས་རྡོ་རྗེའི་རྣམ་པ་ཅན་ཁ་དོག་དཀར་པོ་ལ་རཾ་བཀོད་ལ་ལས་སྔགས་ལ་སྤེལ་ཚིག་བཏགས་པའི་དགང་བླུགས་གསུམ་མམ་
བདུན་ཕུལ་ནས་གསོལ་བ་བཏབ་པས་འཕྲིན་ལས་མཛད་པར་ཞལ་གྱིས་བཞེས་པར་བསམ་མོ། །ཡམ་ཤིང་ལ་སོགས་པ་རྣམས་ལ་ལས་སྔགས་ལ་རྫས་སྔགས་སྤེལ་ཚིག་དང་བཅས་པ་བཏགས་པ་འམ། དེ་མ་གྲུབ་ན་ལས་སྔགས་རྐྱང་པ་ལ་སྤེལ་ཚིག་གདཌ་

[021B] །འཁོར་གྱི་ལྷ་ལ་ནི་བདུན་ནམ་གསུམ་ལ་སོགས་པ་ཅི་ཙམ་འབྱོར་པ་རང་རང་གི་སྔགས་ལ་སྤེལ་ཚིག་གདགས་ལ་དབུལ་ལོ། །དེ་ལྟར་
རྫས་རྣམས་ཕུལ་ནས་ལས་བཅོལ་བའི་དུས་སུ་ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་པོས་བཀང་བ་ཐོགས་ནས་བསྒྲུབ་བྱ་ཟླ་བའི་དཀྱིལ་འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་དང་ནད་གདོན་ལ་སོགས་
པ་ཐམས་ཅད་དག་ནས་ལུས་ཤེལ་ལྟར་གྱུར་པར་བསམ་མོ། །རྫོགས་པའི་མཐར་ཡང་དགང་བླུགས་འབུལ་ཞིང་ལས་སྔགས་ཀྱིས་མཆོད་ཡོན་ཕུལ་ཏེ་བསང་གཏོར་དང་ཞལ་བསིལ་དང་ཨོཾ་བཛྲ་ཝ་ས་སྱ་སཱ་ཧཱ། ཡིས་གོས་གསར་པ་དང། ཨོཾ་བཛྲ་ཏམྦུ་ལ་སཱ་ཧཱ་ས་སོ་རྩི་ཕུལ་
ལ་ནང་མཆོད་དང་བཅས་པས་མཆོད་བསྟོད་དེ་ཕྱག་བྱས་ནས་མཆོད་ཡོན་དབུལ་ལོ། །དེ་ནས་མེ་ཏོག་དང་བཅས་པའི་ཐལ་མོ་སྙིང་ཁར་སྦྱར་ནས་ཡོ་བྱད་མ་ཚད་པ་ལ་སོགས་པའི་ཉེས་པ་ཞི་བའི་དོན་དུ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་
གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་བཟོད་མཛད་རིགས། །ཞེས་བརྗོད་དེ་བཅོམ་
ལྡན་འདས་ལ་བཟོད་པར་གསོལ་ནས་ནད་གདོན་ཞི་བ་ལ་སོགས་པའི་འདོད་དོན་འགྲུབ་པར་གསོལ་བ་བཏབ་སྟེ་ཆད་ལྷག་གི་ཉེས་པ་ཞི་བར་བྱ་བའི་སེམས་ཀྱིས་ཨོཾ་བཛྲ་སྟྭ་ཨཱ་ཞེས་མང་དུ་བརྗོད་ནས་གཤིན་རྗེ་གཤེད་ཀྱི་ཡི་གེ་བརྒྱ་པ་བཟླས་པར་བྱའོ། །

[022A]༄༅། །དེའི་རྗེས་ལ་ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཞེས་བས་བསྐུལ་ནས་ཨོཾ་ཨཱ་ཨོཾ་ཡ་མཱནྟ་ཀ་ཧཱུཾ་ཕཊ་
ཧཱུཾ་མུཿ་ཞེས་བརྗོད་དེ་ཡེ་ཤེས་པ་གཤེགས་ནས་དམ་ཚིག་པ་བདག་ལ་བསྡུའོ། །གསུམ་པ་ནི། དེ་ནས་སླར་ཡང་ཐབ་ཀྱི་མེ་ལྷ་ལ་ཕྱི་ནང་གི་མཆོད་པས་མཆོད་ནས་བསང་གཏོར་དང་ཞལ་བསིལ་དང་སོ་རྩི་དང་གོས་གསར་པ་ཡང་ཕུལ་ལ་སྲེག་རྫས་ལྷག་མ་རྣམས་
ཀྱིས་སྦྱིན་སྲེག་བྱས་པའི་མཐར་དྲིལ་བུ་དཀྲོལ་ཞིང་བསྟོད་དོ། །རབ་གནས་ལ་སོགས་པའི་སྐབས་སུ་གཞན་དོན་དུ་སྦྱིན་སྲེག་སྒྲུབ་ན་ནི་ཡོན་ཕུལ་བའི་སློབ་མའི་མཐེ་བོང་གཡས་པ་རང་གི་གཡོན་པའི་མཐེའུ་ཆུང་གིས་བཟུང་སྟེ་ཐབ་ཁུང་ལ་ལན་གསུམ་དུ་བསྐོར་
བ་བྱས་ཏེ་བླུགས་གཟར་གྱིས་དེའི་མགོ་ལ་གཡས་སྐོར་དུ་བསྐོར་ཏེ་ལན་བདུན་དུ་བསྲེག་བླུགས་བྱས་ཏེ་དགང་བླུགས་འབུལ་དུ་གཞུག་གོ་འཁྱིལ་པ་བཟླས་པའི་སྲུང་སྐུད་དཀར་པོ་སློབ་མའི་ལག་པ་ལ་བཅིངས་ལ་བསང་གཏོར་བྱའོ། །རྒྱལ་པོ་དང་འཇིག་
རྟེན་སྐྱོང་བ་དང་སེམས་ཅན་ཐམས་ཅད་དང་སློབ་མ་རྣམས་དང་གང་ལ་མངོན་པར་འདོད་པ་རྣམས་ཀྱི་རེ་རེ་ཞིང་ལན་གསུམ་མམ་ར་རེའི་སྲེག་བླུགས་དབུལ་བར་བྱའོ། །ཡོན་ཡང་འབུལ་དུ་གཞུག་གོ་ཞེས་གསུངས་པས་འབྱོར་ན་དེ་དག་གི་ཡང་དགེ་བར་དམིགས་
ལ་དགང་བླུགས་དབུལ་ཞེས་འོད་སྙེར་སྐབས་འདིར་གསུངས་ལ། ཉིན་མོ་འབྱུང་གནས་ཀྱིས་དཀྱིལ་འཁོར་སྒྲུབ་མཆོད་ཀྱི་འོག་བདག་འཇུག་གི་གོང་དུ་ལྷ་མཆོད་པའི་སྦྱིན་སྲེག་འདས་པའི་ལྷ་ལ་རྫས་རྣམས་ཀྱི་སྲེག་བླུགས་ཚར་ནས་དགང་

[022B] །དེ་ལ་སྔ་མ་ལྟར་ན། འཇིག་རྟེན་པའི་མེ་ལྷ་ལ་དབུལ་ལ་ཕྱི་མ་ལྟར་ན་འདས་པའི་ལྷ་ལ་འདུལ་བའོ། །
དེ་ནས་ཞབས་བསིལ་ཕུལ་ལ་བསང་གཏོར་དང་མཆོད་པས་མཆོད་ནས་གཏོར་མ་སྒྲུབ་ཐབས་བཞིན་བྱིན་གྱིས་བརླབས་ཏེ་མེ་ལྷའི་ལྗགས་ལ་ཨ་ཀ་རོ་བཏགས་པས་ལན་གསུམ་དུ་ཕུལ་ཏེ་ཉེར་སྤྱོད་ལྔས་མཆོད་མེ་སྟེ་བསྲེག་བྱ་ཟ་བའི་ལྷ་ཞེས་སོགས་ཀྱིས་བསྟོད་
མཆོད་སྦྱིན་གཏོར་མ་འདི་སྣོམས་ལ་ཞེས་སོགས་ཀྱིས་ཕྲིན་ལས་བཅོལ་ལ་མཆོད་ཡོན་ཕུལ་བཟོད་པར་གསོལ་ཏེ་འདོད་པའི་དངོས་གྲུབ་ཞུས་ནས་ཨོཾ་བཛྲ་སྟྭ་ཨཱ་ཞེས་བརྗོད་དོ། །རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་
དུས་སུ་ཚུར་སྤྱོན་ཞིང། །བདག་གི་དངོས་གྲུབ་ཐམས་ཅད་སྒྲུབས། །ཞེས་པས་བསྐུལ་ལ་ཨོཾ་མུཿ་ཞེས་བརྗོད་ཅིང་ཡེ་ཤེས་པ་རང་གནས་སུ་གཤེགས་ནས་དམ་ཚིག་པ་མེ་འབར་བའི་རྣམ་པར་གྱུར་པར་བསམ་མོ། །གསུམ་པ་ནི། སྲེག་རྫས་ཀྱི་ལྷག་མའི་རྫས་ལྔའི་
འོ་ཐུག་སྦྱིན་སྲེག་གི་མེ་ལ་བསྒྲུབས་ནས་ལོངས་སྤྱོད་ན་སྡིག་པ་འདག་པར་གསུངས་པས་དེ་བསྒྲུབས་པའི་ཚུལ་ནི་འོ་མ་དང་འབྲས་མ་གྲུགས་པ་དང་མར་དང་སྦྲང་རྩི་དང་ཀ་ར་རྣམས་རང་གི་ལྷའི་ས་བོན་ལས་བྱུང་ཞིང། ལས་དང་རྗེས་སུ་མཐུན་པའི་དྲིས་བྱུགས་པ་
མགུལ་བར་མེ་ཏོག་ཕྲེང་བས་བཅིངས་པའི་སྣོད་ནག་པོ་མ་ཡིན་པ་ཐབ་ཁུང་གི་མེ་ལ་མཉྫིའི་སྟེང་དུ་བཞག་པའི་ནང་དུ་གཟར་བུ་གཉིས་གང་རུང་གིས་བླུགས་ལ་རང་གི་བདག་པོའི་སྔགས་འགྱིང་བ་དང་བཅས་པས་བཟློས་ཤིང་བསྐོལ་ཏེ་བདུད་རྩི་རང་བཞིན་གྱི་འོ་ཐུག་

[023A]༄༅། །བསྒྲུབ་པར་བྱའོ། །དེ་ནས་འོ་ཐུག་ལ། ཨོཾ་དའི་བྱ་ཨཱགྣས་མ་དཧི་དྷྱཱན་པྲཱི་ཎ་ན་སཱ་ཧཱ། ཞེས་པས་སྔགས་ཏེ་རང་ཉིད་རྣལ་འབྱོར་ལ་གནས་ནས་ལྷ་དང་འཇིག་རྟེན་སྐྱོང་བ་དང་བདག་ཉིད་ཚིམ་པར་བྱའོ། །དེ་བཞིན་གཤེགས་པའི་
ལྷག་མ་འདི། །སྡིག་པ་རྣམ་པར་ཉམས་བྱེད་གསལ། །ཞེས་པས་སྦྱིན་བདག་དང་ལྷག་མ་དོན་དུ་གཉེར་བ་རྣམས་ལ་བགོ་བཤའི་བྱ་ལ་བསྔོ་བ་དང་ཤིས་བརྗོད་བྱའོ། །ལོང་ཡོད་ན་མེ་མ་ཤིའི་བར་དཀྲུགས་པ་དང་བརྡལ་བར་མི་བྱས་འགོམ་པར་ཡང་མི་བྱའོ་
མེད་ན་ཞི་བ་ལ་འོ་མ་དང་རྒྱས་པ་ལ་དྲིའི་ཆབ་སེར་པོ་དང་དབང་ལ་འོ་མ་དམར་པོ་དང་དྲག་པོ་ལ་འོ་མ་ནག་པོས་མེ་གཞིལ་ལ་ཐབ་ཀྱི་ཐལ་བ་ལ་སོགས་པ་རྣམས་ལས་བུམ་དུ་བླུགས་ལ་ཆུ་བོ་ལ་སོགས་པ་ལ་བསྐུར་རོ། །གཉིས་པ་ལ་གཉིས། དབང་
དྲག་དང་རྒྱས་པའི་ཁྱད་པར་སྤྱིར་བསྟན་པ་དང། འཕྲིན་ལས་སྒྲུབ་པའི་ཁྱད་པར་བྱེ་བྲག་ཏུ་བཤད་པའོ། །དང་པོ་ནི། སྔར་བཤད་པའི་ཞི་བའི་ཆོ་ག་བཞིན་དུ་རྒྱས་པ་ལ་སོགས་པ་གཞན་གྱིའང་བྱ་སྟེ་ཁྱད་པར་ནི་སྒྲེག་རྫས་ལ་སོགས་པ་དང་སྤོར་བའི་
མ་གཡས་པས་གཡས་སྐོར་དུ་བསང་བ་ནི་འཇམ་པོ་གསུམ་འདྲ་ལ་དྲག་པོ་ལ་གཡོན་པས་གཡོན་སྐོར་དུའོ། །སྔོར་བའི་ཤིང་ཡང་ཞི་རྒྱས་གཉིས་འདྲ་ལ་དབང་ལ་རང་གི་བུད་ཤིང་སྐམ་པོ་དུ་བ་མེད་པའི་རྩྭ་དང་བཅས་པའོ། །དྲག་པོ་ལ་རློན་པ་ཚེར་མ་
ཅན་དུ་བ་དང་བཅས་པ་སྟེ་སྦོར་བའི་སྒྲོན་མེ་དང་གསོ་བའི་མར་ཡང་ཚེ་བའི་ཏིལ་མར་རམ་མར་ནག་གོ་ཐབ་ཀྱི་སྟེང་གི་ཀུ་ཤ་ནི་རྒྱས་བ་ལ་རྩ་མོ་བྱང་དང་དབང་ལ་ནུབ་དང་དྲག་པོ་ལ་ལྷོར་བསྟན་ཞིང་དང་པོ་གཡོན་ངོས་ནས་ཁ་ཁྱེར་ལ་འགྲེམས་པའི་ཀུ་ཤ་

[023B] །ཐབ་ཀྱི་སྐྱེད་ཆོག་ནི་གཞན་རྣམས་ལ་རང་གི་ལྷའི་ས་བོན་ལས་སྐྱེད་པ་མང་ཡང་དཔལ་འཛིན་གྱིས་བཞེད་པར་རྡོ་རྗེ་འཛིན་པ་ཡོངས་སུ་གྱུར་པ་ལས་སྐྱེད་པ་ཡིན་པ་དབང་ཆོས་འབྱུང་སྐྱད་བྱེད་ཀྱི་རྡོ་རྗེ་འཛིན་པའམ་ཀུན་ཏུ་བཟང་པོ་
ཞེས་པ་དེ་ཡིན་ཏེ་འཇིགས་བྱེད་ལ་ལ་ལེ་ཏས་སྔར་བཤད་པ་ལྟ་བུའི་རྡོ་རྗེ་སེམས་དཔས་ཆོས་འབྱུང་སྐྱེད་པར་བཤད་པས་དར་དབང་དུ་བྱས་པའོ། །གདན་ལ་སྣ་ཚོགས་པདྨ་དཔལ་འཛིན་གྱིས་ལས་ཐམས་ཅད་པའི་སྐབས་སུ་བཤད་པ་ལྟར་རྡོ་རྗེ་གྲུབ་པ་
དང་སོ་ན་ཤྲཱ་གཉིས་ཀྱིས་དག་པོ་ལ་ཡང་དེ་ལྟར་བཤད་པས་དེའི་ལུགས་ཀྱིས་ལས་སོ་སོ་དང་འདྲའོ། །མེ་ལྷ་ཡང་དཔལ་འཛིན་གྱིས་དགྲ་ནག་གིས་ལས་ཐམས་ཅད་པའི་སྦྱིན་སྲེག་ལ་བཤད་པ་ཉིད་སློབ་དཔོན་དེ་ཉིད་ཀྱིས་འཇིགས་བྱེད་ཀྱི་དྲག་པོའི་
སྦྱིན་སྲེག་ལ་ཡང་བཤད་པས་ཁ་དོག་མ་གཏོགས་པ་ལས་བཞི་ཀ་ལ་ཞལ་ཕྱག་སོགས་འདྲ་བར་བྱའོ། །དཔལ་འཛིན་གྱིས་དྲག་པོའི་སྦྱིན་སྲེག་ཏུ་དེ་དང་མི་འདྲ་བར་བཤད་དེ་གང་རུང་གིས་ཆོག་གོ་ཞལ་གསུམ་གྱི་མདོག་ནི་རྩ་ཞལ་དཀར་མ་གཡས་གཡོན་
གཉིས་ནག་པོ་དང་དམར་པོ་དང་རྩ་ཞལ་སར་པོ་དང་དམར་པོ་དང་ལྗང་ཁུ་ཡིན་ན་གཡས་གཡོན་གཉིས་སྔོན་པོ་དང་དཀར་པོ་དང་སྔོན་པོ་ཡིན་ན་གཡས་གཡོན་དཀར་པོ་དང་དམར་པོར་འོད་སྙེ་ལས་སོ། །ལྷའི་ལྗགས་ནི་རང་རང་གི་ཁ་དོག་ཅན་གྱི་རྡོ་རྗེའི་སྦུ་གུའི་རྣམ་པ་
ཅན་ནོ། །དགང་བླུགས་འབུལ་བའི་དུས་སུ་ལག་པ་པུས་མོའི་ནང་ནས་ཕྱིར་མི་འདའ་བ་དང་གཡོན་པས་དགང་གཟར་དང་གཡས་པས་བླུགས་གཟར་འཛིན་པ་དང་གཡས་སུ་སྐོར་ནས་ཞལ་ཅུང་ཟད་གདངས་པར་སྙན་པའི་གདངས་ཀྱིས་འབུལ་བ་ནི་འཇམ་པོ་

[024A]༄༅། །གསུམ་འདྲ་ལ་དྲག་པོ་ལ་དེ་གསུམ་གོ་ལྡོག་པ་དང་ཞལ་ཤིན་ཏུ་གདངས་པར་ང་རོ་ཆེན་པོས་དབུལ་ལོ། །རྒྱས་པའི་དགད་བླུགས་ནི་ལག་པ་གཉིས་ཁུ་ཚུར་དུ་བྱས་པའི་མཐེབ་འཛུབ་གཉིས་རྩེ་སྤྲད་པའི་རིན་པོ་ཆེའི་ཁུ་ཚུར་
དང་དབང་ལ་ཁུ་ཚུར་གཉིས་ཀྱི་མཐེབ་མཛུབ་རྩེ་སྤྲད་པ་ཟླུམ་པོར་བྱས་པའི་མཛུབ་མོའི་ཕྱི་ནས་གུང་མོས་དཀྲིས་པའི་པདྨའི་ཁུ་ཚུར་དང་དྲག་པོ་རྣམས་ལ་རྡོ་རྗེའི་ཁུ་ཚུར་གཉིས་ཀྱི་མཛུབ་མོ་བསྒྲེངས་པའི་ཁྲོ་བོའི་ཁུ་ཚུར་གྱིས་བཟུང་ངོ། །སྤེལ་ཚིག་ནི་
མིང་འཇུག་མི་འཇུག་སྔར་དང་འདྲ་ཞིང་རྒྱས་པ་ལ་ཚེ་དང་བསོད་ནམས་སོགས་པུཥྚིཾ་ཀུ་རུ་ཨོཾ་དང། དབང་ལ་བ་ཤཾ་ཀུ་རུ་ཧོཿ་དང་དེའི་དགུག་པ་ལ་ཆེ་གེ་མོ་ཨ་ཀརྵ་ཡ་ཛཿ་དང་གསད་པ་ལ་ཆེ་གེ་མོ་མཱ་ར་ཡ་ཕཊ། བསྐྲད་པ་ལ་ཆེ་གེ་མོ་ཨུཙྪ་ཊ་ཡ་ཧཱུཾ་ཕཊ་དབྱེ་བ་ལ་
ཆེ་གེ་མོ་དང་ཆེ་གེ་མོ་བི་དྭེ་ཥ་ཡ་ཕཊ། རེངས་པ་ལ་ཆེ་གེ་མོ་སྟྭཾ་བྷ་ཡ་ལཾ་རྨོངས་པ་ལ་ཆེ་གེ་མོ་མོ་ཧཱ་ཡ་ཕཊ་ཅེས་གདགས་སོ། །ལྷ་དབང་དུ་བྱེད་པ་ལ་ནི་ཨོཾ་ཧྲཱི་ཊྲི་ཝི་ཀྲི་ཏཱ་ན་ན་མནྟྲ་སིདྡྷི་མ་མེ་དའི་ཧཱུཾ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཞེས་སློབ་དཔོན་བློ་གྲོས་བཟང་པོས་
གཤེད་དམར་ལས་གསུངས་པ་ལས་དཔགས་ཏེ་ཤེས་པར་བྱའོ། །འཇམ་པོ་གསུམ་ལ་ཡམ་ཤིང་སོགས་གཡས་པའི་མཐེབ་སྲིན་གྱིས་འབུལ་བར་འདྲ་ལ་དྲག་པོ་ལ་ནི་གཡོན་པའི་མཐེབ་སྲིན་གྱིས་སོ། །དབང་དང་དྲག་པོའི་བསྲེག་རྫས་རྣམས་ལ་རྫས་སྔགས་སོ་སོ་
བ་མི་སྣང་བས་གང་ལ་དབུལ་བའི་ལྷའི་སྔགས་ཉིད་ཀྱིས་བྱའོ། །རྒྱས་པ་སོགས་གསུམ་ལ་ཡང་འདས་པའི་ལྷ་མེ་ལྷའི་སྙིང་ཁར་སྐྱེད་བ་འདྲ་ལ། ཁ་དོག་ནི་རྒྱས་པ་ལ་སེར་དབང་དང་དེའི་དགུག་པ་ལ་དམར་གསད་པ་དང་ངོ་དགུག་པ་དང་བསྒྲད་པ་དང་དབྱེ་བ་ལ་ནག་པོ་

[024B] །གཉིས་པ་ནི། བསྒྲུབ་བྱ་ལ་འཕྲིན་ལས་མཛད་པའི་དམིགས་པ་ནི། རྒྱས་པ་ལ་ཟླ་བ་སེར་པོ་ལ་གནས་པའི་བསྒྲུབ་བྱ་སེར་པོར་བསམ་ལ་ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་སེར་པོ་ནས་བདུད་རྩི་སེར་
པོས་དབང་བསྐུར་བས་ལུས་དང་དབང་ཐང་དང་ཚེ་དང་ཤེས་རབ་སོགས་རྒྱས་པ་དང་བུམ་པ་ནས་རིན་པོ་ཆེའི་ཆར་བབ་པས་ཁྱིམ་གང་བར་བསམ་མོ། །དབང་ལ་ཟླ་བ་དམར་པོ་ལ་གནས་པའི་བསྒྲུབ་བྱ་ཁ་དོག་དམར་པོར་བསམས་ཏེ་འོད་ཟེར་དམར་པོ་ལྕགས་ཀྱུ་ལྟ་བུས་
བཀུག་ནས་རྐང་པ་གཉིས་ཀྱི་དྲུང་དུ་ལྷག་པར་བསམ་པ་དང་དེའི་དགུག་པ་ལ་རླུང་གི་དཀྱིལ་འཁོར་ལ་གནས་པའི་ཡི་གེ་དམར་པོའི་སྟེང་དུ་བསྒྲུབ་བྱ་སྐྲ་བཤིག་ནས་གནས་པའི་སྙིང་ནས་ལྕགས་ཀྱུས་ཕུག་མགྲིན་པ་ཞགས་པས་བཅིངས་ནས་འོང་བར་བསམ་པར་
དགྲ་ནག་ལས་གསུངས་ཏེ་ཡི་གེ་ནི་ཨ་དམར་པོར་དམ་ཚིག་རྡོ་རྗེས་བཤད་དོ། །འོད་སྙེར་སྤྲོས་པའི་ལྷས་ཨུད་པ་ལ་དམར་པོ་ཁ་མ་བྱེ་བ་འདྲ་བའི་མདས་སྙིང་ཕུག་ནས་དབང་དུ་སྡུད་པ་དབང་དང་ལྕགས་ཀྱུས་ཕུག་ཅིང་ཞགས་པས་བཅིངས་ནས་འགུགས་པ་དེའི་
དགུག་པའི་ཁྱད་པར་དུ་བཤད་དོ། །རྟོག་བདུན་ལས་བསྒྲུབ་བྱ་བྱེ་བྲག་པ་ལ་ལྟོས་པའི་དབང་དགུག་བཤད་ཀྱང་འདིར་སྤྱིའི་དབང་དུ་བྱས་པ་བཤད་པའི་སྐབས་སོ། །གསད་པ་ལ་ནི་རང་གི་མདུན་དུ་མེའི་དཀྱིལ་འཁོར་གྱི་སྟེང་ན་བསྒྲུབ་བྱ་གཅེར་བུ་སྐྲ་བཤིག་
པ་ཉམ་ཐག་པ་གནས་པར་བསམ། དེ་ནས་རང་གི་སྙིང་གའི་ས་བོན་ལས་བྱུང་བའི་ཁྲོ་བོའི་ཚོགས་ཀྱིས་བསྐོར་བའི་སྤྲུལ་པའི་གཟུགས་སོང་སྟེ་དེའི་སྙིང་གར་ཞུགས་ནས་དེ་བྱིན་གྱིས་བརློབ་པའི་ལྷ་རྣམས་ལ་མཆོད་ནས་འདི་ནི་འདི་ལྟ་བུའི་སྡིག་པའི་ལས་བྱེད་

[025A]༄༅། །པས་ནི་ངེས་པར་དམྱལ་བར་འགྲོ་བས་འདི་ནི་ཁྱེད་རྣམས་ཀྱིས་བཏང་ནས་བྱོན་འཚལ་ཞེས་གསོལ་བ་གདབ་པ་ལ་ལྷ་དང་བཅས་པའི་སྲུང་བ་རྣམས་ཁྱེར་ནས་འོངས་པ་ལ་མཆོད་པ་ཕུལ་ཏེ་དེ་ལ་སྲུང་བའི་ལྷ་རྣམས་ཁྲོ་བོ་རྣམས་
ཀྱིས་ཁྱེར་ཏེ་ནམ་མཁའ་ལ་གཤེགས་ཤིང་སྤྲོས་པའི་ཁྲོ་བོ་རྣམས་རང་གི་ཁ་ནས་ཞུགས་ཏེ་སྙིང་གར་བཀོད་ལ་མཉེས་པར་བྱའོ། །དེ་ནས་རང་གི་སྙིང་ག་ནས་སྤྲོས་པའི་འོད་ཟེར་ལྕགས་ཀྱུ་འདྲ་བས་བསྒྲུབ་བྱ་དགུག་སྟེ་སྔར་གྱི་གཟུགས་བརྙན་
ལ་བསྟིམས་པས་དེ་ཉིད་བསྒྲུབ་བྱ་དངོས་སུ་བསམ་མོ། །ཁྲོ་བོ་སྣ་ཚོགས་པ་མཚོན་ཆ་སྣ་ཚོགས་འཕྱར་བ་སྤྲུལ་ཏེ་བསྣན་ཞིང་དུམ་བུ་བརྒྱ་སྟོང་དུ་བྱས་ནས་ཤ་ཚིལ་དང་རུས་པ་རྣམས་ཟ་ཞིང་ཁྲག་ཀྱང་འཐུང་བ་དང་མདུན་དུ་གཤིན་རྗེ་
ནག་པོ་མ་ཧེ་ལ་གནས་པ་དབྱུག་ཏོ་དང་ཞགས་པ་འཛིན་པ་ལྟོ་བ་ཆེ་ལ་ཞལ་གདངས་པ་དེའི་སྙིང་གར་གནས་ནས་ཟ་བར་བསྒོམ་ཞིང་གཟུགས་བརྙན་གྱི་རྐང་པ་གཡོན་པ་ནས་བརྩམས་ཏེ་དུམ་བུར་བཅད་ཅིང་སྲེག་རྫས་སུ་ཕུལ་བས་ལྷ་རྣམས་ཀྱང་
གསོལ་བར་བསམ་མོ། །བསྐྲད་པ་ལ་ཡཾ་ལས་རྔ་མོ་དང་དེའི་རྒྱབ་ཏུ་ཡཾ་ལས་རླུང་གི་དཀྱིལ་འཁོར་ཟླ་ཕྱེད་ལྟ་བུའི་སྟེང་དུ་བསྒྲུབ་བྱ་གཅེར་བུ་སྐྲ་བཤིག་པ་བྲེད་པ་བསམས་ལ་དེའི་རྒྱབ་ཏུ་གཤིན་རྗེ་སྐྲ་བསིལ་པ་ལ་དབྱུག་པ་ཐོགས་པས་ལྷོ་
ཕྱོགས་སུ་གདས་པར་བསམ་མོ། །དབྱེ་བ་ལ་བསྒྲུབ་བྱ་གཉིས་གཅིག་རྟ་དང་གཅིག་ཤེས་མ་ཧེའི་སྙིང་ཁར་གནས་ཤིང་མི་མཐུན་པར་བསམས་ནས་རྟ་དང་མ་ཧེ་གཉིས་འཐབ་པར་བསམ་མོ། །དགྲ་ནག་ལས་རྟ་དང་མ་ཧེའི་རྒྱབ་ཏུ་ཞོན་པའི་བསྒྲུབ་བྱ་གཉིས་

[025B] སྤྲོས་པའི་ཁྲོ་བོའི་ཚོགས་ཀྱང་ཕྱག་གཉིས་ཀར་འཁོད་ནས་འཐབ་པར་བསམ་པར་བཤད་དོ། །རེངས་པ་ལ་སའི་དཀྱིལ་འཁོར་གྱི་སྟེང་ན་བསྒྲུབ་བྱ་སེར་པོར་བསམ་ལ་དེའི་སྟེང་དུ་རི་རབ་དེའི་སྟེང་དུ་སའི་དཀྱིལ་འཁོར་
དེའི་སྟེང་དུ་སྣ་ཚོགས་རྡོ་རྗེས་མནན་པར་བསྒོམ་སོ། །རྨོངས་པ་ལ་བསྒྲུབ་བྱ་ལུག་གི་སྙིང་གར་བཀུག་ནས་སའི་དཀྱིལ་འཁོར་བཞི་ཟ་མ་ཏོག་བཞིན་དུ་ཁ་སྦྱོར་བྱས་པའི་ནང་དུ་གནས་པར་བསམ་མོ། །དེ་ནས་མཐར་འདོད་པའི་དོན་ལ་གསོལ་བ་གདབ་སྟེ་
རྒྱས་པ་ལ་ཤེས་རབ་དང་ཏིང་ངེ་འཛིན་སོགས་འཕེལ་པ་དང་དབང་ལ་ལྷ་རྣམས་དབང་དུ་འདུ་ཞིང་གང་ཞིག་དབང་དུ་བྱས་ན་བསྟན་པ་དང་སེམས་ཅན་གྱི་དོན་རྒྱ་ཆེན་པོ་འགྲུབ་པའི་སེམས་ཅན་རྣམས་བདེ་བླག་ཏུ་དབང་དུ་སྡུད་ཅིང་འགུགས་པར་ནུས་པ་
དྲག་པོ་ལ་བསྟན་པ་འཇིག་ཅིང་དཀོན་མཆོག་གསུམ་ལ་གནོད་པ་བྱེད་པ་ལ་སོགས་པའི་སེམས་ཅན་དྲག་པོ་མིན་པའི་ཐབས་ཀྱིས་མི་འདུལ་བ་རྣམས་སྙིང་རྗེ་ཆེན་པོས་ཇི་ལྟར་འཚིམ་པར་བདེ་བླག་ཏུ་ཚར་གཅོད་ནུས་པ་སོགས་ཀྱི་འཕྲིན་ལས་འགྲུབ་པའོ། །ཁྱད་པར་
གཞན་རྣམས་ནི་སྔར་བཤད་ཟིན་ཏོ། །གཉིས་པ་ནི། སྦྱིན་སྲེག་གི་རྫས་རྣམས་མ་འབྱོར་བ་དང་ཡོད་ཀྱང་བྱ་བའི་སྐབས་མེད་ན་ནི་སྔར་བཤད་པ་ཐམས་ཅད་བསྒོམ་པ་ཁོ་ནས་བྱ་སྟེ་ངེས་པར་འདོད་པ་རྣམས་འགྲུབ་བོ། །ཡང་ན་མེ་ལྷའི་སྙིང་ཁར་གནས་པའི་ལས་སོ་སོའི་
ཁ་དོག་ཅན་དུ་མདུན་གྱི་ནམ་མཁར་དཀྱིལ་འཁོར་གྱི་དབུས་སུ་བསྒོམས་ལ་རང་གི་ལོགས་སུ་རིན་པོ་ཆེ་སྣ་བདུན་གྱི་རང་བཞིན་གྱི་སྣོད་མར་དང་སྦྲང་རྩིས་གང་བ་བཞག་ནས་རིན་པོ་ཆེ་སྣ་བདུན་གྱི་དགང་བླུགས་ཀྱི་སྲེག་བླུགས་ཡིད་ཀྱིས་བྱ་སྟེ་ཡིད་ཀྱི་སྦྱིན་སྲེག་གི་
[026A]༄༅། །ཚུལ་གཉིས་སོ། །ཕྱི་རོལ་གྱི་རྫས་ཡོད་པ་ལ་ཡང་ཡིད་ཀྱི་སྒོམ་པ་ཉིད་ཀྱིས་རྫོགས་པར་བྱ་དགོས་པས་ན་འདི་ནི་བླ་ན་མེད་པའི་ཡིད་མངོན་པར་འདུ་བྱེད་པའི་རྒྱུ་ཡིན་པའི་ཕྱིར་རོ། །གཉིས་པ་ནི། ཕྱིའི་རྫས་ལ་བརྟེན་པའི་ནང་གི་སྦྱིན་སྲེག་
ནི་རང་གི་འདོད་པའི་ལྷའི་རྣལ་འབྱོར་དང་ལྡན་པས་རང་གི་ལྷའམ་རྡོ་རྗེ་སེམས་དཔའ་འམ་རྣམ་སྣང་ལ་སོགས་པ་ལྔ་རིམ་པ་བཞིན་དུ་འདོད་ཡོན་ལྔའི་ངོ་བོར་ལྟས་ལ་ཇི་ལྟར་རྙེད་པ་ལ་ཐེ་ཚོམ་མེད་པར་ལོངས་སྤྱོད་པར་བྱའོ། །བཟའ་བའི་དུས་སུ་ནི་
བཟའ་བཏུང་ཐམས་ཅད་མཉམ་པ་ཉིད་ཀྱི་དག་པས་བདུད་རྩིར་བྱས་ནས་ལྟེ་བའི་ཐབ་ཁུང་གི་མེས་འཁྱུད་པའི་སྙིང་ཁར་སོན་པའི་རང་གི་ལྷའི་འཁོར་ལོ་ལ་ལག་པའི་དགང་གཟར་ལ་སོགས་པས་ཆོ་ག་བཞིན་དུ་ཚིམ་པར་བྱའོ། །ཕྱིའི་རྫས་ལ་མ་རྟེན་པའི་
ནང་གི་སྦྱིན་སྲེག་ནི། ཁ་སྦྱོར་ལས། ཐོད་པ་འདི་ནི་མགོ་བོ་ཉིད། །སྲེག་རྫས་ཀྱི་ནི་སྣོད་དུ་གསུངས། །བླུགས་གཟར་རོ་མར་བཤད་པ་སྟེ། །སྙིང་གི་འཁོར་ལོ་རྐྱང་མ་དག་དགང་གཟར་ཞེས་བྱར་ཡང་དག་བརྗོད། །ཐབ་ཁུང་ལྟེ་བའི་དཀྱིལ་འཁོར་དུ། །ལས་ཀྱི་
རླུང་གི་བསྐྱོད་པ་ཡི། །ཚངས་པའི་མེ་ནི་སུམ་མདོར་གནས། །ཞེས་གསུངས་སོ། །དེ་ལ་ལྟེ་བ་ནས་མགྲིན་པའི་འཁོར་ལོ་ལ་མ་ཐུག་ཚུན་ཆད་ཀྱི་རོ་མ་ནི་བླུགས་གཟར་གྱི་ཡུ་བ་རྡོ་རྗེ་རིན་པོ་ཆེའི་བར་དང། མགྲིན་པའི་འཁོར་ལོ་ན་གནས་པའི་རོ་མ་ནི་
བླུགས་གཟར་གྱི་མགོ་བོ་དང། ལྟེ་བ་ནས་སྙིང་ཁའི་འཁོར་ལོའི་ལྟེ་བ་ལ་མ་ཐུག་པའི་བར་ནི་དགང་གཟར་གྱི་ཡུ་བ་རྡོ་རྗེ་རིན་ཆེན་གྱི་བར་དང། སྙིང་ཁའི་འཁོར་ལོའི་ལྟེ་བ་ན་གནས་པའི་རྐྱང་མ་ནི་དགང་གཟར་གྱི་མགོ་བོའི། །ལྟེ་བའི་འཁོར་ལོ་

[026B] །བསྲེག་རྫས་ནི་བྱང་སེམས་ཀུན་ད་ལྟ་བུ་ཡིན་ལ་སྦྱིན་སྲེག་གི་མེ་ནི་གཏུམ་མོ་རྡུལ་གྱི་ངོ་བོ་བྱང་སེམས་དམར་པོ་མེའི་རང་བཞིན་ཅན་ནོ། །ཁུ་བའི་སྲེག་རྫས་སྤྱི་བོར་གནས་པ་
ཞུ་བར་བྱེད་པ་ནི་རྡུལ་གྱི་མེ་ཁྲག་གི་ཁམས་ཡིན་ལ། དེ་ཤས་ཆེར་རོ་མ་ནས་གྱེན་དུ་རྒྱུ་བས་ན་དེ་གནས་པའི་རྩ་ལ་བླུགས་གཟར་ཞེས་བྱ་སྟེ་བཅུད་འཆུ་བར་བྱེད་པའི་རྩ་ཡིན་པའི་ཕྱིར་རོ། །བཞུས་པའི་ཁུ་བ་ཤས་ཆེར་ནི་རྐྱང་མར་འབབ་པས་ན་རྩ་དེ་
ལ་དགང་བར་བྱ་བའི་གཟར་བུ་ཞེས་བྱ་སྟེ་རོ་མས་བཅུས་པའི་བཅུད་ཀྱིས་ནི་དེ་འགེངས་པའི་ཕྱིར་རོ། །ཚངས་པའི་མེ་རྡུལ་གྱི་ངོ་བོ་ནི་ལྟེ་བའི་འོག་གསང་བའི་ཆུ་སྐྱེས་སུ་གནས་ལ་ཤས་ཆེབ་དུས་རྟག་ཏུ་ལྟེ་བར་གནས་པ་ལ་དགོངས་ནས་ལྟེ་བར་གནས་པར་
ཡང་བཤད་དོ། །མེ་དེ་སྦོར་བའི་རླུང་ཡབ་ཀྱི་དོད་ནི་ལས་ཞེས་པ་སྟེ་སྒོམ་པའི་བྱ་བ་དང་དབང་པོ་གཉིས་སྦྱར་བའི་བྱ་བའོ། །རྣལ་འབྱོར་གྱི་གཏུམ་མོའི་མེ་དེ་ལྷན་སྐྱེས་ཀྱི་གཏུམ་མོ་སྒོམ་པའི་བྱ་བས་སེམས་བརྟན་པ་ན་རོ་རྐྱང་གི་རླུང་དབུ་མར་འདུས་ནས་ཚངས་
པའི་མེ་དང་རོ་གཅིག་ཏུ་འགྱུར་ལ་དེས་གཏུམ་མོ་སྦྱར་བས། བསྲེག་རྫས་ཞུ་ནས་ལྷན་སྐྱེས་ཀྱི་བདེ་བ་སྟེར་རོ། །གསུམ་པ་ནི། ཁམས་གསུམ་པོ་ཐམས་ཅད་རང་བཞིན་གྱིས་སྟོང་པའི་སྟོང་པ་ཉིད་དང་སྙིང་རྗེ་དབྱེར་མེད་པ་འཁོར་ལོའི་རྣམ་པའི་ཡེ་ཤེས་ཀྱི་མེ་ལ་
ཕུང་པོ་ལ་སོགས་པའི་གཟུང་འཛིན་གྱི་སྤྲོས་པའི་བུད་ཤིང་སྲེག་པ་ནི་བླ་ན་མེད་པའི་སྦྱིན་སྲེག་གོ་སྟོང་པ་དང་སྙིང་རྗེ་ནི། ཁ་སྦྱོར་ལས། དམིགས་མེད་གནས་སུ་ཤེས་རབ་དང། །དམིགས་མེད་སྙིང་རྗེ་ཆེན་པོ་ཉིད། །བློ་དང་ལྷན་ཅིག་གཅིག་གྱུར་པ། །ནམ་

[027A]༄༅། །མཁར་ནམ་མཁའ་ཇི་ལྟ་བའོ། །ཞེས་གསུངས་པ་ལྟར་རོ། །དེ་ལྟར་ན་ཕྱི་དང་ཕྱིའི་རྫས་ལ་བརྟེན་པའི་ནང་གི་སྦྱིན་སྲེག་གིས་རང་གི་ལྷ་མཉེས་པ་ལས་ལྷས་བྱིན་གྱིས་བརླབས་པ་ནི་ལྟེ་བའི་གཏུམ་མོའི་མེ་ལ་སྤྱི་བོའི་བྱང་སེམས་
སྲོག་པའི་ནང་གི་སྦྱིན་སྲེག་གནས་པར་འགྱུར་ཏེ། དེས་རྫོགས་རིམ་གྱི་རྟོགས་པ་སྐྱེད་པའི་རྒྱུད་སྨན་པར་བྱས་པའི་ཕྱིར་རོ། །དེས་ན་བཅོས་མའི་དཀྱིལ་འཁོར་དང་བཟླས་པ་དང་སྦྱིན་སྲེག་ནི་རྣལ་མའི་སྦྱོར་བ་རྟོགས་པར་བྱ་བའི་དོན་དུ་གསུངས་སོ། །
ནང་གི་སྦྱིན་སྲེག་ཁྱད་པར་ཅན་ནུས་པ་ན་ཁམས་གཉིས་ཀྱི་ཞུ་བདེའི་མཐུས་གཉིས་སྣང་གི་རྟོགས་པ་རགས་པ་རྣམས་ཞི་བར་འགྱུར་ལ། དེའི་ཡས་བབས་དང་མས་བརྟེན་གྱི་ལྷན་སྐྱེས་འཆར་བའི་དུས་སུ་ཆོས་ཐམས་ཅད་རང་བཞིན་གྱིས་སྟོང་པའི་སྟོང་པ་
ཉིད་ཀྱི་ཕུ་ཐག་ཆོད་པའི་ལྟ་བ་དྲན་པར་བྱས་ནས་སྐྱོང་བ་ནི་བླ་ན་མེད་པའི་སྦྱིན་སྲེག་གོ་དེའི་མཐར་ལྡང་བ་ན་རང་གིས་འདོད་པའི་ལྷའི་སྐུ་སྒྱུ་མ་ལྟ་བུར་ལངས་ཏེ་སླར་ཡང་སྔར་ལྟར་སྦྱིན་སྲེག་བྱེད་པའི་རིམ་པས་ལམ་བགྲོད་པར་བྱའོ། །རང་བཞིན་མེད་པའི་དོན་
ངེས་པའི་ལྟ་བ་སྐྱོང་རྒྱུ་མེད་ན་རོ་རྐྱང་གི་རླུང་དབུ་མར་ཆུད་པའི་འབར་འཛག་གི་སྦྱིན་སྲེག་གིས་རྟོག་པ་རགས་པ་རེ་ཞིག་ཞི་ཡང་དེ་ཁོ་ན་ཉིད་ཀྱི་དོན་ལ་བློ་ཁ་ཕྱོགས་པ་མིན་པ་ལ་དགོངས་ནས་རྫས་ལ་མ་བརྟེན་པའི་ནང་གི་སྦྱིན་སྲེག་ལོགས་སུ་དགོས་པའི་སྦྱིན་སྲེག་
ཏེ། ལེགས་པ་ཡིན་ན། །དེ་ལྟར་ཕྱི་ནང་གི་སྦྱིན་སྲེག་དང་པོ་གཉིས་ནི་ནང་གི་སྦྱིན་སྲེག་ཁྱད་པར་བའི་ཆེད་དུ་དམིགས་ནས་བྱ་དགོས་ལ་དེ་ཡང་བླ་ན་མེད་པའི་སྦྱིན་སྲེག་གི་ཕྱིར་དུ་དམིགས་ནས་བྱ་དགོས་པའི་ཚུལ་རྣམས་ལེགས་པར་ཤེས་ནས། སྦྱིན་སྲེག་བྱེད་པ་

[027B] །དྲི་མེད་དབང་ཐོབ་སྲུང་སྡོམ་དག་གྱུར་ཅིང། ཐུན་བཞིར་བསྒོམ་དང་བཟླས་ལ་མངོན་བརྩོན་བས། །ཕྱི་ནང་ལྷ་ཚོགས་འཁོར་གསུམ་ཡོངས་དག་གི་མཆོད་སྦྱིན་རྫས་ཀྱིས་
མཉེས་པར་བྱས་པའི་མཐུས། །ཨ་ཐུང་མེ་ཡིས་ཧཾ་ཡིག་བཞུས་ནས་ནི། །དྷཱ་ཏཱིའི་ནང་དུ་སྦྱིན་སྲེག་ནུས་པ་ན། །ཟབ་མོ་དབུ་མའི་ལྟ་བ་ལེགས་སྐྱོང་བའི། །བླ་ན་མེད་པའི་སྦྱིན་སྲེག་བྱའོ་ཞེས། །སྦྱིན་སྲེག་གསུམ་གྱི་ལམ་གྱི་རིམ་པ་ཡིས། །རྣལ་འབྱོར་བླ་མེད་རྒྱུད་
དོན་གསལ་བྱེད་པའི། །ཚུལ་འདི་གཞན་ལ་ཕན་པའི་བསམ་པས་བཤད། །འདི་ན་སྦྱིན་སྲེག་གཞུང་སྦྱར་མི་ཉུང་མོད། །རི་དྭགས་ཁྲོད་ན་གདོང་ལྔ་པ་བཞིན་དུ། །རྨད་བྱུང་གཏམ་གྱིས་ཁྱད་ཞུགས་གྱུར་པ་ཡི། །རིག་པ་རྩོམ་པ་བློ་ལྡན་སུ་ཞིག་ཤོལ། །
འོན་ཀྱང་བྱིས་བློ་ཤིན་ཏུ་མཐུ་ཆུང་ཞིང། སྦྱིན་སྲེག་རྣམ་གསུམ་དཔག་པར་དཀའ་བས་ན། །འདིར་ནི་བདག་གིས་གང་ཞིག་ནོངས་པ་རྣམས། །ཚད་མར་གྱུར་པ་རྣམས་ལ་བཟོད་པར་གསོལ། །དེར་འབད་དགེ་བས་སྐྱེ་རྒུའི་ཉེར་འཚོའི་གཞི། །བསྟན་པ་རིན་
ཆེན་འཕྲིན་ལས་རྣམ་བཞི་ཡིས། །སྐྱེ་བ་ཀུན་ཏུ་རྒྱས་པར་བྱེད་པ་དང། །སྦྱིན་སྲེག་གསུམ་གྱིས་འགྲོ་རྣམས་སྒྲོལ་བར་ཤོག་ཚུལ་འདིས་འཇམ་པའི་རྡོ་རྗེ་གཤིན་རྗེ་གཤེད། །མཉེས་པར་གྱུར་ནས་མཆོག་རྣམས་ལེགས་སྩོལ་ཞིང། །རིག་སྔགས་
འཆང་གི་དངོས་གྲུབ་རྒྱ་མཚོ་ཡིས། །དགའ་སྟོན་ཆེན་པོས་འགྲོ་བ་དབུགས་འབྱིན་ཤོག་ཅེས་དཔལ་རྡོ་རྗེ་འཇིགས་བྱེད་ཀྱི་འཕྲིན་ལས་བཞིའི་སྦྱིན་སྲེག་དངོས་གྲུབ་ཀྱི་རྒྱ་མཚོ་ཞེས་བྱ་བ་འདི་ནི་དོན་གཉེར་ཅན་མང་པོ་ལ་ཕན་པར་མཐོང་ནས། དོན་ཡོད་རྡོ་རྗེ་

[028A]༄༅། །ཆུང་བའི་སྦྱིན་སྲེག་གཉིས་ལ་ཡིད་གཏན་མི་རུང་བ་མང་དུ་སྣང་བས་བཏང་སྙོམས་སུ་བཞག་ཅིང། རྟོག་བདུན་གྱི་འགྲེལ་པ་གཉིས་སུ་དགྲ་ནག་དང་དེའི་སྦྱིན་སྲེག་དཔལ་འཛིན་གྱིས་མཛད་པ་བཞིན་
མདོར་བསྡུས་བཤད་པར་མཐོང་པ་ལགས་ནས།  གཤིན་རྗེ་
གཤེད་ཀྱི་རྣལ་འབྱོར་བློ་བཟང་གྲགས་པའི་དཔལ་གྱིས་འོ་དེ་གུང་རྒྱལ་གྱིས་ལྷ་ཞོལ་བྱམས་པ་གླིང་དུ་སྦྱར་བའོ།། །།སརྦ་མངྒ་ལམ། །



﻿ བདེགས་པ་ །  ༄༅། །ན་མོ་གུ་རུ་བཛྲ་དྷ་ར་ཡ། འདིར་དཔལ་གསང་བ་འདུས་པ་མི་བསྐྱོད་པ། འཁོར་ལོ་སྡོམ་
པ་ལཱུ་ཨི་པ། རྡོ་རྗེ་འཇིགས་བྱེད་བཅུ་གསུམ་མ་གསུམ་གྱི་སྒོ་ནས་ཞི་བ་དང་རྒྱས་པའི་སྦྱིན་སྲེག་བྱ་བའི་ཆོ་ག་ལག་ཏུ་བླང་བདེ་བར། གསུམ་ཀ་ཚིག་མཐུན་པ་རྣམས་ལ། ཐུན་མོངས་དུ་ཞེས་དང། མི་
[057A]༄༅། །མཐུན་པ་རྣམས་ལ། གསང་འདུས་ལ་ཞེས་དང། བདེ་མཆོག་ལ་ཞེས་དང། འཇིགས་བྱེད་ལ་ཞེས་དང། སོ་སོའི་ཞེས་པ་ལ་སོགས་པའི་ཚིག་གིས་དམིགས་ཕྱེད་པར་བྱས་
ཏེ༑ ཕྱོགས་གཅིག་ཏུ་བསྡེབ་ནས་དགོད་པར་བྱའོ། །དེ་ཡང་བཅོམ་ལྡན་འདས་རྡོ་རྗེ་འཆང་གིས་རྒྱུད་སྡེ་དུ་མར་སྦྱིན་བསྲེག་གི་སྒོ་ནས་ལས་དང་དངོས་གྲུབ་སྒྲུབ་པའི་ཚུལ་བཀའ་སྩལ་པའི་དོན། པཎྚི་
ཏ་ཆེན་པོ་སློབ་དཔོན་འཇིགས་མེད་འབྱུང་གནས་སྤས་པའི་ཞབས་ཀྱིས་འོད་ཀྱི་སྙེ་མར་ཕྱོགས་གཅིག་ཏུ་གཏན་ལ་ཕབ་པ་དེ་ཉིད། འཇམ་པའི་དབྱངས་དང་དབྱེར་མ་མཆིས་པའི་རྗེ་བཙུན་ཙོང་ཁ་པ་ཆེན་པོས་
རྡོ་རྗེ་འཆང་གི་དགོངས་པ་དང་མཐུན་པར་གཟིགས་ནས་ཕལ་ཆེར་དེ་ཉིད་ལས་བཤད་པ་དང་མཐུན་པར་མཛད་དེ། གཙོ་བོར་གཤིན་རྗེ་གཤེད་ཀྱི་སྒོ་ནས་ལས་བཞིའི་སྦྱིན་བསྲེག་བྱ་བའི་ཚུལ་སྟོན་པར་ལེགས་
བཤད་དངོས་གྲུབ་ཀྱི་རྒྱ་མཚོ་ཞེས་བྱ་བ་མཛད་སྣང་བས་འདིར་འོད་སྙེ་དང་དངོས་གྲུབ་རྒྱ་མཚོ་གཉིས་ཀྱི་རྗེས་སུ་འབྲངས་ནས་བྲི་བར་བྱའོ། །འདི་ལ་གཉིས། ཞི་བའི་སྦྱིན་བསྲེག་གི་ཆོ་ག་དང། རྒྱས་
པའི་སྦྱིན་བསྲེག་གི་ཆོ་གའི་དམིགས་གསལ་ལོ། །དང་པོ་ལ་གསུམ། སྔོན་དུ་བྱ་བའི་ཆོ་ག་དང། དངོས་བཞིའི་ཆོ་ག་དང། འཇུག་གི་ཆོ་གའོ། །དང་པོ་ནི། ཆོ་གའི་སྐབས་སུ་མཁོ་བའི་ཡོ་
བྱད་ཐམས་ཅད་ལེགས་པར་ཚགས་སུ་ཚུད་པར་བྱས་ལ། ཁྲུས་བྱས། དྲི་ཞིམ་པོས་བྱུགས། གོས་དཀར་པོ་བགོས་ཏེ་འཇམ་ཞིང་བདེ་བའི་སྟན་ལ་བྱིན་པ་གཡས་པར་བྱིན་པ་གཡོན་པར་བཞག་
ནས་བུས་མོ་གཉིས་སྨད་པ་པདྨའི་འདུག་སྟངས་ཀྱིས་ཁ་ཤར་དུ་ཕྱོགས་ཏེ་འདུག་ནས་བྱམས་པ་དང་སྙིང་རྗེའི་སེམས་དང། སྦྱིན་བསྲེག་གི་འཁོར་གསུམ་ཐམས་ཅད་དེ་ཁོ་ནར་ཅིར་ཡང་མ་གྲུབ་པར་

[057B]
པ་གསོ་ཞིང་ཆོ་ག་ལ་རིམ་གྱིས་འཇུག་པར་བྱའོ། །དེ་ལ་སྔར་སྒྲུབ་ཐབས་རྫོགས་པར་བསྒོམ་པའི་རྒྱུན་ཡིན་ན་མི་དགོས་ལ་དེ་མིན་ན་འོད་ཟེར་དཀར་པོ་འཕྲོ་བ་ཅན་གྱི་བདག་སྐྱེད་ཀྱི་ལྷའི་རྣལ་འབྱོར་སོ་སོའི་
སྒྲུབ་ཐབས་བཞིན་རྫོགས་པར་སྒོམ་མོ། །འདིར་འོད་སྙེ་ལས། རང་ཡང་རང་གི་ལྷག་པའི་ལྷ་ཉིད་ལས་དང་རྗེས་སུ་མཐུན་པའི་རྣལ་འབྱོར་དང་ལྡན་པའམ། ཡང་ན་ཐབ་ཁུང་དུ་བཀོད་པའི་ལྷའི་
རྣལ་འབྱོར་དང་ལྡན་པའོ། །ཞེས་ཐབ་ཁུང་དུ་ལྷ་གང་འགོད་ཀྱང་བདག་སྐྱེད་རང་གི་ལྷག་པའི་ལྷས་བྱེད་པ་དང་ཐབ་ཀྱི་ལྷའི་རྣལ་འབྱོར་གྱིས་བྱེད་པ་གཉིས་གསུངས་པས། སྤྱིར་མ་ལྷ་ཐོག་མཐའ་
གཉིས་ཀྱི་སྐབས་སུ་བདག་མདུན་གྱི་ལྷ་གཉིས་འདྲ་བ་མི་དགོས་པར་མ་ཟད། བར་གྱི་སྐབས་སུ་སྦྱིན་བསྲེག་འབུལ་བའི་ལྷའི་གཙོ་བོ་དང་བདག་སྐྱེད་ཀྱི་ལྷ་གཉིས་ཀྱང་འདྲ་བ་མི་དགོས་མོད། དངོས་
གྲུབ་རྒྱ་མཚོར་འཇིགས་བྱེད་ཀྱི་ཞི་བའི་སྦྱིན་བསྲེག་གི་ཆོ་གའི་སྐབས་སུ། བདག་བསྐྱེད་ཀྱི་མཆོད་རྫས་རྣམས་བསང་བ་དང་སྦྱང་བ་དང་བསྐྱེད་པ་དང་བྱིན་གྱིས་བརླབས་ནས་ཞི་བའི་ལས་ཀྱི་ཁ་དོག་
དང་མཐུན་པར་བདག་བསྐྱེད་རྫོགས་པར་བསྒྲུབ་ཐབས་བཞིན་དུ་བསྒོམ་མོ། ཞེས་གསུངས་པ་ནི་འཇིགས་བྱེད་ཀྱི་བདག་སྐྱེད་བསྒོམ་པ་གཞིར་བྱས་པ་ལྟ་བུར་སྣང་བས་གསང་འདུས་དང་བདེ་མཆོག་
གཉིས་ལ་ཡང་དེ་གཉིས་ཀྱི་བདག་སྐྱེད་བསྒོམ་པར་བྱ་ལ། གོང་དུ་དྲངས་པའི་ལུང་གཉིས་དང་དངོས་གྲུབ་རྒྱ་མཚོར། འོད་སྙེ་ལས། ལས་སོ་སོ་བ་དང་ཐམས་ཅད་པ་གཉིས་ཀ་ལ་ལྷའི་གཟུགས་

[058A]༄༅། །དང་རྒྱན་ལ་སོགས་པ་ལས་སོ་སོའི་ཁ་དོག་དང་མཐུན་པར་གསུངས་པས་དཀྱིལ་འཁོར་མཆོད་པ་དང་བསྙེན་པའི་ཁ་སྐོང་དང་ལས་ཐམས་ཅད་པ་རྣམས་ལ་འང་ལས་སོ་སོའི་ཁ་
དོག་ཅན་དུ་བྱ་དགོས་སོ། །ཞེས་གསུངས་པར་ལྟར་ན་བདག་མདུན་གྱི་ལྷ་རྣམས་ཀྱི་སྐུ་མདོག་དཀར་པོར་བསྒོམ་པའམ། སྐུ་མདོག་གང་ཡིན་ཀྱང་འོད་ཟེར་དཀར་པོ་འཕྲོ་བར་བསྒོམ་པ་གཉིས་
ལས་གཅིག་བྱ་དགོས་པ་ལ། འོད་སྙེ་དང་དངོས་གྲུབ་རྒྱ་མཚོ་གཉིས་ཀའི་རྗེས་འབྲངས་གྱི་གཙོ་བོ་མཁས་གྲུབ་ཐམས་ཅད་མཁྱེན་པ་དང་པཎ་ཆེན་བློ་བཟང་ཆོས་ཀྱི་རྒྱལ་མཚན་དང། ཡོངས་
རྫོགས་བསྟན་པའི་མངའ་བདག་རྡོ་རྗེ་འཆང་ཆེན་པོ་ངག་དབང་བློ་བཟང་ཆོས་ཀྱི་རྒྱ་མཚོའི་ཞལ་སྔ་ནས་ལ་སོགས་པ་རྣམས་ཀྱིས་ཕྱི་མ་བཞེད་པར་སྣང་བས་ཕྱི་མ་ལྟར་བྱའོ། །དེ་ནས་ལས་བུམ་
བསྒྲུབ་ཡོད་ན་མི་དགོས་ལ་གཞན་དུ་ན་བསང་ཆུ་བསྒྲུབ་ནས་སྨྲ་བ་གཞན་བཅད་དེ། ཐུན་མོང་དུ། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་
སེམས་ཀྱི་རང་བཞིན་ནོ། །སྙམ་དུ་མོས་པ་བརྟན་པོ་བྱས་ནས། ཨོཾ་སརྦ་ཏ་ཐཱ་ག་ཏ་སིད་དཧི་བཛྲ་ས་མ་ཡ་ཏི་ཥྛ་ཨེ་ཥ་ཏྭཾ་དྷཱ་ར་མི། ཧི་ཧི་ཧི་ཧི་ཧི། ཧཱུཾ་ཧཱུཾ་ཧཱུཾ་ཕཊ་སཱ་ཧཱ། ཞེས་བརྗོད་ཅིང་གཡས་
པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང། ཨོཾ་བཛྲ་གྷ་ཎྚ་ཧཱུཾ། ཞེས་བརྗོད་ཅིང་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་པའི་དཀུར་བཞག་རྡོ་རྗེ་སེམས་དཔའ་ལ་
སོགས་པ་རྣམས་མཉེས་པར་བྱའོ། །སྙམ་དུ་བསམ་ནས། ཧཱུཾ་སེམས་ཅན་རྨོངས་དང་འགྲེལ་བ་ཡི། །རྡོ་རྗེ་གསོར་བ་མཛེས་པ་ཡི། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་

[058B] །ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་ལ། ཨོཾ་བཛྲ་དྷཱ་རྨཱ་ར་ཎི་ཏ་པྲ་ར་ཎི་ཏ་སཾ་བྲ་ར་ཎི་ཏ་
སརྦ་བུདྡྷ་ཀྵེ་ཏྲ་པྲ་ཙ་ལི་ནི་པྲ་ཛྙཱ་པ་ར་མ་ཏ་ན་ད་སྭ་བྷ་ཝ་བཛྲ་ས་ཏྭ་ཧྲི་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱ་ཧཱ། ཞེས་བརྗོད་ཅིང་དྲིལ་བུའི་དབུས་ཀྱི་ཕྱོགས་བརྒྱད་དུ་ལྕེ་བསྐྱོད་པས་དཀྲོལ་བར་བྱའོ། །དེ་
ནས་ལག་པ་གཡས་པས་ཀུ་ཤའི་རྩེ་མོས་ལས་བུམ་མམ་བསང་ཆུ་ནས་ཆུ་བླང་ཏེ་སོ་སོའི་ལས་སྔགས་བཟླ་ཞིང། རང་གི་གཡོན་ངོས་ནས་གཡས་བསྐོར་དུ་ཐབ་དང་རྫས་ཐམས་ཅད་དང་
དགང་བླུག་དང་རང་ལའང་བསང་གཏོར་བྱ་ཞིང་ལག་ཕ་གཡོན་པའི་འཐེབ་སྲིན་གྱིས་ནང་མཆོད་བླང་ནས་ཀྱང་དེ་བཞིན་དུ་བསང་གཏོར་བྱའོ། །དེ་ནས་སླར་ཡང་མེ་ལྷའི་མཆོད་རྫས་རྣམས་ལ་སོ་སོའི་
ལས་སྔགས་བརྗོད་ཅིང་ནང་མཆོད་གཏོར་ལ་སོ་སོའི་གཞུང་བཞིན་སྦྱང་ཞིང་བསྐྱེད་དེ་བྱིན་གྱིས་བརླབ། དེ་ནས་ལག་པ་གཉིས་རྡོ་རྗེ་ཁུ་ཚུར་ཁ་སྦྱར་བའི་གུང་མོ་གཉིས་རྩེ་སྤྲད་པ་རྫས་སྦྱོང་བའི་ཕྱག་
རྒྱ་བཅིངས་ལ། ཨོཾ་སྭ་ཧཱ། ཞེས་པས་རྫས་རྣམས་བཀྲུས་པར་བསམ། ཨོཾ་ཨཱ་སཱ་ཧཱ། ཞེས་པས་ཡཾ་ཤིང་དང། ཨོཾ་ཤྲིཾ་སཱ་ཧཱ། ཞེས་པས་ཞུན་མར་དང། ཨོཾ་ཛྲི་སཱ་ཧཱ། ཞེས་
པས་འབྲུ་དང། ཨོཾ་ཀུ་རུ་ཀུ་རུ་སྭ་ཧཱ། ཞེས་པས་དེ་དག་ལས་གཞན་པའི། རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་
གྱུར༑ པར་བསམ་སྟེ། དངོས་གྲུབ་རྒྱ་མཚོ་ལས། བསྲེག་རྫས་རྣམས་ལ་གདན་བཞི་ནས་སྔགས་དང་ཕྱག་རྒྱས་སྦྱོང་བའམ་དག་པར་བྱེད་པ་བཤད་ཀྱི་རྫས་ཀྱི་སྐྱེད་ཆོག་མ་བྱུང་ལ་

[059A]༄༅། །འོད་སྙེ་ལས། བསྲེག་བྱའི་རྫས་ཐམས་ཅད་བཤད་པ་ལ་སོགས་པའི་བདུད་རྩི་ལྔས་བྲན་ཞིང་བདུད་རྩི་ལྔའི་ངོ་བོར་བསྒོམ་པས་བསྲེག་བླུགས་བྱའོ་ཞེས་མན་ངག་རིག་
ཅིང་མང་དུ་མཁྱེན་པ་རྣམས་གསུང་ངོ། །ཞེས་བཤད་ལ། དཔལ་འཛིན་གྱིས་ཀྱང་བདུད་རྩི་ལྔའི་ངོ་བོར་བསྐྱེད་ལ་བསྲེག་བླུགས་བྱའོ། །ཞེས་གསུངས་པས་འཆད་པར་འགྱུར་བ་ལྟར་བསང་བ་དང་
སྦྱང་བའི་སྔགས་ཀྱིས་བསང་སྦྱང་བྱས་ནས་བསྲེག་རྫས་ཐམས་ཅད་ནང་གི་བདུད་རྩི་ལྔའི་ངོ་བོ་རབ་སྐྱེད་ལ་དབུལ་བར་བྱའོ། །ཞེས་གསུངས་པས་སོ། །དེ་ནས། ཨོཾ་ཨཱ་ཧཱུཾ་ལན་གསུམ་
བརྗོད་ཅིང་འོ་མ་ཅན་གྱི་ཤིང་ལས་བྱུང་བ་སོགས་ཀྱི་མེ་སྣོད་དུ་བཞག་ལ་ངེས་སྒྲོན་མེ་སྦར། སོ་སོའི་ལས་སྔགས་བརྗོད་ཅིང་སྒྲོན་མེས་འོ་མ་ཅན་གྱི་ཤིང་ལ་སོགས་པ་ལ་མེ་སྦར་ནས་སོ་སོའི་ལས་
སྔགས་དང་བསང་ཆུ་དང་ནང་མཆོད་ཀྱིས་གཡས་སྐོར་དུ་ལན་གསུམ་གསུམ་བསང་ལ་གཙང་ཞིང་ཤིན་ཏུ་སྒམ་པའི་རྩའི་ཆུན་པོ་དང་བཅས་པ་དུ་བ་མེད་པ་ཐབ་ཀྱི་ནང་དུ་བཅུག་ནས། ཨོཾ་ཛྭ་ལ་
ཛྭ་ལ་ཧཱུཾ་ཧཱུཾ། ཞེས་བརྗོད་དེ་རླུང་ཡབ་ཀྱིས་མེ་སྦར་རོ། །མེ་སྣོད་དུ་བཞག་པ་སོགས་ཀྱི་རིམ་པ་འདི་ནི་འོད་སྙེ་དང་དངོས་གྲུབ་རྒྱ་མཚོ་གཉིས་ཀ་ནས་གསུངས་ཏེ། འོད་སྙེར་བསྲུང་བ་དང་
ལྡན་པས་ཡི་གེ་གསུམ་གྱིས་སྣོད་ཀྱི་མང་དུ་མེ་བཞག་ལ། དེ་ནས་བདུད་རྩི་འཁྱིལ་བའི་སྔགས་ཀྱིས་ཞུན་མར་གྱི་མར་མེ་སྦར་བས་མེ་རབ་ཏུ་སྦར་ནས་དེ་བརྗོད་པའི་ཀུ་ཤའི་རྩེ་མོས་བླངས་པས་
ལན་གསུམ་དུ་གཡས་སུ་སྐོར་བ་དང། དྲག་པོའི་ལས་པ་གཡོན་དུ་བསྐོར་བས་བསང་གཏོར་བྱས་ལ། ཐབ་ཏུ་གཙང་ཞིང་ཤིན་ཏུ་སྐམ་པའི་རྩའི་ཆུན་པོ་དང་བཅས་པ་དུ་བ་མེད་པ་གཞུག་ཅིང་

[059B] དངོས་གྲུབ་རྒྱ་མཚོར། སྔར་བཤད་པའི་ཡི་གེ་གསུམ་བརྗོད་དེ། སྣོད་ཀྱི་ནང་དུ་བཞག་ལ་ཞུན་མར་གྱི་སྒྲོན་མེ་སྦར། ལས་སྔགས་བརྗོད་ལ་འོ་མ་ཅན་གྱི་ཤིང་ལ་སོགས་
བ་ལ་མེ་སྦར་ནས། ལས་སྔགས་བརྗོད་པའི་ཀུ་ཤའི་རྩེ་མོས་ཆུ་བླངས་པ་དང་ནང་མཆོད་ཀྱིས་ལན་གསུམ་དུ་གཡས་སྐོར་དུ་བསང་ལ་གཙང་ཞིང་ཤིན་ཏུ་སྐམ་པའི་རྩའི་ཚུན་པོ་དང་
བཅས་སྤ་དུ་བ་མེད་པ་ཐབ་ཏུ་བཅུག་ནས། ཞེས་གསུངས་པས་སོ། །དེ་ནས་སོ་སོའི་གཙོ་བོའི་སྙིང་པོ་ལན་བདུན་ནམ་གསུམ་བཟླས་ཏེ་མར་ཁུ་བླུགས་གཟར་བདུན་གྱིས་ཀྱང་རབ་ཏུ་
སྦར་བར་བྱའོ། །འདིར་དངོས་གྲུབ་རྒྱ་མཚོ་ར། ལས་སྔགས་ལན་བདུན་བཟླས་ཏེ། ཞེས་འབྱུང་ཡང་དེ་ནི་འཇིགས་བྱེད་ཀྱི་དབང་དུ་བྱས་པར་སྣང་ལ་འཇིགས་བྱེད་ཀྱི་ཧྲཱི་ཥྚི་སྙིང་པོ་དང་
ལས་སྔགས་སུ་ཡང་བཤད་པ་དང་འོད་སྙེ་ལས། རིགས་ཀྱི་སྙིང་པོ་ལན་གསུམ་བཟླས་པའི་བླུགས་གསར་གྱི་མར་གྱིས་ཀྱང་རབ་ཏུ་སྦར་བར་བྱའོ། །ཞེས་གསུངས་པ་ལྟར་ན་སོ་སོའི་
སྙིང་པོ་བཟླས་པ་མི་འགལ་ལ་མ་སྙམ་མོ། །དེ་ནས་ཀུ་ཤ་རྣམས་ལ། ཨོཾ་བཛྲ་ས་ཏྭ་ཨཱ་ཞེས་པ་འདི་ལན་བདུན་བཟླས་ནས་ཀུ་ཤ་སྔོ་ལྗང་དྲི་མ་མེད་པ་མ་གས་
མ་གྲུགས་པ་ཧ་ཅང་ཡང་མི་རིང་པ་གཉིས་གཉིས་རྩེ་མོ་ག་ཤིབས་པ་རང་གི་གཡོན་ངོས་ནས་ཐབ་ཀྱི་ཁ་ཁྱེར་ལ་རང་ཁ་གང་དུ་བལྟ་བའི་ངོས་ལ་ཤར་དུ་བྱས་པའི་ལུགས་ཀྱི་རྩེ་མོ་ཤར་དང་
ལྷོ་དང་ནུབ་དང་བྱང་དུ་བསྟན་པ་སྔ་མའི་རྩེ་མོས་ཕྱི་མའི་རྩ་བ་ནོན་པ་དགྲ་མ་ཞིང། ཐབ་ཁུང་དུ་རྩེ་མོ་ཤར་དུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུ་ཧ་ཅང་མི་རིང་བས་གཡོག་གོ་

[060A]༄༅། །འདིར་སྦྱིན་བསྲེག་གི་ཆོག་གཞན་དག་ན། ཀུ་ཤ་འདི་ནི་གཙང་ཞིང་དགེ་ཞེས་སོགས་འདོན་པར་བཤད་ནའང་འོད་སྙེ་དང་དངོས་གྲུབ་རྒྱ་མཚོར་མི་སྣང་བས་མ་བཀོད་
དོ༑ །གཉིས་པ་ལ་གསུམ་ལས། དང་པོར་འཇིག་རྟེན་པའི་མེ་ལྷ་མཆོད་པ། བར་དུ་འཇིག་རྟེན་ལས་འདས་པའི་མེ་ལྷ་མཆོད་པ། མཐར་འཇིག་རྟེན་པའི་མེ་ལྷས་ཚེད་པའོ།།
དང་པོ་ལ་གསུམ་ཐབ་དང་མེ་བསྐྱེད་ཅིང་ཡ་ཤེས་པ་དང་བསྲེབ།  བསྲེག་རྫས་ཕུལ་ནས་སླར་ཡང་མཆོད་པའོ། །དང་པོ་ལ་
གསུམ། ཐབས་སྐྱེད་པ་དང། མེ་ལྷ་བསྐྱེད་པ་དང། དམ་ཡེ་བསྲེ་བའོ། །དང་པོ་ནི། སོ་སོའི་ལས་སྔགས་བརྗོད་ཅིང་བསང་ཆུས་ཐབ་བསང། ཐུང་མོང་དུ། ཤཱུ་ནྱ་ཏ་འམ་
སྭ་བྷཱ་ཝས་སྦྱང། ཐབ་སྟོང་པ་ཉིད་དུ་གྱུར། སྟོང་པའི་ངང་ལས། གསང་བ་དེ་གཉིས་ལ། ཧཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ་མུ་རན་
ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་འཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དངགས་ཤིང་ཐོགས་པ་མེད་པར་གྱུར། འཇིགས་བྱེད་ལ། སྣ་ཚོགས་པདྨ་དང་ཟླ་བའི་
སྟེང་དུ་སཾ་དང་རྡོ་རྗེ་ལས་རྡོ་རྗེ་འཛིན་པ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་པ། གཡས་འོག་མ་གཉིས་རྡོ་རྗེ་དང་རལ་གྲི་
གཡོན་འོག་མ་གཉིས་རིན་པོ་ཆེ་དང་པདྨ་འཛིན་པ། ཞུ་བ་ལས་བྱུང་བའི་ཡེ་ཤེས་ཀྱི་ཐབ། ཅེས་པ་ནས། དངགས་ཤིང་ཐོགས་པ་མེད་པར་གྱུར། ཅེས་པའི་བར་གོང་ལྟར་རོ། །

[060B] ཐུན་མོང། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ། གསང་འཇིགས་གཉིས་ལ། སྣ་ཚོགས་པ་པདྨ་དང་ཉི་མའི་ལྟེ་བར་རཾ་ལས་བགྲང་ཕྲེང། དེ་
ཡོངས་སུ་གྱུར་ཕ་ལས་མེ་ལྷ་སྐུ་མདོག་དཀར་པོ། །དཀར་ནག་དམར་བའི་ཞལ་གསུམ་ཕྱག་དྲུག་པ་གཉུག་མར་གནས་པའི་རིག་མ་དང་གཉིས་སུ་མེད་པའི་སྐུ། གསང་འདུས་ལ་
ཕྱག་དང་པོ་གཉིས་ཀྱིས་རིག་མ་ལ་འཁྱུད་ཅིང། ལྷག་མ་གཉིས་ཀྱིས་མི་འཇིགས་པའི་ཕྱག་རྒྱ་དང་བགྲང་ཕྲེང། གཡོན་གཉིས་ཀྱིས་དབྱུགས་གུ་དང་རིལ་པ་འཛིན་པ། རྣམ་སྣང་གི་དབུ་
རྒྱན་ཅན། སྨིན་པ་དང་རལ་པའི་ཚོགས་འབར་ཞིང། ལྟོ་བ་འཕྱང་བ། སྦོམ་ཞིང་ཐུད་ལ་གཟི་བརྗིད་ཆེ་བ། གཡོན་བརྐྱང་གིས་བཞུགས་པའི་ཐུགས་ཁར་མེ་གྲུ་གསུམ་པ་ཧཱུཾ་གིས་
མཚན་པར་གྱུར། འཇིགས་བྱེད་ལ། ཕྱག་གཡས་ཀྱི་དང་པོ་ན་བགྲང་ཕྲེང། གཉིས་པས་མི་འཇིགས་པ་སྦྱིན་པ། གསུམ་པ་ནི་གྲི་ཁུག་གཡོན་གྱི་ངང་པོ་ན་དབྱུག་གུ་རྩེ་
གསུམ་པ། གཉིས་པ་ནི་སྤྱི་བླུགས། གསུམ་པ་ན་ཐོད་པ་བསྣམས་པ། གཡོན་བརྐྱང་བའི་སྟབས་ཀྱིས་བཞུགས་པ། ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཁར་མེ་གྲུ་
གསུམ་པ་རཾ་གྱིས་མཚན་པར་གྱུར། བདེ་མཆོག་ལ། སྣ་ཚོགས་པདྨ་དང་ཟླ་བའི་སྟེང་དུ་རཾ་ལས་པདྨ་དཀར་པོ་རཾ་གྱིས་མཚན་པ། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དཀར་པོ་
ཤིན་ཏུ་ཞི་བའི་ཉམས་ཅན། ཞལ་གཅིག་ཕྱག་བཞིའི་གཡས་གཉིས་པད་དཀར་དང་ཤེལ་འཕྲེང། གཡོན་གཉིས་རིལ་པ་དང་དུང་འཛིན་པ། དར་དཀར་པོའི་ན་བཟའ་དང་རིན་པོ་ཆེའི་

[061A]༄༅། །རྒྱན་གྱིས་བརྒྱན་པའི་ཐུགས་ཁར་མེ་གྲུ་གསུམ་པ་རཾ་གྱིས་མཚན་པར་གྱུར། དེ་ཡང་མེ་ལྷ་སྐྱེད་པའི་སྐབས་སུ་མེ་ཉིད་མེ་ལྷར་བསྐྱེད་ནས་འོག་ཏུ་བསྲེག་རྫས་འབུལ་
བའི་སྐབས་སུ་མེ་དང་མེ་ལྷ་ངོ་བོ་གཅིག་ཏུ་མོས་ནས་འབུལ་དགོས་ཏེ། དངོས་གྲུབ་རྒྱ་མཚོ་ལས། འོ་ན་མེ་ལྷ་ལྷ་རྣམས་ཀྱི་ཞལ་ཇི་ལྟར་ཡིན་སྙམ་ན་སྦྱིན་བསྲེག་གི་མེ་ནི་ལྷ་ལ་
ཕུལ་བའི་སྲེག་རྫས་རྣམས་ཟ་བའི་སྒོ་ཡིན་པས་ན་ལྷའི་ཁ་ཞེས་པའི་ཐ་སྙད་འཐོབ་ལ་མེ་དེ་ཉིད་ནི་མེ་ལྷའི་ངོ་བོར་བསྐྱེད་དགོས་པའི་ཕྱིར་མེ་ནི་ལྷ་རྣམས་ཀྱི་ཞལ་དུ་གསུངས་སོ། རཾ་ལས་
མེ་ལྷ་སྐྱེད་པ་ཡང་རཾ་གྱིས་མཚོན་པའི་མེ་ཉིད་མེ་ལྷར་སྐྱེད་པའི་དོན་ཡིན་དེ། རང་གི་ས་བོན་ལས་གཟུགས་ཕུང་རྣམ་སྣང་དུ་སྐྱེད་པ་དང་འདྲའོ། །ཞེས་དང། སྦྱིན་བསྲེག་གི་
མེ་དང་མེ་ལྷ་གཉིས་ངོ་བོ་གཅིག་ཏུ་མོས་པར་བྱས་ནས་མེ་ལ་སྲེག་རྫས་སྲེག་དགོས་སོ། །ཞེས་གསུངས་པས་སོ། །གསུམ་པ་ནི། ཐུན་མོང་དུ། དམ་ཚིག་པའི་ཐུགས་ཀའི་
ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་བསྒོམ་པ་དང་འདྲ་བའི་མེ་ལྷ་དྲང་སྲོག་གི་འཁོར་གྱིས་བསྐོར་བ་སྤྱན་དྲངས། བར་བསམ་ལ་གཡས་པ་མི་འཇིགས་
པའི་ཕྱག་རྒྱས་མཐེ་བོང་གཡོབ་ཅིང། ཨོཾ་ཚུར་བྱོན་ཚུར་བྱོན་འབྱུང་བོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་བསྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་
བསྙེན་པར་མཛོད། །ཅེས་དང་གསང་འདུས་ལ་མེ་ལྷའི་སྔགས་དང། བདེ་མཆོག་ལ་བཛྲ་བྷ་ར་ཨ་ཛྙཱ་པ་ཡ་ཏི་སཱ་ཧཱ་དང། འཇིགས་བྱེད་ལ། ཨོཾ་ཊཀྐི་ཧཱུཾ་ཛཿ་ཞེས་པས་སྤྱན་

[061B] ཐབ་ཀྱི་མེ་འཚམས་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། པར་བསམ་མོ། །མེ་ལྷའི་སྔགས་ཀྱིས་སྤྱན་འདྲེན་པ་ནི། འོད་སྙེར། ཨོཾ་ཚུར་བྱོན། ནས་
བསྙེན་པར་མཛོད། །ཅེས་དང། ཨོཾ་ཨགྣེ་ཡེ། ནས། བ་ག་ན་ཡེ་སཱ་ཧཱ། ཞེས་པའི་སྔགས་འདིས་སྤྱན་དྲངས་ལ། ཞེས་འབྱུང་པས་སོ། །དེ་ནས་གཞན་ཡང་བདེ་
གསང་གཉིས་ལ་སོ་སོའི་ལས་སྔགས་དང་འཇིགས་བྱེད་པ་ལ་ལས་ཀྱི་སྔགས་ཧྲཱི་ཥྚི་དང་བསང་ཆུ་གཏོར་ལ་ཕྱི་འབྲང་གི་བགེགས་བསྐྲད་ལ་ཆུ་བཞི་འབུལ་བའམ་པ་སྡུས་པ་ལ་མོས་ན་དེ་མ་
བྱས་པར་གསང་བདེ་གཉིས་ལ་ཛཿ་ཧཱུཾ་བཾ་ཧོཿ་དང། འཇིགས་བྱེད་ལ། ཨོཾ་མུངྒ་ར་ཛཿ་ནས། ཨོཾ་ཁཊྒ་ཧོཿ་ཡིས་དགུག་གཞུག་བཅིང་དབང་བྱ་སྟེ་རྡོར་དྲིལ་གྱིས་འཁྱུད་པའི་ཚུལ་
དང་ལྡན་པའི་ཕྱག་རྒྱ་གཉིས་ཀྱིས་སེ་གོལ་ཏོག་པ་སྔོན་དུ་འགྲོ་བས་གཞུག་པ་སོགས་བྱའོ། །འོད་སྙེར་བསྡུས་པ་ལ་སྤྱན་དྲངས་ནས་ཆུ་བཞི་མ་ཕུལ་བར་ཛཿ་ཧཱུཾ་བཾ་ཧོཿ་ཡིས་དགུག་གཞུག་
བཅིང་མཉེས་བྱེད་པར་བཤད་ནས། རྒྱས་པ་ལ་ཨོཾ་ཨཱ་ཛཿ་ཧཱུཾ་གིས་སྤྱན་དྲངས་ནས་མཆོད་ཡོན་སོགས་ཕུལ་ཨོཾ་ཨཱ་བཾ་ཧཱུཾ། སོགས་ཀྱིས་གཞུག་པ་སོགས་བྱ་བར་བཤད་དེ། དེ་ཉིད་
ལས་རྒྱས་པ་ཨོཾ་ཨཱ་ཛཿ་ཧཱུཾ་ཞེས་པ་འདིས་བཀུགས་ནས་ཐབ་ཁུང་གི་མེའི་ཕྱོགས་གྱི་ཀུ་ཤའི་ཆུན་པོ་ན་འདུག་པ་ལ་མཆོད་ཡོན་ལ་སོགས་པ་ཕུལ་ཏེ། དེ་ཉིད་གསུམ་གྱིས་སྤེལ་བའི་ཧཱུཾ་བཾ་ཧོཿ་
ཞེས་བྱ་བའི་རིམ་གྱིས་རྡོ་རྗེ་དང་བཅས་པའི་རྡོ་རྗེ་དྲིལ་བུ་དང་འཁྱུད་པའི་ཚུལ་དང་ལྡན་པའི་ཕྱག་གཉིས་ཀྱིས་སེ་གོལ་ཏོག་པ་སྔོན་དུ་འགྲོ་བས་དམ་ཚིག་སེམས་དཔའ་ལ་རབ་ཏུ་བཅུག་ལ་
[062A]༄༅། །བཅིང་པ་དང་དབང་དུ་བྱས་ནས་ཡང་མཆོད་ཡོན་ལ་སོགས་པ་ཐམས་ཅད་བྱའོ། །ཞེས་གསུངས་སོ། །ཐུན་མོང་དུ། དམ་ཚིག་པ་དང་གཉིས་སུ་མེད་པར་གྱུར་
གཉིས་པ་ནི། ཨོཾ་ཨཱ་ཧྲཱི་པྲ་ཝ་ར་སངྒ་རཾ་པྲོཀྵ་ཎཾ་པྲ་ཏི་ཙྪ་ཧཱུཾ་སཱཧཱ། ཞེས་པས་ཀུ་ཤའི་ཆུན་པོས་ཞབས་བསིལ་གྱི་སྣོད་ནས་བཟེད་ཞལ་དང་པོར་ལན་གསུམ་བསང་གཏོར་དབུལ་ལོ། །
པྲོཀྵ་ཎཾ་གྱི་ཚབ་ཏུ། ཨྙྩ་མཱ་ཎཾ། བཅུག་ལ་སྣོད་དེ་ཉིད་ནས་འཛུབ་མོས་མེ་ཏོག་བླངས་ཏེ་ཁུ་ཚུར་ཁ་འོག་ཏུ་བསྟན་ནས་མཐེའུ་ཆུང་ནས་རིམ་གྱིས་དགྲོལ་བའི་ཕྱག་རྒྱས་བཟེད་ཞལ་དང་
པོར་ཞལ་བསིལ་དང། ཨྲྒྷཾ། བཅུག་ལ་རྡོ་རྗེ་སྙིམ་པ་ཁ་ཕྱེ་པའི་ཕྱག་རྒྱས་བཟེད་ཞལ་གཉིས་པར་མཆོད་ཡོན་དང། པ་ཏྱཾ། གཅུག་ལ་ཁུ་ཚུར་བཅངས་ཏེ་ཆུ་ནང་ནས་མེ་ཏོག་
བླངས་ལ་ལན་གསུམ་བསྐོར་ཏེ་ཁུ་ཚུར་ཁ་གྱེན་དུ་བསྟན་པའི་འཛུབ་མོ་ནས་རིམ་གྱིས་འགྲོལ་བའི་ཕྱག་རྒྱས་བཟེད་ཞལ་གསུམ་པར་ཞབས་བསིལ་འབུལ་ཞིང། མེ་ལྷའི་སྔགས་ལ་
བཛྲ་པུཥྤེ་ཨཱ་ཧཱུཾ་སཱཧཱ། ཞེས་སོགས་བཏགས་ལ་ཉེར་སྤྱོད་རོལ་མོ་དང་བཅས་པ་དང། ཨོཾ་ཨཱ་ཧཱུཾ། བཏགས་ལ་ནང་མཆོད་ཀྱིས་ཀྱང་མཆོད་དེ། དྲིལ་སྟབས་དང་བཅས་པས་
འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་
པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་

[062B] །ཉོན་མོངས་བསྲེག་པའི་ཤེས་རབ་འོད། །སྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་
སྤྲུལ་པའི་ཐེག་པ་ལྕིབས། །རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩི་བཅུད་ལྡན་གྷུཎྚཱེ་བ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་
ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་པས་བསྟོད་དེ། །ཨོཾ་བཛྲ་ཨ་ན་ལ་མཧཱ་
པཱུ་ཏ་ཛྭ་ལ་ཛྭ་ལ་ཡ་སརྦ་བྷ་སྨི་ཀུ་རུ་སརྦ་དུ་ཥྚ་ན་ཧཱུཾ་ཕཊ་ཏྲི་ཤྱཱ་ཛཿ། ཧཱུམ་བཾ་ཧོཿ་ས་མ་ཡ་སྟྭཾ་ས་མ་ཡ་ཧཾ། ཞེས་པས་ལན་གསུམ་གྱིས་དམ་ཚིག་བསྒྲག་གོ་གསུམ་པ་ནི། མེ་ལྷའི་ལྗགས་
རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་དང་དགང་བླུགས་ཀྱི་ཁ་ལ། གསང་བདེ་གཉིས་ལ། ཧཱུཾ། འཇིགས་བྱེད་ལ། ཡ་ཡིག་འོད་ཟེར་དང་བཅས་པས་མཚན་པར་གྱུར། འདིར་
འོད་སྙེར། མེ་ལྷའི་ལྗགས་ཀྱི་ཁ་དོག་མི་གསལ་ཞིང་དགང་བླུགས་ཀྱི་ཁ་ལ་རང་གི་ལྷའི་ས་བོན་འབྲུ་གསུམ་དང་སྤེལ་བ་འགོད་པར་བཤད་དེ། དེ་ཉིད་ལས། དགང་བླུགས་དང་
བླུགས་གཟེར་གྱི་ཁ་ལ་རང་གི་ལྷའི་ས་བོན་ཡི་གེ་གསུམ་གྱིས་སྤེལ་བ་འོད་ཟེར་དང་བཅས་པ་དང། མེ་ལྷའི་ཞལ་དུ་རཾ་རྣམ་པར་བཀོད་ལ། ཞེས་གསུངས་སོ། །དགང་བླུགས་ཀྱི་ཁ་
ལ་ཡི་གེ་འགོད་པར་བཤད་པ་ནི་དགང་བླུགས་ཀྱི་ནང་གི་རྡོ་རྗེའི་མཚན་མ་ལ་འགོད་པའི་དོན་ཡིན་ཏེ། དངོས་གྲུབ་རྒྱ་མཚོ་ལས། ཁ་ནི་མཚོ་སྐྱེད་དང་དམ་ཚིག་རྡོ་རྗེས་དགང་བླུགས་ཀྱི་

[063A]༄༅། །ནང་དུ་དང་མི་ཐུབ་ཟླ་བས་དགང་བླུགས་ཀྱི་ནང་གི་རྡོ་རྗེའི་མཚན་མ་ལ་ས་བོན་བཀོད་པར་བཤད་པ་ལྟར་ཡིན་ནོ། །ཞེས་གསུངས་སོ། །ལག་པ་གཡོན་པ་ཁུ་
ཚུར་བཅངས་པའི་སྟེང་ནས་མཐེ་བོས་བཀབ་པ་དེ་བཞིན་གཤེགས་པའི་ཁུ་ཚུར་བྱས་པའི་འཛུབ་མོ་བརྐྱང་ལ་གན་རྒྱལ་དུ་བཞག་པས་དགང་གཟར་མར་གྱིས་བཀང་བ་བཟུང། གཡས་
པ་ཡང་དེ་བཞིན་གཤེགས་པའི་ཁུ་ཚུར་དུ་བྱས་པའི་འཛུབ་མོ་བརྐྱང་བ་ཁ་ཐུར་དུ་ཕུབ་བས་བླུགས་གཟར་མར་གྱིས་བཀང་པའི་ཡུ་བ་བཟུང་ལ། གཡོན་པའི་འཛུབ་མོའི་ཐ་དགར་གཡས་
པའི་ཁུ་ཚུར་བཞག་ནས་དགང་གཟར་གྱིས་ཁར་བླུགས་གཟར་གྱི་མགོ་བཞག་སྟེ་འཛིན་པ་བྱང་ཆུབ་མཆོག་གི་ཕྱག་རྒྱས་ལག་པ་གཉིས་བུས་མོའི་ནང་ནས་ཕྱིར་མེ་འདའ་བར་གཡས་སུ་
བསྐོར་ཏེ་མེ་ལྷའི་ཞལ་ཅུང་ཟད་གདངས་པར་དགང་བླུགས་གསུམ་མམ་བདུན་གསང་འཇིགས་ལ་མེ་ལྷའི་སྔགས་སམ། དགང་བླུགས་ཀྱི་སྔགས་སམ། མར་གྱི་བསྲེག་བླུགས་
ཀྱི་སྔགས་ལ་སྤེལ་ཚིག་བཏགས་པས་ཕུལ་ནས་འདོད་དོན་ལ་གསོལ་པ་བཏབ་པས་འཕྲིན་ལས་མཛད་པར་ཞལ་གྱིས་བཞེས་པར་བསམ་མོ། །བདེ་མཆོག་ལ་བསྲེག་བླུགས་ཀྱི་སྔགས་ལ་སྤེལ་ཚིག་བཏགས་ལ་དབུལ། དེ་ལ་
སྔགས་དང་པོ་ནི། ཨོཾ་གནེ་ཡེ་ཨཱ་དི་བྱ་ཨཱ་དི་བྱ་ཨཱ་བི་ཤ་ཨཱ་བི་ཤ་མཧཱ་ཤྲི་ཡེ་ཧཱ་བྱེ་ཀ་བྱ་བཱ་ཧཱ་ནཱ་ཡེ་སཱ་ཧཱ། གཉིས་པ་ནི། ཨོཾ་ན་མཿ་ས་མནྟ་བུད་དྷ་ནཱན་ཨྒྣ་ཡེ་སཱཧཱ། གསུམ་
པ་ནི། ཨོཾ་གནེ་ཡེ་སཱ་ཧཱ། ཞེས་པ་སྟེ་དེ་དག་ལ་སྤེལ་ཚིག་བཏགས་པ་ནི། སཱ་ཧཱའི་སྔོན་དུ། བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཀྱི་ཐར་པ་དང་ཐམས་ཅད་མཁྱེན་

[063B] སྡོམ་པ་གསུམ་དང་འགལ་བའི་བཅས་པ་དང་རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་དང་ཁྱད་པར་དུ་ཡང་སྐབས་ཀྱི་མི་འདོད་པ་གང་ཡིན་
གྱི་མིང་བཅུག་ལ་ཐམས་ཅད་ཤནྟིང་ཀུ་རུ། ཞེས་སྦྱར་བའོ། །སྐབས་འདིར་མེ་ལ་བགེགས་ཡོད་མེད་བརྟགས་ནས་མེད་ན་མི་དགོས་ལ་ཡོད་ན་མེ་ལ་བསང་གཏོར་དང་སོ་སོའི་
ལས་སྔགས་ཀྱིས་བསྲུང་ཏེ་སོ་སོའི་ལས་སྔགས་ལ། བགེགས་ཐམས་ཅད་ཤནྟིང་ཀུ་རུ་ཞེས་སྤེལ་ཚིག་སྦྱར་ཏེ་དགང་བླུགས་བདུན་མེ་ལྷ་ལ་ཕུལ་ཏེ། སླར་ཡང་ལས་སྔགས་ཀྱིས་
བསང་གཏོར་བྱས་ནས་དགང་བླུགས་བདུན་ནམ་གསུམ་མམ་གཅིག་མེ་ལྷའི་སྔགས་ཀྱིས་དབུལ་ལོ། །དེ་ནས་སྲེག་རྫས་རྣམས་དབུལ་བ་ལ་འབུལ་བའི་ཚུལ་ནི། མར་ཁུ་བླུགས་
གཟར་རྐྱང་བ་དེང་དགང་བླུགས་གཉིས་ཀ་སྦྲགས་ནས་འབུལ་བ་གཉིས་ལས་ཕྱི་མ་ནི། དགང་གཟར་མར་གྱིས་བཀང་བའི་ཁུར་བླུགས་གཟར་མར་གྱིས་བཀང་བ་གན་རྒྱལ་ལ་དུ་བཞག་ནས་
སམ་དགང་གཟར་གྱི་ཁར་བླུགས་གཟར་ཁ་ཕུ་བ་ནས་དབུལ་ལ། ཡཾ་ཤིང་ནི་གཉིས་གཉིས་སྦྱར་བའམ་རེ་རེ་དང། དུར་བ་དང་ཀུ་ཤ་ནི་གཉིས་གཉིས་སྦྱར་བ་ལག་པ་གཡས་པས་
འཐེབ་སྲིན་གྱིས་མཆོག་སྦྱིན་པའི་ཕྱག་རྒྱས་རྩེ་མོ་ལྷ་ལ་བསྟན་ནས་དབུལ་ཞིང། འབྲུ་ལ་སོགས་པ་བླུགས་གཟར་གྱིས་གཟུང་དུ་རུང་བ་རྣམས་ནི་དེ་ཉིད་ཀྱིས་དབུལ་ལོ། །འབུལ་
བའི་གནས་ནི་ཁུ་བའི་རྫས་རྣམས་ནི་ཞལ་དང། ཡཾ་ཤིང་དུར་བ་ཀུ་ཤ་བདུག་སྤོས་སོགས་ནི་ལྷ་རྣམས་ཀྱི་སྐུའི་འོད་ཀྱི་དཀྱིལ་འཁོར་དང། ཞོ་ཟན་བཟའ་བ་ཞལ་བསིལ་ཏིལ་ནས་ལ་

[064A]༄༅། །སོགས་པ་ནི་ཕྱག་དང། དྲི་ཐུགས་ཁ་དང། མེ་ཏོག་དབུ་དང། ཞབས་བསིལ་ཞབས་དང། མར་མེ་དང་མཆོད་ཡོན་མདུན་དུ་དབུལ་ལོ། །
འབུལ་བའི་གོ་རིམ་ནི། ཡཾ་ཤིང། མར་ཁུ་ཏིལ། དུར་བ། འབྲས། ཞོ་ཟན་དང་ཟས་མཆོག་ཀུ་ཤ། ཡུངས་དཀར། སོ་བ། ནས། སྲན་མ་
གྲོ། ཞི་བའི་རྫས་ཁྱད་པར་པ་རྣམས་རིམ་པ་ལྟར་ཏེ། འབུལ་བའི་སྔགས་དང་སྤེལ་ཚིག་ཇི་ལྟར་སྦྱར་བ་ནི། ཡཾ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར། ཨོཾ་ཨྒྣ་
ཡེ་ནས་བ་ཧ་ནཱ་ཡ། ཞེས་པའི་འཇུག་ཏུ། ཨོཾ་བོ་དཧི་བྲི་ཀྵཱ་ཡ། ཨོཾ་ཨྒྣ་ཡེ། ཨོཾ་སརྦ་པཱ་པད་ཧ་ན་བཛྲ་ཡ། ཨོཾ་བཛྲ་ཨ་ཡུ་ཥེ། ཨོཾ་བཛྲ་བུ་ཥྚཱ་ཡ། ཨོཾ་སརྦ་སཾ་
པཱ་དེ། ཨོཾ་ཨ་པྲ་ཏི་ཧ་ཏ་བཛྲ་ཡ། ཨོཾ་སརྦ་ཨརྛ་སིད་དྷ་ཡ། ཨོཾ་བཛྲ་བི་ཛ་ཡ། ཨོཾ་མཧཱ་བི་གཱ་ཡ། ཨོཾ་མཧཱ་པཱ་ལཱ་ཡ། ཨོཾ་བཛྲ་གྷ་སྨ་རི། ཞེས་པ་རྣམས་རེ་རེ་ནས་
བཏགས་ལ། བདག་ཅག་དཔོན་སློབ། ནས། བཀྲ་མི་ཤིས་པ་དང་ཁྱད་པར་དུ་ཡང། ཞེས་པའི་མཇུག་ཏུ། གཟིག་བརྗིད་ཕུན་སུམ་ཚོགས་པ་ལ་བར་དུ་གཅོད་པ་དང་
འབྱོར་པ་ཕུན་སུམ་ཚོགས་པ་ལ་བར་དུ་གཅོད་པ་དང། སྡིག་པ་ཐམས་ཅད་དང། ཚེ་མཐར་ཕྱིན་པ་ལ་བར་དུ་གཅོད་པ་དང། བསོད་ནམས་རྒྱས་པ་ལ་བར་དུ་གཅོད་པ་དང། བདེ་
བ་མཆོག་ལ་བར་དུ་གཅོད་པ་དང། བསྲུང་བ་མཆོག་ལ་བར་དུ་གཅོད་པ་དང། གྲི་བ་དང་མི་གཙང་བ་ཐམས་ཅད་དང། བགེགས་ཐམས་ཅད་དང། ནོར་འབྲུ་རྒྱས་པ་ལ་བར་

[064B] མྱུར་པའི་ཤུགས་ཕུན་སུམ་ཚོགས་པ་ལ་བར་དུ་གཅོད་པ་དང། སྟོབས་རྒྱས་པ་ལ་བར་དུ་གཅོད་པ་དང། ནད་ཐམས་ཅད་དང། ཞེས་པ་རྣམས་རེ་རེ་ནས་
བཏགས་ནས། ཆོ་གའི་ཆད་ལྷག་གསོ་བའི་སྐབས་ཡིན་ན། ཆོ་གའི་ཆད་ལྷག་གི་ཉེས་པ་ཐམས་ཅད་ཤནྟིང་ཀུ་རུ་ཡེ་སཱ་ཧཱ། ཞེས་སྦྱར་ཞིང་སྐབས་གཞན་ལ་ཡང་དེས་མཚན་
པའི་ཚིག་སྦྱར་ཏེ་ཡམ་ཤིང་སོགས་བཅུ་གཉིས་རེ་རེ་ནས་འབུལ། དེ་ནས་མེ་ལྷའི་སྔགས་ཀྱིས་ཞི་བའི་རྫས་ཁྱད་པར་བ་དབུལ། དེ་ལྟར་རྫས་རྣམས་སྙམ་པའི་གདངས་ཀྱིས་ཕུལ་
ནས་སྔར་གྱི་ཞལ་བསིལ་དང་བསང་གཏོར་གྱི་སྔགས་ཀྱིས་དེ་གཉིས་ཀྱང་དབུལ་ལོ། །གཉིས་པ་ལ་གསུམ། མེ་ལྷའི་ཐུགས་ཁར་གཞལ་ཡས་ཁར་གདན་བཅས་བསྐྱེད་པ། དེར་
ལྷ་སྤྱན་དྲངས་པའམ་བསྐྱེད་པའི་ཚུལ། དེ་ལ་མཆོད་པ་བྱ་བའི་རིམ་པའོ། །དང་པོ་ནི། འཇིག་རྟེན་ལས་འདས་པའི་མེ་ལྷའི་མཆོད་རྫས་རྣམས་རང་རང་གི་སྒྲུབ་ཐབས་བཞིན་བྱིན་
གྱིས་རླབས་ཏེ། གསང་འདུས་ལ། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ། བཧྲུཾ་དཀར་པོ་སངས་རྒྱས་ཀྱི་སྤྲིན་གྱི་འོད་ཟེར་འཕྲོ་བ་ཡོངས་སུ་གྱུར་བ་ལས་གཞལ་ཡས་གྲུ་
བཞི་སྒོ་བཞི་པ། ནས། བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན། ཞེས་དང། བདེ་མཆོག་ལ། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་བཧུཾ་ལས་གཞལ་
ཡས་ཁང་གྲུ་བཞི་སྒོ་བཞི་པ། ནས། རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། ཞེས་དང། འཇིགས་བྱེད་ལ། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་བཧུཾ་ལས་

[065A]༄༅། །གཞལ་ཡས་ཁང་གྲུ་བཞི་སྒོ་བཞི་པ། ནས། ཟླ་བའི་གདན་ཟུང་རེ། ཞེས་པའི་བར་རྣམས་རང་རང་གི་སྒྲུབས་ཐབས་ལྟར་བསྐྱེད་དོ། །གཉིས་པ་ནི་
དཀྱིལ་འཁོར་བསྒྲུབ་མཆོད་དང་འབྲེལ་ན། ཐུན་མོང་དུ། ལས་ཀྱི་རྡོ་རྗེས་དཀྱིལ་འཁོར་གྱི་ཤར་སྒོ་ནས་ཕྱག་བཙལ་ཏེ་བདག་སོགས་སེམས་ཅན་ཐམས་ཅད་ལ་མཆོག་ཐུན་མོང་གི་དངོས་
གྲུབ་སྩོལ་བའི་ཕྱིར་དུ་ཐབ་ཀྱི་གཞལ་ཡས་ཁང་དུ་གཤེགས་པར་ཞུ། ཞེས་བརྗོད་དེ། ལག་པ་གཡོན་སྤོས་འཛིན་ཅིང་དཀྱིལ་འཁོར་སོ་སོའི་ལྷ་རྣམས་ཀྱི་སྔགས་རིམ་བཞིན་བརྗོད་པའི་
སྔགས་རེ་བརྗོད་པ་དང་དུས་མཉམ་དུ་ལག་པ་གཡས་པས་མེ་ཏོག་རེ་བླངས་ལ་དཀྱིལ་འཁོར་གྱི་ལྷ་རྣམས་ལས་ལྷ་གཉིས་པ་རེ་མར་མེ་གཅིག་ལས་གཉིས་ཆད་ཀྱི་ཚུལ་དུ་སྤྱན་དྲངས་པར་
བསམ་ནས་མེ་ཏོག་རྣམས་སློབ་དཔོན་གྱི་ཕྱག་ཏུ་དབུལ། སློབ་དཔོན་གྱིས་ཀྱང་ལྷ་ཐམས་ཅད་གཞལ་ཡས་ཁང་གི་ནང་དུ་རང་རང་གི་གདན་ལ་བཞུགས་པར་མོས་ལ་སོ་སོའི་སྔགས་
རེ་བརྗོད་པ་དང་དུས་མཉམ་དུ་མེ་ཏོག་རེ་ཐབ་ཀྱི་ནང་དུ་དོར་ནས། གསང་འདུས་ལ། དབུས་ཀྱི་གདན་ལ་མི་བསྐྱོད་པ་ཡབ་ཡུམ། ནས། འོག་ཏུ་གནོད་མཛེས་རྒྱལ་པོ། བདེ་
མཆོག་ལ། དབུས་ཀྱི་གདན་ལ་དཔལ་ཧེ་རུ་ཀ་ཡབ་ཡུམ། ནས། བྱང་ཤར་དུ་གཤིན་རྗེ་འཛོམས་མ། འཇིགས་བྱེད་ལ། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་
ཡབ་ཡུམ། ནས། ཕྱིའི་གྲྭ་བཞིར་བདུད་རྩི་ལྔས་གང་བའི་ཐོད་པ་བཞི། ཐུན་མོང་དུ། ལྷ་ཐམས་ཅད་ཀྱི་སྐུ་ལས་འོད་ཟེར་གྱི་ཚོགས་དཀར་པོ་འཕྲོ་བར་གྱུར། སྒྲུབ་མཆོད་

[065B] གསང་འདུས་ལ། གདན་དེ་རྣམས་ཀྱི་སྟེང་དུ། ཧཱུཾ། ཁཾ། ཨོཾ། སྭ། ཨཱ་ཧཱ། ལཾ་མཾ་པཾ་ཏཾ་ཛཿ་ཧཱུཾ་བཾ་ཧོཿ་མཻཾ་ཐླཱིཾ། ཨོཾ་ཨོཾ་ཨོཾ་ཧཱུཾ་ཨོཾ་
སཾ་ཧཱུཾ་བཅུ་དེ་རྣམས་ཡོངས་སུ་གྱུར་པ་ལས། རྡོ་རྗེ་དང་རྡོ་རྗེ། འཁོར་ལོ། ནས། རྡོ་རྗེ་རྣམས་སུ་གྱུར། དེ་རྣམས་ཡོངས་སུ་གྱུར་པ་ལས་ལྷ་སོ་གཉིས་སུ་གྱུར་པ་ནི་
དབུས་ཀྱི་གདན་ལ་མི་བསྐྱོད་པ་ནས། སྐུ་ལས་སྐྱེས་པའི་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་བཞུགས་པར་གྱུར་པའི་ལྷ་
ཐམས་ཅད་ཀྱི་སྐུ་ལས་འོད་ཟེར་གྱི་ཚོགས་དཀར་པོ་འཕྲོ་བར་གྱུར། རང་གི་སྙིང་ཀའི་ཧཱུཾ་གིས་འོད་ཟེར་ལྕགས་ཀྱུའི་རྣམ་པ་ཅན་གྱིས་རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་
ཀྱི་དཀྱིལ་འཁོར་སྤྱན་དྲངས། ཨོཾ་སརྦ་ཏ་ཐཱ་ག་ཏ་རཱུ་པ་པཱུ་ཛ་མེ་གྷ་ས་མུ་དྲ་སྤ་ ཞེས་སོགས་ཀྱིས་འདོད་ཡོན་ལྔ་ཕུལ་ནས། ཛཿ་ཧཱུཾ་བཾ་ཧོཿ་དམ་ཚིག་པའི་
རྟེན་དང་རྟེན་པའི་དཀྱིལ་འཁོར་དང་ཡེ་ཤེས་པའི་རྟེན་དང་བརྟེན་པའི་དཀྱིལ་འཁོར་གཉིས་སུ་མེད་པར་གྱུར། ལྷ་སོ་སོའི་རིགས་བདག་ཞལ་གཅིག་ཕྱག་གཉིས་པ་ཡབ་ཡུམ་སྙོམ་པར་བཞུགས་
པའི་བྱང་ཆུབ་ཀྱི་སེམས་ཀྱི་ཆུ་རྒྱུན་གྱིས་ལྷ་སོ་སོ་ལ་དབང་བསྐུར་བར་གྱུར། བདེ་མཆོག་ལ། དབུས་ཀྱི་ཉི་མའི་གདན་ལ། ཧཱུཾ་བཾ། བདེ་ཆེན་གྱི་འཁོར་ལོའི་ཕྱོགས་ཀྱི་པད་འདབ་
བཞི་ལ་རིཾ་རིཾ་ལིཾ་ལིའ ། བཞི། ཐུགས་ཀྱི་འཁོར་ལོའི་རྩིབས་བརྒྱད་ལ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ། བརྒྱད། གསུངས་གི་འཁོར་ལོའི་རྩིབས་བརྒྱད་ལ། ཛྷཾ་ཉཾ་ཊཾ་ཋཾ་ཊཾ་ཌྷཾ་ཎཾ་ཏཾ་

[066A]༄༅། །བརྒྱད། སྐུའི་འཁོར་ལོའི་རྩིབས་བརྒྱད་ལ། ཐཾ་དཾ་དྷཾ་ནཾ་བཾ་ཕཾ་བཾ་བྷཾ། བརྒྱད། སྒོ་བཞི་དང་མཚམས་བཞིར། ཡཾ་རཾ་ལཾ་ཝཾ་ཤཾ་ཥཾ་སཾ་ཧཾ། བརྒྱད་རྣམས་
ཡོངས་སུ་གྱུར་པ་ལས་ལྷ་རྣམས་སྐུ་མདོག་དཀར་པོ། །ཡང་ན་མངོན་རྟོགས་བཞིན་ལ་སྐུ་ལས་འོད་ཟེར་དཀར་པོའི་ཚོགས་འཕྲོ་བར་བསྐྱེད། ཅེས་འདིའི་སྦྱིན་སྲེག་གི་ཆོ་ག་
གཞན་ལས་འབྱུང་བ་ལྟར། རང་རང་གི་ས་བོན་གཅིག་བུ་ལས་བསྐྱེད་པའམ། ཡང་ན་ལུ་ཨི་བའི་དཀྱིལ་ཆོག་མཁས་གྲུབ་རྗེས་མཛད་པའི་བུམ་བསྐྱེད་ཀྱི་སྐབས་ནས་བཤད་པ་
ལྟར༑ དབུས་ཀྱི་གདན་ལ། ཧཱུཾ་བཾ། བདེ་ཆེན་ཀྱི་འཁོར་ལོའི་ཕྱོགས་ཀྱི་པད་འདབ་བཞི་ལ། ལཾ་མཾ་བཾ་ཏཱཾ། ཐུགས་ཀྱི་འཁོར་ལོའི་རྩིབས་བརྒྱད་ལ། ཀཾ་ཁཾ། ནས་
བཾ་བྷཾ། སྒོ་བཞི་དང་འཚམས་བཞིར་ཧཱུཾ་རིང་པོ་བརྒྱད། དེ་རྣམས་ཡོངས་སུ་གྱུར་པ་ལས། རྡོ་རྗེ་དང་གྲི་གུག་གྲི་གུག་བཞི་རྡོ་རྗེ་དང་གྲི་གུག་ཟུང་ཉེར་བཞི། གྲི་གུག་བརྒྱད་རྣམས་
སུ་གྱུར། དེ་རྣམས་ཡོངས་སུ་གྱུར་པ་ལས་ལྷ་དྲུག་ཅུ་རྩ་གཉིས་སུ་གྱུར་པ་ནི། ཞེས་ཆོ་ག་གསུམ་བསྐྱེད་བྱས་ན་ཡང་འཐད་པར་སེམས་སོ། །དེ་གཉིས་གང་བྱེད་ཀྱང་ལྷ་རྣམས་
རིམ་གྱིས་གསལ་འདེབས་ཚུལ་ནི། དབུས་ཀྱི་གདན་ལ་བཅོམ་ལྡན་འདས་དཔལ་ཧི་རུ་ཀ་ནས། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་ལྡན་
འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ། ནས། མི་མགོ་སྐམ་པོ་ལྔ་བཅུའི་དོ་ཤལ་ཅན་ནོ། །པདྨའི་འདབ་མ་ལ་ཤར་དུ་མཁའ་འགྲོ་མ། ནས་

[066B] ལྷ་ཐམས་ཅད་ཀྱི་སྐུ་ལས་འོད་ཟེར་གྱི་ཚོགས་དཀར་པོ་འཕྲོ་བར་གྱུར། གཙོ་བོ་ཐུགས་ཀར་ཨོཾ་ཧ་དཀར་
པོ༑ ནས། གཡས་བརྐྱང་གིས་བཞུགས་པ། ཞེས་གོ་ཆ་བ་གོ། ཕཻཾ་ཡེ་ཤེས་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་དང་དབང་གི་ལྷ་རྣམས་སྤྱན་དྲངས། ཨོཾ་ཤྲི་ཧེ་རུ་
ཀ་ཨ་རྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། བཛྲ་ཨོཾ་ཀུ་ཤ་ཛཿ་ནས། ཧོ་ཡེ་ཤེས་པ་རྣམས་རང་རང་གི་དམ་ཚིག་པ་དང་
གཉིས་སུ་མེད་པར་གྱུར། ཅེས་ཡེ་ཤེས་པ་གཞུག་སྔར་ལྟར་མཆོད་ལ། དེ་བཞིན་གཤེགས་པ་ཐམས་ཅད་ཀྱི་མངོན་པར་དབང་བསྐུར་དུ་གསོལ། ནས། དོན་
གྲུབ་ཀྱིས་དབུ་བརྒྱན་པར་གྱུར། ཅེས་དབང་བསྐུར་ཞིང་རྒྱས་གདབ། འཇིགས་བྱེད་ལ། དབུས་སུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ། ནས། བདུད་རྩིས་གང་བ་བཞིར་
གྱུར་པའི་ལྷ་ཐམས་ཅད་ཀྱི་སྐུ་ལས་འོད་ཟེར་གྱི་ཚོགས་དཀར་པོ་འཕྲོ་བར་གྱུར། གཙོ་འཁོར་ཐམས་ཅད་ཀྱི་མིག་གཉིས་སུ། ནས། ནོར་བུ་དང་པདྨ་འཛིན་པ། ཨོཾ་ཧྲིཿ་ཧ་
བཧོ་ ནས། དོན་གྲུབ་ཀྱིས་དབུ་བརྒྱན་པར་གྱུར། ཅེས་པ་རྣམས་རང་རང་གི་སྒྲུབ་ཐབས་ནས་འབྱུང་བ་བཞིན་བརྗོད་དོ། །འདིར་མདུན་བསྐྱེད་ཀྱི་ལྷ་མེ་ལྷའི་ཐུགས་ཀར་
སྐྱེད་པ་ལ་དེ་ཁོ་ན་ཉིད་ཀྱི་ཡེ་ཤེས་ངང་མེ་ལྷ་གཉིས་ངོ་བོ་གཅིག་ཏུ་མོས་ནས་དེའི་ཐུགས་ཀར་སྐྱེད་དགོས་ལ། མདུན་བསྐྱེད་ཀྱི་དམ་ཚིག་པ་ལ་ཡེ་ཤེས་པ་དགུག་གཞུག་དབང་
[067A]༄༅། །བསྐུར་རྒྱས་གདབ་རྣམས་ཀྱང་བྱ་སྟེ་འོད་སྙེ་ལས། ཡང་ན་ཐབ་ཁུང་གི་དབུས་སུ་རང་བཞིན་གྱིས་གནས་པའི་དེ་བཞིན་ཉིད་ཀྱི་ཡེ་ཤེས་ཀྱི་རང་བཞིན་མེའི་ཐུགས་ཁ་ཁོ་ནར་
རང་གི་ས་བོན་ལས་བྱུང་བའི་རང་གི་འདོད་ལྷའི་བདག་ཉིད་དཀྱིལ་འཁོར་ཀྱི་འཁོར་ལོ་འམ་ཡང་ན་སྔར་བརྗོད་པའི་དཀྱིལ་འཁོར་གཙོ་བོ་ལ་སོགས་པའི་ལྷ་བསྒོམ་ཏེ་ཡེ་ཤེས་ཀྱི་འཁོར་ལོ་སྤྱན་དྲངས་ནས་
རབ་ཏུ་གཞུག་པ་ལ་སོགས་པ་བྱས་ལ་དེའི་ཞལ་དུ་བསྲེག་བླུགས་བྱའོ། །ཞེས་དང། ཞི་བ་ལ་སྒྲུབ་ཐབས་དང་མངོན་པར་རྟོགས་པར་ཇི་ལྟར་གསུངས་པའི་རིམ་པས་དམ་ཚིག་སེམས་
དཔའ་དང། ཡེ་ཤེས་སེམས་དཔའ་སྤྱན་དྲངས་པ་ལ་སོགས་པའི་ཆོ་ག་དང་དབང་བསྐུར་བའི་མཐར་ཐུག་པ་བྱས་ལ་དྲི་བཟང་པོ་དང་མེ་ཏོག་དཀར་པོ་ལ་སོགས་པ་དེའི་སྔགས་དང་རང་ལྷའི་
སྔགས་ཀྱིས་མངོན་པར་བསྔགས་པ་རྣམས་ཀྱིས་མཆོད་པར་བྱའོ། །ཞེས་གསུངས་པས་སོ། །གསུམ་པ་ནི། ཐུན་མོང་དུ། ཆུ་བཞི་སྔར་བཞིན་དབུལ་ཞིང། གསང་
འདུས་ལ། ཉེར་སྤྱོད། རོལ་མོ། འདོད་ཡོན། ནང་མཆོད་རྣམས་ཕུལ་ཏེ། མི་བསྐྱོད་རྡོ་རྗེ་སོགས་ཀྱིས་བསྟོད། བདེ་མཆོག་ལ། ཉེར་སྤྱོད། རོལ་མོ་
རིག་མ་བཅུ་དྲུག་ནང་མཆོད་རྣམས་ཕུལ་ཏེ། རྐང་བརྒྱད་གཉིས་ཀྱིས་བསྟོད། འཇིགས་བྱེད་ལ། ཉེར་སྤྱོད། རོལ་མོ། འདོད་ཡོན། ནང་མཆོད་རྣམས་ཕུལ་ཏེ་
གཉིས་མེད་ཐུན་མོང་སོགས་ཀྱིས་བསྟོད། དེ་ནས། གསང་བ་དེ་གཉིས་ལ། ལྷ་རྣམས་ཀྱི་ལྗགས་རྡོ་རྗེའི་རྣམ་པ་ཅན་ཁ་དོག་དཀར་པོ་ལ་ཧཱུཾ་ཡིག་འོད་ཟེར་དང་བཅས་པས་མཚན་པར་གྱུར་

[067B] ལྷ་རྣམས་ཀྱི་ལྗགས་རྡོ་རྗེའི་རྣམ་པ་ཅན་ཁ་དོག་དཀར་པོ་ལ་རཾ་ཡིག་འོད་ཟེར་དང་བཅས་པས་མཚན་པར་གྱུར། འདིར་ལྷ་རྣམས་ཀྱི་ལྗགས་རྡོ་རྗེའི་རྣམ་པ་ཅན་ཁ་དོག་
དཀར་པོ་བྱེད་པ་ནི་འོད་སྙེ་ལྟར་ཏེ་དེ་ཉིད་ལས། ལས་དང་རྗེས་སུ་མཐུན་པའི་མདོག་ཅན་གྱི་ལྗགས་རྡོ་རྗེའི་རྣམ་པ་ལ་རང་གི་ལྷའི་ས་བོན་བཀོད་དེ་རང་གི་སྔགས་ཀྱིས་དགང་བླུགས་གོང་བཞིན་
དུ་ཕུལ་ལ། ཞེས་གསུངས་པས་སོ། །འོད་སྙེ་དང་དངོས་གྲུབ་རྒྱ་མཚོ་གཉིས་ཀར་འདིར་དགང་བླུགས་ཀྱི་ཁ་ལ་ཡི་གེ་འགོད་པ་མ་བཤད་པས་སྔར་བཀོད་པའི་རྒྱུན་ཡོད་པར་བྱས་
ནས་འདིར་འགོད་སྐྱོར་མ་བྱས་ཀྱང་རུང་ངམ་སྙམ་མོ། །དེ་ནས་སྲེག་རྫས་འབུལ་པ་ལ་ཐོག་མར་སོ་སོའི་གཙོ་བོའི་སྙིང་པོ་ལ་སྤེལ་ཚིག་སྔར་ལྟར་བཏགས་པས་དགང་བླུགས་
གསུམ་མམ་བདུན་ཕུལ་ནས་གསོལ་བ་བཏབ་པས་འཕྲིན་ལས་མཛད་པར་ཞལ་གྱིས་བཞེས་པར་བསམ་མོ། །ཡམ་ཤིང་སོགས་འབུལ་བ་རེ་རེ་ནས་མང་པོ་འབུལ་བའི་ཚེ་གྲུབ་ན་
སོ་སོའི་གཙོ་བོའི་སྙིང་པོ་དང། རྫས་སྔགས་དང། སྤེལ་ཚིག་གསུམ་ཀ་སྦྱར་བ་རེ་དང་བསྲེག་རྫས་རེ་མཉམ་དུ་འབུལ། དེ་ལྟར་མ་གྲུབ་ན་བསྲེག་རྫས་དང་པོ་གསུམ་ཀ་སྦྱར་
དེ་མན་ཆད་ལ་ལྷའི་སྔགས་རེ་རེ་དང་སྤེལ་ཚིག་རེ་རེ་སྦྱར་ནས་འབུལ། དེ་ཡང་མ་གྲུབ་ན་བདུན་བདུན་གྱི་མཐར་ལན་རེ་སྦྱར་བ་དང། དེ་ཡང་མ་གྲུབ་ན་ཐོག་མཐའ་གཉིས་སུ་ལྷའི་
སྔགས། སྲེག་རྫས་ཀྱི་སྔགས། སྤེལ་ཚིག་གསུམ་ཀ་སྦྱར་བ་ཏེ། གཞན་རྣམས་ལྷའི་སྔགས་རེ་དང་སྲེག་རྫས་རེ་དུས་མཚུངས་སུ་བྱས་ནས་དབུལ། ཞི་བའི་རྫས་ཁྱད་པར་

[068A]༄༅། །བ་རྣམས་ལ་རྫས་སྔགས་གཞན་མེད་པས་ལྷའི་སྔགས་ཀྱིས་དབུལ། འཁོར་གྱི་ལྷ་རྣམས་ལ་སྲེག་རྫས་བདུན་བདུན་ནམ་གསུམ་གསུམ་ལ་སོགས་པ་ཅི་ཙམ་འབྱོར་
བ་རང་རང་གི་སྔགས་ལ་སྐབས་དང་སྦྱར་ཏེ་སྤེལ་ཚིག་བཏགས་ལ་དབུལ། སྲེག་རྫས་རྣམས་ལས་ཡམ་ཤིང་དང་མར་ཁུ་ངེས་པར་དགོས་ལ། དེ་གཉིས་འབུལ་ཐེབ་རེ་དང་སྔགས་
རེ་སྦྱར་བ་སྦྱིན་སྲེག་རེའི་གྲངས་སུ་བརྩི་བ་ཡིན་པས་མང་བ་དང་གཞན་རྣམས་སྐབས་དང་སྦྱར་བས་ཆོག་གོ་དེ་ལྟར་སྲེག་རྫས་རྣམས་ཕུལ་ཚར་བ་དང། ལྷ་རྣམས་ཀྱི་ཐུགས་
ཁ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་པོས་བཀང་བ་ཐོགས་ནས་བསྒྲུབ་བྱ་ཟླ་བའི་དཀྱིལ་འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་དང་
ནད་གདོན་ལ་སོགས་པ་ཐམས་ཅད་དག་ནས་ལུས་ཤེལ་ལྟར་གྱུར། པར་བསམ་མོ། །དེ་ནས་གསང་འཇིགས་གཉིས་ལ་མར་དགང་བླུགས་གསུམ་མམ་བདུན་ལ་སོགས་
པ་གཙོ་བོའི་སྙིང་པོས་དབུལ་ཞིང། བདེ་མཆོག་ལ་ཉེ་སྙིང་ཡི་གེ་བདུན་པས་དབུལ་ལོ། །དེ་ནས་མཆོད་ཡོན་འབུལ་པ་ལ། སྦྱིན་བསྲེག་གི་ཆོ་ག་གཞན་དག་ལས་སྐབས་འདིར་
ཡང་ཨོཾ་ཨཱ་ཧྲཱི་སོགས་ཀྱིས་འབུལ་བར་བཤད་པ་ལྟར་རམ། འོད་སྙེ་ལས་སྐབས་འདིར། རིགས་ཀྱི་བདག་པོའི་སྙིང་པོ་བརྗོད་པས་མཆོད་ཡོན་འབུལ་བར་བྱའོ། །ཞེས་
དང་དངོས་གྲུབ་རྒྱ་མཚོར་སྐབས་འདིར། ལས་སྔགས་ཀྱིས་མཆོད་ཡོན་ཕུལ་ཏེ། ཞེས་གསུངས་ཤིང་འཇིགས་བྱེད་ཀྱི་སྙིང་པོ་ལས་སྔགས་ཀྱང་ཡིན་པས་སོ་སོའི་སྙིང་པོས་

[068B] །དེ་ནས་ཐུན་མོང་དུ་སྔར་གྱི་ཞལ་བསིལ་དང་བསང་གཏོར་གྱི་སྔགས་ཀྱིས་དེ་གཉིས། ཨོཾ་བཛྲ་ཝ་ས་སྱ་སཱ་ཧཱ་
ཞེས་པས་གོས་གསར་བ། ཨོཾ་བཛྲ་ཏཾ་བུ་ལ་སཱ་ཧཱ། ཞེས་པས་སོ་རྩི་རྣམས་དབུལ་ཞིང་གོས་དང་སོ་རྩི་གཉིས་ལྷ་ལ་ཕུལ་བར་བསམ་ནས་མེ་ནང་དུ་དབུལ། དེ་ནས་སོ་སོའི་
གཞུང་ནས་འབྱུང་བ་ལྟར་ཕྱི་ནང་གི་མཆོད་པས་མཆོད། བསྟོད་པས་བསྟོད་དེ། ཐུན་མོང་དུ། ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན། ཞེས་པས་ཕྱག་བྱས་ནས། ཨོཾ་ཨཱ་
ཧྲཱི་སོགས་ཀྱིས་མཆོད་ཡོན་འབུལ། མེ་ཏོག་དང་བཅས་པའི་ཐལ་མོ་སྙིང་ཀར་སྦྱར་ནས་ཡོ་བྱད་མ་ཚང་བ་ལ་སོགས་པའི་ཉེས་པ་ཞི་བའི་དོན་དུ། གང་ཡང་བདག་བློ་རྨོངས་པ་
ཡིས༑ ༑ནས། །དེ་ཀུན་གཙོ་བོས་བཟོད་མཛད་རིགས། །ཞེས་བརྗོད་དེ་བཅོམ་ལྡན་འདས་ལ་བཟོད་པར་གསོལ་ནས་ནད་གདོན་ཞི་བ་ལ་སོགས་པའི་འདོད་དོན་འགྲུབ་པར་
གསོལ་བ་བཏབ་སྟེ་ཆད་ལྷག་གི་ཉེས་པ་ཞི་བར་བྱ་བའི་སེམས་ཀྱིས། ཨོཾ་བཛྲ་ས་ཏ་ཨཱ་ཞེས་མང་དུ་བརྗོད་ནས་ཡི་གེ་བརྒྱ་པ་བཟླ་བར་བྱའོ། །དེའི་རྗེས་ལ། ཨོཾ་ཁྱེད་
ཀྱིས་སེམས་ཅན་དོན་ཀུན་མཛད། ནས། །སླར་ཡང་འབྱོན་པར་མཛད་དུ་གསོལ། །ཞེས་པས་བསྐུལ་ནས། དཀྱིལ་འཁོར་སྒྲུབ་མཆོད་དང་འབྲེལ་ན། སློབ་
དཔོན་གྱི་སོ་སོའི་ལྷ་རྣམས་ཀྱི་སྔགས་རེ་བརྗོད་པ་དང་མཉམ་དུ་ལྷ་རེ་སྤྱན་དྲངས་པར་མོས་ལ་མེ་ཏོག་བླངས་ཏེ། ཐུན་མོང་དུ། ལྷ་རྣམས་མི་ལྷའི་ཐུགས་ཀ་ནས་གཤེགས་ཏེ་

[069A]༄༅། །དཀྱིལ་འཁོར་གྱི་ལྷ་སོ་སོ་དང་གཉིས་སུ་མེད་པར་གྱུར། ཅེས་བརྗོད་ལ་མེ་ཏོག་ལས་ཀྱི་རྡོ་རྗེ་ལ་གཏད། དེས་ཀྱང་སློབ་དཔོན་ལ་ཕུལ། མེ་ཏོག་དང་
སྤོས་འཛིན་པས་དཀྱིལ་འཁོར་གྱི་དྲུང་དུ་སོང་སྟེ་ལྷ་རྣམས་དཀྱིལ་འཁོར་ནང་དུ་སྤྱན་དྲངས་པར་མོས་ལ། རྡུལ་ཚོན་ཡིན་ན་དཀྱིལ་འཁོར་གྱི་དབུས་སུ་ཕྱར་པ་ཙམ་བྱས་ལ་མདུན་དུ་
བཞག་རས་བྲིས་ཡིན་ན་དཀྱིལ་འཁོར་གྱི་ནང་དུ་གཏོར་དེ་དཀྱིལ་འཁོར་ལ་ཕྱག་བྱའོ། །སྒྲུབ་མཆོད་དང་མ་འབྲེལ་ན། སོ་སོའི་གཙོ་བོའི་སྔགས་ཀྱི་མགོར། ཨོཾ་ཨཱ་
དང་མཐར། ཧཱུཾ་མུ། སྦྱར་ཏེ་བརྗོད་ལ། ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། གསང་འདུས་ལ། དམ་ཚིག་པ་རྣམས་བདག་ཉིད་ཀྱི་སྤྱི་བོ་ལ་
སོགས་པའི་གནས་རྣམས་སུ་འཁོད་ནས་གཟུགས་ཀྱི་ཕུང་པོ་ལ་སོགས་པ་དང་ངོ་བོ་དབྱེར་མེད་དུ་གྱུར་པ་ནི། སྤྱི་བོར་རྣམ་པར་སྣང་མཛད། ནས། རྐང་མཐིལ་གཉིས་སུ་
གནོད་མཛེས་རྒྱལ་པོ། །གཞན་ཡས་ཁང་གི་ཆ་སོ་སོ་ཡང་རང་གི་ལུས་ཀྱི་ཆ་སོ་སོ་ལ་ཐིམ་པར་གྱུར། ཨོཾ་ཡོ་ག་ཤུད་དྷ་སརྦ་དྷརྨ་ཡོ་ག་ཤུད་དཧོ་ཧཾ། ཞེས་བརྗོད་ཅིང་པད་སྐོར་
སྔོན་དུ་འགྲོ་བའི་འཁྱུད་པའི་ཕྱག་རྒྱ་བྱའོ། །གཞན་གཉིས་ལ། དམ་ཚིག་པ་རྣམས་བདག་ཉིད་ལ་ཐིམ་པར་གྱུར། ཅེས་བརྗོད་ཅིང་བསམ་མོ། །གསུམ་པ་ནི། དེ་
ནས་ཐབ་ཀྱི་འཇིག་རྟེན་པའི་མེ་ལྷ་ལ། ཨོཾ་ཨགྣ་ཡེ། ནས། བ་ཧ་ན་ཡ་ལ་པུ་ཤྤེ་པྲ་ཏཱི་ཙྪ་ཧཱུཾ་སཱ་ཧཱ། སོགས་བཏགས་ལ་ཉེར་སྤྱོད། རོལ་མོ། ཨོཾ་ཨཱ་ཧཱུཾ་

[069B] ཨོཾ་ཨཱ་ཧྲཱི་སོགས་ཀྱིས་བསང་གཏོར་དང་ཞབས་བསིལ། ཨོཾ་བཛྲ་ཏཾ་བུ་ལ་ཡེ་སཱ་ཧཱ། ཡིས་སོ་རྩི། ཨོཾ་བཛྲ་ཝ་ས་སྱ་སཱ་ཧཱ། ཡིས་
གོས་རྣམས་ཕུལ་ལ། བསྲེག་རྫས་རྣམས་སྔར་གྱི་འཇིག་རྟེན་པའི་མེ་ལྷའི་སྐབས་ལྟར་ཕུལ་བའི་མཐར་དྲིལ་སྟབས་དང་བཅས་པས། འཇིག་རྟེན་དབང་ཕྱུག་སོགས་ཀྱིས་
བསྟོད། དེ་ནས་ཞབས་བསིལ་དང་བསང་གཏོར་དང་ཉེར་སྤྱོད་དང་རོལ་མོས་གོང་ལྟར་མཆོད་ནས་གཏོར་མ་སོ་སོའི་སྒྲུབ་ཐབས་བཞིན་བྱིན་གྱིས་བརླབ་ཏེ་མེ་ལྷའི་སྔགས་ལ་ཨ་ཀ་རོ་
བཏགས་པས་ལན་གསུམ་དུ་ཕུལ་ནས་ཉེར་སྤྱོད་ལྔས་གོང་ལྟར་མཆོད། །མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །
མཆོད་ཅིང་བསྟོད་དེ་ཕྱག་ཀྱང་འཚལ། །ཅེས་བསྟོད། མཆོད་སྦྱིན་གཏོར་མ་འདི་སྣོམས་ལ། ནས། ཡིད་ལ་འདོད་པ་ཀུན་འགྲུབ་ཤོག་ཅེས་འཕྲིན་ལས་བཅོལ་
ཨོཾ་ཨཱ་ཧྲཱི་སོགས་ཀྱིས་མཆོད་ཡོན་འབུལ། །གང་ཡང་བདག་བློ་རྨོངས་པ་ཡིས། ནས། ཁྱེད་ཀྱིས་བཟོད་མཛད་རིགས། །ཅེས་བཟོད་པར་གསོལ་ཏེ་འདོད་
པའི་དངོས་གྲུབ་ཞུས་ནས། ཨོཾ་བཛྲ་ས་ཏྭ་ཨཱ་ཞེས་བརྗོད་དེ། རང་གི་དོན་དང་གཞན་གྱི་དོན། །སྒྲུབ་བྱེད་སྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་
སྦྱོན་ཞིང། །བདག་གི་དངོས་གྲུབ་ཐམས་ཅད་སྒྲུབ། །ཞེས་པས་བསྐུལ་ལ། ཨོཾ་མུ། ཞེས་བརྗོད་ཅིང། ཡེ་ཤེས་པ་རང་གནས་སུ་ག་ཤེགས་ནས་དམ་ཚིག་

[070A]༄༅། །པ་མེ་འབར་བའི་རྣམ་པར་གྱུར་བར་བསམ་མོ། །བདེ་མཆོག་ལ་རང་ཉིད་ལ་གོ་ཆ་བགོ་གསུམ་པ་ནི། སྲེག་རྫས་ཀྱི་ལྷག་མའི་རྫས་ལྔའི་འོ་ཐུགས་
སྦྱིན་བསྲེག་གི་མེ་ལ་སྒྲུབས་ནས་ལོངས་སྤྱད་ན་སྡིག་པ་འདག་པར་གསུངས་པས་དེ་བསྒྲུབ་པའི་ཚུལ་ནི། འོ་མ་དང་འབྲས་མ་གྲུགས་པ་དང་མར་དང་སྦྲང་རྩི་དང་ཀ་ར་རྣམས་རང་གི་
ལྷའི་ས་བོན་ལས་བྱུང་ཞིང། ལས་དང་རྗེས་སུ་མཐུན་པའི་དྲིས་ཕྱུགས་པ་མགུལ་བར་མེ་ཏོག་གི་འཕྲེང་བ་བཅིངས་པའི་སྣོད་ནག་པོ་མ་ཡིན་པ་ཐབ་ཁུང་གི་མེ་ལ་མནྗི་
ནང་དུ་གཟར་བུ་གཉིས་གང་རུང་གིས་བླུགས་ལ་རང་གི་བདག་པོའི་སྔགས་འགྱིང་ །དེ་ནས་
འོ་ཐུག་ལ། ཨོཾ་དའི་བྱ་ཨགྣེ་ས་མཱ་དཧི་དྷྱ་ན་པྲི་ཎ་ནེ་སཱ་ཧཱ། ཞེས་བཏགས་ཏེ་རང་ཉིད་རྣལ་འབྱོར་ལ་གནས་ནས་ལྷ་དང་འཇིག་རྟེན་སྐྱོང་བ་དང་བདག་ཉིད་ཚིམ་པར་བྱའོ། །དེ་བཞིན་
གཤེགས་པའི་ལྷག་མ་འདི། །སྡིག་པ་རྣམ་པར་ཉམས་བྱེད་གསོལ། །ཞེས་པས་སྦྱིན་བདག་དང་ལྷག་མ་དོན་དུ་གཉེར་བ་རྣམས་ལ་བགོ་བཤའ་བྱ་ལ་བསྔོ་བ་དང་ཤིས་བརྗོད་
བྱའོ༑ ༑ལོང་ཡོད་ན་མེ་མ་ཤིའི་བར་དུ་དཀྲུགས་པ་དང་བདལ་བར་མི་བྱ་ཞིང་འགོམ་པར་ཡང་མི་བྱ། མེད་ན་འོ་མས་གཞིལ་ལ་ཐབ་ཀྱི་ཐལ་བ་ལ་སོགས་པ་རྣམས་ལས་བུམ་དུ་
བླུགས་ལ་ཆུ་བོ་ལ་སོགས་པ་ལ་བསྐུར་རོ། །གཉིས་པ་ནི། རྒྱས་པ་ལ། གོས་སྣ་ཚོགས་པ་དང་རྒྱན་འཕྲེང་སེར་པོ་བགོས་ཏེ་སྟན་མཐོན་པོ་ལ་གནས་ནས་རྐང་པ་གཉིས་དྲང་

[070B] ཁ་བྱང་དུ་ཕྱོགས་ཏེ་དགའ་ཞིང་ཚིམ་པའི་ཡིད་ཀྱིས་འོད་ཟེར་སེར་པོ་འཕྲོ་བའི་ལྷའི་རྣལ་འབྱོར་བསྒོམ་པ་སྔོན་དུ་བཏང། ཀུ་ཤ་
ཐབ་ཀྱི་ཁ་ཁྱེར་ལ། རང་གི་གཡོན་ངོས་ནས་རྩེ་མོ་བྱང་ཤར་ལྷོ་ནུབ་ཏུ་བསྟན་ནས་རིམ་པས་དགོད། ཐབ་ཁུང་དུ་རྩེ་མོ་བྱང་དུ་བསྟན་ནས་གཡོག་གསང་བདེ་གཉིས་ལ་
ཧཱུཾ་སེར་པོ་ཞུ་བ་ལས། འཇིགས་བྱེད་ལ། རྡོ་རྗེ་འཛིན་པ་སེར་པོ་སེར་མཐིང་དཀར་བའི་ཞལ་གསུམ། ཐུན་མོང་དུ། ཐབ་ཁ་དོག་སེར་ཞིང་དབྱིབས་གྲུབ་བཞི་པ་མུ་རན་ཁ་
ཁྱེར་དང་བཅས་པ་ཁ་ཁྱེར་ལ་རིན་པོ་ཆེའི་འཕྲེང་བས་བསྐོར་བ༑ གསང་འཇིགས་གཉིས་ལ། མེ་ལྷ་སྐུ་མདོག་སེར་པོ་སེར་མཐིང་དཀར་བའི་ཞལ་གསུམ། བདེ་མཆོག་
ལ༑ རཾ་ལས་འཁོར་ལོ་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་སེར་སྐྱ། ཞལ་གཅིག་ཕྱག་བཞི་པའི་གཡས་གཉིས་འཁོར་ལོ་དང། མུ་ཏིག་
གི་འཕྲེང་བ། གཡོན་གཉིས་པདྨ་དང་སྤྱི་བླུགས་འཛིན་པ། དར་སེར་པོའི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པའི། ཐུན་མོང་དུ། མེ་ལྷའི་ལྗགས་རྡོ་རྗེའི་རྣམ་པ་
ཅན་སེར་པོ་ལ་རཾ་ཡིག་ལག་པ་གཉིས་ཁུ་ཚུར་དུ་བྱས་པའི་འཐེབ་འཛུབ་གཉིས་རྩེ་སྤྲད་པ་རིན་པོ་ཆེའི་ཁུ་ཚུར་གྱིས་དགང་བླུགས་བཟུང། སྤེལ་ཚིག་ཨོཾ་ཨགྣེ་ཡེ། ནས་
བ་ཧ་ན་ཡ། ལ། བདག་ཅག་དཔོན་སློབ་འཁོར་དང་བཅས་པའི་ཚེ་དང་བསོད་ནམས་དང་འབྱོར་བ་དང་གཟི་བརྗིད་དང་སྡེ་སྣོད་གསུམ་དང་རྒྱུད་སྡེ་བཞིའི་བཤད་སྒྲུབ་དང་

[071A]༄༅། །བསླབ་པ་གསུམ་གྱི་ཡོན་ཏན་དང་ཁྱད་པར་དུ་ཡང། སྐབས་ཀྱི་འདོད་དོན་གང་ཡིན་པའི་མིང་བཅུག་ལ། ཐམས་ཅད་པུཥྚིང་ ཞེས་སྦྱར་
ཞི་བའི་རྫས་ཁྱད་པར་བའི་ཚབ་ཏུ་རྒྱས་པའི་རྫས་ཁྱད་པར་བ་འབུལ། ལྷ་རྣམས་ཀྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་གྱུར། ལྷ་རྣམས་ཀྱི་ལྗགས་རྡོ་རྗེའི་རྣམ་པ་ཅན་ཁ་དོག་སེར་
པོ༑ ལྷ་རྣམས་ཀྱི་ཐུགས་ཀ་ནས་སྤྲོས་པའི་སྐུ་མདོག་དང་གོས་དང་རྒྱན་དང་འོད་ཟེར་སེར་པོ་ཅན་གྱི་སྤྱན་མ་ལ་སོགས་པ་རྣམས་ཀྱི་བུམ་པ་སེར་པོ་བདུད་རྩི་སེར་པོས་བཀང་བ་
ཐོགས་ནས་བསྒྲུབ་བྱ་སེར་པོ་ཟླ་དཀྱིལ་སེར་པོ་ལ་གནས་པ་ལ་དབང་བསྐུར་པས་ཚེ་དང་བསོད་ནམས་དང་ལུང་དང་རྟོགས་པའི་ཡོན་ཏན་ཐམས་ཅད་རྒྱས་ཤིང་རིན་པོ་ཆེའི་ཆར་བབས་
པས་དཔལ་འབྱོར་གཟི་བརྗིད་ཕུན་སུམ་ཚོགས་པར་གྱུར། ཐབ་ཀྱི་མེ་གཞིལ་ན་དྲིའི་ཆབ་སེར་པོས་གཞིལ་གཞན་ཐམས་ཅད་གོང་གི་ཞི་བའི་སྐབས་དང་འདྲའོ། །སྦྱིན་
བསྲེག་གི་རྫས་རྣམས་མ་འབྱོར་བ་དང་ཡོད་ཀྱང་སྐབས་མེད་ན་སྔར་བཤད་པ་ཐམས་ཅད་བསྒོམ་པ་ཁོ་ནས་བྱ་སྟེ་ངེས་པར་འདོད་པ་རྣམས་འགྲུབ་པོ། །དེ་ལྟར་གསང་བདེ་འཇིགས་
གསུམ་གྱི་སྒོ་ནས་ཕྱིའི་རྫས་ལ་བརྟེན་པའི་ཞི་རྒྱས་ཀྱི་སྦྱིན་བསྲེག་བྱ་བའི་ཆོ་ག་འདི་ནི་གསང་བདེ་གཉིས་ཀྱི་སྐབས་སུ་གཙོ་བོར་འོད་སྙེ་གཞིར་བཞག་པ་ལ་བདེ་མཆོག་གི་སྐབས་ཀྱི་ཁྱད་
པར་འགའ་ཞིག་དྭ་རི་ཀ་བའི་བདེ་མཆོག་གི་སྦྱིན་བསྲེག་གི་གཞུང་ལས་འབྱུང་བ་ལྟར་དང་འཇིགས་བྱེད་ལ་དངོས་གྲུབ་རྒྱ་མཚོ་ནས་འབྱུང་བ་ཇི་ལྟ་བ་བཞིན་དུ་ངག་དབང་བློ་བཟང་ཆོས་

[071B] །འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།



﻿
[001A]
༄༅། །དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒོ་ནས་བཅུ་ཆའི་སྦྱིན་སྲེག་བྱ་ཚུལ་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །

[001B] །བླ་མ་དང་འཇམ་དཔལ་གཤིན་རྗེའི་གཤེད་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །ཚེ་རབས་ཐམས་ཅད་དུ་རྗེས་སུ་གཟུང་དུ་གསོལ། །འདིར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་
བསྙེན་པའི་མཇུག་ཏུ་བཅུ་ཆའི་སྦྱིན་སྲེག་བྱ་བའི་ཚུལ་བརྗོད་པ་ལ། བཅུ་ཆའི་སྦྱིན་སྲེག་གི་དགོས་པ། བྱེད་པའི་གནས་དང་དུས། བྱེད་པ་
པོའི་གང་ཟག། །ཆོ་གའི་རྣམ་བཞག་དང་བཞི་ལས། དང་པོ་ནི། ཡི་དམ་གྱི་ལྷ་མཉེས་ཤིང་སྒྲུབ་པ་པོའི་དབང་དུ་གྱུར་ཏེ་གང་འདོད་ཀྱི་
དངོས་གྲུབ་སྩོལ་བ་དང། རང་གཞན་གྱི་དོན་དུ་ཞི་རྒྱས་དབང་དྲག་གི་ལས་གང་སྒྲུབ་ཀྱང་བདེ་བླག་ཏུ་འགྲུབ་པ་དང། ཚེ་རབས་ཐམས་ཅད་དུ་

[002A] ཡི་དམ་གྱི་ལྷས་འབྲལ་བ་མེད་པར་ལྷག་པའི་ལྷར་གྱུར་ནས་གང་འདུལ་སྤྲུལ་པས་རྗེས་ལུ་འཛིན་པ་དང། ཆོས་སྐྱོང་
རྣམས་ཀུར་གང་བཅོལ་གྱི་འཕྲིན་ལས་སྒྲུབ་པ་སོགས་ཏེ། མདོར་ན་མཆོག་དང་ཐུན་མོང་གི་དངོས་གྲུབ་མཐའ་དག་བདེ་བླག་ཏུ་འགྲུབ་བར་
འགྱུར་བ་ཡིན་ནོ། །གཉིས་པ་ལ་གནས་ནི། གང་དུ་བསྙེན་པ་བྱས་པའི་གནས་དེ་ཉིད་དུ་བྱ་ཞིང། སྒྲུབ་ཁང་གི་ནང་དུའམ་ཤར་
ལ་སོགས་པ་གང་འོས་སུ་བྱ། དུས་ནི། ཡར་ངོའི་ཚེས་བརྒྱད་ཀྱི་ཉིན་ཕྱེད་ཀྱི་དུས་ལགས་བར་གསུངས་ལ། ཆོ་འཕྲུལ་དུས་ཆེན་
ལྟ་བུ་དང། གཟའ་སྐར་བཟང་བོ་དང་ཟླ་བའི་ཡར་ངོ་རྣམས་དང་བསྟུན་ནའང་ལེགས་པས་དེ་དག་ཏུ་མགོ་བརྩམས་ཏེ་བྱའོ། །

[002B] ཐུན་མོང་བའི་ལམ་ལ་བློ་སྦྱངས་ཤིང་དབང་ཐོབ་ནས་དམ་ཚིག་དང་སྡོམ་པ་བསྲུང་བ། བསྙེན་པ་ཚད་དུ་འཁྱོལ་ནས་ཁ་སྐོང་གི་སྦྱིན་སྲེག་བྱས་པ་ཞིག་དགོས་སོ། །བཞི་པ་
ཆོ་གའི་རྣམ་བཞག་ལ། སྔོན་དུ་ལྷག་ཆད་སོགས་ཀྱི་ཉེས་པ་ཞི་བར་བྱེད་པའི་ཁ་སྐོང་གི་སྦྱིན་སྲེག་བྱ་དགོས་ཀྱང་གྲགས་ཆེ་བས་ལོགས་སུ་ཤེས་པར་བྱ་ལ། འདིར་ནི་བཅུ་ཆའི་སྦྱིན་སྲེག་གི་དངོས་ཀྱི་
རྣམ་བཞག་བརྗོད་པར་བྱའོ། །དེ་ལ་ཐབ་དང། རྫས་དང། ཆོ་ག་དངོས་དང་གསུམ་ལས་དང་པོ་ལ། ས་ཆོག་ནི། ཐབ་གང་དུ་བྱ་བའི་ས་ཕྱོགས་སུ་སྟན་བདེ་བར་དང་ཉིད་འདུག་པའི་མདུན་དུ་སྟེགས་ཀྱི་ཁང་སའི་བདག་བོ་སོགས་ལ་
འབུལ་རྒྱུའི་དཀར་གཏོར་ཆུ་གཉིས་ཉེར་སྤྱོང་དང་བཅས་པ་བཤམ། སྒྲུབ་གྲོགས་གཞན་ཡོད་ན་གཡས་གཡོན་དུ་ཇི་ལྟར་རིགས་པར་འཁོད་དེ། སངས་རྒྱས་ཆོས་ཚོགས་མ་ལན་གསུམ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་
ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ཨ་མྲྀ་ཏས་བསད། སྭ་བྷཱ་ཝས་སྦྱངས། སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ནས། ཨོཾ་ཤཔྟ་ཨཱ་ཧཱུཾ་གིས་མཆོད་བ་
[003A]༄༅། །བྱིན་གྱིས་རླབས། སྔར་བཞིན་བསང་སྦྱངས། སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོང་དུ་ཞུ་བ་ལས་བྱུང་བའི་གཏོར་མ་དྭངས་ཤིང་
ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་གཏོར་མ་བྱིན་གྱིས་བརླབ། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། ས་བདག་གནས་བདག་ཞིང་སྐྱོང་ཀླུ་ལ་
སོགས་པ་འཁོར་དང་བཅས་པ་སྤྱན་དྲངས་ཏེ་མདུན་དུ་བཞུགས་པར་གྱུར། ཨོཾ་བཧུ་མི་པ་ཏི་ས་བཱ་རི་ཝ་ར། ཨོཾ་ཨ་ཀ་རོ་མུ་ཁཾ་སརྦ་དཧམ་ཎཾ་ཨདྱ་ནུདྤཎ་ན་ཏྭད་ཨོཾ་ཨཱ་ཧཱུཾ་ཕཊ་སཱཧཱ། ལན་གསུམ་གྱིས་བསྡོ་
ཨོཾ་བཧུ་མི་པ་ཏི་ས་བཱ་རི་ཝ་ར་ཨརྒྷཾ་བྲ་ཏཱིཙྪ་ཧཱུཾ་སཱཧཱ། ནས། ཤབྷ་པྲ་ཏཱིཙྪ་ཧཱུཾ་སཱཧཱ། ཞེས་པས་མཆོད། དྲིལ་གསིལ་དང་བཅས། གང་དག་འདིར་གནས་ལྷ་དང་ཀླུ། །གནོད་སྦྱིན་སྲིན་བོའམ་ནི་གཞན། །
དེ་དག་རྣམས་ལ་ས་འདི་ནི། །བདག་ཞུ་ཁྱོད་ཀྱིས་བསྩལ་དུ་གསོལ། །ཞེས་ལན་གསུམ་གྱིས་གསོལ་བ་བཏབ་བས། རིག་པ་འཛིན་པ་ཅི་བདེར་གྱིས་ཤིག་ཅེས་གནང་བ་བྱིན་ཏེ་རང་གནས་སུ་གཤེགས་པར་
གྱུར་པར་བསམ་ལ་ས་བསླང། དེ་ནས་ལག་པ་གཡས་རྡོ་རྗེ་དང་བཅས་པ་ས་བཞག་སྟེ། ཨོཾ་ཨཱ་ཧཱུཾ། ཨོཾ་ཧ་ན་ཧ་ན་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་བོ་ས་བགེགས་རྣམས་བཅོམ་ཞིང་རྡོ་རྗེ་གསུམ་གྱིས་སའི་ཉེས་སྐྱོན་

[003B] ཅེས་དང། ཧཱུཾ་ཥྚྲཱེ་བརྒྱ་རྩ་བརྒྱད་བཟླས་ཏེ་ཀུན་རྫོབ་ཀྱི་སྦྱང་བ་དང། ས་ལ་སོགས་བའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དུ་གྱུར། ཅེས་དོན་དམ་པའི་སྦྱང་བ་
བྱའོ། །དེ་ནས་ཐབ་བཅའ་བ་ལ། རྡོ་ཤིང་སོལ་བ་ཕུབ་མ་སོགས་དང་མ་འདྲེས་པའི་ས་གཙང་མ་ལ་སྟེགས་རྒྱ་དཔངས་གང་འཚམ་ཞིག་བྱས་ཏེ་ཁ་དོག་དམར་པོར་བསྒྱུར། ནང་མཆོད་བསྲེས་པའི་དྲི་དམར་
པོས་བྱུག་དེའི་དབུས་བཙལ་ལ་ཚངས་ཟུར་གྱི་ཐིག་གདབ། དབུས་ནས་མཐོ་གང་གིས་བསྐོར་བ་ཐབ། དེ་ལ་སོར་བཞི་བསྣན་ནས་བསྐོར་བ་མུ་རན། ཡང་སོར་བཞི་བསྣན་ནས་བསྐོར་བ་ཁ་ཁྱེར་ཏེ་
ཟླུམ་ཐིག་གསུམ་མོ། །དེ་ནས་ཕྱིར་ཚངས་ཐིག་གི་སྟེང་དུ་སོར་གཉིས་དོར་བར་མཚན་མ་བྱས་ལ་བྲུར་བཞིར་བྱ་རྗེས་བཙལ་བའི་སྟེང་དུ་གྲུ་བཞིར་བཏབ་པ་སྟེགས་བུའི་ཐིག་གོ་ཐབ་ཀྱི་དབུས་སུ་
སྣ་ཚོགས་པདྨ་སྟེ་སོར་བཞིས་བསྐོར་བའི་ལྟེ་བ། དེ་ནས་སོར་གང་གིས་བསྐོར་བའི་གེ་སར། སོར་དྲུག་གིས་འདབ་མ། ཡང་སོར་གང་གིས་རྡོར་ཕྲེང་གི་མུ་ཁྱུད་དོ། །ལྟེ་བར་ཉི་མའི་སྟེང་དུ་པདྨ་
དམར་པོ་འདབ་མ་བརྒྱད་པ། སྣ་ཚོགས་པདྨའི་གསེར་སེར་པོ། ཤར་གྱི་འདབ་མ་ལ་འཁོར་ལོ་དཀར་པོ། ལྷོར་རིན་པོ་ཆེ་སེར་བོ། ནུབ་ཏུ་རྡོ་རྗེ་སྡོན་པོ། བྱང་དུ་རལ་གྲི་ལྡང་ཁུ་སོར་དྲུག་པ་

[004A]༄༅། །རྣམས་དང། ཕྱིའི་མུ་ཁྱུད་ལ་རྡོར་ཕྲེང་བྱ། མུ་རན་ལེག་སར་དང་བཅས་བའི་ཟེའུ་འབྲུ་དང། ཁ་ཁྱེད་ལ་པདྨའི་འདབ་མའི་རྣམ་པ་དང། ཕྱོགས་མཚམས་སུ་རྡོ་རྗེས་བསྐོར་བ་
བྲི། སྟེགས་ཀྱི་ཁྲུར་བཞིད་ཟླ་ཕྱེད་རྡོ་རྗེ་བྱ། དེ་རྣམས་རྡུལ་ཚོན་དང་མེ་ཏོག་བཀྲམ་སྟེ་བྲི་བ་དང་ཆུ་ཚོན་གྱིས་བྲི་བ་དང་འཛོམ་པ་སོགས་ལས་བཟོབ་གང་རིགས་ཀྱིས་རུང་ངོ། །སྟེགས་བུའི་མཐར་མཐོ་གང་
ཙམ་འཁོར་བར་ས་དམར་པོ་དང་བདུད་རྩི་བསྲེས་པའི་དྲི་དམར་བོས་བྱུགས་ལ་མེ་ཏོག་དམར་པོ་གཏོད་ཏེ་དགྲམ། མེ་ཡོལ་གྱི་ངོས་སུ་པཾ་ཡིག་དཀར་པོ་བྲི་བར་བྱའོ། །གཉིས་པ་རྫས་ཀྱི་རྣམ་བཞག་ལ་
ཡམ་ཤིང་ནི། ཤིང་དམར་པོ་དང་ནིམ་པ་དང་ཐང་ཤིང་དང་མེ་ཏོག་དད་བཅས་པའི་ཤིང་ངོ་མྱར་པོ་གང་རུང། གས་ཆག་སོགས་ཀྱི་སྐྱོན་མེད་ཅིང། རྩེ་གཉིས་མཉམ་པོར་བཅད་པ། སོར་ལྔ་པའོ་
སྦོམ་ཕྲའི་ཚད་མི་གསལ་ཡང་ཞི་བའི་ཡམ་ཤིང་ལྟར་མཐེའུ་ཆུང་གི་ཚད་ཙམ་བྱས་ན་རུང་ངམ་བ་རྟག་གོ་མར་ཁུ་ནི་མར་དཀར་བཞུས་པ་ལ་འབྲི་མོག་གིས་དམར་པོར་བསྒྱུར་བའོ། །རྫས་ཆེན་བཅུ་
གཉིས་ཚང་བར་འབུལ་ན་ཞི་བ་དང་འདྲ་མོད་ཀྱང་འདིར་རྫས་ཁྱད་བར་བའི་གྲངས་མེད་བས་མ་ཕུལ་ཀྱང་ཆོག་གོ་མེ་ལྷའི་རྫས་ཁྱད་པར་བ་ནི། མེ་ཏོག་དམར་པོ་འབྲས་ཡོས་ཞོ་དང་སྦྲང་རྩི་དང་

[004B] །འདས་ལྷའི་རྫས་ཁྱད་པར་བ་ནི། མངར་གསུམ་གྱིས་བསྐུས་བའི་མི་ཏོག་དམར་པོའོ། །ཆུ་བཞིའི་རྫས་ནི། མེ་རྟོག་དམར་པོ་དང་ནས་ཏིལ་ནག་ཀུ་ཤ་འབྲས་ཡོས་བདུད་
ཙི་ལྔ་དང་དྲི་དམར་པོའི་ཆུ་རྣམས་སོ། །ཉེར་སྤྱོད་ནི། དྲི་ཞིམ་པོའི་མེ་ཏོག་དམར་པོ། སྤོས་དམར་རམ་ཙན་དན་སོགས་ཀྱི་སྤོས། མར་དཀར་ཁ་བསྒྱུར་བའི་མང་མེ། ཙན་ངན་
དམར་པོ་སོགས་བཏབ་པའི་དྲི་ཆབ། ཤིང་ཐོག་སྒྱུར་པོ་དང། མངར་གསུམ་དང་སྦྱར་བའི་ལྷ་བཤོས་རྣམས་སོ། །གོས་ཟུང་ནི་དམར་བོ། སོ་རྩི་ནི་ཁ་བསྒྱུར་པའི་མར་ལ་རྡོ་རྗེ་གོ་ཡུ་
གོ་ལའི་ཕྱེ་མ་སྦྱར་བ། གཏོར་མ་མངར་གསུམ་དང་སྦྱར་བའོ། །གཞན་ཡང་རླུང་ཡབ་ལྗང་ཁུ། ཐབ་ལ་འགྲེམ་རྒྱུའི་ཀུ་ཤ་དགུ། མེ་སྦོར་བའི་དཔལ་འབར་དམར་བོ། རྒྱུ་ཡམ་ཤིང་དང་
འདྲ་བའི་བུང་ཤིང་སོགས་མཁོ་ཆས་རྣམས་སྟ་གོན་བྱའོ། །དེ་དག་བཤམ་ཚུལ་ནི། སྒྲུབ་པ་པོའི་གཡས་ཕྱོགས་སུ་རས་དམར་སོགས་ཀྱིས་གཡོགས་པའི་སྟེགས་ཀྱི་ཁར། འདས་ལྷ་ལ་
འབུལ་རྒྱུའི་ཡམ་ཤིང་རྩེ་ཕྱིར་བསྟན་པ། དེའི་མཐར་འདས་ལྷའི་རྫས་ཁྱད་པར་བ་དང། དེའི་ནང་ངོས་སུ་མེ་ལྷའི་ཡམ་ཤིང་རྫས་ཁྱད་པར་བ་རྣམས་བཤམས། དེའི་ནང་ངོས་སུ་འདས་ལྷའི་ཉེར་སྤྱོད་དང་གོས་ཟུང་སོ་

[005A]༄༅། །རྩི་གཏོར་མ་རྣམས་དང། དེའི་ནང་དུ་མེ་ལྷའི་ཉེར་སྤྱོད་སོ་རྩི་གོས་ཟུང་གཏོར་མ་རྣམས་བཤམ། སྒྲུབ་བ་པོའི་གཡོན་དུའམ་གཞན་ལ་འབུལ་དུ་བཅུག་ན་དེའི་མདུན་དུ་མན་
ཛིའི་ཁར་པདྨ་དམར་བོའི་སྟེང་དུ་ཟངས་སྣོད་དམ་སྣོང་དམར་པོའི་ནང་དུ། བསང་གཏོར་དང་ཞལ་བསིལ་སྣོད་གཅིག་དང། མཆོད་ཡོན་རང་ཞབས་བསིལ་གཉིས་སོར་ཏེ་སྣོད་གསུམ་དུ་བླུག་པ་དང་
དེའི་མདུན་དུ་བཟོད་ཞལ་གསུམ་དང། གསང་གཏོར་གྱི་འདོར་ཡབ། སོན་རྒྱུའི་ཆུ་སོགས་བཤམ། མར་ཁུ་ནི་སྒྲུབ་པ་པོའི་མདུན་གྱི་གཡས་ཕྱོགས་སུ་བཞག་དགང་བླུགས་ནི་བུས་མོ་གཡས་
པའི་ཉེ་ལོགས་སུ་པདྨ་དམར་པོ་འདབ་བརྒྱད་ཀྱི་སྟེང་དུ་བཞག་གཞན་ཡང་རྡོར་དྲིལ་བསང་ཆུ་ནང་མཆོད་སོགས་ཀྱང་འོས་པའི་ཕྱོགས་སུ་བ་ཤམ། སྣོད་དགོས་པ་རྣམས་ལ་ཟངས་སྣོད་དམ་སྣོད་དམར་པོ་
སྐྱོན་མེད་ཀྱིས་བྱ། ཐབ་ཀྱི་ནང་དུ་བུད་ཤིང་ཟླུམ་པོར་བརྩིག་ལ། དེའི་ནང་དུ་ཡང་བུང་ཤིང་བསྒྲེང་ཏེ་བསྒྲིགས་པའི་ཤར་ལྷོའི་མཚམས་སུ་ཐོག་མར་མེ་སྤོར་སླ་བའི་རྩྭ་ཤིང་ལྟ་བུས་མེ་ཚད་བཅའ། བུང་ཤིང་འདི་
རྣམས་ལ་བདུད་རྩི་བསྲེས་བའི་དྲི་དམར་པོས་བྱུགས་ལ་ཁ་དོག་ཀྱང་དམར་པོར་བསྒྱུར་ནའང་ལེགས། དགེ་སློང་གི་སྡོམ་ལྡན་ཡིན་ཚེ་སྔོན་དུ་དུས་དྲན་བྱེད་དགོས་པས། མེ་ལ་རེག་པ་དང་རེག་ཏུ་གཞུག་པ་དང་

[005B] རྒྱན་དང་གླུ་གར་རོལ་མོ་སོགས་བྱེད་པ་རྣམས་ལ་དུས་དྲན་བྱ། སྲེག་རྫས་ལ་སྲན་མ་དམར་པོ་སོགས་རུང་བ་བྱེད་དགོས་པའི་ས་བོན་གྱི་རིགས་ཡོད་ན་རུང་བ་བྱེད་དུ་
གཞུག་གོ་གསུམ་པ་ཆོག་ལ། མཆོད་གཏོད་རྡོར་དྲིལ་སོགས་བཤམ། སྒྲུབ་པ་པོ་རྣམས་གྲལ་ལ་འཁོད། སྐྱབས་སེམས་སོགས་སྔོན་དུ་བཏང། བླ་བརྒྱུད་གསོལ་འདེབས་ནས་བཟུང་བདག་བསྐྱེད་རྒྱས་བར་བསྒོམ། དེ་ཡང་གཞན་རྣམས་
རྫེ་ལྕང་སྐྱ་རིན་པོ་ཆེས་མཛད་པའི་འཇིགས་བྱེད་དཔའ་གཅིག་གི་སྒྲུབ་ཐབས་ཇི་ལྟ་བ་བཞིན་ལ། ལྷ་མདོག་བསྒྱུར་ནས་དང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དམར་པོ་ཞལ་དགུ་ཕྱག་སོ་བཞི་
ཞེས་དང། རྩ་ཞལ་དམར་པོ་མ་ཧེའི་གདོང་ཅན། ཞེས་དང། རྩ་ཞལ་གྱི་དབུ་ལ་མི་བསྐྱོད་པས་རྒྱས་བཏབ། དབང་གི་ལྷ་རྣམས་རང་ཉིད་ལ་ཐིམ་ཞིང། སྐུ་ལས་འོད་ཟེར་དམར་པོའི་ཚོགས་འབྲོ་པར་
གྱུར་ཅེས་བརྗོད་ལ། མི་བསྒྱུར་ན་འོད་ཟེར་དམར་པོ་འཕྲོ་བར་བསྒོམས་པས་ཆོག་གོ་གཏོར་མགྲོན་རྒྱས་བསྡུས་ཅི་རིགས་བསྐྱེད་ཅིང་གཏོར་མ་ཕུལ་ནས་གཤེགས་གསོལ་མ་བྱས་པར་འཇོག་པའི་ཕྱག་ལེན་ཡོད་པས། ལས་གཤིན་གྱི་གཏོར་མ་ཕུལ་
ནས། རྣམ་དག་བསམ་པས་ཚུལ་འདིར་འབད་བ་ལས། །ཞེས་སོགས་ཀྱི་སྨོན་ལམ་བཏབ་སྟེ་ཐུན་མཚམས་བྱའོ། །དེ་ནས་སྐྱིན་སྲེག་དངོས་ལ། ཐབ་དང་རྫས་སོགས་ཐམས་ཅད་ལ་དྲི་ཞིམ་པོའི་སློས་ཀྱིས་འདུག་བདུད་

[006A]༄༅། །རྩི་རིལ་བུའི་བུ་བའམ་ནང་ས་ཆོད་ཀྱིས་བྲན། སྒྲུབ་པ་པོ་དད་ཉིད་ཁྲུས་བྱས། མཐོ་ཞིང་བདེ་བའི་སྟན་པདྨ་དམར་པོའམ་སྣ་ཚོགས་པདྨ་བཀོད་པ་ལ་ནུབ་ཏུ་བལྟས་ཏེ་རྡོ་རྗེ་སྐྱིལ་དགུང་གིས་འདུག་པར་བྱ་ལ་
འདུག་སྟངས་ནི་བདག་བསྐྱེད་ཀྱི་ཚེ་ཡང་གྲུབ་ན་ལེགས། སྤྱི་མགྲིན་སྙིང་ཀར་དལ་ལག་བ་རྣམས་སུ་དྲི་ཞིམ་པོས་བྱུགས། སྟོད་གཡོགས་སྨད་གཡོགས་དམར་པོ་གོན། ཐོར་ཚུགས་དང་མི་བསྐྱོད་པ་གཙོ་བོར་བྱས་ཐའི་དབུ་རྒྱན་དང་དད་དབྱངས་
ཀྱིས་བརྒྱན་བར་བྱ། མ་རྒན་སེམས་ཅན་ཐམས་ཅད་མྱུར་བ་མྱུར་བར་སྡིག་སྒྲིབ་སྡུག་བསྔལ་མཐའ་དག་ལས་བསྒྲལ་ཏེ་སངས་རྒྱས་ཀྱི་ས་ལ་འགོད་པར་བྱ། དེའི་ཆེང་དུ་རང་གི་སྡིག་སྒྲིབ་ཐམས་ཅད་བྱང་
བ་དང་ལུང་རྟོགས་ཀྱི་ཡོན་ཏན་འཕེལ་བ་དང་ཚེ་དབས་ཀུན་དུ་ཡི་དམ་གྱི་ལྷ་དང་མི་འབྲལ་བ་སོགས་མཆོག་ཐུན་གྱི་དངོས་གྲུབ་མ་ལུས་པ་སྒྲུབ་པའི་གསང་སྔགས་ཀྱི་ཐབས་མཁས་ཆེན་པོ་འདི་ལ་འཇུག་པར་
བྱའོ། །འདི་ལ་ཞུགས་པས་གང་འདོད་ཀྱི་དངོས་གྲུབ་མཐའ་དག་འགྲུབ་པར་གྱུར་ཅིག་སྙམ་པ་དང། དད་དང་རྫས་དང་ཐབ་ལ་སོགས་པ་ཐམས་ཅད་དང་བཞེན་མེད་བསྒྱུ་མ་ལྟ་བུ་དང། ཡི་དམ་གྱི་ལྷའི་ཡེ་ཤེས་ཀྱི་རྣམ་འཕྲུལ་
དུ་མོས་པ་རྣམས་ལེགས་བར་གསལ་བཏབ། སྤྱིར་བྱ་བ་གང་ལ་ཡང་ཀུན་བློ་དགི་བར་གིས་འབས་བུ་ཆེ་ཆུང་དང་བཟང་ངན་སོགས་སུ་འགྱུར་བ་ཡིན་བས། འདི་འདྲའི་ཆོས་བྲབ་མོ་དང་མཇལ་བའི་སྐལ་པ་ཅུང་ཟད་ཐོབ་པ་དང། བསྙེན་སྒྲུ་

[006B] སླ་ཆོས་རང་གཞན་གྱི་མིག་སྔར་མཛེས་པ་ཙམ་དང་རྙེད་གྲགས་སོགས་འདོད་པ་རང་ཁ་ནས་ཆོ་ག་འདོན་ཀྱང་སེམས་གཡེང་ཞིང་འུར་བ་སོགས་ཀྱི་
ཙབ་ཙུབ་མ་བྱེད་པར། ཐར་བ་དང་ཐམས་ཅད་མཁྱེན་པའི་རྒྱུད་འགྲོ་ལུགས་ལམ་རིམ་སོགས་ནས་གསུངས་པ་དང། དབང་གི་ལས་ལ་དོན་དུ་གཉེར་བྱ་དེ་ཉིད་ཐོབ་བར་འདོད་པའི་ཀུན་སློང་བསྐྱེད་དགོས་པ་སོགས་ལ་བློ་ནང་དུ་ཁུག་ནས་
ཞིབ་ཏུ་དབྱོད་བ་གལ་ཆེའོ། །དེ་ནས་བསང་ཆུ་སྒྲུབ་བ་ནི། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་ཐམས་ཅད་ཀྱི་བྱིན་རླབས་དང་ནུས་མཐུ་ཐམས་ཅད་བཀུག་
ཞས་བསང་ཆུ་ལ་ཐིམ་པར་གྱུར་བར་བསམ་ལ། ཧྲཱི་ཥྚྲཱི་བརྒྱ་རྩ་སོགས་བཟླས་ཏེ་བསང་ཆུ་བསྒྲུབ། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་ཧཱུཾ་ཕཊ་ཧོཿ་ཞེས་ལན་བདུན་སགས་བ་ལས་ཏེ་ཆུ་བཞི་བསྒྲུབ། ནང་མཆོད་སྔར་བྱིན་རླབས་
བྱས་བ་མེད་ན་འདིར་བརླབ། དེ་ཞེས་སྨྲ་བ་གཞན་བཅད་དེ། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ་དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ་སྙམ་དུ་མོས་ལ། ཨོཾ་ས་ཐ་ཏ་ཐཱ་
གྲ་ཏ་སིད་དཧི་བཛྲ་ས་མ་ཡ་ཏིཥྛ་ཨེ་ཥ་སྟྭ་དྷཱ་ར་ཡཱ་མི་ཧི་ཧི་ཧི་ཧི་ཧི་ཧཱཾ་ཧཱཾ་ཧཱཾ་ཕཊ་སཱཧཱ། ཞེས་བརྗོད་ཅིང་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང། ཨོཾ་བཛྲ་གཎྚ་ཧཱུཾ། ཞེས་བརྗོད་ཅིང་གཡོན་བའི་

[007A]༄༅། །མཐེ་བོད་དང་མིང་མེད་ཀྱིས་དྲིལ་བུ་དཀུ་གཡོན་བར་ཁ་གྱེན་ལ་བསྟན་ཏེ་བཟུང། རྡོ་རྗེ་སེམས་དཔའ་ལ་སོགས་པ་རྣམས་མཉས་པར་བྱའོ། །སྙམ་དུ་བསམ་ལ། ཧཱུཾ་སེམས་ཅན་
རྨོངས་དང་འབྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟི། །སྦྲོར་ང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཞེས་བརྗོད་ཅིང་རྡོ་རྗེ་གསོར། དེ་ནས་རྡོ་རྗེ་གཡས་
ཀྱི་དཀུང་བཟུང་བའམ། གསོང་ཞིང། ཨོཾ་བཛྲ་དྷརྨ་ར་ཎི་ཏ་བྲ་ར་ཎི་ཏ་སཾ་བྲར་ཎི་ཏ་སརྦ་བུད་དྷ་ཀྵེ་ཏ་བྲ་ཙ་ཁི་ནི་བྲཛྙཱ་བཱ་ར་མི་ཏ་ནཱ་ད་སྭ་བྷ་ཝེ་བཛྲ་སཏ་ཧྲི་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ། ཞེས་བརྗོད་ཅིང་
དྲིལ་བུའི་དབུས་ཀྱི་ཕྱོགས་བརྒྱར་དུ་ལྕེ་བསྐྱོད་པས་དཀྲོལ་བར་བྱ་ཞིང། སྦྱིན་སྲེག་མཚད་གྱི་བང་ལག་པ་རྡོར་དྲིལ་དང་མབྲལ་བར་ཅ། གཡས་བ་ཀུ་ཤས་བསང་ཆུ་བླངས་ནས། ཐབ་རྗེས་དགང་ཟླུགས་རང་དང་བཅས་ཐམས་ཅད་ལ་དམིགས་
ཏེ། ལས་སྔགས་བརྗོད་ཅིང་གཡས་སུ་བསྐོར་ཏེ་བསང་གཏོར་ལན་གསུམ་དང། དེ་བཞིན་དུ་གཡོན་པའི་མཐེབ་སྲིན་གྱིས་ནང་མཆོད་ཟླངས་ནས་བསང་གཏོར་ལན་གསུམ་བྱའོ། །དེ་ནས་མེ་ལྷའི་མཆོད་རྫས་རྣམས་ལ་ནང་མཆོད་
གཏད་ཏེ། ཧྲཱི་ཥྚི་ས་བསྒྱུར་སྐྱངས། སྟོང་པའི་ངང་ལས་ཨཱ་ལས་བྱུང་བའི་ཐོང་པ་ཡངས་ཤིང་རྒྱ་ཆེབ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་བསང་གཏོར་ཞལ་བསིལ་མཆོད་ཡོན་ཞབས་བསིལ་སོགས་

[007B] རྡོ་རྗེ་ཁུ་ཚུར་ཁ་སྦྱར་བའི་གུང་མོ་གཉིས་བསྒྲེར་ནས་རྩེ་སྤྲང་པའི་ཕྱག་རྒྱ་རྫས་ལ་རེག་པར་མོས་ལ། ཨོཾ་སཱཧཱ། རྫས་རྣམས་བཀྲུས་པར་གྱུར། ཨོཾ་ཨཱ་སཱཧཱ། ཡམ་ཤིང་རྣམས་ཀྱི་སོགས་
རུང། ཨོཾ་ཤྲཱིཾ་སཱཧཱ། ཞུན་མར་རྣམས་ཀྱི་དང། ཨོཾ་ཛྲཾ་སཱཧཱ། འབྲུ་རྣམས་ཀྱི་དང། ཨོཾ་ཀུ་རུ་ཀུ་རུ་སཱཧཱ། དེ་དག་ལས་གཞན་པའི་རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་
ཅད་བྱང་ཞིང་དག་ནས་ནང་གི་བདུད་རྩི་ལྔའི་ངོ་བོར་གྱུར་བར་བསམ། སྨད་འཆོད་དང་རྗེ་རིགས་ཀྱི་ཁྱིམ་གྱི་མེ་གང་རུང། ཨོཾ་ཨཱ་ཧཱུཾ་ལན་གསུམ་བརྗོད་དེ་སྣོད་དུ་བཞག་ལ་དེས་མར་མེ་སྦར། ཏྲཱི་ཥྚྲཱི་བརྗོད་པ་དང་མཉམ་དུ་མར་མེ་དེས་
དཔལ་འབང་སྤང། ལས་སྔགས་བརྗོད་ཅིང་བསང་ཆུ་དང་ནང་མཆོད་ཀྱིས་དཔལ་འབར་གྱི་མེལ་གཡས་བསྐོར་དུ་ལན་གསུམ་གསུམ་བསང། མེ་དེ་ཤར་ལྷོའི་མཚམས་ནས་ཐབ་ཏུ་བཅུག་ལ། ཨོཾ་ཛྭ་ལ་ཛྭ་ལ་ཧཱུཾ། དང། ཧཱུཾ་ཡིག་བརྗོད་དེ་རླུང་ཡབ་
ཀྱིས་མེ་སླར། ལས་སྔགས་ལན་བདུན་བཟླས་ཏེ་མར་ཁུ་བླུག་གཟར་བདུན་གྱིས་མེ་རབ་ཏུ་སྦར། དེ་ནས་ཀུ་ཤ་རྣམས་ལག་ཏུ་བཟུང་ལ། ཨོཾ་བཛྲ་སཏ་ཨ། ཞེས་པ་ལན་བདུན་དང། ཨོཾ་ཀུ་ཤ་འདི་ནི་གཙང་ཞིང་དགེ་ཆངས་
པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པ་འདབ་མའི་སྙིང། །བདག་སྒིབ་གེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་

[008A]༄༅། །བརྗོད། བྲེལ་དུས་ཚིགས་བཅད་འདམ་བརྗོད་ཀྱང་རུང། སྔགས་སྔ་མཁན་ལྔ་བརྗོད་ཅིང་ཀུ་ཤ་དགྲམ། དེ་ཡང་ཀུ་ཤ་གཉིས་གཉིས་གཤིབས་པ་དང་གི་གཡོན་ངོས་ནས། ཐབ་ཀྱི་ཁ་ཁྱེར་ལ་རང་ཁ་གང་
དུ་བལྟས་པའི་ཕྱོགས་ལ་ནུབ་ཏུ་བྱས་པའི་ལུགས་ཀྱིས་རྩེ་མོ་ནུབ་དང། དེ་ནས་གཡས་བསྐོར་གྱིས་སྔ་ན་རི་རྩེ་མོས་ཕྱི་མའི་རྩ་བ་ནོན་པར་བཀྲམ་རྗེས། ཐབ་ཁུད་དུ་ཀུ་ཤ་ཐུང་བརྩ་རྩེ་ཕྲལ་དབུས་སྤོམ་བ་རྩེ་ནུབ་ཏུ་བསྟན་པས་གཡོགས་ལ་
ཐལ་མོ་སྦྱར་ནས། བཅོམ་ལྡན་འདས་རྡོ་རྗེ་སེམས་དཔའ། བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། །ཞེས་བརྗོད། དེ་ནས་འཇིག་རྟེན་པའི་མེ་ལྷ་མཆོད་པ་ལ། ཐབ་ལ་བསང་ཆུ་གཏོར་
ཏེ། ཧྲཱི་ཥྚྲཱི་ས་བསང་སྦྱངས། སྟོང་པའི་དང་ལས་སྣ་ཚོགས་པདྨ་དང་ཟླ་བའི་སྟེང་དུ་སཾ་དང་རྡོ་རྗེ་ལས་རྡོ་རྗེ་འཛིན་པ་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་དང་འདྲའི་ཡུམ་ལ་
འཁྱུད་པ། གཡས་འོག་མ་གཉིས་ཀྱིས་རྡོ་རྗེ་དང་རལ་གྲི། གཡོན་འོག་མ་གཉིས་ཀྱིས་རིན་པོ་ཆེ་དང་པདྨ་འཛིན་པ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་སྒྲུམ་པོ་པུ་རན་ཁ་ཁྱར་
དང་བཅས་པ། མུ་རན་ལ་གེ་སར་དང་བཅས་པའི་ཟེའུ་འབྲུ་དང། ཁ་ཁྱེར་ལ་པདྨའི་འདབ་མའི་རྣམ་པ་ལ་ཕྱོགས་མཚམས་ནམས་སུ་རྡོ་རྗེས་བསྐོར་ཞིང། གྲྭ་བཞིར་ཟླ་ཕྱེད་རྡོ་རྗེས་མཚན་པ། ཐབ་ཀྱི་

[008B] ཕྱོགས་བཞིའི་འདབ་མ་ལ་འཁོར་ལོ་རིན་པོ་ཆེ་རྡོ་རྗེ་རལ་གྲི་རྣམས་ཀྱིས་མཚན་པ། དྭངས་ཤིང་ཐོགས་པ་མེད་
པར་གྱུར། འདིར་རྡོ་རྗེ་འཛིན་བའི་ཁ་དོག་མི་བསྒྱུར་བའི་ལུགས་ཀྱང་ཡོད་ཅིང། སྦྱིན་སྲེག་གཞན་གྱི་ཆོག་རྣམས་སུ་ནང་གི་པདྨ་དང་མཚན་མ་ནམས་མི་བསྐྱེད་པར་འདུག་ཀྱང་འདིར་ནི་ཕྱག་ལེན་ལྟར་བཀོད། དེའི་ནང་དུ་རཾ་ལས་
སྐྱེས་པའི་མེ་གྲུ་གསུམ་གྱི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་པ། གཉུག་མར་
གནས་པའི་རིག་མ་དང་གཉིས་སུ་མེད་པའི་སྐུ། ཕྱག་གཡས་ཀྱི་དང་པོ་ན་བགྲད་འཕྲེང། གཉིས་པས་མི་འཇིགས་པ་སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་ན་དབྱུག་གུ་རྩེ་གསུམ་
པ། གཉིས་པ་ན་སྤྱི་བླུག་གསུམ་པ་ན་ཐོད་པ་བསྣམས་པ། གཡོན་བརྐྱང་བའི་སྟབས་ཀྱིས་བཞུགས་པ། ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པ་རི་གྱིས་མཚན་པ་
དམ་ཚིག་པའི་ཐུགས་ཁའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོང་རྒྱལ་གྱིས། ཤར་ལྷོ་ནས་བསྒོམས་བ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་བར་བསམ་ལ། གཡས་

[009A]༄༅། །མི་འཇིགས་པའི་ཕྱག་ཐལ་འཐེ་བོང་སྲིན་ལག་གི་རྩ་བར་བཞག་ལ་མཐེ་བོད་ཉིད་གཡབ་པའི་ཕྱག་རྒྱ་བྱས་ཏེ། ཨོཾ་ཚུར་བྱོན་ཚུར་བྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་
བླུག་ཞལ་ཟས་བཞེས་སླང་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཊཀྐི་ཧཱུཾ་ཛཿ་ཞེས་པས་སྤྱན་དྲངས་ཁ་ཐབ་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་བསམ། ལས་སྔགས་བརྗོད་ཅིང་བསང་
ཆུ་ཏོར་ལ་ཕྱི་འབྲང་གི་བགེགས་བསྐྲད། སྤྲོ་ན་ཆུ་བཞི་དབུལ་ཞིང་བསྡུས་པ་ལ་མོས་ན་མ་ཕུལ་ཀྱང་རུང། ཨོཾ་མུ་ད་ག་ར་ཛཿ་ཞེས་པས་དམ་ཚིག་པ་དང་ཉེ་བར་བཀུག་ཨོཾ་དན་ཊ་ཧཱུཾ་གིས་དམ་ཚིག་པ་ལ་གཞུག་
ཨོཾ་པདྨ་བཾ་གྱིས་དབྱེར་མེད་དུ་བཅིང། ཨོཾ་ཁ་ཊ་ག་ཧོཿ་ས་དབང་དུ་བྱ་སྟེ་རྡོར་དྲིལ་གྱིས་འཁྱུད་པའི་ཚུལ་དང་ལྡན་པའི་ཕྱག་རྒྱ་གཉིས་ཀྱིས་སེ་གོལ་ཏོག་པ་སྔོན་དུ་འགྲོ་བས་དགུག་གཞུག་སོགས་བྱ། དེ་ནས། ཨོཾ་ཨཱ་ཧྲཱི་པྲ་ཝ་
ར་སང་ཀཱ་རཾ་པྲོཀྵ་ཎཾ་བྲ་ཏཱིཙྪ་ཧཱུཾ་སཱཧཱ། ཞེས་པས་བསང་གཏོར་དང། པྲོཀྵ་ཎཾ་གྱི་ཚབ་ཏུ། ཨཱཉྩ་མ་ཎཾ་དང། ཨརྒྷཾ་དང། བཱ་ཏྱཾ་བཅུག་པས་ཞལ་བསིལ། མཆོད་ཡོན། ཞབས་བསིལ་རྣམས་ཕྱག་རྒྱ་དང་
བཅས་བས་དབུལ། མེ་ལྷའི་སྔགས། ཨོཾ་ཨགན་ཡེ་ཨཱ་དི་བྱ་ཨཱ་དི་བྱ་ཨཱ་བི་ཤ་ཨཱ་བི་ཤ་མཧཱ་ཤྲི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ། ཞེས་པ་ལ། ཨོཾ་བཛྲ་པུཥྤེ་ཨཱ་ཧཱུཾ། ཞེས་སོགས་དང། ཨོཾ་ཨཱ་ཧཱུཾ་

[009B] འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་
ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་པའི་ཕྱིར། །
ཐུགས་རྗེའི་དབང་གིས་སྐུར་སྤྲལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་འོད། །བསྐལ་བའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་
ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་ལྕིབས། །རིག་སྔགས་གསུང་ཞིང་བགྲང་འཕྲེང་འཛིན། །བདུད་རྩིའི་བཅུང་ལྡན་གུ་ཎྡེ་བསྣམས། །ཆོས་ཀྱི་བདུད་རྩི་ཡོངས་ལ་
བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འ་ཚལ། །ཞེས་དྲིལ་གསིལ་དང་
བཅས་པས་བསྟོད། བསྡུན་ཤོ་ལོ་ཀ་དང་པོ་གཅིག་གིས་ཆོག་ཨོཾ་བཛྲ་ཨ་ན་ལ་མཧཱ་བཧུ་ཏ་ཛ་ལ་ཛྭ་ལ་ཡ་སརྦ་བྷསྨི་ཀུ་རུས་པ་དུཥྚ་ན་ཧཱུཾ་ཕཊ་ཏྲི་ཤྱ་ཛཿ་ཧཱུཾ་བཾ་ཧོཿ་ས་མ་ཡ་སྟྭཾ་ས་མ་ཡ་ཧཾ་ཞེས་ལན་

[010A]༄༅། །གསུམ་གྱིས་དམ་ཚིག་བསྒྲགས། དེ་ནས། མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཡ་ཡིག་འོད་ཟེར་དང་བཅས་པས་མཚན་པར་
གྱུར་བར་བསམ་ལ། ལག་པ་གཉིས་ཀྱི་མཐེབ་མཛུབ་གཉིས་རྩེ་སྦྲད་པ་ཟླུམ་པོར་བྱས་པའི་མཛུབ་མོའི་ཕྱི་ནས་གུང་མོས་དཀྲིས་པའི་པདྨའི་ཁུ་ཚུར་གྱིས་དགང་བླུགས་མར་གྱིས་བཀར་བ་བཟུང་ལ། བུས་མོའི་ནང་ནས་ཕྱིར་མི་འདའ་བར་
གཡས་སུ་བསྐོར་བ་དང་བཅས། ཨོཾ་ཨགྣ་ཡེ་ཨཱ་དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་སཱཧཱ། ལན་བདུན་ནམ་གསུམ་གྱིས་བྱོན་སྐྱེམས་འབུལ་ཞིང། ཐ་མལ་སཱཧཱ་མི་བརྗོད་པར་
རྒྱལ་བ་རྒྱལ་སྲས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་བྱེད་པར་མཛོད་ཅིག་ཚེ་རབས་ཀུན་དུ་ལྷག་པའི་ལྷ་མཆོག་
ཁྱེད་ཀྱིས་འབྲལ་མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་སྒྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ཞེས་སྤེལ་ཚིག་ཏུ་སྦྱར་ནས་གསོལ་བ་བཏབ་པས་
ཞལ་གྱིས་བཞེས་པར་བསམ། འདིར་མེ་ལ་བགེགས་ཡོད་མེད་བརྟག་པ་ལ། ཁ་དོག་སྣ་ཚོགས་པ་དང་འབྲུ་མར་ལྟ་བུ་སོགས་ཁ་དོག་གི་སྐྱོན་དང། བོད་བུའི་སྒྲ་ལྟ་བུ་སོགས་སྒྲའི་སྐྱོན་དང། དྲི་ངན་པའི་སྐྱོན་དང། ཡང་ཡང་འདར་བདང་གཡོན་

[010B] ཁ་དོག་དཀར་སེར་སྣུམ་པ་སོགས་དང། དྲི་བཟང་བ་དང། བི་ཝང་སོགས་ལྷ་བུའི་སྒྲ་ཉན་པ་དང། གཡས་སུ་འཁྱིལ་བ་དང་དུ་བ་མེད་པ་སོགས་བཟང་རྟགས་སུ་
གསུངས་པས། ངན་པའི་རྟགས་མེད་ན་མི་དགོས་ལ། ཡོད་ན་ལས་སྔགས་དང་བསང་ཆུས་བསངས་ཏེ། ལས་སྔགས་ལ། བགེགས་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་པ་སྦྱར་ཏེ་དགང་བླུག་བདུན་མེ་ལྷ་ལ་ཕུལ་ནས་
སླར་ཡང་ལས་སྔགས་ཀྱིས་བསད་གཏོར་བྱས་ཏེ་དགང་བླུགས་བདུན་ནམ་གསུམ་མམ་གཅིག་མེ་ལྷའི་སྔགས་ཀྱིས་དབུལ། དེ་ནས། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་བར་མོས་ཏེ། ཡམ་ཤིང་
གཉིས་གཉིས་སམ་རེ་རེ་གཡས་མཆོག་སྦྱིན་བྱས་པའི་མཐེབ་སྲིན་གྱིས་རྩེ་མོ་ལྷ་ལ་བསྟན་ཏེ་བཟུང་ལ་ཅུང་ཟད་བསྐོར་ཞིང། ཨོཾ་ཨགྣ་ཡེ་  ྾  བཱ་ཧཱ་ནཱ་ཡ་མཱ་ན་ཏྲ་སིད་དཧི་མ་མེ་དའི་སཱཧཱ། ཞེས་བརྗོད་དེ་ལན་བདུན་སོགས་དབུལ་ལ་
གོང་གི་སྤེལ་ཚིག་བརྗོད། འདིར་རྫས་སྔགས་མི་སྦྱོར་བས་མར་ཁུ་དང་རྫས་ཁྱད་པར་བ་གཉིས་ཀ་ལ་ཡང་སྔགས་དེ་ཉིད་བརྗོད་ཅིང་བླུགས་གཟར་གྱིས་དབུལ་ལོ། །ཡམ་ཤིང་དང་མར་གཉིས་ལ་གྲངས་ངེས་གཟུང་མེད་བས་གང་འཚམ་བྱ་ལ་
རྫས་ཁྱད་པར་བ་ནི་སྟོང་ཕྲག་བརྒྱད་འབུལ་བ་ཡིན་ཏེ། དངོས་གྲུབ་རྒྱ་མཚོ་ལས། དེ་ལྟར་ན་སྦྱིན་སྲེག་གིས་དངོས་གྲུབ་སྒྲུབ་བ་ལ་ཐོག་མང་མེ་ལྷ་ཐབ་ཏུ་འགུགས་པར་ནུས་པ་ཞིག་གལ་ཆེ་ལ་དེ་ཡང་རིག་པ་མཆོག་ལས། ལས་ཐམས་ཅད་

[011A]༄༅། །ལའང་ཐོག་མང་པ་ལ་ཤའི་ཤིང་གིས་མེ་སྦར་ནས་འབྲས་ཡོས་ཞེ་དང་སྦྱད་རྩི་དང་མར་དང་སྦྱད་བས་མེ་ལྷ་ལ་ལན་སྟོང་ཕྲག་བརྒྱད་སྦྱིན་སྲེག་བྱས་ན་ལས་འགྲུབ་པ་དང་མེ་ལྷ་བྱོན་པའི་རྟགས་ཀྱང་མེའི་དབུས་སྡོ་བྲེད་དེ་
འདུག་པ་དང་མཐའ་སྔོ་བ་དང་མེའི་རྩེ་མོ་རྒྱས་པ་དང་རྩལ་སྔོ་ཞིང་མགྱོགས་བ་རྣམས་ཡིན་པར་གསུངས་སོ། །འདི་ནི་ལྷ་དབང་དུ་བྱེད་པའི་སྦྱིན་སྲེག་ལྟར་བྱའོ། །ཞེས་གསུངས་པ་ལྟར་རོ། །པཎ་ཆེན་རིན་པོ་ཆེས་མཛད་བའི་མགའ་
པོའི་སྦྱིན་སྲེག་སོགས་ལས་མེ་ལྷའི་རྫས་བཅུ་གཉིས་པོ་ཨོཾ་ཨགྣ་ཡེ་སཱཧཱ་ས་འབྲལ་བར་གསུངས་པ་སོགས་ལ་དཔགས་ན། འདིར་མེ་ལྷའི་སྔགས་རང་གིས་གྲངས་སྐོང་མནུས་ཚེ། ཨོཾ་ཨང་ཡེ་མའན་ཏྲ་སིང་དཧི་མ་མེ་དའི་སཱཧཱ་ཞེས་
བས་གྲངས་གཟུང་དུང་ངམ་སྙམ་ལ། ཡང་ཡིག་ཆུང་ཞིག་ལས། མེ་ལྷ་དབང་དུ་སྡུང་པའི་སྦྱིན་སྲེག་གི་ཚེ། གྲངས་གཟུང་གི་སྔགས་ནི། ཨོཾ་ཨ་གྣ་ཡེ་ཨཀརྵ་ཡ་ཛཿ་སྤེལ་ཚིག་ལོགས་སུ་མེད་དོ། །ཞེས་ཀྱང་
འབྱུང་བས་བརྟག་གོ་དེ་ལྟར་རྫས་རྣམས་སྙན་པའི་དབྱངས་ཀྱིས་ཕུལ་ནས། ཨོཾ་ཨཱ་ཧྲཱི་སོགས་ཀྱིས་ཞལ་བསིལ་དང་བསང་གཏོར་འབུལ་ལོ། །དེ་ནས་འཇིག་རྟེན་ལས་འདས་པའི་མེ་ལྷ་མཆོད་པ་ནི། འདས་
ལྷའི་མཆོད་རྫས་ཆུ་བཞི་དང་བཅས་བྱིན་གྱིས་བརླབ། འདོད་ཡོན་ལྔ་འབུལ་ན་དེ་ཡང་སྤྱོད། སྲེག་རྫས་བཀྲུ་སྦྱང་བྱ། དེ་ནས་ལྷ་བསྐྱེད་པ་ལ་གཞལ་ཡས་ཁང་བཅས་སྐྱེད་མི་སྐྱེད་གཉིས་ལས། གཞལ་ཡས་ཁང་བཅས་སྐྱེད་ན་

[011B] ནས། དེའི་གཡས་གཡོན་དུ་རི་དྭགས་ཕོ་མོ་དང་བཅས་པ། གཞལ་ཡས་ཁང་གི་དབུས་སུ་
ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མའི་གདན། དེའི་སྟེང་དུ་ཧཱུམ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་
རྡོ་རྗེ་འཇིགས་བྱེད་ཆེན་པོ་སྐུ་མདོག་དམར་པོ་ཞལ་དགུ་སོགས་དང། རྩ་ཞལ་དམར་པོ་ནས། ཀློང་དཀྱིལ་ན་བཞུགས་པ། དེའི་མག་ཏུ་ས་སྙིང་གི་སོགས་དང། དམ་ཚེག་སེམས་དཔའི་ནས་
འོད་ཟེར་ལྔ་འཕྲོ་བ། འཇམ་དཔལ་རང་བཞིན་མ་དང། ཧཱི་ཧ་བཧོ་བརྗོད། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་དཔལ་རྡོ་རྗེ་
འཇིགས་བྱེད་དཔའ་བོ་གཅིག་པའི་རྟེན་དང་བརྟན་བའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚྲཱི་ཝི་ཀྱྀང་པ། བདག་ལ་ཞེས་པ། འདི་ལ་ཞེས་བསྒྱུར་ཅིང། དབུ་ལ་
མི་བསྐྱོང་པས་རྒྱས་བཏབ། དབང་གི་ལྷ་རྣམས་དེ་ཉིད་ལ་ཐིམ་ཞིང་སྐུ་ལས་འོད་ཟེར་དམར་པོའི་ཚོགས་འཕྲོ་བའི་གྱུར། ཅེས་ཚིག་འགའ་བསྒྱུར་བ་མ་གཏོགས་སྒྲུབ་ཐབས་བཞིན་བྱ། གཞལ་ཡས་

[012A]༄༅། །ཁང་མི་སྐྱེད་ན། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་སྣ་ཚོགས་པདྨ་དང་ཟླ་བ་
དང་ཉི་མའི་གདན། དེའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དམར་པོ། ཞེས་པ་མན་སྔར་བཞིན་ལ་
སྤྱན་འདེན་སྐབས། བསྒོམས་པ་དང་འདྲ་བའི་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པ་མདུན་གྱི་ནམ་མཁར་སྤྱན་དྲངས། ཞེས་བསྒྱུར་རོ། །དེ་གཉིས་གང་བྱས་ཀྱང། དག་ཅིང་
དྲི་མེད་ཡིད་འོང་བའི། །སྔགས་ཀྱི་བསང་གཏོར་མཆོག་འདི་དག་བདག་གིས་དང་པས་འབུལ་ལགས་ཀྱི། །བཞེས་ཏོ་བདག་ལ་བཀའ་དྲིན་སྩོལ། །ཨོཾ་ཨཱ་ཧྲཱི་པྲ་ཝ་ར་ས་ར་ཀ་
རཾ་པྲོཀྷ་ཎཾ་པྲ་ཊཱིཙྪ་ཧཱུཾ་སྷཱཧཱ། དེ་བཞིན་དུ་བསང་གཏོར་གྱི་གནས་སུ་ཞལ་བསིལ་ཡོན་ཆབ་ཞབས་བསིལ་དང། པྲོཀྵ་ཊཾ་གྱི་གནས་སུ་ཨཱཉྩ་མ་ཎཾ་སོགས་སྦྱར་ནས་ཆུ་བཞི། རྒྱལ་བ་རྣམས་ནི་ཡོན་ཏན་མཆོག་གི་སྐུ།།
བྱང་ཆུབ་ཡན་ལག་རྒྱན་གྱི་མེ་ཏོག་མཛེས། །སོགས་དང། ཨོཾ་ཡ་མཱ་ན་ཏ་ཀ་པུ་ཥྤེ་བྲ་ཏཱིཙྪ་ཧཱུཾ་སཱཧཱ། ཞེས་སོགས་ཀྱིས་ཉེར་སྤྱོད་རོལ་མོ། འདོད་ཡོན་ལྔ་འབུལ་བར་སྤྲོ་ན། རིན་ཆེན་དབང་གི་

[012B] བསྡུ་ན་སྔགས་རྐྱང་གིས་རུང། ཨོཾ་ཡ་མའན་ཏ་ཀ་ཧཱུཾ་ཕཊ་ཨོཾ་ཨཱ་ཧཱུཾ་གིས་ནང་མཆོད་དབུལ། འཇམ་དཔལ་གསེར་མདོག་མ་དང་གཉིས་མེད་ཐུན་མོང་མ་གང་རུང་ངམ། ཡང་ན་
བདེ་ཆེན་འོང་གསལ་ཟུང་འཇུག་ཕྱག་རྒྱ་ཆེ། །དཔའ་བོའི་གང་གྱིས་དུར་ཁྲོད་དབུས་སུ་རོལ། །ཁམས་གསུམ་བདུད་དཔུང་བཟའ་བའི་མཆེ་བ་དཀར། །གཟིགས་པའི་འོད་ཅན་ཁྱོད་ཀྱིས་རྟག་
ཏུ་སྐྱོངས། །རབ་འབར་དུས་ཀྱི་མེ་ལྕེའི་འཕྲེང་བའི་དབུས། །ཆུ་སྐྱེས་ཉི་མ་ལྷ་ཆེན་གདན་གྱི་ཁྱིར། །དགུ་དང་བཅུ་དྲུག་སུམ་ཅུ་བཞི་ལྡན་གྱི། །འགྱིར་མཛད་བདུད་བཞིའི་དགྲ་འཇོམས་
ཁྱོད་ལ་བསྟོད། །ཀུནྡའི་འོད་ཟེར་འགྱེད་པའི་བསིལ་བྱེད་ཀྱིས། །ཉོན་མོངས་བདུད་དང་གཤིན་རྗེའི་བར་གཅོད་ཀུན། །ཆོས་ཀྱི་དབྱིངས་སུ་རྣམ་པ་ཞི་མཛད་པ། །ཞི་བཱ་མགོན་པོ་
ཁྱོད་ལ་བསྟོད། །ཀུནྡའི་འོད་ཟེར་འགྱེད་པའི་བསིལ་བྱེད་ཀྱིས། །ཉོན་མོངས་བདུད་དང་གཤིན་རྗེའི་བར་གཅོད་ཀུན། །ཆོས་ཀྱི་དབྱིངས་སུ་རྣམ་པར་ཞི་མཛད་པ། ཞི་བའི་མགོན་པོ་
ཁྱོད་ལ་བསྟོད་པར་བགྱི། །གསེར་གྱི་ཁུ་བ་བཞུ་བའི་འོད་འཕྲེང་ལས། །ཚེ་དང་བསོད་ནམས་བསླབ་གསུམ་དཔལ་འབྱོད་དང། །ཤེས་རབ་གྲུབ་ཆེན་བརྒྱད་ཀྱི་དངོས་གྲུབ་ཀུན། །རྒྱས་
མཛད་རྒྱས་པའི་མགོན་པོ་ཆེ་ལ་བསྟོད། །ཀྱོ་བ་ཞགས་པ་མདའ་རྣོན་དམར་འོད་ཀྱིས། །གང་ལ་རེག་པ་འདུ་ཞིང་འབུགས་འགྱུར་པའི། །དབང་གིས་ལས་མཛད་དབང་གི་གཟི་བརྗིད་
[013A]༄༅། །ཅན། །དབང་སྡུད་མགོན་པོ་ཁྱོད་ལ་བསྟོད་བར་བགྱི། །བདུད་དང་དགྲ་བགེགས་འབྱུང་པོ་གདུག་པ་ཅན། །སྐད་ཅིག་ཉིད་ལ་གནམ་ལྕགས་ཀྱིས་ཤིང་བཞིན། །
འཇོམས་མཛད་དྲག་པོའི་མགོན་པོ་དྲག་ཤུལ་ཅན། །རྡོ་རྗེ་འཇིགས་བྱེད་ཆེན་པོར་བསྟོད་པར་བགྱི། །རལ་གྲི་རིལ་བུ་མིག་སྨན་ཀད་གི་མགྱོགས། །བུམ་བཟངས་འོག་ལ་སོགས་གྲུབ་
ཆེན་བརྒྱད། །དབང་ཕྱུག་བརྒྱད་སོགས་ཡོན་ཏན་མ་ལུས་བ། །དྲན་པ་ཙམ་གྱིས་སྩོལ་མཛད་ཁྱོད་ལ་བསྟོད། །སྙིང་དབུས་ཉོན་མོངས་གཤིན་རྗེའི་ལྔགས་མཁར་ཆེ། །ཕུག་པས་ཕྱག་རྒྱ་
ཆེན་པོ་མཆོག་གི་བདེ། །ཞལ་དགུས་བརྗིད་པ་དཔལ་ལྡན་གཤིན་རྗེའི་གཤེད། །ཁྱོད་ལ་རེ་བའི་ཡིད་ཀྱིས་བསྟོད་པར་བྱ། །མགོན་པོ་ཁྱོད་ཀྱིས་རྟག་ཏུ་སེམས་ཅན་ཀུན། །ཐུགས་རྗེས་མ་བོར་
བྱམས་པའི་ཕྱག་གིས་བཟུངས། །ཁྱད་པར་རྣལ་འབྱོར་བདག་གི་རེ་བ་ཀུན། །རྒྱ་མཚོའི་དུས་རླབས་བཞིན་མཛད་དེའི་ཕྱིར་བསྟོད། །ཐུགས་རྗེའི་མངའ་བདག་བླ་མ་མཆོག་རྣམས་དང། །དབྱེ་བ་
མེད་པ་དེའི་ཕྱིར་བདག་གིས་ནི། །རྩེ་གཅིག་གསོལ་བ་བཏབ་ནས་བསྟོད་ལགས་ཀྱི། །ད་དུང་རེ་བ་མ་ལུས་ལྟུན་གྱིས་སྒྲུབས། །བཤད་དང་སྒྲུབ་པའི་རྒྱལ་མཚན་སྲིད་པའི་རྩེད། །བསྒྲེངས་

[013B] །རང་གི་རྒྱུད་ལ་སྤེལ་བར་བྱེད་པ་ལ། །བར་དུ་གཅོད་པའི་ལས་ཀུན་ཞི་བར་མཛོད། །བདག་ལ་བལྟོས་ཤིང་བསྲུང་བའི་སྐྱེ་བོ་རྣམས། །ཚེ་རབས་ཀུན་དུ་
མགོན་པོ་ཁྱོད་ཉིད་དང། །མི་འབྲལ་ཁྱེད་དང་བླ་མ་དབྱེར་མེད་དུ། །ལེགས་པར་བལྟས་ནས་རྫོགས་སངས་རྒྱས་གྱུར་ཅིག་ཅེས་པཎ་ཆེན་རིན་པོ་ཆེས་མཛད་པའི་བསྟོད་བ་འདི་ཡང་སྐབས་དོན་དང་འབྲེལ་ཆེ་
བར་སྣང་བས་འདིས་བསྟོང་ཀྱང་ཆོག་གོ་དེ་ནས། ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་གིས་མཚན་པར་གྱུར། ལས་སྔགས་ཀྱིས་མར་ཁུ་དགང་བླུགས་གསུམ་མམ་བདུན་ཕུལ་ནས། རྒྱལ་བ་
རྒྱལ་སྲས་སོགས་ཀྱིས་སྡར་ལྟར་གསོལ་བ་བཏབ་པས་འཕྲིན་ལས་མཛད་པར་ཞལ་གྱིས་བཞེས་པར་བསམ། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར་བར་བསམ་ལ། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་མའན་ཏྲ་
སིད་དཧི་མ་མེ་དའི་ཧཱུཾ་ཕཊ། ཅེས་བའི་སྔགས་ཀྱིས་ཡམ་ཤིང་གང་འཚམ་ཕུལ་ནས། རྒྱལ་བ་རྒྱལ་སྲས་སོགས་ཀྱིས་གསོལ་བ་གདབ། མར་དང་རྫས་ཁྱད་བར་བ་གཉིས་ཀ་ཡང་སྔགས་དེ་ཉིད་ཀྱིས་དབུལ་ལ་ཚེགས་བཅད་བརྗོད་
འདིར་རྫས་ཁྱད་བར་བ་སྔགས་དང་སྦྲགས་ནས་བཅུ་ཆའི་གྲངས་གསོག་པ་ཡིན་ལ། དེ་ལ་སྔགས་གང་གི་གྲངས་ཀྱི་བཅུ་ཆས་བྱེད་བ་ལ་མི་འདྲ་བ་ཡོད་ཀྱང། འདིར་རྩ་སྔགས་འབུམ་བཟླས་པའི་གྲངས་ཀྱི་བཅུ་ཆ་སྟེ་སྦྱིན་སྲེག་ཁྲི་བྱེད་པ་ཡིན་ནོ། །

[014A]༄༅། །དེ་ཡང་དངོས་གྲུབ་རྒྱ་མཚོར་ལུང་དང་བཅས་གསུངས་པ་ནི་དེ་ཉིད་ལས། སློབ་དཔོན་བློ་གྲོས་བཟང་པོས། དེ་ནས་ལས་ཐམས་ཅད་པའི་ཐབ་ཁུང་དུ་ཆོ་ག་བཞིན་དུ་མངར་གསུམ་གྱིས་བསྐུས་པའི་མེ་ཏོག་དམར་བོ་
སྟོང་ཕྲག་བཅུ་སྦྱིན་སྲེག་བྱ་སྟེ། ཞེས་སྲེག་རྫས་དམར་པོས་ལས་ཐམས་ཅད་བའི་ཐབ་ཏུ་ལྟ་དབང་དུ་བྱེད་པའི་སྦྱིན་སྲེག་བྱ་བར་གཤེད་དམར་གྱི་མངོན་རྟོགས་ལས་གསུངས་པའི་ཕྱིར་རོ། །ཞེས་གསུངས་སོ། །དེ་ལྟར་རྫས་རྣམས་
ཕུལ་ནས་གསོལ་བ་བཏབ་པས། ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དམར་པོ་བདུད་རྩི་དམར་པོས་གང་བ་ཐོགས་ནས། སྒྲུབ་བྱ་རང་ཉིད་ཟླ་བའི་དཀྱིལ་འཁོར་དམར་པོ་
ལ་གནས་པ་ལ་དབང་བསྐུར་བས་ལུས་ཐམས་ཅད་གང། ཞི་རྒྱས་དབང་དྲག་སོགས་ལས་རབ་འབྱམས་ཀྱི་སྒོ་ནས་རང་གཞན་གྱི་གནས་སྐབས་དང་མཐར་ཐུག་གི་དོན་ཐམས་ཅད་ཐོགས་མེད་དུ་
སྒྲུབ་ནུས་པའི་སྔགས་ཀྱི་དངོས་གྲུབ་མ་ལུས་པ་ཐོབ་པར་གྱུར་པར་བསམ་པའམ། ཡང་ན། དཔལ་རྡོ་རྗེ་འཇིགས་བྱེད་ཆེན་པོ་ཤིན་ཏུ་དགྱེས་པས་དངོས་གྲུབ་སྩོལ་བར་བསམ་ཀྱང་རུང་ངོ། །སླར་ཡང་
ལས་སྔགས་ཀྱིས་མང་བུ་དག་བ་བླུག་གསུམ་མམ་བདུན་དང། ལས་སྔགས་ཀྱིས་མཆོད་ཡོན་ཕུལ་ཏེ། ཨོཾ་ཨཱ་ཧྲཱི་སོགས་ཀྱིས་བསང་གཏོང་དང་ཞལ་བསིལ། ཨོཾ་བཛྲ་ཝ་ས་སྱ་སཱ་ཧཱས་གོས། ཨོཾ་བཛྲ་ཏམ་བུ་

[014B] ཨོཾ་ཧྲཱི་ཥྚྲཱི་ཧཿ་སོགས་ཀྱིས་ཉེར་སྤྱོད་རོལ་མོ། སྙིང་བོ་ལ་འབྲུ་གསུམ་བཏགས་བས་ནང་མཆོད་འབུལ། གཉིས་མེད་ཐུན་མོང་མས་བསྟོད། གཏོང་མ་འབུལ་བར་སྤྲོ་ན་བྱིན་གྱིས་བརླབས་ལ་
ལྷའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་ནས་བསྟོད་པའི་བར་དཀྱུས་ལྟར་བྱས་ལ་དབུལ། ཨོཾ་པྲ་ན་མ་མི་ཏ་ཐཱ་ག་ཏན་གྱིས་ཕྱག་བྱ། ཨཱ་ཧྲཱི་སོགས་ཀྱིས་མཆོད་ཡོན་དབུལ། མེ་ཏོག་དང་བཅས་
པའི་ཐལ་མོ་སྙིང་ཁར་སྦྱར་ནས་ཡོ་བྱད་མ་ཚང་བ་ལ་སོགས་པའི་ཉེས་བཞི་བའི་ཕྱིར་དུ། གང་ཡང་བདག་བློ་མོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །
མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །
དེ་ནས་སྤྲོ་ན། བཅོམ་ལྡན་འདས་འཇམ་དཔལ་གཤིན་རྗེའི་གཤེད་ཁྱེད་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱེ་བ་པའི་ནུས་མ་ཐུ་བསམ་གྱིས་མི་ཁྱབ་པ་
མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་འདི་ཉིད་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་བར་བྱིན་གྱིས་བརླབ་ཏུ་

[015A]༄༅། །གསོལ། །དཔལ་ལྡན་བླ་མ་དམ་པ་རྣམས་དང་བསྟན་པ་འཛིན་པའི་སྐྱེས་བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང་རྣམ་པར་དཀར་བའི་འཕྲིན་ལས་དར་རྒྱས་
སུ་འབྱུང་བ་དང། བདག་ཅག་དཔོན་སློབ་སྦྱིན་བདག་དང་བཅས་པ་རྣམས་ཀྱི་ནང་གདོན་སྡིག་སྒྲིབ་སོགས་མི་མཐུན་པའི་ཕྱོགས་ཐམས་ཅད་ཞི་བ་དང་ཚེ་བསོད་དཔལ་འབྱོར་སོགས་མཐུན་རྐྱེན་ལེགས་
ཚོགས་ཐམས་ཅད་འབད་མེད་ལྷུན་གྲུབ་ཏུ་འབྱུང་བ་དང། འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་འཆད་དུ་འབྱུང་བར་བྱིན་གྱིས་བརླབ་ཏུ་གསོལ། །ཁྱད་
པར་དུ་ཡང་བླ་མ་ཡི་དམ་མཆོག་གིས་ཚེ་རབས་ཐམས་ཅད་དུ་འབྲལ་བ་མེད་པར་རྗེས་སུ་འཛིན་པ་དང། ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པ་མཐའ་དག་རྒྱུད་ལ་སྐྱེས་ནས་མྱུར་བ་མྱུར་
བར་དཔལ་རྡོ་རྗེ་འཇིགས་བྱེད་ཆེན་པོའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། །ཞེས་སྤྱི་འགྲོའི་འདོད་གསོལ་དང། རྒྱལ་བ་རྒྱལ་སྲས་ནས། འགྲུབ་པར་མཛོད་ཅིག་ཅེས་འདོད་
དོན་འགྲུབ་པའི་གསོལ་བ་གདབ། ཆད་ལྷག་གི་ཉེས་པ་ཞི་བར་བྱ་བའི་སེམས་ཀྱིས། ཨོཾ་བཛྲ་སཏཱ་ཨཱ་ཞེས་པ་གསུམ་མམ་བདུན་སོགས་བརྗོད་དེ། གཤིན་རྗེ་གཤེད་ཀྱི་ཡིག་བརྒྱ་བཟླ། ཨོཾ་ཨཱ་ཨོཾ་ཡ་

[015B] ཧཱུཾ་མུཿ་ཡེ་ཤེས་པ་དམ་ཚིག་པ་དང་བཅས་པ་རང་ཉིད་ལ་ཐིམ་པར་གྱུར་བར་བསས་ཡོ། །དེ་ནས་ཡང་འཇིག་རྟེན་པའི་མེ་ལྷ་མཆོད་པ་ནི། ཨོཾ་ཨགྣ་ཡེ་སོགས་མེ་ལྷའི་སྔགས་
ལ། པུཥྤཾ་པྲ་ཏཱིཙྪ་ཧཱུཾ་སཱཧཱ། དེ་བཞིན་དུ། དཧུ་པཾ། ཨཱ་ལོ་ཀེ་གན་དྷཱེ། སོགས་དང་འདྲུ་གསུམ་བཏགས་པས་ཉེད་སྤྱོད་རོལ་མོན་ང་མཆོད། ཨོཾ་ཨཱ་ཧྲཱི་སོགས་ཀྱིས་བསང་གཏོང་དང་ཞལ་
བསིལ། ཏམ་བུ་ལས་སོ་ཅི། ཝ་ས་སྱས་གོས། མེ་ལྷའི་སྔགས་ལ་མའན་ཏྲ་སང་དཧི་སོགས་བཏགས་པས་ཡམ་ཤིང་སོགས་ཕུལ་ལ། དྲིལ་བུ་དཀྲོལ་ཞིང། འཇིག་རྟེན་དབང་ཕྱུག་ཚངས་དབང་
མགོན་གྱི་སྲས། །ཞེས་སོགས་ཀྱི་ཤོ་ལོ་ཀ་གཅིག་གིས་བསྟོད། དེ་ནས་ཨཱ་ཧྲཱི་སོགས་ཀྱིས་ཞལ་བསིལ་དང་བསང་གཏོང། མེ་ལྷའི་སྔགས་ལ་བུ་ཥྤཾ་སོགས་བཏགས་བས་ཉེར་སྤྱོད་དང་རོལ་མོས་མཆོད། གཏོར་མ་
བསང་སྦྱངས་བྱིན་གྱིས་བརླབས་ཏེ་མེ་ལྷའི་སྔགས་ལ། ཨ་ཀ་རོ་བཏགས་པ་གསུམ་གྱིས་ཕུལ། མེ་ལྷའི་སྔགས་ལ་བུཥྤཾ་སོགས་སྦྱར་བའི་ཉེར་སྤྱོད་ལྔས་མཆོད། མེ་སྟེ་སྲེག་བྱ་ཟ་བའི་ལྷ། །དྲང་སྲོང་རྒྱལ་
པོ་བཞིན་གྱི་བདག། །ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞེས་བསྟོད། མཆོད་སྦྱིན་གཏོར་མ་འདི་སྣོམ་ལ། །རྣལ་འབྱོར་བདག་ཅག་འཁོར་

[016A]༄༅། །བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་པ་བཟང། །ལོངས་སྤྱོད་རྒྱ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་པ་ཡི། །ལས་
ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་
མཛོད། །རྨི་ལམ་ངན་དང་མཚན་མ་དན། །བྱ་བྱེད་དན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕལ་དང། །བདེ་ལེགས་ཐམས་ཅད་
འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ཅེས་འཕྲིན་ལས་བཅོལ་བ་ལྟར་ཞལ་གྱིས་བཞེས་པར་བསམ། ཨཱ་ཧྲཱི་སོགས་ཀྱིས་མཆོད་ཡོན་བུལ། གང་ཡང་བདག་བློ་རྨོངས་པ་ཡིས། །སོགས་ཤོ་
ལོ་ཀ་གཅིག་གིས་བཟོད་བར་གསོལ། མེ་ལྷའི་རྒྱལ་བོས་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་འགལ་རྐྱེན་མི་མཐུན་པའི་ཕྱོགས་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་ཡིད་
བཞིན་དུ་འགྲུབ་པར་མཛོད་ཅིག་ཅེས་བ་ལྟ་བུ་སྐབས་རང་བསྟུན་པའི་འདོད་བའི་དོན་ཞུ། ཨོཾ་བཛྲ་སཏཱ་ཨཿ་རང་གི་དོན་དང་གཞན་གྱི་དོན། །སྒྲུབ་བྱེད་སྲེག་བྱ་ཟ་བ་གཤེགས། །ཇི་བཞིན་དུས་སུ་ཚུད་

[016B] །བདག་གི་དངོས་གྲུབ་ཐམས་ཅད་སྒྲུབས། །ཞེས་པས་བསྐུལ་ལ། ཨོཾ་མུཿ་ཡེ་ཤེས་པ་རང་གནས་སུ་གཤེགས་ནས་དམ་ཚིག་པ་མེ་འབར་བའི་རྣམ་པར་གྱུར་པར་བསམ། ཡི་དམ་གྱིས་
རྗེས་སུ་འཛིན་བའི་སྨོན་ལམ་ཟུར་དུ་བཀོད་བ་ལྟར་གདབ་བོ། །གོང་དུ་བདག་བསྐྱེད་བསྒོམས་པའི་རྗེས་སུ་རང་གཙོ་བོ་ལས་ལོགས་སུ་བྱེ་སྟེ་སྦྱིན་སྲེག་བྱས་ལ། འདིར་ནང་དུ་ཞུགས་ནས་གཙོ་བོ་དང་ཐ་མི་དང་དུ་གྱུར་པར་མོས་ཤིང། གཏོར་མགྲོན་གྱི་
གཤེགས་གསོལ་དང་སྨོན་ལམ་ཉེར་བསྡུ་ཤིས་བརྗོད་རྣམས་སྒྲུབ་ཐབས་ལྟར་བྱའོ། །ད་ནི་དོན་ལྷག་མ་འགའ་ཞིག་བརྗོད་པར་བྱ་སྟེ། དེ་ཡང་གོང་དུ་བཤད་པ་ལྟར་རྫས་འབུལ་བའི་གྲངས་མང་ཞིང། ཞག་མང་བོ་
འགྲོ་དགོས་པས་ཉིན་རེ་བཞིན་ཆོ་ག་རྫོགས་པའི་རྗེས་སུ་འོ་མ་དང་བསྲེས་པའི་དྲི་དམར་པོའི་ཆུས་ཐབ་ཀྱི་མེ་གཞིལ་ལ། ཐལ་པ་དང་རྡུལ་ཚོན་སོགས་ལས་བུམ་དུ་བླུགས་ལ་ཆུ་བོ་ལ་སོགས་པར་བསྐུར་བར་གསུངས་
པས་གྲུབ་ན་རྡུལ་ཚོན་གཤེགས་པའི་ཚུལ་ལྟར་བཀུར་སྟི་དང་བཅས་སྐྱེལ་བར་བྱ་ཞིང། དེ་མ་བྱུང་ནའང་སྣོད་གཙང་མང་བླུགས་ནས་ས་གཙང་སར་སྐྱེལ་ལོ། །སྦྱིན་སྲེག་ཕྱི་མ་རྣམས་ལ་ས་ཆོག་བྱེད་མི་དགོས་
ཐབ་ཀྱིས་གཞི་སླར་ཡང་ཁ་བསྒྱུར་ནས་ཐབ་འབྲི་བ་དང་རྫས་དང་ཡོ་བྱད་བཤོམ་པ་སོགས་ཐམས་ཅད་སྔར་དང་འདྲ། ཐོག་མ་དང་ཐ་མའི་ཆོ་ག་རྒྱས་ལ། བར་བ་རྣམས་བསྡུས་པ་བྱས་ཀྱང་རུང་བས་གང་མོས་

[017A]༄༅། །བྱ། འཇིག་རྟེན་པའི་མེ་ལྷའི་རྫས་ཀྱི་གྲངས་མ་རྫོགས་བར་དུ་དེ་གཙོ་བོར་བྱེད་ཅིང་འདས་ལྷ་ལ་ཉུང་ཙམ་དེ་དབུལ། དེའི་གྲངས་རྫོགས་པའི་ཚེ་འདས་ལྟའི་སྦྱིན་སྲེག་གི་གྲངས་
བཟུང་ལ། མེ་ལྷ་ལ་ཉུང་ཙམ་དབུལ་ཞིང། དེ་ཡང་རྫས་ཁྱད་པར་བ་ལྔ་བཅུ་རེ་སོང་བའི་མཚམས་སུ་ཡམ་ཤིང་དང་མར་ཁུ་ལན་བདུན་རེ་ལྟ་བུ་སེལ་བར་བྱ། སྒྲུབ་གྲོགས་གཅིག་གིས་གྲངས་གཟུང་བ་
དང། མེ་ལ་བུད་ཤིང་སྣོན་པ་སོགས་སྐབས་དང་བསྟུན། རྐང་འོག་ཏུ་སོང་བ་དང་མཆིལ་སྣབས་འབྱར་བའི་ཤིང་སོགས་བཙོག་པའི་རིགས་མེ་ནང་དུ་མ་འདར་བ་སོགས་གཙང་སྦྲ་ལེགས་པར་བྱ། བཅུ་ཆའི་
སྦྱིན་སྲེག་གི་གྲངས་རྫོགས་པའི་མཇུག་ཏུ་ཡི་དམ་གྱི་ལྷ་ལ་གཏང་རག་གི་ཚུལ་དུ་རྒྱས་པའི་སྦྱིན་སྲེག་འབུལ་བ་ཕྱག་ལེན་དུ་སྣང་བས་སྤྱི་འགྲོ་ལྟར་བྱ་ཞིང། འོ་ཐུག་སྒྲུབ་པ་སོགས་ཀྱི་དགའ་སྟོན་དང་
ཆོས་སྐྱོང་རྣམས་ལ་གཏང་རག་གི་བསྐད་གསོ་དང། སྨོན་ལམ་ཤིས་བརྗོད་རྣམས་ནི་བསྙེན་ཡིག་རྣམས་སུ་འབྱུང་བ་ལྟར་བྱའོ། །དེ་ལྟར་བྱེད་དགོས་པ་ཐམས་ཅད་ལ་ལེ་ལོ་དང་རྩེད་མོ་ལྟ་བུར་བྱེད་པ་
སོགས་སྤངས་ཏེ། ཐབ་དང་རྫས་སོགས་ཡོ་བྱང་ཐམས་ཅད་གཙང་ཞིང་ཚང་བ་དང། ཆོ་ག་ཕྱག་ལེན་མི་འཆོལ་བ་དང། དམིགས་རིམ་རྣམས་ཀྱང་ཅི་ནུས་ཀྱིས་བསམ་བསྒོམ་བྱེད་བ་རྣམས་ཤིན་ཏུ་གལ་

[017B] རྗེ་ཐམས་ཅད་མཁྱེན་པ་ལྕང་སྐྱ་རིན་པོ་ཆེས་སྦྱིན་སྲེག་གི་ཆོ་ག་ཤེལ་དཀར་མེ་ལོང་དུ། དེས་ན་རང་ཅག་བསྒོམ་བཟླས་ཚད་དུ་འཁྱོལ་བས་ལྷ་མཉེས་པར་བྱས་པ་ལྟ་ཞོག་ལས་རུང་གི་གྲངས་བསྙེན་
ཆ་མཐུན་ཙམ་ཡང་མ་སོང་ཞིང། གང་ལ་དམིགས་པ་གཏད་ཀྱང་དོན་སྤྱི་རབ་རིབ་ཙམ་ཡང་འཆད་དཀའ་བ་དག་གིས་ནི་ཐབ་དང་རྫས་སོགས་ཡོ་བྱད་ཐམས་ཅད་ཚོགས་ཤིང་ཆོ་ག་ངག་འདོན་དང་ལག་ལེན་མ་འཆོལ་བས་
ཕྱིའི་སྦྱིན་སྲེག་སྒྲུབ་པ་ཁ་ཅི་ནུས་ཀྱིས་འབད་པར་བྱ་ཡི། ཡོ་བྱད་དང་ཆོ་ག་དང་ལག་ལེན་གང་བྱུང་ཙམ་གྱིས་ཕྱིའི་སྦྱིན་སྲེག་དང། དམིགས་རྣམ་གང་ཡང་འཆད་རྒྱུ་མེད་པའི་ཡིད་ཀྱི་སྦྱིན་སྲེག་བྱེད་པའི་རྩོམ་
པ་མི་བྱ་སྟེ། དེས་དགོས་པའི་དོན་མི་འགྲུབ་པས་རང་གཞན་བསླུ་བར་འགྱུར་བས་སོ། །ཞེས་དང། ཡིད་གྱི་སྒོམ་པ་ཇི་ལྟ་བ་བཞིན་མ་བྱུང་ཀྱང། ཐབ་དང་རྫས་སོགས་ཡོ་བྱད་བཤད་ཚོད་ལྟར་ཚོགས་ན་
རྫས་ཀྱི་ནུས་པ་བསམ་གྱིས་མི་ཁྱབ་པའི་མཐུ་དང། སྔགས་དང་ཆོ་གའི་ངག་འདོན་ཆད་ལྷག་མེད་པ་བྱུང་ན་སྔགས་ཀྱི་ནུས་པ་བསམ་གྱིས་མི་ཁྱབ་པའི་མཐུ་དང། དམིགས་པ་ཡིད་ལ་བྱེད་ཚུལ་གྱི་གོ་བ་ཆགས་
ནས་དེ་ལྟར་བ་ཡི་ནོ་སྙམ་པའི་མོས་པ་བྱེད་རྒྱུ་བྱུང་ན་མོས་པའི་མཐུ་བསམ་གྱིས་མི་ཁྱབ་པ་གསུམ་ཀ་ཆོགས་པའི་རྟེན་འབྲེལ་གྱིས་དགོས་པའི་དོན་བགྲུབ་པས་སོ། །ཞེས་རང་ཅག་རྣམས་ལ་ཐུགས་བརྩེ་བ་

[018A]༄༅། །ཆེན་པོས་ཞལ་གདམས་སུ་གནང་བ་ལྟར་རོ། །ཚུལ་འདི་ནི་རྡོ་རྗེ་འཇིགས་བྱེད་ཀྱི་ལས་བཞིའི་སྦྱིན་སྲེག་གི་རྣམ་བཤད་དངོས་གྲུབ་རྒྱ་མཚོ་དང། ཞི་བའི་སྦྱིན་སྲེག་གི་ཆོ་ག་ཤེལ་
དཀར་མེ་ལོང་དང། བཅུ་ཆའི་སྦྱིན་སྲེག་གི་དག་འདོན་བྲུར་དུ་བསྒྲིགས་པ་དངོས་གྲུབ་ཆར་འབེབས་སོགས་དམ་པ་རྣམས་ཀྱི་གསུང་དུ་མ་ལ་བརྟེན་ཅིང། བླ་མ་རྣམས་ཀྱི་ཕྱག་བཞེས་སུ་མཛད་པས་ཀྱང་
བརྒྱན་ཏེ་སྦྱར་བ་ཡིན་མོད་ཀྱང། བདག་ནི་སྐྱེས་སྦྱངས་ཀྱི་བློ་ཤིན་ཏུ་དམན་ཞིང་ཞལ་ཤེས་མན་ངག་གི་གནད་ལའང་གདེངས་ཐོབ་མ་བྱུང་བ་བཅས་ལྷག་ཆད་ནོར་བ་སོགས་ཀྱི་སྐྱོན་ཇི་སྙེད་བྱུང་བ་ཐམས་
ཅད་བླ་མ་ཡི་དམ་མཁའ་འགྲོ་ཆོས་སྐྱོང་དང་བཅས་པ་རྣམས་ལ་སྙིང་ནས་འཆགས་སོ། །ནོངས་ཚོགས་ཐམས་ཅད་བྱང་ཞིང་དག་ནས་ཕན་ཡོན་རྒྱ་ཆེན་པོ་འབྱུང་བར་བྱིན་གྱིས་བརླབ་ཏུ་གསོལ། །
རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ཅེས་
དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒོ་ནས་བཅུ་ཆའི་སྦྱིན་སྲེག་བྱ་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི། ་རྗེ་བཙུན་ཐམས་ཅད་མཁྱེན་ལ་ཨཱཀྱཱ་རིན་པོ་ཆེ་དང། ་མཁས་ཤིང་གྲུབ་

[018B]
བློ་བཟང་ཚུལ་ཁྲིམས་ཞེས་བགྱི་བས། རང་ཉིད་བསྙེན་སྒྲུབ་བགྱིད་པའི་ཚེ་རང་དང་ཉེ་བར་གནས་པ་རྣམས་ཀྱིས་ལག་ཏུ་བླང་བདེར་བྱ་བ་དང། སྐལ་མཉམ་དོན་གཉེར་གྱི་སྐྱེ་བོ་འགའ་འབྱུང་ན་དེ་ལའང་
ཕན་བའི་ཕྱོགས་སུ་འགྱུར་སྲིད་དམ་སྙམ་ནས་བསྒྲིག་པའི་ཚེ་ཤོག་བུར་བྲིས་པའི་ཡི་གེ་པ་ནི་དགེ་སློང་བསྟན་པ་ཡར་འཕེལ་ལོ། །འདིས་ཀྱང་་འཇམ་མགོན་རྒྱལ་བ་གཉིས་པའི་རིང་ལུགས་
དྲི་མ་མེད་པ་འདི་ཉིད་དར་ཞིང་རྒྱས་ལ་ཡུན་རིང་དུ་གནས་པ་དང། བདག་སོགས་འགྲོ་བ་ཐམས་ཅད་ཀྱིས་དམ་པའི་ཆོས་ཚུལ་བཞིན་དུ་སྒྲུབ་པའི་རྒྱུར་གྱུར་ཅིག། །།མངྒ་ལཾ།། །།

[001A]



﻿༄༅། །ཡི་དམ་གྱི་ཚོགས་འཁོར་དང་སྦྱིན་སྲེག་སོགས་བཞུགས། །

[001A] །ན་མོ་གུ་རུ་བཛྲ་བཧཻར་ཝཱ་ཡ། དཔལ་རྡོ་རྗེ་འཇིགས་བྱེད་ལ་བརྟེན་པའི་ཚོགས་ཀྱི་འཁོར་ལོའི་ཆོ་ག་བདེ་བ་ཆེན་པོའི་རྒྱ་མཚོ་ཞེས་བྱ་བ། རྡོ་རྗེ་འཆང་དབང་རལ་
ཁུར་དང། །ཡིད་འཕྲོག་རྒྱན་ཕྲེང་ཡོངས་སྤངས་ཏེ། །ངུར་སྨྲིག་གར་མཛད་བློ་བཟང་ཞེས། །གྲགས་ལྡན་འཁོར་ལོའི་མགོན་དེས་སྐྱོངས། །དེ་ཉིད་ཐུགས་རྗེ་ཆེན་པོས་རབ་
ཁྲོས་པས། །སྒྱུ་མའི་སྲིན་པོ་སྲིད་གསུམ་ཟ་བ་བཞིན། །དམ་ཉམས་ཕྱི་ནང་འཆི་བདག་གཤིན་རྗེའི་དགྲ་བླ་མ་ཡི་དམ་དབྱེར་མེད་སྐྱབས་བཟུང་ནས། །གསང་ཆེན་རྒྱུད་སྡེའི་
རྒྱ་མཚོ་བསྲུབས་པའི་བཅུད། །དུས་གསུམ་དཔའ་བོ་མཁའ་འགྲོ་གཤེགས་པའི་ལམ། །དངོས་གྲུབ་མ་ལུས་འགུགས་པའི་ལྕགས་ཀྱུ་ཆེ། །ཚོགས་འཁོར་ཆོ་གའི་རིམ་པ་

[002A]༄༅། །མདོར་བསྡུས་བྲི། །དེ་ཡང་ཐོག་མར་ཚོགས་ཀྱི་ཡོ་བྱད་ཕུན་སུམ་ཚོགས་པ་བཟང་ཞིང་གྱ་ནོམ་པ་བཤམས། དཔའ་བོའི་ཚོགས་འདུས་པ་གྲལ་དུ་འཁོད་ནས་སྣོད་བཅུད་
བྱིན་གྱིས་བརླབ་པ་ནི། རང་ཉིད་སྐད་ཅིག་གིས་རྡོ་རྗེ་འཇིགས་བྱེད་དུ་བསམས་ལ་ཧྲཱི་ཥྚྲཱི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རྡོ་རྗེའི་ས་གཞི་རྭ་བ་གུར་བླ་བྲེ་མེ་རི་དང་བཅས་པའི་
དབུས་སུ། གནས་ཁང་འདི་ཉིད་བཧྲུཾ་ལས་རིན་པོ་ཆེའི་རང་བཞིན་ཐར་པ་ཆེན་པོའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་ལྡན་པ་མཚན་ཉིད་ཐམས་ཅད་ཡོངས་སུ་རྫོགས་པ་དང་བཅུད་རྣམས་དཔལ་རྡོ་རྗེ་འཇིགས་བྱེད་ཡབ་ཡུམ་ལ་སོགས་པའི་ལྷ་དང་ལྷ་མོའི་རང་བཞིན་དུ་གྱུར། དེ་ནས་མཆོད་རྫས་བྱིན་གྱིས་བརླབ་པ་ཡང། སྔར་ལྟར་བསངས། སྦྱངས། སྟོང་པའི་ངང་
ལས། ཧཱུཾ་ཧཱུཾ་ཞུ་བ་ལས་བྱུང་བའི་མཆོད་རྫས་དང་མཆོད་པའི་ལྷ་མོ་རང་བཞིན་སྟོང་པ་ཉིད་དང་བདེ་བ་ཆེན་པོ། རྣམ་པ་མཆོད་རྫས་དང་མཆོད་པའི་ལྷ་མོ། བྱེད་ལས་དབང་པོ་དྲུག་གི་སྤྱོད་

[002B] ཨོཾ་ཨརྒྷཾ་ཨཱ་ཧཱུཾ་ཞེས་པ་ནས། སྤརཤ་ཨཱ་ཧཱུཾ། ཨོཾ་ག་ན་ཙ་ཀྲ་པཱུ་ཛ་ཨཱ་ཧཱུཾ། དེ་ནས་བདག་མདུན་གྱི་དཀྱིལ་འཁོར་དང་འབྲེལ་ན་གསར་དུ་སྤྱན་མ་དྲངས་
ཀྱང་རུང་ལ། དེ་ལྟ་བུ་དང་མ་འབྲེལ་ན་ཚོགས་ཞིང་སྤྱན་འདྲེན་པ། སྤྲོ་ན། རོལ་མོ་དབྱངས་དང་བཅས་པས། ཧཱུཾ་རྡོ་རྗེ་འཆང་ནས་བཀའ་དྲིན་གསུམ་ལྡན་པར། །དམ་ཆོས་བདུད་རྩི་མགུར་གྱི་བུམ་བཟང་ནས། །ལེགས་
འོངས་རྩ་བརྒྱུད་བླ་མའི་ཚོགས་རྣམས་ཀུན། །ཚད་མེད་ཐུགས་རྗེའི་དབང་གིས་གཤེགས་སུ་གསོལ། །རྒྱུད་སྡེ་ཆེན་པོ་བཞི་དང་ཡོངས་འབྲེལ་བའི། །ཡི་དམ་དཀྱིལ་འཁོར་ལྷ་ཚོགས་འཁོར་བཅས་དང། །ཁྱད་
པར་ཁྲོ་བོ་ཆེན་པོ་གཤིན་རྗེའི་གཤེད། །འཁོར་བཅས་དངོས་གྲུབ་སྩོལ་ཕྱིར་གནས་འདིར་གཤེགས། །དུས་གསུམ་བདེ་གཤེགས་མ་ལུས་སྲས་དང་བཅས། །གནས་གསུམ་དཔའ་བོ་མཁའ་འགྲོ་ཇི་སྙེད་
དང༑ ༑བར་ཆད་ཀུན་སེལ་ཆོས་སྐྱོང་བསྲུང་མའི་ཚོགས། །རྣལ་འབྱོར་འཕྲིན་ལས་བསྒྲུབ་ཕྱིར་གཤེགས་སུ་གསོལ། །ཕྱོགས་བདག་ཞིང་སྐྱོང་དྲེགས་པ་སྡེ་བརྒྱད་ཚོགས། །གདོན་བགེགས་ལན་
ཆགས་སྙིང་རྗེའི་མགྲོན་ལ་སོགས། །ཕུད་ཀྱིས་མཆོད་འོས་སྲིད་དང་ཞི་བའི་མགྲོན། །མ་ལུས་མཆོད་པའི་གནས་འདིར་གཤེགས་སུ་གསོལ། །ཕྱི་ནང་གསང་བའི་མཆོད་སྤྲིན་རྒྱ་མཚོའི་དབུས། །རིན་

[003A]༄༅། །ཆེན་ལས་གྲུབ་མཛེས་པའི་གདན་ཁྲི་ལ། །ཞབས་སེན་འོད་ཆགས་བརྟན་པར་བཞུགས་ནས་ཀྱང། །སྒྲུབ་མཆོག་བདག་ལ་འདོད་དགུའི་དངོས་གྲུབ་སྩོལ། །དངོས་བཤམས་ཡིད་
ཀྱིས་སྤྲུལ་པ་ལས་བྱུང་བའི། །ཕྱི་ནང་གསང་བའི་མཆོད་ཚོགས་མཐའ་ཡས་པ། །ཀུན་བཟང་མཆོད་པའི་སྤྲིན་དང་ལྷན་ཅིག་ཏུ། །དགྱེས་པ་བསྐྱེད་ཕྱིར་འཁོར་དང་བཅས་ལ་འབུལ། །དེ་ནས་ཚོགས་རྫས་
རྣམས་ནང་མཆོད་ལྟར་བྱིན་གྱིས་བརླབས་ཏེ་འབུལ་བ་ནི། ཧཱུཾ་ཟག་མེད་ཡེ་ཤེས་བདུད་རྩིར་བྱིན་བརླབས་པའི། །བདེ་བ་ཆེན་པོའི་ཚོགས་ཀྱི་མཆོད་པ་འདི། །རྡོ་རྗེ་འཆང་དབང་བློ་བཟང་གྲགས་པ་དང། །དབྱེར་
མེད་རིགས་ཀྱི་ཅོད་པན་དྲིན་ཅན་རྗེ། །རྩ་བ་བརྒྱུད་པའི་བླ་མ་རྣམས་ལ་འབུལ། །དགྱེས་ཤིང་བཞེས་ནས་སྒྲུབ་མཆོག་བདག་ཅག་ལ། །འཕྲིན་ལས་རྣམ་བཞི་གྲུབ་པ་ཆེན་པོ་བརྒྱད། །བླ་མེད་མཆོག་གི་དངོས་
གྲུབ་སྩལ་དུ་གསོལ། །ཐོག་མཐའི་ཚིག་རྐང་ལྔ་རིགས་འགྲེ། ཟག་མེད་། བདེ་བ་། དཔལ་ལྡན་རྡོ་རྗེ་འཇིགས་བྱེད་གཤིད་རྗེའི་གཤེད། །དུས་འཁོར་གསང་བདེ་དགྱེས་པ་རྡོ་རྗེ་སོགས། །ཡི་དམ་ཞི་ཁྲོ་རབ་འབྱམས་རྣམས་ལ་འབུལ་། ། དུས་གསུམ་བདེ་གཤེགས་དམ་ཆོས་འཕགས་ཚོགས་བཅས། །བསླུ་མེད་དཀོན་མཆོག་རིན་ཆེན་མ་ལུས་དང། །ཁྱད་པར་དཔའ་བོ་མཁའ་འགྲོའི་ཚོགས་ལ་

[003B] ། ཕྱག་དྲུག་ཆོས་རྒྱལ་འདོད་ཁམས་དབང་ཕྱུག་མ། །ཞལ་བཞི་རྒྱལ་ཆེན་དྲེགས་པ་ལྕམ་སྲིང་སོགས། །མ་ལུས་ཆོས་སྐྱོང་བསྲུང་མའི་ཚོགས་ལ་འབུལ། ། ། ཕྱོགས་སྐྱོང་ཞིང་སྐྱོང་དྲེགས་པ་སྡེ་
བརྒྱད་དང། །ཚེ་རིང་མཆེད་ལྔ་བསྟན་མ་བཅུ་གཉིས་སོགས། །ཡུལ་ལྷ་གཞི་བདག་འཁོར་དང་བཅས་ལ་འབུལ། །དགྱེས་ཤིང་བཞེས་ནས་སྒྲུབ་མཆོག་བདག་ཅག་ལ། །སྤྱོད་ལམ་རྣམ་བཞི་བྱ་བ་ཅི་བྱེད་ཀྱང། །ཀུན་སློང་
རུ་ང་ཕྲག་དོག་མ་བྱེད་པར། །འགལ་རྐྱེན་ཀུན་གསོལ་མཐུན་རྐྱེན་མ་ལུས་སྒྲུབས། །་གནོད་བྱེད་གདོན་བགེགས་ཤ་ཁོན་བུ་ལོན་གཉེར། །མར་གྱུར་རིགས་དྲུག་སེམས་ཅན་ཐམས་ཅད་སོགས། །མགྲོན་དུ་བོས་ཤིང་
འདུས་པ་རྣམས་ལ་འབུལ། །དགྱེས་ཤིང་བཞེས་ནས་ཉོན་མོངས་སྡུག་བསྔལ་དང། །བྱམས་དང་སྙིང་རྗེ་བྱང་ཆུབ་སེམས་མཆོག་དང། །འཁྲུལ་མེད་ཡང་དག་ལྟ་བས་རྒྱུད་ཕྱུག་སྟེ། །ཐམས་ཅད་གཟིགས་པའི་གོ་འཕང་མྱུར་ཐོབ་
ཤོག་དེ་ནས་ལས་ཀྱི་རྡོ་རྗེས། ཧོ་དཔའ་བོ་ཆེན་པོ་དགོངས་སུ་གསོལ། །འདི་ལ་ཐེ་ཚོམ་མི་བྱ་སྟེ། །བྲམ་ཟེ་ཁྱི་དང་གདོལ་པ་གསུམ། །དབྱེར་མེད་གཅིག་ཏུ་དགོངས་ཏེ་རོལ། ཞེས་ཕྱག་ཏུ་ཕུལ། དེ་རྗེས། ཧཱུཾ་བདག་ཉིད་རྒྱལ་
བ་ཀུན་གྱི་གཙོ། །བཅོམ་ལྡན་རྡོ་རྗེ་འཇིགས་བྱེད་དངོས། །ཡེ་ཤེས་གདུད་རྩིའི་རྒྱ་མཚོ་ཆེ། །ལྷ་རྣམས་ཚིམ་པར་བྱ་ཕྱིར་རོལ། །ཨ་ཧོ་མཧཱ་སུ་ཁ། ཞེས་བརྗོད། ནང་གི་སྦྱིན་སྲེག་གི་ཚུལ་དུ་ལོངས་སྤྱད། མཐར་ཚོགས་ལྷག་བསྡུས་

[004A]༄༅། །བྱིན་གྱིས་བརླབས་ལ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་དུར་ཁྲོད་བརྒྱད་ལ་སོགས་པ་ནས། དམ་ཅན་ཞིང་སྐྱོང་ལྷག་ལ་རེ་བའི་སྡེ་བརྒྱད་འབྱུང་པོའི་ཚོགས་ཐམས་ཅད་སྤྱན་དྲངས། ཨ་ཀཱ་རོས་
བསྔོས་ལ། བདེ་བ་ཆེན་པོའི་ཚོགས་ལྷག་མཆོད་པ་འདི། །ལྷག་ལ་རེ་བའི་ཞིང་སྐྱོང་གཞི་བདག་དང། །དྲེགས་པ་སྡེ་བརྒྱུད་འབྱུང་པོའི་ཚོགས་རྣམས་དང། །ཁས་ཞན་མ་ཐོབ་སྐལ་ཆད་རྣམས་ལ་འབུལ། །དགྱེས་ཤིང་
བཞེས་ཏེ་རྣལ་འབྱོར་བདག་ཅག་ལ། །རྟག་ཏུ་གཡེལ་བ་མེད་པའི་གྲོགས་མཛད་ནས། །འགལ་རྐྱེན་ཀུན་གསོལ་མཐུན་རྐྱེན་མ་ལུས་སྒྲུབས། ཞེས་བརྗོད་ཅིང། མཇུག་མི་དམིགས་པས་རྒྱས་བཏབ་སྟེ། བསྔོ་བ་སྨོན་
ལམ་ཅི་རིགས་བྱས་ལ། ཤིས་པ་བརྗོད་མེ་ཏོག་གི་ཆར་དབབ་པར་བྱའོ། །སྨས་པ། རིག་འཛིན་དཔའ་བོ་མཁའ་འགྲོ་བྱེ་བའི་དབུས། །ཕྱི་ནང་གསང་བའི་ཚོགས་ཀྱི་འཁོར་ལོ་ཡི། །ལྷན་སྐྱེས་བདེ་སྟོང་རོ་ལ་རྟག་རོལ་
བའི༑ ༑རྣལ་འབྱོར་དབང་པོ་དེ་ལ་བདག་ཡིད་སྤྲོ། །ཚུལ་འདིར་འབད་པའི་དགེ་བ་ཀུ་མུ་ད། །ཟླ་འོད་ཀྱིས་བྱུགས་འདྲ་དེས་བདག་གཞན་རྣམས། །མཐོང་བའི་ཆོས་ལ་མཁའ་སྤྱོད་དཔའ་མོ་དང། །ལྷན་ཅིག་བདེ་བ་མཆོག་
གི་གར་བྱེད་ཤོག་ཅེས་དཔལ་རྡོ་རྗེ་འཇིགས་བྱེད་ལ་བརྟེན་པའི་ཚོགས་ཀྱི་འཁོར་ལོའི་ཆོ་ག་བདེ་བ་ཆེན་པོའི་རྒྱ་མཚོ་ཞེས་བྱ་བ་འདི་ཉིད་རིགས་དྲུག་པ་རྡོ་རྗེ་འཆང་ཆེན་པོའི་ངོ་བོ་ཐམས་ཅད་མཁྱེན་པ་ཆེན་པོ་བློ་བཟང་མཐུ་

[004B] རྒྱུད་དང་དམ་པའི་མན་ངག་བཞིན་དུ་རྒྱལ་ཁམས་མྱུལ་བའི་བྱ་བྲལ་གྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་
ལྷུན་པོའི་གཟིམས་ཁང་དུ་སྦྱར་བའོ།། །།༄༅། །ན་མོ་བཛྲ་བཧཻ་ར་ཝཱ་ཡ། འདིར་དཔལ་རྡོ་རྗེ་འཇིགས་བྱེད་ཀྱི་རྒྱས་པའི་སྦྱིན་སྲེག་བྱེད་ཚུལ་དངོས་གྲུབ་རྒྱ་མཚོར་གསུངས་པའི་ཆོག་བསྒྲིགས་གོ་བདེ་བར་
བརྗོད་པ་ནི། ཡོ་བྱད་ཐམས་ཅད་རྣམ་བཤད་ཆེན་མོ་ལྟར་འཚོགས་པར་བྱས་ཏེ། བདག་ཉིད་ལྷར་གསལ་སྨྲ་གཞན་བཅད། །རྡོ་རྗེ་དྲིལ་བུ་བྱིན་བརླབས་ནས། །བསང་ཆུ་ནང་མཆོད་ལས་སྔགས་ཀྱིས། །གཡས་སྐོར་
ཐབ་རྫས་དགང་བླུགས་དང། །བདག་ཉིད་རིམ་བཞིན་བསངས་བྱས་ཏེ། །མེ་ལྷའི་མཆོད་རྫས་སྲེག་རྫས་རྣམས། །སྦྱངས་བསྐྱེད་བྱིན་གྱིས་བརླབ་པར་བྱ། །ཡི་གེ་གསུམ་གྱིས་མེ་བཞག་སྤར། །བསང་ཆུ་ནང་མཆོད་ལས་སྔགས་
ཀྱིས༑ ༑ལན་གསུམ་བསངས་ནས་ཐབ་ཏུ་བཅུག་སྔགས་བཅས་རླུང་ཡབ་ཀྱིས་སྦར་རོ། །ལས་སྔགས་བླུགས་གཟར་བདུན་གྱིས་གསོ། །ཀུ་ཤ་བྱིན་བརླབས་བྱང་བསྟན་དགྲམ། །དེ་ནས་ཐབ་སྦྱངས། སྟོང་པའི་ངང་ལས། སྣ་
ཚོགས་པདྨ་དང། ཟླ་བའི་སྟེང་དུ་སཾ་དང་རྡོ་རྗེ་ལས་རྡོ་རྗེ་འཛིན་པ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་པ། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་

[005A]༄༅། །རིན་པོ་ཆེ་དང། པདྨ་འཛིན་པ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་སེར་ཞིང་དབྱིབས་གྲུ་བཞི་པ། མུ་རན་དང་ཁ་ཁྱེར་དང་བཅས་པ། ཁ་ཁྱེར་ལ་རིན་པོ་ཆེའི་ཕྲེང་བས་བསྐོར་བ། གྲྭ་བཞིར་
ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པའི་ནང་དུ། རཾ་ལས་སྐྱེས་པའི་མེ་གྲུ་གསུམ་པའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང། དེ་ཡོངས་སུ་གྱུར་པ་ལས། མེ་ལྷ་སྐུ་མདོག་སེར་པོ། སེར་སྔོ་
དཀར་བའི་ཞལ་གསུམ་ཕྱག་དྲུག་པ། གཉུག་མར་གནས་པའི་རིག་མ་དང་གཉིས་སུ་མེད་པའི་སྐུ། ཕྱག་གཡས་ཀྱི་དང་པོ་ན་བགྲང་ཕྲེང། གཉིས་པས་མི་འཇིགས་པ་སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་
ན་དབྱུ་གུ་རྩེ་གསུམ་པ། གཉིས་པ་ན་སྤྱི་བླུགས། གསུམ་པ་ན་ཐོད་པ་བསྣམས་པ། གཡོན་བརྐྱངས་པའི་སྟབས་ཀྱིས་བཞུགས་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་
གྱུར༑ ལྷག་མ་གཞན་རྣམས་ནི་ཞི་བ་དང་འདྲ་ལ། ལྗགས་བྱིན་རླབས་ལ། མེ་ལྷའི་ལྗགས་རྡོ་རྗེའི་རྣམ་པ་ཅན་སེར་པོ་ལ་ཞེས་པ་དང། ཡེ་ཤེས་པའི་མེ་ལྷའི་སྐབས་སུ་ལྷ་རྣམས་ཀྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་
གྱུར༑ ཅེས་པ་དང། ལྗགས་ལའང་དེ་བཞིན་དུ་སྦྱར། སྤེལ་ཚིག་ནི། བདག་ཅག་དཔོན་སློབ་འཁོར་དང་བཅས་རྣམས་ཀྱི། །གཟི་བརྗིད་དཔལ་འབྱོར་ཚེ་དང་བསོད་ནམས་དང། །བདེ་བ་མཆོག་རྒྱས་བགེགས་སྡིག་དྲི་མས་

[005B] །ནོར་འབྲུ་མྱུར་ཤུགས་སྟོབས་དང་ནད་མེད་དང། །ཁྱད་པར་སྡེ་སྣོད་གསུམ་དང་རྒྱུད་སྡེ་བཞིའི། །བཤད་སྒྲུབ་བསླབ་གསུམ་རིམ་གཉིས་རྣལ་འབྱོར་སོགས། ལེགས་ཚོགས་ཐམས་ཅད་པུཥྚིཾ་ཀུ་རུ་ཨོཾ། །ཡང་སྲེག་རྫས་
གོ་རིམས་མ་འཁྲུགས་པར་འདོད་ན། ཡམ་ཤིང་མར་ཁུ་ཏིལ་དང་དུར། །མ་གྲུགས་ཞོ་ཟན་ཀུ་ཤ་དང། །ཡུངས་ཀར་སོ་བ་ནས་སྲན་གྲོ། །མཇུག་ཏུ་ཞལ་བསིལ་བསང་གཏོར་ཕུལ། །དེ་ནས་འཇིག་རྟེན་ལས་འདས་པའི། །མཆོད་རྫས་
སྔོན་བཞིན་པ་སངས་སྦྱངས་བསྐྱེད། །ཡེ་ཤེས་མེ་ལྷ་སྒྲུབ་མཆོད་དང། །འབྲེལ་དང་མ་འབྲེལ་དབྱེ་བ་ཡིས། །བསྐྱེད་ཅིང་ལྗགས་ལ་རཾ་ཡིག་བཀོད། །སྔོན་བཞིན་ཕྱི་ནང་མཆོད་ཅིང་བསྟོད། །རྫས་ཆེན་བཅུ་གཉིས་རིམ་
བཞིན་དང། །རྒྱས་པའི་ལས་བཅོལ་དགང་བླུགས་འབུལ། །མཆོད་ཡོན་བསང་གཏོར་ཞལ་བསིལ་དང། །གོས་དང་སོ་རྩི་ཕྱི་ནང་མཆོད། །བསྟོད་ཅིང་མཆོད་ཡོན་བཟོད་གསོལ་གཤེགས། །སླར་ཡང་ཐབ་ཀྱི་མེ་ལྷ་ལ་
ཕྱི་ནང་བསང་ཞལ་སོ་རྩི་གོས། །སྲེག་རྫས་ལྷག་མས་སྦྱིན་སྲེག་བྱ། །ཞལ་བསིལ་བསང་གཏོར་གྱི་ནང་མཆོད། །གཏོར་མ་ཉེར་སྤྱོད་འཕྲིན་ལས་བཅོལ། །མཆོད་ཡོན་ཕུལ་ནས་བཟོད་གསོལ་གཤེགས། །དམ་ཚིག་
འབར་བའི་རྣམ་པར་བསྒོམ། །ཚིག་གིས་དངོས་སུ་མ་ཐོན་པ་རྣམས་དངོས་གྲུབ་རྒྱ་མཚོ་ལྟར་ཤེས་པར་བྱའོ། ཞེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་གྲུབ་པའི་གནས་མཆོག་དབེན་དགོན་དུ་སྦྱར་
[006A]༄༅། །བའོ།། །།༄༅། །ན་མོ་གུ་རུ། འདིར་དཔལ་རྟ་མགྲིན་གྱི་སྦྱིན་སྲེག་བྱེད་པར་འདོད་པས། སྦྱིན་སྲེག་གི་ཡོ་བྱད་བཤམས། རང་རྟ་མགྲིན་དུ་གསལ་བས། ནང་མཆོད་དང་མཆོད་རྫས་སོགས་
བསངས། སྦྱངས། བྱིན་གྱིས་བརླབས་ལ། ཐབ་བསངས། སྦྱངས། སྟོང་པའི་ངང་ལས་ཡེ་ཤེས་ཀྱི་ཐབ་དཀར་ཞིང་ཟླུམ་པ་མཚན་ཉིད་ཐམས་ཅད་དང་ལྡན་པའི་ནང་དུ་མེ་གྲུ་གསུམ་པའི་དབུས་སུ་རཾ་ལས་སྐྱེས་པའི་མེ་ལྷ་
དཀར་པོ་ཞལ་གཅིག་ཕྱག་གཉིས་ཕྲེང་བ་དང་སྤྱི་བླུགས་འཛིན་པ་གཡོན་བརྐྱངས་ཀྱིས་བཞུགས་པའི་ཐུགས་ཀའི་ས་བོན་གྱི་འོད་ཟེར་གྱིས་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། ཆུ་བཞི་དང་ཨཀྣ་ཡེས་
བླུགས་གཟར་བདུན་ཕུལ། བསྡུ་ན་རྫས་ཆེན་བཅུ་གཉིས་ཨཀྣ་ཡེ་གཅིག་པུ་དང། རྒྱས་པར་ན་སོ་སོའི་སྔགས་ཀྱིས་འབུལ། ཞལ་བསིལ་བསང་གཏོར་གཉིས་ཕུལ། སྔར་བཞིན་མཆོད་རྫས་རྣམས་བྱིན་གྱིས་བརླབས་
མེ་ལྷའི་ཐུགས་ཀར་མེ་འབར་བའི་དབུས་སུ་རྟ་མགྲིན་བསྐྱེད། ཡེ་ཤེས་པ་བསྟིམ། རྒྱས་བཏབ། ཆུ་བཞི་ཉེར་སྤྱོད་རོལ་མོ་ནང་མཆོད་བསྟོད་པ་དང་བཅས་པ་བྱ། མཆོད་ཡོན་ཕུལ། བཟོད་པ་གསོལ་ཏེ་གཤེགས་སུ་
གསོལ། འཇིག་རྟེན་པའི་མེ་ལྷ་ལ་རྫས་ལྷག་མ་སོ་རྩི་ན་བཟའ་ཕྱི་ནང་གི་མཆོད་གཏོར་མཆོད་ཡོན་ཕུལ། བཟོད་པ་གསོལ་ཏེ་གཤེགས་སུ་གསོལ། སྨོན་ལམ་དང་ཤིས་པས་བརྒྱན་པར་བྱའོ།། །

[006B]༄༅། །ན་མོ་གུ་རུ། རྟ་མགྲིན་ཅི་རིགས་པའི་དབང་ལེན་པ་དང་བསྐུར་བར་འདོད་པས། ཡོ་བྱད་སོགས་སྦྱོར་བ་ཚོགས་པར་བྱས་ཏེ། དགའ་ཆེན་ཁྱོད་བདག་སྟོན་པ་སྟེ། ཞེས་སོགས་ཀྱིས་གསོལ་བ་བཏབ། ཧྲཱི་
པདྨཱྣྟ་ཀྲྀ་ཏ་ཀྱིས་བགེགས་བསངས། ཙཀྵུརཱ་བནྡྷས་མིག་དར་བཅིངས། ཨཱ་ཁཾ་བའི་ར་ཧཱུཾ་གིས་མེ་ཏོག་བཟུང། རང་ཉིད་རྟ་མགྲིན་དུ་གྱུར། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་དང། སངས་རྒྱས་
བྱང་ཆུབ་སེམས་དཔའ་ཀུན། ཞེས་སོགས་ལན་གསུམ་གསུམ་གྱིས་སྡོམ་པ་གཉིས་བཟུང། ཧྲཱི་རང་ཉིད་དཀྱིལ་འཁོར་དུ་ཞུགས། བླ་མ་དང་རྟ་མགྲིན་དབྱེར་མེད་པའི་ཐུགས་ཀའི་ཧྲཱི་འི་འོད་ཟེར་གྱིས་དཔལ་
རྟ་མགྲིན་གྱི་ལྷ་ཚོགས་སྤྱན་དྲངས། རང་གི་ལུས་ལ་ཆར་ཆེན་པོ་བབ་པ་བཞིན་དུ་ཐིམ་པར་གྱུར། བཛྲ་ཨཱ་བེ་ཤ་ཨ་ཨ། ཞེས་སོགས་བརྗོད་ཅིང་རེལ་མོ་བྱ། རང་ཉིད་དཀྱིལ་འཁོར་གྱི་ནང་དུ་ཞུགས། པྲ་ཏཱི་ཙྪ་བཛྲ་ཧོཿ་མེ་ཏོག་
གཏོར་ཨོཾ་པྲ་ཏི་གྲྀཧྞ་སྟྲཾ་ཨི་མཾ་སཏ་མཧཱ་བ་ལ། ཞེས་མེ་ཏོག་ཕྲེང་བའི་དབང་བསྐུར། མིག་དར་ཕྱེ། ཧེ་བཛྲ་པཱ་ཤྱ། རྟེན་དང་བརྟེན་པའི་དཀྱིལ་འཁོར་མཐོང་བར་གྱུར། དེ་ནས་བླ་མ་ཁྲོ་རྒྱལ་རྟ་མགྲིན་གྱི་དབང་བཞི་བདག་
ལ་བསྐུར་དུ་གསོལ། ལན་གསུམ་གསོལ་བ་བཏབ། དབང་རྫས་ཆུ་ཅོད་པན་རྡོར་དྲིལ། ཡང་རྡོར་དྲིལ་རྣམས་རིགས་ལྔ་དང་རྡོ་རྗེ་སེམས་དཔའ་ཡབ་ཡུམ་གྱི་ངོ་བོར་གྱུར། ཆུ་དང་ཅོད་པན་རྡོར་དྲིལ་མིང་དབང་

[007A]༄༅། །རྣམས། །བསྐུར་བས་རིགས་ལྔའི་དངོས་གྲུབ་ཐོབ་པ་དང། །རྡོར་དྲིལ་ཕྱག་རྒྱའི་དམ་ཚིག་སྔོན་འགྲོ་བས། །སློབ་དཔོན་དབང་ཐོབ་སྤྲུལ་སྐུ་ཐོབ་པར་ཤོག་ཅེས་བུམ་དབང་དང། བླ་མ་ཡབ་
ཡུམ་བྱང་སེམས་དཀར་དམར་གྱི། །དབང་བསྐུར་ལོངས་སྤྱོད་རྫོགས་པའི་སྐུ་ཐོབ་ཤོག་ཅེས་གསང་དབང་དང། རང་ཉིད་རྟ་མགྲིན་ཡབ་ཡུམ་སྙོམས་པར་ཞུགས། །ཤེར་དབང་ཐོབ་ནས་ཆོས་སྐུ་ཐོབ་པར་གྱུར། ཅེས་
ཤེར་དབང་དང། འབྲས་བུ་མཐར་ཐུག་ཟུང་འཇུག་རྟ་མགྲིན་དུ། །ཚིག་གིས་ངོ་སྤྲད་དབང་བཞི་ལེགས་པར་ཐོབ། །དེ་ལྟར་དབང་བཞི་བསྐུར་ནས། གཏང་རག་གི་མཎྜལ་དང་མཇུག་ཆོག་རྣམས་བྱའོ། །ཚུལ་འདི་ཡང་
རང་གི་སློབ་མ་པཎྜི་ཏ་ལྷའི་རྒྱལ་མཚན་གྱིས་ནན་ཆེར་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་སུ་སྦྱར་བའི་ཡི་གེ་པ་ནི་དགེ་ཚུལ་བློ་བཟང་
དར་རྒྱས་སོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། ཡེ་ཤེས་མེ་དཔུང་འབར་བའི་དབུས་ཉིད་ན། །མིག་སྨན་ལྟར་གནག་སྲིན་པོ་ཁྲོས་པའི་སྐུ། །དྲན་པ་ཙམ་གྱིས་བདུད་དང་སྡིག་སྒྲིབ་ཀུན། །
འཇོམས་མཛད་རྡོ་རྗེ་མཁའ་འགྲོ་ལ་བཏུད་ནས། །མི་འདོད་སྡུག་བསྔལ་མ་ལུས་འབྱུང་བའི་གནས། །སྡིག་ལྟུང་གངས་རི་མཐོན་པོའི་དགྲར་གྱུར་པ། །སྦྱིན་སྲེག་ཚ་ཟེར་སྟོང་འབར་ཉིན་མོར་བྱེད། །ཕན་བདེའི་པད་

[007B] །འདིར་སྡིག་ལྟུང་སྦྱང་བའི་ཐབས་མཆོག་ཏུ་གྱུར་པ་ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་བྱེད་པར་འདོད་པས། ཏིལ་དང་མེ་སྟ་གོན་བྱས་ལ། སྐྱབས་འགྲོ་སེམས་བསྐྱེད་སྔོན་དུ་བཏང་
ཁྱད་པར་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྡོ་རྗེ་མཁའ་འགྲོའི་སྦྱིན་སྲེག་ལ་འཇུག་སྙམ་པ་གསུམ་སོགས་བྱ། དེ་ནས་ཨོཾ་བཛྲ་
ཨ་མྲྀ་ཏས་མེ་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཡེ་ཤེས་ཀྱི་མེ་རབ་ཏུ་འབར་བའི་དབུས་སུ་ཧཱུཾ་དང་རྡོ་རྗེ་ལས་བྱུང་བའི་ཁྲོ་བོ་རྡོ་རྗེ་མཁའ་འགྲོ་མཐིང་ནག་ཞལ་གཅིག་ཕྱག་གཉིས་ཀྱིས་རྡོ་རྗེ་དང་
དྲིལ་བུ་འཛིན་པས་ཧཱུཾ་མཛད་ཀྱི་ཕྱག་རྒྱ་འཆིང་བ། ཞལ་གནམ་དུ་གདངས་ཤིང་མཆེ་བ་རྣོན་པོ་བཞི་གཅིགས་པ། ཐོད་པ་སྐམ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་འཕྱང་བ། སྟག་ལྤགས་ཀྱི་ཤམ་ཐབས་
ཅན། ཁྲོ་བོའི་ཉམས་ཐམས་ཅད་ཡོངས་སུ་རྫོགས་པ། སྡིག་སྒྲིབ་འཇོམས་པ་ལ་དཔའ་བའི་ཚུལ་གྱིས་ཞབས་གཉིས་ཟླུམ་པོར་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་
སྔོན་པོ། དེ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར་

[008A]༄༅། །མཆོད་པ་བྱིན་གྱིས་བརླབས་ལ། ཨོཾ་བཛྲ་ཌཱ་ཀ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་
གསུམ། །རྡོ་རྗེ་མཁའ་འགྲོ་ལ་ཕྱག་འཚལ། ཞེས་པས་བསྟོད། དེ་ནས་རང་ཐ་མལ་དུ་གནས་པའི་སྙིང་གར་སྡིག་པའི་ས་བོན་བཾ་ནག་པོ། ལྟེ་བར་རཾ་ལས་མེའི་དཀྱིལ་འཁོར་དམར་པོ། རྐང་མཐིལ་གཉིས་སུ་ཡཾ་ལས་
རླུང་གི་དཀྱིལ་འཁོར་སྔོན་པོ། པཾ་ལས་འོད་ཟེར་འཕྲོས། སྒོ་གསུམ་གྱི་སྡིག་སྒྲིབ་ཐམས་ཅད་འོད་ཟེར་ནག་པོའི་རྣམ་པར་བཀུག་སྟེ། པཾ་ལ་ཐིམ། འོག་གི་རླུང་གཡོས། རྐང་མཐིལ་ནས་ཞུགས། ལྟེ་བའི་མེ་སྤར། མེའི་འོད་ཟེར་
གྱིས་པཾ་དེང་ནས་སྣ་སྒོར་ཐོན་པ་སྡིག་པ་རྭ་ཅན་གྱི་རྣམ་པར་གྱུར་ནས། ཏིལ་ལ་ཐིམ་ཞིང། ཏིལ་ཁྲོ་བོའི་ཞལ་དུ་གསོལ་བར་བསམས་ལ། ཨོཾ་བཛྲ་ཌཱ་ཀ་ཁ་ཁ་ཁཱ་ཧི་ཁཱ་ཧི་སརྦ་བཱ་བཾ་ད་ཧ་ན་བྷཥྨི་ཀུ་རུ་སཱཧཱ། བདག་གིས་ཚེ་
འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་དང་དམ་ཚིག་ཉམས་ཆགས་ཐམས་ཅད་ཤཱནྟིཾ་ཀུ་རུ་སཱཧཱ། ཞེས་བརྗོད་པ་དང། ཏིལ་མེར་འདོར་བ་དུས་མཉམ་དུ་བྱ། མཇུག་ཏུ་སྔར་བཞིན་མཆོད་བསྟོད་
བྱས་ལ། བཟོད་པར་གསོལ། ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར་པར་བསམས་ལ། མེ་མ་ཤིའི་བར་མི་རེག་ལ། ཤི་ནས་ཐལ་བ་གཙང་སར་བསྐྱལ་ལོ། །འདི་ནི་

[008B] ཉམས་ཆགས་སྐོང་བ། བར་གཅོད་བཟློག་པ་ལ་ཤིན་ཏུ་བསྔགས་ཤིང་བྱིན་རླབས་ཆེ་བར་རྡོ་རྗེ་འཆང་གིས་གསུངས་པའི་མན་ངག་རྗེ་བླ་མའི་ཐུགས་ཀྱི་བཅུད་གསར་ཆོས་ཁྱད་པར་ཅན་དུ་བྱེད་པ་ལགས་
སོ༑ ཞེས་པ་འདི་ཡང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བགྱིས་པའོ།། །།༄༅། །གུ་རུ་མཧཱ་ཀཱ་ལཱ་ཡ། ཡེ་ཤེས་མགོན་པོ་ཕྱག་དྲུག་པ་གཉིས་ཀྱི་སྦྱིན་སྲེག་མདོར་བསྡུས་
བྱེད་པར་འདོད་པས། བཟའ་བཏུང་བྱེད་པའི་མེའམ། སྤོས་ཕོར་རམ། སྦྱིན་སྲེག་རྒྱས་པའི་ཐབ་སོགས་བསངས། སྤྱངས། སྟོང་པའི་ངང་ལས་ཧཱུཾ་ལས་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིངས་ཟླུམ་པ། མཚན་ཉིད་རྫོགས་
པའི་ནང་དུ། རཾ་ལས་མེ་གྲུ་གསུམ་གྱི་དབུས་སུ། རཾ་ལས་མེ་ལྷ་དམར་པོ་ཞལ་གཅིག་ཕྱག་གཉིས་བགྲང་ཕྲེང་དང་སྤྱི་བླུགས་འཛིན་པ་བཞུགས་པར་གྱུར། རང་ལྷར་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་ཡེ་
ཤེས་པ་སྤྱན་དྲངས། ཆུ་བཞི་ཉེར་སྤྱོད་ནང་མཆོད་མདོར་བསྡུས་ཕུལ། མེ་སྟེ་བསྲེག་བྱ་ཞེས་སོགས་ཀྱིས་བསྟོད། མེ་ལྷའི་ལྗགས་ལ་རཾ་ཡིག་དང། དགང་བླུགས་ཀྱི་ཁ་ལ་ཡཾ་ཡིག་གིས་མཚན་པར་གྱུར། རྫས་
ཆེན་བཅུ་གཉིས་རེ་རེ་འམ་ཚོགས་པ། ཨོཾ་ཨཀྣ་ཡེ་སཱཧཱ། ཞེས་པས་ཕུལ། ཞལ་བསལ་དང། བསང་གཏོར་གྱིས་མཆོད། མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་པཾ་ལས་པདྨ་དང། ཞེས་སོགས་

[009A]༄༅། །མགོན་པོ་དཀར་ནག་གང་བྱེད་ཀྱི་མངོན་རྟོགས་རྒྱས་པའམ། སྐད་ཅིག་གིས་གསལ་བཏབ། དགུག་གཞུག་མཆོད་བསྟོད་རྒྱས་བསྡུས་ཅི་རིགས་བྱ། ཆུ་བཞི་ཉེར་སྤྱོད་ནང་མཆོད་དང་
བཅས་པས་མཆོད། གང་ཞིག་ཡིད་ལ་དྲན་ཙམ་གྱིས། ཞེས་སོགས་མགོན་པོ་དཀར་ནག་གང་བྱེད་ཀྱི་བསྟོད་པས་བསྟོད། ལག་པ་དགང་བླུགས་སུ་མོས་པའི་ཁ་ལ་རཾ་ཡག་དང། མགོན་པོའི་ལྗགས་རྡོ་རྗེ་རྩེ་གཅིག་
པའི་རྩེ་ལ་ཧཱུཾ་ཡིག་གིས་མཚན་པར་གྱུར། མགོན་པོ་གཉིས་ཀྱི་སྙིང་པོའི་མཇུག་ཏུ། བདག་ཅག་དཔོན་སློབ་འཁོར་དང་བཅས་པའི་དམ་ཆོས་སྒྲུབ་པའི་འགལ་རྐྱེན་བར་གཅོད་ཐམས་ཅད་ཤཱནྟི་ཀུ་རུ་ཡེ་སཱཧཱ་
ཞེས་པ་དང། རྫས་བཅུ་གཉིས་རེ་རེའི་སྔགས་སྤེལ་ཚིག་དང་བཅས་པའམ། བསྡུ་ན། ཡམ་ཤིང་མར་ཁུ་ཏིལ་ངུར་འབྲས་ཞོ་ཟན། །ཀུ་ཤ་ཡུངས་ཀར་སོ་བ་ནས་སྲན་གྲོ། །བཟའ་དང་བཅའ་བ་དྲི་བཟང་མེ་ཏོག་
ཚོགས། །བདུད་རྩིར་བྱིན་བརླབས་དང་བས་ཁྱེད་ལ་འབུལ། །ཉེ་སྙིང་མར་ཁུའི་སྔགས་སྤེལ་ཚིག་དང་བཅས་པས། མང་ཉུང་སྐབས་དང་སྦྱར་ལ་དབུལ། ཞལ་བསིལ་གསང་གཏོར་མཆོད་ཡོན་དང། །གོས་
བཟང་སོ་རྩི་ཉེར་སྤྱོད་ལྔ། །རོལ་མོ་ནང་མཆོད་ལ་སོགས་པ། །བླ་མ་མགོན་པོ་མཉེས་ཕྱིར་འབུལ། ཨརྒྷཾ་སོགས་ཀྱིས་མཆོད། ནང་མཆོད་ཀྱང་ཕུལ། མགོན་པོ་དཀར་ནག་གང་བྱེད་ཀྱི་བསྟོད་པས་བསྟོད་

[009B] །སླར་ཡང་འཇིག་རྟེན་པའི་མེ་ལྷ་ལ། ཞལ་བསིལ་བསང་གཏོར་སོ་རྩི་དང། །ན་བཟའ་ཉེར་སྤྱོད་གཏོར་མ་ཕུལ། །བསྟོད་ཅིང་མཆོད་ཡོན་བཟོད་པར་གསོལ། །
གཤེགས་ཤིང་དམ་ཚིག་འབར་བར་བསྒོམ། །བསྔོ་བ་དང་སྨོན་ལམ་བཀྲ་ཤིས་ཀྱིས་རྒྱས་གདབ་བོ། །འདི་ནི་ཞི་བའི་ཚུལ་ཏེ་རྒྱས་པ་དང་དབང་དྲག་ལ་ཡང་ལྷའི་སྐུ་མདོག་དང། ཐབ་ཀྱི་དབྱིབས་ཁ་དོག་སྤེལ་ཚིག་སྦྱོར་ཚུལ་
རྣམས་ཤེས་པར་བྱའོ། །དཔལ་ལྡན་མགོན་པོ་དཀར་ནག་གི་སྦྱིན་སྲེག་སྙིང་པོར་དྲིལ་བ་འདི། །བསླབ་གསུམ་གསང་སྔགས་འཛིན་པའི་མཆོག་སྣུབས་སྟོན་ཡེ་ཤེས་རབ་བརྟན་གྱིས། །ཡང་ཡང་ནན་གྱིས་བསྐུལ་
བའི་ངོར། །ཡེ་ཤེས་མགོན་པོ་ཕྱག་དྲུག་པའི། །ཡོངས་རྫོགས་གདམས་ངག་འཛིན་པ་གང། །དགེ་སློང་བློ་བཟང་ཆོས་རྒྱན་གྱིས། །རྒྱུད་གཞུང་དམ་པའི་མན་ངག་བཞིན། །སྙིང་པོ་ལས་ཀྱང་སྙིང་པོར་བཀོད། །དགེ་བས་
འགྲོ་ཀུན་སྒྲིབ་གཉིས་ཀྱི། །བུད་ཤིང་ཡེ་ཤེས་མེས་སྲེག་ཤོག་ཚིག་གི་ཡལ་འདབ་ཟླ་ཆེས་ལྟར་ཕྲ་ཡང། །ཟབ་དོན་ལེགས་བཤད་འབྲས་བུ་ལྷུན་ཆགས་པ། །སྦྱིན་སྲེག་རྨད་བྱུང་དཔག་བསམ་ལྗོན་པ་འདི། །འགྲོ་
ཀུན་རྒུད་པའི་ཚ་གདུང་སྐྱོབ་བྱེད་པའོ། ཞེས་པ་འདི་ཡང་དགེ་སློང་ཆེན་པོ་ཡེ་ཤེས་རབ་བརྟན་གྱིས་བསྐུལ་བ་ལ་བརྟེན་ནས། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ། །མངྒལཾ།། །།

[010A]༄༅། །འཇིགས་བྱེད་དཔའ་བོ་གཅིག་པའི་བསྙེན་པའི་ཚེ། རང་འཇིགས་བྱེད་དཔའ་གཅིག་སེམས་དཔའ་གསུམ་བརྩེགས་ཅན་དུ་གསལ་བའི་ཐུགས་ཀར་ཉི་མ་ལ་གནས་པའི་ཏིང་ངེ་འཛིན་སེམས་
དཔའ་ཧཱུཾ་ཡིག་སྔོན་པོའི་མཐར། ཉེ་སྙིང་ལས་སྔགས། རྩ་སྔགས་ཡ་མ་རཱ་ཛཱ་རྣམས་རྒྱུན་པར་ཁ་དོག་སྔོན་པོ། ཡར་རྭ་ལོའི་མན་ངག་ལྷ་དབང་དུ་བྱ་བའི་ཕྱིར་དམར་པོ་བྱེད་པར་ཡང་གསུང། ཡི་གེ་འབར་བ་འོད་ཟེར་
ལྔ་འཕྲོ་བ་ལ་སེམས་དམིགས་ནས་བསྙེན་པ་ཅི་ནུས་བྱེད། དེ་ལ་བརྟན་པ་ཐོབ་ཚེ། སྔགས་ཕྲེང་རྣམས་འོད་ཟེར་འཕྲོས། སངས་རྒྱས་བྱང་སེམས་ཐམས་ཅ་ལ་ཕོག་དེ་དག་གི་ཐུགས་རྗེ་མཐུ་སྟོབས་བྱིན་རླབས་
ཐམས་ཅད། འོད་དང་སྐུ་གསུང་ཐུགས་ཀྱི་མཚན་མའི་རྣམ་པར་བཀུག་སྙིང་གའི་སྔགས་ཕྲེང་ལ་ཐིམ་པས། ཞི་ཁྲོ་རབ་འབྱམས་ཐམས་ཅད་ཀྱི་བྱིན་རླབས་ཞུགས་པར་བསམས་ཏེ་བཟླ། ཡང་སྔགས་ཕྲེང་བས་འོད་ཟེར་
འཕྲོས། སྣོད་མ་དག་པ་ཐམས་ཅད་སྦྱངས། དག་པའི་གཞལ་ཡས་ཁང་དུ་སྒྱུར། བཅུད་ཀྱི་སེམས་ཅན་ཐམས་ཅད་སྡིག་སྡུག་དང་མ་དག་པ་སྦྱངས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད་པར་བསམས་ལ། ཞལ་
ཐམས་ཅད་ཀྱིས་བཟླ་བར་མོས་ནས་བཟླས་པ་བྱས་པས་ཕན་ཡོན་ཤིན་ཏུ་ཆེའོ། །ཞེས་པ་འདི་ཡང་དགེ་སློང་ཞ་ལུ་བ་རིན་ཆེན་ཆོས་ལེགས་གྱིས་ཞུས་པའི་དོན་དུ། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་

[010B]།    ༈    །།ཨོཾ་སྭ་སྟེ། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་ཤིས་ལྷུན་
གྲུ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། སརྦ་ཛ་ག་ཏཾ།། །།



﻿
༄༅། །དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་བསྙེན་བའི་མཇུག་ཏུ་ཁ་སྐོང་སྦྱིན་སྲེག་ཇི་ལྟར་བྱ་ཚུལ་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །

[001] །ན་མོ་གུ་རུ་བཛྲ་བཧི་ར་ཝ་ཡ། འདིར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་བསྙེན་པའི་མཇུག་ཏུ་ཁ་སྐོང་
གི་སྦྱིན་སྲེག་ཇི་ལྟར་བྱ་བའི་ཚུལ་གོ་བདེ་བར་བརྗོད་པར་བྱའོ། །དེ་ལ་ཁ་སྐོང་གི་དགོས་པ། བྱེད་བའི་གནས་དང་དུས། བྱེད་པ་པོའི་གང་ཟག་ཆོ་གའི་རིམ་
པ་སྟེ་བཞི་ལས། དང་པོ་དགོས་པ་ནི། ཡི་དམ་གྱི་ལྷ་མཉེས་ཤིང་དངོས་གྲུབ་སྩོལ་བ་དང། སྔགས་མ་ངག་བ་དང་ཆོ་ག་ལྷག་ཆད་སོགས་ཀྱི་ཉེས་པ་འདག་
བ་དང། ནང་གདོན་སྡིག་སྒྲིབ་ཞི་བར་འགྱུར་བ་སོགས་ཀྱི་ཕན་ཡོན་འབྱུང་ངོ། །གཉིས་པ་ལ་གནས་ནི། མཚམས་བྱས་པའི་གུར་དེ་ཉིད་དམ་དེའི་
ཤར་ཕྱོགས་སོགས་གང་འོས་པའི་གནས་སུ་བྱ། དུས་ནི་བསྙེན་པ་རྫོགས་མ་ཐག་ཏུ་མཚམས་མགྲོལ་བར་བྱ་བའམ། མཚམས་གྲོལ་རྗེས་རེ་ཞིག་ལོན་

[002A] །ནས་བྱེད་ན་སླར་བསྙེན་པ་ཁ་གསོ་ཞག་གསུམ་ཙམ་བྱས་པའི་མཇུག་ཏུ་བྱ་ཞིང། ཡར་ངོའི་ཚེས་གཅིག་གམ་གཟའ་སྐར་བཟང་བའི་
ཉིན་གྱི་སྲོད་ཀྱི་དུས་སམ་མ་ནུས་ན་དུས་གང་ཡང་རུང་བ་ལ་བྱའོ། །གསུམ་པ་བྱེད་པ་པོ་ནི། བསྙེན་པ་རྒྱས་བསྡུས་གང་རུང་རྫོགས་པའི་གང་ཟག་
གིས་བྱ་ལ། བསྙེན་པ་མ་སོང་བར་ཁ་སྐོང་བྱར་མི་རུང་ཞིང། ཁ་སྐོད་མ་བྱས་པར་གཞན་གྱི་རིམ་གྲོར་སྦྱིན་སྲེག་ཟེར་རབ་གནས་སོགས་བྱེད་དུ་མི་
རུང་ངོ། །བཞི་པ་ཆོ་གའི་རིམ་པ་ལ། ཐབ་དང། རྫས་དང། ཇི་ལྟར་བྱ་བའི་ཆོ་ག་དངོས་དང་གསུམ། དང་བོ་ལ། ས་ཆོག་ནི། ཐབ་
གང་དུ་བྱ་བའི་ས་ཕྱོགས་སུ་རང་གི་མདུན་དུ་མཆོད་གཏོར་བཤམ། སངས་རྒྱས་ཆོས་ཚོགས་མ་ལན་གསུམ། རང་ཉིད་སྐད་ཅིག་གིས་དབལ་རྡོ་རྗེ་འཇིགས་བྱེད་

[002B] ཨ་མྲྀ་ཏས་བསད་སྦྱངས། སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་
བ་ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་བ་མེད་པ་ནམ་མཁའ་དང་མཉམ་བར་གྱུར། ཨོཾ་ཨརྒྷཾ་ཨཱ་ཧཱུཾ་ནས། ཨོཾ་ཤཔྟ་ཨཱ་ཧཱུཾ་གིས་མཆོད་བ་བྱིན་གྱིས་རླབས། སྔར་བཞིན་བསང་སྦྱངས། སྟོང་བའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་དྭངས་ཤིང་ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་གྱིས་གཏོར་མ་བྱིན་ཕྱིར་
བརླབ། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། ས་བདག་གནས་བདག་ཞིང་སྐྱོད་ཀླུ་ལ་སོགས་པ་འཁོར་དང་བཅས་པ་སྤྱན་དྲངས་ཏེ་མདུན་དུ་བཞུགས་བར་གྱུར། ཨོཾ་བཧུ་མི་པ་ཏི་ས་པཱ་རི་ཝ་ར་
ཨོཾ་ཨ་ཀ་རོ་མུ་ཁཾ་སརྦ་དྷརྨ་ཎི་ཨ་དྱཱ་ནུད་པཎ་ན་ཏྭད་ཨོཾ་ཨཱ་ཧཱུཾ་ཕཊ་སཱ་ཧཱ། ལན་གསུམ་གྱིས་གཏོར་མ་བསྔོ། ཨོཾ་བཧུ་མི་བ་ཏི་ས་པཱ་རི་ཝ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ནས་ཤཔྟའི་བར་གྱིས་མཆོད། གང་དག་འདིར་
གནས་ལྷ་དང་ཀླུ། །གནོད་སྦྱིན་སྲིན་པོའམ་ནི་གཞན། །དེ་དག་རྣམས་ལས་འདི་ནི། །བདག་ཞུ་ཁྱེད་ཀྱིས་བསྩལ་དུ་གསོལ། །ཞེས་ལན་གསུམ་གྱིས་གསོལ་བ་བཏབ་བས། རིག་པ་འཛིན་པ་ཅི་བདེར་ཀྱིས་

[003A]༄༅། །ཤིག་ཅེས་གནང་བ་བྱིན་ཏེ་རང་གནས་སུ་གཤེགས་བར་གྱུར་པར་བསམ་ལས་བསླང། དེ་ནས་ལག་པ་གཡས་རྡོ་རྗེ་དང་བཅས་པ་ས་ལ་བཞག་སྟེ། ཨོཾ་ཨཱ་ཧཱུཾ། ཨོཾ་ཧ་ན་ཧ་ན་ཀྲོ་དྷ་ཧཱུཾ་ཕཊ། རྡོ་རྗེ་
ཁྲོ་བོས་བགེགས་རྣམས་བཅོམ་ཞིང་རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱང་བར་གྱུར་ཅེས་དང། ཧྲཱི་ཥྚྲཱི་བརྒྱ་རྩ་བརྒྱད་བཟླས་ཏེ་ཀུན་རྫོབ་ཀྱི་སྦྱང་བ་དང། ས་ལ་སོགས་པའི་ཆོས་ཐམས་ཅད་རང་བཞིན་གྱིས་རྣམ་པར་
དག་པའི་སྟོང་པ་ཉིད་དུ་གྱུར་ཅེས་དོན་དམ་བའི་སྦྱང་བ་བྱའོ། །དེ་ནས་ཐབ་བཅའ་བ་ལ། རྡོ་ཤིང་སོལ་བ་ཕུབ་མ་སོགས་མ་འདྲེས་ཤིང་ཁ་དོག་ནག་པོ་སོགས་མ་ཡིན་པའི་ས་གཙང་མ་ལ་སྟེགས་བུ་གྲུ་བཞི་བརྒྱར་ཁྲུ་དོ་
ཙམ་དང། དཔངས་སུ་སོར་བཞི་ལྷག་ཙམ་བྱས་ཏེ་ཁ་དོག་དཀར་པོར་བསྒྱུར། བདུད་རྩི་རིལ་བུའི་ཁུ་བའམ་བྱིན་གྱིས་བརླབས་བའི་ནང་མཆོད་བསྲེས་བའི་དྲི་དཀར་པོས་བྱུགས། འོག་ཏུ་ནང་མཆོད་བསྲེས་ཞེས་
བ་ཐམས་ཅད་ལ་རྙེད་ན་བདུད་རྩི་རིལ་བུའི་ཁུ་བ་བཏབ་ན་ལེགས། དེ་ནས་སྟེགས་བུ་དེའི་དབུས་བཙལ་ལ་གཡས་བསྐོར་གྱིས་ཚངས་ཐིག་དང་ཟུར་ཐིག་གདབ། དབུས་ནས་མཐོ་གང་གིས་བསྐོར་བ་ཐབ། དེ་ལ་
སོར་བཞི་བསྣན་ནས་བསྐོར་བ་མུ་རན། ཡང་སོར་བཞི་བསྣན་ནས་བསྐོར་བ་ཁ་ཁྱེར་ཏེ་ཟླུམ་ཐིག་གསུམ་མོ། །ཕྱོགས་བཞིའི་ཁ་ཁྱེར་གྱི་ཐིག་དང་ཚངས་ཐིག་བསྣོལ་མཚམས་ནས་ཕྱིར་སོར་གཉིས་རེ་དོར་བར་མཚན་

[003B] དབུས་ནས་མཚན་མ་དེའི་བར་གྱི་ཚད་དང་ལྡན་པའི་བསྐོར་ཤིང་གིས་མཚན་མ་དེ་དག་གི་སྟེང་ནས་ཟུར་བཞིར་བྱ་རྗེས་བྱ། བྱ་རྗེས་ཀྱི་བསྣོལ་མཚམས་ནས་ཐིག་གྲུ་བཞིར་བཏབ་པས་སྟེགས་བུའི་ཐིག་འབྱུང་
ངོ། །ཐབ་ཀྱི་དབུས་སུ་སོར་བཞིས་བསྐོར་བ་པདྨའི་ལྟེ་བ། དེ་ནས་སོར་བརྒྱད་ལ་འདབ་མ་བརྒྱད་བྱ། པདྨའི་ལྟེ་བར་རྡོ་རྗེ་སོར་བརྒྱད་པ་རང་ཁ་གང་དུ་བལྟས་པའི་ཕྱོགས་སུ་རྩེ་མོ་བསྟན་པ་བྱ། ཁ་ཁྱེར་ལ་
རྡོ་རྗེའི་ཕྲེང་བ་དང། སྟེགས་བུའི་ཟུར་བཞིར་ཟླ་ཕྱེད་རྡོ་རྗེ་བྱའོ། །དེ་དག་གི་ཁ་དོག་ནི། ཐབ་བྱིན་པོ་དང། དབུས་ཀྱི་རྡོ་རྗེ་དང་པདྨ་རྣམས་ཁ་དོག་དཀར་པོ་བྱ། ཁ་ཁྱེར་གྱི་རྡོར་ཕྲེང་དང་ཟླ་ཕྱེད་རྡོ་རྗེ་རྣམས་
མཛེས་ཚོན་དུ་བྱ། དེ་རྣམས་ནི་རྡུལ་ཚོན་དང་མེ་ཏོག་བཀྲམ་སྟེ་འབྲི་བ་དང་ཆུ་ཚོན་གྱིས་འབྲི་བ་དང་འཇིམ་པ་སོགས་ལས་བཟོ་བ་གང་བྱས་ཀྱང་རུང་ངོ། །ཐབ་ཀྱི་སྟེགས་བུའི་ཕྱི་རོལ་མཐོ་གང་ཙམ་འཁོར་བར་བ་
བྱུང་ལྔས་བྱུགས་ལ། ནང་མཆོད་བསྲེས་པའི་དྲི་དཀར་པོས་ཀྱང་བྱུགས་ནས་མེ་ཏོག་དཀར་པོ་གཏོར་ཏེ་དགྲམ་མོ། །མེ་ཡོལ་ནི། ཐབ་དང་རང་གི་བར་དུ་སོ་ཕག་སོགས་ཀྱིས་བརྩིག་པའམ་ཅོག་རྩེ་ལྟ་བུ་བཞག་
པའི་ཐབ་ལ་བསྟན་པའི་ངོས་སུ་བཾ་ཡིག་དཀར་བོ་འབྲི་བར་བྱའོ། །གཉིས་བ་རྫས་ཀྱི་རྣམ་བཞག་ལ། ཡམ་ཤིང་ནི། གས་པ་དང་རྙིང་བ་དང་ཀྱོག་བོ་དང་རུལ་བ་དང་གས་པ་དང་ཤུན་བ་ཆག་པ་དང་དྲི་ངན་བ་དང་

[004A]༄༅། །ཚེར་མ་ཅན་སོགས་ཀྱི་སྐྱོན་མེད་པའི་ཤིང་བཟང་པོ་གང་ཡང་རུང་བའི་རྩེ་མོའི་ཕྱོགས་ལས་བླངས་པ། སྲིད་དུ་སོར་བཅུ་གཉིས། སྦོམས་སུ་མཐེའུ་ཆུང་གི་ཚད། རླན་དང་བཅས་པ་
རྩེ་གཉིས་མཉམ་པོར་བཅད་པའི་རྩེ་མོ་གཉིས་སྦྲང་རྩི་དང་འོ་མ་དང་མར་དུ་བསྙུག་བ། ནད་མཆོད་བསྲེས་པའི་དྲི་བཟང་གི་ཆུས་བྲན་པ་བྱ། གྲུབ་ན་སྟོན་མཇུག་ལྟ་བུ་ལོ་མ་རྙིང་པའི་དུས་སུ་མ་བླངས་པར་ལོ་མ་གསར་
དུ་རྒྱས་པའི་དུས་སུ་བླངས་ན་ལེགས། མར་ནི། ཕྱུགས་ཀྱི་འོ་མ་སོགས་དཀར་བོའི་རིགས་ལས་བྱུང་བའི་མར་ཁུའོ། །དུར་བ་དང་ཀུ་ཤ་གཉིས་ནི་དབྱར་དུས་ཀྱི་སྔོ་ལྗང། རྩ་རྩེ་མ་ཉམས་པ་བྱུང་ན་ལེགས་
ཤིང། དུར་བ་ནིའོ་མས་སྦགས་པ་བྱ་ལ། ཀུ་ཤ་ནི་མར་དང་འོ་མས་སྦགས་པ་བྱའོ། །ཏིལ་ནཾ་ནག་པོའོ། །འབྲས་ནི་མ་གྲུགས་པའོ། །མ་གྲུགས་པ་བཏུ་དཀའ་ན་ཤུན་བ་ཅན་གྱིས་རུང་ངོ། །
ཡུངས་དཀར་དང་སོ་བ་ནས་གྲོ་རྣམས་སྤྱི་འགྲོ་ལྟར་དང། སྲན་མ་ནི་དཀར་ཟླུམ་གྱིས་བྱ། འབྲུ་འདི་རྣམས་དྲི་བཟང་གི་ཆུས་སྦང་ལ་མར་གྱིས་སྦགས་པའོ། །ཞོ་ཟན་ནི་མར་དང་ཞོས་སྦྲུས་པའི་ཟན་རིལ་ལམ་
འབྲས་རླངས་བཙོས་བྱས་པར་ཞོས་སྦགས་པར་བྱ། ཟས་མཆོག་ནི། འབྲས་རླངས་བཙོས་བྱས་པ་ཞོ་དང་བསྲེས་ནས་མངར་གསུམ་གྱིས་སྦགས་བ་བྱའོ། །ཞོ་བན་དང་བྱས་མཆོག་གཉིས་སོ་སོར་སྦྱར་

[004B] །རྫས་ཁྱད་བར་བ་ནི། འབྲུ་མར་གྱིས་བྱུགས་པའི་ཀུ་ཤ། ནས། ཏིལ་ནག་འོ་མ། འབྲས་རླངས་བཅོས་བྱས་པར་མར་དང་ཀར་བཏབ་པའི་འབྲས་ཟན་
དུར་བ། ཙན་དན། པྲི་ཡང་ཀུ། ཐང་ཆུ། དྲི་ཞིམ་པོའི་མེ་ཏོག་ཆུས་སྤང་ནས་བརྡོས་པའི་འབྲས་ཡོས་རྣམས་སྦྲང་རྩི་དང་འོ་མ་དང་མར་དུ་བསྙུག་པ། ནང་མཆོད་བསྲེས་པའི་དྲི་བཟང་གི་ཆུས་བྲན་པའོ། །
ཆུ་བཞིའི་རྫས་ནི། ནས་དང། མེ་ཏོག་དཀར་པོ། ཀུ་ཤ་གཏུབས་པ། ཏིལ་ནག་འབྲས་ཡོས། དྲི་བཟད་དཀར་པོ། འོ་མ་དང་བསྲེས་པའི་ཆུ་སྟེ་མཆོད་ཡོན་གྱི་རྫས་བདུན་ཞེས་གྲགས་པ་དང་
ནང་མཆོད་བསྲེས་པའོ། །མཆོད་པའི་རྫས་ལ། མེ་ཏོག་ནི། མེ་ཏོག་དཀར་པོ་དངོས་སམ་འབྲུ་དཀར་གྱི་རིགས། བདུག་སྤོས་ནི་ཙན་དན་དཀར་པོ་དང་ཨ་ཀ་རུ་སོགས། མར་མེ་ནི་མར་དཀར་བཞུས་
བ་དང་སྡོང་བུ་དཀར་བོས་བྱས་པ། དྲི་ཆབ་ནི་དྲི་བཟང་དཀར་པོའི་ཕྱེ་མ་བཏབ་པའི་ཆུ། ཞལ་ཟས་ནི་འོ་མས་སྦྲུས་པའི་ཟན་ལས་བྱ་བའམ་ཕྱེ་མར་རམ་ཤིང་ཏོག་གི་རིགས་ལས་བྱ། གོས་ཟུང་ནི་གོས་སམ་དར་
དཀར་གང་རིགས་ལྷ་གཉིས་ལ་གཉིས་རེ་སྟེ་བཞི། སོ་རྩི་ནི་རྡོ་རྗེ་དང་གོ་ཡུ་གོ་ལའི་ཕྱེ་མ་སྦྱར་བའི་མར་དཀར་ལས་དབྱིབས་བླུམ་པོ་ལ་དབུས་སུ་བའི་ནུ་མ་ལྟ་བུ་ཡོད་པ་བྱ། དེ་ཡང་གོ་ཡུ་ནི་རྒྱ་ནག་གི་སྐད་དུ་པཱིད་

[005A]༄༅། །ལའང་ཟེར་བ་དང། གོ་ལ་ནི་ཀྭུ་ཛར་ཟེར་བ་ཅིག་ལ་བྱེད་པར་སྣང་ངོ། །གཏོར་མ་ནི་མར་སོགས་ལས་དཀར་པོ་ཟླུམ་པོ་བྱ་བའམ་ཕྱེ་མར་དང་ཤེར་ཏོག་ལྟ་བུས་ཀྱང་རུང་ངོ། །
ཡོ་བྱད་གཞན་ལས། བུང་ཤིང་ནི་ཡམ་ཤིང་དང་རྒྱུ་འདྲ་བའི་ཤིང་སྐམ་པོའམ། འབྲོག་དགོན་པའི་བ་ལང་གི་ལྕི་བ་སྐམ་པོ་སྲོག་ཆགས་མེད་པས་ཀྱང་རུང། རླུང་ཡབ་ནི་རས་དཀར་སོགས་ལས་བྱས་པ་
དཔལ་འབར་ནི་རྒྱུ་ཡམ་ཤིང་དང་འདྲ་བའི་ཤིང་སྐམ་བོ་ལ་རས་བལ་ལམ་རས་དཀར་གྱིས་དཀྲིས་ནས་མར་དུ་བཅུག་པ། ཐབ་ཀྱི་ཁ་ཁྱེར་ལ་འགྲེམ་རྒྱུའི་ཀུ་ཤ་སྔོ་ལྗང་རིང་ཐུང་འཚམ་པ་བརྒྱད། ཐབ་ལ་གཡོགས་
རྒྱུའི་ཀུ་ཤ་དབུས་སྡོམ་ལ་རྩ་རྩེ་ཕྲ་བ་གཅིག་སྟ་གོན་བྱ་ཞིང། ཡང་ན་ཀུ་ཤ་ཆེ་བ་འདི་ཆུ་ཚན་གྱིས་སྦང་ལ། ཡལ་ག་རྣམས་བགྲང་པར་བྱས་པའི་གྱིས་མཚམས་རྣམས་སུ་ལྕགས་ཚན་མོས་མནན་ན་བ་ལང་གི་
རྣབ་དང་དབྱིབས་འདྲ་བར་འགྱུར་བས་དེ་ལྟར་བྱས་ཀྱང་རུང། སྒྲུབ་པ་པོའི་གདན་དང་ཆུ་བཞི་དང་དགང་བླུགས་ཀྱི་སྟེགས་རྣམས་ཐབ་ཁུང་དང་འདྲ་བར་གསུངས་པས། ཁ་དོག་དཀར་པོ་དབྱིབས་བླུམ་པོ་ལ་མཐོ་
གང་གིས་བསྐོར་པའི་མུ་ཁྱུད་ཀྱི་ནང་དུ་པད་དཀར་འདབ་བརྒྱད་ཀྱི་ལྟེ་བར་རྡོ་རྗེ་དཀར་པོ་སོར་བརྒྱད་པ་རེ་བྱ་བའམ། དེ་མ་ནུས་ན་བད་དཀར་འདབ་བརྒྱད་རེ་རེ་དང། རྫས་རྣམས་ཀྱི་སྣོད་དཀར་བོའམ་མ་འབྱོར་ན་

[005B] བསང་ཆུའི་བུམ་པ་ཀུ་ཤ་དྲི་བཟང་གི་ཆུ་དང་བཅས་པ་དང། ཆུ་བཞིའི་སྣོད་དང། བསང་གཏོར་གྱི་འཐོར་ཡབ་དང། འཐོར་འབྲུ་
གཙུག་ཏོར་དབུ་རྒྱན་སྟོང་གཡོགས་སྨད་གཡོགས་སོགས་དང། ཅོག་ཙེ་དང། རྫས་སྟེགས་ལ་གཡོགས་རྒྱུའི་རས་དཀར་སོགས་དང་རོལ་མོ་སོགས་གང་དགོས་རྣམས་འཚོགས་པར་བྱའོ། །དེ་དག་བཤམ་
ཚུལ་ནི། སྒྲུབ་པ་པོའི་གཡས་ཕྱོགས་སུ་རས་དཀར་སོགས་ཀྱིས་གཡོགས་པའི་སྟེགས་ཀྱི་ཁར། འདས་ལྷ་ལ་འབུལ་རྒྱུའི་ཡམ་ཤིང་རྩེ་ཕྱིར་བསྟན་པའམ་འཇོག་མ་བདེན་གྱེན་དུ་བསྟན་ནས་བཤམ། དེ་ནས་གོ་རིམ་
བཞིན། ཏིལ། དུར་བ། འབྲས། ཞོ་ཟན། ཀུ་ཤ། ཡུངས་དཀར། སོ་བ། ནས། སྲན་མ། གྲོ་དང། རྫས་ཁྱད་པར་བ་རྣམས་བཤམ། རྫས་ཁྱད་པར་བ་ནི་སོ་སོར་བཤམས་ནས་སོ་སོར་
ཕུལ་ནའང་རུང་མོད་ཀྱང་གཅིག་ཏུ་བསྲེས་ནས་ཕུལ་བ་བདེ་བས་དེ་ལྟར་བྱ། དེའི་ནང་དུ་མེ་ལྷའི་ཡམ་ཤིང་ནས་རྫས་ཁྱད་པར་པའི་བར་བཤམ། ལྷ་གཉིས་ཀྱི་བསྲེག་རྫས་སོ་སོར་བཤམ་པའི་སྣོད་མ་འབྱོར་ན་
གཅིག་ཏུ་བཤམ་པས་ཀྱང་རུང། དེའི་ནང་ངོས་སུ་འདས་ལྷའི་ཉེར་སྤྱོད་གོས་ཟུང་སོ་རྩི་གཏོར་མ་རྣམས་དང། དེའི་ནང་ངམ་མཐར་མེ་ལྷའི་ཉེར་སྤྱོད་སོ་རྩི་གོས་ཟུང་གཏོར་མ་རྣམས་བཤམ། སྒྲུབ་པ་པོའི་

[006A]༄༅། །གཡོན་དུའམ་གཞན་ལ་འབུལ་དུ་བཅུག་ན་དེའི་མདུན་དུ་ཆུ་བཞིའི་སྟེགས་དངོས་སམ་མེད་ན་ཅོག་ཙེའི་ཁར་པདྨ་འདབ་བརྒྱད་ཀྱི་སྟེང་དུ་གཡོན་ངོས་ནས་མགོ་བརྩམས་ཏེ། སྣོད་དང་པོ་ལ་
བསང་གཏོར་དང་ཞལ་བསིལ། གཉིས་པ་ལ་མཆོད་ཡོན། གསུམ་པ་ལ་ཞབས་བསིལ་བཤམ། དེ་གསུམ་སོ་སོའི་མདུན་དུ་བཟད་ཞལ་གྱི་སྣོད་རེ་རེ་དང། དེ་དག་དང་ཉེ་བར་བསང་གཏོར་འབུལ་རྒྱུའི་ཀུ་ཤ་
སྣོན་རྒྱུའི་རྫས་དང་ཆུ་རྣམས་བཤམ། མར་ཁུ་ནི་སྒྲུབ་པ་པོའི་མདུན་གྱི་གཡས་ཕྱོགས་ཏེ་མཆོད་གཡོག་པ་དང་ཉེ་རིང་རན་པའི་སར་སྟེགས་ཀྱི་སྟེང་དུ་བཤམ། དགང་བླུག་ནི་བུས་མོ་གཡས་པའི་ཉེ་ལོགས་སུ་
སྟེགས་དངོས་སམ་པདྨ་འདབ་བརྒྱད་ཀྱི་སྟེང་དུ་བཞབ། །ནད་མཆོད་དང་བསང་ཆུ་ནི་ཆོ་གའི་མགོར་བསང་རྒྱུའི་བྱ་བ་མང་བས་མདུན་དུ་བཞག་ལ། དེ་དག་རྫོགས་ནས་རྫས་འབུལ་བའི་སྐབས་སུ་གཡས་གཡོན་གང་
བདེར་འཇོག་དཔལ་འབར་རླུང་ཡབ་ཀུ་ཤ་དང་མར་ཁུ་བཅུ་བའི་གཟར་བུ་དང་བུང་ཤིང་སོགས་ནི་མཆོད་གཡོག་པ་དང་ཉེ་བ་གང་འོས་སུ་བཞག་པར་བྱའོ། །ཐབ་ཀྱི་ཟླུམ་ཐིག་གི་སྟེང་ནས་བུད་ཤིང་མཐོ་གང་ལས་ཅུང་
ཟད་དམའ་བ་ཙམ་དུ་ཟླུམ་པོར་བརྩིག་ལ། དེའི་ནང་དུ་ཡང་བུད་ཤིང་བསྒྲེངས་ཏེ་བསྒྲིགས་པའི་ཤར་ལྷོའི་མཚམས་སུ་ཐོག་མར་མེ་སྦོར་སླ་བའི་རྩྭ་ཤིང་ལྟ་བུས་མེ་ཚང་བཅའ། བུད་ཤིང་འདི་རྣམས་ལ་ནང་མཆོད་བསྲེས་

[006B] ཁ་དོག་ཀྱང་དཀར་བོར་བསྒྱུར་ནའང་ལེགས། དགེ་སློང་གི་སྡོམ་ལྡན་གྱིས་རྒྱན་དང་གླུ་གར་རོལ་མོ་བྱེད་པ་དང་མེ་ལ་རེག་པ་དང་ས་བོན་འཇོམས་པ་དང་དེ་དག་བྱེད་དུ་གཞུག་པ་རྣམས་ནི་
བཀག་པའི་བྱ་བ་ཡིན་པས་སྤྱིར་བཏང་དུ་བྱེད་དུ་མི་རུང་ཡང་དགོས་པ་ཆེན་པོ་ཡོང་ཚེ་གནང་བ་ཡིན་པས་དེ་དག་དྲན་པར་བྱས་ལ། སྟོན་པའི་སྐུ་འདྲ་ཡོད་དམ། མེད་ན་ཡིད་ཀྱིས་བསམ་ནས། སྦྱིན་སྲེག་གི་མཆོད་
པས་ཆད་ལྷག་སོགས་ཀྱི་ཉེས་ལྟུང་སྡིག་སྒྲིབ་སྦྱང་བ་དང་ཡི་དམ་གྱི་ལྷ་ཉེ་བར་བྱེད་པ་སོགས་ཀྱི་ཆེད་དུ་ཆོ་ག་འདི་ལ་འཇུག་པ་ཡིན་བས་གནང་བ་བསྩལ་དུ་གསོལ་སྙམ་པའི་བསམ་པས་འདུལ་བའི་ཕྱག་ལེན་ལྟར་དུས་
དྲན་བྱ། དགེ་སློང་མ་ཡིན་བའི་ལག་ལེན་ཤེས་པ་ཅིག་ལ་བཅོལ་ནས་འབྲུ་རྣམས་ལ་རུང་བ་བྱེད་དུ་གཞུག་དེ་ཡང་སྤོས་མེ་ལྟ་བུས་སྣོད་དུ་བཞག་བའི་འབྲུའི་ཕྱོགས་བཞི་ནས་རེག་པར་བྱེད་པ་ཡིན་ནོ། །
དེ་ལ་མེས་རེག་པར་གྱིས་ཞེས་བརྗོད་ན་ས་བོན་བཅོམ་དུ་གཞུག་པའི་ཉེས་པ་འབྱུང་ལ། རུང་བ་གྱིས་ཞེས་བརྗོད་ན་ཉེས་པ་མེད་པས་ལག་ལེན་ཤེས་མཁན་ལ་བཅོལ་དགོས་སོ། །གསུམ་བ་ཆོ་ག་
དངོས་ལ་རྟེན་གྱི་མདུན་དུ་ཡི་དམ་ཕྱོགས་སྐྱོང་ལས་གཤིན་རྣམས་ཀྱི་མཆོད་པ་དང་གཏོར་མ། རང་གི་མདུན་དུ་རྡོར་དྲིལ་ཊ་མ་རུ་ནང་མཆོད་དང། དེའི་རྒྱབ་ཏུ་བདག་བསྐྱེད་ཀྱི་མཆོད་པ། སྟེགས་གཞན་ཅིག་

[007A]༄༅། །གི་ཁར་སྔོན་འགྲོའི་མཆོད་གཏོར་རྣམས་བཤམ། རང་ཉིད་ཐབ་ཁུང་དང་འདྲ་བའི་གདན་ནམ་པད་དཀར་འདབ་བརྒྱད་བཀོད་པ་ཧ་ཅང་མཐོན་བོ་མ་ཡིན་པ་འཇམ་ཞིང་བདེ་བའི་སྟན་རྒྱབ་ཅུང་ཟད་
མཐོ་བ་ལ། བྱིན་བ་གཡས་པར་བྱིན་བ་གཡོན་པ་བཞག་སྟེ་བུས་མོ་གཉིས་སྨད་བ་པདྨའི་འདུག་སྟངས་ཀྱིས་ཁ་ཤར་དུ་ཕྱོགས་པའམ་ཕྱོགས་པར་མོས་ཏེ་འདུག་ལ། སྒྲུབ་གྲོགས་རྣམས་གཡས་གཡོན་ཅི་རིགས་པར་
འཁོད་ནས། སྐྱབས་འགྲོ་སེམས་བསྐྱེད། བླ་བརྒྱུད་གསོལ་འདེབས་ནས་བཟུང་སྟེ་བདག་བསྐྱེད་རྒྱས་པར་བསྒོམ། དེ་ཡང་གཞན་རྣམས་རྗེ་ལྕང་སྐྱ་རིན་བོ་ཆེས་མཛད་པའི་འཇིགས་བྱེད་དཔའ་བོ་གཅིག་པའི་སྒྲུབ་
ཐབས་ཇི་ལྟ་བ་བཞིན་ལ། ལྷ་མདོག་བསྒྱུར་ན། རང་ཉིད་འབྲས་བུ་རྡོ་རྗེ་འཛིན་བ་དཔལ་རྡོ་རྗེ་འཇིགས་བྱེད་ཆེན་བོ་སྐུ་མདོག་དཀར་པོ་ཞལ་དགུ་ཕྱག་སོ་བཞི་ཞེས་དང། རྩ་ཞལ་དཀར་པོ་མ་ཧེའི་གདོང་ཅན་ཞེས་དང་
རྩ་ཞལ་གྱི་དབུལ་མི་བསྐྱོད་པས་རྒྱས་བཏབ། དབང་གི་ལྷ་རྣམས་རང་ཉིད་ལ་ཐིམ་ཞིང། སྐུ་ལས་འོད་ཟེར་དཀར་པོའི་ཚོགས་འཕྲོ་བར་གྱུར་ཅེས་བརྗོད་ལ། ལྷ་མདོག་མི་བསྒྱུར་ན། སྐུ་མདོག་མཐིང་ནག་ཅེས་དང་
རྩ་ཞལ་ནག་པོ་ཞེས་ཆོག་བཞིན་བཏོན་ནས། སྐུ་ལས་འོད་ཟེར་དཀར་བོའི་ཚོགས་འཕྲོ་བར་བསམ་བས་ཆོག་གཏོད་མགྲོན་རྒྱས་བསྡུས་ཅི་རིགས་བསྐྱེད་ཅིང་གཏོར་མ་བུལ་ནས་གཤེགས་གསོལ་མི་བྱེད་བར་འཇོག་པའི་ཕྱག་ལེན་ཡོད་པས་

[007B] རང་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་
དུ་གནས་པར་བསམ་ལ། རྣམ་དག་བསམ་པས་ཚུལ་འདིར་འབད་པ་ལས། །ཞེས་སོགས་ཀྱི་སྨོན་ལམ་བཏབ་སྟེ་ཐུན་མཚམས་བྱའོ།།    ༈    །།དེ་ནས་སྦྱིན་སྲེག་དངོས་ལ་རྫས་དང་ཐབ་སོགས་ཐམས་ཅད་ལ་དྲི་ཞིམ་
པོའི་སྦོས་ཀྱིས་བདུག་བདུད་རྩི་རིལ་བུའི་ཁུ་བའམ་ནང་མཆོད་ཀྱིས་བྲན། སྒྲུབ་བ་པོ་རང་ཉིད་ཁྲུས་བྱས། པདྨའི་འདུག་སྟངས་ཀྱིས་འཁོར་དེ། སྤྱི་མགྲིན་སྙིང་ཀ་དང་ལག་པ་རྣམས་སུ་དྲི་ཞིམ་པོས་བྱུག་སྟོད་
གཡོགས་སྨད་གཡོགས་དཀར་པོ་གྲོན། ཐོར་ཚུགས་དང་མི་བསྐྱོད་པ་གཙོ་བོར་བྱས་པའི་དབུ་རྒྱན་དང་ངར་དབྱངས་ཀྱིས་བརྒྱན་བར་བྱ། དེ་ཡང་དབུ་རྒྱན་ལ་དབུས་སུ་མི་བསྐྱོད་པ། དེའི་གཡས་སུ་སྲྣམ་སྣང། དེའི་
གཡས་སུ་འོད་དཔག་མེད་དང། མི་བསྐྱོད་པའི་གཡོན་དུ་རིན་འབྱུང། དེའི་གཡོན་དུ་དོན་གྲུབ་རྣམས་སྐུ་མདོག་སོགས་སྤྱི་འགྲོ་ལྟར་རམ། འཇིགས་བྱེད་ཀྱི་དབང་ཆོག་ནས་འབྱུང་བ་ལྟར་བྱ། དེ་ནས་བདག་
གིས་མར་གྱུར་སེམས་ཅན་ཐམས་ཅད་སྡིག་སྒྲིབ་སྡུག་བསྔལ་ཐམས་ཅད་དང་བྲལ་ཞིང་བདེ་བ་ཐམས་ཅད་དང་ལྡན་པའི་སངས་རྒྱས་ཀྱིས་ལ་འགོད་པར་བྱ། དེའི་ཆེད་དུ་རང་གི་སྡིག་སྒྲིབ་བག་ཆགས་དང་
[008A]༄༅། །བཅས་པ་སྤྱི་དང། ཁྱད་པར་དུ་བསྙེན་སྒྲུབ་ཀྱི་སྐབས་སུ་སྔགས་མ་དག་པར་བཟླས་པ་དང་ཆོ་ག་ལྟག་ཆད་དུ་གྱུར་བ་དང་དམིགས་པ་གཡེལ་བ་དང་མཆོད་གཏོར་མ་ཚང་བ་སོགས་ཀྱི་ཉེས་
ལྟུང་ཇི་སྙེད་བྱུང་བ་ཐམས་ཅད་སྦྱང་བ་དང། དམ་ཚིག་ཉམས་ཆགས་སྐོང་བ་དང། ཡི་དམ་གྱི་ལྷ་མཉེས་པར་བྱ་བའི་ཐབས་ཆེན་པོ་འདི་ལ་འཇུག་བར་བྱའོ་སྙམ་པའི་བསམ་པ་ལེགས་བར་བསྐྱེད་ཅིང། རང་དང་
རྫས་དང་ཐབ་ལ་སོགས་པ་ཐམས་ཅད་མེ་ལོང་ནང་གི་གཟུགས་བརྙན་ལྟར་རྟེན་འབྲེལ་ཚོགས་པའི་སྟོབས་ཀྱིས་སྣང་ཞིང། རང་རང་གི་བྱ་བ་བྱེད་ནུས་མོད་ཀྱང། དང་བཞིན་བཙལ་བའི་རིགས་བས་སོ་སོའི་གནས་
ལུགས་དབྱད་པའི་ཚེ་རྙེད་རྒྱུ་ཅུང་ཟད་ཀྱང་མེད་པའི་སྟོང་པ་ཉིད་དོ་སྙམ་དུ་བསམ་བ་དང། རང་ཉིད་རྡོ་རྗེ་འཇིགས་བྱེད་དུ་གྱུར་པའི་ཐུགས་རྒྱུད་ཀྱི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ཐབ་དང་རྫས་སོགས་ཀྱི་རྣམ་པར་
ཤར་པ་ཡིན་ནོ་སྙམ་དུ་བསམ་པ་རྣམས་ལེགས་པར་གསལ་གདབ་པར་བྱའོ། །མདོར་ན་འདི་ཐམས་ཅད་ནི་དོན་དམ་པར་རང་བཞིན་མེད་ཅིང་ཀུན་རྫོབ་ཏུ་རྡོ་རྗེ་འཇིགས་བྱེད་ཀྱི་ཡེ་ཤེས་ཀྱི་རང་བཞིན་ནོ་སྙམ་དུ་བསམ་ལ། ཡེ་ཤེས་ཀྱི་
རང་བཞིན་གྱི་ཐབ་ཏུ་ཡེ་ཤེས་ཀྱི་རང་བཞིན་གྱི་མེ་སྦར་ནས་ཡེ་ཤེས་ཀྱི་རང་བཞིན་གྱི་རྫས་བསྲེགས་བས་ཡི་དམ་གྱི་ལྷ་མ་ཉེས་ཤིང་རང་གཞན་གྱི་དོན་རྒྱ་ཆེན་པོ་སྒྲུབ་བའི་ཐབས་མཁས་ཆེན་བོ་འདི་ལ་འཇུག་པར་བྱའོ་སྙམ་པའོ། །

[008B] བུ་མནད་གི་ཤ་ཟླ་བླངས་ཧེ་བཞག་ལ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་ཐམས་ཅད་ཀྱི་བྱིན་རླབས་དང་ནུས་མཐུ་ཐམས་ཅད་བཀུག་ནས་བསད་
ཆུ་ལ་ཐིམ་བར་གྱུར་པར་བསམ་ལ། ཧྲཱི་ཥྚྲཱི་བརྒྱ་རྩ་སོགས་བཟླས་ཏེ་བསད་ཆུ་བསྒྲུབ། ཆུ་བཞི་ལ་སྤོས་ཞིམ་པོས་བདུག་སྟེ། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་ཧཱུཾ་ཕཊ་སཱཧཱ། ཞེས་ལན་བདུན་སོགས་བཟླས་ཏེ་ཆུ་བཞི་བསྒྲུབ་
ནང་མཆོད་སྔར་བྱིན་རླབས་བྱས་པ་མེད་དམ་གསོ་དགོས་ན་འདིར་བརླབ། དེ་ནས་སྨྲ་བ་གཞན་བཅད་དེ། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་
རང་བཞིན་ནོ་སྙམ་དུ་མོས་ལ། ཨོཾ་སརྦ་ཏ་ཐཱ་ག་ཏ་སི་ད་དཧི་བཛྲ་ས་མ་ཡ་ཏིཥྛ་ཨ་ཥ་སྟྭཾ་དྷ་ར་ཡཱ་མི་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱཧཱ། ཅེས་བརྗོད་ཅིང་གཡས་པའི་མཐེ་བོད་དང་མིང་མེད་ཀྱིས་རྡོ་རྗེ་ཐུགས་ཀར་བཟུང་
སྔགས་འདི་ལ་གསང་འདུས་ཀྱི་ཆོ་ག་སོགས་ལས། དྷ་ར་ཡཱ་མི་ཞེས་པའི་མཇུག་ཏུ་བཛྲ་སཏ་ཞེས་པ་ཡོད་ཀྱང་འདིར་ཤེལ་དཀར་མེ་ལོང་སོགས་ནས་འབྱུང་བ་ལྟར་བྲིས། ཨོཾ་བཛྲ་གཎྚ་ཧཱུཾ། ཞེས་བརྗོད་ཅིང་གཡོན་པའི་མཐེ་བོད་དང་
མིང་མེད་ཀྱིས་དྲིལ་བུ་དཀུ་གཡོན་པར་ཁ་གྱེན་ལ་བསྟན་ཏེ་བཟུང། རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ་སྙམ་དུ་བསམ་ལ། ཧཱུཾ་སེམས་ཅན་རྨོངས་དང་འྡབྲལ་བ་ཡི། །རྡོ་རྗེ་གསོར་བ་མཛེས་པ་

[009A]༄༅། །ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཞེས་བརྗོད་ཅིང་རྡོ་རྗེ་གསོད། དེ་ནས་རྡོ་རྗེ་གཡས་ཀྱི་དཀུར་བཟུང་བའམ། གསོན་ཞིང་
ཨོཾ་བཛྲ་དྷརྨ་ར་ཎི་ཏ་བྲ་ར་ཎི་ཏ་སཾ་བྲར་ཎི་ཏ་སརྦ་བུད་དྷཱ་ཀྵེ་ཏྲ་པྲ་ཙ་ལི་ནི་བྲཛྙཱ་པཱ་ར་མི་ཏ་ནཱ་ད་སྭ་བྷ་ལྤེ་བཛྲ་ས་ཏྭ་ཧྲཾ་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ། ཞེས་བརྗོད་ཅིང་དྲིལ་བུའི་དབུས་ཀྱི་ཕྱོགས་བརྒྱད་དུ་ལྕེ་བསྐྱོད་པས་
དཀྲོལ་བར་བྱ་ཞིང། སྦྱིན་སྲེག་མ་ཚར་གྱི་བར་ལག་བ་རྡོར་དྲིལ་དང་མ་བྲལ་བར་བྱ། གཡས་ཀུ་ཤས་བསད་ཆུ་བླངས་ནས། ཐབ་རྫས་དགང་བླུགས་རང་དང་བཅས་ཐམས་ཅད་ལ་དམིགས་ཏེ། ལས་སྔགས་བརྗོད་ཅིང་གཡས་སྔ་བསྡོར་ཏེ་
བསད་གཏོར་ལན་གསུམ་དང། དེ་བཞིན་དུ་གཡོན་པའི་མཐེབ་སྲིན་གྱིས་ནང་མཆོད་བླངས་ནས་བསད་གཏོར་ལན་གསུམ་བྱའོ། །དེ་ནས་མེ་ལྷའི་མཆོད་རྫས་རྣམས་ལ་ནང་མཆོད་གཏོར་ཏེ། ཧྲཱི་ཥྚྲཱི་ས་བསད་སྦྱངས། སྟོད་བའི་
དང་ལས་ཨཱ་ལས་བྱུང་པའི་ཐོད་བ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་བསང་གཏོར་ཞལ་བསིལ་མཆོད་ཡོན་ཞབས་བསིལ་སོགས་ཀྱིས་བྱིན་གྱིས་བརླབ། རྡོ་རྗེ་ཁུ་ཚུར་ཁ་སྦྱར་བའི་གུང་མོ་གཉིས་བསྒྲད་
ནས་རྩེ་སྤྲད་བའི་ཕྱག་རྒྱ་རྫས་ལ་རེག་པར་མོས་ལ། ཨོཾ་སཱཧཱ། རྫས་རྣམས་བཀྲུས་པར་གྱུར། ཨོཾ་ཨཱ་སཱཧཱ། ཡམ་ཤིང་རྣམས་ཀྱི་སོགས་དང། ཨོཾ་ཤྲིཾ་སཱཧཱ། ཞུ་ན་མར་ནམས་ཀྱི་དང། ཨོཾ་ཛྲིཾ་སཱཧཱ། འབྲུ་

[009B] ཨོཾ་ཀུ་རུ་ཀུ་རུ་སཱཧཱ། དེ་དག་ལས་གཞན་པའི་རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་བྱང་ཞིང་དག་ནས་ནང་གི་བདུད་རྩི་ལྔའི་ངོ་བོར་གྱུར་པར་བསམ། བསྡུ་ན་སྔགས་
རྣམས་བརྗོད་པའི་མཇུག་ཏུ། རྫས་རྣམས་ཀྱི་མཚན་ཉིད་དང་མི་ལྡན་པའི་ཞེས་སོགས་བརྗོད་ཀྱང་རུང། དེ་ནས་འོ་མ་ཅན་གྱི་ཤིང་གི་མེ་དང་གཙུབ་ཤིང་ལས་བྱུང་བའི་མེ་དང་དགོན་བའི་མེ་དང་སྦྱིན་སྲེག་གི་མེ་དང་མེ་ཐ་མལ་བ་གད་
བར་རུང་བ་ཅིག་སྣོད་དུ་བཞག་ལ། ཨོཾ་ཨཱ་ཧཱུཾ་ལན་གསུམ་བརྗོད། མེ་དེས་མར་མེ་ཅིག་སྦར། མར་མེ་དེས་དཔལ་འབར་སྦོར་བ་དང་མཉམ་དུ་ཧྲཱི་ཥྚྲཱི་བརྗོད། དེ་ནས་དཔལ་འབར་དེ་ལག་པ་གཡོན་བས་བཟུང་ལ། གཡས་བས་
བསང་ཆུ་བླངས་ནས། ཧྲཱི་ཥྚྲཱི་བཟླ་ཞིང་དབལ་འབར་གྱི་མེ་ལ་གཡས་བསྐོར་དུ་ལན་གསུམ་བསད། དེ་ནས་དབལ་འབར་གཡས་སུ་བཟུང་ལ། གཡོན་པའི་མཐེབ་སྲིན་གྱིས་ནང་མཆོད་བླངས་ནས་ཧྲཱི་ཥྚྲཱི་བཟླ་ཞིང་གཡས་བསྐོར་
དུ་ལན་གསུམ་བསད། དབལ་འབར་གྱི་མེ་དེ་ཐབ་ཏུ་བསྒྲིགས་བའི་བུད་ཤིང་གི་ཤར་ལྷོའི་མཚམས་སུ་བཞག་པའི་མེ་ཚད་དུ་གཙང་ཞིང་སྐམ་པའི་རྩྭའི་ཆུན་པོ་དང་བཅས་བཅུག་ལ། ཨོཾ་ཛྭ་ལ་ཛྭ་ལ་ཧཱུཾ་ཞེས་བརྗོད། དེ་རྗེས་རླུང་ཡབ་
བཟུང་ལ། ཧཱུཾ་རིང་བོ་བརྗོད་དེ་མེ་ལ་ལན་འགའ་གཡོབ། ཧྲཱི་ཥྚྲཱི་ལན་བདུན་བཟླས་ཏེ་མར་ཁུ་བླུག་གཟེར་བདུན་གྱིས་མེ་རབ་ཏུ་སྦར། མེ་ཡོལ་གྱི་བཾ་ཡིག་དཀར་པོ་ཡོངས་སུ་གྱུར་བ་ལས་གངས་རི་དཀར་བོ་ཤིན་ཏུ་བསིལ་བའི་རེག་

[010A]༄༅། །བྱ་དང་ལྡན་བར་བསམ། དེ་ནས་ཀུ་ཤ་རྣམས་ལག་ཏུ་བཟུང་ལ། ཨོཾ་བཛྲ་སཏ་ཨ། ཞེས་པ་ལན་བདུན་དང། ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན་
དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་བརྗོད། བྲེལ་དུས་ཚིགས་བཅད་འདི་
མ་བརྗོད་ཀྱང་རུང། སྔགས་སྔ་མ་ལན་ལྔ་བརྗོད་ཅིང་ཀུ་ཤ་དགྲམ། དེ་ཡང་ཀུ་ཤ་གཉིས་གཉིས་གཤིབས་བ་རང་གི་གཡོན་ངོས་ནས། ཐབ་ཀྱི་ཁ་ཁྱེར་ལ་རང་ཁ་གང་དུ་བལྟས་པའི་ཕྱོགས་ལ་ཤར་དུ་བྱས་པའི་ལུགས་ཀྱིས་རྩེ་མེ་གར་དང་
དེ་ནས་གཡས་བསྐོར་གྱིས་སྔ་མའི་རྩེ་མོས་ཕྱི་མའི་རྩ་བ་ནོན་བད་བཀྲམ་རྗེས། ཐབ་ཁུད་དུ་ཀུ་ཤ་ཐུང་བརྩ་རྩེ་ཕྲ་ལ་དབུས་སྦོམ་བ་རྩེ་ཤར་དུ་བསྟན་ནས་གཡོགས་ལ། ཐལ་མོ་སྦྱར་ནས། བཅོམ་ལྡན་འདས་རྡོ་རྗེ་སེམས་དཔའ་
བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ། །ཞེས་བརྗོད། དེ་ནས་འཇིག་རྟེན་པའི་མེ་ལྷ་མཆོད་པ་ལ། ཐབ་ལ་བསང་ཆུ་གཏོར་ཏེ། ཧྲཱི་ཥྚྲཱི་ས་བསང་སྦྱངས། སྟོང་པའི་ངང་ལས་སྣ་ཚོགས་པདྨ་
དང་ཟླ་བའི་སྟེང་དུ་སཾ་དང་རྡོ་རྗེ་ལས་རྡོ་རྗེ་འཛིན་པ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དད་པོ་གཉིས་ཀྱིས་རང་འདྲའི་ཡུམ་ལ་འཁྱུང་པ། གཡས་འོག་མ་གཉིས་ཀྱིས་རྡོ་རྗེ་དང་རལ་གྲི་

[010B] ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ། མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་འཕྲེང་བས་བསྐོར་བ་
གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པར་གྱུར། དེའི་ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་
ལྷ་སྐུ་མདོག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་པ། གཉུག་མར་གནས་པའི་རིག་མ་དང་གཉིས་སུ་མེད་པའི་སྐུ། ཕྱག་གཡས་ཀྱི་དང་པོ་ན་བགྲང་འཕྲེང། གཉིས་པས་མི་འཇིགས་པ་
སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་ན་དབྱུག་གུ་རྩེ་གསུམ་བ། གཉིས་བ་ན་སྦྱི་བླུབ། །གསུམ་པ་ན་ཐོད་པ་བསྣམས་པ། གཡོན་བརྐྱང་བའི་སྟབས་ཀྱིས་བཞུགས་པ། ཁྲོ་བོའི་རྒྱན་
རྣམས་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་བ། དམ་ཚིག་པའི་ཐུགས་ཁའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས། ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་
དྲང་སྲོང་གི་འཁོར་གྱིས་བསྐོར་བ་སྤྱན་དྲངས་བར་བསམ་ལ། གཡས་མི་འཇིགས་པའི་ཕྱག་རྒྱའི་མཐེ་བོད་སྲིན་ལག་གི་རྩ་བར་བཞག་ལ། མཐེ་བོད་ཉིད་གཡབ་པའི་ཕྱག་རྒྱ་བྱས་ཏེ། ཨོཾ་ཚུར་བྱོན་ཚུར་བྱོན་

[011A]༄༅། །འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་བླུག་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཊཀྐི་ཧཱུཾ་ཛཿ་ཞེས་པས་སྤྱན་དྲངས་ལ་
ཐབ་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་བསམ། ལས་སྔགས་བརྗོད་ཅིང་བསད་ཆུ་གཏོར་ལ་ཕྱི་འབྲང་གི་བགེགས་བསྐྲང། སྤྲོན་ཆུ་བཞི་དབུལ་ཞིང་བསྡུས་པ་ལ་མོས་ན་མ་ཕུལ་ཀྱང་རུང། འཁྱུད་པའི་ཚུལ་དང་ལྡན་
པའི་རྡོ་རྗེ་ཁུ་ཚར་གཉིས་ཀྱིས་སེ་གོལ་ཏོག་པ་དང་བཅས། ཨོཾ་མུད་གར་ཛཿ་ཞེས་པས་དམ་ཚིག་པ་དང་ཉེ་བར་བཀུབ། །ཨོཾ་དན་ཊ་ཧཱུཾ་གིས་དམ་ཚིག་པ་ལ་གཞུག་ཨོཾ་པདྨ་བཾ་གྱིས་དབྱེར་མེད་དུ་བཅིངས། ཨོཾ་ཁཊ་
ག་ཧོཿ་ས་དབང་དུ་བྱའོ། །དེ་ནས་ཀུ་ཤའི་ཚུན་པོས་ཞལ་བསིལ་གྱི་སྣོད་ནས་ཆུ་བླངས་ཏེ་བཟེད་ཞལ་དང་པོར་ལན་གསུམ་གཏོར་ཞིང། ཨོཾ་ཨཱ་ཧྲཱི་བྲ་ཝ་ར་སད་ག་རཾ་བྲོཀྵ་ཎཾ་བྲ་ཏཱིཙྪ་ཧཱུཾ་སཱཧཱ། ཞེས་པས་བསད་གཏོར་
དབུལ། བྲོཀྵ་ཎཾ་གྱི་ཚབ་ཏུ། ཨཉྩ་མ་ཎཾ་སྦྱར་ལ། སྣོང་དེ་ཉིད་ནས་གཡས་ཁུ་ཚུར་བཅིངས་བའི་མཐེབ་མཛུབ་ཀྱིས་མེ་ཏོག་ཆུ་དང་བཅས་བ་བླངས་ཏེ་ཁུ་ཚུར་ཁ་འོག་ཏུ་བསྟན་ནས་མ་བེའུ་ཆུང་ནས་རིམ་གྱིས་དགྲོལ་པའི་ཕྱག་རྒྱས་
མེ་ཏོག་བཟེད་ཞལ་དང་པོར་འདོར་བས་ཞལ་བསིལ་དབུལ། དེ་ཡང་མེ་ཏོག་གི་ཆུན་པོའམ་མེ་ཏོག་མང་པོ་ཆུ་ནང་དུ་བླུགས་པ་ཡོད་ཚེ་མེ་ཏོག་དེ་བླངས་པས་ཆུ་དང་བཅས་པ་འགྲོ་བར་འགྱུར་ལ། གལ་ཏེ་དངོས་སུ་ཆུ་དང་བཅས་

[011B] དེ་རྗེས་ཞལ་བསིལ་གྱི་སྣོད་ཀྱིས་བཟེད་ཞལ་དུ་ཆུ་ལྡུག་བའི་ལག་ལེན་སྣད་ཞིང། ཞབས་བསིལ་ལའང་འདིས་འགྲེ། དེ་བཞིན་དུ་
ཨརྒྷཾ་སྦྱར་ལ། རྡོ་རྗེ་སྙིམ་པ་ཁ་ཕྱེ་བའི་ཕྱག་རྒྱས་སྣོད་གཉིས་པའི་ཆུ་བཟེད་ཞལ་གཉིས་པར་ལྡུག་པས་མཆོད་ཡོན་དབུལ། པཱ་དྱཾ་སྦྱད་ལ། གཡས་ཁུ་ཚུར་བཅིངས་པའི་མཐེབ་མཛུབ་ཀྱིས་ཞབས་བསིལ་གྱི་སྣོད་
ནས་མེ་ཏོག་ཆུ་བཅས་རླངས་ཏེ་ལན་གསུམ་བསྐོར་ནས་ཁུ་ཚུར་ཁ་གྱེན་དུ་བསྟན་བའི་མཛུབ་མོ་ནས་རིམ་གྱིས་དགྲོལ་བའི་ཕྱག་རྒྱས་བཟེད་ཞལ་གསུམ་བར་མེ་ཏོག་འདོར་བས་ཞབས་བསིལ་དབུལ། དེ་ནས་མེ་ལྷའི་སྔགས། ཨོཾ་ཨགྣ་
ཡེ་ཨཱ་དི་བྱ་ཨཱ་དི་བྱ་ཨཱ་བི་ཤ་ཨཱ་པི་ཤ་མཧཱ་ཤྲི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ། ཞེས་བ་ལ། ཨོཾ་བཛྲ་བུ་ཥྤེ་ཨཱ་ཧཱུཾ་ཞེས་སོགས་དང། ཨོཾ་ཨཱ་ཧཱུཾ་བཏགས་པས་ཉེར་སྤྱོད་རོལ་མོ་ནང་མཆོད་དང་བཅས་བས་མཆོད་
འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་
པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲངས་སྲོང་མཆོག་འབྱུང་བོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་

[012A]༄༅། །བསྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་བའི་ཐེག་པ་ལྕིབས། །རིག་སྔགས་གསུང་
ཞིང་བགྲང་འཕྲེང་འཛིན། །བདུད་རྩི་བཅུད་ལྡན་གུཎྚེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞིབ་བརྙེས་
ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་དྲིལ་གསིལ་དང་བཅས་པས་བསྟོད། བསྡུ་ན་ཤོ་ལོ་ཀ་དང་པོ་གཅིག་གིས་ཆོ་ག་ཨོཾ་བཛྲ་ཨ་ན་ལ་མཧཱ་བཧུ་ཏ་ཛྭ་ལ་ཛྭ་ལ་ཡ་སརྦ་བྷསྨི་ཀུ་རུ་
སརྦ་དུཥྚན་ཧཱུཾ་ཕཊ་ཏྲི་ཤྱ་ཛཿ་ཧཱུཾ་བཾ་ཧོཿ་ས་མ་ཡ་སྟྭཾ་ས་མ་ཡ་ཧཾ་ཞེས་ལན་གསུམ་གྱིས་དམ་ཚིག་བསྒྲགས། དེ་ནས། མེ་ལྷའི་ལྗགས་རྡོ་རྗེའི་རྣམ་བ་ཅན་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཡ་ཡིག་
འོད་ཟེར་དང་བཅས་པས་མཚན་པར་གྱུར་བར་བསམ་ལ། ལག་པ་གཡོན་ཁུ་ཚུར་བཅིངས་བའི་སྟེང་ནས་མཐེ་བོས་བཀབ་ལ་མཛུབ་མོ་བརྐྱངས་བ་གན་རྐྱལ་དུ་བྱས་པས་དགད་གཟར་མར་གྱིས་བཀང་བ་བཟུང་ལ། གཡས་པ་
ཡང་དེ་བཞིན་དུ་བྱས་ནས་ཁ་ཐུར་དུ་བུབ་བ་གཡོན་པའི་མཛུབ་མོའི་ཐད་དུ་བཞག་ནས། བླུག་གཟར་མར་གྱིས་བཀད་བའི་མགོ་དགད་གཟར་གྱི་ཁར་གན་རྐྱལ་དུ་བཞག་ནས་འཛིན་པའི་གྱག་རྒྱས། བུས་མོ་གཉིས་ཀྱི་ནང་ནས་བྱིར་

[012B] མེ་ལྷའི་ཞལ་ཅུང་ཟད་གདངས་པའི་ལྗགས་རྡོ་རྗེ་རྩེ་གཅིག་པའི་རྣམ་པ་ཅན་གྱི་འོད་ཀྱི་སྦུ་གུས་དྲངས་ཏེ་གསོལ་བར་བསམ་ལ། ཨོཾ་ཨགྣ་ཡེ་ཨཱ་རི་བྱ་ཨཱ་དི་བྱ་ཨཱ་བི་ཤ་ཨཱ་བི་ཤ་མཧཱ་
ཤྲི་ཡེ་ཧ་བྱ་ཀ་བྱ་བཱ་ཧཱནཱ་ལ། ཞེས་བའི་མེ་ལྷའི་སྔགས་ལ། སྡིག་སྒྲིབ་ཉེས་ལྟུང་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་བའི་སྤེལ་ཚིག་བསྡུས་བ་སྦྱར་ནས་འབུལ་ཞིང། འབུལ་བའི་ཚེ་གཟར་བུ་གཉིས་ཁ་སྦྱར་ནས་
དབུལ། དེ་ལྟར་ལན་བདུན་ནམ་ལན་གསུམ་གྱིས་བྱོན་སྐྱེམས་འབུལ་བའི་གཞན་རྣམས་སྔར་ལྟར་ལ། ཐ་མ་ལ་བཱ་ཧཱ་ནཱ་ཡའི་མཇུག་ཏུ་སྤེལ་ཚིག་རྒྱས་པ་སྦྱར་བར་བྱ་སྟེ། དེ་ཡང་འདི་ལྟར། བདག་གིས་འཁོར་བ་ཐོག་མེད་
ནས་བསགས་པའི། །སྡིག་སྒྲིབ་ཉེས་ལྟུང་སྤྱི་དང་ཁྱད་པར་དུ། །ཆོ་ག་སྔགས་ཀྱི་ཆང་ལྷག་ལ་སོགས་པའི། །ཉེས་པ་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་གསོལ་བ་བཏབ་བས་མེ་ལྷའི་ཞལ་ནས་ཁྱོད་ཀྱི་
སྡིག་སྒྲིབ་ཉེས་ལྟུང་ཐམས་ཅད་སྦྱང་བ་དང་ཡི་དམ་གྱི་ལྷ་མཉེས་བར་འགྱུར་བ་སོགས་ཀྱི་འཕྲིན་ལས་མཐའ་དག་བདག་གིས་སྒྲུབ་པར་བྱའོ་ཞེས་གསུང་བར་བསམ། འདིར་མེ་ལ་བགེགས་ཡོད་མེད་བརྟག་པ་ལ། ཁ་དོག་སྣ་
ཚོགས་པ་དང་འབྲ་མར་ལྟ་བུ་སོགས་ཁ་དོག་གི་སྐྱོན་དང། བོང་བུའི་སྒྲ་ལྟ་བུ་སོགས་སྒྲའི་སྐྱོན་དང། དྲི་ངན་བའི་སྐྱོན་དང། ཡང་ཡང་འདར་བ་དང་གཡོན་དུ་འཁོར་བ་སོགས་དབྱིབས་ཀྱི་སྐྱོན་ཅི་རིགས་འབྱུང་ན་ངན་

[013A]༄༅། །པའི་རྟགས་དང། ཁ་དོག་དཀར་སེར་སྣུམ་པ་སོགས་དང། དྲི་བཟང་བ་དང། པི་ཝང་སོགས་ལྟ་བུའི་སྒྲ་སྙན་པ་དང། གཡས་སུ་འཁྱིལ་བ་དང་དུ་བ་མེད་བ་སོགས་བཟང་རྟགས་སུ་གསུངས་
པས། ངན་པའི་རྟགས་མེད་ན་མི་དགོས་ལ། ཡོད་ན་ལས་སྔགས་དང་བསང་ཆུས་བསངས་ཏེ། ལས་སྔགས་ལ། བགེགས་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་པ་སྦྱར་ཏེ་དགང་བླུག་བདུན་མེ་ལྷ་ལ་དབུལ་ནས་
སླར་ཡང་ལས་སྔགས་ཀྱིས། བསང་གཏོར་བྱས་ཏེ་དགང་བླུག་བདུན་ནམ་གསུམ་མམ་གཅིག་མེ་ལྷའི་སྔགས་ཀྱིས་དབུལ། །དེ་ནས་བསྲེག་རྫས་འབུལ་བ་ལ་གྲོགས་གཅིག་གིས་གྲངས་བཟུང་བ་དང། སྐབས་སྐབས་
པུ་བུར་ཤིང་སྣོན་བ་དང། མེ་གསོ་དགོས་ཚེ་མར་ལྡུག་པ་དང། མེ་འབུད་དགོས་ཚེ་རླུང་ཡབ་གཡོབ་བ་དང། མེ་ཧ་ཅང་ཆེས་ན་ལས་བྱེད་མཁན་རྣམས་ཚ་བས་གདུང་བ་དང་གུར་ནང་དུ་མི་ཤོད་བ་ལྟ་བུར་འགྱུར་བ་དང་
ཧ་ཅང་ཆུངས་ན་རྫས་རྣམས་མི་འཚིག་པར་འགྱུར་བ་སོགས་ཀྱི་སྐྱོན་འབྱུང་བས་གང་འཚམ་གྱིས་གཏོང་བ་རྣམས་སྐབས་བསྟུན་གྱིས་བྱ་དགོས་ལ། གཞན་ཡང་མེ་ལ་ཁའི་རླུང་གིས་འབུད་པ་དང་ཧ་ཅང་དཀྲུགས་ཤིང་བརྡལ་བ་དང་
རྐང་འོག་ཏུ་སོང་བ་སོགས་བུད་ཤིང་མི་གཙང་བ་རྣམས་མེ་ནང་དུ་གཞུག་པ་ལྟ་བུ་རྣམས་ནི་མི་རུང་བས། མཆོད་གཡོག་པ་དང་དེའི་གྲོགས་བྱེད་མཁན་ནི་དེ་ལྟ་བུའི་རུང་མི་རུང་སོགས་ཀྱི་ཁྱད་པར་རྣམས་རང་གི་བློས་བརྟགས་ནས་

[013B] །རྫས་འབུལ་བའི་གོ་རིམ་ནི། ཡམ་ཤིང་མར་ཏི་ལ་དུར་འབྲས་ཟན། །ཀུ་ཤ་ཡུངས་སོ་ནས་སྲན་གྲོ། །ཞེས་པའི་སྡོམ་ཚིག་གི་གོ་རིམ་ལྟར་བྱ་སྟེ། དེ་ཡང། ཡམ་
ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་པར་མོས་ཏེ། ཡམ་ཤིང་གཉིས་གཉིས་སམ་རེ་རེ་གཡས་མཆོག་སྦྱིན་བྱས་པའི་མཐེབ་སྲིན་གྱིས་རྩེ་མོ་ལྷ་ལ་བསྟན་ཏེ་བཟུང་ལ་ཅུང་ཟད་བསྐོར་ཞིང། ཨོཾ་ཨགྣ་
ཡེ་ཨཱ་དི་བྱ་  ྾  བཱ་ཧཱ་ནཱ་ཡ། ཞེས་པའི་མེ་ལྷའི་སྔགས་ལ། ཨོཾ་བོ་དཧི་པྲྀཀྵ་ཡེ། ཞེས་པའི་རྫས་སྔགས་དང། སྤེལ་ཚིག་རྒྱས་བསྡུས་གང་རུང་སྦྱར་ནས་དབུལ། དེ་ཡང་རྒྱས་བར་ན་ལྷའི་སྔགས་རྫས་ཀྱི་
སྔགས་སྤེལ་ཚིག་གསུམ་ཀ་སྦྱར་ནས་འབུལ་ལ། འབྲིང་དུ་བྱེད་ན་ལྷའི་སྔགས་ལ་སྤེལ་ཚིག་སྦྱར་བ་དང། བསྡུ་ན་ལྷའི་སྔགས་རྐྱད་བས་འབུལ་བར་བྱ་ཞིང། སྤེལ་ཚིག་རེ་རེ་ནས་སྦྱར་མ་ནུས་ན་བདུན་བདུན་གྱི་མཐར་སྦྱར་བ་དང་
དེ་ཡང་མ་གྲུབ་ན་ཐོག་མཐའ་གཉིས་ལ་གདགས་པར་གསུངས་ཤིང། རྫས་ཀྱི་གྲངས་ཀྱང་དེས་གཟུང་མེད་པས་འབྱོར་བ་དང་བསྟུན་ཏེ་བྱ། འབུལ་ཚུལ་ནི། མར་ཁུ་དང་འབྲུའི་རིགས་དང་རྫས་ཁྱད་པར་བ་རྣམས་ནི་བླུག་གཟར་
གྱིས་འབུལ་བ་དང། དུར་བ་དང་ཀུ་ཤ་གཉིས་གཉིས་ཡན་ཆད་ཡམ་ཤིང་ལྟར་ལག་པས་དབུལ་ལོ། །འབུལ་བའི་གནས་ནི། ཡམ་ཤིང་དུར་བ་ཀུ་ཤ་རྣམས་ནི་སྐུ་ལས་འཕྲོས་པའི་མེ་ནང་དུ་ཕུལ་བར་བསམ། མར་ནི་ཞལ་

[014A]༄༅། །དུ་འབུལ་བ་དང། ཏིལ་སོགས་ནི་ཕྱག་ཏུ་འབུལ་བའི་དམིགས་པ་བྱའོ། །དེ་ལ་རྫས་ཀྱི་སྔགས་ལས། ཡམ་ཤིང་གི་སྔགས་ནི། ཨོཾ་བོ་དཧི་པྲྀཀྵ་ཡེ་སཱཧཱ། མར་ཁུའི་སྔགས་ནི་
ཨོཾ་ཨགྣ་ཡེ་སཱཧཱ། ཏིལ་གྱི་སྔགས་ནི། ཨོཾ་སརྦ་པཱ་པཾ་ད་ཧ་ན་བཛྲ་ཡེ་སཱཧཱ། དུར་བའི་སྔགས་ནི། ཨོཾ་བཛྲ་ཨ་ཡུ་ཥེ་སཱཧཱ། འབྲས་ཀྱི་སྔགས་ནི། ཨོཾ་བཛྲ་པུ་ཥྚ་ཡ་སཱཧཱ། ཞོ་ཟན་གྱི་སྔགས་ནི་
ཨོཾ་སརྦ་སཾ་པཱ་དེ་སཱཧཱ། ཀུ་ཤའི་སྔགས་ནི། ཨོཾ་ཨ་པྲ་ཏི་ཧ་ཏ་བཛྲ་ཡེ་སཱཧཱ། ཡུངས་དཀར་གྱི་སྔགས་ནི། ཨོཾ་སརྦ་ཨརྠ་སིད་དྷ་ཡེ་སཱཧཱ། སོ་བའི་སྔགས་ནི། ཨོཾ་བཛྲ་བི་ཛ་ཡ་སཱཧཱ། ནས་ཀྱི་
སྔགས་ནི། ཨོཾ་མཧཱ་བི་ག་ཡ་སཱཧཱ། སྲན་མའི་སྔགས་ནི། ཨོཾ་མཧཱ་བཱ་ལ་ཡ་སཱཧཱ། གྲོའི་སྔགས་ནི། ཨོཾ་བཛྲ་གྷསྨ་རི་སཱཧཱ། རྫས་ཁྱད་བར་པ་ལ་སྔགས་གཞན་མེད་པས་མེ་ལྷའི་སྔགས་ཉིད་ཀྱིས་དབུལ་
དེ་ལྟར་རྫས་རྣམས་སྙན་པའི་གདངས་ཀྱིས་ཐུལ་ནས། ཨོཾ་ཨཱ་ཧྲཱི་སོགས་ཀྱིས་ཞལ་བསིལ་དང་བསང་གཏོར་འབུལ་ལོ།། །།དེ་ནས་འཇིག་རྟེན་ལས་འདས་པའི་མེ་ལྷ་མཆོད་བ་ལ། ཆུ་བཞི་ལ་ཆུ་དང་
རྫས་རྣམས་བསྣན་པ་དང། མཆོད་པའི་མར་མེ་སྦར་ནས། ཧྲཱི་ཥྚྲཱི་ས་བསང་སྦྱངས། སྟོང་པའི་དང་ལས་ཨཱ་ལས་བྱུང་བའི་ཞེས་སོགས་ཀྱིས་ཆུ་བཞི་ཉེར་སྤྱོད་རོལ་མོ་འདོད་ཡོན་ལྔ་རྣམས་བྱིན་གྱིས་བརླག་

[014B] ཞེས་སོགས་ཀྱསུ་བསྲེག་རྫས་བཀྲུ་སྦྱང་བྱ། དེ་ནས་ལྷ་བསྐྱེད་པ་ལ་གཞལ་ཡས་ཁང་སྐྱེད་མི་སྐྱེད་གཉིས་ལས། གཞལ་ཡས་ཁང་བཅས་སྐྱེད་ན། མེ་ལྷའི་ཐུགས་ཀར་མེ་གྲུ་གསུམ་འབར་བའི་
དབུས་སུ་གཞལ་ཡས་ཁང་གྲུ་བཞི་པ་སྒོ་བཞི་པ་ནས། དེའི་གཡས་གཡོན་དུ་རི་དྭགས་ཕོ་མོ་དང་བཅས་པ། གཞལ་ཡས་ཁང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་
བའི་མདོག་ཅན་གྱི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མའི་གདན། དེའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དབལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དཀར་པོ་ཞལ་དགུ་
སོགས་དང། རྩ་ཞལ་དཀར་པོ་ནས། ཀློད་དཀྱིལ་ན་བཞུགས་པ། དེའི་མིག་ཏུ་ས་སྙིང་གི་སོགས་དང། དམ་ཚིག་སེམས་དཔའི་ནས། འོད་ཟེར་ལྔ་འཕྲོ་བ། འཇམ་དཔལ་རང་བཞིན་མ་དང་
ཧྲཱི་ཧ་བཧོ་བརྗོད། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་འཁོར་
མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚྲཱི་ལྦི་ཀྲྀ་ཏཱ་ན་ན་ཧཱུཾ་ཕཊ། ཨོཾ་ཧྲཱི་ཥྚྲཱི་ཧཿ་སོགས་དང། ཨོཾ་མུད་ག་ར་རྫཿ་ནས་བདག་ལ་ཞེས་པ། འདི་ལ་ཞེས་བསྒྱུར་ཅིང། དབུ་ལ་མི་བསྐྱོད་པས་

[015A]༄༅། །རྒྱས་བཏབ། དབང་གི་ལྷ་རྣམས་དེ་ཉིད་ལ་ཐིམ་ཞིང། སྐུ་ལས་འོད་ཟེར་དཀར་པོའི་ཚོགས་འཕྲོ་བར་གྱུར། ཅེས་ཚིག་འགའ་བསྒྱུར་བ་མ་གཏོགས་སྒྲུབ་ཐབས་བཞིན་བྱ། གཞལ་
ཡས་ཁད་མི་སྐྱེད་ན། མི་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མའི་གདན་
དེའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དཀར་པོ། ཞེས་པ་མན་སྔར་བཞིན་ལ། སྤྱན་འདྲེན་སྐབས། བསྒོམས་པ་དང་འདྲ་བའི་
དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་བ་མདུན་གྱི་ནམ་མཁར་སྤྱན་དྲངས། ཞེས་བསྒྱུར་རོ། །དེ་གཉིས་གང་བྱས་ཀྱང། དག་ཅིང་དྲི་མེད་ཡིད་འོང་བའི། །བསྔགས་ཀྱི་བསད་གཏོར་
མཆོག་འདི་དག་བདག་གིས་དད་པས་འབུལ་ལགས་རྐྱི། །བཞེས་ཏེ་བདག་ལ་བཀའ་དྲིན་སྩོལ། །ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་པྲོཀྵ་ཎཾ་པྲ་ཏཱིཙྪ་ཧཱུཾ་སཱཧཱ། དེ་བཞིན་དུ་བསང་གཏོར་གྱི་གནས་
སུ། ཞལ་བསིལ། ཡོན་ཆ་བ། ཞབས་བསིལ་དང། བྲོཀྵ་ཎཾ་གྱི་གནས་སུ། ཨཉྩ་མ་ཎཾ་སོགས་སྦྱར་ནས་ཆུ་བཞི། རྒྱལ་བ་རྣམས་ནི་ཡོན་ཏན་མཆོག་གི་སྐུ། །བྱང་ཆུབ་ཡན་ལག་རྒྱན་

[015B] །སོགས་དང། ཨོཾ་ཡ་མན་ཏ་ཀ་བུཥྤེ་པྲ་ཏཱི་ཙྪ་ཧཱུཾ་སཱཧཱ། ཞེས་སོགས་ཀྱིས་ཉེར་སྤྱོད་རོལ་མོ། འདོད་ཡོན་ལྔ་འབུལ་བར་སྤྲོ་ན། རིན་ཆེན་དབང་གི་རྒྱལ་པོ་སོགས་ཀྱིས་དབུལ། བསྡུ་ན་
སྔགས་རྐྱང་གིས་རུང། ཨོཾ་ཡ་མའན་ཏ་ཀ་ཧཱུཾ་ཕཊ་ཨོཾ་ཨཱ་ཧཱུཾ་གིས་ནང་མཆོད་དབུལ། འཇམ་དཔལ་གསེར་མདོག་མ་དང་གཉིས་མེད་ཐུན་མོད་མ་གང་རུང་དམ། ཡང་ན། བདེ་ཆེན་འོད་གསལ་ཟུང་འཇུག་
ཕྱག་རྒྱ་ཆེ། །དབའ་བོའི་གར་གྱིས་དུར་ཁྲོད་དབུས་སུ་རོལ། །ཁམས་གསུམ་བདུད་དབུང་བཟའ་བའི་མཆེ་བ་དཀར། །གཙིགས་པའི་འོད་ཅན་ཁྱོད་ཀྱིས་རྟག་ཏུ་སྐྱོངས། །རབ་འབར་དུས་ཀྱི་མེ་ལྕེའི་འཕྲེང་
བའི་དབུས། །ཆུ་སྐྱེས་ཉི་མ་ལྷ་ཆེན་གདན་གྱི་ཁྲིར། །དགུ་དང་བཅུ་དྲུག་སུམ་ཅུ་བཞི་ལྡན་གྱི། །འགྱིད་མཛད་བདུད་བཞིའི་དགྲ་འཇོམས་ཁྱོད་ལ་བསྟོད། །ཀུནྡའི་འོད་ཟེར་འགྱེད་པའི་བསིལ་བྱེད་
ཀྱིས། །ཉོན་མོངས་བདུད་དང་གཤིན་རྗེའི་བར་གཅོད་ཀུན། །ཆོས་ཀྱི་དབྱིངས་སུ་རྣམ་པར་ཞི་མཛད་པ། །ཞི་པའི་མགོན་པོ་ཁྱོད་ལ་བསྟོད་པར་བགྱི། །གསེར་གྱི་ཁུ་བ་བཞུ་པའི་འོད་འཕྲེང་
པས། །ཚེ་དང་བསོད་ནམས་བསླབ་གསུམ་དཔལ་འབྱོར་དང། །ཤེས་རབ་གྲུབ་ཆེན་བརྒྱད་ཀྱི་དངོས་གྲུབ་ཀུན། །རྒྱས་མཛད་རྒྱས་པའི་མགོན་པོ་ཆེ་ལ་བསྟོད། །ཀྱོ་བཞགས་པ་མདའ་རྣོན་

[016A]༄༅། །དམར་འོད་ཀྱིས། །གང་ལ་རེག་པ་འཇུ་ཞིང་འབུགས་འགྱུར་བའི། །དབང་གི་ལས་མཛད་དབང་གི་གཟི་བརྗིད་ཅན། །དབང་སྡུད་མགོན་བོ་ཕྱོད་ལ་བསྟོད་པར་བ་ཕྱི། །
བདུད་དང་དགྲ་བགེགས་འབྱུང་པོ་གདུག་པ་ཅན། །སྐད་ཅིག་ཉིད་ལ་གནམ་ལྕགས་ཀྱིས་ཤིང་བཞིན། །འཇོམས་མཛད་དྲག་པོའི་མགོན་བོ་དྲག་ཤུལ་ཅན། །རྡོ་རྗེ་འཇིགས་བྱེད་ཆེན་པོར་བསྟོད་
པར་བགྱི། །རལ་གྲི་རིལ་བུ་མིག་སྨན་རྐང་གི་མགྱོགས། །བུམ་བཟང་ས་འོག་ལ་སོགས་གྲུབ་ཆེན་བརྒྱད། །དབང་ཕྱུག་བརྒྱད་སོགས་ཡོན་ཏན་མ་ལུས་པ། །དྲན་པ་ཙམ་གྱིས་སྩོལ་མཛད་
ཁྱོད་ལ་བསྟོད། །སྙིང་དབུས་ཉོན་མོངས་གཤིན་རྗེའི་ལྕགས་མཁར་ཆེ། །ཕུག་པས་ཕྱག་རྒྱ་ཆེན་པོ་མཆོག་གི་བདེ། །ཞལ་དགུས་བརྗིད་པ་དཔལ་ལྡན་གཤིན་རྗེའི་གཤེད། །ཁྱོད་ལ་རེ་བའི་ཡིད་
ཀྱིས་བསྟོད་པར་བྱ། །མགོན་པོ་ཁྱོད་ཀྱིས་རྟག་ཏུ་སེམས་ཅན་ཀུན། །ཐུགས་རྗེས་མ་བོར་བྱམས་བའི་ཕྱག་གིས་བཟུངས། །ཁྱད་པར་རྣལ་འབྱོར་བདག་གི་རེ་བ་ཀུན། །རྒྱ་མཚོའི་དུས་
རླབས་བཞིན་མཛད་དེའི་ཕྱིར་བསྟོད། །ཐུགས་རྗེའི་མདའ་བདག་བླ་མ་མཆོག་རྣམས་དང། །དབྱེ་བ་མེད་པ་དེའི་ཕྱིར་བདག་གིས་ནི། །རྩེ་གཅིག་གསོལ་བ་བཏབ་ནས་བསྟོད་ལགས་ཀྱི། །

[016B] །བཤད་དང་སྒྲུབ་བའི་རྒྱལ་མཚན་སྲིད་པའི་རྩེར། །བསྒྲེངས་ཏེ་བློ་བཟང་རྒྱལ་བའི་བསྟན་པ་མཆོག་རང་གི་རྒྱུད་ལ་སྤེལ་པར་བྱེད་པ་ལ། །བར་
དུ་གཅོད་པའི་ལས་ཀུན་ཞི་བར་མཛོད། །བདག་ལ་བལྟོས་ཤིང་བསྲུང་བའི་སྐྱེ་བོ་རྣམས། །ཚེ་རབས་ཀུན་དུ་མགོན་པོ་ཀྱོད་ཉིད་དང། །མི་འབྲལ་ཁྱོད་དང་བླ་མ་དབྱེར་མེད་དུ། །ལེགས་པར་བལྟས་
ནས་རྫོགས་སངས་རྒྱས་གྱུར་ཅིག། །ཅེས་པཎ་ཆེན་རིན་པོ་ཆེས་མཛད་པའི་བསྟོད་པ་འདི་ཡང་སྐབས་དོན་དང་འབྲེལ་ཆེ་བར་སྣང་བས་འདིས་བསྟོད་ཀྱང་ཆོག་གོ་དེ་ནས། ལྷའི་ལྗགས་རྡོ་རྗེའི་རྣམ་པ་ཅན་དཀར་
པོ་ལ་རཾ་ཡིག་གིས་མཚན་བར་གྱུར། དེ་ནས་སྔར་བཤད་པ་ལྟར་དགང་བླུགས་བཟུང་ལ། ཧྲཱི་ཥྚྲཱི་ལ་སྤེལ་ཚིག་སྦྱར་བ་བདུན་ནམ་གསུམ་གྱིས་བྱོན་སྐྱེམས་འབུལ་ཞིང། དེ་ཡང་གཞན་རྣམས་ལ་སྤེག་ཚིག་
བསྡུས་བ། སྡིག་སྒྲིབ་ཉེས་ལྟུང་ཐམས་ཅད་ཤནྟིཾ་ཀུ་རུ་ཡེ་སཱཧཱ་ཞེས་པ་དང། ཐ་མལ་སྤེལ་ཚིག་རྒྱས་པ། བདག་གི་འཁོར་བ་ཐོག་མེད་ནས་བསགས་པའི། །སྡིག་སྒྲིབ་ཉེས་ལྟུང་སྤྱི་དང་ཁྱད་
པར་དུ། །ཆོ་ག་སྔགས་ཀྱི་ཆད་ལྷག་ལ་སོགས་པའི། །ཉེས་པ་ཐམས་ཅད་ཤནྟིཾ་ཀུ་རུ་ཡེ་སཱཧཱ། ཞེས་སྦྱར་ནས་གསོལ་བ་བཏབ་པས་ཡི་དམ་གྱི་ཞལ་ནས་ཁྱོད་ཀྱི་སྡིག་སྒྲིབ་ཉེས་ལྟུང་ཐམས་

[017A]༄༅། །ཅད་འདག་པ་དང་མཆོག་ཐུན་གྱི་དངོས་གྲུབ་ཐོབ་པར་བདག་གིས་བྱིན་གྱིས་བརླབ་པར་བྱའོ་ཞེས་ཞལ་གྱིས་བཞེས་པར་བསམ། དེ་ནས། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་
བཞིན་དུ་གྱུར་པར་བསམ་ལ། ཡམ་ཤིང་བཟུང་ནས། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་བོ་དཧི་པྲྀཀྵ་ཡེ། བདག་གི་འཁོར་བ་ཞེས་སོགས་ཀྱི་སྤེལ་ཚིག་དང་བཅས་འབུལ། དེ་ཡང་ངོ་བོ་ཡེ་ཤེས་ལས་
བྱུང་བའི་ནང་གི་བདུད་རྩི་ལྔའི་རང་བཞིན་ཡིན་པ་ལ། རྣམ་པ་སྐྱོན་དང་བྲལ་ཞིང་ཡོན་ཏན་ཐམས་ཅད་དང་ལྡན་པའི་བྱང་ཆུབ་ཀྱི་ཤིང་གི་རྣམ་པ་ཅན་དེ་ཉིད་ཡི་དམ་གྱི་སྐུ་ལས་འཕྲོས་བའི་ཡེ་ཤེས་ཀྱི་མེ་ནང་དུ་ཕུལ་བས་མེ་འོད་རབ་
ཏུ་འབར་བ་དང་སྐུའི་གཟི་བརྗིད་ཆེས་ཆེར་རྒྱས་ཤིང་ཐུགས་མཉེས་པས་ཐུགས་ཀའི་ས་བོན་ལས་ཙ་རྩི་ཀ་སོགས་ཀྱི་ལྷ་མོ་ཞི་ཞིང་འཛུམ་པའི་ཉམས་ཅན། སྐུ་མདོག་དང་གོས་རྒྱན་འོད་ཟེར་རྣམས་ཤིན་ཏུ་དཀར་བ། བུམ་པ་དཀར་
བོ་བདུད་རྩི་དཀར་པོས་གད་བ་བཟུང་བ་རྣམས་བྱོན་ནས། རང་གི་སྙིང་ཀའི་ཧཱུཾ་ཡིག་གི་ཀླད་ཀོར་གྱི་ནང་དུ་རང་གི་ཐ་མལ་བའི་རྣམ་པ་ཟླ་གདན་ལ་གནས་པ་ལ་ཁྲུས་བྱས་པས། སྡིག་སྒྲིབ་ཉེས་ལྟུང་ཐམས་ཅད་དུང་ཁུ་སོལ་ཁུའི་རྣམ་བར་
ཕྱིར་ཐོན་ཏེ་བྱང་ཞིང་དག། །ལུས་ཤེལ་ལྟར་དྭངས་པར་རྒྱུར། ལྷ་མོ་རྣམས་ཀྱང་རང་ལ་ཐིམ་པས་བྱིན་གྱིས་བརླབས་པར་བསམ། རང་གི་མཐའ་བསྐོར་དུ་སེམས་ཅན་གཞན་རྣམས་བསམ་ནའང་རུང། རིགས་པ་འདི་

[017B] བླ་མའི་ཞལ་ནས་ཤེས་དགོས་པའི་མན་ངག་གི་གནད་འདི་འདྲ་བ་ཤིན་ཏུ་མད་བས་བློ་ལྡན་དོན་གཉེར་བ་དག་ལ་ཟུར་ཙམ་སྨོས་པ་ཡིན་ནོ། །དེ་ལྟར་ཡམ་ཤིང་དང་མར་ཁུ་གང་འཚམ་ཕུལ་
ནས། ཁ་སྐོང་གི་སྐབས་འདིར་ཏིལ་གྱི་གྲངས་མང་དུ་འབུལ་དགོས་པས་ཁྲི་སྟོང་སོགས་དབུལ་ན་ཤིན་ཏུ་ལོགས་ལ། མ་མཐའ་ཏིལ་བརྒྱ་ཕྲག་གཅིག་ངེས་པར་འབུལ་དགོས་སོ། །དེ་ཡང་ཐོག་མར་ཡམ་ཤིང་ལན་
བདུན་འབུལ་བའི་ཐོག་མཐའ་གཉིས་ལ་སྤེལ་ཚིག་རྒྱས་བ་དང། བར་བ་ལྔ་ལ་སྤེལ་ཚིག་བསྡུས་པ་སྦྱོར་བ་དང། མར་ཁུ་ཡང་དེ་བཞིན་དུ་ཕུལ་ནས། ཏིལ་བརྒྱ་ཕྲག་གཅིག་འབུལ་བའི་དབང་དུ་བྱེད་ན་ཏིལ་ཉི་ཤུ་རེ་ཕུལ་
བའི་མཚམས་སུ། ཡམ་ཤིང་དང་མར་ཁུ་ལྔ་ལྔ་ལྟ་བུ་སྤེལ་བའི་ཚུལ་གྱིས་ཕུལ། དེ་ལྟ་བུའི་ཚུལ་གྱིས་ཏིལ་གྱི་གྲངས་རྫོགས་པ་ན། དུར་བ་ནས་རྫས་ཁྱད་པར་བའི་བར་རྣམས་འབུལ། དེ་ལ་རྫས་སོ་སོའི་བྱེད་ལས་
ནི། ཡམ་ཤིང་གིས་གཟི་བརྗིད་འཕེལ། མར་གྱིས་འབྱོར་བརྒྱས། ཏིལ་གྱིས་སྡིག་སྒྲིབ་འདག་དུར་བས་ཚེ་རིང་པོར་བྱེད། འབྲས་ཀྱིས་བསོད་ནམས་རྒྱས། ཞོ་ཟན་གྱིས་བདེ་སྐྱིད་ལྡན། ཀུ་ཤས་གྲིབ་
དང་མི་གཙང་བ་སོགས་ལས་བསྲུང། ཡུངས་དཀར་གྱིས་གདོན་བགེགས་འཇོམས། སོ་བས་ནོར་འབྲུ་རྒྱས། ནས་ཀྱིས་ལས་སྒྲུབ་བའི་ཤུགས་རྩལ་བསྐྱེད། སྲན་མས་འགལ་རྐྱེན་གྱིས་མི་ཚུགས་ཤིང་ཕར་
[018A]༄༅། །ལ་འཇོམས་པའི་མཐུ་སྟོབས་རྒྱས། གྲོས་ནད་སེལ། རྫས་ཁྱད་པར་བས་ནི་ཞི་བར་བྱེད་དགོས་པའི་མི་མཐུན་ཕྱོགས་ཐམས་ཅད་ཞི་བར་བྱེད་པས་སྤེལ་ཚིག་དང་ལས་མཛད་བའི་དམིགས་པ་
རྣམས་དེ་དག་དང་བསྟུན་ནས་བྱའམ། ཐུན་མོང་དུ་སྡིག་སྒྲིབ་ཉེས་ལྟུང་འདག་པའི་མོས་པ་བྱས་ཀྱང་རུང་བས་གང་མོས་བྱའོ། །དེ་ཡང་ཡམ་ཤིང་ལ་ཨོཾ་བོ་དཧི་པྲྀཀྵ་ཡེ། མར་ཁུ་ལ་ཨོཾ་ཨགྣ་ཡེ། ཏིལ་ལ་ཨོཾ་
སརྦ་བཱ་པཾ་ད་ཧ་ན་བཛྲ་ཡེ། དུར་བ་ལ་ཨོཾ་བཛྲ་ཨ་ཡུཥེ། འབྲས་ལ་ཨོཾ་བཛྲ་བུཥྚ་ཡ། ཞོ་ཟན་ལ་ཨོཾ་སརྦ་སཾ་པཱ་དེ། ཀུ་ཤ་ལ་ཨོཾ་ཨ་པྲ་ཏི་ཧད་བཛྲ་ཡ། ཡུངས་དཀར་ལ་ཨོཾ་སརྦ་ཨརྠ་སིང་དྷ་ཡེ་
སོ་བ་ལ་ཨོཾ་བཛྲ་བི་ཛ་ཡ། ནས་ལ་ཨོཾ་མཧཱ་བིག་ཡ། སྲན་མ་ལ་ཨོཾ་མཧཱ་བ་ལ་ཡ། གྲོ་ལ་ཨོཾ་བཛྲ་གྷསྨ་རི། ཞེས་པ་རྣམས་སྤེལ་ཚིག་བཅས་ཧྲཱི་ཥྚྲཱི་ལ་བཏགས་ནས་འབུལ། རྫས་ཁྱད་བར་བ་ནི་
ཧྲཱི་ཥྚྲཱི་ལ་སྤེལ་ཚིག་སྦྱར་ནས་འབུལ་ཞིང། ཏིལ་མ་གཏོགས་པའི་གཞན་རྣམས་ཀྱི་གྲངས་ནི་རང་གི་ནུས་པ་དང་བསྟུན་ནས་བྱ་ལ། དེ་ཐམས་ཅད་ལ་ཐོག་མཐའ་གཉིས་ལ་ལྷའི་སྔགས་རྫས་སྔགས་སྤེལ་ཚིག་
གྱིས་བ་སྦྱད་བ་དང། བར་བ་རྣམས་ལ་ལྷའི་སྔགས་ལ་རྫས་སྔགས་སྤེལ་ཚིག་བསྡུས་བ་སྦྱར་ན་ལེགས་པས་གྲུབ་ན་དེ་ལྟར་བྱ་ཞིང། དམིགས་པ་རྣམས་ཀྱང་ཅི་ནུས་ཀྱིས་བྱ། དེ་ལྟར་རྫས་རྣམས་

[018B] ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་བོས་གད་བ་ཐོགས་ནས། སྒྲུབ་བྱ་རང་ཉིད་ཟླ་བའི་དཀྱིལ་འཁོར་ལ་གནས་
བ་ལ་ཁྲུས་བྱས་པས་སྡིག་སྒྲིབ་ནད་གདོན་དང་ཆོ་ག་སྔགས་ཀྱི་ཆད་ལྷག་སོགས་མི་མཐུན་པའི་ཕྱོགས་ཐམས་ཅད་དག་ནས་ལུས་ཤེལ་ལྟར་གྱུར་བར་བསམ། སླར་ཡང་ལས་སྔགས་ཀྱིས་མར་ཁུ་དགང་བླུགས་
གསུམ་མམ་བདུན་དང། ལས་སྔགས་ཀྱིས་མཆོད་ཡོན་ཕུལ་ཏེ། ཨོཾ་ཨཱ་ཧྲཱི་སོགས་ཀྱིས་བསང་གཏོད་དང་ཞལ་བསིལ། ཨོཾ་བཛྲ་ཝ་ས་སྱ་སཱཧཱས་གོས་ཟུང་ལག་པས་མེ་ནང་དུ་ཕུལ་ནས་སྐུ་ལ་དར་དཀར་གྱི་སྟོད་གཡོགས་
སྨད་གཡོགས་གསོལ་བར་བསམ། ཨོཾ་བཛྲ་ཏམཱུ་ལ་སཱཧཱས་སོ་རྩི་མེར་ཕུལ་ལ་ཞལ་དུ་བཞེས་པར་བསམ། ཨོཾ་ཧྲཱི་ཥྚྲཱི་ཧཿ་སོགས་ཀྱིས་ཆུ་གཉིས་ཉེད་སྤྱོད་རོལ་མོ། སྙིང་བོ་ལ་འབྲུ་གསུམ་བཏགས་པས་ནང་
མཆོད་དབུལ། གཉིས་མེད་ཐུན་མོང་མས་བསྟོད། གཏོར་མ་འབུལ་བར་སྤྲོ་ན། དགང་གཟར་གྱི་ཁར་གཞག་པའི་མ་གང་དུ་བཞག་བའི་སྣོད་དེ་ཉིད་དུ་ནང་མཆོད་ལྟར་བྱིན་གྱིས་བརླབས་ལ། ལྷའི་ལྗགས་
ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་ནས་བསྟོད་པའི་བར་དཀྱུས་ལྟར་བྱས་ལ་ན་བུལ། ཨོཾ་པྲ་ན་མ་མི་ཏ་ཐཱ་ག་ཏན་གྱིས་ཕྱག་བྱ། ཨཱ་ཧྲཱི་སོགས་ཀྱིས་མཆོད་ཡོན་དབུལ། མེ་ཏོག་དང་

[019A]༄༅། །བཅས་བའི་ཐལ་མོ་སྙིང་ཁར་སྦྱར་ནས་ཡོ་བྱད་མ་ཚང་བ་ལ་སོགས་པའི་ཉེས་པ་ཞི་བའི་ཕྱིར་དུ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་བ། །གང་ཕྱིར་ལུས་ཅན་
སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་བ། །དེ་ཀུན་ཁྱོད་ཀྱིས་བཟོད་མཛད་
རིགས། །དེ་ནས་སྤྲོ་ན། བཅོམ་ལྡན་འདས་འཇམ་དཔལ་གཤིན་རྗེའི་གཤེང་ཁྱེད་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབ་པའི་ནུས་མཐུ་བསམ་གྱིས་
མི་ཁྱབ་པ་མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་བ་རིན་པོ་ཆེ་འདི་ཉིད་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་བར་བྱིན་
གྱིས་བརླབ་ཏུ་གསོལ། །དཔལ་ལྡན་བླ་མ་དམ་པ་རྣམས་ངང་བསྟན་བ་འཛིན་པའི་སྐྱེས་བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང། རྣམ་པར་དཀར་བའི་འཕྲིན་ལས་དར་
རྒྱས་སུ་འབྱུང་བ་དང། བདག་ཅག་དཔོན་སློབ་སྦྱིན་བདག་དང་བཅས་པ་རྣམས་ཀྱི་ནང་གདོན་སྡིག་སྒྲིབ་སོགས་མི་མཐུན་པའི་ཕྱོགས་ཐམས་ཅད་ཞི་བ་དང། ཚེ་བསོད་དཔལ་འབྱོར་

[019B] འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་འཆད་དུ་འབྱུང་བར་
བྱིན་གྱིས་བརླབ་ཏུ་གསོལ། །ཁྱད་པར་དུ་ཡང་ཆོ་ག་ལྷག་ཆད་དུ་གྱུར་བ་དང། སྔགས་མ་དག་པ་དང། དམིགས་རྣམ་ཡིད་ལ་མ་བྱས་པ་དང། མཆོད་གཏོར་དམན་ཞིང་སྦགས་པ་ལ་
སོགས་པའི་ཉེས་ལྟུང་ཇི་སྙེད་བྱུང་བ་ཐམས་ཅད་བྱད་ཞིང་དག་ནས། བླ་མ་ཡི་དམ་མཆོག་གིས་ཚེ་རབས་ཐམས་ཅད་དུ་འབྲལ་པ་མེད་པར་རྗེས་སུ་འཛིན་པ་དང། ཐུན་མོང་དང་ཐུན་མོང་མ་
ཡིན་པའི་ལམ་གྱི་རིམ་པ་མཐའ་དག་རྒྱུད་ལ་སྐྱེས་ནས་མྱུར་བ་མྱུར་བར་དཔལ་རྡོ་རྗེ་འཇིགས་བྱེད་ཆེན་པོའི་གོ་འཕོང་ཐོབ་བར་བྱིན་གྱིས་བརླབ་ཏུ་གསོལ། །ཞེས་འདོད་གསོལ་བྱ། ཆད་ལྷག་
གི་ཉེས་པ་ཞི་བར་བྱ་བའི་སེམས་ཀྱིས། ཨོཾ་བཛྲ་སཏ་ཨཱ་ཞེས་པ་གསུམ་མམ་བདུན་སོགས་བརྗོད་དེ། གཤིན་རྗེའི་གཤེད་ཀྱི་ཡིག་བརྒྱ་བཟླ། ཨོཾ་ཨཱ་ཨོཾ་ཡ་མའན་ཏ་ཀ་ཧཱུཾ་ཕཊ། ཧཱུཾ་མུཿ་
ཡེ་ཤེས་པ་རང་བཞིན་གྱི་གནས་སུ་གཤེགས་ཤིང་དམ་ཚིག་པ་རང་ཉིད་ལ་ཐིམ་པར་གྱུར། ཅེས་གཤེགས་བསྡུ་བྱ།། །།དེ་ནས་ཡང་འཇིག་རྟེན་པའི་མེ་ལྷ་མཆོད་པ་ནི། ཨོཾ་ཨགྣ་

[020A]༄༅། །ཡེ་སོགས་མེ་ལྷའི་སྔགས་ལ། པུཥྤཾ་པྲ་ཏཱིཙྪ་ཧཱུཾ་སཱཧཱ། དེ་བཞིན་དུ། དྷཱུ་པཾ། ཨཱ་ལོ་ཀེ་གན་དཧེ་སོགས་དང་འབྲུ་གསུམ་བཏགས་པས་ཉེར་སྤྱོད་རོལ་མོ་ནང་མཆོད་
ཨོཾ་ཨཱ་ཧྲཱི་སོགས་ཀྱིས་བསང་གཏོར་དང་ཞལ་བསིལ། ཏམ་བུ་ལས་སོ་རྩི། ལྤ་ས་སྱས་གོས། མེ་ལྷའི་སྔགས་དང་རྫས་སྔགས་སྤེལ་ཚིག་སྦྱར་ནས་ཡམ་ཤིང་ནས་རྫས་ཁྱད་པར་བའི་བར་རྣམས་ཕུལ་
ལ། དྲིལ་བུ་དཀྲོལ་ཞིང། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །ཞེས་སོགས་ཀྱི་ཤོ་ལོ་ཀ་གཅིག་གིས་བསྟོད། དེ་ནས་ཨཱ་ཧྲཱི་སོགས་ཀྱིས་ཞལ་བསིལ་དང་བསང་གཏོར། མི་ལྷའི་
སྔགས་ལ་པུཥྤཾ་སོགས་བཏགས་པས་ཉེར་སྤྱོད་དང་རོལ་མོས་མཆོད། གཏོར་མ་བསང་སྦྱངས་ནང་མཆོད་ལྟར་བྱིན་གྱིས་བརླབས་ཏེ། མེ་ལྷའི་སྔགས་ལ། ཨ་ཀ་རོ་བཏགས་པ་གསུམ་གྱིས་ཕུལ། མེ་ལྷའི་
སྔགས་ལ། བུཥྤཾ་སོགས་སྦྱར་བའི་ཉེར་སྤྱོད་ལྔས་མཆོད། མེ་སྟེ་སྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་
ཀྱང་འཚལ། །ཞེས་བསྟོད། མཆོད་སྦྱིན་གཏོར་མ་འདི་སྣོམ་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་བྱུག་དང། །དཔལ་དང་གྲགས་དང་སྐལ་བ་

[020B] །ལོངས་སྤྱོད་རྒྱ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་
སྡོངས་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་བར་མཛོད། །འཇིག་
ཏེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ཅེས་འཕྲིན་ལས་བཅོལ་བ་ལྟར་ཞལ་
གྱིས་བཞིས་པར་བསམ། ཨཱ་ཧྲཱི་སོགས་ཀྱིས་མཆོད་ཡོན་ཕུལ། གང་ཡང་བདག་བློ་རྨོངས་པ་ཡིས། །སོགས་ཤོ་ལོ་ཀ་གཅིག་གིས་བཟོད་བར་གསོལ། མེ་ལྷའི་རྒྱལ་པོས་བདག་ཅག་དཔོན་སློབ་
འཁོར་དང་བཅས་པ་རྣམས་ཀྱི་འགལ་རྐྱེན་མི་མཐུན་པའི་ཕྱོགས་ཐམས་ཅད་ཞི་ཞིང། མཐུན་རྐྱེན་ལེགས་ཚོགས་ཐམས་ཅད་ཡིད་བཞིན་དུ་འགྲུབ་བར་མཛོད་ཅིག་ཅེས་པ་ལྟ་བུ་སྐབས་
དང་བསྟུན་པའི་འདོད་པའི་དོན་ཞུ། ཨོཾ་བཛྲ་སཏ་ཨཱ་རང་གི་དོན་དང་གཞན་གྱི་དོན། །སྒྲུབ་བྱེད་སྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཅིང། །བདག་གི་དངོས་གྲུབ་

[021A]༄༅། །ཐམས་ཅད་སྒྲུབས། །ཞེས་པས་བསྐུལ་ལ། ཨོཾ་མུཿ་ཡེ་ཤེས་པ་རང་གནས་སུ་གཤེགས་ནས་དམ་ཚིག་པ་མེ་འབར་བའི་རྣམ་པར་གྱུར་པར་བསམ་ལ་རྡོར་དྲིལ་བཞག་
ཡི་དམ་གྱིས་རྗེས་སུ་འཛིན་བའི་སྨོན་ལམ་གདབ། གཙུག་ཏོར་དབུ་རྒྱན་སོགས་ཆས་གོས་བཀྲོལ། སྦྱིན་སྲེག་གི་མེ་ལ་འོ་ཐུག་བསྒྲུབས་ནས་སྤྱད་ན་སྡིག་པ་འདག་བར་གསུངས་པས། དེ་ལ་མཁོ་བའི་སྣོད་ནག་པོ་མ་ཡིན་
པ། དྲི་དཀར་པོས་བྱུགས་ཤིང། མགུལ་བར་མེ་ཏོག་གི་ཕྲེང་བ་དངོས་སུ་བཅིངས་པའམ་མེ་ཏོག་བྲིས་པ་དང། ལྕགས་སྐྱེད་དང། རྫས་ཀྱི་ལྷག་མའི་འབྲས་དཀར་བཅོས་པའི་ཐུག་བ་དང། འོ་མ་མར་ཀར་
སྦྲང་རྩི་རྣམས་སྟ་གོན་བྱས་པ་སྐབས་འདིར་ཁྱེར་འོངས་ནས། ཐབ་ཀྱི་མེ་ལ་སྒྱེད་བུ་བཞག་དེའི་ཁར་འོ་ཐུག་གི་སྣོང་བཞག་ལ། ཐུག་པ་དང་འོ་མ་སོགས་བླུག་གཟར་གྱིས་ལྡུག་ཧྲཱི་ཥྚྲཱི་ས་བསང་
སྦྱངས། སྟོང་པའི་ངང་ལས་ཧཱུཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་རྫས་རྣམས་སྡིག་སྒྲིབ་ནང་གདོན་སོགས་སྦྱང་ཞིང་བདེ་བ་ཆེན་པོ་བསྐྱེད་ནུས་པའི་བདུད་རྩི་འི་
རྒྱ་མཚོ་ཆེན་པོར་གྱུར་པར་བསམ་ལ། ཨོཾ་ཨཱ་ཧཱུཾ་ལན་གསུམ་བརྗོད། ཡང་ན་ནང་མཆོད་ལྟར་བརླབས་ནའང་རུང་པ་འདྲ་སྟེ། བཟའ་བཏུང་དང་ཚོགས་འཁོར་རྣམས་ནང་མཆོད་ལྟར་བྱིན་

[021B] །དེ་ནས་ཧྲཱི་ཥྚྲཱི་བཟླ་ཞིང་བསྐོལ་ནས། བླ་མ་ཡི་དམ་ཆོས་སྐྱོང་ཕྱོགས་སྐྱོང་གཞི་བདག་རྣམས་ལ་སོ་སོར་བཤམས་ལ། ཨོཾ་དའི་བྱ་ཨགྣེས་མ་དཧི་དྷྱཱ་ན་པྲཱི་ཎ་ནི་སཱཧཱ། ཞེད་
བས་བསྔགས་ཏེ་བླ་མ་དང་ལྷ་ལ་དབུལ་ཞིང། སློབ་དབོན་སྒྲུབ་གྲོགས་དང་བཅས་པ་ལ་བྲིམ་ནས། དེ་བཞིན་གཤེགས་པའི་ལྷག་མ་འདི། །སྡིག་པ་རྣམ་པར་ཉམས་བྱེད་གསོལ། །ཞེས་བརྗོད་
ཅིད་ཡིད་ཀྱིས། བླ་མ་ཡི་དམ་རྣམས་ཀྱི་ཐུགས་རྗེ་དང་ཆོ་ག་སྔགས་ཀྱི་བྱིན་རླབས་དང་རྟེན་འབྲེལ་ཚོགས་པའི་སྟོབས་ཀྱིས་འདི་ལ་ལོངས་སྤྱོད་པ་རྣམས་ཀྱི་ནང་གདོན་སྡིག་སྒྲིབ་ཐམས་ཅད་བྱང་ཞིང་དག་པར་གྱུར་ཅིག་
སྙམ་དུ་བསམ་པས་ལོངས་སྤྱོད་བ་དང། སྦྱིན་བདག་སོགས་ལའང་སྟེར་བར་བྱའོ། །དེ་ནས། རང་ཉིད་དཀྱིལ་འཁོར་ཕྱི་ནང་དུ་ཞུགས་ནས། གཙོ་བོ་དང་ཐ་མི་དད་པར་གྱུར་བར་མོས་ལ་
གཏོར་མགྲོན་གྱི་གཤེགས་གསོལ་དང། སྨོན་ལམ་ཉེར་བསྡུ་ཤིས་བརྗོད་རྣམས་བྱ། ཆུ་བཞི་སོགས་གཤེགས་དགོས་རྣམས་གཙང་སར་སྐྱེལ་ལ། བསྡུ་དགོས་རྣམས་བསྡུ། ཐབ་ཀྱི་མེ་ནི་ལོང་ཡོད་
ན་མེ་མཤིའི་བར་དུ་དཀྲུགས་པ་དང་བ་རྡལ་བ་དང་འགོམ་པ་སོགས་མི་བྱ་བར་གཞག་པར་བྱ་ཞིང། ལོང་མེད་ན་འོ་མ་དང་དྲི་བཟང་བསྲེས་པའི་ཆུས་གཞིལ་ལ། རྡུལ་ཚོན་དང་ཐལ་བ་སོགས་བུམ་པར་བླུགས་

[022A]༄༅། །ལྔ་མཆུ་བོ་སོགས་སུ་བསྐུར་བར་གསུངས་བ་ལྟར་རམ། དེ་མ་ནུས་ནའང་སྣོད་གཙང་མར་བླུགས་ནས་ས་གཙང་སར་སྐྱེལ་བར་བྱའོ། །འདི་ཡན་གྱིས་ཁ་སྐོད་སྦྱིན་སྲེག་བྱ་བའི་ཆོ་ག་དང་ལག་
ཏུ་ལེན་ཚུལ་དང་མགང་ལྟབས་ནང་འགའ་ཞིག་དང་བཅས་གོ་བདེ་བར་བརྗོད་ཟིན་པ་ཡིན་ལ། སྤྱིར་བཏང་དང་དམིགས་བསལ་གྱི་ཁྱད་པར་དང། སྒྲུབ་བ་པོའི་ནུས་པ་དང་བསྟུན་པའི་དམིགས་པ་ལིང་ལ་བྱ་ཚུལ་སོགས་
ཤིན་ཏུ་ཞིབ་པའི་གནང་ནངས་ནི་ཞལ་ཤེས་ཁོ་ན་ཡིན་པས་གཡོ་སྒྱུ་ལྟ་བུར་མི་བྱེད་པར་སྙིང་ནས་ཆོས་དོན་དུ་གཉེར་བ་དག་གིས་ནི་བླ་མ་དམ་པའི་མན་ངག་ལས་ཤེས་པར་བྱའོ།། །།ད་ནི་གཞན་གྱི་རིམ་གྲོ་
སོགས་ཀྱི་ཆེད་དུ་ཞི་བའི་སྦྱིན་སྲེག་བྱེད་ཚུལ་བརྗོད་པར་བྱ་སྟེ། དེ་ཡངས་ཆོག་དང་ཐབ་དང་རྫས་རྣམས་སྔ་མ་ཇི་ལྟ་བ་བཞིན་ལ། ཆོ་གའི་སྐབས་སུ་གཞན་ཐམས་ཅད་འདྲ་བ་ལ། སྤེལ་ཚིག་བསྡུས་པ་ནི་
ནང་གདོན་སྡིག་སྒྲིབ་ཐམས་ཅད་ཤནྟི་ཀུ་རུ་ཡེ་སཱཧཱ། ཞེས་དང། སྤེལ་ཚིག་རྒྱས་པ་ནི། སྦྱིན་བདག་རྣམས་ཀྱི་སྡིག་སྒྲིབ་ཞེས་ལྟུང་དང། །ནང་རྣམས་གདོན་བགེགས་དུས་མིན་འཆི་བ་
སོགས། །བྱང་བསྒོག་ཟས་ནོར་རྣམས་ལ་གནང་པ་ཡི། །ཉེར་འཚེ་ཐམས་ཅད་ཤནྟིཾ་ཀུ་རུ་ཡེ་སཱཧཱ། །ཞེས་སྦྱར་བའམ། དགོས་པ་དང་བསྟུན་ནས་སྦྱར། འཕྲིན་ལས་མཛད་པའི་དམོགས་བན་

[022B] ལྷའི་སྐུ་ལས་འཕྲོས་པའི་བདུད་རྩི་འོད་ཟེར་རྣམས་སྒྲུབ་བྱའི་ཟས་ནོར་ཡུལ་ཕྱོགས་རྣམས་ལ་ཐིམ་པར་བསམ་པ་སགས་སྐབས་བ་སྟུན་
བྱ། འདས་ལྷ་ལ་སྲེག་རྫས་ཕུལ་བའི་མཇུག་ཏུ། ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩེ་དཀར་པོས་གང་བ་ཐོགས་ནས། སྒྲུབ་བྱ་ཟླ་བའི་དཀྱིལ་
འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་ནང་གདོན་སོགས་མི་མཐུན་པའི་ཕྱོགས་ཐམས་ཅད་ངག་ནས་ལུས་ཤེལ་ལྟར་གྱུར་པར་བསམ། མཚམས་འདིར་ལྷ་ལ་སྒྲུབ་བྱ་གཉེར་དུ་གཏང་
ནས་བསྲུང་བ་བྱ་སྟེ། དེ་ཡང་སྒྲུབ་བྱའི་ལག་པ་གཡས་པའི་མཐེ་བོང་ནས་རང་གི་གཡོན་པའི་མཐེའུ་ཆུང་གིས་བཟུང་སྟེ། ཐབ་ལ་བསྐོར་བ་ལན་གསུམ་དངོས་སུ་བྱེད་དམ་བྱས་པར་མོས་ལ། བླུག་གཟར་གྱིས་
དེའི་མགོ་ལ་གཡས་སུ་བསྐོར་ཏེ། ཧྲཱི་ཥྚྲཱི་བཟླ་ཞིང་ལན་བདུན་དུ་སྲེག་བླུག་བྱ། ཧྲཱི་ཥྚྲཱི་བཟླ་ཞིང་སྒྲུབ་བྱས་དགང་བླུག་ལན་གསུམ་སོགས་འབུལ་དུ་གཞུག་ཨ་མྀ་ཏ་ཀུཎྚ་ལིའི་སྔགས་བཟླས་ཏེ་བྱིན་གྱིས་
བརླབས་པར་བསྲུང་སྐུད་དཀར་བོ་སྒྲུབ་བྱའི་ལག་པ་གཡས་ལ་བཅིངས་ཏེ། ཨ་མྲྀཏ་བརྗོད་ཅིང་བསང་གཏོར་བྱ། འབྱོར་ན་རྒྱལ་པོ་དང་འཇིག་རྟེན་སྐྱོང་བ་དང་སེམས་ཅན་ཐམས་ཅད་དང་སློབ་མ་སོགས་ཀྱི་དགེ་བར་

[023A]༄༅། །དམིགས་ཏེ་དགང་བླུགས་གསུམ་གསུམ་མམ་རེ་རེ་འབུལ་བར་གསུངས་པས་སྤྲོ་ན་དེ་རྣམས་བྱ། དེ་ནས་སླར་ཡང་ལས་སྔགས་ཀྱིས་དགང་བླུགས་གསུམ་མམ་བདུན་འབུལ་བ་མན་ཆད་སྡར་
བཞིན་དང། འདོད་གསོལ་གྱི་ཆོ་ག་གཞན་རྣམས་གོང་བཞིན་ལ། ཆོ་ག་ལྷག་ཆད་དུ་གྱུར་པ་དང་ཞེས་སོགས་ཀྱི་ཚིག་འགའ་དོར་ནས། ཁྱད་པར་དུ་ཡང་བླ་མ་ཡི་དམ་མཆོག་གིས་ཞེས་སྦྱར་ནས་བརྗོད་
གཞན་རྣམས་ཁ་སྐོང་གི་ཆོ་ག་ཇི་ལྟ་བ་བཞིན་ནོ། །སྤྱིར་སྦྱིན་སྲག་གྲངས་ཅན་བྱེད་ན། ཡམ་ཤིང་དང་མར་ཁུ་གཉིས་ཀྱིས་གྲངས་འཛིན་པ་ཡིན་པས། སྦྱིན་སྲེག་བརྒྱ་བྱེད་ན་ཡམ་ཤིང་དང་མར་ཁུ་སོ་སོར་བརྒྱ་རེ་
འབུལ་བ་ལྟ་བུ་ཡིན་ཞིང། བྱེ་བྲག་ཏུ་ཚེ་འཕེལ་བར་འདོད་ན་དུར་བ་མང་བ་དང། བགེགས་ཞི་བར་འདོད་ན་ཡུངས་དཀར་མང་དུ་འབུལ་བ་སོགས་སོ་སོའི་བྱེད་ལས་དང་བསྟུན་ནས་བྱའོ། །ཚུལ་འདི་
ནི་སྔར་བླ་མའི་རྣལ་འབྱོར་དང་ལམ་རིམ་གྱི་ཁྲིད་བྱིན་པས་བསྙེན་བ་ལན་འགའ་བྱས་པའི་སློབ་མ་འགའ་ཞིག་ལ་ཡི་དམ་འདིའི་བསྙེན་བ་ཁ་སྐོང་དང་བཅས་པ་བྱེད་དུ་གཞུག་པའི་ཚེ་མཁོ་བའི་ཕྱིར་སྦྱར་བ་སྟེ། བདག་ནི་བློ་
དང་སྦྱངས་པ་དམན་པའི་དབང་གིས་ཧ་ཅང་བཤད་པ་དང་མ་བཤད་ལོག་བཤད་སོགས་ཀྱི་ཉེས་པ་ཇི་སྙེད་བྱུང་བ་ཐམས་ཅད་བླ་མ་ཡི་དམ་མཁའ་འགྲོའི་ཚོགས་ལ་སྙིང་ནས་བཤགས་སོ། །བདག་ལ་སྒྲིབ་བར་མི་འགྱུར་

[023B] རང་གཞན་ལ་ཕན་ཡོན་རྒྱ་ཆེན་བོ་འབྱུང་བར་བྱིན་གྱིས་བརླབ་ཏུ་གསོལ། །རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་
སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ཅེས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་བསྙེན་པའི་མཇུག་ཏུ་ཁ་སྐོད་སྦྱིན་སྲེག་ཇི་ལྟར་བྱ་ཚུལ་
དངོས་གྲུབ་ཀུན་འབྱུང་ཞེས་བྱ་བ་འདི་ནི། འ་རྗེ་བཙུན་ཙོང་ཁ་པ་ཆེན་པོས་བཀའ་དྲིན་དུ་བསྩལ་བ་རྡོ་རྗེ་འཇིགས་བྱེད་ཀྱི་ལས་བཞིའི་སྦྱིན་སྲེག་གི་རྣམ་བཤད་དངོས་གྲུབ་རྒྱ་མཆོ་དང། འ་རྗེ་ལྩང་སྐྱ་རིན་པོ་
ཆོས་མཛད་པའི་ཞི་བའི་སྦྱིན་སྲེག་གི་ཆོ་ག་ཤེལ་དཀར་མེ་ལོང་གཉིས་ལ་གཞི་བྱས། བླ་མ་དམ་པ་རྣམས་ཀྱི་ཕྱག་བཞེས་མ་ཐོང་བརྒྱུད་དང། ཞལ་ཤེས་མན་ངག་གིས་ཀྱང་ཅུང་ཟད་རེ་བརྒྱན་ཏེ་
དོན་གྱི་སླད་དུ་མཚན་ནས་སྨོས་ཏེ། བདག་གི་དྲིན་ཅན་རྩ་བའི་བླ་མ་་རྗེ་བཙུན་ཐམས་ཅད་མཁྱེན་པ་ཨ་ཀྱཱ་རིན་པོ་ཆེ་བློ་བཟང་བསྟན་པའི་རྒྱལ་མཚན་དབལ་བཟང་པོའི་ཞལ་སྔ་ནས་དང་
གསང་སྔགས་རབ་འབྱམས་སྨྲ་བའི་དབང་པོ་ཡོངས་འཛིན་དམ་པ་དག་དབང་དབལ་ལྡན་བའི་ཞལ་སྔ་ནས་དང། མདོ་སྔགས་སྤྱི་དང་ཁྱད་པར་དུ་ཡི་དམ་འདིའི་ཆོས་སྐོར་མན་ངག་དང་བཅས་པ་ལ་

[024A]༄༅། །ཕུལ་དུ་བྱུང་བའི་་མཁས་གྲུབ་ཆེན་བོ་གྲུ་ཤྲཱི་ཆོས་ཀྱི་རྗེ་བློ་བཟང་རྣམ་འཕེལ་དཔལ་བཟང་པོའི་ཞལ་སྔ་ནས་ལ་སོགས་པ་སངས་རྒྱས་དངོས་དང་འདྲ་བའི་བླ་མ་དུ་མའི་
ཞབས་ཀྱི་རྡུལ་ལ་སྤྱི་བོས་རེག་པའི་་བཀའ་དྲིན་གྱིས་འཚོ་བ་བཙུན་གཟུགས་སྙོམས་ལས་བ་ཚུལ་ཁྲིམས་ཀྱིས་བྲིས་པའོ། །འདིས་ཀྱང་་རྗེ་རྒྱལ་བ་གཉིས་པའི་རིང་
ལུགས་དྲི་མ་མེད་པ་འདི་ཉིད་ངར་ཞིང་རྒྱས་ལ་ཡུན་རིང་དུ་གནས་པ་དང། རང་གཞན་རྣམས་ཀྱིས་དམ་པའི་ཆོས་ཚུལ་བཞིན་དུ་སྒྲུབ་པའི་རྒྱུར་གྱུར་ཅིག། །།མངྒ་ལཾ།། །།
༄༅། །སྭ་སྟི། བདག་གིས་ཚེ་རབས་ཀུན་དུ་བསྟེན་པ། །ལྷག་པའི་ལྷ་མཆོག་རྡོ་རྗེ་འཇིགས་བྱེད། །ཁྱོད་ཀྱིས་མཁྱེན་པར་མཛད་དུ་གསོལ་
གྱིས། །དྲི་མེད་སྨོན་ལམ་བདག་གིས་གདབ་བོ། །བདག་ནི་གང་དུ་སྐྱེས་པར་གྱུར་ཀྱང། །ལྷ་མཆོག་ཁྱོད་ཀྱི་སྒོམ་བཟླས་དྲི་མེད། །སྒོ་གསུམ་གུས་པས་
ཉམས་སུ་ལེན་ལ། །ནམ་ཡང་གཡེལ་བ་མེད་པར་གྱུར་ཅིག་ལྷག་པའི་ལྷ་ཁྱོད་བསྒྲུབས་པའི་མཐུ་ཡིས། །མ་ནོར་ལམ་སྟོན་བཤེས་གཉེན་བཟང་པོས། །

[024B] །ཟབ་མོའི་ལམ་རྣམས་སྟོན་པར་གྱུར་ཅིག་གང་ཚེ་ཤིན་ཏུ་ཟབ་པའི་ཉེ་ལམ། །བདག་གིས་གུས་པས་སྒྲུབ་
པ་དེ་ཚེ། །ཁྲོ་བོའི་རྒྱལ་པོ་ཁྱོད་ཀྱི་མཐུ་ཡིས། །འགལ་བའི་རྐྱེན་རྣམས་ཞི་བར་གྱུར་ཅིག་བདག་ནི་བདག་འཛིན་ཞགས་པ་དམ་པོས། །
འཁོར་བའི་བཙོན་རར་བསྡམས་པ་དེ་ཚེ། །བུ་གཅིག་ཕ་ལ་མ་ཡིས་བརྩེ་བཞིན། །སྡུག་བསྔལ་མཚོ་ལས་སྒྲོལ་བར་གྱུར་ཅིག་ལས་ངན་རླུང་
གི་ཤུགས་ཀྱིས་བདས་ཏེ། །ངན་འགྲོའི་གཡང་ལ་ལྷུང་བ་དེ་ཚེ། །ཐུགས་རྗེའི་ཕྱག་ནི་ལེགས་པར་བསྐྱངས་ནས། །ངན་འགྲོའི་འཇིགས་ལས་
སྐྱོབ་པར་གྱུར་ཅིག་མདོར་ན་འཕྲལ་དུ་ནང་གདོན་བར་ཆད། །མ་ལུས་ཞི་ཞིང་མཐར་ཐུག་རྒྱལ་པའི། །སྐུ་བཞིའི་འབྲས་བུ་དཀའ་བ་མེད་
པར། །མྱུར་ཅུ་བདག་གིས་ཐོབ་པར་གྱུར་ཅིག་ཡི་དམ་རྡོ་རྗེ་འཇིགས་བྱེད་ཀྱིས་རྗེས་སུ་འཛིན་པའི་སྨོན་ཚིག་འདི་ནི། ་རྗེ་ཐམས་ཅད་མཁྱེན་པ་

[025A]༄༅། །ཙོང་ཁ་པ་ཆེན་པོས་མཛད་པའི་མི་གཡོ་བའི་སྒོ་ནས་སྨོན་ལམ་གདབ་པའི་ཚིགས་བཅད་ལས། ལྷག་པའི་ལྷ་མཆོག་མི་གཡོ་མགོན་པོ། །ཞེས་བ་
རྡོ་རྗེ་འཇིགས་བྱེད་ཅེས་བརྫིབ་ཙམ་མ་གཏོགས་གསུང་ཚིག་མ་ཉམས་པར་བཀོད་པ་དགེ་ལེགས་སུ་གྱུར་ཅིག། །།མངྒ་ལཾ།། །།

[025B][BLANK PAGE]



﻿༄༅། །དཔལ་རྡོ་རྗེ་འཇིགས་བྱེད་ཀྱི་དབང་དྲག་གི་སྦྱིན་སྲེག་བྱ་ཚུལ་ལག་ལེན་དུ་དྲིལ་བ་རྣམ་བཤད་དངོས་གྲུབ་རྒྱ་མཚོ་ལས་ཕྱུང་བ་བཞུགས།།

[001A] །ན་མོ་གུ་རུ་མཉྫུ་གྷོ་ཥཱ་ཡ། བླ་མ་མཆོག་དང་འཇམ་དཔལ་གཤིན་རྗེའི་གཤེད། །དབྱེར་མེད་ཞབས་ཀྱི་པདྨོར་ཕྱག་བྱས་ཏེ། །དབང་དྲག་སྦྱིན་སྲེག་རྒྱུད་དང་རྒྱ་
གཞུང་གི་དགོངས་དོན་རྗེ་བཙུན་བླ་མའི་གསུང་བཞིན་བྲི། །འདིར་དཔལ་རྡོ་རྗེ་འཇིགས་བྱེད་ཀྱི་དབང་དྲག་ཅི་རིགས་པའི་སྦྱིན་སྲེག་བྱ་བར་འདོད་པས། ས་སྦྱང་གཟུང་རྒྱས་
པའམ། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བས། རྡོ་རྗེ་དང་བཅས་པའི་ལག་པ་ས་ལ་བཞག་ནས། ཨོཾ་ཨཱ་ཧཱུཾ། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ་
རྡོ་རྗེ་ཁྲོ་བོས་བགེགས་བཅོམ་ཞིང། རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱངས་པར་བསམ། ཡང་ན། ཧྲཱི་ཥྚྲཱི་བརྒྱ་རྩ་བཟླས་ཀྱང་རུང་བར་གསུངས། ས་ལ་སོགས་པ་སྣ་

[002A]༄༅། །ཚོགས་པའི་ཆོས་ཐམས་ཅད་སྟོང་པ་ཉིད་དང་རོ་གཅིག་ཏུ་གྱུར་པར་བསམ་སྟེ། དོན་དམ་པའི་སྦྱང་བའོ། །བུམ་བསྐྱེད་དང་མ་འབྲེལ་ན། བསང་ཆུ་ཧྲཱི་ཥྚྲཱི་བརྒྱ་རྩ་བཟླས་ཏེ་བསྒྲུབ་
བརྐོས་པའི་ཐབ་བྱེད་ཆེ། ལྟོ་འཕྱེ་བརྟག་པ་ཡང་ངེས་པར་བྱ། བརྐོས་པ་དང་བརྩིགས་ཐབ་ཅི་བྱེད་ཀྱང། ས་གཞི་དམར་པོའམ། གཞན་ཡང་རུང་བ་ལ། དབང་དང། དེའི་དགུག་པའི་ཐབ་བྱ་སྟེ་
དབྱིབས་ཟླ་གམ། ཁ་བདག་ཉིད་ལ་བལྟ་བ། རྒྱ་དང་ངེས་ནི་རྒྱས་པའི་ཐབ་དང་འདྲ་བར་དགྲ་ནག་ལས་བཤད་ལ། མུ་རན་ཁ་ཁྱེར་སོགས་ཀྱང་དེ་དང་འདྲའོ། །ཐབ་ཀྱི་དབུས་སུ་ནི་པདྨ་དམར་
པོ་རྡོ་རྗེས་མཚན་པའོ། །ཁ་ཁྱེར་ལ་པདྨའི་འཕྲེང་བས་བསྐོར་རོ། །ཕྱི་ནང་གཉིས་ཀ་ས་དམར་པོ་དང། བདུད་རྩིས་བྲན་པའི་དྲི་དམར་པོས་བྱུགས་ལ། མེ་ཏོག་དམར་པོ་དགྲམ་མོ། །དེའི་དགུག་
པ་ལ་ནི། དབུས་སུ་པདྨ་དམར་པོ་རྡོ་རྗེ་ལྕགས་ཀྱུས་མཚན་པའོ།    ༈    །ས་གཞི་གས་པ་དང། ཚ་སྒོ་ཅན་དང། རྩུབ་པ་དང། རང་བཞིན་གྱིས་གནག་པ་ལ་བསད་པའི་ཐབ་བྱ་སྟེ། ཆོས་འབྱུང་གི་

[002B] རྒྱར་ལོགས་གསུམ་ལ་སོར་ཉི་ཤུ་པ། དཔངས་སུ་སོར་བཅུ་པ། མུ་རན་ཁ་ཁྱེར་མེད་པ་དཔལ་འཛིན་གྱིས་བཤད་པ་ལྟར་རམ། ཡང་ན། ཨ་བྷ་ཡས། མུ་རན་ཁ་ཁྱེར་
སོར་གསུམ་གསུམ་པ་ཕྱིར་གཞོལ་པ་ལ་ཁྲོ་བོའི་རྡོ་རྗེས་བསྐོར་བ་བྱ་བར་བཤད་པ་ལྟར། ཅི་བདེར་བྱའོ། །ཐབ་ཀྱི་དབུས་སུ། པདྨ་ནག་པོའི་སྟེང་དུ། རྩེ་གསུམ་ལ་གནས་པའི་ཁྲོ་བོའི་རྡོ་རྗེས་མཚན་པ་བྱེད་
པར་དཔལ་འཛིན་བཞེད་པ་ལྟར་བྱ་ཞིང། ཕྱི་ནང་དུ་བདུད་རྩིས་སྤགས་པའི་ས་ནག་པོ་དང། རོ་ཐལ་དང། བོང་བུ་དང་རྔ་མོ་སོགས་ཀྱི་སྤངས་གང་རྙེད་ཀྱིས་བྱུགས་ཏེ། དྲི་ངན་པའམ། དྲི་མེད་པའི་མེ་ཏོག་སྔོ་
དམར་དང། འབྲས་བུའི་ཕུབ་མ་སོགས་གཏོར་ལ། ཞུན་ཆེན་གྱི་མར་མེ་སོགས་དང་ལྡན་པར་བྱའོ།    ༈    །དབྱེ་བའི་ཐབ་ནི། བསད་ཐབ་དང་འདྲ་ཞིང། བསྐྲད་ཐབ་དབྱིབས་གཞུ་ལྟ་བུ། ཁ་ཕྱིར་བལྟ་བ། རྒྱར་ཁྲུ་དོ་
ཟབས་སུ་ཁྲུ་གང། མདོག་སྔོན་པོ། རྡོ་རྗེའི་ཕྲེང་བས་བརྒྱན་པ་བྱ་བར་བཤད་ལ། རྨོངས་རེངས་ཀྱི་ཐབ། རྒྱས་པ་འདྲ་བ་ཡུང་བས་བྱུགས་པའོ། །ལས་ཐམས་ཅད་པའི་ཐབ་ནི། དབྱིབས་ཞི་བ་དང་མཚུངས་པ། མུ་ར་ན་
ལ་གེ་སར་དང། ཁ་ཁྱེར་ལ་འདབ་མའི་རྣམ་པ་བྱ་བར་བཤད་དོ།    ༈    །དབང་ལ་ཟངས་ཀྱི་སྣོད་དུ། མེ་ཏོག་དམར་པོ། དྲི་དམར་པོའི་ཆུ། ནས། ཏིལ་ནག་ཀུ་ཤ། འབྲས་ཡོས། བདུད་རྩི་ལྔ་དང་བཅས་པ། འབྲས་བུ་

[003A]༄༅། །སྐྱུར་པོ་དང། མངར་གསུམ་དང་སྦྱར་བའི་ཞལ་ཟས་ལ་སོགས་པ་དང། རྡོ་ཐལ་མེད་པའི་སོ་རྩི་སྟ་གོན་བྱའོ།    ༈    །བསད་བསྐྲད་སོགས་ལ། རྫ་ཕོར་ལ་སོགས་པའི་དུམ་བུའི་སྣོད་དུ། བོང་བུའི་
ཆུ་ཁྲག་དང་བཅས་པ་དང། དྲི་ང་བ་དང། དྲི་མེད་པའི་མེ་ཏོག་ནག་པོ་སོགས་དང། རྨོངས་རེངས་ལ། དེ་ལྟ་བུའི་མེ་ཏོག་སེར་པོ་བླུག་གོ་དྲག་པོ་རྣམས་ལ་ཐུན་མོང་དུ། སྤོས་དཀར། གུ་གུལ། ཤ་ཆེན་གྱི་སྤོས། མི་
དང་ཉ་ལ་སོགས་པའི་ཞག་དང། ཡུངས་མར་ཚ་བའི་མར་མེ་དང། ཏུ་རུཥྐ་དང་འོལ་མ་སེ་ལ་སོགས་པའི་དྲི་དང། རོ་ཁ་བ་དང། ཚ་བ་དང། ཡིད་དུ་མི་འོང་བའི་བཟའ་བ་དང། ཤ་ཁྲག་ལ་སོགས་པའི་ཞལ་
ཟས་དང། རྡོ་ཐལ་དང་བཅས་པའི་སོ་རྩིའོ།    ༈    །དེ་བཞིན་དུ་བུད་ཤིང་ཡང། དབང་ལ་ནི་སྐྱོན་དང་བྲལ་བའི་ཤིང་དམར་པོ་དང། ནིམ་པ་དང། ཐང་ཤིང་དང། ཤིང་སྐྱུར་པོ་མེ་ཏོག་དང་བཅས་པ་སྟེ་
ཚད་སོར་ལྔ་པའོ། །དབང་གི་དགུག་པ་ལ་ཚེར་མ་ལྕགས་ཀྱུ་ལྟ་བུའོ།    ༈    །མངོན་སྤྱོད་རྣམས་ལ་ནི། རོ་ཚ་བ་དང། ཁ་བ་དང། ཚེར་མ་ཅན་གྱི་ཤིང་ངམ། རོ་བསྲེགས་པའི་མགལ་དུ་མ་ལས་བྱུང་
བ༑ བཀས་པ། སོར་བཅུ་པ། རྩེ་མོ་གཉིས་རྣོ་བ། ཡུངས་མར་དང་དུག་ཁྲག་གིས་བསྐུས་པའོ། །གཞན་ཡང། ཡུངས་ཀར་དང། ཡུངས་མར་ཚ་བ་དང། སྐྱེ་ཚེ་དང། ནིམ་པའི་ལོ་མ་དང། རོ་ཐལ་དང་

[003B] སྐྲ་སོགས་དྲི་མ་ཅི་རྙེད་དང། བོང་བུ་སོགས་ཀྱི་སྤངས་དང། ཁྱིམ་བྱའི་ཚིལ་དང། ཚེར་མ་དང། རུས་ཕྱི་སོགས་རྫས་ཐམས་ཅད་ལ་དུག་གིས་སྤགས་པའོ། །དྲག་པོ་ཐམས་ཅད་ལ། འབྱོར་ན་མིའི་
ཞུན་དང། མ་འབྱོར་ན། སྣུམ་ནག་དུག་ཁྲག་གིས་ངར་བླུད་པ་དང། དབང་ལ། མར་སྨུག་རྩིས་ཁ་དོག་བསྒྱུར་བའོ། །མདོར་ན། དབང་དྲག་གི་མཆོད་གཏོར། སྲེག་རྫས། གང་དུ་གཤོམ་ཚུལ། དགང་གཟར་བླུགས་འཛིན་ཚུལ་
གོ་ལྡོག་དགོས་པ། ཁ་བལྟ་ཕྱོགས་དང། སྟན་ལ་ཇི་ལྟར་འདུག་པ། མེ་ཅི་འདྲ་ལ་སྦར་བ། ཐབ་ཀྱི་ཁ་ཁྱེར་ལ་ཀུ་ཤ་འགོད་ལུགས། བསམ་པའི་ཁྱད་པར་ཇི་ལྟ་བུས་བྱེད་པ་སོགས། ཞིབ་པ་སྦྱིན་སྲེག་རྣམ་བཤད་དངོས་
གྲུབ་རྒྱ་མཚོ་ལས་ཤེས་པར་བྱ་ཞིང། །འདིར་ནི། ལས་བཞིའི་སྦྱིན་སྲེག་ཐམས་ཅད་ཀྱི་ཐོག་མཐའ་བར་གསུམ་དུ་ཇི་ལྟར་བྱ་བའི་ཚུལ་ཕལ་ཆེར་འདྲ་ཡང། ལས་སོ་སོའི་དབྱེ་བས། མི་འདྲ་བའི་ཁྱད་པར་ཅུང་ཟད་ཅུང་ཟད་
ཡོད་པ་རྣམས་གསལ་བར་བྱའོ། །བདག་བསྐྱེད་རྡོར་དྲིལ་བྱིན་རླབས་ནས། ཀུ་ཤ་དགྲམ་པའི་བར་སྤྱི་འགྲོ་ལྟར་སྔོན་དུ་བཏང། ཐབ་བསངས། སྦྱངས། སྟོང་པའི་ངང་ལས། སྣ་ཚོགས་པདྨ་དང་ཟླ་བའི་སྟེང་དུ། སཾ་དང་རྡོ་རྗེ་ལས། རྡོ་རྗེ་
འཛིན་པ་དཀར་པོ། དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་པ། གཡས་འོག་མ་གཉིས་རྡོ་རྗེ་དང་རལ་གྲི། གཡོན་འོག་མ་གཉིས་རིན་པོ་ཆེ་དང་པདྨ་འཛིན་པ་ཞུ་བ་ལས་

[004A]༄༅། །ལས་བྱུང་བའི་ཡེ་ཤེས་ཀྱི་ཐབ། ཁ་དོག་དམར་ཞིང། དབྱིབས་ཟླ་གམ། མུ་རན་ཁ་ཁྱེར་དང་བཅས་པ། ཁ་ཁྱེར་ལ་པདྨའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་
ཐོགས་པ་མེད་པའི་ནང་དུ། རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ། སྣ་ཚོགས་པདྨའི་ལྟེ་བར། རཾ་ལས་བགྲང་ཕྲེང། དེ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ། དམར་སྔོ་དཀར་བའི་ཞལ་གསུམ་ཕྱག་
དྲུག་པ། གཉུག་མར་གནས་པའི་རིག་མ་དང་གཉིས་སུ་མེད་པའི་སྐུ། ཕྱག་གཡས་ཀྱི་དང་པོ་ན་བགྲང་ཕྲེང། གཉིས་པས་མི་འཇིགས་པ་སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་ན་དབྱི་གུ་རྩེ་གསུམ་པ། གཉིས་པ་ན་
སྤྱི་བླུགས། གསུམ་པ་ན་ཐོད་པ་བསྣམས་པ། གཡོན་བརྐྱངས་པའི་སྟབས་ཀྱིས་བཞུགས་པ། ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པ། ཞེས་པ་ནས། མེ་པྲ་བརྟག་པའི་བར་
མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ། ཞེས་པ་མ་གཏོགས། སྤྱི་ལྟར་བྱ། དེ་ནས། འཇིག་རྟེན་པ་དང་འཇིག་རྟེན་ལས་འདས་པའི་མེ་ལྷ་ལ་བསྲེག་རྫས་དཀྱུས་འགྲོ་ལྟར་འབུལ། དེ་ཡང། དངོས་གྲུབ་རྒྱ་མཚོ་ལས། དབང་
དང་དྲག་པོའི་བསྲེག་རྫས་རྣམས་ལ། རྫས་སྔགས་སོ་སོ་བ་མི་སྣང་བས། གང་ལ་འབུལ་བའི་ལྷའི་སྔགས་ཉིད་ཀྱིས་བྱའོ། ཞེས་གསུངས་པས། འདིར་འཇིག་རྟེན་པའི་སྐབས་སུ་དེ་ཉིད་ཀྱི་སྔགས་དང། འཇིག་རྟེན་ལས་འདས་པའི་

[004B] སྲེག་རྫས་ཐམས་ཅད། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ནན་ཧཱུཾ་ཕཊ། ཆེ་གེ་མོ་ཝ་ཤཾ་ཀུ་རུ་ཧོཿ། ཞེས་སྤེལ་ཚིག་སྦྱར་ནས་འབུལ། དབང་གི་དགུག་པ་ལ་ནི། ཆེ་གེ་མོ་ཨཱ་ཀརྵ་ཡ་ཛཿ། ཞེས་བརྗོད་དོ། །ལས་བཅོལ་གྱི་དུས་སུ་ནི་
སངས་རྒྱས་རྣམས་ཀྱི་ཐུགས་ཀ་ནས་སྤྲོས་པའི་འོད་ཟེར་དམར་པོ་ལྕགས་ཀྱུ་ལྟ་བུས། བསྒྲུབ་བྱ་ཟླ་བ་དམར་པོ་ལ་གནས་པ་བཀུག་ནས། བདག་ཉིད་ལ་དད་པ་དང་དགའ་བས། རྐང་པའི་དྲུང་དུ་འདུད་པ་ལ་སོགས་པར་བསྒོམ་མོ་
མཇུག་ཆག་དཀྱུས་ལྟར་བྱའོ།    ༈    །དྲག་པོ་ལ་ཡང། སྔོན་འགྲོའི་རིམ་པ་སྤྱི་ལས་ཁྱད་པར་ཅུང་ཟད་བསྒྱུར་དགོས་རྣམས། སྦྱིན་སྲེག་རྣམ་བཤད་ཆེན་མོ་ལས་འབྱུང་བ་ལྟར་བྱ་ཞིང། ཐབ་བསྐྱེད་པར་ཕྱོགས་པའི་བར་
དཀྱུས་བཞིན་དང། དེ་ནས། རང་ཡི་དམ་དུ་གསལ་བའི་ཐུགས་ཀའི་འོད་ཟེར་ལྕགས་ཀྱུ་ལྟ་བུས། འཆི་བདག་ལས་གཤིན་འཁོར་བཅས་སྤྱན་དྲངས། མཆོད་བསྟོད་མདོར་བསྡུས་ཅིག་བྱ། སླ་ང་འམ་ལྕགས་སྔར་ནང་དུ་
ཁྲག་གིས་འབྲུབ་ཁུང་གྲུ་གསུམ་བྲིས་པའི་ནང་དུ། དགྲ་བོའི་ཟག་རྫས་དང་བག་ཕྱེ་ལས་བྱས་པའི་ལིངྒ་བཞག་རྒྱས་པར་འདོད་ན། ཐུན་མོང་མ་ཡིན་པའི་དྲུག་ཅུ་པ་ལྟར། ཁ་སྦྱོར་དབྱེ་བ་དང། རྣམ་ཤེས་གོང་དུ་སྤོར་བའི་
བར་བྱ་ཞིང། དེ་ཙམ་མི་སྤྲོ་བར་མདོར་བསྡུ་ན། བསད་ཁུང་ལིངྒ་དང་བཅས་པ་ཧྲཱི་ཥྚྲཱི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས། བསད་ཁུང་འདི་ཉིད། ཧཱུཾ་ནག་པོ་ཞུ་བ་ལས་བྱུང་བའི་འབྲུབ་ཁུང་ཁ་དོག་ནག་ཅིང་

[005A]༄༅། །གཏིང་ཡངས་པ། གཤིན་རྗེའི་བསད་ཁུང། མ་མའི་དུར་ས། མ་རིག་པའི་མུན་པ་འཐིབས་པ། ནད་ཀྱི་བུ་ཡུག་འཚུབས་ཤིང་འཇིགས་པའི་སྒྲ་སྒྲོགས་པ། མཚོན་ཆའི་ཆར་འབབ་པའི་ལྕགས་ཁང་
མེ་རབ་ཏུ་འབར་བའི་ནང་དུ། ཎི་ལས་དགྲ་དང། ཏྲི་ལས་བགེགས་བསྐྱེད། གཟུགས་བརྙན་དང་དབྱེར་མེད་པའི་དགྲ་བགེགས་རྣམས་ཀྱི་ཕུང་པོ་དང། ཁམས་དང། སྐྱེ་མཆེད་དང། དབང་པོ་དང། ཁྱད་པར་རྣམ་ཤེས་ཀྱི་
ངོ་བོ་ཏིལ་མར་གྱི་མར་མེ་ལྟ་བུ་སྙིང་གར་གསལ་བར་གྱུར། ངག་ཏུ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང། སངས་རྒྱས་ཀྱི་། ཆོས་ཀྱི་། དགེ་འདུན་གྱི་། ཁམས་
གསུམ་ཟ་བྱེད་དཔལ་རྡོ་རྗེ་འཇིགས་བྱེད་ཆེན་པོའི་། དཔལ་མགོན་དམ་པ་ཆོས་སྐྱོང་བའི་བསྲུང་མ་མཐུ་རྩལ་ཅན་རྣམས་ཀྱི་། སྐྱེ་འགྲོའི་སྲོག་ལ་དབང་བའི་འཆི་བདག་གཤིན་རྗེ་ཆོས་ཀྱི་རྒྱལ་པོ་ཡབ་ཡུམ་འཁོར་
དང་བཅས་པའི་། ཆོས་ཀྱི་དབྱིངས་རྣམ་པར་དག་ཅིང། ལས་འབྲས་རྟེན་འབྲེལ་བསླུ་བ་མེད་པའི་བདེན་པ་དང། བདེན་པ་ཆེན་པོའི་བྱིན་གྱི་རླབས་ཀྱིས། ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ཆེན་པོའི་བསྟན་པ་
བསྟན་འཛིན་དང་བཅས་པ་དང། ཁྱད་པར། རྣལ་འབྱོར་པ་བདག་ཅག་དཔོན་སློབ་མི་ནོར་དགོན་གནས་དང་བཅས་པ་ལ་གནོད་ཅིང་འཚེར་བར་བྱེད་པའི་དགྲ་བགེགས་ཐམས་ཅད། ས་འོག་ས་སྟེང། ས་བླ། བསྲུང་བའི་གུར་ཁང་

[005B] སྐད་ཅིག་ཐང་ཅིག་ཡུད་ཙམ་ཞིག་ལ་འདིར་མཆིས་པར་གྱུར། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ནན་ཧཱུཾ་ཕཊ། ཨོཾ་ཀཱ་ལ་རཱུ་པ་ཧཱུཾ་ཕཊ། སརྦ་ཤ་ཏྲཱུཾ་ཨཱ་ཀརྵ་ཡ་ཛཿ་ཛཿ་ཧཱུཾ་བཾ་ཧོཿ་ཞེས་ལན་གསུམ་བརྗོད་དེ། ཁྲོ་བོའི་ཚོགས་
ཀྱིས་བཀུག་ནས། ལིངྒ་ལ་བསྟིམ་པར་བསམ། དེ་ལྟར་ཁ་སྦྱར་བྱས་ནས་དབྱེ་བ་ལ། དང་པོར་ཡེ་ཤེས་པའི་ལྷ་དང་དབྱེ་བ་ནི། ཧཱུཾ་དགྲ་བགེགས་འདི་ཡི་གྲོགས་མཛད་པའི། །ཡེ་ཤེས་ལྷ་བསྲུང་ཚོགས་རྣམས་གསོན། །
བསྟན་དགྲ་དམ་ཉམས་སྡིག་ཅན་འདིས། །བླ་མ་དམ་པའི་སྐུ་ལ་བསྡོས། །དཀོན་མཆོག་གསུམ་པོ་བརྙས་ཤིང་སྨད། །སངས་རྒྱས་བསྟན་པའི་སྤྱི་དགྲ་བྱས། །འཕགས་པའི་དགེ་འདུན་སོ་སོར་ཕྱེ། །སྐྱེ་འགྲོ་ཡོངས་ལ་གནོད་ཅིང་འཚེ།།
མི་དགེ་བཅུ་དང་མཚམས་མེད་སྦྱར། །བསྲུང་མ་རྣམས་ལ་སྔོ་ཕོད་བཙུགས། །རྣལ་འབྱོར་བདག་ལ་གནོད་པ་བྱས། །དགེ་བདུན་ཞལ་གྱི་འདུ་སྒོ་ཕྲོགས། །ཉེས་མེད་སེམས་ཅན་བརླག་པར་བྱས། །ཞིང་བཅུ་ཚང་བའི་དགྲ་བོ་
འདི༑ ༑བསྲུང་དང་སྐྱོབ་པར་མ་མཛད་པར། །སྨན་པ་མཁས་པའི་གཏར་བསྲོག་ལྟར། འདི་ཉིད་སྒྲོལ་བའི་གྲོགས་མཛོད་ཅིག་ཧཱི་ཥྚྲཱི་དང་ཀཱ་ལ་རཱུ་པའི་མཇུག་ཏུ། སརྦ་ཤཧྲཱུཾ་སརྦ་ཛྙཱ་ན་དེ་ཝ་བི་དེ་ཥ་ཡ་ཕཊ། ཅེས་ཡེ་ཤེས་པ་
དང་ཕྲལ། དེ་ནས། འཇིག་རྟེན་པའི་ལྷ་དང་བསྲུང་བ་དང་ཕྲལ་བ་ནི། ཧཱུཾ་ཉེས་ཅན་དགྲ་བོའི་གྲོགས་བྱེད་པའི། །འཇིག་རྟེན་ལྷ་བསྲུང་ཐམས་ཅད་ཀྱང། །འཇིགས་པ་ཐམས་ཅད་འཇིགས་བྱེད་པའི། །གཤིན་རྗེའི་གཤེད་པོའི་

[006A]༄༅། །བཀའ་ཉོན་ལ། །སྡིག་ལྡན་འདི་ཉིད་ཚར་ཆོད་ཅིག་གཞན་ཡང་སྲུང་བྱེད་གོ་ཆ་སོགས། །ཆོས་འབྱུང་ནང་དུ་ཕུར་བུས་གདབ། །ཧྲཱི་ཥྚྲཱི་དང་ཀཱ་ལ་རཱུ་པའི་མཇུག་ཏུ། སརྦ་ཤ་ཏྲཱུཾ་སརྦ་ལོ་ཀ་དེ་བར་རཀྵ་བི་དེ་ཥ་
ཡ་ཕཊ། ཅེས་དམིགས་པ་དང་བཅས་པས་བརྗོད་དེ། འཇིག་རྟེན་པའི་ལྷ་བསྲུང་དང་ཕྲལ། དེ་ནས། ཧཱུཾ་འཆི་བདག་ནག་པོ་ལྷོ་ཕྱོགས་ཀྱི། ཞེས་སོགས་ཀྱིས་དྲག་ཏུ་བསྐུལ་ཏེ། རྡུལ་ཕྲན་ཙམ་ཡང་མེད་པར་མཛོད། །
ཀཱ་ལ་རཱུ་པ་དགྲ་བགེགས་མ་ར་ཡ་ཕཊ། ཅེས་བརྗོད་དེ། ལིངྒའི་རྐང་པ་ནས་གཏུབས་ལ། དུམ་བུ་རྣམས་སྲེག་རྫས་ལ་དགྲམ་མོ། །དེ་ནས། ཐབ་བསངས། སྦྱངས། སྟོང་པའི་ངང་ལས། སཾ་དང་རྡོ་རྗེ་ལས། རྡོ་རྗེ་འཛིན་པ་
བསྐྱེད་པ། ལས་བཞི་ཐམས་ཅད་འདྲ་ཞིང། རྡོ་རྗེ་འཛིན་པ་ཞུ་བ་ལས་བྱུང་བའི་ཡེ་ཤེས་ཀྱི་ཐབ། ཁ་དོག་གནག་ཅིང། དབྱིབས་གྲུ་གསུམ་པ། གྲུ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་
པའི་ནང་དུ། ར་ལས་སྐྱེས་པའི་མེ་གྲུ་གསུམ་པའི་དབུས་སུ། སྣ་ཚོགས་པདྨའི་ལྟེ་བར། རཾ་ལས་བགྲང་ཕྲེང། དེ་ཡོངས་སུ་གྱུར་པ་ལས། མེ་ལྷ་སྐུ་མདོག་ནག་པོ། ནག་དཀར་དམར་བའི་ཞལ་གསུམ་ཕྱག་དྲུག་པ། གཉུག་
མར་གནས་པའི་རིག་མ་དང་གཉིས་སུ་མེད་པའི་སྐུ། ཕྱག་གཡས་ཀྱི་དང་པོ་ན་བགྲང་ཕྲེང། གཉིས་པས་མི་འཇིགས་པ་སྦྱིན་པ། གསུམ་པ་ན་གྲི་གུག་གཡོན་གྱི་དང་པོ་ན་དབྱི་གུ་རྩེ་གསུམ་པ། གཉིས་པ་ན་སྤྱི་

[006B] གསུམ་པ་ན་ཐོད་པ་བསྣམས་པ། གཡོན་བརྐྱངས་པའི་སྟབས་ཀྱིས་བཞུགས་པ། ཁྲོ་བོའི་རྒྱན་རྣམས་ཀྱིས་བརྒྱན་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པ། ཞེས་པ་ནས་མེ་ལྷའི་ལྗགས་རྡོ་རྗེའི་རྣམ་པ་
ཅན་ནག་པོ་ལ་རཾ་ཡིག་དང་ཞེས་སོགས་མ་གཏོགས། གཞུང་སྤྱི་ལྟར་བྱ། དབང་དྲག་གཉིས་ལ་ཡང། རྫས་ཆེན་བཅུ་གཉིས་ཕུལ་ཡང་འགལ་བ་མེད་པས། འབུལ་ན། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་
གྱུར། ཅེས་བརྗོད་ནས། མེ་ལྷའི་སྔགས་ཀྱི་མཇུག་ཏུ། ཨོཾ་བོ་དཧི་བྲྀཀྵ་ཡ། བདག་ཅག་དཔོན་སློབ་འཁོར་དང་བཅས་པའི་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པའི་དགྲ་བགེགས་ཐམས་ཅད་མ་ར་ཡ་ཕཊ། ཅེས་
གྷསྨ་རིའི་བར་དུ་སོ་སོའི་སྐབས་དང་བསྟན་པའི་སྤེལ་ཚིག་སྦྱར་ནས་འབུལ་ཞིང། དེ་ནས་དྲག་པོའི་རྫས་རྣམས་འབུལ། གལ་ཏེ་རྫས་ཆེན་བཅུ་གཉིས་འབུལ་མི་སྤྲོ་ན། སྲེག་རྫས་རྣམས་བདུད་རྩིའི་རང་བཞིན་དུ་གྱུར་པར་
བསམས་ལ། མེ་ལྷའི་སྔགས་ལ་སྤེལ་ཚིག་སྦྱར་ཏེ་འབུལ་ལོ། །དེ་ནས། དཀྱིལ་འཁོར་སྒྲུབ་མཆོད་དང་འབྲེལ་མ་འབྲེལ་གྱི་དབྱེ་བས། འཇིག་རྟེན་པའི་མེ་ལྷའི་ཐུགས་ཀར། འཇིག་རྟེན་ལས་འདས་པའི་མེ་ལྷ་བསྐྱེད་
རྫས་ཆེན་བཅུ་གཉིས་འབུལ་མི་འབུལ་སྐབས་དང་བསྟུན། འཇིག་རྟེན་ལས་འདས་པའི་མེ་ལྷ་གཙོ་འཁོར་གྱི་གྲངས་ཀྱི་སྙིང་པོ་ཉེ་སྙིང་ཅི་རིགས་ཀྱི་མཇུག་ཏུ་སྤེལ་ཚིག་སྦྱར་བ་འབའ་ཞིག་གིས་འབུལ་ཏེ་

[007A]༄༅། །དཔའ་བོ་གཅིག་པ་ལྟ་བུ་ལ། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ནན་ཧཱུཾ་ཕཊ། ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ཆེན་པོའི་བསྟན་པ་བསྟན་འཛིན་དང་བཅས་པ་ལ་སྡང་ཞིང་ལོག་པར་འཁུ་བའི་སེམས་
དང་ལྡན་པ་རྣམས་དང། ཁྱད་པར་རྣལ་འབྱོར་པ་བདག་ཅག་ཡོན་མཆོད་མི་ནོར་དགོན་གནས་དང་བཅས་པ་རྣམས་ལ་གནོད་ཅིང་འཚོ་བར་བྱེད་པའི་དགྲ་བགེགས་ཐམས་ཅད་མཱ་ར་ཡ་ཕཊ། ཅེས་བདུན་ནམ་ཉེར་
གཅིག་གམ་བརྒྱ་སྟོང་སོགས་ཅི་རིགས་འབུལ་ལོ། །བསྐྲད་པ་ལ། ཆེ་གེ་མོ་ཨཙྪ་ཊ་ཡ་ཧཱུཾ་ཕཊ། དབྱེ་བ་ལ། ཆེ་གེ་མོ་དང་ཆེ་གེ་མོ་བི་དེ་ཥ་ཡ་ཕཊ། རེངས་པ་ལ། ཆེ་གེ་མོ་སྟཾ་བྷ་ཡ་ལཾ། རྨོངས་པ་ལ། ཆེ་གེ་མོ་མོ་ཧཱ་ཡ་ཕཊ། ཅེས་
དྲག་པོ་སོ་སོའི་སྐབས་དང་བསྟུན་ནས་གདགས་སོ། །འཕྲིན་ལས་འཆོལ་བའི་སྐབས་སུ། དངོས་གྲུབ་རྒྱ་མཚོར། ཁ་སྦྱོར་དབྱེ་བའི་སྒོ་ནས་བྱ་བར་གསུངས་པ་རྒྱས་བསྡུས་སྐབས་དང་སྦྱར་ཞིང། ལྷག་པར་བསྡུ་ན། ལྷ་
རྣམས་ཀྱི་ཐུགས་ཀ་ནས། ཤིན་ཏུ་ཁྲོས་ཤིང་འཇིགས་པ། དགྲ་བགེགས་ཀྱི་ཤ་ཁྲག་སྲོག་དབུགས་ལ་རྔམས་པའི་ཁྲོ་བོའི་ཚོགས་དཔག་ཏུ་མེད་པ་སྤྲོས། ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་
ཆེན་པོའི་བསྟན་པ་བསྟན་འཛིན་དང་བཅས་པ་ལ་སྡང་ཞིང་ལོག་པར་འཁུ་བའི་སེམས་དང་ལྡན་པ་རྣམས་དང། ཁྱད་པར། རྣལ་འབྱོར་པ་བདག་ཅག་དཔོན་སློབ་ཡོན་མཆོད་མི་ནོར་དགོན་གནས་དང་བཅས་པ་རྣམས་

[007B] ཅེས་བརྗོད་ཅིང་བསམ་པར་བྱའོ། །མཇུག་གི་བྱ་བ་ཕལ་ཆེར་མཐུན་ཞིང་གོ་སླ་བས། སྤྱི་འགྲོ་ལྟར་བྱའོ། །འདིར་ནི་སྦྱིན་སྲེག་
རྣམ་བཤད་ཆེན་མོ་དང་བསྟུན། རྡོ་རྗེ་འཇིགས་བྱེད་དང་སྦྱར་བ་ཡིན་ལ། དཔལ་འདུས་པ་སོགས་ཡི་དམ་གཞན་ལ་སྦྱོར་ན། འཇིག་རྟེན་ལས་འདས་མ་འདས་ཀྱི་མེ་ལྷའི་སྐུ་མདོག་ཕྱག་མཚན་སྔགས་སོགས་བསྒྱུར་བ་མ་
གཏོགས། རིགས་བསྒྲེས་ནས་ཤེས་པར་བྱའོ། །འདི་ལྟར་བསྒྲུབས་པའི་ལེགས་བྱས་འོ་མའི་མཚོ། །ཟླ་ཟེར་བྱེ་བས་བྱུགས་འདྲ་ཅི་མཆིས་པ། །འགྲོ་ཀུན་སྲིད་ཞིའི་དགྲ་ལས་རྣམ་རྒྱལ་ཏེ། །ཐམས་ཅད་གཟིགས་པའི་གོ་འཕང་
ཐོབ་ཕྱིར་བསྔོ། །ཚུལ་འདི་ཡང། བཀྲ་ཤིས་ལྷུན་པོའི་རྒྱུད་པ་གྲྭ་ཚང་དཔོན་སློབ་རྣམས་ཀྱིས། དབང་དང་དྲག་པོའི་སྦྱིན་སྲེག་ཇི་ལྟར་བྱ་བའི་ཚུལ་སྦྱིན་སྲེག་རྣམ་བཤད་ཆེན་མོ་ལས་བྱུང་བའི་ལག་ལེན་དུ་དྲིལ་བ་ཞིག་གྱིས་ཞེས་
ནན་གྱིས་བསྐུལ་བ་ལ་བརྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཆུང་ཡིད་དགའ་ཆོས་འཛིན་དུ་བྲིས་པའི་
ཡི་གེ་པ་ནི། ཤཱཀྱའི་དགེ་ཚུལ་རྣམ་དཔྱོད་དང་ལྡན་པ་བློ་བཟང་དབང་གི་རྒྱལ་པོའོ།། །།བཀྲ་ཤིས།། །།



