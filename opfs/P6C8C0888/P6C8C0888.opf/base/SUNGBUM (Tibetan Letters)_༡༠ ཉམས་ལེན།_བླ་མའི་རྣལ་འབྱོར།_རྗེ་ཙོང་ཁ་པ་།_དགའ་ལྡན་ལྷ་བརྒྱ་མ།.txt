
[001A]༄༅། །དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས་
རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །
ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །
སྲས་དང་བཅས་པ་གནས་འདིར་གཤེགས་སུ་གསོལ་

[002A] །རྗེ་
བཙུན་བླ་མ་དགྱེས་པའི་འཛུམ་དཀར་ཅན། །བདག་
བློ་དད་པའི་བསོད་ནམས་ཞིང་མཆོག་ཏུ། །བསྟན་
པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །
ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །
སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །
གྲགས་པའི་དཔལ་གྱིས་ལྷམ་མེར་མཛེས་པའི་སྐུ། །
མཐོང་ཐོས་དྲན་པས་དོན་ལྡན་ལ་ཕྱག་འཚལ། །
ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་
ཞིམ་བདུག་སྤོས་སྣང་གསལ་དྲི་ཆབ་སོགས། །དངོས་
བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །
བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །
གང་ཞིག་ཐོག་མེད་དུས་ནས་བསགས་པ་ཡི། །
ལུས་ངག་ཡིད་ཀྱིས་མི་དགེ་ཅི་བགྱིས་དང། །ཁྱད་
པར་སྡོམ་པ་གསུམ་གྱི་མི་མཐུན་ཕྱོགས། །སྙིང་
ནས་འགྱོད་པ་དྲག་པོས་སོ་སོར་བཤགས། །སྙིགས་
མའི་དུས་འདིར་མང་ཐོས་སྒྲུབ་ལ་བརྩོན། །ཆོས་

[002B] །
མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་
ཅག་བསམ་པ་ཐག་པས་ཡི་རང་ངོ། །རྗེ་བཙུན་བླ་
མ་དམ་པ་ཁྱེད་རྣམས་ཀྱིས། །ཆོས་སྐུའི་མཁའ་ལ་
མཁྱེན་བརྩེའི་ཆུ་འཛིན་འཁྲིགས། །ཇི་ལྟར་འཚམས་
པའི་གདུལ་བྱའི་འཛིན་མ་ལ། །ཟབ་རྒྱས་ཆོས་ཀྱི་
ཆར་པ་དབབ་ཏུ་གསོལ། །བདག་གིས་ཇི་སྙེད་
བསགས་པའི་དགེ་བ་འདིས། བསྟན་དང་འགྲོ་བ་
ཀུན་ལ་གང་ཕན་དང། །ཁྱད་པར་རྗེ་བཙུན་བློ་བཟང་
གྲགས་པ་ཡི། །བསྟན་པའི་སྙིང་པོ་རིང་དུ་གསལ་
བྱེད་ཤོག་
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་
སྙིང་གར་པདྨོའི་སྟེང་བཞུགས་ལ། །བཀའ་དྲིན་
ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་

[005A] ། ལན་གསུམ་
དེ་ནས།  ཚེ་རབས་ཀུན་ཏུ་རྒྱལ་བ་ཙོང་ཁ་པས། །
ཐེག་མཆོག་བཤེས་གཉེན་དངོས་སུ་མཛད་པའི་མཐུས་
རྒྱལ་བས་བསྔགས་པའི་ལམ་བཟང་དེ་ཉིད་ལས། །
སྐད་ཅིག་ཙམ་ཡང་བཟློག་པར་མ་གྱུར་ཅིག་



﻿༄༅། །སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་ཁྲིད་གནང་སྐབས་ཀྱི་གསུང་བཤད་ཟིན་བྲིས་དགའ་ལྡན་ཞིང་དུ་བགྲོད་པའི་མྱུར་ལམ་ཞེས་བྱ་བ་བཞུགས་སོ། །

[001A] །རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྒྱལ་ཚབ་མ་ཕམ་པ་དང་དབྱེར་མ་མཆིས་པའི་ཞབས་ཀྱི་པདྨོ་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་ཚེ་
རབས་ཀུན་ཏུ་རྗེས་སུ་གཟུང་དུ་གསོལ། །འདིར་ངེས་པ་དོན་གྱི་འདྲེན་མཆོག་མཚུངས་ཟླ་མ་མཆིས་པ། བཀའ་དྲིན་མཉམ་མེད་ཁྱབ་བདག་འཁོར་ལོའི་མགོན་པོ་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་
པོའི་ཞལ་སྔ་ནས་སྲད་རྒྱུད་ལུགས་ཀྱི་ཟབ་ལམ་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་ཁྲིད་གནང་སྐབས་ཀྱི་ཟིན་བྲིས་མདོར་བསྡུས་ཙམ་བྲི་བ་ལ། ཐོག་མར་ཤེར་སྙིང་བདུད་ཟློག་དགའ་ལྷ། དམིགས་
བརྩེ༑ དཔལ་ལྡན་རྩ་བའི་ལན་གསུམ། མཎྜལ། རྗེ་ཉིད་ནས་དབུ་བསྐུལ་གྱིས་སངས་རྒྱས་ཆོས་ཚོགས་ལན་གསུམ། དེ་ནས་འདི་སྐད་ཅེས་སྩལ་བ་ཐོས་ཏེ། འོ་མར་གྱུར་ནམ་མཁའི་མཐའ་དང་མཉམ་པའི་སོགས་

[002A]༄༅། །ཀུན་སློང་ཀུན་སྤྱོད་སྤྱི་ལྟར་གསུངས་ནས། གང་གསན་པར་བྱ་བའི་ཆོས་ནི། འདིར་དགའ་ལྡན་སྙན་བརྒྱུད་ཀྱི་མན་ངག་ལས་བྱུང་བའི་སྲད་རྒྱུད་ལུགས་ཀྱི་ཟབ་ལམ་བླ་མའི་རྣལ་འབྱོར་དགའ་
ལྡན་ལྷ་བརྒྱ་མ་ཞེས་ཡོངས་སུ་གྲགས་པ་འདི་ཉིད་ཡིན་པས། དེ་ལ་འཇམ་མགོན་ཙོང་ཁ་པ་ཆེན་པོའི་གསུང་ལས། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིགས་པའི་རྩ་བ་ནི། །ལམ་
སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་མཉེས་པར་བྱེད། །ཅེས་དང། ཡོན་ཏན་
ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་པོས་བསྟེན་པར་བྱིན་གྱིས་རློབས། །ཞེས་གསུངས་པ་ལྟར་རང་ཅག་རྣམས་ཀྱི་ལུང་

[002B] འདི་ཕྱིའི་ལེགས་ཚོགས་ཀུན་གྱི་རྩ་བ་ཡང་བླ་མ་བསྟེན་ཚུལ་ཁོ་ན་ལ་རག་ལས་པ་དང། ཐར་པ་དང་ཐམས་ཅད་མཁྱེན་པ་གང་འདོད་ཀྱང་དང་པོ་བཤེས་གཉེན་
བསྟེན་ཚུལ་གྱི་འགོ་འཛུགས་འདི་ནས་མ་འཕྱུགས་པ་ཞིག་བྱ་དགོས་ཏེ། ཇོ་བོ་ཆེན་པོ་དང་འབྲོ་མ་རིན་པོ་ཆེ་སོགས་ཀྱང་འགྲོ་དོན་རྒྱ་ཆེན་པོ་བྱུང་བ་དེ་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ལས་བྱུང་བ་རེད། རྒྱལ་
སྲས་གཞོན་ནུ་འོད་དང། རྗེ་མིད་ལ་རྣམས་ཀྱང་རྣམ་ཐར་དུ་གསལ་བ་ལྟར་བཤེས་གཉེན་ཚུལ་བཞིན་དུ་བསྟེན་ནས་ས་ལམ་མཐོན་པོར་གཤེགས་པ་ཡིན། ཕར་ཕྱིན་ཐེག་པར་འཚང་རྒྱ་བ་ལ་གྲངས་མེད་གསུམ་གྱི་ཚོགས་
བསགས་དགོས་ཀྱང། བྱང་ཆུབ་སེམས་དཔའ་རྟག་ཏུ་དུས་སེམས་དཔའ་ཆེན་པོ་ཆོས་འཕགས་ལ་དཀའ་སྤྱད་ཚད་མེད་པས་བཤེས་གཉེན་བསྟེན་ཚུལ་ཚུལ་བཞིན་བྱས་ནས་བསྟེན་པས་ཚོགས་ལམ་ནས་ས་བརྒྱད་པའི་བར་དུ་
ལོ་ཁ་ཤས་ཙམ་ལས་མ་འགོར་བར་ཕེབས་པ་ལྟར། དགེ་སྦྱོར་ཐམས་ཅད་ཀྱི་སྲོག་གཅིག་པུ་ནི་བླ་མའི་རྣལ་འབྱོར་འདི་རང་ཡིན་པས་འདི་ཉིད་ཉམས་སུ་ལེན་དགོས། ས་ལམ་གྱི་རྟོགས་པ་དང། མཆོག་དང་ཐུན་མོང་གི་དངོས་གྲུབ་
ཐམས་ཅད་ཀྱི་འབྱུང་གནས། གེགས་སེལ་བོགས་འདོན་སོགས་གང་ལའང་བླ་མའི་རྣལ་འབྱོར་འདི་ཉིད་ནི་ལམ་གྱི་གཞུང་ཤིང་ངམ་སྲོག་ཤིང་ལྟ་བུ་ཡིན། རྗེ་ཙོང་ཁ་པ་ཆེན་པོས་ཀྱང། མཉན་ན་ཚིག་མི་ཟིན། བསམས་ན་དོན་

[003A]༄༅། །མི་གོ་བསྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་མན་ངག་ཡིན། ཞེས་གསུངས་པ་ལྟར་ཐོས་བསམ་སྒོམ་པ་སོགས་བྱེད་པའི་ཚེ་ཚིག་བློ་ལ་མི་ཟིན་
པ་དང། དོན་མི་གོ་བ་དང། རྒྱུད་ལ་མི་སྐྱེ་བ་སོགས་ལམ་དུ་མི་འགྲོ་བ་གང་བྱུང་ཡང། དེ་དག་གནད་དུ་འགྲོ་བའི་མན་ངག་གི་རྒྱལ་པོ་ནི་བླ་མར་བརྟེན་པ་ཁོ་ན་ཡིན་པས། དེས་ན་བླ་མའི་རྣལ་འབྱོར་ཉམས་སུ་ལེན་ཅིང། བླ་
མར་གསོལ་བ་འདེབས་པ་སོགས་ལ་རྩེ་གཅིག་ཏུ་འབུངས་དགོས་ཏེ། པཎ་ཆེན་ཆོས་རྒྱན་གྱིས། ཞིང་མཆོག་དམ་པ་རྗེ་བཙུན་བླ་མ་ལ། །སོགས་དང། མགོན་པོ་ཀླུ་སྒྲུབ་ཀྱིས་ཀྱང། འདི་ནི་རང་བྱུང་བཅོམ་ལྡན་འདས། །
ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་གསུངས། དེ་ཡང་དཔེར་ན། ཉི་མའི་འོད་ཟེར་དང་སྤྲ་བ་གཉིས་ཀ་འཛོམས་ཀྱང། མེ་ཤེལ་གྱི་ལྷན་ཅིག་བྱེད་རྐྱེན་མེད་ན་སྤྲ་བ་ལ་མེས་
ཟིན་མི་ནུས་པ་ལྟར་སངས་རྒྱས་ཐམས་ཅད་ཀྱི་འཕྲིན་ལས་རྒྱ་ཆེ་ཡང་བླ་མ་མེད་ན་རང་ཅག་ཐ་མལ་པའི་རྒྱུད་ལ་བྱིན་རླབས་འཇུག་པའི་ཐབས་མེད། དེའི་ཕྱིར་སངས་རྒྱས་དང་རང་གཉིས་ཀྱི་བར་ན་དགེ་བའི་བཤེས་གཉེན་གྱི་རྣམ་པར་བསྟན་
ནས་སངས་རྒྱས་ཀྱི་སར་འཁྲིད་པར་མཛད་པས་བླ་མ་ཡི་དམ་སངས་རྒྱས་ཐམས་ཅད་ཀྱི་བྱིན་རླབས་འཇུག་པའི་སྒོ་ཉི་ཤོས་ནི་བླ་མ་ཁོ་ན་ཡིན། སྤྱིར་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་ཀྱང་གདུལ་བྱ་གང་ལ་གང་

[003B] ཡབ་སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་དང། །ལ་ལར་བདུད་ཀྱི་ཆ་བྱད་ཀྱིས། །སེམས་ཅན་རྣམས་ཀྱི་དོན་མཛད་དེ། །འཇིག་རྟེན་རྣམས་ཀྱིས་རྟོགས་མི་ནུས། །བུད་མེད་ཆ་
བྱད་སྤྱོད་པ་མཛད། །དུད་འགྲོའི་སྐྱེ་གནས་རྣམས་ནའང་གདའ། །ཞེས་དང། འདོད་ཆགས་མི་མངའ་ཆགས་པའི་ཚུལ། །འཇིགས་པ་མ་ལགས་འཇིགས་པ་ལྟར། །ཞེས་སོགས་ནས། རྣམ་པར་འཕྲུལ་པ་སྣ་ཚོགས་ཀྱིས། །སེམས་ཅན་རྣམས་ནི་འདུལ་བར་
མཛད༑ ༑ཅེས་གསུངས་པ་ལྟར་གདུལ་བྱ་རང་རང་གི་བློ་ངོ་དང་འཚམས་པའི་སྤྲུལ་པ་སྣ་ཚོགས་པར་བསྟན་པ་ཡིན། འོ་ན་བླ་མ་སངས་རྒྱས་ཀྱི་སྤྲུལ་པ་ཡིན་ན་སངས་རྒྱས་ཀྱི་མཛད་པ་གང་མཛད་སྙམ་ན། ཇི་སྐད་དུ་ཚོམས་ལས། ཐུབ་རྣམས་སྡིག་པ་ཆུ་ཡིས་
མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་དང། རྗེ་ཐམས་ཅད་མཁྱེན་པས། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་
ཞེས་སངས་རྒྱས་ཀྱི་མཛད་པ་ཐམས་ཅད་ཀྱི་མཆོག་ནི་གསུང་གི་མཛད་པ་ཡིན་པར་གསུངས་པ་ལྟར། སངས་རྒྱས་ཀྱིས་སྡིག་པ་ཆུས་འཁྲུ་བ་སོགས་མཛད་དུ་མེད་པར་དམ་པའི་ཆོས་ཀྱི་བདེན་པ་ཟབ་མོ་བསྟན་ནས་འགྲོ་བ་རྣམས་སངས་རྒྱས་ཀྱི་སར་འཁྲིད་པར་
མཛད་པས། དེ་ནི་མདོ་སྔགས་ཡོངས་རྫོགས་ཀྱི་ལམ་ཚང་ལ་མ་ནོར་བ་བསྟན་ནས་གདུལ་བྱ་སྨིན་གྲོལ་ལ་འགོད་པར་མཛད་པ་འདི་ཉིད་ཡིན། འོ་ན་དེ་ལྟར་ཡིན་ན་བླ་མ་སངས་རྒྱས་དངོས་སུ་མཐོང་དགོས་པ་ལ་དེ་ལྟར་མི་མཐོང་བས་སངས་རྒྱས་ཀྱི་སྤྲུལ་པ་

[004A]༄༅། །མིན་ཞེ་ན། རང་རེ་རྣམས་ཉོན་མོངས་པའི་བག་ཆགས་ངན་པ་དབང་བཙན་པས་སངས་རྒྱས་དངོས་སུ་མཐོང་བ་ལྟ་ཞོག་བླ་མའི་མཛད་སྤྱོད་ལ་ཡོན་ཏན་དུ་མཐོང་བ་ཡང་ཆེས་དཀོན་པར་སྣང་ལ། དེ་ཡང་སྤྱན་སྔ་བློ་གྲོས་རྒྱལ་
མཚན་གྱིས། རང་རེའི་ལས་ཀྱི་སྒྲིབ་པའི་ཆེ་ཚོད་ལ། །བླ་མ་མི་རུ་མཐོང་བ་དགའ་ཚད་ཡིན། །ཁྱི་དང་བོང་བུར་མ་མཐོང་བསོད་ནམས་ཆེ། །གང་ལ་མོས་གུས་བགྱིས་ཤིག་ཤཱཀྱའི་སྲས། །ཞེས་གསུངས་པ་ལྟར་རང་རེའི་བློ་ངོ་དང་འཚམས་པའི་བླ་མའི་རྣམ་པར་
བསྟན་པ་འདི་ལྟར་མཐོང་ཐུབ་པ་འདི་ཡང་ཤིན་ཏུ་སྐལ་བ་བཟང་བས། ད་ལྟ་དལ་འབྱོར་གྱི་མི་ལུས་ཐོབ། སངས་རྒྱས་ཀྱི་བསྟན་པ་དང་མཇལ། ཐེག་པ་ཆེན་པོའི་དགེ་བའི་བཤེས་གཉེན་དང་ཕྲད། དེའི་ནང་ནས་ཀྱང་འཇམ་མགོན་བླ་མ་ཙོང་ཁ་པ་ཆེན་
པོའི་མདོ་སྔགས་ཟུང་དུ་འབྲེལ་བའི་བསྟན་པའི་སྙིང་པོ་དྲི་མ་མེད་པ་དང་ལན་གཅིག་ཙམ་མཇལ་བའི་སྐབས་འདིར་དལ་པའི་རྟེན་ལ་སྙིང་པོ་ཁྱད་པར་ཅན་ལོན་པ་ཞིག་ཅི་ནས་ཀྱང་བྱ་དགོས། སྙིང་པོ་དེ་ཡང་ད་ལྟ་ཉིད་ནས་མ་བླང་ན་ཚེ་འདི་ཡུན་རིང་དུ་མི་གནས་
པ་དང། ཕྱིས་སུ་སྤྱིར་དལ་འབྱོར་གྱི་མི་ལུས་ཐོབ་པ་དང་སངས་རྒྱས་ཀྱི་བསྟན་པ་དང་མཇལ་བ་ཡང་ཤིན་ཏུ་དཀའ། ཁྱད་པར་རྗེ་ཙོང་ཁ་པ་ཆེན་པོའི་མདོ་སྔགས་ཀྱི་བསྟན་པ་དང་ནི་མཇལ་མི་སྲིད་པ་ལྟ་བུ་ཡིན་པས་ད་རེས་སྟབས་ལེགས་ཀྱིས་ཆོས་སྒྲུབ་
པའི་ཆ་རྐྱེན་ཕུན་སུམ་ཚོགས་པ་འདི་ལྟར་འཛོམས་པའི་ཚེ་ཐེག་པ་ཆེན་པོའི་དགེ་བའི་བཤེས་གཉེན་ཚུལ་བཞིན་དུ་བསྟེན་ནས་ཆོས་གཤའ་མ་ཞིག་མྱུར་དུ་སྒྲུབ་རན་པ་ཡིན། དེས་ན་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་ཅིང། དེ་གང་ལ་

[004B] ད་ལམ་རང་འདུལ་བའི་ཕྱིར་བླ་མའི་རྣམ་པར་བསྟན་པ་རེད། བླ་མའི་རྣམ་པར་བསྟན་པའི་དགོས་པ་ཡང། རང་ལས་མཐོ་བའི་རྣམ་པར་བསྟན་ན་ནི་རང་གིས་མི་མཇལ་ལ། རང་ལས་དམའ་བར་བསྟན་ན་ནི་རང་
ཡིད་མི་ཆེས་པས་ད་རེས་རང་ལ་བླ་མ་ཐ་མལ་པའི་རྣམ་པར་བསྟན་པ་འདི་ཐབས་མཁས་རྨད་དུ་བྱུང་བ་ཡིན་པས་ན། བླ་མ་དང་སངས་རྒྱས་དབྱེར་མེད་དུ་བལྟས། བླ་མ་སངས་རྒྱས་ཐམས་ཅད་ཀྱི་ཡེ་ཤེས་ཀྱི་རང་གཟུགས་ཡིན་པ་ལ་ངེས་ཤེས་རྙེད་ནས། དེ་
ནས་ལྷག་པའི་ལྷ་དང་དབྱེར་མེད་དུ་བྱས་ནས་བླ་མའི་རྣལ་འབྱོར་ཉམས་སུ་ལེན་དགོས། ལྷག་པའི་ལྷ་དང་ཡི་དམ་གང་བསྒོམས་ཀྱང་བླ་མའི་རྣམ་འཕྲུལ་དུ་བལྟ་བ་མ་གཏོགས་བླ་མ་ལས་ལོགས་སུ་གྱུར་པའི་ལྷག་པའི་ལྷའམ། ཡི་དམ་གྱི་ལྷ་ཇི་འདྲ་ཞིག་
བསྒོམ་ལོ་བྱས་ཀྱང་དངོས་གྲུབ་གང་ཡང་མི་འབྱུང་བར་གསུངས་པ་ལྷ་གཞན་གང་ལ་སྦྱར་ཀྱང་འདྲ་བ་ཡིན་ཏེ། ལམ་རིམ་ཆེན་མོ་ལས་ཀྱང། དེ་ལྟར་ན་བླ་མའི་རྣལ་འབྱོར་ཞེས་ཡོངས་སུ་གྲགས་པའི་གདམས་པ་དང་སྔར་བཤད་པ་ལྟར་གོ་དགོས་ཀྱི། དམིགས་
པ་ཐུན་རེ་ཙམ་ལ་སྦྱངས་པས་ནི་གར་ཡང་མི་ཕྱིན་ལ། ཞེས་གསུངས་པ་ལྟར་དང། དེར་མ་ཟད་རྗེ་ཙོང་ཁ་པ་ཆེན་པོ་འདི་ཉིད་ནི་སྤྱིར་སངས་རྒྱས་ཐམས་ཅད་ཀྱི་ཡེ་ཤེས་ཀྱི་རང་གཟུགས། རིགས་གསུམ་ཀུན་འདུས་ཀྱི་བདག་ཉིད་ཆེན་པོ་ཡིན་ཞིང། ལྷག་
པར་རྗེ་བཙུན་འཇམ་དཔལ་དབྱངས་དངོས་ཡིན་ཏེ། སྟོན་པ་རང་ཉིད་ཀྱིས་འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོངས་པ་ན། །ཁྱོད་ཉིད་བྱིས་པའི་གཟུགས་ཅན་གྱིས། །སངས་རྒྱས་མཛད་པ་བྱེད་པར་འགྱུར། །ཅེས་སྟོན་པ་

[005A]༄༅། །མྱང་ངན་ལས་འདས་པའི་འོག་ཏུ་ས་སྟེང་འདིར་སངས་རྒྱས་ཀྱི་བསྟན་པས་སྟོངས་པར་གྱུར་པ་ན། རྗེ་བཙུན་འཇམ་དབྱངས་ཁྱོད་ཉིད་བྱིས་པ་ཐ་མལ་པའི་ཚུལ་གྱིས་སངས་རྒྱས་ཀྱི་མཛད་པ་མཛད་དེ་མདོ་སྔགས་ཀྱི་བསྟན་པ་
རྒྱས་པར་འགྱུར་བར་ལུང་བསྟན་པ་ཡིན། དེ་ལ་ཁ་ཅིག་གིས། འཇམ་དབྱངས་ལ་ལུང་བསྟན་པ་རྗེ་ཙོང་ཁ་པ་གཅིག་པུ་ཡིན་མི་དགོས་ཏེ། ས་པཎྜི་ཏ་སོགས་ཀྱང་འཇམ་དབྱངས་ཀྱི་སྤྲུལ་པ་ཡིན་པས་ལུང་བསྟན་དེ་རྗེའི་ལུང་བསྟན་དུ་མི་འགྱུར་
སྙམ་ན། རྗེའི་ལུང་བསྟན་རྩོད་མེད་དུ་གྲུབ་སྟེ། གོང་གི་འཇམ་དཔལ་རྩ་རྒྱུད་ཀྱི་ལུང་དེའི་འཕྲོ་ནས། དེ་ཚེ་དགོན་ཆེན་རབ་དགའ་བ། །ཞེས་སོགས་ཀྱིས་དགོན་གནས་དང། ཆོས་ལུགས་ཇི་ལྟར་འབྱུང་ཚུལ་གྱི་མཚན། རྗེའི་ཐུགས་སྲས་སློབ་
མའི་ཐུ་བོ་ཕལ་ཆེ་བ་དང་བཅས་གསལ་བར་ལུང་བསྟན་པས་ན་རྗེ་ཙོང་ཁ་པ་ཆེན་པོའི་ལུང་བསྟན་ཡིན་པར་སུས་ཀྱང་བསྙོན་མེད་དུ་གྲུབ་ཟིན་པ་ཡིན། དེར་མ་ཟད་བཀའ་གདམས་གླེགས་བམ་ཕ་ཆོས་ལས། བདག་གི་སྤྲུལ་པ་དམ་པ་གཅིག་རེས་
འགའ་དགེ་སློང་ཉིད་དུ་སྤྲུལ། །ཞེས་སོགས་ཀྱི་རྗེ་བཙུན་འཇམ་དབྱངས་དགེ་སློང་གི་གཟུགས་སུ་སྤྲུལ་པ་རྗེ་བླ་མ་དང། ཡིག་འབྲུའི་གཟུགས་སུ་སྤྲུལ་བ་སྐུ་འབུམ་ཙན་དན་གྱི་ལོ་མར་ཨ་ར་པ་ཙ་སོགས་རང་བྱོན་ཡོད་པ་དེ་ཡིན། གཞན་ཡང་སློབ་དཔོན་
པདྨ་དང། མ་གཅིག་ལབ་སྒྲོན། དཔལ་ལྡན་ཟླ་བའི་དབུ་མ་འཇུག་པ། བྱམས་པའི་མདོ་སྡེ་རྒྱན་སོགས་མདོ་རྒྱུད་བཀའ་གཏེར་དུ་མ་ནས་ལུང་བསྟན་ཚུལ་དགེ་ལྡན་གྱི་རྣམ་ཐར་ཆོས་འབྱུང་རྣམས་སུ་མཁས་གྲུབ་ཚད་ལྡན་མང་པོས་གསལ་བར་

[005B] མཁས་པ་ལ་ལས། མདོ་རྒྱན་གྱི་དེ་ལྟར་བློ་བཟང་སོགས་དང། འཇུག་པའི་བློ་བཟང་ཉི་མའི་སོགས་རྗེའི་ལུང་བསྟན་དུ་མི་འཐད་དེ། དེ་གཉིས་ཀྱི་འགྲེལ་པ་གང་ནས་ཀྱང་མ་བཤད་གསུངས་མཁན་ཡོད་ཀྱང། འདི་འདྲའི་ཚིག་རེ་རེ་
ལའང་འགྲེལ་མང་དུ་འགྲོ་ཞིང། མཚན་སྒྲ་གསལ་བ་དང། སྟོང་ཉིད་ཁོང་དུ་ཆུད་ཅིང་གྲོལ་ལུགས། སྐྱེ་བོའི་དབུས་ན་ཉི་མ་བཞིན་དུ་ལྷམ་ཚུལ་ཆ་ཐམས་ཅད་ནས་སྔོན་ཆད་བོད་འདིར་རྗེ་ཙོང་ཁ་པ་དང་མཚུངས་པ་དེ་འདྲ་སུ་ཡང་མ་བྱུང་འདུག་པས་ན་
རྗེ་བླ་མའི་ལུང་བསྟན་ཉིད་ལས་གཞན་དུ་འོས་མེད་དོ། །རྗེའི་རྣམ་ཐར་ཆེན་མོ་སོགས་ལས་གསུངས་པ་ལྟར་གཏེར་ཡིག་ཁ་ཤས་སུ་རྗེ་རིན་པོ་ཆེ་ལེགས་སྐར་གྱི་སྐྱེ་བ་ཡིན་ཚུལ་བཤད་པ་ཡོད་ཀྱང། སློབ་དཔོན་པདྨས་མ་གསུངས་པ་སློབ་དཔོན་ཆེན་པོ་
རང་ཉིད་ཀྱིས། འཇམ་དབྱངས་སྤྲུལ་པ་གདུལ་བྱ་བསྟན་པའི་བདག་མདོ་སྔགས་བསྟན་འཛིན་བློ་བཟང་གྲགས་པ་འབྱུང། །ཞེས་སོགས་ལུང་བསྟན་པ་ལས་ཤེས། གཙོ་བོ་ནི་སངས་རྒྱས་ཀྱི་མཛད་པ་མཛད་པ་ཉིད་ཀྱིས་དཔག་ནུས་ཏེ། རྗེ་ཙོང་ཁ་པ་
མ་བྱོན་གོང་བོད་འདིར་སངས་རྒྱས་ཀྱི་བསྟན་པ་ཧ་ཅང་ཉམས་དམས་ཏེ། མཐང་གོས་སོགས་ཀྱི་ཀ་རིང་ཀ་ཐུང་དང། གདིང་བ་གྱོན་རྒྱུ་དང་བཏིང་རྒྱུ་གང་ཡིན་ཙམ་ཡང་མི་ཤེས་པ་ལྟ་ཅི། སྤང་བྱ་དང་བླང་བྱ་ཟེར་བ་ཡང་གང་ཡིན་ངོ་མ་ཤེས་པར་གྱུར་པ་
ན༑ རྗེ་རིན་པོ་ཆེས་འདུལ་བ་ཀླ་རི་ཀླ་ནས་བཟུང། གསང་སྔགས་ཀྱི་སྒྱུ་འོད་ཟུང་དུ་འཇུག་པའི་བར་གྱི་ཐུབ་བསྟན་ཡོངས་རྫོགས་ལ་མ་རྟོགས་ལོག་རྟོག་གི་དྲི་མ་མཐའ་དག་བསལ་བར་མཛད། ལྷག་པར་འདུལ་བའི་བསྟན་པ་རྣམ་པར་དག་པ་གཞི་

[006A]༄༅། །ནས་གསོ་བར་མཛད་ཚུལ། གསང་སྔགས་ལའང་སྒྱུ་ལུས་སོགས་ནས་ཤིང་རྟའི་སྲོལ་གསར་དུ་ཕྱེས་ཚུལ། ལྟ་བ་ཡང་འཕགས་ཡུལ་གྱི་ཤིང་རྟ་ཆེན་པོ་ཀླུ་སྒྲུབ་ཀྱི་དགོངས་དོན་ཇི་ལྟ་བ་བཞིན་བཀྲལ་བར་མཛད་པ་སོགས་
མདོར་ན་ལྟ་སྒོམ་སྤྱོད་གསུམ་གང་གི་སྒོ་ནས་ཀྱང་འགྲན་ཟླ་དང་བྲལ་བ་ཡིན། མཁས་པ་གཞན་རྣམས་ཕྱོགས་རེ་བར་གྱུར་ནས་ཁ་ཅིག་འདུལ་བ་ལ་མཁས་ཀྱང་སྔགས་ལ་ཆེར་མི་མཁས་པའི་ཚུལ་དང། ཁ་ཅིག་སྔགས་ལ་མཁས་ཀྱང་ལྟ་བ་ལ་ཆེར་
མི་མཁས་པའི་ཚུལ་བསྟན་པ་ལྟ་བུ་སྣ་ཚོགས་ཡོད་ཀྱང། རྗེ་ཙོང་ཁ་པ་ནི་མདོ་སྔགས་མཐའ་དག་ལ་འཁྲུལ་པའི་དྲི་མ་ཅུང་ཟད་ཙམ་ཡང་མེད་པར་མདོ་སྔགས་ཀྱི་ལམ་ཚང་ལ་མ་ནོར་བའི་བསྟན་པའི་སྙིང་པོའི་སྲོལ་ལེགས་པར་ཕྱེས་ཏེ་རྒྱལ་བསྟན་
དར་རྒྱས་སུ་མཛད་པས། རྗེའི་བསྟན་པ་འདི་ལ་བཀའ་གདམས་གོང་མ་རྣམས་དང། ས་སྐྱ། བཀའ་བརྒྱུད། རྙིང་མ་སོགས་གཞན་ལ་མེད་པའི་ཁྱད་ཆོས་ཟབ་རྒྱས་མང་དུ་ཡོད། དེ་ལ་དགོངས་ནས་གྲུབ་མཐའ་གཞན་ཕྱོགས་ཀྱི་མཁས་པ་ཆེན་
པོ་སྟག་ཚང་ལོ་ཙཱ་བས་རྗེ་ཐམས་ཅད་མཁྱེན་པ་ལ་བསྟོད་པ་ཕུལ་བ་ལས་ཀྱང། ཁ་ཅིག་འདུལ་བ་གཙོར་བྱས་གསང་སྔགས་སྤངས། །གཞན་དག་སྔགས་ལ་མོས་བློས་འདུལ་བ་འགོག་རྒྱལ་བའི་བསྟན་པ་མཐའ་དག་འགལ་མེད་དུ། །རྫོགས་པར་
ཉམས་སུ་ལེན་མཁས་ཁྱོད་ལ་འདུད། །ཅེས་དང། ལ་ལ་སྤྱོད་པ་ཞིབ་མོས་ལྟ་བ་འགོག་ཁ་ཅིག་ལྟ་བ་མཐོན་པོས་སྤྱོད་པ་འདོར། །ལྟ་སྤྱོད་ཕན་ཚུན་གྲོགས་སུ་ཤར་ནས་ནི། །དོན་འདི་ལྷག་པར་འདོམས་པ་ཁྱོད་ལ་འདུད། །ཅེས་དང། མདོ་སྔགས་མཐའ་

[006B]རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱོད་ལ་འདུད། །ཅེས་སོགས་དང། གཞན་ཡང་ཀརྨ་པ་མི་བསྐྱོད་རྡོ་རྗེ་དང། པོ་དོང་པཎ་ཆེན་
ཕྱོགས་ལས་རྣམ་རྒྱལ་སོགས་ཀྱང་རྗེ་ཙོང་ཁ་པའི་མཛད་པ་རྣམ་ཐར་དང་ལེགས་བཤད་ཀྱིས་ཐུགས་ཡིད་ཕྲོགས་ཏེ་བསྟོད་བསྔགས་རྒྱ་ཆེར་མཛད་ཚུལ། འདི་ལྟ་བུའི་བསྟན་པ་དང་མཇལ་བའི་ཚེ་མཇལ་གོ་ཆོད་པ་ཞིག་ཅིས་ཀྱང་བྱེད་དགོས། དེའི་ཚུལ་
ཡང་ཚེ་འདིའི་ལྟོ་གོས་གཏམ་གསུམ་གྱི་ཞེན་པ་བློས་བཏང། འདོད་ཆུང་ཆོག་ཤེས་འཕགས་པའི་རིགས་བཞི་ལ་གནས་ནས་གྲྭ་སའི་ཆོས་ར་སོགས་ལ་ཞུགས་ཏེ་ཡབ་རྗེ་རྒྱལ་བ་གཉིས་པའི་བསྟན་པའི་སྙིང་པོ་དྲི་མ་མེད་པ་ལ་ཐོས་བསམ་སྒོམ་
གསུམ་བྱས་ནས་སངས་རྒྱས་ཀྱི་གོ་འཕང་བསྒྲུབ་དགོས། གང་ལྟར་ཡང་རྗེ་རིན་པོ་ཆེ་ནི་རྗེ་བཙུན་འཇམ་དཔལ་དབྱངས་ཉིད་བསམ་བཞིན་དུ་མིའི་རྣམ་པར་བྱོན་པ་ཡིན། དེར་མ་ཟད། སངས་རྒྱས་གཅིག་གི་སྤྲུལ་པ་ཡིན་ན་སངས་རྒྱས་ཐམས་ཅད་
ཀྱི་སྤྲུལ་པ་ཡིན་དགོས་པར་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་རྒྱུ་མཚན་གྱིས་ཡིན་ལ། དེའི་ཕྱིར་འཇམ་དཔལ་དབྱངས་ཀྱི་སྤྲུལ་པ་ཡིན་ན་སྤྱན་རས་གཟིགས་དང་གསང་བདག་གི་སྤྲུལ་པ་ཡིན་དགོས་ཏེ། མཁྱེན་བརྩེ་ནུས་
གསུམ་གང་ཟག་གཅིག་གི་རྒྱུད་ལ་བཞག་པ་ལས་ཁ་བྲལ་བ་མི་སྲིད་པའི་ཕྱིར། དེས་ན་རྗེ་ཙོང་ཁ་པ་ཆེན་པོ་ནི་རྣམ་ཐར་དང་སྒྲུབ་ཐབས་གསོལ་འདེབས་ཐམས་ཅད་གཞན་གྱི་འདྲ་ཆོས་སྦྱར་བ་ལྟ་བུ་མ་ཡིན་པར་ཕྱི་ནང་གསང་གསུམ་གྱི་རྣམ་པར་

[007A]༄༅། །ཐར་པ་རྒྱ་མཚོ་ལྟ་བུ་དག་ལས་གསལ་བ་ལྟར་ངོ་བོ་ཡང་རིགས་གསུམ་མགོན་པོ་ཉིད་ཡིན། སྒྲུབ་པའི་དུས་སུ་ཡང་འཕགས་པ་རིགས་གསུམ་མགོན་པོ་གཅིག་ཏུ་འདུས་པའི་བདག་ཉིད་དུ་སྒྲུབ་ཅིང། གསོལ་འདེབས་ཀྱང་དེ་
བཞིན་དུ་ངེས་པའི་དོན་ལ་གསོལ་བ་འདེབས་པ་ཡིན། སྤྱིར་སྟོན་པ་ཤཱཀྱ་ཐུབ་པ་དང། རྗེ་ཙོང་ཁ་པ། རང་གི་རྩ་བའི་བླ་མ་རྣམས་ངོ་བོ་གཅིག་རང་ཡིན་ཏེ། རང་གི་བླ་མ་འདི་ཉིད་སྔ་དུས་གདུལ་བྱ་རྣམས་རྒྱུད་སྨིན་ནས་གྲོལ་ཆོག་ཆོག་ཏུ་ཡོད་པའི་
སྐབས་སངས་རྒྱས་མཆོག་གི་སྤྲུལ་སྐུ་མཚན་བཟང་དཔེ་བྱད་ཀྱིས་བརྒྱན་པའི་སྐུར་སྤྲུལ་ནས་སྟོན་པ་ཤཱཀྱ་ཐུབ་པའི་རྣམ་པར་བྱོན། དེ་ནས་དུས་རིང་ཞིག་ལོན་པ་ན་འགྲོ་བ་རྣམས་རིམ་བཞིན་རྒྱུད་ཇེ་སྙིགས་སུ་སོང་བའི་སྐབས་པཎ་གྲུབ། ལོ་ཙཱ། རྒྱལ་
བློན་སོགས་དང། རྗེ་ཙོང་ཁ་པ་ཆེན་པོའི་རྣམ་པར་བསྟན། སྔར་དུས་ཀྱི་རྗེ་ཙོང་ཁ་པ་དེ་ཉིད་དེང་སང་སྙིགས་མ་ལྔ་ལྷག་པར་བདོ་བའི་དུས་འདིར་རང་གི་རྩ་བའི་བླ་མའི་རྣམ་པར་བསྟན་པས་དེ་གཉིས་ངོ་བོ་དབྱེར་མེད་དུ་བསྒོམས་ནས་གསོལ་བ་
འདེབས་པ་ནི་ལེགས་པའི་ཡོན་ཏན་ཐམས་ཅད་ཀྱི་གཞི་རྩ། མཆོག་ཐུན་དངོས་གྲུབ་ཀུན་གྱི་འབྱུང་གནས། བླ་མའི་རྣལ་འབྱོར་ཐམས་ཅད་ཀྱི་རབ་དང་མཆོག་ཏུ་གྱུར་པ་ཡིན། རྗེའི་སྙན་བརྒྱུད་ཀྱི་བླ་མའི་རྣལ་འབྱོར་དེ་ལ་རྒྱས་འབྲིང་བསྡུས་
གསུམ་ཡོད་པ། གསང་སྔགས་ཀྱི་ཉམས་ལེན་དང་སྦྱར་བ་དབེན་ས་སྙན་བརྒྱུད་ཀྱི་བླ་མའི་རྣལ་འབྱོར་བླ་མ་མཆོད་པ་དང། སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མ། ཟབ་མོའི་ལྟ་བ་དང་འབྲེལ་བའི་བླ་མའི་རྣལ་འབྱོར་

[007B] བླ་མཆོད་དགའ་ལྷ་གཉིས་ཀ་རྗེའི་སྙན་བརྒྱུད་ཡིན་ཡང། དབེན་ས་སྙན་བརྒྱུད་དུ་མ་གསུངས་པའི་མན་ངག་སྲད་རྒྱུད་ལུགས་ལ་མང་དུ་གསུངས་པ་ཡོད། ཕྱི་མ་འདི་རྗེ་རིན་པོ་ཆེས་སློབ་མ་
གཞན་འགའ་རེ་ལ་གནང་ཡང། གཙོ་བོ་ནི་སྲད་ཀྱི་བླ་མ་རྗེ་ཤེས་རབ་སེང་གེ་ལ་སྙན་བརྒྱུད་དུ་གནང་བ་ནས་བཟུང་རྒྱུད་ཆེན་སངས་རྒྱས་རྒྱ་མཚོའི་བར་སྲད་རྒྱུད་ཀྱི་བླ་མ་རྣམས་ལ་སྙན་བརྒྱུད་བར་མ་ཆད་པར་རིམ་བཞིན་བྱུང་བས་སྲད་རྒྱུད་ལུགས་སུ་གྲགས་
འདུལ་ནག་པ་དཔལ་ལྡན་བཟང་པོ་སོགས་ལ་གདམས་པ་འདིའི་བཀའ་བབས་ཀྱང་ཤིན་ཏུ་སྦས་ཆོས་སུ་མཛད་ཅིང། རྒྱུད་ཆེན་སངས་རྒྱས་རྒྱ་མཚོས་དགའ་ལྷ་འདི་ཚིགས་བཅད་དུ་བསྒྲིགས་ཏེ་ཁྱབ་གདལ་དུ་དར་བར་མཛད། བླ་མའི་རྣལ་འབྱོར་འདི་
གསུམ་ཀའི་གདམས་པའི་འགོ་རྗེ་ཙོང་ཁ་པ་ཆེན་པོ་ཉིད་ལ་ཐུག་བླ་མ་མཆོད་པ་སྔགས་དང་འབྲེལ་བས་སྔགས་ཀྱི་དབང་ཁྲིད་མ་ཐོབ་པས་ཉམས་སུ་ལེན་མི་ཆོག་ཅིང། མཁས་གྲུབ་ཆིག་བརྒྱུད་ཀྱང་ལྟ་ཁྲིད་མ་ཐོབ་པས་ཉམས་སུ་ལེན་པ་མེད་ལ། དགའ་
ལྷ་འདི་ནི་མཆོས་དམན་སེར་སྐྱ་ཀུན་གྱིས་ཉམས་སུ་ལེན་ཆོག་པ་དང། འཕྲིན་ལས་ཁྱབ་གདལ་ཆེ་ཞིང། བྱིན་རླབས་ཀྱི་ཚན་ཀ་ཆེ་བ། འཁྱེར་བདེ་བ། ས་ཕྱོད་དང། ཟབ་གནད་ཀྱང་ཤིན་ཏུ་ཆེ་བ་བཅས་ད་ལམ་འདིར་འབྲིང་པོའི་དབང་དུ་བྱས་ཏེ་དགའ་
ལྡན་ལྷ་བརྒྱ་མའི་ཟབ་ཁྲིད་འབུལ་བ་ཡིན། འདིའི་ལུང་ཁྲིད་ཀྱི་བརྒྱུད་པ་ཡང་དགའ་ལྷའི་ཁྲིད་ཡིག་དངོས་གྲུབ་ཀུན་འབྱུང་འདི་ཉིད་དང། མཁན་ཆེན་རྡོ་རྗེ་འཆང་ཉིད་ཀྱི་གསུང་ལམ་གཙོའི་གཞུང་བསྲངས་པའི་ཁྲིད་ཡིག་ལེགས་བཤད་སྒྲོན་མེ། དགའ་

[008A]༄༅། །ལྷ་རྩ་ཚིག་བཅས་ཀྱི་སྟེང་ནས་བདག་གི་རྩ་བའི་བླ་མ་སྒོ་མང་མཁན་ཆེན་རྡོ་རྗེ་འཆང་སོགས་མཁས་གྲུབ་དུ་མའི་ཞལ་སྔ་ནས་མན་ངག་ཟབ་གནད་ཡོངས་སུ་རྫོགས་པ་ལེགས་པར་ཐོབ། དགའ་ལྷ་འདི་ཡང་སྙན་བརྒྱུད་
ཐུན་མོང་མ་ཡིན་པ་ཡིན་པས་མཁན་ཆེན་རྡོ་རྗེ་འཆང་གིས་དགའ་ལྷ་རྩ་ཚིག་གི་ལྗགས་ལུང་གནང་སྐབས་ཀྱང། དགའ་ལྡན་སྙན་བརྒྱུད་ཀྱི་མན་ངག་ལས་བྱུང་བའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་ཞེས་སྣོན་པ་མཛད་དེ་གསུང་གིན་ཡོད། དགའ་ལྷ་དང་
འབྲེལ་བར་གསོལ་འདེབས་དམིགས་བརྩེ་མ་འདི་ཉམས་སུ་བླངས་ན་ཆོས་སྒྲུབ་པའི་བར་ཆད་སྤྱི་དང། སྟེང་གདོན་དང་འོག་གདོན་གྱི་གནོད་པ་ཐམས་ཅད་ཟློག་པ་དང། ལྷག་པར་བྱམས་སྙིང་རྗེ་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་སོགས་མཆོག་ཐུན་མོང་གི་
དངོས་གྲུབ་སྒྲུབ་པའི་གསོལ་འདེབས་ཀྱི་མཆོག་དང། གེགས་སེལ་བོགས་འདོན་ཐམས་ཅད་ཀྱི་རྒྱལ་པོ་ལྟ་བུ་ནི་དམིགས་བརྩེ་མ་འདི་ཡིན། ཐ་ན་བར་གདོན་རྒྱལ་པོ་སོགས་ཀྱི་གནོད་པ་ཕྲ་མོ་ཚུན་ཆད་ཀྱང་ཞི་བར་ནུས་པ་འདུལ་ནག་པས་པེ་ཧར་ལ་དགའ་ལྷ་དང་
འབྲེལ་བའི་དམིགས་བརྩེ་མའི་གསོལ་འདེབས་ཉམས་སུ་ལེན་མཁན་ལ་གནོད་པ་བྱེད་མི་ཆོག་པར་བཀའ་བསྒོས་པ་དང། དེས་མཚོན་ནས་ཉེར་འཚེ་ཀུན་བསྲུང་བར་ནུས་པ་དང། ཕྱི་མར་དགའ་ལྡན་དུ་སྐྱེ་བ་ཚེ་རབས་ཀུན་ཏུ་རྗེ་བླ་མས་རྗེས་སུ་འཛིན་པ་སོགས་
ཀྱི་དགོས་པ་ཁྱད་པར་ཅན་མང་དུ་ཡོད་གསུངས། འདི་ཉམས་སུ་ལེན་པ་ལ་སྔོན་འགྲོ་དངོས་གཞི། རྗེས་ཀྱི་རིམ་པ་གསུམ་ལས། དང་པོ་ནི་སྐྱབས་འགྲོ་སེམས་བསྐྱེད་བྱ་བ་ཡིན། དེ་ལ་ཐོག་མར་གནས་ཁང་བྱི་དོར་བྱས་ལ་རྗེ་ཡབ་སྲས་གསུམ་དང་

[008B] ཐུབ་པའི་དབང་པོ་སོགས་གཙོ་བོར་གྱུར་པའི་སྐུ་གསུང་ཐུགས་ཀྱི་རྟེན་དགྲམ། མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་བཤམ། མ་མཐའ་ཆུ་ཡན་ཆད་ནས། སྤོས། མཆོད་མེ། ཞལ་ཟས་སོགས་གང་རྙེད་བརྙས་བཅོས་མ་ཡིན་
པར་ཅི་འབྱོར་ཕུལ་ན་ཚེ་མཇུག་འདི་ལའང་བསོད་ནམས་རྒྱ་ཆེན་པོ་འབྱུང་བས་དེ་དང། དེ་ལྟར་མ་བྱུང་ཡང་སྒྲུབ་པའི་མཆོད་པ་ངེས་པར་ཕུལ་ན་འགྱུར་ཁྱད་ཀྱང་དེ་ཆེ་བ་ཡིན། ལུས་འདུག་ལུགས་བརྒྱད་དམ་སྤྱོད་ལམ་གང་བདེར་འཁོད་པ་འདི་རྣམས་སྦྱོར་ཆོས་ཀྱི་
ཁྲིད་ལས་བྱུང་བ་ལྟར་དང། དེ་ནས་དགེ་སེམས་ཁྱད་པར་ཅན་གསལ་འདེབས་པ་ལ། སྤྱིར་ཆོས་གང་བྱེད་ཀྱང་ལམ་དུ་འགྲོ་མི་འགྲོ་ཐོག་མའི་ཀུན་སློང་འདི་ལ་རག་ལས། ཉན་རང་དང་བྱང་སེམས་རྣམས་ཐེག་ཆེན་ཐེག་དམན་གྱི་ཁྱད་པར་ཡང་ཐབས་ཀྱི་ཆ་ནས་ཀུན་
སློང་བྱང་ཆུབ་སེམས་ཀྱི་རྩིས་ཟིན་མ་ཟིན་གྱིས་བྱུང་བས། ཀུན་སློང་ལེགས་པར་བཅོས་ཏེ་རབ་མི་དགེ་བ་ཡང་དགེ་བར་བསྒྱུར་ཐུབ་པ་དང། འབྲིང་གིས་ལུང་མ་བསྟན་རྣམས་དགེ་བར་བསྒྱུར་ཐུབ་པ། ཐ་མར་ཡང་དགེ་བའི་ལས་ཕྲན་བུ་བྱས་པ་རྣམས་དགེ་
བར་འགྲོ་བ་ཞིག་དགོས། ཚོགས་ཆོས་ར་འགྲིམ་པ་སོགས་འགྲོ་འཆག་ཉལ་འདུག་གང་གི་སྐབས་སུ་ཡང་ཀུན་སློང་འདི་གཙོ་ཆེ་བ་ཡིན། ཚེ་འདིའི་རྙེད་བཀུར་སྙན་གྲགས་སོགས་ཆོས་བརྒྱད་ཀྱི་དབང་དུ་མ་སོང་བར་བློ་ཁ་ནང་དུ་ཕྱོགས་ཏེ་དགེ་བ་རྣམ་པར་དག་པ་
ཞིག་སྒྲུབ་དགོས། ད་ལྟ་མི་ཁོམ་པའི་སྐྱོན་དང་བྲལ་ནས་རྒྱལ་བ་ཙོང་ཁ་པ་ཆེན་པོའི་བསྟན་ས་ལམ་ཡོངས་རྫོགས་ཚང་ལ་མ་ནོར་བ་དང་མཇལ་བའི་སྐབས་འདིར་ཆོས་གཤའ་མ་ཞིག་བྱེད་ན་ལག་ཏུ་ལེན་ཆོག་ཆོག་ཡོད་པས་ད་རེས་དལ་འབྱོར་དོན་ལྡན་ཡོང་བ་

[009A]༄༅། །ཞིག་ཅིས་ཀྱང་བྱེད། དཔེར་ན་ལུང་པ་འདིའི་མི་མཐོ་དམན་དྲག་ཞན་རྣམས་ལ་བརྟག་དཔྱད་ཞིབ་ཏུ་བྱས་ན་རང་ལ་ད་རེས་དལ་འབྱོར་ཚང་བ་འདི་ངོས་ཟིན་ཡོང། དེའི་དོན་ཡང་གཞན་གྱིས་ཚེ་འདིའི་དོན་བྱེད་པ་མཐོང་ནས་ད་
ལྟ་སྟབས་ལེགས་ཀྱིས་བདག་དེ་ལྟ་བུ་མ་བྱུང་བ་འདི་སྐལ་བ་བཟང་སྙམ་དུ་ཚེ་འདིའི་དབང་དུ་མ་སོང་བར་ཆོས་སྒྲུབ་འདོད་ཀྱི་བློ་བསྐྱེད་དགོས། ཚེ་འདིའི་ཆགས་ཞེན་དང་དགྲ་འདུལ་གཉེན་སྐྱོང་ལ་མཁས་པ་ནི་དུད་འགྲོ་ལ་ཡང་ཡོད་དེ། སྔར་བྱ་རོག་དང་
འུག་པ། རྨིགས་པ་དང་སྦྲུལ། སྐྱ་ག་དང་ཕོ་རོག་གཡག་ཡུ་བོ་དང་ར་ཅན་རྣམས་འཐབ་པའི་ལོ་རྒྱུས་བཀའ་གདམས་པའི་གསུང་སྒྲོས་ཐོག་མའི་བློ་སྦྱོང་སོགས་ལས་བྱུང་བ་ལྟར་དང། གཞན་ཡང་དུད་འགྲོ་གཞན་གྱིས་བུ་སྐྱོང་ལུགས་དང། བྱི་བས་
འབྲུ་དང་གྲོ་མ་སོགས་དང། སྦྲང་མས་སྦྲང་རྩི་གསོག་པ་ཚུན་ཆད་དུད་འགྲོ་ཤིན་ཏུ་མཁས་པ་ཡོད། དེས་ན་དགྲ་འདུལ་གཉེན་སྐྱོང་ལ་དགའ་བར་མི་བྱ་བར་དུད་འགྲོ་ལས་ཁྱད་ཞུགས་པ་ཞིག་བྱ་དགོས། ཚེ་འདི་ལ་ཆོས་གཤའ་མ་ཞིག་བསྒྲུབ་པར་མ་
བྱས་ན་ཕྱིས་ནས་དལ་འབྱོར་ཤིན་ཏུ་རྙེད་དཀའ་བ་དང། མི་ཁོམ་པའི་གནས་སུ་སྐྱེས་ན་ཆོས་བྱེད་མི་ཤེས་ཤིང། མི་ནུས་པར་འདུག་པས་ད་རེས་ཚེ་འདིར་ཆོས་གཤའ་མ་ཞིག་བྱས་ན་དལ་འབྱོར་ལ་སྙིང་པོ་ལོན་པ་རེད། དེ་ཡང་ཁ་ནས་བཤད་མཁས་པ་
ཙམ་མ་ཡིན་པར་བྱང་ཆུབ་ལམ་གྱི་རིམ་པའི་སྒོ་ནས་སྐྱེས་བུ་གསུམ་གྱི་ལམ་གྱི་རིམ་པའི་ཉམས་མྱོང་རྒྱུད་ཐག་ཏུ་འགེལ་བ་ལ་ལག་ལེན་ཐེབས་པ་ཞིག་དགོས། ད་ལྟ་མི་གཞན་ཤི་བར་མཐོང་བ་ན་སྙིང་རྗེ་བ་ལྟར་བྱེད་ཀྱང། ཉིན་གཅིག་འཆི་རེས་རང་

[009B] འཆི་བ་མི་རྟག་པ་དེ་ཡང་ནམ་ཡོང་ངེས་པ་མེད་པ། ཡང་ན་ད་ལྟ། ཡང་ན་དོ་ནུབ་རྩམ་ལའང་འཆི་ཨེ་ཡོང་མི་ཤེས། བསམ་བློ་ཞིབ་ཏུ་བཏང་ན་མི་གཞན་མང་པོ་ལས་ཀ་ལས་འཕྲོ་དང་
སྐད་ཆ་ཤོད་འཕྲོ་ཚང་མ་བཙན་ཆོད་དུ་བཞག་སྟེ་གློ་བུར་གློ་བུར་དུ་ཐོག་བབས་པ་ལྟར་འཆི་བ་མི་རྟག་པའི་དབང་དུ་འགྲོ་བ་མང་དུ་འདུག་ན། རང་ལའང་དེ་འདྲ་མི་ཡོང་བའི་ངེས་པ་མེད། ང་རང་ཚོ་ལ་དེ་འདྲའི་འཆི་སྙམ་པ་མེད་པ་འདི་འཆི་བ་མི་རྟག་པ་མ་དྲན་པས་ལན་
ཐ་ན་རང་གི་ཤག་ཏུ་རྩམ་པ་རྐྱལ་པ་གང་ཡོད་ན་དེ་དང་རང་གཉིས་ཀྱང་སྔོན་དུ་གང་འགྲོ་ཆ་གཏན་ནས་མེད། སྟོན་པ་ཐུགས་རྗེ་ཅན་གྱིས་ཀྱང་སྐུ་མྱ་ངན་ལས་འདའ་ཁར། འདུས་བྱས་ཐམས་ཅད་ནི་མི་རྟག་སྟེ། འདི་ནི་དེ་བཞིན་གཤེགས་པའི་གསུང་གི་ཐ་མའོ། །ཞེས་གསུངས་
པ་རེད༑ དེ་བཞིན་དུ་རང་ཅག་ཀྱང་ཞོགས་པ་ལྡང་པ་ནས་འཆི་བ་མི་རྟག་པས་རྒྱུད་བསྐུལ་ཏེ་ད་ལྟ་ཉིད་དུ་ཆོས་ཁོ་ན་བྱ་སྙམ་དུ་འཕེན་པ་བཏང་བ་ལས་འཇིག་རྟེན་ཁྱིམ་པའི་ཀུན་སློང་ལྟར་ཞོགས་པ་ཡར་ལངས་མ་ཐག་ནས་རྙེད་བཀུར་སྙན་གྲགས། དགྲ་འདུལ་གཉེན་སྐྱོང་སོགས་ཚེ་འདི་
དོན་གཉེར་གྱི་དབང་དུ་སོང་བ་དེ་འདྲ་མིན་པ་ཞིག་དགོས། རྗེ་གུང་ཐང་པས། ཆོས་ཀྱི་སྒོ་འབྱེད་རྣམ་དག་ཐོས་པ་ཡིན། །ཆོས་ཀྱི་སྙིང་པོ་བྱང་ཆུབ་ལམ་རིམ་ཡིན། །ཆོས་སུ་སོང་ཚད་འདི་སྣང་ཞེན་ལོག་ཡིན། །ཆོས་ལ་ཆོས་བཞིན་སྤྱོད་པར་གྱིས་ཤིག་ཨང། །ཞེས་གསུངས་པ་ལྟར་རང་
ཅག་གིས་ཆོས་ཐོས་བསམ་སྒོམ་གསུམ་དང། ཐ་ན་ཀློག་བཀླག་པ་ཚུན་ཆད་ཆོས་སུ་སོང་བའི་ཚད་དམའ་མྠའང། འཆི་བ་མི་རྟག་པ་དྲན་ནས་ཚེ་འདི་སྣང་གི་ཀུན་སློང་ངན་པ་དེས་མ་བསླད་པ་ཞིག་ལ་བྱེད། ལྷ་ཆོས་ལུས་དང་ཡན་ལག་འདྲ། །ནམ་དགོས་རང་གི་དྲུང་ན་ཡོད། །གསུངས་པ་

[010A]༄༅། །ལྟར་རང་གིས་བྱུང་ན་ཆོས་ལག་ལེན་ཞེས་པ་རང་གི་ཉེ་འགྲམ་ན་ཡོད། ཆོས་ཚིགས་བཅད་གཅིག་དང། རྟགས་གསལ་ཁྱབ་མཐའ་གཅིག་ཚུན་ལ་ཡང་ཁ་ཕྱིར་བལྟས་སུ་མ་སོང་བར་བྱེད་ན་གཞུང་དེ་ཉིད་ལ་དཔྱད་སྒོམ་བྱས་
པར་འགྲོ། ཁྱབ་སྐོར་གཅིག་གི་ངེས་པ་རྙེད་ཀྱང་དེའི་རྟོགས་པ་སྐྱེས་པ་ཡིན། དཔྱད་པ་རེ་རེ་རྫོགས་པ་ནའང་རྟོགས་པ་རེ་རེ་རྒྱུད་ལ་སྐྱེས་པ་ཡིན། རྩོད་པ་རྩོད་སྐབས་ཀྱང་ངན་སེམས་གཡོ་སྒྱུ་ངན་སྨྲས་སོགས་མ་ཡིན་པར་རྒྱལ་བའི་གསུང་
རབ་ཀྱི་དགོངས་པའི་གནད་རྣམས་རང་རྒྱུད་ལ་སླེབ་པར་བྱེད་དགོས། ཐ་ན་འགྲོ་འཆག་ཉལ་འདུག་གི་ཀུན་སྤྱོད་བཟང་ངན་གང་གི་སྒོ་ནས་ཀྱང་སྒྲུབ་པ་ཉམས་ལེན་གྱི་གནད་ཚོལ་རྒྱུ་ཡོད། གུང་ཐང་འཇམ་དཔལ་དབྱངས་ཀྱིས། ཆོས་བྱེད་ཀྱི་སང་
ཉིན་འཆར་གྱི་བར། །འཆི་དུས་ཀྱི་དེ་རིང་སླེབ་ཉེན་ཆེ། །ད་རང་མགོ་རང་གིས་མ་བསྐོར་བར། །ཆོས་བྱེད་ན་དེ་རིང་ཉིད་ནས་གྱིས། །ཞེས་གསུངས་པ་ལྟར། དེ་རིང་གི་ཁ་ཏོན་ཚུན་ཆད་ཀྱང་ཁྲལ་འགེལ་བ་ལྟ་བུ་མ་ཡིན་པར་རབ་ཀྱིས་མ་དྲིན་ཅན་འདི་རྣམས་
འཁོར་བ་དང་ངན་སོང་གི་འཇིགས་པ་ལས་སྒྲོལ། ཐར་པ་དང་ཐམས་ཅད་མཁྱེན་པའི་གོ་འཕང་ལ་མྱུར་དུ་དགོད་སྙམ་པ་དང། དེ་ལྟར་མ་བྱུང་ཡང་བྱང་སེམས་བཅོས་མ་ཚུན་ཆད་གསལ་ཐེབས་པ་ངེས་པར་དགོས། དེ་ལྟ་བུའི་སྙིང་པོ་ལོན་པའི་ཕྱིར་དུ་
དགའ་ལྡན་སྙན་བརྒྱུད་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་འདི་ཉིད་ཉམས་སུ་ལེན་སྙམ་པ་བྱེད། དེ་ནས་ལམ་ལོག་པ་མུ་སྟེགས་པ་ལས་ཁྱད་པར་དུ་བྱེད་པ་སྐྱབས་འགྲོ་བྱ་བ་ལ།    ༈   

[010B] གཡས་གཡོན་དུ་བྱམས་འཇམ་དབྱངས་སོགས་ལམ་རིམ་ཚོགས་ཞིང་ལྟར་གྱི་སྐྱབས་ཡུལ་དང་སྐྱབས་འགྲོའི་རྒྱུ་གཉིས་གསལ་འདེབས་པ་ཁོ་བོས་མྱུར་ལམ་ནས་ཁ་བསྐངས་ཏེ་གསར་དུ་བསྒྲིགས་པའི་དགའ་ལྷའི་རྣལ་འབྱོར་རྒྱས་པ་སྙན་
བརྒྱུད་ལུགས་འདི་ནང་བཞིན་བྱེད་པ་མན་ངག་ཆ་ཚང་བ་ཡིན། ལམ་དམན་པ་ཉན་རང་ལས་ཁྱད་པར་དུ་བྱེད་པའི་སེམས་བསྐྱེད་ལ། སེམས་ཅན་གྱི་དོན་དུ་སངས་རྒྱས་སྒྲུབ་འདོད་ཀྱི་བློས། སངས་རྒྱས་ཆོས་ཚོགས་མ་དང། སེམས་བསྐྱེད་འབྲས་བུ་
ལམ་བྱེད་སོགས་བྱ། སྐྱབས་སེམས་གཉིས་སེམས་སེམས་བྱུང་གི་ཁྱད་པར་ཙམ་ལས་དམིགས་རྣམ་འདྲ། སྔར་གོང་དུ་སེམས་བསྐྱེད་ཟིན་ཀྱང་འདིར་ཚད་མེད་བཞི་བསྒོམ་པ་སེམས་བསྐྱེད་ཀྱི་གེགས་སེལ་བོགས་ ཚད་མེད་བཞི་ལྡན་
སྦྱོར་ཆོས་ལྟར་རྒྱས་པར་བྱེད། ཁྱད་པར་གྱི་སེམས་བསྐྱེད་བསྒོམ་པ་ཕྱག་ལེན་ལ་ཡོད་ཅིང། དེ་ཡང་དགའ་ལྡན་སྙན་བརྒྱུད་ཀྱི་མན་ངག་དང་སྦྱར་ཏེ་བསམས་པ་འདི་གནད་ཡིན། འདིའི་མྱུར་བ་གཉིས་ནི། མདོ་ལུགས་ལྟར་བསྐལ་ཆེན་གྲངས་མེད་
གསུམ་གྱི་ཚོགས་བསགས་པ་ལམ་བལྟོས་པར་གསང་སྔགས་ཀྱི་རྒྱུད་སྡེ་འོག་མ་ལ་བརྟེན་ནས་ཚེ་གཅིག་ལུས་གཅིག་ལ་འཚང་རྒྱ་བ་མྱུར་བ་དང་པོ་དང། དེ་ལས་ཀྱང་མྱུར་བ་སྔགས་བླ་མེད་ཀྱི་ལམ་ལ་བརྟེན་ནས་ཚེ་ཐུང་གཅིག་ལ་འཚང་རྒྱ་བ་མྱུར་བ་གཉིས་
པའི་དོན། ཡང་ན། སྤྱིར་གསང་སྔགས་བླ་མེད་ལ་བརྟེན་ནས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་མྱུར་བ་དང་པོ་དང། དེ་ལས་ཀྱང་ཆེས་མྱུར་བ་དགའ་ལྡན་སྙན་བརྒྱུད་ཀྱི་མན་ངག་ལ་བརྟེན་ནས། བླ་མའི་རྣལ་འབྱོར་ལམ་གྱི་སྲོག་ཤིང་དུ་

[011A]༄༅། །བྱས༑ ཡི་དམ་གསང་བདེ་འཇིགས་གསུམ་ཡམ་ སྐྱབས་ཡུལ་རྣམས་འོད་སེར་པོའི་རྣམ་པར་སྨིན་མཚམས་
ནས་ཐིམ་པར་མོས་དགོས་གསུངས། གཉིས་པ་དངོས་གཞི་ལ་གསུམ། ཚོགས་ཞིང་སྤྱན་འདྲེན་པ། དེ་ལ་ཡན་ལག་བདུན་པ་མཎྜལ་དང་བཅས་པ་འབུལ་བ། གསོལ་བ་བཏབ་ནས་དངོས་གྲུབ་ཞུ་བའོ། །དང་པོ་བླ་མ་ཚོགས་ཀྱི་ཞིང་དུ་སྤྱན་འདྲེན་པ་
ནི། དགའ་ལྡན་ལྷ་བརྒྱའི་ཞེས་སོགས་ཏེ། ད་ལམ་འདིར་དགའ་ལྡན་ལྷ་བརྒྱ་མའི་རྣལ་འབྱོར་ལ་རྗེ་བླ་མ་དགའ་ལྡན་ནས་སྤྱན་འདྲེན་དགོས་པ་སྤྱིར་ངེས་པའི་དོན་དུ་སངས་རྒྱས་ཐམས་ཅད་ཐུགས་རྒྱུད་གཅིག་པས་རྗེ་བླ་མ་གང་དུ་མ་བཞུགས་པའི་
སངས་རྒྱས་ཀྱི་ཞིང་ཁམས་མེད་པས་རྗེ་བཙུན་བྱམས་པའི་རྣམ་འཕྲུལ་ཡང་ཡིན་པར་འཐད་ལ། ལྷག་པར་ལྷོ་བྲག་གྲུབ་ཆེན་ལ་གསང་བདག་གིས་སང་ཉིན་མགོན་པོ་བྱམས་པ་ལ་བསླབ་བཏུས་ཞུས་ཞེས་ལུང་བསྟན་པ་དེའི་སང་ཉིན་རྗེ་རིན་པོ་ཆེ་
ཕེབས་པ་དང། མཇལ་བའི་ཚེ་ཡང་ལྷོ་བྲག་པས་རྗེ་རིན་པོ་ཆེ་རྒྱལ་བ་བྱམས་པ་དངོས་སུ་གཟིགས་པ་སོགས་གསང་བའི་རྣམ་ཐར་ལས་གསུངས་པ་ལྟར་རྗེ་ཙོང་ཁ་པ་ཆེན་པོ་རྗེ་བཙུན་བྱམས་པ་དང་ཡང་ཐུགས་རྒྱུད་གཅིག་ཅིང། མཁས་གྲུབ་
ཐམས་ཅད་མཁྱེན་པས་ཀྱང། རྒྱལ་བའི་སྤྱན་སྔར་བྱང་ཆུབ་སྤྱོད་པ་བླངས། །དགའ་ལྡན་གནས་སུ་འཇམ་དཔལ་སྙིང་པོར་གྲགས། །ཁ་བ་ཅན་འདིར་བློ་བཟང་གྲགས་པའི་དཔལ། །རྒྱལ་སྲས་ཐུ་བོ་ཁྱོད་ལ་གསོལ་བ་འདེབས། །ཞེས་གསུངས་པ་

[011B] དེར་མ་ཟད་བསྐལ་བཟང་སངས་རྒྱས་སྟོང་ཐམས་ཅད་དགའ་ལྡན་ནས་འཛམ་གླིང་དུ་འབྱོན་ཞིང། རྗེ་བླ་མ་ནི་རྣམ་འདྲེན་བཅུ་གཅིག་པ་དེ་བཞིན་གཤེགས་པ་སྤྱན་
ལེགས་ཡིན། དེ་དགའ་ལྡན་དུ་བཞུགས་པས་རྒྱུ་མཚན་དེས་ཀྱང་རྗེ་བླ་མ་དགའ་ལྡན་ནས་སྤྱན་འདྲེན་པ་དང། ཡང་ཟབ་མོ་དབུ་མའི་ལྟ་བ་དང་འབྲེལ་བའི་གསང་སྔགས་ཉམས་སུ་ལེན་པ་རྣམས་རྨད་བྱུང་བཀོད་པའི་ཞིང་དུ་སྐྱེ་སླ་ཞིང། རྗེའི་བསྟན་པ་
ལ་ཐོས་བསམ་སྒོམ་གསུམ་བྱེད། ལམ་རིམ་ཉམས་སུ་ལེན་པ་དང། དགའ་ལྷ་དང་འབྲེལ་བའི་དམིགས་བརྩེ་མ་ཉམས་སུ་ལེན་མཁན་རྣམས་དགའ་ལྡན་ཡིད་དགའ་ཆོས་འཛིན་དུ་སྐྱེ་སླ་བས་དེའི་ཕྱིར་ཡང་དགའ་ལྡན་ནས་སྤྱན་འདྲེན་པ་ཡིན་
འདིར་སྔགས་དང་འབྲེལ་བས་ཐོག་མར་རང་ལྷར་བསྐྱེད་དང་སྣོད་བཅུད་སྦྱང་བསྒྱུར་སོགས་བྱེད། མཆོད་རྫས་བྱིན་རླབས་སྐབས་ཀུན་བཟང་མཆོད་པའི་སྤྲིན་གྱི་ཕུང་པོར་གྱུར། །ཅེས་པའི་ཀུན་བཟང་མདོ་སྔགས་གཉིས་མི་འདྲ། མདོ་ལུགས་ཀྱི་ཀུན་བཟང་
ནི་བྱང་སེམས་ཀུན་ཏུ་བཟང་པོ་སྟེ། དེའི་ཐུགས་ཀའི་ཐལ་མོ་སྦྱར་བའི་བར་གྱི་ནོར་བུ་ལས་འོད་ཟེར་དང། ཀུན་བཟང། མཆོད་སྤྲིན་སོགས་མུ་མེད་དུ་སྤྲོ་བ་དང། སྔགས་ལུགས་ཀྱི་ཀུན་བཟང་ནི་བདེ་སྟོང་གཉིས་མེད་ཀྱི་ཡེ་ཤེས་ལ་བྱེད་པས། བདེ་
སྟོང་གི་ཡེ་ཤེས་དེ་ཉིད་མཆོད་སྤྲིན་གྱི་རྣམ་པར་ཤར་བར་མོས་པ་ཡིན། དེ་ནས་ཚོགས་ཞིང་དམ་ཚིག་པ་གསལ་འདེབས་པ་ལ། མདུན་དུ་ཀུན་བཟང་མཆོད་སྤྲིན་ཞེས་སོགས་སྙན་བརྒྱུད་ཞལ་ཤེས་གསར་བསྒྲིགས་ལྟར་ལས། རྗེ་བླ་མ་སྐུ་མདོག་དཀར་ལ་

[012A]༄༅། །དམར་མདངས་ཆགས་པ་ནི་ཐབས་ཤེས་ཟུང་འཇུག་གམ། བདེ་སྟོང་ཟུང་འཇུག་མཚོན་ཏེ། སྐུ་མདོག་དཀར་པོ་ནི་ཤིན་ཏུ་ཕྲ་བའི་རླུང་སེམས་ལས་བཞེངས་པའི་ལོངས་སྐུ་དང་པོའི་མགོན་པོ་སྒྱུ་ལུས་མཚོན་པས་
ཐབས་བདེ་བ་ཆེན་པོ་དང་ཤེས་རབ་སྟོང་པ་ཉིད་ཟུང་དུ་འཇུག་པ་ལ་མཉམ་པར་སྦྱོར་བ་མཚོན། ཕྱག་གཉིས་ཆོས་འཁོར་གྱི་ཕྱག་རྒྱས་མདོ་སྔགས་ཟུང་འབྲེལ་གྱི་ཆོས་སྟོན་པའམ། རྟག་ཆད་ཀྱི་མཐའ་དང་བྲལ་བའི་ཟབ་མོ་དབུ་མའི་ལྟ་བ་སྟོང་
པ་དང་རྟེན་འབྱུང་གཅིག་གྲོགས་སུ་གཅིག་འགྲོ་བའི་ཆོས་སྟོན་པར་མཚོན། གཡས་གཡོན་དུ་ཨུཏྤལ་རྒྱས་པས་ཐུགས་རྒྱུད་བྱམས་སྙིང་རྗེས་རྟག་ཏུ་བརླན་པ། གཡས་རལ་གྲིས་གདུལ་བྱའི་རྒྱུད་ཀྱི་མ་རིག་པའི་འཆིང་བ་གཅོད་པའི་བརྡའ་དང་
འཇམ་དབྱངས་ཀྱི་རྣམ་རོལ་ཡིན་པ་ཡང་བསྟན། གཡོན་གླེགས་བམ་གྱིས་ལམ་ཡོངས་རྫོགས་གདུལ་བྱའི་རྒྱུད་ལ་སྐྱེད་པར་མཚོན། འདིའི་གླེགས་བམ་ལ་ཤེར་ཕྱིན་བརྒྱད་སྟོང་པ་གསལ་དགོས་པར་གསུངས་ཀྱང། སྤྱིར་རང་གིས་དབུ་ཕར་
འདུལ་མཛོད། ལམ་རིམ་སོགས་གང་ལ་ཤེས་འདོད་ཞུགས་པ་དེ་གླེགས་བམ་དུ་གསལ་འདེབས་ཆོག་པའང་གསུང་རྒྱུན་ཡིན། དབུ་ལ་པཎ་ཞྭ་གསེར་གྱི་མདོག་ཅན་གསོལ་བས་བསྲེགས་བཅད་བརྡར་བའི་གསེར་སྦྱངས་བཙོ་མ་ལྟར་
བསྲེ་ལྷད་མ་ཞུགས་ཤིང། འཁྲུལ་པའི་ཆ་ཕྲ་མོ་ཙམ་ཡང་མེད་པའི་རྗེའི་བསྟན་པ་དྲི་མ་མེད་པ་འདི་མཚོན། དབུ་ཞྭའི་རྩེ་མོ་རྣོ་བས་ཕྲ་ཞིང་མཛངས་པའི་བློ་གྲོས་ཀྱིས་གསུང་རབ་ཀྱི་དགོངས་དོན་འབྱེད་པ་དང། རྩེ་མོ་མཐོ་བས་ལྟ་བ་ལ་ཡ་

[012B] ཆོས་གོས་རྣམ་གསུམ་གྱིས་འདུལ་བའི་བསྟན་པ་དྲི་མ་མེད་པ་དར་རྒྱས་སུ་མཛད་པ། ཞབས་རྡོ་རྗེའི་སྐྱིལ་ཀྲུང་མཛད་པས་སྐྱིལ་ཀྲུང་བཞི་ལྡན་གྱི་སྒོ་ནས་ཟུང་འཇུག་མངོན་དུ་མཛད་པ་མཚོན། རྗེ་རིན་པོ་ཆེ་ནི་གཙོ་བོར་འཇམ་
དབྱངས་ཀྱི་སྤྲུལ་པར་བསྟན་པས་དེའི་ཐུགས་ཀར་རྗེ་བཙུན་འཇམ་དབྱངས་འཇམ་དཔལ་ཡེ་ཤེས་སེམས་དཔའ་སོགས་གང་མོས་དང། རྗེའི་གཡས་སུ་སྤྱན་རས་གཟིགས་ཀྱི་རྣམ་སྤྲུལ་རྒྱལ་ཚབ་རྗེ་སྐུ་ཅུང་ཟད་བགྲེས་པའི་ཉམས་ཅན། བྱམས་སྙིང་
རྗེ་བྱང་ཆུབ་ཀྱི་སེམས་ཀྱིས་ཐུགས་རྒྱུད་བརླན་པས་སྤྱན་དཀྱུས་འཛུམ་ཞིང་རྗེ་ལ་དབུ་ཅུང་ཟད་འདུད་པའི་རྣམ་པ་ཅན། རྒྱལ་ཚབ་རྗེའི་ཕྱག་ན་ལམ་རིམ་ཆུང་བའི་གླེགས་བམ་བསྣམས་པ་གསལ་དགོས་ཚུལ་གསུང་རྒྱུན་ལ་ཡོད། དེའི་ཐུགས་ཀར་
སྤྱན་རས་གཟིགས། རྗེའི་གཡོན་དུ་གསང་བདག་གི་རྣམ་རོལ་མཁས་གྲུབ་ཐམས་ཅད་མཁྱེན་པ་སྐུ་གཞོན་ནུའི་རྣམ་པ་ལ་ཅུང་ཟད་ཁྲོས་པའི་ཉམས་ཅན་སྤྱན་ཧུ་རེ་བ་གཟིགས་པ་སྨིན་མཚམས་སུ་ཁྲོ་གཉེར་གསུམ་ཡོད་པ། རྗེའི་བསྟན་པ་ལ་མ་རྟོགས་
པ་དང། ལོག་རྟོག་ལོག་སྨྲ། རྒོལ་ངན་གྱི་རིགས་མཐའ་དག་འཇོམས་པའི་ཚུལ་དུ་རྩོད་པའི་འགྱིང་ཉམས་དང་ལྡན་པ། དེའི་ཐུགས་ཀར་ཕྱག་རྡོར། རྗེ་ཡབ་སྲས་གསུམ་གའི་རིགས་གསུམ་མགོན་པོའི་ཐུགས་ཀར་རྡོ་རྗེ་འཆང་རེ། རྡོ་རྗེ་འཆང་
གསུམ་གའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ་སྟེ་སེམས་དཔའ་སུམ་བརྩེགས་ཅན། ཡབ་སྲས་གསུམ་ག་བཅར་ལེབ་དང་ལྡེར་བཟོའི་རྣམ་པ་ཅན་མ་ཡིན་པའི་སྐུ་དངོས་གནས་པ་ལ་ཐུགས་ཀྱི་ཡོན་ཏན་ཟག་མེད་ཡེ་ཤེས་ཀྱི་སྡེ་ཚན་ཉེར་

[013A]༄༅། །གཅིག་སོགས་དང། གསུང་གིས་གདུལ་བྱ་ལ་ཆོས་སྟོན་པའི་གསུང་དབྱངས་སྒྲོག་བཞིན་པ། སྐུ་ལས་སེམས་ཅན་གྱི་དོན་དུ་སྤྲུལ་པ་གྲངས་མེད་པ་གསར་དུ་ཕར་སྤྲོ་བ་དང། དོན་མཛད་ཟིན་གྱི་སྤྲུལ་པ་གྲངས་
མེད་པ་ཚུར་སྡུད་པའི་སྤྲུལ་བསྒྱུར་སྣ་ཚོགས་རྒྱུན་མི་ཆད་དུ་མཛད་བཞིན་པ། ཞིང་ཁམས་ཐམས་ཅད་སྐུ་ལ་སྣང་ཞིང། སྐུས་ཞིང་ཁམས་ཐམས་ཅད་ལ་ཁྱབ་པ་སོགས་གསང་བ་བསམ་གྱིས་མི་ཁྱབ་པའི་རྣམ་ཐར་གང་ནུས་དྲན་ཏེ་དམ་ཚིག་པ་གསལ་
གདབ། དེ་ནས་ཡེ་ཤེས་པ་སྤྱན་འདྲེན་པ་ལ། རང་ཁ་བྱང་ལ་ཕྱོགས་པའམ་ཕྱོགས་པར་མོས་ཏེ་སྙན་བརྒྱུད་ཚིག་ལྷུག་གསར་བསྒྲིགས་ལྟར་དགའ་ལྡན་གྱི་ཞིང་གསལ་འདེབས་པ་ནི། འདི་ནས་བྱང་ཕྱོགས་སུ་རི་རབ་ཀྱི་རྩེ་མོར་སུམ་ཅུ་རྩ་གསུམ། དེའི་
སྟེང་བར་སྣང་ལ་སྤྲིན་གྱིས་བརྟེན་པའི་གཞི་ལ་འཐབ་བྲལ་གྱི་བདག་པོ་མུ་སུ་ལུན་དཧའི་ལྷའི་གནས། དེའི་སྟེང་ལྷའི་བུ་རབ་དགའ་ལྡན་གྱི་ལྷ་གནས་དང། དེ་ལས་ལོགས་ཤིག་ཏུ་དགའ་ལྡན་ཡིད་དགའ་ཆོས་འཛིན་གྱི་ཞིང་གྲོང་ལས་དགོན་པའི་ཚུལ་དུ་ཡོད་ཅིང། དེ་ཆགས་ཚུལ་ཡང་
སེ་ར་དང་འབྲས་སྤུངས་ལྟར་ཐད་ཀར་ཆགས་པ་མ་ཡིན་པར། དགའ་ལྡན་གྱི་ལྷ་གནས་བྱིངས་ལས་རྒྱང་གྲགས་གཅིག་ཙམ་གྱི་ནམ་མཁའ་ལ་འཕགས་པར་རྗེ་བཙུན་བྱམས་པ་མགོན་པོའི་ཐུགས་བསྐྱེད་དང་སྨོན་ལམ་གྱི་མཐུ་ལས་གྲུབ་པའི་དག་པའི་
ཞིང་མཆོག་དགའ་ལྡན་ཡིད་དགའ་ཆོས་འཛིན། ས་གཞི་ཐམས་ཅད་རིན་པོ་ཆེ་ལས་གྲུབ་ཅིང། རིན་པོ་ཆེའི་ལྗོན་ཤིང་སྣ་ཚོགས་པས་གང་བ། ཡན་ལག་བརྒྱད་ལྡན་གྱི་མཚོ་དང་རྫིང་བུ་སོགས་དུ་མ་ཡོད་པ་ལ་ཆུ་བྱ་སྣ་ཚོགས་ཀྱིས་སྐད་སྙན་པར་སྒྲོག་པ་

[013B] ཕོ་བྲང་དེའི་མདུན་དུ་རྗེ་
བཙུན་གྱིས་ཆོས་གསུང་སའི་ཀུན་དགའ་རྭ་བ་ཡིད་དགའ་ཆོས་འཛིན་ཞེས་པའང་རྒྱ་ཁྱོན་དཔག་ཚད་དུ་མ་ཡོད་ཅིང། གསེར་གྱི་ས་གཞི་ལ་བཻཌཱུརྱའི་མིག་མང་རིས་སུ་བྲིས་པ། མནན་ན་ནེམ་ཞིང་བཏེག་ན་སྤར་བྱེད་པ། དྲི་བཟང་པོའི་དང་ལྡང་བའི་རིན་པོ་ཆེའི་
མེ་ཏོག་སྣ་ཚོགས་དང། མཚོ་དང་རྫིང་བུ་སོགས་ལ་སྤྲུལ་པའི་བྱ་སྣ་ཚོགས་པས་བདེན་བཞི་ལ་སོགས་པའི་ཆོས་ཀྱི་གསུང་དབྱངས་ཟབ་མོའི་མགྲིན་གླུ་དར་དིར་དུ་སྒྲོག་བཞིན་པ་སོགས་དེ་ལྟ་བུའི་སངས་རྒྱས་ཀྱི་ཞིང་གི་ཡོན་ཏན་ཕུན་སུམ་ཚོགས་པ་དང་ལྡན་པའི་
དཀྱིལ་དུ་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་རྗེ་བཙུན་བྱམས་པ་མགོན་པོ་སྐུ་མདོག་ཉི་མ་འབུམ་གྱི་གཟི་བརྗིད་དང་ལྡན་པ། ཞབས་གཉིས་བཟང་པོའི་བཞུགས་སྟངས་ཀྱིས་ཞལ་འཛམ་གླིང་དུ་ཕྱོགས་ནས་བཞུགས་
པ༑ དབུ་ལ་བླ་མའི་ངོ་བོ་བྱང་ཆུབ་མཆོད་རྟེན་ཡོད་པ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱས་ཀླུ་ཤིང་གི་སྡོང་བུ་བསྣམས་པའི་གཡས་ཀྱི་འདབ་སྟེང་དུ་གསེར་གྱི་འཁོར་ལོ་དང། གཡོན་གྱི་འདབ་སྟེང་དུ་རིལ་བ་སྤྱི་བླུགས་ཀྱིས་མཚན་པ། སྐུ་
སྟོད་ལ་ལྷ་རྫས་ཀྱི་གོས་ཀྱི་སྟོད་གཡོགས་དང། སྐུ་སྨད་ལ་ལྷའི་པཉྩ་ལི་ཀའི་ཤམ་ཐབས། དབུ་ལ་རིན་པོ་ཆེའི་པྲོག་ཞུ་མཛེས་པར་གསོལ་བ། བསྐལ་བཟང་སངས་རྒྱས་སྟོང་ལས་རྣམ་འདྲེན་དྲུག་པ་ཕན་ཆད་ལ་འཛམ་གླིང་འདིར་འབྱོན་འགྱུར་ཇོ་བོ་རྗེ་དང་

[014A]༄༅། །བུ་སྟོན་རིན་ཆེན་གྲུབ། ལྷོ་བྲག་གྲུབ་ཆེན། རྗེ་ཙོང་ཁ་པ་ཆེན་པོ་སོགས་རྣམ་འདྲེན་ལྔ་པའི་འཁོར་གྱི་ཚུལ་དུ་བཞུགས་པའི་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའ་ལྷའི་བུའི་རྣམ་པར་རོལ་བའི་དག་པའི་འཁོར་ཚོགས་གྲངས་
མེད་པས་བསྐོར་བ་ལ་ཤེར་ཕྱིན་གྱི་མདོའི་གསུང་དབྱངས་ལྷང་ལྷང་སྒྲོག་བཞིན་པ་ཞིག་གསལ་གདབ། བྱམས་མགོན་གྱི་བཞུགས་སྟངས་སོགས་ལའང་རྟེན་འབྲེལ་གྱི་གནད་ཆེན་པོ་ཡོད། དེ་ཡང་བྱམས་མགོན་ཉིད་བསྐལ་བཟང་རྣམ་འདྲེན་འདིའི་རྗེས་
མ་རྣམ་འདྲེན་ལྔ་པ་ལ་འཛམ་གླིང་འདིར་འབྱོན་པའི་རྟེན་འབྲེལ་དུ་ཞལ་རང་རེ་འཛམ་བུའི་གླིང་པ་ལ་ཕྱོགས་ནས་བཞུགས་པ། འཛམ་གླིང་དུ་བྱོན་པ་དེ་ཡང་ནམ་ཞིག་ཕར་ཚད་ཙམ་ནས་འབྱོན་པ་ལྟ་བུ་མ་ཡིན་པར་དུས་རིང་པོར་མི་ཐོགས་པར་མྱུར་བ་ཉིད་དུ་
འབྱོན་པའི་བརྡར་ཡར་བཞེངས་ཆོག་ཆོག་ལྟར་བཟང་པོའི་བཞུགས་སྟངས་མཛད་པ་ཡིན། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པས་འཛམ་གླིང་འདིར་འབྱོན་པ་ཙམ་དུ་མ་ཟད། ཆོས་ཀྱི་འཁོར་ལོ་བསྐོར་བའི་བརྡའ་མཚོན་དང། ཀླུ་
ཤིང་གི་སྡོང་བུ་བསྣམས་པ་ནི། སྤྱིར་སངས་རྒྱས་རྣམས་མངོན་པར་རྫོགས་པར་སངས་རྒྱས་པའི་ཚེ་བྱང་ཆུབ་ཀྱི་ཤིང་རེ་ལ་སྐུ་རྒྱབ་བརྟེན་ནས་འཚང་རྒྱ་བའི་ཚུལ་བསྟན་ཅིང། བདག་ཅག་གི་སྟོན་པ་ཐུགས་རྗེ་ཅན་ནི། བྱང་ཆུབ་ཀྱི་ཤིང་ཨ་ཤྭ་ཏྠ་ཞེས་པའི་
དྲུང་དུ་མངོན་པར་སངས་རྒྱས་པའི་ཚུལ་བསྟན་ལ། དེ་བཞིན་དུ་རྗེ་བཙུན་བྱམས་པ་མགོན་པོ་ཉིད་མ་འོངས་པ་ན་རྒྱ་གར་རྡོ་རྗེ་གདན་དུ་སངས་རྒྱས་པའི་ཚེ་བྱང་ཆུབ་ཀྱི་ཤིང་ཀླུ་ཤིང་ལ་སྐུ་རྒྱབ་བརྟེན་ནས་འཚང་རྒྱའོ། །ཞེས་པའི་བརྡར་མཛད། སྡོང་བུ་

[014B] འཛམ་གླིང་དུ་མངོན་པར་སངས་རྒྱས་ནས་ནམ་ཞིག་ཆོས་འཁོར་བསྐོར་བ་ལྟ་བུ་མིན་པར། ཆོས་ཀྱི་འཁོར་ལོ་དེ་ཡང་དུས་མྱུར་བ་ཉིད་དུ་བསྐོར་བ་ཡིན་གསུང་བའི་བརྡའ་མཚོན་དང། སྡོང་བུ་གཡོན་རིལ་བས་མཚན་
བ་ནི༑ སྤྱིར་འཕགས་ཡུལ་ན་རྒྱལ་རིགས། བྲམ་ཟེའི་རིགས། རྗེའུ་རིགས། དམངས་རིགས་ཏེ་རིགས་བཞི་ཡོད་ཀྱང་རྗེའུ་རིགས་དང་དམངས་རིགས་གཉིས་སུ་སངས་རྒྱས་སྐུ་མི་བལྟམས་པར་རྒྱལ་རིགས་དང་བྲམ་ཟེའི་རིགས་གང་བཙུན་པ་ཞིག་ལ་བལྟམས་པས། སྟོན་པ་
ཤཱཀྱ་ཐུབ་པ་རྒྱལ་པོ་ཟས་གཙང་མའི་སྲས་ཏེ་རྒྱལ་རིགས་སུ་སྐུ་འཁྲུངས་ལ། རྒྱལ་བ་བྱམས་པ་ནི་བྲམ་ཟེའི་རིགས་བཙུན་པའི་དུས་སུ་འབྱོན་ཏེ་བྲམ་ཟེའི་རིགས་ཀྱི་རྒྱལ་པོའི་མདུན་ན་འདོན་གྱི་སྲས་སུ་སྐུ་བལྟམས་པར་གསུངས་པས་ན། སྤྱི་བླུགས་ནི་བྲམ་ཟེ་རྣམས་
ཀྱི་ཕྱག་མཚན་ལྟ་བུ་ཡིན་པས་མ་འོངས་པ་ན་འཚང་རྒྱ་བའི་ཚེ་ཡང་རིལ་བ་སྤྱི་བླུགས་ཕྱག་མཚན་དུ་ཐོགས་པའི་བྲམ་ཟེའི་རིགས་སུ་སྐུ་འཁྲུངས་པའི་མཚོན་བྱེད་དུ་སྡོང་བུ་གཡོན་ན་རིལ་བ་སྤྱི་བླུགས་བསྣམས་པ་ཡིན་གསུངས། དབུ་ལ་རིན་པོ་ཆེའི་པྲོག་ཞུ་གསོལ་བ་ནི་
སྟོན་པ་བཅོམ་ལྡན་འདས་ཀྱིས་གདུལ་བྱའི་དོན་དུ་འཛམ་གླིང་ན་གཤེགས་པའི་ཚེ་དགའ་ལྡན་དུ་རྗེ་བཙུན་བྱམས་མགོན་ལ་རིན་པོ་ཆེའི་པྲོག་ཞུ་སྤྱི་བོར་བཅིངས་ཏེ་རྒྱལ་ཚབ་ཏུ་མངའ་གསོལ་བ་ན་ལྷ་རྣམས་དགའ་བའི་སེམས་ཀྱིས་དམ་པ་ཏོག་དཀར་པོ་མ་བཞུགས་ཀྱང་
ངེད་ཅག་རྣམས་ཕམ་མ་སོང་ཞེས་བགྲོ་གླེང་བྱེད་བཞིག་བྱུང་སྟེ། མཚན་ལ་ཡང་མ་ཕམ་པ་ཞེས་གསོལ་བ་རེད། དགའ་ལྡན་གྱི་ཞིང་བཀོད་ཡིད་ལ་བྱས་པས་ཞིང་དེར་སྐྱེ་བའི་རྒྱུར་ཡང་འགྲོ། སྔར་ཞུས་པ་ལྟར་རྗེ་བཙུན་གྱི་གསུང་རང་གིས་ལྷང་ལྷང་ཐོས་པའི་ཉམས་

[015A]༄༅། །དང༑ རྒྱལ་བ་བྱམས་པ་ཡང་ཕྱོགས་བཅུར་སྤྲུལ་པ་སྣ་ཚོགས་འགྱེད་བཞིན་པར་བསམ་དགོས། དེའི་ཐུགས་ཀར་མངོན་རྒྱན་ལས། དཔལ་གྱི་བེའུ་དང་བཀྲ་ཤིས་ནི། །སངས་རྒྱས་དཔེ་བྱད་བཟང་པོར་བཞེད། །ཅེས་གསུངས་པའི་དཔེ་
བྱད་བརྒྱད་ཅུའི་ནང་ཚན་ཐུགས་ཀ་དཔལ་གྱི་བེའུ་དྲྭ་མིག་གི་རི་མོ་གྲ་སེང་ངེ་བ། དེ་ཡང་བུག་པ་དང་འབུར་གོང་སོགས་མེད་པར་མེ་ལོང་ལ་གཟུགས་བརྙན་ཤར་བ་བཞིན་ཡོད་པའི་ནང་དུ་རྗེ་ཡབ་སྲས་གསུམ་བཞུགས་པར་མོས། གསེར་གྱི་གཏན་པ་ཕྱིས་པ་ཞེས་ཤ་གཏུབ་སའི་
སྤང་ལེབ་ཕྱིས་ཏེ་ངོས་ཤིན་ཏུ་འཇམ་པོར་བྱས་པ་ལ་དཔེར་མཛད། དེ་ནས་རྗེ་ཡབ་སྲས་རྣམས་བདག་གི་མགོན་སྐྱབས་དང་དཔུང་གཉེན་དུ་བྱོན་ན་ཅི་མ་རུང་སྙམ་དུ་དགའ་ལྡན་ལྷ་བརྒྱ་མ་འདོན། ལྷ་བརྒྱ་ཞེས་པ་ལྷ་བརྒྱ་ཐམ་པ་ལ་ངེས་གཟུང་མི་བྱེད་པར་སེམས་ཅན་
ཡོད་དགུ་ཟེར་བ་ལྟར་ཧ་ཅང་མང་བའི་ཚིག་ཡིན། མགོན་ཞེས་པ་ལྷ་བརྒྱ་ཕྲག་མང་པོའི་མགོན་དུ་བཞུགས་པ་ལ་གསུངས། དེའི་ཐུགས་ཀ་ནས་རབ་ཏུ་དཀར་བའི་མདོག་ཅན་ཞོ་གསར་སྤུངས་པ་འདྲ་བའི་ཆུ་འཛིན་ཏེ་སྤྲིན་དཀར་པོ་སྣམ་བུ་བརྐྱངས་པ་ལྟ་བུ་ཞིག་
ཐོལ་གྱིས་བྱུང་སྟེ་སྤྲིན་ཕུང་འབུར་པོ་གསུམ་དུ་དོད་པའི་དབུས་སུ་རྗེ། གཡས་སུ་རྒྱལ་ཚབ། གཡོན་དུ་མཁས་གྲུབ་བཅས་རང་གི་བླ་མ་དང་གཉིས་སུ་མེད་པའི་ཁམས་གསུམ་ཆོས་ཀྱི་རྒྱལ་པོ་ཀུན་མཁྱེན་ཙོང་ཁ་པ་བློ་བཟང་གྲགས་པའི་དཔལ་སྲས་ཀྱི་ཐུ་བོ་
གཉིས་ཀྱི་འཁོར་དང་བཅས་པ་བདག་གིས་སྤྱན་འདྲེན་པའི་གནས་འདིར་གཤེགས་སུ་གསོལ། ཞེས་པའོ། །སྤྱན་འདྲེན་གྱི་ཚིག་བརྗོད་པའི་ཚེ་སྐྱེས་བུས་ལག་པ་བརྐྱངས་བསྐུམས་ཙམ་གྱི་ཡུན་ལ་རང་གི་མདུན་གྱི་ནམ་མཁར་བྱོན་པར་མོས། འདིའི་སྐབས་

[015B] སྤྱན་འདྲེན་པའི་དགོས་པ་ཡང། གདུལ་བྱ་བློ་རབ་ཀྱིས་ཆོས་ཀྱི་དབྱིངས་ལས་སྤྲུལ་སྐུར་བཞེངས་ཆོག་
ཆོག་ཡོད་ཀྱང་བློ་དམན་རྣམས་ལ་སྤྱན་མ་འདྲེན་ན་སངས་རྒྱས་ཡོད་མེད་ཀྱི་ཐེ་ཚོམ་ཆེ་བས། དེས་ན་སྤྱན་འདྲེན་པ་ཡིན་གསུངས། གཉིས་པ་ཡན་ལག་བདུན་པ་མཎྜལ་དང་བཅས་པ་འབུལ་བ་ལ། ཐོག་མར་ཡན་ལག་བདུན་གྱི་སྒོ་ནས་ཚོགས་བསགས་སྒྲིབ་
སྦྱང་བྱེད་པ་ཡིན། དེ་ཡང་རྟོགས་པའི་ཡོན་ཏན་རྒྱུད་ལ་སྐྱེ་བ་ལ་རྒྱུད་སྨིན་དགོས། དེ་ལ་ཚོགས་བསགས་སྒྲིབ་སྦྱང་བྱ་དགོས། བསགས་སྦྱང་གི་གནད་བསྡུས་པ་ནི་ཡན་ལག་བདུན་པ་འདི་ཡིན། ས་ཆེན་པོ་ལ་གནས་པའི་བྱང་སེམས་རྣམས་ཀྱིས་སྤྲུལ་པ་
བརྒྱ་སྟོང་མང་པོས་ཡན་ལག་བདུན་པ་ལ་སོགས་པའི་སྒོ་ནས་བསགས་སྦྱང་ཚད་མེད་པ་དེ་ལྟར་མཛད་ན་རང་ཅག་རྣམས་ལྟ་ཅི་སྨོས་ཏེ་ཚོགས་བསགས་སྒྲིབ་སྦྱང་ལ་འབད་དགོས། དེ་ལ་ཡན་ལག་བདུན་ལས། ཆོ་ག་གཞན་ལ་བཞུགས་གསོལ་གྱི་ཡན་ལག་
རྗེས་ལ་ཡོད་ཀྱང་འདིར་སྔོན་དུ་ལེན་པའི་གནད་འགག་དཔེར་ན། ནད་པ་ཚབས་ཆེན་གྱིས་སྨན་པ་གདན་འདྲེན་ཚེ། ཐོག་མར་ནད་གསོ་བའི་སྨན་པ་དེ་གདན་ལ་བཞུགས་པར་གསོལ་བ་ལྟར་རང་གིས་ཐོས་བསམ་སྒོམ་གསུམ་དང་བསགས་སྦྱང་སོགས་གང་
བྱེད་ཀྱང་བཤེས་གཉེན་བསྟེན་ཚུལ་ལྟར་རང་གི་དོན་དུ་བླ་མ་ཡུན་རིང་དུ་བཞུགས་པ་ཞིག་དགོས་པས་དེ་ལྟར་གསོལ་བ་བཏབ་པ་ཡིན། དེ་ཡང། མདུན་གྱི་ནམ་མཁར་སེང་ཁྲི་པད་ཟླའི་སྟེང། །ཞེས་སོགས་ཏེ། རང་གི་མདུན་གྱི་ནམ་མཁར་སྔར་ཞུས་པ་ལྟར་རྗེ་

[016A]༄༅། །བླ་མ་ཡབ་སྲས་གསུམ་རང་ལ་ཐུགས་ཤིན་ཏུ་མཉེས་པའི་ཚུལ་གྱིས་མངོན་སུམ་དུ་བཞུགས་པ་གསོལ་འདེབས། ཚིགས་བཅད་ཀྱི་དོན་ལྟར་གསོལ་བ་བཏབ་པས་ཞལ་གྱིས་བཞེས་པར་བསམ་གསུངས། གཉིས་པ་ཕྱག་འཚལ་བའི་
ཡན་ལག་ནི། ཤེས་བྱའི་ཁྱོན་ཀུན་ཞེས་སོགས་ཏེ། དེ་ལ་ལུས་ཀྱིས་ཕྱག་འཚལ་བ། ངག་གིས་བསྟོད་དབྱངས་བརྗོད་པ། ཡིད་ཀྱིས་དེའི་དོན་དྲན་པ་སྟེ་ལུས་ངག་ཡིད་ཀྱི་ཕྱག་ཡིན། ཕྱག་གི་སྐད་དོད་ན་མཿ་ཞེས་པ་རབ་ཏུ་འདུད་པ་དང། གུས་པ་དང། ཉེ་
བར་བསྙེན་པ་སོགས་ལ་འཇུག་པས་ལུས་ཀྱིས་གུས་པ་བྱས་ཚད་ལུས་ཀྱི་ཕྱག་ཏུ་འགྲོ་ཞིང། གཙོ་བོ་ནི་པཎ་ཆེན་ནཱ་རོའི་ཕྱག་བཞེས་ལུས་ཐམས་ཅད་ས་ལ་ཕབ་པའི་བརྐྱང་ཕྱག་དང། ཡན་ལག་ལྔ་ས་ལ་རེག་པའི་བསྐུམ་ཕྱག་གམ་འདུལ་བའི་ལས་ཕྱག་
གཉིས་ཡིན། གསོ་སྦྱོང་སྐབས་འདུལ་བའི་ལས་ཕྱག་རང་འཚལ་དགོས། སྐབས་འདིར་བྲེལ་བ་ཆེ་ཚི་ཐལ་མོ་སྦྱར་ཙམ་བྱ། འདིའི་ཚིགས་བཅད་རེ་རེས་ཐུགས་གསུང་སྐུ་ལ་རིམ་བཞིན་བསྟོད། ཤེས་བྱའི་ཁྱོན་ཀུན་འཇལ་ཞེས་པ་ཐུགས་དང་ཤེས་བྱ་
མཉམ་པའི་དོན་ཡིན་ཏེ། དཔེར་ན་སྣམ་བུ་འདོམ་གང་འདོམ་གྱིས་འཇལ་བ་ན་སྣམ་བུ་ཡང་མི་ལྷག་ལ། འདོམ་ཡང་མི་ལྷག་པ་བཞིན་བྱང་སེམས་འཕགས་པས་ཀྱང་ཤེས་བྱ་ཇི་ལྟ་བ་ལ་མཉམ་པར་བཞག་སྐབས་ཇི་སྙེད་པའི་ཆོས་མི་གཟིགས་ལ། སྔགས་
འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་ཁྱབ་ལགས་ཀྱི། །ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །ཞེས་གསུངས་པ་ལྟར་སངས་རྒྱས་འཕགས་པ་མ་གཏོགས་གཞན་ཐམས་ཅད་

[016B] སངས་རྒྱས་ཁོ་ནའི་ཡོན་ཏན་ལ་ཤེས་བྱའི་ཁྱོན་ཐམས་ཅད་རེས་འཇོག་མེད་པར་བདེན་གཉིས་ཅིག་ཅར་དུ་གཟིགས་ཤིང། མཁྱེན་པས་འཇལ་བའི་ཚེ་ཤེས་བྱ་གཅིག་ཀྱང་ལྷག་པ་མེད་པར་ཐམས་ཅད་ལ་ཁྱབ་
ཅིང། ཁྲིད་ཡིག་དངོས་གྲུབ་ཀུན་འབྱུང་དུ། ཤེས་བྱའི་ཁྱོན་ཀུན་ཡངས་པའི་བློ་གྲོས་ཐུགས། །ཞེས་གསུངས་པ་ཤེས་བྱ་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་མཁྱེན་པའི་གྲ་ཟུར་གཅིག་ཏུ་གུ་དོག་མེད་པར་ཆུད་པ་ལ་སྦྱར་བས་སྔ་མ་ལས་ཀྱང་འདི་བསྟོད་
པ་རྒྱ་ཆེ་རུ་སོང་བས་ན། དེ་ལྟ་བུའི་བློ་གྲོས་ཡངས་པའི་ཐུགས་དང་ལྡན་པ་ལ་བསྔགས་པ་བརྗོད་པ་ནི་ཐུགས་ལ་བསྟོད་པ་ཡིན། ཤེས་བྱ་ཇི་ལྟ་བ་ནི་དོན་དམ་དང། ཇི་སྙེད་པ་ནི་ཀུན་རྫོབ་པ། དེ་ཡང་གཞི་གཅིག་ལ་སྦྱར་ན། ཀ་བ་ལྟ་བུའི་སྟེང་གི་སྟོང་ཉིད་ནི་ཇི་ལྟ་བ་
དང༑ ཇི་སྙེད་པ་ནི་དེའི་སྟེང་གི་ཀུན་རྫོབ་དེ་ཡིན། དེས་ཆོས་ཐམས་ཅད་ལ་རིགས་འགྲེ། སྐལ་བཟང་ཞེས་པ་བྱང་སེམས་དང། དེའི་རྣ་བའི་རྒྱན་དུ་གྱུར་པ་ཐེག་ཆེན་གྱི་ཆོས་ལ་བྱེད། འདིར་ཚིག་རིས་ལྟར་ན། སྐལ་བ་བཟང་པོ་དང་ལྡན་པའི་གདུལ་བྱ་
རྣམས་ཀྱི་རྣ་བའི་རྒྱན་ཏེ་གདུལ་བྱ་རང་རང་གི་བློ་དང་ཁམས་དང་བསམ་པ་དང་མཐུན་པར་བསྟན་པས་རྣ་བའི་བདུད་རྩི་ལྟ་བུའི་ལེགས་པར་བཤད་པའི་གསུང་ལ་རྣ་བའི་རྒྱན་གྱུར་ཅེས་གསུངས་པ་ཡིན། འདི་ཡང་སངས་རྒྱས་ཁོ་ནའི་ཁྱད་ཆོས་ཏེ། སངས་རྒྱས་
ཀྱི་གསུང་གི་བརྗོད་པ་གཅིག་གིས་ལྷ། མི། ཀླུ། དྲི་ཟ་སོགས་སེམས་ཅན་རང་རང་གི་སྐད་དུ་གོ་ནུས། ཤེར་ཕྱིན་སྐོར་དགུ་ཡང་གསུང་ཐེབས་གཅིག་ལ་རང་རང་གི་གོ་ལུགས་ཀྱིས་རྒྱས་འབྲིང་བསྡུས་པ་དགུ་བྱུང་བ་ཡིན། དཔེ་ཆ་ཞིག་ལ་རྗེ་ཙོང་ཁ་

[017A]༄༅། །པའི་ལེགས་བཤད་འདི་ལྟ་བུ་རྒྱ་བོད་གང་དུ་ཡང་མ་བྱུང་བས། སྟག་ཚང་ལོ་ཙཱ་བས་ཀྱང་སྐུ་ཚེའི་སྟོད་དུ་རྗེ་ལ་འགལ་བའི་ཁུར་ཆེན་བཅོ་བརྒྱད་ཀྱི་དགག་པ་བཏང་ཡང། སྐུ་ཚེའི་སྨད་ལ་གསེར་ཕྲེང་སོགས་རྗེའི་ལེགས་
བཤད་རྣམས་གཟིགས་པས་ཐུགས་ཕྲོགས་ཏེ་བསྟོད་པ་ཕུལ་ཚུལ་སྔར་གོང་དུ་ཞུས་པ་ལྟར་ཡིན། རྗེའི་ལེགས་བཤད་རེ་རེ་ཡང་བོད་ཀྱི་མཁས་པ་སྟོང་ཕྲག་མང་པོ་འཛོམས་ནས་བརྩོམ་ཡང་ལེགས་ཆ་དེ་དང་མཉམ་པ་མི་འབྱུང། བོ་དོང་ཕྱོགས་ལས་
རྣམ་རྒྱལ་ཞེས་པ་མཆོད་རྟེན་ལ་སྐོར་བ་མཛད་ཞོར་ཕྱོགས་བཞིར་དྲུང་ཡིག་བཞི་བཞག་བསྟན་བཅོས་ཆེན་པོ་བཞི་རེ་དུས་གཅིག་ཏུ་བརྩོམ་སྟེ་གསུང་འབུམ་ལའང་བསྟན་འགྱུར་གྱི་ཚོད་ཙམ་ཡོད་པའི་མཁས་པ་ཆེན་པོ་ཡིན་ཡང།    ༈   
ཆེས་མཛད་པའི་རྟེན་འབྲེལ་བསྟོད་པ་སློང་མོ་བ་ཞིག་གིས་བཞུགས་སྒོའི་ཕྱི་ལོགས་ནས་བཏོན་པ་གསན་སྐབས་འདི་ཀླུ་སྒྲུབ་ཀྱི་གསུང་རང་ཡིན་འདུག་སྙམ་པ་ན། འོག་ཏུ། ཀླུ་སྒྲུབ་གཞུང་ལུགས་ཀུན་དའི་ཚལ། །ཞེས་པ་ཐོན་པས། ཀླུ་སྒྲུབ་
མིན་པར་འདུག་དཔལ་ལྡན་ཟླ་བ་ཡིན་ནམ་སྙམ་པ་ན། ཡང། དཔལ་ལྡན་ཟླ་བའི་ལེགས་བཤད་ཀྱི། །ཞེས་སོགས་ཡོད་པ་གསན་པས་དེ་ཡང་མིན་པར་ཐག་ཆོད། དེ་ནས་མར་ཕེབས་ནས་སློང་མོ་བ་ཁོ་རང་ལ་དྲིས་པར། ཆོས་རྗེ་བློ་བཟང་གྲགས་
པའི་གསུང་ཡིན་བྱས་པས་དད་པ་ལྡོག་ཏུ་མེད་པ་འཁྲུངས་ཏེ་བོད་དུ་རྗེ་རིན་པོ་ཆེ་མཇལ་བར་ཕེབས་པ་ན་བསོད་ནམས་ཀྱིས་མཇལ་མ་ཐུབ་ཀྱང། གསེར་དངུལ་མང་པོ་དགའ་ལྡན་གསེར་སྡོང་རིན་པོ་ཆེའི་རྒྱུར་ཕུལ་ནས་སྨོན་ལམ་ཤུགས་དྲག་

[017B] འདི་དག་ཀྱང་སྐལ་བཟང་རྣ་བའི་རྒྱན་དུ་གྱུར་ཚུལ་ཡིན། གྲགས་པའི་དཔལ་ནི་མཚན་བཟང་དཔེ་བྱད་ཀྱི་གཟི་བརྗིད་འབར་བ་སྟེ་སུས་མཇལ་ཀྱང་མཛེས་ཤིང་ཕུན་སུམ་ཚོགས་པའི་སྐུ་རྒྱལ་བ་
ཀུན་གྱི་ཡབ་གཅིག་འཇམ་དཔལ་དབྱངས་སུ་མོས། ་འདི་ཡང་ཐུན་མོང་བ་ལྟར་ན་དམ་ཆོས་འདུལ་བའི་ཚུལ་ཁྲིམས་རྣམ་པར་དག་པས་གཞན་ཁྲིམས་འཆལ་སོགས་ཟིལ་གྱིས་གནོན་པའི་སྙན་གྲགས་ཀྱིས་ལྷམ་མེར་མཛེས་པ་ལ་བྱེད་པ་འགོས་ལོ་
ཡེ་བཟང་རྩེ་པ་སོགས་ཀྱིས་དོན་དང་ལྡན་པའི་བསྔགས་བརྗོད་མཛད་པ་ལྟར་ཡིན། ཐུན་མོང་མ་ཡིན་པ་ནི་ཞིང་ཁམས་ཐམས་ཅད་སྐུ་ལ་སྣང་ཞིང་སྐུས་ཞིང་ཁམས་ཐམས་ཅད་ལ་ཁྱབ་པ་སྟེ། དེ་ཡང། ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་
ཁྱབ༑ ༑ཅེས་གསུངས་པ་ལྟར་ཤེས་བྱས་གར་ཁྱབ་ལ་མཁྱེན་པས་ཁྱབ་ཅིང། མཁྱེན་པས་གར་ཁྱབ་ལ་སྐུས་ཁྱབ། འདི་སྐུ་ཐུགས་གཉིས་ཟུང་དུ་འཇུག་པའི་ཟུང་འཇུག་པའི་ཡོན་ཏན་ཡིན། ཞིང་ཁམས་ཐམས་ཅད་སྐུ་ལ་སྣང་བ་ཡང་སྐུའི་བ་
སྤུའི་བུ་ག་རེ་རེའི་ནང་དུ་སངས་རྒྱས་ཀྱི་ཞིང་ཁམས་རེ་རེ་ཡོད་པ། དེ་དག་ཀྱང་ལ་ལར་སྐུ་བལྟམས་པ། ལ་ལར་སངས་རྒྱས་པ། ལ་ལར་བདུད་བཏུལ་བ། ལ་ལར་ཆོས་འཁོར་བསྐོར་བ་སོགས་མཛད་པ་བཅུ་གཉིས་ཀྱི་རྣམ་པར་རོལ་བཞིན་པ། དེ་
ལྟ་བུའི་རྗེ་བླ་མའི་གསང་གསུམ་གྱི་ཡོན་ཏན་མཐོང་ཐོས་དྲན་པའི་ཚེ་ཡང་རྡོ་རྗེ་གསུམ་ཐོབ་པ་སོགས་ཀྱི་བག་ཆགས་ཁྱད་པར་ཅན་རེ་འཇོག་པའི་དོན་དང་ལྡན་པ་དེ་ལ་ཕྱག་འཚལ་ལོ། །ཞེས་པ་ཡིན། ཕྱག་ཅེས་པ་ཆོས་ཐམས་ཅད་རང་བཞིན་མེད་

[018A]༄༅། །པའི་ཕྱག་རྒྱ་གཅིག་ཏུ་འདུ་བ་དང། སྔགས་ལ་སྦྱར་ན་ཕྱག་ནི་བདེ་སྟོང་གཉིས་སུ་མེད་པའི་ཡེ་ཤེས་ལ་བྱ་སྟེ། དཔེར་ན་རྒྱལ་པོའི་ཐམ་ག་ལྟ་བུ་གཞན་སུས་ཀྱང་བསྒྱུར་དུ་མེད་པ་བཞིན་དུ་ཆོས་ཐམས་ཅད་ཀྱི་གནས་
ལུགས་སྟོང་པ་ཉིད་ལ་ཡུལ་ཕྱག་རྒྱ་ཆེན་པོ་དང། དེ་རྟོགས་པའི་བློ་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ནི་ཡུལ་ཅན་ཕྱག་རྒྱ་ཆེན་པོ་ཡིན། འཚལ་ཞེས་པ་ནི་དེ་ལྟ་བུའི་ཕྱག་རྒྱའི་དོན་དེ་བདག་གིས་རྟོགས་པར་འཚལ་ལ་མ་རྟོགས་པར་འདོད་ཅེས་པ་
དང། གཞན་ཡང་སྐབས་ཐོབ་ཏུ་སྦྱར་ཆོག་འདིར་ཐུགས་ལ་བསྟོད་པ་སྔོན་དུ་བྱུང་བ་འཇམ་དབྱངས་ཀྱི་དབང་དུ་བྱས། དེའི་རྒྱུ་མཚན་དང་པོར་ཐུགས་ཀྱི་བྱིན་རླབས་ཞུགས་ཏེ་ཆོས་རབ་ཏུ་རྣམ་འབྱེད་ཀྱི་ཤེས་རབ་སོགས་སྐྱེད་ཕྱིར་ཡིན། འཇིགས་
བྱེད་ལ་དྲི་ཆབ་སྔོན་དུ་འོང་བ་ཡང་དོན་དེ་དང་འདྲ་གསུངས། གསུམ་པ་མཆོད་པའི་ཡན་ལག་ནི། ཡིད་འོང་མཆོད་ཡོན་ཞེས་སོགས་གསུངས་ཏེ། བསོད་ནམས་ཀྱི་ཚོགས་གསོག་པ་ལ་མཆོད་པ་རྒྱ་ཆེན་པོ་བྱེད་དགོས། དེ་ཡང་དཔེར་ན། འཇིག་རྟེན་ན་
ལོ་ཏོག་བཏབ་སའི་ཞིང་ས་བཟང་པོ་ཞིག་ལོ་གཅིག་སྟོང་པར་བཞག་ན་ཕངས་སེམས་ཆེན་པོ་བྱེད་ན། དུས་བཞི་ཐམས་ཅད་དུ་རྒྱུན་ཆད་མེད་པར་བསོད་ནམས་ཀྱི་ས་བོན་གདབ་ཆོག་པའི་ཞིང་ས་བླ་ན་མེད་པ་སྟོང་པར་བཞག་ན་ལྟ་ཅི་སྨོས་པས་མཆོད་པ་
འབུལ་བ་ལ་རྟག་ཏུ་བརྩོན་དགོས། ཞིང་ཁྱད་པར་ཅན་ལ་མཆོད་པ་ཆུང་ངུ་རེ་ཕུལ་བས་ཀྱང་འབྲས་བུ་རྒྱ་ཆེན་པོ་འབྱུང་བ་འཁོར་སྒྱུར་ང་ལས་ནུ་དང། ཀོ་ས་ལའི་རྒྱལ་པོའི་སྔོན་བྱུང་བཅས་སྩལ། བསོད་ནམས་ཀྱི་ཞིང་མཆོག་ནི་བླ་མ་ཡིན། གྲྭ་རྐྱང་

[018B] རང་ལ་དད་པ་ཡོད་ན་སྤྱོད་འཇུག་ལས་གསུངས་པ་ལྟར་བདག་པོས་བཟུང་དང་མ་བཟུང་བའི་འཇིག་རྟེན་ཁམས་ཀྱི་མཆོད་རྫས་ཡིད་དུ་
ནམས་ཉམས་པའི་རྒྱུར་འགྲོ། རང་གི་མཆོད་པའི་རྒྱུ་གང་ཆེན་པོ་ཚོས་རང་ལ་འབྱོར་པ་ཡོད་བཞིན་དུ་མི་འབུལ་བའམ་དམན་ས་ནས་ཕུལ་ན་བསོད་ནམས་ཀྱི་ཚོགས་གསོག་མི་ཐུབ་ཅིང། བསོད་ནམས་ཉམས་པའི་རྒྱུར་འགྲོ། རང་གི་མཆོད་པའི་རྒྱུ་གང་
བཟང་བཟང་ནས་འབུལ་དགོས། མར་མེ་ལ་སྣང་གསལ་ཞེས་འོད་ཕུལ་བ་ཡིན་པས་མར་ཁ་ཚ་ལྟ་བུ་ཡོད་ཀྱང་སྐྱོན་ཆུང། ཞལ་ཟས་སོགས་ལ་ཁ་ཚ་རུལ་སུངས་སོགས་མེད་པ་ངེས་པར་དགོས། འབྱོར་བ་གཞན་མེད་ན། བསིལ་ཞིམ་ཡང་འཇམ་དྭངས་
ལ་དྲི་མ་མེད། །ལྟོ་བས་གྲིན་པར་མི་གནོད་བརྒྱད་ལྡན་ཆུ། །ཞེས་པ་ལྟར་བོད་ཀྱི་ཆུ་ཡན་ལག་བརྒྱད་ལྡན་ཡིན་པས་ཡོན་ཆབ་ཙམ་ཕུལ་ནའང་ཕན་ཡོན་བརྒྱད་ཡོད། རྗེ་སྒྲུབ་ཁང་པ་དགེ་ལེགས་རྒྱ་མཚོ་སྐུའི་ཚེའི་སྟོང་བྱ་བ་བཏང་མཛད་ནས་བཞུགས་སྐབས་སྐུ་ལ་
ན་བཟའ་བ་ཞེས་རྒྱུ་ཙམ་ཡང་མེད་ཀྱང་ཡོན་ཆབ་ཉིན་སྟར་དུས་གསུམ་དུ་ཏིང་མེད་པར་རང་གི་གསོལ་ཞལ་ཆུར་བཀྲུས་ཏེ་འབུལ་མཛད། སྔར་རྒྱ་གར་གྱི་རྒྱལ་པོ་ཆེན་པོ་ཚོས་སྦྱིན་པ་གཏོང་བ་ན་སྦྱིན་པའི་ཁང་པ་བརྩིགས། དེར་རྒྱལ་པོ་རང་ཉིད་བྱོན་ནས་ལག་
བསྟར་ཏེ་སྦྱིན་པ་བཏང་བ་ལྟར་ཡོན་ཆབ་འབུལ་སྐབས་ཀྱང་སྦྱིན་པ་ལག་ལེན་གྱི་ཁྱད་པར་ཞེས་ཕུལ་བའི་ཕན་ཡོན་འབུལ་མཁན་རང་ཉིད་ལ་འབྱུང་བས་རང་གིས་ལག་བསྟར་ནས་འབུལ་དགོས། ཇོ་བོ་ཆེན་པོ་སྐུ་བ་གྲེས་པའི་སྐབས་ཀྱང་ཡོན་ཆབ་ཇོ་བོ་རང་

[019A]༄༅། །གིས་ཕྱག་བསྟར་ནས་ཕུལ་མཛད་པས། སློབ་མ་ཚོས་ཨ་ཏི་ཤ་འོ་བརྒྱལ་བ་འདུག་ངེད་ཚོས་འབུལ་བྱས་པས། ཇོ་བོའི་ཞལ་ནས། འོ་ན་པའི་ལྟོ་ཟ་རྒྱུ་དེའང་ཇོ་བོ་འོ་བརྒྱལ་བར་འདུག་པས་ངེད་ཚོས་ཟ་ཟེར་བ་ཡིན་ནམ་
གསུངས། དེ་ལྟར་སངས་མ་རྒྱས་བར་དུ་ཚོགས་བསགས་སྒྲིབ་སྦྱང་བྱེད་དགོས། གོང་དུ་ཞུས་པ་ལྟར་སར་གནས་ཀྱི་བྱང་སེམས་རྣམས་ཀྱང་ལུས་སྟོང་ཕྲག་དུ་མར་སྤྲུལ་ཏེ་སངས་རྒྱས་ཀྱི་ཞིང་མང་པོར་བྱོན་ནས་བསགས་སྦྱང་མཛད། སང་ཐོ་རངས་
འཚང་རྒྱ་རྒྱུའི་བྱང་སེམས་དེས་ཀྱང་དོ་ནུབ་བླ་མ་ཚོགས་ཀྱི་ཞིང་དུ་སྤྱན་དྲངས་ནས་ཚོགས་བསགས་མཛད་པ་ཡིན། བསོད་ནམས་ཆུང་ཆུང་ནས་མནང་ས་ཆུང་མི་བྱེད་པར་སྤོས་རྐང་གཅིག་ཡན་ཆད་འབུལ་གང་ཐུབ་བྱེད། དགེ་བཤེས་ཕུ་ཆུང་བས་དང་
པོར་སྤང་སྤོས་ཕུལ་བ་ནས་བསོད་ནམས་འཕེལ་ཏེ་མཐར་ཨ་ག་རུ་ལ་སོགས་པ་གསེར་སྲང་མང་པོས་ཉོས་ནས་ཕུལ་རྒྱུ་བྱུང་བར་གསུངས་ཚུལ། མཆོད་པ་དངོས་སུ་རྒྱ་ཆེ་ཆུང་གང་ཡོད་ཀྱང་ཡིད་ཀྱིས། མདོ་ཕལ་པོ་ཆེ་ལས་གསུངས་པའི། མཆོད་ཡོན་
ཕལ་ཆེར་མཆོད་ཡོན་བླ་བྲེ་དང། །ཞེས་སོགས་ལྟར་ས་དང་བར་སྣང་ནམ་མཁའི་ཁྱོན་ཐམས་ཅད་གང་བར་མོས་ཏེ་ཕུལ་ན་དེའི་ཚོད་ཀྱིས་བསོད་ནམས་ཀྱི་ཚོགས་རྫོགས་ཚབས་ཆེ། མཆོད་ཡོན་གྱི་བླ་བྲེ་སོགས་མ་ག་དྷ་བཟང་མོའི་གཏམ་རྒྱུད་ལས་བྱུང་བ་
ལྟར་མོས། ཡིད་འོང་ཀུན་ལ་སྦྱར་བ་ཡིན། དེ་ལྟ་བུའི་མཆོད་པ་དངོས་སུ་བཤམས་པ་དང་ཡིད་ཀྱིས་སྤྲུལ་པའི་མཆོད་པའི་སྤྲིན་གྱི་ཕུང་པོ་འདི། རྗེ་ཆོས་རྒྱན་གྱིས། ཞིང་མཆོག་དམ་པ་རྗེ་བཙུན་བླ་མ་ལ། །སོགས་གསུངས་པ་ལྟར་གདུལ་བྱའི་བསོད་ནམས་ཀྱི་

[019B] །ཞེས་པ་ཡིན། སྐབས་འདིར་མཎྜལ་རྒྱས་པར་ཕུལ་ཀྱང་ཆོག་ཆུ་གཉིས་ཉེར་སྤྱོད་སོགས་འབུལ་བ་བླ་ན་ཡོད་པའི་མཆོད་པ། རང་གི་སྙིང་ག་
ནས་རྡོ་རྗེ་མཆོད་ལྷ་སྤྲོས་ཏེ་ཀུན་བཟང་མཆོད་སྤྲིན་ཕུལ་བ་བླ་ན་མེད་པའི་མཆོད་པ་སྟེ་དེ་གཉིས་ཀ་ཕྱིའི་མཆོད་པ། ཤ་ལྔ་དང་བདུད་རྩི་ལྔ་སོགས་སྦྱངས་རྟོགས་སྦར་གསུམ་བྱས་ཏེ་ཕུལ་བ་ནང་མཆོད། པདྨ་ཅན་སོགས་སྤྲོས་ཏེ་ཐུགས་ཀའི་རྡོ་རྗེ་འཆང་གི་
ཡུམ་ལ་ཐིམ་ཞིང། དེ་གཉིས་ཡབ་ཡུམ་སྙོམས་འཇུག་གི་དགའ་བས་རོལ་བར་མོས་པ་གསང་མཆོད། དེ་ལ་བརྟེན་ནས་ཚོགས་ཞིང་གི་ཐུགས་རྒྱུད་ལ་བདེ་སྟོང་གི་ཡེ་ཤེས་ཁྱད་པར་ཅན་འཁྲུངས་པར་མོས་པ་དེ་ཁོ་ན་ཉིད་ཀྱི་མཆོད་པ་ཡིན། དེ་དག་དབང་བཞིའི་
ལམ་དང་འབྲེལ་བས་དགོས་པ་ཆེ་གསུངས། བཞི་པ་བཤགས་པའི་ཡན་ལག་ནི། གང་ཞིག་ཐོག་མེད་ཅེས་སོགས་གསུངས། བཤགས་པ་འདི་ཤིན་ཏུ་གནད་ཆེ་སྟེ། ཚེ་འདི་ཕྱི་ཀུན་ཏུ་མི་བདེ་བ་བྱུང་ཚད་སྔར་སྡིག་པ་བྱས་པའི་འབྲས་བུ་ཡིན། རང་
རེ་སྡོམ་པ་ལེན་རྒྱུ་གང་ཡོད་བླངས་ཀྱང་བསྲུང་རྒྱུ་སྣེ་གཅིག་ཀྱང་དཀའ། དགེ་སློང་ལྟ་བུ་ཡིན་ན་ཉིན་རེ་ལ་སོ་ཐར་གྱི་ལྟུང་བ་སྟོང་ཕྲག་ཙམ་འབྱུང། བྱང་སེམས་དང་སྔགས་ཀྱི་ལྟུང་བ་ནི་ཆར་འབབས་པ་བཞིན་འབྱུང་ཞིང་ཉེས་དམིགས་ཀྱང་ཤིན་ཏུ་ཆེ། དེ་
དག་བཤགས་པ་མ་བྱས་ན་དམྱལ་བར་འཕེན་ངེས་པས་བཤགས་པ་ནན་ཏན་བྱེད་པ་གལ་ཆེ། སྤྱིར་དམྱལ་བའི་རྒྱུ་ལ་སྐད་གྲགས་ཡོད་པའི་སྡིག་པ་མི་དགོས། དགེ་སྡིག་གང་བྱས་ཀྱང་རྒྱུ་ཆུང་ངུ་ལས་འབྲས་བུ་ཆེན་པོ་འབྱུང་སྟེ། དཔེར་ན་ཕྱིའི་རྒྱུ་འབྲས་

[020A]༄༅། །འཕེལ་ཆེ་བ་ཁམ་སྡོང་ལྟ་བུ་ལ་མཚོན་ན། རྒྱུ་ས་བོན་ཁམ་ཚིག་ཆུང་ངུ་ཞིག་ལས་མེད་ཀྱང། འབྲས་བུ་ཁམ་བུའི་སྡོང་པོ་དང་ཡལ་ག་ལོ་མ་མེ་ཏོག་འབྲས་བུ་རྣམས་ལོ་རེ་བཞིན་ཟད་པ་མེད་པར་འཕེལ་བ་དངོས་སུ་མཐོང་རྒྱུ་
ཡོད་པ་ལོ་ཏོག་སོགས་གཞན་ལའང་འདྲ། ཕྱིའི་རྒྱུ་འབྲས་འཕེལ་ཆེ་བ་དེ་བཞིན་དུ་ནང་གི་རྒྱུ་འབྲས་ཀྱང་འཕེལ་ཆེ་བ། གཞན་ལ་སྤྲེའུ་དང་སྦལ་པ་འདྲ་ཟེར་བ་དང། ཁྱི་རྒན་ཟེར་བ་ཙམ་གྱིས་ཀྱང་དེ་དང་དེའི་སྐྱེ་བ་ལྔ་བརྒྱ་ལེན་དགོས་པར་མདོ་སྡེ་སོགས་ནས་
འབྱུང་བ་ལྟར་མཆུ་འགུལ་ཙམ་བྱས་པས་ཀྱང་ངན་སོང་དུ་ཐིབ་ཀྱིས་ནོན་པ་ཡོད། དགེ་བ་ཡང་དེ་བཞིན་འཕེལ་ཆེ་བ་དགེ་སློང་མ་དཀར་མོ་སོགས་ཀྱི་སྔོན་བྱུང་བཅས་སྩལ། ད་ལྟ་ངེད་ཚོས་ཉིན་རེ་བཞིན་ངན་སོང་གི་རྒྱུ་མང་པོ་བསྒྲུབ་བཞིན་པ་འདི་ལ་བསམས་
ན་དེ་རིང་གཅིག་པུའི་སྡིག་པས་ཀྱང་ངན་སོང་གསུམ་དུ་བསྐལ་པ་མང་པོར་སྐྱེ་བའི་རྒྱུ་བསྒྲུབས་པ་ཡིན། རང་ཅག་ལ་སྡིག་པའི་ངོས་ནས་བལྟས་ན་རྒྱལ་པོའི་བང་མཛོད་དང་འདྲ་བས་དེ་དག་བཤགས་པ་མ་བྱས་ན་ཕྱི་མར་ངན་སོང་རང་དུ་འགྲོ་བར་ཐག་
ཆོད༑ སྡིག་པ་ལ་སྐྱོན་མ་གཏོགས་ཡོན་ཏན་གཞན་མེད་ཀྱང་བཤགས་ནས་འདག་རྒྱུ་ཡོད་པ་དེ་སྡིག་པའི་ཡོན་ཏན་ཡིན་པས་བཤགས་པ་རྒྱུན་རིང་ཤུགས་དྲག་གནད་སྨིན་ཞིག་བྱུང་ན་སྡིག་པ་སྟོབས་ཆེན་ཡང་འདག་ནུས་པ་སོར་ཕྲེང་ཅན་དང། མ་སྐྱེས་
དགྲ༑ བྲམ་ཟེའི་ཁྱེའུ་མཐོང་ལྡན་རྣམས་ཀྱི་ལོ་རྒྱུས་བཅས་གསུངས། དེང་སང་དགེ་བ་བྱེད་མཁན་ལ་གྲ་མི་འགྲིགས་པ་མང་པོ་བྱུང་ན། ཁ་ཅིག་གིས་ཁོས་རྣམ་དཀར་ཆོས་ཕྱོགས་དེ་ཙམ་བྱེད་པ་ལ་དེ་འདྲ་ཡོང་མདོག་ཁ་པོ་མེད་པས་དགེ་སྡིག་གི་ལས་

[020B] དེ་ལས་འབྲས་ངེས་པར་ཡོད་པའི་རྟགས་ཡིན་ཏེ། ཆོས་བྱེད་ལ་བཀྲ་མི་ཤིས་པ་མང་པོ་བྱུང་བ་དེ་ཚེ་རབས་སྔོན་མའི་སྡིག་པའི་འབྲས་བུ་ད་ལྟ་སྨིན་ནས་དགེ་འབྲས་རྣམས་ཕྱི་མར་སྨིན་པའི་རྟགས་ཡིན་པས་དགའ་སྤྲོ་བྱ་
སྡིག་པ་བྱེད་མཁན་ལ་ལམ་འགྲོ་ཆེན་པོ་ཡོང་བ་ནི་དེ་ལས་ལྡོག་པ་ཡིན་པས་འཇིགས་སྐྲག་དང་བཤགས་སྡོམ་སོགས་བྱ་དགོས། བཤགས་པ་སྟོབས་ཆེ་ཆུང་གིས་སྡིག་པ་འདག་ཚབས་ཆེ་ཆུང་དེ་བཞིན་འབྱུང། སྤྱིར་ཚེ་འདི་ལ་བཤགས་པ་ཤུགས་དྲག་
ཤིན་ཏུ་སྟོབས་ཆེན་གཅིག་བྱ་དགོས། དེ་ཡང་དཔེར་ན། མི་ཚང་བུ་ལོན་ཆེན་པོ་ཡོད་པ་ཞིག་གིས་བུ་ལོན་གསར་པ་མ་བླངས་པར་བུ་ལོན་རྙིང་པ་ཚང་མ་ཕར་སྤྲོད་ཐབས་བྱས་ན་བུ་ལོན་སོད་པའི་དུས་ཡོང་བ་ལྟར་ཐོག་མེད་ནས་བསགས་པའི་སྡིག་པ་
རྣམས་རྨི་ལམ་ན་སྡིག་པ་དག་པའི་རྟགས་ཡང་ཡང་མ་བྱུང་བར་དུ་བཤགས་པ་བྱེད། འདི་རང་ཅག་གི་ལག་ལེན་ལ་ལྷོ་བྲག་གྲུབ་ཆེན་དང། རྗེ་ཐམས་ཅད་མཁྱེན་པའི་རྣམ་ཐར་ལྟར་གཙོ་བོར་ལྟུང་བཤགས་དང་འབྲེལ་བའི་བརྐྱངས་ཕྱག་བྱེད་པ་དེ་རང་
བཟང། སྡིག་པ་དག་པའི་རྟགས་བསྐུལ་བྱེད་ཀྱི་གཟུངས་ལས་བྱུང་བ་ལམ་རིམ་ཆེན་མོ་སོགས་ལས་གསུངས། དེ་ནས་ཉིན་རེ་བཞིན་དགོང་མོ་ཉལ་ཁར་རྡོར་སེམས་བསྒོམ་བཟླས་དང་འབྲེལ་བའི་ཡིག་བརྒྱ་ཉེར་གཅིག་རེ་དང། ལྟུང་བཤགས་ལྟ་བུའི་
སྒོ་ནས་བཤགས་པ་གནད་སྨིན་རེ་བྱས་ན་དེའི་ཉིན་མོའི་སྡིག་ཧྤའི་འཕེལ་ཁ་ཆད་འགྲོ་དེ་ལྟར་སྡིག་པ་ཉིན་བྱུང་བ་ནུབ་བཤགས། ནུབ་བྱུང་བ་ནངས་པར་བཤགས་ཏེ་སྡིག་ལྟུང་དང་ཞག་ཏུ་མི་འགྲོགས་པ་བྱེད། བཤགས་པ་སྟོབས་ཆེན་ཡོང་བ་ལ་

[021A]༄༅། །གཉེན་པོ་སྟོབས་བཞི་ཚང་དགོས། དེ་ལ་རྟེན་གྱི་སྟོབས་ནི་སྐྱབས་སེམས་བྱེད་པ་ལ་བྱ་སྟེ། གང་ལ་བརྟེན་ནས་སྡིག་པ་ལས་ལྡང་པའི་རྟེན་ཞིག་ལ་འཇོག་ཅིང། སྡིག་པ་ཕལ་ཆེར་སངས་རྒྱས་དང་སེམས་ཅན་གཉིས་ལ་བརྟེན་
ནས་བྱུང་བས་སངས་རྒྱས་ལ་བརྟེན་པའི་སྡིག་པ་སྐྱབས་འགྲོའི་སྒོ་ནས་སྦྱང། སེམས་ཅན་ལ་བརྟེན་པའི་སྡིག་པ་སེམས་བསྐྱེད་ཀྱི་སྒོ་ནས་སྦྱང་དགོས་པས་རང་ལུགས་ལ་རྟེན་གྱི་སྟོབས་སྐྱབས་སེམས་བྱེད་པ་ཉིད་ཡིན། རྣམ་པར་སུན་འབྱིན་
པའི་སྟོབས་ནི་འགྱོད་སེམས་བྱེད་པ་སྟེ། དཔེར་ན། མི་བཞིས་དུག་དང་འདྲེས་པའི་ཟས་མཉམ་དུ་ཟོས་ནས། གཅིག་ཤི། གཅིག་ཤི་ལ་ཁད་དུ་གྱུར། གཅིག་ན་ནས་ཡོད་ན། ཅིག་ཤོས་མ་ན་པ་དེ་ལ་འགྱོད་པ་གཏན་མི་བཟོད་པ་འོང་བ་ལྟར་སྔར་སྡིག་པ་བྱས་པའི་སེམས་
ཅན་གྲངས་མེད་པ་ཞིག་ནས་འགའ་ཞིག་ད་ལྟར་མྱལ་བ་སོགས་སུ་སྐྱེས་ཏེ་སྡུག་བསྔལ་མྱོང་བཞིན་པ་དང། འགའ་ཞིག་སྐྱེ་ཆོག་ཆོག་ཏུ་ཡོད་པ་ལ། བདག་ཀྱང་སྔར་བསགས་པའི་སྡིག་པ་ལ་བཤགས་པ་གནད་སྨིན་ཞིག་མ་བྱུང་ན་དེ་འདྲའི་ངན་
སོང་དུ་སྐྱེ་ངེས་སུ་ཐག་ཆོད་པར་བསམས་ནས་སྔར་སྡིག་པ་བྱས་པ་ལ་འགྱོད་གདུང་ཤུགས་དྲག་ཏུ་སྐྱེད་པ་ཡིན། གཉེན་པོ་ཀུན་སྤྱོད་ཀྱི་སྟོབས་ནི། སྤྱིར་སྡིག་པ་འདག་ཕྱིར་དགེ་བ་བྱས་ཚད་གཉེན་པོ་ཀུན་སྤྱོད་ཀྱི་སྟོབས་སུ་འགྲོ་ཡང། གཙོ་
བོར་འདི་ལ་དྲུག་གསུངས་པ་ལམ་ཁྲིད་ལས་བྱུང་བ་ལྟར་འདིར་ཡང་ཡིག་བརྒྱ་དང་ལྟུང་བཤགས་འདོན་པ་སོགས་ལ་བྱེད། ཉེས་པ་ལས་སླར་ལྡོག་པའི་སྟོབས་ནི། ཕྱིན་ཆད་སྲོག་ལ་བབ་ཀྱང་ངན་སོང་དུ་སྐྱེ་བའི་རྒྱུ་སྡིག་པ་མི་དགེ་བ་དེ་འདྲ་

[021B] སྟོབས་བཞི་ནས་གལ་ཆེ་ཤོས་རྣམ་པར་སུན་འབྱིན་པའི་སྟོབས་ཡིན། དེའི་འགྱོད་སེམས་བྱེད་པ་དེ་ཡོད་ན་སྟོབས་གཞན་རྣམས་རང་ཤུགས་ཀྱིས་འབྱུང། དགའ་ལྷ་གསར་བསྒྲིགས་ལྟར་ཀྱེ་མ་བདག་
ནི་འཁོར་བ་ཐོག་མེད་ནས། །ཞེས་སོགས་ཀྱིས་འགྱོད་གདུང་བསྐྱེད་ཅིང་ཐུགས་རྗེ་བསྐུལ་བ་སྔོན་དུ་གཏང། དེ་ནས་བཤགས་པ་དངོས་གཞི་བྱ་བ་གནད་ཡིན། དེའི་ཕྱིར་བདག་གིས་ཐོག་མེད་ནས་བསགས་པའི་སྒོ་གསུམ་གྱི་སྡིག་པ་ཅི་བགྱིས་ཐམས་ཅད་ཡིད་
ཡུལ་དུ་བྱས་ཏེ། སྡིག་པ་འབྱུང་པའི་སྒོ་ལུས་ངག་ཡིད་གསུམ་གྱིས་མི་དགེ་བ་སྔར་ཅི་བགྱིས་པ་སྤྱི་དང། ཁྱད་པར་རང་ཅག་རབ་ཏུ་བྱུང་བ་སོགས་ལ་ཆེད་དུ་བསྔགས་པའི་སྡོམ་གསུམ་གྱི་བཅས་པ་དང་འགལ་བའི་ཕམ་ལྷག་ལྟུང་བྱེད་སོར་བཤགས་ཉེས་
བྱས་རྩ་ལྟུང་སྦོམ་པོ་ཕྱོགས་མཐུན་དང་བཅས་པ་སྟེ་བཤགས་རྒྱུའི་སྡིག་པ་ངོས་བཟུང་ནས། དེ་དག་སྙིང་ཐག་པ་ནས་འགྱོད་པ་དྲག་པོས་སྡོམ་སེམས་དང་ལྡན་པའི་སྒོ་ནས་བཤགས་པ་ཡིན། སོ་སོར་བཤགས་ཞེས་པ་སྤྱིར་སོ་ཐར་ལ་བརྟེན་པའི་ཉེས་པ་དུས་
འབྲེལ་གསོ་སྦྱོང་གི་སྒོ་ནས་མཁན་སློབ་དགེ་འདུན་དང་བཅས་པའི་སྤྱན་སྔར་བཤགས། བྱང་སྡོམ་གྱི་དེ་བླ་མ་རྒྱལ་བ་སྲས་བཅས་ཀྱི་སྤྱན་སྔར་བཤགས། སྔགས་ཀྱི་དེ་བླ་མ་དཀྱིལ་འཁོར་པའི་ལྷ་ཚོགས་དང་བཅས་པའི་དྲུང་དུ་དབང་བླང་བ་སོགས་ཀྱིས་
བཤགས་དགོས་པར་གསུངས་ཡོད། ཁ་ཅིག་གིས་བཤགས་པ་བྱས་ཀྱང་སྡིག་པ་མི་འདག་སྙམ་ན་དེ་གཉེན་པོ་ལ་ཡིད་མི་ཆེས་པའི་ལོག་ལྟ་ཡིན། སྡིག་པ་ཡོད་གསུངས་པ་དང། བཤགས་པས་འདག་ཡོང་གསུངས་པ་གཉིས་ཀ་སངས་རྒྱས་ཀྱིས་

[022A]༄༅། །གསུངས་པས་བདེན་མཉམ་ཡིན། འདིའི་སྐབས་ཀྱང་སྡོམ་གསུམ་གྱི་བཅས་འགལ་རྣམས་དྲན་ཡུལ་དུ་བྱས་ནས་བཤགས་སྡོམ་ཤུགས་དྲག་ཏུ་བྱས་པས་སྡིག་ལྟུང་རྣམས་ལྷག་མེད་དུ་དག་པའི་མོས་པ་བྱེད། མཇུག་
ཏུ་སྡིག་པའི་འཁོར་གསུམ་མི་དམིགས་པའི་རྒྱས་བཏབ་ན་སྡིག་པ་འདག་པ་ལ་ཤིན་ཏུ་སྟོབས་ཆེ། མཚམས་འདིར་རྡོར་སེམས་བསྒོམ་བཟླས་བྱས་ཀྱང་ཆོག་དེ་བྱེད་ན་ཞལ་ཤེས་ལྟར་རྗེ་བླ་མ་སེམས་དཔའ་སུམ་བརྩེགས་སུ་གསལ་བའི་ཐུགས་
ཀའི་རྡོ་རྗེ་འཆང་དེ་ཉིད་རྡོར་སེམས་སུ་གྱུར། དེ་ལས་རྡོར་སེམས་དཔག་མེད་ཆད་དེ་རང་དང་སེམས་ཅན་ཐམས་ཅད་ཀྱི་སྤྱི་བོར་རྡོར་སེམས་རེ་བཞུགས་པ་རྣམས་ལས་བདུད་རྩི་འབེབ་སྦྱང་བྱེད་པ་སོགས་རྡོར་སེམས་བསྒོམ་བཟླས་ཀྱི་དམིགས་པ་གང་
ཡོད་སྦྱར། ཡིག་བརྒྱ་ཉེར་གཅིག་སོགས་བཟླ། རྡོར་སེམས་བསྒོམ་བཟླས་འདི་གནད་སྨིན་བྱུང་ན་དབང་བཞི་བྱིན་རླབས་ཀྱི་གོ་ཡང་ཆོད། འདི་དག་གི་སྐབས་རྣམས་སུ་ཚོགས་ཞིང་གི་བླ་མ་རང་ལ་ཐུགས་ཤིན་ཏུ་དགྱེས་པར་བསམས་པ་གནད་ཡིན་
གསུངས། ལྔ་པ་རྗེས་སུ་ཡི་རང་པའི་ཡན་ལག་ནི། སྙིགས་མའི་དུས་འདིར་ཞེས་སོགས་ཏེ། རྗེས་སུ་ཡི་རང་འདི་བྱང་ཆུབ་སེམས་དཔའི་ཉམས་ལེན་ཡིན། གཞན་གྱིས་དགེ་བ་བྱས་པ་ལ་ཕྲག་དོག་དང་འགྲན་སེམས་མི་བྱེད་པར་རྗེས་སུ་ཡི་རང་
བྱ་དགོས། བྱང་སེམས་ས་དང་པོ་བ་ལྟ་བུའི་དགེ་རྩ་ལ་ཡི་རང་བྱས་ན། རང་རེས་ལོ་སྟོང་ཕྲག་མང་པོར་ཕྱག་མཆོད་བྱས་པ་བས་ཕན་ཡོན་ཆེ། རྒྱུད་ཚོད་དམའ་བས་མཐོ་བ་ལ་ཡི་རང་བྱས་ན་དགེ་རྩ་ཕྱེད་ཙམ་དང། མཉམ་པས་མཉམ་པ་ལ་ཡི་རང་

[022B] མཐོ་བས་དམའ་བ་ལ་ཡི་རང་བྱས་པས་དགེ་རྩ་ལྷག་པར་ཐོབ། སྤྱིར་གང་ཟག་ལྔའི་དགེ་རྩལ་ཡི་རང་བྱ་ཆོག་ཀྱང། སྐབས་འདིར་རྗེ་ཙོང་ཁ་པ་ཆེན་པོའི་གསང་བ་གསུམ་གྱི་ཡོན་ཏན་ལ་རྗེས་སུ་ཡི་རང་བྱེད་པ་ཡིན། བླ་མའི་
རྣམ་ཐར་བཀླག་པའི་ཚེ་ཡང་རྗེས་སུ་ཡི་རང་གིས་བདག་གིས་ཀྱང་འདི་ལྟ་བུའི་རྗེས་སུ་སློབ་ནུས་པར་ཤོག་སྙམ་པ་དང། དེ་བཞིན་གཤེགས་པས་སྔར་སྐུ་ལུས་སྦྱིན་པར་བཏང་བ་ལྟ་བུ་རང་གིས་དེ་ལྟ་མི་ནུས་པ་ཡང་མཐར་དེ་ལྟར་ནུས་པར་ཤོག་སྙམ་
དུ་གསོལ་བ་འདེབས་ཤིང། སྨོན་ལམ་ཚུན་ཆད་བརྒྱག་དགོས། སྙིགས་མའི་དུས་འདིར་ཕལ་ཆེར་མདོ་སྔགས་ཀྱི་གཞུང་ལ་ཕྱོགས་རེ་བར་སོང། ཐོས་བསམ་སྒོམ་གསུམ་ཡ་བྲལ་དུ་སོང་ནས་སེམས་མི་རྟོག་པ་རྐྱང་རྐྱང་བསྒོམ་པ་ལས་ཐོས་བསམ་
མི་དགོས་ཟེར་བ་སོགས་མང་དུ་བྱུང་ཡང། ཐོས་པ་ནི་མིག་དང་འདྲ་བས་དེ་མེད་ན་སྒྲུབ་པ་ཉམས་སུ་ལེན་པ་མི་ཤེས་ཤིང། ཐོས་པ་བྱས་ཀྱང་སྒྲུབ་པ་མ་བྱས་ན་མི་ཡོང་སྟེ། ལྷས་བྱིན་དང་ལེགས་སྐར་སོགས་དང་འདྲ། རྗེ་ཙོང་ཁ་པ་ཆེན་པོ་ནི་དེ་
ལྟ་བུ་མིན་པར་མཁས་གྲུབ་ཚད་མའི་གཞུང་ལ་དཔང་པོར་མཛད་དེ་མདོ་སྔགས་གང་ཐད་ནས་ཕྲ་རགས་ཐམས་ཅད་ལ། རྗེ་ཉིད་ཀྱིས། ངོམས་པ་མེད་པའི་ཐོས་པ་བྱེད་པར་ཤོག། །ཅེས་གསུངས་པ་ལྟར་ཐོས་བསམ་རྒྱ་ཆེར་མཛད་པས་ཕར་ཕྱིན། དབུ་ཚད་
འདུལ་མངོན། རྒྱུད་སྡེ་བཞི་སོགས་ཀྱི་གསུང་རབ་དགོངས་འགྲེལ་དང་བཅས་པ་ཐུགས་སུ་མ་ཆུད་པ་མེད། འདི་དག་གི་ཁུངས་ཀྱང་རྟོགས་བརྗོད་འདུན་ལེགས་མའི་སྐབས་དང་པོའི་ནང་དུ་གསུངས་པ་ལྟར་ཐོས་པའི་ཡོན་ཏན་དོ་ཟླ་མེད་པར་མཛད་

[023A]༄༅། །དེར་མ་ཟད་ཐོས་དོན་ལ་དཔྱད་པ་ཞིབ་མོར་གནང་བའང་རྗེ་བླ་མ་འདི་ལྟ་བུ་སྔོན་ཆད་མ་བྱུང་ལ། རྗེས་སུ་ཡང་འབྱུང་མི་ཐུབ་པ་ཡིན་ཏེ། བར་དུ་གཞུང་ལུགས་ཐམས་ཅད་གདམས་པར་འཆར་བ་སྔར་ཐོས་བསམ་
མཛད་པའི་གཞུང་ཐམས་ཅད་དཔྱད་པ་ཞིབ་ཏུ་མཛད་པ་ལ་བརྟེན་ནས་གསུང་རབ་མ་ལུས་གདམས་ངག་ཏུ་ཤར་ཏེ་ཐོས་བསམ་ཡ་མ་བྲལ་བར་ཉམས་སུ་བཞེས་པའི་ཚུལ་རྟོགས་བརྗོད་ཀྱི་སྐབས་གཉིས་པར་བལྟས་པས་ཤེས། དེ་ལྟར་ཐོས་པའི་
དོན་གསུང་རབ་གདམས་ངག་ཏུ་ཤར་ཡང་ཐུགས་ཚིམ་ཞིང་ངོམས་པ་མེད་པར་རྗེ་བཙུན་འཇམ་དཔལ་དབྱངས་ཀྱི་བཀའ་བཞིན་འོས་དགའ་ཆོས་ལུང་སོགས་སུ་དགུང་ལོ་སུམ་ཅུ་སོ་དྲུག་ནས་བཟུང་ཐོས་བསམ་སྒོམ་གསུམ་ཡ་མ་བྲལ་བར་བསྟན་པ་དང་
གཞན་དོན་ཁོ་ན་ཐུགས་ཉམས་སུ་བཞེས་ཏེ་དཔོན་སློབ་དགུ་པོ་བྱ་བྲལ་ལ་བྱོན། དཀའ་སྤྱད་ཚད་མེད་པ་གནང་ནས་ཞལ་སློབ་རྣམས་ཀྱིས་བཅུད་ལེན་ཡང་མཛད། རྟོགས་ལྡན་འཇམ་དཔལ་རྒྱ་མཚོས་ཤུག་འབྲུའི་བཅུད་ལེན་གནང་བས་བླ་མ་ཤུག་
འབྲུ་པ་ཞེས་གྲགས་པའང་བྱུང། སྒྲུབ་པ་སྙིང་པོའི་ཉམས་ལེན་ལ་རྩེ་གཅིག་ཏུ་གཞོལ་བར་མཛད་པས་སངས་རྒྱས་བྱང་སེམས་མང་པོའི་ཞལ་གཟིགས། ཁྱད་པར་རྗེ་བཙུན་འཇམ་པའི་དབྱངས་ཀྱིས་རྗེ་བླ་མའི་དངོས་ཀྱི་དགེ་བའི་བཤེས་གཉེན་
མཛད་དེ་མདོ་སྔགས་ཀྱི་གནད་མཐའ་དག་རྒྱུན་དུ་གསུངས་ཤིང། དགའ་ལྡན་སྙན་བརྒྱུད་སྤྲུལ་པའི་གླེགས་བམ་དང་བཅས་པ་གནང། སྤྲུལ་པའི་གླེགས་བམ་དུ་མདོ་སྔགས་ཀྱི་ཟབ་གནད་ཐམས་ཅད་དང། ལུང་བསྟན་ཡང་མང་པོ་ཡོད་ཀྱང་

[023B] གསུང་རབ་ཀྱི་དོན་མཁས་པ་སྔ་མས་ཐག་མ་ཆོད་པ་རྣམས་ཀྱང་རྗེ་འདིས་ཐག་བཅད། སྔར་ཁ་ཅིག་གིས་མཐོང་མ་མཐོང་བུ་ལ་དྲིས། ཐག་ཆོད་མ་ཆོད་རྗེ་ལ་དྲིས་ཞེས་ཟེར་བ་བྱུང་ཚུལ། བུ་ཞེས་པ་བུ་སྟོན་རིན་ཆེན་གྲུབ་
ཡིན་གསུངས། རྗེའི་གསུང་རབ་རྣམས་ལ་བོད་འདིར་ལྟ་ཞོག་རྒྱ་གར་གྱི་མཁས་པ་ཐོགས་མེད་སྐུ་མཆེད་སོགས་ཀྱི་གཞུང་གིས་ཀྱང་ངོ་ས་མེད་དེ། དེ་དག་གིས་གཞུང་ཕྱོགས་རེ་ཙམ་ལས། མདོ་སྔགས་ཡོངས་རྫོགས་ཀྱི་སྲོལ་བཏོད་པ་མེད་པའི་ཕྱིར་
རྗེ་བླ་མ་འདི་ངེས་པའི་དོན་དུ་འཇམ་དཔལ་དབྱངས་དངོས་ཡིན་ཀྱང་གདུལ་བྱ་ཐུན་མོང་བའི་སྣང་ངོར་ཡང་ས་ལམ་གྱི་བགྲོད་པ་སངས་རྒྱ་ཁ་མའི་ས་མཚམས། ཟུང་འཇུག་བརྙེས་པའི་སྔགས་ཀྱི་སྤྱོད་པ་མཛད་ཆོག་ཆོག་གི་བར་དུ་ཕེབས་ཀྱང་རྗེས་འཇུག་བུ་
སློབ་དང་བསྟན་པ་ལ་སྐྱོན་འབྱུང་བར་དགོངས་ནས་སྐུ་ཚེ་དེ་ལ་སྔགས་ཀྱི་སྤྱོད་པ་སོགས་མ་མཛད་པར་འཆི་བ་འོད་གསལ་གྱི་སྐབས་སུ་བར་དོ་ལོངས་སྤྱོད་རྫོགས་པ་སྒྱུ་མའི་སྐུར་བཞེངས་ཏེ་ཟུང་འཇུག་གི་གོ་འཕང་བརྙེས་པའི་ཚུལ་བསྟན་པ་ཡིན། རྟོགས་
བརྗོད་ཀྱི་སྐབས་གསུམ་བར་སྒྲུབ་པ་ཉམས་སུ་བླངས་ཚུལ་མདོ་ཙམ་ལས་མ་གསུངས་ཀྱང། ཉམས་ལེན་གྱི་རིམ་པ་རྣམས་རྗེའི་ཉམས་མགུར་དུ་བསྟན་པ་ཡོངས་རྫོགས་ཉམས་སུ་བླངས་ནས་སྒྲུབ་པ་སྙིང་པོར་གཞོལ་ཚུལ་ཟབ་རྒྱས་གསུངས་ཤིང། རྟོགས་
བརྗོད་འདུན་ལེགས་མ་རྗེ་བླ་མའི་ཐོས་བསམ་མཛད་པའི་རྣམ་ཐར་དང། ལམ་རིམ་བསྡུས་དོན་ནམ་ལམ་རིམ་ཉམས་མགུར་སྒྲུབ་པ་ཉམས་སུ་བཞེས་པའི་རྣམ་ཐར་ཡིན་པས་དེ་གཉིས་སྦྲགས་དགོས། དེས་ན་བསྟན་པ་ཐམས་ཅད་འགལ་མེད་དུ་རྟོགས་

[024A]༄༅། །པ་དང། གསུང་རབ་མ་ལུས་གདམས་ངག་ཏུ་འཆར་བའང་རྗེ་རིན་པོ་ཆེ་ལ་བྱུང། ཟབ་མོ་དབུ་མའི་ལྟ་བ། གསང་སྔགས་ཀྱི་སྒྱུ་ལུས་སོགས་སྔོན་ཆད་མཁས་པ་སུས་ཀྱང་གསལ་མ་ཐུབ་པ་མང་པོ་རྗེ་བླ་མ་འདིས་གསལ་
བར་མཛད། རྗེའི་རྣམ་ཐར་ཐུན་མོང་མ་ཡིན་པ་འདི་རྣམས་ཡིན། མདོ་སྔགས་ཀྱི་བསྟན་པ་ཡོངས་སུ་རྫོགས་པ་ལ་ཐོས་བསམ་སྒོམ་གསུམ་དང། གཞན་དག་དེ་ལ་བཀྲི་བ། གསུང་འབུམ་ཚུན་ཆད་ལའང་བསྟན་འགྲོའི་དོན་ཁོ་ན་མཛད་པས་རླབས་ཆེན་གྱི་
མཛད་པ་ཡང་དེ་ལ་བྱེད། དེ་ལྟ་བུའི་ཐོས་པ་སོགས་ལམ་བརྟེན་པར་རི་ཁྲོད་ལྟ་བུར་བསྡད་ཀྱང་སྔགས་འདྲ་བགྲང་ན་མ་གཏོགས་དམིགས་བརྩེ་མ་ཙམ་གྱི་དོན་ཡང་གོ་མི་ནུས། ཐོས་པ་དེ་ཡང་ལག་ལེན་གྱིས་སྒྲུབ་པ་སྙིང་པོར་གཞོལ་བ་ཞིག་མ་བྱུང་ན་སྤྲང་པོས་
གཏེར་གྱི་ཁ་བྱང་སྐེལ་བཏགས་ནས་བཀླགས་པ་དང་མཚུངས་གསུངས། དཔེར་ན་རིགས་ལམ་པ་ཚོས། མྱུ་གུ་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། ཞེས་བརྗོད་པ་ལྟ་བུ་ཡང་ཚིག་ཙམ་མ་ཡིན་པར་རིགས་པ་ཡང་དག་གི་ལམ་ནས་དྲངས་
ཏེ་དོན་གྱིས་བརྗོད་པ་ཞིག་དགོས། བདག་གི་བླ་མ་ཅོ་ནེ་རིན་པོ་ཆེས། རྣམ་མཁྱེན་ཟེར་བའི་སྐབས་སུ་ན་ནག་སྒུར་ཞིག་སེམས་ལ་ཤར་ན་བཟོ་ལྟ་མེད་གསུངས། ཐོས་དོན་དེ་གོམས་པ་ཞིག་བྱུང་ན་རྟོགས་པ་ཡང་དེས་སྐེ་འོང། འཚང་རྒྱ་བ་ལ་ཐོས་བསམ་སྒོམ་
གསུམ་ཡ་མ་བྲལ་བ་དགོས་པ་འདི་བཀའ་གདམས་གསར་རྙིང་གི་ཁྱད་ཆོས་ཡིན། རང་ཅག་རྣམས་ཀྱིས་ཀྱང་ཅི་ནུས་ཀྱིས་ཐོས་བསམ་སྒོམ་གསུམ་ཡམ་བྲལ་བ་བྱེད། དེ་ཡང་དང་པོར་ཐོས་པའི་གནས་སྐབས་ནས་སྒྲུབ་པ་ཉམས་སུ་ལེན་རྒྱུའི་དོན་དེ་ལ་

[024B] གང་ཐོས་བསམ་བྱས་པའི་དོན་དེ་སྒྲུབ་པ་ཉམས་ལེན་བྱེད་དགོས་པ་ཡིན། འདིར་མང་ཐོས་སྒྲུབ་ལ་བརྩོན་ཞེས་པ་རྗེ་རིན་པོ་ཆེའི་རྣམ་ཐར་གྱི་སྡོམ་ལྟ་བུ་ཡིན་པས་འདིའི་ཁོངས་ནས་རྗེའི་རྣམ་ཐར་ཡོངས་རྫོགས་ཀྱི་དོན་སྟོན། ཚིག་འདི་
གནད་འགག་ཧ་ཅང་ཆེ། སྒྲུབ་ལ་བརྩོན་ལུགས་ཀྱང་རྗེས་པན་གྱིས། བསྒོམ་ན་ཐོས་པ་མི་དགོས་ཞེས། །བླུན་པོ་བློ་རྒྱ་ཆུང་ངུ་སྨྲ། །ཐོས་པ་མེད་པའི་སྒོམ་པ་ནི། །འབད་ཀྱང་དུད་འགྲོའི་སྒྲུབ་ཐབས་ཡིན། ཞེས་དང། ཐོས་པ་མེད་པའི་སྒོམ་པ་དེ། །ལག་རྡུམ་བྲག་
ལ་འཛེགས་པ་འདྲ། །ཞེས་པ་ལྟ་བུར་མ་སོང་བར་མདོ་རྒྱུད་དགོངས་འགྲེལ་དང་བཅས་པ་ལ་ཐོས་བསམ་རྒྱ་ཆེན་པོ་གནང་བའི་དོན་རྩེ་གཅིག་ཏུ་སྒྲུབ་པ་སྙིང་པོར་མཛད་དེ་ཆོས་སྤྱོད་བཅུ་པོ་རྣམས་ཀྱང་ཟུང་འབྲེལ་དུ་ཉམས་སུ་བཞེས་པ་ཡིན། མདོར་བསྡུ་ན། རྗེའི་
མཛད་པ་རྣམ་ཐར་གང་ལའང་ཚེ་འདི་སྣང་ལ་ཞེན་པའི་ཆོས་བརྒྱད་ནག་པོ་དང། རང་གཅེས་འཛིན་གྱིས་བསླད་པའི་ཆོས་བརྒྱད་ཁྲ་བོ་དང། སྟོང་ཉིད་མ་རྟོགས་པའི་བྱང་ཆུབ་སེམས་དཔའ་རྣམས་ལའང་འབྱུང་བའི་བདེན་པའི་དངོས་པོར་འཛིན་པའི་དངོས་
ཞེན་གྱིས་བསླད་པ་ཆོས་བརྒྱད་དཀར་པོ་སྟེ་ཆོས་བརྒྱད་དཀར་ནག་ཁྲ་གསུམ་གང་གིས་ཀྱང་མ་བསླད་པར་མཛད་ཆེན་བཞི་དང། བསྟན་བཅོས་འགྲན་ཟླ་དང་བྲལ་བ་མང་པོ་བརྩམས་པ་དང། ཐུབ་བསྟན་ཡོངས་རྫོགས་ཚང་ལ་དྲི་མ་མེད་པའི་སྲོལ་གསར་དུ་
བཙུགས་པ་སོགས་དལ་འབྱོར་དོན་ཡོད་བྱེད་པའི་མཛད་པ་རླབས་ཆེན་སྤྱི་དང། ཁྱད་པར་རྗེ་རིན་པོ་ཆེ་མ་བྱོན་གོང་བོད་ཀྱི་མཁས་པ་སྔ་མ་སུས་ཀྱང་ཇི་བཞིན་མ་ཕྱེད་པའི་ཟབ་མོ་ཡང་དག་པའི་ལྟ་བའི་བསྟན་པ་ཉི་མ་ཤར་བ་ལྟར་གསལ་བར་མཛད་པ་སོགས་ཀྱི་

[025A]༄༅། །བཀའ་དྲིན་དྲན་ནས་རྗེས་སུ་ཡི་རང་བྱེད་ཅིང། བདག་ཀྱང་དེ་ལྟ་བུའི་རྣམ་ཐར་འཁྱོངས་པར་བྱིན་གྱིས་བརླབ་ཏུ་གསོལ་སྙམ་པ་བྱ། ད་དུང་རྒྱས་པར་བྱེད་ན་རྗེའི་རྣམ་ཐར་དང་སྦྱར་ནས་འཆད་ན་ཡི་རང་ཆེན་པོ་སྐྱེ་ཚབས་
ཆེ་ཡང་ཧ་ཅང་རྒྱས་པས་དེ་ཙམ་གྱིས་ཆོག་པར་ཞུས་གསུངས། དྲུག་པ་ཆོས་འཁོར་བསྐོར་བར་བསྐུལ་བའི་ཡན་ལག་ནི། རྗེ་བཙུན་བླ་མ་དམ་པ་སོགས་ཏེ། སྤྱིར་རང་གི་ཤེས་རྒྱུད་ཡོངས་སུ་དག་ན་དེ་བཞིན་གཤེགས་པའི་གསང་གསུམ་གྱི་
སྣང་བ་འབད་མེད་ལྷུན་གྲུབ་ཏུ་འབྱུང་ཡང། ཆོས་འཁོར་བསྐོར་བར་བསྐུལ་བ་གནད་ཤིན་ཏུ་ཆེ་སྟེ། ཆོས་འཁོར་ལ་ལུང་རྟོགས་གཉིས་ལས། རྟོགས་པའི་ཆོས་འཁོར་ནི་རྟོགས་པའི་ཡོན་ཏན་གང་ཟག་གཅིག་ནས་གཅིག་གི་རྒྱུད་དུ་འཕོ་བ་ལ་
བྱེད་ཅིང། དེ་ལུང་གི་ཆོས་འཁོར་བསྐོར་བ་ལ་རག་ལས། དེ་ཡང་གསོལ་བ་འདེབས་པ་ལ་རག་ལས་པ་ཡིན། འདིར་རྗེའི་ཐུགས་ཆོས་སྐུའི་ནམ་མཁའ་ལ་དཔེར་བྱས་ནས། མཁྱེན་པ་དང་བརྩེ་བའི་ཆུ་འཛིན་ཏེ་སྤྲིན་འཁྲིགས་པ་ལས་གདུལ་བྱ་
རྣམས་ཀྱི་བློ་ཡི་འཛིན་མ་སྟེས་གཞིར་གང་ལ་གང་འདུལ་གྱི་ཟབ་པ་དང་རྒྱ་ཆེ་བའི་ཆོས་ཀྱི་ཆར་པ་འབད་མེད་ལྷུན་གྲུབ་ཏུ་དབབ་ཏུ་གསོལ་ཞེས་པ་ཐུན་མོང་བ་དང། ཐུན་མོང་མ་ཡིན་པ་ལྟར་ན་མཁྱེན་པ་སྟོང་ཉིད་རྟོགས་པའི་ཤེས་རབ་དང། བརྩེ་བ་
བདེ་བ་ཆེན་པོའི་ཡེ་ཤེས་ཏེ། སྙིང་རྗེའི་སྐད་དོད་ཀ་རུ་ཎ་ཞེས་པ་བདེ་འགོག་ལ་འཇུག་ཅིང། དེ་བདེ་བ་ཆེན་པོའི་ཡེ་ཤེས་ལའང་བསྒྱུར་དུ་རུང་བ་གྲུབ་ཆེན་ས་ར་ཧས། སྙིང་རྗེ་དང་བྲལ་སྟོང་པ་ཉིད་ཞུགས་པས། །ཞེས་གསུངས་པའི་དགོངས་པ་ཡིན་

[025B] གདུལ་བྱའི་འཛིན་མ་སྟེ་གདུལ་བྱ་ས་གཞི་ཡིན་རྒྱུ་ལྟ་བུ་བྱས་ཏེ་དབང་བཞི་སོགས་ཀྱིས་གདུལ་བྱའི་རྒྱུད་སྨིན་པར་
བྱས་པའི་ཞིང་སར། མདོ་ལྟར་ན། ཐབས་ཀྱི་ཆ་གསུངས་པ་རྣམས་རྒྱ་ཆེ་བ་དང། ཤེས་རབ་ཀྱི་ཆ་རྣམས་ཟབ་པ། སྔགས་ལ། རྒྱུད་སྡེ་འོག་མར་རྒྱ་ཆེ་བ་མཚན་བཅས་ཟབ་པ་མཚན་མེད། རྒྱུད་སྡེ་གོང་མ་བླ་མེད་ལྟར་ན་རྒྱ་ཆེ་བ་བསྐྱེད་རིམ། ཟབ་པ་རྫོགས་
རིམ་སྟེ་དོ་ལྟ་བུའི་ཟབ་རྒྱས་ཀྱི་ཆོས་ཆར་དབབ་ཏུ་གསོལ། ཞེས་པ་ཡིན། འདིར་ཆོས་སྐུ་ནམ་མཁའི་གཟུགས་སུ་བཀོད་པ་སོགས་གཟུགས་ཅན་གྱི་རྒྱུན་དུ་མཛད། འདིའི་སྐབས་བློས་ལྕོགས་ན་གསེར་འཁོར་རྩེ་བས་སྟོང་དང་ལྡན་པ་ཞིག་ཕུལ་བར་མོས་ཏེ་མདོ་
སྣགས་སྤྱི་བྱེ་བྲག་གི་ཆོས་འཁོར་བསྐོར་བའི་གསོལ་བ་སྔར་ལྟར་གདབ། དེ་ལྟར་ཆོས་ཀྱི་འཁོར་ལོ་བསྐོར་བ་ནི་ཆར་པ་དང་འདྲ་བ་སྟེ། ས་གཞི་དང་འདྲ་བའི་གདུལ་བྱའི་རྒྱུད་ལ་ཟབ་པ་དང་རྒྱ་ཆེ་བའི་ཆོས་ཆར་དབབ་པས་སྐུ་གསུམ་གྱི་ལོ་ཏོག་སྐྱེ་བར་འགྱུར་
བས༑ དེའི་ཕྱིར་ཆོས་འཁོར་བསྐོར་བར་བསྐུལ་བ་ཡིན་གསུངས། དགའ་ལྷ་འདི་ཉིད་ཀྱི་གཞུང་ནས་གསུངས་པའི་བཞུགས་གསོལ་གྱི་ཡན་ལག་གོང་དུ་སོང་ཟིན་ཀྱང། ཕུར་ལྕོག་ངག་དབང་བྱམས་པས་གསར་བསྣན་མཛད་པའི་རྣམ་དག་འོད་གསལ་
མ་མཚམས་འདིར་བཏོན་ཀྱང་ཆོག་གསུངས། བདུན་པ་བསྔོ་བའི་ཡན་ལག་ནི། བདག་གིས་ཇི་སྙེད་ཅེས་སོགས་གསུངས། འདི་ཡང་ཤིན་ཏུ་གལ་ཆེ་སྟེ། བསྔོ་བ་མ་བྱས་ན་ཁོང་ཁྲོ་རེ་རེས་ཀྱང་བསྐལ་པ་བརྒྱ་སྟོང་དུ་བསགས་པའི་དགེ་རྩ་འཇོམས་པར་
[026A]༄༅། །སྤྱོད་འཇུག་དང་འཇུག་པ་སོགས་ལས་གསུངས་པ་ལྟར་དང། བསྔོ་བ་བྱས་ན་བླ་མེད་བྱང་ཆུབ་མ་ཐོབ་བར་དུ་མི་འཛད་དེ། བློ་གྲོས་རྒྱ་མཚོས་ཞུས་མདོར། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང། །ཞེས་སོགས་ལྟར། དཔེར་
ན༑ ཆུ་ཟངས་གང་ལ་འོ་མ་ཐུར་མ་གང་བླུགས་ནས་རོ་གཅིག་ཏུ་འདྲེས་པ་ལྟར་ཡིན། བཀའ་གདམས་བློ་སྦྱོང་ལས། ཐོག་མཐའ་གཉིས་ལ་བྱ་བ་གཉིས། །ཞེས་གསུངས་པ་ལྟར་དགེ་རྩ་གང་བྱས་ཀྱང་ཐོག་མར་ཀུན་སློང་བཅོས་པ་དང། མཇུག་ཏུ་བསྔོ་
སྨོན་བྱེད་པ་འདི་གཉིས་གལ་ཆེ། བསྔོ་བྱའི་རྫས་ཤིག་ངོས་བཟུང་ནས་སྨོན་ལམ་འདེབས་པ་ནི་བསྔོ་སྨོན་གཉིས་ཀ་ཡིན། བསྔོ་བྱའི་རྫས་མེད་ན་སྨོན་ལམ་ལས་བསྔོ་བ་མིན། བསྔོ་བ་ལས་གང་དུ་བསྔོ་བ། ཚུལ་ཇི་ལྟར་བསྔོ་བ། བསྔོ་བའི་ངོ་བོ་
བསྔོ་བའི་དཔང་པོ་སོགས་དང། དེ་དག་ལ་བདེན་ཞེན་བཀག་ཚུལ་རྣམས་ལམ་ཁྲིད་ལས་ཤེས་དགོས་པར་གསུངས། དགེ་རྩ་ནི་གསེར་རྡོག་རྡོག་ལྟ་བུ་དང། བསྔོ་སྨོན་ནི་བཟོ་བྱེད་པ་དང་འདྲ་བས། རང་གི་དགེ་རྩ་དེ་བསྔོ་བྱའི་རྫས་སུ་བཟུངས་ནས་མཐར་
ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ། སྤྱིར་བསྔོ་བའི་ཡུལ་ལ། ཕྱག་འཚལ་བ་དང་མཆོད་ཅིང་བཤེགས་པ་དང། །སོགས་ལྟར་རྫོགས་བྱང་དུ་བསྔོ་བ་དང། རྒྱལ་སྲས་སྨོན་ལམ་གངྒའི་ཀླུང་རྣམས་ནི། །སོགས་ལྟར་དམ་ཆོས་
འཛིན་པའི་རྒྱུར་བསྔོ་བ། སྟོན་པ་བླ་ན་མེད་པའི་བསྟན་པ་དང། །སོགས་ལྟར་ཚེ་རབས་ཐམས་ཅད་དུ་བླ་མས་རྗེས་སུ་འཛིན་པའི་རྒྱུར་བསྔོ་བ་སྟེ་གསུམ་ལས། འདིར་ནི་བསྔོ་སྨོན་གྱི་མཆོག་ཏུ་གྱུར་པ་དམ་ཆོས་འཛིན་པའི་རྒྱུར་བསྔོ་བ་ཡིན། དེ་ཡང་

[026B] ཡན་ལག་བདུན་པ་ཕུལ་བ། གསོལ་བ་འདེབས་པ་སོགས་དུས་གསུམ་དུ་བསགས་པའི་དགེ་བའི་རྩ་བ་ཇི་སྙེད་ཅིག་མཆིས་པ་ཐམས་ཅད་རྙེད་བཀུར་སྙན་གྲགས་སོགས་ཀྱི་དབང་དུ་མ་ཡིན་
པར་སེམས་ཅན་རྣམས་ལ་གང་ལ་གང་ཕན་པར་སྤྱོད་འཇུག་སྨོན་ལམ་ལས་གསུངས་པ་བཞིན་འགྱུར་བ། སྤྱིར་སངས་རྒྱས་ཀྱི་བསྟན་པ་དང། ཁྱད་པར་དུ་ཡང་རྗེ་ཙོང་ཁ་པ་བློ་བཟང་གྲགས་པའི་དཔལ་གྱི་བསྟན་པ་ལྟ་སྒོམ་སྤྱོད་གསུམ་
མཁས་བཙུན་བཟང་གསུམ་སོགས་བསྟན་པའི་སྙིང་པོ་དྲི་མ་མེད་པ་འདི་ཉིད་ཡུན་རིང་དུ་གསལ་བྱེད་ཤོག་ཅེས་པའོ། སྤྱིར་ས་དགེ་རྙིང་མ་ཀར་འབྲུག་སོགས་སངས་རྒྱས་ཀྱི་བསྟན་པ་ཡིན་པ་ཙམ་མཚུངས་ཀྱང། རྟོགས་བརྗོད་འདུན་ལེགས་
མ་ལས་གསུངས་པ་ལྟར་དང་པོ་རྒྱ་ཆེན་ཐོས་པ་མང་དུ་བཙལ་བ་ནས་བཟུང་སྟེ་ཆང་བཏུང་ཐོ་ཅོ་སོགས་སྤྱོད་ངན་གྱི་དྲི་ཙམ་ཡང་མི་མངའ་བར་བསླབ་པ་གསུམ་གྱིས་རྒྱུད་དུལ་བའི་སྒོ་ནས་ཟུང་འཇུག་གི་གོ་འཕང་བརྙེས་པའི་བར་ཁྱད་ཆོས་མཚུངས་ཟླ་མེད་པ་
ཡོད་པས་འདིར་ཡང་བསྟན་པའི་སྙིང་པོ་ཞེས་གསུངས་པ་རེད། བསྟན་པའི་སྙིང་པོ་དེ་ལའང་ཟབ་རྒྱས་དང། སྙིང་པོའི་སྙིང་པོ། སྙིང་པོའི་ཡང་སྙིང། དེའི་ཡང་ཡང་སྙིང་རྣམས་སུ་ཡོད་པ་ལས། རྒྱ་ཆེ་བའི་བསྟན་པའི་སྙིང་པོ་བྱང་སེམས་དང། རྒྱུད་སྡེ་
འོག་མའི་མཚན་བཅས། ཟབ་མོའི་བསྟན་པའི་སྙིང་པོ་སྟོང་ཉིད་དང། རྒྱུད་སྡེ་འོག་མའི་མཚན་མེད། སྙིང་པོའི་སྙིང་པོ་ལ་རྒྱ་ཆེ་བའི་སྙིང་པོའི་སྙིང་པོ་བླ་མེད་ཀྱི་བསྐྱེད་རིམ་དང། ཟབ་མོའི་དེ་རྫོགས་རིམ། རྒྱ་ཆེ་བའི་སྙིང་པོའི་ཡང་སྙིང་སྒྱུ་ལུས་དང་

[027A]༄༅། །ཟབ་མོའི་དེ་འོད་གསལ། དེའི་ཡང་ཡང་སྙིང་སྒྱུ་འོད་ཟུང་དུ་འཇུག་པ་མི་སློབ་ཟུང་འཇུག་གི་ལམ་གྱི་རིམ་པ་རྣམས་སྤྱིར་སེམས་ཅན་ཐམས་ཅད་དང། ཁྱད་པར་རང་རྒྱུད་ལ་གསལ་བར་བྱེད་ནུས་པར་ཤོག་སྙམ་པ་དང་
ནམ་གཞག་རྒྱུན་དུའང་རྗེ་རིན་པོ་ཆེའི་གསུང་ལམ་རིམ་ཆེ་ཆུང། དྲང་ངེས་ལེགས་བཤད་སྙིང་པོ་སོགས་དང། སྔགས་རིམ་ཆེན་མོ། གསང་འདུས་བདེ་མཆོག་སོགས་ཀྱི་རྒྱུད་འགྲེལ་དང་རིམ་གཉིས་སྐོར་རྣམས་ལྷོད་ལྷོད་བྱས་ཏེ་ཚར་ཉི་ཤུ་སུམ་ཅུ་ཙམ་
བཀླགས་ནས། གསུང་གི་གསང་བ་ཤིན་ཏུ་ཟབ་ཅིང་ཕྲ་བ་རྟོགས་དཀའ་བ་ཡོད་པ་དེ་དག་ཀྱང་ཕྱིན་ཅི་མ་ལོག་པར་མྱུར་དུ་རྟོགས་ནུས་པའི་གསོལ་འདེབས་ཤུགས་དྲག་བྱ་དགོས་གསུངས། ཡན་ལག་བདུན་པོ་རྣམས་ཉོན་མོངས་དུག་ལྔའི་གཉེན་པོར་
འགྲོ་ལུགས། སོ་སོའི་ལག་རྗེས་འཇོག་ཚུལ་རྒྱས་པར་སྩལ། དེ་ནས་སྦྱོར་ཆོས་ཀྱི་མན་ངག་འདིར་སྤྱར་ནས་མཎྜལ་ཕུལ་ལ་དོན་ཆེན་པོ་གསུམ་གྱི་གསོལ་འདེབས་བྱ། མཎྜལ་གྲངས་གསོག་བྱེད་ན་སངས་རྒྱས་ཆོས་ཚོགས་མ་དང་ས་གཞི་སྤོས་བྱུགས་
སྦྲགས་ཏེ་ཚོམ་བུ་བདུན་མ་ཉིད་གྲངས་གསོག་དེ་རྣམས་ཀྱིས་སྦྱོར་ཆོས་ཀྱང་ཚང། རྒྱས་པར་ན། དོན་ཆེན་པོ་གསུམ་གྱི་གསོལ་འདེབས་མཇུག་ཏུ་དཔལ་ལྡན་ས་གསུམ་མ། མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་འདོན་
དེང་བརྩམས་མ་མན་ཆད་མཇུག་སྨོན་ལམ་གྱི་སྐབས་སུ་སྦྱར་བའི་ཕྱག་བཞེས་ཀྱང་ཡོད་གསུངས། གསུམ་པ་གསོལ་བ་གད་པ་ཅིང་བྱིན་རླབས་ཞུ་བ་ལ་གསུམ་ལས། དང་པོ་དབང་བཞི་བྱིན་རླབས་ཀྱི་ཚུལ་དུ་ཞུ་བ་ནི་དམིགས་བརྩེ་མའི་སྒོ་ནས་གསོལ་

[027B] དེ་ཡང་བཀའ་གདམས་གླེགས་བམ་ལས། རེས་འགའ་གསོལ་འདེབས་དབྱངས་ཀྱི་གཟུགས། །ཞེས་རྗེ་བཙུན་འཇམ་དབྱངས་གསོལ་འདེབས་ཀྱི་གཟུགས་སུ་སྤྲུལ་བར་གསུངས་པ་ནི་དམིགས་བརྩེ་མ་འདི་ཉིད་ཡིན་པས་འདི་བྱིན་
རླབས་ཀྱི་ཚན་ཀ་ཤིན་ཏུ་ཆེ། དེ་ལའང་སྲད་རྒྱུད་ལུགས་དང། དབེན་ས་སྙན་བརྒྱུད་ལུགས་སོ་སོར་དམིགས་བརྩེ་མ་བཞི་སྐོར། ལྔ་སྐོར་སོགས་མན་ངག་གི་འདོན་ཚུལ་མི་འདྲ་བ་མཐའ་ཡས་པར་བཞུགས་པ་ལས། དམིགས་བརྩེ་མ་རང་རང་གི་འདོན་
ལུགས་ལ་རང་རང་གི་མན་ངག་ཉམས་སུ་ལེན་ཚུལ་རེ་དང་ལས་ཚོགས་རེ་ཡོད། བླ་མ་ཆོད་སྐབས་དམིགས་བརྩེ་མ་དགུ་སྐོར་དང། དགའ་ལྷའི་སྐབས་འདིར་ལྔ་སྐོར་བྱེད། འདིའི་སྙན་བརྒྱུད་ཐུན་མོང་མ་ཡིན་པར་སྐུ་ནོར་བུ་མཛོད་འཛིན། གསུང་ཉི་མ་སྣང་
བྱེད༑ ཐུགས་གསང་བ་མཛོད་འཛིན་གྱི་སེམས་དཔའ་སུམ་བརྩེགས་དགུ་སྐོར་གསལ་གདབ་ཅིང་དབང་བཞི་དང་སྦྲགས་ནས་བྱེད་དགོས་པས། དེ་ལ་རྗེ་རིན་པོ་ཆེའི་སྤྱི་བོར་འཇམ་དབྱངས་ཕྱི་ནང་གསང་གསུམ་བཀོད་པ་སྐུ་ནོར་བུ་མཛོད་འཛིན་ལ་བརྟེན་
ནས་རྗེ་བླ་མའི་ཕྱི་སྒྲུབ། མགྲིན་པར་སྤྱན་རས་གཟིགས་ཕྱི་ནང་གསང་གསུམ་བཀོད་པ་གསུང་ཉི་མ་སྣང་བྱེད་ལ་བརྟེན་ནས་རྗེ་བླ་མའི་ནང་སྒྲུབ། ཐུགས་ཀར་ཕྱག་རྡོར་ཕྱི་ནང་གསང་གསུམ་བཀོད་པ་ཐུགས་གསང་བ་མཛོད་འཛིན་ནམ་རྗེ་བླ་མའི་གསང་སྒྲུབ་
ཡིན༑ འཇམ་དབྱངས་ཕྱི་ནང་གསང་གསུམ་འཇམ་དབྱངས་ཆོས་སྐོར་ལས་བྱུང་བ་ལྟར་དང། སྤྱན་རས་གཟིགས་ཕྱི་ནང་གཉིས་ཀྱང་འཇམ་དབྱངས་ཆོས་སྐོར་ལྟར་ལ། གསང་སྒྲུབ་ནི་སྤྱན་རས་གཟིགས་རྒྱལ་བ་རྒྱ་མཚོ་ཡིན། ཕྱག་རྡོར་ཕྱི་སྒྲུབ་གོས་སྔོན་ཅན་

[028A]༄༅། །དང༑ ནང་སྒྲུབ་ཕྱག་གཡས་གསེར་གྱི་རྡོ་རྗེ་འཕྱར་ཞིང། གཡོན་དྲིལ་བུ་དཀུར་བརྟེན་པ་ལ་སྤྱི་མགྲིན་སྙིང་ཁ་ལྟེ་བ་གསང་གནས་རྣམས་སུ་ཁྱུང་དཀར་་སེར་་དམར་་ལྗང་་སྔོན་་པོ་རྣམས་གསལ་བ་ལས་ཁྱུང་རིགས་ལྔ་དཔག་
མེད་འཕྲོ་པའི་ཕྱག་རྡོར་གཏུམ་པོ་ཁྱུང་ལྔ། གསང་སྒྲུབ་ཕྱག་རྡོར་འཁོར་ལོ་ཆེན་པོ་ཡིན། དེ་ལྟར་གསལ་བཏབ་ནས་དམིགས་བརྩེ་མའི་སྒོ་ནས་གསོལ་བ་གདབ་དགོས་པས། འདི་ལ་གསུམ། ཕྱི་མཚུངས་པ་གསལ་བྱེད། ནང་ཡོན་ཏན་དེ་ལྡན། གསང་
བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་བ་གདབ་པའོ། །དང་པོ་ནི། སྤྱིར་འདི་མན་གྱི་དམིགས་སྐོར་རྣམས་དང། དབང་བཞི་བྱིན་རླབས་སོགས་ཀྱང་བདག་གིས་དགའ་ལྷའི་མན་ངག་གསལ་རྗེན་ལྷུག་པར་བཀོད་པའི་ཆོ་གའི་ཚིག་ཏུ་གསལ་བ་
ལྟར་ལ། དམིགས་མེད་ཅེས་པ་སྙིང་རྗེ་རྣམ་པ་གསུམ་ལས། དམིགས་པ་མེད་པའི་སྙིང་རྗེ་ཉན་རང་རྣམས་ཀྱིས་ཆོས་ཉིད་ཇི་ལྟ་བ་རྟོགས་པས་དེ་ལྟར་མ་རྟོགས་པའི་སེམས་ཅན་ལ་སྙིང་བརྩེ་བའི་དམིགས་མེད་ལ་བྱེད་གསུངས། ཕྱོགས་བཅུའི་རྒྱལ་སྲས་
ཐམས་ཅད་ཀྱི་ཁྲོད་ན་སྙིང་རྗེ་དང། མཁྱེན་རབ་དང། མཐུ་སྟོབས་ནུས་པ་ཕུན་སུམ་ཚོགས་པ་འཕགས་པ་རིགས་གསུམ་མགོན་པོ་དང་མཚུངས་བ་སུ་ཡང་མེད་པ་བཞིན་དུ་གངས་ཅན་མཁས་པ་ཐམས་ཅད་ཀྱི་ཁྲོད་ན་ཤེས་བྱ་རིག་པའི་གནས་མཐའ་དག་ལ་
མཁས་པ་རྗེ་ཙོང་ཁ་པ་དང་མཚུངས་པ་སུ་ཡང་མེད་པས། བདག་ཀྱང་མཁས་པ་ལུང་གི་ཡོན་ཏན་ཐམས་ཅད་དང་ལྡན་པ་བླ་མ་ཁྱེད་རང་ལྟ་བུར་བྱིན་གྱིས་བརླབ་ཏུ་གསོལ་སྙམ་དུ་མང་ཐོས་ལུང་གི་ཡོན་ཏན་དྲན་པའི་སྒོ་ནས་གསོལ་བ་འདེབས་པ་རྗེ་བླ་མའི་ཕྱི་སྒྲུབ་

[028B] ཁ་ཅིག་གིས། རྗེའི་མཚན་ཙོང་ཁ་ཞེས་པར་དྲི་ངན་པའི་སྒོག་བཙོང་གི་རིགས་དཔེར་བྱས་ནས་ངན་སྨྲས་སྐུར་འདེབས་བརྗོད་པ་ཡོད་ཀྱང། དེ་ལྟ་མིན་པར་དོན་དུ་རྗེ་འདི་ཉིད་སྐུ་འཁྲུངས་ཡུལ་གྱི་ལུང་པའི་མིང་ཙོང་ཁ་ལུང་དང། ཆུ་ལ་ཙོང་ཆུ། རི་ལའང་
ཙོང་ཁའི་སྐྱེ་རི་མཐོན་པོ་ཞེས་བཏགས་པ་སོགས་ཡོད་པ་ལྟར་འཁྲུངས་ཡུལ་གྱི་ལུང་པའི་མིང་འབྲེལ་མཚན་གྱི་ཟུར་དུ་ཐོགས་ནས་རྗེ་ཙོང་ཁ་པ་ཞེས་གསོལ་བ་ཡིན་གསུངས། གཉིས་པ་ནི། ཕྱོགས་བཅུའི་རྒྱལ་བ་ཐམས་ཅད་ལ་སྙིང་རྗེ། མཁྱེན་རབ། མཐུ་
སྟོབས་ཇི་ཙམ་མངའ་བ་དེ་ཙམ་ཞིག་འཕགས་པ་རིགས་གསུམ་མགོན་པོ་ལ་མངའ། དེ་གསུམ་ལ་མཁྱེན་བརྩེ་ནུས་པ་ཇི་ཙམ་མངའ་བ་དེ་ཙམ་ཞིག་རྒྱལ་བ་ཙོང་ཁ་པ་ལ་མངའ་བས་ན། གངས་ཅན་མཁས་པ་ཐམས་ཅད་ཀྱི་དབུས་ན་ཚུལ་བཞིན་བསྒྲུབ་པ་
རྟོགས་པའི་ཡོན་ཏན་འགྲན་ཟླ་མེད་པ་ནི་རྗེ་བླ་མ་ཁྱོད་ཉིད་ཡིན་པས། བདག་ཀྱང་གྲུབ་པ་རྟོགས་པའི་ཡོན་ཏན་ཀུན་དང་ལྡན་པ་བླ་མ་ཁྱེད་རང་ལྟ་བུར་བྱིན་གྱིས་རློབས་སྙམ་དུ་གསོལ་བ་འདེབས་པ་རྗེ་བླ་མའི་ནང་སྒྲུབ་ཡིན་གསུངས། གསུམ་པ་ནི། ཕྱོགས་
བཅུའི་སངས་རྒྱས་ཐམས་ཅད་ཀྱི་སྙིང་རྗེ་དང། མཁྱེན་རབ། མཐུ་སྟོབས་གཅིག་ཏུ་བསྡུས་པ་ནི་རིགས་གསུམ་མགོན་པོ་ཡིན་ལ། དེ་གསུམ་མིའི་རྣམ་པར་ཤར་བ་རྗེ་ཙོང་ཁ་པ་ཆེན་པོ་ཡིན་པས་རྗེ་བླ་མ་ཁྱོད་ཉིད་ལ་གསོལ་བ་འདེབས་སོ། །བདག་ཀྱང་ཁྱེད་
རང་ལྟ་བུར་བྱིན་གྱིས་རློབས་སྙམ་པས་གསོལ་བ་འདེབས་པ་རྗེ་བླ་མའི་གསུང་སྒྲུབ་ཡིན་གསུངས། དེ་ལྟར་ཕྱི་་ནང་་གསང་་གསུམ་ལས་དང་པོ་ནི་རིགས་གསུམ་མགོན་པོ་ལ་ཡོན་ཏན་ཇི་ཙམ་མངའ་བ་བཞིན་བོད་གངས་ཅན་གྱི་ལྗོངས་འདིར་རྗེ་བླ་མ་ལའང་ལུང་གི་

[029A]༄༅། །ཡོན་ཏན་དེ་ཙམ་མངའ་བས་རྗེ་འདི་རིགས་གསུམ་མགོན་པོ་དང་འདྲ་བ་དང། གཉིས་པ་ནི་ཕྱི་ལུང་གི་ཡོན་ཏན་མཚུངས་པ་ཙམ་མ་ཟད་ནང་རྟོགས་པའི་ཡོན་ཏན་ཡང་རིགས་གསུམ་མགོན་པོ་དང་མཉམ་པའི་དོན་ཏེ། དེ་
གསུམ་གྱི་རྟོགས་པའི་ཡོན་ཏན་མཐའ་དག་རྗེ་འདི་ཉིད་ལ་ལྡན་པ་དང། གསུམ་པ་ནི་རྗེ་བླ་མ་རིགས་གསུམ་མགོན་པོ་དང་དབྱེར་མེད་དུ་བལྟ་བ་ཡིན་པས་བསྟོད་པ་རིམ་བཞིན་ཆེ་རུ་སོང་བ་ཡིན། སངས་རྒྱས་ཐམས་ཅད་ཡོན་ཏན་གྱི་གཙོ་བོ་མཁྱེན་
བརྩེ་ནུས་གསུམ་ཡ་བྲལ་གྱིས་སེམས་ཅན་གྱི་དོན་མཛད་ཐབས་མེད་པས། དེ་གསུམ་གྱི་ངོ་བོ་རིགས་གསུམ་གྱི་རྣམ་པར་ཤར་བ་དེ་ཉིད་བླ་མ་གཅིག་གི་ངོ་བོར་འདུས་པའི་བདག་ཉིད་ནི་རྗེ་འདི་ཡིན་པས་དེ་ཡིན་པ་ལ་ཡིན་པར་བལྟས་ནས་གསོལ་བ་
བཏབ་ན་རིགས་གསུམ་གྱི་བྱིན་རླབས་མྱུར་དུ་འཇུག་པའི་གནད་ཡོད། ཆོས་རྗེ་དོན་རིན་པར་འཇིགས་མཛད་རྡོ་རྗེས་ལུང་བསྟན་ཚུལ། ཡབ་ཡུམ་ལ་མནལ་ལྟས་བྱུང་ཚུལ། གསང་བ་ལྷག་པའི་ལྷ་དང་ངོ་བོ་དབྱེར་མེད་ཡིན་ཚུལ་སོགས་གསང་
བའི་རྣམ་ཐར་ལྟར་རྒྱས་པར་སྩལ་ཏེ་རྗེ་འདི་འཇམ་དཔལ་ཞི་ཁྲོ་སོགས་རིགས་གསུམ་གྱི་བདག་ཉིད་ཡིན་པ་ཡང་དེ་དག་གིས་ཤེས། བླ་མའི་རྣལ་འབྱོར་གཞན་དང་མི་འདྲ་བར་རྗེ་འདི་ལ་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་བྱུང་བ་ཡང་དེས་ཡིན་
དེ་དག་གིས་རྗེ་ཙོང་ཁ་པ་ཆེན་པོ་རིགས་གསུམ་གྱི་བདག་ཉིད་དུ་མོས་ནས་གསོལ་བ་འདེབས་པ་དེ་སོང་ནས། གཉིས་པ་བཀའ་བབས་ཀྱི་འཕྲིན་ལས་ཤེས་རབ་ཁྱད་པར་ཅན་གྱི་བྱིན་རླབས་ཞུ་བ་ནི། རྗེ་རིན་པོ་ཆེ་ཞལ་བཞུགས་དུས་དམིགས་བརྩེ་མ་ལ་

[029B] རྗེས་སུ་རྗེ་སྨན་ཁང་པ་ལ་དག་སྣང་བྱུང་བའི་ལས་ཚོགས་བཅུ་གཅིག་སོགས་ལས་ཚོགས་གང་ཡོད་ཚུར་བསྡུས་ནས་དམིགས་བརྩེའི་བེའུ་བུམ་ནང་དུ་ཡོད། དམིགས་བརྩེ་མ་འདི་ལ་བརྟེན་
ནས་ཞི་རྒྱས་དབང་དྲག་གི་འཕྲིན་ལས་བསྒྲུབ་ཚུལ་ཆེས་མང་ཞིང། འདིར་སྐབས་སུ་བབས་པ་སངས་རྒྱས་ཀྱི་གོ་འཕང་སྒྲུབ་པ་ལ་གལ་ཆེ་ཤོས་སུ་གྱུར་པ་ཤེས་རབ་ཀྱི་ལས་ཚོགས་སྒྲུབ་པ་ཡིན། ཐོས་བསམ་སྒོམ་གསུམ་སོགས་དང། ཐར་པ་དང་ཐམས་
ཅད་མཁྱེན་པའི་གོ་འཕང་སྒྲུབ་པ་སོགས་གང་ལའང་དད་པ་དང་ཤེས་རབ་འདི་གཉིས་གཙོ་ཆེ། སྤྱིར་ཤེས་རབ་ནི་སྐྱེས་ཐོབ་ཀྱི་ཡོན་ཏན་ཡིན་ཡང་ལྷ་དང་བླ་མ་ལ་བརྟེན་ནས་ཀྱང་བསྒྲུབ་ཏུ་ཡོད་པས་འཆད་རྩོད་རྩོམ་པ་སོགས་གང་གི་སྐབས་ཀྱང་བླ་མ་
དང་ལྷག་པའི་ལྷ་ལ་གསོལ་བ་འདེབས་པ་གནད་ཡིན། རྗེའི་ཐུགས་ཀའི་འཇམ་དབྱངས་ནི། རང་གིས་ལྟ་བ་བསྒོམ་པ་དང་འཆད་པ་གཙོ་བོར་བྱེད་ན་འཇམ་དཔལ་གཞོན་ནུར་གྱུར་པ། རྩོད་པ་དང་རྩོམ་པ་གཙོ་བོར་བྱེད་ན་འཇམ་དབྱངས་ཨར་ར་པ་ཙ་ན་
གསལ་འདེབས། དེའི་ཐུགས་ཀར་ཧཱུཾ་མཾ་གྱིས་མཚན་པའི་མཾ་ཡིག་ནི་འཇམ་དཔལ་རྩ་རྒྱུད་དུ། བློ་ལྡན་དང་པོར་ཡི་གེ་མ། །ཞེས་སཾ་སྐྲྀ་ཏའི་སྐད་ཀྱི་རྗེ་རིན་པོ་ཆེའི་མཚན་གྱི་ཐོག་མའི་མིང་ཡིག་དང་པོ་གསལ་བར་ལུང་བསྟན་པའི་ཐུན་མོང་མ་ཡིན་པའི་ས་བོན་
ཡིན༑ ཤེས་རབ་བསྒྲུབ་ཚུལ་དངོས་ལ་འཇམ་དབྱངས་ཆོས་སྐོར་ལས། མ་དག་འཁྲུད་དང་མི་ཤེས་བསལ། །ཞེས་སོགས་ལྟར་དམིགས་སྐོར་གཉིས་ལས། དང་པོ་མ་དག་པ་འཁྲུད་པའི་དམིགས་པ་ནི། རྗེ་ཡབ་སྲས་གསུམ་གྱི་ཐུགས་ཀ་ནས་

[030A]༄༅། །འོད་དཀར་པོའི་སྤུ་གུ་གྲོ་སོག་ཙམ་ཕུ་དུང་བརྐྱངས་པ་ལྟ་བུ་བྱུང་བ་མཐོ་གང་ཙམ་གྱི་མཚམས་ནས་གཅིག་ཏུ་འབྲེལ་བའི་ནང་བརྒྱུད་བདུད་རྩི་འོད་ཟེར་དང་བཅས་པའི་རྒྱུན་བབས་པས་ཐོག་མེད་ནས་བསགས་པའི་ནད་
གདོན་སྡིག་སྒྲིབ་སྤྱི་དང། ཁྱད་པར་ཤེས་རབ་རླབས་ཆེ་བ་སྒྲུབ་པ་ལ་བར་དུ་གཅོད་པའི་མི་མཐུན་ཕྱོགས་ཐམས་ཅད་རྣག་ཁྲག་དང་ཆུ་སེར། སྦལ་ལྕོང་སྡིག་སྦྲུལ་སོགས་ཀྱི་རྣམ་པར་ཕྱིར་ཐོན་ནས་ལྷག་མེད་དུ་དག་ཕྱིར་ཐོན་པ་དེ་ཡང་གཏོར་མ་དང་
གླུད་སོགས་ཀྱི་རྣམ་པར་བསྒྱུར་ཏེ། ས་འོ་རིམ་པ་བདུན་གྱི་འོག་ན་འཆེ་བདག་གཤིན་རྗེ་གླང་དམར་པོའི་རྣམ་པར་གནས་པ་ཁ་གདང་དེར་ཡོད་པའི་ཁར་བྱིན་པས་ཁོ་ངོམས་ཤིང་ཚིམས་ནས་ཁ་ཕར་བསྐོར་ནས་བསྡད་སོང་སྙམ་དུ་བསམས་ན་འཆི་བླུ་དང་ཚེ་སྒྲུབ་ཀྱི་མཆོག་
ཏུ་འགྱུར་གསུངས། ས་གཞི་ཡང་གས་པ་སོགས་མེད་པར་སྲ་ཞིང་བརྟན་པར་གྱུར་པར་མོས་ན་རྟེན་འབྲེལ་གྱི་གནད་ཡོད། མ་དག་པ་འཁྲུད་པ་ལ་བདུད་རྩི་དཀར་པོ་དང། མི་ཤེས་པ་བསལ་བའི་སྐབས་བདུད་རྩི་དམར་སེར་བྱེད། མ་དག་འཁྲུད་
པའི་དམིགས་པ་འདི་རྩལ་དུ་བཏོན་ན་ཡིག་བརྒྱ་བཟླ་བ་སོགས་ཀྱི་བཤགས་པའི་གོ་ཡང་ཆོད་གསུངས། གཉིས་པ་མི་ཤེས་པ་བསལ་བ་ལ་དམིགས་སྐོར་བདུན་ལས། དང་པོ་སྐུའི་སྒོ་ནས་ཤེས་རབ་རླབས་ཆེ་བ་སྒྲུབ་པ་ནི། རྗེ་ཡབ་སྲས་
གསུམ་གྱི་ཐུགས་ཀ་ནས་ཐུགས་རྒྱུད་ཀྱི་ཆེ་བའི་མཁྱེན་རབ་ཐམས་ཅད་བདུད་རྩི་དམར་སེར་གྱི་རྣམ་པར་བྱུང་བས་ལུས་གང། བདུད་རྩིའི་རྡུལ་ཕྲ་རབ་རྣམས་ཀྱང་འཇམ་དབྱངས་ཀྱི་སྐུའི་རྣམ་པ་ཟིལ་པ་ཕྲོ་མ་མེར་ཡོད་པ་ལས་འོད་ཟེར་འཕྲོས་

[030B] རྗེ་རིན་པོ་ཆེས་ཞིང་མཆོག་སྒོ་འབྱེད་ལས་གསུངས་པ་ལྟར་བླང་དོར་གྱི་གནས་རྣམས་རང་སྟོབས་ཀྱིས་འབྱེད་ནུས་པའི་ཤེས་རབ་
རླབས་ཆེ་བ་ཐོབ་པར་མོས། གཉིས་པ་གསུང་གི་སྒོ་ནས་ཤེས་རབ་གསལ་བ་སྒྲུབ་པ་ལ། སྤྱིར་འདི་དག་གི་སྐབས་ཤེས་རབ་རང་རང་གི་མི་མཐུན་ཕྱོགས་སྦྱང་ཆོག་པ་མན་ངག་ཡིན་པས། འདི་དང་འོག་མ་ལའང་ཐོག་མར་མ་དག་པ་འཁྲུད་པའི་དམིགས་པ་རེ་སྔོན་དུ་བྱ་དགོས་
འདིར་དམིགས་པ་གཞན་སྔར་ལྟར་ལ། ཤེས་རབ་གསལ་བ་སྒྲུབ་པ་ལ་གེགས་བྱེད་ཀྱི་དྲི་མ་སྦྱང། རྗེ་ཡབ་སྲས་ཀྱི་གསལ་བའི་མཁྱེན་རབ་ཐམས་ཅད་བདུད་རྩི་འོད་ཟེར་གྱི་རྣམ་པར་བྱུང་བས་དང། ལུས་དགར་
ནས༑ ཀུན་བྱང་གི་ཆོས་རྣམས་ཀུ་ཤའི་རྩེ་ལྟར་མ་འདྲེས་པར་འབྱེད་ནུས་པའི་ཤེས་རབ་གསལ་བ་ཐོབ་པར་མོས། གསུམ་པ་ཐུགས་ས་བོན་གྱི་སྒོ་ནས་མྱུར་བའི་ཤེས་རབ་སྒྲུབ་པ་ལ། དེའི་གེགས་བྱེད་སྦྱང། རྗེ་ཡབ་སྲས་ཀྱི་ཐུགས་ཀ་ནས་མྱུར་བའི་མཁྱེན་རབ་ཐམས་ཅད་བདུད་
ཙི་འོད་ཟེར་གྱི་རྣམ་པར་བྱུང་བས་ལུས་གང། བདུད་རྩིའི་རྡུལ་རྣམས་དྷཱི་ཧཱུཾ་གིས་མཚན་པ་དང། མཾ་ཧཱུཾ་གིས་མཚན་པའི་རྣམ་པར་གནས་པ། དེ་ཡང་མཾ་ཧཱུཾ་གི་ཀླད་ཀོར་དུ་འགོད་པ་མན་ངག་ཡིན་གསུངས། མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་བསམ་པ་སྐྱེས་མ་ཐག་
ཏུ་མ་ལུས་པར་འགོག་ནུས་པའི་ཤེས་རབ་མྱུར་བ་ཐོབ་པར་མོས། བཞི་པ་ཕྱག་མཚན་གྱི་སྒོ་ནས་ཟབ་པའི་ཤེས་རབ་སྒྲུབ་པ་ལ། དེའི་མི་མཐུན་ཕྱོགས་སྦྱང། རྗེ་ཡབ་སྲས་ཀྱི་ཟབ་པའི་མཁྱེན་རབ་ཐམས་ཅད་བདུད་རྩི་འོད་ཟེར་དང་བཅས་པའི་རྣམ་པར་བྱུང་བས་ལུས་གང། བདུད་

[031A]༄༅། །རྩིའི་རྡུལ་རྣམས་གླེགས་རལ་གྱི་རྣམ་པ་སོགས་སྔར་ལྟར་ལ། གསུང་རབ་ཀྱི་ཚིག་དོན་ལ་གཏུགས་པ་མེད་པར་འཇུག་པའི་ཤེས་རབ་ཟབ་པ་ཐོབ་པར་མོས། ལྔ་པ་གླེགས་བམ་གྱི་སྒོ་ནས་འཆད་པའི་ཤེས་རབ་སྒྲུབ་པ་ནི། གཞན་སྔར་བཞིན་
ལ། འཆད་པའི་ཤེས་རབ་ལ་བར་དུ་གཅོད་པའི་དྲི་མ་སྦྱང། གང་འཆད་རྒྱུའི་གཞུང་དེ་དང་དེའི་གླེགས་བམ་གྱི་རྣམ་པས་ལུས་གང་བ་དང། སངས་རྒྱས་ཐམས་ཅད་ཀྱི་འཆད་པའི་མཁྱེན་རབ་ཐམས་ཅད་གླེགས་བམ་གྱི་རྣམ་པར་སྤྱན་དྲངས་ནས་ཐིམས་པས་འཆད་པ་ལ་ཐོགས་
པ་མེད་པ་སློབ་དཔོན་ཀླུ་སྒྲུབ་དང་ཐོགས་མེད་ལྟ་བུར་གྱུར་པར་མོས། འདིའི་སྐབས་གླེགས་བམ་དང་མཉམ་དུ་ལས་ཀྱི་རིགས་ཀྱི་ཕྱག་མཚན་སྣ་ཚོགས་རྡོ་རྗེ་གསལ་བཏབ་ན་གདུལ་བྱའི་རྒྱུད་ལ་ཕན་ཐོགས་ཤིན་ཏུ་ཆེ་བ་མྱོང་གྲུབ་ཡིན་གསུངས། དྲུག་པ་རལ་གྲིའི་འཁོར་
ལོའི་སྒོ་ནས་རྩོད་པའི་ཤེས་རབ་སྒྲུབ་པ་ལ། དེའི་མི་མཐུན་ཕྱོགས་སྦྱང་བ་སྔར་ལྟར། བདུད་རྩིའི་རྡུལ་རྣམས་རལ་གྲིའི་འཁོར་ལོའི་རྣམ་པར་ཡོད་པ་ལས་འོད་འཕྲོས། རལ་གྲིའི་འཁོར་ལོ་ནི་རལ་གྲི་གཅིག་དབུས་སུ་གྱེན་འགྲེང་གི་ཡུ་བའི་མཚམས་སུ་ཟླ་གདན་ལ་དྷཱི་
ཡིག་དང། ལྟེ་བའི་སྒོ་ངའི་བྱེའུ་ཕྲུག་ཁ་ལྟ་བུར་ཨ་ལོང་གི་འཁྱུད་མོས་བསྐོར་བ་ནས་ཕྱིར་ཐོན་ཏེ་འཕྲུལ་ནས་འཁོར་ཆོག་པའི་རལ་གྲི་ལེབ་ཉལ་དྲུག་ལ་མ་རེག་ཙམ་དུ་ཟླ་གདན་ལ་ཨོཾ་ཨ་ར་པ་ཙ་ན་སྟེ་ཡི་གེ་འབྲུ་དྲུག་གིས་མཚན་པ། སངས་རྒྱས་ཐམས་ཅད་ཀྱི་རྩོད་པའི་
མཁྱེན་རབ་རྣམས་རལ་གྲིའི་འཁོར་ལོའི་རྣམ་པར་སྤྱན་དྲངས་ནས་ཐིམས་པས་རྩོད་པ་ལ་ཐོགས་པ་མེད་པ་ཕྱོགས་གླང་ཆོས་གྲགས་ལྟ་བུར་གྱུར་པའི་མོས་པ་བྱེད། རྩོད་པའི་ཚེ་རལ་གྲིའི་འཁོར་ལོ་གཡས་སྐོར་དུ་མྱུར་བར་འཁོར་བས་ཕྱིར་རྒོལ་གྱི་རྨོངས་པའི་དྲྭ་བ་གཅོད་

[031B] ཡང་རྩོད་པ་བྱེད་སྐབས་འཁོར་ལོ་གཡོན་སྐོར་དུ་དྲག་ཏུ་འཁོར་བས་ཕ་རོལ་པོའི་ལྕེ་དུ་མ་བུར་གཅོད་པ་སོགས་ཞི་དྲག་གི་དམིགས་པའི་ཁྱད་པར་བྱར་ཡོད་ཀྱང། འཁོར་ལོ་གཡོན་དུ་འཁོར་བའི་དྲག་པོའི་དམིགས་པ་འདི་ཕྱི་རོལ་པ་ལྟ་བུ་ལས་ནང་
བས་ནང་པར་རྩོད་སྐབས་མི་རུང་བ་ཡིན་གསུངས། བདུན་པ་རྩོམ་པའི་ཤེས་རབ་སྒྲུབ་པ་ལ། རྩོམ་པ་ལ་བར་དུ་གཅོད་པའི་གེགས་བྱེད་སྦྱངས། བདུད་རྩིའི་རྡུལ་རྣམས་མི་ཤེས་པ་ཧྲིབ་ཧྲིབ་གཅོད་པའི་རལ་གྲིའི་འཁོར་ལོ་དང། ཚིག་སྦྱོར་ཕུན་སུམ་ཚོགས་པ་སྟོན་པའི་
གླེགས་བམ་སྟེ་གླེགས་རལ་གཉིས་ཀའི་རྣམ་པར་གནས་པ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་ཀྱི་རྩོམ་པའི་མཁྱེན་རབ་ཐམས་ཅད་གླེགས་བམ་དང་རལ་གྲིའི་འཁོར་ལོའི་རྣམ་པར་སྤྱན་དྲངས་ནས་ཐིམས་པས་རྩོམ་པ་ལ་ཐོགས་པ་མེད་པ་སློབ་དཔོན་དཔའ་
བོ་དང། ཆོས་རྒྱལ་དགེ་བའི་དབང་པོ་ལྟ་བུར་གྱུར་བར་མོས། ཡང། སྙིང་ཁར་འཇམ་དབྱངས་དང། ལྕེ་ལ་དབྱངས་ཅན་མ་བཀོད་ཚུལ་སོགས་ཀྱང་གསུངས། དེ་ལྟར་ཤེས་རབ་སྒྲུབ་སྐོར་བདུན་ཀ་དཀྱུས་གཅིག་ཏུ་སྒྲུབ་པ་མ་ལྕོགས་ན་འདི་ཚང་མ་མཉམ་དུ་སྒྲུབ་པ་ངེས་ཅན་
དུ་མི་དགོས་པས་རྩོད་པའི་ཤེས་རབ་ལྟ་བུ་སྐབས་སུ་བབས་པའི་དམིགས་སྐོར་གང་འདོད་པ་གཅིག་སྒྲུབ་ཀྱང་ཆོག་དགའ་ལྷ་འདིའི་སྒོ་ནས་ཤེས་རབ་སྒྲུབ་ན་ཁྱད་ཤིན་ཏུ་ཆེ་སྟེ། བླ་མ་རྡོ་རྗེ་འཆང་ཉིད་ནས་དགུང་ལོ་བཅུ་གྲངས་སྐབས་ཤིག་འདིའི་སྟེང་ནས་ཟླ་གཅིག་ཙམ་
བསྒྲུབས་པས་ཤེས་རབ་གང་འདོད་དུ་འཕེལ་བར་བྱུང་བ་མྱོང་གྲུབ་ཡིན་གསུངས། འཇིགས་བྱེད་ཀྱི་ཞི་ཁྲོ་སྦྲགས་སྒྲུབ་སོགས་ཆེས་ཤིན་ཏུ་ཟབ་ཅིང་མྱུར་ཡང་བར་གཅོད་ཀྱང་ཧ་ཅང་ཆེ་ལ། འདི་ནི་བླ་མའི་རྣལ་འབྱོར་དང་འབྲེལ་བས་བར་ཆད་ཆུང་ཞིང། ཟབ་མྱུར་གྱི་

[032A]༄༅། །ཁྱད་ཆོས་ཚང་བ་བཅས་འདིའི་སྒོ་ནས་ཤེས་རབ་སྒྲུབ་པ་གནད་ཆེ། བདུད་རྩི་འབེབ་སྦྱང་སྐབས་ཀྱི་བདུད་རྩི་དང་འོད་ཟེར་གཉིས་བདེ་སྟོང་གཉིས་མཚོན། བདུད་རྩི་སྣ་ལྔ་འོད་ཟེར་དང་བཅས་པས་ཉོན་མོངས་ལྔ་སྦྱོང་བ་དང་
ཡེ་ཤེས་ལྔ་ཐོབ་ཚུལ་སོགས་འདི་དག་གི་མཚོན་དོན་ཡང་རྒྱ་ཆེ། གོང་གི་རིགས་གསུམ་མགོན་པོ་ཕྱི་ནང་གསང་གསུམ་རྗེ་ཡབ་སྲས་གསུམ་ཀའི་གནས་གསུམ་དུ་བསྒོམ་པ་དང། ཡང་ལུགས་གཅིག་ལ་རྗེ་ལ་འཇམ་དབྱངས་ཕྱི་ནང་གསང་གསུམ་དང། དེ་
བཞིན་རྒྱལ་ཚབ་ལ་སྤྱན་རས་གཟིགས། མཁས་གྲུབ་རྗེ་ལ་ཕྱག་རྡོར་ཕྱི་ནང་གསང་གསུམ་གསལ་བ་དང། ཡང། གསང་བདེ་འཇིགས་གསུམ་བཀོད་ནས་དེ་དག་གི་སྔགས་བཟླ་བ་དང། རིགས་གསུམ་ཞི་ཁྲོའི་ལས་ཚོགས་སོགས་ལས་ཚོགས་རྣམས་ཀྱང་
སྒྲུབ་ཆོག་གཞན་ཡང་ནད་རིགས་ཞི་བ་སོགས་ཀྱི་དམིགས་པ་ཁ་བསྒྱུར་ཚུལ་པཎ་ཆེན་དཔལ་ལྡན་ཡེ་ཤེས་ཀྱི་གསུང་ལས་ཚོགས་ཁ་ཚར་ཅན་སོགས་སུའང་ཡོད། རང་ལ་འཇིགས་པ་བྱུང་བ་ལྟ་བུའི་ཚེ་རྗེ་བླ་མའི་སྐྱབས་སྦྱིན་གྱི་ཕྱག་རྒྱའི་འོག་ཏུ་རང་ཆུད་པའི་
མོས་པ་བྱ་བ་སོགས་དམིགས་བརྩེ་མ་འདི་ལ་དམིགས་སྐོར་དང་མན་ངག་མི་འདྲ་བ་མཐའ་ཡས་པ་བཞུགས་པས་དམིགས་བརྩེ་མའི་བེའུ་བུམ་ནང་དུ་འཁོད་པའི་དགའ་ལྷའི་ཁྲིད་ཀྱི་སྐོར་སོགས་ཞིབ་པར་བླ་མ་མཉེས་པའི་ཞལ་ལས་ཤེས་དགོས་པ་ཡོད་གསུངས་
དེ་ནས་ཐུན་མོང་མ་ཡིན་པའི་དམིགས་སྐོར་ལྔའི་སྐབས་ཚིག་རེ་དང་དམིགས་པ་རེ་སྤྲགས་ནས་བྱེད་པ་སོགས་ཀྱང་དམ་པ་གོང་མའི་མན་ངག་བཞིན་ཁོ་བོའི་ཆོག་སྒྲིགས་ཀྱི་ཡིག་ཆུང་ལྟར་བྱ། དམིགས་སྐོར་ཐ་མའི་དམིགས་པ་དང་སྦྲགས་ཏེ་འབུམ་ཕྲག་གཅིག་

[032B] བློ་བཟང་གྲགས་པའི་ཞབས་ལ་ཞེས་པའི་བར་དེར་མཚམས་བཞག་ནས། རྗེ་རིན་པོ་ཆེ། འཇམ་དབྱངས་དམར་སེར། རྩ་བའི་བླ་མའི་རྣམ་པ་རྣམས་རེས་མོས་ཀྱིས་གང་གསལ་བ་དེ་
ལ་སེམས་གཟུང། གསོལ་བ་འདེབས་ཞེས་འདོད་པ་གསོལ་བ་ཡིན། དམིགས་རིམ་དང་པོ་ནས་ལྔ་པའི་བར་གྱི་མི་འདྲ་བའི་ཁྱད་པར་རྣམས་བློ་ལ་ངེས་པར་བྱས་ཏེ་དམིགས་པ་བྱེད། དམིགས་སྐོར་ལྔ་པའི་དམིགས་པ་དང་སྦྲགས་ཏེ་དམིགས་བརྩེམ་འབུམ་བཟླ་བའི་
དབང་དུ་གཏང་ན། ཐུན་དང་པོ་ལ་གོང་གི་དམིགས་པ་ལྔ་ལས་སྔ་མ་བཞི་པོ་ལན་རེ་བྱས་ཏེ། དེ་ནས་དམིགས་པ་ལྔ་པ་འདི་ཤ་སྟག་བྱེད་བཞིན་གྲངས་གསོག་མ་མཐའ་དམིགས་པ་འདི་དང་སྦྲགས་ནས་དམིགས་བརྩེ་མ་ལན་བདུན་རེ་ངེས་པར་འདོན་དགོས་གསུངས་
གསུམ་པ་ལམ་ཡོངས་རྫོགས་ལ་བྱིན་རླབས་སྤུངས་ཞུས་ཀྱི་ཚུལ་དུ་ཞུ་བ་ནི། ལམ་ཡོངས་རྫོགས་ཀྱི་ཤར་སྒོམ་བྱེད་པར་གསུངས་པས་ཡོན་ཏན་གཞི་གྱུར་མ་ལྟ་བུའམ། ཡང་ན། ཁོ་བོའི་དགའ་ལྷ་རྒྱས་ཕར་ཤར་སྒོམ་བྱ་ཚུལ་ཚིགས་བཅད་གསར་རྩོམ་ཡོད་པ་འདིའི་སྟེང་
ནས་བྱ། རབ་ལམ་རིམ་སོགས་ལ་མྱོང་བ་བཏོན། མ་མཐའ་འདི་ལྟ་བུའི་སྒོ་ནས་ཤར་སྒོམ་མདོར་བསྡུས་རེ་བྱས་ན་ལམ་ཡོངས་རྫོགས་ལ་བག་ཆགས་འཇོག་ཐུབ་པའི་ཁྱད་ཡོད། དེ་ལྟར་མ་ལྕོགས་ན། ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །ཞེས་སོགས་
ཚིགས་བཅད་གཉིས་བརྗོད་དེ་ཅུང་བསྡུས་པའི་ཚུལ་དུ་བྱས་ཆོག་གསུངས། གསུམ་པ་ཚོགས་ཞིང་བསྡུ་བ་ནི། ཚོགས་ཞིང་གཞན་གསལ་བཏབ་ཡོད་ན་དེ་རྣམས་དང་སྲས་གཉིས་བཅས་རྗེ་རིན་པོ་ཆེ་ལ་ཐིམ། འཁོར་གཞན་གསལ་མེད་ན་སྲས་གཉིས་རྗེ་ལ་ཐིམ་

[033A]༄༅། །སེང་ཁྲི་པད་ཟླ་སོགས་ཀྱང་རྗེའི་སེང་ཁྲི་པད་ཟླ་ལ་ཐིམ། རང་གི་ལུས་ཀྱི་དབུས་སུ་རྩ་དབུ་མ་དང། སྙིང་པདྨ་འདབ་བརྒྱད་དུ་གསལ་བ་ལ། དཔལ་ལྡན་རྩ་བའི་གསོལ་འདེབས་དང་པོའི་ཚེ་རྗེ་བླ་མ་ཇེ་ཆུང་ཇེ་ཆུང་གིས་མཐར་
རྒྱ་སྲན་ཙམ་དུ་གྱུར་པ་སྙིང་པདྨ་འདབ་བརྒྱད་ཀྱི་དབུས་སུ་བྱོན་ཏེ་པདྨ་བུམ་སྐུ་ཁ་བསྡུ་བ་སོགས་བྱེད་པ་ནི་ཐུན་མོང་བ་དང། འདིའི་སྟེང་ཐུན་མོང་མ་ཡིན་པ་ནི། སྲས་ཀྱི་ཐུ་བོ་གཉིས་རྗེ་བླ་མའི་སྐུ་དཔུང་གཡས་གཡོན་གྱི་ཐད་ནས་ཐིམས་པ་རྗེའི་ཕྱག་གི་པད་
སྡོང་གཡས་གཡོན་གྱི་སྟེང་དུ་སྤྱན་རས་གཟིགས་དང་ཕྱག་རྡོར་དུ་གྱུར་པའི་རྗེ་རིགས་གསུམ་མར་གསལ་བ་དཔལ་ལྡན་རྩ་བའི་སོགས་ཀྱི་གསོལ་འདེབས་ལན་དང་པོའི་ཚེ་རང་གི་སྤྱི་བོར་བྱོན་ཏེ་རང་དང་ཁ་བལྟ་ཕྱོགས་མཐུན་པར་བཞུགས། རང་གི་སྙིང་རྩ་
འདབ་བརྒྱད་ཀྱི་ཚུལ་དུ་གསལ་བ་རླུང་ནང་དུ་འདུ་བ་ལ་ཕན་ཕྱིར་རྩ་དབུ་མའི་ནང་དུ་ཡོད་པར་བསམ། འདིར་དཔལ་ལྡན་ཞེས་པ་སྔགས་ཀྱི་ཆོས་སྐད་ཐུན་མོང་མ་ཡིན་པ་སྟེ་སྒྱུ་འོད་ཟུང་འཇུག་གི་དཔལ་དང་ལྡན་པ་ལ་བྱེད། དཔལ་ལྡན་རྩ་བའི་ལན་གཉིས་པའི་
སྐབས་རྗེ་བླ་མའི་ཁྲི་པད་ཚངས་བུག་ནས་སྙིང་ཁའི་རྩ་འདབ་ལ་དབྱེར་མེད་དུ་ཐིམས་པ་པདྨ་འདབ་བརྒྱད་དུ་གྱུར། ཟླ་ཉིའི་གདན་ཀྱང་སྙིང་ཁའི་མི་ཤིགས་པའི་ཐིག་ལེ་སྟེང་དཀར་འོག་དམར་ཁ་སྦྱོར་གྱི་རྣམ་པ་ཅན་ལ་ཐིམས་པས་ཉི་ཟླའི་གདན་དུ་གྱུར། རྗེ་བླ་མ་ཡང་
དབུ་མའི་ནང་ནས་མར་བྱོན་ཏེ་ཐིག་ལེའི་དབུས་སུ་རང་གི་རླུང་སེམས་ཧཱུཾ་ཡིག་དཀར་ལ་དམར་བའི་མདངས་ཅན་དུ་གསལ་བ་དེ་ལ་ཐིམ། དེ་འོད་དུ་ཞུ་ནས་ཤིན་ཏུ་ཕྲ་བའི་གཉུག་མའི་རླུང་དེས་ཉེར་ལེན་དང། བླ་མའི་སྐུ་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་

[033B] སྐུ་མདོག་དཀར་པོར་བཞེངས་ཀྱང་ཆོག་འདི་དཀར་པོར་བྱེད་པ་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་བས་ཡིན། ཤིན་ཏུ་ཕྲ་བའི་སེམས་དེས་ཉེར་
ལེན་དང། བླ་མའི་ཐུགས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་ཤིན་ཏུ་ཕྲ་བའི་སེམས་དེ་ཐུགས་ངག་པ་བདེ་ཆེན་འོད་གསལ་ཆོས་ཀྱི་སྐུར་གྱུར། རླུང་དེའི་གདངས་ཤིན་ཏུ་ཕྲ་བའི་ངག་དེས་ཉེར་ལེན་དང། བླ་མའི་གསུང་དེས་ལྷན་ཅིག་བྱེད་རྐྱེན་བྱས་པ་
ལ་བརྟེན་ནས་ཤིན་ཏུ་ཕྲ་བའི་ངག་གསུང་རྡོ་རྗེར་གྱུར། དེ་ལྟར་བླ་མ་ཡི་དམ་རང་སེམས་གསུམ་ངོ་བོ་དབྱེར་མི་ཕྱེད་པའི་སྐུ་ཐུགས་ཟུང་འཇུག་ངེས་པ་ལྔ་ལྡན་འབྲས་དུས་ཀྱི་ལོངས་སྐུ་དངོས་དེ་ངའོ་སྙམ་དུ་ང་རྒྱལ་བྱ་བ་སྒྱུ་ལུས་ནང་ལྡང་གི་དམིགས་པ་སྐྱོང་ཚུལ་
ཡིན། སྐབས་འདིའི་སྒྱུ་ལུས་པའི་སྐུ་གསང་བདེ་འཇིགས་གསུམ་གང་ལ་མོས་པ་དེར་བཞེངས་ཀྱང་ཆོག་བླ་མ་ཆོད་སྐབས་རྡོ་རྗེ་འཆང་དུ་བཞེངས་པ་ཡིན། བདེ་མཆོག་ཏུ་བཞེངས་ན་ཡུམ་སྐུ་མདོག་དམར་པོ་བྱེད་དགོས་པ་བདེ་མཆོག་གི་སྒོས་ཆོས་ཡིན། ད་
དུང་འདི་ལ་བརྟེན་ནས་འོད་གསལ་དང་སྒྱུ་ལུས་བསྒྲུབ་ཚུལ། རྡོ་རྗེའི་བཟླས་པ། བསྲེ་བ་སྐོར་དགུ་སོགས་ཀྱང་སྦྱར་དུ་རུང། འོན་ཀྱང་སྦྱར་ཆེས་ན། ཙཱུ་ཏའི་ཡུལ་དུ་ཕྱིན་པ་ན། །རྐང་གཉིས་པ་ལ་མིར་མི་རྩི། །ཞེས་པ་ལྟར་འགྱུར་དུ་དོགས་པས་རེ་ཞིག་
དེ་ཙམ་གྱིས་ཆོག་པར་ཞུས་གསུངས། དགའ་ལྡན་གྱི་ཞིང་ནས་བྱམས་མགོན་གྱི་ཐུགས་ཀའི་རྗེ་བླ་མ་དང་རང་གི་སྙིང་ཁའི་རྗེ་བླ་མའི་བར་སྤྲིན་དཀར་པོའི་ཐག་པ་ཕྲ་མོ་མ་ཆད་པར་རྒྱུན་དུ་གསལ་འདེབས་པ་འཕོ་བའི་མན་ངག་ཟབ་གནད་ཅན་ཡིན། དེ་ནས་

[034A]༄༅། །དཔལ་ལྡན་རྩ་བའི་ལན་གསུམ་པ་བརྗོད་དེ་སྙིང་པདྨ་འདབ་བ་རྒྱད་ཁ་ཟུམ་པའི་ཕྱི་ནས་དམིགས་བརྩེ་མ་དང་སྔགས་ཕྲེང་གི་ཐག་པས་དཀྲི་པ་སོགས་ཆོག་སྒྲིགས་ལྟར་བྱ། སྙིང་གི་རྩེ་མོར་རྡོ་རྗེ་རྩེ་ལྔ་པ་ཕྱེད་པ་ཤིན་ཏུ་ལྕི་བ་
རི་རབ་ལྟ་བུས་ལྕི་ཡོར་གྱིས་མནན་པར་བསམས་ན་སྙིང་རླུང་མི་འཇུག་པའི་ཁྱད་ཡོད། བར་ཆད་སྲུང་པའི་ཕྱིར་སྙིང་པདྨ་བུམ་སྐུ་དང་རྩ་དབུ་མའི་ནང་གི་བར་སྟོང་སྤྱི་གཙུག་མན་ཐམས་ཅད་ཀྱང་དམིགས་བརྩེ་མ་དང། ཨ་ར་པ་ཙ་དང་དཧི་ཥྵི་
ཁེངས་ཏེ་བུག་སྟོང་ཕྲ་མོ་ཙམ་ཡང་མེད་པར་བསམ། དེ་ནས་རྒྱལ་མཆོག་བསྐལ་བཟང་གི་དགའ་ལྷའི་ཁྲིད་ཡིག་ཏུ་གསུངས་པའི་དགའ་ལྡན་ལྷ་བརྒྱ་མའི་སྨོན་ལམ། དེ་ལྟར་དངོས་གྲུབ་མ་ལུས་ཞེས་སོགས་ཡོད་པ་འདི་བཏོན། གཞན་ཡང། དཔལ་ལྡན་
ས་གསུམ་མའི་སྨོན་ལམ་དེང་བརྩམས་མ་དང། ཚེ་རབས་ཀུན་ཏུ་སོགས། ལམ་རིམ་སྨོན་ལམ། དགེ་ལྡན་བསྟན་པ་རྒྱས་པའི་སྨོན་ལམ་སོགས་བསྔོ་སྨོན་གྱི་རྒྱས་འདེབས་ནན་ཏན་བྱ་གསུངས། དེ་ནས་ཐུན་མཚམས་སུའང་བཟའ་བཏུང་གི་ཚེ་ཁ་
ཟས་རྣམས་བདུད་རྩིར་བྱིན་བརླབས་ཏེ་སྙིང་ཁའི་རྗེ་བླ་མ་ལ་ཕུལ་བར་མོས། ཆོས་གོས་རྣམ་གསུམ་སོགས་གྱོན་པ་ཡང་སྙིང་ཁའི་བླ་མ་ལ་ཕུལ་བར་བསམ། སྒོ་གསུམ་གྱི་བྱ་བ་གང་བྱས་ཐམས་ཅད་སྙིང་ཁའི་རྗེ་བླ་མ་དེ་ཉིད་དཔང་པོའི་ཚུལ་དུ་བྱེད་པ་
ལས་བག་མེད་པའི་རིགས་མི་བྱེད་པ་དང། མི་གཞན་གྱིས་རང་ལ་ཕྱག་འཚལ་བ་ལྟ་བུའི་ཚེའང་སྙིང་ཁའི་རྗེ་བླ་མ་ལ་འཚལ་བར་མོས་པ། གཞན་ལ་ཕར་ཕྱག་དབང་གནང་བ་དང། བཀའ་བསྒོ་བྱེད་པ། སྲུང་མདུད་སྦྱིན་པ་ཚུན་ཆད་སྙིང་ཁའི་རྗེ་བླ་མའི་ཡིན་

[034B] མ་མཐའ་བསོད་ནམས་ཟད་ཡོང་སྙམ་པའི་སྙིང་ཆུང་ཆུང་ཡང་བྱེད་མི་དགོས། དགེ་སྦྱོར་ཐམས་ཅད་ཀྱི་སྲོག་གཅིག་པུ་བླ་མའི་རྣལ་འབྱོར་འདི་ལྟ་བུ་ཉམས་སུ་བླངས་ན་གཏན་གྱི་འདུན་མ་
རླབས་པོ་ཆེ་མྱུར་དུ་འགྲུབ་ཅིང། ལྷག་པར་དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་འདི་ནི་ཤིན་ཏུ་ལག་ཏུ་བླང་བདེ་ལ། བླ་མའི་མན་ངག་དང་སྦྱར་བའི་ཟབ་གནད་ཀྱང་ཁྱད་པར་ཅན་ཡོད་པས་རང་ཅག་རྣམས་ཀྱིས་ཅིས་ཀྱང་འདི་ལ་བརྩོན་པ་དྲག་པོའི་སྒོ་ནས་ཉམས་
སུ་བླངས་ཏེ་དལ་འབྱོར་གྱི་རྟེན་ལ་སྙིང་པོ་མཆོག་ཏུ་ལོན་པ་ཞིག་ངེས་པར་བྱེད་དགོས་པ་ཡིན། དེ་ལྟ་བུའི་གདམས་པ་ཡང་ཁྲིད་ཡིག་དངོས་གྲུབ་ཀུན་འབྱུང་འདི་གའི་སྟེང་ནས་བདག་གི་དྲིན་ཅན་རྩ་བའི་བླ་མ་དོན་གྱི་སླད་དུ་མཚན་ནས་སྨོས་ཏེ་མཚན་བརྗོད་པར་དཀའ་བ་
སྒོ་མང་མཁན་ཆེན་རྡོ་རྗེ་འཆང་མཁྱེན་རབ་བསྟན་པ་ཆོས་འཕེལ་དཔལ་བཟང་པོའི་ཞལ་སྔ་ནས་ཁྲིད་རྒྱུན་དང་མན་ངག་ཞལ་ཤེས་ཡོངས་སུ་རྫོགས་པ་ལེགས་པར་ཐོབ། གཞན་དུ་དགའ་ལྷ་རང་གི་རྩ་ཚིག་གི་སྟེང་ནས་ཀྱང་བཀྲ་ཤིས་ལྷུན་པོའི་ཐོས་བསམ་གླིང་མཁན་པོ་
རིན་པོ་ཆེ། ལུང་རྟོགས་ཀྱི་ཡོན་ཏན་སྤྱི་དང། ཁྱད་པར་དུ་ཟབ་མོའི་ལྟ་བའི་སྒོ་ནས་གྲུབ་པའི་གོ་འཕང་མཐོན་པོར་གཤེགས་པའི་བདག་ཉིད་ཆེན་པོར་གྱུར་པ་རྩ་བའི་བླ་མ་འཇམ་དཔལ་དཀོན་མཆོག་ཆོས་འཕེལ་གྱི་ཞལ་སྔ་ནས་ཟབ་ཁྲིད་མན་ངག་རྣམས་ལེགས་པར་
ཐོབ་པ་ཡིན་གསུངས། གང་ཞུས་པ་དེ་དག་ཚང་མས་ཕྱག་ལེན་ལ་ཐེབས་པ་ཞིག་ཅིས་ཀྱང་ནས་བཀའ་དྲིན་སྐྱོང་བར་ཞུ། བདག་གིས་ཇི་སྙེད་བསགས་པའི་དགེ་བ་འདིས། །ཞེས་སོགས་དགྱེས་བཞིན་དུ་འདོམས་པར་མཛད་དོ། །དེ་ནས་སློབ་མ་རྣམས་ཀྱིས་ཕྱག་བཞེས་

[035A]༄༅། །ལྟར་མཎྜལ་ཚིགས་བཅད་དང་བཅས་པ་དང། བླ་སློབ་ལྷན་ཅིག་པས་རིང་འབད་མ། མདོར་ན་དཔལ་ལྡན་བླ་མའི། ཆོས་ཀྱི་རྒྱལ་པོ། བདག་དང་གཞན་གྱི་སོགས་གསུངས་ནས་བསྟན་པ་དང་འགྲོ་བའི་དོན་དུ་ཐུགས་སྨོན་
རྒྱ་ཆེན་པོའི་བཀའ་དྲིན་སྩལ་ཏོ། །དེ་ལྟར་དགའ་ལྡན་ལྷ་བརྒྱ་མའི་གསུང་བཤད་བརྗེད་བྱང་འདི་ནི། ཕ་བླ་མ་བཀའ་དྲིན་འཁོར་མེད་ཆེན་པོ་དེ་ཉིད་ཀྱི་དྲུང་ནས་ཟབ་རྒྱས་གདམས་པའི་བདུད་རྩི་མོད་མི་དམའ་བའི་སྐལ་བཟང་ཐོབ་ཀྱང། རྨོངས་རྟུལ། སྙོམ་
ལས། དོན་མིན་རྣམ་གཡེང་དུ་མའི་ཁུར་གྱིས་དུབ་པ་འདན་གྲྭ་སུ་དཧིའི་མིང་ཅན་གྱིས། རྣམ་འདྲེན་དམ་པ་ཉིད་ལས་འདིའི་ཟབ་ཁྲིད་ལན་ཁ་ཡར་ནོས་པའི་ཟིན་ཐོ་ལས་རང་བཟོ་མེད་པར། རབ་བྱུང་བཅུ་དྲུག་པའི་མེ་ཕག་ལོར་ལྷ་ཀླུ་དགའ་ཚལ་དུ་བྲིས་པ་
དྲིན་ཅན་བླ་མ་རྡོ་རྗེ་འཆང་གིས་ཚེ་རབས་ཀུན་ཏུ་དགྱེས་བཞིན་འརྗེས་སུ་འཛིན་ཅིང། བཀའ་བཞིན་སྒྲུབ་པའི་མཉེས་མཆོད་ཁོ་ནར་གཞོལ་ནུས་པའི་རྒྱུར་གྱུར་ཅིག། འགྲོ་དོན་འཕེལ།། དགེའོ།། །།



﻿
[001A]
༄༅། ། འཇམ་དཔལ་གཤིན་རྗེ་གཤེད་ཀྱི་བཀའ་སྡོད་འཆི་བདག་ཡས་ཀྱི་གཤིན་རྗེ་འཁོར་དང་བཅས་པའི་ཉིན་ཞག་གི་དབྱུག་གུ་དྲུག་ཅུ་
རྩ་བཞིའི་གཏོར་མ་ལ་བརྟེན་ཏེ་དྲག་པོ་གཙོ་བོར་གྱུར་བའི་ལས་སྒྲུབ་པའི་རིམ་པ་གནམ་ལྕགས་ཐོག་ཆེན་དྲག་འབེབས་ཞེས་བྱ་བ་བཞུགས་
   ༈    དམ་ཚིག་མི་གཙང་བ་སོགས་ཀྱིས་བལྟ་ཞིང་ཉམས་སུ་བླངས་ན་དྲག་པོའི་ཆད་པས་མནར་བར་འགྱུར་བས་བག་ཡོད་པར་བྱོས་ཤིག།།

[001B] །ན་མོ་གུ་རུ་བཛྲ་བཧཻ་ར་ཝཱ་ཡ། འཇམ་དབྱངས་མཐོན་མཐིང་རལ་བའི་རྒྱན་སྤངས་ནས། །ཡོངས་རྫོགས་ཐུབ་བསྟན་བདག་པོར་དུར་སྨྲིག་གི། །རྣམ་རྒྱལ་མཚན་མ་བསྒྲེང་བའི་
ཁྱུ་མཆོག་ཏུ། །རབ་བསྔགས་ཙོང་ཁ་པ་ལ་གུས་པས་འདུད། །བདེན་གཉིས་སྔོ་སངས་རྭ་གདེངས་ཁྲོ་བོའི་སྐུ། །འཇིགས་ཕ་མཐའ་དག་འཇིགས་མཛད་གོམ་སྟངས་ཀྱིས། །སྲིད་གསུམ་ཀླད་ནས་གནོན་མཛད་
ལྷག་པའི་ལྷ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ། །སྲིད་གསུམ་སྐྱེ་འགྲོ་ཡོངས་ཀྱི་སྲོག་དབུགས་ཟས། །གནམས་ལྟ་བུར་གདངས་པའི་ཞལ་གྱི་གྲར། །གསོལ་མཛད་འཆི་བདག་ཡབ་
ཡུམ་བཀའ་ཉན་བཅས། །བསྟོད་དོ་བྱང་ཆུབ་བར་དུ་གྲོགས་མཛོད་ཅིག་འཇམ་དཔལ་བཀའ་སྡོད་མཐུ་སྟོབས་ནག་པོའི་སྤྲིན། །དུག་གི་ཁ་རླངས་འཁྲིགས་པའི་དཀྱིལ་རུམ་ནས། །དགྲ་བགེགས་

[002A] །འཇོམས་བྱེད་གནམ་ལྕགས་ཐོག་ཆེན་གྱི། །དྲག་འབེབས་མྱུར་མགྱོགས་བསྐུལ་བའི་ལས་རིམ་སྤྲོ། ། འདིར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཅེས་བྱ་བ་དུས་གསུམ་རྒྱལ་བ་
ཐམས་ཅད་ཀྱི་མཁྱེན་པའི་རང་བཞིན་རྗེ་བཙུན་འཇམ་དཔལ་དབྱངས་སྙིགས་མའི་དུས་གཤིན་རྗེ་ལ་སོགས་པ་མ་རུངས་པ་རྣམས་འདུལ་བར་བྱ་བའི་ཆེད་དུ་གཤིན་རྗེ་དྲག་ཏུ་ཁྲོས་པ་ལས་ཀྱང་ཆེར་ཁྲོས་པའི་ཁྲོ་བོའི་རྒྱལ་པོ་ཆེན་པོའི་སྐུར་བཞེངས་པས། རྡོ་རྗེ་འཇིགས་
བྱེད་མཐོང་བ་ན། །ཁྲོ་བོའི་གཞན་རྣམས་ཐམས་ཅད་ཀྱི། །ཐམས་ཅད་ཐམས་ཅད་ལག་ཆ་འཆོར། །ཞེས་འཇིག་རྟེན་དང་འཇིག་རྟེན་ལས་འདས་པའི་འཇིགས་པ་དག་ཀྱང་འཇིགས་པར་མཛད་པ་ཡིན་པས་ན་དགྲ་ནག་གི་རྒྱུད་ལས། བཅོམ་ལྡན་འདས་མངོན་པར་སངས་
རྒྱས་པར་མཛད་པའི་དུས་སུ་སྟོབས་པོ་ཆེ་འཇིགས་བཅན་གྲངས་མེད་པ་བདུད་ཀྱི་དམག་རྣམས་བཅོམ་ལྡན་འདས་ཐུགས་རྗེ་ཆེན་པོའི་བྱང་ཆུབ་ཀྱི་བར་ཆོད་དུ་བྱུང་སྟེ། དེའི་དུས་སུ་བདུད་ཆེན་པོ་ལས་རྒྱལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་

[002B] གསུང་དང། ཐུགས་ལས་ཁྲོ་བོ་གཤིན་རྗེའི་དགྲ་ཕྱུང་ངོ། །ཕྱུང་ནས་ཕྱག་ན་རྡོ་རྗེ་ལ་བཅོམ་ལྡན་འདས་ཐུབ་པ་ཆེན་པོས་བཀའ་སྩལ་བ། ཕྱག་ན་རྡོ་རྗེ་ཁྱོད་ཁྲོ་བོ་ཆེན་པོའི་གཟུགས་གཤིན་རྗེའི་དགྲ་འདི་མངོན་དུ་གྱིས་ལ་
བདུད་རྣམས་དང། ཀླུ་རྣམས་དང། གནོད་སྦྱིན་རྣམས་དང། ལྷ་མ་ཡིན་རྣམས་དང། ལྷ་རྣམས་ཀུན་ཏུ་སྐྲག་པ་དང། འཇིགས་པ་དང་གསོད་བཞེས་བྱ་བ་འདི་གསུངས་སོ། །ཞེས་ཐུབ་པ་བཅོམ་ལྡན་འདས་ཀྱིས་རྡོ་རྗེ་གདན་གྱི་སྤོར་བྱང་ཆུབ་མངོན་དུ་མཛད་པའི་ཚུལ་སྟོན་
པ་ལ་ཉེ་བའི་ཚེ། བདུད་ཀྱི་དམག་དཔུང་གྲངས་མེད་པ་བར་དུ་གཅོད་པའི་ཕྱིར་ལྷགས་པས། གཤིན་རྗེ་གཤེད་པོའི་སྐུའི་རྣམ་པར་བཞེངས་ཏེ། བདུད་སྡེ་རྣམས་ཕམ་པར་མཛད། སླར་ཡང་ཕྱག་ན་རྡོ་རྗེ་ལ་བདུད་དང་ཀླུ་ལ་སོགས་པ་མ་རུངས་པ་རྣམས་
འཇོམས་པར་བྱེད་པ་ལ་གཤིན་རྗེ་གཤེད་བསྔགས་པར་གསུངས་པ་བཞིན་དུ་རྗེ་བཙུན་འཇམ་དཔལ་དབྱངས་ཀྱིས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་སྙིགས་མའི་དུས་སུ་ཡི་དམ་ཁྱད་པར་ཅན་འདི་ལྟ་བུ་ལ་མ་བརྟེན་བར་ཆད་ཀྱི་དབ་རིགས་ཆོས་སྒྲུབ་པ་འགོ་མི་ཐོན་པར་
གསུངས་པས། ཡི་དམ་ཁྱད་པར་ཅན་འདི་ཉིད་ལ་ངེས་པར་བརྟེན་དགོས་ཤིང། དེའི་འཕྲིན་ལས་ཀྱི་རིམ་པ་ཇི་ལྟར་སྒྲུབ་པའི་ཚུལ་ནི། གཤིན་རྗེ་གཤེད་དམར་པོའི་རྒྱུད་ལས། འཕྲུལ་འཁོར་མཐར་ཐུག་གཤིན་རྗེ་གཤེད། །མ་བྱུང་འབྱུང་བར་མི་འགྱུར་རོ། །ཞེས་ཞི་རྒྱས་
དབང་དྲག་གི་འཕྲུལ་འཁོར་སྤྱི་དང། ཁྱད་པར་དྲག་པོ་མངོན་སྤྱོད་ཀྱི་ལས་ཚོགས་འབྲུལ་འཁོར་གྱི་རིམ་པ་ལ་གཤིན་རྗེ་གཤེད་ཀྱི་རྒྱུད་ལྟ་བུ་མ་བྱུང་མི་འབྱུང་བར་གསུངས་པ་བཞིན། རྒྱ་བོད་ཀྱི་དྲག་པོའི་ལས་ཚོགས་ཚད་ཐུབ་ཕལ་ཆེ་བ་དག་གཙོ་བོ་འདི་ལ་གཞི་

[003A]༄༅། །བརྟེན་པ་ཡིན་ལ། དེ་ཡང་འཕགས་ཡུལ་མཁས་གྲུབ་ལས་རིམ་པར་བརྒྱུད་པའི་གཤེད་སྐོར་གྱི་ལས་ཚོགས་དུ་མ་མཆིས་མོད་ཀྱང། དཔལ་རྡོ་རྗེ་འཇིགས་བྱེད་ཀྱིས་ཆོས་ཀྱི་རྒྱལ་པོ་ཙོང་ཁ་པར་མངོན་སུམ་དུ་སྩལ་ཞིང་
རྗེ་བླ་མ་ནས་མཁས་གྲུབ་ཐམས་ཅད་མཁྱེན་པར་རིམ་པར་བརྒྱུད་པའི་འཕྲུལ་འཁོར་ལ། འཁོར་ལོ་ལ་བརྟེན་ཏེ་ཞི་རྒྱས་དབང་དྲག་གི་ལས་སྒྲུབ་པའི་རྣམ་གཞག་རྣམས་ལ་མཁས་གྲུབ་རྗེས་ཡིག་ཆ་མཛད་པ་དང། གཏོར་མ་ལ་བརྟེན་པའི་ལས་བསྒྲུབ་པ་ལ་རྗེ་ཞ་
ལུ་པས་ཁ་བྱང་ལྟ་བུའི་རྩ་ཚིག་པཎ་ཆེན་ཐམས་ཅད་མཁྱེན་པ་དང། རྒྱལ་དབང་གོང་མས་མཐོང་བརྒྱུད་ཀྱི་ཕྱག་ལེན་མན་ངག་བཅས་རྒྱས་པར་སྟོན་པའི་གདམ་ངག་དང། དེ་དག་གི་རྗེས་སུ་འབྲངས་ནས་ཉམས་སུ་བཞེས་པའི་རྒྱུན་མ་ཉམས་པ་མཆིས་པ་ལས་དམར་
པོའི་རྒྱུད་ལེའུ་བཅོ་ལྔ་པ་ལས། ཉི་མ་སོ་སོ་ཡང་ན་ཟླ། །ཡང་ན་ལོ་ནི་སོ་སོ་ལ། །མཁས་པས་དབྱུག་གུ་དྲུག་ཅུ་བཞིའི། །གཏོར་མ་དྲུག་ཅུ་རྩ་བཞི་བྱིན། །ཞེས་དང། རྟོག་བདུན་ལས། གཏོར་མའི་ལས་བྱའོ། །ཞེས་པ་དང། དགྲ་ནག་གི་ལེའུ་བཅུ་གཉིས་པ་ལས། ཉི་མ་རེ་རེ་ཟླ་
རེ་རེ༑ ༑དེ་བཞིན་ལོ་ནི་རེ་རེ་ལ། །གཏོར་མ་དྲུག་ཅུ་རྩ་བཞི་བྱིན། །མཁས་པས་དྲུག་ཅུ་བཞི་དབྱུག་ལ། །ཞེས་གསུངས་ཤིང། དེའི་ཐད་ཀྱི་གྲུབ་ཆེན་དཔལ་འཛིན་གྱི་དཀའ་འགྲེལ་ལྷན་ཅག་སྐྱེས་པའི་སྣང་བ་ལས། ཉིན་རེའམ་ཞེས་བྱ་བ་ནི་རྟག་ཏུའོ། །ཟླ་རེའམ་ཞེས་བྱ་བ་ནི་
ཟླ་བ་རེ་རེ་ལ་ཉིན་རེའོ། །ལོ་ནི་རེ་རེ་ཞེས་བྱ་བ་ནི་ལོ་རེ་རེ་ལ་ཉིན་རེའོ། །ཞེས་རབ་ཉིན་རེ། འབྲིང་ཟླ་རེ། ཐ་མ་ལོ་རེ་ལ་ལན་རེ་བྱ་བའི་དོན་དང། ཡང་དེ་ཉིད་ལས། དུས་ནམ་ཞེན་དུས་བསྟན་པའི་ཕྱིར་གསུངས་སོ། དབྱུག་གུ་ཞེས་བྱ་བ་ལ། ཐུན་གཅིག་གི་བརྒྱད་ཆ་ནི་

[003B] །ཞེས་པ་ལ་སོགས་པ་གསུངས་པ་ལྟར། སྤྱིར་ཉིན་ཞག་གཅིག་ལ་ཐུན་ཚོད་བརྒྱང། ཐུན་རེ་རེ་ལ་སྣ་བུག་ནས་རླུང་གི་འཕོ་བ་གཉིས་གཉིས་ཏེ་འཕོ་བ་བཅུ་དྲུག་དེ་རེ་རེ་ལ་མེ་རླུང་ཆུས་སྟེ་འབྱུང་ཆུང་གི་རླུང་ནི་དབྱེ་བ་བཞི་བཞིར་ཕྱེ་བས་དྲུག་ཅུ་རྩ་བཞི་ཡོད་པ་ལས་ཡར་ངོའི་ཚེས་གཅིག་
གཉིས་གསུམ་ལ་ཐོག་མར་སྣ་བུག་གཡས་པ་ནས་རླུང་གི་འཕོ་བ་ཐུན་ཕྱེད་རྒྱུ་ཞིང། དེ་ལ་དང་པོར་སྣ་བུག་གི་སྟེང་ཕྱོགས་སུ་རྒྱུ་བའི་མེ་རླུང། ལོགས་གཉིས་ནས་རྒྱུ་བའི་རླུང་གི་རླུང། འོག་ཕྱོགས་ནས་རྒྱུ་བའི་ཆུ་རླུང། དབུས་ནས་རྒྱུ་བའི་ས་རླུང་སྟེ་འབྱུང་ཆུང་གི་རླུང་བཞི་ཡོད་ཅིང་དེ་
ནས་ཐུན་ཕྱེད་གཡོན་དུ་འཕོ་བ་དང། དེ་ལ་ཡང་འབྱུང་ཆུང་གི་རླུང་ཚན་པ་བཞི། དེ་ལྟ་བུའི་སྣ་བུག་ནས་འཕོ་བ་ཉིན་མོ་བརྒྱད་དང་མཚན་མོ་བརྒྱད་ཡོད་ཅིང། ཚེས་བཞི་ལྔ་དྲུག་རྣམས་ལ་ཐོག་མར་སྣ་བུག་གཡོན་ནས་ཐུན་ཕྱེད་ཀྱི་བར་དུ་རྒྱུ་ཞིང། དེ་ནས་གཡས་སུ་ཐུན་ཕྱེད་རྒྱུ་བ་སོགས་སྔར་དང་འདྲ་བས་
ཞག་གསུམ་གསུམ་ལ་ཐོག་མའི་སྣ་བུག་གི་རྒྱུ་བ་འཕོ། མར་ངོའི་ཚེས་གཅིག་གཉིས་གསུམ་རྣམས་ལ་ཐོག་མར་སྣ་བུག་གཡོན་ནས་འཕོ་ཞིང། དེ་ནས་གཡས་སུ་འཕོ་བ་སོགས་ཡར་ངོ་ལས་གོ་ལྡོག་པ་འབྱུང་ལ། དེ་ཡང། ས་དང་ཆུ་ལ་དགེ་བའི་ལས། །མེ་དང་རླུང་ལ་ནག་པོའོ། །ཟླ་བ་ཡང་དག་
ཤེས་པར་བྱ། །འོད་རྣོ་བ་ལ་འབྲིང་པོ་ཡིན། །མི་དགེ་གལ་ཏེ་ཉི་མར་བྱས། །དེ་ནི་ངེས་པར་འཆི་བ་སྟེར། །དེ་ཉིད་ཟླ་བར་བྱུང་གྱུར་ན། །ཤིན་ཏུ་སྡུག་བསྔལ་སྟེར་བ་མིན། །ཞེས་ཁུ་བ་ཤས་ཆེར་འབབ་པས་ཟླ་བ་སྟེ་གཡོན་རྐྱང་མ་ནས་རླུང་རྒྱུ་བའི་དུས་སུ་ཞི་བའི་ལས་རྣམས་བྱ་བ་དང། ཁྲག་ཤས་ཆེར་
འབབ་པས་འོད་རྣོན་ཉི་མ་སྟེ་གཡས་རོ་མ་ནས་རླུང་རྒྱུ་བའི་དུས་སུ་དྲག་པོའི་ལས་བགྱིས་ན་དགྲ་ངེས་པར་འཆི་བར་འགྱུར་བས་ཤིས་པ་དང། གཡས་གཡོན་གྱི་དུས་དེ་ལས་ལྡོག་ན་འབྲས་བུ་ཇི་བཞིན་མི་འབྱུང་བས་འབྲིང་དུ་བཤད་ཅིང། དེ་བཞིན་དུ་སྔར་བཤད་པའི་ས་ཆུའི་རླུང་དུས་ཞི་ལས་དང། མེ་

[004A]༄༅། །རླུང་གི་རླུང་དུས་སུ་དྲག་པོའི་ལས་བྱེད་པ་ཡིན་པས་དབྱུག་གུ་དྲུག་ཅུ་རྩ་བཞིའི་དུས་རྣམས་སུ་ཞི་དྲག་གི་ལས་སྒྲུབ་པའི་ཕྱིར་དུ་གཏོར་མ་སྦྱིན་པར་བྱ་བ་ནི་དཀའ་འགྲེལ་ལྷན་ཅིག་སྐྱེས་པའི་སྣང་བའི་དོན་ཡིན་ལ། ཕྱིར་རླུང་གི་འཕོ་བ་དང། ཐུན་ཚོད་
དབྱུག་གུ་སོགས་ལ་ཆེད་དུ་བྱ་བའི་གདུལ་བྱའི་ཁྱད་པར་དང་སྐྲར་རྩིས་པ་དག་གི་འདོད་ཚུལ་སྣ་ཚོགས་པ་ལ་དགོངས་ཏེ་ཚད་ལྡན་གྱི་རྒྱུད་དང། འགྲེལ་བྱེད་ལས་ཀྱང་མི་འདྲ་བ་དུ་མ་གསུངས་པར་རྗེ་ཐམས་ཅད་མཁྱེན་པས་རིམ་ལྔ་གསལ་སྒྲོན་དུ་བཀའ་སྩལ་བ་བཞིན་ལས་འདི་སློབ་དཔོན་
དཔལ་འཛིན་གྱི་བཞེད་པ་སོར་གཞག་བཀོད་ཅིང། གྲུབ་ཆེན་ནག་པོ་བས་དགྲ་ནག་གི་འགྲེལ་པར་ཡང། རླུང་གི་འཕོ་བ་དང། དེ་ལ་ཞི་དྲག་གི་ལས་བྱ་བ་ལ་སོགས་པ་སྔ་མ་ཇི་ལྟ་བ་བཞིན་དུ་བཤད་ཅིང། དབྱུག་གུ་དྲུག་ཅུ་རྩ་བཞི་བྱིན་ཞེས་བྱ་བ་ནི་གཏོར་མའི་གྲངས་ཏེ། སྦྱིན་
པ་ནི་མགྲོན་ཉེ་བར་མཆོད་པའོ། །ཞེས་དབྱུག་གུ་དྲུག་ཅུ་རྩ་བཞིའི་དུས་སུ་གཏོར་མ་དྲུག་ཅུ་རྩ་བཞི་བྱིན་པར་གསུངས་ལ། རྗེ་ཞ་ལུ་པའི་རྩ་ཚིག་ལས། ལོ་ཟླ་ཞག་གི་དབྱུག་གུ་ཡིས། །རྒྱས་འབྲིང་བསྡུས་པའི་དབྱེ་བར་འགྱུར། །རྒྱས་པ་རྒྱལ་པོའི་མཁར་བཞིན་བརྩིག་འབྲིང་བོ་
བཙུན་མོའི་ལྕགས་མཁར་བཞིན། །བསྡུས་ལ་རྩིག་པ་སྤང་བར་བྱ། །ཞེས་རྒྱས་པ་ལོའི་དབྱུག་གུ་རྒྱལ་པོའི་མཁར་བཞིན་དུ་བརྩིག་པ་དང། འབྲིང་པོ་ཟླ་བའི་དབྱུག་གུ་བཙུན་མོའི་ལྕགས་མཁར་བཞིན་དང། བསྡུས་བ་ཞག་གི་དབྱུག་གུ་ལ་རྩིག་པ་མི་བྱ་བར་གསུངས་བ་ནི་ཐུན་
མོང་མ་ཡིན་པའི་མན་ངག་གིས་བརྒྱན་བ་ཡིན་པས་འདིར་ཉིན་ཞག་དབྱུག་གུ་དྲུག་ཅུའི་གཏོར་མ་ཇི་ལྟར་བྱ་བའི་ཚུལ་ལ་ལས་བཞི་ལས། དྲག་པོའི་གཏོར་མ་རྒྱས་པར་བཤད་པ་དང། ཞི་རྒྱས་དབང་གསུམ་གྱི་གཏོར་མ་ཇི་ལྟར་བྱ་བའི་ཚུལ། དང་པོ་ནི། རྟོག་བདུན་ལས། དེ་

[004B] དུར་ཁྲོད་དམ། ཆུ་ཀླུང་གི་འགྲམ་མམ། ཤིང་གཅིག་གམ། མཚན་མ་གཅིག་པའམ། བཞི་མདོ་འམ། ཁང་སྟོང་ངམ། མ་མོའི་ཁྱིམ་མམ། ལྷའི་ཁང་པའམ། འཐབ་མོའི་གནས་སམ། གྲོང་ཁྱེར་རམ། གྲོང་བར་ལ་སོགས་པའི་གནས་
སུ༑ ཞེས་གསུངས་པ་ལྟར་གྱི་གནས་གང་ཡང་རུང་བར། དཔལ་རྡོ་རྗེ་འཇིགས་བྱེད་ཀྱི་དབང་བསྐུར་བ་ལེགས་པར་ཐོབ་ཅིང། དམ་ཚིག་དང་སྡོམ་པ་ལ་གནས་པ། ཡི་དམ་གྱི་བསྙེན་བ་སྔོན་དུ་སོང་བ་དག་གིས། རྒྱུད་ལས། དཀོན་མཆོག་གསུམ་ལ་གནོད་པར་བྱེད་པ་དང་
བླ་མ་ལ་བརྙས་པ་དང། དམ་ཚིག་དང་བྲལ་བ་དང། སྔགས་དང་རྒྱུད་ལ་འཕྱ་བར་བྱེད་པ་དང། སེམས་ཅན་ལ་འཚེ་བ་འདི་རྣམས་ལ་ཕན་པའི་ཕྱིར་སྔགས་པས་སྙིང་རྗེས་གདུངས་པའི་སེམས་ཅན་གསོད་པའི་རབ་ཏུ་སྦྱོར་བ་བྱའོ། །གལ་ཏེ་གཞན་ལ་བྱས་ན་དམ་ཚིག་ཉམས་ནས་ཚབ་
ཆེན་པོར་འགྲོའོ། །རྒྱུད་གཞན་ལས་ཀྱང་གསུངས་ཏེ། སློབ་དཔོན་ལ་ནི་སྨོད་བྱེད་དང། །ཐེག་པ་ཆེན་པོ་སྐུར་བ་དང། །སྔགས་རྒྱུད་རབ་སྦྱོར་ཡེ་ཤེས་ལ། །འཕྱ་བར་བྱེད་པའི་མི་གང་ནི། །འདི་ནི་འབད་ལ་བསད་པར་བྱ། །ཡང་ན་གནས་ནས་གཡོ་བར་བྱའོ། །རྣལ་འབྱོར་སྙིང་རྗེ་མེད་པ་ཡིས། །གཞན་
ལ་རུང་རུང་བྱས་ན་ནི། །དེ་ལ་དེ་བཞིན་དེ་ལས་ནི། ཕྱིར་བཟློག་པ་ནི་འབྱུང་བར་འགྱུར། །དེ་ཕྱིར་སེམས་ཅན་འཕྱ་བའི་ཕྱིར། །རྣལ་འབྱོར་པས་ནི་འདི་ལའོ། །ཞེས་གསུངས་པ་ལྟར། དཀོན་མཆོག་གསུམ་ལ་གནོད་ཅིང་བསྟན་པ་བཤིག་པ། བླ་མ་ལ་བརྙས་པ་སོགས་བྱེད་པ་ལ་དྲག་པོ་མ་གཏོགས་
ཐབས་གཞན་གྱིས་འདུལ་བར་མ་ནུས་པ་དེའི་ཚེ་སྔགས་པས་ཡུལ་དེ་ཉིད་ལ་རྒྱུའི་ཀུན་སློང་སྙིང་རྗེ་ཆེན་པོས་ཀུན་ནས་བླངས་ཏེ་དྲག་པོའི་ལས་བརྩམ་ཞིང། རང་ལ་གནོད་པ་ཅུང་ཟད་ཙམ་གྱིས་ཁོང་ཁྲོས་ནས་ལས་སྦྱོར་བརྩམས་ན་དྲག་ལས་ཕྱིར་བཟློག་པ་དང། ཕྱི་མ་ཡང་དམྱལ་བར་སྡུག་

[005A]༄༅། །བསྔལ་མི་བཟད་བ་མྱོང་བར་གསུངས་པས་བྱ་མི་རུང་ལ། དེས་ན་ཀུན་སློང་སྙིང་རྗེ་ཆེན་པོ་དང། བྱང་ཆུབ་ཀྱི་སེམས་ཀྱིས་ཀུན་ནས་བླངས་པ་ངེས་པར་དགོས་ཤིང། སེམས་དེ་ལྟ་བུའི་ཀུན་སློང་དང་ལྡན་ན། རིག་སྔགས་ལ་སོགས་པ་གཞན་གྱིས་མ་
གྲུབ་པ་ཐམས་ཅད་དུས་ཐུང་དུ་དང། ཚེགས་ཆུང་དུས་འགྲུབ་སླ་བར་གསུངས་ཤིང། གཞན་ཡང། རྟོག་གསུམ་ལས། སྔགས་དང་རྫས་ཀྱི་སྦྱོར་བ་ལ། །དཔྱད་ན་དངོས་གྲུབ་མི་འབྱུང་སྟེ། །གལ་ཏེ་ཡིད་གཉིས་ཟ་གྱུར་ཏམ། །བསམ་པར་གྱུར་ཏམ་དད་པ་ཉམས། །དེ་ཚེ་དངོས་གྲུབ་
ཉེ་བ་ཡང། །ཕྱིར་བཟློག་འགྱུར་བ་གདོན་མི་ཟ། །དད་པ་བརྟན་པོས་བསྒྲུབས་པ་ན། །ནམ་མཁའ་མེད་པར་འགྱུར་ན་ཡང། །སྔགས་ཀྱི་དངོས་གྲུབ་མེད་མི་སྲིད། །ལྷ་དང་དྲང་སྲོང་གིས་བཤད་པའི། །རིག་སྔགས་བསླུ་བར་མི་སྲིད་ན། །འདོད་ཆགས་བྲལ་བས་བཤད་པ་ཡི། །གསང་སྔགས་
སྦྱོར་བས་བསླུ་བ་ནི། །མ་བྱུང་འབྱུང་བར་མི་འགྱུར་རོ། །ཆོས་ཉིད་བསམ་གྱིས་མི་ཁྱབ་པའི། །དོན་ལ་ཐེ་ཚོམ་མེད་པ་ཡི། །མཁས་པ་ལ་ནི་དངོས་གྲུབ་ཉེ། །ཡང་ན་བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །རྟོག་ཅིང་དཔྱོད་པའི་རྟོག་གེ་པ། །དེ་ལ་སྦྱོར་བའི་དངོས་གྲུབ་
རིང། །མན་ངག་དམ་པ་བསྟན་བྱས་ཀྱང། །སློབ་མ་ཡིད་གཉིས་ཡོད་པ་ན། །དེ་ལ་དངོས་གྲུབ་རིང་བར་བཤད། །བླ་མས་མན་ངག་སྦས་བྱས་ཀྱང། །སློབ་མ་ཡིད་གཉིས་མི་ཟ་ཞིང། །བླ་མའི་མན་ངག་དམ་པ་ཞེས། །གཅེས་པར་བྱས་ན་འགྲུབ་པར་ངེས། །དེ་ཡི་ཕྱིར་ན་སྔགས་པ་ཡིས། །
རང་གི་ཡིད་གཉིས་སྤང་པའི་ཕྱིར། །བླ་མ་མཉེས་པར་བྱ་བ་གཅེས། །བསྙེན་བཀུར་བྱས་པས་ནུས་མཐུ་ཆེ། །གསང་སྟེ་སྤྱད་པས་བར་ཆད་མེད། །ཅེས་སོགས་རྒྱ་ཆེར་གསུངས་པ་ལྟར་ལྷ་དང་བླ་མ་དང་རྒྱུད་ཀྱི་མན་ངག་ལ་གུས་ཤིང་ཐེ་ཚོམ་མེད་པའི་དད་པ་བརྟན་པོ་ལ་དངོས་གྲུབ་འབྱུང་ལ། ལྷ་

[005B] གསངས་ནས་བསྒྲུབ་ན་བར་ཆད་མི་འབྱུང་བའི་དགོས་པ་ཡོད། ལྟ་བའི་རྩིས་ཟིན་ན་ལས་གང་ཡང་འགྲུབ་སླ་བ་ཡིན་པས། ཆོས་ཐམས་ཅད་རྟོག་པས་ཕར་བཏགས་
པ་ཙམ་མ་གཏོགས་རང་གི་ངོ་བོས་གྲུབ་པ་རྡུལ་ཙམ་ཡང་མེད་ཀྱང། རྒྱུ་དང་རྐྱེན་སོགས་ལ་བལྟོས་ནས་གྲུབ་པ་ཡིན་པ་བཞིན། འདིར་ཡང་ལས་སྦྱོར་གྱི་འཁོར་གསུམ་བདེན་པར་རམ་ངོ་བོས་གྲུབ་པ་མེད་པས་རྒྱུ་དང་རྐྱེན་འདི་དག་ལས་འབྲས་བུ་འབྱུང་བ་གདོན་མི་ཟའོ་སྙམ་དུ་ལྟ་བའི་རྩིས་
ཟིན་པ་གལ་ཆེ། དུས་ནམ་བྱ་བ་ནི། དགྲ་ནག་གི་རྒྱུད་ལས། ཚེས་གཅིག་ལ་ནི་ཞི་བ་བྱ། །ཟླ་བ་ཉལ་རྒྱས་པ་སྟེ། །བཅུ་བཞི་ལ་ནི་མངོན་སྤྱོད་དོ། །དབང་གི་ལས་ནི་ཚེས་བརྒྱད་དོ། །ཞེས་གསུངས་པའི་བཅུ་བཞི་མར་ངོའི་བཅུ་བཞི་དང། དེས་མཚོན་གཟའ་སྐར་ངན་པ་རྩུབ་པའི་དུས་ལ་
བརྩམ། ཁྱད་པར་དུ་རྡོ་རྗེ་འཕྲེང་བ་ལས། ཞི་བ་ཕལ་ཆེར་སྲོད་ལ་བྱ། །དེ་བཞིན་རྒྱས་པ་སྔ་དྲོ་བྱ། །དབང་དང་མངོན་སྤྱོད་དག་གི་ལས། །ཉི་མ་གུང་དང་མཚན་ཕྱེད་ལའོ། །ཞེས་གསུངས་པ་ལྟར་མཚན་ཕྱེད་དང་ཉིན་ཕྱེད་ཀྱི་དུས་སུ་བྱ་ཞིང། གཞན་ཡང་དགྲ་བགེགས་ལ་ནམ་ཁྲོས་པའི་དུས་སུ་ལས་
བརྩམས་ན་དྲག་པོའི་ལྷས་བྱིན་གྱིས་བརླབ་པས་མཐའ་གཅིག་ཏུ་མ་ངེས་པས་དེ་ལྟ་བུ་ཕྱིའི་དུས་ཚེས་དང་ནང་གི་རླུང་རྒྱུ་དུས་དྲག་པོ་ལ་ཤིས་པ་སྔར་དཔལ་འཛིན་གྱིས་བཤད་པ་བཞིན་འདིར་སྐབས་སུ་བབ་ཅིང། ཡང་དགོངས་པ་ལུང་སྟོན་ལས། སྣ་བུག་གཡས་པ་ནས་གྱེན་རྒྱུ་མེ་རླུང་གཙོ་
བྱས་ནས་རྒྱུ་བའི་ཚེ་དབང་དང་དགུག་པ། སྣ་བུག་གཡོན་པ་ནས་རླུང་གི་རླུང་མཉམ་གནས་ཀྱི་གཙོ་བྱས་ནས་རྒྱུ་བའི་ཚེ་དྲག་པོའི་ལས། སྣ་བུག་གཉིས་གནས་དྲག་ཏུ་རྒྱུ་བའི་ས་རླུང་ཐུར་སེལ་གཙོ་བོར་གྱུར་བའི་དུས་སུ་རྒྱས་པའི་ལས། སྣ་བུག་གཉིས་ཀ་ནས་དལ་བར་རྒྱུ་བའི་ཆུ་རླུང་སྲོག་

[006A]༄༅། །འཛིན་གཙོ་བོར་གྱུར་པའི་དུས་ཞི་བའི་ལས་ཤིས་པ་གསུངས་པ་ནི་འབྱུང་ཆེན་གྱི་དབང་དུ་བྱས་པ་ཡིན་པས། དེ་དག་གི་ཚེ་ཇི་ལྟར་བྱ་བ་ནི། ནས་ནག་རྗེན་བཏགས་ལ། དུག་ཁྲག་ཤ་ཆེ། བདུད་རྩི་ལྔ། སྨན་དང་རིན་པོ་ཆེ་བསྲེས་པའི་ལས་
གཤིན་གྱི་གཏོར་མ་ཙཀ་ལི་གཏོར་གདུགས་དང་བཅས་པས་བརྒྱན་པ་དང། དེའི་མདུན་དུ་འབུལ་གཏོར་དང། ཁྲག་ཆང་བསྲེས་པའི་མཆོད་ཡོན། དབང་པོའི་མེ་ཏོག། ཤ་ཆེན་གྱི་སྤོས། ཞུན་ཆེན་གྱི་མར་མེ། ཁྲག་ཞག་གི་དྲི་ཆབ། དྲག་པོའི་བཤོས་བུ་ཟུར་གསུམ་པ་ཤ་ཁྲག་གིས་བརྒྱན་
པའི་ཞལ་ཟས། གཞན་ཡང་ཉེར་སྤྱོད་སོགས་མཆོད་པ་དང། སྤྱན་གཟིགས་ཀྱི་རིགས་གང་འབྱོར་བ་བཤམས། ཟན་ལེབ་གྲུ་བཞི་པ་ལ་ལག་ལེན་བཞིན་དྲས་པའི་དབྱུག་གུ་དྲུག་ཅུ་རྩ་བཞིའི་གཏོར་མ་ཡང་བཤམས། དེ་ནས་རྣལ་འབྱོར་པ་རྣམས་ཁ་ལྷོར་ཕྱོགས། ཡི་དམ་གྱི་བདག་
བསྐྱེད་སྔོན་དུ་འགྲོ་བས་ལྷའི་ང་རྒྱལ་རབ་ཏུ་བརྟན་ཅིང་ལྟ་བའི་གདེངས་དང། རྒྱུའི་ཀུན་སློང་སྙིང་རྗེ་དང། དུས་ཀྱི་ཀུན་སློང་དམིགས་ཡུལ་ལ་དྲག་ཏུ་ཁྲོས་པའི་སེམས་ཀྱིས་བྱིད་ཉོག་ཏུ་མ་སོང་བའི་རིག་པ་དཔའ་བའི་ཤུགས་དང་ལྡན་པས་གཏོར་མ་ལ་དམིགས་ཏེ་ལས་སྔགས་ཀྱིས་བསངས།།
སྭ་བྷཱ་ཝས་ སྟོང་པར་སྦྱངས།  སྟོང་པའི་ངང་ལས་མདུན་དུ་པདྨ་དང་ཉི་མ་དང་དགྲ་བགེགས་རྣམས་ཀྱི་སྙིང་ག་ནས་བརྫིས་པའི་མ་ཧེ་རབ་ཏུ་ཁྲོས་པའི་གདན་གྱི་སྟེང་དུ།  ཞེས་པ་ནས།  ལྷོ་ཕྱོགས་རིམ་པ་བདུན་གྱིས་འོག་གཤིན་རྗེའི་གྲོང་ཁྱེར་སྒོ་མེད་ལྕགས་
མཁར་བཅུ་དྲུག་གི་ནང་ནས་ཆོས་རྒྱལ་འཁོར་དང་བཅས་པ་སྤྱན་དྲངས།  ཞེས་པའི་བར་གཏོར་ཆོག་དཀྱུས་བཞིན། དེ་ནས་རོལ་མོ་དབྱངས་དང་བཅས་ལག་པ་གཡས་བེ་ཙོན་གྱི་ཕྱག་རྒྱས།  ཧཱུཾ། འདི་ནས་ལྷོ་ཡི་ཕྱོགས་རོལ་ན། ། ཞེས་པ་ནས།  དམ་ཚིག་དབང་གིས་

[006B] ། ཞེས་པའི་བར་དང།  ཛཿ་འཇམ་དཔལ་གཤིན་རྗེ་གཤེད་ཀྱི་བཀའ་སྡོད་མཆོག་ ཅེས་པ་ནས།  བརྩེ་བའི་དབང་གིས་གནས་འདིར་གཤེགས་སུ་གསོལ། །ཨོཾ་ཧྲཱི་ཥྚྲཱི་ཝི་ཀྲྀ་  ྾  ཀཱ་ལ་རཱུ་པ་ས་པ་རི་ཝཱ་ར་ཨ་ཀརྵ་ཡ་ཛཿ་ཛཿ་
 ཞེས་བརྗོད་དེ། རང་ཡི་དམ་དུ་གསལ་བའི་ཐུགས་ཀ་ལས་འོད་ཟེར་འཕྲོས། ལྷོ་ཕྱོགས་ཀྱི་གནས་ནས་གཤིན་རྗེ་འཁོར་དང་བཅས་པ་བསྐུལ་ནས་གནམས་བར་སྣང་གི་ཁྱོན་ཐམས་ཅད་གང་བ་བྱོན་པར་བསམས་ལ།  ཛཿ་ཧཱུཾ་བཾ་ཧོཿ་ ཞེས་བརྗོད་དེ་དགུག་གཞུག་བཅིང་མཉེས་པས་མདུན་དུ་མངོན་སུམ་དུ་བཞུགས་
པར་བསམ།  སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་ ནས།  རྡོ་རྗེ་ནག་པོ་རྩེ་ལྔ་པ་རེ་རེས་དབུ་བརྒྱན་པར་གྱུར།  ལག་པ་རྡོ་རྗེ་བསྡམས་བ་ལས་སྲིན་ལག་གཉིས་གཅིག་ཏུ་བསྒྲེང་བའི་ཕྱག་རྒྱ་བསྟན་ནས།  ཨོཾ་ཧྲཱི་ཥྚྲཱི་  ྾  ཡ་མ་རཱ་ཛ་ས་མ་ཡ་སྟྭཾ། གཤིན་རྗེའི་རྒྱལ་
པོ་འཁོར་དང་བཅས།   ྾  ཡ་མ་རཱ་ཛ་ས་མ་ཡ་སྟྭཾ།  ཞེས་བརྗོད་པས་གཤིན་རྗེ་འཁོར་དང་བཅས་པས་བདག་གི་དམ་ལས་མི་འདའ་ཞིང་འཁོར་གདུག་པ་ཅན་རྣམས་ཀྱིས་རང་ལ་གླགས་བལྟ་མི་ནུས་པར་བསམ། དེ་ནས་མཆོད་པ་བྱིན་རླབས་བྱས་རྗེས་ལག་པ་གཡས་པོ་ཅོན་གྱི་ཕྱག་རྒྱ་བཅིངས། གཡོན་པས་
མཆོད་པའི་སྣོད་ཐོགས་པའམ་ཕྱག་རྒྱ་དང་བཅས།  གཤིན་རྗེའི་རྒྱལ་པོ་འཁོར་དང་བཅས་པ་ལ་ཨརྒྷཾ་གསོལ་བས་  ྾  བཛྲ་ནཻ་ཝེ་དྱ་པཱུ་ཛ་ས་མ་ཡ་ཧཱུཾ།  གི་བར་དང། ནམ་མཁའ་མཛོད་ཀྱི་སྔགས་ཀྱིས་རོལ་མོ་འབུལ། དེ་ནས།  ཨོཾ་མཆོད་དོ་  ྾  འབྱུང་པོའི་ཚོགས་དང་བཅས་པ་
རྣམས་ཀྱི་ཞལ་དུ་ཨོཾ་ཨཱ་ཧཱུཾ། འཇམ་དཔལ་བཀའ་ཉན་བསྟན་སྲུང་ནི་  ྾    ྾  བདག་བསྟོད་དོ། ། རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས་རྡོ་རྗེ་གསུམ་གྱི་ལྷ་ཚོགས་ནམ་མཁའ་གང་བ་སྤྱན་དྲངས། དེ་དག་གི་གནས་གསུམ་ནས་འོད་ཟེར་དང་ཡི་གེ་བརྒྱ་པ་

[007A]༄༅། །དཀར་དམར་མཐིང་གསུམ་རང་དང་ཆོས་རྒྱལ་འཁོར་དང་བཅས་པའི་གནས་གསུམ་དུ་ཕོག་རང་གི་སྒོ་གསུམ་གྱི་སྡིག་སྒྲིབ་དམ་ཚིག་ཉམས་ཆག་ཐམས་ཅད་དང་ཆོས་རྒྱལ་འཁོར་དང་བཅས་པའི་སྐུ་གསུང་ཐུགས་ལ་གྲིབ་ཉམས་ཆག་མི་དགྱེས་པ་ལ་སོགས་པ་ཐམས་
ཅད་མུན་ཁུང་དུ་སྒྲོན་མེ་བཏེག་པ་ལྟར་སངས་ཀྱིས་སྦྱངས་པའི་དམིགས་པ་བརྟན་པོ་དང་བཅས་ཡིག་བརྒྱ་ཅི་རེགས་བཟླ། དེ་ནས་དམ་ཚིག་ལས་འདས་པ་སོགས་ཉེས་པ་བགྱིས་པ་རྣམས་ཞེ་ཐག་པ་ནས་འགྱོད་ཅིང་བཤགས་སྡོམ་གྱི་དམིགས་པའི་ངང་ནས།  བླ་མ་མཆོག་དང་དཀྱིལ་འཁོར་ལྷ་ཚོགས་
དང།   ྾  །སྤྲོས་བྲལ་ཆོས་དབྱིངས་ངང་དུ་བཤགས་པར་བགྱི། ། ཞེས་བའི་བཤགས་པ་བྱ། དེ་ནས་བསྐང་རྫས་བྱིན་བརླབ་དང།  ཧཱུཾ༑ བདེ་ཆེན་ལྷུན་གྲུབ་གདོད་མའི་རང་བཞིན་ལས།   ྾  །བསྟན་དང་བསྟན་འཛིན་བུ་བཞིན་སྐྱོང་པར་མཛོད། ། ཅེས་པའི་བསྐང་བ་བཟློག་པ་
དང་བཅས་པ་བྱ། དེ་ནས་བཟླས་པའི་སྐབས། ལས་གཤིན་གྱི་ཐུགས་ཀར་ཉི་མའི་སྟེང་དུ་ཐུགས་ཀྱི་ངོ་བོ་ཐོད་དབྱུག་ཡས་མཚན་པའི་མཐའ་སྐོར་དུ་སྔགས་འཕྲེང་ཁ་དོག་ནག་པོ་འོད་ཟེར་དྲག་ཅིང་རྩུབ་པ་འབར་བ། རང་ཡི་དམ་ཀྱི་ང་རྒྱལ་བརྟན་པོས་ཐུགས་ཀ་ནས་འོད་ཟེར་རྣོ་ཞིང་མྱུར་བ་འཕྲོས། ཆོས་ཀྱི་རྒྱལ་
པོའི་ཐུགས་ཀའི་ས་བོན་སྔགས་འཕྲེང་དང་བཅས་པ་ལ་ཕོག་པས་རང་དབང་མེད་པར་བསྐུལ། ཁྲོས། འཁྲུགས་བརྡམས་པས། ཐུགས་ཀ་ནས་འོད་ཟེར་འཕྲོས། འཁོར་རྣམས་ལ་ཕོག་པས་འཁོར་རྣམས་ཀྱང་ལྷག་པར་དུ་ཁྲོས། སྤྲུལ་པ་ཡང་སྤྲུལ་གནམ་ས་པར་སྣང་གྱི་ཁྱོན་ཐམས་ཅད་གང་བ་ཕྱོགས་
བཅུར་སྤྲོས། དགྲ་བགེགས་སྤྱི་དང། བྱེ་བྲག་གི་དམིགས་ཡུལ་གང་ཡིན་པ་རྣམས་མདུན་དུ་བཀུག་རྒྱོབ་གསོད་ལ་སོགས་པའི་དྲག་པོའི་ང་རོ་འབྲུག་ལྟར་སྒྲོག་ཅིང། མཚོན་ཆ་སྣ་ཚོགས་པས་རྡུལ་ཕྲན་ལྟར་གཏུབས་ཏེ། ཤ་ཁྲག་ལ་ལྷག་མ་མེད་པར་ལོངས་སྤྱང་པའི་མོས་པ་དང། ཡང་ཐུགས་

[007B] དགྲ་བགེགས་མདུན་དུ་གསལ་བ་ལ་ལོག་པས་རྡུལ་ཕྲན་ལྟར་གཏུབས་ཤིང། དུས་མཐའི་མེ་ལྟ་བུ་འབར་བས་རྩཱ་སྦུར་མེས་བསྲེགས་བ་བཞིན་དུ་ལྷག་མ་མེད་པར་བསྲེགས་པའི་དམིགས་པ་དང། དེས་མཚོན་ཏེ་མཚན་མ་ངན་པ་ལ་
སོགས་བཟློག་པ་ལ་དམིགས་པའི་ཁ་བསྒྱུར་ཤེས་པར་བྱས་ཏེ་སེམས་མ་གཡེངས་པར་སྔགས་དྲག་ཏུ་བཟླ། ཡུམ་གྱི་སྔགས་བཟླ་བའི་དམིགས་པ་ཡང་སྔ་མ་དང་རིགས་འགྲེ། དེ་ནས་ཡིག་བརྒྱ་བརྗོད་རྗེས། གཏོར་མ་བྱིན་གྱིས་བརླབས། རྡོ་རྗེ་ཐལ་མོ་ཁ་ཕྱེ་སྟེ།  ཆོས་ཀྱི་རྒྱལ་པོ་ཡབ་
ཡུམ་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་བའི་  ྾  གསོལ་བར་གྱུར། ཨོཾ་ཀཱ་ལ་རཱུ་པ་ས་པ་རི་ཝཱ་ར་སརྦ་བིགྷྣཱན་ཤ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཨེཾ་ཙ་མུཎྚཱི་ས་པ་རི་ཝཱ་ར་སརྦ་བིགྷྣཱན།   ྾  ཡབ་ཏི་ལ་སོགས་པ་
གཤིན་རྗེ་ཕོ་བརྒྱད་མོ་བརྒྱད་ཕྱི་ནང་གསང་གསུམ་བཀའ་སྡོང་བྲན་གཡོག་འཁོར་དང་བཅས་པའི་ཞལ་དུ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཨོ་ཀཱ་ལ་རཱུ་པ་ས་པ་རི་ཝཱ་ར་ཨརྒྷཾ་ ནས།  ཤཔྟའི་ བར་དང། ནང་མཆོད་ཀྱང་འབུལ།  ཧོ། འཇམ་དཔལ་གཤིན་རྗེ་
གཤེད་ཀྱི་བཀའ་སྡོད་  ྾  ཕྲིན་ལས་གང་བཅོལ་བ་ཐམས་ཅད་ཐོགས་པ་ནྨེད་པར་སྒྲུབ་པར་མཛོད་ཅིག་ཆོས་རྒྱལ་ཡབ་ཡུམ་འཁོར་བཅས་ལ། བདག་གིས་མཆོད་གཏོར་ཕུལ་བ་ཡིས།   ྾  །དགྲ་བགེགས་ཨུ་མུ་ག་མཱ་ར་ཡ་ཕཊ།  ཅེས་བརྗོད་ཅིང་ཐལ་མོ་
བརྡབ། གཞི་བདག་གཏོར་མ་འབུལ་ཞིང་ལས་བཐུན་གྱི་འཕྲིན་ལས་བཅོལ། དེ་ནས་ལས་གཤིན་ཡབ་ཡུམ་གྱི་བསྟོང་པ་རྣམས་གཏོར་ཆོག་དཀྱུས་བཞིན་གཏོང། དགྲ་བགེགས་བསྒྲལ་ལས་དང་འབྲེལ་བར་རྒྱས་པར་བྱེད་འདོད་ན་བྲུབ་ཁུང་དང་ལིངྒ་བསྐྱེད་ཆོག་ཁ་སྦྱོར་དབྱེ་བ། བསྒྲལ་ལས་རྣམས་སྐབས་

[008A]༄༅། ། འདིར་བྱ་བ་ཡིན་པས་གཞན་ལས་བཤད་པ་དང་མན་ངག་གི་གནས་ཞལ་ལས་ཤེས་པས་བརྒྱན་ཏེ་བྱ་བ་ལ། དེ་དག་མི་སྒྲོ་ན། བཤམས་པའི་དྲུག་ཅུ་པ་རྣམས་བྱིན་གྱིས་བརླབས། ཁྱད་པར་དུ་དམིགས་ཡུལ་གྱི་དགྲ་བགེགས་གང་ཡིན་པ་རྣམས་
བཀུག་སྟེ་གཏོར་མ་ལ་ཐིམ་པས་དགྲ་བགེགས་ཀྱི་ཤ་ཁྲག་དངོས་སུ་བསམས་ནས།  རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུག་སྟེ་ཕྱོགས་མཚམས་རྣམས་སུ་འཁོད་པ་སྐད་ཅིག་གིས་འོད་
གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྡུ་གུས་གཏོར་མའི་བཅུད་དྲངས་
ཏེ་གསོལ་བར་གྱུར།  ཅེས་བརྗོད་ཅིང། རྒྱས་པར་འདོད་ན་ཕྱོགས་སྐྱོང་གི་མངོན་རྟོགས་སོགས་འཇིགས་བྱེད་ཀྱི་ཆོ་གནང་བཞིན་བརྗོད། དེ་ནས་སྣོད་བཞིར་དྲུག་ཅུ་བ་དྲས་པ་བཞི་རེ་བཤམ།  ཡ་མ་རཱ་ཛ་ འི་སྔགས་བརྗོད་པས། མདུན་དུ་གཤིན་རྗེ་གཤེད་ཀྱི་ལྷ་ཚོགས་གསལ་བཏབ་པ་ལ་ཕུད་ལྟ་བུར་ཕུལ།  བྷཱུ་ཙ་ར་
 ལན་བཞི་བརྗོད་དེ། གཤིན་རྗེ་དང་ཕྱོགས་སྐྱོང་འཁོར་དང་བཅས་པ་ལ་སྔགས་དོན་བཞིན་ཕུལ་བས་ཕྱོགས་སྐྱོང་འཁོར་དང་བཅས་པ་ཡང་དགྲ་བགེགས་ལ་ལྷག་པར་ཁྲོ་ཞིང་རྔམས་པའི་རྣམ་པ་ཅན་གྱིས་ལས་སྒྲུབ་པ་ལ་རིངས་པ་ལྟ་བུས་ཤ་ཁྲག་ལྷག་མ་མེད་པར་བཞེས་པས་ཚིམ་པར་བསམས་ལ།  ཨོཾ་ད་ཤ་དི་ཀ་ལོ་ཀ་པཱ་
ལས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་དང། ནང་མཆོད་ཀྱང་འབུལ།  བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ།   ྾  །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་ཤ་ཁྲག་དམར་གྱི་གཏོར་མ་འདི་བཞེས་

[008B] བསྟན་པ་དང་བསྟན་པ་འཛིན་པ་དང། བདག་ཅག་ལ་གནོད་ཅིང་འཚེ་པའི་དགྲ་བགེགས་གདུག་པ་ཅན་ཐམས་ཅད་ཐལ་བའི་རྡུལ་ཕྲན་བཞིན་དུ་རླག་པའི་འཕྲིན་ལས་མཛོད་ཅིག་ ཅེས་བརྗོད་ཅིང་ཐལ་མོ་བརྡེབ། རང་གི་ལག་གཉིས་གནམ་ལྕགས་ཀྱི་འཁོར་ལོར་
གསལ་བའི་བར་དུ་དགྲ་བགེགས་རྡུལ་ཕྲན་ལྟར་གཏུབས་པའི་ཤ་ཁྲག་རྣམས་ཕྱོགས་སྐྱོང་འཁོར་དང་བཅས་པས་ཏུ་བ་རྒྲ་དང་བཅས་ཏེ་གསོལ་བར་བསམ། ཡང་གཏོར་མ་ཚར་བཞི་བཤམས་པ་ལ་ནང་མཆོད་སྤྲན།  ཨོཾ་ཨཱ་ཧཱུཾ།  ལ་སོགས་པ་ལན་གསུམ་བརྗོད་དེ། ངོ་བོ་ཡེ་ཤེས་ཀྱི་བདུད་རྩིལ་རྣམ་པ་དགྲ་བགེགས་
བསུ་གནས་ཐིམས་པའི་ཤ་ཁྲག་ཏུ་བྱིན་གྱིས་བརླབས་ལ། སྔར་བཞིན་འབུལ་བ་སོགས་ཕྱག་ལེན་བཞིན་བྱ། དྲུག་ཅུ་པ་རྣམས་ཀྱང་གཏོར་མཆེ་བར་བསྣན། རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱང་ལ་རྩེ་མོ་གཤིབས་པ་འོག་ཏུ་ཕྱོགས་པ་སྤྱི་བོར་བཟུང་སྟེ།  ཨོཾ་བཛྲ་ཨུད་ཏིཥྛ༑  ཞེས་བརྗོད་དེ་གཏོར་མའི་ལྷ་ཚོགས་སྟེང་
གི་ནམ་མཁར་བཏེགས་ལར་མོས་བ་དང་ལྷན་དུ་ཙཀ་ལི་འཐེན། གཏོར་མ་བྱིན་གྱིས་བརླབས་ནས་འབུལ་བ་ནི།  ཆོས་ཀྱི་རྒྱལ་པོ་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྤུ་གུ་ཅན་གྱིས་གཏོར་མའི་བཅུད་དྲངས་ཏེ་གསོལ་
ངར་ བསམ་ལ།  ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་སོགས་ཀྱིས་སྔར་བཞིན་འབུལ། དེ་ནས་གཏོར་མ་ཟོར་དུ་འཕེན་པ་ལ། རྣལ་འབྱོར་པ་ལྷའི་ང་རྒྱལ་ཤིན་ཏུ་བརྟན་པ་དང། དམ་ཚིག་དང་སྡོམ་པ་ལ་གནས་པ། བསྙེན་སྒྲུབ་ཚད་དུ་འཁྱོལ་བས་སྙིང་རྗེ་ཆེན་པོ་ཁོ་ནས་ཀུན་
ནས་བསླབས་ཏེ། བསྟན་པ་དང་སེམས་ཅན་འབའ་ཞིག་གི་ཆེད་དུ་འཕེན་པ་ཡིན་ན། གཏོར་མ་ལྟར་གསལ་བ་དེ་ཉིད་ཟོར་དུ་འཕངས་པས་རྡོ་རྗེའི་ཐོག་དང་མཚུངས་པའི་ནུས་པ་འབྱུང་ཡང། རྣལ་འབྱོར་བ་དེ་ཙམ་གྱི་ནུས་པ་ཚད་དུ་མ་འཁྱོལ་བ་ལ་ལྷའི་ངོ་བོར་འཕེན་པ་འཚུབ་ཆེ་བས། ཟོར་གནམ་ལྕགས་ཐོག་ཏུ་བསྐྱེད་

[009A]༄༅། །ནས་འཕེན་པ་ལེགས་པར་གསུངས་པས། དེའི་ཚུལ་ནི། སྔར་བཞིན་ཅིག་ལི་བཙུགས་ལས་སྔགས་ཀྱིས་བསངས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་ཡ་ཧཱུཾ་གིས་མཚན་པ་ལས་དྲག་པོའི་འོད་ཟེར་ཕྱོགས་བཅུར་འཕྲོས། དགྲ་
བགེགས་གདུག་པ་ཅན་ཐམས་ཅད་ཚར་བཅད། ཕྱོགས་བཅུའི་སངས་རྒྱས་བྱང་སེམས་བཀའ་སྡོད་དང་བཅས་པ་ཐམས་ཅད་ཀྱི་མཐུ་སྟོབས་ནུས་པ་ཐམས་ཅད་སྲིན་པོ་དྲག་ཏུ་ཁྲོས་པ་ལྟ་བུའི་རྣམ་པར་སྤྱན་དྲངས། ཡ་ཧཱུཾ་གིས་མཚན་པ་ལ་ཐིམས། དེ་
ཡོངས་སུ་གྱུར་པ་ལས་གཏོར་ཟོར་དེ་ཉིད་གནམ་ལྕགས་ཀྱི་ཐོག་མེ་རབ་ཏུ་འབར་བ། མཚོན་དང། མེ་དང། དུག་གི་ཆར་འབེབས་ཤིང། སྟོང་གསུམ་ཐམས་ཅད་སྐད་ཅིག་ཏུ་ཐལ་བར་རློག་པའི་ནུས་ལྡན་དུ་གྱུར།  ཅེས་བརྗོད་ཅིང།  སླར་ཡང་རང་གི་ཐུགས་
ཀ་ནས་འོད་ཟེར་སྤྲོས་ཏེ། བླ་མ་ཡི་དམ། སངས་རྒྱས། བྱང་སེམས། དཔའ་བོ་མཁའ་འགྲོ། ཆོས་སྐྱོང་སྲུང་མ། འཇིག་རྟེན་གྱི་དྲེགས་པ་སྡེ་བརྒྱད་ཐམས་ཅད་ཀྱི་མཐུ་རྩལ་བསྡུས་ནས་ཟོར་ལ་ཐིམ་ པའི་དམིགས་པ་ཡང་ཡང་གསལ་གདབ་ཅིང།  ཧཱུཾ། རྣལ་
འབྱོར་བདག་གི་གཏོར་ཟོར་གཉན་པོ་འདི། །རིག་འཛིན་རྩ་བརྒྱུད་བླ་མས་བྱིན་གྱིས་བརླབས། །ཡི་དམ་ལྷ་དང་མཁའ་འགྲོས་ནུས་པ་བསྐྱེད། །བསྟན་སྲུང་དམ་ཅན་རྒྱ་མཚོས་དྲག་པོར་བསྒྲུབས། །ཁྱད་པར་གསོད་བྱེད་ལས་ཀྱི་གཤིན་རྗེ་ཁྱོད། །ཆོ་འཕྲུལ་
སྟོང་གིས་དགྲ་ལ་ལྟས་ངན་ཐོང། །འཁོར་བཅས་ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་འབྱུང་པོའི་སྲོག་ལ་དབང་མཛོད་ཅིག་བཀའ་སྡོད་དམ་ཅན་རྒྱ་མཚོ་མཐུ་མ་ཆུང། །སྒྲོལ་བྱེད་ཕོ་ཉ་ལས་མཁན་རྩལ་མ་ཞན། །བདག་གི་གཏོར་ཟོར་གཉན་

[009B] །དོ་ནུབ་དགྲ་པོའི་སྲོག་ལ་དབང་མཛོད་ཅིག་སྡང་དགྲ་གནོད་བྱེད་བགེགས་ལ་འཕེན་པའི་ཟོར། །དམ་ཉམས་སྡིག་ཅན་ཐལ་བར་རློག་པའི་ཟོར། །དམ་ཅན་སྡ་བརྒྱད་དམག་དཔུང་བསྐྱེད་པའི་ཟོར། །མི་མཐུན་རྐྱེན་ངན་པར་ཆད་
བཟློག་པའི་ཟོར། །ཧཱུཾ༑ བླ་མ་ཡི་དམ་གཤིན་རྗེའི་གཤེད་པོ་དང། །དཔའ་པོ་མཁའ་འགྲོ་ཆོས་སྐྱོང་སྲུང་མའི་ཚོགས། །སྣང་སྲིད་དྲེགས་པ་སྡེ་བརྒྱད་འཁོར་བཅས་ཀྱི། །དོ་ནུབ་དྲག་པོ་ཟོར་གྱི་ལས་མཛོད་ཅིག་ ཅེས་བརྗོད་དེ་ཟོར་བྱིན་གྱིས་བརླབ་པ་དང་
ཟོར་བསྐུལ་བྱ། དེ་ནས་ལག་པ་གཡས་པོ་ཅོན་གྱི་ཕྱག་རྒྱ་འཕྱར་ཞིང། གཡོན་པས་ཐལ་མོ་ཁ་ཕྱེ་བསྙིང་གའི་ཕྱོགས་བསྟན་པ་ཐོད་པའི་ཕྱག་རྒྱ་དང། ལྷའི་ང་རྒྱལ་དང་ཁྲོས་པའི་སེམས་ཀྱིས་བསྐུལ་བ་ནི།  ཧཱུཾ༑ བཅོམ་ལྡན་གཤིན་རྗེ་གཤེད་པོའི་བཀའ། །ཆོས་ཀྱི་རྒྱལ་པོ་དགོངས་སུ་
གསོལ།   ྾  །ཁྱེད་ཀྱིས་དེ་རིང་ཚར་ཆོད་ཅིག་ ཅེས་དང།  ཨོཾ། རྒྱལ་བའི་བསྟན་སྲུང་ཀུན་གྱི་གཙོ། །འཇམ་དཔལ་དཔའ་པོའི་བཀའ་སྡོད་མཆོག་ ཅེས་པ་ནས།  དུས་ལ་བབ་པ་ས་མ་ཡ།  ཞེས་དྲག་ཏུ་བསྐུལ་ཞིང། རྒྱས་པར་སྤྲོ་ན་དམར་གྱི་ཨརྒྷི་ལན་གསུམ་གྱི་བང་དུ་
སྤྲེངས་ཤིང། སྔར་གྱི་མཆོད་ཡོན་གྱི་སྔགས་བརྗོད། མནའ་ཆུ་བླུད་པ་ནི། དྲི་ཆབ་ནས་རྡོ་རྗེའི་རྩེ་མོས་བླངས་ནས། གཤིན་རྗེ་འཁོར་དང་བཅས་པའི་ཞལ་དུ་མནའ་ཆུ་བླུད་པར་བསམ་ཞིང།  འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུང་ན་དངོས་
གྲུབ་ནི། །རྡོ་རྗེ་བདུད་རྩི་ཆུ་འདིས་འགྲུབ། །གལ་ཏེ་དམ་ཚིག་འདས་གྱུར་ན། །འཇམ་དཔལ་རྡོ་རྗེ་ཁྲོས་ནས་ནི། །སྙིང་གནས་ནི་གཤེགས་པར་འགྱུར། །ཨོཾ་བཛྲ་ཨུ་ད་ཀ་ཋ། སྔོན་གྱི་ཐ་ཚིག་དྲན་བྱའི་ཕྱིར། །རྡོ་རྗེའི་ཐ་ཚིག་འདི་བསྣན་པས། །མི་ཕྱེད་རྡོ་

[010A]༄༅། །རྗེའི་དམ་ཚིག་ནི། །ཁྱོད་ཀྱི་སྙིང་ལ་གནས་པར་འགྱུར། །ཨོཾ་བཛྲ་ས་མ་ཡ་ཏིཥྛ།  ཞེས་བརྗོད། དེ་ནས་ཟོར་ཁ་བསྒྱུར་ཞིང་ཟོར་ལམ་དབྱེ་བ་ནི།  ཧཱུཾ༑ ད་ནི་ཟོར་བསྒྱུར་དགྲ་ལ་བསྒྱུར། །ད་ནི་ཟོར་འཕེན་དགྲ་ལ་འཕེན། །ད་ནི་
ཟོར་ཁ་དགྲ་ལ་བསྒྱུར། །ད་ནི་ཟོར་ཁ་བགེགས་ལ་བསྒྱུར། ། ཞེས་བརྗོད་དེ་ཟོར་སྒོ་ཕྱོགས་ལ་ཁ་བསྒྱུར།  རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་ཟོར་འཕེན་པས། །ཉོན་ཅིག་ལྷ་སྲིན་སྡེ་བརྒྱད་ཚོགས། །མཐོ་བ་རྣམས་ནི་ཞབས་
སྐུམས་ཤིག་དམའ་བ་རྣམས་ནི་དབུ་ཆུམས་ཤིག་ཐད་ཀ་རྣམས་ནི་སྐུ་གཟུར་ཅིག་གལ་ཏེ་མ་གཟུར་ཟོར་ཕོག་ན། །ཀོ་ལོང་ཕྲག་དོག་མ་མཛད་ཅིག་ཉེས་པ་གཏས་སུ་མ་འཛིན་ཅིག་ཟོར་སྣ་སྡང་བའི་དགྲ་ལ་དྲོངས། །ཟོར་ལམ་གནོད་པའི་
བགེགས་ལ་དྲོངས། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་གཏོར་ཟོར་འདི། །རྩེ་མོ་རྡོ་རྗེའི་མདུང་ལས་རྣོ། །རྩ་བ་རྡོ་རྗེའི་བྲག་ལས་སྲ། །དྲག་ཤུལ་གནམ་ལྕགས་ཐོག་ལས་ཆེ། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་
འབྱོར་དབང་ཕྱུག་གཏོར་ཟོར་འདི། །སྟེང་གི་ལྷ་ལ་མི་འཕེན་ནོ། །འོག་གི་ཀླུ་ལ་མི་འཕེན་ནོ། །བར་གྱི་བཙན་ལ་མི་འཕེན་ནོ། །གཞི་བདག་རྣམས་ལ་མི་འཕེན་ནོ། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་གཏོར་ཟོར་འདི། །
སྡང་བར་བྱེད་པའི་དགྲ་ལ་འཕེན། །གནོད་པར་བྱེད་པའི་བགེགས་ལ་འཕེན། །འཕུང་བར་བྱ་བའི་སྲི་ལ་འཕེན། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་ཟོར་འཕེན་པས། །སྒོ་བ་རྣམས་ཀྱིས་སྒོ་ཕྱེ་ཤིག་སྒོ་བ་རྣམས་

[010B] །བཙས་སུ་གཟུགས་ཅན་དགྲ་འབུལ་ལོ། །འཕྲང་བ་རྣམས་ཀྱིས་འཕྲང་སོལ་ཅིག་འཕྲང་བ་རྣམས་ཀྱིས་ཕྲང་བསལ་ན། །བཙས་སུ་གཟུགས་མེད་བགེགས་འབུལ་ལོ། །བྷྱོ་བྷྱོ་དེ་ནི་དགྲ་ལ་བྷྱོ། །བྷྱོ་བྷྱོ་དེ་ནི་བགེགས་ལ་བྷྱོ། །ཆོས་ཆོས་
དེ་ནི་དམག་ལ་ཆོས། །དམག་དཔུང་འཁྱེལ་རུ་མཚོན་ཕྱོར། ། ཅེས་བརྗོད། དེ་ནས་གཏོར་མ་ཕྱི་རོལ་ཏུ་བཏོན་ཆང་ཕུད་གཙང་མ་ལ་དུག་རིགས་མ་ཡིན་པའི་སྨན་དང། རིན་ཆེན། འབྲུ་སྣ་སོགས་ཕྱེ་མར་བྱས་པའམ། ཟན་ལ་བསྲེས་པའི་རིལ་བུ་བླུག་པའི་གསེར་སྐྱེམས་ལག་ཏུ་ཐོགས་ནས་བྱིན་
གྱིས་བརླབས་འབུལ་བ་ནི།  གསར་བྲིས།  ཧཱུཾ༑ དངོས་གྲུབ་འཕྱུང་གནས་རྩ་བརྒྱུད་བླ་མ་དང། །རབ་འབྱམས་རྒྱུད་སྡེ་བཞི་ཡི་དཀྱིལ་འཁོར་ལྷ། །ཁྱད་པར་ཡི་དམ་གཤིན་རྗེའི་གཤེད་པོ་ལ། །གསེར་སྐྱེམས་འགུལ་ལོ་འཕྲིན་ལས་འགྲུབ་པར་མཛོད། །མཐུ་ལྡན་རྒྱལ་
བའི་བསྟན་སྲུང་མ་ལུས་དང། །ཁྱད་པར་ལས་ཀྱི་གཤིན་རྗེ་ཉི་མའི་བུ། །ཡུམ་མཆོག་བཀའ་ཉན་དྲེགས་པའི་དམག་ཚོགས་ལ། །གསེར་སྐྱེམས་  ྾  འཇིག་རྟེན་སྣང་སྲིད་སྡེ་བརྒྱད་མཐུ་པོ་ཆེ། །ཕྱོགས་དང་ཞིང་ཡུལ་ལོ་ཟླ་ཞག་གི་ལྷ་
ཁྱད་པར་གནས་འདིའི་ལྷ་ཀླུ་གཞི་བདག་ལ། །གསེར་སྐྱེམས་  ྾  དེ་རིང་རྣལ་འབྱོར་གསང་ཆེན་ལས་སྒྲུབ་པའི། །གཟུ་དཔང་རྒྱབ་རྟེན་གྲོགས་དང་ད་ལུང་གསོལ་ན། །འཛད་མེད་འདོད་དགུའི་མཆོད་པ་འདི་བཞེས་ཏེ། །དྲག་པོའི་འཕྲིན་ལས་ཡིད་
བཞིན་འགྲུབ་པར་མཛོད། ། ཅེས་པས་གསེར་སྐྱེམས་འབུལ།  ཨོཾ། མི་མངོན་དབྱིངས་ན་བཞུགས་པའི་རྒྱལ་བཞི་ཁྲོའི་ཚོགས། །ཨཱ་བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་བཞེངས། །ཧཱུཾ༑ བསྐུལ་ལོ་བསྐུལ་ལོ་འགྲོ་བའི་དོན་ལ་བསྐུལ། །

[011A]༄༅། །ཧཱི་མཛོད་ཅིག་མཛོད་ཅིག་བཅོལ་བའི་འཕྲིན་ལས་མཛོད། ། ཅེས་བསྐུལ་པས་ལས་ཀྱི་གཤིན་རྗེ་ཕྱོ་ནས་སྐྱོང་ལ་སོགས་བརྒྱལ་བཞི་ཁྲོ་ཐམས་ཅད་ལྷག་པར་དུ་ཁྲོས་པའི་རྣམ་པར་གྱུར་ཏེ། རིངས་པའི་ཚུལ་གྱིས་དམག་དཔུང་དུ་ཆས་པར་བསམ་
གོམ་པ་བཞི་བཅུ་ཞེ་དགུའི་ཕ་རོལ་ཏུ་ཁྱེར་ཏེ། གསེར་སྐྱམས་བྱིན་གྱིས་བརླབས།  སྲིད་པ་གསུམ་ལ་གནས་པའི་ལྷ་ཀླུ་བཙན་བདུད་གཟའ་རྒྱལ་པོ་ལ་སོགས་པ་འབྱུང་པོ་མཁས་ལ་རྒྱུ་བ་རྡམས་ཀྱི་ཞལ་དུ་ཨོཾ་ཨཱ་ཧཱུཾ། ཁྱེད་ལྟ་སྲིན་སྡེ་བརྒྱད་ཀྱི་ཚོགས་རྣམས་ཉོན་ཅིག་ཁ་
བོས་བསམ་པ་བྱང་ཆུབ་མཆོག་ཏུ་སེམས་བསྐྱེད། ཟབ་མོ་རྡོ་རྗེ་ཐེག་པའི་སྒྲུབ་པ་སྙིང་པོར་བྱས། དོ་ནུབ་ཀྱི་སྐབས་སུ་དྲག་པོ་གཏོར་མའི་སྒོ་ནས་བསྟན་དགྲ་ཚར་གཅོད་པར་བྱེད་པ་ཡིན་པས་ཁྱེད་རྣམས་ཀྱིས་གསེར་སྐྱེམས་ཀྱི་མཆོད་པ་འདི་བཞེས་
ལ༑ བསྟན་དགྲ་དེ་དག་གི་ཁ་འཛིན་དང། རྒྱབ་རྟེན་གང་ཡང་མ་བྱེད་པར་གཏོར་ཟོར་འདི་ཡི་སྣ་དྲོངས་ཤིག་གཏོར་ཟོར་འདི་སྟེང་གི་ལྷ་ལ་མི་འཕེན། འོག་གི་ཀླུ་ལ་མི་འཕེན། བར་གྱི་བཙན་དང་རྒྱལ་པོ་སོགས་ལ་ཡང་མི་འཕེན་གྱི། སྤྱིར་
སངས་རྒྱས་བསྟན་པའི་དགྲ་བོར་གྱུར་བ། ཁྱད་པར་དུ་ཡང་ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་བློ་བཟང་གྲགས་པ་ཡབ་སྲས་ཀྱི་བསྟན་པ་བསྟན་འཛིན་དགོན་གནས་དགེ་འདུན་གྱི་སྡེ་སྦྱིན་བདག་དང་བཅས་པ་རྣམས་ལ་གནོད་ཅིང་
འཚེ་བར་བྱེད་པ་རྣམས་ཀྱི་སྟེང་དུ་འཕེན་པར་བྱེད་པ་ཡིན་པས་ཁྱེད་རྣམས་ཀྱིས་གསེར་སྐྱེམས་ཀྱི་མཆོད་པ་འདི་བཞེས་ལ་བསྟན་དགྲ་དེ་དག་དྲག་པོའི་ཆད་པས་ཚར་ཆོད་ཅིག་གཏོར་ཟོར་གཉེན་པོ་འདི་ཉིད་བསྟན་དགྲ་གནོད་བྱེད་ཀྱི་སྟེང་དུ་

[011B] དམའ་བ་རྣམས་ཀྱིས་དབུ་ཆུམས། བར་དུ་གནས་པ་རྣམས་ཀྱི་སྐུ་གཟུར་ལ། ཟོར་སྣ་དགྲ་ཕྱོགས་སྒྱུར་བའི་ཕྲིན་ལས་མཛོད་ཅིག་ ཅེས་བརྗོད་ནས་གསེར་སྐྱེམས་ཚན་
པ་བཞི་འབུལ་བ་ཕྱག་ལེན་ལྟར་བྱ། རྒྱས་པར་སྤྲོ་ན།  ཧཱུཾ་བྷྱོ། ཞེ་སྡང་ཆེན་པོ་ཁྲོས་པའི་དཀྱིལ་འཁོར་ནས། །རྡོ་རྗེ་འཇིགས་བྱེད་ཆེན་པོ་སྐུ་བཞེངས་ཤིག་འཇིགས་རུང་རོ་ལངས་ཚོགས་རྣམས་དགྲ་ལ་བྷྱོ། །མཚོན་ཆའི་ཐོག་སེར་རབ་འབར་སྲོག་ལ་ཡ། །དགྲ་སྡེ་
གཡུལ་དུ་འཇོམས་པའི་དཀྱིལ་འཁོར་ནས། །རྡོ་རྗེ་རོ་ལངས་ཁྲོ་མོ་སྐུ་བཞེངས་ཤིག་ས་གསུམ་འབྱུང་པོའི་ཁྲམ་ཁ་དགྲ་ལ་བྷྱོ། །དལ་ཡམས་ཁྲག་མཚོ་འཇིངས་ཆེན་སྲོག་ལ་ཡ། །ཁམས་གསུམ་ལྟོ་རུ་ཟ་བའི་དཀྱིལ་འཁོར་ནས། །ཆོས་ཀྱི་རྒྱལ་པོ་གཤིན་
རྗེ་སྐུ་བཞེངས་ཤིག་འཆི་བདག་བྱེ་བ་དགུ་འབུམ་དགྲ་ལ་བྷྱོ། །ཟློག་མེད་རྡོ་རྗེ་བདེ་ཆེན་དགྲ་ལ་ཡ། །སྲིད་གསུམ་སྐོམ་དུ་འཐུང་བའི་དཀྱིལ་འཁོར་ནས། །མདུང་ཐོགས་སྲིན་མོ་མི་ཟན་སྐུ་བཞེངས་ཤིག་རབ་འཇིགས་མ་མོའི་དམག་དཔུང་དགྲ་ལ་
བྷྱོ༑ ༑དུག་ནད་གླང་ལྟར་འཁུན་པ་སྲོག་ལ་ཡ། །མི་རོ་རྫ་ལྟར་བསྙིལ་བའི་དཀྱིལ་འཁོར་ནས། །མི་ཟློག་གཤིན་རྗེའི་གཡུལ་ངོ་སྐུ་བཞེངས་ཤིག་གདུག་པ་བསྒྲལ་བའི་བཤན་པ་དགྲ་ལ་བྷྱོ། །གཟེར་ནད་དུ་འབོན་ཆེན་པོ་སྲོག་ལ་ཡ། །མི་ཁྲག་
ལྗོངས་སུ་འཕྱོ་བའི་དཀྱིལ་འཁོར་ནས། །མ་སྲིང་མཁའ་འགྲོའི་སྤྲིན་ཆེན་སྐུ་བཞེངས་ཤིག་སྣང་སྲིད་མ་མོའི་ཁྲག་ཟོར་དགྲ་ལ་བྷྱོ། །རིམས་ནད་སྤྲིན་ཆེན་འཁོལ་བ་དགྲ་ལ་ཡ། །སྡིག་ཆེན་དུ་འབོད་ཆེན་པོའི་དཀྱིལ་འཁོར་ནས། །སྲིད་གསུམ་ཡོངས་

[012A]༄༅། །ཀྱི་བཤན་པ་སྐུ་གཤེངས་ཤིག་ས་གསུམ་འབྱུང་པོའི་ཁྲམ་ཁ་དགྲ་ལ་བྷྱོ། །ལས་ཀྱི་གཤིན་རྗེའི་ཐོག་ཟེར་དགྲ་ལ་ཡ། །འཐིབས་ནོན་མུན་པ་ཆེན་པོའི་དཀྱིལ་འཁོར་ནས། །གྲོང་རྡལ་གཞོབ་ཏུ་བསྲེག་པ་སྐུ་བཞེངས་
ཤིག་གློ་བུར་འཆི་བདག་གྲི་རྒོད་དགྲ་ལ་བྷྱོ། །གསོད་པའི་མཚོན་ཆ་ངར་མ་སྲོག་ལ་ཡ། །བསྟན་ལ་སྡང་བ་རྣམས་ཀྱི་སྟིང་ལ་གཟེར། །ཡིད་ལ་གནག་པ་རྣམས་ཀྱི་སྲོག་ལ་གཟེར། །གདུག་ཅིང་འཚེ་བ་རྣམས་ཀྱི་ཀླད་ལ་གཟེར། །སྡིག་ཅན་དགྲ་བོའི་
སྲོག་རྩ་དམར་ལ་ཡ། ། ཞེས་དང། བསྡུ་ན་སྒྲུབ་གྲོགས་རྣམས་ཀྱི་རྒྱབ་ཏུ།  ཧཱུཾ། འཆི་བདག་ནག་པོ་ལྷོ་ཕྱོགས་ཀྱི། ། ཞེས་སོགས་ཀྱིས་བསྐུལ་དྲག་ཏུ་བྱ་ཞིང། བཟློག་པའི་སྐབས།  མཐུན་པའི་དམ་རྫས་འདི་བཞེས་ལ། ། ཞེས་པའི་ཚབ་ཏུ།  གཏོར་ཟོར་འདི་ཡི་སྣ་དྲོངས་
ལ༑ ༑ ཞེས་བསྒྱུར། རྡོ་རྗེ་འཛིན་པ་རང་ཉིད་ཀྱི་མདུན་དུ་སྲེག་ཁང་མེ་རབ་ཏུ་འབར་བའི་འབྲུབ་ཁུང་གི་དབུས་དགྲ་བོ་དགུག་གཞུག་ཁ་སྦྱོར་དབྱེ་བ་རྣམས་དམིགས་པའི་སྒོ་ནས་གསལ་བཏབ་སྟེ། ལྷའི་ང་རྒྱལ་དང་སྔར་གྱི་ཀུན་སློང་རྣམས་དྲན་པར་བྱས། ཤིན་ཏུ་ཁྲོས་པའི་སེམས་ཀྱིས་གཏོར་མ་ཕྲག་གོང་ནས་
ཕྱར་ཏེ་འཕངས་པས་གནམ་ལྕགས་ཀྱི་ཐོག་མདའ་ལྟ་བུ་དགྲ་བོའི་བཤང་ལམ་ནས་ཞུགས། སྙིང་གར་རྣམ་ཤེས་མར་མེ་ལྟ་བུ་དེ་ཉིད་ནག་ཐུམ་གྱིས་བསད། འཆི་བ་འོད་གསལ་གྱི་ངོ་བོར་གྱུར་པ་དེ་ཉིད་སངས། རང་གཤིན་རྗེ་གཤེད་དུ་གསལ་བའི་ཐུགས་ཀའི་ཡེ་ཤེས་དང་བསྲེས་སླར་བདེ་བ་ཅན་སོགས་དག་ཞིང་བུང་ཕངས་
པས་སངས་རྒྱས་པར་བསམ། ཤ་ཁྲག་ལ་ལས་གཤིན་ཕྱོགས་སྐྱོང། དྲེགས་པའི་ཚོགས་འཁོར་དང་བཅས་པས་ཤ་ཟོས། ཁྲག་བཏུངས་རུས་པ་ཐམས་ཅད་ལྷག་མ་མེད་པར་ཆོམ་ཆོམ་གསོལ་བར་བསམ་པའམ། དམིགས་བྱ་ཡུལ་འཁོར་དང་བཅས་གསལ་བར་དམིགས་པས་དྲག་པོའི་གཏོར་མ་དེ་ཉིད་ཐོག་ལྟར་

[012B] ལས་གཤིན་ཕྱོགས་སྐྱོང་རྣམས་ཀྱི་སྤྲུལ་པ་ཡང་སྤྲུལ་བསམ་གྱིས་མི་ཁྱབ་པ་ཁྲོས་པའི་གར་མཛད་ཅིང། ནད་དང་མཚོན་དང་དུག་གི་ཆར་ཕབ་པས་ཡུལ་ཁམས་ཐམས་ཅད་བཅོམ་ཤིང་བརླག་པར་བསམ། བྱེ་བྲག་ཏུ་མེ་ལྟར་འཕེན་ན་གཏོར་མ་དེ་ཉིད་
མེའི་ཕུང་པོ་འཇིག་དུས་དང་མཚུངས་པས་དགྲ་བོའི་ཡུལ་ཁམས་གསལ་བར་དམིགས་པས་བྱ་སྒྲོ་མེས་བསྲེགས་པ་ལྟར་ལྷག་མེད་དུ་བསྲེགས་པར་བསམ། དུག་ལྟར་འཕེན་ན་གཏོར་མ་དེ་ཉིད་དུག་གི་ཕུང་པོ་མཐོང་བ་ཙམ་གྱིས་ཀྱང་སྨྱོ་ཞིང་བརྒྱལ་བར་བྱེད་པའི་ནུས་ལྡན་དུ་བསམས་ཏེ་དགྲ་བོའི་ཁོང་པར་སོང་
བས་སྨྱོ་ཞིང་ལུས་ངག་ཡིད་གསུམ་བརྒྱལ་བ་དང་རྨོངས་པར་བསམ། བསྐྲད་གཏོར་བྱེད་ན། མདུན་དུ་ཡཾ་ལས་བྱུང་བའི་རླུང་གི་དཀྱིལ་འཁོར་ནག་པོ་གཞུའི་དབྱིབས་ཅན་གྱི་སྟེང་དུ་རྔ་མོང་མདོག་སྔོན་པོ། དེའི་སྟེང་དུ་དམིགས་བྱ་གཅེར་བུར་བསྐྱོན་ཏེ་རླུང་གིས་རང་དབང་མེད་པར་བཏེག་རྡ་མོང་གིས་
ཁྱེར་ལྷོ་ཕྱོགས་སུ་བསྐྲད་པའི་རྒྱབ་ལས་གཤིན་སོགས་འཁོར་དང་བཅས་པས་མཚོན་ཆ་སྣ་ཚོགས་པས་བརྡེག་ཅིང་བརྡུངས། རང་ཡི་དམ་དུ་གསལ་བའི་ཕྱག་མཚན་གླང་ལྤགས་གཡབས་པའི་རླུང་གིས་རྒྱ་མཚོའི་ཕ་རོལ་ཏུ་བསྐྱལ་བར་བསམས་ནས་ཞྭ་གོས་སོགས་བརྡབ། མནན་བཏོར་ལ་དགྲ་བོ་འབྲུབ་ཁུང་
གི་ནང་དུ་ཆུད་པ་ལ་གཏོར་མ་རི་རབ་ཏུ་གསལ་བས་མནན་པས་ནམ་དུ་ཡང་འགུལ་བསྐྱོད་མེད་པར་བསམ། བདུད་རྩི་ལྟར་བསྐྱེད་ནས་འཕེན་པ་ནི་ཆོས་སྐྱོང་ཞལ་ཚུར་གཟིགས་ལ་ཕུལ་བས་སྐབས་དོན་གྱི་འཕྲིན་ལས་བསྒྲུབས་པར་བསམ། བར་ཆད་རྐྱེན་ངན་ཞི་བའི་ཕྱིར་འཕེན་ན་ཆོས་རྒྱལ་འཁོར་དང་བཅས་
པས་སྤྲུལ་པ་ཡང་སྤྲུལ་ནམ་མཁའ་གང་བར་སྤྲོས་པས་བར་གཅོད་ཐམས་ཅད་བསལ་བར་བསམ། དེ་ལྟར་ཟོར་འཕངས་གྲུབ་པ་དང། ཀླུང་འཁོར་རྒྱས་པ་ལྕགས་མཁར་སོགས་སུ་འབྱུང་བ་ལྟར་འགྲུབ་ན་དང། དེ་མིན།  ཨོཾ་བཛྲ་རཀྵ་རཀྵ།  ཞེས་པའི་སྔགས་ཙམ་གྱིས་སྲུང་འཁོར་བསྒོམ། གཏོར་

[013A]༄༅། ། མ་འཕེན་ས་དེར་ཡོ་བྱད་ལ་སོགས་བམ་ལུས་པ་དང། རྡོ་རྗེ་འཛིན་པས་རྟིང་མནན། ཕྱི་མིག་མ་ལྟས་པར་འོངས་ཏེ་མངའ་གསོལ་བྱ་བ་ནི།  གསར་བྲིས།  ཧཱུཾ། དཔལ་ལྡན་སྐུ་བཞིའི་བདག་ཉིད་རྡོ་རྗེ་འཆང། །དབྱེར་མེད་དངོས་བརྒྱུད་བླ་
མ་མཆོག་རྣམས་དང། །བདེ་ཆེན་ཆོས་སྐུའི་དབྱིངས་སུ་རོ་མཉམ་པས། །རྩ་བརྒྱུད་བླ་མའི་ངོ་བོར་མངའ་གསོལ་ལོ། །ངེས་དོན་ལྷན་ཅིག་སྐྱེས་པའི་རྡོ་རྗེ་སེམས། །རབ་འབྱམས་རྒྱུད་སྡེ་བཞི་ཡི་དཀྱིལ་འཁོར་ལྷ། །གྲངས་མེད་སྤྲོ་དང་བསྡུ་པའི་རིགས་
ཀྱི་བདག་ཡི་དམ་ལྷ་ཚོགས་ངོ་བོར་མངའ་གསོལ་ལོ། །སྤངས་རྟོགས་མཐར་ཕྱིན་ཡང་དག་རྫོགས་སངས་རྒྱས། །སྒྲིབ་གཉིས་འཆིང་བ་གཅོད་བྱེད་འགོག་ལ་མ་ཆོས། །རིག་གྲོལ་ཐེག་ཆེན་འཕགས་ཚོགས་དགེ་འདུན་ཏེ། །སླུ་མེད་མཆོག་གསུམ་ངོ་
བོར་མངའ་གསོལ་ལོ། །དངོས་གྲུབ་གཏེར་མཛོད་གནས་གསུམ་གྲོང་ཁྱེར་དུ། །བགྲང་ཡས་དཔའ་པོ་མཁའ་འགྲོའི་ཚོགས་རྣམས་དང། །མཐུ་ལྡན་རྒྱལ་བའི་བསྟན་ལ་མེལ་ཚེ་ཅན། །ཆོས་སྐྱོང་སྲུང་མའི་ངོ་བོར་མངའ་གསོལ་ལོ། །འཇམ་དཔལ་
དཔའ་བོ་ཕྱི་ནང་དུས་ཀྱི་དགྲ། །མ་རུངས་གཤིན་རྗེའི་རྒྱལ་པོར་མངོན་བཞེངས་པས། །ནག་ཕྱོགས་ཐའ་བར་རློག་བྱེད་དྲག་རྩལ་འབར། །བསྟན་པའི་སྲོག་ཤིང་ཆེན་པོར་མངའ་གསོལ་ལོ། །ཆོས་ཀྱི་རྒྱལ་པོ་ཀུན་མཁྱེན་ཙོང་ཁ་པའི། །བསྟན་དང་
བསྟན་འཛིན་བུ་ལྟར་སྐྱོང་བ་ལ། །ནམ་ཡང་གཡེལ་བ་མེད་པའི་དམ་ཚིག་བཞིན། །དེང་འདིར་དགྲ་ལྷའི་གཙོ་བོར་མངའ་གསོལ་ལོ། །བདག་ཅག་དཔོན་སློབ་འཁོར་ལྟོས་ལོངས་སྤྱོད་བཅས། །གཤིན་རྗེའི་རྒྱལ་པོ་ཁྱོད་ལ་གཉེར་དུ་གཏད། །བཅོལ་

[013B] །རྣམ་བཞིའི་འཕྲིན་ལས་སྒྲུབ་ལ་མ་གཡེལ་ཞིག་ ཅེས་བརྗོད་དེ་ནང་དུ་བོང། དེ་དག་ནི་དྲག་པོ་ཁོ་ནའི་དབང་དུ་བྱས་པ་ཡིན་ནོ། །གཉིས་པ་ཞི་རྒྱས་དབང་གསུམ་གྱི་གཏོར་མ་ཇི་ལྟར་བྱ་བ་ནི། སྔར་བཤད་པའི་ཚེས་གྲངས་དང་གཟའ་སྐར་སོགས་བཟང་ཞིང་ཤིས་པ་
ལ། སྲོད་ཀྱི་དུས་སུ་གནས་གཙང་མའི་ལྷ་རྣམས་ཀྱིས་གཟིགས་པས་ཞི་བའི་ལས་བརྩམས་ན་འགྲུབ་སླ་བ་དང། རྒྱས་པ་སྔ་དྲོ་ལྷ་རྣམས་རྒྱུ་བས་ཤིས་པ་དང། དབང་ཉིན་བྱེད་དང་མཚན་ཕྱེད་ལ་བྱ་བར་ཤིས་པས་ཕྱིའི་དུས་ཆོས་དང། ནང་གི་རླུང་རྒྱུ་དུས་སྔར་སྨོས་པ་བཞིན་ལས་རང་རང་ལ་ཤིས་པའི་དུས་སུ་ལ་བལྟ་
ཕྱོགས་ཞི་བ་ལ་ཤར། རྒྱས་པ་ལ་བྱང། དབང་ལ་ནུབ་ཏུ་ཕྱོགས། ཀུན་སློང་གཞན་རྣམས་སྔར་ལྟར་ལ། དུས་ཀྱི་ཀུན་སློང་ཞི་བ་ལ་བྱམས་པ་དང་ཤིན་ཏུ་ཞི་བའི་སེམས། རྒྱས་པ་ལ་དགའ་བའི་སེམས། དབང་ལ་དབང་དུ་བསྡུ་བྱ་ལ་འདུན་ཅིང་ཆགས་པའི་སེམས་དང་ལྡན་པ་དང། མདུན་གྱི་ལྷ་རྣམས་ཀྱང་ཐུགས་དེ་ལྟ་བུ་
དང་ལྡན་ཅིང། སྐུ་ལས་ལས་མཐུན་གྱི་འོད་ཟེར་འཕྲོ་བར་བསམ། གཏོར་མའི་རྒྱུར་ནད་ཞི་བ་ལྟ་བུ་གང་ཞིའི་ནད་ཀྱི་གཉེན་པོའི་སྨན་བསྲེ་བ་སོགས་སྐབས་དང་སྦྱང་ཞིང། གཏོར་མའི་རྒྱན་སོགས་ལས་དང་མཐུན་པ་བྱ། ཆོ་ག་གཞན་རྣམས་སྔར་ཇི་ལྟ་པ་ལ་བཟླས་དམིགས་གྱི་སྐབས་ཞི་བ་ལ་ལས་གཤིན་གྱི་ཐུགས་ཀའི་སྔགས་
འཕྲེང་ལས་འོད་ཟེར་འཕྲོས། དམིགས་བྱ་གང་ཡིན་པ་ལ་འཕོག་པས་ནད་ལ་སོགས་པ་གང་ཞི་བར་འདོད་པ་དེ་མུན་ཁུང་དུ་ཉི་ཟེར་འཕོག་པ་བཞིན་སངས་ཀྱིས་སོང་བའི་དམིགས་པ་དང། སྔགས་ཕྲེང་ལས་སྤྲོས་པའི་ལྷ་དང་ལྷ་མོ་བདུད་རྩིའི་བུམ་པ་ཐོགས་པ་རྣམས་ཀྱིས་དམིགས་བྱ་ལ་ཁྲུས་བྱས་པས་ནད་དང་སྡིག་སྒྲིབ་
སོགས་དུད་ཁུ་དང་སོལ་ཁུ། བགེགས་བར་གཅོད་སོགས་སྡོམ་སྡིག་ལ་སོགས་པའི་རྣམ་པར་འོག་སྒོ་ནས་ཐོན། ལུས་ཤེལ་ལྟར་དག་པར་བསམས་ཤིང་ཡུལ་ཁམས་ཀྱི་ནད་རིམས་ཞི་བ་ལྟ་བུ་ལ་ཡང་སྔར་གྱི་དམིགས་པ་ཁ་བསྒྱུར་བས་ཤེས་པར་བྱ། རྒྱས་པ་ལ། མདུན་གྱི་ལྷའི་ཐུགས་ཀ་ནས་སྔགས་འཕྲེང་

[014A]༄༅།  །སེར་པོ་འཕྲོས། ཕྱོགས་བཅུའི་སངས་རྒྱས་བྱང་སེམས་སོགས་འདས་པ་དང་མ་འདས་པའི་ཚེ་དང་བསོད་ནམས་ཤེས་རབ་ལུང་རྟོགས་ཀྱི་ཡོན་ཏན་འཇིག་རྟེན་ཁམས་ཀྱི་དཔལ་འབྱོར་ལོངས་སྤྱོད་ལ་སོགས་པ་ཐམས་ཅད་ཚེ་བུམ་བཀྲ་ཤིས་རྫས་རྟགས་སོགས་དང་འོད་ཟེར་
སེར་པོ་བདུད་རྩིའི་རྣམ་པར་བཀུག་དམིགས་ཡུལ་ལ་ཐིམ། ཐུགས་ཀ་ནས་སྤྲོས་པའི་ལྷ་དང་ལྷ་མོ་ཚེའི་བུམ་པ་ཐོགས་པས་དབང་བསྐུར་བས་ཚེ་བསོད་རྒྱས་པར་བསམ་པ་སོགས་དང། དབང་ལ་ཐུགས་ཀ་ནས་འོད་ཟེར་དམར་པོ་འཕྲོས་དམིགས་གུལ་གང་ཡིན་པའི་ལུས་ལ་འཕོག་པས་དབང་དུ་བསྡུ་བ་པོ་ལ་ལྷག་པར་
དུ་ཆགས་པའི་སེམས་ཀྱིས་དམར་ལམ་ལམ་ཞུ་སྟེ་རྐང་པའི་དྲུང་དུ་འདུད་ཅིང་རང་དབང་ཐམས་ཅད་དང་བྲལ་ནས་ཇི་ལྟར་འདོད་པ་བཞིན་དབང་དུ་དུས་པའི་དམིགས་པ་བྱ། གཏོར་མ་འབུལ་སྐབས་ཐམས་ཅད་དུ་ཡང་ཞི་བ་ལ། རང་གི་ཐུགས་ཀ་ནས་འོད་ཟེར་སྤྲོས་ནད་གདོན་རྨི་ལམ་མཚན་ངན་ལ་སོགས་པ་འོད་ཟེར་
ནག་པོའི་རྣམ་པར་བཀུག་གཏོར་མ་ལ་ཐིམས་པས་ངོ་བོ་ནད་གདོན་ལ་སོགས་པ་ལ་རྣམ་པ་བདུད་རྩིར་བསྐྱེད་ནས་ཕུལ་བས་ལྷག་མ་མེད་པར་གསོལ་བར་བསམ། འཕྲིན་བཅོལ་གྱི་སྐབས།  ཕྱོགས་སྐྱོང་འཁོར་དང་བཅས་པས་ཟག་མེད་བདུད་རྩིའི་མཆོད་པ་འདི་བཞེས་ལ་བསྟན་དང་བསྟན་
འཛིན་དང་འགྲོ་བའི་ཕན་བདེའི་བར་གཅོད། རྣལ་འབྱོར་པ་བདག་ལ་རྐྱེན་ངན་མི་འདོད་པ་ཕྱི་ནང་གི་ཉེར་འཚེ་ཐམས་ཅད་ཞི་བའི་འཕྲིན་ལས་མཛོད་ཅིག་ ཅེས་པ་དང། རྒྱས་པ་ལ།   ྾   བཞེས་ལ་བསྟན་འགྲོའི་ཕན་བདེ་འཕེལ་བ་དང། རྣལ་འབྱོར་པ་བདག་
ཅག་ལ་ཚེ་བསོད་སྟོབས་འབྱོར། བཤད་སྒྲུབ་ལུང་རྟོགས་ཀྱི་ཡོན་ཏན་ལ་སོགས་པ་དགོས་པའི་དོན་ཐམས་ཅད་འབྱོར་ཞིང་རྒྱས་པའི་འཕྲིན་ལས་མཛོད་ཅིག་ དབང་ལ།   ྾   བཞེས་ལ། རྣལ་འབྱོར་བདག་གིས་གང་ཞིག་དབང་དུ་བསྡུས་ན་བསྟན་པ་དང་

[014B] ཆོས་སྒྲུབ་པའི་མཐུན་རྐྱེན་དུ་འགྱུར་བའི་མི་དང་མི་མ་ཡིན་པ་ལ་སོགས་པ་མྱུར་དུ་དབང་དུ་འདུ་བའི་འཕྲིན་ལས་མཛོད་ཅིག་ ཅེས་པ་དང། དེས་མཚོན་གཞན་དོན་དུ་བྱེད་པ་སོགས་ལ་ཡང་འཕྲིན་བཅོལ་སྐབས་ཐོབ་ཁ་བསྒྱུར་ཏེ་གསོལ་བས་བཅོལ་བ་བཞིན་དུ་
སྒྲུབ་པར་ཞལ་གྱིས་བཞེས་པ་དང། བཟླས་དམིགས་ལྟ་བུའི་འཕྲིན་ལས་བསྒྲུབས་པར་བསམ། འཇམ་པོའི་སྐབས་འཕྲིན་ལས་བཅོལ་བའི་དུས་ཐལ་མོ་སྦྱར་ཏེ་གསོལ་བ་འདེབས་བ་ལས་ཐལ་མོ་མི་བརྡབ། དེ་ནས་དྲག་པོའི་སྒོས་ཆོས་བསྐུལ་དང། ཟོར་ལམ་དབྱེ་བ་ལ་སོགས་པ་ཚར་མ་དོར་ཏེ་གཏོར་མ་བདུད་
རྩིར་བསྐྱེད་པ་གུལ་ཟིན་པའི་རྗེས་སུ། དེང་སང་ཕྱག་ལེན་དུ་མཛད་པ་བཞིན། འཆི་བདག་མ་བརྗོད་པའི་སྒོ་ནས་གཏོར་མ་ཕྱི་རོལ་ཏུ་འབུལ་བའི་ཚེ་ལས་གཤིན་ཕྱོགས་སྐྱོང་ལ་སོགས་པ་ཐམས་ཅད་ཞལ་ཚུར་གཟིགས་ཀྱིས་མདུན་དུ་བཞུགས་པ་ལ་གཏོར་མ་བདུད་རྩིར་གསལ་གཞལ་དུ་ཕུལ་བས། ཞི་བའི་
སྐབས་སྤྲུལ་པ་པང་སྤྲུལ་དུ་མ་སྤྲོས་ཏེ་སྐབས་ཀྱི་བར་གཅོད་གབ་ཡིན་པ་རྣམས་ཞི་བར་མཛད་པས་མཚོན་ལས་གཞན་གཉིས་ལ་ཡང་དམིགས་པས་ཁ་བསྒྱུར་པའི་སྒོ་ནས་གཏོར་མ་ཟོར་དུ་མི་འཕེན་བར་ཅུང་ཟད་འདུད་པ་དང་བཅས་ཏེ་འཇོག་དེ་དག་ནི་ཞི་རྒྱས་དབང་གསུམ་གྱི་ཁྱད་པར་རྣམས་སྙིང་པོ་ཙམ་ཞིག་མན་ངག་
དང་མཐོང་བ་བརྒྱུད་པ་བཞིན་བཤད་པ་ཡིན་ལ། ལས་བཞི་ཀ་ལ་འདྲ་བར་མཇུག་གི་ཆོ་ག་རྣལ་འབྱོར་བ་རྣམས་ཀྱིས་ནང་དུ་གཏང་རག་གི་མཆོད་གཏོར་རྒྱས་པ་དང། བསྟོད་པའི་མཐར་ཡིག་བརྒྱ་བརྗོད་དེ། འགལ་འཁྲུལ་ལ་སོགས་པ་ཉེས་པ་སྦྱོང་བ་བརྗོད་གསོལ། ཡེ་ཤེས་པ་རྣམས་རྟེན་ཡོད་ན་བརྟན་བཞུགས་
དང། མེད་ན་གཤེགས་སུ་གསོལ་ཞིང། དམ་ཚིག་པ་རང་ལ་བསྡུ་བ། སྨོན་ལམ་ཤིས་བརྗོད་ལ་སོགས་པ་སྤྱི་ལྟར་བྱ་བ་ཡིན་ལ། ཁུངས་དང་འབྲེལ་བའི་ལ་གཡེན་བྱེད་ཚུལ་རྒྱས་བསྡུས་ཅི་རིགས་སྣང་བ་ནི་མཐོང་བརྒྱུད་བཞིན་སྔར་སྨེས་བ་ལས་འབྱིན་འཇུག་སྐབས་དང་སྦྱར་བས་འགྲུབ་ཅིང། དེ་

[015A]༄༅། །ལྟར་ན། དགྲ་ནག་གི་རྒྱུད་ལས། དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཐུགས་རབ་ཏུ་དགྱེས་ནས་ཚིག་འདི་གསུངས་སོ། །ཨེ་མ་ཧོ་ཡང་དག་བསད་པ་ཡིས། །བསད་པ་དེ་ནི་བསད་པ་ཡིན། །སྡིག་པ་ལས་ནི་རྣམ་བང་གྲོལ། །འོན་
ཀྱང་བསད་པ་བསད་པ་མིན། །ཨེ་མ་སངས་རྒྱས་བདག་ཏིད་ཆེ། །བསད་པ་ཡིས་ནི་བྱང་ཆུབ་ཐོབ། །སྡིག་པ་སྟོང་ཕག་བྱས་པ་ཡང། །མནར་མེད་སོགས་པར་མི་འཕྲོའོ། །ཞེས་གསུངས་པ་ལྟར་རྣལ་འབྱོར་བླ་ན་མེད་བ་ཞེ་སྡང་ཐབས་རྒྱུད་ཀྱི་རྒྱལ་པོ་དཔལ་རྡོ་རྗེ་འཇིགས་བྱེད་ཀྱི་ལས་ཀྱི་གཤིན་རྗེ་དམ་
ཅན་ཆོས་ཀྱི་རྒྱལ་པོ་ལ་བརྟེན་ཏེ་སྙིང་རྗེའི་ཡུལ་དུ་གདུག་པ་ཅན་ལ་སོགས་པ་རྣམས་ལ་སྙིང་རྗེ་ཁོ་ནའི་ཀུན་སློང་གིས་ཐབས་མཁས་པའི་སྒོ་ནས་དོན་བྱ་བའི་རིམ་པ་དེ་ལྟར་ཚུལ་བཞིན་ཉམས་སུ་གླངས་པས་རང་གཞན་གྱི་དོན་རྒྱ་ཆེན་པོ་བསྒྲུབ་པ་ལ་བརྩོན་པར་བྱའོ།  །གང་ཞིག་བདེ་ཆེན་ཞི་བ་ཆོས་ཀྱི་སྐུ། །
རྨད་བྱུང་ཐུགས་རྗེ་ཆེན་པོའི་འོད་སྣང་འབུམ། །སྙོམས་པར་སྤྲོ་ཡང་སྐལ་ངན་དུས་ཀྱི་མཐའ། །ཆད་པས་བདུད་སྡེ་སྲེག་བྱེད་ཚ་ཟེར་འབར། །འཇམ་དཔལ་རྡོ་རྗེ་གཤིན་རྗེ་མཐར་བྱེད་ལས། །གཉིས་མེད་གཉིས་སུ་སྣང་བའི་བཀའ་སྡོད་ཀྱི། །འཕྲིན་ལས་
གཏོར་མའི་འཕྲུལ་འཁོར་ཞོ་འཐུང་རུས། །མཆིས་སོ་ནག་ཕྱོགས་སྒྲ་གཅན་བག་བྱོས་ཤིག་མངོན་སྦྱོད་གཙོར་གྱུར་སྣ་ཚོགས་ལས་རིམ་འདི། །བྲིས་ལ་བཀའ་སྲུང་མཁའ་འགྲོའི་བཟོད་བཞེས་ཏེ། །བསྟན་དང་རྣལ་འབྱོར་སྲུང་ཞིང་དགྲ་བགེགས་
རྣམས། །འཇོམས་ལ་ཐོག་ལྟར་མྱུར་མགྱོགས་འཕྲིན་ལས་མཛོད། །འདི་ཡི་དགེ་བས་སྐྱེ་བ་ཐམས་ཅད་དུ། །འཇམ་དབྱངས་ཞི་དང་ཁྲོ་བོས་རྗེས་གཟུང་ཞིང། །བཀའ་སྡོད་འཁོར་དང་བཅས་པས་དུས་ཀུན་ཏུ། །སྲུང་སྐྱོབ་འཕྲིན་ལས་རྣམ་བཞི་ལྷུན་

[015B] ཅེས་པ་འདི་ནི་བསྟན་པའི་གསལ་བྱེད་དུ་གྱུར་པའི་དམ་པ་ཆེན་པོ་ལུང་རྟོགས་ཡོན་ཏན་དུ་མས་རྒྱུད་ཕྱུག་པའི་ལྕང་སྐྱ་མཆོག་སྤྲུལ་རིན་པོ་ཆེ་ནས་ཉིན་ཞག་གཅིག་གི་དཔྱུག་གུ་དྲུག་ཅུ་པའི་གཏོར་མ་ལ་བརྟེན་ཏེ་ལས་སྒྲུབ་པའི་རིམ་པ་ཚང་ལ་མ་ནོར་བ་ཞིག་དགོས་ཞེས་བསྐུལ་མ་མཛད་
པའི་གསུང་ངོར་ཤཱཀྱའི་དགེ་སྦྱོང་རིག་པ་འཛིན་པའི་ཐ་ཤལ་པ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའི་ཡི་གེ་པ་ནི་ཞ་ལུ་མཁན་པོ་ངག་དབང་ཡོན་ཏན་འབྱུང་གནས་སོ།། །སརྦ་མངྒ་ལཾ།།།

﻿   ༈    །དགའ་ལྡན་ལྷ་བརྒྱ་མའི་རྣལ་འབྱོར་སྐྱོང་སྐབས་གཞུང་དུ་

[134A]༄༅། །མཎྜལ་ཚོམ་བུ་ཉེར་གསུམ་མ་དམིགས་བསལ་འཁོད་ཀྱང། ཚོམ་བུ་སོ་བདུན་མ་དང་དགུ་མ་སོགས་ཀྱང་འབུལ་མི་རུང་བ་མིན་ཞིང། བཟླས་པ་གྲངས་གསོག་ལྟ་བུའི་
སྐབས་དམིགས་བརྩེ་མ་ལྔ་བསྐོར་ཁོ་ན་ལས་མཁས་པ་ལུང་གི་ཞེས་སོགས་ཚིག་འཐུང་གཞན་རྣམས་ལ་གྲངས་གསོག་མི་དགོས་སོ། །གསལ་བའི་ཤེས་རབ་སྒྲུབས་སྐབས་ཀྱི་ཀུན་བྱང་ཞེས་པའི་
ཀུན་ནི་ཀུན་ནས་ཉོན་མོངས་པའི་ཕྱོགས་འཁོར་བ་དང། བྱང་བ་ནི་སྐྱོན་གྱི་རིགས་རྣམ་པར་བྱང་བ་རྣམ་བྱང་མྱང་འདས་ཏེ་འཁོར་བའི་གནས་ཀྱི་སྐྱོན་སྤོང་བ་དང། མྱང་འདས་ཀྱི་ཡོན་ཏན་སྒྲུབ་པའི་བླང་
དོར་གྱི་ཆ་ཤས་ཕྲ་མོ་རྣམས་ཀྱང་སོ་སོར་འབྱེད་ནུས་པའི་གསལ་པའི་ཤེས་རབ་ཐོབ་པའི་མོས་པ་བྱེད་པའོ། །འཆད་པའི་ཤེས་རབ་བསྒྲུབ་སྐབས་ཀྱི་གླེགས་བམ་ནི་སྐབས་འདིར་རང་ཉིད་
འཆད་ཉན་གང་ལ་བྱེད་པའི་ཆོས་དེ་པུ་ཏིའི་རྣམ་པ་ཅན་དུ་བྱེད་པ་དང། རྩོད་པའི་ཤེས་རབ་བསྒྲུབ་ཚུལ་སྐབས་གཞན་མ་སྤྱི་ལྟར་ལ་མཐུན་མོང་མ་ཡིན་པ་རྒྱལ་བ་སྲས་བཅས་ཀྱི་བྱིན་རླབས་ཚུར་
ཞུའི་སྐབས་རལ་གྲིའི་འཁོར་ལོ་རྩིབས་སྟོང་པ་དེ་དག་རེ་རེའི་སྟེང་དུ་ཉི་མའི་དཀྱིལ་འཁོར་འོད་ཟེར་འབར་བ་བརྒྱ་ཕྲག་རེ་འཕྲེང་བའི་རྣམ་པར་འཁོར་ནས་ཡོད་པ་འཁོར་ལོའི་ལྟེ་བའམ་

[134B] མཁས་གྲུབ་ཐམས་ཅད་མཁྱེན་
པ་རྗེ་ཙོང་ཁ་པའི་སྐུ་དྲུང་དུ་ཐོག་མར་དབུས་ཕྱོགས་ཕེབས་དུས་སུ་མར་ལམ་མཚན་མོའི་མནལ་ལམ་དུ་འཁོར་ལོ་གོང་འཁོད་ལྷར་ཤར་ཕྱོགས་ནས་བྱུང་སྟེ་མཁས་གྲུབ་རིན་པོ་ཆེའི་ཐུགས་ཀར་
ཐིམ་པའི་རྣམ་པ་བྱུང་བ་དེས་རྗེས་སུ་རྩོད་པ་ལ་འགྲན་ཟླ་མེད་པ་བྱུང་བའོ། །ཡང་རྩོམ་པའི་ཤེས་རབ་བསྒྲུབ་སྐབས་ཀྱི་འཁོར་ལོ་ཡང་གོང་བཞིན་བྱས་ཀྱང་ཐུས་པ་ལགས། ཡང་མགོན་ཁྱོད་སྐུ་
གསུང་ཐུགས་གསང་ཞེས་པའི་སྐབས་ཏིང་ངེ་འཛིན་གྱི་དབང་བཞི་མཐུན་མོང་བ་དང་མཐུན་མོང་མ་ཡིན་པ་ཉམས་སུ་ལེན་ཚུལ་ཡོད་དེ་དེ་ཟུར་དུ་འགོད་པ་ལས་མཁྱེན་པར་མཛོད། ཡང་བླ་མ་སྙིང་
དབུས་སུ་བསྟིམ་སྐབས་ཚིག་རིགས་དང་བསྟུན། རང་གི་སྙིང་ཁ་ཕུབ་ཏུ་གནས་པ་བློས་ཁ་གྱེན་དུ་བསླངས་པ་དེ་ཚལ་པ་བརྒྱད་དུ་གྱུར་པའི་དབུས་སུ་མ་ལས་ཐོབ་པའི་ཁམས་དམར་པོ་ཞིག་དང་ཕ་
ལས་ཐོབ་པའི་ཁམས་དཀར་པོ་ཞིག་བཅས་ལམ་གྱིས་བསྐྱེད་ནས་ཁམས་དམར་པོ་དེ་སྙིང་ཚལ་པ་བརྒྱད་དང་འབྲེལ་པས་པདྨ་དམར་བའི་གདན་དུ་གྱུར། །དེའི་དབུས་སུ་ཁམས་དཀར་པོ་དེ་

[135A]༄༅། །ཟླ་དཀྱིལ་དུ་གྱུར་པའི་སྟེང་གི་དབུས་སུ་རང་གི་ཤིན་ཏུ་ཕྲ་བའི་ལུས་ངག་ཡིད་གསུམ་མམ་རླུང་སེམས་ཀྱི་ངོ་བོ་ནཱ་ད་དམར་པོ་གྱེན་ལངས་ཤིག་གསལ་བཏབ། རྗེ་
རིན་པོ་ཆེ་དབུ་མའི་ལམ་བརྒྱུད་སྙིང་གར་བྱོན་ནས་རྗེའི་སེང་ཁྲི་པདྨ་འདབ་བརྒྱད་ལ་ཐིམ། རྗེ་རིན་པོ་ཆེ་ནཱ་དར་ཐིམས་པས་རྗེའི་སྐུ་དང་རང་གི་ཤིན་ཏུ་ཕྲ་བའི་ལུས་དབྱེར་མེད་དུ་འདྲེས། དེ་བཞིན་
དུ་གསུང་དང་རང་གི་ཤིན་ཏུ་ཕྲ་བའི་ངག་ཐུགས་དང་རང་གི་ཤིན་ཏུ་ཕྲ་བའི་ཡིད་དེ། རྗེ་རིན་པོ་ཆེའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་གཅིག་ཏུ་འདྲེས་དགྱེས་འཛུམ་
གཟི་མདངས་དང་ལྡན་པའི་སྒོ་ནས་བྱང་ཆུབ་མ་ཐོབ་ཀྱི་བར་མི་འབྲལ་བར་བརྟན་པར་བཞུགས་ནས་བྱིན་གྱིས་རློབས་པའི་མོས་པ་དང། སྙིང་འདབ་བརྒྱད་ཁ་ཟུམ་པའི་ནང་འོད་ཟེར་ལྔའི་ཞལ་ཞལ་དང་
སྟེང་དུ་སྔགས་འཕྲེང་གི་མགོར་རྡོ་རྗེ་བྱེད་པའམ་རྫོགས་པ་གང་རུང་དང་ཡི་གེ་ཨོཾ་བཅས་གང་བྱེད་གདམ་ངར་གསུངས། སྔགས་ཀྱི་འོད་ཟེར་འཕྲེང་ཐག་དང་སྔགས་ཡིག་གསེར་གྱི་མདོག་ཅན་
འཕྲེང་རྡོག་གི་རྣམ་པས་དཀྲིགས་པའམ་བསྐོར་བར་བསམས་ལ་ཐུན་རྗེས་མའི་སྐབས་པད་འདབ་སྔར་བཞིན་ཁ་ཕྱེ་ནས་སྙིང་གའི་རྗེ་རིན་པོ་ཆེ་དམ་ཚིག་སེམས་དཔའི་ཚུལ་ལ་སྤྱི་བོའི་རྗེ་རིན་པོ་

[135B] །དེ་ལྟ་བུའི་རང་གི་ཤིན་ཏུ་ཕྲ་བའི་རླུང་སེམས་དང་བླ་མ་དབྱེར་མེད་དུ་བསྒོམས་ནས་ཡང་ཡང་
བསྟིམས་པས་རང་རྒྱུད་ལ་བླ་མའི་བྱིན་རླབས་འཇུག་ཚབ་ཆེ་བ་དང། མཐར་རྫོགས་རིམ་གྱི་སྨིན་བྱེད་ཁྱད་པར་ཅན་དུ་འགྱུར་བའི་དགོས་པའང་ཡོད་ཅིང། སྙིང་གའི་རྗེ་རིན་པོ་ཆེའི་ཐུགས་
ཀར་ཟླ་སྟེང་དྷཱི་ཡིག་གི་མཐར་རྗེའི་མཚན་སྔགས་ཀྱིས་གཡས་སྐོར་དུ་བསྐོར་བར་དམིགས་ནས་རང་གི་རྩ་བའི་བླ་མ་དང་རྗེ་རིན་པོ་ཆེ་དབྱེར་མེད་དུ་བསྒོམས་ནས་བཟླ་བ་ལས་རྩ་བའི་བླ་མའི་
མཚན་སྔགས་དམིགས་བསལ་མ་བྱུང་ཀྱང་གོང་གིས་ཐུས་པ་ལགས། གཟིགས་རྟེན་ལྷ་རྫས་དང་དམ་རྫས་ཀྱང་ཕུལ་ཡོད་



﻿
[001A]༄༅། །རྒྱལ་བ་ཀུན་གྱི་མཁྱེན་བརྩེ་ནུས་གསུམ་གྱི་བདག་ཉིད་རྗེ་བཙུན་ཙོང་ཁ་པ་ཆེན་པོ་ལ་དམིགས་བརྩེ་མའི་གསོལ་འདེབས་དང་འབྲེལ་བའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །

[001A]༄༅། །ན་མོ་གུ་རུ་མ་ཉྫུ་གྷོ་ཥཱ་ཡ། སྤྲོས་བྲལ་ངང་དུ་ཞུགས་པའི་མཁྱེན་རབ་ཀྱི། །རལ་གྲིས་འཁོར་བའི་འཆིང་རྒྱ་ཀུན་བཅད་ཀྱང། །སྲིད་འཁྱམས་འགྲོ་ལ་བུ་གཅིག་ལྟར་འཁྱུད་
པའི། །འཇམ་མགོན་ལྷག་པའི་ལྷ་ལ་ཕྱག་འཚལ་ལོ། །གངས་ཅན་ལེགས་བྱས་སྐྱ་རེངས་ཁ་ལོ་པས། །ཉེར་དྲངས་ཐུབ་བསྟན་ཡོངས་རྫོགས་སྣང་ཟེར་གྱིས། །སྲིད་ཞིའི་རྒྱུད་མུན་མཐར་མཛད་རྟ་
ལྗང་ཅན། །བློ་བཟང་གྲགས་པས་བྱང་ཆུབ་བར་དུ་སྐྱོངས། །བློ་གྲོས་འཇམ་དབྱངས་གཞོན་ནུ་ལ་འཁྱུད་པའི། །རྗེས་ཆགས་སྙིང་རྗེའི་རང་གཟུགས་གྲུབ་འཛིན་བདག། །མཐུ་སྟོབས་གསང་བ་ཀུན་
འཛིན་ཁྲོ་རྒྱལ་གྱི། །རིགས་གསུམ་གཅིག་ཏུ་འདུས་འདི་ཁྱད་པར་ཆོས། །རྙོག་བྲལ་ཡིད་ཀྱི་མེ་ལོང་གཙང་མའི་ངོས། །མགོན་ཁྱོད་བཀའ་དྲིན་གཟུགས་ཀྱི་སྣང་རིས་གསར། །ཡང་ཡང་ཤར་བའི་

[002A]༄༅། །ངོ་མཚར་འདི་མཐོབ་ཚེ། །ཐ་མལ་འཁྲུལ་བའི་འཁོར་ལོ་ཞིག་པ་སྙམ། །དེ་ཕྱིར་སྐྱབས་ཀུན་ངོ་བོ་བླ་མ་རྗེར། །དུང་དུང་ཡིད་ཀྱིས་གསོལ་འདེབས་རྣལ་འབྱོར་རིམ། །འཁྲུལ་བྲལ་
དམ་པའི་ཞལ་ལུང་བླ་ན་མེད། །མཆོག་ཐུན་དངོས་གྲུབ་ཡོངས་ཀྱི་བྱེད་པོར་སྤེལ། །དེ་ཡང་འཇམ་དཔལ་རྩ་རྒྱུད་ལས། །ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོངས་པ་ན། །ཁྱོད་ཉིད་བྱིས་པའི་གཟུགས་
ཅན་གྱིས། །སངས་རྒྱས་མཛད་པ་བྱེད་པར་འགྱུར། །དེ་ཚེ་དགོན་ཆེན་རབ་དགའ་བ། །ཁ་བ་ཅན་ནང་ཡོད་པ་ཡིན། །ཞེས་དུས་ཀྱི་མཐར་རྗེ་བཙུན་འཇམ་དབྱངས་ཉིད་བྱིས་པ་ཐ་མལ་པའི་གཟུགས་སུ་བསྟན་ནས་སངས་
རྒྱས་ཀྱི་མཛད་པ་བྱེད་པ་དང། དེའི་ཚེ་དགོན་པའི་མིང་དགའ་ལྡན་དུ་ཐོགས་པར་གསལ་བར་ལུང་བསྟན་ལ་སོགས་མཁྱེན་བརྩེ་ནུས་གསུམ་འཕགས་པ་རིགས་གསུམ་མགོན་པོ་དང་དབྱེར་མེད་པར་ལུང་དང་རྣམ་པར་

[002B] མདོ་སྔགས་ཀྱི་ཐུབ་བསྟན་ཡོངས་སུ་རྫོགས་པ་ལ་མ་རྟོགས་པ་དང། ལོག་པར་རྟོག་པ་དང་ཐེ་ཚོམ་གྱི་དྲི་མ་མཐའ་དག་རྒྱང་རིང་དུ་བསྲིངས་ནས་སྐལ་ལྡན་ཀུན་ལ་ཚུལ་ཇི་ལྟ་
བ་བཞིན་དུ་འདོམས་པར་མཛད་པས་བསྟན་པ་འདི་ལ་སྟོན་པ་གཉིས་པ་ལྟར་གྱུར་པའི་བཀའ་དྲིན་བླ་ན་མེད་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་ནས་གསོལ་བ་འདེབས་པ་
དངོས་གྲུབ་ཐམས་ཅད་ཀྱི་འབྱུང་གནས་ཡིན་པར་མ་ཟད། གསོལ་འདེབས་དམིགས་བརྩེ་མར་གྲགས་པ་འདི་རྒྱུད་ཀྱི་གསང་སྔགས་ཟབ་དགུ་ལས་ཀྱང་ལྷག་པ་ལྟ་བུའི་བྱིན་རླབས་ཀྱི་ཚན་ཀ་ཆེ་ཞིང། འདི་ལ་བརྟེན་ནས་འཕྲིན་ལས་
ཀྱི་རིམ་པའང་ཇི་སྙེད་ཅིག་སྒྲུབ་ཏུ་ཡོད་པ་བཅས་གསོལ་འདེབས་འདི་དང་འབྲེལ་བའི་བླ་མའི་རྣལ་འབྱོར་ཐུན་མོང་དང་ཐུན་མོང་མ་ཡིན་པའི་རིམ་པ་སྣ་ཚོགས་པ་ལས་འདིར་སྲད་རྒྱུད་པའི་དམ་པ་གོང་མ་མཁས་གྲུབ་ཤ་སྟག་ཏུ་བྱོན་པ་
རྣམས་ཀྱི་ཞལ་ཤེས་སྙན་ང་རྒྱུད་དུ་བཞུགས་པ་ལས་རིམ་བྱིས་བདག་གི་དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་སེམས་དཔའི་ངོ་བོ་ཁྲི་ཆེན་ངག་དབང་མཆོག་ལྡན་པའི་ཞལ་སྔ་ནས་ལས་ལེགས་པར་ནོས་པའི་གདམས་པ་ཁྱད་པར་ཅན་དགའ་ལྡན་
ལྷ་བརྒྱ་མར་གྲགས་པ་འདི་ཉིད་དམིགས་རིམ་སྙིང་པོར་འདྲིལ་ཞིང་ཉམས་སུ་ལེན་བདེ་བ་དང། འདིའི་བརྒྱུད་པའི་བླ་མ་གོང་མ་འདུལ་ནག་པ་དཔལ་ལྡན་བཟང་པོས་སྲད་ཀྱི་ནང་དུ་ཁྱིམ་བདག་ཞིག་ལ་རྒྱལ་པོ་པེ་ཧར་གྱི་གནོད་པས་མི་མང་པོ་གུམ་ཞིང་

[003A]༄༅། །ལྷག་པར་ཤིན་ཏུ་གཅེས་པའི་བུ་ཞིག་གི་ཁོག་ཏུ་བརླམས་ནས་གནོད་པ་བྱེད་པ་བཏུལ། དེའི་ཚེ་འདུལ་ནག་པས་བཀའ་བསྒོས་པ་བཞིན་བེ་ཧར་གྱིས་བླ་མའི་རྣལ་འབྱོར་འདི་དང་འབྲེལ་
བའི་དམིགས་བརྩེ་མ་འདོན་མི་ལ་བར་གཅོད་མི་བྱེད་པར་བྲོ་པོར་བ་ལྟར། རྣལ་འབྱོར་འདི་དང་འབྲེལ་བར་དམིགས་བརྩེ་མ་འདོན་པ་སུ་ལའང་སྡེ་བརྒྱད་སྤྱི་དང་ཁྱད་པར་བེ་ཧར་སོགས་རྒྱལ་གདོན་གྱིས་གནོད་མི་ནུས་
པར་འདུག་ཅེས་གོང་མ་རྣམས་ཀྱི་གསུང་ལས་བྱུང་བ་བཞིན་པར་གཅོད་བཟློག་པ་སོགས་གེགས་སེལ་བོགས་འདོན་ཐམས་ཅད་ཀྱི་མཆོག་ཡིན་པས་འདི་ཉམས་སུ་ལེན་པ་ལ་སྔོན་འགྲོ། དངོས་གཞི། རྗེས་ཀྱི་
རིམ་པ་གསུམ། དང་པོ་ནི། གཙང་ཞིང་ཡིད་དུ་འོང་བའི་གནས་སུ་དཀོན་མཆོག་གི་རྟེན་སྤྱི་དང། ཁྱད་པར་རྗེ་བླ་མའི་བྲིས་འབུར་གྱི་སྐུ་གང་ཡང་རུང་བ་བཞུགས་པའི་སྤྱན་སྔར་མཆོད་པ་དང་མཎ་ཌལ་སོགས་
བཀོད་པས་མཛེས་པར་བཤམ། རང་ཉིད་སྟན་བདེ་བ་ལ་འཁོད་ནས་དགེ་སྦྱོར་གང་ལའང་ཀུན་སློང་གི་བསམ་པ་ལ་བརྟགས་ནས་འཆོས་པ་གལ་ཆེ་བས་ན། ཁ་ཕྱིར་བལྟས་སུ་མ་སོང་བར་ག་རེ་བདག་གིས་དལ་
འབྱོར་གྱི་མི་ལུས་རང་གཞན་ཐམས་ཅད་ཀྱི་འདི་ཕྱིའི་དོན་བདེ་བླག་ཏུ་བསྒྲུབ་པར་ནུས་པ་ཡིད་བཞིན་ནོར་བུ་ལས་ཀྱང་ལྷག་པ་འདི་རྙེད། དུད་འགྲོ་ལ་སོགས་པ་ངན་སོང་རྣམས་ལྟ་ཅི། མི་ཡི་ལུས་རྙེད་པ་ཕལ་ཆེ་

[003B]ན་བསམས་ནས་སྡིག་པ་དང་སྤྱོད་ལམ་ལུང་མ་བསྟན་གྱི་ངང་དུ་མི་ཚེ་ཟད་ནས་མཐར་ཤི་བའི་འོག་ཏུ་ངན་སོང་མུ་མཐའ་མེད་པར་སྐྱེ་དགོས་པ་འདི་རྣམས་དང་འདྲ་བར་བདག་ཀྱང་ཚེ་འདིའི་བདེ་ཐབས་
ཁོ་ན་བསམ་ན་དུད་འགྲོར་སྐྱེས་པ་དང་ཁྱད་པར་མི་འདུག་པས་རྟེན་འདི་ཆུད་མ་ཟོས་པར་འདི་ཕྱི་ཐམས་ཅད་དུ་ཕན་ངེས་པའི་དམ་པའི་ཆོས་ཀྱི་སྙིང་པོ་ལོན་པ་ཞིག་བྱ་དགོས་པར་འདུག། །དམ་པའི་ཆོས་བསྒྲུབ་པ་དེ་ཡང་སང་བྱ་གནངས་བྱའི་ངང་
དུ་ལུས་ན། ལུས་སྲོག་ལ་ཡིད་བརྟན་གང་ཡང་མེད་པས་དེ་རིང་རང་ཡང་མི་འཆི་བའི་ངེས་པ་ཅི་ཡོད། །གལ་ཏེ་དེ་རིང་ལྟ་བུར་ཤིན་སྔོན་སེམས་ལ་བརྟན་པ་མ་ཐོབ་པས་སྡིག་པ་དེ་ཙམ་ཞིག་བསགས་།དགེ་བ་བློ་བདེ་ངེས་པ་གང་ཡང་
བསགས་པ་མི་དྲན་འདུག་པས་ཅི་རང་དྲག། །ཤི་བའི་འོག་ཏུ་ངན་སོང་ལོག་པའི་གནས་ཁོ་ནར་འགྲོ་བ་ལས་མ་འདས་འདུག། །ད་རང་གིས་རང་སྡུག་ཏུ་མ་བཅུག་པར་ད་ལྟ་ཤི་ཡང་མི་འགྱོད་པའི་ཆོས་ཤིག་དེ་རིང་རང་ནས་བྱ་དགོས་པ་ལ། རྗེ་བཙུན་
ཙོང་ཁ་པ་ཆེན་པོ་རིགས་གསུམ་གྱི་བདག་ཉིད་དུ་གསོལ་བ་འདེབས་པའི་རྣལ་འབྱོར་འདི་ཉིད་ལམ་གྱི་རྩ་བར་འདུག་པས་ཉམས་སུ་ལེན་པ་ལ་འབད་པར་བྱ་སྙམ་དུ་བསམ། དེ་ཡང་བདག་གི་འཁོས་ཀ་འདི་ལ་སྤྱིར་འཁོར་བ་ཁྱད་པར་ངན་སོང་གི་
སྡུག་བསྔལ་ལས་ཐར་པ་ཞིག་གི་ནུས་པ་མ་མཆིས་པས། བདག་དང་ཉམ་ཐག་པའི་སེམས་ཅན་ཐམས་ཅད་གནས་སྐབས་ཐམས་ཅད་དུ་སྐྱོབ་ནུས་པའི་ཡུལ་ཁྱད་པར་ཅན་ཞིག་ལ་བརྟེན་དགོས་པར་འདུག་ །དེ་ཡང་སངས་རྒྱས་སྐྱོན་ཀུན་ཟད། །

[004A]༄༅། །ཡོན་ཏན་ཀུན་ལྡན་གྱི་མགོན་པོ་ཐུགས་རྗེ་ཉེ་རིང་མེད་པ། ཤེས་བྱ་ཐམས་ཅད་གཟིགས་པ་ཡིན་པས་བདག་ནམ་ཡང་མི་བསླུ་བར་སྐྱོབ་པར་ནུས་པས་དེ་ལ་སྐྱབས་གནས་དང་སྟོན་པ་ཞུ། །བདག་གཞན་ཐམས་ཅད་སྡུག་
བསྔལ་རྒྱུ་དང་བཅས་པ་ལས་གྲོལ་བར་བྱེད་པའི་ཐབས་དངོས་ནི་དམ་པའི་ཆོས་ཁོ་ནར་འདུག་པས། དེ་སྐྱབས་དངོས་སུ་བསྟེན་པ་དང། ཆོས་དེ་བསྒྲུབ་པའི་གྲོགས་མི་བསླུ་བ་དགེ་འདུན་ཡིན་པས་དེ་ལ་ལམ་བསྒྲུབ་པའི་ཟླ་གྲོགས་ཞུས་ནས། བདག་
གིས་རང་གཞན་སེམས་ཅན་ཐམས་ཅད་ཀྱི་དོན་དུ་སྐྱབས་དཀོན་མཆོག་གསུམ་ལ་བརྟེན་པར་བྱའོ་སྙམ་དུ་བསམས་ནས། མདུན་དུ་པད་མའི་སྡོང་པོ་ཡང་ཤིང་རྒྱ་ཆེ་བའི་ལྟེ་བར་དྲིན་ཅན་རྩ་བའི་བླ་མ་དང་ངོ་བོ་དབྱེར་མེད་པའི་ཆོས་ཀྱི་རྒྱལ་པོ་
ཙོང་ཁ་པ་ཆེན་པོ། གཡས་གཡོན་དུ་སྲས་ཀྱི་ཐུ་བོ་གཉིས་དེའི་མཐའ་སྐོར་དུ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་ཀྱིས་བསྐོར་བ་མངོན་སུམ་ལྟ་བུར་གསལ་ལེགས་
པར་བཏབ། སྐྱབས་ཡུལ་དེ་རྣམས་ཀྱི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཏན་དྲན་ནས་དད་གུས་ཤུགས་དྲག་པོ་དང། རང་ཉིད་འཁོར་བ་སྤྱི་དང་བྱེ་བྲག་ངན་སོང་གི་སྡུག་བསྔལ་ལ་ཤིན་ཏུ་སྐྲག་པའི་བློ་དང། སྐྱབས་ཡུལ་
རྣམས་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་སྒོ་ནས་འདི་ཕྱི་བར་དོའི་གནས་སྐབས་གང་དུ་མཐོ་དམན་ཅིར་གྱུར་ཡང་བླ་མ་དཀོན་མཆོག་ཁྱེད་རྣམས་མཁྱེན་སྙམ་པ་དང། མཐའ་སྐོར་དུ་ཕ་མ་རིགས་དྲུག་གི་སེམས་ཅན་ཐམས་ཅད་

[004B]དང་འདྲ་བར་ཡིད་ཁྱེད་ཤེས་ཀྱི་མོས་གུས་དང་འཇིགས་སྐྲག་གི་བློ་ཤུགས་དྲག་པོས་སྐྱབས་སུ་འགྲོ་བ་དང། རང་གིས་སྐྱབས་འགྲོའི་ཚིག་འདོན་པ་དང་མཉམ་དུ་དེ་རྣམས་ཀྱིས་ཀྱང་བརྗོད་
པར་མོས་ལ། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་བྱང་ཆུབ་སྙིང་པོ་ལམ་ཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ་།རྫོགས་པའི་སངས་རྒྱས་བཅོམ་ལྡན་འདས་
རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པའི་སྐྱབས་འགྲོ་བཞི་སྐོར་ལན་གསུམ་ལ་སོགས་པར་བརྗོད། །དེ་ནས་སེམས་ཅན་ཐམས་ཅད་རང་གི་
ཚེ་རབས་སྔོན་མ་མང་པོར་ཕན་པ་ཚད་མེད་པས་བསྐྱངས་ཏེ་རང་གི་ཕྱིར་སྲོག་དོར་བའང་གྲངས་མེད་པ་ཞིག་བྱས་པའི་མ་ཡིན་ལུགས་དང། དེའི་དྲིན་དྲན་པ་དང་དྲིན་གཟོ་བའི་བློ་སྔོན་དུ་བཏང་ནས། མ་འདི་རྣམས་བདག་ལ་དེ་ཙམ་གྱི་དྲིན་ཆེ་བ་
ཡིན་པ་ལ། འཁོར་བའི་སྡུག་བསྔལ་མཐའ་དང་མུ་མེད་པས་བར་མཚམས་མེད་པར་མནར་བའི་གནས་སྐབས་འདི་འདྲ་ཤིན་ཏུ་སྙིང་རེ་རྗེ། ད་དེ་རྣམས་ཀྱི་སྡུག་བསྔལ་སེལ་བ་དང་བདེ་བ་བསྒྲུབ་པའི་ཁུར་བུ་བདག་ལ་བབས་མོད་ཀྱང། དེ་རྣམས་
སྐྱོབ་པའི་ནུས་མཐུ་གང་ཡང་མེད་པས་སྐྱོན་ཀུན་ཟད་ཡོན་ཏན་ཀུན་ལྡན་གྱི་སངས་རྒྱས་ཀྱི་གོ་འཕང་ཞིག་ཐོབ་ན། རང་ངོས་ནས་སྤངས་རྟོགས་ཐམས་ཅད་མཐར་ཕྱིན་པའི་བདེ་བ་བླ་ན་མེད་པ་རྙེད་པ་དང། སེམས་ཅན་རྣམས་ཀྱང་སྒྲོལ་ནུས་པར་

[005A]༄༅། །འདུག་པས། ཅི་ནས་ཀྱང་སངས་རྒྱས་ཀྱི་གོ་འཕང་མྱུར་བ་མྱུར་བར་ཐོབ་པ་བྱའོ་སྙམ་པའི་བློ་ཤུགས་དྲག་པོ་བསྐྱེད་ནས། སངས་རྒྱས་ཆོས་ཚོགས་མ་ལྟ་བུའི་བྱང་ཆུབ་སེམས་གཟུང་གི་ཚིག་ལན་གསུམ་བརྗོད། །དེ་ནས་
སེམས་ཅན་རྣམས་བདེ་བས་ཕོངས་ལུགས་དང་སྡུག་བསྔལ་གྱིས་མནར་ཚུལ་བསམ་ནས་འདི་རྣམས་བདེ་བ་དང་བདེ་བའི་རྒྱུ་ཐམས་ཅད་དང་ལྡན་ན་ཅི་མ་རུང། ལྡན་པར་གྱུར་ཅིག། ལྡན་པར་བདག་གིས་བྱའོ་སྙམ་པ་སོགས་ཀྱི་སྒོ་ནས་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག། །སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་ཉེ་རིང་ཆགས་སྡང་གཉིས་དང་བྲལ་
བའི་བཏང་སྙོམས་ལ་གནས་པར་གྱུར་ཅིག་ཅེས་པ་ལན་གསུམ་གྱིས་ཚད་མེད་བཞི་སྒོམ་མོ། །གཉིས་པ་དངོས་གཞི་ལ། ཚོགས་ཀྱི་ཞིང་སྤྱན་འདྲེན་པ་དང། དེ་ལ་ཚོགས་བསག་པ་དང། གསོལ་བ་བཏབ་ནས་དངོས་གྲུབ་
ཞུ་བ་གསུམ་ལས། དང་པོ་ནི། རི་རབ་ཀྱི་སྟེང་དུ་སུམ་ཅུ་རྩ་གསུམ་དང། དེའི་སྟེང་གི་ནམ་མཁར་ཐབ་བྲལ་དེའི་སྟེང་གི་ནམ་མཁར་དགའ་ལྡན་གྱི་ལྷག་ནས་ཡོད་ཅིང། དགའ་ལྡན་གྱི་ལྷ་བྱིངས་ཀྱི་གནས་ནས་གྲོང་ལས་དགོན་པ་
ལྟར་འཕགས་པའི་ཆར། རྗེ་བཙུན་བྱམས་མགོན་གྱི་ཕོ་བྲང་རྒྱལ་མཚན་མཐོན་པོ་དང། དེའི་མདུན་དུ་རྗེ་བཙུན་གྱིས་ཆོས་གསུང་སའི་ཀུན་དགའ་ར་བ་ཡིད་དགའ་ཆོས་འཛིན་ཞེས་བྱ་བ་ཡོད་པར་གསུངས་པས། རང་ཁ་རི་རབ་

[005B]ཞིང་ཁམས་ས་གཞི་རིན་པོ་ཆེ་སྣ་ཚོགས་ལས་གྲུབ་པ་མནན་ན་ནེམ་དང་བཏེག་ན་སྦར་བྱེད་པའི་མཉེན་པ་ལ། མཚོ་དང་རྫིང་བུ་དང། འབབ་ཆུ་དང། བསམས་པ་ཙམ་གྱིས་དགོས་
འདོད་ཐམས་ཅད་རང་གི་མདུན་དུ་འབྱུང་བའི་དཔག་བསམ་གྱི་ཤིང་དང། གཞན་ཡང་ཤིང་དང་མེ་ཏོག་གི་ཚལ་ལ་སོགས་པ་ཡིད་ལ་དྲན་པ་ཙམ་གྱིས་ཀྱང་དགའ་བ་བསྐྱེད་ནུས་པའི་དབུས་སུ་ཁང་བཟང་རྒྱལ་མཚན་མཐོན་པོ་རིན་པོ་ཆེ་སྣ་
ཚོགས་ལས་གྲུབ་ཅིང་ཉི་ཟླ་ཟིལ་གྱིས་གནོན་ནུས་པ་ལྟ་བུའི་འོད་ཟེར་འཕྲོ་བ། རིན་པོ་ཆེའི་དྲ་བ་དང། དྲ་ཕྱེད་དང། དྲིལ་བུ་དང། རྔ་ཡབ་ལ་སོགས་པའི་རྒྱན་དུ་མ་འཕྱང་འཕྲུལ་དུ་གཡོ་བ། དེའི་མདུན་དུ་ཡིད་དགའ་ཆོས་འཛིན་གྱི་ཀུན་
དགའ་རབ་གསེར་གྱིས་གཞི་ལ་བཻ་ཌཱུ་ར་ཡའི་མིག་མང་རིས་སུ་བྲིས་པ། དྲི་ཞིམ་ཞིང་རོ་མངར་གྱི་འབྲས་བུ་དང་ལྡན་པའི་ཤིང་དང། ཁ་དོག་ཁྱད་པར་འཕགས་པའི་མེ་ཏོག་ལ་སོགས་པ་ལྟ་བས་མི་ངོམས་པའི་དབུས་སུ་སེང་གེའི་བརྒྱད་ཀྱིས་
བཏེག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་རྗེ་བཙུན་བྱམས་པ་མགོན་པོ་སྐུ་མདོག་གསེར་བཙོ་མ་ལྟ་བུ། ཉི་མ་འབུམ་དང་འདྲ་བའི་འོད་ཟེར་ཅན། རིན་པོ་ཆེའི་རྒྱན་དང་ལྷ་རྫས་ཀྱི་དར་གྱི་ན་བཟའ་གསོལ་བ་ཞབས་གཉིས་བཟང་
པོའི་འདུག་སྟངས་ཀྱིས་ཞལ་རང་ལ་ཕྱོགས་པར་བཞུགས་པའི་མཐའ་སྐོར་དུ། ཇོ་བོ་ཨ་ཏི་ཤ་དང། རྗེ་ཡབ་སྲས་ལ་སོགས་པ་ཕྱོགས་བཅུ་ནས་འདུས་པའི་དག་པའི་འཁོར་ཚོགས་གྲངས་མེད་པས་བསྐོར་བ་གསལ་བཏབ་ནས་རང་ཡང་གནས་དེར་༄༅། །སླེབ་ནས་ཞིང་གི་ཡོན་ཏན་ཐམས་ཅད་མིག་གིས་མཐོང་བ་སྙམ་བྱེད་པ་དང། རྗེ་བཙུན་གྱི་གསུང་ཆོས་ཀྱི་སྒྲ་རྣ་བས་ལྷང་ལྷང་བར་ཐོས་པའི་མོས་པ་ཤུགས་དྲག་པོ་ཡུན་མི་ཐུང་ཙམ་བྱ་སྟེ་དག་པའི་ཞིང་སྦྱོང་དུ་འགྲོ་བ་དང་
ཕྱི་མར་གནས་དེར་སྐྱེ་བའི་བག་ཆགས་འཇོག་པ་སོགས་ཀྱི་དགོས་པ་ཤིན་ཏུ་ཆེ། དེ་ནས་རྗེ་བཙུན་གྱི་ཐུགས་ཀ་གསེར་གྱི་གཏན་པ་ཕྱིས་པ་ལྟ་བུ་ལ་དཔལ་བེའུ་དྲ་མིག་ཁྲ་སེང་བའི་དབུས་སུ་སྤྲིན་དཀར་པོ་ལྡིང་བའི་སྟེང་ན་རྗེ་བླ་མ་སྐུ་མདོག་
དཀར་ལ་དམར་བའི་མདངས་ཆགས་པ་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པ་ལས་གཡས་གཡོན་དུ་གཡེས་པའི་ཨུཊ་པ་ལའི་འདབ་མ་སྙན་གྱི་ཐད་སོར་གནས་པའི་གཡས་སྟེང་ཤེས་རབ་ཀྱི་རལ་གྲི་དང། གཡོན་སྟེང་ཤེར་ཕྱིན་
གྱི་གླེགས་བམ་བསྣམས་པ། དབུ་ལ་གསེར་མདོག་གི་པཎ་ཞྭ་དང་སྐུ་ལ་ཆོས་གོས་རྣམ་གསུམ་གསོལ་བ་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་གཡས་ཕྱོགས་རྒྱལ་ཚབ་ཐམས་ཅད་མཁྱེན་པ་དབུ་ཅུང་ཟད་འདུད་པའི་རྣམ་པ་དང། གཡོན་ཕྱོགས་
མཁས་གྲུབ་ཐམས་ཅད་མཁྱེན་པ་སྐུ་ཅུང་ཟད་འགྱིང་བ་ལྟ་བུ་གཉིས་ཀའང་སྐུ་མདོག་དང་ན་བཟའ་སོགས་གཙོ་བོ་དང་འདྲ་བ་ལ་ཕྱག་གཡས་ཆོས་འཆད་དང། གཡོན་མཉམ་གཞག་གི་སྟེང་ན་གླེགས་བམ་བསྣམས་པ་ཞབས་རྡོ་རྗེའི་སྐྱིལ་
ཀྲུང་གིས་བཞུགས་པ་གསུམ་གསལ་ལེགས་པར་བཏབ་ཅིང། གཞན་ཡང་བྱམས་མགོན་གྱི་ཐུགས་ཀ་ནས་འོད་ཟེར་གྱི་སྣེ་ལ་གང་འདུལ་གྱི་སྤྲུལ་པ་མུ་མེད་དུ་འཕྲོ་བ་དང། སྡུད་པར་མཛད་པར་བསམ། དེ་ནས་རྗེ་བླ་མ་ལ་སྐུ་གསུང་ཐུགས་

[006B]མགོན་སྐྱབས་དང་དཔུང་གཉེན་གྱི་སླད་དུ་འདིར་གཤེགས་ན་ཅི་མ་རུང་སྙམ་པའི་གདུང་ཤུགས་དྲག་པོས། དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་
གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་གཤེགས་སུ་གསོལ། །ཞེས་སྤྱན་དྲངས་པས་བྱམས་མགོན་གྱི་ཐུགས་ཀ་ནས་སྤྲིན་དཀར་པོ་དར་དཀར་བརྐྱང་བ་འདྲ་
བའི་སྣེར་རྗེ་ཡབ་སྲས་གསུམ་བཞུགས་པ་རང་གི་མདུན་ཐད་ཡེར་གྱིས་བྱོན་པའི་མཐའ་སྐོར་དུ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་ཀྱིས་བསྐོར་བ་ཁྲོམ་ཚོགས་ལྟ་བུའམ། ཡང་ན་རྗེ་
ཡབ་སྲས་གསུམ་པོ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་པས་ཀྱང་ཆོག་སྟེ་ཕྱི་མ་ཀུན་འདུས་ནོར་བུ་ལུགས་སོ། །དེ་ཡང་གསང་བདག་ལས་ཀྱི་རྡོ་རྗེར། ཡི་དམ་ལྷས། བྱམས་པ་ཡིད་ལ་བསླབ་པ་ཏུས་ཞུས་ཞེས་ལུང་བསྟན་པ་ལྟར་རྗེ་
ཙོང་ཁ་པར་བསླབ་བཏུས་གསན་པའི་ཚེ། གྲུབ་ཆེན་རིན་པོ་ཆེས་རྗེའི་དབུ་སྟེང་དུ་བྱམས་པ། སྐུ་དཔུང་གཡས་པར་འཇམ་དབྱངས་གཡོན་པར་ལྷ་མོ་དབྱངས་ཅན་མ་བཞུགས་པར་གཟིགས་པ་དང། རྗེ་སྐུ་དྲུང་དུ་ཕེབས་པར་ཉེ་སྐབས། མགོན་
པོ་བྱམས་པ་འབྱོན་གྱིན་ཡོད་ཟེར་བའི་ལུང་བསྟན་བྱུང་བ་སོགས་རྗེ་བླ་མ་བྱམས་པ་དང་ངོ་བོ་གཅིག་ཡིན་པ་དང། ཐ་མལ་པའི་ངོར་སྐུ་ཚེ་དེའི་རྗེས་མ་དགའ་ལྡན་དུ་རྒྱལ་སྲས་འཇམ་དཔལ་སྙིང་པོ་ཞེས་པར་འཁྲུངས་པའི་ལུང་བསྟན་བཞིན་སྤྲུལ་བ་ཞིག་

[007A]༄༅། །ཞིང་དེར་བྱམས་མགོན་གྱི་སྲས་ཀྱི་ཐུ་བོར་བཞུགས་པའི་ཚུལ་བསྟན་པ་སོགས་ལ་དགོངས་ནས་འདིར་རྗེ་བཙུན་གྱི་ཐུགས་ཀ་ནས་སྤྱན་འདྲེན་པར་མཛད་པ་ཡིན་ཞེས་གསུངས། གཉིས་པ་ནི། དེ་ལྟར་བསོད་ནམས་ཀྱི་
ཞིང་སྤྱན་དྲངས་པ་ལ་ཡན་ལག་བདུན་གྱིས་ཚོགས་གསོག་པའི་ཐོག་མར་མྱ་ངན་ལས་མི་འདའ་བར་གསོལ་བ་གདབ་པ་ནི། མདུན་གྱི་ཐད་དྲང་དུ་སེང་གེའི་ཁྲི་ཡངས་ཤིང་རྒྱ་ཆེ་བ་དང། གཡས་གཡོན་དུ་དེ་ལས་དམའ་བའི་སེང་གེའི་ཁྲིར་པད་མ་
དང་ཟླ་བའི་གདན་ལ་རྗེ་ཡབ་སྲས་གསུམ་བཞུགས་པར་མོས་ནས། བདག་དང་བདག་འདྲའི་སེམས་ཅན་བླང་དོར་གྱི་གནས་ལ་མིག་ལོང་བ་ལྟ་བུ་རྣམས་ཀྱི་ལོང་ཁྲིད་དང། ཉོན་མོངས་པའི་ནད་ཤུགས་དྲག་པོས་གཙེས་པ་རྣམས་གསོ་བྱེད་ཀྱི་
སྨན་པ་དང་སྡུག་བསྔལ་གྱི་རྒྱ་མཚོ་ཆེན་པོའི་ཀློང་དུ་བྱིང་བ་རྣམས་འབྱིན་བྱེད་ཀྱི་མཉན་པ་ལྟ་བུར་མགོན་མེད་སྐྱབས་མེད་དུ་ལུས་པ་བདག་ཅག་གི་སྐྱབས་གནས་ཁྱེད་ལས་གཞན་སུ་ལ་རེ་བས་བདག་ཅག་གི་མགོན་དང། མདོ་སྔགས་ཀྱི་བསྟན་
པའི་གནད་དྲི་མ་མེད་པ་རྣམས་བཤད་སྒྲུབ་ཀྱིས་དར་ཞིང་རྒྱས་པའི་སླད་དུ་བསྐལ་བརྒྱར་མི་གཡོ་བར་བཞུགས་སུ་གསོལ་ལོ་སྙམ་ནས། མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་
བློ་དད་པའི་བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །ཞེས་གསོལ་བ་གདབ། འདིར་ཐོག་མར་མྱ་ངན་ལས་མི་འདའ་བར་གསོལ་བའི་ཡན་ལག་འབྱུང་བ་ནི། ཚོགས་གསོག་པའི་ཞིང་

[007B] དེ་ལ་ཚོགས་གསོག་པ་ལ་ཚོགས་ཀྱི་ཞིང་དུ་བརྟན་པར་བཞུགས་པ་ཞིག་དགོས་པས་ཐོག་མར་བརྟན་བཞུགས་ཀྱི་གསོལ་བ་གདབ་པ་ཡིན་གསུངས། ཕྱག་འཚལ་བའི་ཡན་ལག་ནི། རང་གི་ལུས་ཞིང་གི་
རྡུལ་གྲངས་དང་མཉམ་པར་སྤྲུལ་པ་རྣམས་དང་སེམས་ཅན་ཐམས་ཅད་ཀྱིས་ཀྱང་ལུས་ཀྱིས་ཕྱག་འཚལ་བ་དང་ངག་གིས་བསྟོད་དབྱངས་བརྗོད་པ་དང་ཡིད་ཀྱིས་དད་གུས་ཆེན་པོས་གསོལ་བ་གདབ་པར་མོས་ནས། ཤེས་བྱ་ཐམས་ཅད་རེས་འཇོག་མ་
ཡིན་པར་སྐད་ཅིག་གཅིག་གིས་དུས་ཅིག་ཅར་དུ་མངོན་སུམ་དུ་གཟིགས་པའི་ཐུགས་རྣམ་པ་ཐམས་ཅད་མཁྱེན་པ་དང་བརྗོད་པ་གཅིག་ལ་ཡང་སྐལ་ལྡན་གྱི་འགྲོ་བ་རང་རང་གི་སྐད་དང་དབང་པོར་འཚམས་པའི་ཆོས་སུ་གོ་ནས་གནས་སྐབས་དང་མཐར་
ཐུག་གི་དགེ་ལེགས་སྟེར་བར་མཛད་པའི་གསུང་དང། འཁོར་ལོས་སྒྱུར་བ་དང། ཉན་རང་དང་སོ་སྐྱེ་ཕལ་པ་ཐམས་ཅད་ཀྱི་བསོད་ནམས་བརྒྱ་འགྱུར་གྱིས་བ་སྤུ་གཅིག་འགྲུབ་པ་སོགས། བསོད་ནམས་མཐའ་ཡས་དཔག་ཏུ་མེད་པས་བསྐྲུན་པའི་
མཚན་དཔེ་གསལ་རྫོགས་ཀྱི་སྐུའི་ཡོན་ཏན་རྣམས་དྲན་པར་བྱས་ལ་ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །གྲགས་པའི་དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་
བས་དོན་ལྡན་ལ་ཕྱག་འཚལ། །ཞེས་བརྗོད། མཆོད་པའི་ཡན་ལག་ནི་མཛེས་ཤིང་ཡིད་དུ་འོང་བས་མིག་དང་མིད་ལ་དགའ་བ་བསྐྱེད་ནུས་པའི་མཆོད་པའི་ལྷ་མོ་ལག་ན་མཆོད་ཡོན། ཞབས་བསིལ། ཞལ་བསིལ་བསང་གཏོར། སིལ་མ་

[008A]༄༅། །དང་སྡོང་པོའི་མེ་ཏོག་དྲི་ཞིམ་ཞིང་ཁ་དོག་རྣམ་པར་བཀྲ་བ། བདུག་སྤོས་ཀྱི་དུད་སྤྲིན། མུན་སེལ་གྱི་སྣང་བ། བྱུག་པའི་དྲི་ཆབ། རོ་བརྒྱ་ལྡན་པའི་བཟའ་བཏུང་གི་བྱེ་བྲག་འབུད་དཀྲོལ་བརྡུང་རྒྱུད་ཀྱི་རོལ་མོའི་བྱེ་
བྲག་ཐོགས་པ་བསམ་གྱིས་མི་ཁྱབ་པ་དང། གཞན་ཡང་གཟུགས་མཛེས་པ། སྒྲ་སྙན་པ། དྲི་ཞིམ་པ། རོ་འདའ་བ། རེག་བྱ་འཇམ་པའི་འདོད་ཡོན་སྣ་ལྔ་དང། རྒྱལ་སྲིད་རིན་ཆེན་བདུན། བཀྲ་ཤིས་པའི་རྟགས་རྫས་ལ་སོགས་པ་
དང། བདག་པོས་མ་བཟུང་བའི་ཆུ་མཚོ། ནགས་ཚལ་མེ་ཏོག་སྨན་གྱི་རི་བོ་སོགས་མདོར་ན་མཉེས་བྱེད་ཀྱི་མཆོད་པའི་བྱེ་བྲག་གང་ཡང་མ་ཚང་བ་མེད་པ་དང། རྒྱལ་བ་སྲས་བཅས་ཀྱི་ཏིང་ངེ་འཛིན་གྱི་རོལ་པ་ལས་བྱུང་བའི་ཀུན་བཟང་མཆོད་
སྤྲིན་གྱི་ཚོགས་ཀྱང་བློས་བླངས་ཏེ་ཕུལ་བར་བསམས་ལ། ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྤོས་སྣང་གསལ་དྲི་ཆབ་དང། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་
ལ་མཆོད་པར་འབུལ། །ཞེས་བརྗོད་པས་མཆོད་པ་རྣམས་བདག་གིར་བཞེས་ཏེ་ཐུགས་རྒྱུད་ལ་བདེ་བ་ཁྱད་པར་ཅན་འཁྲུངས་ཏེ་མཉེས་ཤིང་ཚིམ་པར་བསམ། བཤགས་པའི་ཡན་ལག་ནི། རང་གིས་ཐོག་མེད་ནས་འཁོར་བ་འདིར་འཁྱམས་
པའི་ཚེ་རབས་སུ་བསགས་པའི་སྡིག་ལྟུང་མཐའ་ཡས་པ་ཞིག་འབྲས་བུ་ཕྱུང་མ་ཟིན་པར་ཡོད་པ་རྣམས་དང། ཁྱད་པར་ཚེ་འདིར་སྡོམ་གསུམ་དང་འགལ་བའི་བཅས་རང་གི་ཉེས་ལྟང་ཇི་སྙེད་བསགས་པ་དྲན་པའི་ཡུལ་དུ་གྱུར་པ་རྣམས་ལ་བསྔོ་

[008B] འདི་དག་དང་གཞན་ཡང་དྲན་པས་མ་ཟིན་པའང་མཐའ་ཡས་པ་ཞིག་ཡོད་པས་འདི་རྣམས་ཀྱི་འབྲས་བུ་ལ་བདག་ཕྱི་མར་དམྱལ་བར་སྐྱེ་བ་སོགས་སྡུག་བསྔལ་ཚད་མེད་པ་མྱོང་དགོས་པར་མ་ཟད། ཚེ་འདི་ལ་ཡང་ཡོན་ཏན་སྐྱ་
བ་ལ་གེགས་བྱེད་པ་སོགས་ཀྱི་ཉེས་དམིགས་ཤིན་ཏུ་ཆེ་བར་བདུག་པས་ཅི་རང་དྲག་འདི་ལྟ་བུའི་སྡིག་པ་བསགས་པ་ལ་ཨང་སྙམ་པའི་འགྱོད་སེམས་དུག་ཁོང་དུག་ཁོང་དུ་སོང་བ་ལ་འགྱོད་པ་ལྟར་ཤུགས་དྲག་པོ་དང། ད་ཕྱིན་ཆད་འདི་འདྲའི་སྡིག་པ་
མི་བགྱིད་སྙམ་པའི་སྡོམ་སེམས་ཀྱི་སྒོ་ནས། སྐྱབས་ཡུལ་རྣམས་ཀྱི་སྤྱན་སྔར་སྡིག་པ་རྣམས་མི་འཆབ་པར། གདུང་པའི་འོ་དོད་ཀྱིས་བཤགས་པར་མོས་ཏེ། བདག་གིས་ཐོག་མེད་དུས་ནས་བསགས་པ་ཡི། །ལུས་ངག་ཡིད་ཀྱི་སྡིག་པ་ཅི་
བགྱིས་དང། །ཁྱད་པར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས། །ཞེས་བརྗོད་པས། བཤགས་ཡུལ་རྣམས་ཀྱི་སྐུ་ལས་འོད་ཟེར་འཕྲོས་པ་རང་གི་ལུས་ངག་ཡིད་གསུམ་ལ་ཕོག་པས་སྡིག་སྒྲིབ་
ཐམས་ཅད་མུན་ཁུང་དུ་ཉི་ཟེར་ཞུགས་པ་བཞིན་སངས་ཀྱིས་སྦྱངས་པའི་མོས་པ་བྱ་ལ། གཞན་སེམས་ཅན་ཐམས་ཅད་ཀྱི་སྡིག་སྒྲིབ་སྦྱོང་བའི་དམིགས་པ་བྱས་ནའང་ལེགས་པས་ཞིབ་པར་མན་ངག་ལས་ཤེས་པར་བྱ། བཤགས་ཡུལ་
གསལ་བཏབ་པ་ལ་མོས་གུས་ཀྱིས་སྐྱབས་སུ་འགྲོ་བ་དང། རང་འདྲའི་འགྲོ་བ་སྡིག་པའི་རྒྱུ་འབྲས་ལ་སྤྱོད་པ་རྣམས་ཀྱི་ངང་ཚུལ་བསམས་ནས་སྙིང་རྗེ་ཤུགས་ཅན་བསྐྱེད་དེ་ཉམ་ཐག་འདི་རྣམས་ཀྱི་ཕྱིར་དུ་བདག་གིས་སངས་རྒྱས་ཀྱི་གོ་འཕང་ཞིག་

[009A]༄༅། །ཐོབ་ན་སྙམ་པའི་བྱང་ཆུབ་ཀྱི་སེམས་དུ་རེ་བ་བསྐྱེད་པ་གཉིས་ནི་རྟེན་གྱི་སྟོབས། སྔོན་ཆད་སྡིག་པ་བྱས་པ་ལ་འགྱོད་པ་རྣམ་པར་སུན་འབྱིན་པའི་སྟོབས། སླན་ཆད་མི་བྱེད་པར་སྡོམ་པ་ཉེས་པ་ལས་སླར་ལྡོག་པའི་
སྟོབས། བླ་མ་ཚོགས་ཞིང་དུ་གསལ་བ་ལ་ཕྱག་འཚལ་མཆོད་འབུལ་སོགས་བགྱིས་པ་དང། བཤགས་པའི་འཁོར་གསུམ་ལ་མི་དམིགས་པས་རྒྱས་འདེབས་པ་གཉེན་པོ་ཀུན་སྤྱོད་ཀྱི་སྟོབས་ཡིན་པས་དེ་བཞི་ཚང་བའི་སྒོ་ནས་སྡིག་པ་
བཤགས་པས་ཤིན་ཏུ་སྟོབས་ཆེ་བའང་སྦྱང་བར་ནུས་པའི་ཐབས་བླ་ན་མེད་པའོ། །རྗེས་སུ་ཡི་རང་བའི་ཡན་ལག་ནི། རྗེ་བླ་མའི་སྐུ་ཚེ་གཞན་དང་འདིར་ཕལ་པའི་བློས་དཔག་པར་མི་ནུས་པའི་གསང་བ་གསུམ་གྱི་མཛད་པ་རྣམས་ལྟ་ཅི་
ཚུར་མཐོང་གི་བློ་རང་གི་བས་གཞལ་བར་ནུས་པའི་སྐུ་ཚེ་འདིའི་མཛད་པ་སྐུ་ན་ཕྲ་མོ་ནས་མདོ་སྔགས་ཀྱི་གཞུང་ཕྱོགས་རེ་བ་ཙམ་མ་ཡིན་པར་རྒྱུད་སྡེ་བཞི་དང་ཕར་ཕྱིན་ཐེག་པའི་སྡེ་སྣོད་གསུམ་ལ་འགྲེལ་བྱེད་ཚད་མར་གྱུར་པའི་མཁས་གྲུབ་རྣམས་
དང་གྲུབ་མཐའ་བཞིའི་བཞེད་སྲོལ་ཕྲ་ཞིང་ཕྲ་བ་ལའང་ཕུ་ཐག་ཆོད་པར་སྦྱངས་པས་མཁས་པ་གངས་ཅན་གྱི་སྟོན་ཆེན་སུས་ཀྱང་འགྲན་ཟླ་མེད་པར་གྱུར་པ་དང། གང་ཐོས་པ་དེ་རྣམས་ཀྱང་ཐོས་ལོ་ཙམ་མ་ཡིན་པར་གཞུང་ལུགས་ཐམས་
ཅད་གདམས་ངག་ཏུ་ཤར་ནས། ཐོས་དོན་མཐའ་དག་ལ་འདོར་རྒྱུ་སྤུ་ཙམ་ཡང་མེད་པར་སྨིན་གྲོལ་གྱི་ཐབས་ཟབ་མོར་གཟིགས་ནས་བསམ་པ་དང་བསྒོམ་པས་ཚུལ་བཞིན་སྒྲུབ་པ་ལ་བརྩོན་པ་དང། དེ་ཡང་ཆོས་བརྒྱད་ཀྱི་བསླད་པ་ཕྲ་མོ་

[009B] བསྟན་པ་དང་གཞན་གྱི་དོན་ཁོ་ནར་ཐུགས་ཉམས་སུ་བཞེས་པས་མཆོག་དང་ཐུན་མོང་གི་དངོས་གྲུབ་ཐམས་ཅད་བརྙེས་ནས་རང་ཉིད་གྲུབ་པ་མཆོག་གི་སར་གཤེགས། སྐལ་ལྡན་གྱི་གདུལ་བྱ་ལ་བླ་མེད་ཀྱི་རིམ་
པ་གཉིས་ལ་སོགས་པ་རྒྱུད་སྡེ་བཞིའི་ཐུན་མོང་མ་ཡིན་པ་དང་ཟབ་མོ་དབུ་མའི་ལྟ་བ་ལ་སོགས་པ་ཕར་ཕྱིན་ཐེག་པའི་ཐུན་མོང་བའི་ལམ་གྱི་གནད་ཐམས་ཅད་གསལ་ལ་རྫོགས་པ་གངས་ཅན་འདིར་སྔོན་བྱོན་གྱི་མཁས་གྲུབ་སུས་ཀྱང་སྟོན་པར་
མ་ནུས་པའི་ལེགས་བཤད་ཀྱིས་ལྷུག་པར་བསྟན་ནས་ད་ལྟའི་བར་དུའང་མཐའ་དབུས་ཀུན་ཏུ་བསྟན་པ་ཡོངས་རྫོགས་ལ་ཕྱོགས་མཐོང་ཙམ་གྱིས་ཐོས་བསམ་བསྒོམ་པ་བྱེད་པ་འདི་ཐམས་ཅད་རྗེ་འདི་ཉིད་ཀྱི་བཀའ་དྲིན་ཡིན་པ་གཟུར་གནས་ཀྱིས་
བལྟས་ན་ཤེས་པས་དེ་འདྲའི་རྣམ་པར་ཐར་པ་དྲན་པར་བྱས་ལ་སེམས་དགའ་བས་ཡི་རང་བ་དང། བདག་གིས་ཀྱང་འདི་ལྟ་བུའི་རྣམ་ཐར་སྐྱོང་ནུས་པར་ཤོག་ཅིག་སྙམ་ནས། སྙིང་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་
སྤངས་པའི་དལ་འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་ངོ། ། ཞེས་བརྗོད། ཆོས་འཁོར་བསྐོར་བར་བསྐུལ་བའི་ཡན་ལག་ནི། རྗེ་ཡབ་སྲས་རྣམས་ཀྱི་ཐུགས་སྒྲིབ་པ་བག་
ཆགས་དང་བཅས་པ་དག་པའི་བདེ་སྟོང་གི་འོད་གསལ་ལས་ནམ་ཡང་གཡོ་བ་མེད་བཞིན་དུ་སྔོན་གྱི་སྨོན་ལམ་དང་ཐུགས་རྗེའི་ཤུགས་ཀྱིས་གང་འདུལ་གྱི་གདུལ་བྱ་ལ་སྐུ་གསུང་ཐུགས་ཀྱི་སྣང་བ་འབད་མེད་ལྷུན་གྲུབ་ཏུ་འཆར་བས་ན། དཔེར་ན་

[010A]༄༅། །ནམ་མཁའ་གཡའ་དག་པ་ལ་སྤྲིན་འཁྲིགས་པ་ལས་ཆར་གྱི་རྒྱུན་ས་གཞིར་འབད་མེད་དུ་འབབ་པ་བཞིན་ཆོས་སྐུའི་མཁའ་དབྱིངས་སུ་མཁྱེན་དང་བརྩེ་བའི་སྤྲིན་འཁྲིགས་པ་ལས་ཟབ་པ་དེང་རྒྱ་ཆེ་བའི་དམ་ཆོས་ཀྱི་
ཆར་བདག་ཅག་གདུལ་བྱ་རྣམས་ཀྱི་བློ་གྲོས་ཀྱིས་གཞིར་ཆད་མེད་དུ་དབབ་ཏུ་གསོལ་སྙམ་པས། རྗེ་བཙུན་བླ་མ་དམ་པ་ཁྱེད་རྣམས་ཀྱིས། །ཆོས་སྐུའི་མཁའ་ལ་མཁྱེན་བརྩེའི་སྤྲིན་འཁྲིགས་ནས། །ཇི་ལྟར་འཚམས་པའི་གདུལ་བྱའི་འཛིན་
མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་གསོལ། །ཞེས་བརྗོད་ལ་འདི་དང་མྱ་ངན་ལས་མི་འདའ་བར་གསོལ་བ་གཉིས་ལ་གང་གསོལ་བ་ལྟར་ཞལ་གྱིས་བཞེས་པའི་མོས་འདུན་བྱ། བསྔོ་བའི་ཡན་ལག་ནི་བདག་གིས་ལམ་ཟབ་མོ་བླ་
མའི་རྣལ་འབྱོར་བསྒོམས་པ་འདིས་མཚོན་དུས་གསུམ་བྶགས་དང་བསག་བཞིན་གསོག་འགྱུར་གྱི་དགེ་ཚོགས་ཇི་སྙེད་པ་ཐམས་ཅད་སྤྱིར་བསྟན་པ་རྒྱས་པ་དང། མཁའ་ཁྱབ་ཀྱི་འགྲོ་བ་མཐའ་དག་ལ་གང་ཕན་པའི་ཐབས་དང། ཁྱད་པར་
རྗེ་བླ་མའི་མདོ་སྔགས་ལུང་རྟོགས་ཀྱི་བསྟན་པ་དྲི་མེད་འདི་ཉིད་ཕྱོགས་དུས་གནས་སྐབས་ཐམས་ཅད་དུ་མི་མཐུན་ཕྱོགས་ཀྱི་དྲི་མས་མ་གོས་པར་ཉི་མ་བཞིན་དུ་གསལ་བར་བྱེད་ནུས་པའི་རྒྱུར་གྱུར་ཅིག་སྙམ་དུ་བསམས་ནས། བདག་གིས་ཇི་སྙེད་
བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་གང་ཕན་དང། །ཁྱད་པར་ཆོས་ཀྱི་རྒྱལ་པོ་ཙོང་ཁ་པའི། །བསྟན་པའི་སྙིང་པོ་རིང་དུ་གསལ་བྱེད་ཤོག། །ཅེས་བརྗོད་ལ་འདི་ནི་དགེ་བ་ཆུང་ངུ་ཡང་རྒྱ་ཆེར་འཕེལ་ཞིང། བྱང་ཆུབ་

[010B]ཟད་རྒྱལ་བའི་བསྟན་པ་འཛིན་པའི་སྨོན་ལམ་འདི་ཉིད་རྒྱལ་སྲས་ཀྱི་སྨོན་ལམ་བཏབ་པ་ཇི་སྙེད་ཐམས་ཅད་དམ་ཆོས་འཛིན་པའི་སྨོན་ལམ་གྱི་ནང་དུ་འདུས་པར་གསུངས་པས་བསྔོ་བ་སྨོན་ལམ་
ཐམས་ཅད་འདུས་པའི་སྡོམས་ལྟ་བུ་མཆོག་གོང་ན་མེད་པའོ། །གསུམ་པ་གསོལ་བ་བཏབ་ནས་དངོས་གྲུབ་ཞུ་བ་ནི། དམིགས་བརྩེ་མ་ཅི་འགྲུབ་ཀྱི་སྒོ་ནས་གསོལ་བ་གདབ་པར་བྱ་ལ། དེ་ཡང་བྱང་ཆུབ་སེམས་དཔའ་ཐམས་ཅད་ཀྱི་ནང་ནས་
དམིགས་པ་མེད་པའི་བརྩེ་བ་ཆེན་པོའི་གཏེར་ཆེན་པོ་མངའ་བ་ལ་འཕགས་པ་སྤྱན་རས་གཟིགས་འགྲན་ཟླ་དང་བྲལ་བ་དང། ཇི་ལྟ་ཇི་སྙེད་ཀྱི་ཤེས་བྱའི་གནས་ཐམས་ཅད་ལ་དྲི་མ་མེད་པའི་མཁྱེན་རབ། བྱང་སེམས་ཐམས་ཅད་ཀྱི་ནང་ནས་
འགྲན་ཟླ་དང་བྲལ་བ་འཇམ་དཔལ་དབྱངས་ཡིན་པ་དང་མཚུངས་པར། བོད་འདིར་སྔོན་བྱོན་གྱི་མཁས་པ་ཐམས་ཅད་ཀྱི་ནང་ན་མདོ་སྔགས་གང་གི་སྐབས་སུའང་གཟུ་བོའི་བློས་ཞིབ་པར་བརྟགས་ན་རྗེ་འདི་ཉིད་ཀྱི་མཁྱེན་པ་དང་མཉམ་པ་སུ་
ཡང་མེད་པར་ལེགས་བཤད་རྣམས་ལས་དཔགས་ཏེ་ཤེས་ནུས་པ་བཞིན་གངས་ཅན་གྱི་མཁས་པ་ཐམས་ཅད་ཀྱི་ནང་ན་འགྲན་ཟླ་མེད་པས་གཙུག་གི་རྒྱན་དུ་གྱུར་བ་ཤར་ཕྱོགས་ཙོང་ཁའི་ཡུལ་དུ་སྐུ་འཁྲུངས་བ་བློ་བཟང་གྲགས་པའི་དཔལ་གྱི་
སྐུའི་ཆ་དམའ་ཤོས་ཞབས་ཀྱི་པད་མོ་ལ་བདག་གི་སྤྱི་བོས་བཏུད་ནས་གསོལ་བ་འདེབས་སོ་བདག་ཀྱང་ཁྱེད་རང་ལྟ་བུར་མཁས་པའི་ཡོན་ཏན་ཕུལ་དུ་ཕྱིན་པ་ཐོབ་པར་བྱིན་གྱིས་བརླབ་ཏུ་གསོལ་སྙམ་དུ་སེམས་པ་ནི་ཕྱི་མཚུངས་པ་གསལ་བྱེད་༄༅། །ཀྱི་སྒོ་ནས་གསོལ་བ་གདབ་པ་རྗེ་བླ་མའི་ཕྱི་སྒྲུབ་ཡིན་ལ། གསོལ་བ་ནི་ཞུ་བ་དང་འདེབས་པ་ནི་འབུལ་བའི་དོན་ཏེ་ཞུ་བ་འབུལ་ཞེས་པའོ། །ཡང་དམིགས་པ་མེད་པའི་སྙིང་རྗེ་ཆེན་པོས་འགྲོལ་རྟག་ཏུ་གཟིགས་
བའི་ཡོན་ཏན་མངའ་བ་ལ་སྤྱན་རས་གཟིགས་དང། བདེན་གཉིས་ཀྱི་ཤེས་བྱའི་ཀ་ནས་ཐམས་ཅད་ལ་མཁྱེན་པ་དྲི་མ་མེད་པ་མངའ་བའི་དབང་པོར་གྱུར་པ་ལ་རྗེ་བཙུན་འཇམ་དཔལ་དབྱངས་དང་འདྲ་བ་སྟེ། མདོར་ན་སྙིང་རྗེ་དང་མཁྱེན་རབ། སྤྱན་
རས་གཟིགས་དང་འཇམ་དབྱངས་ཀྱི་ཐུགས་རྒྱུད་ལ་ཇི་ལྟར་མངའ་བ་དེ་ལྟ་བུ་དང་ལྡན་པའི་རྗེ་ཙོང་ཁ་པ་ལ་གསོལ་བ་འདེབས་སོ་།བདག་ཀྱང་སྒྲུབ་པ་ལྷུར་བླངས་ནས་རྟོགས་པའི་ཡོན་ཏན་ཁྱད་པར་ཅན་དེ་ལྟ་བུ་ཐོབ་པར་བྱིན་གྱིས་བརླབ་
ཏུ་གསོལ་སྙམ་པ་ནི་ནང་ཡོན་ཏན་དེ་ལྡན་གྱི་སྒོ་ནས་གསོལ་པ་འདེབས་བ་རྗེ་བླ་མའི་ནང་སྒྲུབ་པོ། །ཡང་རྒྱལ་བ་ཐམས་ཅད་ཀྱི་བརྩེ་བ་གཅིག་ཏུ་བསྡུས་པའི་ངོ་བོ་ལྷར་ཤར་བ་ནི་འཕགས་པ་སྤྱན་རས་གཟིགས་ཡིན་ལ། རྗེ་འདི་ཡང་དེ་
དང་ངོ་བོ་གཅིག་ཡིན་པས་རྒྱལ་བ་ཐམས་ཅད་ཀྱི་སྙིང་རྗེའི་བདག་ཉིད་ཡིན་ཅིང། རྒྱལ་བ་ཐམས་ཅད་ཀྱི་མཁྱེན་རབ་གཅིག་ཏུ་བསྡུས་པའི་ངོ་བོ་ནི་རྗེ་བཙུན་འཇམ་དབྱངས་ཡིན་ལ། རྗེ་འདི་རྗེ་བཙུན་འཇམ་དབྱངས་ཉིད་མིའི་རྣམ་པར་
བསྟན་པ་ཡིན་པས་རྒྱལ་པ་ཐམས་ཅད་ཀྱི་མཁྱེན་པའི་ངོ་བོ་ཡིན་པ་དང། སངས་རྒྱས་ཐམས་ཅད་ཀྱི་མཐུ་ནུས་གཅིག་ཏུ་བསྡུས་པའི་ངོ་བོ་ལྷར་ཤར་པ་ནི་དཔལ་གསང་པའི་བདག་པོ་ཡིན་ལ། རྗེ་འདི་ཡང་དེ་དང་ངོ་བོ་གཅིག་ཡིན་པས་

[011B]།དེ་ལྟར་རིགས་གསུམ་གྱི་ངོ་བོ་རྗེ་ཙོང་ཁ་པ་བློ་བཟང་གྲགས་པའི་སྐུའི་ཆ་དམའ་ཤོས་ཞབས་ཀྱི་པད་མོར་བདག་གི་མགོ་པོས་བཏུད་དེ་གསོལ་བ་འདེབས་སོ། །བདག་ཀྱང་ཁྱེད་རང་ལྟ་བུར་
ལྷག་པའི་ལྷ་རིགས་གསུམ་མགོན་པོའི་མཁྱེན་བརྩེ་ནུས་གསུམ་གྱི་ཡོན་ཏན་ཐམས་ཅད་ཐོབ་པར་བྱིན་གྱིས་བརླབ་ཏུ་གསོལ་སྙམ་པས། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་དཔལ་
དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག། །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས། །ཞེས་བརྗོད་པ་ནི་གསང་བ་ལྷག་པའི་ལྷ་དང་ངོ་བོ་དབྱེར་མེད་
དུ་གསོལ་བ་འདེབས་པ་སྟེ་རྗེ་བླ་མའི་གསང་སྒྲུབ་ཡིན་ལ། དེ་ཡང། བདག་ཉིད་ཆེན་པོ་འདི་མགོན་པོ་འཇམ་དབྱངས་ཡིན་པར་སྔར་དྲངས་པའི་འཇམ་དཔལ་རྩ་རྒྱུད་ཀྱི་ལུང་བསྟན་སོགས་ལས་གསལ་བར་འགྲུབ་ཅིང། དེ་ལྟར་ན། བཀའ་
གདམས་གླེགས་བམ་ལས། འཕགས་པ་རིགས་གསུམ་མགོན་པོ་ངོ་བོ་གཅིག་པར་གསུངས་པས། རྗེ་འདི་རིགས་གཞན་གཉིས་ཀྱི་རྣམ་རོལ་ཡིན་པའང་འགྲུབ་པར་མ་ཟད་གསང་བའི་རྣམ་པར་ཐར་པར་ཟུར་ཙམ་གསལ་བས་མཚོན་ཚད་
མའི་ལུང་རིགས་གཞན་གྱིས་ཀྱང་སྤྱན་རས་གཟིགས་དང། གསང་བདག་དང་ངོ་བོ་གཅིག་པར་སྒྲུབ་ཏུ་ཡོད། དེ་ནི་རྗེ་བླ་མ་རིགས་གསུམ་གྱི་བདག་ཉིད་དུ་མོས་ནས་གསོལ་བ་འདེབས་པ་ཡིན་ལ། ཡང་རྗེ་འཇམ་དབྱངས་དང། རྒྱལ་ཚབ་སྤྱན་

[012A]༄༅། །རས་གཟིགས། མཁས་གྲུབ་གསང་བདག་གི་ངོ་བོར་མེས་ནས་དམིགས་བརྩེ་མས་གསོལ་བ་འདེབས་པའི་འཁྲིད་ཚུལ་ཀྱང་ཡོད་པར་གསུངས། དེ་ལྟར་གསོལ་བ་འདེབས་ཚུལ་གསུམ་གྱི་སྔ་མ་ནི། གཙོ་བོར་
མཁས་པའམ་ལུང་གི་ཡོན་ཏན་གྱི་སྒོ་ནས་བསྟོད་པ་དང། ཕྱི་མ་གཉིས་ནི་གྲུབ་པའམ་རྟོགས་པའི་ཡོན་ཏན་གྱི་སྒོ་ནས་བསྟོད་པ་ཡིན་ལ། དེ་རྣམས་དྲན་བཞིན་པའི་སྒོ་ནས་ལེགས་པར་གསོལ་བ་བཏབ་ན་རིགས་གསུམ་མགོན་པོ་ལ་
ཡང་གསོལ་བ་བཏབ་པར་འགྱུར་བ་དང། དེ་རྣམས་ཀྱི་གཟུངས་སྔགས་ཟབ་མོ་བཟླས་པ་དང་འདྲ་བའི་ཕན་ཡོན་སོགས་ཐོབ་པར་འགྱུར་བ་གདོན་མི་ཟའེ། །ཚུལ་དེ་ལྟ་བུ་གསོལ་བ་འདེབས་བཞིན་པར་དངོས་གྲུབ་ཞུ་བའི་དམིགས་པ་བྱ་
ཚུལ་ནི། མ་དག་འཁྲུད་དང་མི་ཤེས་གསལ། །སྐུ་ཡིས་ཆེ་ཞིང་གསུང་གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་རྩོམ་པའོ། །ཞེས་པའི་སྡོམས་ཚིག་ལྟར་
མ་དག་པ་འཁྲུད་པའི་དམིགས་སྐོར་སྔོན་དུ་བཏང་ནས་དངོས་གཞི་ལ། སྐུའི་སྒོ་ནས་ཤེས་རབ་ཆེ་བ། གསུང་གི་སྒོ་ནས་གསལ་བ་ཐུགས་ས་བོན་གྱི་སྒོ་ནས་མྱུར་བ། ཕྱག་མཚན་གྱི་སྒོ་ནས་ཟབ་པ། གླེགས་བམ་གྱི་སྒོ་ནས་འཆད་
པ། རལ་གྲིའི་སྒོ་ནས་རྩོད་པ། གླེགས་རལ་གཉིས་ཀའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་བདུན་ལས། དང་པོ་ནི། དེ་ལྟར་གསོལ་བ་བཏབ་པས་རྗེ་ཡབ་སྲས་གསུམ་མཉེས་ནས་ཐུགས་ཀ་ནས་འོད་དཀར་པོའི་སྤུ་གུ་ཕུ་དུང་ལྟ་བུ་བརྐྱང་

[012B]ལ་ཟུག་དེའི་ནང་བརྒྱུད་ངོ་བོ་ཡེ་ཤེས་ལ་རྣམ་པ་བདུད་རྩི་དཀར་པོ་འོ་མའི་རྒྱུན་ལྟ་བུ་དཔག་ཏུ་མེད་པ་བབས། སྤྱི་བོ་ནས་ཞུགས་ལུས་ཀྱི་ནང་ཐམས་ཅད་གང་བས་ཚེ་རབས་ཐོག་མེད་
ནས་བསགས་པའི་སྡིག་སྒྲིབ་དང་མི་ཤེས་པ་ཐམས་ཅད་དུང་ཁུ་དང་སོལ་ཁུའི་རྣམ་པ། ནད་གདོན་ཐམས་ཅད་སྡོམ་དང་སྡིག་པ་སྦལ་ལྕོང་ལ་སོགས་པའི་རྣམ་པར། ཕུ་ཆུ་ཆེན་པོས་རྩྭ་སྦུར་ལ་སོགས་པ་དེད་པ་བཞིན་དུ་བ་སྦུའི་སྒོ་
ཐམས་ཅད་ནས་ཕྱིར་དེད། ལུས་ཡེ་ཤེས་ཀྱི་བདུད་རྩིས་ཁྲིག་མེར་གྱིས་གང་ཞིང་གསལ་སིང་ངེ་བར་སོང་བར་བསམ། །སླར་ཡང་གསོལ་བ་བཏབ་པས། སྦུ་གུ་ནས་འོད་ཟེར་དམར་སེར་གྱི་རྒྱུན་བབས་སྤྱི་བོ་ནས་ཞུགས་པས་ལུས་ཀྱི་ནང་
ཐམས་ཅད་གང། ཁྱད་པར་བདུད་རྩིའི་རྡུལ་ཕྲ་རབ་ཐམས་ཅད་རྗེ་བཙུན་འཇམ་དབྱངས་ཀྱི་སྐུའི་རྣམ་བས་བར་མཚམས་མེད་པར་གཏམས་པ། དེ་ཐམས་ཅད་ལས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་སྲས་དང་བཅས་པའི་
མཁྱེན་རབ་ཐམས་ཅད་རྗེ་བཙུན་འཇམ་དབྱངས་ཀྱི་སྐུའི་རྣམ་པ་དཔག་ཏུ་མེད་པར་སྤྱན་དྲངས། བ་སྤུའི་བུ་ག་ནས་ཞུགས། ལུས་ཀྱི་ནང་གི་འཇམ་དབྱངས་རྣམ་ལ་ཐིམས་པས་ལུས་ཀྱི་ནང་ཐམས་ཅད་ལྷ་སྐུ་འོད་ཟེར་དང་བཅས་པས་གསལ་
སིང་སིང་བར་བྱས་ནས། མ་རིག་པའི་མུན་པ་དང་ཁྱད་པར་བླང་དོར་གྱི་གནས་རྣམས་རང་སྟོབས་ཀྱིས་འབྱེད་པ་ལ་རྨོངས་པ་ཐམས་ཅད་བསལ། ཞེས་བྱ་ཐམས་ཅད་ལ་བློ་གྲོས་ཀྱི་སྣང་བརྒྱས། བྱེ་བྲག་གསུང་རབ་ཀྱི་དགོངས་དོན་སོགས་བླང་

[013A]༄༅། །དོར་གྱི་གནས་ཐམས་ཅད་རང་སྟོབས་ཀྱིས་འབྱེད་ནུས་པའི་ཤེས་རབ་རླབས་ཆེ་བ་ཐོབ་བྱུང་སྙམ་པའི་དམིགས་པ་མ་ཡེངས་པར་བྱ། གཉིས་པ་གསུང་གི་སྒོ་ནས་ཤེས་རབ་གསལ་བསྒྲུབ་པ་ལ་མ་དག་པ་འཁྲུད་ཚུལ་
སྔར་བཞིན་བྱས་ནས་གསོལ་བ་བཏབ། བདུད་རྩི་དམར་སེར་གྱི་རྒྱུན་བྱུང། ལུས་ཀྱི་ནང་ཐམས་ཅད་གང། ཁྱད་པར་བདུད་རྩིའི་རྡུལ་ཕྲ་རབ་ཐམས་ཅད་ཨ་ར་པ་ཙ་ན་དང། དམིགས་བརྩེ་མའི་ཡིག་འབྲུའི་རྣམ་པས་ལུས་ཀྱི་ནང་
ཁྱབ། དེ་དག་ལས་འོད་ཟེར་འཕྲོས་རྒྱལ་བ་སྲས་བཅས་ཐམས་ཅད་ཀྱི་ཐུགས་རྒྱུད་ཀྱི་གསལ་བའི་ཤེས་རབ་ལ་སོགས་པའི་མཁྱེན་རབ་རྣམས། ཨ་ར་པ་ཙ་ན་དང་དམིགས་བརྩེ་མའི་ཡིག་འབྲུའི་རྣམ་པར་སྤྱན་དྲངས། ལུས་ཀྱི་
ནང་གི་ཡིག་འབྲུ་རྣམས་ལ་ཐིམས་པས། ལུས་ཡིག་འབྲུ་འོད་ཟེར་དང་བཅས་པས་གང་བས་མི་ཤེས་པའི་མུན་པ་སྤྱི་བྱེ་བྲག་རྣམས་བསལ་ཀུན་བྱང་གི་ཆ་ཤས་ཕྲ་ཞིང་ཕྲ་བ་རྣམས་ཀྱང་ཀུ་ཤའི་རྩེ་ལྟར་མ་འདྲེས་པར་ཇི་ལྟ་བ་བཞིན་
འབྱེད་ནུས་པའི་ཤེས་རབ་གསལ་བ་ཐོབ་བྱུང་སྙམ་དུ་བསམ། གསུམ་པ་ཐུགས་ས་བོན་གྱི་སྒོ་ནས་ཤེས་རབ་མྱུར་བསྒྲུབ་པ་ནི། མ་དག་པ་འཁྲུད་པ་དང་གཞན་ཐམས་ཅད་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་དྷཱི་ཡིག་གི་རྣམ་
པ་དང། སྤྱན་དྲངས་པའི་མཁྱེན་རབ་རྣམས་ཀྱང་དྷཱི་ཡིག་གི་རྣམ་པར་བསྟིམ་པའི་འོད་ཟེར་གྱིས་མི་ཤེས་པ་སྤྱི་བྱེ་བྲག་སྦྱངས། མ་རྟོགས་པ་དང་ཕྱིན་ཅི་ལོག་ཏུ་རྟོག་པ་དང་ཐེ་ཚོམ་གྱི་བློ་སྐྱེས་མ་ཐག་འགོག་ནུས་པའི་ཤེས་རབ་མྱུར་བ་ཐོབ་

[013B] བཞི་པ་ཕྱག་མཚན་གྱི་སྒོ་ནས་ཟབ་པའི་ཤེས་རབ་སྒྲུབ་པ་ནི། མ་དག་པ་འཁྲུད་པ་སོགས་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་རལ་གྲི་དང་གླེགས་བམ་གྱི་རྣམ་པ་དང། སྤྱན་དྲངས་བའི་མཁྱེན་རང་རྣམས་
ཀྱང་གླེགས་རལ་གྱི་རྣམ་པར་ཐིམས་པ་ལས་མི་ཤེས་པ་སྦྱངས་གསུངས་རབ་ཀྱི་ཚིག་དོན་གང་ལ་ཡང་ཐོགས་རྡུག་མེད་ཅིང་རིགས་པ་མཐའ་ཡས་པའི་རྣམ་པར་འབྱེད་པ་འཇུག་ནུས་པའི་ཤེས་རབ་ཟབ་མོ་ཚད་བཟུང་མེད་པ་ཐོབ་བྱུང་སྙམ་དུ་
བསམ། ལྔ་པ་གླེགས་འམ་གྱི་སྒོ་ནས་འཆད་པའི་ཤེས་རབ་སྒྲུབ་ཚུལ་ནི། མ་དག་པ་འཁྲུད་པ་སོགས་སྔར་བཞིན་ལ། བདུད་རྩིའི་རྡུལ་ཕྲ་རབ་ཐམས་ཅད་གང་འཆད་རྒྱུའི་གླེགས་བམ་གྱི་རྣམ་པ་དང། རྒྱལ་བ་སྲས་བཅས་སྤྱི་དང་བྱེ་
བྲག་འཆད་པ་ལ་ཐོགས་པ་མེད་པའི་མཁས་པ་པཎ་ཌི་ཏ་ལ་སོགས་པ་རྣམས་ཀྱི་འཆད་པའི་ཤེས་རབ་ཐམས་ཅད་སྔར་ལྟ་བུའི་གླེགས་བམ་གྱི་རྣམ་པར་སྤྱན་དྲངས་ནས་ཐིམས་པ་ལས་ལུས་ཀྱི་ནང་གླེགས་བམ་འོད་ཟེར་དང་བཅས་པས་གང། གསུང་
རབ་ཀྱི་ཚིག་དོན་ལ་རྨོངས་པའི་མི་ཤེས་པ་ཐམས་ཅད་སྤྱངས་ནས། ཚིག་དོན་ཇི་ལྟ་བ་བཞིན་ཁོང་དུ་ཆུད་ནས། གཞན་ལ་སྟོན་ནུས་པའི་ཤེས་རབ་ཐོབ་འབྱུང་སྙམ་པ་བྱེད། དྲུག་པ་རལ་གྲིའི་འཁོར་ལོའི་སྒོ་ནས་རྩོད་པའི་ཤེས་རབ་སྒྲུབ་པ་ནི། གཞན་
ཐམས་ཅད་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་རལ་གྲིའི་འཁོར་ལོ་ལྟེ་བར་རལ་གྲི་སོ་གཉིས་མ་གྱེན་འགྲེང་གི་ཡུབ་གཡེར་ཁའི་ཁ་ལྟ་བུ་ནས་འཐོན་པའི་རལ་གྲིའི་རྩིབས་དྲུག་།དབུས་ཀྱི་རལ་གྲིའི་ཡུ་བའི་མཚམས་སུ་ཟླ་གདན་ལ་

[014A]༄༅། །དྷཱི་ཕྱི་ནང་གཉིས་ཀར་གསལ་བ་དང། རྩིབས་དྲུག་གི་སྟེང་དུ་མ་རེག་ཙམ་གྱི་ཟླ་གདན་ལ་ཨོཾ་ཨ་ར་པ་ཙ་ན་ཞེས་པའི་ཡེ་གེ་རེ་རེའང་དམིགས་བརྩེ་མ། །མཚམས་རྣམས་སུ་ཟླ་གདན་ལ་དྷཱི་རེ་དང་བཅས་པའི་འཁོར་
ལོའི་རྣམ་པར་གྱུར་པ་དང། སྤྱི་བྱེ་བྲག་གི་མཁྱེན་རབ་ཀྱང་དེ་ལྟ་བུའི་འཁོར་ལོའི་རྣམ་པར་སྤྱན་དྲངས་ནས་ཐིམ། འཁོར་ལོ་གཡས་སྐོར་དུ་མྱུར་བར་འཁོར་བས་ཕས་རྒོལ་གྱི་ལོག་རྟོག་ཐམས་ཅད་འཇོམས་པ་ལ་རྨོངས་པའི་དྲ་བ་ཐམས་
ཅད་བཅད། རྩོད་པ་ལ་ཐོགས་པ་མེད་པའི་ཤེས་རབ་ཁྱད་པར་ཅན་ཐོབ་བྱུང་སྙམ་པ་བྱེད། །བདུན་གླེགས་རལ་གཉིས་ཀའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་ནི། གཞན་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་གླེགས་བམ་
དང་རལ་གྲིའི་འཁོར་ལོ་སྔར་ལྟ་བུའི་རྣམ་པ་དང། སྤྱི་དང་བྱེ་བྲག་གི་མཁྱེན་རབ་ཀྱི་ཡོན་ཏན་རྣམས་ཀྱང་དེ་འདྲའི་གླེགས་རལ་གྱི་རྣམ་པར་སྤྱན་དྲངས་ནས་ཐིམས་པས་གང་རྩོམ་པ་ལ་རྨོངས་པའི་མི་ཤེས་པ་ཐམས་ཅད་སྦྱངས་ཤིང་རལ་གྲིས་
བཅད། རྩོམ་པ་ལ་ཐོགས་མེད་ཀྱི་ཤེས་རབ་ཁྱད་པར་ཅན་ཐོབ་བྱུང་སྙམ་པ་བྱེད། དམིགས་སྐོར་བདུན་ལས་རང་གང་སྒྲུབ་འདོད་པ་དེ་ཉིད་བྱ་བ་ལས། །ཐམས་ཅད་རིམ་བཞིན་བྱ་དགོས་པ་མིན་ཞིང་གཞན་ཡང་ནད་ཞི་བའི་ཆེད་དུ་
བྱེད་ན། བད་ཀན་ལ་བདུད་རྩི་སྔོན་པོ་བསིལ་བའི་རང་བཞིན་ཅན་དང། མཁྲིས་པ་ལ་དཀར་པོ་བསིལ་བའི་རང་བཞིན་ཅན་དུ་བསྒོམ་པ་ལྟ་བུ་ནད་སོ་སོར་བདུད་རྩིའི་ཁ་དོག་དང་རེག་བྱའི་ཁྱད་པར་བསྒྱུར་པ་དང། མགོན་པོ་འཇམ་དབྱངས་

[014B] ཞི་བ་དཀར་པོ་པད་དཀར་འཛིན། །མཆོག་སྦྱིན་སྐྱབས་སྦྱིན་ཕྱག་རྒྱ་ཅན། །བུམ་ཆུ་མེ་ལོང་ལ་སོགས་ཏེ། །ཞེས་སོགས་གསུངས་པའི་ཁ་དོག་དང་ཕྱག་མཚན་གྱི་ཁྱད་པར་སོགས་ལས་ཞི་རྒྱས་དབང་དྲག་གི་འཕྲིན་ལས་རབ་འབྱམས་
ཀྱང་སྒྲུབ་ཚུལ་ཡོད་པ་བཞིན་སྐབས་སུ་གང་བབས་ཀྱི་བསྒྱུར་ཁ་ཤེས་པར་བྱས་ནས་ཉམས་སུ་ལེན་པར་བྱས་ཆོག་སྟེ། སྔར་བཀོད་པ་དེ་དག་དང་བཅས་པ་ལ་ད་དུང་རྒྱུད་དོན་མན་ངག་ཏུ་ཤར་བའི་བླ་མ་དམ་པའི་ཞལ་ལས་ཤེས་དགོས་པའི་
གནང་ཀྱི་དོན་གྱང་མང་དུ་ཡོད་པར་སྣང་ངོ། །གསུམ་པ་མཇུག་གི་བྱ་བ་ནི། དེ་ལྟར་དམིགས་བརྩེ་མའི་སྒོ་ནས་གསོལ་འདེབས་འཇི་ཙམ་རིགས་པ་བྱས་རྗེས་སླར་ཡང་ལམ་གྱི་རིམ་པ་རྒྱུད་ལ་སྐྱེ་བའི་གསོལ་འདེབས་དམིགས་ཀྱིས་བསལ་བ་བྱེད་
པར་འདོད་ན་འདི་ལྟར་བྱ་སྟེ། རྒྱལ་ཀུན་མཁྱེན་པའི་རང་གཟུགས་འཇམ་དཔལ་དབྱངས། །རིགས་དྲུག་འགྲོ་ལ་སྙིང་རྗེས་པད་དཀར་སྒྱུ་འཕྲུལ་རྡོ་རྗེ་ཙོང་ཁ་པ། །མགོན་སྒྱུ་འཕྲུལ་རྡོ་རྗེ་ཙོང་ཁ་པ། །མགོན་
ཁྱོད་སྐུ་གསུང་ཐུགས་གསང་ལས་འོངས་པའི། །བྱིན་མཐུས་རྡོ་རྗེ་གསུམ་དུ་བདག་བསྒྲུབ་ཅིང། །དེང་ནས་བརྩམས་ཏེ་སྐྱེ་བ་ཐམས་ཅད་དུ། །མཉེས་བཞིན་རྗེས་སུ་འཛིན་པར་མཛད་དུ་གསོལ། །དལ་འབྱོར་ཡོན་ཏན་ཚང་བའི་རིན་ཆེན་
ལུས། །རྣམ་དག་བསྟན་པའི་སྲོལ་དང་མཇལ་དུས་འདིར། །འགྲུབ་ཀྱང་དེ་ཡི་མོད་ལ་འདོར་དགོས་པའི། །ཆོས་བརྒྱད་སྣང་ཤས་ལྡོག་པར་བྱིན་གྱིས་རློབས། །འཆི་བདག་སྲོག་ལ་རྒོལ་བའི་ཆད་པ་དེ། །རྣམ་ཡོང་ངེས་པ་མེད་པས་ཞེ་སྐྲག་

[015A]༄༅། །ནས། །གནས་སྐབས་ཀུན་ཏུ་ཕན་ངེས་དམ་ཆོས་ལ། །བརྩོན་འགྲུས་དྲག་པོས་འབད་པར་བྱིན་གྱིས་རློབས། །མཁན་སློབ་ཡི་དམ་སྤྱན་སྔར་ཁས་བླངས་པའི། །སྡོམ་པ་གསུམ་གྱི་བཅས་མཚམས་ལ་སོགས་པ། །
དཀར་ནག་ལས་རྣམས་ཕྲ་ཞིང་ཕྲ་བ་ལའང། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །ཐོག་མེད་ཞིག་ནས་རིགས་དྲུག་གནས་ངན་འདིར། །སྡུག་བསྔལ་འབའ་ཞིག་མྱོང་བའི་སྣང་ཚུལ་ལ་།གཏིང་ནས་ངེས་འབྱུང་སྐྱོ་ཤས་
དྲག་པོ་ཡིས། །ཐར་པ་དོན་གཉེར་སྐྱེ་བར་བྱིན་གྱིས་རློབས་།གྲངས་མེད་སྐྱེ་བར་བདག་གི་དོན་གྱི་སླད། །སྡིག་དང་སྡུག་བསྔལ་ཟུག་རྔུས་ཆེས་མནར་བའི། །འགྲོ་རྣམས་ཕ་མར་མཐོང་ནས་སྙིང་རྗེ་དང། །བྱང་ཆུབ་སེམས་མཆོག་
འབྱོངས་པར་བྱིན་གྱིས་རློབས། །གདོད་ནས་སྤྲོས་པ་བྲལ་བའི་ཆོས་ཀྱི་དབྱིངས། །ལེགས་པར་རྟོགས་པའི་ཡང་དག་ལྟ་བ་དང། །སྦྱིན་སོགས་བསོད་ནམས་རྒྱ་ཆེན་སྡུད་པའི་ཚོགས། །ཟུང་འབྲེལ་ཉམས་སུལ་ཏེན་པར་བྱིན་གྱིས་རློབས་
ལས་རླུང་ཀུན་རྟོག་སྲིད་པའི་དྲ་བ་རྣམས། །མྱུར་ལམ་འཁོར་ལོའི་མཚོན་གྱིས་རབ་བཅད་ནས། །ཚེ་འདི་ཉིད་ལ་ཁྱབ་བདག་རྡོ་རྗེ་འཆང། །སྐུ་བཞིའི་དབང་ཕྱུག་ཐོབ་པར་བྱིན་གྱིས་རློབས། །ཞེས་པ་རྣམས་དོན་དྲན་བཞིན་པར་
བརྗོད་ཅིང་བསྡུས་སྐབས་མ་བྱས་ཀྱང་ཆོག་གོ་དེ་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པད་མོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་

[015B] །ཞེས་གསོལ་བ་བཏབ་པས། །འཁོར་གསལ་བཏབ་ཡོད་ན་དེ་རྣམས་ཡབ་སྲས་གསུམ་ལ་ཐིམ་ཞིང། སྲས་གཉིས་གཙོ་བོ་ལ་ཐིམ་དེ་གཉིས་ཀྱི་སེང་ཁྲི་ཡང་གཙོ་བོའི་ཁྲི་ལ་ཐིམ། ཡང། དཔལ་ལྡན་རྩ་བའི་བླ་མ་རིན་པོ་ཆེ། །
ཞེས་སོགས་ཀྱིས་གསོལ་བ་བཏབ་བས། རྗེ་བླ་མའི་སེང་ཁྲི་པད་ཟླ་དང་བཅས་པ་རང་གི་ལུས་ཀྱི་དབུས་དྲང་ཐད་དུ་རྩ་དབུ་མ་གསལ་བཏབ་པའི་ཡར་སྣེ་ཚངས་བུག་ཏུ་ཁ་གདངས་ངེར་ཡོད་པ་ནས་ཞུགས། དབུ་མའི་ནང་གི་སྙིང་གའི་ཐད་དུ་རང་གི་
སྙིང་བློས་གྱེན་དུ་བསླང་ནས་ཚལ་པ་བརྒྱད་དུ་གྱེས་པ་ལ་ཐིམས་པས་སྙིང་པད་མ་འདབ་བརྒྱད་ཀྱི་རྣམ་པར་གྱུར་པར་བསམ་ཡང་སྔར་བཞིན་གསོལ་བ་བཏབ་པས་རྗེ་བླ་མ་རང་དང་ཁ་བལྟ་ཕྱོགས་མཐུན་པར་སྤྱི་གཙུག་ནས་དབུ་མའི་ནང་བརྒྱུད་
བྱོན། སྙིང་གའི་པད་མོའི་དབུས་སུ་རང་གི་རླུང་སེམས་ལ་ཐིམས་ནས་དབྱེར་མེད་དུ་འདྲེས་པ་ལས། དེ་ཉིད་རྗེ་བླ་མའི་སྐུར་གྱུར་བར་བསམས་ནས་བདེ་འདབ་རྣམས་སྤུངས་སྐུ་ཁ་བསྡུས་པ་ལྟར་འདུས་པའི་ནང་འོད་ཟེར་སྣ་ལྔས་ཞལ་ཞལ་
བྱས་པ་ལྟ་བུའི་ཕྱིར་དམིགས་བརྩེ་མ་དང་ཨ་ར་པ་ཙ་ནའི་སྔགས་ཕྲེང་གིས་བཅིངས་པར་བསམ་པའི་རྩེར་རྡོ་རྗེ་ནག་པོ་རྩེ་ལྔ་པ་ཕྱེད་པའི་ཏོག་ལྕིབས་མནན་པར་བསམ་ཞིང། རྡོ་རྗེ་བསྒོམ་པ་འདི་མ་བྱས་ཀྱང་རུང་ལ་མཁས་གྲུབ་རྗེར་ཚིག་བརྒྱུད་
ཀྱི་ཚུལ་དུ་གནང་བའི་བླ་མའི་རྣལ་འབྱོར་ལས། རྩ་དབུ་མའི་ཡར་སྣེ་འགག་ནས། ནང་འོད་ཟེར་སྣ་ལྔས་ཞལ་ཞལ་བྱས་པའི་མོས་པ་བྱ་བར་ཡང་གསུངས། དཔལ་ལྡན་རྩ་བའི་བླ་མ་རིན་པོ་ཆེ་།ཞེས་སོགས་ཀྱི་གསོལ་འདེབས་ལན་ཅིག་ལས་མི་

[016A]༄༅། །བྱེད་པ་ཡང་ཡོད་པས་གང་བདེ་བྱ། དེ་ནས་རྗེས་བསྔོ་བ་དང་སྨོན་ལམ་བྱ་བ་ནི། དེ་ལྟར་དངོས་གྲུབ་མ་ལུས་འབྱུང་བའི་གནས། །རྗེ་བཙུན་བླ་མ་མཆོད་ཅིང་གསོལ་བཏབ་མཐུས། །སྐྱེ་བ་ཀུན་ཏུ་འཇམ་དབྱངས་བླ་
མ་ཡིས། །མཉེས་བཞིན་རྗེས་སུ་འཛིན་པ་ཉིད་གྱུར་ཅིག་རིན་ཆེན་དུ་མ་ལས་གྲུབ་དགའ་ལྡན་ཞིང། །ངོ་མཚར་བྱེ་བའི་དབུས་ན་མི་ཕམ་མགོན། །ལེགས་པར་བསྒོམས་པར་རྣམ་དག་ཞིང་འགྲུབ་ཅིང། །ཚེ་འཕོས་མོད་ལ་གནས་དེར་སྐྱེ་
བར་ཤོག་རྗེ་བཙུན་ཐུགས་ཀ་ནས་འཕྲོས་པྲྱིན་དཀར་ཡུག་བརྐྱང་བའི་སྣེ་མོར་བླ་མ་སྲས་དང་བཅས། །སྤྱན་དྲངས་ཡན་ལག་བདུན་གྱི་ཚོགས་བསགས་པས། །བདག་རྒྱུད་བདེ་བླག་ཉིད་དུ་སྨིན་པར་ཤོག་།དུས་གསུམ་རྒྱལ་བའི་
མཁྱེན་བརྩེ་ནུས་པ་རྣམས། །ཟུང་འཇུག་སྤྲུལ་སྐུར་ཤར་བའི་རྣམ་འདྲེན་གང། །རིགས་གསུམ་ངོ་བོར་ཐག་བཅད་གསོལ་བཏབ་མཐུས། །མཆོག་ཐུན་དངོས་གྲུབ་མ་ལུས་མྱུར་ཐོབ་ཤོག་ཁྱད་པར་དག་པ་ཡེ་ཤེས་བདུད་རྩིའི་ཆུས། །སྒོ་
གསུམ་སྡིག་སྒྲིབ་མི་ཤེས་ཀུན་འཁྱུད་ཅིང། །འཆད་རྩོད་རྩོམ་སོགས་མཐའ་ཡས་ཤེས་བྱ་ལ། བློ་གྲོས་མགོན་པོ་འཇམ་དབྱངས་མཚུངས་པར་ཤོག་བྱང་ཤར་ངོ་མཚར་རྨད་བྱུང་བ་ཁོད་པའི་ཞིང། །རྣམ་འདྲེན་སེང་གེའི་ང་རོའི་ཞབས་དྲུང་དུ། །འཁོར་
གྱི་ཐོག་མར་སྐྱེས་ནས་མདོ་སྔགས་ལ། ཐོས་བསམ་བསྒོམ་པས་རྟག་ཏུ་འདའ་བར་ཤོག་མདོར་ན་སྐྱེ་ཞིང་སྐྱེ་བ་ཐམས་ཅད་དུ། །རྗེ་བཙུན་བློ་བཟང་གྲགས་པ་ཡབ་སྲས་དང། །མི་འབྲལ་རྒྱལ་བའི་ཆོས་ཚུལ་ཀུན་བཟུང་ནས། །བསྟན་དང་འགྲོ་བའི་

[016B]ཅེས་སོགས་བསྔོ་བ་དང་སྨོན་ལམ་རྣམ་པར་དག་པས་མཐའ་བརྒྱན་པར་བྱ། སྙིང་གའི་བླ་མའི་སྐུའི་བཀོད་པ་འཆི་ཁ་བར་དུ་མི་བསྡུ་བར་འཇོག་པས་ཐུན་རྗེ་མ་སོགས་ཀྱི་ཚེ་མདུན་གྱི་གསོལ་བ་འདེབས་ཡུལ་རིམ་གྱིས་བྱོན་
པ་སྙིང་གའི་སྔགས་འཕྲེང་གི་ཐག་པ་དཀྲོལ་ནས་པད་འདབ་རྣམས་སྦར་ལྟར་གྱེས་པའི་དབུས་ཀྱི་བླ་མ་ལ་ཐིམ་པར་བསམ་ཞིང། །རྒྱུན་དུ་སྙིང་གའི་རང་སེམས་བླ་མའི་ངོ་བོར་གསལ་བ་ཡང་ཡང་དྲན་ནས་དེ་ལ་གསོལ་བ་གདབ་པ་དང། ཁ་ཟས་ཀྱི་ཚེ་
བཟའ་བཏུང་བདུད་རྩིར་མོས་ནས་སྙིང་གའི་བླ་མ་ལ་ཕུལ་ནས་མཆོད་པའི་མོས་པ་བྱ་ལ། གཞན་ཡང་ཅིར་སྣང་ཐམས་ཅད་བླ་མའི་གསང་བ་གསུམ་གྱི་ངོ་བོར་སྒོམས་ནས་གསོལ་བ་འདེབས་པ་དང་དེ་ཐམས་ཅད་ཀྱང་རང་གི་བློས་ཕར་བཏགས་པ་
ཙམ་མ་གཏོགས་ཡུལ་གྱི་ངོས་ནས་གྲུབ་པ་རྡུལ་ཙམ་ཡང་མེད་པའི་ལྟ་བས་རྒྱས་བཏབ་སྟེ་རྨི་ལམ་དང་སྒྱུ་མ་ལྟ་བུར་ཤར་བའི་ངང་ནས་དགེ་སྦྱོང་ཐམས་ཅད་ཀྱི་མཆོག་བླ་མའི་རྣལ་འབྱོར་སྦྱོང་བ་ལ་འབད་པར་བྱའོ། །སྲས་བཅས་རྒྱལ་བའི་མཁྱེན་རབ་འཆི་
མེད་བཅུད། །རིངས་པར་འཐུང་བའི་མཚན་བཟང་འདབ་བརྒྱའི་ཁ་།ལུས་ཅན་ཡོངས་ལམ་འདྲིས་མཛའ་བཤེས་སུ། །ཉི་བར་འཛུམ་པའི་མགོན་གཅིག་ཙོང་ཁ་པ། །མཐའ་དང་ཐོགས་པ་ཡོངས་དྲལ་ནམ་མཁའི་དབྱིངས། །ཕྱོགས་བཅུར་རེ་ཡང་མི་འཇུག་
གོ་སྐབས་ཅི། །དེ་བཞིན་འཇམ་དབྱངས་བླ་མའི་འཕྲིན་ལས་ཀྱིས་།ཉེ་བར་མ་བཟུང་ལུས་ཅན་དམིགས་སུ་མེད། །འོན་ཀྱང་དངོས་གྲུབ་བླ་མེད་འདུས་བའི་ཆུབ། །དག་བྱེད་གང་དགའ་གསར་བ་དེ་ཡི་སླད་།མི་ཕྱེད་དད་གུས་སྐལ་ལྡན་ཤིང་རྟ་ཡི། །བརྩོན་པའི་

[017A]༄༅། །ཆོག་ལ་བལྟོས་རྟེན་འབྲེལ་མཐུ། །དེ་ཕྱིར་གསོལ་འདེབས་རྣལ་འབྱོར་བྱ་བའི་རིམ། །འདི་བཀོད་དགེ་བས་ཚེ་རབས་ཐམས་ཅད་དུ། །བློ་བཟང་གྲགས་པའི་བཤད་དང་སྒྲུབ་པའི་བསྟན། །བཟུང་ལ་སྙིང་སྟོབས་བརྩོན་པ་མི་ལྷོད་
ཤོག་ཁྱད་པར་དུས་ཀྱི་མཐའ་འདིར་མདོ་སྔགས་བསྟན། །ཉན་བཤད་སྒྲུབ་པས་ཚུལ་བཞིན་གསལ་ནུས་ཤིང། །དེ་ཡི་འགལ་རྐྱེན་མི་མཐུན་ཀུན་ཞེ་ནས། །མཐུན་རྐྱེན་ལེགས་ཚོགས་ཡིད་བཞིན་ལྷུན་གྲུབ་ཤོག་།ཅེས་རྒྱལ་བ་ཀུན་གྱི་མཁྱེན་བརྩེ་
ནུས་གསུམ་གྱི་བདག་ཉིད་རྗེ་བཙུན་བླ་མ་སྩོང་ཁ་པ་ཆེན་པོ་ལ་དམིགས་བརྩེ་མའི་གསོལ་འདེབས་དང་འབྲེས་པའི་བླ་མའི་རྣལ་འབྱོར་བྱ་ཚུལ་དགའ་ལྡན་ལྷ་བརྒྱ་མར་གྲགས་པའི་དམིགས་སྐོར་ཉམས་སུ་ལེན་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི་མཚན་བརྗོད་པར་དཀའ་བའི་དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་སེམས་
མཆོག་ཁྲི་ཆེན་ངག་དབང་མཆོག་ལྡན་པའི་ཞལ་སྔ་ནས་ཀྱིས་འདིའི་ཁྲིད་ཡི་གཅིག་རྩོམས་ཤིགས་བཀས་གནང་བ་དང། བསྟན་པའི་གསལ་བྱེད་ཛ་ཡ་པཎ་ཌི་ཏ་ཧུ་ཐོག་ཐུས་ཀྱང་བསྐུལ་མ་མཛད་པ་བཅས་རྩོམ་འདུན་གྱི་ཐོག་ཁལ་ཁ་གཡོན་རུ་ཐུ་ཤེ་ཡེ་གུང་རྒྱལ་མཚན་གྱི་ཤོག་ཏཱ་བླ་མ་ཨེ་རྟེ་ནི་དར་ཧན་ཤི་རཱེ་གེ་ཐུ་བློ་
བཟང་བསོད་ནམས་དང། ནང་སོ་བློ་བཟང་བརྩོན་འགྲུས། དཀའ་བཅུ་བློ་བཟང་ཆོས་དབང་གསུམ་གྱིས་བླ་མའི་རྣལ་འབྱོར་འདི་གའི་དམིགས་རིམ་སྦྱོར་དངོས་རྗེས་གསུམ་ཚང་བའི་ཁགས་ཁྱེར་བདེ་བཞིང་དགོས་ཚུལ་དོན་གཉེར་ཆེན་པོས་བསྐུལ་པ་ལ་བརྟེན་ནས་འདི་གའི་ཁྲིད་ཡིག་གྲུབ་མཆོག་འཇམ་དཔལ་རྒྱ་མཚོས་
མཛད་པ་ལ་གཞི་བྱས་ཏེ་རྗེ་བླ་མའི་བསྟན་པ་ལ་ཤེས་ནས་དད་པ་ཐོབ་པའི་ཤཱ་ཀྱའི་དགེ་སློང་བློ་བཟང་བསྐལ་བ་རང་རྒྱ་མཚོས་སུག་བྲིས་སུ་བགྱིས་པ་འདིར་འགྲོ་བ་མཐའ་དག་ཕན་པ་རྒྱ་ཆེན་པོ་འགྲུབ་པར་གྱུར་ཅིག་﻿
ཨ་ཅོམྨེནྟརྱ་ཨོན་གུརུ་ཡོག་
ས་ག་ལྞ་ཏྀཎ་
པརྟ་ཨྣེ་ཨ་ཅ  ྞྚ་་་ཡ་
ཨྣྟྲོདུཅྟིཨྣ་
ཏྀ་ཊྚ་ཎྀཊ་་ཊྞྀཊྀཎ་་་ཊྀཎ་ཨྀཎ་་ལྞ་ཏྀཎ་ཌྀཎ་་ཝྵྀཎྚྞ་དྕ་། ་མ་ས་ཎ་ཏྞྚྀ་ཅྞྚ་ཨྞྀ་ཎ་་ཋྀ་ཊྀ་་་ཡ། ཨྀཊ་ཊྀཎ་ཾྀཊ་ཎྜྚྀཎ་་ཋྀ་ཾྜྀཊྚྀ་ཊྀ་ཊྚ་ཨྀ་ྀཌྜ་ཊ་ཨྀཌ་ཨྀཎ་ཨྚྀཎ། ྀཎྚ་ཨྀཎ་ཥག་ཾ ྞྚ། ཎ་ ༄༅  ཨྀ་་ཎྜྜ་
ག་ཏྀཎ་ ག་ཨྀ་  ཨྀ་ཾྚྜ་ཊྜྀ་་་ས་ ་  ཎ་་ཏྞྚྀ་ ་ཾྞྚྀ་ཎྀཨྚྀ་་། ཏྀཊ་ཎ་ྀ།  ཊ་ཨྞྚྚྜ་ཨ ྀཎ་
ཨྛ་ཌྀཎ་་་ཡ་ཎ་ཾ ྞྚ་ཨྀ་ ཨྀཊ་ཨྀ་ཊ་  ཌྀཊ་་
ཨིཎ་་ཊ་ཎྀཎ་་ཎ་ཎྜྚྞྜ་ཋྀ་ཊྀཎ་་ཥྜ་ཊྚྞྚྀཎ་ཊ་་ཨི་་ྀཎ་ཊ་༄༅ ཊྚྜ་ཋ་ཾཱ་་་ད་༄༅ཋ་ཊྜྀཌ་ཎྀཊ་་་ཊྀཎ་ཨྛྀཎ་་ཨྀཎ་ཨྀཎ་ཨྀ་་ཨྜ ་་་ཨྀ་ཎ་ཊ་་་་་་་ཊ་ཊྀཎ་ཨྀ་ཋ། ཨྀཎ་་་་ཨྀ་ཾཱ་་་ཊྀཎ་་་་་ཊྀ་ཎ་་་ཊ་ཨྀཎ་་ཨྞྜྀཨྜ་ཊ་
ཏ་ཊྞྀཊ་ཨི་་ཊྀཎ་ཎྚ་མ་དཾ་༄༅ ཎ་༄༅ ཎ་ཏྞྚྞ་༄༅་ཨྀཎ་ཏྀཊྞ་ལ་ན་གྞྜྞ་ཧ་་ཨྀཎ་ཨྞྀཥ་་་ཡ་༄༅ ་ཏྵྀཊཱ་དྀཊ་ཧྚ་ ་ཨྀཊ་་ཨྞྀཎ་བྀཎ་་ལ་༄༅ ཊ་ཾྀཎ་་་ཋྀཌ་་ཅྞྀཎ་རྀཨྞ་་་་ཌ་ཌ་ྀཎྚ་་ཎ་ཨྀ་རྚྀཎ་་ཊྀཎ་་དཾ་་་ཌ་ཌ། ་ཨྞྞྀཎ་ཊྀཾ། ཊ་་་་ཨྀཎ་བྜྜྷྜ་རྚ་ཾྀཎ་་ཊ་་ཾྜྀཊྚྀཎ་་ཋྀ་ྀཎྚ། ཎ་་ཨྀ་ ཎྜྀཎ་
ཏྵྀཊ་ ཨྀཎ་ཏྀཊྞ་གྞྜྞ་ཡྀ་ཅྞྀཎ་  ཨྀ་མྀཊཱ་ཎ་ ཨྀཎ་ཋྀ་་ །་བཌ་༄༅ ཨྀ་ཌ་་ཎ་བཌ། ས ྞྀ་ཾྀཎ་ྀཎྚ་ཨྀ་ཋ་ཎྚ་བཌ་ཎ་ཎྚ་བཌ་། ཎྚ་། ྀཊ་ ་ཎ་་ཨྞྜྞ་
ཨི་
་ཾྞྀཨྞྚ་ཀྀཎ་་་། ལྞ་། ཊྛ་ཨྀཋ་ཨྀ་ཨྀཊ་། ཨྀཌ་་་་ཋ་ཊ་་ཊ་ཋྀ་
་་་ཏྵྀཊཱ་ཌྀཊ་་ྀཊ་ཊ་་་ཎ་མྀཊཱ་ཎ་༄༅  ཎྚ་་མྀཊ་ ་ཨྀཎ་ཋྀ་ཎྜྜ་ཨྀ་མྀཊ། ་ཎ་་ཏྵྀཊ་ད་ཨྀཎ་་་ཌ་ཊ་་
ལྞ་་ ཏྞཱ་ཾྞྚྀ་ཎ་  ་ཨྀཎ་ཏྀཊ་ཨྀ་ཎྜྜ་ ཨྞ་ཨྀ་ ཎ་ཎྜ་་ཾྞྀཎ་ཨྀཌ་བྜྜྷྜ་ཨྀཎ་ཨྀ་ཨྚྀཾ་
་་ཎྀཌ་ཋྀ་ཊྀཎ་ཎ་ཊ་ཨྀཾ་ཊ་ཨྀ་ཊྀཎ་ཎ་ཊ་ཨྀཊ་། ཨྀ་ཊ་ཌྀཨ། ག་་ཎ་ཀ་ཇ་ད་ཎྚ་ཀ་་ཌྀཊྜ་ ་་ཏྞ་ཎ་ཨྀ་ཌྀཨ་ཊ་་ཊ་ཋྀ་ ཨྀ་ཨྀ་ཨྀཊ་ཨྀ་་། ཨྀཎ་་ ཨྀ་ཨྀཋ་ཨྀ་ཊ་ཌྀཨ་་ཨྀཊྀཎ་ཥྜ་་ཨྀཎ་ཨྀ་་་་ཾྀཎ་ྀཎྚ་ཨི་་ཨྀཎ་། ་ཨྀ་ཨྀཎ་ཨྞྀཊ་ཨྞྚ་ཋྀ་ཨྞྀཨྞ་
ཏྞ་ཨྀ་ ཨྜ ། ཎ་་་་ཾྀཎྜ་་་ཨྀ་བྜྜྷཱ་ཾྀཎ། ཨྜ ། ཎ་་
ཧ་ཌ་་ཨྀཊ་་ཾ་་ཨྀ་ཋྀ་ཌྀ་ཨྀཎ་ཾ་ཌྀཎྚ་ཨྀ་ ། ཎ་་་་་་་ཨྀཎ་ཋ་་བྜྜྷྜ་ ་་ཨྀཌ་བྜྜྷྜ་་ཊ་ཎྀཊ་་ ཎ་་ཋ་་བྀཌྜྷ་ཌྀཌྞཱྚ་ཊྀཎ་ ་་ཨྀཥ་ཎ་ཋྀ་བ་ཋྀ་ཨྜ ་ཌ་ཋྀཎ་ཎ་ཨྀཎ་ ཋ། ་་ཨྜ ་ཎ་ཾྀཎ་ཎ་་ཌྀཌྞཱྚ་། ་་ཌ་
ཨིཊ་ཨྀ་ཌཱ་་ཨྀ་༄༅ ཌ་ཨྀ་་་ཾྀཎྜ།  ཨི་ཨི་ ་ཨྀ་་་ཾྀཎྜ་ཨ  ྜྀཊ་་ཊ་་་ཎ་ཊ་་ཌ་ཎ་སྀཾཨྀ་བྜྜྷཱ་་ཨྀ་ཨྞྀཊ་་བཌ་་་ཨྞྚྞྚ་་ཎཱྚ་ ་ས ། ཎ་ནྀཾཎ་ ཝ་བཌ་་།་ ་་ཨྀ་་ཎཱྚ་་་ནྀཾཎ། ཥྞྚ་༄༅  ཝ་ ཌྀཊ། ཋྀ་་ཎ་་ ་་་ཎ་་ཊྞྞྜྞྚ། ༄༅ ་ ས་་ས ་ཨྀ་་ཊྀཾཊ་ཌྀཊ་ཾ་་ཎ་་་ཾྞྀཨྞ་ཎ་ཊྀཎ་་ ་ཇྞྞྜྷ ་ཎྚྀ་ཨྀ་་ཾྞྚྀཎ་་ ཾྀཎ། ཎ་་
ན་བྜྜྷཱ་ཾྀཎ་ཨྀ་ཾྞྀཊྜ་ ཎ་་བཌ་ཨྀ་ཾྞྀཊྜ་ཾྀཎ། ཨྜ ། ཎ་་་་བཌ༑ ཎ་ཏྞ་ཾྜྀ་་ཌྀཊྀ་ཨ་ ་ཎ་ཾྀཎ། 
ཨི་
་་ལ་ཨྀཊ་་་ཨྀཎ་ཾྞ།  ཾྀཨྞ་ཨྀཎ་ཌྀཊ་ཾྀཎ་ཨྀཋ་ཎ་་་ཌྀཎ་་་དཾ་

ཨི་་ཨྞྀཊ་་ཨ ྚྞྚ་་ཎ་ ་ཨྀཊ་ཌྞ་ བྀཎ་་ལ་ཊ་ཾྀཎ་ྀཎ་ཊ་ཨྀཾ། ཊྚ་ཊ་ཨྀཾ། ། ཎ་་ཋ་ཾྞྀཎ་ ཌྀ་ཎཱྚ༑ ། ཨྀ་ ་ཊྀཾ་ཨྀཎ་་་་་།  ཊྀ། ཎ་ཨྀ་ ་་་་ཨྞྀཎ་་ཨྀཋ་ཨྀཎ་་་ཎ་ཨྞྀཎ་ད་ཨྀཎ་་ཾྀཎྜ། ་ཾ་་་
ཨིཨ་
ཧྀ་ཨྜ ་ཾྀཎྜ་ ་  ཨྀ་་ཊྚ་ཾྞྚ་་ཋྀཎ་ཊ་ྀཾ་་ ་ ཎྞྜ་ ་  ཾྚྀཨ་ཎ་ཎ་་ཊ་ཧྀ་ཌ་་ཧྀཾ་་ཊ་ 
ཏྀ་ཋྀཌ་་་ཨི་་ཊྚྀཎ་ཊ་ཨ ་ ་་་ཎ། ཨི་ཋྀཎ་ཨི་་་་་ ཨྀཊ་ཨྀ་ཌྀཨྚ་ཊ་་་ཊྚྀཎ་ཏ་་ཥྜ་ཎ་་ཌ་ཨྚྀ་་་་་ཊྚྀཎ་་་ཌ ྞྚ་་ཨྛ་་ ཎ་ཋ་་
ཏྀ་ཊྀ་ཨྀ་ཨྀ་་ཎྚ་ཎྀ་  ། ་་བྜྜྷྀཊ་ྀཎ་ཊ་བཌ་ཎྀ་ཊྀཎ་ཋྚ་ཎཱྚ་་ཎ་ཨྀཊ་་་ཎྚ་ཎྀ་ ཋ་ཨྀ་ ་་ཌ་ཎ་ཌ་ཾྚྀཊྀཎ་ཏྀ་་་་ཎ་ཋ་ཾྚྀཊྀཎ་
ཏྞ་ཾྀཎ། ཨྜ ། ཎ་་ཏ་་༄༅། ་ཨྀ་་ཾྀཎ་ཎྚྀཎྚ་ཨྀཎ་ཋ་ཾ་ཨྀ་ཨྀཊ་ཎ་་ཾྛཱ་ཌ་ཨྀ་ཌ་ཝ་་ཊ་ཊ་ཾྀ་ཋ་བཌ། ཎ་་ཨྜ ་ཨྀ་ཨྀ་ཥྞྚ་ཨྀ་་ཾྛ་་་་ཋ་ཾྀ་ཋྀ་ཨྜ ་ཏྞཱ་ཨ ་
ཏྞཱ་ཊ་ཎ་་་་ ཊྀ་ཊ་ཎ་་ཊྛ་ ་་ཊྀ་ཊྛ་ཊྛ་ཊ་ཨྀ་ཨྀ་། ཨྀ་ཝ་་ཨྀ་བྜྜྷྜ་་་ཨྀ་་ཊ་ཨ ྚྞ་ཊྀཎ་་ཥ་ཋ་ཏྞ་་ཨྀ་་་་་ཊྀཾ་
ཧྀ་ཨྀཊ་ཎ་་ཎ་་ཎ་སྚྞ་ཎ་ཏྞྚྞ་༄༅ ཨྀ་་༄༅ ཨྀ་་་ཨྀ་་་ཎྚྀ། ་་་ཋ་་་ ཨྀ་་ཨྀཥ་ཊ་ཨྀ་་ཊྀཾཊ་་་ཾ་ཊྀ་ས་ཨྀཊ་ཎ་ཋ་ཏྞྚ་་ཨྀ་བ་་་༄༅་་ཨྀ་ཌྞྜྞྚ་ྀཨྞྚྀཎ་ཨྀཋ་་ཌྞྜྞྚ་་་ཎྛ་
ཏ་་ཨྀ་་ད་ཊ་ག། ་ཌ་ ་་ཨྀཎ་ཋ་ཨྜ ། ཎ་ཨྀ་་ཎ་ ་ཊྀཎ་ཥྞྚ་ཌྀཊ་ཨོཎ་་་ཨྀཌ་་་ཾྀ་ཎྚ་་་ཨྜ ་ཨྀཌ། ་་་ཨྀཌ་ཊ་ཾྀཊ་༄༅།  ཎ་ཨྜ ་ཨྀ་་་་ཋ ་ཾྀཊ། ཊྀཎ། ། ཎ་ཾྜྀཊྚྀ་ཎྞྚྚྀཎ་་ཨྀ་ཾྀཊ་
་་ཎ་་་ཨྞྜ་་་་ཎ་ཾྞ་་ཎ་་ཋ་་ཨྀ་ ་ཨྀཊ་ཎ་ཨྀ་་ཾ་་ཎ་ཨྀ་ཾ་ཎ་་ཾྞ་ཨྀཎ་ཎ་ཎ་ཨྀཊ་ཨྀཎ་་ཨྀཎ་ཨྀཋ་ཨྀཊ་ཾྛ་་ཨྀ་ཎ་་
ན་་ཌ་ ཧྀ་ཨྜ ་ཾྀཎྜ་ཨྀ་་ཊྚ་ཾྞྚ་་ཋྀཎ་ཊ་ཏྞཱ་ཾྀཎྜ་་ཨྀ་ཌྀཊ་ཨ ྚྞ། ་ཏྞཱ་ཾྀཎྜ་་ཨྀ་ ཌྀཊ་ཎ་་་་ཊྀཾ་
ཏ་ཨྚ་ཌྀཾཎྜ་་ཋྀ་ ་ཌ་་ཏྞ་ཨྀ་ལྞ་ད་ཨྞྚྜ་ཨྞྚ་ ཎྜྀཎ་ཊ་་ྀཎ་ཾྞྀཎ་་ཾ་ཨྜ ་ཾྀཎྜ།ཾ་ཎྞྜ་་ཊ་
་་ཋྀཎ་ཋྀ་་ཨྀ་ཊྞ་ཨྀ་ཊྚྀཎ ྞྚ་་་ཨྀ། ་ཨྀཊ་་ཨྀ་ཨྀ་་ཎ་་ཊ་ཨྚ་
ཨི་ཊྚ་་་ཧྀཾ་་ཊ་  ཎ་ཾ་ཋ་ཏྞ་ཨྀ་  ་ཨྀཾ་ཨྀཊ་ཎ་ཌ་་ཨྀཎ་་ཾྀཎྜ་ཎ་་ཌ་ཊ་ཡ་་ཊྚྀཎ་ཨྀཎ་་ཌ་ཨྚྀ་ཨྀཎ་ཾྀཎྜ་
ཡ་ཾ་་ཋ་་ ་ ཎ་་ཾྀཎྜ་ཨིཊ་ཨྀ་ཊྚྀཎ་་་་་ཎ་་་ཌ་ཋྀ་ཨྚ་ཊྜ་་ཌ་ཨྚྀ་ཨི་་ཋ་ཌ་་་ཊྚྀཎ་
ཨྭི་
ས་། ཨྀཌ་་ཎ་ཎ་ཨྞྞ། ། ་ཎ་ཾྞྀཊྚྀཎ་་་ཾྀཎྜཱ་ ་ཌ་་ཾྀཊ་
་ ཌྀཎྚ་། ཎ་ཨྞྞ། ་་ཾ་ཨྀཋ་། ཨྀཊ་་་ཋྀཎ་ཊ་། ཎ་ཾྀ་ཾྚྀ་་ྀཎ་ ཊ་ཨྞྚ་་་ཨྀཎ་ཨྀཊ། ཎ་་། ཎྚྀ་་ཏ་ཋ་་ཊ་་། ་ཊ་ཎ་ཋ་ཌྀ་་་་ཎྞྚྚྀཎ་་་ཾྀཎྜ་ཨྀ་ཎྜྜ་་ཊྀཾ་ཾ་་ཏ་ཨྀཎ་ཋྀ་་ཾྚྀཨྜ་ྀཎ་ཊ་་་་ཥྀ་ཎྚ་་་ཋ་་་ ་
་
ཝྀཋ་། ཊ་་ཨི་་་ཨྞྜྀཨྜ་་་ཎྀཊ་ཌྞ་ཨྀཎ་་  ་ཾྀཎྜ་ཎ་ཊྜ་་ཨྞྞྀཎ་ཊྀཾ། ཾྚ་ཨྀ་ཋ་ཎྚ་ཊ་་་ྭ་

་་་༄༅ ་ཾྀཊ་། ་བྜྷྀཊྚ་༄༅ ་ཎ་་ཏྞྚྀ་་ ཨྛྚ་ཨྀཎ་ཋ ་་་་ཨྀཊ་ཨྀ་་ཾྀཎ་ ཊ་ཊ་་།  ཎ་ཾྀཎྜ༑ ཎ་ཨྀ་ཊ་་ཨྀཎ་་་་ཨྞྜ་་་ཨི་་ཾ་ཋ་ཨྞྜྀཨྜ་་་་ཋ་ཨྞྜྀཨྜ་ཾ་ཋ་ཨྞྜྀཨྜ་་་་ཋྀ་ཾྀཎྚྀཎ་ཎྀཎ་ཨི་་།  ཎ་ཾྀཎྜ་་ཊྀཾ་ཨྛྚ་ཨྞྞྀཎ་
ཏ་་ཊྀཎ་་་ཾྀཎྜ་ཎ་ཊྞ ་ཨྀཊ་ཨྞྚ་ཨྚྀ་ ཎ་་ཊྚ་ཨྀ་ཨྀ་ཨྚྚྞ་ཎ་ཨི་ཨྀ་་་ཨྀ་ཌ་ ་ཎྀཊ་  ཎ་ཾྀཎྜ་ཧ ྀཎ་ཎྜ། ་ ཎ་་ཾྚྀཊྀཎ་ཾྚྀཊྀཎ་་་ཌ་ཋ་་ཎ་ ་ཾྚྀཊྀཎ། ཨྀ་་ཾྚ་་་་་་་ཎྀཊ་་ཾྀཎྜ་༄༅་ཋྚ་ཨྀ་ཾྚ་ཨ ྚྞྚ་
ཨི་་ཋྀཿཎ་ཨི་ཎཱྚ་ཾྚྜ་ཾ་་ཌ། ཨི་ཌྞཱྚ་ཨྀ་ཎ་། ཨི་་ ཋྀཎྀཎ་ཋ་་་ཊྚྀཊྜ་་་་ཌ༑ ཎྚ་་ཨྛྀཎ་ཋྀ་ཨྀ་ཨྛ་་ཨྀ། ་ཨྀ། ཎ་ཋྀ་ཨྀ་ྀ། ཎ་ཨ་ཎ་་ཎ་ཨྀའ་ཾྀཎྜ་ ་ཨྀ་ ་ྀཎ་་་ཨྀཎ་་་་ཨྛྚ་ཨྞ་ ཊྜྞྚ་་་་ཋྀཎ་ཊ་ཋ ་ཨི་ཨྀ་་་ཌ། ་་ཎ་ཎ། ཨྀཊ་ཨྀ་ཎྀཊ་་་ཨི་་ཌ་ཾྀཎྜ་ཨྀ་ ཨྀཎ་་ ྀཎ་སྀཾཨ་་ཾྀཎྜ་་་་ཨྀ་ཨྞྚ་་ཨྀ་ཨྛྚ་ཎྚྀཎ ་ཾྀཎ་་ཎ་ཨྀའ་་་ཨྜྞ་་་་ཌྀཌ་ཨྀཎ་ཨྀ་ཨྀ་
་ ། ཎ་ཎྚ་ཾྞྀཎ་  ་ཾྀཎྜ་ཎ་ཾ་ཌྀཎྚ་ཋྚ་ ཨྀཊ་ཨྀ་ཎྚྞྚ་ཎྀཎ་་ཋྚ་ཌ་ཋྚ་ ་། ཨྀ་ཨ་་ཌ་ཋྚ་ཾྀཎ་་ཎྚ་ཎྜ་
ཡ་་ཎྚ་ཎྀ་་ཋྚ་ཎ་ ་། ་ཾྞ། ་ཾྀ། ་ཨྞྜ། ྀཊྀཎ། ཎ་་ཋ་ཋྚ་ ཎ་ཏ་ཌྀཨ་ཨྀ་་་་ཋྚ་་ཎ་ ཨྀཎ་་ཌྜ་ཌ་ཋ་།  ཎ་ཾྀཎྜ་་ ་ ཎ་་་ཎ་་་ཨྞྞྀཎ་ཾྀཎྜ་ཎྚྀཎ ་་ཾ་
ཨི་་ཌ་་ཎྚ་ཎྀཎ། ཋ་་ཾ་ཾྚ་་ཌ་་ཋྀ་ཊ་ ་་ཌ་ཨྀ་ཎྚ་ཊྞྚ་་་་་ཾ་་ཌྜ་ཊྜ་ཊ་་ཏྀ་ག་༄༅  བཌ། ད། ཎ་ས་༄༅  ་་ད་་་་ཨྀ་ཾྚ་་་་ཌ་
ན་་ཎྜ་ཾྀཊྞ་ཊ་་་ཾྀཊ་ཎ་ཊྞ་ཊ་ཨྀ་ཌ་ཎྛྀཎ་ྀཎ་ཾྜྀཨྞ་ཎ་ ཎ་ཋ་ཨྀཎ་་་་་ཌྜ་
ཏ་་ཌ་ཌྀཨྚ་་ཊ་་་ཊ་ཊ་་་ཨྀ་ཎྜྀཊྀཎ་་ཨྀ་ཎ་་་ཊ་ཊྚ་་ཎྚ་ཨྀཎ་་་། ་ཌ་ཨྀཎ་་ཨྀཋ་ཨྀཎ་་་་་་༄༅ ཎ་་༄༅ཀ་ཾ་ཌ། ཌ་་་ཌྜ་ཀ་ཌྀ། ཨྞྞ། ཎ་་ཎ་
ཀ་ཎ་་་ཊ ་ཌ་་ཎ་་ཨྀ་། ཨྀ་ཌྀཎྀཊ་ཨྀ་ཋ་ཌྀཎྀཊ་་ཨྀ་་་་ཎ་་ཨྀ་ ཎ་ཨྀ་ཎྚྀཎ་ཎ་ཨྀ་ཨྞྚྚྀཎ་
་ཨྀཎ་་་ཡ་ཋྀ་ཎྀཎ་།  ཎ་ཾྀཎྜ། ཎ་ཨྀ་ཋ་ཎྚ་ཊ་་་་་་་ཨྀ་་ཊྀཾཥ་་ཾྀཊ་་ཊ་་་་ ་  ཎ་ཨྀ་ ་ ། ཎ་་ཎྀཊ་་ཎ་ཨྀཎ། ཎ་ཊྀཎ། ཎ་་ཾྀཎྜྚ། ཎ་ཨྀཎ། ཎ་ཎ་ཎྀཊ་་ཊྀཎ་ཋ་ཨྚྀཎ་ ཨྀ་ཨྀ་་་ ་ཾ་་་ཎྜ་་་། ་བྜྷྀཊྚ་་་་་ཾྞ་ཋ ་
ན་མ་ད་ ས་ཎ་ཏྞྚ་་ས་་ཨྀ་ཌྀཎྀཊ་ཨྀ་་བྜྜྷྜ་་ཨྀཊ་་ཎྀཊྞ ྞྚ་་ཎ་ཏྞྚྀ་ཊྀ་ཾ་་ཏྞྚྀ་་ཅྞྀཎ་ཎྚྚ་་་་ཨྀཎ་་་་་་ཾ་་་ཌ་ཨྞྜྀཨྜ་་་་ཋ་ཨྞྜྀཨྜ་་ཎཱྚ་ཎྚ་  ་་བཌ། ད། ཎ་ས་ཨྀཋ་ཊྀཎྚ་ཎ་ཊ་ཊྚྀཊྜ་
རྚྀཎྚ། ་ཋྀཌ་ ཨྀ་་ཨྀཥ་ཊ་ཊ་་ཌ་ཨྀཎ་་་ཎ་ཊ་ཊ་ཋྀ་ཾྚྀཎ་ཨྀཎ་་་ཾྞྜ་ྀཎ་༄༅། ཌ་ཊྚྀཎ། ཾྜྀཊྚྀཎ། ་ཨྀཊ། ་ཌ་ཨྚྚྀཎ་་ཌ་་ད་ཊྀཨྚ་ཊ་ཾ་་ཌྜ་ ཋ་་ཌ་ཨྀ་ཌྀ་ཨྛྚ་ ཋ་ཌྀཎྀཊ་་་་ཊྀཾ་

ཨྭི་
དྀཌྀཎ་་ཨྀཊ་་ཌྷ་༄༅། ་ཊྜ་་ཨྀཎ་་ཨྀཎ་ཎ་ཊྀ་ ་ཨྀཎ་་ཾྞྀཎ་ཊ་ཨྀཋ་ཨྀ་ཎ་ཊྞ་ སྀ། ཨྀཎ་་་་ཾྚ་ཨྀཎྚ་ཌྜ་
ཨིཎ་ཋྀ་་ྀཨྞ་ཨྀཎ་་ས་ཎ་ཋྀ་ཾ ྞྚྀ། ཎ་་་ཨྀ་་་ ཨྀཌ་ཨྀཊ་ཨྀ་་ཨྀཎ་ཌྞ། ཊྀཎ། ྀཎ། ་ཨྞ་ཎ་
་ཎ་་ཎྜ་ཨྀ་ྀཨྞ་ཨྀཎ་་་ཌྜ་ྀཨྞ་ཋྚ་ཨྀཎ་་ཾྀཎྜ། ཋ་ཨྀ་་་ཾྛྜ་ཋྀ་ ཋྀ་ཊ་་ཨྀཊ་༄༅ ཎ་ཨྀཎ་་ཌ་་་ ་ཨྀཊ་ཾ ྞྚ་ཋ་ཨྀ་་ྀ་ཨྀཎ་་ཌ་ཨྀཊ་་་བྜྷྀཊྚ་ཎ་ཋྀ་ཌ་ཨྚྀ་་་་ཊ་ཎ་་ཋྀ་ཨྚ་
ན་་༄༅། ་་་་ཾྜྀཊྚྀཎ་། ཏྞ། ཎ་བཌ། ་་ཨྀཎ་ཨྞ་་ཨྀ་ཏྞ། ཨྀཋ་ཨྀ་ཊ་་ཌྀཨ་ཨྚྚྀཎ་་ཨྀ་། ་་་་་་མྀཊཱ་ཊ་་  ཎ་ཾྀཎྜ་ཎྀ་ ཨྜ ། ཎ་་ཾྞྀཊ་ ། ཎ་བྜྜྷ་ཌ་་ཋ་ྀཨྞ་་ཋྀ་་ཊ་ཡ་ཋྀཎ། ཏྜ་ཨི་ཌྀཌ་ ཨི་་ཌྀཌ་་ཌ་ཌྜ་་་ཌ་ཌྜ་
ིཨ་
ལ་ ཡ་ཎ་་ལ། ་ཨྀཎ་་་་ཨྀཌ་ད་་ཊ་་་་ཨྀཎ།  ་་་་ཾྀཎ་ཎ་ཎྜ་
ན་་་ ་ཾྀཎྜ་ཨྀ་ཨྀ་ཌ་་ཨྀཎ་་ཨྀཌ་་་ཾྀཎྜ་བྜྷྀཊྚ་ཾྀཎ་ཎ་ཎྜ་ ཨྜ ། ཎ་་ཾྀཎ་ཌྀཊྜ་ཊྜ་ ་ཨྀ་ཌྀཎྀཊ་ཌ་ཨྚ་ ་་ཋ་ཊ་་དཾ་་་ཨྀ་ ་བྜྜྷཱ་ཊྀཎ་་ཊ་ཨྞ་
ཡ་ཥྜ་ཎ་ཋ་བྜྜྷཱ་ཊྀཎ་༄༅ ཎ་མ། ་་ཨྀ་ཎ་་ཨྀ་ཨྀ་སྚྞ་ཎ་ཏྞྚྞ་་ྀཎ་ཎྀཎ་ཨྀ་དཾ་ ཋ་་་ཧྀཎྞ་་སྚྞ་་ཌྀཨ་ཎ་་ཌྞཱྚ་ཊྀ་་ཨྀཎ་ཎ་ཎ་་་ཨྀ་ཋྀ་ཾྀཎྜ་ཌ་ ཨྀཎ་་ཊྀཾ་ཏྞྚ་ ད། ཨྀཎ་ཨྀཊ་ཨྀཊ་ཨྀ་ བྜྜྷཱ་ཎྚྀ་ད་ཨྀ་་་ཾྚ་་མ་དཾ་ན་་་་ཨྀ་་་ ཋ་ཨི་་ཊྀཎ་མ་དཾ་
ིཨི་
་་ཨྀཊ།  ཨྀཎ་ཎ་ཊ་་བྜྜྷཱ་དཾ་ལྞ་ད་ཊྀཎ་་་དཾ་ཎ་
ཡ་ཎྀཎ་ཎ་ྀཨྞ་ཎ་ཨྀཌ་ཾ་ད་ཨྞྚྚྀཎ་་ཋ ་ཊྜ་ཾ་ཌ་ཌྜ་་་་ཨྀཊ་་ ཎ། ་་ཋྀཎ་་་ཊ་ཨྚ་་ཾྞ་ཨྀཎ་་་ཨྀཊ་ཾྀཎ་་་་་ཎ་ཨྚ་ ཨྀ་་ཋྀ་ཨྀཊ་ཨྀཎ་་ཎ་ཨྀཊ་ཨྀ་་ཋྀ་་ཨྀཊ་་་ཨྀ་ཎ་ཊ་་ཾྚ་་ཨྀཊ་ཊ་
སྞྚྀཌ་ཎ་ཅྞྜྀཊྀ་་་ཾ་ཌ་ཊྚ། ཨྀ་་་ཋ་ཨྀ་་ྀ་ཨྀཎ་  ་་་ཊ་ཎ་་ཨྀ་ཨྚ་ ཨྀ་་་་ཨྀཋ་་་ཾྞྚ་་ཨྀཊ་་་ཊྀ་ ཋྀ་ཎྞྚ་་ཨྀཋ་་ཨྀཊ་་ཊྜ་བྜྷྀཊྚ་་་ཌྚ་་ཨྀཊ་་་ཾྚྀཎ་་ཨྀཊ༑ ་ཨྀ་ཌྚྜ་
ཝ་་ཾ་ཨྀཊ་་ཌྜྀཊ་ཨྚ་ཡ་ཌྜྀཊ་ཨྀཊ་ཊ་་ཨྀཎ་་བྜྜྷཱ་ད་ཊ་ཾྀཎ་ ཨྀཎ་་་་བྜྜྷཱ་ད་ཊ་ཾྀཎ་ཨྀཎ་་ཨྀ་་ ་ཾ་ཊྀཎ་ཾྀཎ་ཨྀཎ་་ཾྀཎྜ་ཎ་ཋ་་ཊྀ་ཨྀཊ་ཎ་ཊ་ཨྚ་ཋྀཎ། ་་་་ཋ་ཨྀཊ་་ཨི་་ ཎ་་ཨྀ་ད་ ་ཨྀ་ཌྜྀཊ་ཨྀཊ་ཨྀ་ཊ་ཨྚྞ་ཏྞཱ་ཊྀཎ་་དཾ་ཎ་
བཌ་ཊ་ཾ། ཾ་དཾ་་སྚྞ་ཎ་ཏྞྚྞ་ཏྞ་ཊྜ་་་་་་་་་ཊྀ་ ་ཊ་་་་ཨྞྞྀཎ་ཋྀ་་ཨྀ་་ཨི་ཨྚྞ་ཋ་་ཎ་ཊྀཎ་
  ྾ ཨི་
པྀ་ཨོཎ། ྀ་ཊ་་ཊ་་་ཎ་ཾྞ་་་ཌ་ཎ་ཊྀ། ཊ་་་ཨྀཎ་་་།  ཎ་ཋྚ་་ཊྀཎ་་་ཡ་ཨྀཎ་་ཨྞྜྞ་
་ཨྀ་ཨྀཎ་ཋ་ཨྀཌ་ཨྀཎ་ཎྚ་་་་ཨྀཎ་་ྀཨྞ་ཨྀཊྀཎ་ཨྀཊ་ཨྀ་ཏྞ་ཊ་་ཋ་་་ཎ་་་་་་ཊྀཾ་ ་ཨྀ་་་ཊྀཾཊ་་ཨྀ་་་ཨྀཎ་་་།  ཎ་ཾྀཎྜ་
་་ཎ་ཨྀཎ་ཨྀཊ་ཨྀ་་་ཾ་ཌ་ཎྚྀཎ་་་་ཨྀཎ་་ས་ཎ་ཏྞྚ་ ། ་ཨྀཿཊ་་་། ་ ཎ་་ཾྀཎྜ་ ་་་་ཋྀ་ཨྀཎ་་་ཾྀཎྜ་ཨྞྚ་ ་ ་ཾྀཎྜ་ཥྜ་ ཨྀཊ། ཎ་ཊྞ་ཨྞ་ཨྞྚ་ཋྀ་་ཨྚྀ་་།  ཎ་ཾྀཎྜ།
་ཎཱྚ་ཨྀ་བྜྜྷཱ་།  ཎ་ཾྀཎྜ་ཨྞྚྞྚ་ཨྞྜྚྚྀ་་་་་ཨྛྀཎ་ ་ཨྀ་ཌ་ཌྀཎྀཊ་ཨྀ་
ན་་ཋྀ་ཊྀཾ་་ཨྞྀཊ་ཏྞ་ཊ་་ཎྚ་་ཌ་ཨྀཎ་་་། བཌ། ཎ་ཌྷྭ་ལྞ་ཏ་ད་ཅྞ་ཏ་ཾ་བྜྜྷ་་་་ཏྞྚྀ་ཊྀཎ་ཎ་༄༅ ཏྞ་བཌ། ཎ་་་་་་ཏྞ་
ཡ་ཾ་ཨ ྀཎ་ཨྀཾ་་་ཌ་ཾྜྀཊྚ་༄༅ ་ཨྀ་ྀཎ་ཾྞྚ་ཌྞ་ ་ཨྀ་ྀཎ་ཾྞྚ་ཨྚྚྀཎ་ཊྀ་ཨྀཊ་ཨྀ་ ་་ཨྀཋ་་ཎ་ཊ་ཎ་ཨྀཊ་ཨྀ་ཎ་་ཾྀཎྜ་ཊ ་ྀཊྀཎ་ཨྀ་ སྜ་ཨི་་་ཋ་ ཌྞཱྚ་་ཋ་ཨྀཌ་ཎ་་ཋ་ཎ་་ཋ་་ཊྀ་་་ཎ་ཊ ྜ་ཊ་ཨྀཎ་ཌྀཊྚྜ་ཨྞྞྀཎ་ཨྀཊ་ཨྀ་ཊ་ཊ་་་ཎྚ་ཊ་་་ཊ་ཥྚ་ཾྜྀཊྚྀཎ་ཨི་ཊ་་་ཾྜྀཊྚྀཎ། ། ་་་་ཋ་་ཾྛ་ཎ་ཋ་་ཎ་ ཊ་་ཊྞ་ཊ་་ཊ་་་ཊ་ཎ་ཨྀཊ་ྀཊྀཎ། ་་ཨྀཊ་ཨྀཎ་

  ྾ 
ཨི་་ཨྚྀཎ་་་་་ལྞ་ད་ཏྞ། ་་སྞ་ལྞྜཱ་ཾ༑ ཅྞྀ། ་ཊ་་ཾྀཎ་ཨྚྀཎ་ཎ་ཇ ྞ། ལྜ་་ཨ  ྚ་ཎྜ༑ ཎ་སྞྜ། ཊ་་ཨྀཎ་ཎྚ་་་་་ཌ ྞ་ཊཱ་ཌྚྚྀཎ་

ན་ཨྀཌ་་་་ཨྀ་ཨྀ་ཏྞཱ་ཨ ་བཌ། ཏྞ། ཎ་ཌྷྭ་་ཨྀཎ་་ཊྞ་༄༅
ཾ ྀ་་་ྀ་ཌ ྀ་་་་་་ཾ་་་་་་་་་་

ཏྀ་ཾྞྚ་་ཾྀཎ་ཊ་ཋྀ་ཾ་ཨྚྚ་ཨྀཊ་ཌྀཨྚ་ཊ་ཎྜྚྞྜ་ཨྀཎ། ་ཎྀཾ། ་ཨྞྚ། ཨི་ཊ་ཾ་ཎ། ་་་ཎ་་ ཊ་། ཾྀཎྜ། ཾྞྚ་ཎྚྀཎ། ་ཨྀ་ཎ། ཎ་་ཎ་་ཎྜ་ཨྀ་ཋྀ་་ཊྛ་
ཏ་ཨྀ་བྀ། ཾ ྀ་ཾ་ཎྀཊྞ་ཎྜ་ཌྞྜ་་་ཋྀཎ་ ཋྀ་ཾྀཎ་ཌྞྜ་་་ཊ་ཋ་ཾ་ཨྀཊ། ་་། ཊྀཨྚ། ཎ་་ཋ་ཋྀཎ་  ་། ་ཾྀཎྜ་ཌྞྜ་་་ཋྀཎ་། ཨྀཊ་ཎྚ་ཎྜ་ཾྀཎ་་་་ཨྀཎ་་ཌ་ཎྚ་ཨྀ་ཋ་་ ཨྀཊ་་ཊྀ་ཎྜྀཊྀཎ་་ཨྞ་་་ཊྀཾ་ཨྀཋ་་ཋྚ་
ཏྀ་ཾྀཎ་ཨྀ་ཨྀཎ་་ལ་ལྞ་ཏ་ད་ཅྞ་ཨཊ་ཋྀ་་ཾྀཎ་ཨྀ་བྜྜྷཱ་ཾྀཎ་་་ཾ་ཌྀཎྚ་ཨིཎ་ཋྀ་ཨྀཊ་ཨྀཎ་ཋ་ཾྀཎཱ་་ཨྀཊ་ཨྀ་ཎྀཌྜ་ཾ་་ཊ་་བྜྷྀཊྚ་ཨྀཊྵ་ཎ་ཨྀ་་ཾྀཎ་་་ཎྚ་བཌ་ཨྜྀཎ་ཨྀཎ་་ཊ་ཌྀཊྀཎ་ཨྀ་ཾྀཎྜ་ ཨྀཊྵ་་ཾྀཎ་ཨྀ་ཨ ྀཊ་ཾྀཎ་ཎ་་ཋ་་ཏྞ། ་་
དྀ་ཾ་ཾྞྚ་། ཊྚྀཎ། ཊྀཎ་ཏྛ་་་ཌ ྀ་ཾ་ཊྀཎ་ཊྀཎ་ཨྜ ་ཡྞྞ ་ ཇ ྞ་ཨྀ་ཏྀཊྞ་་མྞྵྀ་
་ཾ་་་ཌ ྞ་ཊ་ཌྚ་ ཨྀཊ། ཨོཎ་་་སྚ་ཎ་་ཌྷྭ་་་་ཎྚྀཎ་ཾ་ཨྀཎ་ཌྀཎྚ་་ཌ ྞ་་ཎྚ་་་ཊ་་ཾ་ཎ་
ཨྚྀཌ་་ཨྀཊ་་་ྀཾ་ཨྀ་༄༅ཌ ྞ་ཎྚྀཎ་་ཊྀཾ་ཎ་ཨྞྞ་ཌ ྞ་ ཊ། ཎ་་ཊ་་ཨྀཊ་ཨྀ་ཋྀ་ཨྀཎ་ཨྀ་ཎྜ་ཎ་ཊ་ཨྜ ་ཨྀ་ཨྀ་ཥྞྚ་ཌྀཊ་ཨྀ་་་་ཊྀཾ༑ ཋ། ཋ་་ཨྜ ་། ་ཨོཎ་་་སྚ་་ཨྀ་་་་་ཏྞྚྀ་ཊྀཎ། ཎ་ཋ་ཋ་་ཎ་་་ཾྞྚ་ཏྞཱ་་ཾ་ མྞྵྀ་། ཎ་བཌ་། ཋྀ་ཾྀཎ་ཎ ྞྚ། ཏ་་་ཨྀཾ་ཏྞ་་ཨྀ་་ཎ། ཨྀཎ་ཊ་ཨྀཾ་ ཨྀ་ལྞ་ད་ཾ་་་་་ཏྞ་
ཡ་ ་ཏ་ཨྀ་་ཥ ་ཾྜྀཊྚྀཎ་ ཎ་ཨི་ཨྀ་ྀཎ་ཋ་ཨྀཎ་ཌྚྀ་་ཨྀཊ་་་ཋྀཎ་ཾྜྀཊྚྀཎ་ཨྀཎ་ཌྚྀ། ་ཋྀ་ཊྀ་ཾྜྀཊྚྀཎ་ཨྀ་ཾ ྞ་ཊ་ ཧྀཎྞ། ཎ་་ཋ་ཊྚ་ཎྞྀཎ་ཋྀ་ཊྀ་ཨྀ་ཨྚྚྞ་ཨྀཎ་་ཨྛ་་་་ཨྀཌྷ ྵ་ཎ་ཨྀཎ་་་་་ཨྀཾཾ་ཾྜ་ཾ ྞྚྀ་་ཋྀ་ཊྀ་ཎ་ཌ་ཨྀཊ་ཋ ་
་ཾྀཎ་་་ཋྀཎ་ཾྜྀཊྚྀཎ། ཊ་ཾྜྀཊྚྀཎ། ཊ་ ཨྀ་ཊ་ཾ་་ཌྀཎྚ་ཋྚ་ཎ་ཊ་ཨིཊ་ཨྀ་ཌྀཨྚ་ཊ་་ཨྀཌ་་་ཾ་ཋྚ་ཎ་ཊ་ཨྀཎ་་ཾྀཎྜ་ཎྚ་་་ྀཎྚྜ་ཎ་ཾྛྜ་ཎ་ཨྀ་ཊ་ཋྀཎ་ཾྜྀཊྚྀཎ་
་་ཡ་ཊྀ་ཨྀ་ཎ་ཨྞྚྚྀཎ་་ཾ་ལ་ཾ་ཊྀཾ་ ཨྀཾ་ཎ་་ཎ་ཨྀཊ་ཨྀ་ཏ་ཨྞྀཥྜ་་ཌ་ཨྀཎ་་ཨྚྜ་ཋྀ་ཾྞྚ་ཨྀཎ་་ཾྞྚ་ ་་ཌྚྀཎ་ཎྜ་ཊ་་་་་་་ཋྀ་ཨྀཊ་ཎ་ཊ་ཋྀ་ཾྞྚ་་ཎྜྜ་ཊྀཾ་ཎ་ཾྜྀཊྚྜ་་ཎྚ་་ཡ་ཾ་ཎ་་ཎ་
ཨ་་བྜྜྷཱ་ཎྚ་ཎྚ་ཨྚྀ་་་ཊ་ ཨྜ ། ཎ་་་བྜྜྷཱ་ཾྞྀཨྞ་་ཎཱྚ་༑ ཋ་ ཨྜ ། ཎ་་ཎཱྚ་་ཌྀཊ་་ཨྜ ། ་། ཾྞྀཊ་ ་་་ཨྜ ་བཌ་་ཎ་ཨྀ་ཨྞྚྚྀཎ་ཨྀ་ཨྀ་མྞྵྀ་ཨྀཎ་ཨྀ་ཌྀཊ་ཾ་ ་ཋྀཌ་་་་་་ཨྞྀཊ་ཨྀ་ ་་བྜྜྷཱ་ཎྜ་ཎ་ཨྜ ་ཾྀཎ་ཾྞྀཊྜ་
མཾྀ་་་ྀ། ་ཨྀཊ་ཨྀཎ་་་ཾྞྚ། ་ཾྀཎ་ ་་ད་་ཨྀཌ་བྜྜྷྜ་ཊ་ཨྀཎ་ཎ་ཾ་ཨྞཱ་ཾྀ་ཎ་་ཎྜྀཊྀཎ་་ཨྀཎ། ཋྀ་་ཾྀཎ་ཎཱྚ་་་་ཊྀཾ་ཨྀ་་ ཨྀ་་བྜྷྀཊྚཱ་ཨྜ ་ཨྀ་ཎ་ཋ་ཾྀཎྜ་ཎཱྚ་ཨྀ་་ཊྀ་ཊ། ་ཎྚྀཎྚ་ཨྞཱ་ཨྀཊ་་ཨྀཎ་ཎ་ཾྀ་ བྜྜྷཱ་ཾྀཎྜ་ཌ་ཎྚ་ཨོཎ་ཋྚ་་ཨྀ་་་ཊཱ་་ཎ་ཎ་ཨྀཊ་ཊྀ་ཊ་ཨ ྚྞ་ཨྀཊ་ཨྀ་
དཾྀ་་་། ་ཎྜ་ཨྀཎ་་་ཾྞྚ། ཊྀཎ་ཨྜ ་ཨྀཎ་ཥྞྚ་ཌྀཊ་་ཨྀཋ་་ཊ་་ཾྀཎ་ཎ་་ཨྜ ། ཨྀཎ། ་་ཾ་། ཌྚ་ཋ་ཨྞྞ་ཎ་་ཌ ྞ་ཋ་་ཾ་ཌ་ཌྚ་་ ་་ཾྚ་་་ཏ་ཨྀ་་་་་བྜྜྷ་ ཎ་ཨྀཊ་ཨྀ་ཨྚྚ་ཨྀཊ་ཌྀཨྚ་
་་༄༅ཏ། ་ཊ་་ཊྀཎ།  ཨྞྀཌ་་ཊ་་ཊྀཎ་་ ་ཊྀཾཊ་ཊྀཎ། ཨྀ་ཎྜྞ་ཌ་ཎ་་ཾྞྚ་ཨྚྀཎ་ཋ་ཊྀཾཊ་ཊྀཎ་ཨྀ་་་ཏ་ཨྀ་་་་་་་་ཌ་ཨྀཊ་ཊ་ཊྀཾ་ཊྀཎ་ ་ཾྚྀ་ཨྀཊ་ཨྀ་ཎྚ་ཋ་ཎ་ ཨྀཎ་ཎ།  ཨྀ་ཨྀ་ནྀཎ་༄༅ ་བྜྜྷྜ།  དྀཎ་ཋ་ཊྀཾ་ཡ་་་ཎྚ་་ཨྀ་ཎ་
། ཨྀཎ་་ས་ ཨྀཊ་་ཥྜྞཱྚ་་ཥྜ་ཋྀཿཎ་ཏྀཎྀཎ་ཋྀ་ཊྀ་ ་ཌྀཎྀཊ་ཨྀ་བྜྜྷྜ། ་ས་ཨྀཎ་་ཏྞྚྀ་ཊ། ཨྛྀཎ་ཨྚྞ་ཨྚྀཾ་་ཾྚ་་ཨྀཾ་ཨྀཎ་་ཊ་ཏྞྚྀ་ཊྚ་
ཏ་ཨྀ་ཎ་ཾ་ཨྀ་ཨྀ་་ཎ་་ཨྀཊ་ཏྞྚ། ག་མྚྞྚ། ཎ་ཊ་ཎ་ཊྀ། ་་ཨྀ་བྜྜྷྜ་ཨྀཎ་་ ་ཾྀཎྜ་ཨྜ ། ཎ་ཨྀཊ་་ཨྀ་ཨྀཊ་ཨྀཎ་་ཨྞྚྚྀཎ། ་ཨྀཊ་ ཋ་ཨྀ་་ཨྀཊ་ཌྞ་ཎ་ཌ་ཋྀཎ་། ་་་ས་་་ཨྀ་ཋ་ཊྀཎ་ཨྀ་་ཎ་་ཏྞྚྀ་་ཊ། ཎ་་་ཨྀ་ཨྀཊ་ཨྛྀཎ་ཋྀ་ཨྚྀཾ་་ཨྞྚྚྀཎ་ཊ་ཌྷྭ་མྞྵྀ། ཎ་་་ ཨྜ ། ཎ་་ཊྀ། ཾྞྀཊྜ་ཨྀཎ་་་ ཎཱྚ་ ་ཨྀཊ་་ཨྀཎ་་་ཾྞྚ་
ཨྀཊྵ། མྞྵྀ། ཎ་་ཡཱ་ཾྀཎ་་ཨྀ་ཏྞ་ཌྀཊྀ་ མྞྵྀ། ཨྀཊྵ། ། ཎ་བཌ་་་ཨྀ་་ ་་་་བྜྜྷཱ་ད་ཊྀཎ། ཎྚ་ཊ་ཨྀཎ་ཋ་ ་་་་ཎ་་་་ཎཌ་་ཏྞ་་ཨི་ཨྀ་་ཌ་ཨྚྀ་་ཨྀ་་་ཨྀཊ་ཊ་ཨྀ་་ཨྚྀ་་་ཾྀཎ། ཨྜ ། ཎ་་ཾྀཎྚྀཎ་་
ཏྀ་ཾ་ཋ་ཨྀ་་ཊྀ་ཋྀ་་ཋ་་ཾྜྀཊྚྀཎ་ཎ་ཨྚྚ་ཨྀཊ་ཌྀཨྚ་་་ཋྀཎ་ཨྀ་ཨྞྜྜ་ཎ་་་ཨྀ་ཾྜྀཊྚ་་ཋྀ་་་ཊྀཾ་ཾྞྚ་ཋྀ་ཾ་ཊྀཾ་ཨྀ་ཎྀཌྜ་་ཨྀཎ་ཊ་ཊ་ཌ་ཋྀ་ཨི་་ཌྞཱྚ་་ ་་ཨྀཊ་་ཨྀཊ་ཾྞྀཎ་ཎ་ཎྀཊ། ཎ་་ཋ་ཨྀཊ་་ཨཨྀཎ་ཾྞྚ་ཎ་་ཎྜྜ། ཨྀཊ། ་་་ཊྞྞ་ཊྀཾ། ཋྀཎྀཎ་་་ཾྞྀཎ་ཨྚ་ཏ་ཋ་ཨྀ་་ཎ་ཎྜ་
ཏྞ་་ཨྀ་ཎྜྜ་ཏྞ་ཋྞྜ་ཨྞྞྚྀཎ་་ཨྚྀཥ་ ཎ་པྜ  ་ཨྀ་་ཨྞྞྚྀཎ་་་་་ཾ་བཌ་ཌྀཊ་ཎ་་ཧྀཾ་ཎྚ་་ཧྀཾ་ཨྀཎ་ཏྀཊ་ཎ་ཌྜ་་ ཎ་ཋ་་ཾྞྚཱ་ཎ་་ ཎ་་་། ཌྀཎ་་མ་ད་ཊྀཎ་ཎ་ཊྀཎ་་མྜྷ ྀ་༄༅ འ་ཊ་་་ཨྀ་
ཏ་ཋ་ཨྀཎ་ཊྚྀཎ་་བཌ་ཋ་ ཨྀཎ་་ཨྞ། ལ ་ ་ཋྀ་ཾྀཎྜ་ཎྚྀཎ ་ཨྀ་་ཾ་ ཊ་ཨྀཊ།  ཎ་་་ཊ་ཊྀཎ་ཌྀཊ་ ཎ་ཨྀཌ་ཾ་ཨྞྚྚྀཎ་་ཨ ་ཎ་ ཨྀ་་། བྜྜྷཱ་་ཨྚྀ། ་་་ཊྀཾ་
ན་་་་ཾྜྀཊྚྀཎ་ཎ་་ཊ་ཊྀ་ཨྚ་ཎ་ཨྚྀཎ་། ཎ་ཾ་ཾྜྀཊྚྀཎ་ཨྀ་་ཨྀ་ཨྀཎ་་ཾྀཎྜ་་་་ཋ་ ་ཾྞྜ་་ ཨྀ་ཎ། ཨྞྚ ྞྚ་ཨྀཎ་ ཌྀཎྚ་།  ཎ་ཾྞྀཎ་ཾྞྀཎ་་་ཾྞྜ་ཨྀཊ་་ཏ་་་ཌ་་ཨྀཊ་ཏྞྚྀ་ཾྜྀཊྚྀཎ། ་། ་ཨྀ་ཋྀཎ་ཋ་ཨྀཊྀཎ་ཨྀཎ་ཊ་ཨྀ་་་་་ཨྀཎ་ཨྀཊ་ཌ་ཨྞྚྚྀཎ་་་ཾྛྜ།  ཨྀཊ། ཎ་ཊྀཎ། ཎ་ཋ་ཋྀཎ་་་ཨྀ་ཾྞྀཎ་་ ཨྀཎ་ཌ་ཎྀཎ་ཊ་ཊྀཥ་་ 
ཨི་ཨི་་་ཋྀ་ཾྞྜ། ་ག་ཨྞྀཊྀཊྀཎ་ཾྞྜ། ་་ཨྀ་ཨྞྚྚྀཎ་་་ཎ་ཊྀ་ཨྀ་ ཨྀ་ཎ་ཾྜྀཊྚ་་་ཨྜ་ ་ཾ་་་་ཋྀཿཎ་་ཊྜ་་ཋྀ་ཨྞྚྚྀཎ་ཎ་་་་ཋྀ་ཾྛྜ་་ཾྜྀཊྚྀཎ་ཨྀ་ཨྀ་ཋྚ་ཡ་་ཋྀཎ།  ཝ་ཨྀ་ཨྀཊ་་ཌ་་ཨྜ ་་ཋ་་་ཨྀ་་་་ཨྀཊ་ཨྀཋ་་ཨྜ ་ཡ་་ཨྀ་ཨྀཊ་ཨྀཋ་་ཨྜ ་ཨྚྀ། ་ཎྚྀཎ། ཎ་་། ་ཨྀ་ཎ་ཨྞ་ཊྀ་
ཨིཎ་་ཨྀཾཾ་ཨྀཊ་ཨྀ་ཨྚྚྞ་ཋ་་་ས ་ཌྀཨ་ ཋྀཎྀཎ་ཎ་ཥ་ཾྀཎྜྜ་་་་ ་ཋ་ ཨྀ་་ཎ་་ཨྜ ། ་་ ། ཎ་་་ཨྀཊ་ཎ་ཋྀཎ་་་ཨྞྜ་་ཨྀ་་ ཋ་ཨ  ྜྀཊ་་་ཨྀ་་་ཎ་
ན་ཨི་ཨྀ་་་་་ཊ་ཾྜྀཊྚ་ཨ ྚྞྚ་ཎ་ཎྚ་་ཨྞྞྚྜ་ཎཱྚ་ཊྀ་་ཎ་ཨྀ་་ཾྜྀཊྚྀཎ་ཨྀ་ཨྚྀཎ་་ཨཨྀཎ་ཾྞྚ་་་་ཊ་ཨྚྀཎ་ཨྀ་་་ ཾྀཥ་ ཎ་ཎ་ཌ་ ་ཨྀཊ། ཾ་ཨྀཊ་ཊ་་་ཾ་།  ཨ ྀཊྀ་ཨྀ། ཌ་་ཋ་ཊྀཎ་ཋ་་ཾྀཎྜ་ཨྀ་་ཎ་་་་། ཾྀཥ་ ཾྞྀཎ་ཊ་ཨྚྞ་་ཨྜ ་ཎ་། ཾ་ཊ་་་ཨྀ་་ཊྀཾཊ་། ་ཾྜྀཊྚྀཎ་་
ན་ ་ལ། ཏྞ། བཌ། མྞྵྀ་ཨྀཊྵ། ཎ་་ཨྀཊྵ། ཎ་་་ ་་་ཀྀཎྜ་་སྀ་ཾྞྀཊྜ་ཨྀཎ་ཌྀཊ་ཾ་ཾྀཎ། ཎ་་་ཨྀ་ཨྀཊྀཎ་་ཏྞ་་ ཨྀཎ་་་་ཌྀཊྀ་བཌ། ཎ་་ལ ་ཋ་ཊ་་་ཎ་ཌྞྜྀཎ་ཋ་ཨྀཊ་ ཨ ྀཎ་ཨྀ་ཌྀཎྚ་་་ཨྀཊ་་ ཨྀཊ། ། ་ཎ་ཎ་
་ཎ་་ཌྞ་ཋ་་ཨྀཊ་ཎ་་་ཊྀཎ། ་ཌ། ཨྀ་ཨྞྚྚྀཎ་་ཎཱྚ་ཌ་་ཾྜྀཊྚྀཎ་ཌ་ཎ་་ཊྀཎ་ཎྜ་ཨྀཊ་ཎྜྞྛ་་་་ཌ། ཨྀ་་་ཌྀཊྜ་་་ྀཾ་་་ལྀ་༄༅ ་་ཊ་་ ཨྀ་ཨྀ་ཾྛ་་ཊྜ་ ་་ཊ་་་་་ཨྞྚ་ཨྀ་ཾྛ། ཨྀ་ཨྀ་ཊ ། ཎ་་ཎ་་ཨྀཊ་ཨྀ་
ཡ་་་ཌ་ཨྀ་ཊྀཨྜ་་ཎ་ཎ་ཨྀཊ་ ཎ་ན་་་་ཾྜྀཊྚྀཎ་ཨྀཊ་་ཌྀཊ་་་་ཊྚ ་ཊ་་་་ཊ་ཋྀཎ་་་་་ ་་ཌ་་་་ཎ་ཌྀ་ཨྞྚ་་ཨྀ་ཨཊ་ཋྀ་ྀཎྚ་་ཥྜ་ཋྀཎ་ཋ་་་་ཨྀ་་ཎ་ཨྀཌ་ཨྀཋ་་ཎྚ་ཋ་ཨྀཊ་ཨྀ་ྀ་་་ཨྀ་་ཨྀ་ཨྀཊ་ཨྀ་་་་ཨྀཊ་ཎཱྚ་་་ཎ ྚ་་ཨྀ་ཨྀ་་ཊ་ཾྚ་ཎ་
ན་ཊྀཎ་་ཌ་་ཨྞྞྀཎ་ཊྀཾ་ཏྀ་ཎྜ་ཊྀཾ་་ཨྀ་་་ཌ་ཨྀ་་ཎ་་ཨྀཎ་ཾྚ་ཌྀ་་ཎ་ཾྀཎྜ་་ཋྀ་ྀཎྚ་ ་ཡ་ཾ་ཋྀཎ། ན་་ཾྀཎྜ་ཨྀ་ཎ་  ཎྛྀཎ་་ཌྀཊ་ཾྀཎྜ་ཨྀ་ ཎ་་་ཊྀཎ་་་ཋྀཎ་
ཨིཎ་ཋ་་ཨྀ་་ཾྀཎ། ཨྜ ། ཎ་་་ཌ་ཨ ྞྚ་་་་ཊྀ་ཊ་ཨྀ་ཨྜ ། ཨྀ་ཨྀ་་ཾྀཎ་ཎ། ། ཨྀཌ་་་་་ཨྚྀ་ཨྀ་ཊྀ་ཎ་ཎ་ཨྀཊ་ཨྞྚ་་་ཨྀཊ་ཨྀ་་ཎ་་་ཾྀཎྜ་ཋ་་ ཨྜ ། ཎ་་
ཡ་ཾྀཊ་ཋྀཎ་ཋ་ཋྀ་་ཨ ྀཎྚྀཎ་ཎ་ཋ་་ཎྛྀཎ་ཨྀ་ཨྀཌ་་ཎྜ་ཌྞཱྚ་་་ཌྀཎ་་་ཨྀ་ཨྀཎ་ཨོཋ་ཎ་་ཊྀཾཊ་ཨྀཊ་ཨྀ་ཾ་ཌྀཨྚ་་ཋ་ཊ་ཨྀ་ཨྀཎ་་ཾྀཎྜ་་ཨྀ་་ཋྀཎ། ཊྀ་ཎ་ཾྜྀཊྚ། ་ཋ་ཊྀཾ་་ཌ་ཨྀཌ་་་ཾྀཎྜ་ཨྀ་ཎ་ཎ་ཾ་ཊྀཎ་ཎ་ ཾྀཎ། ཎ་་་བྜྜྷྜ་
ཡ་ཊྀ་ཎ་ ཊྀ། ཎ་་་ཎ་ཋ་ཌྀཎྀཊ་ཨྀཊ་ཾ་ཾ་ཎ་ཾ་ཎ་་ཊྞ་ཎ་ཊྞ། ཨྀ་་ཨྀ། དྀཎྀཊ་་་ཨྀཊ་ཨྀ་་ཨྀ་ཊ་ཨྀཎ་ཨྀ་ྀ་ཊྚ་ཨི་ ཎྚ་་ཨྀཊ་་་ཎ་ཨི་་ཨྀ་་་་ཾྀཎ། ཨྜ ། ཎ་་་་་་ཎ་ཨྀཎ་ཋ་ ཎ་ཊ་ ཊ་ ཊ། ཌྀ། ཌྚ། ཨྀཌ། ཎ་་ཨྀ། ཎ་་་ཊ་ཨྚྀཎ་ཨྜ་
ཨི་ཨི་ཊ་་ཋ་ཨ  ྜྀཊ་་ཨྀ་ཨྀ་ཨྀཎ་་ཾྀཎྜ། ཋྀཎྀཎ་ཨྞྞ་ཎ་ཊྜ་ ཾྜྀཊྚ་་། ཨྞྞ། ཎ་ཨྀཌ་་
ཝ་ ཋ་ཎ་་ཨྀཊ་ ཊྞ་ཎ་ཊྞ། ་ཎ་། ཾ་ཎ་ཾ་་ ཨྀ་་ཎ་ཎ་་་ཊྜ། ཋ་ཨྀཎ་ཋ་་ཨྚྀཎ་ ལ་ཾྞྛ་ྀཎ་ཎ་ཨྀ་ྀཎ་ཋྀཎྀཎ་་་་་་་ཊྞ་ཌ་་ཨྀཎ་་ཾྀཎྜ་་་་ ཨི་་ཾྜྀཊྚྀཎ་་ཊྀཎ་་་་ཌ་ཋ་་ཊྀཎ། ཋྀཎྀཎ་་་་་། ཨྀཊ་་ཎ་ཎྚྀཎ། ཎ་་ཎྀཊ་ཎ་ཎྚྀཎ་་ཊྀཎ་ཋ་ཋྀ་ཨྀ་
་ཨྀའ་ཎྚྀཎ་ཨྀ་ཋ་ཨྀཊ་ཌྀཎྀཊ་་་ཊ་ཋ་ཨྀ་་ཌྀཎྀཊྀཎ་་ཨྀ་ཨྚྚྞ་ཨྀཎ་་ྀ་ཊྚ་ཨྀ་ཨྀ་ཋྀཎ་་ཨྚ་ ཊྀཎ།  ཾྚྀཊྀཎ་ཋྀཎ་་ཎ་་ཌ་་་་་ཾྞྚ་ཨྚྀཎ་ཌྚ་་ཌ་ཌ་་ཌ་ ཨྚ་  ་ཎ་ཎ་་ཨྀཊ་ཾྀཊ་་ཊ་ལྀ་ཋ། ་་ཊྀཎ་་ཌ་ཨྀཊ་
ཝ་ཨྀ་་་བྜྜྷྜ་་བྜྜྷྜ་ཾྀཎྜ། བྜྜྷྜ་ཨོཎ་ཊྀཎ་ཋ་་་་ས་་ལྜ་གཊ་་ད་ཨྀཊ་ཨྀ་ཌྀ། ་་་ཨྀ་ཨྀཊ་ཨྀ་་ཨ  ྜྀཊ་ཨྀཊ་ཨྀ་ཨྞྚ་་་་ཨྀཊ་ཎཱྚ་་ཎ་་་ ཨྀ་་ཨྀཊ་ཨྀ་ཎ་ཨྞྚ་་བྜྜྷྜ། ཨྀཊ་ཨྀ་་ཊ་ཾ ྞ་ཨྀཊ། ་་ ཌྀ་ཨྀ་ཨྀཎ་ཨྀཊ་ཨྚ་ཋྚ་ཨྀཊ་ཋ་་་ཨྞྚ་ ཋ་ཨྀཊ་ཎཱྚ་། ་ཨྀ་ཌ་ཾ་ཎ་ཾ་
་ཨྀ་ཨྀ་བྜྜྷྜ་ཨྀ། ཎ་ཾ་་བྜྜྷྜ་

  ྾ ཨི་
་། ྀཊ་ཏྞ། ་ཡ་ཊྀཎ་ཌྀཊ་ཨྀཎ་ཊྚ་་་མ་་ཨི་་་་་ཨྀ་་ྀཊ་ཾ ྞྜ་
  ྾ ཨི་
ཨིཎ་ ཨྀཎ་ཨྀཎ་་དཾ་་ཎ་་་་ཎྀཎ་ལ ་ད་ཅ་ཊ་ཨྀ་ཨྜ་
་་ཨྀ་་ྀཊ་ཾ ྞྜ་ཎྀཊ་་ཎྞྀཊྀཎ། བྜྷྀཊྚ་ཾྀཎྜ། ཎ་་ཨྀ༑ ་ཾྀཎ། ཨྜ ། ཎ་། ་་་་་་ཌ་ཨྚྀ་ ་ཨྀཊ་ཌྀཊ་་་ཏྞྚྀ་ཊ ་་ས ྞྀ། ཥྜ་ཎ་ཋྀ་ཋྀཎ་ཋ་ཊྀཎ་ཎྚ་ཊ་ཝ་ཎ་་་བཌ་ས ྞྀ་ཨྀ་ད་ཅྞ་
ཏ་ཨྀཎ་་ཏྞྚྀ་ཊ་་ཾྞྚ། ཾྞྜ། ཎ་ཌྀཊྀ་་ཨྞྚ་ཾ་ཌྀཎྚ་ཌྀཊ་ཾ་ཾྞྜ་ ཾྞྜ་ཌྀཊྀ། ཨྀ་ཌྀཊྀ། ཎ་་ཨྀ་ཌྀཊྀ། ཨྀ་ཎྜ་་ཨྀ་ཌྀཊ། ཨྛྀཎ་་ཨྞྚྞྚ་ཎ་ཝ་བཌ་་ཏྞྚ་ཨྀ་་་་ཊ་ཌྷཱ་ཊྀཨྚྀ། ་ཨྀཊ། ཾྜྀཊྚྀཎ། ཎ་་་་ཾ་་ཨྞྚ་་ཨྀ་ཨྀཎ་བྜྜྷྜ། ཨྀ་ཨྀ་་ས་ཨྀཎ་་ཏྞྚྀ་ཊ ་
ན་ཨི་ཥྜ་ཎ་་། ། ཊྀ། ཎ་་ཾ་ ་ཌྞ་ཨྀཎ་ལ་ཨྛྚ་ ཎ་ཊ་ཨྀ་ཨྀཊ་་་ ་ལ། ཎ་ཨྚྞ་ཊ་ཨྀཾ་ཌྀཎ་་་ལ ་ས ྞྀ་། ཨྀ་ཨྀ་་ལ ཱ་ཎྀ་ཨྞྚྚྀཎ་་ཨྀ་་ ་ཾྀཎ་ྀཎྚ་ཎྚྀཎ་ཎ་ཨྞྚྚྀཎ། ་ཎ་ཨི་ཨྀ་་ཎ་ཊྚ་
ཎཌ་་ྀ་་་་་ཌྀཊ་ྀ་་་་ཌ་་ཎྜྀ་་
ཎཌྀ་་ཎཊྀ་ཌཊ་ཊ་་་་་་ཎ་ཥྀཊ་་ྀ་་་
་་་་་་་་་ྀ་་་ཊྚ་་ཌྜྞ་་
ཨ་་ཎཊ་ཊྜྞ་ཌྵྀཾ་་་ཌྀ་ཎཥ་་ཊྀཎ་ཊྀཌྀ་ཎ་ཥྀ་་་
ཎཥྀ་ཊ་་ྀ་་ཨཨྀ་ཾྀ་ཨཌ་་ཾཌ་ྀ་ཾྚྀ་ཎྀཎ་་་་
ཎ ྀ་ཌྜྀ་ཎཾ་ཊ་་་ཎཌ་་་ྀ་་་་་་་
ཊ་་་ཎ ྀ་་་་ཌྀཊྀ་་་་ཌྀ་་ྀ་་་
ྀ་་་ཎཌྀ་ཊྜྞ་་་ཎཌ་་ཊ་་ྀ་་ཎྀ་ཎཨྀཌ་ཥ་
ཌ་་་ཨྀ་ྀ་་་་ཌྀཎ་་་་་ྀ་་་
ཾ ྀ་་་ྀ་ཌ ྀ་་་་་་ཾ་་་་་་་་་་
་་་་་ཥཎ་་་་་་ཌཎྀ་ྀ་ཾཊ་་ྀ་
་་་ཾཌ་་ྀ་་ྀ་ཌ་ྀ་ཎཊ་ཌ་་ྀ་་ཊྵ་
གློསྶརྱ་
ཨ་་ཨ་ཨྀཎ་་
བྜྷྀཊྚ་་ཨ་ཨྀཎ་ཊྀཨྞ་ཊ་ཨྀ་བྜྜྷྜ་ཎ་ཨྞྀཎ་་བྜྷྀཊྚ་ཾྀཎྜ་
བྜྷྀཊྚ་ཾྀཎྜ་་་ཋྚ་ཊ་ཨྀ་བྜྜྷྜ་་་ཎྀཊ་་
བཌ་་ཨིཎ་ཋྀ་ཊྚ་བཌ་་ས ྞྀ། ་་ཨྀཎ་ཨྞྜྀ་།་ ་ཨྀཊ་་་་་ཎྚ་བཌ་ྀཊྀཎ་ཨྀཎ་་ཎྀ་་་ཾྞྚ་ཨྚྀཎ་ ཊ། ཌྀ། ཨྞྞ། ཎ་་་ བྞྜ་ཋྀ་བཌ་ ་ཊ་ཾྞྀཨྞ་ཾྞྀཨྞ་
ད་་ཏ་ཨྀ་ཎྜྀཊྀཎ་ ཨྀ་ཨྀཎ་་ཊྀ་ ། ཨྀ་ཊྀཎ་ཎ་་་་་ཊ་་་་ན་ཏྛ་
ཌྷ་་ཾ་ཎ ྞྞ་་ྀཊྞྚ་
ཨྀཊ་་ཌྷ་་ཨིཎ་་ཊྀ་་མ་ད་་ཾྀཎ་ཾྚྀཊྀཎ་ཥྜ་་ཨྀཊ་ཋྚ། ཨྀ་་ཨྀཋ་ཾྚྀ་ཨྀཎ་་་ ཨྀཎ་་ཨྀཋ་ཨྀཎ་ ཌྀ་་ཾྚྀ་ཨྀཎ་་ཨྀཎ་ཎྞྜ་ཨྀཋ་ཨྀཎ་ཊ་ཎ་ཨྀཎ། ཎ་ཌྀཊྀཎ་ཨྀཎ་་ཨྀ་་་་་ཨྀཎ་ཾྞྚ་ཊ ྞྚྜ་
་ན་ཏ་་ཏྀ་ཨྀ་་ཎ་ཋ་་་ཨྀཊ་་བྜྜྷཱ་་ཨྜ་་ཊྀཎ་་ཋ་ ཎ་་ཊ་་
ཧྀཎྞ་་་ཨྀ་ཨྀ་ ་  ཎ་ཨྀཎ་་ཊ་་ནྀཎ་ ་་་་ཊྞྛ་ཊ་ཥྜ་་ཎྀཨྀཊ་་ཨྀ་་ཨྚྀཎ། ་
་་མ་ཌ་་ཊྀཎ་ཎ་་་ཨྀཎ་ཨྀཎ། ཊྀཎ་ཨྀ་་ཨྀཎ་ཨྀཎ། ཎ་ཎ་ཊྀཎ་ཋ་ཨྀ་ཋྀ་ཊྀཎ་་ ་ ཎ་་ཾྀཎྜ་
་་མཎ་ཨྚྀཎ་ཨྀཎ་་ཎ་་ ་ཾྀཎ་ཊ་ཨྀཎ་་ཨྞྞ་ཨྀ་ཾྀཎྜྚྞྜ་ཎཱ་་ཎ། ཨ ྀ་ཊ་་ཊ་ཎྚ་་ཊྀཾ་ ཌྀ། ཨྀཌ། ཌྚ། ཎ་་ཨྀ་ཊ་་ཊ་ཊ་ ་ཎྜ་ཾྞྚ་ཨྚྀཎ་་ཎ་
ལ་་ཨ་ཨྀཎ་་ཎྚྀཎ་ཨྀཎ་ཎྞ་ཨྞ་ཊ་བཌ་ས ྞྀ་་ཌྀཎ་ཌྀཨ་་་ཨྞྞྀཎ་་ཋྀ་་བྜྜྷྜ་་ལ་་ཋ་་་ཨྀཎ་་་ཌྀ་ཊ་་ཨྀ་ཊྀཎ་
མྜྷ ྀ་་ཨྀཊ་་་་་་བྜྜྷྀཊ་ཨ་ཊྞྚྜ་ ་ཾྀཌྜ་ཎྀཨྀཾ་ཎ་ཊྞྀཾ་
མ་་་་ཨྀ། ཌྀཎ་་་་་བྜྜྷ་
ཾྞྜ་ྀཎ་་ཨ་ཨྀ་ཊྀ་ཨྀཎ་ཨྀ་་་་་ཎ་ཌ་ཨྚྀ་་་་ཎྀ་ཊ་་་་ཥྀ་
ཾྞྚ་་ས་ཎ་་ཨྞྚྞྚྀ་ཎ ་
ནྀཎ་་་ཊྀཎ་་་་་ ་  ་་ཾྚ་ཊྀཎ་་ ཨྚྀཎ་ཌ ། ཎ་
ཾྀཊ་་སྀ་ཊྀཨྚྀ་ཎྚྜ་བྜྷྀཊྚ་ཾྀཎྜ་
་ཨྀཋ་་ཊྀཊྀ་་ཊ་ ་ཎ། ་ ་ཾྛ། ་། ་ ཎ་་ཥྜ་་ཎ་ཋ་ ཨྀ་ཊ་ཎ་ཨྀ་ྀཊྀཎ་ ཎ་ཊ་ཎྀཋ་ཨྜ་

ཊྀཾཥ་་ཨོཎ་་་་་་་ཨྀ་ཎྚྀཊྚ་་ཊྀཎྀཎ་་ཾྀཊ། ཨྀ་ཨྀ་་ཨྀ་་་ཊྀཎྀཎ་་ཎྞྚྚྀཎ་ཎ་ཨྜ ་
་་་་་ཎཱ་་ཎ་ཥ་
ས་་་ཾ ྞྀཊ་་ ་ཊྀཊྀཎ་ཥྜ་་ཋ་ཾྞྀཊྚྀཎ་་་སྞ་
ྀཾ་ཡ། 
ཥྞྚ་་་
ཎ་་ཏྀ་ཊ་ཾ། ཨྀཊ།  ་་་ཊྚ་ཊྞ་་ཨྀ་་ཎ་་ཨྀ་་་ཋ་ཎ་ ཨྀཎ་་་་་་ཎ་ཨྀ་་ ། ་ཎྚ་དྀཨ ྀཎྚྀཎ་ཨྀ་་ཾྞྚ་ཎྚྀཎ་ཋ་་་ ་། ཊ་་ཨྀཎ་་ཾྀཎྜ་ཎྀཎ་ཌྀཎྚ་ཾྞྚ་ཎྚྀཎ་ཨྀ་ཊ་་ཾྀཎྜ། ་་ཋ་ཨྀ་ཎ་ཎ། ་ཎྚྀཊྚྀཎ་ཨྀཊ། ་ཎྚྀཊྚྀཎ་ཎྀཊ། ཎ་་ཎ་ཨྀཋ་ཎ་ཨྀ་ཎྀཎ་ཎ་ཨྀ་ཌྀཨྜྜ་ཨྞྚ་ཨྀ་ཊ་ཎྀཎ་་་ཨྀ་། ཎ་ཾྀཎྜ་ཎྀཎ་
ས་་་ཌྀ་་་བཌ། ་་ཊྀ་ཎྚ་
ཏྞྚ་་་ཊྀ་ཊྀཎ་་་བྜྜྷ་ བཌ་ཊྞ ྚ་ཨྀ་་ཊ་ཋ་་ཌྷྭ་
ཏྀ་ག་་བཌ། ད། ཎ་ས། ་བཌ་ཨྀཎ་་་་་ ་ད་ཨྀཎ་་་ཊྀཎ་ཎ་་་ཊ་ཨྀ་ཋ་ཊྀཎ། ་ས་ཨྀཎ་ཋ་་
ྀཾ་ཨྀ་ཊྀཎ་་ཌྞྜྞྚ་ྀཨྞྚྀཎ་ཾྀཌ་ཨྀ་་ཎ་ཊ་་་ ་ཌ ྀཌ། ཾ། ཎྀཾ། ་། ཎ་ ་ཨྀ་ཨྞྞ། ་ཌ་ཊ་་ཾ་ཎ་ཌྀ་ ་་་ཌྛ་
ཏྞ་་ ་ཏྀཊ་ ཨྚྀཥ། ཎ་ཏྞ་་་་ཌྀཎྚ་ཨྜ་ཨྀཎ་་ཨྚ་་ཏྀཊ་་་ཊྀཎ་་་བཌ་་། ་ཨྀཊ་ཨྀཊ་་ཏྀཊ་
་་ག། 
ཡ། ་ཡ་་ཨ་ཊྀ་ཨྀ་ཨྞ་་ྀཎ་་།  ཎ་ཾྀཎྜ་ྀཎྚྜ་་ད་་ཨྀ་་ག་﻿
[001A]༄༅། །ཟབ་ལམ་དགའ་ལྡན་ལྷ་བརྒྱ་མའི་རྣལ་འབྱོར་ཉམས་སུ་ལེན་ཚུལ་སྙན་བརྒྱུད་ཞལ་ཤེས་ལྷུག་པར་བཀོད་པའི་མན་ངག་རིན་ཆེན་གཏེར་གྱི་བང་མཛོད་ཅེས་བྱ་བ་བཞུགས་སོ། །
འདི་ལྟ་གྲུབ་མི་གཙང་བ་སོགས་གང་བྱུང་གིས་འཆལ་བར་སྤྱད་ན་དེ་ལ་དམ་ཅན་བཀའ་སྡོད་རྣམ་གསུམ་གྱིས་རྡོ་རྗེའི་ཆད་པ་དྲག་པོ་ཕོ་བ་ཅིག་

[001B] །ཡབ་གཅིག་ཉི་མ་བྱེ་བའི་ལང་ཚོའི་འཛུམ། །མཚམས་སྤྲིན་བླ་གོས་གསེབ་ཏུ་རབ་སྦས་ཀྱང། །གསུང་གི་དབང་ཕྱུག་ཉིད་གྱུར་གསུང་དབྱངས་ཀྱིས། །
འཇམ་དཔལ་དབྱངས་ཏེ་ཙོང་ཁ་པ་ལ་འདུད། །འཕགས་ཡུལ་ཐུབ་བསྟན་མིང་གི་ལྷག་མར་གྱུར། །བྱང་ཕྱོགས་འདི་ན་ལྟར་སྣང་ལོག་བཤད་ཁེངས། །སྨྲ་བའི་དབང་པོ་ཀུན་ཀྱང་ཟབ་མོའི་
དོན༑ ༑འབྱེད་ཚེ་ཆད་པའི་མཐའ་ཉིད་དབུ་མར་འཁྲུལ། །ཀྱེ་མ་གངས་ཅན་ཆེན་པོ་དག་ལུང་དང་མངོན་པར་རྟོགས་པ་སོགས། །ཡོན་ཏན་ནོར་བུས་རབ་བརྒྱན་ཀྱང། །ཅི་བྱ་ལྟ་ངན་དུག་ཆུས་
སྦྲུས༑ ༑ཟབ་མོའི་དོན་ལ་དཔྱད་དཔྱད་ཚེ། །ལྷག་པར་བློ་མིག་རབ་ལྡོངས་ཏེ། །མཐར་འཛིན་མུན་ཁྲོད་ཕྱོགས་བསླད་པས། །སྔ་རབས་མཁས་རྣམས་ངལ་བར་གྱུར། །དེ་ཚེ་འཇམ་དབྱངས་

[002A] །ཙོང་ཁ་པས། །ཟབ་མོ་རྟེན་འབྱུང་ཇི་བཞིན་དུ། །འབྱེད་པའི་ལེགས་བཤད་ཉིན་བྱེད་ཀྱི། །སྣང་བས་འགྲོ་འདི་ཡོངས་སུ་བཟུངས། །ཐུབ་བསྟན་ཡོངས་རྫོགས་
ཡིད་བཞིན་ནོར། །དཔྱད་གསུམ་དག་པའི་བྱི་དོར་གྱིས། །བཤད་སྦྲུབ་རྒྱལ་མཚན་རྩེར་བཀོད་པས། །ས་འདི་རིན་ཆེན་གཏེར་བརྒྱས་བསྐྲུན། །སྔོན་རབས་ལོ་པཎ་མཁས་གྲུབ་ཀྱིས། །
འབྱེད་མིན་བདེ་གཤེགས་ཤིང་རྟའི་སྲོལ། །ཕྱེ་འདི་གསུང་རབ་གཟུ་བོའི་བློས། །དཔོག་ན་ཀླུ་སྒྲུབ་གཉིས་པར་དད། །དེ་ཕྱིར་རྒྱལ་ཀུན་བདག་པོ་མིར་ཟློས་པའི། །གསང་གསུམ་གཏིང་མཐའ་
མི་སྤྱོད་ཡོན་ཏན་དང། །རབ་འབྱམས་རྒྱལ་ལས་ལྷག་པའི་བཀའ་དྲིན་ཟུང། །སྙིང་ནས་དྲན་པས་རྣལ་འབྱོར་འདིར་བརྩོན་བྱ།  །ད་ཡང་ལུང་རིགས་དྲི་མ་མེད་པ་བརྒྱ་ཕྲག་གི་ལམ་ལས་ཆོས་ཀྱི་

[002B] །ཕྱོགས་བཅུའི་སངས་རྒྱས་ཀྱི་ཞིང་རབ་འབྱམས་སུ་རྒྱལ་སྲས་སྙིང་སྟོབས་ཆེན་པོ་ཞེས་སྙན་པའི་བདན་ཆེས་ཆེར་གཡོབ་
གངས་ཅན་ཤིང་རྟའི་སྲོལ་འབྱེད་གཅིག་པུ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་བློ་བཟང་གྲགས་པའི་དཔལ་ཞེས་མཚན་སྙན་གྱི་བདུད་རྩིའི་ཟིལ་ཐིགས་ཙམ་དད་པའི་སྙིང་གར་བསྟེན་ཀྱང་ཐར་བའི་ས་བོན་འཇོག་ཅིང། གཏན་གྱི་བདེ་ལེགས་ཡངས་པོ་ལ་
སྤྱོད་པའི་སྐལ་བཟང་ཐོབ་པར་འགྱུར་བའི་བདག་ཉིད་ཆེན་པོ་འདིའི་རྣལ་འབྱོར་ལ་བརྩོན་པ་ནི་སྐལ་བ་མཆོག་གི་དགའ་སྟོན་བཟང་པོ་ལས་ཀྱང་ཆེས་ཆེར་བཟང་བ་འདི་ལས་གཞན་དུ་མ་དམིགས་པས། དེས་ན་རང་གི་རྩ་བའི་བླ་མ་དང་འཇམ་མགོན་ཙོང་ཁ་པ་
ཆེན་པོ་དབྱེར་མེད་ཀྱི་རྣལ་འབྱོར་ལ་བརྩོན་པ་ལྷུར་བྱ་བ་ནི་འདི་ཕྱིའི་ལེགས་ཚོགས་ཀྱི་རྩ་བ་ཚུགས་པ་དང། ཐོས་བསམ་སྒོམ་གསུམ་གནད་དུ་འགྲོ་ཞིང། བར་ཆད་ཀྱིས་མི་མཚུངས་པ་དང། གྲིབ་དང་རྒྱལ་བཙན་ཀླུ་གདོན་གྱི་གནོད་པ་ལས་བསྲུང་ཞིང་
འདོད་དོན་རྣམས་ཡིད་བཞིན་དུ་འགྲུབ་པ་དང། ལྷག་པར་འཕྲིན་ལས་ཀྱི་བཀའ་བབ་ཤེས་རབ་ཆེ་བ། གསལ་བ། མྱུར་བ། ཟབ་པ་སོགས་རང་གིས་གང་བསྒྲུབ་པ་དེ་ཟླ་ངོ་རེ་ཙམ་ནས་འཕེལ་བ་མྱོང་བས་གྲུབ་པ་དང། ཚེ་རབས་ནས་ཚེ་རབས་
སུ་འཇམ་མགོན་བླ་མའི་བསྟན་པ་དང་མཇལ་བར་གདོན་མི་ཟ་ཞིང། དགའ་ལྡན་གྱི་ཞིང་དུ་སྐྱེ་བ་སོགས་ཕན་ཡོན་མཐའ་ཡས་སོ། །དེའི་ཕྱིར་འདིར་རང་གི་བླ་མ་དང་འཇམ་མགོན་ཙོང་ཁ་པ་དབྱེར་མེད་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་

[003A]༄༅།  །མ་དང་འབྲེལ་བར་ཉམས་སུ་ལེན་ཚུལ། སྙན་བརྒྱུད་ཀྱི་ཟབ་གནད་ཁོང་ན་གནས་པ་རྣམས་གསལ་བར་གྱུར།  །གཞན་ནས་ཁ་འགེང་འོས་རྣམས་ལེཌ་པར་བསྐང། །བསམ་བྱང་འཆེར་ངག་འདོན་དུ་ཁྱེར།  ལམ་ཡོངས་རྫོགས་ཀྱི་ཤར་སྒོམ་ཚིགས་བཅད་དང་
བཅས་སྙན་བརྒྱུད་དམར་བཅད་དུ་འཁྱེར་བདེར་འགོད་པ་ལ་འཇུག་པར་བྱའོ། །དེས་ན་འདི་ལ་གསུམ། སྦྱོར་བ། དངོས་གཞི། མཇུག་ཏུ་ཇི་ལྟར་བྱ་བའོ། །དང་པོ་ནི། །གནས་ཁང་གཙང་ཞིང་ཡིད་དུ་འོང་བར་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་ཅི་ཡོད་དགྲམ། ཅི་འབྱོར་བའི་མཆོད་ལ་གཡོ་མེད་
པར་བཀོད་པ་མཛེས་པར་བཤམ། སྟན་བདེ་པ་ལ་འདུག་ལུགས་བརྒྱད་དམ་སྤྱོད་ལམ་གང་བདེར་འཁོད་ནས། དགེ་སེམས་ཁྱད་པར་ཅན་གྱི་ངང་ནས་ཐོག་མར་སྐྱབས་འགྲོ་བྱ་བ་ནི། ཚིག་རིས་དང་མཐུན་པའི་དམིགས་བ་གསལ་བཏབ་སྟེ་འདི་ལྟར།  རང་གི་མདུན་གྱི་ཐད་དྲང་གི་
ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་
ཤཱཀྱ་ཐུབ་པ་སྐུ་མདོག་གསེར་བཙོམ་ལྟ་བུ་དབུ་གཙུག་ཏོར་དང་ལྡན་པ་ཞལ་གཅིག་ཕྱག་གཉིས་གཡས་ས་གནོན། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་པ་རྣམས་པ། སྐུ་ལ་ཆོས་གོས་
ངུར་སྨྲིག་གི་མདོག་ཅན་གསོལ་བ། མཚན་དབེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་བ། དེ་ཉིད་ཀྱི་མཐའ་

[003B] དེ་དག་རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་རང་གིས་གསུངས་
བའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་བུ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་དང། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་པ་ཆེན་པོའི་ངང་ནས་
དེས་ན་བདག་དང་མ་སེམས་ཅན་ཐམས་ཅད་ཐོག་མ་མེད་པ་ནས་ད་ལྟའི་བར་དུ་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་བསྔལ་སྣ་ཚོགས་པ་ཞིག་མྱོང་འདུག་ཏུ་ཟིན་ཀྱང། ད་དུང་སྡུག་བསྔལ་གྱི་གཏིང་དང་མཐའ་རྟོགས་
དཀའ་བར་འདུག་དེས་ན་ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་མི་ལུས་ཁྱད་པར་ཅན་ཐོབ། མཇལ་དཀའ་བའི་སངས་རྒྱས་ཀྱི་བསྟན་པ་རིན་པོ་ཆེ་དང་མཇལ་དུས་འདིར་འཁོར་བའི་སྡུག་བསྔལ་མཐའ་དག་
སྤངས་པའི་ཐར་པ་མཆོག་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཞིག་ད་ལྟ་ཉིད་ནས་ཐོབ་པར་མ་བྱས་ན། སླར་ཡང་སྤྱིར་འཁོར་པ་དང་ཁྱད་པར་ངན་སོང་གསུམ་གྱི་སྡུག་བསྔལ་ཅི་རིགས་པ་ཞིག་མྱོང་དགོས་པར་འདུག་དེས་ན་
སྡུད་བསལ་དེ་དག་ལས་སྐྱོབ་པའི་ནུས་པ་མདུན་ན་བཞུགས་པ་བླ་མ་དཀོན་མཆོག་གསུམ་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་དཀོན་མཆོག་

[004A]༄༅། །གསུམ་ལ་སྐྱབས་སུ་འགྲོ་བར་བྱའོ།  །ཞེས་སྐྱབས་ཡུལ་དང་རྒྱུ་གསལ་བཏབ། སྐྱབས་སུ་འགྲོ་བ་དངོས་ནི།  བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་
ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་
ལ་སྐྱབས་སུ་མཆིའོ།  །ལན་གསུམ་མམ་བདུན་བྱ།  སྐྱབས་ཡུལ་རྣམས་ལས་བདུད་རྩི་འོད་ལྔའི་རྒྱུན། །བབས་པ་རང་གཞན་ལུས་སེམས་ལ་ཞུགས་པས། །དེ་དག་ལ་བརྟེན་ཉེས་པའི་ཚོགས་བྱང་ཞིང། །བྱིན་རླབས་མ་ལུས་རྒྱུད་ལ་ཞུགས་
པར་གྱུར།  །ཅེས་ལན་གཅིག་འབྲས་སྐྱབས་སུ་གྱུར་པའི་དཀོན་མཆོག་གསུམ་ལ་གཙོ་བོར་དམིགས་ནས་སེམས་ཅན་ཐམས་ཅད་ཀྱི་དོན་དུ་དེ་འཐོབ་བྱར་བྱེད་བ་ཐེག་ཆེན་ཐུན་མོང་མ་ཡིན་པའི་སྐྱབས་འགྲོ་དང་སེམས་བསྐྱེད་ཀྱི་དམིགས་རྣམ་གསལ་བཏབ་ལ།  སངས་རྒྱས་ཆོས་དང་ཚོགས་ཀྱི་
མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ །ཅེས་ལན་གང་མང་བརྗོད་དེ་བྱང་ཆུབ་ཏུ་སེམས་བསྐྱེད་ཅིང་སྤྱོད་པ་ཕྱིན་དྲུག་སོགས་རྒྱལ་
སྲས་ཀྱི་སྤྱོད་པ་མཐའ་དག་ལ་བསླབ་པར་བྱའོ་སྙམ་པའི་འདུན་པ་ཤུགས་དྲག་པོ་གསལ་གདབ།  མདུན་གྱི་བླ་མ་ཐུབ་པའི་དབང་པོ་ལས། །རང་འདྲ་ཆད་དེ་ཐིམ་པས་བདག་ཉིད་ནི། །ཐུབ་དབང་སྐུར་གྱུར་དེ་ཡི་འོད་ཟེར་གྱིས། །འགྲོ་ཀུན་བྱང་ཆུབ་མཆོག་ལ་

[004B]  །ཅེས་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་བསྒོམ་པ་ལན་གཅིག་བྱ། བྱང་ཆུབ་ཀྱི་སེམས་ཀྱི་ནུས་པ་གོང་ནས་གོང་དུ་སྤེལ་ཞིང། དེའི་གེགས་སེལ་བོགས་འདོན་ཚད་མེད་བཞི་བྱ་བ་ནི།  སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་
གནས་ན་ཅི་མ་རུང། གནས་པར་གྱུར་ཅིག་གནས་པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང། ལྡན་པར་གྱུར་ཅིག་ལྡན་པར་བདག་
གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང། བྲལ་བར་གྱུར་ཅིག་བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མ་བྲལ་ན་ཅི་མ་རུང། མི་འབྲལ་བར་གྱུར་ཅིག་མི་འབྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ།  ལན་
གསུམ་རེ། སྔགས་བླ་མེད་ཀྱི་ཐུན་མོང་མ་ཡིན་པའི་སེམས་བསྐྱེད་ཀྱི་དམིགས་རྣམ་སྤྱི་དང། ལྷག་པར་དགའ་ལྡན་སྙན་བརྒྱུད་ཀྱི་ཟབ་པའི་མྱུར་ཁྱད་མི་ལོ་བཅུ་གཉིས་དང་ལོ་གསུམ་ཕྱོགས་གསུམ་ཙམ་ལ་རྫོགས་བྱང་བསྒྲུབ་ནུས་པའི་ཁྱད་ཆོས་དམིགས་རྣམ་དུ་ཆུད་པར་བྱས་ཏེ།  ནམ་མཁའི་
མཐས་གཏུགས་སེམས་ཅན་ཀུན་དོན་དུ། །བདེ་ཆེན་དང་པོའི་མགོན་པོ་བླ་མ་ལྷའི། །གོ་འཕང་མྱུར་བ་མྱུར་བར་འཐོབ་བྱའི་ཕྱིར། །ཟབ་མོ་བླ་མའི་རྣལ་འབྱོར་བསྒོམ་པར་བྱ།  །ཞེས་ལན་གསུམ། དེ་ནས་ཚོགས་ཞིང་བསྡུ་བ་ནི།།

[005A]༄༅། །ནམ་མཁའི་དབྱིངས་སུ་སྤྲིན་ཕུང་ཞི་བ་བཞིན། །ཚོགས་ཞིང་མཐའ་དག་ཐུབ་པའི་དབང་པོ་ལ། །བསྡུས་ཏེ་དེ་ཡང་རང་གི་སྨིན་མཚམས་ནས། །ཐིམ་པས་བྱིན་རླབས་མ་ལུས་ཐོབ་པར་གྱུར།  །ཅེས་པ་
ལྟར་བསམ། གཉིས་པ་དངོས་གཞི་ལ་ཚོགས་ཞིང་གསལ་བཏབ་ནས་ཡེ་ཤེས་པ་བསྟིམ་པ། ཡན་ལག་བདུན་པ་མཎྜལ་དང་བཅས་པ་འབུལ་བ། གསོལ་བ་བཏབ་ནས་དངོས་གྲུབ་ཞུ་བའོ། །དང་པོ་ནི། སྙན་བརྒྱུད་ཀྱི་ཟབ་གནད་ཕལ་ཆེར་སྔགས་དང་འབྲེལ་བར་སྣང་བས་འདིར་ཡང་རང་ལྟར་བསྐྱེད། སྣོད་བཅུད་སྤྱད་
བསྒྱུར། མཆོད་པ་བྱིན་རླབས་རྣམས་སྔགས་དང་འབྲེལ་བར་ཚུལ་རྗེ་གུང་ཐང་པའི་གསུང་ལྟར་འགོད་པ་ལ།  རང་བཞིན་རྣམ་དག་སྤྲོས་བྲལ་ཆོས་དབྱིངས་ལས། །རང་ཉིད་རྡོ་རྗེ་འཇིགས་བྱེད་སྐུར་བཞེངས་པའི། །གནས་གསུམ་ཡི་གེ་གསུམ་མཚན་ཧཱུཾ་ཡིག་གི། །
འོད་ཀྱིས་སྣོད་བཅུད་མཆོད་རྫས་དང་བཅས་པའི། །མ་དག་འཁྲུལ་སྣང་ཉེས་པ་ཀུན་སྦྱངས་ནས། །དག་པའི་རྟེན་དང་བརྟེན་པར་ལེགས་འཆར་ཞིང། །མཆོད་རྫས་མཐའ་དག་ཁྱད་པར་གསུམ་ལྡན་གྱི། །ཀུན་བཟང་མཆོད་པའི་སྤྲིན་གྱི་ཕུང་པོར་
གྱུར༑  །ཅེས་བྱིན་གྱིས་བརླབ། དེ་ནས་ཚོགས་ཞིང་གསལ་འདེབས་པ་ནི།  མདུན་དུ་ཀུན་བཟང་མཆོད་སྤྲིན་རྒྱ་མཚོའི་དབུས། །སེང་གེས་བཏེག་པའི་འོད་འབར་ནོར་བུའི་ཁྲི། །སྣ་ཚོགས་པདྨ་ཉི་ཟླའི་གདན་དང་བཅས། །གསུམ་གྱི་དབུས་མ་ཅུང་ཟད་མཐོ་
བའི་སྟེང། །རྒྱལ་ཀུན་ཆོས་ཀྱི་དབྱིངས་སུ་རོ་གཅིག་པའི། །ཡེ་ཤེས་སྒྱུ་འཕྲུལ་རང་གི་བླ་མ་དང། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པར། །ཤར་བ་གཅིག་དང་དུ་མར་དབྱེར་མེད་པའི། །རྣམ་པ་སྐུ་མདོག་དཀར་ལ་དམར་བའི་མདངས། །

[005B] །རྒྱུ་འབྲས་ཐེག་དང་སྟོང་དང་རྟེན་འབྱུང་ཚུལ། །འགལ་མེད་སྟོན་པའི་ཆོས་འཁོར་ཕྱག་རྒྱ་ཡིས། །མི་ཤེས་འཆིང་རྒྱ་གཅོད་པའི་རལ་གྲི་དང། །གླེགས་བམ་ཡོངས་རྫོགས་ལམ་བཟང་རང་སྒྲའི་ཚུལ་
སྒྲོག་པ་གཡས་གཡོན་སྙན་ཐད་བྱམས་སྙིང་རྗེའི། །ཨུཏྤལ་ལ་བརྟེན་སྡོང་བུ་ཐུགས་ཀར་འཛིན། །ཚུལ་ཁྲིམས་ཕུང་པོ་ཡོངས་རྫོགས་ཆོས་གོས་གསུམ། །གསུང་རབ་དཔྱད་གསུམ་དག་པས་གཏན་འབེབས་པའི། །གསེར་སྦྱངས་པཎ་ཞྭ་གོང་ན་མེད་
པ་ཡི༑ ༑ལྟ་བའི་དབྱིངས་སུ་བསྙེགས་པས་རྩེ་མོ་མཐོ། །སྐྱིལ་ཀྲུང་རྣམ་བཞིས་ཟུང་འཇུག་མངོན་མཛད་ཅེས། །སྟོན་ཕྱིར་རྡོ་རྗེའི་སྐྱིལ་མོ་ཀྲུང་གིས་བཞུགས། །དེ་ཡི་ཐུགས་ཀར་ཡབ་གཅིག་འཇམ་དཔལ་གཙོ། །དམར་སེར་འོད་ཀྱི་ཕུང་པོར་འབར་བཞིན་
བཞུགས། །ཐུགས་ཀར་ཡེ་ཤེས་སེམས་དཔའ་རྡོ་རྗེ་འཆང། །ཨིནྡྲ་ནཱི་ལ་འཚེར་བའི་ཐུགས་ཀན། །ཏིང་འཛིན་སེམས་དཔའ་ཧཱུཾ་ཡིག་སྔོན་པོ་ནི། །རྟག་ཏུ་འཆར་བ་མར་མེ་ཆེན་པོ་ལྟར། །གཡས་ཀྱི་ཁྲི་སྟེང་འཕགས་མཆོག་འཇིག་རྟེན་མགོན། །
དར་མ་རིན་ཆེན་ཡར་འགྲེས་ཞི་དུལ་ཉམས། །ཐུགས་ཀར་སྤྱན་རས་གཟིགས་དབང་ཕྱག་བཞི་པ། །སེམས་དཔའ་སུམ་བརྩེགས་བཅས་པ་སྔར་བཞིན་གསལ། །གཡོན་གྱི་ཁྲི་སྟེང་གསང་བདག་མི་ཡི་ཟོལ། །སྨྲ་བའི་ཉི་མ་དར་བབས་འགྱིང་བག་ཚུལ།།
ཐུགས་ཀར་གསང་བའི་བདག་པོ་གོས་སྔོན་ཅན། །སེམས་དཔའ་སུམ་བརྩེགས་དང་བཅས་སྔར་བཞིན་གྱུར། །སྲས་ཀྱི་ཐུ་བོ་གཉིས་ཀ་གཡས་ཆོས་འཆད། །གཡོན་པ་མཉམ་གཞག་ཕྱག་རྒྱས་གླེགས་བམ་འཛིན། །ཆོས་གོས་གསུམ་གསོལ་གསེར་

[006A]༄༅། །སྦྱངས་པཎ་ཞྭས་མཛེས། །ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས། །ཡབ་སྲས་གསུམ་ཆར་མཚན་དཔེའི་དཔལ་རྫོགས་པས། །མཛེས་པའི་སྐུ་ནི་བལྟ་བས་ཆོག་མི་ཤེས། །ཡན་ལག་དྲུག་
ཅུའི་དབྱངས་དང་ལྡན་པ་ཡི། །སྙན་པའི་གསུང་ནི་ཐོས་པས་ངོམས་པ་མེད། །ཟག་མེད་ཡེ་ཤེས་སྡེ་ཚན་ཉེར་གཅིག་སོགས། །ཟབ་ཡངས་ཐུགས་ནི་གཏིང་མཐའ་གཞལ་ལས་འདས། །ཉེས་པའི་དྲི་བྲལ་ལེགས་པའི་ཡོན་ཏན་རྫོགས། །དྲན་པའི་
ཙམ་གྱིས་སྲིད་ཞིའི་གདུང་བ་སེལ། །རབ་འབྱམས་ཞིང་དུ་བཅུ་གཉིས་མཛད་པ་སོགས། །གང་འདུལ་ངོ་མཚར་སྤྲུལ་བ་སྣ་ཚོགས་སྟོན། །བ་སྤུའི་ཁུང་བུར་རྒྱལ་བའི་ཞིང་སྟོན་ཅིང། །སྐུས་ཀྱང་ཞིང་ཀུན་ཁྱབ་ཅིང་སྤྲོ་བསྡུ་སོགས། །གསང་བ་
བསམ་གྱིས་མི་ཁྱབ་རྣམ་ཐར་བཅས། །རང་ལ་དགྱེས་པའི་ཉམས་ཀྱིས་བཞུགས་པར་གྱུར།  །དེ་ནས་ཡེ་ཤེས་པ་སྤྱན་འདྲེན་པ་དང། ཕྱི་མར་ཞིང་དེར་སྐྱེ་བའི་བག་ཆགས་འཇོག་ཕྱིར་དགའ་ལྡན་གྱི་ཞིང་གི་བཀོད་པ་ལེགས་པར་གསལ་འདེབས་དགོས་པས། དེ་ཡང་ལྷུག་པའི་ཚིག་གིས་
དམིགས་རྣམ་འཆར་བདེ་བས་དེ་བཞིན་དུ་འགོད་པ་ལ།  རང་ཉིད་གནས་པའི་བྱང་གི་ཕྱོགས་སུ་རི་རབ་བང་རིམ་བཞི་བའི་རྩེ་མོར་སུམ་ཅུ་རྩ་གསུམ་དང། དེ་ལས་རིམ་གྱིས་གོང་དུ་འཕགས་པའི་ནམ་མཁར་འཐབ་བྲལ། དེའི་སྟེང་
ལྷའི་བུ་རབ་དགའ་ལྡན་གྱི་གནས་བྱིངས་གྲོང་ཁྱེར་ལྟ་བུ་ལ། དེ་ལས་ལོགས་སུ་དགོན་པའི་ཚུལ་དུ་སྟེང་གི་ནམ་མཁར་འཕགས་པའི་ཆར། བསྐལ་བཟང་འདིའི་སངས་རྒྱས་སྟེང་གང་ནས་འབྱོན་པའི་གནས། སྐྱེ་བ་གཅིག་ཐོགས་

[006B] རྡོ་དང་གསེག་མ་སོགས་མེད་ཅིང་མནན་ན་ནེ་མ་ཞིང་བཏེག་ན་སྦར་བྱེད་པ། གསེར་གྱི་ས་གཞི་ལ་བཻཌཱུརྱའི་
མིག་མང་རིས་སུ་བྲིས་པ། སྐྱེད་མོས་ཚལ་དང། མཚོ་དང་རྫིང་བུ། དགོས་འདོད་འབྱུང་བའི་ལྗོན་ཤིང་དང། རིན་པོ་ཆེའི་བྱེ་མ་བརྡལ་བའི་ཆུ་མཚོ་ལས་བྱ་སྣ་ཚོགས་ཀྱིས་དམ་པའི་ཆོས་ཀྱི་སྒྲ་དབྱངས་སྙན་པོ་བརྒྱུད་མར་སྒྲོག་ཅིང། དྲི་
བཟང་པོའི་ངད་ཀྱིས་ཡོངས་སུ་འགེངས་པ། ཡིད་ལ་དྲན་པ་ཙམ་གྱིས་དགའ་བ་སྐྱེད་པ་སོགས་དག་པའི་ཞིང་གི་འབྱོར་པ་ཡོངས་སུ་རྫོགས་པའི་དབུས་སུ་རྣམ་པར་རྒྱལ་བའི་ཕོ་བྲང་གིས་ཆ་ཤས་ཙམ་ཡང་འགྲན་དུ་མེད་པ་ཆོས་ཀྱིས་མཐོ་
བའི་ཁང་བཟང་རྒྱལ་མཚན་མཐོན་པོའི་གཟིམ་ཁང་དང། དེའི་མདུན་ན་རྗེ་བཙུན་གྱིས་ཆོས་གསུངས་པའི་ཀུན་དགའ་རྭ་བ་ཡིད་དགའ་ཆོས་འཛིན་གྱི་དབུས་སུ། སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲིའི་སྟེང་དུ་རྒྱལ་
ཚབ་མི་ཕམ་མགོན་པོ་སྐུ་མདོག་གསེར་བཙོམ་ལྟ་བུ་ཉི་མ་འབུམ་གྱི་གཟི་བརྗིད་དང་ལྡན་པ། ཞལ་གཅིག་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱས་ཀླུ་ཤིང་གི་མེ་ཏོག་སྡོང་བུ་དང་བཅས་པ་འཁོར་ལོ་དང་སྤྱི་བླུགས་ཀྱིས་མཚན་པ་
འཛིན་པ། རིན་པོ་ཆེའི་རྒྱན་དང་དར་གྱི་ན་བཟའ་གསོལ་བ། དབུ་གཙུག་ཏུ་སྟོན་པ་ཤཱཀྱ་ཐུབ་པའི་ངོ་བོ་བྱང་ཆུབ་མཆོད་རྟེན་གྱིས་སྤྲས་པ། ད་ལྟ་ཉིད་དུ་འཛམ་བུའི་གླིང་དུ་འབྱོན་པར་བཞེད་པས་བཟང་པོའི་བཞུགས་སྟངས་

[007A]༄༅། །ཀྱིས་དགྱེས་པའི་འཛུམ་ཞལ་ལྷ་མ་མེར་རང་ལ་གཟིགས་ནས་བཞུགས་པ། དེའི་གཡས་སུ་ཇོ་བོ་རྗེ་དཔལ་ལྡན་ཨ་ཏི་ཤ་ལྷའི་བུའི་རྣམ་པར་རོལ་པ་ནམ་མཁའ་དྲི་མ་མེད་པ་དང། གཡོན་དུ་རྗེ་བླ་
མ་ལྷའི་བུའི་རྣམ་པར་རོལ་པ་རྒྱལ་སྲས་འཇམ་དཔལ་སྙིང་པོ་དང། ལྷོ་བྲག་གྲུབ་ཆེན་ལྷའི་བུའི་རྣམ་པར་རོལ་པ་དྲི་མེད་འོད་ཟེར་སོགས་ཕྱོགས་བཅུའི་ཞིང་ཁམས་རབ་འབྱམས་ནས་འདུས་པའི་འཁོར་ཚོགས་དཔག་ཏུ་མེད་པ་ལ་ཤེར་
ཕྱིན་གྱི་མདོ་སྡེའི་སྒྲ་དབྱངས་ལྷང་ལྷང་སྒྲོགས་པ་དང། ཐ་ན་ལྗོན་ཤིང་རླུང་གིས་བསྐུལ་བ་དང། བྱ་སྣ་ཚོགས་ཀྱིས་དམ་པའི་ཆོས་སྒྲ་སྙན་པར་སྒྲོགས་པ་རང་གི་རྣ་བས་གསལ་བར་ཐོས་ཤིང་དེའི་དོན་ཡིད་ལ་འཆར་བཞིན་པ། དྲི་
བཟང་པོའི་ངད་ཕུན་སུམ་ཚོགས་པ་ཡང་སྣ་ཤེས་ཀྱིས་མྱོང་བ། སྣོད་བཅུད་ཀྱི་བཀོད་པའི་ཁྱད་པར་དང་ཡོན་ཏན་མཐའ་དག་མིག་གིས་མངོན་སུམ་དུ་མཐོང་བ་སོགས་གནས་དེར་དངོས་སུ་ཕྱིན་པ་ལྟ་བུར་གསལ་བར་གྱུར་ པར་བསམས་ལ་
བདག་ཀྱང་རྗེས་སུ་འཛིན་པར་མཛད་དུ་གསོལ་སྙམ་དུ་གསོལ་བ་ཤུགས་དྲག་ཀྱང་གདབ། དེ་ནི་དག་པའི་ཞིང་སྦྱོང་དང་འཕོ་པའི་སྨིན་བྱེད་སོགས་སུ་འགྱུར་རོ། །དེ་ནས།  བྱམས་མགོན་གྱི་ཐུགས་ཀར་གྱི་གསེར་གྱི་གཏན་པ་ཕྱིས་པ་ལྟ་བུའི་ངོས་སུ་དཔལ་བེའུ་གཟུགས་བརྙན་འཆར་བ་
ལྟར་ཁྲ་ལམ་གྱིས་ཡོད་པའི་ནང་དུ་རང་ཅག་འཛམ་བུ་གླིང་པ་རྣམས་ལ་རྗེས་སུ་བརྩེ་བའི་ཡེ་ཤེས་སྤྲིན་དཀར་གྱི་རྣམ་པ་ལང་ལོང་འཁྲིགས་པའི་དབུས་ན་རང་གི་དྲིན་ཅན་རྩ་བའི་བླ་མ་དང་ངོ་བོ་དབྱེར་མ་མཆིས་པ་རྒྱལ་བ་ཐམས་ཅད་ཀྱི་མཁྱེན་བརྩེ་

[007B]  དེ་ནས་ཡེ་ཤེས་པ་སྤྱན་འདྲེན་ཚིགས་སུ་བཅད་པའི་དབྱངས་
ཀྱིས་བརྗོད་པ་ནི།  རང་མདུན་ཚོགས་ཞིང་གནས་ལྔར་ཡི་གེ་ལྔས། །ལེགས་མཚན་ཐུགས་ཀའི་ཧཱུཾ་ལས་འོད་ཟེར་འཕྲོས། །རབ་འབྱམས་ཕྱོགས་བཅུའི་ཞིང་ཁམས་ཐམས་ཅད་ནས། །བླ་མ་ཡི་དམ་རྒྱལ་བ་སྲས་བཅས་རྣམས། །ཀུན་ཀྱང་དྲིན་ཅན་བླ་
མའི་རྣམ་འགྱུར་དང། །ཁྱད་པར་ས་བཅུའི་རྒྱལ་སྲས་རྒྱ་མཚོའི་གནས། །ཡིད་དགའ་ཆོས་འཛིན་བྱམས་མགོན་ཐུགས་ཀ་ནས། །དྲིན་ཅན་བླ་མ་ཡབ་སྲས་སྤྱན་འདྲེན་ནོ། །དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་གསར་སྤུངས་
འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་གཤེགས་སུ་གསོལ། །རྣམ་དག་ཆོས་ཀྱི་དབྱིངས་ལས་མ་གཡོས་ཀྱང། །ཐུགས་རྗེས་ཚད་མེད་འགྲོ་ལ་ཕྱོགས་བཅུར་གཟིགས། །རྒྱལ་བ་ཀུན་གྱི་
འཕྲིན་ལས་རྒྱས་མཛད་པ། །དུས་གསུམ་བླ་མ་འཁོར་བཅས་གནས་འདིར་གཤེགས། །ཛཧཱུཾ་བཾ་ཧོཿ་ཡེ་ཤེས་ཕ་རྣམས་རང་རང་གི་དམ་ཚིག་པ་སོ་སོ་ལ་ཐིམ་པར་གྱུར།  ཁྲུས་གསོལ་འབུལ་ན་མཚམས་འདིར་བྱ། གཉིས་པ་བསགས་སྦྱང་གི་གནད་སྡུག་པ་ཡན་ལག་བདུན་པ་
མཎྜལ་དང་བཅས་པ་འབུལ་བ་ལ། བཞུགས་སུ་གསོལ་བ་ནི།  མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་བློ་དད་བའི་བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་བཞུགས་

[008A]༄༅། །སུ་གསོལ།  །ཕྱག་འཚལ་བའི་ཡན་ལག་ནི།  ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །གྲགས་པའི་དཔལ་གྱིས་ལྷ་མ་མེར་མཛེས་པའི་སྐུ། །
མཐོང་ཐོས་དྲན་པས་དོན་ལྡན་ལ་ཕྱག་འཚལ། །སངས་རྒྱས་ཁོ་ནའི་ཁྱད་ཆོས་མ་འདྲེས་སོགས། །ཆོས་སྐུས་རབ་ཏུ་ཕྱེ་བའི་གསང་བ་གསུམ། །དྲན་ཅིང་རྡོ་རྗེ་གསུམ་དུ་བདག་བསྒྲུབ་ཕྱིར། །ལུས་ངག་ཡིད་གསུམ་འདུད་པས་ཕྱག་འཚལ་
ལོ༑  ༑ཕྱག་གྲངས་གསོག་བྱེད་ན་མཚམས་འདིར།  ཨོཾ་ན་མོ་མཉྫུ་ཤྲཱི་ཡེ། ན་མཿ་སུ་ཤྲཱི་ཡེ། ན་མོ་ཨུཏྟ་མ་ཤྲཱི་ཡེ་སཱ་ཧཱ།  ཞེས་ཕྱག་གི་འགྱུར་སྔགས་དང་འབྲེལ་བའི་བརྐྱང་ཕྱག་ལན་གསུམ་གྱིས་སྣ་དྲངས། དེ་ནས། ཤེས་བྱའི་ཁྱོན་ཀུན་སོགས་ཀྱི་ཚིགས་བཅད་ཁོ་ན་ངག་ཏུ་འདོན་
བཞིན་ཕྱག་གྲངས་གསོག་མཆོད་པའི་ཡན་ལག་ནི། རང་གི་སྙིང་གནས་རྡོ་རྗེ་མཆོད་ལྷ་གྲངས་མེད་སྤྲོས་ལ་མཆོད་སྤྲིན་མཐའ་ཀླས་པ་དབུལ་བར་མོས་ནས།  ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྦོས་སྣང་གསལ་དྲི་ཆབ་སོགས། །དངོས་བཤམས་
ཡིད་སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །རྣམ་དཀར་བཤད་སྒྲུབ་བསླབ་གསུམ་རིག་གཉིས་སོགས། །རང་གཞན་ཀུན་གྱི་རྣམ་དཀར་དགེ་ཚོགས་ཀྱང། །ཡིད་འོང་མཆོད་པའི་སྤྲིན་དུ་ལེགས་
བསྟར་ན། །བཞེས་ཤིང་ཟད་མི་ཤེས་པར་བྱིན་གྱིས་རློབས། །རིགས་ལྔ་ཡུམ་བཞིའི་རང་བཞིན་དམ་རྫས་རྣམས། །རྡོ་རྗེ་གསུམ་གྱི་འོད་ཟེར་སྤྲོ་བསྡུ་ཡིས། །སྦྱངས་རྟོགས་སྦར་བྱས་བདུད་རྩིའི་རྒྱ་མཚོ་ཆེས། །མཆོག་ཏུ་སིམ་ཞིང་དགྱེས་

[008B]ཞིང་སྔགས་ལྷན་སྐྱེས་ཕྱག་རྒྱའི་ཚོགས་སྤྲོས་ཏེ། །རྡོ་རྗེ་འཆང་དབང་ཡུམ་ལ་ཐིམ་པ་ན། །དེ་དང་སྙོམས་འཇུག་དགའ་བའི་རོལ་པ་ཡིས། །འཁོར་བཅས་ཟག་མེད་དགའ་བས་ཚིམ་གྱུར་ཅིག་ཆོས་ཀུན་སྤྲོས་བྲལ་ནམ་
མཁའ་ལྟ་བུའི་དང། །གཟུགས་སྐུའི་འཇའ་ཚོན་ཅིར་ཡང་འཆར་བཟོད་པ། །སྐུ་ཐུགས་ཟུང་འཇུག་ལྷན་སྐྱེས་བདེ་བ་ཆེ། །བྱང་ཆུབ་རྡོ་རྗེའི་མཆོད་པས་དགྱེས་པར་མཛོད། །མདོར་ན་ཕྱི་ནང་ཉེར་སྤྱོད་འདོད་ཡོན་དང། །དབང་བཞི་དང་འབྲེལ་མཆོད་
པའི་མཎྜ་ལ། །བློ་ཡིས་བླངས་ཏེ་གུས་པས་འབུལ་ལགས་ན། །ཐུགས་རྗེ་ཆེ་ལྡན་ཉིད་ཀྱི་མཐུས་བཞེས་ཤིག་ །བཤགས་པའི་ཡན་ལག་ལ། འགྱོད་གདུང་དྲག་པོ་བསྐྱེད་ཅིང་ཐུགས་རྗེ་བསྐུལ་བ་ནི།  ཀྱེ་མ་བདག་ནི་འཁོར་བ་ཐོག་མེད་ནས། །བསགས་པའི་སྡིག་
ཚོགས་རྒྱལ་པོའི་བང་མཛོད་བཞིན། །སྡིག་པ་སྣ་རེའང་བསྐལ་བ་བྱེ་བ་བརྒྱར། །དེ་ཉིད་ཁོ་ནར་འབད་པ་ལྟ་བུར་སྣང། །ཚེ་འདིར་དགེ་སྡིག་བླང་དོར་བྱེད་ཁུལ་ཡང། །ཉིན་མཚན་བར་མེད་སྡིག་ལྟུང་ཆར་ལྟར་བབས། །དེ་དག་ལྷག་མེད་སྦྱོང་བའི་ནུས་པ་
བྲལ༑ ༑འཆི་བདག་དགྲ་ནི་གློ་བུར་ཆ་མེད་འོང། །ཀྱེ་མ་ད་ལྟ་དམྱལ་བར་མི་ལྟུང་ངམ། །ཟླ་གྲོགས་དམྱལ་མེར་ད་ལྟ་འཚོད་ཀྱིན་ཡོད། །སང་ཕོད་ད་ཚོད་བདག་ཀྱང་མི་འཚོད་དམ། །སྡིག་ལྡན་བདག་ལ་མགོན་པོས་ཐུགས་རྗེས་ཟུངས།  །དེ་ལྟར་འགྱོད་གདུང་
དྲག་པོས་ཐུགས་རྗེ་བསྐུལ་ནས། རྒྱས་པར་སྤྲོ་ན་ལྟུང་བཤགས་སྤྱི་བཤགས་དང། ཕྱག་གྲངས་གསོག་ལྟུང་བཤགས་དང་འབྲེལ་ཏེ་བྱ་བར་འདོད་ན་འདིར་བྱས་ཀྱང་རུང་ངོ། །མཇུག་ཏུ།  གང་ཞིག་ཐོག་མེད་དུས་ནས་བསགས་པ་ཡི། །ལུས་ངག་ཡིད་ཀྱིས་མི་དགེ་ཅི་བགྱིས་དང་

[009A]༄༅། །ཁྱད་བོར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས།  །ཞེས་མ་མཐའ་ལན་གསུམ། །འདིར་སྙན་བརྒྱུད་མན་ངག་ཏུ། །ཐུགས་ཀའི་རྡོ་རྗེ་འཆང་ཞི་བདེ་རྡོ་རྗེ་སེམས་དབང་བསྒྱུར་ཏེ་སྔགས་ཀྱི་དམ་ཚིག་
ཉམས་ཆག་སྦྱོང་བར་གསུངས་པ་ཉམས་སུ་ལེན་ཚུན་ནི།  བླ་མ་ཡབ་སྲས་ཐུགས་ཀའི་རྡོ་རྗེ་འཆང། །ཞི་བ་ཡོངས་གྱུར་རྡོ་རྗེ་སེམས་དཔར་གྱུར། །རང་འདྲ་བདག་གཞན་སྤྱི་བོར་བྱོན་པ་ལས། །བདུད་རྩིའི་རྒྱུན་བབས་སྡིག་ལྟུང་ཀུན་སྦྱང་གྱུར།  །ཡིག་
བརྒྱ་བཟླ་ཞིང་གྲངས་གསོག་ན་མཚམས་འདིར་བྱེད་དུ་རུང།  སྤྱི་བོའི་བླ་མ་རྡོར་སེམས་རང་གཞན་གྱི། །སྤྱི་གཙུག་ནས་ཐིམ་གསང་གསུམ་དབྱེར་མེད་གྱུར།  །རྗེས་སུ་ཡི་རང་བའི་ཡན་ལག་ནི། འཇམ་མགོན་བླ་མའི་གསང་བ་བསམ་གྱིས་མི་ཁྱབ་བའི་རྣམ་པར་ཐར་པ་རྒྱ་མཚོ་
ལྟ་བུ་ལས་ཅི་ནུས་དྲན་པར་བྱས་ཏེ་རྗེས་སུ་དགའ་བ་བསྒོམ་ལ།  སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་སྤངས་བས་དལ་འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་
ངོ༑ ༑ཐུན་མིན་འཇམ་དཔལ་གསང་གསུམ་སུ་ཡིས་དཔོག་ཐུན་མོང་ཉིད་དུའང་གསུང་རབ་དགོངས་འགྲེལ་བཅས། །མཐའ་དག་ཐུགས་སུ་ཆུད་ཅིང་གདམས་པར་ཤར། །སྒྲུབ་བས་གོ་འཕང་མཐོར་གཤེགས་ལ་ཡི་རང། །ཆོས་བརྒྱད་ནག་ཁྲ་
ལྟ་ཅིང་དངོས་ཞེན་གྱི། །ཆོས་བརྒྱད་དཀར་པོ་ཙམ་གྱིའང་མ་གོས་པར། །ཐུབ་བསྟན་ཡོངས་རྫོགས་ལུང་རིགས་བརྒྱ་ཕྲག་གིས། །གསེར་སྦྱངས་བཙོ་མར་མཛད་ལ་ཡི་རང་ངོ། །སྔ་རབས་མཁས་ཀུན་ཟབ་དོན་ལ་འཁྲུལ་བས། །བོད་ཀུན་ལྟ་ངན་

[009B] །བློ་བཟང་ཉིན་བྱེད་གཅིག་དུས་རྟེན་འབྱུང་གི་སྣང་བས་དབུགས་འབྱིན་མཛད་ལ་མི་རང་ངོ། །འཇམ་དབྱངས་ཁྱོད་འདྲ་བོད་དུ་མ་བྱོན་ན། །བོད་ཡུལ་ལྟ་སྒོམ་སྤྱོད་དང་མདོ་སྔགས་ཀུན། །ཐུབ་བསྟན་གཟུགས་བརྙན་
ཙམ་ལ་སྐྱབས་སུ་འཆའ། །བཀའ་དྲིན་ལྷག་པར་དྲན་པས་ཡི་རང་ངོ།  །ཆོས་འཁོར་བསྐོར་བོར་བསྐུལ་བའི་ཡན་ལག་ནི། །གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ཏེ། །རྗེས་བཙུན་བླ་མ་དམ་པ་ཁྱེད་རྣམས་ཀྱི། །ཆོས་སྐུའི་མཁའ་ལ་མཁྱེན་བརྩེའི་ཆུ་འཛིན་འཁྲིགས། །
ཇི་ལྟར་འཚམས་པའི་གདུལ་བྱའི་འཛིན་མ་ལ། །ཟབ་རྒྱས་ཆོས་ཀྱི་ཆར་བ་དབབ་ཏུ་གསོལ། །དག་བ་ཆོས་སྐུའི་མཁའ་ལམ་མཁྱེན་རབ་སྟེ། །སྟོང་པའི་ཡེ་ཤེས་བརྩེ་བ་བདེ་ཆེན་ཟུང། །དབྱེར་མེད་སྒྱུ་འབྲུལ་ཆུ་འཛིན་འཁྲིགས་པ་ལྟའི། །དཀྱིལ་འཁོར་འཁོར་
ལོའི་ཀློང་དུ་སྨིན་བྱེད་སྩོལ། །ཟབ་པ་མཚན་མེད་རྒྱ་ཆེ་ལྷའི་འཁོར་ལོ། །ཟབ་པ་རྫོགས་རིམ་རྒྱ་ཆེ་བསྐྱེད་པའི་རིམ། །ཟབ་པ་འོད་གསལ་རྒྱ་ཆེ་སྒྱུ་མའི་སྐུ། །ཆོས་ཀྱི་ཆར་པས་སྒྲིབ་གཉིས་དྲུངས་འབྱིན་མཛོད།  །ཅེས་གསོལ་བས་ཞལ་གྱིས་བཞེས་པར་བསམ་
བཞུགས་སུ་གསོལ་བའི་ཡན་ལག་གོང་གི་དེ་ཙམ་མིན་པར་ཡན་ལག་བདུན་བ་སྤྱིའི་ལུགས་ལྟར་མཚམས་འདིར་འབུལ་ན་སྣ་ཚོགས་རྡོ་རྗེས་སྤྲས་པའི་སེངྒེའི་ཁྲི་རེ་ཕུལ་བ་བླ་མའི་སེང་ཁྲིར་ཐིམ་པར་བསམས་ནས།  རྣམ་དག་འོད་གསལ་དབྱིངས་ནས་བཞེངས་པ་ཡི། །ཟུང་འཇུག་སྐུ་ལ་འཆར་ནུབ་
མི་མངའ་ཡང། །ཐ་མལ་སྣང་ངོར་གཟུགས་སྐུ་རགས་པ་ཉིད། །སྲིད་མཐའི་བར་དུ་མི་ནུབ་བརྟན་པར་བཞུགས།  །ཞེས་བརྗོད་ལ་ཞལ་གྱིས་བཞེས་པར་བསམ། རྒྱས་པར་བྱེད་ན། བླ་མ་རྣམས་ལ་གསོལ་བ་འདེབས། །ཡབ་སྲས་བརྒྱུད་པ་རྣམས་ཀྱིས་བྱིན་གྱིས་རློབས། །སོགས་དབེན་

[010A]༄༅། །ས་སྙན་བརྒྱུད་ལྟར་འདིར་སྦྱར་དུ་རུང་ཞིང། འདི་ཐོག་ནས་ཆོས་འབྲེལ་དངོས་ཐོབ་ཀྱི་བླ་མར་བརྟན་བཞུགས་འབུལ་ན་མཚམས་འདིར་འབུལ། བླ་མ་ལ་བརྟན་བཞུགས་འབུལ་བ་རང་གི་ཚེ་སྒྲུབ་ཀྱི་མཆོག་ཏུའང་གསུང་ངོ། །བསྔོ་བའི་ཡན་ལག་ནི། རང་
གཞན་གྱི་དགེ་ཚོགས་བསྟན་འགྲོ་སྤྱི་དང་ཁྱད་པར་འཇམ་བླ་མའི་བསྟན་པའི་སྙང་པ་རྒྱས་པའི་རྒྱུར་བསྔོ་པའི་འདུན་པ་དྲག་པས།  བདག་གིས་རྗེ་སྙེད་བསགས་པའི་དགེ་པ་འདིས། །བསྟན་དང་འགོར་བ་ཀུན་ལ་གང་ཕན་དང། །ཁྱད་པར་རྗེ་བཙུན་བློ་བཟང་
གྲགས་པ་ཡི། །བསྟན་པའི་སྙིང་པོ་རིང་དུ་གསལ་བྱེད་ཤོག་དཔག་མེད་བསྐལ་པར་ཐུགས་བསྐྱེད་ཀྱིས་བསྐྲུན་པའི། །རྒྱུ་འབྲས་ཐག་པ་ཟུང་འཇུག་ཆོས་ཀྱི་ཚུལ། །ཚང་ལ་མ་ནོར་སྙིང་པོའི་སྙིང་པོར་བཅས། །སྒྱུ་འཕྲུལ་རབ་འབྱམས་རྒྱས་
པའི་རྒྱུ་རུ་བསྔོ། །བདག་ཀྱང་འདྲེན་མཆོག་ཁྱོད་ཀྱི་བསྟན་པ་དང། །ཚེ་རབས་ཕྲེང་བ་ཀུན་ཏུ་མི་འབྲལ་བར། །གསང་བ་ཟབ་མོའི་གནད་ཀུན་ལེགས་རྟོགས་ནས། །སྤངས་རྟོགས་ཕ་མཐར་མྱུར་དུ་ཕྱིན་གྱུར་ཅིག་ཅེས་འདུན་པ་དྲག་པོས་བསྔོ། དེ་
ནས་མཎྜལ་འབུལ་བ་ནི། །རྒྱུ་དབྱིབས་འབུལ་ཚུལ་སོགས་སྤྱི་ལྟར་བྱས་ལ། །དེ་ཡང་ཚོམས་བུ་སོ་བདུན་མ་གྲགས་ཚེ་ཡང། འདིར་རྗེའི་ཕྱག་བཞེས་ཐུན་མོང་མིན་པ་ཚོམ་བུ་ཉེར་གསུམ་མ་འབུལ་བ་ནི།  ཨོཾ་བཛྲ་བྷཱུ་མི་ཨཱ་ཧཱུཾ། དབང་ཆེན་གསེར་གྱི་ས་གཞི། ཨོཾ་བཛྲ་ཏེ་ཁེ་ཨཱ་ཧཱུཾ། ཕྱི་
ལྕགས་རི་ཁོར་ཡུག་གིས་བསྐོར་བའི་དབུས་སུ་རིའི་རྒྱལ་པོ་རི་རབ། །ཤར་ལུས་འཕགས་བོ། །ལྷོ་འཛམ་བུ་གླིང། །ནུབ་བ་གླང་སྤྱོད། བྱང་སྒྲ་མི་སྙན། །ཤར་དུ་ལུས་དང་ལུས་འཕགས། ལྷོར་རྔ་ཡབ་དང་རྔ་ཡབ་གཞན། ནུབ་ཏུ་

[010B]བྱང་དུ་སྒྲ་མི་སྙན་དང་སྒྲ་མི་སྙན་གྱི་ཟླ། །ཤར་དུ་གླང་པོ་རིན་པོ་ཆེ། ལྷོར་ཁྱིམ་བདག་རིན་པོ་ཆེ། ནུབ་རུ་རྟ་རིན་པོ་ཆེ། །བྱང་དུ་བཙུན་མོ་རིན་པོ་ཆེ། །ཤར་ལྷོར་དམར་དབོན་རིན་པོ་ཆེ། ལྷོ་ནུབ་ཏུ་འཁོར་ལོ་
རིན་པོ་ཆེ། ནུབ་བྱང་དུ་ནོར་བུ་རིན་པོ་ཚེ། བྱང་ཤར་དུ་གཏེར་ཆེན་པོའི་བུམ་པ། ནང་གི་ཤར་དུ་ཉི་མ་ནུབ་ཏུ་ཟླ་བ། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་ཀུན་བཟང་
མཆོད་སྤྲིན་ཚོགས་བཅས་པ། །བློ་ཡིས་བླངས་ནས་བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ།  །དོན་ཆེན་པོ་གསུམ་གྱི་གསོལ་འདེབས་ནི།  བླ་མ་དང་དཀོན་མཆོག་རིན་པོ་
ཆེ་རྣམ་པ་གསུམ་ལ་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། བདག་དང་མ་སེམས་ཅན་ཐམས་ཅད་བཤེས་གཉེན་ལ་མ་གུས་པ་ནས་བཟུང་སྟེ་སྣང་མཆོད་ཐོབ་གསུམ་གྱི་གཉིས་སྣང་ཕྲ་
མོའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་མྱུར་དུ་འགག་པར་བྱིན་གྱིས་བརླབ་ཏུ་གསོལ། །བཤེས་གཉེན་ལ་གུས་པ་ནས་མི་སློབ་པའི་ཟུང་འཇུག་གི་བར་གྱི་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བར་བྱིན་གྱིས་བརླབ་ཏུ་
གསོལ། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཨིདཾ་གུ་རུ་རཏྣ་མཎྜ་ལ་ཀཾ་ནི་རྱཱ་ཏ་ཨཱ་མི།  མཎྜལ་གྲངས་གསོག་བྱེད་ན་མཚམས་འདིར་སངས་རྒྱས་ཆོས་ཚོགས་རེ་དང་ས་གཞི་སྤོས་བྱུགས་རེ་སྦྲགས་ཏེ་གྲངས་གསོག་པ་ཕྱག་

[011A]༄༅། །བཞེས་ལྟར་བྱ། །གསུམ་པ་གསོལ་བ་གདབ་ཅིང་བྱིན་རླབས་ཞུ་བ་ལ། དབང་བཞི་བྱིན་རླབས་ཀྱི་ཚུལ་དུ་ཞུ་བ། བཀའ་བབས་ཀྱི་འཕྲིན་ལས་ཤེས་རབ་ཁྱད་པར་ཅན་གྱི་བྱིན་རླབས་ཞུ་བ། ལམ་ཡོངས་རྫོགས་ལ་བྱིན་རླབས་སྤུངས་ཞུའི་ཚུལ་དུ་ཞུ་བའོ། །དང་
པོ་ནི། དེ་ནས་བླ་མ་ཙོང་ཁ་པ་ཆེན་པོའི་སྤྱི་བོར་འཇམ་དབྱངས་ཕྱི་ནང་གསང་གསུམ། མགྲིན་པར་སྤྱན་རས་གཟིགས་ཕྱི་ནང་གསང་གསུམ། ཐུགས་ཀར་ཕྱག་རྡོར་ཕྱི་ནང་གསང་གསུམ་རྣམས་ཕུམ་བརྩེགས་སུ་གསལ་བཏབ་ལ། །ཐོག་མར་ཕྱི་མཚུངས་པ་གསལ་བྱེད་ཀྱི་སྒོ་ནས་གསོལ་བ་
འདེབས་པ་ནི།  ཕྱོགས་བཅུའི་རྒྱལ་སྲས་རྣམས་ཀྱི་ཁྲིད་ན་བརྩེ་བ་སྤྱན་རས་གཟིགས། །མཁྱེན་རབ་འཇམ་དཔལ་དབྱངས། མཐུ་སྟོབས་ནུས་པ་གསང་བདག་དང་མཚུངས་པ་སུ་ཡང་མེད་ལ། །དཔེ་དེ་བཞིན་དུ་བོད་གངས་ཅན་གྱི་མཁས་
པ་རྣམས་ཀྱི་ཁྲོད་ནའང་ཤེས་བྱ་རིག་པའི་གནས་མཐའ་དག་ལ་མཁས་པ་རྗེ་བདག་ཉིད་ཆེན་པོ་དང་མཚུངས་པ་སུ་ཡང་མེད་པས། བདག་ཀྱང་ཁྱེད་རང་ལྟ་བུར་ཤེས་བྱ་རིག་པའི་གནས་མཐའ་དག་ལ་མཁས་པར་བྱིན་གྱིས་བརླབ་ཏུ་གསོལ་
སྙམ་དུ། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་དཔལ་དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་
བའི་ཞབས་ལ་གསོལ་བ་འདེབས། །མཁས་པ་ལུང་གི་ཡོན་ཏན་ཀུན་ལྡན་པ། །ཁྱེད་རང་ལྟ་བུར་བདག་ཀྱང་བྱིན་གྱིས་རློབས། །ཞེས་གསོལ་བ་བཏབ་པས། །སྤྱི་བོའི་འཇམ་དཔལ་དབྱངས་ཀྱི་སྐུ་ལས་འོད་དང་བདུད་རྩི་དཀར་པོའི་རྒྱུན་དཔག་

[011B] བདག་དང་མ་སེམས་ཅན་ཐམས་ཅད་ཀྱི་སྤྱི་བོ་ནས་ཞུགས། ཐོག་མེད་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་བྱང་ཞིང་དག་བུམ་པའི་དབང་ཐོབ། ལམ་བསྐྱེད་རིམ་བསྒོམ་པ་ལ་དབང་
བར་བྱས། འབྲས་བུ་སྤྲུལ་སྐུ་འགྲུབ་བའི་ནུས་པ་ཁྱད་པར་ཅན་བཞག་གོ་ །སླར་ཡང།  དམིགས་མེད་ནས་བྱིན་གྱིས་རློབས། །འཇམ་དཔལ་དབྱངས་གསང་སྒྲུབ་རང་ལ་ཐིམ་པས་བྱིན་གྱིས་བརླབ་པར་གྱུར།  སླར་ཡང།  དམིགས་མེད་
ནས་བྱིན་གྱིས་རློབས། །འཇམ་དཔལ་དབྱངས་ནང་སྒྲུབ་རང་ལ་ཐིམ་པས་བྱིན་གྱིས་བརླབ་པར་གྱུར།  ཡང་སྔར་བཞིན་གསོལ་བ་བཏབ་པས།  འཇམ་དཔལ་དབྱངས་ཕྱི་སྒྲུབ་རང་ལ་ཐིམ་པས་བྱིན་གྱིས་བརླབ་པར་གྱུར།  གཉིས་པ་ནང་ཡོན་ཏན་དེ་ལྟར་གྱི་སྒོ་
ནས་གསོལ་བ་འདེབས་པ་ལ།  སྤྱན་རས་གཟིགས་ལ་བརྩེ་བ་དང། འཇམ་དཔལ་དབྱངས་ལ་མཁྱེན་རབ་དང། གསང་བདག་ལ་མཐུ་ནུས་ཇི་ཙམ་ཡོད་པ་དེ་ཙམ་ཞིག་རྗེ་བདག་ཉིད་ཆེན་པོ་ལའང་ལྡན་པས། །བདག་ཀྱང་ཁྱེད་རང་ལྟ་བུར་མཁྱེན་
བརྩེ་ནུས་གསུམ་དང་ལྡན་པར་བྱིན་གྱིས་བརླབ་ཏུ་གསོལ།  སྙན་དུ།  དམིགས་མེད་བརྩེ་བའི་  ྾  དྲི་མེད་  ྾  བདུད་དཔུང་  ྾  གངས་ཅན་  ྾  བློ་བཟང་གྲགས་པའི་ཞབས་ལ་གསོལ་བ་འདེབས། །གྲུབ་པ་རྟོགས་པའི་ཡོན་ཏན་ཀུན་ལྡན་
པ། །ཁྱེད་རང་ལྟ་བུར་བདག་ཀྱང་བྱིན་གྱིས་རློབས། །ཞེས་གསོལ་བ་བཏབ་པས་བླ་མའི་མགྲིན་པ་སྤྱན་རས་གཟིགས་ཀྱི་སྐུ་ལས་འོད་དང་བདུད་རྩི་དམར་པོའི་རྒྱུན་དཔག་ཏུ་མེད་པ་བྱུང། བདག་དང་མ་སེམས་ཅན་ཐམས་ཅད་ཀྱི་མགྲིན་པ་

[012A]༄༅། །ནས་ཞུགས། ཐོག་མེད་ནས་དག་གི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་བ་བྱང་ཞིང་དག་གསང་བའི་དབང་ཐོབ། ལམ་སྒྱུ་ལུས་བསྒོམ་པ་ལ་དབང་བར་བྱས། འབྲས་བུ་ལོངས་སྐུ་འགྲུབ་
པའི་ནུས་པ་ཁྱད་པར་ཅན་བཞག་གོ་སླར་ཡང། དམིགས་མེད་བརྩེ་བའི་  ྾  དྲི་མེད་  ྾  བདུད་དཔུང་  ྾  གངས་ཅན་  ྾  བློ་བཟང་གྲགས་པའི་ཞབས་ལ་གསོལ་བ་འདེབས། །གྲུབ་བ་རྟོགས་པའི་ཡོན་ཏན་ཀུན་ལྡན་པ། །ཁྱེར་རང་ལྟ་
བུར་བདག་ཀྱང་བྱིན་གྱིས་རློབས། །སྤྱན་རས་གཟིགས་གསང་སྒྲུབ་རྒྱལ་བ་རྒྱ་མཚོ་རང་ལ་ཐིམ་པས་བྱིན་གྱིས་བརླབ་པར་གྱུར། སླར་ཡང། དམིགས་མེད་བརྩེ་བའི་  ྾  དྲི་མེད་  ྾  བདུད་དཔུང་  ྾  གངས་ཅན་  ྾  བློ་བཟང་གྲགས་
པའི་ཞབས་ལ་གསོལ་བ་འདེབས། །གྲུབ་པ་རྟོགས་པའི་ཡོན་ཏན་ཀུན་ལྡན་པ། །ཁྱེད་རང་ལྟ་བུར་བདག་ཀྱང་བྱིན་གྱིས་རློབས། །སྤྱན་རས་གཟིགས་ནང་སྒྲུབ་རྡོ་རྗེ་ཆོས་རང་ལ་ཐིམ་པས་བྱིན་གྱིས་བརླབ་པར་གྱུར། སླར་ཡང་དམིགས་
མེད་པ་རྩེ་བའི་  ྾  དྲི་མེད་  ྾  བདུད་དཔུང་  ྾  གངས་ཅན་  ྾  བློ་བཟང་གྲགས་པའི་ཞབས་ལ་གསོལ་བ་འདེབས། །གྲུབ་པ་རྟོགས་པའི་ཡོན་ཏན་ཀུན་ལྡན་པ། །ཁྱེར་རང་ལྟ་བུར་བདག་ཀྱང་བྱིན་གྱིས་རློབས། །སྤྱན་རས་གཟིགས་ཕྱི་སྒྲུབ་
ཕྱག་བཞི་བ་ཡང་རང་ལ་ཐིམ་པས་བྱིན་གྱིས་བརླབ་པར་གྱུར། གསུམ་པ་གསང་བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་བ་འདེབས་པ་ནི། ཕྱོགས་བཅུའི་རྒྱལ་བ་ཀུན་གྱི་མཁྱེན་བརྩེ་ནུས་གསུམ་གྱི་རང་གཟུགས་ལྷར་ཤར་བ་ནི་འཕགས་མཆོག་

[012B] དེ་གསུམ་གཅིག་ཏུ་བསྡུས་པའི་རང་གཟུགས་ནི་རྗེ་བླ་མ་ཉིད་ཡིན་པས། བདག་ཀྱང་ཁྱེད་རང་ལྟ་བུར་རིགས་གསུམ་གཅིག་བསྡུས་ཀྱི་ངོ་བོར་བྱིན་གྱིས་བརླབ་ཏུ་གསོལ། །སྙན་དུ། དམིགས་མེད་བརྩེ་
བའི་  ྾  དྲི་མེད་  ྾  བདུད་དཔུང་  ྾  གངས་ཅན་  ྾  བློ་བཟང་གྲགས་པའི་ཞབས་ལ་གསོལ་བ་འདེབས། །རིགས་གསུམ་ངོ་བོ་གངས་གསུམ་རྡོ་རྗེའི་སྐུ། །བདག་ཀྱང་ཁྱེད་རང་ལྟ་བུར་བྱིན་གྱིས་རློབས། །ཞེས་གསོལ་བ་བཏབ་པས། ཐུགས་ཀའི་
ཕྱག་རྡོར་གྱི་སྐུ་ལས་འོད་དང་བདུད་རྩི་སྔོན་པོའི་རྒྱུན་དཔག་ཏུ་མེད་པ་བབས་པས་བདག་དང་སེམས་ཅན་ཐམས་ཅད་ཀྱི་སྙིང་གནས་ཞུགས། ཡིད་ཀྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་བྱང་ཞིང་དག་ཤེས་རབ་ཡེ་
ཤེས་ཀྱི་དབང་ཐོབ། ལམ་འོད་གསལ་ཕྱག་རྒྱན་ཆེན་པོ་བསྒོམ་པ་ལ་དབང་བར་བྱས། འབྲས་བུ་ཆོས་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ། སླར་ཡང། དམིགས་མེད་ནས་བྱིན་གྱིས་རློབས། །ཕྱག་རྡོར་གསང་སྒྲུབ་འཁོར་ལོ་ཆེན་པོ་རང་
ལ་ཐིམ་པས་བྱིན་གྱིས་བརླབ་པར་གྱུར། སླར་ཡང། དམིགས་མེད་ནས། བྱིན་གྱིས་རློབས། །ཕྱག་རྡོར་ནང་སྒྲུབ་གཏུམ་པོ་ཁྱུང་ལྔ་རང་ལ་ཐིམ་པས་བྱིན་གྱིས་བརླབ་པར་གྱུར། སླར་ཡང། དམིགས་མེད་ནས། བྱིན་གྱིས་རློབས། །ཕྱག་རྡོར་ཕྱི་སྒྲུབ་
གོས་སྔོན་ཅན་རང་ལ་ཐིམ་པས་བྱིན་གྱིས་བརླབ་པར་གྱུར། དེ་ནས། རྩ་བརྒྱུད་ཀྱི་བླ་མ་སྤྱི་དང། ཁྱད་པར་འཇམ་མགོན་བླ་མ་བ་སྲས་གསུམ་གྱི་སྤངས་རྟོགས་ཀྱི་ཡོན་ཏན་ཕུན་སུམ་ཚོགས་པ་ཐམས་ཅད་བདག་དང་མ་སེམས་ཅན་ཐམས་ཅད་ཀྱི་རྒྱུད་

[013A]༄༅། །ལ་འབད་མེད་བདེ་བླག་ཏུ་སྐྱེ་བར་བྱིན་གྱིས་བརླབ་ཏུ་གསོལ།  སླར་ཡང།  དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་
དཔལ་དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་པའི་གཙུག་རྒྱན་བློ་བཟང་གྲགས། །སྐྱབས་གསུམ་ཀུན་འདུས་བླ་མ་སངས་རྒྱས་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །རང་
གཞན་སྨིན་ཅིང་གྲོལ་བར་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་སྩལ་དུ་གསོལ།  །ཞེས་དབེན་ས་ལུགས་ཀྱི་དགུ་སྐོར་རམ། །ཡང་ན།  བསྟན་པའི་བདག་པོ་ཐུབ་པ་བཅོམ་ལྡན་འདས། །རིགས་བརྒྱའི་ཁྱབ་བདག་དྲུག་པ་རྡོ་རྗེ་འཆང། །དམིགས་
མེད་བརྩེ་བའི་  ྾  དྲི་མེད་  ྾  བདུད་དཔུང་  ྾  གངས་ཅན་  ྾  བློ་བཟང་གྲགས་པའི་ཞབས་ལ་གསོལ་བ་འདེབས། །ལུས་ངག་ཡིད་ལ་སྐུ་གསུང་ཐུགས་ཞུགས་ནས། །བླ་མ་ཁྱེད་རང་ལྟ་བུར་བྱིན་གྱིས་རློབས།  །ཞེས་སྲད་བརྒྱུད་ལུགས་ཀྱི་དགུ་སྐོར་ཅི་རིགས་
བཟླས་ཏེ་གསོལ་བ་བཏབ་པས།  བླ་མ་ཡབ་སྲས་གསུམ་གྱི་གནས་ལྔ་ལས་བདུད་རྩི་སྣ་ལྔ་འོད་ཟེར་དང་ཅས་པའི་རྒྱུན་ཅིག་ཅར་དུ་བྱུང། བདག་དང་མ་སེམས་ཅན་ཐམས་ཅད་ཀྱི་གནས་ལྔར་ཅིག་ཅར་དུ་ཐིམ་པས་བདག་དང་མ་སེམས་ཅན་ཐམས་ཅད་
ཀྱི་ལུས་ཀྱི་ནང་གང། དེ་ལུས་ངག་ཡིད་གསུམ་གྱི་སྒོ་ནས་བསགས་པའི་སྡིག་སྒྲིབ་བདག་ཆགས་དང་བཅས་པ་ཡིག་ཅར་དུ་དག་དབང་བཞི་པ་ཐོབ། །ལམ་ཟུང་འཇུག་བསྒོམ་པ་ལ་དབང་པར་བྱས། འབྲས་བུ་ཟུང་འཇུག་རྒྱལ་བ་རྡོ་རྗེ་འཆང་གི་སྐུ་

[013B]  །དེ་ནས།  བླ་མ་ཡབ་སྲས་གསུམ་གྱི་སྐུ་ལས་རང་འདྲ་གཉིས་པ་རེ་ཆད་ནས་རང་ལ་ཐིམ་པས་རང་གི་ལུས་ངག་ཡིད་གསུམ་དང་རྗེ་བླ་མ་ཙོང་ཁ་པ་ཆེན་པོ་ཡབ་སྲས་གསུམ་གྱི་སྐུ་གསུང་ཐུགས་ངོ་
བོ་དབྱེར་མི་ཕྱེད་པ་གཅིག་ཏུ་བྱིན་གྱིས་བརླབ་པར་གྱུར།  འདི་དག་ནི་སྐུ་ནོར་བུ་མཛོད་འཛིན། གསུང་ཉི་མ་སྣང་བྱེད། ཐུགས་གསང་བ་མཛོད་འཛིན་བཅས་ཀྱི་སྒྲུབ་སྐོར་ཕྱི་ནང་གསང་གསུམ་གྱི་མན་ངག་གསང་བ་མཐར་ཐུག་པ་རྣམས་གཅིག་ཏུ་བསྒྲིལ་ནས་ལྷུག་པར་བཀོད་པ་ཡིན་ནོ། །
གཉིས་པ་བཀའ་བབས་ཀྱི་འཕྲིན་ལས་ཆོས་རབ་ཏུ་རྣམ་འབྱེད་ཀྱི་ཤེས་རབ་ཁྱད་པར་ཅན་གྱི་བྱིན་རླབས་ཞུ་པ་ནི།  ཡབ་རྗེའི་ཐུགས་ཀར་དམར་སེར་གཞོན་ནུའི་སྐུ། །ཐུགས་ཀར་ཧཱུཾ་སྔོན་མཾ་གྱིས་མཚན་པར་གྱུར།  །ཅེས་ཐུགས་ཀར་རྗེ་བཙུན་གྱི་སྐུའི་རྣམ་འགྱུར་གང་འདོད་
བ་དགོས་པའི་ཁྱད་པར་དང་མཐུན་པ། དེའི་ཐུགས་ཀར་འཇམ་དཔལ་རྩ་རྒྱུད་ལས་ལུང་བསྟན་པའི་ཐུན་མོང་མ་ཡིན་པའི་མན་ངག་གི་ས་བོན་ཧཱུཾ་མཾ་གྱིས་མཚན་པ་གསལ་བདབ།  ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །འཆད་རྩོད་རྩོམ་པའི་བློ་གྲོས་རྒྱས་སུ་གསོལ། །
མཆོག་དང་ཐུན་མོང་དངོས་གྲུབ་སྩལ་དུ་གསོལ། །མྱུར་དུ་ཁྱེད་རང་ལྟ་བུར་བྱིན་གྱིས་རློབས། །བདེ་ཆེན་ལྷན་སྐྱེས་ཡེ་ཤེས་འཆར་དུ་གསོལ། །དངོས་འཛིན་འཁྲུལ་པའི་དྲི་མ་བསལ་དུ་གསོལ། །སེམས་ཉིད་ཐེ་ཚོམ་དྲ་བ་གཅད་དུ་གསོལ། །མྱུར་དུ་
ཁྱེད་རང་ལྟ་བུར་བྱིན་གྱིས་རློབས།  །ཞེས་པས་གསོལ་བ་གདབ། དེ་ཡང་ཡབ་གཅིག་རྗེ་བཙུན་ཉིད་ཀྱི་གསུང་ལས། མ་དག་འཁྲུད་དང་མི་ཤེས་བསལ། །སྐུ་ཡིས་ཆེ་ཞིང་གསུང་གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་

[014A]༄༅།  །རྩོམ་པའོ། །ཞེས་གསུངས་པ་ལྟར་ཐོག་མར་མ་དག་པ་འཁྲུད་པ་ནི།  དེ་ལྟར་ཕྱི་ནང་གསང་བའི་གསོལ་བཏབ་པས། །རྗེ་བཙུན་ཡང་སྲས་གསུམ་གྱི་ཐུགས་ཀ་ནས། །འོད་ཟེར་དཀར་པོ་སྦུབས་ཅན་འཕྲོས་པའི་སྣེ། །གཅིག་
ཏུ་འདྲེས་ནས་རང་གི་སྤྱི་བོར་ཟུག་འོད་དཀར་སྦུ་གུའི་འཇུག་ངོགས་ལས་བྱུང་བའི། །བདུད་རྩི་དཀར་པོ་འོ་མའི་མདོག་ཅན་གྱིས། །ནད་གདོན་སྡིག་སྒྲིབ་མ་དག་དྲི་མ་ཀུན། །བཀྲུས་ནས་རང་ལུས་དྭངས་གསལ་ཤེལ་ལྟར་གྱུར།  །པར་བསམ་
ལ༑  དམིགས་མེད་བརྩེ་བའི་ སོགས་ལྔ་སྐོར་ཉིད་ཅི་ནུས་བཟླ། དེ་ནས་སྐུའི་སྒོ་ནས་ཆེ་བའི་ཤེས་རབ་བསྒྲུབ་པ་ནི།  སླར་ཡང་ཆེ་བའི་མཁྱེན་རབ་དམར་སེར་གྱི། །བདུད་རྩིའི་རྣམ་པར་བྱུང་བས་རང་ལུས་གང། །བདུད་རྩིའི་རྡུལ་རྣམས་རྗེ་བཙུན་འཇམ་དབྱངས་
གྱི༑ ༑རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་ཆེ་བའི་མཁྱེན་རབ་རྣམས། །ལྷ་སྐུའི་རྣམ་པར་བསྟིམ་པས་ལུས་གང་སྟེ། །རབ་འབྱམས་གཞུང་དོན་འབྱེད་ལ་ཐོགས་མེད་པའི། །རླབས་ཆེན་ཤེས་རབ་ཐོབ་པར་
བྱིན་གྱིས་རློབས།  །ཞེས་བསམས་ལ་དམིགས་བརྩེ་མ་བཟླ། གཉིས་པ་གསུང་གི་སྒོ་ནས་ཤེས་རབ་གསལ་བ་བསྒྲུབ་བ་ནི།  སླར་ཡང་གསལ་བའི་མཁྱེན་རབ་དམར་སེར་གྱི། །བདུད་རྩིའི་རྣམ་པར་བྱུང་བས་རང་ལུས་གང། །བདུད་རྩིའི་རྡུལ་རྣམས་ཨ་ར་པ་ཙ་ནའི། །
རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་གསལ་བའི་མཁྱེན་རབ་རྣམས། །གཟུངས་སྔགས་རྣམ་པར་བསྟིམ་པས་ལུས་གང་སྟེ། །དཀའ་གནད་ཕྲ་ཞིབ་མ་འདྲེས་འབྱེད་པ་ཡི། །ཤེས་རབ་གསལ་བ་ཐོབ་

[014B]  །ཞེས་བསམས་ལ་དམིགས་བརྩེ་མ་བཟླ། གསུམ་པས་བོན་གྱི་སྒོ་ནས་མྱུར་བའི་ཤེས་རབ་བསྒྲུབ་པ་ནི།  སླར་ཡང་མྱུར་བའི་མཁྱེན་རབ་དམར་སེར་གྱི། །བདུད་རྩིའི་རྣམ་བར་བྱུང་བས་རང་ལུས་གང། །བདུད་རྩིའི་རྡུལ་རྣམས་དྷཱུཨ་ཡིག་དམར་
སེར་གྱི། །རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་མྱུར་བའི་མཁྱེན་རབ་རྣམས། །ས་བོན་རྣམ་པར་བསྟིམ་པས་ལུས་གང་སྟེ། །མ་རྟོགས་ལོག་རྟོག་ཐེ་ཚོམ་མྱུར་གཅོད་པའི། །ཤེས་རབ་མྱུར་བ་ཐོབ་པར་བྱིན་
གྱིས་རློབས།  །སྙམ་དུ་བསམས་ལ་དམིགས་བརྩེ་མ་བཟླ། བཞི་པ་ཕྱག་མཚན་གྱི་སྒོ་ནས་ཟབ་པའི་ཤེས་རབ་བསྒྲུབ་པ་ནི།  སླར་ཡང་ཟབ་པའི་མཁྱེན་རབ་དམར་སེར་གྱི། །བདུད་རྩིའི་རྣམ་པར་བྱུང་བས་རང་ལུས་གང། །བདུད་རྩིའི་རྡུལ་རྣམས་གླེགས་བམ་རལ་
གྲི་ཡི༑ ༑རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་ཟབ་པའི་མཁྱེན་རབ་རྣམས། །ཕྱག་མཚན་རྣམ་པར་བསྟིམ་པས་ལུས་གང་སྟེ། །གཞུང་དོན་འབྱེད་ལ་གཏུགས་པ་མེད་པ་ཡི། །ཟབ་པའི་ཤེས་རབ་ཐོབ་པར་བྱིན་
གྱིས་རློབས།  །སྙམ་དུ་བསམས་ལ་དམིགས་བརྩེ་མ་བཟླ། ལྔ་པ་གླེགས་བམ་གྱི་སྒོ་ནས་འཆད་པའི་ཤེས་རབ་བསྒྲུབ་པ་ནི།  སླར་ཡང་འཆད་པའི་མཁྱེན་རབ་དམར་སེར་གྱི། །བདུད་རྩིའི་རྣམ་པར་བྱུང་བས་རང་ལུས་གང། །བདུད་རྩིའི་རྡུལ་རྣམས་འཆད་བྱའི་
གླེགས་བམ་གྱི། །རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་འཆད་པའི་མཁྱེན་རབ་རྣམས། །གླེགས་བམ་རྣམ་པར་བསྟིམ་པས་ལུས་གང་སྟེ། །ཚིག་དོན་ཀུན་ལ་ངེས་པ་མཆོག་སྟེར་བའི། །འཆད་པའི་ཤེས་རབ་

[015A]༄༅། །ཐོབ་པར་བྱིན་གྱིས་རློབས།  །སྙམ་དུ་བསམས་ལ་དམིགས་བརྩེ་མ་བཟླ། དྲུག་པ་རལ་གྲིའི་འཁོར་ལོའི་སྒོ་ནས་རྩོད་པའི་ཤེས་རབ་བསྒྲུབ་པ་ནི།  སླར་ཡང་རྩོད་པའི་མཁྱེན་རབ་དམར་སེར་གྱི། །བདུད་རྩིའི་རྣམ་པར་བྱུང་བས་རང་ལུས་
གང༑ ༑བདུད་རྩིའི་རྡུལ་རྣམས་རལ་གྲིའི་འཁོར་ལོ་ཡི། །རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་རྩོད་པའི་མཁྱེན་རབ་རྣམས། །འཁོར་ལོའི་རྣམ་པར་བསྟིམ་པས་ལུས་གང་སྟེ། །སྨྲ་ངན་སྤོབས་པ་
རྨེག་མེད་འཕྲོག་པ་ཡི། །རྩོད་པའི་ཤེས་རབ་ཐོབ་པར་བྱིན་གྱིས་རློབས།  །སྙམ་དུ་བསམས་ལ་དམིགས་བརྩེ་མ་བཟླ། བདུན་པ་གཉིས་ཀའི་སྒོ་ནས་རྩོམ་པའི་ཤེས་རབ་བསྒྲུབ་པ་ནི།  སླར་ཡང་རྩོམ་པའི་མཁྱེན་རབ་དམར་སེར་གྱི། །བདུད་རྩིའི་རྣམ་
བར་བྱུང་བས་རང་ལུས་གང། །བདུད་རྩིའི་རྡུལ་རྣམས་གླེགས་བམ་འཁོར་ལོ་ཡི། །རྣམ་པར་གསལ་ལས་འོད་འཕྲོས་ཕྱོགས་བཅུ་ཡི། །རྒྱལ་དང་དེ་སྲས་རྩོམ་པའི་མཁྱེན་རབ་རྣམས། །གླེགས་འཁོར་རྣམ་པར་བསྟིམ་པས་ལུས་གང་
སྟེ༑ ༑སྒྲ་དོན་ཕུན་ཚོགས་བློ་གསལ་དགའ་བསྐྱེད་པའི། །རྩོམ་པའི་ཤེས་རབ་ཐོབ་པར་བྱིན་གྱིས་རློབས།  །སྙམ་དུ་བསམས་ལ་དམིགས་བརྩེ་མ་བཟླ། དེ་ལྟར་དམིགས་སྐོར་བདུན་ཀ་སྤེལ་ཏེ་འདི་བཞིན་ཉམས་སུ་བླངས་ཀྱང་ཆོག་ལ། ཡང་གང་ལ་མོས་པ་དེ་ཁོ་ན་
གཙོ་བོར་བགྱིས་ཀྱང་རུང་ཞིང། དད་གུས་དམིགས་པ་གསལ་པོས་ཟླ་འཁོར་ཙམ་ཉམས་སུ་བླངས་ན་གང་བསྒྲུབ་པའི་ཤེས་རབ་དེ་ཉིད་ངེས་པར་འཕེལ་བ་ཁོ་བོས་མྱོང་བས་གྲུབ་པ་ཡིན་ནོ། །འདི་དག་གི་དམིགས་བརྩེ་མ་བཟླ་མཚམས་སོ་སོར་ལན་རེ་ཙམ་མིན་པར་རང་གི་ལོང་སྐབས་

[015B] དང་བསྟུན་ཏེ་ཅི་ནུས་བཟླ་བར་བྱ་དགོས་སོ། །དེ་ལྟར་ཤེས་རབ་བསྒྲུབ་པའི་དམིགས་སྐོར་རྣམས་ལེགས་པར་བཤད་ཟིན་ཏོ། །ད་དུང་འདི་ལ་ལྷ་འགོད་ཚུལ་གྱི་མན་ངག་མི་འདྲ་བ་དང། དམིགས་བརྩེ་མའི་ཚིག་རྐང་འདོན་པར་མི་འདྲ་བ་མཐའ་ཡས་པ་ཞིག་སྣང་ཞིང། གཞན་ཡང། ཞི་བ་དཀར་
པོ་པད་དཀར་འཛིན། །མཆོག་སྦྱིན་སྐྱབས་སྦྱིན་ཕྱག་རྒྱ་ཅན། །ཞེས་སོགས་ལས་རབ་འབྱམས་བསྒྲུབ་ཚུལ་ཀྱི་མན་ངག་མཐའ་ཡས་པ་ཞིག་སྣང་ཡང། །འདིར་བརྗོད་ཀྱིས་མི་ལང་བས་སྙན་བརྒྱུད་ཀྱི་ཟབ་ཁྲིད་དང། བླ་མ་མཉེས་པའི་ཞལ་ལས་བླང་བར་བྱ་ཞིང། འདིར་གོང་དུ་མན་ངག་ཅུང་ཟད་མི་
གསལ་བ་དག་ཀྱང་བླ་མའི་ཞལ་ལས་ཤེས་པར་བྱའོ། །ད་ནི་ཤིན་ཏུ་གསང་བའི་ཞལ་ཤེས་དམིགས་རིམ་ཐུན་མོང་མ་ཡིན་པ་འགོད་པར་བྱ་སྟེ། དེ་ཡང་དམིགས་བརྩེ་མ་ལན་ལྔ་ལ་དམིགས་རིམ་མི་འདྲ་བ་ལྔར་གསུངས་པས། དེ་ལ་དང་པོའི་དམིགས་རིམ་ནི།  དམིགས་མེད་བརྩེ་བའི་ ཞེས་པའི་
སྐབས་རྒྱལ་བ་ཐམས་ཅད་ཀྱི་བརྩེ་བའི་ངོ་བོ་ལྟར་ཤར་བ་སྤྱན་རས་གཟིགས་ཡིན་ལ། རྗེ་བདག་ཉིད་ཆེན་པོ་ཡང་དེ་དང་ངོ་བོ་གཅིག་པས་རྒྱལ་བ་ཐམས་ཅད་ཀྱི་སྙིང་རྗེའི་རང་གཟུགས་ཉིད་དོ་སྙམ་དུ་བསྟོད།  དྲི་མེད་མཁྱེན་པའི་ སྐབས་རྒྱལ་བ་ཐམས་ཅད་ཀྱི་མཁྱེན་རབ་གཅིག་བསྡུས་ཀྱི་ངོ་
བོ་ནི་རྗེ་བཙུན་འཇམ་པའི་དབྱངས་ཡིན་ལ། རྗེ་ཉིད་རྗེ་བཙུན་འཇམ་པའི་དབྱངས་མིའི་རྣམ་པར་བསྟན་པ་ཡིན་པས་རྒྱལ་བ་ཐམས་ཅད་ཀྱི་མཁྱེན་པའི་ངོ་བོ་ཉིད་དོ་སྙམ་དུ་བསྟོད།  གངས་ཅན་མཁས་པའི་གཙུག་རྒྱན་ ཞེས་སོགས་ཀྱི་སྐབས་ཕྱག་རྡོར་གྱི་མཚན་ཟུར་དུ་མི་སྨོས་པ། རྗེ་ཉིད་
གསང་བ་ཀུན་གྱི་བདག་པོ་ཡིན་པས་ཕྱག་རྡོར་གྱི་མཚན་གྱི་རྣམ་གྲངས་འདི་གས་གོ་ཆོད་པར་ཐུན་མོང་མིན་པའི་ཁྱད་ཆོས་ཡིན། དེས་ན་རྒྱལ་བ་ཐམས་ཅད་ཀྱི་མཐུ་སྟོབས་ནུས་པ་ལྷར་ཤར་བ་ནི་ཕྱག་ན་རྡོ་རྗེ་ཡིན་ལ། རྗེ་ཉིད་ཀྱང་དེའི་ངོ་བོ་ཡིན་པས་རྒྱལ་བ་ཐམས་ཅད་ཀྱི་མཐུ་སྟོབས་ནུས་

[016A]༄༅།  །པའི་བདག་ཉིད་དོ་སྙམ་པའི་སྒོ་ནས་བསྟོད།  བློ་བཟང་གྲགས་པའི་ཞབས་ལ་ ཞེས་པའི་སྐབས། དེ་ལྟར་རིགས་གསུམ་གཅིག་བསྡུས་ཀྱི་ངོ་བོ་མདུན་གྱི་རྗེ་བླ་མ་ཙོང་ཁ་པ་ཡབ་སྲས་གསུམ་གྱི་རྣམ་པར་ཤར་བ་འདི་ག་ཡིན་སྙམ་དུ་དེའི་ངང་ལ་ཡིད་མ་
གེངས་པར་འཇོག་ནམ་སེམས་གཡོས་ཚེ་རྗེ་བླ་མའི་རྣམ་པ་ཅན་དེ་ཉིད་འཇམ་དབྱངས་དམར་སེར་གྱི་རྣམ་པར་བསྒྱུར་ནས་དེ་ལ་སེམས་འཇོག་དེ་ལས་སེམས་གཡོས་ཚེ་འཇམ་དབྱངས་ཀྱི་རྣམ་བ་དེ་ཉིད་རང་གི་རྩ་བའི་བླ་མའི་རྣམ་པར་བསྒྱུར་ཏེ་དེ་ལ་སེམས་གཟུང། དེ་ལས་སེམས་གཡོས་
ན༑ སླར་ཡང་རྗེའི་རྣམ་པར་བསྒྱུར་ནས་ཞབས་ཀྱི་པདྨོར་མགོ་བོས་གཏུགས་ཏེ།  གསོལ་བ་ ཞེས་འདོད་དོན་ཞུ་བའི་ཚིག་ཡིན་པས་བདག་ཉིད་ཀྱི་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་མཛད་དུ་གསོལ་ཞེས་ཞུ་བར་བསམ།  འདེབས་ ཞེས་པའི་སྐབས་རྗེའི་
གནས་གསུམ་དུ་འབྲུ་གསུམ་གྱིས་མཚན་པ་དང། ཐུགས་ཀར་འཇམ་པའི་དབྱངས་བཞུགས་པ་ལ། ཐུགས་བརྩེ་ཞིང་དགྱེས་པའི་ཉམས་ཀྱིས་ཕྱག་གཡས་ཀྱི་རལ་གྲིའི་ཡུ་བ་ཐུགས་ཀ་དང། རྩེ་མོ་རང་གི་ཚངས་པའི་བུ་གར་གཏད་པའི་ནང་བརྒྱུད་བྱང་ཆུབ་ཀྱི་སེམས་ཀྱི་ངོ་བོར་གྱུར་པའི་
བདུད་རྩི་དམར་སེར་འོད་ཟེར་དང་བཅས་པའི་རྒྱུན་བབས། སྤྱི་བོའི་ཚངས་བུ་གནས་ཞུགས། རྐང་མཐིལ་གྱི་བར་མེར་གྱིས་གང་བས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་དུད་ཁུ་དང་སོལ་ཁུ། རྣག་ཁྲག་དང་ཆུ་སེར། སྡོམ་དང་
སྡིག་པ་སོགས་མི་གཙང་མི་སྡུག་པའི་རྣམ་པར་ཕྱིར་ཐོན། ས་འོག་རིམ་པ་བདུན་གྱི་འོག་ཏུ་སོང་སྟེ་འཆི་བདག་གཤིན་རྗེ་བགེགས་རིགས་ལན་ཆགས་དང་བཅས་པ་ཚིམ་པར་བྱས། ལུས་ཤེལ་སྒོང་གཡའ་དག་པ་བཞིན་དྭངས་གསལ་འོད་ཀྱི་རང་བཞིན་ཅན་དང་རྒྱུད་སྣོད་རུང་དུ་གྱུར་པར་

[016B] བསམ། དེ་དག་ནི་དམིགས་བརྩེ་མ་དང་པོའི་དམིགས་སྐོར་རོ། །གཉིས་པ་ནི།  ཞབས་ལ་ ཞེས་པའི་བར་སྔར་ལྟར་ལ། མི་འདྲ་བའི་ཁྱད་པར།  གསོལ་ ཞེས་པའི་སྐབས་བདག་གི་ཐོག་མེད་ནས་བསགས་པའི་སྡིག་སྒྲིབ་སྤྱི་དང། ཁྱད་པར་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་
ཅད་བྱང་ཞིང་དག་སྐུ་རྡོ་རྗེའི་བྱིན་རླབས་བདག་ལ་གནང་བར་མཛད་དུ་གསོལ། ཞེས་འདོད་དོན་ཞུ།  འདེབས་ ཞེས་པའི་ཚེ། རྗེ་བདག་ཉིད་ཆེན་པོས་ཐུགས་བརྩེ་ཞིང་དགྱེས་པའི་རྣམ་པ་བསྟན་མ་ཐག་སྤྱི་བོའི་ཨོཾ་དཀར་པོ་ལས་བདུད་རྩི་འོད་ཟེར་དཀར་པོ་སྤྲོས། རང་གི་དཔྲལ་བར་
པོག་ལུས་ཀྱི་ནང་ཐམས་ཅད་འོད་ཟེར་དཀར་པོ་བདུད་རྩི་དང་བཅས་པས་མེར་གྱིས་གང། ཐོག་མེད་ནས་བསགས་པའི་སྡིག་སྒྲིབ་སྤྱི་དང། ཁྱད་པར་ལུས་ཀྱི་སྡིག་སྒྲིབ་བག་ཆགས་དང་བཅས་པ་བྱང་ཞིང་དག་སྐུ་རྡོ་རྗེའི་བྱིན་རླབས་ལུས་ལ་ཞུགས། སྐུ་རྡོ་རྗེ་འགྲུབ་པའི་ནུས་པ་བཞག་བྱུང་
སྙམ་དུ་བསམ། དམིགས་བརྩེ་མ་ལན་གཉིས་པའི་དམིགས་པའོ། །ཡང་དམིགས་བརྩེ་མ་གསུམ་པ་འདྲེན་པའི་ཚེ།  ཞབས་ལ་ ཞེས་པ་ཡན་གོང་ལྟར་ལ།  གསོལ་ ཞེས་པའི་ཚེ། བདག་གི་སྡིག་སྒྲིབ་སྤྱི་དང། ཁྱད་པར་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་ནས་
གསུང་རྡོ་རྗེའི་བྱིན་རླབས་བདག་ལ་གནང་བར་མཛད་དུ་གསོལ། ཞེས་ཞུ།  འདེབས་ ཞེས་པའི་ཚེ་རྗེ་བླ་མས་ཐུགས་བརྩེ་ཞིང་དགྱེས་པའི་རྣམ་པ་བསྟན་མ་ཐག་མགྲིན་པའི་ཨཱདྨར་པོ་ལས་བདུད་རྩི་འོད་ཟེར་དམར་པོ་སྤྲོས། རང་གི་མགྲིན་པར་ཕོག་པས་ལུས་ཀྱི་ནང་ཐམས་ཅད་འོད་ཟེར་དམར་པོ་
བདུད་རྩི་དང་བཅས་པས་མེར་གྱིས་གང། སྡིག་སྒྲིབ་སྤྱི་དང། ཁྱད་པར་ངག་གི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་བྱང་ཞིང་དག་གསུང་རྡོ་རྗེའི་བྱིན་རླབས་ངག་ལ་ཞུགས། གསུང་རྡོ་རྗེ་འགྲུབ་པའི་ནུས་པ་བཞག་བྱུང་སྙམ་དུ་བསམ། གསུམ་པའི་དམིགས་པའོ། །དམིགས་

[017A]༄༅། །བརྩེ་མ་བཞི་པའི་ཚེ། ཞབས་ལ་ ཞེས་པ་ཡན་སྔར་ལྟར་ལ།  གསོལ་ ཞེས་པའི་ཚེ། ཐོག་མེད་ནས་བསགས་པའི་སྡིག་སྒྲིབ་སྤྱི་དང། ཁྱད་པར་ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་ནས་ཐུགས་རྡོ་རྗེའི་བྱིན་རླབས་བདག་ལ་
གནང་བར་མཛད་དུ་གསོལ། ཞེས་ཞུ།  འདེབས་ ཞེས་པའི་ཚེ། རྗེ་བླ་མས་ཐུགས་བརྩེ་ཞིང་དགྱེས་པའི་རྣམ་པ་བསྟན་མ་ཐག་ཐུགས་ཀའི་ཧཱུཾ་སྔོན་པོ་ལས་བདུད་རྩི་འོད་ཟེར་སྔོན་པོ་སྤྲོས། རང་གི་སྙིང་ག་ནས་ཞུགས་པས་ལུས་ཀྱི་ནང་ཐམས་ཅད་འོད་ཟེར་སྔོན་པོ་བདུད་རྩི་དང་
བཅས་པས་མེར་གྱིས་གང། ཐོག་མེད་ནས་བསགས་པའི་སྡིག་སྒྲིབ་སྤྱི་དང། ཁྱད་པར་ཡིད་ཀྱི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་བྱང་ཞིང་དག་ཐུགས་རྡོ་རྗེའི་བྱིན་རླབས་ཡིད་ལ་ཞུགས། ཐུགས་རྡོ་རྗེ་འགྲུབ་བའི་ནུས་པ་ཐོབ་བྱུང་སྙམ་དུ་བསམ་
མོ༑ ༑བཞི་པའི་དམིགས་པའོ། །དམིགས་བརྩེ་མ་ལན་ལྔ་པའི་དམིགས་པ་ནི། བྱིངས་སྔར་ལྟར་ལ། མི་འདྲ་བའི་ཁྱད་པར་འདི་ལྟར།  དམིགས་མེད་བརྩེ་བའི་གཏེར་ཆེན་སྤྱན་རས་གཟིགས།  །ཞེས་པའི་ཚེ། ངོ་བོ་སངས་རྒྱས་ཐམས་ཅད་ཀྱི་སྐུ་རྡོ་རྗེ་འཕགས་པ་སྤྱན་རས་
གཟིགས་ཡིན་པ་ལ། རྣམ་པ་མདུན་གྱི་རྗེ་བླ་མ་ཡབ་སྲས་གསུམ་གྱི་སྤྱི་བོའི་ཨོཾ་དཀར་པོའི་རྣམ་པར་ཤར་བ། དེ་ལས་རང་འདྲ་གཉིས་པ་ཞིག་མར་མེ་གཅིག་ལས་གཉིས་ཚད་ཀྱི་ཚུལ་དུ་བྱུང་ནས་འོད་དཀར་པོའི་ལམ་བརྒྱུད་དེ་རང་གི་དབྲལ་བའི་ཐད་དུ་སླེབས་མ་ཐག་ཞལ་ཕྱིར་བསྒྱུར་
ནས་དཔྲལ་བར་འབྱར་བའི་རྣམ་པ་ཅན་དུ་བཞུགས་པར་བསམ།  དྲི་མེད་མཁྱེན་པའི་དབང་པོ་འཇམ་དཔའི་དབྱངས།  །ཞེས་པའི་སྟེ། ངོ་བོ་སངས་རྒྱས་ཐམས་ཅད་ཀྱི་མཁྱེན་རབ་བླ་མ་གསུང་རྡོ་རྗེའམ། རྗེ་བཙུན་འཇམ་བའི་དབྱངས་ཡིན་པ་ལ། རྣམ་པ་མདུན་གྱི་རྗེ་བླ་མ་

[017B] དེ་ལས་རང་འདྲ་གཉིས་པ་ཞིག་ཆད་དེ་སྔར་གྱི་འོད་དམར་པོ་ནས་བརྒྱུད་དེ་མགྲིན་པའི་ཐད་དུ་སླེབས་པ་ན་ཞལ་ཕྱིར་བསྒྱུར་ནས་མགྲིན་པར་འབྱར་བའི་ཚུལ་དུ་བཞུགས་བར་བསམ།  གངས་ཅན་མཁས་པའི་གཙུག་
རྒྱན་ཙོང་ཁ་པ།  །ཞེས་པའི་ཚེ། ངོ་བོ་སངས་རྒྱས་ཐམས་ཅད་ཀྱི་མཐུ་སྟོབས་སམ། ཐུགས་རྡོ་རྗེ་གསང་བདག་ཕྱག་ན་རྡོ་རྗེ་ཡིན་པ་ལ། རྣམ་པ་མདུན་གྱི་རྗེ་ཡབ་སྲས་གསུམ་གྱི་ཐུགས་ཀའི་ཧཱུཾ་སྔོན་པོའི་རྣམ་པར་ཤར་བ། དེ་ལས་རང་འདྲ་གཉིས་པ་ཞིག་ཆད་ནས་སྔར་གྱི་པོད་སྔོན་པོ་ནས་
བརྒྱུད་དེ་རང་གི་སྙིང་གའི་ཐད་དུ་སླེབས་པ་ན་ཞལ་ཕྱིར་བསྒྱུར་ཏེ་སྙིང་གར་འབྱར་བའི་ཚུལ་དུ་གནས་པར་བསམ།  བློ་བཟང་གྲགས་པའི་ཞབས་ལ་ ཞེས་པའི་ཚེ་དམིགས་བརྩེ་མ་དང་པོའི་སྐབས་ལྟར་ལས་གསར་དུ་མི་འདྲ་བ་མེད།  གསོལ་བ་ ཞེས་པའི་ཚེ། བདག་གིས་ཐོག་མེད་ནས་བསགས་
པའི་སྡིག་སྒྲིབ་སྤྱི་དང། ཁྱད་པར་ལུས་ངག་ཡིད་གསུམ་ལྷན་ཅིག་ཏུ་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་ནས་སྐུ་གསུང་ཐུགས་རྡོ་རྗེ་གསུམ་དབྱེར་མི་ཕྱེད་པའི་བྱིན་རླབས་བདག་ལ་གནང་བར་མཛད་དུ་གསོལ། ཞེས་འདོད་དོན་ཞུ།  འདེབས་ ཞེས་པའི་ཚེ་རྗེ་བླ་མས་ཐུགས་བརྩེ་ཞིང་
དགྱེས་པའི་རྣམ་པ་བསྟན་མ་ཐག་རང་གི་དཔྲལ་མགྲིན་སྙིང་ག་གསུམ་གྱི་ཕྱིའི་ཡི་གེ་གསུམ་གནས་གསུམ་སོ་སོར་ཅིག་ཅར་དུ་ཐིམ། སྤྱི་བོ་ནས་རྐང་མཐིལ་གྱི་བར་འོད་ཟེར་དཀར་དམར་མཐིང་གསུམ་མམ། ཡི་གེ་གསུམ་བདུད་རྩི་དང་བཅས་པས་མེར་གྱིས་གང། ཐོག་མེད་ནས་བསགས་པའི་སྡིག་
སྒྲིབ་སྤྱི་དང། ཁྱད་པར་ལུས་ངག་ཡིད་གསུམ་ལྷན་ཅིག་ཏུ་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དུད་ཁུ་དང་སོལ་ཁུ། རྣག་ཁྲག་དང་ཆུ་སེར། སྡོམ་དང་སྡིག་པ་སོགས་མི་གཙང་མི་སྡུག་པའི་གཟུགས་ཀྱི་རྣམ་པར་འོག་སྒོ་དང་རྐང་མཐིལ་སོགས་ནས་ཕྱིར་ཐོན་ཏེ་བྱང་

[018A]༄༅། ། ཞིང་དག་སྐུ་གསུང་ཐུགས་དབྱེར་མེད་པའི་རྡོ་རྗེའི་བྱིན་རླབས་ཞུག། ལུས་ངག་ཡིད་གསུམ་དབྱེར་མེད་དུ་གྱུར་པའི་དངོས་གྲུབ་འགྲུབ་པའི་ནུས་པ་ཁྱད་པར་ཅན་བཞག་བྱུང་སྙམ་དུ་དགའ་ཞིང་གྲུས་པའི་སྒོ་ནས་བསམ་པར་བྱ། དེ་ནི་དམིགས་སྐོར་ལྔ་པའོ། །
ཐུན་གྱི་ནང་དུ་ཇི་ཙམ་བཟླ་ཡང་དམིགས་བརྩེ་མ་དང་པོ་བཞིར་དམིགས་སྐོར་སྔ་མ་བཞི་བྱས་ནས། ལྔ་པ་ནས་བཟུང་དམིགས་སྐོར་ལྔ་པ་འདི་ཉིད་ཁོ་ན་བྱས་ཏེ་གྲངས་གསོག་དེ་ལྟར་ལྔ་པའི་དམིགས་པ་འདི་བཞིན་བྱས་ནས། དམིགས་བརྩེ་མ་འབུམ་བཟླས་ན་རྗེ་བདག་ཉིད་ཆེན་པོའི་ཞལ་མངོན་
སུམ་དུ་བསྟན་ནས་བྱིན་གྱིས་རློབ་བ་ལ་ཐེ་ཚོམ་མེད་པའི་ཁག་ངས་ཐེག་པ་ཡིན། ཁྱེད་རྣམས་ནས་ལྷག་པོ་ཇི་ཙམ་འདོན་པ་རང་གི་ལོང་སྐབས་ལས་ཤེས། མ་མཐའ་ཉི་མ་རེ་ལ་དམིགས་པ་འདི་ཉིད་བྱས་ནས་ལན་བདུན་རི་འདོན་པ་རངས་ཁྱེད་རྣམས་ལ་སློང་རྒྱུ་ཡིན། ཞེས་ཀུན་མཁྱེན་བླ་མ་
འཇམ་དབྱངས་བཞད་པའི་རྡོ་རྗེའི་གསུང་རྒྱུན་ལས་བྱུང་བའི་གསང་སྒྲུབ་ཀྱི་མན་ངག་བླ་ན་མེད་པ་ཡིན་པས་ཉམས་ལེན་གྱི་མཐིལ་དུ་མཛོད། ཅེས་གསུངས་སོ། །གསུམ་པ་ལམ་ཡོངས་རྫོགས་ལ་བྱིན་རླབས་སྤུངས་ཞུས་ཀྱི་ཚུལ་དུ་ཞུ་བ་ནི།  རྒྱལ་ཀུན་ཆོས་ཀྱི་དབྱིངས་སུ་རོ་གཅིག་
པའི༑ ༑ཡེ་ཤེས་བླ་མར་ཤར་བ་ཉིད་ཡིན་པར། །ངེས་པ་སྙིང་ནས་འདྲོངས་པའི་དད་གུས་ཀྱིས། །ལེགས་ཚོགས་རྩ་བ་ཚུགས་པར་བྱིན་གྱིས་རློབས། །དལ་འབྱོར་འདི་འདྲ་རྙེད་པ་དངོས་ཙམ། །སྟོང་ལོག་ཤོར་ན་ཕྱིས་ནས་རྙེད་དཀའ་བས། །
ཉིན་མཚན་ཀུན་ཏུ་ཆོས་ཀྱིས་འདའ་བ་ཡིས། །དོན་ཆེན་སྙིང་པོ་ལོན་པར་བྱིན་གྱིས་རློབས། །རྒན་གཞོན་ངེས་མེད་གློ་བུར་གློ་བུར་འཆི། །བདག་ཀྱང་དེ་རིང་འཆི་ན་ཅི་ཙུག་བྱེད། །དོ་ནུབ་སྡོད་པའི་གདེང་ཙམ་མི་འདུག་པས། །ལོང་མེད་སྙིང་

[018B] །ངན་སོང་གཞན་ཅི་མནར་མེད་ཁོ་ནའི་རྒྱུའི། །ལས་ངན་རི་རབ་འབུམ་ལྟར་བདག་རྒྱུད་ལྕི། །ཚེ་རབས་ཁྲག་ཁྲིག་ངན་སོང་ཁོ་ནར་ངེས། །ཀྱེ་མ་བླ་མས་སྐྱོབ་མཛོད་བྱིན་གྱིས་རློབས། །དཀར་ནག་ལས་འབྲས་
ཕྲ་ཞི་བ་འཕེལ་ཆེ་བ། །རྡུལ་ཕྲན་ཙམ་གྱིས་འབྲས་བུ་རི་རབ་ལྟར། །འཕེན་པ་རང་ཉིད་ཁོ་ནས་མྱོང་བྱེད་ན། །བླང་དོར་ཚུལ་བཞིན་ནུས་པར་བྱིན་གྱིས་རློབས། །ཚངས་དབང་འཁོར་བསྒྱུར་དཔལ་ཡང་མི་བརྟན་ཅིང། །ལས་ཉོན་སྡུག་
བསྔལ་རྦ་རླབས་རི་ལྟར་འཁྲུགས། །འཁོར་བ་འདི་ན་བདེ་བའི་གོ་སྐབས་ཅི། །ཐར་འདོད་ཤུགས་དྲག་སྐྱེ་བར་བྱིན་གྱིས་རློབས། །སྲིད་པའི་འཁྲུལ་འཁོར་ཡན་ལག་བཅུ་གཉིས་ཀྱི། །རྩ་བ་ཤེས་རབ་མཆོག་གིས་སྤོང་ནུས་སུ། །མཐོང་
ནས་ཐོབ་བྱའི་ཐར་པ་ཐོབ་པའི་སླད། །བསླབ་གསུམ་སྒྲུབ་ལ་གཞོལ་བར་བྱིན་གྱིས་རློབས། །བདག་གི་སྐྱེ་བ་གྲངས་མེད་གྲངས་མེད་པས། །འགྲོ་ཀུན་བདག་གི་མ་རྒན་ལན་མང་བྱས། །འཁོར་བར་བདག་སྡུག་མྱོང་སྐབས་བྱམས་སྐྱོང་
དྲིན༑ ༑བསམས་བཞིན་མར་ཤེས་འབྱོངས་པར་བྱིན་གྱིས་རློབས། །ཉམ་ཐག་མ་རྒན་སྡུག་བསྔལ་ལས་བཏོན་ནས། །བདེ་ལ་འགོད་པའི་ཁུར་ཆེན་བདག་གིས་འཁྱེར། །དེ་སླད་བླ་མེད་རྫོགས་བྱང་དོན་གཉེར་བའི། །བྱང་སེམས་བཅོས་མིན་
འབྱོངས་པར་བྱིན་གྱིས་རློབས། །རྒྱལ་སྲས་ཀུན་གྱི་གཞུང་ལམ་བསླབ་པའི་གཞི། །འཇུག་པའི་སྡོམ་པ་ཉིད་ལ་ལེགས་ཞུགས་ནས། །སྤྱོད་པ་རྒྱ་མཚོའི་ཕ་མཐར་སོན་པ་ལ། །བརྩོན་པ་ལྷུར་ལེན་བྱེད་པར་བྱིན་གྱིས་རློབས།  །འཇུག་སྡོམ་ལེན་པར་

[019A]༄༅།  །འདོད་ན་མཚམས་འདིར༑  ཇི་ལྟར་སྔོན་གྱི་སོགས་སྤྱི་ལྟར་སྦྱར་ཏེ་ལེན་དུ་རུང།  བ་ཡི་ནུ་མ་འཐེན་པའི་ཡུན་ཙམ་ཡང། །མི་གནས་སེམས་ཀྱི་གླང་པོ་སྨྱོ་རྒོད་འདིས། །མདོ་སྔགས་ས་ལམ་གང་ཡང་མི་བགྲོད་པས། །རྩེ་
གཅིག་བསམ་གཏན་འགྲུབ་པར་བྱིན་གྱིས་རློབས། །བདག་མེད་ལྟ་བ་བྲལ་བའི་བསམ་གཏན་ལ། །མཉམ་གཞག་ཐུན་གཅིག་བསྐལ་པའི་བར་ཁྱོངས་ཀྱང། །སྲིད་ལས་ཅུང་ཟད་ཙམ་ཡང་མི་འདའ་བས། །བདག་མེད་གནས་ལུགས་རྟོགས་
པར་བྱིན་གྱིས་རློབས། །བློ་བཟང་ཉིན་བྱེད་དབང་པོ་མ་ཤར་བར། །སྔར་རབས་མཁས་གྲགས་ཀུན་ཀྱང་ཟབ་མོར་འཁྲུལ། །གངས་ཅན་འདི་ན་ལྟ་ངན་མུན་པས་ཁེངས། །རྟེན་འབྱུང་འཁྲུལ་བྲལ་རྟོགས་པར་བྱིན་གྱིས་རློབས། །དགག་བྱ་མ་
རྙེད་གཅིག་དང་དུ་བྲལ་གྱིས། །རྟེན་འབྲེལ་བཤིགས་པའི་ཆད་ལྟ་ཉིད་དུ་ལྷུང། །དགག་བྱའང་ལྷན་སྐྱེས་འཇིག་ལྟའི་སྣང་ཚུལ་མིན། །ཞེན་ཚུལ་མྱོང་ཐོག་ངེས་པར་བྱིན་གྱིས་རློབས། །དགག་བྱ་ངེས་ན་གཏན་ཚིག་རེ་རེར་ཡང། །བདག་འཛིན་
གཏན་བརླག་གཏོང་བའི་ནུས་མངའ་ཞིང། །ཁྱད་པར་རིགས་པའི་རྒྱལ་པོ་རྟེན་འབྲེལ་གྱིས། །མཐའ་གཉིས་ཅིག་ཅར་སེལ་བར་བྱིན་གྱིས་རློབས། །རྒྱུ་འབྲས་ཕྲད་ཙམ་ཆ་ཤས་ལྟོས་གྲུབ་ཙམ། །མིན་པའི་རྟེན་འབྱུང་རྟོག་པས་ཕར་བཏགས་
ཀྱི༑ ༑ཐ་སྙད་ཕྲ་མོར་འཁོར་འདས་ཀུན་འཐད་པའི། །ངེས་ཤེས་འཁྲུལ་མེད་རྙེད་པར་བྱིན་གྱིས་རློབས། །མནོར་ཐོས་བསམ་གྱིས་དྲངས་གནས་ལུགས་ལ། །རྩེ་གཅིག་སྒོམ་བྱུང་བརྟན་པོས་མཉམ་གཞག་བཞིན། །དཔྱད་པ་ཕྲ་མོས་

[019B] །ཞི་ལྷག་ཟུང་འབྲེལ་སྐྱེ་བར་བྱིན་གྱིས་རློབས། །རྡོ་རྗེའི་དཀྱིལ་འཁོར་ཆེན་པོར་རྒྱུད་སྨིན་ནས། །དམ་ཚིག་སྡོམ་བ་སྲོག་ལྟར་བསྲུང་ནུས་ཤིང། །སྐྱེ་ཤི་བར་དོ་ལམ་འབྲས་སྐུ་གསུམ་དུ། །འཁྱེར་བའི་བསྐྱེད་རིམ་
ཐོབ་པར་བྱིན་གྱིས་རློགས། །དབེན་པ་རྡོ་རྗེ་གསུམ་གྱི་ཏིང་འཛིན་གྱིས། །སེམས་ཉིད་གཉུག་མའི་རང་ཞལ་མངོན་འགྱུར་ཞིང། །དེ་ལས་སྒྱུ་འཕྲུལ་དྲ་བའི་སྐུར་ལྡང་སྟེ། །སྒྱུ་མའི་ཏིང་འཛིན་རྫོགས་པར་བྱིན་གྱིས་རློབས། །དེ་ཉིད་དོན་གྱི་དབྱིངས་
ས་ཞུགས་པ་ལས། །སླར་ཡང་དག་པ་རྡོ་རྗེའི་སྐུར་བཞེངས་ནས། །དོན་དམ་འོད་གསལ་ཐུགས་དང་མཉམ་སྦྱོར་བའི། །སློབ་པའི་ཟུང་འཇུག་ཐོབ་པར་བྱིན་གྱིས་རློབས། །ཟུང་འཇུག་དཔའ་བར་འགྲོ་བའི་ཏིང་འཛིན་དེས། །ས་བཅུར་རླབས་ཆེན་
ཚོགས་ཀྱི་མཐར་དབྱུང་ནས། །སློབ་མཐའ་རྡོ་རྗེ་ལྟ་བུའི་ཏིང་འཛིན་གྱིས། །གཉིས་སྣང་རྩད་ནས་འདོན་པར་བྱིན་གྱིས་རློབས། །དེས་པ་ལྔ་ལྡན་ཡན་ལག་བདུན་ལྡན་སྐུ། །ཐོབ་ནས་སྤྲུལ་སྐུ་བྱེ་བ་ཐེར་འབུམ་གྱིས། །འགྲོ་ཀུན་སངས་རྒྱས་ས་ལ་
མྱུར་བཞག་ནས། །འཁོར་བ་སྐད་ཅིག་སྟོངས་པར་བྱིན་གྱིས་རློབས། །ཡོངས་རྫོགས་ལ་མ་བཟང་མི་ལོ་བཅུ་གཉིས་དང། །ལོ་གསུམ་ཕྱོགས་གསུམ་ཙམ་ལ་ངེས་འགྲུབ་པའི། །ཁྱོད་ཀྱི་བསྟན་པའི་ཁྱོད་ཆོས་བསྒྲུབ་པ་ལ། །བར་གཅོད་མིང་ཙམ་མེད་
པར་བྱིན་གྱིས་རློབས།  །ཞེས་འདིའི་ཚིག་དོན་དང་མཐུན་པའི་ཤར་སྒོམ་རྒྱུད་ཐོག་འདྲེས་ནུས་ན་ཡོངས་རྫོགས་ལམ་གྱི་བག་ཆགས་ཁྱད་པར་ཅན་ཐེབས་པར་ངེས་སོ། །དབང་བཞི་བྱིན་རླབས་ཐུན་མོང་དང་ཐུན་མོང་མིན་པ་སོགས་ལེན་པར་སྤྲོ་ན་མཚམས་འདིར་ལེན། རིགས་སོ་སོའི་ལྷ་ཚོགས་ཅི་

[020A]༄༅། །རིགས་བསྒོམ་པར་འདོད་པས་ཀྱང་གནས་གསུམ་དུ་བསམས་ལ། རང་རང་གི་ས་བོན་སྔགས་ཕྲེང་དང་བཅས་པའི་དམིགས་པ་སྐྱོང་ཞིང། ཞི་ཁྲོ་སྣ་ཚོགས་སུ་བསྒྱུར་བས་ལས་སྤྱོར་ཇི་སྙེད་པའང་སྦྱར་རུང་ངོ། །འཕོ་བ་སྦྱོང་བར་འདོད་ནའང་ངོས་ཀྱིས་ཟུར་དུ་བྲིས་
པ་ལྟར་ཉམས་སུ་བླང་ངོ། །གསུམ་པ་རྗེས་ཀྱི་རིམ་པ་ལ། ཚོགས་ཞིང་བསྡུ་བ་ནི། མོས་གུས་གདུང་ཤུགས་དྲག་པོ་བྱས་པས། སྲས་ཀྱི་ཐུ་པོ་རྣམ་གཉིས་རྗེའི་སྐུ་དཔུང་གི་ཐད་ནས་ཐིམ་པས། སྐུ་དཔུང་གཡས་གཡོན་གྱི་པད་སྡོང་སྤྱན་རས་གཟིགས་དང་ཕྱག་རྡོར་དུ་གསལ། སྲས་མཆོག་
གཉིས་ཀྱི་བཞུགས་ཁྲི་པད་བླ་དང་བཅས་པ་ཡང་རྗེའི་ཁྲི་པད་ལ་ཐིམ། དེ་ནས།  དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་
གསོལ།  །ཞེས་གསོལ་བ་བཏབ་པས་རྗེ་བླ་མ་སེང་ཁྲི་དང་བཅས་པ་རང་གི་སྤྱི་བོར་བྱོན། རང་དང་ཁ་བལྟ་ཕྱོགས་མཐུན་པར་བཞུགས། རང་ལུས་ཀྱི་དབུས་དྲང་པོར་རྩ་དབུ་མ་སྤྱི་ལྟར་གསལ་བཏབ་པའི་ཚངས་བུག་ཁ་གདང་ངེར་ཡོད་པ་གསལ་བཏབ་པའམ། མ་བཏབ་པར་མོས་པས་ཀྱང་རུང། སླར་
ཡང༑  དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །མཆོག་དང་ཐུན་མོང་དངོས་གྲུབ་སྩལ་དུ་གསོལ།  །ཞེས་གསོལ་བ་བཏབ་པས་སེང་ཁྲི་པདྨ་དང་བཅས་པ་ཚངས་བུག་
ནས་ཞུགས། སྙིང་གའི་རྩ་འདབ་བརྒྱད་དང་དབྱེར་མེད་དུ་འདྲེས་པ་འོད་དུ་ཞུ་བ་ལས་པདྨ་འདབ་བརྒྱད་དུ་གྱུར། དེ་ནས་ཉི་གདན་ཀྱང་རྩ་དབུ་མའི་ནང་དུ་མེར་གྱིས་ཞུགས་ཏེ་སྙིང་གའི་མ་ལས་ཐོབ་པའི་མི་ཤིགས་པའི་ཐིག་ལེ་དམར་པོ་དང་འདྲེས་པས་འོད་དུ་མེར་གྱིས་ཞུ་བ་ལས་ཉི་གདན་དུ་

[020B] ཡང་ཟླ་གདན་ཀྱང་རང་གི་རྩ་དབུ་མའི་ནང་དུ་ཞུགས་ཏེ་སྙིང་གའི་ཕ་ལས་ཐོབ་པའི་ཐིག་ལེ་དཀར་པོ་དང་འདྲེས་པ་འོད་དུ་མེར་གྱིས་ཞུ་ནས་ཟླ་གདན་དུ་གྱུར། བླ་མ་ཡང་སྤྱི་བོ་ནས་རྩ་དབུ་མའི་ནང་དུ་ཞུགས་ཏེ་རང་གི་སྙིང་གའི་ཤིན་ཏུ་ཕྲ་བའི་རླུང་སེམས་དང་འདྲེས་པ་འོད་དུ་མེར་གྱིས་ཞུ་བ་
ལས་རང་གི་ཤིན་ཏུ་ཕྲ་བའི་རླུང་དེས་ཉེར་ལེན་དང། བླ་མའི་སྐུ་དེས་ལྷན་ཅིག་བྱད་རྐྱེན་བྱས་པ་ལ་བརྟེན་ནས་བླ་མའི་སྐུ་དང་རང་ལུས་དབྱེར་མེད་པའི་སྒྱུ་འཕྲུལ་དྲ་བའི་སྐུའི་རང་བཞིན་གྱི་བླ་མའི་སྐུ་དཀར་ལ་དམར་བའི་མདངས་ཆགས་པའི་སྐུར་བཞེངས། དེ་དང་དུས་མཉམ་དུ་ཤིན་ཏུ་ཕྲ་བའི་
སེམས་དེས་ཉེར་ལེན་དང། བླ་མའི་ཐུགས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བླ་མའི་ཐུགས་དང་རང་སེམས་དབྱེར་མེད་བདེ་ཆེན་འོད་གསལ་ཆོས་སྐུར་གྱུར་པར་བསམ། ཤིན་ཏུ་ཕྲ་བའི་རླུང་གི་གདངས་དེ་ཉིད་ངག་གི་ས་བོན་ཕྲ་མོ་ཡིན་པས་དེས་ཉེར་ལེན་དང། བླ་མའི་གསུང་
གིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བླ་མའི་གསུང་དང་རང་གི་ངག་དབྱེར་མེད་པའི་གསུང་གི་རྡོ་རྗེར་གྱུར་པར་བསམ། དེ་ལྟར་བླ་མའི་གསང་གསུམ་དང་རང་གི་སྒོ་གསུམ་དབྱེར་མེད་ཅིང། སྐུ་ཐུགས་ཟུང་འཇུག་གི་རང་བཞིན་དེ་ལ་གདགས་གཞིར་བྱས་ནས་འབྲས་བུས་ཀྱི་ང་རྒྱལ་འཛིན་
པ་ནི་སྒྱུ་ལུས་ནང་ལྡང་གི་ཟབ་གནད་ཁྱད་པར་ཅན་ཉིད་ཡིན། འདི་ལ་བརྟེན་ནས་རྡོ་རྗེའི་བཟླས་པ་དང། འོད་གསལ། སྒྱུ་ལུས་ཀྱི་ཉམས་ལེན། བསྲེ་སྐོར་སོགས་ཅི་རིགས་ཀྱང་སྦྱར་དུ་རུང་མོད། འདིར་འབྲིར་མ་ལང་ཞིང། ཧ་ཅང་གསལ་བར་བཀོད་དྲགས་ན་ཙུ་ཏའི་རྐང་གཉིས་ཕ་ལྟར་
འགྱུར་དུ་དོགས་པས་རེ་ཞིག་ཁ་ཐམ། སྦྲིན་དཀར་གྱི་ཐག་པ་ཕྲ་མོ་མ་ཆད་པར་སྙིང་གའི་རང་སེམས་རྗེ་བླ་མ་དང་དགའ་ལྡན་གྱི་བྱམས་མགོན་རྗེ་བླ་མ་བར་སྦྲེལ་བར་བསམས་པ་མན་ངག་གི་གནད་ཟབ་མོའོ། །དེ་ནས་སླར་ཡང།  དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་

[021A]༄༅། །སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །བྱང་ཆུབ་སྙིང་པོའི་བར་དུ་བརྟན་པར་བཞུགས།  །ཞེས་བརྗེད། ཕྱག་ཆེན་གྱི་དམིགས་པ་བསྐྱང་ན་འདིར་སྐྱོང། དེ་ནས་སྙིང་གའི་པདྨ་འདབ་བརྒྱད་
དེ་ཇེ་ཆེ་ཇེ་ཆེར་གྱུར་བ་ཁ་ཟུམ་པའི་ནང་དུ་རང་སེམས་རྗེ་བླ་མ་པདྨ་བུམ་སྐུ་ལྟར་བཞུགས་པར། ནང་ཡེ་ཤེས་ལྔའི་རང་བཞིན་འོད་ཟེར་སྣ་ལྔས་ཞལ་ཞལ་བྱས། བླ་མའི་ཐུགས་ཀའི་འོད་ཟེར་གྱིས་སྙིང་གི་རྩེ་མོར་རྡོ་རྗེ་སྔོན་པོ་རྩེ་ལྔ་བ་ཕྱེད་པ་ཤིན་ཏུ་ལྕི་བ་རི་རབ་ཀྱི་ལྗིད་ལྟ་བུས་མནན། དེའི་
དབུས་རྭའི་ནང་དུ་མི་བསྐྱོད་པའི་ངོ་བོ་ཧཱུཾ་ཡིག་སྔོན་པོས་མཚན་པ། ཕྱིར་འོད་ཟེར་ཕྲེང་ཐག་དང་སྔགས་ཕྲེང་རྡོག་གི་ཚུལ་དུ་བྱས་ནས། ཨོཾ་ཨ་ར་པ་ཙ་ན་དྷཱིགུ་རུ་སུ་མ་ཏི་ཀཱི་རྩི་ཤྲཱི་བྷ་དྲི་སིདྡྷི་ཨ་དྷིཥྛཱ་ན་ཨ་དྷིཥྛི་ཏ་ཀུ་རྦནྟུ། ཞེས་བ་གཡས་སྐོར། དམིགས་བརྩེ་མ་གཡོན་སྐོར་དུ་བུམ་སྐུའི་ཕྱི་ནས་
བར་མཚམས་མེད་བར་དྲུ་གུ་ལྟར་བཅིངས་པར་བསམ་པ་དང། རྩ་དབུ་མའི་ཕྱི་ལའང་སྤྱི་བོའི་བར་དུ་དྲུ་གུ་ལྟར་མི་འགུལ་བར་སྔགས་ཕྲེང་གིས་དཀྲིས་ཏེ་བཅིངས་ནས་བརྟན་པར་གྱུར་པར་བསམ། དེ་དག་ནི། ཤིན་ཏུ་གཅེས་པ་འདབ་བརྒྱད་སྙིང་གི་རྒྱུ། །དུག་ལྔ་ཞི་བྱེད་ཡེ་ཤེས་ལྔ་ཡི་རྒྱུ། །
གང་གིའང་མི་ཤིགས་རྡོ་རྗེ་རྩེ་ལྔའི་རྒ། །བྱིན་རླབས་རྟན་བྱེད་ཧཱུཾ་ཡིག་བླ་མའི་རྒྱ། །སྒོ་གསུམ་མི་ཕྱེད་སྔགས་མཚན་གསུམ་གྱི་རྒྱ། །ཐབས་ཤེས་ཟུང་འབྲེལ་ཨཱ་ལི་ཀཱ་ལིའི་རྒྱ། །ཞེས་དང། བླ་མར་གསོལ་འདེབས་ལན་གསུམ་ཞུ། །ཞེས་པ་རྣམས་ཀྱི་མན་ངག་ཉིད་དོ།  །དེ་ལྟར་དངོས་གྲུབ་མ་
ལུས་འབྱུང་བའི་གནས། །རྗེ་བཙུན་བླ་མ་མཆོད་ཅིང་གསོལ་བཏབ་མཐུས། །སྐྱེ་བ་ཀུན་ཏུ་འཇམ་དབྱངས་བླ་མ་ཡིས། །མཉེས་བཞིན་རྗེས་སུ་འཛིན་པ་ཉིད་གྱུར་ཅིག་རིན་ཆེན་དུ་མ་ལས་གྲུབ་དགའ་ལྡན་ཞིང། །ངོ་མཚར་བྱེ་བའི་དབུས་ན་མི་

[021B] །ལེགས་པར་བསྒོམས་པས་རྣམ་དག་ཞིང་འགྲུབ་ཅིང། །ཚེ་འཕོས་མོད་ལ་གནས་དེར་སྐྱེ་བར་ཤོག་རྗེ་བཙུན་ཐུགས་ཀ་ནས་འཕྲོས་སྤྲིན་དཀར་ཡུག་བརྐྱང་བའི་སྣེ་མོར་བླ་མ་སྲས་དང་བཅས། །སྤྱན་དྲངས་ཡན་ལག་བདུན་གྱིས་ཚོགས་
བསགས་པས། །བདག་རྒྱུད་བདེ་བླག་ཉིད་དུ་སྨིན་པར་ཤོག་དུས་གསུམ་རྒྱལ་བའི་མཁྱེན་བརྩེ་ནུས་པ་རྣམས། །ཟུང་འཇུག་སྤྲུལ་སྐུར་ཤར་བའི་རྣམ་འདྲེན་གང། །རིགས་གསུམ་ངོ་བོར་ཐག་བཅད་གསོལ་བཏབ་མཐུས། །མཆོག་ཐུན་དངོས་གྲུབ་མ་
ལུས་མྱུར་ཐོབ་ཤེག་ཁྱད་པར་དག་པ་ཡེ་ཤེས་བདུད་རྩིའི་ཆུས། །སྒོ་གསུམ་སྡིག་སྒྲིབ་མི་ཤེས་ཀུན་འཁྲུད་ཅིང། །འཆད་རྩོད་རྩོམ་སོགས་མཐའ་ཡས་ཤེས་བྱ་ལ། །བློ་གྲོས་མགོན་པོ་འཇམ་དབྱངས་མཚུངས་པར་ཤོག་བྱང་ཤར་ངོ་མཚར་རྨད་བྱུང་
བཀོད་པའི་ཞིང། །རྣམ་འདྲེན་སེང་གེའི་ང་རོའི་ཞབས་དྲུང་དུ། །འཁོར་གྱི་ཐོག་མར་སྐྱེས་ནས་མདོ་སྔགས་ལ། །ཐོས་བསམ་བསྒོམ་པས་རྟག་ཏུ་འདའ་བར་ཤོག་མདོར་ན་སྐྱེ་ཞིང་སྐྱེ་བ་ཐམས་ཅད་དུ། །རྗེ་བཙུན་བློ་བཟང་གྲགས་པ་ཡབ་སྲས་དང། །མི་
འབྲལ་རྒྱལ་བའི་ཆོས་ཚུལ་ཀུན་བཟུང་ནས། །བསྟན་དང་འགྲོ་བའི་དོན་ཆེན་ལྷུར་ལེན་ཤོག་ །ཅེས་སོགས་བསྔོ་སྨོན་གྱི་རྒྱས་འདེབས་པར་བྱའོ། །སྙིང་གའི་རང་སེམས་རྗེ་བླ་མའི་སྐུའི་བཀོད་པ་འཆི་ཁ་བར་མི་བསྡུ་ཞིང། གསང་བདེ་འཇིགས་སོགས་ཇི་ལྟར་རིགས་པའི་སྐུའི་རྣམ་བར་བཞེངས་
ནས་དེ་དང་དེའི་ཉམས་ལེན་སྐྱོང་བ་དང། ཡང་སྐབས་སུ་དགེ་བའི་བར་ཆད་ཞི་བ་ལ། སྙིང་གའི་བླ་མའི་སྐུ་ལས་འོད་ཟེར་གྱི་རེ་ཁཱ་ཕྲ་མོ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རང་བཞིན་ཅན་འཕྲོས་པ་ཁུས་ཀྱི་ཕྱི་རོལ་ནས་ཇེ་ཆེར་སོང་སྟེ་དཀར་ཕྱོགས་པ་ལ་འཇའ་འོད། ནག་ཕྱོགས་པ་རྣམས་ཀྱིས་བལྟ་བར་མི་བཟོད་

[022A]༄༅། །པའི་མེའི་གུར་ཁང། དོའི་འོད་ཟེར་གྱིས་གདོན་བགེགས་ཐམས་ཅད་བྱ་སྒྲོ་མེར་བསྲེགས་པ་ལྟར་གཞོབ་ཐུལ་གྱིས་ཚིག་བགེགས་རྣམས་མི་དམིགས་པར་སྟོང་པ་ཉིད་དུ་གྱུར། དེའི་ཕྱིར་རྡོ་རྗེའི་རྭ་གུར་དང། འབྱུང་བཞིའི་གུར་ཁང་སོགས་ཀྱིས་བསྐོད་བས་
འགྲོ་བ་རྣམས་རྣམ་པ་ཐམས་ཅད་དུ་བགེགས་དང་བྲལ་བར་གྱུར་པར་བསམས་ན་གདོན་བགེགས་ཀྱིས་གླགས་མི་རྙེད་པར་གསུངས་སོ། །སྤྱོད་ལམ་ཐམས་ཅད་དུ་སྙིང་གའི་བླ་མ་ལྷ་དབང་པོར་བཞག་ནས་པག་ཡོད་བསྟེན་པ་དང། ཁྲུས་དང་བཟའ་བཏུང་གོས་སོགས་ལོངས་སྤྱོད་ཐམས་ཅད་སྙིང་གའི་
བླ་མ་ལྷ་ལ་འབུལ་བར་མོས་པ་དང། གཞན་གྱིས་ཚུར་ཕྱག་དང་བཀུར་སྟི་ཅི་བྱས་སྙིང་གའི་བླ་མ་ལྷ་ལ་འབུལ་བ་དང། ཕར་ཕྱག་དབང། མདུད་པ། རྐྱེན་སེལ་ཅི་བྱས་སྙིང་གའི་བླ་མ་ལྷ་ཉིད་ཀྱིས་མཛད་པར་མོས་པ་དང། གང་ཤར་སྣང་གྲག་རིག་གསུམ་བླ་མའི་གསང་གསུམ་གྱི་རོལ་པར་འཁྱེར་
པ་སོགས་བླ་མའི་རྣལ་འབྱོར་ཉམས་ལེན་གྱི་སྲོག་ཏུ་བཟུང་ནས་མྱུར་བ་མྱུར་བར་བླ་མ་རྡོ་རྗེ་འཆང་གི་གོ་འཕང་བདེ་བླག་ཏུ་བསྒྲུབ་པ་ལ་འབད་པར་བྱའོ། །ཞེས་གདམས་སོ། །རྒྱུན་འཕྱེར་རྟག་བར་འདི་ཁོ་ན་ལྟར་ཡོངས་རྫོགས་ནག་འགྲོས་ཉམས་སུ་ལེན་པར་མ་ནུས་ཀྱང། བཞི་འདི་ཐོག་ནས་ལོང་སྐབས་
དང་བསྟུན་པའི་རྒྱས་བསྡུས་བརྐྱང་བསྐུམ་གྱིས་ཉམས་ལེན་དུ་འཁྱེར་ལུགས་ཀྱང་ཤེས་པར་བྱའོ།  །འདིར་སྨྲས་པ། བདག་གཞན་གཏན་གྱི་མཐར་རྟོག་པ། །དེ་དག་མཁས་ཤིང་མཛངས་པ་སྟེ། །འདི་སྣང་འཕའ་ཞིག་སེམས་སེམས་པ། །དེ་དག་ཕྱུགས་དང་
བྱེ་བྲག་ཅི། །ཡངས་པའི་རྣམ་དཔྱོད་འདྲེན་བྱེད་ཀྱིས། །ཡང་དག་ལམ་བཟང་ཚོལ་ཚོལ་ཀྱང། །བསོད་ནམས་མི་ལྡན་ཕལ་མོ་ཆེ། །ལྟར་སྣང་ལམ་གོལ་ཕྱོགས་བསླད་གྱུར། །བློ་བཟང་འཇམ་དཔལ་དབྱངས་ཉིད་ཀྱི། །ལེགས་བཤད་བདུད་རྩི་

[022B] །ངོམས་མེད་སྤྱོད་པའི་བསོད་ནམས་འདི། །ཁྲག་ཁྲིག་ཚངས་པའི་སྐལ་བས་མིན། །དེ་ལྟའི་སྐལ་བཟང་ནོར་བུའི་ལན་ཚར་གྱི། །གཙུག་རྒྱན་སྐྱེ་བའི་ཕྲེང་པར་མི་གཏོང་སླད། །དད་དང་བཀའ་དྲིན་དྲན་པའི་གུས་པ་ཡིས། །ཤུགས་
དྲག་གསོལ་འདེབས་ཉིད་ལ་ལྷག་པར་འབུངས། །དེ་ཕྱིར་བདག་གི་ལྷག་བསམ་གྱིས། །འབད་པས་བསྐྲུན་པའི་རྣམ་དཀར་ཡང། །སྒྱུ་འཕྲུལ་རབ་འབྱམས་ཞིང་ཁམས་སུ། །བསྟན་འདི་ཁོ་ན་རྒྱས་ཕྱིར་བསྔོ། །བདག་གཞན་ཚེ་རབས་ཀུན་ཏུ་
ཡང༑ ༑བློ་བཟང་རྒྱལ་བས་རྗེས་བཟུང་ནས། །ལམ་བཟང་འདི་ཉིད་ཁོ་ན་ལས། །མྱུར་བར་ཀུན་མཁྱེན་སར་འཇུག་ཤོག་  །ཅེས་ཟབ་ལམ་དགའ་ལྡན་ལྷ་བརྒྱ་མའི་རྣལ་འབྱོར་ཉམས་སུ་ལེན་ཚུལ་སྙན་བརྒྱུད་ཞལ་ཤེས་ལྷུག་པར་བཀོད་པའི་མན་ངག་རིན་ཆེན་གཏེར་གྱི་བང་མཛོད་ཅེས་བྱ་
བ་འདི་ཡང་སྔ་སོར་ལྷ་ལྡན་དུ་རིགས་ལམ་སྨྲ་བའི་དབང་ཕྱུག་ཚ་བ་བྱམས་པ་མཐའ་ཡས་ལགས་ནས། ངོས་དང་རྗེ་རིན་པོ་ཆེ་དབྱེར་མེད་ཀྱི་བླ་མའི་རྣལ་འབྱོར། ལམ་ཡོངས་རྫོགས་ཀྱི་ཤར་སྒོམ་དང་བཅས་པ་ཞིག་རྩོམ་དགོས་ཞེས་ལྷ་རེག་རྟེན་གསུམ་དང་བཅས་བསྐུལ་མ་ཡང་ཡང་གནང་བ་དང། ཉེ་ལམ་ཆབ་མདོ་དགེ་ལྡན་
བྱམས་པ་གླིང་དུ་མི་རྗེ་མཁན་ཆུང་མགོན་པོ་བསོད་ནམས་ནས་དགའ་ལྡན་ལྷ་བརྒྱ་མའི་རྣལ་འབྱོར་སྙན་བརྒྱུད་མན་ངག་དམར་བཅང་དུ་འཁོད་པ་ཞིག་གསར་རྩོམ་དགོས་ཞེས་ལྷ་རེག་དང་མཎྜལ་རྟེན་གསུམ་བཅས་ནན་དུ་བསྐུལ་མ་མཛད་པ་གཉིས་གཅིག་འཐུས་སུ་ཚིག་ཚོགས་ལ་མ་འཛེམ་པར་སྙན་བརྒྱུད་མན་ངག་གསལ་ལ་རྒྱས་
པར་དམར་རྗེན་ཉིད་དུ།    ༈    །།   ༈   །

[023A]༄༅། །མཁྱེན་རབ་སྔོ་སངས་རལ་གྲིའི་འཕྲུལ་འཁོར་མི་ཤིགས་གུར་ཁང་ནང་དུ་སྤས། །རྒྱལ་ཀུན་ཡབ་གཅིག་འཇམ་དཔལ་དབྱངས་ཉིད་ཐ་མལ་དགེ་སྦྱོང་ཟོལ་དུ་སྤས། །ཆོས་ཕུང་བརྒྱད་ཁྲི་དབྱངས་ཀྱི་ཡན་ལག་གཅིག་ཏུ་སྟོན་འདི་སུ་ཡིས་ཤེས། །
རྒྱལ་ཀུན་མཁྱེན་བརྩེ་གཅིག་ཏུ་བསྡུས་འདི་ཁྱོད། །ཐུབ་བསྟན་སྙིང་པོར་དྲིལ་འདི་ཁྱོད་ཀྱི་གསུང། །ཚང་ལ་མ་ནོར་གཅིག་པུ་ཁྱོད་ཀྱི་ལུགས། །དེ་ཕྱིར་ཁྱོད་བསྟན་ཁོ་ནར་སྙིང་ནས་གུས། །ཚེ་རབས་མགོན་པོ་ཁྱོད་ཀྱིས་རྗེས་གཟུང་ཞིང། །ཁྱོད་ཀྱི་བསྟན་ལ་རྟག་ཏུ་
འཇུག་པའི་སླད། །ཁྱོད་ཀྱི་རྣལ་འབྱོར་མཆོག་ལ་རྟག་གུས་ཀྱིས། །གསོལ་འདེབས་རྒྱལ་པོ་འདྲེན་ལ་བརྩོན་བདེའི་ཕྱིར། །སྒོ་མང་ཆོས་མཛད་འཕྲིན་ལས་སྐལ་ལྡན་ནས། །རྒྱུ་སྦྱར་འཛད་མེད་པར་གྱི་འཕྲུལ་གཞི་སྤེལ། །འདི་ལྟར་འབད་པའི་རྣམ་དཀར་དགེ་
བའི་རླབས། །ཉིད་བྱེད་བྱེ་བའི་བྱིན་གཟིར་འབར་བ་ཡིས། །སྲིད་ཞིའི་རྒུད་མུན་མཐའ་དག་རིང་བསྐྲད་ནས། །ཐུབ་བསྟན་གསེར་སྦྱངས་འོད་ཆགས་གདལ་གྱུར་ཅིག་རྫོགས་ལྡན་མནྡཱ་ར་ཡི་དོ་ཤལ་གྱིས། །མཐའ་དག་དབྱིག་འཛིན་ལྟོ་བར་དོག་པོར་བྱས། །
ཕན་བདེའི་སྣང་བ་དཀར་པོའི་དགའ་སྟོན་ལ། །མཐའ་དག་འགྲོ་ཀུན་རྩེད་འཇོར་རོལ་གྱུར་ཅིག་རྒྱུ་སྦྱོར་ཉིད་ཀྱང་ཚེ་རབས་འཕྲེང་བ་ཀུན། །བློ་བཟང་རྒྱལ་བའི་བསྟན་དང་མི་འབྲལ་ཞིང། །རབ་མྱུར་ལམ་གྱི་བགྲོད་པའི་ཁྱད་ཆོས་ཚོགས། །གཞན་ན་མེད་པའི་གྲོལ་བ་མྱུར་
ཐོབ་ཤོག་ །ཅེས་པ་འདི་ཡང་འབྲས་སྒོ་མང་ཆོས་མཛད་དགེ་སློང་འཕྲིན་ལས་སྐལ་ལྡན་ལགས་ནས་ལྷ་རེག་རྟེན་བཅས་ཇི་ལྟར་བསྐུལ་མ་མཛད་པ་བཞིན་ཕ་བོང་ཁའི་སྤྲུལ་མིང་པས་སྦྱར་བ་དགེ་ལེགས་འཕེལ། ས་བྱི་ལོར་འཛུགས་ཞུས་སོང་



﻿༄༅། །སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་དམིགས་རིམ་བརྗེད་བྱང་དུ་བཀོད་པ་ཟབ་ལམ་ནོར་བུའི་གན་མཛོད་ཅེས་བྱ་བ་བཞུགས་སོ།།

[001A] །ན་མོ་གུ་རུ་སུམ་ཏི་ཀཱི་རྟི་ཡེ། དེ་ལ་དགའ་ལྡན་ལྷ་བརྒྱ་མ་ཞེས་ཡོངས་སུ་གྲགས་པའི་བླ་མའི་རྣལ་འབྱོར་ད་ལྟ་ཐམས་ཅད་ཀྱིས་
འདོན་བཞིན་པ་ཡིན་པས་ཤིན་ཏུ་སླ་བ་ཞིག་ཡིན་སྙམ་པ་སེམས་ལ་འཆར་མཁན་ཡོད། སྙན་རྒྱུད་ཀྱི་གདམས་ངག་རྗེ་བཙུན་འཇམ་པའི་དབྱངས་ཀྱིས་རྗེ་བླ་མ་ལ་གདམས་
ངག་འདི་འདྲ་རྗེས་འཇུག་རྣམས་ཀྱིས་ཉམས་སུ་བླང་ན་དོན་ཆེ་ཞེས་གནང། མཁས་གྲུབ་ཆིག་རྒྱུད་དང་བ་སོ་ཆིག་རྒྱུད་ཀྱི་བླ་མའི་རྣལ་འབྱོར་དབེན་ས་པ་ལ་གྲགས་ཆེ་
འདི་རྗེས་སློབ་མ་གཞན་དང་གཞན་ལའང་གནང་སྟེ་བུ་ཆེན་ཐམས་ཅད་ལ་རྣལ་འབྱོར་འདིའི་ཉམས་ལེན་ཡོད་ཀྱང་རྗེ་ཤེས་རབ་སེངྒེ་ནས་སྲས་རྒྱུད་ལ་རིམ་པར་བརྒྱུད་དེ་ཀུན་

[002A]༄༅། །མཁྱེན་འཇམ་དབྱངས་བཞད་པའི་བར་དུ་བྱུང་བས་སྲད་རྒྱུད་ལུགས་ཀྱི་བླ་མའི་རྣལ་འབྱོར་ཟེར། པཎ་ཆེན་དགེ་འདུན་
གྲུབ་ཀྱིས་ཀྱང་སྣར་ཐང་རྒྱབ་རི་བྱང་ཆེན་སྒང་གི་སྒྲུབ་གནས་སུ་བཞུགས་སྐབས་ཤར་ཕྱོགས་ནས་སྤྲིན་དཀར་པོ་ཞིག་ཐོལ་གྱིས་བྱུང་བའི་རྐྱེན་གྱིས་རྗེ་ཡབ་སྲས་དྲན་ཏེ། ཤར་
གངས་རི་དཀར་པོའི་རྩེ་མོ་ན། །སྤྲིན་དཀར་པོ་གནམ་ལ་བསྙེགས་འདྲ་བ། །དེ་མཐོང་བའི་མོད་ལ་བླ་མ་དྲན། །དྲིན་བསམ་ཞིང་བསམ་ཞིང་དད་པ་སྐྱེས། །
འབྲོག་དགེ་ལྡན་རྣམ་པར་རྒྱལ་པ་དེར། །མཚན་བརྗོད་པར་དཀའ་བའི་དྲིན་པོ་ཆེ། །ཕ་བློ་བཟང་གྲགས་པ་ཡབ་སྲས་བཞུགས། །ཞེས་གསུང་མགུར་གནང་བ་ནི་

[002B] ཀུན་མཁྱེན་འཇམ་དབྱངས་བཞད་པ་ལས་ཐང་སག་པ་དངོས་གྲུབ་རྒྱ་མཚོ་དང། དེ་གཉིས་ཀ་ལས་འཇམ་
དབྱངས་བདེ་བའི་རྡོ་རྗེའམ་མཚན་དངོས་འཇམ་དཔལ་རྒྱ་མཚོས་གསན་ཏེ་ཁྲིད་ཡིག་རྒྱས་པ་ཙིནྟ་མ་ཎིའི་ཕྲེང་མཛེས་ཞེས་པ་མཛད་པས་ཁ་ཅིག་མཚན་ལ་བརྟེན་ནས་རྒྱལ་བ་འཇམ་དཔལ་རྒྱ་མཚོར་འཁྲུལ་བ་ཡོད། དེ་ཡན་རྒྱལ་སྲས་མེར་གན་པ་
དང༑ ཀུན་མཁྱེན་གོང་མའི་ཟིན་བྲིས་ཉུང་དུ་ལས་ཡི་གེ་མེད། འཇམ་དབྱངས་བདེ་བའི་རྡོ་རྗེ་ལས་མཁན་ཆེན་དགེ་འདུན་རྒྱ་མཚོ་དང། དེ་ལས་སྐྱབས་མགོན་རྡོ་རྗེ་འཆང་གིས་གསན་ཏེ་འདུ་ཁང་ནས་ཚོགས་མང་ལ་གནང་བ་ཐོབ་
ཡང་ཁྲི་ནམ་མཁའ་བཟང་གིས་འཇམ་དབྱངས་བདེ་བའི་རྡོ་རྗེ་ལས་གསན། ཁྲི་ནམ་མཁའ་བཟང། མཁན་ཆེན་དགེ་འདུན་རྒྱ་མཚོ། སྐྱབས་མགོན་རྡོ་རྗེ་འཆང་གསུམ་ཀ་ལས་འཇམ་དབྱངས་བླ་མ་ཁྲི་བསོད་ནམས་དབང་རྒྱལ་བས་
གསར། དེ་ལས་བླ་མ་འཇམ་དབྱངས་པའི་ཡི་གེའི་སྟེང་ནས་བཤད་པ་རྒྱས་པར་ཐོབ་པས་དེ་ལྟ་བུའི་བརྒྱུད་པ་དམ་པ་བར་མ་ཆད་པ་ལས་འོང་བའི་གདམས་པ་ཉམས་སུ་ལེན་བ་ལ་ཐོག་མར་གནས་ཁང་བྱི་དོར་བྱས་ནས་སྐུ་གསུང་ཐུགས་ཀྱི་རྟེན་སྤྱི་
དང༑ ཁྱད་པར་རྗེ་བླ་མའི་སྐུ་བྲིས་འབུར་ཅི་རིགས་དམིགས་རྟེན་དུ་དགྲམ། དེའི་སྤྱན་སྔར་མཆོད་བ་གཡོ་མེད་ཅིང་བཀོད་པ་མཛེས་པར་བཤམས་པ་གཉིས་ལས་ཁྲིད་ཀྱི་སྐབས་དང་འདྲ། སྟན་བདེ་བར་ཚུལ་དང་མཐུན་བར་འཁོད་དེ་

[003A]༄༅། །སྐྱབས་འགྲོ་སེམས་བསྐྱེད་བདེ་ལམ་ལྟར་ཡང་རུང། འདི་རང་གི་ལུགས་ལ་མདུན་གྱི་ནམ་མཁའ་པདྨའི་སྡོད་བོ་ཡལ་ག་ལོ་འདབ་རྒྱས་པའི་རྩེ་མོར་པདྨ་འདབ་མ་བཞི་པའི་ལྟེ་བར་སེངྒེ་ཆེན་པོ་
བརྒྱད་ཀྱིས་བཏེག་པའི་རིན་པོ་ཆེའི་ཁྲིའི་སྟེང་དུ་སྐྱབས་གནས་ཀུན་འདུས་ཀྱི་ངོ་བོ་ཆོས་ཀྱི་རྒྱལ་བོ་ཙོང་ཁ་པ་ཆེན་བོ་ལ་དངོས་དང་བརྒྱུད་བའི་བླ་མ་རྣམས་ཀྱིས་བསྐོར་བ། ཤར་གྱི་འདབ་མ་ལ་རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་
ལྷ་ཚོགས། གཡས་ཀྱི་འདབ་མར་ཕྱོགས་བཅུ་དུས་གསུམ་གྱི་ལོངས་སྤྲུལ་གྱི་སངས་རྒྱས། རྒྱབ་ཀྱི་འདབ་མར་འགོག་ལམ་གྱི་རང་བཞིན་ལུང་གི་ཆོས་དཀོན་མཆོག་གླེགས་བམ་གྱི་རྣམ་པ་གདོང་དར་ཚུར་བསྟན་ནས་བྲག་རི་ལྟར་
བརྩེགས་པ། གཡོན་གྱི་འདབ་མར་སློབ་པ་དང་མི་སློབ་པའི་ཐེག་གསུམ་འཕགས་པའི་དགེ་འདུན་གྱི་ཚོགས་མ་ལུས་པ་བཀོད་པ་ནི་ཚོགས་ཀྱི་ཞིང་སྟེ་སངས་རྒྱས་འདབ་མ་གཉིས་ལ་བཀོད་པའི་ལུགས་སོ། །ཡང་ན་ཤར་དུ་སངས་
རྒྱས་དང་ཡི་དམ། ལྷོར་ཆོས། ནུབ་ཏུ་ཐེག་གསུམ་འཕགས་པའི་དགེ་འདུན། བྱང་དུ་ཆོས་སྐྱོང་ཡེ་ཤེས་པའི་ཚོགས་ཏེ་དགེ་འདུན་དཀོན་མཆོག་འདབ་མ་གཉིས་ལ་བཀོད། རང་གི་མཐའ་སྐོར་དུ་ཚེ་འདིའི་ཕ་མས་ཐོག་དྲངས་སེམས་
ཅན་ཐམས་ཅད་གསལ་བཏབ། དགེ་སྦྱོར་གྱི་ཀུན་སློང་གནས་སྐབས་ཚེ་འདིའི་རྐྱེན་སེལ་མཐུན་སྒྲུབ་ཙམ་བསམ་པས་བཤད་པ་ལྟར་གྱི་ཕན་ཡོན་ཆེན་པོ་འབྱུང་བའི་སྒོ་བཀག། སྡུག་བསྔལ་ཐམས་ཅད་འཁོར་བའི་སྡུག་བསྔལ་ལས་

[003B] ཕྱི་མའི་སྡུག་བསྔལ་སྐྱོབ་པའི་གསོལ་འདེབས་སྐྱབས་འགྲོའི་མ་མཐའ་རེད། སྐྱབས་འགྲོ་བྱས་པས་མི་ཆོག། ཕྱིས་མ་བསྡམ་ན་སྐྱབས་འགྲོ་
ཁ་ཙམ་དུ་འགྲོ། སྡིག་པའི་ལས་ལ་འཇུག་པ་ཡོན་ཏན་དུ་གོ་ན་སྐྱབས་འགྲོ་འོང་པའི་ཐབས་མེད། དེ་ནས་ཡོངས་གྲགས་ལྟར་ཕྱོགས་བཅུ་དུས་གསུམ་སོགས་བླ་མའི་ཡོན་ཏན་དྲན་པའི་སྐྱབས་འགྲོ་རྒྱས་པའམ། བླ་མ་ལ་སྐྱབས་སུ་མ་ཆིའོ་
ཞེས་དབུས་ཀྱི་བླ་མས་གཙོ་བྱས་ཐམས་ཅད་ལ་སྐྱབས་འགྲོ་དང་བདུད་རྩི་འབེབས་སྤྱངས་བྱེད་པ་ལྷག་མ་རྣམས་ལ་རིགས་འདྲ། ཡི་དམ་དང་ཆོས་སྐྱོང་སྐྱབས་འགྲོ་བཞི་སྐོར་གྱི་ནང་དུ་འདུ་ཡང། རྒྱུད་སྡེ་བཞིའི་དབང་ཐོབ་ནས་དམ་ཚིགས་བསྲུང་
བའི་སྟེང་རིམ་གཉིས་དང་མཚན་བཅས་མཚན་མེད་ཀྱི་རྣལ་འབྱོར་ལ་བརྩོན་པ་དང། ཆོས་སྐྱོང་སོ་སོའི་རྗེས་གནང་གི་སྐུ་གསུང་ཐུགས་ཀྱི་དམ་ཚིག་སྦྱི་དང་མཆོད་གཏོར་བསྙེན་སྒྲུབ་གཏང་རག་གི་དོད་ཐུབ་དེ་གཉིས་ལ་དམིགས་ཀྱིས་བཀར་པའི་
སྐྱབས་འགྲོ་བྱས། སངས་རྒྱས་ཆོས་ཚོགས་མས་སེམས་བསྐྱེད་པའི་སྒོ་ནས་སྐྱབས་འགྲོ་བྱས་པ་སྟེ། ཐེག་ཆེན་གྱི་སྐྱབས་འགྲོ་དང། སེམས་སྐྱེད་ཀྱི་ཉམས་ལེན་གནད་གཅིག་ལ་འབབ། དཀོན་མཆོག་གསུམ་ལ་སོགས་ཀྱིས་
བྱང་སྡོམ་འཛིན་པ་དང། ཚད་མེད་བཞི་སྒོམ་བ་བཅས་ཐམས་ཅད་ལ་ཡོད་པས་མེད་མི་རུང་བར་ཉམས་སུ་ལེན་དགོས། དེ་མན་ཆད་ཀྱི་ཚིགས་བཅད། དགོས་དབང་གིས་བསྣན་པས་འདོན་ལུགས་མི་འདྲ་བ་མང་བ་རང་རང་གིས་བབས་

[004A]༄༅། །དང་བསྟུན། མཐར་ཚོགས་ཞིང་རང་ལ་བསྟིམ། པད་སྡོང་སྤྲིན་ལྟར་ཡལ། རྒྱས་པ་དེ་ལྟ་བུ་མ་གྲུབ་ནའང། སངས་རྒྱས་ཆོས་ཚོགས་མ་དང། ཚད་མེད་བཞི་ཚར་གསུམ་
དམིགས་རྣམ་འཕྲོད་པ་བྱས་ནས་དལ་བུས་བརྗོད། ཁྲིད་ཀྱི་དུས་སྦྱོར་དངོས་མཇུག་གསུམ་གྱི་བཤད་པ་ལག་ལེན་དུས་རྒྱས་བསྡུས་གང་བྱེད་རང་ལ་རག། འདོན་ཆ་མང་ན་ཉམས་ལེན་གནད་དུ་འགྲོ་བ་མི་འོང་ཞེས་ཀློང་རྡོལ་བླ་མ་
གསུངས་པར་གུང་ཐང་འཇམ་པའི་དབྱངས་ཀྱིས་གསུངས། གནད་དུ་སོང་ན་མཆོད་པ་རྒྱ་ཆེ་ཆུང་དང་གྲངས་ཀྱི་མང་ཉུང། ཡུན་གྱི་རིང་ཐུང་ལ་མི་ལྟོས། ཚོགས་ཞིང་གིས་རང་དང་སེམས་ཅན་མཐའ་ཡས་བར་ཆོས་འཁོར་བསྐོར་
བཞིན་པ། མཛད་པ་བཅུ་གཉིས་སྟོན་བཞིན་པ། དཔེ་ལྟ་བ་དང་བློ་འཛིན་ལའང་རང་ལ་དེའི་ཚིག་སྟོན་བཞིན་པ་དང། རང་གིས་རྗེས་ཟློས་མཛད་དེ་དོན་བློ་ལ་འཆར་ཞིང་དེ་ལྟར་གྱི་རྟོགས་པ་སྐྱེ་བར་བྱིན་གྱིས་བརླབས་བཞིན་པ་
བསམ། ཆོས་ཀློག་པའི་སྔོན་དུ། གང་ཟག་དམ་པ་ལྷ་ཡི་སྐད་དང་ཀླུ་དང་གནོད་སྦྱིན་སྐད། །ནས༑ ཆོས་སྟོན་ཏོ། །ཞེས་འདོན་པ་སྔོན་གྱི་ཕྱག་ལེན་ཡིན་ཞེས་སྐལ་ལྡན་རྒྱ་མཚོས་གསུངས་པས། གང་ཟག་དམ་པ་སངས་
རྒྱས་ལ་བྱེད་ཅིང། རང་གིས་ཀྱང་དེའི་རྣམ་ཐར་ལྟར་ལག་ལེན་དུ་སྐྱོང་པའི་དོན་ཡིན་འདུག། བླ་མའི་རྣལ་འབྱོར་དངོས་གཞི་ལ་ཐོག་མར་ཚོགས་ཞིང་སྤྱན་འདྲེན་དགོས་པས། མདོ་ལས། ཡེ་ཤེས་ཇི་རྙེད་ཁྱབ་གྱུར་པ། །

[004B] །གསུང་པ་ལྟར་རྗེ་བདག་ཉིད་ཆེན་པོ་ཞིང་འདིར་བཞུགས་དང། འདིར་མི་བཞུགས་བྱ་བ་མེད་ཀྱང་ཐུན་མོང་སྣད་ཚོད་ལ་བྱམས་པའི་སྤྲུལ་བ་དང། སྐུ་ཚེ་རྗེས་མར་དགའ་ལྡན་དུ་སྐྱེ། སྤྲུལ་ཚུལ་
ལའང་རིགས་མང་བས་ལྷོ་བྲག་གྲུབ་ཆེན་ལ་ཕྱག་རྡོར་གྱིས་ཞལ་གཟིགས་ནས་སང་ཉིན་རྗེ་བཙུན་བྱམས་པའི་བྱོན་པ་ལ་བསླབ་བཏུས་ཞུས་གསུངས། དེར་རྗེ་བདག་ཉིད་ཆེན་པོ་བྱོན་པ་ན་ལྷོ་བྲག་པས་རྗེ་རིན་པོ་ཆེ་བྱམས་པ་མགོན་དུ་གཟིགས་བ་རྣམ་པ་
གཉིས་ཀའི་རྣམ་ཐར་དུ་ཡོད། ཕྱི་མར་གར་སྐྱེ་ལུང་བསྟན་མང་ཡང། དགའ་ལྡན་དུ་འགྲོ་བ་འདི་ལ་ཡི་དམ་ཐམས་ཅད་ཞལ་མཐུན་པ་ཡིན་ཞེས་རྗེ་རང་གིས་གསུངས་བ་ལྟར་ད་ལྟ་བྱམས་མགོན་གྱི་དྲུང་ན་རྒྱལ་སྲས་འཇམ་དཔལ་སྙིང་པོར་འཁྲུངས་
ནས་བཞུགས་པའི་རྟེན་འབྲེལ་གྱིས་དགའ་ལྡན་ནས་སྤྱན་འདྲེན་པ་ཡིན། དེའང། རང་སྡོད་གནས་འཛམ་བུ་གླིང། དེའི་བྱང་དུ་ཕྱོགས་པའམ་ཕྱོགས་པར་མོས་ལ། དེར་རི་རབ་ཀྱི་རྩེར་སུམ་ཅུ་རྩ་གསུམ་མན་ཆད་ས་དང་འབྲེལ་བའི་
གནས། དེ་ནས་སྟེང་དུ་འཕགས་པའི་ནམ་མཁར་འཐབ་བྲལ། དེའི་སྟེང་དུ་དགའ་ལྡན་རྣམས་གོ་བ་འཆར་ཆེད་གསུང་བཤད་གནང་བ་ལས་གསལ་འདེབས་ཚེ་དགའ་ལྡན་གྱིས་ཆོག། དེ་ཡང་འདོད་ལྷ་རིགས་དྲུག་གི་ནང་ཚན་གྱི་དགའ་
ལྡན་བྱིངས་གྲོང་ཁྱེར་ལྟ་བུ་ལ། རྗེ་བཙུན་གྱི་ཞིང་ཁམས་གྲོང་ལས་ཟུར་དུ་ཕྱེ་བའི་དགོན་པ་ལྟ་བུ་སྟེ། ཞིང་དེས་གཞི་རིན་པོ་ཆེའི་རང་བཞིན་མནན་ན་ནེམ་ཞིང་བཏེག་ན་སྤང་བྱེད་པ། རིན་པོ་ཆེའི་ལྗོན་ཤིང། ཡིད་དུ་འོང་བའི་ཆུ་

[005A]༄༅། །མཚོ༑ སྤང་ལྗོང། མེ་ཏོག། ནེའུ་སེང་སོགས་དག་བའི་ཞིང་གི་བཀོད་པ་ཡོངས་སུ་རྫོགས་པའི་ཡེ་ཤེས་ཀྱི་རང་བཞིན་ཅན། དེའི་རྒྱབ་ངོས་སུ་བྱམས་མགོན་གྱི་ཕོ་བྲང་ཆོས་ཀྱིས་མཐོ་དའི་
ཁང་བཟང་རྒྱལ་མཚན་མཐོན་པོ་ཞེས་བྱ་བ་ཡོང་ལ། དེའི་མདུན་དུ་རྗེ་བཙུན་གྱིས་འཁོར་རྣམས་ལ་ཆོས་སྟོན་པའི་ཀུན་དགའ་རྭ་བ་ཡིད་དགའ་ཆོས་འཛིན། དེའི་དབུས་སུ་སེངྒེས་བཏེགས་པའི་རིན་པོ་ཆེའི་ཁྲིའི་སྟེང་དུ་རྒྱལ་བ་བྱམས་པ་
མགོན་པོ་ཞལ་རང་རེ་འཛམ་གླིང་ངོས་ལ་གཟིགས་པ། ཆོས་འཆད་པའི་བརྡར་ཕྱག་གཉིས་ཐུགས་ཀར་ཆོས་འཁོར་མཛད་པའི་མཐེབ་འཛུབ་ཀྱིས་པདྨའི་ཡུ་བ་བཟུང་བའི་འདབ་མ་སྙན་གཡས་གཡོན་གྱི་ཐད་ཀར་ཁ་ཕྱེ་བའི་སྟེང་ན་འཁོར་ལོ་དང་
བདུད་རྩིས་གང་བའི་སྤྱི་བླུག་བསྣམ་པ། མྱུར་བ་མྱུར་བར་འཛམ་གླིང་དུ་འབྱོན་པའི་རྟེན་འབྲེལ་དུ་བཟང་པོའི་བཞུགས་སྟངས་ཅན། ནབ་བཟའ་ཆོས་གོས་དུར་སྨྲིག་གསོལ་བའི་དགེ་སློང་གི་ཆ་བྱད་ཅན་འཁོར་རྣམས་ལ་སྐྱེས་བུ་གསུམ་གྱི་
ལམ་གྱི་རིམ་པའི་ཆོས་སྟོན་པ་རང་གི་རྣ་བས་ལྷང་ལྷང་ཐོས་བཞིན་པ་གསལ་བཏབ། དེའི་ཐུགས་ཀ་ནས། དཔལ་གྱི་བེའུ་དང་བཀྲ་ཤིས་ནི། །སངས་རྒྱས་དཔེ་བྱད་བཟང་པོར་བཞེད། ཅེས་དཔེ་བྱད་བརྒྱད་ཅུའི་ནར་ཚན་
ཐུགས་ཀ་དཔལ་གྱི་བེའུ་རི་མོ་དྲ་མིག་ལྟ་བུ་ཁྲ་སེང་དེ་བའི་གསེབ་ན་རྗེ་ཡང་སྲས་གསུམ་མེ་ལོང་ལ་གཟུགས་བརྙན་གསལ་བ་ལྟར་བཞུགས་པའི་སྤྱན་གྱི་དཀར་ནག་ཚུན་ཆད་མིག་གིས་མཐོང་བཞིན་པ་བསམ། བྱམས་མགོན་གྱི་དག་

[005B] རྗེ་ཡབ་སྲས་གསུམ་འཁོར་དང་བཅས་པ་ཡང་ཡང་གསལ་བཏང་ན་ཞིང་དེར་སྐྱེ་བའི་རྟེན་འབྲེལ་ལེགས་ཚོགས་ཆེ། ཁྱད་པར་འཕོ་བ་སྤྱོང་བའི་སྐབས་ཞིང་གི་རྣམ་པ་ཡིད་ནས་མ་
པོར་བ་དགོས་གསུང་བ་ཡིན། དེ་ལྟ་བུའི་སྒོ་ནས་ངག་ཏུ་བརྗོད་དེ་དགའ་ལྡན་ཞེས་ཞིང། ལྷ་བརྒྱའི་ཞེས་བཅུད། མགོན་ཞེས་བྱམས་པ་སྟེ་ངག་ནས་བརྗོད་པའི་ཚིག་འཁོར་དང་བཅས་དའི་སྙན་གྱིས་ལེགས་པར་གསན། ཡབ་
སྲས་གསུམ་ཀ་ཐུགས་མཉེས་བཞིན་དུ་སྐལ་ལྡན་རིགས་ཀྱི་བུ་འདི་ད་ལྟའི་བར་འཁོར་དར་འཁྱམས་ནས་སྡུག་བསྔལ་སྣ་ཚོགས་བརྒྱུད་མར་མྱོང་ཡང་ད་རེས་དལ་འབྱོར་གྱི་རྟེན་ཐོབ། དམ་པའི་ཆོས་ལ་དད་བརྙེད་དེ་རང་རེ་ཚོ་ཚོགས་བསགས་
པའི་ཞིང་དུ་སྤྱན་འདྲེན་གི་འདུག་པས། ད་ལྟ་ཉིད་དུ་འབྱོན་ཞེས་ཕན་ཚུན་གསུང་གླེང་གནང་བཞིན་པ་སྐད་ཅིག་དེ་ཉིད་ལ་བྱམས་མགོན་གྱི་ཐུགས་ཀ་ནས་སྤྲིན་དཀར་པོ་རྡོལ་འཛག་པ་བརྐྱངས་པ་ལྟ་བུར་རང་གི་སྨིན་འཚམས་ཀྱི་ཐད་རབ་ཏུ་
དཀར་བའི་ཞོ་གསར་བ་སྤུངས་པ་ལྟ་བུའི་ཆུ་འཛིན་ནམ་སྤྲིན་གྱི་ཕུང་པོ་འབུར་བོ་གསུམ་དོད་དུ་འཁྲིགས་པའི་དབུས་མཆེ་བའི་སྟེང། རྗེ་བདག་ཉིད་ཆེན་པོ་གཡས་གཡོན་སྲས་ཀྱི་ཐུ་བོ་གཉིས་མེད་མི་རུང་དུ་དགོས། ཡབ་སྲས་གསུམ་སྐྱབས་
གནས་ཀུན་འདུས་ཀྱི་བདག་ཉིད་ཡིན་སྙམ་པའི་མོས་བ་བྱས་ནས་གསོལ་བ་བཏང་ན་ཀུན་འདུས་ནོར་བུ་ལུགས་ཟེར། བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་བསྲུང་ཐམས་ཅད་སྤྱན་དྲངས་ནས་མཐའ་བསྐོར་དུ་བཞུག་

[006A]༄༅། །པར་མོས་ཀྱང་རུང། ཚིག་ངག་ཏུ་བརྗོད་པ་བཞིན་དོན་ཡིད་ལ་དྲན་པ་འདོན་པ་གང་ལའང་འདྲ། ཤོ་ལོ་ཀ་གཅིག་ལ་བསམ་བློ་ལེགས་པར་བཏང་ན་བག་ཆགས་ཁྱད་པར་ཅན་འཇོག། ངེས་
པར་ཚར་ཕུད་ཅི་ལ་དགོས། སྐད་ཅིག་དཀྲོད་བསྐྱེད་ལེགས་པར་བྱས་ན་སྐུ་གསུམ་ལ་བག་ཆགས་འཇོག། ཚིག་ཁ་ནས་ཐོན་ཙམ་གྱིས་ཚར་ཕུད་བྱས་པས་དེ་འདྲའི་བག་ཆགས་མ་བཞག་པའང་ཡོད་པས་སོ། །དེ་ནས་རང་གིས་སེངྒེ་ཆེན་
པོ་བརྒྱད་ཀྱིས་བཏེག་པའི་ཁྲི་པད་ཟླའི་གདན་དང་བཅས་པ་གསུམ་ཕུལ་བས་ཁྲི་སྟེང་ཐུགས་དགྱེས་པའི་ཉམས་ཀྱིས་ཞལ་འཛུམ་པའི་རྣམ་པ། སྐུ་མདོག་དཀར་ལ་དམར་པའི་མདངས་ཆགས་པ། སྐུ་ལས་འོད་ཟེར་མཐའ་ཡས་པ་སྤྲོ་བ་ལ། བདག་
གིས་བླ་མ་ཡབ་སྲས་ཁྱེད་རྣམས་ལ་ཤིན་ཏུ་དད་པའི་སྒོ་ནས་བསོད་ནམས་ཀྱི་ཚོགས་བསགས་རྒྱུ་ཡིན་པས། བསོད་ནམས་ཀྱི་ཞིང་མཆོག་ཅེས་ཞིང་གི་སྒོ་ནས་མཐུ་ཆེ་བ་དང། ཚོགས་ཀྱི་ཞིང་དུ་དུས་ཐུང་དུ་ཙམ་མ་ཡིན་པར་བསྐལ་
བརྒྱར། དགོས་པ་ཆུང་ངུ་ཙམ་མ་ཡིན་པར་རང་རྒྱུད་ལ་ལུང་རྟོགས་ཀྱི་བསྟན་པའི་སྙིང་པོ་རྒྱས་ཕྱིར་བཞུགས་པར་གསོལ་བ་བཏབ་བས་མོས་པ་བཞིན་ཅི་འདོད་ཀྱི་བར་བཞུགས་པར་ཞལ་གྱིས་བཞེས་པར་བསམ། རང་རེའི་སེམས་ཀྱི་
འཆར་སྒོ་ལ་བསྟན་པ་རྒྱས་པ་ནི་རང་རྒྱུད་དང་མ་འབྲེལ་བའི་ཕྱི་རོལ་གྱི་ཆོས་ཞིག་འཆར་ཀྱང་དེ་འདྲ་མ་ཡིན་པར་རང་ཉིད་ལུང་གི་བསྟན་པར་ཞུགས་ནས་དེ་ལ་ཐོས་བསམ་བྱས་པས་རང་རྒྱུད་ལ་རྟོགས་པའི་བསྟན་པ་མ་སྐྱེས་པ་སྐྱེས། སྐྱེས་

[006B] གནས་པ་གོང་འཕེལ་དགོས། དེའི་དང་པོ་སྐྱབས་འགྲོ་དང་ལམ་བསླབ་པ་གསུམ་གྱི་ཉམས་ལེན་ཡིན་པས། དགེ་བསྙེན་ནས་རིམ་པར་ཆོས་ཚིག་བཞི་པ་ཞིག་བློ་ལ་བཟུང་བས་བསྟན་པ་རྒྱས་པའི་མགོ་ཚུགས། ལམ་
ལ་རིམ་པར་བསླབ་ནས་སངས་རྒྱས་པ་ན་རང་རྒྱུད་ལ་བསྟན་པ་རྒྱས་པ་མཐར་ཕྱིན་ནས་སེམས་ཅན་ཐམས་ཅད་ཀྱི་རྒྱུད་ལ་སྤེལ་ན་དེ་ལ་བསྟན་པ་རྒྱས་ཟེར་བ་ལས་ཁང་བ་ཕིབས། མང་པོ་འཚོགས་སྟོན་མོ་བྱེད་པ་ལྟར་འུར་ཆེ་བ་བསྟན་པ་རྒྱས་པ་
ག་ལ་ཡིན་ཀྱང་དེའི་ཆ་རྐྱེན་དུ་འགྲོ་བས་གཙོ་བོ་རང་གཞན་གྱི་སེམས་རྒྱུད་ལ་ལུང་རྟོགས་འཕེལ་དགོས། ཕྱག་ལ། ཤེས་བྱ་དང་ཡོད་པ་དོན་གཅིག་པ་ཁ་དོག་དཀར་དམར་དུས་ནས་ཤེས། ཁྱོན་ནི་རྒྱ་ཆེ་ཆུང་གི་སྟེང་ནས་བཤད་པས་
གཞལ་བྱའི་རྒྱ་ཚད་དེ་ཕ་མཐའ། འཇལ་བ་ནི་ཡུལ་ཅན་གྱིས་ཡུལ་གཞལ་བ་ལེགས་བཤད་འདོམ་དུ་འཇལ་ཟེར་བ་དང། ཐག་པ་འདོམ་ལ་འཇལ་བ་ལྟ་བུ། དེའང་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། །ཞེས་
སོགས་ལྟར་ཤེས་བྱ་རྒྱ་ཆེ་བས་ཉན་རང་བྱང་སེམས་ཀྱི་མཁྱེན་པས་དུས་གཅིག་ལ་མ་ཁྱབ། སངས་རྒྱས་ཀྱི་མཁྱེན་པས་བདེན་གཉིས་གཅིག་ཆར་གཟིགས་བས། ཤེས་བྱའི་ཁྱོན་དང་མཉམ་པའི་བློ་གྲོས་སམ། རྣམ་མཁྱེན་གྱི་
མངའ་བདག་དུ་གྱུར་ཚུལ་དྲན། ཐུགས་ཀྱི་ཡོན་ཏན་དང་པོར་སྨོས་པ་དགའ་ལྡན་ལྷ་བརྒྱ་མའི་སྒོ་ནས་དམིགས་བརྩེམས་གསོལ་བ་བཏབ་ན་འཆད་རྩོད་རྩོམ་གསུམ་གྱི་ཤེས་རབ་སོགས་ཐུགས་ཀྱི་བྱིན་རླབས་ཐོག་མར་འཇུག་པའི་རྟེན་འབྲེལ་ཡོད་

[007A]༄༅། །གསུང་གི་ཡོན་ཏན་ལེགས་པར་བཤད་པ་སྐལ་ལྡན་གྱི་གདུལ་བྱའི་རྣ་བར་སྙན་ཞིང་ཡིད་དུ་འོང་བ་རྣ་རྒྱན་དཔེར་བཀོད་དེ། རྒྱུ་མཚན་གསུང་གི་དོན་ཉམས་སུ་བླངས་པས་སྡུག་བསྔལ་ཐམས་ཅད་དང་བྲལ་
བདེ་བ་ཐམས་ཅད་དང་ལྡན་པའི་སངས་རྒྱས་ཀྱི་གོ་འཕང་ཐོབ་པར་འགྱུར་བས་སོ། །སྐུའི་ཡོན་ཏན་དཔལ་ནི་ཕུན་སུམ་ཚོགས་པའི་མིང་ཡིན་པས་མཚན་དཔེ་སོགས་ཀྱིས་མཛེས་པའི་སྙན་པའི་གྲགས་པ་འཇིག་རྟེན་གསུམ་དུ་ཁྱབ་པ། སེམས་ཅན་གྲངས་
མེད་པའི་ནང་ན་ཁྱད་པར་འཕགས་པའི་ལྷ་མ་མེར་གསལ་བ་སྐུའི་ཡོན་ཏན་དང། འཕྲིན་ལས་ཀྱི་ཡོན་ཏན། སྐུ་མཐོང་བ། གསུང་ཐོས་པ། ཐུགས་དྲན་པས་དོན་ལྡན་སངས་རྒྱས་ཀྱི་གོ་འཕང་སྟེར་བའི་ཞིང་གི་མཆོག་རྗེ་ཡབ་སྲས་
གསུམ་གྱི་བ་སྤུའི་ཁུང་བུ་རེ་རེར་སངས་རྒྱས་ཀྱི་ཞིང་ཁམས་དཔག་མེད་བསྟན་ནས་ཡོད་པར་རང་ལུས་དེ་སྙེད་སྤྲུལ་ནས། ཡིད་ཤིན་ཏུ་དང་པས་ངག་ནས་བསྟོད་དབྱངས་བརྗོད་པའམ་མིན་ཀྱང་ཡིད་ལ་དྲན་ནས། ལུས་ཐམས་ཅད་ས་ལ་ཕབ་
པའམ་ཡན་ལག་ལྔ་ཕྱག་གམ་ཐལ་མོ་སྦྱར་བ་སྦྲགས་ན། ཅི་ཙམ་རྒྱ་ཆེ་བའི་ཚོད་ཀྱི་ཕན་ཡོན་ཡོད་པས། བ་སྤུའི་ཁུང་བུར་བྱང་ཆུབ་སེམས་རྣམས་དང། །ཞེས་སོགས་ལྟར་བསམ། མཆོད་པ་ལ། ཡིད་འོང་དང་སྣ་ཚོགས་
ཐམས་ཅད་ལ་སྦྱར་བ་ཡིད་དུ་འོང་བའི་མཆོད་ཡོན་སྣ་ཚོགས་ཏེ། སྣ་ཚོགས་ནི། མེ་ཏོག་ཕལ་ཆེར་མེ་ཏོག་བླ་རེ་དང། །ཞེས་སོགས་ལྟར་དང། དེའང་རང་གིས་དངོས་སུ་བཤམས་པ་དང། དེ་གཅིག་བུ་དང་མཆོད་ཡུལ་ཡང་རང་གི་ལྷ་རྟེན་ཙམ་མ་ཡིན་པར་

[007B] སྡོང་བུ་རི་རབ་ཙམ། མར་ཁུ་རྒྱ་མཚོ་ཙམ། འོད་ཀྱིས་ཕྱོགས་བཅུའི་འཇིག་རྟེན་ཁམས་ཀྱི་མུན་པ་མ་ལུས་པ་སེལ་ནུས་པ་འཁོར་བའི་མཐའི་བར་དུ་འབྱུང་བ་ཡིད་
ལ་དྲན་པ་ལ་ཡིད་སྤྲུལ་ཟེར། མཆོད་སྤྲིན་རྒྱ་མཚོ་ནི། རབ་འབྱམས་རྒྱ་མཚོ་དཔག་མེད་ན། །ཞེས་སོགས་ལྟར་ཡིན་པས་ཡིད་སྤྲུལ་དོན་མེད་སྙམ་པ་རང་རང་ཟས་གསོལ་བརྐམ་ཆགས་ཆེ་བའི་རིགས་འགྲེ་ཚོགས་ཞིང་ལ་སྦྱར་བས་ལན་
དཀོན་མཆོག་ལ་མཆོད་པ་དེ་དག་བཀྲེས་སྐོམ་སེལ་བའི་དོན་མ་ཡིན་པར། བདག་གི་དོན་སླད་ཉིད་ཀྱི་མཐུས་བཞེས་ཤིག་ཅེས་པ་ལྟར་གཞན་དོན་བསྒྲུབ་པའི་ཡོད་བྱད་དང་རང་རང་གི་ཚོགས་བསགས་ཆེད་ཡིན་བས་བསམ་པ་ཅི་ཙམ་རྒྱ་ཆེ་བའི་ཚོད་
ཀྱིས་ཚོགས་རྫོགས་པའི་རླབས་ཆེ། དེ་འདྲ་མ་ཤེས་ན་མཆོད་པ་གནད་དུ་མི་འགྲོ། དེས་ན་མཆོད་པ་རེ་རེའི་སྐབས་སུ་ལུས་གྲངས་མེད་སྤྲུལ་ཏེ། མཆོད་རྫས་ནམ་མཁའ་གང་བ་ཕུལ་བས་སྐུའི་བཀོད་པ་བསམ་གྱིས་མི་ཁྱབ་པས་གཞན་དོན་དུ་
དགོངས་ཏེ་བཞེས་ནས་སེམས་ཅན་གྱི་དོན་བསྒྲུབ་པའི་མཛད་པ་མཛད་པ་ལ་མཆོད་པ་བདག་གིར་མཛད་ཅེས་གསུངས། མཐར་སྤྲུལ་བ་ཐམས་ཅད་ཡབ་སྲས་གསུམ་གྱི་ངང་དུ་བཞུགས་པར་མོས། མཆོད་ཡུལ་མཆོད་རྫས་མཆོད་མཁན་
ཐམས་ཅད་ས་གཞི་བར་སྣང་ནམ་མཁའི་ཁྱོན་གང་བས་ཕན་ཚུན་གོ་མི་འགོག་པ་སེམས་ལ་ཆུད་ན་དེ་ཡིན། གྲུབ་མཐའི་བཞིའི་ནང་ན་རྣམ་རིག་མ་ཡིན་པའི་གཟུགས་གཟུགས་མཚན་ཉིད་པར་ཁས་ལེན་པ་བྱ་སྨྲའི་ལུགས་ལའང་དེ་ཐོགས་མེད་

[008A]༄༅། །ཀྱི་གཟུགས་དང། ཐོགས་བཅས་གཟུགས་ཅན་བཅུ་ལས་མེད། འདི་ཡིད་ཀྱི་རང་བཞིན་གྱི་མཆོད་པ་ཡིན་པས་གནས་འདི་ན་སྡོད་བཞིན་དུ་དབུས་གཙང་མན་ཆད་སེམས་ལ་ཤར་ཀྱང་མི་
ཆུད་པའི་དོགས་པ་མེད་པ་ལྟར་ཡིད་ལ་ཤར་བས་ཆོག། ཚོགས་ཞིང་ལའང་རང་གི་བློ་དང་འཚམས་པའི་ཁྲི་ཆུང་ངུ་ཞིག་གི་སྟེང་དུ་ཚོགས་ཞིང་ནམ་མཁའ་གང་བ་མེ་ལོང་ལ་རི་རྒྱལ་དང། རྨི་ལམ་དུ་ཁང་མིག་ཆུང་ངུར་གླང་བོ་ཆེའི་ཁྱུ་འཁྲིགས་
པ་ལྟར་སེམས་ལ་ཤར་བས་ཆོག་གི། མེ་ལོང་དང་ཁང་མིག་ཏུ་ཤོང་གི་དོགས་པ་མི་དགོས་པ་དང་འདྲའོ། །བཤགས་པ་ལ། གང་ཞིག་སྤྱི་སྒྲ་ཡིན་པས་སྒོ་གསུམ་གྱི་སྡིག་པ་ཐམས་ཅད་དེ། སེམས་ཀྱི་རྒྱུན་ཐོག་མ་མེད་
བས་དུས་འདི་ཙམ་ནས་འཁོར་བར་འཁོར། དེ་ཕན་ཆད་ལམ་འཁོར་ཞེས་མཚམས་བཟུང་རྒྱུ་མེད། ཉོན་མོངས་ཅན་གྱི་གང་ཟག་ཡིན་པས་གང་དུ་སྐྱེས་ཀྱང་སྡིག་པ་འབའ་ཞིག་བསགས། དེས་ན་ཚེ་འདིར་བསགས་པའི་སྡིག་པ་རེ་རེ་
ཙམ་མ་ཡིན་པར་སྒོ་གསུམ་གྱི་སྡིག་པ་གང་བགྱིས་པ་ཐམས་ཅད་དང། ཁྱད་པར་སོ་ཐར་རིགས་བརྒྱད་ལས་ཁྱིམ་པའི་སྡོམ་གསུམ་དང། རབ་བྱུང་གི་ལྔ་ལས་གང་ཁས་བླངས་པ་དང། བྱང་སེམས་ཀྱི་རྩ་ལྟུང་བཅོ་བརྒྱད་དང་ཉེས་བྱས་
ཞེ་དྲུག། སྔགས་ཀྱི་རྩ་ལྟུང་བཅོ་བརྒྱད་དང་སྦོམ་པོ་བརྒྱད་སོགས་རིགས་ལྔ་སྤྱི་བྱེ་བྲག་གི་དམ་ཚིག་སྟེ། སྡོམ་ལྡན་གྱིས་དགེ་སྡིག་གང་བྱས་སྟོབས་ཆེ་ཞིང། ཁྱད་པར་བསྲུང་ན་ཕན་ཡོན་དང་མ་བསྲུང་ན་ཉེས་དམིགས་ལྷག་པར་

[008B] སྔར་བྱས་ལ་སྙིང་ནས་འགྱོད་པ་ཤུགས་དྲག་པོ་དང་ཕྱིས་མི་བགྱིད་པའི་སྡོམ་སེམས་ཏེ་སྟོབས་བཞི་ཚང་བས་བཤགས། ད་ལྟ་སྡིག་པ་བག་ལ་ཞ་ནས་ཡོད་པས་མི་ཤེས་ཀྱང་མངོན་དུ་གྱུར་ན་
ངན་སོང་གསུམ་དུ་སྡུག་བསྔལ་བཟོད་གླག་མེད་ཚུལ་བསམ་ནས་འགྱོད་དོགས། ཚེ་འདིར་འགའ་ཞིག། ཚེ་ཐུང། ནད་མང། ལོངས་སྤྱོད་དབུལ། གྲོགས་མེད་ཅིང། འབྲལ་བ་དང། ལ་ལ་དེ་ལས་ལྡོག་པ་སོགས་ཐམས་ཅད་
སྔོན་གྱི་དགེ་སྡིག་གི་འབྲས་བུ་ཁོ་ན་ཡིན་ཀྱང་ང་བུ་བཟང་སྙམ་པ་དང། འབད་རྩོལ་ཁོ་ན་ལ་རག་སྙམ་པ་ལོག་ཤེས་ཡིན། དེ་ལྟར་བཤགས་པས་རྗེ་ཡབ་སྲས་གསུམ་གྱི་སྐུ་ལས་འོད་ཟེར་འཕྲོས་པ་རང་ལུས་ལ་ཕོག། སྤྱི་གཙུག་ནས་རྐང་མཐིལ་
བར་འོད་ཟེར་གྱིས་ཁྱབ། ཐོག་མེད་ནས་བསགས་པའི་སྡིག་ལྟུང་ཐམས་ཅད་མུན་ཁུང་དུ་སྒྲོན་མེ་སྦར་བ་ལྟར་གར་སོང་ཆ་མེད་དུ་ཡལ་བའི་མོས་པ་བྱས་ནས་སྡིག་པའི་འཁོར་གསུམ་རང་བཞིན་་གྱིས་གྲུབ་པའི་སྟོང་པ་ལ་མཉམ་པར་བཞག་པས་འདག་
ཚབ་ཆེ། རྗེས་སུ་ཡི་རང་ལ། སྙིགས་མའི་དུས་ནི། ལྟ་བ། ཉོན་མོངས། སེམས་ཅན། ཚེ༑ དུས་སྙིགས་མ་ལྔ་སྟེ། སྟོན་པ་སྙིགས་མའི་དུས་སུ་བྱོན་ཀྱང་དེ་དུས་གང་ཟག་ཕལ་ཆེ་བས་ཕྱི་མ་ཕན་ཆད་ཀྱི་ཐར་བ་དང་ཐམས་ཅད་
མཁྱེན་པ་དོན་དུ་གཉེར་བྱའི་གཙོ་བོ་དང། ཕྱི་རོལ་བས་ཀྱང་རང་རང་གི་ཐར་བ་དང་ལམ་ནོར་སོང་བ་ལས་འདོད་རྒྱུ་གཏན་བདེ་འདོད་ནས་དེའི་ཐབས་ཚོལ་བ་ལ་ཞུགས་པ་རེད། དེང་སང་གཏན་བདེ་ཕར་ཞོག། ཕྱི་མཁས་མི་ལེན་པ་མང་

[009A]༄༅། །ཕྱི་མ་མེད་མ་བྱས་ཀྱང་ཚེ་འདི་གལ་ཅན་དུ་བྱས་ནས་ཕྱི་མ་ཞར་ལ་ལུས་འགྲོ་བ་འདི་ལྟ་བ་སྙིགས་པས་ལན། སྤང་བླང་ལ་ཁ་སེམས་མཐུན་པ་ལྟ་བ་མཐུན་པ་ཞེས་འདུལ་བར་གསུངས། གང་
ཤར་ཕྱིན་ཅི་ལོག་གི་འཆར་སྒོ་ཁོ་ན་དང། མི་མང་གིས་ཟེར་ཞེས་རྗེས་ལ་རྒྱུག་པ་འདི་ལྟ་བའི་སྙིགས་མ་ཡིན། ཚེ་སྙིགས་མ། འདི་ན་མ་ངེས་ཐ་མར་ནི། །ལོ་བཅུ་དང་པོ་དཔག་ཏུ་མེད། །ཅེས་པ་ལྟར་ཚེ་ལོ་དཔག་མེད་ནས་རིམ་གྱིས་
འགྲིབ་སྟེ། འཁོར་བ་འཇིག་འཇིག་རྟེན་དུ་བྱོན་དུས་བརྒྱད་ཁྲི། གསེར་ཐུབ་དུས་བཞི་ཁྲི། འོད་སྲུང་དུས་ཉི་ཁྲི། བརྒྱ་བའི་དུས་སྟོན་པ་འཇིག་རྟེན་དུ་བྱོན་ཏེ། ད་ལྟ་དེའང་འགྲིབ་ནས་བརྒྱ་ལོན་པ་རྣ་བས་གོ་རྒྱུ་མེད་པར་སོང་སྟེ། སུམ་
ཅུ་བཞི་བཅུ་བརྒལ་ན་ཕལ་ཆེར་འཆི་བ་ཚེ་སྙིགས་ཀྱང་དེ་མི་ཤེས་པར་གདོན་བགེགས་ཀྱིས་བར་ཆད་བརྩམས་སྙམ་པ་ཡང་ལྟ་བ་སྙིགས་མ་ཡིན། ཉོན་མོངས་སྙིགས་མ་སྔར་དུག་གསུམ་རང་རང་གི་བྱ་བ་དང་བྱེད་ལས་བྱས་ནས་འགྲོ་ཡང། ད་
ལྟ་ཉོན་མོངས་ཐམས་ཅད་ཀྱི་བྱ་བ་འདྲེས་ནས་གང་ལ་གཉེན་པོ་བརྟེན་དགོས་ཀྱང་མི་ཤེས་པར་སོང་བ་ཨ་རིག་དགེ་ཤེས་ཀྱི་དྲུང་དུ་སྟོང་སྐོར་གྱི་ཚོང་བ་མང་པོ་ལུང་བསྟན་ཞུར་འོང་བར། ཚོང་དང་ལྟད་མོར་དབུས་ལ་སོང་ཆོག། གཞན་དགོས་པ་
མེད༑ སྔོན་ཨ་མདོའི་སྣོད་ལེགས་པའི་ནང་དབུས་གཙང་གི་ཆོས་ཀྱི་བདུད་རྩིས་བཀང་ནས་ཡོང། ད་ལྟ་ཨ་མདོའི་དུག་གསུམ་གྱི་སྟེང་བོད་པའི་དུག་གསུམ་བསྣན་ནས་འོད་གསུངས། ཇོ་བོ་མཇལ་ན་ཕན་ཡོན་མི་ཆེའམ་ཞུས་པར་

[009B] རྟ་དངུལ་རེ་དང། བག་ཚ་དོ་བོ་རེས་རིན་ཐང་ཅི་ཁུག་ཅེས་རྩར་བཅད་ནས་སྲེད་པ་ཁོ་ན་སྒོམ་བཞིན་སོང་སྟེ། ཇོ་བོ་ལ་གཡས་སྐོར་གཡོན་སྐོར་མང་པོའི་ཞར་ལ་རེ་རེ་བལྟས་པས་ཕན་ཡོན་རང་མི་ཡོང་གསུང་བ་དགེ་ཤེས་ཀྱི་
གཏམ་དུ་འདུག། དེ་འདྲའི་སྙིགས་མ་ལྔ་བདོ་བའི་དུས་འདིར་ཆོས་རྣམ་དག་བསྒྲུབ་པ་དཀོན་ཀྱང། ད་ལྟ་མང་ཐོས་བསྒྲུབ་བརྩོན་གྱིས་དལ་འབྱོར་དོན་ལྡན་བྱེད་མཁན་ཡོད་པ་རྗེ་ཡབ་སྲས་ཀྱི་དྲིན་ཡིན་པས། དེ་ལྟ་བུའི་རླབས་པོ་ཆེའི་མཛད་པ་ལ་
ཤིན་ཏུ་དགའ་བས་ཡི་རང་བ་དང། དེའང་ཆོས་བརྒྱད་མ་བཀག་པར་དལ་འབྱོར་དོན་ལྡན་འོང་བའི་གནས་མེད། ཆོས་བརྒྱད་ནི། བསྟོད་ན་དགའ་ལ་སྨད་ན་མི་དགའ། རྙེད་ན་དགའ་ལ་མ་རྙེད་ན་མི་དགའ། བདེན་དགའ་ལ་སྡུག་བསྔལ་ན་
མི་དགའ། སྙན་པར་གྲགས་ན་དགའ་ལ་མ་གྲགས་ན་མི་དགའ་བ་སྟེ་འདོད་པའི་ཕྱོགས་བཞི་དང། མི་འདོད་བའི་ཕྱོགས་བཞི་རྨི་ལམ་ཚུན་ཆད་ལྷན་སྐྱེས་བཞིན་དུ་འགྲོགས་ཏེ་བསགས་པས་དལ་འབྱོར་དོན་མེད་ཁོ་ནར་སོང་བས། ཆོས་བརྒྱད་
སྦང་དཀའ་ཡང། རགས་པ་མགོ་གནོན་པ་ཡན་ཆད་ལ་སྤངས་པའི་སྒྲས་བསྟན་ནས་ཡི་རང་བསྒོམ་པ་དང། རྗེ་ཉིད་དང་སྦྱར་ན། དང་པོར་རྒྱ་ཆེན་ཐོས་པ་མང་དུ་བཙལ། །ཞེས་མང་ཐོས། ཐ་མར་ཉིན་མཚན་ཀུན་ཏུ་ཉམས་སུ་བླང། ཞེས་
བསྒྲུབ་བརྩོན། ཆོས་བརྒྱད་དཀར་ནག་ཁྲ་གསུམ་གང་གིས་ཀྱང་མ་གོས་པར་མཛད་པ་ཐམས་ཅད་བསྟན་པ་རྒྱས་ཤིང་འགྲོ་བའི་བདེ་སྐྱིད་འཕེལ་བའི་ཐབས་ཁོ་ནར་གཞོལ་བའི་རླབས་པོ་ཆེའི་མཛད་པ་རྟོགས་བརྗོད་འདུན་ལེགས་མ་ལྟར་དྲན་ནས་ཡི་

[010A]༄༅། །རངས་དགོས་པར་འཇམ་དབྱངས་བླ་མ་བསོད་ནམས་དབང་རྒྱལ་པས་གསུངས། དེ་ལྟར་རྗེའི་རྣམ་ཐར་དང་མཛད་པ། རྗེའི་བཀའ་དྲིན་ལས་གདུལ་བྱའི་རྒྱུད་ཀྱི་དགེ་སེམས་ཕྲ་མོ་ཚུན་ཆད་ཀྱི་རྣམ་
ཐར་ལ་ཡི་རང་བསྒོམས་པ་འདི་སངས་རྒྱས་ཀྱི་འཕྲིན་ལས་ལ་བྱ་བ་ཡུལ་ལ་ཡོད་པ་དང། བྱེད་པ་པོ་རང་ལ་ཡོད་པ་གཉིས་ཕྱེ་བ་དང་རྗེས་སུ་མཐུན་པའི་ཡི་རང་སྒོམ་ཚུལ་ཡིན་པར་གུང་ཐང་འཇམ་པའི་དབྱངས་ཀྱིས་གསུངས། ཆོས་འཁོར་
བསྐུལ་བ་འཇིག་རྟེན་ན་ནམ་མཁར་སྤྲིན་འཁྲིགས། དེ་ལས་ཆར་བབས། དེ་ལ་བརྟེན་ནས་མེ་ཏོག་དང་འབྲས་བུ་སྨིན་པ་ལྟར། ཆོས་སྐུ་ནམ་མཁའ་སོགས་སུ་སྦྱར། ཆོས་སྐུ་ལ་ངོ་བོ་ཉིད་སྐུ་དང། ཡེ་ཤེས་ཆོས་སྐུ་གཉིས། དང་པོ་
ལ་རང་བཞིན་རྣམ་དག་གི་ངོ་བོ་ཉིད་སྐུ་དང། གློ་བུར་དྲི་བྲལ་གྱི་ངོ་བོ་ཉིད་སྐུ་གཉིས་ལས། དང་པོ་ནི་སངས་རྒྱས་ཀྱི་སའི་རང་བཞིན་མེད་པའི་སྟོང་ཉིད་དང། གཉིས་པ་སྤང་བྱ་ཆོས་དབྱིངས་ཀྱི་ངོ་བོར་ཟད་པའི་དག་ཆ་ཡིན་པས་ནམ་མཁའི་གཟུགས་
སུ་བཀོད། མཁྱེན་བརྩེ་གཉིས་ཡེ་ཤེས་ཆོས་སྐུ་སྟེ་ངོ་བོ་ཉིད་སྐུ་དང་ངོ་བོ་གཅིག་གི་ཚུལ་དུ་ཡོད་པས་སྤྲིན་གྱི་གཟུགས་སུ་བཀོད། འཛིན་མ་ས་གཞིའི་མིང་ཡིན་པས་གདུལ་བྱའི་ཤེས་རྒྱུད་ས་གཞིའི་གཟུགས་སུ་བཀོད། གདུལ་བྱའི་ཁམས་
བསམ་མོས་པ་མི་འདྲ་བས། ཐེག་པ་ཆེ་ཆུང། སྡེ་སྣོད་གསུམ། རྒྱུད་སྡེ་བཞི་གང་ལ་དགའ་བ་ལ་དེ་དང་འཚམས་པའི་ཆོས་གསུངས་པ་ཆར་བབས་པའི་གཟུགས་སུ་བཀོད་པ་སྟེ། སྙན་ངག་ལ་གཟུགས་སུ་བཀོད་པ་དང་དཔེ་སྦྱར་བ་མི་

[010B] དེའང་དངོས་སུ་ཆོས་གསུངས་པའམ་ཐན་ལག་བརྡ་ཙམ་གྱིས་དོན་གོ་ཡང་སངས་རྒྱས་ཀྱིས་ཆོས་བསྟན་པའི་ལག་རྗེས་དང། རང་རང་ལ་ཆོས་ཀྱི་སྣང་བ་ཤར་བ་སངས་རྒྱས་ཀྱི་འཕྲིན་ལས་སུ་གོ་དགོས་པ། སྒྲ་མེད་ཀྱང་དེ་དེ་ལྟར་སྣང། །
ཞེས་རྫུ་འཕྲུལ་བསྟན་པ་ལས་གདུལ་བྱའི་རྒྱུད་ལ་དད་སོགས་སྐྱེས་པ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་ཐ་སྙད་བཞག་པ་ལ་རྩོད་པ་ཡོད་ཀྱང། སེམས་ལ་འབྱར་རྩི་ཞིག་ཡོད་ན། ལུས་ཅན་ཀུན་གྱི་བྱ་དང་ནི། །ཞེས་སོགས་
ལྟར་ཡིན་པས་དེ་ལྟར་གསོལ་བ་བཏབ་པས་ཆོས་འཁོར་བསྐོར་བར་ཞལ་གྱིས་བཞེས་པར་མོས། མྱ་ངན་ལས་མི་འདའ་བར་གསོལ་བ་འདེབས་པ་གོང་དུ་སོང་བས། བསྔོ་བ་ནི། བདག་གིས་ཞེས་དུས་གསུམ་གྱི་ང་ཡིད་ངོར་བྱས། ཇི་སྙེད་
ནི་ཅི་ཡོད་དེ་དུས་ཐོག་མེད་ནས་ད་ལྟའི་བར་ཇི་སྙེད་བསགས་ཟིན་པ། མ་འོང་བ་ན་འཁོར་བ་མ་སྟོངས་པར་ཇི་སྙེད་བསགས་འགྱུར། ད་ལྟ་བསགས་བཞིན་པ་ཇི་སྙེད་ཡོད་པ་ཞེས་དུས་གསུམ་གྱི་དགེ་རྩ་བློ་ངོར་བསྡུས་ཏེ་འདིས་ཞེས་ཡིད་ལ་
འཆར་དུ་བཅུག། སྤྱིར་འཁོར་བ་མ་སྟོངས་པར་ནམ་མཁས་གར་ཁྱབ་ཏུ་བསྟན་འགྲོ་གང་ཡོད་ལ་གང་ལ་གང་འཚམས་ཀྱིས་ཕན་འདོགས་པའི་སྨོན་ལམ་སྟེ། བསྟན་པ་དང་སློབ་གཉེར་སྒོམ་སྒྲུབ་ཕྱོགས་རེ་བ་མ་ཡིན་པར་ཡོངས་རྫོགས་དགོས་
འདུལ་བ་ཙམ་དང། སྒོམ་ཙམ་རེས་མི་ཡོང་བས་གང་ཕན་གསུངས་པའི་ཚིག་གི་ནུས་པ་གོ་དགོས། གང་ལའང་བསྟན་པའི་གནད་རྫོགས་པ་དང། དེ་དཔྱད་པ་ལ་རག་ལས་པས་ལུང་རྟོགས་ཀྱི་ཡོན་ཏན་དྲན་ཆེད་དུ་གལ་ཆེ་དུས་དམིགས་

[011A]༄༅། །བརྩེ་མ་རྒྱང་འཐེན་བྱས་བ་ཧ་གོ་ནས་རྩེད་མོར་མ་སོང་བ་དགོས། དེ་ལས་ཁྱད་པར་དུ་རྗེའི་བསྟན་པའི་སྙིང་པོ་ཡུན་རིང་བོའི་བར་དུ་རང་རྒྱུད་ལ་ཐོས་བསམ་སྒོམ་པས་གསལ། གཞན་རྒྱུད་ལ་འཆད་
རྩོད་རྩོམ་པས་གསལ། མ་མཐའ་བྱ་བ་ལས་ཀྱི་འཁོར་ལོའི་སྒོ་ནས་གསལ་བའི་ཐབས་བྱེད་པ་ཚུན་ཆད་ཀྱིས་སྨོན་ལམ་བཏབ་པ་ཡིན་པས། འདི་འཁོར་ལོ་གསུམ་ལ་གོ་དགོས། འཁོར་ལོ་གསུམ་ནི། ཀློག་པ་ཐོས་བསམ་གྱི་འཁོར་ལོ་
སྤོང་བ་བསམ་གཏན་གྱི་འཁོར་ལོ། བྱ་བ་ལས་ཀྱི་འཁོར་ལོའོ། །དང་པོ་ནི། སྡེ་སྣོད་གསུམ་ལ་ཐོས་བསམ་དང། གཉིས་པ་ཐོས་དོན་སྒོམ་སྒྲུབ་བྱེད་པ་ཉོན་མོངས་སྤོང་བྱེད་ཀྱི་ཐབས་དངོས་རེད། གསུམ་པ་ནི། བསྟན་པ་ཡུན་རིང་དུ་གནས་
པའི་ཐབས་སུ་གཙུག་ལག་ཁང་བཞེངས་པ་སོགས་ཏེ། གཙུག་ལག་ཁང་རྣམས་ཀློག་པ་དང། །ཞེས་སོགས་ལྟར་ཡིན་པས་ཐོས་བསམ་གཉིས་བཤད་པ་དང། སྒོམ་པ་ལ་སྒྲུབ་པའི་ཐ་སྙད་བཏགས་པས་ཐོས་སྒོམ་གཉིས་དང་བཤད་སྒྲུབ་ཅེས་བ་དོན་
འདྲ༑ བསྟན་པའི་སྙིང་པོ་ནི་དེའི་གནད་དེ། སྔགས་ཀྱི་ཐ་སྙད་ཡིན། སངས་རྒྱས་བཅོམ་ལྡན་འདས་ཀྱིས་ཆོས་ཕུང་བརྒྱད་ཁྲི་བཞི་སྟོང་གསུངས་པའི་མཆོག་ཤེར་མོད་དང། སྙིང་བོ་ཡང་སྙིང་སྒྱུ་འོད་ལ་བྱེད་པ་ལམ་རིམ་ལྟར་རེད། རྒྱུ་མཚན་
སངས་རྒྱས་ཀྱིས་གང་གསུང། གདུལ་བྱ་རྣམས་འཁོར་བ་ལས་གྲོལ་ཆེད་ཡིན་པས་འཁོར་བ་ལས་གྲོལ་བ་ཆོས་གསུངས་པའི་དགོས་པ་དང་སྙིང་པོ་ཡིན། གྲུབ་མཐའ་བཞི་ལས་བྱེ་མདོ་ལ་ཤེར་མདོ་ཁས་མི་ལེན་པ་ཡོད་ཀྱང་ཐེག་དམན་གྱི་མདོ་ཤེར་མདོའི་ཡན་

[011B] ལྟ་བ་རྟག་གཅིག་རང་དབང་ཅན་གྱི་བདག་གིས་སྟོངས་པ་དང། རང་རྐྱ་ཐུབ་པའི་རྫས་ཡོད་ཀྱིས་སྟོངས་པ་ལས་མ་ཤེས་པས་ཤེར་མདོའི་གནད་མ་རྟོགས། སེམས་ཙམ་པས་གཞན་དབང་ཡོངས་གྲུབ་བདེན་གྲུབ་དང། ཀུན་བཏགས་
བདེན་མེད་དུ་ཁས་བླངས་ཏེ། གང་ཟག་གི་བདག་མེད་ལ་རང་རྐྱ་ཐུབ་པའི་རྫས་ཡོད་ཀྱིས་སྟོངས་པ་དང། ཆོས་ཀྱི་བདག་མེད་ལ་ཕྱི་རོལ་དོན་སྟོང་དང་གཟུང་འཛིན་གཉིས་སྟོང་ལས་འཇོག་མ་ནུས་པས་ཤེར་མདོ་དང་ལྟ་བ་དང་བསྟན་པའི་གནད་མ་
རྟོགས། རང་རྒྱུད་པས་ཆོས་ཐམས་ཅད་བདེན་མེད་དུ་ཁས་བླངས་ཀྱང། རང་ངོས་ནས་མ་གྲུབ་པའི་སྟོངས་ཉིད་འཇོག་མ་ནུས། ཆོས་ཐམས་ཅད་རང་ངོས་ནས་མ་གྲུབ་པ་ལ་ཐ་སྙད་ཀྱི་རྣམ་བཞག་འགལ་མེད་དུ་འཇོག་ཤེས་པ་ཐལ་འགྱུར་བ་ལས་མེད་སོང་
བ་རེད། རང་ངོས་ནས་མ་གྲུབ་པའི་སྟོང་ཉིད་བཞག་པ་དེའི་ནང་ཆོས་ཕུང་བརྒྱད་ཁྲི་བཞི་སྟོང་གི་གནད་འདུས་པས། ཁྱོད་ཀྱིས་ཇི་སྙེད་བཀའ་སྩལ་པ། །ཞེས་སོགས་གསུངས། བོད་ཁ་བ་ཅན་གྱི་ལྗོངས་འདིར་ས་རྙིང་བཀའ་བརྒྱུད་ཇོ་ནང་
སོགས་གྲུབ་མཐའ་མང་བ་ཐམས་ཅད་ཀྱིས་རང་རང་ཐལ་འགྱུར་བ་དང། འགའ་ཞིག་གིས་དེ་ལས་ཀྱང་ལྟ་བ་མཐོ་བར་ཁས་ལེན། ས་སྐྱའི་དང་པོ་ས་ཆེན་ཀུན་སྙིང་དང། དེ་སྲས་བསོད་ནམས་རྩེ་མོ་དང། རྗེ་བཙུན་གྲགས་པ་རྒྱལ་མཚན་གཉིས་
རྟེན་དགེ་བསྙེན་ཡིན་པས་དཀར་བོ་རྣམ་གསུམ། ས་པཎ་དང་འཕགས་པ་གཉིས་རབ་བྱུང་ཡིན་པས་དམར་པོ་རྣམ་གཉིས་ཏེས་ཆེན་གོང་མ་ལྔ་ཐལ་འགྱུར་བ་ཡིན་ཀྱང་གསུང་ལུགས་རྗེ་ལྟར་གསལ་བོ་མ་བྱུང། རྗེས་མ་འགའ་ཞིག་ཐལ་འགྱུར་བ་ཕར་

[012A]༄༅། །ཞོག༑ རང་རྒྱུད་པའི་ཕྱོགས་སུ་ཡང་མ་སོང་བར་སེམས་ཙམ་པ་ཡིན་མིན་དཔྱོད་དགོས་པ་ལྟར་ཡོད། བཀའ་བརྒྱུད་པའི་ཆོས་ཕུག་ཏེ་ལོ་ནཱ་རོ་ལ་ཐུག་པས་མར་མི་ཡབ་སྲས་ངེས་པར་ཐལ་འགྱུར་
བ་ཡིན་པའི་གསུང་མགུར་མང་ཡང་རྗེ་རིན་པོ་ཆེ་ལྟར་མི་གསལ། རྙིང་མས་སློབ་དཔེན་པདྨ་ལ་ཁུངས་བཅོལ་བས་སློབ་དཔོན་ཆེན་པོ་རྫོགས་རིམ་གྱི་རྟོགས་པ་མཐོན་པོ་ལ་གནས་པས་ལྟ་བ་ཐལ་འགྱུར་བ་ལས་འོས་མེད། སེམས་ཙམ་པ་དང་རང་
རྒྱུད་པའི་ལྟ་བའི་སྟེང་ནས་བསྐྱེད་རིམ་དང། བདེ་སྟོང་བསྒོམ་ན་བར་སྐབས་སུ་ཐལ་འགྱུར་དུ་མ་འཕོས་ན་སྔགས་ཀྱི་ཐུན་མོང་མ་ཡིན་པའི་ཞི་ལྷག་ཟུང་འབྲེལ་སྐྱེ་ལུགས་མེད་པས། ཁོ་རང་ཚོའི་བཤད་ཚུལ་ལ་ཕར་དེད་ན་སློབ་དཔོན་པདྨ་ངོས་མ་ཟིན་
འདུག། འོན་ཀྱང་ཞི་འཚོས་རང་རྒྱུད་པའི་ལྟ་བ་བཤད་པས་ཆོས་གསུང་ཚུགས་ཀྱི་དུས་དེ་དང་མི་མཐུན་པ་ཞིག་གསུང་ན་མི་འགྲིག་པས་མན་ངག་ལྟ་བའི་ཕྲེང་བའི་ཚིག་རིས་ལ་རང་རྒྱུད་པ་ལྟར་ཡོད། བཀའ་གདམས་ཇོ་འབྲོམ་ནས་བྱུང་བས་ཐལ་
འགྱུར་བ་ལས་མ་འདས་ཀྱང་བར་སྐབས་སུ་ཉམས། དེས་ན། ཚིག་སྤྱིའི་བཤད་སྒྲུབ་རྟགས་ཀྱི་དགེ་སྦྱོང་གིས། ཞེས་སོགས་ལྟར་གཞུང་ལུགས་ཉམས་ཏེ་རྒྱ་བོད་ཕལ་ཆེར་དབུ་མར་ཁས་འཆེ་ཡང། ཐལ་འགྱུར་བའི་ལྟ་བ་གསལ་ལ་མ་
ནོར་བ་སྟོན་མཁན་རྗེ་འདྲ་བ་མ་བྱུང་བས་ལྕང་སྐྱའི་ལྷ་མགུར་དུ། ས་རྙིང་ཀར་འབྲུག་གི་མཁས་གྲུབ་མང་པོས། །ཞེས་སོགས་གསུངས་པའི་རྒྱུ་མཚན་དེ་ཡིན། རྗེ་རིན་པོ་ཆེའི་ལྟ་བ་མ་ནོར་བས་གཞི་ལ་བདེན་གཉིས་ཟུང་འཇུག་དོན་དམ་པར་རང་

[012B] བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་བ་ཡོང་བས་བསྟན་པའི་སྙིང་པོ་ཞེས་གསུངས་
པ་ཡིན། དེ་ལྟར་རྗེ་ཡབ་སྲས་ཀྱིས་བསྔོ་བའི་དབང་བོ་མཛད་ནས་སྨོན་ལམ་འགྲུབ་པར་བྱིན་གྱིས་བརླབ་པར་བསམ། རྒྱས་པར་ན་ཁྲི་ནམ་བཟང་སོགས་ཀྱིས་གསུང་རྒྱུན་ལྟར་སྐབས་འདིར་མཎྜལ་ཕུལ་ནས། དཔལ་ལྡན་ས་གསུམ་མ་མཆོག་གི་
དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་དོན་དྲན་བཞིན་བརྗོད། དམིགས་བརྩེ་མའི་མན་ངག་ལ་ཕྱི་ནང་གསང་གསུམ་ཡོད་ཀྱང་དེ་དང་མ་ཎི་སོགས་ཀྱིས་ཅི་བྱེད། རྦད་རྦུད་ཕཊ་བྱས་ན་ཟབ་སྙམ་པ་སྐྱ་སྲིད། དེ་ལས་
དམིགས་བརྩེ་མ་སུམ་སྐོར་ལ་ཕྱི་ནང་གཉིས་ཀའི་གདམས་པ་ཡོད། དང་པོ་ཕྱི་མཚུངས་པ་གསལ་བྱེད་ནི། རྗེ་རིན་པོ་ཆེ་འཇམ་དབྱངས་དང་སྤྱན་རས་གཟིགས་དང་མཚུངས། དེ་དམིགས་བརྩེམས་གསལ་བར་བྱེད་ཅེས་པ་སྟེ། སྙིང་
རྗེའི་ཡོན་ཏན་ལ་བྱང་སེམས་ཐམས་ཅད་ལས་སྤྱན་རས་གཟིགས་འགྲན་ཟླ་དང་བྲལ། ཤེས་རབ་ཀྱི་ཡོན་ཏན་ལ་བྱང་སེམས་ཐམས་ཅད་ལས་འཇམ་དབྱངས་འགྲན་ཟླ་དང་བྲལ། དེ་གཉིས་ཐབས་ཤེས་ཀྱི་ཡོན་ཏན་འགྲན་ཟླ་མེད་པ་དཔེར་བྱས་
ནས་གངས་ཅན་མཁས་པའི་ཁྲོད་ན་རྗེ་བདག་ཉིད་ཆེན་པོ་འགྲན་ཟླ་མེད་པར་མཁས་པ་ཀུན་གྱི་གཙུག་རྒྱན་དུ་གྱུར་ཚུལ་མང་དུ་ཐོས་པ་ལུང་གི་ཡོན་ཏན་དྲན་ནས་གསོལ་བ་འདབས་པ་དང། ནང་ཡོན་ཏན་དེ་ལྡན་ནི། ཐབས་ཀྱི་ཡོན་ཏན་ཐམས་ཅད་

[013A]༄༅། །སྙིང་རྗེ་དང། ཤེས་རབ་ཀྱི་ཡོན་ཏན་ཐམས་ཅད་སྟོང་ཉིད་ཀྱི་ལྟ་བར་བསྡུས་ནས་བྱང་སེམས་ཐམས་ཅད་ཀྱི་ནང་ན་ཐབས་ཤེས་ཀྱི་ཡོན་ཏན་ལ་སྤྱན་རས་གཟིགས་དང་འཇམ་དབྱངས་གཉིས་འགྲན་
ཟླ་མེད། དེ་གཉིས་ཀྱི་ཐུགས་རྒྱུད་ལ་ཐབས་ཤེས་ཀྱི་ཡོན་ཏན་ཅི་ཙམ་མངའ་བ་དེ་འདྲ་རྗེའི་ཐུགས་རྒྱུད་ལའང་མངའ་བར་ཐག་བཅད་དེ་ཚུལ་བཞིན་བསྒྲུབ་པ་ནང་གི་རྟོགས་པའི་ཡོན་ཏན་ཐབས་ཤེས་དང། སྒོམ་པ་དང། སློབ་ལམ་གྱི་ཡོན་ཏན་དྲན་
ནས་གསོལ་བ་འདེབས་པ་སྟེ་ཐོས་བསམ་གྱི་ཡོན་ཏན་ཕྱི་དང་སྒོམ་སྒྲུབ་ཀྱི་ཡོན་ཏན་ནང་ལ་སྦྱར་ཏེ་ཕྱི་སྒྲུབ་དང་ནང་སྒྲུབ་ཀྱི་ཐ་སྙད་བཏགས་པ་ཡིན། གསང་བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་བ་འདེབས་པ་ལ། བདུད་དཔུང་མ་ལུས་
འཇོམས་མཛད་གསང་བའི་བདག་ཅེས་པའམ། མཐུ་སྟོབས་མ་ལུས་འཛིན་མཛད་གསང་བའི་བདག་ཅེས་སྦྱར་ནས་འཕགས་པ་རིགས་གསུམ་གྱི་མགོན་པོ་དང། རྗེ་རིན་པོ་ཆེ་ངོ་བོ་དབྱེར་མེད་དུ་བྱས་ནས་དམིགས་བརྩེ་མ་བཞི་སྐོར་བྱེད་
དེའང་རྗེ་རིན་པོ་ཆེ་སྐུ་བལྟམས་པའི་སྐབས་ཡུམ་གྱི་རྨི་ལམ་དུ་བཙུན་པ་མང་པོས་སྤྱན་རས་གཟིགས་ལ་བསུ་བ་བྱེད་ཅེས་སེར་སྦྲེང་བྱེད་པ་དང། བལྟམས་པའི་ཚེ་ཡུམ་གྱི་ཐུགས་ཀའི་ཤེལ་སྒོ་ནས་གསེར་སྐུ་ཐོན་པ་ལ་ཁྲུས་གསོལ་བ་དང་
ཡབ་ཀྱི་རྨི་ལམ་དུ་རི་བོ་རྩེ་ལྔ་ནས་འོང་བའི་བཙུན་པ་གླེགས་པམ་ཁུར་བས་གནས་གཡོར་ཞེས་ཁང་བའི་ཡང་ཐོག་དུ་འགྲོ་བ་དང། ལྕང་ལོ་ཅན་ནས་ཕྱག་ན་རྡོ་རྗེས་འཕངས་པའི་རྡོ་རྗེ་ཡུམ་གྱི་ཐུགས་ཀར་ཐིམ་པ་རྨིས་པ་ཐུན་མོང་སྣང་ཚོད་དང་བསྟུན་

[013B] ལུང་གིས་བསྒྲུབ་ན། འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ཞེས་སོགས་ལྟར་སའི་སྟེང་འདིར་འདུལ་བའི་སྡེ་སྣོད་ལྟར་ཚུལ་ཁྲིམས་ཀྱི་བསླབ་པའི་ལག་ལེན་དང། བྱིང་རྒོད་དང་
བྲལ་བའི་སྒོམ་དང། ཟབ་མོའི་ལྟ་བའི་གནད་ཀྱིས་སྟོངས་པ་ན་རྗེ་བཙུན་འཇམ་པའི་དབྱངས་ཁྱོད་ཉིད་བྱིས་པའི་གཟུགས་ཀྱིས་བྱོན་ནས་སངས་རྒྱས་ཀྱི་མཛད་པ་སྟོན་པར་གསུངས་པ་དང། སྟོན་པ་ཁ་བ་ཅན་དུ་མ་བྱོན་ཀྱང་སྤྱན་རས་གཟིགས་ཀྱི་འདུལ་
ཞིང་དུ་བྱིན་གྱིས་བརླབས་ནས་དེ་ཉིད་ཀྱི་སྤྲུལ་བ་དུ་མ་རིམ་པར་བྱོན་ཏེ་བསྟན་འགྲོའི་དོན་མཛད་པ། ཤར་ནས་ཟླ་བའི་དཀྱིལ་འཁོར་མཛེས། །ཞེས་རྗེ་དང། སྤྱན་རས་གཟིགས་དབང་བཟང་པོར་སྤྲུལ། །ཞེས་པཎ་ཆེན་དགེ་འདུན་གྲུབ་པ་སོགས་
རིགས་གསུམ་ངོ་བོ་ཐ་མི་དད་པའི་ལུང་བསྟན་མཐའ་ཡས་པ་བཀའ་གདམས་གླེགས་བམ་དུ་ཡོད་པ་རྣམས་སོ། །རིགས་པས་བསྒྲུབ་ན། རིགས་གསུམ་གང་ཟག་རང་རྒྱུད་པ་ཐ་དད་པ་གསུམ་མ་ཡིན་པར་སྤང་བྱ་སྤངས་པའི་ཆོས་དབྱིངས་ངོ་བོ་གཅིག་
དེ་ལ་སྙོམས་པར་ཞུགས་པའི་ཡེ་ཤེས་ཆོས་སྐུ་ངོ་བོ་གཅིག་པས་ཆོས་སྐུའི་ནམ་མཁའ་ལས་རིགས་གསུམ་སོགས་གཟུགས་སྐུའི་རྣམ་པ་མི་འདྲ་བ་སྤྲིན་རྡོལ་བ་ལྟར་བསྟན་པས་དོན་ལ་གཟུགས་སྐུ་ཐམས་ཅད་ཀྱི་ཡེ་ཤེས་ཆོས་སྐུ་དང། ངོ་བོ་ཉིད་སྐུ་
ངོ་བོ་གཅིག་ཡིན། སངས་རྒྱས་ཐམས་ཅད་ཀྱི་ཆོས་སྐུའི་རང་བཞིན་ནམ་སྣང་ཆ་ལྷར་ཤར་བས་མཁྱེན་པའི་ཡོན་ཏན་ལྷར་ཤར་བ་འཇམ་དབྱངས། བརྩེ་བའི་ཡོན་ཏན་ལྷར་ཤར་བ་སྤྱན་རས་གཟིགས། ནུས་པའི་ཡོན་ཏན་ལྷར་ཤར་བ་ཕྱག་རྡོར་

[014A]༄༅། །འཕྲིན་ལས་ལྷར་ཤར་བ་སྒྲོལ་མ་དང། དེ་བཞིན་དུ། ཞི་རྒྱས་དབང་དྲག་གི་འཕྲིན་ལས་དང། རྒྱས་པ་གཅིག་པུ་ལའང་ཚེ་བསོད་ཆོས་ནོར་ཤེས་རབ་རྒྱས་པ་དང། དེ་རེ་རེ་ལའང་རིགས་
མི་འདྲ་བ་མང་བས་ཡོན་ཏན་གྱི་ཆ་ཤས་སོ་སོ་གདགས་གཞིར་བྱས་ནས་ལྷག་པའི་ལྷ་རིགས་མི་འདྲ་བའི་ཐ་སྙད་སྦྱར་བ་ལས་ཐམས་ཅད་ཆོས་སྐུའི་ངོ་བོར་རོ་གཅིག་པས་མཁྱེན་བརྩེ་ནུས་གསུམ་ལྷར་ཤར་བ་དེར་མ་འདུས་པའི་ལྷ་མེད། མཁྱེན་བརྩེ་
ནུས་གསུམ་དུ་མ་འདུས་པའི་ཡོན་ཏན་མེད། མཁྱེན་བརྩེ་ནུས་གསུམ་གྱི་ཡོན་ཏན་མ་ལུས་པ་དགེ་བའི་བཤེས་གཉེན་གྱི་སྐུའི་རྣམ་པར་བསྟན་པ་རྗེ་བདག་ཉིད་ཆེན་པོ་རིགས་གསུམ་དང་ངོ་བོ་དབྱེར་མེད་དུ་གསོལ་བ་འདེབས་པའོ། །དེ་ལྟར་ཕྱི་སྒྲུབ་
ཀྱི་སྒོ་ནས་སྡེ་སྣོད་གསུམ་གྱི་དགོངས་དོན་ལ་དཔྱད་སྒོམ་བྱས་ནས། ཐེག་པ་གསུམ་གྱི་ལུང་གི་ཡོན་ཏན་མཐའ་དག་རྗེའི་རྣམ་ཐར་དང་སྦྱར་ནས་གསོལ་བ་འདེབས། ནང་སྒྲུབ་ཀྱི་སྒོ་ནས་ཐེག་གསུམ་འཕགས་པའི་རྟོགས་རིགས་ཀྱི་ཡོན་ཏན་མ་ལུས་པ་རྗེའི་
རྣམ་ཐར་དང་སྦྱར་ནས་གསོལ་བ་འདེབས། གསང་སྒྲུབ་ཀྱི་སྒོ་ནས་འཕགས་པ་རིགས་གསུམ་མགོན་པོའི་གསང་གསུམ་གྱི་ཡོན་ཏན་མ་ལུས་པ་རྗེའི་རྣམ་ཐར་དང་སྦྱར་ནས་གསོལ་བ་འདེབས་ཚུལ་མདོ་རྒྱུད་ཀྱི་གཞུང་ལུགས་ཐམས་ཅད་ལ་སྦྱར་
ནས་ཤེས་དགོས། དམིགས་བརྩེ་མ་དེ་འདྲའི་རྒྱ་ཆེན་པོ་ཞིག་ཡིན་པས་དོན་གོ་བ་ཤིན་ཏུ་དཀའ་འང་དཔྱད་པ་གལ་ཆེ། ཐོས་བསམ་དང་དཔྱད་པ་སྒོམ་བྱེད་པའི་ཐབས་ཡིན་པས་དེ་མེད་ན་བླུན་སྒོམ་དུ་འགྲོ། ཕྱི་ནང་གསང་གསུམ་གྱི་སྒྲུབ་པ་

[014B] དམིགས་བརྩེ་མའི་ལས་ཚོགས་མང་ཡང་རྗེ་རིན་པོ་ཆེ་འཇམ་དབྱངས་ཀྱི་སྐུའི་རྣམ་རོལ་ཡིན་པས་ཤེས་རབ་བསྒྲུབ་ཚུལ་གྲགས་ཆེ། དེ་ལ་དམིགས་སྐོར་བདུན་ཡོད་པ་རེ་རེ་ལ་མ་དག་པ་འཁྲུད་པའི་
དམིགས་པ་སྒྲིབ་སྦྱོང་ཡིན་པས་གཅིག་གམ་བདུན་སྔོན་དུ་འགྲོ་དགོས་པས། རྗེ་ཡབ་སྲས་གསུམ་གྱི་ཐུགས་ཀ་ནས་འོད་ཀྱི་སྦུ་གུ་གསུམ་བྱུང་བ་རང་གི་སྤྱི་བོ་ནས་ཡར་སོར་བཞིའི་ཐད་གཅིག་ཏུ་འདྲིལ། དེའི་ནང་བརྒྱུད་དེ་ངོ་བོ་མཁྱེན་བརྩེ་ནུས་གསུམ་
གྱི་བྱིན་རླབས། རྣམ་པ་བདུད་རྩི་དཀར་བོ་འོ་མའི་མདོག་ཅན་རང་གི་ཚངས་བུག་ནས་ཞུགས། ལུས་གང། ཕུ་ཆུ་དྲག་པོས་རྩ་སྦུར་དེད་པ་བཞིན་རང་གིས་ཚེ་རབས་ཐོག་མེད་ནས་བསགས་པའི་མི་དགེ་བ་བཅུ། མཚམས་མེད་ལྔ། སྡོམ་གསུམ་
དང་འགལ་བའི་ཉེས་པ། དུག་གསུམ་སོགས་ཉོན་སྒྲིབ་ས་བོན་དང་བཅས་པ། དེའི་བག་ཆགས་ཤེས་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་བོའི་སྒོ་དང་བ་སྤུའི་བུ་ག་ཐམས་ཅད་ནས་ནག་ནུར་གྱིས་ཕྱི་རོལ་དུ་ཐོན་ནས་དག་པར་བསམ་
ཉོན་མོངས་སོ་སོ་དང། མི་དགེ་བ་སོ་སོ། སྡིག་སྒྲིབ་སྤྱི་དང། རེ་རེ་ལ་དམིགས་ཀྱིས་བཀར་བའི་བདུད་རྩི་འབེབ་སྦྱངས། སྡིག་སྒྲིབ་ཐམས་ཅད་དུད་སོལ། བཞི་བརྒྱ་རྩ་བཞིའི་ནད་སོགས་རྣག་ཁྲག་ཆུ་སེར། སྟེང་འོག་བར་གསུམ་གྱི་
གདོན་བགེགས་རྣམས་སྡིག་སྤྲུལ་སྤལ་ལྕོང་སོགས་སྲོག་ཆགས་མི་སྡུག་པའི་རྣམ་པར་ཐོན་པ་སོགས་སོ་སོར་ཐུབ་ན་ལེགས། མ་ནུས་ན་ཐམས་ཅད་གཅིག་ཆར་དག་སྟེ་ལུས་དྲངས་གསལ་འོད་ཀྱི་རང་བཞིན་ཅན་དུ་གྱུར། སྐུ་གསུང་ཐུགས་དང་

[015A]༄༅། །མཁྱེན་བརྩེ་ནུས་པའི་ཡོན་ཏན་གྱི་ངོ་བོ་བདུད་རྩིས་ལུས་མེར་གྱིས་གང་བར་མོས་ནས་དམིགས་བརྩེ་མ་བགྲང་ན་རྒྱ་གར་ལྷ་གཅིག་བྱེད་ཚུལ་འདི་ལྟར་ཡིན་པས་རྐང་ནད་ལ་ཁྱུང་ཁྲ་ཟུར་དུ་ག་ལ་དགོས་
དམིགས་སྐོར་བདུན་ལས། སྐུའི་སྒོ་ནས་ཤེས་རབ་ཆེ་བ་སྒྲུབ་པ་ལ། སླར་ཡང་འོད་དང་འོད་ཟེར་འབར་བའི་བདུད་རྩི་དམར་སེར་གྱི་རྒྱུན་རིམ་གྱིས་བབས་པ་རང་གི་ཚངས་བུག་ནས་ཞུགས། ལུས་ཀྱི་ཆ་ཐམས་ཅད་བདུད་རྩི་དམར་སེར་གྱིས་
གཏམས། འོད་ཟེར་གྱིས་ཕྱོགས་བཅུའི་རྒྱལ་བ་རྣམས་ཀྱི་མཁྱེན་པའི་ཡོན་ཏན་ཐམས་ཅད་འཇམ་དབྱངས་ཀྱི་སྐུ་ཆེ་བ་རི་རབ་ནས་ཆུང་བ་རྡུལ་ཕྲན་ཙམ་ཆར་བབས་པ་བཞིན་རང་ལ་ཐིམ་པས་ལུས་ཀྱི་བདུད་རྩི་དང་འདྲེས། བདུད་རྩིའི་རྡུལ་ཕྲ་རབ་རྣམས་
འཇམ་དབྱངས་ཀྱི་སྐུར་གྱུར་ནས་ལུས་ཐམས་ཅད་འཇམ་དབྱངས་ཀྱི་སྐུས་གང། ལུས་ཀྱི་རྡུལ་ཕྲ་རབ་འཇམ་དབྱངས་ཀྱི་སྐུར་གསལ་བ་དང། རྗེ་ཡབ་སྲས་གསུམ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་མཆོད་པས་མཉེས་
པར་བྱས། དེ་རྣམས་ཀྱི་མཁྱེན་པའི་ཡོན་ཏན་ཐམས་ཅད་འཇམ་དབྱངས་ཀྱི་སྐུའི་རྣམ་པར་སྤྱན་དྲངས་ཏེ་ལུས་ཀྱི་འཇམ་དབྱངས་ལ་ཐིམ་པས་ཤེས་རབ་རླབས་ཆེ་བ་འཇམ་པའི་དབྱངས་ལྟ་བུ་ཐོབ་པར་བསམ་ཞིང་མཐར་རང་འཇམ་དབྱངས་ཀྱི་སྐུར་གྱུར་པར་
མོས་པ་ཡང་ཡང་བྱ། རླབས་པོ་ཆེའི་ཤེས་རབ་ནི་རྒྱལ་བའི་གསུང་རབ་ཀྱི་ཚིག་དོན་གང་ཡིན་ཀྱང་གཞན་དྲིང་མི་འཇོག་པ་སྟེ་གཞན་ལ་འདྲི་བ་སོགས་ལ་མི་ལྟོས་བར་རང་སྟོབས་ཀྱིས་འབྱེད་ནུས་པའོ། །མཚམས་བཅད་ནས་ད་ཁོ་ན་ལ་ཆིག་དྲིལ་དུ་

[015B] གསལ་བ་ལ་གཞན་འདྲ་ཞིང། བདུད་རྩིའི་རྡུལ་ཕྲ་རབ་རྣམས་དམིགས་བརྩེ་མའི་ཡི་གེའི་གཟུགས་གསེར་ཞུན་མས་བྲིས་པ་ལྟ་བུ་རང་སྒྲ་སྒྲོགས་བཞིན་པ་དང། ཨ་ར་པ་ཙ་སོགས་འཇམ་དབྱངས་ཀྱི་གཟུངས་སྔགས་དང་རིགས་
སྔགས་ཀྱི་རྣམ་པས་ལུས་གང་བ་སོགས་དང། རྒྱལ་བ་སྲས་བཅས་ཀྱི་གསལ་བའི་ཡོན་ཏན་ཐམས་ཅད་དེ་ལྟ་བུའི་ཡིག་འབྲུ་འོད་དང་འོད་ཟེར་འབར་བའི་རྣམ་པར་ཐིམ་པས་འཇམ་དབྱངས་དང་མཉམ་པའི་ཤེས་རབ་གསལ་བ་ཐོབ་པར་བསམ། ཤེས་རབ་
གསལ་བ་ནི། ཀུན་བྱང་གི་ཆ་ཤས་ཕྲ་ཞིང་ཕྲ་བ་རྣམས་མ་འདྲེས་པར་འབྱེད་ནུས་པ་སྟེ། བསྡུས་གྲའི་ཁྱོད་སྒྲའི་གོང་འོག་གི་ཚིག་མཚམས་དང་མང་ཉུང། བུམ་པ་ཡིན་པ་དང་ཡིན་པར་གྱུར་པ་རགས་རིམ་འདྲ་ཡང་རྩོད་ཚེ་མི་འདྲ་བའི་ཁྱད་ཕྱེ་ནས་རྩོད་
པ་དང། ལན་འདེབས་ལུགས་མང་པོ་ཡོད་པ་མ་འདྲེས་པར་འབྱེད་པ་ལྟ་བུ་སྟེ་ཞིབ་ཆ་ཕྲ་མོ་འབྱེད་མི་ནུས་བ་ཤེས་རབ་གསལ་བ་མེད་པས་ལན་ནོ། །མྱུར་བ་ལ། བདུད་རྩིའི་རྡུལ་ཕྲ་རབ་རྣམས་དྷཱི་ཧཱུཾ་སོགས་ལྷའི་ས་བོན་གྱི་རྣམ་པར་བྱེད། གཞན་
སྔར་དང་འདྲ། ཤེས་རབ་མྱུར་བ་ནི། མ་རྟོགས་ལོག་རྟོག་ཐེ་ཚོམ་སྐྱེས་འཕྲལ་འགོག་ནུས་པ་སྟེ། མིང་ནས་སྨོས་མ་ཐག་ལམ་ལམ་འཆར་བ་དང། རྩོད་པ་ལ་རིགས་པ་འཕངས་འཕྲལ་ཐག་ཆོད་པའི་ལན་ཐེབས་པ་སྟེ། དམ་བཅའ་ཆེན་མོ་
དང་ཚོགས་གླེང་ལྟ་བུའི་སྐབས་ལན་མྱུར་བ་དང། རྒྱུན་གྱི་རྩོད་པ་ལ་ཡིག་ཆ་བློ་ཐོག་ན་ཡོད་པ་གཞིར་བཞག་སྟེ་དཔྱད་ནས་ལན་འདེབས་པ་གལ་ཆེ། དེ་ལྟར་དཔྱད་པས་ཡིན་མིན་གྱི་དབྱེ་བ་ཐག་ཆོད་པ་ལ་བློ་སྐྱེད་ཟེར། ཟབ་པ་ལ། ཕྱག་མཚན་

[016A]༄༅། །གྱི་རྣམ་པར་བྱེད་ཅིང་གཞན་འདྲ། ཤེས་རབ་ཟབ་པ་ནི། རྒྱ་མཚོ་ལྟར་གཏིང་ཟབ་པ་ཚིག་གཅིག་གི་དོན་བརྟག་ཅིང་དཔྱད་ན་འཛད་མེད་འཆར་བ་དགེ་ཤེས་དག་དབང་རྒྱ་མཚོའི་རྣམ་ཐར་ལྟ་བུ་དགོས་
འཆད་རྩོད་རྩོམ་པ་རང་རང་ལ་ཟབ་པའི་ཤེས་རབ་ཡོད། འཆད་རྩོད་རྩོམ་གསུམ་ལ། གང་འཆད་པའི་གླེགས་བམ་དང། རྡོ་རྗེ་རྩེ་ལྔ་བའི་མུ་བ་ཅན་གྱི་རལ་གྲིའི་འཁོར་ལོ་དང། གླེགས་རལ་འབྲེལ་མའི་རྣམ་པར་སྤྱན་འདྲེན་ཞིང་
གཞན་འདྲའོ། །མ་དག་བ་འཁྲུད་པ་ལ་སྒྲིབ་སྦྱོང་དང་སྤང་བ་ཕུན་ཚོགས། མི་ཤེས་པ་བསལ་བ་ལ་ཚོགས་བསགས་དང་རྟོགས་པ་ཕུན་ཚོགས་ཀྱི་ཉམས་ལེན་ཚང་བས་གནད་ཆེ། ཆེ་གསལ་མྱུར་ཟབ་སོགས་ཀྱི་དམིགས་སྐོར་བདུན་འཇམ་
དབྱངས་དཀར་སེར། འཇིགས་བྱེད། དབྱངས་ཅན་མ་དཀར་དམར་སོགས་ལའང་སྦྱར་ཆོག་པས་དེ་དག་གི་ཚེ་བི་ཝཾ། ཧྲཱིཾ་མེ་ལོང་སོགས་སྐབས་དེའི་ལྷ་སྔགས་ཕྱག་མཚན་གཙོ་བོར་བྱ། སྐུའི་རྣམ་པ་མི་འདྲ་བ་ལས་སྐུ་གསུང་
ཐུགས་མཁྱེན་བརྩེ་ནུས་གསུམ། སྤང་རྟོགས་འདྲ་བས་ཡིད་ཆེས་རྩེ་གཅིག་པས་གསོལ་བ་བཏབ་ན་རིགས་གསུམ་མགོན་པོའི་སྙིང་པོ་བགྲང་བའི་བྱིན་རླབས་སྡུད་པ་དང། དངོས་གྲུབ་ཅི་ལྟར་བཤད་པ་རྣམས་ཀྱང་འགྲུབ་ཅེས་ཡིག་ཆ་དང་
གསུང་རྒྱུན་ཡིན་པས་ལེགས་པར་གསོལ་བ་བཏབ་ན་རིགས་གསུམ་མགོན་པོའི་བཟླས་པའི་གོ་ཆོད། རྗེའི་ཐུགས་ཀར་ཐུབ་དབང་དང། དེའི་ཐུགས་ཀར་རྡོ་རྗེ་འཆང་བཀོད་པའི་དྲུག་སྐོར་དང། གནས་གསུམ་དུ་ཕྱི་ནང་གསང་གསུམ་རེ་བཀོད་པའི་དགུ་

[016B] དེར་མ་ཟད་ལྷ་གཞན་དང་གཞན་ཡང་རྗེའི་ཐུགས་ཀར་བཀོད་ཆོག། རྗེའི་ཐུགས་ཀར་སྒྲོལ་མ་བཀོད་ནས་དམིགས་བརྩེ་མ་དང་ཏཱ་རེ་སྤེལ་ནས་བཟླ། ཚེ་དཔག་མེད་སོགས་གཞན་ལ་འདྲ། ཐུགས་ཀར་མ་བཀོད་ཀྱང་ཚེ་སྒྲུབ་ལ་རྗ་རིན་པོ་
ཆེའི་ཕྱག་གཉིས་མཉམ་བཞག་གི་སྟེང་ན་འཆི་མེད་ཚེའི་བདུད་རྩིས་གང་བའི་བུམ་པ་བསྣམས་པ། གཡས་གཡོན་དུ་པད་སྡོང་ལ་གླེགས་རལ་དང། ཡང་ན་ཕྱག་གཡས་ཐུགས་ཀར་ཆོས་འཁོར་གཡོན་མཉམ་བཞག་གི་སྟེང་ན་ཚེ་བུམ་བསྣམས་
པ་བསམ་ལ་དམིགས་བརྩེ་མ་དང་ཚེ་གཟུངས་རིང་ཐུང་སྤྲགས་ནས་བཟླ་ཞིང། དམིགས་པ་ཚེ་ཁྲིད་ལྟར་སྐྱོད་ཞེས་སྐྱབས་མགོན་རྡོ་རྗེ་འཆང་གིས་གསུངས། སྙིགས་དུས་བགེགས་ཀྱི་བར་ཆད་བཟློག་པ་གལ་ཆེ་བས་སྔགས་དང་དམིགས་བརྩེ་
མས་གདོན་བགེགས་ཀྱི་བར་ཆད་ཞི་བའི་གསོལ་བ་བཏབ། རྗེ་ཡབ་སྲས་ཀྱི་སྐུ་ལས་འོད་ཟེར་འཕྲོས་པས་གནོད་བྱེད་ཐམས་ཅད་རྡོ་ཁབ་ལེན་གྱིས་ལྕགས་ཕྱེ་སྡུད་པ་ལྟར་དྲངས་ནས་རྗེའི་དྲུང་དུ་ཐལ་མོ་སྦྱར་ཏེ་འཁོད། ཐུགས་ཀ་ནས་འོད་དང་བདུད་
རྩིའི་རྒྱུན་བབས་པ་སྤྱི་བོ་ནས་ཞུགས། ལུས་ཀྱི་ནང་ཐམས་ཅད་གང། ཁོའི་ཉོན་མོངས་པ་དུག་གསུམ། དེས་བསྐྱེད་པའི་གནོད་འཚེའི་བསམ་སྦྱོར་དང་གདུག་སེམས་ཞི་ནས་མ་དང་བུ་བཞིན་གདུང་སེམས་དང། བྱམས་སྙིང་རྗེ་བྱང་
ཆུབ་ཀྱི་སེམས་དང་ལྡན་པར་བསམ། རང་གིས་གནོད་བྱེད་འདིའི་རྒྱུད་བྱིན་གྱིས་རློབས་ཞེས་གསོལ་བ་བཏབ་པས་རྗེའི་གདུལ་བྱར་གྱུར་ཏེ་གསུང་གི་བདུད་རྩི་མྱང། ཆོས་སྤྱོད་པའི་སྐལ་ལྡན་དུ་གྱུར་བར་མོས་ཞེས་སྐྱབས་མགོན་རྡོ་རྗེ་འཆང་གསུངས།།

[017A]༄༅། །འདོད་ན་ཏིང་ངེ་འཛིན་གྱི་དབང་བཞི་ལེན་ཞིང་དབང་མ་ཐོབ་ན་མི་ཆོག། མཛོད་དགེའི་འཚམས་པ་ཚང་ལ་འདིའི་རིགས་གསུམ་གྱི་དོད་དུ་བདེ་གསང་འཇིགས་གསུམ་བཀོད་པ་ཞིག་ཡོད་སྐད་ཐོས་ཤིང། དེ་འདྲའི་
གསུང་ཟུང་ཞིག་ཀྱང་བྱུང་ཡང་ཡིད་མ་ཆེས་པའི་ཉམས་འདྲ་བ་ཞིག་ཐོན་པས་བཞག་སོང། དེ་ལྟར་བྱས་ཆོག་ཀྱང་འཇིགས་གསང་འཇམ་དབྱངས་དང། ཕྱག་རྡོར་ལ་འཇོག་སླ། བདེ་མཆོག་སྤྱན་རས་གཟིགས་
ཀྱི་དོད་བྱེད་པ་ཐུན་མོང་མ་ཡིན་པའི་སྙིང་རྗེ་ལ་ཀ་རུ་ཎའི་སྒྲ་བཤད་ལྟར་རམ་དཔྱད་ཅེས་ཕྲན་ལ་གསུང་འཕྲོས་སུ་གནང་བ་འདིར་བཀོད། བླ་མཆོད་དང་བདེ་ལམ་གྱི་ཁྲིད་ཐོབ་ན་དེའི་མན་ངག་འདིར་སྦྱར་ནས་གུང་ཐང་རིན་པོ་
ཆེའི་དགའ་ལྡན་ལྷ་བརྒྱ་མའི་གཞུང་བསྲིང་ལྟར་ཉམས་སུ་བླངས་ཆོག་པ་གསུང་བཤད་ལ་ཡོད་པས་ཐོག་མར་རང་ལྷར་གསལ་བཏབ། སྣོད་བཅུད་དག་པར་བསྒྱུར། དམ་ཚིག་པ་གསལ་བཏབ། དགའ་ལྡན་
ནས་ཡེ་ཤེས་པ་སྤྱན་དྲངས་ཏེ་བསྟིམ། སེང་ཁྲི་དང་ཡན་ལག་བདུན་པ་མཎྜལ་སོགས་གྲངས་མེད་ཕུལ་བ་སྤྲུལ་བ་དེ་སྙེད་ཀྱིས་བདག་གིར་བཞིས། ཕྱག་གི་སྐབས་སུ་ལང་ནས་ཕྱག་འཚལ་བ་དང། མཆོད་
པ་མཎྜལ་སོགས་ཀྱི་གྲངས་བསོག་པ་དང། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་རྒྱས་པ་བདེ་གསང་སོགས་ཀྱི་མཆོད་འཕྲེང་ལྟར་དང། བཤགས་པའི་སྐབས་སུ་སྡོམ་གསུམ་གྱི་ཕྱིར་བཅོས་ཡིག་

[017B] ཤེས་རབ་འཕེལ་བའི་དམིགས་པ་བདུན་ཐར་ཆགས་སམ་རེ་རེ་ལ་རྩལ་དུ་བཏོན་ཀྱང་རུང། མདོར་ན་བདེ་ལམ་དང་བླ་མཆོད་སོགས་ལས་ཟུང་བ་མེད་པས་རེ་རེ་
ནས་ཞིབ་བཤད་མི་དགོས། དེའི་མན་ངག་ཐམས་ཅད་སྦྱར་ཆོག་གསུངས་པ་འདིས་འཐུས། མཇུག་ཏུ་ཡོན་ཏན་གཞིར་གྱུར་མ་འམ་ལམ་ཡོངས་རྫོགས་ཀྱི་གསོལ་འདེབས་ཅི་རིགས་སྦྱར། མཐར་བླ་མ་སྙིང་གར་སྤྱན་
འདྲེན་པ་སོགས་སྔར་དགའ་ལྡན་ལྷ་བརྒྱ་མའི་ཟིན་བྲིས་གཞན་དུ་བཀོད་ཟིན་ཏོ། །མདོ་རྒྱུད་རྒྱ་བོད་པཎ་གྲུབ་མཐའ་དག་གི་གདམས་པའི་ཡང་སྙིང་བགྲོད་པ་གཅིག་པའི་ལམ། །ཚང་ལ་མ་ནོར་འདི་འདྲ་གདེངས་ཅན་
གྱི༑ ༑གཙུག་ནོར་ཇི་བཞིན་སྤྱི་བོར་བརྟེན་པར་རིགས། །འདིར་འབད་དགེ་ཚོགས་ཟླ་འོད་བྱེ་བ་བརྒྱས། །རེག་པའི་ཀུ་མུད་རྩེ་དགའ་འཛིན་པ་དེས། །འགྲོ་བ་ཀུན་ཀྱང་མཚན་ལྡན་བཤེས་གཉེན་གྱིས། །ནམ་ཡང་
འབྲལ་མེད་དགྱེས་བཞིན་རྗེས་འཛིན་ཤོག་དེ་སྐད་སྙོམས་ལས་མལ་དུ་རྣམ་གཡེང་གིས། །དལ་འབྱོར་སྟོང་ཟད་བྱེད་པའི་དུས་འདའ་བ། །ཤེས་རབ་རྒྱ་མཚོ་ཞེས་བྱའི་རྟོག་གེ་པས། །བླ་མའི་གསུང་རྒྱུན་ཆུད་མི་ཟ་
ཕྱིར་སྤེལ། །ཅེས་སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཀྱི་དམིགས་རིམ་བརྗེད་བྱང་དུ་བཀོད་པ་ཟབ་ལམ་ནོར་བུའི་གན་མཛོད་ཅེས་བྱ་བ་འདི་ཡང་རྒྱལ་བ་ཀུན་ལས་ལྷག་པའི་བཀའ་དྲིན་མ་ཚུངས་པ་མ་

[018A]༄༅། །མཆིས་པ་འཇམ་དབྱངས་བླ་མ་རྡོ་རྗེ་འཆང་དཀོན་མཆོག་རྒྱལ་མཚན་དཔལ་བཟང་པོའི་ཞལ་ལས་སླར་ཡང་ཁྲིད་ཚར་གཉིས་ཐོས་པ་བཞིན། དགེ་སློང་ཤེས་རབ་རྒྱ་མཚོས་རང་གི་དྲན་པའི་གསལ་
འདེབས་སུ་བྲིས་པའོ། །ཨོཾ་སྭ་སྟི། ཆོས་སྲིད་འབྱོར་བའི་མཛོད་དང་དགེ་བཅུ་ལྡན། །དགའ་ལྡན་རབ་རྒྱས་ཞེས་བྱའི་རྒྱུད་གྲྭ་ཆེར། །ཀུན་མཁྱེན་འཇམ་དབྱངས་བཞད་པ་ཡབ་སྲས་ཀྱི། །ཐུགས་རྗེས་ཆོས་སྦྱིན་འཛད་མེད་
རྒྱུན་འདི་སྤེལ།། །།མངྒ་ལཾ།། །།

[018B][BLANK PAGE]



﻿༄༅། །སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་ཁྲིད་གནང་སྐབས་ཀྱི་གསུང་བཤད་ཟིན་བྲིས་དགའ་ལྡན་ཞིང་དུ་བགྲོད་པའི་མྱུར་ལམ་ཞེས་བྱ་བ་བཞུགས་སོ། །

[001A] །རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྒྱལ་ཚབ་མ་ཕམ་པ་དང་དབྱེར་མ་མཆིས་པའི་ཞབས་ཀྱི་པདྨོ་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་ཚེ་
རབས་ཀུན་ཏུ་རྗེས་སུ་གཟུང་དུ་གསོལ། །འདིར་ངེས་པ་དོན་གྱི་འདྲེན་མཆོག་མཚུངས་ཟླ་མ་མཆིས་པ། བཀའ་དྲིན་མཉམ་མེད་ཁྱབ་བདག་འཁོར་ལོའི་མགོན་པོ་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་
པོའི་ཞལ་སྔ་ནས་སྲད་རྒྱུད་ལུགས་ཀྱི་ཟབ་ལམ་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་ཁྲིད་གནང་སྐབས་ཀྱི་ཟིན་བྲིས་མདོར་བསྡུས་ཙམ་བྲི་བ་ལ། ཐོག་མར་ཤེར་སྙིང་བདུད་ཟློག་དགའ་ལྷ། དམིགས་
བརྩེ༑ དཔལ་ལྡན་རྩ་བའི་ལན་གསུམ། མཎྜལ། རྗེ་ཉིད་ནས་དབུ་བསྐུལ་གྱིས་སངས་རྒྱས་ཆོས་ཚོགས་ལན་གསུམ། དེ་ནས་འདི་སྐད་ཅེས་སྩལ་བ་ཐོས་ཏེ། འོ་མར་གྱུར་ནམ་མཁའི་མཐའ་དང་མཉམ་པའི་སོགས་

[002A]༄༅། །ཀུན་སློང་ཀུན་སྤྱོད་སྤྱི་ལྟར་གསུངས་ནས། གང་གསན་པར་བྱ་བའི་ཆོས་ནི། འདིར་དགའ་ལྡན་སྙན་བརྒྱུད་ཀྱི་མན་ངག་ལས་བྱུང་བའི་སྲད་རྒྱུད་ལུགས་ཀྱི་ཟབ་ལམ་བླ་མའི་རྣལ་འབྱོར་དགའ་
ལྡན་ལྷ་བརྒྱ་མ་ཞེས་ཡོངས་སུ་གྲགས་པ་འདི་ཉིད་ཡིན་པས། དེ་ལ་འཇམ་མགོན་ཙོང་ཁ་པ་ཆེན་པོའི་གསུང་ལས། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིགས་པའི་རྩ་བ་ནི། །ལམ་
སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་མཉེས་པར་བྱེད། །ཅེས་དང། ཡོན་ཏན་
ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་པོས་བསྟེན་པར་བྱིན་གྱིས་རློབས། །ཞེས་གསུངས་པ་ལྟར་རང་ཅག་རྣམས་ཀྱི་ལུང་

[002B] འདི་ཕྱིའི་ལེགས་ཚོགས་ཀུན་གྱི་རྩ་བ་ཡང་བླ་མ་བསྟེན་ཚུལ་ཁོ་ན་ལ་རག་ལས་པ་དང། ཐར་པ་དང་ཐམས་ཅད་མཁྱེན་པ་གང་འདོད་ཀྱང་དང་པོ་བཤེས་གཉེན་
བསྟེན་ཚུལ་གྱི་འགོ་འཛུགས་འདི་ནས་མ་འཕྱུགས་པ་ཞིག་བྱ་དགོས་ཏེ། ཇོ་བོ་ཆེན་པོ་དང་འབྲོ་མ་རིན་པོ་ཆེ་སོགས་ཀྱང་འགྲོ་དོན་རྒྱ་ཆེན་པོ་བྱུང་བ་དེ་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ལས་བྱུང་བ་རེད། རྒྱལ་
སྲས་གཞོན་ནུ་འོད་དང། རྗེ་མིད་ལ་རྣམས་ཀྱང་རྣམ་ཐར་དུ་གསལ་བ་ལྟར་བཤེས་གཉེན་ཚུལ་བཞིན་དུ་བསྟེན་ནས་ས་ལམ་མཐོན་པོར་གཤེགས་པ་ཡིན། ཕར་ཕྱིན་ཐེག་པར་འཚང་རྒྱ་བ་ལ་གྲངས་མེད་གསུམ་གྱི་ཚོགས་
བསགས་དགོས་ཀྱང། བྱང་ཆུབ་སེམས་དཔའ་རྟག་ཏུ་དུས་སེམས་དཔའ་ཆེན་པོ་ཆོས་འཕགས་ལ་དཀའ་སྤྱད་ཚད་མེད་པས་བཤེས་གཉེན་བསྟེན་ཚུལ་ཚུལ་བཞིན་བྱས་ནས་བསྟེན་པས་ཚོགས་ལམ་ནས་ས་བརྒྱད་པའི་བར་དུ་
ལོ་ཁ་ཤས་ཙམ་ལས་མ་འགོར་བར་ཕེབས་པ་ལྟར། དགེ་སྦྱོར་ཐམས་ཅད་ཀྱི་སྲོག་གཅིག་པུ་ནི་བླ་མའི་རྣལ་འབྱོར་འདི་རང་ཡིན་པས་འདི་ཉིད་ཉམས་སུ་ལེན་དགོས། ས་ལམ་གྱི་རྟོགས་པ་དང། མཆོག་དང་ཐུན་མོང་གི་དངོས་གྲུབ་
ཐམས་ཅད་ཀྱི་འབྱུང་གནས། གེགས་སེལ་བོགས་འདོན་སོགས་གང་ལའང་བླ་མའི་རྣལ་འབྱོར་འདི་ཉིད་ནི་ལམ་གྱི་གཞུང་ཤིང་ངམ་སྲོག་ཤིང་ལྟ་བུ་ཡིན། རྗེ་ཙོང་ཁ་པ་ཆེན་པོས་ཀྱང། མཉན་ན་ཚིག་མི་ཟིན། བསམས་ན་དོན་

[003A]༄༅། །མི་གོ་བསྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་མན་ངག་ཡིན། ཞེས་གསུངས་པ་ལྟར་ཐོས་བསམ་སྒོམ་པ་སོགས་བྱེད་པའི་ཚེ་ཚིག་བློ་ལ་མི་ཟིན་
པ་དང། དོན་མི་གོ་བ་དང། རྒྱུད་ལ་མི་སྐྱེ་བ་སོགས་ལམ་དུ་མི་འགྲོ་བ་གང་བྱུང་ཡང། དེ་དག་གནད་དུ་འགྲོ་བའི་མན་ངག་གི་རྒྱལ་པོ་ནི་བླ་མར་བརྟེན་པ་ཁོ་ན་ཡིན་པས། དེས་ན་བླ་མའི་རྣལ་འབྱོར་ཉམས་སུ་ལེན་ཅིང། བླ་
མར་གསོལ་བ་འདེབས་པ་སོགས་ལ་རྩེ་གཅིག་ཏུ་འབུངས་དགོས་ཏེ། པཎ་ཆེན་ཆོས་རྒྱན་གྱིས། ཞིང་མཆོག་དམ་པ་རྗེ་བཙུན་བླ་མ་ལ། །སོགས་དང། མགོན་པོ་ཀླུ་སྒྲུབ་ཀྱིས་ཀྱང། འདི་ནི་རང་བྱུང་བཅོམ་ལྡན་འདས། །
ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་གསུངས། དེ་ཡང་དཔེར་ན། ཉི་མའི་འོད་ཟེར་དང་སྤྲ་བ་གཉིས་ཀ་འཛོམས་ཀྱང། མེ་ཤེལ་གྱི་ལྷན་ཅིག་བྱེད་རྐྱེན་མེད་ན་སྤྲ་བ་ལ་མེས་
ཟིན་མི་ནུས་པ་ལྟར་སངས་རྒྱས་ཐམས་ཅད་ཀྱི་འཕྲིན་ལས་རྒྱ་ཆེ་ཡང་བླ་མ་མེད་ན་རང་ཅག་ཐ་མལ་པའི་རྒྱུད་ལ་བྱིན་རླབས་འཇུག་པའི་ཐབས་མེད། དེའི་ཕྱིར་སངས་རྒྱས་དང་རང་གཉིས་ཀྱི་བར་ན་དགེ་བའི་བཤེས་གཉེན་གྱི་རྣམ་པར་བསྟན་
ནས་སངས་རྒྱས་ཀྱི་སར་འཁྲིད་པར་མཛད་པས་བླ་མ་ཡི་དམ་སངས་རྒྱས་ཐམས་ཅད་ཀྱི་བྱིན་རླབས་འཇུག་པའི་སྒོ་ཉི་ཤོས་ནི་བླ་མ་ཁོ་ན་ཡིན། སྤྱིར་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་ཀྱང་གདུལ་བྱ་གང་ལ་གང་

[003B] ཡབ་སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་དང། །ལ་ལར་བདུད་ཀྱི་ཆ་བྱད་ཀྱིས། །སེམས་ཅན་རྣམས་ཀྱི་དོན་མཛད་དེ། །འཇིག་རྟེན་རྣམས་ཀྱིས་རྟོགས་མི་ནུས། །བུད་མེད་ཆ་
བྱད་སྤྱོད་པ་མཛད། །དུད་འགྲོའི་སྐྱེ་གནས་རྣམས་ནའང་གདའ། །ཞེས་དང། འདོད་ཆགས་མི་མངའ་ཆགས་པའི་ཚུལ། །འཇིགས་པ་མ་ལགས་འཇིགས་པ་ལྟར། །ཞེས་སོགས་ནས། རྣམ་པར་འཕྲུལ་པ་སྣ་ཚོགས་ཀྱིས། །སེམས་ཅན་རྣམས་ནི་འདུལ་བར་
མཛད༑ ༑ཅེས་གསུངས་པ་ལྟར་གདུལ་བྱ་རང་རང་གི་བློ་ངོ་དང་འཚམས་པའི་སྤྲུལ་པ་སྣ་ཚོགས་པར་བསྟན་པ་ཡིན། འོ་ན་བླ་མ་སངས་རྒྱས་ཀྱི་སྤྲུལ་པ་ཡིན་ན་སངས་རྒྱས་ཀྱི་མཛད་པ་གང་མཛད་སྙམ་ན། ཇི་སྐད་དུ་ཚོམས་ལས། ཐུབ་རྣམས་སྡིག་པ་ཆུ་ཡིས་
མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་དང། རྗེ་ཐམས་ཅད་མཁྱེན་པས། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་
ཞེས་སངས་རྒྱས་ཀྱི་མཛད་པ་ཐམས་ཅད་ཀྱི་མཆོག་ནི་གསུང་གི་མཛད་པ་ཡིན་པར་གསུངས་པ་ལྟར། སངས་རྒྱས་ཀྱིས་སྡིག་པ་ཆུས་འཁྲུ་བ་སོགས་མཛད་དུ་མེད་པར་དམ་པའི་ཆོས་ཀྱི་བདེན་པ་ཟབ་མོ་བསྟན་ནས་འགྲོ་བ་རྣམས་སངས་རྒྱས་ཀྱི་སར་འཁྲིད་པར་
མཛད་པས། དེ་ནི་མདོ་སྔགས་ཡོངས་རྫོགས་ཀྱི་ལམ་ཚང་ལ་མ་ནོར་བ་བསྟན་ནས་གདུལ་བྱ་སྨིན་གྲོལ་ལ་འགོད་པར་མཛད་པ་འདི་ཉིད་ཡིན། འོ་ན་དེ་ལྟར་ཡིན་ན་བླ་མ་སངས་རྒྱས་དངོས་སུ་མཐོང་དགོས་པ་ལ་དེ་ལྟར་མི་མཐོང་བས་སངས་རྒྱས་ཀྱི་སྤྲུལ་པ་

[004A]༄༅། །མིན་ཞེ་ན། རང་རེ་རྣམས་ཉོན་མོངས་པའི་བག་ཆགས་ངན་པ་དབང་བཙན་པས་སངས་རྒྱས་དངོས་སུ་མཐོང་བ་ལྟ་ཞོག་བླ་མའི་མཛད་སྤྱོད་ལ་ཡོན་ཏན་དུ་མཐོང་བ་ཡང་ཆེས་དཀོན་པར་སྣང་ལ། དེ་ཡང་སྤྱན་སྔ་བློ་གྲོས་རྒྱལ་
མཚན་གྱིས། རང་རེའི་ལས་ཀྱི་སྒྲིབ་པའི་ཆེ་ཚོད་ལ། །བླ་མ་མི་རུ་མཐོང་བ་དགའ་ཚད་ཡིན། །ཁྱི་དང་བོང་བུར་མ་མཐོང་བསོད་ནམས་ཆེ། །གང་ལ་མོས་གུས་བགྱིས་ཤིག་ཤཱཀྱའི་སྲས། །ཞེས་གསུངས་པ་ལྟར་རང་རེའི་བློ་ངོ་དང་འཚམས་པའི་བླ་མའི་རྣམ་པར་
བསྟན་པ་འདི་ལྟར་མཐོང་ཐུབ་པ་འདི་ཡང་ཤིན་ཏུ་སྐལ་བ་བཟང་བས། ད་ལྟ་དལ་འབྱོར་གྱི་མི་ལུས་ཐོབ། སངས་རྒྱས་ཀྱི་བསྟན་པ་དང་མཇལ། ཐེག་པ་ཆེན་པོའི་དགེ་བའི་བཤེས་གཉེན་དང་ཕྲད། དེའི་ནང་ནས་ཀྱང་འཇམ་མགོན་བླ་མ་ཙོང་ཁ་པ་ཆེན་
པོའི་མདོ་སྔགས་ཟུང་དུ་འབྲེལ་བའི་བསྟན་པའི་སྙིང་པོ་དྲི་མ་མེད་པ་དང་ལན་གཅིག་ཙམ་མཇལ་བའི་སྐབས་འདིར་དལ་པའི་རྟེན་ལ་སྙིང་པོ་ཁྱད་པར་ཅན་ལོན་པ་ཞིག་ཅི་ནས་ཀྱང་བྱ་དགོས། སྙིང་པོ་དེ་ཡང་ད་ལྟ་ཉིད་ནས་མ་བླང་ན་ཚེ་འདི་ཡུན་རིང་དུ་མི་གནས་
པ་དང། ཕྱིས་སུ་སྤྱིར་དལ་འབྱོར་གྱི་མི་ལུས་ཐོབ་པ་དང་སངས་རྒྱས་ཀྱི་བསྟན་པ་དང་མཇལ་བ་ཡང་ཤིན་ཏུ་དཀའ། ཁྱད་པར་རྗེ་ཙོང་ཁ་པ་ཆེན་པོའི་མདོ་སྔགས་ཀྱི་བསྟན་པ་དང་ནི་མཇལ་མི་སྲིད་པ་ལྟ་བུ་ཡིན་པས་ད་རེས་སྟབས་ལེགས་ཀྱིས་ཆོས་སྒྲུབ་
པའི་ཆ་རྐྱེན་ཕུན་སུམ་ཚོགས་པ་འདི་ལྟར་འཛོམས་པའི་ཚེ་ཐེག་པ་ཆེན་པོའི་དགེ་བའི་བཤེས་གཉེན་ཚུལ་བཞིན་དུ་བསྟེན་ནས་ཆོས་གཤའ་མ་ཞིག་མྱུར་དུ་སྒྲུབ་རན་པ་ཡིན། དེས་ན་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་ཅིང། དེ་གང་ལ་

[004B] ད་ལམ་རང་འདུལ་བའི་ཕྱིར་བླ་མའི་རྣམ་པར་བསྟན་པ་རེད། བླ་མའི་རྣམ་པར་བསྟན་པའི་དགོས་པ་ཡང། རང་ལས་མཐོ་བའི་རྣམ་པར་བསྟན་ན་ནི་རང་གིས་མི་མཇལ་ལ། རང་ལས་དམའ་བར་བསྟན་ན་ནི་རང་
ཡིད་མི་ཆེས་པས་ད་རེས་རང་ལ་བླ་མ་ཐ་མལ་པའི་རྣམ་པར་བསྟན་པ་འདི་ཐབས་མཁས་རྨད་དུ་བྱུང་བ་ཡིན་པས་ན། བླ་མ་དང་སངས་རྒྱས་དབྱེར་མེད་དུ་བལྟས། བླ་མ་སངས་རྒྱས་ཐམས་ཅད་ཀྱི་ཡེ་ཤེས་ཀྱི་རང་གཟུགས་ཡིན་པ་ལ་ངེས་ཤེས་རྙེད་ནས། དེ་
ནས་ལྷག་པའི་ལྷ་དང་དབྱེར་མེད་དུ་བྱས་ནས་བླ་མའི་རྣལ་འབྱོར་ཉམས་སུ་ལེན་དགོས། ལྷག་པའི་ལྷ་དང་ཡི་དམ་གང་བསྒོམས་ཀྱང་བླ་མའི་རྣམ་འཕྲུལ་དུ་བལྟ་བ་མ་གཏོགས་བླ་མ་ལས་ལོགས་སུ་གྱུར་པའི་ལྷག་པའི་ལྷའམ། ཡི་དམ་གྱི་ལྷ་ཇི་འདྲ་ཞིག་
བསྒོམ་ལོ་བྱས་ཀྱང་དངོས་གྲུབ་གང་ཡང་མི་འབྱུང་བར་གསུངས་པ་ལྷ་གཞན་གང་ལ་སྦྱར་ཀྱང་འདྲ་བ་ཡིན་ཏེ། ལམ་རིམ་ཆེན་མོ་ལས་ཀྱང། དེ་ལྟར་ན་བླ་མའི་རྣལ་འབྱོར་ཞེས་ཡོངས་སུ་གྲགས་པའི་གདམས་པ་དང་སྔར་བཤད་པ་ལྟར་གོ་དགོས་ཀྱི། དམིགས་
པ་ཐུན་རེ་ཙམ་ལ་སྦྱངས་པས་ནི་གར་ཡང་མི་ཕྱིན་ལ། ཞེས་གསུངས་པ་ལྟར་དང། དེར་མ་ཟད་རྗེ་ཙོང་ཁ་པ་ཆེན་པོ་འདི་ཉིད་ནི་སྤྱིར་སངས་རྒྱས་ཐམས་ཅད་ཀྱི་ཡེ་ཤེས་ཀྱི་རང་གཟུགས། རིགས་གསུམ་ཀུན་འདུས་ཀྱི་བདག་ཉིད་ཆེན་པོ་ཡིན་ཞིང། ལྷག་
པར་རྗེ་བཙུན་འཇམ་དཔལ་དབྱངས་དངོས་ཡིན་ཏེ། སྟོན་པ་རང་ཉིད་ཀྱིས་འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོངས་པ་ན། །ཁྱོད་ཉིད་བྱིས་པའི་གཟུགས་ཅན་གྱིས། །སངས་རྒྱས་མཛད་པ་བྱེད་པར་འགྱུར། །ཅེས་སྟོན་པ་

[005A]༄༅། །མྱང་ངན་ལས་འདས་པའི་འོག་ཏུ་ས་སྟེང་འདིར་སངས་རྒྱས་ཀྱི་བསྟན་པས་སྟོངས་པར་གྱུར་པ་ན། རྗེ་བཙུན་འཇམ་དབྱངས་ཁྱོད་ཉིད་བྱིས་པ་ཐ་མལ་པའི་ཚུལ་གྱིས་སངས་རྒྱས་ཀྱི་མཛད་པ་མཛད་དེ་མདོ་སྔགས་ཀྱི་བསྟན་པ་
རྒྱས་པར་འགྱུར་བར་ལུང་བསྟན་པ་ཡིན། དེ་ལ་ཁ་ཅིག་གིས། འཇམ་དབྱངས་ལ་ལུང་བསྟན་པ་རྗེ་ཙོང་ཁ་པ་གཅིག་པུ་ཡིན་མི་དགོས་ཏེ། ས་པཎྜི་ཏ་སོགས་ཀྱང་འཇམ་དབྱངས་ཀྱི་སྤྲུལ་པ་ཡིན་པས་ལུང་བསྟན་དེ་རྗེའི་ལུང་བསྟན་དུ་མི་འགྱུར་
སྙམ་ན། རྗེའི་ལུང་བསྟན་རྩོད་མེད་དུ་གྲུབ་སྟེ། གོང་གི་འཇམ་དཔལ་རྩ་རྒྱུད་ཀྱི་ལུང་དེའི་འཕྲོ་ནས། དེ་ཚེ་དགོན་ཆེན་རབ་དགའ་བ། །ཞེས་སོགས་ཀྱིས་དགོན་གནས་དང། ཆོས་ལུགས་ཇི་ལྟར་འབྱུང་ཚུལ་གྱི་མཚན། རྗེའི་ཐུགས་སྲས་སློབ་
མའི་ཐུ་བོ་ཕལ་ཆེ་བ་དང་བཅས་གསལ་བར་ལུང་བསྟན་པས་ན་རྗེ་ཙོང་ཁ་པ་ཆེན་པོའི་ལུང་བསྟན་ཡིན་པར་སུས་ཀྱང་བསྙོན་མེད་དུ་གྲུབ་ཟིན་པ་ཡིན། དེར་མ་ཟད་བཀའ་གདམས་གླེགས་བམ་ཕ་ཆོས་ལས། བདག་གི་སྤྲུལ་པ་དམ་པ་གཅིག་རེས་
འགའ་དགེ་སློང་ཉིད་དུ་སྤྲུལ། །ཞེས་སོགས་ཀྱི་རྗེ་བཙུན་འཇམ་དབྱངས་དགེ་སློང་གི་གཟུགས་སུ་སྤྲུལ་པ་རྗེ་བླ་མ་དང། ཡིག་འབྲུའི་གཟུགས་སུ་སྤྲུལ་བ་སྐུ་འབུམ་ཙན་དན་གྱི་ལོ་མར་ཨ་ར་པ་ཙ་སོགས་རང་བྱོན་ཡོད་པ་དེ་ཡིན། གཞན་ཡང་སློབ་དཔོན་
པདྨ་དང། མ་གཅིག་ལབ་སྒྲོན། དཔལ་ལྡན་ཟླ་བའི་དབུ་མ་འཇུག་པ། བྱམས་པའི་མདོ་སྡེ་རྒྱན་སོགས་མདོ་རྒྱུད་བཀའ་གཏེར་དུ་མ་ནས་ལུང་བསྟན་ཚུལ་དགེ་ལྡན་གྱི་རྣམ་ཐར་ཆོས་འབྱུང་རྣམས་སུ་མཁས་གྲུབ་ཚད་ལྡན་མང་པོས་གསལ་བར་

[005B] མཁས་པ་ལ་ལས། མདོ་རྒྱན་གྱི་དེ་ལྟར་བློ་བཟང་སོགས་དང། འཇུག་པའི་བློ་བཟང་ཉི་མའི་སོགས་རྗེའི་ལུང་བསྟན་དུ་མི་འཐད་དེ། དེ་གཉིས་ཀྱི་འགྲེལ་པ་གང་ནས་ཀྱང་མ་བཤད་གསུངས་མཁན་ཡོད་ཀྱང། འདི་འདྲའི་ཚིག་རེ་རེ་
ལའང་འགྲེལ་མང་དུ་འགྲོ་ཞིང། མཚན་སྒྲ་གསལ་བ་དང། སྟོང་ཉིད་ཁོང་དུ་ཆུད་ཅིང་གྲོལ་ལུགས། སྐྱེ་བོའི་དབུས་ན་ཉི་མ་བཞིན་དུ་ལྷམ་ཚུལ་ཆ་ཐམས་ཅད་ནས་སྔོན་ཆད་བོད་འདིར་རྗེ་ཙོང་ཁ་པ་དང་མཚུངས་པ་དེ་འདྲ་སུ་ཡང་མ་བྱུང་འདུག་པས་ན་
རྗེ་བླ་མའི་ལུང་བསྟན་ཉིད་ལས་གཞན་དུ་འོས་མེད་དོ། །རྗེའི་རྣམ་ཐར་ཆེན་མོ་སོགས་ལས་གསུངས་པ་ལྟར་གཏེར་ཡིག་ཁ་ཤས་སུ་རྗེ་རིན་པོ་ཆེ་ལེགས་སྐར་གྱི་སྐྱེ་བ་ཡིན་ཚུལ་བཤད་པ་ཡོད་ཀྱང། སློབ་དཔོན་པདྨས་མ་གསུངས་པ་སློབ་དཔོན་ཆེན་པོ་
རང་ཉིད་ཀྱིས། འཇམ་དབྱངས་སྤྲུལ་པ་གདུལ་བྱ་བསྟན་པའི་བདག་མདོ་སྔགས་བསྟན་འཛིན་བློ་བཟང་གྲགས་པ་འབྱུང། །ཞེས་སོགས་ལུང་བསྟན་པ་ལས་ཤེས། གཙོ་བོ་ནི་སངས་རྒྱས་ཀྱི་མཛད་པ་མཛད་པ་ཉིད་ཀྱིས་དཔག་ནུས་ཏེ། རྗེ་ཙོང་ཁ་པ་
མ་བྱོན་གོང་བོད་འདིར་སངས་རྒྱས་ཀྱི་བསྟན་པ་ཧ་ཅང་ཉམས་དམས་ཏེ། མཐང་གོས་སོགས་ཀྱི་ཀ་རིང་ཀ་ཐུང་དང། གདིང་བ་གྱོན་རྒྱུ་དང་བཏིང་རྒྱུ་གང་ཡིན་ཙམ་ཡང་མི་ཤེས་པ་ལྟ་ཅི། སྤང་བྱ་དང་བླང་བྱ་ཟེར་བ་ཡང་གང་ཡིན་ངོ་མ་ཤེས་པར་གྱུར་པ་
ན༑ རྗེ་རིན་པོ་ཆེས་འདུལ་བ་ཀླ་རི་ཀླ་ནས་བཟུང། གསང་སྔགས་ཀྱི་སྒྱུ་འོད་ཟུང་དུ་འཇུག་པའི་བར་གྱི་ཐུབ་བསྟན་ཡོངས་རྫོགས་ལ་མ་རྟོགས་ལོག་རྟོག་གི་དྲི་མ་མཐའ་དག་བསལ་བར་མཛད། ལྷག་པར་འདུལ་བའི་བསྟན་པ་རྣམ་པར་དག་པ་གཞི་

[006A]༄༅། །ནས་གསོ་བར་མཛད་ཚུལ། གསང་སྔགས་ལའང་སྒྱུ་ལུས་སོགས་ནས་ཤིང་རྟའི་སྲོལ་གསར་དུ་ཕྱེས་ཚུལ། ལྟ་བ་ཡང་འཕགས་ཡུལ་གྱི་ཤིང་རྟ་ཆེན་པོ་ཀླུ་སྒྲུབ་ཀྱི་དགོངས་དོན་ཇི་ལྟ་བ་བཞིན་བཀྲལ་བར་མཛད་པ་སོགས་
མདོར་ན་ལྟ་སྒོམ་སྤྱོད་གསུམ་གང་གི་སྒོ་ནས་ཀྱང་འགྲན་ཟླ་དང་བྲལ་བ་ཡིན། མཁས་པ་གཞན་རྣམས་ཕྱོགས་རེ་བར་གྱུར་ནས་ཁ་ཅིག་འདུལ་བ་ལ་མཁས་ཀྱང་སྔགས་ལ་ཆེར་མི་མཁས་པའི་ཚུལ་དང། ཁ་ཅིག་སྔགས་ལ་མཁས་ཀྱང་ལྟ་བ་ལ་ཆེར་
མི་མཁས་པའི་ཚུལ་བསྟན་པ་ལྟ་བུ་སྣ་ཚོགས་ཡོད་ཀྱང། རྗེ་ཙོང་ཁ་པ་ནི་མདོ་སྔགས་མཐའ་དག་ལ་འཁྲུལ་པའི་དྲི་མ་ཅུང་ཟད་ཙམ་ཡང་མེད་པར་མདོ་སྔགས་ཀྱི་ལམ་ཚང་ལ་མ་ནོར་བའི་བསྟན་པའི་སྙིང་པོའི་སྲོལ་ལེགས་པར་ཕྱེས་ཏེ་རྒྱལ་བསྟན་
དར་རྒྱས་སུ་མཛད་པས། རྗེའི་བསྟན་པ་འདི་ལ་བཀའ་གདམས་གོང་མ་རྣམས་དང། ས་སྐྱ། བཀའ་བརྒྱུད། རྙིང་མ་སོགས་གཞན་ལ་མེད་པའི་ཁྱད་ཆོས་ཟབ་རྒྱས་མང་དུ་ཡོད། དེ་ལ་དགོངས་ནས་གྲུབ་མཐའ་གཞན་ཕྱོགས་ཀྱི་མཁས་པ་ཆེན་
པོ་སྟག་ཚང་ལོ་ཙཱ་བས་རྗེ་ཐམས་ཅད་མཁྱེན་པ་ལ་བསྟོད་པ་ཕུལ་བ་ལས་ཀྱང། ཁ་ཅིག་འདུལ་བ་གཙོར་བྱས་གསང་སྔགས་སྤངས། །གཞན་དག་སྔགས་ལ་མོས་བློས་འདུལ་བ་འགོག་རྒྱལ་བའི་བསྟན་པ་མཐའ་དག་འགལ་མེད་དུ། །རྫོགས་པར་
ཉམས་སུ་ལེན་མཁས་ཁྱོད་ལ་འདུད། །ཅེས་དང། ལ་ལ་སྤྱོད་པ་ཞིབ་མོས་ལྟ་བ་འགོག་ཁ་ཅིག་ལྟ་བ་མཐོན་པོས་སྤྱོད་པ་འདོར། །ལྟ་སྤྱོད་ཕན་ཚུན་གྲོགས་སུ་ཤར་ནས་ནི། །དོན་འདི་ལྷག་པར་འདོམས་པ་ཁྱོད་ལ་འདུད། །ཅེས་དང། མདོ་སྔགས་མཐའ་

[006B]རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱོད་ལ་འདུད། །ཅེས་སོགས་དང། གཞན་ཡང་ཀརྨ་པ་མི་བསྐྱོད་རྡོ་རྗེ་དང། པོ་དོང་པཎ་ཆེན་
ཕྱོགས་ལས་རྣམ་རྒྱལ་སོགས་ཀྱང་རྗེ་ཙོང་ཁ་པའི་མཛད་པ་རྣམ་ཐར་དང་ལེགས་བཤད་ཀྱིས་ཐུགས་ཡིད་ཕྲོགས་ཏེ་བསྟོད་བསྔགས་རྒྱ་ཆེར་མཛད་ཚུལ། འདི་ལྟ་བུའི་བསྟན་པ་དང་མཇལ་བའི་ཚེ་མཇལ་གོ་ཆོད་པ་ཞིག་ཅིས་ཀྱང་བྱེད་དགོས། དེའི་ཚུལ་
ཡང་ཚེ་འདིའི་ལྟོ་གོས་གཏམ་གསུམ་གྱི་ཞེན་པ་བློས་བཏང། འདོད་ཆུང་ཆོག་ཤེས་འཕགས་པའི་རིགས་བཞི་ལ་གནས་ནས་གྲྭ་སའི་ཆོས་ར་སོགས་ལ་ཞུགས་ཏེ་ཡབ་རྗེ་རྒྱལ་བ་གཉིས་པའི་བསྟན་པའི་སྙིང་པོ་དྲི་མ་མེད་པ་ལ་ཐོས་བསམ་སྒོམ་
གསུམ་བྱས་ནས་སངས་རྒྱས་ཀྱི་གོ་འཕང་བསྒྲུབ་དགོས། གང་ལྟར་ཡང་རྗེ་རིན་པོ་ཆེ་ནི་རྗེ་བཙུན་འཇམ་དཔལ་དབྱངས་ཉིད་བསམ་བཞིན་དུ་མིའི་རྣམ་པར་བྱོན་པ་ཡིན། དེར་མ་ཟད། སངས་རྒྱས་གཅིག་གི་སྤྲུལ་པ་ཡིན་ན་སངས་རྒྱས་ཐམས་ཅད་
ཀྱི་སྤྲུལ་པ་ཡིན་དགོས་པར་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་རྒྱུ་མཚན་གྱིས་ཡིན་ལ། དེའི་ཕྱིར་འཇམ་དཔལ་དབྱངས་ཀྱི་སྤྲུལ་པ་ཡིན་ན་སྤྱན་རས་གཟིགས་དང་གསང་བདག་གི་སྤྲུལ་པ་ཡིན་དགོས་ཏེ། མཁྱེན་བརྩེ་ནུས་
གསུམ་གང་ཟག་གཅིག་གི་རྒྱུད་ལ་བཞག་པ་ལས་ཁ་བྲལ་བ་མི་སྲིད་པའི་ཕྱིར། དེས་ན་རྗེ་ཙོང་ཁ་པ་ཆེན་པོ་ནི་རྣམ་ཐར་དང་སྒྲུབ་ཐབས་གསོལ་འདེབས་ཐམས་ཅད་གཞན་གྱི་འདྲ་ཆོས་སྦྱར་བ་ལྟ་བུ་མ་ཡིན་པར་ཕྱི་ནང་གསང་གསུམ་གྱི་རྣམ་པར་

[007A]༄༅། །ཐར་པ་རྒྱ་མཚོ་ལྟ་བུ་དག་ལས་གསལ་བ་ལྟར་ངོ་བོ་ཡང་རིགས་གསུམ་མགོན་པོ་ཉིད་ཡིན། སྒྲུབ་པའི་དུས་སུ་ཡང་འཕགས་པ་རིགས་གསུམ་མགོན་པོ་གཅིག་ཏུ་འདུས་པའི་བདག་ཉིད་དུ་སྒྲུབ་ཅིང། གསོལ་འདེབས་ཀྱང་དེ་
བཞིན་དུ་ངེས་པའི་དོན་ལ་གསོལ་བ་འདེབས་པ་ཡིན། སྤྱིར་སྟོན་པ་ཤཱཀྱ་ཐུབ་པ་དང། རྗེ་ཙོང་ཁ་པ། རང་གི་རྩ་བའི་བླ་མ་རྣམས་ངོ་བོ་གཅིག་རང་ཡིན་ཏེ། རང་གི་བླ་མ་འདི་ཉིད་སྔ་དུས་གདུལ་བྱ་རྣམས་རྒྱུད་སྨིན་ནས་གྲོལ་ཆོག་ཆོག་ཏུ་ཡོད་པའི་
སྐབས་སངས་རྒྱས་མཆོག་གི་སྤྲུལ་སྐུ་མཚན་བཟང་དཔེ་བྱད་ཀྱིས་བརྒྱན་པའི་སྐུར་སྤྲུལ་ནས་སྟོན་པ་ཤཱཀྱ་ཐུབ་པའི་རྣམ་པར་བྱོན། དེ་ནས་དུས་རིང་ཞིག་ལོན་པ་ན་འགྲོ་བ་རྣམས་རིམ་བཞིན་རྒྱུད་ཇེ་སྙིགས་སུ་སོང་བའི་སྐབས་པཎ་གྲུབ། ལོ་ཙཱ། རྒྱལ་
བློན་སོགས་དང། རྗེ་ཙོང་ཁ་པ་ཆེན་པོའི་རྣམ་པར་བསྟན། སྔར་དུས་ཀྱི་རྗེ་ཙོང་ཁ་པ་དེ་ཉིད་དེང་སང་སྙིགས་མ་ལྔ་ལྷག་པར་བདོ་བའི་དུས་འདིར་རང་གི་རྩ་བའི་བླ་མའི་རྣམ་པར་བསྟན་པས་དེ་གཉིས་ངོ་བོ་དབྱེར་མེད་དུ་བསྒོམས་ནས་གསོལ་བ་
འདེབས་པ་ནི་ལེགས་པའི་ཡོན་ཏན་ཐམས་ཅད་ཀྱི་གཞི་རྩ། མཆོག་ཐུན་དངོས་གྲུབ་ཀུན་གྱི་འབྱུང་གནས། བླ་མའི་རྣལ་འབྱོར་ཐམས་ཅད་ཀྱི་རབ་དང་མཆོག་ཏུ་གྱུར་པ་ཡིན། རྗེའི་སྙན་བརྒྱུད་ཀྱི་བླ་མའི་རྣལ་འབྱོར་དེ་ལ་རྒྱས་འབྲིང་བསྡུས་
གསུམ་ཡོད་པ། གསང་སྔགས་ཀྱི་ཉམས་ལེན་དང་སྦྱར་བ་དབེན་ས་སྙན་བརྒྱུད་ཀྱི་བླ་མའི་རྣལ་འབྱོར་བླ་མ་མཆོད་པ་དང། སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མ། ཟབ་མོའི་ལྟ་བ་དང་འབྲེལ་བའི་བླ་མའི་རྣལ་འབྱོར་

[007B] བླ་མཆོད་དགའ་ལྷ་གཉིས་ཀ་རྗེའི་སྙན་བརྒྱུད་ཡིན་ཡང། དབེན་ས་སྙན་བརྒྱུད་དུ་མ་གསུངས་པའི་མན་ངག་སྲད་རྒྱུད་ལུགས་ལ་མང་དུ་གསུངས་པ་ཡོད། ཕྱི་མ་འདི་རྗེ་རིན་པོ་ཆེས་སློབ་མ་
གཞན་འགའ་རེ་ལ་གནང་ཡང། གཙོ་བོ་ནི་སྲད་ཀྱི་བླ་མ་རྗེ་ཤེས་རབ་སེང་གེ་ལ་སྙན་བརྒྱུད་དུ་གནང་བ་ནས་བཟུང་རྒྱུད་ཆེན་སངས་རྒྱས་རྒྱ་མཚོའི་བར་སྲད་རྒྱུད་ཀྱི་བླ་མ་རྣམས་ལ་སྙན་བརྒྱུད་བར་མ་ཆད་པར་རིམ་བཞིན་བྱུང་བས་སྲད་རྒྱུད་ལུགས་སུ་གྲགས་
འདུལ་ནག་པ་དཔལ་ལྡན་བཟང་པོ་སོགས་ལ་གདམས་པ་འདིའི་བཀའ་བབས་ཀྱང་ཤིན་ཏུ་སྦས་ཆོས་སུ་མཛད་ཅིང། རྒྱུད་ཆེན་སངས་རྒྱས་རྒྱ་མཚོས་དགའ་ལྷ་འདི་ཚིགས་བཅད་དུ་བསྒྲིགས་ཏེ་ཁྱབ་གདལ་དུ་དར་བར་མཛད། བླ་མའི་རྣལ་འབྱོར་འདི་
གསུམ་ཀའི་གདམས་པའི་འགོ་རྗེ་ཙོང་ཁ་པ་ཆེན་པོ་ཉིད་ལ་ཐུག་བླ་མ་མཆོད་པ་སྔགས་དང་འབྲེལ་བས་སྔགས་ཀྱི་དབང་ཁྲིད་མ་ཐོབ་པས་ཉམས་སུ་ལེན་མི་ཆོག་ཅིང། མཁས་གྲུབ་ཆིག་བརྒྱུད་ཀྱང་ལྟ་ཁྲིད་མ་ཐོབ་པས་ཉམས་སུ་ལེན་པ་མེད་ལ། དགའ་
ལྷ་འདི་ནི་མཆོས་དམན་སེར་སྐྱ་ཀུན་གྱིས་ཉམས་སུ་ལེན་ཆོག་པ་དང། འཕྲིན་ལས་ཁྱབ་གདལ་ཆེ་ཞིང། བྱིན་རླབས་ཀྱི་ཚན་ཀ་ཆེ་བ། འཁྱེར་བདེ་བ། ས་ཕྱོད་དང། ཟབ་གནད་ཀྱང་ཤིན་ཏུ་ཆེ་བ་བཅས་ད་ལམ་འདིར་འབྲིང་པོའི་དབང་དུ་བྱས་ཏེ་དགའ་
ལྡན་ལྷ་བརྒྱ་མའི་ཟབ་ཁྲིད་འབུལ་བ་ཡིན། འདིའི་ལུང་ཁྲིད་ཀྱི་བརྒྱུད་པ་ཡང་དགའ་ལྷའི་ཁྲིད་ཡིག་དངོས་གྲུབ་ཀུན་འབྱུང་འདི་ཉིད་དང། མཁན་ཆེན་རྡོ་རྗེ་འཆང་ཉིད་ཀྱི་གསུང་ལམ་གཙོའི་གཞུང་བསྲངས་པའི་ཁྲིད་ཡིག་ལེགས་བཤད་སྒྲོན་མེ། དགའ་

[008A]༄༅། །ལྷ་རྩ་ཚིག་བཅས་ཀྱི་སྟེང་ནས་བདག་གི་རྩ་བའི་བླ་མ་སྒོ་མང་མཁན་ཆེན་རྡོ་རྗེ་འཆང་སོགས་མཁས་གྲུབ་དུ་མའི་ཞལ་སྔ་ནས་མན་ངག་ཟབ་གནད་ཡོངས་སུ་རྫོགས་པ་ལེགས་པར་ཐོབ། དགའ་ལྷ་འདི་ཡང་སྙན་བརྒྱུད་
ཐུན་མོང་མ་ཡིན་པ་ཡིན་པས་མཁན་ཆེན་རྡོ་རྗེ་འཆང་གིས་དགའ་ལྷ་རྩ་ཚིག་གི་ལྗགས་ལུང་གནང་སྐབས་ཀྱང། དགའ་ལྡན་སྙན་བརྒྱུད་ཀྱི་མན་ངག་ལས་བྱུང་བའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་ཞེས་སྣོན་པ་མཛད་དེ་གསུང་གིན་ཡོད། དགའ་ལྷ་དང་
འབྲེལ་བར་གསོལ་འདེབས་དམིགས་བརྩེ་མ་འདི་ཉམས་སུ་བླངས་ན་ཆོས་སྒྲུབ་པའི་བར་ཆད་སྤྱི་དང། སྟེང་གདོན་དང་འོག་གདོན་གྱི་གནོད་པ་ཐམས་ཅད་ཟློག་པ་དང། ལྷག་པར་བྱམས་སྙིང་རྗེ་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་སོགས་མཆོག་ཐུན་མོང་གི་
དངོས་གྲུབ་སྒྲུབ་པའི་གསོལ་འདེབས་ཀྱི་མཆོག་དང། གེགས་སེལ་བོགས་འདོན་ཐམས་ཅད་ཀྱི་རྒྱལ་པོ་ལྟ་བུ་ནི་དམིགས་བརྩེ་མ་འདི་ཡིན། ཐ་ན་བར་གདོན་རྒྱལ་པོ་སོགས་ཀྱི་གནོད་པ་ཕྲ་མོ་ཚུན་ཆད་ཀྱང་ཞི་བར་ནུས་པ་འདུལ་ནག་པས་པེ་ཧར་ལ་དགའ་ལྷ་དང་
འབྲེལ་བའི་དམིགས་བརྩེ་མའི་གསོལ་འདེབས་ཉམས་སུ་ལེན་མཁན་ལ་གནོད་པ་བྱེད་མི་ཆོག་པར་བཀའ་བསྒོས་པ་དང། དེས་མཚོན་ནས་ཉེར་འཚེ་ཀུན་བསྲུང་བར་ནུས་པ་དང། ཕྱི་མར་དགའ་ལྡན་དུ་སྐྱེ་བ་ཚེ་རབས་ཀུན་ཏུ་རྗེ་བླ་མས་རྗེས་སུ་འཛིན་པ་སོགས་
ཀྱི་དགོས་པ་ཁྱད་པར་ཅན་མང་དུ་ཡོད་གསུངས། འདི་ཉམས་སུ་ལེན་པ་ལ་སྔོན་འགྲོ་དངོས་གཞི། རྗེས་ཀྱི་རིམ་པ་གསུམ་ལས། དང་པོ་ནི་སྐྱབས་འགྲོ་སེམས་བསྐྱེད་བྱ་བ་ཡིན། དེ་ལ་ཐོག་མར་གནས་ཁང་བྱི་དོར་བྱས་ལ་རྗེ་ཡབ་སྲས་གསུམ་དང་

[008B] ཐུབ་པའི་དབང་པོ་སོགས་གཙོ་བོར་གྱུར་པའི་སྐུ་གསུང་ཐུགས་ཀྱི་རྟེན་དགྲམ། མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་བཤམ། མ་མཐའ་ཆུ་ཡན་ཆད་ནས། སྤོས། མཆོད་མེ། ཞལ་ཟས་སོགས་གང་རྙེད་བརྙས་བཅོས་མ་ཡིན་
པར་ཅི་འབྱོར་ཕུལ་ན་ཚེ་མཇུག་འདི་ལའང་བསོད་ནམས་རྒྱ་ཆེན་པོ་འབྱུང་བས་དེ་དང། དེ་ལྟར་མ་བྱུང་ཡང་སྒྲུབ་པའི་མཆོད་པ་ངེས་པར་ཕུལ་ན་འགྱུར་ཁྱད་ཀྱང་དེ་ཆེ་བ་ཡིན། ལུས་འདུག་ལུགས་བརྒྱད་དམ་སྤྱོད་ལམ་གང་བདེར་འཁོད་པ་འདི་རྣམས་སྦྱོར་ཆོས་ཀྱི་
ཁྲིད་ལས་བྱུང་བ་ལྟར་དང། དེ་ནས་དགེ་སེམས་ཁྱད་པར་ཅན་གསལ་འདེབས་པ་ལ། སྤྱིར་ཆོས་གང་བྱེད་ཀྱང་ལམ་དུ་འགྲོ་མི་འགྲོ་ཐོག་མའི་ཀུན་སློང་འདི་ལ་རག་ལས། ཉན་རང་དང་བྱང་སེམས་རྣམས་ཐེག་ཆེན་ཐེག་དམན་གྱི་ཁྱད་པར་ཡང་ཐབས་ཀྱི་ཆ་ནས་ཀུན་
སློང་བྱང་ཆུབ་སེམས་ཀྱི་རྩིས་ཟིན་མ་ཟིན་གྱིས་བྱུང་བས། ཀུན་སློང་ལེགས་པར་བཅོས་ཏེ་རབ་མི་དགེ་བ་ཡང་དགེ་བར་བསྒྱུར་ཐུབ་པ་དང། འབྲིང་གིས་ལུང་མ་བསྟན་རྣམས་དགེ་བར་བསྒྱུར་ཐུབ་པ། ཐ་མར་ཡང་དགེ་བའི་ལས་ཕྲན་བུ་བྱས་པ་རྣམས་དགེ་
བར་འགྲོ་བ་ཞིག་དགོས། ཚོགས་ཆོས་ར་འགྲིམ་པ་སོགས་འགྲོ་འཆག་ཉལ་འདུག་གང་གི་སྐབས་སུ་ཡང་ཀུན་སློང་འདི་གཙོ་ཆེ་བ་ཡིན། ཚེ་འདིའི་རྙེད་བཀུར་སྙན་གྲགས་སོགས་ཆོས་བརྒྱད་ཀྱི་དབང་དུ་མ་སོང་བར་བློ་ཁ་ནང་དུ་ཕྱོགས་ཏེ་དགེ་བ་རྣམ་པར་དག་པ་
ཞིག་སྒྲུབ་དགོས། ད་ལྟ་མི་ཁོམ་པའི་སྐྱོན་དང་བྲལ་ནས་རྒྱལ་བ་ཙོང་ཁ་པ་ཆེན་པོའི་བསྟན་ས་ལམ་ཡོངས་རྫོགས་ཚང་ལ་མ་ནོར་བ་དང་མཇལ་བའི་སྐབས་འདིར་ཆོས་གཤའ་མ་ཞིག་བྱེད་ན་ལག་ཏུ་ལེན་ཆོག་ཆོག་ཡོད་པས་ད་རེས་དལ་འབྱོར་དོན་ལྡན་ཡོང་བ་

[009A]༄༅། །ཞིག་ཅིས་ཀྱང་བྱེད། དཔེར་ན་ལུང་པ་འདིའི་མི་མཐོ་དམན་དྲག་ཞན་རྣམས་ལ་བརྟག་དཔྱད་ཞིབ་ཏུ་བྱས་ན་རང་ལ་ད་རེས་དལ་འབྱོར་ཚང་བ་འདི་ངོས་ཟིན་ཡོང། དེའི་དོན་ཡང་གཞན་གྱིས་ཚེ་འདིའི་དོན་བྱེད་པ་མཐོང་ནས་ད་
ལྟ་སྟབས་ལེགས་ཀྱིས་བདག་དེ་ལྟ་བུ་མ་བྱུང་བ་འདི་སྐལ་བ་བཟང་སྙམ་དུ་ཚེ་འདིའི་དབང་དུ་མ་སོང་བར་ཆོས་སྒྲུབ་འདོད་ཀྱི་བློ་བསྐྱེད་དགོས། ཚེ་འདིའི་ཆགས་ཞེན་དང་དགྲ་འདུལ་གཉེན་སྐྱོང་ལ་མཁས་པ་ནི་དུད་འགྲོ་ལ་ཡང་ཡོད་དེ། སྔར་བྱ་རོག་དང་
འུག་པ། རྨིགས་པ་དང་སྦྲུལ། སྐྱ་ག་དང་ཕོ་རོག་གཡག་ཡུ་བོ་དང་ར་ཅན་རྣམས་འཐབ་པའི་ལོ་རྒྱུས་བཀའ་གདམས་པའི་གསུང་སྒྲོས་ཐོག་མའི་བློ་སྦྱོང་སོགས་ལས་བྱུང་བ་ལྟར་དང། གཞན་ཡང་དུད་འགྲོ་གཞན་གྱིས་བུ་སྐྱོང་ལུགས་དང། བྱི་བས་
འབྲུ་དང་གྲོ་མ་སོགས་དང། སྦྲང་མས་སྦྲང་རྩི་གསོག་པ་ཚུན་ཆད་དུད་འགྲོ་ཤིན་ཏུ་མཁས་པ་ཡོད། དེས་ན་དགྲ་འདུལ་གཉེན་སྐྱོང་ལ་དགའ་བར་མི་བྱ་བར་དུད་འགྲོ་ལས་ཁྱད་ཞུགས་པ་ཞིག་བྱ་དགོས། ཚེ་འདི་ལ་ཆོས་གཤའ་མ་ཞིག་བསྒྲུབ་པར་མ་
བྱས་ན་ཕྱིས་ནས་དལ་འབྱོར་ཤིན་ཏུ་རྙེད་དཀའ་བ་དང། མི་ཁོམ་པའི་གནས་སུ་སྐྱེས་ན་ཆོས་བྱེད་མི་ཤེས་ཤིང། མི་ནུས་པར་འདུག་པས་ད་རེས་ཚེ་འདིར་ཆོས་གཤའ་མ་ཞིག་བྱས་ན་དལ་འབྱོར་ལ་སྙིང་པོ་ལོན་པ་རེད། དེ་ཡང་ཁ་ནས་བཤད་མཁས་པ་
ཙམ་མ་ཡིན་པར་བྱང་ཆུབ་ལམ་གྱི་རིམ་པའི་སྒོ་ནས་སྐྱེས་བུ་གསུམ་གྱི་ལམ་གྱི་རིམ་པའི་ཉམས་མྱོང་རྒྱུད་ཐག་ཏུ་འགེལ་བ་ལ་ལག་ལེན་ཐེབས་པ་ཞིག་དགོས། ད་ལྟ་མི་གཞན་ཤི་བར་མཐོང་བ་ན་སྙིང་རྗེ་བ་ལྟར་བྱེད་ཀྱང། ཉིན་གཅིག་འཆི་རེས་རང་

[009B] འཆི་བ་མི་རྟག་པ་དེ་ཡང་ནམ་ཡོང་ངེས་པ་མེད་པ། ཡང་ན་ད་ལྟ། ཡང་ན་དོ་ནུབ་རྩམ་ལའང་འཆི་ཨེ་ཡོང་མི་ཤེས། བསམ་བློ་ཞིབ་ཏུ་བཏང་ན་མི་གཞན་མང་པོ་ལས་ཀ་ལས་འཕྲོ་དང་
སྐད་ཆ་ཤོད་འཕྲོ་ཚང་མ་བཙན་ཆོད་དུ་བཞག་སྟེ་གློ་བུར་གློ་བུར་དུ་ཐོག་བབས་པ་ལྟར་འཆི་བ་མི་རྟག་པའི་དབང་དུ་འགྲོ་བ་མང་དུ་འདུག་ན། རང་ལའང་དེ་འདྲ་མི་ཡོང་བའི་ངེས་པ་མེད། ང་རང་ཚོ་ལ་དེ་འདྲའི་འཆི་སྙམ་པ་མེད་པ་འདི་འཆི་བ་མི་རྟག་པ་མ་དྲན་པས་ལན་
ཐ་ན་རང་གི་ཤག་ཏུ་རྩམ་པ་རྐྱལ་པ་གང་ཡོད་ན་དེ་དང་རང་གཉིས་ཀྱང་སྔོན་དུ་གང་འགྲོ་ཆ་གཏན་ནས་མེད། སྟོན་པ་ཐུགས་རྗེ་ཅན་གྱིས་ཀྱང་སྐུ་མྱ་ངན་ལས་འདའ་ཁར། འདུས་བྱས་ཐམས་ཅད་ནི་མི་རྟག་སྟེ། འདི་ནི་དེ་བཞིན་གཤེགས་པའི་གསུང་གི་ཐ་མའོ། །ཞེས་གསུངས་
པ་རེད༑ དེ་བཞིན་དུ་རང་ཅག་ཀྱང་ཞོགས་པ་ལྡང་པ་ནས་འཆི་བ་མི་རྟག་པས་རྒྱུད་བསྐུལ་ཏེ་ད་ལྟ་ཉིད་དུ་ཆོས་ཁོ་ན་བྱ་སྙམ་དུ་འཕེན་པ་བཏང་བ་ལས་འཇིག་རྟེན་ཁྱིམ་པའི་ཀུན་སློང་ལྟར་ཞོགས་པ་ཡར་ལངས་མ་ཐག་ནས་རྙེད་བཀུར་སྙན་གྲགས། དགྲ་འདུལ་གཉེན་སྐྱོང་སོགས་ཚེ་འདི་
དོན་གཉེར་གྱི་དབང་དུ་སོང་བ་དེ་འདྲ་མིན་པ་ཞིག་དགོས། རྗེ་གུང་ཐང་པས། ཆོས་ཀྱི་སྒོ་འབྱེད་རྣམ་དག་ཐོས་པ་ཡིན། །ཆོས་ཀྱི་སྙིང་པོ་བྱང་ཆུབ་ལམ་རིམ་ཡིན། །ཆོས་སུ་སོང་ཚད་འདི་སྣང་ཞེན་ལོག་ཡིན། །ཆོས་ལ་ཆོས་བཞིན་སྤྱོད་པར་གྱིས་ཤིག་ཨང། །ཞེས་གསུངས་པ་ལྟར་རང་
ཅག་གིས་ཆོས་ཐོས་བསམ་སྒོམ་གསུམ་དང། ཐ་ན་ཀློག་བཀླག་པ་ཚུན་ཆད་ཆོས་སུ་སོང་བའི་ཚད་དམའ་མྠའང། འཆི་བ་མི་རྟག་པ་དྲན་ནས་ཚེ་འདི་སྣང་གི་ཀུན་སློང་ངན་པ་དེས་མ་བསླད་པ་ཞིག་ལ་བྱེད། ལྷ་ཆོས་ལུས་དང་ཡན་ལག་འདྲ། །ནམ་དགོས་རང་གི་དྲུང་ན་ཡོད། །གསུངས་པ་

[010A]༄༅། །ལྟར་རང་གིས་བྱུང་ན་ཆོས་ལག་ལེན་ཞེས་པ་རང་གི་ཉེ་འགྲམ་ན་ཡོད། ཆོས་ཚིགས་བཅད་གཅིག་དང། རྟགས་གསལ་ཁྱབ་མཐའ་གཅིག་ཚུན་ལ་ཡང་ཁ་ཕྱིར་བལྟས་སུ་མ་སོང་བར་བྱེད་ན་གཞུང་དེ་ཉིད་ལ་དཔྱད་སྒོམ་བྱས་
པར་འགྲོ། ཁྱབ་སྐོར་གཅིག་གི་ངེས་པ་རྙེད་ཀྱང་དེའི་རྟོགས་པ་སྐྱེས་པ་ཡིན། དཔྱད་པ་རེ་རེ་རྫོགས་པ་ནའང་རྟོགས་པ་རེ་རེ་རྒྱུད་ལ་སྐྱེས་པ་ཡིན། རྩོད་པ་རྩོད་སྐབས་ཀྱང་ངན་སེམས་གཡོ་སྒྱུ་ངན་སྨྲས་སོགས་མ་ཡིན་པར་རྒྱལ་བའི་གསུང་
རབ་ཀྱི་དགོངས་པའི་གནད་རྣམས་རང་རྒྱུད་ལ་སླེབ་པར་བྱེད་དགོས། ཐ་ན་འགྲོ་འཆག་ཉལ་འདུག་གི་ཀུན་སྤྱོད་བཟང་ངན་གང་གི་སྒོ་ནས་ཀྱང་སྒྲུབ་པ་ཉམས་ལེན་གྱི་གནད་ཚོལ་རྒྱུ་ཡོད། གུང་ཐང་འཇམ་དཔལ་དབྱངས་ཀྱིས། ཆོས་བྱེད་ཀྱི་སང་
ཉིན་འཆར་གྱི་བར། །འཆི་དུས་ཀྱི་དེ་རིང་སླེབ་ཉེན་ཆེ། །ད་རང་མགོ་རང་གིས་མ་བསྐོར་བར། །ཆོས་བྱེད་ན་དེ་རིང་ཉིད་ནས་གྱིས། །ཞེས་གསུངས་པ་ལྟར། དེ་རིང་གི་ཁ་ཏོན་ཚུན་ཆད་ཀྱང་ཁྲལ་འགེལ་བ་ལྟ་བུ་མ་ཡིན་པར་རབ་ཀྱིས་མ་དྲིན་ཅན་འདི་རྣམས་
འཁོར་བ་དང་ངན་སོང་གི་འཇིགས་པ་ལས་སྒྲོལ། ཐར་པ་དང་ཐམས་ཅད་མཁྱེན་པའི་གོ་འཕང་ལ་མྱུར་དུ་དགོད་སྙམ་པ་དང། དེ་ལྟར་མ་བྱུང་ཡང་བྱང་སེམས་བཅོས་མ་ཚུན་ཆད་གསལ་ཐེབས་པ་ངེས་པར་དགོས། དེ་ལྟ་བུའི་སྙིང་པོ་ལོན་པའི་ཕྱིར་དུ་
དགའ་ལྡན་སྙན་བརྒྱུད་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་འདི་ཉིད་ཉམས་སུ་ལེན་སྙམ་པ་བྱེད། དེ་ནས་ལམ་ལོག་པ་མུ་སྟེགས་པ་ལས་ཁྱད་པར་དུ་བྱེད་པ་སྐྱབས་འགྲོ་བྱ་བ་ལ།    ༈   

[010B] གཡས་གཡོན་དུ་བྱམས་འཇམ་དབྱངས་སོགས་ལམ་རིམ་ཚོགས་ཞིང་ལྟར་གྱི་སྐྱབས་ཡུལ་དང་སྐྱབས་འགྲོའི་རྒྱུ་གཉིས་གསལ་འདེབས་པ་ཁོ་བོས་མྱུར་ལམ་ནས་ཁ་བསྐངས་ཏེ་གསར་དུ་བསྒྲིགས་པའི་དགའ་ལྷའི་རྣལ་འབྱོར་རྒྱས་པ་སྙན་
བརྒྱུད་ལུགས་འདི་ནང་བཞིན་བྱེད་པ་མན་ངག་ཆ་ཚང་བ་ཡིན། ལམ་དམན་པ་ཉན་རང་ལས་ཁྱད་པར་དུ་བྱེད་པའི་སེམས་བསྐྱེད་ལ། སེམས་ཅན་གྱི་དོན་དུ་སངས་རྒྱས་སྒྲུབ་འདོད་ཀྱི་བློས། སངས་རྒྱས་ཆོས་ཚོགས་མ་དང། སེམས་བསྐྱེད་འབྲས་བུ་
ལམ་བྱེད་སོགས་བྱ། སྐྱབས་སེམས་གཉིས་སེམས་སེམས་བྱུང་གི་ཁྱད་པར་ཙམ་ལས་དམིགས་རྣམ་འདྲ། སྔར་གོང་དུ་སེམས་བསྐྱེད་ཟིན་ཀྱང་འདིར་ཚད་མེད་བཞི་བསྒོམ་པ་སེམས་བསྐྱེད་ཀྱི་གེགས་སེལ་བོགས་ ཚད་མེད་བཞི་ལྡན་
སྦྱོར་ཆོས་ལྟར་རྒྱས་པར་བྱེད། ཁྱད་པར་གྱི་སེམས་བསྐྱེད་བསྒོམ་པ་ཕྱག་ལེན་ལ་ཡོད་ཅིང། དེ་ཡང་དགའ་ལྡན་སྙན་བརྒྱུད་ཀྱི་མན་ངག་དང་སྦྱར་ཏེ་བསམས་པ་འདི་གནད་ཡིན། འདིའི་མྱུར་བ་གཉིས་ནི། མདོ་ལུགས་ལྟར་བསྐལ་ཆེན་གྲངས་མེད་
གསུམ་གྱི་ཚོགས་བསགས་པ་ལམ་བལྟོས་པར་གསང་སྔགས་ཀྱི་རྒྱུད་སྡེ་འོག་མ་ལ་བརྟེན་ནས་ཚེ་གཅིག་ལུས་གཅིག་ལ་འཚང་རྒྱ་བ་མྱུར་བ་དང་པོ་དང། དེ་ལས་ཀྱང་མྱུར་བ་སྔགས་བླ་མེད་ཀྱི་ལམ་ལ་བརྟེན་ནས་ཚེ་ཐུང་གཅིག་ལ་འཚང་རྒྱ་བ་མྱུར་བ་གཉིས་
པའི་དོན། ཡང་ན། སྤྱིར་གསང་སྔགས་བླ་མེད་ལ་བརྟེན་ནས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་མྱུར་བ་དང་པོ་དང། དེ་ལས་ཀྱང་ཆེས་མྱུར་བ་དགའ་ལྡན་སྙན་བརྒྱུད་ཀྱི་མན་ངག་ལ་བརྟེན་ནས། བླ་མའི་རྣལ་འབྱོར་ལམ་གྱི་སྲོག་ཤིང་དུ་

[011A]༄༅། །བྱས༑ ཡི་དམ་གསང་བདེ་འཇིགས་གསུམ་ཡམ་ སྐྱབས་ཡུལ་རྣམས་འོད་སེར་པོའི་རྣམ་པར་སྨིན་མཚམས་
ནས་ཐིམ་པར་མོས་དགོས་གསུངས། གཉིས་པ་དངོས་གཞི་ལ་གསུམ། ཚོགས་ཞིང་སྤྱན་འདྲེན་པ། དེ་ལ་ཡན་ལག་བདུན་པ་མཎྜལ་དང་བཅས་པ་འབུལ་བ། གསོལ་བ་བཏབ་ནས་དངོས་གྲུབ་ཞུ་བའོ། །དང་པོ་བླ་མ་ཚོགས་ཀྱི་ཞིང་དུ་སྤྱན་འདྲེན་པ་
ནི། དགའ་ལྡན་ལྷ་བརྒྱའི་ཞེས་སོགས་ཏེ། ད་ལམ་འདིར་དགའ་ལྡན་ལྷ་བརྒྱ་མའི་རྣལ་འབྱོར་ལ་རྗེ་བླ་མ་དགའ་ལྡན་ནས་སྤྱན་འདྲེན་དགོས་པ་སྤྱིར་ངེས་པའི་དོན་དུ་སངས་རྒྱས་ཐམས་ཅད་ཐུགས་རྒྱུད་གཅིག་པས་རྗེ་བླ་མ་གང་དུ་མ་བཞུགས་པའི་
སངས་རྒྱས་ཀྱི་ཞིང་ཁམས་མེད་པས་རྗེ་བཙུན་བྱམས་པའི་རྣམ་འཕྲུལ་ཡང་ཡིན་པར་འཐད་ལ། ལྷག་པར་ལྷོ་བྲག་གྲུབ་ཆེན་ལ་གསང་བདག་གིས་སང་ཉིན་མགོན་པོ་བྱམས་པ་ལ་བསླབ་བཏུས་ཞུས་ཞེས་ལུང་བསྟན་པ་དེའི་སང་ཉིན་རྗེ་རིན་པོ་ཆེ་
ཕེབས་པ་དང། མཇལ་བའི་ཚེ་ཡང་ལྷོ་བྲག་པས་རྗེ་རིན་པོ་ཆེ་རྒྱལ་བ་བྱམས་པ་དངོས་སུ་གཟིགས་པ་སོགས་གསང་བའི་རྣམ་ཐར་ལས་གསུངས་པ་ལྟར་རྗེ་ཙོང་ཁ་པ་ཆེན་པོ་རྗེ་བཙུན་བྱམས་པ་དང་ཡང་ཐུགས་རྒྱུད་གཅིག་ཅིང། མཁས་གྲུབ་
ཐམས་ཅད་མཁྱེན་པས་ཀྱང། རྒྱལ་བའི་སྤྱན་སྔར་བྱང་ཆུབ་སྤྱོད་པ་བླངས། །དགའ་ལྡན་གནས་སུ་འཇམ་དཔལ་སྙིང་པོར་གྲགས། །ཁ་བ་ཅན་འདིར་བློ་བཟང་གྲགས་པའི་དཔལ། །རྒྱལ་སྲས་ཐུ་བོ་ཁྱོད་ལ་གསོལ་བ་འདེབས། །ཞེས་གསུངས་པ་

[011B] དེར་མ་ཟད་བསྐལ་བཟང་སངས་རྒྱས་སྟོང་ཐམས་ཅད་དགའ་ལྡན་ནས་འཛམ་གླིང་དུ་འབྱོན་ཞིང། རྗེ་བླ་མ་ནི་རྣམ་འདྲེན་བཅུ་གཅིག་པ་དེ་བཞིན་གཤེགས་པ་སྤྱན་
ལེགས་ཡིན། དེ་དགའ་ལྡན་དུ་བཞུགས་པས་རྒྱུ་མཚན་དེས་ཀྱང་རྗེ་བླ་མ་དགའ་ལྡན་ནས་སྤྱན་འདྲེན་པ་དང། ཡང་ཟབ་མོ་དབུ་མའི་ལྟ་བ་དང་འབྲེལ་བའི་གསང་སྔགས་ཉམས་སུ་ལེན་པ་རྣམས་རྨད་བྱུང་བཀོད་པའི་ཞིང་དུ་སྐྱེ་སླ་ཞིང། རྗེའི་བསྟན་པ་
ལ་ཐོས་བསམ་སྒོམ་གསུམ་བྱེད། ལམ་རིམ་ཉམས་སུ་ལེན་པ་དང། དགའ་ལྷ་དང་འབྲེལ་བའི་དམིགས་བརྩེ་མ་ཉམས་སུ་ལེན་མཁན་རྣམས་དགའ་ལྡན་ཡིད་དགའ་ཆོས་འཛིན་དུ་སྐྱེ་སླ་བས་དེའི་ཕྱིར་ཡང་དགའ་ལྡན་ནས་སྤྱན་འདྲེན་པ་ཡིན་
འདིར་སྔགས་དང་འབྲེལ་བས་ཐོག་མར་རང་ལྷར་བསྐྱེད་དང་སྣོད་བཅུད་སྦྱང་བསྒྱུར་སོགས་བྱེད། མཆོད་རྫས་བྱིན་རླབས་སྐབས་ཀུན་བཟང་མཆོད་པའི་སྤྲིན་གྱི་ཕུང་པོར་གྱུར། །ཅེས་པའི་ཀུན་བཟང་མདོ་སྔགས་གཉིས་མི་འདྲ། མདོ་ལུགས་ཀྱི་ཀུན་བཟང་
ནི་བྱང་སེམས་ཀུན་ཏུ་བཟང་པོ་སྟེ། དེའི་ཐུགས་ཀའི་ཐལ་མོ་སྦྱར་བའི་བར་གྱི་ནོར་བུ་ལས་འོད་ཟེར་དང། ཀུན་བཟང། མཆོད་སྤྲིན་སོགས་མུ་མེད་དུ་སྤྲོ་བ་དང། སྔགས་ལུགས་ཀྱི་ཀུན་བཟང་ནི་བདེ་སྟོང་གཉིས་མེད་ཀྱི་ཡེ་ཤེས་ལ་བྱེད་པས། བདེ་
སྟོང་གི་ཡེ་ཤེས་དེ་ཉིད་མཆོད་སྤྲིན་གྱི་རྣམ་པར་ཤར་བར་མོས་པ་ཡིན། དེ་ནས་ཚོགས་ཞིང་དམ་ཚིག་པ་གསལ་འདེབས་པ་ལ། མདུན་དུ་ཀུན་བཟང་མཆོད་སྤྲིན་ཞེས་སོགས་སྙན་བརྒྱུད་ཞལ་ཤེས་གསར་བསྒྲིགས་ལྟར་ལས། རྗེ་བླ་མ་སྐུ་མདོག་དཀར་ལ་

[012A]༄༅། །དམར་མདངས་ཆགས་པ་ནི་ཐབས་ཤེས་ཟུང་འཇུག་གམ། བདེ་སྟོང་ཟུང་འཇུག་མཚོན་ཏེ། སྐུ་མདོག་དཀར་པོ་ནི་ཤིན་ཏུ་ཕྲ་བའི་རླུང་སེམས་ལས་བཞེངས་པའི་ལོངས་སྐུ་དང་པོའི་མགོན་པོ་སྒྱུ་ལུས་མཚོན་པས་
ཐབས་བདེ་བ་ཆེན་པོ་དང་ཤེས་རབ་སྟོང་པ་ཉིད་ཟུང་དུ་འཇུག་པ་ལ་མཉམ་པར་སྦྱོར་བ་མཚོན། ཕྱག་གཉིས་ཆོས་འཁོར་གྱི་ཕྱག་རྒྱས་མདོ་སྔགས་ཟུང་འབྲེལ་གྱི་ཆོས་སྟོན་པའམ། རྟག་ཆད་ཀྱི་མཐའ་དང་བྲལ་བའི་ཟབ་མོ་དབུ་མའི་ལྟ་བ་སྟོང་
པ་དང་རྟེན་འབྱུང་གཅིག་གྲོགས་སུ་གཅིག་འགྲོ་བའི་ཆོས་སྟོན་པར་མཚོན། གཡས་གཡོན་དུ་ཨུཏྤལ་རྒྱས་པས་ཐུགས་རྒྱུད་བྱམས་སྙིང་རྗེས་རྟག་ཏུ་བརླན་པ། གཡས་རལ་གྲིས་གདུལ་བྱའི་རྒྱུད་ཀྱི་མ་རིག་པའི་འཆིང་བ་གཅོད་པའི་བརྡའ་དང་
འཇམ་དབྱངས་ཀྱི་རྣམ་རོལ་ཡིན་པ་ཡང་བསྟན། གཡོན་གླེགས་བམ་གྱིས་ལམ་ཡོངས་རྫོགས་གདུལ་བྱའི་རྒྱུད་ལ་སྐྱེད་པར་མཚོན། འདིའི་གླེགས་བམ་ལ་ཤེར་ཕྱིན་བརྒྱད་སྟོང་པ་གསལ་དགོས་པར་གསུངས་ཀྱང། སྤྱིར་རང་གིས་དབུ་ཕར་
འདུལ་མཛོད། ལམ་རིམ་སོགས་གང་ལ་ཤེས་འདོད་ཞུགས་པ་དེ་གླེགས་བམ་དུ་གསལ་འདེབས་ཆོག་པའང་གསུང་རྒྱུན་ཡིན། དབུ་ལ་པཎ་ཞྭ་གསེར་གྱི་མདོག་ཅན་གསོལ་བས་བསྲེགས་བཅད་བརྡར་བའི་གསེར་སྦྱངས་བཙོ་མ་ལྟར་
བསྲེ་ལྷད་མ་ཞུགས་ཤིང། འཁྲུལ་པའི་ཆ་ཕྲ་མོ་ཙམ་ཡང་མེད་པའི་རྗེའི་བསྟན་པ་དྲི་མ་མེད་པ་འདི་མཚོན། དབུ་ཞྭའི་རྩེ་མོ་རྣོ་བས་ཕྲ་ཞིང་མཛངས་པའི་བློ་གྲོས་ཀྱིས་གསུང་རབ་ཀྱི་དགོངས་དོན་འབྱེད་པ་དང། རྩེ་མོ་མཐོ་བས་ལྟ་བ་ལ་ཡ་

[012B] ཆོས་གོས་རྣམ་གསུམ་གྱིས་འདུལ་བའི་བསྟན་པ་དྲི་མ་མེད་པ་དར་རྒྱས་སུ་མཛད་པ། ཞབས་རྡོ་རྗེའི་སྐྱིལ་ཀྲུང་མཛད་པས་སྐྱིལ་ཀྲུང་བཞི་ལྡན་གྱི་སྒོ་ནས་ཟུང་འཇུག་མངོན་དུ་མཛད་པ་མཚོན། རྗེ་རིན་པོ་ཆེ་ནི་གཙོ་བོར་འཇམ་
དབྱངས་ཀྱི་སྤྲུལ་པར་བསྟན་པས་དེའི་ཐུགས་ཀར་རྗེ་བཙུན་འཇམ་དབྱངས་འཇམ་དཔལ་ཡེ་ཤེས་སེམས་དཔའ་སོགས་གང་མོས་དང། རྗེའི་གཡས་སུ་སྤྱན་རས་གཟིགས་ཀྱི་རྣམ་སྤྲུལ་རྒྱལ་ཚབ་རྗེ་སྐུ་ཅུང་ཟད་བགྲེས་པའི་ཉམས་ཅན། བྱམས་སྙིང་
རྗེ་བྱང་ཆུབ་ཀྱི་སེམས་ཀྱིས་ཐུགས་རྒྱུད་བརླན་པས་སྤྱན་དཀྱུས་འཛུམ་ཞིང་རྗེ་ལ་དབུ་ཅུང་ཟད་འདུད་པའི་རྣམ་པ་ཅན། རྒྱལ་ཚབ་རྗེའི་ཕྱག་ན་ལམ་རིམ་ཆུང་བའི་གླེགས་བམ་བསྣམས་པ་གསལ་དགོས་ཚུལ་གསུང་རྒྱུན་ལ་ཡོད། དེའི་ཐུགས་ཀར་
སྤྱན་རས་གཟིགས། རྗེའི་གཡོན་དུ་གསང་བདག་གི་རྣམ་རོལ་མཁས་གྲུབ་ཐམས་ཅད་མཁྱེན་པ་སྐུ་གཞོན་ནུའི་རྣམ་པ་ལ་ཅུང་ཟད་ཁྲོས་པའི་ཉམས་ཅན་སྤྱན་ཧུ་རེ་བ་གཟིགས་པ་སྨིན་མཚམས་སུ་ཁྲོ་གཉེར་གསུམ་ཡོད་པ། རྗེའི་བསྟན་པ་ལ་མ་རྟོགས་
པ་དང། ལོག་རྟོག་ལོག་སྨྲ། རྒོལ་ངན་གྱི་རིགས་མཐའ་དག་འཇོམས་པའི་ཚུལ་དུ་རྩོད་པའི་འགྱིང་ཉམས་དང་ལྡན་པ། དེའི་ཐུགས་ཀར་ཕྱག་རྡོར། རྗེ་ཡབ་སྲས་གསུམ་གའི་རིགས་གསུམ་མགོན་པོའི་ཐུགས་ཀར་རྡོ་རྗེ་འཆང་རེ། རྡོ་རྗེ་འཆང་
གསུམ་གའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ་སྟེ་སེམས་དཔའ་སུམ་བརྩེགས་ཅན། ཡབ་སྲས་གསུམ་ག་བཅར་ལེབ་དང་ལྡེར་བཟོའི་རྣམ་པ་ཅན་མ་ཡིན་པའི་སྐུ་དངོས་གནས་པ་ལ་ཐུགས་ཀྱི་ཡོན་ཏན་ཟག་མེད་ཡེ་ཤེས་ཀྱི་སྡེ་ཚན་ཉེར་

[013A]༄༅། །གཅིག་སོགས་དང། གསུང་གིས་གདུལ་བྱ་ལ་ཆོས་སྟོན་པའི་གསུང་དབྱངས་སྒྲོག་བཞིན་པ། སྐུ་ལས་སེམས་ཅན་གྱི་དོན་དུ་སྤྲུལ་པ་གྲངས་མེད་པ་གསར་དུ་ཕར་སྤྲོ་བ་དང། དོན་མཛད་ཟིན་གྱི་སྤྲུལ་པ་གྲངས་
མེད་པ་ཚུར་སྡུད་པའི་སྤྲུལ་བསྒྱུར་སྣ་ཚོགས་རྒྱུན་མི་ཆད་དུ་མཛད་བཞིན་པ། ཞིང་ཁམས་ཐམས་ཅད་སྐུ་ལ་སྣང་ཞིང། སྐུས་ཞིང་ཁམས་ཐམས་ཅད་ལ་ཁྱབ་པ་སོགས་གསང་བ་བསམ་གྱིས་མི་ཁྱབ་པའི་རྣམ་ཐར་གང་ནུས་དྲན་ཏེ་དམ་ཚིག་པ་གསལ་
གདབ། དེ་ནས་ཡེ་ཤེས་པ་སྤྱན་འདྲེན་པ་ལ། རང་ཁ་བྱང་ལ་ཕྱོགས་པའམ་ཕྱོགས་པར་མོས་ཏེ་སྙན་བརྒྱུད་ཚིག་ལྷུག་གསར་བསྒྲིགས་ལྟར་དགའ་ལྡན་གྱི་ཞིང་གསལ་འདེབས་པ་ནི། འདི་ནས་བྱང་ཕྱོགས་སུ་རི་རབ་ཀྱི་རྩེ་མོར་སུམ་ཅུ་རྩ་གསུམ། དེའི་
སྟེང་བར་སྣང་ལ་སྤྲིན་གྱིས་བརྟེན་པའི་གཞི་ལ་འཐབ་བྲལ་གྱི་བདག་པོ་མུ་སུ་ལུན་དཧའི་ལྷའི་གནས། དེའི་སྟེང་ལྷའི་བུ་རབ་དགའ་ལྡན་གྱི་ལྷ་གནས་དང། དེ་ལས་ལོགས་ཤིག་ཏུ་དགའ་ལྡན་ཡིད་དགའ་ཆོས་འཛིན་གྱི་ཞིང་གྲོང་ལས་དགོན་པའི་ཚུལ་དུ་ཡོད་ཅིང། དེ་ཆགས་ཚུལ་ཡང་
སེ་ར་དང་འབྲས་སྤུངས་ལྟར་ཐད་ཀར་ཆགས་པ་མ་ཡིན་པར། དགའ་ལྡན་གྱི་ལྷ་གནས་བྱིངས་ལས་རྒྱང་གྲགས་གཅིག་ཙམ་གྱི་ནམ་མཁའ་ལ་འཕགས་པར་རྗེ་བཙུན་བྱམས་པ་མགོན་པོའི་ཐུགས་བསྐྱེད་དང་སྨོན་ལམ་གྱི་མཐུ་ལས་གྲུབ་པའི་དག་པའི་
ཞིང་མཆོག་དགའ་ལྡན་ཡིད་དགའ་ཆོས་འཛིན། ས་གཞི་ཐམས་ཅད་རིན་པོ་ཆེ་ལས་གྲུབ་ཅིང། རིན་པོ་ཆེའི་ལྗོན་ཤིང་སྣ་ཚོགས་པས་གང་བ། ཡན་ལག་བརྒྱད་ལྡན་གྱི་མཚོ་དང་རྫིང་བུ་སོགས་དུ་མ་ཡོད་པ་ལ་ཆུ་བྱ་སྣ་ཚོགས་ཀྱིས་སྐད་སྙན་པར་སྒྲོག་པ་

[013B] ཕོ་བྲང་དེའི་མདུན་དུ་རྗེ་
བཙུན་གྱིས་ཆོས་གསུང་སའི་ཀུན་དགའ་རྭ་བ་ཡིད་དགའ་ཆོས་འཛིན་ཞེས་པའང་རྒྱ་ཁྱོན་དཔག་ཚད་དུ་མ་ཡོད་ཅིང། གསེར་གྱི་ས་གཞི་ལ་བཻཌཱུརྱའི་མིག་མང་རིས་སུ་བྲིས་པ། མནན་ན་ནེམ་ཞིང་བཏེག་ན་སྤར་བྱེད་པ། དྲི་བཟང་པོའི་དང་ལྡང་བའི་རིན་པོ་ཆེའི་
མེ་ཏོག་སྣ་ཚོགས་དང། མཚོ་དང་རྫིང་བུ་སོགས་ལ་སྤྲུལ་པའི་བྱ་སྣ་ཚོགས་པས་བདེན་བཞི་ལ་སོགས་པའི་ཆོས་ཀྱི་གསུང་དབྱངས་ཟབ་མོའི་མགྲིན་གླུ་དར་དིར་དུ་སྒྲོག་བཞིན་པ་སོགས་དེ་ལྟ་བུའི་སངས་རྒྱས་ཀྱི་ཞིང་གི་ཡོན་ཏན་ཕུན་སུམ་ཚོགས་པ་དང་ལྡན་པའི་
དཀྱིལ་དུ་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་རྗེ་བཙུན་བྱམས་པ་མགོན་པོ་སྐུ་མདོག་ཉི་མ་འབུམ་གྱི་གཟི་བརྗིད་དང་ལྡན་པ། ཞབས་གཉིས་བཟང་པོའི་བཞུགས་སྟངས་ཀྱིས་ཞལ་འཛམ་གླིང་དུ་ཕྱོགས་ནས་བཞུགས་
པ༑ དབུ་ལ་བླ་མའི་ངོ་བོ་བྱང་ཆུབ་མཆོད་རྟེན་ཡོད་པ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱས་ཀླུ་ཤིང་གི་སྡོང་བུ་བསྣམས་པའི་གཡས་ཀྱི་འདབ་སྟེང་དུ་གསེར་གྱི་འཁོར་ལོ་དང། གཡོན་གྱི་འདབ་སྟེང་དུ་རིལ་བ་སྤྱི་བླུགས་ཀྱིས་མཚན་པ། སྐུ་
སྟོད་ལ་ལྷ་རྫས་ཀྱི་གོས་ཀྱི་སྟོད་གཡོགས་དང། སྐུ་སྨད་ལ་ལྷའི་པཉྩ་ལི་ཀའི་ཤམ་ཐབས། དབུ་ལ་རིན་པོ་ཆེའི་པྲོག་ཞུ་མཛེས་པར་གསོལ་བ། བསྐལ་བཟང་སངས་རྒྱས་སྟོང་ལས་རྣམ་འདྲེན་དྲུག་པ་ཕན་ཆད་ལ་འཛམ་གླིང་འདིར་འབྱོན་འགྱུར་ཇོ་བོ་རྗེ་དང་

[014A]༄༅། །བུ་སྟོན་རིན་ཆེན་གྲུབ། ལྷོ་བྲག་གྲུབ་ཆེན། རྗེ་ཙོང་ཁ་པ་ཆེན་པོ་སོགས་རྣམ་འདྲེན་ལྔ་པའི་འཁོར་གྱི་ཚུལ་དུ་བཞུགས་པའི་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའ་ལྷའི་བུའི་རྣམ་པར་རོལ་བའི་དག་པའི་འཁོར་ཚོགས་གྲངས་
མེད་པས་བསྐོར་བ་ལ་ཤེར་ཕྱིན་གྱི་མདོའི་གསུང་དབྱངས་ལྷང་ལྷང་སྒྲོག་བཞིན་པ་ཞིག་གསལ་གདབ། བྱམས་མགོན་གྱི་བཞུགས་སྟངས་སོགས་ལའང་རྟེན་འབྲེལ་གྱི་གནད་ཆེན་པོ་ཡོད། དེ་ཡང་བྱམས་མགོན་ཉིད་བསྐལ་བཟང་རྣམ་འདྲེན་འདིའི་རྗེས་
མ་རྣམ་འདྲེན་ལྔ་པ་ལ་འཛམ་གླིང་འདིར་འབྱོན་པའི་རྟེན་འབྲེལ་དུ་ཞལ་རང་རེ་འཛམ་བུའི་གླིང་པ་ལ་ཕྱོགས་ནས་བཞུགས་པ། འཛམ་གླིང་དུ་བྱོན་པ་དེ་ཡང་ནམ་ཞིག་ཕར་ཚད་ཙམ་ནས་འབྱོན་པ་ལྟ་བུ་མ་ཡིན་པར་དུས་རིང་པོར་མི་ཐོགས་པར་མྱུར་བ་ཉིད་དུ་
འབྱོན་པའི་བརྡར་ཡར་བཞེངས་ཆོག་ཆོག་ལྟར་བཟང་པོའི་བཞུགས་སྟངས་མཛད་པ་ཡིན། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པས་འཛམ་གླིང་འདིར་འབྱོན་པ་ཙམ་དུ་མ་ཟད། ཆོས་ཀྱི་འཁོར་ལོ་བསྐོར་བའི་བརྡའ་མཚོན་དང། ཀླུ་
ཤིང་གི་སྡོང་བུ་བསྣམས་པ་ནི། སྤྱིར་སངས་རྒྱས་རྣམས་མངོན་པར་རྫོགས་པར་སངས་རྒྱས་པའི་ཚེ་བྱང་ཆུབ་ཀྱི་ཤིང་རེ་ལ་སྐུ་རྒྱབ་བརྟེན་ནས་འཚང་རྒྱ་བའི་ཚུལ་བསྟན་ཅིང། བདག་ཅག་གི་སྟོན་པ་ཐུགས་རྗེ་ཅན་ནི། བྱང་ཆུབ་ཀྱི་ཤིང་ཨ་ཤྭ་ཏྠ་ཞེས་པའི་
དྲུང་དུ་མངོན་པར་སངས་རྒྱས་པའི་ཚུལ་བསྟན་ལ། དེ་བཞིན་དུ་རྗེ་བཙུན་བྱམས་པ་མགོན་པོ་ཉིད་མ་འོངས་པ་ན་རྒྱ་གར་རྡོ་རྗེ་གདན་དུ་སངས་རྒྱས་པའི་ཚེ་བྱང་ཆུབ་ཀྱི་ཤིང་ཀླུ་ཤིང་ལ་སྐུ་རྒྱབ་བརྟེན་ནས་འཚང་རྒྱའོ། །ཞེས་པའི་བརྡར་མཛད། སྡོང་བུ་

[014B] འཛམ་གླིང་དུ་མངོན་པར་སངས་རྒྱས་ནས་ནམ་ཞིག་ཆོས་འཁོར་བསྐོར་བ་ལྟ་བུ་མིན་པར། ཆོས་ཀྱི་འཁོར་ལོ་དེ་ཡང་དུས་མྱུར་བ་ཉིད་དུ་བསྐོར་བ་ཡིན་གསུང་བའི་བརྡའ་མཚོན་དང། སྡོང་བུ་གཡོན་རིལ་བས་མཚན་
བ་ནི༑ སྤྱིར་འཕགས་ཡུལ་ན་རྒྱལ་རིགས། བྲམ་ཟེའི་རིགས། རྗེའུ་རིགས། དམངས་རིགས་ཏེ་རིགས་བཞི་ཡོད་ཀྱང་རྗེའུ་རིགས་དང་དམངས་རིགས་གཉིས་སུ་སངས་རྒྱས་སྐུ་མི་བལྟམས་པར་རྒྱལ་རིགས་དང་བྲམ་ཟེའི་རིགས་གང་བཙུན་པ་ཞིག་ལ་བལྟམས་པས། སྟོན་པ་
ཤཱཀྱ་ཐུབ་པ་རྒྱལ་པོ་ཟས་གཙང་མའི་སྲས་ཏེ་རྒྱལ་རིགས་སུ་སྐུ་འཁྲུངས་ལ། རྒྱལ་བ་བྱམས་པ་ནི་བྲམ་ཟེའི་རིགས་བཙུན་པའི་དུས་སུ་འབྱོན་ཏེ་བྲམ་ཟེའི་རིགས་ཀྱི་རྒྱལ་པོའི་མདུན་ན་འདོན་གྱི་སྲས་སུ་སྐུ་བལྟམས་པར་གསུངས་པས་ན། སྤྱི་བླུགས་ནི་བྲམ་ཟེ་རྣམས་
ཀྱི་ཕྱག་མཚན་ལྟ་བུ་ཡིན་པས་མ་འོངས་པ་ན་འཚང་རྒྱ་བའི་ཚེ་ཡང་རིལ་བ་སྤྱི་བླུགས་ཕྱག་མཚན་དུ་ཐོགས་པའི་བྲམ་ཟེའི་རིགས་སུ་སྐུ་འཁྲུངས་པའི་མཚོན་བྱེད་དུ་སྡོང་བུ་གཡོན་ན་རིལ་བ་སྤྱི་བླུགས་བསྣམས་པ་ཡིན་གསུངས། དབུ་ལ་རིན་པོ་ཆེའི་པྲོག་ཞུ་གསོལ་བ་ནི་
སྟོན་པ་བཅོམ་ལྡན་འདས་ཀྱིས་གདུལ་བྱའི་དོན་དུ་འཛམ་གླིང་ན་གཤེགས་པའི་ཚེ་དགའ་ལྡན་དུ་རྗེ་བཙུན་བྱམས་མགོན་ལ་རིན་པོ་ཆེའི་པྲོག་ཞུ་སྤྱི་བོར་བཅིངས་ཏེ་རྒྱལ་ཚབ་ཏུ་མངའ་གསོལ་བ་ན་ལྷ་རྣམས་དགའ་བའི་སེམས་ཀྱིས་དམ་པ་ཏོག་དཀར་པོ་མ་བཞུགས་ཀྱང་
ངེད་ཅག་རྣམས་ཕམ་མ་སོང་ཞེས་བགྲོ་གླེང་བྱེད་བཞིག་བྱུང་སྟེ། མཚན་ལ་ཡང་མ་ཕམ་པ་ཞེས་གསོལ་བ་རེད། དགའ་ལྡན་གྱི་ཞིང་བཀོད་ཡིད་ལ་བྱས་པས་ཞིང་དེར་སྐྱེ་བའི་རྒྱུར་ཡང་འགྲོ། སྔར་ཞུས་པ་ལྟར་རྗེ་བཙུན་གྱི་གསུང་རང་གིས་ལྷང་ལྷང་ཐོས་པའི་ཉམས་

[015A]༄༅། །དང༑ རྒྱལ་བ་བྱམས་པ་ཡང་ཕྱོགས་བཅུར་སྤྲུལ་པ་སྣ་ཚོགས་འགྱེད་བཞིན་པར་བསམ་དགོས། དེའི་ཐུགས་ཀར་མངོན་རྒྱན་ལས། དཔལ་གྱི་བེའུ་དང་བཀྲ་ཤིས་ནི། །སངས་རྒྱས་དཔེ་བྱད་བཟང་པོར་བཞེད། །ཅེས་གསུངས་པའི་དཔེ་
བྱད་བརྒྱད་ཅུའི་ནང་ཚན་ཐུགས་ཀ་དཔལ་གྱི་བེའུ་དྲྭ་མིག་གི་རི་མོ་གྲ་སེང་ངེ་བ། དེ་ཡང་བུག་པ་དང་འབུར་གོང་སོགས་མེད་པར་མེ་ལོང་ལ་གཟུགས་བརྙན་ཤར་བ་བཞིན་ཡོད་པའི་ནང་དུ་རྗེ་ཡབ་སྲས་གསུམ་བཞུགས་པར་མོས། གསེར་གྱི་གཏན་པ་ཕྱིས་པ་ཞེས་ཤ་གཏུབ་སའི་
སྤང་ལེབ་ཕྱིས་ཏེ་ངོས་ཤིན་ཏུ་འཇམ་པོར་བྱས་པ་ལ་དཔེར་མཛད། དེ་ནས་རྗེ་ཡབ་སྲས་རྣམས་བདག་གི་མགོན་སྐྱབས་དང་དཔུང་གཉེན་དུ་བྱོན་ན་ཅི་མ་རུང་སྙམ་དུ་དགའ་ལྡན་ལྷ་བརྒྱ་མ་འདོན། ལྷ་བརྒྱ་ཞེས་པ་ལྷ་བརྒྱ་ཐམ་པ་ལ་ངེས་གཟུང་མི་བྱེད་པར་སེམས་ཅན་
ཡོད་དགུ་ཟེར་བ་ལྟར་ཧ་ཅང་མང་བའི་ཚིག་ཡིན། མགོན་ཞེས་པ་ལྷ་བརྒྱ་ཕྲག་མང་པོའི་མགོན་དུ་བཞུགས་པ་ལ་གསུངས། དེའི་ཐུགས་ཀ་ནས་རབ་ཏུ་དཀར་བའི་མདོག་ཅན་ཞོ་གསར་སྤུངས་པ་འདྲ་བའི་ཆུ་འཛིན་ཏེ་སྤྲིན་དཀར་པོ་སྣམ་བུ་བརྐྱངས་པ་ལྟ་བུ་ཞིག་
ཐོལ་གྱིས་བྱུང་སྟེ་སྤྲིན་ཕུང་འབུར་པོ་གསུམ་དུ་དོད་པའི་དབུས་སུ་རྗེ། གཡས་སུ་རྒྱལ་ཚབ། གཡོན་དུ་མཁས་གྲུབ་བཅས་རང་གི་བླ་མ་དང་གཉིས་སུ་མེད་པའི་ཁམས་གསུམ་ཆོས་ཀྱི་རྒྱལ་པོ་ཀུན་མཁྱེན་ཙོང་ཁ་པ་བློ་བཟང་གྲགས་པའི་དཔལ་སྲས་ཀྱི་ཐུ་བོ་
གཉིས་ཀྱི་འཁོར་དང་བཅས་པ་བདག་གིས་སྤྱན་འདྲེན་པའི་གནས་འདིར་གཤེགས་སུ་གསོལ། ཞེས་པའོ། །སྤྱན་འདྲེན་གྱི་ཚིག་བརྗོད་པའི་ཚེ་སྐྱེས་བུས་ལག་པ་བརྐྱངས་བསྐུམས་ཙམ་གྱི་ཡུན་ལ་རང་གི་མདུན་གྱི་ནམ་མཁར་བྱོན་པར་མོས། འདིའི་སྐབས་

[015B] སྤྱན་འདྲེན་པའི་དགོས་པ་ཡང། གདུལ་བྱ་བློ་རབ་ཀྱིས་ཆོས་ཀྱི་དབྱིངས་ལས་སྤྲུལ་སྐུར་བཞེངས་ཆོག་
ཆོག་ཡོད་ཀྱང་བློ་དམན་རྣམས་ལ་སྤྱན་མ་འདྲེན་ན་སངས་རྒྱས་ཡོད་མེད་ཀྱི་ཐེ་ཚོམ་ཆེ་བས། དེས་ན་སྤྱན་འདྲེན་པ་ཡིན་གསུངས། གཉིས་པ་ཡན་ལག་བདུན་པ་མཎྜལ་དང་བཅས་པ་འབུལ་བ་ལ། ཐོག་མར་ཡན་ལག་བདུན་གྱི་སྒོ་ནས་ཚོགས་བསགས་སྒྲིབ་
སྦྱང་བྱེད་པ་ཡིན། དེ་ཡང་རྟོགས་པའི་ཡོན་ཏན་རྒྱུད་ལ་སྐྱེ་བ་ལ་རྒྱུད་སྨིན་དགོས། དེ་ལ་ཚོགས་བསགས་སྒྲིབ་སྦྱང་བྱ་དགོས། བསགས་སྦྱང་གི་གནད་བསྡུས་པ་ནི་ཡན་ལག་བདུན་པ་འདི་ཡིན། ས་ཆེན་པོ་ལ་གནས་པའི་བྱང་སེམས་རྣམས་ཀྱིས་སྤྲུལ་པ་
བརྒྱ་སྟོང་མང་པོས་ཡན་ལག་བདུན་པ་ལ་སོགས་པའི་སྒོ་ནས་བསགས་སྦྱང་ཚད་མེད་པ་དེ་ལྟར་མཛད་ན་རང་ཅག་རྣམས་ལྟ་ཅི་སྨོས་ཏེ་ཚོགས་བསགས་སྒྲིབ་སྦྱང་ལ་འབད་དགོས། དེ་ལ་ཡན་ལག་བདུན་ལས། ཆོ་ག་གཞན་ལ་བཞུགས་གསོལ་གྱི་ཡན་ལག་
རྗེས་ལ་ཡོད་ཀྱང་འདིར་སྔོན་དུ་ལེན་པའི་གནད་འགག་དཔེར་ན། ནད་པ་ཚབས་ཆེན་གྱིས་སྨན་པ་གདན་འདྲེན་ཚེ། ཐོག་མར་ནད་གསོ་བའི་སྨན་པ་དེ་གདན་ལ་བཞུགས་པར་གསོལ་བ་ལྟར་རང་གིས་ཐོས་བསམ་སྒོམ་གསུམ་དང་བསགས་སྦྱང་སོགས་གང་
བྱེད་ཀྱང་བཤེས་གཉེན་བསྟེན་ཚུལ་ལྟར་རང་གི་དོན་དུ་བླ་མ་ཡུན་རིང་དུ་བཞུགས་པ་ཞིག་དགོས་པས་དེ་ལྟར་གསོལ་བ་བཏབ་པ་ཡིན། དེ་ཡང། མདུན་གྱི་ནམ་མཁར་སེང་ཁྲི་པད་ཟླའི་སྟེང། །ཞེས་སོགས་ཏེ། རང་གི་མདུན་གྱི་ནམ་མཁར་སྔར་ཞུས་པ་ལྟར་རྗེ་

[016A]༄༅། །བླ་མ་ཡབ་སྲས་གསུམ་རང་ལ་ཐུགས་ཤིན་ཏུ་མཉེས་པའི་ཚུལ་གྱིས་མངོན་སུམ་དུ་བཞུགས་པ་གསོལ་འདེབས། ཚིགས་བཅད་ཀྱི་དོན་ལྟར་གསོལ་བ་བཏབ་པས་ཞལ་གྱིས་བཞེས་པར་བསམ་གསུངས། གཉིས་པ་ཕྱག་འཚལ་བའི་
ཡན་ལག་ནི། ཤེས་བྱའི་ཁྱོན་ཀུན་ཞེས་སོགས་ཏེ། དེ་ལ་ལུས་ཀྱིས་ཕྱག་འཚལ་བ། ངག་གིས་བསྟོད་དབྱངས་བརྗོད་པ། ཡིད་ཀྱིས་དེའི་དོན་དྲན་པ་སྟེ་ལུས་ངག་ཡིད་ཀྱི་ཕྱག་ཡིན། ཕྱག་གི་སྐད་དོད་ན་མཿ་ཞེས་པ་རབ་ཏུ་འདུད་པ་དང། གུས་པ་དང། ཉེ་
བར་བསྙེན་པ་སོགས་ལ་འཇུག་པས་ལུས་ཀྱིས་གུས་པ་བྱས་ཚད་ལུས་ཀྱི་ཕྱག་ཏུ་འགྲོ་ཞིང། གཙོ་བོ་ནི་པཎ་ཆེན་ནཱ་རོའི་ཕྱག་བཞེས་ལུས་ཐམས་ཅད་ས་ལ་ཕབ་པའི་བརྐྱང་ཕྱག་དང། ཡན་ལག་ལྔ་ས་ལ་རེག་པའི་བསྐུམ་ཕྱག་གམ་འདུལ་བའི་ལས་ཕྱག་
གཉིས་ཡིན། གསོ་སྦྱོང་སྐབས་འདུལ་བའི་ལས་ཕྱག་རང་འཚལ་དགོས། སྐབས་འདིར་བྲེལ་བ་ཆེ་ཚི་ཐལ་མོ་སྦྱར་ཙམ་བྱ། འདིའི་ཚིགས་བཅད་རེ་རེས་ཐུགས་གསུང་སྐུ་ལ་རིམ་བཞིན་བསྟོད། ཤེས་བྱའི་ཁྱོན་ཀུན་འཇལ་ཞེས་པ་ཐུགས་དང་ཤེས་བྱ་
མཉམ་པའི་དོན་ཡིན་ཏེ། དཔེར་ན་སྣམ་བུ་འདོམ་གང་འདོམ་གྱིས་འཇལ་བ་ན་སྣམ་བུ་ཡང་མི་ལྷག་ལ། འདོམ་ཡང་མི་ལྷག་པ་བཞིན་བྱང་སེམས་འཕགས་པས་ཀྱང་ཤེས་བྱ་ཇི་ལྟ་བ་ལ་མཉམ་པར་བཞག་སྐབས་ཇི་སྙེད་པའི་ཆོས་མི་གཟིགས་ལ། སྔགས་
འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་ཁྱབ་ལགས་ཀྱི། །ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །ཞེས་གསུངས་པ་ལྟར་སངས་རྒྱས་འཕགས་པ་མ་གཏོགས་གཞན་ཐམས་ཅད་

[016B] སངས་རྒྱས་ཁོ་ནའི་ཡོན་ཏན་ལ་ཤེས་བྱའི་ཁྱོན་ཐམས་ཅད་རེས་འཇོག་མེད་པར་བདེན་གཉིས་ཅིག་ཅར་དུ་གཟིགས་ཤིང། མཁྱེན་པས་འཇལ་བའི་ཚེ་ཤེས་བྱ་གཅིག་ཀྱང་ལྷག་པ་མེད་པར་ཐམས་ཅད་ལ་ཁྱབ་
ཅིང། ཁྲིད་ཡིག་དངོས་གྲུབ་ཀུན་འབྱུང་དུ། ཤེས་བྱའི་ཁྱོན་ཀུན་ཡངས་པའི་བློ་གྲོས་ཐུགས། །ཞེས་གསུངས་པ་ཤེས་བྱ་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་མཁྱེན་པའི་གྲ་ཟུར་གཅིག་ཏུ་གུ་དོག་མེད་པར་ཆུད་པ་ལ་སྦྱར་བས་སྔ་མ་ལས་ཀྱང་འདི་བསྟོད་
པ་རྒྱ་ཆེ་རུ་སོང་བས་ན། དེ་ལྟ་བུའི་བློ་གྲོས་ཡངས་པའི་ཐུགས་དང་ལྡན་པ་ལ་བསྔགས་པ་བརྗོད་པ་ནི་ཐུགས་ལ་བསྟོད་པ་ཡིན། ཤེས་བྱ་ཇི་ལྟ་བ་ནི་དོན་དམ་དང། ཇི་སྙེད་པ་ནི་ཀུན་རྫོབ་པ། དེ་ཡང་གཞི་གཅིག་ལ་སྦྱར་ན། ཀ་བ་ལྟ་བུའི་སྟེང་གི་སྟོང་ཉིད་ནི་ཇི་ལྟ་བ་
དང༑ ཇི་སྙེད་པ་ནི་དེའི་སྟེང་གི་ཀུན་རྫོབ་དེ་ཡིན། དེས་ཆོས་ཐམས་ཅད་ལ་རིགས་འགྲེ། སྐལ་བཟང་ཞེས་པ་བྱང་སེམས་དང། དེའི་རྣ་བའི་རྒྱན་དུ་གྱུར་པ་ཐེག་ཆེན་གྱི་ཆོས་ལ་བྱེད། འདིར་ཚིག་རིས་ལྟར་ན། སྐལ་བ་བཟང་པོ་དང་ལྡན་པའི་གདུལ་བྱ་
རྣམས་ཀྱི་རྣ་བའི་རྒྱན་ཏེ་གདུལ་བྱ་རང་རང་གི་བློ་དང་ཁམས་དང་བསམ་པ་དང་མཐུན་པར་བསྟན་པས་རྣ་བའི་བདུད་རྩི་ལྟ་བུའི་ལེགས་པར་བཤད་པའི་གསུང་ལ་རྣ་བའི་རྒྱན་གྱུར་ཅེས་གསུངས་པ་ཡིན། འདི་ཡང་སངས་རྒྱས་ཁོ་ནའི་ཁྱད་ཆོས་ཏེ། སངས་རྒྱས་
ཀྱི་གསུང་གི་བརྗོད་པ་གཅིག་གིས་ལྷ། མི། ཀླུ། དྲི་ཟ་སོགས་སེམས་ཅན་རང་རང་གི་སྐད་དུ་གོ་ནུས། ཤེར་ཕྱིན་སྐོར་དགུ་ཡང་གསུང་ཐེབས་གཅིག་ལ་རང་རང་གི་གོ་ལུགས་ཀྱིས་རྒྱས་འབྲིང་བསྡུས་པ་དགུ་བྱུང་བ་ཡིན། དཔེ་ཆ་ཞིག་ལ་རྗེ་ཙོང་ཁ་

[017A]༄༅། །པའི་ལེགས་བཤད་འདི་ལྟ་བུ་རྒྱ་བོད་གང་དུ་ཡང་མ་བྱུང་བས། སྟག་ཚང་ལོ་ཙཱ་བས་ཀྱང་སྐུ་ཚེའི་སྟོད་དུ་རྗེ་ལ་འགལ་བའི་ཁུར་ཆེན་བཅོ་བརྒྱད་ཀྱི་དགག་པ་བཏང་ཡང། སྐུ་ཚེའི་སྨད་ལ་གསེར་ཕྲེང་སོགས་རྗེའི་ལེགས་
བཤད་རྣམས་གཟིགས་པས་ཐུགས་ཕྲོགས་ཏེ་བསྟོད་པ་ཕུལ་ཚུལ་སྔར་གོང་དུ་ཞུས་པ་ལྟར་ཡིན། རྗེའི་ལེགས་བཤད་རེ་རེ་ཡང་བོད་ཀྱི་མཁས་པ་སྟོང་ཕྲག་མང་པོ་འཛོམས་ནས་བརྩོམ་ཡང་ལེགས་ཆ་དེ་དང་མཉམ་པ་མི་འབྱུང། བོ་དོང་ཕྱོགས་ལས་
རྣམ་རྒྱལ་ཞེས་པ་མཆོད་རྟེན་ལ་སྐོར་བ་མཛད་ཞོར་ཕྱོགས་བཞིར་དྲུང་ཡིག་བཞི་བཞག་བསྟན་བཅོས་ཆེན་པོ་བཞི་རེ་དུས་གཅིག་ཏུ་བརྩོམ་སྟེ་གསུང་འབུམ་ལའང་བསྟན་འགྱུར་གྱི་ཚོད་ཙམ་ཡོད་པའི་མཁས་པ་ཆེན་པོ་ཡིན་ཡང།    ༈   
ཆེས་མཛད་པའི་རྟེན་འབྲེལ་བསྟོད་པ་སློང་མོ་བ་ཞིག་གིས་བཞུགས་སྒོའི་ཕྱི་ལོགས་ནས་བཏོན་པ་གསན་སྐབས་འདི་ཀླུ་སྒྲུབ་ཀྱི་གསུང་རང་ཡིན་འདུག་སྙམ་པ་ན། འོག་ཏུ། ཀླུ་སྒྲུབ་གཞུང་ལུགས་ཀུན་དའི་ཚལ། །ཞེས་པ་ཐོན་པས། ཀླུ་སྒྲུབ་
མིན་པར་འདུག་དཔལ་ལྡན་ཟླ་བ་ཡིན་ནམ་སྙམ་པ་ན། ཡང། དཔལ་ལྡན་ཟླ་བའི་ལེགས་བཤད་ཀྱི། །ཞེས་སོགས་ཡོད་པ་གསན་པས་དེ་ཡང་མིན་པར་ཐག་ཆོད། དེ་ནས་མར་ཕེབས་ནས་སློང་མོ་བ་ཁོ་རང་ལ་དྲིས་པར། ཆོས་རྗེ་བློ་བཟང་གྲགས་
པའི་གསུང་ཡིན་བྱས་པས་དད་པ་ལྡོག་ཏུ་མེད་པ་འཁྲུངས་ཏེ་བོད་དུ་རྗེ་རིན་པོ་ཆེ་མཇལ་བར་ཕེབས་པ་ན་བསོད་ནམས་ཀྱིས་མཇལ་མ་ཐུབ་ཀྱང། གསེར་དངུལ་མང་པོ་དགའ་ལྡན་གསེར་སྡོང་རིན་པོ་ཆེའི་རྒྱུར་ཕུལ་ནས་སྨོན་ལམ་ཤུགས་དྲག་

[017B] འདི་དག་ཀྱང་སྐལ་བཟང་རྣ་བའི་རྒྱན་དུ་གྱུར་ཚུལ་ཡིན། གྲགས་པའི་དཔལ་ནི་མཚན་བཟང་དཔེ་བྱད་ཀྱི་གཟི་བརྗིད་འབར་བ་སྟེ་སུས་མཇལ་ཀྱང་མཛེས་ཤིང་ཕུན་སུམ་ཚོགས་པའི་སྐུ་རྒྱལ་བ་
ཀུན་གྱི་ཡབ་གཅིག་འཇམ་དཔལ་དབྱངས་སུ་མོས། ་འདི་ཡང་ཐུན་མོང་བ་ལྟར་ན་དམ་ཆོས་འདུལ་བའི་ཚུལ་ཁྲིམས་རྣམ་པར་དག་པས་གཞན་ཁྲིམས་འཆལ་སོགས་ཟིལ་གྱིས་གནོན་པའི་སྙན་གྲགས་ཀྱིས་ལྷམ་མེར་མཛེས་པ་ལ་བྱེད་པ་འགོས་ལོ་
ཡེ་བཟང་རྩེ་པ་སོགས་ཀྱིས་དོན་དང་ལྡན་པའི་བསྔགས་བརྗོད་མཛད་པ་ལྟར་ཡིན། ཐུན་མོང་མ་ཡིན་པ་ནི་ཞིང་ཁམས་ཐམས་ཅད་སྐུ་ལ་སྣང་ཞིང་སྐུས་ཞིང་ཁམས་ཐམས་ཅད་ལ་ཁྱབ་པ་སྟེ། དེ་ཡང། ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་
ཁྱབ༑ ༑ཅེས་གསུངས་པ་ལྟར་ཤེས་བྱས་གར་ཁྱབ་ལ་མཁྱེན་པས་ཁྱབ་ཅིང། མཁྱེན་པས་གར་ཁྱབ་ལ་སྐུས་ཁྱབ། འདི་སྐུ་ཐུགས་གཉིས་ཟུང་དུ་འཇུག་པའི་ཟུང་འཇུག་པའི་ཡོན་ཏན་ཡིན། ཞིང་ཁམས་ཐམས་ཅད་སྐུ་ལ་སྣང་བ་ཡང་སྐུའི་བ་
སྤུའི་བུ་ག་རེ་རེའི་ནང་དུ་སངས་རྒྱས་ཀྱི་ཞིང་ཁམས་རེ་རེ་ཡོད་པ། དེ་དག་ཀྱང་ལ་ལར་སྐུ་བལྟམས་པ། ལ་ལར་སངས་རྒྱས་པ། ལ་ལར་བདུད་བཏུལ་བ། ལ་ལར་ཆོས་འཁོར་བསྐོར་བ་སོགས་མཛད་པ་བཅུ་གཉིས་ཀྱི་རྣམ་པར་རོལ་བཞིན་པ། དེ་
ལྟ་བུའི་རྗེ་བླ་མའི་གསང་གསུམ་གྱི་ཡོན་ཏན་མཐོང་ཐོས་དྲན་པའི་ཚེ་ཡང་རྡོ་རྗེ་གསུམ་ཐོབ་པ་སོགས་ཀྱི་བག་ཆགས་ཁྱད་པར་ཅན་རེ་འཇོག་པའི་དོན་དང་ལྡན་པ་དེ་ལ་ཕྱག་འཚལ་ལོ། །ཞེས་པ་ཡིན། ཕྱག་ཅེས་པ་ཆོས་ཐམས་ཅད་རང་བཞིན་མེད་

[018A]༄༅། །པའི་ཕྱག་རྒྱ་གཅིག་ཏུ་འདུ་བ་དང། སྔགས་ལ་སྦྱར་ན་ཕྱག་ནི་བདེ་སྟོང་གཉིས་སུ་མེད་པའི་ཡེ་ཤེས་ལ་བྱ་སྟེ། དཔེར་ན་རྒྱལ་པོའི་ཐམ་ག་ལྟ་བུ་གཞན་སུས་ཀྱང་བསྒྱུར་དུ་མེད་པ་བཞིན་དུ་ཆོས་ཐམས་ཅད་ཀྱི་གནས་
ལུགས་སྟོང་པ་ཉིད་ལ་ཡུལ་ཕྱག་རྒྱ་ཆེན་པོ་དང། དེ་རྟོགས་པའི་བློ་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ནི་ཡུལ་ཅན་ཕྱག་རྒྱ་ཆེན་པོ་ཡིན། འཚལ་ཞེས་པ་ནི་དེ་ལྟ་བུའི་ཕྱག་རྒྱའི་དོན་དེ་བདག་གིས་རྟོགས་པར་འཚལ་ལ་མ་རྟོགས་པར་འདོད་ཅེས་པ་
དང། གཞན་ཡང་སྐབས་ཐོབ་ཏུ་སྦྱར་ཆོག་འདིར་ཐུགས་ལ་བསྟོད་པ་སྔོན་དུ་བྱུང་བ་འཇམ་དབྱངས་ཀྱི་དབང་དུ་བྱས། དེའི་རྒྱུ་མཚན་དང་པོར་ཐུགས་ཀྱི་བྱིན་རླབས་ཞུགས་ཏེ་ཆོས་རབ་ཏུ་རྣམ་འབྱེད་ཀྱི་ཤེས་རབ་སོགས་སྐྱེད་ཕྱིར་ཡིན། འཇིགས་
བྱེད་ལ་དྲི་ཆབ་སྔོན་དུ་འོང་བ་ཡང་དོན་དེ་དང་འདྲ་གསུངས། གསུམ་པ་མཆོད་པའི་ཡན་ལག་ནི། ཡིད་འོང་མཆོད་ཡོན་ཞེས་སོགས་གསུངས་ཏེ། བསོད་ནམས་ཀྱི་ཚོགས་གསོག་པ་ལ་མཆོད་པ་རྒྱ་ཆེན་པོ་བྱེད་དགོས། དེ་ཡང་དཔེར་ན། འཇིག་རྟེན་ན་
ལོ་ཏོག་བཏབ་སའི་ཞིང་ས་བཟང་པོ་ཞིག་ལོ་གཅིག་སྟོང་པར་བཞག་ན་ཕངས་སེམས་ཆེན་པོ་བྱེད་ན། དུས་བཞི་ཐམས་ཅད་དུ་རྒྱུན་ཆད་མེད་པར་བསོད་ནམས་ཀྱི་ས་བོན་གདབ་ཆོག་པའི་ཞིང་ས་བླ་ན་མེད་པ་སྟོང་པར་བཞག་ན་ལྟ་ཅི་སྨོས་པས་མཆོད་པ་
འབུལ་བ་ལ་རྟག་ཏུ་བརྩོན་དགོས། ཞིང་ཁྱད་པར་ཅན་ལ་མཆོད་པ་ཆུང་ངུ་རེ་ཕུལ་བས་ཀྱང་འབྲས་བུ་རྒྱ་ཆེན་པོ་འབྱུང་བ་འཁོར་སྒྱུར་ང་ལས་ནུ་དང། ཀོ་ས་ལའི་རྒྱལ་པོའི་སྔོན་བྱུང་བཅས་སྩལ། བསོད་ནམས་ཀྱི་ཞིང་མཆོག་ནི་བླ་མ་ཡིན། གྲྭ་རྐྱང་

[018B] རང་ལ་དད་པ་ཡོད་ན་སྤྱོད་འཇུག་ལས་གསུངས་པ་ལྟར་བདག་པོས་བཟུང་དང་མ་བཟུང་བའི་འཇིག་རྟེན་ཁམས་ཀྱི་མཆོད་རྫས་ཡིད་དུ་
ནམས་ཉམས་པའི་རྒྱུར་འགྲོ། རང་གི་མཆོད་པའི་རྒྱུ་གང་ཆེན་པོ་ཚོས་རང་ལ་འབྱོར་པ་ཡོད་བཞིན་དུ་མི་འབུལ་བའམ་དམན་ས་ནས་ཕུལ་ན་བསོད་ནམས་ཀྱི་ཚོགས་གསོག་མི་ཐུབ་ཅིང། བསོད་ནམས་ཉམས་པའི་རྒྱུར་འགྲོ། རང་གི་མཆོད་པའི་རྒྱུ་གང་
བཟང་བཟང་ནས་འབུལ་དགོས། མར་མེ་ལ་སྣང་གསལ་ཞེས་འོད་ཕུལ་བ་ཡིན་པས་མར་ཁ་ཚ་ལྟ་བུ་ཡོད་ཀྱང་སྐྱོན་ཆུང། ཞལ་ཟས་སོགས་ལ་ཁ་ཚ་རུལ་སུངས་སོགས་མེད་པ་ངེས་པར་དགོས། འབྱོར་བ་གཞན་མེད་ན། བསིལ་ཞིམ་ཡང་འཇམ་དྭངས་
ལ་དྲི་མ་མེད། །ལྟོ་བས་གྲིན་པར་མི་གནོད་བརྒྱད་ལྡན་ཆུ། །ཞེས་པ་ལྟར་བོད་ཀྱི་ཆུ་ཡན་ལག་བརྒྱད་ལྡན་ཡིན་པས་ཡོན་ཆབ་ཙམ་ཕུལ་ནའང་ཕན་ཡོན་བརྒྱད་ཡོད། རྗེ་སྒྲུབ་ཁང་པ་དགེ་ལེགས་རྒྱ་མཚོ་སྐུའི་ཚེའི་སྟོང་བྱ་བ་བཏང་མཛད་ནས་བཞུགས་སྐབས་སྐུ་ལ་
ན་བཟའ་བ་ཞེས་རྒྱུ་ཙམ་ཡང་མེད་ཀྱང་ཡོན་ཆབ་ཉིན་སྟར་དུས་གསུམ་དུ་ཏིང་མེད་པར་རང་གི་གསོལ་ཞལ་ཆུར་བཀྲུས་ཏེ་འབུལ་མཛད། སྔར་རྒྱ་གར་གྱི་རྒྱལ་པོ་ཆེན་པོ་ཚོས་སྦྱིན་པ་གཏོང་བ་ན་སྦྱིན་པའི་ཁང་པ་བརྩིགས། དེར་རྒྱལ་པོ་རང་ཉིད་བྱོན་ནས་ལག་
བསྟར་ཏེ་སྦྱིན་པ་བཏང་བ་ལྟར་ཡོན་ཆབ་འབུལ་སྐབས་ཀྱང་སྦྱིན་པ་ལག་ལེན་གྱི་ཁྱད་པར་ཞེས་ཕུལ་བའི་ཕན་ཡོན་འབུལ་མཁན་རང་ཉིད་ལ་འབྱུང་བས་རང་གིས་ལག་བསྟར་ནས་འབུལ་དགོས། ཇོ་བོ་ཆེན་པོ་སྐུ་བ་གྲེས་པའི་སྐབས་ཀྱང་ཡོན་ཆབ་ཇོ་བོ་རང་

[019A]༄༅། །གིས་ཕྱག་བསྟར་ནས་ཕུལ་མཛད་པས། སློབ་མ་ཚོས་ཨ་ཏི་ཤ་འོ་བརྒྱལ་བ་འདུག་ངེད་ཚོས་འབུལ་བྱས་པས། ཇོ་བོའི་ཞལ་ནས། འོ་ན་པའི་ལྟོ་ཟ་རྒྱུ་དེའང་ཇོ་བོ་འོ་བརྒྱལ་བར་འདུག་པས་ངེད་ཚོས་ཟ་ཟེར་བ་ཡིན་ནམ་
གསུངས། དེ་ལྟར་སངས་མ་རྒྱས་བར་དུ་ཚོགས་བསགས་སྒྲིབ་སྦྱང་བྱེད་དགོས། གོང་དུ་ཞུས་པ་ལྟར་སར་གནས་ཀྱི་བྱང་སེམས་རྣམས་ཀྱང་ལུས་སྟོང་ཕྲག་དུ་མར་སྤྲུལ་ཏེ་སངས་རྒྱས་ཀྱི་ཞིང་མང་པོར་བྱོན་ནས་བསགས་སྦྱང་མཛད། སང་ཐོ་རངས་
འཚང་རྒྱ་རྒྱུའི་བྱང་སེམས་དེས་ཀྱང་དོ་ནུབ་བླ་མ་ཚོགས་ཀྱི་ཞིང་དུ་སྤྱན་དྲངས་ནས་ཚོགས་བསགས་མཛད་པ་ཡིན། བསོད་ནམས་ཆུང་ཆུང་ནས་མནང་ས་ཆུང་མི་བྱེད་པར་སྤོས་རྐང་གཅིག་ཡན་ཆད་འབུལ་གང་ཐུབ་བྱེད། དགེ་བཤེས་ཕུ་ཆུང་བས་དང་
པོར་སྤང་སྤོས་ཕུལ་བ་ནས་བསོད་ནམས་འཕེལ་ཏེ་མཐར་ཨ་ག་རུ་ལ་སོགས་པ་གསེར་སྲང་མང་པོས་ཉོས་ནས་ཕུལ་རྒྱུ་བྱུང་བར་གསུངས་ཚུལ། མཆོད་པ་དངོས་སུ་རྒྱ་ཆེ་ཆུང་གང་ཡོད་ཀྱང་ཡིད་ཀྱིས། མདོ་ཕལ་པོ་ཆེ་ལས་གསུངས་པའི། མཆོད་ཡོན་
ཕལ་ཆེར་མཆོད་ཡོན་བླ་བྲེ་དང། །ཞེས་སོགས་ལྟར་ས་དང་བར་སྣང་ནམ་མཁའི་ཁྱོན་ཐམས་ཅད་གང་བར་མོས་ཏེ་ཕུལ་ན་དེའི་ཚོད་ཀྱིས་བསོད་ནམས་ཀྱི་ཚོགས་རྫོགས་ཚབས་ཆེ། མཆོད་ཡོན་གྱི་བླ་བྲེ་སོགས་མ་ག་དྷ་བཟང་མོའི་གཏམ་རྒྱུད་ལས་བྱུང་བ་
ལྟར་མོས། ཡིད་འོང་ཀུན་ལ་སྦྱར་བ་ཡིན། དེ་ལྟ་བུའི་མཆོད་པ་དངོས་སུ་བཤམས་པ་དང་ཡིད་ཀྱིས་སྤྲུལ་པའི་མཆོད་པའི་སྤྲིན་གྱི་ཕུང་པོ་འདི། རྗེ་ཆོས་རྒྱན་གྱིས། ཞིང་མཆོག་དམ་པ་རྗེ་བཙུན་བླ་མ་ལ། །སོགས་གསུངས་པ་ལྟར་གདུལ་བྱའི་བསོད་ནམས་ཀྱི་

[019B] །ཞེས་པ་ཡིན། སྐབས་འདིར་མཎྜལ་རྒྱས་པར་ཕུལ་ཀྱང་ཆོག་ཆུ་གཉིས་ཉེར་སྤྱོད་སོགས་འབུལ་བ་བླ་ན་ཡོད་པའི་མཆོད་པ། རང་གི་སྙིང་ག་
ནས་རྡོ་རྗེ་མཆོད་ལྷ་སྤྲོས་ཏེ་ཀུན་བཟང་མཆོད་སྤྲིན་ཕུལ་བ་བླ་ན་མེད་པའི་མཆོད་པ་སྟེ་དེ་གཉིས་ཀ་ཕྱིའི་མཆོད་པ། ཤ་ལྔ་དང་བདུད་རྩི་ལྔ་སོགས་སྦྱངས་རྟོགས་སྦར་གསུམ་བྱས་ཏེ་ཕུལ་བ་ནང་མཆོད། པདྨ་ཅན་སོགས་སྤྲོས་ཏེ་ཐུགས་ཀའི་རྡོ་རྗེ་འཆང་གི་
ཡུམ་ལ་ཐིམ་ཞིང། དེ་གཉིས་ཡབ་ཡུམ་སྙོམས་འཇུག་གི་དགའ་བས་རོལ་བར་མོས་པ་གསང་མཆོད། དེ་ལ་བརྟེན་ནས་ཚོགས་ཞིང་གི་ཐུགས་རྒྱུད་ལ་བདེ་སྟོང་གི་ཡེ་ཤེས་ཁྱད་པར་ཅན་འཁྲུངས་པར་མོས་པ་དེ་ཁོ་ན་ཉིད་ཀྱི་མཆོད་པ་ཡིན། དེ་དག་དབང་བཞིའི་
ལམ་དང་འབྲེལ་བས་དགོས་པ་ཆེ་གསུངས། བཞི་པ་བཤགས་པའི་ཡན་ལག་ནི། གང་ཞིག་ཐོག་མེད་ཅེས་སོགས་གསུངས། བཤགས་པ་འདི་ཤིན་ཏུ་གནད་ཆེ་སྟེ། ཚེ་འདི་ཕྱི་ཀུན་ཏུ་མི་བདེ་བ་བྱུང་ཚད་སྔར་སྡིག་པ་བྱས་པའི་འབྲས་བུ་ཡིན། རང་
རེ་སྡོམ་པ་ལེན་རྒྱུ་གང་ཡོད་བླངས་ཀྱང་བསྲུང་རྒྱུ་སྣེ་གཅིག་ཀྱང་དཀའ། དགེ་སློང་ལྟ་བུ་ཡིན་ན་ཉིན་རེ་ལ་སོ་ཐར་གྱི་ལྟུང་བ་སྟོང་ཕྲག་ཙམ་འབྱུང། བྱང་སེམས་དང་སྔགས་ཀྱི་ལྟུང་བ་ནི་ཆར་འབབས་པ་བཞིན་འབྱུང་ཞིང་ཉེས་དམིགས་ཀྱང་ཤིན་ཏུ་ཆེ། དེ་
དག་བཤགས་པ་མ་བྱས་ན་དམྱལ་བར་འཕེན་ངེས་པས་བཤགས་པ་ནན་ཏན་བྱེད་པ་གལ་ཆེ། སྤྱིར་དམྱལ་བའི་རྒྱུ་ལ་སྐད་གྲགས་ཡོད་པའི་སྡིག་པ་མི་དགོས། དགེ་སྡིག་གང་བྱས་ཀྱང་རྒྱུ་ཆུང་ངུ་ལས་འབྲས་བུ་ཆེན་པོ་འབྱུང་སྟེ། དཔེར་ན་ཕྱིའི་རྒྱུ་འབྲས་

[020A]༄༅། །འཕེལ་ཆེ་བ་ཁམ་སྡོང་ལྟ་བུ་ལ་མཚོན་ན། རྒྱུ་ས་བོན་ཁམ་ཚིག་ཆུང་ངུ་ཞིག་ལས་མེད་ཀྱང། འབྲས་བུ་ཁམ་བུའི་སྡོང་པོ་དང་ཡལ་ག་ལོ་མ་མེ་ཏོག་འབྲས་བུ་རྣམས་ལོ་རེ་བཞིན་ཟད་པ་མེད་པར་འཕེལ་བ་དངོས་སུ་མཐོང་རྒྱུ་
ཡོད་པ་ལོ་ཏོག་སོགས་གཞན་ལའང་འདྲ། ཕྱིའི་རྒྱུ་འབྲས་འཕེལ་ཆེ་བ་དེ་བཞིན་དུ་ནང་གི་རྒྱུ་འབྲས་ཀྱང་འཕེལ་ཆེ་བ། གཞན་ལ་སྤྲེའུ་དང་སྦལ་པ་འདྲ་ཟེར་བ་དང། ཁྱི་རྒན་ཟེར་བ་ཙམ་གྱིས་ཀྱང་དེ་དང་དེའི་སྐྱེ་བ་ལྔ་བརྒྱ་ལེན་དགོས་པར་མདོ་སྡེ་སོགས་ནས་
འབྱུང་བ་ལྟར་མཆུ་འགུལ་ཙམ་བྱས་པས་ཀྱང་ངན་སོང་དུ་ཐིབ་ཀྱིས་ནོན་པ་ཡོད། དགེ་བ་ཡང་དེ་བཞིན་འཕེལ་ཆེ་བ་དགེ་སློང་མ་དཀར་མོ་སོགས་ཀྱི་སྔོན་བྱུང་བཅས་སྩལ། ད་ལྟ་ངེད་ཚོས་ཉིན་རེ་བཞིན་ངན་སོང་གི་རྒྱུ་མང་པོ་བསྒྲུབ་བཞིན་པ་འདི་ལ་བསམས་
ན་དེ་རིང་གཅིག་པུའི་སྡིག་པས་ཀྱང་ངན་སོང་གསུམ་དུ་བསྐལ་པ་མང་པོར་སྐྱེ་བའི་རྒྱུ་བསྒྲུབས་པ་ཡིན། རང་ཅག་ལ་སྡིག་པའི་ངོས་ནས་བལྟས་ན་རྒྱལ་པོའི་བང་མཛོད་དང་འདྲ་བས་དེ་དག་བཤགས་པ་མ་བྱས་ན་ཕྱི་མར་ངན་སོང་རང་དུ་འགྲོ་བར་ཐག་
ཆོད༑ སྡིག་པ་ལ་སྐྱོན་མ་གཏོགས་ཡོན་ཏན་གཞན་མེད་ཀྱང་བཤགས་ནས་འདག་རྒྱུ་ཡོད་པ་དེ་སྡིག་པའི་ཡོན་ཏན་ཡིན་པས་བཤགས་པ་རྒྱུན་རིང་ཤུགས་དྲག་གནད་སྨིན་ཞིག་བྱུང་ན་སྡིག་པ་སྟོབས་ཆེན་ཡང་འདག་ནུས་པ་སོར་ཕྲེང་ཅན་དང། མ་སྐྱེས་
དགྲ༑ བྲམ་ཟེའི་ཁྱེའུ་མཐོང་ལྡན་རྣམས་ཀྱི་ལོ་རྒྱུས་བཅས་གསུངས། དེང་སང་དགེ་བ་བྱེད་མཁན་ལ་གྲ་མི་འགྲིགས་པ་མང་པོ་བྱུང་ན། ཁ་ཅིག་གིས་ཁོས་རྣམ་དཀར་ཆོས་ཕྱོགས་དེ་ཙམ་བྱེད་པ་ལ་དེ་འདྲ་ཡོང་མདོག་ཁ་པོ་མེད་པས་དགེ་སྡིག་གི་ལས་

[020B] དེ་ལས་འབྲས་ངེས་པར་ཡོད་པའི་རྟགས་ཡིན་ཏེ། ཆོས་བྱེད་ལ་བཀྲ་མི་ཤིས་པ་མང་པོ་བྱུང་བ་དེ་ཚེ་རབས་སྔོན་མའི་སྡིག་པའི་འབྲས་བུ་ད་ལྟ་སྨིན་ནས་དགེ་འབྲས་རྣམས་ཕྱི་མར་སྨིན་པའི་རྟགས་ཡིན་པས་དགའ་སྤྲོ་བྱ་
སྡིག་པ་བྱེད་མཁན་ལ་ལམ་འགྲོ་ཆེན་པོ་ཡོང་བ་ནི་དེ་ལས་ལྡོག་པ་ཡིན་པས་འཇིགས་སྐྲག་དང་བཤགས་སྡོམ་སོགས་བྱ་དགོས། བཤགས་པ་སྟོབས་ཆེ་ཆུང་གིས་སྡིག་པ་འདག་ཚབས་ཆེ་ཆུང་དེ་བཞིན་འབྱུང། སྤྱིར་ཚེ་འདི་ལ་བཤགས་པ་ཤུགས་དྲག་
ཤིན་ཏུ་སྟོབས་ཆེན་གཅིག་བྱ་དགོས། དེ་ཡང་དཔེར་ན། མི་ཚང་བུ་ལོན་ཆེན་པོ་ཡོད་པ་ཞིག་གིས་བུ་ལོན་གསར་པ་མ་བླངས་པར་བུ་ལོན་རྙིང་པ་ཚང་མ་ཕར་སྤྲོད་ཐབས་བྱས་ན་བུ་ལོན་སོད་པའི་དུས་ཡོང་བ་ལྟར་ཐོག་མེད་ནས་བསགས་པའི་སྡིག་པ་
རྣམས་རྨི་ལམ་ན་སྡིག་པ་དག་པའི་རྟགས་ཡང་ཡང་མ་བྱུང་བར་དུ་བཤགས་པ་བྱེད། འདི་རང་ཅག་གི་ལག་ལེན་ལ་ལྷོ་བྲག་གྲུབ་ཆེན་དང། རྗེ་ཐམས་ཅད་མཁྱེན་པའི་རྣམ་ཐར་ལྟར་གཙོ་བོར་ལྟུང་བཤགས་དང་འབྲེལ་བའི་བརྐྱངས་ཕྱག་བྱེད་པ་དེ་རང་
བཟང། སྡིག་པ་དག་པའི་རྟགས་བསྐུལ་བྱེད་ཀྱི་གཟུངས་ལས་བྱུང་བ་ལམ་རིམ་ཆེན་མོ་སོགས་ལས་གསུངས། དེ་ནས་ཉིན་རེ་བཞིན་དགོང་མོ་ཉལ་ཁར་རྡོར་སེམས་བསྒོམ་བཟླས་དང་འབྲེལ་བའི་ཡིག་བརྒྱ་ཉེར་གཅིག་རེ་དང། ལྟུང་བཤགས་ལྟ་བུའི་
སྒོ་ནས་བཤགས་པ་གནད་སྨིན་རེ་བྱས་ན་དེའི་ཉིན་མོའི་སྡིག་ཧྤའི་འཕེལ་ཁ་ཆད་འགྲོ་དེ་ལྟར་སྡིག་པ་ཉིན་བྱུང་བ་ནུབ་བཤགས། ནུབ་བྱུང་བ་ནངས་པར་བཤགས་ཏེ་སྡིག་ལྟུང་དང་ཞག་ཏུ་མི་འགྲོགས་པ་བྱེད། བཤགས་པ་སྟོབས་ཆེན་ཡོང་བ་ལ་

[021A]༄༅། །གཉེན་པོ་སྟོབས་བཞི་ཚང་དགོས། དེ་ལ་རྟེན་གྱི་སྟོབས་ནི་སྐྱབས་སེམས་བྱེད་པ་ལ་བྱ་སྟེ། གང་ལ་བརྟེན་ནས་སྡིག་པ་ལས་ལྡང་པའི་རྟེན་ཞིག་ལ་འཇོག་ཅིང། སྡིག་པ་ཕལ་ཆེར་སངས་རྒྱས་དང་སེམས་ཅན་གཉིས་ལ་བརྟེན་
ནས་བྱུང་བས་སངས་རྒྱས་ལ་བརྟེན་པའི་སྡིག་པ་སྐྱབས་འགྲོའི་སྒོ་ནས་སྦྱང། སེམས་ཅན་ལ་བརྟེན་པའི་སྡིག་པ་སེམས་བསྐྱེད་ཀྱི་སྒོ་ནས་སྦྱང་དགོས་པས་རང་ལུགས་ལ་རྟེན་གྱི་སྟོབས་སྐྱབས་སེམས་བྱེད་པ་ཉིད་ཡིན། རྣམ་པར་སུན་འབྱིན་
པའི་སྟོབས་ནི་འགྱོད་སེམས་བྱེད་པ་སྟེ། དཔེར་ན། མི་བཞིས་དུག་དང་འདྲེས་པའི་ཟས་མཉམ་དུ་ཟོས་ནས། གཅིག་ཤི། གཅིག་ཤི་ལ་ཁད་དུ་གྱུར། གཅིག་ན་ནས་ཡོད་ན། ཅིག་ཤོས་མ་ན་པ་དེ་ལ་འགྱོད་པ་གཏན་མི་བཟོད་པ་འོང་བ་ལྟར་སྔར་སྡིག་པ་བྱས་པའི་སེམས་
ཅན་གྲངས་མེད་པ་ཞིག་ནས་འགའ་ཞིག་ད་ལྟར་མྱལ་བ་སོགས་སུ་སྐྱེས་ཏེ་སྡུག་བསྔལ་མྱོང་བཞིན་པ་དང། འགའ་ཞིག་སྐྱེ་ཆོག་ཆོག་ཏུ་ཡོད་པ་ལ། བདག་ཀྱང་སྔར་བསགས་པའི་སྡིག་པ་ལ་བཤགས་པ་གནད་སྨིན་ཞིག་མ་བྱུང་ན་དེ་འདྲའི་ངན་
སོང་དུ་སྐྱེ་ངེས་སུ་ཐག་ཆོད་པར་བསམས་ནས་སྔར་སྡིག་པ་བྱས་པ་ལ་འགྱོད་གདུང་ཤུགས་དྲག་ཏུ་སྐྱེད་པ་ཡིན། གཉེན་པོ་ཀུན་སྤྱོད་ཀྱི་སྟོབས་ནི། སྤྱིར་སྡིག་པ་འདག་ཕྱིར་དགེ་བ་བྱས་ཚད་གཉེན་པོ་ཀུན་སྤྱོད་ཀྱི་སྟོབས་སུ་འགྲོ་ཡང། གཙོ་
བོར་འདི་ལ་དྲུག་གསུངས་པ་ལམ་ཁྲིད་ལས་བྱུང་བ་ལྟར་འདིར་ཡང་ཡིག་བརྒྱ་དང་ལྟུང་བཤགས་འདོན་པ་སོགས་ལ་བྱེད། ཉེས་པ་ལས་སླར་ལྡོག་པའི་སྟོབས་ནི། ཕྱིན་ཆད་སྲོག་ལ་བབ་ཀྱང་ངན་སོང་དུ་སྐྱེ་བའི་རྒྱུ་སྡིག་པ་མི་དགེ་བ་དེ་འདྲ་

[021B] སྟོབས་བཞི་ནས་གལ་ཆེ་ཤོས་རྣམ་པར་སུན་འབྱིན་པའི་སྟོབས་ཡིན། དེའི་འགྱོད་སེམས་བྱེད་པ་དེ་ཡོད་ན་སྟོབས་གཞན་རྣམས་རང་ཤུགས་ཀྱིས་འབྱུང། དགའ་ལྷ་གསར་བསྒྲིགས་ལྟར་ཀྱེ་མ་བདག་
ནི་འཁོར་བ་ཐོག་མེད་ནས། །ཞེས་སོགས་ཀྱིས་འགྱོད་གདུང་བསྐྱེད་ཅིང་ཐུགས་རྗེ་བསྐུལ་བ་སྔོན་དུ་གཏང། དེ་ནས་བཤགས་པ་དངོས་གཞི་བྱ་བ་གནད་ཡིན། དེའི་ཕྱིར་བདག་གིས་ཐོག་མེད་ནས་བསགས་པའི་སྒོ་གསུམ་གྱི་སྡིག་པ་ཅི་བགྱིས་ཐམས་ཅད་ཡིད་
ཡུལ་དུ་བྱས་ཏེ། སྡིག་པ་འབྱུང་པའི་སྒོ་ལུས་ངག་ཡིད་གསུམ་གྱིས་མི་དགེ་བ་སྔར་ཅི་བགྱིས་པ་སྤྱི་དང། ཁྱད་པར་རང་ཅག་རབ་ཏུ་བྱུང་བ་སོགས་ལ་ཆེད་དུ་བསྔགས་པའི་སྡོམ་གསུམ་གྱི་བཅས་པ་དང་འགལ་བའི་ཕམ་ལྷག་ལྟུང་བྱེད་སོར་བཤགས་ཉེས་
བྱས་རྩ་ལྟུང་སྦོམ་པོ་ཕྱོགས་མཐུན་དང་བཅས་པ་སྟེ་བཤགས་རྒྱུའི་སྡིག་པ་ངོས་བཟུང་ནས། དེ་དག་སྙིང་ཐག་པ་ནས་འགྱོད་པ་དྲག་པོས་སྡོམ་སེམས་དང་ལྡན་པའི་སྒོ་ནས་བཤགས་པ་ཡིན། སོ་སོར་བཤགས་ཞེས་པ་སྤྱིར་སོ་ཐར་ལ་བརྟེན་པའི་ཉེས་པ་དུས་
འབྲེལ་གསོ་སྦྱོང་གི་སྒོ་ནས་མཁན་སློབ་དགེ་འདུན་དང་བཅས་པའི་སྤྱན་སྔར་བཤགས། བྱང་སྡོམ་གྱི་དེ་བླ་མ་རྒྱལ་བ་སྲས་བཅས་ཀྱི་སྤྱན་སྔར་བཤགས། སྔགས་ཀྱི་དེ་བླ་མ་དཀྱིལ་འཁོར་པའི་ལྷ་ཚོགས་དང་བཅས་པའི་དྲུང་དུ་དབང་བླང་བ་སོགས་ཀྱིས་
བཤགས་དགོས་པར་གསུངས་ཡོད། ཁ་ཅིག་གིས་བཤགས་པ་བྱས་ཀྱང་སྡིག་པ་མི་འདག་སྙམ་ན་དེ་གཉེན་པོ་ལ་ཡིད་མི་ཆེས་པའི་ལོག་ལྟ་ཡིན། སྡིག་པ་ཡོད་གསུངས་པ་དང། བཤགས་པས་འདག་ཡོང་གསུངས་པ་གཉིས་ཀ་སངས་རྒྱས་ཀྱིས་

[022A]༄༅། །གསུངས་པས་བདེན་མཉམ་ཡིན། འདིའི་སྐབས་ཀྱང་སྡོམ་གསུམ་གྱི་བཅས་འགལ་རྣམས་དྲན་ཡུལ་དུ་བྱས་ནས་བཤགས་སྡོམ་ཤུགས་དྲག་ཏུ་བྱས་པས་སྡིག་ལྟུང་རྣམས་ལྷག་མེད་དུ་དག་པའི་མོས་པ་བྱེད། མཇུག་
ཏུ་སྡིག་པའི་འཁོར་གསུམ་མི་དམིགས་པའི་རྒྱས་བཏབ་ན་སྡིག་པ་འདག་པ་ལ་ཤིན་ཏུ་སྟོབས་ཆེ། མཚམས་འདིར་རྡོར་སེམས་བསྒོམ་བཟླས་བྱས་ཀྱང་ཆོག་དེ་བྱེད་ན་ཞལ་ཤེས་ལྟར་རྗེ་བླ་མ་སེམས་དཔའ་སུམ་བརྩེགས་སུ་གསལ་བའི་ཐུགས་
ཀའི་རྡོ་རྗེ་འཆང་དེ་ཉིད་རྡོར་སེམས་སུ་གྱུར། དེ་ལས་རྡོར་སེམས་དཔག་མེད་ཆད་དེ་རང་དང་སེམས་ཅན་ཐམས་ཅད་ཀྱི་སྤྱི་བོར་རྡོར་སེམས་རེ་བཞུགས་པ་རྣམས་ལས་བདུད་རྩི་འབེབ་སྦྱང་བྱེད་པ་སོགས་རྡོར་སེམས་བསྒོམ་བཟླས་ཀྱི་དམིགས་པ་གང་
ཡོད་སྦྱར། ཡིག་བརྒྱ་ཉེར་གཅིག་སོགས་བཟླ། རྡོར་སེམས་བསྒོམ་བཟླས་འདི་གནད་སྨིན་བྱུང་ན་དབང་བཞི་བྱིན་རླབས་ཀྱི་གོ་ཡང་ཆོད། འདི་དག་གི་སྐབས་རྣམས་སུ་ཚོགས་ཞིང་གི་བླ་མ་རང་ལ་ཐུགས་ཤིན་ཏུ་དགྱེས་པར་བསམས་པ་གནད་ཡིན་
གསུངས། ལྔ་པ་རྗེས་སུ་ཡི་རང་པའི་ཡན་ལག་ནི། སྙིགས་མའི་དུས་འདིར་ཞེས་སོགས་ཏེ། རྗེས་སུ་ཡི་རང་འདི་བྱང་ཆུབ་སེམས་དཔའི་ཉམས་ལེན་ཡིན། གཞན་གྱིས་དགེ་བ་བྱས་པ་ལ་ཕྲག་དོག་དང་འགྲན་སེམས་མི་བྱེད་པར་རྗེས་སུ་ཡི་རང་
བྱ་དགོས། བྱང་སེམས་ས་དང་པོ་བ་ལྟ་བུའི་དགེ་རྩ་ལ་ཡི་རང་བྱས་ན། རང་རེས་ལོ་སྟོང་ཕྲག་མང་པོར་ཕྱག་མཆོད་བྱས་པ་བས་ཕན་ཡོན་ཆེ། རྒྱུད་ཚོད་དམའ་བས་མཐོ་བ་ལ་ཡི་རང་བྱས་ན་དགེ་རྩ་ཕྱེད་ཙམ་དང། མཉམ་པས་མཉམ་པ་ལ་ཡི་རང་

[022B] མཐོ་བས་དམའ་བ་ལ་ཡི་རང་བྱས་པས་དགེ་རྩ་ལྷག་པར་ཐོབ། སྤྱིར་གང་ཟག་ལྔའི་དགེ་རྩལ་ཡི་རང་བྱ་ཆོག་ཀྱང། སྐབས་འདིར་རྗེ་ཙོང་ཁ་པ་ཆེན་པོའི་གསང་བ་གསུམ་གྱི་ཡོན་ཏན་ལ་རྗེས་སུ་ཡི་རང་བྱེད་པ་ཡིན། བླ་མའི་
རྣམ་ཐར་བཀླག་པའི་ཚེ་ཡང་རྗེས་སུ་ཡི་རང་གིས་བདག་གིས་ཀྱང་འདི་ལྟ་བུའི་རྗེས་སུ་སློབ་ནུས་པར་ཤོག་སྙམ་པ་དང། དེ་བཞིན་གཤེགས་པས་སྔར་སྐུ་ལུས་སྦྱིན་པར་བཏང་བ་ལྟ་བུ་རང་གིས་དེ་ལྟ་མི་ནུས་པ་ཡང་མཐར་དེ་ལྟར་ནུས་པར་ཤོག་སྙམ་
དུ་གསོལ་བ་འདེབས་ཤིང། སྨོན་ལམ་ཚུན་ཆད་བརྒྱག་དགོས། སྙིགས་མའི་དུས་འདིར་ཕལ་ཆེར་མདོ་སྔགས་ཀྱི་གཞུང་ལ་ཕྱོགས་རེ་བར་སོང། ཐོས་བསམ་སྒོམ་གསུམ་ཡ་བྲལ་དུ་སོང་ནས་སེམས་མི་རྟོག་པ་རྐྱང་རྐྱང་བསྒོམ་པ་ལས་ཐོས་བསམ་
མི་དགོས་ཟེར་བ་སོགས་མང་དུ་བྱུང་ཡང། ཐོས་པ་ནི་མིག་དང་འདྲ་བས་དེ་མེད་ན་སྒྲུབ་པ་ཉམས་སུ་ལེན་པ་མི་ཤེས་ཤིང། ཐོས་པ་བྱས་ཀྱང་སྒྲུབ་པ་མ་བྱས་ན་མི་ཡོང་སྟེ། ལྷས་བྱིན་དང་ལེགས་སྐར་སོགས་དང་འདྲ། རྗེ་ཙོང་ཁ་པ་ཆེན་པོ་ནི་དེ་ལྟ་བུ་མིན་པར་མཁས་གྲུབ་ཚད་མའི་གཞུང་ལ་དཔང་པོར་མཛད་དེ་མདོ་སྔགས་གང་ཐད་ནས་ཕྲ་རགས་ཐམས་ཅད་ལ། རྗེ་ཉིད་ཀྱིས། ངོམས་པ་མེད་པའི་ཐོས་པ་བྱེད་པར་ཤོག། །ཅེས་གསུངས་པ་ལྟར་ཐོས་བསམ་རྒྱ་ཆེར་མཛད་པས་ཕར་ཕྱིན། དབུ་ཚད་
འདུལ་མངོན། རྒྱུད་སྡེ་བཞི་སོགས་ཀྱི་གསུང་རབ་དགོངས་འགྲེལ་དང་བཅས་པ་ཐུགས་སུ་མ་ཆུད་པ་མེད། འདི་དག་གི་ཁུངས་ཀྱང་རྟོགས་བརྗོད་འདུན་ལེགས་མའི་སྐབས་དང་པོའི་ནང་དུ་གསུངས་པ་ལྟར་ཐོས་པའི་ཡོན་ཏན་དོ་ཟླ་མེད་པར་མཛད་

[023A]༄༅། །དེར་མ་ཟད་ཐོས་དོན་ལ་དཔྱད་པ་ཞིབ་མོར་གནང་བའང་རྗེ་བླ་མ་འདི་ལྟ་བུ་སྔོན་ཆད་མ་བྱུང་ལ། རྗེས་སུ་ཡང་འབྱུང་མི་ཐུབ་པ་ཡིན་ཏེ། བར་དུ་གཞུང་ལུགས་ཐམས་ཅད་གདམས་པར་འཆར་བ་སྔར་ཐོས་བསམ་
མཛད་པའི་གཞུང་ཐམས་ཅད་དཔྱད་པ་ཞིབ་ཏུ་མཛད་པ་ལ་བརྟེན་ནས་གསུང་རབ་མ་ལུས་གདམས་ངག་ཏུ་ཤར་ཏེ་ཐོས་བསམ་ཡ་མ་བྲལ་བར་ཉམས་སུ་བཞེས་པའི་ཚུལ་རྟོགས་བརྗོད་ཀྱི་སྐབས་གཉིས་པར་བལྟས་པས་ཤེས། དེ་ལྟར་ཐོས་པའི་
དོན་གསུང་རབ་གདམས་ངག་ཏུ་ཤར་ཡང་ཐུགས་ཚིམ་ཞིང་ངོམས་པ་མེད་པར་རྗེ་བཙུན་འཇམ་དཔལ་དབྱངས་ཀྱི་བཀའ་བཞིན་འོས་དགའ་ཆོས་ལུང་སོགས་སུ་དགུང་ལོ་སུམ་ཅུ་སོ་དྲུག་ནས་བཟུང་ཐོས་བསམ་སྒོམ་གསུམ་ཡ་མ་བྲལ་བར་བསྟན་པ་དང་
གཞན་དོན་ཁོ་ན་ཐུགས་ཉམས་སུ་བཞེས་ཏེ་དཔོན་སློབ་དགུ་པོ་བྱ་བྲལ་ལ་བྱོན། དཀའ་སྤྱད་ཚད་མེད་པ་གནང་ནས་ཞལ་སློབ་རྣམས་ཀྱིས་བཅུད་ལེན་ཡང་མཛད། རྟོགས་ལྡན་འཇམ་དཔལ་རྒྱ་མཚོས་ཤུག་འབྲུའི་བཅུད་ལེན་གནང་བས་བླ་མ་ཤུག་
འབྲུ་པ་ཞེས་གྲགས་པའང་བྱུང། སྒྲུབ་པ་སྙིང་པོའི་ཉམས་ལེན་ལ་རྩེ་གཅིག་ཏུ་གཞོལ་བར་མཛད་པས་སངས་རྒྱས་བྱང་སེམས་མང་པོའི་ཞལ་གཟིགས། ཁྱད་པར་རྗེ་བཙུན་འཇམ་པའི་དབྱངས་ཀྱིས་རྗེ་བླ་མའི་དངོས་ཀྱི་དགེ་བའི་བཤེས་གཉེན་
མཛད་དེ་མདོ་སྔགས་ཀྱི་གནད་མཐའ་དག་རྒྱུན་དུ་གསུངས་ཤིང། དགའ་ལྡན་སྙན་བརྒྱུད་སྤྲུལ་པའི་གླེགས་བམ་དང་བཅས་པ་གནང། སྤྲུལ་པའི་གླེགས་བམ་དུ་མདོ་སྔགས་ཀྱི་ཟབ་གནད་ཐམས་ཅད་དང། ལུང་བསྟན་ཡང་མང་པོ་ཡོད་ཀྱང་

[023B] གསུང་རབ་ཀྱི་དོན་མཁས་པ་སྔ་མས་ཐག་མ་ཆོད་པ་རྣམས་ཀྱང་རྗེ་འདིས་ཐག་བཅད། སྔར་ཁ་ཅིག་གིས་མཐོང་མ་མཐོང་བུ་ལ་དྲིས། ཐག་ཆོད་མ་ཆོད་རྗེ་ལ་དྲིས་ཞེས་ཟེར་བ་བྱུང་ཚུལ། བུ་ཞེས་པ་བུ་སྟོན་རིན་ཆེན་གྲུབ་
ཡིན་གསུངས། རྗེའི་གསུང་རབ་རྣམས་ལ་བོད་འདིར་ལྟ་ཞོག་རྒྱ་གར་གྱི་མཁས་པ་ཐོགས་མེད་སྐུ་མཆེད་སོགས་ཀྱི་གཞུང་གིས་ཀྱང་ངོ་ས་མེད་དེ། དེ་དག་གིས་གཞུང་ཕྱོགས་རེ་ཙམ་ལས། མདོ་སྔགས་ཡོངས་རྫོགས་ཀྱི་སྲོལ་བཏོད་པ་མེད་པའི་ཕྱིར་
རྗེ་བླ་མ་འདི་ངེས་པའི་དོན་དུ་འཇམ་དཔལ་དབྱངས་དངོས་ཡིན་ཀྱང་གདུལ་བྱ་ཐུན་མོང་བའི་སྣང་ངོར་ཡང་ས་ལམ་གྱི་བགྲོད་པ་སངས་རྒྱ་ཁ་མའི་ས་མཚམས། ཟུང་འཇུག་བརྙེས་པའི་སྔགས་ཀྱི་སྤྱོད་པ་མཛད་ཆོག་ཆོག་གི་བར་དུ་ཕེབས་ཀྱང་རྗེས་འཇུག་བུ་
སློབ་དང་བསྟན་པ་ལ་སྐྱོན་འབྱུང་བར་དགོངས་ནས་སྐུ་ཚེ་དེ་ལ་སྔགས་ཀྱི་སྤྱོད་པ་སོགས་མ་མཛད་པར་འཆི་བ་འོད་གསལ་གྱི་སྐབས་སུ་བར་དོ་ལོངས་སྤྱོད་རྫོགས་པ་སྒྱུ་མའི་སྐུར་བཞེངས་ཏེ་ཟུང་འཇུག་གི་གོ་འཕང་བརྙེས་པའི་ཚུལ་བསྟན་པ་ཡིན། རྟོགས་
བརྗོད་ཀྱི་སྐབས་གསུམ་བར་སྒྲུབ་པ་ཉམས་སུ་བླངས་ཚུལ་མདོ་ཙམ་ལས་མ་གསུངས་ཀྱང། ཉམས་ལེན་གྱི་རིམ་པ་རྣམས་རྗེའི་ཉམས་མགུར་དུ་བསྟན་པ་ཡོངས་རྫོགས་ཉམས་སུ་བླངས་ནས་སྒྲུབ་པ་སྙིང་པོར་གཞོལ་ཚུལ་ཟབ་རྒྱས་གསུངས་ཤིང། རྟོགས་
བརྗོད་འདུན་ལེགས་མ་རྗེ་བླ་མའི་ཐོས་བསམ་མཛད་པའི་རྣམ་ཐར་དང། ལམ་རིམ་བསྡུས་དོན་ནམ་ལམ་རིམ་ཉམས་མགུར་སྒྲུབ་པ་ཉམས་སུ་བཞེས་པའི་རྣམ་ཐར་ཡིན་པས་དེ་གཉིས་སྦྲགས་དགོས། དེས་ན་བསྟན་པ་ཐམས་ཅད་འགལ་མེད་དུ་རྟོགས་

[024A]༄༅། །པ་དང། གསུང་རབ་མ་ལུས་གདམས་ངག་ཏུ་འཆར་བའང་རྗེ་རིན་པོ་ཆེ་ལ་བྱུང། ཟབ་མོ་དབུ་མའི་ལྟ་བ། གསང་སྔགས་ཀྱི་སྒྱུ་ལུས་སོགས་སྔོན་ཆད་མཁས་པ་སུས་ཀྱང་གསལ་མ་ཐུབ་པ་མང་པོ་རྗེ་བླ་མ་འདིས་གསལ་
བར་མཛད། རྗེའི་རྣམ་ཐར་ཐུན་མོང་མ་ཡིན་པ་འདི་རྣམས་ཡིན། མདོ་སྔགས་ཀྱི་བསྟན་པ་ཡོངས་སུ་རྫོགས་པ་ལ་ཐོས་བསམ་སྒོམ་གསུམ་དང། གཞན་དག་དེ་ལ་བཀྲི་བ། གསུང་འབུམ་ཚུན་ཆད་ལའང་བསྟན་འགྲོའི་དོན་ཁོ་ན་མཛད་པས་རླབས་ཆེན་གྱི་
མཛད་པ་ཡང་དེ་ལ་བྱེད། དེ་ལྟ་བུའི་ཐོས་པ་སོགས་ལམ་བརྟེན་པར་རི་ཁྲོད་ལྟ་བུར་བསྡད་ཀྱང་སྔགས་འདྲ་བགྲང་ན་མ་གཏོགས་དམིགས་བརྩེ་མ་ཙམ་གྱི་དོན་ཡང་གོ་མི་ནུས། ཐོས་པ་དེ་ཡང་ལག་ལེན་གྱིས་སྒྲུབ་པ་སྙིང་པོར་གཞོལ་བ་ཞིག་མ་བྱུང་ན་སྤྲང་པོས་
གཏེར་གྱི་ཁ་བྱང་སྐེལ་བཏགས་ནས་བཀླགས་པ་དང་མཚུངས་གསུངས། དཔེར་ན་རིགས་ལམ་པ་ཚོས། མྱུ་གུ་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། ཞེས་བརྗོད་པ་ལྟ་བུ་ཡང་ཚིག་ཙམ་མ་ཡིན་པར་རིགས་པ་ཡང་དག་གི་ལམ་ནས་དྲངས་
ཏེ་དོན་གྱིས་བརྗོད་པ་ཞིག་དགོས། བདག་གི་བླ་མ་ཅོ་ནེ་རིན་པོ་ཆེས། རྣམ་མཁྱེན་ཟེར་བའི་སྐབས་སུ་ན་ནག་སྒུར་ཞིག་སེམས་ལ་ཤར་ན་བཟོ་ལྟ་མེད་གསུངས། ཐོས་དོན་དེ་གོམས་པ་ཞིག་བྱུང་ན་རྟོགས་པ་ཡང་དེས་སྐེ་འོང། འཚང་རྒྱ་བ་ལ་ཐོས་བསམ་སྒོམ་
གསུམ་ཡ་མ་བྲལ་བ་དགོས་པ་འདི་བཀའ་གདམས་གསར་རྙིང་གི་ཁྱད་ཆོས་ཡིན། རང་ཅག་རྣམས་ཀྱིས་ཀྱང་ཅི་ནུས་ཀྱིས་ཐོས་བསམ་སྒོམ་གསུམ་ཡམ་བྲལ་བ་བྱེད། དེ་ཡང་དང་པོར་ཐོས་པའི་གནས་སྐབས་ནས་སྒྲུབ་པ་ཉམས་སུ་ལེན་རྒྱུའི་དོན་དེ་ལ་

[024B] གང་ཐོས་བསམ་བྱས་པའི་དོན་དེ་སྒྲུབ་པ་ཉམས་ལེན་བྱེད་དགོས་པ་ཡིན། འདིར་མང་ཐོས་སྒྲུབ་ལ་བརྩོན་ཞེས་པ་རྗེ་རིན་པོ་ཆེའི་རྣམ་ཐར་གྱི་སྡོམ་ལྟ་བུ་ཡིན་པས་འདིའི་ཁོངས་ནས་རྗེའི་རྣམ་ཐར་ཡོངས་རྫོགས་ཀྱི་དོན་སྟོན། ཚིག་འདི་
གནད་འགག་ཧ་ཅང་ཆེ། སྒྲུབ་ལ་བརྩོན་ལུགས་ཀྱང་རྗེས་པན་གྱིས། བསྒོམ་ན་ཐོས་པ་མི་དགོས་ཞེས། །བླུན་པོ་བློ་རྒྱ་ཆུང་ངུ་སྨྲ། །ཐོས་པ་མེད་པའི་སྒོམ་པ་ནི། །འབད་ཀྱང་དུད་འགྲོའི་སྒྲུབ་ཐབས་ཡིན། ཞེས་དང། ཐོས་པ་མེད་པའི་སྒོམ་པ་དེ། །ལག་རྡུམ་བྲག་
ལ་འཛེགས་པ་འདྲ། །ཞེས་པ་ལྟ་བུར་མ་སོང་བར་མདོ་རྒྱུད་དགོངས་འགྲེལ་དང་བཅས་པ་ལ་ཐོས་བསམ་རྒྱ་ཆེན་པོ་གནང་བའི་དོན་རྩེ་གཅིག་ཏུ་སྒྲུབ་པ་སྙིང་པོར་མཛད་དེ་ཆོས་སྤྱོད་བཅུ་པོ་རྣམས་ཀྱང་ཟུང་འབྲེལ་དུ་ཉམས་སུ་བཞེས་པ་ཡིན། མདོར་བསྡུ་ན། རྗེའི་
མཛད་པ་རྣམ་ཐར་གང་ལའང་ཚེ་འདི་སྣང་ལ་ཞེན་པའི་ཆོས་བརྒྱད་ནག་པོ་དང། རང་གཅེས་འཛིན་གྱིས་བསླད་པའི་ཆོས་བརྒྱད་ཁྲ་བོ་དང། སྟོང་ཉིད་མ་རྟོགས་པའི་བྱང་ཆུབ་སེམས་དཔའ་རྣམས་ལའང་འབྱུང་བའི་བདེན་པའི་དངོས་པོར་འཛིན་པའི་དངོས་
ཞེན་གྱིས་བསླད་པ་ཆོས་བརྒྱད་དཀར་པོ་སྟེ་ཆོས་བརྒྱད་དཀར་ནག་ཁྲ་གསུམ་གང་གིས་ཀྱང་མ་བསླད་པར་མཛད་ཆེན་བཞི་དང། བསྟན་བཅོས་འགྲན་ཟླ་དང་བྲལ་བ་མང་པོ་བརྩམས་པ་དང། ཐུབ་བསྟན་ཡོངས་རྫོགས་ཚང་ལ་དྲི་མ་མེད་པའི་སྲོལ་གསར་དུ་
བཙུགས་པ་སོགས་དལ་འབྱོར་དོན་ཡོད་བྱེད་པའི་མཛད་པ་རླབས་ཆེན་སྤྱི་དང། ཁྱད་པར་རྗེ་རིན་པོ་ཆེ་མ་བྱོན་གོང་བོད་ཀྱི་མཁས་པ་སྔ་མ་སུས་ཀྱང་ཇི་བཞིན་མ་ཕྱེད་པའི་ཟབ་མོ་ཡང་དག་པའི་ལྟ་བའི་བསྟན་པ་ཉི་མ་ཤར་བ་ལྟར་གསལ་བར་མཛད་པ་སོགས་ཀྱི་

[025A]༄༅། །བཀའ་དྲིན་དྲན་ནས་རྗེས་སུ་ཡི་རང་བྱེད་ཅིང། བདག་ཀྱང་དེ་ལྟ་བུའི་རྣམ་ཐར་འཁྱོངས་པར་བྱིན་གྱིས་བརླབ་ཏུ་གསོལ་སྙམ་པ་བྱ། ད་དུང་རྒྱས་པར་བྱེད་ན་རྗེའི་རྣམ་ཐར་དང་སྦྱར་ནས་འཆད་ན་ཡི་རང་ཆེན་པོ་སྐྱེ་ཚབས་
ཆེ་ཡང་ཧ་ཅང་རྒྱས་པས་དེ་ཙམ་གྱིས་ཆོག་པར་ཞུས་གསུངས། དྲུག་པ་ཆོས་འཁོར་བསྐོར་བར་བསྐུལ་བའི་ཡན་ལག་ནི། རྗེ་བཙུན་བླ་མ་དམ་པ་སོགས་ཏེ། སྤྱིར་རང་གི་ཤེས་རྒྱུད་ཡོངས་སུ་དག་ན་དེ་བཞིན་གཤེགས་པའི་གསང་གསུམ་གྱི་
སྣང་བ་འབད་མེད་ལྷུན་གྲུབ་ཏུ་འབྱུང་ཡང། ཆོས་འཁོར་བསྐོར་བར་བསྐུལ་བ་གནད་ཤིན་ཏུ་ཆེ་སྟེ། ཆོས་འཁོར་ལ་ལུང་རྟོགས་གཉིས་ལས། རྟོགས་པའི་ཆོས་འཁོར་ནི་རྟོགས་པའི་ཡོན་ཏན་གང་ཟག་གཅིག་ནས་གཅིག་གི་རྒྱུད་དུ་འཕོ་བ་ལ་
བྱེད་ཅིང། དེ་ལུང་གི་ཆོས་འཁོར་བསྐོར་བ་ལ་རག་ལས། དེ་ཡང་གསོལ་བ་འདེབས་པ་ལ་རག་ལས་པ་ཡིན། འདིར་རྗེའི་ཐུགས་ཆོས་སྐུའི་ནམ་མཁའ་ལ་དཔེར་བྱས་ནས། མཁྱེན་པ་དང་བརྩེ་བའི་ཆུ་འཛིན་ཏེ་སྤྲིན་འཁྲིགས་པ་ལས་གདུལ་བྱ་
རྣམས་ཀྱི་བློ་ཡི་འཛིན་མ་སྟེས་གཞིར་གང་ལ་གང་འདུལ་གྱི་ཟབ་པ་དང་རྒྱ་ཆེ་བའི་ཆོས་ཀྱི་ཆར་པ་འབད་མེད་ལྷུན་གྲུབ་ཏུ་དབབ་ཏུ་གསོལ་ཞེས་པ་ཐུན་མོང་བ་དང། ཐུན་མོང་མ་ཡིན་པ་ལྟར་ན་མཁྱེན་པ་སྟོང་ཉིད་རྟོགས་པའི་ཤེས་རབ་དང། བརྩེ་བ་
བདེ་བ་ཆེན་པོའི་ཡེ་ཤེས་ཏེ། སྙིང་རྗེའི་སྐད་དོད་ཀ་རུ་ཎ་ཞེས་པ་བདེ་འགོག་ལ་འཇུག་ཅིང། དེ་བདེ་བ་ཆེན་པོའི་ཡེ་ཤེས་ལའང་བསྒྱུར་དུ་རུང་བ་གྲུབ་ཆེན་ས་ར་ཧས། སྙིང་རྗེ་དང་བྲལ་སྟོང་པ་ཉིད་ཞུགས་པས། །ཞེས་གསུངས་པའི་དགོངས་པ་ཡིན་

[025B] གདུལ་བྱའི་འཛིན་མ་སྟེ་གདུལ་བྱ་ས་གཞི་ཡིན་རྒྱུ་ལྟ་བུ་བྱས་ཏེ་དབང་བཞི་སོགས་ཀྱིས་གདུལ་བྱའི་རྒྱུད་སྨིན་པར་
བྱས་པའི་ཞིང་སར། མདོ་ལྟར་ན། ཐབས་ཀྱི་ཆ་གསུངས་པ་རྣམས་རྒྱ་ཆེ་བ་དང། ཤེས་རབ་ཀྱི་ཆ་རྣམས་ཟབ་པ། སྔགས་ལ། རྒྱུད་སྡེ་འོག་མར་རྒྱ་ཆེ་བ་མཚན་བཅས་ཟབ་པ་མཚན་མེད། རྒྱུད་སྡེ་གོང་མ་བླ་མེད་ལྟར་ན་རྒྱ་ཆེ་བ་བསྐྱེད་རིམ། ཟབ་པ་རྫོགས་
རིམ་སྟེ་དོ་ལྟ་བུའི་ཟབ་རྒྱས་ཀྱི་ཆོས་ཆར་དབབ་ཏུ་གསོལ། ཞེས་པ་ཡིན། འདིར་ཆོས་སྐུ་ནམ་མཁའི་གཟུགས་སུ་བཀོད་པ་སོགས་གཟུགས་ཅན་གྱི་རྒྱུན་དུ་མཛད། འདིའི་སྐབས་བློས་ལྕོགས་ན་གསེར་འཁོར་རྩེ་བས་སྟོང་དང་ལྡན་པ་ཞིག་ཕུལ་བར་མོས་ཏེ་མདོ་
སྣགས་སྤྱི་བྱེ་བྲག་གི་ཆོས་འཁོར་བསྐོར་བའི་གསོལ་བ་སྔར་ལྟར་གདབ། དེ་ལྟར་ཆོས་ཀྱི་འཁོར་ལོ་བསྐོར་བ་ནི་ཆར་པ་དང་འདྲ་བ་སྟེ། ས་གཞི་དང་འདྲ་བའི་གདུལ་བྱའི་རྒྱུད་ལ་ཟབ་པ་དང་རྒྱ་ཆེ་བའི་ཆོས་ཆར་དབབ་པས་སྐུ་གསུམ་གྱི་ལོ་ཏོག་སྐྱེ་བར་འགྱུར་
བས༑ དེའི་ཕྱིར་ཆོས་འཁོར་བསྐོར་བར་བསྐུལ་བ་ཡིན་གསུངས། དགའ་ལྷ་འདི་ཉིད་ཀྱི་གཞུང་ནས་གསུངས་པའི་བཞུགས་གསོལ་གྱི་ཡན་ལག་གོང་དུ་སོང་ཟིན་ཀྱང། ཕུར་ལྕོག་ངག་དབང་བྱམས་པས་གསར་བསྣན་མཛད་པའི་རྣམ་དག་འོད་གསལ་
མ་མཚམས་འདིར་བཏོན་ཀྱང་ཆོག་གསུངས། བདུན་པ་བསྔོ་བའི་ཡན་ལག་ནི། བདག་གིས་ཇི་སྙེད་ཅེས་སོགས་གསུངས། འདི་ཡང་ཤིན་ཏུ་གལ་ཆེ་སྟེ། བསྔོ་བ་མ་བྱས་ན་ཁོང་ཁྲོ་རེ་རེས་ཀྱང་བསྐལ་པ་བརྒྱ་སྟོང་དུ་བསགས་པའི་དགེ་རྩ་འཇོམས་པར་

[026A]༄༅། །སྤྱོད་འཇུག་དང་འཇུག་པ་སོགས་ལས་གསུངས་པ་ལྟར་དང། བསྔོ་བ་བྱས་ན་བླ་མེད་བྱང་ཆུབ་མ་ཐོབ་བར་དུ་མི་འཛད་དེ། བློ་གྲོས་རྒྱ་མཚོས་ཞུས་མདོར། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང། །ཞེས་སོགས་ལྟར། དཔེར་
ན༑ ཆུ་ཟངས་གང་ལ་འོ་མ་ཐུར་མ་གང་བླུགས་ནས་རོ་གཅིག་ཏུ་འདྲེས་པ་ལྟར་ཡིན། བཀའ་གདམས་བློ་སྦྱོང་ལས། ཐོག་མཐའ་གཉིས་ལ་བྱ་བ་གཉིས། །ཞེས་གསུངས་པ་ལྟར་དགེ་རྩ་གང་བྱས་ཀྱང་ཐོག་མར་ཀུན་སློང་བཅོས་པ་དང། མཇུག་ཏུ་བསྔོ་
སྨོན་བྱེད་པ་འདི་གཉིས་གལ་ཆེ། བསྔོ་བྱའི་རྫས་ཤིག་ངོས་བཟུང་ནས་སྨོན་ལམ་འདེབས་པ་ནི་བསྔོ་སྨོན་གཉིས་ཀ་ཡིན། བསྔོ་བྱའི་རྫས་མེད་ན་སྨོན་ལམ་ལས་བསྔོ་བ་མིན། བསྔོ་བ་ལས་གང་དུ་བསྔོ་བ། ཚུལ་ཇི་ལྟར་བསྔོ་བ། བསྔོ་བའི་ངོ་བོ་
བསྔོ་བའི་དཔང་པོ་སོགས་དང། དེ་དག་ལ་བདེན་ཞེན་བཀག་ཚུལ་རྣམས་ལམ་ཁྲིད་ལས་ཤེས་དགོས་པར་གསུངས། དགེ་རྩ་ནི་གསེར་རྡོག་རྡོག་ལྟ་བུ་དང། བསྔོ་སྨོན་ནི་བཟོ་བྱེད་པ་དང་འདྲ་བས། རང་གི་དགེ་རྩ་དེ་བསྔོ་བྱའི་རྫས་སུ་བཟུངས་ནས་མཐར་
ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ། སྤྱིར་བསྔོ་བའི་ཡུལ་ལ། ཕྱག་འཚལ་བ་དང་མཆོད་ཅིང་བཤེགས་པ་དང། །སོགས་ལྟར་རྫོགས་བྱང་དུ་བསྔོ་བ་དང། རྒྱལ་སྲས་སྨོན་ལམ་གངྒའི་ཀླུང་རྣམས་ནི། །སོགས་ལྟར་དམ་ཆོས་
འཛིན་པའི་རྒྱུར་བསྔོ་བ། སྟོན་པ་བླ་ན་མེད་པའི་བསྟན་པ་དང། །སོགས་ལྟར་ཚེ་རབས་ཐམས་ཅད་དུ་བླ་མས་རྗེས་སུ་འཛིན་པའི་རྒྱུར་བསྔོ་བ་སྟེ་གསུམ་ལས། འདིར་ནི་བསྔོ་སྨོན་གྱི་མཆོག་ཏུ་གྱུར་པ་དམ་ཆོས་འཛིན་པའི་རྒྱུར་བསྔོ་བ་ཡིན། དེ་ཡང་

[026B] ཡན་ལག་བདུན་པ་ཕུལ་བ། གསོལ་བ་འདེབས་པ་སོགས་དུས་གསུམ་དུ་བསགས་པའི་དགེ་བའི་རྩ་བ་ཇི་སྙེད་ཅིག་མཆིས་པ་ཐམས་ཅད་རྙེད་བཀུར་སྙན་གྲགས་སོགས་ཀྱི་དབང་དུ་མ་ཡིན་
པར་སེམས་ཅན་རྣམས་ལ་གང་ལ་གང་ཕན་པར་སྤྱོད་འཇུག་སྨོན་ལམ་ལས་གསུངས་པ་བཞིན་འགྱུར་བ། སྤྱིར་སངས་རྒྱས་ཀྱི་བསྟན་པ་དང། ཁྱད་པར་དུ་ཡང་རྗེ་ཙོང་ཁ་པ་བློ་བཟང་གྲགས་པའི་དཔལ་གྱི་བསྟན་པ་ལྟ་སྒོམ་སྤྱོད་གསུམ་
མཁས་བཙུན་བཟང་གསུམ་སོགས་བསྟན་པའི་སྙིང་པོ་དྲི་མ་མེད་པ་འདི་ཉིད་ཡུན་རིང་དུ་གསལ་བྱེད་ཤོག་ཅེས་པའོ། སྤྱིར་ས་དགེ་རྙིང་མ་ཀར་འབྲུག་སོགས་སངས་རྒྱས་ཀྱི་བསྟན་པ་ཡིན་པ་ཙམ་མཚུངས་ཀྱང། རྟོགས་བརྗོད་འདུན་ལེགས་
མ་ལས་གསུངས་པ་ལྟར་དང་པོ་རྒྱ་ཆེན་ཐོས་པ་མང་དུ་བཙལ་བ་ནས་བཟུང་སྟེ་ཆང་བཏུང་ཐོ་ཅོ་སོགས་སྤྱོད་ངན་གྱི་དྲི་ཙམ་ཡང་མི་མངའ་བར་བསླབ་པ་གསུམ་གྱིས་རྒྱུད་དུལ་བའི་སྒོ་ནས་ཟུང་འཇུག་གི་གོ་འཕང་བརྙེས་པའི་བར་ཁྱད་ཆོས་མཚུངས་ཟླ་མེད་པ་
ཡོད་པས་འདིར་ཡང་བསྟན་པའི་སྙིང་པོ་ཞེས་གསུངས་པ་རེད། བསྟན་པའི་སྙིང་པོ་དེ་ལའང་ཟབ་རྒྱས་དང། སྙིང་པོའི་སྙིང་པོ། སྙིང་པོའི་ཡང་སྙིང། དེའི་ཡང་ཡང་སྙིང་རྣམས་སུ་ཡོད་པ་ལས། རྒྱ་ཆེ་བའི་བསྟན་པའི་སྙིང་པོ་བྱང་སེམས་དང། རྒྱུད་སྡེ་
འོག་མའི་མཚན་བཅས། ཟབ་མོའི་བསྟན་པའི་སྙིང་པོ་སྟོང་ཉིད་དང། རྒྱུད་སྡེ་འོག་མའི་མཚན་མེད། སྙིང་པོའི་སྙིང་པོ་ལ་རྒྱ་ཆེ་བའི་སྙིང་པོའི་སྙིང་པོ་བླ་མེད་ཀྱི་བསྐྱེད་རིམ་དང། ཟབ་མོའི་དེ་རྫོགས་རིམ། རྒྱ་ཆེ་བའི་སྙིང་པོའི་ཡང་སྙིང་སྒྱུ་ལུས་དང་

[027A]༄༅། །ཟབ་མོའི་དེ་འོད་གསལ། དེའི་ཡང་ཡང་སྙིང་སྒྱུ་འོད་ཟུང་དུ་འཇུག་པ་མི་སློབ་ཟུང་འཇུག་གི་ལམ་གྱི་རིམ་པ་རྣམས་སྤྱིར་སེམས་ཅན་ཐམས་ཅད་དང། ཁྱད་པར་རང་རྒྱུད་ལ་གསལ་བར་བྱེད་ནུས་པར་ཤོག་སྙམ་པ་དང་
ནམ་གཞག་རྒྱུན་དུའང་རྗེ་རིན་པོ་ཆེའི་གསུང་ལམ་རིམ་ཆེ་ཆུང། དྲང་ངེས་ལེགས་བཤད་སྙིང་པོ་སོགས་དང། སྔགས་རིམ་ཆེན་མོ། གསང་འདུས་བདེ་མཆོག་སོགས་ཀྱི་རྒྱུད་འགྲེལ་དང་རིམ་གཉིས་སྐོར་རྣམས་ལྷོད་ལྷོད་བྱས་ཏེ་ཚར་ཉི་ཤུ་སུམ་ཅུ་ཙམ་
བཀླགས་ནས། གསུང་གི་གསང་བ་ཤིན་ཏུ་ཟབ་ཅིང་ཕྲ་བ་རྟོགས་དཀའ་བ་ཡོད་པ་དེ་དག་ཀྱང་ཕྱིན་ཅི་མ་ལོག་པར་མྱུར་དུ་རྟོགས་ནུས་པའི་གསོལ་འདེབས་ཤུགས་དྲག་བྱ་དགོས་གསུངས། ཡན་ལག་བདུན་པོ་རྣམས་ཉོན་མོངས་དུག་ལྔའི་གཉེན་པོར་
འགྲོ་ལུགས། སོ་སོའི་ལག་རྗེས་འཇོག་ཚུལ་རྒྱས་པར་སྩལ། དེ་ནས་སྦྱོར་ཆོས་ཀྱི་མན་ངག་འདིར་སྤྱར་ནས་མཎྜལ་ཕུལ་ལ་དོན་ཆེན་པོ་གསུམ་གྱི་གསོལ་འདེབས་བྱ། མཎྜལ་གྲངས་གསོག་བྱེད་ན་སངས་རྒྱས་ཆོས་ཚོགས་མ་དང་ས་གཞི་སྤོས་བྱུགས་
སྦྲགས་ཏེ་ཚོམ་བུ་བདུན་མ་ཉིད་གྲངས་གསོག་དེ་རྣམས་ཀྱིས་སྦྱོར་ཆོས་ཀྱང་ཚང། རྒྱས་པར་ན། དོན་ཆེན་པོ་གསུམ་གྱི་གསོལ་འདེབས་མཇུག་ཏུ་དཔལ་ལྡན་ས་གསུམ་མ། མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་འདོན་
དེང་བརྩམས་མ་མན་ཆད་མཇུག་སྨོན་ལམ་གྱི་སྐབས་སུ་སྦྱར་བའི་ཕྱག་བཞེས་ཀྱང་ཡོད་གསུངས། གསུམ་པ་གསོལ་བ་གད་པ་ཅིང་བྱིན་རླབས་ཞུ་བ་ལ་གསུམ་ལས། དང་པོ་དབང་བཞི་བྱིན་རླབས་ཀྱི་ཚུལ་དུ་ཞུ་བ་ནི་དམིགས་བརྩེ་མའི་སྒོ་ནས་གསོལ་

[027B] དེ་ཡང་བཀའ་གདམས་གླེགས་བམ་ལས། རེས་འགའ་གསོལ་འདེབས་དབྱངས་ཀྱི་གཟུགས། །ཞེས་རྗེ་བཙུན་འཇམ་དབྱངས་གསོལ་འདེབས་ཀྱི་གཟུགས་སུ་སྤྲུལ་བར་གསུངས་པ་ནི་དམིགས་བརྩེ་མ་འདི་ཉིད་ཡིན་པས་འདི་བྱིན་
རླབས་ཀྱི་ཚན་ཀ་ཤིན་ཏུ་ཆེ། དེ་ལའང་སྲད་རྒྱུད་ལུགས་དང། དབེན་ས་སྙན་བརྒྱུད་ལུགས་སོ་སོར་དམིགས་བརྩེ་མ་བཞི་སྐོར། ལྔ་སྐོར་སོགས་མན་ངག་གི་འདོན་ཚུལ་མི་འདྲ་བ་མཐའ་ཡས་པར་བཞུགས་པ་ལས། དམིགས་བརྩེ་མ་རང་རང་གི་འདོན་
ལུགས་ལ་རང་རང་གི་མན་ངག་ཉམས་སུ་ལེན་ཚུལ་རེ་དང་ལས་ཚོགས་རེ་ཡོད། བླ་མ་ཆོད་སྐབས་དམིགས་བརྩེ་མ་དགུ་སྐོར་དང། དགའ་ལྷའི་སྐབས་འདིར་ལྔ་སྐོར་བྱེད། འདིའི་སྙན་བརྒྱུད་ཐུན་མོང་མ་ཡིན་པར་སྐུ་ནོར་བུ་མཛོད་འཛིན། གསུང་ཉི་མ་སྣང་
བྱེད༑ ཐུགས་གསང་བ་མཛོད་འཛིན་གྱི་སེམས་དཔའ་སུམ་བརྩེགས་དགུ་སྐོར་གསལ་གདབ་ཅིང་དབང་བཞི་དང་སྦྲགས་ནས་བྱེད་དགོས་པས། དེ་ལ་རྗེ་རིན་པོ་ཆེའི་སྤྱི་བོར་འཇམ་དབྱངས་ཕྱི་ནང་གསང་གསུམ་བཀོད་པ་སྐུ་ནོར་བུ་མཛོད་འཛིན་ལ་བརྟེན་
ནས་རྗེ་བླ་མའི་ཕྱི་སྒྲུབ། མགྲིན་པར་སྤྱན་རས་གཟིགས་ཕྱི་ནང་གསང་གསུམ་བཀོད་པ་གསུང་ཉི་མ་སྣང་བྱེད་ལ་བརྟེན་ནས་རྗེ་བླ་མའི་ནང་སྒྲུབ། ཐུགས་ཀར་ཕྱག་རྡོར་ཕྱི་ནང་གསང་གསུམ་བཀོད་པ་ཐུགས་གསང་བ་མཛོད་འཛིན་ནམ་རྗེ་བླ་མའི་གསང་སྒྲུབ་
ཡིན༑ འཇམ་དབྱངས་ཕྱི་ནང་གསང་གསུམ་འཇམ་དབྱངས་ཆོས་སྐོར་ལས་བྱུང་བ་ལྟར་དང། སྤྱན་རས་གཟིགས་ཕྱི་ནང་གཉིས་ཀྱང་འཇམ་དབྱངས་ཆོས་སྐོར་ལྟར་ལ། གསང་སྒྲུབ་ནི་སྤྱན་རས་གཟིགས་རྒྱལ་བ་རྒྱ་མཚོ་ཡིན། ཕྱག་རྡོར་ཕྱི་སྒྲུབ་གོས་སྔོན་ཅན་

[028A]༄༅། །དང༑ ནང་སྒྲུབ་ཕྱག་གཡས་གསེར་གྱི་རྡོ་རྗེ་འཕྱར་ཞིང། གཡོན་དྲིལ་བུ་དཀུར་བརྟེན་པ་ལ་སྤྱི་མགྲིན་སྙིང་ཁ་ལྟེ་བ་གསང་གནས་རྣམས་སུ་ཁྱུང་དཀར་་སེར་་དམར་་ལྗང་་སྔོན་་པོ་རྣམས་གསལ་བ་ལས་ཁྱུང་རིགས་ལྔ་དཔག་
མེད་འཕྲོ་པའི་ཕྱག་རྡོར་གཏུམ་པོ་ཁྱུང་ལྔ། གསང་སྒྲུབ་ཕྱག་རྡོར་འཁོར་ལོ་ཆེན་པོ་ཡིན། དེ་ལྟར་གསལ་བཏབ་ནས་དམིགས་བརྩེ་མའི་སྒོ་ནས་གསོལ་བ་གདབ་དགོས་པས། འདི་ལ་གསུམ། ཕྱི་མཚུངས་པ་གསལ་བྱེད། ནང་ཡོན་ཏན་དེ་ལྡན། གསང་
བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་བ་གདབ་པའོ། །དང་པོ་ནི། སྤྱིར་འདི་མན་གྱི་དམིགས་སྐོར་རྣམས་དང། དབང་བཞི་བྱིན་རླབས་སོགས་ཀྱང་བདག་གིས་དགའ་ལྷའི་མན་ངག་གསལ་རྗེན་ལྷུག་པར་བཀོད་པའི་ཆོ་གའི་ཚིག་ཏུ་གསལ་བ་
ལྟར་ལ། དམིགས་མེད་ཅེས་པ་སྙིང་རྗེ་རྣམ་པ་གསུམ་ལས། དམིགས་པ་མེད་པའི་སྙིང་རྗེ་ཉན་རང་རྣམས་ཀྱིས་ཆོས་ཉིད་ཇི་ལྟ་བ་རྟོགས་པས་དེ་ལྟར་མ་རྟོགས་པའི་སེམས་ཅན་ལ་སྙིང་བརྩེ་བའི་དམིགས་མེད་ལ་བྱེད་གསུངས། ཕྱོགས་བཅུའི་རྒྱལ་སྲས་
ཐམས་ཅད་ཀྱི་ཁྲོད་ན་སྙིང་རྗེ་དང། མཁྱེན་རབ་དང། མཐུ་སྟོབས་ནུས་པ་ཕུན་སུམ་ཚོགས་པ་འཕགས་པ་རིགས་གསུམ་མགོན་པོ་དང་མཚུངས་བ་སུ་ཡང་མེད་པ་བཞིན་དུ་གངས་ཅན་མཁས་པ་ཐམས་ཅད་ཀྱི་ཁྲོད་ན་ཤེས་བྱ་རིག་པའི་གནས་མཐའ་དག་ལ་
མཁས་པ་རྗེ་ཙོང་ཁ་པ་དང་མཚུངས་པ་སུ་ཡང་མེད་པས། བདག་ཀྱང་མཁས་པ་ལུང་གི་ཡོན་ཏན་ཐམས་ཅད་དང་ལྡན་པ་བླ་མ་ཁྱེད་རང་ལྟ་བུར་བྱིན་གྱིས་བརླབ་ཏུ་གསོལ་སྙམ་དུ་མང་ཐོས་ལུང་གི་ཡོན་ཏན་དྲན་པའི་སྒོ་ནས་གསོལ་བ་འདེབས་པ་རྗེ་བླ་མའི་ཕྱི་སྒྲུབ་

[028B] ཁ་ཅིག་གིས། རྗེའི་མཚན་ཙོང་ཁ་ཞེས་པར་དྲི་ངན་པའི་སྒོག་བཙོང་གི་རིགས་དཔེར་བྱས་ནས་ངན་སྨྲས་སྐུར་འདེབས་བརྗོད་པ་ཡོད་ཀྱང། དེ་ལྟ་མིན་པར་དོན་དུ་རྗེ་འདི་ཉིད་སྐུ་འཁྲུངས་ཡུལ་གྱི་ལུང་པའི་མིང་ཙོང་ཁ་ལུང་དང། ཆུ་ལ་ཙོང་ཆུ། རི་ལའང་
ཙོང་ཁའི་སྐྱེ་རི་མཐོན་པོ་ཞེས་བཏགས་པ་སོགས་ཡོད་པ་ལྟར་འཁྲུངས་ཡུལ་གྱི་ལུང་པའི་མིང་འབྲེལ་མཚན་གྱི་ཟུར་དུ་ཐོགས་ནས་རྗེ་ཙོང་ཁ་པ་ཞེས་གསོལ་བ་ཡིན་གསུངས། གཉིས་པ་ནི། ཕྱོགས་བཅུའི་རྒྱལ་བ་ཐམས་ཅད་ལ་སྙིང་རྗེ། མཁྱེན་རབ། མཐུ་
སྟོབས་ཇི་ཙམ་མངའ་བ་དེ་ཙམ་ཞིག་འཕགས་པ་རིགས་གསུམ་མགོན་པོ་ལ་མངའ། དེ་གསུམ་ལ་མཁྱེན་བརྩེ་ནུས་པ་ཇི་ཙམ་མངའ་བ་དེ་ཙམ་ཞིག་རྒྱལ་བ་ཙོང་ཁ་པ་ལ་མངའ་བས་ན། གངས་ཅན་མཁས་པ་ཐམས་ཅད་ཀྱི་དབུས་ན་ཚུལ་བཞིན་བསྒྲུབ་པ་
རྟོགས་པའི་ཡོན་ཏན་འགྲན་ཟླ་མེད་པ་ནི་རྗེ་བླ་མ་ཁྱོད་ཉིད་ཡིན་པས། བདག་ཀྱང་གྲུབ་པ་རྟོགས་པའི་ཡོན་ཏན་ཀུན་དང་ལྡན་པ་བླ་མ་ཁྱེད་རང་ལྟ་བུར་བྱིན་གྱིས་རློབས་སྙམ་དུ་གསོལ་བ་འདེབས་པ་རྗེ་བླ་མའི་ནང་སྒྲུབ་ཡིན་གསུངས། གསུམ་པ་ནི། ཕྱོགས་
བཅུའི་སངས་རྒྱས་ཐམས་ཅད་ཀྱི་སྙིང་རྗེ་དང། མཁྱེན་རབ། མཐུ་སྟོབས་གཅིག་ཏུ་བསྡུས་པ་ནི་རིགས་གསུམ་མགོན་པོ་ཡིན་ལ། དེ་གསུམ་མིའི་རྣམ་པར་ཤར་བ་རྗེ་ཙོང་ཁ་པ་ཆེན་པོ་ཡིན་པས་རྗེ་བླ་མ་ཁྱོད་ཉིད་ལ་གསོལ་བ་འདེབས་སོ། །བདག་ཀྱང་ཁྱེད་
རང་ལྟ་བུར་བྱིན་གྱིས་རློབས་སྙམ་པས་གསོལ་བ་འདེབས་པ་རྗེ་བླ་མའི་གསུང་སྒྲུབ་ཡིན་གསུངས། དེ་ལྟར་ཕྱི་་ནང་་གསང་་གསུམ་ལས་དང་པོ་ནི་རིགས་གསུམ་མགོན་པོ་ལ་ཡོན་ཏན་ཇི་ཙམ་མངའ་བ་བཞིན་བོད་གངས་ཅན་གྱི་ལྗོངས་འདིར་རྗེ་བླ་མ་ལའང་ལུང་གི་

[029A]༄༅། །ཡོན་ཏན་དེ་ཙམ་མངའ་བས་རྗེ་འདི་རིགས་གསུམ་མགོན་པོ་དང་འདྲ་བ་དང། གཉིས་པ་ནི་ཕྱི་ལུང་གི་ཡོན་ཏན་མཚུངས་པ་ཙམ་མ་ཟད་ནང་རྟོགས་པའི་ཡོན་ཏན་ཡང་རིགས་གསུམ་མགོན་པོ་དང་མཉམ་པའི་དོན་ཏེ། དེ་
གསུམ་གྱི་རྟོགས་པའི་ཡོན་ཏན་མཐའ་དག་རྗེ་འདི་ཉིད་ལ་ལྡན་པ་དང། གསུམ་པ་ནི་རྗེ་བླ་མ་རིགས་གསུམ་མགོན་པོ་དང་དབྱེར་མེད་དུ་བལྟ་བ་ཡིན་པས་བསྟོད་པ་རིམ་བཞིན་ཆེ་རུ་སོང་བ་ཡིན། སངས་རྒྱས་ཐམས་ཅད་ཡོན་ཏན་གྱི་གཙོ་བོ་མཁྱེན་
བརྩེ་ནུས་གསུམ་ཡ་བྲལ་གྱིས་སེམས་ཅན་གྱི་དོན་མཛད་ཐབས་མེད་པས། དེ་གསུམ་གྱི་ངོ་བོ་རིགས་གསུམ་གྱི་རྣམ་པར་ཤར་བ་དེ་ཉིད་བླ་མ་གཅིག་གི་ངོ་བོར་འདུས་པའི་བདག་ཉིད་ནི་རྗེ་འདི་ཡིན་པས་དེ་ཡིན་པ་ལ་ཡིན་པར་བལྟས་ནས་གསོལ་བ་
བཏབ་ན་རིགས་གསུམ་གྱི་བྱིན་རླབས་མྱུར་དུ་འཇུག་པའི་གནད་ཡོད། ཆོས་རྗེ་དོན་རིན་པར་འཇིགས་མཛད་རྡོ་རྗེས་ལུང་བསྟན་ཚུལ། ཡབ་ཡུམ་ལ་མནལ་ལྟས་བྱུང་ཚུལ། གསང་བ་ལྷག་པའི་ལྷ་དང་ངོ་བོ་དབྱེར་མེད་ཡིན་ཚུལ་སོགས་གསང་
བའི་རྣམ་ཐར་ལྟར་རྒྱས་པར་སྩལ་ཏེ་རྗེ་འདི་འཇམ་དཔལ་ཞི་ཁྲོ་སོགས་རིགས་གསུམ་གྱི་བདག་ཉིད་ཡིན་པ་ཡང་དེ་དག་གིས་ཤེས། བླ་མའི་རྣལ་འབྱོར་གཞན་དང་མི་འདྲ་བར་རྗེ་འདི་ལ་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་བྱུང་བ་ཡང་དེས་ཡིན་
དེ་དག་གིས་རྗེ་ཙོང་ཁ་པ་ཆེན་པོ་རིགས་གསུམ་གྱི་བདག་ཉིད་དུ་མོས་ནས་གསོལ་བ་འདེབས་པ་དེ་སོང་ནས། གཉིས་པ་བཀའ་བབས་ཀྱི་འཕྲིན་ལས་ཤེས་རབ་ཁྱད་པར་ཅན་གྱི་བྱིན་རླབས་ཞུ་བ་ནི། རྗེ་རིན་པོ་ཆེ་ཞལ་བཞུགས་དུས་དམིགས་བརྩེ་མ་ལ་

[029B] རྗེས་སུ་རྗེ་སྨན་ཁང་པ་ལ་དག་སྣང་བྱུང་བའི་ལས་ཚོགས་བཅུ་གཅིག་སོགས་ལས་ཚོགས་གང་ཡོད་ཚུར་བསྡུས་ནས་དམིགས་བརྩེའི་བེའུ་བུམ་ནང་དུ་ཡོད། དམིགས་བརྩེ་མ་འདི་ལ་བརྟེན་
ནས་ཞི་རྒྱས་དབང་དྲག་གི་འཕྲིན་ལས་བསྒྲུབ་ཚུལ་ཆེས་མང་ཞིང། འདིར་སྐབས་སུ་བབས་པ་སངས་རྒྱས་ཀྱི་གོ་འཕང་སྒྲུབ་པ་ལ་གལ་ཆེ་ཤོས་སུ་གྱུར་པ་ཤེས་རབ་ཀྱི་ལས་ཚོགས་སྒྲུབ་པ་ཡིན། ཐོས་བསམ་སྒོམ་གསུམ་སོགས་དང། ཐར་པ་དང་ཐམས་
ཅད་མཁྱེན་པའི་གོ་འཕང་སྒྲུབ་པ་སོགས་གང་ལའང་དད་པ་དང་ཤེས་རབ་འདི་གཉིས་གཙོ་ཆེ། སྤྱིར་ཤེས་རབ་ནི་སྐྱེས་ཐོབ་ཀྱི་ཡོན་ཏན་ཡིན་ཡང་ལྷ་དང་བླ་མ་ལ་བརྟེན་ནས་ཀྱང་བསྒྲུབ་ཏུ་ཡོད་པས་འཆད་རྩོད་རྩོམ་པ་སོགས་གང་གི་སྐབས་ཀྱང་བླ་མ་
དང་ལྷག་པའི་ལྷ་ལ་གསོལ་བ་འདེབས་པ་གནད་ཡིན། རྗེའི་ཐུགས་ཀའི་འཇམ་དབྱངས་ནི། རང་གིས་ལྟ་བ་བསྒོམ་པ་དང་འཆད་པ་གཙོ་བོར་བྱེད་ན་འཇམ་དཔལ་གཞོན་ནུར་གྱུར་པ། རྩོད་པ་དང་རྩོམ་པ་གཙོ་བོར་བྱེད་ན་འཇམ་དབྱངས་ཨར་ར་པ་ཙ་ན་
གསལ་འདེབས། དེའི་ཐུགས་ཀར་ཧཱུཾ་མཾ་གྱིས་མཚན་པའི་མཾ་ཡིག་ནི་འཇམ་དཔལ་རྩ་རྒྱུད་དུ། བློ་ལྡན་དང་པོར་ཡི་གེ་མ། །ཞེས་སཾ་སྐྲྀ་ཏའི་སྐད་ཀྱི་རྗེ་རིན་པོ་ཆེའི་མཚན་གྱི་ཐོག་མའི་མིང་ཡིག་དང་པོ་གསལ་བར་ལུང་བསྟན་པའི་ཐུན་མོང་མ་ཡིན་པའི་ས་བོན་
ཡིན༑ ཤེས་རབ་བསྒྲུབ་ཚུལ་དངོས་ལ་འཇམ་དབྱངས་ཆོས་སྐོར་ལས། མ་དག་འཁྲུད་དང་མི་ཤེས་བསལ། །ཞེས་སོགས་ལྟར་དམིགས་སྐོར་གཉིས་ལས། དང་པོ་མ་དག་པ་འཁྲུད་པའི་དམིགས་པ་ནི། རྗེ་ཡབ་སྲས་གསུམ་གྱི་ཐུགས་ཀ་ནས་

[030A]༄༅། །འོད་དཀར་པོའི་སྤུ་གུ་གྲོ་སོག་ཙམ་ཕུ་དུང་བརྐྱངས་པ་ལྟ་བུ་བྱུང་བ་མཐོ་གང་ཙམ་གྱི་མཚམས་ནས་གཅིག་ཏུ་འབྲེལ་བའི་ནང་བརྒྱུད་བདུད་རྩི་འོད་ཟེར་དང་བཅས་པའི་རྒྱུན་བབས་པས་ཐོག་མེད་ནས་བསགས་པའི་ནད་
གདོན་སྡིག་སྒྲིབ་སྤྱི་དང། ཁྱད་པར་ཤེས་རབ་རླབས་ཆེ་བ་སྒྲུབ་པ་ལ་བར་དུ་གཅོད་པའི་མི་མཐུན་ཕྱོགས་ཐམས་ཅད་རྣག་ཁྲག་དང་ཆུ་སེར། སྦལ་ལྕོང་སྡིག་སྦྲུལ་སོགས་ཀྱི་རྣམ་པར་ཕྱིར་ཐོན་ནས་ལྷག་མེད་དུ་དག་ཕྱིར་ཐོན་པ་དེ་ཡང་གཏོར་མ་དང་
གླུད་སོགས་ཀྱི་རྣམ་པར་བསྒྱུར་ཏེ། ས་འོ་རིམ་པ་བདུན་གྱི་འོག་ན་འཆེ་བདག་གཤིན་རྗེ་གླང་དམར་པོའི་རྣམ་པར་གནས་པ་ཁ་གདང་དེར་ཡོད་པའི་ཁར་བྱིན་པས་ཁོ་ངོམས་ཤིང་ཚིམས་ནས་ཁ་ཕར་བསྐོར་ནས་བསྡད་སོང་སྙམ་དུ་བསམས་ན་འཆི་བླུ་དང་ཚེ་སྒྲུབ་ཀྱི་མཆོག་
ཏུ་འགྱུར་གསུངས། ས་གཞི་ཡང་གས་པ་སོགས་མེད་པར་སྲ་ཞིང་བརྟན་པར་གྱུར་པར་མོས་ན་རྟེན་འབྲེལ་གྱི་གནད་ཡོད། མ་དག་པ་འཁྲུད་པ་ལ་བདུད་རྩི་དཀར་པོ་དང། མི་ཤེས་པ་བསལ་བའི་སྐབས་བདུད་རྩི་དམར་སེར་བྱེད། མ་དག་འཁྲུད་
པའི་དམིགས་པ་འདི་རྩལ་དུ་བཏོན་ན་ཡིག་བརྒྱ་བཟླ་བ་སོགས་ཀྱི་བཤགས་པའི་གོ་ཡང་ཆོད་གསུངས། གཉིས་པ་མི་ཤེས་པ་བསལ་བ་ལ་དམིགས་སྐོར་བདུན་ལས། དང་པོ་སྐུའི་སྒོ་ནས་ཤེས་རབ་རླབས་ཆེ་བ་སྒྲུབ་པ་ནི། རྗེ་ཡབ་སྲས་
གསུམ་གྱི་ཐུགས་ཀ་ནས་ཐུགས་རྒྱུད་ཀྱི་ཆེ་བའི་མཁྱེན་རབ་ཐམས་ཅད་བདུད་རྩི་དམར་སེར་གྱི་རྣམ་པར་བྱུང་བས་ལུས་གང། བདུད་རྩིའི་རྡུལ་ཕྲ་རབ་རྣམས་ཀྱང་འཇམ་དབྱངས་ཀྱི་སྐུའི་རྣམ་པ་ཟིལ་པ་ཕྲོ་མ་མེར་ཡོད་པ་ལས་འོད་ཟེར་འཕྲོས་

[030B] རྗེ་རིན་པོ་ཆེས་ཞིང་མཆོག་སྒོ་འབྱེད་ལས་གསུངས་པ་ལྟར་བླང་དོར་གྱི་གནས་རྣམས་རང་སྟོབས་ཀྱིས་འབྱེད་ནུས་པའི་ཤེས་རབ་
རླབས་ཆེ་བ་ཐོབ་པར་མོས། གཉིས་པ་གསུང་གི་སྒོ་ནས་ཤེས་རབ་གསལ་བ་སྒྲུབ་པ་ལ། སྤྱིར་འདི་དག་གི་སྐབས་ཤེས་རབ་རང་རང་གི་མི་མཐུན་ཕྱོགས་སྦྱང་ཆོག་པ་མན་ངག་ཡིན་པས། འདི་དང་འོག་མ་ལའང་ཐོག་མར་མ་དག་པ་འཁྲུད་པའི་དམིགས་པ་རེ་སྔོན་དུ་བྱ་དགོས་
འདིར་དམིགས་པ་གཞན་སྔར་ལྟར་ལ། ཤེས་རབ་གསལ་བ་སྒྲུབ་པ་ལ་གེགས་བྱེད་ཀྱི་དྲི་མ་སྦྱང། རྗེ་ཡབ་སྲས་ཀྱི་གསལ་བའི་མཁྱེན་རབ་ཐམས་ཅད་བདུད་རྩི་འོད་ཟེར་གྱི་རྣམ་པར་བྱུང་བས་དང། ལུས་དགར་
ནས༑ ཀུན་བྱང་གི་ཆོས་རྣམས་ཀུ་ཤའི་རྩེ་ལྟར་མ་འདྲེས་པར་འབྱེད་ནུས་པའི་ཤེས་རབ་གསལ་བ་ཐོབ་པར་མོས། གསུམ་པ་ཐུགས་ས་བོན་གྱི་སྒོ་ནས་མྱུར་བའི་ཤེས་རབ་སྒྲུབ་པ་ལ། དེའི་གེགས་བྱེད་སྦྱང། རྗེ་ཡབ་སྲས་ཀྱི་ཐུགས་ཀ་ནས་མྱུར་བའི་མཁྱེན་རབ་ཐམས་ཅད་བདུད་
ཙི་འོད་ཟེར་གྱི་རྣམ་པར་བྱུང་བས་ལུས་གང། བདུད་རྩིའི་རྡུལ་རྣམས་དྷཱི་ཧཱུཾ་གིས་མཚན་པ་དང། མཾ་ཧཱུཾ་གིས་མཚན་པའི་རྣམ་པར་གནས་པ། དེ་ཡང་མཾ་ཧཱུཾ་གི་ཀླད་ཀོར་དུ་འགོད་པ་མན་ངག་ཡིན་གསུངས། མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་བསམ་པ་སྐྱེས་མ་ཐག་
ཏུ་མ་ལུས་པར་འགོག་ནུས་པའི་ཤེས་རབ་མྱུར་བ་ཐོབ་པར་མོས། བཞི་པ་ཕྱག་མཚན་གྱི་སྒོ་ནས་ཟབ་པའི་ཤེས་རབ་སྒྲུབ་པ་ལ། དེའི་མི་མཐུན་ཕྱོགས་སྦྱང། རྗེ་ཡབ་སྲས་ཀྱི་ཟབ་པའི་མཁྱེན་རབ་ཐམས་ཅད་བདུད་རྩི་འོད་ཟེར་དང་བཅས་པའི་རྣམ་པར་བྱུང་བས་ལུས་གང། བདུད་

[031A]༄༅། །རྩིའི་རྡུལ་རྣམས་གླེགས་རལ་གྱི་རྣམ་པ་སོགས་སྔར་ལྟར་ལ། གསུང་རབ་ཀྱི་ཚིག་དོན་ལ་གཏུགས་པ་མེད་པར་འཇུག་པའི་ཤེས་རབ་ཟབ་པ་ཐོབ་པར་མོས། ལྔ་པ་གླེགས་བམ་གྱི་སྒོ་ནས་འཆད་པའི་ཤེས་རབ་སྒྲུབ་པ་ནི། གཞན་སྔར་བཞིན་
ལ། འཆད་པའི་ཤེས་རབ་ལ་བར་དུ་གཅོད་པའི་དྲི་མ་སྦྱང། གང་འཆད་རྒྱུའི་གཞུང་དེ་དང་དེའི་གླེགས་བམ་གྱི་རྣམ་པས་ལུས་གང་བ་དང། སངས་རྒྱས་ཐམས་ཅད་ཀྱི་འཆད་པའི་མཁྱེན་རབ་ཐམས་ཅད་གླེགས་བམ་གྱི་རྣམ་པར་སྤྱན་དྲངས་ནས་ཐིམས་པས་འཆད་པ་ལ་ཐོགས་
པ་མེད་པ་སློབ་དཔོན་ཀླུ་སྒྲུབ་དང་ཐོགས་མེད་ལྟ་བུར་གྱུར་པར་མོས། འདིའི་སྐབས་གླེགས་བམ་དང་མཉམ་དུ་ལས་ཀྱི་རིགས་ཀྱི་ཕྱག་མཚན་སྣ་ཚོགས་རྡོ་རྗེ་གསལ་བཏབ་ན་གདུལ་བྱའི་རྒྱུད་ལ་ཕན་ཐོགས་ཤིན་ཏུ་ཆེ་བ་མྱོང་གྲུབ་ཡིན་གསུངས། དྲུག་པ་རལ་གྲིའི་འཁོར་
ལོའི་སྒོ་ནས་རྩོད་པའི་ཤེས་རབ་སྒྲུབ་པ་ལ། དེའི་མི་མཐུན་ཕྱོགས་སྦྱང་བ་སྔར་ལྟར། བདུད་རྩིའི་རྡུལ་རྣམས་རལ་གྲིའི་འཁོར་ལོའི་རྣམ་པར་ཡོད་པ་ལས་འོད་འཕྲོས། རལ་གྲིའི་འཁོར་ལོ་ནི་རལ་གྲི་གཅིག་དབུས་སུ་གྱེན་འགྲེང་གི་ཡུ་བའི་མཚམས་སུ་ཟླ་གདན་ལ་དྷཱི་
ཡིག་དང། ལྟེ་བའི་སྒོ་ངའི་བྱེའུ་ཕྲུག་ཁ་ལྟ་བུར་ཨ་ལོང་གི་འཁྱུད་མོས་བསྐོར་བ་ནས་ཕྱིར་ཐོན་ཏེ་འཕྲུལ་ནས་འཁོར་ཆོག་པའི་རལ་གྲི་ལེབ་ཉལ་དྲུག་ལ་མ་རེག་ཙམ་དུ་ཟླ་གདན་ལ་ཨོཾ་ཨ་ར་པ་ཙ་ན་སྟེ་ཡི་གེ་འབྲུ་དྲུག་གིས་མཚན་པ། སངས་རྒྱས་ཐམས་ཅད་ཀྱི་རྩོད་པའི་
མཁྱེན་རབ་རྣམས་རལ་གྲིའི་འཁོར་ལོའི་རྣམ་པར་སྤྱན་དྲངས་ནས་ཐིམས་པས་རྩོད་པ་ལ་ཐོགས་པ་མེད་པ་ཕྱོགས་གླང་ཆོས་གྲགས་ལྟ་བུར་གྱུར་པའི་མོས་པ་བྱེད། རྩོད་པའི་ཚེ་རལ་གྲིའི་འཁོར་ལོ་གཡས་སྐོར་དུ་མྱུར་བར་འཁོར་བས་ཕྱིར་རྒོལ་གྱི་རྨོངས་པའི་དྲྭ་བ་གཅོད་

[031B] ཡང་རྩོད་པ་བྱེད་སྐབས་འཁོར་ལོ་གཡོན་སྐོར་དུ་དྲག་ཏུ་འཁོར་བས་ཕ་རོལ་པོའི་ལྕེ་དུ་མ་བུར་གཅོད་པ་སོགས་ཞི་དྲག་གི་དམིགས་པའི་ཁྱད་པར་བྱར་ཡོད་ཀྱང། འཁོར་ལོ་གཡོན་དུ་འཁོར་བའི་དྲག་པོའི་དམིགས་པ་འདི་ཕྱི་རོལ་པ་ལྟ་བུ་ལས་ནང་
བས་ནང་པར་རྩོད་སྐབས་མི་རུང་བ་ཡིན་གསུངས། བདུན་པ་རྩོམ་པའི་ཤེས་རབ་སྒྲུབ་པ་ལ། རྩོམ་པ་ལ་བར་དུ་གཅོད་པའི་གེགས་བྱེད་སྦྱངས། བདུད་རྩིའི་རྡུལ་རྣམས་མི་ཤེས་པ་ཧྲིབ་ཧྲིབ་གཅོད་པའི་རལ་གྲིའི་འཁོར་ལོ་དང། ཚིག་སྦྱོར་ཕུན་སུམ་ཚོགས་པ་སྟོན་པའི་
གླེགས་བམ་སྟེ་གླེགས་རལ་གཉིས་ཀའི་རྣམ་པར་གནས་པ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་ཀྱི་རྩོམ་པའི་མཁྱེན་རབ་ཐམས་ཅད་གླེགས་བམ་དང་རལ་གྲིའི་འཁོར་ལོའི་རྣམ་པར་སྤྱན་དྲངས་ནས་ཐིམས་པས་རྩོམ་པ་ལ་ཐོགས་པ་མེད་པ་སློབ་དཔོན་དཔའ་
བོ་དང། ཆོས་རྒྱལ་དགེ་བའི་དབང་པོ་ལྟ་བུར་གྱུར་བར་མོས། ཡང། སྙིང་ཁར་འཇམ་དབྱངས་དང། ལྕེ་ལ་དབྱངས་ཅན་མ་བཀོད་ཚུལ་སོགས་ཀྱང་གསུངས། དེ་ལྟར་ཤེས་རབ་སྒྲུབ་སྐོར་བདུན་ཀ་དཀྱུས་གཅིག་ཏུ་སྒྲུབ་པ་མ་ལྕོགས་ན་འདི་ཚང་མ་མཉམ་དུ་སྒྲུབ་པ་ངེས་ཅན་
དུ་མི་དགོས་པས་རྩོད་པའི་ཤེས་རབ་ལྟ་བུ་སྐབས་སུ་བབས་པའི་དམིགས་སྐོར་གང་འདོད་པ་གཅིག་སྒྲུབ་ཀྱང་ཆོག་དགའ་ལྷ་འདིའི་སྒོ་ནས་ཤེས་རབ་སྒྲུབ་ན་ཁྱད་ཤིན་ཏུ་ཆེ་སྟེ། བླ་མ་རྡོ་རྗེ་འཆང་ཉིད་ནས་དགུང་ལོ་བཅུ་གྲངས་སྐབས་ཤིག་འདིའི་སྟེང་ནས་ཟླ་གཅིག་ཙམ་
བསྒྲུབས་པས་ཤེས་རབ་གང་འདོད་དུ་འཕེལ་བར་བྱུང་བ་མྱོང་གྲུབ་ཡིན་གསུངས། འཇིགས་བྱེད་ཀྱི་ཞི་ཁྲོ་སྦྲགས་སྒྲུབ་སོགས་ཆེས་ཤིན་ཏུ་ཟབ་ཅིང་མྱུར་ཡང་བར་གཅོད་ཀྱང་ཧ་ཅང་ཆེ་ལ། འདི་ནི་བླ་མའི་རྣལ་འབྱོར་དང་འབྲེལ་བས་བར་ཆད་ཆུང་ཞིང། ཟབ་མྱུར་གྱི་

[032A]༄༅། །ཁྱད་ཆོས་ཚང་བ་བཅས་འདིའི་སྒོ་ནས་ཤེས་རབ་སྒྲུབ་པ་གནད་ཆེ། བདུད་རྩི་འབེབ་སྦྱང་སྐབས་ཀྱི་བདུད་རྩི་དང་འོད་ཟེར་གཉིས་བདེ་སྟོང་གཉིས་མཚོན། བདུད་རྩི་སྣ་ལྔ་འོད་ཟེར་དང་བཅས་པས་ཉོན་མོངས་ལྔ་སྦྱོང་བ་དང་
ཡེ་ཤེས་ལྔ་ཐོབ་ཚུལ་སོགས་འདི་དག་གི་མཚོན་དོན་ཡང་རྒྱ་ཆེ། གོང་གི་རིགས་གསུམ་མགོན་པོ་ཕྱི་ནང་གསང་གསུམ་རྗེ་ཡབ་སྲས་གསུམ་ཀའི་གནས་གསུམ་དུ་བསྒོམ་པ་དང། ཡང་ལུགས་གཅིག་ལ་རྗེ་ལ་འཇམ་དབྱངས་ཕྱི་ནང་གསང་གསུམ་དང། དེ་
བཞིན་རྒྱལ་ཚབ་ལ་སྤྱན་རས་གཟིགས། མཁས་གྲུབ་རྗེ་ལ་ཕྱག་རྡོར་ཕྱི་ནང་གསང་གསུམ་གསལ་བ་དང། ཡང། གསང་བདེ་འཇིགས་གསུམ་བཀོད་ནས་དེ་དག་གི་སྔགས་བཟླ་བ་དང། རིགས་གསུམ་ཞི་ཁྲོའི་ལས་ཚོགས་སོགས་ལས་ཚོགས་རྣམས་ཀྱང་
སྒྲུབ་ཆོག་གཞན་ཡང་ནད་རིགས་ཞི་བ་སོགས་ཀྱི་དམིགས་པ་ཁ་བསྒྱུར་ཚུལ་པཎ་ཆེན་དཔལ་ལྡན་ཡེ་ཤེས་ཀྱི་གསུང་ལས་ཚོགས་ཁ་ཚར་ཅན་སོགས་སུའང་ཡོད། རང་ལ་འཇིགས་པ་བྱུང་བ་ལྟ་བུའི་ཚེ་རྗེ་བླ་མའི་སྐྱབས་སྦྱིན་གྱི་ཕྱག་རྒྱའི་འོག་ཏུ་རང་ཆུད་པའི་
མོས་པ་བྱ་བ་སོགས་དམིགས་བརྩེ་མ་འདི་ལ་དམིགས་སྐོར་དང་མན་ངག་མི་འདྲ་བ་མཐའ་ཡས་པ་བཞུགས་པས་དམིགས་བརྩེ་མའི་བེའུ་བུམ་ནང་དུ་འཁོད་པའི་དགའ་ལྷའི་ཁྲིད་ཀྱི་སྐོར་སོགས་ཞིབ་པར་བླ་མ་མཉེས་པའི་ཞལ་ལས་ཤེས་དགོས་པ་ཡོད་གསུངས་
དེ་ནས་ཐུན་མོང་མ་ཡིན་པའི་དམིགས་སྐོར་ལྔའི་སྐབས་ཚིག་རེ་དང་དམིགས་པ་རེ་སྤྲགས་ནས་བྱེད་པ་སོགས་ཀྱང་དམ་པ་གོང་མའི་མན་ངག་བཞིན་ཁོ་བོའི་ཆོག་སྒྲིགས་ཀྱི་ཡིག་ཆུང་ལྟར་བྱ། དམིགས་སྐོར་ཐ་མའི་དམིགས་པ་དང་སྦྲགས་ཏེ་འབུམ་ཕྲག་གཅིག་

[032B] བློ་བཟང་གྲགས་པའི་ཞབས་ལ་ཞེས་པའི་བར་དེར་མཚམས་བཞག་ནས། རྗེ་རིན་པོ་ཆེ། འཇམ་དབྱངས་དམར་སེར། རྩ་བའི་བླ་མའི་རྣམ་པ་རྣམས་རེས་མོས་ཀྱིས་གང་གསལ་བ་དེ་
ལ་སེམས་གཟུང། གསོལ་བ་འདེབས་ཞེས་འདོད་པ་གསོལ་བ་ཡིན། དམིགས་རིམ་དང་པོ་ནས་ལྔ་པའི་བར་གྱི་མི་འདྲ་བའི་ཁྱད་པར་རྣམས་བློ་ལ་ངེས་པར་བྱས་ཏེ་དམིགས་པ་བྱེད། དམིགས་སྐོར་ལྔ་པའི་དམིགས་པ་དང་སྦྲགས་ཏེ་དམིགས་བརྩེམ་འབུམ་བཟླ་བའི་
དབང་དུ་གཏང་ན། ཐུན་དང་པོ་ལ་གོང་གི་དམིགས་པ་ལྔ་ལས་སྔ་མ་བཞི་པོ་ལན་རེ་བྱས་ཏེ། དེ་ནས་དམིགས་པ་ལྔ་པ་འདི་ཤ་སྟག་བྱེད་བཞིན་གྲངས་གསོག་མ་མཐའ་དམིགས་པ་འདི་དང་སྦྲགས་ནས་དམིགས་བརྩེ་མ་ལན་བདུན་རེ་ངེས་པར་འདོན་དགོས་གསུངས་
གསུམ་པ་ལམ་ཡོངས་རྫོགས་ལ་བྱིན་རླབས་སྤུངས་ཞུས་ཀྱི་ཚུལ་དུ་ཞུ་བ་ནི། ལམ་ཡོངས་རྫོགས་ཀྱི་ཤར་སྒོམ་བྱེད་པར་གསུངས་པས་ཡོན་ཏན་གཞི་གྱུར་མ་ལྟ་བུའམ། ཡང་ན། ཁོ་བོའི་དགའ་ལྷ་རྒྱས་ཕར་ཤར་སྒོམ་བྱ་ཚུལ་ཚིགས་བཅད་གསར་རྩོམ་ཡོད་པ་འདིའི་སྟེང་
ནས་བྱ། རབ་ལམ་རིམ་སོགས་ལ་མྱོང་བ་བཏོན། མ་མཐའ་འདི་ལྟ་བུའི་སྒོ་ནས་ཤར་སྒོམ་མདོར་བསྡུས་རེ་བྱས་ན་ལམ་ཡོངས་རྫོགས་ལ་བག་ཆགས་འཇོག་ཐུབ་པའི་ཁྱད་ཡོད། དེ་ལྟར་མ་ལྕོགས་ན། ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །ཞེས་སོགས་
ཚིགས་བཅད་གཉིས་བརྗོད་དེ་ཅུང་བསྡུས་པའི་ཚུལ་དུ་བྱས་ཆོག་གསུངས། གསུམ་པ་ཚོགས་ཞིང་བསྡུ་བ་ནི། ཚོགས་ཞིང་གཞན་གསལ་བཏབ་ཡོད་ན་དེ་རྣམས་དང་སྲས་གཉིས་བཅས་རྗེ་རིན་པོ་ཆེ་ལ་ཐིམ། འཁོར་གཞན་གསལ་མེད་ན་སྲས་གཉིས་རྗེ་ལ་ཐིམ་

[033A]༄༅། །སེང་ཁྲི་པད་ཟླ་སོགས་ཀྱང་རྗེའི་སེང་ཁྲི་པད་ཟླ་ལ་ཐིམ། རང་གི་ལུས་ཀྱི་དབུས་སུ་རྩ་དབུ་མ་དང། སྙིང་པདྨ་འདབ་བརྒྱད་དུ་གསལ་བ་ལ། དཔལ་ལྡན་རྩ་བའི་གསོལ་འདེབས་དང་པོའི་ཚེ་རྗེ་བླ་མ་ཇེ་ཆུང་ཇེ་ཆུང་གིས་མཐར་
རྒྱ་སྲན་ཙམ་དུ་གྱུར་པ་སྙིང་པདྨ་འདབ་བརྒྱད་ཀྱི་དབུས་སུ་བྱོན་ཏེ་པདྨ་བུམ་སྐུ་ཁ་བསྡུ་བ་སོགས་བྱེད་པ་ནི་ཐུན་མོང་བ་དང། འདིའི་སྟེང་ཐུན་མོང་མ་ཡིན་པ་ནི། སྲས་ཀྱི་ཐུ་བོ་གཉིས་རྗེ་བླ་མའི་སྐུ་དཔུང་གཡས་གཡོན་གྱི་ཐད་ནས་ཐིམས་པ་རྗེའི་ཕྱག་གི་པད་
སྡོང་གཡས་གཡོན་གྱི་སྟེང་དུ་སྤྱན་རས་གཟིགས་དང་ཕྱག་རྡོར་དུ་གྱུར་པའི་རྗེ་རིགས་གསུམ་མར་གསལ་བ་དཔལ་ལྡན་རྩ་བའི་སོགས་ཀྱི་གསོལ་འདེབས་ལན་དང་པོའི་ཚེ་རང་གི་སྤྱི་བོར་བྱོན་ཏེ་རང་དང་ཁ་བལྟ་ཕྱོགས་མཐུན་པར་བཞུགས། རང་གི་སྙིང་རྩ་
འདབ་བརྒྱད་ཀྱི་ཚུལ་དུ་གསལ་བ་རླུང་ནང་དུ་འདུ་བ་ལ་ཕན་ཕྱིར་རྩ་དབུ་མའི་ནང་དུ་ཡོད་པར་བསམ། འདིར་དཔལ་ལྡན་ཞེས་པ་སྔགས་ཀྱི་ཆོས་སྐད་ཐུན་མོང་མ་ཡིན་པ་སྟེ་སྒྱུ་འོད་ཟུང་འཇུག་གི་དཔལ་དང་ལྡན་པ་ལ་བྱེད། དཔལ་ལྡན་རྩ་བའི་ལན་གཉིས་པའི་
སྐབས་རྗེ་བླ་མའི་ཁྲི་པད་ཚངས་བུག་ནས་སྙིང་ཁའི་རྩ་འདབ་ལ་དབྱེར་མེད་དུ་ཐིམས་པ་པདྨ་འདབ་བརྒྱད་དུ་གྱུར། ཟླ་ཉིའི་གདན་ཀྱང་སྙིང་ཁའི་མི་ཤིགས་པའི་ཐིག་ལེ་སྟེང་དཀར་འོག་དམར་ཁ་སྦྱོར་གྱི་རྣམ་པ་ཅན་ལ་ཐིམས་པས་ཉི་ཟླའི་གདན་དུ་གྱུར། རྗེ་བླ་མ་ཡང་
དབུ་མའི་ནང་ནས་མར་བྱོན་ཏེ་ཐིག་ལེའི་དབུས་སུ་རང་གི་རླུང་སེམས་ཧཱུཾ་ཡིག་དཀར་ལ་དམར་བའི་མདངས་ཅན་དུ་གསལ་བ་དེ་ལ་ཐིམ། དེ་འོད་དུ་ཞུ་ནས་ཤིན་ཏུ་ཕྲ་བའི་གཉུག་མའི་རླུང་དེས་ཉེར་ལེན་དང། བླ་མའི་སྐུ་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་

[033B] སྐུ་མདོག་དཀར་པོར་བཞེངས་ཀྱང་ཆོག་འདི་དཀར་པོར་བྱེད་པ་སྒྲུབ་གཞི་སྲོག་འཛིན་གྱི་རླུང་ཁ་དོག་དཀར་བས་ཡིན། ཤིན་ཏུ་ཕྲ་བའི་སེམས་དེས་ཉེར་
ལེན་དང། བླ་མའི་ཐུགས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་ཤིན་ཏུ་ཕྲ་བའི་སེམས་དེ་ཐུགས་ངག་པ་བདེ་ཆེན་འོད་གསལ་ཆོས་ཀྱི་སྐུར་གྱུར། རླུང་དེའི་གདངས་ཤིན་ཏུ་ཕྲ་བའི་ངག་དེས་ཉེར་ལེན་དང། བླ་མའི་གསུང་དེས་ལྷན་ཅིག་བྱེད་རྐྱེན་བྱས་པ་
ལ་བརྟེན་ནས་ཤིན་ཏུ་ཕྲ་བའི་ངག་གསུང་རྡོ་རྗེར་གྱུར། དེ་ལྟར་བླ་མ་ཡི་དམ་རང་སེམས་གསུམ་ངོ་བོ་དབྱེར་མི་ཕྱེད་པའི་སྐུ་ཐུགས་ཟུང་འཇུག་ངེས་པ་ལྔ་ལྡན་འབྲས་དུས་ཀྱི་ལོངས་སྐུ་དངོས་དེ་ངའོ་སྙམ་དུ་ང་རྒྱལ་བྱ་བ་སྒྱུ་ལུས་ནང་ལྡང་གི་དམིགས་པ་སྐྱོང་ཚུལ་
ཡིན། སྐབས་འདིའི་སྒྱུ་ལུས་པའི་སྐུ་གསང་བདེ་འཇིགས་གསུམ་གང་ལ་མོས་པ་དེར་བཞེངས་ཀྱང་ཆོག་བླ་མ་ཆོད་སྐབས་རྡོ་རྗེ་འཆང་དུ་བཞེངས་པ་ཡིན། བདེ་མཆོག་ཏུ་བཞེངས་ན་ཡུམ་སྐུ་མདོག་དམར་པོ་བྱེད་དགོས་པ་བདེ་མཆོག་གི་སྒོས་ཆོས་ཡིན། ད་
དུང་འདི་ལ་བརྟེན་ནས་འོད་གསལ་དང་སྒྱུ་ལུས་བསྒྲུབ་ཚུལ། རྡོ་རྗེའི་བཟླས་པ། བསྲེ་བ་སྐོར་དགུ་སོགས་ཀྱང་སྦྱར་དུ་རུང། འོན་ཀྱང་སྦྱར་ཆེས་ན། ཙཱུ་ཏའི་ཡུལ་དུ་ཕྱིན་པ་ན། །རྐང་གཉིས་པ་ལ་མིར་མི་རྩི། །ཞེས་པ་ལྟར་འགྱུར་དུ་དོགས་པས་རེ་ཞིག་
དེ་ཙམ་གྱིས་ཆོག་པར་ཞུས་གསུངས། དགའ་ལྡན་གྱི་ཞིང་ནས་བྱམས་མགོན་གྱི་ཐུགས་ཀའི་རྗེ་བླ་མ་དང་རང་གི་སྙིང་ཁའི་རྗེ་བླ་མའི་བར་སྤྲིན་དཀར་པོའི་ཐག་པ་ཕྲ་མོ་མ་ཆད་པར་རྒྱུན་དུ་གསལ་འདེབས་པ་འཕོ་བའི་མན་ངག་ཟབ་གནད་ཅན་ཡིན། དེ་ནས་

[034A]༄༅། །དཔལ་ལྡན་རྩ་བའི་ལན་གསུམ་པ་བརྗོད་དེ་སྙིང་པདྨ་འདབ་བ་རྒྱད་ཁ་ཟུམ་པའི་ཕྱི་ནས་དམིགས་བརྩེ་མ་དང་སྔགས་ཕྲེང་གི་ཐག་པས་དཀྲི་པ་སོགས་ཆོག་སྒྲིགས་ལྟར་བྱ། སྙིང་གི་རྩེ་མོར་རྡོ་རྗེ་རྩེ་ལྔ་པ་ཕྱེད་པ་ཤིན་ཏུ་ལྕི་བ་
རི་རབ་ལྟ་བུས་ལྕི་ཡོར་གྱིས་མནན་པར་བསམས་ན་སྙིང་རླུང་མི་འཇུག་པའི་ཁྱད་ཡོད། བར་ཆད་སྲུང་པའི་ཕྱིར་སྙིང་པདྨ་བུམ་སྐུ་དང་རྩ་དབུ་མའི་ནང་གི་བར་སྟོང་སྤྱི་གཙུག་མན་ཐམས་ཅད་ཀྱང་དམིགས་བརྩེ་མ་དང། ཨ་ར་པ་ཙ་དང་དཧི་ཥྵི་
ཁེངས་ཏེ་བུག་སྟོང་ཕྲ་མོ་ཙམ་ཡང་མེད་པར་བསམ། དེ་ནས་རྒྱལ་མཆོག་བསྐལ་བཟང་གི་དགའ་ལྷའི་ཁྲིད་ཡིག་ཏུ་གསུངས་པའི་དགའ་ལྡན་ལྷ་བརྒྱ་མའི་སྨོན་ལམ། དེ་ལྟར་དངོས་གྲུབ་མ་ལུས་ཞེས་སོགས་ཡོད་པ་འདི་བཏོན། གཞན་ཡང། དཔལ་ལྡན་
ས་གསུམ་མའི་སྨོན་ལམ་དེང་བརྩམས་མ་དང། ཚེ་རབས་ཀུན་ཏུ་སོགས། ལམ་རིམ་སྨོན་ལམ། དགེ་ལྡན་བསྟན་པ་རྒྱས་པའི་སྨོན་ལམ་སོགས་བསྔོ་སྨོན་གྱི་རྒྱས་འདེབས་ནན་ཏན་བྱ་གསུངས། དེ་ནས་ཐུན་མཚམས་སུའང་བཟའ་བཏུང་གི་ཚེ་ཁ་
ཟས་རྣམས་བདུད་རྩིར་བྱིན་བརླབས་ཏེ་སྙིང་ཁའི་རྗེ་བླ་མ་ལ་ཕུལ་བར་མོས། ཆོས་གོས་རྣམ་གསུམ་སོགས་གྱོན་པ་ཡང་སྙིང་ཁའི་བླ་མ་ལ་ཕུལ་བར་བསམ། སྒོ་གསུམ་གྱི་བྱ་བ་གང་བྱས་ཐམས་ཅད་སྙིང་ཁའི་རྗེ་བླ་མ་དེ་ཉིད་དཔང་པོའི་ཚུལ་དུ་བྱེད་པ་
ལས་བག་མེད་པའི་རིགས་མི་བྱེད་པ་དང། མི་གཞན་གྱིས་རང་ལ་ཕྱག་འཚལ་བ་ལྟ་བུའི་ཚེའང་སྙིང་ཁའི་རྗེ་བླ་མ་ལ་འཚལ་བར་མོས་པ། གཞན་ལ་ཕར་ཕྱག་དབང་གནང་བ་དང། བཀའ་བསྒོ་བྱེད་པ། སྲུང་མདུད་སྦྱིན་པ་ཚུན་ཆད་སྙིང་ཁའི་རྗེ་བླ་མའི་ཡིན་

[034B] མ་མཐའ་བསོད་ནམས་ཟད་ཡོང་སྙམ་པའི་སྙིང་ཆུང་ཆུང་ཡང་བྱེད་མི་དགོས། དགེ་སྦྱོར་ཐམས་ཅད་ཀྱི་སྲོག་གཅིག་པུ་བླ་མའི་རྣལ་འབྱོར་འདི་ལྟ་བུ་ཉམས་སུ་བླངས་ན་གཏན་གྱི་འདུན་མ་
རླབས་པོ་ཆེ་མྱུར་དུ་འགྲུབ་ཅིང། ལྷག་པར་དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་འདི་ནི་ཤིན་ཏུ་ལག་ཏུ་བླང་བདེ་ལ། བླ་མའི་མན་ངག་དང་སྦྱར་བའི་ཟབ་གནད་ཀྱང་ཁྱད་པར་ཅན་ཡོད་པས་རང་ཅག་རྣམས་ཀྱིས་ཅིས་ཀྱང་འདི་ལ་བརྩོན་པ་དྲག་པོའི་སྒོ་ནས་ཉམས་
སུ་བླངས་ཏེ་དལ་འབྱོར་གྱི་རྟེན་ལ་སྙིང་པོ་མཆོག་ཏུ་ལོན་པ་ཞིག་ངེས་པར་བྱེད་དགོས་པ་ཡིན། དེ་ལྟ་བུའི་གདམས་པ་ཡང་ཁྲིད་ཡིག་དངོས་གྲུབ་ཀུན་འབྱུང་འདི་གའི་སྟེང་ནས་བདག་གི་དྲིན་ཅན་རྩ་བའི་བླ་མ་དོན་གྱི་སླད་དུ་མཚན་ནས་སྨོས་ཏེ་མཚན་བརྗོད་པར་དཀའ་བ་
སྒོ་མང་མཁན་ཆེན་རྡོ་རྗེ་འཆང་མཁྱེན་རབ་བསྟན་པ་ཆོས་འཕེལ་དཔལ་བཟང་པོའི་ཞལ་སྔ་ནས་ཁྲིད་རྒྱུན་དང་མན་ངག་ཞལ་ཤེས་ཡོངས་སུ་རྫོགས་པ་ལེགས་པར་ཐོབ། གཞན་དུ་དགའ་ལྷ་རང་གི་རྩ་ཚིག་གི་སྟེང་ནས་ཀྱང་བཀྲ་ཤིས་ལྷུན་པོའི་ཐོས་བསམ་གླིང་མཁན་པོ་
རིན་པོ་ཆེ། ལུང་རྟོགས་ཀྱི་ཡོན་ཏན་སྤྱི་དང། ཁྱད་པར་དུ་ཟབ་མོའི་ལྟ་བའི་སྒོ་ནས་གྲུབ་པའི་གོ་འཕང་མཐོན་པོར་གཤེགས་པའི་བདག་ཉིད་ཆེན་པོར་གྱུར་པ་རྩ་བའི་བླ་མ་འཇམ་དཔལ་དཀོན་མཆོག་ཆོས་འཕེལ་གྱི་ཞལ་སྔ་ནས་ཟབ་ཁྲིད་མན་ངག་རྣམས་ལེགས་པར་
ཐོབ་པ་ཡིན་གསུངས། གང་ཞུས་པ་དེ་དག་ཚང་མས་ཕྱག་ལེན་ལ་ཐེབས་པ་ཞིག་ཅིས་ཀྱང་ནས་བཀའ་དྲིན་སྐྱོང་བར་ཞུ། བདག་གིས་ཇི་སྙེད་བསགས་པའི་དགེ་བ་འདིས། །ཞེས་སོགས་དགྱེས་བཞིན་དུ་འདོམས་པར་མཛད་དོ། །དེ་ནས་སློབ་མ་རྣམས་ཀྱིས་ཕྱག་བཞེས་

[035A]༄༅། །ལྟར་མཎྜལ་ཚིགས་བཅད་དང་བཅས་པ་དང། བླ་སློབ་ལྷན་ཅིག་པས་རིང་འབད་མ། མདོར་ན་དཔལ་ལྡན་བླ་མའི། ཆོས་ཀྱི་རྒྱལ་པོ། བདག་དང་གཞན་གྱི་སོགས་གསུངས་ནས་བསྟན་པ་དང་འགྲོ་བའི་དོན་དུ་ཐུགས་སྨོན་
རྒྱ་ཆེན་པོའི་བཀའ་དྲིན་སྩལ་ཏོ། །དེ་ལྟར་དགའ་ལྡན་ལྷ་བརྒྱ་མའི་གསུང་བཤད་བརྗེད་བྱང་འདི་ནི། ཕ་བླ་མ་བཀའ་དྲིན་འཁོར་མེད་ཆེན་པོ་དེ་ཉིད་ཀྱི་དྲུང་ནས་ཟབ་རྒྱས་གདམས་པའི་བདུད་རྩི་མོད་མི་དམའ་བའི་སྐལ་བཟང་ཐོབ་ཀྱང། རྨོངས་རྟུལ། སྙོམ་
ལས། དོན་མིན་རྣམ་གཡེང་དུ་མའི་ཁུར་གྱིས་དུབ་པ་འདན་གྲྭ་སུ་དཧིའི་མིང་ཅན་གྱིས། རྣམ་འདྲེན་དམ་པ་ཉིད་ལས་འདིའི་ཟབ་ཁྲིད་ལན་ཁ་ཡར་ནོས་པའི་ཟིན་ཐོ་ལས་རང་བཟོ་མེད་པར། རབ་བྱུང་བཅུ་དྲུག་པའི་མེ་ཕག་ལོར་ལྷ་ཀླུ་དགའ་ཚལ་དུ་བྲིས་པ་
དྲིན་ཅན་བླ་མ་རྡོ་རྗེ་འཆང་གིས་ཚེ་རབས་ཀུན་ཏུ་དགྱེས་བཞིན་འརྗེས་སུ་འཛིན་ཅིང། བཀའ་བཞིན་སྒྲུབ་པའི་མཉེས་མཆོད་ཁོ་ནར་གཞོལ་ནུས་པའི་རྒྱུར་གྱུར་ཅིག། འགྲོ་དོན་འཕེལ།། དགེའོ།། །།



﻿༄༅། །དགའ་ལྡན་ལྷ་བརྒྱའི་ཁྲིད་བཀའ་རྒྱ་མ་སྩལ་སྐབས་ཀྱི་ཟིན་བྲིས་བཞུགས་སོ།།
༄༅། །་་ས་སྤྲེ་ཟླ་བ་་ཚེས་་དང་ཚེས་་བཅས་ཉིན་གཉིས་ཀྱི་རིང་དགའ་ལྷའི་ཁྲིད་བཀའ་རྒྱ་མ་ཕ་བོང་ཁའི་གསུང་གི་སྟེང་ནས་སྩལ་སྐབས། ཟླ་
གྲགས་ཀྱིས། གང་ཚེ་རང་དབང་འཇུག་ཅིང་མཐུན་གནས་པ།།   ྾    ྾  དང་པོ་རང་དབང་རང་ལག་ཏུ་ཡོད་པ། འདེམ་ཀ་བྱེད་རྒྱུ་ཡོད་པའི་དུས། མཐུན་གནས་པ་ནི་དལ་འབྱོར་སྦྱོར་བཅུ་
འདི་བདག་དང། འདིར་བདག་ཅེས་ཕྱི་མ་ནི། དུས་འདིར། སྔ་མ་ནི་ངན་སོང་གི་བདག་བླ་མ་ལ་ཀུན་རྫོབ་དང། ངེས་དོན་གཉིས། རྣལ་འབྱོར་ལའང་གཉིས། ངེས་དོན་གྱི་བླ་
མ་ནི། རང་སེམས་ལྷན་ཅིག་སྐྱེས་པའི་ཆོས་སྐུ་དེ་ཡིན། བླ་མ་བསྟེན་དགོས་པ་མདོ་ལུགས་འདུལ་སྔགས་ཀུན་མཐུན། སྤྱོད་པ་སོགས་ལ་མི་འདྲ་མང། འདུལ་བར་ཤ་ཆང་སོགས་བཀག་
།ཐེག་ཆེན་མདོར་བྱང་སེམས་ལ་གནང། གསང་སྔགས་བརྟེན་པའི་དམ་ཚིག་ཏུ་གསུངས། བདག་རྐྱེན་གྱི་སྒོ་ནས་བླ་མ་སངས་རྒྱས་སུ་སྒྲུབ་པ། བྱིན་བརླབས་ཀྱི་སྒོ་ནས་བླ་མ་སངས་
རྒྱས་སུ་སྒྲུབ་པ། མཛད་པའི་སྒོ་ནས་བླ་མ་སངས་རྒྱས་སུ་སྒྲུབ་པ་གསུམ། ད་ལྟའི་ལོངས་སྤྱོད་ཟང་ཟིང་སོགས་ཚེ་སྔ་མའི་སྦྱིན་པའི་ལམ་སྟོན་པའི་བླ་མའི་དྲིན་གྱིས་བྱུང་བར་སྒྲུབ་ནས་

[220A]༄༅། །དེ་སྔ་མའི་བླ་མ་ཡིན་གྱི་ད་ལྟའི་འདི་མིན་སྙམ་ན། གང་དང་གང་ལ་གང་དང་ནི། །གང་ཚེ་བྱ་བ་  ྾  དེ་དང་  ྾  ཕལ་ཆེན་ལས་བྱང་སེམས་ཀུན་བཟང་གི་མཆོད་སྤྲིན་བདེ་སྟོང་
ཡེ་ཤེས་ནི། ཐོག་ཐ་བར་གསུམ་དུ་དགེ་ཞིང་བཟང་བས་ཀུན་ཏུ་བཟང་པོ། ཚད་མེད་བཞི་སེམས་བསྐྱེད་ཀྱི་ཉམས་ལེན་ལས་ལོགས་སུ་མེད་ཀྱང། སེམས་བསྐྱེད་ཀྱི་ཡན་ལག་ཡིན། ཁྲི་ལ་
བཻཌཱུརྱ་ལ་གསེར་གྱི་ཕྲ་བཏབ་པ་སྒོམ་དགོས་པ་འདི་ལ་གནད་ཡོད། མདོ་ལས་སངས་རྒྱས་ཀྱི་སྐུ་གདུང་བཻཌཱུརྱའི་ཏོག་གི་བློ་གྲོས་ཞེས་པར་གྱུར་ནས་འགྲོ་བའི་དོན་བྱེད་པར་གསུངས་ཤིང་
བཻཌཱུརྱ་ནི་ནོར་བུ་སྟེ་ནོར་གྱི་མཆོག་ཡིན་ལ། གསེར་ནི་ནོར་བུ་ལས་དམན། སྟེང་དུ་བཞུགས་པའི་གནས་སྐབས་ཀྱང། དཀོན་མཆོག་གི་ངོ་བོ་ཡིན་པ།    ༈   
ཤེས་རབ་དམར་བ་ནི། ཤེས་རབ་ཉི་མ་སྟེ། མུན་པ་སེལ་བ་དང། ཡང་ཤེས་རབ་དམར་བ་གཏུམ་མོ་ལ་སྦྱར་ཡང་རུང།    ༈    །ཞེས་པའི་ཁམས་
གསུམ་ནི་དུས་གསུམ་གྱི་སངས་རྒྱས་ཀྱི་ཐུགས་རྒྱུད་ཀྱི་ཤེས་རབ།    ༈    རལ་གྲི། གླེགས་བམ་གསུམ་གྱིས་འཆད་རྩོད་རྩོམ་གསུམ་མཚོན། སྐྱིལ་ཀྲུང་

[220B] ཡང་དེས་མཉམ་རྗེས་གཉིས་འདྲེས་པའམ་མི་ཤིགས་པ་མཚོན་ལ། མི་བསྐྱོད་པ་དང། མི་འཁྲུགས་པའི་དོན་ཡང་དེ་ཡིན།    ༈   
སྡང་ཁྲག་དོག་སོགས་ཆ་ཚང་ཡོད་ཀྱང། དགེ་བ་སྒྲུབ་མི་ཤེས།    ༈    སྤྱན་གསུམ་པ་
ཅུང་ཟད་ཁྲོ་འཛུམ་དང་ལྡན་པ། སྡིག་མཛུབ་ཀྱིས་གླེགས་བམ་སྣམས་པ།    ༈    དེ་འདྲ་འབར་བསྡད་པ་སྒོམ་རྒྱུ་མིན། ཧཱུཾ་ཡིག་ཉི་མ་
གསལ་བའི་འོད་ཟེར་གྱིས། །མི་ཤེས་མུན་འཇོམས་མར་མེ་ཆེན་པོ་ལྟར། །ཞེས་པ་ལྟར་མུན་པ་འཇོམས་བྱེད་ལ་སྦྱར།    ༈   
བུ་རི་རབ་ཙམ། མར་ཁུ་རྒྱ་མཚོ་ཙམ་དང། དེའི་འོད་ཀྱིས། སྟོང་གསུམ་མུན་སེལ་འདོ་ཟེར་རྩེ་དགའ་རྒོད། །ཅེས་པ་ལྟར་མུན་པ་སེལ་ཞིང། དེའི་འོད་ཀྱིས་ཚ་དམྱལ་བར་བསིལ་
བ་སྟེར་བ་ནས། ལྷ་ལ་བག་ཡོད་བསྐྱེད་པ་སོགས་ཀྱི་བར་བྱེད་ན་རྒྱ་ཆེ་ཞིང། དེས་རིགས་འགྲེ་སྟེ་མཆོད་པ་ཀུན་ལ་སྦྱར།    ༈    ཆོས་རྒྱལ་ཕྱི་ནང་གཉིས་

[221A]༄༅། །གཤིན་རྗེ་ཁྲག་མདོག་གསུམ་ཡིན། འདི་ལ་ཐུན་མོང་མ་ཡིན་པ་ཞིག་ཀྱང་ཡོད། ཡང་རྩིས་ཚུལ་གཅིག་ལ། ཁྱབ་འཇུག་ར་ཧུ་ལ་དང།    ༈   
དགོན་པར་གོམ་པར་སྤོ་བ་དེ་ལ་བསོད་ནམས་ཐོབ་པར་གསུངས་པ་ལྟར། རང་རེ་སྡིག་བྱ་ཕྱིར་འགྲོ་ཚད་སྡིག་པ་ཡིན།    ༈   
བཅོམ་ཐོབ་པ་ལས། ཐེག་ཆེན་རིགས་ཅན་ཞིག་དམྱལ་བར་སོང་བ་དེ་སངས་རྒྱས་ཀྱི་གོ་འཕང་ལ་མྱུར་བ་ནི། མདོ་སྡེ་རྒྱན་ལས། བློ་དང་ལྡན་པ་དམྱལ་བར་གནས་པ་དུས་ཀུན་ཏུ་
།བྱང་ཆུབ་དྲི་མེད་ཡངས་པའི་བར་དུ་གཅོད་བྱེད་མིན། །ཐེག་པ་གཞན་ལ་རབ་བསིལ་རྣམ་རྟོག་བདག་ཕན་པ། །རབ་ཏུ་བདེ་བར་གནས་ཀྱང་བར་དུ་གཅོད་པར་བྱེད། །ཅེས་སོ།།
   ༈    བརྩེ་བ་སྙིང་རྗེ་སྟེ། དེས་དཀར་པོ་དགེ་བའི་ཕྱོགས་ལ་དམིགས་པ་སྟེ།    ༈   
ཡོད་པའི་རྗེ་སྲས་ལས་རང་འདྲ་མར་བསྟིམ་པ་ལས། བྱམས་མགོན་གྱི་ཐུགས་ཀར་སྟོང་པ་བཞག་རྒྱུ་མིན།    ༈   

[221B] སྤྱན་འདྲེན་བྱེད་ཀྱང་ཕེབས་ཨེ་ཡོང་སྙམ་པ་མི་དགོས་ཏེ། འདྲེ་ཡང་ཁོའི་མིང་སྨྲོས་ན་སོང་ཐུབ་ཀྱི་ཡོད་ན། སངས་རྒྱས་ལྟ་ཅི་སྨྲོས།    ༈    རྡོ་
རྗེས་མཚན་པའི་ཁྲི་གཉིས་མི་འདྲ། སྔ་མ་ནི་རྡུལ་ཕྲ་རབ་ཚང་མ་རྡོ་རྗེའི་རྣམ་པར་ཡོད་པ་ལ་བྱེད། དགའ་ལྷ་འདིར་མྱ་ངན་ལས་མི་འདའ་བར་གསོལ་བ་འདེབས་པ་སྔོན་དུ་ཡོད་པ་ནི། ཚོགས་
བསགས་པ་ལ་ཞིང་དེ་ཡུན་རིང་དུ་བཞུགས་དགོས་པ་གལ་ཆེ་བ་ཡིན། བླ་མར་གསོལ་འདེབས་བྱེད་པ་འདི་རང་གི་ཚེ་སྒྲུབ་ཀྱི་མཆོག་ཡིན། མྱ་ངན་མི་འདའ་བའི་གསོལ་འདེབས་འདི་དུས་
ལས་མི་ཡོལ་བ་གལ་ཆེ་སྟེ། སྟོན་པར་ཀུན་དགའ་བོས་གསོལ་བ་མ་བཏབ་པའི་ལོ་རྒྱུས་ལྟར།    ༈    འཇལ་ཞེས་པ་སྣམ་བུ་འདོམས་གང་པ་
འདོམས་ལ་འཇལ་བ་ལྟར། ཤེས་བྱ་དང་བློ་གཉིས་ཏག་ཏག་བྱེད་པ། ཡང་ན། འཇལ་བ་ནི་རྟོགས་པ་སྟེ། མཁྱེན་ཀུན་ཡངས་པ་ཞེས་བྱུང་བ་ལྟར་ན། བློའི་གྲྭ་ཟུར་དུ་ཤེས་བྱ་གུ་
ཡངས་པ།    ༈    མཆོད་པ་རྣམས་རང་གིས་སྤྲུལ་མ་ཤེས་ཀྱང། ཉིད་ཀྱིས་མཐུས་སྤྲུལ་ནས་བཞེས་ཤིག་བདུད་རྩི་ལྔ་ལ། བཟའ་བ་མི་འཆི་

[222A]༄༅། །     ༈    སྡིག་པ་བྱེད་པའི་ཚེ། ཁྲ་གཉིད་སད་པ་ལྟ་བུ་དང། དགེ་བ་བྱེད་པའི་ཚེ། ཆུ་གྱེན་དུ་འདྲེན་
པའམ། བོང་བུ་ཆད་པ་ལ་ལ་དེད་པ་ལྟ་བུ། རང་གི་བྱེད་སྟང་འདིས་བཟོ་ལྟ་ཁྲིས་ཁྲིས་ལས་མེད།    ༈    ཞེས་པ་སྡོམ་གསུམ་དང་འགལ་བ་རྣམས་སྡོམ་གསུམ་
སོ་སོ་བླངས་པའི་མཁན་སློབ་དང། དཀྱིལ་འཁོར་སོགས་སོ་སོའི་དྲུང་དུ་བཤགས་དགོས་པ།    ༈    ལམ་རིམ་
བསྡུས་དོན་འདི་གྲུབ་པའི་རྣམ་ཐར་ཡིན།    ༈    ཚེ་འདིའི་ཆེད་དུ་དམིགས་པ་ནག་པོ། ཚེ་ཕྱི་མ་སོགས་རང་གཅེས་འཛིན་གྱིས་བསླད་པ་ཁྲ་བོ་
བདེན་འཛིན་གྱིས་བསླད་པ་དཀར་པོ།    ༈    སྒོམ་པ་ལ་ཐོས་བསམ་སྔོན་དུ་འགྲོ་དགོས་ཤིང། དེ་ཡང་ཐོས་པ་ལ་ཆོས་གསུངས་པ་དགོས་པས་དེ་
ལྟར་བསྐུལ་བ་ཡིན།    ༈    དེའི་སྙིང་པོ་ཡང་སྙིང་སོགས། ཟབ་པའི་སྙིང་པོ་སྟོང་ཉིད་དང། རྒྱ་ཆེ་བའི་སྙིང་པོ་བྱང་སེམས། སྙིང་པོའི་སྙིང་པོ་ནི་འོད་

[222B] བདེ་ཆེན། སྙིང་པོའི་ཡང་སྙིང་ནི། སྒྱུ་ལུས་དང་འོད་གསལ།    ༈    གཟིམ་ཆུང་འོད་
གསལ་སྦུག་ཏུ་འཁོར་ཆེན་གྱི་བློས་བསླང་ཞིག་ཡོད། འཇམ་དབྱངས་ནང་སྒྲུབ། སྤྱན་རས་གཟིགས་རྡོ་རྗེ་ཆོས་ལ་གཉིས་ཡོད་པ། ཀུན་རིག་ནང་བཤད་པ་ལྟར། ཡང་རྣལ་འབྱོར་མའི་
ལྟར་རྡོ་རྗེ་འཆང་ལྟར་ལ་སྐུ་མདོག་དམར་པོ་བྱེད་པ།    ༈    སྐུ་གཟུགས་ཀྱི་གདུལ་བྱ་ལ་དངོས་སུ་སྣང་ནས་རེ་བ་སྐོང་བར་བྱེད་པ་དང། གསུང་གི་
མི་ཤེས་པ་སེལ་བ། གསུང་ཉི་མ་སྣང་བྱེད། ཐུགས་ལ་ཡོན་ཏན་གྱི་གཏེར་མཛོད་འཛིན་པས་ཤེས་རབ་རྒྱས་པར། བདུད་རྩི་འོད་ཟེར་དམར་སེར་སྤྲོས་པ་ནི། སོ་སོར་ཤེས་རབ་རྒྱས་
པ་དང། དམར་པོས་དབང་མདོག་གིས་ཤེས་རབ་དབང་དུ་བསྡུ་པའམ་མྱུར་དུ་རྒྱས་པའི་གནད་ཡོད།    ༈    དེ་ནས་བྱིན་རླབས་
སམ་ཤེས་རབ་དེ་དང་དེ་བསྡུས་ནས་རང་ལ་ཐིམ་པས། མེ་ལ་མར་ཁུ་བླུགས་པ་ལྟར་འཕེལ། ཤེས་རབ་སྒྲུབ་སྐོར་རེ་རེ་ལའང། མ་དག་འཁྲུད་པ་རེ་རེ་སྦྱར། འཆད་པའི་སྐབས་

[223A]༄༅། །མན་ངག་ལ། སྣ་ཚོགས་རྡོ་རྗེའི་རྣམ་པར་སྤྱན་དྲང་པ་དང། རང་གི་ལྕེ་ལའང་དེ་ལྟར་བཀོད་པ་སོགས་བྱ་བ། དེའི་གནད་དོན་གྲུབ་ཀྱི་ཕྱག་མཚན་དང། གདུལ་བྱར་རྒྱལ་
བའི་གསུང་གི་འཕྲིན་ལས་འཇུག་པའི་རྟེན་འབྲེལ་གྱི་གནད་ཡོད།    ༈    འཁོར་ལོ་གཡས་ལ་ཡིག་འབྲུ་གཡོན་ཞེས་པ། འཁོར་ལོ་གཡས་སུ་འཁོར་ལོ་ཆེ་
ཡིག་འབྲུ་གཡོན་དུ་འཁོར་བ་ལྟ་བུར་སྣང་བ་ལས། གཡོན་དུ་བསྐོར་བ་མིན། རྩོམ་པའི་སྐབས་གླེགས་བམ་དང། རལ་གྲིའི་འཁོར་ལོ་གསལ། དབྱངས་ཅན་མར་མོས་ན། རྗེའི་
ཐུགས་ཀར་དབྱངས་ཅན་མ་བཀོད་པ་དང། དེའི་འཁོར་ལོ་དང་སྔགས་སྐུ་སོགས་ཀྱི་རིགས་འགྲེ།    ༈    ཡང་
གསང་བདེ་འཇིགས་གསུམ་བཀོད་ཚེ། རྗེའི་ཐུགས་ཀར་འཇིགས་བྱེད་སྟེ་འཇམ་དབྱངས་དང། རྒྱལ་ཚབ་རྗེ་ལ་བདེ་མཆོག་སྟེ། སྤྱན་རས་གཟིགས་ཀྱི་སྙིང་རྗེ་བདེ་འགོག་གམ་ཀ་རུ་ཎ་
ཡིན་པ་དང། མཁས་གྲུབ་རྗེས་གསང་བའི་མཛོད་འཛིན་པས་གསང་འདུས་བཀོད།    ༈   

[223B] ་སྐྱབས་རྗེ་ཁྲི་བྱང་རྡོ་རྗེ་འཆང་གིས། དགའ་ལྡན་ལྷ་བརྒྱའི་ཁྲིད་འདི་དགའ་ལྡན་དུ་ལམ་རིམ་མཆན་བཞིའི་ཁྲིད་གསན་སྐབས། གཟིམ་
ཆུང་དུ་སྦྱིན་བདག་བསྐུལ་བ་པོ་བྱམས་པ་མཐའ་ཡས་ལགས་ནས་མཛད། དེས་རྗེ་ཕ་བོང་ཁའི་དྲུང་ནས་གསན་པ་ཡིན་ཞེས་བཀའ་སྩལ་



﻿
[001A]༄༅། །དགའ་ལྡན་ལྟ་བརྒྱ་མའི་གཞུང་བསྲངས་ཏེ་མདོ་སྔགས་ཆ་ཚང་བར་ཉམས་སུ་ལེན་ཚུལ་དགའ་ལྡན་ཞིང་དུ་བགྲོད་པའི་ནོར་བུའི་ཐེམ་སྐས་ཞེས་བྱ་བ་བཞུགས་སོ། །

[001B] །ཆོས་ཀུན་དེ་ཉིད་འབྱེད་པའི་བློ་གྲོས་ཉིན་བྱེད་འོད་ཀྱིས་གདུངས་པ་ལས། །འགྲོ་ལ་རྗེས་ཆགས་ཀུན་བཟང་ཐུགས་རྗེ་གངས་ཀྱི་རི་བོ་བཞུས་པའི་རྒྱུན། །གཟུགས་སྐུ་
དབང་ཕྱུག་ཡན་ལག་བརྒྱད་ལྡན་གྲགས་པའི་རླབས་འཕྲེང་རོལ་པ་ཅན། །སྙིགས་མའི་འགྲོ་བ་དུག་ཅན་ཚོགས་ཀྱི་དག་བྱེད་གཅིག་བུ་དེ་ལ་འདུད། །སྲིད་ཞིའི་འཇིགས་སྒྲོལ་བླ་མ་ལྷག་པའི་ལྷ། །དངོས་
གྲུབ་འདོད་ཡན་ལག་བརྒྱད་ལྡན་གྲགས་པའི་རླབས་འཕྲེང་རོལ་པ་ཅན། །སྙིགས་མའི་འགྲོ་བ་དུག་ཅན་ཚོགས་ཀྱི་དག་བྱེད་གཅིག་བུ་དེ་ལ་འདུད། །སྲིད་ཞིའི་འཇིགས་སྒྲོལ་བླ་མ་ལྷག་པའི་ལྷ། །དངོས་
གྲུབ་འདོད་པ་འཇོ་བའི་ཡི་དམ་སྟེ། །བར་གཅོད་གཡུལ་ལས་སྐྱོབ་པའི་ཆོས་སྲུང་སོགས། །སྐྱབས་མའི་འགྲོ་བ་དུག་ཅན་ཚོགས་ཀྱི་དག་བྱེད་གཅིག་པུ་དེ་ལ་འདུད། །སྲིད་ཞིའི་འཇིགས་སྒྲོལ་བླ་མ་ལྷག་པཨཱ་ལྷ། །དངོས་
སྲིད་ཞིའི་རྒུད་པའི་རྒྱ་མཚོ་ལས། །བརྒལ་ཏེ་ཟུང་འཇུག་ནོར་བུའི་གྲོང་ཁྱེར་དུ། །འཇུག་པར་རིགས་སོ་བློ་ལྡན་སྐལ་བཟང་ཚོགས།  །དེ་ཡང་རང་ཅག་གསེར་མདོག་ཅོད་པན་འཆང་བ་ཀུན་གྱི་ལྷག་པའི་ལྷ་སྐལ་གཅིག་པུར་
གྱུར་པ་འཇམ་མགོན་བླ་མ་ཙོང་ཁ་པ་ཆེན་པོ་ལ་བརྟེན་པའི་ཟབ་ལམ་བླ་མའི་རྣལ་འབྱོར་ཇི་སྙེད་ཅིག་ཡོད་པ་རྣམས་ཀྱི་ནང་ནས་ཆེས་མཆོག་ཏུ་གྱུར་པ་འཇམ་མགོན་སྙན་བརྒྱུད་ཀྱི་མན་ངག་ཟབ་མོ་དགའ་ལྡན་ལྷ་བརྒྱ་མ་ཞེས་རྒྱ་མཚོའི་མཐས་གཏུགས་པར་འཕྲིན་ལས་ཁྱབ་གདལ་
དུ་ཆེ་བ་འདི་ཉིད་ཀྱི་གཞུང་བསྲངས་ཏེ་དེའི་ཁོངས་སུ་མདོ་སྔགས་གཉི་གའི་ཉམས་ལེན་དང་བསག་སྤྱང་གི་གནད་ཆ་ཚང་བར་བྱས་ཏེ་ལག་ཏུ་བླང་བའི་ཚུལ་ནི། བླ་མའི་རྣལ་འབྱོར་འདི་གའི་ལུགས་ལྟར་གྱི་ཞིང་བཀོད་ཐང་ཀའམ། རྗེ་བླ་མའི་སྐུ་བརྙན་བྲིས་འབུར་ཅི་རིགས་

[002A]  །གཙོ་བོར་གྱུར་པའི་སྐུ་གསུང་ཐུགས་ཀྱི་རྟེན་ལེགས་པར་བཀྲམ། དེའི་མདུན་དུ་གཙང་ཞིང་གྱ་ནོམ་བའི་མཆོད་པ་ཡིད་དུ་འོང་བ་བཤམ། རང་ཉིད་སྟན་བདེ་བ་ལ་རྣམ་སྣང་གི་ཆོས་བདུན་ལྡན་དུ་འཁོད་དེ་རང་རྒྱུད་ལ་དགེ་བ་དང་
མི་དགེ་བའི་ཕྱོགས་གང་ཆེ་བརྟག་ལ། དགེ་བར་སོང་འདུག་ན་རླུང་ནང་དུ་རྡུབ། མི་དགེ་བ་ཤས་ཆེན་རླུང་ཕྱིར་འབུད་པ་དང་མཉམ་དུ་ནག་ཕུང་དེ་ཕྱིར་ཐོན་པའི་མོས་པ་བྱ། དེ་ནས་སྐྱབས་འགྲོའི་ཡུལ་གྱི་ཚོགས་ཞིང་གསལ་གདབ་པ་ནི།     ༈    །མདུན་དུ་
ཀུན་བཟང་མཆོད་སྤྲིན་རྒྱ་མཚོའི་དབུས། །རིན་ཆེན་ལས་གྲུབ་ཡངས་པའི་ཁྲི་སྟེང་དུ། །རྒྱབ་ལ་ཉེ་བར་འོད་འབར་ནོར་བུའི་ཁྲི། །སྣ་ཚོགས་པདྨ་ཉི་ཟླའི་གདན་བཅས་སྟེང། །རྩ་བའི་བླ་མ་འཇམ་
དཔལ་སྙིང་པོ་དང། །དབྱེར་མེད་ཐུབ་དབང་བཙོ་མའི་གསེར་གྱི་མདོག་གཙུག་ཏོར་མཛེས་ལྡེམས་གནོན་མཉམ་གཞག་མཛད། །ཞབས་གཉིས་རྡོ་རྗེ་སྐྱིལ་ཀྲུང་ཚུལ་གྱིས་བཞུགས། །གུར་ཀུམ་
མདངས་ལྡན་ཆོས་གོས་རྣམ་གསུམ་གསོལ། །ཉིན་བྱེད་ལས་ལྷག་འོད་ཟེར་ཕྱོགས་བཅུར་འཕྲོ། །མཚན་དང་དཔེ་བྱད་གསལ་ལ་རབ་རྫོགས་པའི། །མཛེས་པའི་སྐུ་ནི་བལྟ་བས་ཆོག་མི་ཤེས། །ཡན་
ལག་དྲུག་ཅུའི་དབྱངས་དང་ལྡན་པ་ཡི། །སྙན་པའི་གསུང་ནི་ཐོས་པས་ངོམས་པ་མེད། །མཁྱེན་དང་བརྩེ་བའི་གཏེར་དུ་གྱུར་པ་ཡི། །ཟབ་ཡངས་ཐུགས་ནི་གཏིང་མཐའ་གཞལ་ལས་འདས། །ཉེས་

[002B] །དྲན་པ་ཙམ་གྱིས་སྲིད་ཞིའི་གདུང་བསེལ། །རབ་འབྱམས་ཞིང་དུ་བཅུ་གཉིས་མཛད་པ་སོགས། །གང་འདུལ་ངོ་མཚར་སྤྲུལ་པ་སྣ་ཚོགས་སྟོན། །དེ་ཡི་གཡས་གཡོན་པདྨ་ཉི་ཟླའི་
གདན། །བླ་མ་བརྒྱུད་པའི་གྲངས་སྙེད་ཚར་དུ་དངར། །སྟེང་དུ་གཡས་སུ་རྒྱ་ཆེན་སྤྱོད་རྒྱུད་དང། །གཡོན་དུ་ཟབ་མོ་ལྟ་རྒྱུད་ཚོགས་རྣམས་བཞུགས། །ཐུབ་དབང་མདུན་དུ་གདན་ཁྲི་ཕུན་ཚོགས་སྟེང། །རྩ་བའི་བླ་མ་
མཇལ་དུས་རྣམ་པ་ཅན། །ཆོས་འབྲེལ་མནོས་པའི་དངོས་ཀྱི་བླ་མ་རྣམས། །པདྨ་ཉི་ཟླའི་གདན་ལ་བཞུགས་པས་བསྐོར། །ཐུབ་པའི་དབང་པོའི་རྒྱབ་ཀྱི་སྟེང་གི་ཆར། །དཔལ་ལྡན་རིགས་བརྒྱའི་ཁྱབ་བདག་རྡོ་རྗེ་འཆང། །
བྱིན་རླབས་བརྒྱུད་པའི་བླ་མ་མཆོག་རྣམས་ཀྱིས། །བསྐོར་བ་པད་ཉི་ཟླ་བའི་གདན་ལ་བཞུགས། །ཐུབ་དབང་གཙོ་འཁོར་རྣམས་ཀྱི་ཕྱོགས་བཞི་རུ། །གསང་འདུས་འཇིགས་མཛད་དུས་འཁོར་ཧེ་རུ་ཀའི། །དཀྱིལ་འཁོར་ལྷ་
ཚོགས་རྣམས་དང་དེ་དག་མཐར། །ཡི་དམ་སངས་རྒྱས་བྱང་སེམས་ཉན་རང་དང། །དཔའ་བོ་མཁའ་འགྲོ་ཆོས་སྐྱོང་སྲུང་མར་བཅས། །ཞི་ཁྲོ་རབ་འབྱམས་རང་རང་གདན་ལ་བཞུགས། །རྡོ་རྗེ་འཆང་དབང་གཙོ་
འཁོར་རྣམས་ཀྱི་མཐར། །འདུལ་མངོན་མདོ་དང་དབང་བཤད་མན་ངག་གི། །བརྒྱུད་པའི་བླ་མ་དཔག་ཏུ་མེད་པ་རྣམས། །པད་ཉི་ཟླ་བའི་གདན་ལ་མཛེས་པར་བཞུགས། །དེ་དག་རྣམས་ཀྱི་མདུན་དུ་རང་རང་གིས་

[003A]༄༅། །གསུངས་པའི་དམ་ཆོས་འོད་ཀྱི་རང་བཞིན་གྱི། །བོ་ཏིའི་རྣམ་པར་གདན་ཁྲི་བཟང་པོའི་སྟེང། །བཞུགས་པའི་སྐྱབས་ཡུལ་ནམ་མཁའ་གང་བ་རྣམས། །དཔག་ཡས་འོད་ཟེར་སྤྲོ་བསྡུར་
རོལ་པ་ཡིས། །རབ་འབྱམས་ཞིང་དུ་འགྲོ་བའི་དོན་མཛད་ཅིང། །རང་ལ་དགྱེས་པའི་ཉམས་ཀྱིས་བཞུགས་པར་གྱུར། །རང་དང་མཐའ་སྐོར་རིགས་དྲུག་འགྲོ་པ་ཀུན། །ཐོག་མེད་ནས་བཟུང་སྲིད་པའི་རྒྱ་མཚོ་འདིར། །
བཟོད་དཀའ་ཡུན་རིང་སྡུག་བསྔལ་གྱིས་མནར་ཡང། །ད་དུང་གཏིང་མཐའ་མངོན་པར་མི་སྣང་བས། །དེ་ཡི་སྐྱབས་ཤིག་ད་ལན་བཙལ་དགོས་ཤིང། །དེ་ཡང་དཀོན་མཆོག་རིན་ཆེན་རྣམ་གསུམ་ལ། །བློ་འགེལ་
ནུས་ན་ནམ་ཡང་མི་བསླུ་བས། །གདུང་ཤུགས་དྲག་པོས་སྐྱབས་སུ་འགྲོ་བར་བྱ། །བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །
སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཁྱད་པར་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་
པོ་ཡབ་སྲས་བརྒྱུད་པ་དང་བཅས་པ་རྣམས་ལ་སྐྱབས་སུ་མཆིའོ། །ཆོས་སྐྱོང་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ།  །ཞེས་ལན་གང་མང་བརྗོད་པའི་མཐར།  སྐྱབས་ཡུལ་རྣམས་ལས་བདུད་རྩིའི་རྒྱུན་

[003B] །བདག་སོགས་ཀུན་གྱི་སྤྱི་བོ་ནས་ཞུགས་པས། །དེ་དག་ལ་བརྟེན་ཉེས་པའི་ཚོགས་བྱང་ཞིང། །བྱིན་རླབས་མ་ལུས་རྒྱུད་ལ་ཞུགས་པར་གྱུར།  །ཅེས་ལན་གཅིག་འབྲས་སྐྱབས་སུ་གྱུར་པའི་དཀོན་མཆོག་གསུམ་ལ་གཙོ་བོར་
དམིགས་ནས་སེམས་ཅན་ཐམས་ཅད་ཀྱི་དོན་དུ་དེ་ཐོབ་བྱར་བྱེད་པ་ཐེག་ཆེན་ཐུན་མོང་མ་ཡིན་པའི་སྐྱབས་འགྲོ་དང་སེམས་བསྐྱེད་ཀྱི་དམིགས་རྣམ་གསལ་བཏབ་ལ།  སངས་རྒྱས་ཆོས་དང་ཚོགས་ཀྱི་མཆོག་རྣམས་ལ།  །ནས།  སངས་རྒྱས་འགྲུབ་པར་ཤོག་ །ཅེས་ལན་གང་མང་
བརྗོད་དེ་བྱང་ཆུབ་ཏུ་སེམས་བསྐྱེད་ཅིང་སྤྱོད་པ་ཕྱིན་དྲུག་སོགས་རྒྱལ་སྲས་ཀྱི་སྤྱོད་པ་མཐའ་དག་ལ་བསླབ་པར་བྱའོ་སྙམ་པའི་འདུན་པ་ཤུགས་དྲག་པོ་གསལ་གདབ།  མདུན་གྱི་བླ་མ་ཐུབ་པའི་དབང་པོ་ལས། །རང་འདྲ་ཆད་དེ་ཐིམ་པས་བདག་ཉིད་ནི། །ཐུབ་དབང་སྐུར་
གྱུར་དེ་ཡི་འོད་ཟེར་གྱིས། །འགྲོ་ཀུན་བྱང་ཆུབ་མཆོག་ལ་བཀོད་པར་གྱུར།  །ཅེས་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་བསྒོམ་པ་ལན་གཅིག་བྱ།  ཉེ་རིང་རིས་སུ་མ་ཆད་མ་རྒན་རྣམས། །སྡུག་བསྔལ་རྒྱུ་བཅས་ལས་གྲོལ་བདེ་ཐོབ་
ཅིང། །ཟག་མེད་དགའ་བས་རོལ་ན་ཅི་མ་རུང། །དེ་བཞིན་གྱུར་ཅིག་དེ་ལྟར་བདག་གིས་བྱ། །དེ་བསྒྲུབ་ནུས་པར་བླ་མ་ལྷག་པའི་ལྷས། །བྱིན་གྱིས་རློབས་ཞེས་གསོལ་བ་བཏབ་པ་ན། །བྱིན་རླབས་བདུད་རྩིའི་རྒྱུན་གྱི་
ཆར་བབས་པས། །འགྲོ་ཀུན་ཚད་མེད་བཞི་ལ་གནས་པར་གྱུར།  །ཅེས་ཚད་མེད་བཞི་བསྒོམ་པ་ལན་གསུམ་སོགས་བྱ།  ནམ་མཁའི་དབྱིངས་སུ་སྤྲིན་ཕུང་ཞི་བ་བཞིན། །ཚོགས་ཞིང་མཐའ་དག་ཐུབ་པའི་དབང་པོ་ལ། །བསྡུས་ཏེ་དེ་

[004A]༄༅། །ཡང་རང་གི་སྨིན་མཚམས་ནས། །ཐིམ་པས་བྱིན་རླབས་མ་ལུས་ཐོབ་པར་གྱུར།  །ཅེས་ཚོགས་ཞིང་བསྡུ།  ནམ་མཁའི་མཐས་གཏུགས་སེམས་ཅན་ཀུན་དོན་དུ། །བདེ་ཆེན་དང་པོའི་མགོན་པོ་བླ་
བླ་མ་ལྷའི། །གོ་འཕང་མྱུར་བ་མྱུར་བར་ཐོབ་བྱའི་ཕྱིར། །ཟབ་མོ་བླ་མའི་རྣལ་འབྱོར་བསྒོམ་པར་བྱ།  །ཞེས་ཁྱད་པར་གྱི་སེམས་བསྐྱེད་ལན་གང་མང་བྱ། འོག་ནས་འབྱུང་བ་བཞིན་སྔགས་ཀྱི་ཉམས་ལེན་དང་འབྲེལ་བར་བྱེད་པ་ལ་རང་ལྷའི་ང་རྒྱལ་ལ་
གནས་ཤིང་དེའི་སྒོ་ནས་མཆོད་པ་སོགས་བྱིན་གྱིས་རློབ་བྱར་བྱེད་དགོས་པས་འདི་ལྟར།  རང་བཞིན་རྣམ་དག་སྤྲོས་བྲལ་ཆོས་དབྱིངས་ལས། །རང་ཉིད་རྡོ་རྗེ་འཇིགས་བྱེད་སྐུར་བཞེངས་པའི། །གནས་གསུམ་ཡི་གེ་གསུམ་མཚན་ཧཱུཾ་ཡིག་གི་
འོད་ཀྱིས་སྣོད་བཅུད་མཆོད་རྫས་དང་བཅས་པའི། །མ་དག་འཁྲུལ་སྣང་ཉེས་པ་ཀུན་སྦྱངས་ནས། །དག་པའི་རྟེན་དང་བརྟེན་པར་ལེགས་འཆར་ཞིང། །མཆོད་རྫས་མཐའ་དག་ཁྱད་པར་གསུམ་ལྡན་གྱི། །ཀུན་
བཟང་མཆོད་བའི་སྤྲིན་གྱི་ཕུང་པོར་གྱུར།  །ཅེས་མཆོད་བ་བྱིན་གྱིས་བརླབ། དེ་ནས་ཚོགས་ཞིང་གསལ་གདབ་པ་ནི།  མདུན་དུ་ཀུན་བཟང་མཆོད་སྤྲིན་རྒྱ་མཚོའི་དབུས། །རིན་ཆེན་ལས་གྲུབ་ཡངས་པའི་ཁྲི་སྟེང་དུ། །རྒྱབ་ལ་
ཉེ་བར་འོད་འབར་ནོར་བུའི་ཁྲི། །སྣ་ཚོགས་པདྨ་ཉི་ཟླའི་གདན་དང་བཅས། །གསུམ་གྱི་དབུས་མ་ཅུང་ཟད་མཐོ་བའི་སྟེང། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པ། །ཕྱག་གཉིས་ཆོས་འཁོར་ཕྱག་རྒྱས་ཨུཏྤ་ལ། །

[004B] །གཡོན་པའི་སྟེང་དུ་ཤེར་ཕྱིན་གླེགས་བམ་བསྣམས། །གུར་ཀུམ་མདངས་ལྡན་ཆོས་གོས་གསུམ་གསོལ་ཞིང། །བཙོ་མའི་གསེར་མདོག་པཎ་ཞྭས་དབུ་ལ་མཛེས། །ཞབས་
གཉིས་རྡོ་རྗེ་སྐྱིལ་ཀྲུང་ཚུལ་གྱིས་བཞུགས། །གཡས་སུ་སྲས་མཆོག་དར་མ་རིན་ཆེན་དང། །གཡོན་ན་སྨྲ་བའི་ཉི་མ་དགེ་ལེགས་དཔལ། །ཆོས་གོས་གསུམ་གསོལ་པཎ་ཞྭས་གཙུག་མཛེས་ཤིང། །ཆོས་འཆད་མཉམ་གཞག་
ཕྱག་རྒྱས་གླེགས་བམ་བསྣམས། །ཡབ་སྲས་གསུམ་ཆར་མཚན་དཔེའི་དཔལ་རྫོགས་པས། །མཛེས་པའི་སྐུ་ནི་བལྟ་བས་ཆོག་མི་ཤེས།  །ཞེས་པ་ནས། གཞན་རྣམས་གོང་ལྟར་ལ།  ཡབ་རྗེའི་མདུན་དུ་གདན་ཁྲི་ཕུན་ཚོགས་སྟེང། །
ཞེས་པ་དང། འཇམ་མགོན་བླ་མའི་རྒྱབ་ཀྱི་སྟེང་གི་ཆར།  །ཞེས་པ་དང།  འཇམ་མགོན་འཁོར་བཅས་རྣམས་ཀྱི་ཕྱོགས་བཞི་རུ།  །ཞེས་པ་རྣམས་ཚིག་བསྒྱུར་དགོས། དེ་ནས།  རབ་འབྱམས་ཞིང་ཁམས་དུ་འགྲོ་བའི་དོན་མཛད་ཅིང། །རང་ལ་
དགྱེས་པའི་ཉམས་ཀྱིས་བཞུགས་པར་གྱུར། །དེ་དག་རྣམས་ཀྱི་གནས་ལྔར་ཡི་གེ་ལྔར། །ལེགས་མཚན་ཐུགས་ཀའི་ཧཱུཾ་ལས་འོད་ཟེར་འཕྲོས། །རབ་འབྱམས་ཕྱོགས་བཅུའི་ཞིང་ཁམས་ཐམས་ཅད་ནས། །བླ་མ་ཡི་དམ་
རྒྱལ་བ་སྲས་བཅས་དང། །ཁྱད་པར་སྟེང་ཕྱོགས་དགའ་ལྡན་ལྷ་གནས་ལས། །གྲོང་དང་དགོན་པའི་ཚུལ་དུ་བྱས་པ་ཡི། །ཞིང་མཆོག་དམ་པ་ཡིད་དགའ་ཆོས་འཛིན་ཞེས། །མ་ཕམ་མགོན་པོའི་ཐུགས་བསྐྱེད་ལས་གྲུབ་པ། །སྲིད་

[005A]༄༅། །པའི་སྡུག་བསྔལ་མིང་ཡང་མི་གྲགས་ཤིང། །དག་བའི་ཞིང་གི་སྣོད་བཅུད་འབྱོར་པའི་དཔལ། །མ་ཚང་མེད་པར་ལྷུན་གྱིས་གྲུབ་པའི་དབུས། །ཉི་མ་སྟོང་ཕྲག་འོད་ཀྱི་གདེངས་ཀ་ཅན། །ཆོས་
ཀྱི་ཕོ་བྲང་རྒྱལ་མཚན་མཐོན་པོ་རུ། །རྒྱལ་སྲས་རྒྱ་མཚོའི་ཚོགས་ཀྱིས་བསྐོར་བའི་དབུས། །མི་འཇིགས་གདོང་ལྔས་བཏེགས་པའི་ནོར་བུའི་ཁྲིར། །བཟང་པོའི་བཞུགས་སྟངས་ཚུལ་གྱིས་འཁོད་པ་ཡི། །དགའ་ལྡན་ལྷ་
བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་གཤེགས་སུ་གསོལ་རྣམ་དག་ཆོས་ཀྱི་དབྱིངས་
ལས་མ་གཡོས་ཀྱང། །ཐུགས་རྗེས་ཚད་མེད་འགྲོ་ལ་ཕྱོགས་བཅུར་གཟིགས། །རྒྱལ་བ་ཀུན་གྱི་འཕྲིན་ལས་རྒྱས་མཛད་པ། །དུས་གསུམ་བླ་མ་འཁོར་བཅས་གནས་འདིར་གཤེགས། །ཛཧཱུཾ་བཾ་ཧོཿ་ཡེ་ཤེས་པ་རྣམས་རང་
རང་གི་དམ་ཚིག་པ་སོ་སོ་ལ་ཐིམ་པར་གྱུར། མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་བློ་དད་པའི་བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་
བཞུགས་སུ་གསོལ། །བསྟན་པའི་བདག་པོ་སྟོན་པ་བཅོམ་ལྡན་འདས། །རྒྱལ་བའི་དབང་པོ་བློ་བཟང་གྲགས་པའི་དཔལ། །བཀའ་དྲིན་མཉམ་མེད་ཡོངས་འཛིན་རིན་པོ་ཆེ། །དབྱེར་མེད་ཞབས་ཀྱི་པདྨོར་ཕྱག་འཚལ་ལོ། །

[005B] །སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །གྲགས་པའི་དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་པ་དོན་ལྡན་ལ་ཕྱག་འཚལ། །ཁྱོད་ཀྱི་ངོ་མཚར་སྤྲུལ་པའི་
ཟློས་གར་ལས། །བྱུང་བའི་དངོས་བརྒྱུད་བླ་མ་ཡི་དམ་ལྷ། །སངས་རྒྱས་བྱང་སེམས་ཉན་རང་སྲུང་མར་བཅས། །ཞི་ཁྲོ་རབ་འབྱམས་རྣམས་ལ་ཕྱག་འཚལ་ལོ། །ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་
སྤོས་སྣང་གསལ་དྲི་ཆབ་སོགས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །
བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །རྣམ་དཀར་བཤད་སྒྲུབ་བསླབ་གསུམ་རིམ་གཉིས་སོགས། །རང་གཞན་ཀུན་གྱི་རྣམ་དཀར་དགེ་ཚོགས་ཀྱང། །ཡིད་འོང་མཆོད་པའི་སྤྲིན་
དུ་ལེགས་བསྟར་ན། །བཞེས་ཤིང་ཟད་མི་ཤེས་པར་བྱིན་གྱིས་རློབས། །རིགས་ལྔ་ཡུམ་བཞིའི་རང་བཞིན་དམ་རྫས་རྣམས། །རྡོ་རྗེ་གསུམ་གྱི་འོད་ཟེར་སྤྲོ་བསྡུ་ཡིས། །སྦྱངས་རྟོགས་སྤར་བྱས་བདུད་རྩིའི་རྒྱ་མཚོ་ཆེས། །མཆོག་
ཏུ་སིམ་ཞིང་དགྱེས་པ་བསྐྱེད་གྱུར་ཅིག་ཞིང་སྔགས་ལྷན་སྐྱེས་ཕྱག་རྒྱའི་ཚོགས་སྤྲོས་ཏེ། །རྡོ་རྗེ་འཆང་དབང་ཡུམ་ལ་ཐིམ་པ་ན། །དེ་དང་སྙོམས་འཇུག་དགའ་བའི་རོལ་པ་ཡིས། །འཁོར་བཅས་ཟག་མེད་དགའ་བས་ཚིམ་གྱུར་
[006A]༄༅། །ཅིག་ཆོས་ཀུན་སྤྲོས་བྲལ་ནམ་མཁའ་ལྟ་བུའི་དང། །གཟུགས་སྐུའི་འཇའ་ཚོན་ཅིར་ཡང་འཆར་བཟོད་པ། །སྐུ་ཐུགས་ཟུང་འཇུག་ལྷན་སྐྱེས་བདེ་བ་ཆེ། །བྱང་ཆུབ་རྡོ་རྗེའི་མཆོད་པས་དགྱེས་པར་
མཛོད། །མདོར་ན་ཕྱི་ནང་ཉེར་སྤྱོང་འདོད་ཡོན་དང། །དབང་བཞི་དང་འབྲེལ་མཆོད་པའི་མཎྜལ། །བློ་ཡིས་བླངས་ཏེ་གུས་པས་འབུལ་ལགས་ན། །ཐུགས་རྗེ་ཆེ་ལྡན་ཉིད་ཀྱི་མཐུས་བཞེས་ཤིག་རབ་རྨོངས་བདག་སོགས་འགྲོ་དྲུག་
སེམས་ཅན་རྣམས། །རིང་ནས་གདུལ་དཀའ་སེམས་ཀྱིས་དབང་བསྒྱུར་ཞིང། །སེམས་ཉིད་རྨོངས་པས་བྲན་དུ་བཟུང་བའི་མཐུས། །དཔག་ཡས་སྒོ་གསུམ་སྡིག་པ་ཅི་བགྱིས་པ། །གནོང་ཞིང་འགྱོད་པ་དྲག་པོས་མཐོལ་བགྱིད་ན།།
བཙམ་ལྡན་ཐུགས་རྗེ་མངའ་བ་ཁྱེད་རྣམས་ཀྱིས། །བྱིན་རླབས་མི་ཟད་བདུད་རྩིའི་ཆུ་རྒྱུན་གྱིས། །ལྷག་མེད་བྱང་ཞིང་དག་པར་བྱིན་གྱིས་རློབས།  །ཞེས་ཐུགས་རྗེ་བསྐུལ་བའི་དམིགས་བ་དང་བཅས་ལྟུང་བཤགས་དང་བླ་མ་རྡོར་འཛིན་མ། མཇུག་ཏུ།  གང་
ཞིག་ཐོག་མེད་དུས་ནས་བསགས་པ་ཡི། །ལུས་ངག་ཡིད་ཀྱིས་མི་དགེ་ཅི་བགྱིས་དང། །ཁྱད་པར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས།  །ཞེས་བ་ལན་གསུམ་སོགས་བྱ། དེ་ནས།  སྙིགས་མའི་
དུས་འདར་མང་ཐོས་སྒྲུབ་ལ་བརྩོན། །ཆོས་བརྒྱད་སྤངས་པས་དལ་འབྱོར་དོན་ཡོད་བྱས། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་ངོ། །རྗེ་བཙུན་བླ་མ་དམ་པ་ཁྱེད་རྣམས་ཀྱིས། །ཆོས་

[006B] །ཇི་ལྟར་འཚམ་པའི་གདུལ་བྱའི་འཛིན་མ་ལ། །ལྷུན་འགྲུབ་ཆོས་ཀྱ་ཆར་པད་བབ་ཏུ་གསོལ། །བདག་གིས་ཇི་སྙེད་བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་
གང་ཕན་དང། །ཁྱད་པར་རྗེ་བཙུན་བློ་བཟང་གྲགས་པ་ཡི། །བསྟེན་པའི་སྙིང་པོ་རིང་དུ་གསལ་བྱེད་ཤོག་ཞིང་ཁམས་འབུལ་བར་ཞུ། །ཨོཾ་བཛྲ་བཧུ་མི་ཨཱ་ཧཱུཾ།  ཞེས་པ་ནས།  ཞིང་ཁྲམས་རྣམ་པར་དག་པ་འདི་ཉིད་ཁམས་གསུམ་ཆོས་ཀྱི་
རྒྱལ་པོ་ཙོང་ཁ་པ་ཡབ་སྲས་ལ་སོགས་པ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཉན་རང་ཆོས་སྐྱོང་སྲུང་མ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་
ནས་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསེལ། ས་གཞི་སྤོས་ཀྱིས་ སོགས་དང།  བདག་གཞན་ལུས་ངག་ མ་སོགས་བརྗོད་དེ།  རབ་འབྱམས་གསུང་རབ་ཀུན་ལ་བལྟ་བའི་མིག་་་གསལ་མཛད་བཤེས་གཉེན་
རྣམས་ལ་གསོལ་བ་འདེབས། །སྒྲུབ་པ་པོ་ལ་བུ་ལྟར་གཟིགས་མཛད་ཅིང། །་་ཡིད་དམ་ལྷ་ཚོགས་རྣམས་ལ་གསོལ་བ་འདེབས། །རླབས་ཆེན་ཚོགས་གཉིས་སྤྱོད་པ་ཡོངས་རྫོགས་ཤིང། །ཉེས་ཀུན་བག་ཆགས་བཅས་པ་དྲུངས་
ཕྱུང་སྟེ། །མཁའ་མཉམ་འགྲོ་བ་ཀུན་གྱི་དོན་མཛད་པ། །རྒྱལ་བ་སྲས་བཅས་ཀུན་ལ་གསོལ་བ་འདེབས། །བཤེས་ལ་མི་གུས་དལ་འབྱོར་ཆུད་གཟོན་ཞིང། །འཆི་བ་མི་དྲན་ཚེ་འདིའི་བདེ་ཐབས་བསྒྲུབ། །ངན་འགྲོར་མི་

[007A]༄༅། །འཇིགས་རྣམ་དག་སྐྱབས་མི་འཚོལ། །ལས་འབྲས་མི་སེམས་བླང་དོར་ལོག་པར་བསྒྲུབ། །འཁོར་བ་བདེར་འཛིན་དེ་རྒྱུ་ལས་ཉོན་སྤེལ། །ཐར་པར་མི་སྤྲོ་བསླབ་གསུམ་བསྟེན་མི་བྱེད། །མ་
རྣམས་ཡལ་བོར་རང་ཉིད་གཅེས་པར་འཛིན། །བདག་ཏུ་མངོན་ཞེན་སྔགས་ལ་མི་མོས་སོགས། །ཕྱིན་ཅི་ལོག་གི་བློ་སྣ་མཐའ་དག་རྣམས། །མྱུར་དུ་འགག་པར་བྱིན་གྱིས་བརླབ་ཏུ་གསོལ། །བཤེས་ལ་དད་གུས་དལ་
འབྱོར་སྙིང་པོ་ལེན། །འཆི་བ་རྗེས་དྲན་ཚེ་འདིའི་འདུན་མ་བསྐྱུངས། །ངན་འགྲོའི་འཇིགས་དྲན་དཀོན་མཆོག་སྐྱབས་སུ་འཛིན། །ལས་འབྲས་བསམས་ནས་བླང་དོར་ཚུལ་བཞིན་བསྒྲུབ། །འཁོར་བའི་སྐྱོན་མཐོང་ལས་
ཉོན་སྤོང་བར་འདོད། །ཐར་པ་དོན་གཉེར་རྣམ་དག་བསླབ་གསུམ་བསྟེན། །མ་རྣམས་གཅེས་འཛིན་རང་ཉིད་ཡལ་བར་དོར། །བདག་མེད་དོན་མཐོང་སྔགས་ལ་མོས་པ་སོགས། །ཕྱིན་ཅི་མ་ལོག་བློ་སྣ་མཐའ་དག་རྣམས།།
མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། །ཁྱད་པར་བྱམས་དང་སྙིང་རྗེ་སེམས་བསྐྱེད་དང། །ཕྱིན་དྲུག་ལ་སོགས་རྒྱ་ཆེན་སྤྱོད་པའི་ལམ། །སྙིང་པོ་ལམ་དུས་ཀུན་རྫོབ་སྒྱུ་མའི་ལུས། །ཡང་སྙིང་འབྲས་བུའི་དུས་
ཀྱི་རྡོ་རྗེའི་སྐུ། །བདག་མེད་གནས་ལུགས་ཇི་བཞིན་མཐོང་བ་ཡི། །ཞི་ལྷག་གཉིས་སོགས་ཟབ་མོ་ལྟ་བའི་ལམ། །སྙིང་པོ་དཔེ་དང་དོན་གྱི་འོད་གསལ་གཉིས། །ཡང་སྙིང་བདེ་སྟོང་དབྱེར་མེད་ཆོས་སྐུ་སྟེ། །ཟབ་དང་རྒྱ་

[007B] །མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། །འཇམ་དབྱངས་བླ་མའི་ཐུགས་ཀའི་ཧཱུཾ་ཡིག་ལས། །འོད་འཕྲོས་རྒྱབ་ཀྱི་རྡོ་རྗེ་འཆང་ལ་ཕོག་དེ་ཡི་ཐུགས་ཀའི་ཧཱུཾ་གི་འོད་ཟེར་གྱིས། །ཚོགས་
ཞིང་གཞན་རྣམས་བསྡུས་ནས་དེར་ཐིམ་ཞིང། །དེ་ཉིད་ཡབ་རྗེའི་སྤྱི་བོ་ནས་ཞུགས་ཏེ། །ཡེ་ཤེས་སེམས་དཔའི་ཚུལ་གྱིས་བཞུགས་པར་གྱུར།  །དེ་ཉིད་ལ་སླར་ཡང།  ལུས་ངག་ཡིད་གསུམ་གུས་པས་ཕྱག་འཚལ་ལོ། །དངོས་
བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་
འཁོར་མ་ལུས་བསྒོར་དུ་གསོལ། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ།  །ཞེས་ཡན་ལག་བདུན་པ་མདོར་བསྡུས་དང། ས་གཞིམས་མཎྜལ་ཕུལ།  སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་
གསོལ་པ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་དབང་། །བདེ་ཆེན་ལོངས་སྐུའི་བདག་ཉིད་བླ་མ་ལྷ། །ཐུབ་དབང་། །སྣ་ཚོགས་སྤྲུལ་སྐུའི་བདག་ཉིད་བླ་མ་ལྷ། །ཐུབ་དབང་། །བླ་མ་ཀུན་
འདུས་བླ་མ་ལྷག་པའི་ལྷ། །ཐུབ་དབང་། །ཡི་དམ་ཀུན་འདུས་། །ཐུབ་དབང་། །སངས་རྒྱས་ཀུན་འདུས་། །ཐུབ་དབང་། །དམ་ཆོས་ཀུན་འདུས། །ཐུབ་དབང། །དགེ་འདུན་ཀུན་འདུས་། །ཐུབ་དབང་་

[008A]༄༅། །མཁའ་འགྲོ་ཀུན་འདུས། །ཐུབ་དབང་། །ཆོས་སྐྱོང་ཀུན་འདུས་། །ཐུབ་དབང། །སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཁྱད་
པར་རྒྱལ་སྲས་ཀུན་ལས་རིགས་གསུམ་མགོན། །མཁྱེན་བརྩེ་ནུས་པས་ཁྱད་པར་འཕགས་པ་བཞིན། །གངས་ཅན་མཁས་ཀུན་གཙུག་གི་རྒྱན་གྱུར་པ། །འཇམ་མགོན་བླ་མའི་ཞབས་ལ་གསོལ་བ་འདེབས། །མཁྱེན་
བརྩེའི་གཏེར་དང་མཐུ་ཆེན་ཐོབ་བཞིན་དུ། །མཁྱེན་པའི་ཡེ་ཤེས་བརྩེ་བའི་ཐུགས་རྗེ་དང། །སྐྱོབ་པའི་ནུས་མཐུ་མཚུངས་ཟླ་མ་མཆིས་པ། །འཇམ་མགོན་བླ་མའི་ཞབས་ལ་གསོལ་བ་འདེབས། །ངེས་པའི་དོན་དུ་འཕགས་པ་
རིགས་གསུམ་མགོན། །དུར་སྨྲིག་འཆང་བའི་སྐུ་ཡི་རྣམ་རོལ་ཏེ། །རྒྱལ་བའི་བསྟན་པ་ཉི་ལྟར་གསལ་མཛད་པ། །འཇམ་མགོན་བླ་མའི་ཞབས་ལ་གསོལ་བ་འདེབས། །མར་གྱུར་འགྲོ་ལ་རྗེས་ཆགས་སྙིང་རྗེ་དང། །མཐའ་བྲལ་
གནས་ལུགས་རྟོགས་པའི་ཤེས་རབ་མཆོག་ཕྱི་ནང་བདུད་སྡེ་འཇོམས་པའི་ནུས་པ་རྣམས། །བདག་སོགས་རྒྱུད་ལ་སྐྱེ་བར་བྱིན་གྱིས་རློབས།  །ཞེས་ཕྱི་ནང་གསང་བའི་ཡོན་ཏན་དྲན་པར་བྱས་ཏེ་དམིགས་བརྩེ་མ་ཡོངས་གྲགས་ལྟར་རམ།  དངོས་
གྲུབ་ཀུན་འབྱུང་ཐུབ་དབང་རྡོ་རྗེ་འཆང། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག་འཇམ་དཔལ་ཁྲོས་

[008B] །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས།  །ཞེས་སོགས་ལྟར་གྱི་ལྔ་སྐོར་དྲུག་སྐོར་སོགས་བྱ།  འཇམ་མགོན་ཡབ་སྲས་གསུམ་གྱི་ཐུགས་ཀ་ནས། །
ཐོན་པའི་འོད་ཀྱི་སླུ་གུའི་ལམ་བརྒྱུད་དེ། །བདུད་རྩིའི་རྒྱུན་བབས་སྤྱི་བོ་ནས་ཞུགས་པས། །མི་ཤེས་རྨོངས་པའི་དྲི་མ་སྦྱངས་པར་གྱུར།  །ཞེས་མ་དག་པ་འཁྲུད་པའི་དམིགས་པ་སྔོན་དུ་བཏང་ལ།  བདུད་རྩིའི་རྡུལ་རྣམས་འཇམ་
དཔལ་ཞི་ཁྲོ་ཡི། །སྐུ་ཡི་རྣམ་པར་གནས་པས་ལུས་གང་སྟེ། །རབ་འབྱམས་གཞུང་དོན་འབྱེད་ལ་ཐོགས་མེད་པའི། །རླབས་ཆེན་ཤེས་རབ་ཐོབ་པར་བྱིན་གྱིས་རློབས། །བདུད་རྩིའི་རྡུལ་རྣམས་། །སྔགས་ཀྱི་རྣམ་པར་
གནས་པས་ལུས་གང་སྟེ། །དཀའ་གནད་ཕྲ་ཞིབ་མ་འདྲེས་འབྱེད་པ་ཡི། །ཤེས་རབ་གསལ་བ་ཐོབ་པར་བྱིན་། །བདུད་རྩིའི་རྡུལ་རྣམས་། །ས་བོན་རྣམ་པར་གནས་པས་ལུས་གང་སྟེ། །ཐེ་ཚོམ་འཆིང་བ་འཕྲལ་དུ་
གཅོད་པ་ཡི། །ཤེས་རབ་མྱུར་བ་ཐོབ་པར་། །བདུད་རྩིའི་རྡུལ་རྣམས་། །ཕྱག་མཚན་རྣམ་པར་གནས་པས་ལུས་གང་སྟེ། །ཟབ་མོའི་དོན་གྱི་གཏིང་མཐའ་དཔོག་པ་ཡི། །ཤེས་རབ་ཟབ་མོ་ཐོབ་པར། །བདུད་རྩིའི་
རྡུལ་རྣམས་གང་ཞིག་བཤད་བྱ་ཡི། །གླེགས་བམ་རྣམ་པར་གནས་པས་ལུས་གང་སྟེ། །ཚིག་དོན་ཀུན་ལ་ངེས་པ་མཆོག་སྟེར་བ། །འཆད་པའི་ཤེས་རབ་ཐོབ་པར་། །བདུད་རྩིའི་རྡུལ་རྣམས་ཤེས་རབ་རལ་གྲི་ཡི། །

[009A]༄༅། །འཁོར་ལོའི་རྣམ་པར་གནས་པས་ལུས་གང་སྟེ། །སྨྲ་ངན་ཚོགས་ཀྱི་སྤོབས་པ་འཕྲོག་པ་ཡི། །རྩོད་པའི་ཤེས་རབ། །བདུད་རྩིའི་རྡུལ་རྣམས་གཞུང་གི་གླེགས་བམ་དང། །རལ་གྲིའི་
རྣམ་པར་གནས་པས་ལུས་གང་སྟེ། །སྒྲ་དོན་ཕུན་ཚོགས་བློ་གསལ་དགའ་སྐྱེད་པའི། །རྩོམ་པའི་ཤེས་རབ་ཐོབ་པར་བྱིན་གྱིས་རློབས།  །ཞེས་དམིགས་སྐོར་བདུན་པོ་རེ་རེའི་མཚམས་སུ་དམིགས་བརྩེ་མ་གྲངས་ཇི་ལྟར་འཚམ་པ་རེ་བཟླས་ཏེ་
ཡང་མ་དག་པ་འཁྲུད་པའི་དམིགས་པ་དང་སྦྲགས་ནས་རྗེས་མ་རྗེས་མ་བྱེད་པའམ། ཡང་ན་མ་དག་པ་འཁྲུད་པ་ཚར་གཅིག་གི་མཇུག་ཏུ་དམིགས་སྐོར་བདུན་གྱི་ཚིགས་བཅད་རྣམས་དཀྱུས་གཅིག་ལ་བརྗོད་དེ་དམིགས་བརྩེ་མ་བཟླ་བ་གང་མོས་བྱ། དེ་ནས།  ཡོན་ཏན་ཀུན་གྱི་གཞིར་གྱུར་དྲིན་ཅན་
རྗེ༑ ༑ཞེས་སོགས་ཀྱིས་ལམ་ཡོངས་རྫོགས་ལ་གཤར་སྒོམ་བྱ་ཞིང། རྐང་པ་ཐ་མ་ལན་གཉིས་གཉིས་སུ་བརྗོད་པས་དང་པོའི་ཚེ་དེ་དང་དེའི་རྟོགས་བསྐྱེ་བ་ལ་གེགས་བྱེད་ཀྱི་དྲི་མ་སྦྱངས་པ་དང། གཉིས་པའི་ཚེ་དེ་དང་དེའི་རྟོགས་པ་སྐྱེས་པའི་དམིགས་པ་བྱ།  བདེ་བླག་ཉིད་དུ་འཇུག་པར་བྱིན་
གྱིས་རློབས།  །ཞེས་པའི་འཕྲོར།  སངས་རྒྱས་བྱང་ཆུབ་སེམས་དཔའ་ཀུན།  །ཞེས་སོགས་ཀྱིས་སྡོམ་པ་བཟུང་ལ། དེ་ནས།  ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །་བར་གཅོད་སྲུངས།  །ཞེས་པ་ལན་གསུམ་
གྱིས་ཕུར་ཚུགས་སུ་གསོལ་བ་བཏབ་པས། རྗེ་ཡབ་སྲས་གསུམ་ཀ་དང་ཁྱད་པར་དུ་རྗེ་བླ་མའི་ཐུགས་ཀའི་རྡོ་རྗེ་འཆང་གི་གནས་གསུམ་ལས་བདུད་རྩིའི་རྒྱུན་བབས་པ་རང་གི་གནས་རྣམས་སུ་ཐིམ་པས་དབང་བཞིའི་རྟོགས་པ་སྐྱེས་བར་བསམས་ལ།  རྗེ་བཙུན་བླ་མ་རྡོ་རྗེ་འཆང་དབང་གི་སྤྱི་

[009B] །ལུས་ཀྱི་སྒྲིབ་སྦྱངས་བསྐྱེད་རིམ་བསྒོམ་པ་དང། །འབྲས་བུ་སྤྲུལ་སྐུ་འགྲུབ་པའི་ནུས་པ་ཐོབ། །མགྲིན་པའི་ཨཱ་ཡིག་ལས་བྱུང་བདུད་རྩིའི་ཆུས། །ངག་གི་སྒྲིབ་སྦྱངས་སྒྱུ་ལུས་བསྒོམ་
པ་དང། །འབྲས་བུ་ལོངས་སྐུ་འགྲུབ་པའི་ནུས་པ་ཐོབ། །ཐུགས་ཀའི་ཧཱུཾ་ཡིག་འོད་དང་བདུད་རྩིའི་ཆུས། །ཡིད་ཀྱི་སྒྲིབ་སྦྱངས་འོད་གསལ་བསྒོམ་པ་དང། །འབྲས་བུ་ཆོས་སྐུ་འགྲུབ་པའི་ནུས་པ་བཞག་སླར་ཡང་
གནས་གསུམ་ལས་བྱུང་བདུད་རྩིའི་ཆུས། །སྒོ་གསུམ་སྒྲིབ་སྦྱངས་ཟུང་འཇུག་བསྒོམ་པ་དང། །རྡོ་རྗེ་འཆང་དབང་གོ་འཕང་འགྲུབ་པ་ཡི། །ནུས་པ་བཞག་སྟེ་དབང་བཞི་ཐོབ་པར་གྱུར། །དེ་ཚེ་དངོས་གྲུབ་རྣམ་གཉིས་
འགྲུབ་པའི་གཞི། །ཞེས་པ་ནས། རྡོ་རྗེ་འཆང་གི་གོ་འཕང་མྱུར་ཐོབ་ཤོག་དེ་ལྟར་གདུང་ཤུགས་དྲག་པོས་རྩེ་གཅིག་ཏུ། །གསོལ་བ་བཏབ་པས་སྲས་ཀྱི་ཐོ་བོ་གཉིས། །རྗེ་ལ་ཐིམ་ཞིང་དེ་ཉིད་ཚུར་བྱོན་ཏེ། །རང་ལུས་
དངུས་ཀྱི་དྷཱུ་ཏཱིའི་སྟོད་ཡངས་པའི། །ཡར་སྣ་ཐལ་གྱིས་ཕྱེ་བའི་ནང་ནས་ཞུགས། །སྙིང་གའི་པདྨའི་དབུས་སུ་རང་སེམས་དང། །དབྱེར་མེད་ཚུལ་གྱིས་བརྟན་པར་བཞུགས་པར་གྱུར། །དཔལ་ལྡན་རྩ་བའི་བླ་མ་ཞེས་
སོགས་དང། དེང་ནས་ཇི་སྲིད་བྱང་ཆུབ་སྙིང་པོའི་བར། །སྐད་ཅིག་ཙམ་ཡང་འབྲལ་མེད་རྗེས་བཟུང་སྟེ། །ཕྱིན་ཅི་ལོག་གི་བློ་སྣ་ཀུན་བཀག་ནས། །ཡང་དག་ལམ་བཟང་སྐྱེ་བར་བྱིན་གྱིས་རློབས། །འདི་སྣང་

[010A]༄༅། །འགག་ཚེ་དགའ་ལྡན་ཞིང་མཆོག་ཏུ། །མ་ཕམ་མགོན་དང་འཇམ་དཔལ་སྙིང་པོ་སོགས། །ཡབ་སྲས་ཀུན་གྱིས་དགྱེས་བཞིན་རྗེས་བཟུང་སྟེ། །ལམ་བཟང་དགའ་སྟོན་མྱོང་བར་བྱིན་གྱིས་རློབས། །
མགོན་ཁྱོད་རྨད་བྱུང་བཀོད་པའི་ཞིང་ཁམས་སུ། །སེང་གེའི་ང་རོར་འཚང་རྒྱའི་ཚུལ་བསྟན་ཚེ། །འཁོར་དུ་སྐྱེས་ནས་ཟབ་མོའི་ལྟ་བ་དང། །གསང་ཆེན་ལམ་བཟང་བགྲོད་པར་བྱིན་གྱིས་རློབས། །མདོར་ན་དུས་དང་གནས་
སྐབས་གང་དུ་ཡང། །བླ་མ་ཡི་དམ་དཀོན་མཆོག་གསུམ་གྱི་དངོས། །འདྲེན་པ་ཁྱོད་མིན་སྐྱབས་གཞན་མི་འཚོལ་བས། །འདུ་འབྲལ་མེད་པར་བྱིན་གྱིས་བརླབ་ཏུ་གསོལ། །དེ་ལྟར་གསོལ་བ་བཏབ་པས་དགྱེས་བཞིན་
དུ༑ ༑སྙིང་དབུས་བཞུགས་ཤིང་དེ་ཡི་འདབ་མ་རྣམས། །ཟུམ་པའི་ཕྱི་ནང་སྔགས་ཀྱིས་བསྡམས་པའི་རྩེར། །མི་ཕྱེད་རྡོ་རྗེའི་རྒྱ་ཡིས་མཚན་པར་གྱུར། །དུས་གསུམ་དགེ་ཚོགས་གཅིག་ཏུ་བསྡོམས་པའི་མཐུས། །སྐྱེ་
ཞིང་སྐྱེ་བར་འཇམ་མགོན་བླ་མ་དང། །འབྲལ་མེད་བསམ་དང་སྦྱོར་བས་ལེགས་བསྟེན་ནས། །བདེ་ཆེན་མགོན་པོའི་གོ་འཕང་མྱུར་ཐོབ་ཤོག།  །།ཐུན་མཚམས་རྣམས་སུ་ཡང་སྙིང་གར་རྗེ་བླ་མ་བཞུགས་ཡོད་སྙམ་པའི་མོས་པ་
བྱས་ཏེ་ཟས་གོས་གནས་མལ་སོགས་ལ་ལོངས་སྤྱོད་པན་སྙིང་གའི་རྗེ་བླ་མ་ལ་ཕུལ་བའི་དམིགས་པ་བྱས་པས་དཀོར་སྒྲིབ་སྦྱོང་ཞིང་ཚོགས་རླབས་པ་ཆེ་ཞར་བྱུང་དུ་རྫོགས་པར་འགྱུར་བ་དང། སྒོ་གསུམ་གྱི་སྤྱོད་པ་གང་ལའང་དེ་ཉིད་དབང་པོའི་ཚུལ་དུ་བཞུགས་བར་བསམས་པས་ཉེས་སྤྱོད་ལས་

[010B] ལྡོག་ཅིང་དགེ་ཚོགས་འཕེལ་བ་དང་ལྷ་རྗེས་སུ་དྲན་པའི་རྣལ་འབྱོར་མཆོག་ཏུ་འགྱུར་ལ། ཚེ་རབས་ཐམས་ཅད་དུ་རྗེ་བླ་མ་དང་མི་འབྲལ་ཞིང་གསང་སྔགས་ཟབ་མོའི་སྨིན་བྱེད་དུ་འགྱུར་བའི་གནད་ཁྱད་པར་ཅན་ཡོད་དོ། །ཐུན་རྗེས་མ་རྣམས་ཀྱི་ཚེའང་དགའ་ལྡན་ནས་སྤྱན་འདྲེན་པ་སོགས་སྔར་དང་འདྲལ། དཔལ་ལྡན་
རྩ་བའི་བླ་མ་ཞེས་སོགས་ཀྱི་སྐབས་སྙིང་པདྨ་བུམ་སྐུའི་རྣམ་པ་དེ་ཉིད་ཅུང་ཟད་ཁ་ཕྱེ་བའི་མཚམས་ནས་མར་ཕབས་ཏེ་སྔར་བཞུགས་པའི་རྗེ་བླ་མ་དེ་ཉིད་ལ་བསྟིམ་པའི་དམིགས་པ་བྱས་ལ། སླར་ཡང་སྔགས་འཕྲེང་གིས་བསྔམས་པ་སོགས་གོང་བཞིན་བྱས་པས་བྱིན་རླབས་བརྟན་པ་སོགས་དགོས་པ་ཤིན་ཏུ་ཆེའོ།  །སྨྲས་
པ༑ མིང་ཙམ་ལྷག་མར་གྱུར་པ་ཐུབ་པའི་བསྟན། །ཉི་ལྟར་གསལ་མཛད་འཇམ་དཔལ་སྙིང་པོ་ཞེས། །སྙན་པ་འཇིག་རྟེན་གསུམ་ན་གྲགས་པ་ཡི། །མགོན་དེ་མ་ཕམ་རྒྱལ་བའི་དྲུང་ན་བཞུགས། །དེ་ཡིས་ལེགས་གསུངས་
བསྟན་པའི་སྙིང་པོ་ལ། །མོས་པའི་བློ་ཅན་ཡབ་རྗེའི་མདུན་ས་རུ། །བསྙེགས་འདོད་དེ་དག་ནོར་བུའི་ཐེམ་སྐས་འདིར། །དད་བརྩོན་ཟུང་འབྲེལ་གོམ་པ་འདོར་བར་རིགས། །ཚུལ་འདིར་འབད་ལས་ཐོབ་པའི་
རྣམ་དཀར་མཐུས། །མ་ནོར་བསྟན་པའི་སྙིང་པོ་དར་བ་དང། །ཟོགས་ཀྱི་ས་མ་བསླད་བསྟན་འཛིན་གཙང་མ་ཡིས། །བསྟན་པའི་བྱ་བ་གེགས་མེད་མཐར་ཕྱིན་ཤོག།  །།ཅེས་དགའ་ལྡན་ལྷ་བརྒྱ་མར་གྲགས་པའི་བླ་མའི་རྣལ་
འབྱོར་གྱི་གཞུང་བསྲངས་ཏེ་མདོ་སྔགས་ཆ་ཚང་བར་ཉམས་སུ་ལེན་པའི་ཚུལ་དགའ་ལྡན་ཞིང་དུ་བགྲོད་པའི་ནོར་བུའི་ཐེམ་སྐས་ཞེས་བྱ་བ་འདི་ནི་ཕུལ་དུ་བྱང་བའི་ལྷག་བསམ་རྣམ་དཔྱོད་དང་ལྡན་པ་ཏཱ་བླ་མ་རབ་འབྱམས་པ་ཀུན་དགའ་རྣམ་རྒྱལ་དང། ཆོས་ཚུལ་འབྱེད་པའི་བློ་མིག་མཆོག་ཏུ་ཡངས་པ་ཀུ་ཤྲཱི་

[011A]༄༅། །བཀྲ་ཤིས་རབ་བརྟན་གཉིས་ཀྱིས་བསྐུལ་ངོར། བཙུན་པ་དཀོན་མཆོག་བསྟན་པའི་སྒྲོན་མེས་སྦྱར་བའི་ཡེ་གི་པ་ནི་བིཀྵུ་རཀྵ་རཏྣ་ཨཱནནྟའོ།།



﻿
[001A]༄༅། །ཟབ་ལམ་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་གནད་ཡོངས་སུ་རྫོགས་པ་ཐོ་ཙམ་དུ་བཀོད་པ་བཞུགས་སོ། །

[001B] །དགའ་ལྡན་གནས་སུ་ཕྱི་བཞིན་བཀྲི་བའི་ཕྱིར། །འཇུག་ངོགས་སྟོན་མཛད་འཇམ་དཔལ་སྙིང་པོ་ལ། །བཏུད་ནས་ཚུལ་དེ་རྒྱ་ཆེར་གནས་པ་ལས། །གསང་བའི་སྙིང་པོ་མདོ་རུ་བྲི་བར་
བྱ༑ ༑དེའང་ཡོན་ཏན་ཀུན་གྱི་གཞི་རྟེན་ཟབ་ལམ་བླ་མའི་རྣལ་འབྱོར་ཇི་སྙེད་ཅིག་ཡོད་པ་ལས། རྒྱལ་མཚན་གྱི་ཏོག་ལྟར་མཐོ་བ་དགའ་ལྡན་ལྷ་བརྒྱ་མར་གྲགས་པ་ནི། རེས་འགའ་གསོལ་འདེབས་དབྱངས་ཀྱི་
གཟུགས། །ཞེས་དམིགས་བརྩེམ་ལ་གསུངས་པ་དང་འདྲ་བར་མཁྱེན་གཏེར་གཞོན་ནུའི་ཡེ་ཤེས་ཀྱི་སྒྱུ་འཕྲུལ་སྔགས་སུ་ཤར་བ་སྤྲུལ་བའི་གླེགས་བམ་ལས་བྱུང་བའི་མན་ངག་འདུལ་ནག་པ་སོགས་ཀྱི་དུས་སྦས་ཆོས་
སུ་མཛད་ཀྱང། རྒྱུད་ཆེན་སངས་རྒྱས་རྒྱ་མཚོས་ཁྱབ་བརྡལ་དུ་སྤེལ་བ་ཡིན་ལ། དེའང་རྗེ་བླ་མ་ནི་ལྷོ་བྲག་གྲུབ་ཆེན་གྱིས་བྱམས་མགོན་དུ་གཟིགས་ཤིང་ཕྱག་ན་རྡོ་རྗེས་དེ་ལྟར་ལུང་བསྟན་པ་དང། རྗེས་འཇུག་སྔགས་
དང་དབུ་མའི་ལྟ་བ་ལ་ཟུང་འབྲེལ་དུ་སློབ་དབང་པོ་རྣོ་ཤོས་རྣམས་རྨད་བྱུང་བཀོད་པ་སོགས་སུ་སྨོན་པ་གཙོ་བོར་བྱེད་ཀྱང། གཞི་ཚུལ་ཁྲིམས་རྣམ་པར་དག་པ་དང་བྱམས་སྙིང་རྗེ་སོགས་ལ་རྩ་ལ་དུ་འདོན་པའི་བཀའ་
གདམས་ཀྱི་རྣམ་ཐར་འཛིན་པ་བྱིངས་ཀྱིས་རྒྱུ་དེ་དང་མཐུན་པར་དགའ་ལྡན་དུ་སྐྱེ་བ་གཙོ་བོར་བྱེད་དགོས་བའི་རྟེན་འབྲེལ་གྱིས་དགོན་པའི་མིང་དགའ་ལྡན་དུ་བཏགས་ཤིང། དེ་གྲུབ་མཐའ་སྤྱི་ལའང་ཐོགས་པ་
[002A]༄༅། །མདོའི་ལུང་བསྟན་དང་མཐུན་ནོ། །བཀའ་གདམས་གོང་མ་རྣམས་ཀྱང་ཇོ་བོ་ཡབ་སྲས་དགའ་ལྡན་དུ་བཞུགས་ཡོད་པས་དེར་སྨོན་པ་མཛད་ཚུལ་གྱི་ལོ་རྒྱུས་མང་བ་ལྟར་ན་དེ་དག་
ལའང་དགའ་ལྡན་པ་ཟེར་དགོས་པའི་ཚོད་དུ་ཡོད་པས། བཀའ་གདམས་གླེགས་བམ་དུ་ཡན་ལག་གི་མིང་དེ་མ་མོལ་བཏགས་ན་ལེགས་གསུངས་ཏེ། ཡན་ལག་ནི་བཀའ་གདམས་ཕྱི་མ་དང། མ་མོ་བཀའ་གདམས་
སྔ་མ་ལ་བྱེད་དགོས་སོ། །དེས་ན་འདི་ཉིད་ཉམས་སུ་ལེན་པར་འདོད་པས་འདིའི་གནང་ལྟར་གྱི་ཞིང་བཀོད་དམ། རྗེ་བླ་མའི་སྐུ་བརྙན་བྲིས་འབུར་ཅི་རིགས་སོགས་བཀྲམ་པའི་མདུན་དུ་མཆོད་པ་གཙང་མར་བཤམ། སྤྱོད་
ལམ་ཚུལ་མཐུན་གྱིས་འཁོད། རང་རྒྱུད་ལ་ལེགས་པར་བརྟགས་ཏེ་ཀུན་སློང་རྣམ་པར་དག་པ་གལ་ཆེ་ལ། དེའང་བཱ་ལ་ཧའི་རྟོགས་བརྗོད་ལྟར་ཚེ་འདིའི་ལུས་ལོངས་སྤྱོད་ལ་ཆགས་པ་ནི་དག་བའི་ཞིང་དུ་བགྲོད་པའི་
གེགས་ཀྱི་གཙོ་བོ་བྱ་འཕུར་བའི་གཤོག་པར་རྡེ་བཏགས་བ་ལྟ་བུ་ཡིན་བསམ་་ཞིང་སྡིག་པ་དུ་མའི་རྒྱུར་འགྱུར་བ་དང་མི་རིང་བར་འདོར་དགོས་པའི་ཚུལ་བསམས་ཏེ་ཞེན་པ་བཅད། ཞིང་གི་ཡོན་ཏན་མཐོང་སྟེ་དེར་
སྐྱེ་འདོད་ཀྱི་འདུན་པ་སྦྱོང་བ་ནི་ཞིང་སྦྱོང་བའི་རྒྱལ་སྲས་ཀྱི་སྤྱོད་པ་ཁྱད་པར་ཅན་ཡིན་ལ། ཁྱད་པར་དུ་ཞིང་དར་སྐྱེ་བའི་རྒྱུ་མེད་མི་རུང་ཡིན་པས་ཡིད་འཁུལ་བ་དགོས་སོ། །དེའང་ཞིང་གི་སྤྱི་མ་ཤར་བར་མི་འཕྱུང་བས་འཇིག་

[002B] ཁྱད་པར་ས་བླའི་གནས་འཐབ་བྲལ་གྱི་སྟེང་དུ་དགའ་ལྡན་ཡོད་ཚུལ། དེའི་ཕྱོགས་གཅིག་ན་གྲོང་ལས་དགོན་པའི་ཚུལ་དུ་བྱམས་མགོན་གྱི་ཞིང་ཁམས། དབུས་སུ་ཕོ་བྲང་རྒྱལ་མཚན་
མཐོན་པོ། མདུན་ན་ཆོས་སྟོན་པའི་གནས་ཡིད་དགའ་ཆོས་འཛིན། དེར་སེང་གེའི་ཁྲིལ་རྗེ་བཙུན་བྱམས་མགོན་བཟང་པོའི་བཞུགས་སྟངས་མཛད་ཅིང་ནམ་མཁའ་དྲི་མ་མེད་པ་དང་སྲས་འཇམ་དཔལ་སྙིང་པོ་སོགས་འཁོར་ཚོགས་གྲངས་མེད་
པ་ལ་ཆོས་སྟོན་བཞིན་པར་བཞུགས་པ་སོགས་དག་པོའི་ཞིང་གི་སྣོད་བཅུད་ཀྱི་འབྱོར་པ་ཕུན་སུམ་ཚོགས་པ་སྤྱི་འགྲོའི་བཀོད་པ་མདོ་སྡེ་རྣམས་ལས་ཇི་ལྟར་འབྱུང་བ་བཞིན་བསམས་ཏེ་མ་བརྗེད་པའི་དྲན་པས་གང་དུ་འྒྲོའང་གནས་དེར་འགྲོ་བ་ཡིན་
སྙམ་པ་དང། གནས་ལུས་ལོངས་སྤྱོད་ཀུན་ཀྱང་ཞིང་དེའི་ཁྱད་པར་དུ་བལྟ་བ། མཚན་མོ་མགོ་བྱང་དུ་བལྟས་ཏེ་ཉལ་བའི་ཚེའང་བྱམས་མགོན་གྱི་ཞབས་ལ་མགོ་གཏད་དེ་རང་སེམས་དེའི་ཐུགས་དང་དབྱེར་མེད་དུ་བསྲེས་པའི་ངང་ནས་གཉིད་དུ་འགྲོ་
བ་སོགས་བྱས་ན་དགོས་པ་སྔ་མའི་སྟེང་སྔགས་ཀྱི་ཐེག་པའི་སྨིན་བྱེད་དང་འཕོ་བའི་སྦྱོང་ཐབས་སུའང་འགྱུར་རོ། །དེ་ལྟར་ཡུན་དུ་གོམས་པས་བློ་དེའི་ངོར་ཧྲིལ་གྱིས་འགྲོ་བ་ཞིག་བྱས་ན་ཐུན་ལ་འཇུག་ཁར་གསལ་ཐེབས་སླ་ཞིང་དགེ་རྩ་ཀུན་དེས་ཟིན་པ་
འབྱུང་ངོ། །ཐུན་ལ་འཇུག་ཁར་མདུན་དུ་པད་སྡོང་ཡངས་ཤིང་རྒྱ་ཆེ་བའི་ལྟེ་བར་རང་གི་རྩ་བའི་བླ་མ་དང་དབྱེར་མེད་ཀྱི་རྗེ་ཡབ་སྲས་གསུམ་ལ་སྐྱབས་ཡུལ་མ་ཚང་བ་མེད་པས་བསྐོར་བ་དང། རང་གི་མཐར་ཕ་མ་རིགས་དྲུག་གི་འགྲོ་བ་ཀུན་ཚོགས་

[003A]༄༅། །པར་བསམས་ལ། འཁོར་བ་སྤྱི་བྱེ་བྲག་གི་སྡུག་བསྔལ་བསམས་ནས་འཇིགས་ཤིང་སྐྲག་པ་དང། དཀོན་མཆོག་ལ་དེ་ལས་སྐྱོབ་པའི་ནུས་པ་མོད་ཚུལ་གྱི་ཡོན་ཏན་བསམས་ཏེ་སྐྱབས་འགྲོ་གང་མང་དང། རང་གིས་
བླ་མ་ལྷའི་གོ་འཕང་མངོན་དུ་བྱས་ཏེ་མརྒན་རྣམས་སྒྲོལ་བར་འདོད་པའི་སེམས་བསྐྱེད་ཤུགས་དྲག་པོ་ཚད་མེད་བཞིའི་ཚུལ་གྱིས་བསྒོམ། དངོས་གཞི་ལ་སྤྱན་འདྲེན་པ། ཚོགས་གསོག་པ། གསོལ་བ་འདེབས་པ་གསུམ་ལས། དང་པོ་ནི། དགའ་
ལྡན་ལྷ་བརྒྱའི་ཞེས་སོགས་ཚིགས་བཅད་བརྗོད་པ་ན་བྱམས་མགོན་གྱི་ཐུགས་མཚན་དཔལ་གྱི་བེའུ་ཁྲ་སེང་ངེ་བའི་ནང་ནས་རྗེ་ཡབ་སྲས་གསུམ་ཀ་སྤྲིན་དཀར་པོ་ཞིག་ཐོལ་གྱིས་བྱུང་བའི་སྟེང་དུ་བཞུགས་ཏེ་ཡུད་ཀྱིས་བྱོན་པར་མོས། སྤྱིར་ཆོས་གཟུགས་ཀྱི་སྐུས་
ཀུན་ཏུ་ཁྱབ་པས་མོས་པའི་རྐྱེན་ཙམ་ལས་འགྲོ་འོད་ལམ་ལྟོས་པ་དུས་ཀྱི་ཁམས་ལྟ་བུ་དང། མེ་ལོང་དྭངས་པ་ཟླ་བར་བསྟན་པས་སྐད་ཅིག་དེ་ཉིད་ལ་ནང་དུ་འཆར་བ་ཐེ་ཚོམ་མེད་པ་ལྟར་རང་གིས་མོས་པ་བྱས་ཙམ་ན་བྱོན་ཡོད་པ་ཐེ་ཚོམ་མེད་སྙམ་དུ་ཐབ་
ཆོད་བཞིག་བློ་འཁུལ་བ་ལ་མེད་མི་རུང་ཡིན་ནོ། །འོན་ཀྱང་འདི་ལྟར་སྤྱན་འདྲེན་པའང་ལོངས་སྐུ་ལ་གཟུགས་སྐུར་བཞེངས་པ་དང། སྟོང་པ་བདེ་བར་ཤར་བའི་ཆུ་འཛིན་དང་རླུང་གི་ཉེར་ལེན་ལས་ལྷའི་སྐུར་ལྡང་ཞིང་འགྲོ་བའི་དོན་དུ་འབྱོན་པའི་
རྟེན་འབྲེལ་དུ་འགྱུར་ལ་དེའི་སྨིན་བྱེད་ཀྱི་རྒྱུར་ཡང་གཞོལ་བ་ཡིན་ནོ། །གཉིས་བ་ཚོགས་གསོག་པ་ནི་ཡན་ལག་བདུན་ལས། དང་པོར་ནད་པ་ཉམ་ཐག་སྨན་པ་ལ་གདུང་བ་ལྟར་ལོགས་ཚོགས་ཀུན་གྱི་རྩ་བ་བླ་མ་ཁོ་ནར་ཐུག་པ་ཤེས་ནས་དེ་དང་མི་

[003B] མདུན་གྱི་ནམ་མཁར་ཞེས་སོགས་བརྗོད་ཅིང། སྨིན་མཚམས་མདའ་གང་གི་ཐད་ཀྱི་ནམ་མཁར་སེང་ཁྲི་པད་ཟླ་དང་བཅས་པ་ཆེ་
ཆུང་གསུམ་གྱི་དབུས་མར་རྗེ་བླ་མ་སྐུ་མདོག་ཐབས་ཤེས་ཟུང་དུ་འཇུག་པའི་རང་འོད་ཀྱིས་དཀར་ལ་དམར་བའི་མདངས་ཆགས་པ། རྒྱུ་དང་འབྲས་བུའི་ཐེག་པ་དང་སྟོང་པ་དང་རྟེན་འབྱུང་གི་ཆོས་ཚུལ་ཕྱོགས་རེ་བ་མ་ཡིན་པར་ལུ་གུ་རྒྱུད་དུ་འབྲེལ་བར་སྟོན་
པའི་ཆོས་ཀྱི་འཁོར་ལོའི་ཕྱག་རྒྱ་ཅན། འགྲོ་བ་རྣམས་ལ་མཉེས་གཤིན་པའི་བྱམས་པ་དང་སྙིང་རྗེ་ཨུཏྤལ་ལ་བརྟེན་ཏེ་ཡེ་ཤེས་ཀྱི་རལ་གྲིས་མི་ཤེས་པའི་འཚིང་བ་གཅོད་ལ། གླེགས་བམ་གྱིས་ཡང་དག་པའི་ལམ་བགྲོད་ཚུལ་མནོར་བར་སྟོན་པ། ཚུལ་
ཁྲིམས་ཀྱི་ཕུང་པོ་ཡོངས་སུ་རྫོགས་པར་མཚོན་བའི་ཆོས་གོས་རྣམ་གསུམ་གསོལ་ཞིང། རྒྱལ་བའི་དགོངས་པ་མཐའ་དག་བསྲེགས་བཅད་བཅར་བ་བཞིན་དཔྱད་པ་གསུམ་གྱིས་གཏན་ལ་འབེབས་པར་མཚོན་པའི་གསེར་མདོག་ཅན་གྱི་པཎ་ཞྭ་གོང་ན་
མེད་པ་ལྟ་བའི་དབྱིངས་སུ་བསྙེགས་པས་རྩེ་མོ་རྣོ་ཞིང་མཐོ་བ། །སྐྱིལ་ཀྲུང་རྣམ་བ་བཞིའི་ཚུལ་གྱིས་ཟུང་འཇུག་མངོན་དུ་མཛད་པས་རྡོ་རྗེ་སྐྱིལ་མོ་ཀྲུང་གིས་བཞུགས་པ། གདུལ་བྱའི་སྐལ་བ་ཇི་ལྟ་བར་སྤྲོ་ཞིང་སྤུད་པའི་འོད་ཀྱི་དཀྱིལ་འཁོར་ཅན་
དམིགས་པ་མེད་པའི་སྙིང་རྗེས་འཛུམ་པའི་ཉམས་དང་ལྡན་པ། གཡས་སུ་རྒྱལ་ཚབ་རྗེ་ཡར་བགྲེས་ཞི་དུལ་གྱི་རྣམ་པ། གཡོན་དུ་མཁས་གྲུབ་རྗེ་དར་ལ་བབ་ཅིང་མཁས་པའི་འགྱིང་བག་ཅན། གཉི་ག་ཆོས་འཆད་གླེགས་བམ། གླེགས་བམ་རྣམས་གསུང་

[004A]༄༅། །རབ་ཀུན་གྱི་རྩེ་མོ་ཤེར་མྡོའམ། གནས་སྐབས་གང་ལ་ཉམས་ལེན་ལྷུར་བྱ་བ་དེར་མོས་ན་རྟེན་འབྲེལ་གྱི་ཁྱད་ཆེའོ། །ཕྱག་འཚལ་བ་ནི། ཤེས་བྱའི་ཁྱོན་ཀུན་སོགས་ཏེ། རྣམ་གྲངས་མང་པོ་ཞིག་མཁྱེན་པ་ལས་
སངས་རྒྱས་སུ་བཞག་པ་མིན་གྱི། གཞི་གཅིག་ལའང་ཇི་ལྟ་ཇི་སྙེད་ཀྱི་རང་བཞིན་གཉིས་འབྱུང་བ་དེ་ཉིད་མངོན་པར་བྱང་ཆུབ་པའི་དོན་དུ་མདོ་ལས་གསུངས་པས། སངས་རྒྱས་ཉ་གཅིག་གི་མ་འདྲེས་པའི་ཆོས་ཡིན་ནོ། །སྟོན་པ་པོ་ཆོས་ཀྱི་མངའ་
བདག་ཏུ་གྱུར་ཀྱང་གདུལ་བྱའི་སྐལ་བ་གཙོ་ཆེ་བས། མདོ་སྔགས་ཟུང་དུ་འཇུག་པ་རྒྱལ་བའི་དགོངས་པ་ཡོངས་སུ་རྫོགས་པ་ལ་སྤྱོད་པའི་གདུལ་བྱ་བློ་མཆོག་རྣམས་དང་སྣོད་བཅུད་འཚམ་པས་རྣ་བའི་རྒྱན་དུ་གྱུར་པ་གསུང་གི་ཡོན་ཏན། སྒོ་གང་ནས་ཀྱང་
ཞུམ་པར་མི་འགྱུར་བ་གྲགས་པའི་གཟི་བྱིན་གྱིས་ཀུན་ལས་མངོན་ཕར་འཕགས་པ་སྐུ་ཡོན་ཏན་ཏེ། འདིའི་གོ་རིམ་ནི་མགོན་པོ་འཇམ་དབྱངས་རྒྱལ་བ་ཀུན་གྱི་ཐུགས་ཡེ་ཤེས་ཀྱི་ངོ་བོར་གྱུར་པའི་ཆ་ནས་དེ་གཙོ་བོར་བྱས་ཏེ། འཇམ་དཔལ་གཤིན་
རྗེའི་གཤེད་ལའང་ཐུགས་ཀྱི་མཆོད་པ་སྔོན་དུ་བྱས་པ་དང་ཐུགས་རྡོ་རྗེའི་ལྷ་ཚོགས་སྔར་བསྟིམ་པ་བཞིན་ཏེ། བྱིན་རླབས་འཇུག་པའང་ཆོས་དོན་རྟོགས་ཤིང་དེའི་འཆད་པ་སོགས་ལ་དབང་འབྱོར་པ་དང་དེ་ལས་གཟི་བྱིན་རྒྱས་པར་འགྱུར་རོ། །
དེ་གསུམ་ནི་ཆོས་ཀྱི་སྐུས་རབ་ཏུ་ཕྱེ་བས་མས་རིམ་བཞིན་མཐོང་ཐོས་དྲན་པ་དོན་ལྡན་དུ་འགྱུར་ཏེ། དེ་ལྟར་སེམས་པ་དང་སྒོ་གསུམ་གྱི་ཕྱག་གིས་རྡོ་རྗེ་གསུམ་ཡང་འགྲུབ་པར་འགྱུར་རོ། །ཡིད་འོང་མཆོད་ཡོན་སོགས་ཀྱིས་མཆོད་པ་དངོས་སུ་

[004B] ཀུན་ཏུ་བཟང་པོར་སྤྲུལ་ཞིང་དེའི་སྨོན་པའི་མཐུ་ལས་བྱུང་བ། ཀུན་ཏུ་བཟང་པོའི་སེམས་ཀྱིས་ཟིན་པའི་མཆོད་པའི་སྤྲིན་འཁོར་གསུམ་ཡོངས་སུ་དག་པ་དབུལ་ཞིང་
འདིའི་མན་ངག་ཐུན་མོང་མ་ཡིན་པ་ནི་བླ་མ་ཐུབ་དབང་རྡོ་རྗེ་འཆང་ཞེས་སེམས་དཔའ་སུམ་བརྩེགས་སུ་བསམས་པ་ལ་མཆོད་པའང་ཀུན་ཏུ་བཟང་པོ་བདེ་སྟོང་དབྱེར་མི་ཕྱེད་པའི་བདག་ཉིད་ཕྱི་ནང་གསང་བ་དེ་ཁོ་ན་ཉིད་བཞི་ཆར་གྱི་མཆོད་པ་ཕུལ་ནས་
དབང་ལམ་འབྲས་བུའི་རྟེན་འབྲེལ་ཀུན་འགྲིགས་ཤིང་དམ་ཚིག་མཆོག་ཏུ་འགྱུར་རོ། །གང་ཞིག་ཐོག་མེད་སོགས་ཀྱིས་བཤགས་པ་བྱ་སྟེ། མི་བཅུས་དུག་ཟོས་པ་རིམ་པར་ལྡང་བ་ན་འགའ་འང་སྡོད་མི་ཚུགས་པ་བཞིན། མནར་མེད་སོགས་སུ་
རང་དང་མཚུངས་པར་སྤྱོད་པ་དུ་མས་གཟིར་བའི་ཚུལ་དང་སྲོག་དབུགས་ཀྱི་འགྱུར་བ་མི་བརྟན་པའི་རང་བཞིན། ཐོག་མེད་ནས་སྡིག་པའི་སྒོ་མཐའ་ཡེས་པས་སྣ་རེ་རེ་ལའང་རྒྱལ་པོའི་མཛོད་དུ་བལྟས་བ་བཞིན་བསྐལ་བ་ཀུན་ཏུ་དེ་ཁོ་ན་བསགས་པ་ལྟར་ཡོད་
ཚུལ། དེའི་ཀློང་ནས་བདེ་འགྲོར་སླེབ་ཚུལ་མེད་པ་ལ་ཇི་ལྟར་ཕྱིན་སྙམ་དགྲ་མི་ཤ་བོས་བདས་བལྟར་འཇིགས་སྐྲག་དང་འགྱོད་པ་དྲག་པོས་ཕྱིན་ཆད་སྲོག་ལ་བབས་ཀྱང་མི་བྱེད་སྙམ་པའི་སྒོ་ནས་ཞིང་ཁྱད་པར་ཅན་མདུན་ན་བཞུགས་པའི་མཐུ་ཁོ་ནས་སྦྱོང་
དགོས་པར་འདུག་སྙམ་སྟེ་བཤགས་ཤིང། ཁྱད་པར་དུ་སྡོམ་པ་གསུམ་དང་འགལ་བའི་ཉེས་བ་ནི་སྡིག་པ་དང་ལྟུང་བའི་སྒོ་གཉིས་ནས་རྣམ་སྨིན་མི་བཟད་ཅིང་ལམ་གྱི་རྟོགས་པ་ཕྱིར་བསྲིང་བར་བྱེད་པས་ཉེས་པའི་གཏིང་རྡོར་བསམས་ཏེ་བཤགས་

[005A]༄༅། །ཤིང། གཉེན་པོར་ཡིད་མི་ཆེས་པའང་ལོག་པར་ལྟ་བ་ཡིན་པས་ཞིང་གི་མཐུས་ལྷག་མེད་དུ་ངག་སོང་སྙམ་དུ་ཡིད་ཆེས་དང་དགའ་བ་སྐྱེད་ལ། སྡིག་ལྟུང་མི་དམིགས་པར་ལྟ་བའང་སྦྱོང་བའི་ཐབས་ཀྱི་མཆོག་
ཏུ་མདོ་ལས་གསུངས་སོ། །ཐུགས་ཀའི་རྡོ་རྗེ་འཆང་དེ་ཉིད་ཞི་བ་རྡོ་རྗེ་སེམས་དཔའ་འགྲོ་བསྙེང་དུ་བསྒྱུར་ཏེ་སྤྱི་བོར་བྱོན་པའི་སྦྱོར་མཚམས་ནས་བབ་པའི་བདུད་རྩིའི་རྒྱུན་གྱིས་རིམ་པས་སྒྲིབ་བཞི་དག་ཅིང་ལམ་གྱི་ནུས་བ་འཛེག་པ་དང། སྒྲིབ་པ་
ལུས་པ་བྱང་བ་རང་ཡོན་ཏན་རྫོགས་པས་མདའི་མཐོ་དམན་བཞིན་ལྷན་ཅིག་པས་སྐུ་བཞི་ཐོབ་པར་མོས་ཏེ་སྔགས་སྡོམ་གསོ་བའི་ཐབས་མྖྒོ་ཏུ་འགྱུར་རོ། །འདིར་སྔགས་སྡོམ་གསོ་བ་གསུངས་པ་འདིས་སྐབས་གཞན་རྣམས་ཀྱང་
སྔགས་དང་འབྲེལ་བ་མཚོན་དགོས་སོ། །རྗེས་སུ་ཡི་རང་བ་ནི། སྙིགས་མའི་དུས་འདིར་ཞེས་སོགས་ཏེ། མི་དགེ་བའི་རྩ་བ་ཅན་གྱི་ཆོས་བརྒྱད་ནི་ལྟ་ཅི་སྨོས་ལ། རང་གཅེས་འཛིན་དང་བཅས་པའི་ཆོས་བརྒྱད་ཁྲ་བོའང་མེད་ཅིང་
དངོས་པོར་ཞེན་པའི་བག་ཆགས་ཀྱི་གནས་མེད་པས་ཐ་མ་ཆོས་བརྒྱད་དཀར་པོའང་སྤངས་ཏེ་མཐུན་སྣང་དུའང་ཐོས་བསམ་བགོ་གསུམ་གཅིག་ཏུ་དྲིལ་བ་དང། དེ་ཐམས་ཅད་ཀ་རཱི་ཀ་ནས་འདུས་མའི་བར་ལུང་རྟོགས་ཀྱི་བསྟན་པ་མཐའ་དག་ལ་ཕན་
པ་མཚང་བ་མེད་པར་འགྱུར་བས་རླབས་ཆེ་བ། གང་ལ་ལྟོས་ན་གཞན་མཐའ་དག་ཕྱོགས་རེ་ལ་ཁོ་ནར་འགྲོ་བ་དེ་ལྟ་བུའི་ཚུལ་ལ་རྣམ་པར་ཐར་པ་ཐུན་མོང་མ་ཡིན་པར་ཤེས་པས་རྗེས་སུ་ཡི་རང་བ་སྟེ། འགྲོ་བའང་ལྗོངས་འདི་ཙམ་མ་ཡིན་པར་

[005B] ནམ་མཁའི་མཐས་གཏུགས་པར་འགྲོ་བའི་དོན་སྤྱོད་པའི་ཚུལ་ཡང་གསུང་ལས་འབྱུང་བ་ལྟར་རོ། །ཆོས་འཁོར་བསྐོར་བར་བསྐུལ་བ་ནི། རྗེ་བཙུན་བླ་མ་སོགས་ཏེ། ཚེས་སྐུའི་
ནམ་མཁར་བདག་པོའི་རྐྱེན་མཁྱེན་བརྩེའི་ཆུ་འཛིན་འཁྲིགས་པ་ལས་སོ་སོའི་སྐལ་བ་བཞིན་ཆོས་ཆར་ཕབ་སྟེ་རིང་ནས་དམ་བཅས་པ་དགོས་པ་སྒྲུབ་པར་གསོལ་ཞིང། ཡང་སྒྲིབ་པ་མ་ལུས་པར་དག་པ་ཆོས་ཀྱི་སྐུའི་དབྱིངས་སུ་མཁྱེན་པ་སྟོང་པའི་ཡེ་
ཤེས་དང་བརྩེ་བ་བདེ་ཆེན་གྱི་ཐབས་དབྱེར་མི་ཕྱེད་པ་ཆུ་འཛིན་གྱི་བཞིན་དཀྱིལ་འཁོར་གྱི་འཁོར་ལོ་མཐའ་ཡས་པར་དཀྲིགས་པའི་ཀློང་དུ་གདུལ་བྱ་དབང་གིས་སྨིན་པར་བྱེད་ཅིང། ཟབ་པ་མཚན་མ་མེད་པ་དང་རྒྱ་ཆེ་བ་ལྷའི་འཁོར་ལོ་གསལ་
བའམ༑ ཟག་པ་བཅོས་མིན་གྱི་རྫོགས་པའི་རིམ་པ་དང། ཐབས་རྒྱ་ཆེ་བ་སྟོན་པའི་གཟུགས་ཅན་བསྐྱེད་པའི་རིམ་པ། ཡང་ན་ཟབ་པ་འོད་གསལ་གྱི་ཡེ་ཤེས་དང། རྒྱ་ཆེ་བ་སྒྱུ་མའི་སྐུ་ཟུང་དུ་འཇུག་པ་དང་བཅས་པའི་གདམས་པའི་ཆར་གྱིས་སྲིང་
པའི་རྩ་བ་གཉིས་ཀྱི་ཚ་གདུང་དང་དབུལ་བ་སེལ་བར་གསོལ་བ་གདབ་བོ། །གསེར་གྱི་འཁོར་ལོ་རྩིབས་སྟོང་སོགས་ཕུལ་ཏེ་གསོལ་བ་བཏབ་པར་མོས་ལ་ཚངས་པའི་གཟུགས་སུ་མོས་ཀྱང་རུང་སྟེ། སྐུལ་བ་པོ་དང་སྡུད་པ་པོར་སྟོན་པའི་རྐྱེན་འབྲེལ་དུའང་
འགྱུར་རོ། །བསྔོ་བ་ནི། བདག་གིས་ཇི་སྙེད་སོགས་ཏེ། དགེ་ཚོགས་ཆུད་མི་ཟ་ཞིང་ཁྱད་པར་བྱང་ཆུབ་མཆོག་གི་ཡན་ལག་ཏུ་སྒྱུར་བྱེད་བསྔོ་བ་ཡིན་པས་ནང་པའི་བསྟན་པ་དང་ཐེག་ཆེན་གྱི་ཁྱད་ཆོས་སུའང་གསུངས་སོ། །བསྔོ་བའི་སྡོམས་ཆེན་

[006A]༄༅། །པོད་མཆོས་འཛིན་པར་བསྔོ་བ་ཡིན་ལ། འདིར་དེའི་ནང་ནས་ཀྱང་བསྐལ་བ་དཔག་མེད་དུ་དམ་བཅས་པ་བཞིན་རྒྱུ་འབྲས་ཀྱི་ཐེག་པ་ཟུང་དུ་འཇུག་པའི་ཚེས་ཚུལ་སྙིང་པོའི་དོན་ཆ་ཚང་བ་འདི་ཉིད་རྒྱས་པར་
སྨོན་པ་ཡིན་ཏེ། ད་ལྟ་ཉིད་ནས་ཀྱང་བཀོད་པ་མཐའ་ཡས་པས་ཞིང་རབ་འབྱམས་སུ་སྤེལ་བར་མཛད་པ་དང། དགེ་བའི་དངོས་པོ་དེ་ལྟ་བུའི་སྒྱུ་འཕྲུལ་སྣ་ཚོགས་སུ་སྣང་བར་མོས་པའང་ཐབས་མཁས་ཀྱིས་གོ་བླ་ན་མེད་པའོ། །གསོལ་བ་གདབ་
པ་ནི། ཕྱི་ནང་གསང་བའི་རྣམ་ཐར་གདོན་ཞིང་གསོལ་བ་གདབ་པ་དང། མཚན་སྔགས་བཟླས་ཏེ་གསོལ་བ་གདབ་པ་སོགས་ལས། འདིར་དམིགས་བརྩེ་མའི་སྒོ་ནས་གཙོ་བོར་བྱེད་ན། མཁྱེན་བརྩེ་ནུས་གསུམ་ལ་འཕགས་པ་རིགས་
གསུམ་ཆེས་ལྷག་པ་བཞིན། གངས་ཅན་མཁས་པ་ཀུན་ལས་ཆེས་ལྷག་པར་མཚུངས་ཆོས་སྦྱར་བ་ཕྱི་དང། དེ་གསུམ་གྱི་མཁྱེན་བརྩེ་ནུས་གསུམ་ཇི་ལྟ་བ་ཐུགས་ལ་ལྡན་པར་བལྟ་བ་ནང་དང། དེ་གསུམ་ངོ་བོ་གཅིག་པར་སྒྲུབ་པའི་གླེགས་བམ་
གྱི་ལུང་དང་གསང་རྣམ་གྱི་ལོ་རྒྱུས། འགྲོ་བའི་སྐྱབས་སུ་འགྱུར་བའི་རྒྱུའི་གཙོ་བོ་གསུམ་ཡ་མི་འབྲལ་བའི་རིགས་པས་ཀྱང་དེ་གསུམ་དང་ངོ་བོ་དབྱེར་མི་ཕྱེད་པར་བལྟུ་བ་གསང་བ་སྟེ། དེ་ལའང་རྒྱུད་སོ་སོའི་རིགས་གསུམ་གྱི་དབྱེ་བས་ནང་གསེས་
ཀྱི་ཕྱི་ནང་གསང་བའི་སྒྲུབ་ཚུལ་གྱི་རིམ་པ་མཐའ་ཡས་པར་འབྱུང་ངོ། །དེ་ལ་བརྟེན་པའི་ལས་སྦྱོར་ཡང་ཆེས་མང་བ་སྔར་སྙན་བརྒྱུད་དུ་འབྱུང་ལ། ད་ལྟའང་ལས་ཚོགས་ཐོར་བུ་འགའ་ཙམ་ཡོད་ཀྱང་འདིར་བཀའ་བབ་ཀྱི་འདྲིན་ལས་ཆོས་རབ་

[006B] མ་དག་འཁྲུད་ཅིང་མི་ཤེས་བསལ། །སྐུ་ཡིས་ཆེ་ཞིང་གསུང་གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་རྩོམ་པའོ། །
ཞེས་པ་ལྟར་ལ། འགའ་ཞིག་ཏུ་མ་དག་པ་འཁྲུད་པ་སྦྱོར་བ་དང། མི་ཤེས་པ་བསལ་བ་དངོས་གཞིར་བྱས་ཏེ་ཕྱི་མ་བདུན་དེའི་དབྱེ་བ་མཛད་པ་དང། ལ་ལར་བདུད་རྩི་འོད་ཟེར་དང་བཅས་བསམ་དག་པ་བཀྲུས་ཏེ་གསལ་སང་དེར་གྱུར་པ་
བསྒོམས་པས་དང་པོ་གཉིས་དམིགས་སྐོར་གཅིག་ཏུ་མཛད་ཀྱང། དགོངས་པའི་མཐིལ་ནི་ལས་དང་པོ་བསམ་དག་པ་བཀྲུས་ཏེ་ཕྱིར་འདོན་པའི་དམིགས་པ་གཙོ་བོ་དང། རྟོགས་པ་གོང་མར་གཞོལ་བ་རྣམས་སྒྲོན་མེས་མུན་པ་བསལ་བ་བཞིན་རང་
སར་དག་པ་གཙོ་བོར་བྱ་ལ། ལོག་རྟོག་གི་དྲ་བ་སྐྲ་ཤད་ལྟ་བུ་རྣམས་ཕྱེ་མར་འཐག་སྟེ་མ་རིག་པ་གཅོད་པ་ཞེས་གསུམ་དུ་མཛད་དོ། །སྒོམ་ཚུལ་དངོས་ནི་ཡབ་སྲས་གསུམ་ཀའི་ཐུགས་གནས་འོད་ཀྱི་སྦུ་གུ་སྦ་ལྕག་ཙམ་ལ་གསུམ་ཐོན་པ་མཚམས་ཤིག་
ནས་གཅིག་ཏུ་འདྲེས་ཏེ་རང་གི་སྤྱི་བོར་ཞུགས། དེ་བརྒྱུད་དེ་བདུད་རྩི་འོད་ཟེར་དང་བཅས་པའི་རྒྱུན་བྱུང་བས་དངོས་གཞིའི་རྟོགས་པ་དེ་དང་དེའི་གེགས་བྱེད་ཀྱི་བློ་ངན་རྣམས་གཙོ་བོར་སྦྱངས་པའི་དམིགས་པ་བྱ། ཞི་བ་དཀར་པོ་པད་དཀར་འཛིན། །
མཆོག་སྦྱིན་སྐྱབས་སྦྱིན་ཕྱག་རྒྱ་ཅན། །བུམ་ཆུ་མེ་ལོང་ལ་སོགས་ཏེ། །ཞེས་སོགས་རྡོ་རྗེའི་ཚིག་སྦྲམ་བཞིན་ཁ་དོག་སོགས་ཀྱི་དབྱེ་བས་ལས་བཞི་སྒྲུབ་ཚུལ་དང། མར་ཁུའི་མདོག་དང་དཀར་སྔོན་བསིལ་དྲོད་སོགས་ཀྱི་མོས་པས་རླུང་མཁྲིས་

[007A]༄༅། །བད་ཀན་གྱི་ནད་སེལ་བ་སོགས་དགོས་པ་དུ་མ་ཞར་བྱུང་དུ་སྒྲུབ་ནུས་སོ། །དངོས་གཞིའི་ཚེ་བདུད་རྩིའི་ཚོགས་པའི་རྡུལ་ཕྲ་རབ་ཚུན་ཆད་འཇམ་དབྱངས་ཞི་ཁྲོ་དང་རྗེ་བླ་མའི་སྐུ། དེ་དག་གི་སྔགས་དང་གསོལ་
བ་འདེབས་ཀྱི་སྙིང་པོ། དྷཱིཧཱུཾ་སོགས་ས་བོན་དང། ཁྱད་པར་དུ་འཇམ་དཔལ་རྩ་རྒྱུད་ལས་ལུང་བསྟན་པ་བཞིན་གྱི་མ་ལ་ཐིག་ལེས་བརྒྱན་ཏེ་ཧཱུཾ་གི་ཀླད་ཀོར་དུ་འགོད་པ་ཐུན་མོང་མ་ཡིན་པའི་མན་ངག་གི་ས་བོན་ཡིན་ལ། དེའི་མཐར་དམིགས་བརྩེ་
 ཕྱག་མཚན་ནི་གླེགས་རལ་གྲི་གུག་སོགས་དང། འཆད་པའི་དུས་ཀྱི་གླེགས་བམ་ནི་གང་བཤད་བྱ་དེ་ཉིད་ཀྱི་རྩ་
འཁྲལ་སོགས་གཙོ་བོར་བྱ། རལ་གྲི་ཚིག་རྐྱང་ངམ་གྱེན་འགྲོང་གི་ཡུ་བའི་སྒོ་ངར་རལ་གྲི་དྲུག་སོགས་ཀྱི་རྩ་བ་ཟུག་པའི་འཁོར་ལོ་མུ་ཁྱུད་མེད་པ་བྱ། ཕྱིར་སྤྲོས་ཏེ་ཕྱིར་རྒོལ་བྱི་ལོག་རྟོག་གཅོད་པའམ་སྤོབས་པ་གཞོམ་པའི་དམིགས་པ་ཞི་དྲག་དགོས་
པ་དང་འོད་ཚུལ་ཤེས་དགོས། བརྩམ་བྱའི་དོན་ལ་རྨོངས་པ་རལ་གྲིས་བཅད་དེ། ཚིག་དོན་ཕུན་སུམ་ཚོགས་པའི་སྤོབས་པ་གླེགས་བམ་གྱིས་བསྐྱེད་པར་མོས་པ་སྟེ། སྐབས་ཐོང་ཀྱིས་རེ་རེ་གཙོ་བོར་བྱས་པས་ཆོག་གི་བདུན་ཀ་མཐར་
 །འོད་ཀྱི་སྤྲོ་བསྡུ་ཙམ་ཞིག་ཤེར་ཕྱིན་གྱི་གླེང་གཞིར་ཡང་འབྱུང་བས་བདུད་རྩི་འབེབས་སྦྱང་ནི་སྔགས་ཀྱི་ལུགས་ཡིན་ལ། འདིས་ཐུན་མོང་དང་ཐུན་མོང་མ་ཡིན་པའི་སྙིང་རྗེ་མཚོན་ཞིང་འགྲུབ་པ་དང་འོད་ཟེར་གྱིས་

[007B] གཞི་ལམ་འབྲས་བུའི་སྐབས་ཀུན་ཏུ་འབྱུར་པ་ལྔའི་ཁམས་དང་དུག་ལྔ་སྦྱོང་ཞིང་ལྡོག་པས་ཕྱེ་བའི་ཡེ་ཤེས་ལྔ་དང་རིགས་ལྔ་འགྲུབ་པ་སོགས་ཀྱི་དོན་དུ་འོད་དང་བདུད་རྩི་ཐམས་ཅད་སྣ་ལྔ་པར་བྱས་པ་ཡིན་ནོ། །རིགས་སོ་
སོའི་རྣམ་པ་སྒོམ་པར་འདོད་པས་ཀྱང་གནས་གསུམ་དུ་བསམས་ལ་རང་རང་གི་ས་བོན་སྔགས་འཕྲེང་དང་བཅས་པའི་དམིགས་པ་སྐྱོང་ཞིང། རང་རང་གི་རིགས་གཞི་ཁྲོ་སྣ་ཚོགས་སུ་བསྒྱུར་བསས་ལས་སྦྱོར་ཇི་སྙེད་པའང་བྱར་རུང་ངོ། །དེ་ནས་སྲས་ཀྱི་ཐུབ་བོ་
གཉིས་གཙོ་བོ་ལ་བསྡུས་པ་རང་གི་སྤྱི་བོར་སྤྱན་འདྲེན། འཕོ་བ་སྦྱོང་བར་འདོད་པས་ཐུགས་ཀའི་ས་བོན་ལ་བལྟས་ཏེ་མོས་འདུན་རག་པོ་དང་བཅས་འོད་ཀྱི་ལྕགས་ཀྱུ་ངར་རླུང་གི་མངའ་གཞུའི་སྦྱོར་བས་རང་ཉིད་དགེན་དུ་སྦར་བ་དང་གནས་སུ་འདེབས་
པ་སོགས་ཀྱི་དམིགས་ལ་མཚམས་འདིར་བྱ། བྱམས་མགོན་དང་རྗེ་བླ་མ་དབྱེར་མེད་མི་ཕྱེད་པའི་ངེས་ཤེས་ཀྱིས་དེའི་ཞིང་དུ་འཕོ་འདུན་དྲག་པོས་ཐུགས་རྗེ་བསྐུལ་ཕྱིར་བྱམས་པས་དམ་བཅའི་གཟུངས་བཟླས་ན་ལེགས། དེ་ནས་དེའི་གདན་གྱི་པདྨ་སྙིང་གའི་
རྩ་འདབ་དང། ཟླ་ཉིའམ་མངོན་བྱང་བཞིན་དུ་ཟླ་བ་གཅིག་པུར་ཡང་ཚང་དུ་རུང་བས་དེ་མི་ཤིགས་པའི་ཐིག་ལེ་དཀར་དམར་ལ་ཐིམ་པའི་རྒྱུ་དང་རྐྱེན་ལས་གདན་རྫོགས་པར་བསམས། དེར་དབུ་མའི་ལམ་ནས་སྤྱན་འདྲེན་པའང་སྙིང་དབུ་མའི་
ཕྱི་རོལ་ཏུ་བསམས་ན་མཐར་རླུང་ཐིམ་པ་ལ་མི་ཕན་པས། དབུ་མ་ཕྲའང་ཁབ་མིག་ཏུ་རི་མཐོང་བ་ལྟར་སྙིང་དེའི་ནང་དུ་ཆུད་པ་བསྒོམ་པར་གསུང། སྙིང་གར་བྱོན་པ་རང་གི་ཤིན་ཏུ་ཕྲ་བའི་རླུང་སེམས་དང་དབྱེར་མེད་དུ་འདྲེས་པ་སྲོག་འཛིན་གྱི་
[011A]༄༅། །མདོག་ཅན་དུ་བལྟ་ལ། ཕྱག་རྒྱ་ཆེན་པོ་བསྒོམ་པར་འདོད་ན་བླ་མ་སྙིང་གར་ཐིམ་པའི་ཚེ་མོས་གུས་གདུང་སེམས་ཀྱི་མཐུས་སྐོམ་པས་བདུད་རྩི་མྱང་བ་བཞིན་དོམས་ཤིང་བདེ་ཆམ་གྱིས་འགྲོ་པ་དེའི་ངང་
ལས་ཕྲ་མོའི་ཤེས་པས་སེམས་ཀྱི་རང་བཞིན་ལ་བལྟ་བ་སོགས་གཞུང་བཞིན་དུ་བྱེད། གནས་དང་དམིགས་རྟེན་གྱི་ནུས་པས་ཇི་ཙམ་བསྒོམ་པ་བཞིན་རླུང་ཐིམ་ཕུལ་ཆེ་ཞིང། དེའི་མཐུས་དགའ་བཞི་དང་སྟོང་བཞི་རིམ་པར་འཆར་བས་འོད་
གསལ་མངོན་དུ་འགྱུར་ཞིང། དེ་ལས་སྒྱུ་མའི་སྐུར་ལྡང་བ་སོགས་རྫོགས་རིམ་ཟབ་མོའི་གནད་ཐམས་ཅད་ཀྱང་སྒྱུ་འཕྲུལ་འདིས་བདེ་བླག་ཏུ་འགྲུབ་ནུས་ལ། འདི་ལ་ཟབ་གནད་འདི་ལྟར་ཡོད་པ་ནི། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་
སྙིང་གར་པདྨའི་གདན་བཞུགས་ལ། །ཞེས་བླ་མེད་ཀྱི་ཐུན་མོང་མ་ཡིན་པའི་ཆོས་སྐད་དང་བསྲེས་ནས་ཡོད་པ་འདི་ཉིད་ཡིན་པས་བློ་གྲོས་ཅན་རྣམས་ཀྱིས་ཞིབ་མོར་དཔྱད་ན་རྟོགས་པར་འགྱུར་རོ། །མཐར་སྙིང་གའི་པདྨ་བླུ་པའི་ཕྱི་རོལ་ནས་
འོད་ཟེར་འཕྲེང་ཐག་དང། སྐད་གཉིས་ཅི་རིགས་པའི་དམིགས་བརྩེ་མ། འཇམ་དཔལ་ཞི་ཁྲོའི་སྔགས་སོགས་འཕྲེང་རྡོག་གི་རྣམ་པར་གནས་པས་བསྡམས་པར་བསམས། ནམ་ཡང་གཤེགས་གསོལ་མི་བྱ་བར་ཉིན་རྗེས་མ་རྣམས་
སུའང་སྤྱན་འདྲེན་པ་སོགས་ཚང་བར་བྱས་པའི་མཇུག་ཏུ་སྔར་ཡོད་ལ་བསྟིམ་པས་བྱིན་རླབས་བརྟན་པར་འགྱུར་ཞིང་སྲུང་བ་ཆེན་པོར་འགྲོ་བ་དང། ལྷ་རྗེས་སུ་དྲན་པ་དང་མི་འབྲལ་བས་བག་ཡོད་པར་འགྱུར་ཞིང། ཟས་གོས་གནས་མལ་

[011B] དགེ་བའི་བྱ་བ་གང་ལའང་དེས་འོགས་འབྱིན་ཞིང། མདོར་ན་ཚོར་བས་ཀུན་ཏུ་མི་འབྲལ་པར་རྗེས་སུ་འཛིན་པས་མྱུར་བ་ལས་ཀྱང་ཀྱང་ཆེས་མྱུར་བར་བྱང་ཆུབ་འཐོབ་
ནུས་སོ། །ཀུན་ཏུ་ཁྱབ་ཅིང་གྲགས་ན་ཡང། །བལྟར་དཀའ་སེམས་ཀྱི་རྡོ་རྗེ་བཞིན། །གྱུར་པའི་ཟབ་གནད་འདི་དཀྲོལ་བ། །བསྟན་དང་འགྲོ་བའི་དཔལ་གྱུར་ཅིག་ །ཅེས་ཟབ་ལས་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཟབ་གནད་ཡོངས་སུ་རྫོགས་པ་ཐེ་ཙམ་དུ་བཀོད་
པ་འདི་ནི་རྣམ་དཔྱོད་ཡངས་པ་ཨུ་ཅུ་མུ་ཆིན་གུ་ཤིར་དགེ་སློང་དཀོན་མཆོག་མཁས་གྲུབ་ཀྱིས་ནན་ཆེར་བསྐུལ་ཞིང། སྔ་སོར་བསྟན་པའི་གསལ་བྱེད་ཐུ་མེད་ལོ་ཙཱ་བ་ཞབས་དྲུང་དཀོན་མཆོག་དགེ་ལེགས་རྒྱ་མཚོ་དང། མཁས་པའི་དབེང་པོ་བླ་མ་དབུ་མཛད་ཚུལ་ཁྲིམས་རྒྱ་མཚོ་གཉིས་ནས་ཀྱང་སྔགས་ཀྱི་ཟབ་གནད་དང་འབྲེལ་བ་
ཞིག་དགོས་ཞེས་བསྐུལ་མ་བགྱིས་ཡོད་པ་བཞིན། བཙུན་པ་དཀོན་མཆོག་བསྟན་པའི་སྒྲོན་མེས་སྦྱར་བའི་ཡི་གེ་པ་ནི་སྔགས་རམ་པ་དཀོན་མཆོག་ཀུན་དགའོ།།།



﻿   ༈    དགའ་ལྡན་ལྷ་བརྒྱའི་ཟེར་བ་འདི་ལ་དམ་པ་རིགས་བརྒྱ་སོགས་ཀྱི་བཤད་པ་ཡོད་པ་ཡིན་
ནམ་ཇི་ལྟར་ཡིན། ཞེས་པ་ལ། འདི་ལ་དམ་པ་རིགས་བརྒྱའི་སྒོ་ནས་ལྷ་བརྒྱ་ཟེར་བ་ལ་ངེས་པ་སྟེར་བའི་བཤད་པ་ཡོད་པ་གོ་མཐོང་མ་བྱུང་ཞིང། རང་གི་གོ་ཚོད་ནི། རྗེ་དགེ་འདུན་གྲུབ་ཀྱིས། པདྨོའི་

[113A]༄༅། །གཉེན་སོགས་ལྷ་བརྒྱའི་གཙུག་རྒྱན་གྱིས། ཞེས་དང། གཞན་ཡང། པདྨ་ལ་འདབ་བརྒྱ་པ་དང། མང་པོའི་འགྲོ་སར་བརྒྱ་ལམ་དང། ཉི་མ་ལ་འོད་སྟོང་ཅན་དང་ཁྲི་གདུགས་
ཞེས་བརྗོད་པ་ལྟར་ལྷ་བརྒྱ་ཕྲག་དུ་མ་ཡོད་པའི་མང་ཚིག་ཙམ་ལས་གྲངས་ངེས་བཟུང་ཅན་གྱི་ཚིག་མིན་ནམ་སྙམ་མོ།།



﻿
[001A]༄༅། །བླ་མའི་རྣལ་འབྱོར་དགའ་ལྡན་ལྷ་བརྒྱའི་ཁྲིད་ཀྱི་ཟིན་བྲིས་བཞུགས་སོ། །

[001B] །རྒྱལ་བ་བྱམས་པ་མགོན་པོས། སངས་རྒྱས་རྣམས་ལ་ལྷག་པར་བྱས། །དེ་ལས་དགེ་བའི་རྩ་བ་བསྐྲུན། །དགེ་བའི་བཤེས་ཀྱི་མགོན་བཅས་པ། །འདི་མཉན་པ་ཡི་སྣོད་ཡིན་ནོ། །
ཞེས་གསུངས་པ་ལྟར། རྒྱལ་བའི་གསུང་རབ་ཐམས་ཅད་ཀྱི་རབ་དང་ཕུལ་དུ་གྱུར་པ་བཅོམ་ལྡན་འདས་ཀྱི་དགོངས་པའི་གཏད་སོ་མཐར་ཐུག་ཕ་རོལ་ཏུ་ཕྱིན་པའི་དོན་ཟབ་མོ་འདི་ཉིད་ཐོས་བསམ་སྒོམ་གསུམ་གྱིས་
གཏན་ལ་འབེབས་པ་ལ་བཀའ་གདམས་གླེགས་བམ་ཆེན་མོར་རྗེ་བཙུན་འཇམ་པའི་དབྱངས་དང་རྗེ་བླ་མས་དྲིས་ལན་གྱི་སྒོ་ནས་གསུངས་པ་ལྟར་བླ་མའང་གང་བྱུང་གྱིས་མི་རུང་བས་དཔེར་ན་རྒྱ་མཚོའི་གླིང་དུ་འགྲོ་བའི་ཚེ་
དེད་དཔོན་ལམ་རྒྱུས་མཁས་པ། སྙིང་སྟོབས་དང་ལྡན་པ། སྙིང་རྗེ་དང་ལྡན་པ། ཕྱིར་མི་ལྡོག་པ་དེ་ལྟ་བུ་ཞིག་བསྟེན་དགོས་པ་ལྟར། འདིར་ཡང་མ་གི་ཐར་པ་ཆ་མཐུན་ནས་བཟུང་ཐམས་ཅད་མཁྱེན་པའི་ཡེ་ཤེས་ཀྱི་
བར་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་བ་ལ་མཁས་ཤིང་གཞན་ལ་འདོམས་པའི་ཐུགས་རྗེ་དང་ལྡན་པ་ཞིག་དགོས། ཡི་དམ་ཡང་བདེ་གསང་འཇིགས་གསུམ་ཡམ་བྲལ་བ་ཞིག་དང། ཆོས་སྐྱོང་ཡང་སྐྱེས་
བུ་གསུམ་གྱི་ལམ་གྱི་འགྲོས་དང་མཐུན་བ་ཞིག་དགོས། དེའི་ནང་ནས་ཀྱང་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་ནི་ཐམས་ཅད་ལས་ཁྱད་པར་འཕགས་པ་ཡིན་པས་དོན་གང་ཞིག་སྒྲུབ་ཀྱང་འདི་ལས་ལྷག་པ་མེད་དེ་

[002A] །སྔོན་རྗེ་ཤེས་རབ་སེང་གེའི་སློབ་མ་འདུལ་ནག་པ་དཔལ་ལྡན་བཟང་པོ་དང་འདུལ་འཛིན་བློ་གྲོས་སྦས་པ་གཉིས་ལ་འདུལ་དཀར་ནག་ཏུ་གྲགས་པའི་ནང་ཚན་འདུལ་ནག་པ་དེ་སྲང་ཀྱི་
ལུང་བའི་ཕུར་བཞུགས་པའི་མངའ་ན་མི་ཚང་སྟོབས་ཆེ་ཞིག་ཡོད་པའི་བུ་རྒྱལ་འགོང་གིས་ཟིན་ཏེ་གང་གིས་ཀྱང་བླགས་མ་ཁེལ་བ་ན། ཕྱུགས་རྫི་དེ་སྔ་ཚོའི་ལུང་པའི་ཕུ་འདིར་རེས་འགའ་གཡག་ཆེན་པོ་
ཞིག་འདུག་རེས་དགེ་སློང་ཞིག་འདུག་དེ་རང་བཞིན་བ་ཞིག་མིན་པ་འདྲ་པས་ཁོང་ལ་ཞུས་ན་ཐབས་རེ་ཡོད་དམ་ཞེས་གྲོས་བཏབ་པ་ལ་བརྟེན་ནས་དེ་དག་གིས་གསོལ་བ་བཏབ་པ་ན། དང་པོར་ཞལ་
གྱིས་མ་བཞེས། ནན་གྱིས་ཞུས་པས་སྲད་རྒྱུད་འདེབ་པའི་དུས་ལ་བབ་པའི་སྔ་ལྟས་སུ་གཟིགས་ནས། འོ་ན་ངས་ཕན་མི་ཕན་བལྟས་ཏེ་ཕན་ན་ཡོང་བས་ཆོག་དང་པོར་ངའི་ལྷམ་དང་འཕྲེང་རྡོག་
འདི་རྣམས་ཁྱེར་ལ་རྒྱལ་འགོང་ཞུགས་ས་ལྷ་མ་སྟེང་དུ་ཞོག་།འཕྲེང་རྡོག་རྣམས་སྐར་ཁུང་དུ་ཞོག་ལ་ཅི་ཟེར་ལྟོས་ཤིག་གསུང་བ་ལྟར་བྱས་པས། རྒྱལ་འགོང་དེས་སྐད་ངན་བཏོན་ཏེ་སྟེང་ནས་རི་རབ་
ལྷུན་པོས་མནན་བྱུང། སྒོ་ཐམས་ཅད་ཁྲོ་བོ་འཇིགས་སུ་རུང་བས་བཀག་འདུག་ད་གང་དུ་འགྲོ་ཞེས་སྡུག་སྐད་བཏོན་པའི་ཚུལ་ཞུས་ཏེ་སྤྱན་དྲངས་ནས་བླ་མས་དམ་ལ་བཏགས་ཏེ་དམིགས་བརྩེམས་གར་

[002B] གལ་ཏེ་མི་བྱེད་ན་ཐལ་བའི་རྡུལ་དུ་བརླག་གོ་ཞེས་གསུངས་པས། རྒྱལ་འགོང་དེས་ཁྱེད་བྱང་ཆུབ་སེམས་དཔའ་ཡིན་པས་རྒྱལ་འགོང་ལའང་ཐུགས་རྗེས་གཟིགས་དགོས། སྟོད་ཛ་ཏིའི་མེ་ཏོག་
སྐྱེ་བའི་ས་ནས། ཤར་རྒྱ་མཚོའི་མཐའི་བར་དུ་དམིགས་བརྩེམས་མ་ཁྱབ་ས་མི་འདུག་པས་བདག་གང་དུ་འགྲོ་ཞེས་གསོལ་བ་བཏབ་པ་ན། དགའ་ལྡན་ལྷ་བརྒྱ་མའི་སྒོ་ནས་དམིགས་བརྩེ་མ་བགྲང་མཁན་གར་ཡོད་ལ་གནོད་པ་མི་བྱེད་
བའི་དམ་བཅའ་གྱིས་གསུངས་ཏེ་དམ་ལ་བཏགས་པས། རང་རེ་རི་བོ་དགེ་ལུགས་པ་རྣམས་སྐུ་རིམ་བྱེད་ཀྱང་འདི་ལས་ལྷག་པ་མེད། ཁྲི་ཆེན་ནམ་མཁའ་བཟང་ཞིང་གཤེགས་ཚེ་གསེར་ཁྲིའི་སྟེང་ནས་ཕྱག་ཁྲི་ལ་བརྡབ་སྟེ། ངའི་
བྱ་བ་ཐམས་ཅད་ལ་དམ་ཅན་ཆོས་རྒྱལ་ཁྱོད་དབང་པོ་ཡིན། ད་རེས་ཀྱང་ངས་བཟློག་པ་བྱས་ན་སེ་གོལ་གཅིག་གཏོགས་པའི་ཡུན་ལ་ཁོང་ཚོ་ཐམས་ཅད་བརླག་ཐུབ་སྟེ། དགའ་ལྡན་ཡིད་དགའ་ཆོས་འཛིན་དུ་དགེ་སློང་བྱས་འགྲོ་བ་མ་
གཏོགས་འབའ་རང་བྱས་ནས་མི་འགྲོ་གསུང་ནས་དེ་འཕྲལ་ཐེ་བོ་ཁང་དུ་ཕེབས་ཏེ་ང་ལ་ཆོ་ག་མང་པོ་མི་དགོས། ཞག་ཞེ་དགུའི་རིང་ལ་དམིགས་བརྩེ་མ་བགྲོངས་གསུང་ནས་སྐུ་འདས་པ་ཡིན། དེར་མ་ཟད་ཐ་ན་སད་སེར་བསྲུང་བ། ཚར་
འབེབས་ཆར་གཅོད་ཚུན་ཆད་ཀྱང་འདིའི་ལས་ཚོགས་ཀྱིས་མི་ཐུབ་པ་མི་སྲིད་པས་འདི་ལ་ནན་ཏན་སྙིང་པོ་མཛད་དགོས། དེ་ལའང་ཐུན་གྱི་ངོ་བོ་ལ་ཇི་ལྟར་བྱ་བ། ཐུན་མཚམས་སུ་ཇི་ལྟར་བྱ་བའི་ཚུལ་གཉིས། དང་པོ་ལ་སྔོན་འགྲོ་

[003A]༄༅། །སྦྱོར་བ་ལ་ཇི་ལྟར་བྱ་བ་དང། དངོས་གཞི་ལ་ཇི་ལྟར་བྱ་བ་དང། ཡ་ཇུག་ཏུ་ཇི་ལྟར་བྱ་བའི་ཚུལ་གསུམ། དང་པོའང་བསྟན་པའི་འཇུག་སྒོ་སྐྱབས་འགྲོ་དང། ཐེག་པ་ཆེན་པོའི་ལམ་གྱི་གཞུང་
ཤིང་སེམས་བསྐྱེད་གཉིས། དང་པོ་ནི་སྦྱོར་བའི་ཆོས་དྲུག་སྔོན་དུ་བཏང་སྟེ། རང་གི་མདུན་གྱི་ནམ་མཁར་པདྨའི་སྡོང་པོ་ཡངས་ཤིང་རྒྱ་ཆེ་བའི་སྟེང་དུ་སེང་གེས་བཏེག་པའི་རིན་པོ་ཆེའི་ཁྲི་ལ་དབུས་སུ་རྗེ་བླ་མ། མཐའ་སྐོར་
སངས་རྒྱས་བྱང་སེམས་ནམ་མཁའི་ཁམས་གང་བ་ལྟ་བུའི་ཚོགས་ཞིང་གསལ་བཏབ་སྟེ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་ད་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་
བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ་།སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་
མཆིའོ། །ཞེས་ལན་བདུན་སོགས་བརྗོད། དེ་ནས་སེམས་བསྐྱེད་ཐུན་མོང་པའི་མཇུག་ཏུ། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་བླ་མ་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་མྱུར་བ་ཉིད་དུ་ཐོབ་
བར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བྱའོ། །ཞེས་ལམ་ལ་དམིགས་པའི་སེམས་བསྐྱེད་དམ། ཁྱད་པར་སེམས་བསྐྱེད་དེ་བྱ། དེ་ནས་སངས་རྒྱས་ཀྱི་མཛོད་སྤུའི་གནས་སྨིན་མཚམས་ནི་བྱིན་

[003B]བསྡུའོ། །གཉིས་པ་དངོས་གཞི་ལ་དགའ་ལྡན་གྱི་གནས་གསལ་བཏབ་སྟེ་དགའ་ལྡན་ནས་རྗེ་བླ་མ་ཡབ་སྲས་གསུམ་སྤྱན་འདྲེན་པ། ཡན་ལག་བདུན་པ་མཎྜལ་དང་བཅས་པ་དབུལ་བ་
རྣམ་ཐར་གསོལ་འདེབས་ཀྱི་སྒོ་ནས་ཡོན་ཏན་དྲན་ཏེ་གསོལ་བ་གདབ་པ། །མཚན་སྔགས་བགྲང་ནས་འདོད་བྱའི་དོན་ལ་སྨོན་ལམ་གདབ་པ་བཞི། དང་པོ་ལ་དགའ་ལྡན་གསལ་འདེབས་པ་དང། སྤྱན་འདྲེན་ཚུལ་གཉིས་དང་
པོ་ནི། བ་ཚྭ་ཅན་གྱི་རྒྱ་མཚོའི་ནང་ནས་དབང་ཆེན་གསེར་གྱི་ས་གཞི་བོག་ཙམ་རེ་སྟེང་དུ་ཐོན་པའི་ལྷོ་ཕྱོགས་འདི་ཤིང་རྟའི་དབྱིབས་ལྟ་བུ། །ནུབ་ཕྱོགས་ཟླུམ་པོ་སྒོང་ལྟ་བུ་བྱང་གྲུ་བཞི་ཤོ་ལྟ་བུ། །ཤར་ཚེས་བརྒྱད་ཀྱི་ཟླ་བ་ལྟ་བུ་
ཞིག་ཡོད་ལ། ལྷུན་པོའི་མདངས་ཕོག་ལུགས་ཀྱིས་མངོན་པར་སྐབས་ཡོད་ཀྱི་གཟུགས་པར་སྣང་སྐྱ་སེང་ལ་ནམ་མཁར་གྲགས་པ་འྡིའང་མདོག་མི་འདྲ་བས་གླིང་སོ་སོའི་ཆུ་མདོག་ཀྱང་མི་འདྲ་ལ། དེ་ཐམས་ཅད་ཀྱི་བྱང་ཕྱོགས་གསེར་
རི་བདུན་དང་རོལ་མཚོ་བདུན་བརྒྱལ་བའི་དབུས་ན་རི་རབ་ཡོད་ཅིང། དེའི་བང་རིམ་རྣམས་ལ་རྒྱལ་ཆེན་རིས་བཞི་དང། རྩེ་མོར་སུམ་ཅུ་རྩ་གསུམ། དེའི་སྟེང་དུ་འཐབ་བྲལ། དེའི་སྟེང་དུ་དགའ་ལྡན་ཡོད་ལ། དེའི་ཕྱོགས་གཅིག་ན་
བྱམས་མགོན་གྱི་ཕོ་བྲང་རྒྱལ་མཚན་མཐོན་པོ་གྲོང་ལས་དགོན་པའི་ཚུལ་དུ་གནས་པའི་མདུན་ན་ཆོས་སྟོན་པའི་ཀུན་དགའ་ར་བ་ཡིད་དགའ་ཆོས་འཛིན་བྱ་བ་མཐའ་སྐོར་དུ་དགོས་འདོད་འབྱུང་བའི་དཔག་བསམ་གྱི་ལྗོན་པ་དང་གསེར་

[004A]༄༅། །གྱི་བྱེ་མ་བརྡལ་བའི་ཁྲུས་ཀྱི་རྫིང་བུ་དུ་མས་བསྐོར་བའི་དབུས་ན་ཁྲི་ཆེན་པོའི་སྟེང་དུ་ཁྲི་ཆུང་ལ་རྒྱལ་བ་བྱམས་པ་མགོན་པོ་འཁོར་ལོས་བསྒྱུར་བའི་འདུག་སྟངས་སམ་བཟང་པོའི་བཞུགས་སྟངས་མཛད་པའི་
ཐུགས་ཀ་གསེར་གྱི་རི་བོ་ཉི་མ་འབུམ་གྱིས་བྱུགས་པ་ལྟ་བུ། འཇིག་རྟེན་ཐམས་ཅད་འོད་ཀྱིས་འགེངས་ནུས་པ་དཔལ་གྱི་བེའུ་དང་བཀྲ་ཤིས་ཀྱི་རི་མོ་ཡོད་པའི་ནང་ན་མེ་ལོང་ངོས་ཀྱི་གཟུགས་བརྙན་ལྟར་རྗེ་ཡབ་བསྲས་གསུམ་བཞུགས་
པ༑ གཡས་ན་དཔལ་ལྷ་གཅིག་དལི་པཾ་ཀླ་ར་ལྷའི་བུའི་རྣམ་པ་བཟུང་བ་ལྷའི་བུ་ནམ་མཁའ་དྲི་མ་མེད་པ་དང། གཡོན་ན་རང་ཅག་གི་རྗེ་བླ་མའི་རྣམ་རོལ་ལྷའི་བུ་འཇམ་དཔལ་སྙིང་པོ་དང། མཐའ་སྐོར་དུ་འཕགས་པ་ཐོགས་མེད་སྐུ་
མཆེད་སོགས་དགའ་ལྡན་དུ་བྱོན་པའི་རྒྱལ་སྲས་གྲངས་མེད་པ་རྣམས་བཞུགས་པའི་རྣམ་པ་གསལ་འདེབས་པ་ནི་ཡང་དག་པའི་མཐའ་མངོན་དུ་བྱེད་པའི་སྔོན་འགྲོ་རྫོགས་སྨིན་སྦྱངས་གསུམ་གྱི་ཡ་གྱལ་ཞིང་སྦྱོང་བ་ལ་འགྲོ་བ་ཤོ་ལོ་ཀ་
དང་པོ་འདིའི་ཐུན་མོང་མ་ཡིན་པའི་མན་ངག་ཡིན་ཞིང། འོག་མ་རྣམས་ལའང་ཐུན་མོང་མ་ཡིན་པའི་མན་ངག་རེ་རེ་ཡོད་དོ། །དེ་ནས་སྤྱན་འདྲེན་ཚུལ་ནི་རང་ཉིད་གནས་དེར་ཕྱིན་པའི་ཉམས་བཏོན་ཏེ་ཀྱེ་མ་བདག་ལ་ཚེ་འདིར་ནི་
ཞིང་འདིར་འོངས་ཏེ་ཁྱེད་རྣམས་དངོས་སུ་མཇལ་བའི་སྐལ་བ་མི་འདུག་པས་ངའི་མགོན་སྐྱབས་དང་དཔུང་གཉེན་དམ་པར་འཛམ་བུའི་གླིང་དུ་འབྱོན་དགོས་ཞེས་གདུང་ཤུགས་དྲག་པོའི་སྒོ་ནས། དགའ་ལྡན་ལྷ་བརྒྱའི་ཞེས་སོགས་

[004B]ཏེ་ལག་ངར་བསྐུམ་པ་ལས་བརྐྱང་བ་བཞིན་དུ་སྐད་ཅིག་དེ་ཉིད་ལ་ཕེབས་མི་ཕེབས་དོགས་པ་ཙམ་ཡང་ཅིལ་དགོས་ཏེ། ཚོགས་ལམ་ཆེན་པོ་ནས་ཆོས་རྒྱུན་གྱི་ཏིང་ངེ་འཛིན་ཐོབ་སྟེ། ཤའི་
མིག་གིས་དཔག་ཚད་བརྒྱ་སོགས་མཐོང་ཞིང། ལྷའི་རྣ་བས་དེ་སྙེད་ཀྱི་སྒྲ་ཐོས་ན། རྗེ་བླ་མས་ཡེ་ཤེས་ཀྱིས་མ་གཟིགས་པ་ག་ལ་སྲིད། དེ་ན་གཉིས་པ་ཡན་ལག་བདུན་པ་མཎྜལ་དང་བཅས་པ་དབུལ་བ་ལ། སྤྱིར་གཞུང་ཐམས་
ཅད་དུ་མྱ་ངན་ལས་མི་འདའ་བར་གསོལ་བ་འདེབས་པ་རྗེས་སུ་འབྱུང་ཡང། འདིར་སྔོན་དུ་བཀོད་པ་མན་ངག་ཡིན་ཏེ། དཔེར་ན་ནད་པ་ཉམ་ཐག་པ་སྨན་པ་དུ་མས་བོར་ནས་འཆི་བར་ཐོག་ཆོད་ཀྱང་རང་ཉིད་ལ་གསོན་པའི་རེ་བ་ཡོད་པ་
ཞིག་ཡུལ་མི་ཐམས་ཅད་ཀྱིས་སྨན་པའི་རྒྱལ་པོ་ལྟ་བུར་བསྔགས་ཤིང་ཐམས་ཅད་ལ་ཕན་བརླབས་ཆེ་བའི་སྨན་པ་མཁས་པ་འགྲན་ཟླ་མེད་པ་གཅིག་དང་ཕྲད་བྱུང་ན་དང་པོ་རང། ང་ནད་འདི་ལས་མ་གྲོལ་གྱི་བར་དུ་ཁྱེད་བཞུགས་ནས་
ནད་འདི་སེལ་གྲོགས་མཛད་དགོས་ཞེས་ཞུས་བ་ལྟར། རང་རེ་སྙིགས་མ་ལྔ་བོད་བའི་དུས་ཀྱི་གདུལ་བྱ་དམུ་རྒོད་འདུལ་དཀའ་བ་སངས་རྒྱས་བྱང་སེམས་ཐམས་ཅད་ཀྱིས་ཡལ་བར་དོར་བ་མགོན་མེད་པ་སྐྱབས་མེད་པ་ངེད་རྣམས་ལ་རེས་
ཁྱེད་མིན་པ་མེད་པས། ངེད་ཅག་གི་མགོན་དུ་བྱང་ཆུབ་མ་ཐོབ་བར་དུ་བཞུགས་དགོས་ཞེས་གསོལ་བ་འདེབས་པ་ཡིན་ལ། གསལ་འདེབས་ཚུལ་ཡང་མདུན་དུ་སྨིན་མཚམས་ཀྱི་ཐད་ཀྱི་ནམ་མཁར་སེང་ཁྲི་ཆེ་ཆུང་གསུམ་གསལ་

[005A]༄༅། །བཏབ་པའི་དབུས་མ་ལ་རྗེ་བླ་མ་དབུ་ཞྭ་གསེར་གྱི་མདོག་ཅན་རྩེ་མོ་ནམ་མཁའ་ལ་རེག་པའི་ཚོད་ཅིག་གསལ་འདེབས་དགོས། དེའི་རྒྱུ་མཚན་ཡང་བོད་འདིར་མཁས་གྲུབ་མང་པོ་ཞིག་བྱོན་ཀྱང་ལྟ་བ་རྗེ་ལས་མཐོ་བ་མེད་
པའི་གནང་ཀྱིས་ཡིན་ཞིང། དེ་བཞིན་དུ་རྒྱལ་ཚབ་མཁས་གྲུབ་གཉིས་ཀྱང་སྐུའི་རྣམ་པ་གསལ་འདེབས་ལུགས་ལ་རྟེན་འབྲེལ་གྱི་གནད་ཤིན་ཏུ་ཆེ་བས། རྒྱལ་ཚབ་རྗེ་སྐུན་ཡ་ཟད་བགྲེས་པའི་རྣམ་པ་ཅན་སྐུ་མདོག་སྔོ་བསངས། སྤྱན་གཞུ་སྤྱན་
ཚུལ་གྱིས་བཞུགས་པ་ཞིག་གསལ་བཏབ་ན་གསུང་རབ་ཐམས་ཅད་ལམ་གྱི་རིམ་པར་འཁྱེར་བ་ལ་ནང་བྱན་ཚུད་པ་སོགས་ཀྱི་དགོས་པ་ཆེ་ཞིང། མཁས་གྲུབ་རྗེ་ནི་ལང་ཚེ་དར་ལ་བབ་པ་སྐུ་མདོག་དཀར་ལ་དམར་བའི་མདངས་ཆགས་ཤིང་སྤྱན་
འབུར་ཚུགས་སུ་གཟིགས་ཏེ། ཅུང་ཟད་འགྱིང་བའི་ཚུལ་གྱིས་བཞུགས་བ་ཞིག་གསལ་བཏབ་ན་མཁས་གྲུབ་རྗེ་སྤྱིར་བླ་མའི་གསུང་ཐམས་ཅད་དང། ཁྱད་པར་ཟབ་མོ་དབུ་མའི་ལྟ་བ་དང་གསང་སྔགས་རྡོ་རྗེ་ཐེག་པའི་ཕྱོགས་ལ་ཕས་རྒོལ་
གྱི་ཀླན་ཀ་གང་བྱུང་ཡང་རྩོད་ངག་སེང་གེའི་ང་རོ་རེ་རེས་ཀྱང་ཟློག་པར་བྱེད་བ་ལས་ཆེན་པོ་འདིའི་སྟེང་ན་འགྲན་པའི་ཟླ་དང་བྲལ་བ་ཡིན་པས་གནད་ཤིན་ཏུ་ཆེ་སྟེ། ཁྲི་ཆེན་རྡོ་རྗེ་འཆང་གི་གསུང་ལས་སྔོན་རྗེ་ཐམས་ཅད་མཁྱེན་པས་དགའ་
ལྡན་འདེབས་པའི་ཚེ་འདུལ་འཛིན་པ་ལག་གི་བླར་བསྐོས་ཏེ། རྡོ་བཏེག་པའི་མཐའ་ལས་བྱུང་བའི་རུང་ཁང་བྱན་རླབས་སོགས་མཛད་ཅིང། གཙུག་ལག་ཁང་གི་གཞི་བཏིང་དབུས་མ་གཏོགས་པའི་ལོག་རིས་སོགས་ཀྱི་ཞལ་བཀོད་

[005B] རྗེ་རང་ཉིད་ལྷ་ལྡན་སྨོན་ལམ་འཛུག་པ་དང། རིམ་ལྔ་གསལ་སྒྲོན་རྩོམ་པ་སྟེ་མཛད་ཚེན་གཞན་གཉིས་ཀྱི་སྟ་གོན་ལ་འོལ་ཁར་གཤེགས་པའི་ཤུལ་དུ་ལོག་རིས་ཕལ་ཆེར་གྲུབ་ནས། དབུས་ལ་གང་འབྲིམ་ཤེས་པ་དང་བུ་ཆེན་
རྣམས་བཀའ་བགྲོས་ཐོག་ནས་བསྟན་པའི་བདག་པོ་ཡིན་པས་ཐུབ་དབང་གི་སྐུ་འབྲི་བར་མཛད། རྗེས་སླར་གཟིགས་ཏེ་ཁྱེད་ཅག་ལ་ཆོས་སྟོན་པའི་བླ་མ་འདྲ་མེད་དམ་གསུང་ནས་དགྱེས་པར་མ་གྱུར་པའི་གནད་ཀྱིས་དགའ་ལྡན་མ་དགོན་ཡིན་
ཀྱང་སེར་འབྲས་ལྟ་བུའི་འཕེལ་རྒྱས་མ་བྱུང་བ་ཡིན་པས་འདི་ཙམ་ལའང་རྟེན་འབྲེལ་མ་ལོག་པ་གལ་ཆེའོ། །གཉིས་པ་ཕྱག་འཚལ་བ་ནི། ཤེས་བྱའི་ཁྱོན་ཀུན་འཇལ་བའི་ཞེས་སོགས་འདི་ཚད་ལས་འདས་པའི་བསྟོད་པ་ཡིན་ཏེ། འདིར་ཁྱོན་
ཀུན་ཞེས་པ་ཆེས་མང་ཞིང་འབྱམས་ཀླས་པའི་དོན་མ་ཡིན་པར་སློབ་དཔོན་དཔའ་བོས། མཁྱེན་པའི་སྐད་ཅིག་གཅིག་གིས་ཀྱང། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་བ་ལྟར་གཞི་བུམ་པ་ལྟ་བུ་ཀུན་རྫོབ་པའི་ཆོས་ལ་
གཟིགས་པའི་ཚེ་ནའང་དེའི་ཆོས་ཉིད་རྗེན་པར་གཟིགས་ཤིང་།ནས་ལུགས་དེ་བཞིན་ཉིད་གཟིགས་པའི་ཚེ་ནའང་སྟོང་གཞི་ཀུན་རྫོབ་ཧྤའི་སྣང་བ་མི་འགོག་པར་མཉམ་རྗེས་ངོ་བོ་གཅིག་ཏུ་སོང་བསངས་རྒྱས་ཁོ་ནམ་གཏོགས་པ་ལ་མི་སྲིད་
བས། །ད་ལྟའི་སྙན་ངག་མཁན་གཞན་རྣམས་ངལ་བ་བརྒྱ་ཕྲག་མང་པོ་བྱས་ཀྱང་བསྟོད་པ་འདི་འདྲ་འོང་བའི་རེ་བ་མེད་དོ། །སྐལ་བཟང་རྣ་བའི་རྒྱན་གྱུར་ཅེས་པའི་སྐལ་བཟང་ནི་བྱང་ཆུབ་སེམས་དཔའ་ཡིན་ཏེ། དབང་བསྐུར་བའི་་
[006A]༄༅། །ཡོལ་བའི་ཕྱི་འཇུག་གི་རིགས་དང་མོས་པ་དྲི་པའི་སྐབས་སུ། ཁྱོད་སུ་ཡིན་ཅི་ལ་དགའ་ཞེས་ཁྱོད་ཚེ་འདིའི་བདེ་བ་ཙམ་དོན་དུ་གཉེར་བའི་གང་ཟག་ཡིན་ནམ། ངན་འགྲོའི་སྡུག་བསྔལ་གྱིས་འཇིགས་
ནས་ལྷ་ལུས་མི་ལུས་ཙམ་འདོད་མཁན་ཞིག་ཡིན་ནམ། འཁོར་བ་མཐའ་དག་ལ་ཞེན་པ་ལོག་ནས་རང་ཉིད་ཐར་བ་ཙམ་འདོད་མཁན་ཞིག་ཡིན་ནམ། མཁའ་ཁྱབ་ཀྱི་སེམས་ཅན་ཐམས་ཅད་སྔོལ་བར་འདོད་པའི་རྒྱལ་སྲས་བྱང་ཆུབ་སེམས་
དཔའ་ཞིག་ཡིན་ཞེས་དྲིས་པའི་ལན་དུ། སྐལ་བཟང་བ་དག་བདེ་བ་ཆེན་པོ་ལའོ། །ཞེས་བྱང་ཆུབ་སེམས་དཔའ་སྐལ་བ་བཟང་པོ་བདེ་བ་ཆེན་པོའི་ཡེ་ཤེས་དོན་དུ་གཉེར་མཁན་ཞིག་ཡིན་ཞེས་ལན་བཏབ་པས་ཤེས་སོ། །དེ་ལྟ་བུའི་བྱང་ཆུབ་
སེམས་དཔའ་ས་བཅུ་བ་མན་ཆད་ཐམས་ཅད་ཀྱི་རྣ་བའི་རྒྱན་དུ་གྱུར་པ་ནི་རྗེ་བླ་མའི་གསུང་རྣམས་ཡིན་ཏེ། སྔ་རབས་པ་འགའ་ཞིག་གི་གསུང་རྣམས་སྤྱོད་པའི་ཆ་ནས་དགའ་རབ་ཡོད་ཀྱང་ལྟ་བའི་སྐོར་གནད་དུ་མ་སོང་བའི་དབང་གིས་
བདག་ཉིད་ཆེན་པོ་རྣམས་ཀྱིས་གཟིགས་ན་ལྟ་བའི་ཆ་ནས་མི་དགྱེས་པས་རྣ་བའི་རྒྱན་དུ་མི་འགྱུར་ལ། ཁ་ཅིག་ལྟ་བའི་སྐོར་དགའ་རབ་ཡོད་ཀྱང་མངོན་པ་གོང་འོག་གི་ཆོས་རྣམས་ཀྱི་རང་སྤྱིའི་མཚན་ཉིད་དང་འདུལ་བའི་ལག་ལེན་
སོགས་ལམ་སྦྱངས་པའི་ཆ་ནས་རྣ་བའི་རྒྱན་དུ་མི་འགྱུར། དཔེར་ན་པཎ་ཆེན་བློ་བཟང་ཡེ་ཤེས་དཔལ་བཟང་པོ་དེ་ཉིད་སྐུ་ན་ཕྲ་མོའི་ཚེ་མཚན་ཉིད་ཞབས་ཕྱི་དགེ་བཤེས་འཇམ་དབྱངས་ཆོས་འཕེལ་ཟེར་བ་དེས་མཛོད་ཀྱི་བགྲོ་གླེང་

[006B]མཛོད་དེ་ནམ་ཁང་བར་འདུག་ཟེར་བའི་དཔེ་ལྟ་བུ་ཡོད་མོད། རྗེ་བླ་མའི་གསུང་རབ་རྣམས་ལ་མདོ་སྔགས་གང་གི་ཐད་ནས་སུ་འདྲ་ཞིག་གིས་དཔྱད་ཀྱང་མི་འཐད་པའི་ཆ་ཕྲ་མོ་ཙམ་
ཡང་མེད་པས་རྒྱལ་བའི་སྤས་པོ་ཐམས་ཅད་ཀྱི་ཐུགས་འཕྲོག་པར་འགྱུར་རོ། །གྲགས་པའི་དཔལ་གྱིས་ཞེས་པ་འདིའི་གྲགས་པ་ནི། སྙན་པའི་བ་དན་འཇིག་རྟེན་གསུམ་ན་གྲགས། །ཞེས་པ་ལྟར་མི་སྙན་པ་མཐའ་དག་ཟད་
པའི་སྙན་གྲགས་ལ་བྱེད་དགོས་ལ། མོའུ་གལ་གྱི་བུ་ལྟ་བུའི་བདག་ཉིད་ཆེན་པོའང་གནས་ངན་ལེན་གྱི་དྲི་མ་མ་ཟད་ཅིང། ས་བཅུ་བའི་བྱང་ཆུབ་སེམས་དཔའ་འོད་ཟེར་ཆེན་པོའི་དབང་བསྐུར་ཐོབ་པ་རྣམས་ཀྱང་གཉིས་སྣང་
འཁྲུལ་བའི་བག་ཆགས་མ་ཟད་པའི་ཆ་ནས་མི་སྙན་བ་བརྗོད་དུ་ཡོད་པས་འདི་ནི་རྒྱལ་བ་ཉག་གཅིག་གི་ཡོན་ཏན་ཡིན་ནོ། །དེ་དག་གི་གོ་རིམ་ཡང་སྐུའི་ཡོན་ཏན་སྔར་བརྗོད་པ་སྤྱིའི་ལམ་སྲོལ་ཡིན་མོད་ཀྱང། འདིར་ཐུགས་ལ་ཐོག་མར་
བསྟོད་པ་མན་ངག་ཡིན་ཏེ། རྒྱལ་བ་ཐམས་ཅད་ཀྱི་མཁྱེན་རབ་གཅིག་ཏུ་བསྡུས་པའི་རང་གཟུགས་ནི་རྗེ་བཙུན་འཇམ་པའི་དབྱངས་ཡིན་ཞིང། རྗེ་བླ་མ་འཇམ་དབྱངས་དངོས་ཡིན་པའི་གནད་ཀྱིས་བྱིན་རླབས་འཇུག་པའི་
ཚེའང་ཐོག་མར་ཐུགས་ཀྱི་བྱིན་རླབས་ཞུགས་ཏེ་ཤེས་རབ་སྐྱེ་བ་ཆོས་ཉིད་ཡིན་ཞིང། དེ་ནས་ངག་ལ་ཞུགས་ཏེ་ཚིག་དོན་དང་ངེས་ཚིག་སོགས་ལ་ཐོགས་པ་མེད་པའི་སྤོབས་བ་སྐྱེ། དེ་ནས་ལུས་ལ་ཞུགས་ཏེ་མཁས་མང་

[007A]༄༅། །རྒྱ་མཚོ་ལྟ་བུའི་དབུས་སུ་ལེགས་བཤད་ཀྱི་ང་རོ་སྒྲོགས་པ་ལ་བག་ཚ་བ་མེད་པའི་གཟི་བརྗིད་སྐྱེའོ། །འདིའི་གནད་ཀྱིས་ཡི་དམ་རྡོ་རྗེ་འཇིགས་བྱེད་ལ་དྲི་ཆབ་འབུལ་བའི་ཆེ་གཞན་དང་མི་མཐུན་པར་
སྔར་བླང་བ་ཡིན་ཏེ། དེ་ནི་ཐུགས་ཀྱི་མཆོད་པ་ཡིན་པས་ཐུགས་ཀྱི་བྱིན་རླབས་དང་པོར་འཇུག་པའི་རྟེན་འབྲེལ་ཡིན་ནོ། །མཆོད་པ་དཀྱུས་ན་གསལ་ཞིང། བཤགས་པ་སྔོམ་པ་གསུམ་གྱི་བཅས་མཚམས་ལས་བརྩམས་ཏེ་
བྱེད་པ་འྡིའང་རང་རེ་རི་བོ་དགེ་ལུགས་པའི་ཐུན་མོང་མ་ཡིན་པའི་ཁྱད་ཆོས་ཡིན་ཏེ། རྗེ་བཙུན་བླ་མ་ཙོང་ཁ་པ་ཆེན་པོའི་འཕྲིན་ལས་ཐམས་ཅད་ཀྱི་ནང་ནས་ཀྱང་སྡོམ་པ་གསུམ་གྱི་བཅས་མཚམས་ལ་དག་ཐེར་མཛད་པ་འདི་ཉིད་གཙོ་བོ་
ཡིན་ནོ། །རྗེས་སུ་ཡི་རང་ནི། སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཞེས་སོགས་ཏེ། ད་ལྟ་རྩོད་ལྡན་སྙིགས་མ་ལྔ་བོད་བའི་དུས་འདིར་གསུང་རབ་རབ་འབྱམས་ལ་ཐོས་པ་རྒྱ་མཚོའི་ཕ་རོལ་ཏུ་སོན་ཅིང་
ཐོས་པའི་དོན་ལ་སྒྲུབ་པ་སྙིང་པོར་མཛད་པ་ནི་ཐ་སྙད་རིག་པའི་གཞུང་ལས་ཕུལ་བྱུང་གི་རྒྱན་དུ་གྲགས་པ་ལྟར་བླན་མེད་པའི་ཡོན་ཏན་ཡིན་ཞིང། ཆོས་བརྒྱད་སྤངས་པའི་ཚུལ་ལ་སྔོན་སྟོང་ལུང་དུ་སྡེ་སྣོད་འཛིན་པ་བརྒྱད་དང་རྒྱ་ཅེར་
ལ་ཆོས་ཀྱི་དགའ་སྟོན་སྩོལ་བའི་ཚེ། རྗེ་བཙུན་འཇམ་པའི་དབྱངས་ཀྱིས་དཔའ་བོ་རྡོ་རྗེ་ལ་ལན་བསྐུར་ཏེ་གསུངས་པ་རྣམས་བསྐྱར་ནས་ཡང་དཔའ་བོ་རྡོ་རྗེས་ཐུགས་དོགས་ཟོས་ཏེ་འཇམ་དབྱངས་ལ་ཞུས་པ་ཆོས་རྗེ་བློ་བཟང་བས་

[007B]བཤོལ་ན་ང་ལ་མིས་ཁེ་བཏང་ཡོང་ངས་དེ་མི་གསུང་བ་ཞུ་ཞུས་ཙ་ན། བསྟན་པ་ལ་ཕན་མི་ཕན་ཁྱོད་ཀྱིས་མི་ཤེས། ད་ལྟའི་ཁ་བཤད་ཡམ་ཡམ་འདིས་གར་ཡང་མི་ཕན། འདིའི་མུ་བྱས་
ན་ཁོ་རང་འདས་པའི་འོག་ཏུ་བསྟན་ལ་ཕན་རྒྱུ་མེད་པས་འདི་ཙམ་གྱིས་མི་ཡོང་མཁའ་ཁྱབ་ཀྱི་སེམས་ཅན་གྱི་རྩིས་གཏོང་དགོས་ཁྱོད་རང་ལ་མིས་ཁ་གཏོང་ཤས་ཆེ་སྟེ་བཟོད་པ་སྒོམས་གསུང། དེ་ནས་རྗེ་རིན་པོ་ཆེས་ཀྱང་སྔེ་སྣོད་འཛིན་
པ་དེ་སྙེད་ཅིག་མིག་མཆི་མ་ཙ་རེ་ཤུལ་དུ་བཞག་ནས་འཁྱོར་དག་པ་རྣམ་བརྒྱད་ཁྲིད་དེ། རྟོགས་ལྡན་འཇམ་དཔལ་རྒྱ་མཚོ་བ་ནི་ཚེ་རབས་མང་པོར་འཇམ་པའི་དབྱངས་ཀྱིས་རྗེས་སུ་བཟུང་སྟེ་འཇམ་པའི་དབྱངས་ལ་མི་དང་མི་ལབ་པ་
ལྟར་བྱ་བ་ཐམས་ཅད་ཞུས་ནས་བྱེད་པའི་སྐུ་ཐང་ཞིག་འབྲལ་མེད་དུ་ཡོད་ལ། གཞན་ཐམས་ཅད་འབྲལ་སྤང་ཐུབ་དབང་གི་སྐུ་མ་གཏོགས་པ་སྐུ་གསུང་ཐུགས་རྟེན་རྣམས་ཀྱང་བཞག་སྟེ་འོལ་ཁར་གཤེགས་པའི་ཚེ་ཡབ་སྲས་ཐམས་
ཅད་ཀྱི་སྐུ་ཆས་བསྔོམས་ཀྱང་གསེར་ཞོ་གང་དུ་མི་ལོང་ལ། དེའི་ཚེ་ལྷུང་བཤགས་སོ་ལྔ་རེ་ལ་ཐུན་རེ་མཛད་དེ་བཤགས་སྦྱང་དང། ཕྱག་དང་རྡོལ་རྡོལ་དུ་མཎྚལ་ཕུལ་བས་སྐུ་ཚེ་གང་ཕྱག་རྨ་རོར་སོང་བ་དེ་ལྟ་བུའི་དཀའ་སྤྱད་དྲག་པོ་
མཛད་པའི་ཚེ། དང་པོར་ཀླུ་དབང་རྒྱལ་པོ་དང་ལྟུང་བཤགས་ཀྱི་ལྷ་སོ་ལྔ་དང་པཎ་གྲུབ་ཞལ་གཟིགས། འོན་ཀྱང་ད་ལྟའི་རང་ཚོ་ལྟ་བུའི་རྨི་ལམ་དུ་བུད་མེད་ནག་ཧྲིང་ཧྲིང་ཞིག་རྨིས་ན་དཔལ་ལྡན་ལྷ་མོ་ཞལ་གཟིགས་བྱུང་ཟེར་

[008A]༄༅། །མཁན་ལྟ་བུ་མ་ཡིན་པར། རྒྱུད་སྡེ་ནས་དང་པོར་ཟིལ་གྱིས་གནོན་པའི་ལྟ་སྟངས་སོགས་དང་དཀའ་གནད་ལ་དྲི་བ་སོགས་ཀྱིས་བརྟག་དགོས་པར་གསུངས་པས། དང་པོར་འཇམ་དཔལ་རྒྱ་མཚོ་བ་ལ་
ཉམས་སྣང་དེ་དག་དངོས་ཡིན་མིན་འཇམ་དབྱངས་ལ་དྲིར་བཅུག་པའི་ཚེ། འཇམ་དབྱངས་ཀྱིས་དེ་ཉམས་སྣང་ཡིན་ཀྱང་རྟེན་འབྲེལ་གྱི་གནད་ཆེ་བས་གསོལ་བ་ཐོབ་གསུངས་པ་བཞིན་མཛད་པའི་མཐང་བུདྡྷ་པཱ་ལི་ཏ་རབ་བྱེད་
བཅོ་བརྒྱད་པའི་དུས་ཐ་སྙད་ཙམ་དུ་ཡོད་པར་གསུང་བའི་ཐད་དུ་ལྟ་བའི་ངེས་བརྙེད་དེ་མདོ་སྔགས་གཉི་གའི་ལམ་ལ་སྒྲོ་འདོགས་ལྷག་མ་མ་ལུས་པར་ཆོད་དོ། །ཆོས་འཁོར་བསྐུལ་བ་དཀྱུས་ལྟར་ལ་བསྔོ་བ་འྡིའང་རྗེའི་ཐུན་མོང་
མ་ཡིན་པའི་ཕྱག་སྲོལ་ཡིན་ཏེ། དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །གསུངས་
པ་ལྟར་རྒྱལ་སྲས་ཀྱི་སྨོན་ལམ་རླབས་པོ་ཆེ་ཐམས་ཅད་སྡུད་པའི་ཤིན་ཏུ་འགང་ཆེ་བ་ནི་བསྟན་པའི་སྙིང་པོ་འདི་ཉིད་རྒྱས་པའི་ཕྱིར་དུ་བསྔོ་བ་འདི་ཡིན་ནོ། །གསུམ་པ་རྣམ་ཐར་གསོལ་འདེབས་ཀྱི་སྒོ་ནས་གསོལ་བ་འདེབས་པ་ནི་
དཔལ་ལྡན་ས་གསུམ་འགྲོ་བའི་མིག་གཅིག་པུ། །ཞེས་པ་ནས། མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་གྱི་དོན་བསྡུན། རྗེ་བླ་མ་ནི། བློ་དང་བཟང་གི་མཚན་ཅན་སྐྱེས་བུ་འབྱུང། །ཟེར་བལྟ་བུས་

[008B]རྩ་རྒྱུད་སོགས་ནས་ལན་བརྒྱ་ཕྲག་ཏུ་ལུང་བསྟན་ཅིང། མདོ་སྡེ་རྒྱན་ལས་ཀྱང། དེ་ལྟར་བློ་བཟང་སྐྱོ་བ་མེད་ལྡན་བརྩེ་བ་ཅན། །སྙན་བར་རབ་གྲགས་ཆོ་ག་བཟང་ཤེས་
ལྡན་པ་ཡི། །བྱང་ཆུབ་སེམས་དཔའ་ལེགས་པར་སྨྲ་བ་ཡིན་པ་དེ་།བཤད་པའི་སྐྱེ་བོའི་ནང་ན་ཉི་མ་བཞིན་དུ་ལྷམ། ཞེས་མཚན་སྒྲ་གསལ་བར་ལུང་བསྟན་པའི་དོན་བཞིན་མདོ་སྨད་དུ་བལྟམས་པའི་ལྟེ་བ་བཅད་པའི་ཁྲག་ལས་ཙན་
དན་གྱི་སྡོང་པོ་ཡལ་གའི་སྟེང་ན་སེང་གེའི་ང་རོའི་སྐུ་འབུམ་ཕྲག་བཞུགས་པ་སྐྱེ་བའི་རྫུ་འཕྲུལ་གྱི་བཀོད་པ་གཅིག་པུ་བོད་ཀྱི་མཁས་གྲུབ་གསེར་གྱི་རི་བོ་འདྲ་བ་ཇི་སྙེད་བྱོན་པའི་ཁྲོད་ན་མ་བྱུང་སྟེ། རྗེ་བླ་མ་ལས་ལྷག་པ་ལྟ་ཞོག་རྗེ་བླ་མ་
འདྲ་བ་ཞིག་ཀྱང་བྱོན་ཡོད་ན་བསྟན་དགོས་པ་ལ་མེད་པའི་ཕྱིར་ཏེ། མར་པ་མི་ལ་སོགས་གྲུབ་པའི་དབང་ཕྱུག་ཆེན་པོ་ཡིན་ཀྱང་འདུལ་བའི་སྐོར་སོགས་གསལ་བར་མཛད་པའི་གཏམ་མི་སྣང་ཞིང། འདི་ལྷོ་བྲག་མར་པའི་ཕར་ཕྱིན་ཡིན་ཟེར་
བའང་མ་མཐོང་ངོ། །དེ་བཞིན་དུ་ཁ་ཅིག་སྤྱོད་ཕྱོགས་མ་ཚང། ལ་ལར་ལྟ་བའི་སྐོར་མ་ཚང། ལ་ལར་མདོ་ཕྱོགས་དགའ་འང་སྔགས་ཕྱོགས་མ་ཚང་མོད། ཁམས་གསུམ་འགྲོ་བའི་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ནི་
མདོ་ཕྱོགས་ཀྱི་གཞུང་ཆེན་མོ་མཐའ་དག་དང། གསང་སྔགས་རྒྱུད་སྡེ་བཞིའི་གནད་མ་ལུས་པ་ལ་ནང་བྱན་ཚུད་པའི་གསུང་རབ་ལམ་རིམ་ཆེ་ཆུང། རྩ་འཇུག་གི་རྣམ་བཤད་གཉིས། ལེགས་བཤད་སྙིང་པོ། ལེགས་བཤད་

[009A]༄༅། །གསེར་འཕྲེང། སྔགས་རིམ་ཆེན་མོ། རིམ་ལྔ་གསལ་སྒྲོན་སྦས་དོན་ཀུན་གསལ་སོགས་འགྲན་ཟླ་མེད་པའི་ལེགས་བཤད་རྣམས་ད་ལྟའང་བཞུགས་ཡོད་པས། འདི་འདྲ་ཚོར་དཔག་ནས་
འབྲས་བུའི་རྟགས་ཀྱིས་རྗེ་བླ་མ་ལ་དད་པ་གཏིང་ཚུགས་པ་ཞིག་བྱུང་ན་སུས་ཀྱང་གཞན་དུ་དྲངས་མི་ནུས་པའི་ཁྱད་པར་ཤིན་ཏུ་ཆེ་སྟེ། ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་གསུང་ལས་རྗེ་བླ་མ་ལ་ཤེས་ནས་དད་
པ་ཐོབ་པ་གསུངས་པ་དེ་གནད་ཤིན་ཏུ་ཆེའོ། །བཞི་པ་མཚན་སྔགས་ཀྱི་སྒོ་ནས་གསོལ་བ་བཏབ་སྟེ་འདོད་དོན་ལ་སྨོན་ལམ་གདབ་པ་ནི། དམིགས་མེད་བརྩེ་བའི་ཞེས་སོགས་སོ། །འདིའི་དོན་ལ་ཕྱི་མཚུངས་པ་གསལ་བྱེད། ནང་ཡོན་ཏན་དེ་
ལྡན། གསང་བ་ལྷག་པའི་ལྷ་དང་ངོ་བོད་བྱེར་མེད་དུ་བསམ་ནས་གསོལ་བ་འདེབས་ཚུལ་གསུམ་དང། ཁྱད་པར་མཁས་གྲུབ་ཤེས་རབ་སེང་གེ་ནས་བརྒྱུད་པའི་ཤེས་རབ་བློ་འཕེལ་མན་ངག་གཉིས་ཡོད་ལ་དེའང་རྒྱལ་བ་
ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པའི་རང་གཟུགས་མཚུངས་པ་མེད་པ་ནི་མགོན་པོ་སྤྱན་རས་གཟིགས་ཡིན་ཞིང། མཁྱེན་པའི་ངོ་བོ་མཚུངས་ཟླ་མེད་པ་འཇམ་དབྱངས་ཡིན་པ་ལྟར། རྗེ་བླ་མའང་གངས་ཅན་གྱི་མཁས་
གྲུབ་ཐམས་ཅད་ཀྱི་གཙུག་རྒྱན་ཟླ་མེད་པ་ཡིན་ལ། ཡང་རྣམ་པ་གཅིག་ཏུ་ན་རྗེ་བླ་མ་ལ་བརྩེ་བ་དང་མཁྱེན་པའི་བདག་ཉིད་དེ་གཉིས་ཀྱི་ཡོན་ཏན་ཇི་ཙམ་པ་རྫོགས་པར་མངའ་བ་དང། ཡང་རིགས་གསུམ་མགོན་པོའི་ངོ་བོ་ཡིན་

[009B] བཀའ་གདམས་གླེགས་བམ་ལས་རིགས་གསུམ་མགོན་པོ་ཐུགས་རྒྱུད་གཅིག་པར་ལན་གྲངས་དུ་མར་གསུངས་ཤིང། དེར་མ་ཟད་སྤྲུལ་པ་གཅིག་ནི་རྒྱ་གར་གནས་ཆེན་འགྲིམ། སྤྲུལ་པ་གཅིག་ནི་ལྷ་སྲིན་
འདུལ་དུ་འགྲོ་སྤྲུལ་པ་གཅིག་ནི་མདོ་སྨད་ཁམས་སུ་འགྲོ། །ཞེས་ཇོ་བོ་རྗེ། པདྨ་སམྦྷ་ཝ། རང་ཅག་གི་རྗེ་བླ་མ་གསུམ་ཐུགས་རྒྱུད་གཅིག་པར་གསུངས་པ་དང། ཀླུ་སྒྲུབ་ཀྱང་རྗེ་བླ་མ་དང་ཐུགས་རྒྱུད་གཅིག་པར་བཤད་པ་ཡོད་
དོ༑ ༑གཉིས་པ་ཤེས་རབ་བློ་འཕེལ་གྱི་གདམས་པ་ཉམས་སུ་ལེན་ཚུལ་ནི། མ་དྒ་འཁྲུད་ཅིང་མི་ཤེས་བསལ། །ཞེས་འཇམ་དབྱངས་ཆོས་སྐོར་ལས་བྱུང་བ་ལྟར། མདུན་གྱི་རྗེ་བླ་མ་ཡབ་སྲས་གསུམ་ཀའི་ཐུགས་ཀ་ནས་འོད་ཟེར་
གསུམ་འཕྲོ་བ་སྤྱི་བོར་གཅིག་ཏུ་འདྲེས་ནས་ཟུག་བ་ནང་སྦུ་གུ་ཁོང་སྟོང་དུ་ཡོད་པ་ལས་བདུད་རྩིའི་རྒྱུན་བབ་པའི་མོས་པ་བྱེད། བདུད་རྩིའི་མདོག་ཀྱང་བད་ཀན་ཅན་གྱིས་སྔོན་ཕོ་དང་རླུང་ནད་ཅན་གྱིས་མར་ཁུའི་མདོག་ལྟ་བུར་གསལ་
གདབ། དེ་ལྟར་ནད་གདོན་སྡིག་སྒྲིབ་ཐམས་ཅད་བྱང་ཞིང་དག་པའི་མོས་པ་བྱས་ཏེ་སྡིག་སྒྲིབ་དག་པའི་མཚན་མནམ་བྱུང་གི་བར་བསྒོམ་མོ། །གཉིས་པ་མི་ཤེས་པ་བསལ་བ་ལ། སྐུའི་སྒོ་ནས་ཤེས་རབ་ཆེ་བ། གསུང་གི་སྒོ་ནས་
ཤེས་རབ་གསལ་བ། ས་བོན་གྱི་སྒོ་ནས་མྱུར་བ། ཕྱག་མཚན་གྱི་སྒོས་ཟབ་བ། གླེགས་བམ་གྱི་སྒོས་འཆད་པ། རལ་གྲིའི་སྒོ་ནས་རྩོད་པ། གླེགས་རལ་གཉི་གའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་སོགས་དུ་མ་ཡོད། འདི་

[010A]༄༅། །ནི་རྗེ་བཙུན་ཡེ་ཤེས་རྒྱལ་མཚན་དབལ་བཟང་པོས་སྒོ་མང་གྲ་ཁང་དུ་མངོན་རྟོགས་རྒྱན་གྱི་བཤད་ལུང་གནང་སྐབས་ཡོངས་འཛིན་གྱི་ཐད་དུ་དགའ་ལྡན་ལྷ་བརྒྱ་མ་དང་སྤྱར་ནས་བཤད་པ་གང་གནང་བའི་རིམ་པ་ཁོལ་
བུར་བཏོན་ཏེ། བཙུན་པ་དཀོན་མཆོག་བསྟན་པའི་སྒྲོན་མེས་ཟིན་བྲིས་སུ་བགྱིས་པའོ།། དགེ་ལེགས་འཕེལ།། །།

[010B]﻿
[001A]༄༅། །སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་གྲགས་པའི་ཁྲིད་ཀྱི་ཟིན་བྲིས་དངོས་གྲུབ་ནོར་བུའི་སྙེ་མ་ཞེས་བྱ་བ་བཞུགས་

[001B] །ན་མོ་གུ་རུ་ཧ་ས་བཛྲཱ་ཡ། བློ་གཏེར་ཀུན་བཟང་སྤྱོད་པའི་ཆུ་མཚོ་ལས། །མ་སྨད་གཡས་འཁྱིལ་སྐྱེ་བ་ལྔ་བའི་དུང། །ཡིད་འོང་གྲགས་པས་སྲིད་ཞིའི་གདུང་སེལ་བ། །མཐའ་
དག་མཁས་པ་ཡོངས་ཀྱི་གཙུག་ན་མཛེས། །བརྗོད་པ་རེར་ཡང་འཇམ་དབྱངས་གཞོན་ནུ་འབུམ། །དགྱེས་དགུར་རྩེན་པའི་ལེགས་བཤད་གདོང་ལྔའི་དབྱངས། །མི་འཇིགས་བཞི་ལྡན་དམ་བཅའི་
དཔལ་མངའ་བ། །དེ་ཡི་རྣལ་འབྱོར་ལས་གཞན་ཟབ་ལམ་གང། །ཀུན་ཏུ་ཁྱབ་བདལ་ཤིན་ཏུ་ཆེན་ཡང། །ཀུན་གྱི་སྤྱོད་ཡུལ་མ་གྱུར་གསང་བའི་གཏམ། །ཀུན་གཟིགས་བླ་མའི་ཞལ་ལུང་མ་
ཉམས་པར། །ཀུན་བཟང་མཆོད་སྤྲིན་ཇི་བཞིན་འདིན་སྤྲོ། །འདིར་སྲང་རྒྱུད་ལུགས་ཀྱི་བླ་མའི་རྣལ་འབྱོར་གྱི་ཁྲིད་དམིགས་ཅུང་ཟད་བརྗེད་བྱང་དུ་བྲི་བ་ལ། དེ་ཡང་ལེགས་ཚོགས་ཐམས་ཅད་ཀྱི་

[002A][MISSING PAGE]

[003A]༄༅། །སུ་སྒྲུབ་པ་རྒྱུན་རིང་མཛད་པས་རྗེ་བཙུན་འཇམ་པའི་དབྱངས་ཀྱི་ཞལ་དངོས་སུ་གཟིགས་ནས་ཟབ་རྒྱས་ཀྱི་གདམས་པ་ནོད་དེ་སྒྲོ་འདོགས་ལྷག་མེད་དུ་ཆོད་པའི་ཚུལ་མཛད། དོན་དེ་གཞན་ལ་འདོམས་ཕྱིར་
རྒྱ་བོད་ཀྱི་གདམས་བ་རྣམ་པར་དག་པ་མཐའ་དག་གཞིང་བཞག། མ་དག་པ་རྣམས་བསལ། དེའི་སྟེང་དུ་རྗེ་བཙུན་གྱི་གདམས་པས་བརྒྱན་ནས་མདོ་སྔགས་ཀྱི་ལམ་སྲོལ་ཐུན་མོང་མ་ཡིན་པར་ཕྱེ་སྟེ་རྒྱ་བོད་ཀྱི་མཁས་པ་སུས་ཀྱང་བསྒྲུན་དུ་
མེད་པའི་ལེགས་བཤད་བསམ་གྱིས་མི་ཁྱབ་པའི་ཕྱག་རྗེས་བཞག། རྗེས་འཇུག་ལ་ལམ་སྟོན་པའི་ཡོངས་འཛིན། ལམ་སྒྲུབ་པའི་གྲོགས། སྒྲུབ་པའི་གནས་སོགས་མཐུན་རྐྱེན་མ་ཚང་བ་མེད་པར་སྒྲུབ་ཆེད་དགའ་ལྡན་རྣམ་པར་རྒྱལ་བའི་གླིང་
བཏབ་པས་རི་བོ་དགེ་ལྡན་པ་ཞེས་གྲགས་པར་པོ་དོང་པཎ་ཆེན་དང། སྟག་ཚང་ལོ་ཙཱ་བ་སོགས་རིས་མེད་ཀྱི་མཁས་པ་ཐམས་ཅད་ཀྱིས་བསྔགས་བརྗོད་མཛད་པ་ལྟར་དོན་ལ་གནས། རང་རེ་ཡང་དེ་ཉིད་ཀྱི་རྗེས་འཇུག་ལྟ་བུར་ཡོད་པས་ལྷ་གང་སྒྲུབ་ཀྱང་
རྗེ་བདག་ཉིད་ཆེན་པོ་དང་དབྱེར་མེད་བྱས་ན་རྟེན་འབྲེལ་དང་བྱིན་རླབས་ཀྱི་ཚན་ཀ་ཆེ། རྗེ་བླ་མའི་རྣལ་འབྱོར་གྱི་རིམ་པ་མང་དུ་ཡོད་པ་རྗེ་བཙུན་འཇམ་པའི་དབྱངས་ཀྱི་རྣམ་པར་གསལ་འདེབས་པ་མཁས་གྲུབ་ཐམས་ཅད་མཁྱེན་པ་དང། བ་སོ་ཆོས་
རྒྱན་ལ་གནང་བ་ལྟ་བུ་དང། དགའ་ལྡན་ལྷ་བརྒྱ་མར་གྲགས་པའི་གདམས་པ་རྗེ་བཙུན་གྱིས་རྗེ་བླ་མ་ལ་བསྩལ་པ་པཎ་ཆེན་དགེ་འདུན་གྲུབ་སོགས་སྲས་ཀྱི་ཐུ་པོ་ཕལ་ཆེར་ལ་གནང། དེ་དུས་ངོར་བ་ཀུན་བཟང་གིས་ཕྲག་དོག་གི་རྣམ་པ་ལྟ་བུ་ཅུང་ཟད་

[003B] སྣང་ཐང་བྱང་ཆེན་གྱི་རྒྱབ་ཀྱི་རི་བོ་དགུ་འདུས་ཀྱི་རྩེ་མོར་ཕེབས་པས་དགའ་ལྡན་ངོས་ནས་སྤྲིན་དཀར་པོ་ཞིག་ཐོལ་གྱིས་བྱུང་བའི་རྐྱེན་གྱིས་ཤར་གངས་རི་མ་མགུར་དབྱངས་སུ་མཛད་པའང་ཉམས་ལེན་འདི་འདྲའི་རྐྱེན་གྱིས་ཡིན་པར་
གསུང་རྒྱུན་ལས་འབྱུང། དེ་བཞིན་དུ་དབེན་ས་སོགས་ལའང་དམིགས་བརྩེ་མའི་མན་ངག་གི་རྒྱུན་མང་པོ་ཡོད་ཀྱང་འདུལ་ནག་པ་དཔལ་ལྡན་བཟང་པོས་རྗེ་ཤེས་རབ་སེངྒེ་ལ་གསན་ནས་གདམས་པ་འདིའི་སྒོས་རྒྱལ་པོ་བཏུལ་པ་སོགས་གྲགས་ཆེ། དེ་
ནས་དཔོན་པོ་འཇམ་དབྱངས་དགེ་འདུན་འཕེལ། འདུལ་ནག་སྤྲུལ་སྐུ་པཎ་ཆེན་བསམ་འགྲུབ་རྒྱ་མཚོ། རྒྱུད་པ་བཀྲ་ཤིས་འཕགས། རྒྱུད་ཆེན་བརྩོན་འགྲུས་འཕགས། དེ་ལ་རྒྱུད་ཆེན་སངས་རྒྱས་རྒྱ་མཚོས་གསན་ནས་ད་ལྟའི་དགའ་ལྡན་ལྷ་བརྒྱ་
མ་འདི་ཡི་གེར་བཀོད། སྔར་སྐྱབས་མཆོག་འཇིགས་མེད་དབང་པོའི་བཀའ་ཆོས་ཞིག་གི་སྐབས་དགེ་བཤེས་བློ་བཟང་འཇིགས་མེད་ཀྱིས་འདི་རྩོམ་པ་པོའི་གསལ་ཁ་ཞུ་འདོད་ནས་འདུལ་ནག་པའི་སྦྱར་བྱང་བཏབ་པ་ཞིག་ཕུལ་བར། འདི་ཡི་གེར་འགོད་པ་
པོ་སྲད་རྒྱུད་སངས་རྒྱས་རྒྱ་མཚོ་ཡིན་གསུངས། དེ་ལ་རྒྱུད་ཆེན་དཀོན་མཆོག་རྒྱ་མཚོ་དང། དེ་ནས་རྒྱུད་ཆེན་དཀོན་མཆོག་ཡར་འཕེལ་བར་སྲད་རྒྱུད་ཁོ་ན་ལ་བརྒྱུད་པས་སྲད་རྒྱུད་ལུགས་ཞེས་གྲགས། དེ་ལ་མེར་གན་བླ་མ་ངག་དབང་བློ་གྲོས་
ཀྱིས་གསན། འདི་འཁྲུངས་ཡུལ་ཅུན་གར་ཡིན་པས་ལམ་རིམ་ཆེན་མོ་སོག་སྐད་དུ་བསྒྱུར་བ་སོགས་ཡོད་འདུག་པས་མེར་གན་དེའི་ཆོ་ལོ་ཡིན་ནམ་མ་ངེས། སྲད་རྒྱུད་པའི་མན་ངག་ཐོར་བུའི་བཀའ་བབས་ཀྱི་སློབ་མ་ཡིན། འདི་ཡན་ཆད་དུ་

[004A]༄༅། །ཁྲིད་ཡིག་ཡི་གེར་བཏབ་པ་མེད་པས་ཟིན་བྲིས་ཉུང་དུ་ཞིག་མཛད་པ་ཁྱ་དགེ་ལེགས་བཤད་གླིང་དུ་པར་ཡོད། སྲད་རྒྱུད་པ་དང་མེར་གན་རྣམ་གཉིས་ལ་ཀུན་མཁྱེན་འཇམ་དབྱངས་བཞད་པས་གསན་ནས་ཁྲིད་
གནང་བ་ལ་ཟིན་བྲིས་ཐེར་བུ་གསུང་འབུམ་དུ་བཞུགས། ཀུན་མཁྱེན་བླ་མ་ལ་ཐང་སག་པ་དངོས་གྲུབ་རྒྱ་མཚོས་གསན། དེ་གཉིས་ཀར་འཇམ་དབྱངས་བདེ་བའི་རྡོ་རྗེས་གསན་ཏེ་ཁྲིད་ཡིག་བརྒྱུད་འདེབས་དང་བཅས་པ། འཕོ་ཁྲིད་ཚིགས་བཅད་
ལྷུག་བཅས་མཛད་པ་ཡིན་ཏེ། ཁྲིད་ཡིག་ལས། འདི་འདྲ་རིགས་ཀུན་ཁྱབ་བདག་རྡོ་རྗེ་འཆང། །ཐ་མལ་གདུལ་བྱའི་སྣང་ངོར་བཤེས་གཉེན་ཚུལ། །རྣམ་རོལ་འཇམ་དབྱངས་བཞད་བའི་རྡོ་རྗེ་དང། །ཕ་རྒོད་དངོས་གྲུབ་རྒྱ་མཚོའི་དྲིན་ལས་
ཐོབ༑ ༑ཅེས་དང། འབྲས་སྤུངས་དར་འབགས་སུ་སྐུ་འཁྲུངས་ནས་མ་འགྱང་བར་དགེ་འཕེལ་རི་རྩེར་མཛུབ་སྟོན་བྱེད། ངག་གྲོལ་ནས་དེར་འགྲོ་ཟེར་བ་ལྟར་དགུང་ལོ་བཅུ་པའི་སྟེང་ཀུན་མཁྱེན་འཇམ་དབྱངས་བཞད་པར་མཇལ་བས་གསང་
འདུས་ཀྱི་དབང་བསྐུར་བ་དེ་ནས་བཟུང་བླ་མ་ལ་ཡི་དམ་གྱི་ལྷ་དངོས་ལས་ཐ་མལ་གྱི་སྣང་བ་སྐད་ཅིག་ཀྱང་འཆར་མ་མྱོང་ཞེས་རྗེ་རང་གིས་གསུངས་ཤིང། བརྒྱུད་འདེབས་སུ། གཞོན་ནུའི་དུས་ནས་ལྷ་དང་བླ་མ་ཡིས། །བྱིན་གྱིས་བརླབས་པའི་སྣང་
བ་རབ་རྒྱས་པ། །འཇམ་དཔལ་རྒྱ་མཚོ། ཞེས་གསུངས་དོན་ཡང་དེ་ཡིན་གསུངས། དེ་ལ་དཔལ་འཁོར་ཆོས་སྡེའི་མཁན་ཆེན་དགེ་འདུན་རྒྱ་མཚོས་གསན་ཞིང་འཕོ་ཁྲིད་གསུང་རྩོལ་ཞུས། དེ་ཉིད་བཀྲ་ཤིས་འཁྱིལ་དུ་ཕེབས་སྐབས་སྐྱབས་མགོན་

[004B] ཁྲི་བསོད་ནམས་དབང་རྒྱལ། ཁྲི་བློ་བཟང་སྙན་གྲགས་སོགས་ཀྱིས་གསན། སྐྱབས་མགོན་རྡོ་རྗེ་འཆང་ནས་འདི་ཀའི་ཚོགས་ཆེན་ལ་ཁྲིད་གནང་སྐབས་གུང་ཐང་འཇམ་པའི་དབྱངས་དཀོན་མཆོག་བསྟན་པའི་སྒྲོན་
མེས་གསན། སྐྱབས་མགོན་རྡོ་རྗེ་འཆང་ཡབ་སྲས་གཉིས་དང། ཐུའུ་ཀྭན་བློ་བཟང་ཆོས་ཀྱི་ཉི་མ་གསུམ་ག་ལས་བདག་གིས་ཁྲིད་ཐོབ་ཅིང། ཁྱད་པར་ཁྲི་བསོད་ནམས་དབང་རྒྱལ་ལས་བླ་མ་འཇམ་དབྱངས་པའི་ཁྲིད་ཡིག་ཚིག་འབྲུ་གཅིག་ཀྱང་
མ་ལུས་པའི་ཞིབ་བཤད་ཕུད་ལྷག་མ་མེད་པར་ཐོབ་པའི་སྐབས་ཀྱི་གསུང་བཤད་ཐོ་ཙམ་ཡི་གེར་བཀོད་ཡོད་བ་དེ་ཡིན། ཞལ་ལས་ཤེས་གསུངས་པ་རྣམས་ལ་ཡང་གསུང་བཤད་འདུག་པས་ཁྲིད་ཡིག་དེའི་བཤད་རྒྱུན་ལ་བསམ་ནས་ད་རེས་
ཀྱང་དེའི་སྟེང་ནས་ཁྲིད་འབུལ་བ་ཡིན་གསུངས། གུང་ཐང་རིན་པོ་ཆེས་ཡོངས་འཛིན་ཡེ་ཤེས་རྒྱལ་མཚན་ལའང་གསན་པའི་ཟིན་བྲིས་སོགས་ཁྲིད་ཡིག་ཁ་ཤས་དང། མདུང་རྩེ་རས་པ། སྨན་ཁང་པ། ཁྲི་ངག་དབང་མཆོག་ལྡན། རྒྱལ་དབང་
བསྐལ་བཟང་རྒྱ་མཚོ། པཎ་ཆེན་དཔལ་ལྡན་ཡེ་ཤེས་སོགས་ཀྱི་ཁྲིད་ཡིག་དང་ལས་ཚོགས་ཀྱང་ཡོད། དེ་ལྟར་བརྒྱུད་རིམ་ཞིབ་པར་ཞུས་པ་ནི། ད་ལྟ་ཕྱོགས་གཞན་ན་རང་གིས་མ་ཐོབ་པར་གཞན་ལ་དབང་ཁྲིད་ལུང་བཤད་འཆད་མཁན་ཡོད་པར་
ཐོས་པས་མན་ངག་ལ་ཐེ་ཚོམ་ཟ་བ་སྲིད་པས་དེ་བསལ་ནས་ཡིད་ཆེས་བསྐྱེད་པའི་ཕྱིར་དུ་ཡིན་གསུངས། དེ་ཡང་རྗེ་བཙུན་འཇམ་པའི་དབྱངས་ཀྱིས་རྗེ་བདག་ཉིད་ཆེན་པོ་ལ་ལམ་གྱི་ངོ་བོ་མནོར། གོ་རིམ་མ་འཁྲུགས། གྲངས་མཆད་པ་དགོས་

[005A]༄༅། །གསུངས་པ་ལྟར་ཐོས་བསམ་ཉམས་ལེན་གང་གི་སྐབས་སུ་ས་བཅད་ངེས་པ་ཤིན་ཏུ་གལ་ཆེ་བས་འདི་ལའང་སྦྱོར་དངོས་རྗེས་གསུམ། དང་པོ་ལ། གནས་ཁང་བྱི་དོར་རྒྱས་པ་མ་གྲུབ་ཀྱང་སྐྱོན་རགས་པ་བསལ་
ནས་སེམས་རྒྱུད་སྦྱོང་བའི་རྟེན་འབྲེལ་བསྒྲིགས། འདིའི་ཞིང་བཀོད་སོགས་རྗེ་ཡབ་སྲས་གཙོ་པོར་གྱུར་པའི་སྐུ་གསུང་ཐུགས་རྟེན་བྲིས་འབུར་ཅི་རིགས་བཀྲམ་པའམ། མ་མཐའ་ཚོམ་བུ་ཙམ་རེ་བཀོད་ནས་དེར་སྐྱབས་ཡུལ་མཚང་བ་མེད་
པར་བཞུགས་ཡོད་སྙམ་པ་བྱས། རྟེན་བཟང་ངན་དང་རྒྱུ་བཟོ་ལེགས་ཉེས་གསར་རྙིང་སོགས་ལ་བརྟེན་ནས་ཆོས་སྤོང་གི་ལས་བསགས་ཉེན་ཆེ་བས་དེ་འདྲ་ལ་ལྟོས་བ་མེད་པར་སངས་རྒྱས་བྱང་སེམས་དེ་དང་དེ་དངོས་ཡིན་སྙམ་པའི་དད་
གུས་ཀྱིས་གོ་རིམ་མ་འཆོལ་བར་བཀྲམ་དགོས་ཏེ། རྗེ་བློ་བཟང་ཆོས་ཀྱི་ཉི་མས། ཁྱེད་འགའ་པོས་ཐང་ཀས་ཡོལ་བ་མ་རྒྱག་ཅེས་བཀའ་བཀྱོན་ཚུལ་གསུངས། དེ་དག་གཞན་གྱི་མིག་སྔར་མཛེས་ཆེད་དང། ཁྱིམ་པ་དང་ཡང་ཐུན་མོང་གི་ཁང་
བའི་བྱི་དོར་ལྟ་བུ་ཆུད་ཟོས་སུ་མ་སོང་བར་སྒོ་གསུམ་གྱི་སྒྲིབ་པ་བག་ཆགས་དང་བཅས་པ་སྦྱང་བ་དང། རྗེ་ཡབ་སྲས་སྤྱན་འདྲེན་པའི་བསྙེན་བཀུར། ཞིང་སྦྱོང་གི་རྒྱུར་དམིགས་དགོས་ཏེ། གསེར་ཕྲེང་ལས། ཞིང་སྦྱོང་བ་ནི་རང་གི་སེམས་སྦྱོང་བའོ།།
ཞེས་སོ། །མཆོད་པ་མང་ཉུང་ལ་ལྟོས་པ་མེད་པས་ཆུ་མཐེབ་གང་བཤམས་ཀྱང་དེ་དམིགས་རྟེན་བྱས་ནས་སྣོད་ཡངས་ཤིང་རྒྱ་ཆེ་བ། བཅུད་རྒྱ་མཚོ་ཙམ་ཚོགས་ཞིང་རྣམས་ཀྱིས་ནམ་མཁའ་ཇི་སྲིད་དུ་སྤྱད་ཀྱང་ཟད་མི་ཤེས་པ། འོད་ཟེར་གྱི་

[005B] དེ་རེ་རེའི་ཁ་དོག་དང་དབྱིབས་སོགས་འདོད་ཡོན་ལྔའི་མཆོད་ཚོགས་མ་ཚང་བ་མེད་པས་རབ་འབྱམས་རྒྱ་མཚོའི་ཞིང་ཁམས་རྒྱས་པར་འགེངས་པ། བཀོད་པ་
མཛེས་པའི་དོན་ཡང་རྒྱ་མིས་ཚོང་ཟོང་བཀྲམ་པ་ལྟར་ཁྲ་རུག་གེ་བ་མང་པོ་ཞིག་ལ་གོ་རྒྱུ་མ་ཡིན་པར། ཐལ་མོ་གཅིག་སྦྱོར་རམ། སྤོས་རྐང་གཅིག་འབུལ་ཡང་ཀུན་སློང་དམན་པས་མ་སྦགས་པར་སྒོ་སྣ་ཚོགས་ནས་བསམ་བློ་རྒྱ་ཆེར་བཏང་སྟེ་ཚུལ་དང་མཐུན་
པའི་སྤྱོད་ལམ་གྱིས་གུས་པས་ཕུལ་ན་གང་བྱས་ཆོས་སུ་འགྲོ་ཞིང། གཙོ་ཆེར་བསམ་པའི་འཁྱེར་སོ་ལ་རག་ལས་པ་འབན་གྱི་ཐལ་མཆོད་ལ་ཕ་དམ་པས་བསྔགས་བརྗོད་མཛད་པ་ལྟར་རེད། དངོས་པོ་རྒྱ་ཆེན་པོ་དང་མང་ཉུང་ལ་རག་ལས་སྙམ་བ་བླུན་
རྟགས་ཡིན་ཏེ། མདོ་སྡེ་རྣམས་སུ། སྟོང་གསུམ་གྱི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་བཀང་སྟེ་དུས་ཡུན་རིང་བོར་ཕུལ་བས་མདོ་འདིའི་ཚིགས་བཅད་གཅིག་འཆང་བ་དང། ཀློག་པ་དང། ཁ་ཏོན་བྱེད་བའི་བྱེ་བ་བརྒྱ་སྟོང་གི་ཆར་ཡང་བསྒྲུན་
དུ་མེད་པར་གསུངས་པའི་ཀློག་པ་དང། ཁ་ཏོན་བྱེད་པ་ཐོས་བསམ་ལ་གོ་དགོས། ཐོས་བསམ་རྒྱ་ཆེན་པོ་མ་ནུས་ཀྱང་གླེགས་པམ་བཅངས་ན་ཕན་ཡོན་ཆེ་བ་འཆང་བ་དང། ཞེས་པའི་དོན་ཡིན་པས་འདི་དག་ཤིན་ཏུ་གོ་དགོས། གླིང་བཞི་པོ་གང་ཡིན་
ཀྱང་རང་རང་གི་བྱང་ངོས་ན་རི་རྒྱལ་ཡོད་པས་རང་ཁ་བྱང་དུ་ཕྱོགས་བའམ་ཕྱོགས་བར་མོས་ཏེ་བདེ་བའི་སྟན་ལ་ལུས་རྣམ་སྣང་གི་ཆོས་བདུན་སོགས་སྤྱོད་ལམ་ཚུལ་དང་མཐུན་པར་འཁོད། རང་རྒྱུད་ལ་ལེགས་བར་བརྟགས་ནས་དགེ་སེམས་ཁྱད་པར་

[006A]༄༅། །ཅན་གྱི་དང་ནས་སྐྱབས་འགྲོའི་ཚོགས་ཞིང་བདེ་ལམ། འཇམ་དཔལ་ཞལ་ལུང། གཞན་རིགས་མི་འདྲ་བ་གང་ལྟར་གསལ་བཏབ་ཀྱང་རུང། འདིའི་ཐུན་མོང་མ་ཡིན་པ་མདུན་གྱི་ནམ་མཁར་པདྨའི་
སྡོང་པོ་ཡལ་ཀ་ལོ་འདབ་རྒྱས་པའི་རྩེ་མོར་པདྨ་འདབ་བཞི་ལྟེ་བ་དང་བཅས་པའི་དབུས་སུ་རྗེ་བླ་མ་ཡབ་སྲས་གསུམ་ལ་དངོས་བརྒྱུད་ཀྱི་བླ་མ་རྣམས་ཀྱིས་བསྐོར་ནས་ཁྲོམ་ཚོགས་སུ་བཞུགས་པ། འདབ་མ་བཞིར་སངས་རྒྱས་ལ་ཆ་
གཉིས་འབྱེད་ན་མདུན་དུ་ཡི་དམ་རྒྱུད་སྡེ་བཞིའི་ལྷ་ཚོགས། གཡས་སུ་ལོངས་སྤྲུལ་གྱི་སངས་རྒྱས། ནུབ་ཏུ་ཡུམ་ཆེན་མོ་ལ་ལུང་གི་ཆོས་བྲག་རི་ལྟར་བརྩེགས་པས་བསྐོར་བ། བྱང་དུ་ཐེག་པ་གསུམ་གྱི་དགེ་འདུན་དཔའ་བོ་མཁའ་འགྲོ་
ཆོས་སྲུང་རྣམས་དང། དགེ་འདུན་ལ་ཆ་གཉིས་འབྱེད་ན་ཤར་དུ་ཡི་དམ་དང་དུས་གསུམ་གྱི་སངས་རྒྱས། ལྷོར་ཆོས། ནུབ་ཏུ་ཐེག་པ་གསུམ་གྱི་དགེ་འདུན། བྱང་དུ་མཁའ་འགྲོ་ཆོས་སྲུང་བཅས་གསལ་བཏབ་ལ་སྐྱབས་སེམས་ཚད་མེད་བཞི་
བདུད་རྩི་འབེབས་སྦྱངས་དང་བཅས་རྒྱས་བསྡུས་ཅི་ལྟར་རིགས་པ་ལམ་ཁྲིད་ལྟར་བྱ། མཐར་ཚོགས་ཞིང་རྣམས་འོད་དུ་ལྟེམ་གྱིས་ཞུ་ནས་རང་གི་སྨིན་མཚམས་ནས་ཐིམ་པས་རྒྱུད་བྱིན་གྱིས་བརླབས་ཤིང། པདྨའི་སྡོང་པོ་སོགས་ན་བུན་ཡལ་བ་
ལྟར་མི་དམིགས་པར་བསམ། ཡང་ན་མདོ་ལས། གང་གིས་མོས་པ་གཙོར་བྱས་པ། །དེ་ཡི་མདུན་ན་ཐུབ་བ་བཞུགས། །ཞེས་དང། ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་ཁྱབ། །ཅེས་སོགས་ཀྱི་དོན་དྲན་ཏེ་ཚོགས་ཞིང་ནམ་

[006B] མདོ་ལས་སངས་རྒྱས་བརྒྱ་སྟོང་ཁྲི་འབུམ་སྟོད་པ་ལ་ཕྱག་འཚལ་ཚུལ་གསུངས་པ་ཡང་ཕྱོགས་བཅུའི་སངས་རྒྱས་ཐམས་ཅད་ལ་ཕྱག་འཚལ་བའི་
དོན་ཡིན་ཞིང། རྒན་པོ་འགས། སངས་རྒྱས་ནམ་མཁའ་གང་བ་ལ་ཕྱག་འཚལ་ལོ། །ཞེས་པའང་སྐྱེས་བུ་དམ་པ་གོང་མ་འགས་བསླབས་པ་ཡིན་པས་དོན་འདི་དང་འདྲ། ད་ལྟ་དེ་འདྲའི་སྒྲོས་ཙམ་ཡང་མེད་པར་གཞི་བདག་སོགས་ལ་གཙོ་བོར་
འཛིན་པ། མདོ་སྡེ་མང་པོར། དཀར་ཕྱོགས་རིམ་གྱིས་འགྲིབ་པར་གསུངས་པ་དང། འགའ་ཞིག་ལས། ལྷ་མ་སྲིན་ལ་ཕྱོགས་ཏེ་ཞེས་པ་ལྟ་བུའི་དོན་དང་མཐུན་པར་འདུག། སངས་རྒྱས་ཆོས་ཚོགས་མའི་རྐང་པ་དང་པོས་གང་ལ་སྐྱབས་སུ་འགྲོ་བའི་
ཡུལ༑ བྱང་ཆུབ་པར་དུ་ཞེས་དུས་ཅི་ཙམ་དུ་སྐྱབས་སུ་འགྲོ་བ། བདག་ནི་ཞེས་པ་གང་གིས་སྐྱབས་སུ་འགྲོ་བའི་རྟེན། སྐྱབས་སུ་མཆི་ཞེས་པས་རྒྱུ་གཉིས་ཚང་བའི་སྐྱབས་འགྲོའི་ངོ་བོ་དང་སྐྱབས་སུ་འགྲོ་ཚུལ་བསྟན། བདག་གིས་ཞེས་པས་སེམས་བསྐྱེད་པ་པོ་
སྦྱིན་སོགས་བགྱིས་པ་འདི་དག་གིས་ཞེས་པས་སེམས་བསྐྱེད་པའི་བསྔོ་བྱའི་རྫས་སམ་དགེ་རྩ། འགྲོ་ལ་ཕན་ཕྱིར་ཞེས་སེམས་བསྐྱེད་པའི་དགོས་པ་དང་གཞན་དོན་དོན་གཉེར། སངས་རྒྱས་ཞེས་པ་དོན་དུ་གཉེར་བྱའི་བྱང་ཆུབ། འགྲུབ་པར་ཤོག་ཅེས་བྱང་
ཆུབ་དོན་གཉེར་གྱིས་སྨོན་ལམ་བཏབ་པ་སེམས་བསྐྱེད་དངོས་ཏེ། མདོ་སྡེ་རྒྱན་དང་འགྲེལ་བ་དོན་གསལ་དུ། སེམས་བསྐྱེད་པ་སྨོན་ལམ་གྱི་བདག་ཉིད་ཅན་དུ་གསུངས་པ་ལྟར་རོ། །སངས་རྒྱས་ཞེས་པའི་སངས་པ་ནི་སྐྱོན་ཀུན་ཟད་དང་

[007A]༄༅། །རྒྱས་པ་ནི་ཡོན་ཏན་ཀུན་རྫོགས་ལ་གོ་དགོས། ཉེ་བར་འཁོར་གྱིས་ཞུས་པའི་མདོར་ལྟུང་བཤགས་ཀྱི་སངས་རྒྱས་སོ་ལྔའི་མཚན་ལ་དེ་བཞིན་གཤེགས་པ་ཞེས་མེད་ཀྱང། རྗེ་བདག་ཉིད་ཆེན་པོས་སྦྱར་བ་
སངས་རྒྱས་དེ་དང་དེའི་ཡོན་ཏན་དྲན་ཆེད་ཡིན་པས་གལ་ཆེ་ཞེས་གུང་ཐང་འཇམ་པའི་དབྱངས་ནས་གསུངས། དེ་བཞིན་གཤེགས་པ་ཞེས་པའི་དོན་བཤད་ཚུལ་མང་ཡང་ཡུལ་ཇི་ལྟ་བ་བཞིན་དུ་ཡུལ་ཅན་ཡེ་ཤེས་གཤེགས་པ་ཞེས་བདེན་གཉིས་གཅིག་
ཆར་མངོན་སུམ་དུ་གཟིགས་པ་འདི་གནད་ཆེ་གསུངས། གཉིས་པ་དངོས་གཞི་ལ། ཚོགས་ཞིང་སྤྱན་འདྲེན་པ། དེ་ལ་ཚོགས་བསགས་པ། གསོལ་བ་བཏབ་སྟེ་དངོས་གྲུབ་ཞུབ་གསུམ། དང་པོ་ནི། མངོན་པ་གོང་འོག་ལྟར་འཇིག་རྟེན་གྱི་ཁམས་སྤྱིའི་གནས་
ཚུལ་ཡིད་ངོར་འཆར་དུ་བཅུག་ལ། རི་རྒྱལ་གླིང་བཞི་ཀའི་བྱང་ན་ཡོད་པས། རང་ཉིད་གནས་པའི་བྱང་གྲི་ཕྱོགས་སུ་རི་རབ་བད་རིམ་བཞི་པའི་རྩེ་མོར་སུམ་ཅུ་རྩ་གསུམ་དང། གནས་ནས་གནས་འོག་ཇི་སྲིད་པ། །དེ་ནི་དེ་ཡི་གོང་དེ་སྲིད། །ཅེས་པ་ལྟར་
དེ་ལས་རིམ་གྱིས་གོང་དུ་འཕགས་པའི་ནམ་མཁར་འཐབ་བྲལ། དེའི་སྟེང་ལྷ་རབ་དགའ་ལྡན་གྱི་གནས་བྱངས་གྲོང་ཁྱེར་ལྟ་བུ་ལ། དེ་ལས་ལོགས་སུ་དགོན་པའི་ཚུལ་དུ་བྱམས་མགོན་གྱི་ཐུགས་བསྐྱེད་སྨོན་ལམ་ལས་གྲུབ་པའི་ཞིང་ཁམས་རིན་པོ་ཆེའི་
རང་བཞིན་ལག་མཐིལ་ལྟར་སྙོམས་ཤིང་བདེ་བ། རྡོ་དང་གསེག་མ་སོགས་མེད་ཅིང་མནན་ན་ནེམ་ཞིང་བཏེགས་ན་སྤར་བྱེད་བ། གསེར་གྱིས་གཞིལ་བཻ་ཌཱུརྱའི་མིག་མང་རིས་སུ་བྲིས་པ། སྐྱེད་མོའི་ཚལ་དང། མཚོ་དང། རྫིང་བུ། དགོས་འདོད་འབྱུང་

[007B] རིན་པོ་ཆེའི་བྱེ་མ་བདལ་བའི་ཆུ་མཚོ་ལས་བྱ་སྣ་ཚོགས་ཀྱེས་དམ་པའི་ཆོས་ཀྱི་སྒྲ་དབྱངས་སྙན་པོ་བརྒྱུད་མར་སྒྲོགས་ཤིང། དྲི་བཟང་པོའི་དད་ཀྱིས་ཡོངས་སུ་འགེངས་པ། ཡིད་ལ་དྲན་པ་ཙམ་གྱིས་དགའ་བ་བསྐྱེད་པ་སོགས་དག་
པའི་ཞིང་གི་འབྱོར་བ་ཡོངས་སུ་རྫོགས་པའི་དབུས་སུ་རྣམ་པར་རྒྱལ་བའི་ཕོ་བྲང་གིས་ཆ་ཤས་ཙམ་ཡང་འགྲན་དུ་མེད་པ་ཆོས་ཀྱི་མཐོ་བའི་ཁང་བཟང་རྒྱལ་མཚན་མཐོན་པོ་གཟིམས་ཁང་དང། དེའི་མདུན་ན་རྗེ་བཙུན་གྱིས་ཆོས་གསུངས་པའི་ཀུན་དགའ་ར་
བ་ཡིད་དགའ་ཆོས་འཛིན་ཆོས་གྲྭ་ལྟ་བུ། འདིའི་རྟེན་འབྲེལ་གྱིས་བླ་མ་རྣམས་གཟིམས་ཁང་རྒྱལ་མཚན་མཐོན་པོ་དང། ཡིད་དགའ་ཆོས་འཛིན་སོགས་ཀྱི་མིང་འདོགས་མཛད། དེར་སེངྒེ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ་རྒྱལ་ཚབ་
མི་ཕམ་མགོན་པོ་སྐུ་མདོག་གསེར་བཙོ་མ་ལྟ་བུ་ཉི་མ་འབུམ་གྱི་གཟི་བརྗིད་དང་ལྡན་པ། ཞལ་གཅིག་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱས་ཀླུ་ཤིང་གི་མེ་ཏོག་སྡོང་བུ་དང་བཅས་པ་འཁོར་ལོ་དང་སྤྱི་བླུག་གིས་མཚན་པ་འཛིན་པ། རིན་པོ་ཆེའི་
རྒྱན་དང་དར་གྱི་ན་བཟའ་གསོལ་བ། དབུ་གཙུག་ཏུ་སྟོན་པ་ཤཱཀྱ་ཐུབ་པའི་ངོ་བོ་བྱང་ཆུབ་མཆོད་རྟེན་གྱིས་སྤྲས་པ། ད་ལྟ་ཉིད་དུ་འཛམ་བུ་གླིང་དུ་འབྱོན་པར་བཞེད་པས་བཟང་པོའི་བཞུགས་སྟངས་ཀྱིས་དགྱེས་པའི་འཛུམ་ཞལ་ལྷམ་མེར་རང་
ལ་གཟིགས་ནས་བཞུགས་པ། དེའི་གཡས་སུ། དགའ་ལྡན་གནས་ན་ནམ་མཁའ་དྲི་མ་མེད། །ཅེས་པ་ལྟར་མཉམ་མེད་ཇོ་བོ་ཆེན་པོའི་སྐུའི་རྣམ་རོལ་ལྷའི་བུ་ནམ་མཁའ་དྲི་མེད་དང། གཡོན་དུ། དགའ་ལྡན་གནས་སུ་འཇམ་དཔལ་སྙིང་པོ་

[008A]༄༅། །ཞེས། །འཇམ་པའི་དབྱངས་དང་གསང་བའི་བདག་པོ་ཡིས། །གསལ་བར་ལུང་བསྟན་རྗེ་བཙུན་ཆོས་ཀྱི་རྗེ། །ཞེས་པ་ལྟར་རྗེ་བླ་མའི་སྐུ་ཚེ་རྗེས་མ་ལྷའི་བུ་འཇམ་དཔལ་རྙིང་པོ། གཞན་ཡང་ལྷོ་བྲག་
གྲུབ་ཆེན་གྱི་སྐུའི་སྐྱེ་བ་ལྷའི་བུ་དྲི་མེད་འོད་ཟེར་སོགས་ཕྱོགས་བཅུའི་ཞིང་ཁམས་རབ་འབྱམས་ནས་འདུས་པའི་དག་པའི་འཁོར་ཚོགས་དཔག་ཏུ་མེད་པ་ལ་ཤེར་ཕྱིན་གྱི་མདོ་སྡེའི་སྒྲ་དབྱངས་ལྷང་ལྷང་སྒྲོགས་པ་དང། ཐ་ན་ལྗོན་ཤིང་རླུང་
གིས་བསྐུལ་བདང། བྱ་སྣ་ཚོགས་ཀྱིས་དམ་པའི་ཆོས་སྒྲ་སྙན་པར་སྒྲོགས་པ་རང་གི་རྣ་བས་གསལ་བར་ཐོས་ཤིང་དེའི་དོན་ཡིད་ལ་འཆར་བཞིན་པ། དྲི་བཟང་པོའི་ངད་ཕུན་སུམ་ཚོགས་པ་ཡང་སྣ་ཤེས་ཀྱིས་མྱོང་བ། སྨོད་བཅུད་ཀྱི་
བཀོད་པའི་ཁྱད་པར་དང་ཡོན་ཏན་མཐའ་དག་མིག་གིས་མངོན་སུམ་དུ་མཐོང་བ་སོགས་གནས་དེར་དངོས་སུ་ཕྱིན་པ་ལྟ་བུའི་གསལ་སྣང་དང་མོས་གུས་ཤུགས་དྲག་པོ་རྒྱུན་རིང་བྱས་ན་དག་པའི་ཞིང་སྦྱོད་དང། འཕོ་བའི་སྨིན་བྱེད་སོགས་
སུ་འགྱུར་རོ། །དེ་ཡང་འཕགས་པ་འཇམ་དཔལ་གྱིས་དྲིས་པའི་མདོ་ལས། སངས་རྒྱས་ཀྱི་ཕྱག་ཞབས་ལ་རི་མོའི་རྗེས་ཀྱི་མཚན་བརྒྱད་ཅུ་གསུངས་པ་དང། གཞན་ཡང་དབུ་གདུགས་ལྟ་བུ། མགྲིན་པ་དུང། སྤྱན་གསེར་ཉ། མགུལ་བུམ་པ་
ལྗགས་པདྨ་སོགས་སྐུལ་བཀྲ་ཤིས་ཀྱི་མངའ་བྱད་མང་དུ་ཡོད་པ་ལས་འདིར་དཔེ་བྱད་བརྒྱད་ཅུའི་ནང་ཚན། དཔལ་གྱི་བེའུ་དང་བཀྲ་ཤིས་ནི། །ཞེས་པ་ལྟར་ཐུགས་ཀ་དཔལ་གྱི་བེའུ་ཁྲ་སང་དེ་བའི་ནང་ཤེལ་སྒོ་ལ་སྐུ་འདྲ་བཞུགས་པའམ་གསེར་

[008B] དགའ་ལྡན་ཞེས་བརྗོད་པའི་སྐབས་སུ་སྣོད་དང། ལྷ་བརྒྱའི་
མགོན་ཞེས་པའི་སྐབས་སུ་བཅུད་གསལ་གདབ། དེ་ནས་སྤྱན་འདྲེན་གྱི་ཚིག་ལྷག་མ་རྣམས་བརྗོད་པ་རྗེ་ཡབ་སྲས་ཀྱིས་ཉེ་རིང་ལ་སྒྲིབ་པ་མེད་པའི་སྙན་གྱིས་གསན། བརྩེ་པའི་ཐུགས་ཀྱེས་ལྷག་པར་དགོངས་ནས་སྐལ་ལྡན་རིགས་ཀྱི་བུ་འདི་རྗེས་སུ་བཟུང་
སྟེ་སྨིན་གྲོལ་གྱི་ལམ་ལ་འགོད་པར་བྱའོ་ཞེས་ཕན་ཚུན་དགྱེས་པའི་གསུང་གླེང་དང་བཅས་རྗེ་བཙུན་གྱི་ཐུགས་ཀ་ནས་སྤྲུལ་བའི་བཀོད་པ་རབ་འབྱམས་སྤྲོ་བའི་གསེབ་ནས་སྐྱེས་བུ་སྟོབས་ལྡན་གྱི་ལག་པ་བསྐུམ་པ་ལས་བརྐྱངས་པ་ལྟར་ཐོགས་པ་མེད་པར་
བྱོན༑ དེ་ཡང་འཆར་བདེ་ཁྱད་དར་དཀར་བརྐྱངས་པ་ལྟ་བུའི་སྤྲིན་གྱི་ཐག་པ་རྡོལ་བའི་སྣེ་མོར་སྤྲིན་དཀར་པོ་ཞོ་གསར་བ་སྤུངས་པ་ལྟ་བུ་ལྡིང་པ་རང་གི་སྨིན་མཚམས་ཀྱི་ཐད་ཀྱི་ནམ་མཁར་འབུར་བོ་གསུམ་དུ་དོད་པའི་དབུས་མ་ཅུང་ཟད་ཆེ་
ཞིང་མཐོ་བའི་སྟེང་རྗེ་བླ་མ་སྐུ་མདོག་དཀར་ལ་དམར་མདངས་ཆགས་པ། སྐུ་དྲང་ཞིང་ཤ་རྒྱས་པའི་བརྗིད་བག་ཅན། ལྷོ་བ་ལྡིར་བས་སྐྱིལ་ཀྲུང་ནོན་པ་ལྟ་བུ། ཤངས་རྒྱས་ཤིང་གཟེངས་མཐོ་བ། ཕྱག་གཉིས་ཆོས་འཁོར་གྱི་ཕྱག་རྒྱས་པདྨའི་
ཡུབ་བཟུང་བའི་འདབ་མ་སྙན་གཡས་གཡོན་གྱི་ཐད་དུ་ཁ་ཕྱེ་བའི་སྟེང་ན་རལ་གྲི་དང་གླེགས་པམ་བསྣམས་པ། གཡས་སུ་རྒྱལ་ཚབ་དར་མ་རིན་ཆེན་སྐུ་མདོག་དཀར་ཤས་ཆེལ་གསེར་མདངས་ཆགས་པ། ཅུང་ཟད་བགྲེས་ཉམས་དང་དབུ་

[009A]༄༅། །དུད་ཅིང་ཞི་དུལ་གྱི་རྣམ་པ་ཅན། སྐུ་ཤ་སྲབ་ཅིང་སྤྱན་ཟབ་པ། སྨིན་མ་རིང་ཞིང་སྨིན་ཚུགས་དང་མཁུར་ཚོས་མཐོ་བ། ཡིད་ཙམ་འཛུམ་པ། གཡོན་དུ་མཁས་གྲུབ་ཐམས་ཅད་མཁྱེན་པ་སྐུ་མདོག་
དཀར་ལ་དམར་མདངས་ཆེ་བ། གཞོན་ཤ་ཆགས་ཤིང་སྐུ་ཤ་བརྒྱག་པ། སྤྱན་ཧུར་བག་ཅན་ཏེ་འབུར་ཚུགས་སུ་གཟིགས་པ། རྗེའི་བསྟན་པ་ལ་ལོག་པར་ལྟ་བ་ཟིལ་གྱིས་གནོན་པའི་རྣམ་འགྱུར་ཅན། འགྱིང་བག་གི་ཉམས་ཀྱིས་བཞུགས་
བ༑ སྐུའི་རྣམ་པ་དེ་ལྟར་གསལ་བཏབ་ན་ཡབ་སྲས་ཀྱི་ཐུགས་རྒྱུད་ཀྱི་རྟོགས་པ་རང་རྒྱུད་ལ་སྐྱེ་བ་དང། རྗེ་བླ་མའི་བསྟན་པ་ལ་མ་རྟོག་ལོག་རྟོག་ཐེ་ཚོམ་གྱིས་བསླད་པ་མི་འཇུག་བའི་རྟེན་འབྲེལ་ཡོད་ལ། ཞལ་བཞུགས་དུས་ཀྱི་སྐུའི་ཉམས་ཡང་ཕལ་
ཆེར་དེ་ལྟར་གནས་བ་བླ་མ་གོང་མའི་གསུང་རྒྱུན་ཡིན་པར་ཁྲི་ནམ་མཁའ་བཟང་པོ་གསུངས་ཤིང། འདྲ་སྐུ་རྙིང་བ་ཕལ་ཆེར་ཀྱང་སྐུ་ཉམས་དེ་ཁོ་ན་ལྟར་འདུག་པ་བལྟས་པས་ཤེས་ཞེས་ཁྲི་བསོད་ནམས་དབང་རྒྱལ་བ་གསུངས། དེ་གཉིས་ཕྱ་གཡས་
ཆོས་འཆད་དང། གཡོན་ཤེར་ཕྱིན་གྱི་མདོ་སྡེའམ་རང་ཉིད་གང་ལ་ཐོས་བསམ་སྒོམ་པ་བྱེད་པའི་གླེགས་བམ་བསྣམས་པ། ཡབ་སྲས་གསུམ་གཡང་པཎ་ཞྭ་གསེར་མདོག་དང། ཆོས་གོས་རྣམ་གསུམ་གསོལ་ཞིང༑ ཞབས་རྡོ་རྗེའི་སྐྱིལ་ཀྲུང་གིས་
བཞུགས་པ། ཞིང་ཁམས་ཐམས་ཅད་སྐུ་ལ་སྣང་ཞིང། སྐུས་ཞིང་ཁམས་ཐམས་ཅད་ཡོངས་སུ་འགེངས་པའི་བརྟན་གཡོ་རྣམ་དག་གི་བདག་ཉིད་ཅན་ཞེས་ཁྲི་བསོད་ནམས་དབང་རྒྱལ་གསུངས་པ་ཤིན་ཏུ་གནད་ཆེ། དེ་ཡང། རྡུལ་གཅིག་སྟེང་ན་རྡུལ་

[009B] །ཞེས་སོགས་ལྟར་སྐུའི་རྡུལ་རབ་གཅིག་ལ་ཕྱོགས་བཅུའི་དག་པའི་བརྟན་གཡོ་རབ་འབྱམས་མ་ལུས་པར་གནས་ཆོག་པ་ཞིང་ཁམས་ཐམས་ཅད་སྐུ་ལ་སྣང་བའི་དོན། དེ་ལྟ་བུའི་བཀོད་བ་གནས་པའི་རྡུལ་གཅིག་གིས་ཞིང་ཁམས་ཐམས་ཅད་
ཁྱབ་ཆོག་པ་སྐུས་ཞིང་ཀུན་ཁྱབ་པའི་དོན། སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷའི་རྣམ་རོལ་ལས་གཡོ་བ་མེད་པ་ལ་བརྟན་གཡོ་རྣམ་དག་གི་བདག་ཉིད། ཅེས་གསུངས། སྤྱིར་རྣམ་མཁྱེན་གྱི་ངོར་སྣོད་ཐམས་ཅད་གཞལ་ཡས་ཁང་དང་
བཅུད་ཐམས་ཅད་ལྷ་ཡིན་པ་དང། རྣམ་མཁྱེན་ལ་དེ་ལྟར་ཤར་བ་ཡིན་ཟེར་བ་མིན་ཀྱང་དེ་ལྟར་ཤར་བ་ཞིག་ཡོད་དགོས། དེར་མ་ཟད་ཆོས་ཐམས་ཅད་བུམ་པར་ཤར་བའང་ཡོད་དེ། ཆོས་ཐམས་ཅད་བུམ་པར་འཛིན་པའི་རྟོག་པ་ཡོད་པའི་ཕྱིར། དེར་ཐལ་
ཆོས་ཐམས་ཅད་བུམ་པ་མ་ཡིན་པར་རྟོགས་པའི་ཚད་མ་ཡོད་པའི་ཕྱིར་བྱས་ཆོག། སྣོད་ཐམས་ཅད་དག་པའི་ཞིང་དང་བཅུད་ཐམས་ཅད་ལྷར་ཤར་བ་དེ་འོག་མིན་སྟུག་པོ་དཀོད་པའི་རྡུལ་ཕྲ་རབ་རེ་རེའི་སྟེང་དུ་ཡོད་ཆོག་ལ། དེ་ལྟར་འཇོག་ཚུལ་ཞིག་ཀྱང་ཡོད་དགོས་
གོ་རྒྱུ་དེ་འདྲ་ཞིག་ཡིན་ཀྱང་ཁས་ལེན་ལ་ཚིག་འཁྲི་ཆོད་མི་ཐུབ་པ་ནི། དབུ་མའི་ཡིག་ཆར། དབང་ཐོབ་པའི་རྣམ་བཞག་བྱེད་ན་རྣམ་བཞག་ཐམས་ཅད་འཇིག་པར་འགྱུར། གསུངས་པ་ལྟར་ཡིན་པས། དབང་ཐོབ་པའི་རྣམ་བཞག་དབང་ཐོབ་པའི་རྣམ་བཞག་ལྟར་འཇོག་
ཙུབ་པ་དགོས། ང་ཆོས་སྣང་བ་ལྟར་བཞག་ན་ཐམས་ཅད་ཞིག་འགྲོ། སྔར་རྡུལ་གཅིག་ལ་རྡུལ་སྙེད་ཀྱི་སངས་རྒྱས་གསུངས་པ་དེ་ལས་ཀྱང་ལྷག་པ། རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཤིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་

[010A]༄༅། །དབུས་ན་བཞུགས་པ་དག་བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །ཞེས་རྡུལ་གཅིག་ལ་རྡུལ་སྙེད་ཀྱི་སངས་རྒྱས་ཀྱི་ཞིང་དང། ཞིང་རེ་རེར་བསམ་གྱིས་མི་ཁྱབ་པའི་སངས་རྒྱས་འཁོར་བཅས་བཞུགས་པ་ལ་སློབ་པའི་
སྐབས་སུ་རང་ལུས་དེ་སྙེད་སྤྲུལ་ནས་བྱང་ཆུབ་ཀྱི་སྤྱད་པ་སྤྱོད་དགོས་པ་དང། དེ་ལྟར་མ་ལུས་ཐམས་ཅད་ཕྱོགས་སུ་ཡང། །ཞེས་སོགས་ཕྱོགས་བཅུའི་འཇིག་རྟེན་གྱི་ཁམས་ན་སྐྲའི་རྩེ་མོ་ཙམ་གྱི་ཁྱོན་ལ་ཡང་དུས་གསུམ་གྱི་འཇིག་རྟེན་གྱི་ཁམས་མ་ལུས་
པའི་སྐད་ཅིག་མ་དང་རྡུལ་ཕྲ་རབ་ཀྱི་གྲངས་མཉམ་གྱི་སངས་རྒྱས་རྒྱ་མཚོ་དང། ཞིང་ཁམས་རྒྱ་མཚོར་སྤྱོད་པ་དེ་སྙེད་དུ་འཇུག་པ་སྟེ་བསྐལ་བ་སྐད་ཅིག་དང། སྐད་ཅིག་བསྐལ་བར་བྱིན་གྱིས་བརླབས་ཚུལ་དེ་འདྲ་ཡིན་པ་འདྲ། གསུང་གཅིག་ཡན་ལག་
རྒྱ་མཚོའི་སྒྲ་སྐད་ཀྱིས། །ཞེས་སོགས་ལྟར་གསུང་ཨ་ཞེས་པའི་གདངས་གཅིག་བུ་ལ་གསུང་དབྱངས་ཡན་ལག་དྲུག་ཅུའི་ཆ་ཤས་རྫོགས་པ། ཡན་ལག་རྒྱ་མཚོའི་གདངས་དང། རྒྱལ་བ་ཐམས་ཅད་ཀྱི་གསུང་དབྱངས་རྣམས་ཐམས་ཅད་པར་འཆར་བ་
དང༑ དེ་ཡང་འགྲོ་བ་རང་རང་གི་ཁམས་དང་བསམ་པ་བག་ལ་ཉལ་ཇི་ལྟ་བར་བྱ་རི་དྭགས་ཚུན་ཆད་དང་མཚམས་པའི་གདངས་སུ་འཇུག་པ་གསུང་གི་འཕྲིན་ལས་འཇུག་ཚུལ་ཡིན། གང་ཡང་བསྐལ་བ་དུས་གསུམ་ཚད་དེ་དག་ཅེས་སོགས་ལྟར་བུམ་པ་
ད་ལྟ་བའི་དུས་དེའི་འདས་པ་དང་མ་འོངས་པའི་དུས་ཀྱི་བུམ་པ་མེད་ཀྱང་སེམས་ལ་འཆར་ལུགས་ཡོད། འདས་མ་འོངས་འཇལ་བའི་ད་ལྟ་བའི་ཤེས་པ་ཚད་མ་ཡོད་པས་དེའི་ཡུལ་ཡོད་དགོས། དུས་སྐད་ཅིག་མ་གཅིག་ལ་འདས་མ་འོང་གི་བསྐལ་

[010B] དུས་གསུམ་གྱི་བསྐལ་བ་ཐམས་ཅད་སྐད་ཅིག་མ་ངེའི་ཆ་ཤས་ལ་རྣལ་འབྱོར་བས་འཇོག་ཐུབ་པ་ཡོད། འདས་མ་འོང་གི་སངས་རྒྱས་ད་ལྟ་མེད་ཀྱང་དེ་ལ་
མཇལ་ཚུལ་སྲིད་བདེ་ལྟ་བུའི་བསམ་གྱིས་མི་ཁྱབ་པའི་ཏིང་ངེ་འཛིན་ལ་སྒྱུ་མའི་ཏིང་ངེ་འཛིན་གྱི་རྣམ་ཐར་ཞེས་གསུངས་ཏེ། རྟག་ཏུ་དེ་དག་གིས་ནི་སྤྱོད་ཡུལ་ལ། །སྒྱུ་མ་ལྟ་བུའི་རྣམ་ཐར་སྟོབས་ཀྱིས་འཇུག་ཅེས་སོ། །སྔགས་ཀྱི་ཟུང་འཇུག་གི་བཤད་པ་
འདི་ལས་ཕྲ་ཡང་དོན་གྱི་འགྲོ་ལུགས་ཕལ་ཆེར་འདྲབས་འགྲེལ་བ་བཞི་སྦྲགས་ཀྱི་ཟུང་འཇུག་གི་བཤད་པའི་ཐད་མདོ་སྡེ་ཕལ་པོ་ཆེའི་ལུང་དྲངས་པའི་དོན་དེ་ཡིན་ཞེས་གུང་ཐང་འཇམ་པའི་དབྱངས་ནས་གསུངས། དེས་ན་སྣོད་གཞལ་ཡས་ཁང་དར་བཅུད་
ལྷ་དང་ལྷ་མོའི་རྣམ་རོལ་ལས་གཡོ་བ་མེད་པ་ཟུང་འཇུག་གི་སྐབས་སུ་ཡོད་པས་བརྟན་གཡོ་རྣམ་དག་གི་བདག་ཉིད་ཅེས་པ་དེ་ལ་གོ་དགོས། འདི་དག་ཤིན་ཏུ་དཀའ་ཡང་ཕྱོགས་འགྲོ་ཙམ་དཔྱད་པའི་རྟེན་དུ་ཞུས་པ་ཡིན། དེའི་མཐའ་སྐོར་དུ་བླ་མ་ཡི་དམ་
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྲུང་བསམ་གྱིས་མི་ཁྱབ་པ་དགའ་ལྡན་ནས་རྗེ་དང་ལྷན་ཅིག་སྤྱན་འདྲེན་པ་འམ། རྗེའི་ཐུགས་ཀ་ནས་སྤྲོས་ཀྱང་ཆོག་ལ། ཡབ་སྲས་གསུམ་སྐྱབས་གནས་མ་ལུས་པ་འདུས་པའི་བདག་ཉིད་དུ་བསམ་པ་ཀུན་
འདུས་ནོར་བུ་ལུགས་བྱས་ཀྱང་ལེགས་སོ། །གཉིས་པ་དེ་ལ་ཚོགས་བསགས་པ་ཡན་ལག་བདུན་པ་ལ་གོ་རིམ་མི་འདྲ་བ་ཡོད་པས་འདིར་ལེགས་ཚོགས་ཀྱི་རྩ་བ་རྗེ་བླ་མ་དང་ནམ་ཡང་མི་འབྲལ་བ་ཤིན་ཏུ་གལ་ཆེ་བས་མྱ་ངན་ལས་མི་འདའ་བར་གསོལ་བ་

[011A]༄༅། །འདེབས་པ་ཐོག་མར་མཛད་དེ། རྗེ་བཙུན་བླ་མ་དམ་པ་ཞེས་ཡོན་ཏན་དང། དགྱེས་པའི་འཛུམ་དཀར་སྤྲོག་ཐབས་ཤེས་ཟུང་དུ་འཇུག་པས་དཀར་ལ་དམར་མདངས་ཆགས་པ། མདོ་སྔགས་གཉིས་དང་སྟོང་པ་
རྟེན་འབྱུང་ཟུང་འབྲེལ་དུ་སྟོན་པའི་ཕྱག་གཉིས་ཆོས་འཁོར་གྱི་ཕྱག་རྒྱས་འཆད་པ། རལ་གྲིས་རྩོད་པ། གླེགས་པམ་གྱིས་རྩོམ་པ། ཨུཏྤ་ལས་དེའི་ཀུན་སློང་བྱམས་སྙིང་རྗེ། ཚུལ་ཁྲིམས་དག་པས་ཆོས་གོས་གསུམ་གསོལ་ཞིང། བསྲེག་བཅད་བདར་བའི་
གསེར་བཞིན་རྒྱལ་བའི་གོངས་པ་གསལ་བར་མཛད་པས་པཎ་ཞྭ། ལྟ་བ་ཕུ་ཐག་ཆོད་པས་རྩེ་མོ་རྣོ་བ། སྐྱིལ་ཀྲུང་གིས་རྟོགས་པའི་ཡོན་ཏན་ཏེ། སྐུའི་རྣམ་པ་མཚོན་དོན་དང་བཅས་པ་དྲན་ནས་བལྟ་བས་ནམ་ཡང་ངོམས་པ་མེད་པའི་སྐུ་དང་ཡོན་ཏན་མཐོང་བའི་
ཡིད་དང་བའི་དད་པ། སྐྱབས་གནས་སུ་བསྟེན་ན་ནམ་ཡང་མི་བསླུ་སྙམ་པ་ཡིད་ཆེས་ཀྱི་དད་པ། གོ་འཕང་དེ་ལྟ་བུ་ཐོབ་ན་ཅི་མ་རུང་སྙམ་དུ་མངོན་འདོད་ཀྱི་དད་པས་བདག་དང་བདག་འདྲའི་འགྲོ་བ་ཐམས་ཅད་ལ་བླང་དོར་གྱི་གནས་ཕྱིན་ཅི་མ་ལོག་པར་བསྟན་ནས་
སྲིད་ཞིའི་རྒུད་པ་ཐམས་ཅད་ལས་སྒྲོལ་བའི་མགོན་དང། འཁྲུལ་བྲལ་མདོ་སྔགས་ཟུང་འབྲེལ་གྱི་བསྟན་པ་དྲི་མ་མེད་པ་བཤད་སྒྲུབ་གཉིས་ཀྱིས་སྤེལ་བའི་སླད་དུ་བསྐལ་བརྒྱར་བཞུགས་སུ་གསོལ་ཞེས་ཡབ་སྲས་གསུམ་ག་ལ་རང་ལུས་སེངྒེ་བརྒྱད་ཀྱིས་བཏེགས་
པའི་རིན་པོ་ཆེའི་ཁྲི་པད་ཟླ་དང་བཅས་པ་ཆེ་ཆུང་གསུམ་དུ་སྤྲུལ་ནས་ཕུལ་བས་སྔར་ཁྲི་དང་བཅས་གསལ་བཏབ་ཡོད་ན་དེ་ལ་ཐིམ་པ་དང། མེད་ན་རང་གིས་ཕུལ་བའི་ཁྲིལ་བཞུགས་ནས་ཇི་ལྟར་གསོལ་བ་བཏབ་པ་ལྟར་ནམ་ཡང་མྱ་ངན་ལས་མི་འདའ་བར་ཞལ་གྱིས་

[011B] གཉིས་པ་ཕྱག་འཚལ་བ་ནི། ཤེས་བྱའི་ཁྱོན་ཀུན་སོགས་ཏེ། ཤེས་བྱའི་ཁྱོན་ནམ་མཁའ་དང་དཔེ་སྦྱར་ནས་ནམ་མཁའ་མཐའ་མེད་པ་ལྟར་ཤེས་བྱ་མཐའ་མེད། འཇལ་བ་ནི་གསུང་རབ་ཀྱི་བརྡར་ཚད་མས་རྟོགས་པ་དང། ཡོངས་གྲགས་
འདོམ་ལ་འཇལ་བ་དཔེར་བྱས་ན་སངས་རྒྱས་ཀྱི་མཁྱེན་པ་དང་ཤེས་བྱའི་མཐའ་མཉམ། ས་བཅུ་མན་ཆད་ཀྱི་ཤེས་པས་འཇལ་ན་ཤེས་བྱ་ལྷག་པ་དཔའ་པོའི་བསྟོད་པ་བརྒྱ་ལྔ་བཅུ་བར། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་ཐམས་ཅད་ཁྱབ་ལགས་ཀྱི། །ཁྱོད་
ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་པ་ལགས། །ཞེས་པ་ལྟར་ཏེ། དཔེ་འགའ་ཞིག་ཏུ་ཡངས་པའི་ཞེས་འབྱུང་བའང་མི་ཤོང་བ་མེད་པའི་དོན་ཏེ་ཕལ་ཆེར་འདྲ། སྐལ་བཟང་ནི་བྱང་སེམས་ལ་བྱེད་པ་སོགས་དོན་འཆད་ལུགས་མང་ཞིང། རྣ་བའི་
རྒྱན་དུ་གྱུར་ཚུལ་ཁྱད་གཞི་ཁྱད་ཆོས་བརྒྱན་ཚུལ་སོ་སོར་དཔྱད་ན་མང་ཡང་རྣ་བར་སྙན་ཞིང་ཡིད་ལ་འབབ་པ། རྨོངས་མུན་སེལ་ང་སོགས་ལེགས་བཤད་ཀྱི་ཁྱད་པར་བཅུ་དང། གྲགས་པའི་དཔལ་ནི་མཚན་དཔེ་སོགས་སྐུའི་ཡོན་ཏན་མཐོང་ན་མི་མཐུན་པ་
མེད་ཀྱང་བལྟ་བས་མི་ངོམས་པ་སྟེ་ཐུགས་གསུང་སྐུ་ཡི་གསང་བ་གསུམ་དང། མཐོང་ཐོས་དྲན་རེག་གིས་འགྲོ་བའི་རེ་བ་སྐོང་བ་འཕྲིན་ལས་ཀྱི་ཡོན་ཏན་ཏེ། མདོ་སྡེ་ལས། བྱང་སེམས་ལ་དད་པས་ཨྨིག་གིས་ལྟ་བ་ཕན་ཡོན་ཆེ་ཚུལ་དང། ཆོས་ཀྱི་
སྐུས་རབ་ཏུ་ཕྱེ་བས་ན་མཐོང་བས་ཀྱང་སེམས་ཅན་གྱི་དོན་བྱེད་ལ། ཐོས་པ་དང་རེག་པས་ཀྱང་སེམས་ཅན་གྱི་དོན་བྱེད་དོ། །ཞེས་དང། སངས་རྒྱས་བྱང་སེམས་རེ་རེའི་མཚན་བརྗོད་བ་དང་ཐོས་པའི་ཕན་ཡོན་མདོ་ལས་ཇི་སྙེད་གསུངས་པ་དང། ཁྱད་པར་

[012A]༄༅། །འཇམ་དཔལ་གྱི་མཚན་བརྗོད་པ་དང་ཐོས་པ་ཕན་ཡོན་ཆེ་བ་དང། དྲན་པས་འཇིགས་པ་ལས་སྐྱོབ་པ་སྤྱན་རས་གཟིགས་ཀྱི་ལོ་རྒྱུས་སོགས་མདོ་བསྟན་བཅོས་ལས་གསུངས་པ་རྣམས་དྲན་ནས་ཡབ་སྲས་གསུམ་གྱི་སྐུའི་
རྡུལ་ཕྲན་རེ་རེ་ལའང་ཞིང་ཁམས་དཔག་ཏུ་མེད་པ་དང། མཁའ་ཁྱབ་ཀྱི་སྤྲུལ་བའི་བཀོད་པ་ཐམས་ཅད་ལ་རང་ལུས་དེ་སྙེད་སྤྲུལ་ནས་སྒོ་གསུམ་གྱིས་ཕྱག་འཚལ་བ་བཟང་སྤྱོད་དང་ལམ་ཁྲིད་ལྟར་བྱ། མཆོད་པ་ནི། ཡིད་འོང་མཆོད་ཡོན་སོགས་ཏེ། ཡིད་
འོང་དང། སྣ་ཚོགས་གཉིས་ཐམས་ཅད་ཀྱི་ཐོག་མཐར་སྦྱར་ཏེ་ཡིད་དུ་འོང་བའི་མཆོད་ཡོན་སྣ་ཚོགས་ནས་ཡིད་དུ་འོང་བའི་རོལ་མོ་སྣ་ཚོགས་པའི་བར་ཏེ། དཀོན་མཆོག་ཏ་ལའི་མདོ་ལྟར་མེ་ཏོག་ལྟ་བུ་རེ་རེ་ལའང་གདུགས་རྒྱལ་མཚན། བ་དན་བླ་རེ་
ཁང་བརྩེགས། མེ་ཏོག་གི་ཚལ། ཕྲེང་བ་སྤེལ་བ་དང། སིལ་མ། ཁ་དོག་དབྱིབས་གཟུགས་རིགས་མི་འདྲ་བ་མང་པ་སྣ་ཚོགས་ཀྱི་དོན་ཡིན། རི་རྭ་བ་ཁང་ཁྱིམ་སྤང་ལྗོངས་སྐྱེད་ཚལ་མེ་ཏོག་ཆུ་མཚོ་ཉི་ཟླ་གླིང་བཞི་རི་རབ་སོགས་བདག་པོས་བཟུང་བ་དང་མ་
བཟུང་བའི་ཕྱི་ནང་གི་ཡོ་བྱད་ཐམས་ཅད་དངོས་སུ་བཤམས་པར་བསྡུས། ད་ལྟ་འགའ་ཞིག་གིས་ཡིད་སྤྲུལ་གྱི་མཆོད་པ་ང་འདྲ་བས་ཡོང་དོགས་མེད་ཅེས་རང་གིས་རང་ལ་གནང་བ་བྱིན། མི་ཆོག་ཅེས་བཀག་པ་གཞན་ཐམས་ཅད་ལག་ལེན་ལ་འདེབས་པ་
འདུག་མོད། དེ་ལ་ཡིད་ཀྱིས་སྤྲུལ་བ་དེ་དགོས་ཞེས་བསྙེགས་མཁན་མི་ཡོང། རང་གི་སེམས་སྦྱངས་པའི་རྟེན་འབྲེལ་གྱིས་ཚོགས་བསགས་ཡོང་བས་མར་མེ་ཆུང་དུ་ལས་མེད་ཀྱང་རིན་པོ་ཆེའི་སྣོད་སྟོང་གསུམ་དང་རྒྱ་ཁྱོན་མཉམ་པའི་ནང་ལྷའི་ཟག་མེད་ཀྱི་བདུད་

[012B] སྡོང་བུ་རི་རབ་ཀྱི་མེ་ལྕེའི་འོད་ཟེར་ནམ་མཁས་གར་ཁྱབ་ཏུ་སྤྲོས་པའི་གསེབ་ནས་ཀུན་ཏུ་བཟང་པོའི་མཆོད་སྤྲིན་བསམ་གྱིས་མི་ཁྱབ་པ་ཕན་ཚུན་གོ་མི་འགོག་པས་རྒྱལ་བ་རྣམས་ཟག་མེད་ཀྱི་བདེ་བས་དགྱེས་པར་བྱས། འོད་ཟེར་གྱིས་
མཁའ་ཁྱབ་ཀྱི་མ་དག་བའི་སྣོད་ཀྱི་འཇིག་རྟེན་གྱི་མུན་པ་དང། བཅུད་ཀྱི་སེམས་ཅན་གྱི་རྨོངས་པ་ཐམས་ཅད་དང། གྲང་དམྱལ་དང། གླིང་པར་གྱི་མུན་པའང་སེལ་ཞིང། དེའི་ངད་ཀྱིས་འཁྱག་པའི་སྦུབས་དང་གངས་རི་སོགས་ཞུ་ནས་དེ་དག་གྲང་བའི་སྡུག་
བསྔལ་ལས་བསྐྱབས་ཏེ་བདེ་བ་ཕུན་སུམ་ཚོགས་པ་ལ་བཀོད། འོད་ཀྱིས་རེག་པས་རྗེའི་བསྟན་པ་ལ་དད་གུས་ཐོབ་པར་བསམ་པ་སོགས་དམིགས་པའི་འཕྲུལ་འདེགས་སྣ་ཚོགས་ཀྱིས་རང་ལུས་གྲངས་མེད་སྤྲུལ་ནས་ཕུལ་བས་རྗེ་ཡབ་སྲས་ཀྱིས་ཀྱང་དེ་སྙེད་ཀྱི་
སྤྲུལ་བའི་བཀོད་པ་བསྟན་ནས་མཆོད་པ་བདག་གིར་བཞེས་ཏེ་འགྲོ་བའི་དོན་མཛད་པར་མོས་ན་རྗེ་ཡབ་སྲས་ཀྱི་བྱིན་རླབས་དང། ཏིང་ངེ་འཛིན་གྱི་སྟོབས་ཀྱིས་འགྲུབ་སྟེ། སྐྱབས་མགོན་རྡོ་རྗེ་འཆང་ནས། སེམས་ཅན་གྱི་མོས་པ་དང། སངས་རྒྱས་ཀྱི་འཕྲིན་
ལས་ཀྱི་མཐའ་མ་བཀག་པས་མར་མེ་ཆུང་དུ་ཡང་སྐོང་བུ་སྟོང་གསུམ་ཙམ། སྡོང་བུ་རི་རབ། མར་ཁུ་རྒྱ་མཚོ་ལྟ་བུ་སོགས་ཡིད་སྤྲུལ་ལ་ལག་འཐོག་དགོས་པ་མེད་གསུངས། དེ་ལྟར་གོམས་པས་གསལ་སྣང་དང་རྟོགས་པ་སྐྱེས་ནས་ས་མཐོན་པོའི་སྐབས་དངོས་སུ་དེ་
ལྟར་སྤྲུལ་ནུས་པ་འབྱུང། རྒྱ་མཚོ་ནི་མང་ཚིག་ཡིན་པས་ཐམས་ཅད་ལ་སྦྱོར། སྔགས་དང་འབྲེལ་བར་ཉམས་སུ་ལེན་ན་བླ་མཆོད་ལྟར་ཐོག་མར་ཡི་དམ་ལྷའི་ང་རྒྱལ་གྱིས་སྣོད་བཅུད་སྦྱངས་བསྒྱུར་དང། མཆོད་པ་བྱིན་གྱིས་བརླབས་ཏེ་འདིར་ཕྱི་ནང་གསང་བ་
་༄༅། །དེ་ཁོ་ན་ཉིད་ཀྱི་མཆོད་པ་ཚིག་རྒྱས་བསྡུས་ཅི་རིགས་པས་འབུལ། སྐྱབས་མགོན་རྡོ་རྗེ་འཆང་ནས་མཆོད་ཡུལ་རྣམས་ཟུང་འཇུག་གི་སྐུ་ཅན་ཤ་སྟག་ཡིན་པས་ཕྱག་མཆོད་སོགས་ལ་ཟུང་འཇུག་གི་ཕྱག་མཆོད་ཀྱི་དམིགས་རྣམས་
བསྐྱངས་ན་ལེགས་ཞས་རྒྱལ་བ་བསྐལ་བཟང་རྒྱ་མཚོས་གསུངས་གསུངས་བ་ཚིག་ཉུང་ཡང་དོན་རྒྱ་ཆེ་བས་དེ་ལྟར་བྱས་ན་ལེགས། བཤགས་པ་ནི། གང་ཞིག་ཐོག་མེད་སོགས་ཏེ། སྡིག་པ་རེ་རེ་ཙམ་མ་ཡིན་པར་དུས་ཐོག་མེད་ནས་ད་ལྟའི་བར་སྒོ་གསུམ་གྱིས་
བསགས་པའི་སྡིག་པ་གང་ཞིག་སྟེ་གང་ཡོད་ཐམས་ཅད་བཤགས་ན་དེར་མ་འདུས་པའི་སྡིག་པ་མེད། ཁྱད་པར་སྡོམ་ལྡན་ལ་ཉེས་པ་དང་སྡིག་པའི་ལྕི་ཤོས་དང། བཤགས་བསྡམས་གལ་ཆེ་ཤོས་སྡོམ་གསུམ་གྱི་བཅས་འགལ་ཡིན་པས་དེ་རྩལ་
དུ་བཏོན་པ་གོ་རྒྱུ་དང་གནད་ཆེ་བས་དེའི་སྐབས་སུ་སོ་ཐར་གྱི་ཕམ་ལྷག་ལྟུང་བྱེད་སོར་བཤགས་ཉེས་བྱས་ཕྱོགས་མཐུན་དང་བཅས་པ་དང། སྔགས་བྱང་སེམས་ཀྱི་རྩ་ལྟུང་ཉེས་བྱས་རྣམས་སོ་སོར་ཡིད་ལ་དྲན་ན་འདག་སྟོབས་ཆེ། བཤགས་ཚུལ་
ཚོགས་ཞིང་རྟེན་གྱི་སྟོབས། ཉེས་པ་སྔ་མར་འགྱོད་སེམས་རྣམ་པར་སུན་འབྱིན་པའི་སྟོབས། ཕྱིས་མི་བགྱིད་པའི་སྡོམ་སེམས་ཉེས་པ་ལས་སླར་ལྡོག་པའི་སྟོབས། བཤགས་པ་གཉེན་པོ་ཀུན་ཏུ་སྤྱོད་པའི་སྟོབས་ཏེ་བཞི་ཚང་ན་ངེས་པར་འདག། སྡིག་
པར་འགྱོད་པ་མེད་ན་སྡོམ་སེམས་མི་སྐྱེ། འགྱོད་སྡོམ་མེད་པར་ཁ་ཙམ་གྱིས་བཤགས་པས་འདག་ཚབ་ཆུང་བས་འདིར་ཡང་ཚིག་ལ་ཐོན་པར་བྱས་པ་གནད་ཟག་འགྱོད་པ་སྐྱེ་ཐབས་སྡིག་པའི་རྣམ་སྨིན་དང་འཆི་བ་ལ་བསམ་བློ་བཏང། སྡིག་པས་འཕྲལ་ལ་

[013B] །ཞེས་སོགས་ལྟར་ད་ལྟ་སྡིག་འབྲས་མངོན་དུ་མ་གྱུར་པར་བག་ཆགས་ཀྱི་ངོ་བོར་གནས་པ་སླར་སྨིན་ནས་ཚ་གྲང་སོགས་ཀྱི་སྡུག་བསྔལ་ཡིད་དུ་མི་འོང་བ་མྱོང་ཚེ་བཟོད་གླག་མེད། དེ་མྱོང་བ་པོ་རྒྱུད་གཞན་མ་ཡིན་པར་རང་གིས་
མྱོང་དགོས། ད་ལྟ་ནད་ལ་སོགས་པའི་སྡུག་བསྔལ་དྲག་པོས་མནར་ན་དཀའ་ལས་ཅི་ཙམ་འདུག། རེ་ཞིག་ཐོག་ཏུ་བསམ་བབས་ཀྱི་ཁྱད་ཙམ་མ་གཏོགས་སྐྱེ་བ་རྗེས་མར་མྱོང་ཡང་དེ་དང་འདྲ། དགེ་སྡིག་སྣ་རེའི་འབྲས་བུ་སྐྱེ་བ་ལྔ་བརྒྱ་སོགས་སུ་མྱོང་ཚུལ་
འདུལ་བ་ལུང་ལྟར་རེད། སྔ་མར་སྡིག་པ་བསགས་པ་རང་གིས་མི་ཤེས་ཀྱང་སྡིག་འབྲས་ད་ལྟ་མྱོང་བ་མཐོང་བ་ལྟར་སླར་སྡུག་བསྔལ་མྱོང་རྒྱུད་ལྟ་མི་ཤེས་ཀྱང། མྱོང་དུས་ཤེས་ཡོང། ཁ་ཤས་ཀྱིས་སྐུ་ཕྱོགས་ཀྱི་ཐུགས་རྗེར་དག་མོད་ཟེར་བ་རེ་ཞིག་སེམས་
གསོ་ཙམ་ལས་སེམས་ན་དེ་འདྲའི་བློ་གཏད་ཚུགས་ཐུབ་པའང་མེད་པས་མི་མང་གི་གཏམ་ལ་ཡིད་བརྟན་མེད། གུང་ཐང་འཇམ་པའི་དབྱངས་ནས། ད་ཆོས་སྐྱབས་འགྲོ་དང་སྡིག་བཤགས་བྱེད་པ་འདི་ང་ཁྱོད་ལ་འཛུལ་བ་ཡིན་ཞེས་བྱིས་པས་རྩེད་མོ་རྩེས་བ་དང་འདྲ་
གསུངས། དེས་ན་སྡིག་བཤགས་འདོད་ན་འགྱོད་སེམས་ཀྱིས་བཤགས་ནས་སྡིག་པའི་འཕྲོ་ཆོད་པ་གལ་ཆེ་བར་མདོ་ལས་གསུངས་པ་འདི་ཡིད་ལ་འཛིན་དགོས། དེ་ལྟར་བཤགས་པས་རྗེ་ཡབ་སྲས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། ཚེ་རབས་ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་དང། དེ་དག་གི་རྣམ་སྨིན། རྒྱུ་མཐུན། བདག་འབྲས་ཐམས་ཅད་དག། ཕྱིན་ཆད་སྡིག་པས་མི་གོས་བར་བྱིན་གྱིས་བརླབས་པར་བསམ། ཁ་ཅིག། སྡིག་པ་མང་བས་བཤགས་ཀྱང་

[014A]༄༅། །འདག་དཀའ་སྙམ་ན་དེ་ནི་གཡག་ཞར་གྱིས་རྩྭ་ཟོས་པ་ལྟར་ཕྱོགས་གཅིག་ལས་མ་མཐོང་བས་ལན། སྡིག་པར་རྣམ་སྨིན་ཡོད་པ་དང། བཤགས་པས་འདག་པ་གཉིས་ཀ་སངས་རྒྱས་ཀྱིས་གསུངས་པ་བདེན་མཉམ་
ཡིན་པས་སྔ་མ་དག་སོང། ཕྱིས་སྡོམ་སྙམ་པ་དགོས་སོ། །རྗེས་སུ་ཡི་རངས་ནི། སྙིགས་མའི་དུས་འདིར་སོགས་ཏེ། སངས་རྒྱས་ཀྱི་འཕྲིན་ལས་ལ་བྱ་བ་ཡུལ་ལ་ཡོད་པའི་འཕྲིན་ལས་དང། བྱེད་པ་པོ་རང་ལ་ཡོད་པའི་འཕྲིན་ལས་གཉིས་
གསུངས་པ་ལྟར་འདི་ཡང་རྗེ་ཡབ་སྲས་དང། རྗེས་འཇུག་གཉིས་ཀ་ལ་སྦྱར་ནས་བཤད་ཆོག་ཅེས་གུང་ཐང་འཇམ་པའི་དབྱངས་གསུངས། རྗེའི་ཐུན་མོང་མ་ཡིན་པའི་གསང་བ་ལག་ན་རྡོ་རྗེས་ཀྱང་མི་དཔོག་པར་གསུངས་པས་རྗེས་སུ་ཡི་རང་གི་
ཡུལ་མང་ཡང། ཐུན་མོང་བ་སྙིགས་མའི་དུས་འདི་ལྟ་བུར་བྱོན་ནས། དང་པོར་རྒྱ་ཆེན་ཐོས་པ་མང་དུ་བཙལ། །ཞེས་སོགས་ལྟར་མདོ་སྔགས་ཕྱོགས་མེད་ལ་ཐོས་བསམ་དང། ཐོས་དོན་སེམས་རྒྱུད་ལ་སྦྱར་བའི་ཉམས་ལེན་ཟུང་འབྲེལ་གྱི་སྒོ་ནས་
སྟོན་པས་དང་བོ་ཐུགས་བསྐྱེད་པ་ནས་བཟུང་མཐར་སངས་རྒྱས་པའི་བར་གྱི་མཛད་པ་ཐམས་ཅད་སྐུ་ཚེ་གཅིག་ལ་ཕྱག་ལེན་དུ་བཏབ་ནས་རྗེས་འཇུག་རྣམས་ཀྱང་ཚུལ་དེ་ལྟ་བུར་བཀྲི་བར་མཛད་པས་ད་ལྟའི་བར་ཐོས་བསམ་ཅུང་ཟད་ཡོད་པ་འདི་རྗེའི་བཀའ་
དྲིན་དང་ཁྱད་ཆོས་བསམ་གྱིས་མི་ཁྱབ་པ་ཞིག་རེད། ས་རྙིང་ཀར་འབྲུག་གི་མཁས་གྲུབ་ཚད་ལྡན་རྣམས་ལ་མང་ཐོས་སྒྲུབ་བརྩོན་ཡོད་པ་གཞིར་བཞག། རྗེས་འབྲང་འགའ་ཞིག་ཐོས་བསམ་སྒོམ་སྒྲུབ་རེས་འཇོག་ཏུ་སོང་ནས་ཐོས་བསམ་མི་དགོས་པར་

[014B] ཟན་ཟ་བའི་སྦྱོར་བ་མ་བརྩམས་པར་ཟ་ལུགས་མེད་ན་དགེ་སྦྱོར་བྱེད་ལུགས་མ་ཤེས་པར་སྒོམ་ཅི་ལྟར་བྱེད། ལུང་རྟོགས་ཀྱི་ཡོན་ཏན་སྐྱེ་བ་ལ་ཆོས་འཁོར་བསྐོར་དགོས་པ་ཐོས་བསམ་གལ་ཆེ་བའི་རྟགས་རེད། དེ་མིན་ན་
སངས་རྒྱས་འཇིག་རྟེན་དུ་བྱོན་ནས་ཆོས་འཁོར་བསྐོར་ཅི་ལ་དགོས། བྱམས་འཇམ་དབྱངས་མཆོག་ཟུང་ཐམས་ཅད་ཀྱིས་ལུས་གནད་ལྟ་སྟངས་དང་ཁ་ཏོན་བྱས་པས་ཆོག། རྟོགས་པའི་ཡོན་ཏན་ཤེས་རབ་ལ་རག་ལས། ཆོས་རབ་ཏུ་རྣམ་འབྱེད་ཀྱི་
ཤེས་རབ་ཐོས་བསམ་ལ་རག་ལས་པས་ལུང་གི་ཆོས་འཁོར་བསྐོར་དགོས་སོང་བ་རེད། བསམ་གཟུགས་བརྒྱད་ཐོབ་དང། མངོན་ཤེས་ལྔ་ལྡན་གྱི་ཕྱི་རོལ་པའི་དྲང་སྲོང་ཇི་སྙེད་དང། ལྷའི་ང་རྒྱལ་གསལ་སྣང་གྲུབ་ནས་ཧཱུཾ་ཤི་ཕཊ་འགྱེལ་ཐོང་བ་ཙ་
ན་ཀྵའི་ལོ་རྒྱུས་དང། རླུང་བཟུང་ནས་ནམ་མཁའ་ལ་འཕུར་བ། གཏུམ་མོ་བསྒོམས་ནས་རས་རྐྱང་ཐུབ་པ་ལྟ་བུའི་རྫོགས་རིམ་ཆ་འདྲ་ཕྱི་རོལ་པ་ལ་ཡོད་པ་པཎྚི་ཏ་སའི་སྙིང་པོས་ཇོ་པོ་ལ་ཞུས་པ་ལྟ་བུ། སྔགས་གྲངས་བསགས་ནས་ཕུ་བཏབ་པས་ཆར་འཆད་
པར། རྨ་གསོ་བ་ལྟ་བུ་ལ་སྔགས་ཀྱི་ནུས་པ་ཟེར། རྫས་སྔགས་སྨན་དང་མ་ཁྱུད་སྤྱད་ཀྱི་ནུས་པ་བསམ་གྱིས་མི་ཁྱབ་ཅེས་ལྡུམ་བུ་འགའ་རེ་ལའང་དེ་འདྲའི་ནུས་པ་སྲིད་པས་རྟོགས་པའི་ཡོན་ཏན་ག་ལ་ཡིན། དེས་ན་རྗེ་བདག་ཉིད་ཆེན་པོ་བོད་གངས་ཅན་གྱི་
མའང་བ་ཡོངས་ཀྱི་གཙུག་རྒྱན་དུ་གྱུར་ཀྱང་དེ་ལ་ཅི་མི་སྙམ་པར་ཞབས་འབྲང་དགེ་འདུན་ལྔ་བརྒྱ་ཙམ་མིག་མཆི་མ་ཙ་རེ་བཞད་ནས་འཇམ་པའི་དབྱངས་ཀྱི་བཀའ་བཞིན་འོལ་བ་སོགས་སུ་ཕྱག་ལ་ཁྲག་རྡོལ་གྱི་བར་མཎྜལ་འབུལ་བ་སོགས་ཀྱི་དཀའ་སྤྱད་

[015A]༄༅། །དང། ཆོས་བརྒྱད་དཀར་ནག་ཁྲ་གསུམ་ཟིལ་གྱིས་མནན་ནས་ལམ་བསླབ་པ་གསུམ་ལ་སྒྲུབ་པ་སྙིང་པོར་མཛད་པའི་རྣམ་ཐར་མཐའ་དག་དང། རྗེས་འཇུག་བུ་སློབ་རྣམས་ཀྱི་བཤད་སྒྲུབ་ཟུང་འབྲེལ་གྱི་རྣམ་
ཐར༑ ད་ལྟ་དེ་འདྲ་དཀོན་ཡང་ཆོས་བརྒྱད་སྤངས་ནས་གཞུང་ལུགས་རྒྱ་མཚོར་ཐོས་བསམ་དང། ཐོས་དོན་སྒྲུབ་པ་སྙིང་པོར་བྱས་ན་ལེགས་ཞེས་ཁ་ནས་སྨྲ་བ་འདི་ཙམ་ཡན་ཆད་རྗེ་ཡབ་སྲས་ཀྱི་ཐུགས་རྗེར་གོ་ནས་རྗེས་སུ་ཡི་རངས་སྙིང་ཐག་པ་
ནས་བསྒོམ་ན་ཡི་རངས་བྱ་བའི་ཡུལ་རྒྱ་ཆེ་བའི་ཚོད་ཀྱིས་དགེ་རྩ་བསམ་གྱིས་མི་ཁྱབ་པ་སྡུད་དེ། འགྲེལ་བ་དོན་གསལ་ལས། རྗེས་སུ་ཡི་རངས་པ་ཡིད་ལ་བྱེད་པས་ནི་རང་གཞན་གྱི་དགེ་བའི་རྩ་བ་མཉམ་པ་ཉིད་ཐོབ་བོ། །ཞེས་སོ། །ཨ་རིག་དགེ་
བཤེས་འོད་ཟེར་རྒྱལ་མཚན་ཚང་གིས། རྗེ་བདག་ཉིད་ཆེན་པོའི་རྣམ་ཐར་མཁས་གྲུབ་རིན་པོ་ཆེས་བསྐྱར་དུས་ན། མི་དམན་རྣམ་དཔྱོད་མཆོག་གིས་ལེགས་བསྡམས་ཤིང། །ནས། གཅིག་ཏུ་སྒྲུབ་ལ་དགྱེས་པ་དེ་རྨད་དོ། །གསུངས་པ་རྗེའི་རྣམ་
ཐར་འཆུག་མེད་ཡིན། རྗེ་བདག་ཉིད་ཆེན་པོ་གོང་མ་རྒྱལ་པོས་གདན་དྲངས་ནས་ཁོའི་བླ་མ་བྱེད་དགོས་ཞུས་དུས། དེད་ཁམས་མི་བདེ་ཞེས་སེར་རྩེའི་བྲག་སྲུབ་ལ་ཡིབ་ནས་སྒུལ་མཚུགས། དེ་མིན་པ་རྒྱལ་ཚབ་མཁས་གྲུབ་གཉིས་ཀྱིས་མགོ་བྱས་
ས་རྙིང་ཀར་འབྲུག་དགེ་ལྡན་པའི་བླ་མའི་རིགས་སུ་ལའང་གོང་མས་དེ་འདྲ་ཞིག་སྨྲས་ན་མ་ཀིར་མི་རྒྱུག་མཁན་མེད་གསུངས་པའང་ཉམས་འཆར་ལྟ་བ་ལ་དཔྱད་ན་གོ་རྒྱུ་ཆེ། སྡིག་པ་ལ་ཡི་རངས་དང་འདུན་པ་གཅིག་དྲིལ་བྱས་ན་བྱེད་པ་པོ་དང་མཉམ་

[015B] དམག་ལ་སོགས་པ་དོན་གཅིག་ཕྱིར། །ཐམས་ཅད་བྱེད་པ་པོ་བཞིན་ལྡན། །ཞེས་དང། བློ་སྦྱོང་ལས། དགྲ་ལ་སྡུག་བསྔལ་བྱུང་ན་དགའ་པ་ཡི་རངས་གོ་ལག་ཏུ་གསུངས་པ་ལྟར་རོ། །ཆོས་འཁོར་བསྐོར་བར་
བསྐུལ་བ་ནི། རྗེ་བཙུན་བླ་མ་སོགས་ཏེ། རྗེ་བླ་མའི་དག་པ་གཉིས་ལྡན་གྱི་ཆོས་སྐུ་ནམ་མཁའི། མཁྱེན་བརྩེ་ཆུ་འཛིན་ཏེ་སྤྲིན། མདོ་སྔགས་ཟབ་རྒྱས་ཀྱི་ལུང་གི་ཆོས་འཁོར་བསྐོར་བ་ཆར་བབས་པ། སྐལ་ལྡན་གྱི་གདུལ་བྱའི་ཤེས་རྒྱུད་འཛིན་མ་སྟེ་ས་
གཞི༑ རྟོགས་པའི་ཆོས་འཁོར་མྱུ་གུའི་གཟུགས་སུ་བཀོད་དེ། ཆོས་སྐུའི་ནམ་མཁར་མཁྱེན་བརྩེའི་སྤྲིན་འཁྲིགས་པ་ལས། འགྲོ་རྣམས་ཞི་པའི་ལས་དང་ནི། །ཞེས་སོགས་ལྟར་ཕྱི་མའི་ངན་འགྲོ་ལས་སྐྱོབ་བྱེད་སྐྱབས་འགྲོ་ལས་འབྲས། སྲིད་པའི་རྒུད་པ་
སེལ་བ་ལམ་བསླབ་གསུམ། ཞི་པའི་གདུང་བ་འཕྲོག་པ་བྱམས་སྙིང་རྗེ་བྱང་སེམས། ཟབ་མོའི་ལྟ་བ། ལམ་རིམ་གཉིས་སོགས་གང་ལ་གང་འདུལ་གྱི་ལུང་གི་ཆོས་ཀྱི་ཆར་བ་རྒྱུད་བླ་མ་སོགས་ལྟར་འབད་རྩོལ་དང་བྲལ་བས་ལྷུན་གྲུབ་རྒྱུན་མི་འཆད་དུ་ཕབས་
ནས་གདུལ་བྱའི་ཤེས་རྒྱུད་ལ་རྟོགས་པའི་ཆོས་ཀྱི་མྱུ་གུ་སྐྱེ་བར་མཛད་དུ་གསོལ། ཞེས་གསོལ་བ་བཏབ་པ་ལྟར་ཞལ་གྱིས་བཞེས་ཤིང་དེ་ལྟར་དུ་བྱིན་གྱིས་བརླབས་པར་བསམ། བསྔོ་བ་ནི། བདག་གིས་ཇི་སྙེད་སོགས་ཏེ། རང་གིས་དུས་གསུམ་གྱི་ང་ཡིད་ལ་
དྲན་པར་བྱས་ནས་ཕྱག་འཚལ་བ་སོགས་ཡན་ལག་དྲུག་གིས་མཚོན་པའི་དེས་རྩ་སྔར་བསགས་ཟིན་པ། ད་ལྟ་བསགས་བཞིན་པ། མ་འོངས་པ་ན་བསགས་འགྱུར་གྱི་དགེ་བའི་དངོས་པོ་མཐའ་དག་བསྔོ་བྱའི་རྫས་དང། བསྔོ་བའི་གནས་མཁའ་ཁྱབ་ཀྱི་བསྟན་

[016A]༄༅། །འགྲོར་གང་ལ་གང་ཕན་ཏེ། སྤྱོད་འཇུག་བསྔོ་ལེ་སོགས་ལྟར་ན་ནད་གདོན་སོགས་ཉེར་འཚེས་གཙེས་བ་དེ་ལས་གྲོལ་བ། ནོར་ལོངས་སྤྱོད་བུ་དང་བྲན་འཁོར་གྱིས་དབུལ་བ་སེལ་བ། འགྲོ་བ་རིགས་དྲུག་སྤྱི་བྱེ་བྲག་གི་
སྡུག་བསྔལ་ཇི་སྙེད་བ་ལས་སྐྱོབ་བ་ནས་རྒྱུན་མཐའ་བ་རྣམས་ཤེས་སྒྲིབ་ཕྲ་མོ་ལས་གྲོལ་པའི་བར་དང། དུས་གསུམ་གྱི་རྒྱལ་བ་སྲས་བཅས་ཀྱི་འཆད་རྩོད་རྩོམ་གསུམ་བྱ་བ་ལས་ཀྱི་འཁོར་ལོ་སོགས་སྐུ་གསུང་ཐུགས་ཀྱི་མཛད་བ་མཐའ་དག་ཐུགས་
ཀྱིས་ཇི་ལྟར་བཞེད་བ་བཞིན་འགྲུབ་བ་དང། དེ་ལྟར་བསྟན་འགྲོར་སྨན་བའི་ཐབས་ལ་རིགས་མང་ཡང་གྲུབ་མཐའ་རིས་མེད་ཀྱི་ཆོས་འོ་མ་ལྟ་བུ་དང། དེ་བསྲུབ་པའི་མར་གྱི་ཉིད་ཁུ་ལྟར་བསྟན་པའི་གནད་ཀུན་ཡོངས་སུ་རྫོགས་བ་མགོ་བཤེས་
གཉེན་བསྟེན་ཚུལ་ནས་མཇུག་མི་སློབ་བའི་ཟུང་འཇུག་གི་བར་གྱི་ལམ་གྱི་རིམ་པ་ཆ་ཚང་ལ་མ་ནོར་བར་གདན་ཐོག་གཅིག་ཏུ་གྲུབ་ཞི་ལམ་གྱིས་ཉམས་སུ་བླངས་བས་ཆོག་བ་རྗེའི་ལུགས་སྲོལ་འདིའི་ཁྱད་ཆོས་ཡིན་པས་བསྟན་པའི་སྙིང་བོ་ཞེས་གསུངས་པ་
ལ་གོ་རྒྱུ་ཆེ། དེ་རིང་དུ་གསལ་བ་ནི་ཚེ་འདི་དང་སྐྱེ་བ་རེ་ཙམ་མ་ཡིན་པར་འཁོར་བམ་སྟོང་བར་དང། ནམ་མཁའ་ཇི་སྲིད་དུ་ཐོས་བསམ་སྒོམ་བས་རང་གིས་ཉམས་འོག་ཏུ་ཚུད་དེ། འཆད་རྩོད་རྩོམ་བས་གཞན་ལ་གསལ་བྱེད་ཤོག་ཅེས་རྒྱལ་བའི་མཛད་
བ་ཐམས་ཅད་བདག་ཉིད་ཀྱི་ཁུར་དུ་བསྣམས་པས་ཕན་ཡོན་བསམ་གྱིས་མི་ཁྱབ་བ་འཐོབ། དུས་གསུམ་དུ་འབྱོན་དང་འབྱོན་འགྱུར་གྱི་རྒྱལ་བ་སྲས་དང་བཅས་བའི་སྐུའི་རྣམ་པ་རྗེ་དང་འདྲ་མི་འདྲ་ཅི་ལྟར་ཡང་གསུང་རྒྱུའི་ཆོས་ལ་རྗེ་རིན་བོ་ཆེས་གསུངས་པ་

[016B] ཉམས་ལན་ལའང་འདི་ལས་ལྷག་བསྟོན་རྒྱུ་མེད་བས་བྱམས་མགོན་གྱི་དུས་སོགས་སུ་རྗེའི་བསྟན་བ་སྦེལ་མི་ནུས་བའི་སྐྱོན་ཡང་མེད་དོ། །དེ་ལྟར་བསྔོས་བས་དགེ་རྩ་ཆུད་མི་ཟ་ཞིང་ཟད་བ་མེད་བར་ཤིང་ཐོག་སྨིན་བ་ད་ལྟ་
ཉིད་དུ་ལོངས་སྒྱད་རུང་ལྟར་ཅི་ལྟར་སྨོན་བའི་འབྲས་བུ་བདེ་བླག་ཏུ་འགྲུབ་བའི་རྒྱུའི་ནུས་བ་ཐོགས་མེད་དུ་བྱིན་གྱིས་བརླབས་བར་བསམ། ཡན་ལག་བདུན་བོ་འདི་རྒྱལ་སྲས་ཀྱི་སྦྱོད་བའི་སྡོམ་ཆེ་ཤོས་ཡིན་བས་ས་མཐོན་བོ་ལ་གནས་པའི་བྱང་སེམས་རྣམས་ཀྱང་
སངས་རྒྱས་སོ་སོའི་དྲུང་དུ་བྱོན་བའི་ཚེ་འདི་ཁོ་ན་མཛད་ཚུལ་མདོ་སྡེ་རང་རང་ལ་བལྟས་ན་ཤེས་ཤིང། ཕྱག་སོགས་གོ་རིམ་བཞིན་དུ། ང་རྒྱལ་དང། སེར་སྣ་དང། དུག་གསུམ་སོགས་སྤང་བྱ་སྤྱི་དང། ཕྲག་དོག་དང། ཆོས་སྤོང་གི་ལས། བླ་མའི་ཐུགས་
ད་གྲུགས་བ། ལོག་ལྟ་རྣམས་ཀྱི་གཉེན་བོར་འགྱུར། ཆོས་འཁོར་བསྐུལ་བས་ཚེ་རབས་ཐམས་ཅད་དུ་ཆོས་དང་མཇལ། མྱ་ངན་ལས་མི་འདའ་བར་གསོལ་བས་ཚེ་སྒྲུབ་མཆོག་ཏུ་འགྱུར། བྱང་ཆུབ་ཏུ་བསྔོས་བས་དགེ་རྩ་མི་ཟད་ཅིང་འཕེལ་བ་དང། ཚོགས་
བསགས་སྒྲིབ་སྦྱངས་ལ་འདི་ལས་ལྷག་བ་མེད། འདིས་སྡིག་སྒྲིབ་འདག་སྟེ། སྤང་བྱའི་གཉེན་བོ་བསྐྱེད་ན་སྤང་བྱ་འཇོམས་བའི་ཕྱིར། ཚོགས་རྫོགས་ཏེ། སངས་རྒྱས་བྱང་སེམས་ལ་ཁྲོ་བའི་སེམས་ཀྱིས་བལྟས་ཀྱང་ཕན་ཡོན་འཐོབ་ན་དད་བས་
ཕྱག་མཆོད་སོགས་སྨོས་མི་དགོས་བའི་ཕྱིར། འདིར་ཚོགས་རྫོགས་བ་ནི་ཕན་ཡོན་ཐོབ་པ་ལ་བྱེད། ཆོས་སྤོང་དང། ལས་འབྲས་མེད་བར་ལྟ་བའི་ལོག་ལྟ་གཉིས་སྡིག་བའི་ལྕི་ཤོས་ཡིན་པས། མདོ་ལས་ཀྱང། ལོག་སྤྱོད་རྣམས་ནི་མ་གཏོགས་སོ།།

[017A]༄༅། །ཞེས་གསུངས། བཤེས་སྤྲིངས་ལས། གང་ཟག་ལོག་པར་ལྟ་བས་དགེ་སྤྱད་ཀྱང། །ཐམས་ཅད་རྣམ་པར་སྨིན་པ་མི་བཟང་ལྡན། །ཞེས་པར། དགེ་རྩ་ལ་འབྲས་བུ་ཡིད་མིའོ་འབྱུང་ཚུལ་མེད་པས་སྔར་ལམ་རིམ་བཤད་ལུང་སྐབས་འཕྲོས་པ་
དང༑ རྒྱལ་མཁན་ཆེན་ཚང་ལ་ཞུས་པར། འདི་བླ་མ་ལ་སྨོད་པའི་ལོག་ལྟ་ལ་བྱེད་པ་འདྲ་ཞེས་ཤེས་བྱེད་དང་བཅས་གོ་བསྟེར་ཚབ་ཆེ་བའི་ལན་གནང། ཕྱིས་ལམ་རིམ་སོགས་ལ་ཞིབ་ཏུ་བལྟས་པར། ལོག་ལྟས་སྔར་ཡོད་ཀྱི་དགེ་རྩ་བཅད། སླར་ཅུང་ཟད་རེ་བསགས་
ཀྱང་བསམ་བའི་སྟོབས་ཀྱིས་མཐུ་ཆུང་ཞིང། འབྲས་བུ་ངན་འགྲོ་སོགས་སུ་རྣམ་སྨིན་ཡིད་དུ་མི་འོང་བ་དང་འགྲོགས་ནས་སྤྱོད་དགོས་པ། སྦྱིན་པའི་ལོངས་སྤྱོད་དག་ནི་འགྲོ་ངན་ནའང། །སྐྱེ་བོ་ཚུལ་ཁྲིམས་རྐང་བ་ཉམས་ལས་འབྱུང། །ཞེས་པ་དང་ཕྱོགས་འདྲ་འམ་
སྙམ༑ ལས་འབྲས་ལ་ཡིད་མི་ཆེས་པའང་དེ་དང་ཉེ་ཞིང་རྣམ་སྨིན་ལྕི་བས། ལས་འབྲས་ལ་ཡིད་ཆེས་ཀྱི་དད་པ་ལ་འཇིག་རྟེན་པའི་ཡང་དག་པའི་ལྟ་བ་ཞེས་བདེ་ལེགས་ཐམས་ཅད་ཀྱི་རྩ་བར་གསུངས་སོ། །སྤྲོ་ན། སྐབས་འདིར་མཎྜལ་ཀྱང་ཕུལ། དེ་ནས་རྒྱས་པར་བྱེད་
ན༑ དཔལ་ལྡན་ས་གསུམ་མ། མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་བཏོན་ཏེ། ས་གསུམ་གྱི་འགྲོ་བ་ལ་ཐར་བ་དང་ཐམས་ཅད་མཁྱེན་པའི་ལམ་སྟོན་པའི་མིག་གཅིག་པུ་དང། ཐར་བར་འཁྲིད་པའི་དེད་དཔོན་སངས་རྒྱས་གྲངས་
མེད་བྱོན་ཀྱང་འདུལ་བར་མ་ནུས་པའི་འགྲོ་བ་ལ་དགེ་བའི་བཤེས་གཉེན་གྱི་རྣམ་པར་སྤྲུལ་ནས་རྒྱལ་བའི་དགོངས་པ་ཡོངས་སུ་རྫོགས་པར་བསྟན་པས་རྒྱལ་བ་ཀུན་ལས་ལྷག་པའི་ཐུགས་རྗེ་དང་ལྡན་པ་སོགས་ཚིག་རིས་ལྟར་གྱི་དོན་དྲན་ནས་རྗེས་སུ་ཡི་རང་དང། དད་པ་

[017B] རྗེ་ཉིད་ཀྱི་ལུང་རྟོགས་ཀྱི་ཡོན་ཏན་དེ་ལྟ་བུ་ད་ལྟ་ཉིད་དུ་བདག་ལ་སྩལ་ནས་མགོན་པོ་ཁྱེད་དང་འདྲ་བར་བྱིན་གྱིས་བརླབ་ཏུ་གསོལ། །ཞེས་དལ་བུས་བརྗོད་པ་ཆོས་སྤྱོད་གསོལ་འདེབས་ཀྱི་རིགས་ཐམས་ཅད་ཀྱི་འདོན་ཚུལ་ཡིན་ཞེས་ཁྲི་བསོད་ནམས་དབང་རྒྱལ་གསུངས་
ཁྲི་ནམ་མཁའ་བཟང་པོ་ཆོས་སྤྱོད་གཞན་ལས་ཀྱང་འདི་ལ་ཐུགས་གཙིགས་ཆེ་ཞིང། བྱམས་པ་རིན་པོ་ཆེས་སྐབས་སྐབས་སུ་སེ་འབྲས་ལ་མང་ཇ་བཏང་ནས་སྐྱབས་འཇུག་མི་ཞུ་ཡང་དཔལ་ལྡན་ས་གསུམ་མ་རེ་ངེས་ཅན་དུ་འདོན་པས། རྒྱུས་ཡོད་རྣམས་ཕུར་བུ་ལྕག་གི་
མང་ཇ་རེད་ཅེས་ཤེས་པ་ཡོད་གསུངས། འདི་ལ་གཞན་ཕྱོགས་པ་འགའ་རེས་ས་གསུམ་གྱི་མིག་ཡིན་ནས་གསུམ་ལ་མིག་གཅིག་ལས་མད་པར་ཐལ་བ་དང། རྒྱལ་བ་ཀུན་ལས་ལྷག་ན་སངས་རྒྱས་ཐམས་ཅད་མཉམ་པ་ཉིད་གསུམ་གྱིས་མི་མཉམ་པར་ཐལ་བའི་སྐྱོན་བརྗོད་པ་
གང་ཟག་རང་རང་ལ་མིག་ཏུ་འགྱུར་ཚུལ་དང། རྒྱལ་བ་ཐམས་ཅད་ལས་བཀའ་དྲིན་ཆེ་ཚུལ་ཡོད་པ་མ་གོ་བས་ལན་ཞིང། སྤྱིར་ན་ཡང། མིག་གཅིག་ཡིན་ཀྱང། ཀུན་གྱི་གཟུགས་མིག་གིས་མཐོང་དགོས་པ་དང། སངས་རྒྱས་གཞན་ཐམས་ཅད་དངོས་སུ་མ་མཐོང་ཞིང། རྗེའི་
བཀའ་དྲིན་ལ་བརྟེན་ནས་རང་རང་སངས་རྒྱས་ཀྱི་བསྟན་པ་དང་མཇལ། བསྟན་པ་ཕྱོགས་བཅུར་འཕེལ་པས་ཐ་ན་ཟན་ཁམས་གཅིག་སྤྱོད་པ་ཚུན་ཆད་ཀྱི་སྟེང་ན་རྗེའི་བཀའ་དྲིན་དང་འཕྲིན་ལས་ཀྱི་འཇུག་པ་ཡོད་ཚུལ་ཤེས་ན་བསམ་གྱིས་མི་ཁྱབ་པའི་གནས་དད་པར་བྱ་བ་ཁོ་ནའོ། །འདིའི་
ཚིག་དོན་ཞིབ་ཏུ་ཤེས་པར་འདོད་ན། དྭགས་པོ་ངག་དབང་གྲགས་པ་དང། ཀོའུ་བ་ཆོས་རྒྱ་མཚོའི་ས་བཅད། པཎ་ཆེན་བློ་བཟང་ཆོས་རྒྱན། འཇམ་དབྱངས་ཤེས་རབ། ར་རོང་ངག་དབང་ཆོས་གྲགས་ཀྱི་ཊིཀྐ་སོགས་སུ་བལྟའོ། །དམིགས་བརྩེ་མ་ནི། རྗེ་བདག་ཉིད་ཆེན་པོས་

[018A]༄༅། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །གངས་ཅན་མཁས་པའི་གཙུག་རྒྱན་རེད་མདའ་པ། །གཞོན་ནུ་བློ་གྲོས་ཞབས་ལ་གསོལ་པ་འདེབས། །ཞེས་སྦྱར་བར་
རེད་མདའ་བས་འདི་ཁྱེད་རང་ལ་འོས་ཞེས་ད་ལྟའི་འདི་ལྟར་ཚིག་བསྒྱུར་ནས་རྗེའི་གསོལ་འདེབས་སུ་བྱས་པ་དང། དོན་དངོས་གནས་ལ་རྗེ་བཙུན་འཇམ་པའི་དབྱངས་ཀྱི་གསུང་གི་ཆ་ཤས་དེར་ཤར་བ་བཀའ་གང་མས་གླེགས་བམ་ལས། བདག་གི་སྤྲུལ་པ་དམ་པ་ཞིག་
རེས་འགའ་དགེ་སློང་ཉིད་དུ་སྤྲུལ། །ཞེས་པས་རྗེ་རིན་པོ་ཆེ་གཙོ་བོར་བསྟན། རེས་འགའ་གསོལ་འདེབས་དབྱངས་ཀྱི་གཟུགས། །ཞེས་པས་དམིགས་བརྩེ་མ་སོགས་དང། རེས་འགའ་ཡིག་འབྲུག་གཟུངས་ཀྱི་གཟུགས། །ཞེས་བས་སྐུ་འབུམ་ཙནྡན་གྱི་ཡི་གེ་སོགས་
བསྟན་བ་གསུང་རྒྱུན་ཡིན་པས་མཐའ་གཅིག་ཏུ་རེ་རེ་ཁོ་ན་ཡིན་པའི་ངེས་པ་རང་མེད། འདིའི་སྒོས་གསོལ་བ་འདེབས་པ་ལ་ཕྱི་མཚུངས་པ་གསལ་བྱེད་ཀྱི་སྒོ་ནས་གསོལ་བ་འདེབས་པ། ནང་ཡོན་ཏན་དེ་ལྡན་གྱི་སྒོ་ནས་གསོལ་བ་འདེབས་པ། གསང་བ་ལྷག་པའི་ལྷ་
དང་ངོ་བོ་དབྱེར་མེད་དུ་གསོལ་བ་འདེབས་པ་གསུམ། དང་པོ་ནི། ཚིག་རིས་ལྟར་ན་རྒྱལ་སྲས་རྣམས་ཀྱི་ཁྲོད་ན་མཁྱེན་བརྩེའི་ཡོན་ཏན་འཇམ་དབྱངས་དང་སྤྱན་རས་གཟིགས་འགྲན་ཟླ་དང་བྲལ་བ་ལྟར་བོང་གངས་ཅན་གྱི་མཁས་པ་ཡོངས་ཀྱི་ནང་ན་འཆད་རྩོད་
རྩོམ་གསུམ་ལ་མཁས་པའི་ཡོན་ཏན་རྗེ་བདག་ཉིད་ཆེན་པོ་འགྲན་ཟླ་མེད་ཅེས་དེ་གཉིས་ཀྱི་མཁྱེན་བརྩེ་དཔེར་བཀོད་ནས་མཚུངས་འདྲ་སྦྱར་ཏེ་ལུང་གི་ཡོན་ཏན་དྲན་ནས་གསོལ་བ་འདེབས་པ་རྗེ་བླ་མའི་ཕྱི་སྒྲུབ་དང། གཉིས་པ་ནི། མཁྱེན་བརྩེ་རྗེ་བཙུན་

[018B] དེ་གཉིས་ཀྱི་ཐུགས་རྒྱུད་ལ་ཡོན་ཏན་ཅི་ཙམ་མངའ་བ་དེ་ལྟ་བུ་རྗེ་ལའང་མངའ་བར་ཐག་བཅད་དེ་སྒྲུབ་བའི་ཡོན་ཏན་ནམ། ཐབས་ཤེས་དང། སྲིད་ཞིའི་མཐའ་ལ་མི་གནས་པའི་རྟོགས་པའི་ཡོན་
ཏན་དྲན་ནས་གསོལ་བ་འདེབས་པ་རྗེ་བླ་མའི་ནང་སྒྲུབ་དང། དེ་གཉིས་ལ་དམིགས་བརྩེ་མ་ཡོངས་གྲགས་འཇམ་དབྱངས། སྤྱན་རས་གཟིགས། རྗེ་དང་སུམ་སྐོར་གྱིས་ཆོག་ཅིང། དང་པོ་ལ་མཁྱེན་བརྩེ་ནུས་གསུམ་རིགས་གསུམ་དང་འདྲ་མཚུངས་སྦྱར་བ་དང། གཉིས་པ་ལ་
རིགས་གསུམ་གྱི་མཁྱེན་བརྩེ་ནུས་གསུམ་ཅི་ཙམ་པ་དེ་ཙམ་རྗེའི་ཐུགས་རྒྱུད་ལ་མངའ་ཞེས་གསུངས་པའི་སྐབས་ཀྱང་ཡོད་དོ། །གསུམ་པ་ནི། འཕགས་པ་རིགས་གསུམ་མགོན་པོ་ལ་མཁྱེན་བརྩེ་ནུས་པའི་ཡོན་ཏན་ཅི་ལྟར་མངའ་བ་དེ་ཙམ་རྗེ་ཡབ་སྲས་ལ་མངའ་བ་
ཙམ་དུ་མ་ཟད། རྒྱལ་བ་ཐམས་ཅད་ཀྱི་མཁྱེན་བརྩེ་ནུས་པའི་རང་གཟུགས་རྡོ་རྗེ་གསུམ་མམ་རིགས་གསུམ་གྱི་མགོན་པོ་དེ་ཉིད་དགེ་བའི་བཤེས་གཉེན་གྱི་རྣམ་པར་རོལ་བ་རྗེ་བདག་ཉིད་ཆེན་པོར་ཐག་བཅད་དེ་ངོ་བོ་དབྱེར་མེད་དུ་བྱས་ནས། མཁྱེན་བརྩེ་ནུས་གསུམ་
སོགས་སྤངས་རྟོགས་ཡོངས་རྫོགས་ཀྱི་ཡོན་ཏན་དྲན་ནས་དམིགས་བརྩེ་མར། བདུད་དབུང་མ་ལུས་འཇོམས་མཛད་གསང་བའི་བདག་ཅེས་པའམ། མཐུ་སྟོབས་མ་ལུས་འཛིན་མཛད་གསང་བའི་བདག་ཅེས་པ་གང་རིགས་སྦྱར་ཏེ་རིགས་གསུམ་མགོན་པོ་དང་
རྗེ་བདག་ཉིད་ཆེན་པོ་སྟེ་བཞི་སྐོར་དུ་བྱས་ནས་གསོལ་པ་འདེབས་ཤིང་འདིར་རྗེའི་གནས་གསུམ་དུ་རིགས་གསུམ་དངོས་སུ་བཀོད་ཀྱང་ཆོག། འཇམ་དབྱངས་བདེ་བའི་རྡོ་རྗེའི་ཁྲིད་ཡིག་ཏུ། དབྱེར་མེད་དུ་སྒྲུབ་ཚུལ་གྱི་ལུང་རིགས་དང། ངོ་མཚར་བའི་གསུང་རྒྱུན་ཞལ་

[019A]
[019B]

[020A]༄༅། །ཉིད་དང་སེམས་རོ་གཅིག་ཏུ་ཞུགས་ཏེ་དྲི་མས་བསླད་པ་མ་ཞུགས་པའི་སེམས་ཀྱི་རང་བཞིན་མངོན་དུ་གྱུར་པ་ལ་སངས་རྒྱས་ཞེས་ཐ་སྙད་བཏགས། རང་བཞིན་རྣམ་དག་དང། གློ་བུར་རྣམ་དག་གཉིས་ཚོགས་ཀྱི་
སྣང་ཆ་དེར་མདོ་ལྟར་ན་འོག་མིན་དང། སྔགས་ལྟར་ན་སྣོད་ཐམས་ཅད་གཞལ་ཡས་ཁང་དང། བཅུད་ཐམས་ཅད་ལྷའི་རྣམ་རོལ་ཏུ་གྲུབ། ཕལ་ཆེར་ལ་འོག་མིན་ཀྱང་རྒྱ་ནག་ཕོ་བྲང་དང། ལྷ་ས་ལྟ་བུའི་ས་ཆ་ཞིག་ན་ཁང་བཟང་རྒྱ་ཆེན་པོ་ཞིག་གི་
ནང་ཁྲི་མཐོན་པོའི་སྟེང་ན་ལོངས་སྐུ་རྒྱན་ཆ་ལུགས་ཅན་ཚོགས་འཚོགས་པ་ལྟར་འཁོར་མང་པོས་བསྐོར་ནས་ཡོད་པའི་ཚུགས་ཐུབ་ཅིག་འཆར་ཀྱང་དྲི་མས་དག་པའི་སེམས་ཐུགས་དང། དེའི་བཞོན་པའི་རླུང་རྟེན་དང་རྟེན་པའི་གཟུགས་སྐུ། དེའི་གདངས་
གསུང་དུ་འཆར་ཞིང། སངས་རྒྱས་ཐམས་ཅད་ལ་འོག་མིན་རེ་ཡོད་པ་ནམ་མཁའི་མཐའ་ཁྱབ་ཀྱི་འཇིག་རྟེན་གྱི་ཁམས་ཡིན་ཀྱང་ཡེ་ཤེས་ཀྱི་རང་བཞིན་ཡིན་པས་གཟུགས་ཅན་གཞན་ལྟར་གཅིག་གཅིག་གིས་གོ་མི་འགོག། དྲི་མས་དག་པའི་རང་བཞིན་རྣམ་དག་གི་
སྟོང་ཉིད་དེ་ལ་རྒྱལ་བ་ཐམས་ཅད་ཀྱི་ཐུགས་རོ་གཅིག་ཏུ་ཞུགས་ནས་ཆོས་སྐུ་ངོ་བོ་དབྱེར་མེད་དུ་སོང་བ་དེའི་ཀློང་ནས་སངས་རྒྱས་སྟོང། བདེ་གསང་འཇིག་གསུམ་སོགས་སྤྲུལ་བ་མུ་མེད་མཛད་པས་མཁྱེན་བརྩེ་ནུས་གསུམ་གྱི་ཆ་ལ་རིགས་གསུམ་མགོན་པོར་བཏགས་
ཆོག༑ སངས་རྒྱས་སྟོང་སོགས་རྒྱུད་ཐ་དད་པའང་ཁས་ལེན་དགོས་ཀྱང་ཐམས་ཅད་ཆོས་སྐུ་དབྱེར་མེད་ཀྱི་ཀློང་ནས་ཤར་བ་འདྲ་བས་གང་ཟག་རེ་རེ་དང་རྒྱུད་གཅིག་པའི་སངས་རྒྱས་སྟོང་སོགས་འཇོག་པ་སྐུའི་རྣམ་པ་དང་གནས་སྐབས་ཀྱི་མཛད་པ་སྟོན་ལུགས་ཀྱིས་

[020B] མདོ་སྡེ་རྒྱན་ལས། ཀླུང་དག་ས་ཡི་འོག་ཏུ་མ་སོང་བར། །ནས། སེམས་ཅན་ཚོགས་ཆེའི་ཉེ་བར་སྤྱད་པ་ཆེ། །ཞེས་དཔེ་དང་བཅས་གསུངས། དེའི་གནད་ཀྱིས་སངས་རྒྱས་གཅིག་གིས་སེམས་ཅན་གྱི་དོན་བྱས་ན་སངས་རྒྱས་ཐམས་ཅད་ཀྱིས་དེའི་དོན་མཛད་
བར་འགྲོ་བས་སངས་རྒྱས་ཐམས་ཅད་ཚོགས་དང་ཆོས་སྐུ་འཕྲིན་ལས་འགྲོ་དོན་མཉམ་པར་གསུངས་ཤིང། སྐྱོན་ཀུན་ཟད། ཡོན་ཏན་ཀུན་ལྡན་ཞེས་པའང་དེ་ལྟར་གོ་དགོས། དམིགས་བརྩེ་མ་འདི་ལ་བརྟེན་ནས་ལྷ་ཞི་ཁྲོ་རབ་འབྱམས་ཀྱི་ལས་ཚོགས་སྒྲུབ་ཆོག་པའི་རྩ་
བའང་འདི་ལ་ཐུག་ཅེས་བླ་མ་རྣམས་གསུངས། རྗེའི་གནས་གསུམ་གྱི་རིགས་གསུམ་སོ་སོའི་ཐུགས་ཀར་རང་རང་གི་ས་བོན་ལ་རང་རང་གི་སྔགས་ཀྱིས་བསྐོར་བར་མོས་ནས་ཨ་ར་པ་ཙ། མ་ཎི། བཛྲ་པཱ་ཎི་དང་དམིགས་བརྩེ་མ་བཟླས་ནས་སོ་སོའི་ལས་ཚོགས་རྣམས་ཀྱང་
སྦྱར་ཆོག། བདེ་ལམ་དུ་ཚོགས་ཞིང་གི་གནས་ལྔར་ཡི་གེ་ལྔ་བཀོད་པ་ལུས་དཀྱིལ་དང། གང་འདུལ་གྱི་སྤྲུལ་བ་འཕྲོ་བ་དཀྱིལ་འཁོར་རྒྱལ་མཆོག་གི་མཛད་པ་དང་གནད་འདྲ་བས་འདིར་ཡང་རྗེ་དང་རིགས་གསུམ་གྱི་ཐུགས་ཀའི་འོད་ཟེར་གྱིས་དོན་གཉིས་བྱེད་པ་
དང། དཀྱིལ་འཁོར་རྒྱལ་མཆོག་གི་མཛད་པའི་སྐབས་ལྟར་ཉམས་ལེན་བསྐྱངས་ཆོག། དགོས་པ་ཁྱད་པར་ཅན་གྱི་ཚེ་རྗེའི་ཐུགས་ཀར་ལྷ་གང་བཀོད་ཀྱང་ཆོག། ཁྱད་པར་ཤེས་རབ་སྒྲུབ་པ་ལ་བཀའ་བབས་ཆེ་བས་རྗེའི་ཐུགས་ཀར་འཇམ་དབྱངས་བཀོད་ནས་གང་
བློ་མ་དང། དམིགས་བརྩེ་མས་གསོལ་བ་བཏབ་པས་ཕྱག་གི་རལ་གྲིའི་ཡུ་བ་ཐུགས་ཀར་གཏད་པའི་རྩེ་མོ་རང་གི་ཚངས་བུག་ཏུ་ཟུག། དེ་ལས་བདུད་རྩིའི་རྒྱུན་གྱིས་སྡིག་སྒྲིབ་དང་རྨོངས་མུན་བསལ་ནས་ཤེས་རབ་ཀྱི་སྣང་བ་རྒྱས་པ་དང། ཐུགས་ཀར་དཧིཿ་འམ་

[021A]
[021B]

[022A]༄༅། །གཟིགས་བཀོད་པ་སྐུ་ནོར་བུ་མཛོད་འཛིན། མགྲིན་པར་འཇམ་དབྱངས་བཀོད་པ་གསུང་ཉི་མ་སྣང་བྱེད། ཐུགས་ཀར་ཕྱག་རྡོར་བཀོད་པ་ཐུགས་གསང་བ་མཛོད་འཛིན་དང། དེའི་དང་པོ་ལ་བརྟེན་ནས་ཕྱི་
སྒྲུབ༑ གཉིས་པ་ལ་བརྟེན་ནས་ནང་སྒྲུབ། གསུམ་པ་ལ་བརྟེན་ནས་གསང་སྒྲུབ་དང། དེ་རེ་རེ་ལ་ཕྱི་ནང་གསང་གསུམ་ཕྱེ་བས་དགུ་སྐོར་སོགས་ཀྱི་མིང་ཐོ་ཙམ་རྗེ་ཆོས་ཀྱི་རྡོ་རྗེའི་གསུང་རྒྱུན་དབེན་ས་བཀའ་འབུམ་དུ་བཞུགས་པ་ལྟར་རོ། །
སྐུ་ནོར་བུ་མཛོད་འཛིན་སོགས་རིགས་གསུམ་གྱི་མཚན་གྱི་རྣམ་གྲངས་དང། དམིགས་བརྩེ་མའི་ས་བཅད་དུའང་སྦྱར་ཆོག། དེ་ལྟར་གསོལ་བ་བཏབ་ནས་དངོས་གྲུབ་ཞུ་བ་ལ། འཇམ་དབྱངས་ཆོས་སྐོར་ལས། མ་དག་འཁྲུད་ཅིང་མི་ཤེས་བསལ།།
ཞེས་གསུངས་པ་འདིའི་མི་ཤེས་པ་བསལ་བ་སྦྱོར་བའི་ཁུངས་སུ་བསྡུས་པ་དང། དངོས་གཞིའི་དམིགས་སྐོར་བདུན་གྱི་དབྱེ་གཞིར་བྱས་པ་གཉིས་འདུག། གང་ལྟར་སྔོན་དུ་འགྲོ་བ་མ་དག་པ་འཁྲུད་པའི་དམིགས་པ་ནི། རྗེ་ཡབ་སྲས་གསུམ་གྱི་
ཐུགས་ཀ་ནས་འོད་ཀྱི་སྦུ་གུ་དཀར་པོ་གསུམ་བྱུང་བ་རང་གི་སྤྱི་བོ་ནས་སོར་བཞིའི་འཚམས་སུ་འདྲེས་ཏེ་སྣེ་མོ་རང་གི་ཚངས་བུག་ཏུ་ཟུག། དེའི་ནང་ནས་ངོ་བོ་ཡབ་སྲས་གསུམ་གྱི་མཁྱེན་བརྩེ་ནུས་གསུམ་གྱི་རང་བཞིན་ལ། རྣམ་པ་ཞི་བའི་ལས་དང་སྒྲིབ་སྦྱོང་
གི་རྟེན་འབྲེལ་དུ་བདུད་རྩི་དཀར་པོ་འོ་མའི་རྒྱུན་ལྟ་བུ་དང། དམིགས་བསལ་ནད་ཞི་བ་ལ་དེ་དང་དེའི་གཉེན་བོར་གྱུར་པའི་སྨན་གྱི་རང་བཞིན་གྱི་བདུད་རྩིའི་རྒྱུན་བབས་པ་ཚངས་བུག་ནས་ཞུགས། རྐང་མཐིལ་གྱི་སེན་མོའི་རྡུལ་ཕྲ་རབ་ཡན་ཆད་ཕྱེམ་ལ་ཆུ་

[022B] རྩ་བ་མ་རིག་པ་ས་བོན་དང་བཅས་པ་ཉོན་སྒྲིབ་དང། དེ་དག་གི་བག་ཆགས་ཤེས་སྒྲིབ། ཁྱད་པར་རྨོངས་
མུན་ཐམས་ཅད་དུད་ཁུ་དང་སོལ་ཁུའི་རྣམ་པ། རླུང་མཁྲིས་པད་ཀན་སོགས་འབྱུང་བ་འཁྲུགས་པའི་ནད་རྣམས་རྣག་ཁྲག་ཆུ་སེར་ལྗན་ལྗིན། སྟེང་འོག་བར་གསུམ་གྱི་གདོན་བགེགས་རྣམས་སྡོམ་སྡིག་སྦལ་ལྕོང་སོགས་སྲོག་ཆགས་མི་སྡུག་པའི་རྣམ་པར་
དབང་བོའི་སྒོ་དང་བ་སྤུའི་བུ་ག་ཐམས་ཅད་ནས་ལྷག་མེད་དུ་ཐོན་ཏེ་ལུས་ཤེལ་བུམ་དུ་མར་མེ་སྦར་བ་ལྟར་དྭངས་གསལ་འོད་ཀྱི་རང་བཞིན་ཅན་དུ་གྱུར་པར་བསམ། ནད་གདོན་སོགས་གང་ནས་ནས་ཕྱིར་ཐོན་ཏེ་བདུད་རྩིའི་རང་བཞིན་གྱི་གླུད་དང་གཏོར་མས་ནད་
བདག་རྣམས་ངོམས་ཤིང་ཚིམ་ནས་གནོད་འཚེའི་བསམ་སྦྱོར་དང་བྲལ་ཏེ་བྱང་ཆུབ་ཀྱི་སེམས་ཁྱད་པར་ཅན་སྐྱེས་པར་བསམ་པ་དང། རྗེའི་ཐུགས་ཀ་ནས་འོད་ཟེར་འཕྲོས་པས་གནོད་བྱེད་རྣམས་བཀུག་སྟེ་མདུན་དུ་ཐ་མལ་བའི་རྣམ་པར་འཁོད་པ་ལ་བདུད་རྩི་
འབེབས་སྦྱང་དང། རྗེའི་གསུང་ཐོས་པ་ཙམ་གྱིས་དད་ནས་སྔར་བཏང་བའི་ནད་ལ་སོགས་པ་ཕྱིར་བླངས་ཏེ་རྗེའི་གདུལ་བྱར་གྱུར་པའི་མོས་པ་དང། གཙོ་ཆེར་སྡིག་སྒྲིབ་སྦྱངས་ན་ནད་གདོན་ཞར་ལ་ཁེགས། མི་དགེ་བའི་ལས་སྣང་གདོན་བགེགས་སུ་
འཆར་བ། གཟུང་འཛིན་རྣམ་རྟོག་འཁྲུལ་བའི་གྲོང་ཁྱེར་དུ། །ཞེས་སོགས་ལྟར་མ་རིག་པའི་དབང་གིས་ཉོན་མོངས་པ་སྐྱེས། དེས་ལས་བསགས་ཏེ་རིགས་དྲུག་གི་གྲོང་ཁྱེར་དུ་འཁྱམས། དེར་ཕ་མ་ཉེ་དུ་སོགས་ཐམས་ཅད་རྟོག་པས་བཏགས་ཙམ་

[023A]༄༅། །དང་གཅོ་ཆེར་ལས་སྣང་གིས་བཞག། གདོན་བགེགས་ལ་གང་ཟག་ཡིན་མིན་དུ་མ་ཡོད་ཆོག་པ་དམྱལ་བའི་གཤིན་རྗེ་གང་ཟག་ཡིན་མིན་གྲུབ་མཐའ་སོ་སོས་རྩོད་ཚུལ་ལས་ཤེས། གདོན་བགེགས་ལའང་ཕམ་དང་
གཉེན་ཡོད་པས་ཐམས་ཅད་ལ་གནོད་པ་མིན་ཀྱང་རང་རང་གི་ལས་སྣང་གིས་གནོད་པས་སྡིག་བདག་ན་ལས་སྣང་རང་ཤུགས་ཀྱིས་ཞི་འགྲོ། དམིགས་པ་འདི་ལྟར་དམིགས་བརྩེ་མ་བགྲད་ན་དེ་ལས་ལྷག་པའི་སྒྲིབ་སྦྱོང་དང་རིམ་གྲོ་མེད་པས་ཡིད་ཆེས་ཀྱི་དད་
གུས་གལ་ཆེ། མནན་གཏད་སོགས་ལ་ཡང་འདིའི་འོད་ཟེར་གྱིས་བསྒྱུར་སྦྱངས་བྱས་ནས་རྗེ་དང་རིགས་གསུམ་མགོན་བོས་མ་ལོན་ན་གཞན་གྱིས་དཀའ། རྒྱུན་པར་སྡིག་སྒྲིབ་ཐམས་ཅད་མུན་ཁུར་དུ་ཉི་ཟེར་ཞུགས་པ་ལྟར་གར་སོང་ཆ་མེད་དུ་བསལ་པའི་
མོས་པ་དང། སྡིག་པའི་འཁོར་གསུམ་མི་དམིགས་པའི་སྟོང་སྦྱངས་ནན་ཏན་བྱས་ན་སྟོབས་ཆེ་གསུངས། དངོས་གཞི་ལ། འདི་དང་ཞི་ཁྲོ་སྦྲགས་སྒྲུབ་སོགས་འཇམ་དབྱངས་ཆོས་སྐོར་གྱི་མན་ངག་ཡིན་པས་ཤེས་རབ་སྒྲུབ་པ་རྩལ་དུ་བཏོན་ཏེ། སྐུ་ཡིས་ཆེ་
ཞིང་གསུང་གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་རྩོམ་པའོ། །ཞེས་སྐུའི་སྒོ་ནས་ཤེས་རབ་ཆེ་བསྒྲུབ་པ། གསུང་གི་སྒོ་ནས་ཤེས་རབ་གསལ་བ་སྒྲུབ་པ། ཐུགས་ས་བོན་
གྱི་སྒོ་ནས་ཤེས་རབ་མྱུར་བ་སྒྲུབ་པ། ཕྱག་མཚན་གྱི་སྒོ་ནས་ཟབ་པའི་ཤེས་རབ་སྒྲུབ་པ། གླེགས་བམ་གྱི་སྒོ་ནས་འཆད་པའི་ཤེས་རབ་སྒྲུབ་པ། རལ་གྲིའི་འཁོར་ལོའི་སྒོ་ནས་རྩོད་པའི་ཤེས་རབ་སྒྲུབ་པ། གླེགས་རལ་གཉིས་ཀའི་སྒོ་ནས་རྩོམ་པའི་

[023B] དང་པོ་ནི། མ་དག་པ་འཁྲུད་པའི་དམིགས་པ་གོང་ལྟར་ལ། ཁྱད་པར་རྒྱལ་བའི་གསུང་རབ་ཀྱི་དགོངས་དོན་དང་བླང་དོར་གྱི་གནས་རྣམས་རང་སྟོབས་ཀྱིས་འབྱེད་བ་ལ་རྨོངས་པ་ཐམས་ཅད་བསལ་བའི་མོས་པ་དང། སླར་ཡང་
དམིགས་བརྩེམ་བགྲང་ནས་གསོལ་བ་བཏབ་པས་འོད་ཀྱི་སྦུ་གུ་ལས་བདུད་རྩི་འཇམ་དབྱངས་དམར་སེར་གྱི་ཁ་དོག་ལྟར་ཤེས་རབ་རྒྱས་པའི་རྟེན་འབྲེལ་དུ་སེར་པོ། དངོས་སྒྲུབ་མྱུར་དུ་འགུགས་པའི་རྟེན་འགྲེལ་དུ་དམར་པོ་སྟེ་དམར་སེར་འོད་དང་འོད་ཟེར་འབར་བའི་རྒྱུན་
འབབ་བཞིན་པ་ཡིན་ཀྱང་རྒྱ་མཚོ་ཆེན་པོའི་ནང་ཆར་བབས་པས་མི་ངོམས་པ་ལྟར་སྒྲ་སེན་ཚུན་ཆད་གཏམས་པར་མོས་ནས་བདུད་རྩི་དེ་ལ་དམིགས་པ་ཅུང་ཟད་གཏང། དེ་ནས་བདུད་རྩིའི་རྡུལ་ཕྲ་རབ་རེ་རེ་ནས་རྗེ་བཙུན་འཇམ་དབྱངས་དམར་སེར་གཡས་རལ་གྲི་དང་
གཡོན་གླེགས་བམ་འཛིན་པའམ། འཇམ་དབྱངས་གང་རིགས་ཀྱི་ལྷའི་སྐུ་འོད་ཟེར་དང་བཅས་པས་ལུས་ཐམས་ཅད་གང། དེ་རྣམས་ལས་འོད་ཟེར་འཕྲོས་པས་ཕྱོགས་བཅུའི་ཞིང་ཁམས་ཐམས་ཅད་ཁྱབ། འོད་ཟེར་གྱི་སྣེ་ལ་མཆོད་པའི་ལྷ་མོ་མཆོད་
རྫས་སྣ་ཚོགས་ཐོགས་པ་དཔག་མེད་སྤྲོས་ནས་རྒྱལ་བ་ཐམས་ཅད་མཆོད་པས་མཉེས་པར་བྱས། དེ་དང་མཉམ་དུ་རྗེ་ཡབ་སྲས་ཀྱི་ཐུགས་ཀ་ནས་ཀྱང་འོད་ཟེར་དཔག་མེད་འཕྲོས་པས་སྲས་བཅས་རྒྱལ་བའི་ཐུགས་རྒྱུད་བསྐུལ་ཏེ་མཁྱེན་པའི་ཡེ་ཤེས་ཐམས་ཅད་རྗེ་
བཙུན་འཇམ་དབྱངས་ཀྱི་སྐུ་ཆེ་བ་རི་རབ། བར་བ་རི་ཕྲན། ཆུང་བ་མི་ཚད། ཡང་ཆུང་རྡུལ་ཕྲན་ཙམ་པ་དཔག་ཏུ་མེད་པ་རྒྱ་མཚོ་ལ་ཆར་བབས་པ་བཞིན་དུ་རང་གི་ལུས་པ་ཞུགས། ལུས་ཀྱི་ནང་གི་འཇམ་དབྱངས་རྣམས་ལ་ཐིམ་པས་ཤེས་བྱ་

[024A]༄༅། །ཐམས་ཅད་ལ་གློ་གྲོས་ཀྱི་སྣང་བ་ཐོགས་མེད་དུ་རྒྱས། ཁྱད་པར་མདོ་སྔགས་ཀྱི་གསུང་རབ་མཐའ་དག་གི་ཚིག་དོན་དང། བླང་དོར་གྱི་གནས་ལ་གཞན་དྲིང་མི་འཇོག་པར་རང་སྟོབས་ཀྱིས་འབྱེད་ནུས་པའི་ཤེས་རབ་
རླབས་ཆེ་བ་ཐོབ་བྱུང་སྙམ་པའི་དམིགས་པ་ཤུགས་དྲག་བྱེད་ཅིང། རང་འཇམ་དབྱངས་ཀྱི་སྐུར་གྱུར་པར་མོས་ཀྱང་ཆོག་གསུངས། གཉིས་པ་ནི། མ་དག་པ་འཁྲུད་པ་སྔར་ལྟར་ལ། ཀུན་བྱང་གི་ཆོས་རྣམས་ཀྱི་ཚིག་དོན་གྱི་ཆ་ཤས་ཕྲ་ཞིང་ཕྲ་བ་
རྣམས་འབྱེད་པ་ལ་རྨོངས་པའི་མུན་པ་དག་པར་བསམ་པ་དང། ཡང་གསོལ་བ་བཏབ་པས་བདུད་རྩི་དམར་སེར་གྱི་རྒྱུན་བབས་པས་ལུས་གང། བདུད་རྩིའི་རྡུལ་ཕྲ་རབ་རྣམས་དམིགས་བརྩེ་མ་དང། འཇམ་དབྱངས་ཞི་ཁྲོའི་སྔགས། ཨཱ་ལི་ཀཱ་
ལི་གསེར་མདོག་གི་རྣམ་པས་ལུས་གང། འོད་ཟེར་གྱིས་རྒྱལ་བསྲས་བཅས་ཀྱི་གསལ་བའི་ཤེས་རབ་ཐམས་ཅད་སྔགས་ཕྲེང་གི་རྣམ་པར་སྤྱན་དྲངས་ནས་ལུས་ཀྱི་སྔགས་རྣམས་ལ་ཐིམ་པས། ཇི་ལྟ་ཇི་སྙེད་ཀྱི་ཆ་ཤས་ཕྲ་ཞིང་ཕྲ་བ་རྣམས་ཀུ་ཤའི་རྩེ་
ལྟར་མ་འདྲེས་པར་འབྱེད་ནུས་པའི་ཤེས་རབ་གསལ་བ་ཐོབ་པར་བསམ། གསུམ་པ་ནི། མ་དག་པ་འཁྲུད་པའི་སྐབས། མ་རྟོག་ལོག་རྟོག་ཐེ་ཚོམ་གྱི་དྲ་བ་མཐའ་དག་མྱུར་བ་ཉིད་དུ་གཅོད་པ་ལ་གེགས་བྱེད་སྦྱངས་པ་དང། སླར་ཡང་བདུད་རྩི་
དམར་སེར་གྱིས་ལུས་གང་བའི་རྡུལ་རྣམས་འཇམ་དབྱངས་ཀྱི་ས་བོན་དྷཱི་དབྱངས་ཅན་མའི་ས་བོན་ཧྲཱིཾ། འཇིགས་བྱེད་ཀྱི་ས་བོན་ཧཱུཾ་སོགས་རང་སྒྲག་ལ་བིང་ཀའམ་འབྲུག་སྒྲ་སོགས་གང་འོས་ཀྱི་ས་དང་ས་སྙན་པར་སྒྲོགས་བཞིན་པ་དང། དེ་དང་

[024B] བཞི་པ་ནི་
ན་དག་པ་འཁྲུད་པའི་སྐབས། གསུང་རབ་ཀྱི་ཚིག་དོན་ལ་གཏུགས་པ་མེད་པར་འཇུག་པ་ལ་རྨོངས་པའི་མི་ཤེས་བ་སྦྱངས་པ་དང། སླར་ཡང་བདུད་རྩི་དམར་སེར་གྱིས་ལུས་ངག་བའི་རྡུལ་རྣམས་འཇམ་དབྱངས་ཞི་ཁྲོ་ཡབ་ཡུམ་གྱི་ཕྱག་མཚན་གླེགས་རལ་
གྲི་ཐོད། པི་ཝང་ལ་སོགས་པའི་རྣམ་པ་དང། དེ་དང་རྗེའི་འོད་ཟེར་གྱིས་རྒྱལ་བ་སྲས་བཅས་ཀྱི་ཟབ་པའི་ཤེས་རབ་ཕྱག་མཚན་གྱི་རྣམ་པར་སྤྱན་དྲངས་ནས་ལུས་ཀྱི་ནང་གི་ཕྱག་མཚན་ལ་ཐིམ་པས། གསུང་རབ་ཀྱི་ཚིག་དོན་རེ་རེ་ལའང་ཐོག་རྟུག་མེད་
པར་རིགས་པ་བརྒྱ་ཕྲག་གིས་འཇུག་པ་ལ་གཏུགས་པ་མེད་པའི་ཤེས་རབ་ཟབ་པ་རྗེ་བརྩུན་འཇམ་པའི་དབྱངས་ལྟ་བུ་ཐོབ་བྱུང་སྙམ་དུ་བསམ། ལྔ་པ་ནི། མ་དག་པ་འཁྲུད་པའི་སྐབས། གསུང་རབ་ཀྱི་ཚིག་དོན་ལ་རྨོངས་པའི་མི་ཤེས་པ་སྦྱངས་པ་དང་
སླར་ཡང་བདུད་རྩི་དམར་སེར་གྱིས་ལུས་གང་བའི་རྡུལ་རྣམས་གང་འཆད་རྒྱུའི་གླེགས་བམ་རང་སྒྲ་སྒྲོགས་པ། དེ་དང་རྗེའི་སྐུའི་འོད་ཟེར་གྱིས་རྒྱལ་པ་སྲས་བཅས་རྣམས་དང་ཐོགས་མེད་སྐུ་མཆེད་སོགས་ཀྱི་འཆད་པའི་ཤེས་རབ་གང་འཆད་རྒྱུའི་གླེགས་
བམ་གྱི་རྣམ་པར་སྤྱན་དྲངས་ནས་ལུས་ཀྱི་ནང་གི་གླེགས་པམ་ལ་ཐིམ་བས། ཚིག་དོན་མཐའ་དག་ཇི་བཞིན་ཁོང་དུ་ཆུད་ནས་གཞན་ལ་ཕྱིན་ཅི་མ་ལོག་བར་སྟོན་ནུས་པའི་ཤེས་རབ་ཐོབ་པར་བསམ། དྲུག་པ་ནི། མ་དག་པ་འཁྲུད་པའི་སྐབས། ཕས་

[025A]༄༅། །རྒོལ་གྱི་ལོག་རྟོག་འཇོམས་པ་ལ་རྨོངས་པ་སྤྱངས་པ་དང། སླར་ཡང་བདུད་རྩི་དམར་སེར་གྱིས་ལུས་གང་བའི་རྡུལ་ཕྲ་རབ་རྣམས་རལ་གྲི་སོ་གཉིས་མའི་འཁོར་ལོ་རྩིབས་དྲུག་པའི་ལྟེ་བར་རལ་གྲི་གྱེན་འགྲེང་གི་ཡུ་
པའི་ལྕགས་འཚམས་སུ་དྷཱི་དམར་སེར། རྩིབས་དྲུག་ལ་ཟླ་གདན་གྱི་སྟེང་དམིགས་བརྩེ་མའམ་ཨ་ར་པ་ཙ་ན། འཚམས་རྣམས་སུ་ཟླ་གདན་ལ་དྷཱི་དམར་སེར་གྱིས་མཚན་བ། དེ་དང་རྗེའི་སྐུ་ལས་འོད་ཟེར་འཕྲོས་རྒྱལ་བ་སྲས་བཅས་དང་
ཕྱོགས་གླང་ཆོས་གྲགས་སོགས་ཀྱི་རྩོད་པའི་ཡོན་ཏན་ཐམས་ཅད་དེ་ལྟ་བུའི་རལ་གྲིའི་འཁོར་ལོའི་རྣམ་པར་སྤྱན་དྲངས་ཏེ་ལུས་ཀྱི་རལ་གྲི་ལ་བསྟིམ་པས་འཁོར་ལོ་གཡས་དང་ཡིག་འབྲུ་གཡོན་དུ་འཁོར་བས་པས་རྒོལ་གྱི་ལོག་རྟོག་གཅོད་པ་ལ་རྨོངས་
པའི་དྲ་བ་བཅད་དེ། རྩོད་པ་ལ་ཐོགས་པ་མེད་པའི་ཤེས་རབ་ཐོབ་པར་བསམ། བདུན་པ་ནི། མ་དག་པ་འཁྲུད་པའི་སྐངས། རྩོམ་པ་ལ་རྨོངས་པ་ཐམས་ཅད་སྦྱངས་པ་དང། སླར་ཡང་བདུད་རྩི་དམར་སེར་གྱིས་ལུས་གང་བའི་རྡུལ་ཕྲ་རང་
རྣམས་གང་རྩོམ་རྒྱུའི་གླེགས་པ་མ་རང་སྒྲ་སྒྲོགས་བཞིན་པ་དང། རལ་གྲིའི་འཁོར་ལོ་སྔ་མ་ལྟ་བུ་དང། དེ་དང་རྗེའི་འོད་ཟེར་གྱིས་རྒྱལ་བ་སྲས་བཅས་རྣམས་དང་དཔའ་བོ་ཙནྡྲ་གོ་མི་སོགས་ཀྱི་རྩོམ་པའི་ཤེས་རབ་ཐམས་ཅད་དེ་ལྟ་བུའི་གླེགས་རལ་གྱི་རྣམ་
པར་སྤྱན་དྲངས་ནས་ལུས་ཀྱི་གླེགས་རལ་ལ་ཐིམ་པས་རྨོངས་པ་རྣམས་རལ་གྲིའི་འཁོར་ལོས་བཅད། རྩོམ་པ་ལ་ཐོགས་པ་མེད་པའི་ཤེས་རབ་ཐོབ་པར་བསམ། དམིགས་སྐོར་བདུན་ཀ་སྐྱོང་བའམ། རེ་རེ་ཙམ་སྐྱོང་བ་གང་བདེ་བྱ། འཇམ་དབྱངས་

[025B] འཆད་པ་ལ་བདུད་རྩིའི་རྡུལ་ཕྲ་རབ་རྣམས་སྣ་ཚོགས་རྡོ་རྗེ་དང། རང་གི་ལྕེ་སྟེང་དུའང་སྣ་ཚོགས་རྡོ་རྗེ་བཀོད། སློབ་མའི་ལུས་ཀྱང་སྣ་
ཚོགས་རྡོ་རྗེས་གཏམས་པར་མོས་ན་བཤད་པའི་ཆོས་ཀྱི་ཕན་ཐོགས་པ་ཡོང། རྩོད་པ་ལ། ལུས་ཀྱི་རལ་གྲིའི་འཁོར་ལོ་དང། ལྕེ་སྟེང་དུའང་རལ་གྲིའི་འཁོར་ལོ་དེ་ལྟ་བུ་བཀོད་ནས་བསྐོར་བས་རང་གཞན་གྱི་ལོག་རྟོག་གཅོད་པ་ལ་རྨངས་པ་ཐམས་ཅད་རྦད་
རྦད་བཅད་པར་བསམ། ཕྱི་རྒོལ་གྱི་ལྕེ་དུམ་བུར་བཅད་པ་སོགས་ཀྱི་དམིགས་པ་གང་བྱུང་དུ་མི་རུང། ལག་པའི་མཐེ་བོང་གི་རྩེར་རལ་གྲི་བསྒོམ་པ་དང། དེའི་འོད་ཟེར་གྱིས་རང་གཞན་གྱི་ལོག་རྟོག་བཅད། ཕ་རོལ་པོའི་རྩོད་པའི་ཤེས་རབ་དྲངས་
ནས་རང་གི་རྩོད་པའི་གྲོགས་སུ་གྱུར་པར་མོས། རྩོམ་པའི་ཚེ། གང་རྩོམ་རྒྱུའི་གསུང་རབ་ཀྱི་བརྗོད་བྱའི་དོན་དང་ལྡན་ཞིང་ཚིག་སྙན་ངག་དང་སྡེབ་སྦྱོར་ལེགས་པ་དབྱངས་ཅན་མའི་པི་ཝང་གི་གདངས་ལྟར་སྙན་པ། རང་སྒྲ་སྒྲོགས་བཞིན་པ་དང། སྤྱི་བོར་བླ་
མ་སྙིང་གར་འཇམ་པའི་དབྱངས། །ལྕེ་ལ་དབྱངས་ཅན་བཀོད་པའི་ལེགས་བཤད་ཀྱིས། །ཞེས་གསུངས་པ་ལྟར། འཇམ་དབྱངས་དང་དབྱངས་ཅན་གྱི་འཁོར་ལོ་བཀོད་པ་སོགས་སོ། །རྩོམ་པ་ལ་འཆད་རྩོད་གཉིས་ཀའི་བྱེད་ལས་ཡོད་པས་གླེགས་རལ་འབྲེལ་
མར་བྱས་པ་ཡིན། ཚེ་སྒྲུབ་ལ། རྗེ་བླ་མའི་ཐུགས་ཀར་ཚེ་དཔག་མེད་གསལ་བཏབ། ཕྱག་གི་ཚེ་བུམ་དང། ཐུགས་ཀར་ཧྲཱི་འི་མཐར་ཚེ་གཟུངས་རིང་ཐུང་དང། དམིགས་བརྩེ་མ་བཀོད་དེ་གཉིས་ཀ་སྤྲེལ་ནས་བཟླ་བའམ་སོ་སོར་བཟླས་ཏེ་ཚེ་ཁྲིད་ཀྱི་

[026A]
[026B]

[027A]༄༅། །ནས་མཁའ་ལ་གཤེགས་ཏེ་མདུང་གི་རྩེ་མོང་སྐྱིལ་ཀྲུང་གིས་འཁོད་པས་མདུང་རྩེ་རེས་པར་གྲགས་པ་ཁོང་གིས། མི་ཐམས་ཅད་དམིགས་བརྩེ་མ་འདོན་པར་བསྐུལ། མ་བཏོན་པའི་ཁ་ལ་གཟའ་ནད་བཏང་ཡོང་
གསུངས༑ དེ་དུས་ཀྱི་སྡེ་བ་རིན་སྤུངས་པས་འདོན་མཉན་པས་ཁ་ཡོ་སོང་བར། དམིགས་བརྩེ་མ་འདོན་བཅུག་པས་དེ་འཕྲལ་སོར་ཆུད་པ་ལྟ་བུས་མཚོན་ནུས། ད་ལྟ་ཡིད་ཆེས་ཀྱི་དད་པ་ཞན་སོང་བས་འདིས་མཆོག་པར་ཕཊ་དང། རྦད་རྦུད་
སོགས་ཅི་ཙམ་བྱས་ཀྱང་སྟབས་ལེགས་རེ་ལས་དཀའ་གསུངས། དེ་ནས་ལམ་ཁྲིད་སྐྱོང་ན་མཎྜལ་ཕུལ་ལ་ཉམས་མགུར་དང། ཡོན་ཏན་གཞིར་གྱུར་མ་ལྟ་བུའི་སྒོ་ནས་དམིགས་རྣམ་སྐྱོང་ཞེས་ཁྲི་བསོད་ནམས་དབང་རྒྱལ་གསུངས། སྤྲོ་ན་ཏིང་ངེ་འཛིན་
གྱི་དབང་བཞི་རྒྱས་བསྡུས་ཅི་རིགས་བླངས། དེ་ལྟར་མཁའ་དབྱིངས་མ་དང། གོང་དུ་བླ་མ་འཇམ་དབྱངས་པའི་བརྒྱུད་འདེབས་བཏོན་ན། འདིར། མདུན་གྱི་འཆི་མེད་ལྷ་ལམ་མཁའ་དབྱིངས་སུ། །ཞེས་པ་མན་ཆད་བརྗོད། གསུམ་པ་མཇུག་གི་
རིམ་པ་ནི། དཔལ་ལྡན་རྩ་བའི་བླ་མ་རིན་པོ་ཆེ། །ཞེས་སོགས་ལན་གཅིག་བརྗོད་ན། བདག་གི་སྙིང་གར་ཞེས་སྦྱོར་ཞིང། དེའི་ཚེ་འོག་ནས་འབྱུང་ངའི་དམིགས་པ་ཚང་བར་བྱེད། ལན་གསུམ་བརྗོད་ཚེ། དང་པོ་གཉིས་ལ་བདག་གི་སྤྱི་ངོར་དང་
ཐ་མ་ལ་སྙིང་གར་ཞེས་སྦྱོར་ཞིང། དང་པོའི་ཚེ་འོད་ཀྱི་སྤུ་གུ་རང་ལ་ཐིམ། སྲས་གཉིས་རྗེ་བླ་མའི་སྐུ་དཔུང་གཡས་གཡོན་གྱི་ཐད་ནས་རྗེ་བླ་མ་ལ་ཐིམ། སེང་ཁྲི་གཉིས་རྗེའི་སེང་ཁྲི་ལ་ཅེས། གཉིས་པའི་སྐབས་རྗེ་བླ་མ་སེང་ཁྲི་དང་བཅས་པ་རང་གི་

[027B] གསུམ་པའི་ཚེ་རྩ་དབུ་མ་ཁ་ཕྱེ་བའི་ནང་བརྒྱུད་དེ་རྗེའི་སེང་ཁྲི་སྙིང་ལ་ཐིམ་པས་སྙིང་གི་རྩེ་མོ་གཡོན་དུ་ཕྱོགས་པོ་བློས་གྱེན་དུ་བསླང་སྟེ་ཉི་ཟེར་བཀྱེ་བ་ལྟར་ཚལ་བ་བརྒྱད་དུ་གྱེས་པ་པདྨ་འདབ་བརྒྱད་དུ་གྱུར་
བཤད་པ་སྤྱི་འགྲོ་ལ་སྙིང་ག་ཡན་ཆད་ཀྱི་དབུ་མ་གསལ་འདེབས་པ་དང། ཡོངས་འཛིན་རིན་པོ་ཆེས་དབུ་མ་དཀྱུས་ལྟར་གསལ་བཏབ་ནས་དེར་ཁབ་མིག་ནས་རི་རྒྱལ་མཐོང་བ་ལྟར་སྙིང་བུམ་སྐུ་དང་བཅས་ཆུད་པར་མོས་གསུངས་པར་གུང་ཐང་འཇམ་པའི་དབྱངས་
གསུངས༑ འདི་ལ་དབུ་མའི་ཕྱི་ནས་སྔགས་ཀྱིས་དཀྲི་བ་ཡིན་མིན་མ་ཞུས་འདུག་གསུངས། པད་ཟླའི་གདན་སྙིང་གའི་ཁམས་དཀར་དམར་ལ་ཐིམ་པས་པད་ཟླར་གྱུར། རྗེའི་སྐུ་མཐེབ་སོར་ཙམ་འོད་དང་འོད་ཟེར་གྱི་རང་བཞིན་དབུ་མའི་ནང་ནས་མང་
བྱོན་ཏེ་ཤིན་ཏུ་ཕྲ་བའི་རླུང་སེམས་ལ་ཐིམ་པས་རང་སེམས་རྗེ་བླ་མའི་སྐུར་བཞེངས་པར་མོས། ཕྱག་ཆེན་སོགས་ཀྱི་དམིགས་རིམ་སྐྱོང་འདོད་ནའང་ཁྲིད་ཡིག་ལྟར་བྱ། དེ་ནས་སྙིང་པདྨ་འདབ་བརྒྱད་ཁ་འུབ་ཀྱིས་འདུས། རྗེ་བླ་མའི་ཐུགས་ཀའི་ཧཱུཾ་
ལས་འོད་ཟེར་འཕྲོས་པས་སྙིང་གི་རྩེ་མོར་རྡོ་རྗེ་སྔོན་པོ་ལྟེ་བ་ནས་བཀས་པའི་ཕྱེད་པའི་ཏོག་རི་རབ་ལས་ལྕི་བའི་རེག་བྱ་དང་ལྡན་པས་མནན་པར་བསམ། སླར་ཡང་ཧཱུཾ་ལས་འོད་ཟེར་འཕྲོས་པ་དེའི་དབུས་རྭའི་ནང་དུ་ཞུགས་པས་བླ་མ་མི་བསྐྱོད་པའི་ངོ་བོ་ཧཱུཾ་
ཡིག་སྔོན་པོ་གྱེན་འགྲེང་འོད་དང་འོད་ཟེར་གྱི་རང་བཞིན་ཅན། དེ་ལས་འོད་ཟེར་མར་འཕྲོས་པ་ཕྲེང་ཐག་དང་སྔགས་ཕྲེང་རྡོག་གི་རྣམ་པར་ཨ་ར་བ་ཙ་ས་གཡས་སྐོར་དང། དམིགས་བརྩེ་མས་གཡོན་སྐོར་དུ་རྡོ་རྗེ་དང་པདྨ་བུམ་སྐུའི་བར་འཚམས་

[028A]༄༅། །དང༑ རྩ་དབུ་མའི་ཕྱི་ལ་ཡང་སྤྱི་བོའི་བར་དུ་གྲུ་གུ་ལྟར་མི་འགུལ་བར་དཀྲི་བ་ནི། ཁྱད་པར་སྙིང་ཁམས་དཀྲུགས་པའི་ནད་རིམས་སོགས། །ཁྱོད་ཞབས་དྲན་པས་མྱུར་དུ་ཞི་བར་མཛོད། །ཅེས་པའི་
མན་ངག་ཁྱད་པར་ཅན་ཡིན། སྙིང་གའི་རང་སེམས་རྗེ་བླ་མར་གསལ་བའི་ཐུགས་ཀར་ས་བོན་ལ་སྔགས་ཕྲེང་བཀོད་ནས་ཨ་ར་པ་ཙ་དང་དམིགས་བརྩེ་མ་བཟླ་བའམ། སྙིང་གའི་རྗེའི་ཐུགས་ཀར་ལྷག་པའི་ལྷ་ཅི་ལྟར་རིགས་པ་བཀོད་ནས་
དེའི་སྔགས་དང་དམིགས་བརྩེ་མ་བཟླས་ཀྱང་ཆོག། ཡང་རང་སེམས་རྗེ་བླ་མར་གསལ་བ་ལྷ་ཅི་ལྟར་རིགས་པའི་སྐུར་བཞེངས་ནས་དེའི་ཉམས་ལེན་སྐྱོང་བ་དང། བགེགས་ཀྱི་བར་ཆད་ཞི་བ་ལ་སྙིང་བའི་རྗེ་བླ་མའི་སྐུ་ལས་འོད་ཟེར་གྱི་རེ་ཁ་ཕྲ་མོ་
བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རང་བཞིན་ཅན་འཕྲོས་པ་ལུས་ཀྱི་ཕྱི་རོལ་ནས་ཇེ་ཆར་སོང་སྟེ་དཀར་ཕྱོགས་པ་ལ་འཇའ་འོད། ནག་ཕྱོགས་པ་རྣམས་ཀྱིས་བལྟ་བར་མི་བཟོད་པའི་མེའི་གུར་ཁང། དེའི་འོད་ཟེར་གྱིས་གདོན་བགེགས་ཐམས་ཅད་བྱ་
སྒྲོ་མེར་བསྲེག་པ་ལྟར་གཞོབ་ཐུལ་གྱིས་ཚིག་པར་མོས་ནས་སྟོང་ཉིད་ལ་མཉམ་པར་བཞག། དེའི་ཕྱིར་རྡོ་རྗེའི་རྭ་གུར་དང། འབྱུང་བཞིའི་གུར་ཁང་སོགས་སྤྱོད་ལམ་ཐམས་ཅད་དུ་བསམས་ན་གདོན་བགེགས་ཀྱིས་གླག་མི་རྙེད་ཅེས་སྐྱབས་མགོན་
རྡོ་རྗེ་འཆང་ནས་ཚོགས་མང་ཝ་འདིའི་ཁྲིད་གནང་སྐབས་གསུངས། འདི་འདྲ་ལ་བླ་མའི་མན་ངག་དགོས། བླ་མ་བསྟེན་ཞེས་པ་མཉམ་དུ་འགྲོགས་པའི་དོན་མིན། བླ་མའི་གསུང་གི་བདུད་རྩི་མྱང། སངས་རྒྱས་དངོས་ཀྱི་འདུ་ཤེས་གོམས་

[028B] གདུལ་བྱ་སྐལ་ལྡན་མི་ལ་ལྟ་བུར་མར་པས་བཀའ་བཀྱོན་སོགས་དཀའ་སྤྱད་དྲག་པོ་མཛད་བཅུག་པས་ཚོགས་རྫོགས་ཀྱང། དེང་སང་བམ་བམ་བྱས་ནས་བླ་སློབ་མ་མཁོན་ཙམ་ཨེ་ཡོང་ལྟ་དགོས་པའི་ཚོད་ལ་སླེབ་སོང་བ་རེད། བླ་མའི་
གསུང་གི་བདུད་རྩི་ཅུང་ཟད་རེ་མྱང་བ་སེམས་ལ་བཟུང་ནས་དཔྱད་ན་དེའི་ས་བོན་བྱས་ནས་སྒོ་ཕྱེ་བ་ལྟར་ཡོང་བ་རྗེ་བཙུན་འཇམ་པའི་དབྱངས་ཀྱིས་རྗེ་ལ་གདམས་པ་ལྟར་ཡིན་པས་ཚོགས་བསགས་ཀྱི་རྒྱབ་ཆོག་པ་གལ་ཆེ། དུས་རྒྱུན་པར་དགའ་ལྡན་གྱི་
ཞིང་གི་བཀོད་པ་དང་བྱམས་མགོན་འཁོར་བཅས་ཀྱི་སྐུའི་རྣམ་པ་ཡིད་ངོར་ཡང་ཡང་གསལ་འདེབས་པ་དང། བླ་མ་སྙིང་གར་སྤྱན་དྲངས་པ་ན་རང་གི་སྤྱི་བོ་ནས་སྤྲིན་དཀར་པོ་ཐག་པ་ལྟ་བུས་དགའ་ལྡན་གྱི་བྱམས་མགོན་གྱི་ཐུགས་ཀའི་བར་དུ་སྤྲེལ་བར་
བསམ་ན་འཕོ་བ་འབྱོང་བའི་དགོས་པ་ཆེ་ཞེས་པཎ་ཆེན་དཔལ་ལྡན་ཡེ་ཤེས་གསུངས་པར་ཡོངས་འཛིན་འབྲོང་རྩེ་པ་བློ་བཟང་ཚུལ་ཁྲིམས་གསུངས། ཁོང་དམིགས་བརྩེ་མ་ལ་ཐུགས་དམ་དུ་མཛད་པས་དམིགས་སྐོར་ལ་འཕྲོས་པ་འགའ་རེ་གནང་
བར་ལན་ཞུས། ཞལ་ནས། དགའ་ལྡན་ལྷ་བརྒྱའི་ཞེས་འདོན་རྒྱུ་ཞིག་འདུག་མོད། དེ་ཨ་མདོའི་ས་ཆའི་མི་ཚོ་ཐམས་ཅད་ཀྱིས་འཁྱོར་གྱི་ཡོད་ཟེར་བ་བདེན་ནམ་གསུངས། སློང་མོ་བས་ཀྱང་འདོན་ཞུས་པར། དེ་ལེགས་པོ་མ་བྱུང་
སྙན་རྒྱུད་རེད་དོ། །ཞེས་ཐུགས་ལ་མི་བདེ་བ་ལྟ་བུ་གནང། དེས་ན་གཞན་གྱིས་ཤེས་ཀྱང་རང་རང་གིས་སྙན་རྒྱུད་ལ་གཅེས་སྤྲས་བྱེད་དགོས་གསུངས། ཡང་ན། རྗེ་བླ་མ་རང་གི་སྙིང་གར་ཐིམ་པས་རང་སེམས་དང་ཐུགས་དབྱེར་མེད་དུ་མོས་ཀྱང་

[029A]༄༅། །རུང༑ དེ་ཡང་རྒྱུན་དུ་མི་དགེ་བ་འགོག་ཅི་ཐུབ། དགེ་རྩ་སྤེལ་ཅི་ཐུབ་བྱས་ནས་སྒོ་གསུམ་གྱི་བྱ་བ་ཐམས་ཅད་ཆོས་སུ་འགྲོ་པ་ལ་འབད་ན་དེའི་ཐུགས་དང་བསྲེ་ལུགས་ཡིན་གྱི། གཟུགས་ཅན་གྱི་ཆུ་དང་འོ་མ་
ལྟར་བསྲེ་ལུགས་མད། ཆོས་དང་མི་མཐུན་པའི་བསམ་པ་ནམ་ཤར་ཀྱང་ངོས་ཟིན་པར་བྱས་ནས་བཀག། བློ་འགྲོ་མི་ཉན་ཡང་དེའི་དབང་དུ་མི་གཏོང་བར་བརྩོན་འགྲུས་དྲག་པོ་བྱས་ན་བློ་སྦྱོང་ཞེས་པའང་དེ་ལ་ཟེར། སེམས་ཆོས་དང་མ་མཐུན་ན་ཕྱི་ནས་
ཅི་ལྟར་འཇམ་འཇམ་བྱས་ཀྱང་ནང་ན་ཉོན་མོངས་པའི་མེ་འབར་ཞིང། ཀུན་རྟོག་སྣ་ཚོགས་པའི་ཆུ་འཁྲུགས་པ་ཞི་དཀའ་གསུངས། མཐར་དེང་བརྩམས་མ་དང། ཚེ་རབས་ཀུན་ཏུ། ཤམྦྷ་ལའི་སྨོན་ལམ་དང། ཐེག་ཆེན་ལམ་གྱི་གཞུང་
ཤིང་བྱང་ཆུབ་སེམས། །ཡང་དག་ལྟ་བའི་གནད་དང་རིམ་གཉིས་ལ། །འཁྲུལ་མེད་ཀྱིས་པ་རྙེད་ནས་བརྩོན་པ་ཡིས། །ཁྱོད་གསུང་སྒྲུབ་པ་སྙིང་པོར་བྱེད་པར་ཤོག་སྡེ་སྣོད་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་
གཟིགས་པའི་བཤད་སྒྲུབ་ཀྱིས། །ཀུན་མཁྱེན་རྒྱལ་བའི་བསྟན་པ་རྒྱས་མཛད་པས། །ཁམས་གསུམ་ཆོས་ཀྱི་རྒྱལ་པོའི་བཀྲ་ཤིས་ཤོག་ཅེས་ཁྲི་ནམ་མཁའ་བཟང་པོ་གསུངས་པར་རྗེ་བསོད་ནམས་དབང་རྒྱལ་པ་གསུངས་ཏེ། བྲག་དཀར་
དཀའ་བཅུ་རིན་པོ་ཆེ་དང་རྣམ་གཉིས་ཁྲི་ཆེན་དེ་ཉིད་ལས་བསྙེན་རྫོགས་མཛད་པས་ཐུགས་ཞེན་ཆེ་ཞིང། འདིའི་ཁྲིད་ཀྱང་སྨོན་ལམ་གྱི་དགུང་ཇ་ཞིག་ལ་གནང་སོང་ཞེས་རྗེ་བསོད་ནམས་དབང་རྒྱལ་པ་གསུངས། ཁྲི་ཆེན་དེ་ཉིད་ནས་ཁྱུང་

[029B] །མགོན་ཆོས་ཀྱི་རྗེས་གནང་གི་དུས་ནང་ཐམས་ཅད་ཤ་ཆེན་གྱི་དྲིས་ཁྱབ་ཡོང། གང་གནང་ཡང་གཞན་དང་མི་འདྲ་བའི་ཞིབ་ཆ་དང་བྱིན་རླབས་ཆེ་ཞེས་ཉེ་
གནས་གཞུང་པ་མགོ་དཀར་དུ་གྲགས་པ་ལོ་རུ་བླ་མ་བློ་བཟང་བསྟན་འཛིན་ལས་ཐོས་གསུངས། ཐུན་འཚམས་སུ་ཟས་གོས་སོགས་ལུས་གསོ་ཆེད་ཙམ་མ་ཡིན་པར་གྱོན་པ་ལྷ་རྫས་ཀྱི་གོས་སུ་མོས་ནས་སྙིང་གའི་བླ་མ་ལན་བཟང་འབུལ་བ་དང། བཟའ་བཅུང་
ནང་མཆོད་ལྟར་རམ། ཨོཾ་ཨཱ་ཧཱུཾ་གིས་བདུད་རྩིར་བྱིན་གྱིས་བརླབས་ནས་ཇ་མཆོད་འདྲེན་པ་མཉམ་མེད་མ་ལྟར་སྙིང་གའི་རྗེ་བླ་མ་ལ་འབུལ་ཞིང། དེ་ཉིད་སྐྱབས་གནས་ཀུན་འདུས་ཡིན་པས་ཟས་གཙང་སྲས་སོགས་དང། རང་ལྷའི་ང་རྒྱལ་གྱིས་
ནང་གི་སྦྱིན་སྲེག་གི་ཚུལ་དུ་སྤྱོད་པ། རང་ལུས་ལྷ་སྐུའི་ངོ་བོ་ཉིད། །སོགས་ཀྱི་དོན་ལྟར་སྤྱད་ན་སྔགས་ཀྱི་བཟའ་བའི་དམ་ཚིག་མ་བསྟེན་པའི་ཉེས་པ་ཁེགས་ཤིང་དཀོར་སྒྲིབ་ཀྱིས་མི་ཚུགས་པའི་ཐབས་ཟབ་མོ་ཡིན། ཆོས་གྲྭའི་སྐུ་རིམ་ལ་དཔལ་
ལྡན་རྩ་བའི་མ་དང། དམིགས་བརྩེ་མ། ཚོགས་འཚོགས་པ་དང་གྲོལ་བའི་དུས་དམིགས་བརྩེ་མ་གསུངས་པའང་རྣལ་འབྱོར་འདི་ཉིད་ཉམས་ལེན་དུ་ཡོད་པའི་དབང་དུ་བྱས་ཏེ་སྙིང་བའི་རྗེ་བླ་མ་ལ་གསོལ་བ་འདེབས་པ་ཡིན་པས་ཤེས་པ་གལ་ཆེ་
སྔར་དགོན་པའི་འདིར་དམིགས་བརྩེ་མ་དང། གཞོན་ནུའི་དུས་ནམ་མ་འབྲེལ་མར་རྒྱང་འཐེན་སོགས་བྱེད་ཀྱང་ཕྱིས་སྐྱབས་མགོན་རྡོ་རྗེ་འཆང་ནས་ཀུན་མཁྱེན་གོང་མའི་གདུང་མཆོད་ལ་དེ་ལྟར་དང། རྒྱུན་པར་དམིགས་བརྩེ་མས་ཆོག་པ་གནང་

[030A]༄༅། །སོང༑ དེ་ལྟར་སྤྱོད་ལམ་ཐམས་ཅད་དུ་སྙིང་གའི་རྗེ་བླ་མ་མ་བརྗོད་པར་འབྲལ་མེད་དུ་བྱས་ན་འཆི་བའི་དུས་སུ་རྗེ་ཡབ་སྲས་ཀྱི་བཀའ་དྲིན་ལ་བརྟེན་ནས་དགའ་ལྡན་མཁའ་སྤྱོད་སོགས་སུ་སྐྱེ་བ་འཛིན་པ་ལ་
ཐེ་ཚོམ་མེད་ཅིང། རྨོག་ལྕོག་པའི་གསུང་སྒྲོས་ལྟར་ཚེ་རབས་གཏན་གྱི་འདུན་མ་འགྲུབ་པ་ལག་རྩེར་མཆིས་ཞེས་བླ་མ་རྣམས་གསུངས་སོ། །ཁྲིད་ལྷན་ཅིག་ཐོབ་པས་ནང་ཕན་ཚན་དོགས་གཅོད་བྱས་ཆོག་ཀྱང་མན་ངག་ཡིན་པས་གཞན་བྱུང་
ཚད་ལ་སྨྲ་མི་ཆོག། དབང་དང་དུག་པོ་བརྩེགས་ན་འཕྲོད། ཅེས་དབང་ཡང་ཡང་ཉན་ན་སྔགས་སྡོམ་ཉམས་པ་གསོ་ཞིང། དབང་བརྡ་སྔར་མ་གོ་བ་འཕྲོད། ཁྲིད་དང་བཤད་པ་ཡང་ཡང་ཉན་ན་སྔར་ཐོས་ཟིན་པ་ལ་ཞུས་དག་དང་ཐེ་ཚོམ་
ཆོད༑ བརྗེད་པའི་དྲན་པ་གསོ། མ་ཐོས་པ་གསར་དུ་ཐོས། བཀའ་ཆོས་གཅིག་ལ་ཤད་པ་ཐམས་ཅད་ཐོན་དཀའ། བཀའ་རྒྱ་ཅན་ལ་དེ་ལྟར་བཤད་པའི་སྲོལ་ཡང་མེད་པས་མན་ངག་རྫོགས་པ་དཀའ། ཁྲིད་ལན་གཅིག་ཐོབ་ནས་
གདམས་པ་ལྷག་མ་རྣམས་ཁས་ལེན་ཞུ་བའི་ཚུལ་གྱིས་སྐབས་ནམ་ཡོད་དུ་ཞུས་ཆོག་ཚུལ་རྒྱུ་མཚན་དང་བཅས་བྲག་དཀར་དཀའ་བཅུ་རིན་པོ་ཆེས་གསུངས། གྲྭ་ཚང་འདིར་ཀུན་མཁྱེན་བླ་མ་སླུ་ཕྲེང་གོང་འོག་ནས་མན་ངག་ཐམས་ཅད་ལ་བཀའ་རྒྱུ་བཀྲོལ་
ལས་ཚོགས་མང་པོ་ཚོགས་སུ་བཙུགས་པས་འཚུབས་མེད། ས་གཞན་ནས་དེ་འདྲ་མི་ཆོག་པའང་ཤེས་དགོས་གསུངས་སོ། །དཀོན་མཆོག་ཀུན་འདུས་རྒྱལ་ཀུན་གསང་བའི་མཛོད། །མཚན་ལྡན་བཤེས་གཉེན་དམ་པའི་བཀའ་

[030B] །ཡབ་རྗེའི་ཐུགས་བཅུད་གདམས་པའི་ཉིང་ཁུ་འདི། །བཀོད་པས་སྐྱེ་བར་དམ་ཆོས་ཀུན་འཛིན་ཤོག་ཅེས་སྲད་རྒྱུད་ལུགས་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་གྲགས་པའི་ཁྲིད་ཀྱི་ཟིན་བྲིས་དངོས་གྲུབ་ནོར་བུའི་སྙེ་མ་ཞེས་བྱ་
བ་འདི་ཡང་འཇམ་དཔལ་དབྱངས་དངོས་རྗེ་བཙུན་དཀོན་མཆོག་བསྟན་པའི་སྒྲོན་མེ་དཔལ་བཟང་པོ་དང། འཇམ་དབྱངས་བླ་མ་རྗེ་དཀོན་མཆོག་རྒྱལ་མཚན་དཔལ་བཟང་པོའི་བཀའ་དྲིན་ལས་ལམ་འདིའི་དམིགས་ཁྲིད་ཞིབ་རྒྱས་ཡང་ཡང་མནོས་པ་དགེ་སློང་ཤེས་རབ་རྒྱ་མཚོས་དྲན་ཐོ་ཙམ་དུ་ཡི་གེར་བཀོད་པའོ། །
ཨོཾ་སྭ་སྟི། ཆོས་སྲིད་འབྱོར་བའི་མཛོད་དང་དགེ་བཅུ་ལྡན། །དགའ་ལྡན་རབ་རྒྱས་ཞེས་བྱའི་རྒྱུད་གྲྭ་ཆེར། །ཀུན་མཁྱེན་འཇམ་དབྱངས་བཞད་པ་ཡབ་སྲས་ཀྱི། །ཐུགས་རྗེས་ཆོས་སྤྱིན་འཛད་མེད་རྒྱུན་འདི་སྤེལ། །མངྒ་ལཾ།། །།



﻿   ༈    །།བླ་མ་ཞབས་དྲུང་གི་དྲི་ལན། རྣམ་ཀུན་མཁྱེན་བརྩེས་རྗེས་འཛིན་ཞབས་དྲུང་ལགས་རིན་པོ་ཆེའི་ཞབས་པད་དྲུང་དུ། ཆེད་གསོལ། ད་ལམ་གསུང་
བྲིས་གནང་རྟེན་གྱིས་ཀླུབས་པ་སྩལ་འབྱོར་བཀའ་དྲིན་ཆེ་དོན་བཞིན་སྙིང་པོ་དོན་གསུམ་གྱི་བླ་བརྒྱུད་དུ་འབྱུང་བའི་པཎ་ཆེན་བསོད་ནམས་གྲགས་པའི་ཡང་སྲིད་དུ་སྤྲུལ་སྐུ་བསོད་ནམས་དགེ་ལེགས་དཔལ་

[016A]༄༅། །བཟང་དང། དེའི་ཡང་སྲིད་དུ་གཟི་ཁང་སྤྲུལ་སྐུ་གྲགས་པ་རྒྱལ་མཚན་དང། དེ་ཉིད་གློ་བུར་གྱི་རྐྱེན་ལམ་དུ་གཤེགས་པའི་ཡང་སྲིད་དུ་དོལ་རྒྱལ་པོའམ་གཤུགས་ལྡན་རྡོ་རྗེ་
འབར་བར་གྲགས་པ་ཡིན་པར་སྣང་ལགས། དགའ་ལྡན་ལྷ་བརྒྱ་མའི་སྐབས་སུ་མཆོད་པ་བྱིན་རླབས་དང་གཏོར་འབུལ་སོགས་འཇམ་དབྱངས་འབར་བར་གྲགས་པ་ཡིན་པར་སྣང་ལགས། དགའ་ལྡན་ལྷ་བརྒྱ་མའི་སྐབས་སུ་མཆོད་པ་བྱིན་རླབས་དང་གཏོར་འབུལ་སོགས་འཇམ་དབྱངས་བདེ་བའི་རྡོ་རྗེ་དང། རྒྱལ་མཆོག་བསྐལ་བཟང་རྒྱ་
མཚོ་སོགས་ཚད་ལྡན་མཁས་པའི་གཞུང་དུ་མ་མཐོང་ཞིང་བླ་མའི་ཞལ་ལས་ཀྱང་མ་ཐོས་པས་མི་བྱེད་པའི་ཕྱོགས་ཉིད་རྟོག་བཟོའི་བསྲེ་བསླད་ཆུང་བས་ལེགས་པར་གོ་ལགས། འོན་ཀྱང་གང་
ཟག་གི་བློ་རིས་ཀྱིས་ཅིས་ཀྱང་འབུལ་བར་བཞེད་ན། རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱིས་དགའ་ལྡན་ལྷ་བརྒྱ་མའི་བསྙེན་ཡིག་ཏུ། དེའི་མདུན་དུ་མཆོད་གཏོར་ཕུན་སུམ་ཚོགས་པ་བཤམས་
ནས༑ ༑ཞེས་གསུངས་པས་ཕུལ་ཀྱང་འགལ་བ་མེད་འདྲ་ཡང་ཇི་ལྟར་འབུལ་ཚུལ་མི་གསལ་བས་རྗེ་དེ་ཉིད་ཀྱི་མཛད་པའི་རྗེ་ཙོང་ཁ་པར་བརྟེན་པའི་ས་བཅུད་བུམ་སྒྲུབ་ནས་རུང་མཐུན་སྦྱར་ན་རུང་བར་མངོན་
པས་དེའི་ཚུལ་ནི། བཅའ་གཞི་འཆའ་པའི་ཚེ་དཀར་གཏོར་ཟླུམ་པོ་རྒྱན་གྱིས་བརྒྱན་པ་དང་ཆུ་གཉིས་ཉེར་སྤྱོད་ཀྱི་མཆོད་པ་བཤམ། སྐྱབས་ཡུལ་འོད་དམར་སེར་དུ་བསྡུས་པའི་རྗེས་སུ་རང་ཉིད་རྗེ་བླ་མར་

[016B] དམིགས་བརྩེ་མའི་བཟླས་བརྗོད་ཟིན་པའི་རྗེས་སུ་མཆོད་པ་རྣམས་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་
རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་
མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ། པཱདྱཾ། པུཥྤེ། དྷཱ་པེ། ཨཱ་ལོ་ཀེ་
གནྡྷེ། ནཻ་ཝི་དཡེ། ཤཔྟ་ཨཱ་ཧཱུཾ། ཞེས་པ་དང། གཏོར་མ། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བྷཱུཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་
དུ༑ གཏོར་མ་ལྷའི་ཞལ་ཟས་འདོད་པའི་ཡོན་ཏན་ལྔ་དང་ལྡན་པའི་སྟེང་དུ་ཨོཾ་ཨཱ་ཧཱུཾ་གིས་མཚན་པ་ལས་འོད་འཕྲོས། འཁོར་འདས་ཀྱིས་བསྡུས་པའི་ཆོས་ཐམས་ཅད་འབྲུ་གསུམ་ལ་ཐིམ་ཞིང་
དེ་ཡང་འོད་དུ་ཞུ་བ་ལས་བྱུང་བའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས་ཏེ། རྗེ་བཙུན་བླ་མ་ཡབ་སྲས་རྣམས་ཀྱི་ལྗགས་འོད་ཟེར་གྱི་སྤུ་གུས་

[017A]༄༅། །གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་གུ་རུ་སུ་མ་ཏི་ཀཱི་རྟི་ས་པ་རི་ཝཱ་ར་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་གཏོར་མ་དང། ཨོཾ་
གུ་རུ་སུ་མ་ཏི་ཀཱི་རྟི་ས་པ་རི་ཝཱ་ར་ཨྲྒྷཾ་པྲ་ཏཱི་ཙྪ་ཡེ་སཱ་ཧཱ། ཞེས་པ་ནས། ཤྤྟ་པྲ་ཏཱི་ཙྪ་ཡེ་སཱ་ཧཱ། ཞེས་པའི་བར་གྱིས་མཆོད་པ་ཕུལ་ལ། གངས་ཅན་ཤིང་རྟའི་སྲོལ་འབྱེད་ཙོང་ཁ་པ། །དངོས་
སྟོབས་རིགས་པའི་དབང་ཕྱུག་རྒྱལ་ཚབ་རྗེ། །མདོ་སྔགས་བསྟན་པའི་བདག་པོ་མཁས་གྲུབ་རྗེ། །རྒྱལ་བ་ཡབ་སྲས་གསུམ་ལ་གུས་ཕྱག་འཚལ། །ཞེས་བསྟོད་ནས། རྒྱལ་ཀུན་མཁྱེན་པའི་
རང་གཟུགས་འཇམ་དཔལ་དབྱངས། ཞེས་སོགས་དཀྱུས་ལྟར་མཛད་པས་ཐུས་པས་དགོངས་འཇགས་མཁྱེན་མཁྱེན་ལགས། གཟིགས་རྟེན་བཅས་ཚེས་བཟང་པོར་ཕུལ།།



﻿
[001A]༄༅། །དགའ་ལྡན་ལྷ་བརྒྱ་མའི་གཞུང་བསྲངས་ཀྱི་ཁྲིད་ཀྱི་ཟིན་བྲིས་གཞུགས་སོ། །

[001B] །ཐུབ་དབང་རྡོ་རྗེ་འཆང་དངོས་ཙོང་ཁ་པ། །དབྱེར་མེད་འཇམ་དབྱངས་ཞི་ཁྲོ་མི་ཡི་གར། ལྷུར་མཛད་མདོ་སྔགས་ཐུབ་བསྟན་པདྨོའི་
གཉེན༑ ༑མཁྱེན་བརྩེ་ཉི་མ་འབར་བའི་འོད་བརྒྱས་སྐྱོངས། །དགའ་ལྡན་ལྷ་བརྒྱ་མའི་གཞུང་བསྲངས་ཀྱི་བཤད་ལུང་ཨུ་ཅུ་མུ་ཆིན་དོན་གྲུབ་ཀྱིས་ཞུས་ངོར་རབ་
བྱུང་བཅུ་གཉིས་པའི་བགྲང་བྱ་སུམ་ཅུ་པ་མེ་སྤྲེལ་ཟླ་་ཚེས་་ལ་བསྩལ་སྐབས། སྤྱིར་རང་ཅག་རྣམས་ཀྱིས་དལ་འབྱོར་གྱི་རྟེན་བཟང་རྣམ་པར་དག་པ་ཐོབ། རྟེན་དེ་ལ་བསྟན་
པའི་སྙིང་པོ་དྲི་མ་མེད་པ་གསེར་སྦྱངས་བཙོམ་ལྟ་བུ་འདི་འདྲ་བ་དང་མཇལ་ཏེ་མདོ་དང་སྔགས་གང་ཞིག་གི་སྒོ་ནས་དལ་འབྱོར་དོན་ལྡན་དུ་བྱེད་འདོད་ནའང་ཉམས་ལེན་བྱས་

[002A] །ཆོག་པས་གང་ཉམས་སུ་བླང་བྱའི་ཆོས་དང། དེ་ཉིད་ཉམས་སུ་ལེན་ཚུལ་བརྒྱུད་ལྡན་གྱི་བླ་མ་དམ་པའི་ཐུགས་ཉམས་སུ་བཞེས་ཏེ་ཅི་ལྟར་
གདམས་པའི་རྗེས་སུ་ཞུགས་ནས་ཉམས་སུ་ལེན་པ་དགོས། དེའང་སངས་རྒྱས་བཅོམ་ལྡན་འདས་ཀྱིས་རྒྱུ་འབྲས་ཀྱི་ཐེག་པ་གཉིས་གསུངས་པའི་ཕར་ཕྱིན་ནས་བཤད་པའི་
ལམ་ཐུན་མོང་བས་རྒྱུད་སྦྱངས་པ་རྒྱུར་བཏང་སྟེ་གསང་ཆེན་རྡོ་རྗེ་ཐེག་པའི་སྨིན་གྲོལ་གྱི་ལམ་གྱིས་དངོས་གཞི་བྱས་ནས། དེའང་བདེ་གསང་འཇིགས་གསུམ་གྱི་རིམ་གཉིས་ཀྱི་
གནད་དང་འབྲེལ་བར་ཉམས་སུ་བླངས་ན་གནད་དུ་འགྲོ་ལ། གཞན་ཁ་ཡར་བ་ཕྲན་ཚེགས་ལ་ཅི་ལྟར་འབད་ཀྱང་བོགས་ཐོན་དཀའ་བས་མགོ་བཤེས་གཉེན་བསྟེན་

[002B] དམ་ཚིག་དང་སྡོམ་པ་ཚུལ་བཞིན་དུ་བསྲུང་
དེའི་སྟེང་ནས་སྐྱེ་ཤི་བར་དོ་རྒྱལ་བའི་སྐུ་གསུམ་དུ་བསྒྱུར་བར་བྱེད་པའི་ལམ་རིམ་པ་གཉིས་ཉམས་སུ་ལེན་པ་ཞིག་དགོས། དེ་ལྟ་བུའི་གདམས་པ་བླ་མའི་རྣལ་འབྱོར་དང་འབྲེལ་བར་ཕྱོགས་གཅིག་ཏུ་སྟན་གཅིག་ལ་ཉམས་
སུ་ལེན་ཚུལ་ཁམས་གསུམ་བླ་མ་ཙོང་ཁ་པ་ཆེན་པོ་ལ་རྗེ་བཙུན་འཇམ་པའི་དབྱངས་ཉིད་ཀྱིས་གདམས་བའི་མན་ངག་ཐུན་མོང་མ་ཡིན་པ་ནི་ཐུགས་སྲས་མཁས་གྲུབ་ཐམས་ཅད་མཁྱེན་པ་ལ་གནང། བསོ་ཆོས་ཀྱི་རྒྱལ་མཚན། གྲུབ་ཆེན་
ཆོས་ཀྱི་རྡོ་རྗེ་རྣམས་ནི་སྙན་བརྒྱུད་ཀྱི་ཁུངས་གཏུགས་ས་ཡིན། སྙན་བརྒྱུད་ཀྱི་གླེགས་བམ་མངའ་བ་དེ་དག་གི་གདམས་པ་བླ་མ་མཆོད་པ་ཞེས་གྲགས་པ་འདི་ཉིད་ཡིན་ཞིང། ཚུལ་འྡིའང་མགོ་བཤེས་གཉེན་བསྟེན་པ་ནས་མཐར་ཐུག་
གི་བར་ལ་ཡང་དག་པའི་ལྟ་བའི་སྟེང་ནས་འགྲོ་ཚུལ་ལ་གཞོལ། ལས་ཉོན་གྱི་རྩ་བ་བདག་འཛིན་གྱི་ཞེན་ཡུལ་མེད་པར་མ་ཤེས་པར་ཅི་བྱས་ཀྱང་དེ་དག་སྤོང་ཐབས་མེད་པས། འདི་ཡུལ་སུན་བྱུང་མེད་པར་ནི། །དེ་སྤོང་བ་ནི་ནུས་མ་ཡིན། །ཞེས་གསུངས། དེའི་
ཉམས་ལེན་ལ་ལྟ་བའི་གནད་ཐུན་མོང་བ་ཕར་ཕྱིན་ཐེག་པ་ནས་བཤད་པ་ལྟར་དང། ཐུན་མོང་མ་ཡིན་པ་སྔགས་ཀྱི་ལྟ་བའི་གནད་དེ་ནས་བཤད་པའི་ཐབས་མཁས་དང་འབྲེལ་བར་ཉམས་སུ་ལེན་དགོས། དེའི་ཟབ་གནད་པཎ་

[003A]༄༅། །ཆེན་ཐམས་ཅད་མཁྱེན་པས་ཕྱག་ཆེན་གྱི་ཁྲིད་ཀྱི་སྒོ་ནས་འདོམས་པར་མཛད། དེའི་སྔོན་འགྲོའི་བླ་མའི་རྣལ་འབྱོར་ལ་བླ་མཆོད་དུ་གྲགས་པ་མཛད་པས། ཕྱག་ཆེན་རྩ་བར། བསམ་གཏན་བདེ་བའི་
སྟེགས་བུ་ལ། །ནས། བསྟིམས། །ཞེས་པའི་དགེ་སེམས་ནི་བྱང་ཆུབ་ཀྱི་སེམས་དང། བླ་མའི་རྣལ་འབྱོར་ཟུར་དུ་བཀོད་གསུངས་པ་འདི་ཡིན་པར། ཕྱག་ཆེན་འགྲེལ་བ་ཡང་གསལ་སྒྲོན་མེར་གསུངས། ཚུལ་
འདི་ནི་དགའ་ལྡན་ལྷ་བརྒྱ་མ་ཞེས་ཀུན་ལ་རླུང་ལྟར་གྲགས་པ་དེའི་སྟེང་དུ་བླ་མ་མཆོད་པའི་མགོ་མཇུག་གི་གདམས་པ་ཐམས་ཅད་དྲིལ་ཏེ་དེའི་གཞུང་བསྲངས་ནས་ཉམས་སུ་ལེན་ཚུལ་སྟོན། འདིའི་ལུང་ཙམ་ལས་བཤད་ལུང་
ནི་མ་ཐོག་ལུང་ཐོབ་ན་དེའི་སྟེང་ནས་བཤད་པ་བྱས་པས་བཤད་ལུང་གི་གོ་ཆོད་ཅེས་ཡོངས་འཛིན་ཡེ་ཤེས་རྒྱལ་མཚན་གྱིས་གསུངས་ཏེ་བརྒྱད་སྟོང་པའི་བཤད་ལུང་ཡང་དེ་འདྲ་རེད། ཀུན་མཁྱེན་བར་བས་བཤད་ལུང་ལ་བཤད་ལུང་གི་རྒྱུན་
ཞིག་དགོས་ཞེས་བཞེད་ལུགས་མི་འདྲ། ཅི་ལྟར་ཡང་བཤད་ཁྲལ་བབ་པ་ཡིན་ཙ་ན། ཐོག་མར་ཆོས་ཀུན་དེ་ཉིད་འབྱེད་པའི་སོགས་ཀྱིས་མཆོད་པར་བརྗོད་དེ། རྒྱན་གྱི་ཉན་ཐོས་ཞི་བ་སོགས་དང། འཇུག་པའི་ཉན་ཐོས་སངས་རྒྱས་འབྲིང་
རྣམས་སོགས་གཞུངས་རང་གི་འགྲོ་ལུགས་ལ་མཐུན་པ་དང། རྩ་ཤེས་ཀྱི་མཆོད་བརྗོད་ལྟར་འདིར་ཡང་གཞུང་རང་གི་བརྗོད་བྱའི་འགྲོས་ལྟར་རྗེ་བླ་མར་མཆོད་པར་བརྗོད་དེ་ལྷག་མས་བཤད་པར་དམ་བཅའ་བ་དང་སྣོད་ལྡན་

[003B] དེའང་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཚིག་རིས་ལ་མདོ་ལུགས་ཀྱི་འགྲོས་ལས་སྔགས་ཀྱི་སྐད་ཆ་མང་པོ་མ་བསྲེས་པར་མཇུག་ཏུ་སྙིང་གར་སྤྱན་འདྲེན་པས་སྔགས་དང་འབྲེལ་བ་
གོ་བར་བྱས་པ་ཙམ་རེད་མོད། འདིར་ནི་མདོ་སྔགས་ཀྱི་གདམས་པ་མ་ཚང་བ་མེད་པར་བསྡུས་ཏེ་སྔགས་ཀྱི་ལམ་རིམ་པ་གཉིས་ཀྱི་གནད་མཐར་ཐུག་ནས་སོང་ན་ཟུང་འཇུག་ཏུ་བགྲོད་བྱེད་ཀྱི་ཐབས་ལ་ཐུག་དགོས། དེའང་
རང་ཅག་རྣམས་ཀྱི་མེ་ཏོག་ཕོག་པའི་ལྷ་སྐལ་ནི་རྗེ་བླ་མ་ཡིན་པས་ཐམས་ཅད་ལ་འཕྲིན་ལས་ཀྱི་ཁྱབ་བདལ་ཆེ་བ་དགའ་ལྡན་ལྷ་བརྒྱ་མ་འདི་སྙན་རྒྱུད་ཀྱི་མན་ངག་ལས་བྱུང་བའི་ཚུལ་འདིས་གཞུང་བསྲངས་ཏེ་མདོ་སྔགས་མ་ལུས་
པ་དཀྱུས་གཅིག་ཏུ་ཉམས་སུ་ལེན་པ་ལ། སྦྱོར་དངོས་མཇུག་གསུམ། སྦྱོར་བ་ལ་ཆོས་དྲུག་ལས། གནས་ཁང་བྱི་དོར་བྱས། ཞིང་བཀོད་སོགས་རྟེན་བཀྲམ་པའི་སྤྱན་སྔར་མཆོད་པ་གཡོ་མེད་བར་བཤམས། སྟན་ལ་འཁོད་
དེ༑ བསམ་པ་ཁྱད་པར་ཅན་གསལ་བཏབ་སྟེ་ཐོག་མར་སྐྱབས་འགྲོའི་ཚོགས་ཞིང་གསལ་བཏབ་སྟེ་དེ་རང་ལ་བསྡུས། དེ་རྗེས་སླར་ཡང་སྒོས་ཀྱི་ཚོགས་ཞིང་གསལ་འདེབས་པ་ཡིན་པས་ཐོག་མར་སྐྱབས་འགྲོའི་ཚོགས་
ཞིང་ནི། མདུན་གྱི་ནམ་མཁར་ཀུན་ཏུ་བཟང་པོའི་མཆོད་སྤྲིན་འཁྲིག་པའི་དབུས་སུ་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་རྒྱབ་ལ་ཉེ་བར་རིན་པོ་ཆེའི་ཁྲི་ཆུང་དུའི་སྟེང་དུ་སྣ་ཚོགས་པདྨ་ཟླ་ཉིའི་གདན། དེ་རྫོགས་རིམ་

[004A]༄༅། །གྱི་སྨིན་བྱེད་ཁྱད་པར་ཅན་དུ་འགྱུར་བ་དང། དེའི་སྟེང་དུ་རྩ་བའི་བླ་མ་དང་དབྱེར་མེད་པའི་ངོ་བོ་རྗེ་བླ་མ་ལ་རྣམ་པ་ཐུབ་དབང་མཚན་དཔེ་གསལ་རྫོགས་ཀྱི་སྐུའི་རྣམ་པ་ཅན། རྩ་བའི་བླ་མ་རྗེ་
རིན་པོ་ཆེ། ཐུབ་དབང་གསུམ་ངོ་བོ་དབྱེར་མེད་དུ་མོས་པ་ཞིག་དགོས། རྩ་བའི་བླ་མ་ལ་ད་ལྟའི་བླ་རྒན་ཞིག་གི་བསམ་པ་བཞག། རྗེ་བླ་མ་སྔོན་གྱི་སངས་རྒྱས་བྱང་སེམས་ཀྱི་སྲས། ཐུབ་དབང་དེ་ཐམས་ཅད་
ལས་ལྷག་པའི་སངས་རྒྱས་སུ་ངོ་ཚོར་འཆར་བ་བློ་སྐྱོན་ཅན་ཡིན་པས་བླ་མ་དང་ལྷག་པའི་ལྷ་ངོ་བོ་དབྱེར་མེད་པར་བསྒོམ་པ་གལ་ཆེ། བཤེས་གཉེན་ལ་རྩ་བ་དད་པ་སྦྱངས་པའི་སྐབས་ཕར་ཕྱིན་ཐེག་པར་སངས་རྒྱས་
དངོས་ཀྱི་འདུ་ཤེས་འཇོག་དགོས་ལ་སྐྱོན་ཀུན་ཟད་ཡོན་ཏན་ཀུན་རྫོགས་སུ་ལྟ་བར་གསུངས། འདིར་སྔགས་ཀྱི་ཐེག་པ་དང་འབྲེལ་བས་དོན་ལ་དེ་ལྟ་ཡིན་པར་མ་ཟད། རྣམ་པ་ཡང་ལྷག་པའི་ལྷའི་རྣམ་པར་གསལ་
འདེབས་པར་མཛད། དེའི་ཡོན་ཏན་དྲན་པར་བྱེད་པ་ལ། མཚན་དང་དཔེ་བྱད་གསལ་ལ་རབ་རྫོགས་པའི། །སོགས་སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པའི་ཡོན་ཏན་བསམ། དེའི་གཡས་
གཡོན་གཉིས་སུ་པདྨ་དང་ཉི་ཟླའི་གདན་ལ་རྒྱ་ཆེན་སྤྱོད་རྒྱུད་དང་ཟབ་མོ་ལྟ་རྒྱུད་ཀྱི་བླ་མ། དབུས་ཀྱི་དེ་རྩ་བའི་བླ་མ་ཡིན་མོད་ཀྱང། མདུན་དུ་མཇལ་དུས་ཀྱི་རྣམ་པ་ཅན། རྒྱབ་ཀྱི་སྟེང་གི་ཆ་ལ་རྡོ་རྗེ་འཆང་ལ་ཏེ་ལོ་

[004B] ཕྱོགས་བཞིར་གསང་བདེ་འཇིགས་གསུམ་དུས་འཁོར། དེའི་ཕྱི་རོལ་ཡི་དམ་སངས་རྒྱས། བྱང་སེམས་ཉན་རང་དཔའ་བོ་མཁར་འགྲོའི་ཚུལ་བཟུང་བ་
ཚོགས་ཞིང་བཀོད་པ་མི་འདྲ་བ་རེ་ཡོད་ནའང་ཕལ་ཆེར་འདི་དང་འདྲ། བསྟན་སྲུང་ཡེ་ཤེས་པ་ངོས་ཅན་ལས་ཚོགས་ཞིང་ལ་འཇིག་རྟེན་པ་བཞག་མི་ཆོག། རྒྱལ་བོ་ཆེན་པོ་བཞི་ནི་འཇིག་རྟེན་པར་བསྟན་ཡང་དོན་ལ་
འཇིག་རྟེན་ལས་འདས་པ་ཡིན་པས་སངས་རྒྱས་ཀྱིས་བསྟན་པ་གཏད། དེར་མ་ཟད་དཀྱིལ་འཁོར་མང་པོར་ཡང་བཀོད་འདུག་པ་བཅས་བཀོད་ཆོག། དེ་མ་ཡིན་པའི་འཇིག་རྟེན་པ་དོན་ལ་འཇིག་རྟེན་ལས་འདས་པ་
ཡིན་པའི་ལོ་རྒྱུས་ཙམ་ཡོད་པར་བརྟེན་ནས་བཀོད་མི་རུང། མི་རུང་རྒྱུ་དེའང་འཇིག་རྟེན་པ་དག་གིས་འཆར་སྒོ་སྣ་ཚོགས་ཤིག་བསྐྱེད་ནས་དོན་དང་བྱ་བ་མང་པོ་ལ་འཇུག་པས་མཐར་ཆོས་འགོ་མི་ཐོན་པ་ཞིག་མ་གཏོགས་
ཐོན་པ་ཞིག་ཁོང་ཚོས་བྱེད་མི་ནུས་པ་རེད། རྡོ་རྗེ་འཆང་གཙོ་འཁོར་གྱི་མཐར་སྡེ་སྣོད་གསུམ་དང་རྒྱུད་སྡེ་བཞིའི་བཤད་པ་དང། དབང་བསྐུར་མན་ངག་གནང་བའི་བླ་མ་རྣམས་བཞུགས་པ་དེ་ཐམས་ཅད་རང་ལ་དགྱེས་པའི་རྣམ་པས་བཞུགས་
པ་རྟེན་འབྲེལ་གྱི་གནད་ཤིན་ཏུ་ཆེ་བར་གསུངས། དེ་དག་གི་མདུན་ན་རང་རང་གི་ཐུགས་རྒྱུད་ཀྱི་རྟོགས་པའི་ཆོས་པོ་ཏིའི་རྣམ་པར་གསལ་འདེབས། རྣམ་པ་དེ་ལྟར་གསལ་མ་བཏབ་ནའང་རུང་མོད་ཀྱང་བདུད་རྩི་འབེབས་སྦྱངས་སོགས་བློ་ལ་འཆར་བདེ་

[005A]༄༅། །ཆེད་བླ་མ་གོང་མ་དེ་དག་གིས་གསལ་འདེབ་མཛད་པ་ཡིན་པར་འདུག། དེ་དག་ལས་གང་འདུལ་གྱི་བཀོད་པ་གསལ་བཏབ། རང་གི་མཐའ་སྐོར་དུ་སེམས་ཅན་ཐམས་ཅད་སྨུག་ཤིག་གེ་འཁོད་པས་རང་
གཞན་སེམས་ཅན་ཐམས་ཅད་འཁོར་བ་འདིར་ཤེས་རྒྱུད་དུག་གསུམ་དང་ལས་ཀྱི་གཞན་དབང་དུ་སོང་སྟེ་སྡུག་བསྔལ་འབའ་ཞིག་མྱོང་བཞིན་པ་ལས་སྲིད་པའི་གནས་འདིར་བདེ་བཅུང་ཟད་ཙམ་ཡང་མེད་ཚུལ་བསམ། ཚངས་པ་
དང་བརྒྱ་བྱིན་སོགས་བདེ་ཞིང་སྐྱིད་པར་རྩི་ཡང་དེ་དག་ལ་སྡུག་བསྔལ་མཚན་ཉིད་པ་དང་བདེ་བ་བཏགས་པ་ལས་མེད་པས་ཟས་ཁམ་གཅིག་ཟོས་པའི་བདེ་བ་དང་འདྲ། སྡུག་བསྔལ་སྔ་མ་འགག་ནས་ཕྱི་མའི་འགོ་མ་ཚུགས་པ་
ལ་བདེ་བར་རློམ་པ་ལས། བདེ་བ་རང་མཚན་པ་ཡིན་ན་སྡུག་བསྔལ་བསྟེན་ཀྱིན་ཇེ་ཆེར་འགྲོ་བ་ལྟར་བདེ་བ་བསྟེན་ཀྱིན་ཇེ་འཕེལ་དུ་འགྲོ་དགོས་པ་ལས་ཟ་ཆོས་ན་སྡུག་བསྔལ་མང་པོ་མངོན་ཡོངས་པ་དེ་བདེ་བ་རང་མཚན་པ་མ་ཡིན་
པར་སྡུག་བསྔལ་མཚན་ཉིད་པར་ཡོད་པའི་རྟགས་རེད། རང་གཞན་རྣམས་ཀྱིས་སྡུག་བསྔལ་ལ་སྡུག་བསྔལ་དུ་ངོ་མ་ཤེས་པར་སྲིད་པ་སྡུག་བསྔལ་གྱི་རྒྱ་མཚོར་ཆོས་བརྒྱད་ཇེ་རྒྱས་ཇེ་ཆེར་བཏང་པས་སྲིད་པ་ལས་མ་ཐར། ནམ་ཞིག་
ན་ཐར་བའི་དུས་ཤིག་ཡོད་མོད་ཀྱང་རང་གིས་སྐྱབས་ཤིག་མ་བསྟེན་ན་རང་དབང་དུ་ཐོབ་པའི་ནུས་པ་མེད་ལ་དེ་ལྟ་བུའི་ཚུལ་དྲན་ནས་དེ་ལས་སྐྱོབ་པའི་སྐྱབས་ཤིག་བཙལ་དགོས། དེ་ལ་ཇི་ལྟར་སྐྱབས་སུ་འགྲོ་ཚུལ། དེ་ཡང་དཀོན་

[005B] །ཞེས་སོགས་ལྟར་རིང་གི་བློ་འགེལ་ནུས་ན་དཀོན་མཆོག་གི་ངོས་ནས་མི་བསླུ་བ་ཐག་ཆོད་སྙམ་དུ་ཡིད་ཆེས་པས། བདག་དང་འགྲོ་བ་སོགས་ཀྱིས་སྐྱབས་འགྲོ་བྱ། དེའི་ཚེ་བླ་མ་རྣམས་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབ། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་བག་ཆགས་ཐམས་ཅད་དང། ཁྱད་པར་དུ་བླ་མའི་སྐུ་
ལ་བསྔོས་པ། གསུང་བཅག་པ་ཐུགས་དཀྲུགས་པ་ལ་སོགས་པའི་བླ་མ་ལ་བརྟེན་པའི་ཉེས་པ་ཐམས་ཅད་དག་ནས་བླ་མའི་སྐྱབས་འོག་ཏུ་ཚུང་པར་བསམ། དེ་བཞིན་དུ། སངས་རྒྱས་རྣམས་ཀྱི་བཅས་འཚམས་ལས་འགལ་བ་དང་
དམ་པའི་ཆོས་ས་སྒྲེ་བོར་བཞག་པ་དང། སྐུ་བླུས་ཟོས་པ། ཡི་དམ་རྣམས་ཀྱི་བསྙེན་སྒྲུབ་བགྱིད་མ་ནུས་པ། ཆོས་སྐྱོང་རང་རང་གི་དུས་གཏོར་ཆག་བ་སོགས་རང་རང་གི་ཐད་ཀར་རམ། འཇུག་པ་བདེ་བར་བྱེད་ན་ཐམས་ཅད་
ཀྱི་མཐར། སྐྱབས་ཡུལ་རྣམས་ལས་བདུད་རྩིའི་རྒྱུན་བབ་པས། །སོགས་ཀྱིས་འོད་དང་བདུད་རྩི་གཅིག་ཆར་བྱོན་ནས་རང་བཞན་གྱི་སྤྱི་གཙུག་ནས་ཞུགས་པས་དེ་དག་ལ་བརྟེན་པའི་ཉེས་པ་སྦྱངས་བར་བསམ། ཆོས་པོ་ཏི་
རྣམས་ཀྱི་གདོང་དར་དང་ཡིག་འབྲུ་རྣམས་ལས་བདུད་རྩི་ཟིལ་བ་ཁྲོམ་མེ་གནས་པ་བབ། །འབྲས་སྐྱབས་ལ་ཐུན་མོང་མ་ཡིན་པའི་སྐྱབས་འགྲོ་ནི། །ཀུན་ཏུ་འགྲོ་དང་ཁས་ལེན་རྟོགས་དང་ཟིལ་གནོན་དང། སོགས་ལྟར་

[006A]༄༅། །སེམས་ཅན་ཐམས་ཅད་ཀྱི་དོན་དུ་ཐོབ་བྱ་དཀོན་མཆོག་གསུམ་རང་རྒྱུད་ལ་བརྟེན་པར་བྱ་བའི་ཚུལ་གྱིས་སྐྱབས་སུ་འགྲོ་དགོས་པས། སངས་རྒྱས་ཆོས་ཚོགས་མ་ནི་མཉམ་མེད་ཇོ་བོ་ཆེན་པོས་
སེམས་བསྐྱེད་ཀྱི་ཆོ་ག་རྒྱས་པ་རྣམས་ཀྱི་ཆིག་སྣ་ཚུར་བསྡུས་པ་ཡིན་བར་གསུང་རྒྱུན་ལས་འབྱུང། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་འདོད་ཀྱི་གཞན་དོན་དོན་གཉེར་གྱི་འདུན་པས་དྲངས་
པས་བསམ་པ་སེམས་བསྐྱེད་དངོས་སུ་གསུངས། དེ་ལ་ལན་མང་དུ་སྦྱངས་པས་བཅོས་མིན་གྱི་མྱོང་བ་སྐྱེས་ནས་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་བསྒོམ་པ། མདུན་གྱི་བླ་མ་ཐུབ་པའི་དབང་པོ་ལས་
ཞེས་སོགས་ཐུབ་དབང་དགྱེས་ནས་སྐུ་ལས་རང་འདྲ་ཆད་དེ་རང་ལ་ཐིམ་བས་ཐུབ་པའི་དབང་བོའི་སྐུར་གྱུར་པའི་འོད་ཟེར་མཐའ་སྐོར་གྱི་སེམས་ཅན་ལ་ཕོག་པས་དེ་ཐམས་ཅད་བླ་ན་མེད་པའི་བྱང་ཆུབ་མཆོག་ལ་བཀོད་པར་
བྱས་སོང་སྙམ་པ་ནི་འབྲས་བུ་སྔགས་ཀྱི་ཐེག་པར་གཞོལ་བ་བདེ་ལམ་དང་བླ་མཆོད་ཀྱི་སྐབས་སུ་འབྱུང་བ་དེ་རེད། སེམས་བསྐྱེད་བ་དེ་རྒྱས་པའི་ཕྱིར་བསླབ་བྱ་ཉེ་རིང་རིས་སུམ་ཆད་མ་རྒན་རྣམས་ཞེས་པས་བཏང་སྙོམས་
ཚད་མེད། སྡུག་བསྔལ་རྒྱུ་བཅས་ལས་གྲོལ་ཞེས་པས་སྙིང་རྗེ། བདེ་ཐོབ་ཅིང་ཞེས་པས་བྱམས་པ། ཟག་མེད་དགའ་བས་རོལ་ན་ཅིམ་རུང། ཞེས་པས་དགའ་བ་ཚད་མེད་བཞིའི་མཐར་ཡང་བདུད་རྩི་འདེབས་སྦྱང་གིས་

[006B] མཐར་ཚོགས་ཞིང་རྣམས་འུབ་ཀྱིས་བསྡུས་ཏེ་སྨིན་འཚམས་བྱིན་རླབས་འཇུག་པའི་སྒོ་ནས་ཐིམ། གདན་ཁྲི་མི་དམིགས་པར་བསམ་པ་
འདི་འང་སྔགས་ཀྱི་ཐེག་པར་གཞོལ་བའི་ཉམས་ལེན་ཡིན། ཁྱད་པར་གྱི་སེམས་བསྐྱེད་སོགས་འདི་དག་བླ་མཆོད་སྐབས་བདེ་ཆེན་དང་ལས་རང་ཉིད་བླ་མ་ལྷ། །ཞེས་པ་ནས། དེའི་ཁྱད་པར་གྱི་སེམས་བསྐྱེད་ཡན་
ཆད་ཀྱི་སྐོར་དང་འདྲ་བ་དེ་རེད། །རང་བཞིན་རྣམ་དག་སྤྲོས་བྲལ་དབྱིངས་ཉིད་ལས། །སོགས་རང་ལྷག་པའི་ལྷར་གསལ་འདེབས་པ་དང། །སྣོད་བཅུད་སྦྱངས་བསྒྱུར་སོགས་ཚིག་རིས་ཀྱི་ཟུར་ཙམ་མ་གཏོགས་བླ་མཆོད་དང་
འདྲ༑ དེའང་རང་འཇིགས་བྱེད་ཀྱི་སྐུར་ཀྲོང་གིས་བསྐྱེད་པ་བསྐྱེད་རིམ་གྱི་སྐབས་ལྟར་རང་ཉིད་ཀྱི་ང་གདགས་གཞི་དང་བཅས་པ་འོད་དུ་མེར་གྱིས་ཞུ་བ་ལས་སྣ་ཚོགས་པདྨའི་སྟེང་འོད་སྡོན་པོ་ཁྲུ་གང་བ། དེ་ལས་རང་རྡོ་རྗེ་འཇིགས་བྱེད་
ཀྱི་སྐུར་བཞེངས་པའི་གནས་གསུམ་དུ་འབྲུ་གསུམ་བཀོད་པའི་ཐུགས་ཀའི་ཧཱུཾ་གི་འོད་ཟེར་གྱིས་སྣོད་བཅུད་མཆོད་རྫས་དང་བཅས་བའི་མ་དག་བ་སྦྱངས་ཏེ་དག་བར་བ་འབྱམས་སུ་བསྒྱུར། མཆོད་རྫས་ངོ་བོ་བདེ་སྟོང་གི་ཡེ་ཤེས་
ལ་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་བོ་སོ་སོའི་ཡུལ་དུ་བདེ་ཆེན་གྱི་ཡེ་ཤེས་བསྐྱེད་པའི་ཁྱད་བར་གསུམ་ལྡན་གྱི་ཀུན་ཏུ་བཟང་པོའི་མཆོད་སྤྲིན་དུ་བསམ། བྱང་སེམས་ཀུན་བཟང་རྒྱལ་བ་རྣམས་

[007A]༄༅། །མཆོད་པའི་མཆོག་ཡིན་པས་བྱང་སེམས་ཀུན་དུ་བཟང་པོས་བློས་སྤྲུལ་ནས་མཆོད་སྤྲིན་རྒྱ་མཚོ་སྤྲོ་བལྟ་བུ་བྱང་སེམས་གཞན་གྱིས་མི་བྱེད་པའི་རྒྱུ་མཚན་གྱིས་དང། ཡང་བསམ་པ་བྱང་ཆུབ་ཀྱི་སེམས་
ཀྱིས་རྩིས་ཟིན་པའི་མཆོད་པ་ལ་བྱེད་པ་དང། ཀུན་དུ་བཟང་པོ་བདེ་སྟོང་གཉིས་སུ་མེད་པའི་ཡེ་ཤེས་ལ་བྱས་ནས་དེའི་རྩིས་ཟིན་པས་བྱིན་གྱིས་རླབས་པའི་མཆོད་པ། སྤྲིན་ནམ་མཁའི་ཁམས་ཐམས་ཅད་ཁྱབ་པ་ལྟར་
གང་ཕུལ་བའི་མཆོད་སྤྲིན་ནམ་མཁའ་ཁྱབ་པར་ཕུལ་བས་སྤྲིན་ཟེར། གཟི་བྱིན་གྱིས་དེ་ལྟར་བསྒྱུར་བ་འཇིགས་བྱེད་སོགས་ལྷག་པའི་ལྷའི་ང་རྒྱལ་ལ་གནས་པའི་གཟི་བྱིན་ངེས་མ་དག་པ་སྦྱངས་པར་བསམ། །
དངོས་གཞི་ལ། རང་གི་མདུན་དུ་ཀུན་དུ་བཟང་པོའི་མཆོད་སྤྲིན་འཁྲིགས་པའི་དབུས་སུ་བསྐྱེད་པ་མ་འོང་བ་ན་སྣོད་བཅུད་ཀྱི་འབྱོར་བ་ཕུན་སུམ་ཚོགས་པའི་སངས་རྒྱས་ཀྱི་ཞིང་སྦྱོང་བའི་མན་ངག་གི་སྣེ་ཞིག་བསྟན་པ་
རེད༑ མདུན་གྱི་ནམ་མཁར་མཆོད་སྤྲིན་དབུས་རིན་པོ་ཆེའི་ཁྲི། འདིའི་ཀུན་བཟང་བདེ་སྟོང་དབྱེར་མེད་དང་ཕྱོགས་མཚུངས། རིན་པོ་ཆེ་ལས་གྲུབ་པའི་ཁྲི་ཡངས་ཤིང་རྒྱ་ཆེ་བའི་རྒྱབ་ལ་ཉེ་བར་རིན་པོ་ཆེའི་ཁྲི་ཆུང་ངུ་
གསུམ་གྱི་དབུས་མ་ཅུང་ཟད་མཐོ་བ། དབུས་མའི་སྟེང་རྗེ་བཙུན་ཙོང་ཁ་པ། འཇམ་མགོན་ཞེས་པ་འཇམ་དཔལ་རྩ་རྒྱུད་ལས་འཇམ་དབྱངས་ཀྱི་སྤྲུལ་བར་ལུང་བསྟན་པ་དང། འཇམ་དབྱངས་ཀྱི་སྤྲུལ་བ་དངོས་སུ་ཆོས་

[007B] རྩ་རྒྱུད་དུ་འཇམ་དཔལ་གྱི་སྒྲུལ་བར་ཤེས་པ་ཞིག་མཛད་ཡོད་པ་དང། རིགས་གསུམ་དབུ་སྐྲ་ཐོར་ཚུགས་སོགས་མཚན་དཔེ་ལྡན་པའི་སྐུར་བསྟན་ཀྱང་མཐོང་བའི་སྐལ་བ་
མེད་པས་ཐ་མལ་གྱི་བླ་མ་ཞིག་གི་རྣམ་པར་བསྟན་ཏེ་སྔོན་སངས་རྒྱས་སྟོང་སོགས་ལ་དང་པོར་སེམས་བསྐྱེད་བཅུག་པ་དང། བར་དུ་རྒྱལ་སྲས་ཀྱི་སྤྱོད་པ་སྒྲུབ་པའི་གྲོགས་ལ་སོགས་པ་ཇི་ལྟར་མཛད་པ་ལྟར་མཛད་པས་ང་
རང་ཚོའི་ངོས་ནས་ཕོ་མ་སྐྱེས་པམ་གཏོགས་བ་རྗེའི་གསུང་རབ་འདི་ལྟ་བུ་དང་མཇལ་ནས་གཞན་ལ་འགྲམ་ཆུ་ལྡང་མི་དགོས་པ་གཞུང་རེ་རེའི་དབུ་ཞབས་གང་དུའང་ཚིག་དོན་གྱི་ཆ་ལ་འཁྲུལ་བ་ཕྲ་མོ་ཙམ་ཡང་མེད་པར་མ་ཟད་
བལྟས་ཀྱིན་ཇེ་གསལ་དང་ཇེ་ཟབ་ལ་འགྲོ་བ་ལས། འགའ་ཞིག་ལྟར་ཁ་གསལ་ལ་གཏིང་མེད་པ་དེ་འདྲ་མ་ཡིན་པས་ཁྱད་ཆོས་དུ་མ་དང་ལྡན་པར་ཡོད། ཕྱག་སྟབས་གླེགས་རལ་གྱིས་འཇམ་དབྱངས་དང། ཆོས་འཁོར་
གྱིས་བྱམས་པའི་ཕྱག་སྟབས་དང་མཚུངས་པར་བྱས་པའི་དགོས་པ་ཁྱད་པར་ཅན་རེ་ཡོད། དེའི་གཡས་སུ་རྒྱལ་ཚབ་དར་མ་རིན་ཆེན་དང། གཡོན་དུ་མཁས་གྲུབ་སྨྲ་པའི་ཉི་མ་རྣམས་གཉིས་ཕྱག་གཡས་ཆོས་འཆད་
གཡོན་མཉམ་བཞག་མཛད་པ། ཡབ་རྗེའི་མདུན་དུ་གདན་ཁྲི་ཕུན་ཚོགས་སྟེང། ཞེས་སོགས་ཀྱི་ཚིག་ཕྲད་བསྒྱུར་ཏེ་གོང་གི་སྐྱབས་འགྲོའི་སྐབས་ལྟར་ཚོགས་ཞིང་ནམ་མཁའི་དབྱིངས་སུ་ཏིལ་གྱི་གང་བུ་འཁྲིག་བ་

[008A]༄༅། །ལྟར་གསལ་བཏབ། རབ་འབྱམས་ཞིང་དུ་འགྲོ་བའི་དོན་མཛད་ཅིང། ཞེས་པས་འཕྲིན་ལས་ཀྱི་ཁྱད་པར་ཡིད་ཡུལ་དུ་གསལ་བར་བྱས་ཏེ་དེའི་སྒོ་ནས་དང་པ་སྦྱངས། རང་ལ་དགྱེས་པའི་
ཉམས་ཀྱིས་བཞུགས་པར་གྱུར་ཞེས་ཚོགས་ཞིང་ཐམས་ཅད་རང་ཉིད་ལ་གཟིགས་ཏེ་དགྱེས་པའི་ཉམས་ཀྱིས་ཞལ་འཛུམ་མོལ་ལེ་བཞུགས་པ་གསལ་བཏབ་ན་ཡོན་ཏན་སྐྱེ་སླ་པའི་དགོས་པ་ཡོད། ཞལ་རས་གནག་པའི་
རྣམ་པ་གསལ་བཏབ་ན་འཆར་ལུགས་ཀྱི་རྟེན་འབྲེལ་ལས་སྐྱོན་ཡོད། དེ་དག་རྣམས་ཀྱི་གནས་ལྔར་ཡི་གེ་ལྔས། ཞེས་ཡི་གེ་ལྔ་འོག་ཏུ་ཏིང་ངེ་འཛིན་གྱི་དབང་བཞིན་ལེན་པའི་སྐབས་སོགས་སུ་དགོས་པས་སྐུ་གསུང་ཐུགས་
རྡོ་རྗེའི་ངོ་བོར་མོས། བླ་མཆོད་དུ། ཕུང་བོ་རྣམ་དག་བདེ་གཤེགས་ལྔ། ཞེས་སོགས་ལྟར་གྱི་ལུས་དཀྱིལ་འདིར་ཚིག་རིས་ལ་མེད་ཀྱང་དོན་གྱི་གནད་ཚང་ལ། ཡི་གེ་འདི་དག་གིས་ཀྱང་དེའི་གནད་ཚང་བར་འགྱུར་
དམ་ཚིག་པ་དེ་ལ་ཡེ་ཤེས་པ་སྤྱན་དྲངས་ནས་བསྟིམས་པ་ལ། ལེགས་མཚན་ཐུགས་ཀའི་ཧཱུཾ་ལས་འོད་ཟེར་འཕྲོས། ཞེས་པ་ལྟར་རབ་འབྱམས་ཕྱོགས་བཅུའི་ཞིང་ཁམས་ནས་སྲས་བཅས་རྒྱལ་བའི་ཚོགས་དང་
ཁྱད་པར་བླ་མའི་རྣལ་འབྱོར་རང་གི་གཞུང་དང་འབྲེལ་བས་སྟེང་ཕྱོགས་བྱམས་མགོན་གྱི་ཞིང་ཁམས་གསལ་བཏབ། འདིའི་ཞིང་བཀོད་མདོ་བསྟན་བཅོས་ལས་གསལ་བར་གསུངས་པ་ཟུར་དུ་མེད་ཀྱང་སངས་རྒྱས་ཀྱི་ཞིང་ཁམས་

[008B]
འབྱོན་པར་བཞེད་པའི་རྟེན་འབྲེལ་དུ་བཟང་པོའི་བཞུགས་སྟངས་ཅན། འཁོར་རྒྱལ་སྲས་རྒྱ་མཚོའི་ཚོགས་ཀྱིས་བསྐོར་བའི་དབུས་ན་བཞུགས་པའི་ཐུགས་ཀ་ནས་རྗེ་ཡབ་སྲས་གསུམ་སྤྱན་འདྲེན། དེའང་རྗེ་རིན་པོ་ཆེ་བྱམས་མགོན་གྱི་
སྤྲུལ་བར་ཡོངས་སུ་གྲགས་ཤིང། རང་རེས་ད་ལྟ་བྱམས་པའི་ཆོས་ལ་ཐོས་བསམ་དང། སྔོན་གཞུང་ལུགས་རབ་འབྱམས་ལ་ཐོས་པའི་སྲོལ་ཡོད་ནའང་ད་ལྟ་མཚན་ཉིད་ཀྱི་གྲྭ་ས་གར་ཡོད་དུ་ཕར་ཕྱིན་གྱི་གཞུང་མ་ཚུགས་ན་མཚན་
ཉིད་ཀྱི་མིང་མི་ཐོབ། བསྡུས་གྲྭ་འདུལ་མཛོད་སོགས་ཡོད་ཀྱང་དངོས་གཞི་དབུ་ཕར་དང། དེའང་བྱམས་པའི་ཆོས་དབུས་གཙང་ནས་རྒྱ་ནག་བར་དུ་ས་དར་རྡོ་དར་ལྟར་ཡོད་པའང་མ་འོང་བ་ན་བྱམས་པས་རྗེས་སུ་
འཛིན་པའི་རྟེན་འབྲེལ་གྱི་གནད་དང། རང་ཅག་རྣམས་སྔོན་ནས་བྱམས་མགོན་དང་རྗེ་རིན་པོ་ཆེར་འབྲེལ་ཆེ་བའི་ལྟབས་ཡིན་པས་ད་ནས་བཟུང་སྟེ་ཚེ་རབས་ཐམས་ཅད་དུ་རྗེ་བཙུན་བྱམས་པ་མགོན་པོ་དང་རྗེ་རིན་པོ་ཆེའི་
གསུང་རབ་ལ་ཐོས་བསམ་སྒོམ་གསུམ་བྱེད་པའི་རྟེན་འབྲེལ་ཁྱད་པར་ཅན་བསྒྲིགས་པ་དང། བག་ཆགས་ཁྱད་པར་ཅན་འཇོག་དགོས་པས་ཁམས་གསུམ་བླ་མ་ཙོང་ཁ་པ་ཆེན་པོ་བྱམས་མགོན་གྱི་ཐུགས་ཀ་ནས་སྤྱན་དྲངས་

[009A]༄༅། །པ་རེད། དེའི་ཐུགས་ཀ་ནས་སྤྲིན་དཀར་བོ་ནད་གྱིས་བརྐྱངས་པའི་སྣེ་ཞོ་གསར་བསྤུངས་པ་ལྟ་བུའི་དབུས་སུ་སྤྱན་འདྲེན། རྣམ་དག་ཆོས་ཀྱི་དབྱིངས་ལས་སོགས་ཀྱིས་ཆོས་སྐུ་ལས་གཟུགས་
སྐུའི་རྣམ་པར་སྤྱན་འདྲེན་པའང་སྔགས་ལ་གཞོལ་བའི་སྤྱན་འདྲེན་དང་དགུག་གཞུག་བཅིངས་མཉེས་ཀྱང་སྔགས་ལ་གཞོལ་བར་མཛད། བསགས་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་
བཅས་པ་འབུལ་བ་ལ། ཐོག་མར་མདུན་གྱི་ནམ་མཁར་སོགས་ཀྱིས་མྱ་ངན་ལས་མི་འདའ་བར་གསོལ་བ་འདེབས་པ། བསྟན་བའི་བདག་པོ་སོགས་ཤོ་ལོ་ཀ་གསུམ་གྱིས་ལུས་དང་འོད་ཟེར་སྤྲུལ་ཏེ་ཕྱག་འཚལ་
བ༑ ༑ཡིད་འོང་མཆོད་ཡོན་སོགས་ཀྱིས་སྔགས་དང་འབྲེལ་བར་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ་བས་ཡིད་འོང་སོགས་ཀྱིས་ཕྱི་མཆོད། མཆོད་པ་གང་རྣམས་སོགས་ཀྱིས་བླ་ན་མེད་པའི་མཆོད་བ་དང་
ནང་ལུང་རྟོགས་བཤད་སྒྲུབ་ཀྱི་བྱ་བ་བསླབ་གསུམ་གྱི་ཉམས་ལེན་སོགས་མཆོད་པར་ཕུལ་བ་བླ་མཆོད་དུ་དེ་དག་དགའ་ཚལ་གྱི་རྣམ་པར་བཀོད་ནས་ཕུལ་བ་དང་གནང་གཅིག་པར་ཡོད། རིགས་ལྔ་ཡུམ་བཞིའི་
སོགས་ཀྱིས་ནང་མཆོད། ཞིང་སྔགས་ལྷན་སྐྱེས་སོགས་ཀྱིས་གསང་མཆོད་དེ། ཞིང་སྔགས་ལྷན་ཅིག་སྐྱེས་པའི་ཕྱག་རྒྱ་ཕུལ་བ་རྡོ་རྗེ་འཆང་གི་ཡུམ་ལ་ཐིམ་པ་དེ་དང་རྡོ་རྗེ་འཆང་སྙོམས་བར་ཞུགས་པས་ཚོགས་ཞིང་

[009B] བདེ་བ་དེས་སྟོང་པ་ངེས་པའི་བདེ་སྟོང་གི་ཡེ་ཤེས་ཐུགས་རྒྱུད་ལ་འཁྲུངས་པར་མོས། དེ་ཁོ་ན་ཉིད་ཀྱི་མཆོད་པ་འདུལ་བ་ལ། ཞིང་སྔགས་ལྷན་སྐྱེས་
ཀྱི་ཕྱག་རྒྱ་དང་སྙོམས་པར་བཞུགས་པས་ལྷན་སྐྱེས་ཀྱི་བདེ་བ་སྐྱེས་པ་གསང་དབང་དང། བདེ་བ་དེས་སྟོང་པ་ངེས་པའི་བདེ་སྟོང་གི་ཡེ་ཤེས་དེས་སྟོང་ཉིད་ལ་རྩེ་གཅིག་མཉམ་པར་བཞག་པ་དབང་བཞི་པར་ཡོངས་སུ་གྲགས་ལ་
འདིར༑ ཆོས་ཀུན་སྤྲོས་བྲལ་ནམ་མཁའ་ལྟ་བུའི་དང། །གཟུགས་སྐུའི་འཇའ་ཚོན་ཅིར་ཡང་འཆར་བཟོད་པ། །སྐུ་ཐུགས་ཟུང་འཇུག་ལྷན་སྐྱེས་བདེ་བ་ཆེ། །བྱང་ཆུབ་རྡོ་རྗེའི་མཆོད་པས་དགྱེས་པར་མཛོད། །ཅེས་
དེ་ལྟ་བུའི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དེས་སྟོང་པ་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐུགས་བདེ་སྟོང་གཉིས་སུ་མེད་པའི་ཡེ་ཤེས་དེ་དང། སྐུ་མཚན་དཔེས་སྤྲས་པ་རང་སྣག་གི་རིག་མ་དང་མཉམ་པར་སྦྱོར་
བ་དེ་གཉིས་སྐུ་ཐུགས་སུ་ངོ་བོ་གཅིག་པའི་སྐུ་ཐུགས་ཟུང་འཇུག་གི་མཆོད་པ་ལ་བྱེད་པ་འདི་བླ་མ་འཇམ་པའི་དབྱངས་ཀྱི་གསུང་འདིའི་མན་ངག་གི་ཐོན་པ་ཞིག་རེད། སྤྱིར་ཟུང་འཇུག་ལ་བདེ་སྟོང་དབྱེར་མེད་ཀྱི་ཟུང་འཇུག་དང། བདེན་
གཉིས་དབྱེར་མེད་ཀྱི་ཟུང་འཇུག་གཉིས་སུ་འབྱེད་ལ་རྗེ་བདག་ཉིད་ཆེན་པོའི་མན་ངག་མ་གཏོགས་པ་གཞན་གྱིས་མཐོན་པ་རེད། མཎྜལ་ལ་ཕྱིའི་དབང་ཆེན་གསེར་གྱིས་གཞི་གླིང་བཞི་རི་རབ་ཉི་ཟླ་སོགས་དང། ནང་པགས་པ་

[010A]༄༅། །དབང་ཆེན་གསེར་གྱིས་གཞི་སོགས་གསང་བ་རང་ལྷར་གསལ་བའི་བདེ་སྟོང་གཉིས་མེད་ཀྱི་ཡེ་ཤེས་རྒྱུད་ལ་བསྐྱེད་པ་དང། དེ་ཁོ་ན་ཉིད་ཀྱི་མཎྜལ་གོང་དུ་བཤད་པ་ལྟར་ཤེས་པར་བྱས་ནས་ཕུལ། ཐུགས་
རྗེ་ཆེ་ལྡན་ཉིད་ཀྱི་མཐུས་བཞེས་ཤིག་ཅེས་པ་རང་རེས། མཆོད་པ་བཤམས། བྱིན་གྱིས་རླབས་ཏེ་ཕུལ་ཡང་བཞེས་ཡོད་དམ་མེད་མི་ཤེས་སྙམ་པའི་བློ་འབྱུང་བ་རང་གི་བློ་སྐྱོན་ཡིན། སངས་རྒྱས་བྱང་སེམས་
རྣམས་ཞིང་ཁམས་གང་དུ་བཞུགས་ཀྱང་སེམས་ཅན་གྱི་དོན་ལས་དགོངས་རྒྱུ་གཞན་མེད་པས་ཚོགས་བསགས་པ་ལ་སོགས་པ་བརྩེ་བའི་སྤྱན་གྱིས་གཟིགས་པ་ཆོས་ཉིད་ལྟ་བུ་ཡིན་པས་ན། མ་བུ་གཅིག་པ་ལ་བརྩེ་བ་ལྟ་
བུའི་ཐུགས་རྗེ་ཆེན་པོ་དང་ལྡན་པ་རྣམས་མཆོད་པའི་ཕྱིར་བདག་གིས་ཟག་མེད་དུ་བྱིན་གྱིས་རླབས་པ་སོགས་དེ་ལྟར་ཐུབ་པའི་ངེས་པ་མེད་ཀྱང། ཁྱེད་རྣམས་ཀྱི་སྔོན་གྱི་ཐུགས་བསྐྱེད་ཀྱི་བདེན་པ་དེས་མཐུས་ཐུགས་རྒྱུད་ལ་ཟག་
མེད་ཀྱི་བདེ་ཆེན་སྐྱེད་བའི་ཕྱིར་བཞེས་ཞེས་པ་བྱིན་རླབས་དང་འབུལ་ཚུལ་གྱི་མཆོག་ཡིན་པར་བླ་མས་གསུངས་ལ། བདག་ནི་ཡོད་བྱད་མེ་ལྡན་བཀྲེན་ཆེན་ཏེ། །ནས། །བདག་གི་དོན་སླད་ཉིད་ཀྱིས་མཐུས་བཞེས་ཤིག་
ཅེས་བ་དང་གནད་གཅིག། རབ་རྨོངས་བདག་སོགས་འགྲོ་དྲུག་སོགས་བཤགས་པ་སྟེ། རང་ཉིད་འཁོར་བ་ཐོག་མ་མེད་བ་ནས་འདུལ་དཀའ་བའི་སེམས་ཀྱི་དབང་དུ་སོང། སེམས་ཉོན་མོངས་པ་དུག་གསུམ་གྱི་

[010B] སྡིག་པའི་དངོས་པོ་ལ་འགྱོད་སེམས་མེད་ན་སྡིག་པ་འདག་
པའི་ཐབས་མེད། ང་ཚོའི་ས་ཆ་པོད་ལུང་པ་འདི་ནི། སྤྱོད་འཇུག་ལས། དོན་མེད་དགུ་ཡིས་རྨ་སྲོལ་བཏོད་པ་ཡང། །ལུས་ལ་རྒྱན་དང་འདྲ་བར་སྲེལ་བྱེད་ན། ཞེས་འགྲམས་པའི་རྨ་སྲོལ་ལྟ་བུ་གཞན་གྱིས་མཐོང་སར་
ངོ་སོར་འཁྱེར་བ་དང། ང་ལ་མི་སྡིག་ཡོད། རྟ་སྡིག་འདི་འདྲ་ཡོད་ཅེས་ངོ་མངོམ་བྱེད་པ་སྡིག་པ་ལ་ངོང་བ་མེད་པའི་རྟགས་རེད། དེར་གནོང་བ་ནི་བདག་གིས་སངས་རྒྱས་བྱང་སེམས་ལ་དབུ་སྐོར་བཏང་སྟེ་སྤྱན་སྔར་
བསྲུང་བྱ་ཁས་བླངས་བ་མང་ཡང་ཕྱིའི་ཚུལ་འཆོས་ལས་ནང་ཉམས་ལ་སོང་ན་སྡིག་ལྟུང་གི་ཕུང་བོར་ཡོད་པས་སངས་རྒྱས་བྱང་སེམས་དེའི་ཞལ་ལ་ཇི་ལྟར་བལྟ་སྙམ་དུ་དུག་ཁོང་བར་སོང་བ་ལྟ་བུའི་སྒོ་ནས་ཉེས་པ་
བསྒྲགས་ཏེ་ཞུ་བ་ནི་མཐོལ་བ། གནོང་འགྱོད་ཀྱི་སེམས་ཡོད་ན་ཕྱིས་མི་བགྱིད་པའི་སྔོམ་སེམས་ཡོང། གོང་གི་ཚོགས་ཞིང་རྟེན་གྱི་སྟོབས། དེ་ལ་བསགས་སྦྱངས་བྱེད་པ་གཉེན་པོ་ཀུན་དུ་སྤྱོད་པའི་སྟོབས། སྡིག་པ་
སྔར་བྱས་ལ་འགྱོད་པ་རྣམ་པར་སུན་འབྱིན་པའི་སྟོབས། ཕྱིས་མི་བགྱིད་པའི་སྡོམ་སེམས་ཉེས་པ་ལས་སླར་ལྡོག་པའི་སྟོབས་སྟེ་བཞི་ཚང་བ་དང། དེང་ཕྱིན་ཆད་ཅིས་ཀྱང་མི་བྱ་ཞེས་ཞེ་ཐག་པ་ནས་དམ་བཅའ་དགོས་


[011A]༄༅། །ཀུན་མཁྱེན་སྐུ་བར་བ་ཚོས། སྡིག་པ་འཕྲོ་མི་འཆད་པར་ངེས་པ་བཤགས་བསྡམས་ཀྱིས་འདགས་ཚུལ་མེད་དམ་སྙམ་ན་དུས་སྐབས་དེར་སྡོམ་སེམས་ངེས་པར་དགོས། ཕྱིས་སྡོམ་མི་ཐུབ་
ན་དབུ་སྐོར་དང་རྫུན་དུ་མི་འགྱུར། དེ་ལྟར་དགོས་པ་སངས་རྒྱས་ཀྱི་བཅས་དབང་ཡིན་པས་སྡོམ་སེམས་ཐང་རེ་ཙམ་ཅིས་ཀྱང་དགོས་གསུངས། མཐར་བདུད་རྩི་འབེབས་སྦྱངས་བྱས་ཏེ་སྒོ་གསུམ་གྱི་སྡིག་སྒྲིབ་ཐམས་ཅད་
དག་པའི་མོས་པ་དང། ཚོགས་ཞིང་ཐམས་ཅད་ཐུགས་རྒྱུད་གཅིག་པས་དེའི་ནང་གི་རྡོར་སེམས་ལས་རང་འདྲ་ཆད་དེ་རང་གཞན་སེམས་ཅན་ཐམས་ཅད་ཀྱི་སྤྱི་བོར་བྱོན་པའི་སྐུ་ལས་བདུད་རྩིའི་རྒྱུན་བབ་པ་སྤྱི་བོ་ནས་
ཞུགས་ཏེ་སྡིག་སྒྲིབ་སྦྱངས་པའི་དམིགས་པ་རྡོར་སེམས་སྒོམ་བཟླས་ཀྱི་སྐབས་ལྟར་བྱ། ཡིག་བརྒྱ་བཟླ་བའི་ཚེ་བདུང་རྩིའི་སྤྱི་བོའི་རྩ་འཁོར་གྱི་བར་གང་བས་ལུས་ཀྱི་སྒོ་ནས་བསགས་པའི་སྡིག་སྒྲིབ་དང། མགྲིན་པའི་རྩ་
འཁོར་བར་གང་བས་ངག། སྙིང་གའི་རྩ་འཁོར་བར་གང་བས་ཡིད། ལུས་ཐམས་ཅད་གང་བས་སྒོ་གསུམ་གྱི་སྡིག་སྒྲིབ་བག་ཆགས་དང་བཅས་པ་དག་པར་མོས་པ་དང། ཡང་སྣོད་དུ་ཆུ་བླུག་པ་ལྟར་ལུས་ཀྱི་སྨད་ནས་
ཡར་རིམ་གྱིས་གང་སྟེ་སྡིག་སྒྲིབ་སྦྱངས་པའི་དམིགས་པ་དང། དེའི་སྐབས་སྡིག་སྒྲིབ་ལུས་ཀྱི་བ་སྤུའི་བུ་ག་ནས་ཕྱིར་ཐོན་པའི་དམིགས་པ་སྤྱི་འགྲོ་པ་དང། རྫོགས་རིམ་རྩལ་དུ་བཏོན་ནས་བསྒོམ་པའི་སྐབས་དེའི་རྟོགས་པ་

[011B]
མུན་ཁུང་དུ་སྒྲོན་མེ་སྦར་བ་ལྟར་སྡིག་སྒྲིབ་གར་སོང་ཆ་མེད་དུ་དག་པའི་དམིགས་པ་བྱས་ན་བཟང་གསུང། སྔོམ་གསུམ་དང་འབྲེལ་བའི་སྤྱི་བཤགས་བླ་མ་རྡོར་འཛིན་མ་སོགས་བྱེད། རྗེས་སུ་ཡི་རངས་ལ། སྤྱིར་
མང་ཐོས་སྒྲུབ་ལ་བརྩོན་པ་དང། ཁྱད་པར་དེ་གཉིས་གཅིག་གྲོགས་སུ་གཅིག་འཁྱེར་བ་གལ་ཆེ་བས། རྗེའི་ལམ་རིམ་ཆེན་མོར་གསུངས་པ་ལྟར་སྔ་མ་ཕལ་ཆེར་གང་ཐོས་པ་ལ་དགའ་བ་དེར་སྒྲུབ་པ་མེད། སྒྲུབ་ལ་བརྩོན་
པ་རྣམས་ལ་ཐོས་པ་མེད་པ་ལ་ཆོས་བརྒྱད་དཀར་ནག་ཁྲ་གསུམ་གང་གིས་ཀྱང་མ་གོས་པའི་མང་ཐོས་སྒྲུབ་བརྩོན་ལ་ཡི་རངས་ནི། གཞན་ཐོས་པ་ཆེ་བ་དང། ཉམས་ལེན་དང་སྒྲུབ་ལ་བཟང་བར་སྙིང་ནས་མི་བཟོད་
པ་ང་ལས་ལྷག་འགྲོ་བར་འདུག་སྙམ་དུ་ཕྲག་དོག་གི་དབང་ཡིན་པས་དེའི་གཉེན་པོར་ཡི་རངས་གསུངས། གཞན་ལ་ཆོས་ཀྱི་འབྱོར་པ་ཕུན་སུམ་ཚོགས་པ་ཅི་ཙམ་ཡོད་པ་དེ་ཙམ་དུ་དགའ་སྤྲོ་ལྷག་པར་རྒྱས་ཏེ་
རང་གིས་ཀྱང་དེ་ལྟར་སྒྲུབ་ནུས་ན་ཅི་མ་རུང་སྙམ་དུ་ཡི་རངས་དགོས། རྗེ་བཙུན་བླ་མ་དམ་པ་ཁྱེད་རྣམས་ཀྱི་སོགས་གཟུགས་ཅན་གྱི་རྒྱན་ལྟ་བུར་བྱས་ཀྱང་ཆོག་ལ་གང་ལྟར་གང་ལ་གང་འཚམས་ཀྱི་ཆོས་

[012A]༄༅། །སྟོན་པའི་གསོལ་འདེབས་དང། བདག་གིས་སོགས་གྱིས་དགེ་རྩ་རྣམས་ཁམས་གསུམ་བླ་མ་ཙོང་ཁ་པ་ཆེན་པོའི་བསྟན་པའི་སྙིང་པོ་གནས་པའི་རྒྱུད་བསྔོ་བར་བྱེད་པས། རྗེ་ཙོང་ཁ་
བའི་ལུགས་ལ་བསླབ་གསུམ་ཡ་མ་བྲལ་བར་ཉམས་སུ་ལེན། སྟོང་ཉིད་སྙིང་རྗེའི་སྙིང་པོ་ཅན་ནི་ཕར་ཕྱིན་ཐེག་པའི་ཐུན་མོང་བ་དང། སྔགས་ཀྱི་ཐུན་མོང་མ་ཡིན་པ་སྟེ་དེ་ཡུན་རིང་གནས་པ་འགྲོ་བ་རྣམས་ཀྱི་
ཉེར་འཚོའི་གཞི་ཡིན་པས་དེ་ལྟར་བསྔོས། མཎྜལ་རང་གི་ལག་ཏུ་ཐོགས་པ་དེ་ཙམ་མ་ཡིན་པར་དེར་སྟོང་གསུམ་གྱི་བཀོད་པ་ཤོང་བ་དང། དེ་སངས་རྒྱས་བཞུགས་པའི་ཞིང་ཁམས་སུ་འབུལ་བ་དང། དེ་ན་
གནས་པའི་སེམས་ཅན་རྣམས་གདུལ་བྱར་འབུལ་བར་བྱེད་པས་བདག་གིར་བཟུང་སྟེ་གང་འཚམས་ཀྱི་ཆོས་བསྟན་ཏེ་སྨིན་གྲོལ་ལ་བཀོད་པའི་དམིགས་རྣམ་དང། ས་གཞི་མ་རྟག་དུས་ཆོས་འཕགས་ལ་ཕུལ་བར་
ཀློང་རྡོལ་གསུང་རྒྱུན་ན་འདུག། དུ་བྱས་ནས་སངས་རྒྱས་ཀྱི་ཞིང་ཁམས་ཡིན་པར་དམིགས་ཏེ་ཕུལ་བ་ཞིང་ཁམས་བདག་ཏུ་རླབས་ཆེན་ཞིང་ལ་བྱས་ན་ཞིང་ཁམས་འབུལ་ཡུལ་དུ་བྱས་པ་ལྟར་འགྱུར་བས་མ་དག་
པ་རེད། ཚོགས་ཞིང་གི་ཡོན་ཏན་དྲན་པས་གསོལ་བ་འདེབས་པ་ནི་ཞུ་བ་འབུལ་བའི་དོན་ཡིན་པས་གང་ཞུ་ན། བཤེས་ལ་མི་གུས་དལ་འབྱོར་ཆུད་གསོན་ཅིང། །སོགས་ཏེ། བྱམས་སྙིང་རྗེ་བྱང་ཆུབ་ཀྱི་

[012B] ལམ་དུས་ཀྱི་དག་མ་དག་གི་སྒྱུ་ལུས་དེའི་སྙིང་པོ། ཡང་སྙིང་འབྲས་དུས་ཀྱི་རྡོ་རྗེའི་སྐུ། བདག་མེད་རྟོགས་པའི་ཞི་ལྷག་ཟུང་འབྲེལ་སོགས་ཟབ་མོའི་ལམ་དང། སྙིང་པོ་
བདེ་སྟོང་གཉིས་སུ་མེད་པའི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་དུ་རྟོགས་པའི་དཔེའི་འོད་གསལ། དེས་སྟོང་ཉིད་མངོན་སུམ་དུ་རྟོགས་ཏེ་ས་དང་པོ་ཐོབ་པའི་དོན་གྱི་འོད་གསལ། ཡང་སྙིང་བདེ་སྟོང་དབྱེར་མེད་
ཀྱི་ཡེ་ཤེས་ཆོས་སྐུ་སངས་རྒྱས་ཀྱི་ཐུགས་རྒྱུད་ལ་མངའ་བ་རྣམས་རྒྱུད་ལ་འཁྲུངས་པར་གསོལ་བ་བཏབ་པའི་རྐྱེན་གྱིས་བླ་མའི་ཐུགས་ཀའི་ཧཱུཾ་ལས་འོད་འཕྲོས། རྡོ་རྗེ་འཆང་གི་ཐུགས་ཀའི་ཧཱུཾ་ལ་ཕོག། དེ་ལས་
འོད་འཕྲོས། ཚོགས་ཞིང་གཞན་ལ་ཕོག་པས་དེ་ཐམས་ཅད་རྡོ་རྗེ་འཆང་ལ་ཐིམ། རྡོ་རྗེ་འཆང་རྗེའི་སྤྱི་བོ་ནས་ཞུགས་ཏེ་ཡེ་ཤེས་སེམས་དཔའི་ཚུལ་དུ་ཐུགས་ཀར་བཞུགས་པ་འདི་ནི། བླ་མཆོད་དུ། ཐུགས་ཀར་
ཁྱབ་བདག་རྡོ་རྗེ་འཆང་དབང་ཞེས་སོགས་ཀྱི་མན་ངག་འདིར་བླངས་པ་རེད། དེར་ཡན་ལག་བདུན་པ་མཎྜལ་མདོར་བསྡུས་དང། སྐུ་བཞིའི་བདག་ཉིད་སོགས་ཀྱིས་གསོལ་བ་བཏབ། འདིར་ཐུགས་ཀར་
ཐུབ་དབང་ཡོད་པ་མི་གསལ་ཡང་བླ་མཆོད་ལྟར་བཀོད་ཀྱང་ཆོག་པའམ། ཡང་ན་བླ་མ་ཐུབ་དབང་དང་གཉིས་ཀའི་ངོ་བོར་བལྟས་ཏེ་གསོལ་བ་བཏབ་པས་ཆོག་དེ་ནས་དམིགས་བརྩེ་མས་ཕྱི་མཚུངས་པ་གསལ་

[013A]༄༅། །བྱེད། ནང་ཡོན་ཏན་དེ་ལྡན། གསང་བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་བ་གདབ་པ་གསུམ་ལས། ཁྱད་པར་རྒྱལ་སྲས་སོགས་ཀྱིས་ཕྱི་དང། མཁྱེན་བརྩེའི་སོགས་ཀྱིས་
ནང༑ ངེས་བའི་དོན་དུ་སོགས་ཀྱིས་གསང་བའི་ཡོན་ཏན་དྲན་ནས་གསོལ་བ་འདེབས། རིགས་གསུམ་དང་ཐ་མི་དང་བྱས་ནས་གསོལ་བ་འདེབས་དགོས་པ་གཞན་དོན་བྱེད་པའི་ནུས་པ་མ་ཚང་བ་མེད་པ་
མཁྱེན་བརྩེ་ནུས་པ་ཡིན་པས་དེ་གསུམ་དང། གཙོ་བོའི་ཐུགས་ཀར་ཐུབ་དབང་དང་གཤིན་རྗེ་གཤེད་གསལ་བཏབ་པ་མེད་ཀྱང་དེ་ཐམས་ཅད་ཀྱི་ངོ་བོར་མོས་ཏེ་གསོལ་འདེབས་བྱེད། མཁྱེན་བརྩེ་གཉིས་
རྒྱལ་བའི་ཡོན་ཏན་གྱི་གཙོ་བོ་དང། དེ་གཉིས་ལས་གཙོ་བོ་མཁྱེན་པ་ཡིན་ཡང་བརྩེ་བ་མེད་ན་རང་གིས་མཁྱེན་པ་ཙམ་དུ་ཟད། མཁྱེན་པ་མེད་ན་བརྩེ་བར་ཟད་ནས་གདུལ་བྱ་གཞན་འདྲེན་པའི་ཐབས་མེད་པས་མཁྱེན་
བརྩེ་གཉིས་ལ་རྒྱལ་སྲས་ཀྱི་ཉམས་ལེན་གྱི་གནད་མ་ལུས་པ་དང། རྒྱལ་བའི་ཡོན་ཏན་མ་ལུས་བ་ཚང་བའི་དབང་དུ་བྱས་ནས་དམིགས་མེད་སོགས་རྐང་པ་གཉིས་ཏེ། ལམ་གྱི་སྙིང་བོ་སྟོང་པ་ཉིད་རྟོགས་པའི་
མཁྱེན་བ་དང། དེ་སྙིང་རྗེའི་སྙིང་པོ་ཅན་དུ་བྱེད་པའི་ཕྱིར་དམིགས་མེད་བརྩེ་བའི་སོགས་དང། ཐུབ་དབང་བསྟན་པ་སྤྱིའི་བདག་པོ་དང། རྡོ་རྗེ་འཆང་ནི་སྔགས་ཀྱི་བསྟན་པའི་བདག་པོ་དང། དེའི་གསང་བའི་

[013B] འཇམ་དཔལ་ཁྲོས་པར་བདེ་གསང་འཇིགས་གསུམ་གྱི་
གནད་ཚང་གསུངས་པ་ཕ་མའི་བསྐྱེད་རྫོགས་ཀྱི་ལམ་གྱི་ལུས་ཚང་བས་དེ་ལྟར་དམིགས་མེད་སོགས་ཀྱིས་རྒྱ་ཆེ་བའི་ལམ། དྲི་མེད་སོགས་ཀྱིས་ཟབ་མོའི་ལམ་གྱི་གནད་ཚང་བས་དེ་ལྟར་བྱས་ན་ཐུན་མོང་དང་
ཐུན་མོང་མ་ཡིན་པའི་ཟབ་རྒྱས་ཀྱི་གདམས་པ་རྫོགས་པར་ཚང་བ་ཡོང། མ་དག་བ་འཁྲུད་པ་དང་མི་ཤེས་པ་བསལ་བའི་དམིགས་སྐོར་སོ་སོར་བྱེད་པའི་ལུགས་ཀྱང་ཡོད་མོད་ཀྱང་འདིར་གཅིག་ཏུ་བྱས་ལ། སྐུའི་སྒོ་ནས་ཤེས་
རབ་ཆེ་བ། གསུང་གིས་སྒོ་ནས་གསལ་བ། ས་བོན་གྱི་སྒོ་ནས་མྱུར་བ། ཕྱག་མཚན་གྱི་སྒོ་ནས་ཟབ་པ། གླེགས་བམ་སྒོ་ནས་འཆད་པ། རལ་གྲིའི་སྒོ་ནས་རྩོད་པ། གླེགས་རལ་སྒོ་ནས་རྩོམ་པའི་ཤེས་རབ་སྒྲུབ་
པའི་དམིགས་སྐོར་བདུན་ཡོད། ཞི་ཁྲོ་སྦྲགས་སྒྲུབ་ཀྱི་མན་ངག་གི་གནད་མ་ཚང་བ་མེད་པར་འདིར་འདུས། སྤྱིར་དམར་ནག་གཉིས་ལ་འཇམ་དཔལ་ཞི་ཁྲོའི་གནད་ཚང་བར་གསུང་བའི་གསལ་ཁ་མེད། འཇིགས་བྱེད་ལ་
རྒྱུ་འབྲས་གཉིས་ཀའི་དུས་འཇམ་དཔལ་གྱི་ཞལ་དངོས་སུ་ཡོད་པ་དེ་དག་གིས་ཀྱང་རང་ཉིད་བ་སྒོམ་བ་སྦྲགས་སྒྲུབ། དེས་ཀྱང་མ་ཚིམ་བར་མན་ངག་གི་གནད་ཐོན་པ་དམིགས་བརྩེ་མའི་སྟེང་བསྡུས། འོད་ཟེར་ཐལ་བྱུང་

[014A]༄༅། །མ་ཡིན་པར་འོད་ཀྱི་སྤུ་གུ་རྫོགས་རིམ་གྱི་སྐབས་མང་པོ་ན་ཡོང་པ་དེ་དང་འདྲ་བར་འདིར་ཡང་ཡབ་སྲས་གསུམ་གྱི་ཐུགས་ཀ་ནས་འོད་ཀྱི་སྤུ་གུ་བྱུང། ཟབ་པར་གསུམ། དམིགས་སྐོར་
ཐམས་ཅད་ཀྱི་ཐོག་མར་རེ་རེ་འམ། དཀྱུས་གཅིག་བྱེད་ན་ཐམས་ཅད་ཀྱི་ཐུན་མོང་དུ་གཅིག་བྱས་རྗེས་དམིགས་སྐོར་རྣམས་རིམ་གྱིས། ཆེ་བ་ནི་གཞུང་དོན་འབྱད་པའི་ཤེས་རབ་རླབས་ཆེ་བ། གཞུང་དོན་གང་གི་ཐང་
དུའང་འཐོག་རྒྱུ་མེད་པར་མི་རྨོངས་པར་ཕར་འཕྲོ་རྒྱུ་ཡོང་པ། འཇིག་རྟེན་གྱི་བྱ་བཞགས་ལ་ཤེས་རབ་ཆེ་མདོག་ནི་ཤེས་རབ་ཆེ་བ་མིན། ཤེས་འཆལ་ཆེ་སོང་བ་རེད། བདུད་རྩིའི་རྡུལ་ཐམས་ཅད་
འཇམ་དཔལ་ཞི་ཁྲོའི་སྐུ་དང། ཁམས་གསུམ་བླ་མ་ཙོང་ཁ་བ་ཆེན་པོའི་སྐུའི་རྣམ་པས་ལུས་ཀྱི་ནང་གང། གཞུང་དོན་འབྱེད་པ་ལ་ཐོགས་པ་མེད་པའི་ཤེས་རབ་རླབས་ཆེ་བ་ཐོབ་པར་བསམ། གསལ་བ་ནི། ཕྲ་
ཞིབ་ཐམས་ཅད་མ་འདྲེས་པར་འབྱེད་པ་སྟེ། སྤྱི་བམ་མེ་བའི་ཤེས་རབ་ཆེ་མདོག་ལ་ཕྲ་ཞིབ་ཏུ་གཏན་ལ་ཕབ་ན་གུ་ཐུག་ནས་འགྲོ་བ། ཤེས་རབ་མ་གསལ་བའི་རྟགས། བདུད་རྩིའི་རྡུལ་ཨ་ར་པ་ཙ། ཡ་མ་ར་ཛཿ་
དམིགས་བརྩེ་མ་འམ་རྗེའི་མཚན་སྔགས་ཀྱི་རྣམ་པས་ལུས་གང་ཤེས་རབ་གསལ་བ་ཐོབ་པར་མོས།    ༈    །ཡང་བདུད་རྩིའི་རྡུལ་རྣམས་ཡི་གེ་དྷཱི་ཧཱུཾ། རྗེའི་མཚན་མ་ཏི་ཞེས་པའི་མིང་ཡིག་དང་པོ་མལ་ཐིག་

[014B] ཡང་བདུད་རྩིའི་རྡུལ་རྣམས་འཇམ་དཔལ་ཞི་ཁྲོའི་ཕྱག་མཚན་གྱི་རྣམ་པས་ལུས་གང་བས་གསལ་བའི་ཤེས་རབ་ཐོབ་པར་
བསམ༑ ངེས་དབྱེ་གཞི་བྱས་ཏེ་དབྱེ་བར་གསུམ། དམིགས་བརྩེ་མ་བརྒྱ་སྐོར་སོགས་གང་བྱེད་ཀྱི་མཐར་ཚིགས་བཅད་བཏོན་གྱིན་དམིགས་བ་གསལ་འདེབས། ཇེ་གསལ་ལ་འགྲོ་ཁྱད་སྦྲགས་མ་བྱས་ན་བཟང་
དམིགས་སྐོར་བདུན་ཀ་དཀྱུས་གཅིག་ལ་ངེས་པར་དགོས་པ་མ་ཡིན་པས་གང་སྒྲུབ་འདོད་པ་རེ་རེ་གཙོ་བོ་བྱས་ན་ཆོག་པ་དེ་རེད། ལམ་གྱི་ལུས་ཡོངས་རྫོགས་ལ་ཤར་སྒོམ་གྱིས་བློ་སྦྱོང་ན། འགོ་བཤེས་གཉེན་བསྟེན་
པ་ནས་ཞི་ལྷག་གི་བར་གྱི་ལམ་ཐུན་མོང་བ་དང། འགོ་བཤེས་གཉེན་བསྟེན་པ་དབང་བཞི་ནོད་པ་ནས་ཟུང་འཇུག་གི་བར་གྱི་ཐུན་མོང་མ་ཡིན་པའི་རྟོགས་པ་སྐྱེ་བའི་གསོལ་འདེབས་དང། ཡོན་ཏན་གཞིར་གྱུར་མའི་རྐང་པ་
ཐ་མ་ལན་གཉིས་བསྐྱར་ཏེ་འདིར་ལམ་རིམ་ཆེ་ཆུང་གི་ཁྱད་པར་གསལ་བར་ཐོན་ཡོད། བསྟེན་བྱ་དགེ་བའི་བཤེས་གཉེན་གྱི་མཚན་ཉིད། བསྟེན་བྱེད་སློབ་མའི་མཚན་ཉིད། ངེས་དེ་བསྟེན་པའི་ཚུལ། རྩ་བ་དད་པ་
སྦྱངས་པ་དང། བཀའ་དྲིན་རྗེས་སུ་དྲན་ཏེ་གུས་པ་བསྐྱེད་ཚུལ་གྱི་གནད་མ་ཚང་བ་མེད་པར་བསྡུས་ཏེ་ཡོན་ཏན་ཀུན་གྱི་གཞིར་གྱུར་སོགས་གསུངས་པས། ཡོན་ཏན་ཀུན་གྱི་གཞིར་གྱུར་ཞེས་པས་བསྟེན་པའི་ཕན་

[015A]༄༅། །ཡོན་དང་མ་བསྟེན་པའི་ཉེས་དམིགས། དྲིན་ཅན་རྗེ་ཞེས་རྩ་བ་དད་པ་སྦྱངས་པ་བཀའ་དྲིན་རྗེས་སུ་དྲན་པ། ཚུལ་བཞིན་བསྟེན་པ་ཞེས་པས་བསྟེན་བྱེད་སློབ་མའི་མཚན་ཉིད། ལམ་གྱི་རྩ་བར་
ལེགས་པར་མཐོང་ཞེས་པས་ཀྱང་རྩ་བ་དད་པ་སྦྱངས་པ་དང་བཀའ་དྲིན་རྗེས་དྲན་གཉིས་ཀ་ཚང་བས་སྒོ་གང་ནས་བསམ་ཀྱང་ལམ་རིམ་ཆེ་ཆུང་གི་གནད་མ་ལུས་པ་ཚང་བ་འོག་མ་རྣམས་ཀྱང་དེ་འདྲ་རེད། སྡོམ་བཟུང་
སོགས་གཞུང་ལྟར་ལ། དེ་ནས་བླ་མ་ཡི་དམ་མཁའ་འགྲོ་འདུས་པའི་བདག་ཉིད་གཅིག་པུར་བལྟས་ཏེ་དབང་བཞི་ཐུན་མོང་བ་ཚིག་རིས་ལྟར་དང། བླ་མ་མཆོད་པ་ལ་སོགས་པས་རིགས་བསྒྲེས་ཏེ་ཐུན་མོང་མ་ཡིན་པ་
སྐབས་འདིར་སྦྱར་ཆོག། སྤྱི་བོའི་བླ་མ་ཨ་བ་དཧུ་ཏིར་སྤྱན་དྲངས། རྩ་གསུམ་འཁོར་ལོ་གསལ་འདེབས་ཀྱི་དགོས་པར་རྩ་ཨ་བ་དཧུ་ཏི་གཅིག་བུ་གསལ་འདེབས་པ་རྒྱུད་སྡེ་གཞན་དང་ཡང་ཐུན་མོང་བར་བྱས། སེང་ཁྲི་རྩ་
འདབ་བརྒྱད་དང། ཟླ་ཉི་མི་ཤིག་པའི་ཐིག་ལེ་དཀར་དམར་དང་འདྲེས། བླ་མ་སྙིང་གར་སྦྱན་དྲངས་བ་རྒྱུད་ཐ་དད་པར་བཞུགས་ཡོད་སྙམ་པ་མ་ཡིན་པར་རང་གི་ཤིན་ཏུ་ཕྲ་བའི་ལུས་ངག་ཡིད་གསུམ་དང་བླ་མའི་སྐུ་
གསུང་ཐུགས་དབྱེར་མེད་རོ་གཅིག་བརྟན་པར་བྱས་ཏེ་ང་རྒྱལ་གསལ་སྣང་བྱས་ཆོག། སྙིང་ཁ་ཟུམ་པ་བུམ་སྐུ་ཁ་བསྡུས་པའི་ཕྱི་ནས་འཇམ་དཔལ་ཞི་དྲག་གི་སྔགས་དང་རྗེའི་མཚན་སྔགས་ཀྱིས་བསྡམས་པའི་

[015B] སྙིང་གར་གནད་དུ་བསྣུན་རྒྱུ་མང་ན་སྙིང་རླུང་གི་གེགས་འཇུག་པའི་གེགས་སེལ་ཡིན། དགེ་རྩ་ཐམས་ཅད་འཇམ་དཔལ་ཞི་ཁྲོས་
འབྲལ་མེད་རྗེས་སུ་འཛིན་པ་དང། བདེ་ཆེན་མགོན་པོ་ཟུང་འཇུག་ཐོབ་པའི་རྒྱུར་བསྔོ་བ་འདི་དག་ནི་བླ་མཆོད་ཀྱི་ཁོག་དང་འདྲེས་པར་སྔགས་ཀྱི་ཐེག་པར་སྦྱར་ཏེ་ཉམས་སུ་ལེན་ཚུལ་སྙན་བརྒྱུད་གྱི་མན་ངག་ནས་བྱུང་བ་
ཡིན་པ་མ་གཏོགས་ཐུགས་བཟོ་གཏན་ནས་མ་ཡིན་པ། བླ་མཆོད་ཀྱི་མན་ངག་སོགས་དང་སྦྱར་ན་ཁྲིག་གེ་འགྲིག་ནས་ཡོངས་པས་བསྐྱེད་རྫོགས་ཐམས་ཅད་ཀྱི་ཐོག་མར་འབྱུང་བའི་བླ་མའི་རྣལ་འབྱོར་གྱི་གནད་དེ་དགའ་ལྡན་
ལྷ་བརྒྱ་མ་དང་སྦྱར། དེ་ལྟར་བྱས་པས་ཐུན་མོང་དང་ཐུན་མོང་མ་ཡིན་པའི་ལམ་གྱི་གནད་ཚང་ཞིང། སྤྱོད་ཡུལ་ཡོངས་སུ་དག་པའི་མདོར། གོས་བསྒོ་བའི་ཚེ་ཚུལ་ཁྲིམས་ཀྱི་གོས་བསྒོ་བར་མོས་པ་སོགས་གསུངས་པ་དེ་
དང་འདྲ་བར་སྙིང་གའི་ལྷ་ལ་བཟའ་བཏུང་ཚོགས་འཁོར་དུ་ཕུལ་བས་དཀོར་སྒྲིབ་སྦྱོང་བ་དང། སྤྱོད་ལམ་ཀུན་ཏུ་དེ་ཉིད་དབང་བོའི་ཚུལ་དུ་དྲན་ན་ཉེས་སྤྱོད་ཁེགས་ཤིང། ལྟ་རྗེས་སུ་དྲན་པ་དང་མི་འབྲལ་བའི་གནད་ཁྱད་
པར་ཅན་ཡོད་པར་གསུངས། སྟོན་པ་མྱ་ངན་ལས་འདས་རྗེས་ཉན་ཐོས་སྡེ་བ་བཅོ་བརྒྱད་དུ་གྱེས་པ་དགྲ་བཅོམ་པ་གྲགས་པས་བསྡུས། གླང་དར་གྱིས་བསྟན་པ་བསྣུབ་པན་མཉམ་མེད་ཇོ་བོ་ཆེན་པོ་བྱོན་ཏེ་བཀའ་

[016A]༄༅། །གདམས་རྣམ་ཐར་གཙང་མས་ས་སྟེང་མཛེས་པར་བྱས། སླར་ཡང་དུས་ཀྱི་རིམ་པས་ཐོས་པ་མཁན་རྣམས་སྒྲུབ་ལ་གཡེལ། སྒྲུབ་པར་འདོད་པས་མདོ་སྔགས་ཟུང་འབྲེལ་གྱི་
གནད་མ་ཤེས་པར་སྔགས་ལ་དད་པ་འདུལ་བར་མི་མོས་པ་དེ་ལྟ་བུར་གྱུར་པ་ན་འཇམ་མགོན་ཆོས་ཀྱི་རྒྱལ་བོ་ཙོང་ཁ་བ་ཆེན་པོས་མདོ་སྔགས་ཟབ་རྒྱས་ཀྱི་གདེམས་པ་མ་ལུས་པ་གདན་ཐོག་གཅིག་ཏུ་དྲིལ་ནས་ཉམས་སུ་
ལེན་ཚུལ་གསལ་བར་མཛད་པ་དེ་ལྟ་བུ་ཡིན་ལགས།། །།ཨོཾ་སྭ་སྟི། ཆོས་སྲིད་འབྱོར་པའི་མཛོད་དང་དགེ་བཅུ་ལྡན། །དགའ་ལྡན་རབ་རྒྱས་ཞེས་བྱའི་རྒྱུད་གྲྭ་ཆེར། །ཀུན་
མཁྱེན་འཇམ་དབྱངས་བཞད་པ་ཡབ་སྲས་ཀྱི། །ཐུགས་རྗེས་ཆོས་སྦྱིན་འཛད་མེད་རྒྱུན་འདི་སྤེལ།། །།སརྦ་མངྒ་ལམ།། །།

[016B][BLANK PAGE]



﻿   ༈    ཆེད་འབུལ། ད་ལམ་འདི་མདུན་གསུང་བྲིས་གནང་རྟེན་གྱིས་

[145A]༄༅། །ཀླུབས་ཏེ་སྩལ་འབྱོར་བཀའ་དྲིན་མཆོག་ཏུ་ཆེ་ཞིང། ཕྲན་ནས་བླ་མ་མང་པོའི་ཞལ་ལུང་ནོད་ཅིང། གཞུང་ལུགས་ཆེ་ཕྲར་ལྟ་རྟོག་གང་ཞིབ་ཐོག་བསམ་དོན་ཡིག་ལམ་དུ་མདོར་དྲིལ་ནས་བཀོད་ཁུལ་དེ་ཐད་
ཐུགས་ལ་བབས་པོ་བྱུང་བས་འདིར་ཡང་སྤྲོ་བ་འཕེལ་ལགས། །སྐབས་དོན་འཇམ་དབྱངས་ཕྱག་མཚན་གླེགས་རལ་ཅན་དང། གཟུངས་སྔགས་ཨོཾ་ཨ་ར་པ་ཙ་ན་དྷཱི་ཚད་མ་དང། འཁོར་ལོ་ས་བོན་སྔགས་འཕྲེང་ཅན་དུ་བྱེད་པ་ཡིན་ཅིང་
རྒྱལ་ཀུན་མཁྱེན་གཟུགས་མའི་མགོན་ཁྱོད་སྐུ་གསུང་ཐུགས་གསང་ལས་འོངས་པའི། །བྱིན་མཐུས་རྡོ་རྗེ་གསུམ་དུ་བདག་སྒྲུབ་ཅིང། ཞེས་པའི་ཚེ་རྗེ་ཡབ་སྲས་ཀྱི་གནས་གསུམ་ནས་བདུད་རྩི་དཀར་དམར་མཐིང་
གསུམ་བྱུང་བ་རང་གི་གནས་གསུམ་དུ་ཞུགས་པས་སྒོ་གསུམ་གྱི་སྡིག་སྒྲིབ་སྦྱངས་ནས་རྡོ་རྗེ་གསུམ་གྱི་གོ་འཕང་ཐོབ་པར་མོས་པ་དང། དེ་ཕྱིན་ལ་བྱིན་གྱིས་རློབས། ཞེས་པའི་ཚེ་རྗེ་ཡབ་སྲས་ཀྱི་སྐུ་ལས་བདུད་རྩི་དཀར་པོའི་
རྒྱུན་བབས་ཏེ་རང་ལ་ཞུགས་པས་སྐབས་གང་ཡིན་གྱི་ལམ་གྱི་རྟོགས་པ་སྐྱེ་བའི་གེགས་སྡིག་སྒྲིབ་ནད་གདོན་ཐམས་ཅད་བཀྲུས་ནས་ལུས་ཤེལ་གོང་ལྟར་གྱུར་པ་དེ་ཉིད་སླར་བདུད་རྩི་སེར་པོའི་རྒྱུན་གྱིས་གང་སྟེ་
སྐབས་གང་ཡིན་གྱི་ཉམས་རྟོགས་སྐྱེས་པའི་མོས་པ་བྱེད་པ་ལགས། རང་གི་རླུང་སེམས་ཀྱི་ངོ་བོ་ཧཱུཾ་ཡིག་སྔོན་པོར་གསལ་བ་ལ་རྗེ་བླ་མ་བསྟིམ་པ་ཡབ་རྗེ་ངག་དབང་རྡོ་རྗེའི་བཞེད་པ་ཡིན་པས་དེ་བཞིན་མཛད་

[145B] འོན་ཀྱང་ཞིབ་ཆ་རང་བྱེད་ན་གྲུབ་མཆོག་འཇམ་དཔལ་རྒྱ་མཚོའི་འཁྲིད་ཡིག་ལྟར་བྱས་ན་རྫོགས་རིམ་ཟབ་མོའི་སྨིན་བྱེད་དུ་འགྱུར་བའི་ཟབ་གནད་ཁྱད་པར་ཅན་ཡོད་ཀྱང་གཞུང་
དེ་ཡི་གེ་མ་དག་སྟབས་གོ་དཀའ་བ་ཞིག་ཡོད་པས། ཕྲན་ནས་རྗེ་བཙུན་བློ་བཟང་བསྟན་འཛིན་དཔལ་བཟང་པོའི་ཞལ་རྒྱུན་ཇི་ལྟ་བ་བཞིན་ཞུ་ན། གཞི་ལ་དབུ་མའི་ནང་དུ་སྙིང་དང། སྙིང་གི་ནང་དུ་ཁམས་དཀར་དམར་
མེད་ཅིང་སྙིང་ཡང་རྩེ་མོ་ཐུར་དུ་བསྟན་པ་ཡིན་མོད་ཀྱི་སྐབས་འདིར་དགོས་པའི་དབང་གིས་རྩ་དབུ་མའི་ནང་དུ་སྙིང་རྩེ་མོ་གྱེན་བསྟན་གྱི་ནང་དུ་མ་ལས་བྱུང་བའི་ཁམས་དམར་པོ་དང་ཕ་ལས་བྱུང་བའི་ཁམས་
དཀར་པོ་སྟེ་ཐིག་ལེ་དཀར་དམར་སྲན་མ་ཙམ་གྱི་དབུས་སུ་རང་གི་རླུང་སེམས་ཤིན་ཏུ་ཕྲ་བ་ཁ་དོག་དཀར་པོ་འོད་ཟེར་ལྔ་འཕྲོ་བ་ཞིག་གསལ་བཏབ་སྟེ་རང་གི་སྙིང་ཚལ་པ་བརྒྱད་དུ་གྱེས་པ་དང་ཐིག་ལེ་དམར་པོ་གཉིས་དང། རྗེའི་སེང་
ཁྲི་དང་པད་མ་གཉིས་འདྲེས་ནས་པདྨ་དམར་པོ་འདབ་བརྒྱད་དུ་མོས། ཐིག་ལེ་དཀར་པོ་དང་སྙིང་གའི་ཟླ་གདན་འདྲེས་ནས་ཟླ་བའི་དཀྱིལ་འཁོར་དུ་མོས། རང་གི་རླུང་སེམས་ཀྱི་ནང་ཚན་རླུང་དཀར་པོ་འོད་ཟེར་ལྔ་འཕྲོ་བ་དང་རྗེའི་སྐུ་
འདྲེས། རང་གི་རླུང་སེམས་ཀྱི་ནང་ཚན་སེམས་དང་རྗེའི་ཐུགས་འདྲེས། སྙིང་གའི་རང་གི་རླུང་སེམས་ཀྱི་སྟེང་དུ་ངག་གི་ས་བོན་ཕྲ་མོ་ཞིག་ཡོད་པ་དང་རྗེའི་གསུང་འདྲེས་བའི་མོས་པ་བྱེད་པ་ཡིན་གསུང་སྟེ་ཟབ་གནད་འདི་འདྲ་གཞན་དུ་མ་འཁྱར་བ་ཞིག་

[146A]༄༅། ། ཞུ༑ རྟེན་བཅས་ཕུལ་ ། རྣམ་ཀུན་མཁྱེན་བརྩེས་འདོར་མེད་དྲུང་ཡིག་ལགས་རིན་པོ་ཆེའི་ཞབས་དྲུང་དུ། གུས་ཞུ། དེ་ཁ་མཆོག་ནས་གསུང་བྲིས་ཞིབ་ལྷུག་གནང་རྟེན་ཇ་མར་དཀྲུམ་བཞི་གླིང་བཅས་
གནང་བ་ཇི་བཞིན་འབྱོར་པས་བཀའ་དྲིན་མཆོག་ཏུ་ཆེ་ཆེ་ལགས་པ་ལྟར། བཞེད་པ་འགྲུབ་ཕྱིར་མཆོག་གསུམ་ལ་གསོལ་འདེབས་གང་དྲག་ཞུ་བ་ལགས་ཤིང། བསྙུན་གཞིའི་ཐད་ལ། རྒྱལ་སྲས་རིན་
པོ་ཆེས། ལྟོ་འགྲངས་ཉི་མ་དྲོ་ཚེ་ཆོས་པའི་གཟུགས། །རྐྱེན་ངན་སྡུག་བསྔལ་བྱུང་ཚེ་ཐ་མལ་པ། ཞེས་གསུངས་པ་ལྟ་བུར་མ་སོང་བར། སྐྱེས་རབས་སོ་བཞི་པའི་ཡང་སྙིང་མཁས་མཆོག་དཔའ་
བོའི་མགུལ་རྒྱན་ལས། རྒྱལ་སྲས་ཤ་ར་བྷ་ཡི་གར་མཛད་པས། །བདག་ཉིད་གསོད་པའི་རྒྱལ་པོ་མགྱོགས་འགྲོ་ཡིས། །འཇིགས་རུང་གཡང་སར་འཕང་པ་ཐུགས་བརྩེ་བས། །སླར་དྲངས་ཕན་
དང་བདེ་བའི་བཀའ་དྲིན་མཛད། །ཅེས་བསྔགས་པ་དང་ཆ་མཚུངས་པའི་ངོ་མཚར་རྗེས་སུ་ཡི་རང་གི་གནས་སུ་མཐོང་སྟེ། སྤྱོད་འཇུག་ལས། གང་ལ་གནོད་པ་བྱས་ན་བདེར་འབྲེལ་བ། །བདེ་བའི་འབྱུང་
གནས་དེ་ལ་སྐྱབས་སུ་མཆི། །ཞེས་གསུངས་པའི་ཕྱིར་རོ།།



﻿
[001A]༄༅། །དགེ་ལྡན་སྙན་བརྒྱུད་ཀྱི་མན་ངག་ལས་བྱུང་བའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་གྲགས་པ་བཞུགས་སོ།།

[001B]  །དགེ་ལྡན་སྙན་བརྒྱུད་ཀྱི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་གྲགས་པའི་རྒྱུན་འཁྱེར་མདོར་བསྡུས་ཉམས་སུ་ལེན་ཚུལ་གྱི་ངག་འདོན་ནག་འགྲོས་སུ་དགོད་པ་ནི།  བདག་དང་འགྲོ་བ་ནམ་མཁའི་མཐའ་དང་མཉམ་
པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་
སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ།  །ལན་གསུམ་མམ་བདུན།  སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་
བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ །ལན་གསུམ།  སེམས་ཅན་ཐམས་ཅད་བདེ་བ་དང་བདེ་བའི་རྒྱུ་

[002A]༄༅། །དང་ལྡན་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་ཉེ་རིང་ཆགས་སྡང་གཉིས་དང་
བྲལ་བའི་བཏང་སྙོམས་ལ་གནས་པར་གྱུར་ཅིག་ །ལན་གཅིག་  །ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་
པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ།  །ལན་གཅིག་  དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །
ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་གཤེགས་སུ་གསོལ། །མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་

[002B] །བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །གྲགས་
པའི་དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་པས་དོན་ལྡན་ལ་ཕྱག་འཚལ། །ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྤོས་སྣང་གསལ་དྲི་ཆབ་སོགས། །དངོས་བཤམས་ཡིད་
སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །གང་ཞིག་ཐོག་མེད་དུས་ནས་བསགས་པ་ཡི། །ལུས་ངག་ཡིད་ཀྱིས་མི་དགེ་ཅི་བགྱིས་དང། །ཁྱད་པར་སྡོམ་པ་གསུམ་གྱི་མི་མཐུན་
ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས། །སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་སྤངས་པས་དལ་འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་
བསམ་པ་ཐག་པས་ཡི་རང་ངོ། །རྗེ་བཙུན་བླ་མ་དམ་པ་ཁྱེད་རྣམས་ཀྱི། །ཆོས་སྐུའི་མཁའ་ལ་མཁྱེན་བརྩེའི་ཆུ་འཛིན་འཁྲིགས། །ཇི་ལྟར་འཚམས་པའི་གདུལ་བྱའི་འཛིན་མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་
གསོལ། །བདག་གིས་ཇི་སྙེད་བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་གང་ཕན་དང། །ཁྱད་པར་རྗེ་བཙུན་བློ་བཟང་གྲགས་པ་ཡི། །བསྟན་པའི་སྙིང་པོ་རིང་དུ་གསལ་བྱེད་ཤོག་ །དེ་ནས།  ས་གཞི་

[003A]༄༅། །སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག་ཨི་དཾ་གུ་རུ་
རཏྣ་མཎྜལ་ཀཾ་ནིརྱཱ་ཏ་ཡཱ་མི།  ཞེས་མཎྜལ་མདོར་བསྡུས་ཕུལ་ཏེ།  ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་པོས་བསྟེན་
པར་བྱིན་གྱིས་རློབས། །ལན་ཅིག་རྙེད་པའི་དལ་བའི་རྟེན་བཟང་འདི། །ཤིན་ཏུ་རྙེད་དཀའ་དོན་ཆེན་ཤེས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པའི་བློ། །རྒྱུན་ཆད་མེད་པར་སྐྱེ་བར་བྱིན་གྱིས་རློབས། །ལུས་སྲོག་
གཡོ་བ་ཆུ་ཡི་ཆུ་བུར་བཞིན། །མྱུར་དུ་འཇིག་པའི་འཆི་བ་དྲན་པ་དང། །ཤི་བའི་རྗེས་སུ་ལུས་དང་གྲིབ་མ་བཞིན། །དཀར་ནག་ལས་འབྲས་ཕྱི་བཞིན་འབྲང་བ་ལ། །ངེས་པ་བརྟན་པོ་རྙེད་ནས་ཉེས་པའི་ཚོགས། །ཕྲ་ཞིང་ཕྲ་
བ་རྣམས་ཀྱང་སྤོང་བ་དང། །དགེ་ཚོགས་མཐའ་དག་སྒྲུབ་པར་བྱེད་པ་ལ། །རྟག་ཏུ་བག་དང་ལྡན་པར་བྱིན་གྱིས་རློབས། །སྤྱད་པས་མི་ངོམས་སྡུག་བསྔལ་ཀུན་གྱི་སྒོ། །ཡིད་བརྟན་མི་རུང་སྲིད་པའི་ཕུན་ཚོགས་ཀྱི། །ཉེས་དམིགས་
རིག་ནས་ཐར་པའི་བདེ་བ་ལ། །དོན་གཉེར་ཆེན་པོ་སྐྱེ་བར་བྱིན་གྱིས་རློབས། །རྣམ་དག་བསམ་པ་དེ་ཡིས་དྲངས་པ་ཡི། །དྲན་དང་ཤེས་བཞིན་བག་ཡོད་ཆེན་པོ་ཡིས། །བསྟན་པའི་རྩ་བ་སོ་སོ་ཐར་པ་ལ། །སྒྲུབ་པ་སྙིང་པོར་བྱེད་

[003B] །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་སྒྲོལ་བའི་ཁུར་ཁྱེར་བའི། །བྱང་ཆུབ་སེམས་མཆོག་འབྱོངས་པར་བྱིན་གྱིས་རློབས། །སེམས་ཙམ་བསྐྱེད་ཀྱང་
ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲུབ་པར། །ལེགས་པར་མཐོང་ནས་རྒྱལ་སྲས་སྡོམ་པ་ལ། ༑བརྩོན་པ་དྲག་པོས་སློབ་པར་བྱིན་གྱིས་རློབས། །ལོག་པའི་ཡུལ་ལ་གཡེང་བཞི་བྱེད་ཅིང། །ཡང་དག་དོན་ལ་ཚུལ་
བཞིན་དཔྱོད་པ་ཡི། །ཞི་གནས་ལྷག་མཐོང་ཟུང་དུ་འབྲེལ་བའི་ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་འཇུག་ངོགས་དམ་པ་
དེར༑ ༑བདེ་བླག་ཉིད་དུ་འཇུག་པར་བྱིན་གྱིས་རློབས། །དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་སྡོམ་པར་གསུངས་པ་ལ། །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྡོས་ཏེ་བསྲུང་བར་བྱིན་གྱིས་རློབས་
དེ་ནས་རྒྱུད་སྡེའི་སྙིང་པོ་རིམ་གཉིས་ཀྱི། །གནད་རྣམས་ཇི་བཞིན་རྟོགས་ནས་བརྩོན་པ་ཡིས། །ཐུན་བཞིའི་རྣལ་འབྱོར་མཆོག་ལས་མི་གཡེལ་བར། །དམ་པའི་གསུང་བཞིན་སྒྲུབ་པར་བྱིན་གྱིས་རློབས། །དེ་ལྟར་ལམ་བཟང་སྟོན་པའི་བཤས་
གཉེན་དང། །ཚུལ་བཞིན་སྒྲུབ་པའི་གྲོགས་རྣམས་ཞབས་བརྟན་ཅིང། །ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །སྐྱེ་པ་ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་

[004A]༄༅། །ཅིང༑ ༑ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་ །ཅེས་ལམ་ཡོངས་རྫོགས་ལ་བཤར་སྒོམ་མདོར་བསྡུས་བྱ།  དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་
མཁྱེན་པའི་དབང་པོ་འཇམ་དཔལ་དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས།  །ཞེས་ལན་བརྒྱ་སྟོང་སོགས་ཅི་འགྲུབ་
བཟླས་མཐར།  ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །འཆད་རྩོད་རྩོམ་པའི་བློ་གྲོས་རྒྱས་སུ་གསོལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །མྱུར་དུ་ཁྱེད་རང་ལྟ་བུར་བྱིན་གྱིས་རློབས། །བདེ་ཆེན་ལྷན་སྐྱེས་ཡེ་
ཤེས་འཆར་དུ་གསོལ། །དངོས་འཛིན་འཁྲུལ་པའི་དྲི་མ་བསལ་དུ་གསོལ། །སེམས་ཉིད་ཐེ་ཚོམ་དྲ་བ་གཅད་དུ་གསོལ། །མྱུར་དུ་ཁྱེད་རང་ལྟ་བུར་བྱིན་གྱིས་རློབས། །དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་སྟེང་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ།  །ལན་གསུམ། དེ་ནས།  ཚེ་རབས་ཀུན་ཏུ་རྒྱལ་བ་ཙོང་ཁ་པས། །ཐེག་མཆོག་བཤེས་གཉེན་དངོས་སུ་མཛད་པའི་མཐུས། །རྒྱལ་
བས་བསྔགས་པའི་ལམ་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག་ །ཅེས་བརྗོད། དགའ་ལྡན་ལྷ་བརྒྱ་མ་འདི་ཉིད་ཀྱི་སྨོན་ལམ་རྒྱས་པར་སྤྲོ་ན།  དེ་ལྟར་དངོས་གྲུབ་མ་ལུས་འབྱུང་བའི་གནས། །རྗེ་བཙུན་བླ་མ་མཆོད་ཅིང་

[004B] །སྐྱེ་བ་ཀུན་ཏུ་འཇམ་དབྱངས་བླ་མ་ཡིས། །མཉེས་བཞིན་རྗེས་སུ་འཛིན་པ་ཉིད་གྱུར་ཅིག་རིན་ཆེན་དུ་མ་ལས་གྲུབ་དགའ་ལྡན་ཞིང། །ངོ་མཚར་བྱེ་བའི་དབུས་ན་མི་ཕམ་མགོན། །ལེགས་པར་བསྒོམས་པས་རྣམ་
དག་ཞིང་འགྲུབ་ཅིང། །ཚེ་འཕོས་མོད་ལ་གནས་དེར་སྐྱེ་བར་ཤོག་རྗེ་བཙུན་ཐུགས་ཀ་ནས་འཕྲོས་སྤྲིན་དཀར་ཡུག་བརྐྱང་བའི་སྣེ་མོར་བླ་མ་སྲས་དང་བཅས། །སྤྱན་དྲངས་ཡན་ལག་བདུན་གྱིས་ཚོགས་བསགས་པས། །བདག་རྒྱུད་བདེ་བླག་ཉིད་དུ་
སྨིན་པར་ཤོག་དུས་གསུམ་རྒྱལ་བའི་མཁྱེན་བརྩེ་ནུས་པ་རྣམས། །ཟུང་འཇུག་སྤྲུལ་སྐུར་ཤར་བའི་རྣམ་འདྲེན་གང། །རིགས་གསུམ་ངོ་བོར་ཐག་བཅད་གསོལ་བཏབ་མཐུས། །མཆོག་ཐུན་དངོས་གྲུབ་མ་ལུས་མྱུར་ཐོབ་ཤོག་ཁྱད་པར་དག་པ་
ཡེ་ཤེས་བདུད་རྩིའི་ཆུས། །སྒོ་གསུམ་སྡིག་སྒྲིབ་མི་ཤེས་ཀུན་འཁྲུད་ཅིང། །འཆད་རྩོད་རྩོམ་སོགས་མཐའ་ཡས་ཡེ་ཤེས་བྱ་ལ། །བློ་གྲོས་མགོན་པོ་འཇམ་དབྱངས་མཚུངས་པར་ཤོག་བྱང་ཤར་ངོ་མཚར་རྨད་བྱུང་བཀོད་པའི་ཞིང། །རྣམ་འདྲེན་
སེང་གེའི་ང་རོའི་ཞབས་དྲུང་དུ། །འཁོར་གྱི་ཐོག་མར་སྐྱེས་ནས་མདོ་སྔགས་ལ། །ཐོས་བསམ་བསྒོམ་པས་རྟག་ཏུ་འདའ་བར་ཤོག་མདོར་ན་སྐྱེ་ཞིང་སྐྱེ་བ་ཐམས་ཅད་དུ། །རྗེ་བཙུན་བློ་བཟང་གྲགས་པ་ཡབ་སྲས་དང། །མི་འབྲལ་རྒྱལ་བའི་
ཆོག་ཚུལ་ཀུན་བཟུང་ནས། །བསྟན་དང་འགྲོ་བའི་དོན་ཆེན་ལྷུར་ལེན་ཤོག་ །ཅེས་སོགས་བསྔོ་སྨོན་དང་ཤིས་བརྗོད་ཀྱིས་མཐའ་བརྒྱན་པར་བྱའོ། །དེ་ལྟར་དགའ་ལྡན་ལྷ་བརྒྱ་མའི་རྣལ་འབྱོར་འདི་ལ་འདོན་ཚུལ་ཕྱག་ལེན་རྒྱས་བསྡུས་དང། མན་ངག་གི་རིམ་པ་མཐའ་ཡས་པ་ཞིག་བཞུགས་

[005A]༄༅། །པ་ལས། འདི་ནི་དཔལ་དབེན་ས་སྙན་བརྒྱུད་ཀྱི་བླ་མའི་རྣལ་འབྱོར་བསྡུས་པའི་འདོན་ལུགས་ཀུན་གཟིགས་རྒྱལ་བའི་དབང་པོ་བསྐལ་བཟང་རྒྱ་མཚོའི་གསུང་ཁྲིད་ཡིག་དངོས་གྲུབ་ཀུན་འབྱུང་གི་དགོངས་པ་དང། ཕྱག་ལེན་ཇི་ལྟ་བ་བཞིན་བསྒྲིགས་པའོ།། །།རྒྱལ་ཀུན་བདག་པོ་ཉིད་
གང་རྒྱལ་སྲས་ཚུལ། །རྒྱལ་སྲས་གཞོན་ནུ་ཉིད་ཀྱང་བྱིས་པའི་ཟོལ་བསྟན་ཀྱང་མཁྱེན་དང་གསུང་བ་བླ་མེད་པས། །འཇམ་པའི་དབྱངས་ཉིད་བློ་བཟང་རྒྱལ་བར་འདུད། །ཁྲག་ཁྲིག་མཁས་གྲུབ་བློ་ཡིས་མ་ལྕིགས་པའི། །ཟབ་མོ་ཉིད་དང་དཀའ་བའི་གནད་ཉིད་དང། །གསང་བའི་གནད་ཉིད་ཇི་བཞིན་རྗེན་པ་རུ། །སྟོན་འདིས་མཁྱེན་
གཏེར་གཞོན་ནུ་ཉིད་ལས་ཅི། །མཚན་སྙན་འོད་ཆགས་ཀྱིས་ཀྱང་རྣམ་དཔྱོད་ཀྱི། །འདབ་སྟོང་བཞད་པའི་ཆོ་ག་འདིར་བརྩོན་དང། །མི་འཇིགས་སྤོབས་པ་རྒྱས་པའི་གཞི་བྱིན་གྱིས། །མཁས་དང་གྲུབ་པའི་གྲལ་རིང་མྱུར་སྙེག་འགྱུར། །གློ་གྲོས་དཻ་ཌཱུའི་ཀུན་མཐོང་བའི་ངོས། །ཟབ་རྒྱས་གསང་བའི་གཟུགས་རིས་ཀུན་བསྟི་
བས༑ ༑སྨྲ་བའི་དབང་ཕྱུག་ཉིད་ཀྱི་གོ་འཕང་ལ། །མྱུར་དུ་འཛེགས་པའི་ཆོ་ག་འདིར་བརྩོན་བྱ། །གནས་སྐབས་གཟའ་ཀླུ་རྒྱལ་བོའི་གནོད་བ་སོགས། །ཕྱི་ནང་ཉེར་འཚེ་མཐའ་དག་ལས་བསྲུང་ཞིང། །གསང་སྔགས་ཟབ་དགུ་ལས་ལྷག་རབ་འབྱམས་ལས། །འགྲུབ་ལ་མྱུར་བའི་དབྱངས་འདིར་ལྷུར་བརྩོན་རིགས། །དེ་
ཕྱིར་དང་པོའི་ལས་ཅན་མཐའ་དག་ལ། །འཁྱེར་བདེའི་དགའ་སྟོན་རྒྱ་ཆེར་སྤེལ་བའི་སླད། །ལྷག་བསམ་ཡངས་པ་བསོད་ནམས་དབང་རྒྱལ་ནས། །པར་དུ་བསྐྲུན་པའི་རྣམ་དཀར་འདི་ཡི་མཐུས། །འཇམ་མགོན་རིང་ལུགས་གསེར་སྦྱངས་བཙོམ་ཡིས། །ས་གསུམ་གུར་ཀུམ་ལང་ཚོའི་དཔལ་འཛིན་ཅིང། །རྒྱུ་སྦྱོར་
ཉིད་ཀྱང་ལམ་མཆོག་འདི་ཉིད་ལས། །འཇམ་མགོན་རྒྱལ་བའི་གོ་འཕང་མྱུར་ཐོབ་ཤོག་ཅེས་པའི་པར་བྱང་སྨོན་ཚིག་འདི་ཡང་ཕ་བོང་ཁའི་སྤྲུལ་མིང་པས་སྤྱར་བའོ།། །།དགེ་ལེགས་འཕེལ།།  ས་བྱི་ལོར་འཛུགས་ཞུས་སོང།། །།



﻿
[004B] །
དྲི་མེད་མཁྱེན་པའི་དབང་པོ་འཇམ་དཔལ་དབྱངས། །
བདུད་དཔུང་མ་ལུས་འཇོམས་མཛད་གསང་བའི་
བདག་གངས་ཅན་མཁས་པའི་གཙུག་རྒྱན་ཙོང་
ཁ་པ། །བློ་བཟང་གྲགས་པའི་ཞབས་ལ་གསོལ་བ་
འདེབས་



﻿
[001A]༄༅། །དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས་
རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །
ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །
སྲས་དང་བཅས་པ་གནས་འདིར་གཤེགས་སུ་གསོལ་

[002A] །རྗེ་
བཙུན་བླ་མ་དགྱེས་པའི་འཛུམ་དཀར་ཅན། །བདག་
བློ་དད་པའི་བསོད་ནམས་ཞིང་མཆོག་ཏུ། །བསྟན་
པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །
ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །
སྐལ་བཟང་རྣ་བའི་རྒྱན་གྱུར་ལེགས་བཤད་གསུང། །
གྲགས་པའི་དཔལ་གྱིས་ལྷམ་མེར་མཛེས་པའི་སྐུ། །
མཐོང་ཐོས་དྲན་པས་དོན་ལྡན་ལ་ཕྱག་འཚལ། །
ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་
ཞིམ་བདུག་སྤོས་སྣང་གསལ་དྲི་ཆབ་སོགས། །དངོས་
བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །
བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །
གང་ཞིག་ཐོག་མེད་དུས་ནས་བསགས་པ་ཡི། །
ལུས་ངག་ཡིད་ཀྱིས་མི་དགེ་ཅི་བགྱིས་དང། །ཁྱད་
པར་སྡོམ་པ་གསུམ་གྱི་མི་མཐུན་ཕྱོགས། །སྙིང་
ནས་འགྱོད་པ་དྲག་པོས་སོ་སོར་བཤགས། །སྙིགས་
མའི་དུས་འདིར་མང་ཐོས་སྒྲུབ་ལ་བརྩོན། །ཆོས་

[002B] །
མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་
ཅག་བསམ་པ་ཐག་པས་ཡི་རང་ངོ། །རྗེ་བཙུན་བླ་
མ་དམ་པ་ཁྱེད་རྣམས་ཀྱིས། །ཆོས་སྐུའི་མཁའ་ལ་
མཁྱེན་བརྩེའི་ཆུ་འཛིན་འཁྲིགས། །ཇི་ལྟར་འཚམས་
པའི་གདུལ་བྱའི་འཛིན་མ་ལ། །ཟབ་རྒྱས་ཆོས་ཀྱི་
ཆར་པ་དབབ་ཏུ་གསོལ། །བདག་གིས་ཇི་སྙེད་
བསགས་པའི་དགེ་བ་འདིས། བསྟན་དང་འགྲོ་བ་
ཀུན་ལ་གང་ཕན་དང། །ཁྱད་པར་རྗེ་བཙུན་བློ་བཟང་
གྲགས་པ་ཡི། །བསྟན་པའི་སྙིང་པོ་རིང་དུ་གསལ་
བྱེད་ཤོག་ དེ་ནས།  ས་གཞི་སྤོས་ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་
ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་ལ་
སྤྱོད་པར་ཤོག་ཨི་དཾ་གུ་རུ་རཏྣ་མཎྜ་ལ་ཀཾ་ནིརྱཱ་
ཏ་ཡ་མི།  ཞེས་མཎྜལ་མདོར་བསྡུས་ཕུལ་ཏེ།།

[003A]༄༅། །ཡོན་ཏན་ཀུན་གྱི་གཞིར་གྱུར་དྲིན་
ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །
ལེགས་པར་མཐོང་ནས་འབད་པ་དུ་མ་ཡིས། །གུས་
པ་ཆེན་པོས་བསྟེན་པར་བྱིན་གྱིས་རློབས། །ལན་
ཅིག་རྙེད་པའི་དལ་བའི་རྟེན་བཟང་འདི། །ཤིན་ཏུ་
རྙེད་དཀའ་དོན་ཆེན་ཤེས་གྱུར་ནས། །ཉིན་མཚན་
ཀུན་ཏུ་སྙིང་པོ་ལེན་པའི་བློ། །རྒྱུན་ཆད་མེད་པར་
སྐྱེ་བར་། །ལུས་སྲོག་གཡོ་བ་ཆུ་ཡི་ཆུ་ལྦུར་བཞིན་
མྱུར་དུ་འཇིག་པའི་འཆི་བ་དྲན་པ་དང། །ཤི་བའི་
རྗེས་སུ་ལུས་དང་གྲིབ་མ་བཞིན། །དཀར་ནག་ལས་
འབྲས་ཕྱི་བཞིན་འབྲང་བ་ལ། །ངེས་པ་བརྟན་པོ་
རྙེད་ནས་ཉེས་པའི་ཚོགས། །ཕྲ་ཞིང་ཕྲ་བ་རྣམས་
ཀྱང་སྤོང་བ་དང། །དགེ་ཚོགས་མཐའ་དག་སྒྲུབ་
པར་བྱེད་པ་ལ། །རྟག་ཏུ་བག་དང་ལྡན་པར་་
སྤྱད་པས་མི་ངོམས་སྡུག་བསྔལ་ཀུན་གྱི་སྒོ། །ཡིད་
བརྟན་མི་རུང་སྲིད་པའི་ཕུན་ཚོགས་ཀྱི། །ཉེས་
དམིགས་རིག་ནས་ཐར་པའི་བདེ་བ་ལ། །དོན་

[003B] །རྣམ་དག་བསམ་པ་དེ་
ཡིས་དྲངས་པ་ཡི། །དྲན་དང་ཤེས་བཞིན་བག་
ཡོད་ཆེན་པོ་ཡིས། །བསྟན་པའི་རྩ་བ་སོ་སོར་
ཐར་པ་ལ། །སྒྲུབ་པ་སྙིང་པོར་བྱེད་པར་། །རང་
ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་
འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་
བ་སྒྲོལ་བའི་ཁུར་ཁྱེར་བའི། །བྱང་ཆུབ་སེམས་
མཆོག་འབྱོངས་པར་། །སེམས་ཙམ་བསྐྱེད་ཀྱང་
ཚུལ་ཁྲིམས་རྣམ་གསུམ་ལ། །གོམས་པ་མེད་ན་
བྱང་ཆུབ་མི་འགྲུབ་པར། །ལེགས་པར་མཐོང་ནས་
རྒྱལ་སྲས་སྡོམ་པ་ལ། །རྩོན་པ་དྲག་པོས་སློབ་
པར་། །ལོག་པའི་ཡུལ་ལ་གཡེང་བ་ཞི་བྱེད་
ཅིང༑ ༑ཡང་དག་དོན་ལ་ཚུལ་བཞིན་དཔྱད་པ་ཡིས་
ཞི་གནས་ལྷག་མཐོང་ཟུང་དུ་འབྲེལ་བའི་ལམ། །
མྱུར་དུ་རྒྱུད་ལ་སྐྱེ་བར་། །ཐུན་མོང་ལམ་སྦྱངས་
སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་
རྗེའི་ཐེག་སྐལ་བཟང་སྐྱེ་བོའི་འཇུག་ངོགས་དམ་

[004A] བདེ་བླག་ཉིད་དུ་འཇུག་པར་། །དེ་
ཚེ་དངོས་གྲུབ་རྣམ་གཉིས་གྲུབ་པའི་གཞི། །རྣམ་
དག་དམ་ཚིག་སྡོམ་པར་བསྲུང་བ་ལ། །བཅོས་མ་
མིན་པའི་ངེས་པ་རྙེད་གྱུར་ནས། སྲོག་དང་བསྡོས་
ཏེ་བསྲུང་བར་། །དེ་ནས་རྒྱུད་སྡེའི་སྙིང་པོ་རིམ་
གཉིས་ཀྱི། །གནད་རྣམས་ཇི་བཞིན་རྟོགས་ནས་
བརྩོན་པ་ཡིས། །ཐུན་བཞིའི་རྣལ་འབྱོར་མཆོག་
ལས་མི་གཡེལ་བར། །དམ་པའི་གསུང་བཞིན་
སྒྲུབ་པར་། །དེ་ལྟར་ལམ་བཟང་སྟོན་པའི་བཤེས་
གཉེན་དང། །ཚུལ་བཞིན་སྒྲུབ་པའི་གྲོགས་རྣམས་
ཞབས་བརྟན་ཅིང། །ཕྱི་དང་ནང་གི་བར་དུ་གཅོད་
པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་
གསོལ༑ ༑སྐྱེ་བ་ཀུན་ཏུ་ཡང་དག་བླ་མ་དང། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་
འཆང་གི་གོ་འཕང་མྱུར་ཐོབ་ཤོག་ ཅེས་  ལམ་
ཡོངས་རྫོགས་ལ་ཤར་བསྒོམ་མདོར་བསྡུས་བྱ།།

[004B] །
དྲི་མེད་མཁྱེན་པའི་དབང་པོ་འཇམ་དཔལ་དབྱངས། །
བདུད་དཔུང་མ་ལུས་འཇོམས་མཛད་གསང་བའི་
བདག་གངས་ཅན་མཁས་པའི་གཙུག་རྒྱན་ཙོང་
ཁ་པ། །བློ་བཟང་གྲགས་པའི་ཞབས་ལ་གསོལ་བ་
འདེབས། ། ཞེས་ལན་བརྒྱ་སྟོང་སོགས་ཅི་འགྲུབ་
བཟླས་མཐར།  ཐོས་བསམ་སྒོམ་པའི་ཤེས་རབ་
འཕེལ་དུ་གསོལ། །འཆད་རྩོད་རྩོམ་པའི་བློ་གྲོས་
རྒྱས་སུ་གསོལ། །མཆོག་དང་ཐུན་མོང་དངོས་གྲུབ་
སྩལ་དུ་གསོལ། །མྱུར་དུ་ཁྱེད་རང་ལྟ་བུར་བྱིན་
གྱིས་རློབས། །བདེ་ཆེན་ལྷན་སྐྱེས་ཡེ་ཤེས་འཆར་
དུ་གསོལ། །དངོས་འཛིན་འཁྲུལ་པའི་དྲི་མ་བསལ་
དུ་གསོལ། །སེམས་ཉིད་ཐེ་ཚོམ་དྲ་བ་བཅད་དུ་
གསོལ༑ ༑མྱུར་དུ་ཁྱེད་རང་ལྟ་བུར་བྱིན་གྱིས་རློབས། །
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་
སྙིང་གར་པདྨོའི་སྟེང་བཞུགས་ལ། །བཀའ་དྲིན་
ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་

[005A] ། ལན་གསུམ་
དེ་ནས།  ཚེ་རབས་ཀུན་ཏུ་རྒྱལ་བ་ཙོང་ཁ་པས། །
ཐེག་མཆོག་བཤེས་གཉེན་དངོས་སུ་མཛད་པའི་མཐུས་
རྒྱལ་བས་བསྔགས་པའི་ལམ་བཟང་དེ་ཉིད་ལས། །
སྐད་ཅིག་ཙམ་ཡང་བཟློག་པར་མ་གྱུར་ཅིག་
 ཅེས་བརྗོད། དགའ་ལྡན་ལྷ་བརྒྱ་མ་འདི་ཉིད་ཀྱི་
སྨོན་ལམ་རྒྱས་པར་སྤྲོ་ན།  དེ་ལྟར་དངོས་གྲུབ་མ་
ལུས་འབྱུང་བའི་གནས། །རྗེ་བཙུན་བླ་མ་མཆོད་
ཅིང་གསོལ་བཏབ་མཐུས། །སྐྱེ་བ་ཀུན་ཏུ་འཇམ་
དབྱངས་བླ་མ་ཡིས། །མཉེས་བཞིན་རྗེས་སུ་འཛིན་
པ་ཉིད་གྱུར་ཅིག་རིན་ཆེན་དུ་མ་ལས་གྲུབ་དགའ་
ལྡན་ཞིང། །ངོ་མཚར་བྱེ་བའི་དབུས་ན་མི་ཕམ་
མགོན། །ལེགས་པར་བསྒོམས་པས་རྣམ་དག་ཞིང་
འགྲུབ་ཅིང། །ཚེ་འཕོས་མདོ་ལ་གནས་དེར་སྐྱེ་
བར་ཤོག་རྗེ་བཙུན་ཐུགས་ཀ་ནས་འཕྲོས་སྤྲིན་
དཀར་ཡུག་བརྐྱང་བའི་སྣེ་མོར་བླ་མ་སྲས་དང་
བཅས། །སྤྱན་དྲངས་ཡན་ལག་བདུན་གྱིས་ཚོགས་

[005B] །བདག་རྒྱུད་བདེ་བླག་ཉིད་དུ་སྨིན་
པར་ཤོག་དུས་གསུམ་རྒྱལ་བའི་མཁྱེན་བརྩེ་ནུས་
པ་རྣམས། །ཟུང་འཇུག་སྤྲུལ་སྐུར་ཤར་བའི་རྣམ་
འདྲེན་གང། །རིགས་གསུམ་ངོ་བོར་ཐག་བཅད་
གསོལ་བཏབ་མཐུས། །མཆོག་ཐུན་དངོས་གྲུབ་མ་
ལུས་མྱུར་ཐོབ་ཤོག་ཁྱད་པར་དག་པ་ཡེ་ཤེས་
བདུད་རྩིའི་ཆུས། །སྒོ་གསུམ་སྡིག་སྒྲིབ་མི་ཤེས་ཀུན་
འཁྲུད་ཅིང། །འཆད་རྩོད་རྩོམ་སོགས་མཐའ་ཡས་
ཤེས་བྱ་ལ། །བློ་གྲོས་མགོན་པོ་འཇམ་དབྱངས་
མཚུངས་པར་ཤོག་བྱང་ཤར་ངོ་མཚར་རྨད་བྱུང་
བཀོད་པའི་ཞིང། །རྣམ་འདྲེན་སེང་གེའི་ང་རོའི་
ཞབས་དྲུང་དུ། །འཁོར་གྱི་ཐོག་མར་སྐྱེས་ནས་
མདོ་སྔགས་ལ། །ཐོས་བསམ་བསྒོམ་པས་རྟག་ཏུ་
འདའ་བར་ཤོག་མདོར་ན་སྐྱེ་ཞིང་སྐྱེ་བ་ཐམས་
ཅད་དུ། །རྗེ་བཙུན་བློ་བཟང་གྲགས་པ་ཡབ་སྲས་
དང༑ ༑མི་འབྲལ་རྒྱལ་བའི་ཆོས་ཚུལ་ཀུན་བཟུང་
ནས༑ ༑བསྟན་དང་འགྲོ་བའི་དོན་ཆེན་ལྷུར་ལེན་

[006A] ཅེས་སོགས་བསྔོ་སྨོན་དང་ཤིས་བརྗོད་ཀྱིས་
མཐའ་བརྒྱན་པར་བྱའོ། །དེ་ལྟར་དགའ་ལྡན་ལྷ་
བརྒྱ་མའི་རྣལ་འབྱོར་འདི་ལ་འདོན་ཚུལ་ཕྱག་ལེན་
རྒྱས་བསྡུས་དང། མན་ངག་གི་རིམ་པ་མཐའ་
ཡས་པ་ཞིག་བཞུགས་པ་ལས། འདི་ནི་དཔལ་དབེན་
ས་སྙན་བརྒྱུད་ཀྱི་བླ་མའི་རྣལ་འབྱོར་བསྡུས་པའི་
འདོན་ལུགས་ཀུན་གཟིགས་རྒྱལ་བའི་དབང་པོ་བསྐལ་
བཟང་རྒྱ་མཚོའི་གསུང་ཁྲིད་ཡིག་དངོས་གྲུབ་ཀུན་
འབྱུང་གི་དགོངས་པ་དང། ཕྱག་ལེན་ཇི་ལྟ་བ་བཞིན་
བསྒྲིགས་པའོ།།།



