   ༈    བརྩེགས་པའི་ཐོག་མར་གང་བྱུང་དང། །ཚེག་དྲག་ཅན་དང་ཐིག་ལེ་ཅན། །རྐང་
མཐའ་རིང་པོའི་ཡི་གེ་ལྕི། །ལྷག་མ་རྣམས་ནི་ཡང་བའོ། །ཡི་གེ་བགྲང་བ་བྲྀ་ཏྟ་ལ། །གཅིག་ལྕི་ག་དང་གཅིག་ཡང་ལ། །བྷ་ཐོག་ལྕི་བ་ཛ་དབུས་ལྕི། །ས་མཐའ་ལྕི་བ་མ་ཀུན་ལྕི། །ཡ་ཐོག་ཡང་བ་ར་དབུས་ཡང་
ཏ་མཐའ་ཡང་བ་ན་ཀུན་ཡང། །ལྕི་བར་ཝ་དང་ཡར་བར་ཀ། །བྷ་སོགས་ཨུཏ་ལྡན་ངལ་གསོའི་རྟགས། ་ཕྱི་མོ་བགྲང་བ་ཛཱ་ཏི་ལ། །ཡང་བ་ཕྱི་མོ་གཅིག་པ་སྟེ། །ལྕི་བ་ཕྱི་མོ་གཉིས་པ་ཡིན། །བྷ་དང་ཛ་དང་ས་དང་
ནི༑ ༑ལྕི་བ་ཟུང་དང་ཡང་བ་བཞི། ཕྱི་མོ་བཞི་ཚོགས་དེ་ལྔ་ལ། །ཙ་ཞེས་མིང་དུ་འདིར་བྱ་སྟེ། །ཡང་བ་བཞི་ཚོགས་ཁ་ཡང་ཡིན། །ཕྱི་མོ་གཅིག་པར་ཀ་དང་ནི། །ཕྱི་མོ་གཉིས་པར་ད་ཞེས་བྱའོ། །གཟུགས་གཅིག་ཟུང་
གཉིས་མེ་ནི་གསུམ། །རིག་བྱེད་དང་ནི་ཆུ་གཏེར་བཞི། །མདའ་དང་དབང་པོ་ཡུལ་ནི་ལྔ། །དུས་དང་རོ་ནི་དྲུག་ཡིན་ཏེ། །འཇིག་རྟེན་རྟ་དབྱངས་ཐུབ་པ་བདུན། །ནོར་ལྷ་ཡན་ལག་མྱོས་བྱེད་བརྒྱད། །གཟའ་དང་བུ་ག་

[047B] །ཕྱོགས་བཅུ་དྲག་པོ་བཅུ་གཅིག་གོ་བཅུ་གཉིས་ཉི་མ་བཅུ་གསུམ་སྲིད། །ཡིད་སྐྱེས་ཞེས་པ་བཅུ་བཞིའོ། །འདི་རྣམས་སྡེབ་སྦྱོར་སྔོན་འགྲོ་ལ། །མཁོ་ཕྱིར་དྷརྨ་བྷ་དྲས་བསྒྲིགས།། །།



﻿   ༈    སུམ་ཅུ་པའི། སྦྱར་བ་འབྱུང་ཁུངས་ས་ཡིན་ཏེ། ཞེས་པའི་འགྲེལ་བར། ས་ནས་རྩ་སྐྱེས། ཞེས་པ་
ནི༑ རྣམ་དབྱེ་ངོས་འཛིན་པའི་དཔེར་བརྗོད་དང། རྟགས་འཇུག་གི། དེ་དག་ནང་གསེས་གང་འཇུག་པ། །མཐར་སྦྱར་འོག་མའི་མིང་དོན་ལས། །ཞེས་པའི་རྒྱས་བཤད་དུ། ས་ལས་རྩ་སྐྱེས། ཞེས་པ་ན་
འོག་མའི་མིང་དོན་ལ་བརྟགས་ནས་མིང་གོང་མའི་མཐར་རྣམ་དབྱེ་གང་འཐོབ་ཀྱི་དཔེར་བརྗོད་ཡིན་པས་ཟློས་སྐྱོན་མེད་དམ་སྙམ་སྟེ། དཔེར་ན་ཁྱེད་རང་གི་དྲི་བ་འདིར་དོགས་གཅོད་ཞུ་ཞེས་པ་མང་དུ་སྣང་

[126B] །ཞར་བྱུང་ད་དྲག་རྟག་ཐོབ་དང་འདས་ཐོབ་ཀྱི་དཔེར་བརྗོད་གང་རྒྱས་དགོས་གསུང་པར། རྗེས་འཇུག་ག་ང་བ་མ་བཞིའི་མཇུག་ཏུ་སའི་ཡང་འཇུག་དང། ན་ར་ལ་གསུམ་གྱི་
མཇུག་ཏུ་དའི་ཡང་འཇུག་གམ་ད་དྲག་ཏུ་གྲགས་པ་དེ། བཀླགས་སོ། །ཀློགས་ཤིག་བསྐྱངས་སོ། །སྐྱོངས་ཤིག་བསླབས་སོ། །སློབས་ཤིག་བསྒོམས་སོ། །སྒོམས་ཤིག་བསྟན་ད་ཏོ། །སྟོན་ད་ཅིག་
བསྒྱུརད་ཏོ། །སྒྱུརད་ཅིག་བསྩལད་ཏོ། །སྩོལད་ཅིག་ཅེས་པ་ལྟ་བུའི་འདས་ཚིག་དང། བསྐུལ་ཚིག་ལ་ངེས་ཅན་འབྱུང་བར་མཐོང་བ་དེ་བདག་རང་གི་འདི་སྐབས་ཀྱི་གོ་ཚུལ་དྲག་ཤོས་ཡིན་པས་ཐུགས་ལ་
བབས་ན་རིགས་འགྲེ་སྦྱོར་བར་མཛོད། མིང་རྐྱང་ལ་ས་དའི་ཡང་འཇུག་ཡོད་པའང་མཐའ་ཡས་ཀྱང་རྒྱུ་མཚན་འདི་ལ་བརྟེན་ནས་ཡང་འཇུག་འཐོབ་པར་འདུག་སྙམ་པའི་ངེས་ཤེས་བདག་རང་ལའང་མེད་པས། སྔོན་
གྱི་ཡིག་རྙིང་དང་རྗེ་སི་ཏུའི་འགྲེལ་ཆེན་དང་དེའི་མཐར་རྣམ་དབྱེ་དང་ཚིག་ཕྲད་གང་བདེ་སོགས་ལས་མཁྱེན་པར་མཛོད་ཅིག་སྨྲས་པ། དར་བབ་ལང་ཚོའི་མེ་ཏོག་རྒྱས་པའི་དབྱར། ལེགས་བཤད་གསར་པའི་
ཆུ་ཆར་འགའ་འབབ་ཀྱང། ད་ཀོ་བགྲང་བྱའི་འབྲས་ཁུར་ལྕི་བའི་སྟོན། །ཚིག་འགའ་སྨྲ་ལའང་ངལ་བའི་དྲི་བཞོན་ལྡང། །དེ་ཕྱིར་ཚིག་དོན་སྙིང་པོར་བསྒྲིལ་བའི་ལན། །ཚིག་རེར་ངལ་རེ་བསོ་བཞིན་ཕུལ་བ་འདི།།

[127A]༄༅། །ལྷ་སྲས་མཆོག་གི་ཐུགས་དོགས་མུན་པའི་དཔུང། །སེལ་བའི་སྣང་བྱེད་མཆོག་ཏུ་འགྱུར་བར་སྨོན། །ཞེས་དབུས་གོང་དཀར་རྒྱ་མཚོའི་ལྷ་སྲས་མཆོག་གི་དྲི་ལན་དུ་དགེ་སློང་དྷརྨ་བྷ་དྲས་
ཤིང་འབྲུག་རྒྱལ་ཟླའི་དམར་ཕྱོགས་དགའ་བ་གཉིས་པར་ཕུལ་བ། མངྒ་ལ་ཤྲི་ཛྭ་ལ་ཛི་བུ་དའྭི་བཱ་ལངྐ་ར་བྷ་ཝནྟུ་



﻿
[001]༄༅། །གསུམ་པ་མ་ནིང་གི་རྟགས་དབྱངས་མཐའ་ཅན་ལ་རྣམ་དབྱེའི་འཇུག་ཚུལ་བཤད་པ་ལ་གསུམ། ཐུང་དུ་སྤྱིར་འཇུག་ཚུལ། རིང་པོ་ཐུང་དུར་བསྒྱུར་ཚུལ། ནཱ་མིའི་ཁྱད་ཆོས་བཤད་པའོ། །དང་པོ་ལ་གཉིས། ཨ་ཐུང་ལ་འཇུག་ཚུལ་དང། ནཱ་མི་ལ་འཇུག་ཚུལ་
ལོ། །དང་པོ་ལ་གཉིས། སྤྱིར་བཏང་དང། དམིགས་བསལ་ལོ། །དང་པོ་ནི། ཨཏ་ལས་ཨ་མའོ། །ཞེས་སོགས་ལྔ་སྟེ། ཀུ་ལ་ལ་དཔེར་བརྗོད་དོ། །གཉིས་པ་དམིགས་བསལ་ནི། ཨ་ནྱ་སོགས་ལ་ཤྟུའོ། །ཞེས་པ་སྟེ། ཨ་ནྱ་ཉིད་ལ་དཔེར་བརྗོད་དོ། །གཉིས་པ་ན་
མི་ལ་འཇུག་ཚུལ་ལ་གཉིས། སྤྱིར་བཏང་དང། དམིགས་བསལ་ལོ། །དང་པོ་ནི། མ་ནིང་ལས་སི་ཨ་མ་དག་འཇིག་གོ། ཞེས་སོགས་གསུམ་སྟེ། པཱ་རི་དང། མ་དཧུ་དང། ཀརྟྲྀ་རྣམས་ལ་དཔེར་བརྗོད་བྱའོ། །གཉིས་པ་དམིགས་བསལ་ནི། ཤས་ལ་སོགས་
པ་ལ་ཨསྠི་སོགས་ཀྱི་ཨཏ་ཡང་ངོ། །ཞེས་སོགས་གསུམ་སྟེ། ཨ་སྠི་ཉིད་ལ་དཔེར་བརྗོད་དོ། །གཉིས་པ་རིང་པོ་ཐུང་དུར་བསྒྱུར་ཚུལ་ནི། མ་ནིང་གི་ཐུང་དུའོ། །ཞེས་པ་སྟེ། སོ་མ་པཱ་དང། གྲའམ་ཎི་དང། ཁ་ལ་པཱུ་དང། ཨཏིརཻ་དང། ཨ་ཏི་ནཽ་
རྣམས་ལ་དཔེར་བརྗོད་དོ། །གསུམ་པ་ནཱ་མིའི་ཁྱད་ཆོས་བཤད་པ་ནི། ཊཱ་སོགས་ལ་སྐྱེས་པར་བཤད་པའི་སྐྱེས་པ་བཞིན་ཡང་ནའོ། །ཞེས་པ་སྟེ། ཊཱ་མན་ཆད་གྲའམ་ཎཱི་སེནཱ་ནཱི་དང། ཁ་ལ་པཱུ་ཡ་བ་ལཱུ་དང། ཀརྟྲྀ་ཕོ་རྟགས་ཀྱི་སྐབས་ཀྱི་ཀརྟྲི་བཞིན་བསྒྲུབ་
བར་དངོས་སུ་བསྟན་པའི་ཤུགས་ལ་ཨ་ཏི་རཻ་དང། ཨ་ཏི་ནོ་སོགས་ཀྱང་ཡང་ན་རང་རང་གི་སྐྱེས་པའི་སྐབས་སུ་བཤད་པ་བཞིན་བསྒྲུབས་ཆོག་གམ་སྙམ་སྟེ་དཔྱོད་ལྡན་དག་གིས་དཔྱད་པར་བྱའོ། །འདི་ཡང་རྗེ་དྷརྨ་བྷ་དྲའི་གསུང་ངོ།། མང་ལཾ་



﻿   ༈    བཏུང་བ་དང། བདུག་པ་གཉིས་མིང་རྐྱང་ཙམ་མ་ཡིན་ཏེ། རྗེ་སི་ཏུས། ཡང་སྐབས་

[125B] གོས་སོགས་ལ་བགོ་བ་དང། རྟ་ལ་བཅིབ་པ། ཆང་སོགས་ལ་བཏུང་བ། སྤོས་ལ་བདུག་པ། བྱ་བ་ལ་བརྩམ་པ། ཟས་ལ་བཟའ་བ་
བསླབ་བྱ་ལ་བསླབ་པ་སོགས་དང། འཆད་འགྱུར་མ་ནིང་གི་འཇུག་པའི་སྐབས་སུ། གདམ་བྱ་ལ་གདམ་པ། རྩ་ལ་གཟན་པ། ཡུལ་ལ་བཟུང་བ་སོགས་དང། མོ་དང་ཤིན་ཏུ་མོའི་འཇུག་པའི་སྐབས་སུའང་དེ་
འདྲ་མང་དུ་འབྱུང་བ་གོ་དགོས་སོ། །ཞེས་གསུངས་པའི་དགོངས་པའི་སྙིང་པོ་གསལ་བར་བྱེད་པའོ། །གཞན་གྱི་དངོས་པོའི་དཔེར་བསྒྱུར་རོ། །ཞེས་པ་དང། བདག་གི་དངོས་པོའི་དཔེར་གཅོད་དོ་ཞེས་པ་ལ་གཅིག་
པའི་སྐྱོན་འདུག་གསུང་བ་ཤིན་ཏུ་མ་བརྟགས་པ་སྟེ། བསྒྱུར་རོ་ཞེས་པ་བསྒྱུར་བར་བྱའོ། །ཞེས་པའི་དོན་དང། གཅོད་དོ་ཞེས་པ་གཅོད་པར་བྱེད་དོ། །ཞེས་པའི་དོན་ཡིན་པས། བྱ་བ་གཞན་དང་བྱེད་པ་བདག་
ལ་གཅིག་སྐྱོན་ཡོད་དོགས་མེད། །དགག་གོ། ཞེས་པ་བྱ་བྱེད་གཉིས་ཀའི་དཔེར་བརྗོད་དུ་བྱུང་བས་བདག་གཞན་མི་ཕྱེད་པའི་དོགས་པ་འདུག་གསུང་བ་ཐུགས་མད་ཀྱང། སྤྱིར་ཚིག་གཅིག་ལ་དོན་དུ་མ་དང། དོན་
གཅིག་ལ་མིང་དུ་མ་འབྱུང་བ་མི་འགལ་བར་མ་ཟད་མ་ནིང་བདག་གཞན་གཉིས་ཀ་ལ་འཇུག་པས། དགག་གོ། ཞེས་པ་ཡང། སྔ་ཕྱིའི་ཚིག་གྲོགས་དང་བསྟུན་ནས། དགག་པར་བྱེད་དོ་ཞེས་པ་དང་མཐུན་

[126A]༄༅། །ན་བདག་དངོས་དང། དགག་པར་བྱའོ། །ཞེས་པ་དང་མཐུན་ན་གཞན་དངོས་སུ་གོ་དགོས་པ་ལགས། གཅད་ངོ་ཞེས་པ་འདི་དུས་གསུམ་གང་དུ་འཇོག་དགོས་ཤེ་ན། མ་འོངས་པར་
འཇོག་དགོས་ཏེ། བཅད་དོ། །ཞེས་པ་བཅད་ཟིནད་ཏོ་སྟེ་འདས་པ་དང། གཅད་དོ་ཞེས་པ་གཅད་པར་བྱའོ་སྟེ་མ་འོངས་པ་དང། གཅོད་དོ་ཞེས་པ་གཅོད་པར་བྱེད་དོ་སྟེ་ད་ལྟར་བ་ཡིན་མོད་ཀྱང་འདི་ལ་འཁྲུལ་
མཁན་མང་པོ་སྣང་ངོ།།



﻿
[001A]༄༅། །ཡུལ་གངས་ཅན་གྱི་སྐད་ཀྱིས་བརྡ་སྤྲོད་པའི་བསྟན་བཅོས་སུམ་ཅུ་པ་དང་རྟགས་གྱི་འཇུག་པའི་རྣམ་བཤད་མཁས་མཆོག་སི་ཏུའི་ཞལ་ལུང་ཞེས་བྱ་བ་བཞུགས་སོ།།

[001B] །ན་མོ་གུ་རུ་མཉྫུ་གྷོ་ཥཱ་ཡ། ཡོན་ཏན་མཆོག་མངའ་སླུ་མེད་རིན་ཆེན་གསུམ། །ཡེ་ཤེས་མེ་ལོང་གཙུག་ན་ཟླ་བ་དང། །རྟ་དབྱངས་བཙུན་པ་ཟླ་བ་སྨྦྷོཊ། །ལ་སོགས་འཕགས་བོད་མཁས་པའི་
ཚོགས་སྤྱི་དང། །ཁྱད་པར་དམ་ཆོས་འོ་མའི་རྒྱུན་བཟང་གིས། །མང་ཐོས་ལུང་གི་ལུས་སྟོབས་ཆེར་བསྐྱེད་ནས། །རྟོགས་པའི་བསམ་འཕེལ་ལག་རྩེར་སྨིན་མཛད་པའི། །དྲིན་ཅན་བླ་མའི་ཚོགས་ལ་གུས་བཏུད་ནས༑༑
མིང་ཚིག་རིན་ཆེན་འབྱུང་གནས་སིནྡྷུའི་བདག་རིག་བྱེད་རྣམ་བཞི་སྨ་བའི་ཉེར་ལན་རྒྱུ། །བསླབ་གསུམ་མྱུ་གུ་སྐྱེད་བྱེད་རྒྱ་མཚོའི་གོས། །གང་དེ་མདོར་བསྡུས་ཚིག་གིས་བཤད་པར་བྱ། །དེ་ལ་འདིར་ཡུལ་གངས་ཅན་གྱི་
སྐད་ཀྱིས་བརྡ་སྤྲོད་པའི་བསྟན་བཅོས་ཀུན་གྱི་མ་ཕྱིར་གྱུར་པ། སུམ་རྟགས་གཉིས་ཀྱི་ཚིག་དོན་ཅུང་ཟད་ཙམ་བཤད་པ་ལ་གཉིས། སུམ་ཅུ་པ་བཤད་པ་དང། རྟགས་ཀྱི་འཇུག་པ་བཤད་པའོ། །དང་པོ་ལ་གཉིས། བསྟན་བཅོས་
རྩོམ་པ་ལ་འཇུག་པའི་ཡན་ལག་དང། བསྟན་བཅོས་དངོས་སོ། །དང་པོ་ལ་གཉིས། མཚན་དོན་དང། འགྱུར་ཕྱག་གོ་དང་པོ་ནི། རྒྱ་གར་སྐད་དུ་བྱཱ་ཀ་ར་ཎ་མུ་ལ་ཏྲིཾ་ཤད་ནཱ་མ། བོད་སྐད་དུ། ལུང་སྟོན་པ་རྩ་བ་སུམ་ཅུ་པ་
ཞེས་བྱ་བ། ཞེས་པ་སྟེ། བྱཱ་ཀ་ར་ཎ་ལུང་སྟོན་པ། མའུ་ལ་རྩ་བ། ཏྲིཾ་ཤད་སུམ་ཅུ་པ། ནཱ་མ་ཞེས་བྱ་བའོ། །དེ་ཡང་སྒྲའི་མཚན་ཉིད་ལུང་དུ་སྟོན་ཅིང་ལེའུ་ཕྱི་མ་རྣམས་ཀྱི་རྟེན་གཞིར་གྱུར་པ་གང་ཞིག་གཞུང་ཚད་ཤློག་སུམ་
[002A]༄༅། །ཅུར་གནས་པས་དེ་སྐད་ཅེས་བྱའོ། །འདིར་རྒྱ་སྐད་སྨོས་པ་ནི་རྒྱ་གར་མཁས་པའི་བསྟན་བཅོས་ལ་དཔེར་མཛད་པ་གོ་བའི་ཆེད་དང། གཞུང་ཚད་ཤློ་ཀ་སུམ་ཅུ་སོ་གསུམ་ཡོད་པ་ལ་སུམ་ཅུ་པ་ཞེས་
བཏགས་པ་ནི། མཆོད་བརྗོད་དང་རྩོམ་པར་དམ་བཅའ་སྐབས་གཞན་དང་མཐུན་མོང་བ་ཡིན་པ་ལ་དགོངས་སོ། །གཉིས་པ་འགྱུར་ཕྱག་ནི། ངག་གི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ། །ཞེས་པ་སྟེ། བསྟན་
བཅོས་འདི་འཕགས་ཡུལ་ནས་བསྒྱུར་བའི་བསྟན་བཅོས་ཁུངས་མ་རྣམས་དང་མཚུངས་པར་འདོམས་པའི་དོན་དུ་ཐོན་མི་ཉིད་ཀྱིས་བསྒྱུར་བའི་མདོ་རྒྱུད་རྣམས་དང་མཐུན་པར་འཕགས་པ་འཇམ་དཔལ་ལ་འགྱུར་ཕྱག་
མཛད་པའོ། །གཉིས་པ་བསྟན་བཅོས་དངོས་ལ་གཉིས། གཞུང་སྤྱིའི་ཡན་ལག་ཏུ་མཆོད་པར་བརྗོད་ཅིང་བཤད་པར་དམ་བཅའ་བ་དང། སྐབས་དོན་སུམ་ཅུ་པ་ཉིད་རྒྱས་པར་བཤད་པའོ། །དང་པོ་ལ་གཉིས། མཆོད་པར་
བརྗོད་པ་དང། བཤད་པར་དམ་བཅའ་བའོ། །དང་པོ་ལ་བཞི། དཀོན་མཆོག་གསུམ་ལ་སྤྱིར་ཕྱག་འཚལ་བ། བྱེ་བྲག་ཏུ་འཇམ་པའི་དབྱངས་ལ་ཕྱག་འཚལ་བ། དགོས་པའི་དབང་གིས་རྟག་ཞི་བ་ལ་ཕྱག་འཚལ་བ་
དྲིན་གཟོ་བའི་ཕྱིར་མཁས་པ་སྤྱི་དང་བྱེ་བྲག་ལ་ཕྱག་འཚལ་བའོ། །དང་པོ་ནི། གང་ལ་ཡོན་ཏན་མཆོག་མངའ་བའི། །དཀོན་མཆོག་དེ་ལ་ཕྱག་འཚལ་ལོ། །ཞེས་པ་སྟེ། གང་ཞིག་ལ་རིཾ་པ་བཞིན་དོན་གཉིས་མཐར་

[002B] འགོག་ལམ་གྱི་བདེན་པ་གཉིས་དང། རིག་གྲོལ་གྱི་ཡོན་ཏན་མཆོག་ཏུ་གྱུར་པ་མངའ་བའི་སངས་རྒྱས་དང། ཆོས་དང། དགེ་འདུན་ཏེ་དཀོན་མཆོག་གསུམ་པོ་དེ་རྣམས་ལ་སྒོ་གསུམ་གུས་པས་ཕྱག་འཚལ་ལོ། །ཞེས་པའམ་
ཡང་ན། ཕྱག་འཚལ་ལོ། །གང་ལ་ན་ཡོན་ཏན་མཆོག་མངའ་བའི་དཀོན་མཆོག་དེ་ལའོ། །ཞེས་བཤད་ཀྱང་རུང་ངོ། །གཉིས་པ་བྱེ་བྲག་ཏུ་འཇམ་པའི་དབྱངས་ལ་ཕྱག་འཚལ་བ་ནི། གང་གིས་སྒྲ་དབྱངས་ཀུན་གསུངས་པའི། །འཇམ་པའི་དབྱངས་
ལ་ཕྱག་འཚལ་ལོ། །ཞེས་པ་སྟེ། གང་གིས་སྒྲ་དབྱངས་བརྗོད་པ་ཐམས་ཅད་གསུངས་པས་གསུང་གི་དབང་ཕྱུག་ཏུ་གྱུར་པ། ངག་གི་ཉེས་པའི་རྩུབ་རེག་དང་བྲལ་བའི་འཇམ་པའི་ཡོན་ཏན་དང་ལྡན་པའི་གསུང་དབྱངས་ཀྱི་བདག་ཉིད་དེ་ལ་ཕྱག་འཚལ་ལོ།།
ཞེས་པའོ། །དེ་ཡང་རྗེ་བཙུན་ཉིད་རྒྱལ་བ་ཐམས་ཅད་ཀྱི་མཁྱེན་རབ་ཀྱི་ངོ་བོ་ཡིན་པ་དང། མཁྱེན་རབ་དེ་གསུང་དབྱངས་ཀྱི་རྒྱུ་ཡིན་པ་དང། གསུང་ནི་སྒྲ་དབྱངས་བརྗོད་པ་ཐམས་ཅད་ཀྱི་འབྱུང་ཁུངས་ཡིན་པས་འཇམ་པའི་དབྱངས་ཉིད་སྒྲ་དབྱངས་གསུང་
པ་པོར་བསྟན་ཏོ། །གསུམ་པ་དགོས་པའི་དབང་གིས་རྟག་ཞི་བ་ལ་ཕྱག་འཚལ་བ་ནི། གང་གིས་མིང་གཞི་སྔོན་གསུངས་པ། རྟག་ཞི་བ་ལ་ཕྱག་འཚལ་ལོ། །ཞེས་པ་སྟེ། གང་གིས་མིང་ཚིག་བརྗོད་བ་ཀུན་གྱི་གཞིར་གྱུར་པའི་དབྱངས་གསལ་གྱི་ཡི་
གེ་སྔོན་དུ་གསུང་བ་པོར་འཇིག་རྟེན་ན་གྲགས་པ་ལྷའི་དབང་པོ་རྟག་ཏུ་ཞི་བ་སྟེ་དབང་ཕྱུག་ཆེན་པོ་ལ་ཕྱག་འཚལ་ལོ། །ཞེས་པའོ། །དེ་ཡང་བྲམ་ཟེ་རྣམས་ཀྱི་གཞུང་དུ་བྱེད་པོ་ཉི་ཤུ་རྩ་བཞི་བཤད་པ་ལས་ཡི་གེའི་བྱེད་པ་པོ་དབང་ཕྱུག་ཆེན་པོར་

[003A]༄༅། །གྲགས་པ་དང་སྒོ་བསྟུན་ནས་ཕྱི་རོལ་པ་རྣམས་རྗེས་སུ་གཟུང་བའི་སླད་དུ་ཡིན་པར་གསུངས་སོ། །བཞི་པ་དྲིན་གཟོ་བའི་ཕྱིར་མཁས་པ་སྤྱི་དང་བྱེ་བྲག་ལ་ཕྱག་འཚལ་བ་ནི། སྡེབ་སྦྱོར་ལེགས་མཛད་མཁས་
རྣམས་དང། །བླ་མ་ལ་ཡང་ཕྱག་འཚལ་ནས། །ཞེས་པ་སྟེ། སྒྲ་སྐད་ཀྱི་བརྗོད་པ་དང་དོན་སྡེབ་ལེགས་པར་སྦྱོར་བའི་ཚུལ་སྟོན་པའི་སྒོ་ནས་ཚིག་དོན་གཉིས་ལ་མི་རྨོང་པའི་ཤེས་རབ་སྐྱེད་ནུས་པའི་གཞུང་རྩོམ་ཞིང་འདོམས་པར་མཛད་པའི་
མཁས་པ་སྤྱི་དང། བྱེ་བྲག་ཏུ་མཁན་པོ་ཉིད་ལ་དེ་ལྟའི་བྱ་བ་མཛད་པའི་བྲམ་ཟེ་ལི་བི་ཀ་ར་ལ་སོགས་པའི་བླ་མ་རྣམས་ལའང་ཕྱག་མཛད་པ་སྟེ། ནས་ནི་ལྷག་བཅས་ཀྱི་སྒྲའོ། །གཉིས་པ་བཤད་པར་དམ་བཅའ་བ་ནི། བསླབ་པ་ཀུན་གྱི་
གཞི་འཛིན་ཅིང། །རིག་བྱེད་སྨྲ་བ་རྣམས་ཀྱི་རྒྱུ། །མིང་ཚིག་བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་པར་བྱ། །ཞེས་པ་སྟེ། སངས་རྒྱས་པའི་ཚུལ་ཁྲིམས་དང། ཏིང་ངེ་འཛིན་དང། ཤེས་རབ་ཀྱི་བསླབ་པའི་གཞི་ཐམས་ཅད་ལྟོས་
པའི་སྒོ་ནས་འཛིན་པར་བྱེད་ཅིང། ཕྱི་རོལ་པའི་ངེས་བརྗོད་དང། མཆོད་སྦྱིན་དང། སྙན་ཚིག་དང། སྲིད་སྲུང་སྟེ་རིག་བྱེད་བཞི་ཡན་ལག་དང་བཅས་པའི་གཞུང་ལུགས་མཐའ་དག་སྨྲ་བ་རྣམས་ཀྱི་རྒྱུའང་ཡིན་ལ། སྤྱིར་ཡི་གེ་ལས་མིང་དང་
མིང་ལས་ཚིག་དང། ཚིག་ལས་བརྗོད་པ་འབྱུང་བའི་ཕྱིར་འཇིག་རྟེན་དང་འཇིག་རྟེན་ལས་འདས་པའི་མིང་ཚིག་བརྗོད་པ་ཐམས་ཅད་ཀྱི་གཞིར་གྱུར་པ་ནི་ཡི་གེའི་སྦྱོར་བ་ཡིན་པས་དེ་བཤད་པར་བྱའོ། །ཞེས་པའོ། །དེ་ཡང་བོད་ཀྱི་ཡེ་གེའི་སྦྱོར་བ་

[003B] གཙུག་ལག་གཉིས་ཀྱི་བླང་དོར་ལ་མ་རྨོངས་པ་ནི་དགོས་པ་དང། མཐར་ཐུག་རྣམ་མཁྱེན་ཐོབ་པ་ནི་ཉིད་དགོས་དང། སྔ་ཕྱི་འབྲེལ་ཆགས་པ་ནི་འབྲེལ་པའོ། །གཉིས་པ་སྐབས་དོན་གསུམ་བཅུ་པ་ཉིད་རྒྱས་པར་བཤད་པ་ལ་གཉིས། ཡི་གེའི་
སྦྱོར་བ་རྒྱས་པར་བཤད་པ་དང། གདམས་ངག་བརྗོད་པས་མཇུག་བསྡུ་བའོ། །དང་པོ་ལ་གཉིས། སྦྱར་བྱ་ཡི་གེའི་རྣམ་གཞག་བཤད་པ་དང། སྦྱོར་ཚུལ་ཚིག་ཕྲད་ཀྱི་འཇུག་པ་བཤད་པའོ། །དང་པོ་ལ་གཉིས། བོད་ཡིག་གི་དབྱངས་གསལ་ངོས་
གཟུང་བ་དང། ཁྱད་པར་གྱི་དབྱེ་བ་བསྟན་པའོ། །དང་པོ་ནི། ཡི་གེ་ཨཱ་ལི་ཀཱ་ལི་གཉིས། །ཨཱ་ལི་གསལ་བྱེད་ཨི་སོགས་བཞི། །ཀཱ་ལི་སུམ་ཅུ་ཐམ་པའོ། །ཞེས་པ་སྟེ། སྤྱིར་ཡི་གེ་ལ་ཨཱ་ལི་སྟེ་ཨ་ལ་སོགས་པའི་འཕྲེང་བ་དབྱངས་ཡིག་དང་
ཀཱ་ལི་སྟེ་ཀ་ལ་སོགས་པའི་འཕྲེང་བ་གསལ་བྱེད་ཀྱི་ཡི་གེ་གཉིས་སུ་ཡོད་ལ། བྱེ་བྲག་ཏུ་བོད་ཡིག་ལ་ནི། ལེགས་སྦྱར་གྱི་ཨཱ་ལིའི་བྱ་བ་གསལ་བར་མཚོན་པར་བྱེད་པའི་ཡི་གེ་ཨི་ཨུ་ཨེ་ཨོ་བཞི་དང། ཀཱ་ལི་མཚོན་པར་བྱེད་པ། ཀ་ཁ་
ག་ང། ཅ་ཆ་ཇ་ཉ། ཏ་ཐ་དད་ན། པ་ཕ་བ་མ། ཙ་ཚད་ཛ་ཝ། ཞ་ཟ་འ་ཡ། ར་ལ་ཤ་ས། ཧ་ཨ་སྟེ་སུམ་ཅུ་ཐམ་པ་ཡོད་དོ། །ཞེས་པའོ། །གཉིས་པ་ཁྱད་པར་གྱི་དབྱེ་བ་བསྟན་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ནི་
དེ་ལ་རྗེས་འཇུག་བཅུ་ཡིན་ཏེ། །དེ་ལས་ལྔ་ནི་སྔོན་དུའང་འཇུག། །མི་འཇུག་པ་ནི་ཉི་ཤུའོ། །ཞེས་པ་སྟེ། བཤད་མ་ཐག་པའི་ཡི་གེ་ཀཱ་ལི་དེ་དག་ལ་དབྱེ་ན་རྗེས་སུ་འཇུག་པ་བཅུ་དང། རྗེས་འཇུག་དེ་ཉིད་ལས་ལྔ་ནི་སྔོན་དུའང་འཇུག་པ་ཡིན་པས་སྔོན་

[004A]༄༅། །འཇུག་ལྔ་དང། སྔོན་རྗེས་གཉིས་ཀར་མི་འཇུག་པའི་ཡི་གེ་ཉི་ཤུ་སྟེ་ཚན་པ་གསུམ་དུ་དབྱེའོ། །ཞེས་པའོ། །གཉིས་པ་རྒྱས་པར་བཤད་པ་ལ་གཉིས། དབྱེ་སྒོ་སྤྱིར་བསྟན་པ་དང། བྱེ་བྲག་སོ་སོར་བཤད་པའོ། །དང་པོ་ནི། །ཀཱ་ལི་ཕྱེད་དང་
བརྒྱད་སྡེ་ནི། །བཞི་བཞི་དག་ཏུ་ཕྱེ་བ་ལས། །ཞེས་པ་སྟེ། ཀཱ་ལི་སུམ་ཅུ་པོ་དེ་རྣམས་ཀ་སྡེ་དང། ཅ་སྡེ་དང། ཏ་སྡེ་དང། པ་སྡེ་དང། ཞ་སྡེ་དང། ར་སྡེ་སྟེ་སྡེ་པ་ཚངས་པོ་བདུན་དང། ཧ་སྡེ་ཕྱེད་དུ་བྱས་ནས་ཕྱེད་དང་བརྒྱད་ཀྱི་སྡེ་ཚན་དུ་བགོས་
པ་ནི། །སྡེ་པ་རེ་རེ་ལ་ཡི་གེ་བཞི་བཞི་རུ་ཕྱེ་བ་ཡིན་ཅིང། ལས་ནི་འབྱུང་ཁུངས་ཀྱི་སྒྲའོ། །གཉིས་པ་བྱེ་བྲག་སོ་སོར་བཤད་པ་ལ་གསུམ། རྗེས་འཇུག་བཤད་པ། སྔོན་འཇུག་བཤད་པ། མི་འཇུག་པ་བཤད་པའོ། །དང་པོ་ནི། །དང་པོ་གསུམ་
པ་བཞི་པ་ལས། །མས་གཉིས་དྲུག་པའི་གསུམ་པ་དང། །བདུན་པ་ལས་ནི་ཤ་མ་གཏོགས། །རྗེས་འཇུག་ཡི་གེ་བཅུ་རུ་འདོད། །ཅེས་པ་སྟེ། གོང་དུ་རྗེས་འཇུག་བཅུ་ཞེས་བཤད་པ་དེ་གང་ཞེ་ན། སྡེ་པ་དང་པོ་དང། གསུམ་པ་དང། བཞི་པ་རྣཾས་ཀྱི་མས་ཀྱི་
ཡི་གེ་གཉིས་གཉིས་ཏེ། ག་ང། ད་ན། བ་མ་རྣམས་དང། སྡེ་པ་དྲུག་པའི་གསུམ་པ་འ་དང། བདུན་པའི་ཤ་མ་གཏོགས་ལྷག་མ་ར་ལ་ས་གསུམ་མོ། །དེའང་ཡི་གེ་ཐམས་ཅད་ཀྱི་རྗེས་སུ་འདི་དག་འཇུག་པའི་ཕྱིར་རྗེས་འཇུག་ཅེས་བྱ་ཞིང་
ཡི་གེའི་གྲངས་བཅུ་ཉིད་དུ་ངེས་པ་ཡིན་ནོ། །གཉིས་པ་སྔོན་འཇུག་བཤད་པ་ནི། རྗེས་འཇུག་ཡི་གེ་བཅུ་ཉིད་ལས། །དང་པོ་གསུམ་པ་ལྔ་པ་དྲུག་བདུན་པ་རྣམས་ནི་སྔོན་དུའང་འཇུག་ཅེས་པ་སྟེ། གོང་དུ་སྔོན་འཇུག་ལྔ་ཞེས་བཤད་པ་དེ་གང་ཞེ་ན། རྗེས་

[004B]གསུམ་པ་ད་ལྔ་པ་བ། དྲུག་པ་མ། བདུན་པ་འ་རྣམས་ཡིན་ཅིང། དེ་དག་རྗེས་སུ་འཇུག་པར་མ་ཟད་སྔོན་དུ་འཇུག་པའང་ཡོད་པས་སྔོན་འཇུག་ཅེས་ཀྱང་བྱ་སྟེ། ཡི་གེའི་གྲངས་ལྔ་ཉིད་ངེས་པ་ཡིན་ནོ། །གསུམ་
པ་མི་འཇུག་པ་བཤད་པ་ནི། མིང་གཞི་གཉིས་སམ་གསུམ་སྦྲེལ་ལམ། །དེ་ལ་དབྱངས་ཀྱི་བཞི་ལྡན་ཡང། །གང་དུ་འཇུག་མིན་སྦྱར་བའང་མིན། །ཞེས་པ་སྟེ། སྔོན་འཇུག་དང་རྗེས་འཇུག་བསལ་བའི་ལྷག་མ་མིང་གཞི་ཁོ་ན་ཡིན་པ། ཀ་ཁ། ཅ་ཆ་ཇ་ཉ་
ཏ་ཐ། པ་ཕ། ཙ་ཚ་ཛ་ཝ། ཞ་ཟ་ཡ། ཤ། ཧ་ཨ་སྟེ་ཡི་གེ་ཉི་ཤུ་ཐམ་པ་ནི། ཚེག་བར་གཅིག་ཏུ་གཉིས་སམ་གསུམ་སྦྲེལ་བའམ། །དེ་ལ་དབྱངས་ཨི་སོགས་གང་རུང་རེ་སྦྱར་བའི་བཞི་ལྡན་དུ་བྱས་པ། ཙཀ། ཚ་ཕ་ཁ། ཝ་ཟི་ཡ་ལྟ་བུ་གངས་ལྗོངས་
སུ་གྲགས་པའི་ཐ་སྙད་གང་ལའང་འཇུག་པ་མིན་པས་འདི་བཞིན་སྦྱར་བར་རིགས་པའང་མ་ཡིན་ནོ། །དེ་ཡང་སྐབས་འདིའི་མིང་གཞི་ནི་སྔོན་རྗེས་གཉིས་ཀྱི་འཇུག་ཡུལ་དུ་གྱུར་པའི་གསལ་བྱེད་ཀྱི་ཡི་གེ་ཡིན་ལ། དེས་ན་སྔོན་རྗེས་མིང་གསུམ་ཅི་རིགས་
པར་འགྱུར་བ་སྔོན་འཇུག་ལྔ། རྗེས་མིང་གཉིས་ཅི་རིགས་པར་འགྱུར་བ་རྗེས་འཇུག་ལྷག་མ་ལྔ། མིང་གཞི་ཁོ་ན་ཡིན་པ་མི་འཇུག་པ་ཉི་ཤུ་ཐམ་པ་སྟེ་གསུམ་དུ་དབྱེར་ཡོད་པ་ལས་འདིར་ནི་ཕྱི་མ་འཆད་པའི་སྐབས་སོ། །གཉིས་པ་སྦྱོར་ཚུལ་ཚིག་ཕྲད་ཀྱི་འཇུག་
པ་བཤད་པ་ལ་གཉིས། རྗེས་འཇུག་ལ་ལྟོས་པའི་ཕྲད་རྣམ་དབྱེ་དང་བཅས་པ་བཤད་པ་དང། རྗེས་འཇུག་ལ་མ་ལྟོས་པའི་ཕྲད་རང་དབང་ཅན་བཤད་པའོ། །དང་པོ་ལ་བརྒྱད། སླར་བསྡུ་བཤད་པ། ལ་དོན་བཤད་པ། ཨི་ལྡན་གྱི་རྣམ་དབྱེ་བཤད་པ། རྒྱན་སྡུད་

[005A]༄༅། །བཤད་པ། ལྷག་བཅས་བཤད་པ། འབྱེད་སྡུད་བཤད་པ། འབྱུང་ཁུངས་བཤད་པ། བོད་པའི་སྒྲ་བཤད་པའོ། །དང་པོ་ནི། རྗེས་འཇུག་ཡི་གེ་བཅུ་པོ་ནི། །མིང་གང་གི་ནི་མཐར་སྦྱར་བ། །དེ་ལ་ཨཱ་ལི་བཞི་པ་སྦྱར། །སླར་བསྡུ་བར་ནི་
ཤེས་པར་བྱ། །ཞེས་པ་སྟེ། སྔར་བཤད་པའི་རྗེས་འཇུག་གི་ཡི་གེ་བཅུ་པོ་དེ་རྣམས་ཉིད་མིང་ཚིག་གང་གི་མཐར་སྦྱར་བ་ཡོད་ཀྱང་རུང། དེ་དག་ལ་ཨཱ་ལི་བཞི་པ་ཨོ་ཡིག་སྟེ་སྣ་རུ་སྦྱར་བ་ནི། སྐབས་བབ་ཀྱི་བརྗོད་བྱའི་དོན་དེ་ཉིད་དེ་ཙམ་གྱིས་བསྡུ་བར་སོང་
བས་སླར་བསྡུའི་སྒྲ་ཞེས་སམ། རྫོགས་ཚིག་ཅེས་ཀྱང་བྱའོ། །དེ་ཡང་གཞུང་གི་དངོས་བསྟན་རྟག་གོ་བཟང་ངོ། །ཡོད་དོ། །ཡིན་ནོ། །སྒྲུབ་གོ་བསམ་མོ། །བྱའོ། །འགྱུར་རོ། །སལ་ལོ། །བྱས་སོ། །ཞེས་པ་ལྟ་བུ་བཅུ་དང། ད་དྲག་གིས་ཐོབ་པའི་ཤུགས་
བསྟན། གྱུརད་ཏོ། །ལྟ་བུ་གཅིག་སྟེ་བཅུ་གཅིག་ཡོད་དོ། །གཉིས་པ་ལ་དོན་བཤད་པ་ནི། རྗེས་འཇུག་ཡི་གེ་བཅུ་རྣམས་ལས། །གང་མིང་མཐའ་ན་བཅུ་པ་གནས། །དེ་ལ་ཨཱ་ལི་གཉིས་པ་སྦྱར། །གང་མིང་མཐའ་ན་བརྒྱད་པ་གནས། །དེ་ལ་གཉིས་པ་ཨུ་
ཡང་སྦྱར། །གང་མིང་མཐའ་ན་གསུམ་པ་གནས། །དེ་ལ་ཨཱ་ལི་གཉིས་པ་སྦྱར། །བཞི་པ་དགུ་པ་དངོས་ཀྱང་སྟེ། །ལས་དང་ཆེད་དང་རྟེན་གནས་དང། །དེ་ཉིད་ཚེ་སྐབས་ལ་སྒྲ་ཡིན། །ཞེས་པ་སྟེ། རྗེས་འཇུག་ཡི་གེ་བཅུ་པོ་དེ་རྣམས་ཉིད་ལས། གང་
ཡང་རུང་བའི་མིང་གི་མཐའ་ན་ལ་དོན་གྱི་རྣམ་དབྱེ་སྦྱར་བའི་ཆེད་དུ་བཅུ་པ་ས་ཡིག་གནས་པ་དེ་ལ་ཨཱ་ལི་གཉིས་པ་ཨུ་ཡིག་སྦྱར་བས། སུ། ཞེས་གྲུབ་པ་དང། དེ་བཞིན་དུ་ཚེག་བར་གཅིག་ཉིད་དུ་མེད་མཐར་བརྒྱད་པར་ཡིག་སྦྱར་ཏེ་གནས་པ་ལྷ་

[005B] ཡང་ར་ཡིག་དེ་ཉིད་ཚེག་བར་ཕྱེས་བ་ལ་ཨུ་ཡིག་ཀྱང་སྦྱར་བའི་རུ་ཞེས་པ་དང། རྗེས་འཇུག་གསུམ་པ་ད་ཡིག་གནས་བར་ཨུ་ཡིག་སྦྱར་བའི་དུ་དང། རྗེས་འཇུག་བཞི་པ་ན་དང། དགུ་པ་ལ་གཉིས་ནི་དབྱངས་ཀྱིས་མ་བརྒྱད་པའི་དངོས་པོ་ཉིད་
དུ་གནས་པའང་སྟེ་དངོས་བསྟན་དྲུག་དང། ཤུགས་བསྟན་ཏ་ཡིག་ཨུ་ཞུགས་ཀྱི་ཏུ་བཅས་བདུན་པོ་འདི་རྣམས་ནི། ཤར་ཕྱོགས་སུ་འགྲོ་ལྟ་བུ་བྱེད་པ་པོས་བྱ་བ་གང་ལ་བྱེད་པའི་དོན་ཅན་དུ་སྦྱར་ན་རྣམ་དབྱེ་གཉིས་པ་ལསུ་བྱ་བའི་སྒྲ་དང། རྟར་རྩ་
བྱིན་ལྟ་བུ་བྱ་བ་གང་ཞིག་གིས། བྱ་བའི་ཡུལ་དེའམ། དེ་དང་འབྲེལ་བའི་ལས་ལ་ཕན་འདོགས་པར་འགྱུར་བའི་དོན་ཅན་དུ་སྦྱར་ན་རྣམ་དབྱེ་བཞི་པ་དགོས་ཆེད་ཀྱི་སྒྲ་དང། དཔྲལ་བ་རུ་སྨེ་བ་ཡོད་ལྟ་བུ་གང་ཞིག་གང་ལ་བརྟེན་པའི་དོན་ཅན་དུ་སྦྱར་
ན་རྣམ་དབྱེ་བདུན་པ་རྟེན་གནས་ཀྱི་སྒྲ་དང། འོད་དུ་འཚེར་ལྟ་བུ་ཡུལ་གང་ཞིག་ལ་བྱ་བ་གང་ཞིག་བྱེད་པའི་ཚེ་ལས་དང་བྱ་བ་ངོ་བོ་གཅིག་པའི་དོན་ཅན་དུ་སྦྱར་ན་རྣམ་དབྱེ་གཉིས་པའི་བྱེ་བྲག་དེ་ཉིད་ཀྱི་སྒྲ་དང། ཉི་མ་ཤར་བ་ན་ཆོས་སྟོན་ལྟ་བུ་དུས་
བརྗོད་པའི་དོན་ཅན་དུ་སྦྱར་ན་རྣམ་དབྱེ་བདུན་པའི་བྱེ་བྲག་ཚེ་སྐབས་ཀྱི་སྒྲར་ཤེས་དགོས་ཤིང། དེ་དག་ཐམས་ཅད་རྣམ་དབྱེར་སྦྱོར་བ་ན་ལ་སྒྲའི་འཇུག་པ་དང་ཕལ་ཆེར་མཐུན་པ་དང་མཐའ་གསལ་བྱེད་ཡིན་པས་ལ་སྒྲ་ཞེས་ཀྱང་བརྗོད་པར་བྱ་སྟེ། འོན་
ཀྱང་ན་ལ་གཉིས་དེ་ཉིད་ཀྱི་དོན་ཅན་ལ་ནི་འཇུག་པར་མི་འགྱུར་ཏེ། སྨྲ་སྒོ་ལས་ནའི་འཇུག་པ་བཅུ་བཞི་ཙམ་བཤད་པའི་སྐབས་སུ་དེ་ཉིད་ལ་འཇུག་པ་མི་འབྱུང་བ་དང། དུ་ལ་སོགས་པ་ལ་དང་མཐུན། །དེ་ཉིད་དག་ནི་ལྷག་པ་ཡིན། ཞེས་གསུངས་

[006A]༄༅། །པའི་ཕྱིར་རོ། །གསུམ་པ་ཨི་ལྡན་གྱི་རྣམ་དབྱེ་བཤད་པ་ལ་གཉིས། མངོར་བསྟན་པ་དང། རྒྱས་པར་བཤད་པའོ། །དང་པོ་ནི། རྗེས་འཇུག་ཡི་གེ་བཅུ་པོ་ལ། །ཨི་དང་མཐུན་ལུགས་འདི་ཞེས་བྱ། །ཞེས་པ་སྟེ། རྗེས་འཇུག་ཡི་གེ་བཅུ་པོ་དེ་
དག་གང་རུང་རྗེས་སུ་ཞུགས་པའི་མིང་རྣམས་ལ། ཨི་ཡིག་དང་སྦྱར་བའི་རྣམ་དབྱེའི་ཕྲང་རྣམས་ཇི་ལྟར་མཐུན་པར་སྦྱོར་བའི་ལུགས་ནི་འདི་དང་འདིའོ་ཞེས་བསྟན་པར་བྱའོ། །ཞེས་སོ། །གཉིས་པ་རྒྱས་པར་བཤད་པ་ལ་གཉིས། འབྲེལ་སྒྲ་བཤད་པ་དང་
བྱེད་པ་པོའི་སྒྲ་བཤད་པའོ། །དང་པོ་ནི། དང་པོ་གཉིས་ལ་དང་པོ་མཐུན། །གསུམ་ལྔ་བཅུ་ལ་ཀྱ་དང་སྦྱར། །བདུན་པ་ཉིད་ལ་བདུན་པ་སྟེ། །ལྷག་མ་རྣམས་ལ་གྱ་སྦྱར་བ། །དེ་དག་ཨི་སྦྱར་འབྲེལ་བའི་ས། །ཞེས་པ་སྟེ། རྗེས་འཇུག་བཅུའི་དང་པོ་ག་དང་ང་གཉིས་
གང་རུང་རྗེས་སུ་ཞུགས་པའི་མིང་རྣམས་ལ་ནི། རྗེས་འཇུག་དང་པོ་ག་ཉིད་མཐུན་ཞིང། དེ་བཞིན་དུ་རྗེས་འཇུག་གསུམ་པ་དདང། ལྔ་པ་བ་དང། བཅུ་པ་ས་རྣམས་རྗེས་སུ་ཞུགས་པ་ལ་ཀྱ་དང་སྦྱར་བ་དང། བདུན་པ་འ་ཡིག་གི་མཐའ་ཅན་རྣམས་ལ་
དངོས་སུ་འ་ཡིག་ཡོད་དམ་མེད་ཀྱང་རུང་བདུན་པ་འ་ཉིད་སྦྱར་བ་དང། ཤུགས་བསྟན་འ་མཐའ་ཅན་ལ་རྐང་པ་ཁ་སྐོང་དགོས་པའི་ཚེ་ཡ་ཡིག་སྦྱར་བ་དང། དེ་དག་ལས་གཞན་ལྷག་མ་ན་མ་ར་ལ་བཞི་པོའི་མཐའ་ཅན་རྣམས་ལ་གྱ་ཉིད་སྦྱར་
བ་མཐུན་པ་བཅས། དེ་དག་ཐམས་ཅད་ལ་རིམ་པ་བཞིན་ཨི་ཡིག་སྟེ་གི་གུ་སྦྱར་བས། གི། ཀྱི། འི། ཡི༑ གྱི་རྣམས་སུ་གྲུབ་པ་དེ་རྣམས་གང་ཞིག་གང་དང་སྒྲ་མཐུན་པའི་མིང་མཐའ་སོ་སོ་དང་སྦྱར་བས། བདག་གི། གང་གི། ཁྱོད་ཀྱི། རྒྱབ་ཀྱི་

[006B] དེའི༑ དེ་ཡི༑ མདུན་གྱི། ལམ་གྱི། གསེར་གྱི། དངུལ་གྱི་སོགས་སུ་འགྱུར་ཏེ། དེ་དག་ནི་རྟེན་དང་བརྟེན་པའམ། ཡན་ལག་དང་ཡན་ལག་ཅན་སོགས་མིང་དོན་ཕན་ཚུན་འབྲེལ་བ་བརྗོད་པའི་དོན་ཅན་གྱི་སྒྲ་ཡིན་པས་རྣམ་དབྱེ་དྲུག་པ་འབྲེལ་
བའི་ས་ཞེས་བྱའོ། །གི་སོགས་དེ་དག་མི་མཐུན་པའི་ཚིག་རྒྱན་ལ་འཇུག་པ་ལྟ་བུ་གཞུང་འདིར་དངོས་སུམ་བསྟན་པའི་དོན་གཞན་དང་གཞན་ལ་འཇུག་པ་སྔ་ཕྱིར་མང་དུ་སྣང་ཡང་འདིར་གཞུང་གི་དངོས་བསྟན་ཙམ་ལས་མི་འཆད་པས་སྨ་སྒོ་སོགས་གཞུང་གཞན་དུ་རྟོགས་
པར་བྱའོ། །གཉིས་པ་བྱེད་པ་པོའི་སྒྲ་བཤད་པ་ནི། དེ་ཉིད་ལ་ནི་བཅུ་པ་སྦྱར། །བྱེད་པ་པོ་རུ་ཤེས་པར་བྱ། །ཞེས་པ་སྟེ། སྔར་བཤད་པའི་རྣམ་དབྱེ་དྲུག་པའི་སྒྲ་གི། ཀྱི། འི། ཡི། གྱི་སྟེ་ལྔ་པོ་དེ་དག་ཉིད་ལ་རྗེས་འཇུག་བཅུ་པ་ས་ཡིག་སྦྱར་བས་གིས། ཀྱིས། འིས་
ཡིས༑ གྱིས་རྣམས་སུ་གྲུབ་པ་ནི་བྱ་བ་ལ་སྦྱོར་བར་སྟོན་པས་ན་རྣམ་དབྱེ་གསུམ་པ་བྱེད་པ་པོའི་ས་རུ་ཤེས་པར་བྱ་སྟེ། དཔེར་ན་བདག་གིས་བསྟན། ཁྱོད་ཀྱིས་ཉན། དེའི་ས་བྱིན་འདི་ཡིས་བླངས། གསེར་གྱིས་ཉོས་ལྟ་བུའོ། །བཞི་པ་རྒྱན་སྡུད་བཤད་པ་ནི་
ཨཱ་ལི་ཕྱིས་ནས་གཉིས་པ་སྦྱར། །ཚིག་རྒྱན་གཉིས་དང་སྡུད་པར་འགྱུར། །ཞེས་པ་སྟེ། གོང་དུ་བཤད་པའི་འབྲེལ་སྒྲ་དེ་དག་ལས། ཀྱི༑ འི༑ ཡི༑ གསུམ་གྱི་ཨཱ་ལི་སྟེ་གི་གུ་ཕྱིས་ནས་སོ་སོར་རྗེས་འཇུག་གཉིས་པ་ང་ཡིག་སྦྱར་བས། ཀྱང། འང། ཡང་
ཞེས་གྲུབ་པ་དེ་རྣམས་ནི། གསལ་ཡང་གསལ། མཛེས་ཀྱང་མཛེས་ལྟ་བུ་ཚིག་སྔ་ཕྱི་མཐུན་པར་སྟོན་པའི་རྒྱན་དང། བཏུད་ཀྱང་ཁྲོ། མྫའང་སླུ་ལྟ་བུ་ཚིག་སྔ་ཕྱི་མི་མཐུན་པར་སྟོན་པའི་རྒྱན་ཏེ་ཚིག་རྒྱན་གཉིས་དང། མིར་མ་ཟད་ལྷས་ཀྱང་བཏུད་

[007A]༄༅། །དོ་ལྟ་བུ་གྮིའམ་དོན་གཞན་ཞིག་ལ་སྡུད་ཅིང་སྦྱོར་བའི་སྒྲར་འགྱུར་རོ། ཞེས་སོ། །ལྔ་པ་ལྷག་བཅས་བཤད་པ་ནི། ལ་དོན་སུ་ལ་ཨུ་ཕྱིས་ནས། །དེ་ལ་གསུམ་པའི་དང་པོ་སྦྱར། །དེ་ལ་ཨཱ་ལི་གསུམ་པ་སྦྱར། །དེ་ནི་ལྷག་མ་དང་
བཅས་པའོ། །ཞེས་པ་སྟེ། སྔར་བཤད་པའི་ལ་དོན་གྱི་ནང་ཚན་སུ་ཞེས་པ་དེའི་ཨུ་ཡིག་སྟེ་ཞབས་ཀྱུ་ཕྱིས་ནས་ས་ཞེས་གནས་པ་དེ་ལ་ཀཱ་ལིའི་སྡེ་པ་གསུམ་པའི་དང་པོ་ཏ་ཡིག་སྦྱར་ཞིང། དེ་ལ་སླར་ཡང་སྟེང་དུ་ཨཱ་ལི་གསུམ་པ་སྟེ་འགྲེང་བུ་སྦྱར་བས་
སྟེ་ཞེས་གྲུབ་པ་དང་འོག་ནས་འབྱུང་བའི་དེ་དང། ཤུགས་བསྟན་གྱི་ཏེ་རྐྱང་བཅས་གསུམ་པོ་དེ་རྣམས་ནི། མིང་ཚིག་གང་གི་མཐར་སྦྱར་ཡང་བསྟན་བྱའི་ལྷག་མ་འདྲེན་པའི་དོན་དུ་འགྱུར་བས་ལྷག་མ་དང་བཅས་པའི་སྒྲ་ཞེས་བྱ་སྟེ། དེ་ཡང། མདའ་
འཕངས་ཏེ་ཕོག་ཕྱག་འཚལ་ཏེ་བཤད། འཕར་ཏེ་འགྲོ་ལྟ་བུ་ནས་དང་ཅིང་སོགས་ཀྱི་ཕྲད་དང་འཇུག་པ་མཐུན་པ་ནི་མཚམས་སྦྱོར་དང། དངོས་པོ་ནི་གསུམ་སྟེ། བམ་པོ་དང། ཤེས་པ་དང། ལྡན་མིན་འདུ་བྱེད་དོ་ལྟ་བུ་ཚིག་སྔ་མའི་གསལ་བྱེད་དུ་
ཕྱི་མ་འདྲེན་པ་ནི་དམ་བཅའ་དང། ཁྱོད་ནི་དཔལ་ཏེ་ཁྱོད་ནི་མགོན། ལྟ་བུ་ལ་དང་འཇུག་པ་མཐུན་ཅིང་ལྷག་མ་ཡོད་པ་ཙམ་སྟོན་པ་ནི་གཞན་འདྲེན་ཏེ་རགས་པ་ཙམ་དབྱེ་ན་གསུམ་དུ་འགྱུར་རོ། །དྲུག་པ་འབྱེད་སྡུད་བཤད་པ་ནི། རྗེས་འཇུག་ཡི་
གེ་བཅུ་པོ་ལ། །དྲུག་པ་སྦྱར་ན་འབྱེད་སྡུད་ཡིན། །ཞེས་པ་སྟེ་རྗེས་འཇུག་གི་ཡི་གེ་བཅུ་པོ་དེ་རྣམས་ལ་དེ་ཉིད་ཀྱི་དྲུག་པ་མ་ཡིག་སྦྱར་བས། གམ། ངམ། དམ། ནམ། བམ། མམ། འམ། རམ། ལམ། སམ་རྣམས་སུ་གྲུབ་པ་དེ་དག་དང། ཤུགས་བསྟན་

[007B] ཕུང་པོ་ནི་ལྔ་སྟེ་གཟུགས་སམ། ཚོར་བའམ། འདུ་ཤེས་སམ། འདུ་བྱེད་དམ། རྣམ་པར་ཤེས་པའོ་ལྟ་བུ་དབྱེ་གཞི་གཅིག་ལས་བྱེ་བྲག་སོ་སོར་འབྱེད་པ་དང། གཟུགས་སམ། ཚོར་བའམ། འདུ་ཤེས་སམ། འདུ་བྱེད་དམ་
རྣམ་པར་ཤེས་པ་ནི་ཕུང་པོའོ་ལྟ་བུ་ཚིག་དོན་མང་པོ་ཕྱོགས་གཅིག་ཏུ་སྡུད་པའི་སྒྲར་འཇུག་པ་ཡིན་ནོ། །ཞེས་སོ། །དེ་ཡང་ཡོད་དམ་མེད་ལྟ་བུ་དྲི་ཚིག་རྣམས་ཀྱང་ཡོད་མེད་ཀྱི་ཁྱད་པར་འབྱེད་པའི་ཚིག་ཡིན་པས་འབྱེད་པའི་སྒྲ་ཉིད་དུ་ངེས་སོ། །བདུན་པ་འབྱུང་
ཁུངས་བཤད་པ་ལ་གཉིས། འབྱུང་ཁུངས་དངོས་བཤད་པ་དང། དེ་དགར་སྡུད་ལ་འཇུག་པའི་ཚུལ་ལོ། །དང་པོ་ནི། རྗེས་འཇུག་ཡི་གེ་བཅུ་པོ་ཡི། །བཞི་པ་དགུ་པ་ལ་བཅུ་པ། །སྦྱར་བ་འབྱུང་ཁུངས་ས་ཡིན་ཏེ། །ཞེས་པ་སྟེ། རྗེས་འཇུག་ཡི་གེ་བཅུ་པོ་ཡི་བཞི་པ་ན་དང། དགུ་
པ་ལ་གཉིས་སོ་སོར་བཅུ་པ་ས་ཡིག་སྦྱར་བས། ནས། ལས་ཞེས་གྲུབ་པ་ནི། ས་ནས་རྩྭ་སྐྱེས་བ་ལས་འོ་མ་འཇོ། ལྟ་བུ་ཆོས་གང་ལས་གང་ཞིག་བྲལ་བའམ་འབྱུང་བ་སྟོན་པའི་དོན་དུ་མཚུངས་པར་འཇུག་པས་རྣམ་དབྱེ་ལྔ་པ་འབྱུང་ཁུངས་
ཀྱི་ས་ཡིན་ཅིང། ཏེ་ནི་ལྷག་བཅས་སོ། །ཡང་དུ་བ་ལས་མེར་ཤེས་ལྟ་བུ་ལས་ཀྱི་སྒྲ་ཁོ་ན་རྒྱུ་མཚན་ལ་འཇུག་པ་ཡོད་ཀྱང་རྣམ་དབྱེ་ལྔ་པ་ལས་མ་འདས་ཏེ། མེར་ཤེས་པའི་རྒྱུ་མཚན་དེ་དུ་བ་མཐོང་བ་ལས་བྱུང་བས་སོ། །གཉིས་པ་དེ་དགར་སྡུད་ལ་འཇུག་པའི་
ཚུལ་ནི། དགར་དང་སྡུད་པའང་དེ་བཞིན་ཡིན། ཞེས་པ་སྟེ། བཤད་མ་ཐག་པའི་ནས་དང་ལས་ཀྱི་སྒྲ་དེ་དག་འབྱུང་ཁུངས་ཁོ་ནར་མ་ཟད། དགར་གཞི་ལས་ལོགས་སུ་དགར་བའི་དོན་ལའང་འཇུག་ཅིང། དེ་ལས་ནས་ཀྱི་སྒྲ་གཅིག་པུ་ནི་མཚམས་འཛིན་

[008A]༄༅། །ཅིང་སྡུད་པའི་དོན་དུའང་དེ་བཞིན་དུ་འཇུག་པ་ཡིན་ཏེ། ལྷ་རྣམས་ཀྱི་ནང་ནས་བརྒྱ་བྱིན་མཛེས་ལྟ་བུ་དགར་གཞི་དང་དགར་ཆོས་རིས་མཐུན་པ་ལ་ནས་དང། ལྷ་ལས་མི་དམན་ལྟ་བུ་དགར་གཞི་དང་དགར་ཆོས་རིས་མི་
མཐུན་པ་ལ་ལས་དང། གཟུགས་ནས་རྣམས་མཁྱེན་གྱི་བར་ལྟ་བུ་སྡུད་པ་ལ་ནས་འཇུག་ཅིང་དགར་སྡུད་གཉིས་ཀ་ཡང་རྣམ་དབྱེ་ལྔ་པའི་ཁོང་དུ་གཏོགས་ཏེ། དགར་བ་ནི་དགར་གཞི་ལས་དགར་ཆོས་བྱེ་བ་ལྟར་སྣང་བ་དང། སྡུད་པ་ནི་ཐོག་མ་གང་
ནས་བརྩམས་པ་དེ་ལས་བསྡུ་བྱ་རྣམས་བྱུང་བ་ལྟར་སྣང་བས་སོ། །བརྒྱད་པ་བོད་པའི་སྒྲ་བཤད་པ་ནི། གང་མིང་བརྗོད་པའི་དང་པོ་རུ། །ཀྱེ་སྦྱར་ན་ནི་བོད་པ་ཡིན། །ཞེས་པ་སྟེ། གང་ཡང་རུང་བའི་མིང་བརྗོད་པའི་ཐོག་མར་ཀྱེ་ཞེས་སྦྱར་པ་ནི་
ཀྱེ་རྒྱལ་པོ་ཆེན་པོ་ལྟ་བུ་ཡུལ་ཁྱད་པར་ཅན་ལ་བོད་པ་གསལ་བར་བྱེད་པའི་སྒྲ་ཡིན་ལ། ཤུགས་བསྟན་ཀྭ་ཡེ་དང་ཀྭ་དང་ཝ་ཡེ་ལྟ་བུ་ནི་ཡུལ་དམན་པ་ལ་བོད་པ་གསལ་བྱེད་ཀྱི་སྒྲ་ཡིན་ནོ། །གཉིས་པ་རྗེས་འཇུག་ལ་མ་སྟོས་པའི་ཕྲད་རང་
དབང་ཅན་བཤད་པ་ལ་དྲུག་ནི་སྒྲ་བཤད་པ། དང་སྒྲ་བཤད་པ། དེ་སྒྲ་བཤད་པ། གང་སྒྲ་བཤད་པ། བདག་སྒྲ་བཤད་པ། དགག་སྒྲ་བཤད་པའོ། །དང་པོ་ནི། གང་མིན་མཐུའ་དང་མཐུན་པ་ཡི། །བཞི་པ་ལ་ནི་ཨི་སྦྱར་བ། །དགར་དང་བརྣན་
པའི་ཚིག་ཏུ་འགྱུར། །ཞེས་པ་སྟེ། གང་ཡང་རུང་བའི་མིང་ཚིག་གི་མཐའ་དང་མཐུན་པར་སྦྱར་རུང་བའི་ཕྲད་རྗེས་འཇུག་བཞི་པ་ན་ཡིག་ལ་དབྱངས་ཨི་སྦྱར་བས། ནི་ཞེས་གྲུབ་པ་དེ་ནི་སྦྱོར་དངོས་མཇུག་གསུམ་གྱི། དང་པོ་ནི། ལྟ་བུ་དགར་གཞི་ལས་

[008B] ངལ་བའི་རྟེན་བཟང་པོ་ནི་ཐོབ། དགེ་བའི་བཤེས་གཉེན་དང་ནི་མཇལ། །བློ་གྲོས་ཀྱི་མིག་དང་ནི་ལྡན་ལྟ་བུ་དོན་གང་ཡིན་པ་དེ་ལ་ངེས་གཟུང་དམ་ནན་ཏན་དུ་བརྣན་པའི་དོན་ལའང་འཇུག་པའི་ཚིག་ཏུ་
འགྱུར་ལ། སྡོམ་པ་ཐམས་ཅད་ལྡན་པར་ནི། །ལྟ་བུ་ཚིག་གི་ཁ་སྐོང་དུ་འཇུག་པ་རྣམས་ཀྱང་བརྣན་པའི་སྒྲ་ཉིད་ཡིན་ནོ། །གཉིས་པ་དང་སྒྲ་བཤད་པ་ནི། མིང་གང་རུང་བའི་བར་བཚམས་སུ། །གསུམ་པ་ལ་ནི་གཉིས་པ་སྦྱར། །དེ་ནི་སྡུད་དང་
འབྱེད་པ་དང། །རྒྱུ་མཚན་ཚེ་སྐབས་གདམས་ངག་ལྔའོ། །ཞེས་པ་སྟེ། མིང་ཚིག་གང་ཡང་རུང་བའི་བར་མཚམས་རྣམས་སུ་རྗེས་འཇུག་གསུམ་པ་ད་ཡིག་ལ་གཉིས་པ་ང་ཡིག་སྦྱར་བས། དང་ཞེས་གྲུབ་པ་དེ་ནི། མིག་དང། རྣ་བ་དང། སྣ་དང་
ལྕེ་དང། ལུས་རྣམས་ནི་དབང་པོའོ་ལྟ་བུ་ཚིག་སྔ་ཕྱི་ཕྱོགས་གཅིག་ཏུ་སྡུད་པ་དང། དབང་པོ་རྣམས་ནི། མིག་དང། རྣ་བ་དང། སྣ་དང། ལྕེ་དང། ལུས་སོ་ལྟ་བུ་སོ་སོར་འབྱེད་པ་དང། དུ་བ་མཐོང་བ་དང་མེར་ཤེས་སོ་ལྟ་བུ་རྒྱུ་མཚན་ཉིད་ཀྱི་དོན་
དང། ཉི་མ་ཕྱེད་པ་དང་ཆོས་སྟོན་དྲངས་ལྟ་བུ་དུས་བརྗོད་པ་ཚེ་སྐབས་ཀྱི་དོན་དང། ཡིད་ལ་གཟུངས་དང། ལྟ་བུ་གཞན་ལ་གདམས་ངག་བརྗོད་པའི་དོན་ཏེ། དོན་ལྔ་ལ་འཇུག་གོ་ཞེས་སོ། །གསུམ་པ་དེ་སྒྲ་བཤད་པ་ནི། གང་མིང་གི་ནི་ཡ་མཐའ་རུ། །
གསུམ་པ་ལ་ནི་ཨེ་སྦྱར་བ། །ཐ་སྙད་དབང་དུ་གསུམ་ཡིན་ཏེ། །དངོས་པོའི་དབང་དུ་བཞི་རུ་འགྱུར། །དུས་ཀྱི་དབང་དུ་གཉིས་ཡིན་ནོ། །ཞེས་པ་སྟེ། གང་ཡང་རུང་བའི་མིང་གི་ཡ་མཐའ་སྟེ་ཐོག་མར་རྗེས་འཇུག་གསུམ་པ་ད་ཡིག་ལ་དབྱངས་ཨེ་སྟེ་འགྲེང་

[009A]༄༅། །བུ་སྦྱར་བས། དེ་ཞེས་གྲུབ་པ་ནི། སྔར་མེད་ལ་གསར་དུ་ནན་གྱིས་བཏགས་པའི་ཐ་སྙད་ཙམ་གྱི་དབང་དུ་བྱས་ནས་དབྱེ་ན། དབྱེ་གཞིག་ཀ་བ་རིང་པོའོ། །དེ་ཕྲའོ། །དེ་ལ་ཟུར་ཡོད་དོ། །ལྟ་བུ་བརྗོད་བྱ་སྤྱིའི་དོན་ལ་མ་དཔྱད་པར། བརྗོད་
ཚུལ་དེ་ཉིད་ལ་ཐད་ཀར་བརྟགས་པའི་དུས་འདས་པ་དང། དེ་ལས་བྱེ་བའི་ཡ་གྱལ། དེ་ལ་ཡི་གེ་བྲིས་ཤིག་ལྟ་བུ་འདྲི་གཞི་དངོས་སུ་མི་གསལ་ཡང་དེ་སྒྲའི་ཤུལ་དུ་ཤོག་བུ་ལྟ་བུ་དོན་གྱི་རྣམ་གྲངས་གཞན་ཞིག་སྦྱོར་རྒྱུ་ཡོད་པར་སྟོན་པའི་དོན་ཅན་དང་
ཤིང་བཅད་དེ་མེ་ལ་འབུད། ལྟ་བུ་རང་ཉིད་ཀྱི་ཤུལ་དུ་དོན་གཞན་མི་མཚོན་ཀྱང་བརྗོད་བྱ་ལྷག་མ་འདྲེན་པ་ཙམ་སྟེ་གསུམ་ལ་འཇུག་ཅིང། དབྱེ་ཚུལ་དེས་དེ་སྒྲའི་འཇུག་པ་ཐམས་ཅད་ལ་ཁྱབ་པཡིན་ནོ། །ཡང་ཆོས་སྤྱིའི་དངོས་པོའི་དོན་གཙོ་ཆེ་བའི་
དབང་དུ་བྱས་ནས་དབྱེ་ན། དེ་རང་ཡིན་ནོ། །ལྟ་བུ་བདེན་པའི་དངོས་པོ་དང། དེ་མ་སྟོན་ཅིག་ལྟ་བུ་གསང་བའི་དངོས་པོ་དང། ཁོ་བོའི་གླེགས་བཾ་དེ་ཀློགས་ཤིག་ལྟ་བུ་བདག་གི་བའི་དངོས་པོ་དང། རྡོ་བ་དེ་འདེགས་ནུས་སམ། ལྟ་བུ་བདག་གི་བ་ལས་
གཞན་པ་ཕར་རོལ་པོའི་དངོས་པོ་སྟེ་བཞི་ལ་དུས་གསུམ་གར་འཇུག་པར་འགྱུར་ཞིང། དབྱེ་ཚུལ་དེས་ལྷག་བཅས་ལས་གཞན་པའི་དེ་སྒྲའི་འཇུག་པ་ཐམས་ཅད་ལ་ཁྱབ་བོ། །ཡང་དུས་ཉིད་ཀྱི་དབང་དུ་བྱས་ནས་དབྱེ་ན། ན་ནིང་གི་ལོ་དེ་ལ། ལྟ་བུ་འདས་
པ་དང། སང་ཉི་མ་ཤར་བའི་དུས་དེར་འགྲོའོ། །ལྟ་བུ་མ་འོངས་པ་གཉིས་ལ་འཇུག་པ་ཡིན་ཅིང། དབྱེ་ཚུལ་དེས་དུས་ཁོ་ན་བརྗོད་པ་དང་འབྲེལ་བའི་དེ་སྒྲའི་འཇུག་པ་ཙམ་ལ་ཁྱབ་པ་ཡིན་ནོ། །བཞི་པ་གང་སྒྲ་བཤད་པ་ནི། གང་མིང་མརྗོད་པའི་དང་པོ་

[009B] དང་པོ་ལ་ནི་གཉིས་པ་སྦྱར། །སྤྱི་ལ་ཁྱབ་པ་ཉིད་དུ་འགྱུར། ཞེས་པ་སྟེ། གང་ཡང་རུང་བའི་མིང་བརྗོད་པའི་དང་པོར་རྗེས་འཇུག་དང་པོར་རྗེས་འཇུག་དང་པོ་ག་ལ་གཉིས་པ་ང་སྦྱར་བས། གང་ཞེས་གྲུབ་པ་དེ་ནི། གང་ཞིག་དང། གང་དག་དང། གང་བྱེད། ལྟ་བུ་གཙོ་བོར་དོན་
གྱི་བྱེ་བྲག་དམིགས་སུ་མི་འཛིན་པར་སྤྱི་ལ་ཁྱབ་པའི་དོན་ཅན་གྱི་སྒྲ་ཉིད་དུ་འགྱུར་ཏེ། ཅི་དང་ཇི་དང་སུའི་སྒྲ་རྣམས་དང་ཡང་འཇུག་པ་ཕལ་ཆེར་མཐུན་ནོ། །ལྔ་པ་བདག་སྒྲ་བཤད་པ་ནི། གང་མིང་གི་ནི་མ་མཐའ་ན། །པུ་ལིངྒ་ཡི་སྒྲ་མེད་པ། །དེ་ལ་པུ་ལིངྒ་
སྦྱར་ན། །བདག་པའི་སར་ནི་ཤེས་པར་བྱ། །ཞེས་པ་སྟེ། གང་ཡང་རུང་བའི་མིང་གི་མ་མཐའ་རྣམས་སུ། །ཙནྟྲ་པ་ལས། ཨུཏྲ་གྱི་སྡེ་དང་བཅས་པའོ། །ཞེས་པ་ལྟར། པུ་ཞེས་པ་པ་སྡེ་དང། ལིངྒ་ཞེས་པ་རྟགས་ཏེ། པ་སྡེ་ནས་འབྱུང་བའི་ཕོ་རྟགས་པ་དང་
མོ་རྟགས་མ་དང། མ་ནིང་གི་རྟགས་པ་གསུམ་གྱི་སྒྲ་སྔར་མེད་པ་དེ་ལ་གསར་དུ་པུ་ལིངྒ་སྒྲ་གསུམ་པོ་གང་རུང་སྦྱར་བ་ན། དེ་ནི་བདག་པོའི་དོན་གསལ་བར་བྱེད་པའི་སར་ནི་ཤེས་པར་བྱ་སྟེ། དཔེར་ན། ཇ་པ། ཆང་མ། ཁ་ལོ་སྒྱུར་བ་ལྟ་བུ་དང་
གཞན་ཡང། གྱོས་པོ། སྒྱུག་མ། ཟླ་པོ་ཞེས་པ་རྣམས་ཀྱང་རྟགས་གསུམ་སྟོན་པའི་བདག་སྒྲ་ཡིན་ལ། བློ་ཅན་དང། ཤེས་ལྡན་ལྟ་བུ་ནི་གང་ཞིག་གང་ལ་ཡོད་པར་སྟོན་པའི་ཆ་ནས་བདག་སྒྲ་དང་འདྲ་བར་སྣང་ཡང། སྒྲ་དེ་གཉིས་བེམ་པོ་
ལའང་འཇུག་པས་བདག་སྒྲ་དངོས་ནི་མ་ཡིན་ནོ། །འོན་པ་དང་མ་གཉིས་ཕ་མོའི་རྟགས་ཡིན་པར་གྲུབ་ཀྱང། བ་ཡིག་མ་ནིང་གི་རྟགས་ཡིན་པ་གང་གི་སྒྲུབ་ཅེ་ན། སྨྲ་སྒོ་ལས། བ་ནི་སྤྱི་རུ་བཞག་པ་སྟེ། །ཡུལ་དུས་ངེས་པར་མ་བཟུང་པའོ། །

[010A]༄༅། །ཟ་བ་བཟའ་མ་ཟ་པོ་བཞིན། །མ་ནིང་དག་ཏུ་བཞག་པར་བྱ་ཞེས་པས་སོ། །དྲུག་པ་དགག་སྒྲ་བཤད་པ་ནི། གང་མིང་བརྗོད་པའི་ཡ་མཐའ་ན། །སྟི་ལིངྒ་ཡི་སྒྲ་མེད་པ། །དེ་ལ་སྟི་ལིངྒ་སྦྱར་ན། །དགག་པའི་གནས་སུ་ཤེས་པར་བྱ། ཞེས་
པ་སྟེ། གང་ཡང་རུང་བའི་མིང་བརྗོད་པའི་ཡ་མཐའ་སྟེ་ཐོག་མར་སྟི་ལིངྒ་སྟེ། མོ་རྟགས་ཀྱི་སྒྲ་སྔར་བཤད་ཟིན་པ་མ་ཡིག་དང་ཞར་གྱིས་ཐོབ་པ་མི་ཡིག་གཉིས་སྔར་མེད་པ་དེ་ལ་གསར་དུ་སྟི་ལིངྒ་སྦྱར་ནི་སྦྱོར་ཡུལ་གྱི་དོན་དེ་མ་ཡིན་པའམ་མེད་པར་སྟོན་པའི་
དགག་པའི་གནས་སུ་ཤེས་པར་བྱ་སྟེ་དཔེར་ན། མ་མཐོང་མི་རིགས་ཞེས་པ་ལྟ་བུའོ། །གཉིས་པ་གདམས་ངག་བརྗོད་པས་མཇུག་བསྡུ་བ་ལ་བཞི། ཚིགས་བཅད་འགྲོལ་ཚུལ་ལ་འདོམས་པ། ཉན་པ་པོ་སྤྲོ་བསྲིང་བའི་སྒོ་ནས་འདོམས་པ། བསླབ་ཚུལྒོ་
རིམ་ལ་འདོམས་པ། གདམས་ངག་སྣོད་རུང་ལ་བསྟན་དགོས་པར་འདོམས་པའོ། །དང་པོ་ནི། ཚིགས་སུ་བཅད་པའི་མཚམས་སྦྱོར་རྣམས། །ཅུང་ཟད་བསྡུས་པ་ཡོད་ན་ཡང། །དེ་ནི་དེ་བཞིན་སྦྱར་བར་བྱ། །ཞེས་པ་སྟེ། རྒྱལ་བའི་བཀའ་བསྟན་ཡན་ལག་དང་
བཅས་པ་རྣམས་ལ། ཚིག་སུ་བཅད་པ་ཡང་དག་པར་སྦྱར་བའི་ཚེ་ཚིག་སྡུད་མང་བ་ཡིན་པས་རྣམ་དབྱེ་དང་ཚིག་ཕྲད་ལ་སོགས་པའི་མཚམས་སྦྱོར་མང་དུ་བསྡུས་པ་ཡོད་ན་ལྟ་ཅི་སྨོས། །ཅུང་ཟད་བསྡུས་པར་གྱུར་པ་ཡོད་ན་ཡང། དེ་ནི་འདིར་སྔོན་དུ་
བསྟན་པའི་སླར་བསྡུ་ལ་སོགས་པ་ཇི་སྐད་བཤད་པ་དེ་བཞིན་དུ་བསྣན་ཅིང་སྦྱར་ཏེ་བཤད་པའི་དོན་ཁོང་དུ་ཆུད་པར་བྱ་སྟེ། དཔེར་ན། ཟག་བཅས་ཟག་པ་མེད་ཆོས་རྣམས། ཞེས་པ་ལྟ་བུར། ཟག་པ་དང་བཅས་པའི་ཆོས་རྣམས་དང། ཟག་པ་མེད་པའི་

[010B] ཞེས་སྡུད་པའི་སྒྲ་དང་འབྲེལ་སྒྲ་སོགས་བསྣན་ནས་དོན་རང་གིས་བསམ་པ་དང་གཞན་ལ་འཆད་དགོས་པ་བཞིན་ནོ། །གཉིས་པ་ཉན་པ་པོ་སྤྲོ་བསྲིང་བའི་སྒོ་ནས་འདོམས་པ་ལ་གསུམ། རྗེས་འཇུག་མེད་མི་རུང་དུ་བསྟན་པ། རྗེས་འཇུག་
ཤེས་པའི་དགོས་པ་བསྟན་པ། དེ་དོན་ལ་དབབ་པའི་ཚུལ་བསྟན་པའོ། །དང་པོ་ནི། སྔོན་འཇུག་ཡོད་དམ་མེད་ཀྱང་རུང། །མིང་གཞིའི་ཡི་གེ་གང་ཡིན་ལ། །ཉིས་འབྲེལ་ཡོད་དམ་གསུམ་འབྲེལ་ཡོད། །ཨཱ་ལི་བཞི་ལས་གང་ལྡན་ཡང། །རྗེས་འཇུག་
བཅུ་པོ་མ་ཞུགས་ན། །མིང་གཞན་སྦྱོར་བ་ཡོད་མི་སྲིད། ཅེས་པ་སྟེ། མིང་ཚིག་གི་སྦྱོར་བ་རྣམས་ལ་གོང་དུ་བཤད་པའི་སྔོན་འཇུག་གི་ཡི་གེ་རྣམས་སྔོན་དུ་ཞུགས་ཡོད་དམ་མེད་ཀྱང་རུང་སྟེ། དཔེར་ན། བྐ་དང་ཀ་ལྟ་བུ་དང། འཕུལ་རྟེན་གྱི་འཇུག་ཡུལ་མིང་གཞིའི་
ཡི་གེ་གང་ཡིན་པ་རྣམས་ལ་སྐ་ལྟ་བུ་ཉིས་འབྲེལ་ཡོད་དམ། སྐྱ་ལྟ་བུ་གསུམ་འབྲེལ་ཡོད་པ་དང། དེ་དག་ལ་ཨཱ་ལི་བཞི་ལས་གང་ཡང་རུང་བ་དང་ལྡན་པ། བཀི༑ ཀུ༑ སྐེ༑ སྐྱོ༑ ལྟ་བུ་རྣམས་ལའང་རྗེས་འཇུག་བཅུ་པོ་གང་ཡང་རུང་བ་ཞིག་མ་ཞུགས་ན། ཡི་གེའི་
གཟུགས་དེ་ཉིད་ལས་མིང་དོན་གཞན་ལ་འཇུག་ཅིང་སྦྱོར་པ་ནི་ཚུལ་འདི་ལ་ནམ་ཡང་སྲིད་པ་མ་ཡིན་ཏེ། ད་ལྟ་སྐྱོ་ལྟ་བུས་དོན་ལ་འཇུག་པར་སྣང་ཡང་སྐྱོའ་ཞེས་པའི་འ་མཐའ་སྐད་གསར་བཅད་ཀྱི་ཚེ་ཡི་གེ་ཟོར་ཡང་པའི་ཆེད་དུ་ཕྱིས་པ་ཡིན་གྱི་དོན་ལ་ཐོབ་ཐང་
མེད་པ་ནི་མ་ཡིན་ནོ། །གཉིས་པ་རྗེས་འཇུག་ཤེས་པའི་དགོས་པ་བསྟན་པ་ནི། རྗེས་འཇུག་བཅུ་ཡི་དོན་ཤེས་ན། །འདྲི་དང་ཀློག་དང་བཤད་རྣམས་ཀྱི། །མཚམས་སྦྱོར་སྒྲ་ལ་ཐོགས་མེད་ཅིང། །འབྲེལ་བ་སྨྲ་བའི་མཆོག་ཏུ་འགྱུར། །གཞན་ཡང་རྗེས་

[011A]༄༅། །འཇུག་ཤེས་བ་ཡིས། །དོན་གྱི་སྦྱོར་བ་མ་མཐོང་ཡང། །དོན་དང་མཐུན་པའི་སྦྱོར་བ་ཤེས། །ཞེས་པ་སྟེ། དེ་ལྟར་རྗེས་འཇུག་བཅུའི་བྱ་བ་དང་གཙོ་བོར་འབྲེལ་བའི་ཕྲད་དང་རྣམ་དབྱེ་ལ་སོགས་པའི་སྒྲ་དོན་གྱི་འཇུག་ཚུལ་ལེགས་
པར་ཤེས་ན། མདོ་རྒྱུད་བསྟན་བཅོས་རྣམས་ཡི་གེར་འབྲི་བ་དང། བྲིས་ཟིན་པ་རྣམས་བརྗོད་པ་དག་པར་ཀློག་པ་དང། ཚིག་དོན་རྒྱ་ཆེར་བཀྲོལ་ནས་བཤད་པ་བྱེད་པ་དང། དེར་མ་ཟད་བསྟན་བཅོས་སོགས་རྩོམ་པ་དང། གཞན་གྱིས་རྒོལ་བ་ཚར་གཅོད་
པའི་ཕྱིར་རྩོད་པ་བྱེད་པ་ལ་སོགས་པའི་ཚེ། ཚིག་དོན་སྔ་ཕྱི་མཚམས་སྦྱོར་བའི་སྒྲ་དོན་རྣམས་ལ་བློ་གྲོས་ཀྱི་སྣང་བ་འཇུག་པར་ཐོགས་པ་མེད་ཅིང། ཚིག་དོན་སྔ་ཕྱི་གོ་ལོག་པ་དང། མི་འབྲེལ་བ་དང། འགལ་བ་ལ་སོགས་པའི་སྐྱོན་མེད་པར་འཐད་པ་དང་
ལྡན་ཅིང་འབྲེལ་ཆགས་པ་ཁོ་ན་སྨྲ་བའི་མཆོག་ཏུ་འགྱུར་བ་དང། གཞན་ཡང་རྗེས་འཇུག་གི་དོན་ཚུལ་བཞིན་ཤེས་པ་ངེས་བསྟན་བཅོས་ལ་སོགས་པའི་དོན་རྣམ་པར་འབྱེད་པའི་སྦྱོར་བ་སྟེ། དེའི་འགྲེལ་བཤད་སོགས་སྔོན་ཆད་མ་མཐོང་ཡང། འགྲེལ་
བཤད་སོགས་ཀྱི་དོན་དང་མཐུན་པའི་ཚིག་གི་སྦྱོར་བ་རྗེས་སུ་དཔགས་ཏེ་ཤེས་པར་འགྱུར་རོ། །ཞེས་སོ། །གསུམ་པ་དེ་དོན་ལ་དབབ་པའི་ཚུལ་བསྟན་པ་ནི། །རྗེས་འཇུག་སྦྱོར་བ་མཁས་པ་ན། །ལུང་གི་དོན་དང་སྦྱོར་བ་དང། །བླ་མའི་མན་ངག་གསུམ་སྦྱར་
ནས༑ ༑དོན་གྱི་ཐོག་ཏུ་དབབ་པར་བྱ། ཞེས་པ་སྟེ། རྗེས་འཇུག་གི་སྦྱོར་བ་རྣམས་ལ་མཁས་པར་གྱུར་ཅིང། མཐུན་མོང་དང་མཐུན་མོང་མིན་པའི་རིག་གནས་ལ་སློབ་པར་འདོད་པ་དེའི་ཚེ་ན། རིག་གནས་མཐུན་མོང་བ་དྲང་སྲོང་དང་པཎྜི་ཏས་བྱས་པའི་སྒྲ་ཚད་

[011B] མཐུན་མོང་མིན་པ་བཅོམ་ལྡན་འདས་ཀྱི་གསུང་རབ་དགོངས་འགྲེལ་དང་བཅས་པའི་ལུང་གི་དོན་དང། རྗེས་འཇུག་གི་སྦྱོར་བ་ལ་མཁས་པའི་རིགས་པ་དང། བསླབ་བྱའི་དོན་ལ་མཁས་པའི་བླ་མའི་
མན་ངག་ལེགས་པར་མཉན་པ་སྟེ་གསུམ་པོར་ཕྱོགས་གཅིག་ཏུ་ལེགས་པར་སྦྱར་ཏེ། ཤེས་པར་འདོད་པའི་གཞུང་དོན་གང་ཡིན་པ་དེའི་སྟེང་དུ་དབབ་པ་སྟེ་བདེ་བླག་ཏུ་རྟོགས་པར་འགྱུར་བ་དེ་ལྟར་བྱའོ། །ཞེས་སོ། །དེའང་གཞུང་དོན་རྟོགས་དཀའ་ཞིང་འཁྲུལ་
གཞི་ཡོད་པ་རྣམས་ལུང་དོན་དང་སྦྱོར་དགོས་པ་དང། ལུང་དོན་ཟབ་ཅིང་རྒྱ་ཆེ་བ་རྣམས་མན་ངག་གིས་འགྲོལ་དགོས་པའི་དོན་ཏེ། ཚིག་སྦྱོར་ཕྲ་མོ་རེ་ལའང་གསུམ་ག་ཚོགས་དགོས་པ་ནི་མ་ཡིན་ནོ། །གསུམ་པ་བསླབ་ཚུལྒོ་རིམ་ལ་འདོམས་པ་ནི། བསླབ་
ལ་བརྩོན་པའི་གང་ཟག་གིས། །དང་པོར་ང་རོ་རྣམས་ལ་སྦྱང། །སྔོན་འཇུག་མིང་གཞི་རྗེས་འཇུག་གསུམ། །ཀློག་གི་ཆེད་དུ་བསླབ་པ་ཡིན། །རྗེས་འཇུག་བཞི་ཡི་སྦྱོར་བ་ནི། །མཉན་བསམ་བསྟན་པའི་དོན་དུ་སྦྱར། །ཡན་ལག་དེ་དག་མཐུ་ཡིས་ནི། །འབྲས་བུའི་
ཆེད་དུ་དོན་ལ་དབབ། །བསླབ་པའི་རིམ་པ་འདི་ཡིས་ནི། །གང་ཞིག་འབད་པ་ཆུང་དུས་ཀྱང། །ཤེས་རབ་མྱུར་དུ་གྲོལ་བར་འགྱུར། །དེ་ཕྱིར་དང་པོར་འདི་ཉིད་བསླབ། །དེ་ནས་རྒྱས་པའང་མཉན་བྱས་ཏེ། །བསླབ་པ་གང་ལ་དད་པ་ཡི། །གཞུང་ཉིད་བླ་མ་དག་ལས་མཉན་
ཞེས་པ་སྟེ། རིག་པའི་གནས་གང་ཞིག་བསླབ་པར་བྱ་བ་ལ་བརྩོན་པས་འཇུག་པར་བྱེད་པའི་གང་ཟག་ལས་དང་པོ་པ་དེས་ནི། ཐོག་མ་ཉིད་དུ་ང་རོ་ཞེས་བྱ་བ་ཡི་གེ་རྐྱང་པ་རྣམས། ཡི་གེའི་མདོ་ལས་འབྱུང་བ་ལྟར་རང་རང་གི་སྐྱེ་གནས་དང། བྱེད་པ་དང། ཕྱི་ནང་གི་རྩོལ་

[012A]༄༅། །བ་རྣམས་དང་མཐུན་པ་དང། དབྱངས་ལྡན་རྣམས་ཀྱང་སོ་སོའི་ང་རོ་འབྱུང་ཚུལ་དང་བཅས་རེ་རེ་ནས་ཀློག་པའི་སྒྲ་གདངས་ལ་སྦྱར་བར་བྱ་ཞིང། དེ་ནས་སྔོན་འཇུག་ལྔ་དང། འཕུལ་རྟེན་གྱི་འཇུག་ཡུལ་མིང་གཞི་སུམ་ཅུ་དང་
རྗེས་འཇུག་བཅུ་སྟེ། དེ་གསུམ་ཅི་རིགས་པ་ཚེག་པར་གཅིག་ཏུ་སྦྱོར་བའི་ཚུལ་ཡང། བྱིས་པ་བདེ་འཇུག་ནས་འབྱུང་བ་ལྟར་ཀློག་ལེགས་པར་ཤེས་པའི་ཆེད་དུ་བསླབ་པར་བྱ་བ་ཡིན་པ་དང། ཀློག་ལ་བྱང་ནས་རྗེས་འཇུག་སྟེ་དེར་སྔོན་འཇུག་ཀྱང་
འདུས་པས། དེ་དག་རྟགས་འཇུག་ནས་བཤད་པ་ལྟར། སྒྲ་དོན་གང་ལ་འཇུག་པ་དང། ཡི་གེ་གང་གིས་འཇུག་པ་དང། ཚུལ་ཇི་ལྟར་འཇུག་པ་དང། དགོས་པ་ཅིའི་ཕྱིར་འཇུག་པ་སྟེ་རྣམ་པ་བཞིའི་སྦྱོར་བ་རྣམས་ནི། བླ་མ་ལས་ལེགས་
པར་བཤད་པ་མཉན་པ་དང། དེའི་དོན་རང་ཉིད་ཀྱི་ཚུལ་བཞིན་དུ་བསམ་པ་དང། རང་གི་ཁོང་དུ་ཆུད་ནས་གཞན་ལ་བསྟན་པ་རྣམས་ཀྱི་དོན་དུ་སྦྱར་ཏེ་མཁས་པར་བསླབ་པར་བྱའོ། །ཀློག་དང་བརྡ་ངག་གི་ཡན་ལག་དེ་གཉིས་ཀྱི་མཐུས་ནི་
གང་བསླབ་པར་བྱ་བ་དེ་ཤེས་པའི་འབྲས་བུ་ཐོབ་པར་བྱ་བའི་སླད་དུ་དོན་ལ་དབབ་ནས་ཉམས་སུ་བསྟར་བར་བྱའོ། །དེ་ལྟར་བསླབ་པའི་རིམ་པ་འདིས་ནི། སྐྱེས་བུ་གང་ཞིག་ཐོས་བསམ་ལ་བརྩོན་བགྲུས་ཆེན་པོ་དང་ལྡན་པ་རྣམས་སྨོས་ཅི་དགོས་ཏེ་
འབད་པ་ཆུང་དུ་ཙམ་བྱས་པས་ཀྱང་ཚིག་དོན་ལ་རྨོངས་པ་མེད་པའི་ཤེས་རབ་མྱུར་དུ་གྲོལ་བར་འགྱུར་རོ། །རྒྱུ་མཚན་དེའི་ཕྱིར་མཁས་པར་འདོད་པར་རྣམས་ཀྱིས་ཐོག་མར་སུམ་ཅུ་པའི་གཞུང་འདི་ཉིད་བསླབ་པར་བྱ་ཞིང། འདི་ཤེས་ནས་རྟགས་འཇུག་

[012B] དེ་ནས་བརྡ་སྤྲོད་པའི་གཞུང་རྒྱས་པ་གཞན་དང་གཞན་རྣམས་ཀྱང་མཉན་པར་བྱས་ནས་ཁོང་དུ་ཆུད་པ་ན། ཐེག་པ་གསུམ་གྱི་གཞིར་གྱུར་པའི་བསླབ་པ་གང་ལ་དད་ཅིང་སློབ་པར་འདོད་པ་དེའི་གཟུང་ལུགས་
ཡན་ལག་དང་བཅས་པ་ཉིད་བླ་མ་རྣམས་ལས་མཉན་པར་བྱའོ། །ཞེས་སོ། །བཞི་པ་གདམས་ངག་སྣོད་རུང་ལ་བསྟན་དགོས་པར་འདོམས་པ་ནི། སློབ་དཔོན་དེ་ཉིད་དུ་འཛིན་ཅིང། །ལེ་ལོ་གཡེང་བ་རྣམ་པར་སྤངས། །ཟོ་བཟང་དད་པ་ལ་བརྟེན་པ། །
སྐྱེས་བུ་དེས་ནི་མྱུར་རྟོགས་ཏེ། །དེ་ལ་དུས་སུ་འདོམས་པར་བྱ། །ཅིག་ཤོས་དེ་ལས་ལྡོག་པའོ། །ཞེས་པ་སྟེ། བསྟན་བཅོས་འདི་ཉིད་ཀྱི་གདམས་ངག་བསྟན་དུ་རུང་བའི་སྣོད་ནི། གདམས་ངག་སྟོན་མཁན་གྱི་སློབ་དཔོན་དེ་ལ་སློབ་དཔོན་དུ་འཛིན་ཅིང། ཞེས་
དང་བཅས་པས་དྲིན་དུ་བཟོ་བ་དང། འགལ་རྐྱེན་བསླབ་པར་བྱ་བའི་གནས་དེ་ལ་སྤྲོ་བ་ཞན་པའི་ལེ་ལོ་དང། བྱ་བ་གཞན་ལ་འཇུག་པའི་གཡེང་བ་གཉིས་སྤངས་པ་སྟེ། སྐྱོན་དེ་དག་གིས་གླགས་མི་རྙེད་པའི་རྟག་སྦྱོར་གྱི་བརྩོན་འགྲུས་དང་ལྡན་པ་དང། མཐུན་རྐྱེན་ཟོ་
སྟེ་རང་བཞིན་བཟང་ཞིང། བསླབ་བྱའི་གནས་ལ་མཆོག་ཏུ་དད་པ་ལ་བརྟེན་པའི་གུས་སྦྱོར་གྱི་བརྩོན་འགྲུས་དང་ལྡན་པ་སྟེ། མཚན་ཉིད་གསུམ་དང་ལྡན་པའི་སྐྱེས་བུ་དེས་ནི། བསླབ་པ་དེ་བྱ་བ་གང་ཡིན་པར་མྱུར་དུ་རྟོགས་པར་འགྱུར་བས། དེ་ལ་དུས་ཤེས་
པར་བྱས་ནས་དུས་སུ་འདོམས་པར་བྱ་ཞིང། གོང་དུ་བཤད་པའི་སྣོད་ལྡན་གྱི་ཅིག་ཤོས་སློབ་དཔོན་ལ་མི་གུས་པ་དང། ལེ་ལོ་དང་གཡེང་བ་ཅན་དང། རང་བཞིན་ངན་ཅིང་དད་པ་མེད་པ་རྣམས་ནི་སྣོད་དང་མི་ལྡན་པས། དུས་སུ་འདོམས་པ་དེ་ལས་གོ་ལྡོག་སྟེ་རེ་

[013A]༄༅། །ཞིག་འདོམས་པར་བྱ་བ་མ་ཡིན་མོད། འོན་ཀྱང་ཕྱི་ནས་དོན་དུ་གཉེར་ཞིང་འདུན་པར་གྱུར་ན་ལེགས་པར་རྗེས་སུ་བསྟན་པར་ཡང་བྱའོ་ཞེས་སོ། །སྨྲས་པ། ཨ་འདུས་རིག་བྱེད་སྲད་བུ་ལ་བརྒྱུས་པའི། །ཀ་འཕྲེང་མཁའ་མེའི་
གྲངས་འཁྱུད་ཨཀྵ་ར། །མིང་གཞིའི་སྔོན་རྗེས་འཇུག་པའི་རྣམ་འགྱུར་ཅན། །ཚིག་ཕྲད་རྣམ་དབྱེའི་མགུལ་རྒྱན་སྤེལ་ཟིན་ནས། །སྤྱི་དང་བྱེ་བྲག་རྟགས་ཀྱི་དབྱེ་བ་ཡིས། །དུས་གསུམ་བདག་གཞན་བྱ་བྱེད་སྒྲ་དོན་ལ། །འཇུག་ཚུལ་སྔོན་མེད་ལེགས་
བཤད་མ་ཎི་ཀའི། །དོ་ཤལ་གཟུར་གནས་སྐྱེ་བོའི་རྒྱན་དུ་དགོད། །གཉིས་པ་རྟགས་ཀྱི་འཇུག་པ་བཤད་པ་ལ་གསུམ། མིང་གཞིའི་ཡི་གེ་སྤྱིའི་རྟགས་ཀྱི་དབྱེ་བ་བཤད་པ། སྔོན་འཇུག་གི་རྟགས་ཀྱི་འཇུག་པ་བཤད་པ། རྗེས་འཇུག་གི་རྟགས་ཀྱི་
འཇུག་པ་བཤད་པའོ། །དང་པོ་ནི། ཕོ་ཡི་གེ་འབའ་ཞིག་ལ། །སྡེ་པ་ཕྱེད་དང་བརྒྱད་གནས་པའང། །སྡེ་ཚན་ལྔ་རུ་དྲིལ་བྱས་ནས། །ཕོ་དང་མ་ནིང་མོ་དང་ནི། ཤིན་ཏུ་མོ་དང་བཞི་བཞི་རུ། །སྡེ་པ་བཞི་པ་ཡན་ཆད་དབྱེ། །ལྷག་མ་བཅུ་བཞི་གནས་
པ་ལ། །ཙ་སོགས་གསུམ་ནི་ཅ་སོགས་སྦྱར། །ཝ་ནི་བ་དང་སྦྱར་བར་བྱ། །ལྷག་མ་དྲུག་ནི་མོ་རུ་སྦྱར། །ར་ལ་ཧ་ནི་མོ་གཤམ་སྟེ། །ཨ་ནི་མཚན་མེད་ཅེས་ཀྱང་བྱ། །ཞེས་པ་སྟེ། སྤྱིར་བོད་ཀྱི་ཡི་གེ་རྣམས་ལ་ཕོ་མོ་གཉིས་སུ་དབྱེ་བའི་དབང་དུ་
བྱས་ན། དབྱངས་ཡིག་མཚོན་བྱེད་ཨི་ཨུ་ཨེ་ཨོ་བཞི་ནི་ཤེས་རབ་ཀྱི་རང་བཞིན་མོ་དང། །ཀ་ནས་ཨཱི་མཐར་ཐུག་པའི་གསལ་བྱེད་སུམ་ཅུ་པོ་རྣམས་ནི་ཐབས་ཀྱི་རང་བཞིན་ཕོར་ཤེས་པར་བྱའོ། །དེས་ན་ཕོའི་ཡི་གེ་འབའ་ཞིག་སྟེ་

[013B] སྡེ་པ་ཕྱེད་དང་བརྒྱད་དུ་གནས་ཏེ། སྡེ་པ་དང་པོ། ཀ་ཁ་ག་ང། གཉིས་པ། ཅ་ཆ་ཇ་ཉ། གསུམ་པ། ཏ་ཐ་ད་ན། བཞི་པ། པ་ཕ་བ་མ། ལྔ་པ། ཙ་ཚ་ཛ་ཝ། དྲུག་པ། ཞ་ཟ་འ་ཡ། བདུན་པ། ར་ལ་ཤ་ས་
ཕྱེད་པ། ཧ་ཨ་རྣམས་སོ། །དེ་རྣམས་སྡེ་ཚན་ལྔ་རུ་དྲིལ་བ་ནི། སྒྲ་དྲག་པ་ཕོ་དང། ར་ན་པ་མ་ནིང་དང། ཅུང་ཟད་ཞན་པ་མོ་དང། དེ་ལས་ཀྱང་ཆུང་ཟད་ཞན་པ་ཤིན་ཏུ་མོ་དང། ཤིན་ཏུ་ཞན་པ་མོ་གཤམ་སྟེ་རྣམ་པ་ལྔའོ། །དེའང་སྡེ་པ་དང་པོ་
བཞི་པོ་རྣམས་ཀྱི་དང་པོ། ཀ་ཅ་ཏ་པ་རྣམས་ཕོ་དང། གཉིས་པ། ཁ་ཆ་ཐ་པ་རྣམས་མ་ནིང་དང། གསུམ་པ། ག་ཇ་ད་བ་རྣམས་མོ་དང། བཞི་པ། ང་ཉ་ན་མ་རྣམས་ཤིན་ཏུ་མོར་དབྱེ་བར་བྱའོ། །དེར་མ་ཕྱེ་བའི་ལྷག་མ་ཙ་སྡེ་ཕྱིན། ཡི་
གེ་བཅུ་བཞི་གནས་པ་ལ། ཙ་ལ་སོགས་པ་སྟེ་ཙ་ཚ་ཛ་གསུམ་ནི། རིམ་བཞིན་སྔར་བསྟན་པའི་ཅ་ལ་སོགས་པ་གསུམ་དང་སྦྱར་བར་བྱ་སྟེ། ཙ་ཕོ་དང། ཚ་མ་ནིང་དང། ཛ་མོར་ཤེས་པར་བྱའོ། །དེ་བཞིན་དུ་ཝ་ནི་བ་དང་སྦྱར་བས་མོ་
དང། ལྷག་མ། ཞ་ཟ་འ་ཡ་ཤ་ས་དྲུག་ཀྱང་མོའི་ཡི་གེར་སྦྱར་བར་བྱའོ། །ར་ལ་ཧ་གསུམ་ནི་མོ་གཤམ་གྱི་ཡི་གེ་ཞེས་བྱ་ཞིང། ཨ་ཡིག་ནི་མོ་གཤམ་གྱི་ཡི་གེ་ཡིན་པར་མ་ཟད་ར་ལ་ཧ་གསུམ་ལས་ཀྱང་རྩོལ་བ་ཤིན་ཏུ་ཞན་པའི་ཕྱིར་
ན་མཚན་མེད་ཀྱི་ཡི་གེ་ཞེས་ཀྱང་བྱའོ་ཞེས་སོ། །དེ་ཡང་གཟུང་ཕལ་མོ་ཆེར། མ་ནིང་མཚན་མེད་ཅེས་ཀྱང་བྱ། །ཞེས་འབྱུང་བ་ནི་ཡི་གེ་ཉམས་པའོ། །གཉིས་པ་སྔོན་འཇུག་གི་རྟགས་ཀྱི་འཇུག་པ་བཤད་པ་ལ་གསུམ། མིང་གཞི་ལས་

[014A]༄༅། །སྔོན་རྗེས་དབྱུང་ཚུལ་བཤད་པ། སྔོན་འཇུག་གི་རྟགས་ཀྱི་དབྱེ་བ་བཤད་པ། སྔོན་འཇུག་གི་རྟགས་ཀྱི་འཇུག་ཚུལ་བཤད་པའོ། །དང་པོ་ནི། མོ་ཡི་ཡི་གེའི་ནང་ནས་ནི། །འཇུག་པའི་ཡི་གེ་བཅུ་ང་བྱུང་བྱ། །འཇུག་པ་བཅུ་
ཡི་ནང་ནས་ནི། །སྔོན་འཇུག་ཡི་གེ་ལྔ་དབྱུང་བྱ། །ཞེས་པ་སྟེ། མོའི་ཡི་གེ་ལ་བཤད་མ་ཐག་པ་ལྟར་མོ་ཙམ་དང། ཤིན་ཏུ་མོ་དང་མོ་གཤམ་སྟེ་གསུམ་དུ་གནས་པ་སོ་སོར་མ་ཕྱེ་བའི་ནང་ནས། སྔར་སུམ་ཅུ་པར་བཤད་པ་ལྟར། རྗེས་
འཇུག་གི་ཡི་གེ་ག་ང་ད་ན་བ་མ་འ་ར་ལ་ས་སྟེ་བཅུ་པོ་རྣམས་དབྱུང་བར་བྱ་ཞིང། དེའི་ནང་ནས་ཀྱང་སྔོན་འཇུག་གི་ཡི་གེ་ག་ད་བ་མ་འ་སྟེ་ལྔ་པོ་རྣམས་དབྱུང་བར་བྱའོ། །ཞེས་སོ། །གཉིས་པ་སྔོན་འཇུག་གི་རྟགས་ཀྱི་དབྱེ་བ་བཤད་པ་ནི་
སྔོན་འཇུག་ཡི་གེ་ལྔ་པོ་ལ། །ཕོ་དང་མ་ནིང་མོ་དང་ནི། །ཤིན་ཏུ་མོ་དང་བཞི་རུ་དབྱེ། །ཞེས་པ་སྟེ་བཤད་མ་ཐག་པའི་སྔོན་འཇུག་གི་ཡི་གེ་ལྔ་པོ་དེ་ལ། མིང་གཞི་དང་སྦྱར་ནས་ཀློག་པའི་ཚེ་སྒྲ་གདངས་དྲག་ཞན་དུ་འགྱུར་བའི་ཆ་ནས་ཕོ་
བ་ཡིག་དང། མ་ནིང་ག་ད་གཉིས་དང། མོ་འ་ཡིག་དང། ཤིན་ཏུ་མོ་མ་ཡིག་སྟེ་བཞིར་དབྱེ་བར་བྱའོ་ཞེས་སོ། །གསུམ་པ་སྔོན་འཇུག་གི་རྟགས་ཀྱི་འཇུག་ཚུལ་བཤད་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །
དང་པོ་ནི། དེ་དག་རེ་རེའང་བཞི་བྱེད་དེ། །གང་ལ་འཇུག་བྱེད་གང་གིས་བྱེད། །ཇི་ལྟར་འཇུག་བྱེད་ཅི་ཕྱིར་བྱེད། །ཅེས་པ་སྟེ། སྔོན་འཇུག་གི་ཡི་གེ་ཕོ་སོགས་དེ་དག་རེ་རེའི་འཇུག་ཚུལ་ལའང་རྣམ་པ་བཞི་བྱེད་པ་སྟེ་བྱེད་པ་བཞི་བཞིའི་སྒོ་ནས་

[014B] འཇུག་ཡུལ་མིང་གཞིའི་ཡི་གེ་གང་ལ་འཇུག་པར་བྱེད་པ་དང། འཇུག་པ་པོ་སྔོན་འཇུག་གི་ཡི་གེ་གང་གིས་འཇུག་པར་བྱེད་པ་དང། སྒྲའི་འཇུག་ཚུལ་ཇི་ལྟ་བུས་འཇུག་པར་བྱེད་པ་དང། དགོས་པ་ཅིའི་ཕྱིར་འཇུག་པར་
བྱེད་པ་རྣམས་སོ། །ཞེས་པའོ། །གཉིས་པ་རྒྱས་པར་བཤད་པ་ལ་གསུམ། གང་ལ་འཇུག་པ་དང་གང་གིས་འཇུག་པ་མཐུན་མོང་དུ་བཤད་པ། ཇི་ལྟར་འཇུག་པ་བཤད་པ། ཅི་ཕྱིར་འཇུག་པ་བཤད་པའོ། །དང་པོ་ལ་གཉིས་
དྲི་བས་མཚམས་སྦྱར་བ་དང། ལན་གྱིས་བསྙད་པའོ། །དང་པོ་ནི། གང་ལ་འཇུག་པར་བྱེད་ཅེ་ན། །ཞེས་པའོ། །གཉིས་པ་ལན་གྱིས་བསྙད་པ་ལ་གཉིས། ལན་གྱིས་བསྙད་པ་དངོས་དང། ཞར་བྱུང་མི་འཇུག་པ་བཤད་པའོ། །དང་པོ་
ནི། ཕོ་ནི་ཕོ་དང་མོ་ལ་འཇུག། མོ་ནི་མོ་དང་མ་ནིང་ལ། །མ་ནིང་ཡང་ནི་ཕོ་མོ་ལའོ། །ཤིན་ཏུ་མོ་ནི་མ་ནིང་དང། །མོ་དང་ཤིན་ཏུ་མོ་ཉིད་ལའོ། །ཞེས་པ་སྟེ། །དེ་ལ་གང་གིས་འཇུག་པར་བྱེད་པ་པོ་ཕོའི་ཡི་གེ་བ་ནི། རང་གི་སྔེ་པ་མ་ཡིན་པའི་
མིང་གཞིའི་ཕོ་ཡིག་ཀ་ཅ་ཏ་ཙ་བཞི་དང། མོ་ཡིག། ག་ང་ཇ་ཉ་ད་ན་ཛ་ཞ་ཟ་ར་ཤ་ས་བཅུ་གཉིས་ཏེ་བཅུ་དྲུག་ལ་འཇུག་གོ། །དེ་བཞིན་དུ། སྔོན་འཇུག་གི་མོ་འ་ཡིག་ནི། མིང་གཞིའི་མོ་ཡིག། ག་ཇ་ད་བ་ཛ་ལྔ་དང། མ་ནིང། ཁ་ཆ་ཐ་ཕ་
ཚ་ལྔ་སྟེ་བཅུ་ལ་འཇུག་གོ། སྔོན་འཇུག་གི་མ་ནིང་ག་ཡིག་ནི། མིང་གཞིའི་ཕོ་ཡིག་ཅ་ཏ་ཙ་གསུམ་དང། མོ་ཡིག། ཉ་ད་ན་ཞ་ཟ་ཡ་ཤ་ས་བརྒྱད་དེ་བཅུ་གཅིག་ལ་འཇུག་ཅིང། ད་ཡིག་ནི། མིང་གཞིའི་ཕོ་ཡིག། ཀ་པ་གཉིས་དང་

[015A]༄༅། །མོ་ཡིག། ག་ང་བ་མ་བཞི་སྟེ་དྲུག་ལ་འཇུག་གོ། སྔོན་འཇུག་གི་ཤིན་ཏུ་མོ་མ་ཡིག་ནི། མིང་གཞིའི་མ་ནིང། ཁ་ཆ་ཐ་ཚ་བཞི་དང། མོ་ཡིག། ག་ཇ་ད་ཛ་བཞི་དང། ཤིན་ཏུ་མོ། ང་ཉ་ན་གསུམ་སྟེ་བྕུཨྒ་ལ་འཇུག་གོ། ཞེས་སོ། །དེའང་
བསྐྱེད་ཅེས་པ་ལྟ་བུའི་འཕུལ་རྟེན་གྱི་བ་དང་དའི་འཇུག་ཡུལ་སྤྱིར་ས་ཀ་ཡ་གསུམ་ག་ཡིན་ཀྱང་འཇུག་ཡུལ་གཙོ་བོ་ནི་ཀ་ཡིག་ཉིད་ཡིན་པས་སྐབས་འདིར་ཡང་གང་ལ་འཇུག་པ་དེ་འཇུག་ཡུལ་གཙོ་བོ་དེ་ལ་བྱེད་དགོས་ཏེ། དེ་ལྟ་མ་ཡིན་ན་འགྱེད་ཅེས་པ་
ལྟ་བུའི་ཚེ་འ་ཡིག་རང་སྡེའི་ཡ་ཡིག་ལ་འཇུག་པར་ཁས་ལེན་དགོས་པས་སོ། །གཉིས་པ་ཞར་བྱུང་མི་འཇུག་པ་བཤད་པ་ནི། ཕོ་ནི་མ་ནིང་ལ་མི་འཇུག། མོ་ནི་ཕོ་ལ་འཇུག་པ་མིན། །མ་ནིང་རང་ལ་རང་མི་འཇུག། རང་གི་སྡེ་དང་འཕྲད་པ་ན། །ཕོ་ཡང་
མོ་ལ་འཇུག་མི་འགྱུར། །མ་ནིང་མོ་ཡང་དེ་བཞིན་ནོ། །ཞེས་པ་སྟེ། སྔོན་འཇུག་གི་ཕོ་བ་ཡིག་ནི། མིང་གཞིའི་མ་ནིང་ཁ་ཆ་ཐ་ཕ་ཚ་རྣམས་ལ་མི་འཇུག་ཅིང། སྔོན་འཇུག་གི་མོ་འ་ཡིག་དང། དེའི་ཤུགས་བསྟན་ཤིན་ཏུ་མོ་མ་ཡིག་དག་ནི། །མིང་
གཞིའི་ཕོ། །ཀ་ཅ་ཏ་པ་ཙ་རྣམས་ལ་མི་འཇུག་པ་དང། སྔོན་འཇུག་གི་མ་ནིང་ག་ད་གཉིས་ནི། མིང་གཞིའི་ཡང་མ་ནིང། ཁ་ཆ་ཐ་ཕ་ཚ་རྣམས་ལ་མི་འཇུག་གོ། ཡང་སྔར། ཕོ་ནི་ཕོ་དང་མོ་ལ་འཇུག། ཅེས་སོགས་ཀྱི་དམིགས་བསལ། སྔོན་འཇུག་རྣཾས་
བཞི་ཚན་དུ་ཕྱེ་བའི་རང་རང་གི་སྔེ་པའི་མིང་གཞི་རྣམས་དང་འཕྲད་པའི་ཚེ་ན། སྔོན་འཇུག་གི་ཕོ་བ་ཡིག་ནི། མིང་གཞིའི་མོ་བ་མ་དག་ལ་མི་འཇུག་ཅིང། ཡང་སྒྲས་ཕོ་ཡིག་པ་ལའང་མི་འཇུག་པར་བསྟན་པ་དང། དེ་བཞིན་དུ་སྔོན་འཇུག་གི་

[015B] ག་ཡིག་མིང་གཞིའི་ཀ་ག་ང་རྣམས་དང། ད་ཡིག་མིང་གཞིའི་ཏ་ད་ན་རྣམས་ལ་མི་འཇུག་ཅིང། སྔོན་འཇུག་གི་མོ་ཡིག་འ་ནི། རང་སྡེའི་མིང་གཞིའི་མོ། ཞ་ཟ་འ་ཡ་རྣམས་ལ་མི་འཇུག་པ་དང་
ཡང་སྒྲས་སྔོན་འཇུག་གི་ཤིན་ཏུ་མོ་མ་ཡིག་ནི། རང་སྔེའི་མིང་གཞིའི་མ་ནིང་ཕ་དང། མོ་བ་དང། ཤིན་ཏུ་མོ་མ་རྣམས་ལ་འཇུག་པ་མ་ཡིན་ནོ། །ཞེས་སོ། །གཉིས་པ་ཇི་ལྟར་འཇུག་པ་བཤད་པ་ལ་གཉིས། དྲི་བས་མཚམས་སྦྱར་བ་དང། ལན་གྱིས་བསྙད་
པའོ། །དང་པོ་ནི། ཇི་ལྟར་འཇུག་པར་བྱེད་ཅེ་ན། ཞེས་པའོ། །གཉིས་པ་ལན་གྱིས་བསྙད་པ་ནི། ཕོ་ནི་དྲག་པའི་ཚུལ་གྱིས་ཏེ། །མ་ནིང་རན་པར་འཇུག་པ་ཡིན། །མོ་ནི་ཞན་པའི་ཚུལ་གྱིས་ཏེ། །ཤིན་ཏུ་མོ་ནི་མཉམ་པས་སོ། །ཞེས་པ་སྟེ། སྔོན་འཇུག་གི་ཕོ་ཡིག་
བ་ནི། མིང་གཞིའི་ཡི་གི་རང་གི་འཇུག་ཡུལ་དུ་གྱུར་པ་རྣམས་ལ་སྒྲ་དང་བྱེད་རྩོལ་དྲག་པའི་སྒོ་ནས་འཇུག་པ་དང། མ་ནིང་ག་ང་གཉིས་ནི་སྒྲ་རྩོལ་རན་པར་འཇུག་པ་དང། མོ་ཡིག་འ་ནི། སྒྲ་རྩོལ་ཞན་པས་འཇུག་པ་དང། ཤིན་ཏུ་མོ་མ་ནི། སྒྲ་རྩོལ་མཉམ་
པ་སྟེ་ཤིན་ཏུ་ལྷོད་ཅིང་ཉམ་ཆུང་བའི་ཚུལ་གྱིས་འཇུག་པར་བྱེད་དོ་ཞེས་སོ། །གསུམ་པ་ཅི་ཕྱིར་འཇུག་པ་བཤད་པ་ལ་གཉིས། དྲི་བས་མཚམས་སྦྱར་བ་དང། ལན་གྱིས་བསྙད་པའོ། །དང་པོ་ནི། ཅི་ཕྱིར་འཇུག་པར་བྱེད་ཅེ་ན། ཞེས་པའོ། །གཉིས་པ་ལན་
གྱིས་བསྙད་པ་ནི། ཕོ་ནི་འདས་དང་གཞན་བསྒྲུབ་ཕྱིར། །མ་ནིང་གཉིས་ཀ་ད་ལྟར་ཆེད། །མོ་ནི་བདག་ད་མ་འོངས་ཕྱིར། །ཤིན་ཏུ་མོ་ནི་མཉམ་ཕྱིར་རོ། །ཞེས་པ་སྟེ། སྔོན་འཇུག་གི་ཕོ་ཡིག་བ་ནི། དགོས་པ་དུས་གསུམ་ལས། ལྷ་བསྒྲུབ་སོ། །ལྕགས་

[016A]༄༅། །གསེར་དུ་བྶྒྱུརྡ་ཏོ། །ལྟ་བུ་བྱེད་པ་པོ་གཞན་དང་དྔོསུ་འབྲེལ་བའི་བྱ་བ་བྱས་ཟིན་པ་འདས་པ་བསྒྲུབ་པའི་ཕྱིར་དང། དངོས་པོ་བདག་གཞན་གཉིས་ལས། གཞན་ཏེ། བཏུང་བ། བདུག་པ། བསྒྲུབ་བྱ། བསྒྲུབ་པར་བྱ་བ། བསྒྲུབ་བྱའི་ལྷ། བསྒྱུར་བྱ་
བསྒྱུར་བར་བྱ་བ། བསྒྱུར་བྱའི་ལྕགས་ལྟ་བུ་བྱེད་པ་པོ་གཞན་དང་དྔོསུ་འབྲེལ་བའི་བྱ་བའི་ཡུལ་གྱི་དངོས་པོ་དང། བསྒྲུབ་པར་བྱ། བྶྒྲུབོ། །བསྒྱུར་བར་བྱ། བྶྒྱུརོ། །ལྟ་བུ་བྱ་བའི་ཡུལ་དང་འབྲེལ་བའི་བྱ་བ་གསལ་བྱེད་ཀྱི་སྒྲ་ཉིད་བསྒྲུབ་པའི་ཕྱིར་འྗུགོ། སྔོན་
འཇུག་གི་མ་ནིང་ག་ད་དག་ནི། ཤིང་གཅོད་པ་པོ། གཅོད་བྱེད། སྐྱོན་དགག་པ་པོ། །དགག་བྱེད་ལྟ་བུ་བྱེད་པ་པོའི་དངོས་པོ་དང། གཅོད་པར་བྱེད། གཅོད་དོ། །དགག་པར་བྱེད། དགག་གོ། ལྟ་བུ་བྱེད་པ་པོ་དང་འབྲེལ་བའི་བྱེད་ལས་གསལ་བྱེད་ཀྱི་སྒྲ་གཉིས་བདག་གི་
དངོས་པོ་དང། གདམ་བ། གཟུང་བ། གཅད་བྱ། གཅད་པར་བྱ་བ། གཅད་བྱའི་ཤིང། དགག་བྱ། དགག་པར་བྱ་བ། དགག་བྱའི་སྐྱོན་ལྟ་བུ་བྱེད་པ་པོ་གཞན་དང་དྔོསུ་འབྲེལ་བའི་བྱ་བའི་ཡུལ་གྱི་དངོས་པོ་དང། གཅད་པར་བྱ། གྕདོ། །དགག་པར་བྱ། དགག་གོ། ལྟ་བུ་བྱ་
བའི་ཡུལ་དང་འབྲེལ་བའི་བྱ་བ་གསལ་བྱེད་ཀྱི་སྒྲ་གཉིས་གཞན་གྱི་དངོས་པོ་སྟེ། དངོས་པོ་བདག་དང་གཞན་གཉིས་ཀ་བསྒྲུབ་པའི་ཕྱིར་འཇུག་པ་དང། དེར་མ་གཏོགས་པའི་དུས་གསུམ་ལས། གཅོད་ཀྱིན་འདུག། གཅོད་བཞིན་པའོ། །དགག་གིན་འདུག་
དགག་བཞིན་པའོ། །ལྟ་བུ་བྱེད་པ་པོ་གཞན་དང་དངོས་སུ་འབྲེལ་བའི་བྱ་བ་བྱེད་བཞིན་པ་ད་ལྟར་བ་བསྒྲུབ་པའི་ཆེད་དུ་འཇུག་སྟེ། ད་ལྟར་བ་ནི། བྱེད་ལས་གསལ་བྱེད་ཀྱི་སྒྲ་ཉིད་ཚིག་གྲོགས་ཀྱིས་བསྒྱུར་བའོ། །སྔོན་འཇུག་གི་མོ་ཡིག་འ་ནི། མདུད་པ་

[016B] འགྲོལ་བྱེད། ཡོས་འཐག་པ་པོ། འཐག་བྱེད་ལྟ་བུ་བྱ་བྱེད་ཐ་དད་དུ་སྣང་བའི་བྱེད་པ་པོའི་དངོས་པོ་དང། མདུད་པ་འགྲོལ་བར་བྱེད། འགྲོལ་ལོ། །ཡོས་འཐག་པར་བྱེད། འཐག་གོ། ལྟ་བུ་བྱེད་པ་པོ་དང་འབྲེལ་བའི་བྱེད་ལས་གསལ་བྱེད་ཀྱི་སྒྲ་སྟེ། །དེ་
རྣམས་དངོས་པོ་བདག་ཡིན་པས་དེ་བསྒྲུབ་པའི་ཕྱིར་དང། འགྲོལ་གྱིན་འདུག། །འཐག་བཞིན་པའོ། འགྱུར་གྱིན་འདུག། འགྲུབ་བཞིན་པའོ། །ལྟ་བུ་བདག་གཞན་གྱི་དབྱེ་བས་མ་བསྡུས་པའི་དུས་ད་ལྟར་བར་སྒྲུབ་པའི་ཕྱིར་དང། འཁོར་ལོ་འཁོར་བར་འགྱུར། དོན་
འགྲུབ་པར་འགྱུར། ལྟ་བུ། བྱེད་པ་པོ་གཞན་དྔོསུ་མེད་པར་བྱ་བྱེད་ཐ་མི་དད་པ་ལྟ་བུར་སྣང་བའི་བྱ་བ་བྱེད་འགྱུར་མ་འོངས་པའི་དུས་བསྒྲུབ་པ་རྣམས་ཀྱི་ཕྱིར་འྗུགོ། སྔོན་འཇུག་གི་ཤིན་ཏུ་མོ་མ་ཡིག་ནི། མཁས་པར་བས། མཁས་པ། མཁས་པར་བྱེད་
མཁས་བྱ། མཁས་པར་བྱ། མཁས་པར་གྱུར། མཁས་བཞིན་པ། མཁས་པར་འགྱུར། ལྟ་བུ་སྔར་བཤད་པའི་བདག་གཞན་དང། དུས་གསུམ་གྱི་བྱེ་བྲག་མེད་པར་ཐམས་ཅད་ལ་མཉམ་པ་སྟེ་མཚུངས་པ་ཉིད་བསྒྲུབ་པའི་ཕྱིར་འྗུགོ། དེ་ཡང་དུས་
གསུམ་གྱི་དབྱེ་བས་ནི། བྱ་བྱེད་ཀྱི་ལས་དང་འབྲེལ་བའི་ངག་གི་སྦྱོར་བ་ཐམས་ཅད་ལ་ཁྱབ་སྟེ། བྱ་བའི་ལས་ཐམས་ཅད་མ་འོངས་པ་དང། བྱེད་པའི་ལས་ཐམས་ཅད་ད་ལྟར་བ་ཡིན་པས་སོ། །བདག་གཞན་གྱི་དབྱེ་བས་ནི། བྱ་བྱེད་ཀྱི་ལས་ཐམས་ཅད་
ལ་མ་ཁྱབ་སྟེ། བྱེད་པ་པོ་གཞན་དང་དྔོསུ་མ་འབྲེལ་བའི་བྱ་བྱེད་ཀྱི་ལས་རྣམས་ལ་མ་ཁྱབ་པའི་ཕྱིར་རོ། །དེས་ན་བདག་གཞན་གྱི་དབྱེ་བ་མཛད་པ་ནི། བྱེད་པ་པོ་དང། བྱ་བའི་ཡུལ་གྱི་སྒྲ་རྣམས་བསྡུ་བའི་ཕྱིར་དུ་ཡིན་ཅིང། དེའི་ཞོར་ལ་བདག་གཞན་

[017A]༄༅། །དང་འབྲེལ་བའི་བྱ་བྱེད་ཀྱི་སྒྲ་ཕན་ཚུན་ཤེད་མཚུངས་པ་རྣམས་ཀྱང་བསྡུས་པ་ཡིན་ལ། དུས་གསུམ་གྱི་དབྱེ་བ་མཛད་པ་ནི། བདག་གཞན་གྱི་དབྱེ་བས་མ་ཁྱབ་པའི་བྱ་བྱེད་ཀྱི་སྒྲ་ལྷག་མ་རྣམས་བསྡུ་པའི་ཕྱིར་དུ་ཡིན་ནོ། །འོ་ན་བྱེད་པ་པོ་མེད་
པའི་བྱ་བྱེད་ཐ་མི་དད་པ་དེ་གང་ཡིན་ཅེ་ན། བྱ་བ་བྱེད་པའི་གནས་སྐབྶུ་བྱེད་པ་པོ་གཞན་དྔོསུ་མི་སྣང་བ་ཞིག་སྟེ། དེ་ཡང་བྱེད་པ་པོ་གཞན་མི་སྣང་ཞེས་པས། དཔེར་ན། བདག་འགྲོའོ། །ལྟ་བུའི་ཚེ། འགྲོ་བ་དེ་བྱ་ཚིག་ཡིན་ཀྱང། འགྲོ་བྱ་འགྲོ་བྱེད་གཉིས་ཀ་བདག་
ཡིན་པས། འགྲོ་བྱ་ལས་གཞན་པའི་འགྲོ་བྱེད་མེད་པས་ན་འདི་ལ་བདག་གཞན་གྱི་དབྱེ་བའང་མི་བྱེད་པ་ཡིན་ནོ། །ཡང་བྱ་བ་བྱེད་པའི་གནས་སྐབྶུ་བྱེད་པ་པོ་གཞན་མི་སྣང་ཞེས་པས། དཔེར་ན། རྫ་མཁན་གྱི་འཁོར་ལོ་འཁོར་རོ། །ལྟ་བུའི་ཚེ། དང་པོར་སྐོར་བྱེད་
གཞན་ཡོད་ཀྱང། འཁོར་བཞིན་པའི་གནས་སྐབྶུ་སྐོར་བྱེད་གཞན་མེད་པར་རང་གི་ངང་གིས་འཁོར་བས་གནས་སྐབས་དེར་བྱ་བྱེད་ཐ་མི་དད་པའི་ཆ་ནས་བསྐོར་ཞེས་མི་བརྗོད་པར་འཁོར་ཞེས་བརྗོད་པ་ཡིན་ནོ། །ཡང་བྱེད་པ་པོ་གཞན་དངོས་སུ་མི་སྣང་ཞེས་
པས། དཔེར་ན། སྐྱེས་བུ་ཞིག་གི་མདུན་དུ་ལྕགས་ཤིག་རང་བཞིན་གྱིས་གསེར་དུ་གྱུར་པའི་ཚེ། སྐྱེས་བུ་དེའི་བསོད་ནམས་ཉིད་བྱེད་པ་པོ་གཞན་ཡིན་མོད་ཀྱི་དེ་དྔོསུ་མི་སྣང་བ་དང་ལྕགས་རང་ཉིད་ཀྱི་འབྱུང་བ་རྣམས་ཀྱི་བྱེད་པས་འགྱུར་བའི་ཆ་ནས་
ལྕགས་གསེར་དུ་བསྒྱུར་ཅེས་མི་བརྗོད་པར་གྱུར་ཅེས་བརྗོད་པ་སྟེ། དེ་ཡང་ཞིབ་ཏུ་དཔྱོད་པའི་ཚེ་དངོས་པོའི་རང་མཚན་སོ་སོ་ནས། རང་གིས་རང་ལ་བྱ་བ་བྱེད་པ་འགལ་ཡང། སྤྱི་ལྡོག་རགས་པ་ནས་ཐ་སྙད་ཙམ་ལ་འགལ་བ་མེད་དོ། །དེ་དག་གིས་མཚོན་ནས་

[017B] །གསུམ་པ་རྗེས་འཇུག་གི་རྟགས་ཀྱི་འཇུག་པ་བཤད་པ་ལ་གཉིས། རྗེས་འཇུག་གི་རྟགས་ཀྱི་དབྱེ་བ་བཤད་པ་དང། རྗེས་འཇུག་གི་རྟགས་ཀྱི་འཇུག་ཚུལ་བཤད་པའོ། །དང་པོ་ལ་གཉིས། སྤྱིར་རྟགས་གསུམ་
དུ་དབྱེ་བ་དང། ནང་གསེས་བརྒྱད་དུ་དབྱེ་བའོ། །དང་པོ་ནི། རྗེས་འཇུག་ཡི་གེ་བཅུ་པོ་ལ། །ཕོ་མོ་མ་ནིང་གསུམ་དུ་དབྱེ། །ཞེས་པ་སྟེ། རྗེས་འཇུག་གི་ཡི་གེ། ག་ང་ད་ན་བ་མ་འ་ར་ལ་ས་སྟེ་བཅུ་པོ་དེ་རྣམས་ལ། ཕོ་ཡིག། ག་ད་བ་ས་བཞི་དང། མོ་ཡིག། ང་མ་འ་གསུམ་དང་
མ་ནིང། ན་ར་ལ་གསུམ་སྟེ་གསུམ་དུ་དབྱེ་བར་བྱའོ། །ཞེས་སོ། །གཉིས་པ་ནང་གསེས་བརྒྱད་དུ་དབྱེ་བ་ནི། ཕོ་ལ་སྐྱེས་བུ་རབ་འབྲིང་གསུམ། །མོ་ལ་མོ་དང་ཤིན་ཏུ་མོ། །མ་ནིང་འགྱུར་དང་མཚན་གཉིས་དང། །མཚན་མེད་དག་དང་གསུམ་དུ་འདོད། །ཅེས་པ་སྟེ། རྗེས་
འཇུག་ལ་རྟགས་གསུམ་དུ་ཕྱེས་པ་དེ་ལ། སླར་ཡང་ནང་གསེས་ཀྱིས་བརྒྱད་དུ་དབྱེ་སྟེ། ཕོ་ཡིག་བཞི་ལ་ག་མཐའ་སའི་ཡང་འཇུག་ཅན་སྐྱེས་བུ་རབ་དང། །བ་མཐའ་སའི་ཡང་འཇུག་ཅན་སྐྱེ་བུ་འབྲིང་དང། །ག་ད་བ་སའི་མཐའ་ཅན་ཡང་འཇུག་མེད་པ་སྐྱེས་བུ་ཐ་
མ་སྟེ་གསུམ་དུ་འདོད་པ་དང། མོ་ཡིག་གསུམ་ལ། ང་མ་སའི་ཡང་འཇུག་ཅན་མོ་ཙམ་དང། ང་མ་འའི་མཐའ་ཅན་ཡང་འཇུག་མེད་པ་ཤིན་ཏུ་མོ་སྟེ་གྙིསུ་འདོད་པ་དང། མ་ནིང་གསུམ་ནི། མིང་གཞིའི་ཕོ་ཡིག་གི་མཐར་དའི་ཡང་འཇུག་ཡོད་མེད་གཉིས་ཀ་དང། མོ་
ཡིག་གི་མཐར་ཡང་འཇུག་མེད་པ་ཁོ་ན་དང། མ་ནིང་གི་མཐར་ཡང་འཇུག་ཡོད་པ་ཁོ་ན་སྟེ། གསུམ་ནི་འགྱུར་བ་མ་ནིང་དང། མིང་གཞིའི་མོ་ཡིག་གི་མཐར་ཡང་འཇུག་ཡོད་པ་ནི་མཚན་གཉིས་མ་ནིང་དང། མིང་གཞིའི་མ་ནིང་གི་མཐར་ཡང་འཇུག་མེད་པ་ནི་མཚན་མེད་

[018A]༄༅། །ནིང་སྟེ་གསུམ་དུ་དབྱེ་བར་འདོད་དོ་ཞེས་སོ། །གཉིས་པ་རྗེས་འཇུག་གི་རྟགས་ཀྱི་འཇུག་ཚུལ་བཤད་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། དེ་ཡང་བྱེད་པ་བཞི་བྱེད་དེ། །གང་ལ་འཇུག་བྱེད་གང་གིས་བྱེད། །ཇི་ལྟར་འཇུག་བྱེད་ཅི་ཕྱིར་བྱེད་
ཅེས་པ་སྟེ། དེ་འང་རྗེས་འཇུག་ཕོ་མོ་མ་ནིང་གསུམ་པོ་རེ་རེ་ལའང་བྱེད་པ་བཞི་བཞིའི་སྒོ་ནས་འཇུག་ཚུལ་ཤེས་པར་བྱ་སྟེ། འཇུག་ཡུལ་ཡི་གེ་གང་ལ་འཇུག་པར་བྱེད་པ་དང། འཇུག་པ་པོ་གང་གིས་འཇུག་པར་བྱེད་པ་དང། ཚུལ་ཇི་ལྟར་འཇུག་པར་བྱེད་པ་དང། དགོས་པ་ཅིའི་ཕྱིར་འཇུག་
པར་བྱེད་པ་རྣམས་ཀྱིས་སོ། །ཞེས་པའོ། །གཉིས་པ་རྒྱས་པར་བཤད་པ་ལ་བཞི། གང་ལ་འཇུག་བ་བཤད་པ། གང་གིས་འཇུག་པ་བཤད་པ། ཇི་ལྟར་འཇུག་པ་བཤད་པ། ཅི་ཕྱིར་འཇུག་པ་བཤད་པའོ། །དང་པོ་ནི། གང་ལ་ཡི་གེ་ཐམས་ཅད་ལ། །ཞེས་པ་སྟེ། རྗེས་འཇུག་གི་ཡི་གེ་
བཅུ་པོ་དེ་དག་འཇུག་ཡུལ་གྱི་ཡི་གེ་གང་ལ་འཇུག་ན་ཀ་ནས་ཡའི་བར་གྱི་མིང་གཞིའི་ཡི་གེ་ཐམས་ཅད་ལ་བྱེ་བྲག་མེད་པར་འྗུགོ། འོ་ན་རྗེས་འཇུག་གི་འཇུག་ཡུལ་ཡིན་ན། འདིར་བསྟན་མིང་གཞིའི་ཡི་གེ་ཡིན་པས་ཁྱབ་བམ་ཞེ་ན། མ་ཁྱབ་སྟེ། ཆོས་རྗེས་པཎ་གྱིས། མཁས་པའི་
ཁ་རྒྱན་དུ། དས་དག་ནི་ཡང་འཇུག་པ་དག་གོ། ད་ནི་ན་ར་ལ་རྣམས་ཀྱིའོ། །ས་ནི་ག་ང་བ་མ་རྣམས་ཀྱིའོ། །ཞེས་གསུངས་པའི་ཕྱིར་རོ། གཉིས་པ་གང་གིས་འཇུག་པ་བཤད་པ་ནི། གང་གིས་བཅུ་པོ་དེ་དག་གིས། །ཞེས་པ་སྟེ། ཡི་གེ་ཐམས་ཅད་ཀྱི་རྗེསུ་འཇུག་པ་པོ་ཡི་གེ་གང་དང་
གང་ཞིག་གིས་འཇུག་པར་བྱེད་ཙ་ན། སྔར་བཤད་པའི་རྗེས་འཇུག་གི་ཡི་གེ་བཅུ་པོ་དེ་དག་གིས་འཇུག་གོ་ཞེས་སོ། །གསུམ་པ་ཇི་ལྟར་འཇུག་པ་བཤད་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། ཇི་ལྟར་རྣམ་པ་གཉིས་ཡིན་ཏེ། །སྒྲ་ཡི་འཇུག་

[018B] །ཞེས་པ་སྟེ། རྗེས་འཇུག་རྣམས་ཚུལ་ཇི་ལྟར་འཇུག་པའང་རྣམ་པ་གཉིས་ཀྱི་སྒོ་ནས་ཤེས་པར་བྱ་སྟེ། རྗེས་འཇུག་ཞུགས་ཚུལ་གྱི་སྒྲ་དྲག་ཞན་དུ་འགྱུར་བ་སྒྲའི་འཇུག་ཚུལ་དང། དེ་ལྟར་ཞུགས་པས་དོན་ཅི་ཞིག་སྟོན་པ་དོན་གྱི་འཇུག་ཚུལ་ལོ། ཞེས་སོ། གཉིས་པ་རྒྱས་
པར་བཤད་པ་ལ་གཉིས། སྒྲའི་འཇུག་ཚུལ་བཤད་པ་དང། དོན་གྱི་འཇུག་ཚུལ་བཤད་པའོ། །དང་པོ་ལ་གཉིས། དྲག་ཞན་སྤྱིར་འཇུག་ཚུལ་བཤད་པ་དང། ནང་གསེས་ཞིབ་ཏུ་འཇུག་ཚུལ་བཤད་པའོ། །དང་པོ་ནི། ཕོ་གསུམ་མོ་གཉིས་མ་ནིང་གསུམ། །དྲག་ཞན་བར་མ་གསུམ་དུ་
འཇུག། ཅེས་པ་སྟེ། རྗེས་འཇུག་གི་ཡི་གེ་བཅུ་ལས། ཕོ་སྐྱེས་བུ་རབ་འབྲིང་ཐ་གསུམ། མིང་གཞིའི་ཡི་གེ་གང་ལ་ཞུགས་ཀྱང་བརྗོད་པའི་སྒྲ་གདངས་དྲག་པར་དང། དེ་བཞིན་དུ་མོ་ཙམ་དང་ཤིན་ཏུ་མོ་གཉིས་ཞུགས་ན་ཞན་པར་དང། འགྱུར་བ་དང་མཚན་གཉིས་དང་མཚན་
མེད་མ་ནིང་གསུམ་ཞུགས་ན་བར་མ་སྟེ་རན་པར་འཇུག་པ་ཡིན་ནོ་ཞེས་སོ། །གཉིས་པ་ནང་གསེས་ཞིབ་ཏུ་འཇུག་ཚུལ་བཤད་པ་ནི། དྲག་པ་གསུམ་ཉིད་ནང་ཕྲད་དམ། །གལ་ཏེ་ཞན་པ་ནང་ཕྲད་ན། །དེ་ལའང་ནང་གི་ཆ་ཤས་ཀྱིས། །དེ་ཡང་དྲག་ཞན་གྙིསུ་དབྱེ། །མ་ནིང་གསུམ་
དུ་གང་གཏགས་པ། །དྲག་དང་ཕྲད་ན་དྲག་བར་འགྱུར། །ཞན་དང་ཕྲད་ན་ཞན་པར་འགྱུར། །གཉིས་ཀ་དག་དང་ཕྲད་གྱུར་ན། །ད་ནི་གཉིས་ཀ་ཅན་དུ་འགྱུར། གཉིས་ཀ་དག་དང་མ་ཕྲད་ན། །གང་དུ་ཡང་ནི་མི་འྒྱུརོ། །དེས་ན་འགྱུར་དང་མཚན་གཉིས་དང། །མཚན་མེད་དག་
དང་གསུམ་དུ་འདོད། །དེ་ནི་སྒྲ་ཡི་འཇུག་ཚུལོ། །ཞེས་པ་སྟེ། གོང་དུ་བཤད་པ་ལྟར་སྒྲ་གདངས་དྲག་པ་རྗེས་འཇུག་ཕོ་ཡིག་ལ་སྐྱེས་བུར་བ་འབྲིང་ཐ་གསུམ་ཉིད་དུ་དབྱེ་བ་ནི་རྗེས་འཇུག་ཕན་ཚུན་ནང་འཕྲད་མ་འཕྲད་ཀྱིས་ཡིན་ཏེ། དམ་ཞེས་པ་སྡུད་པའི་ཚིག་ཡིན་

[019A]༄༅། །པས་གང་སྡུད་ན་ནང་གི་ཆས་དྲག་ཞན་གྙིསུ་དབྱེ་བ་སྡུད་པས། དབྱེ་ཚུལ་ནི། སྐྱེས་བུ་རབ་འབྲིང་གཉིས་ལ་ནང་འཕྲད་ཡོད་པས་སྒྲ་དྲག་པའི་དྲག་པ་དང། སྐྱེས་བུ་ཐ་མ་ལ་ནང་འཕྲད་མེད་པས་སྒྲ་དྲུག་པའི་ཞན་ལ་གཉི་སུ་དབྱེ་ཞིང། དང་པོ་ལའང་སྐྱེས་བུ་
རབ་སྒྲ་ཤིན་ཏུ་དྲག་པ་དང། འབྲིང་དེ་ལས་ཅུང་ཟད་ཞན་པ་གཉི་སུ་དབྱེ་བས་ནང་གསེས་གསུམ་དུ་འགྱུར་ཏེ། དཔེར་ན། སྐྱོགས། སྐྱབས། སྐས། སྐད། བཀབ། ལྟ་བུའོ། །དེ་བཞིན་དུ་གལ་ཏེ་སྒྲ་གདངས་ཞན་པ་རྗེས་འཇུག་མོ་ཡིག་ལ་མོ་ཙམ་དང། ཤིན་ཏུ་མོ་གྙིསུ་
དབྱེ་བའང་རྗེས་འཇུག་ཕན་ཚུན་ནང་འཕྲད་ན་སྟེ་འཕྲད་མ་འཕྲད་ཀྱིས་ཡིན་པས། དེ་ལའང་ནང་གི་ཆ་ཤས་ཀྱིས་མོ་ཙམ་ལ་ནང་འཕྲད་ཡོད་པས་སྒྲ་ཞན་པའི་དྲག་པ་དང། ཤིན་ཏུ་མོ་ལ་ནང་འཕྲད་མེད་པས་སྒྲ་ཞན་པའི་ཞན་པ་གྙིསུ་དབྱེ་སྟེ། དཔེར་ན། བསྐངས་
བསྐུམས། སྐོང། སྐོམ། བཀའ། ལྟ་བུའོ། །སྒྲ་གདངས་བར་མ་རྗེས་འཇུག་མ་ནིང་ལ་འགྱུར་བ་དང། མཚན་གཉིས་དང། མཚན་མེད་གསུམ་དུ་གང་གཏོགས་པའི་དབྱེ་བ་བྱས་པ་ནི། མིང་གཞིར་འཇུག་ཚུལ་དང། རྗེས་འཇུག་ཕན་ཚུན་ནང་འཕྲད་མ་འཕྲད་གཉིས་ཀའི་སྒོ་
ནས་ཡིན་ཏེ། བྶྟནྡ། བྶྐོརྡ། སྩལྡ། རྐུན། བསྟར། བཙལ། ལྟ་བུ་མིང་གཞི་ཕོ་ཡིག་གི་མཐར་ཡང་འཇུག་ཡོད་མེད་གཉིས་ཀ་དང། ཕྱི་ནད། ཐརྡ། འྥྲུལྡ། ལྟ་བུ་མ་ནིང་གི་མཐར་ཡང་འཇུག་ཡོད་པ་གཉིས་ནི། སྒྲ་གདངས་དྲག་པ་དང་འཕྲད་པའི་དབང་གིས་
དྲག་པར་འགྱུར་བ་དང། འགྲན། འགོར། འགུལ། ལྟ་བུ་མོ་ཡིག་གི་མཐར་ཡང་འཇུག་མེད་པ་ནི། སྒྲ་གདངས་ཞན་པ་དང་འཕྲད་པའི་དབང་གིས་ཞན་པར་འགྱུར་བ་སྟེ། དེས་ན་དེ་གཉིས་ནི་འགྱུར་བ་མ་ནིང་དང། འྫིནྡ། འྦྱོརྡ། བྶལྡ། ལྟ་བུ་མོ་ཡིག་གི་མཐར་

[019B] མཐུན། འཐོར། འཁྲུལ། ལྟ་བུ་མ་ནིང་གི་མཐར་ཡང་འཇུག་མེད་པ་ནི། སྒྲ་གདངས་དྲག་ཞན་གཉིས་ཀ་དང་མ་འཕྲད་པའི་དབང་
གིས་དྲག་ཞེན་གང་དུའང་མི་འགྱུར་བར་སྒྲ་གདངས་མཉམ་པར་གནས་པས་མཚན་མེད་མ་ནིང་སྟེ་དབྱེ་བ་གསུམ་དུ་འདོད་དེ། དེ་དག་ནི་སྒྲ་གདངས་དྲག་གཞན་བར་མ་གསུམ་དུ་འཇུག་ཚུལ་གྱི་དབྱེ་བ་ཡིན་ནོ་ཞེས་སོ། གཉིས་པ་དོན་གྱི་འཇུག་ཚུལ་བཤད་པ་ལ་གཉིས་
མདོར་བསྟན་པ་དང། རྒྱས་པར་བཤད་པའོ། །དང་པོ་ནི། དོན་ནི་རྣམ་པ་གཉིས་ཡིན་ཏེ། །སྔ་མ་གང་ལྟར་འགྱུར་བ་དང། །ཕྱི་མ་གང་ལྟར་འགྱུར་བའོ། །ཞེས་པ་སྟེ། རྗེས་འཇུག་རྣམས་དོན་གང་དང་གང་ལ་འཇུག་པར་འགྱུར་བའི་ཚུལ་ནི་རྣམ་པ་གཉིས་ཡིན་ཏེ། སྔ་མ་རྗེས་
འཇུག་ཉིད་གང་ལ་ཞུགས་ཤིང་གནས་པའི་མིང་དེའི་དོན་གང་ལྟར་ཏེ། ཇི་ལྟ་བུ་ཞིག་ཏུ་འགྱུར་བ་དང། ཕྱི་མ་རྗེས་འཇུག་གམ་མཐའ་དེས་མིང་མཐའ་ལ་སོགས་པ་འདྲེན་ཚུལ་གྱིས་དོན་གང་ལྟར་འགྱུར་བའོ་ཞེས་སོ། །གཉིས་པ་རྒྱས་པར་བཤད་པ་ལ་གཉིས། སྔ་མ་གང་ལྟར་
འགྱུར་བ་བཤད་པ་དང། ཕྱི་མ་གང་ལྟར་འགྱུར་བ་བཤད་པའོ། །དང་པོ་ནི། སྔ་མ་སྔོན་འཇུག་ལྔ་བཞིན་སྦྱར། །ཞེས་པ་སྟེ། རྗེས་འཇུག་རྣམས་གང་ལ་ཞུགས་པའི་མིང་དེ་ཉིད་མིང་མཐའ་སོགས་ལ་ལྟོས་ནས་སྔ་མར་གྲུབ་པས། དེས་བདག་གཞན་སོགས་དོན་ཅི་ཞིག་སྟོན་པ་
ནི་མིང་དེའི་སྔོན་དུ་གནས་པ་སྔོན་འཇུག་ལྔ་ལས་གང་ཞིག་ཡིན་པ་དེའི་ནུས་པ་དང་ཇི་ལྟ་བ་བཞིན་དུ་སྦྱར་ནས་བདག་གཞན་དང་དུས་གསུམ་སོགས་གང་ཡིན་རྟོགས་དགོས་ཏེ། དཔེར་ན། འཇོག་བྱེད། བརྡེག་བྱ། བཀག་གོ། འགག་པར་འགྱུར། དགག་བཞིན་པ་

[020A]༄༅། །བདག། བསྟོད་ཅིག། ལྟ་བུའོ། །འོན་ཏེ་སྔོན་འཇུག་མེད་ཀྱང། རྡེག་བྱེད། སྒྲུག་བྱ། ཕོག་གོ། སྒུག་པར་འགྱུར། རྡེག་བཞིན་པ། རྟག་པ། ཤོག་ཅིག། ལྟ་བུ་རྗེས་འཇུག་རྣམས་བདག་གཞན་དང་དུས་གསུམ་ལ་འཇུག་པ་ལྟ་བུར་སྣང་མོད་ཀྱི། ཞུགས། །གས་སོ། །ཕྱི་ནད་ཏོ༑ ལྟ་བུ་
སའི་འཇུག་ཡང་འཇུག་གཉིས་ཀ་དང་དའི་ཡང་འཇུག་ཙམ་ཁོ་ནས་འདས་པ་རང་དབང་དུ་སྒྲུབ་པ་དང། འ་མཐའ་འདས་པ་ལ་གཏན་ནས་མི་འཇུག་པའི་ཁྱད་པར་ཙམ་ལས་གཞན་མ་ཚིག་གྲོགས་ཀྱས་བསྒྱུར་བའི་ནུས་པས་མ་གཏོགས་རྗེས་འཇུག་གིས་རང་དབང་དུ་བདག་གཞན་དང་
དུས་གསུམ་ལ་འཇུག་པ་ནི་མེད་དོ། །གཉིས་པ་ཕྱི་མ་གང་ལྟར་འགྱུར་བ་བཤད་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། ཕྱི་མ་དག་གི་འདྲེན་ཚུལ་ནི། །ཞེས་པ་སྟེ། ཕྱི་མ་མིང་མཐའ་དང་རྣམ་དབྱེ་སོགས་ཀྱི་ཐོབ་ཐང་གི་དོན་ཇི་ལྟར་འཇུག་པར་འགྱུར་
བའི་ཚུལ་ནི། སྔ་མའི་རྗེས་འཇུག་དང། ཕྱི་མའི་བརྗོད་བྱ་དག་ལ་ཅི་རིགས་པར་ལྟོས་པའི་སྒོ་ནས་འདྲེན་པའི་ཕྱིར་དེའི་ཚུལ་སྨོས་པ་ནི། ཞེས་སོ། །གཉིས་པ་རྒྱས་པར་བཤད་པ་ལ་གཉིས། མིང་མཐའ་འདྲེན་ཚུལ་བཤད་པ་དང། རྣམ་དབྱེ་སོགས་འདྲེན་ཚུལ་བཤད་པའོ། །དང་པོ་
ནི། ཕོ་ཡིས་ཕོ་ཡི་མིང་མཐའ་དྲང། །མོ་ཡིས་མོ་ཡི་མིང་མཐའ་དྲང། །མ་ནིང་གིས་ནི་མ་ནིང་ངོ། །ཞེས་པ་སྟེ། དེ་ཡང། ཅིག་ཅར། ཐད་ཀ། སྒྲུབ་པ། གཉིས་ཀ། མྑྱེནྡ་པ། འྦྱོརྡ་པ། བྶྐལྡ་པ། ཐུགས་ཀ། བསྒྲུབས་པ། དགོངས་པ། གོམས་པ། ལྟ་བུ། མིང་
སྔ་མའི་མཐའི་རྗེས་འཇུག་ཕོ་ཡིག་གིས་མིང་དེ་ཉིད་ཀྱི་ཆ་ཤས་ཡིན་པས་མཐར་སྦྱོར་དགོས་པའི་མིང་མཐའ་གཞན་གྱི་མིང་གཞིའི་ཕོ་ཡིག་དྲང་བར་བྱ་ཞིང། དེ་བཞིན་དུ། གསིང་མ། ཐམ་ག། དགའ་བ། ལྟ་བུ་མོ་ཡིག་གིས་མིང་གཞིའི་མོའི་མིང་མཐའ་དྲང་བ་

[020B] དགུན་ཁ། དབྱར་ཁ། གསལ་ཁ། ལྟ་བུ་མ་ནིང་གིས་མིང་གཞིའི་མ་ནིང་གི་མིང་མཐའ་དྲང་བར་བྱའོ་ཞེས་སོ། །དེ་ཡང་མིང་མཐའ་རྟགས་མཚུངས་ཁོ་ན་འདྲེན་པ་ལྟ་བུར་གསུངས་པ་ནི། གཙོ་ཆེ་བ་ཙམ་ལ་དགོངས་པ་ཡིན་པས་དེ་ཁོ་ནར་མ་ངེས་ཏེ། སྟག་མ། ཚད་མ་
ཚབ་མ། ལྷས་མ། ལྟ་བུ་ཕོས་མོ་དང། རྐང་པ། དམ་པ། མངའ་པ། ལྟ་བུ་མོས་ཕོ་དང། སྟོན་མོ། བསྟར་བ། རྒྱལ་བ། ལྟ་བུ་མ་ནིང་གིས་མོ་དྲངས་པ་ཡང་མང་དུ་འབྱུང་ཞིང། དེ་ཉིད་རྟགས་མ་མཐུན་ཀྱང་བརྗོད་བདེ་གཙོ་བོར་བྱས་ནས་སྒྲ་མཐུན་དྲངས་པ་ཡིན་པས་སུམ་
རྟགས་གཉིས་ཀའི་དངོས་བསྟན་གྱི་དགོངས་པར་གནས་སོ། །གཞན་ཡང་སྔར་ན་ར་ལ་གསུམ་ཡང་འཇུག་ཅན་མ་ནིང་དང། ང་མ་ཡང་འཇུག་ཅན་མོར་བཞག་པ་ནི། འཇུག་ཡང་འཇུག་བསྡེབས་པའི་སྒྲ་གདངས་ཀྱི་ནུས་པ་འཆད་པའི་
སྐབས་དང། འདིར་དེ་རྣམས་ཕོ་རྟགས་སུ་བཞག་པ་ནི། ཡང་འཇུག་གི་རྟགས་ཀྱིས་མིང་མཐའ་འདྲེན་པ་སྐབས་དོན་ཡིན་པས་མི་འགལ་ལ། །གཞན་ཡང་དྐོནྡ་ཅོག་རིནྡ་ཅན། ལྷནྡ་ཅིག། ལནྡ་ཅིག། ཐབས་ཅིག་ ཆབས་
ཅིག་སྟོང་ཀོར། ཀླད་ཀོར། པད་ཀོར། ཡུངས་ཀར། རྒྱ་གར། ལྟ་བུ་བརྡ་རྙིང་ལ་རྟགས་མཚུངས་འདྲེན་པ་ཤིན་ཏུ་མང་ཡང་ཕལ་ཆེར་སྐད་གསར་བཅད་ཀྱི་ཞུས་དག་མངྦས་ནུབ་པར་མངོན་ནོ། །གཉིས་པ་རྣམ་དབྱེ་སོགས་
འདྲེན་ཚུལ་བཤད་པ་ལ་གཉིས། སྤྱིར་འདྲེན་ཚུལ་བཤད་པ་དང། ནང་གསེས་འཇུག་ཚུལ་བཤད་པའོ། །དང་པོ་ནི། མིང་མཐའ་དེ་དག་ཉིད་ཀྱིས་ནི། །དེ་ཉིད་རང་གི་སྒྲ་མཐུན་པའི། །ཆོས་དངོས་ལས་དང་བྱེད་པ་དང། །སྦྱིན་དང་འབྱུང་

[021A]༄༅། །ཁུངས་འབྲལ་པ་དང། །གནས་དང་བོད་པའི་སྒྲ་ཡང་དྲང། །གཞན་ཡང་སླར་བསྡུ་ལྷག་བཅས་དང། །འབྱེད་སྡུད་བསྣན་དང་བདག་པོ་དང། །དགག་སྒྲུབ་རྒྱན་དང་དུས་ལའང་འཇུག་དེ་དག་སྔ་ཤུགས་འདྲེན་པས་འབྱུང་
ཞེས་པ་སྟེ། བཤད་མ་ཐག་པའི་མིང་སྔ་ཕྱི་དེ་དག་ཉིད་ཀྱིས། མིང་མཐའ་དེ་དག་ཉིད་རང་གི་རྟགས་མཚུངས་པའམ་བརྗོད་པ་བདེ་བས་སྒྲ་མཐུན་པར་གྱུར་བའི་རྣམ་དབྱེ་དང་པོ་ཆོས་དངོས་ཏེ་ངོ་བོ་ཙམ་བརྗོད་པ་དང། གཉིས་པ་ལས་སུ་བྱ་བ་དང། གསུམ་བ་བྱེད་
པ་པོའམ་བྱེད་པ་ཙམ་དང། བཞི་པ་སྦྱིན་པའི་ཡུལ་གྱིས་མཚོན་ནས་ཆེད་དུ་བྱ་བ་དང། ལྔ་པ་འབྱུང་ཁུངས་དང། དྲུག་པ་འབྲེལ་པ་དང། བདུན་པ་གནས་གཞི་དང། བརྒྱད་པ་བོད་པའི་སྒྲ་རྣམས་ཀྱང་དྲང་བར་བྱ་ཞིང། དེ་བཞིན་དུ་གཞན་ཡང་རྣམ་དབྱེའི་ཡན་
ལག་ཏུ་གྱུར་པའམ། མ་གྱུར་པའི་ཚིག་ཕྲད་སླར་བསྡུ་དང། ལྷག་བཅས་དང། འབྱེད་སྡུད་དང། བསྣན་པ་དང། བདག་པོ་དང། དགག་པ་དང། སྒྲུབ་པ་དང། ཚིག་རྒྱན་དང། དུས་ཏེ་ཚེ་སྐབས་ལ་འཇུག་པའི་སྒྲ་ལ་སོགས་པ་དེ་དག་རྣམས་ཀྱང་སྔ་མ་མིང་མཐའི་
ཤུགས་ཀྱིས་འདྲེན་པར་བྱེད་པ་ན་སྦྱོར་ཚུལ་ལེགས་པར་འབྱུང་བ་ཡིན་ནོ་ཞེས་པ་སྟེ། དེ་དག་ལས་དྲུག་པ་འདྲེན་ཚུལ་སུམ་ཅུ་པར་ཡང་འབྱུང་ལ། གཞན་ཡང་ཨི་ལྡན་དང། ལ་དོན་དང། སླར་བསྡུ་དང། ལྷག་བཅས་དང། འབྱེད་སྡུད་དང། བདག་པོ་དང་
ཚིག་རྒྱན་དང། ཅིང་སོགས་ཀྱི་ཚིག་ཕྲད་རྣམས་མིང་སྔ་མའི་རྗེས་འཇུག་གི་ཤུགས་ཀྱིས་སྒྲ་རྟགས་གང་རུང་མཐུན་པ་ཇི་ལྟར་འདྲེན་ཚུལ་གྱི་སྡོམ་ཚིག་མདོར་བསྡུས་ཤིག་ཁོ་བོས་རང་ལོ་ཉེར་གསུམ་གྱི་ཚེ་བཀོད་ཟིན་པས་དེར་ཤེས་པར་བྱའོ། །གཉིས་པ་ནང་

[021B] མདོར་བསྟན་པ་དང། རྒྱས་པར་བཤད་པའོ། །དང་པོ་ནི། དེ་དག་ནང་གསེས་གང་འཇུག་པ། །མཐར་སྦྱར་འོག་མའི་མིང་དོན་ལས། །ཞེས་པ་སྟེ། རྣམ་དབྱེ་དང་ཚིག་ཕྲད་དེ་དག་གི་ནང་གསེས་གང་དང་གང་ཞིག་འཇུག་བ་ན་
གཙོ་བོར་རྣམ་དབྱེའི་ཕྲད་དང་བཅས་བའི་མིང་ཚིག་དེའི་མཐར་སྦྱར་རྒྱུའི་མིང་དོན་འོག་མ་ལས་ཤེས་པར་བྱའོ། །ཞེས་སོ། །གཉིས་པ་རྒྱས་པར་བཤད་པ་ལ་གཉིས། རྣམ་དབྱེའི་ནང་གསེས་གང་ཞིག་འཇུག་པ་བཤད་པ་དང། ཕྲད་ཀྱི་ནང་གསེས་གང་ཞིག་འཇུག་པ་
བཤད་པའོ། །དང་པོ་ནི། སྤྱི་འཇུག་ཡོད་དམ་བྱེད་པ་ཡོད། །དེ་བཞིན་ཆེད་བྱེད་རྟེན་བྱེད་དང། །ལས་བྱ་བླང་བྱ་བསྒྲུབ་པར་བྱ། །སྔོན་དུ་འོས་པ་གནས་པའམ། །ཞེས་པ་སྟེ། དེ་ལ་རྣམ་དབྱེའི་ནང་གསེས་གང་དང་གང་ཞིག་འཇུག་པ་ནི། མིང་བདུད་རྩེ་ལྟ་བུའི་རྗེས་སུ་
གང་ཞིག་ལྟ་བུ་སྤྱི་ལ་འཇུག་པའི་སྒྲ་སོགས་ཡོད་ན་མིང་སྔ་མ་ལ་རྣམ་དབྱེ་དང་པོ་འཇུག་པ་ཡིན་ཀྱང་བོད་སྐད་ལ་དང་པོ་མཚོན་བྱེད་ཀྱི་སྒྲ་མེད་པ་ཤས་ཆེ་བས་བདུད་རྩི་གང་ཞིག་ལྟ་བུའམ། སྦྱོར་ན་བདུད་རྩི་ཉིད་གང་ཞིག་ལྟ་བུ་དང། ཡང་མིང་དེའི་མཐར་འཚོ་བར་
བྱེད་ལྟ་བུ་བྱེད་པའི་སྒྲ་སོགས་ཡོད་ན་རྣམ་དབྱེ་གསུམ་པ་འཇུག་པས་བདུད་རྩིས་འཚོ་བར་བྱེད་ལྟ་བུ་དང། དེ་བཞིན་དུ་སྦྱར་ཏེ། མོས་པ་ལྟ་བུ་ཆེད་དུ་བྱེད་པའི་སྒྲ་ཡོད་ན་རྣམ་དབྱེ་བཞི་པ་འཇུག་པས་བདུད་རྩི་ལ་མོས་པ་ལྟ་བུ་དང། ཡང་རྟེན་ལྟ་བུ་རྟེན་བྱེད་ཀྱི་
སྒྲ་སོགས་ཡོད་ན་རྣམ་དབྱེ་བདུན་པ་འཇུག་པས་བདུད་རྩི་ལ་བརྟེན་ལྟ་བུ་དང། ཡང་བསྒྱུར་ལྟ་བུ་ལས་སུ་བྱ་བའི་སྒྲ་ཡོད་ན་རྣམ་དབྱེ་གཉིས་པར་འཇུག་པས་བདུད་རྩིར་བསྒྱུར་ལྟ་བུ་དང། ཡང་བླང་བར་བྱ། ལྟ་བུ་བླང་བྱའི་སྒྲ་སོགས་ཡོད་ན་རྣམ་དབྱེ་ལྔ་པ་འཇུག་

[022A]༄༅། །པས་བདུད་རྩི་ལས་བླང་བར་བྱ་ལྟ་བུ་དང། ཡང་རྒྱ་མཚོ་ལྟ་བུ་བསྒྲུབ་པར་བྱཔའི་སྒྲ་ཡོད་ན་རྣམ་དབྱེ་དྲུག་པ་འཇུག་པས་བདུད་རྩིའི་རྒྱ་མཚོ་ལྟ་བུ་དང། ཡང་སྔོན་དུ་མིང་བདུད་རྩི་མ་ལྟ་བུ་ཡོད་ལ་དེ་ལའང་བདག་ལ་འཆི་མེད་སྩོལ་ལྟ་བུ་
འབོད་པར་འོས་པའི་དོན་ཡོད་ན་རྣམ་དབྱེ་དང་པོ་འཇུག་ཅིང་བོད་པ་གསལ་བྱེད་ཀྱི་སྒྲའང་སྦྱར་དགོས་པས། བདུད་རྩི་མ་ཀྱེ་བདག་ལ་འཆི་མེད་སྩོལ། ལྟ་བུར་འགྱུར་བ་སོགས་ཤེས་པར་བྱ་སྟེ། འམ་ནི་སྡུད་པའི་ཚིག་ཕྲད་དོ། །གཞན་ཡང་མིང་མཐའ་ཙམ་གྱིས་
རྣམ་དབྱེ་འདྲེན་པ་དང། མིང་མཐས་མིང་མཐའ་གཞན་དྲངས། དེས་རྣམ་དབྱེ་འདྲེན་པའང་ཡོད་དོ། །གཞན་ཡང། ངེས་གཟུང་གི་སྒྲ་སོགས་ཡོད་ན་སྔ་མར་དང་པོ་དང། བསྒྲུབ་བྱའི་སྒྲ་སོགས་ཡོད་ན་སྔ་མར་གསུམ་པ་དང། མིང་མཐའ་དེ་ལས་བྱུང་བའི་
སྒྲའམ། དགར་བྱའི་སྒྲའམ། བསྒྲུབ་བྱའི་སྒྲ་སོགས་ཡོད་ན་སྔ་མར་ལྔ་པ་དང། རྟེན་བྱེད་ལྟར་སྣང་གི་བྱ་ཚིག་སོགས་ཡོད་ན། སྔ་མར་བདུན་པ་འཇུག་པའང་ཡོད་དེ། དཔེར་ན། བདུད་རྩི་དེ། བརྗིད་པས་ཉི་མ་དང་མཚུངས། ས་ལས་རྩྭ་སྐྱེས། མི་ལས་
ལྷ་བཟང། མི་རྟག་པ་ལས་དངོས་པོར་གྲུབ། མཚོན་ཁར་བསད་ཅེས་པ་ལྟ་བུའོ། །གཉིས་པ་ཕྲད་ཀྱི་ནང་གསེས་གང་ཞིག་འཇུག་པ་བཤད་པ་ནི། གཞན་ཡང་ཚིག་དོན་འོག་མ་ལས། །བསྡུ་རྒྱུ་ཡོད་དམ་མེད་པ་དང། །གོང་མ་ལས་ཀྱང་དེ་བཞིན་ཏེ། །རྣམ་
གྲངས་དག་ཀྱང་བཀོད་པ་ལས། །བསྐྱར་བ་ཡོད་དམ་མེད་པ་དང། །ཕོ་སྒྲ་དག་ནི་མོ་སྒྲ་དག་མིང་གི་མཐའ་ན་ཡོད་མེད་དང། །རྒྱན་དུ་གྱུར་པ་རྣམས་ལ་ཡང། །དོན་ལ་བསྙེགས་པ་ཡོད་མེད་དང། །བསྟན་བྱ་ལྷག་མ་ཡོད་མེད་དང། །ཚིག་དོན་རྫོགས་དང་

[022B] །དེ་དག་ནང་གསེས་རྣམ་པར་དབྱེ། །ཞེས་པ་སྟེ། གཞན་ཡང་མིང་མཐའ་ཚིག་ཕྲད་ཀྱི་ནང་གསེས་གང་ཞིག་འདྲེན་བར་འགྱུར་བ་ནི། བརྗོད་འདོད་ཅན་གྱིས་གྲུབ་པ་རེ་གཉིས་ཡོད་པ་མ་གཏོགས་ཕལ་ཆེར་མིང་དེའི་མཐའ་སྦྱར་རྒྱུའི་ཚིག་
དོན་འོག་མ་ལས་ཤེས་དགོས་ཏེ། ཚིག་དོན་འོག་མ་གོང་མ་དང་མཚུངས་བ་ལས། གོང་མ་བསྡུ་རྒྱུ་ཡོད་ན། མིང་སྔ་མ་སྔ་མའི་མཐར་སྡུད་པའི་ཚིག་ཕྲད་སྦྱར་དགོས་ཏེ། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་ཡི་རང་སྟེ། ལྟ་བུ་དང་
དེ་བཞིན་དུ་ཚིག་དོན་གོང་འོག་མཚུངས་པ་ལས་འོག་མ་བསྡུ་རྒྱུ་ཡོད་ན་འོག་མ་སྡུད་པའི་ཚིག་ཕྲད་སྦྱར་དགོས་ཏེ། ལྷས་ཀྱང་བཏུང་ན་མིས་ལྟ་ཅི་སྨོས། ལྟ་བུ་དང། མཇུག་ཏུ་བྱ་ཚིག་ལྟ་བུར་ལྷན་ཅིག་ཏུ་སྦྲེལ་བའི་ཕྱིར། ཚིག་དོན་སྔ་མ་རྣམས་ལ་ཕྱི་མ་བསྣན་དགོས་
ནའང། སྡུད་པའི་བྱེ་བྲག་བསྣན་པའི་ཕྲད་སྦྱར་དགོས་ཏེ། གསེར་དངུལ་ཟངས་ལྕགས་གཤའ་ཚའང་སྦྱར། ལྟ་བུ་དང། ཕྱི་མར་མིང་ཚིག་གི་རྣམ་གྲངས་གཅིག་ག་མ་གཉིས་སམ་མང་པོ་བཀོད་པ་ལས། དེ་དག་ཀྱང་གལ་ཏེ་དོན་བསྐྱར་བ་ཡོད་ན། སྔ་མ་སྔ་མར་
རྣམ་གྲངས་ཀྱི་འབྱེད་པའི་ཕྲད་སྦྱར་དགོས་ཏེ། འཆི་མེད་དམ། རྣམ་སད་དམ། མིག་མི་འཛུམ་ནི་ལྷའོ། །ལྟ་བུ་དང། ཚིག་དོན་གཉིས་ཀ་བསྐྱར་བ་ཡོད་ན་རྣམ་གྲངས་ཀྱི་སྡུད་པའི་ཕྲད་དགོས་ཏེ། གཏུབ་ཅིང་གཏུབ་ཅིང་དྲག་ཏུ་གསོལ་བར་བྱེད། ལྟ་བུ་དང་
མིང་གི་མཐར་པ་ལྟ་བུའི་ཕོ་སྒྲ་གསར་དུ་སྦྱར་ཡོད་ན་མིང་མཐའ་དེ་ཉིད་བདག་པོའི་སྒྲར་འགྱུར་བ། རྟ་པ། སྒྲུབ་བ་པོ། ལྟ་བུ་དང། མིང་གི་མཐར་མེད། མིན་ལྟ་བུའི་མོ་སྒྲར་གཏོགས་པ་གསར་དུ་སྦྱར་ཡོད་ན། མིང་མཐའ་དེ་ཉིད་དགག་པའི་སྒྲར་འགྱུར་བ། འཆི་མེད་

[023A]༄༅། །ལྷ་མིན། ལྟ་བུ་དང། གསར་དུ་སྦྱར་བ་མ་ཡིན་པར་དང་པོ་ནས་མིང་གི་ཆ་ཤས་སུ་ཡོད་ན་ཕོ་མོའི་སྒྲ་དེ་བདག་སྒྲ་དང་དགག་སྒར་མི་འགྱུར་བར། ངོ་བོ་གང་ཡིན་པ་དེ་ཉིད་དུ་སྒྲུབ་པའི་སྒྲར་འགྱུར་བ། དམ་པ། བླ་མ། ལྟ་བུ་དང། ཚིག་དོན་
སྔ་མ་དང་ཆོས་མཐུན་པའི་ཕྱི་ཚིག་གཞི་གཅིག་ཏུ་བསྡུ་རྒྱུ་ཡོད་ན། སྔ་མ་ལ་མཐུན་པའི་རྒྱན་དུ་གྱུར་པའི་ཚིག་ཕྲད་སྦྱར་དགོས་ཏེ། མཛེས་ཀྱང་མཛེས་ལ་འོད་ཀྱང་འཚེར། ལྟ་བུ་དང། སྔ་ཕྱི་ཆོས་མི་མཐུན་པ་གཞི་གཅིག་ཏུ་བསྡུ་ན། སྔ་མར་མི་མཐུན་པའི་རྒྱན་
འཇུག་སྟེ། ཁྲོ་བ་སྤངས་ཀྱང་དགྲ་འཇོམས་པ། །ལྟ་བུ་སྟེ། རྒྱན་དུ་གྱུར་པའི་ཚིག་ཕྲད་དེ་དག་ཀྱང་ངེས་པར་དོན་ལ་བསྙེགས་པ་ཡོད་ན་མི་སྦྱར་དུ་མི་རུང་ཞིང། ཚིག་མཛེས་བྱེད་ཙམ་ཡིན་ནམ་སྦྱར་ཀྱང་རུང་བ་དང། ཚིག་དོན་སྔ་མའི་དེ་མ་ཐག་ཏུ་བསྟན་བྱ་
ལྷག་མ་ཡོད་ན་སྔ་མ་ལ་ལྷག་བཅས་ཀྱི་ཕྲད་སྦྱར་དགོས་ཏེ། རྒྱས་བཏབ་སྟེ་བཞག་ལྟ་བུ་དང། ཚིག་དོན་སྔ་མའི་དེ་མ་ཐག་ཏུ་བསྟན་བྱ་ལྷག་མ་མེད་པར་རྫོགས་ན་སླར་བསྡུའི་ཕྲད་སྦྱར་དགོས་ཏེ་རྫོགས་སོ། ལྟ་བུ་རྣམ་དབྱེ་དང་ཚིག་ཕྲད་དེ་དག་གི་ནང་གསེས་གང་
དང་གང་ཞིག་འཇུག་ཅིང་དོན་ཅི་འདྲ་ཞིག་སྟོན་པ་རྣམ་པར་དབྱེ་བར་བྱའོ་ཞེས་སོ། །དེ་ཡང་རྣམ་དབྱེ་ནི་ལེགས་སྦྱར་གྱི་སྐད་ལ། མིང་གི་མཐར་སྦྱར་བས་ཚིག་ཏུ་འགྲུབ་པར་བྱེད་པའི་རྐྱེན་སི་སོགས་ཉེར་གཅིག་སྟེ། བོད་སྐད་ལའང་ལེགས་སྦྱར་དང་བསྟུན་ནས་སྔར་
གྱི་རྣམ་དབྱེ་བདུན་པོ་དེ་རྣམས་གཅིག་ཚིག་ཉིད་དང། གཉིས་ཚིག་དག་དང། མང་ཚིག་རྣམས་ཀྱི་དབྱེ་བས་ཉེར་གཅིག་ཏུ་འགྱུར་ཞིང། འདི་རྣམས་ཀྱི་ཁྱད་པར་ཕྲ་མོ་རྣམས་ཤིན་ཏུ་འབྱེད་དཀའ་བར་སྣང་ཡང་ཡི་གེས་འཇིགས་པས་མ་སྤྲོས་སོ། །ཚིག་ཕྲད་

[023B] མིང་ཚིག་ལ་མ་སྦྱར་ན་རང་སྟོབས་ཀྱིས་དོན་མི་སྟོན་ཅིང། མིང་གི་ཐོག་མཐའ་དང་བར་དུ་སྦྱར་ན་བརྗོད་བདེ་བ་དང། མཚམས་སྦྱོར་བ་དང། དོན་གསལ་བ་ལ་ཕན་འདོགས་པ་ཞིག་སྟེ། འདི་དག་ཕལ་ཆེར་ལེགས་སྦྱར་གྱི་ནིབཱ་ཏ་སྟེ་ངེས་ཚིག་གམ་མི་ཟད་
པར་གྲགས་པ་དང་འདྲའོ། །དེ་ཡང་དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་ན་ཚིག་ཕྲད་ཡིན་པས་ཁྱབ་ཀྱང། ཚིག་ཕྲད་ཡིན་ན་དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་པས་མ་ཁྱབ་བོ། །བཞི་པ་ཅི་ཕྱིར་འཇུག་པ་བཤད་པ་ལ་གཉིས། རྗེས་འཇུག་གི་
དགོས་པ་དངོས་བཤད་པ་དང། ཞར་བྱུང་ཡི་གེའི་འཇུག་པ་སྤྱིའི་དགོས་པ་བཤད་པའོ། །དང་པོ་ནི། ཅི་ཕྱིར་འཇུག་པར་བྱེད་ཅེ་ན། །ཡི་གེའི་ཁོངས་ནས་མིང་དབྱུང་སྟེ། །མིང་གི་ཁོངས་ནས་ཚིག་ཕྱུང་ནས། །ཚིག་གིས་དོན་རྣམས་སྟོན་པར་བྱེད། །ཅེས་པ་སྟེ་
རྗེས་འཇུག་གི་ཡི་གེ་བཅུ་པོ་དེ་རྣམས། དགོས་པ་ཅིའི་ཕྱིར་དུ་འཇུག་པར་བྱེད་ཅེ་ན། སྔོན་འཇུག་དང་དབྱངས་ཡོད་མེད་གང་ཡང་རུང་བའི་མིང་གཞིའི་ཡི་གེ་གཅིག་གམ་གཉིས་སམ་དུ་མ་འདུས་པ་ཡིན་ཡང་རུང། རྗེས་འཇུག་གི་ཡི་གེ་གང་རུང་ཞིག་མ་
ཞུགས་ན། དོན་གྱི་ངོ་བོ་སྟོན་པའི་མིང་དུ་འགྲུབ་པ་མི་སྲིད་པས་ཡི་གེའི་ཁོངས་ནས་མིང་དབྱུང་བར་བྱ་བའི་ཕྱིར་དང། མིང་གཅིག་གམ་གཉིས་སམ་དུ་མ་སྦྲེལ་དུ་ཟིན་ཀྱང་མཚམས་སྦྱོར་བར་བྱེད་པའོ། །དོན་གསལ་བར་བྱེད་པའི་རྣམ་དབྱེ་དང་ཚིག་ཕྲད་སོགས་ཕལ་
ཆེར་རྗེས་འཇུག་ལས་འབྱུང་ཞིང་རྗེས་འཇུག་ལ་ལྟོས་པས་དེ་རྣམ་སམ་ཞུགས་ན། དོན་གྱི་ཁྱད་པར་སྟོན་པའི་ཚིག་ཏུ་འགྲུབ་པ་མི་སྲིད་པས་མིང་གི་ཁོངས་ནས་ཚིག་དབྱུང་བའི་ཕྱིར་འཇུག་སྟེ། དེ་ལྟ་བུའི་ཚིག་གིས་འཇིག་རྟེན་དུ་དོན་རྣམས་བརྗོད་པར་བྱེད་

[024A]༄༅། །པའི་ཕྱིར་དོན་མཚོན་པའི་བརྗོད་པ་ཇི་སྙེད་པའང་རྗེས་འཇུག་གི་ཡི་གེ་རྣམས་འཇུག་པའི་དགོས་པར་གྲུབ་པོ་ཞེས་པ་སྟེ། འདིར་ཡི་གེ་དང་མིང་དང་ཚིག་དང་བརྗོད་པ་རྣམས་ཀྱི་ཁྱད་པར་བོད་སྐད་ཀྱི་དབང་དུ་བྱས་ནས་དྦྱེབར་བྱའོ། །
གཉིས་པ་ཞར་བྱུང་ཡི་གེའི་འཇུག་པ་སྤྱིའི་དགོས་པ་བཤད་པ་ལ་གཉིས། ཡི་གེའི་འཇུག་པ་རྣམས་ཀྱི་རང་བཞིན་གྱི་དགོས་པ་བཤད་པ་དང། ཡི་གེའི་འཇུག་བསྟོན་པའི་བསྟན་བཅོས་འདི་ཉིད་བརྩམས་པའི་དགོས་པ་བཤད་པའོ། །དང་པོ་ལ་གཉིས། དགོས་
པ་ལྡོག་ཕྱོགས་ནས་བསྟན་པ་དང། ཉིད་དགོས་ལྡོག་ཕྱོགས་ནས་བསྟན་པའོ། །དང་པོ་ནི། མོ་ཡི་ཡི་གེ་མེད་པ་ན། །ཕོ་ཡིག་བརྗོད་པ་མེད་པར་འགྱུར། །ཕོ་ཡིག་དེ་དག་རྣམས་ལ་ཡང། །འཇུག་པར་བཅས་པ་མེད་ན་ནི། །མིང་དང་ཚིག་ཀྱང་གསལ་མི་
ནུས༑ ༑མིང་ཚིག་གསལ་བ་མེད་ན་ནི། །དོན་རྣམས་བརྗོད་པར་མི་འགྱུར་རོ། །ཞེས་པ་སྟེ། མོ་ཡི་ཡི་གེ་གི་གུ་སོགས་ཨའ་ལི་བཞི་པོ་མེད་ན། ཕོ་ཡིག་ཀའ་ལི་རྣམས་ཁོ་ནས་བརྗོད་པ་མེད་པར་འགྱུར་ཏེ། ཨའ་ལི་རྣམས་ལ་ལྟོས་པའི་བརྗོད་པ་དེ་སྙེད་མི་ཚང་བར་
འགྱུར་བའི་ཕྱིར་དང། ཕོ་ཡིག་ཀཱ་ལི་དེ་དག་རྣམས་ལའང་ཨའ་ལི་དང་ལྡན་མིན་ཇི་ལྟར་ཡང་འཇུག་པར་བཅས་པ་སྟེ། འཇུག་པའི་ཡི་གེ་བཅུ་མེད་པར་གྱུར་ན་ནི། དོན་གྱི་ངོ་བོ་སྟོན་པའི་མིང་དང། ཁྱད་པར་སྟོན་པའི་ཚིག་ཀྱང་གསལ་བར་མི་ནུས་པར་གོང་དུ་བཤད་
ཟིན་པའི་ཕྱིར་དང། མིང་དང་ཚིག་གསལ་བར་གྱུར་པ་མེད་ན་ནོ་དོན་གྱི་རྣམ་པར་རང་དང་གཞན་ལ་མཚོན་ཞིང་གོ་བར་བྱེད་པའི་བརྗོད་པ་རྣམས་ཀྱང་མེད་པར་འགྱུར་རོ། །དེས་ན་ཨའ་ལི་རྣམས་ནི་ཀཱ་ལིའི་བརྗོད་པ་ཡོངས་སུ་རྫོགས་པའི་ཕྱིར་དང། འཇུག་པ་རྣམས་ནི་མིང་

[024B] མིང་ཚིག་རྣམས་ནི་དོན་བརྗོད་པའི་ཕྱིར་འཇུག་པས་ཡི་གེའི་སྦྱོར་བ་རྣམས་ནི་དགོས་པ་ཆེན་པོ་དང་བཅས་པ་ཡིན་ནོ་ཞེས་སོ། །གཉིས་པ་ཉིད་དགོས་ལྡོག་ཕྱོགས་ནས་བསྟན་པ་ནི། དེ་ལྟར་གྱུར་ན་འཇིག་རྟེན་དུ། །དོན་མཚོན་བརྗོད་པ་ཀུན་
ཀྱང་མེད། །རིག་བྱེད་སྨྲ་བའང་ཡོད་མི་འགྱུར་ཉན་ཐོས་རང་རྒྱལ་སངས་རྒྱས་ཀྱི། །བསླབ་པ་རྣམས་ཀྱང་མེད་པར་འགྱུར། །ཞེས་པ་སྟེ། དེ་ལྟར་མིང་ཚིག་བརྗོད་པ་ཐམས་ཅད་མེད་པར་གྱུར་ན། འཇིག་རྟེན་འདིར་དོན་མཚོན་པར་བྱེད་པའི་བརྗོད་པ་སྟེ་ལུང་དུ་སྟོན་པའི་སྒྲ་
སྐད་ཐམས་ཅད་མི་འབྱུང་བས། དེ་ལ་ལྟོས་པའི་འཇིག་རྟེན་པ་དང་མཐུན་མོང་བའི་བཟོ་གནས་དང། རྩིས་དང། སྙན་ངག་སོགས་རིག་བྱེད་སྨྲ་བ་རྣམས་ཀྱང་ཡོད་པར་མི་འགྱུར་ཞིང། འཇིག་རྟེན་དང་མཐུན་མོང་མིན་པའི་ཤེས་བྱ་ཉན་ཐོས་དང། རང་སངས་རྒྱས་དང་
རྫོགས་པའི་སངས་རྒྱས་ཀྱི་བསླབ་པ་རྣམས་སྟོན་ཅིང་སྨྲ་བའང་མེད་པར་འགྱུར་བ་དེའི་ཕྱིར། མིང་ཚིག་བརྗོད་པ་ཐམས་ཅད་འཇིག་རྟེན་དུ་ཡོད་ན་ནི། འཁོར་འདས་ཀྱི་བླང་དོར་མཐའ་དག་སྟོན་ཅིང་སྨྲ་བ་འབྱུང་ལ། བླངས་དོར་ལ་ཞུགས་ན་ནི་གནས་སྐབས་དང་མཐར་
ཐུག་གི་དོན་ཐམས་ཅད་འགྲུབ་པ་ཡིན་ནོ་ཞེས་སོ། །གཉིས་པ་ཡི་གེའི་འཇུག་པ་སྟོན་པའི་བསྟན་བཅོས་འདི་ཉིད་བརྩམས་པའི་དགོས་པ་བཤད་པ་ལ་གཉིས། དགོས་པ་དངོས་བཤད་པ་དང། དགོས་པ་དེ་འགྲུབ་པར་སྨོན་པའོ། །དང་པོ་ནི། ཇི་ལྟར་འཇིག་
རྟེན་སེམས་ཅན་རྣམས། །ཕུང་པོ་ཁམས་དང་སྐྱེད་མཆེད་དང། །གྲུབ་མཐའ་གཞན་ཡང་ཡོད་ན་ཡང། །རང་ཉིད་ཀྱིས་ནི་མི་ཤེས་བཞིན། །དེ་བཞིན་ཡི་གེའི་འཇུག་ཚུལ་རྣམས། །སྨྲ་བ་ཀུན་ལ་གནས་རྒྱུར་ཀྱང། །རང་ཚུལ་དེ་ཉིད་མི་ཤེས་པས། །དོན་

[025A]༄༅། །ལ་སྦྱོར་བ་ག་ལ་ཤེས། །དེ་ཕྱིར་སྨྲ་བའི་དབང་ཕྱུག་གི་རྗེས་སྨྲས། ཞེས་བ་སྟེ། དཔེ་ཇི་ལྟར་ན་འཇིག་རྟེན་གྱི་སེམས་ཅན་རྣམས་ལ། གཟུགས་སོགས་ཕུང་བོ་དང། མིག་གི་ཁམས་སོགས་ཁམས་དང། མིག་གི་སྐྱེ་མཆེད་
སོགས་སྐྱེ་མཆེད་རྣམས་རང་རང་ལ་ཡོད་པར་མ་ཟད། གྲུབ་པའི་མཐས་བཞག་པ་གཞན་ཡང་གྲངས་ཅན་པའི་དེ་ཉིད་ཉེར་ལྔ་དང། ཐེག་ཆེན་པའི་རྣམ་ཤེས་ཚོགས་བརྒྱད་སོགས་ཀྱང་ཡོད་ཅིང། སྔོན་ནས་ལྷན་ཅིག་ཏུ་འགྲོགས་པ་ཡིན་ཀྱང་
དེ་ལྟ་བུའི་རྣམ་གཞག་གཞན་གྱིས་མ་བསྟན་ན། རང་ཉིད་ཀྱིས་མི་ཤེས་པ་དེ་བཞིན་དུ། རང་རང་གི་ཡི་གེ་རྣམས་ཇི་ལྟར་འཇུག་པའི་ཚུལ་ཡང་ཡུལ་སོ་སོའི་ལུང་སྟོན་པའི་སྒྲ་སྐད་ཀྱི་སྨྲ་བ་ཐམས་ཅད་ལ་རང་བཞིན་གྱིས་གནས་པ་སྟེ་མེད་བ་མི་སྲིད་ཀྱང་
གཞན་གྱིས་བརྡ་མ་སྤྲད་པར་རང་ཉིད་ཀྱིས་ཡི་གེ་རྣམས་མིང་ཚིག་སོགས་ལ་འཇུག་པའི་ཚུལ་དེ་ཉིད་ཀྱང་མི་ཤེས་ན། མིང་ཚིག་ལ་སོགས་པ་དེ་རྣམས་བྱེ་བྲག་ཕྱ་ནས་དོན་ལ་ཇི་ལྟར་སྦྱོར་བའི་ཚུལ་ག་ལ་ཤེས་ཏེ་མི་ཤེས་སོ། །དེ་བས་ན་བླང་དོར་
མཐའ་དག་ཤེས་པའི་རྒྱུ་མིང་ཚིག་ཡི་གེའི་སྦྱོར་བ་རྣམས་གསལ་བར་བྱེད་པའི་བོད་སྐད་ལ་མཁོ་བའི་བསྟན་བཅོས་འདི་ཉིད་འཕགས་ཡུལ་ལ་སོགས་བའི་སྨྲ་བའི་དབང་ཕྱུག་མཁས་པ་རྣམས་ཀྱི་བརྡ་སྤྲོད་པའི་བསྟན་བཅོས་ཀྱི་རྗེས་སུ་འབྲངས་ནས་ཐུ་མི་
བདག་གིས་བརྩེ་བས་སྨས་པ་ཡིན་ནོ། །ཞེས་སོ། །གཉིས་པ་དགོས་པ་དེ་འགྲུབ་པར་སྨོན་པ་ནི། འདི་ཀུན་རྟོགས་གྱུར་ཅིག་ཅེས་པ་སྟེ། དེ་ལྟར་ཡི་གེའི་འཇུག་པ་ལ་ལེགས་པར་སྦྱར་བའི་ཚུལ་འདི་གངས་ཅན་སྐྱེ་བོ་ཀུན་གྱིས་རྟོགས་ནས་མིང་ཚིག་བརྗོད་བ་ཐམས་

[025B]། སྨྲས་པ། ཤའྐྱ་སེངྒེའི་བསྟན་ལ་རབ་ཞུགས་ཤིང། །ལག་པའི་མིག་ལ་དབྱངས་འཇུག་བཞི་བཅུ་དང། །མཚམས་ཀྱི་བགྲོད་
བར་འཕུལ་རྟེན་རྩེ་ཟུང་གིས། །བརྒྱན་པའི་འབོད་བྱ་ལྡན་པ་གང་དེ་ཡིས། །གངས་ཅན་མིག་གཅིག་སམྦྷོ་ཊ་ཡི་གཞུང། །གངས་ཅན་བརྡ་སྤྲོད་ཕྱི་མོ་སུམ་རྟགས་དོན། །གངས་ཅན་མཁས་པ་ཀུན་གྱི་ལེགས་བཤད་བཞིན། །གངས་ཅན་བསྟན་འགྲོའི་དོན་དུ་སྦྱར་
མོད་ཀྱི། །རྒྱལ་བསྟན་སྣང་གཏེར་དུས་རིས་སྒྲིབ་ལ་ཉེ། །དབང་གྱུར་མཁས་བའི་མཚོ་སྐྱེས་ཕལ་ཆེར་ཟུམ། །གཟུ་ལུ་མ་སྤྱོད་པའི་འབྱུང་བྱ་རང་དགར་རྒྱུ། །བསིལ་ལྗོངས་སྐྱེ་བོའི་གདོད་མུན་ཇི་ལྟར་སེལ། །གདུང་སྤྲུལ་ཕལ་ཆེར་འདོད་ཡོན་སྤྱོད་ལ་ཡེངས། །སྒོམ་
ཆེན་ཕལ་ཆེར་ཟོག་རྫུན་བྱ་བས་བྲེལ། །མཁས་རློམ་ཕལ་ཆེར་ཚོངས་ཞིང་ལས་ལ་སྤྱོད། །ཀྱེ་མ་ཐུབ་བསྟན་སུ་ཡིས་འཛིན་པར་འགྱུར། །དོན་གཉེར་འདུན་བའི་ཀརྞ་གཏིང་ནས་འགགས། ལེགས་ཉེས་ལྟ་བའི་ཙ་ཀྷུ་འགྲིབ་ཀྱིས་ནོན། །ཕྱོགས་ལྷུང་གདོན་གྱིས་
མ་ན་ཆེར་བརླམས་པ། །དེ་དག་ལེགས་བཤད་ནཱ་དས་ཅི་ཞིག་བྱ། །འོན་ཀྱང་གཟུར་གནས་དཔྱོད་ལྡན་མཁའ་ནོར་གྱིས། །བསྐུལ་ཚིག་ཚ་ཟེར་ལན་མང་སྤྲོས་པའི་ཚེ། །ལེགས་བཤད་སྦྲང་རྩི་སྐྱུག་དང་མི་སྐྱུག་གི་རང་དབང་འདབ་སྟོང་ཅན་ལ་ཡོད་མ་ཡིན། །དེ་ཕྱིར་
འདིར་འབད་ལེགས་བྱས་འབབ་ལྡན་མ། །བརྒྱ་ཕྲག་གཅིག་ཏུ་བསྡོམས་པའི་རྣམ་སད་ཆུས། །རབ་རྨོངས་ཁྱབ་འཇུག་རྐང་དྲེ་བཀྲུས་ལས་སླར། བྱང་ཆེན་རྒྱ་མཚོའི་གསོས་སུ་འཇུག་གྱུར་ཅིག་ཅེས་ཡུལ་གངས་ཅན་གྱི་སྐད་ཀྱིས་བརྡ་སྤྲོད་པའི་བསྟན་བཅོས་སུམ་ཅུ་

[026A]༄༅། །པ་དང། རྟགས་ཀྱི་འཇུག་པའི་རྣམ་བཤད་མཁས་མཆོག་སི་ཏུའི་ཞལ་ལུང་ཞེས་བྱ་བ་འདི་ནི། སྡོམ་བརྩོན་མང་དུ་ཐོས་བའི་དགེ་སློང་ཛྙཱ་ན་མི་ཏྲས་ནན་ཆེན་པོས་བསྐུལ་མ་མཛད་པ་ལ་བརྟེན་ནས་མཁས་གྲུབ་དམ་པ་ངག་དབང་རྡོ་རྗེ་
དཔལ་བཟང་པོའི་ཞབས་རྡུལ་ལ་སྤྱི་བོས་རེག་ཅིང། སྤེལ་ཁང་པཎྜི་ཏ་ཆེན་པོའི་ཞལ་གྱི་བདུད་རྩི་ཆ་ཤས་ཙམ་མྱངས་པས་བོད་ཀྱི་བརྡ་དག་གི་བསྟན་བཅོས་ཕལ་མོ་ཆེའི་དགོངས་དོན་སྨྲ་བ་ལ་མཁས་པའི་མདུན་སར་མི་ཞུམ་པའི་སྤོབས་པ་ཅུང་ཟད་ཐོབ་པའི་
ཤཱཀྱའི་དགེ་སློང་དྷ་རྨ་བྷ་དྲ་ཞེས་བྱ་བས་སུམ་རྟགས་དང་སྨྲ་སྒོ་དང་མཁས་པའི་ཁ་རྒྱན་ལ་སོགས་པའི་བོད་ཀྱི་བརྡ་སྤྲོད་པའི་བསྟན་བཅོས་རྩ་འགྲེལ་མང་པོ་ལ་ཞིབ་ཏུ་དཔྱད་དེ། དེ་དག་གི་ལེགས་ཆ་མཐའ་དག་ཕྱོགས་གཅིག་ཏུ་བཏུས་ནས་རང་ལོ་སོ་ལྔ་པ་
ཟད་པ་ཞེས་པ་མེ་སྟག་ལོའི་གྲོ་བཞིན་ཟླ་བའི་དཀར་ཚེས་དགའ་བ་དང་པོའི་ཉིན། གཙང་གཡས་རུ་བཞད་ཀྱི་བྱེ་བྲག་དངུལ་ཆུའི་རི་ཁྲོད་དགའ་ལྡན་རྩེའི་སྤོང་ཁང་དུ་སྦྱར་བ་འདིས་ཀྱང་རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཡུན་རིང་དུ་གནས་
པའི་རྒྱུ་བྱེད་ནུས་པར་གྱུར་ཅིག་།



﻿   ༈    མཁྱེན་བརྩེ་ནུས་པའི་རང་གཟུགས་གཏན་གྱི་སྐྱབས། །འཇམ་མགོན་བླ་མའི་ཞབས་

[122B] །དཔྱོད་ལྡན་སོམ་ཉིའི་དྲ་བ་དུམ་བུ་རུ། །གཅོད་པའི་དྲི་ལན་མཚོན་རྣོན་གདེང་བར་བྱ། །དཔྱོད་ལྡན་ལྷ་སྲས་མཆོག་ནས་ཇི་ལྟར་བཀའ་འདྲི་སྩལ་བའི་ལན་བློ་མིག་མི་གསལ་བས་
གང་ཤར་མདོར་བསྡུས་འབུལ་བ་ལ། དང་པོ་ལ་དོན་གྱི་ལས་ལ་སུ་སོགས་བདུན་འཇུག་པའི་དཔེར་བརྗོད་ནི། ཤར་ཕྱོགས་སུ་འགྲོ། རྡོ་བར་གཟུགས་བརྙན་བྱེད། མཐའ་རུ་འཁྱོལ། རྒྱ་གར་དུ་འགྲོ་
རྒྱབ་ཏུ་ཕྱོགས། མདུན་ན་རྒྱུ། གཟུགས་ལ་ལྟ། ཞེས་པ་ལྟ་བུ། ཆེད་ལ་སུ་སོགས་བདུན་འཇུག་པའི་དཔེར་བརྗོད་ནི། ཆོས་ཕྱོགས་སུ་འབད། དམན་པར་བརྩེ། བདུད་རྩི་རུ་བསྒྲུབ། ཤིང་གཅོད་
དུ་སྟ་རེ་བཙལ། གྲུབ་ཏུ་རེ། ཚོགས་ན་ནོར་འགྱེད། ཤིང་ལ་ཆུ་འདྲེན། ཞེས་པ་ལྟ་བུ། རྟེན་གནས་ལ་སུ་སོགས་བདུན་འཇུག་པའི་དཔེར་བརྗོད་ནི། ཤར་ཕྱོགས་སུ་འོད་སྣང། མར་མེ་ལྷ་གནས་
ལྟེ་བ་རུ་རྫིང་བཅས། ལྷ་ཁང་དུ་མཆོད་རྟེན་ཡོད། ས་འོག་ཏུ་སྟོབས་ལྡན་གནས། གཟུགས་ཁམས་ན་ཚངས་པ་ཡོད། ལྕགས་ལ་གསེར་འདུག་ལྟ་བུ༑ དེ་ཉིད་ལ་སུ་སོགས་ལྔ་འཇུག་པའི་དཔེར་བརྗོད་
ནི༑ སྐྱབས་སུ་ཤེས། སྲ་བར་བྱེད། ཚེ་ལྷ་རུ་བསྟེན། འོད་དུ་འཚེར། གཅིག་ཏུ་གྱུར། ལྟ་བུ༑ ཚེ་སྐབས་ལ་སུ་སོགས་བདུན་འཇུག་པའི་དཔེར་བརྗོད་ནི། ཚེས་གཉིས་སུ་ཉི་མ་ལྡོག་སྔ་བར་ལྡང་

[123A]༄༅། །ཉི་མ་འཆར་ཁ་རུ་འགྲོ། རྒྱུན་དུ་ཆོས་ཀློག་རྟག་ཏུ་སྨྲ། གུང་ན་མཉམ་པར་བཞག་སྲོད་ལ་བདུད་བཏུལ། ཅེས་པ་ལྟ་བུའོ། །རིན་སྤུངས་པས། ཕུན་ཚོགས་ལོངས་ལ་
སྤྱོད་གྱུར་ཅིག་ཅེས་པའི་ལ་ནི། དེ་ཉིད་ལ་འཇུག་པ་མིན་ཏེ། ཕུན་ཚོགས་ལོངས་སུ་སྤྱོད་གྱུར་ཅིག་ཅེས་པའི་སུ་དེ་དེ་ཉིད་ལ་འཇུག་ཀྱང། ཕུན་ཚོགས་ལོངས་ལ་སྤྱོད་གྱུར་ཅིག་ཅེས་པའི་ལ་དེ་དེ་ཉིད་ལ་མི་འཇུག་
སྟེ༑ རྗེ་དཀོན་མཆོག་འཇིགས་མེད་དབང་པོའི་གསུང་ན། མཎྜལ་སྐབས། སངས་རྒྱས་ཞིང་དུ་དམིགས་ཏེ་དབུལ་བར་བགྱི། ཞེས་བརྗོད་ན། སངས་རྒྱས་ཀྱི་ཞིང་དེ་འབུལ་རྒྱུའི་རྫས་དང། སངས་རྒྱས་ཞིང་ལ་
དམིགས་ཏེ་དབུལ་བར་བགྱི། ཞེས་བརྗོད་ན། སངས་རྒྱས་ཀྱི་ཞིང་དེ་འབུལ་སའི་ཡུལ་དུ་འགྲོ་བར་གསུངས་པ་དང་ཚུལ་འདྲའོ། །དེ་བཞིན་དུ། སྣང་ལ་རང་བཞིན་མེད། ཅེས་པའི་ལ་ཡང། ཞིང་སོགས་དང་
འཇུག་པ་མཐུན་པའི་ཚིག་ཕྲད་ཙམ་ལས་དེ་ཉིད་ཀྱི་དོན་མ་ཚང་ངམ་སྙམ་པ་ལགས་



﻿   ༈    བདག་སྐབས་འདིའི་མཚན་
མེད་ཡིན་ན་མ་ནིང་ཡིན་པས་ཁྱབ་པ་ཁས་མི་ལེན་ཅིང། གསལ་བྱེད་སྡེ་ཚན་ལྔར་སྒྲིལ་ཚེ་ཨ་ཡིག་མོ་གཤམ་དང། མོ་གཤམ་ལ་ནང་གསེས་བྱེད་རྩོལ་དྲག་ཞན་གཉིས་སུ་བྱས་པ་ལ་སྐྱོན་གཏན་ནས་མེད་དེ། གཞུང་
ཉིད་ལས། གསལ་བྱེད་སྡེ་ཚན་ལྔར་སྒྲིལ་ནས་སླར་མོ་གཤམ་དང་ཤིན་ཏུ་མོ་མོའི་ཡི་གེར་བསྡུས་ནས་སྡེ་ཚན་གསུམ་དུ་མཛད་པ་དང། རྗེས་མཇུག་བཅུ་ཕོ་མོ་མ་ནིང་གསུམ་དུ་དབྱེ་ནས་སླར་ཕོ་གསུམ་མོ་གཉིས་
མ་ནིང་གསུམ་སྟེ་བརྒྱད་དུ་དབྱེ་བ་ལ་མཁས་པ་སུས་ཀྱང་སྐྱོན་གདགས་སུ་མེད་པ་བཞིན་ནོ། །དེ་ལྟར་ན་མཚན་མེད་ཟེར་ཚད་མ་ནིང་ངོ་སྙམ་པའི་ཐུགས་དོགས་ཀྱི་མདུད་པས་ཡོངས་སུ་བཅིངས་པ་དེ་ཉིད་སྤྲུལ་
ལས་བྱས་པ་ལྟར་རང་ཞིག་ལས་འོས་མེད་པས་འོག་མ་རྣམས་ལ་ཡང་ལན་དེ་ཁས་ཆོག་པ་ལགས་



﻿
[001A]༄༅། །ཡིག་བསྐུར་རྣམ་བཞག་མདོར་བསྡུས་བཞུགས་སོ།།

[001B]༄༅། །ན་མོ་གུ་རུ་མཉྫུགྷོ་ཥཱ་ཡ། དེ་ཡང་ཀུན་མཁྱེན་ལྔ་པ་ཆེན་པོས། ཡ་རབས་དུས་བསྟན་དམའ་སར་འབེབས་མི་རུང། །མ་རབས་ཆེ་སར་བཏོན་ན་
གཉའ་བར་རེངས། ཞེས་གསུངས་པ་ལྟར། མཆོག་དམན་བར་མའི་ཁྱད་པར་ལེགས་པར་ཕྱེད་པར་བྱས་ནས། དེ་དང་མཐུན་པའི་ཞུ་འཕྲིན་གྱི་འབེབས་བཟོས་སོགས་
བྱ་དགོས་པས་འདི་ལ་གསུམ། མཐོ་དམན་རིགས་མཐུན་དབྱེ་བ། དེ་ལ་ཞུ་འཕྲིན་ཇི་ལྟར་འཐོབ་པ། ཁ་ཡིག་དང་ཧུང་ལའི་རྒྱ་སྡེམས་བྱེད་ཚུལ་ལོ། །དང་པོ་ནི། མཚན་
སྨོས་ཏེ་མཐོ་དམན་གྱི་དབྱེ་བ་བྱས་ཀྱང། འགྱུར་སླ་གཤིས་ངེས་པ་འབྱུང་དཀའ་བས། ལྷ་ཆོས་ཡོན་ཏན་གྱི་དབང་དུ་བྱས་ན། རིག་གནས་ཀུན་ལ་ཐོགས་མེད་ཀྱི་པཎྜི་

[002A]༄༅། །ཏ་ཆེན་པོ། མདོ་རྒྱུད་ནོར་བུའི་བང་མཛོད་ཀྱིས་ཕྱག་པའི་རབ་འབྱམས་སྨྲ་བའི་དབང་པོ། རིམ་གཉིས་ཟབ་མོའི་ལམ་ལ་འཁྲུལ་པ་དང་བྲལ་བའི་
རྡོ་རྗེ་འཛིན་པ་ཆེན་པོ། འཕགས་པའི་རིགས་བཞི་ལ་གནས་པའི་སྔོམ་བརྩོན་འདུལ་བ་འཛིན་པའི་དགེ་སློང། སྣང་སྲིད་འཁྲུལ་པ་གཞིས་པའི་ཉམས་རྟོགས་ཀྱི་རྣལ་འབྱོར་པ། བརྡ་སྤྲོད་གཙུག་ལག་གི་འབྱོར་པ་མི་དམན་པའི་སྒྲ་མཁན། རྫུ་འཕྲུལ་སྒྱུ་མའི་ཁེངས་པ་འཕྲོས་པའི་བྲིས་འབུར་གྱི་བཟོ་བོ། ཡོན་ཏན་ཀུན་གྱི་གཞི་མ་ཡིག་
རིགས་རྒྱ་མཚོའི་འདུ་བྱེད་མཁན། ལུས་ཅན་གྱི་སྲོག་འཚོ་བར་བྱེད་པའི་ཆའི་རིགྦྱེད་ལ་མཁས་པའི་སྨན་པ། ཚིག་རྒྱན་རྒྱ་མཚོའི་ཕ་མཐར་སོན་པའི་སྙན་དངགས་

[002B] སྐད་རིགས་བཞི་ལ་བྱང་བའི་ཟློ་གར་བ། སྲིད་ཞིའི་བླང་དོར་འདོམས་པའི་སྐར་རྩིས་པ་སོགས་དང། མི་ཆོས་རིགས་རུས་ཀྱི་དབང་དུ་བྱས་ན། ས་ཆེན་ཆོས་བཞིན་དུ་
སྐྱོང་པའི་རྒྱལ་རིགས། རིག་བྱེད་རྣམ་བཞིའི་སྒོ་བརྒྱ་འབྱེད་པའི་བྲམ་ཟེའི་རིགས། མྑོདྒུའི་ཚོང་གཟོང་འགྲེམས་པའི་རྗེའུ་རིགས། ཕྱུགས་ཞིང་འཚོ་སྐྱོང་ལ་མཁས་
པའི་དམང་རིགས། རྣོ་ངར་མཚོན་ཆའི་བཟོ་བཀོད་དང་སྲོག་བྲལ་སྟེར་བའི་གདོལ་རིགས་སོགས། འབུལ་ཡུལ་དང་འབུལ་མཁན་གཉིས་ཀ་གོ་འཕང་གང་ལ་གནས་ལེགས་
པར་བརྟགས་ནས་མཐོ་དམན་གྱི་རིམ་པ་བྱའོ། །གཉིས་པ་ར་ལ་ཞུ་འཕྲིན་ཇི་ལྟར་འཐོབ་པ་ལ་གཉིས། མོས་ལུགས་ཀྱི་དབང་དུ་བྱས་པ་དང། འཇིག་རྟེན་ལུགས་ཀྱི་དབང་དུ་
བྱས་པའོ། །དང་པོ་ལ་ཡང་ནང་གསེས་མཐོ་དམན་གྱི་དབྱེ་བ་བཅུ་ལས། དང་པོ་རྒྱལ་བ་ཐམས་ཅད་མཁྱེན་པར་འབུལ་རྒྱུ་འདྲ་ཞིག་ཡིན་ན། ལྷར་བྕས་
བསྟན་འགྲོ་ཡོངས་ཀྱི་གཙུག་རྒྱན་དམ་པ་རིན་པོ་ཆེའི་ཞེས་པ་ལྟ་བུ་འབུལ་ཡུལ་མཚན་དོན་གྱི་བསྔགས་པ་རྒྱས་བསྡུས་གང་རུང་གི་མཐར་ཞབས་བརྟན་ཨུཏྤལ་རྣམ་པར་
[003A]༄༅། །བཞད་པ་མཆོག་གི་དྲུང་དུ། དྲུང་ཞུའི་འབེབས་མཐོ་གང་ཙམ་ནས་སྒོ་གསུམ་གུས་པས་སོར་བཅུ་སྤྱི་བོར་བཀོད་དེ་ཞུ་བ། འོག་ཏུ་ཆུད་ངེས་བྱེད་
དེང་གི་དུས་སྲས་བཅས་རྒྱས་བ་ཀུན་གྱི་མཁྱེན་བརྩེ་ནུས་བའི་རང་གཟུགས་མ་ལུས་པ་གཅིག་ཏུ་འཕྱུར་བའི་མཚན་དཔའི་སྣང་བརྙན་རྡོ་རྗེ་གསུམ་གྱི་རང་བཞིན་ལྷ་མིའི་
སྐྱེ་དགུ་མཐའ་དག་གི་གཙུག་རྒྱན་ནོར་བུའི་དོ་ཀར་གྱིས་བཏེག་པའི་ཁྲི་འཕེབས་མཐོན་པོ་ལས་ནམ་ཡང་གཡོ་བ་མེད་པར་འཚོ་ཞིང་གཞེས་པ་དང་ལྷན་ཅིག་ཏུ། བཀའ་ཤོག་
རིན་པོ་ཆེ་གནང་སྐྱེས་བཟང་པོ་དང་བཅས་བསྩལ་བ་སྤྱི་བོར་ཕེབས་པས་ས་གསུམ་ཡིད་ཅན་གྱི་སྤྱི་དཔལ་དུ་གྱུར་པས་སླར་ཡང་ལག་པད་སྙིང་གར་ཟུམ། རང་གི་གནས་
ཚུལ་མེད་ཀྱང་ཚེག་ཅིང་བྱེད་ནའང་ཟུར་ཙམ་ལས་འབུལ་ཡུལ་གཉན་པས་མི་སྦོབས། མཚམས་ཀྱི་ཞུ་མཆིད་ཅེས་དོན་གཉེར་ཡོད་ན་སྐབས་འདིར་འགོད། སླད་ནས་རིས་
མེད་བསྟན་འགྲོ་སྤྱི་དཔལ་དུ་ཞབས་བུང་འཁོར་ལོའི་རང་གྯུགྶྦྶྐལ་བརྒྱར་བརྟན་ཅིང་ཡིད་ཅན་སྤྱི་དང་བྱེ་བྲག་རྣམས་བྱང་ཆུབ་བར་དུ་རྗེས་སུ་འཛིན་པའི་ཡེ་ཤེས་

[003B] བཀའ་སྩལ་བསླབ་སྟོན་སྐལ་ལྡན་ཤིང་རྟའི་ཀླུང་ལྟར་མཁྱེན་ལགས། ཡིག་རྟེན་བཀྲ་ཤིས་ཁ་བཏགས་ལྟ་བུ་ཞིག་ཡོང་ན། ཞུ་ཡིག་འདེགས་མྪན་
ཙམ་དུ་ལྷ་རྫས་མངྒའི་རྟེགས་ཅན་གྱིས་བཏེག་སྟེ་ཡར་ཚེས་ལ་བློ་བཟང་བསྟན་པ་དར་རྒྱས་ཀྱིས་ཕུལ་བའི་ཞུ་ཡིག་ཅེས་པ་ལྟ་བུ་ཆོས་གཤམ་དུ་འབུལ་བ་པོའི་དངོས་མིང་རྒྱག་ཅིང། ཞུ་ཡིག་ཅེས་
པ་འོག་ཏུ་འབེབས།། ་གཉིས་པ་པཎ་ཚན་ཐམས་ཅད་མཁྱེན་པར་མཚོན་ན། ལྷར་བཅས་སྐྱེར་གུའི་རྣམ་འདྲེན་ཆེན་པོའི་ཞེས་པ་ལྟ་བུ་ཡུལ་གྱི་བསྔགས་བརྗོད་མཚན་སྨོས་ཀྱི་མཐར་
ཞབས་པད་རིན་པོ་ཆེའི་དྲུང་དུ། །འབེབ་སོ་སོར་བཅུ་ཙམ་ནས་གུས་པས་ཐལ་མོ་སྙིང་གར་སྦྱར་ཏེ་ཞུ་བ། འོག་ཏུ་ཚུག་པ་ནས་དེང་དུས་གསང་གསུམ་མི་ཟད་པ་རྒྱན་གྱི་འཁོར་ལོ་བརྙེངས་བྲལ་གདོང་ལྔས་
བཏེག་པའི་ཁྲི་འཕང་ལས་གཡོ་བ་མེད་ཅིང། མཁྱེན་བརྩེ་ནུས་པའི་འཕྲིན་ལས་ཀྱི་འོད་སྟོང་འགྲོ་བ་ཀུན་གྱི་ཆོད་པཎ་དུ་འབར་བཞིན་པ་ནས། བཀའ་ཤོག་རིན་པོ་ཆེ་གནང་སྐྱེས་དང་བཅས་བསྩལ་བ་སྤྱི་
བོར་ཕེབས་པས་བསྟན་འགྲོ་སྤྱི་དང་བྱེ་བྲག་ཏུ་བཀའ་དྲིན་མཚུངས་ཟླས་དབེན་ཅིང། འདིར་ཕྲན་བུ་གང་གི་ཐུགས་རྗེའི་གྲིབ་བསིལ་ལས་ལྔ་ལམ་དུ་མ་གྱུར་ཙམ་ལགས། མཚམས་ཞུ། དོནྱོད་

[004A]༄༅། །ན་འདིར་འགོད། །སླད་ནས་རྣམ་པ་ཀུན་ཏུ་ཡེ་ཤེས་ཀྱི་སྐྱབས་རོལ་ནས་འདོར་མེད་ངོས། བཀའ་སྩལ་བསླབ་སྟོན་གངྒའི་རྒྱན་བཞིན་མཁྱེན་ལགས། ཞུ་ཡིག་འདེགས་
མཚོན་ཙམ་དུ་ལྷ་རྫས་གངས་རིའི་མདངས་ལྡན་གྱིས་བཏེག་སྟེ། དཀར་ཚེས་ལ་དགེ་སློང་དབང་ཕྱུག་ཆོས་བཟང་གིས་ཕུལ་བའི་ཞུ་ཡིག་ཅེས་སོགས་ཕལ་ཆེར་གོང་དང་ཆ་མཚུངས་བྱེད་དོ། །
་གསུམ་པ་ནི། སྐྱབས་གནས་དམ་པ་ཆོས་ཀྱི་རྗེ་རིན་པོ་ཆེའི་ཞེས་པ་ལྟ་བུ་བསྔགས་བརྗོད་མཚན་སྨོས་ཅི་རིགས་བརྗོད་པའི་མཐར་ཞབས་དྲུང་དུ། ཞུ་བ་འོག་ཏུ་ཆུག་ཙམ་ནས་
དེང་གིདུས་སྐུ་གསུང་ཐུགས་རྡོ་རྗེའི་རང་བཞིན་མཆོག་ཏུ་བརྟན་ཅིང། སྐྱེ་འགྲོ་སྨིན་གྲོལ་གྱི་ལམ་བཟང་པོར་འགོད་པའི་འཁོར་ལོ་གསུམ་གྱི་འཕྲིན་ལས་ཡར་ངོའི་ཟླ་ཞལ་ལྟར་འཕེལ་བའི་ངང་
ནས་་བཀའ་ཐམ་རིན་པོ་ཆེ་གནང་རྟེན་དང་བཅས་ཕེབས་པ་བཀའ་དྲིན་བླ་ལྷག་ཏུ་ཆེ། འདིར་ཕྲན་ཆུང་འབྱུང་བ་ཆ་སྙོམས་ཤིང་དམ་པའི་རྣམ་ཐར་ཡིད་ནས་འདོར་མེདྑུལ་དུ་གནས་
ལགས། མཚམས་ཞུས་ནས་དོན་འགོད། སླད་ཆར་ཐུགས་རྗེ་དང་ཡེ་ཤེས་ཀྱི་གཟིགས་པ་ཆེན་པོ་ནས་ནམ་ཡང་མི་འདོར་ངོས། བཀའ་མཆིད་བསླབ་སྟོན་མཐོ་རིས་ཀླུང་བཞིན་མཁྱེན་ལགས་

[004B]། ་བཞི་པ་ནི། མདོ་རྒྱུད་ཀུན་ལ་ཐོགས་མེད་སྨྲ་བའི་དབང་ཕྱུག་དམ་པ་རིན་པོ་ཆེའི་ཞེས་པ་ལྟ་བུ་མཚན་
གྱི་བསྔགས་པ་གང་རུང་བརྗོད་མཐར་དྲུང་དུ། འབེབས་སོར་དྲུག་ནས་ཞུ་བ་ཐོད་འདྲོངས་ནས་འགོད། དེང་དུས་སྐུ་རིན་པོ་ཆེ་ཉིན་མོར་བྱེད་པའི་དཀྱིལ་འཁོར་རབ་ཏུ་གསལ་ཞིང། ཆོས་ཕུང་
བརྒྱད་ཁྲིའི་ལེགས་བཤད་ཀྱི་འོད་སྣང་སྟོང་དུ་འབར་བས་ཐུབ་བསྟན་ཨུཏྤླའི་ཚལ་ཀུན་འབུམ་ཕྲག་ཏུ་བཞད་པའི་ངང་ནས་བཀའ་ཐཾ་རིན་པོ་ཆེ་གནང་རྟེན་དང་བཅས་ཕེབས་པ་བཀའ་དྲིན་
གྱི་དཔལ་དུ་ཆེ། འདིར་ཡང་འདུ་བ་སྙོམས་ལྡན་ཁུལ་དུ་མཆིས་ལགས། མཚམས་གསོལ་ནས་དོན་འགོད། སླད་ཆར་ལེགས་པར་བཤད་པའི་ཟབ་ཆོས་ཀྱི་བསླབ་སྟོན་ཕེབས་འོས་འབབ་
ལྡན་རྒྱུན་བཞིན་མཁྱེན་ལགས། ཞུ་ཡིག་རྟེན་ཙམ་ལ་རྒྱ་ལྡན་བཅས་ཆོས་ལ་ཕུལ་བའི་ཞུ་ཡིག་ཅེས་ཞུ་ཡིག་ཕབ་ཙམ་མོ།། ་ལྔ་པ་ནི། གནས་བརྟན་འདུལ་བ་འཛིན་པ་བསྟན་པའི་གསལ་
བྱེད་ཅེས་པ་ལྟ་བུའི་མཚན་སྨོས་བསྔགས་པའི་མཐར་རིན་པོ་ཆེར་འབེབས་སོར་སྔ་ནས། ཞུ་བ་འོག་ཏུ་མ་ཆུག་ཙམ་ནས། དེང་ཡང་ཚོགས་གཉིས་ཀྱི་ཆུ་གཏེར་ལས་འོངས་པའི་སྐུའི་ཟླ་ཞལ་ལྷག་པར་

[005A]༄༅། །གསལ་ཞིང་ཐོས་བསམ་ལུང་རིགས་ཀྱི་འོང་བརྒྱ་འབར་བཞིན་པ་ནས། གསུང་ཤོག་རྟེན་གནང་བཅས་ཕེབས་པས་བཀའ་དྲིན་ཆེ། འདིར་ཡང་ལུས་འཚོ་སྙོམས་ལྡན་ཕུལ་
དུ་གནས་ལགས། ཆེད་ཞུས་ནས་དོན་འབྲས་འགོད། སླད་ནས་ཐུགས་ཉེ་རྡོ་རྗེ་ཕ་ལམ་གྱི་དྲ་བ་ཆང་མེད་ངོས་ཕེབས་ཚོགས་པཀྵུའི་རྒྱན་བཞིན་ཞུ་ཞུ། རྒྱ་ཞུས་མེད་ཅིང་ཞུ་ཐོ་རྟེན་དང་བཅས་ཆོས་ལ་
ཕུལ་བའི་ཞུ་ཐོ། ཞེས་ཞུཨ་ཕབ་ཙམ་མོ།། ་དྲུག་པ་ནི། དངོས་མིང་བསྔགས་པ་གང་ཡང་མེད་པར་ལགས། ཞེས་སྨོས་ངོས། འབེབས་སོར་གསུམ་གསེག་འགྲོས་ནས་ཆེར་འབུལ། དེང་
ཡང་དགེ་ལེགས་རྒྱ་མཚོའི་མངལ་ཁུར་ལསྦླྟམྶ་པའི་སྐུ་འཚོ་དེ་བ་ད་རུའི་ལྗོན་པ་མཆོག་ཏུ་རྒྱས་ཤིང། ཞི་ལྕག་ཏིང་འཛིན་གྱི་འབྲས་བུ་གཡུང་དུ་ཟ་བ་ནས་གསུང་བྲིས་རྟེན་གནང་བཅས་ཕེབས་པས་
སྤྲོ༑ འདིར་ངོས་ཀྱང་འདུ་ཕུང་དུས་འཛིན་རྐྱེན་གྱིས་མ་རེག་ཙམ་དུ་གནས། སླད་ནས་ཉེར་ལེན་གྱི་འཕྲོད་བཞེས་སེང་མེད་ནས། སྙིང་པོའི་དོན་གྱི་གསུང་འོས་རིམ་ཡོད་འཚལ། རྟེན་ལྷ་རྫས་དང་བཅས་ཆེས་
ལ་ཕལ་ཞེས་ཕུལ་ཕ་བ་ཙམ་བྱའོ།། ་བདུན་པ་ནི། དགེ་བའི་བཤེས་གཉེན་ཆེན་པོའི་ཞེས་པ་ལྟ་བུའི་དངོས་མིང་སྙན་སྡེབས་ཀྱི་མཐར་ཕྱག་ཏུ་ཞེས་པའི་ཡིག་མཇུག་བསྒྱུར། འོག་མའི་འཕྲེང་

[005B] ཕུལ་དོན་དེང་ཡང་སྐུ་འཚོ་གཉིས་འཐུང་དབང་པོའི་ལུས་སྟོབས་ལྷག་པར་རྒྱས་ཤིང། ཚུལ་ཁྲིམས་བསླབ་གསུམ་གྱི་སྐྱེས་བུམ་བཟངས་སུ་མཐོ་བ་ནས་ཕྱག་བྲིས་
རྟེན་ལྡན་འབྱོར་བས་ཡིད་ཀྱི་གསོས་སུ་གྱུར། འདིར་ཡང་འཆེ་བ་མེད་ངེས་ཐོས་བསམ་གྱི་འཇུག་པ་མི་དབེན་ཙམ་དུ་མཆིས། སླད་ནས་རྣམ་པར་དག་པའ་མོལ་མཆིང་རིམ་ཡོད་འཚལ། རྟེན་དང་
བཅས་ཚེས་ལ་ཕུལ་ཞེས་ཐང་བྲིས་སོ།། ་བརྒྱད་པ་ནི། དགེ་སློང་དབང་ཕྱུག་ཆོས་བཟང། དེང་ལེགས་བྱས་སྐུ་འཚོའི་ཆུ་སྐྱེས་མཆོག་ཏུ་རྒྱས་ཤིང། མཛད་བཟང་འདབ་བརྒྱའི་
འཕྲེང་བ་ཕང་ཕུང་དུ་རྐོང་བཞིན་པ་ནས་ཞེས་དངོས་མིང་ལ་ཞེས་ཅུང་ཟད་བཏགས་པའི་བཀའ་མི་བཅག་གི་ཐད་བྲིས་ནས། རིམ་རྟན་ལྡན་འབྱོར་པས་ལེགས་ཚོགས་ཆེ། འདི་ནའང་
འདུ་བའི་འཕེལ་འཁྲུག་ཆ་སྙོམས་ནས། ཆོས་ལྡན་གྱི་བགྱི་བ་ལྷོད་མེད་ཁུལ་དུ་གནས། སླད་ཆར་རིང་མིན་གྱི་འཕྲོས་འོས་རིམ་ཡོད་མཛོད། རྟེན་དང་བཅས་ཚེས་ལ་ཞེས་པ་ལྟ་བུའོ། །དགུ་པ་
ནི༑ དགེ་སློང་དབང་ཕྱུག་ཆོས་བཟང་དེང་འཚོ་བཀོ་བི་དྷ་རའི་ལྗོན་པ་ལྷུན་ཆགས་ཤིང། ཁྱབ་ཚ་ཡང་ལྡན་ནས་ཞེས་དངོས་མི་ད་ལ་ཞེས་ཕྲན་བུ་དང་མཛད་མཛོད་སྦྱོར་བ་ལས། ང་བྲིས་དཀྱུས་

[006A]༄༅། །མནས། ཡི་གེ་རྟེན་ལྡན་འབྱོར་པས་ལེགས། འདིར་ཡང་སྒྱུ་ལུས་བདེ་ལྡན་ངོས། རྣམ་དཀར་གྱི་བྱ་བར་བརྩོན་ཁུལ་དུ་གནས། སླད་མར་ཉེ་བའི་མོལ་འོས་ཆུ་རྒྱན་ལྟར་
མཛོད། རྟེན་དང་བཅས་ཆོས་ལ། ཞེས་པ་ལྟ་བུའོ།། ་བཅུ་པ་ནི། དགེ་སློང་ཆོས་བཟང་བཟོལ་བྲལ་ས་ཟླའི་དབང་པོ་ལྟར་བཟང་ཞིང། བག་ཡོད་ཁྲིམས་མཐུན་གྱི་འོད་སྣང་གསལ་
བ་ནས་ཞེས་ཐད་བྲིས་མིང་སྨོས་ཀྱི་དཀྱུས་འགྲེ་ནས། ཡི་གེ་རྟེན་ལྡན་འབྱོར་པས་ལེགས་ཤེང་སྤྲོ། འདི་ནའང་འཚོ་བ་བདེ་ངོས་བགྱི་འོས་མི་དམན་པར་གནས། སླད་ནས་བསྲིངས་འོས་སིནྡྷུའི་ཀླུང་
ལྟར་གྱིས། རྟེན་དང་བཅས་ཚེས་ལ། ཞེས་པ་ལྟ་བུའོ།། ་གཉིས་པ་འཇིག་རྟེན་ལུགས་ཀྱི་དབང་དུ་བྱས་པ་ལ་ཡང་དཔེར་བརྗོད་ཀྱི་རིམ་པ་བཅུ་ལས་དང་པོ་ནི། དཔལ་གནམ་
སའི་དབང་ཕྱུག་ཆོས་བཞིན་སྐྱོང་བ་ཆེན་པོའི་ཞབས་རྟེན་པད་མོ་དམ་པ་མཆོག་གི་དྲུང་དུ། གུས་པ་ཆེན་པོས་ཕྱག་དང་བཅས་ཏེ་ཞུ་བ། དེང་གི་དུས་ནའང་ལེགས་བྱས་ཀྱི་བགོ་སྐལ་མཐའ་
དག་གཅིག་ཏུ་འཕྱུར་བའི་གཟུགས་སྐུའི་སྣང་བརྙན་གཞོམ་གཞིག་མི་མངའ་བར་འཇིག་རྟེན་ཆེ་དགུའི་ཅོད་པན་གྱིས་བཏེག་པའི་ཁྲི་འཕངས་མཐོན་པོ་ལས་གཡོ་བ་མེད་ཅིང། ཁྲིམས་གཉིས་

[006B] འཛམ་གླིང་ཆེ་དགུའི་དཔལ་ཡོན་བླ་ལྷག་ཏུ་གྱུར་པས་བཀའ་དྲིན་མཆོག་ཏུ་ཆེ། །འདིར་བྲན་ཆུང་ཡང་གང་
གི་བཀའ་དྲིན་གྱིས་བདེ་བར་འཚོ་ལགས། མཚམས་ཀྱི་ཞུ་མཆིང་ཅེས་དོན་འབྲས་འདིར་འགོར། སླད་ཆར་བརྩེ་བ་ཆེན་པོའི་དབྱིངས་ནས་ནམ་ཡང་མི་འདོར་ངོས། །བཀའ་སྩལ་བསླབ་སྟོན་གསེར་
ལྡན་རྒྱུན་བཞིན་མཁྱཻན་ལགས། ཞུ་ཡིག་འདེགས་མཚོན་ཙམ་དུ་ལྷ་རྫས་ཙཀྲའི་རྟགས་ཅན་གྱིས་བཏེག་སྟེ་ཚེས་བཟང་པོར། དགེ་སློང་དབང་ཕྱུག་ཆོས་བཟང་གི་ཕུལ་བའི་ཞུ་ཡིག་ཅེས་ཞུགི་འབེབས་
སོ༑ ༑ ་གཉིས་པ་ནི། ས་དབང་དམ་པ་མཆོག་གི་ཞབས་པད་རིན་པོ་ཆེའི་དྲུང་དུ། གུས་པས་ཞུ་བ། དེང་ཡང་ལེགས་བྱས་ཀྱི་དོག་པ་ཡོངས་སུ་འཕྱུར་བའི་སྐུའི་སྣང་བརྙན་
རྡོ་རྗེའི་ཁྲི་འཕངས་ལས་གཡོ་བ་མེད་པར་རྒྱལ་ཐབས་བདེ་ལེགས་ཀྱི་སྒོ་འཕང་བརྒྱ་ཕྲག་ཏུ་འབྱེད་བཞིན་པ་ནི་བཀའ་དྲིན་བླ་ལྷག་ཏུ་ཆེ། འདིར་ཕྲན་བུ་ཡང་ལུས་འཚོ་ཟུག་རྡུས་མ་གཙེས་
ཙམ་དུ་ལགས། མཚམས་ཞུས་དོན་འགོད། སླད་ནས་བརྩེ་དབྱིངས་དམ་པའི་ལྕགས་ཀྱིས་མི་གཏོང་བ་ནས། བཀའ་སྩལ་བསླབ་སྟོན་ཉི་ཟླའི་བགྲོད་པ་ལྟར་མཁྱེན་ལགས། ཞུ་ཡི་

[007A]༄༅། །འདེགས་རྟེན་ཙམ་ལ་རྒྱ་ཞུས་ཚེས་ལ། དགེ་ཚུལ་བློ་བཟང་ཚེ་རིང་ནས་ཕུལ་བའི་ཞུ་ཡིག་ཅེས་ཞུ་ཡིག་འབེབས་སོ།། ་གསུམ་པ་ནི། སྡེ་སྲིད་རིན་པོ་ཆེ་
མཆོག་གི་དྲུང་དུ། ཞུ་བ་དེང་དགེ་ལེགས་ཆུ་གཏེར་ཆེན་པོའི་འཇིང་ཟབ་ལས་བསྐྲུན་པའི་སྐུ་རིན་པོ་ཆེ་བཅུ་དྲུག་ཆ་ལྡན་གྱི་དཀྱིལ་འཁོར་འཁོར་ལོ་རྒོལ་ངན་ངལ་འབབ་འཛིན་པས་རྒྱངས་
སྲིངས་ཤིང་ལུགས་ཟུང་མཁྱེན་པའི་འོང་བརྒྱ་འབར་བཞིན་པ་ནི་བཀའ་དྲིན་ལྷག་པར་ཆེ། འདིར་ཕྲན་ཆུང་ཡང་མཆོག་གསུམ་དམ་པའི་ཐུགས་རྗེས་འཚེ་བ་མ་མཆིས་ཙམ་དུ་གནས་ལགས། འཚམས་
ཞེས་ཞེས་དོན་འགོད། སླད་དུའང་དགོངས་ཁྱིམ་དམ་པ་མཆོག་ནས་མི་འདོར་ངོས། བཀའ་གནང་བསླབ་སྟོན་ཚངས་པའི་རལ་ཀླུང་ལྟར་མཁྱེན་ལགས་ཞུ་ཡིག་འདེགས་རྟེན་ཙམ་
ལ་རྒྱ་ཞུས། ཆོས་ལ་ཕུལ་བའི་ཞུ་ཡིག་ཅེས་ཞུ་ཡིག་འབེབས་སོ།། ་བཞི་པ་ནི། སྡེ་པ་རིན་པོ་ཆེ་མཁྱེན་ལྡན་མྖོགྒི་དྲུང་དུ། ཞུ་བ་དེང་གི་དུས་ཚོགས་གཉིས་འོ་མཚོ་
གསར་པའི་མཛེས་སྐུ་རྙོག་པ་དང་བྲལ་ཞིང། གཙུག་ལག་བྱེ་བའི་རླབས་འཕྲེང་ཕྱོགས་དུས་ཀུན་ཏུ་གཡོ་བཞིན་པར་བཞུགས་པའི་སྙན་པ་ཐོས་འཛིན་གྱི་བདུད་རྩིར་གྱུར་པས་བཀའ་

[007B] འདིར་ཕྲན་བུ་ཡང་ལུས་ཀྱི་ཆུ་སྐྱེས་དང། སྣང་སེམས་ཀྱི་ཕུང་བ་མ་བྲལ་ཙམ་དུ་ལགས། མཚམས་གསོལ་ཞེས་དོན་འགོད། སླད་ཆར་དགོངས་ཁྱིམ་ནས་འདོར་མེད་ངོས་
ཕེབས་འོས་བསླབ་སྟོན་དལ་འགྲོའོ་རྒྱུན་བཞིན་མཁྱཻན་ལགས། ཞུ་ཡིག་རྟེན་ཙམ་ལ་རྒྱ་ལྡན་བཅས་ཚེས་ལ་ཕུལ་བའི་ཞུ་ཡིག་ཅེས་ཞུ་ཡིག་འབེབས་སོ།། ་ལྔ་པ་ནི། མཁྱེན་དབང་
མཆོག་རིན་པོ་ཆེར་ཞུ་བ། དེང་སྐུ་འཚོ་ས་སྲུང་གཉིས་འཐུང་གི་དབང་པོ་ལྷག་པར་རྒྱས་ཤིང། སྙིང་སྟོབས་འཕོང་རྐྱེན་སྣ་ཞགས་རིང་པོས་ཕྱོགས་གཞན་ཟིལ་གྱིས་གནོན་བཞིན་པའི་
གྲགས་སྙན་ཐོས་པས་བཀའ་དྲིན་ཆེ། འདིར་ཡང་གསར་འཚེ་མེད་པས་སྙོམས་ལྡན་ཡུལ་དུ་མཆིས་ལགས། ཆེད་ཞུས་ཞེས་དོན་འགོད། སླད་ཆར་ཐུགས་ཉེ་འདོར་མེད་ནས། ཕེབས་འོས་ཚོགས་
ཀྱང་ས་ཏིའོ་འགྲོས་བཞིན་ཞུ་ཞུ། ཞོག་རྟེན་དང་བཅས་ཚེས་ལ་ཕུལ་བའི་ཞུ་ཤོག་ཅེས་ཞུགོ་ཕབ་ཙམ་མོ། ། ་དྲུག་པ་ནི། ལགས་ཆེད་འབུལ། དེང་ལེགས་བྱས་སྐུ་འཚོའི་རི་དབང་མཆོག་
ཏུ་བརྟན་ཅིང། ལུགས་བཟང་སྤྱོད་ལྡན་གྱི་བ་གམ་མངོན་པར་བཀྲ་བ་ནི་བཀའ་དྲིན་ཆེ། འདིར་ཡང་འདུ་གནས། ཆད་གསོལ་ཞེས་དོན་འགོད། སླད་ནས་གསུང་འོས་

[008A]༄༅། །རིམ་ཡོད་འཚལ། རྟེན་དང་བཅས་ཆོས་ལ་ཕུལ་ཞེས་ཕུལ་ཕབ་ཙམ་མོ།། ་བདུན་པ་ནི། གྲོགས་མཆོག་དམ་པའི་ཕྱག་ཏུ་ཕུལ་དོན། དེང་སྐུ་འཚོའི་ཟླ་སྣང་ལེགས་
པར་གསལ་ཞིང། མཛད་བཟང་ཡར་ལྡན་དུ་ཡོད་ལགས་སམ། འདིར་ཡང་འདུ་ཕུང་བྲོ་འཚལ་གྱིས་མ་གོས་ཙམ་དུ་གནས། སྐབས་ཀྱི་དོན་འབྲས་ཞེས་དོན་འགོད། སླད་ནས་ཉེ་བའི་ལམ་
བཟང་ཆད་མེད་ཀྱིས་འཕྲོས་འོས་གང་གའའི་རྒྱུན་ལྟར་མཛད། རྟེན་དང་བཅས་ཆེས་ལ་ཕུལ་ཞེས། ཕུལ་ཐད་བྲིས་སོ།། ་བརྒྱད་པ་ནི། སྡེ་པ་བསོད་ནམས་དར་རྒྱས་དེང་སྐུ་ཁམས་ཅན་ང་ནའི་རྐང་
འཐུང་ལྷག་པར་རྒྱས་ཤིང། ལུགས་གཉིས་མཁྱེན་དཔྱོད་ཀྱི་དྲི་བ་སུང་འཐུལ་བཞིན་པ་ནས་རི་མོ་མཛད་པ་འབྱོར་བས་ལེགས་ཚོགས་ཆེ། འདི་ནའང་སྒྱུ་ལུས་སྙོམས་ལྡན་ངོས་གང་སྤྱིའི་བགྱི་འོས་ལྷོད་
མེད་ཁུལ་དུ་གནས། སྐབས་དོན་ཞེས་དོན་འགོད། སླད་ཆར་རིད་མིན་གྱི་མལ་འོས་རིམ་ཡོད་མཛོད། རྟེན་དང་བཅས་ཚེས་ལ་ཞེས་པ་ལྟ་བུའོ།། ་དགུ་པ་ནི། ཞལ་ངོ་ཚེ་བརྟན་ལྷུན་གྲུབ་ལུས་
འཚོ་ས་ཟླའི་དངོས་པོ་ལྟར་བཟང་ངོས་ནས། ཡི་གེ་མཛད་པ་འབྱོར་པས་ལེགས། འདིར་ཡང་གཟུགས་གཞི་བདེ་ངོས། བགྱི་འོས་སྔར་རྒྱུན་ལྟར་གནས། ཆེད་ཀྱི་དོན་འབྲས་འགོད། སླད་ནས་གླིང་འོས་

[008B] རྟེན་དང་བཅས་ཚོས་ལ་ཞེས་པ་ལྟ་བུའོ།། ་བཅུ་པ་ནི། དངོས་གྲུབ་རབ་བརྟན་པ་སྒྱུ་ལུས་མདའ་ལྟར་བདེ་ཞིང། ཁྲིམས་མཐུན་གྱི་བགྱི་བ་ལྷོད་མེད་ནས་ཡི་གེ་རྟེན་ལྡན་འབྱོར་པས་བློ་
དགའ། འདི་ནའང་གསར་འཚེས་དབེན་ངོས། ལྷག་བསམ་ཀུནྡའི་རྗེས་འགྲོར་མཆིས། ཆེད་དོན་ཁྱོད་རང་བདག་འགྲོས་དག་ཁུངས་དང་འབྲེལ་ཕྱིན་དེ་བཞིན་ཡོང་འགྲོ་བས་བློ་ངེས་དང། སླད་མས་ཀྱང་སྲང་
འོས་རིམ་ལྡན་དུ་གྱིས། རྟེན་དང་བཅས་ཚེས་ལ་བྲིས་ཞེས་པ་ལྟ་བུའོ། །གསུམ་པ་ཁ་ཡིག་དང་ཧུང་ལའི་རྒྱ་སྡེམས་བྱེད་ཚུལ་ནི།  གཞུང་འདི་ཉིད་གང་ལས་བཏུ་བའི་ཕྱི་མོ་ཡིག་བསྐུར་རྣམ་གཞག་བཙོར་ཁ་གསར་གྱི་རྣ་
རྒྱན་སོགས་སུ་ཤེས་པར་བྱའོ། ། ཞེས་པ་འདི་ཡང་སྔ་མ་ནས་བསྔགས་འོས་ཡོན་ཏན་དུ་མའི་མཛོད་འཛིན་ཚོང་དཔོན་དཔལ་འབྱོར་ཚོགས་ཀྱིས་བསྐུལ་བ་ལྟར། དགེ་སློང་དྷརམ་བྷ་དྲས་བྲིས།།  །



﻿
ཇ་་༄༅། །བོད་ཡིག་གེ་འཇུག་ཚུལ་དང་རྣམ་དབྱེ་བཞུགས་སོ། ། ་

[001B] །ཨོཾ་སྭ་སྟི། ན་མོ་གུ་རུ་མཉྫུ་གྷོ་ཥཱ་ཡ། རྣམ་འདྲེན་ཀུན་གྱིས་སྟོན་མཛད་ཅིང། །མཁས་པ་ཀུན་གྱིས་
བསྔགས་པའི་ལམ། །སྐལ་ལྡན་ཀུན་ལ་སྩོལ་མཛད་པའི། །བླ་མ་ཀུན་ལ་ཕྱག་འཚལ་ལོ། །འདིར་བཀའ་དང་བསྟན་བཅོས་རྣམས་ལ་
རྟོག་དཔྱོད་བྱ་བར་འདོད་པའི་གསར་བུ་པ་དག་གི་བློའི་ནུས་པ་རྒྱས་པར་བྱེད་པའི་ཚིག་འགའ་ཞིག་བརྗོད་བ་ལ། བོད་ཀྱི་ཡི་གེ་འབྱུང་ཚུལ། རྗེས་
འཇུག་སོགས་ཀྱི་རྣམ་བཞག་རྣམ་དབྱེ་སོགས་ཀྱི་རྣམ་བཞག་དང་གསུམ། དང་པོ་ནི། སྔོན་རྒྱལ་པོ་སྲོང་བཙན་སྒམ་པོས་བློན་པོ་
ཐོན་མི་སམྦྷོཊ་རྒྱ་གར་དུ་བརྫངས་པ་དེས་ལ་ཉྩའི་ཡི་གེ་སོགས་ལ་མཁས་པར་སྦྱངས་ནས་བོད་དུ་འོངས་ཏེ། བོད་ཀྱི་གཟབ་ཡིག་དང་གཤར་ཡིག་

[002A] །རྣམས་བརྩམས་སོ། །དེ་ཡང་རྒྱ་གར་གྱི་ཡི་གེ་ལ། ཨ་ཨཱ་ནས་ཨཾ་ཨཿ་འི་བར་དབྱངས་ཡིག་བཅུ་དྲུག་
ཀ་ཁ་ནས་ཧ་ཀྵའི་བར་གསལ་བྱེད་སོ་བཞི་ཡོད་པ་ལས་བོད་སྐད་ལ་མི་མཁོ་པ་དག་ནི་བོར་ལ། བོད་ལ་མཁོ་བ། ཅ་ཆ་ཇ་ཞ་ཟ་འ་དྲུག་བསྣན་ཏེ་
ཀ་ཁ་ག་ང། ཅ་ཆ་ཇ་ཉ། ཏ་ཐ་ད་ན། པ་ཕ་བ་མ། ཙ་ཚ་ཛ་ཝ། ཞ་ཟ་འ་ཡ། ར་ལ་ཤ་ས། ཧ་ཨ། ཞེས་སྡེ་པ་
ཕྱེད་དང་བརྒྱད་ནི་གསལ་བྱེད་སུམ་བཅུ་དང། ཨི་ཨུ་ཨེ་ཨོ་བཞི་ནི་དབྱངས་ཡིག་ཏུ་མཛད་པར་གསུངས་སོ། །གཉིས་པ་ལ་
རྗེས་འཇུག་སྔོན་འཇུག་མི་འཇུག་པ། བཏགས་ཅན། མགོ་ཅན་ཏེ་ལྔ། དང་པོ་ལ། རྗེས་འཇུག་ངོས་གཟུང་བ། །

[002B] དེ་དག་གི་དཔེར་བརྗོད་གསུམ། དང་པོ་ནི། གོང་གི་གསལ་བྱེད་སུམ་བཅུ་ལས། ག་ང་ད་ན་བ་མ་འ་ར་ལ་ས་སྟེ་བཅུའོ། །གཉིས་པ་ནི་
ས་ཡིག་ཁོ་ནའོ། །གསུམ་པ་ནི། བཀག་བཀང་བཀད་དཀན་བཀབ། སྐམ་བཀའ་བསྐར་བཀལ་བཀས། ཞེས་པ་ལྟ་བུ་ཀ་ཡིག་གི་རྗེས་སུ་འཇུག་པ་དང། དེ་བཞིན་དུ་
ཁག་ཁང་སོགས་ཡི་གེ་སུམ་བཅུ་པོ་ཐམས་ཅད་ཀྱི་རྗེས་སུ་འཇུག་ཏུ་རུང་ངོ། །ཡང་འཇུག་ནི། ཆགས། སྦྱངས། སྟབས། སེམས། ཞེས་པ་ལྟ་བུ། ག་ད་བ་མ་
བཞིའི་མཇུག་ཏུ་ནི་ཡང་འཇུག་འོད་དུ་རུང་ལ། དེ་ལས་གཞན་ལ་ནི་འོད་མི་རུང་ངོ། །སྡོམ་ནི། ག་ང་ད་ན་བ་མ་འ། །ར་ལ་ས་སྟེ་རྗེས་འཇུག་བཅུ། །ཡང་འཇུག་ས་ཡིག་གཅིག་
བུ་ཡིན། །རྗེས་འཇུག་ཀུན་ལ་འཇུག་ཏུ་རུང། །ཡང་འཇུག་ག་ང་བ་མ་བཞིར། །འཇུག་གི་གཞན་ལ་མི་རུང་ངོ། །གཉིས་པ་སྔོན་འཇུག་ལ། དེ་ངོས་གཟུང་བ། གང་ལ་འཇུག་
མི་འཇུག་གི་ཁྱད་པར། དཔེར་བརྗོད་གསུམ། དང་པོ་ནི། གོང་གི་རྗེས་འཇུག་བཅུ་ལས། ག་ད་བ་མ་འ་སྟེ་ལྔ་པོ་འདི་ནི་སྔོན་དུའང་འཇུག་གོ་གཉིས་པ་ལ། ག་ནི་

[003A]༄༅། །ཅ་ཉ་ཏ་ང་ན་ཙ་ཞ་ཟ་ཡ་ཤ་ས་སྟེ་ཡི་གེ་བཅུ་གཅིག་གི་སྔོན་དུ་འཇུག་ལ། གཞན་ལ་ནི་མི་རུང་ངོ། །དེ་བཞིན་དུ། ང་ནི། ཀ་ག་ང་པ་བ་མ་དྲུག་དང་
བ་ནི། ཀ་ག་ཅ་ཏ་ང་ཙ་ཞ་ཟ་ཤ་ས་བཅུ་དང། མ་ནི། ཁ་ག་ང་ཆ་ཇ་ཉ་ཐ་ད་ན་ཚ་ཛ་བཅུ་གཅིག་དང། འ་ནི། ཁ་ག་ཆ་ཇ་ཐ་ད་ཕ་བ་ཚ་ཛ་སྟེ་བཅུའི་སྔོན་དུ་འཇུག་གོ་གསུམ་
བ་དཔེར་བརྗོད་ལ། ག་ཡིག་སྔོན་དུ་འཇུག་པ་ནི། གཅེས་གཉའ་གཏན་གདའ་གནས་གཙང་གཞན་གཟའ་གཡག་གཤད་གསལ་ལྟ་བུ་ཡིན་ལ། ད་འཇུག་བ་
ནི། དཀར་དགང་ང་དར་སོགས་ཏེ། འདིས་གཞན་ལའང་འགྲོའོ། །འདི་རྣམས་ལས་གཞན་ལ་མི་རུང་བ་ནི། ག་ཀ་ད་ཁ་བ་ཨ་མ་བ་ལྟ་བུ་སོགས་སོ། །སྡོམ་ནི། ག་ད་
བ་མ་འ་ལྔ་པོ། །སྔོན་དུ་འང་འཇུག་བར་ཤེས་པར་བྱ། །གསུམ་པ་མི་འཇུག་པ་ནི། རྗེས་འཇུག་བཅུ་པོ་མ་གཏོགས་པའི་ཡི་གེ་ཉི་ཤུ་སྟེ། ཀ་ཁ་ཅ་ཆ་སོགས་སོ། །དེ་དག་ནི་
ཡི་གེ་གང་གི་ཡང་སྔོན་རྗེས་གང་དུ་ཡང་མི་འཇུག་སྟེ། དཔེར་ན། ཀ་ག་ཏ། ཁ་བ་ཅ། ཐ་ཕ་ཡ་ལྟ་བུ་མི་རུང་བ་ཡིན་ནོ། །སྡོམ་ནི། རྗེས་འཇུག་མ་གཏོགས་ཉི་ཤུ་ནི། །སྔོན་རྗེས་

[003B]བཞི་པ་བཏགས་ཅན་ལ། སྤྱིར་གི་གུ་ཞབས་ཀྱུ་འགྲེང་བུ་ན་རོ་བཞི་ནི་ཡི་གེ་སུམ་བཅུ་པོ་ཀུན་ལ་གདགས་སུ་རུང་མོད། འོན་ཀྱང་ཡི་གེ་གཅིག་ལ་གི་གུ་
འགྲེང་བུ་གཉིས་བརྩེགས་ལྟ་བུ་ནི་མི་རུང་སྟེ། ཀི་ཁུ་ལྟ་བུའོ། །བྱེ་བྲག་ཏུ། ཡ་བཏགས་ཅན་དུ་འོང་བ་ནི། ཀ་ཁ་ག་པ་ཕ་བ་མ་བདུན་ཏེ། དཔེར་ན། དཀྱིལ་བྱ་བ་དཀྱེས་དབྱད་
ཕྱིར་བྱད་མྱོང་ལྟ་བུའོ། །འདི་ལས་གཞན་ལ་མི་འོད་བ་ནི། ཅྱ་ཉྱ་ཏྱ་ལྟ་བུ་སྟེ་གཞན་ལའང་འགྲེ། དཔེ་རྙིང་ལ་ལར་བཞུགས་ཤྱོ་རྫོགས་ཤྱོ་ཞེས་ས་ལ་ཧ་དང་ཡ་བཏགས་པའི་ཡི་གེ་བྲིས་
པ་ཡོད་ཀྱང་དེའི་ཁུངས་མ་མཐོང། ར་བཏགས་ཅན་ནི། ཀ་ཁ་ག་ཏ་ཐ་ད་ན་པ་ཕ་བ་མ་ས་ཧ་བཅུ་གསུམ་སྟེ། བཀྲ་ཁྲབ་གྲག་ཏྲེ་སམ་ཐེག་དྲང་སྣེལ་གཞི་བྲ་ཕབ་ཕྲ་བ་
བྲག་སྨྲ་སྲ་བ་ཧུལ་པོ་ལྟ་བུའོ། །ལ་བཏགས་ཅན་ནི། ཀ་ག་བ་ཟ་ར་ས་དྲུག་སྟེ། ཀླད་པ་གླང་པོ་བླ་མ་ཟླ་བ་རླབས་སླ་ལྟ་བུའོ། བསྟན་བཅོས་རྣམས་སུ་ལ་བཏགས་
ཅན་གྱི་ཤ་ཡིག་ཤླཽ་ཀ་ཞེས་པ་ཞིག་སྣང་ཡང་བོད་སྐད་མིན་པ་འདྲའོ། །ཝ་བཏགས་ཅན་ནི། ཀ་ཁ་ག་ཉ་ད་ཙ་ཚ་ཞ་ཟ་ར་ལ་ཤ་ཧ་བཅུ་གསུམ་སྟེ། ཀྭ་ཡི་ཁྭ་ད། གྭ་དོར་ཉ་བཞི་

[004A]༄༅། །དྭ་ཕྲུག། རྩྭ་དུར་བ། བ་ཚྭ། ཞྭ་སེར། ཟྭ་ཚོད། རྭ་ཅོ། ལྭ་བ། ཤྭ་ཧྭགས་པ་ལྟ་བུའོ། །དཔེ་ལ་ལར། བཅྭོ་ལྔ་འཇྭ་ས་ལ་སྭགས་པ་ཞེས་ཅ་ཇས་གསུམ་
ལ་ལྭ་བཏགས་པའང་སྣང། སྡོམ་ནི། ཡ་བཏགས་འོང་བའི་ཡི་གེ་བདུན། །ར་བཏགས་ཅན་ནི་བཅུ་གསུམ་ཡིན། །ལ་བཏགས་ཅན་ལ་དྲུག་དར་ནི། །ལྭ་བཏགས་བཅུ་གསུམ་ཡོད་པར་
ཤེས། །ལྔ་པ་མགོ་ཅན་ལ། མགོར་འོང་བའི་ཡི་གེ་ནི། ར་ལ་ས་གསུམ་མོ། །དེ་ལ་ར་མགོ་ཅན་ནི། ཀ་ག་ང་ཇ་ཉ་ཏ་ད་ན་བ་མ་ཙ་ཛ་ལ་བཅུ་གསུམ་སྟེ། རྐང་པ་བརྒལ་
རྡ་བརྗོད་རྙིང་རྟ་བརྡ་རྣ། རྦད། རྨ་རྩ་རྫབ་རླན་ལྟ་བུའོ། །ལ་མགོ་ཅན་ནི། ཀ་ག་ང་ཅ་ཇ་ཏ་ད་པ་བ་ཧ་བཅུ་སྟེ། ལྐོག་མ། སྒང་པ། ལྔ། ལྕགས། ལྗགས། ལྟ་བ་ལྔ་ལྡི་
ལྤགས་པ། ལྦ་བ། ལྷད་དེ་ལྟ་བུའོ། །ས་མགོ་ཅན་ནི། ཀ་ག་ང་ཉ་ཏ་ད་ན་པ་བ་མ་ཙ་བཅུ་གཅིག་སྟེ། སྐལ་སྒང་སྔར་སྙིང་སྟེང་སྡང་སྣ་སྤོབས་སྤལ་སྨན་
སྩལ་ལྟ་བུའོ། །དཔེ་རྙིད་ལ་ལར། སྫས་ཞེས་པའང་སྣང། གཞན་ཡང། སྐྱ་སྒྲ་བླུ་ཞེས་པ་ལྟ་བུ་སོགས་ཡོད་ཀྱང། ཀ་ཡིག་ནི་ས་མགོ་ཅན་དང་ཡ་བཏགས་ཅན་གཉིས་ཀར་

[004B] ཁ་ནི་ཡ་བཏགས་ཅན་དུ་འོང་ཡང་མགོ་ཅན་དུ་མི་འོང་བས་སྑྱ་ཞེས་པ་ལྟ་བུ་མི་འོད་བར་གོ་ནུས་པ་སོགས་ཡིན་པས་མ་བྲིས་ཤིང། རྗེས་
འཇུག་སོགས་ཀྱང་ཕལ་ཆེར་སྔར་བཤད་བས་གོ་བར་འགྱུར་ལ། མ་ངེས་པ་འགའ་ཞིག་ནི། ར་དང་ལ་གཉིས་ལ་སྔོན་འཇུག་འོང་བ་མེད་ཀྱང་དེ་གཉིས་བརྩེགས་པ་ལ་འོད་བ་ནི་བརླ་ལྟ་བུ་དང་
ཉ་རྐྱང་ལ་སྔོན་འཇུག་ག་འོད་ཡང་ས་མགོ་ཅན་སྙ་ལ་མི་འོད་བ་ལྟ་བུ། ཡོད་ཀྱང་འདིར་མ་འབྲིས་སོ། །སྡོམ་ནི། ར་ལ་ས་གསུམ་མགོར་འོད་ལ། །ར་མགོ་ཅན་ནི་བཅུ་གསུམ་དང། །ལ་
མགོ་ཅན་ནི་བཅུར་ངེས་ཤིང། །ས་མགོ་ཅན་ལ་བཅུ་གཅིག་གོ་རྩ་བའི་ས་བཅད་གསུམ་པ་རྣམ་དབྱེ་སོགས་ལ་གཉིས། རྣམ་དབྱེ་བ་མེད་པ་དང། དོན་ལྷག་མ་གཞན་བསྟན་
པའོ། །དང་པོ་ལ། སྒྲ་ཉིད་འགོད་པ་དང། རྒྱུ་མཚན་བརྗོད་པའོ། །དང་པོ་ལ། ངོ་བོ་བརྗོད་པའི་སྒྲ་ནི། སངས་རྒྱས་ཆོས་དགེ་འདུན་ལྷ་མི་བློ་སྒྲ་ལྟ་བུ་རྣམས་སོ།།
འབྲེལ་བའི་སྒྲ་ནི། གི་ཀྱི་གྱི་འི་རྣམས་ཏེ། འདི་ངག་ལས་གི་ནི་ག་ད་གཉིས་ཀྱི་རྗེས་སུ་འོང་སྟེ། དཔེར་ན། བདག་གི་གང་གི་ལྟ་བུའོ། །ཀྱི་ནི་ད་བ་ས་གསུམ་ལ་འོད་སྟེ། ཁྱོད་ཀྱི་

[005A]༄༅། །རྒྱབ་ཀྱི་རྣམས་ཀྱི་ལྟ་བུའོ། གྱི་ནི་ན་མ་ར་ལ་བཞིར་ཏེ། །ཀུན་གྱི་ལམ་གྱི་ནོར་གྱི་རྒྱལ་གྱི་ལྟ་བུའོ། །འི་ནི་འ་དང་རྗེས་འཇུག་མེད་བ་རྣམས་
ལ་སྟེ། དེ་ཡང་སེམས་དཔའ་ལྟ་བུ་ལ་འོང་བའི་ཚེ། རྗེས་འཇུག་གི་འ་དེ་ཉིད་ལ་གི་གུ་འདོགས་བ་ཡིན་གྱི། དཔའ་འི་ཞེས་པ་ལྟ་བུ་མ་ཡིན་ནོ། རྗེས་འཇུག་མེད་པ་ཀ་བ་ལྷ་དེ་རོ་ལྟ་བུ་ལ་
ནི། ཀ་བའི་ལྟའི་དེའི་རོའི་ལྟ་བུའོ། ཚིགས་བཅད་ཀྱི་རྐང་པ་སྒོང་བའི་ཚེ་ནི། འི་འོངས་ར་ཡི་འོང་སྟེ། དྲང་སྲོང་ལྷ་མིག་ལྡན་པ་ཡི། ལྟ་བུ་དང། ལྷ་ཡི་མེ་ཏོག་དམ་
པ་འདི། ལྟ་བུའོ། །བྱེད་པ་པོའི་སྒྲ་ནི། གིས་ཀྱིས་གྱིས་ས་རྣམས་སོ། །དེ་ལ་གིས་ནི་ག་ང་གཉིས་ལ་སྟེ། མིག་གིས་གསུང་གིས་ལྟ་བུའོ། ཀྱིས་ནི་ང་བ་ས་གསུམ་ལ་
སྟེ༑ སྣོད་ཀྱིས་ཡབ་ཀྱིས་ཐུགས་ཀྱིས་ལྟ་བུའོ། གྱིས་ནི་ན་མ་ར་ལ་བཞིར་ཏེ། དོན་གྱིས་ཁྱིམ་གྱིས་གཏེར་གྱིས་ཚུལ་གྱིས་ལྟ་བུའོ། །ས་ནི་འ་དང་རྗེས་འཇུག་མེད་པ་རྣམས་
པ་སྟེ། དགའ་ལྟ་བུ་ལ་དགས་དང། བུམ་བ་གཙོ་བོ་ལྟ་བུ་ལ་བུམ་པས་གཙོ་བོས་ལྟ་བུའོ། །རྐང་པ་སྐོད་ཆེ་ཡིས་འོང་བ་ནི། རིགས་པ་ཡིས་ནི་མི་ནུས་ན། ལྟ་བུ་དང་

[005B] ལྷག་བཅས་ཀྱི་སྒྲ་ནི། དེ་ཏེ་སྟེ་ཅིང་ཞིང་ཤིང་རྣམས་སོ། །དེ་ལ་དེ་ནི་དའི་རྗེས་སུ་འོང་སྟེ། ཡོང་དེ་བཏུང་དེ་ལྟ་བུའོ། །
ཏེ་ནི་ན་ར་ལ་ས་བཞིར་ཏེ། ཡིན་ཏེ་ཕྱིར་ཏེ་གྲོལ་ཏེ་གསུངས་ཏེ་ལྟ་བུའོ། །སྟེ་ནི་གང་བ་མ་འ་དང་རྗེས་འཇུག་མེད་པ་རྣམས་ལ་སྟེ། ལྡོག་སྟེ། སོང་སྟེ་ཁྱབ་སྟེ་སྙམ་སྟེ་དགའ་སྟེ་
སྒྲ་སྟེ་ཅི་སྟེ་ལྟ་བུའོ། །ཅིང་ནི་ག་ད་བ་གསུམ་ལ་སྟེ། སྒེག་ཅིང་བཀོད་ཅིང་ཐོབ་ཅིང་ལྟ་བུའོ། །ཞིང་ནི་ང་ན་མ་ར་ལ་འ་དང་རྗེས་འཇུག་མེད་པ་རྣམས་ལ་སྟེ། འོང་ཞིང་སྨོན་ཞིང་ཐིམ་
ཞིང་བོར་ཞིང་དུ་ལ་ཞིང་དཔའ་ཞིང་སྐྱེ་ཞིང་འདུ་ཞིང་ལྟ་བུའོ། །དཔེ་ལ་ལར། བརྟེན་ཅིང་གྱུར་ཅིང་ཞེས་པའང་སྣང། ཤིང་ནི་ས་ལ་སྟེ། གསུངས་ཤིང་ལྟ་བུའོ། །ཚིག་
རྒྱན་གྱི་སྒྲ་ནི། ཀྱང་འང་ཡང་རྣམས་སོ། །དེ་ལ་ག་ད་བ་ས་དང་སྐབས་འགར་ན་ལའང་འོང་སྟེ། བདག་ཀྱང་ཁྱོད་ཀྱང་ཁྱབ་ཀྱང་སུས་ཀྱང་འོན་ཀྱང་ལྟ་བུའོ། །འདི་ནི་རྗེས་འཇུག་མེད་པ་
ལ་སྟེ། གང་ལའང་འདི་ནི་འདི་ལྟ་བུའོ། །ཚིགས་བཅད་འགའ་རེ་རེ། འྒའང་ཞེས་པ་ལྟ་བུ་འོད་ངོ། །ཡང་ནི་ད་ན་མ་འ་ར་ལ་དྲུག་དང། རྐང་བ་སྐོང་བ་ལའང་འོང་སྟེ། གང་ཡང་

[006A]༄༅། །ཡིན་ཡང་རློམ་ཡང་འགའ་ཡང་སླར་ཡང་མཇལ་ཡང་དང། རྡོ་རྗེ་དྲི་ལ་བུ་ཕྱག་རྒྱ་ཡང། །ལྟ་བུ་དང། ཚིག་ལྷུག་ལའང། དེ་ཡང་ལྟ་བུ་
འོང་བ་ཡོད་དོ། །གང་མ་ཁ་ཅན་སོགས་ལ་འོད་བའི་སྒྲ་ནི། གམ་ངམ་དམ་ནམ་བམ་མམ་འམ་རམ་ལམ་སམ་ཏམ་རྣམས་སོ། །དེ་ཡང་ཕལ་ཆེར་རང་གི་སྔ་རོལ་གྱི་ཚིག་གི་རྗེས་
འཇུག་དང་མཐུན་ཏེ། འདུག་གམ་རུང་དམ་ཡོད་དམ་ཡིན་ནམ་གྲུབ་བམ་སྙམ་མམ་དགའ་མ་ཚོར་རམ་འབུལ་ལམ་ཤེས་སམ་ལྟ་བུ་དང། རྗེས་འཇུག་མེད་པ་ལ་ནི་
ལྷའམ་མིའམ་ལྟ་བུ་དང། སྐབས་འགར་ན་ར་ལ་གསུམ་ལ་ཏ་མ་འོང་བ་ནི། མཁྱེན་ཏམ་གྱུར་ཏམ་གསོལ་ཏམ་ལྟ་བུའོ། །བསྐུལ་ཚིག་སོགས་ཀྱི་སྐབས་སུ་འོང་བའི་
སྒྲ་ནི། ཞིག་ཤིག་ཅིག་རྣམས་སོ། །དེ་ལ་ཞིག་ནི། དམ་ལ་འ་དང་རྗེས་འཇུག་མེད་པ་ལའང་འོང་སྟེ། སོང་ཞིག་ནམ་ཞིག་ཐུལ་ཞིག་འདའ་ཞིག་ཟོ་ཞིག་ལྟ་བུའོ། །ཤིག་ནི་
སེལ་སྟེ། གསུངས་ཤིག་ལྟ་བུའོ། །ཅིག་ནི་ག་ད་ན་བ་ར་རྣམས་ལ་སྟེ། ཁུག་ཅིག་མཛོད་ཅིག་སྟོན་ཅིག་ཕོབ་ཅིག་འོར་ཅིག་ལྟ་བུའོ། །དོགས་པ་བསུ་བ་

[006B] ཞེ་ན་ཅེ་ན་ཤེན་རྣམས་སོ། །དེ་ལ་ཞེ་ན་ནི། ང་ན་མ་འ་ར་ལ་དང་རྗེས་འཇུག་མེད་པ་ལ་སྟེ། གང་ཞེ་ན་ཡིན་ཞེ་ན་རུང་དམ་ཞེ་ན་ཅི་གདའ་ཞེ་ན་ཅིའི་ཕྱིར་ཞེ་ན་
འཚལ་ཞེ་ན་ཅི་ཞེ་ན་ལྟ་བུའོ། །ཅེ་ན་ནི་ག་ང་བ་གསུམ་ལ་སྟེ། གང་ན་འདུག་ཅེ་ན། ཅི་ཡོད་ཅེ་ན་ཅི་འགྲུབ་ཅེ་ན་ལྟ་བུའོ། །ཤེ་ན་ནི་ས་ལ་སྟེ། གང་གསུངས་ཤེ་ན་ལྟ་བུའོ། །འོན་
ཀྱང་བསྟན་བཅོས་རྣམས་སུ་སའི་རྗེས་སུ་ཡང་ཞེ་ན་བྲིས་པ་མང་བར་སྣང་ངོ། །ཚིག་སྤྱིའི་མཚམས་སྦྱར་སོགས་ལ་འོང་བའི་སྒྲ་ནི། ཞེས་ཅེས་གཉིས་སོ། །དེ་ལ་ཞེས་ནི་
ད་ན་མ་འ་ར་ལ་ས་བདུན་དང་རྗེས་འཇུག་མེད་པ་ལ་སྟེ། འབྱུང་ཞེས་ཡིན་ཞེས་ཙམ་ཞེས་དཔའ་ཞེས་དར་ཞེས་འདུལ་ཞེས་དགོས་ཞེས་བདེ་ཞེས་ལྟ་བུའོ། །འགའ་ཞིག་ཏུ་སའི་
རྗེས་སུ་ཤེས་འོང་བར་བཤད། ཅེས་ནི་ག་ད་བ་གསུམ་ལ་སྟེ། ཆོག་ཅེས། འཁོད་ཅེས། ཁྱབ་ཅེས་ལྟ་བུའོ། །རྫོགས་ཚིག་ཏུ་འོང་བའི་སྒྲ་ནི། གོ་ངོ་དོ་ནོ་བོ་མོ་འོ་རོ་ལོ་སོ་ཏོ་
རྣམས་སོ། །དེ་ཡང་འདུག་གོ་རུང་ངོ་ཡོད་དོ་ཡིན་ནོ་གྲུབ་བོ་ཙམ་མོ་དགའོ་འགྱུར་རོ་ཕུལ་ལོ་དགོས་སོ་ལྟ་བུ་རྗེས་འཇུག་དང་མཐུན་པ་དང། རྗེས་འཇུག་མེད་བ་ལ་འདིའོ་འགྲོའོ་

[007A]༄༅། །ལྟ་བུ་འོ་དང། སྐབས་འགར་ན་ར་ལ་གསུམ་ལ་ཟིན་ཏོ་གྱུར་ཏོ་བསྩལ་ཏོ་ལྟ་བུ་འོང་ངོ། །ལས་སུ་བྱ་བ་སོགས་ལ་འོད་བའི་སྒྲ་ནི། སུ་རུ་ཏུ་དུ་
ན་ལ་རྣམས་སོ། །དེ་ལ་སུ་ནི་ས་ལ་སྟེ། ཡོངས་སུ་ལྟ་བུའོ། །རུ་ནི་འ་དད་རྗེས་འཇུག་མེད་པ་ལ་སྟེ། འབའ་རུ་བུམ་པ་རུ་ལྟ་བུའོ། །ཏུ་ནི་ག་བ་གཉིས་ལ་སྟེ། གཅིག་ཏུ་
རབ་ཏུ་ལྟ་བུའོ། །དུ་ནི་ང་ད་ན་མ་ར་ལ་དྲུག་ལ་སྟེ། གང་དུ་སླད་དུ་ཀུན་དུ་གམ་དུ་ཕྱིར་དུ་ཞལ་དུ་ལྟ་བུའོ། །དཔེ་ལ་ལར་ཀུན་ཏུ་ཞེས་བྲིས་པ་ཡོད་ཀྱང་བྲིས་ནོར་ཡིན་ནམ་སྙམ།།
ན་ལ་གཉིས་ནི་འོག་ཏུ་འཆད། །ཚིག་གྲོགས་སོགས་ལ་འོང་བའི་སྒྲ་ལས། བ་ནི་ག་ད་བ་ས་ན་མ་དྲུག་ལ་སྟེ། ཐེག་པ་བསྟོད་པ་གྲུབ་པ་དགོས་པ་རྒན་པ་རྣམ་པ་ལྟ་བུའོ།།
བ་ནི་ང་འ་ར་ལ་བཞི་དང་རྗེས་འཇུག་མེད་པ་ལ་སྟེ། སྣང་བ་དགའ་བ་འགྱུར་བ་འདུལ་བ་སྐྱེ་བ་ལྟ་བུའོ། །ཐར་པ་རྐང་བ་ལྟ་བུ་མ་ངེས་པ་ཡང་འཇུག་གཞན་རྣམས་ནི་འདིར་མི་
སྤྲོའོ། །སྡོམ་ནི། སོ་སོའི་མིང་བརྗོད་ངོ་བོའི་སྒྲ། །གི་ཀྱི་སོགས་ནི་འབྲེལ་བའི་སྒྲ། །དེ་ལ་ས་སྦྱར་བྱེད་སྒྲ་ཡིན། །ཏེ་སྟེ་ཅིང་སོགས་ལྷག་བཅས་སྒྲ། །ཀྱང་ཡང་འང་

[007B] །ག་མདམ་ལ་སོགས་གདམ་ཁ་ཅན། །ཞིག་ཅིག་སོགས་ནི་བསྐུལ་ཚིག་དང། །ཞེན་ལ་སོགས་དོགས་བསུའོ། །ཞེས་ཅེས་དག་ནི་མཚམས་སྦྱད་ཏེ། །གོ་ངོ་
ལ་སོགས་རྫོགས་ཚིག་གོ་སུ་རུ་ཏུ་སོགས་ལས་སོགས་སྒྲ། །བབ་ལ་སོགས་ཚིག་གྲོགས་ཡིན།། །།
་པར་ཡིག་པ་དགེ་སློང་དྷརྨ་བཀྲ་ཤིས་སོ།།


﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]
༄༅། །བྱཱ་ཀ་ར་ཎའི་རྩ་བ་སུམ་ཅུ་པ་དང། རྟགས་ཀྱི་འཇུག་པ་གཉིས་བཞུགས་སོ།།

[001] །རྒྱ་གར་སྐད་དུ། བྱ་ཀ་ར་ཎ་མའུ་ལ་ཏྲིཾ་ཤད་ནཱ་མ། བོད་སྐད་དུ། ལུང་སྟོན་པ་རྩ་བ་སུམ་ཅུ་པ་ཞེས་བྱ་བ། ངག་གི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ། །གང་ལ་ཡོན་ཏན་
མཆོག་མངའ་བའི། །དཀོན་མཆོག་དེ་ལ་ཕྱག་འཚལ་ལོ། །གང་གིས་སྒྲ་དབྱངས་ཀུན་གསུངས་པའི། །འཇམ་པའི་དབྱངས་ལ་ཕྱག་འཚལ་ལོ། །གང་གིས་མིང་གཞི་སྔོན་གསུངས་པ། །རྟག་ཞི་བ་ལ་ཕྱག་འཚལ་ལོ། །
སྡེབ་སྦྱོར་ལེགས་མཛད་མཁས་རྣམས་དང། །བླ་མ་ལ་ཡང་ཕྱག་འཚལ་ནས། །བསླབ་པ་ཀུན་གྱི་གཞི་འཛིན་ཅིང། །རིག་བྱེད་སྨྲ་བ་རྣམས་ཀྱི་རྒྱུ། །མིང་ཚིག་བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་པར་བྱ།།
ཡི་གེ་ཨཱ་ལི་ཀཱ་ལི་གཉིས། །ཨཱ་ལི་གསལ་བྱེད་ཨི་སོགས་བཞི། །ཀཱ་ལི་སུམ་ཅུ་ཐམ་པའོ། །དེ་ལ་རྗེས་འཇུག་བཅུ་ཡིན་ཏེ། །དེ་ལས་ལྔ་ནི་སྔོན་དུའང་འཇུག་མི་འཇུག་པ་ནི་ཉི་ཤུའོ། །ཀཱ་ལི་ཕྱེད་དང་བརྒྱད་སྡེ་
ནི། །བཞི་བཞི་དག་ཏུ་ཕྱེ་བ་ལས། །དང་པོ་གསུམ་པ་བཞི་པ་ལས། །མས་གཉིས་དྲུག་པའི་གསུམ་པ་དང། །བདུན་པ་ལས་ནི་ཤ་མ་གཏོགས། །རྗེས་འཇུག་ཡི་གེ་བཅུ་རུ་འདོད། །རྗེས་འཇུག་ཡི་གེ་བཅུ་ཉིད་ལས།།
དང་པོ་གསུམ་པ་ལྔ་པ་དྲུག་བདུན་པ་རྣམས་ནི་སྔོན་དུའང་འཇུག་མིང་གཞི་གཉིས་སམ་གསུམ་སྤྲེལ་ལམ། །དེ་ལ་དབྱངས་ཀྱི་བཞི་ལྡན་ཡང། །གང་དུའང་འཇུག་མིན་སྦྱར་བའང་མིན། །རྗེས་འཇུག་ཡི་གེ་

[002A]༄༅། །བཅུ་པོ་ནི། །མིང་གང་གི་ནི་མཐར་སྦྱར་བ། །དེ་ལ་ཨཱ་ལི་བཞི་པ་སྦྱར། །སླར་བསྡུ་བར་ནི་ཤེས་པར་བྱ། །རྗེས་འཇུག་ཡི་གེ་བཅུ་རྣམས་ལས། །གང་མིང་མཐའ་ན་བཅུ་པ་གནས། །དེ་ལ་
ཨཱ་ལི་གཉིས་པ་སྦྱར། །གང་མིང་མཐའ་ན་བརྒྱད་པ་གནས། །དེ་ལ་གཉིས་པ་ཨུ་ཡང་སྦྱར། །གང་མིང་མཐའ་ན་གསུམ་པ་གནས། །དེ་ལ་ཨཱ་ལི་གཉིས་པ་སྦྱར། །བཞི་པ་དགུ་པ་དངོས་ཀྱང་སྟེ། །ལས་
དང་ཆེད་དང་རྟེན་གནས་དང། །དེ་ཉིད་ཚེ་སྐབས་ལ་སྒྲ་ཡིན། །རྗེས་འཇུག་ཡི་གེ་བཅུ་པོ་ལ། །ཨི་དང་མཐུན་ལུགས་འདི་ཞེས་བྱ། །དང་པོ་གཉིས་ལ་དང་པོ་མཐུན། །གསུམ་ལྔ་བཅུ་ལ་ཀྱ་དང་སྦྱར། །བདུན་པ་ཉིད་
ལ་བདུན་པ་སྟེ། །ལྷག་མ་རྣམས་ལ་གྱ་སྦྱར་བ། །དེ་དག་ཨི་སྦྱར་འབྲེལ་བའི་ས། །དེ་ཉིད་ལ་ནི་བཅུ་པ་སྦྱར། །བྱེད་པ་པོ་རུ་ཤེས་པར་བྱ། །ཨཱ་ལི་ཕྱིས་ནས་གཉིས་པ་སྦྱར། །ཚིག་རྒྱན་གཉིས་དང་སྡུད་པར་འགྱུར། །ལ་
དོན་སུ་ལ་ཨུ་ཕྱིས་ནས། །དེ་ལ་གསུམ་པའི་དང་པོ་སྦྱར། །དེ་ལ་ཨཱ་ལི་གསུམ་པ་སྦྱར། །དེ་ནི་ལྷགྨ་དང་བཅས་པའོ། །རྗེས་འཇུག་ཡི་གེ་བཅུ་པོ་ལ། །དྲུག་པ་སྦྱར་ན་འབྱེད་སྡུད་ཡིན། །རྗེས་འཇུག་ཡི་གེ་བཅུ་པོ་
ཡི༑ ༑བཞི་པ་དགུ་པ་ལ་བཅུ་པ། །སྦྱར་བ་འབྱུང་ཁུངས་ས་ཡིན་ཏེ། །དགར་དང་སྡུད་པའང་དེ་བཞིན་ཡིན། །གང་མིང་བརྗོད་པའི་དང་པོ་རུ། །ཀྱེ་སྦྱར་ན་ནི་བོད་པ་ཡིན། །གང་མིང་མཐའ་དང་མཐུན་པ་ཡི། །བཞི་

[002B] །དགར་དང་བརྣན་པའི་ཚིག་ཏུ་འགྱུར། །མིང་གང་རུང་བའི་བར་མཚམས་སུ། །གསུམ་པ་ལ་ནི་གཉིས་པ་སྦྱར། །དེ་ནི་སྡུད་དང་འབྱེད་པ་དང། །རྒྱུ་མཚན་ཚེ་སྐབས་གདམས་ངག་ལྔའོ། །གང་མིང་གི་ནི་མ་མཐའ་རུ། །གསུམ་
པ་ལ་ནི་ཨེ་སྦྱར་བ། །ཐ་སྙད་དབང་དུ་གསུམ་ཡིན་ཏེ། །དངོས་པོའི་དབང་དུ་བཞི་རུ་འགྱུར། །དུས་ཀྱི་དབང་དུ་གཉིས་ཡིན་ནོ། །གང་མིང་བརྗོད་པའི་དང་པོ་རུ། །དང་པོ་ལ་ནི་གཉིས་པ་སྦྱར། །སྤྱི་ལ་ཁྱབ་པ་ཉིད་དུ་འགྱུར། །གང་མིང་གི་ནི་མ་མཐའ་ན་
པུ་ལིངྒ་ཡི་སྒ་མེད་པ། །དེ་ལ་པུ་ལིངྒ་སྦྱར་ན། །བདག་པོའི་སར་ནི་ཤེས་པར་བྱ། །གང་མིང་བརྗོད་པའི་ཡ་མཐའ་ན། །སྟྲཱི་ལིངྒ་ཡི་སྒྲ་མེད་པ། །དེ་ལ་སྟྲཱི་ལིངྒ་སྦྱར་ན། །དགག་པའི་གནས་སུ་ཤེས་པར་བྱ། །ཚིགས་སུ་བཅད་པའི་མཚམས་སྦྱོར་
རྣམས། །ཅུང་ཟད་བསྡུས་བ་ཡོད་ན་ཡང། །དེ་ནི་དེ་བཞིན་སྦྱར་བར་བྱ། །སྔོན་འཇུག་ཡོད་དམ་མེད་ཀྱང་རུང། །མིང་གཞིའི་ཡི་གེ་གང་ཡིན་ལ། །ཉེས་འབྲེལ་ཡོད་དམ་གསུམ་འབྲེལ་ཡོད། །ཨཱ་ལི་བཞི་ལས་གང་ལྡན་ཡང། །རྗེས་འཇུག་བཅུ་
བོ་མ་ཞུགས་ན། །མིང་གཞན་སྦྱོར་བ་ཡོད་མི་སྲིད། །རྗེས་འཇུག་བཅུ་ཡི་དོན་ཤེས་ན། །འདྲི་དང་ཀློག་དང་བཤད་རྣམས་ཀྱི། །མཚམས་སྦྱོར་སྒྲ་ལ་ཐོགས་མེད་ཅིང། །འབྲེལ་པ་སྨྲ་བའི་མཆོག་ཏུ་འགྱུར། །གཞན་ཡང་རྗེས་འཇུག་ཤེས་པ་
ཡིས། །དོན་གྱི་སྦྱོར་བ་མ་མཐོང་ཡང། །དོན་དང་མཐུན་པའི་སྦྱོར་བ་ཤེས། །རྗེས་འཇུག་སྦྱོར་བ་མཁས་པ་ན། །ལུང་གི་དོན་དང་སྦྱོར་བ་དང། །བླ་མའི་མན་ངག་གསུམ་སྦྱར་ནས། །དོན་གྱི་ཐོག་ཏུ་དབང་བར་བྱ། །བསླབ་ལ་བརྩོན་པའི་གང་

[003A]༄༅། །ཟག་གིས། །དང་པོར་ང་རོ་རྣམས་ལ་སྤྱད། །སྔོན་འཇུག་མིང་གཞི་རྗེས་འཇུག་གསུམ། །ཀློག་གི་ཆེད་དུ་བསླབ་པ་ཡིན། །རྗེས་འཇུག་བཞི་ཡི་སྦྱོར་བ་ནི། །མཉན་བསམ་བསྟན་པའི་དོན་དུ་སྦྱར། །ཡན་ལག་དེ་དག་མཐུ་
ཡིས་ནི། །འབྲས་བུའི་ཆེད་དུ་དོན་ལ་དབབ། །བསླབ་པའི་རིམ་པ་འདི་ཡིས་ནི། །གང་ཞིག་འབད་པ་ཆུང་དུས་ཀྱང། །ཤེས་རབ་མྱུར་དུ་གྲོལ་བར་འགྱུར། །དེ་ཕྱིར་དང་པོར་འདི་ཉིད་བསླབ། །དེ་ནས་རྒྱས་པའང་མཉན་བྱས་ཏེ། །བསླབ་པ་གང་
ལ་དད་པ་ཡི། །གཞུང་ཉིད་བླ་མ་དག་ལས་མཉན། །སློབ་དཔོན་དེ་ཉིད་དུ་འཛིན་ཅིང། །ལེ་ལོ་གཡེང་བ་རྣམ་པར་སྤང། །ཟོ་བཟང་དད་པ་ལ་བརྟེན་པ། །སྐྱེས་བུ་དེས་ནི་མྱུར་རྟོགས་ཏེ། །དེ་ལ་དུས་སུ་འདོམས་པར་བྱ། །ཅིག་ཤོས་དེ་ལས་
ལྡོག་པའོ། །ལུང་སྟོན་པ་རྩ་བ་སུམ་ཅུ་པ་རྫོགས་སོ།། ་།ཕོ་ཡི་ཡི་གེ་འབང་ཞིག་ལ། །སྡེ་པ་ཕྱེད་དང་བརྒྱད་གནས་པའང། །སྡེ་ཚན་ལྔ་རུ་དྲིལ་བྱས་ནས། །ཕོ་དང་མ་ནིང་མོ་དང་ནི། །ཤིན་ཏུ་མོ་དང་བཞི་བཞི་རུ། །སྡེ་པ་བཞི་པ་
ཡན་ཆད་དབྱེ། །ལྷག་མ་བཅུ་བཞི་གནས་པ་ལ། །ཙ་སོགས་གསུམ་ནི་ཅ་སོགས་སྦྱར། །ཝ་ནི་བ་དང་སྦྱར་བར་བྱ། །ལྷག་མ་དྲུག་ནི་མོ་རུ་སྦྱར། །ར་ལ་ཧ་ནི་མོ་གཤམ་སྟེ། །ཨ་ནི་མཚན་མེད་ཅེས་ཀྱང་བྱ། །མོ་ཡི་ཡི་གེའི་ནང་ནས་ནི།།
འཇུག་པའི་ཡི་གེ་བཅུང་བྱུང་བྱ། །འཇུག་པ་བཅུ་ཡི་ནང་ནས་ནི། །སྔོན་འཇུག་ཡི་གེ་ལྔ་དབྱུང་བྱ། །སྔོན་འཇུག་ཡི་གེ་ལྔ་པོ་ལ། །ཕོ་དང་མ་ནིང་མོ་དང་ནི། །ཤིན་ཏུ་མོ་དང་བཞི་རུ་དབྱེ། །དེ་དག་རེ་རེའང་བཞི་བྱེད་དེ། །།གང་ལ་འཇུག་བྱེད་གང་གིས་བྱེད། །ཇི་ལྟར་འཇུག་བྱེད་ཅི་ཕྱིར་བྱེད། །གང་ལ་འཇུག་

[003B] །ཕོ་ནི་ཕོ་དང་མོ་ལ་འཇུག་མོ་ནི་མོ་དང་མ་ནིང་ལ། །མ་ནིང་ཡང་ནི་ཕོ་མོ་ལའོ། །ཤིན་ཏུ་མོ་ནི་མ་ནིང་དང། །མོ་དང་ཤིན་ཏུ་མོ་ཉིད་ལའོ། །ཕོ་ནི་མ་ནིང་ལ་མི་འཇུག་མོ་ནི་ཕོ་ལ་འཇུག་པ་མིན། །མ་ནིང་རང་ལ་རང་མི་འཇུག་རང་གི་
སྡེ་དང་འཕྲད་པ་ན། །ཕོ་ཡང་མོ་ལ་འཇུག་མི་འགྱུར། །མ་ནིང་མོ་ཡང་དེ་བཞིན་ནོ། །ཇི་ལྟར་འཇུག་པར་བྱེད་ཅེ་ན། །ཕོ་ནི་དྲག་པའི་ཚུལ་གྱིས་ཏེ། །མ་ནིང་རན་པར་འཇུག་པ་ཡིན། །མོ་ནི་ཞན་པའི་ཚུལ་གྱིས་ཏེ། །ཤིན་ཏུ་མོ་ནི་མི་མཉམ་པས་སོ། །
ཅི་ཕྱིར་འཇུག་པར་བྱེད་ཅེ་ན། །ཕོ་ནི་འདས་དང་གཞན་བསྒྲུབ་ཕྱིར། །མ་ནིང་གཉིས་ཀ་ད་ལྟར་ཆེད། །མོ་ནི་བདག་ད་མ་འོངས་ཕྱིར། །ཤིན་ཏུ་མོ་ནི་མཉམ་ཕྱིར་རོ། །རྗེས་འཇུག་ཡི་གེ་བཅུ་པོ་ལ། །ཕོ་མོ་མ་ནིང་གསུམ་དུ་དབྱེ། །ཕོ་ལ་སྐྱེས་བུ་རབ་འབྲིང་
གསུམ། །མོ་ལ་མོ་དང་ཤིན་ཏུ་མོ། །མ་ནིང་འགྱུར་དང་མཚན་གཉིས་དང། །མཚན་མེད་དག་དང་གསུམ་དུ་འདོད། །དེ་ཡང་བྱེད་པ་བཞི་བྱེད་དེ། །གང་ལ་འཇུག་བྱེད་གང་གིས་བྱེད། །ཇི་ལྟར་འཇུག་བྱེད་ཅི་ཕྱིར་བྱེད། །གང་ལ་ཡི་གེ་ཐམས་ཅད་ལ།།
གང་གིས་བཅུ་པོ་དེ་དག་གིས། །ཇི་ལྟར་རྣམ་པ་གཉིས་ཡིན་ཏེ། །སྒྲ་ཡི་འཇུག་ཚུལ་དོན་གྱི་ཚུལ། །ཕོ་གསུམ་མོ་གཉིས་མ་ནིང་གསུམ། །དྲག་ཞན་བར་མ་གསུམ་དུ་འཇུག་དྲག་པ་གསུམ་ཉིད་ན་འཕྲད་དམ། །གལ་ཏེ་ཞན་པ་ནང་ཕྲད་ན། །དེ་ལའང་
ནང་གི་ཆ་ཤས་ཀྱིས། །དེ་ཡང་དྲག་ཞན་གཉིས་སུ་དབྱེ། །མ་ནིང་གསུམ་དུ་གང་གཏོགས་པ། །དྲག་དང་ཕྲད་ན་དྲག་པར་འགྱུར། །ཞན་དང་ཕྲད་ན་ཞན་པར་འགྱུར། །གཉིས་ཀ་དག་དང་ཕྲད་གྱུར་ན། །དེ་ནི་གཉིས་ཀ་ཅན་དུ་འགྱུར། །གཉིས་ཀ་དག་
[#DATA INCOMPLETE HERE]



﻿   ༈    །སུམ་རྟགས་ཀྱི་བསྡུས་དོན་བཞུགས་སོ་ །།    ༈    འདིར་སུམ་རྟགས་འགྲེལ་ཆེན་མཁས་པའི་མགུལ་རྒྱན་མུ་ཏིག་འཕྲེང་མཛེས་ཀྱི་དགོངས་པ་ཇི་

[012B] སུམ་ཅུ་པ་བཤད་པ་དང། རྟགས་ཀྱི་འཇུག་པ་བཤད་པའོ། །དང་པོ་ལ་གཉིས། བསྟན་བཅོས་རྩོམ་པ་ལ་འཇུག་པའི་ཡན་
ལག་དང། བསྟན་བཅོས་དངོས་སོ། །དང་པོ་ལ་གཉིས། མཚན་སྨོས་པ་དང། འགྱུར་ཕྱག་གོ། གཉིས་པ་བསྟན་བཅོས་དངོས་ལ་གཉིས། གཞུང་སྤྱིའི་ཡན་ལག་ཏུ་མཆོད་པར་བརྗོད་ཅིང་བཤད་པར་དམ་
བཅའ་བ་དང། སྐབས་དོན་སུམ་ཅུ་པ་ཉིད་རྒྱས་པར་བཤད་པའོ། །དང་པོ་ལ་གཉིས། མཆོད་བརྗོད་དང། ་བཤད་པར་དམ་བཅའ་བའོ། །དང་པོ་ལ་བཞི། ་དཀོན་མཆོག་གསུམ་ལ་སྤྱིར་ཕྱག་འཚལ་
བ། བྱེ་བྲག་ཏུ་འཇམ་པའི་དབྱངས་ལ་ཕྱག་འཚལ་བ། དགོས་པའི་དབང་གིས་རྟག་ཞི་བ་ལ་ཕྱག་འཚལ་བ། ་དྲིན་གཟོ་བའི་ཕྱིར་མཁས་པ་སྤྱི་དང་བྱེ་བྲག་ལ་ཕྱག་འཚལ་བའོ།། གཉིས་པ་སྐབས་
དོན་སུམ་ཅུ་པ་ཉིད་རྒྱས་པར་བཤད་པ་ལ་གཉིས། ཡེ་གེའི་སྦྱོར་བ་རྒྱས་པར་བཤད་པ་དང། གདམས་ངག་བརྗོད་པས་མཇུག་བསྡུ་བའོ། །དང་པོ་ལ་གཉིས། སྦྱར་བྱ་ཡི་གེའི་རྣམ་གཞག་བཤད་
པ་དང། སྦྱོར་ཚུལ་ཚིག་ཕྲད་ཀྱི་འཇུག་པ་བཤད་པའོ། །དང་པོ་ལ་གཉིས། ་བོད་ཡིག་གི་དབྱངས་གསལ་ངོས་གཟུང་བ་དང། ཁྱད་པར་གྱི་དབྱེ་བ་བསྟན་པའོ། གཉིས་པ་ལ་གཉིས། ་མདོར་བསྟན་

[013A]༄༅། །པ་དང། རྒྱས་པར་བཤད་པའོ།། གཉིས་པ་ལ་གཉིས། ་དབྱེ་སྒོ་སྤྱིར་བསྟན་པ་དང། བྱེ་བྲག་སོ་སོར་བཤད་པའོ།། གཉིས་པ་ལ་གསུམ། རྗེས་འཇུག་བཤད་པ། ་སྔོན་འཇུག་བཤད་པ། མི་འཇུག་པ་བཤད་པའོ།། གཉིས་པ་
སྦྱོར་ཚུལ་ཚིག་ཕྲད་ཀྱི་འཇུག་པ་བཤད་པ་ལ་གཉིས། རྗེས་འཇུག་ལ་ལྟོས་པའི་ཕྲད་རྣམ་དབྱེ་དང་བཅས་པ་བཤད་པ། རྗེས་འཇུག་ལ་མ་ལྟོས་པའི་ཕྲད་རང་དབང་ཅན་བཤད་པའོ། །དང་པོ་ལ་བརྒྱད། ་སླར་བསྡུ་
བཤད་པ། ་ལ་དོན་བཤད་པ། ཨི་ལྡན་གྱི་རྣམ་དབྱེ་བཤད་པ། རྒྱན་སྡུད་བཤད་པ། ་ལྷག་བཅས་བཤད་པ། ་འབྱེད་སྡུད་བཤད་པ། འབྱུང་ཁུངས་བཤད་པ། ་བོད་པའི་སྒྲ་བཤད་པའོ། །གསུམ་པ་
ལ་གཉིས། ་མདོར་བསྟན་པ་དང། རྒྱས་པར་བཤད་པའོ། །གཉིས་པ་ལ་གཉིས། འབྲེལ་སྒྲ་བཤད་པ་དང། ་བྱེད་པ་པོའི་སྒྲ་བཤད་པའོ། །བདུན་པ་འབྱུང་ཁུངས་བཤད་པ་ལ་གཉིས། ་འབྱུང་
ཁུངས་དངོས་བཤད་པ་དང། ་དེ་དགར་སྡུད་ལ་འཇུག་ཚུལ་བཤད་པའོ།། གཉིས་པ་རྗེས་འཇུག་ལ་མ་ལྟོས་པའི་ཕྲད་རང་དབང་ཅན་བཤད་པ་ལ་དྲུག། ་ནི་སྒྲ་བཤད་པ། ་དང་སྒྲ་བཤད་པ། ་དེ་སྒྲ་བཤད་
པ༑ ་གང་སྒྲ་བཤད་པ། ་བདག་སྒྲ་བཤད་པ། ་དགག་སྒྲ་བཤད་པའོ། །གཉིས་པ་གདམས་ངག་བརྗོད་པས་མཇུག་བསྡུ་བ་ལ་བཞི། ་ཚིགས་བཅད་འགྲོལ་ཚུལ་ལ་འདོམས་པ། ཉན་པ་པོ་སྤྲོ་བསྲིང་

[013B] ་བསླབ་ཚུལ་གོ་རིམ་ལ་འདོམས་པ། ་གདམས་ངག་སྣོད་རུང་ལ་བསྟན་དགོས་པར་འདོམས་པའོ། །གཉིས་པ་ལ་གསུམ། ་རྗེས་འཇུག་མེད་མི་རུང་དུ་བསྟན་པ། ་རྗེས་འཇུག་
ཤེས་པའི་དགོས་པ་བསྟན་པ། དེ་དོན་་ལ་དབབ་པའི་ཚུལ་བསྟན་པའོ།།    ༈    ་མིང་གཞིའི་ཡི་གེ་སྤྱིའི་རྟགས་ཀྱི་དབྱེ་བ་བཤད་པ། སྔོན་འཇུག་
གི་རྟགས་ཀྱི་འཇུག་པ་བཤད་པ། རྗེས་འཇུག་གི་རྟགས་ཀྱི་འཇུག་པ་བཤད་པའོ། །གཉིས་པ་ལ་གསུམ། ་མིང་གཞི་ལས་སྔོན་རྗེས་དབྱུང་བའི་ཚུལ་བཤད་པ། ་སྔོན་འཇུག་གི་རྟགས་ཀྱི་དབྱེ་བ་
བཤད་པ། སྔོན་འཇུག་གི་འཇུག་ཚུལ་བཤད་པའོ། །གསུམ་པ་ལ་གཉིས། འཇུག་ཚུལ་རྟོགས་བྱེད་ཀྱི་ཡན་ལག་རྣམས་མདོར་བསྟན་པ་དང། དྲི་ལན་གྱི་སྒོ་ནས་རྒྱས་པར་བཤད་པའོ། །གཉིས་
པ་ལ་གསུམ། གང་ལ་འཇུག་པར་བྱེད་པ་དང་གང་གིས་འཇུག་པར་བྱེད་པ་མཐུན་མོང་དུ་བསྟན་པ། ཇི་ལྟར་འཇུག་པར་བྱེད་པ་བསྟན་པ། ཅི་ཕྱིར་མཇུག་པར་བྱེད་པ་བསྟན་པའོ། །དང་པོ་ལ་གཉིས། ་དྲི་བས་མཚམས་སྦྱར་བ་དང། ལན་
གྱིས་བསྙད་པའོ། །གཉིས་པ་ལ་གཉིས། ལན་གྱིས་བསྙད་པ་དངོས་དང། ཞར་བྱུང་མི་འཇུག་པ་བཤད་པའོ། །གཉིས་པ་ཇི་ལྟར་འཇུག་པར་བྱེད་པ་བསྟན་པ་ལ་གཉིས། དྲི་བས་མཚམས་སྦྱར་བ་དང་

[014A]༄༅། །་ལན་གྱིས་བསྙད་པའོ། །གསུམ་པ་ཅི་ཕྱིར་འཇུག་པར་བྱེད་པ་བསྟན་པ་ལ་གཉིས། ་དྲི་བས་མཚམས་སྦྱར་བ་དང།  ལན་གྱི་བསྙད་པའོ།། གཉིས་པ་ལ་བཞི། ཕོ་ཡིག་  གི་འཇུག་དོན་བཤད་པ་
་མ་ནིང་གི་འཇུག་དོན་བཤད་པ། ་མོ་ཡིག་གི་འཇུག་དོན་བཤད་པ། ཤིན་ཏུ་མོའི་འཇུག་དོན་བཤད་པའོ། །གསུམ་པ་རྗེས་འཇུག་གི་རྟགས་ཀྱི་འཇུག་པ་བཤད་པ་ལ་གཉིས། རྗེས་འཇུག་གི་རྟགས་
ཀྱི་དབྱེ་བ་བཤད་པ་དང། རྗེས་འཇུག་གི་འཇུག་ཚུལ་བཤད་པའོ། །དང་པོ་ལ་གཉིས། སྤྱིར་རྟགས་གསུམ་དུ་དབྱེ་བ་དང། ་ནང་གསེས་བརྒྱད་དུ་དབྱེ་བའོ། །གཉིས་པ་རྗེས་འཇུག་གི་འཇུག་ཚུལ་བཤད་
པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །གཉིས་པ་ལ་བཞི། གང་ལ་འཇུག་པ་བཤད་པ། གང་གིས་འཇུག་པ་བཤད་པ། ཇི་ལྟར་འཇུག་པ་བཤད་པ། ཅི་ཕྱིར་འཇུག་པ་བཤད་པའོ། །
གསུམ་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །གཉིས་པ་ལ་གཉིས། སྒྲའི་འཇུག་ཚུལ་བཤད་པ་དང། དོན་གྱི་འཇུག་ཚུལ་བཤད་པའོ། །དང་པོ་ལ་གཉིས། ་དྲག་ཞན་སྤྱིར་འཇུག་
ཚུལ་བཤད་པ་དང། ་ནང་གསེས་ཞིབ་ཏུ་འཇུག་ཚུལ་བཤད་པའོ། །གཉིས་པ་དོན་གྱི་འཇུག་ཚུལ་བཤད་པ་ལ་གཉིས། ་མདོར་བསྟན་པ་དང། རྒྱས་པར་བཤད་པའོ། །གཉིས་པ་ལ་གཉིས། ་སྔ་མ་

[014B] ཕྱི་མ་གང་ལྟར་འགྱུར་བ་བཤད་པའོ། །གཉིས་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །གཉིས་པ་ལ་གཉིས། ་མིང་མཐའ་འདྲེན་ཚུལ་བཤད་པ་དང་
རྣམ་དབྱེ་སོགས་འདྲེན་ཚུལ་བཤད་པའོ། །གཉིས་པ་ལ་གཉིས། སྤྱིར་འདྲེན་ཚུལ་བཤད་པ་དང། ནང་གསེས་འཇུག་ཚུལ་བཤད་པའོ། །གཉིས་པ་ལ་གཉིས། ་མདོར་བསྟན་པ་དང། རྒྱས་པར་
བཤད་པའོ། །གཉིས་པ་ལ་གཉིས། ་རྣམ་དབྱེའི་ནང་གསེས་གང་ཞིག་འཇུག་ཚུལ་བཤད་པ་དང། ཕྲད་ཀྱི་ནང་གསེས་གང་ཞིག་འཇུག་ཚུལ་བཤད་པའོ། །
བཞི་པ་ཅི་ཕྱིར་འཇུག་པ་བཤད་པ་ལ་གཉིས། ་རྗེས་འཇུག་གི་དགོས་པ་དངོས་བཤད་པ་དང། ཞར་བྱུང་ཡི་གེའི་འཇུག་པ་སྤྱིའི་དགོས་པ་བཤད་པའོ། །གཉིས་པ་ལ་གཉིས། ཡི་གེའི་འཇུག་པ་
རྣམས་ཀྱི་རང་བཞིན་གྱི་དགོས་པ་བཤད་པ་དང། ཡི་གེའི་འཇུག་པ་ཇི་ལྟར་སྦྱོང་ཚུལ་གྱི་བསྟན་བཅོས་འདི་ཉིད་བརྩམས་པའི་དགོས་པ་བཤད་པའོ། །དང་པོ་ལ་གཉིས། དགོས་པ་ལྡོག་ཕྱོགས་ནས་
བསྟན་པ་དང། ཉིད་དགོས་ལྡོག་ཕྱོགས་ནས་བསྟན་པའོ། །གཉིས་པ་ཡི་གེའི་འཇུག་པ་ཇི་ལྟར་སྦྱོར་ཚུལ་གྱི་བསྟན་བཅོས་འདི་ཉིད་བརྩམས་པའི་དགོས་པ་བཤད་པ་ལ་གཉིས། དགོས་པ་དངོས་བཤད་

[015A]༄༅། །པ་དང། ་དགོས་པ་དེ་འགྲུབ་པར་སྨོན་པའོ།། ཞེས་སུམ་རྟགས་ཀྱི་བསྡུས་དོན་ལེགས་བཤད་སྒོ་བརྒྱ་འབྱེད་པའི་འཕྲུལ་གྱི་ལྡེ་མིག་ཅེས་བྱ་བ་འདི་ཡང་བློ་གསར་དོན་གཉེར་ཅན་དག་ལ་
ཕན་ཕྱིར་དགེ་སློང་སྙོམ་ལས་པ་དྷརྨ་བྷ་དྲས་བཞད་དངུལ་ཆུའི་རི་ཁྲོད་དགའ་ལྡན་རྩེར་བྲིས།།



﻿   ༈    སི་ཏུའི་ཞལ་ལུང་དུ། ཙཀྲ་ལྟ་བུ་བོད་ཀྱི་མིའི་ངག་ནས་བརྗོད་མི་ཐུབ་ཅེས་ཁས་བླངས་པ་མ་ཡིན་གྱི། མིང་གཞི་ཁོ་ནའི་
ཡི་གེ་ཉི་ཤུ་གང་རུང། ཚེག་བར་གཅིག་གི་ནང་དུ་ཙཀ་ཞེས་ཡོད་ཀྱང། དེ་བོད་ཀྱི་ཐ་སྙད་དོན་མཐུན་གང་ལའང་མི་འཇུག་ཅེས་བརྗོད་པ་ཡིན། དེ་ཡང་ཙ་དང་ཀའི་བར་དུ་ཚེག་རྒྱབ་ན་ཚེག་པར་
གཅིག་ཏུ་ཞེས་པ་དང་འགལ། ཡང་ཙ་མིང་གཞི་དང་ཀ་རྗེས་འཇུག་ཏུ་བྱས་ན་རྗེས་འཇུག་གི་ཡི་གེ་བཅུར་གྲངས་ངེས་པ་དང་འགལ། ཡང་ཙཀྲ་ལྟ་བུ་བོད་པའི་ངག་ནས་བརྗོད་ཐུབ་ཀྱང་

[115A]༄༅། །དེ་ལེགས་སྦྱར་གྱི་སྐད་ཡིན་པས། བོད་ཀྱི་ཐ་སྙད་དོན་མཐུན་ཡིན་པ་དང་འགལ། དེས་ན་མིང་གཞི་ཉི་ཤུ་གང་རུང་ཡང་ཡིན། ཉིས་སྦྲེལ་ལམ་གསུམ་སྦྲེལ་ལྟ་བུ་
ཚེག་བར་གཅིག་གི་ནང་དུ་ཡང་ཡོད། དེ་བོད་ལ་ཡོངས་སུ་གྲགས་པའི་ཐ་སྙད་དོན་མཐུན་ལ་ཡང་འཇུག་པ་ཞིག་སྟོན་རྒྱུ་བྱུང་ན་བདག་གི་གཞུང་ལ་སྐྱོན་ཐོངས་པ་ཡིན་ནོ།།



﻿   ༈    མདའ་པ་ཞེས་པའི་པ་ཡིག་དེ་དང་པོར་བདག་སྒྲ་ཡིན་པ་བདེན་ཡང་སླར་མིང་གི་ཆ་ཤས་སུ་གྱུར་ནས་བདག་སྒྲ་བསྐྱར་དུ་སྦྱོར་དགོས་པ་དུ་མ་མཐོང་
ཕུ་པ་བ། མདའ་པ་བ། ཆང་མ་པ། ཐང་མ་བ། ཞེས་པ་ལྟ་བུའོ།།



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]
[#DATA INCOMPLETE HERE]

[004A]༄༅། །ཟླས་དཔེན་པ་ཞིག་ཡིན་སྣང་ངོ།། ་།ལྔ་པ་བདག་སྒྲ་བཤད་པའི་སྐབས་སུ། ལ་ལ་དག་སྐྱེས་པའི་རྟགས་དང་བདག་སྒྲ་ལདྒག་སྒྲའི་ཆང་མ་དང། སྒྱུག་མོ་སོགས་བསྲེགས་བ་ནི། ཚངས་སྤྱོད་པ་ཡིན་
ནའང་ཐུགས་གཤེགས་སུ་ཤར་བའི་སྐྱོན་ཡིན་ནམ། མཚན་ཉིད་ལ་མཁས་ཀྱང་དངོས་འགལ་ལ་མ་གཟིགས་པའམ། སྡེབ་སྦྱོར་ལ་བརྩོན་ཡང་པུ་རླིངྒའི་སྒྲ་དོན་ཁོང་དུ་མ་ཆུད་པ་གང་རུང་གི་རྟོག་བཟོའི་སྐྱོན་ནོ། །ཞེས་འབྱུང་བ་ལ། བདག་གིས་
འགྲེལ་པ་རྩོམ་སྐབས། གཞུང་དོན་འགྲེལ་ལུགས་ཕལ་ཆེར་རྗེ་སུ་ཏུའི་འགྲེལ་ཚིག་རྨད་དུ་བྱུང་བར་མཐོང་ནས་དེ་ཉིད་སོར་བཞག་ཏུ་བཀོད་པ་ཤས་ཆེ་ཡང་འདིར་འགྲེལ་པའི་དཔེ་ཤིན་ཏུ་མི་གསལ་བར་བརྟེན། སྔ་མོ་བཀྲ་ཤིས་ལྷུན་པོར་མཐོང་
བའི་རྗེ་ཞྭ་དམར་བས་མཛད་པའི་འགྲེལ་ལུགས་བློ་ཡུལ་དུ་གང་ངེས་ལ་གཞི་བྱས་ནས། པུ་ཞེས་པ་པ་སྡེ་དང་ལིང་ག་ཞས་པ་རྟགས་ཏེ་པ་སྡེ་ནས་འབྱུང་བའི་ཕོ་རྟགས་པ་དང་པོ། མ་ནིང་གི་རྟགས་པ་དང་པོ། མོ་རྟགས་མ་དང་མོ་རྣམས་མིང་གི་ཆ་ཤས་སུ་སྔར་མེད་པ་ལ་
གསར་དུ་སྦྱར་ན་བདག་བོའི་སྒྲར་འགྱུར་ཞེས་བཀོད་པ་ཡིན་ལ། དེ་ཉིད་གཞུང་གི་དགོངས་པར་སོང་མིན་ཇི་ལྟར་ཡང། ད་ལམ་ཁྱེད་ཀྱིས་བཀོད་པའི་སྐྱོན་ནི་འཇུག་པར་མི་འགྱུར་ཏེ། ངེད་ཆང་མ་དང་སྒྱུག་མོ་ལྟ་བུ་བདག་སྒྲར་འདོད་ཀྱི་དགག་སྒྲར་གཏན་ནས་མི་
འདོད་པའི་ཕྱིར་རོ། །ཁྱེད་ཀྱིས་ངེད་ལ་པུ་ལིང་གའི་སྒྲ་དོན་ཁོང་དུ་མ་ཆུད་ཅེས་གཤེ་ཡང། པུ་ལིང་གའི་པུ་ཞེས་པ་པ་སྡེ་ལ་ངོས་འཛིན་པ་དེ། རྗེ་ཞྭ་དམར་བའི་འགྲེལ་ལུགས་སུ་མ་ཟད། སྒྲ་པཱ་ཎི་དང་ཙནྡྲ་བ་གཉིས་ཀར་ཨུ་ཏའི་སྡེ་དང་བཅས་པའོ། །ཞེས་བ་དང། དབྱངས་

[004B] ཀུ་ཙུ་ཊུ་ཏུ་པུ་སྡེ་པ་རྣམས་སོ། །ཞེས་གསུངས་པས་སྒྲ་མདོ་ཆེན་པོ་རྣམས་ཀྱི་དགོངས་པར་གནས་ཤིང། ཡང་རྗེ་ཞ་ལུ་པ་དང། རྣམ་གླིང་པན་ཆེན་སོགས་ཀྱི་ལུགས་ལྟར་ན། པུ་ཞེས་པ་སྐྱེས་བུའི་སྐད་གདོད་བུ་རུ་ཥཱི་རུ་དང་ཥ་ཕྱིས་པ་དང། ལོང་ག་ཞེ་
པ་རྟགས་ཀྱི་སྐད་དོད་དེ་ཕོ་རྟགས་ཀྱི་སྒྲར་བཞེད་པ་ལ། ཁྱེད་ཀྱིས་མཁས་ཉམས་དཔའ་ཐལ་གྱིས། པུ་རུ་ཥ་སྐྱེས་པ་དང་ལིང་ག་རྟགས་ཏེ། མཚམས་སྦྱར་བས་བུ་རླིངྒ་ཞེས་གྲུབ་པ་དེ་ཉིད་ཅེས་བྲིས་གདའ་བ། དེ་འདྲའི་མཚམས་སྦྱོར་ཚུལ་བོད་དུ་འགྱུར་བའི་སྒྲ་མདོ་གང་ན་
ཡོད་པ་སྟོན་ཅིག་དེ་ལྟར་པ་སྡེ་ནས་བཤད་བའི་བདག་དེ་ཡང་ཇི་ལྟ་བུ་ཞེ་ན། རྟ་པ། གྱོས་པོ་ལྟ་བུ་སྒྲ་དྲག་པ་ཕོ་རྟགས་སུ་གཏོགས་པའི་བདག་སྒྲ་དང། །ཁ་ལོ་པ། ཟླ་བ་ལྟ་བུ་སྒྲ་དྲག་གཞན་བར་མ་མ་ནིང་རམ་མོར་གཏོགས་པའི་བདག་སྒྲ་དང། ཆང་མ། སྒྱུག་མོ་ལྟ་བུ་སྒྲ་
ཞན་པ་མོའམ་ཤིན་ཏུ་མོར་གཏོགས་པའི་བདག་སྒྲ་དང་གསུམ་དུ་བཞག་པ་ལ་སྐྱོན་མེད་དེ། དེ་རྣམས་བདག་པོའི་སྒྲར་མཁས་པ་དུ་མས་བཤད་པ་དོན་ལ་གནས་པའི་ཕྱིར་དང། བ་ཡིག་མ་ནིང་དུ་སྨྲ་སྒོ་ལས་བཤད་ཅིང། རྟགས་འཇུག་ཏུ་སྒྲ་གཞན་གཉིས་ཀྱི་བར་མ་མ་
ནིང་དུ་གསུངས་པས་ཀྱང་འགྲུབ་པའི་ཕྱིར་དང། ཕོ་སྒྲ་དང་ནི་མོ་སྒྲ་དག་མིང་གི་མཐའ་ན་ཡོད་མེད་དང། །ཞེས་བས་ཕོ་སྒྲ་པ་དང། མོ་སྒྲ་པ་དང་མ་གཉིས་པོ་དག་མིང་གི་མཐར་གསར་དུ་སྦྱར་བ་ཡོད་ན་བདག་སྒྲ་དང་མེད་ན་བདག་སྒྲ་མ་ཡིན་པར་བསྟན་པའི་ཕྱིར་རོ། །འོ་ན་
བ་ཡིག་མ་ནིང་དུ་འདོད་པ་དང། མོར་འདོད་པ་འགལ་ལོ་ཞེ་ན། མི་འགལ་ཏེ། སྔགས་ཀློག་གསེར་གྱི་ཡང་ཞུན་ལས། ཕོ་མོར་འབྱེད་ཚེ་མ་ནིང་མོ་རུ་བསྡུ། གསུམ་དུ་འབྱེད་ཚེ་བསྒྲིམས་བཞི་མ་ནིང། །ཞེས་གསུངས་པ་དང་ཚུལ་མཚུངས་པར་དབྱེ་བསྡུ་ཙམ་གྱི་

[005A]༄༅། །ཁྱད་པར་ཡིན་པའི་ཕྱིར་རོ། །དེ་ལྟ་ན་དངོས་འགལ་དུ་སུ་སོང་དང། བུ་རུ་ཥའི་སྒྲ་དོན་ཁོང་དུ་མ་ཆུད་པའི་རྟོག་བཟོ་སུས་བྱས་མཁས་ཤིང་གཟུ་བོར་གནས་པ་རྣམས་ཀྱིས་དཔྱད་པར་འཚལ་ལོ།། ་།དྲུག་པ་དགག་སྒྲ་
བཤད་པའི་སྐབས་སུ། དཔེར་ན། ཤ་བ། གནའ་བ། དགོ་བ། བཟའ་བ། བཅའ་བ། བཏུང་བ། མྱང་བ། ཟ་བ། གླ་བ་སོགས་སྤྱི་ལ་ཁྱབ་པ་དང། དེ་དག་མ་ནིང་དུ་འདོད་པ་ནི་རྣམ་པ་ཀུན་ཏུ་འཐད་པ་མ་ཡིན་ཏེ། འདོད་རྒྱལ་གྱི་མིང་ཕལ་ཆེ་བ་བ་ཡིག་ལས་
འབྱུང་བས། འདོད་རྒྱལ་ཐམས་ཅད་མ་ནིང་ཡིན་པའི་ཁྱབ་པ་ནམ་ཡང་མེད་ཅིང། དེར་མ་ཟང་རྟགས་འཇུག་ཏུ་བ་ཡིག་ཕོ་ཡི་ཡི་གེར་འཁྲུལ་པ་མེད་བཞིན་དུ་སུམ་ཅུ་བར་མ་ནིང་དུ་བཤད་པའི་ལུང་ཐོན་མིའི་གཞུང་འདིར་མ་གསལ་ཚེ། ཕོ་མོ་
དང་མ་ནིང་གི་ཡི་གེའི་ངོས་འཛིན་ལ་དབུ་སྦོས་པའི་མཁས་པ་རྣམས་ཐུགས་དགོངས་བཏང་འཚལ་ལོ། །ཞེས་ཟེར་བ་ནི། ཚིག་གི་འཁར་བ་འཁྱོར་བཞིན་དུ། །རྩོད་པའི་གོམྤ་གྱ་ཚོམ་འདོར། །ཞེས་པ་དེ་འདི་འདྲ་ལ་ངོས་འཛིན་དགོས་སོ། །ཇི་
ལྟར་ཞེ་ན། ཤ་བ་ལྟ་བུའི་བ་ཡིག་དེ་མིང་གཞི་ཁོ་ནའི་ཡི་གེ་ཡིན་པར་རྟགས་འཇུག་ལ་བློ་ཁ་ཕྱོགས་པ་ཀུན་གྱིས་ཤེས་ཤིང། དེས་ན། ཕོ་དང་མ་ནིང་མོ་དང་ནི། །ཤིན་ཏུ་མོ་དང་བཞི་བཞི་རུ། །སྡེ་པ་བཞི་པ་ཡན་ཆད་དབྱེ། །ཞེས་པ་འདོན་བཞིན་དུ་
རྟགས་འཇུག་ཏུ་བ་ཡིག་ཕོ་ཡི་ཡི་གེར་འཁྲུལ་བ་མེད་བཞིན་དུ་ཟེར་བ་འདི་ལས་འཁྲུལ་ཚབས་ཆེ་བ་གང་ཞིག་ཡོད། ཁྱེད་ཀྱིས་འདོད་རྒྱལ་གྱི་མིང་ངོས་ཨེ་ཟིན། ཟིན་ན་འདོད་རྒྱལ་གྱི་མིང་ཕལ་ཆེར་བ་ཡིག་ལས་འབྱུང་ཚུལ་སྒྲུབས་ཤིག་དེང་

[005B] ཁས་ལེན་མེད་པའི་སུན་འབྱིན་ལྟར་སྣང་དེ་སུ་ལ་འཕེན་པ་ཡིན། བདག་སྒྲའི་བ་ཡིག་མ་ནིང་དུ་བཞག་པར་འགལ་བ་མེད་ཚུལ་རྟགས་འཇུག་དང་སྨྲ་སྒོ་གུང་བསྒྲིགས་ནས་
སུན་འབྱིན་སྔ་མའི་ལན་དུ་སོང་བ་དེར་ལྟོས་ཤིག་ ་།བདུན་པ་རྗེས་འཇུག་མེད་མི་རུང་དུ་བསྟན་པའི་སྐབས་སུ། ཁ་ཅིག་རང་འགྲེལ་དུ་བརྡའ་ཟེར་བ་ལ་འ་མཐའ་ཆད་བཞིན་དུ། གནས་སྐབས་འཁྲུལ་བའི་ལམ་དུ་འཕྱན་
ནས་ཡི་གེ་བརྩེགས་མ་སྐེ་དང་སྐྱོ་སོགས་དཔེར་བརྗོད་ཅིང་སྐྱོ་ལ་འ་མཐའ་ཐོབ་ཚུལ་བཤད་པའི་ཁུངས་དྲངས་པའི་ལེགས་བཤད་མོ་གཤམ་གྱི་བུ་ཡོན་ཏན་ཅན་དེ་དགེ་སློང་རང་གི་ཉེ་གནས་སུ་སླར་འབུལ་ཞུ་བ་ལས་འོས་ཅི། ཟེར་བ་
ནི༑ བརྡ་དང་སྐྱོ་གཉིས་ཀ་ཡང། རྗེས་འཇུག་བཅུ་པོ་མ་ཞུགས་ན། །ཞེས་པའི་སྐབས་ནས་རྗེས་འཇུག་འ་མཐའ་ཐོབ་མཉམ་དུ་ཡང་བསྟན། སྐད་གསར་བཅད་ཀྱིས་འ་མཐའ་ཕྱིས་པ་དང་མཐུན་པར། ངག་སྒྲོན་ལས། མཐའ་རྟེན་
ཅན་དང་བརྩེགས་པ་དང། གུག་ཀྱེད་ཅན་མཐར་འ་མཐར་སྤང། ཞེས་ད་ལྟ་འ་མཐའ་མི་བྱེད་པར་ཡང་བསྟན་པ་མཉམ་པོ་ལ་ཁྱེད་ཀྱིས་དབྱེ་བ་འབྱེད་པ་འདི། མ་འཁྲུལ་པའི་ཁུངས་ཇི་ལྟ་བུ་ཞིག་ལ་བརྟེན་པར་སྨྲ་དགོས་ཤིང། ངེད་ཀྱིས་
མིང་གཞི་ཉིས་འབྲེལ་དབྱངས་ལྡན་གྱི་དཔེར་བརྗོད་དུ་སྐེ་དང། གསུམ་འབྲེལ་དབྱངས་ལྡན་གྱི་དཔེར་བརྗོད་དུ་སྐྱོ་ཞེས་བཀོད་པ་དེ། གཞུང་གི་དགོངས་པ་རྗེ་བྲཏི་རབ་འབྱམས་པ་དང། སི་ཏུ་པཎ་ཆེན་གྱིས་ལེགས་པར་བཀྲལ་བ་

[006A]༄༅། །།ཇི་ལྟ་བ་བཞིན་ཡིན་ཏེ། སྔ་མའི་འགྲེལ་པར་ཉིས་སྦྲེལ་སྒ་ལྟ་བུ་ཡོད་དམ། གསུམ་སྦྲེལ་སྒྲ་ལྟ་བུ་ཡོད་པ་དང། དེ་ལ་ཨ་ལི་སྟེ་དབྱངས་བཞི་ལས་གང་ཡང་རུང་བ་དང་ལྡན་པ་སྒི་སྒུ་སྒེ་སྒོ་ལྟ་
བུ་དང། སྒྲི་སྒྲུ་སྒྲེ་སྒྲོ་ལྟ་བུ་བྱུང་ན་ཡང་ཞེས་དང། ཉིས་སྤྲེལ་དང་གསུམ་སྦྲེལ་ཡང་གོང་ལྟར་བརྩེགས་པ་མགོ་འདོགས་ཡོད་ལ་གོ་བར་བྱ་ཡི། ཚེག་པར་གཅིག་ལ་སྔོན་རྗེས་ཡོད་པ་ལྟ་བུ་ལ་མི་བྱ་སྟེ། སྔོན་འཇུག་ཡོད་
དམ་མེད་ཀྱང་རུང། །ཞེས་སྔོན་འཇུག་ལ་མ་ལྟོས་པར་བཤད་ཅིང། རྗེས་འཇུག་བཅུ་པོ་མ་ཞུགས་ན། ཞེས་བཤད་པའི་ཕྱིར་རོ། །ཞེས་ཁྱེད་ཀྱིས་དཔེར་བརྗོད་མུན་ནག་འདོམ་འཇལ་ལྟར་བཀོད་པ་དེ་ལེགས་པར་བཀག་པ་དང། ཕྱི་མའི་འགྲེལ་པར་ཡང་
ལྔ༑ ལྷ༑ ལྟ་བུ་ཉིས་འབྲེལ་ཡོད་དམ། སྒྲ༑ རྒྱ༑ ལྟ་བུ་གསུམ་འབྲེལ་ཡོད་དམ། ཞེས་སོགས་གསལ་བར་བཀོད་ནས་རྗེ་བྲཏིའི་གཞུང་ལ་ཞལ་འཕངས་དང་བཅས་སྩལ་འདུག་པས་ལེགས་བཤད་དངུལ་དཀར་གྱི་མེ་ལོང་ངོས་གཉིས་པ་འདི་ཕུལ་ཡོད་པས་བྱི་
དོར་ལ་བརྩོན་པ་བསྐྱེད་པར་ཞུའོ།། ་།བརྒྱད་པ་རྗེས་འཇུག་ཤེས་པའི་དགོས་པ་བསྟན་པའི་སྐབས་སུ། ཡི་གེ་ཕལ་ཆེར་དུ་འབྲེལ་བར་སྨྲ་བཞེས་ཡི་གེ་ཉམས་པ་ལ་འགྲེལ་བཤད་ཀྱིས་བཀྲལ་པ་ནི་ཤིང་ལོའི་རྫིང་ལ་ཞུགས་པ་ཡིན་པར་རྟོག་སོ། །ཞེས་
པ་ནི། ངེད་ཀྱིས་འགྲེལ་པར་འབྲེལ་ཆགས་པ་ཁོ་ན་སྨ་བའི་མཆོག་ཏུ་འགྱུར། ཞེས་རྗེ་སི་ཏུའི་འགྲེལ་པ་སོར་གཞག་ཏུ་བཀོད་པ་ཡིན་ཅིང། ངེད་ལྟར་ན་འབྲེལ་བར་སྨྲ་བ་ཞེས་པ་ཡི་གེ་ཉམས་པ་མ་ཡིན་གྱི་འབྲེལ་བའི་གཏམ་ཞེས་པ་ཡི་གེ་ཉམས་པ་ཡིན་ཏེ། དཔེར་

[006B] གསེར་སྲང་དང་ཡབ་སྲས་དང་ལུགས་སྲོལ་དང་སྦྲགས་སྒྲུབ་ཅེས་པ་ཡི་གེ་ཉམས་པ་མ་ཡིན་པར་གསེར་སང་དང་ཡབ་སེས་དང་ལུགས་སོལ་དང་སྤགས་སྒྲུབ་ཅེས་པ་ཡི་གེ་ཉམས་པ་ཡིན་པ་བཞིན་ནོ། །དེས་ན་ཡི་གེ་ཕལ་ཆེར་དུ་འབྱུང་བ་ལ་འགྲེལ་བཤད་བྱེད་པ་
ཤིང་ལོའི་གྲུ་གཟིངས་ས་ཞུགས་པ་དང་འདྲན། ཡི་གེ་རེ་གཉིས་ལས་འབྱུང་བ་ལ་འགྲེལ་པ་བྱེད་པ་སྦྲང་གཤོག་གི་གྲུ་གཟིངས་ལ་ཞུགས་པ་དང་འདྲ་བར་བསམ་ཡོད་ཀུན་གྱིས་རྟོགས་པར་བྱའོ།། ་།དགུ་པ་རྟགས་འཇུག་གི་ཕོ་ནི་ཕོ་དང་མོ་ལ་འཇུག་ཅེས་པའི་
སྐབས་སུ། དངུལ་ཆུའི་མཁས་པ་ཆེན་པོ་དག་སྔོན་འཇུག་གི་ཕོ་ཡིག་བ་ཡི་འཇུག་ཚུལ་དཔེར་བརྗོད་དུ། མིང་གཞིའི་ད་ཇ་ཉ་ན་ཛ་ར་རྣམས་ལ་འཇུག་པར་བཤད་པ་འདི། ཚངས་སྤྱོད་པ་ཆང་གིས་བཟི་བ་ནི་མི་སྲིད་མོད། འོན་ཀྱང་སྨོ་བྱེད་ཀྱི་གདོན་འདྲ་ཡིན་
སྲིད་པས་ཞབས་བརྟན་ལ་རེམ་པ་དང། སམྦྷོ་ཊའི་གཞུང་ལ་མ་གྲགས་པའི་རི་བོང་གི་རྭ་རིང་བོ་འདི་དགེ་སློང་རང་གི་ཕྱག་འཁར་གནང་བ་བཞུ། ཞེས་འབྱུང་བ་ནི། རྗེ་སི་ཏུ་ཆེན་པོའི་གཞུང་དུ། དེ་ལ་གང་གིས་འཇུག་པར་བྱེད་པ་པོ་སྔོན་འཇུག་གི་ཕོའི་ཡི་གེ་པ་ནི་
རང་གི་སྡེ་པ་མ་ཡིན་པའི་མིང་གཞིའི་ཕོ་ཡིག་ཀ་ཅ་ཏ་ཙ་རྣམས་དང། མོ་ཡིག་ག་ང་ཇ་ཉ་ད་ན་ཛ་ཞ་ཟ་ར་ཤ་ས་རྣམས་ལ་འཇུག་གོ་དེ་ཡང། ཀ་ག་གཉིས་ལ་བརྩེགས་འདོགས་རྐྱང་གསུམ་གར་དང། ཙ་ང་གཉིས་ལ་རྐྱང་བརྩེགས་གཉིས་ཀར་དང། ང་ཇ་ཉ་
རྣམས་ལ་བརྩེགས་མ་ཁོ་ནར་དང། ཅ་ཤ་གཉིས་ལ་རྐྱང་པ་ཁོ་ནར་དང། ཟ་ས་གཉིས་རྐྱང་འདོགས་གཉིས་དང། ར་འདོགས་ཅན་ཁོ་ན་སྟེ་དེ་རྣམས་ལ་འཇུག་པ་ཡིན་ནོ། །ཞེས་འབྱུང་བ་དེ་ཁྱེད་ཀྱིས་མ་མཐོང་ངམ། ཁྱེད་རང་གི་འགྲེལ་པའི་མཇུག་

[007A]༄༅། །ཏུ༑ ཀུན་མཁྱེན་ཆེན་པོ་སི་ཏུ་ཆོས་ཀྱི་འབྱུང་གནས་ཀྱིས་མཛད་པའི་རྟགས་ཀྱི་འགྲེལ་ཆེན་དེ་ཉིད་ཟབ་པ་དང། རྒྱ་ཆེ་བ། ཁུངས་བཙུན། རྩོད་པའི་ཡུལ་གྱིས་དབེན་པ། ཚད་མ་གསུམ་དང། ཤེས་རབ་གསུམ་གྱིས་ངེས་པར་གཏན་
ལ་ཕེབས་པ། དབང་པོ་གསུམ་གང་དང་ཡང་འཚམ་ཞིང། དོན་གསལ་བར་སྟོན་པས་བློ་ཡི་མུན་པ་ངེས་པར་སེལ་ནུས་པའི་ནོར་བུ་དབང་གི་རྒྱལ་པོ་ལྟ་བུ་དེ་ཉིད་བོད་ཆེན་པོའི་ཡུལ་གྱི་ཐ་གྲུ་ཀུན་ཏུ་དར་བཞིན་དུ་ཞེས་བཀོད་པ་དྲན་ཨེ་སོས། དེ་ཞིན་དུ་རྗེ་ཞ་ལུ་པའི་ཟ་
མ་ཏོག་ཏུ། ཐོག་མར་བས་འཕུལ་བཤད་པ་ལ། །རྐྱང་འཕུལ་དང་ནི་བརྩེགས་འཕུལ་ལོ། །ཀ་ཅ་ཏ་ཙ་ག་ད་ཞ། །ཟ་ཤ་ས་རྣམས་རྐྱང་འཕུལ་ཏེ། །ཞེས་དང། དེ་རྣམས་རྐྱང་པའོ་བརྩེགས་པ་ཡི། །ས་ར་ལ་རྣམས་འཕུལ་ཚུལ་ནི། །རིམ་པ་བཞིན་དུ་འགོད་བྱ་སྟེ། །ཞེས་རྗེ་སི་
ཏུ་དང་གསུང་ཚུལ་ཙམ་ལས་དགོངས་པའི་དབྱིངས་མཐུན་པར་གསུངས་པ་འདི་ཡང་མ་མཐད་དམ། ཁྱེད་རང་གིས། མཁས་མཆོག་ཞ་ལུ་ལོ་ཙཱ་བ་ཆེན་པོ་ཆོས་སྐྱོང་བཟང་པོས་མཛད་པའི་བརྡ་དག་ཟ་མ་ཏོག་དང། དེའི་དགོངས་པ་སླར་ཡང་གསལ་བ་མཛད་པ་དཔལ་
ཁང་ཆོས་མཛད་ལོ་ཙཱ་བས་མཛད་པའི་དག་ཟ་མ་ཏོག་ཏུ། ར་མགོ་ཅན་ཀ་ག་ང་ཇ་ཉ་ཏ་ད་ན་བ་མ་ཙ་ཛ་སྟེ་བཅུ་གཉིས་ཀྱི་ནང་ནས་རང་སྡེ་དང་འཕྲད་བ་བ་མ་གཉིས་ལས་གཞན་པ་བཅུ་དང། ལའི་འདོགས་ཅན་གྱིར་རྣམས་ལ་བའི་བརྩེགས་འཕུལ་ཐར་ཆགས་སུ་གསུངས་པས་སོ། །དག་གི་སྒྲོན་མ་གཉིས་ལས་
ཆོས་བྱེ་བྲག་པ་སྟོན་པའི་དག་ཡིག་མ་དགོས་ཤིང། ཞེས་བྲིས་པ་ཡང་དྲན་ཨི་སོས། དྲན་པ་རྣལ་དུ་ཞོག་ལ་སོམས་ཤིག། དཔེར་བརྗོད་དུ་ཞེས་པ་འདི་ཡང་གང་ཞིག་སྨྲ་རྩིས་ཡིན། ཆང་གིས་བཟི་བའམ། གདོན་གྱིས་སྨྱོས་པ་དེ་འདི་འདྲ་ལ་ཟེར་བ་གདའ་བས་འགལ་འདུའི་

[007B] ་།བཅུ་པ་སྔོན་འཇུག་ཅི་ཕྱིར་འཇུག་པ་འཆད་པའི་སྐབས་སུ། འགྲེལ་པ་ཕལ་མོ་ཆེར་དཔེར་བརྗོད་རྫ་མཁན་གྱི་འཁོར་ལོ་འཁོར་རོ་ཞེས་སྦྱར་བ་ནི། དུས་གསུམ་
གྱི་འཇུག་པ་ལ་རང་མགོ་འཁོར་བ་དེ་ལ་གསུངས་པར་མངོན་ནོ། །ཞེས་བྲིས་པ་ནི་ཁྱལ་ཀ་ཙམ་དུ་ཟད་པས་དོ་གལ་མི་ཆེ་ཡང་དཔེར་བརྗོད་དེ་སྐད་རྗེ་སི་ཏུ་པཎ་ཆེན་དང་ངེད་ཀྱི་འགྲེལ་པ་གཉིས་ལས། །གཞེན་མ་ཕལ་མོ་ཆེ་གང་ན་འདུག་པ་སྟོན་ཅིག་གཞན་ཡང་
ཁྱེད་ཀྱི་འགྲེལ་པ་འདིའི་ཐོག་མཐའ་བར་གསུམ་ན་བཞད་གང་སློང་བའི་རྣམ་འགྱུར་ཇི་སྙེད་ཅིག་མཆིས་ཀྱང། ལེགས་པར་བཤད་པ་རིན་པོ་ཆེའི་གཏེར་ལས། སྐྱེ་བོ་ངན་པའི་མཚན་ཉིད་ལ། །བརྗོད་རྒྱུ་དུ་མ་ཡོད་མོད་ཀྱི། །ངན་སྐྱུགས་ཁྲོན་པ་སུ་ཞིག་སློང། །སྐྱུགས་པ་
མཁས་པ་སུ་ཞིག་མྱད། །ཞེས་གསུངས་པ་ལྟར་གླེང་མེད་དུ་བཞག་གོ། སྨྲས་པ། ལུང་རིགས་མན་ངག་དམ་བཅའ་གསུམ་ལྡན་མདས། །ལོག་རྟོག་མགྲིན་བཅུ་བཅད་པའི་རུ་ཏི་ར། །ཐུན་མཚམས་སྤྲིན་གྱི་མཆེད་པོར་རྒྱུ་བ་འདིས། །དཔྱོད་ལྡན་ཁེངས་པ་ཐུང་དུར་
བྱེད། །བརྟན་པོར་བཞག་པའི་གྲུབ་མཐའ་གསེར་གྱི་རི། །ཕྲག་དོག་སྤྲུལ་ཀྱི་རླངས་ཉེར་སྤོས་ཀྱང། །ཅུང་ཟད་གཡོ་བའི་གོ་སྐབས་སྲིད་མན་ཞེས། །སྐབས་གསུམ་བུ་རྣམས་མགྲིན་པ་བསྡེབས་ནས་གླེང། །འོན་ཏེ་གཤེ་ལན་གཤེ་དང་གཞན་སྨོད་སོགས། །དགེ་སྤྱོད་ཆོས་
དང་སེམས་དཔའི་བསླབ་བྱ་ལས། །འདས་པའི་སྡིག་ལྟུང་མཆིས་ན་མ་རྒན་འགྲོའི། །སྒྲིབ་དང་ལྷན་ཅིག་སྙིང་ནས་སྟོབས་གཞིས་འཆགས། མཁས་པའི་བགྱི་བ་གསུམ་ལ་སེམས་ཀྱི་རྩལ། །འགྲན་པ་སྔོན་བྱོན་དམ་པའི་སྲོལ་ཡིན་ཕྱིར། །གཏིང་ནས་སྔ་བ་མིན་ཀྱང་ཀྱལ་ཀའ་

[008A]༄༅། །ཚིག་ཐོན་ཀུན་དཔྱོད་ལྡན་ཁྱོད་ཀྱིའང་བཟོད་པར་གསོལ། །གཟུང་དོན་མེས་པོའི་ཐིག་ལྟར་དྲང་པོ་རུ། །བསྲངས་པའི་རྣམ་དཀར་ཇི་སྙེད་ཐོབ་པ་དེས། །སྐྱེ་བའི་འཕྲེང་བར་དྲི་མེད་རྒྱལ་བའི་བསྟན། །འཆད་རྩོད་རྩོམ་པའི་སྟོབས་ཀྱིས་འཛིན་གྱུར་
ཅིག། ཅེས་སུམ་རྟགས་ཀྱི་རྣམ་བཤད་ནོར་བུ་ཀེ་ཏ་ཀའི་དོ་ཤལ་དུ་འབོད་པའི་དགག་ལན་ཚངས་པའི་ཐིག་གི་སྤུན་ཟླ་ཞེས་བྱ་བ་འདི་ནི། དྲུང་རབ་འྦྱམྶྶྨྲ་བ་དགེ་ལེགས་རྒྱལ་མཚན་ལགས་ནས་ནན་ཆེན་པོས་བསྐུལ་མ་མཛད་ངོར། བན་རྒན་དྷརྨ་བྷ་དྲས་རྣམ་འཕྱང་གི་ལོ་དབོ་ཟླ་བའི་གྲལ་ཚེས་བཟང་པོ་ལ་བཞད་དངུལ་ཆུའི་
རི་ཕུག་ཏུ་སྦྱར་བའོ།། །།



﻿   ༈    ཟ་མ་ཏོག་ལས། བ་ཡིག་སྔོན་འཇུག་ཕོ་ཡིན་པས། མིང་གཞིའི་

[124B] །ཏ་ཙ་མོ་ཡིག་ག་ང་ཞ། །ཟ་ཤ་ས་ན་ར་ལ་ལའོ། །ཞེས་པ་འདིས་བ་ཡིག་གི་འཇུག་ཡུལ་རྐྱང་པ་དང་མགོ་ཅན་གྱི་བརྩེགས་པ་གཉིས་ཀ་བསྟན་པ་མ་ཡིན་གྱི། རྐྱང་འཕུལ་དུ་གྲགས་པ་ཁོ་ནའི་
འཇུག་ཡུལ་བསྟན་པ་ཡིན་ཏེ། འདིའི་ཐད་ཀྱི་མཆན་བུར། འདིར་ཡང་ཀ་ག་ས་གསུམ་རྐྱང་བརྩེགས་གཉིས་ཀ་འཕུལ། ར་ལ་གཉིས་བརྩེགས་པ་ཁོ་ན་འཕུལ། གཞན་རྣམས་རྐྱང་པ་ཁོ་ན་འཕུལ་ལོ། །ཞེས་གསུངས་
པའི་ཕྱིར། གྲུབ་སྟེ། ཀ་རྐྱང་འཕུལ། གནང་བཀག་ཅེས་སོགས་དང། བརྩེགས་འཕུལ། བཅིངས་པའི་བཀྱིགས་ཞེས་སོགས་དང། ག་རྐྱང་འཕུལ་ལམ་བགགས་པ་ཞེས་སོགས་དང། བརྩེགས་འཕུལ། དུས་
སོགས་བགྱངས། ཞེས་སོགས་དང། ས་རྐྱང་འཕུལ། ཚོགས་བསགས་ཞེས་སོགས་དང། བརྩེགས་འཕུལ་བཟོད་བསྲན་ཞེས་སོགས་ཀྱིས་བསྟན། ར་བརྩེགས་འཕུལ་བཅོམ་བརླག་ཡུལ་དུ་ཞེས་སོགས་
དང། ལ་བརྩེགས་འཕུལ་ཚོགས་བཟླུ་མས་ཞེས་སོགས་ཀྱིས་བསྟན། གཞན་རྣམས་རྐྱང་པ་ཁོ་ན་འཕུལ་བ་རྟོགས་སླ་ཡང། ན་ཡིག་འཕུལ་བའི་དཔེར་བརྗོད་མི་འབྱུང་བ་ནི། རྗེ་འདིའི་རྟགས་འཇུག་
འགྲེལ་པར། སྔོན་གྱི་དག་ཡིག་འགའ་ཞིག་ན། ན་བཟའ་བནབས་པ་བས་འཕུལ་ལྡན། ཞེས་པ་དང། གླེགས་བམ་འགའ་ནའང་སྣང་བ་གྲགས་ཆུང་ཞིང་དགོས་པ་ཆུང་བས། མཁས་པ་ཕྱི་མ་དག་

[125A]༄༅། །མི་བཞེད་པ་ལེགས་ཤིང། གྱོན་པའི་མནབས་པ་མས་འཕུལ་ཉིད་དོ། །ཞེས་གསུངས་པ་ལྟར་རོ། །དེས་ན་འདིར་ཡང་ཞེས་པ་རྐྱང་པ་དང་མགོ་ཅན་གྱི་བརྩེགས་པ་གཉིས་སུ་ཕྱེ་
བའི་རྐྱང་པ་འདིར་ཡང་འདོགས་ཅན་གྱི་བརྩེགས་པ་དང་འདོགས་ཅན་མིན་པའི་རྐྱང་པ་གཉིས་ཡོད། ཅེས་པའི་དོན་ནོ། །དེ་ལྟར་རྐྱང་པ་དང། འདོགས་ཅན་གྱི་བརྩེགས་པ་དང། མགོ་ཅན་གྱི་བརྩེགས་པ་གསུམ་ག་
ལ་བ་ཡིག་གི་སྔོན་འཇུག་འཐོབ་པ་ཡོད་ཀྱང། འཇུག་ཡུལ་གཙོ་བོ་དེ་ཐོད་དུ་མགོ་གང་ལ་ཡོད་པའི་ཡི་གེ་དེ་དང། སྨད་དུ་འདོགས་གང་ལ་ཡོད་པའི་ཡི་གེ་དེ་ཡིན་པ་ནི། མགོ་ཅན་དང་འདོགས་ཅན་ཞེས་པའི་མིང་
དང། སྒྲ་གདངས་གཙོ་བོར་འབྱུང་ཚུལ་དང། པ་སྡེ་ལ་ས་ར་ལ་གསུམ་གྱི་མགོ་གང་ཡོད་ཀྱང་བའི་སྔོན་འཇུག་མི་ཐོབ་པ་བཅས་ལ་གཟུ་བོའི་བློས་ཞིབ་ཏུ་བརྟགས་ན་ཤེས་པར་ངེས་སོ། །མདོར་ན་རྗེ་ཞ་ལུ་བ་
དང། རྗེ་སི་ཏུ་གཉིས་ཀ། ང་ཇ་ཉ་ན་ཛ་ལྔ་རྐྱང་པ་ལ་བས་འཕུལ་མི་བཞེད་པ་དང། དེ་ལྔ་མགོ་ཅན་ལ་བས་འཕུལ་འཐོབ་པར་བཞེད་པ་ལ་དགོངས་པའི་དབྱིངས་མཐུན་ནོ། །ཞེས་བརྗོད་པ་ལ་མངོན་
སུམ་ལ་བསྙོན་ན་མ་གཏོགས་ལུང་རིགས་ཀྱི་གནོད་པ་གང་ཡང་མི་འབབས་པ་ལགས་



﻿   ༈    །ཞེས་པའི་ནས་དེ་རྣམ་དབྱེ་ལྔ་པའི་ཁོངས་གཏོགས་
རྒྱུ་མཚན་ལ་འཇུག་པ་མིན་གྱི། རྣམ་དབྱེ་བདུན་པའི་བྱེ་བྲག་ཆེ་སྐབས་ལ་འཇུག་པ་ཡིན་ནོ། །ཡང་བདག་གི་འབྲེལ་པར་དགར་གཞི་དང་དགར་ཆོས་རིགས་མཐུན་པ་ལ་ནས་དང། རིགས་མི་མཐུན་པ་ལ་ལས་

[123B] རྗེ་སི་ཏུའི་གཞུང་དོན་བསྡུས་ཏེ་བཀོད་ཁུལ་ཡིན་ཀྱང། དགོངས་པར་སོང་མ་སོང་ཕྲན་རང་ལའང་ད་ལྟ་སོམ་ཉི་འདུག་མོད། སྔ་མའི་ཁས་ལེན་བསྐྱངས་ནས་ལན་ཞུ་བར། ལྷ་
མི་ལྷ་མིན་གསུམ་གྱི་དཀྱིལ་ནས་མི་ཁོ་ན་ཆོས་ཀྱི་རྟེན། ཞེས་པ་འདི། རྗེ་སི་ཏུའི་འགྲེལ་པར་ཚོགས་ཀྱི་ནང་ནས་འབྱིན་པ་ལྟ་བུར་དགར་བ་ལ་ནས་ཐོབ་པའི་དཔེར་བརྗོད་དུ། གསེར་དངུལ་གཉིས་ཀྱི་ནང་
ནས་གསེར་གོང་ཆེ། ཞེས་པ་དང་མཐུན་པས། དགར་གཞིའི་མི་དང་དགར་ཆོས་ཀྱི་མི་གཉིས་རིགས་མཐུན་པར་གོ་བ་ལགས། ཡང། ཡི་གེ་ལས་ཨ་ཡིག་ཁོ་ན་མཆོག་ཅེས་པ་ཡང། རྗེ་སི་ཏུའི་འགྲེལ་པར། གཞི་
གཉིས་སམ་མང་པོ་ལས་ཀྱང་རུང། དེ་དག་གི་ནང་ནས་ཕྱུང་བ་ལྟ་བུ་མ་ཡིན་པར་ལོགས་སུ་དགར་བ་ཙམ་གྱི་དོན་ལ་ལས་ཀྱི་སྒྲ་འཇུག་པའི་དཔེར་བརྗོད་དུ། ཁ་དོག་རྣམས་ལས་དཀར་པོ་ཉིད་མཛེས་སོ། །ཞེས་
པ་དང་མཐུན་པས། ཁ་དོག་གཞན་མ་རྣམས་ལས་དཀར་པོ་མཛེས། ཞེས་པའི་དོན་ཡིན་ནམ། ཁ་དོག་ཡིན་ནོ་ཅོག་ལས་དཀར་པོ་མཛེས་ཞེས་པའི་དོན་གང་ཡིན། དང་པོ་ལྟར་ནའང་དགར་གཞི་དང་དགར་ཆོས་
རིགས་མི་མཐུན་ཏེ། ཁ་དོག་གཞན་མ་རྣམས་དང་ཁ་དོག་དཀར་པོ་རིས་ཐ་དད་ཡིན་པའི་ཕྱིར། གཉིས་པ་ལྟར་ན་དཀར་པོ་ཁ་དོག་གི་གྲས་ནས་ཕུད་པ་ཡིན་པས། དགར་གཞི་དང་དགར་ཆོས་ཤིན་ཏུའང་རིགས་མི་མཐུན་

[124A]༄༅། །པར་སོང་བ་ལགས་པས་དེས་ན་ཡི་གེ་ཡོད་དོ་ཅོག་ལས་ཨ་ཡིག་ཁོ་ན་མཆོག་གོ་ཞེས་པའི་ཚིག་གིས་ཨ་ཡིག་ཀྱང་ཡི་གེའི་གྲྭ་ནས་མི་འབུད་པར་ཡི་གེ་གཞན་མ་རྣམས་ལས་ཨ་ཡིག་ཁོ་
ན་མཆོག་གོ་ཞེས་པའི་དོན་མཐུན་གྱི་གཏན་ཚིགས་འདིས་གསལ་བྱེད་ཀུན་གྱི་མཇུག་ཏུ་སྙོམ་ཆུང་སྡོད་མཁས་བྱེད་མུས་སུ་འདུག་ཆོག་པར་ཞུ་



