༄༅། །དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་མངོན་རྟོགས་བདུད་དཔུང་རྣམ་འཛེམས་ཞེས་བྱ་བ་བཞུགས་སོ།། ། །ན་མོ་བྫྲ་བཧེ་ར་ཝ་ཡ། དཔལ་རྡོ་རྗེ་འཇིགས་བྱེད་ཀྱི་བསྒོམ་བཟླས་མདོར་བསྡུས་
བྱ་བར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་རྣམས་སྤྱི་འགྲོ་ལྟར་བྱས་ལ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་
བཞེངས་པར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷ་ཝ་ཤུད་དྷ་སརྦ་དྷརྨ་སྭ་བྷ་ཝ་ཤུད་དྷོཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་
ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྐྱེད་བུ་གསུམ་གྱི་སྟེང་དུ། ཨཱ་ལས་བྱུང་བའི་ཐོད་པ་དཀར་པོ། དེའི་

[196B] ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་
ཧས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རྐྟ་རས་མཚན་པ། ནུབ་བྱང་དུ་པཾ་ལས་བྱུང་བའི་
བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཾ་ལས་བྱུང་བའི་རྐད་མར་མས་མཚན་པ། དབུས་སུ་བཾ་ལས་བྱུང་བའི་དྲི་ཆུ་མུས་མཚན་པ། དེ་དག་གི་སྟེང་དུ་ཨོཾ་དཀར་པོ་ཨཱ་དམར་པོ་ཧཱུཾ་སྔོན་པོ་
གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་རླུང་ལ་ཕོག་པས་རླུང་གཡོས་མེ་སྦར་ཏེ་ཐོད་པས་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་
འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས་ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས་
ཨཱ་ས་བདུད་རྩིར་རྟོགས་པར་བྱས། ཨོཾ་གྱིས་མང་པོར་སྦར་ཞིང་སྤེལ་བར་གྱུར། ཨོཾ་ཨཱ་ཧཱུཾ་ལན་གསུམ་བརྗོད། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷ་ཝ་ཤུད་དྷ་སརྦ་དྷ་རྨཿ་སྭ་བྷ་ཝ་ཤུད་དཧོཿ་
ཉ་ཧཾ༑ སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། དྲི། མེ་ཏོག་བདུག་སྤོས་
མར་མེ། ཞལ་ཟས། རོལ་མོ། རྣམས་རང་བཞིན་བདེ་སྟོང་རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨྲྒཾ་
[197A]༄༅། །ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་གནྡྷེ་ཨཱ་ཨོཾ་པུ་ཥྤེ་ཨཱ་ཧཱུཾ། ཨོཾ་དཧུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནཻ་ཝེ་ཏྱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ། ཞེས་ནང་མཆོད་དང་
མཆོད་པ་བྱིན་གྱིས་བརླབས། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་དཔལ་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས་
གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་
ཅན༑ ༑གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཨོཾ་ཧྲཱི་ཥྚྲཱི་ཧཿ་ཨོཾ་ཧཱུཾ་ཧཱུཾ་ཕཊ། ཨོཾ་ཝི་ཀྲི་ཏཱན་ན་དུ་ཥྚཾ་སཏ་ད་མ་ཀཿ་གཿ་གཿ་གཿ་ཨོཾ་ཀུ་མ་རཱ་རུ་པི་ཎི་ཛཿ་
ཛཿ་ཧཱུཾ་ཕཊ། ཨོཾ་ཧྲཱི་ཧཿ་ཧཻ་ཕཊ། ཨོཾ་དའི་པྟ་ལོ་ཅ་ན་ཝི་ཀྲི་ཏཱ་ན་ན་མཧཱ་ཨཎྚ་ཎྚ་ཧ་ས་ན་དི་ནི་དའི་པྟ་ཡ་སཱཧཱ། ཨོཾ་བཛྲ་ནེ་ཝི་དྱ་ཨཱ་ཧཱུཾ། ཨོཾ་བཛྲ་ཤཔྟ་ཨཱ་ཧཱུཾ། སྡིག་པ་རྣམས་ནི་བཤགས་པར་བྱ། །
སྐྱེས་ཤིང་བྱུང་བ་རྣམས་ནི་བསལ། །མི་བྱེད་བར་ཡང་སྤྱན་སྔར་བརྗོད། །དེ་བཞིན་བསོད་ནམས་རྗེས་ཡི་རང། །བདག་གིས་བདེར་འགྲོ་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། །
སེམས་ཅན་ཐམས་ཅད་བདག་གིས་དགྲོལ། །བྱང་ཆུབ་གནས་ལ་འགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་གི་ལུས་ནི་དབུལ་བར་བགྱི། །
ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པར་བགྱི། །སེམས་ཅན་ཐམས་ཅད་བདེ་བ་དང་ལྡན་པར་

[197B]སྡུག་བསྔལ་དང་བྲལ་བར་གྱུར་ཅིག་བདེ་བ་དང་མི་འབྲལ་བར་གྱུར་ཅིག་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་
བྱའོ༑ ༑ ཅེས་བསོད་ནམས་ཀྱི་ཚོགས་བསགས་ ། ཨོཾ་སྭ་བྷ་ཝ་ཤུད་དྷ་སརྦ་དྷརྨ་སྭ་བྷ་ཝ་ཤུད་དཧོཿ་ཧཾ། །ཨོཾ་ཤཱུནཡ་ཏཱ་ཛྙཱ་ན་བཛྲ་སྭ་བཱ་ཝ་ཨཏྨ་ཀོཉ་ཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་
ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ། བདག་མེད་པའི་རང་བཞིན་སྟོང་པ་ཉིད་དུ་གྱུར།  ཅེས་ཡེ་ཤེས་ཀྱི་ཚོགས་བསགས་ཤིང་
 འཆི་བ་ཆོས་སྐུའི་ལམ་ཁྱེར་བསྒོམ་ ། སྟོང་པའི་ངང་ལས་ཡཾ་རཾ་བཾ་ལཾ་ལས་བྱུང་བའི་འབྱུང་བཞིའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ཧཱུཾ་གིས་མཚན་པ་ལས་རྡོ་རྗེའི་ས་གཞི་ར་བ་གུར་བླ་རེ་མི་རི་དང་བཅས་
པའི་སྲུང་འཁོར།  ཅེས་ཐུན་མོང་བའི་སྲུང་འཁོར་བསྒོམ།  དེའི་དབུས་སུ་ཧཱུཾ་ལས་ཆོས་འབྱུང་གི་ནང་དུ་སྣ་ཚོགས་པདྨ་དང་ཉི་མའི་ལྟེ་བར་བཧྲུཾ་ལས་གཞལ་ཡས་ཁང་གྲུ་བཞི་སྒོ་བཞི་རྒྱན་རྟ་བབ་དང་བཅས་པ་མཚན་
ཉིད་ཐམས་ཅད་ཡོངས་སུ་རྫོགས་པར་གྱུར།  ཅེས་གཞལ་ཡས་ཁང་བསྐྱེད།  དེའི་དབུས་སུ་ཡཾ་ལས་རླུང་གི་དཀྱིལ་འཁོར་གྱི་སྟེང་དུ་ཨཱ་ལས་བྱུང་བའི་ཟླ་བའི་དཀྱིལ་འཁོར། དེའི་སྟེང་དུ་དྷཱི་ལས་རལ་
གྲི་དྷཱི་ས་མཚན་པ་ལས་འོད་ཟེར་འཕྲོས། བདེ་བར་གཤེགས་པ་ཐམས་ཅད་སྤྱན་དྲངས། དྷཱི་ལ་ཐིམ། དེ་ཡོངས་སུ་གྱུར་པ་ལས། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་
མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེ་སྐྱིལ་དཀྲུང་གིས་བཞུགས་པ། མཚན་སོ་གཉིས་དང་དཔེ་བྱད་

[198A]༄༅། །བརྒྱད་ཅུས་བརྒྱན་པ། རལ་བའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར།  ཅེས་བར་དོ་ལོངས་སྐུའི་
ལམ་འཁྱེར་བསྒོམ།  དེའི་འོད་ཀྱིས་ཕྱོགས་བཅུ་ནས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིགས་པའི་ཚོགས་རྣམས་སྤྱན་དྲངས། འཇམ་དཔལ་དང་བཅས་པ་ཉི་མ་ལ་ཞུགས་པ་
ལས་ཉི་མའི་སྟེང་དུ་ཧཱུཾ་ཡིག་མཐིང་ཁ། དེ་ལས་འོད་ཟེར་འཕྲོས། སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིགས་པའི་ཚོགས་རྣམས་སྤྱན་དྲངས། ཧཱུཾ་ལ་ཐིམ་པ་ལས། ཁྲོ་བོའི་རྡོ་རྗེ་
རྩེ་དགུ་པ་ཧཱུཾ་གིས་མཚན་པར་གྱུར། དེ་ལས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིགས་པའི་ཚོགས་རྣམས་སྤྲོས་ཏེ། སེམས་ཅན་ཐམས་ཅད་རྡོ་རྗེ་འཇིགས་བྱེད་ཀྱི་གོ་འཕང་ལ་
བཀོད་པ་དང་ལྷན་ཅིག་ཏུ་འདུས་ནས་རྡོ་རྗེ་ལ་ཐིམ་པར་གྱུར། ཟླ་བ་ཉི་མ་རྡོ་རྗེ་ཧཱུཾ་དང་བཅས་པ་ཡོངས་སུ་རྒྱུར་བ་ལས། སྣ་ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ་རང་ཉིད་འབྲས་བུ་རྡོ་རྗེ་འཛིན་
པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་ཞབས་གཡས་བསྐུམ་ཞིང་གཡོན་བརྐྱང་བའི་སྟོབས་ཀྱིས་བཞུགས་པ།  ཅེས་སྐྱེ་བ་སྤྲུལ་སྐུའི་ལམ་
ཁྱེར་བསྒོམ་ ། ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ་མཆེ་བ་རྣམ་པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ་སྨིན་མ་དང་སྤྱན་འཇིགས་པའི་དུས་ལྟར་
འབར་བ། སྐྲ་ཁམས་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕེཾ་ཀ་རའི་

[198B] མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་ཤིང་མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ་
སྤྲུལ་ནག་པོའི་མཆོད་ཕྱིར་ཐོགས་དང་མི་རུས་གྱི་འཁོར་ལོ་དང། རྣ་ཆ་ལ་སོགས་པའི་རུས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན་མཚན་མ་གྱེན་དུ་འགྲེང་
བ། སྨིན་མ་དང་རྫི་མ་དང་སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱིས་དབུས་ཀྱི་ཞལ་དམར་
པོ། །རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་བ་ལྔ་དང་ལྡན་པ། རྭའི་རྩ་བའི་
གཡས་ཀྱི་ཞལ་དང་པོ་སྔོན་པོ། །དེའི་གཡས་ཞལ་དམར་པོ། །གཡོན་ཞལ་སེར་པོ། །རྭའི་རྩ་བའི་གཡོན་གྱི་ཞལ་དང་པོ་དཀར་པོ། །དེའི་གཡས་ཞལ་དུད་ཁ། གཡོན་ཞལ་ནག་པོ། །ཞལ་རྣམས་
ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པ། ཕྱག་གཡས་གཡོན་གྱི་དང་པོ་གཉིས་ཀྱི་གླང་པོ་ཆེའི་པགས་པ་རློན་པ་མགོ་གཡས་དང། སྤུ་ཕྱིར་བསྟན་ཏེ་ལག་
པ་དང་རྐང་པའི་པགས་པ་གཡོན་པ་ནས་བརྐྱངས་ཏེ་འཛིན་པ། ལྷག་མ་གཡས་ཀྱི་དང་པོ་ན་གྲི་གུག་གཉིས་པ་ན་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ཎ་ཡ་
དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཐོ། བཅུ་གཅིག་པ་ན་ཁ་ཊཱཾ་ག་བཅུ་གཉིས་པ་ན་འཁོར་ལོ། །བཅུ་གསུམ་པ་ན་

[199A]༄༅། །རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་བཀང་བའི་ཐོད་པ། གཉིས་
པ་ན་ཚངས་པའི་མགོ་བོ། །གསུམ་པ་ན་ཕུག་བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་
ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུག་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་བསྡིགས་མཛུབ། བཅོ་ལྔ་པ་ན་འཕན་རྩེ་
གསུམ་པ། བཅུ་དྲུག་པ་ན་རླུང་རས་བསྣམས་པ། ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་པས་ཁྱི་
བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་
ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་ཏུ་བྱས་ཏེ། ཞབས་འོག་ཏུ་
མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ།  ཅེས་སྐུ་ཡོངས་སུ་རྫོགས་པའི་རྣམ་པ་གསལ་བཏབ།  དེའི་མིག་ཏུ་ཀྵཱིཾ། རྣ་བར་ཛྲིཾ། སྣར་ཁཾ། ལྕེར་རཾ། དཔྲལ་བར་ཀཾ་ལྟེ་བར་
སཾ། སྤྱི་བོར་ཨོཾ། མགྲིན་པར་ཨཱ། ཐུགས་ཀར་ཧཱུཾ།  ཞེས་སྐྱེ་མཆེད་སྐུ་གསུང་ཐུགས་བྱིན་གྱིས་བརླབས།  རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་

[199B] ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་
གིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་བའི་ཟུར་ཕུད་ལྔ་དང་ལྡན་ཞིང་རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་
འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ།  ཅེས་སེམས་དཔའ་སུམ་བརྩེགས་བསྒོམ།  ཨོཾ་ཧྲཱི་ཧ་བཧོ་མཧཱ་ཀྲོདྷ་ཨཱ་ག་ཙྪ་ཨཱ་ག་ཙྪ་ཨ་སྨཱ་ད་པཱུ་ཛ་བྲ་ཏི་གྲི་ཧྞ་ནྟུ་
པྲ་སཱ་ད་མེ་དཧི་མའན་ཀུ་རུ་སཱཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམ་པ་དང་འདྲ་བའི་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་
དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ། བརྗོད་ཅིང་སྙིང་གནས་ཁྲོ་བོ་སྤྲོས་ཏེ་བྱི་འབྲང་གི་བགེགས་བསྐྲད། ཨོཾ་ཧྲཱི་ཥྚཱི་ཧཿ་ ཞེས་སོགས་ཀྱིས་མཆོད་།
ཨོཾ་མུངྒ་ར་ཛ།  ཞེས་པའི་སྔགས་ཀྱིས་དམ་ཚིགས་པ་སོ་སོའི་སྤྱི་བོར་དགུག་  །ཨོཾ་དནྜ་ཧཱུཾ།  གིས་དམ་ཚིག་པ་སོ་སོ་ལ་གཞུག་  །ཨོཾ་པདྨ་བཾ་ གྱིས་དམ་ཚིག་པ་སོ་སོ་དང་དབྱེར་མེད་དུ་བཅིང།  ཨོཾ་ཁངྒ་ཧོཿ་ ས་དབང་དུ་
བྱའོ༑ ༑ དེ་ནས།  ཨོཾ་ཧྲཱི་ཧ་བཧོ་མཧཱ་ཀྲོདྷ་ཨཱ་ག་ཙྪ་ཨཱ་ག་ཙྪ་ཨ་སྨཱ་ད་པཱུ་ཛ་པྲ་ཏི་གྲྀ་ཧྞནྟུ་པྲ་སཱ་ད་མེ་དཧི་མཱན་ཀུ་རུ་སཱ་ཧཱ།  ཞེས་སོགས་ཕྱག་རྒྱ་དང་བཅས་ཏེ།  སླར་ཡང་རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས། ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚྲཱི་ཧཿ་ སོགས་ཀྱིས་མཆོད།  དེ་བཞིན་གཤེགས་པ་རྣམས་ཀྱིས་བདག་ལ་མངོན་

[200A]༄༅། །པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་རྩི་ཀ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་
ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། སྐྱེ་བས་ཐོབ་པའི་དབང་བསྐུར་བ། ཇི་ལྟར་དེ་བཞིན་བདག་གིས་ནི། དག་པ་ལྷ་
ཡི་ཆུས་དབང་བསྐུར། ཞེས་གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་
གྱུར་པ་ལས། གཙོ་བོའི་རྩ་ཞལ་གྱི་དབུལ་མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་པར་གྱུར།  ཅེས་ཡེ་ཤེས་པ་དགུག་གཞུག་དབང་བསྐུར་རྒྱས་བཏབ་རྣམས་བྱ།  ཨོཾ་
ཧྲཱི་ཥྚྲཱི་ཧ། ཤཔྟ་ཨཱ་ཧཱུཾ་མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་བ་རྩ་བ་དང་རྒྱུད་
པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དཔལ་རྡོ་རྗེ་འཇིགས་བྱེད་ཆེན་པོའི་ཞལ་དུ་ཨོཾ་ཨཱ་ཧཱུཾ། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་ཨཱ་ཧཱུཾ། རྒྱུད་སྡེ་ཆེན་
པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་ཀྱི་རྒྱལ་པོ་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞན་ཡང་སྔོན་སངས་རྒྱས་མཐོང་
བ་དམ་པའི་ཆོས་ཐོས་པ་འཕགས་པའི་དགེ་འདུན་ལ་བསྟེན་པ། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་བསྲུང་མ་

[200B] ཡུལ་ཉི་ཤུ་རྩ་བཞི། གནས་སུམ་ཅུ་རྩ་གཉིས། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང། རྣལ་འབྱོར་མ་དང། ཕྱོགས་
སྐྱོང་དང། ཞིང་སྐྱོང་དང། ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཕྱོགས་
བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་གྱུར། བར་བསམས་ལ། ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་ཨཱ་ཧཱུཾ། ཨོཾ་ཨ་མྲྀ་ཏ། སཱ་ད་ན་བཛྲ་སྭ་བྷ་ཝ་ཨཱ་ཏྨ་ཀོཉ་ཧཾ་
མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། ཅེས་ཕྱི་ནང་གི་མཆོད་པས་མཆོད། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་
ཡབ༑ ༑ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་
མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ།  །ཅེས་བསྟོད་པ་བྱ།།
ཞལ་དགུ་ནི་གསུང་རབ་ཡན་ལག་དགུ། རྭ་གཉིས་ནི་བདེན་པ་གཉིས། ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་སོ་བདུན། ཞབས་བཅུ་དྲུག་ནི་སྟོང་ཉིད་བཅུ་དྲུག་མཚན་
མ་གྱེན་དུ་འགྲེང་བ་ནི་བདེ་བ་ཆེན་པོ་རྒྱས་པ། མི་ལ་སོགས་པ་ནི་དངོས་གྲུབ་བརྒྱད་དང། བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་པ་ཡིན་ལ། གཅེར་བུ་ནི་སྒྲིབ་གཡོག་མེད་པ་དང། སྒྲ་གྱེན་

[201A]༄༅། །དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། །དེ་དག་གི་དོན་མདོར་བསྡུ་ན། གཏན་ལ་དབབ་པའི་གཞི། གསུང་རབས་ཡན་ལག་དགུའི་བརྗོད་བྱ་ཀུན་རྫོབ་
སྒྱུ་མ་དང་དོན་དམ་ནམ་མཁའ་ལྟ་བུ། ཁོང་དུ་ཆུད་པའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་པ་ལ་ནི། སྟོང་ཉིད་བཅུ་དྲུག་གི་རྟོག་པ་ཡོད་དེ། དེ་ཡང་ཐབས་
བདེ་བ་ཆེན་པོ་དང་དབྱེར་མེད་པར་ཞུགས་པའོ། །ལམ་དེས་བགྲོད་པའི་འབྲས་བུ་དངོས་གྲུབ་ཐུན་མོང་པ་དང། ཐུན་མོང་མ་ཡིན་པ་གཉིས་ཀྱི་གཙོ་བོ་ནི། སྒྲིབ་པ་ཟད་པའི་མྱང་འདས་སོ། །
ཞེས་རྡོ་རྗེ་འཇིགས་བྱེད་ཀྱི་རྣམ་པར་ཤར་པའི་སྐུས། དེ་ལྟར་མཚོན་པ་གོ་པར་བྱེད་པའོ།  །ཞེས་དག་པ་དྲན་པར་བྱ། འཕྲེང་བ།  ཧྲཱི་ཥྚྲཱི་ ས་བསངས།  སཱ་བྷ་ཝས་སྦྱངས། སྟོང་པའི་ངང་ལས་
འཕྲེང་རྟོག་རྣམས་རེ་རེ་ནས་པད་ཉིའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་གཡོན་བརྐྱང་གིས་བཞུགས་
པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་བསྒོམ་པ་དང་འདྲ་བའི་ཡེ་ཤེས་པ་དང་དབང་ལྷ་སྤྱན་དྲངས། ཡེ་ཤེས་པ་
ཛཿ་ཧཱུཾ་བཾཧོ་གཉིས་སུ་མེད་པར་གྱུར། དབང་ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་ཡ་མཱནྟ་ཀ་ཨྲྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། གཟུགས་མཆོག་མཆོག་ཏུ་
དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཨོཾ་ཡ་མཱནྟ་ཀ་ཧཱུཾ་ཕཊ།  ཅི་འགྲུབ་བཟླ་།

[201B] ཅེས་བགྲང་འཕྲེང་བྱིན་རླབས་བྱ། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་
ཡ་ཀྵེ་ཡ། ཡ་ཀྵེ་ཡ་ཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ། ཅེས་པའི་རྩ་སྔགས། ཨོཾ་ཧྲཱི་ཥྚྲཱི་ཝཱི་ཀྲི་ཏ་ན་ན་ཧཱུཾ་ཕཊ། ཅེས་པའི་ལས་སྔགས། ཨོཾ་ཡ་མཱནྟ་ཀ་ཧཱུཾ་ཕཊ། ཅེས་པའི་སྙིང་པོ་རྣམས་ཅི་འགྲུབ་རེ་བཟླ་
མཐར། ཨོཾ་ཡ་མནྟ་ཀ་ས་མ་ཡ། ཞེས་པ་ནས། ཧཱུཾ་ཕཊ། ཅེས་གཤིན་རྗེ་གཤེད་ཀྱི་ཡིག་བརྒྱ་བཟླ། ཨོཾ་ཡ་མཱནྟ་ཀ་ཨརྒྷཾ་པྲ་ཏི་ཙྪ་སཱཧཱ། ཞེས་སོགས་ཀྱིས་མཆོད། གཟུགས་མཆོག་མཆོག་ཏུ་དྲག་པོ་ཆེ་
ཞེས་སོགས་ཀྱིས་བསྟོད། དེ་ནས་གཏོར་མ་འབུལ་བ་ལ་གཏོར་མ་ནང་མཆོད་ལྟར་བྱིན་གྱིས་བརླབས་ལ། མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་
འཁོར་ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པའི་དཀྱིལ་འཁོར་ཕྱོགས་སྐྱོང་དང་བཅས་པ་སྤྱན་དྲངས། ཛཿ་ཧཱུཾ་
བཾ་ཧོཿ་ཡེ་ཤེས་པ་དམ་ཚིག་པ་དང་གཉིས་སུ་མེད་པར་གྱུར། མགྲོན་ཾྲྣམྶ་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་དྲངས་ཏེ་གསོལ་པར་
གྱུར༑  པར་བསམ་ཏེ།  ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། བཛྲ་བཧེར་བ་ཡ་ཨ་ཏི་པ་ཏི་ཨི་མཾ་བ་ལཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཞེས་བདུན་ནམ་གསུམ་གྱིས་དབུལ། ཨོཾ་ཧྲཱི་ཥྚྲཱི་ཧ། ཞེས་སོགས་དང་སྙིང་པོ་
ལ་འབྲུ་གསུམ་བཏགས་པས་ཕྱི་ནང་གི་མཆོད་པས་མཆོད། གཉིས་མེད་ཐུན་མོངས་སོགས་ཀྱིས་བསྟོང། དེ་ནས་ཕྱོགས་སྐྱོང་གི་གཏོར་མ་རྩ་སྔགས་བརྗོད་པས་ཀྱང་བྱིན་གྱིས་རླབས་ལ། ཨོཾ་བཧུ་ཙ་ར་ན་
[202A]༄༅། །ཡ་བཱ་ཏཱ་ལ་ཙ་ར་ཡ། མའན་ཁེ་ཙ་ར་ཡ། ཏ་བུར་བི་ནི་གཱ་ན། ཀ་དཀྵི་ཎ་ཏིགཱ་ཡ། ཧཱུཾ་པཥྩི་མ་ན། ཕཊ་ཨུ་ཏ་ར་ཏི་ག་ཡ། ཨོཾ་ཨི། ཧྲཱི་ཡ། ཥྟཱི་བ། ཝི་ཀྵི། ཀྲི་ཀོ། ཏཱ་ཨེ། ན་ཨ་
ན་དེ། ཧཱུཾ་བྷྱོ་ཕཊ་སརྦ་བཧུ་དེ་བྷྱ་ཞེས་པ་གསུམ་གྱིས་བསྔོ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷ ་པྲ་ཏཱི་ཙྪ་ཧཱུཾ་སཱ་ཧཱ། དེ་བཞིན་དུ་སྦྱར་ཏེ། པཱདྱཱ ། གན་དཧེ། པུཥྤེ། དཧུ་པེ། ཨ་ལོ་ཀི། ནཻ་ཝི་དྱ་
ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། ཞེས་པས་ཕྱི་མཆོད་དང། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ། ཞེས་ནང་མཆོད་འབུལ། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་
བསྟན་པ་བསྲུང་བར་ཞལ་བཞས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་
སེམས་ཀྱིས་འདུད་ཅིང་མཆིས། །ཞེས་བསྟོང། ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་ཕྱིན་པ་དང། དེའི་བར་ཆད་ཞི་བའི་འཕྲིན་ལས་མཛོད་
ཅིག་རང་གི་ཐུགས་ཀའི་ཧཱུཾ་ལས་འོང་ཟེར་འཕྲོས། ལྷོ་ཕྱོགས་རིམ་པ་བདུན་གྱི་ས་འོག་ནས་ལས་ཀྱི་གཤིན་རྗེ་འཁོར་དང་བཅས་པ་སྐད་ཅིག་གིས་མདུན་དུ་སྤྱན་དྲངས། ཨོཾ་ཀཱ་ལ་རུ་པ་ཡེ་གདྲྀ་ཧྣ་ད་
པུཥེཾ།  ནཻ་བཻ་དཡའི་བར་དང། ཨོཾ་ཀ་ལ་རུ་པ་སརྦ་བིགྷྣན་ནས་ཁཱ་ཧི་ཧཱུཾ་ཕཊ། འཇམ་དཔལ་བཀའ་ཉན་བསྟན་སྲུང་ནི། དམ་ཅན་ཆོས་ཀྱི་རྒྱལ་པོ་སྟེ། ཞལ་གཅིག་ཕྱག་གཉིས་འཇིགས་པའི་
གཟུགས། །མགོན་པོ་ཁྱོད་ལ་བདག་བསྟོད་དོ། །དེ་ནས་གཤིན་རྗེ་གཤེད་ཀྱི་ཡིག་བརྒྱ་བརྗོད། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་གཏོར་མགྲོན་རྣམས་ལ་ནོངས་པ་བཟོད་པར་

[202B] ཨོཾ་ཨཱ་ཧཱུཾ་མུ་འཇིག་རྟེན་ལས་འདས་པའི་མགྲོན་གྱི་ཡེ་ཤེས་པ་གཤེགས། དམ་ཚིག་པ་རང་ཉིད་ལ་ཐིམ། མགྲོན་གཞན་རྣམས་རང་གནས་སུ་གཤེགས་པར་གྱུར། ཅེས་གཏོར་མགྲོན་གཤེགས་
གསོལ་བྱ། རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་བར་འཇམ་དབྱངས་ཞི་ལོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ནམ་མཁའ་
ཇི་སྲིད་སྐུ་ལྔའི་བདག་ཉིད་ཅན། །ཁ་སྦྱོར་བདུན་ལྡན་གོ་འཕང་མངོན་གྱུར་ནས། །མཐའ་དག་འགྲོ་འདི་གོ་འཕང་དེ་ཉིད་ལ། །སྐད་ཅིག་ཉིད་ལ་བདེ་བླག་འགོད་པར་ཤོག་ཅེས་སྨོན་ལམ་བཏབ། དུར་ཁྲོད་སྲུང་འཁོར་
དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་ཐིམ། རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ལ་ཐིམ། ཏིང་ངེ་འཛིན་
སེམས་དཔའི་ཞབས་ཀྱུ་ཨུ་ནི་ཧ་ལ། ཧ་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ན་ད་ལ་ཐིམ། དེ་ཡང་མི་དམིགས་པ་སྟོང་པར་གྱུར། ཅེས་ཉེར་བསྡུ་བྱ། སྟོང་པའི་ངང་ལས་དཔལ་རྡོ་རྗེ་འཇིགས་
བྱེད་ཞལ་གཅིག་ཕྱག་གཉིས་བའི་རྣམ་པར་གྱུར་བའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། རྩ་རྒྱུད་བླ་མ་རྣམས་ཀྱི་བཀྲ་ཤིས་ཤོག་ཡི་དམ་ལྷ་ཚོགས་རྣམས་ཀྱི་བཀྲ་ཤིས་
ཤོག་མ་དང་མཁའ་འགྲོ་རྣམས་ཀྱི་བཀྲ་ཤིས་ཤོག་ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག་ཅེས་སོགས་ཤིས་བརྗོད་བྱ། ཅེས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་མངོན་རྟོགས་བདུད་དབུང་
རྣམ་འཇོམས་ཞེས་བྱ་བ་འདི་ནི་རིགས་རུས་སྟོབས་འབྱོར་ཕུན་སུམ་ཚོགས་པའི་ཨོར་དུ་སུ་བཀའ་གྱུར་པེའི་ལེས་འདི་ལྟ་བུ་ཞིག་དགོས་ཞེས་བསྐུལ་པའི་དོར། བན་རྒན་སྙོམ་ལས་པ་ངག་དབང་བློ་བཟང་ཆོས་ལྡན་

[203A]༄༅། །དཔལ་བཟང་པོ་མིང་གཞན་ལྕང་སྐྱ་ཧུ་ཐོག་ཐུར་འབོད་བས་སྦྱང་བའི་ཡི་གེ་པ་ནི་བཀའ་བཅུ་ངག་དབང་ཆོས་ལྡན་ནོ།། །།



﻿   ༈    དྲན་པས་སྙིང་གི་མུན་སེལ་བླ་མ་དང། །དབྱེར་མེད་འཇམ་དབྱངས་ཞི་ཁྲོར་གུས་

[034B] །དཔྱོད་ལྡན་སློབ་མས་ཇི་ལྟར་དྲིས་པའི་ལན། །ཡིད་བརྟན་རུང་བའི་གཏམ་གྱིས་གདབ་པར་བྱ། །དེ་ཡང་དཔལ་རྡོ་རྗེ་འཇིགས་བྱེད། བཅུ་གསུམ་མའི་མངོན་རྟོགས་ལས་བརྩམས་ཏེ་ཇི་ལྟར་
དྲིས་པའི་ལན་ནི།    ༈    མཚམས་མཐོ་རལ་གྲི་གཤིན་རྗེའི་གཤེད་དུ་བསྐྱེད་པ་ལ་གཏོར་འབུལ་སྐབས་འདས་གཏོར་ཕུལ་རྗེས་འདས་པའི་གཏོར་མགྲོན་རལ་གྲི་གཤིན་རྗེའི་གཤེད་
དང། མཐོའི་ལྷ་གཉིས་ངོ་བོ་གཅིག་ཏུ་མོས་ནས་ཕུལ་བས་ཐུས་སམ་མི་ཐུས་ཞེས་པ། འཇུག་པ་བདེ་བར་བྱེད་ན་འདས་གཏོར་གྱི་རྗེས་སུ་འབུལ་བ་མ་ཡིན་གྱི། འདས་གཏོར་འབུལ་སྔགས་ཁཌྒ་དཧྲྀ་ཀ་གི་སྐབས་
ཉིད་དུ་གཏོར་མགྲོན་གྱི་བྱང་སྒོའི་རལ་གྲི་གཤིན་རྗེའི་གཤེད་དང། མཚམས་མཐོའི་ལྷ་གཉིས་ངོ་བོ་གཅིག་ཏུ་དྲན་ཏེ་བྱང་སྒོའི་ལྷ་ལ་གཏོར་འབུལ་འཕྲིན་འཆོལ་བྱས་ན་མཚམས་མཐོའི་ལྷ་ལའང་གཏོར་
འབུལ་འཕྲིན་འཆོལ་བྱས་པའི་གོ་ཆོད་དེ། ལྷ་དེ་གཉིས་ངོ་བོ་གཅིག་ཡིན་པར་ངེས་པའི་ཕྱིར། ཁྱབ་སྟེ། རྒྱལ་མཆོག་བསྐལ་བཟང་རྒྱ་མཚོས་སྔོན་འགྲོ་གཏོར་མའི་སྐབས་སུ། ཡང་ན་གཙོ་བོ་རྣམས་ལ་
ཕུལ་བས་འཁོར་རྣམས་ཀྱང་རྒྱུད་གཅིག་པ་ཡིན་པས་ཚིམ་པར་མོས་ཀྱང་རུང། ཞེས་གསུངས་པ་དང་གནད་གཅིག་པའི་ཕྱིར་རོ།།    ༈    འབྱུང་བཞི་བསྐྱེད་སྐབས། སྟེང་འོག་གི་རིམ་

[035A]༄༅། །པར་དབྱིབས་མི་འདྲ་སྟབས། ཟུར་སྣེ་སོགས་ཆེ་ཆུང་མ་སྙོམས་པའི་དོགས་པ་སྐྱེ་གསུང་བ། འཁྲིད་ཡིག་ཚོར་ཞལ་གསལ་མི་འདུག་ཀྱང། མཛོད་ལས། རླུང་དཀྱིལ་ཤིན་
ཏུ་རྒྱ་ཆེ་བའི་སྟེང་དུ་ཆུ་སའི་དཀྱིལ་འཁོར་གཉིས་རྒྱ་མཉམ་པ་དང་གསུམ་ག་དབྱིབས་ཟླུམ་པོ་ལས་མེ་དཀྱིལ་དངོས་སུ་མ་བཤད་ཅིང། དུས་འཁོར་ནས་རླུང་མེ་ཆུ་སའི་དཀྱིལ་འཁོར་བཞི་ག་ཟླུམ་པོ་སྟེང་
རིམ་གྱིས་རྒྱ་ཇེ་ཆུང་དུ་བཤད་པས་འདིར་ཡང་རླུང་དཀྱིལ་གྱི་ཤར་དང་ལྷོ་ནུབ་དང། ནུབ་བྱང་གི་མུ་དང་ཁ་ད་ཆད་ཙམ་དུ་མེ་དཀྱིལ་གྱི་ཟུར་གསུམ་དང། མེ་དཀྱིལ་གྱི་ལྷོ་བྱང་ནུབ་གསུམ་གྱི་མུ་དང་ཁ་ད་
ཆད་ཙམ་དུ་ཆུ་དཀྱིལ་དང། ཆུ་དཀྱིལ་གྱི་མུ་དང་ས་དཀྱིལ་གྱི་ཟུར་བཞི་ཁ་ད་ཆད་ཙམ་དང། ས་དཀྱིལ་གྱི་ཕྱོགས་བཞིའི་མུ་དང་སྲུང་འཁོར་གྱི་ར་བ་ཟླུམ་པོ་ཁ་ད་ཆད་ཙམ་བགྱིས་ན་དུས་འཁོར་གྱི་ཁུངས་
དང་འབྲེལ་ཞིང། རླུང་དཀྱིལ་གྱི་མཆོག་མའི་རྒྱལ་མཚན་དང། ས་དཀྱིལ་གྱི་ཟུར་བཞིའི་རྡོ་རྗེ་རྣམས་ཀྱང་སློང་བདེ་བར་སྣང་བས་དེ་བཞིན་དུ་བྱའོ།།    ༈    སྲུང་འཁོར་
མཐུན་མོང་མིན་པའི་སྐབས་སུ་ཁྲོ་བོ་རྣམས་ལ་པད་ཟླ་ཉི་མའི་གདན་གསུམ་བརྩེགས་ཡོད་པ་དེ་གང་ཡིན་ཞེས་པ། འདྲི་བ་པོའི་བསམ་དོན་གང་ཡིན་མི་གསལ་བས་ལན་ཇི་བཞིན་འདེབས་ཚོད་མ་

[035B] འོལ་ཚོད་ཙམ་བརྗོད་ན། ལཱ་ལི་ཏའི་སྒྲུབ་ཐབས་ཆུང་བ་ལས། གནོད་མཛེས་ལ་སོགས་ཁྲོ་བོའི་ཚོགས། །སྣ་ཚོགས་པདྨ་ཉི་མ་ལ། །གཡོན་བརྐྱངས་ཞབས་ཀྱིས་ཡང་དག་གནས། །ཞེས་
པའི་དོན་འཁྲུགས་བསྡེབས་ཏེ་སྒྲུབ་ཐབས་བདུད་ལས་རྣམ་རྒྱལ་དུ་འགོད་པར་མཛད་པ་ཡིན་ལ། དེ་རྣམས་ཀྱི་མཚོན་དོན་ནི། དབང་བཤད་སྐུ་གསུམ་རིན་ཆེན་བང་མཛོད་ལས། གོས་པ་མེད་པའི་
ཆོས་གཅིག་དང་དུ་མ་རབ་ཏུ་སྟོན་པ་ནི་ལྷའི་གནས་ཀྱི་སྣ་ཚོགས་པདྨ། བྱང་ཆུབ་ཀྱི་སེམས་ཡོངས་སུ་སྨིན་པར་བྱེད་པའི་ཉི་མའི་གདན། བྱང་ཆུབ་ཀྱི་སེམས་ཀྱི་མྱུ་གུ་འཕེལ་བར་བྱེད་པའི་ཟླ་བའི་གདན་
དང་ལྡན་པའོ། །ཞེས་གསུངས་པ་ལྟར་རོ།།    ༈    གནོད་མཛེས་འོད་ཞུའི་སྐབས་དེའི་གདན་གསུམ་བརྩེགས་ཀྱང་ཞུ་དགོས་སམ་མི་དགོས། དགོས་ན་རྡོར་སེམས་ལ་
གདན་ཇི་ལྟར་དགོས། ཞེས་པ་འཁྲིད་ཡིག་རྣམས་སུ་མི་གསལ་ཡང། ཉི་གདན་ཞུ་ནས་པད་ཟླའི་སྟེང་དུ་རྡོར་སེམས་བསྐྱེད་ན་རྗེ་དང་གྲུབ་ཆེན་གྱི་དགོངས་པར་འགྲོ་སྟེ། སྦྱིན་སྲེག་དངོས་
གྲུབ་རྒྱ་མཚོ་ལས། སྦྱིན་སྲེག་གི་ཐབ་སྐྱེད་བྱེད་ཀྱི་རྡོ་རྗེ་འཛིན་པ་དང། སྒྲུབ་ཐབས་ཀྱི་ཆོས་འབྱུང་སྐྱེད་བྱེད་ཀྱི་རྡོ་རྗེ་སེམས་དཔའ་གཉིས་དོན་གཅིག་པར་གསུངས་པ་གང་ཞིག་ཐབ་སྐྱེད་བྱེད་

[036A]༄༅། །ཀྱི་རྡོ་རྗེ་འཛིན་པ་པད་ཟླའི་གདན་ཅན་ཡིན་པའི་ཕྱིར་རོ། །    ༈    ཆོས་འབྱུང་གི་འོག་ཟུར་ནས་བཾ་ལས་བྱུང་བའི་པདྨ་དེ་འོག་ཟུར་ལ་རེག་པའི་ཚུལ་གྱིས་
ཡོད་དམ། ཡར་ཙམ་འཕགས་པའི་ཚུལ་གྱིས་ཡོད། དང་པོ་ལྟར་ན་འོག་ཟུར་ཕྲ་བའི་རྐྱེན་གྱིས་སྣ་ཚོགས་རྡོ་རྗེ་ལ་སོགས་པ་གནས་པའི་རྒྱ་ཁྱོན་ཙམ་མི་འབྱུང་བའི་དོགས་པ་འདུག། ཅེས་པ་འཁྲིད་ཡིག་དེར་
པདྨའི་ཡུ་བ་འོག་ཟུར་འཕྲད་མཚམས་ནས་འཐོན་པར་གསུངས་པས་འོག་ཟུར་ལ་རེག་པའི་ཚུལ་དུ་ནི་ཡོད་དོ། །དེ་ལྟ་ན་ཡར་དོགས་པའི་གནས་དེ་ནི་ཡོད་པ་མ་ཡིན་ཏེ། ཐང་སག་པ་དངོས་གྲུབ་རྒྱ་མཚོའི་
བསྐྱེད་རིམ་ལས། དེའི་ནང་གི་འོག་ཟུར་ནས་པཾ་ལྗང་གུ་ཞིག་ཐོལ་གྱིས་བྱུང་དེ་འོད་དུ་མེར་གྱིས་ཞུ་བ་ལས་སྣ་ཚོགས་པདྨའི་སྡོང་པོ་འཐོན། ཆོས་འབྱུང་གི་རྐེད་པར་སླེབས་པ་ན་འདབ་མ་རྣམས་ཕྱིར་གྱེས་
པའི་སྣེ་མོ་ཆོས་འབྱུང་ལ་ཐུག་པ། ཞེས་སོགས་གསུངས་པའི་ཕྱིར་རོ།།    ༈    སྣ་ཚོགས་རྡོ་རྗེའི་ལྟེ་བ་ལ་ཆ་ཕྲན་བཞི་བཅུ་ཞེ་བརྒྱད་ཡོད་བའི་སྟེང་དུ་གཞལ་ཡས་ཁང་འདོད་སྣམ་
དང་བཅས་པའི་ཕྱི་མཐའ་ནས་ཕྱི་མཐའི་བར་ལ་ཆ་ཕྲན་སུམ་ཅུ་སོ་བརྒྱད་ཕུད་འཕྲོས་འདོད་སྣམ་གྱི་མཐར་ཕྱོགས་རིང་ཆ་ཕྲན་ལྔ་རེ་ལུས་ཚོང་ལྟར་ན། སྒོ་བཞིའི་མདུན་དུ་སྣ་ཚོགས་རྡོ་རྗེའི་རྭའི་བར་

[036B] མཐོ་དམའ་མཉམ་མམ། ལྟེ་བ་ལས་སྟེགས་བུ་དམའ་བ་ཡོད། དང་པོ་གཉིས་ལྟར་ན། ཐེམ་སྐས་ཀྱི་སྟེང་དུ་
སེང་སྐས་ཡོད་པས་སེང་སྐས་ཀྱི་མགོ་གཏོང་ས་མ་རྙེད་ལ། ཕྱི་མ་ལྟར་ན་དེའི་ས་ཁོངས་སྟོང་པ་སོགས་ཡོད་པ་འཁྲིད་དཔེར་མ་རྙེད་ཅེས་པ། སྐབས་འདིའི་སྟེགས་བུ་གོང་མ་ཞེས་པ་འཁྲིད་དཔེ་ཚིགས་བཅད་
མའི་དགོངས་པ་ཡིན་མོད་ཀྱི། འདི་ལ་ཐེམ་སྐས་དང་བང་རིམ་ཞེས་པ་ལས། སྟེགས་བུའི་ཐ་སྙད་མ་བྱས་ན་རྟ་བབས་ཀྱི་ཀ་བ་འདེགས་པའི་སྟེགས་བུ་དང་ཟློས་ཉན་ཆུང་ཞིང་འཁྲིད་ཡིག་ལྷུག་མ་དང་མཐུན་
པས་ལེགས་པར་གོ་བས། དེ་ལྟར་ན་ཕྱོགས་དང་པོ་དང་གསུམ་པ་ནི་མི་འཐད་དེ། འདོད་སྣམ་གྱི་ཕྱི་མཐའ་དང་རྡོ་རྗེའི་ལྟེ་བའི་ཕྱི་མཐའི་བར་ལ་ཆ་ཕྲན་ལྔ་ཡོད་མོད་ཀྱང་སྒོ་གདོང་གི་ཕྱི་མཐའ་
ནས་རྡོ་རྗེའི་ལྟེ་བའི་ཕྱི་མཐའི་བར་ལ་ཆ་ཕྲན་གཅིག་ལས་མེད་པས་དེའི་ཐད་ཀྱི་སྟེང་དུ་ཐེམ་སྐས་གོང་མ་ཞིང་ལ་ཆ་ཕྲན་གསུམ་དང་སྲིད་ལ་ཆ་ཕྲན་བཅུ་དྲུག་ཡོད་པ་ཇི་ལྟར་བརྩེག་དེ་བཞིན་དུ་ཐེམ་སྐས་གོང་
མ་རྡོ་རྗེའི་ལྟེ་བ་ལས་དཔངས་དམའ་བ་བྱེད་ན་ཆ་ཕྲན་བཞིས་དམའ་བ་བྱེད་དགོས་པས་དེའི་སྟེང་གཡས་གཡོན་གྱི་སྟེགས་བུ་བུམ་པ་ཀ་བ་དང་བཅས་པས་བཏེག་པའི་རྟ་བབས་ཀྱི་མདའ་ཡབ་དང། གཞལ་ཡས་

[037A]༄༅། །ཁང་གི་མདའ་ཡབ་གཉིས་དཔངས་ཆ་ཕྲན་བཅུ་བདུན་དུ་མི་མཉམ་པས་བསྐྱེད་རིམ་དངོས་གྲུབ་སྙེ་མ་དང་འགལ་བའི་སྐྱོན་ཡོད་པའི་ཕྱིར་རོ། །དེས་ན་ཕྱོགས་གཉིས་པ་ལྟར་ཡིན་
ཀྱང་དོགས་པའི་གནས་དེ་ནི་མེད་དེ་འཁྲིད་ཡིག་གི་ཐེམ་སྐས་རེ་རེ་ལ་སེང་སྐས་དང་བཅས་པ། ཞེས་པ་ཐེམ་སྐས་བཞི་པོ་རེ་རེའི་དཔངས་ལ་ཆ་ཕྲན་ལྔ་རེ་ཡོད་པས་དེ་ལ་འཛེག་པའི་ཕྱིར་དུ་མདུན་ངོས་སུ་སེང་
སྐས་རེ་རེ་འཛུགས་པར་གསུངས་ཀྱི། ཐེམ་སྐས་རེ་རེའི་སྟེང་དུ་སེང་སྐས་རེ་རེ་འཛུགས་པར་མ་གསུངས་པས་ན། ཐེམ་སྐས་གོང་མའི་སྟེང་དུ་སེང་སྐས་མེད་པས་དེའི་མགོ་གཏོད་ས་འཚོལ་བའི་ངལ་བ་མཛད་
མི་དགོས་པའི་ཕྱིར་རོ།    ༈    འཁོར་རྣམས་རྒྱན་ཆ་ལུགས་ཕལ་ཆེར་གཅིག་པ་ལ་གདན་མི་འདྲ་བ་འདི་གང་གི་ཁྱད་ཡིན། ཞེས་པ་སྤྱིར་རྒྱན་ཆ་ལུགས་གཅིག་ན་གདན་གཅིག་
པའི་ངེས་པ་མི་འདུག་ཅིང། ཁྱད་པར་འཇིགས་བྱེད་བཅུ་གསུམ་མ་ལ་གདན་འདི་ལྟར་བྱེད་པ་དགྲ་ནག་གི་རྒྱུད་དང་གྲུབ་ཆེན་དཔལ་འཛིན་སོགས་ཀྱི་དགོངས་པ་ཡིན་ལ། དེའི་རྒྱུ་མཚན་ལ། ངོར་ཆེན་ཀུན་དགའ་བཟང་
པོའི་ཀྱཻ་རྡོར་བསྐྱེད་རིམ་གནད་ཀྱི་ཟླ་ཟེར་ལས། དེས་ན་ཁྲོ་མོ་དང་ཅུང་ཟད་ཞི་བའི་ཁྱད་པར་ཡོད་པས། གདན་གཉིས་ཀྱང་དེ་བཞིན་དུ་བྱ་བ་ཡིན་ཏེ། དཔེར་ན་དགྲ་ནག་གི་དཀྱིལ་འཁོར་དུ། ཁྲོ་བོ་གཞན་

[037B] གཏི་མུག་གཤིན་རྗེའི་གཤེད་ལ་ཟླ་གདན་དུ་བཤད་པ་ལྟར་རོ། །ཞེས་དང། སེར་རྩེ་དགེ་བཤེས་ཐོགས་མེད་ཀྱི་དྲི་ལན་པཎ་ཆེན་གོང་མས་མཛད་པ་ལས། བཅུ་གསུམ་མའི་སྐབས་སུ་གཏི་མུག་
གཤིན་རྗེའི་གཤེད་ཁོ་ནར་ཟླ་གདན་བྱེད་པ་ནི། དེ་ལ་བརྟེན་ནས་ཞི་བའི་ལས་གཙོ་བོར་སྒྲུབ་པའི་རྒྱུ་མཚན་གྱིས་ཡིན། ཞེས་དང། དེས་མཛད་པའི་རབ་འབྱམས་པ་ངག་དབང་ཚུལ་ཁྲིམས་ཀྱི་དྲི་ལན་ལས། ཡང་འཇིགས་
བྱེད་བདག་བསྐྱེད་སྐབས་གཏི་མུག་གཤིན་རྗེའི་གཤེད་དང་ཡུམ་བཞིར་ཟླ་གདན་བསྐྱེད་པའི་དགོས་པ་གང་ཡིན། ཞེས་པ་ནི། དེ་རྣམས་སྲོག་འཛིན་ཡན་ལག་དང་བཅས་པ་རྣམ་པར་དག་པའི་དབང་གིས་ཡིན་ནམ་
སྙམ༑ ཞེས་དང། ལྷ་རྩེ་དགེ་རྒན་ཡེ་ཤེས་སྙིང་པོ་ཞེས་པའི་གསུང་རྒྱུན་དུ། སྤྱིར་བཏང་ལྷ་ཡབ་ཐབས་གཙོ་བོར་གྱུར་པ་རྣམས་ཤེས་རབ་ཉི་གདན་དང། ཡུམ་བཞི་དང་ལྷ་མོ་དྲུག་གི་ངོ་བོའི་ཐོད་པ་ཤེས་རབ་གཙོ་
བོར་གྱུར་བ་རྣམས་ཐབས་ཟླ་གདན་ལ་བཞུགས་པ་ཡིན་ཞིང། དམིགས་བསལ་གཏི་མུག་གཤིན་རྗེའི་གཤེད་ནི། གཏི་མུག་གི་དངོས་གཉེན་སྟོང་ཕྱོགས་ཤེས་རབ་གཙོ་ཆེ་བས་དེ་ཉིད་ཐབས་ཟླ་གདན་ལ་བཞུགས་པ་ཡིན་
ཞེས་པ་སྟེ། བཞེད་ཚུལ་མང་ཡང། སློབ་དཔོན་བཻ་རོ་ཙ་ན་རཀྵི་ཏས་མཛད་པའི་འཇིགས་བྱེད་ཀྱི་སྒྲུབ་ཐབས་རྡོ་རྗེ་འོད་ལས། གཏི་མུག་རྡོ་རྗེ་ཟླ་བ་ལ། །གཏི་མུག་སེལ་བ་ཉིད་ཀྱི་ཕྱིར། །ཤེས་རབ་ཆ་ཡིས་དེ་
[038A]༄༅། །བཞིན་དུ། །རྡོ་རྗེ་རྭ་ཡི་མཚམས་བཞི་རུ། །ཟླ་བའི་གདན་ལ་ལྷ་མོ་བཞི། །ཞེས་འབྱུང་བ་ལྟར་ན་ཕྱི་མ་སྒྲུབ་བྱེད་བཟང་ངམ་སྙམ་ཡང་ད་དུང་ལེགས་པར་དཔྱད་པར་བྱའོ།།    ༈   
བརྒྱད་པ། རྗེ་བསྐལ་བཟང་རྒྱ་མཚོའི་བསྐྱེད་རིམ་དུ། །འདོམ་དཀྲིས་ཙམ་ཡང་མེད་པའི་གཅེར་བུ། ཞེས་དང། ཡང་རྐང་པ་གཡོན་པའི་པགས་པ་ནས་བཟུང་སྟེ་རྒྱབ་ཏུ་གྱོན་པ། ཞེས་འཁོད་པ་འདི་གཉིས་ཇི་ལྟར་
ལགས་ཞེས་པ། གླང་ལྤགས་ན་བཟའ་ཡིན་ཚུལ་འདི་སྐོར་གྱི་རྒྱུད་རྒྱ་གཞུང་ཁུངས་མ་རྣམས་དང་རྗེ་རིན་པོ་ཆེའི་གཞུང་གང་དུ་ཡང་མི་འབྱུང་བར་མ་ཟད་གཞུང་སྔ་མ་འདིར་ཙམ་སྒྲ་དང་ཡང་སྒྲ་སྨོས་པ་ནི། སྨྲ་སྒོ་ལས། ཚང་
འཛིན་ལྷག་མ་འགོག་པ་ནི། །ཙམ་ཞེས་བྱ་བ་རྣམ་པ་གཉིས། །ཞེས་དང། སུམ་ཅུ་པར། ཨཱ་ལི་ཕྱིས་ནས་གཉིས་པ་སྦྱར། །ཚིག་རྒྱན་གཉིས་དང་སྡུད་པར་འགྱུར། །ཞེས་གསུངས་པ་ལྟར། འདོམ་དཀྲིས་ཀྱིས་ལྷག་
མའི་ན་བཟའ་གཞན་ཡོད་པ་འགོག་པའི་ཙམ་དང། འདོམ་དཀྲིས་མེད་པའི་ཟླར་ན་བཟའ་གཞན་མེད་པ་སྡུད་པའི་ཡང་སྒྲ་ཡིན་པའི་ཕྱིར་ན། གཞུང་ཕྱི་མའི་གྱོན་གྱོན་གྱི་གསུང་དེས་སེང་གེ་དཀར་མོ་ལ་སྣ་གོང་ཉག་
པའི་སྐྱོན་དང། མི་ལ་རས་པ་ལ་སྤྲང་རྟགས་ཆེ་བའི་སྐྱོན་ཞིག་སློང་གྲབས་ཡིན་ཚོད་འདུག་ལགས།།    ༈    གཙོ་ཡུམ་གྱི་མངལ་དུ་གཞལ་ཡས་ཁང་སོགས་བསྐྱེད་སྐབས་དེའི་

[038B] ཅེས་པ། རྗེའི་སྒྲུབ་ཐབས་རིན་པོ་ཆེའི་ཟ་མ་ཏོག་ལས། གདན་དང་བཅས་པ་སྔར་བཞིན་བསྐྱེད། ཅེས་དང། ངག་འདོན་ལྷན་ཐབས་དང་འཁྲིད་ཡིག་ཕལ་ཆེར་དུ། མཚན་ཉིད་
ཐམས་ཅད་ཡོངས་སུ་རྫོགས་པ། ཞེས་གསུངས་པ་ལྟར། པད་རྡོར་སོགས་ཡོད་པ་ལེགས་པར་མངོན་ལགས། འདིར་སྨྲས་བ། དྲི་ཚིག་ལྷོ་ཕྱོགས་དྲི་བཞོན་གྱིས་བསྐྱོད་པའི། །རྣམ་དཔྱོད་མ་ལ་ཡར་སྐྱེས་རྐང་འཐུང་ལས། །སྤྲོས་
པའི་དྲི་ལན་གསུང་ཞིམ་འཐུལ་བ་འདིས། །དཔྱོད་ལྡན་ཡོངས་ཀྱི་སྣ་དབང་སྐལ་བཟང་བྱས། །རྙེད་དཀའ་དལ་བརྒྱད་འབྱོར་བཅུའི་རྟེན་རྙེད་ཅིང། །མཇལ་དཀའ་ཞྭ་སེར་བསྟན་དང་མཇལ་དུས་འདིར། །བུ་ཁྱོད་ཚེ་འདིའི་
བདེ་ལ་མ་ཆགས་པར། །གཏན་མདུན་ཐོས་དོན་སྒྲུབ་པ་སྙིང་པོར་འཚལ། །དེ་སྐད་སྙོམ་ལས་རི་བོང་གཟུགས་འཛིན་ཀྱང། །ལྷག་བསམ་ཉ་གང་ཟླ་བའི་རྗེས་འགྲོ་ཅན། །དྷ་རྨ་བྷ་དྲར་གྲགས་པའི་བན་གཟུགས་དེས། །
དངོས་པོའི་མགོ་ཟླའི་དམར་ཕྱོགས་ཚེས་བཅུར་ཕུལ།།    ༈    ཕྲ་ཞིབ་རྣམ་དཔྱོད་སྤོབས་པ་སྩོལ་བའི་ལྷ། །འཇམ་དབྱངས་སྨྲ་བའི་དབང་ཕྱུག་ལ་བཏུད་ནས། །རྟོག་དཔྱོད་ཞིབ་མོར་
མཛད་དེའི་དྲིས་པའི་ལན། །མདོར་བསྡུས་སྤྲོ་བའི་བློ་ཡིས་བསྙད་པར་བྱ། །དེ་ཡང་རྣམ་པར་དཔྱོད་པའི་བློ་ལྡན་རྗེ་དྲུང་བློ་བཟང་ཚེ་རིང་སྐུ་དཀྱིལ་དྭངས་ཤིང་འཇམ་དཔལ་དུས་དགྲའི་དབང་པོའི་བསྙེན་སྒྲུབ་ལ་རྟག་གུས་ཀྱིས་

[039A]༄༅། །ཐུགས་བརྩོན་མི་ལྷོང་བའི་ཐང་ནས་གསུང་བྲིས་གནད་རྟེན་གྱིས་སྤྲས་པ་གནད་འབྱོར་ཡིད་སྤྲོའི་རང་བཞིན་དུ་གྱུར་པ་བཞིན་བཞེད་པ་འགྲུབ་ཕྱིར་སྨོན་འདུན་ཆག་མེད་དུ་ཞུ་བ་ཡིན་ཞིང། །
   ༈    རྗེ་བསྐལ་བཟང་རྒྱ་མཚོའི་འཁྲིད་ཡིག་གི་ནང་མཆོད་བྱིན་རླབས་སྐབས། མར་ཁུ་བཞུ་བ་ལྟར་ལུམ་ལུམ་ཞུ། ཞེས་པ་དང། སླར་ཡང་དཀྲུགས་ནས་དེ་དག་དང་མཉམ་དུ་ཞུ་ཞེས་
པ་རྫས་དང་ཡི་གེ་མཉམ་དུ་ཞུ་བར་ངོས་ཟིན་ན་སྔོན་མའི་དུས་ལ་ཞུ་བའི་འཕྲོས་ལྟ་བུ་ལུས་སམ་ཇི་ལྟར་ཡིན། ཞེས་པ། སྐབས་འདིའི་མཉམ་ཞེས་པ་དུས་མཉམ་ལ་མ་བྱས་པར་རོ་མཉམ་ལ་བྱས་ན་གོ་བ་དེ་
བས་སྔར་ཞུ་བས་རྫས་དེ་དག་དང་རོ་མཉམ་དུ་ཡི་གེ་དེ་དག་ཀྱང་ཞུ། ཞེས་པའི་དོན་ཏོ།།    ༈    ཕྱོགས་སྐྱོང་བཀུག་ནས་ཕུར་གདབ་སོགས་བྱེད་པ་འདི་ལ་དགོས་པ་ཇི་ལྟ་
བུ་ཡོད། ཅེས་པ། འདི་སྐོར་དུ་གསལ་ཁ་ཆེར་མ་མཐོང་ཡང། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསང་འདུས་བསྐྱེད་རིམ་དངོས་གྲུབ་རྒྱ་མཚོའི་སྙིང་པོའི་སྔོན་འགྲོ་གཏོར་མའི་སྐབས་སུ་
ཕྱོགས་སྐྱོང་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་ནས་རྡོ་རྗེ་འཆང་དུ་བསྐྱེད་པ་ལ་དགོས་པ་ཡོད་དེ། ཕྱོགས་སྐྱོང་རྣམས་ལ་ཐ་མལ་གྱི་སྣང་ཞེན་སྦྱང་བ་དང། དེ་རྣམས་ལ་ཕན་གདགས་

[039B] ཞེས་དང། སྲུང་འཁོར་གྱི་བགེགས་ཀྱི་གཙོ་བོ་ཕྱོགས་སྐྱོང་བཅུ་ལ་ཕུར་གདབ་ཀྱི་སྐབས་སུ། དེ་ལྟར་བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་ཕུར་བུས་བཏབ་པས། ལུས་
ངག་ཡིད་གསུམ་གཡོ་འགུལ་མེད་པར་བདེ་སྟོང་དབྱེར་མེད་ཀྱི་འོད་གསལ་དུ་བཅུག་པར་བསམ་པར་བྱ་བ་ཡིན་ལ། དེ་ལྟར་བསམས་པ་ལ་དགོས་པ་ཡོད་དེ། བགེགས་རྣམས་ལ་ཐ་མལ་གྱི་སྣང་ཞེན་སྦྱང་བ་དང། དེ་རྣམས་
ལ་ཕན་གདགས་པར་བྱ་བའི་ཆེད་ཡིན་པའི་ཕྱིར། ཞེས་གསུངས་པའི་གཞུང་སྔ་ཕྱི་གཉིས་གུང་བསྒྲིགས་པ་དང། སྐབས་འདི་དོན་གཅིག་ཏུ་སྣང་བས། ཕུར་བུ་སྙིང་གར་བཏབ་པས་ཡིད་དང། མགྲིན་པར་བཏབ་པས་
ངག་དང། སྤྱི་རྐང་དུ་བཏབ་པས་ལུས་འོད་གསལ་དུ་བཅུག་སྟེ་གཙོ་བོར་བསྐྱེད་པའི་སྒོ་ནས་རང་རྒྱུད་ཀྱི་ཐ་མལ་གྱི་སྣང་ཞེན་བཟློག་པ་དང། གཞན་རྒྱུད་ལ་རྡོ་རྗེ་འཇིགས་བྱེད་ཀྱི་གོ་འཕང་མངོན་དུ་འགྱུར་བའི་ས་བོན་བཞག་
ནས་ཕན་འདོགས་པའི་ཕྱིར་དུ་ཡིན་པར་བྱ་སྟེ། སྐབས་འདིའི་ཕུར་གདབ་ཀྱི་གོ་རིམ་དང། སྒྲུབ་ཐབས་དངོས་ཀྱི་སྒོ་གསུམ་བྱིན་རླབས་ཀྱི་གོ་རིམ་མཐུན་པར་འབྱུང་བས་ཀྱང་ཚུལ་འདི་ལ་ངེས་ཤེས་ལྷག་པར་འདྲེན་པས། འདི་ནི་
གྲུབ་ཆེན་དཔལ་འཛིན་གྱི་དཀྱིལ་ཆོག་གཉིས་དང། རྗེ་རིན་པོ་ཆེའི་སྒྲུབ་དཀྱིལ་རྣམས་ཀྱི་དགོངས་པར་ཡང་གནས་སམ་སྙམ་མོ། །    ༈    སྔོན་འགྲོ་གཏོར་མ་འབུལ་སྐབས་ཡ་མ་རཱ་ཛཱ་བརྗོད་

[040A]༄༅། །པའི་ཚེ་རྡོ་རྗེ་འཇིགས་བྱེད་ཀྱི་ལྷ་ཚོགས་ནམ་མཁར་གསལ་བཏབ་སྟེ་འབུལ་བར་བཤད་པ་སྐབས་འདིར་འཇིགས་བྱེད་ཀྱི་ལྷ་ཚོགས་ཀྱི་ལྗགས་བྱིན་རླབས་མཆོད་པའི་ལྷ་མོ། སྔགས་ཀྱི་
མཇུག་ཏུ་བ་ལིཾ་ཏ། ཕྱི་ནང་གི་མཆོད་པ་སོགས་མི་དགོས་ཤིང། ཕྱོགས་སྐྱོང་དང། འོག་གི་གཏོར་འབུལ་སྐབས་དེ་དག་དགོས་པ་གང་གི་ཁྱད་ཡིན། ཞེས་པ། འདིར་གྲུབ་ཆེན་ལཱ་ལི་ཏ་དང་རྗེ་རིན་པོ་ཆེའི་
གཞུང་ལ་རྗེས་འབྲངས་རྣམས་ལ་གོ་ཚུལ་གཉིས་ཡོད་པའི་སྲང་རྒྱུད་པའི་ལུགས་ལྟར་ན་འདིར་རྩ་སྔགས་ཚར་གཅིག་བརྗོད་པ་དེ་གཏོར་མའི་ཕུད་བཅོམ་ལྡན་འདས་ལ་ཕུལ་ཏེ། སྔོན་བྱུང་གི་བཀས་བཅད་ལྟར་གཤིན་རྗེ་ཤ་ཁྲག་
ལ་ལོངས་སྤྱོད་པའི་གནང་བ་ཞུ་བ་ཡིན་ཞེས་རྒྱུད་ཆེན་དཀོན་མཆོག་ཡར་འཕེལ་གྱི་མཐུན་མོང་མིན་པའི་དྲུག་ཅུ་པའི་ལག་ལན་ལས་འབྱུང་བས། ལྗགས་བྱིན་རླབས་དང་ལྷ་མོ་སྤྲོ་བ་ཚིག་ཟིན་ལ་མི་གསལ་ཡང་བྱས་པར་
འགལ་བ་མེད་འདྲ་ཞིང། མཚོན་ཆ་འབར་བའི་འཁྲུལ་འཁོར་དུ་ཡ་མརཱ་ སམྦྷ་ར་དང། ཨ་ཀཱ་རོ་
སོགས་བ་ལིཾ་ཏེ་མ་གཏགས་པའི་གཏོར་སྔགས་ཀྱང་མང་དུ་སྣང་བས་རྩ་སྔགས་རྐྱང་བས་གཏོར་མ་འབུལ་མི་རུང་བ་ཡང་མིན་འདྲ་བ་དང། ཕྱི་ནང་གི་མཆོད་པ་མི་འབུལ་བ་སོགས་མདོར་བསྡུས་པའི་ལུགས་སུ་

[040B]    ༈    ཆོས་རྒྱལ་ནང་སྒྲུབ་ཡབ་ཡུམ་དང། ལྷ་མོ་གསུམ་གྱི་འབུལ་སྔགས་སྐབས། རང་རང་གི་འཁོར་ལ་རེ་རེ་བཞིན་འབུལ་བར་མོས་དགོས་
པར་བཤད་པ། ཆོས་རྒྱལ་ལ་འབུལ་སྐབས་དེའི་འཁོར་ལྷ་མོ་སོགས་ཀྱང་འདུ་བར་མངོན་པ་ལྟར་ན། གཙོ་འཁོར་འགའ་ཞིག་ལ་ངོ་སྐལ་ལས་མེད་ལ། འཁོར་འགའ་ཞིག་ལ་གསུམ་སྐལ་ཡང་འབྱུང་
པའི་ཁྱད་པར་གང་ཡིན། ཞེས་པ། སྤྱིར་བཏང་ཙཱ་མུནྜི་དང་ལྷ་མོ་ཆོས་རྒྱལ་གྱི་འཁོར་ཡིན་ཀྱང། ཨོཾ་བྷཱུ་ཙ་རའི་སྔགས་ཀྱིས་ཆོས་རྒྱལ་འཁོར་བཅས་ལ་གཏོར་མ་འབུལ་བར་གསུངས་པའི་འཁོར་དེར་ཙཱ་མུནྜི་
དང་ལྷ་མོ་མི་བགྲང་བ་དམིགས་བསལ་ཡིན་པ་སྐབས་སྟོབས་ཀྱིས་ཤེས་དགོས་པས། ཚུལ་འདི་འདྲ་ལ་དགོངས་ནས། སྤྱིར་བཏང་བ་ལ་དམིགས་ཀྱིས་བསལ། །བསྟན་བཅོས་ཀུན་ལ་གཅེས་པ་ཡིན།།
ཞེས་གསུངས་སོ།།    ༈    འོད་གསལ་རང་དུས་སུ་སློད་བྱེད་ཀྱི་སྐྱོན་གསུམ་དང་བྲལ་བའི་ཞེས་པའི་སྐྱོན་གསུམ་ངོས་འཛིན་ལུགས་ཇི་ལྟར་ཡིན། ཞེས་པ། དཔེར་ན་
ནམ་མཁའི་རང་མདོག་ཇི་ལྟ་བ་བཞིན་དུ་མཐོང་བ་ལ་སློད་བྱེད་དམ་སྒྲིབ་བྱེད་ཟླ་འོད་དང་ཉི་འོད་དང་སྲོད་ཀྱི་མུན་པ་མཐུག་པོ་གསུམ་ཡོད་ཀྱང་སྟོན་དུས་ཀྱི་ཚེས་བརྒྱད་ལྟ་བུའི་མཐོ་རངས་ཀྱི་ནམ་མཁའ་སྤྲིན་མེད་པ་

[041A]༄༅། །དེ་ལ་སློད་བྱེད་ཀྱི་སྐྱོན་གསུམ་པོ་མེད་པས་ནམ་མཁའི་རང་མདོག་ཇི་ལྟ་བ་བཞིན་དུ་མཐོང་བ་ལྟར། ཐམས་ཅད་སྟོང་པ་འོད་གསལ་རང་དུས་སུ་ཡང་འོད་གསལ་དེ་སྒྲིབ་བྱེད་ཀྱི་རྐྱེན་ལུགས་འབྱུང་གི་སྣང་བ་དཀར་
ལམ་པ་དང་མཆེད་པ་དམར་ལམ་པ་དང། ཉེར་ཐོབ་ནག་ལམ་པ་གསུམ་འདས་ཟིན་ཅིང། ལུགས་ལྡོག་གི་ཐོབ་ཆད་སྣང་གསུམ་ད་ལྟ་མ་ཤར་བར་སྐྱོན་དེ་གསུམ་གྱིས་བསྒྲིབས་བསླད་གང་ཡང་མེད་ཅེས་པའོ།    ༈   
དྲུག་པ། སྔོན་སྩལ་ཞུས་ལན་དང་འཁྲིད་དཔེར་སྣ་ཚོགས་རྡོ་རྗེའི་རྭའི་བར་ནས་རིན་ཆེན་བང་རིམ་བཞི་པོ་རེ་རེའི་ཞིང་ལ་ཆ་ཕྲན་གསུམ་རེ་ཡོད་པར་གསལ་བ། བང་རིམ་རྣམས་ཀྱི་ཕྱི་མཐའ་མཉམ་པར་བསླངས་ན་སེང་སྐས་སོགས་
གདགས་མེད་ལ། འོག་མ་རིམ་བཞིན་ཕྱིར་བསྐྱེད་ན་བར་པ་གཉིས་ཀྱི་རྒྱབ་གཏོད་ས་མ་རྙེད་པས་ཇི་ལྟར་ཡིན། ཞེས་པ། ཕྱི་མ་ལྟར་ཡིན་ཀྱང་སྐྱོན་མེད་དེ། བང་རིམ་བཞི་པོ་འོག་རིམ་གྱི་ཞེང་ལ་ཆ་ཕྲན་བཅུ་གཉིས་དང་དགུ་དང་དྲུག་དང་གསུམ་
ཡོད་པར་མདུན་དུ་མངོན་པའི་དབང་དུ་བྱས་ནས་བཞི་གའི་ཞེང་ལ་ཆ་ཕྲན་གསུམ་རེ་ཡོད་པར་གསུངས་པས་ཀྱང་ཆོག་ལ། ཡང་བང་རིམ་བཞི་པོའི་གོ་རིམ་གྱི་དཔངས་ལ་ཆ་ཕྲན་ལྔ་དང་བཅུ་དང་བཅོ་ལྔ་དང་ཉི་ཤུ་ཡོད་ཀྱང་མདུན་དུ་མངོན་པར་
དབང་དུ་བྱས་ནས་བཞི་གའི་དཔངས་ལ་ཆ་ཕྲན་ལྔ་རེ་བཤད་དོ་བྱས་ཀྱང་ཆོག་པ་ལགས།    ༈    སྒོ་ཁྱུད་གཡས་གཡོན་གྱི་སྟེང་གི་ཕྱི་ངོས་སུ་སྒོ་ཁང་གི་ལྕམ་སྣ་ནང་མ་འགེལ་བའི་གདུང། དེའི་འོག་ཏུ་སྒོའི་ཡ་ཐེམ་མ་ཐེམ་མ་ཐེཾ་

[041B] གདུང་དང་ཡ་ཐེམ་གཉིས་ཀྱི་བར་དུ་ཤར་དུ་འཁོར་ལོ་སོགས་ཞིང་དཔངས་ཆ་ཕྲན་གཉིས་རེ་ཡོད་པ་ཉིས་བརྩེགས་ཉིས་གཤིབས་
སུ་ཡོད་པར་བཤད་པས། དེ་གནས་པའི་ས་ཁོངས་དཔངས་ལ་ཆ་ཕྲན་བཞི་ཡོད་པ་མ་རྙེད་པས་ཇི་ལྟར་ཡིན། ཞེས་པ། སྔོན་ཆད་རྟོག་པ་མ་བྱུང་ཡང་ཤིན་ཏུ་བདེན་པར་སྣང་བས་
ཐང་སག་པའི་བསྐྱེད་རིམ་དུ། ཤར་སྒོའི་ཡེ་ཐེམ་དང་གདུང་ཐུང་གི་བར་དུ་འཁོར་ལོ་དཀར་པོ་དཔངས་ཞེང་གཉིས་ཀར་ཆ་ཕྲན་རེ་ཡོད་པ་ཉིས་གཤིབས་ཉིས་བརྩེགས་ཞེས་སོགས་འབྱུང་བ་དང་
བསྟུན་ན། དཔངས་ཞེང་ཆ་ཕྲན་རེ་རེ་ཡོད་པ་གསུང་རྒྱུ་ལ། གཉིས་རེ་ཞེས་ཡི་གེ་མ་དག་པ་ཡིན་ངེས་སུ་འདུག་ལགས།    ༈    ནང་གི་རེའུ་
མིག་། ཀ་བ་ཐོག་གི་དཀྱིལ་ཟུར་གང་དུ་གནས། ཞེས་པ། ལྕམ་ཚོ་ནང་མའི་ཟུར་ལྕ་མ་བཞི་རེའུ་མིག་དབུས་མའི་གདུང་སྣོལ་མཚམས་ནས་ཆ་ཕྲན་བྱེད་གཉིས་ཙམ་ནང་དུ་ལྷགས་
པ་དང། དེ་རྣམས་ཀྱི་གཡས་གཡོན་གྱི་ལྕམ་རྣམས་རེའུ་ཆུང་ལ་སོང་བའི་སྟེང་དུ་དྲལ་ཐོག་ཕེ་བ། ཟུར་ལྕམ་བཞིའི་ནང་སྣེའི་ཐོག་སྟེང་ནས་རྒྱ་ཕུབ་འདེགས་པའི་ཀ་ཆུང་གསེགས་
[042A]༄༅། །ཀ་ཅན་བཞི་མ་གོ་ཤར་ནུབ་ཏུ་དུད་པའི་ཚུལ་དུ་བྱེད་པ་ལགས།    ༈    གསེར་སྣམ་རེའི་འོག་ཏུ་ཀ་བ་སོགས་ཡོད་ཚུལ་ལས་
གྲངས་མ་བཤད་པས་ཇི་ཙམ་ཡོད། ཅེས་པ། ཐང་སག་པས། དེའི་སྟེང་དུ་ཆ་ཕྲན་རེའི་སར་རྡོ་སྨུག་པོའི་ཀ་བ་རེ། ཞེས་པ་ལྟར་ན། རྡོའི་ཀ་བ་ཐམས་ཅད་བསྡོམས་པར་ཆིག་སྟོང་
དྲུག་བརྒྱ་དྲུག་ཅུ་རེ་བཞི་ཙམ་འོང་བར་མངོན་ཡང། བོད་ཀྱི་བླ་མ་སོ་སོའི་བློས་བཏགས་ཙམ་ལས། ཕྱམ་རྩ་ཉི་ཤུ་བརྒྱད་ཀྱིས་བཀབ། ཅེས་པ་ལྟ་བུའི་རྒྱུད་རྒྱ་གཞུང་གི་ཁུངས་གསལ་བ་ཞིག་
མེད་པས། མཐའ་གཅིག་ཏུ་གྲངས་ངེས་བཟུང་གི་བར་བཀབ་མི་དགོས་པ་ལ་དགོངས་ནས་བར་བར་དུ་བཀོད་ཅེས་གསུངས་པར་མངོན་ནོ།།    ༈    རྒྱུ་རྡོ་རྗེ་འཛིན་པ་
བསྐྱེད་སྐབས་ལོ་བཅུ་དྲུག་ལོན་པའི་རྣམ་པ་ཅན། ཞེས་དང། དེའི་འོག་ཏུ་ཤིན་ཏུ་ཕྲ་བའི་རླུང་སེམས་ཙམ་ལས་གྲུབ་པ། ཞེས་པ་འདི་གཉིས་རྨོངས་ཚོད་ལ་སྐུ་ཆེ་ཆུང་གི་ཚད་ལ་བཤད་པར་
མངོན་པ་ལྟར་ན་ཇི་ལྟར་ཡིན། ཞེས་པ། འདི་གཉིས་ཀ་ཆེ་ཆུང་གི་ཚད་མིན་ཏེ། སྔ་མ་ནི་བྱིས་པ་ལྟ་བུའི་ཕྲ་སྦོམ་གྱི་ཆ་མ་ཕྱེད་པ་ཡང་མིན་ལ། རྒན་ཤ་སླེབས་པ་ཡང་མིན་པའི་དབྱིབས་ལེགས་

[042B] ཕྱི་མ་ནི། སྐུ་འདི་ཤ་རུས་རྔོས་བཅས་ཀྱིས་སྟོངས་པའི་རླུང་སེམས་ཙམ་ལས་
གྲུབ་པ་ཡིན་པས་རྡོས་བཅས་རགས་པ་ལ་ལྟོས་ནས་ཕྲ་བར་བཞག་པའོ།།    ༈    འཇམ་དཔལ་དང་བཅས་པ་ཞུགས་པའི་ཉི་མ་འོག་གི་ཟླ་དཀྱིལ་ལ་རེག་པའི་ཚུལ་གྱི་
ཡོད་དམ། མ་རེག་པར་ཡོད། ཅེས་པ་ཟླ་བ་འཇམ་དཔལ་གྱི་གདན་དང། ཉི་མ་ཐུགས་ཀར་ཡོད་པའི་རིགས་འདྲའི་རྒྱུན་ཡིན་མོད་ཀྱི། འཇམ་དཔལ་ཞུགས་རྗེས་སུ་ནི། བརྩེགས་ཏེ་བསྒོམ་
ཕར་མཁས་གྲུབ་རིན་པོ་ཆེའི་བསྐྱེད་རིམ་ཆེན་མོར་གསུངས་པ་ལྟར་རོ། །    ༈    གཞུང་འདིའི་སྔ་ཕྱིའི་རྡོ་རྗེ་རྣམས་ཕལ་ཆེར་རྩེ་ལྔ་མར་བཤད་ལ། གཙོ་བོ་སྐྱེད་བྱེད་ཀྱི་རྡོ་
རྗེས་རྭ་དགུ་འོང་བ་གང་གི་ཁྱད་ཡིན། ཞེས་པ། སྐབས་འདིའི་རྡོ་རྗེའི་རྭ་གདེངས་པའི་རྒྱུ་མཚན་གྱིས་རྩེ་དགུ་པའི་ཐ་སྙད་བྱུང་ཡང་དོན་དུ་རྩེ་ལྔ་པ་ཡིན་ཏེ། མཁས་གྲུབ་རིན་པོ་ཆེའི་རྣལ་འབྱོར་རོལ་པའི་
དགའ་སྟོན་ལས། གུར་དུ་དམ་ཚིག་གསུམ་སྦྱིན་པའི་སྐབས་སུ་རྡོ་རྗེ་རྩེ་དགུ་པ་ཞེས་གསུངས་པ་ལ། ལྷའི་རིགས་ཀྱི་བློ་གྲོས་ཆེན་པོས། རྡོ་རྗེ་རྩེ་ལྔ་པ་ཡིན་ཀྱང་སྟེང་འོག་གི་ཕྱོགས་རྭ་བཞི་བཞི་སྟེ་

[043A]༄༅། །བརྒྱད། དབུས་རྭ་སྟེང་འོག་གཅིག་ཏུ་བགྲངས་པ་དང་བཅས་པའི་དགུ་ལ་དགོངས་ཏེ་དེ་ལྟར་གསུངས་པར་བཤད་དོ། །ཞེས་དང། མཁས་གྲུབ་ནོར་བཟང་རྒྱ་མཚོའི་གསང་
འདུས་ཀྱི་བསྐྱེད་རིམ་དོན་གསལ་སྒྲོན་མེ་ལས་ཀྱང། ཞེ་སྡང་རྡོ་རྗེའི་ཕྱག་མཚན་གཡས་རྡོ་རྗེ་རྩེ་དེ་གུ་པ་ཞེས་པའི་ཐད་དུ། ཞེ་སྡང་རྡོ་རྗེའི་ཕྱག་མཚན་རྡོ་རྗེ་རྩེ་ལྔ་པ་དེ་ཁོ་བོའི་རྡོ་རྗེ་ཡིན་པས་
ཕྱོགས་རྭའི་རྩ་རྩེ་རྣམས་དབུས་རྭ་ལ་མ་རེག་པ་ཁ་གདེངས་པའི་ཚུལ་གྱིས་མིག་ལམ་དུ་མངོན་པར་ཕན་ཚུན་ཕྱོགས་རྭའི་རྩེ་མོ་བཞི་བཞི་དང། དབུས་རྭ་རྭ་རྩེ་གཅིག་ཏུ་བྱས་པས་རྩེ་དགུ་པར་
འགྱུར་ལ། ཞེས་གསུངས་པ་དང་དོན་འདྲ་བའི་ཕྱིར་རོ།།    ༈    །རིམ་གྱིས་ཡུམ་གྱི་ཐུགས་ཀར་སླེབས་པ་ན། ཞེས་པ། དཀྱིལ་འཁོར་ཡུམ་གྱི་ཐུགས་ཀར་བསྐྱེད་
པ་ལགས་སམ། ཞེས་པ། འདི་དང་ཁྲོ་བཅུ་གཉིས་ཀ་ཡུམ་གྱི་ཐུགས་ཀར་བསྐྱེད་པ་ཐང་སག་པ། འཇམ་དབྱངས་བཞད་པ། རྗེ་ངག་དབང་བྱམས་པ་སོགས་ཀྱང་བཞེད་ཅིང། ཡང་བསྐྱེད་རིམ་
འདིར་ཡུམ་གྱི་མངལ་ཆུང་ངུར་གཞལ་ཡས་ཁང་བསྒོམ་པར་གསུངས་ཤིང། གཞན་དུ་ཡང་གསལ་བ་དང། རྗེའི་དཔའ་གཅིག་གི་སྒྲུབ་ཐབས་བདུང་ལས་རྣམ་རྒྱལ་དུ། ཁྲོ་བཅུ་ཡུམ་གྱི་པདྨར་

[043B] ཨ་བྷྱ་ཀ་རའི་མན་ངག་སྙེ་མ་དང། བཅུ་གསུམ་མའི་སྒྲུབ་ཐབས་ཟ་མ་ཏོག་དང། དགྲ་ནག་གི་སྒྲུབ་ཐབས་རིན་ཆེན་འབར་བར་དཀྱིལ་འཁོར་རྒྱལ་མཆོག་གི་རྟེན་བརྟེན་པ་
ཡུམ་གྱི་པདྨར་བསྐྱེད་པར་གསུངས་པ་གྲུབ་ཆེན་དཔལ་འཛིན། གཞོན་ནུ་ཟླ་བ། སློབ་དཔོན་ནག་པོ་པ་གསུམ་གྱི་དགྲ་ནག་གི་འགྲེལ་པའི་དགོངས་པ་ཡིན་ལ། མངལ་ནི་ཕོ་བའི་འོག་ལོང་ཀའི་སྟེང་ན་
ཡོད་པར་དགའ་བོ་མངལ་འཇུག་ལས་བཤད་ཅིང། མོ་མཚན་ལ་མངལ་སྒོ་ཞེས་ཀྱང་ཟེར་བས། པདྨར་བསྐྱེད་པ་དང་མངལ་དུ་བསྐྱེད་པ་དོན་གཅིག་ཏུ་སྣང་ཞིང། ཡུམ་གྱི་སྙིང་རྒྱུ་མའི་དཀྱིལ་དུ་ཡོད་ན་མ་
གཏོགས་ཐུགས་ཀ་དང་མངལ་གཅིག་ཏུ་འོང་ས་མི་འདུག་པས། རྗེ་ཐམས་ཅད་མཁྱེན་པའི་གསུངས་ལ་ཚད་མར་བྱའོ།།    ༈    དེའི་གཙོ་བོ་སེམས་དཔའ་གསུམ་བརྩེགས་དང། ཡབ་ཡུམ་
གྱི་མཁའ་གསང་བྱིན་རླབས་མི་དགོས་པ་གང་ཡིན། ཞེས་པ། བསྐྱེད་རིམ་འདི་ལས་ཐུགས་ཀའི་སེམས་དཔའ་གཉིས་འདོར་བར་གསུངས་པ་ངག་འདོན་ལྷན་ཐབས་ཀྱི་རྗེས་སུ་འབྲངས་པ་འདྲ་ཞིང་
རྗེའི་ཟ་མ་ཏོག་ལས། དབུས་སུ་རྡོ་རྗེ་འཇིགས་བྱེད་ཡབ་ཡུམ་ནི་སྔར་བཞིན་ནོ། །ཞེས་གསུངས་པ་ལྟར། འདིར་ཡང་སེམས་དཔའ་གསུམ་བརྩེགས་བསྒོམས་པར་ཀླན་ཀ་འཇུག་ཚོད་མི་འདུག་ཅིང་འདུ་

[044A]༄༅། །ཤེས་གསུམ་ལྡན་གྱི་སྙོམས་འཇུག་ཆེད་གཉེར་མི་བྱེད་པས་མཁའ་གསང་བྱིན་རླབས་མི་དགོས་ཏེ། དཔེར་ན་བུམ་བསྐྱེད་དང། འདས་པའི་མེ་ལྷའི་གཙོ་བོ་བཞིན་ནོ།།    ༈   
ལྔ་པ༑ འཁོར་རྣམས་ལ་ན་བཟའ་ཡོད་པ་མ་གསལ་བས། ཡབ་རྣམས་ལ་ནོར་རྒྱས་ཀྱི་བུའི་སྐ་རགས་དེའི་བསྡམ་བྱ་གང་ཡོད། ཅེས་པ། རྒྱལ་བ་ལྔ་པའི་འཇིགས་བྱེད་ཀྱི་མངོན་རྟོགས་རེག་ཟིག་བཀླགས་
ཆོག་མར། ཡབ་བརྒྱད་ཀྱི་སྐབས་སུ་གླང་པོ་ཆེའི་སྟོད་གཡོགས་དང་སྟག་གི་པགས་པའི་ཤམ་ཐབས་གྲོལ་བ། ཞེས་འབྱུང་མོད། རྒྱུད་རྒྱ་གཞུང་རྣམ་དག་དང་རྗེ་རིན་པོ་ཆེའི་གསུངས་གང་དུང་མི་བསལ་
བས་བརྟག་པའི་གནས་དང། སྐབས་འདིའི་སྐ་རགས་ཞེས་པ་སྐེད་རྒྱན་ཡིན་པས་ན་བཟའ་མེད་ཀྱང་དེས་བརྒྱན་པ་ལ་སྐྱོན་མེད་དོ། །དཔེར་ན་གཙོ་བོའི་འོག་པག་བཞིན་ནོ། །རྗེ་བཙུན་རྣལ་འབྱོར་མ་ལ་སོགས་པ་
གཅེར་བུ་རུས་པའི་སྐེད་རྒྱན་ཅན་མང་དུ་སྣང་བས་ཚུལ་འདི་ལ་དོགས་པ་མི་འཚལ་ལོ།།    ༈    ཐོ་བ་གཤིན་རྗེའི་གཤེད་ཀྱི་ཕྱག་མཚན་གྱི་རྭ་ཉི་ཤུ་པ་འཐོན་ལུགས་ཇི་ལྟར་
ཡིན༑ ཞེས་པ། རྗེའི་དཀྱིལ་ཆོག་རིན་ཆེན་འཕྲེང་བའི་ལྷ་མཆན་འགོད་པའི་སྐབས་ལས། ཤར་སྒོར་རྡོ་རྗེ་རྒྱ་གྲམ་ཕྱོགས་ཅུར་རྩེ་མོ་ལྔ་ལྔ་པས་མགོ་བོ་བྱས་པའི་ཐོ་བ་སྔོན་པོ་ཞེས་དང། བསྐྱེད་

[044B] ཐོ་བ་སྔོན་པོ་རྡོ་རྗེ་རྒྱ་གྲམ་རྭ་ཉི་ཤུ་པ་ཕྱོགས་གཅིག་གི་དབུས་རྭ་ནས་ཡུ་བ་འཐོན་པ། ཞེས་པ་ལྟར། རྡོ་རྗེ་རྩེ་ལྔ་རྒྱ་གྲམ་གྱིས་མགོ་བོ་བྱས་པའི་ཐོ་བ་སྔོན་པོ་ཡུ་བ་ཕྱོགས་གཅིག་གི་དབུས་
རྭ་ནས་འཐེན་པ་སྟེ། ཕྱོགས་རེ་རེར་རྭ་ལྔ་ལྔའི་རྩེ་དང་ཐོ་བའི་སོ་འོག་ཕྱོགས་སུ་བསྟན་པའི་དབང་དུ་བྱས་ནས་བསམས་ན་གོ་བདེའོ། །    ༈    འཁོར་ཡུམ་རྣམས་དང་སྐྱེ་མཆེད་ཀྱི་
ལྷ་རྣམས་ཀྱི་ཞལ་རེ་རེ་ལ་སྤྱན་གསུམ་རེ་ཡོད་དམ་མེད། ཅེས་པ། སྤྱིར་ལྷ་ཁྲོ་བོའི་ཉམས་ཅན་རྣམས་ལ་སྤྱན་གསུམ་རེ་ངེས་པར་འོང་ཞིང། ཁྱད་པར་ཡབ་ཡུམ་གྱི་ཁྱད་ཆོས་དམིགས་བསལ་རྣམས་
མ་གཏོགས་ཕན་ཚུན་གཅིག་གིས་གཅིག་མཚོན་དགོས་པ་ནི་རང་འདྲའི་ཡུམ་དང་རང་འདྲའི་ཡབ་ཅེས་པས་སྟོན་པ་ལྡང། ཟ་མ་ཏོག་ལས། རྡོ་རྗེ་མིག་སོགས་གཏི་མུག་གཤིན་རྗེའི་གཤེད་སོགས་
དང་འདྲ་བར་གསུངས་པས་ཀྱང་གྲུབ་བོ།།    ༈    སྤྱན་འདྲེན་གྱི་སྐབས་ཕྱི་འབྲང་གི་བགེགས་སྤྲོད་པར་བཤད་པས་སྔོན་དུ་སྲུང་འཁོར་བསྒོམས་པས་མི་ཆོག་པ་གང་ཡིན་
ཞེས་པ། ལུགས་ཁ་ཅིག་ཏུ། ཡེ་ཤེས་པ་གཞུག་པའི་ཚེ་སྲུང་འཁོར་འབྱེད་སྡོམ་བྱེད་པ་ཡང་ཡོད་ཅིང། དེར་མ་ཟད་རང་རེ་ལྟ་བུའི་སྲུང་འཁོར་ལན་གཅིག་བསྒོམས་པ་ཁོ་ནས་བགེགས་གཏན་ནས་འཇུག་

[045A]༄༅། །མི་ནུས་པ་མིན་པ་ལ་དགོངས་ནས། བདུད་ལས་རྣམ་རྒྱལ་དུ། བགེགས་ཚར་གཅོད་པའི་དམིགས་པ་ཡང་ཡང་དྲན་དགོས་པར་གསུངས་ཤིང། ལྷག་པར་འཇིག་རྟེན་པའི་བག་
མ་དང་མཉམ་དུ་བགེགས་འཇུག་ཉེན་ཆེ་བ་ཞིག་ཡོད་པས་བགེགས་སྐྲོད་དམིགས་བསལ་བྱེད་པ་བཞིན་དུ། ལྷ་འགའ་ཞིག་གི་ཡེ་ཤེས་པ་དང་མཉམ་དུ་བགེགས་འཇུག་ཉེན་ཆེ་བ་ཞིག་ཡོད་པའི་
གནད་ཀྱིས་ཕྱི་འབྲང་གི་བགེགས་སྐྲོད་པ་ཡིན་པས་སྔོན་དུ་སྲུང་འཁོར་བསྒོམས་པ་ཙམ་གྱིས་མི་ཆོག་པར་མངོན་ཏེ། གཞན་དུ་ན། འཕྲེང་བ་བྱིན་རླབས་ཀྱི་སྔོན་དུ་བགེགས་བསང་མི་དགོས་ཏེ། སྔོན་དུ་
སྲུང་འཁོར་བསྒོམས་ཟིན་པའི་ཕྱིར། དེ་ལ་སྟོང་སྦྱང་མི་དགོས་ཏེ། སྔོན་དུ་ཆོས་ཐམས་ཅད་སྟོང་པར་སྦྱངས་ཟིན་པའི་ཕྱིར། ཞེས་སོགས་ཆོ་ག་ཕལ་ཆེར་བག་ཡངས་སུ་འགྱུར་བས་སོ།།    ༈   
བ་བཅུ་དགུ་པ། དབང་བསྐུར་རྒྱས་འདེབས་གཙོ་བོ་དེ་དག་ལ་རྒྱས་བཏབ་པས་དེ་དག་གི་པང་ན་ཡོད་པ་རྣམས་ལ་ཐུས་སམ་མི་ཐུས། མི་ཐུས་ན་གཙོ་ཡུམ་ཕྱོགས་གང་གི་མུར་འགྲོ། ཞེས་པ། ཐུས་ཏེ་གཙོ་བོ་
ཡབ་ལ་རྒྱས་བཏབ་པས་ཆོག་པར་དགོང་ནས་ཡུམ་ལ་རྒྱས་འདེབས་མ་གསུངས་པ་དེས། འཁོར་རྣམས་ལའང་ཡབ་ཡུམ་ཟུང་རེ་ལ་རིགས་བདག་རེ་རེས་ཆོག་པར་དཔག་ནུས་པའི་ཕྱིར་

[045B] དཀྱིལ་འཁོར་གྱི་ནི་ལྷ་ཀུན་གྱི། །དབུ་ལ་གཤིན་རྗེའི་གཤེད་པོ་བསྒོམ། །ཞེས་པའི་ཐད་ཀྱི་ནག་པོ་པའི་འགྲེལ་བར། དཀྱིལ་འཁོར་གྱི་ལྷ་ནི་བཅུ་གསུམ་མོ། །ཞེས་
གསུངས་པ་ལྟར་རོ།།    ༈    མཆོད་པའི་སྐབས་རྩ་བརྒྱུད་ཀྱི་བླ་མ་སོགས་ལ་ནང་མཆོད་པ་གཏོགས་པ་མཆོད་པ་གཞན་རྣམས་འབུལ་མི་དགོས་པ་གང་གི་ཁྱད་ཡིན། ཞེས་པ། ནང་
མཆོད་ཐ་དད་དང་མཆོད་པ་གཞན་རྣམས་སྤྱིར་འབུལ་བས་ཚིག་ལ་གསལ་མི་གསལ་ལས། དོན་ལ་སྤྲོ་ཞིང་བློས་འཆུན་ན་ཆུ་གཉིས་སོགས་ཀྱང་བླ་མ་སོགས་ལ་ཆེད་ཀྱིས་མི་འབུལ་བ་ག་ལ་ཡིན་ཏེ། བླ་མ་
གཤིན་རྗེའི་གཤེད་པོ་ལ། ཞེས་འདོད་ཡོན་ལ་དངོས་སུ་གསུངས་པས་ཀྱང་མཚོན་པར་འགྱུར་རོ།།    ༈    ཕྱོགས་སྐྱོང་སྐོར་གྱི་ལན་རྣམས་ཕྱོགས་གཅིག་ཏུ་བརྗོད་ན། ཉེ་དབང་
གི་སྲུབ་ཤིང་ནི་དཀྲུག་པར་བྱེད་པའི་ཤིང་ཞིག་སྟེ། དཔེར་ན་ཇ་དཀྲུགས་སམ། ཐུག་སྐྱ་ལྟ་བུ་ཞིག་དང། ཀོ་སྟུ་བྷ་ནི་ས་ལྡན་ཞེས་བྱ་བའི་ནོར་བུ་ཞིག་གི་མིང་ངོ། །ལུས་ངན་ནི་རྣམ་སྲས་ཏེ་དེའི་ཞབས་གཏེར་
གྱི་བུམ་པའི་སྟེང་དུ་གནས་པ་དང། ཕྱག་མཚན་ས་བོན་གྱི་གྲོང་ཁྱེར་ལ། འབྲས་ཀྱི་སྙེ་མ་ཡིན་ཟེར་བ་དང། བི་ཛ་པཱུ་ར་ཞེས་བྱ་བའི་ཤིང་ཏོག་ཅིག་ཡིན་ཟེར་བ་དང། བལ་ཡུལ་ནས་ཐོན་ཡོང་བའི་སྲན་མ་དཀར་
[046A]༄༅། །འཛོམ་པར་གྲགས་པ་འདི་ཡིན་ཟེར་བ་སོགས་སྣང་ངོ། །ཚོགས་བདག་གི་ཕྱག་མཚན་ལ་དུ་ནི། རྟོག་པ་ལས། མངར་གསུམ་འབྲས་བུ་གསུམ་པ་ནི། །དེ་བཞིན་ཞི་མ་
པའི་སྤོས་ཀྱིས་བྲན། །བག་ཟན་གྱིས་ནི་རིལ་བུ་བྱ། །འོ་མ་མང་དུ་བཅོས་བྱས་ལ། །ཞེས་གསུངས་པ་ལྟར་སྨན་སྣ་ཚོགས་བཏབ་པའི་བག་ཟན་མང་དུ་བཅོས་པ་འཁུར་བ་ལྟ་བུ་ཞིག་གོ་ཟླ་བའི་ཀུ་མུ་ད་ནི་
མེ་ཏོག་ཤིན་ཏུ་དཀར་བ་ཟླ་བས་ཁ་འབྱེ་ཞིང་ཉི་མས་ཟུམ་འགྲོ་བ་ཞིག་སྟེ་འདིའི་མིང་གི་རྣམ་གྲངས་སུ་ཨུཏྤལ་སྔོན་པོ་ཞེས་ཀྱང་འབྱུང་བས་དབྱིབས་བོད་ཀྱི་ཨུཏྤལ་དང་ཆ་མཚུངས་པ་ཞིག་ཡོད་དམ་
སྙམ༑ སྲིན་པོའི་ཞོན་པ་རོ་ནི་མི་རོ་སྟེ་རོ་ལངས་ཞེས་ཀྱང་འབྱུང་བས་སོ། །རླུང་ལྷའི་ཞོན་པ་རི་དྭགས་ནི་ཤྭ་བའམ། དགོ་བའམ། བསེ་རུ་གང་རུང་ལ་བྱས་ཀྱང་ཁུངས་རྣམ་དག་དང་འབྲེལ་ལོ།།    ༈   
བ་ཉེར་གཉིས་པ། ཞུས་ལན་སྔ་མར་མུ་དང་ཁ་ད་ཆད་ཅེས་པ་དེ་ངོས་མ་ཟིན་པས་ཇི་ལྟར་ཡིན། ཞེས་པ། མུ་ནི་མཐའ་དང། ཁ་ད་ཆད་ནི་ཕལ་སྐད་དུ་ཁ་དར་ཆད་ཟེར་བ་དེ་ཡིན་པས་དོན་དུ་དཀྱིལ་
འཁོར་འོག་མའི་མཐའ་དང་སྟེང་མའི་ཟུར་ཁ་མཉམ་དུ་ཟད་པའི་བརྡ་ཆད་དོ།།    ༈   

[046B] འདིའི་བསྙེན་ཡིག་རྒྱས་པ་མ་མཐོང་ཞིང། བཀའ་འགྱུར་བླ་མའི་གསུང་བགྲོས་བཞིན། བདག་གི་བླ་མ་རིན་པོ་ཆེ་དེ་ཉིད་ཀྱི་ལྗགས་རྩོམ་མདོར་བསྡུས་ཤིག་ཡོད་པ་ཟུར་འབུལ་
ཞུས་ཡོད་ཅིང། སྤྱིར་གྱི་འཇིགས་བྱེད་བསྐྱེད་རིམ་མང་དུ་སྣང་ཞིང། ཁྱད་པར་རྒྱལ་མཆོག་བསྐལ་བཟང་རྒྱ་མཚོའི་བསྐྱེད་རིམ་དེ་རྒྱས་བསྡུས་འཚམ་ཞིང་ཟབ་གནད་རྗེན་སྟོན་གཞན་འགྲན་བྲལ་བ་
ཡིན་པས་ལྗགས་འཛིན་གྲུབ་ན་དེ་བས་ལྷག་ཐེབས་མེད་པར་མ་ཟད་ཕྲན་ལེ་ལོ་ཆེ་ཞིང་འཚོ་བའི་གཡོ་སྐོལ་དང། ཐུན་བཞི་མདོར་བསྡུས་རེ་ཡང་སྐྱོང་དགོས་བཅས། འཇིགས་བྱེད་བསྙེན་ཡིག་དང། ཐོབ་
ཡིག་མདོར་བསྡུས་འདྲི་དགོས་ཀྱང་འཕྲོ་ཅན་དུ་ལུས་ཤིང། ཞབས་དྲུང་འཇམ་དབྱངས་ལགས་ནས་ཡན་ལག་བདུན་པ་དང། མཎྜལ་གྱི་འཁྲིད་ཡིག་བསྐུལ་མ་བྱུང་བའང་ཁས་ལེན་དང་ཉམས་ལེན་གྱི་
དཔེར་ལུས་པ་སོགས་གང་སྤྱི་ནས་དང་ལེན་མ་ནུས་པར་དགོངས་ཁྲེལ་མེད་པ་ཞུ་བ་ལགས། སྨྲས་པ། བདག་གིས་མཁས་གྲུབ་བླ་མའི་ཞབས་ལ་གཏུགས། །ཐ་སྙད་རིག་པའི་གནས་ལའང་ཅུང་ཟད་
སྦྱངས། །རྒྱུད་དང་རྒྱ་བོད་གཞུང་ལ་ལྷ་རྟོག་བྱས། །དེ་ཕྱིར་ཕལ་ཆེར་ལེགས་བཤད་ཡིན་སྙམ་ཡོད། །འོན་ཀྱང་ཚུར་མཐོང་བློ་གྲོས་ཉམ་ཆུང་ཞིང། །བློ་བཟང་རྒྱལ་བའི་དགོངས་པ་ལྕིགས་

[047A]༄༅། །དཀའ་བས། །འགལ་དང་མ་འདྲེས་ཟློས་སོགས་ཉེས་པའི་ཚོགས། །ཆོས་སྤྱན་ལྡན་པའི་ཚོགས་ལ་སྙིང་ནས་འཆགས། །འདིར་འབད་དགེ་ཚོགས་མཐུ་ཡིས་འགྲོ་ཀུན་གྱིས། །
རང་རང་སྐད་ཀྱིས་ཐེ་ཚོམ་འདྲི་བ་ལའང། །གསུང་དབྱངས་གཅིག་གིས་ཅིག་ཅར་ལན་ལྡོན་པའི། །ཚངས་པའི་སྒྲ་དབྱངས་མྱུར་དུ་ཐོབ་གྱུར་ཅིག་སརྦ་སྨཱངྫ་ཡནྟུ།   ༈    བློ་གྲོས་
གཞན་ལས་ཁྱད་ཞུགས་སུ། །བཟང་པོའི་ལས་ཀྱིས་བསྐྲུན་པའི་མཐུས། །ཚེ་རབས་ཀུན་ཏུ་བདེ་བའི་ལམ། །རིང་མིན་བློ་ཡིས་སྒྲུབ་དེ་ལ། །སྐྱེ་སྔ་སྨིན་པ་འཕྱི་བ་ཡི། །སྤང་རྒྱན་མེ་ཏོག་ལ་འགྲན་པའི།།
དཀོར་ཟན་དྲེད་པོ་ཆོས་རྒྱུས་མཁན། །བདག་གིས་མཆིད་འདི་གསོལ་བར་བྱ། །འཇམ་མགོན་བྱིན་རླབས་ཟླ་ཟེར་གྱིས། །ཁྱོད་བློའི་ཀུན་ད་ཕྱེ་བ་ལས། །བྱུང་བའི་དྲི་བསུང་ཡི་གེའི་གཟུགས། །ཤར་བ་སོན་
པས་བདག་བློ་ཚིམས། །སྔོན་ཆད་ཇི་ལྟར་དྲི་ལན་གྱིས། །སོམ་ཉིའི་དྲ་བ་ཆོད་ཚུལ་གྱི། །གཏམ་དེ་རྨ་བྱའི་རྣ་བ་ལ། །འབྲུག་སྒྲ་ལས་ཀྱང་ལྷག་པར་སྙན། །ས་དཀྱིལ་མུ་དང་རྡོ་རྭའི་མཐའ། །མཉམ་
པར་བརྗོད་ལ་ཙམ་གྱི་སྒྲ། །ཡོད་ཕྱིར་སྤོར་གཅོག་ཅུང་ཟད་ཙམ། །བྱེད་ལ་མི་བདེ་མ་མཆིས་ཀྱང། །ས་དཀྱིལ་སྟེང་དུ་དུར་ཁྲོད་བརྒྱད། །བྱས་ན་རྡོ་རྗེའི་རྭ་བ་ལས། །འོག་ཏུ་མེ་ལྕེ་ཇི་ལྟར་

[047B] །དེ་ཕྱིར་རྡོ་རྗེའི་རྭ་གུར་ལས། །བྱུང་བའི་མེ་རི་ཕྱོགས་བཅུ་རུ། །ཇི་ལྟར་ནུས་པ་སྤྲོས་པའི་མཐར། །འོག་གཞི་དང་བཅས་དུར་ཁྲོད་བརྒྱད། །གཞལ་མེད་ཁང་དང་དུས་མཉམ་དུ། །གསར་དུ་གྲུབ་
པར་འདོད་པ་ལགས།    ༈    །དམིགས་བསལ་མ་གཏོགས་སྤྱན་གསུམ་པ། ཉུང་ཡང་དབྱངས་ཅན་དམར་མོ་འདིའི། །རྒྱན་དང་བཞུགས་སྟབས་ལ་དཔགས་
ན༑ ༑ཞི་མ་ཁྲོ་རུ་སྣང་བའི་ཕྱིར། །སྤྱན་གསུམ་བསྒོམས་ལ་སྐྱོན་མེད་དེ། །དཔེར་ན་འཇམ་དཔལ་གཞོན་ནུ་བཞིན། །



﻿
[001A]
༄༅། །དཔལ་རྡོ་རྗེ་འཇིགས་བྱེད་ཀྱི་མངོན་རྟོགས་བསྡུས་པའི་དམིགས་རིམ་དགེ་ལེགས་ཆར་འབེབས་ཞེས་བྱ་བ་བཞུགས་སོ། །

[001B] །ན་མོ་གུ་རུ། འདིར་ཐམས་ཅད་མཁྱེན་པ་ལྕང་སྐྱ་རིན་པོ་ཆེས་མཛད་པའི་རྡོ་རྗེ་འཇིགས་བྱེད་དཔའ་བོ་གཅིག་པའི་མངོན་རྟོགས་མདོར་
བསྡུས་ཀྱི་དམིགས་རིམ་ཉམས་སུ་ལེན་ཚུལ་གོ་བདེ་བར་བརྗོད་པ་ལ། མཆོད་གཏོར་བཤམ་པ་ནི། རྟེན་གང་ཡོད་ཀྱི་མདུན་ནམ་འོས་པའི་ཕྱོགས་སུ་སྟེགས་ཀྱི་
ཁར། འཇིགས་བྱེད་ལ་འབུལ་རྒྱུའི་གཏོར་མ་དང་ནང་མཆོད། འབུལ་ཡུལ་སྦྱི་རྣམས་ནས་མགོ་བརྩམས་པའི་ཕྱི་མཆོད། རང་གི་མདུན་དུ་རྡོར་དྲིལ་ཊ་མ་རུ་
དེའི་རྒྱབ་ཏུ་བདག་བསྐྱེད་ཀྱི་མཆོད་པ་རང་གི་གཡས་ནས་བརྩམས་ཏེ་བཤམས། དེ་ཡང་མཆོད་གཏོར་སོགས་ཚད་ན་ཕན་ཡོན་ཆེ་བས་དེ་ལྟར་བྱས་ན་ལེགས་མོད་ཀྱང་
རྒྱུན་གྱི་ཉམས་ལེན་ལ་མཆོད་གཏོར་མ་འབྱོར་ན་ཡིད་ཀྱིས་བསམ་པས་ཀྱང་རུང་ངོ། །སྐྱབས་སེམས་བྱ་བ་ནི། སངས་རྒྱས་ཆོས་དད་ཚོགས་ཀྱི་མཆོག་རྣམས་ལ། །

[002A] །ཞེས་སོགས་ལན་གསུམ་བརྗོད་པའི་ཚེ། ཕྱོགས་བཅུ་ན་བཞུགས་བའི་བླ་མ་མཆོག་གསུམ་ཐམས་ཅད་ལ་ཡིད་གཏད་དེ་བྱེད་རྣམས་
མཁྱེན་སྙམ་པའི་སྐྱབས་འགྲོ་དང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་སྙམ་པའི་སེམས་བསྐྱེད་ཀྱི་དམིགས་རྣམ་དག་འདོན་
དང་བསྟུན་ནས་བསྒོམ། ཡང་ན་རྗེ་ཙོང་ཁ་པ་ལྟ་བུ་རང་གི་མདུན་དུ་བཞུགས་པར་དམིགས་ནས་དེ་ལ་སྐྱབས་གནས་ཀུན་གྱི་ངོ་བོར་མོས་ནས་སྐྱབས་སེམས་བྱས་ཀྱང་
ཆོག་གོ་སྐད་ཅིག་ཀྲོད་བསྐྱེད་ནི། རང་ཉིད་ཐ་མལ་པར་གནས་པ་དེ་ཉིད་སྐད་ཅིག་གིས་མི་དམིགས་པར་གྱུར་པའི་གོ་ས་དེར། སྣ་ཚོགས་པདྨ་འདབ་བརྒྱད་
དེའི་ལྟེ་བར་ཉི་གདན་ལ་རང་ཉིད་རྡོ་རྗེ་འཇིགས་བྱེད་སྐུ་མདོག་མཐིང་ནག་མ་ཧེའི་ཞལ་ཅན། ཕྱག་གཡས་གྲི་གུག་དང་གཡོན་ཐོད་ཁྲག་ཐུགས་ཀར་སྟེང་འོག་ཏུ་

[002B] རུས་རྒྱན་གྱིས་བརྒྱན་པ། ཞབས་གཡས་བསྐུམས་ཤིང་གཡོན་བརྐྱང་བའི་སྟབས་ཀྱིས་བཞེངས་པའི་སྐུ་ལས་འོད་དམར་པོ་འཕྲོས་པའི་རྩེ་མོར་མེ་རབ་ཏུ་འབར་བར་གྱུར་པར་བསམ་ལ། རང་ཉིད་
སྐད་ཅིག་གིས་ཞེས་སོགས་བརྗོད་ཅིང། རྡོ་རྗེ་འཇིགས་བྱེད་ཀྱི་ཐུགས་རྗེ་དང། ཆོ་ག་ངག་ཏུ་བཏོན་པའི་བྱིན་རླབས་དང། རང་གིས་མོས་པའི་སྟོབས་རྣམས་ཚོགས་པའི་མཐུས་རང་ཉིད་རྡོ་རྗེ་འཇིགས་བྱེད་དངོས་སུ་གྱུར་སྙམ་
དུ་ལྷའི་ང་རྒྱལ་བརྟན་པོ་བསྐྱེད་པར་བྱའོ། །མཆོད་གཏོར་བྱིན་གྱིས་བརླབ་པ་ལ། བསང་བ་ནི། ཧྲཱི་ཥྚཱི་བརྗོད་པའི་ཚེ་རང་གི་ཐུགས་ཀར་ཧཱུཾ་སྔོན་པོ་ཞིག་ཡོད་པའི་འོད་ཟེར་གྱི་རྩེ་ལས་རང་འདྲའི་འཇིགས་བྱེད་དཔག་ཏུ་
མིད་པ་འཕྲོས་ཏེ། རང་གི་སྔོན་བསགས་སྡིག་སྒྲིབ་ཀྱི་དབང་གིས་བྱུང་བའི་གདོན་བགེགས་ཀྱི་རིགས་མི་སྡུག་པའི་གཟུགས་ཅན་མང་པོ་དག་མཆོད་གཏོར་གྱི་ཉེ་འཁོར་དུ་གནས་པ་རྣམས་ལ་བསྡིགས་ཤིང་སྐྲོད་པའི་ཚུལ་དུ་
སོང་བ་ན། བྱེའུ་ཡི་ཚོགས་ཁྲས་གཏོར་ཞིང་དེད་པ་ལྟར་གདོན་བགེགས་ཐམས་ཅད་ཤིན་ཏུ་འཇིགས་པས་ཕྱིའི་རྒྱ་མཚོའི་ཕ་མཐར་བྲོས་པར་བསམ། སྔགས་དོན་ནི་འོག་ཏུ་འཆད་དོ། །སྦྱང་བ་ནི། སྭ་བྷ་ཝ་བརྗོད་
པའི་ཚེ། མཆོད་གཏོར་རྣམས་མི་དམིགས་པར་བསམ། སྔགས་དོན་ནི། ཨོཾ་གྱིས་སྦྱང་ཡུལ་མཆོད་གཏོར། སྦྱོད་བ་པོ་རང་ཉིད། སྦྱངས་པའི་ངོ་བོ་མཆོད་གཏོར་མི་དམིགས་པར་གྱུར་པ་གསུམ་མཚོན་ཞིང་

[003A]༄༅། །སྭ་བྷ་ཝ་རང་བཞིན། ཤུད་དྷ་དག་པ། སརྦ་ཐམས་ཅད། དྷ་མའཿ་ཆོས། སྭ་བྷ་ལྭ་རང་བཞིན། ཤུདྡྷོཉཧཾ། དག་པའི་བདག་ཉིད་དེ། དོན་དྲིལ་ན། སྦྱང་ཡུལ་མཆོད་གཏོར་སོགས་ཀྱང་
རང་བཞིན་གྱིས་དག་པ་ཡིན་ཞིང། དེ་བཞིན་དུ་ཆོས་ཐམས་ཅད་ཀྱང་རང་བཞིན་གྱིས་དག་པ་ཡིན་ནོ། །ཞེས་པའོ། །བསྐྱེད་པ་ནི། བདག་མདུན་གྱི་མཆོད་པའི་གོ་སར་ཐོད་པ་བརྒྱད་བརྒྱད་ཀྱི་ནང་དུ་མཆོད་ཡོན་
ནས་རོལ་མོའི་བར་གྱི་མཆོད་པ་རྣམས་ཁྱད་པར་གསུམ་ལྡན་དུ་གྲུབ་བར་བསམ། དེ་ཡང་རང་བཞིན་གྱི་ཁྱད་པར་ནི། མཆོད་རྫས་དེ་རྣམས་ཐ་མལ་བའི་རྫས་མ་ཡིན་ཞིང་རྡོ་རྗེ་འཇིགས་བྱེད་ཀྱི་ཡེ་ཤེས་ཀྱི་རྣམ་འཕྲུལ་
དུ་བསམ་པའོ། །རྣམ་པའི་ཁྱད་བར་ནི། ཁྲག་གི་མཆོད་ཡོན་དང་ཞབས་བསིལ། ཁྲག་ཞག་མཁྲིས་པའི་དྲི་ཆབ། དབང་པོ་ལྔའི་མེ་ཏོག་ཤ་ཆེན་ཚིལ་ཆེན་གྱི་བདུག་སྤོས། ཞུན་ཆེན་གྱི་མར་མེ། ཤ་རུས་ཀྱི་ཞལ་
ཟས། རྡོར་དྲིལ་དང་ཐོད་པའི་ཊ་མ་རུ་སོགས་ཀྱི་རོལ་མོའི་རྣམ་པར་བསམ་པའོ། །བྱེད་ལས་ཀྱི་ཁྱད་པར་ནི། མཆོད་པ་དེ་རྣམས་ལོངས་སྤྱད་པས་བདེ་བ་ཁྱད་པར་ཅན་སྟེར་ནུས་པར་བསམ་པའོ། །བྱིན་གྱིས་བརླབ་
པ་ནི། ཨོཾ་ཨ་རྒྷཾ་ཨཱ་ཧཱུཾ་ཞེས་སོགས་སོ་སོའི་སྔགས་བརྗོད་པའི་ཚེ་བདག་མདུན་གྱི་མཆོད་པ་གཉིས་ཀ་ཁྱད་པར་གསུམ་གྱི་ཡོན་ཏན་དང་ལྡན་པར་བསམ་ཞིང། ཤཔྟའི་སྐབས་སུ་དངོས་སུ་རང་གིས་རོལ་མོ་

[003B] རོལ་མོ་རྣམས་རང་གི་དང་གིས་སྒྲ་འབྱུང་བར་བསམ་མོ། །གོང་དུ་བསྐྱེད་པའི་སྐབས་སུ་གཏོར་མ་དང་ནང་མཆོད་གཉིས་ཀའི་གོ་སར་ཐོད་པ་ཤ་ལྔ་དང་བདུད་རྩི་ལྔས་གད་བ་ཐོལ་གྱིས་བྱུང་ཞིང། རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས་ཏེ་ཕྱོགས་བཅུའི་སངས་རྒྱས་ཐམས་ཅད་ལ་ཕོག་པས་དེ་རྣམས་ཀྱི་བྱིན་རླབས་ཐམས་ཅད་འོད་ཀྱི་རྣམ་པར་བསྡུས་ཏེ་གཏོར་མ་དང་ནང་མཆོད་ལ་ཐིམ་བས་དེ་གཉིས་ཀ་མར་བཞུས་པ་
ལྟར་ཞུ་ཞིང་སྐྱོན་དང་བྲལ་བའི་བདུད་རྩིའི་རྒྱ་མཚོར་གྱུར་པར་བསམ་ལ། ཨོཾ་ཨཱ་ཧཱུཾ་ལན་གསུམ་བརྗོད་དོ། །དེ་ནས་མངོན་རྟོགས་དངོས་གཞི་བསྒོམ་པ་ལ། དམ་ཚིག་སེམས་དཔའ་བསྐྱེད་པ་ནི། ཨོཾ་སྭ་བྷ་ཝ་སོགས་བརྗོད་
ཅིང། རང་ཉིད་སྟོད་པ་ཉིད་དུ་གྱུར་བར་བསམ། སྔགས་དོན་ལ། སྐབས་འདིར་ཨོཾ་གྱི་ཨ་དང་ན་རོ་དང་ཐིག་ལེ་གསུམ་གྱིས་རང་གི་ལུས་དག་ཡིད་གསུམ་མཚོན་པ་སྟེ། མཚོན་པའི་དོན་ནི་དེ་གསུམ་ཡིད་ལ་དྲན་པའི་བརྡའོ། །
ཚིག་དོན་གཞན་རྣམས་སྔར་ལྟར་ལ། ཤུདྡྷོཉཧཾ་ཞེས་པའི་ན་རོ་ཕྲལ་ནས་ཨ་ཡིག་ཏུ་བྱས་པས། ཨ་ཧཾ་ཞེས་པ་ནི་ངའོ་ཞེས་པའི་དོན་དུ་འགྱུར་རོ། །དེ་ཡང། སྭ་བྷ་ཝ་ཤུདྡྷ་གཉིས་ལས་སྔ་མ་ནི། ཨོཾ་གྱིས་མཚོན་པའི་
ལུས་ངག་ཡིད་གསུམ་ལ་ངའོ་ཞེས་མིད་བཏེགས་པའི་ང་ཟེར་བ་དེ་རང་བཞིན་གྱིས་མེད། ཅེས་པའོ། །སྭ་བྷ་ཝ་ཤུདྡྷ་ཕྱི་མ་ནི། དེ་བཞིན་དུ་ཆོས་ཐམས་ཅད་ཀྱང་རང་བཞིན་གྱིས་མེད་ཅེས་པའོ། །དེ་ཡང་རང་

[004A]༄༅། །བཞིན་གྱིས་མེད་པའི་དོན་ནི། རང་གི་ལུས་དང་ངག་དང་ཡིད་གསུམ་ཚོགས་པའི་སྟེང་དུ་ངའོ་ཞེས་མིང་བཏགས་པ་ཙམ་མ་གཏོགས། དེ་གསུམ་སོ་སོར་ཕྲལ་པའི་རྗེས་སུ་ང་ཟེར་བ་དེ་འདིའོ་ཞེས་
ངོས་འཛིན་རྒྱུ་མེད་དོ། །དེའི་ཕྱིར་ལུས་དག་ཡིད་གསུམ་ལ་བརྟེན་ནས་ང་ཟེར་བ་ཡོད་པ་མ་གཏོགས། དེ་གསུམ་ལ་མ་བརྟེན་པར་རང་གི་སྟོབས་ཀྱིས་གྲུབ་པའི་ང་ཟེར་རྒྱུ་མེད་བ་དེ་ནི། ང་རང་བཞིན་གྱིས་མེད་པའི་དོན་
ནོ། །དེ་བཞིན་དུ་ཆོས་ཐམས་ཅད་ཀྱང་རང་རང་གི་གདགས་གཞི་ལ་ལྟོས་ནས་གྲུབ་པ་མ་གཏོགས། གང་ལ་ཡང་མ་ལྟོས་བར་གྲུབ་བ་མེད་པས། ཆོས་ཐམས་ཅད་རང་བཞིན་གྱིས་མེད་ཅེས་པ་ཡིན་བས་དོན་དེ་དྲན་པའི་སྒོ་
ནས་སྔགས་བརྗོད་པ་ཡིན་ནོ། །སྟོང་པའི་ངང་ལས་རང་གི་གོ་སར་སྣ་ཚོགས་པདྨ་འདབ་མ་བརྒྱད་པ་ཞིག་བྱུང་བར་བསམ། དེ་ཡང་ཕྱོགས་བཞིའི་འདབ་མ་དམར། ཤར་ལྷོ་དང་ནུབ་བྱང་གི་འདབ་མ་སེར། ལྷོ་ནུབ་ཀྱི་འདབ་
མ་ལྗང། བྱང་ཤར་གྱི་འདབ་མ་སྔོ། ལྟེ་བ་ལྗང་ལ། གེ་སར་སེར་བ། རྒྱ་ཆེ་ཆུང་འདོམ་གང་ལྷག་པ་འམ་རང་གི་བློ་དང་གང་འཚམ་ཞིག་ཏུ་བསམ་མོ། །དེའི་སྟེང་དུ་ལྟེ་བ་དང་ཚད་མཉམ་པའི་ཟླ་བ། ཤེལ་དཀར་
གྱི་རྔ་ཟླུམ་ལེབ་མོར་བཞག་པ་ལྟ་བུ། དེའི་སྟེང་དུ་ཉི་མ་ཤེལ་དམར་ལས་གྲུབ་པ་ཚད་དབྱིབས་ཟླ་བ་དང་འདྲ། དེའི་སྟེང་དུ་ཧཱུཾ་ཡིག་སྔོན་པོ། དེ་འོད་དུ་ཞུ་བ་ལས་རྡོ་རྗེ་རྩེ་ལྔ་པ་སྔོན་པོ་གྱེན་འགྲེང་གི་ལྟེ་བར་ཧཱུཾ་ཡིག་བྲིས་པ་ལྟ་བུ་

[004B] རྡོ་རྗེ་དེ་འོད་དུ་ཞུ་བ་ལས་རང་ཉིད་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཅེས་པ་ནས། གཡོན་བརྐྱང་གི་སྟབས་ཀྱིས་བཞུགས་པ་ཞེས་པའི་བར་ཚིག་དང་བསྟུན་ཏེ་སྐུའི་རྣམ་པ་རགས་པ་ཙམ་
ཡིད་ལ་ཤར་བའི་སྒོ་ནས་ཆེ་ཆུང་གང་འཚམ་ཞིག་སྐད་ཅིག་གིས་བསྐྱེད་དོ། །དེ་ནས་རིམ་གྱིས་གསལ་འདེབས་པ་ལ། ཁྲོ་ཞལ་རྣམས་ཀྱི་འཇིགས་རུང་གི་ཚུལ་ནི། ཁམས་གསུམ་པོ་སྐད་ཅིག་གིས་ཟ་བར་ནུས་པ་ལྟ་བུའི་
ཞལ་རབ་ཏུ་གདངས་པ། ཧ་ཧ་ཞེས་སོགས་ཀྱི་གང་རྒྱངས་ཆེན་པོ་སྒྲོག་ཅིང། ཞལ་གྱི་ནང་དུ་ཁྲག་གིས་བྱུགས་པ་ལྟར་ཤིན་ཏུ་དམང་བ། གློག་འཁྱུག་པ་ལྟར་ལྗགས་འདྲིལ་བ། ཤིན་ཏུ་དཀར་བའི་མཆེ་བ་རྣོན་པོ་བཞི་
རྣམ་པར་གཙིགས་པ། སྨིན་མཚམས་སུ་ཤིན་ཏུ་བསྡུས་བའི་ཁྲོ་གཉེར་ཅན། དེའི་འགྲམ་དུ་སྨིན་མ་དམར་སེར་དང། སྤྱན་དམར་ལ་འཚེར་བ་དུས་མཐའི་མེ་ལྟར་འབར་བ། དབུ་སྐྲ་ཁམ་སེར་གྱེན་དུ་བརྫེས་པའོ། །ཕྱག་
ཞབས་ཀྱི་ཚུལ་ནི། ཕྱག་གཡས་པ་རྣམས་བསྡིགས་མཛུབ་ཀྱི་རྩེ་གྱན་དུ་བསྟན་ནས་འཇིག་རྟེན་ལས་འདས་པའི་ལྷ་རྣམས་ལ་སྒྲུབ་པ་པོ་ལ་དངོས་གྲུབ་སྩོལ་པར་བསྐུལ་བ། ཕྱག་གཡོན་པ་རྣམས་བསྡིགས་མཛུབ་ཀྱི་རྩེ་
འོག་ཏུ་བསྟན་ནས་འཇིག་རྟེན་པའི་ལྷ་འདྲེ་གདུག་པ་ཅན་རྣམས་ལ་གནོད་འཚེ་མི་བྱེད་པར་བཀའ་བསྒོས་པ། འཇིག་རྟེན་ན་མཐུ་ཆེ་ཞིང་འཇིགས་པར་བྱེད་པའི་ཚངས་པ་བརྒྱ་བྱིན་སོགས་ཞབས་འོག་ཏུ་མནན་ནས་འཇིགས་པར་

[005A]༄༅། །མཛད་པའོ། །སྲིན་ཞལ་གྱི་འཇིགས་སུ་རུང་བའི་ཚུལ་ནི། རྩ་ཞལ་གྱི་སྟེང་གི་ཞལ་དམར་པོ་ནས་མཁའ་འགྲོ་དཔང་དུ་སྡུད་པའི་ཕཻ་ཞེས་པའི་སྒྲ་འབྲུག་ལྡེར་བ་ལྟར་སྒྲོག་པ། ཁྲག་ཞག་
རྐང་མར་ཚིལ་བུ་ཟ་བར་མཛད་པའོ། །རྒྱན་གྱིས་བརྒྱན་ཚུལ་ལ་དབུ་རྒྱན་ནི། ཁྲོ་ཞལ་བརྒྱད་ཀྱི་དབུའི་སྟེང་དུ་རུས་པའི་འཁོར་ལོ་རྩིབས་བརྒྱད་བ། རྩིབས་ཀྱི་རྩ་བ་ཟུག་མཚམས་ཀྱི་ལྟེ་བར་བུག་བ་ནས་རུས་ཕྲེང་
འཕྱང་བ། ལྟེ་བར་ནོར་བུའི་སྟེང་དུ་རྡོ་རྗེ་གྱེན་འགྲེང་ཡོད་པ། དེའི་མདུན་ངོས་ཀྱི་རྩིབས་ལྔའི་ཐད་དུ་ཐོད་སྐམ་ལྔ། མིག་ཀོང་ཆེ་ཞིང་མ་ཆེ་རིང་བ་སྣོལ་བ། དེའི་སྟེང་འོག་ཏུ་རྡོ་རྗེ་འཕྲེང་ལ་བརྒྱུས་ནས་ཐོད་ལྟར་
བསྐོར་བའི་འོག་མ་ལས་རུས་པའི་དྲ་བ་དྲ་ཕྱེད་འཕྱང་བ། སྟེང་དུ་རིགས་ལྔའི་སྐུ་འབུར་དོར་ཀྱི་མཐའ་བ་ཏྲས་བསྐོར་བ། མགོ་ཕྲེང་ནི། མི་མགོ་རློན་པ་ལྔ་བཅུའི་ཕྲེང་བ་སྐྲ་ནས་བརྒྱུས་པ་མགུལ་པ་ནས་བརླའི་
བར་འཕྱང་བ། སྦྲུལ་རྒྱན་ནི་སྦྲུལ་ནག་པོ་གཉིས་ཕྲག་བ་གཡས་ནས་མཚན་ཁུད་གཡོན་དང། ཕྲག་གཡོན་ནས་མཆན་གཡས་སུ་བཏང་བའི་མགོ་མཇུག་མདུན་དུ་བསྣོལ་ནས་མདུད་པ་སྟེ། མཆོད་ཕྱིར་ཐོགས་
ཞེས་པ་ནི་བྲམ་ཟེ་རྣམས་ཀྱིས་ལྷ་མཆོད་པའི་ཚེ་སྐུད་པས་སེ་རལ་ལ་བྱས་ནས་འདོགས་པ་དང་རྣམ་པ་འདྲ་བས་དེ་ལྟར་བུ་མིང་བཏགས་པའོ། །མི་དུས་ཀྱི་འཁོར་ལོ་ནི། སྙིང་ཀའི་ཐད་ཀྱི་མདུན་རྒྱབ་གཉིས་

[005B] དེའི་ཟུར་བཞིར་བུག་པ་གསུམ་གསུམ་ནས་རུས་པའི་ཕྲེད་བ་གསུམ་གཤིབས་ནས་ཕྲག་གཉིས་དང་མཆན་ཁུང་
གཉིས་སུ་རྒྱ་གྲམ་དུ་བཏང་བ། རྣ་ཆ་ནི། མ་ཧེའི་ཞལ་མ་གཏོགས་བའི་ཁྲོ་ཞལ་བདུན་གྱི་སྙན་ལ། རུས་བའི་དྲ་བ་དྲ་ཕྱེད་འཕྱང་བའི་འཁོར་ལོ་ལྟེ་བར་རྡོ་རྗེས་མཚན་བ། རྣ་ཆ་ལ་སོགས་པའི་དུས་བའི་རྒྱན་རྣམས་
ཀྱིས་བརྒྱན་པ་ཞེས་པའི་སོགས་ཁོངས་སུ་བསྡུས་པ་མགུལ་རྒྱན་ནི། མགྲིན་པར་དབུས་དང་གཡས་གཡོན་དུ་རུས་ལེབ་ལ་བརྐོས་པའི་རྡོ་རྗེ་རྩེ་གསུམ་པ་ལ་རུས་ཕྲེང་བརྒྱད་བསྣོལ་མར་བཏང་བ་ལ་རུས་པའི་དྲ་བ་དུ་མས་
མཛེས་བར་བྱས་པ། དབུས་རྒྱན་ནི། དབུད་པའི་ཚིགས་མང་མས་ཀྱི་ཐད་དུ་དབུས་དང་མཐའ་གཉིས་སུ་རྡོ་རྗེ་རྩེ་གསུམ་པ་ལ་རུས་ཕྲེང་ལྔ་བསྣོལ་མར་བཏང་བའི་སྨད་ངོས་ལ་ཤར་བུ་དང་གཡེར་ཁ་འཕང་བ། ཕྱ་གཞབས་
ཀྱི་མཁྲིག་མའི་ཐད་དུ་ཡང་སྡ་མ་དང་འདྲ་བའི་ཕྱག་གདུབ་དང་ཞབས་གདུབ། སྐ་རགས་ནི། སྐེད་པར་དབུས་དང་གཡས་གཡོན་དང་མཐའ་གཉིས་ཏེ་ལྔ་ལ་རྡོ་རྗེ་རྩེ་གསུམ་པ་རེ་རེ་ཡོད་པ་ལ་རུས་བའི་ཕྲེང་བ་བརྒྱད་བསྣོལ་
པར་བཏང་བ་ལས་རུས་པའི་དྲ་བ་དྲ་ཕྱེད་གཡེར་ཁ་རྣམས་ཀྱིས་སྦྲས་པའོ། །སྐུའི་འཇིགས་རུང་གི་ཉམས་ནི། གསུས་བ་ཆེ་ལ་ལྡིང་བ། ཤ་མ་ཐབས་མེད་པའི་གཅེར་བུ། མཚན་མ་གྱེན་དུ་འགྲེང་བ། སྨིན་མ་རྫི་མ་སྨྲ་

[006A]༄༅། །རབ་སྤུ་རྣམས་ཁམ་སེར་འཚེར་ཞིང་འབར་བའོ། །ཞལ་གྱི་ཁ་དོག་སོགས་ནི། རྩ་ཞལ་ནག་པོ་དབུ་རིལ་པོ་མ་ཧེ་ཤིན་ཏུ་ཁྲོས་པའི་གདོང་པ་ཅན། རྭ་གཉིས་སྔོ་སངས་རྩེ་མོད་མེ་འབར་བ་
རྩ་ཞལ་གྱི་སྟེང་ཚངས་བུག་གི་རྒྱབ་ཙམ་དུ་ཞལ་དམར་པོ། ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་བྱི་ཞལ་མགྲིན་པ་དང་བཅས་པ་སེར་པོ། མཛེས་ཤིང་ཡིད་དུ་འོང་བ་ཞི་བའི་ཉམས་ཅན། སྨིན་མཚམས་
སུ་ཁྲོ་གཉེར་ཅུང་ཟད་ཙམ་ཡོད་པ། རིན་པོ་ཆེའི་དབུ་རྒྱན་དང་རྣོ་རྒྱན་ཅན། དབུ་སྐྲའི་ལན་བུ་ཐམས་ཅད་རྩེ་མོ་ནང་དུ་བཅུག་སྟེ་བཅིངས་པ་ལ་གསེར་གྱི་ཡུ་བ་ཅན་གྱི་ནོར་བུའི་ཏོག་བཙུགས་པ། རལ་པའི་ཐོར་ཅོག་དེ་ལ་
སྐུར་བ་གཉིས་ཀྱིས་གོང་འོག་ཏུ་བསྡམས་པ་ལས་དུམ་བུ་གཉིས་སུ་གྱུར་བའི་འོག་མ་དེ་ཉིད་ཟུར་བཞིར་བགོས་ཏེ་འཆིང་སྐུད་ཀྱིས་བཅིངས་པའི་རལ་པའི་ཟུར་ཕུང་ལྔ་དང་ལྡན་པ། ནོར་བུའི་ཏོག་གི་འོག་ནས་མུ་ཏིག་
སོགས་ཀྱི་ཛར་ཛར་བྱས་པ། རྒྱ་གར་ན་གཞོན་ནུ་རྣམས་ཀྱིས་མེ་ཏོག་བརྒྱུས་ནས་རྒྱན་བྱེད་པ་ལྷར་ཐོར་ཅོག་གི་བཅིངས་མཚམས་རྣམས་སུ་མེ་ཏོག་གི་ཕྲེང་བས་བརྒྱན་པའོ། །རྩ་ཞལ་གྱི་རྭ་གཡས་ཀྱི་འོག་རྣ་བའི་
རྒྱབ་ཏུ་ཞལ་གསུམ་འཁོར་མར་ཡོད་པའི་དབུས་ཞལ་སྔོན་པོ། དེའི་གཡས་པ་སྟེ་ལྟག་པའི་ཕྱོགས་ཀྱི་ཞལ་དམར་པོ། གཡོན་པ་སྟེ་མདུན་ངོས་ཀྱི་ཞལ་སེར་པོ། རྭའི་རྩ་བའི་གཡོན་ཞལ་གསུམ་གྱི་དབུས་དཀར་

[006B]ལྟག་ཕྱོགས་ཀྱི་ཞལ་སོལ་བ་ལྟར་ནག་པོ། གཡས་གཡོན་གྱི་ཞལ་དྲུག་པོ་རྩ་ཞལ་དང་མགྲིན་པ་གཅིག་ལ། སྙན་ཕན་ཆད་ཀྱི་དབུ་ཐོད་ཀྱང་གཅིག་སྟེ་
འབུར་དོད་ཀྱི་ཚུལ་དུ་ཡོད་བ། འཇམ་དབལ་གྱི་ཞལ་མ་གཏོགས་པའི་བརྒྱད་པོ་ཤིན་ཏུ་ཁྲོས་པ། འཇམ་དཔལ་གྱི་ཞལ་དང་བཅས་དགུ་བོ་རྣམས་སྦྱན་གསུམ་གསུམ་དང་ལྡན་པའོ། །ཕྱག་གི་གྱེས་ཚུལ་ཕྱག་མཚན་
སོགས་ནི། གཡས་ཀྱི་སོག་ཡུའི་ཁ་གཅིག་ནས་མདུན་ངོས་སུ་དཔུང་མགོ་བརྒྱད་སྟེང་འོག་ཏུ་བསྒྲིགས། རྒྱབ་ངོས་སུ་ཡང་དཔུང་མགོ་བརྒྱད་སྟེང་འོག་ཏུ་བསྒྲིགས་པ་དང། དེ་གཉིས་ཀྱི་སྟེང་གི་གྱིས་མཚམས་
ནས་གླང་ལྤགས་འཛིན་པའི་ཕྱག་གི་དཔུང་མགོ་ཐོན་པ་སྟེ་གཡས་ཕྱག་བཅུ་བདུན་དང། དེ་བཞིན་དུ་གཡོན་ཕྱག་བཅུ་བདུན་སྟེ་སོ་བཞི་པོ་ཐམས་ཅད་ཀྱི་མཐིལ་དམར་བ། སེན་མོ་རྣོ་ཞིང་རིང་བ་ཅུང་ཟད་གུག་པ་
ཕྱག་དང་པོ་གཉིས་ཀྱིས་གླང་པོ་ཆེ་དཀར་པོའི་པགས་པ་ཁྲག་བཅས་རློན་པ། མགོ་གཡས་དང་སྤུ་ཕྱིར་བསྟན་ཏེ་བརྐྱངས་ནས་འཛིན་པ། ཕྱག་དེ་གཉིས་ཀྱི་ལྷག་མ་གཡས་ཀྱི་བཅུ་དྲུག་གི་དང་པོས་རྡོ་རྗེ་རྩེ་ལྔ་བ་
ཕྱེད་བས་ཡུ་བ་བྱས་པའི་གྲི་གུག་གདེངས་པའི་ཚུལ་གྱིས་འཛིན་པ་སྟེ། འདིར་ནི་གྲོ་ཐོད་ཐུགས་ཀར་བསྣོལ་བ་མ་ཡིན་བར། གཡས་བ་ཐམས་ཅད་བརྡེག་པའི་ཚུལ་དང། གཡོན་པ་ཐམས་ཅད་གཞན་ལ་སྟོབ་

[007A]༄༅། །པའི་ཚུལ་དུ་བསྣམས་པ་ཡིན་ནོ། །གཉིས་པ་ན་བཧི་རྷི་པཱ་ལ་ཞེས་པ་ནི། ལྕགས་ཀྱི་མདུང་ཐུང་དང་ཆ་འདྲ་པ་ལ་སོ་ནོབ་མེད་ཅིང་རྩེ་མོ་ཕྲ་ཞིང་རྣོ་བ། རྩེ་མོར་ཁ་ལྟ་བུའི་བུག་པ་ཡོད་པའི་
ནང་དུ་རྨ་བྱའི་སྒྲོའི་ཆུན་པོ་བཙུགས་པ་ཧ་ཅང་མི་རིང་བའོ། །གསུམ་པ་ན་རྐེད་པ་ཕྲ་ལ་སྣེ་གཉིས་སྦོམ་བའི་གཏུན་ཤིང། བཞི་པ་ན་རྩེ་མོ་རྣོ་ཞིང་བྲང་རྒྱས་པ། རྐེད་པ་བྱིན་གྱིས་ཕྲ་ཞིང་ཡུ་བའི་སྟེང་ཙམ་གྱི་རྩ་བ་རྒྱས་
པ་ལྟག་པ་མཐུག་ཅིང་ཅུང་ཟད་གུག་པ། རྡོ་རྗེ་རྩེ་ལྔ་པ་ཕྱེད་པའི་ཡུ་བ་ཅན་གྱི་ཆུ་གྲི། ལྔ་པ་ན་ཀ་ན་ཡ་ཞེས་པ་ནི་མདུང་ཐུང་བྱེད་པ་ལ་ཞགས་པ་བཏགས་པ་སྟེ། དེ་ཡང་སོ་གཉིས་པ་མ་ཡིན་པར་ངོས་གཅིག་ལ་སོ་ཡོད་པའོ།།
དྲུག་པ་ན་དགྲ་སྟ་ནི་སྤྱི་འགྲོའི་སྟ་རེ་ཡིན་པ་ལ་ཡུ་བའི་ཡར་རྩེལ་རྡོ་རྗེ་རྩེ་ལྔ་པ་ཕྱེད་པས་མཚན་པའོ། །བདུན་པ་ན་མདུང་ཡོངས་གྲགས། བརྒྱད་པ་ན་སོག་མདའ་བསྣམས་པ་སྟེ་མདུན་ཕྱག་བརྒྱད་དོ། །རྒྱབ་ཕྱག་གི་
ཐོག་མ་སྟེ། དགུ་པ་ན་ཡུ་བ་རིང་ཞིང་ལྟག་པ་དང་ཡར་རྩེ་གཉིས་ལ་རྡོ་རྗེ་ཕྱེད་པས་མཚན་པའི་ལྕགས་ཀྱུ་སྟེ་འདི་ནི་གྲི་གུག་འཛིན་པའི་ཕྱག་གི་རྒྱབ་ཏུ་ཡོད་དོ། །བཅུ་པ་ན་མིའི་ཐོད་སྐམ་ཤིང་གི་ཡུ་བ་ཅན་ནམ་སྒལ་
ཚིགས་སོགས་ཀྱི་ཀེད་རུས་དང་འབྲེལ་བཞིན་ཡོད་པ་ལ་སྒལ་ཚིགས་ཀྱི་རུས་པ་ཉིད་ཡུ་བར་བྱས་ཏེ་འཛིན་པའི་དབུག་ཏོའོ། །བཅུ་གཅིག་པ་ན་ཡུ་བ་དཀར་པོའི་སྟེང་དུ་བུམ་པ་སེར་པོ། དེའི་སྟེང་དུ་སྣ་ཚོགས་རྡོ་རྗེ་

[007B] དེའི་སྟེང་དུ་མི་མགོ་རློན་པ་ནག་པོ། དེའི་སྟེང་དུ་མི་མགོ་རྙིང་པ་དམར་པོ། དེའི་སྟེང་དུ་ཐོད་སྐམ་དཀར་པོ། དེའི་སྤྱི་བོར་རྡོ་རྗེ་རྩེ་ལྔ་པ་ནག་པོ་རྫོགས་པ་གྱེན་འགྲེང་དུ་ཡོད་ཅིང། བུམ་པའོ་
རྩ་བར་གཡེར་ཁ་དང་བཅས་བའི་བ་དན་བཏགས་པ། ཡུ་བའི་མར་རྩར་རྡོ་རྗེ་རྩེ་གཅིག་པ་ཡོད་པའི་ཁ་ཊཱཾ་གའོ། །བཅུ་གཉིས་བ་ན་ལྕགས་གྱི་འཁོར་ལོ་སྟེ་རྩིབས་བརྒྱད་པ། མུ་ཁྱུད་མེད་པ། རྩིབས་རྣམས་རལ་གྲི་སོ་
གཉིས་པ་ལྟར་ཤིན་ཏུ་རྣོ་བའི་སོ་གཉིས་ཡོད་པ་ལ་རྩེ་ཕྲ་ཞིང་སྨད་རྒྱས་པ། ལྟེ་བ་ལ་ཟུག་མཚམས་ན་ཅུང་ཕྲ་བ། རྡོ་རྗེ་བྱེད་པས་ཡུ་བ་བྱས་པ་འམ་ལྟེ་བའི་བུ་གང་མཛུབ་མོ་བཅུག་ནས་བསྣམས་པའོ། །བཅུ་གསུམ་
པ་ན་གསེར་གྱི་རྡོ་རྗེ་རྩེ་ལྔ་པ། བཅུ་བཞི་པ་ན་ཡུ་བའི་ཡར་མར་གྱི་རྩེ་གཉིས་དང་ཐོ་བའི་མགོ་ལ་རྡོ་རྗེ་ཕྱེད་པ་རེ་རེས་མཚན་པའི་ཐོ་བ། བཅོ་ལྔ་པ་ན་རྡོ་རྗེ་བྱེད་པས་ཡུ་བ་བྱས་པའི་རལ་གྲི་སོ་གཉིས་པ། བཅུ་དྲུག་པ་ན་ཐོད་
པའི་ཊ་མ་རུ་ཡོངས་གྲགས་དང་འདྲ་བའོ། །གཡོན་གྱི་ཕྱག་ལྷག་མ་དང་པོ་ན་ཁྲག་གིས་གད་བའི་ཐོད་བ། གཉིས་པ་ན་ཚངས་པའི་མགོ་བོ་གདོང་བཞི་པ་སྟེ་འཁོར་ཞལ་ཅན་སེར་པོ་མགྲིན་པ་ཅུང་ཟད་ཡོང་པའི་གཙུག་
ཕུད་ནས་བསྣམས་པ། གསུམ་པ་ན་ཕུབ་སྟེ་དབྱིབས་ཟླུམ་ལེབ། རྩིབས་དྲུག་པ། སྨྱུག་མའི་ཚགས་ཞྭ་ལྟར་བཟོས་པ། མཐུག་ཅིང་སྲ་པ། རྒྱབ་ཏུ་འཆང་གཟུང་ཡོད་པ། མདུན་ངོས་སུ་རེ་མོ་སེར་ཁྲ་ཡོད་
[008A]༄༅། །པའོ། །བཞི་པ་ན་མིའི་རྐང་པ་ཡ་གཅིག་པུས་མོའི་འོག་ཙམ་ནས་བཅད་པ། ལྔ་པ་ན་སྣེ་གཉིས་སུ་རྡོ་རྗེ་ཕྱེད་པ་བཏགས་པའི་ཞགས་པ་ནག་པོ། དྲུག་པ་ན་སྤྱི་འགྲོའི་རྭ་གཞུ་
བདུན་པ་ན་མིའི་རྒྱུ་རློན། བརྒྱད་བ་ན་རྡོ་རྗེ་རྩེ་ལྔ་པས་ཡུ་བ་བྱས་པའི་དྲིལ་བུ། རྒྱ་བ་ཕྱག་གི་ཐོག་མ་སྟེ། དགུ་པ་ན་མིའི་ལག་པ་གྲུ་མོའི་འོག་ཙམ་ནས་བྲེགས་པ། བཅུ་པ་ན་དུར་ཁྲོད་ཀྱི་རས་དཀར་པོ་གྲུབ་ཞི་པ་ལ་
ཅུང་ཟད་ནར་སྟབས་ཅན། བཅུ་གཅིག་བ་ནི་མི་གསོན་པོ་ལྕགས་ཀྱི་གསལ་ཤིང་གིས་རྒྱབ་ནས་ལྟོ་བ་ལ་ཐལ་མར་ཕུག་སྟེ་བསྣམས་པ། བཅུ་གཉིས་པ་ན་མེ་ཐབ་ནི། དབྱིབས་དཀར་གཏོར་ཟུར་གསུམ་ཁོད་
ཟུས་པ་ལྟ་བུའི་ངོས་རེ་རེ་ལ་བུག་པ་དེ་ཡོད་པ། ནང་ནས་མེ་འབར་བ་སྟེ། འོག་གི་རྩེ་ཕྲ་བའི་ཐད་ནས་བསྣམས་པ། བཅུ་གསུམ་པ་ནི་སྐྲ་དང་བཅས་པའི་མི་ཐོད་རློན་པ། སྨིན་མཚམས་དང་ལྟག་པའི་ཐད་ནས་
སྒོར་མོར་བྲེགས་པ་སྟེ་སྒྲ་ནས་བཟུང་བ། བཅུ་བཞི་པ་ན་བསྡིགས་མཛུབ་སྟེ་གུང་མོ་དང་སྲིན་ལག་མཐེ་བོས་མནན་ཞིང། མཛུབ་མོ་དང་མཐེའུ་ཆུང་ཀེང་བའི་ལག་པ་བསྣམས་པ། བཅོ་ལྔ་པ་ན་མདུད་རྩེ་གསུམ་པ་
ལ་བཏགས་པའི་འཕན་རྩེ་གསུམ་པ། བཅུ་དྲུག་པ་ན་ཤིང་ལ་བཏགས་པའི་རས་ཁྲ་བོའི་དར་ལྕོག་ཟུར་གསུམ་བ་ལྟ་བུའི་རླུང་རས་བསྣམས་པའོ། །ཞབས་ཀྱི་གྱེས་ཚུལ་སོགས་ནི། གཡས་གཡོན་གཉིས་སུ་དབྱི་མིག་

[008B] ཞབས་མཐིལ་དམར་བ། གཡས་བརྒྱད་སོར་མོ་གཡས་སུ་བསྟན་ནས་བསྐུམས་ཤིང། གཡོན་བརྒྱད་ཀྱང་གཡོན་དུ་བསྟན་ནས་
བརྒྱངས་པ། ཞབས་གཡས་བརྒྱད་ཀྱི་དང་བོས་མི་གཅེར་བུ་མནན་ཞིང། གཉིས་པས་མ་ཧེ་སྔོ་སྐྱ། གསུམ་པས་གླང་ནག་པོ། བཞི་པས་བོང་བུ་རྐྱང་དམར་དམ་གང་རིགས། ལྔ་པས་རྔ་མོང་ཁམ་ནག་དྲུག་པས་ཁྱི་ནག་
བདུན་བས་ལུག་དཀར། བརྒྱད་པས་ཝ་སེར་པོ་རྣམས་ཀྱི་མགོ་ཕྱིར་བསྟན་ཏེ་རྒྱབ་ཀྱི་སྟེང་ནས་བརྫིས་པ། གཡོན་གྱི་ཞབས་དང་པོས་བྱ་རྒོད་སྨུག་ཁམ། གཉིས་པས་འུག་པ་སྨུག་སེར་ཁྲ་ཉམས་ཅན། གསུམ་པས་
བྱ་རོག་ནག་བོ། བཞི་པས་ནེ་ཙོ་སྔོ་སྐྱ། ལྔ་པས་ཁྲ་སྨུག་ཁམ་ལ་ཅུང་ཟད་ཁྲ་ཉམས་ཡོད་པ། དྲུག་པས་བྱ་ཆེན་པོ་ནི་ནེ་ལེའི་རིགས་ཤིག་ཡིན་ལ། ལུས་ནག་ཅིང་མགོ་དང་མཆུ་ཅུང་དཀར་བའོ། །བདུན་བས་ཁྱིམ་བྱ་
ནི་རྒྱ་གར་ན་མིང་ཤ་རི་ཟེར་བ། ལུས་ནག་ལ་སྐེ་ལ་བྱ་བྲེ་ལྟ་བུའི་ཤའི་སྐེ་འཁོར་ཅན། མི་སྐད་སྨྲ་ནུས་བ་ཞིག་གོ་བརྒྱད་པས་བཞད་མནན་པ་སྟེ། ལུས་དཀར་ཞིང་མགྲིན་པ་རིང་བ། མཆུ་ལེབ་ལ་སེར་པའོ་
སྲོག་ཆགས་ཀྱི་ཁ་དོག་གོང་དུ་བཤད་པ་ལྟར་རམ། ཡང་ན་མ་ཧེ་སོགས་གཡས་ཀྱི་སྲོག་ཆགས་ཕལ་ཆེད་ལ་ཁ་དོག་ངེས་པ་མེད་པས་རང་གིས་གང་འདོད་བྱས་ཆོག་ཅིང། བྱ་རྒོད་སོགས་གཡོན་གྱི་སྲོག་ཆགས་རྣམས་ནི་

[009A]༄༅། །རང་རང་གི་སྤྱི་འགྲོའི་ཁ་དོག་ཅན་ནོ། གཡས་ཀྱི་སྲོག་ཆགས་རྣམས་ཀྱི་འོག་ཏུ། མགོ་སྲོག་ཆགས་དང་བལྟ་ཕྱོགས་མཐུན་པར། ཚངས་པ་སེར་པོ་གདོང་བཞི་པ་འཁོར་ཞལ་ཅན། དབང་པོ་
དཀར་པོ། ཁྱབ་འཇུག་ནག་པོ། དྲག་པོ་ནག་པོ། མགྲིན་པ་སྔོ་བ་རྣམས་དང། གཡོན་གྱི་འོག་ཏུ། གཞོན་ནུ་དམར་པོ་གདོང་དྲུག་པ་འཁོར་ཞལ། ལོག་འདྲེན་དཀར་པོ་གླང་པོ་ཆེའི་གདོང་ཅན། ཟླ་བ་དཀར་
པོ། ཉི་མ་དམར་པོ་རྣམས་ལྷ་རྫས་ཀྱི་ན་བཟའ་དང་རིན་པོ་ཆེའི་རྒྱན་ཅན། ལག་ན་ཕྱག་མཚན་མེད་ཅིང་ལག་པ་བསྣོལ་བའམ་ཐལ་མོ་སྦྱར་བ་སོགས་ཁ་སྦུབ་ཏུ་འགྱེལ་ནས་སྐྲག་ཅིང་གུས་པའི་རྣམ་པར་ཡོད་པ་
རྣམས་པ་ནན་པ་སྟེ་དེ་ལྟར་ཁྲོ་བོའི་ཉམས་ཐམས་ཅད་ཡོངས་སུ་རྫོགས་པ། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར་པར་བསམ་མོ། །ཡེ་ཤེས་སེམས་དཔའ་བསྐྱེད་པ་ནི། རང་ཉིད་དམ་
ཚོག་སེམས་དཔའ་རྡོ་རྗེ་འཇིགས་བྱེད་དུ་བསམ་པའི་ཐུགས་ཀའི་ཐད་ཀྱི་རྒྱབ་ལ་ཉེ་བར་ཟླ་གདན་ཤེལ་དཀར་གྱི་མཎྜལ་ལྟ་བུ། དེའི་སྟེང་དུ་ཡེ་ཤེས་སེམས་དཔའ་འཇམ་དཔལ་གཞོན་ནུའི་ཉམས་ཅན་སེར་པོ། སྤྱན་
གསུམ་པ། ཡིད་ཙམ་ཁྲོས་པ། ཕྱག་གཡས་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པའི་རལ་གྲི་སོ་གཉིས་པ་རྩེ་མོར་མེ་འབར་བ་འཕྱར་ཞིང། གཡོན་བསྡིགས་མཛུབ་དང་བཅས་པའི་ཕྱག་གིས་བཀའ་བརྒྱད་སྟོང་

[009B] རྡོ་རྗེ་སྐྱིལ་དཀྲུང་གིས་བཞུགས་པ། ཕྱག་མཐིལ་དུ་འཁོར་ལོའི་རི་མོ་ཡོད་པ་སོགས་མཚན་སོ་གཉིས་དང། སེན་མོ་ཟངས་ཀྱི་མདོག་ལྟ་བུ་སོགས་དཔེ་བྱད་བརྒྱད་ཅུ་དང་
ལྡན་པ། རལ་པའི་ཟུར་ཕུད་ལྔ་དང་ལྡན་ཞིང། རིན་པོ་ཆེའི་དབུ་རྒྱན། སྙན་རྒྱན། མགུལ་རྒྱན། དཔུང་རྒྱན། ཕྱག་གདུབ། ཞབས་གདུབ། སེ་མོ་དོ། འོག་པག་དོ་ཤལ་རྣམས་ཀྱིས་བརྒྱན་པ་
སྐུ་སྟོད་ལ་དར་སྣ་ཚོགས་ཀྱི་གཤ་དང། སྐུ་སྨད་ལ་ཤམ་ཐབས་དམར་པོ་གསོལ་བ། སྐུ་ལས་འོད་ཟེར་འཕྲོ་བར་བསམ་མོ། །དེ་ལ་དབུ་རྒྱན་ན་དེ་བཞིན་གཤེགས་པ་ལྔའི་སྐུལ་རིན་པོ་ཆེའི་པ་ཏྲས་བསྐོར་བ་དང་
སོ་མོ་དོ་ནི་རུས་པའི་མཆོད་ཕྱིར་ཐོགས་དང་འདྲ་བ་དང། འོག་པག་ནི་སྐ་རགས་ཏེ། གཞི་སྐ་རགས་ལེབ་མོའམ་རིན་པོ་ཆེའི་ཕྲེང་པ་མང་པོ་གཤིབས་ནས་བྱས་པའི་སྐ་རགས་ལ་རིན་པོ་ཆེའི་དྲ་བ་དྲ་ཕྱེད་འཕྱད་བ་དང་
རྒྱན་གཞན་རྣམས་ཀྱང་རིན་པོ་ཆེ་ལས་བྱས་བ་མ་གཏོགས་དབྱིབས་རུས་རྒྱན་དང་ཆ་འདྲ་བར་གསུངས་པ་ལྟར་རམ། ཡང་ན། དབུ་རྒྱན་དང་འོག་པག་གཉིས་ནི་སྔ་མ་དང་འདྲ་ལ། སྙན་རྒྱན་ནི་རིན་པོ་ཆེའི་ཨ་
ལོང་ལ་དྲ་བ་དྲ་ཕྱེད་འཕྱང་བའོ། །མགུལ་རྒྱན་ནི་མགྲིན་པ་འཁོར་བ་ཙམ་དང། སེ་མོ་ངོ་ནི་སྙིང་ཁ་ཟིན་ཙམ་དང། དོ་ཤལ་ནི་ལྟེ་བར་སླེབ་པ་ཙམ་སྟེ་གསུམ་ཀ་ཡང་རིན་པོ་ཆེའི་ཕྲེང་བ་ལ་དབུས་དང་གློ་གཉིས་

[010A]༄༅། །རྣམས་སུ་ནོར་བུ་སྦོམ་པོ་ལ་གེར་གྱིས་བསྡམས་པ་སོགས་མཛེས་པར་སྤྲས་པའོ། །དཔུང་རྒྱན་སོགས་ཀྱང་འདི་དག་དང་འདྲའོ། །ཏིང་ངེ་འཛིན་སེམས་དཔའ་བསྐྱེད་པ་ནི་
འཇམ་དཔལ་གྱི་ཐུགས་ཀར་ཉི་གདན་ལ་ཧཱུཾ་ཡིག་སྔོན་པོ་གྱན་དུ་འགྲེང་བ། དཀར་སེར་དམར་ལྗང་སྔོན་པོའི་འོད་ཟེར་འཕྲོ་བར་བསམ་པའོ། །སྐྱེ་མཆེད་སྐུ་གསུང་ཐུགས་བྱིན་གྱིས་བརླབ་པ་ནི། རང་ཉིད་ལྷར་
གསལ་བའི་རྩ་ཞལ་གྱི་མིག་གཉིས་ཀྱི་ནང་དུ་མེ་ལོང་ལ་གཟུགས་བརྙན་ཤར་བ་ལྟ་བུའི་ཀྵིཾ་དཀར་པོ་ཕྱིར་བསྟན་པ་རེ་རེ། རྣ་བ་གཉིས་ཀྱི་བུ་གའི་ནང་དུ་འྫྲིཾ་ནག་པོ་རེ་རེ། སྣ་བུག་གཉིས་འདྲེས་པའི་མཚམས་ཀྱི་
སུམ་མདོའི་ནང་དུ་ཁཾ་སེར་པོ། ལྕེའི་རྩབ་ལྕེ་ཆུང་གི་མདུན་ཙམ་དུ་རཾ་དམར་པོ། དབྲལ་བའི་ནང་དུ་ཀཾ་ལྗང་ཀུ། ལྟེ་བའི་བུག་པའི་ཐད་ཀྱི་ནང་དུ་སཾ་དཀར་པོ། སྤྱི་བོའི་ཐོར་པའི་འོག་ཀླད་རྒྱའི་སྟེང་དུ་ཨོཾ་དཀར་པོ་
མགྲིན་པའི་ཨོལ་མདུད་ཀྱི་ཐད་ཀྱི་སྦུབས་སུ་ཨཱ་དམར་པོ། སྙིང་ཀའི་ཡེ་ཤེས་སེམས་དཔའི་མདུན་དུ་ཧཱུཾ་སྔོན་པོས་མཚན་པར་བསམ་མོ། །ཡེ་ཤེས་པ་སྤྱན་དྲངས་ནས་བསྟིམ་པ་ནི། རང་གི་ཐུགས་ཀའི་
ཏིང་ངེ་འཛིན་སེམས་དཔའ་ཧཱུཾ་ཡིག་ལས་ཁ་དོག་སྣ་ལྔའི་འོད་ཟེར་ཕྱོགས་ཐམས་ཅད་དུ་ཁྱབ་པར་འཕྲོས། ཕྱོགས་བཅུའི་ཞིང་རབ་འབྱམས་ན་བཞུགས་པའི་སངས་རྒྱས་ཐམས་ཅད་ལ་ཕོག་པས་དེ་ཐམས་

[010B] ཛཿ་ཞེས་པའི་ཚེ་དེ་ཐམས་ཅད་གཅིག་ཏུ་གྱུར་ཏེ་རང་དང་ཞལ་ལྟ་ཕྱོགས་མཐུན་
པར་རང་གི་སྤྱི་བོར་བྱོན། ཧཱུཾ་གི་ཚེ་རང་ལ་ཐིམ། བི་གྱི་ཚེ་རང་དང་དབྱེར་མེད་དུ་འདྲེས། ཧོཿ་ཞེས་པའི་ཚེ་ཡེ་ཤེས་པ་དེ་ཉིད་ཀྱིས་གང་འདོད་ཀྱི་དངོས་གྲུབ་སྩོལ་བའི་ཕྱིར་དུ་བརྩེ་ཞིང་དགྱེས་པར་བསམ་ལ་
དམ་ཚིག་པ་རང་ཉིད་ལྷར་གསལ་བ་དང་ཡེ་ཤེས་པ་གཉིས་ངོ་བོ་དབྱེར་མེད་དུ་གྱུར་སྙམ་དུ་བསམ་མོ། །དབང་བསྐུར་རྒྱས་གང་བ་ནི། སླར་ཡང་སྔར་བཞིན་ཧཱུཾ་ལས་འོད་འཕྲོས་པས། ཤར་ཕྱོགས་ཀྱི་
སངས་རྒྱས་དང་བྱང་སེམས་སོགས་ཐམས་ཅད་རྣམ་སྣང་དཀར་པོ་འཁོར་ལོ་དང་དྲིལ་བུ་འཛིན་པའི་རྣམ་པ་ཅན། ལྷོ་ཕྱོགས་པ་རྣམས་རིན་འབྱུང་སེར་པོ་རིན་པོ་ཆེ་དང་དྲིལ་བུ། ནུབ་ཕྱོགས་པ་རྣམས་འོད་དཔག་
མེད་དམར་པོ་པདྨ་དང་དྲིལ་བུ། བྱང་ཕྱོགས་པ་རྣམས་དོན་གྲུབ་ལྗང་གུ་རལ་གྲི་དང་སྲིལ་བུ། སྟེང་འོག་ནས་བྱོན་པ་རྣམས་མི་བསྐྱོད་པ་སྔོན་པོ་རྡོར་དྲིལ་འཛིན་པ། ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟའ་
ཅན་གྱི་དབང་གི་ལྷ་རྣམས་ནམ་མཁར་སྤྱན་དྲངས། དེ་རྣམས་ལ་རང་ཉིད་ཀྱིས་ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱི་ཐུགས་ཀ་ནས་རྩ་རྩི་ཀ་དཀར་མོ། ཕག་མོ་

[011A]༄༅། །སྔོན་མོ་སོགས་ཕྱག་ན་བུམ་པ་དཀར་པོ་བདུད་རྩིས་གང་བ་ཐོགས་པ་མང་པོ་བྱུང་ནས། རང་གི་རྩ་ཞལ་གྱི་ཚངས་བུག་གི་སྟེང་ནས་བུམ་པའི་ཆུའི་རྒྱུན་གྱིས་དབང་བསྐུར་བས། ལུས་ཀྱི་ནང་གང་
སྡིག་སྒྲིབ་ཐམས་ཅད་དག་སྲིན་ཞལ་གྱི་མདུན་དུ་ཚངས་བུག་གི་ཁར་ཆུ་ཡར་ལུང་པ་ལས་མི་བསྐྱོད་པ་སྔོན་པོ་རྡོར་དྲིལ་འཛིན་པ། ཡུམ་མཱ་མ་ཀྱི་སྔོན་མོ་གྲི་ཐོང་འཛིན་པ་ལ་འཁྱུད་པ། པད་ཟླའི་གདན་ལ་རྡོར་སྐྱིལ་གྱིས་
བཞུགས་པས་དབུ་བརྒྱན་བར་བསམ་ལ། དབང་ལྷ་རྣམས་ཀྱང་རང་ལ་ཐིམ་པར་བསམ་མོ། །མཆོད་བསྟོད་བྱ་བ་ལ་ཕྱི་མཆོད་ནི། ཨོཾ་ཞེས་བརྗོད་པའི་ཚེ་རང་གི་སྙིང་ཀའི་ས་བོན་ལས་རྩ་རྩེ་ཀ་སོགས་དང་འདྲ་བའི་
མཆོད་པའི་ལྷ་མོ་ཕྱག་གཉིས་པ་བྱུང། ཡ་མའན་ཏ་ཀ་ཨརྒྷཾ་པྲ་ཏཱིཙྪ་ཞེས་པའི་སྐབས་སུ་སྔར་བྱིན་གྱིས་བརླབས་པའི་མཆོད་ཡོན་གྱིས་རང་ལ་བསྙེན་བཀུར་བའི་ཕྱིར་མདུན་དུ་བཞག་ནས། ཧཱུཾ་སཱཧཱ། ཞེས་པའི་ཚེ་རང་ལ་ཐམ་
པར་བསམ་མོ། །ངེས་མཆོད་པ་གཞན་རྣམས་ལ་རིགས་འགྲོ་བྱ་ཞིང། པཱ་དྱཾ་གྱིས་ཞབས་བཀྲུས། གན་དཧེས་ཐུགས་ཀར་གཏོར། བུ་ཤྤེས་གྱེན་དུ་གཏོང་བ་ནམ་མཁའ་ལ་སྤྲིན་ལྟར་ཆགས། དྷཱ་པེས་ཤངས་ལ་བདུག་
སཱ་ལོ་ཀེས་འཇིག་རྟེན་ཕྱི་ཁམས་ཐམས་ཅད་སྤྱན་ལ་གསལ་བར་སྣང་བར་བྱས། ནཻ་ཝི་དཡེས་ལྗགས་འོད་ཀྱི་སྤུ་གུས་གསོལ་ནས་ཚིམ་པར་བྱས། ཤཔྟའི་སྒྲ་སྙན་ལ་ཐོས་པས་ཚིམ་པར་བྱེད་པར་བསམ་མོ། །

[011B] ཨོཾ་ནི་སྐུ་རྡོ་རྗེའི་ས་བོན་ཡིན་པས། སྐབས་འདིར་མཆོད་པའི་ལྷ་མོའི་སྐུ་སྤྲུལ་པ་སོགས་ཡིན། ཡ་མ་ནི་གཤིན་རྗེ། ཨནྟ་ཀ་ནི་གཤེད་པོ། ཨརྒྷཾ་ནི་མཆོད་ཡོན། བྲ་ཏཱིཙྪ་ནི་སོ་སོར་བཞེས་
ཧཱུཾ་ནི་ཐུགས་ཀྱི་ས་བོན་ཡིན་པས་ཐུགས་རྒྱུད་བསྐུལ་པ་སྟེ། ཁྱེད་རང་མཁྱེན་ཞེས་བ་ལྟ་བུ་སོགས་ཡིན། སཱཧཱ་ནི་གཞི་ཚུགས་ཞེས་པའམ་ལེགས་པ་སྤྱིན་ཞེས་པ་སྟེ། དོན་དྲིལ་ན། གཤིན་རྗེ་གཤེད་ཁྱེད་ཀྱིས་
མཆོད་ཡོན་བཞེས་ནས་དངོས་གྲུབ་སྩོལ་དུ་གསོལ་ཞེས་པར་འགྱུར་རོ། །གཞན་རྣམས་ཀྱི་དོན་ནི་ངེས་འགྲོ། ནང་མཆོད་ནི། ཨོཾ་ཡ་མའན་ཏ་ཀ་ཨོཾ་ཨཱ་ཧཱུཾ། ཞེས་བརྗོད་པའི་ཚེ་སྙིང་ཀ་ནས་ལྟ་མོ་ཐོད་པ་འཛིན་པ་བྱུང་
ནས། བྱིན་གྱིས་བརླབས་པའི་ནང་མཆོད་ནས་བཅུས་ཏེ་ཕུལ་བ་ལྗགས་ཀྱི་སྦུ་གུས་གསོལ་བས་བདེ་བ་ཁྱད་པར་ཅན་སྐྱེས་པར་བསམ་ལ། ལྷ་མོ་རང་ལ་བསྟིམ་མོ། །བསྟེང་བ་ནི། སྤྲོས་པའི་ལྷ་མོས་རོལ་མོ་
དབྱངས་དང་བཅས་ཏེ་བསྟོད་པར་བསམ་ལ། གཟུགས་མཆོག་སོགས་བརྗོད། དེ་ཡང་དོན་ནི། སྐྱོན་ཐམས་ཅད་དང་བྲལ་བའི་ཡེ་ཤེས་ཉིད་གཟུགས་ཀྱི་སྐུར་ཤར་བས་ན་གཟུགས་མཆོག་ཤིན་ཏུ་ཁྲོས་པའི་སྐུར་
བསྟན་པས་ན་མཆོག་ཏུ་དྲག་པོ་ཆེ། མི་མཐུན་ཕྱོགས་ཐམས་ཅད་ལས་རྒྱལ་བས་ན་དཔའ་བོ། ཐབས་སྣ་ཚོགས་ཀྱིས་འགྲོ་བའི་དོན་ལ་སྤྱོད་བས་ན་མཆོག་གི་སྤྱོད་ཡུལ་ཅན། ཕྱིའི་གཤིན་རྗེ་གདོན་བགེགས་སོགས་

[012A]༄༅། །དང། ནང་གི་གཤིན་རྗེ་སྡིག་སྒྲིབ་སོགས་འཇོམས་པས་ན་གདུལ་དཀའ་འདུལ་བའི་དོན་མཛད་པ་སྟེ། དེ་ལྟ་བུའི་ཡོན་ཏན་དང་ལྡན་པའི་རྡོ་རྗེ་འཇིགས་བྱེད་ཁྱེད་ལ་ཕྱག་འཚལ་ལོ། །ཞེས་པའོ། །
ལྷ་མོ་རང་ལ་བསྡུ། མཆོད་བསྟོད་ཀྱི་ལྷ་མོ་འདི་རྣམས་སོ་སོར་གྲངས་མང་པོའམ་རེ་རེ་སྤྲོ་བར་བྱས་ཀྱང་ཆོག་གོ་མཚམས་འདིར་གསལ་སྣང་ང་རྒྱལ་བསྒོམ་པ་ལ། གོང་དུ་བསྐྱེད་པའི་རྣམ་པ་ཇི་ལྟ་བ་བཞིན་ཡང་ཡང་
གསལ་འདེབས་པ་ནི་གསལ་སྣང་དང། ཁོ་བོ་རྡོ་རྗེ་འཇིགས་བྱེད་དོ་སྙན་དུ་བསྒོམ་པ་ནི་ང་རྒྱལ་བསྒོམ་པ་ཡིན་ནོ། །དེ་ཡང། འོག་ཏུ་སྣ་ཚོགས་པདྨ། ཟླ་བ། ཉི་མ། དེའི་སྙིང་དུ་རྡོ་རྗེ་འཇིགས་བྱེད་མཐིང་ནག་མ་ཧེའི་
ཞལ་ཅན། དེའི་སྟེང་ཞལ་དམར་པོ། དེའི་སྟེང་ཞལ་སེར་པོ། གཡས་སུ་ཞལ་གསུམ། གཡོན་དུ་ཞལ་གསུམ། ཕྱག་སོ་བཞིའི་དང་པོ་གཉིས་གླང་ལྤགས་འཛིན་པ། ངའི་ལྷག་མ་གཡས་ཀྱི་མདུན་ཕྱག་བརྒྱད་
ཀྱིས་གྲི་གུག་བཧི་དཧི་པཱ་ལ་སོགས་འཛིན། རྒྱབ་ཕྱག་བརྒྱད་ཀྱིས་ལྕགས་ཀྱུ་དབྱུག་ཐོ་སོགས་འཛིན་པ། གཡོན་གྱི་མདུན་ཕྱག་བརྒྱད་ཀྱིས་ཐོད་པ་ཚངས་མགོ་སོགས་འཛིན། རྒྱབ་ཕྱག་བརྒྱད་ཀྱིས་ལག་པ་རོ་རས་
སོགས་འཛིན་པ། ཞབས་གཡས་བརྒྱད་བསྐུམས་པའི་འོག་ཏུ་མི་སོགས་སྲོག་ཆགས་བརྒྱད། དེའི་འོག་ཏུ་ཚངས་བ་སོགས་ལྷ་ཆེན་བཞི། གཡོན་བརྒྱད་བརྐྱངས་པའི་འོག་ཏུ་བྱ་རྒོད་སོགས་བྱ་བརྒྱད། དེའི་

[012B] སྦྲུལ་དང་རུས་རྒྱན་ཅན། སྐུ་ལས་མེ་རབ་ཏུ་འབར་བ། ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ། དེའི་ཐུགས་ཀར་ཉི་གདན་ལ་ཏིང་ངེ་འཛིན་སེམས་
དཔའ་ཧཱུཾ་ཡིག་སྙམ་པ་ལྟ་བུས་ཡིད་ལ་འཆང་དུ་འཇུག་བའི་གསལ་སྣོད་བསྒོམ་ཞིང། བདག་ཉིད་དེ་ལྟ་བུའི་རྣམ་པ་ཅན་གྱི་དཔལ་རྡོ་རྗེ་འཇིགས་བྱེད་དངོས་ཡིན་ནོ་སྙམ་དུ་ང་རྒྱལ་བསྒོམ་མོ། །དེ་ཡང་རང་ཉིད་ཐ་
མལ་པའི་མིའི་རྣམ་པ་ཅན་དུ་མི་འཛིན་པར་ལྷའི་རྣམ་པ་ཅན་དུ་བསྒོམ་པ་དང། ཐ་མལ་པའི་མི་ཡིན་སྙམ་དུ་མི་འཛིན་པར་སངས་རྒྱས་ཡིན་སྙམ་པ་ཡིན་ལ། འདི་བསྒོམ་པ་ཤིན་ཏུ་གལ་ཆེ་བས་གྲོགས་མང་པོ་དང་
བཅས་འདོན་པ་ལྟ་བུའི་སྐབས་མ་གཏོགས། བསྙེན་སྒྲུབ་བྱེད་པ་སོགས་ཀྱི་ཚེ་བསྒོམས་ན་ལེགས། དེ་ནས་བཟླས་པ་བྱ་པ་ལ། འཇམ་དཔལ་གྱི་སྔགས་བཟླ་བའི་ཚེ་ཏིང་ངེ་འཛིན་སེམས་དཔའ་གདན་དང་བཅས་
པ་བསྒྱུར་དགོས་བས། རང་གི་ཐུགས་ཀའི་ཏིང་ངེ་འཛིན་སེམས་དཔའི་ཉི་གདན་ཟླ་གདན་དུ་གྱུར་ཅིང་ཧཱུཾ་ཡིག་དྷཱི་ཡིག་ཏུ་གྱུར་བའི་མཐར་ཨོཾ་ཨ་ར་པ་ཙ་ན་ཞེས་པའི་སྔགས་ཕྲེང་གསེར་གྱི་མདོག་ཅན་གཡས་སྐོར་དུ་གྱེན་
འགྲེང་གིས་གནས་པ་ལས་འོད་ཟེར་སེར་པོ་ཉི་འོད་ལྟ་བུ་འཕྲོས། ཡེ་ཤེས་སེམས་དཔའི་སྐུའི་ནང་གང། བ་སྤུའི་སྒོ་ནས་ཕྱིར་འཕྲོས། དམ་ཚིག་སེམས་དཔའི་སྐུའི་ནང་གང། ནད་གདོན་སྡིག་སྒྲིབ་བག་ཆགས་

[013A]༄༅། །དང་བཅས་པ་ཐམས་ཅད་སྦྱངས། འོད་ཟེར་ཕྱིར་འཕྲོས། ཕྱོགས་བཅུའི་འཇིགས་རྟེན་གྱི་ཁམས་དཔག་ཏུ་མེད་པ་ཐམས་ཅད་ལ་ཁྱབ། སེམས་ཅན་ཐམས་ཅད་ལ་ཕོག་པས་སྡིག་སྒྲིབ་སྡུག་
བསྔལ་མཐའ་དག་སྦྱངས་ཏེ་འཇམ་པའི་དབྱངས་ཀྱི་གོ་འཕང་ལ་བཀོད། དེ་ཐམས་ཅད་ཀྱིས་ཀྱང་སྔགས་བཟླ་པར་བསམ། ཡང་འོད་ཟེར་འགའ་ཞིག་གི་སྣེ་ལས་མཆོད་པའི་ལྷ་མོ་ཆུ་གཉིས་ཉེར་སྤྱོད་འདོད་ཡོན་
ལྔ་རྒྱལ་སྲིད་སྣ་བདུན་སོགས་མཆོད་རྫས་མང་པོ་ཐོགས་པ་དཔག་ཏུ་མེད་པ་བྱུང་སྟེ། ཕྱོགས་བཅུར་བཞུགས་པའི་བླ་མ་མཆོག་གསུམ་ཐམས་ཅད་ལ་མཆོད་པ་ཕུལ། འོད་ཟེར་ཚུར་བསྡུ་བ་དང་མཉམ་དུ་དེ་
ཐམས་ཅད་ཀྱི་བྱིན་རླབས་དང་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས་སྔགས་ཕྲེང་བོན་དང་བཅས་པ་ལ་ཐིམ་པ་དང། རང་ཡི་དམ་དུ་གསལ་བའི་ཞལ་དགུ་པོ་ནས་འདོན་པར་བསམ་ལ། ཨོཾ་ཨ་ར་
བྩ་ན་དྷཱི་ཞེས་ཅི་འགྲུབ་བཟླ། དེ་ཡང་རེས་འོད་ཟེང་སྤྲོ་བསྡུ་བྱ་ཞིང། རེས་སྔགས་འཁོར་འོད་ཟེར་འབར་བ་ཙམ་ལ་དམིགས་ནས་བཟླ། རང་གི་ཞལ་དགུ་དང་སེམས་ཅན་ཐམས་ཅད་ཀྱིས་བཟླ་བར་བསམ་ན་དེ་
སྙེད་ཀྱི་ཕན་ཡོན་ཡོད། སྔགས་ཀྱི་དོན་ནི། ཨོཾ་ནི་སྐུའི་ས་བོན་ཡིན་པས་ལྷའི་སྐུ་དྲན་པ་ཡིན་ཞིང། དེར་མ་ཟད། ཨ་དང་ན་རོ་དང་ཐིག་ལེ་གསུམ་གྱིས་སྐུ་གསུང་ཐུགས་མཚོན་པ་དང། ཨོཾ་ཞེས་བཟླས་པས་ཇི་

[013B] །ཨ་ར་ནི་འགྲོ་བ། བ་ཙ་ན་ནི་སྨིན་བྱེད་དམ་འདྲེན་པ། དྷཱི་ནི་བློ་ཅན་ཞེས་པ་དང་ཐུགས་ཀྱི་ས་བོན་ཡང་ཡིན་པས་ཐུགས་རྒྱུད་བསྐུལ་
བའོ། །འགྲོ་བ་སྨིན་བྱེད་ནི་འཇམ་དཔལ་གྱི་མཚན་ཡིན་པས། དོན་བསྡུ་ན། འཇམ་པའི་དབྱངས་དངོས་གྲུབ་སྩལ་དུ་གསོལ་ཞེས་པའི་དོན་ན། །ད་ལྟར་འཇམ་དཔལ་གྱི་སྔགས་ཇི་ཙམ་བཟླ་བའི་གྲངས་རྫོགས་པ་
ན། སྔགས་ཕྲེང་དྷཱི་ལ་ཐིམ་ཞིང། དྷཱི་ཧཱུཾ་ཡིག་ཏུ་གྱུར། ཟླ་གདན་ཉི་གདན་དུ་གྱུར་པའི་ཧཱུཾ་གི་མཐར་ཡ་མཱ་ན་ཏ་ཀ། དེའི་མཐར་ཧྲཱི་ཥྚཱི་དེའི་མཐར་ཡ་མ་རཱ་ཛའི་སྔགས་ཕྲེང་མཐིང་ནག་གཡས་སུ་བསྐོར་བ་ལས་ཁ་
དོག་སྣ་ལྔའི་འོད་ཟེར་འཕྲོས། སྡིག་སྒྲིབ་སྦྱངས། འགྲོ་བའི་དོན་བྱས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། དེ་རྣམས་གྱང་སྔགས་བཟླ། རྒྱལ་བ་རྣམས་མཆོད་དེ་བྱིན་རླབས་བསྡུ་བ་སོགས་ཀྱི་དམིགས་པ་
སྔར་བཞིན་བསམ་པའི་སྒོ་ནས་ཡ་མ་རཱ་ཛ་བཟླ། སྔགས་དོན་ལ་ཚིག་འགྱུར་ནི་གོ་དཀའ་བས། དོན་འགྱུར་ལྟར་བྱེད་ན། ཨོཾ་ནི་སྔར་བཞིན། ཡ་མ་ནི་གཤིན་རྗེ། རཱ་ཛ་ནི་རྒྱལ་པོ། ས་ངོ་ནི་རྟག་ཏུ། མེ་ཡ་ནི་བདག་དང་
སྟེ། གཤིན་རྗེའི་རྒྱལ་པོས་རྟག་ཏུ་བདག་དང། །ཞེས་པའོ། །ཡ་མེ་ནི་གཤིན་རྗེའོ། །དོ་ནི་གནོད་པ། དུ་ཎ་ནི་གདུངས་པ། ཡོ་ད་ཡ་ནི་འགྲོ་བ་སྟེ། གཤིན་རྗེའི་གནོད་པས་གདུངས་པའི་འགྲོ་པ། །ཞེས་པའོ། །

[014A]༄༅། །ཡ་ང་ནི་གང་ཡིན། ཡོ་ནི་ནི་སྐྱེ་གནས། ར་ཡ་ནི་འཇིགས་མེད། ཀྵེ་ཡ་ནི་ཟད་མེད་དེ། གང་ཡིན་སྐྱེ་གནས་འཇིགས་མེད་ཟེར་མེད། །ཅེས་པའོ། །ཡ་ཀྵེ་ནི་མཆོག་སྦྱིན། ཡཙྪ་ནི་སྩོལ་
ཅིག་ནི་ནི་ངེས་པར། རཱ་མ་ཡ་ནི་བརྩེབས་ཏེ། མཆོག་སྦྱིན་སྩོལ་ཅིག་ངེས་པར་བརྩེ་བས། །ཞེས་པའོ། །ཧཱུཾ་ཧཱུཾ་ཕཊ་ཕཊ་སཱ་ཧཱ་ནི་ཐུགས་རྒྱུད་བསྐུལ་བ་ཡིན་པས། རང་གི་ཇི་ལྟར་འདོད་པའི་དོན་ལ་བསམ་
ནས་དེ་སྒྲུབ་པར་མཛད་དུ་གསོལ་ཞེས་བའི་དོན་དུ་འགྱུར་རོ། །དེ་ལྟར་རྩ་སྔགས་རྫོགས་པ་ན་ཧཱ་ཥྚཱི་ལ་ཐིམ། ཧཱི་ཥྚྲཱི་འི་སྤྲོ་བསྡུ་སོགས་ལ་དམིགས་ནས་བཟླ། སྔགས་དོན་ནི། ཨོཾ་སྔར་བཞི། ཧྲཱི་ནི་འཕྲོ་
བྱེད། ཥྚཱི་ནི་མཆེ་བ། ཝི་ཀྲྀ་ཏ་ནི་རྣམ་པར་གཙིགས་པ། ཨན་ན་ནི་ཞལ་ཅན། ཧཱུཾ་ཕཊ་ནི་ཐུགས་རྒྱུད་བསྐུལ་བ་སྟེ། ཨོཾ་འཕྲོག་བྱེད་མཆེ་བ་རྣམ་པར་གཙིགས་པའི་ཞལ་ཅན་གྱིས་དངོས་གྲུབ་སྩོལ། ཞེས་པའོ། །
དེ་ལྟར་ཉེ་སྙིང་རྫོགས་པ་ན་སྙིང་པོ་ལ་ཐིམ། སྙིང་པོའི་སྔགས་བཟླ། སྔགས་དོན་ནི། ཨོཾ་གཤིན་རྗེ་གཤེད་ཀྱིས་དངོས་གྲུབ་སྩོལ་ཞེས་པ་སྟེ། དེ་ལ་ཕྱིའི་གཤིན་རྗེ་ནི་གནོད་པར་བྱེད་པའི་གདོན་བགེགས་སོགས་ཡིན་ལ་
ནང་གི་གཤིན་རྗེ་ནི་སྡིག་སྒྲིབ་སྡུག་བསྔལ་སོགས་ཡིན་ཞིང། གསང་བའི་གཤིན་རྗེ་ནི་སངས་རྒྱས་ཀྱི་གོ་འཕང་ཐོབ་པ་ལ་གེགས་བྱེད་བའི་རྩ་བ་ལས་ཀྱི་རླུང་སོགས་ཡིན་ནོ། །རྡོ་རྗེ་འཇིགས་བྱེད་ནི་གཤིན་རྗེ་དེ་གསུམ་པོ་

[014B] གཤིན་རྗེའི་གཤེད་ཅེས་པ་སྟེ། གོང་གི་འཕྲོག་བྱེད་ཅེས་པའི་དོན་ཡང་དེ་ལྟར་ཡིན་ནོ། །སྙིང་པོའི་བཟླས་བ་རྫོགས་པ་འ་ཧཱུཾ་ཡིག་ལ་ཐིམ་བད་བསམ་མོ། །ལོར་
ཡོད་ན་སྔགས་དེ་བཞི་ཀ་བཟླ་བར་བྱ་ཞིང། དེ་མི་ནུས་ན་སྙིང་པོ་གཅིག་བུ་བཟླས་ཀྱང་རུང་ངོ། །གལ་ཏེ་སྙིང་པོ་ཙམ་བཟླ་བ་ཡིན་ཚེ་ཏིང་ངེ་འཛིན་སེམས་དཔའ་གདན་དང་བཅས་པ་བསྒྱུར་མི་དགོས་ཤིང། དམིགས་
པ་གཞན་རྣམས་སྔ་མ་ལ་རིགས་འགྲོ་བྱའོ། །སྔགས་ཀྱི་གྲངས་ནི་བསྙེན་མཚམས་ཀྱི་སྐབས་ཡིན་ན་བསྙེན་ཡིག་སོགས་ལས་གསུངས་པ་ལྟར་བྱ་ལ། སྦྱིར་བཏང་ལ་ན་རང་གི་གང་འདོད་ལྟར་བཟླས་པ་ཆོག་གོ་
སྔགས་ཕྲེང་དང་འོད་ཟེར་གྱི་ཁ་དོག་ནི། སྦྱིར་བཏད་ལ་གོང་དུ་བཤད་པ་ལྟར་བྱེད་ལ། དམིགས་བསལ་ནད་གདོན་སྡིག་སྒྲིབ་སོགས་ཞི་བ་ལ་དཀར་པོ་དང། ཚེ་བསོད་ཡོན་ཏན་སོགས་རྒྱས་པ་ལ་སེར་པོར་བསྒྱུར་བ་
སོགས་ཡོད་ཅིང། བཟླ་བའི་ཚེ་གཞིང་ཀྱིས་ནོན་ནས་རྨོངས་པ་དང། ཧ་ཅང་རིངས་ནས་ཧབ་ཧབ་བྱེད་པ་སོགས་ནི་ཤིན་ཏུ་མི་ལེགས་པས། ཚིག་དག་ཅིང་མྱུང་བུལ་ངན་པ། དམིགས་པ་ཡང་ཅི་ནུས་བྱེད་པའི་སྒོ་ནས་
བཟླའོ། །དེ་ནས་སྤྱི་བོའི་རིགས་བདག་མི་བསྐྱོད་པའི་ཐུགས་ཀར་ཟླ་གདན་ལ་ཧཱུཾ་ཡིག་དཀར་པོའི་མཐར་ཡིག་བརྒྱའི་སྔགས་ཕྲེང་ཁ་དོག་དཀར་པོ་གཡས་སུ་བསྐོར་བར་བསམ་ལ་གཤིན་རྗེའི་གཤེད་ཀྱི་ཡིག་བརྒྱ་

[015A]༄༅། །བརྗོད་ཅིང། སྔགས་དོན་བཞིན་གསོལ་བ་བཏབ་པས་བདུད་རྩི་དཀར་པོའི་རྒྱུན་བབས། ལུས་གང། སྡིག་སྒྲིབ་སྤྱི་རང་ཁྱད་པར་དུ་སྔགས་མ་དག་པར་བཏོན་པ་ཆོ་ག་ལྟག་ཆད་དུ་གྱུར་པ་
སེམས་ཀྱི་ཉེས་ལྟུང་ཐམས་ཅད་དུད་ཁུ་དང་སོལ་ཁུའི་རྣམ་པར་བ་སྤུའི་བུ་ག་ནས་ཕྱིར་ཐོན་ཏེ་བྱང་ཞིང་དག་སྔགས་བཟླས་པའི་བྱིན་རླབས་དང་འོད་ཟེར་སྤྲོ་བསྡུའི་ཚེ་སངས་རྒྱས་ཐམས་ཅད་ཀྱི་ཡོན་ཏན་རྣམས་
བསྟིམ་པ་སོགས་ཀྱི་བྱིན་རླབས་ཐམས་ཅད་རྣམ་ཡང་མི་ཉམས་པར་བྱིན་གྱིས་བརླབས་པར་གྱུར་སྙམ་དུ་བསམ་མོ། །སྔགས་དོན་ནི། ཨོཾ་ཡ་མཱ་ན་ཏ་ཀ་ནི་སྔར་བཞིན་ཏེ། འདིར་སྦྱི་བོའི་མི་བསྐྱོད་པ་ལ་
དམིགས་ནས་ཡ་མའན་ཏ་ཀ་ཞིས་བརྗོད་པ་ཡིན། ས་མ་ཡ་ནི་དམ་ཚིག། །མ་ནུ་ནི་རྗེས་སུ། པཱ་ལ་ཡ་ནི་སྐྱོངས་ཤིག་སྟེ། གཤིན་རྗེའི་གཤེད་པོ་དམ་ཚིག་རྗེས་སུ་སྐྱོངས། །ཞེས་པའོ། །ཏེ་ན་ནི་ཉིད་ཀྱིས་
ཨུ་པ་ཉེ་བར། ཏིཥྛ་གནོས་ཤིག་སྟེ། གཤིན་རྗེའི་གཤེད་པོ་ཉིད་ཀྱིས་ཉེ་པར་གནས། །ཞེས་པའོ། །འདིར་ཏྭེ་ནོ་པ་ཞེས་པའི་ན་རོ་ཕྲལ་ནས་ཨུ་ཞེས་འདོད་པ་ཡིན། ཊྷི་ཌྷོ་བརྟན་པ། མེ་བདག་ལ། བྷ་བ་
མཛོད་དེ། བདག་ལ་བརྟན་པར་མཛོད་ཅེས་སོ། །སུ་ཤིན་ཏུ། ཏོ་ཥྱོ་ང་གྱེ་པ་སྟེ། བདག་ལ་ཤིན་ཏུ་དགྱེས་པར་མཛོད། །སུ་པོ་ཥྱོ་ཤིན་ཏུ་རྒྱས་བ་སྟེ། བདག་ལ་ཤིན་ཏུ་རྒྱས་པར་མཛོད། །ཨ་

[015B] རཀྟོ་ཆགས་པ་སྟེ། བདག་ལ་རྗེས་སུ་ཆགས་པར་མཛོད། །ཅེས་པ་སྟེ་འདིར་ཆགས་པ་ནི་མི་འབལ་བའི་དོན་ཡིན། སརྦ་ཐམས་ཅད། སིང་དཧི་དངོས་གྲུབ། མམེ་བདག་ལ། པྲ་རབ་ཏུ་
ཡཙྪ་སྩོལ་ཅིག་སྟེ་དངོས་གྲུབ་ཐམས་ཅད་བདག་ལ་རབ་ཏུ་སྩོལ། །ཀརྨ་ལས། སུ་ཙ་ཡང། མེ་བདག་སྟེ། ལས་ཐམས་ཅད་ཀྱང་བདག་ལ་སྩོལ། །ཙིདྟཾ་སེམས། ཤྲི་དཔལ། ཡཾ་ཕན་པ། ཀུ་རུ་
མཛོད་དེ། སེམས་ལ་དཔལ་དང་ཕན་པ་མཛོད། །ཧཱུཾ་ནི་ཐུགས་རྗེས་གཟིགས། ཧ་བཞི་ཧོཿ་དང་ལྔ་ནི་ཡེ་ཤེས་ལྡའི་མཚོན་བྱེད་དེ། ཆོས་དབྱིངས་ཡེ་ཤེས་ལ་སོགས་པའི་ཡེ་ཤེས་ཀྱི་ཡོན་ཏན་བདག་ལ་
སྩོལ་ཞེས་པའི་དོན་ནོ། །བྷ་ག་བཅོམ། ཝན་ལྡན། སརྦ་ཐམས་ཅད། ཏ་ཐཱ་དེ་བཞིན། ག་ཏ་གཤགས་པ། བཛྲ་རྡོ་རྗེ། མ་མེ་བདག་མུ་ཉྩ་མ་འདོད་ཅིག་སྟེ། བཅོམ་ལྡན་འདས་དེ་བཞིན་གཤེགས་
བ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་ངོ་བོ་ཁྱེད་ཀྱིས་བདག་མ་འདོར་ཅིག་ཅེས་སོ། །བཛྲེ་རྡོ་རྗེ་ཅན། བྷ་བ་མཛོད་དེ། རྡོ་རྗེ་ཅན་དུ་མཛོད། མ་ཧཱ་ཆེན་པོ། ས་མ་ཡ་དམ་ཚིག་སཏ་སེམས་དཔའ་
སྟེ། དམ་ཚིག་ཆེན་པོ་དགོངས་སུ་གསོལ་ཞེས་སོ། །ཨཱ་ནི་གསུང་གི་ས་བོན། ཧཱུཾ་ཕཊ་ནི་ཐུགས་རྒྱུད་བསྐུལ་བའོ། །གཏོར་མ་འབུལ་བ་ལ། རང་གི་ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་

[016A]༄༅། །འཕྲོས་ཏེ། ཕྱོགས་བཅུའི་སངས་རྒྱས་ཐམས་ཅད་རྡོ་རྗེ་འཇིགས་བྱེད་ཀྱི་རྣམ་པར་སྤྱན་དྲངས་བ་རྣམས་མདུན་གྱི་ནམ་མཁར་བྱོན་པ་ན་གཅིག་ཏུ་གྱུར་ཞིང། དེའི་ལྗགས་འོད་དུ་
ཞུ་ནས་འོད་སིར་དཀར་བོ་གྲུ་བཞི་པ་སྦུ་གུ་ཅན་དུ་གྱུར་པས། གཏོང་མ་འབུལ་བའི་ཚེ་གཏོར་མ་ལ་ཟུག་ནས་དྲངས་ཏེ་གསོལ་བས་ཚིམ་པར་བསམ་ཞིང། ཨོཾ་ཞེས་པའི་ཚེ་ལྷ་མོ་སྙིང་ཀའི་ས་བོན་ལས་སྤྲོས་
ཏེ། ཡ་མཱ་ན་ཏ་ཀ་ཨི་དཾ་སོགས་ཀྱི་ཚེ་སྔར་བྱིན་གྱིས་བརླབས་པའི་གཏོར་མ་ནས་ཐོད་པས་བཅུས་ཏེ་ཕུལ་བར་བསམ། སྔགས་བསྐྱར་ནས་བརྗོད་པའི་ཚེ་ལྷ་མོ་དེ་ཉིད་ཀྱིས་སླར་ཡང་གཏོར་མ་ནས་
བཅུས་ཏེ་འབུལ་ཞིང། དེ་ལྟར་ལན་གསུམ་མམ་ལན་བདུན་ཕུས་ནས་ལྷ་མོ་ཚུར་རང་ལ་བསྟིམ། དེ་ནས་ལྷ་མོ་མང་དུ་སྤྲོས་པའི་ཁ་ཅིག་མཆོད་ཡོན་དང། ཁ་ཅིག་ཞབས་བསིལ་སོགས་བཟུང་ནས་ཕྱི་མཆོད་
དང། དེ་བཞིན་དུ་ནང་མཆོད་དང་བསྟོད་པ་རྣམས་བྱ། གཏེར་མ་དང་མཆོད་བསྟོད་ཀྱི་སྔགས་ནང་ཚིགས་བཅད་དེ་དག་སྤྲོས་པའི་ལྷ་མོ་རྣམས་རང་རང་ཉིད་ལྷན་ཅིག་ཏུ་བརྗོད་པར་བསམ་ནས་འདོན་ནོ། །མཆོད་
སྔགས་ཀྱི་དོན་གོང་དུ་བཤད་ཟིན་ཅིང། གཏོར་སྔགས་ཀྱི་དོན་ལ། ཨི་དཾ་འདི། བ་ལི་ཏ་གཏར་མ། ཁ་ཁ་བཞེས་བཞེས། ཁཱ་ཧི་ཁཱ་ཧི་བཞེས་སུ་གསོལ་བ་ཞེས་སུ་གསོལ། ཞེས་པའོ། །གཏོར་མགྲོན་བརྟན་

[016B] འདིར་ན་གཟུགས་དང་སོགས་དང། སུ་ཕྲ་ཏིཥྛའི་སྔགས་བརྗོད་དེ། མདུན་གྱི་ནམ་མཁར་བཞུགས་པའི་འཇིགས་བྱེད་འོད་དུ་ཞུ་ནས་གང་ལ་དམིགས་པའི་རྟེན་དེ་ལ་ཐིམ་པར་བསམ་
ཚིགས་བཅད་སྔགས་ཀྱི་དོན་ནི། རྡོ་རྗེ་འཇིགས་བྱེད་ཁྱེད་ཀྱིས་གནས་འདིར་རྟེན་གྱི་གཟུགས་འདིར་དང་ལྷན་ཅིག་ཏུ་བདག་སོགས་འགྲོ་བ་ཀུན་གྱི་དོན་དུ་བཞུགས་ནས་ཀྱང། རང་ཅག་རྣམས་ལ་ནད་མེད་པ་དང་ཚེ་རིང་
བ་དང། འདོད་དོན་ཐམས་ཅད་རང་དབང་དུ་འགྲུབ་པའི་དབང་གིས་ཕྱུག་པ་དང། མཆོག་སངས་རྒྱས་ཀྱི་གོ་འཕང་ཐོབ་པའི་དངོས་གྲུབ་སྩལ་དུ་གསོལ། །ཨོཾ་སྔར་བཞིན། སུ་བྲ་ཤིན་ཏུ་རབ་ཏུ། ཏིཥྛ་བརྟན་
བའམ་གནས། བཛྲ་ཡེ་རྡོ་རྗེ་ལྟར། སཱཧཱ་གཞི་ཚུགས་ཏེ། དྲིལ་ན་རྡོ་རྗེ་འཇིགས་བྱེད་ཁྱེད་ཀྱིས་རྡོ་རྗེ་ལྟར་ཤིན་ཏུ་རབ་ཏུ་བརྟན་པར་བཞུགས་སུ་གསོལ། །ཞེས་པའོ། །གཤེགས་གསོལ་བྱེད་ན། ཁྱེད་ཀྱིས་
སེམས་ཅན་སོགས་དང། ཨོཾ་བཛྲ་མུཿ་ཞེས་པའི་ཚེ་ནམ་མཁའི་དབྱིངས་སུ་གཤེགས་ནས་མི་སྣང་བར་གྱུར་པར་བསམ། ཚིག་གི་དོན་ནི། རྡོ་རྗེ་འཇིགས་བྱེད་ཁྱེད་ཀྱིས་འདིར་བྱོན་ནས། བདག་སོགས་
སེམས་ཅན་ཀུན་གྱི་དོན་མཛད་ཅིང། རང་རང་གི་མོས་པ་དང་རྗེས་སུ་མཐུན་པའི་དངོས་གྲུབ་རྣམས་བསྩལ་བ་བཀའ་དྲིན་ཤིན་ཏུ་ཆེ། ད་ནི་རེ་ཞིག་ཕྱོགས་བཅུའི་སངས་རྒྱས་ཀྱི་ཡུལ་རྣམས་སུ་སེམས་ཅན་གྱི་

[017A]༄༅། །དོན་དུ་གཤེགས་ནས་ཀྱང། སླར་ཡང་དུས་དུས་སུ་འདིར་བྱོན་པར་མཛད་དུ་གསོལ། །ཨོཾ་ནི་ལྷ་སྐུ་དྲན་པ་སྟེ་རྡོ་རྗེ་འཇིགས་བྱེད་ཁྱེད་ཀྱིས་ཕ་ལྟ་བུའོ། །བཛྲ་ནི་རྡོ་རྗེ་སྟེ་ཡེ་ཤེས་པ་
མུཿ་ནི་རྩ་བ་ཞེས་པའམ་བསྡུ་ཞེས་པ་སྟེ། རྡོ་རྗེ་འཇིགས་བྱེད་ཀྱི་ཡེ་ཤེས་པ་རུ་བའི་གནས་སུ་གཤེགས་ཅེས་པའོ། །དེ་ནས་བསྔོ་སྨོན་བྱ་བ་ནི། བདག་གིས་ཡི་དམ་གྱི་ལྷ་བསྒོམས་ཤིང་སྔགས་བཟླས་པ་
སོགས་ཀྱི་དགེ་བ་འདི་དང་གཞན་ཡང་ཐོག་མ་མེད་བ་ནས་བསགས་པའི་དགེ་བ་ཇི་སྙེད་ཡོད་པ་ཐམས་ཅད་ཕྱོགས་གཅིག་ཏུ་བསྡོམས་པའི་མཐུ་ལས། མྱུར་བ་ཞིད་དུ་རྡོ་རྗེ་འཇིགས་བྱེད་ཀྱི་གོ་འཕར་ཐོབ་ནས། འགྲོ་
བ་གཅིག་ཙམ་ཡང་མ་ལུས་པར་བཅོམ་ལྡན་འདས་རྡོ་རྗེ་འཇིགས་བྱེད་ཀྱི་གོ་འཕང་ལ་འགོད་པར་ཤོག་ཅིག་སྙམ་དུ་བསམ་པའི་སྒོ་ནས། དགེ་བ་འདི་ཡིས་ཞེས་སོགས་བརྗོད། མཚམས་འདིར། རང་ཞིང་རྡོ་རྗེ་
འཇིགས་བྱེད་ཞལ་ཕྱག་ཡོངས་རྫོགས་སུ་གནས་པ་དེ་ཉིད་སྟོད་སྨད་ནས་རིམ་གྱིས་འོད་དུ་ཞུ་སྟེ་མི་དམིགས་པར་གྱུར་པ་ལས། སླར་ཡང་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་གྱུར་པར་བསམ་
ཤིས་བརྗོད་ནི། ནམ་ཁའི་ཁམས་ཀུན་གང་བའི་བླ་མ་ཡི་དམ་མཁའ་འགྲོ་ཆོས་སྐྱོང་སོགས་ཀྱིས། རང་གི་དགེ་བ་བྱས་པ་ལ་ཐུགས་དགྱེས་ཤིང་བརྩེ་བས་གཟིགས་པ་དང། རང་གིས་ཀྱང་དེ་རྣམས་མངོན་སུམ་

[017B] མཁའ་འགྲོ་མ་རྣམས་ཀྱིས་གླུ་གར་མཛད་ཅིང་རོལ་མོ་བརྡུང། བླ་མ་ཡི་དམ་སོགས་ཐམས་ཅད་ཀྱིས་སྙན་པའི་དབྱངས་ཀྱིས་བཀྲ་ཤིས་པའི་ཚིགས་བཅད་གསུང་ཞིང་
མེ་ཏོག་གི་ཆར་འབབས་པར་བསམ་ལ། ཉིན་མོ་བདེ་ལེགས་ཞེས་སོགས་བརྗོད། དོན་ནི། བླ་མ་མཆོག་གསུམ་ནི་སྐྱོན་ཐམས་ཅད་དང་བྲལ་ཞིང་ཡོན་ཏན་ཐམས་ཅད་ཡོངས་སུ་རྫོགས་པ་ཡིན་པས། ཉིན་མོ་
ཡང་བདེ་སྐྱིད་དང་དགེ་ལེགས་ཕུན་སུམ་ཚོགས་པར་གནས་ལ། མཚན་མོ་ཡང་བདེ་སྐྱིད་དགེ་ལེགས་ཕུན་སུམ་ཚོགས་པར་གནས་པ་དང། ཉི་མའི་གུང་ལ་སོགས་པའི་དུས་ཀྱི་ཆ་ཕྲ་མོ་སྐད་ཅིག་ཙམ་དུ་ཡང་མི་
བདེ་བ་དང་མི་ལེགས་པ་མེད་པར་བདེ་ལེགས་ཕུན་སུམ་ཚོགས་ཤིང། དེ་ལྟར་ཉིན་མཚན་རྒྱུན་མ་ཆང་པར་རྟག་ཏུ་བདེ་ལེགས་ཕུན་སུམ་ཚོགས་པའི་དཀོན་མཆོག་གསུམ་གྱི་བཀྲ་ཤིས་དཔག་ཏུ་མེད་པའི་བདེན་
པའི་སྟོབས་ཀྱིས། ཁྱེད་ཅན་རྣམས་ཀྱང་ཉིན་མཚན་ཐམས་ཅད་དུ་བདེ་ལེགས་ཕུན་སུམ་ཚོགས་པར་གྱུར་ཅིག་ཅེས་པའོ། །དེ་ལྟར་ཡི་དམ་གྱི་ལྷ་བསྒོམ་པ་དང་སྔགས་བཟླས་པ་སོགས་ཀྱི་ཕན་
ཡོན་ནོ། །རྒྱལ་དབང་ཐམས་ཅད་མཁྱེན་པ་བསྐལ་བཟང་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱིས་མཛད་པའི་འཇིགས་བྱེད་བསྐྱེད་རིམ་གྱི་འཁྲིད་དངོས་གྲུབ་གཏེར་མཛོད་ལས། ཚེ་རབས་གཞན་རུ་ཡན་

[018A]༄༅། །ལམ་བཟང་སྒྲུབ་པའི་རྟེན་ཁྱད་པར་ཅན་ཐོབ་ནས་སྔོན་གོམས་ཀྱི་དགེ་བའི་བག་ཆགས་འཐུག་པོ་སད་པར་འགྱུར་བ་སོགས་ཕན་ཡོན་མཐའ་ཡས་ཤིང། ཚེ་འདིར་ཡང་ལས་ཀྱི་
སྒྲིབ་པ་དག་པར་བྱེད་པ་དང། བསྐྱེད་རིམ་ཕྲ་རགས་མཐར་ཕྱིན་པ་མ་ཡིན་ཀྱང་བསྒོམ་བཟླས་ལ་གཞོལ་བས་ཞི་རྒྱས་དབང་དྲག་གི་ལས་མང་པོ་ཐོགས་མེད་དུ་འགྲུབ་པ་དང། ཁྱད་པར་དུ་ཡང་ལྷ་མཆོག་འདི་
ཉིང་རྗེ་བཙུན་འཇམ་དཔལ་དབྱངས་ཤིན་ཏུ་དྲག་པོར་ཁྲོས་པ་ཡིན་པས། དེང་སང་སྙིགས་མའི་དུས་ཆོས་སྒྲུབ་པ་ལ་བར་ཆད་མང་བའི་སྐབས་འདིར་ཡི་དམ་འདིའི་རྣལ་འབྱོར་དང་བཟླས་པ་ཅུང་ཟད་ཙམ་གྱིས་ཀྱང་
བགེགས་དང་བདུད་རིགས་ཀྱི་བར་གཅོད་ཤིན་ཏུ་མཐུ་ཆེ་བས་ཀྱང་མི་ཚུགས་ཤིང། སྐད་ཅིག་ལ་འཇོམས་པར་འགྱུར་བ་དང། ཐུགས་ཀར་ཡེ་ཤེས་སེམས་དཔའ་འཇམ་དཔལ་དངོས་སུ་བཞུགས་པས་འདིའི་རྣལ་
འབྱོར་པ་ལ་ཇི་ལྟ་ཇི་སྙེད་ཀྱི་ཤེས་བྱའི་གནས་ལ་ཆེད་དུ་གཉེར་ནས་མ་བསྒྲུབས་ཀྱང་ཤེས་རབ་ཆེ་ཞིང་གསལ་པར་འགྱུར་བ་སོགས་ཕན་ཡོན་མཐའ་ཡས་ཤིང། དེའི་ནང་ནས་ཀྱང་བརྒྱུད་པ་འདི་ཉིང་རྗེ་བཙུན་འཇམ་
དཔལ་དབྱངས་ཞི་ཁྲོས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་འདིའི་དབང་བསྐུར་ཞིང་མན་ངག་གནང་བ་ལས་བརྒྱུད་པས། གཞན་ལས་ཀྱང་བྱིན་རླབས་ཆེ་ཞིང་མྱུར་ལ་ཟབ་པ་ཡིན། ཞེས་གསུངས་བ་ལྟར་རོ། །

[018B] དེ་མཆི་དབྱར་བདག་པ་བློ་བཟང་སྨོན་ལམ་དང་དགེ་སློང་འཇམ་དབྱངས་གཉིས་ཀྱིས་བསྐུལ་
བ་ལ་བརྟེན་ནས། ་སྐྱབས་མགོན་དམ་པ་ཨ་ཀྱཱ་རིན་པོ་ཆེ་དང། ་ཁྲི་ཆེན་ཆོས་ཀྱི་རྒྱལ་པོའི་ཞལ་སྔ་ནས་ལ་སོགས་པའི་དམ་པ་དུ་མའི་ཞབས་ཀྱི་རྡུལ་ལ་སྦྱི་བོས་དགེ་བའི་དགེ་སློང་ཚུལ་ཁྲིམས་ཀྱིས་
བསྐྱེད་རིམ་གྱི་འཁྲིད་ཡིག་མང་པོ་ལས་བཏུས་ནས་གོ་སླ་ཞིང་བློ་ལ་འཆད་བདེ་བར་བསྒྲིགས་པའོ། །འདི་ལྟར་བགྱིས་པའི་དགེ་བའི་མཐུ་ལས་རང་གཞན་ཐམས་ཅད་ཀྱིས་མདོ་སྔགས་ཀྱི་ལམ་རྣམ་པར་
དག་པ་ཚུལ་བཞིན་དུ་སྒྲུབ་ནུས་པར་གྱུར་ཅིག། །།མངྒ་ལཾ།།
༄༅། །སྔགས་སྡོམ་ཐོབ་པ་དག་ལ་ཞི་བར་མཁོ་བའི་ཕྲན་ཚེགས་ཀྱི་རིམ་པ་འགའ་ཞིག་བཞུགས། །ན་མོ་གུ་རུ། འདིར་སྔགས་སྡོམ་ཐོབ་པ་དག་ལ་ཉེ་བར་མཁོ་བའི་ཕྲན་ཚོགས་ཀྱི་རིམ་པ་
འགའ་ཞིག་རྩ་ལྟུང་རྣམ་བཤད་སོགས་ལས་བཏུས་ཏེ་མདོ་ཙམ་བརྗོད་པར་བྱའོ། །དེ་ལ་རིགས་ལྔའི་སྡོམ་གཟུང་ནས་འབྱུང་བའི་དམ་ཚིག་གི་གྲངས་འདྲེན་ཚུལ་ནི། རྣམ་སྣང་གི་རིགས་གྱི་དམ་ཚིག་དྲུག་

[019A]༄༅། །མི་བསྐྱོད་བའི་རིགས་ཀྱི་བཞི། རིན་འབྱུང་གི་བཞི། འོད་དཔག་མེད་ཀྱི་གསུམ། དོན་གྲུབ་ཀྱི་རིགས་ཀྱི་གཅིག་སྟེ་བཅོ་བརྒྱད་དོ། །ལས་རིགས་ཀྱི་སྡོམ་པ་ཐམས་ཅད་ལྡན་པར་ནི་
ཞེས་བའི་དོན་ཕྱི་ནང་གསང་བ་སོགས་ཀྱི་མཆོད་པ་ཐམས་ཅད་ཀྱིས་མཆོད་དགོས་པའི་དོན་དུ་བཞེད་པ་དང། མཆོད་པ་ལས་ལོགས་སུ་རིགས་གཞན་གྱི་སྐབས་སུ་བཤད་པའི་སྡོམ་པ་བསྲུང་དགོས་བ་ལ་བཞེད་
པ་གཉིས་ཏེ། ཕྱི་མ་ལྟར་ན་དོན་གྲུབ་ཀྱི་དམ་ཚིག་གཉིས་ཏེ་བཅུ་དགུར་འདྲེན་ནོ། །བསྲུང་ཚུལ་ལ། སྔགས་སྡོམ་ཐོབ་པ་ཐམས་ཅད་ཀྱིས་དམ་ཚིག་དེ་ཐམས་ཅད་བསྲུང་དགོས་ཀྱང། རང་གི་རིགས་
གང་ཡིན་པའི་དམ་ཚིག་ལ་ལྷག་བར་ནན་ཏན་བྱེད་དགོས་ཏེ། རྩ་ལྟུང་རྣམ་བཤད་དངོས་གྲུབ་སྙེ་མ་ལས། དབེར་ན་མི་བསྐྱོད་པའམ་དེའི་རིགས་ལ་མི་ཏོག་ཕོག་བའི་སྒྲུབ་པ་པོ་ཡིན་ན་དམ་ཚིག་གསུམ་དང་སློབ་
དཔོན་གཟུང་བ་ལ་ནན་ཏན་དུ་བྱ་དགོས་བ་ལྟ་བུའོ། །ཞེས་གསུངས་ཏེ་འདི་ནི་མེ་ཏོག་ཕོག་པའི་ལྷའི་དབང་དུ་མཛད་ལ། རྡོང་ཕྲེང་གི་དབང་ལྟ་བུའི་དབང་མང་པོ་ཐོབ་པ་ལ་ནི། དཀྱིལ་འཁོར་འགའ་ཞིག་ཏུ་རྣམ་
སྣང་ལ་མེ་ཏོག་ཕོག་པ་དང། འགའ་ཞིག་ཏུ་རིན་འབྱུང་ལ་ཕོག་པ་སོགས་རིགས་ལྔ་ཀ་ལ་མེ་ཏོག་ཕོག་པའང་སྲིད་དོ། །རྒྱལ་དབང་བདུན་པ་ཆེན་པོའི་ཞལ་སྔ་ནས་ཀྱིས་དབང་དོན་དེ་ཉིད་རབ་གསལ་གྱི་རྣམ་

[019B] དཔེར་ན་བདེ་མཆོག་གི་རྣལ་འབྱོར་པས་ཉིན་རེ་བཞིན་མཆོད་གཏོར་སོགས་བྱ་དགོས་ཀྱང། ཡར་མར་གྱི་ཚེས་བཅུ་ལ་གཞན་ལས་ལྷག་ཐོན་པ་བྱེད་དགོས་པ་ལྟ་བུ་
ཡིན་ཏེ། ཞེས་གསུངས་པས། འཇིགས་བྱེད་ལ་ཡི་དམ་དུ་བྱེད་པ་དག་གིས་རྡོ་རྗེའི་རིགས་ཀྱི་དམ་ཚིག་ལ་གཞན་ལས་ལྷག་པར་དུ་ཉམས་སུ་ལེན་དགོས་སམ་བརྟག་གོ་སྐབས་འདིའི་ཚུལ་ཁྲིམས་གསུམ་གྱི་
ཁྱད་པར་ནི། དབང་དོན་རྡོ་རྗེ་སེམས་དཔའི་ཞལ་ལུང་ལས། ཚུལ་ཁྲིམས་གསུམ་ལ་བསླབ་ཚུལ་ལ་བྱང་ས་སོགས་ནས་བཤད་པའི་ཐུན་མོང་བ་རྣམས་ཀྱི་སྟེང་དུ། སྒོ་གསུམ་ཐ་མལ་གྱི་སྣང་ཞེན་ལས་ལྡོག་
པའི་ཉེས་སྤྱོད་སྡོམ་པ། བསྐྱེད་རྫོགས་ཀྱི་ལམ་ཟབ་མོ་ལ་བསླབ་པ་སོགས་དགེ་བ་ཆོས་སྡུད། གཞན་དོན་དུ་ལས་བཞིའི་འཕྲིན་ལས་རབ་འབྱམས་སྒྲུབ་པ་སོགས་སེམས་ཅན་དོན་བྱེད་ཀྱི་ཚུལ་ཁྲིམས་ཐེག་པ་འོག་མ་ལ་
མེད་པ་དུ་མ་ཡོད་པས་དེ་དག་ལ་བསླབ་པ་ཡང་དགོས་ཏེ། ཞེས་གསུངས་པ་ཉིད་དོ། །རིགས་ལྔའི་སྡོམ་གཟུང་གི་གཞུང་དོན་ཉམས་ལེན་དུ་དྲིལ་བ་ནི། དངོས་གྲུབ་སྙེ་མ་ལས། སྡོམ་གཟུང་གི་གཞུང་
རྣམས་ཀྱི་དོན་བསྡུ་ན་འདིར་འགྱུར་ཏེ། དཀོན་མཆོག་གསུམ་དང་བླ་མ་ལ་སྐྱབས་སུ་འགྲོ་བ་བྱས་ནས། རང་ཉིད་ལྷའི་སྐུ་ཕྱག་རྒྱ་ཆེན་བོར་བསྐྱེད་ལ། རྡོ་རྗེ་དང་དྲིལ་བུའི་དེ་ཁོ་ན་ཉིད་དྲན་ཏེ་བཟུང་ནས། རང་

[020A]༄༅། །ལ་མཆོད་པར་བྱེད་ཅིང། ཐེག་པ་གསུམ་ལ་མཁས་པར་བྱས་ནས། ཉེས་སྤྱོད་མཐའ་དག་ལས་ལྡོག་པ་དང། དགེ་བའི་ཆོས་མཐའ་དག་བསྡུས་ནས། སྦྱིན་པ་བཞིའི་སྒོ་
ནས་སེམས་ཅན་གྱི་དོན་བྱེད་བའོ། །ཞེས་གསུངས་སོ། །ད་ནི་སྔགས་ཀྱི་སྒོ་ནས་གཞན་དོན་བྱེད་བ་ལ་མཁོ་བའི་གཏམ་འགའ་ཞིག་བརྗོད་པར་བྱ་སྟེ། དེ་ཡང་རྗེ་ཐམས་ཅད་མཁྱེན་པ་ཙོང་ཁ་བ་ཆེན་པོས་མཛད་
པའི་གསང་སྔགས་ཀྱི་ཚུལ་ཁྲིམས་ཀྱི་རྣམ་བཤད་དངོས་གྲུབ་སྙེ་མ་ལས། གཞུག་པ་ཙམ་ལ་ནི་སྣོད་དང་ལྡན་མི་ལྡན་བརྟག་མི་དགོས་པར་གསུངས་ཏེ། ཞེས་གསུངས་ལ། ཚུལ་འདི་རྣལ་འབྱོར་རྒྱུད་ལ་རུང་བ་
ནི། རྩ་རྒྱུད་དེ་ཉིད་བསྡུས་པ་ལས། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་འདིར་གཞུག་པ་ལ་སྣོད་དུ་གྱུར་བ་དང་སྣོད་དུ་མ་གྱུར་པ་བརྟག་མི་འཚལ་ལོ། །ཞེས་གསུངས་ཤིང། དེའི་དོན་ནི་བཤད་རྒྱུད་རྩེ་མོ་ལས། གལ་ཏེ་
དེ་ནི་སྣོད་མིན་ན། །དེ་ལ་གཞུག་པ་སྦྱིན་པར་བྱ། །ཞེས་དང། གཞུག་པ་ཙམ་ཞིག་སྦྱིན་བྱ་ཡི། །རྣམ་པ་ཐམས་ཅད་བྱ་བ་མིན། །ཞེས་གསུངས་པ་ལྟར་ཡིན་པར་བཤད་དོ། །ཚུལ་དེ་བྱ་སྤྱོད་གཉིས་ལ་ཡང་
རུང་པར་སློབ་དཔོན་སངས་རྒྱས་གསད་བས་རྣམ་སྣང་མངོན་བྱང་གི་འགྲེལ་པར་གསུངས་ལ། དགྲ་ནག་གི་འགྲེལ་བ་རིན་པོ་ཆེ་སྒྲོན་མེར་བླ་མེད་རྒྱུད་ལ་ཡང་རུང་བར་བཤད་དོ། །དཀྱིལ་འཁོར་དུ་གཞུག་པ་

[020B] དེ་ཡང་དངོས་གྲུབ་སྙི་མ་ལས། དཀྱིལ་འཁོར་དུ་འཇུག་བ་ཙམ་ཞིག་བྱེད་པ་ནི་ཐུན་མོང་ཡིན་གྱི་སྡོམ་པ་གཉིས་གང་ཡང་མི་འཛིན་པ་སྟེ་
དེ་ཡང་མཚམས་མེད་ལ་སོགས་པའི་སྡིག་པ་ཆེན་པོ་བྱེད་པ་དང། རྒྱལ་སྲིད་དང་བཟའ་བཏུང་དང་འདོད་ཡོན་ལྔ་ལ་ཆགས་པ་ཆེ་ཞིང། དམ་གཞག་གི་དམ་ཚིག་བསྲུང་བ་ལ་མི་དགའ་ལ། སྔར་སྦྱད་བཅོ་
བརྒྱད་མི་ནུས་པ་དང། དགེ་བསྙེན་ལ་སོགས་པའི་བསླབ་པའི་གཞི་འཛིན་པ་ལ་སྐྲག་ཅིང། ལྷ་ཆེན་པོ་ལ་སོགས་པའི་འཇིག་རྟེན་པའི་ལྷའི་དཀྱིལ་འཁོར་དུ་འཇུག་བར་མོས་བ་ལ་དེ་ཉིད་བསྡུས་བརྩ་
འགྲལ་ལས་གསུངས་པ་རྣམས་སོ། །ཞེས་དང། འདི་ནི་སྲུང་སྡོམ་མི་ནུས་ཤིང་སྔགས་ལ་ཡང་མོས་པ་རྣམས་ལ་སྔགས་ཀྱི་བག་ཆགས་བསྒོར་བའི་ཐབས་ཤིན་ཏུ་ལེགས་བ་གཅིག་སྣང་པས་ཤེས་
པར་གྱིས་ཤིག་ཅེས་གསུངས་སོ། །འདི་དག་ནི་སྣོད་མིན་གྱི་སྐྱེ་བོ་དག་ལ་ཕན་པའི་ཕྱིར་དཀྱིལ་འཁོར་དུ་གཞུག་པའི་དབང་དུ་མཛད་ནས་གསུངས་པ་ཡིན་ནོ། །ད་ལྟ་རང་ཅག་གིས་སྔགས་ཀྱི་ཆོ་ག་མང་
པོ་ཞིག་གི་སྒོ་ནས་ཡོན་བདག་གི་རིམ་གྲོ་བྱེད་པ་དེ་དག་རུང་མི་རུང་གི་ཁྱད་པར་ནི། མཁས་གྲུབ་ཐམས་ཅད་མཁྱེན་པ་དགེ་ལེགས་དཔལ་བཟང་པོའི་ཞལ་སྔ་ནས་ཀྱིས། ཐུབ་བསྟན་བྱི་དོར་ལས། སུང་

[021A]༄༅། །སྡོམ་གང་ཡང་མི་ནུས་པའི་ཁྱིམ་པ་ཕོ་མོ་ལ་སོགས་པ་གདུལ་བྱ་དུ་མ་ཞིག་ལ། སྡིག་པ་སྦྱང་བ་དང་བར་ཆད་བཟློག་པ་ལ་སོགས་པའི་སླད་དུ་ཕན་གདགས་པར་འདོད་ན། སྦྱིན་
སྲེག་དང་གཏོད་མའི་ཆོ་ག་དང་ཁྲུས་ཀྱི་ཆོ་ག་དང་ཁྲོ་བོ་བཅུ་ལ་སོགས་པ་བསྒོམས་པས་ཕྱིར་བཟློག་པ་དང་བྲིས་ལ་ལུས་ལ་བཏགས་པས་བསྲུང་ཞིང་ཕྱིར་བཟློག་པ་ལ་སོགས་པའི་ཆོ་ག་རྒྱུད་སྡེ་དག་ལས་དུ་མ་ཞིག་
གསུངས་པ་དེ་དག་ལ་མཁས་པར་བྱས་ནས། ཆོས་འཚོང་བའི་བསམ་པས་མ་ཡིན་པར། ཆོས་ལྡན་གྱི་དགོས་པ་མཐོང་བའི་ཚེ་སྙིང་བརྩེ་བའི་བསམ་པ་ཉེ་བར་བཞག་ནས་ཕན་གདགས་པར་བྱ་ཞིང་
གལ་ཏེ་དཀྱིལ་འཁོར་ལ་བརྟེན་པའི་ཆོག་ཅི་ནས་དོན་དུ་གཉེར་ཅིང་བྱེད་ན་ཡང། མགོན་པོ་ཚེ་དཔག་ཏུ་མེད་པ་དང། གདུགས་དཀར་དང། བསྲུང་བ་ལྔ་ལ་སོགས་པའི་དཀྱིལ་འཁོར་དག་ཏུ་བཅུག་ཅིང་
ཐེག་པ་ཆེན་པོའི་སྡོམ་པ་གང་ཡང་མ་ཕོག་པར་ལྷ་ངོ་བསྟན་ཅིང་དད་པ་བསྒོམ་པ་ལ་སོགས་པའི་བརྡ་ལེགས་པར་སྤྲོད་དེ། ཁྲུས་དང། བྱབ་པ་དང། བསྲུང་བ་དང། བྱུང་བསལ་བ་དང། བགེགས་
སྡིག་སྦྱང་བ་དང། བཀྲ་ཤིས་པར་བྱ་བ་ལ་སོགས་པ་དཀྱིལ་འཁོར་དེ་དང་དེ་ལ་བརྟེན་པའི་ཆོ་ག་མང་དུ་གསུངས་པ་དག་ལ་མཁས་པར་བྱས་ནས་དེ་དག་གི་སྒོ་ནས་ཕན་གདགས་པར་བྱའི། ཞེས་གསུངས་

[021B] དེ་ཡང་གང་ལ་ཕན་གདགས་པའི་ཡུལ་ནི། སྲུང་སྡོམ་ཞེས་སོགས་ཀྱིས་བསྟན་པའི་ཁྱིམ་པ་སོགས་སོ། །གང་གི་ཆེད་དུ་བྱེད་པའི་དགོས་པ་ནི་སྡིག་པ་སྦྱད་བ་དང་སོགས་ཀྱིས་བསྟན་པ་
དེའོ། །གང་གིས་ཕན་གདགས་པའི་ཆོས་ནི། སྦྱིན་སྲེག་དང་ཞེས་སོགས་དངོས་སུ་སྨོས་པ་ལྔ་དང་གཞན་ཡང་རྒྱུད་ལས་གསུངས་པ་རྣམས་སོ། །ཚུལ་ཇི་ལྟར་བྱེད་པ་ནི་དེ་དག་ལ་མཁས་བར་བྱས་ནས་
ཇི་ལྟར་གསུངས་པ་བཞིན་དུ་བྱ་ཡི། རང་དགར་ཕྲི་སྣོན་དང་སྣ་ཚོགས་བསྲེས་པ་སོགས་ཀྱིས་མ་ཡིན་ནོ། །བསམ་པ་ཇི་ལྟ་བུས་བྱེད་པ་ནི། ཆོས་འཚོང་བའི་བསམ་པ་རྙེད་བཀུར་སོགས་འདོད་
པ་མ་ཡིན་ཞིང། དགོས་པ་ཆེན་པོ་མཐོང་པའི་འདུ་ཤེས་དང། ཡོན་བདག་སོགས་སྡུག་བསྔལ་དང་འབྲལ་འདོད་ཀྱི་སྙིང་རྗེའི་སྒོ་ནས་བྱེད་པར་བཞེད་པ་ཡིན་ནོ། །གལ་ཏེ་ཞེས་པ་མན་ཆད་ནི་
སྔ་མ་ལས་ལྷག་པར་དོན་དུ་གཉེར་བ་དག་ལ། དཀྱིལ་འཁོར་དུ་བཅུག་པ་དང་དེ་ལ་བརྟེན་པའི་ལས་ཚོགས་བྱེད་པའི་ཚུལ་གསུངས་པ་ཡིན་ནོ། །དེ་ལ་ཀུན་མཁྱེན་ལྕང་སྐྱ་རིན་པོ་ཆེ་རྗེ་གོང་མས་དོ་སྲེག་གི་
ཆོ་ག་ཐར་པའི་སྒོ་འབྱེད་ལས། སྲེག་ཐབ་ཀྱི་ཉེ་འཁོར་དུ་དབང་ཐོབ་མ་མྱོང་བ་མང་དུ་ཚོགས་པ་ལྟ་བུའི་དགག་བྱ་ཡོད་ན་དེར་སྒྲུབ་གྲོགས་འབའ་ཞིག་གིས་གཞན་གྱིས་མཐོང་ཀྱང་ཉེས་དམིགས་སུ་མི་

[022A]༄༅། །འགྱུར་བའི་མཆོད་པ་སོགས་བྱེད་དུ་བཅུག་ནས། རྡོ་རྗེ་སློབ་དཔོན་སྒྲུབ་གྲོགས་དང་བཅས་པས་གནས་དབེན་པར་སྦྱིན་སྲེག་གི་ཆོ་ག་བྱས་ནས་སྲེག་རྫས་རྣམས་སྣོད་གཅིག་ཏུ་
བསགས་ལ་སྒྲུབ་གྲོགས་གཞན་ཞིག་ཐབ་ཀྱི་སར་སྐྱེལ་དུ་བཏང་ནས་འབུལ་བའང་རུང་བར་རྗེ་བཙུན་གྲགས་པས་ཀྱཻ་རྡོར་གྱི་སྲེག་ཆོག་ཏུ་གསུངས་ཏེ། ཞེས་གསུངས་པས་གོང་དུ་སྦྱིན་སྲེག་བྱེད་དུ་རུང་
བར་གསུངས་པ་དེ་རྡོ་རྗེ་མཁའ་འགྲོའི་སྦྱིན་སྲེག་ལྟ་བུ་ཡིན་ནམ་སྦྱི་འགྲོའི་སྦྱིན་སྲེག་གང་ཡིན་བརྟག་པར་བྱ་ཞིང། དེ་ལ་ཡང་གཞུང་ཆེན་མོ་རྣམས་ལ་བརྟགས་ཏེ་དམིགས་བསལ་དགོས་པ་རྣམས་
ལེགས་པར་ཤེས་དགོས་སོ། །གཏོར་མའི་ཆོ་ག་ནི། གཏོར་མ་བརྒྱ་རྩ་དང་ཆ་གསུམ་བགེགས་གཏོར་ལྟ་བུ་ལ་བྱེད་པ་དང། དྲུག་བཅུ་པ་ལྟ་བུ་ལའང་བྱེད་སྣང་ལ། ཡི་དམ་གྱི་མདུན་བསྐྱེད་ལ་
གཏོར་མ་འབུལ་པ་དང་ཆོས་སྐྱོང་གི་གཏོར་ཆོག་རྣམས་ཀྱང་བྱེད་ཀྲུང་དམ་བརྟག་གོ། །ཁྲུས་ཀྱི་ཆོག་ནི་བྱབས་ཁྲུས་གྱི་ཆོག་ཡིན་ལ། ཁྲོ་བོ་བཅུའི་སྒོམ་བཟླས་དང་བསྲུང་འཁོར་ལུས་ལ་འདོགས་བ་རྣམས་
ནི་སོ་སོའི་ཆོག་མང་དུ་ཡོད་པ་རྣམས་སོ། །སོགས་ཀྱི་སྒྲས་ནི་ཚེ་སྒྲུབ་དང་བུམ་གཏེར་ལྟ་བུ་གཞན་རྣམས་སྡུད་དོ། །དཀྱིལ་འཁོར་ལ་བརྟེན་པ་ནི། ཚེ་དཔག་མེད་ཀྱི་དཀྱིལ་འཁོར་བསྒྲུབས་ནས་

[022B] གཞན་ཡང་ལྷོ་སྒོའི་ཆོ་ག་ལྟ་བུ་རྣམས་ལ་བྱེད་དམ་སྙམ་མོ། །འོན་ཀྱང་ཆོ་ག་དེ་དག་གི་སོ་སོའི་རྣམ་གཞག་རྒྱས་པར་བཤད་པའི་གཞུང་རྣམས་དང། དགག་དགོས་ཆེ་ཆུང་གི་ཁྱད་
བར་དང། ཁྱད་བར་དུ་སྔགས་ཀྱི་བསླབ་བྱ་སྟོན་པའི་གཞུང་རྣམས་སུ་གནང་བཀག་གི་བཅས་པ་ཇི་ལྟར་མཛད་པའི་མཚམས་རྣམས་ལེགས་པར་ཤེས་དགོས་པར་སྣང་ལ། ལྕང་སྐྱ་རིན་པོ་ཆེའི་གསུང་གོང་དུ་
དྲངས་པ་དེ་ལ་ཡང། མཐོང་ཀྱང་ཉེས་དམིགས་སུ་མི་འགྱུར་བའི་མཆོད་པ་སོགས་ཞེས་གསུངས་པ་ལ་དཔག་ན་མཆོད་པ་ལ་དད་པ་མེད་པ་སོགས་ཀྱིས་མཐོང་ཀྱང་ཉེས་པར་མི་འགྱུར་བ་དང། མཐོང་ན་
ཉེས་པར་འགྱུར་བ་གཉིས་སུ་འབྱེད་དགོས་པ་དང། སོགས་ཀྱི་སྒྲས་མཆོད་པ་ལས་གཞན་པའི་རྫས་སོགས་ལའང་དམིགས་ཕྱེད་དགོས་པའི་དོན་དུ་འདུག་གོ་དེ་ལྟར་ན་ཆོ་ག་གཞན་ལ་ཡང་སྐབས་
བསྟུན་གྱིས། འདི་ཚུན་ནི་དུང་ལ། དེ་ཕན་ཆད་ནི་མི་རུང་ངོ་ཞེས་པའི་མཚམས་ཤིག་རྙེད་ནས་འཇུག་ལྡོག་བྱེད་དགོས་བ་འདྲའོ། །འཇུག་ལྡོག་གི་མཚམས་འཛིན་ཚུལ་ཟུར་ཙམ་ཞིག་བཤད་ན། ཐུབ་
བསྟན་བྱི་དོང་ལས། བསྲུང་སྡོམ་ཡལ་བར་དོར་ཏེ། ལྷ་བསྒོམ་པ་དང། སྔགས་བཟླས་པ་དང། རྩ་རླུང་ཐིག་ལེ་བསྒོམ་པ་དང། འཕྱར་གཡེང་གི་སེམས་དང་རྒོད་བག་གི་བློས་ཉོན་མོངས་

[023A]༄༅། །པ་ཅན་གྱི་སེམས་ཀྱིས་ཀུན་ནས་བསླངས་ཏེ། ཚུལ་མ་ཡིན་པའི་ཀུན་དུ་སྦྱོད་པ་སྣ་ཚོགས་པ་འབར་པས་ལྷུར་ལེན་པའི་སྒོ་ནས་དཀྱིལ་འཁོར་ཆེན་པོ་སྒྲུབ་ཅིང་མཆོད་བར་ཐ་
སྙད་བཏགས་པའི་ཆོ་གའི་གཟུགས་བརྙན་ཙམ་ཞིག་རྩེ་འཇོ་དང་བཟའ་བཏུང་གི་བློས་འབད་དེ་སྒྲུབ་པ་ལ་སོགས་པ་ནི། དངོས་གྲུབ་འགྲུབ་པ་ལྟ་ཞོག་ངན་འགྲོ་མི་བཟད་པའི་སྒོ་འབྱེད་པར་བྱེད་པ་ཡིན་
བར་རྒྱུད་སྡེ་རིན་པོ་ཆེ་གོང་འོག་དུ་མ་ཞིག་དང་རྒྱ་བོད་ཀྱི་མཁས་གྲུབ་ཆེན་པོ་དུ་མ་ཞིག་གིས་ལན་བརྒྱ་ཕྲག་ཅིག་ཏུ་བཀའ་བསྩལ་ཏོ། །ཞེས་གསུངས་སོ། །དེ་ཡང། བསྒོམ་བཟླས་ནི་བསྐྱེད་རིམ་དང་
རྩ་རླུང་ཐིག་ལེ་ནི་རྫོགས་རིམ་གྱི་ཕྱོགས་སུ་གོ་རྒྱུར་སྣང་བས། བསྲུང་སྡོམ་ཡལ་བར་དོར་ནས་དེ་དག་བསྒོམ་པ་ནི་བཀག་པ་ཡིན་གྱི། སྦྱིར་དེ་དག་བསྒོམ་པ་ཅིའི་ཕྱིར་དགག་པར་འགྱུར། དེ་བཞིན་དུ་
འཕྱད་གཡེང་དང་རྩེ་འཇོ་སོགས་མི་རིགས་པའི་ཀུན་སྤྱོད་སྣ་ཚོགས་པ་བྱེད་བཞིན་པའི་ངང་ནས་དཀྱིལ་འཁོར་སྒྲུབ་མཆོད་བྱེད་པ་ནི་བཀག་ལ། སྤྱིར་དཀྱིལ་འཁོར་སྒྲུབ་མཆོད་བྱེད་བ་མི་འགོག་པ་ལྟ་བུ་ལ་དཔག་
དགོས་སམ་སྙམ་སྟེ་བརྟག་གོ་གཞན་ཡང་དགག་དགོས་བརྟག་པ་ནི། རྒྱུད་རྡོ་རྗེ་རྩེ་མོ་ལས། སེམས་ཅན་གདུལ་ཕྱིར་མ་གཏོགས་པ། །བྱ་བ་མ་ཡིན་ཐམས་ཅད་སྤང། །ཞེས་གསུངས་ཤིང་

[023B] གཞན་ཡང་སྒོ་གསུམ་གྱི་བྱ་བ་མ་ཡིན་པ་ཉེས་སྤྱོད་ཐམས་ཅད་སྤང་པར་བྱ་སྟེ། འོན་ཀྱང་ཐེག་པ་མཆོག་གི་སྡོམ་པ་ཚུལ་བཞིན་དུ་བསྲུང་ཞིང་བྱང་ཆུབ་
ཀྱི་སེམས་བརྟན་པའི་རྒྱལ་སྲས་འགའ་ཞིག་ལ་སེམས་ཅན་འདུལ་བའི་ཕྱིར་དུ་རྣམ་སྣང་མངོན་བྱད་ནས་གསུངས་པ་ལྟར་སྲོག་གཅོད་པ་སོགས་ལུས་ངག་གི་བདུན་ལ་གནང་བའི་སྐབས་ཡོད་པས་དེ་འདྲ་བའི་
ཚེ་ནི་མ་གཏོགས་སོ། །ཞེས་དང། དེ་ནི་བསད་ནས་སངས་རྒྱས་ཀྱི་ཞིང་ཁམས་རྣམ་དག་ལ་སོགས་པར་སྐྱེ་བར་བྱེད་ནུས་པ་དང། རྣམ་ཤེས་སླར་ཡང་ལུས་ལ་འཇུག་ནུས་ཤིང། སྔོན་དང་ཕྱི་མའི་
མཐའ་ཤེས་པའི་མངོན་ཤེས་དང་ལྡན་པ། སྙིང་རྗེ་ཆེན་པོ་ཅན་རྣམས་ཀྱིས་བྱ་བ་མ་ཡིན་པ་དེ་ལས་ཐབས་གཞན་གྱིས་བཟློག་མ་ནུས་ན་དེའི་ངན་འགྲོའི་སྡུག་བསྔལ་རྒྱུན་རིང་མྱོང་བ་དགག་པའི་ཕྱིར་དུ་མངོན་སྦྱོད་བྱ་
དགོས་པར་སྟོན་པ་ཡིན་གྱི། ཞེས་གསུངས་པ་དང། དྲག་ལས་བྱ་བའི་ཡུལ་ནི་དེ་ཉིད་ལས། བསྟན་བ་འཇིག་བ་སོགས་ཀྱི་སེམས་ཅན་མངོན་སྤྱོད་བྱ་བའི་ཡུལ་གདུག་པ་ཅན་རྣམས་ཏེ། ཞེས་
གསུངས་སོ། །དེས་ན་སྦྱིར་བྱ་བ་མ་ཡིན་པ་ཐམས་ཅད་སྤང་པར་གསུངས་པས་སྲོག་གཅོད་སོགས་བྱེད་བ་ནི་དགག་བྱ་དང་བཅས་པ་ཡིན་ལ། དམིགས་བསལ་གྱིས་གནད་བ་ནི་དགོས་པ་སོགས་ལ་

[024A]༄༅། །ལྟོས་པ་ཡིན་ནོ། །དེ་ལ་དགོས་པ་ནི་སྡིག་པ་དེས་ཡུན་རིང་དུ་ངན་འགྲོའི་སྡུག་བསྔལ་མྱོང་བ་དེ་དགག་པ་དང་སངས་རྒྱས་ཀྱི་ཞིང་དུ་སྐྱེ་བར་བྱེད་པ་སོགས་སོ། །རྒྱུ་མཚན་
ནི་ཐབས་གཞན་གྱིས་བཟློག་མ་ནུས་པའོ། །ཀུན་སློང་ནི་སྙིང་རྗེས་གང་ཟག་དེས་སྡུག་བསྔལ་ཆེན་པོ་མྱོང་བར་འགྱུར་བ་ལ་མ་བཟོད་པས་སོ། །ཡུལ་ནི་བསྟན་པ་འཇིག་པ་སོགས་ཀྱི་སྡིག་པ་ཆེན་པོ་
ལ་ཞུགས་བའོ། །དེའི་ཕྱིར་བྱེད་པ་པོ་དང་བྱ་བའི་ཡུལ་དང་རྒྱུ་མཚན་དང་དགོས་པ་སོགས་མང་པོ་ཞིག་ཚོགས་པ་ལ་ལྟོས་ཏེ་གནང་བ་ཡིན་པར་སྣང་ངོ། །སྔར་བཤད་པ་ལྟ་བུ་ལས་གཞན་དུ་མི་རུང་བ་ནི་
དངོས་གྲུབ་སྙེ་མ་ལས། ཙ་ནག་ཀྱ་ཞེས་བྱ་བ་གཤིན་རྗེ་གཤེད་དངོས་སུ་གྲུབ་པ་ཞིག་གིས་མངོན་སྦྱོད་བྱས་པས་ཚེ་འཕོས་ནས་མནར་མེད་དུ་སྐྱེ་བར་གསུངས་ན་གཞན་གྱིས་ལྟ་ཅི་སྨོས་ཏེ། ཞེས་སོགས་
ཉེས་དམིགས་ཆེན་པོ་དང་བཅས་པ་གསུངས་སོ། །འདི་ལྟ་བུ་དག་ལ་རིགས་འགྲེ་བྱས་ཏེ་རང་གཞན་གྱི་རིམ་གྲོར་ཆ་གསུམ་གཏོང་བ་སོགས་དང། གདུགས་ཤེར་གྱི་བཟློག་པ་དང་ཆོས་སྐྱོང་གི་འཕྲིན་
བཅོལ་ལྟ་བུ་ངག་ལ་ཡང་རང་གི་ཀུན་སློང་དང་ཅིའི་ཆེད་དུ་བྱེད་པའི་དགོས་པ་དང་གང་ལ་བྱ་བའི་ཡུལ་རྣམས་ལ་བརྟགས་ནས་ཤེས་དགོས་པའི་གནད་ཡོད་དོ། །བྱེད་པ་པོ་ལ་ལྟོས་པའི་ཁྱད་པར་ནི། རྒྱལ་

[024B] ཀཀྞིའི་དཀྱིལ་འཁོར་ཞལ་སྦུབས་པ་སོགས་ལ་དཔགས་ན་བློའི་བྱེ་བྲག་ལས་མཐའ་གཅིག་ཏུ་མ་ངེས་ཤིང། གཙོ་བོ་ནི་གང་ཟག་གི་རྟོགས་
པ་མཐོ་དམའ་ལ་རག་པ་འདྲའོ། །ཞེས་གསུངས་ཏེ། འདི་ནི་སྨན་བླའི་ཕོ་བྲང་གི་ལྷ་ཞལ་ཕྱིར་བལྟས་དང་ནང་བལྟས་མཛད་པའི་ཚུལ་གཉིས་ཡོད་པ་ལ། འགའ་ཞིག་གིས་ཕྱིར་བལྟས་འདི་བཀྲ་མི་
ཤིས་པ་ཅིག་ཡིན་པ་འདྲ་སྙམ་པའི་དོགས་པ་བྱས་པ་དེ་བཀོད་ནས་དེའི་དོགས་གཅོད་དུ་གོང་དུ་དྲངས་པའི་གསུང་འདི་གནང་བར་མཛད་དོ། །དེ་ཡང་གང་ཟག་རྟོགས་པ་མཐོན་པོས་སྨན་བླའི་ཕོ་བྲང་གི་ལྷ་
ཞལ་ཕྱིར་བལྟས་སུ་མཛད་ནས་བསྒོམ་བ་ལ་སྐྱོན་མེད་ཅིང། རྟོགས་པ་དམན་པས་དེ་ལྟར་བྱེད་ན་སྐྱོན་དུ་འགྱུར་བར་བཞེད་ནས། དེ་ལ་ཀཀྞིའི་དཀྱིལ་འཁོར་ཞལ་སྦུབས་པ་སོགས་དཔེར་མཛད་གདའ་བས་དོན་
འདི་ལྟ་བུ་ལ་འགྲེས་ནས་སྙིང་རྗེ་ཆེན་པོ་དང་ཡང་དག་པའི་ལྟ་བ་སོགས་ཐོབ་པ་དང་མ་ཐོབ་པ་གཉིས་ལ་གནང་བཀག་གི་མཚམས་མི་འདྲ་པར་གོ་དགོས་སམ་སྙམ་མོ། །གཞན་ཡང་ལྕང་སྐྱ་རིན་པོ་ཆེས་
འཕྲེང་བ་གཉིས་ཀྱི་མཐའ་དཔྱོད་རིག་བའི་འཕྲུལ་གྱི་ལྡེ་མིག་ལས། དེ་ལྟ་ནའང་ཕྱིས་ཀྱི་བླ་མ་མང་པོས་འཕྲེང་བའི་དབང་གི་སྐབས་སུ་སློབ་མ་གྲངས་ངེས་བཟུང་མ་མཛད་པ་ནི། རྒྱུད་ཀྱི་དགོངས་པ་དང་

[025A]༄༅། །མི་མཐུན་པར་བྱས་པའི་ཉེས་པ་འབྱུང་བའི་དགག་བྱ་ལས་སློབ་མ་མང་པོ་ཚོགས་པ་ན་དེའི་ནང་གི་སློབ་མ་མང་པོ་ཞིག་ལ་རྡོ་རྗེ་ཐེག་པའི་བག་ཆགས་ཁྱད་པར་ཅན་དགོད་པའི་
དགོས་པ་ཆེན་པོ་ཡོད་པ་དེ་ལ་དགོངས་ནས། ཉི་ཤུ་རྩ་ལྔ་ལས་ལྷག་བརྒྱ་སྟོང་སོགས་ལ་སྟ་གོན་དང་དབང་བ་མད་སོགས་མཛད་པ་ཡིན་པའི་ཕྱིར། དཔེར་ན་འདུལ་བའི་སྐབས་སུ་ཉེས་མེད་ཕུན་ཚོགས་
ཀྱི་དབང་དུ་བྱས་ན་བྱ་མི་རུང་པ་འགའ་ཞིག་དགོས་པའི་དབང་དང་བསྟུན་ནས་བྱ་བ། སྟོན་པས་གནང་པ་ཡང་མང་པ་འབྱུང་བ་བཞིན་ཡིན་པའི་ཕྱིར། དེས་ན་འཕྲེང་བའི་དབང་གི་སྐབས་སུ་དཀྱིལ་འཁོར་
གྲངས་མང་བ་དང་ཆོག་བཞུགས་ཚོགས་ཆེ་བས་བླ་མས་ཀྱང་ཡང་ཡང་ལྡབ་པ་དཀའ་ཞིང། སློབ་མའང་ཡང་ཡང་འདུ་བ་དཀའ་ལ། འགའ་ཞིག་ལ་དོན་ཆེན་པོར་ཡང་འགྱུར་པས། སློབ་མ་གྲངས་ངེས་མ་
མཛད་པ་ཡིན་ཞེས་སྨྲ་བར་བྱ་ཡི། ཟུར་བཀའ་ལ་སློབ་མའི་གྲངས་ངེས་བཟུང་དགོས་ཀྱང་སྤྱི་བཀའ་ལ་མི་དགོས་སོ་ཞེས་བླུན་པོའི་འཆལ་གཏམ་སྨྲ་བར་མི་བྱའོ། ཞེས་དགག་བྱ་ཡོད་ཀྱང་དགོས་པ་ལ་ལྟོས་
ནས་འཇུག་རུང་གི་ཁྱད་པར་དཔེ་དང་གཏན་ཚིགས་དང་བཅས་ཏེ་གསུངས་ཡོ། །དེས་ན་མཁས་གྲུབ་རིན་པོ་ཆེས་མཛད་བའི་སྔགས་ཀྱི་བསླབ་བྱ་བསྡུས་པ་ལས། དེས་ན་དབང་མ་ཐོབ་པ་ལ་རྗེས་གནང་དང་

[025B] །ཞེས་རྩ་ལྟུང་བདུན་པའི་སྐབས་སུ་གསུངས་པ་དང། ཡང་དེ་ཉིད་ལས། སྦོམ་པོ་གསུམ་པ་ནི། སྣོད་མིན་ལ་ནི་མི་གསང་དང། །
ཞེས་ཏེ། དབང་མ་ཐོབ་པའམ་ཐོབ་ཀྱང་སྔགས་ལ་མི་དད་པ་ལ། སྔགས་ཀྱི་བྲེས་སྐུ་གླེགས་བམ་རྡོར་དྲིལ་རྒྱན་དྲུག་སོགས་དང། ལག་པའི་ཕྱག་རྒྱ་དང་རྐང་སྟབས་སོགས་སྟོན་པའོ། །སམྦུ་ཊ་ལས་
གླེགས་བམ་དང་ནི་བྲིས་སྐུ་ཉིད། །གལ་ཏེ་སྐལ་པ་མེད་མཐོང་ན། །སྐྱེ་བ་འདིར་ནི་འགྲུབ་མི་འགྱུར། །འཇིག་རྟེན་ཕ་རོལ་སྦྱོད་ཡུལ་མིན། །ཞེས་གསུངས་ཤིང། བཤད་རྒྱུད་རྡོ་རྗེ་ཕྲེང་བ་ལས་ཀྱང་ནན་ཆེ་
བར་གསུངས་པས། སློངས་མོ་སྦྱོད་པའི་མིག་འཕྲུལ་མཁན་དག་གི་དང་ཚུལ་མི་བྱ་བར་གནས་འདི་ལ་བག་ཡོད་པར་བྱའོ། །ཞེས་ལུང་དང་བཅས་ཏེ་གསུངས་པ་དང། རྗེ་ཐམས་ཅད་མཁྱེན་པས་དངོས་གྲུབ་སྙེ་མ་
སོགས་སུ་ཡང་མང་དུ་གསུངས་ལ། མཁས་གྲུབ་རྗེས་གཟུགས་བརྙན་གསལ་བར་བྱེད་པའི་མེ་ལོང་ལས། དབང་གིས་མ་སྨིན་སྐྱེ་བོའི་ཚོགས་ནང་དུ། །རྐད་སྟབས་ཕྱག་རྒྱ་སྔགས་དང་དཀྱིལ་འཁོར་སོགས། །
གསང་བ་བསྒྲགས་པས་རྙེད་བཀུར་དོན་གཉེར་བ། །གསང་སྔགས་ཆོམ་རྐུན་ཆོ་གའི་གཟུགས་བརྙན་ཡིན། །ཞེས་དང། དབང་ཁྲིད་ལུང་གིས་ཟས་ནོར་ཚོལ་བ་དང། །ལྟོ་ཕྱིར་རྫུན་གྱི་ཆོ་ག་བྱུང་རྒྱལ་གྱིས། །

[026A]༄༅། །ཕན་སེམས་མེད་པར་གྲོང་ཆོག་བརྩོན་པནི། །བདག་གཞན་བསྐུ་བའི་གཞན་དོན་གཟུགས་བརྙན་ཡིན། །ཞེས་དང། མདོར་ན་བཤེས་གཉེན་དམ་པས་མ་ཟིན་ཅིང། སྣང་
ཤས་དབང་གྱུར་ཆོས་བརྒྱད་རྗེས་འབྲངས་པའི། །ཐོས་བསམ་སྒོམ་དང་བསྟན་པའི་བྱ་བ་སོགས། །ཇི་ཙམ་འབད་ཀྱང་ཕལ་ཆེར་གཟུགས་བརྙན་ཡིན། །དང་བའི་མཚོ་ནང་ཟླ་བའི་གཟུགས་བརྙན་ལ། །
ཟླ་བར་འཁྲུལ་ནས་འཛིན་པར་འདོད་བ་ནི། །ཆུ་ནང་ལྷུང་བས་སྲོག་དང་བྲལ་བ་ལྟར། །གཟུགས་བརྙན་ཆོས་ཀྱིས་བསླུས་པའང་ཤེས་པར་གྱིས། །ཞེས་གསུངས་པ་སོགས་མཐའ་ཡས་པ་རྣམས་དང་
སྡོམ་པ་ཉི་ཤུ་པ་ལས། སྙིང་བརྩེར་བཅས་ན་མི་དགེ་མེད། །ཅེས་དང། སྙིང་བརྩེ་ལྡན་ཞིང་བྱམས་ཕྱིར་དང། །སེམས་དགེ་བ་ལ་ཉེས་པ་མེད། །ཅེས་པ་དང། ལུང་དེ་དག་གི་དགོངས་བ་རྗེ་
ཐམས་ཅད་མཁྱེན་པས་བྱང་ཆུབ་གཞུང་ལམ་དུ་རྒྱ་ཆེར་བཀའ་བསྩལ་པ་དང། རིགས་ལྔའི་སྡོམ་པ་གཟུང་བ་ན། སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་གཟུང། །
ཞེས་གཞན་དོན་བྱེད་པར་དམ་བཅས་པ་དང། གཞན་དོན་བྱེད་པ་ལ་བྱ་བ་བཅུ་གཅིག་གི་སྒོ་ནས་བྱེད་པ་རབ། ཞི་རྒྱས་སོགས་ལས་སྦྱོད་གྱི་སྒོ་ནས་གཞན་དོན་བྱེད་པའི་ཚུལ་རྣམས་ཇི་ལྟར་གསུངས་བ་དང་

[026B] དེ་ལས་འདས་ན་ཉེས་དམིགས་ཡོད་པ་དང། དམིགས་བསལ་གྱིས་གནང་བ་དང། དེ་ལ་ཞུགས་ན་དོན་ཆེན་པོ་ཡོད་པའི་ཁྱད་པར་ཚད་ལྡན་གྱི་གཞུང་ཆེན་མོ་རྣམས་སུ་ལུང་
རིགས་ཀྱིས་ཇི་ལྟར་གཏན་ལ་ཕབ་པ་རྣམས་ཞིབ་ཏུ་དཔྱད་དེ་དགོངས་པ་མི་འགལ་བར་ཤེས་དགོས་པར་སེམས་སོ། །གལ་ཏེ་དེ་ལྟར་དུ་དགོངས་པ་མ་ཤེས་ན། བསླབ་བྱའི་གཞུང་རྣམས་ལས་གསང་བ་
སྒྲོགས་པ་ལ་སོགས་པའི་ཉེས་དམིགས་དང་དེ་དག་བྱེད་དུ་མི་རུང་བར་བཤད་པ་མཐོང་ཞིང། སྐྱེས་ཆེན་དམ་པ་འགའ་ཞིག་གིས་མི་བརྒྱ་སྟོང་སོགས་ལ་དབང་རྗེས་གནང་སོགས་སྩལ་བ་དང་ཆོས་སྡེ་མང་པོ་དན་
ཏུ་བདེ་གསང་འཇིགས་གསུམ་གྱི་ཆོ་ག་མི་གསང་བར་འདོན་པ་སོགས་བསླབ་ཡ་དང་འགལ་བ་ལྟ་བུར་སྣང་བ་མང་པོ་ཞིག་ཀྱང་མཐོང་བས། དེ་དག་གིས་དམ་ཚིག་སྡོམ་པ་མི་བསྲུང་བར་བརྩི་བའམ། ཡང་ན་
གཞུང་རྣམས་སུ་དེ་དག་བཀག་ནས་ཉེས་དམིགས་ཚེ་བར་གསུངས་པ་ལ་ཡིད་མི་ཆེས་པར་འགྱུར་བའམ། གང་ལ་ཡང་ཐེ་ཚོམ་མ་ཆོད་པ་ལྟ་བུ་ཞིག་ཏུ་འགྱུར་བ་འདྲའོ། །འོན་ཀྱང་ལས་དང་པོ་པས་ནི་ལག་ལེན་
དོག་མཐའ་གཟུང་བ་ཤིན་ཏུ་གལ་ཆེ་སྟེ། རྗེ་བཙུན་རེད་འདའ་པས། ཆོས་བརྒྱད་རྐྱེན་གྱིས་ནམ་ཡང་མི་གཡོ་བའི། །སེམས་ལ་བརྟན་པ་ཇི་སྲིད་མ་ཐོབ་བར། །གཅིག་ཏུ་རང་རྒྱུད་འདུལ་བ་མ་གཏོགས་

[027A]༄༅། །པར། །གཞན་དོན་ཐབས་ཀྱིས་རང་དོན་ཉམས་མི་བགྱིད། །ཞེས་པ་དང། རྗེ་ཐམས་ཅད་མཁྱེན་པས་དཀའ་བཞི་པ་གྲགས་པ་རྒྱལ་མཚན་པ་ལ་གནང་བའི་མན་དག་ལས་
གཞན་ཡང་རྙེད་བཀུར་རང་གིས་འདུ་ཞིང་འཁོར་མང་ལོངས་སྤྱོད་ཆེ། སྙན་གྲགས་རྒྱས་པའི་གཙོ་བོའི་གནས་ཐོབ་པ་ལའང་རང་ཉིད་ཀྱི་རྒྱུད་ལ་སྣང་ཤས་ཟིལ་གྱིས་གནོན་པར་བྱེད་པའི་ངེས་འབྱུང་བྱང་ཆུབ་ཀྱི་
སེམས་ལྟ་བའི་མྱོང་བ་ཤིན་ཏུ་སྟོབས་དང་ལྡན་པ་ཡོད་ན་ལམ་གྱི་གྲོགས་སུ་འགྲོ་ནའང་དེ་དཀོན་པས་ན། ཆོས་ཀྱི་གོ་ཡུལ་ཙམ་ཡོད་ཀྱང་ངེས་སྣང་ཤས་ཀྱི་འཇུག་པ་མི་ཁེགས་པས་སྦྱིར་འཁོར་བ་དང་ཁྱད་པར་
དུ་ངན་སོང་གི་རྒྱུ་དཔག་ཏུ་མེད་པ་མ་ཚོར་བཞིན་དུ་སོག། སྔོན་བསོད་ནམས་རེ་འགའ་བསགས་པའི་འབྲས་བུ་རྣམས་ནི་འདིར་སྤྱོད་པས་ཟད་པའི་ཕྱིར། ནོར་ཡི་མི་སྦེལ་བར་བུ་ལོན་ལེན་པ་འབའ་ཞིག་བྱས་
ནས་དགའ་དགའ་ལྟར་སྣང་བ་དང་འདྲ་བར་མངོན་ནོ། །དོན་གྱི་དབང་འདི་གཟིགས་ནས་ཀྱང། སའི་སྙིང་པོའི་མདོ་ལས། བཟོད་པ་མ་ཐོབ་ཀྱི་བར་དུ་དགེ་སྦྱོང་གཙོ་བོ་དང་མཁན་པོ་གཙོ་བོའི་གནས་སུ་མ་
གྱུར་ཅིག་ཅེས་གསུངས་པ་ཡིན། དེས་ན་སྣང་ཤས་འདི་ལ་དཀར་ནག་ཁྲ་གསུམ་ཡོད་པའི་ནག་པོ་རིག་སླ་ཡང་གཞན་གཉིས་པོ་འདི་ལ་འཁྲུལ་ས་ཆེན་པོ་འདུག་པས་བག་ཡོད་བར་མཛོད་ཅིག་ཅེས་དང་

[027B] གཞན་གྱི་དོན་བསྒྲུབ་པར་འདོད་པས་སྔོན་དུ་རང་ཉིད་གདུལ་བར་བྱའོ། །དེ་ལ་ནི་སྒྲུབ་པ་སྙིང་པོར་བྱ་དགོས་པར་གསུངས་ཤིང། སྒྲུབ་པ་ཡང་སྡོམ་པ་བཟུང་ནས་དེའི་
བསླབ་པ་ལ་སློབ་པར་གསུངས་པས་སྒྲུབ་པ་སྙིང་པོར་བྱེད་པའི་བྱེད་ས་མེ་འཆུགས་པ་གལ་ཆེའོ། །ཞེས་གསུངས་པའི་ཕྱིར་རོ། །གཞན་ཡང་བསླབ་བྱ་སོགས་ཀྱི་གཞུང་དུ་མ་དང་མཁས་གྲུབ་རྗེའི་
གསུང་གོང་དུ་དྲངས་པ་དག་གིས་ཀྱང་འགྲུབ་བོ།། །།ད་ནི་མི་འབྲལ་བའི་དམ་ཚིག་ལས་བརྩམས་ཏེ་བརྗོད་པར་བྱ་སྟེ། དེ་ཡང། དངོས་གྲུབ་སྙེ་མ་ལས། རྡོར་དྲིལ་དང་བགྲད་ཕྲེང་ལ་སོགས་པ་
གཟུང་པ་བསྟན་པའི་དམ་ཚིག་ལ་ཡང་གནས་དགོས་ཏེ། ཞེས་དང། སྔགས་རིམ་ཆེན་མོ་ལས། ཆ་ལུགས་མི་ཉམས་ཤིང་བཟུང་བའི་གདམ་ཚིག་གི་ཡན་ལག་རྡོ་རྗེ་དང་དྲིལ་བུ་དང་དགང་བླུགས་དང་རྒྱན་
དྲུག་དང་ཊ་མ་རུ་དང་ཀ་པཱ་ལ་དང་ཁ་ཊྭཾ་ག་ལ་སོགས་པ་ཇི་ལྟར་བྱ་བར་ལ། དེ་ལྟར་བྱས་པ་རྣམས་བཅད་བའི་ཚུལ་རྣམས་ཀྱང་སྔགས་པའི་ཀུན་སྤྱོད་དག་པའི་ཐབས་སུ་ཤིན་ཏུ་གལ་ཆེ། ཞེས་གསུངས་སོ། །
བཅད་པར་བྱ་བའི་དམ་ཚིག་གི་རྫས་ནི། རྡོར་ཕྲེང་དབང་གི་ཆོ་ག་དང་སྦྱར་ན། བླ་མེད་ཀྱི་དབང་གི་སྐབས་སུ། སངས་རྒྱས་ཀྱི་གོ་འཕང་འཐོབ་པའི་ཐབས་སུ་དེས་དོན་གྱི་རྡོ་རྗེ་ཡེ་ཤེས་ལྔ་བསྒོམ་པ་དང་མི་འབྲལ་
[028A]༄༅། །བ་དགོས་པས་དེ་མི་བརྗེད་པར་བྱ་བའི་ཆེད་དུ་མཚོན་བྱེད་དབེའི་རྡོ་རྗེ་རྩེ་ལྔ་པ་མི་འབྲལ་བར་འཆང་བ་རྡོ་རྗེའི་བརྟུལ་ཞུགས་དང། ཁ་ཊྭཾ་ག་ལྷའི་སྐུ་བདེ་བ་ཆེན་པོ། ཊ་མ་རུ་ཤེས་རབ་
སྟོང་པ་ཉིད། ཐོང་པ་བདེ་སྟོང་དབྱེར་མེད་དུ་སྐྱོང་བ་སྟེ། དེ་རྣམས་མཚོན་བྱེད་དུ། ཁ་ཊྭཾ་ག་ཅང་ཏེའུ༑ ཐོད་པ་བདུད་རྩིས་གང་བ་སྟེ་གསུམ་འཆང་བ་དང། མི་བསྐྱོད་པ་འོད་དཔག་མེད་རིན་འབྱུང་རྣམ་
སྣང་དོན་གྲུབ་སྟེ་རིགས་ལྔའི་ངོ་བོར་མོས་ནས། གཙུག་རྒྱན་གྱི་འཁོར་ལོ། རྣ་རྒྱན་གཉིས། མགུལ་རྒྱན། ལག་གདུབ་གཉིས། སྐ་རགས་ཏེ་ལྔ་འཆང་བ་དང། བདེ་མཆོག་གི་སྔགས་རྣམས་ཀྱི་ངོ་
བོར་མོས་ནས། སྤྱི་གཙུག་གི་འཁོར་ལོ་དང་ཐོང་སྐམ་གྱི་དབུ་རྒྱན། རྣ་རྒྱན། མགུལ་རྒྱན། ལག་གདུབ། སྐ་རགས། མི་མགོའི་ཕྲེང་བ། སྟག་ཤམ། ཐོད་པ། ཁ་ཊྭཾ་ག་ཊ་མ་དུ། ཚངས་
སྐུད། མགྲིན་པར་འཕྱང་བའི་དོ་ཤལ། རྡོ་རྗེའི་རྒྱན། སྐྲ་ལས་བྱས་བའི་ཅོད་པན། སྐོར་གཉིས་པའི་སྐ་རགས། ཐལ་ཆེན། དབུང་རྒྱན། རྐང་གདུབ། གཡེར་ཁ་རྣམས་འཆང་བ་སྤྱོད་པའི་བརྟུལ་ཞུགས་
སུ་གསུངས། རྒྱུད་སྡེ་འོག་མའི་སྐབས་སུ། རིན་ཆེན་སྣ་བདུན། གྲི་གུག་ཁ་ཊྭཾ་ག་བགྲང་ཕྲེང། གླེགས་བམ། ཐོད་ལོ་ཀོར། སམ་འབོར། རྫ་སྣོད། རྣལ་འབྱོར་དབྱུག་པ། ལྟམ། སྒོམ་

[028B] ཡང་སྡོམ་གཟུང་གི་སྐབས་སུ་རྡོར་དྲིལ་གཟུང་བར་དམ་བཅས་པ་དང། སློབ་དཔོན་གྱི་དབང་གི་དམ་ཚིག་གསུམ་སྦྱིན་པའི་སྐབས་སུ་ཡང་རྡོར་དྲིལ་གཟུང་བའི་
དམ་ཚིག་ཡོད་དོ། །དེས་ན་དབང་དེ་དག་ཐོབ་པ་རྣམས་ཀྱིས་དེ་དག་འཆང་དགོས་སོ། །གཞན་ཡང་དབང་གི་མཐའ་རྟེན་གྱི་རྗེས་གནང་གི་སྐབས་སུ། འཁོར་ལོ། དུང། པོ་ཏི། དྲིལ་བུ་དང། འཁོར་ལོ་རྡོ་རྗེ་
ནོར་བུ་པདྨ་སྣ་ཚོགས་རྡོ་རྗེ་རྣམས་དང། བཀྲ་ཤིས་རྫས་བརྒྱད་སྟེར་བའང་ཡོད་ཅིང། ཕུན་སུམ་ཚོགས་པའི་ཡན་ལག་ཏུ་བྱས་ནས་དེ་དག་འཆང་བའི་ལག་ལེན་ཀྱང་སྣང་ངོ། །རྣལ་འབྱོར་རོལ་པའི་དགའ་སྟོན་
དུ། རྡོར་དྲིལ། ཅད་ཏེའུ། བགྲང་ཕྲེང། ལུས་རྒྱན། ཁ་ཊྭཾ་ཐོད་པ། སྟག་ལྦགས། དོ་གདན། དུར་ཁྲོད་ཀྱི་རས་ཀྱི་གང་མ་རྣམས་རྒྱས་བར་གསུངས་ཤིང། དགང་བླུགས་བུམ་པ་སོགས་ཀྱང་གཞན་དུ་
ཤེས་བར་བྱ་བར་གསུངས་སོ། །འདིར་ལུས་རྒྱན་ལ། རྣལ་འབྱོར་རྒྱུད་ནས། གཙུག་ཏོར། རིན་པོ་ཆེའི་པྲོག་ཞུ། མེ་ཏོག་གི་ཕྲེང་བ། དར་དབྱངས། ཨུདྤ་ལའི་གདེངས་ཀ་དབུ་རྒྱན་སྙན་རྒྱན་མགུལ་
རྒྱན་ཕྱག་གདུབ་ཞབས་གདུབ་མུ་ཏིག་གི་སེ་མོ་དོ་རིན་བོ་ཆེའི་དོ་ཤལ་འོག་པག་རྣམས་གསུངས་ལ། དབུ་རྒྱན་མན་ཆད་ལ་རིན་པོ་ཆེའི་རྒྱན་བརྒྱད་ཅེས་ཀྱང་གསུངས་སོ། །བླ་མེད་ཀྱི་རྒྱུད་འགའ་ཞིག་ཏུ་དབུ་རྒྱན་སོགས་རྣལ་

[029A]༄༅། །འབྱོར་རྒྱུད་དང་འདྲ་བར་གསུངས་ལ། བདེ་མཆོག་སོགས་མང་པོ་དག་ལས། རུས་པའི་རྒྱན་དྲུག་གསུངས། རྒྱན་དྲུག་གི་འདྲེན་ཚུལ་ལ་མགུལ་རྒྱན། གདུ་བུ། རྣ་ཆ། སྤྱི་གཙུག་གི་ཞེང་
བུ། མཆོད་ཕྱིར་ཐོགས། ཐལ་ཆེན་ཏེ་དྲུག་ལ་མཛད་པ་དང། སྤྱི་གཙུག་གི་ནོར་བུ་མ་བགྲངས་པར། མགོ་ཕྲེང་འདྲེན་པ་དང། ནོར་བུ་དང་མཆོད་ཕྱིར་ཐོགས་མ་བགྲངས་པར། འཁོར་ལོ་དང་རྐེད་རྒྱན་བགྲང་བའང་ཡོང་
དོ། །གདུ་བུ་ལ་ནི། ལག་གདུབ། རྐང་གདུབ། དབུང་རྒྱན་གསུམ་ཡོད་ཅིང། རྒྱན་དྲུག་གི་དག་པ་འཆད་པའི་སྐབས་སུ་གླང་བོ་ཆེའི་པགས་པ་ཡང་གསུངས་པར་སྣང་ངོ། །ཆོས་སྐྱོང་འགའ་ཞིག་གི་རྟེན་བཅད་བ་ལྟ་བུ་
དམིགས་བསལ་ཅན་ཡང་ཡོད་ཀྱང་འདིར་སྦྱི་འགྲོའི་དབང་དུ་བྱས་སོ། །དམ་རྫས་དེ་རྣམས་དངོས་སུ་མེད་ཀྱང་རི་མོར་བྲིས་ནས་འཆད་དུ་རུང་བ་ནི། དབང་དོན་ཆེན་མོ་ལས། རྡོར་དྲིལ་ལ་སོགས་པ་མེད་དུ་མི་རུང་བའི་དམ་
ཚིག་གི་རྫས་རྣམས་ནས་མཐའ་ཡང་རི་མོར་བྲིས་པ་གཞན་ལ་མི་སྟོན་པར་བཅད་བ་ལྟ་བུས་མཚོན་དམ་ཚིག་དང་སྡོམ་པ་བསྲུང་ཚུལ་གྱི་གནད་འདི་དག་ཅི་ནས་ཀྱང་ཤེས་པར་བྱས་ཏེ་བླང་དོར་བྱ་བ་ལ་འབད་དགོས་པ་ཡིན་ནོ། །
ཞེས་དང། བླ་མ་མཆོད་པའི་ཁྲིད་ཡིག་སྙན་རྒྱུད་མན་ངག་གི་གཏེར་མཛོད་ལས། བསྟེན་པའི་དམ་ཚིག་ནི། སྔགས་པའི་རྟགས་རྡོ་རྗེ་དང་དྲིལ་བུ་དང་བགྲང་ཕྲེང་དང་ཅང་ཏེའུ་དང་ཁ་ཊཾ་ག་དང་ཀ་བཱ་ལ་དང་དགང་གཟང་

[029B] །འདི་ལ་ཐམས་ཅད་དངོས་སུ་གྲུབ་ན་རབ། མ་མཐའ་རྡོར་དྲིལ་དང་བགྲང་ཕྲེང་ངེས་པར་དགོས་ཤིང་
དམ་ཚིག་གི་རྫས་གཞན་རྣམས་རི་མོར་བྲིས་པ་ཙམ་ཞིག་ངེས་པར་འཆད་དགོས་པར་བདག་གི་བླ་མ་དམ་པ་དེ་ཉིད་གསུང་ངོ། །ཞེས་གསུངས་སོ། །སྔགས་སྡོམ་ཐོབ་ནས་བརྟུལ་ཞུགས་དེ་དག་མ་བཅངས་ན་དགེ་
སློང་གི་སྡོམ་པ་བླངས་ནས་ཆོས་གོས་རྣམ་གསུམ་མི་འཆད་བ་དང་ཚུལ་འདྲ་བར་གསུངས་པའང་ཡོད་པས། རྫས་དེ་རྣམས་ཚད་བར་བྲིས་ནས་རབ་གནས་བྱིན་རླབས་སོགས་ཚུལ་བཞིན་དུ་བྱས་ཏེ་བཅངས་ན་
ལེགས་པར་སེམས་སོ། །བཅང་བར་བྱ་བ་དེ་དག་གཞན་ལ་བསྟན་ན། མཁས་གྲུབ་རྗེའི་གསུང་གོང་དུ་དྲངས་པ་ལྟར་ཉེས་དམིགས་ཡོད་ཅིང། མི་གུས་པ་སོགས་ཀྱང་བྱེད་དུ་མི་རུང་སྟེ། རྣལ་འབྱོར་
རོལ་བའི་དགའ་སྟོན་ལས། དེ་བས་ན་རྡོ་རྗེ་དང་དྲིལ་བུས་སྒྲེ་བོ་ལ་འཇོག་པ་སོགས་ཀྱི་མགུས་པ་ནི། སྐུ་གསུང་ཐུགས་ཀྱི་རྟེན་མཆོག་ཏུ་གྱུར་པ་གཞན་ལ་དེ་ལྟ་བུའི་མ་གུས་པ་བྱེད་པ་དང་ཁྱད་པར་མེད་པའི་
སྡིག་ཏུ་འགྱུར་ཞིང། རྡོར་དྲིལ་ཟས་ཀྱི་ལྷག་རོ་དང་ལྷན་ཅིག་ལག་ཕྱིས་ཀྱི་ནང་དུ་འཆིང་བ་དང། གསུང་རབ་ཀྱི་པོ་ཏི་ལྷམ་དང་སྦྲགས་ཏེ་འཁུར་བ་ལ་སྡིག་པ་ཁྱད་བར་ཅི་ཡང་མེད་དོ། །ཞེས་གསུངས་བའི་ཕྱིར་

[030A]༄༅། །རོ། །གསུང་འདིས་ཕྲེང་བ་དང་བུམ་པ་ཐོད་པ་མཆོད་པའི་ཡོ་བྱད་སོགས་ལའང་ཤེས་དགོས་སོ། །རྡོར་དྲིལ་གཞན་ལ་བསྟན་ན་ཉེས་བར་འགྱུར་བའི་དོན་འདི་ལས་འཕྲོས་ཏེ་
དངོས་གྲུབ་སྙིམ་ལས། བོད་ཀྱི་མཁས་པ་ཁ་ཅིག་ན་རེ། རྡོད་དྲིལ་གྱིས་ནི་ཁྱབ་པར་སྣང་བས་སྒྲུབ་བར་མི་ནུས་པས་ན་དམ་ཚིག་རྡོར་དྲིལ་ཟུར་པ་མི་སྟོན་པ་ཞིག་བཅད་གསུང་སྟེ་ལེགས་ལ་འདྲའོ། །ཞེས་
གསུངས་ཏེ། འདིས་བྲིས་སྐུ་གླེགས་བམ་བགྲང་ཕྲེང་ལྟ་བུ་མང་པོ་ལ་དར་བས་སྦེད་མི་ནུས་པ་འགའ་ཞིག་ལ་རིགས་འགྲེ་བྱེད་རུང་ངམ་བརྟག་པར་བྱའོ། །ཅེས་པ་འདི་ནི་ཚུལ་ཁྲིམས་ཀྱིས་བྲིས་པ་སྟེ། དམ་
བའི་ཆོས་ཚུལ་བཞིན་དུ་སྒྲུབ་ནུས་པའི་རྒྱུར་གྱུར་ཅིག། །།མངྒ་ལཾ།། །།

[030B][BLANK PAGE]


﻿༄༅། ། འཇིགས་བྱེད་དཔའ་བོ་གཅིག་བའི་མངོན་རྟོགས་མདོར་བསྡུས་བཞུགས་སོ།། །།།
། །ན་མོ་གུ་རུ་བཛྲ་བཧཻ་ར་ཝ་ཡ། འདིར་དཔལ་རྡོ་རྗེ་འཇིགས་བྱེད་ཀྱི་བསྒོམས་བཟླས་མདོར་བསྡུས་བྱ་ཚུལ་ནི། སངས་རྒྱས་ཆོས་ཚོགས་མ་ལན་གསུམ་གྱིས་སེམས་བསྐྱེད། རང་ཉིད་སྐད་ཅིག་
གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པར་གྱུར། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུད་དྷཱ་སརྦདྷརྨཱ་སྲ་བྷ་ཝ་ཤུད་དཧོཿ་ཧ། སྟོང་པ་ཉིད་
དུ་གྱུར། སྟོང་པའི་ངང་ལས་ཐོད་པ་སོ་སོའི་ནང་དུ་མཆོད་པ་ཁྱད་པར་གསུམ་ལྡན་དང་གཏོར་མ་དང་ནང་མཆོད་ཟག་བ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨརྒྷ ་ཨཱ་ཧྲཱུཾ། ཨོཾ་པཱ་ཏྱཾ་ཨ་
ཧཱུཾ། ཨོཾ་གྣྡྷེ་ཨཱ་ཧཱུཾ། ཨོཾ་བུཥྤེ་ཨཱ་ཧཱུཾ། ཨོཾ་དཧུ་པེ་ཨཱ་ཧཱུཾ། ཨོ་ཨ་ལོ་ཀེ་ཨཱ་ཧཱུཾ། ཨོཾ་ནེ་ཝཻ་དྱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ། ཨོཾ་ཨཱ་ཧཱུཾ། གསུམ་གྱིས་གཏོར་མ་ནང་མཆོད་རྣམས་
བྱིན་གྱིས་བརླབ། ཨོཾ་སྭ་བྷཱ་ཝ་ཤུད་དྷ་སརྦ་དྷ་རྨཱ་སྭ་བྷཱ་ཝ་ཤུད་དཧོཿ་ཧ། སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་
ཡོངས་སུ་གྱུར་པ་ལས། རང་ཉིད་དཔལ་རྡོ་རྗེ་འཇིགས་བྱེད་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་
པ༑ ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ། སྨིན་མ་དང་སྤྱན་འཇིགས་

[203B] སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་སྡིག་འཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕེཾ་ཀ་
རའི་སྒྲ་ཆེན་པོ་འབྲུག་ལྟར་སྒྲོག་པ་མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་བསྐམ་པོ་ལྔས་ཐོད་བྱས་ཤིང། མགོ་བོ་རློན་པ་ལྔ་བཅུའི་ཐོད་པའི་འཕྲེང་བས་བརྒྱན་
པ། སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན། སྨིན་
མ་དང་རྫི་མ་དང་སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་
པོ༑ ༑རབ་ཏུ་འཇིགས་པ་ཞལ་ནས་ཁྲག་འཛག་པ་དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྦྱི་བོར་རལ་པ་ལྔ་དང་ལྡན་པ་
རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། །དེའི་གཡས་ཞལ་དམར་པོ་གཡོན་ཞལ་སེར་པོ། །རྭའི་རྩ་བའི་གཡོན་གྱི་ཞལ་དང་པོ་དཀར་པོ། །དེའི་གཡས་ཞལ་དུང་ཁ། གཡོན་ཞལ་
ནག་པོ། །ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པ། ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་
མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་བའི་པགས་པ་གཡོན་པ་ནས་བརྒྱངས་ཏེ་འཛིན་པ། ལྷག་མ་གཡས་ཀྱི་དང་པོ་ན་གྲི་གུག་གཉིས་པ་ན་བཧི་དཧི་བཱ་ལ། གསུམ་

[204A]༄༅། །པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ན་ཡ། དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་
པ་ན་དབྱུག་ཏོ། བཅུ་གཅིག་པ་ན་ཁ་ཊྲཱཾ་ག་བཅུ་གཉིས་པ་ན་འཁོར་ལོ། །བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་
ཏེའུ་བསྣམས་ཤིང། ལྷག་མ་གཡོན་ཀྱི་དང་པོ་ན་ཁྲག་གིས་བཀང་བའི་ཐོད་པ། གཉིས་པ་ན་ཚངས་པའི་མགོ་གསུམ་པ་ན་ཕུབ། བཞི་པ་ན་རྐང་པ། ལྔ་པ་ན་ཞགས་
པ༑ དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་
པ༑ བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིག་འཛུབ། བཅོ་ལྔ་པ་ན་ཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པ་
ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་པས་ཁྱི། བདུན་པས་ལུག་རྒྱད་
པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་
ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་དུ་བྱས་ཏེ་

[204B] རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་
པ་སྐུ་མདོག་སེར་པོ་ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང། གཡོན་གྱིས་གླིག་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་
སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་
གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ། རང་གི་མིག་གཉིས་སུ་ཀྵིཾ། རྣ་བར་ཛྲིཾ། སྣར་ཁ། ལྕེར་ར། དབྲལ་བར་ཀཾ་
ལྟེ་བར་ས། སྦྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྐོམ་པ་དང་འདྲ་བའི་
དཔལ་རྡོ་རྗེ་འཇིགས་བྱེད་མདུན་གྱི་ནམ་མཁར་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་
རྣམས་སྤྱན་དྲངས། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཨོཾ་
ཡ་མཱན་ཏ་ཀ་ཨརྒྷ ་པྲཏཱི་ཙྪ་ཧཱུཾ་སཱ་ཧཱ། ནས་ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། ཞེས་མཆོད་པ་ཕུལ། ཨོཾ་ཡ་མཱནྟ་ཀ་ཨོཾ་ཨཱ་ཧཱུཾ། ཞེས་ནང་མཆོད་དབུལ། གཟུགས་མཆོག་མཆོག་ཏུ་དྲག་

[205A]༄༅། །པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །འདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་པས་བསྟོད། རང་གི་ཐུགས་
ཀར་ཏིང་ངེ་འཛིན་སེམས་དཔའི་མཐར་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། འགྲོ་བའི་དོན་བྱས། རྒྱལ་བ་རྣམས་མཆོད། སངས་རྒྱས་བྱང་སེམས་ཀྱི་བྱིན་རླབས་
ཐམས་ཅད་བསྡུས་ཏེ་སྔགས་འཕྲེང་ལ་ཐིམ་པར་གྱུར། སྔགས། ཨཱ་ར་པ་ཙ། ཡ་མ་ར་ཛ། ཧྲཱི་ཥྚི་སོགས་བཞི་ཀའམ། ཨོཾ་ཡ་མའཎ་ཏ་ཀ་ཧཱུཾ་ཕཊ། ཅི་ནུས་བཟླ་
མཐར་ཨོཾ་ཡ་མཱན་ཏ་ཀ་ས་མ་ཡ། མ་ནུ་པཱ་ལ་ཡ། ཡ་མའན་ཏ་ཀ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་བ། སུ་ཏོ་ཥོ་མེ་བྷ་བ། སུ་པོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སརྦ་
སིད་དཧི་མམེ་པྲ་ཡ་ཙྪ། སརྦ་ཀརྨ་སུ་ཙ་མེ། ཙི་ཏྡཾ་ཤྲཱི་ཡ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝན་སརྦ་ཏ་ཐཱ་ག་ཏ། བྫྲ་མ་མེ་མུཉྩ། བྫྲི་བྷ་བ་མ་ཧཱ་ས་མ་ཡ། སྟྭ་ཨཱ་
ཧཱུཾ་ཕཊ། ཅེས་ཡིག་བརྒྱ་བརྗོད། གཏོར་མ་འབུལ་བ་ནི། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་མདུན་གྱི་ནམ་མཁར་སྤྱན་དྲངས། ལྗགས་
འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཡ་མའན་ཏ་ཀ་ཨི་དམ་པ་ལིཾ་ཏ་ཁ་ཁ་ཀཱ་ཧི་ཁཱ་ཧི། གསུམ་མམ་བདུན་གྱིས་གཏོར་མ་ཕུལ། ཨོཾ་ཡ་
མའན་ཏ་ཀ་ཨརྒྷ ་ནས་ཤཔྟ་པྲ་ཏི་ཙྪ་ཧཱུཾ་སཱ་ཧཱ། ཞེས་པས་མཆོད། ཨོཾ་ཡ་མའན་ཏ་ཀ་ཨོཾ་ཨཱ་ཧཱུཾ་གིས་ནང་མཆོད་དབུལ། གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་

[205B] འདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་པས་བསྟོད། གཏོང་མགྲོན་བརྟན་བཞུགས་སམ་
ཡདྣ། ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་རྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་
དུ་གསོལ། །ཨོཾ་བྫྲ་མུཿ་ཞེས་རང་གནས་སུ་གཤེགས། དགེ་བ་འདི་ཡིས་མྱུར་དུ་བདག་རྡོ་རྗེ་འཇིགས་བྱེད་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་
པ༑ ༑དེ་ཡི་ས་ལ་འགོད་པར་ཤོག་ཅེས་དགེ་བ་བསྔོ། །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ཡང་བདེ་ལེགས་ཤིང། །ཉིན་མཚན་རྟག་
ཏུ་བདེ་ལེགས་པས། །དཀོན་མཆོག་གསུམ་གྱི་བཀྲ་ཤིས་ཤོག་ཅེས་ཤིས་པ་བརྗོད་པར་བྱའོ། །ཞེས་པ་འདི་ནི་དོན་གཉེར་པ་འགའ་ཞིག་གིས་བསྐུལ་བའི་དོར་དག་
དབང་བློ་བཟང་ཆོས་ལྡན་གྱིས་སྦྱར་བའོ། ། །།



﻿དཀར་ཆགས་
ཨང་ལྡེབ་
་༄༅། །བླ་མ་དང་སངས་རྒྱས་བྱང་སེམས་སོགས་ལ་བསྟོད་ཅིང་གསོལ་བ་་
འདེབས་པ་དང་དེ་དང་འབྲེལ་བའི་བརྟན་བཞུགས་ཀྱི་རིམ་པ་ཕྱོགས་གཅིག་ཏུ་བསྒྲིགས་
པ་དགེ་ལེགས་ཉིན་མོར་བྱེད་པའི་སྣང་བ་ཞེས་བྱ་བ་
་སྨོན་ལམ་ཤིས་བརྗོད་བརྟན་བཞུགས་བཅས་ཀྱི་རིམ་པ་ཕྱོགས་གཅིག་ཏུ་བཀོད་པ་་
ནོར་བུ་དབང་གི་རྒྱལ་པོའི་དོ་ཤལ་ཞེས་བྱ་བ་
