
[001A]༄༅། །མཁས་གྲུབ་སྨྲ་བའི་ཁྱུ་མཆོག་དགེ་འདུན་བསྟན་དར་བ་ཆེན་བོའི་གསུང་རྟེན་འབྲེལ་གྱི་མཐའ་དཔྱོད་བཞུགས་སོ།།

[001B]༄༅། །བླ་མ་དང་རྗེ་བཙུན་འཇམ་པའི་དབྱངས་ལ་གུས་པས་ཕྱག་འཚལ་ཞིང་དྭང་བས་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། རྟེན་ཅིང་འབྲེལ་འབྱུང་ལུགས་མཐུན་དང། ལུགས་
མི་མཐུན་ལ་རྟོགས་པར་བྱེད། ཞེས་སོགས་ཀྱི་སྐབས་སུ། བྱང་སེམས་མཐོང་ལམ་པས་ཐེག་ཆེན་མཐོང་ལམ་རྣམ་གྲོལ་ལམ་ལས་ལངས་རྗེས་སུ་རྟེན་འབྲེལ་ལུགས་འབྱུང་ལུགས་ལྡོག་དུ་བསྒོམ་པ་ལ་དགོས་པ་ཡོད་དེ། རང་རྒྱུད་ཀྱི་ཉོན་མོངས་དཔལ་གཞོམས་[*GZHOM]
པ་དང། གདུལ་བྱ་རང་རྒྱལ་གྱི་རིགས་ཅན་རྗེས་སུ་འཛིན་པ་དང། འཁོར་བ་ལ་ཡིད་འབྱུང་བསྐྱེད་པའི་ཆེད་དུ་ཡིན་པའི་ཕྱིར། འདིའི་སྐབས་སུ་མཐའ་དཔྱད་པ་ལ། རྟེན་འབྲེལ་གྱི་དབྱེ་བ་བཤད་པ། བསྡུ་བ་བཤད་པ། ཚེ་དུ་ལ་རྫོགས་བཤད་པ། ས་མཚུངས་བཤད་པ་དང་
བཞི། དང་པོ་ལ། དབྱེ་བ་དངོས་བཤད་པ་དང། ཕྱེ་བ་སོ་སོའི་དོན་བཤད་པ་གཉིས། དང་པོ་ནི། ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་དེ་ལ་དབྱེ་ན་རྣམ་པ་བཅུ་གཉིས་ཡོད་དེ། ཡན་ལག་དང་པོ་མ་རིག་པ་ནས། རྒ་ཤིའི་བར་བཅུ་གཉིས་ཡོད་པའི་ཕྱིར། ཁོ་ན་རེ། རང་གི་རྒྱུ་རྐྱེན་
ལ་ལྟོས་ནས་གྲུབ་པ་རྟེན་འབྲེལ་གྱི་མཚན་ཉིད་ཟེར་ན། ནམ་མཁའ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། རང་གི་ཆ་ཤས་ལ་ལྟོས་ནས་གྲུབ་པའི་ཕྱིར་ཏེ། གཞི་གྲུབ་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར། ཁ་ཅིག་ན་རེ། རང་གི་རྒྱུ་རྐྱེན་
དང་ཕྲད་ནས་གྲུབ་པ་འདུས་བྱས་ཀྱི་རྟེན་འབྲེལ་གྱི་མཚན་ཉིད་ཟེར་ན། གཟུགས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། འདུས་བྱས་ཡིན་པའི་ཕྱིར། རྩ་བར་འདོད་ན། གཟུགས་ཀྱི་རྒྱུ་ཡིན་ན། གཟུགས་དང་ཕྲད་པས་ཁྱབ་པར་ཐལ། འདོད་པའི་ཕྱིར། འདོད་ན། གཟུགས་
ཀྱི་རྒྱུད་རྒྱུ་ཆོས་ཅན། དེར་ཐལ། དེའི་ཕྱིར། འདོད་མི་ནུས་སོ། །གཉིས་པ་ཕྱེ་བ་སོ་སོའི་དོན་བཤད་པ་ལ་རྣམ་པ་གསུམ་ལས། དང་པོ་ལ། ཁ་ཅིག་ན་རེ། ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་བདེན་

[002A]༄༅། །འཛིན་གྱི་བག་ཆགས་ཆོས་ཅན། དེར་ཐལ། དེའི་ཕྱིར། དེར་ཐལ། ཤེས་སྒྲིབ་ཡིན་པའི་ཕྱིར། འདོད་ན། ཤེས་པ་ཡིན་པར་ཐལ། མ་རིག་པ་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྒྱུད་ཀྱི་བདེན་འཛིན་ཆོས་ཅན། ཁྱོད་ཀྱི་བག་ཆགས་ཤེས་པ་མ་
ཡིན་པར་ཐལ། ཁྱོད་གཞི་གྲུབ་པའི་ཕྱིར། ཁ་ཅིག་ན་རེ། ཉོན་མོངས་ཅན་མ་ཡིན་པའི་མ་རིག་པར་གྱུར་པའི་སེམས་བྱུང་ཡིན་ན། མ་རིག་པ་ཡིན་པས་ཁྱབ་ཟེར་ན། བདེན་འཛིན་དུ་གྱུར་པའི་སེམས་བྱུང་ཆོས་ཅན། དེར་ཐལ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན་
ཉོན་མོངས་ཡིན་པར་ཐལ། མ་རིག་པ་ཡིན་པའི་ཕྱིར། འདོད་མི་ནུས་ཏེ། ཤེས་སྒྲིབ་ཡིན་པའི་ཕྱིར། ཁ་ཅིག་རང་གི་འགལ་ཟླར་གྱུར་པའི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་མ་རིག་པའི་མཚན་ཉིད་ཟེར་ན། བདེན་འཛིན་དུ་གྱུར་པའི་སེམས་
བྱུང་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། རང་གི་འགལ་ཟླར་གྱུར་པའི་རིག་པ་སྟོང་ཉིད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། གོང་དུ་བཀག་ཟིན་ནོ། །ཁ་ཅིག་ན་
རེ། རང་གི་འགལ་ཟླར་གྱུར་པའི་རིག་པ་བདག་མེད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་རྨོངས་པ་མ་རིག་པའི་མཚན་ཉིད་ཟེར་ན། ལས་འབྲས་ཀྱི་འབྲེལ་བ་རགས་པ་ལ་རྨོངས་པའི་མ་རིག་པ་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར། ཀུན་ལས་བཏུས་ལས། རྨོངས་པ་ནི་རྣམ་པ་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་པ་དང། དེ་ཁོ་ན་ཉིད་ཀྱི་དོན་ལ་རྨོངས་པའོ། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་
ཡིན་པའི་ཕྱིར། ཁ་ཅིག་ན་རེ། རང་གི་འགལ་ཟླར་གྱུར་པའི་རིག་པ་བདག་མེད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་རྨོངས་པ་དེ། གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པའི་མཚན་ཉིད་ཟེར་ན། གང་ཟག་

[002B] མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། མ་རིག་པ་ཡིན་པར་ཐལ། འདོད་པ་དེའི་ཕྱིར། འདོད་ན། རྩ་ཉོན་ཡིན་པར་ཐལ། མ་རིག་པ་ཡིན་པའི་ཕྱིར། འདོད་མི་ནུས་ཏེ། ཉེ་ཉོན་ཡིན་
པའི་ཕྱིར་ཏེ། རྨུགས་པ་ཡིན་པའི་ཕྱིར། ཁ་ཅིག་ན་རེ། གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པས་ཁྱབ་ཟེར་ན། གང་ཟག་གི་བདག་འཛིན་ཆོས་ཅན། དེར་ཐལ་དེའི་ཕྱིར་ཏེ། གང་ཟག་གི་བདག་འཛིན་
ཡིན་པའི་ཕྱིར། འདོད་ན། གང་ཟག་གི་བདག་མེད་དེ་ཁོ་ན་ཉིད་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། དེ་ཁོ་ན་ཉིད་ཡིན་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག་ན་རེ། བདག་འཛིན་ལ་དབྱེ་ན། ཆོས་ཀྱི་བདག་འཛིན་
དང། གང་ཟག་གི་བདག་འཛིན་གཉིས་ཀྱི་དབྱེ་བ་འཐད་ཟེར་ན། འོ་ན། ཆོས་ཀྱི་བདག་འཛིན་བདག་འཛིན་པར་ཐལ། དེ་བདག་འཛིན་གྱི་དབྱེ་བའི་ཡ་གྱལ་ཡིན་པའི་ཕྱིར། འདོད་ན། ཆོས་ཀྱི་བདག་འཛིན་ཆོས་ཅན། ཁྱོད་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཡེ་ཤེས་ཡིན་ན། གང་ཟག་གི་
བདག་མེད་ཕྲ་མོ་མངོན་སུམ་དུ་རྟོགས་པའི་ཡེ་ཤེས་ཡིན་དགོས་པར་ཐལ། ཁྱོད་བདག་འཛིན་ཡིན་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ་དེའི་ཕྱིར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། འདོད་ན། གང་ཟག་གི་བདག་མེད་ཆོས་
ཅན། ཁྱོད་ཐེག་ཆེན་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པར་ཐལ། དེ་ཁྱོད་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་བར་ཆད་མེད་ལམ་གྱི་དངོས་གཞལ་ཡིན་པའི་ཕྱིར། ཁ་ཅིག་གང་ཟག་གི་བདག་འཛིན་ཡིན་ན། འཇིག་ལྟ་ཡིན་པས་ཁྱབ་ཟེར་ན་
ལྷས་སྦྱིན་གྱི་རྒྱུད་ཀྱི་མཆོད་སྦྱིན་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཆོས་ཅན། དེར་ཐལ་དེའི་ཕྱིར་ཏེ། མཆོད་སྦྱིན་ལ་དམིགས་པའི་གང་ཟག་གི་བདག་འཛིན་ཡིན་པའི་ཕྱིར་ཏེ། རྩ་བར་འདོད་ན། རང་རྒྱུད་ལ་ལྡན་པའི་གང་ཟག་གི་རྒྱུད་ཀྱི་ཕུང་པོ་ཞིག་ལ་དམིགས་པར་ཐལ། འདོད་པའི་ཕྱིར་

[003A]༄༅། །འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་ན། ཆོས་དང་གང་ཟག་གཉིས་སུ་ཕྱེ་བའི་གང་ཟག་ཡིན་པས་ཁྱབ་ཟེར་ན། ཁྱི་རྒན་རྒྱ་བོའི་ཡིད་ཀྱི་རྣམ་པར་ཤེས་པ་ཆོས་ཅན། དེར་ཐལ་དེའི་ཕྱིར་ཏེ། ཁྱི་རྒན་རྒྱ་བོའི་རྒྱུད་
ཀྱི་འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་པའི་ཕྱིར་ཏེ། ཁྱི་རྒན་རྒྱ་བོའི་བདག་ཡིན་པའི་ཕྱིར་ཏེ། དེ་ཁྱི་རྒན་རྒྱ་བོའི་ང་ཡིན་པའི་ཕྱིར། རྟོག་གེ་འབར་བ་ལས། ཁོ་བོ་ཅག་ཀྱང། ཐ་སྙད་དུ་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ། ཞེས་གསུངས་པའི་ཕྱིར། འདོད་མི་ནུས་ཏེ། དེ་གཉིས་
སུ་ཕྱེ་བའི་ཆོས་ཡིན་པའི་ཕྱིར་ཏེ། ཁྱི་རྒན་རྒྱ་བོའི་རྣམ་ཤེས་ཀྱི་ཕུང་པོ་ཡིན་པའི་ཕྱིར། ཁོ་ན་རེ། གང་ཟག་ཡིན་ན། འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་པས་ཁྱབ་ཟེར་ན། སངས་རྒྱས་འཕགས་པ་ཆོས་ཅན། དེར་ཐལ་དེའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ལ་འཇིག་ལྟ་ལྷན་
སྐྱེས་མེད་པའི་ཕྱིར། ཁོ་ན་རེ། འཇིག་ལྟ་ལྷན་སྐྱེས་ཡིན་ན། རང་རྒྱུད་ཀྱི་ང་ལ་དམིགས་པས་ཁྱབ་ཟེར་ན། འོ་ན། ཁྱི་རྒན་རྒྱ་བོའི་རྒྱུད་ཀྱི་འཇིག་ལྟ་ལྷན་སྐྱེས་ཆོས་ཅན། དེར་ཐལ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། ཁྱི་རྒན་རྒྱ་བོའི་རྒྱུད་ཀྱི་འཇིག་ལྟ་ལྷན་སྐྱེས་ཀྱི་རྒྱུད་ཀྱི་ང་ཡོད་པར་ཐལ་
དེས་རང་རྒྱུད་ཀྱི་ང་ལ་དམིགས་པ་གང་ཞིག་དེའི་དམིགས་ཡུལ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་ང་མེད་པར་ཐལ། ཁྱོད་སེམས་བྱུང་ཡིན་པའི་ཕྱིར། ཁ་ཅིག་ན་རེ། ཁྱོད་ཤེས་པ་ཡིན་ན། ཁྱོད་ཀྱི་རྒྱུད་ལ་ང་མེད་པས་ཁྱབ་ཟེར་ན། ཁྱི་རྒན་རྒྱ་བོའི་ཤེས་པ་ཆོས་ཅན། དེར་ཐལ་
དེའི་ཕྱིར། འདོད་ན། དེ་ཡོད་པར་ཐལ། ཁྱི་རྒན་རྒྱ་བོའི་ཤེས་རྒྱུད་ལ་ང་ཡོད་པའི་ཕྱིར་ཏེ། ཁྱི་རྒན་རྒྱ་བོའི་རྒྱུད་ཀྱིས་བསྡུས་པའི་ང་ཡོད་པའི་ཕྱིར། ཁ་ཅིག་ན་རེ། བུམ་པ་བདེན་པར་འཛིན་པའི་བདེན་འཛིན་འཁོར་བའི་རྩ་བ་ཡིན་ཟེར་ན། འོ་ན། འཁོར་བའི་རྩ་བ་ལ་འཛིན་སྟངས་མི་མཐུན་པ་གཉིས་ཡོད་པར་
ཐལ། བུམ་པ་བདེན་པར་འཛིན་པའི་བདེན་འཛིན་དེ་ཡང་འཁོར་བའི་རྩ་བ་ཡིན། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་ཡང་འཁོར་བའི་རྩ་བ་ཡིན་པ་གང་ཞིག་དེ་གཉིས་འཛིན་སྟངས་མི་མཐུན་པའི་ཕྱིར་ཏེ། དེ་གཉིས་ཀྱི་ཞེན་ཡུལ་གྱིས་སྟོང་པའི་བདག་མེད་གཉིས་པོ་དེ་མི་མཐུན་

[003B] གང་ཟག་གི་བདག་མེད་ཕྲ་མོ་དང། ཆོས་ཀྱི་བདག་མེད་ཕྲ་མོ་གཉིས་འགལ་བའི་ཕྱིར། འདོད་མི་ནུས་ཏེ། འཁོར་བའི་རྩ་བ་ལ་འཛིན་སྟངས་མི་མཐུན་པ་གཉིས་མེད་པར་ཚད་ལྡན་གྱི་གཞུང་ལས་གསུངས་པའི་ཕྱིར། གཞན་ཡང། ཉན་ཐོས་དགྲ་བཅོམ་པས་འཁོར་བ་རྩ་བ་ནས་མ་སྤངས་
པར་ཐལ། བུམ་པ་བདེན་པར་འཛིན་པའི་བདེན་འཛིན་འཁོར་བའི་རྩ་བ་ཡིན་པ་གང་ཞིག་དེས་བུམ་པ་བདེན་པར་འཛིན་པའི་བདེན་འཛིན་མ་སྤངས་པའི་ཕྱིར་ཏེ། བུམ་པ་བདེན་པར་འཛིན་པའི་བདེན་འཛིན་ཤེས་སྒྲིབ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་བདེན་པར་འཛིན་པའི་བདེན་
འཛིན་ཤེས་སྒྲིབ་ཡིན་པར་ཐལ། ཁྱོད་གཞི་གྲུབ་པའི་ཕྱིར། རྩ་བར་འདོད་མི་ནུས་ཏེ། དེས་འཁོར་བའི་རྩ་བར་གྱུར་པའི་བདག་འཛིན་གྱི་ས་བོན་སྤངས་པའི་ཕྱིར་ཏེ། རྣམ་འགྲེལ་ལས། བདག་ལྟའི་ས་བོན་སྤངས་པའི་ཕྱིར། སླར་མི་གཤེགས་པ་ཉིད་ཡིན་ནོ། །ཞེས་གསུངས་པའི་ཕྱིར། གཞན་ཡང། དེས་
འཁོར་བ་རྩ་བ་ནས་སྤངས་པར་ཐལ། སངས་རྒྱས་འཕགས་པས་ཤེས་སྒྲིབ་རྩ་བ་ནས་སྤངས་པའི་ཕྱིར། ཁ་ཅིག་ན་རེ། ཁྱི་རྒན་རྒྱ་བོའི་རྒྱུད་ཀྱི་ཁྱི་རྒན་རྒྱ་བོ་བདེན་པར་འཛིན་པའི་བདེན་འཛིན་དེ་ཁྱི་རྒན་རྒྱ་བོའི་འཁོར་བའི་གཞི་རྩ་མཐར་ཐུག་མིན་ཟེར་ན། དེ་ཡིན་པར་ཐལ། དེ་དེའི་འཁོར་བའི་རྩ་བར་གྱུར་པའི་མ་རིག་
པའི་རྩ་བ་གང་ཞིག་ལེགས་བཤད་སྙིང་པོ་ལས། འཁོར་བའི་གཞི་རྩ་མཐར་ཐུག་མ་ལོག་ཀྱང་འཁོར་བ་ལོག་པ་ལུགས་འདི་ལ་མི་འགལ་ཞེས་གསུངས་པའི་ཕྱིར། ཁ་ཅིག་ན་རེ། ལས་འབྲས་ཀྱི་འབྲེལ་བ་ལ་རྨོངས་པའི་རྨོངས་པ་ཡིན་ན། མ་རིག་པ་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་
ལས་འབྲས་ཀྱི་འབྲེལ་བ་ཕྲ་མོ་ལ་རང་སྟོབས་ཀྱིས་རྨོངས་པའི་རྨོངས་པ་ཆོས་ཅན། དེར་ཐལ་དེའི་ཕྱིར། དེ་ཡོད་པའི་ཕྱིར་ཏེ། དེའི་རྒྱུད་ལ་རྒྱུ་འབྲས་ཀྱི་འབྲེལ་བ་ཕྲ་ཤིང་ཕྲ་བ་ལ་རྨོངས་པའི་རྨོངས་པ་ཡོད་པའི་ཕྱིར་ཏེ། སྲས་སྒྲ་གཅན་འཛིན་གྱིས་ཞུས་པའི་མདོ་ལས། རྨ་བྱའི་མདོངས་ཁྲ་ལ་སོགས་པའི། །རྒྱུ་ཡི་དབྱེ་བ་
ཇི་སྙེད་པ། །ཀུན་མཁྱེན་མིན་པའི་རྟོགས་བྱ་མིན། །ཞེས་གསུངས་པའི་ཕྱིར། འདོད་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་ཀྱི་རྒྱུད་ཀྱི་རྒྱུ་འབྲས་ཀྱི་འབྲེལ་བ་ཕྲ་མོ་ལ་རང་སྟོབས་ཀྱིས་རྨོངས་པའི་རྨོངས་པ་དེ་མ་རིག་པ་མ་ཡིན་པར་ཐལ། ཁྱོད་མ་རིག་པ་སྤངས་པའི་གང་ཟག་ཡིན་པའི་ཕྱིར་ཏེ། དགྲ་བཅོམ་

[004A]༄༅། །པ་ཡིན་པའི་ཕྱིར། ཁ་ཅིག་ན་རེ། དགྲ་བཅོམ་པ་ཡིན་ན། ཉོན་སྒྲིབ་དུ་གྱུར་པའི་མ་རིག་པ་སྤངས་པས་ཁྱབ་ཀྱང། མ་རིག་པ་སྤངས་པས་མ་ཁྱབ་ཟེར་ན། དེ་ཁྱབ་པར་ཐལ། དགྲ་བཅོམ་པ་མ་རིག་པའི་སྒོ་ངའི་སྦུབས་ལས་གྲོལ་ཀྱང་གཞན་ཕན་གྱི་སྙན་པ་སྒྲོག་མི་ནུས་པ་
དང། བྱང་ཆུབ་སེམས་དཔའ་མ་རིག་པའི་སྒོ་ངའི་སྦུབས་ལས་མ་གྲོལ་ཀྱང་གཞན་ཕན་གྱི་སྙན་པ་སྒྲོག་ནུས་པ་དེ་དཔེ་དང་བཅས་ནས་གསུངས་པའི་ཕྱིར། ཁ་ཅིག་ན་རེ། ང་ཡི་བ་ལ་དམིགས་པའི་འཇིག་ལྟ་ལྷན་སྐྱེས་དེས་ང་ཡི་བ་ལ་དམིགས་ནས་རང་རྐྱ་ཐུབ་པའི་རྫས་ཡོད་དུ་འཛིན་པ་ཡིན་ཟེར་
ན། འོ་ན། ང་ཡི་བ་ཆོས་ཅན། ཁྱོད་སྐྱེས་བུའི་ཤེས་རྒྱུད་ཀྱིས་བསྡུས་པར་ཐལ། ང་ཡི་བ་ལ་དམིགས་པའི་འཇིག་ལྟ་ལྷན་སྐྱེས་ཀྱི་དམིགས་ཡུལ་གྱི་གཙོ་བོ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། སྐྱེས་བུ་གང་དུ་གནས་པའི་གནས་དེ་སྐྱེས་བུའི་ང་ཡི་བ་ཡིན་པའི་ཕྱིར་ཏེ། སྐྱེས་བུ་དེ་ལ་འདི་ནི་ང་ཡི་གནས་སོ་
སྙམ་པའི་བློ་ལྷན་སྐྱེས་ཡོད་པའི་ཕྱིར། ཁ་ཅིག་ན་རེ། འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་ན། གང་ཟག་ཡིན་པས་ཁྱབ་ཟེར་ན། སྡུག་བདེན་ཆོས་ཅན། དེར་ཐལ་དེའི་ཕྱིར་ཏེ། དེ་ལ་དམིགས་པའི་འཇིག་ལྟ་ལྷན་སྐྱེས་ཡོད་པའི་ཕྱིར་ཏེ། བདེན་བཞི་ལ་དམིགས་པའི་ལྟ་བ་ལྔ་ལྟ་མིན་ལྔ་
ཡོད་པའི་ཕྱིར། ཁ་ཅིག་ན་རེ། འཇིག་ལྟ་ལྷན་སྐྱེས་ཡིན་ན། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་པས་ཁྱབ་ཟེར་ན། རྒྱུན་ཞུགས་འབྲས་གནས་ཀྱི་རྒྱུད་ཀྱི་འཇིག་ལྟ་ལྷན་སྐྱེས་ཆོས་ཅན། དེར་ཐལ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར། དེའི་རྒྱུད་
ལ་ཉོན་མོངས་ལྷན་སྐྱེས་ཡོད་པའི་ཕྱིར། རྩ་བར་འདོད་ན། རྒྱུན་ཞུགས་འབྲས་གནས་དེས་ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། རྟེན་འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །སྲིད་
དང་བྲལ་ལ་ཡང་སྲིད་མེད། །ཞེས་གསུངས་པའི་ཕྱིར། ཁ་ཅིག་ན་རེ། ཡན་ལག་གཉིས་པ་འདུ་བྱེད་ཀྱི་ལས་གསར་དུ་ཀུན་ནས་སློང་བྱེད་ཀྱི་འཇིག་ལྟ་ཡན་ལག་དང་པོ་མ་རིག་པའི་མཚན་ཉིད་ཟེར་ན། ཡན་ལག་གཉིས་པ་འདུ་བྱེད་ཀྱི་ལས་ཀྱི་འབྲས་བུར་གྱུར་པའི་ཡན་ལག་དང་པོ་མ་རིག་པ་

[004B] མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེ་ཡིན་པའི་ཕྱིར་ཏེ། རྟེན་འབྲེལ་ཡན་ལག་བཅུ་གཉིས་པོ་དེ་སྔ་ཕྱིའི་གོ་རིམ་མེད་པར་འགལ་མེའི་འཁོར་ལོ་བཞིན་དུ་འཁོར་བ་ཡིན་པའི་ཕྱིར་ཏེ། རིན་ཆེན་ཕྲེང་བ་ལས། ལམ་གསུམ་ཐོག་མཐའ་དབུས་མེད་པར་
འཁོར་བའི་དཀྱིལ་འཁོར་འགལ་མེ་ཡི། །དཀྱིལ་འཁོར་ལྟ་བུར་ཕན་ཚུན་དུ། །རྒྱུ་རྐྱེན་གྱིས་ནི་འཁོར་བར་འགྱུར། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡན་ལག་གཉིས་པ་འདུ་བྱེད་ཀྱི་ལས་ཀྱི་དུས་ཀྱི་ཀུན་སློང་དུ་གྱུར་པའི་མ་རིག་པ་ཡིན་ན། ཡན་
ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་པས་ཁྱབ་ཟེར་ན། འོ་ན། དེའི་དུས་ཀྱི་ཀུན་སློང་དུ་གྱུར་པའི་ལས་འབྲས་ཀྱི་འབྲེལ་བ་རགས་པ་ལ་རྨོངས་པའི་མ་རིག་པ་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། ཀུན་ལས་བཏུས་ལས། རྨོངས་པ་ནི་རྣམ་
པ་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་པ། ཞེས་གསུངས་པའི་ཕྱིར་དང། ཕྱི་རོལ་པ་ཁ་ཅིག་མཐོ་རིས་ཀྱི་ཕྱིར་དུ་དབང་ཕྱུག་གི་མཆོད་སྦྱིན་བྱེད་པ་ཡང་ཡོད་པའི་ཕྱིར། རྩ་བར་འདོད་ན། གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པར་ཐལ། འདོད་པའི་ཕྱིར་
འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཀུན་བཏགས་[*BRTAGS ETC THROUGHOUT]མེད་ཟེར་ན། དེ་ཡོད་པར་ཐལ། མ་རིག་པ་ཀུན་བཏགས་ཀྱིས་བསགས་པའི་ཡན་ལག་གཉིས་པ་འདུ་བྱེད་ཀྱི་ལས་ཡོད་པའི་ཕྱིར་ཏེ། ཉོན་མོངས་ཀུན་བཏགས་ཀྱིས་བསགས་
པའི་དགེ་མི་དགེ་གང་རུང་གི་ལས་ཡོད་པའི་ཕྱིར། གཞན་ཡང། དེ་ཡོད་པར་ཐལ། མཐོང་སྤངས་སུ་གྱུར་པའི་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡོད་པའི་ཕྱིར་ཏེ། རྒྱུན་ཞུགས་འབྲས་གནས་ཀྱིས་སྤངས་པའི་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡོད་པའི་ཕྱིར་ཏེ་
རྣལ་འབྱོར་དཔྱོད་པ་ལས་རྒྱུན་ཞུགས་ཞུགས་པས་ཡན་ལག་དུ་ཞིག་སྤངས་ཞེ་ན་ཐམས་ཅད་ཀྱི་ཕྱོགས་གཅིག་སྤངས་པ་ཡིན་གྱི། གང་ཡང་རིལ་གྱིས་སྤངས་པ་ནི་མ་ཡིན་ནོ་ཞེས་གསུངས་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་ན། གང་ཟག་རྟག་གཅིག་

[005A]༄༅། །རང་དབང་ཅན་དུ་འཛིན་པའི་རྟོག་པ་ཡིན་པས་ཁྱབ་ཟེར་ན། གྲུབ་མཐས་བློ་མ་བསྒྱུར་བའི་གང་ཟག་གི་རྒྱུད་ཀྱི་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར།    ༈    །གཉིས་
པ་རང་ལུགས་ནི། རང་གི་དམིགས་ཡུལ་དུ་གྱུར་པའི་གང་ཟག་དང་ལས་འབྲས་ཀྱིས་འབྲེལ་བ་རགས་པ་གང་རུང་ལ་དམིགས་ནས་རང་སྟོབས་ཀྱིས་རང་རྐྱ་ཐུབ་པའི་རྫས་ཡོད་དུ་འཛིན་པ་དང། རང་སྟོབས་ཀྱིས་རྨོངས་པའི་རྨོངས་པ་གང་རུང་གིས་བསྡུས་པའི་སེམས་བྱུང་རྨོངས་པ་མ་རིག་
པའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཉོན་མོངས་ཅན་མ་ཡིན་པའི་མ་རིག་པ་དང། ཉོན་མོངས་ཅན་གྱི་མ་རིག་པ་གཉིས་ཡོད། དང་པོ་དང་ཤེས་སྒྲིབ་དོན་གཅིག་ཉོན་མོངས་ཅན་གྱི་མ་རིག་པ་ལ་དབྱེ་ན། ལས་འབྲས་ཀྱི་འབྲེལ་བ་རགས་པ་ལ་རྨོངས་པ་མ་རིག་པ་དང་
གང་ཟག་གི་བདག་འཛིན་དང་གཉིས། གང་ཟག་གི་བདག་འཛིན་ལ་ཡང། ང་དང་ང་ཡི་བ་ལ་དམིགས་པའི་འཇིག་ལྟ་དང། དེ་ལས་གཞན་པའི་གང་ཟག་གི་བདག་འཛིན་དང་གསུམ། དང་པོ་ནི། རང་རྒྱུད་ལ་ལྡན་པའི་གང་ཟག་གི་རྒྱུད་ཀྱི་ངའམ་ཡིད་ཀྱི་རྣམ་པར་ཤེས་པ་གང་རུང་ལ་
དམིགས་ནས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྟ་བུ་ཡིན། གཉིས་པ་ནི། རང་རྒྱུད་ལ་ལྡན་པའི་གང་ཟག་གི་རྒྱུད་ཀྱི་མིག་སྣ་སོགས་ལ་དམིགས་ནས་རང་རྐྱ་ཐུབ་པའི་ངར་སྣང་བའི་ང་དེའི་དབང་བསྒྱུར་བྱར་འཛིན་པའི་རྟོག་པ་ལྟ་བུའོ། །གསུམ་པ་ནི། ལྷས་སྦྱིན་གྱི་རྒྱུད་
ཀྱི་ཆོས་སྦྱིན་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྟ་བུ་ཡིན། རང་ཉིད་ཀྱི་ཀུན་ནས་སླངས་བྱར་གྱུར་པའི་ཡན་ལག་གཉིས་པ་འདུ་བྱེད་ཀྱི་ལས་གསར་དུ་ཀུན་ནས་སློང་བྱེད་ཀྱི་འཇིག་ལྟ་ཡན་ལག་དང་པོ་མ་རིག་པའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་
རྒྱུའི་ཀུན་སློང་གི་མ་རིག་པ་དང། དུས་ཀྱི་ཀུན་སློང་གི་མ་རིག་པ་གཉིས། དང་པོ་དང་ཡན་ལག་དང་པོ་གཉིས་དོན་གཅིག་དེའི་ཆོས་ཀྱི་ཁྱད་པར་ཡོད་དེ། དགེ་སོགས་གསུམ་གྱི་ནང་ནས་ལུང་མ་བསྟན་ཁོ་ནས་ཁྱབ། མཐོང་སྤངས་དང་སྒོམ་སྤངས་གཉིས་ཀའི་ཆ་ཡོད། སྐྱེ་འཕགས་གཉིས་

[005B] གསུམ་པ་རྩོད་པ་སྤོང་བ་ལ། ཁོ་ན་རེ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་ན། མ་རིག་པ་ཀུན་བཏགས་ཡིན་དགོས་པར་ཐལ། དེ་ཡིན་ན་མཐོང་སྤངས་སུ་གྱུར་པའི་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་
དགོས་པའི་ཕྱིར་ཏེ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་རྒྱུད་ལ་ལྡན་པའི་འཕགས་པ་མེད་པའི་ཕྱིར་ཟེར་ན་མ་ཁྱབ། ཁ་ཅིག་ན་རེ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཀུན་བཏགས་མེད་པར་ཐལ། དེ་ལ་ལྷན་སྐྱེས་ཀྱིས་ཁྱབ་པའི་ཕྱིར་ཏེ། སྟོངས་མཐུན་ཆེན་
མོ་ལས། ཀུན་བཏགས་ནི་ལུས་ཅན་འཁོར་བར་འཆིང་བྱེད་ཀྱི་རྩ་བར་མི་རུང། ཞེས་གསུངས་པའི་ཕྱིར་ཟེར་ན་སྐྱོན་མེད་དེ། མ་རིག་པ་ཀུན་བཏགས་དེ་གྲུབ་མཐས་བློ་བསྒྱུར་མ་བསྒྱུར་གྱི་ལུས་ཅན་ཀུན་འཁོར་བར་འཆིང་བྱེད་ཀྱི་རྩ་བར་མི་རུང་ཞེས་པའི་དོན་ཡིན་པའི་ཕྱིར། དེ་ཡང་ཡིན་ཏེ། དེ་འདྲའི་གཞུང་
དེ་གྲུབ་མཐས་བློ་བསྒྱུར་མ་བསྒྱུར་གྱི་ལུས་ཅན་ཀུན་འཁོར་བར་འཆིང་བྱེད་ཀྱི་མ་རིག་པ་ངོས་འཛིན་པའི་གཞུང་ཡིན་པའི་ཕྱིར། ཁོ་ན་རེ། འཁོར་བའི་རྩ་བར་གྱུར་པའི་མ་རིག་པ་ཡིན་ན། ཁྱོད་རྒྱུད་ལ་ལྡན་པའི་འཕགས་པ་མེད་དགོས་པར་ཐལ། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་
པ་ཡིན་ན། ཁྱོད་རྒྱུད་ལ་ལྡན་པའི་འཕགས་པ་མེད་དགོས་པའི་ཕྱིར། འདོད་ན། མ་རིག་པ་ཆོས་ཅན། དེར་ཐལ་དེའི་ཕྱིར་ཏེ། མ་རིག་པའི་དབང་གིས་ལས་བསགས། ལས་དེའི་དབང་གིས་འཁོར་བར་སྐྱེ་བ་ལེན་པ་ཡོད་པའི་ཕྱིར་ཟེར་ན་མ་ཁྱབ། འདོད་མི་ནུས་སོ། ཁ་ཅིག་སངས་རྒྱས་འཕགས་པ་
ལ་དམིགས་པའི་འཇིག་ལྟ་ཡོད་པར་ཐལ། སངས་རྒྱས་འཕགས་པ་ངར་སྣང་ནས་དེ་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། སངས་རྒྱས་འཕགས་པ་གང་ཟག་ཏུ་སྣང་ནས། དེ་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཡོད་པའི་ཕྱིར། སངས་
རྒྱས་འཕགས་པ་ལ་དམིགས་པའི་གང་ཟག་གི་བདག་འཛིན་ཡོད་པའི་ཕྱིར། ཁ་ཅིག་ན་རེ། འོག་མིན་པའི་རྟེན་ལ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡོད་པར་ཐལ། དེ་ཁམས་གསུམ་གྱི་རྟེན་ལ་ཡོད་པའི་ཕྱིར་ན་མ་ཁྱབ། འདོད་མི་ནུས་ཏེ། འོག་མིན་པ་ཡིན་ན་འཕགས་པ་ཡིན་པས་ཁྱབ་

[006A]༄༅། །པ་གང་ཞིག་འཕགས་པའི་རྟེན་ལ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་མེད་པའི་ཕྱིར། ཁ་ཅིག་ན་རེ། གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་དགོས་པར་ཐལ། དེ་ཁོ་ན་ཉིད་ལ་རྨོངས་པའི་
མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པའི་སྒྲ་བཤད་དུ་ཡོད་པས་མ་ཁྱབ་པའི་ཕྱིར་ཏེ། བདེན་པ་མངོན་རྟོགས་ཡིན་ན། བདེན་པ་མངོན་རྟོགས་ཀྱི་སྒྲ་བཤད་དུ་ཡོད་པས་མ་ཁྱབ་པའི་ཕྱིར་ཟེར་ན་མ་ཁྱབ། མ་གྲུབ་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་
ཐལ་དེའི་ཕྱིར། མཐོང་ལམ་ཡིན་པའི་ཕྱིར། འདོད་ན། དེས་བདེན་པ་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཉོན་མོངས་ཡིན་ན། ཉོན་མོངས་ཅན་གྱི་མ་རིག་པ་ཡིན་དགོས་པར་ཐལ། ཤེས་སྒྲིབ་ཡིན་ན། ཉོན་མོངས་ཅན་མ་ཡིན་
པའི་མ་རིག་པ་ཡིན་དགོས་པའི་ཕྱིར་ན་མ་ཁྱབ། འདོད་ན། ཞེ་སྡང་ཆོས་ཅན། དེར་ཐལ་དེའི་ཕྱིར་ཏེ། ཞེ་སྡང་ཡིན་པའི་ཕྱིར། འདོད་ན། ལུང་མ་བསྟན་ཡིན་པར་ཐལ། མ་རིག་པ་ཡིན་པའི་ཕྱིར། འདོད་མི་ནུས་ཏེ། མི་དགེ་བ་ཡིན་པའི་ཕྱིར་ཏེ། ཞེ་སྡང་ཡིན་པའི་ཕྱིར། ཁ་ཅིག་ན་རེ། ཆོས་ཀྱི་བདག་འཛིན་
བདག་འཛིན་ཡིན་པར་ཐལ། བདག་འཛིན་ལ་དབྱེ་ན། ཆོས་ཀྱི་བདག་འཛིན་དང། གང་ཟག་གི་བདག་འཛིན་གཉིས་ཀྱི་དབྱེ་བ་འཐད་པའི་ཕྱིར། དེར་ཐལ། བདག་མེད་ལ་དབྱེ་ན་ཆོས་ཀྱི་བདག་མེད་དང། གང་ཟག་གི་བདག་མེད་གཉིས་ཀྱི་དབྱེ་བ་འཐད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། ཆོས་ཀྱི་བདག་མེད་
ཡིན་ན། བདག་མེད་ཡིན་པས་ཁྱབ། གང་ཟག་གི་བདག་མེད་ཡིན་ན། བདག་མེད་ཡིན་པས་ཁྱབ་པའི་ཕྱིར། ཁ་ཅིག་ན་རེ། འཇིག་ལྟ་ལྷན་སྐྱེས་ཡིན་ན། སེམས་བྱུང་རྨོངས་པ་ཡིན་པས་ཁྱབ་པར་ཐལ། དེ་ཡིན་ན། མ་རིག་པ་ཡིན་པས་ཁྱབ་པ་གང་ཞིག་ཁྱོད་ཀྱི་མ་རིག་པའི་མཚན་ཉིད་འཐད་པའི་
ཕྱིར། དང་པོ་དེར་ཐལ། མ་རིག་པ་ལ་དབྱེ་ན་འཇིག་ལྟ་ལྷན་སྐྱེས་དང། གང་ཟག་གི་བདག་འཛིན་གཉིས་ཀྱི་དབྱེ་བ་འཐད་པའི་ཕྱིར། འདོད་ན། ཁྱི་རྒན་རྒྱ་བོའི་རྒྱུད་ཀྱི་འཇིག་ལྟ་ལྷན་སྐྱེས་ཆོས་ཅན། དེར་ཐལ་དེའི་ཕྱིར། འདོད་ན། སེམས་བྱུང་རྨོངས་པ་མ་ཡིན་པར་ཐལ། ཤེས་རབ་ཡིན་པའི་ཕྱིར། དེར་ཐལ་

[006B] མ་གྲུབ་ན་དེར་ཐལ། འཇུག་འགྲེལ་ལས། དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་ཅན། ཞེས་གསུངས་པའི་ཕྱིར། གཞན་ཡང། སྙོམས་འཇུག་ཉོན་མོངས་ཅན་ཆོས་ཅན། སྙོམས་འཇུག་ཡིན་པར་ཐལ། སྙོམས་འཇུག་ཉོན་མོངས་
ཅན་ཡིན་པའི་ཕྱིར། ཁྱབ་པ་ཁས། འདོད་ན། དགེ་བ་ཡིན་པར་ཐལ། འདོད་པའི་ཕྱིར། ཁྱབ་སྟེ། མཛོད་ལས། སྙོམས་འཇུག་དགེ་བ་རྩེ་གཅིག་པ་ཞེས་གསུངས་པའི་ཕྱིར། འདོད་མི་ནུས་ཏེ། ཉོན་མོངས་ཅན་ཡིན་པའི་ཕྱིར།    ༈    །ཡན་ལག་གཉིས་པ་འདུ་བྱེད་ཀྱི་ལས་བཤད་པ་ལ། དགག་བཞག་
སྤངས་གསུམ་ལས། དང་པོ་ལ། ཁ་ཅིག་ན་རེ། ཟག་བཅས་ཀྱི་ལས་ཡིན་ན་ཡན་ལག་གཉིས་པ་འདུ་བྱེད་ཀྱི་ལས་ཡིན་པས་ཁྱབ་ཟེར་ན། ཟག་བཅས་ཀྱི་ལུང་མ་བསྟན་གྱི་ལས་ཆོས་ཅན། དེར་ཐལ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་
པའི་ཕྱིར། ཁ་ཅིག་ན་རེ། ལས་བྱ་བྱེད་གཉིས་སུ་ཕྱེ་བའི་ལས་ཡིན་ན། ལས་ཡིན་པས་ཁྱབ་ཟེར་ན། ཡུམ་རྒྱས་འབྲིང་བསྡུས་གསུམ་ཆོས་ཅན། དེར་ཐལ་དེའི་ཕྱིར་ཏེ། སྟོན་པ་ཤཱཀྱ་ཐུབ་པ་དེ་ལས་སུ་བྱ་བ་རྒྱས་འབྲིང་བསྡུས་གསུམ་གསུང་བ་པོ་ཡིན་པའི་ཕྱིར། འདོད་ན། སེམས་བྱུང་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། བརྗོད་བྱེད་ཀྱི་ཚིག་ཡིན་པའི་ཕྱིར། ཁ་ཅིག་ན་རེ། རང་རྒྱུ་མ་རིག་པས་ཀུན་ནས་སླངས་པའི་ཟག་བཅས་ཀྱི་ལས་ཡིན་ན། སྤངས་བྱ་ཡིན་པས་ཁྱབ་ཟེར་ན། སོ་སོ་སྐྱེ་བོའི་རྒྱུད་ཀྱི་རང་རྒྱུ་མ་རིག་པས་ཀུན་ནས་སླངས་པའི་ཟག་བཅས་ཀྱི་དགེ་བའི་ལས་ཆོས་ཅན། དེར་ཐལ་
དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། སོ་སྐྱེའི་རྒྱུད་ལ་ལས་ཡོད་པ་གང་ཞིག་དེའི་རྒྱུད་ལ་ཟག་མེད་ཀྱི་ལས་མེད་པའི་ཕྱིར། འདོད་མི་ནུས་ཏེ། བླངས་བྱ་ཡིན་པའི་ཕྱིར་ཏེ། དགེ་བ་ཡིན་པའི་ཕྱིར། ཁ་ཅིག་ན་རེ། རང་གི་རྒྱུར་གྱུར་པའི་རྟེན་འབྲེལ་ཡན་ལག་བཅུ་གཉིས་ཀྱི་ཐོག་མར་
གྱུར་པའི་མ་རིག་པས་བསྐྱེད་ཅིང། རང་འབྲས་རྟེན་འབྲེལ་ཡན་ལག་བཅུ་གཉིས་ཀྱི་ནང་མཚན་[*TSAN, ETC: OTHER CASES CORRECTED BELOW]དུ་གྱུར་པའི་འབྲས་དུས་ཀྱི་རྣམ་ཤེས་བསྐྱེད་བྱེད་ཀྱི་སེམས་པ། ཡན་ལག་གཉིས་པ་འདུ་བྱེད་ཀྱི་ལས་ཀྱི་མཚན་ཉིད་ཟེར་ན། ཟག་མེད་ཀྱི་ལས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་

[007A]༄༅། །ཅན་དེ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་རང་རྒྱུ་རྟེན་འབྲེལ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པས་ཀུན་ནས་སླངས་ཤིང། རང་འབྲས་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འབྲས་དུས་ཀྱི་རྣམ་
ཤེས་ཀྱི་རྟེན་འབྲེལ་བསྐྱེད་བྱེད་ཀྱི་ཟག་བཅས་ཀྱི་སེམས་པ། ཡན་ལག་གཉིས་པ་འདུ་བྱེད་ཀྱི་ལས་ཀྱི་མཚན་ཉིད་ཟེར་ན། བཅུ་པ་སྲིད་ལས་ཆོས་ཅན། མཚོན་བྱ་དེར་ཐལ། མཚན་ཉིད་དེ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ་
དེ་གང་ཞིག་སྲིད་ལས་ལས་གཞན་པ་དེ་དེའི་མཚན་ཉིད་ཟེར་ན། རྟགས་དངོས་ཆོས་ཅན། རང་རྒྱུ་རྟེན་འབྲེལ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པས་ཀུན་ནས་སླངས་ཤིང། རང་འབྲས་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འབྲས་དུས་ཀྱི་རྣམ་ཤེས་
ཀྱི་རྟེན་འབྲེལ་བསྐྱེད་བྱེད་ཀྱི་ཟག་བཅས་ཀྱི་སེམས་པ་གང་ཞིག་སྲིད་ལས་ལས་གཞན་ཡིན་པ་དེ་མ་ཡིན་པར་ཐལ། ཡན་ལག་གཉིས་པ་འདུ་བྱེད་ཀྱི་ལས་མ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། སྲིད་ལས་ལས་གཞན་ཡིན་པའི་ཕྱིར་ཏེ། སྲིད་ལས་མ་ཡིན་པའི་ཕྱིར། ཁ་ཅིག་ན་རེ་
རང་རྒྱུ་མ་རིག་པས་ཀུན་ནས་སླངས་པའི་སེམས་པ། ཟག་བཅས་ཀྱི་ལས་ཀྱི་མཚན་ཉིད་ཟེར་ན། འོ་ན། ཟག་བཅས་ཀྱི་དགེ་བའི་ལས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་ན། མི་འཐད་པར་ཐལ། ཟག་བཅས་ཀྱི་དགེ་བའི་ལས་ཀྱི་རྒྱུ་རྒྱུད་ལ་ལྡན་པའི་
བྱང་སེམས་འཕགས་པ་དང་སངས་རྒྱས་འཕགས་པ་ཡོད་པའི་ཕྱིར་ཏེ། རྣམ་མཁྱེན་གྱི་འབྲས་བུར་གྱུར་པའི་ཟག་བཅས་ཀྱི་དགེ་བའི་ལས་ཡོད་པའི་ཕྱིར། ཁ་ཅིག་ན་རེ། རང་གི་རྒྱུར་གྱུར་པའི་མ་རིག་པས་གསར་དུ་བསྐྱེད་པའི་ཟག་བཅས་ཀྱི་རིག་པ། ཟག་བཅས་ཀྱི་ལས་ཀྱི་མཚན་ཉིད་ཟེར་ན། ཟག་
བཅས་ཀྱི་ལས་དང་མཚུངས་ལྡན་དུ་གྱུར་པའི་རྣམ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཟག་བཅས་ཀྱི་ལས་དེ་དེ་ལྟར་ཡིན་པའི་ཕྱིར། ཁྱབ་སྟེ། དེ་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། མ་གྲུབ་ན། འགལ་ལོ། །འདོད་ན། སེམས་བྱུང་ཡིན་པར་ཐལ། འདོད་པའི་

[007B] འདོད་མི་ནུས་ཏེ། གཙོ་སེམས་ཡིན་པའི་ཕྱིར་ཏེ། རྣམ་པར་ཤེས་པ་ཡིན་པའི་ཕྱིར། ཁ་ཅིག་ན་རེ། རང་རྒྱུ་ཉོན་མོངས་པས་ཀུན་ནས་སླངས་པའི་སེམས་པ། ཟག་བཅས་ཀྱི་ལས་ཀྱི་མཚན་ཉིད། རང་རྒྱུ་ཉོན་མོངས་པའི་བག་ཆགས་ཀྱིས་ཀུན་ནས་སླངས་པའི་སེམས་པ། ཟག་མེད་ཀྱི་ལས་ཀྱི་མཚན་
ཉིད་ཟེར་ན། ཟག་མེད་ཀྱི་ལས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར་ཏེ། རང་རྒྱུ་ཉོན་མོངས་པའི་བག་ཆགས་ཀྱིས་ཀུན་ནས་སླངས་པའི་སེམས་པ་གང་ཞིག་ཉོན་མོངས་པའི་བག་ཆགས་ཡིན་ན། རང་རྒྱུ་ཉོན་མོངས་པས་ཀུན་ནས་སླངས་པས་ཁྱབ་པའི་ཕྱིར། དང་པོ་མ་གྲུབ་
ན་འཁོར་གསུམ་ཡོད། འདོད་མི་ནུས་ཏེ། ཟག་མེད་ཀྱི་ལས་ཡིན་པའི་ཕྱིར། གཞན་ཡང། ཟག་བཅས་ཀྱི་ལས་ཆོས་ཅན། མཚོན་བྱ་ཕྱི་མ་དེར་ཐལ། མཚན་ཉིད་ཕྱི་མ་དེའི་ཕྱིར་ཏེ། རང་རྒྱུ་ཉོན་མོངས་པས་ཀུན་ནས་སླངས་པ་གང་ཞིག་ཉོན་མོངས་ཡིན་ན་རང་གི་རྒྱུར་གྱུར་པའི་ཉོན་མོངས་པའི་བག་ཆགས་
ཀྱི་དབང་གིས་བཞག་པས་ཁྱབ་པའི་ཕྱིར། དང་པོ་མ་གྲུབ་ན་འགལ་ལོ། །འདོད་མི་ནུས་ཏེ། ཟག་བཅས་ཀྱི་ལས་ཡིན་པའི་ཕྱིར། ཁ་ཅིག་ན་རེ། ལས་ཀྱི་ཀུན་འབྱུང་ཡིན་ན། ཡན་ལག་གཉིས་པ་འདུ་བྱེད་ཀྱི་ལས་ཡིན་པས་ཁྱབ་ཟེར་ན། བཅུ་པ་སྲིད་ལས་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར་
འདོད་མི་ནུས་སོ། །ཁ་ཅིག་འཕགས་པའི་རྟེན་ལ་ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་ཟེར་ན། དེ་མེད་པར་ཐལ། རྟེན་འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །སྲིད་དང་བྲལ་ལ་ཡང་སྲིད་མེད། །ཞེས་གསུངས་པའི་ཕྱིར། ཁ་ཅིག་འཕགས་
པའི་རྟེན་ལ་ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འགྲུབ་བྱེད་ཀྱི་ལས་གསར་དུ་བསོག་པ་མེད་ཟེར་ན་དེ་ཡོད་པར་ཐལ། འཕགས་པའི་རྟེན་ལ་ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འགྲུབ་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར། དེའི་རྟེན་ལ་ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འཕེན་བྱེད་
ཀྱི་ལས་ལ་སྲེད་ལེན་གཉིས་ཀྱིས་གསོས་འདེབས་པ་ཡོད་པའི་ཕྱིར་ཏེ། ཡང་སྲིད་ཕྱི་མར་སྐྱེ་བ་ལེན་པའི་འཕགས་པ་ཡོད་པའི་ཕྱིར་ཏེ། ཡང་སྲིད་ཕྱི་མར་སྐྱེ་བ་ལེན་པའི་ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡོད་པའི་ཕྱིར། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡོད་པའི་ཕྱིར། ཁ་

[008A]༄༅། །ཅིག་ན་རེ། ཡན་ལག་གཉིས་པ་འདུ་བྱེད་ཀྱི་ལས་རྒྱུད་ལ་ལྡན་པའི་འཕགས་པ་མེད་ཟེར་ན། དེ་ཡོད་པར་ཐལ། ཡང་སྲིད་ཕྱི་མར་སྐྱེ་བ་ལེན་པའི་འཕགས་པ་ཡོད་པར་སྒྲུབ་ཟིན་ཕྱིར། ཁ་ཅིག་ཡན་ལག་གཉིས་པ་འདུ་བྱེད་ཀྱི་ལས་ཡིན་ན། ངེས་པའི་ལས་ཡིན་པས་ཁྱབ་ཟེར་ན། །
ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་ཡན་ལག་གཉིས་པ་འདུ་བྱེད་ཀྱི་ལས་ཆོས་ཅན། དེར་ཐལ་དེའི་ཕྱིར། དེ་ཡོད་པའི་ཕྱིར་ཏེ། མཛོད་ཀྱི་འགྲེལ་པ་དོན་གསལ་ལས། དགྲ་བཅོམ་པ་དག་ལ་ཡང་སྔོན་སོ་སོ་སྐྱེ་བོའི་གནས་སྐབས་སུ་བྱས་པའི་ལས་དགེ་བའམ་
མི་དགེ་བ་མ་ངེས་པ་དག་ནི་མེད་པ་མ་ཡིན་མོད་ཀྱི་ཕྲ་རྒྱས་མེད་པའི་ཕྱིར། དེ་དག་གིས་སྲིད་པ་མངོན་པར་འགྲུབ་མི་ནུས་སོ། །ཞེས་གསུངས་པའི་ཕྱིར། འདོད་མི་ནུས་ཏེ། དགྲ་བཅོམ་པའི་རྒྱུད་ཀྱི་ཡན་ལག་གཉིས་པ་འདུ་བྱེད་ཀྱི་ལས་ཡིན་པའི་ཕྱིར། ཁྱབ་སྟེ། དགྲ་བཅོམ་པ་ཡིན་ན་སྲིད་པ་སྤངས་པས་ཁྱབ་པའི་
ཕྱིར་ཏེ། རྣམ་འགྲེལ་ལས། སྲིད་པའི་སྲེད་ལས་རྣམས་རྒྱལ་བ། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་རོ། །ཞེས་གསུངས་པའི་ཕྱིར། ཁ་ཅིག་ཡན་ལག་གཉིས་པ་འདུ་བྱེད་ཀྱི་ལས་སུ་གྱུར་པའི་མི་གཡོ་བའི་ལས་དང། བསོད་ནམས་ཀྱི་ལས་གཉིས་འགལ་ཟེར་ན་
ཡན་ལག་གཉིས་པ་འདུ་བྱེད་ཀྱི་ལས་སུ་གྱུར་པའི་མི་གཡོ་བའི་ལས་ཆོས་ཅན། བསོད་ནམས་ཀྱི་ལས་ཡིན་པར་ཐལ། ཡན་ལག་གཉིས་པ་འདུ་བྱེད་ཀྱི་ལས་སུ་གྱུར་པའི་མི་གཡོ་བའི་ལས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། བསོད་ནམས་ཀྱི་ལས་ཡིན་པར་ཐལ། དགེ་བའི་
ལས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཁྱིའི་རྣམ་སྨིན་གྱི་ཕུང་པོ་འཕེན་བྱེད་ཀྱི་མྱོང་ངེས་ཀྱི་ལས་ཡིན་ན། རང་ཉིད་ཀྱིས་འཕངས་པའི་ཁྱིའི་རྣམ་སྨིན་གྱི་ཕུང་པོ་ཡོད་པས་ཁྱབ་ཟེར་ན། དེ་མི་འཐད་པར་ཐལ། ཁྱིའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་དེས་དུས་ཀྱི་རྐྱེན་མ་ཚང་
བའི་དབང་གིས་དོམ་གྱི་རྣམ་སྨིན་གྱི་ཕུང་པོ་འཕེན་པ་ཡོད་པར་མདོ་ལས་གསུངས་པའི་ཕྱིར། ཁ་ཅིག་ན་རེ། ངན་འགྲོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་མྱོང་ངེས་ཀྱི་ལས་ཡིན་ན། རང་ཉིད་ཀྱིས་འཕངས་པའི་རྣམ་སྨིན་གྱི་ཕུང་པོ་ཡོད་པས་ཁྱབ་ཟེར་ན། ངན་འགྲོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་མྱོང་ངེས་

[008B] གཉེན་པོ་སྟོབས་བཞིས་འདགས་ངེས་ཀྱི་ལས་ཀྱི་གཞི་མཐུན་ཆོས་ཅན། དེར་ཐལ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། ཤེར་ཕྱིན་ལ་སྤྱོད་པའི་གཉེན་པོ་ཀུན་ཏུ་སྤྱོད་པའི་སྟོབས་ཀྱིས་མྱོང་ངེས་ཀྱི་ལས་ཀྱང་འདགས་པར་གསུངས་པའི་ཕྱིར། རྟོག་གེ་འབར་བ་ལས། དམྱལ་
བར་སྐྱེ་བའི་ལས་རྣམས་ནི་ཚེ་འདིར་མགོ་བོ་ཚ་བ་ཙམ་དུ་འགྱུར་རོ། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡན་ལག་གཉིས་པ་འདུ་བྱེད་ཀྱི་ལས་ཡིན་ན། རང་ཉིད་ཀུན་ནས་སློང་བྱེད་མ་རིག་པས་གསར་དུ་ཀུན་ནས་སླངས་པའི་ལས་ཡིན་པས་ཁྱབ་ཟེར་ན་
དང་པོ་མ་རིག་པས་ཀུན་ནས་སླངས་ཤིང་འབྲས་བུའི་བར་དུ་བསྐལ་པ་བརྒྱས་བར་དུ་ཆོད་པའི་ཡན་ལག་གཉིས་པ་འདུ་བྱེད་ཀྱི་ལས་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར་ཏེ། མདོ་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཞིང་དུས་ལ་བབས་པ་ན། །འབྲས་
བུ་སྨིན་པ་ཉིད་དུ་འགྱུར། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ཡན་ལག་གཉིས་པ་འདུ་བྱེད་ཀྱི་ལས་ཀྱིས་བསྡུས་པའི་ཟག་བཅས་ཀྱི་རིག་པ་ཡིན་ན། ཡན་ལག་གཉིས་པ་འདུ་བྱེད་ཀྱི་ལས་ཡིན་པས་ཁྱབ་ཟེར་ན། རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་ཆོས་ཅན་
དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་པར་ཤེས་པ་ཡིན་པའི་ཕྱིར། ཁ་ཅིག་ན་རེ། མྱོང་ངེས་ཀྱི་ལས་སུ་གྱུར་པའི་མི་གཡོ་བའི་ལས་དང། འབྲས་བུ་ཆེ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཀྱི་གཞི་མཐུན་ཡིན་ན། རང་
ཉིད་ཀྱིས་འཕགས་པའི་རྣམ་སྨིན་གྱི་ཕུང་པོ་དེ་འབྲས་བུ་ཆེ་བ་ལས་གཞན་དུ་མི་གཡོ་བས་ཁྱབ་ཟེར་ན། ཕྱིར་མི་འོང་འོག་མིན་མཐར་ཐུག་འགྲོ་དང་རྒྱུད་གཅིག་ཏུ་གྱུར་པའི་སོ་སོ་སྐྱེ་བོའི་རྒྱུད་ཀྱི་འབྲས་བུ་ཆེ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་སུ་གྱུར་པའི་མི་གཡོ་བའི་ལས་ཆོས་ཅན། དེར་ཐལ་དེའི་ཕྱིར་ཏེ་
ཆོས་ཅན་དེ་ཡིན་པའི་ཕྱིར། འདོད་ན། དེ་གཡོ་བ་ཡིན་པར་ཐལ། དེས་གནས་གཙང་གི་རྣམ་སྨིན་གྱི་ཕུང་པོ་ཡང་འཕེན་པའི་ཕྱིར། ཕྱིར་མི་འོང་འོག་མིན་མཐར་ཐུག་འགྲོ་དེས་སྔོན་སོ་སོ་སྐྱེ་བོའི་གནས་སྐབས་སུ་འབྲས་བུ་ཆེ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་པ་དེ་ཉིད་ཕྱིས་ཕྱིར་མི་འོང་གི་

[009A]༄༅། །རྟེན་ལ་བསམ་གཏན་སྤེལ་སྒོམ་བྱས་པ་ལ་བརྟེན་ནས་གནས་གཙང་དུ་སྐྱེ་བ་ལེན་པའི་རྒྱུར་འགྱུར་བར་གསུངས་པའི་ཕྱིར།    ༈    །གཉིས་པ་རང་ལུགས་ནི། རང་ཉིད་གཙོ་བོར་ཀུན་ནས་སློང་བྱེད་ཉོན་མོངས་པ་དང་ཉོན་མོངས་པའི་བག་ཆགས་གཉིས་ཀྱི་ནང་ནས་
གཙོ་བོར་ཉོན་མོངས་པའི་བག་ཆགས་ཀྱིས་ཀུན་ནས་སླངས་པའི་ཉོན་མོངས་ལས་གཞན་པའི་རྩོལ་བ་ཕྲ་མོའི་ངོ་བོར་གྱུར་པའི་རྣམ་རྟོག་དུ་གྱུར་པའི་སེམས་བྱུང་སེམས་པ་ཟག་མེད་ཀྱི་ལས་ཀྱི་མཚན་ཉིད། མཚན་གཞི་ནི། ཉན་རང་དགྲ་བཅོམ་པའི་རྒྱུད་ཀྱི་རྗེས་ཐོབ་ཀྱི་གནས་སྐབས་སུ་གཞན་ལ་
ཆོས་སྟོན་འདོད་ཀྱི་སེམས་པ་ལྟ་བུ། རང་ཉིད་གཙོ་བོར་ཀུན་ནས་སློང་བྱེད་ཉོན་མོངས་པ་དང་ཉོན་མོངས་པའི་བག་ཆགས་གཉིས་ཀྱི་ནང་ནས་ཉོན་མོངས་པས་གཙོ་བོར་ཀུན་ནས་སླངས་ཤིང་ཉོན་མོངས་ལས་གཞན་པའི་ཟག་བཅས་སུ་གྱུར་པའི་སེམས་པ། ཟག་བཅས་ཀྱི་ལས་ཀྱི་མཚན་
ཉིད། སྤྱིར་ལས་དེ་ལ་ཀུན་སློང་གི་སྒོ་ནས་དབྱེ་ན། དགེ་མི་དགེ་ལུང་མ་བསྟན་གྱི་ལས་དང་གསུམ་ཡོད། འཇུག་སྒོའི་སྒོ་ནས་དབྱེ་ན། ལུས་ངག་ཡིད་གསུམ་གྱི་ལས་གསུམ་ཡོད། སྤོང་བྱེད་གཉེན་པོའི་སྒོ་ནས་དབྱེ་ན། མཐོང་སྤངས་བསྒོམ་སྤངས་ཀྱི་ལས་གཉིས་ཡོད། འབྲས་བུ་འབྱིན་ཚུལ་གྱི་
སྒོ་ནས་དབྱེ་ན། མྱོང་ངེས་ཀྱི་ལས་དང་མྱོང་བར་མ་ངེས་པའི་ལས་གཉིས་ཡོད། དང་པོ་དང་བྱས་ལ་བསགས་པའི་ལས་གཉིས་དོན་གཅིག་ཕྱི་མ་དང་བྱས་ལ་མ་བསགས་པའི་ལས་གཉིས་དོན་གཅིག་མྱོང་ངེས་ཀྱི་ལས་དེ་ལ་ཡང་མཐོང་ཆོས་མྱོང་འགྱུར་གྱི་ལས་དང། སྐྱེས་ནས་མྱོང་འགྱུར་
གྱི་ལས་དང། ལན་གྲངས་གཞན་ལ་མྱོང་འགྱུར་གྱི་ལས་གསུམ། མཚན་གཞི་རིམ་པ་བཞིན། ཚེ་སྟོད་ལ་བསགས་པའི་ལས་ཚེ་སྨད་ལ་མྱོང་ངེས་ཀྱི་ལས་ལྟ་བུ་དང་པོ་དང། ཚེ་འདི་ལ་བསགས་པའི་ལས་སྐྱེ་བ་སྟིངས་མ་ལ་མྱོང་ངེས་ཀྱི་ལས་ལྟ་བུ་གཉིས་པ་དང། ཚེ་འདི་ལ་བསགས་པའི་ལས་
སྐྱེ་སྲིད་གཉིས་པ་ཕན་ཆད་ལ་མྱོང་ངེས་ཀྱི་ལས་ལྟ་བུ་གསུམ་པ་ཡིན་ནོ། །གཞན་ཡང། ལས་དེ་ལ་བྱེད་ལས་ཀྱི་སྒོ་ནས་དབྱེ་ན། འཕེན་འགྲུབ་རྫོགས་གསུམ་གྱི་ལས་གསུམ་ཡོད། འགྲུབ་བྱེད་ཀྱི་ལས་དེ་ལ་འཕེན་བྱེད་དགེ་བས་འཕངས་ཤིང་རྫོགས་བྱེད་མི་དགེ་བས་རྫོགས་པ་དང། འཕེན་བྱེད་

[009B] དེ་གཉིས་འདྲེས་མར་རྫོགས་པ་དང་གསུམ། མཚན་གཞི་རིམ་པ་བཞིན། བདེ་འགྲོའི་རྟེན་ལ་སྡུག་བསྔལ་ཤས་ཆེར་སྤྱོད་པ་དང་པོ། ངན་འགྲོའི་རྟེན་ལ་ཟག་བཅས་ཀྱི་བདེ་བ་ཤས་ཆེར་སྤྱོད་པ་གཉིས་པ། དེ་གཉིས་འདྲེས་མར་སྤྱོད་པ་
གསུམ་པའོ། །རང་ཉིད་ཀུན་ནས་སློང་བྱེད་ཡན་ལག་དང་པོ་མ་རིག་པས་གསར་དུ་ཀུན་ནས་སླངས་ཤིང་རང་འབྲས་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་བསྐྱེད་བྱེད་ཀྱི་རབ་ཏུ་ཕྱེ་བའི་རིགས་སུ་གནས་པའི་ཟག་བཅས་ཀྱི་ལས། ཡན་ལག་
གཉིས་པ་འདུ་བྱེད་ཀྱི་ལས་ཀྱི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། དེར་གྱུར་པའི་བསོད་ནམས་དང་བསོད་ནམས་མ་ཡིན་པའི་ལས་མི་གཡོ་བའི་ལས་དང་གསུམ་ཡོད། མཚན་གཞི་ནི། འདོད་པའི་བདེ་འགྲོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལྟ་བུ་དང་པོ། འདོད་པའི་ངན་འགྲོའི་རྣམ་
སྨིན་གྱི་ཕུང་པོ་འཕེན་བྱེད་ཀྱི་ལས་ལྟ་བུ་གཉིས་པ། ཁམས་གོང་གི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལྟ་བུ་གསུམ་པའོ། །ཡན་ལག་གཉིས་པ་འདུ་བྱེད་ཀྱི་ལས་ཀྱི་ཆོས་ཀྱི་ཁྱད་པར་ཡོད་དེ། དགེ་མི་དགེ་གང་རུང་ཡིན་པས་ཁྱབ། མཐོང་སྤངས་སྒོམ་སྤངས་གཉིས་ཀ་ཡོད། སྐྱེ་འཕགས་གཉིས་
ཀའི་རྒྱུད་ལ་ཡོད། ཁམས་གསུམ་ཀའི་རྟེན་ལ་ཡོད།    ༈    །གསུམ་པ་རྩོད་པ་སྤོང་བ་ལ། ཁ་ཅིག་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཆོས་ཅན། སྤངས་བྱ་མ་ཡིན་པར་ཐལ། དགེ་བའི་ལས་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན་
སྤང་བྱ་ཡིན་པར་ཐལ། གྲོལ་བ་དོན་གཉེར་གྱི་སྐྱེས་བུའི་སྤང་བྱ་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། གྲོལ་བ་དོན་གཉེར་གྱི་སྐྱེས་བུས་ལས་ཉོན་གྱི་དབང་གིས་ལྷར་སྐྱེ་བ་ལེན་པ་སྤོང་དགོས་པའི་ཕྱིར་ཏེ། དེས་ལྷའི་འཁོར་བ་སྤོང་དགོས་པའི་ཕྱིར། དེས་འཁོར་བ་མཐའ་དག་སྤོང་དགོས་
པའི་ཕྱིར། ཁ་ཅིག་ན་རེ། ཕྱིར་མི་འོང་གི་བསམ་གཏན་སྤེལ་སྒོམ་བྱས་པ་ལ་བརྟེན་ནས་གནས་གཙང་དུ་སྐྱེ་བ་ལེན་པའི་འགྲུབ་བྱེད་ཀྱི་རྒྱུར་འགྱུར་རུང་ཡང་ཡིན། འབྲས་བུ་ཆེ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་མྱོང་ངེས་ཀྱི་མི་གཡོ་བའི་ལས་ཀྱང་ཡིན་པའི་གཞི་མཐུན་པ་ཆོས་ཅན། ཁྱོད་མི་གཡོ་

[010A]༄༅། །བའི་ལས་མ་ཡིན་པར་ཐལ། ཁྱོད་གཡོ་བའི་ལས་ཡིན་པའི་ཕྱིར་ཏེ། ཁྱོད་འབྲས་བུ་ཆེ་བའི་རྣམ་སྨིན་གྱི་ཕུང་པོ་འཕེན་བྱེད་གང་ཞིག་ཁྱོད་ཀྱིས་གནས་གཙང་གི་རྣམ་སྨིན་གྱི་ཕུང་པོ་ཡང་འགྲུབ་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཟེར་ན་རྩ་བ་ལ་མ་ཁྱབ་སྟེ། འབྲས་བུ་ཆེ་བ་དང་
གནས་གཙང་མ་གཉིས་པོ་དེ་ས་མཚུངས་པ་ཡིན་པའི་ཕྱིར་ཏེ། དེ་གཉིས་བསམ་གཏན་བཞི་པར་ས་མཚུངས་པའི་ཕྱིར། ཁ་ཅིག་ན་རེ། ངན་འགྲོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་དང་གཉེན་པོ་སྟོབས་བཞིས་འདགས་ངེས་ཀྱི་ལས་ཀྱི་གཞི་མཐུན་པ་ཆོས་ཅན། ཁྱོད་མྱོང་ངེས་ཀྱི་ལས་མ་
ཡིན་པར་ཐལ། ཁྱོད་མྱོང་བར་མ་ངེས་པའི་ལས་ཡིན་པའི་ཕྱིར་ཏེ། ངན་འགྲོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གང་ཞིག་ཁྱོད་ཀྱིས་འཕངས་པའི་ངན་འགྲོའི་ཕུང་པོ་མེད་པའི་ཕྱིར་ཟེར་ན། དེ་གཉེན་པོ་སྟོབས་བཞིའི་འདགས་བྱེད་མ་བྱུང་ན་ངན་འགྲོའི་རྣམ་སྨིན་གྱི་ཕུང་པོ་འཕེན་པར་ངེས་པའི་
ཕྱིར།    ༈    །ཡན་ལག་ལྷག་མ་རྣམས་བཤད་པ་ནི། ཁ་ཅིག་ན་རེ། རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་དེ་ཡན་ལག་བཅུ་གཉིས་ཀྱི་ནང་མཚན་དུ་གྱུར་པའི་རྣམ་ཤེས་ཀྱི་རྟེན་འབྲེལ་ཡིན་ཟེར་ན། དེ་ཆོས་ཅན། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་ཡིན་པར་ཐལ། ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་རྣམ་ཤེས་ཀྱི་རྟེན་འབྲེལ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་ཀྱི་རྟེན་འབྲེལ་དེ་ལ་དབྱེ་ན། རྣམ་ཤེས་ཚོགས་དྲུག་ཡོད་ཟེར་ན། མིག་གི་རྣམ་པར་ཤེས་པ་ཆོས་ཅན། ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་རྣམ་ཤེས་ཀྱི་རྟེན་འབྲེལ་ཡིན་པར་ཐལ། དེའི་དབྱེ་བའི་ཡ་གྱལ་ཡིན་པའི་ཕྱིར། འདོད་ན། མིག་གི་རྣམ་པར་ཤེས་པ་ཆོས་ཅན། ཁྱོད་རྒྱུད་ལ་ལྡན་པའི་སངས་རྒྱས་འཕགས་པ་མེད་པར་ཐལ། ཁྱོད་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་ཀྱི་རྟེན་འབྲེལ་ཡིན་
པའི་ཕྱིར། འདོད་མི་ནུས་སོ། །ཁ་ཅིག་ན་རེ། རྣམ་ཤེས་ཀྱི་རྟེན་འབྲེལ་ཡིན་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་ཀྱི་རྟེན་འབྲེལ་ཡིན་པས་ཁྱབ་ཟེར་ན། སངས་རྒྱས་འཕགས་པའི་མིག་གི་རྣམ་པར་ཤེས་པ་ཆོས་ཅན། དེར་ཐལ་དེའི་ཕྱིར་ཏེ། རྣམ་ཤེས་ཀྱི་ལྟོས་གྲུབ་ཡིན་པའི་ཕྱིར་

[010B] སྡུག་བདེན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་ཡིན་ན། ལུང་མ་བསྟན་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་དང་དགེ་སེམས་ཀྱི་གཞི་མཐུན་ཡོད་པའི་ཕྱིར་ཏེ། དགེ་སེམས་དང་བཅས་བཞིན་དུ་
ཡང་སྲིད་དུ་སྐྱེ་བ་ཡོད་པའི་ཕྱིར་ཏེ། དགེ་སེམས་དང་བཅས་བཞིན་དུ་འཆི་འཕོ་བ་ཡོད་པའི་ཕྱིར་ཏེ། མདོ་ལས། ལས་ཀྱི་འཁོར་བར་ལྕི་གང་དང། །ཉེ་བ་གང་དང་གོམས་པ་གང། །སྔོན་བྱས་གང་ཡིན་དེ་ལས་ནི། །སྔ་མ་སྔ་མ་རྣམ་སྨིན་འགྱུར། །ཞེས་གསུངས་པའི་ཕྱིར། ཁ་ཅིག་རྟེན་འབྲེལ་ཚར་གཅིག་གི་
དབང་དུ་བྱས་པའི་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་དང་སྐྱེ་བའི་རྟེན་འབྲེལ་གཉིས་དུས་མི་མཉམ་ཟེར་ན། དེ་མཉམ་པར་ཐལ། ལས་ཉོན་གྱིས་ཡང་སྲིད་དུ་རྣམ་ཤེས་ཉིང་འཚམས་སྦྱར་མ་ཐག་ཏུ་ཡང་སྲིད་དུ་སྐྱེ་བ་བླངས་པའི་ཕྱིར། ཁ་ཅིག་ན་རེ། དེ་གཉིས་མི་འགལ་ཟེར་ན། དེ་གཉིས་འགལ་བར་ཐལ་
འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་ཡིན་ན། ཤེས་པ་ཡིན་པས་ཁྱབ། དེའི་སྐྱེ་བའི་རྟེན་འབྲེལ་ཡིན་ན་རྣམ་པར་ཤེས་པ་མ་ཡིན་པའི་ལྡན་མིན་འདུ་བྱེད་ཡིན་པས་ཁྱབ་པའི་ཕྱིར། ཁ་ཅིག་ན་རེ། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་རྣམ་ཤེས་ཀྱི་རྟེན་འབྲེལ་རྫོགས་རྗེས་སུ་བྱུང་བའི་མིང་
གཟུགས་གང་རུང་དུ་དམིགས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིང་གཟུགས་ཀྱི་རྟེན་འབྲེལ་གྱི་མཚན་ཉིད་ཟེར་ན། མི་འཐད་པར་ཐལ། དེའི་མཚན་ཉིད་མེད་པའི་ཕྱིར་ཏེ། དེའི་ནང་མཚན་དུ་གྱུར་པའི་མིང་གཟུགས་ཀྱི་རྟེན་འབྲེལ་ཡིན་པ་མེད་པའི་ཕྱིར་ཏེ། དེའི་ནང་ཚན་དུ་གྱུར་
པའི་མིང་གཟུགས་ཀྱི་རྟེན་འབྲེལ་གཉིས་པོ་གཅིག་ཡིན་ལ་གཅིག་མིན་གྱིས་ཁྱབ་པའི་ཕྱིར། ཁ་ཅིག་ན་རེ། མིང་གཟུགས་གཉིས་འགལ་ཟེར་ན། ལྷས་སྦྱིན་ཞེས་པའི་མིང་ཆོས་ཅན། གཟུགས་མ་ཡིན་པར་ཐལ། མིང་ཡིན་པའི་ཕྱིར། དེར་ཐལ། ལྷས་སྦྱིན་གྱི་མིང་ཡིན་པའི་ཕྱིར། མ་གྲུབ་ན། ལྷས་སྦྱིན་
ཆོས་ཅན། ཁྱོད་ཞེས་པའི་མིང་དེ་ཁྱོད་ཀྱི་མིང་ཡིན་པར་ཐལ། ཁྱོད་གཞི་གྲུབ་པའི་ཕྱིར། རྩ་བར་འདོད་ན། དེ་ཆོས་ཅན། གཟུགས་ཡིན་པར་ཐལ། སྒྲ་ཡིན་པའི་ཕྱིར། ཁ་ཅིག་ན་རེ། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་རྫོགས། རང་འབྲས་སྐྱེ་མཆེད་

[011A]༄༅། །ཀྱི་རྟེན་འབྲེལ་མ་གྲུབ་གོང་གི་ཟག་བཅས་རྣམ་སྨིན་གྱི་ངོ་བོར་གྱུར་པའི་ཕུང་པོ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིང་གཟུགས་གང་རུང་གི་རྟེན་འབྲེལ་གྱི་མཚན་ཉིད་ཟེར་ན། རྟེན་འབྲེལ་ཚར་གཅིག་གི་དབང་དུ་བྱས་པའི་མིག་གི་སྐྱེ་མཆེད་ཀྱི་རྟེན་འབྲེལ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། དེ་རེ་རེ་ནས་མ་ཡིན་པའི་ཕྱིར། ཁ་ཅིག་ན་རེ། གཟུགས་ཀྱི་རྟེན་འབྲེལ་ཡིན་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་གཟུགས་ཀྱི་རྟེན་འབྲེལ་ཡིན་པས་ཁྱབ་ཟེར་ན། ལོངས་སྐུའི་དབུ་སྐྲ་
བུང་བ་ལྟར་གནག་ཆོས་ཅན། དེར་ཐལ་དེའི་ཕྱིར། རྟགས་གསལ་སླ། ཁ་ཅིག་ན་རེ། རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིང་གཟུགས་ཀྱི་རྟེན་འབྲེལ་དེ་ཁམས་གསུམ་ཀའི་རྟེན་ལ་ཚང་བར་ཡོད་ཟེར་ན། གཟུགས་མེད་ཁམས་ན་གཟུགས་ཡོད་པར་ཐལ། གཟུགས་
མེད་ཁམས་ན་གཟུགས་ཀྱི་རྟེན་འབྲེལ་ཡོད་པའི་ཕྱིར་ཏེ། དེ་ན་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་གཟུགས་ཀྱི་རྟེན་འབྲེལ་ཡོད་པའི་ཕྱིར་ཏེ། དེ་ན་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིང་གཟུགས་ཀྱི་རྟེན་འབྲེལ་ཚང་བར་ཡོད་པའི་ཕྱིར་ཏེ་རྩ་བའི་དམ་བཅའ་འཐད་པའི་
ཕྱིར། འདོད་མི་ནུས་ཏེ། མཛོད་ལས། གཟུགས་མེད་ཁམས་ན་གཟུགས་མེད་དོ། །ཞེས་གསུངས་པའི་ཕྱིར། རང་ལུགས་ནི། རང་རྒྱུ་ལས་ཉོན་གྱི་དབང་གིས་ཡང་སྲིད་དུ་ཉིང་འཚམས་སྦྱར་མ་ཐག་པའི་གང་ཟག་གི་རྒྱུད་ཀྱི་ཟག་བཅས་རྣམ་སྨིན་གྱི་ངོ་བོར་གྱུར་པའི་རྣམ་པར་ཤེས་པ། ཡན་ལག་
བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་ཀྱི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་རྣམ་ཤེས་ཚོགས་དྲུག་ཡོད། དེའི་ཆོས་ཀྱི་ཁྱད་པར་ཡོད་དེ། དགེ་སོགས་གསུམ་ཀ་ཡོད། སྐྱེ་འཕགས་གཉིས་ཀའི་རྒྱུད་ལ་ཡོད། མཐོང་སྤངས་བསྒོམ་སྤངས་གཉིས་ཀ་ཡོད། ཁམས་གསུམ་ཀའི་རྟེན་ལ་
ཡོད་པའི་ཕྱིར། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་རྫོགས། སྐྱེ་མཆེད་ཀྱི་རྟེན་འབྲེལ་མ་གྲུབ་གོང་གི་ཟག་བཅས་རྣམ་སྨིན་གྱི་ངོ་བོར་གྱུར་པའི་མིང་གཟུགས་གང་རུང་དུ་དམིགས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིང་གཟུགས་

[011B] དེ་ལ་དེར་གྱུར་པའི་མིང་གི་རྟེན་འབྲེལ་དང། དེར་གྱུར་པའི་གཟུགས་ཀྱི་རྟེན་འབྲེལ་གཉིས། མིང་གི་རྟེན་འབྲེལ་དེ་ལ་དེར་གྱུར་པའི་ཚོར་བ། འདུ་ཤེས། འདུ་བྱེད། རྣམ་པར་ཤེས་པ་དང་བཞི་ཡོད། དེའི་ཆོས་ཀྱི་ཁྱད་པར་ནི། གཟུགས་ཀྱི་རྟེན་འབྲེལ་ལ་ལུང་མ་བསྟན་གྱིས་
ཁྱབ། མིང་གི་རྟེན་འབྲེལ་ལ། དགེ་སོགས་གསུམ་ཀ་ཡོད། མཐོང་སྤངས་དང་བསྒོམ་སྤངས་གཉིས་ཀའི་ཆ་ཡོད། སྐྱེ་འཕགས་གཉིས་ཀའི་རྒྱུད་ལ་ཡོད། ཁམས་འོག་མ་གཉིས་སུ་དེ་གཉིས་ཀ་ཡོད། གཟུགས་མེད་ཁམས་སུ་མིང་གི་རྟེན་འབྲེལ་མ་གཏོགས་གཟུགས་ཀྱི་རྟེན་
འབྲེལ་མེད་པའི་ཕྱིར།    ༈    །གསུམ་པ་རྩོད་པ་སྤོང་བ་ལ། ཁ་ཅིག་ན་རེ། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་ཡིན་ན། ལུང་མ་བསྟན་ཡིན་པས་ཁྱབ་པར་ཐལ། དེ་ཡིན་ན། ཟག་བཅས་ཀྱི་རྣམ་སྨིན་གྱི་ངོ་བོར་གྱུར་པའི་ཕུང་པོ་ཡིན་དགོས་པའི་ཕྱིར། ཁྱབ་སྟེ། མཛོད་ལས། རྣམ་སྨིན་ལུང་དུ་མ་བསྟན་
ཆོས། ཞེས་གསུངས་པའི་ཕྱིར་ཟེར་ན་མ་ཁྱབ། ཁ་ཅིག་རྟེན་འབྲེལ་ཚར་གཅིག་གི་དབང་དུ་བྱས་པའི་འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་དང། སྐྱེ་བའི་རྟེན་འབྲེལ་གཉིས་དུས་མཉམ་དུ་འབྱུང་བ་མི་འཐད་པར་ཐལ། དེ་གཉིས་སྔ་ཕྱི་རིམ་ཅན་དུ་འབྱུང་དགོས་པའི་ཕྱིར་ཏེ། མདོ་ལས། སྲེད་པའི་
རྐྱེན་གྱི་སྐྱེ་བ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་རྟེན་འབྲེལ་ཚར་གཞན་གྱིས་དབང་དུ་བྱས་པ་ཡིན་པའི་ཕྱིར། དེ་ལྟར་མ་ཡིན་ན། རྟེན་འབྲེལ་ཚར་གཅིག་པོ་དེའི་སྲིད་པའི་རྟེན་འབྲེལ་དེ་ལེན་པའི་རྟེན་འབྲེལ་གྱི་རྗེས་སུ་འབྱུང་བར་ཐལ། ལེན་པའི་རྐྱེན་གྱི་སྲིད་པ། ཞེས་གསུངས་པའི་ཕྱིར་
འདོད་མི་ནུས་ཏེ། ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཅན་དུ་བྱས་ནས་ཡང་སྲིད་ཕྱི་མར་སྐྱེ་བ་ལེན་པའི་ཕྱིར། ཁ་ཅིག་ན་རེ། རྟེན་འབྲེལ་ཚར་གཅིག་པོ་དེའི་མིང་གཟུགས་ཀྱི་རྟེན་འབྲེལ་རྫོགས། རེག་པའི་རྟེན་འབྲེལ་
མ་གྲུབ་གོང་གི་སྐྱེ་མཆེད་དུ་དམིགས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་མཆེད་ཀྱི་རྟེན་འབྲེལ་གྱི་མཚན་ཉིད་ཟེར་ན། གཟུགས་མེད་ཁམས་པའི་རྒྱུད་ཀྱི་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཡིད་ཀྱི་སྐྱེ་མཆེད་ཀྱི་རྟེན་འབྲེལ་ཆོས་ཅན། མཚན་ཉིད་དེར་ཐལ་

[012A]༄༅། །མཚོན་བྱ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་ན། དེ་ལ་ལྟོས་པའི་གཟུགས་ཀྱི་རྟེན་འབྲེལ་ཡོད་པར་ཐལ། འདོད་པའི་ཕྱིར། འདོད་ན། གཟུགས་མེད་ཁམས་ན་གཟུགས་ཡོད་པར་ཐལ་ལོ། ཁ་ཅིག་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་མཆེད་ཀྱི་རྟེན་
འབྲེལ་ཡིན་ན། སྤང་བྱ་ཡིན་པས་ཁྱབ་ཟེར་ན། དལ་འབྱོར་གྱི་ཆོས་བཅོ་བརྒྱད་དང་ལྡན་པའི་མིའི་རྒྱུད་ཀྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིག་གི་སྐྱེ་མཆེད་ཀྱི་རྟེན་འབྲེལ་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། དལ་འབྱོར་གྱི་ཆོས་བཅོ་
བརྒྱད་དང་ལྡན་པའི་མིའི་ལུས་སྤང་བྱ་མ་ཡིན་པར་བསྒྲུབ་ཟིན་པའི་ཕྱིར། ཁ་ཅིག་ན་རེ། ཁྱི་རྒན་རྒྱ་བོའི་མིག་གི་སྐྱེ་མཆེད་ཡིན་ན། རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་མཆེད་ཀྱི་རྟེན་འབྲེལ་ཡིན་པས་ཁྱབ་ཟེར་ན། ཁྱི་རྒན་རྒྱ་བོའི་རྒྱུད་ཀྱི་རྟེན་འབྲེལ་ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་ཚོར་བ་རྒྱུ་དུས་ཀྱི་ཁྱི་རྒན་རྒྱ་བོའི་མིག་གི་སྐྱེ་མཆེད་ཀྱི་རྟེན་འབྲེལ་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར་ཏེ། སྐྱེ་མཆེད་དྲུག་གི་རྐྱེན་གྱི་ཚོར་བ་ཞེས་གསུངས་པའི་ཕྱིར། ཁ་ཅིག་ན་རེ། ཡུལ་དབང་རྣམ་ཤེས་
གསུམ་འདུས་པ་ལ་བརྟེན་ནས་ཡུལ་གྱི་འགྱུར་བ་ཡོངས་སུ་དཔྱོད་པའི་ཟག་བཅས་ཀྱི་སེམས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་པའི་རྟེན་འབྲེལ་གྱི་མཚན་ཉིད་ཟེར་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་པའི་རྟེན་འབྲེལ་དང་མཚུངས་ལྡན་དུ་གྱུར་པའི་ཚོར་བ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་པའི་རྟེན་འབྲེལ་དེ་དེ་ལྟར་ཡིན་པའི་ཕྱིར། ཁྱབ་སྟེ། དེ་གཉིས་མཚུངས་ལྡན་ཡིན་པའི་ཕྱིར། འདོད་ན། མི་འཐད་པར་ཐལ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡུལ་དབང་རྣམ་ཤེས་གསུམ་འདུས་
པ་ལ་བརྟེན་ནས་ཡུལ་གྱི་འགྱུར་བ་རང་སྟོབས་ཀྱིས་དཔྱོད་པའི་སེམས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་པའི་རྟེན་འབྲེལ་གྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་མིག་གི་འདུས་ཏེ་རེག་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། སངས་རྒྱས་འཕགས་པའི་

[012B] འདོད་ན། སྡུག་བདེན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ཀྱི་ཤེས་པ་ཡིན་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་མཆེད་ཀྱི་རྟེན་འབྲེལ་དང། རེག་པའི་རྟེན་འབྲེལ་གཉིས་ཁམས་གསུམ་ཀའི་རྟེན་ལ་
ཚང་བར་ཡོད་ཟེར་ན། དེ་མི་འཐད་པར་ཐལ། གཟུགས་མེད་ཁམས་ན་ཡིད་ཀྱི་སྐྱེ་མཆེད་ཀྱི་རྟེན་འབྲེལ་དང། ཡིད་ཀྱི་འདུས་ཏེ་རེག་པ་མ་གཏོགས་གཞན་རྣམས་མེད། གཟུགས་ཁམས་སུ་སྣ་ལྕེའི་འདུས་ཏེ་རེག་པ་མེད་པའི་ཕྱིར། དང་པོ་དེར་ཐལ། གཟུགས་མེད་ཁམས་ན་གཟུགས་མེད་པའི་ཕྱིར། ཕྱི་མ་དེར་
ཐལ། གཟུགས་ཁམས་པའི་སོ་སོ་སྐྱེ་བོ་རྣམས་དྲི་རོ་ལ་འདོད་ཆགས་མངོན་གྱུར་བ་དང་བྲལ་བའི་ཕྱིར།    ༈    །རང་ལུགས་ནི། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་མིང་གཟུགས་གང་རུང་གི་རྟེན་འབྲེལ་རྫོགས། རེག་པའི་རྟེན་འབྲེལ་མ་གྲུབ་གོང་གི་ཟག་བཅས་རྣམ་སྨིན་གྱི་ངོ་བོར་གྱུར་
པའི་ཕུང་པོ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་མཆེད་ཀྱི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་སྐྱེ་མཆེད་དྲུག་ཡོད། དགེ་སོགས་གསུམ་ཡོད། མཐོང་སྤངས་བསྒོམ་སྤངས་གཉིས་ཀ་ཡོད། སྐྱེ་འཕགས་གཉིས་ཀའི་རྟེན་ལ་ཡོད། ཁམས་འོག་མ་གཉིས་སུ་སྐྱེ་མཆེད་
དྲུག་ཁ་ཡོད། གཟུགས་མེད་ཁམས་སུ་ཡིད་ཀྱི་སྐྱེ་མཆེད་ཁོ་ན་ཡོད། རང་རྒྱུ་རྟེན་འབྲེལ་ཚར་གཅིག་གི་དབང་དུ་བྱས་པའི་སྐྱེ་མཆེད་ཀྱི་རྟེན་འབྲེལ་རྫོགས། རང་འབྲས་རྟེན་འབྲེལ་ཚར་གཅིག་གི་དབང་དུ་བྱས་པའི་ཚོར་བའི་རྟེན་འབྲེལ་མ་གྲུབ་གོང་གི་ཡུལ་དབང་རྣམ་ཤེས་གསུམ་འདུས་པ་ལ་
བརྟེན་ནས་ཡུལ་གྱི་འགྱུར་བ་རང་སྟོབས་ཀྱིས་དཔྱོད་པའི་ཟག་བཅས་ཀྱི་སེམས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་པའི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་མིག་གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་དྲུག་ཡོད། ཆོས་ཀྱི་ཁྱད་པར་ཡོད་དེ། ཡིད་
ཀྱི་འདུས་ཏེ་རེག་པ་ལ་དགེ་སོགས་གསུམ་ཀ་ཡོད། གཞན་རྣམས་ལ་ལུང་མ་བསྟན་གྱིས་ཁྱབ། མཐོང་སྤངས་བསྒོམ་སྤངས་གཉིས་ཀ་ཡོད། སྐྱེ་འཕགས་གཉིས་ཀའི་རྒྱུད་ལ་ཡོད། འདོད་ཁམས་སུ་དེ་དྲུག་ཀ་ཡོད། གཟུགས་ཁམས་སུ་སྣ་ལྕེའི་འདུས་ཏེ་རེག་པ་མ་གཏོགས་གཞན་རྣམས་

[013A]༄༅། །ཚང་བར་ཡོད། གཟུགས་མེད་ཁམས་སུ་ཡིད་ཀྱི་འདུས་ཏེ་རེག་པ་མ་གཏོགས་གཞན་རྣམས་མེད་དོ། །ཁ་ཅིག་ན་རེ། རང་རྒྱུ་རེག་པའི་རྟེན་འབྲེལ་རྫོགས། རང་འབྲས་སྲེད་པའི་རྟེན་འབྲེལ་མ་གྲུབ་གོང་གི་རང་ཡུལ་སིམ་གདུང་བར་མ་གསུམ་གང་རུང་རང་སྟོབས་ཀྱིས་
ཉམས་སུ་མྱོང་བའི་སེམས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཚོར་བའི་རྟེན་འབྲེལ་གྱི་མཚན་ཉིད་ཟེར་ན། སངས་རྒྱས་འཕགས་པའི་མིག་གི་འདུས་ཏེ་རེག་པའི་རྐྱེན་གྱི་ཚོར་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན་
སྡུག་བདེན་ཡིན་པར་ཐལ་ལོ། །ཁ་ཅིག་ན་རེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཚོར་བའི་རྟེན་འབྲེལ་ལ་དབྱེ་ན། མིག་གི་འདུས་ཏེ་རེག་པའི་རྐྱེན་གྱི་ཚོར་བ་ནས། ཡིད་ཀྱི་འདུས་ཏེ་རེག་པའི་རྐྱེན་གྱི་ཚོར་བའི་བར་རྣམ་པ་དྲུག་ཡོད་ཟེར་ན། དེ་དྲུག་པོ་དེ་ཡན་ལག་བཅུ་གཉིས་ཀྱི་ནང་
མཚན་དུ་གྱུར་པའི་ཚོར་བའི་རྟེན་འབྲེལ་ཡིན་པར་ཐལ། དེ་དེའི་དབྱེ་བའི་ཡ་གྱལ་ཡིན་པའི་ཕྱིར། འདོད་ན། དེ་དྲུག་པོ་གང་རུང་ཡིན་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཚོར་བའི་རྟེན་འབྲེལ་ཡིན་དགོས་པར་ཐལ་ལོ། །ཁ་ཅིག་ན་རེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་
ཚོར་བ་ཡིད་བདེ་དང། དེའི་ནང་ཚན་དུ་གྱུར་པའི་ཚོར་བ་བདེ་བ་གཉིས་འགལ་ཟེར་ན། དེ་མི་འགལ་བར་ཐལ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཚོར་བ་ཡིད་བདེ་ཡིན་ན། དེའི་ནང་ཚན་དུ་གྱུར་པའི་ཚོར་བ་བདེ་བ་ཡིན་དགོས་པའི་ཕྱིར་ཏེ། ཚོར་བ་ཡིད་བདེ་ཡིན་ན། ཚོར་བ་བདེ་བ་
ཡིན་པས་ཁྱབ་པའི་ཕྱིར། རྟགས་འབུད་དོ། །ཁ་ཅིག་ན་རེ། ཚོར་བ་བདེ་བའི་དབང་པོ་ཡིན་ན། དབང་ཤེས་འཁོར་གྱི་ཚོར་བ་ཡིན་པས་ཁྱབ། ཚོར་བ་ཡིད་བདེ་ཡིན་ན། ཡིད་ཤེས་འཁོར་གྱི་ཚོར་བ་ཡིན་པས་ཁྱབ་ཟེར་ན། ཁྱི་རྒན་རྒྱ་བོའི་རྒྱུད་ཀྱི་ཚོར་བ་བདེ་བའི་དབང་པོ་ཆོས་ཅན། དབང་ཤེས་འཁོར་
གྱི་ཚོར་བ་ཡིན་པར་ཐལ། ཚོར་བ་བདེ་བའི་དབང་པོ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། འདོད་ན། དབང་ཤེས་གཙོ་སེམས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དབང་ཤེས་དང་སེམས་བྱུང་གི་གཞི་མཐུན་ཡོད་པའི་ཕྱིར། ཁ་ཅིག་ན་རེ། ཚོར་བ་བདེ་དབང་ཡིན་ན་

[013B] ཚོར་བ་ཡིད་བདེ་ཡིན་ན། ཡིད་ཀྱི་རྣམ་པར་ཤེས་པའི་འཁོར་དུ་གྱུར་པའི་ཚོར་བ་ཡིན་པས་ཁྱབ་ཟེར་ན། ཁྱི་རྒན་རྒྱ་བོའི་རྒྱུད་ཀྱི་ཚོར་བ་བདེ་བའི་དབང་པོ་ཆོས་ཅན། དབང་པོའི་རྣམ་པར་ཤེས་པའི་འཁོར་དུ་གྱུར་པའི་ཚོར་བ་
ཡིན་པར་ཐལ། ཚོར་བ་བདེ་བའི་དབང་པོ་ཡིན་པའི་ཕྱིར། འདོད་ན། དབང་པོའི་རྣམ་པར་ཤེས་པ་རྒྱུད་ལ་ལྡན་པའི་གང་ཟག་ཡིན་ན། ཁྱོད་རྒྱུད་ལ་ལྡན་པའི་གང་ཟག་ཡིན་དགོས་པར་ཐལ། ཁྱོད་དེ་དང་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། འདོད་ན། སངས་རྒྱས་འཕགས་པས་མ་
ངེས་སོ། དམ་བཅའ་ཕྱི་མ་ལ་ཡང་སྐྱོན་སླའོ། །ཁ་ཅིག་ན་རེ། ཟག་བཅས་ཀྱི་ཚོར་བའི་མྱོང་བྱ་ཡིན་ན། ཤེས་པ་ཡིན་པས་ཁྱབ་ཟེར་ན། ཁྱི་རྒན་རྒྱ་བོའི་སྔོན་འཛིན་མིག་གི་རྣམ་པར་ཤེས་པའི་འཁོར་དུ་གྱུར་པའི་ཚོར་བའི་མྱོང་བྱར་གྱུར་པའི་སྔོན་པོ་ཆོས་ཅན། དེར་ཐལ་དེའི་ཕྱིར། དེ་ཡོད་པའི་ཕྱིར་ཏེ་
དེ་དང་ཁྱི་རྒན་རྒྱ་བོའི་སྔོན་འཛིན་མིག་གི་རྣམ་པར་ཤེས་པ་གཉིས་མཚུངས་ལྡན་ཡིན་པ་གང་ཞིག་ཁྱི་རྒན་རྒྱ་བོའི་སྔོན་འཛིན་མིག་གི་རྣམ་པར་ཤེས་པའི་མྱོང་བྱར་གྱུར་པའི་སྔོན་པོ་ཡོད་པའི་ཕྱིར་ཏེ། དེ་ལ་སྔོན་པོ་མྱོང་བའི་ཆ་གཅིག་ཡོད་པའི་ཕྱིར་ཏེ། དེའི་རྐྱེན་གསུམ་ཀ་ཚང་བར་ཡོད་པའི་
ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། རང་ཡུལ་ཡིད་འོང་དུ་སྣང་ནས་དེ་ལ་རང་སྟོབས་ཀྱིས་མི་འབྲལ་བར་འདོད་པའི་སེམས་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་པའི་རྟེན་འབྲེལ་གྱི་མཚན་ཉིད་ཟེར་ན། དེའི་ཡུལ་ཡོད་པར་ཐལ། དེའི་ཡུལ་དེ་ལ་
ཡིད་འོང་དུ་སྣང་བའི་ཕྱིར། འདོད་ན། དེའི་གཞལ་བྱ་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་གཞལ་བྱ་མེད་པར་ཐལ། ཁྱོད་ཉོན་མོངས་ཡིན་པའི་ཕྱིར། གཞན་ཡང། ཁྱི་རྒན་རྒྱ་བོའི་རྒྱུད་ཀྱི་འཇིགས་སྲེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེ་ཡིན་
པའི་ཕྱིར། འདོད་མི་ནུས་ཏེ། འཇིགས་སྲེད་ཡིན་པའི་ཕྱིར། གཞན་ཡང། ཟག་བཅས་ཀྱི་ཚོར་བ་བཏང་སྙོམས་དང་མཚུངས་ལྡན་དུ་གྱུར་པའི་སྲེད་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡན་ལག་གཉིས་པ་འདུ་བྱེད་ཀྱི་

[014A]༄༅། །ལས་ལ་གསོས་འདེབས་བྱེད་ཀྱི་རང་གི་དམིགས་པ་ལ་མི་འབྲལ་བར་འདོད་པའི་སེམས་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་པའི་རྟེན་འབྲེལ་གྱི་མཚན་ཉིད་ཟེར་ན། འོ་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་པ་ཡིན་ན། འདོད་སྲེད་
ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེར་གྱུར་པའི་འཇིགས་སྲེད་ཡོད་པའི་ཕྱིར། གཞན་ཡང། དེ་ཡིན་ན་ཡན་ལག་གཉིས་པ་འདུ་བྱེད་ཀྱི་ལས་ཀྱི་རྒྱུ་ཡིན་དགོས་པར་ཐལ། དེ་ཡིན་ན། དེ་ལ་གསོས་འདེབས་བྱེད་ཡིན་དགོས་པའི་ཕྱིར། འདོད་མི་ནུས་ཏེ། དེའི་འབྲས་
བུར་གྱུར་པའི་སྲེད་པ་ཡོད་པའི་ཕྱིར། ཁ་ཅིག་ན་རེ། རྟེན་འབྲེལ་ཚར་གཅིག་པོ་དེའི་དབང་དུ་བྱས་པའི་སྲེད་པའི་རྟེན་འབྲེལ་དང། ལེན་པའི་རྟེན་འབྲེལ་གཉིས་མི་འགལ་ཟེར་ན། དེ་གཉིས་འགལ་བར་ཐལ། རྟེན་འབྲེལ་ཚར་གཅིག་གི་དབང་དུ་བྱས་པའི་ལེན་པའི་རྟེན་འབྲེལ་ཡིན་ན། དེའི་དབང་
དུ་བྱས་པའི་སྲེད་པའི་རྟེན་འབྲེལ་ཆེར་འཕེལ་བའི་གནས་སྐབས་ཀྱི་འདོད་ཆགས་ཡིན་དགོས་པའི་ཕྱིར། དེར་ཐལ། སྲེད་པ་ཆང་འཐུང་བ་དང། ལེན་པ་ཤིང་ཐོག་ལེན་པའི་དཔེ་གཉིས་སོ་སོར་གསུངས་པའི་ཕྱིར། ཁ་ཅིག་ན་རེ། འདོད་པ་ཉེ་བར་ལེན་པ་ལ་འདོད་པས་ཁྱབ། ལྟ་བ་ཉེ་བར་
ལེན་པ་ལ་ལྟ་ངན་གྱིས་ཁྱབ། བདག་དུ་སྨྲ་བ་ཉེ་བར་ལེན་པ་ལ་བདག་འཛིན་གྱིས་ཁྱབ་ཟེར་ན། བདག་དུ་སྨྲ་བ་ཉེ་བར་ལེན་པ་ཆོས་ཅན། ཁྱོད་བདག་འཛིན་མ་ཡིན་པར་ཐལ། འདོད་ཆགས་ཡིན་པའི་ཕྱིར་ཏེ། ལེན་པའི་རྟེན་འབྲེལ་ཡིན་པའི་ཕྱིར།    ༈    །གཉིས་པ་རང་གི་ལུགས་ནི། རང་རྒྱུ་
རྟེན་འབྲེལ་ཚར་གཅིག་གི་དབང་དུ་བྱས་པའི་རེག་པའི་རྟེན་འབྲེལ་རྫོགས། རང་འབྲས་རྟེན་འབྲེལ་ཚར་གཅིག་གི་དབང་དུ་བྱས་པའི་སྲེད་པའི་རྟེན་འབྲེལ་མ་གྲུབ་གོང་གི་རང་གི་དམིགས་ཡུལ་དུ་གྱུར་པའི་སིམ་གདུང་བར་མ་གསུམ་ཅི་རིགས་པ་རང་སྟོབས་ཀྱིས་ཉམས་སུ་མྱོང་བའི་
སེམས་པ་གང་ཞིག་ཟག་བཅས་རྣམ་སྨིན་གྱི་ངོ་བོར་གྱུར་པའི་ཕུང་པོ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཚོར་བའི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་མིག་གིས་འདུས་ཏེ་རེག་པའི་རྐྱེན་གྱི་ཚོར་བ་ནས། ཡིད་ཀྱི་འདུས་ཏེ་རེག་པའི་རྐྱེན་གྱི་ཚོར་བའི་བར་དྲུག་

[014B] ཆོས་ཀྱི་ཁྱད་པར་རེག་པའི་རྟེན་འབྲེལ་དང་མཚུངས། རང་གི་གསོས་བཏབ་བྱར་གྱུར་པའི་ཡན་ལག་གཉིས་པ་འདུ་བྱེད་ཀྱི་ལས་ལ་གསོས་འདེབ་བྱེད་ཀྱི་རང་གི་དམིགས་པ་ལ་རང་སྟོབས་ཀྱིས་སྲེད་པའི་ཟག་བཅས་ཀྱི་སེམས་པ་
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་པའི་རྟེན་འབྲེལ་གྱི་མཚན་ཉིད། དེ་ལ་དེར་གྱུར་པའི་འདོད་སྲེད། སྲིད་སྲེད། འཇིག་སྲེད་དང་གསུམ་ཡོད། ཡུལ་ཡིད་འོང་ལ་དམིགས་ནས་མི་འབྲལ་བར་འདོད་པའི་སྲེད་པ་དང་པོ། ཡུལ་ཡིད་མི་འོང་ལ་དམིགས་ནས་འབྲལ་འདོད་ཀྱི་སྲེད་པ་
གཉིས་པ། བདག་ཆད་དོགས་ཀྱི་འཇིག་པས་ཕུང་པོ་ལ་སྲེད་པའི་སྲེད་པ་གསུམ་པའོ། །རྟེན་འབྲེལ་ཚར་གཅིག་གི་དབང་དུ་བྱས་པའི་སྲེད་པའི་རྟེན་འབྲེལ་ཆེར་འཕེལ་བའི་གནས་སྐབས་ཀྱི་འདོད་ཆགས་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ལེན་པའི་རྟེན་འབྲེལ་གྱི་མཚན་ཉིད། དེ་
ལ་དབྱེ་ན། འདོད་པ་ཉེ་བར་ལེན་པ། ལྟ་བ་ཉེ་བར་ལེན་པ། བདག་དུ་སྨྲ་བ་ཉེ་བར་ལེན་པ། ཚུལ་ཁྲིམས་བརྟུལ་ཞུགས་མཆོག་འཛིན་ཉེ་བར་ལེན་པ་དང་བཞི་ཡོད། དེ་གཉིས་ཀྱི་ཆོས་ཀྱི་ཁྱད་པར་ནི། དགེ་སོགས་གསུམ་གྱི་ནང་ནས་ལུང་མ་བསྟན་གྱིས་ཁྱབ། མཐོང་སྤངས་བསྒོམ་སྤངས་གཉིས་
ཀ་ཡོད། སྐྱེ་འཕགས་གཉིས་ཀའི་རྒྱུད་ལ་ཡོད། ཁམས་གསུམ་ཀའི་རྟེན་ལ་ཡོད། ཁ་ཅིག་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་ལེན་གཉིས་ཀྱིས་གསོས་བཏབ་པའི་ཟག་བཅས་ཀྱི་ལས། ཡན་ལག་བཅུ་པ་སྲིད་ལས་ཀྱི་མཚན་ཉིད་ཟེར་ན། ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་སྲེད་པས་གསོས་བཏབ་ལེན་པས་གསོས་མ་བཏབ་པའི་ཡན་ལག་བཅུ་པ་སྲིད་ལས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་སྟེ། ཡན་ལག་གཉིས་པ་འདུ་བྱེད་ཀྱི་ལས་དེ་ལ་དང་པོར་སྲེད་པས་གསོས་བཏབ། དེ་རྗེས་
ལེན་པས་གསོས་འདེབས་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། འགྲུབ་བྱེད་དང་ལས་ཀྱི་གཞི་མཐུན་པ་ཡིན་ན། འགྲུབ་བྱེད་ཀྱི་ལས་ཡིན་པས་ཁྱབ་ཟེར་ན། ཡན་ལག་གཉིས་པ་འདུ་བྱེད་ཀྱི་ལས་ཆོས་ཅན། དེར་ཐལ་དེའི་ཕྱིར། འགྲུབ་བྱེད་གང་ཞིག་ལས་

[015A]༄༅། །ཡིན་པའི་ཕྱིར། དང་པོ་དེར་ཐལ། འཕེན་བྱེད་ཀྱི་ལས་ཡིན་པའི་ཕྱིར། ཁྱབ་སྟེ། དེ་ཡིན་ན། ཡང་སྲིད་ཕྱི་མའི་ཕུང་པོ་གཅིག་བསྐྱེད་པས་ཁྱབ་པའི་ཕྱིར། འདོད་ན། འགྲུབ་བྱེད་ཀྱི་ལས་མ་ཡིན་པར་ཐལ། འཕེན་བྱེད་ཀྱི་ལས་ཡིན་པའི་ཕྱིར། ཁ་ཅིག་ན་རེ། སྲིད་པའི་རྟེན་འབྲེལ་དང་སྐྱེ་
བའི་རྟེན་འབྲེལ་གཉིས་ཀྱི་བར་དུ་ཚེ་གཞན་གྱིས་ཆོད་པ་མི་སྲིད་ཟེར་ན། ཁྱི་རྒན་རྒྱ་བོའི་སྲིད་པའི་རྟེན་འབྲེལ་དང། སྐྱེ་བའི་རྟེན་འབྲེལ་གཉིས་ཀྱི་བར་དུ་ཚེ་གཞན་གྱིས་ཆོད་པ་མི་སྲིད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་སྲིད་པར་ཐལ། དེ་གཉིས་ཀྱི་བར་དུ་ཁྱི་རྒན་རྒྱ་བོའི་བར་དོའི་ཚེས་
ཆོད་པའི་ཕྱིར་ཏེ། ཁྱི་རྒན་རྒྱ་བོའི་བར་དོའི་ཚེ་དེ་ཁྱི་རྒན་རྒྱ་བོའི་ཚེ་མ་ཡིན་པའི་ཕྱིར་ཏེ། ཁྱི་རྒན་རྒྱ་བོའི་བར་དོ་བ་དེ་འགྲོ་བ་རིགས་དྲུག་པོ་གང་རུང་མ་ཡིན་པའི་ཕྱིར། ཕྱི་མ་དེར་ཐལ། མཛོད་ལས། སྲིད་པ་བར་མ་འགྲོ་མ་གཏོགས། །ཞེས་གསུངས་པའི་ཕྱིར། ཁ་ཅིག་ན་རེ། དེ་གཉིས་ཀྱི་བར་དུ་ཁྱི་རྒན་
རྒྱ་བོའི་བར་དོའི་ཚེ་ལས་གཞན་པའི་ཚེས་ཆོད་པ་མི་སྲིད་ཟེར་ན། དེ་སྲིད་པར་ཐལ། ཁྱི་རྒན་རྒྱ་བོའི་བར་སྲིད་དུ་སྐྱེ་བ་གཅིག་བླངས། སྐྱེ་སྲིད་དུ་སྐྱེ་བ་མ་བླངས་པར་མིར་སྐྱེ་བ་ལེན་པ་ཡོད་པ་གང་ཞིག་ཁྱི་རྒན་རྒྱ་བོའི་བར་སྲིད་དུ་སྐྱེ་བ་ལེན་པ་ལ། ཁྱི་རྒན་རྒྱ་བོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་
ལས་བསོག་པ་སྔོན་དུ་འགྲོ་དགོས་པའི་ཕྱིར་ཏེ། དེ་ལ་ཁྱི་རྒན་རྒྱ་བོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་སྲེད་ལེན་གང་རུང་གིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་པ་གཅིག་དགོས་པའི་ཕྱིར། ཕྱི་མ་དེར་ཐལ། ཀུན་ལས་བཏུས་ལས། ཅི་དེ་ན་ལྡོག་གོ་དེ་ན་གནས་པས་ཀྱང་
ལས་བསོག་གོ་ ཞེས་གསུངས་པའི་ཕྱིར། ཁ་ཅིག་ན་རེ། ལས་དང་ཉོན་མོངས་པའི་དབང་གིས་བྱུང་བའི་སྲིད་པ་ཡིན་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་པའི་རྟེན་འབྲེལ་ཡིན་པས་ཁྱབ་ཟེར་ན། ལས་དང་ཉོན་མོངས་པའི་དབང་གིས་རང་དབང་མེད་པར་མངལ་དུ་ཉིང་འཚམས་
སྦྱར་བའི་ཆ་ཆོས་ཅན། དེར་ཐལ་དེའི་ཕྱིར་ཏེ། ལས་དང་ཉོན་མོངས་པའི་དབང་གིས་བྱུང་བའི་འཁོར་བ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་པའི་རྟེན་འབྲེལ་ལ་

[015B] སྐྱེ་སྲིད། འཆི་སྲིད། བར་སྲིད། སྔོན་དུས་ཀྱི་སྲིད་པ་དང་བཞི་ཡོད་ཟེར་ན། དེ་མི་འཐད་པར་ཐལ། དེ་བཞི་པོ་གང་རུང་ཡིན་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་པའི་རྟེན་འབྲེལ་མ་ཡིན་དགོས་པའི་ཕྱིར། རྟགས་འབུད་དོ། །ཁ་ཅིག་ན་རེ། ལས་དང་ཉོན་མོངས་
པའི་དབང་གིས་མའི་མངལ་ནས་ཕྱི་རོལ་དུ་བཙའ་བ་དེ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་བའི་རྟེན་འབྲེལ་ཡིན་ཟེར་ན། དེ་མི་འཐད་པར་ཐལ། དེ་སྔོན་དུས་ཀྱི་སྲིད་པ་གང་ཞིག་རང་རྒྱུ་ལས་དང་ཉོན་མོངས་པའི་དབང་གིས་ཉིང་འཚམས་སྦྱར་བ་དེ་ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་སྐྱེ་བའི་རྟེན་འབྲེལ་ཡིན་པའི་ཕྱིར། ཁ་ཅིག་སྐྱེ་བའི་རྟེན་འབྲེལ་ཡིན་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་བའི་རྟེན་འབྲེལ་ཡིན་པས་ཁྱབ་ཟེར་ན། བྱང་སེམས་འཕགས་པ་སྙིང་རྗེ་དང་སྨོན་ལམ་གྱི་དབང་གིས་པདྨའི་སྦུབས་སུ་སྐྱེ་བ་དེ་ཆོས་
ཅན། དེར་ཐལ་དེའི་ཕྱིར་ཏེ། སྐྱེ་བའི་ལྟོས་གྲུབ་ཡིན་པའི་ཕྱིར། འདོད་ན། སྡུག་བདེན་དུ་ཐལ་ལོ། །ཁ་ཅིག་ན་རེ། སྐྱེས་བུ་ལྷས་སྦྱིན་ན་ཚོད་གཞན་ནས་གཞན་དུ་གྱུར་པའི་ཆ་ཡིན་ན། རྒས་པའི་རྟེན་འབྲེལ་ཡིན་པས་ཁྱབ་ཟེར་ན། སྐྱེ་བུ་ལྷས་སྦྱིན་བྱིས་པ་ནས་གཞོན་ནུར་གྱུར་པའི་ཆ་ཆོས་
ཅན། དེར་ཐལ་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། དར་བའི་རྟེན་འབྲེལ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། ལས་དང་ཉོན་མོངས་ཀྱི་དབང་གིས་སྐྱེས་བུ་ལྷས་སྦྱིན་ན་ཚོད་གཞན་ནས་གཞན་དུ་གྱུར་པའི་ཆ་ཡིན་ན། རྒས་པའི་རྟེན་འབྲེལ་ཡིན་པས་
ཁྱབ་ཟེར་ན། ལས་དང་ཉོན་མོངས་ཀྱི་དབང་གིས་སྐྱེས་བུ་ལྷས་སྦྱིན་གཞོན་ནུ་ནས་དར་མར་གྱུར་པའི་ཆ་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། དར་བའི་རྟེན་འབྲེལ་ཡིན་པའི་ཕྱིར། ཁ་ཅིག་ན་རེ། ཁམས་གོང་མ་གཉིས་སུ་རྒས་པའི་སྡུག་བསྔལ་མེད་ཟེར་
ན། དེ་ཡོད་པར་ཐལ། ཁམས་གོང་མ་གཉིས་སུ་ལས་དང་ཉོན་མོངས་པའི་དབང་གིས་བླངས་པའི་འདུ་བྱེད་ཀྱི་ཕུང་པོ་རྙིང་པའི་སྡུག་བསྔལ་ཡོད་པའི་ཕྱིར་ཏེ། ཁམས་གོང་མ་གཉིས་སུ་འདུ་བྱེད་རྙིང་པ་ལྟ་བུའི་སྡུག་བསྔལ་ཡོད་པའི་ཕྱིར། ཁམས་གོང་མ་གཉིས་སུ་ཁྱབ་པ་འདུ་བྱེད་ཀྱི་སྡུག་བསྔལ་ཡོད་

[016A]༄༅། །པའི་ཕྱིར། ཁ་ཅིག་ན་རེ། རང་རྒྱུ་སྐྱེ་བའི་རྐྱེན་ལས་བྱུང་བའི་རྒ་ཤི་གང་རུང་དུ་དམིགས་པ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྒ་ཤིའི་མཚན་ཉིད་ཟེར་ན། དེའི་ནང་ཚན་དུ་གྱུར་པའི་རྒ་ཤིའི་ཡིན་པ་སྲིད་པར་ཐལ། འདོད་པའི་ཕྱིར། འདོད་མི་ནུས་སོ། ཁ་ཅིག་
ན་རེ། རང་རྒྱུ་ལས་ཉོན་གྱིས་སྲོག་དབང་འགགས་པ་དེ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འཆི་བའི་རྟེན་འབྲེལ་གྱི་མཚན་ཉིད་ཟེར་ན། ལས་ཉོན་གྱི་དབང་གིས་སྲོག་དབང་འགགས་པ་ཆོས་ཅན། སྡུག་བདེན་ཡིན་པར་ཐལ། ཡན་ལག་བཅུ་གཉིས་ཀྱི་ནང་མཚན་དུ་གྱུར་
པའི་འཆི་བའི་རྟེན་འབྲེལ་ཡིན་པའི་ཕྱིར། འདོད་མི་ནུས་ཏེ། འདུས་མ་བྱས་ཡིན་པའི་ཕྱིར་ཏེ། སྲོག་དབང་འགགས་པ་འདུས་མ་བྱས་ཡིན་པའི་ཕྱིར། མ་གྲུབ་ན། སྲོག་དབང་ཆོས་ཅན། ཁྱོད་འགགས་པ་འདུས་མ་བྱས་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཁ་ཅིག་ན་རེ། ཡན་
ལག་བཅུ་གཉིས་ཀྱི་ནང་ཚན་དུ་གྱུར་པའི་ཤི་བའི་རྟེན་འབྲེལ་སྲོག་དབང་འགགས་པ་ལ་བྱས་ནས་དེ་རྒྱུད་ལ་ལྡན་པའི་གང་ཟག་ཡོད་པའི་ཕྱིར་ཟེར་ན། ཤི་བའི་གང་ཟག་ཡོད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་ཁོ་ཁོ་རང་ཡིན་པར་ཐལ། ཁོ་ཡོད་པའི་ཕྱིར། འདོད་
མི་ནུས་ཏེ། གང་ཟག་ཡིན་ན། མ་ཤི་བའི་གང་ཟག་ཡིན་དགོས་པའི་ཕྱིར་ཏེ། གང་ཟག་ཡིན་ན། ཚེ་དང་ལྡན་པའི་གང་ཟག་ཡིན་དགོས་པའི་ཕྱིར།    ༈    །རང་གི་ལུགས་ནི་རང་ཉིད་ལ་གསོས་འདེབས་བྱེད། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་ལེན་གང་རུང་གིས་གསོས་བཏབ་པའི་
ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འགྲུབ་བྱེད་ཀྱི་ལས་ནུས་པ་མཐུ་ཅན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་ལས་ཀྱི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། དེར་གྱུར་པའི་བསོད་ནམས་དང་བསོད་ནམས་མ་ཡིན་པའི་ལས་མི་གཡོ་བའི་ལས་དང་གསུམ་ཡོད། དེའི་ཆོས་ཀྱི་ཁྱད་
པར་ནི་ཡན་ལག་གཉིས་པ་འདུ་བྱེད་ཀྱི་ལས་དང་མཚུངས། སྤྱིར་སྲིད་པ་ཙམ་ལ་དབྱེ་ན། སྐྱེ་སྲིད་འཆི་སྲིད་བར་སྲིད་སྔོན་དུས་ཀྱི་སྲིད་པ་བཞི་ཡོད། རང་རྒྱུ་ལས་ཉོན་གྱི་དབང་གིས་རང་དབང་མེད་པར་ཡང་སྲིད་དུ་ཉིང་འཚམས་སྦྱར་བའི་ཆ་དང་པོ་དང། རང་རྒྱུ་ལས་ཉོན་གྱི་དབང་གིས་རང་དབང་མེད་

[016B] འཆི་སྲིད་འགགས་སྐྱེ་སྲིད་མ་གྲུབ་གོང་གི་སྲིད་པ་གསུམ་པ་དང། སྐྱེ་སྲིད་གྲུབ་པའི་དུས་སྐད་ཅིག་གཉིས་པ་ནས་བཟུང་སྟེ་འཆི་སྲིད་མ་གྲུབ་གོང་གི་སྲིད་པ་བཞི་པ་ཡིན་ནོ། རང་རྒྱུ་ལས་ཉོན་གྱི་དབང་གིས་ཡང་སྲིད་དུ་ཉིང་འཚམས་སྦྱར་བའི་ཆར་གྱུར་པའི་ཟག་
བཅས་རྣམ་སྨིན་གྱི་ངོ་བོར་གྱུར་པའི་ཕུང་པོ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་བའི་རྟེན་འབྲེལ་གྱི་མཚན་ཉིད། སྤྱིར་སྐྱེ་བ་ཙམ་ལ་དབྱེ་ན། མངལ་སྐྱེས། རྫུས་སྐྱེས། སྒོང་སྐྱེས། དྲོད་གཤེར་ལས་སྐྱེས་པ་དང་བཞི་ཡོད། ལྷ་དང་དམྱལ་བ་དང། སྲིད་པ་བར་དོ་བ་རྣམས་ལ་རྫུས་སྐྱེས་ཡིན་པས་
ཁྱབ༑ མི་དང་ཡི་དྭགས་རྣམས་ལ་སྐྱེས་གནས་བཞི་ཡོད་དེ། མཛོད་ལས། དམྱལ་བ་རྣམས་དང་ལྷ་རྣམས་དང། །སྲིད་པ་བར་མ་རྫུས་ཏེ་སྐྱེ། །ཡི་དྭགས་མངལ་ནས་སྐྱེ་བའང་ཡོད། །ཞེས་གསུངས་པའི་ཕྱིར། རང་རྒྱུ་ལས་ཉོན་གྱི་དབང་གིས་བླངས་པའི་རྣམ་སྨིན་གྱི་ཕུང་པོ་རྙིང་པའི་ཆ། ཡན་ལག་བཅུ་གཉིས་ཀྱི་
ནང་ཚན་དུ་གྱུར་པའི་རྒས་པའི་རྟེན་འབྲེལ་གྱི་མཚན་ཉིད། དེ་ལ་དབྱེ་ན། སྐྲ་དཀར་བ་གཉེར་ཚོགས་མང་བ་སོགས་ཡོད། རང་རྒྱུ་ལས་ཉོན་གྱི་དབང་གིས་སྲོག་དབང་འགགས་པའི་ཆ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འཆི་བའི་རྟེན་འབྲེལ་ཀྱི་མཚན་ཉིད། དེ་ལ་ཡང་ཚེ་ཟད་པ་དྲོད་ཉམས་
པ་སོགས་དུ་མ་ཡོད། རྒ་ཤི་གཉིས་ཡན་ལག་གཅིག་ཏུ་བྱེད་པའི་རྒྱུ་མཚན་ཡོད་དེ། སྐྱེས་བུ་འགའ་ཞིག་མ་ཤི་བར་རྒས་པ་ཡོད་འགའ་ཞིག་མ་རྒས་པར་འཆི་བ་ཡོད་པའི་རྒྱུ་མཚན་གྱིས་དེ་གཉིས་ཡན་ལག་གཅིག་ཏུ་བཤད་པའི་ཕྱིར། ཕྱི་མ་རྣམས་ཀྱི་ཆོས་ཀྱི་ཁྱད་པར་ནི། སྲེད་ལེན་གཉིས་དང་མཚུངས་
མདོ་ལས། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང་ཡིད་མི་བདེ་བ་དང་འཁྲུགས་པ་ལ་སོགས་པ་སྡུག་བསྔལ་གྱི་ཕུང་པོ་འབའ་ཞིག་པ་རྣམས་འབྱུང་ངོ། །ཞེས་གསུངས་ཀྱང། དེ་དག་འདིར་དངོས་སུ་མ་བསྟན་པའི་རྒྱུ་མཚན་ཡོད་དེ། ཚངས་སྤྱོད་རྣམ་པར་དག་པ་དང་ལྡན་པའི་དགེ་སློང་
ཡིད་བདེ་བཞིན་དུ་འཆི་བ་ཡོད་པའི་རྒྱུ་མཚན་གྱིས་མ་དྲངས་པའི་ཕྱིར།    ༈    །རྩོད་པ་ཅུང་ཟད་སྤོང་བ་ལ། ཁ་ཅིག་ན་རེ། ཁྱིའི་བར་སྲིད་དུ་སྐྱེ་བ་བླངས་ནས་སྐྱེ་སྲིད་དུ་སྐྱེ་བ་མི་ལེན་པ་མེད་པར་ཐལ། ཁྱིའི་རྣམ་སྨིན་གྱི་ཕུང་པོ་འགྲུབ་བྱེད་ཀྱི་ལས་ཡིན་ན། མྱོང་ངེས་ཀྱི་ལས་ཡིན་དགོས་པའི་ཕྱིར་ཏེ། དེ་ཡིན་ན། ཁྱིར་སྐྱེ་བ་

[017A]༄༅། །ལེན་པའི་འགལ་རྐྱེན་དང་བྲལ་ཞིང་མཐུན་རྐྱེན་ཚང་བའི་ལས་ཡིན་དགོས་པའི་ཕྱིར་ཏེ། དེ་ཡིན་ན། ཁྱིའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་སྲེད་ལེན་གང་རུང་གིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་པ་དེ་ཡིན་དགོས་པའི་ཕྱིར་ཟེར་ན་མ་ཁྱབ། འདོད་མི་ནུས་
སོ༑ ༑ཁ་ཅིག་ཁྱིའི་བར་སྲིད་དུ་སྐྱེ་བ་བླངས་སྐྱེ་སྲིད་དུ་སྐྱེ་བ་མི་ལེན་པ་མེད་པར་ཐལ། མི་བཟློག་དེ་ནི་དྲི་ཟའོ། །ཞེས་གསུངས་པའི་ཕྱིར་ཟེར་ན། སྐྱོན་མེད་དེ། དེ་ནི་བྱེ་བྲག་སྨྲ་བས་འདོད་པས་བཏགས་པ་ཙམ་ཡིན་པའི་ཕྱིར། ཁ་ཅིག་ན་རེ། ཁམས་གོང་མ་གཉིས་སུ་རྒས་པའི་སྡུག་བསྔལ་མེད་
པར་ཐལ། རྒས་པའི་སྡུག་བསྔལ་འཆད་པ་ན། རྟེན་འབྲེལ་གྱི་མདོ་ལས། སྐྲ་དཀར་བ་གཉེར་ཚོགས་མང་བ་སོགས་གསུངས་པ་གང་ཞིག་ཁམས་གོང་མ་གཉིས་སུ་དེ་དག་མེད་པའི་ཕྱིར། ཟེར་ན་སྐྱོན་མེད་དེ། དེ་ནི་འདོད་ཁམས་པའི་དབང་དུ་བྱས་པ་ཡིན་པའི་ཕྱིར། ཁ་ཅིག་ན་རེ། ཤི་བའི་གང་
ཟག་ཡོད་པར་ཐལ། འཆི་བའི་གང་ཟག་ཡོད་པའི་ཕྱིར། ཟེར་ན་མ་ཁྱབ། འོ་ན། སྲོག་དབང་འགགས་པའི་གང་ཟག་ཡོད་པར་ཐལ། གང་ཟག་སྲོག་དབང་འགགས་པ་ཡོད་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། འཆི་བའི་གང་ཟག་ཡོད་པའི་ཕྱིར། འདོད་མི་ནུས་ཏེ། གང་ཟག་ཡིན་ན་སྲོག་
དབང་དང་བཅས་པ་ཡིན་དགོས་པའི་ཕྱིར། ཁ་ཅིག་ན་རེ། སྐྱེ་བའི་རྐྱེན་གྱིས་རྒ་ཤི། ཞེས་གསུངས་པ་མི་འཐད་པར་ཐལ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ཤི་བའི་རྟེན་འབྲེལ་རྒྱུད་ལ་ལྡན་པའི་གང་ཟག་མེད་པའི་ཕྱིར་ཟེར་ན་མ་ཁྱབ།    ༈    །རང་གི་ལུགས་ལ། རྟེན་འབྲེལ་ཡན་
ལག་བཅུ་གཉིས་ཀྱི་བྱེད་ལས་ཀྱི་ཁྱད་པར་ཡོད་དེ། འདྲ་བའི་བྱེད་ལས་དང། མི་འདྲ་བའི་བྱེད་ལས་གཉིས་ཀྱི་ཁྱད་པར་ཡོད་པའི་ཕྱིར། དང་པོ་དེར་ཐལ། ཡན་ལག་སྔ་མ་སྔ་མས་ཕྱི་མ་ཕྱི་མ་བསྐྱེད་པ་འདྲ་བའི་བྱེད་ལས་ཡིན་པའི་ཕྱིར། ཕྱི་མ་དེར་ཐལ། ཡན་ལག་དང་པོས་གང་ཟག་གི་བདག་
མེད་པའི་དེ་ཁོ་ན་ཉིད་ལ་སྒྲིབ་པར་བྱེད། ཡན་ལག་གཉིས་པས་ཡང་སྲིད་ཕྱི་མའི་ས་བོན་འདེབས་པར་བྱེད། ཡན་ལག་གསུམ་པས་ཡང་སྲིད་ཕྱི་མར་འཁྲིད་པར་བྱེད། ཡན་ལག་བཞི་པས་ཡང་སྲིད་ཕྱི་མའི་རྣམ་སྨིན་གྱི་ཕུང་པོ་འཛིན་པར་བྱེད། ཡན་ལག་ལྔ་པས་ཡང་སྲིད་ཕྱི་མའི་རྣམ་སྨིན་གྱི་

[017B] ཡན་ལག་དྲུག་པས་ཡུལ་དབང་རྣམ་ཤེས་གསུམ་འདུས་པ་ལ་བརྟེན་ནས་ཡུལ་གྱི་འགྱུར་བ་རང་སྟོབས་ཀྱིས་སྤྱོད་པར་བྱེད། ཡན་ལག་བདུན་པས་སིམ་གདུང་བར་མ་གསུམ་གང་རུང་རང་སྟོབས་ཀྱིས་ཉམས་སུ་མྱོང་བར་བྱེད། ཡན་ལག་བརྒྱད་པས་ཡང་སྲིད་ཕྱི་མའི་རྣམ་
སྨིན་གྱི་ཕུང་པོ་བསྡུད་པར་བྱེད། ཡན་ལག་དགུ་པས་ཡང་སྲིད་ཕྱི་མར་ཉེ་བར་སྦྱོར་བར་བྱེད། ཡན་ལག་བཅུ་པས་ཡང་སྲིད་ཕྱི་མར་མངོན་པར་འདུ་བྱེད་པར་བྱེད། ཡན་ལག་བཅུ་གཅིག་པ་དང་བཅུ་གཉིས་པས་རང་རྒྱུད་ལ་ལྡན་པའི་གང་ཟག་སྡུག་བསྔལ་བར་བྱེད་པའི་ཕྱིར། དེ་སྐད་དུ་ཡང་དབུས་
མཐའ་ལས། སྒྲིབ་པའི་ཕྱིར་དང་འདེབས་པའི་ཕྱིར། འཁྲིད་པའི་ཕྱིར་དང་ཀུན་འཛིན་ཕྱིར། རྫོགས་བྱེད་ཕྱིར་དང་གསུམ་སྤྱོད་ཕྱིར། །མྱོང་བྱེད་ཕྱིར་དང་བསྡུད་པའི་ཕྱིར། སྦྱོར་བའི་ཕྱིར་དང་མངོན་འདུའི་ཕྱིར། །དུ་ཁའི་ཕྱིར་ནི་འགྲོ་ཉོན་མོངས། །ཞེས་གསུངས་པའི་ཕྱིར།    ༈    །གཉིས་པ་བསྡུ་བ་བཤད་
པ་ལ། ཡན་ལག་བཅུ་གཉིས་པོ་དེ་བསྡུ་ཚུལ་ཡོད་དེ། རྒྱུ་འབྲས་གཉིས་སུ་འདུ། སྡུག་ཀུན་གཉིས་སུ་འདུ། ཉོན་མོངས་གསུམ་དུ་འདུ་བ་ཡིན་པའི་ཕྱིར། དང་པོ་དེར་ཐལ། ཡན་ལག་དང་པོ་གཉིས་འཕེན་བྱེད་ཀྱི་རྒྱུ་དང། རྣམ་ཤེས་ཀྱི་རྟེན་འབྲེལ་ནས་བཟུང་སྟེ། ཚོར་བའི་རྟེན་འབྲེལ་གྱི་བར་
རྣམས་འཕངས་པའི་འབྲས་བུ་དང། སྲེད་ལེན་སྲིད་པ་གསུམ་ནི་འགྲུབ་བྱེད་ཀྱི་རྒྱུ་དང། སྐྱེ་བའི་རྟེན་འབྲེལ་ནས་རྒ་ཤིའི་རྟེན་འབྲེལ་གྱི་བར་རྣམས་མངོན་པར་འགྲུབ་པའི་འབྲས་བུ་ཡིན་པའི་ཕྱིར། གཉིས་པ་དེར་ཐལ། ཡན་ལག་དང་པོ་གཉིས་སྲེད་ལེན་སྲིད་པ་གསུམ་དང་བཅས་པ་རྣམས་
ཀུན་འབྱུང་བདེན་པར་འདུ་བ་དང་ལྷག་མ་རྣམས་སྡུག་བསྔལ་བདེན་པར་འདུ་བའི་ཕྱིར། གསུམ་པ་དེར་ཐལ། མ་རིག་པ་སྲེད་ལེན་གསུམ་པོ་དེ་ཉོན་མོངས་པའི་ཀུན་ནས་ཉོན་མོངས་པ་དང། འདུ་བྱེད་སྲིད་པ་གཉིས་ནི་ལས་ཀྱི་ཀུན་ནས་ཉོན་མོངས་པ་དང། ལྷག་མ་བདུན་པོ་གཞིའི་ཀུན་ནས་ཉོན་
མོངས་པ་དང། སྐྱེ་བའི་ཀུན་ནས་ཉོན་མོངས་པ་དང་ཚེའི་ཀུན་ནས་ཉོན་མོངས་པར་འདུ་བའི་ཕྱིར། དེ་སྐད་དུ་ཡང་དབུ་མ་རྟེན་འབྲེལ་སྙིང་པོ་ལས་དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ནོ། །ལྷག་མ་བདུན་ནི་སྡུག་བསྔལ་ཡིན། །ཞེས་གསུངས་པའི་ཕྱིར། ཡན་ལག་

[018A]༄༅། །རྐྱེན་དུ་འགྱུར་བའི་ཚུལ་ཡོད་དེ། ཤེས་པར་གྱུར་པའི་ཡན་ལག་སྔ་མ་སྔ་མས་ཤེས་པར་གྱུར་པའི་ཡན་ལག་ཕྱི་མ་ཕྱི་མའི་རྒྱུ་རྐྱེན་བདག་རྐྱེན་དེ་མ་ཐག་རྐྱེན་ཅི་རིགས་བྱེད། གཟུགས་ཅན་དུ་གྱུར་པའི་ཡན་ལག་སྔ་མ་སྔ་མས་གཟུགས་ཅན་དུ་གྱུར་པའི་ཡན་ལག་ཕྱི་
མ་ཕྱི་མའི་རྒྱུ་རྐྱེན་དང་བདག་རྐྱེན་ཅི་རིགས་བྱེད། ཤེས་པར་གྱུར་པའི་ཡན་ལག་སྔ་མ་སྔ་མས་གཟུགས་ཅན་དུ་གྱུར་པའི་ཡན་ལག་ཕྱི་མ་ཕྱི་མའི་བདག་རྐྱེན་དང། རྒྱུ་རྐྱེན་ཅི་རིགས་བྱེད། གཟུགས་ཅན་དུ་གྱུར་པའི་ཡན་ལག་སྔ་མ་སྔ་མས་ཤེས་པར་གྱུར་པའི་ཡན་ལག་ཕྱི་མ་ཕྱི་
མའི་དམིགས་རྐྱེན་དང། རྒྱུ་རྐྱེན་ཅི་རིགས་བྱེད་པའི་ཕྱིར།    ༈    །གསུམ་པ་ཚེ་དུ་ལ་རྫོགས་བཤད་པ་ལ། ཁ་ཅིག་ན་རེ། ཡན་ལག་བཅུ་གཉིས་པོ་དེ་ཚེ་གཅིག་ལ་རྫོགས་པ་ཡོད་ཟེར་ན། དེ་མི་འཐད་པར་ཐལ། སྐྱེ་བ་སྔོན་མ་ནས་མ་ཤི་བར་འདིར་སྐྱེ་བ་མེད་པའི་ཕྱིར་དང་འདི་ནས་མ་ཤི་བར་
ཕྱི་མར་སྐྱེ་བ་ལེན་པ་མེད་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་པོ་དེ་ཚེ་མི་འདྲ་བ་གཉིས་ལ་རྫོགས་པ་མེད་ཟེར་ན། དེ་ཡོད་པར་ཐལ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས། ལས་དེ་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཆེན་དུ་
བྱས་ནས་སྐྱེ་བ་གཞན་གྱིས་བར་མ་ཆོད་པར་ལྷར་སྐྱེ་བ་ལེན་པའི་ཚེ་ཡན་ལག་བཅུ་གཉིས་པོ་དེ་ཚེ་མི་འདྲ་བ་གཉིས་ལ་རྫོགས་པ་ཡིན་པའི་ཕྱིར་ཏེ། ཡན་ལག་དང་པོ་གཉིས་སྲེད་ལེན་སྲིད་པ་གསུམ་མིའི་ཚེ་དེ་ལ་རྫོགས། ལྷག་མ་རྣམས་ལྷའི་ཚེ་དེ་ལ་རྫོགས་པ་ཡིན་པའི་ཕྱིར། ཁ་ཅིག་ན་རེ་
རྟེན་འབྲེལ་ཡན་ལག་བཅུ་གཉིས་པོ་དེ་ཚེ་མི་འདྲ་བ་གསུམ་ལ་རྫོགས་པ་མེད་ཟེར་ན། དེ་ཡོད་པར་ཐལ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་ལས་དེ་ལ་སྲེད་ལེན་གཉིས་ཀྱིས་གསོས་མ་བཏབ་པར་ཤི་འཕོས་ལས་གཞན་གྱི་དབང་གིས་མིར་སྐྱེ་བ་བླངས་རྟེན་
དེ་ལ། སྔར་གྱི་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་ནས་ལྷར་སྐྱེ་བ་ལེན་པའི་ཚེ་ཡན་ལག་བཅུ་གཉིས་པོ་དེ་ཚེ་མི་འདྲ་བ་གསུམ་ལ་རྫོགས་པའི་ཕྱིར་ཏེ། ཡན་ལག་དང་པོ་གཉིས་མིའི་ཚེ་དང་པོ་ལ་རྫོགས། སྲེད་

[018B] ལྷག་མ་རྣམས་ལྷའི་ཚེ་ལ་རྫོགས་པ་ཡིན་པའི་ཕྱིར། ཁ་ཅིག་ན་རེ། རྟེན་འབྲེལ་ཡན་ལག་བཅུ་གཉིས་པོ་དེ་ཇི་ལྟར་བུལ་ཡང་ཚེ་མི་འདྲ་བ་བཞི་ལ་རྫོགས་པ་མེད་ཟེར་ན། དེ་ཡོད་པར་ཐལ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་
བྱེད་ཀྱི་ལས་བསགས། ལས་དེ་ལ་སྲེད་ལེན་གང་གིས་ཡང་གསོས་མ་བཏབ་པར་ལས་གཞན་གྱི་དབང་གིས་མིར་སྐྱེ་བ་བླངས། རྟེན་དེ་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་དེ་ལ་སྲེད་པས་གསོས་བཏབ་ལེན་པས་གསོས་མ་བཏབ་པར་ཤི་འཕོས་ལས་གཞན་གྱི་དབང་
གིས་མིར་སྐྱེ་བ་བླངས། རྟེན་དེ་ལ་སྔར་གྱི་ལས་དེ་ལ་ལེན་པས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་ནས་ལྷར་སྐྱེ་བ་བླངས་པའི་ཚེ། ཡན་ལག་བཅུ་གཉིས་པོ་དེ་ཚེ་མི་འདྲ་བ་བཞི་ལ་རྫོགས་པའི་ཕྱིར་ཏེ། ཡན་ལག་དང་པོ་གཉིས་མིའི་ཚེ་དང་པོ་ལ་རྫོགས། སྲེད་པ་མིའི་ཚེ་གཉིས་པ་ལ་
རྫོགས། ལེན་པ་མིའི་ཚེ་གསུམ་པ་དང། ལྷག་མ་བདུན་པོ་ལྷའི་ཚེ་ལ་རྫོགས་པ་ཡིན་པའི་ཕྱིར།    ༈    །གཉིས་པ་རང་གི་ལུགས་ལ། རྟེན་འབྲེལ་ཡན་ལག་བཅུ་གཉིས་པོ་དེ་ཇི་ལྟར་མྱུར་ཡང་ཚེ་མི་འདྲ་བ་གཉིས་ལ་རྫོགས་དགོས་པ་ཡིན་ཏེ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་
ཀྱི་ལས་བསགས། ལས་དེ་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་ནས་སྐྱེ་བ་གཞན་གྱིས་བར་མ་ཆོད་པར་ལྷར་སྐྱེ་བ་བླངས་པ་དེའི་ཚེ་ཡན་ལག་བཅུ་གཉིས་པོ་དེ་ཚེ་མི་འདྲ་བ་གཉིས་ལ་རྫོགས་པ་ཡིན་པའི་ཕྱིར། སྒྲུབ་བྱེད་གོང་དང་མཚུངས། རྟེན་འབྲེལ་ཡན་
ལག་བཅུ་གཉིས་པོ་དེ། ཚེ་མི་འདྲ་བ་གསུམ་ལ་རྫོགས་པ་ཡོད་དེ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་ལས་དེ་ལ་སྲེད་ལེན་གཉིས་ཀྱིས་གསོས་མ་བཏབ་པར་ཤི་འཕོས་ལས་གཞན་གྱི་དབང་གིས་མིར་སྐྱེ་བ་བླངས། རྟེན་དེ་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་
ཀྱི་ལས་དེ་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་ནས་ལྷར་སྐྱེ་བ་བླངས་པའི་ཚེ་ཡན་ལག་བཅུ་གཉིས་པོ་དེ་ཚེ་མི་འདྲ་བ་གསུམ་ལ་རྫོགས་པ་ཡིན་པའི་ཕྱིར་ཏེ། ཡན་ལག་དང་པོ་གཉིས་མིའི་ཚེ་དང་པོ་དང་སྲེད་ལེན་སྲིད་པ་གསུམ་མིའི་ཚེ་གཉིས་པ་དང་

[019A]༄༅། །ལྷག་མ་བདུན་པོ་ལྷའི་ཚེ་དེ་ལ་རྫོགས་པ་ཡིན་པའི་ཕྱིར། རྟེན་འབྲེལ་ཡན་ལག་བཅུ་གཉིས་པོ་དེ་ཇི་ལྟར་བུལ་ཡང། ཚེ་མི་འདྲ་བ་བཞི་ལ་རྫོགས་ནུས་ཏེ། མིའི་རྟེན་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས། ལས་དེ་ལ་སྲེད་ལེན་གང་རུང་གིས་གསོས་མ་
བཏབ་པར་ལས་གཞན་གྱི་དབང་གིས་མིར་སྐྱེ་བ་བླངས། རྟེན་དེ་ལ་ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་དེ་ལ་སྲེད་པས་གསོས་བཏབ་ལེན་པས་གསོས་མ་བཏབ་པར་ལས་གཞན་གྱི་དབང་གིས་མིར་སྐྱེ་བ་བླངས། རྟེན་དེ་ལ་སྔར་གྱི་ལས་དེ་ལ་ལེན་པས་གསོས་བཏབ་སྲིད་ལས་
ནུས་པ་མཐུ་ཆེན་དུ་བྱས་ནས་ལྷར་སྐྱེ་བ་བླངས་པ་ན། ཡན་ལག་བཅུ་གཉིས་པོ་དེ་ཚེ་མི་འདྲ་བ་བཞི་ལ་རྫོགས་པ་ཡིན་པའི་ཕྱིར་ཏེ། ཡན་ལག་དང་པོ་གཉིས་མིའི་ཚེ་དང་པོ་ལ་རྫོགས། སྲེད་པ་མིའི་ཚེ་གཉིས་པ་དང། ལེན་པ་དང་སྲིད་པ་མིའི་ཚེ་གསུམ་པ་དང། ལྷག་མ་བདུན་ལྷའི་ཚེ་ལ་
རྫོགས་པ་ཡིན་པའི་ཕྱིར། ལྷའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་སྲེད་པས་གསོས་བཏབ་ལེན་པས་གསོས་མ་བཏབ་པར་ཤི་འཕོ་བ་ཡོད་པར་ཐལ། དེའི་རྟེན་ལ་བདག་ཆད་དོགས་ཀྱི་འཇིག་པས་ཕུང་པོ་ལ་སྲེད་པའི་སྲེད་པ་སྐྱེས་སྲེད་པ་དེས་ལྷའི་རྣམ་སྨིན་གྱི་ཕུང་པོ་འཕེན་བྱེད་
ཀྱི་ལས་ལ་གསོས་བཏབ་ལེན་པས་གསོས་མ་བཏབ་པར་ཤི་འཕོས་ལྷའི་བར་སྲིད་དུ་སྐྱེ་བ་བླངས། སྐྱེ་སྲིད་དུ་སྐྱེ་བ་མ་བླངས་པར་མིར་སྐྱེ་བ་ཡོད་པའི་ཕྱིར་ཏེ། ལྷའི་བར་སྲིད་དུ་སྐྱེ་བ་བླངས་ན། ལྷའི་སྐྱེ་སྲིད་དུ་སྐྱེ་བ་ལེན་པས་མ་ཁྱབ་པའི་ཕྱིར། ཀུན་ལས་བཏུས་ལས། ཅི་དེ་ན་ལྡོག་གོ་
དེ་ན་གནས་པས་ཀྱང་ལས་བསོག་གོ་ཞེས་གསུངས་པའི་ཕྱིར།    ༈    །གསུམ་པ་རྩོད་པ་སྤོང་བ་ལ། ཁ་ཅིག་ན་རེ། ལྷ་ནས་མིར་སྐྱེ་བ་བླངས་པའི་འབྲས་བུའི་རྟེན་འབྲེལ་བདུན་པོ་དེ་མིའི་རྟེན་ལ་ཡོངས་སུ་རྫོགས་པར་ཐལ། ཁྱོད་ཀྱིས་དམ་བཅའ་འཐད་པའི་ཕྱིར་ཟེར་ན་མ་ཁྱབ་
འདོད་མི་ནུས་ཏེ། ལྷ་ནས་མིར་སྐྱེ་བ་བླངས་ནས་མ་རྒས་པར་ཤི་བ་ཡོད་པའི་ཕྱིར་ཏེ། རྒ་ཤི་གཉིས་ཡན་ལག་གཅིག་ཏུ་བྱེད་པ་ལ་རྒྱུ་མཚན་ཡང་དག་ཡོད་པའི་ཕྱིར། ཁ་ཅིག་ན་རེ། ཡན་ལག་བཅུ་གཉིས་པོ་དེ་ཇི་ལྟར་བུལ་ཡང་ཚེ་མི་འདྲ་བ་བཞི་ལ་རྫོགས་ནུས་པ་མི་འཐད་པར་

[019B] འཕེན་བྱེད་ཀྱི་ལས་གཅིག་གིས་ཁྱིའི་རྣམ་སྨིན་གྱི་ཕུང་པོ་བརྒྱ་འཕེན་པ་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། ཚིགས་བཅད་གཅིག་ཙམ་ཉན་པ་ལ། །གང་གི་བླ་མར་མི་འཛིན་པ། །ཁྱི་ཡི་སྐྱེ་བ་བརྒྱ་བླངས་ནས། །རྨེ་ཤ་ཅན་དུ་སྐྱེ་བར་འགྱུར། །ཞེས་གསུངས་པའི་ཕྱིར། ཟེར་ན། འོ་ན། དེ་
འདྲའི་ཁྱིའི་ཚེ་བརྒྱ་པོ་དེ་རྟེན་འབྲེལ་གཞན་གྱི་ཚེ་ཡིན་པར་ཐལ། ཁྱོད་ཀྱི་བསྒྲུབ་བྱེད་དེ་ལ་ཁྱབ་འབྲེལ་ཡོད་པའི་ཕྱིར། འདོད་མི་ནུས་ཏེ། དེ་འདྲའི་ཁྱིའི་ཚེ་བརྒྱ་པོ་དེ་འཕེན་བྱེད་ཀྱི་ལས་གཅིག་གིས་འཕངས་པའི་ཁྱིའི་ཚེ་དེའི་ཆ་ཤས་ཡིན་པའི་ཕྱིར་ཏེ། ཁྱིའི་ཚེ་ལ་ཆ་ཤས་དུ་མ་ཡོད་པའི་ཕྱིར་
ཁ་ཅིག་ན་རེ། དེ་འདྲའི་ཁྱིའི་ཚེ་བརྒྱ་པོ་དེ་རྟེན་འབྲེལ་གཞན་གྱི་ཚེ་ཡིན་པར་ཐལ། དེ་འདྲའི་ཁྱིའི་ཚེ་གཉིས་པ་དེ་ཁྱིའི་ཚེ་དང་པོ་ལས་རྟེན་འབྲེལ་གཞན་གྱི་ཚེ་ཡིན་པའི་ཕྱིར་ཏེ། དེ་ཁྱིའི་ཚེ་དང་པོ་ལས་གཞན་པའི་ཚེ་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་སོ། །ཁ་ཅིག་ན་རེ། རྟེན་འབྲེལ་
ཡན་ལག་བཅུ་གཉིས་པོ་དེ་ཇི་ལྟར་བུལ་ཡང། ཚེ་མི་འདྲ་བ་བཞི་ལ་རྫོགས་པར་མི་འཐད་པར་ཐལ། མིའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་དང་འབྲས་བུའི་བར་དུ་བསྐལ་པ་བརྒྱ་ཕྲག་དུ་མས་ཆོད་པ་ཡོད་པའི་ཕྱིར། ཟེར་ན་མ་ཁྱབ། མ་གྲུབ་ན་དེར་ཐལ། མདོ་ལས། ལུས་ཅན་རྣམས་ཀྱི་ལས་
རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དེ་འདྲའི་བསྐལ་པ་བརྒྱའི་བར་གྱི་ཚེ་རྣམས་རྟེན་འབྲེལ་ཚར་གཞན་གྱིས་རྫོགས་པའི་ཚེ་ཡིན་གྱི་རྟེན་འབྲེལ་ཚར་གཅིག་པོ་དེའི་དབང་དུ་བྱས་པའི་ཚེ་རྫོགས་པ་མ་ཡིན་པའི་ཕྱིར།    ༈    །བཞི་པ་ས་མཚུངས་
བཤད་པ་ལ་གསུམ་ལས། ཁ་ཅིག་ལས་ཀྱི་རྟེན་འབྲེལ་གཉིས་སྲེད་ལེན་གཉིས་འབྲས་བུའི་རྟེན་འབྲེལ་བདུན་དང་བཅས་པ་རྣམས་གང་དུ་སྐྱེ་བའི་སྐྱེས་སས་བསྡུས། མ་རིག་པ་ལ་ངེས་པ་མེད་དེ། ཉོན་ཡིད་ཀྱི་འཁོར་དུ་གྱུར་པའི་མ་རིག་པས་ཡན་ལག་གཉིས་པ་འདུ་བྱེད་ཀྱི་ལས་གསར་དུ་
བསགས་པ་ན། མ་རིག་པ་དེ་ལས་གང་དུ་བསོག་པའི་རྟེན་གྱི་སས་སྡུས། ཡེ་ཤེས་ཀྱི་འཁོར་དུ་གྱུར་པའི་མ་རིག་པས་ཡན་ལག་གཉིས་པ་འདུ་བྱེད་ཀྱི་ལས་གསར་དུ་བསོག་པ་ན་འོག་ས་ནས་གོང་སར་སྐྱེ་བ་ལེན་པའི་ཚེ། མ་རིག་པ་འོག་སས་བསྡུས། རང་ས་ནས་རང་སར་སྐྱེ་བ་ལེན་

[020A]༄༅། །པའི་ཚེ། མ་རིག་པ་འོག་སས་བསྡུས། སྲིད་རྩེ་ནས་ཅི་ཡང་མེད་དུ་སྐྱེ་བ་ལེན་པའི་ཚེ། མ་རིག་པ་རྣམ་ཤེས་ཀྱི་སས་བསྡུས། བསམ་གཏན་གཉིས་པ་ནས་བསམ་གཏན་དང་པོར་སྐྱེ་བ་ལེན་པ་དེའི་ཚེ། མ་རིག་པ་འདོད་པའི་སས་བསྡུས། ཁམས་གསུམ་ས་དགུ་པོ་གང་ནས་ཀྱང་
འདོད་པར་སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་ཐམས་ཅད་འདོད་པར་ས་མཚུངས་པ་ཁོ་ན་ཡིན་ནོ། །ཉོན་ཡིད་ཀྱི་འཁོར་དུ་གྱུར་པའི་མ་རིག་པས་ཡན་ལག་གཉིས་པ་འདུ་བྱེད་ཀྱི་ལས་གསར་དུ་བསོག་པ་ན། མ་རིག་པ་དེ་གང་དུ་ལས་བསོག་པའི་རྟེན་གྱི་སས་བསྡུས་པ་ཡིན་
པར་ཐལ། ཉན་ས་ལས། གང་དུ་སྐྱེས་པ་དེའི་འོ། །ཞེས་གསུངས་པའི་ཕྱིར། ཟེར་བ་དང། གོང་སའི་རྟེན་ལ་འོག་སའི་སྙོམས་འཇུག་མངོན་དུ་འགྱུར་བ་དང། གོང་སའི་རྟེན་ལ་འོག་སའི་ཉོན་མོངས་མངོན་དུ་འགྱུར་བ་དང། གོང་སའི་རྟེན་ལ་འོག་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསོག་པ་
དང། རང་སའི་རྟེན་ལ་རང་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་དམ་མེད་དྲིས་པ་ན། གོང་སའི་སྙོམས་འཇུག་ལས་མ་ཉམས་པར་འོག་སའི་སྙོམས་འཇུག་མངོན་དུ་འགྱུར་བ་མེད་ཀྱང། གོང་སའི་སྙོམས་འཇུག་ལས་ཉམས་ནས་ནི་གོང་སའི་རྟེན་ལ་
འོག་སའི་སྙོམས་འཇུག་མངོན་དུ་འགྱུར་བ་ཡོད་ཅིང་གཞན་རྣམས་མེད་དོ། །ཟེར་ན། རྩ་བའི་དམ་བཅའ་དང་པོ་མི་འཐད་པར་ཐལ། ཀུན་གཞི་དང་ཉོན་ཡིད་ཡོད་ན་ཉོན་མོངས་ཕྱོགས་ཀྱི་འགྲེལ་རྐང་འཆད་པ་ན། རྣམ་ཤེས་ཚོགས་བརྒྱད་ཀྱི་འགྲེལ་རྐང་འབྱུང་རིགས་པ་ལ་རྣམ་ཤེས་ཚོགས་དྲུག་
གི་འགྲེལ་རྐང་ལས་མི་འབྱུང་བའི་ཕྱིར། གཞན་ཡང། ཀུན་གཞི་དང་ཉོན་ཡིད་མེད་པར་ཐལ། སློབ་དཔོན་གྱིས་འགྲེལ་ཆེན་གྱི་ཆོས་སྐུའི་འཚམས་སྦྱར་དུ་ཀུན་གཞི་འདོད་པའི་གཞན་ལུགས་བཀོད་པ་ཙམ་མ་གཏོགས། རང་ལུགས་ལ་ཀུན་གཞི་དང་ཉོན་ཡིད་ཡོད་པ་གང་དུ་ཡང་
མ་གསུངས་པའི་ཕྱིར། གཞན་ཡང། གོང་སའི་རྟེན་ལ་གོང་སའི་སྙོམས་འཇུག་ལས་མ་ཉམས་པར་འོག་སའི་སྙོམས་འཇུག་མངོན་དུ་འགྱུར་བ་ཡོད་པར་ཐལ། སྲིད་རྩེའི་དངོས་གཞི་ཐོབ་ལ་མ་ཉམས་པའི་ཕྱིར་མི་འོང་གི་རྒྱུད་ལ་ཅི་ཡང་མེད་ཀྱི་དངོས་གཞི་མངོན་དུ་འགྱུར་བ་ཡོད་

[020B] མཛོད་ལས། སྲིད་རྩེའི་འཕགས་པ་ཅི་ཡང་མེད། །མངོན་དུ་བྱས་ནས་ཟག་པ་ཟད། །ཞེས་གསུངས་པའི་ཕྱིར། འདོད་ན། འགལ་ལོ། །གཞན་ཡང། གོང་སའི་རྟེན་ལ་འོག་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པར་ཐལ། ཚངས་ཆེན་གྱི་རྟེན་ལ་འདོད་པའི་
རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར་ཏེ། ཚངས་ཆེན་གྱི་རྟེན་ལ་ལོག་ལྟ་མངོན་དུ་འགྱུར་བ་ཡོད་པའི་ཕྱིར་ཏེ། ཚངས་ཆེན་གྱི་རྟེན་ལ་ལོག་ལྟ་ཡོད་པའི་ཕྱིར་ཏེ། ཚངས་ཆེན་ལོག་ལྟའི་གནས་ཡིན་པའི་ཕྱིར། ཁ་ཅིག་ན་རེ། ཐར་པ་ལ་ཐར་པ་མིན་པར་ལྟ་བ་
དེ་མི་དགེ་བ་ཡིན་ཀྱང། ཐར་པ་མིན་པ་ལ་ཐར་པར་ལྟ་བ་མི་དགེ་བ་མིན་ནོ་ཟེར་ན། དེ་མི་འཐད་པར་ཐལ། ཐར་པ་མ་ཡིན་པ་ལ་ཐར་པར་ལྟ་བ་དེ་སྡིག་པ་ཡིན་པའི་ཕྱིར། མ་ཁྱབ་ན། འགལ་ལོ། །མ་གྲུབ་ན་དེར་ཐལ། ཆོས་ལ་ཆོས་མིན་ཞེས་སྨྲས་པ་དང། ཆོས་མིན་པ་ལ་ཆོས་ཡིན་ཞེས་སྨྲས་པ་
གཉིས་སྡིག་པ་མཉམ་པར་ཚད་ལྡན་གྱི་གཞུང་ལས་གསུངས་པའི་ཕྱིར། གཞན་ཡང། གོང་སའི་རྟེན་ལ་འོག་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པར་ཐལ། ཁམས་གོང་མའི་རྟེན་ལ་དམྱལ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་
ཡོད་པའི་ཕྱིར་ཏེ། བསམ་གཏན་བཞི་པའི་དངོས་གཞི་ཐོབ་ལ་མ་ཉམས་པའི་ཕྱི་རོལ་པ་ཁ་ཅིག་ཐར་པ་ཐོབ་པར་རློམས་ནས་བསམ་གཏན་བཞི་པའི་བར་སྲིད་དུ་སྐྱེ་བ་བླངས། རྟེན་དེ་ལ་ཐར་པ་ལ་ཡིད་བརྟན་དུ་མི་རུང་བའི་ལོག་ལྟ་སྐྱེས། དེའི་དབང་གིས་དམྱལ་བར་སྐྱེ་བ་ཡོད་པ་རྣམ་ངེས་
ལས་གསུངས་པ་གང་ཞིག་བསམ་གཏན་བཞི་པའི་བར་སྲིད་ཀྱི་རྟེན་ཁམས་གོང་གི་རྟེན་ཡིན་པའི་ཕྱིར་ཏེ། བསམ་གཏན་བཞི་པའི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང་དེ་ཁམས་གོང་གི་རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང་ཡིན་པའི་ཕྱིར་ཏེ། གཟུགས་
ཉེར་འགྲོའི་ཕྱིར་མི་འོང་བར་འདའ་བ་དེས་ཁམས་གོང་གི་རྟེན་ལ་མྱང་འདས་མངོན་དུ་བྱེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་ཁམས་གོང་གི་རྟེན་ལ་མྱང་འདས་མངོན་དུ་བྱེད་པར་ཐལ། ཁྱོད་ཁམས་གོང་གི་ཉེར་འགྲོའི་ཕྱིར་མི་འོང་ཡིན་པའི་ཕྱིར། གཞན་ཡང། རང་སའི་རྟེན་ལ་

[021A]༄༅། །རང་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པར་ཐལ། བསམ་གཏན་དང་པོའི་རྟེན་ལ་བསམ་གཏན་དང་པོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར་ཏེ། ཚངས་རིས་ཀྱི་རྟེན་ལ་ཚངས་པ་མདུན་ན་འདོན་
གྱི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར་ཏེ། ཚངས་རིས་ཀྱི་རྟེན་ལ་རྒྱུ་སྙོམས་འཇུག་གི་བསམ་གཏན་དང་པོའི་དངོས་གཞི་འབྲིང་སྒོམ་པ་ཡོད་པའི་ཕྱིར་ཏེ། དེ་ལ་ཆུང་འབྲིང་ཆེན་པོ་གསུམ་གྱི་དབྱེ་བ་འཐད་པའི་ཕྱིར། གཞན་ཡང། རང་སའི་རྟེན་
ལ་རང་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པར་ཐལ། འདོད་པའི་རྟེན་ལ་རང་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར་ཏེ། འདོད་པའི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་
ཕྱིར་ཏེ། འདོད་པའི་རྟེན་ལ་དམྱལ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར་ཏེ། མིའི་རྟེན་ལ་མཚམས་མེད་ཀྱི་ལས་གསར་དུ་བསོག་པ་ཡོད་པའི་ཕྱིར། དེ་ལྟར་བྱས་ནས། ཁམས་གསུམ་ས་དགུ་པོ་གང་ནས་ཀྱང་འདོད་པར་སྐྱེ་བ་ལེན་པའི་ཚེ་
ཡན་ལག་བཅུ་གཉིས་པོ་ཐམས་ཅད་འདོད་པར་ས་མཚུངས་པ་ཁོ་ན་ཡིན་པ་མི་འཐད་པར་ཐལ། ཚངས་ཆེན་གྱི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་ནས་འདོད་པར་སྐྱེ་བའི་ཚེ་མ་རིག་པ་ཚངས་ཆེན་གྱི་སས་བསྡུས་པའི་ཕྱིར། དེར་ཐལ། མ་རིག་པ་
རྟེན་གྱི་ས་པ་ཡིན་པའི་ཕྱིར་ཏེ། ངའོ་སྙམ་པའི་ངར་འཛིན་ལྷན་སྐྱེས་རྟེན་གྱི་ས་པ་ཡིན་པའི་ཕྱིར། ཁ་ཅིག་ན་རེ། ཐར་པ་ཐོབ་པར་རློམས་པའི་བསམ་གཏན་བཞི་པའི་དངོས་གཞི་ཐོབ་ལ་མ་ཉམས་པའི་ཕྱི་རོལ་པ་དེ་ལས་ཉོན་གྱི་དབང་གིས་བསམ་གཏན་བཞི་པར་སྐྱེ་བ་བླངས། དེ་ནས་ཤི་
འཕོས་ནས་བདེ་འགྲོའི་བར་སྲིད་གང་ཡང་རུང་བ་ཞིག་དུ་སྐྱེ་བ་བླངས། རྟེན་དེ་ལ་ཐར་པ་ལ་ཡིད་བརྟན་དུ་མི་རུང་བའི་ལོག་ལྟ་སྐྱེས། དེའི་དབང་གིས་དམྱལ་བར་སྐྱེ་བ་ཡོད་པས་དེ་ལ་དགོངས་ནས། དོན་གསང་རྣམ་ངེས་ལས། བསམ་གཏན་བཞི་པའི་དངོས་གཞི་ཐོབ་ལ་མ་ཉམས་

[021B]བསམ་གཏན་བཞི་པའི་བར་སྲིད་དུ་སྐྱེ་བ་བླངས་རྟེན་དེ་ལ་ཐར་པ་ལ་ཡིད་བརྟན་དུ་མི་རུང་བའི་ལོག་ལྟ་སྐྱེས། དེའི་དབང་གིས་དམྱལ་བར་སྐྱེ་བ་ཡོད་པ་གསུངས་པ་ཡིན་ནོ། ཟེར་ན། འོ་ན། དེ་འདྲའི་བདེ་འགྲོའི་བར་སྲིད་དེ་ཁམས་གོང་གི་བར་སྲིད་ལ་བྱེད་དམ། འདོད་པའི་བདེ་འགྲོའི་
བར་སྲིད་ལ་བྱེད་དམ། འདོད་པའི་ངན་འགྲོའི་བར་སྲིད་ལ་བྱེད་པ་དག་ལས་གང་ཡིན། དང་པོ་ལྟར་ཡིན་ཟེར་ན། འོ་ན། ཁམས་གོང་གི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པར་ཐལ། ཁམས་གོང་གི་བར་སྲིད་པ་དེ་ཁམས་གོང་མ་བ་ཡིན་པ་གང་ཞིག་
དེའི་རྟེན་ལ་དམྱལ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར། འཁོར་གསུམ། གཉིས་པ་ལྟར་ཡིན་ཟེར་ན། མི་འཐད་པར་ཐལ། འདོད་པའི་བར་སྲིད་ཀྱི་རྟེན་ལ་ཐར་པ་ལ་ཡིད་བརྟན་དུ་མི་རུང་བའི་ལོག་ལྟ་སྐྱེས་དེའི་དབང་གིས་དམྱལ་བར་སྐྱེ་བ་ཡོད་པས། བསམ་
གཏན་བཞི་པའི་རྟེན་ལ་ཐར་པ་ལ་ཡིད་བརྟན་དུ་མི་རུང་བའི་ལོག་ལྟ་སྐྱེས། དེའི་དབང་གིས་དམྱལ་བར་སྐྱེ་བ་བཤད་པ་ལ་འབྲེལ་ཅུང་ཟད་ཀྱང་མེད་པའི་ཕྱིར། གསུམ་པ་ལྟར་ན་ཡང། མི་འཐད་པར་ཐལ། བདེ་འགྲོའི་བར་སྲིད་གང་ཡང་རུང་བ་ཞིག་ལ་བྱེད་པར་ཁས་བླངས་པ་དང་འགལ་བའི་ཕྱིར་
དང། ངན་འགྲོའི་བར་སྲིད་ཀྱི་ཕུང་པོ་དང་ངན་འགྲོའི་རྣམ་སྨིན་གྱི་ཕུང་པོ་གཉིས་པོ་དེ་འཕེན་བྱེད་ཀྱི་ལས་གཅིག་གིས་འཕངས་པ་གང་ཞིག་ངན་འགྲོའི་བར་སྲིད་དུ་སྐྱེ་བ་བླངས་ནས། རྟེན་དེ་ལ་ངན་འགྲོའི་བར་སྲིད་དེ་ཉིད་ཀྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་མི་རིགས་པའི་ཕྱིར། དང་པོ་དེར་ཐལ་
མཛོད་ལས། དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་ཅན། ཞེས་གསུངས་པའི་ཕྱིར། གཞན་ཡང། ལུགས་དེ་མི་འཐད་པར་ཐལ། ཚངས་ཆེན་གྱི་རྟེན་ལས་གཞན་པའི་བདེ་འགྲོའི་བར་སྲིད་གང་ཡང་རུང་བའི་རྟེན་ལ་ལོག་ལྟ་སྐྱེས་པས་ཚངས་ཆེན་ལོག་ལྟའི་གནས་སུ་བྱེད་
པ་ལ་འབྲེལ་ཅུང་ཟད་ཀྱང་མེད་པའི་ཕྱིར། གཞན་ཡང། འདོད་པའི་རྟེན་ལ་ཅི་ཡང་མེད་ཀྱི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་ལས་དེ་ལ་སྲེད་ལེན་གཉིས་ཀྱིས་གསོས་མ་བཏབ་པར་ལས་གཞན་གྱི་དབང་གིས་སྲིད་རྩེར་སྐྱེ་བ་བླངས། རྟེན་དེ་ལ་སྔར་གྱི་ཅི་ཡང་མེད་པའི་རྣམ་སྨིན་གྱི་ཕུང་པོ་

[022A]༄༅། །འཕེན་བྱེད་ཀྱི་ལས་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་ནས། ཅི་ཡང་མེད་དུ་སྐྱེ་བའི་ཚེ་མ་རིག་པ་རྣམ་ཤེས་ཀྱི་སས་བསྡུས་པར་ཐལ། སྲིད་རྩེ་ནས་ཅི་ཡང་མེད་དུ་སྐྱེ་བ་ལེན་པའི་ཚེ་མ་རིག་པ་རྣམ་ཤེས་ཀྱི་སས་བསྡུས་པའི་ཕྱིར་
རྟགས་ཁས། འདོད་མི་ནུས་ཏེ། དེའི་ཚེ་ན་མ་རིག་པ་འདོད་པའི་སས་བསྡུས་པའི་ཕྱིར་ཏེ། འདོད་པའི་རྟེན་ལ་ཅི་ཡང་མེད་ཀྱི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་ཡོད་པའི་ཕྱིར་ཏེ། འདོད་པའི་རྟེན་ལ་ཅི་ཡང་མེད་ཀྱི་ཉེར་བསྡོགས་སྒོམ་པ་ཡོད་པའི་ཕྱིར་ཏེ། ཅི་ཡང་མེད་ཀྱི་
དངོས་གཞི་ཐོབ་ལ་མ་ཉམས་པའི་ཕྱི་རོལ་པ་ཡོད་པའི་ཕྱིར། ཁ་ཅིག་ན་རེ། བསམ་གཏན་དང་པོ་ནས་འདོད་པར་སྐྱེ་བ་ལེན་པ་དེའི་ཚེ། སྲེད་ལེན་གཉིས་པོ་བསམ་གཏན་དང་པོའི་སས་བསྡུས་པ་ཡིན་ནོ། །ཟེར་ན། དེ་མི་འཐད་པར་ཐལ། ས་གཞན་གྱི་ལས་ཀྱིས་དེ་ལས་གཞན་པའི་སའི་
རྣམ་སྨིན་གྱི་ཕུང་པོ་འཕེན་པ་མེད་པའི་ཕྱིར་དང། ས་གཞན་གྱི་ཉོན་མོངས་པས་དེ་ལས་གཞན་པའི་སའི་ལས་ལ་གསོས་འདེབས་པ་མེད་པའི་ཕྱིར་ཏེ། དོན་གསང་རྣམ་ངེས་ལས། སྐྱེ་བའི་ས་པ་གང་ཡིན་པ་མངོན་པར་འགྲུབ་པར་བྱེད་པའི་ཉོན་མོངས་པ་དེའི་སའོ། །ཞེས་གསུངས་
པའི་ཕྱིར། གཞན་ཡང། འདོད་པ་ནས་འདོད་པར་སྐྱེ་བ་ལེན་པ་དེའི་ཚེ་ན། མ་རིག་པ་འོག་སས་བསྡུས་པར་ཐལ། རང་ས་ནས་རང་སར་སྐྱེ་བ་ལེན་པ་དེའི་ཚེ་ན་མ་རིག་པ་འོག་སས་བསྡུས་པའི་ཕྱིར། རྟགས་ཁས། འདོད་མི་ནུས་ཏེ། འདོད་པའི་འོག་ས་མེད་པའི་ཕྱིར་ཏེ། འདོད་པའི་ཁམས་དེ་ཁམས་
ཐ་མ་ཡིན་པའི་ཕྱིར། ཁ་ཅིག་ན་རེ། གཟུགས་ཁམས་ཀྱི་འབྲས་བུའི་རྟེན་འབྲེལ་བདུན་པོ་གང་རུང་ཡིན་ན། གཟུགས་ཁམས་ཀྱི་སས་བསྡུས་ཡིན་པས་མ་ཁྱབ་ཟེར་ན། དེ་ཁྱབ་པར་ཐལ། དེ་གང་རུང་དང་གཟུགས་མེད་ཀྱི་སས་བསྡུས་ཀྱི་གཞི་མཐུན་ཀྱང་མེད། དེ་དང་འདོད་པའི་སས་བསྡུས་
ཀྱི་གཞི་མཐུན་ཀྱང་མེད་པའི་ཕྱིར་ཏེ། དང་པོ་དེར་ཐལ། གཟུགས་མེད་ཁམས་པའི་ལུས་སེམས་གང་རུང་ཡིན་ན། དེ་མིན་དགོས་པའི་ཕྱིར། ཁ་ཅིག་ན་རེ། ས་དེ་དང་དེ་ན་ཡོད་པའི་ཆོས་ཡིན་ན། ས་དེ་དང་དེའི་སས་བསྡུས་པའི་ཆོས་ཡིན་པས་ཁྱབ་ཟེར་ན། འདོད་པ་[*PA'I]ཁམས་ན་ཡོད་པའི་བསམ་

[022B] འདོད་པའི་སས་བསྡུས་ཡིན་པར་ཐལ། འདོད་པ་[*PA'I]ཁམས་ན་ཡོད་པའི་ཆོས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། བསམ་གཏན་དང་པོའི་དངོས་གཞི་རྒྱུད་ལ་ལྡན་པའི་འདོད་ཁམས་པ་ཡོད་པའི་ཕྱིར་ཏེ། དེ་འདྲའི་ཕྱི་རོལ་པ་ཡོད་པའི་
ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞི་ཡིན་པའི་ཕྱིར། ཁ་ཅིག་ན་རེ། འདོད་པའི་གཟུགས་སྒྲ་སོགས་ཡུལ་དུ་བྱེད་པའི་ཤེས་པ་ཡིན་ན། འདོད་པའི་སས་བསྡུས་ཡིན་པས་ཁྱབ་ཟེར་ན། འདོད་པའི་ཉེར་ལེན་གྱི་ཕུང་པོ་རྟོགས་པའི་བསམ་གཏན་གྱི་དངོས་གཞི་ཆོས་ཅན། དེར་
ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། འདོད་པའི་སས་བསྡུས་ཡིན་ན། འདོད་པའི་གང་ཟག་གི་རྒྱུད་ཀྱིས་བསྡུས་པས་ཁྱབ། གཞན་མ་རྣམས་དེས་རིགས་འགྲེའོ་ཟེར་ན། ཚངས་ཆེན་པའི་རྒྱུད་ཀྱི་ལོག་ལྟ་ཆོས་ཅན། འདོད་པའི་གང་ཟག་གི་རྒྱུད་ཀྱིས་བསྡུས་པར་ཐལ། འདོད་
པའི་སས་བསྡུས་ཡིན་པའི་ཕྱིར་ཏེ། འདོད་པའི་ཉོན་མོངས་ཡིན་པའི་ཕྱིར་ཏེ། ལོག་ལྟ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། གཞན་ཡང། བསམ་གཏན་གཉིས་པ་བའི་མིག་ཤེས་ཆོས་ཅན། བསམ་གཏན་དང་པོ་བའི་རྒྱུད་ཀྱིས་བསྡུས་པར་ཐལ། བསམ་གཏན་
དང་པོའི་སས་བསྡུས་ཡིན་པའི་ཕྱིར། མ་གྲུབ་ན་དེར་ཐལ། མཛོད་ལས། གཉིས་པ་སོགས་ན་ལུས་མིག་དང། །རྣ་བའི་རྣམ་ཤེས་རྣམ་རིག་སློང། །གང་ཡིན་དེ་ནི་དང་པོར་གཏོགས། །ཞེས་གསུངས་པའི་ཕྱིར། གཉིས་པ་རང་གི་ལུགས་ལ། གང་དུ་མཚུངས་པའི་ས་དང། གང་མཚུངས་
རྒྱུའི་ཆོས་ཀྱི་ཁྱད་པར་ཡོད་དེ། ཁམས་གསུམ་ས་དགུ་པོ་གང་དུ་མཚུངས་པའི་ས་དང། ཡན་ལག་བཅུ་གཉིས་པོ་དེ་དང་མཚུངས་རྒྱུའི་ཆོས་ཡིན་པའི་ཕྱིར། རྟེན་འབྲེལ་ཡན་ལག་བཅུ་གཉིས་པོ་དེའི་ས་མཚུངས་ཀྱི་ཁྱད་པར་ཡོད་དེ། ལས་ཀྱི་རྟེན་འབྲེལ་གཉིས། སྲེད་ལེན་གཉིས། འབྲས་བུའི་
རྟེན་འབྲེལ་བདུན་དང་བཅས་པ་རྣམས་གང་དུ་སྐྱེས་པའི་སས་བསྡུས། ཡན་ལག་དང་པོ་མ་རིག་པ་གང་དུ་ལས་བསོག་པའི་རྟེན་གྱི་སས་བསྡུས་པ་ཡིན་པའི་ཕྱིར། དང་པོ་དེར་ཐལ། ས་གཞན་གྱི་ལས་ཀྱིས་དེ་ལས་གཞན་པའི་སའི་རྣམ་སྨིན་གྱི་ཕུང་པོ་འཕེན་པ་མེད། ས་གཞན་གྱི་

[023A]༄༅། །ཉོན་མོངས་པས་དེ་ལས་གཞན་པའི་སའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་གསོས་འདེབས་པ་ཡང་མེད་པའི་ཕྱིར་ཏེ། རྣམ་ངེས་ལས། སྐྱེ་བའི་ས་པ་གང་ཡིན་པ་མངོན་པར་འགྲུབ་པར་བྱེད་པའི་ཉོན་མོངས་པ་ཡང་ངེས་པར་དེའི་སའོ། །འཕེན་བྱེད་ཀྱི་ལས་ལ་
ངེས་པ་མེད་དོ། །ཞེས་གསུངས་པའི་ཕྱིར། ཕྱི་མ་དེར་ཐལ། མ་རིག་པ་རྟེན་གྱི་ས་པ་ཡིན་པའི་ཕྱིར་ཏེ། ངའོ་སྙམ་པའི་ངར་འཛིན་ལྷན་སྐྱེས་རྟེན་གྱི་ས་པ་ཡིན་པའི་ཕྱིར། ཉོན་ཡིད་འདོད་པ་རྣམས་ཀྱིས་ཉོན་ཡིད་རྟེན་གྱི་ས་པར་འདོད་པའི་ཕྱིར། དེ་ལྟར་བྱས་ན། རྟེན་འབྲེལ་ཡན་ལག་བཅུ་
གཉིས་པོ་དེ་ལས་མཚུངས་མི་མཚུངས་གཉིས་ཀ་ཡོད་དེ། འོག་ས་ནས་གོང་སར་སྐྱེ་བ་ལེན་པའི་ཚེ། ས་མཚུངས་མི་མཚུངས་གཉིས་ཀ་ཡོད། རང་ས་ནས་རང་སར་སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད། གོང་ས་ནས་འོག་སར་
སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད་པའི་ཕྱིར་ཏེ། འདོད་པ་ནས་བསམ་གཏན་དང་པོར་སྐྱེ་བ་ལེན་པ་དེའི་ཚེ་ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད་པ་ནས་བཟུང་སྟེ། ཅི་ཡང་མེད་ནས་སྲིད་རྩེར་སྐྱེ་
བ་ལེན་པ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད། འདོད་པ་ནས་འདོད་པར་སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད་པ་ནས་བཟུང་སྟེ་སྲིད་རྩེ་ནས་སྲིད་རྩེར་སྐྱེ་བ་ལེན་པ་དེའི་ཚེ། ཡན་ལག་བཅུ་
གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད། སྲིད་རྩེ་ནས་ཅི་ཡང་མེད་དུ་སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད་པ་ནས་བཟུང་སྟེ། བསམ་གཏན་དང་པོ་ནས་འདོད་པར་སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་
དེ་ལ་ས་མཚུངས་མི་མཚུངས་གཉིས་ཀ་ཡོད་པའི་ཕྱིར། འདོད་པ་ནས་བསམ་གཏན་དང་པོར་སྐྱེ་བ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཀ་ཡོད་དེ། བསམ་གཏན་དང་པོའི་རྟེན་ལ་བསམ་གཏན་དང་པོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་

[023B] ལས་དེ་ལ་སྲེད་ལེན་གཉིས་ཀྱིས་གསོས་མ་བཏབ་པར། ལས་གཞན་གྱི་དབང་གིས་འདོད་པར་སྐྱེ་བ་བླངས། རྟེན་དེ་ལ་སྔར་གྱི་བསམ་གཏན་དང་པོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་པ་དེ་ལ་སྲེད་ལེན་གཉིས་ཀྱིས་གསོས་བཏབ། སྲིད་ལས་
ནུས་པ་མཐུ་ཆེན་དུ་བྱས་ནས། བསམ་གཏན་དང་པོར་སྐྱེ་བ་ལེན་པ་དེའི་ཚེ་ན་ཡན་ལག་བཅུ་གཉིས་པོ་ཐམས་ཅད་བསམ་གཏན་དང་པོའི་སས་བསྡུས། འདོད་པའི་རྟེན་ལ་བསམ་གཏན་དང་པོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས་ལས་དེ་ལ་སྲེད་ལེན་གཉིས་
ཀྱིས་གསོས་བཏབ། སྲིད་ལས་ནུས་པ་མཐུ་ཆེན་དུ་བྱས། བསམ་གཏན་དང་པོར་སྐྱེ་བ་ལེན་པ་དེའི་ཚེ་མ་རིག་པ་འདོད་པའི་སས་བསྡུས་ཡིན་པའི་ཕྱིར། དང་པོ་དེར་ཐལ། མ་རིག་པ་བསམ་གཏན་དང་པོའི་སས་བསྡུས་ཡིན་པའི་ཕྱིར་ཏེ། མ་རིག་པ་རྟེན་གྱི་ས་པ་ཡིན་པ་གོང་
དུ་སྒྲུབ་ཟིན་པའི་ཕྱིར། ཕྱི་མ་དེར་ཐལ། མ་རིག་པ་རྟེན་གྱི་ས་པ་ཡིན་པ་གང་ཞིག་ས་གཞན་གྱི་ལས་ཀྱིས་ས་དེ་ལས་གཞན་པའི་རྣམ་སྨིན་གྱི་ཕུང་པོ་འཕེན་པ་མེད་པ་དང། ས་གཞན་གྱི་ཉོན་མོངས་པས་ས་དེ་ལས་གཞན་པའི་སའི་ལས་ལ་གསོས་འདེབས་པ་མེད་པ་སྒྲུབ་ཟིན་
པའི་ཕྱིར། འདོད་པ་ནས་འདོད་པར་སྐྱེ་བ་ལེན་པ་དེའི་ཚེ། ཡན་ལག་བཅུ་གཉིས་པོ་དེ་ལ་ས་མཚུངས་མི་མཚུངས་གཉིས་ཡོད་དེ། འདོད་པའི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས། ལས་དེ་ལ་སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་
མཐུ་ཆེན་དུ་བྱས་ནས། འདོད་པར་སྐྱེ་བ་ལེན་པ་དེའི་ཚེ་ཡན་ལག་བཅུ་གཉིས་པོ་དེ་འདོད་པའི་སས་བསྡུས། བསམ་གཏན་དང་པོའི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསགས། ལས་དེ་ལ་སྲེད་ལེན་གཉིས་ཀྱིས་གསོས་མ་བཏབ་པར། ལས་གཞན་གྱི་
དབང་གིས་འདོད་པར་སྐྱེ་བ་བླངས། རྟེན་དེ་ལ་སྔར་གྱི་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་དེ་ལ། སྲེད་ལེན་གཉིས་ཀྱིས་གསོས་བཏབ་སྲིད་ལས་ནུས་པ་མཐུ་ཆེན་དུ་བྱས་ནས་འདོད་པར་སྐྱེ་བ་ལེན་པ་དེའི་ཚེ། ཡན་ལག་དང་པོ་མ་རིག་པ་བསམ་གཏན་དང་པོའི་སས་བསྡུས་

[024A]༄༅། །གཞན་རྣམས་འདོད་པའི་སས་བསྡུས་པ་ཡིན་པའི་ཕྱིར། སྒྲུབ་ཚུལ་གོང་གིས་རིགས་འགྲེ་ཤིང་ལྷག་མ་རྣམས་ལ་ཡང་རིགས་འགྲེའོ། སས་བསྡུས་ཀྱི་དོན་ཡང་ཡོད་དེ། ས་དེ་དང་དེར་གཏོགས་པའི་ཆོས་རྣམས་ལ་དེ་དང་དེའི་སས་བསྡུས་སུ་འཇོག་པ་ཡིན་པའི་ཕྱིར། གསུམ་པ་རྩོད་
པ་སྤོང་བ་ལ། ཁ་ཅིག་ན་རེ། བསམ་གཏན་གཉིས་པ་བའི་རྒྱུད་ཀྱི་འབྲས་བུའི་རྟེན་འབྲེལ་བདུན་པོ་གང་རུང་ཡིན་ན། བསམ་གཏན་གཉིས་པའི་སས་བསྡུས་ཡིན་པས་ཁྱབ་པར་ཐལ། འབྲས་བུའི་རྟེན་འབྲེལ་བདུན་པོ་དེ་གང་དུ་སྐྱེ་བའི་སས་བསྡུས་པའི་ཕྱིར་ཟེར་ན་མ་ཁྱབ་
འདོད་ན། བསམ་གཏན་གཉིས་པར་སྐྱེས་མ་ཐག་པའི་མིག་ཤེས་ཆོས་ཅན། དེར་ཐལ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། བསམ་གཏན་དང་པོའི་སས་བསྡུས་ཡིན་པའི་ཕྱིར་ཏེ། མཛོད་ལས། གཉིས་པ་སོགས་ན་ལུས་མིག་དང། །རྣ་བའི་རྣམ་ཤེས་རྣམ་
རིག་སློང། །གང་ཡིན་དེ་ནི་དང་པོར་རྟོགས། །ཞེས་གསུངས་པའི་ཕྱིར། ཁ་ཅིག་ན་རེ། སྲིད་རྩེའི་རྟེན་ལ་ཅི་ཡང་མེད་ཀྱི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་གསར་དུ་བསོག་པ་མི་འཐད་པར་ཐལ། སྲིད་རྩེའི་རྟེན་ལ་ཅི་ཡང་མེད་པའི་ཉེར་བསྡོགས་བསྒོམ་པ་མེད་པའི་ཕྱིར། དེར་ཐལ་
སྲིད་རྩེའི་དངོས་གཞི་ལས་མ་ཉམས་བཞིན་དུ་ཅི་ཡང་མེད་པའི་ཉེར་བསྡོགས་བསྒོམ་པ་མེད་པའི་ཕྱིར། ཟེར་ན་མ་ཁྱབ། མ་གྲུབ་ན་དེར་ཐལ། སྲིད་རྩེའི་དངོས་གཞི་ལས་མ་ཉམས་བཞིན་དུ་ཅི་ཡང་མེད་པའི་ཉེར་བསྡོགས་བསྒོམ་པ་ལ་དགོས་པ་མེད་པའི་ཕྱིར་ཟེར་ན། བསམ་གཏན་
དང་པོའི་རྟེན་ལ་འདོད་པའི་ཉོན་མོངས་མངོན་དུ་འགྱུར་བ་མེད་པར་ཐལ། བསམ་གཏན་དང་པོའི་དངོས་གཞི་ལས་མ་ཉམས་བཞིན་དུ་བསམ་གཏན་དང་པོའི་ཉེར་བསྡོགས་བསྒོམ་པ་ལ་དགོས་པ་མེད་པའི་ཕྱིར། འཁོར་གསུམ། གལ་ཏེ་འདོད་ན། དེ་ཡོད་པར་ཐལ། བསམ་གཏན་
དང་པོའི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་སྲེད་ལེན་གཉིས་ཀྱིས་གསོས་བཏབ་པ་ཡོད་པ་གང་ཞིག་ས་གཞན་གྱི་ཉོན་མོངས་ཀྱིས་ས་དེ་ལས་གཞན་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ལ་གསོས་འདེབས་པ་གཅིག་མེད་པའི་ཕྱིར། དོན་གསང་རྣམ་

[024B] སྐྱེ་བའི་ས་པ་གང་ཡིན་པ་མངོན་པར་གྲུབ་པར་བྱེད་པའི། ཞེས་སོགས་གསུངས་པའི་ཕྱིར། དང་པོ་དེར་ཐལ། བསམ་གཏན་དང་པོ་ནས་འདོད་པར་སྐྱེ་བ་ལེན་པ་ཡོད་པའི་ཕྱིར་ཏེ། བསམ་གཏན་དང་པོའི་རྟེན་ལ་འདོད་པའི་རྣམ་སྨིན་གྱི་ཕུང་པོ་འཕེན་བྱེད་ཀྱི་
ལས་བསོག་པ་ཡོད་པའི་ཕྱིར། མདོར་བསྡུ་ན་རང་ལུགས་ནི། ཉོན་མོངས་ཕྱོགས་ཀྱི་རྟེན་འབྲེལ་ལུགས་འབྱུང་ལུགས་ལྡོག་གི་ཁྱད་པར་ཡོད་དེ། མ་རིག་པའི་རྐྱེན་གྱིས་འདུ་བྱེད་འབྱུང་བ་ནས་བཟུང་སྟེ། སྐྱེ་བའི་རྐྱེན་གྱིས་རྒ་ཤི་འབྱུང་བའི་བར་ནི། ཉོན་མོངས་ཕྱོགས་ཀྱི་རྟེན་
འབྲེལ་ལུགས་འབྱུང་དང། རྒ་ཤི་སྐྱེ་བ་ལས་འབྱུང་བ་ནས། ཡན་ལག་གཉིས་པ་འདུ་བྱེད་ཀྱི་ལས་མ་རིག་པ་ལས་འབྱུང་བའི་བར་རྣམས་ཉོན་མོངས་ཕྱོགས་ཀྱི་རྟེན་འབྲེལ་ལུགས་ལྡོག་ཡིན་པའི་ཕྱིར། རྣམ་བྱང་ཕྱོགས་ཀྱི་རྟེན་འབྲེལ་ལུགས་འབྱུང་ལུགས་ལྡོག་གི་ཁྱད་
པར་ཡོད་དེ། མ་རིག་པ་འགགས་པས་ཡན་ལག་གཉིས་པ་འདུ་བྱེད་ཀྱི་ལས་འགགས་པ་ནས་བཟུང་སྟེ། སྐྱེ་བ་འགགས་པའི་བར་ནི། རྣམ་བྱང་ཕྱོགས་ཀྱི་རྟེན་འབྲེལ་ལུགས་མཐུན་དང། རྒ་ཤི་འགགས། གང་འགགས་པ་ནི་སྐྱེ་བ་འགགས་པའི་འགགས་པ་ནས་བཟུང་
སྟེ༑ འདུ་བྱེད་འགགས་གང་འགགས་པས་འགགས་པ་ནི། མ་རིག་པ་འགགས་པའི་བར་རྣམས་ནི། རྣམ་བྱང་ཕྱོགས་ཀྱི་རྟེན་འབྲེལ་ལུགས་ལྡོག་ཡིན་པའི་ཕྱིར། དེ་ལྟར་རྟེན་འབྲེལ་ལུགས་འབྱུང་ལུགས་ལྡོག་ཏུ་གཏན་ལ་ཕབ་པ་ལ་དགོས་པ་ཡོད་དེ། བདེན་བཞིའི་བླངས་
དོར་ལ་གུས་པས་འཇུག་པར་བྱ་བའི་ཆེད་ཡིན་པའི་ཕྱིར།།    ༈    །།མཁས་ཤིང་གྲུབ་པ་བརྙེས་པ་སེམས་པ་ཆེན་པོ་དགེ་འདུན་བསྟན་པ་དར་རྒྱས་ཀྱིས་མཛད་པའི་རྟེན་འབྲེལ་གྱི་མཐའ་དཔྱོད་པདྨ་དཀར་པོའི་ཕྲེང་བ་ཞེས་བྱ་བ་རྫོགས་སོ།། །
   ༈    །གསུང་རྒྱུན་ལེགས་བཤད་བདུད་རྩིའི་ཟིལ་མངར་འདི། །ཐར་པ་འདོད་པའི་གདུལ་བྱའི་ཚོགས་རྣམས་ལ། །མི་འཛད་ཆོས་ཀྱི་སྦྱིན་པར་སྤེལ་བའི་ཕྱིར། །དད་

[025A]༄༅། །དང་གཏོང་བས་རབ་མཛེས་རྒྱལ་རོང་བ། །བླ་ཕྱག་མཁན་པོ་བློ་བཟང་རྒྱ་མཚོ་ཡིས། །བཟང་པོའི་རྒྱུ་ཚོགས་དང་བཅས་པར་གྱི་གཞིར། །བསྐྲུན་པའི་རབ་དཀར་དགེ་བ་གང་མཆིས་དེས། །ཐུབ་
བསྟན་སྤྱི་དང་གསེར་མདོག་འཆང་བའི་བསྟན། །འཕེལ་རྒྱས་ཡུན་གནས་དེ་འཛིན་སྐྱེས་བུ་རྣམས། །ཞབས་ཟུང་སྲིད་མཐར་བརྟན་ཅིང་འགྲོ་བ་ཀུན། །རྣམ་དག་ལམ་བཟང་བདག་གིར་བྱེད་གྱུར་ཅིག་མཁས་མང་འདུ་བའི་བསྟི་
གནས་ཆོས་ཀྱི་སྡེ། །ཐོས་བསམ་ནོར་བུའི་གླིང་དུ་གྲགས་པ་འདིར། །མཁས་དང་གྲུབ་བརྙེས་དམ་པའི་སྐྱེས་བུ་ཡིས། །འདུས་པ་དང་པོའི་དུས་བཞིན་མཛེས་གྱུར་ཅིག་ཚུལ་འདི་སྒྲུབ་ལ་སྒོ་གསུམ་འབད་བྱེད་པའི། །
འབྲེལ་ཐོག་ཀུན་ཀྱང་དེང་ནས་བྱང་ཆུབ་བར། །རྒྱལ་བས་བསྔགས་པའི་ལམ་ལ་གནས་ནས་ཀྱང། །སྒྲིབ་གཉིས་མུན་པའི་གཡུལ་ལས་རྒྱལ་གྱུར་ཅིག་ཅེས་བདག་ཉིད་ཆེན་པོ་མཁས་གྲུབ་བསྟན་དར་བའི་གསུང་རྒྱུན་རྟེན་འབྲེལ་གྱི་མཐའ་དཔྱོད་འདི་བཞིན་སེར་སྨད་རྒྱལ་རོང་བ་བླ་ཕྱག་
མཁན་པོ་བློ་བཟང་རྒྱ་མཚོ་ལྟོས་བཅས་རྣམས་ནས་རྒྱུ་སྦྱོར་བ་མཛད་དེ་པར་དུ་བསྐྲུན་པའི་པར་བྱང་སྨོན་ཚིག་ཞིག་དགོས་ཞེས་གསུངས་པ་ལྟར་སྤྲུལ་མིང་བློ་བཟང་འཕྲིན་ལས་རྣམ་རྒྱལ་གྱིས་སྦྱར་བ་ཛ་ཡན་ཏུ།།

[025B][BP]



