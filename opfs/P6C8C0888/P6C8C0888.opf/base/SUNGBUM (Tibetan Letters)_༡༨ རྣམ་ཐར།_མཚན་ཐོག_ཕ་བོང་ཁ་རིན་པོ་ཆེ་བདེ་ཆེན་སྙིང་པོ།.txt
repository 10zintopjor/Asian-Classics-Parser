
[001A] །བཀའ་དྲིན་གསུམ་ལྡན་གྱི་རྩ་བའི་བླ་མ་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་གསང་བའི་རྣམ་པར་
ཐར་པ་ལ་བསྟོད་ཅིང་གསོལ་བ་འདེབས་པ་དད་གསུམ་མངོན་དགའ་རྒྱས་པའི་པད་དཀར་ཆུན་པོ་ཞེས་བྱ་བ་བཞུགས་སོ།། །།

[001B] །ཨོཾ་སྭ་སྟི། མཉམ་ཉིད་མི་གཡོ་རྟེན་འབྱུང་སྒྱུ་མའི་དངོས། །སྲིད་པས་སྲིད་པ་གཅོད་པ་རྒྱལ་བའི་ཕྲུལ། །གཉིས་མེད་རྡོ་རྗེའི་ཐིག་ལེར་བཟླུམས་པའི་གར། །རིགས་བརྒྱའི་ཁྱབ་བདག་བདེ་ཆེན་སྙིང་པོར་
བསྔགས། །དཔལ་སྟུག་འོག་མིན་ཞིང་དུ་དབང་བསྒྱུར་བས། །ཀུན་ཁྱབ་རིགས་ཀྱི་འཁོར་ལོར་ཆེ་བའི་མཐུ། །སྤྲོས་པའི་རེ་ཁ་ནམ་མཁའི་ཁྱོན་གང་བའི། །སྒྱུ་འཕྲུལ་དྲ་བརྟག་པའི་ཁམས་སུ་སྣང། །གང་འདུལ་མོས་པའི་རྗེས་འགྲོར་མི་
ཟད་པའི། །ཟག་བྲལ་རྒྱན་གྱི་འཁོར་ལོ་གསང་བའི་མཛོད། །རྡོ་རྗེའི་ལྕེ་རྩེས་ཕྱི་མ་མེད་པའི་མཐར། །བརྗོད་ཀྱང་བརྗོད་པས་ཕོངས་པ་ཤས་མ་མཆིས། །འོན་ཏང་བསོད་ནམས་ཕུང་པོ་རིང་བསྲེལ་བའི། །སྐལ་བཟང་སྐལ་བར་
རེ་བའི་བདུན་མོས་དང། །དོན་ལྡན་དབྱངས་ཀྱིས་བསྔགས་འོས་བསྔགས་པའི་ཚུལ། །ཡིག་གཞུང་མཛངས་པའི་ལས་སུ་ཅིག་བསྙུངས། །དམར་ཕྱོགས་སྟོང་པ་གསུམ་པའི་སྲོད་ཀྱི་སྨག་ཉིན་མོའི་སྣང་བར་བསྒྱུར་བའི་འོད་གསལ་

[002A] །གྱིས། །མགོན་ཁྱོད་སྐྱེ་བར་ཕྱོགས་པའི་ལུགས་འབྱུང་གི་སྟོང་བཞིའི་དངོས་ཀུན་ཡུམ་ལ་གསལ་བར་མཚོན། །གཉུག་མའི་འོད་གསལ་གཤིས་ལས་མ་གཡོས་ཀྱང། །ཐོབ་མཆེད་སྣང་བའི་རིམ་གྱིས་
སྲིད་བཟུང་བའི། །བཀོད་པ་དབྱིངས་ཀྱི་ཐིག་ལེ་འོད་རྣོན་ཅན། །ཐིམ་པའི་སྣང་བ་ཡུམ་གྱི་མནལ་དུ་འཛིན། །དབྱིངས་རིག་འཁོར་ལོ་གཅིག་ཏུ་སྡོམ་པའི་དཔྱིད། །གཞོན་ནུར་རོལ་ཡང་གཉིས་མེད་གཉིས་ཉིད་དུ། །དུར་གྱི་བདག་པོ་
ཁྱིམ་གྱི་ཡང་ཐོག་ཏུ། །མེལ་ཚེར་བྲེལ་བའི་སྒྱུ་འཕྲུལ་མཚར་དུ་ཆེ། །དག་གཙང་གངགཱི་ཆབ་རྒྱུན་སྤེལ་བའི་རིགས། །ཆོ་འབྲང་རུས་ཀྱིས་ཆེ་བའི་གདུང་རབས་སུ། ཁྱོད་སྐུའི་ཟླ་སྣང་ཡུམ་གྱི་སྤྲིན་རུམ་ལས། །ཤར་བའི་དུས་ནས་
ཕལ་གྱི་ཚུལ་ལས་བརྒལ། །གསང་ཆེན་བརྟུལ་ཞུགས་གྲུབ་པའི་དཔའ་བོའི་བརྡར། །རྡོ་རྗེའི་སྐུ་ལ་རང་བྱུང་རྒྱན་དྲུག་ཆས། །སྟག་ཤམ་རེ་ཁ་རྫོགས་པའི་ཧེ་རུ་ཀཿ་ཡ་མཚན་འཕྲུལ་གྱིས་ཀུན་དགའི་མིག་ཡངས་འབྱེད། །

[002B] །མཐོང་གྲོལ་ངོ་མཚར་འཕེལ་བའི་གཙུག་ཏོར་ལ། །སྣ་ཚོགས་སྐྱེ་བོའི་ནོམ་རེག་ཆེས་མང་བས། །རིམ་གྱིས་མཚན་མ་མེད་པའི་ཕྱག་རྒྱས་འཆིང། །ཆེ་བའི་ཆེ་མཆོག་སྔོན་རབས་དན་རྟགས་སུ། །ཆེས་ཕྲའི་ལང་ཚོར་རྒན་
པོའི་བློ་འཆང་ཞིང། །པད་རག་ཕྱག་རྒྱའི་རེ་ཁར་དགྱེས་པའི་འཛུམ། །འཇིགས་བྲལ་གདོང་ལྔ་སྙེམས་པའི་བརྟུལ་ཞུགས་བླངས། །བློ་བཟང་རྒྱལ་བའི་ཞལ་སྐྱིན་ཟླ་མེད་པ། །ངག་གི་དབང་ཕྱུག་ནོར་བུའི་མཚན་ཅན་གྱིས། །མཚན་སྙན་གསེར་གྱི་པྲོག་ཞུས་སྤུབ་དང་
ལྷན། །ཚངས་སྤྱོད་འོས་སུ་ཆེ་བའི་དབུགས་དབྱུང་སྩལ། །འོན་ཏེ་ཡབ་ཡུམ་རྗེས་བརྩེས་མི་གཏོང་བས། །གནང་བའི་གོ་སྐབས་བསྙིལ་བར་ཉེ་བ་ན། །ན་ཚོད་ཕྲ་ཡང་ཁྱིམ་དུ་སྲེད་པ་དག་འདུ་འཛེས་གཡེལ་བའི་མཚང་ཆེན་སྟོན་ལ་དཔའ། །དགུང་གྲངས་གསུཾ་
པར་གྲུབ་དབང་ཆོས་རྡོར་གྱིས། །དམ་པ་ཁྱོད་ལ་བྲན་བཞིན་སྙིང་ཉེ་བ། །སྔོན་རབས་སྐྱེ་བར་བསྟེན་པ་འདིའོ་ཞེས། །གདོང་བཞིའི་སྲོག་སྙིང་སྣང་བརྙན་ཟོལ་གྱིས་གཏད། །གྲུབ་མཆོག་ཤར་ཆེན་བློ་བཟང་དར་རྒྱས་མདུན། །འདུད་ཅིང་བསྟི་སྟངས་རི་མོར་མྫད་
པའི་སྲོལ། །ཙི་ན་རྒན་པོའི་ལམ་གྱི་གཞུང་སྲོང་ཞིང། །དབང་ཕྱོགས་སྐད་དུ་ངག་གི་འདབ་རྒྱའང་གྲོལ། །དེ་ཚེ་ཡ་མཚན་རྒྱས་པའི་ཤར་ཆེན་གྱིས། །འཁྲུལ་བྲལ་རོལ་བའི་རྡོ་རྗེར་ངེས་རྙེད་ཀྱང། །མཁན་ཆེན་བསྟན་འཛིན་བཟང་པོའི་ཡང་སྤྲུལ་ཚུལ། །གཞན་ངོར་
འཚམས་པའི་མྔཱ་གསོལ་རྫུ་བག་བསྟེན། །རྒྱལ་རྣམས་གཟུང་འཛིན་སྤྲོས་དང་བྲལ་བ་རྫུན། །བདེན་ན་མགོན་ཁྱོད་རྒྱལ་གྱི་དགའ་ཚལ་དུ། །མཚུངས་བྲལ་རོལ་པའི་རྡོ་རྗེའི་བླ་གོས་ལ། །རང་གིར་བདག་ཏུ་འཛིན་པ་འདི་ཀོ་ཅི། །སྣག་གི་གཉེན་བཅས་གྣས་

[003A]༄༅། །མཆོག་ཙ་རི་ཏྲར། །བྱོན་ཚེ་འཇིགས་དང་ངས་འཕེལ་པའི་འབྲོག་དགོན་དུ། །འཕྱན་པར་དྭོགས་ཀྱང་གཞོན་ནུའི་ལུང་བཞིན་དུ། །བགྲོད་པས་བདེ་བའི་ཁྱིམ་དུ་ཡི་ག་སོས། །ཡབ་ཡུམ་ནགས་ཁྲོད་སྟུག་པོར་སྐྱི་ཡཱ་བའི། །ལམ་དུ་གོལ་
བ་ཡུལ་གྱིས་བསྐལ་ན་ཡང། །མཁྱེན་པས་གཟིགས་ནས་མདུན་གཡོག་ལ་བསྒོས་ཏེ། །འཇིགས་བྲལ་སྲོང་པོའི་ལམ་དུ་དབུགས་འབྱིན་མཛད། །གནམ་བསྐོས་ཚངས་ཆེན་རལ་ཀླུང་ལ་ཆགས་པའི། །རོལ་པའི་རྡོ་རྗེའི་རྣམ་ཐར་རྗེས་དྲན་གྱིས། །གསེར་འོད་འབར་
བའི་ཕེབས་བྱམས་གསེར་ཏོག་ཅན། ཁོ་བོར་ཡོད་ཅེས་བདེན་པའི་ལུང་གིས་བསྒྲགས། །ཡབ་ཡུམ་གསུང་བཞིན་ཆེས་མྱུར་སྤྲིན་དཀྲིགས་ཏེ། །བདུད་རྩིའི་ཆར་ཆེན་འབེབས་ལ་ཆེས་དཔའ་ཞིང། །མདུན་འཁོར་ཡོངས་ལ་རྟེན་འབྱུང་བཀྲ་ཤིས་དར། །བསྐུལ་
བའི་ཕུད་ཀྱིས་རེ་ཏིའི་དགྱེས་པ་བསྐྱེད། །གཉིད་ཀྱི་འོད་གསལ་དག་པའི་གཟིགས་མོར་ཡང། །གྲུབ་པའི་མེས་པོ་དཔལ་ལྡན་ས་ར་ཧས། །ཡི་དམ་རྒྱུད་སྡེ་རྒྱ་མཚོའི་དཀྱིལ་འཁོར་དུ། །དབང་དང་རྗེས་སུ་གནང་བའི་བྱིན་རླབས་སྩལ། །མཆོག་གི་ས་མཁན་བཤེས་
གཉེན་དམ་པ་ལ། །གྲུ་དང་ས་གཞི་རྡོ་རྗེ་རི་འདྲའི་བློས། །བསྟི་སྟངས་རི་མོར་མཛད་པའི་སྙིང་སྟོབས་ཀྱིས། །ནོར་བཟང་གཞོན་ནུའི་རྣམ་ཐར་བདག་གིར་བཟུང། །ལྷ་སྐུ་རྣམས་ཀྱང་སྤྱོད་ལམ་སྣ་ཚོགས་དང། །སྣ་ཚོགས་གསུང་གིས་ཕེབས་པར་སྨྲ་བ་རྣམས། །
དམན་ལ་གོམས་པའི་སྐྱེ་བོ་ཉེར་ལྷགས་ཚེ། །འདྲ་བརྙན་ཟོལ་དུ་སྤས་པའི་བརྟུལ་ཞུགས་འཛིན། །བཀའ་གདམས་སྤྲུལ་པའི་གླེགས་བམ་གཟིགས་ཙམ་གྱིས། །རྒྱ་ཆེན་ཚིག་དོན་ཐུགས་སུ་ལམ་མེར་བཀྲ། །དབུ་སྐྱེས་ལན་བུ་བྲེགས་པའི་རིང་བྶྲེལ་

[003B] ༑ཐིགས་ཕྲེང་འཇོ་བ་ངོ་མཚར་མིག་གི་གསོས། །མྱ་ངམ་འབྲོག་དགོན་བྱེ་མའི་ཐང་ཆེན་དུ། །འཇག་མས་ཤུགས་གླུ་འབྱིན་པའི་སྐྱོ་ཉམས་ལ། །རྒྱངས་ནས་ཏཱ་རེའི་རྣམ་འཕྲུལ་མཛེས་མའི་གླུ། །གསན་ཚེ་ཡི་ག་སོས་པའི་དངོས་ཉམས་གསལ། །མཁའ་སྤྱོད་
བསྟན་དར་སྣང་བརྙན་མཇལ་བ་དང། །རྒྱལ་སྲས་ཟླ་བའི་རྟོགས་བརྗོད་བཀླགས་པའི་ཚེ། །སྡོན་རབས་གསལ་བར་དྲན་པའི་སྦྲིན་ཕྲེང་གིས། །ཐུགས་ཀྱི་མཁའ་ལ་སྐྱོ་སྣང་ཆུ་རིས་འཛིན། །བྱང་ཆུབ་སེམས་ཀྱི་མངའ་བདག་གསེར་གླིང་པའི། །རྣམ་རོལ་འྗམ་
དཔལ་ལྷུན་གྲུབ་ཕྱག་གཡས་ཀྱིས། ཁྱོད་གཙུག་བྱིན་གྱིས་བརླབས་པའི་མོད་ཉིད་ལ། །ལྷན་སྐྱེས་བདེ་ཆེན་བཟོད་མེད་ཉམས་སུ་འབར། །ཡབ་སྲས་ཟུང་གིས་རྫིང་ཕྱིའི་བྱམས་མགོན་ལ། །ཀུན་བཟང་མཆོད་སྤྲིན་གཏིབས་པའི་མནལ་ལྟས་སུ། །བརྒྱད་གཉིས་
ཊཱ་ཀིའི་དོ་རྭར་བཅུ་པ་ནི། །མགོན་ཁྱོད་་དྲིལ་འཛིན་པའི་གར་གྱིས་རོལ། །གྲུབ་དབང་པདྨ་རྡོ་རྗེར་བདེ་མཆོག་གི་ཟབ་རྒྱས་གདམས་ངག་ནོད་ཚེ་ནོར་བུ་དང། །གཏེར་མཛོད་སྒོ་དང་དབྱིག་གི་གཏེར་རྙེད་པའི། །གཟིམ་ལྟས་བརྒྱུད་མར་ཤིས་པའི་ཡ་མྪན་
འཕེལ། །གནམ་ས་ཨེ་དབྱིངས་ཆོས་འབྱུང་གསལ་བའི་ཕུག་འཇའ་འོད་ཐིག་ལེ་དགའ་བ་འཁྱིལ་པ་སོགས། །ངོ་མཚར་འབུམ་ཕྲག་གྲོལ་བའི་མཁའ་སྤྱོད་ཞིང། །བཀོད་པ་བྱེ་བའི་གཟིགས་མོ་འབྱམས་སུ་ཀླས། །གནས་དེར་མཁའ་འགྲོའི་ཚོགས་རྗེས་བརྡ་ཐབས་
ཀྱིས། །རྡོ་རྗེའི་རྣལ་འབྱོར་ཕྱི་ནང་གསང་བའི་ཚུལ། །ལེགས་གདམས་གསང་བའི་མཚན་གྱིས་བྱིན་བརླབས་ཚེ། །རིམ་གཉིས་ཉམས་བརྒྱའི་མགུར་དབྱངས་ལྷུགས་པར་གྲོལ། ཁྱེད་གསུང་ཟབ་རྒྱས་ཆོས་ཀྱི་རྔ་བོ་ཆེས། །འགྲོ་ཀུན་མ་རིག་གཉིད་ལས་སློང་བའི་བརྡ་

[004A]༄༅། །བདེ་ཆེན་ཕུག་པར་བདེ་མཆོག་མཆོད་པའི་ཚེ། །མ་བསྐུལ་མཁའ་འགྲོའི་རྔ་སྒྲ་གསང་མཐོར་ལྡིར། །དག་གཙང་སྙིང་སྟོབས་བརྟས་པའི་ལྷག་བསམ་གྱིས། །རང་ཤ་སྨན་དུ་དབུལ་ལ་མི་ཞུམ་ཞིང། །གསེར་ཐུན་རིན་དུ་བཅལ་བའི་
སྨན་བཟང་གིས། །བཤེས་ལ་སྲི་ཞུ་བསྒྲུབས་པ་གཏམ་དུ་ཆེ། །རིགས་ཀྱི་ཅོད་པན་འཇམ་དཔལ་ལྷུན་གྲུབ་ཀྱིས། །ཟག་བྲལ་ཆོས་སྐུར་གཤེགས་པའི་མཛད་པའི་མཐའ། །ཆུ་བཟང་དབེན་པའི་གནས་སུ་མགོན་ཁྱོད་ལ། །ཆེད་དུ་བསྟན་ཏེ་གདུང་འཚོབ་ཉིད་
དུ་གསོལ། །སྐུ་གདུང་རིན་བྲལ་ནོར་བུ་སྙིང་པོ་སྐྱེས། །ཉིན་ཞག་དུ་མར་མཆོད་པའི་བསོད་ནམས་ལ། །འདུན་པའི་སྣང་བ་དག་པའི་སྒྱུ་འཕྲུལ་དུ། །ཟླ་བྲལ་ངོ་མཚར་སྟོང་གི་རྩེ་དགའ་འཕེལ། །གང་དག་དཔུང་པར་ནད་ཀྱིས་མནར་བ་ལ། །སྙིང་རྗེའི་མདུད་
རྒྱ་བདུན་གྱིས་བསྲུང་དང་ལྷན། །གཏོང་ལེན་དམིགས་རྣམ་འཕྲུལ་གྱིས་གདུང་བ་ཀུན། །རང་གི་དངོས་སུ་བཞེས་པའི་རྣམ་ཐར་འཛིན། །ས་དགེའི་སྐྱེས་མཆོག་དུ་མའི་གོས་བཟང་ཟུང། །གཅིག་ཏུ་དྲུབ་ན་མངོན་དགེའི་བརྡ་ཐབས་ཀྱིས། །སྙིང་རྗེའི་མདུད་
པའི་ཉེ་ལམ་ཐབས། །བརྩམས་པའི་གནང་བ་ལྷ་དང་མཁའ་འགྲོས་བྱིན། །རྟག་བརྟན་མི་ཤིགས་དཔལ་གྱི་ཕུག་པ་ན། །འཇམ་དཔལ་གཤིན་རྗེ་གཤེད་ཀྱི་ཞལ་གཟིགས་ཤིང། །ཞག་བདུན་བར་དུ་མཉམ་བཞག་མི་གཡོ་བས། །འཇིགས་མཛད་རྡོ་རྗེར་
གྲུབ་པའི་ཏིང་འཛིན་བརྟན། །ནགས་ཤོད་ཛམ་ལྷས་བསུ་བའི་འདུ་འགོད་ཀྱིས། །འཆི་མེད་རོ་བརྒྱའི་བདུད་རྩིས་བསྙེན་བཀུར་ཞིང། །དཀར་མཛེས་ཅང་ཤེས་མགྱོགས་འགྲོའི་ཁོག་པ་ནས། །རིན་བྲལ་ནོར་གྱི་ཕུང་པོས་མཆོད་ལ་བརྩོན། །ཕྱོགས་དེར་

[004B] །ལྷན་སྐྱེས་བཞིན་དུ་མཆོག་གི་རྩེ་དགར་འཛིན། །དབུས་འགྱུར་སྐད་དུ་ཆོས་སྒྲ་སྒྲོགྤའི་དབྱངས། །སྣ་ཚོགས་སྐྱེ་བོར་རང་རང་སྐད་དུ་འཇེབས། །འོད་སྣང་མཐའ་ཡས་བདེ་ལྡན་གྲོང་ཁྱེར་དུ། །སྐྱེ་བོའི་ཡིད་ཀྱི་ཐིག་ལེ་
འདྲེན་མཁས་པས། །འཁྲུལ་སྣང་སྡིག་ལས་རྒྱལ་བའི་དཔའ་རྟགས་སུ། །གསོན་པའི་མི་ལའང་ཕྱི་མའི་གྲོལ་ལམ་མཚོན། །ཕས་རྒོལ་བསམ་སྦྱོར་གདུག་པའི་བྱད་སྟེམས་ཀྱིས། །སྐུ་ལ་སྲོག་ཆགས་དུ་མ་དངོས་རྒྱུའི་འཕྲུལ། །ཕྱིར་བཟློག་ཏིང་འཛིན་ཟབ་
མོ་ཐུན་གཅིག་གིས། །དམིགས་མེད་ཕྱག་རྒྱས་འདེབས་འདི་མཚར་དུ་ཆེ། །བདེ་ཆེན་ཕུག་ཏུ་ཚོགས་ཀྱི་འཁོར་ལོའི་ཚེ། །འབུམ་ཕྲག་མཁའ་འགྲོ་རྗེས་ཆགས་རྩེ་དགའི་མདངས། །རབ་དམར་སིནྡྷུ་ར་ཡི་ཆར་ཆེན་ནི། །སྐྱེ་བོ་དུ་མའི་མཐུན་སྣང་ཉིད་དུ་འཇོ། །རྟེན་
ལ་དམ་ཡེ་བསྲེ་བའི་རབ་གནས་ཚེ། །སྣང་བརྙན་སྣ་ཚོགས་མཁའ་ལ་སྤྲིན་བཞིན་དུ། །རང་གར་མདུན་དུ་ཆགས་པའི་དགའ་སྟོན་གྱིས། །མི་ཟད་གསང་བའི་མཛོད་ཀྱི་སྒོ་བརྒྱ་དབྱེ། །བརྒྱ་ཕྲག་འོད་འབར་རིན་ཆེན་ཁྲི་སྟེང་ནས། །རྡོ་རྗེ་འཛིན་མཆོག་དགའ་ལྡན་གྶེར་
ཁང་རྗེས། །རབ་མཛེས་གསེར་གྱི་རྡོར་དྲིལ་ལེགས་སྩལ་ཏེ། །བྱིན་གྱིས་བརླབས་པའི་དགེ་མཚན་ཐུགས་ལ་སིམ། ཁྲག་འཛག་སྲིན་པོ་རི་ཡི་བདེ་མཆོག་དྲུང། །མཆོད་བསྟོད་སྒྲུབ་པས་བསྙེན་ཚེ་སྐུ་དེ་ཉིད། །ཇེ་ཆེར་སོང་སྟེ་འོད་འབར་གཟི་བརྗིད་ཅན། །གར་མཛད་
ཡེ་ཤེས་སྐུ་མཆོག་དངོས་སུ་གཟིགས། །དེ་ཚེ་ནག་པོ་སྤྱོད་པའི་སྔོན་གྱི་གནས། །རྗེས་དྲན་བསྟོད་པས་བསྟོད་ཚེ་ཧེ་རུ་ཀའི། །ཞལ་ནས་དམར་སེར་བདུད་རྩི་ཆད་མེད་རྒྱུན། །རང་གཞན་གཉིས་ཀ་ཚིམས་པའི་བཅུད་དུ་སྨིན། །རྩི་སྨན་སྟོང་སྦྱར་བདུད་རྩི་རིལ་བུ་འདི། །

[005A]༄༅། །མཐའ་ཡས་གདུལ་བྱར་སྦྱིན་ཞེས་དཀྱིལ་འཁོར་གཙོས། །རྣལ་འབྱོར་གསང་མཐའི་སྙིང་པོ་ཡོངས་སྤེལ་བའི། །རྗེས་བསྟན་ཚངས་པའི་དྲིལ་ཆེན་ལྷང་ལྷང་འཁྲོལ། །བདེ་ཆེན་མགོན་པོ་ཁྱོད་ལས་བདེ་མཆོག་གི་སྨིན་གྲོལ་སྐལ་
བཟང་ནོད་པའི་བདུན་བརྒྱུད་ཚུན། ཁྲག་འཐུང་དཔའ་བོས་རྗེས་བཟུང་བྱིན་རློབ་པའི། །དབུགས་དབྱུང་སྦྲང་རྩིའི་ཐིགས་ཕྲེང་སླར་ཡང་ལྷུང། །རིག་འཛིན་ཆེན་པོ་ཁྱབ་བདག་སྟག་ཕུ་བས། །བརྟན་བཞུགས་ཆོ་ག་བསྟར་ཚེ་བསུ་བཟློག་སྐབས། །རྟ་མཆོག་ཁྲོ་བོའི་སྤྲིན་གྱིས་
བགེགས་བསྐྲད་ཅིང། །གཞོམ་མེད་རྡོ་རྗེའི་སྲུང་འཁོར་མངོན་སུམ་གསལ། །རྣལ་འབྱོར་དབང་ཕྱུག་མི་ཏྲ་ཛྭ་ཀི་ཉིད། །ཚེ་སྦྱིན་ཧེ་རུ་ཀཿ་ཡི་ཆ་བྱད་ཀྱིས། །བདུད་རྩིས་གང་བའི་བུམ་བཟང་ཀཱ་པ་ལས། །ཚེ་ལ་དབང་བའི་བྱིན་རླབས་ལྷུག་པར་སྩལ། །རབ་དཀར་བདུད་རྩིས་
སྐུ་གང་ལུད་པའི་རྒྱུན། །ཨ་ཝ་དཧུ་ཏཱིར་གཏམས་པའི་སྲོག་ཤིང་གི་སྣ་རྩེ་ཟུང་དུ་རྡོ་རྗེ་ཕྱེད་པའི་རྒྱས། །བཅིངས་པས་མི་ཤིགས་ལང་ཚོའི་དཔལ་ཡོན་བཟུང། །ཐུགས་ཀར་བདུད་རྩི་སྙིང་པོར་འདྲིལ་བའི་དཔྱིད། །ཡེ་ཤེས་སེམས་དཔའ་མི་ཏྲ་ཚེ་དཔག་མེད། །ཚོན་གང་ཙཾ་
གྱི་ཐུགས་ཀར་ཚེ་ཡི་གཟུངས། །བྱུ་རུའི་འོད་འབར་སྔགས་ཕྲེང་གསལ་བར་གཟིགས། །ཚེ་ཡི་སྒྲུབ་པར་དགོངས་པ་གཏད་ཙམ་གྱིས། །མ་བཅོས་རང་ཉིད་ཚེ་མཐའ་ཡས་པའི་སྐུ། །པད་རག་ལྷུན་པོར་བརྗིད་པའི་ཉམས་བརྒྱ་ཡིས། །མཐར་བྱེད་གཡུལ་ངོ་བཅོམ་
པའི་རྒྱལ་རྔ་བརྡུངས། །ནག་ཚོས་ལམ་རིམ་འཆད་འདི་གནད་འདྲིལ་ཞིང། །འགྲོ་ལ་ཕན་པ་ཆེ་ཞེས་ཨ་ཏི་ཤས། །མགོན་ཁྱོད་བསྔགས་པའི་ཨུཏྤལ་ཆུན་པོ་ཡིས། །སྟག་ཕུའི་ཞབས་ཀྱི་སྙན་གོང་ཀུན་དགེར་མཛད། །སྤྲོས་ཀུན་བདེ་བའི་འཁོར་ལོར་རོ་མཉམ་

[005B] །གྲུབ་པའི་སྤྱོད་འཆང་ནག་པོའི་སྒྱུ་འཕྲུལ་འདིའི། །གསང་གསུམ་ཕ་མཐའ་ཁོ་བོས་རྟོགས་དཀའ་ཞེས། །དྲིལ་བུ་པ་ཡང་ཞུམ་ཚིག་དབྱངས་སུ་ཟློ། །ཛམ་ལར་ཆུ་སྦྱིན་མཛད་པའི་ཆུ་ཡི་རྒྱུན། །གྱེན་ལྡོག་བཻ་ཌཱུར་ཞུན་མའི་ཀ་བ་ལྟར། །གཡོ་མེད་ཆོ་འཕྲུལ་མི་ཟད་
གསང་བའི་མཛོད། །མདུན་འཁོར་ཚོགས་ཀྱི་ལྟ་བྱེད་ལམ་དུ་རྒྱུ། །སོས་ཐན་སེལ་བར་རྒྱལ་བའི་བཀས་བསྐུལ་ཚེ། །འཇའ་ཚོན་ཆབ་ཏུ་འཁྱིལ་འདྲའི་རྫིང་བུའི་འགྲམ། །ཏིང་འཛིན་མཛད་པའི་མོད་ལ་ཆར་ཆེན་ནི། །ཡ་མཚན་སྙེ་མ་དུད་པའི་བཅུད་དུ་སྨིན། །བཤེས་གྙེན་
ཆེན་པོ་ངག་དབང་སྐལ་བཟང་གིས། །མི་ཕམ་སྣང་བརྙན་བསྐྲུན་པའི་རབ་གནས་ཚེ། ཁྱོད་གསུང་བཀའ་གླེགས་སྒྲོམ་བུ་སོན་དང་ལྷན། །ཕྱོགས་བཞིར་སྒྲ་བརྒྱ་སྒྲོག་པའི་ངོ་མཚར་འཕེལ། །ཀུན་རྟོག་ཡོན་པོར་འཕྱན་པའི་མགྱོགས་འགྲོའི་དཔུང། །གཉིས་སྤངྶ་
ལམ་དུ་བཅིངས་པའི་རྩེད་འཇོ་ཡིས། །སྣ་ཚོགས་སྤྲོས་པའི་རྫུན་ཕུག་དབྱིངས་སུ་བརྡིབས། །ཀུན་བཟང་སྒྱུ་མའི་རོལ་སྒེག་མཁའ་མཐར་འགྲིམས། །མི་སྲུན་གདུག་པས་གཤེ་ཞིང་མཐོ་བཙམས་ཀྱང། །གདོན་གྱིས་སྨྱོས་པའི་བུ་ལ་མ་ཡིས་བཞིན། །རྙོག་མེད་
ལྷག་པར་བརྩེ་བའི་འོ་མཚོའི་རླབས། །ཆེས་ཆེར་བསྐྱོད་པའི་འཛུམ་དཀར་ཅི་ཡང་སྟོན། །འགྲན་དང་སྡང་སེམས་དམུ་རྒོད་དྲེགས་ལྡན་ཀུན། ཁྱོད་ཞལ་མཐོང་ཞིང་གསུང་དབྱངས་ཐོས་པའི་མོད། །ཐ་བ་སྐྱོན་ལྡན་རྒྱུད་རེངས་རང་སར་ཞི། །དད་གསུམ་མངོན་དགའ་རྒྱས་
པའི་སྐལ་བཟང་འཛིན། །སྨིན་མཚམས་དྷཱུ་ཏཱིའི་འཛུམ་དཀར་བཞད་པའི་ལྟོར། །དྲི་བྲལ་གཟིགས་པ་དག་པའི་འཕུར་ལྡིང་ཅན། །ཟག་མེད་སྤྱན་གྱི་བུང་བའི་མཚར་སྡུག་ནི། །ཡིད་འཕྲོག་ཡིད་ཀྱི་བདུད་རྩིར་ཆེད་དུ་གཡོ། །མ་འོངས་གསེར་འོད་རབ་སྣང་ཞིང་གི་གཙོ། །རྡོ་རྗེ་

[006A]༄༅། །མི་འགྱུར་དཔལ་གྱི་བདེ་གཤེགས་སུ། །འཚང་རྒྱའི་མཛད་བཟང་སྟོན་པར་ལུང་བསྟན་པའི། །གསང་ཚིག་གྲུབ་མཆོག་དྲིལ་བུའི་ཞབས་ཀྱིས་བསྒྲགས། །གང་འདུལ་མོས་པའི་སྐལ་བར་དུས་གཅིག་ཏུ། །སྣ་ཚོགས་གཟུགས་སུ་འཕྲུལ་ཡང་རྟོག་
མེད་དང། །ཕྱོགས་ཀུན་རྣམ་གནོན་སྒྱུ་མ་ཆེན་པོའི་རྩལ། །དགེ་ལེགས་སྣང་བ་འབུམ་གྱི་རྩེ་དགའ་དགོད། །སྐྱེ་བའི་རྒྱ་ལས་ཡོངས་གྲོལ་བདུད་རྩིའི་གཏེར། །ཀུན་དགའི་ས་མོས་འདབ་སྟོང་བཞད་པའི་དཔྱིད། །དྲི་མེད་ཟླ་བ་སྲིད་མིན་སྲིད་པའི་དཔལ། ཁམས་གསུམ་མུན་
སེལ་སྨྲ་བའི་སྒྲོན་མེར་སྙེམས། །གསུང་གི་བཀོད་པ་རེར་ཡང་ཆེས་བརླིང་བའི། །བརྗོད་དོན་འཁྲུལ་བྲལ་འབྱེད་པའི་རིགས་རྩལ་གྱིས། །ཚིག་གི་འབྲུ་ཕྲེང་གསལ་བའི་ལེགས་བཤད་གཏེར། །གདུང་སེལ་བདུད་རྩིའི་ཟེགས་མ་མཁའ་ལྟར་སྤེལ། །རྨོངས་ཆེན་འྑྲུལ་
འཁོར་སྟོང་གི་མཚོར་བརྗིད་ཅིང། །བསྟན་ལ་འཚེ་བའི་སྨྲ་ངན་སྔོན་གྱི་ལྷ། །ཚད་ཐུབ་ལུང་རིགས་གསེར་གྱི་འཁོར་ལོས་ཆེས། །གཞོམ་པའི་པདྨོའི་ལྟོ་ཅན་ཁྱོད་མིན་སུ། །དབྱངས་ལྡན་རིག་པས་མྱོས་པའི་ཏམ་བུ་ར། །རྨད་བྱུང་གཏམ་གྱི་སྦྱོར་བ་གསར་པའི་གདངས། །སྤྲོ་མཁས་
དཎྜིའི་ལང་ཚོ་ཆེས་བདོ་བའི། །སྙན་པའི་སྤྲིངས་ཡིག་སྲིད་ཞིའི་རྩེ་མོར་བཀླགས། །བཅུ་ཕྲག་རིག་པ་ཡངས་པའི་ཀུན་གསལ་མཐར། །དཔལ་སྟུག་ཤེས་རབ་རལ་གྲི་གདེངས་པའི་རྩེས། །ཉིང་འཁྲུལ་འཆིང་རྒྱ་གཅོད་ལ་དཔའ་བའི་ཉམས། །ཐུབ་ཆེན་འཇམ་དཔལ་
སྙིང་པོའི་རྗེས་སུ་སྙེགས། །འདོད་འབྱུང་ཡིད་བཞིན་འཁྱིལ་བའི་ཆོས་འདུལ་མཚེར། །མཆོག་རབ་དྲི་མ་མེད་པའི་ཚུལ་ཁྲིམས་ཀྱི། །འཁོར་གསུམ་ཡོངས་དག་བསམ་འཕེལ་ནོར་བུའི་ཕྲེང། །དུས་རིང་ཡིད་འོང་མངོན་དགའི་རྒྱན་དུ་མཛེས། །གཏན་བདེའི་སྣང་བ་

[006B] །བྱམས་བརྩིའི་རླབས་ཕྲེང་རྒྱ་ཆེར་བརྩེགས་པའི་སྤྲིན། །ཞི་བསིལ་བདུད་རྩིའི་དགའ་ཆར་འབུམ་གཡོ་བས། །བྱང་གྲོལ་རིན་ཆེན་སྙེ་མ་ཕྱོགས་སུ་དུད། །ཇི་ལྟ་ཇི་སྙེད་ཤེས་བྱའི་ཆུ་ཀླུང་འབུམ། །མ་འདྲེས་གཅིག་ཏུ་ཡོངས་འཁྱིལ་བདུད་རྩིའི་
མཚོ། །ཤེས་དང་ཤེས་བྱ་གཉིས་མེད་གཉིས་འཆར་བའི། །མཁྱེན་པའི་ཕ་མཐའ་ཀུན་གསལ་ཚད་དུ་རིང། །ཕྱོགས་མཐར་བྲི་གང་མེད་པའི་འགྲོ་འདི་ཡི། །བཟོད་དཀའི་གདུང་བ་ཡོངས་སེལ་ཚངས་པའི་སྲིད། །བརྩེ་ཆེན་དགུང་ཟླའི་འོད་དཀར་འཛུམ་པའི་གཟིས། །གཞན་
ཕན་ག་བུར་ཟེགས་མ་ཅིར་ཡང་འགྲེམས། །སྲིད་པ་དུག་ཅན་ཤིང་གི་ནགས་ཚལ་དུ། །ཀུན་ཉོན་གདེངས་ཀ་མཐོ་བའི་ལྟོ་འགྲོའི་ཁྱུ། །སྐྱེས་མཆོག་མཁའ་ལྡིང་དར་མའི་གཤོག་རྩལ་གྱི། །སྟོབས་བཅུའི་རལ་ཁ་བཀྱེ་བའི་གཡུལ་ངོར་ཕམ། ཁྱོད་གསུང་འོད་རྣོན་གསེར་གྱི་རྡུལ་
ཟ་བའི། །ཆོས་ཀྱི་རིགས་སྲས་གུར་ཀུམ་དར་བའི་གཟིས། །ས་གསུམ་ལི་ཁྲིའི་ཚལ་དུ་བསྒྱུར་བ་ཡིས། །ཡངས་པའི་ནོར་འཛིན་ཕ་མཐར་ཡོངས་སུ་འཆིང། །དེ་ལྟར་རྗེ་བཙུན་བླ་མ་ཐུགས་རྗེའི་གཏེར། །དཀོན་མཆོག་ནོར་བུའི་མཛོད་དུ་བསྔགས་པའི་གླུ། །དད་གསུམ་སོར་
རྩེས་བསྐུལ་བའི་གླིང་བུའི་གདངས། །ཀུན་བཟང་ཚངས་པའི་རོལ་མོ་འདི་འཁྲོལ་ན། །ལྔ་བདོའི་མུན་པར་རྒྱུ་བའི་འཁྱོར་འགྲོས་ཀྱིས། །བཟོད་མེད་དུཿ་ཁའི་གཡང་སར་ལྷུང་ཉེ་བའི། །ཀུན་རྨོངས་བྱིས་པའི་རྩེད་འཇོ་འདི་དགོངས་ལ། །རྗེས་ཆགས་ཐུགས་རྗེའི་ཉི་སྣང་
སྤྲོ་བར་གསོལ། ཁྱོད་ཡོན་སྒྱུ་འཕྲུལ་དྲ་བར་ཡིད་ཕྱོགས་པས། །མཆོག་གི་བཤུལ་ལམ་མྱུལ་བའི་བུ་སློབ་རྣམས། །དོན་ལྡན་སྲོག་གིས་འཚོ་བའི་ཁམས་བརྟས་ཤིང། །གཏན་བདེའི་སྲིད་ལ་འདོད་རྒུར་དབང་གྱུར་ཅིག་ཕྱོགས་བྲལ་ཐོས་པ་སྐབས་གྶུམ་

[007A]༄༅། །རྫིང་བུའི་ཀློང། །བསམ་བྱུང་འོད་དཀར་བདུད་རྩིའི་ཟེགས་མ་ཅན། །དཔྱད་འཇོག་འཕྲུལ་གྱི་ཟླ་བ་སྟོང་གི་གཟི། །ཀུན་རྨོངས་མུན་སེལ་སྣང་བར་གྲོལ་གྱུར་ཅིག་བསྙེངས་བྲལ་འཕྲོག་བྱེད་དར་མའི་བརྟུལ་ཞུགས་ཀྱིས། །
ཐུབ་བསྟན་བསིལ་རིའི་ཁྲོད་དུ་རྩལ་རྫོགས་ཤིང། །སྨྲ་ངན་གཉིས་འཐུང་སྲོག་ལ་དབང་བསྒྱུར་བའི། །གྲུབ་རིགས་མཁས་པའི་རྣམ་ཐར་འཛིན་གྱུར་ཅིག་རྨོངས་ཆེན་མུན་པའི་གོ་འཕང་འཇིག་པ་ལ། །དམ་པའི་བྱ་བ་གསེར་འོད་འཁྱུག་པའི་རླབས། །གྲངས་མེད་
བསྐལ་པའི་སྲིད་དུ་འགྲོ་རྒྱུད་མཁར། །ཀུན་དགའི་སྣང་བ་རྒྱ་ཆེན་འཛིན་གྱུར་ཅིག་ཕྱོགས་རེའི་མིག་ཅན་བྱེ་བས་མཚོན་མིན་པའི། །ཡོངས་རྫོགས་ཐུབ་བསྟན་གསལ་བའི་ལེགས་བཤད་ཀྱིས། །བསྟན་ལ་སྟོན་པའི་རྣམ་ཐར་ཡོངས་སྒྲུབ་པའི། །ཟླ་མེད་དཔའ་བོའི་
ཁྲི་འཕང་ནོན་གྱུར་ཅིག་རྒྱུད་ལྔའི་འགྲོ་ལ་རིགས་པའི་ལམ་མཚོན་པས། །གསེར་ལྡན་ཕན་བདེར་སྦྱོར་བའི་ཐུབ་ཚུལ་གྱིས། །ཕྱོགས་ཀྱི་མུ་ཁྱུད་སྲིད་དུ་སྲིད་མཐའི་བར། །སྲིད་གདུང་མི་བཟད་བརྒྱ་ཕྲག་གཞོམ་གྱུར་ཅིག་མདོར་ན་བྱང་ཆུབ་བར་དུ་ཁྱོད་ཞབས་རྡུལ་
གཙུག་ན་མཆོད་པའི་སྐལ་བཟང་མི་འབྲལ་ཞིང། །གསང་གསུམ་བྱིན་རླབས་རྡོ་རྗེ་སྙིང་པོའི་གཟིས། །ཟླ་མེད་ཁམས་གསུམ་བླ་མ་འགྲུབ་གྱུར་ཅིག་ །ཅེས་རབ་འབྱམས་རྒྱལ་བ་ཀུན་གྱི་མཁྱེན་བརྩེ་ནུས་གསུམ་མ་ལུས་པ་གཅིག་ཏུ་བསྡུས་པའི་རང་གཟུགས། བདག་ཅག་ལ་དུས་གསུམ་གྱི་སངས་རྒྱས་ཐམས་
ཅད་ལས་ཀྱང་ཆེས་ཆེར་ལྷག་པའི་བཀའ་དྲིན་ཅན། ཁམས་གསུམ་ཆོས་ཀྱི་རྒྱལ་པོ་ཟུང་འཇུག་རྡོ་རྗེ་འཆང་རྗེ་བཙུན་བྱམས་པ་བསྟན་འཛིན་འཕྲིན་ལས་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱི་གསང་བ་བསམ་གྱིས་མི་ཁྱབ་པའི་རྣམ་པར་ཐར་པ་རྒྱ་མཚོ་ལྟ་བུ་ལས་སྐྲ་རྩེས་བླངས་པའི་ཆུ་ཐིགས་ཙམ་ཞིག་ལ་བསྟན་ཅིང་གསོལ་བ་འདེབས་པའི་ཚིགས་སུ་བཅད་

[007B] རྗེ་བཙུན་བླ་མ་ཡབ་སྲས་ཀྱིས་དགྱེས་བརྩེས་ལྷག་པར་བསྐྱངས་པའི་ཆོས་ཀྱི་སྲས་མཆོག་རྨད་བྱུང་ལུང་རྟོགས་ཀྱི་མཛོད་འཛིན་ཆབ་མདོ་རྒྱ་ར་མཆོག་སྤྲུལ་རིན་པོ་ཆེས་བསྐུལ་མ་མཛད་པ་ལྟར། ཡབ་རྗེ་རྩ་བའི་བླ་མ་བཀའ་དྲིན་མཚུངས་མེད་ཆེན་པོའི་གསུང་སྐྱེས་སློབ་བུའི་གྲལ་མཐར་གཏོགས་པ་ཡོངས་འཛིན་ཁྲི་བྱང་སྤྲུལ་མིང་པ་བློ་
བཟང་ཡེ་ཤེས་བསྟན་འཛིན་རྒྱ་མཚོས་གུས་པ་ཆེན་པོས་རྩེ་གཅིག་ཏུ་གསོལ་བ་བཏབ་པ་ཚེ་རབས་ཀུན་ཏུ་དྲིན་ཅན་བླ་མ་མཆོག་གིས་འབྲལ་མེད་མཉེས་བཞིན་རྗེས་སུ་འཛིན་པའི་རྒྱུར་གྱུར་ཅིག། །།།


﻿༄༅། །ཨརྠི་ཀ་ཀ་པྲ་གྨ་མ་དཧུ་ཀ་ནཱ་མ་ཛ་ཏི་ཙ་མཎྜལ་ས་རཾ་ནེ་ཥྚ་ཤྲཱི་ཧེ་རུ་ཀཿ་ཀ་ཥ་ཡཱ་བཧུ་ཀུཾ་སཿ་ཤར་ཎི་ཀ་མྱུ་པ་ལྣུ་ཏྟ་ར་མ་ཧཱ་སུ་ཁ་ཧྲཾ་ད་ཡ་ཤྲི་བྷ་དྲསྱ་བི་མོ་ཀྵ་བི་ཧ་ར་ཏི་སྨ། །
༄༅། །རིགས་དང་དཀྱིལ་འཁོར་རྒྱ་མཚོའི་ཁྱབ་བདག་ཧེ་རུ་ཀཿ་དཔལ་ངུར་སྨྲིག་གར་རོལ་སྐྱབས་གཅིག་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་པོའི་རྣམ་པར་ཐར་པ་དོན་ལྡན་ཚངས་པའི་དབྱངས་སྙན་ཞེས་བྱ་བ་བཞུགས་སོ། །

[001A] །[DD]རྗེ་བཙུན་བླ་མ་དམ་པ་དམིགས་པ། [DD]མེད་པའི་ཐུགས་རྗེ་ཆེན་པོ་དང་ལྡན་པའི་ཞབས་ཀྱི་པདྨོར་སྒོ་གསུམ་
གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་[DD]དུས་དང་གནས་སྐབས་ཀུན་ཏུ་མཉེས་བཞིན་རྗེས་སུ་གཟུང་སྟེ་
རླབས་ཆེན་ལེགས་ཚོགས་མཐའ་དག་གེགས་མེད་ལྷུན་གྱིས་འགྲུབ་[DD]པར་བྱིན་གྱིས་བརླབ་ཏུ་གསོལ། རིགས་རྣམས་ཀུན་ཁྱབ་བདེ་ཆེན་
རྡོ་རྗེ་སེམས། །སྙིགས་ལྔའི་འགྲོ་ལ་སྙིང་རྗེའི་དབང་གྱུར་ཏེ། །དྲི་[DD]བྲལ་ཐུབ་བསྟན་ཡོངས་རྫོགས་བདག་པོ་རུ། །མངོན་བཞེངས་ཟླ་མེད་

[002A] །[DD]བླ་མར་མགོས་ཕྱག་འཚལ། །རབ་[DD]འབྱམས་རྒྱལ་ཀུན་གསང་གསུམ་སྙིང་པོའི་དཔྱིད། །མཚན་དཔེའི་
ཐིག་ལེ་གཅིག་ཏུ་ཟློས་པའི་གར། །བློ་བཟང་ཐུབ་དབང་རྡོ་རྗེ་འཆང་[DD]དཔང་དང། །དབྱེར་མེད་འདྲེན་པ་མཆོག་དེས་རྟག་ཏུ་སྐྱོངས། །ཀུན་
གསལ་སྒེག་མོའི་ཕ་མཐར་ཡོངས་འཁྱུད་སྲིད་ཞིའི་ཟུག་རྔུས་རབ་[DD]མནར་འགྲོ། །བླ་མེད་ས་ལ་དབུགས་དབྱུང་སྦྱོར་སླད་ཐུགས་བསྐྱེད་
རིན་ཆེན་ཁུར་ཆེན་གྱིས། །གྲངས་མེད་གསུམ་དུ་རླབས་ཆེན་ཚོགས་[DD]གཉིས་ཕ་མཐར་སྟོང་བཅུའི་དཔལ་བརྙེས་པས། །མ་འདྲིས་འགྲོ་

[002B]འདུད། །ཐུབ་པ་མཆོག་དེའི་གསུང་གི་གསང་བའི་མཛོད། །མཐའ་ཡས་འགྲོ་ལ་བརྩེ་བས་འདོམས་མཛད་པ། །རྒྱལ་སྲས་ཐུ་བོ་མི་ཕམ་
འཇམ་དཔལ་དབྱངས། །བདག་གི་སྙིང་དབུས་དད་པའི་པདྨོར་རོལ་།འཛམ་གླིང་འདི་ན་སུས་ཀྱང་དཔག་དཀའ་བའི། །གསུང་རབ་ཀུན་གྱི་དྲང་དང་ངེས་པའི་དོན། །ཇི་བཞིན་འགྲེལ་མཛད་ཀླུ་སྒྲུབ་ཐོགས་
མེད་ཅེས། །གྲགས་པའི་ཞབས་སེན་ཟུར་ཕུད་རྒྱན་དུ་བསྟེན། །ཟབ་དང་རྒྱ་ཆེ་གསང་བའི་གདམས་ངག་གིས། །འགྲོ་ཀུན་སྨིན་གྲོལ་ས་ལ་འཁྲིད་མཁས་ཤིང། །རྒྱལ་བའི་བསྟན་པ་རིན་ཆེན་རྒྱས་མཛད་
པ། །འཕགས་ཡུལ་པཎ་གྲུབ་ཚོགས་ལ་གུས་པས་འདུད། །ཐུབ་བསྟན་སྙིང་པོའི་ལང་ཚོ་གསར་པ་ཡིས། །གངས་ཅན་ཕན་བདེའི་སྣང་བར་སྦྱོར་མཛད་པའི། །སྔོན་བྱོན་ཆོས་རྒྱལ་ལོ་པཎ་ཚོགས་རྣམས་
ཀྱི། །བཀའ་དྲིན་དྲན་པས་དང་ཕྱག་ཀུན་ཏུ་བརྩེགས། །ཕྲ་ཞིབ་མཁྱེན་པའི་ཆ་ཤས་རེར་ཡང་མཐའ་དག་ཤེས་བྱའི་དཀྱིལ་འཁོར་རྫོགས། །བརྩེ་ཆེན་ཐུགས་རྗེའི་ཆ་ཤས་རེས་ཀྱང་ལུས་ཅན་མ་ལུས་ཀུན་
ནས་བཅིངས། །རླབས་ཆེན་འཕྲིན་ལས་ཆ་ཤས་རེས་ཀྱང་བསྟན་འགྲོའི་དཔལ་ཡོན་འབུམ་དུ་འཕེལ། །རྒྱལ་ཀུན་མཁྱེན་བརྩེ་ནུས་དཔུང་ཀུན་བསྡུས་ཙོང་ཁ་པ་ཡིས་བདག་སྐྱོངས་ཤིག་ཕྱི་རུ་ཞི་དུལ་ཉན་

[003A]༄༅། །[DD]ཧོས་སྤྱོད་པ་སྐྱོང། །ནང་དུ་བདག་གཞན་མཉམ་བརྗེའི་བྱང་སེམས་འབྱོངས། །གསང་བ་རིམ་གཉིས་གྲུབ་པའི་ཉམས་རྟོགས་མཐོ། །
དགེ་ལྡན་བསྟན་འཛིན་རིམ་བྱོན་རྣམས་ལ་འདུད། །ཁྱད་པར་ཐུགས་བསྐྱེད་གསེར་གྱི་ཤིང་རྟ་ཡིས། །འཇམ་མགོན་སྙན་བརྒྱུད་ཟབ་གདམས་དབང་གི་རྒྱལ། །སྐལ་
བཟང་གདུལ་བྱའི་དཔལ་དུ་དྲངས་མཛད་པ། །མཁས་གྲུབ་རྣམས་ལ་དད་པས་ཕྱག་བགྱིའོ། །བློ་ཆེན་རྒྱལ་ཀུན་མཁྱེན་བཟང་་ལུས་རྩལ་བྱམས་ཐུགས་སུ་མཉམ་མེད་
བདེ་་སྟོང་སྒྱུ་འཕྲུལ་ཡང་ཚོར་ཡོངས་སྨིན་གྲགས་་དཀར་སྙན་པས་ཆེན་་ཁྱོན་འདིར་ཤོང་མིན་པའི། །མདོ་རྒྱུད་ཐུབ་བསྟན་བྱེ་བའི་ཡང་སྙིང་་འཁོར་ལོ་གསུམ་གྱིས་འཛིན་

[003B]བཟང་རིང་ལུགས་བསམ་འཕེལ་ནོར། །བཤད་སྒྲུབ་འཕྲིན་ཡིག་རྒྱལ་མཚན་ཏོག་ཏུ་བཀོད་ལས་དཔལ་་ལྡན་སྐུ་བཞིའི་དབང་ཕྱུག་ཆེན་པོ་་ཉིད་
ཀྱང་འགྲོ་ལ་སྦྱིན་མཁས་མ་འདྲིས་མཛའ་བའི་གཉེན་མཆོག་སྟེ་།རྒྱ་ཆེན་ཐུགས་རྗེའི་རོལ་མཚོ་ལེགས་འཁྱིལ་དཔྱོད་ལྡན་གདུལ་བྱ་ངང་མོ་འབུམ་གྱིས་རྣམ་པར་བསྟེན་འོས་སྲིད་གསུམ་ཁྱོན་འདིའི་
སྐྱེ་རྒུའི་སྐྱབས་གཅིག་མཉམ་མེད་བླ་མར་མགོས་ཕྱག་འཚལ་།སྤྲོས་ཀུན་ཉེར་ཞི་ཆོས་དབྱིངས་རོལ་པ་མཆོག་གི་གསང་གསུམ་སྒྱུ་མའི་རྩེད་འཇོར་རྒྱལ་བ་མ་ལུས་ཡོངས་འདུས་པ། །བརྟན་དང་
གཡོ་བའི་ཤེས་བྱའི་འཁོར་ལོ་གང་ཐུགས་རྗེས་ཆགས་ལྷན་སྐྱེས་བདེ་བར་གཉིས་མེད་དབྱིངས་སུ་སྡོམ་མཛད་མཆོག་རྣལ་འབྱོར་སྒྲུབ་ལ་ཕྱི་ནང་ཉེར་འཚེའི་དཔུང་ཚོགས་མཐའ་དག་འཇིགས་
པར་མཛད་ཅིང་རྡོ་རྗེ་འཛིན་པའི་གོ་འཕང་ཡང། །བདེ་བླག་སྦྱིན་མཛད་ཞི་དང་ཁྲོ་བོའི་ལྷ་མཆོག་ཡོངས་ཀྱིས་བགེགས་ཀུན་ཟློག་ཅིང་གྲུབ་གཉིས་དགའ་སྟོན་ཆར་དུ་སྙིལ། །མཐའ་དག་འགྲོ་རྒྱུད་རྨོངས་
པའི་དགྲ་སྡེའི་གཤེད་དུ་རབ་འབར་རྒྱལ་ཀུན་མཁྱེན་རབ་འབུམ་ཕྲག་རྡུལ་དམར་གཅིག་ཏུ་འཁྱིལ་བའི་ཡེ་ཤེས་ལུས། །བཅུ་དྲུག་ན་ཚོད་གཞོན་ནུའི་ཉམས་ཅན་མཚན་དཔེས་ཕྱུག་པའི་མཛེས་སྡུག་

[004A]༄༅། །[DD]ཡོངས་རྫོགས་འཇམ་དབྱངས་ཞེས་གྲགས་དམར་སེར་གཟི་ལྡན་དཔའ་བོའི་གར། །བདག་བློའི་འདབ་སྟོང་པདྨོའི་གཉེན་དུལ་འུར་སྒྱུར་ལ་ལྔ་
རིག་སྣང་བའི་ལེགས་བཤད་སྦྲང་རྩི་འབུམ་དུ་སྤྲོ་བའི་དུས་སྟོན་ནི། །ཅི་དགར་འགྱེད་པས་མཁའ་མཉམ་ཡིད་ཅན་རྐང་དྲུག་ཚོགས་ཀྱི་ལུས་ཟུངས་རབ་དར་བྱང་གྲོལ་མཁའ་
ལ་ཐོགས་མེད་བགྲོད་པའི་མཆོག་སྦྱིན་མཛོད། །སྟོན་ཟླའི་དཔལ་ལས་ཆེས་དཀར་ལང་ཚོ་རབ་རྒྱས་དམར་བའི་མཆུ་སྒྲོས་དཀྱུས་རིང་སྤྱན་ལྡན་བཞད་འཛུམ་ཟུར་མིག་མཛེས་
པར་གཡོ། །རིན་པྲལ་རྒྱན་དང་ན་བཟས་ཡོངས་ཀླུབས་ཞབས་གཉིས་ཙོག་པུའི་ཚུལ་འགྱིངས་ཕྱག་ཟུང་སོར་རྩེས་པི་ཝཾ་ངོགས་སུ་བསྣུན་དང་ལྷན། །རྣར་འཇེབས་གདངས་

[004B]རེས་ཀྱང་ཆེ་ཆུང་རིག་པའི་གནས་བཅུ་གསལ་བར་འདོམས། །རྒྱལ་ཀུན་ཡབ་གཅིག་དགྱེས་པ་སྐྱེད་མཛད་རྒྱ་མཚོའི་ལྷ་མོ་སྒྲ་ལྡན་མ་ཡིས་ངག་ལ་ངག་གི་དངོས་གྲུབ་
མྱུར་སྩོལ་ཅིག་ཕན་བདེའི་འདོད་འབྲས་གེགས་མེད་དུ། །འཇོ་མཛད་ལྷག་པའི་ལྷ་ཚོགས་དང། །གནས་གསུམ་མཁའ་འགྲོར་བཅས་པ་ཡིས་།དུས་ཀུན་བརྩེ་བས་སྐྱོང་དུ་གསོལ། །མྱུར་མཛད་མགོན་དང་རྣམ་
སྲས་ལས་གཤིན་སོགས། །བསྟན་སྲུང་དམ་ཅན་རྒྱ་མཚོའི་ཚོགས་ཀྱིས་ཀྱང། །མངོན་འདོད་ཡིད་བཞིན་འགྲུབ་པའི་སྡོངས་གྲོགས་དང། །འགལ་རྐྱེན་ཞི་བའི་འཕྲིན་ལས་མ་གཡེལ་ཞིག་དཀྱིལ་འཁོར་ཀུན་
བདག་ཁྲག་འཐུང་དཔའ་བོ་གཉིས་མིན་གཉིས་སུ་ཟློས་པ་ཡི། །ངེས་གསང་ཐུབ་བསྟན་དབང་གི་ནོར་བུ་སྲུང་ལ་དཔའ་བ་མི་སྡུག་གཟུགས་།དྲག་ཤུལ་མཐུ་སྟོབས་གློག་འཕྲེང་མེ་ལྕེ་བསྐལ་པའི་ཞུགས་སུ་རབ་
འབར་བས། །ནག་ཕྱོགས་རྩྭ་སྤུར་ལྷག་མེད་སྲེག་མཛད་སྟོབས་འཕྲོག་དབང་པོས་ལྷག་པར་སྲུངས། །སྔོན་ཚེ་སྦྱིན་སོགས་ཚོགས་གཉིས་མཐུ་དཔུང་གིས། །ལེགས་བསྒྲུབས་འཛད་མེད་དབྱིག་གི་མཛོད་བརྙེས་ཏེ། །
སྒྲུབ་པོར་འདོད་རྒུའི་དཔལ་སྟེར་ནོར་སྦྱིན་དབང། །ཀུན་གྱིས་ཆོས་མཐུན་ལེགས་ཚོགས་ཡིད་བཞིན་སྒྲུབས། །རྒྱལ་བའི་ཡབ་གཅིག་འཇམ་དཔལ་རྡོ་རྗེ་རབ་བརྗིད་ཞི་ཁྲོའི་ཉམས་འགྱུར་སྟོང། །སྟོབས་བཅུའི་སྟོབས་ཀྱི་ཤུགས་

[005A]༄༅། །[DD]སུ་རྫོགས་པ་ཟླ་མེད་མཐུ་ལྡན་དྲག་པོ་རྩལ་།དངོས་བརྒྱུད་བླ་མའི་བཀའ་བསྒོས་དམ་བཅས་མྱུར་དུ་དགོངས་ལ་དགའ་ལྡན་སྲོལ། །ཡུན་
དུ་དར་བའི་འགལ་རྐྱེན་ཀུན་སོལ་མཐུན་རྐྱེན་མ་ལུས་ལྷུན་གྲུབ་མཛོད། །དམ་པའི་རྣམ་ཐར་རྨད་བྱུང་གཏམ། །ངོ་མཚར་ཡོན་ཏན་དུ་མའི་གཏེར། །འགྲོ་འདིར་རིང་དུ་
གནས་པའི་སླད། །ལེགས་མཛད་ཡི་གེའི་གཟུགས་སུ་སྤེལ། །སྐལ་བཟང་སྐྱེ་པོར་དགའ་སྐྱེད་ཅིང། །དད་བས་རྗེས་སུ་འཇུག་པ་དང། །བདག་ཀྱང་བསོད་ནམས་འཕལ་
བའི་ཕྱིར། །འདི་ཉིད་བརྗོད་ལ་སྤྲོ་དགའ་འཛིན། །དམ་པའི་ཡོན་ཏན་ཁྱད་འཕགས་རང་བཞིན་ལུས། །མཛེས་བྱེད་ཁུངས་ལྡན་ལུང་རིགས་ནོར་བུའི་རྒྱན། །ཀུན་གསལ་

[005B] །དགོད་འདིས་ཡིད་རབ་མི་འཕྲོག་དཔྱོད་ལྡན་སུ། །གང་ཞིག་གཟུ་བོར་གནས་པ་དག་དད་པའི་པདྨོ་སྙིང་ག་རུ། །འཛུམ་བཞིན་སྤྲོ་བས་འཇུག་པ་ཡིས། །ཐར་པའི་ས་བོན་སྤེལ་
བར་བྱོས། །ཞེས་དགེ་ལེགས་སུ་བྱ་བའི་ཕྱིར་ཤིས་བརྗོད་ཕྱག་བྱ་དང། དངོས་པོ་ངེས་པར་བསྟན་ཅིང། མཉན་པར་བསྐུལ་བའི་ཚིག་སྔོན་དུ་བཏང་ནས། འདིར་གླེང་བར་བྱ་བ་ནི། སྟོན་པ་མཉམ་མེད་ཐུབ་པའི་
དབང་པོ་དང་འཇམ་མགོན་རྒྱལ་བ་གཉིས་པའི་རིང་ལུགས་པ་ཆེན་པོ། ངེས་པའི་དོན་དུ་བསྐལ་པ་གྲངས་མེད་པའི་སྔ་རོལ་ནས་མཁའ་ཁྱབ་ཀྱི་འགྲོ་བ་མཐའ་ཡས་པའི་དོན་དུ་བྱང་ཆུབ་མཆོག་ཏུ་ཐུགས་བསྐྱེད། ཚོགས་
གཉིས་རླབས་པོ་ཆེའི་གོམས་པ་ཡོངས་སུ་རྫོགས་པར་མཛད་པ་སོགས་རྫོགས་སྨིན་སྦྱངས་གསུམ་གྱི་ཕ་མཐར་གཤེགས་ཏེ་སྐུ་ཐུགས་ཟུང་འཇུག་ཆོས་སྐུ་བདེ་བ་ཆེན་པོའི་དབྱིངས་མཐར་ཐུག་མངོན་དུ་མཛད་པས་
དུས་གསུམ་གྱི་རྒྱལ་བ་ཐམས་ཅད་གང་གི་སྐུའི་བ་སྤུའི་ཁུང་བུའི་ཟུར་ཕྲ་མོ་རེ་ནས་ཀྱང་སྤྲོ་དང་སྡུད་པར་ནུས་པའི་བདག་ཉིད་དུ་གྱུར་ཅིང། ཐུན་མོང་སྣང་ངོར་ཡང་གདུལ་བྱའི་དོན་དུ་འཁྲུངས་རབས་ཀྱི་ཕྲེང་བ་དུ་མར་
རྒྱལ་བའི་བསྟན་ལ་བྱ་བ་རྒྱུན་མི་ཆད་དུ་མཛད་པའི་རང་རྟགས་ཆེ་གསལ་མྱུར་ཟབ་ཀྱི་མཁྱེན་རབ་མཉམ་ཟླ་མེད་པ་མངའ་བས་ཐུན་མོང་དང་ཐུན་མོང་མ་ཡིན་པའི་ཕྱི་ནང་གི་རིག་གཞུང་རྒྱ་མཚོ་ལྟ་བུ་ལ་དབང་སྒྱུར་བའི་
[006A][DD]། །མཁས་པ་ཆེན་པོ། མདོ་རྒྱུད་དགོངས་འགྲེལ་ཟབ་རྒྱས་ཕྲ་ལ་ལྟོགས་པར་དཀའ་བའི་གནས་མཐའ་དག་མཐིལ་ཕྱིན་པར་ཐུགས་སུ་ཆུད་ཅིང་
རང་ཉིད་ཀྱིས་ཇི་ལྟར་གཟིགས་པའི་དོན་རྣམས་མཁས་གྲུབ་དུ་མའི་ཟབ་གདམས་སྙན་བརྒྱུད་ཀྱི་མན་རག་དང་བཅས་པར་བཤད་སྒྲུབ་ཟུང་འབྲེལ་དང་འཆད་རྩོད་རྩོམ་གསུམ་
གྱི་སྒོ་ནས་སྐལ་ལྡན་གྱི་གདུལ་བྱ་མཐའ་ཡས་པ་སྤྱི་དང། བྱེ་བྲག་གཟུ་བོའི་བློ་དང་རྣམ་དཔྱོད་ཀྱི་རྩལ་དོ་ཟླ་མེད་པའི་རིགས་སྨྲའི་དབང་ཕྱུག་མཁས་མང་བྱེ་བའི་དབུས་སུ་
གཞུང་ལུགས་མན་ངག་ལྟར་གསུང་དབྱངས་མཐོན་པོས་འདོམས་པ་ལ་མི་འཇིགས་པའི་གནས་ཐོབ་པའི་སྨྲ་པའི་ཁྱུ་མཆོག་ཆེན་པོ། ཐུབ་པའི་ནང་གི་མཛོད་ཆེན་པོ་

[006B]བརྟན་མཁས་ཀྱི་ཡོན་ཏན་ཕུན་སུམ་ཚོགས་པ་དང་ལྡན་པའི་གནས་བརྟན་འདུལ་བ་འཛིན་པ་ཆེན་པོ། བཙུན་པོ་རྨོངས་པར་མ་འཆོར་ལ་མཁས་པ་དྲེགས་
སྙེམས་བཤད་ཡམ་དང་ཚུལ་འཆལ་དུ་མ་གོལ་བར་སྡེ་སྣོད་གསུམ་དང་རྒྱུད་སྡེ་བཞིར་ཇི་ལྟར་གསན་བསམ་གནང་བའི་དོན་རྣམས་དཔྱད་འཇོག་ཟུང་འབྲེལ་གྱི་སྒོ་ནས་ཉམས་མྱོང་ཚད་མའི་དྲོད་རྟགས་ཐོན་པར་བསྐྱབས་
ལ། དེའི་སྒོ་ནས་གདུལ་བྱ་ལེགས་པར་བཀྲི་བའི་བཤད་སྒྲུབ་བསྟན་པའི་སྲོག་ཤིང་ཆེན་པོ། མཁས་བཙུན་བཟང་པོའི་མཚན་ཉིད་སྟོན་པའི་གཞུང་ལུགས་ཀྱི་རང་སྐད་ཁ་ལ་བྱང་བའི་ངང་ཚུལ་གཟེངས་བསྟོད་
དེ་གསང་མཐོར་སྒྲོགས་པ་ཙམ་ལ་དཔའ་བའི་ཐ་སྙད་ཚིག་སྐམ་གྱི་བརྒྱུད་པའི་དྲི་ཙམ་ཡང་མི་མངའ་བར། རང་ཉིད་ཀྱིས་བརྒྱུད་ལྡན་དམ་པའི་མན་ངག་ཇི་ལྟ་བར་རྒྱུ་འབྲས་བདུན་དང་བདག་གཞན་མཉམ་བརྗེའི་
བྱང་ཆུབ་ཀྱི་སེམས་རིན་པོ་ཆེས་ཐུགས་རྒྱུད་ལེགས་པར་སྦྱངས་པའི་སེམས་དཔའ་ཆེན་པོ། སྐལ་ལྡན་ཐར་པར་བགྲོད་པའི་ལམ་མཆོག་།རྒྱལ་བའི་དགོངས་ཟབ་མཐར་ཐུག་པ་མཐའ་བྲལ་དབུ་མའི་གཞུང་དོན་ཕྱིན་
ཅི་མ་ལོག་པར་འགྲེལ་བར་རྒྱལ་བ་རང་ཉིད་ཀྱི་ལུང་གིས་བསྟན་པ་དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱི་བཀའ་སྲོལ་བློ་བཟང་རྒྱལ་བའི་དབང་པོའི་གཞུང་ལུགས་ཟབ་གདམས་བརྒྱུད་པའི་མན་ངག་

[007A][DD]། །བཞིན་དཔལ་ལྡན་ཐལ་འགྱུར་བའི་ཕྲ་ཟབ་ལྟ་པའི་ཡང་སྙིང་ཐུན་མོང་མ་ཡིན་པའི་གནད་གསང་ཆེས་ཆེར་རྟོགས་པར་དཀའ་པ་རྣམས་
ཀྱང་སྟོང་འབྱམས་འུད་ཆེ་གཞན་གྱི་བསྲེ་ལྷད་ཀྱི་དྲི་མ་དང་བྲལ་བར་ཐུགས་ཉམས་སུ་མྱོང་བའི་སྟོང་ཉིད་ནམ་མཁའི་རྣལ་འབྱོར་པ་ཆེན་པོ། རྒྱུད་དལ་གྲུབ་ཆེན་
ཚད་མའི་གདམས་དོན་བླ་མའི་མན་ངག་ལྟར་ནར་མར་བསྐྱངས་པས་སྣང་སྲིད་དག་པ་རབ་འབྱམས་ལྷའི་འཁོར་ལོར་ཤར་ཞིང། བདེ་སྟོང་སྒྱུ་མའི་རྩེད་འཇོ་ལ་
དབང་བསྒྱུར་ཏེ། ལྷ་སྔགས་ཏིང་ངེ་འཛིན་གྱི་ནུས་པ་མཆོག་ལ་མངའ་བརྙེས་པའི་རིག་འཛིན་གྲུབ་པའི་དཔའ་བོ་ཆེན་པོ། གང་གི་གསང་བ་གསུམ་གྱི་རོས་པ་

[007B]ཅིང། སྣང་སྲིད་དབང་དུ་མཛད་པའི་བརྡ་ཐབས་སུ་འཇིག་རྟེན་ཆེ་དགུ་དྲེགས་ལྡན་མཐོ་རློམ་གྱི་སེར་སྐྱ་བགྲང་ལས་འདས་པས་སྤྱི་པོའི་ཐོད་དུ་བཀུར་ཡང་ཐུགས་
ཁེངས་དྲེགས་དང་ང་རྒྱལ་བའི་རྣམ་པ་ཅུང་ཟད་ཙམ་ཡང་མི་མངའ་བར་མ་ཟད། སྐུ་དང་གསུང་གི་དངོས་ཡུལ་དུ་སྤྱོད་པའི་གདུལ་བྱ་མཆོག་དམན་པར་མ་མཐའ་དག་དང། ལྷག་པར་གང་ཞིག་ཉམ་ཐག་
པ་དེ་དང་དེ་དག་གསར་དུ་མཇལ་མ་ཐག་ནས་དགྱེས་འཛུམ་བཞད་པའི་ཉམས་ཀྱི་གསུང་དབྱངས་འཛད་པ་མེད་པར་འཇོ་ཞིང། གང་ལ་གང་འདོད་ཀྱི་ཆོས་དང་ནོར་རྫས་འདོད་དགུར་སྩལ་ཏེ་རེ་བ་ཡོངས་
སུ་སྐོང་བའི་སྐྱེ་དགུ་ཡོངས་ཀྱི་མ་འདྲིས་པའི་མཛའ་བཤེས་ཆེན་པོ། མཁའ་མཉམ་ཡིད་ཅན་སྤྱི་དང་བྱེ་བྲག་གི་མགོན་དང་སྐྱབས་དང་གླིང་དང་དཔུང་གཉེན་དམ་པར་གྱུར་ཅིང། ཐུབ་བསྟན་བྱེ་བའི་སྙིང་བཅད་
བློ་བཟང་རྒྱལ་བ་གཉིས་པའི་མདོ་སྔགས་ཟུང་དུ་འབྲེལ་བའི་བསྟན་པ་རིན་པོ་ཆེ་ཆ་ཚང་ལ་དྲི་མ་མེད་པ་གསེར་གྱི་ཡང་ཞུན་ལྟ་བུ་འདི་ཉིད་བཤད་སྒྲུབ་འཁོར་ལོ་གསུམ་གྱི་མཛད་བཟང་རླབས་པོ་ཆེ་སྔ་ན་མ་གྲགས་པ་
ལྟ་པུས་ཕྱོགས་བྲལ་མཐའ་དབུས་ཀུན་ཏུ་ཉིན་མོའི་དཔལ་ལྟར་གསལ་བར་མཛད་པ་ལ་འགྲན་པའི་ཟླ་ཐམས་ཅད་དང་བྲལ་བའི་བསྟན་འཛིན་མཁས་གྲུབ་ཡོངས་ཀྱི་གཙུག་གི་ནོར་བུ་གཅིག་པུ་རབ་

[008A][DD]། །འབྱམས་རྒྱལ་བའི་དཀྱིལ་འཁོར་མ་ལུས་པ་སྤྲོ་དང་སྡུད་པའི་བྱེད་པོ་ཁྱབ་བདག་འཁོར་ལོའི་དབང་ཕྱུག་རྗེ་ཕ་བོང་ཁ་པ་བཀའ་དྲིན་འཁོར་མེད་ཆེན་པ་དོན་གྱི་སླད་དུ་མཚན་ནས་
སྨོས་ཏེ། དཔལ་ལྡན་བླ་མ་དམ་པ་ཡོངས་རྫོགས་བསྟན་པའི་མངའ་བདག་མཚན་བརྗོད་པར་དཀའ་བ་རྗེ་བཙུན་བྱམས་པ་བསྟན་འཛིན་འཕྲིན་ལས་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱི་རྣམ་པར་
ཐར་པ་རྒྱ་མཚོ་ལྟ་བུ་ལས་ཐུན་མོང་སྣང་ངོའི་མཛད་པའི་ཆ་ཤས་ཆུ་ཐིགས་ཙམ་ཞིག་རྣམ་ཐར་ཟུར་འདེབས་ཀྱི་ཚུལ་དུ་སྤེལ་བ་ལ་འཇུག་པར་བྱའོ། །དེས་ན་འདི་ལ་གསུམ། རྣམ་པར་ཐར་པ་བརྩམ་
པ་ལ་འཇུག་པའི་གླེང་བསླང་བ་དང། དགོད་བྱའི་རྣམ་པར་ཐར་པ་ཉིད་ཉེ་བར་བཤད་པ། བརྩམས་པའི་དགེ་བར་བསྔོ་བ་དང་སྨོན་ལམ་རྣམ་པར་དག་པའི་རྒྱས་གདབ་པའོ། །དང་པོ་ནི། ཇི་སྐད་དུ་སྐྱེས་

[008B] གྲགས་པའི་མཚན་མར་གྱུར་པ་བཟང་པོ་འདི་རྣམས་ཀྱིས། །བདེ་བར་གཤེགས་འགྱུར་ལམ་རྣམས་གང་ཡིན་བསྟན་པར་འགྱུར་།ཡིད་ལ་དད་པ་མེད་པ་རྣམས་ཀྱང་དད་པར་འགྱུར། །ཆོས་དང་ལྡན་པའི་གཏམ་གྱིས་རབ་ཏུ་དགའ་བར་འགྱུར། །འཇིག་རྟེན་མཆོག་
གི་སྤྱོད་པ་དམ་པའི་ཕྱོགས་ཙམ་གྱིས། །བདག་གིས་སྙན་དང་ཊ་མཉན་དུ་རུང་བར་བྱ་བའི་ཕྱིར། །ལུང་དང་གཙུག་ལག་རིགས་པར་མི་འགལ་ལམ་དག་གིས། །དེ་ལྟར་འཇིག་རྟེན་དོན་འགྱུར་སྙམ་ནས་འདི་བརྩམས་སོ། །ཞེས་གསུངས་པ་ལྟར། བརྗོད་བྱ་སྐྱེས་བུ་དམ་པ་
དག་གི་མཛད་པའི་རྣམ་པ་ཕུན་སུམ་ཚོགས་པ་དང། རྗོད་བྱེད་ཀྱི་ཚིག་སྦྱོར་ཕུན་སུམ་ཚོགས་པའི་རྣམ་པ་དེ་དང་དེ་ལ་བརྟེན་ནས་གདུལ་བྱ་རྣམས་ཐར་པ་དང་ཐམས་ཅད་མཁྱེན་པའི་ལམ་ལ་མངོན་དུ་ཕྱོགས་པར་འགྱུར་བས། འདིར་ཡང་བདག་ཉིད་ཆེན་པོ་འདིའི་རྣམ་
ཐར་ཆེས་རྨད་དུ་བྱུང་བ་དག་ཚིག་སྦྱོར་གྱི་ལམ་དུ་སྤེལ་བར་བྱས་ན། དམ་པའི་སྤྱོད་པ་ཁྱད་པར་ཅན་གྱི་གཏམ་འཇིག་རྟེན་འདིར་རིང་དུ་གནས་པར་འགྱུར་ལ། དེ་ལ་བརྟེན་ནས་སྐལ་བ་དང་ལྡན་པའི་གདུལ་བྱ་བྱུང་དང་འབྱུང་འགྱུར་ཇི་སྙེད་ཅིག་གི་རྒྱུད་ལ་དད་པའི་ས་བོན་
ཁྱད་པར་ཅན་འཇོག་པ་དང། བདག་ཉིད་ཆེན་པོ་གང་གི་རྗེས་སུ་སློབ་པས་མངོན་མཐོ་དང་ངེས་ལེགས་ཀྱི་ལམ་ཡངས་པོ་འགྲུབ་པར་འགྱུར་བས། དེ་ལྟ་བུའི་དགོས་པ་དམ་པ་མང་དུ་སྒྲུབ་པ་དང་རང་གི་ཡང་ཚོགས་གཉིས་ཀྱི་སྒོ་བརྒྱ་ཕྲག་མངོན་པར་སྤེལ་ཞིང་ཚེ་
རབས་ཀུན་ཏུ་དམ་པས་རྗེས་སུ་བཟུང་སྟེ་ས་ལམ་གྱི་བགྲོད་པ་མཐའ་དག་མྱུར་དུ་རྫོགས་པར་བྱ་བའི་སླད་དང། སྔ་ཕྱིའི་བསྐུལ་བ་པོ་རྣམས་ཀྱི་དགོངས་བཞེད་དོན་དང་ལྡན་པར་བྱ་བའི་ཕྱིར་བདག་གིས་རབ་བཏགས་དང་གཅམ་བུ་སོགས་ཀྱིས་མ་བསླད་པར་

[009A]༄༅། །དམ་པའི་ཡོན་ཏན་ངོ་མཚར་རྨད་དུ་བྱུང་བའི་ཆ་ཤས་གང་རྙེད་ཅིག་རྐྱེན་དང་འཚམས་པར་མདོར་བསྡུས་པའི་ལུགས་སུ་དགོད་པར་བྱ་བས། བདག་ལེགས་སུ་འདོད་པ་རྣམས་ཀྱིས་ཕྱོགས་འཛིན་
གྱི་མུན་པས་མ་བསྒྲིབས་པར་གཟུ་བོར་གནས་པའི་བློས་དད་གུས་ཀྱིས་རིམ་གྲོ་བསྐྱེད་དེ་མཉན་པར་བྱོས་ཤིག་བསྐལ་མང་སྔོན་ནས་ཐུགས་བསྐྱེད་ས་བོན་ནོར་འཛིན་དབང་པོའི་ལྟོ་བར་བསྐྲུན། །བསོད་ནམས་ཡེ་ཤེས་ཚོགས་གཉིས་
ཟུང་འབྲེལ་ཐབས་ཤེས་དྲོད་གཤེར་གྱིས་བསྐྱངས་པས། །དོན་གཉིས་ལྷུན་རྫོགས་ཡལ་འདབ་རབ་རྒྱས་སྐུ་བཞིའི་འབྲས་བཟང་གཡུར་དུད་པ། །མཐའ་དག་རེ་སྐོང་འགྲོ་བའི་བླ་མ་དཔག་བསམ་དབང་པོ་རྒྱལ་གྱུར་ཅིག་དོན་དམ་མི་
གནས་ཞི་བའི་དབྱིངས་སོན་ཀྱང། །འགྲོ་ལ་ཆགས་པའི་འཛུམ་རིས་འདོར་མིན་པར། །ཀུན་ཕན་འོད་བརྒྱ་འཕྱེད་པའི་སྣང་བ་ནི། །དུས་ཀྱི་ཐ་མར་གདུང་བས་ཉེན་ལ་བསིལ། །རྒྱལ་ཀུན་འོད་གསལ་ཐུགས་ཀྱི་རྡོ་རྗེ་ཉིད། །གང་འདུལ་
གསང་གསུམ་རྒྱན་གྱི་འཁོར་ལོ་ནི། །མི་ཟད་འཁོར་མཐའ་རྫོགས་པར་རྟག་རོལ་བས། །ལུས་ཅན་ཡོངས་ཀྱི་སྐལ་བཟང་དགའ་སྟོན་རྨད།། །།།གཉིས་པ་དགོད་བྱའི་རྣམ་པར་ཐར་པ་ཉིད་ཉེ་བར་བཤད་པ་ལ་
གཉིས། སྐུའི་ཕྲེང་རབས་སྔོན་མ་འགའ་ཞིག་གི་མཚན་གྱི་རྣམ་གྲངས་ཙམ་མམ། རྣམ་ཐར་མདོར་བསྡུས་པ་ཅི་རིགས་སུ་སྨོས་པ་དང། སྐུ་ཕྲེང་འདི་ཉིད་ཀྱི་རྣམ་པར་ཐར་པའི་ཟུར་འདེབས་དངོས་འཆད་པའོ། །དང་པོ་ནི། སྤྱིར་

[009B]ཇི་སྐད་དུ་བྱང་སེམས་ནོར་བུའི་ཕྲེང་བ་ལས། བདག་གི་ཡོན་ཏན་སྤང་བྱ་ཞིང། །གཞན་གྱི་ཡོན་ཏན་བསྒྲག་པར་བྱ། །ཞེས་གསུངས་པ་ལྟར། ཇོ་བོ་བཀའ་གདམས་པའི་རྣམ་ཐར་གཙང་
མ་ལྷུར་བཞེས་ཏེ་རང་གི་ཡོན་ཏན་བུམ་ནང་གི་མར་མེ་ལྟར་སྦ་བར་མཛད་པས་གསང་བ་གསུམ་གྱི་རྣམ་པར་ཐར་པའི་ཐུན་མོང་མ་ཡིན་པའི་གནས་ཕལ་མོ་ཆེ་རྣམས་ཐུན་མོང་བར་ཡོངས་སུ་བསྒྲགས་པར་མི་མཛད་ཀྱང། སྐུ་ཚེ་
དཔག་ཏུ་མེད་པའི་སྔ་རོལ་ནས་རྗེ་བླ་མ་མཆོག་ཉིད་དང་ཕན་ཚུན་ཟབ་གསང་ཆོས་ཀྱི་བདུད་རྩི་གསོལ་བའི་ཡབ་དང་སྲས་ཀྱི་ཐུ་བོར་རེས་མོས་སུ་འབྲེལ་ཞིང་སངས་རྒྱས་བྱང་སེམས་དུ་མའི་སྐུ་དང་གསུང་གི་དག་པའི་གཟིགས་
སྣང་ནར་མར་འབྱུང་བའི་གྲུབ་པའི་དབང་ཕྱུག་ཁྱབ་བདག་སྟག་ཕུ་བ་ཆེན་པོ་པདྨ་བཛྲ་དཔལ་བཟང་པོས་རྗེ་བླ་མ་འདིའི་འཁྲུངས་རབས་ཀྱི་ཕྲེང་བ་ཇི་ལྟར་ཡིན་པ་ཞུ་བའི་དོན་དུ་བླ་མ་ཡི་དམ་ལ་མཆོད་སྤྲིན་གསོལ་འདེབས་ཤུགས་
དྲག་པོ་ཡང་ཡང་གནང་བའི་སྐབས། རྡོ་རྗེ་དྲིལ་བུ་པ་དང་གྲུབ་ཆེན་མི་ཏྲ་ཛོ་ཀི་སོགས་ཀྱིས་ཞལ་དངོས་སུ་བསྟན་ཏེ་བདག་ཅག་གི་རྗེ་བླ་མ་རྡོ་རྗེ་འཆང་ཆེན་པོ་འདི་ཉིད་ཀྱི་སྐུ་ཕྲེང་སྔ་མ་མང་པོ་ཞིག་གསུངས་པ་རྣམས་སྟག་ཕུ་
རིན་པོ་ཆེ་ནས་གསར་བསྒྲིགས་གནང་བའི་འཁྲུངས་རབས་གསོལ་འདེབས་བཻ་ཌཱུརྱའི་ཕྲེང་བ་ཞེས་པའི་ཚིག་ཟིན་དུ་འཁོད་པ་རྣམས་དང། འོག་ནས་རིམ་པར་འབྱུང་འགྱུར་ལྟར། ཕྱིས་སུ་ཐུགས་ཀྱི་སྲས་མཆོག་རྣལ་འབྱོར་གྱི་

[010A]༄༅། །དབང་ཕྱུག་བྲག་གཡབ་རྟོགས་ལྡན་འཇམ་དབྱངས་བློ་གྲོས་དཔལ་བཟང་པོས་བླ་མ་རྡོ་རྗེ་འཆང་ཆེན་པོ་གདན་ས་གོང་རྟག་བརྟན་ཆོས་འབྱུང་ཕུག་གི་དབེན་རིར་བཞུགས་སྐབས་སོགས་པ་ཕྱི་དུ་
མར་མཉེས་པ་གསུམ་གྱི་སྒོ་ནས་བཤེས་གཉེན་བསྟེན་ཚུལ་ཚུལ་བཞིན་མཛད་དེ་འཁྲུངས་རབས་ཀྱི་སྐོར་དང། སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པའི་རྣམ་ཐར་ཇི་ལྟར་མངའ་བ་མཐའ་དག་གསལ་རྗེན་དུ་བཀའ་
སྩལ་བར་ཞུ་བའི་གསོལ་འདེབས་ཡང་ནས་ཡང་དུ་མཛད་པ་ན་འཁྲུངས་རབས་ཀྱི་རིམ་པ་འགའ་རེ་དང། གསང་བ་གསུམ་གྱི་མཛད་པའི་ཁྱད་པར་ངོ་མཚར་པའི་གནས་ཐོ་རེ་པ་མང་དུ་བཀའ་སྩལ་པ་རྣམས་རྟོགས་ལྡན་འྗ་
བློས་འཁྲུངས་རབས་གསོལ་འདེབས་བཻ་ཌཱུརྱའི་ཕྲེང་བའི་ཁ་སྐོང་གི་གསང་རྣམས་གསོལ་འདེབས་མང་དུ་མཛད་ཅིང། དེ་རྗེས་ཤིག་ནས་རྡོ་རྗེ་འཆང་ཆེན་པོར་སླར་ཡང་རྟོགས་ལྡན་འཇམ་བློ་དང་འགོ་ལོག་བླ་མ་རིན་པོ་ཆེ་
འཇམ་དཔལ་རོལ་པའི་བློ་གྲོས། འབྲས་བློ་གླིང་དགེ་བཤེས་བསམ་གཏན་ལགས། སྙེ་མོ་བ་དྲུང་བུ་ཚེ་རིང། གར་དགོན་བཙུན་མ་འཆི་མེད་ཚེ་རིང་སྒྲོལ་དཀར་སོགས་དད་བརྩོན་རྣམ་དཔྱོད་དཔལ་ལྡན་པ་མང་པོས་གསོལ་
འདེབས་ནན་ཅན་ལན་གཅིག་མ་ཡིན་པར་རིམ་བསྟུད་མང་པོ་མཛད་པའི་ངོར། དགུང་ལོ་ཉེར་ལྔ་ཚུན་ཙམ་གྱི་རྣམ་ཐར་ས་བོན་མདོར་བསྡུས་ཤིག་གནང་བ་ནས་ཇི་ལྟར་གསལ་བའི་རིགས་དང། རྡོ་རྗེ་འཆང་དང་ཞལ་མི་

[010B]བར་ཐོན་པ་སོགས་ཐུན་མོང་མཐུན་སྣང་དུ་ཤར་བའི་ཁུངས་ལྡན་གྱི་འཁྲུངས་རབས་ཚར་དུ་དངར་བ་རྣམས་འདིར་མདོར་བསྡུས་ཏེ་འགོ་སྨོས་ཙམ་ཞིག་འགོད་
པར་བྱེད་ན། གཉེན་ལྡན་ནུ་བོ་ནི། སྔོན་གྱི་དུས་བསྐལ་པ་བགྲང་པ་ལས་ཆེས་ཆེར་འདས་པ་ཞིག་གི་སྔ་རོལ་ཏུ་དེ་བཞིན་གཤེགས་པ་རྣམ་པར་གཟིགས་ཞེས་བྱ་བ་འཇིག་རྟེན་ན་བྱོན་པའི་དུས་སུ་བྱུང་སྟེ། དེས་སངས་རྒྱས་
རྣམ་པར་གཟིགས་སློབ་མ་ཉན་ཐོས་སློབ་པ་དང་མི་སློབ་པའི་དགེ་འདུན་འབུམ་ཕྲག་དྲུག་ཅུ་རྩ་བཞིའི་འཁོར་དང་བཅས་པ་ལ་རིན་པོ་ཆེ་སྣ་ཚོགས་ལས་གྲུབ་པའི་ཁྲུས་ཀྱི་ཁང་པ་དང། རིན་ཐང་མེད་པའི་ལྷ་རྫས་ཀྱི་གོས་དར་
བཟང་པོའི་སྐུ་འཕྱིས། དྲི་ཞིམ་པའི་སྤོས་སྣུམ་གྱི་བྱུགས་པ་ལ་སོགས་པའི་ཁྲུས་ཀྱི་མཁོ་རྒུའི་ཡོ་བྱད་ཕུན་སུམ་ཚོགས་པས་བསྙེན་བཀུར་ནས། འགྲོ་བ་མཐའ་དག་གི་མགོན་དང་སྐྱབས་མཛད་པར་བཞེད་དེ་རྒྱལ་བ་དེའི་
དྲུང་དུ་བྱང་ཆུབ་མཆོག་ཏུ་ཐུགས་བསྐྱེད་པས་དུས་དེ་སྐབས་དག་ནས་འགྲོ་བ་སྒྲོལ་བའི་ཁུར་གཅིག་ཏུ་བསྣམས་པའི་རྒྱལ་སྲས་སེམས་དཔའ་ཆེན་པོའི་རྣམ་ཐར་རྨད་དུ་བྱུང་བ་ལ་མངའ་བརྙེས་པ་ཞིག་སྟེ། འཁྲུངས་རབས་གསོལ་
འདེབས་ལས། སངས་རྒྱས་རྣམ་གཟིགས་འབུམ་ཕྲག་རེ་བཞིའི་འཁོར་།རིན་ཆེན་ཁྲུས་ཁང་ཁྲུས་ཀྱི་ཡོ་བྱད་ཀྱིས། །བསྙེན་བཀུར་བྱང་ཆུབ་མཆོག་ཏུ་ཐུགས་བསྐྱེད་པོ། །གཉེན་ལྡན་ནུ་བོར་གྱུར་ལ་གསོལ་བ་འདེབས། །ཞེས་
[011A]༄༅། །གསུངས་པ་ལྟར་རོ། །དེ་ནས་རིམ་གྱིས། འཇིག་རྟེན་ཡོངས་ཀྱི་མེས་པོ་གདོང་གསུམ་པ། །ཞེས་པ་ནི། གཟུགས་ཁམས་ཀྱི་ལྷའི་རྒྱལ་པོའི་བྱེ་བྲག་ཅིག་སྟེ། དེ་ཡང་ལྷ་ཚངས་པ་དབུ་གསུམ་པའི་
རྣམ་པ་ཅན་དུ་ཡོད་པས་ན། གདོང་གསུམ་པ་ཞེས་བྱ་བ་གསུངས་ལ་རྟག་ཏུ་ཞི་བའི་གདོང་ལྔ་ཨ་བྷྱའི་མཚན། །ཞེས་དུས་རྟག་ཏུ་ཞི་ཞིང་བྱམས་པའི་སེམས་དང་ལྡན་པའི་གདོང་ལྔ་སྟེ་སེང་གེའི་མིང་གི་རྣམ་གྲངས་
ལྟར་སྨོས་ནས། ཨ་བྷྱཱ་ཞེས་པ་སེང་གེ་དེའི་མིང་དངོས་ལེགས་པར་སྦྱར་བ་ལྷའི་སྐད་དུ་གསུངས་པ་སྟེ། བོད་ཀྱི་སྐད་དུ་ན། འཇིགས་པ་མེད་པའམ། འཇིགས་མེད་ཅེས་འབོད་པ་བྱང་ཆུབ་སེམས་དཔའ་སེང་གེའི་གཟུགས་
ཅན་དུ་སྐུ་འཁྲུངས་པ་ཞིག་གོ། །འོད་སྲུངས་རྒྱལ་བའི་གདུང་ལ་གདུགས་འབྲིང་ཕུལ། །རྒྱལ་པོ་གསལ་ལྡན་གྲགས་ཞེས་པ་བསྐལ་བཟང་རྣམ་འདྲེན་བཞི་པ་སངས་རྒྱས་འོད་སངས་རྒྱས་ཀྱི་བསྟན་པ་ལ་བྱུང་བའི་འཕགས་ཡུལ་
གྱི་ཆོས་རྒྱལ་བྱང་ཆུབ་སེམས་དཔའ་མཚན་དངོས་གསལ་ལྡན་གྲགས་ཞེས་བྱ་བ་སྟེ། དེས་རྒྱལ་བ་དེའི་སྐུ་གདུང་ལ་གདུགས་འབྲིང་པོ་ཕུལ་ཞིང་ཚོགས་གཉིས་རླབས་པོ་ཆེའི་ས་བོན་རྒྱ་ཆེར་བསྐྲུན་པར་མཛད་པ་ཞིག་དང་
དགའ་ལྡན་ཞིང་དུ་ལྷའི་བུ་དྲི་མེད་ཏོག་ཅེས་པ་ནི། རི་རབ་ཀྱི་སྟེང་དུ་སུམ་ཅུ་རྩ་གསུམ་གྱི་ལྷ་གནས། དེའི་སྟེང་གི་ནམ་མཁར་འཐབ་བྲལ་གྱི་ལྷ་གནས། དེའི་སྟེང་གི་ནམ་མཁར་དགའ་ལྡན་གྱི་ལྷ་གནས་ཡོད་པས་

[011B]པ་ཅན་གྱི་སྐུར་སྐྱེ་བ་བཞེས་པར་གསུངས་པ་ཡིན་ལ། སོ་སའི་གླིང་དུ་བྱང་སེམས་བྱཱ་གྷྲའི་གཟུགས། །ཞེས་པའང། འཕགས་པའི་ཡུལ་གྱི་གནས་ཕྲན་སོ་སོའི་གླིང་གི་དུར་
ཁྲོད་ཀྱི་ཕྱོགས་དང་ཕྱོགས་སུ་རྒྱུ་ཞིང་གནས་ཏེ། གཞན་གྱིས་བསྐྱལ་བའི་ཕུང་པོ་དང། སྲོག་ཆགས་རང་བཞིན་གྱིས་ཤི་བའི་ཤ་ཁྲག་ལ་སོགས་པས་རང་གི་ལུས་འཚོ་ཐབས་བྱེད་པ་ལས། རང་གིས་གཞན་ཆེད་དུ་གསོད་པ་སོགས་
སྲོག་གཅོད་ཀྱི་ལས་ལ་ནམ་ཡང་མི་འཇུག་ཅིང། སེམས་ཅན་མཐོང་ཚད་ལ་མས་བུ་གཅེས་པ་མཐོང་བ་ལྟར་བྱམས་ཤིང་བརྩེ་བའི་བྱང་སེམས་སྟག་མོའི་གཟུགས་ཅན་དུ་ཕེབས་པ་ཞིག་སྟེ། སྐད་དོད་བྱ་གྷྲ་ཞེས་པ་སྟག་གི་མིང་དུ་
གྲགས་པའི་ཕྱིར་རོ། །ཀ་ལ་བ་ཡི་མེ་མཚམས་གྲོང་དཔོན་ཆེ་།སྟོབས་ཀྱི་ཤིང་རྟ། ཞེས་པ་བྱང་ཕྱོགས་ཤམྦྷ་ལའི་ཞིང་གི་ཤར་ལྷོའི་ཕྱོགས་སུ་གནས་པའི་རྒྱལ་ཕྲན་ཞིག་སྟེ། མཚན་དངོས་སྟོབས་ཀྱི་ཤིང་རྟ་ཞེས་གྲགས་པའི་དོན་དུ་
ཤེས་དགོས་སོ། །རྣམ་འདྲེན་བཞི་པ་དོན་ཀུན་གྲུབ་པའི་གཅུང། །དགའ་བོར་གྱུར་ཚེ་ཁྱིམ་ནས་ནན་གྱིས་ཕྱུང། །དགྲ་བཅོམ་འབྲས་ཐོབ་དབང་པོའི་སྒོ་སྡོམ་པའི། །མཆོག་ཏུ་ལུང་བསྟན་མཛད་ལ་གསོལ་བ་འདེབས། །ཞེས་བསྔགས་པ་
གཅུང་དགའ་བོ་ནི། བསྐལ་བཟང་སྒྲོན་མེ་བཞི་པ་ཤཱཀྱའི་རྒྱལ་པོ་ཉིད་དང་རིགས་རུས་གཅིག་པའི་གཅུང་པོར་འཁྲུངས་པ་མཚན་དངོས་དགའ་བོ་ཞེས་བྱ་བ་སྟེ། ཐོག་མར་འདོད་ཡོན་གྱི་ཆགས་སྲེད་ལ་རབ་ཏུ་དགྱེས་པའི་ཟོལ་གྱིས་ཆུང་

[012A]༄༅། །མ་པུཎྜ་རི་ཀ་དང་འབྲལ་མེད་དུ་འགྲོགས་པ་ལ། སྟོན་པས་དེའི་དོན་དུ་ཐབས་མཁས་ཀྱི་མཛད་པ་སྣ་ཚོགས་བསྟན་པས་ཁྱིམ་གྱི་གནས་ནི་ཉེས་པ་དུ་མའི་འབྱུང་ཁུངས་དང། འཁོར་བ་མཐའ་
དག་སྡུག་བསྔལ་གྱི་རང་བཞིན་འབའ་ཞིག་ཏུ་མཐོང་བའི་ངེས་འབྱུང་ཤུགས་དྲག་བཅོད་མ་མིན་པ་ཐུགས་ལ་འཁྲུངས་ཏེ་སྟོན་པའི་སྤྱན་སྔར་རབ་ཏུ་བྱུང། གསུང་གི་བདུད་རྩིར་རོལ་ཞིང་སྤོང་པ་བསམ་གཏན་ལ་གཞོལ་
བས་དགྲ་བཅོམ་པའི་འབྲས་བུ་ཚེགས་མེད་པ་བརྙེས་ཏེ། དབང་པོའི་སྒོ་སྡོམ་པ་རྣམས་ཀྱི་མཆོག་ཏུ་ལུང་བསྟན་པའང་ཐོབ་ལ། དབུ་ལ་གཙུག་ཏོར་དང། སྐུ་གསེར་གྱི་མདོག་ཅན་དུ་གྱུར་པ་སོགས་མཚན་དཔེ་རྗེས་
མཐུན་པ་དུ་མ་དང་ལྡན་པར་གསུངས་སོ། །གྲུ་འཛིན་ཞིང་དུ་བྱང་སེམས་ཟླ་བའི་སྙིང། །ཞེས་པ་ནི། འཕགས་པ་ཐུགས་རྗེ་ཆེན་པོའི་སྤྲུལ་པའི་གནས་མཆོག་རི་པོ་གྲུ་འཛིན་ནམ། པོ་ཊ་ལར་གང་གི་མཚན་དུ་ཟླ་བའི་
སྙིང་པོ་ཞེས་གསོལ་བ་བྱང་ཆུབ་སེམས་དཔའི་རྣམ་པར་གནས་ཏེ་འགྲོ་བ་གྲངས་མེད་པའི་དོན་དུ་རྒྱལ་བའི་སྲས་ཀྱི་སྤྱོད་པ་རྒྱ་མཚོ་ལྟ་བུར་འཁོར་བ་ཇི་སྲིད་པར་ངོམས་པ་མེད་པར་སྤྱད་པའི་བརྟུལ་ཞུགས་མཆོག་
ལ་གཅིག་ཏུ་གཞོལ་བའི་སེམས་དཔའ་ཆེན་པོའི་ངང་ཚུལ་ལས་ནམ་ཡང་མི་འདའ་པར་འཕགས་མཆོག་འཇིག་རྟེན་མགོན་དང་གཉིས་མིན་གཉིས་སུ་བསྟན་པའི་རོལ་གར་འབའ་ཞིག་ལ་ཉིད་དོ། །ཡམ་བུའི་

[012B] །ཞེས་པའང་འཕགས་པའི་ཡུལ་གྱི་གནས་ཕྲན་ཡམ་བུའི་དུར་ཁྲོད་ཅེས་བྱ་བར་གསང་སྔགས་ཟབ་མོའི་བརྟུལ་ཞུགས་ཀྱི་སྤྱོད་པས་མཆོག་གི་གོ་འཕང་མངོན་དུ་མཛད་པ་གྲུབ་པའི་
ཁྱུ་མཆོག་རྡོ་རྗེའི་མཚན་མངའ་བའི་དམ་པའི་སྐྱེས་མཆོག་ཁྱད་པར་ཅན་ཞིག་གོ་ཞེས་ངེས་པར་བྱའོ། །དེ་དག་ནི་ཚད་མའི་ལུང་གི་རྗེས་སུ་འབྲངས་ཏེ་འདིར་མདོར་བསྡུས་སུ་བརྗོད་པ་ཡིན་ནོ། །རྒྱལ་སྲས་ཟླ་བའི་
སྐྱོ་བསངས་སྤྲུལ་པའི་བྱ། །རྒྱུད་གཅིག་ཡེ་ཤེས་འཛིན། ཞེས་གསུངས་པའི་རྒྱལ་སྲས་ཟླ་བ་དང། ཡེ་ཤེས་འཛིན། སྤྲུལ་པའི་བྱ་གསུམ་ནི། མཁས་གྲུབ་ཆེན་པོ་རྗེ་སྟག་ཕུ་པ་བློ་བཟང་བསྟན་པའི་རྒྱལ་མཚན་ཉིད་
ཀྱིས་སྔོན་གྱི་གནས་རྗེས་སུ་དྲན་ཏེ་བྱ་མགྲིན་སྔོན་ཟླ་བའི་རྟོགས་བརྗོད་དུ་ཇི་ལྟར་གསུངས་པ་བཞིན་ཏེ། དང་པོ་ནི་རྗེ་སྟག་ཕུ་བ་རང་ཉིད་ཀྱི་སྐུ་ཕྲེང་སྔ་མ་ཞིག་ཡིན་ལ། གཉིས་པ་དང་གསུམ་པ་ནི་དེ་དང་དུས་མཚུངས་
སུ་བྱོན་པ་བདག་གི་བླ་མ་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་འཁྲུངས་རབས་ཀྱི་ཕྲེང་བ་ཆེས་སྔ་མའི་གྲས་ཤིག་ཏུ་གསུངས་སོ། །དེ་ཡང་སྔོན་འཕགས་ཡུལ་དུ་སྟོན་པ་ཤཱཀྱའི་རྒྱལ་པོ་མྱ་ངན་
ལས་འདས་ནས་དུས་ཧ་ཅང་མི་རིང་བ་ན། ཝཱ་ར་ཎཱ་སིའི་རྒྱལ་པོ་ལྷས་བྱིན་གྱི་སྲས་ལྷ་སྣང་སྟོབས་ལྡན་ནམ། དམངས་ཀྱིས་རིགས་ལྡན་རྒྱལ་པོ་ཞེས་འབོད་པ་གཟུགས་མཛེས་བློ་གསལ་མཆོག་གསུམ་ལ་དད་ཅིང་

[013A]༄༅། །དམ་པའི་ཆོས་སྒྲུབ་པས་དུས་འདའ་པ་ཞིག་ཡོད་པ་དེ་ལ་རྒྱ་གར་ནུབ་ཕྱོགས་ཛཱ་ལན་དྷཱ་རའི་རྒྱལ་པོ་མ་ཤོ་ཀ་ཞེས་པ་ལོངས་སྤྱོད་ཆེ་ཞིང་དགེ་འདུན་སྟོང་ཕྲག་དུ་མར་བསྙེན་བཀུར་བ། འོད་དཔག་
མེད་ཀྱི་རྣམ་འཕྲུལ་དགེ་སློང་དྲི་མེད་དཔལ་ལྡན་གྱིས་ཆོས་ཡང་ཡང་སྟོན་པ། ཕྱག་ན་རྡོ་རྗེ་སོགས་ཡི་དམ་དུ་མས་བྱིན་བརླབས་པ་དེའི་སྲས་མོ་སྒྲོལ་མའི་སྤྲུལ་པ་མ་ཏི་མཧཱ་ནི་ཞེས་པ་བླ་མ་དྲི་མེད་དཔལ་ལྡན་གྱི་ལུང་ལྟར་
བཙུན་མོ་བསུས་པས་ཝཱ་ར་ཎཱ་སིའི་རྒྱལ་པོའི་མངའ་ཐང་སྔར་ལས་ཀྱང་རྒྱས་པར་གྱུར་ཅིང། ངེས་ལེགས་དང། ངེས་མཛངས་སོགས་བཙུན་མོ་དུ་མ་དང། ཆོས་བློན་བློ་གྲོས་རབ་བཟང་དང། སྟོང་དཔོན་ཡམ་ཤེ་སོགས་
བློན་པོའི་ཚོགས། སྐར་མ་འོད་དང། པཱུ་ཛྙཱ་ས། །ས་བྲམ་ཟེ་མང་པོ་བཅས་ཡོད་ལ། ཆོས་འབྱོར་རབ་ཏུ་ཕྱུག་ཀྱང་བུ་མ་བྱུང་བས་འདོད་པའི་ལྷ་ལ་བུ་འབྱུང་བར་གསོལ་བ་བཏབ་སྟེ་གནས་པའི་སྐབས། ཡུལ་ལྷོ་ཕྱོགས་
ཀྱི་རྒྱལ་པོ་བཟང་པོ་སྦྱིན་ཞེས་བྱ་བས་ཞིང་དུ་མར་སངས་རྒྱས་མཇལ་ཞིང་ཆོས་ཐོས་པའི་མཐར་པོ་ཊ་ལར་གཤེགས་པས་འཕགས་པ་ཐུགས་རྗེ་ཆེན་པོ་དང་མཇལ་བར། འཕགས་པས། ཝཱ་ར་ཎཱ་སིའི་རྒྱལ་པོ་ཀུ་ལཱན་
ར་ཛར་བུ་མེད་པར་སེམས་ཁོང་དུ་ཆུད་པར་གྱུར་ཏེ་གནས་པས་ཁྱོད་ཀྱིས་དེའི་བུར་སྐྱེ་བའི་སྨོན་ལམ་ཐོབ་ལ་སྐྱེ་བ་ལོངས་དང། འགྲོ་དོན་འབྱུང་ཞེས་གསུངས་ཤིང། ཇོ་མོ་སྒྲོལ་མས་ཀྱང་བུ་ཁྱོད་ཀྱིས་འཕགས་

[013B]བདག་ཀྱང་རྒྱལ་པོའི་དེའི་བཙུན་མོའི་ཚུལ་དུ་མ་ཏི་མཧཱ་ནི་ཞེས་བྱ་སྟེ། དེའི་ལྷུམས་སུ་ཞུགས་ཤིག་དང། དེ་ཇི་སྲིད་གནས་ཀྱི་བར་ཁྱོད་ལ་བདུད་ཀྱི་བསླུ་བས་མི་ཚུགས་སོ། །དེ་ནས་བྱང་ཕྱོགས་
ཀྱི་རྒྱལ་པོ་ནམ་གྲུ་སྐྱེས་ཁྱོད་ཀྱི་བློན་པོ་དང། ལྷ་འཕྲེང་མ་བཙུན་མོར་སྐྱེས་ཏེ་བར་དུ་གཅོད་ཅིང་བསླུ་བར་བྱེད། འོན་ཀྱང་ཁྱོད་ནི་ལུས་གང་དུ་གནས་ཀྱང་སྡུག་བསྔལ་བའི་སྐབས་མི་འབྱུང། ཞེས་ལུང་བསྟན་པ་ལྟར་བཟང་པོ་
སྦྱིན་པས་དེ་གཉིས་ཀྱི་བཀའ་བསྒྲུབ་ཅིང་དམ་བཅས་སྨོན་ལམ་བཏབ་ནས་འཕོས་ཏེ་མ་ཏི་མཧཱ་ནིའི་ལྷུམས་སུ་ཞུགས། ཟླ་བའི་གྲངས་ཚང་བ་ན་སྲས་ངོ་མཚར་ཅན་ཞིག་བལྟམས་པས་མཚན་ལྟས་ལ་མཁས་པ་བྲམ་ཟེ་སྐར་མ་འོད་
བོས་ཏེ་དྲིས་པར། ངེས་ལེགས་པར་བརྟགས་ནས། སྲས་འདི་རྒྱལ་པོ་ཁྱེད་ཀྱི་ལྷ་དཀོན་མཆོག་གསུམ་གྱིས་བསྩལ་བས་ལྷས་བསྩལ་ཞེས་བྱ། ལོ་དགུ་བཅུར་འཚོ། འོན་ཀྱང་བར་ཆད་ཆེ་བས་གལ་ཏེ་བདུད་ཀྱིས་བསྐྱོད་ན་ལུས་
འདི་གཞན་དུ་འགྱུར་རོ། །ཞེས་སྨྲས་པས། ཡབ་ཀུ་ལཱ་ན་ར་ཛ་དགྱེས་ཏེ་བྲམ་ཟེ་ལ། ང་ཡི་བུ་དཀོན་མཆོག་གསུམ་གྱིས་བསྩལ་བ་ན། ཁོ་བོའི་བསམ་པ་གྲུབ་ཅིང་ཡིད་དགའ་བས་ཁྱབ་པ་བྱུང་བས་འདིའི་མིང་ཆོས་ཀྱི་དགའ་བ་
ཞེས་བྱ་གསུངས། ཡུམ་གྱིས་ཀྱང། དེ་ལྟར་བུ་འདི་ལྷ་དཀོན་མཆོག་གསུམ་གྱི་མཐུ་ལས་བྱུང། དགེ་ལ་འདུན་ཞིང་དཀོན་མཆོག་གི་འབངས་སུ་གྱུར་པས་ལྷས་བསྩལ་དགེ་འདུན་འབབས་བྱ་བའི་མིང་བདག་གིས་སྦྱིན་གསུངས་ཏེ་

[014A]༄༅། །པང་པར་བླངས་ཤིང། རིམ་གྱིས་བཙུན་མོ་ངེས་ལེགས་སོགས་མ་མ་ལ་གཏད་དེ་མངར་གསུམ་སོགས་བྱིན་ནས་སྐྱེད་བསྲིངས་པས་གཞན་ལས་ཚར་སྐྱེད་ཆེ་ཞིང། དཀོན་མཆོག་ལ་གུས་པ། སྐྱེ་པོ་
ཡོངས་ལ་འཛུམ་སྟོན་ཅིང་ནམ་ཡང་མི་དུ་བ། བྱིས་པའི་སྤྱོད་པ་མཐའ་དག་དང་བྲལ་བ་ཞིག་བྱུང། སྲས་དེ་མ་བལྟམས་པའི་ལོ་ལྔའི་གོང་དུ་བློན་པོ་ཡམ་ཤེ་ལ་བུ་གཟུགས་མཛེས་ཤིང་མཚན་ལྟས་ངན་པ་ཞིག་སྐྱེས་པར་མིང་
དུ་ལ་ག་ཨ་ནར་བཏགས། སྲས་ཆོས་ཀྱི་དགའ་བས་གསུང་གི་དང་པོར་ཡི་གེ་དྲུག་མ་དང་སྤྱན་རས་གཟིགས་ལ་གསོལ་འདེབས་གསུངས་པར། ཡུམ་གྱིས། ཁྱོད་སྔོན་གནས་གང་ནས་འོང། ལྷ་དང་རིགས་གང་ལིན་
དྲིས་པ་ན། སྐྱེ་བ་འདིའི་གོང་དུ་ལྷོ་ཕྱོགས་རྒྱལ་པོ་བཟང་པོ་སྦྱིན། དེའི་གོང་དུ་ཤར་ཕྱོགས་ཟ་ཧོར་ན། ཆོས་ཀྱི་དད་པ་བྱ་བར་གྱུར། ལྷ་དཀོན་མཆོག་གསུམ་སྟེ་དེ་ལ་དད་པའི་རིགས་སུ་སྐྱེས་ཞེས་སྨྲས་པས་ཡུམ་
ཤིན་ཏུ་དགྱེས་པར་གྱུར། སྲས་རྒྱལ་བུ་དེ་ལ་སྔོན་ནས་རྒྱལ་པོ་དང་རིགས་མཉམ་པར་གྲགས་པའི་གཙོ་བོའི་རིགས་ལས་ཆོས་བློན་དབྱར་ཚུལ་གྱི་བུ། མིག་ཟླུམ་ཞིང་མཆེ་བའི་མྱུ་གུ་དང་སྐྲ་དམར་སེར་ཅན་སྐད་ཀྱི་ང་
རོ་འཚེར་བ་བྱད་བཞིན་དམར་ལ་སྨུག་རྩི་ཆགས་པ། ཡིད་དུ་འོང་ཞིང་སྤྱོད་པ་ངོ་མཚར་བས་ན་སྤྲུལ་པ་ཡིན་པར་གྲགས་པའི་བློན་པོ་གཞོན་ནུ་ལོ་བཅོ་བརྒྱད་ལོན་པ་ཡེ་ཤེས་འཛིན་ཞེས་པ་ཞིག་ཡོད་པ་དེ་ལ་རྒྱལ་བུ་

[014B]ཏུ་གནས། ཅུང་ཟད་ཀྱང་འབྲལ་མི་ཕོད་ཅིང། བློན་པོ་གཞོན་ནུ་དེ་ཡང་ཡུམ་དང་རྒྱལ་བུ་ལ་ཤིན་ཏུ་གུས་པས་རྒྱལ་ཏུ་ཁུར་པ་སོགས་ཀྱི་བསྙེན་བཀུར་བྱེད་པ་ལ་
ཡབ་ཀུ་ལཱ་ན་ར་ཛའི་བློན་བོ་ཡམ་ཤེ་བྱ་པ་འཁོར་དང་ཉེ་དུ་མང་ཞིང་སྟོབས་འབྱོར་ལོངས་སྤྱོད་རྒྱས་པ། དབང་ཆེ་བ་རྒྱལ་པོ་གཉིས་པ་ལྟ་བུ་ཞིག་ཡིན་པས་ཁོའི་བསམ་པ་ལ། ང་ཡང་རྒྱལ་པོ་ཀུ་ལཱན་རཱ་ཛའི་གཞོན་དུས་ཀྱི་
ཆུང་གྲོགས་དང་བློན་པོ་གཉིས་ཀ་བྱས་པས། ནར་སོན་ཚེ་ཐུགས་ལ་འདོགས་ཤིང་དབང་ཆེ་བ་འདི་བྱུང། ད་བདག་གི་བུ་ལ་ག་ཨ་ན་འདི་ཡང་ད་ལྟ་ནས་རྒྱལ་སྲས་གཞོན་ནུའི་ཆུང་གྲོགས་དང་བློན་པོ་བྱེད་དུ་མ་བཅུག་
ན། དབྱར་ཚུལ་གྱི་བུ་འདི་ལ་རྒྱལ་བུ་ཤིན་ཏུ་མཉེས་པས། གཞོན་ནུ་ནར་སོན་ཚེ་ངའི་བུ་ལ་དབང་མི་ཡོང་སྙམ་ནས་ཀུ་ལཱན་ར་ཛའི་དྲུང་དུ་སོང་སྟེ་གུས་ཚུལ་དང་བཅས་ཕྱག་བཙལ་བར་རྒྱལ་པོས་ཁོ་ལ་ཤིན་
ཏུ་མཉེས་པ་ཞིག་ཡིན་པས། སྟོང་དཔོན་ཆེན་པོ་འོངས་པ་ལེགས། དོན་ཅིའི་སླད་དུ་འོང་གསུངས་པས། བདག་ལྷ་ལ་ཕྱག་བྱེད་དུ་འོང་དོན་ཡང་ཅུང་ཟད་མཆིས་ཟེར། རྒྱལ་པོས། དོན་ཅི་ཡིན་སྨྲོས་གསུང་
བར། ཁོ་ན་རེ། ལྷས་དམ་པ་སྩོལ་ཅིག་ལྷའི་སྲས་གཅིག་པུ་ཆོས་ཀྱི་དགའ་བ་འདི་ནི་མཚན་ལྟས་དང་སྤྱོད་ལམ་རྣམས་ཤིན་ཏུ་ངོ་མཚར་བ། ཡབ་ཀྱི་རྒྱལ་སྲིད་ངེས་པར་འཛིན་པའི་རིགས་ཤིག་ལགས་ན་

[015A]༄༅། །འདིའི་ཆུང་གྲོགས་ཀྱི་བློན་པོ་གཞོན་ནུ་ཞིག་ངེས་པར་དགོས་པར་མཐོང་སྟེ། དབྱར་ཚུལ་གྱི་བུ་འདི་ནི་སྲིན་པོ་ལྟ་བུར་བཞིན་དང་སྐྲ་དམར་ཞིང་མཆེ་བ་དང་ལྡན་པའི་མཚན་ལྟས་ངན་
ལ། ན་ཚོད་ཀྱང་རྒྱལ་བུ་ལས་ཆེས་ཆེར་རྒན་པས། བདག་ཀྱང་ལྷ་ཉིད་གཞོན་དུས་ནས་བློན་པོ་བྱས་པ་ལྟར་བདག་གི་བུ་འདི་ནི་ཁོ་བོ་ལས་བློས་གྲོས་བཟང། སྨྲ་མཁས། གཟུགས་མཛེས། སྒྱུ་རྩལ་བྱང་པས་ད་
ལྟ་ནས་གཞོན་ནུའི་བློན་པོར་ངེས་པར་སྒོ་འཚལ་ལོ་ཞུས་པར་རྒྱལ་པོས། ཁྱོད་ཀྱི་བུ་ཡོན་ཏན་ཁྱོད་ཉིད་ལས་ལྷག་པ་ལེགས་བདག་གི་སྲས་ཀྱང་ཁོ་བོ་ལས་ཡོན་ཏན་དུ་མས་ལྷག་ཅིང་དཀོན་མཆོག་གིས་
བསྩལ་བས་ན། བློ་མ་ཡོ་བསྐོ་པ་ཡང་གཟབ་དགོས་ན། བཙུན་མོ་དམ་པ་ལའང་དྲི་བར་བྱ་གསུངས་པས། ཡམ་ཤེས། བཙུན་མོ་བདག་ལ་མི་དགའ་བས་དེ་ལ་དྲིས་ན་གེགས་བྱེད་པར་ངེས་སྙམ་ནས་འདི་སྐད་
དུ། སྐྱེས་བུ་བུད་མེད་ཀྱི་དབང་དུ་སོང་བ་ནི་ཐ་ཤལ་སྨད་པའི་གནས་སུ་བྱེད་ལ། སྔར་རྒྱལ་པོའི་མདུན་གྲོས་ཚང་མ་དེ་ལ་དབང་བའི་བློན་པོ་རྣམས་དང་བགྲོ་བར་མཛད་ན། དོན་ཆུང་དུ་འདི་ལྟ་བུ་བཙུན་མོ་ལ་འདྲི་
བ་མི་རིགས། ཁྱོད་ཀྱི་ཡབ་དག་གིས་ཀྱང་དེ་ལྟར་མཛད་པ་མ་ཐོས་ལ། འཇིག་རྟེན་ན་ངོ་ཚ་བའི་གནས་ཀྱང་ཡིན་ནོ་བྱས་པས་རྒྱལ་པོ་ཞལ་སྐྱེངས། སྟོང་དཔོན་དབང་ཆེ་བས་ངོ་མ་བཟློག་པར་སྟོང་དཔོན་བདེན་

[015B]བར་བྱ་གསུངས་ཏེ་ཁ་ཆད་ཤོར། དེ་ནས་སྟོང་དཔོན་ཕྱིར་ཐོན་པ་དང་བཙུན་མོས་མཁྱེན་ནས་ངོ་འཛུམ་གནག་ཅིང་དྲན་པ་སྟོར་བ་ལྟར་གྱུར་ཏེ་རྒྱལ་པོའི་དྲུང་དུ་བྱོན་པར་
རྒྱལ་པོས། ལྷ་མོ་ཁྱད་ད་བར་བཞིན་གནག་པ་མ་མཐོང་ན། དེང་ཅི་ཡིན་གསུངས་པས། བཙུན་མོས། ཟླ་བ་ཚེས་པ་གློ་བུར་དུ་གཟས་བཟུང་བར་ཐོས་པས། ཟླ་བ་མེད་ན་ཀུ་མུ་ཏ་ཡང་འཛུམ་མི་སྟོན་གསུངས། རྒྱལ་
པོས། དེ་ཇི་ལྟར་ཐོས། གཞན་གྱི་དམག་ཡོང་ངམ། ཁྱོད་ཀྱི་ཡབ་དང་མིང་པོ་སོགས་མ་བྡེའམ། གཞོན་ནུ་བསྙུན་ནམ། ཅི་ཐོས་པ་སྨྲོས་ཤིག་གསུངས་པའི་ལན་དུ། གཞན་གྱི་དགྲ་མེད། ཕ་དང་མིང་པོ་
བདེ། གཞོན་ནུའང་དེང་དུས་བདེ་བར་མཆིས་གསུངས། འོ་ན་ཅི་ཞིག་ཅེས་ནན་དུ་དྲིས་པར། བཙུན་མོས། ལྷ་ཁྱོད་བློ་གྲོས་དམན། གྲོགས་ངན་པ་སྤྲུལ་གདུག་པ་དང་མཚུངས། འཁོར་ངན་པ་དོང་ཡི་དགྲ་ཡིན་
མྱུར་དུ་རྒོལ་བར་བྱེད་པས་ན་སྲས་གཞོན་ནུ་ལ་སྙིང་བརྩེ་པས་བདག་གི་ཡིད་ལ་མྱ་ངན་སྐྱེས་ཞེས་གསུངས་པས། རྒྱལ་པོས། འདི་བདེན་སྲིད་ཀྱང་སྟོང་དཔོན་ཡམ་ཤེ་དབང་ཆེ་ཞིང་ཁ་ཆད་ཤོར་བས་ང་བྱ་ཐབས་མེད། ཚིམ་འཇམ་
པོས་འདིའི་ངོ་བཟློག་མི་ནུས་སྙམ་དུ་དབུ་གུག་པ་གསུམ་མཛད་དེ་ངས་གོ་བུད་མེད་ངན་མས་ཅི་ཡང་སྨྲ། ཀླད་མེད་ཀྱི་ཁ་ལ་སུས་ཉན། ངའི་ཡབ་མེས་ནས་ད་བར་བུད་མེད་ལ་གྲོས་དྲིས་པ་མེད་རྒྱལ་སྲིད་ཀྱི་བྱ་བ་བུད་མེད་
[016A]༄༅། །ཀྱིས་མི་ཤེས། འོས་པའི་བྱ་བ་ལ་གེགས་མ་བྱེད་པར་སྡོད་ཅེས་རློམ་ཚིག་སྨྲས་པར། བཙུན་མོས། ལྷ་ཁྱོད་ཅི་དགྱེས་མཛོད་ང་ནི་མི་རིང་བར་ཚེའི་དུས་བྱེད། ཕྱིས་ནས་ཡ་མཚན་པའི་གནས་
རྒྱལ་པོ་ཁྱོད་ཀྱིས་མཐོང་བ་འབྱུང་བས་དེའི་ཚེ་འགྱོད་པ་མ་བྱེད་གསུངས། ཚུལ་དེ་དག་ཡུམ་གྱིས་སྲས་ལ་གསུངས་པས་སྲས་ཡབ་ཀྱི་དྲུང་དུ་ཕེབས་ཏེ། བདག་ལ་བློན་པོ་མི་དགོས། ཅི་སྟེ་དགོས་ན་ཡེ་ཤེས་འཛིན་འདི་སྩོལ་
ཅིག་ཞུས་པར། རྒྱལ་པོས་འདི་ལ་བུད་མེད་དེས་བསླབ་པ་ཡིན་ངེས་སྙམ་ནས། གཞོན་ནུ་ཁྱོད་ཀྱི་ཆུང་གྲོགས་ནི་ལ་ག་ཨ་ན་ཡིན་གསུངས། སྲས་ཀྱིས། ལ་ག་ཨ་ན་ནི་མཚན་ལྟས་ངན་པར་གྲགས་ཤིང། ན་ཚོད་ཀྱང་ཧ་ཅང་
ཕྲ་བས་མི་འོས་བྱས་པས། ཡབ་ཀྱིས། གཞོན་ནུ། མ་ཏི་མཧཱ་ནིས་ཀྱང་དེ་ལྟར་ཟེར་མོད། དེ་ལྟར་སྨྲ་བ་བུད་མེད་ཀྱི་རང་བཞིན་ཡིན། འོས་མི་འོས་ཁོ་བོས་ཤེས་པས་དག་ལས་མ་འདའ་ཞིག་གསུང་སྟེ་མ་ཉན། དེ་བཞིན་
བཙུན་མོ་ངེས་ལེགས་ཀྱིས་རྒྱལ་པོ་ལ་གསོལ་ཀྱང་སྔར་ལྟར་གསུངས་ཏེ་མ་གསན་པས། ངེས་ལེགས་ཀྱིས། ཆོས་བློན་རྒན་གྲས་ཚད་ཐུབ་སེམས་དང་ལྟ་བ་བཟང་ཞིང་རིགས་བཙུན་པ། ཡུམ་དང་སྲས་ལ་ཤིན་ཏུ་གུས་པ་
དྷརྨ། དྷརྨི། ཡེ་ཤེས་འཛིན་གསུམ་ལ་དེའི་ལོ་རྒྱུས་ཞིབ་ཏུ་སྨྲས་པས། ཡེ་ཤེས་འཛིན་གྱིས། ཡུམ་ནི་སྒྲོལ་མའི་སྤྲུལ་པར་གྲགས་ཤིང་སྔར་གྱི་ལུང་བསྟན་རྣམས་ཀྱང་དེ་ཁོ་ན་ལྟར་བྱུང་བ་ཐོས་པས་དེང་ལང་ལུང་བསྟན་འདི་

[016B] བདག་ཅག་གིས་རྒྱལ་པོ་ལ་ཐབས་མཁས་ཀྱིས་གསོལ་བར་རིགས་ཞེས་ཆོས་བློན་གསུམ་བགྲོས་ཏེ་རྒྱལ་པོའི་དྲུང་དུ་ཞུ་བར་འགྲོ་བ་ཡམ་ཤེས་ཉན་རྣ་མཁན་བཏང་པས་ཐོས་ཏེ་ཡམ་ཤེ་ཡང་ཁོང་རྣམས་
ཀྱི་ཕྱི་བཞིན་སོང་བས་རྒྱལ་པོའི་དྲུང་དུ་ཆོས་བློན་གསུམ་དང་ལྷན་ཅིག་ཏུ་འཛོམས་པས་ཞུ་ས་མ་རྙེད་པར་ཕྱིར་ཐོན་པས། ཡམ་ཤེས་རྒྱལ་པོ་ལ། བློན་པོ་དེ་གསུམ་ངོ་ཚ་ཁྲེལ་མེད་པ་གཡོ་ཅན་ཞིག་སྟེ། དུས་ཞག་གསུམ་
ནས་དེང་གི་བར་དྷརྨིའི་ཁྱིམ་དུ་འཚོགས་ཏེ། རྒྱལ་པོ་དང། སྲས་གཞོན་ནུ། ཡམ་ཤེ་ཉེ་བ་དང་བཅས་པ་བརླགས་ཏེ། དྷརྨ་ཏས་རྒྱལ་པོ། ཡེ་ཤེས་འཛིན་གྱིས་ནང་བློན། དྷརྨིས་ཕྱི་བློན་བྱེད་ཟེར་བ་བདག་གིས་ཉན་རྣ་བྱས་
པས་མངོན་སུམ་དུ་ཐོས་སོ་ཞེས་ཐབས་མཁས་ཀྱིས་ཞུས་ཏེ་ཕྲ་མ་བཅུག་དེ་ནངས་ཁོང་རྣམས་ཀྱིས་ལྷའི་སྐུ་ལ་གནོད་པ་བྱས་དོགས་ཏེ་བདག་ཕྱི་བཞིན་དུ་འོངས་ཟེར། རྒྱལ་པོས། འོ་ན་འདི་དག་ལ་ཅི་བགྱི་གསུང། ཁོས་
ཉེས་ཅན་འདི་དག་གསོན་པོར་མེར་བསྲེག་པ་རིགས་ཞུས་པར། ཁྱོད་བདེན་མོད། ཅུང་ཟད་བརྟག་དགོས་གསུངས་པས། ཁོས། རྒྱལ་པོས་སྔར་སྲོལ་ལྟར་དཔྱད་དཀའ་བའི་བྱ་བ་འྡིའང་རྫུན་མི་སྨྲ་བའི་བྲམ་ཟེ་མངོན་
ཤེས་ཅན་པུཛྙཱ་བྱ་བ་ཡོད་པ་ལ་འདྲི་འདོད་པར་འདུག་སྙམ་ནས་དེ་མ་ཐག་ཉིད་དུ་སོང་སྟེ་པུཛྙཱ་ལ། རྒྱལ་པོས་དོན་འདི་ཁྱོད་ལ་དྲིས་ན་བདག་བདེན་ནོ་ཞེས་སྨྲོས་ཤིག་དང་བྱ་དགའ་སྟེར། དེ་མིན་ཁྱོད་འཁོར་བཅས་གཏན་

[017A]༄༅། །བརླག་ཏུ་གཏོང་ཞེས་སྨྲས། རྒྱལ་པོས་བྲམ་ཟེ་ལ་དྲིས་པས་བདུད་ཀྱི་ཆོ་འཕྲུལ་གྱིས་བྲམ་ཟེའི་ཡིད་གློ་བུར་དུ་བསྒྱུར་ཏེ་སྟོང་དཔོན་གྱིས་བསླབ་པ་ལྟར་ཞུས་པས་རྒྱལ་པོ་ཡིད་ཆེས་སོ། །
དེ་ནས་ནུབ་ཅིག་ཆོས་བློན་གསུམ་གྱིས་མ་ཚོར་བར་བློན་པོ་གཞན་རྣམས་འཚོགས་སུ་བཅུག་སྟེ་དེ་དག་བགྲོས་པས་ཆོས་བློན་གཞན་གྱིས་ད་དུང་བརྟག་དཔྱད་དགོས་ཞེས་སྨྲས་ཀྱང། སྟོང་དཔོན་ཕྱོགས་ཀྱི་བློན་པོ་རྣམས་
ཆོས་བློན་གསུམ་ལ་མི་དགའ་བསམ་གྲིན་གཅིག་ཏུ་ཉེས་ཅན་དེ་དག་གསོད་པར་རིགས་ཟེར་བས། རྒྱལ་པོས། ཁོ་བོའི་རྒྱལ་སྲིད་ནི་འཚེ་བ་སྤངས་པ་ཡིན་པས་འདི་རྣམས་མི་གསོད་པར་གནས་ནས་བསྐྲད་པར་བྱ་གསུངས་
པས་ཐམས་ཅད་དེ་ལ་ཁ་འཆམ་སྟེ། ནངས་པར་ཁྲིམས་ཀྱི་རྔ་བརྡུངས་ཤིང་དུང་བུས། སྐྱེ་བོའི་ཁྲོམ་ཚོགས་མང་པོ་འདུས་པའི་ཚེ་གློ་བུར་དུ་ཆོས་བློན་གསུམ་བཟུང་སྟེ། གཅེར་བུར་དུ་ཡན་ལག་རྣམས་བསྡམས། མགུལ་
དུ་ཐག་པ་བཏགས་ནས་གཤེད་མས་ཁྲིད། རྒྱལ་བློན་ཚོགས་པའི་དབུས་སུ་སྟོང་དཔོན་གྱིས་རང་གི་འདོད་པ་ལྟར་གསར་དུ་བཅོས་པའི་ཁྲིམས་ཉེས་རྣམས་བསྒྲགས་ཏེ། ཕོ་བྲང་ལ་བསྐོར་པའི་སྐབས་ཡུམ་སྲས་
བཙུན་མོ་ངེས་ལེགས་བཅས་ཀྱིས་བྱང་ཕྱོགས་ཀྱི་ཕོ་བྲང་ནས་གཟིགས་པས་མྱུར་བར་བྱོན་ཏེ་གསུམ་གས་ཐུགས་སྐྱོ་བཞིན་དུ་ཆོས་བློན་གསུམ་ལ་གཏམ་དྲི་རྨེད་མང་པོ་དང། འཕྲལ་དང་ཡུན་གྱི་བསླབ་བྱ་མང་དུ་

[017B] གསེར་དང་རིན་པོ་ཆེ་དུ་མ་རྫོངས་སུ་གནང་ལྷག་པར་ཡུམ་གྱིས། ཁྱེད་རྣམས་འདི་ནས་རྡོ་རྗེ་གདན་དུ་སོངས་ལ་བྱང་ཆུབ་ཆེན་པོར་མཆོད་ཅིང་སྨོན་ལམ་ཐོབ། ནུབ་ཕྱོགས་ཁ་ཆེའི་ཡུལ་དུ་སོངས་ལ་ང་
ལན་དྷ་རའི་རྒྱལ་པོ་ཁོ་མོའི་ཡབ་རྗེ་མ་ཤོ་ཀ་དང། དེའི་མཆོད་གནས་འོད་དཔག་མེད་ཀྱི་སྤྲུལ་པ་བླ་མ་དྲི་མེད་དཔལ་ལྡན་སོགས་མཇལ་ཏེ་གདམས་པ་ཞུས་ནས་གཏན་གྱི་འདུན་མ་སྒྲུབས་ཤིག་བྱ་བ་ལ་སོགས་པ་
རྒྱས་པར་གསུངས་པའི་མཐར། ཡུམ་སྲས་ཆོས་བློན་ཐམས་ཅད་ཕན་ཚུན་ཐུགས་འཕྲེང་ཞིང་འབྲལ་མི་ཕོད་བཞིན་དུ་བློན་པོ་གསུམ་རིམ་གྱིས་སོང་ནས་བྱང་ཆུབ་ཆེན་པོ་མཆོད་ཅིང། དེ་ནས་ཡང་ཟླ་བ་གཉིས་ཙམ་གྱི་
ལམ་དུ་བགྲོད་དེ་ཛ་ལནྡྷ་རའི་རྒྱལ་པོ། སྲས་རྒྱལ་པོ་དང་བཅས་པ་མཇལ། ཡབ་རྒྱལ་པོ་མ་ཤོ་ཀ་ནི་གསང་བདག་གི་རྣམ་འཕྲུལ། དུས་གསུམ་གསལ་བར་མཁྱེན་པའི་མངོན་ཤེས་ཐོགས་མེད་དུ་མངའ་བས་
བློན་པོ་གསུམ་གྱིས་མཇལ་བའི་སྐབས་ཡེ་ཤེས་འཛིན་གྱིས་གསང་བདག་གི་སྐུར་དངོས་སུ་མཇལ་ཞིང། ཡེ་ཤེས་འཛིན་ལ་སྐྱེས་བུ་དམ་པ་བདེ་བར་བྱོན་ནམ་ཞེས་གསུངས་ནས་རང་དང་ལྷན་ཅིག་ཏུ་ཁྲིའི་སྟེང་དུ་བཞག་
སྲས་རྒྱལ་པོས་ཀྱང་ཕྱག་བྱེད་དུ་བཅུག་གཞན་གཉིས་ལ་བཞིན་བཟང་དག་བདེ་བར་འོངས་སམ་ཞེས་སྟན་དམའ་བ་ཞིག་ལ་བཞག་པར་སྲས་རྒྱལ་པོས་ནི་ཡབ་ལ་སངས་རྒྱས་དངོས་དང་འདྲ་བའི་འདུ་ཤེས་ཡོད་པས་

[018A]༄༅། །བློན་པོ་ཡེ་ཤེས་འཛིན་ལ་ཕྱག་འཚལ་དགོས་པ་དེ་ལ་ཐེ་ཚོམ་ཅི་ཡང་མ་བྱུང་བར་ད་དུང་དད་པ་ལྷག་པར་དུ་འཕེལ་དྷརྨ་ཏས་ནི་གང་ཡང་མ་བསམས། དྷ་རྨིས། ལོ་ནི་ངེད་གཉིས་རྒན་
གནས་ནས་བསྐྲད་པ་ཡང་འདྲ་བས་ཡེ་ཤེས་འཛིན་ལ་འདི་འདྲ་བྱེད་པ་མི་འོས་པས་རྒྱལ་པོ་འདི་འཁྲུལ་ལོ་སྙམ་པ་ན། རྒྱལ་པོ་དེས་དྷརྨི་ལ་སྤྱན་འབུར་ཚུགས་སུ་གཟིགས་ཏེ། སྐྱེ་ཡུལ་མཚུངས་པའི་མེ་ཏོག་ཕལ་པ་མང་
ཡང་ཨུ་དུམ་ཝ་ར་འཇིག་རྟེན་ན་དཀོན། ལྗོན་ཤིང་ཕལ་པ་མང་ཡང་རྩིས་སུ་མི་བྱེད་པར་ཧ་རིའི་ཙན་དན་གཅིག་སྐྱེས་ཀྱང་མཁས་པས་དེ་ལ་རྩིས་སུ་བྱེད་པ་ལྟར་རྒྱལ་བློན་སོགས་འདི་དག་རིགས་འབྱོར་མཐོ་དམའ་
མཚུངས་ཀྱང་སྐྱེ་བོ་ཕལ་པ་ལ་རྩིས་སུ་མེད་ཅིང། སྐྱེས་བུ་དམ་པ་ཤིན་ཏུ་དཀོན། དེ་བས་ན་ཡེ་ཤེས་འཛིན་འདི་ནི་འོད་དཔག་མེད་ཀྱི་ཐུགས་སྲས་རྟ་མཆོག་ཁྲོ་བོའི་རྣམ་འཕྲུལ་ཡིན་པས་ན། གཏི་མུག་ཅན་ཁྱོད་
ཅི་སེམས་གསུངས་པས། དྷརྨིས་རྒྱལ་པོ་ལ་མངོན་ཤེས་མངའ་བར་ཡིད་ཆེས་ཏེ་ཤིན་ཏུ་ཞུམ་པར་གྱུར། དེ་ནས་ཡབ་རྒྱལ་པོས། ད་རེས་ཐམས་ཅད་ཡིད་ཆེས་ཕྱིར་ཁྱེད་ཅག་གིས་སྨྲ་འོས་པ་རྣམས་ཁོ་བོས་སྨྲའོ་
གསུངས་ཏེ། ཝཱ་ར་ཎཱ་སིའི་གནས་ཚུལ་དང། དེའི་རྒྱལ་པོ་ཀུ་ལཱ་ན་ར་ཛས་ཆོས་བློན་གསུམ་གནས་ནས་བསྐྲད་པའི་བྱུང་བ་སོགས་དང། ཡབ་རྒྱལ་ཕོ་མ་ཤོ་ཀ་རང་ཉིད་ཀྱི་རྟོགས་བརྗོད་དང་བསླབ་བྱའི་གདམས་པ་མང་དུ་

[018B] དེ་རྗེས་ཤིག་ཏུ་སླར་ཡང་བློན་པོ་གསུམ་གྱིས། ངེད་ཅག་རྣམས་ལ་འཕགས་མ་མ་ཏི་མ་ཧཱ་ནིས་ཁོ་མེའི་ཡབ་དང་མིང་པོ་གཉིས་ཀྱི་མཆོད་གནས་བླ་མ་དྲི་མ་མེད་པའི་དཔལ་ལ་ཆོས་ཞུས་ཞེས་གསུང་ན། དེ་ཉིད་
མཇལ་ཆོག་པ་ཞེས་ཞུས་པར། ཉིན་གཅིག་སྲས་ཉིད་ཀྱིས་ཞུ་སྣ་མཛད་དེ་ཡབ་རྒྱལ་པོ་ལ་ཞུས་པས། ངེས་གསོལ་འདེབས་གནང་བ་བཞིན་ཞག་གསུམ་གྱི་མཚམས་སུ་བླ་མ་དྲི་མེད་དཔལ་ལྡན་འཁོར་དང་བཅས་པ་
རྫུ་འཕྲུལ་གྱིས་བྱོན་པ་མཇལ། ཟབ་ཅིང་རྒྱ་ཆེ་བའི་ཆོས་ཀྱི་བདུད་རྩི་མང་དུ་ཐོབ་ཅིར་ཉམས་ལེན་ལ་རྩེ་གཅིག་ཏུ་བརྩོན་པས་གཏན་གྱི་འདུན་མའི་དོན་ཆེན་པོ་གྲུབ་པ་བྱུང། ཝཱ་ར་ཎཱ་སིར་ནི་རྒྱལ་པོས་སྟོང་དཔོན་
གྱི་ངོ་བཟློག་མ་ནུས་པར་གཟའ་སྐར་བཟང་བ་ཞིག་ཏུ་ལ་ག་ཨ་ན་རྒྱལ་བུ་ཆོས་ཀྱི་དགའ་བའི་བློན་པོར་བསྐོས་པས་ཁོས་འཕྲལ་དུ་རྒྱལ་བུར་ཤ་ཚ་སྙིང་ཉེ་ལྟར་སྟོན་པ་དང། བཀའ་རྩི་བསྙེན་བཀུར་སོགས་ལ་མཁས་
པར་བྱུང་ཞིང། རྒྱལ་བུས་ཀྱང་ལས་ཀྱི་དབང་གིས་ཁོ་ལ་ཤིན་ཏུ་བྱམས་པས་སྐྱོང་ཞིང་ཐུགས་རྩེགས་ཆེ་པ་མཛད་པ་ཞིག་བྱུང་སྟེ། དེ་ཞིག་བར་ཐམས་ཅད་བདེ་སྐྱིད་དང་ལྡན་པར་གྱུར་ཏོ། །རྒྱལ་བུ་དགུང་ལོ་བཅུ་
པའི་དུས་སུ་ལ་ག་ཨ་ན་སོགས་གཞོན་ནུའི་ཚོགས་ཀྱིས་བསྐོར་ཏེ་གྲོང་ཁྱེར་གྱི་སྲད་ཞིག་ནས་བྱོན་པས་བྲམ་ཟེ་ཐ་ཏཱུ་བའམ་གྲོང་འཇུག་མཁན་པོ་ཡིན་ཟེར་བའི་རྣལ་འབྱོར་པ་བཟང་པོ་བགྲེས་ཤིང་བྱིན་ཆགས་པ་ཞིག་མཇལ་

[019A]༄༅། །ཏེ་གསོལ་བ་བཏབ་པས། རི་དྭགས་རྣམས་གདུལ་བྱར་འགྱུར་བ་ལ་དགོངས་ནས། ཏིང་ངེ་འཛིན་གྱི་དབང་བསྐུར། རྒྱལ་བུ་དང་ལ་ག་ཨ་ན་གཉིས་ལ་ཟབ་ལམ་གྲོང་འཇུག་དང། བདེ་མཆོག་
སོགས་ཀྱི་གདམས་པ་བསྩལ། དེའི་ཚུལ་ཡབ་ཀྱིས་གསན་ཏེ་རྒྱལ་བུ་སྐུ་བགྲེས་པའི་ཚེ་འགྲོ་དོན་མི་འབྱུང་བས་གྲོང་འཇུག་བསླབ་པ་ལེགས་འདུག་གྲོང་འཇུག་སྦྱང་བར་ཞུ་གསུང་བ་བཞིན་ཕོ་བྲང་གི་
རྩེར་རྒྱལ་བུ་དང་ལ་ག་ཨ་ན་གཉིས་ཀྱིས་སྦྱངས་པས། ལུས་རྙིང་པ་དོར་ནས་ཕ་རོལ་པོའི་ཕུང་པོ་ལ་སྐད་ཅིག་གིས་འཇུག་ནུས་པ་བྱུང་བར་རྒྱལ་པོས་ཀྱང་དགའ་སྟོན་རྒྱ་ཆེར་བྱས། སྲས་དགུང་ལོ་བཅུ་
གསུམ་ལོན་སྐབས་མི་ཤིས་པའི་ལྟས་དུ་མ་བྱུང་བའི་མུས་ཤིག་ནས་ཡུམ་མ་ཏཱི་མ་ཧཱ་ནི་སྙུན་གྱིས་བཏབ་ཅིང། རྒྱལ་པོ་དང་སྲས་ངེས་ལེགས་སོགས་བཙུན་མོ་དང་བློན་པོ་རྣམས་ལ་ལུང་བསྟན་དང་
ཞལ་ཆེམས་བསླབ་བྱ་མང་དུ་གསུངས་ནས་སྐུ་འདས། དེ་རྗེས་ནས་སྲས་རྒྱལ་པུ་ཐུགས་སྐྱོ་སྟེ་གཅིག་པུར་དགའ་ཞིང་ནགས་ཁྲོད་བསྟེན་པ་སོགས་མཛད་པས་རྒྱལ་བློན་རྣམས་བགྲོས་ཏེ་སྲས་ལ་བཙུན་
མོ་ཞིག་མེད་པས་ལན་ཞེས་རྒྱ་གར་དབུས་ཀྱི་རྒྱལ་པོའི་སྲས་མོ་གསེར་བཟང་མ་དང། རྒྱལ་ཕྲན་གྱི་བུ་མོ་སྭ་ར་སུ་ཏི་ནི་སོགས་བཞི་བཙུན་མོར་བསུས་པས་སྲས་རྒྱལ་བུས་བཙུན་མོ་གསེར་བཟང་མར་

[019B]བཞུགས་པ་ལ། བཙུན་མོ་སྭ་ར་སུ་ཏི་ནིས་ཕྲག་དོག་གི་ཟུག་རྡུ་དྲག་པོས་ལ་ག་ཨ་ན་དང་ལུས་འདྲིས་པར་བྱས་ཏེ་དེ་ལ། རྒྱལ་བུ་འདི་བརླགས་ཏེ་ཁྱོད་ཀྱིས་
རྒྱལ་པོ་བྱེད། ངས་བཙུན་མོ་བྱེད་པ་ཞིག་དགོས་ཞེས་ཨུ་ཚུགས་ཀྱིས་སྨྲས་པར། ལ་ག་ཨ་ནས། སྔར་རྒྱལ་བུས་ཐུགས་ཀྱི་ཚལ་པ་ལྟར་ཡུན་རིང་བརྩེ་བས་བསྐྱངས་པའི་བཀའ་དྲིན་དང་ངོ་ཚ་ཁྲེལ་གཞུངས་མཐའ་དག་
ཡལ་བར་དོར་ནས་འདི་སྐད་དུ། ངས་ཐབས་གཞན་གྱིས་མི་ཐུབ་ཀྱང་རྒྱལ་བུའི་ལུས་འདི་གྲོང་འཇུག་གི་ཐབས་ཀྱིས་འཕྲོག་ཐུབ་པའི་འབད་པ་མཐའ་འཁྱོལ་བ་ཞིག་བྱེད་ཅེས་ཁས་བླངས་ཏེ། རྒྱལ་བུས་མ་མཁྱེན་པར་
བཙལ་བས་དེའི་བྱང་ཕྱོགས་ཀྱི་ཆུ་བོ་ཆེན་པོ་མཧཱ་ཛ་ན་བྱ་བའི་ཕ་རོལ་ཏུ་ནགས་ལྗོངས་དང་སྐྱེད་ཚལ་བཟང་པོ་ཡོད་པར་མཐོང་ནས་རྒྱལ་བུ་ལ། གནས་དེར་སྐྱོ་སེང་ལ་ཕེབས་བཞེད་དམ་ཞུས་པས་འགྲོ་གསུངས་ཏེ་གཞོན་
ནུའི་འཁོར་དུ་མ་དང་བཅས་གཤེགས་པའི་ཚེ། ལ་ག་ཨ་ནས་ཁུ་བྱུག་གི་རོ་གསར་པ་རྨ་མེད་པ་གཉིས་ཤིག་བཙལ་ཏེ་ཡོད་པ་སྲས་འཁོར་བཅས་ཆུ་འགྲམ་དུ་བྱོན་པ་ན། ཆུ་ཀླུང་ཆེན་པོ་དེའི་ཕ་རོལ་གྱི་སྐྱེད་ཚལ་ཤིང་
འབྲས་མེ་ཏོག་སོགས་གཟིགས་པས་རྒྱལ་བུའི་ཐུགས་ཕྲོགས་ཏེ་དེར་འགྲོ་དགོས་པས་ཕོ་བྲང་ནས་ཀོ་གྲུ་ལོངས་ཤིག་གསུངས་པར། ལ་ག་ཨ་ནས་གཞན་གྱིས་མ་མཐོང་བར་ཁུ་བྱུག་གི་རོ་རྒྱལ་བུ་ལ་ཕུལ་ཏེ་བསམ་དོན་

[020A]༄༅། །གཡོ་ཐབས་སྣ་ཚོགས་ཞུས་པས་རྒྱལ་པུས་ཀྱང་ཁོས་ཇི་ལྟར་སྨྲས་པ་ལ་གསན་ཏེ་གྲོགས་གཞན་རྣམས་ལ། ཁྱེད་ཅག་མེ་ཏོག་བཟང་པོ་འཚོལ་ཕྱིར་གཞན་དུ་སོང། ལ་ག་ཨ་ན་ངེད་
གཉིས་འདིར་སྡོད། སླར་བརྡམ་བྱུང་བར་དུ་མ་ཡོངས་ཤིག་གསུང། དེ་དག་གཞན་དུ་སོང་བ་དང་རྒྱལ་བུ་དང་ལ་ག་ཨ་ན་གཉིས་ཀྱིས་ཕུང་པོ་རྙིང་པ་གཉིས་དེར་བཞག་བྱ་རོ་གསར་པ་གཉིས་ལ་གྲོང་འཇུག་བྱས་
ནས་འཕུར་ཏེ་ཆུ་བོའི་ཕ་རོལ་ཏུ་སོང་ནས་མེ་ཏོག་དང་ཤིང་ཐོག་སོགས་ལ་བལྟ་ཞིང་ལོངས་སྤྱད་དེ་ཡེངས་པའི་དུས་སུ། ལ་ག་ཨ་ནས་རྒྱལ་བུས་མ་གཟིགས་པར་མྱུར་དུ་འཕུར་ནས་ཆུ་པོའི་ཚུ་རོལ་ཏུ་རྒྱལ་བུའི་གདུང་
ལ་གྲོང་འཇུག་བྱས་ཏེ་ཞུགས། རང་གི་ཕུང་པོ་ཆུར་བསྒྱུར་ཏེ། འོ་དོད་བྱས་པས་གཞོན་ནུ་གཞན་རྣམས་བལྟ་བར་བྱུང། རྒྱལ་བུ་ཡིན་པ་གཞིར་བཞག་བྱས་ཏེ་ཅི་ཉེས་ཞུས་པས། སྙིང་གི་གྲོགས་པོ་ལ་ག་ཨ་ན་
ཆུ་ལ་རྩེད་མོ་རྩེ་བར་སོང་ནས་ཆུས་ཁྱེར་རོ་སྨྲས་ཏེ་ངུས་པས། ཐམས་ཅད་ཀྱིས་བདེན་པར་བསམས་ནས་དེ་ལྟར་མ་མཛད། བློན་པོས་ལག་མི་ཐོགས་བྱ་བ་སོགས་ཞུས་ཏེ་ཐམས་ཅད་ཝཱ་ར་ཎཱ་སིར་མྱུར་དུ་སོང་
རྒྱལ་བུ་ཁུ་བྱུག་གིས་རྣམ་པར་ཡོད་པས་ནི་ཤིང་ཐོག་བཙལ་བ་སོགས་ལ་གཡེངས་ཏེ་ནགས་ཁྲོད་དེར་ཡུན་རིང་ལུས། ད་གྲོགས་པོ་བཙལ་ཏེ་འགྲོ་སྙམ་ནས་བཙལ་བས་མ་རྙེད་པར་གྲོགས་པོ་ལ་བར་ཆད་བྱུང་ངམ་སྙམ་དུ་དཀོན་མཆོག་

[020B] མདུན་གྱི་ནམ་མཁར་ལྷའི་བུ་དཀར་པོ་ཞིག་སྤྲིན་གསེབ་ནས་ལུས་ཕྱེད་འཐོན་ཏེ། སྔོན་ནས་བཤད་པ་རྣམས་ཁྱོད་ཀྱིས་བརྗེད་དམ། གྲོགས་པོ་ངན་པ་ད་ལྟ་རྒྱལ་པོའི་ཁབ་ཏུ་སོང་ཟེར་བ་
ཐོས་པས་གྲོགས་པོས་གྲོང་འཇུག་བྱས་སམ་སྙམ་དུ་མྱུར་བར་ཆུ་བོའི་ཕ་རོལ་ཏུ་འཕུར་ཏེ་གཟིགས་པས་གཟུགས་གཉིས་དང་གྲོགས་པོའི་ཚོགས་བཅས་མི་འདུག་པས། གྲོང་འཇུག་བྱས་ཏེ་ཕོ་བྲང་དུ་སོང་བ་ད་གཟོད་གཞི་
ནས་མཁྱེན་ཡང་བྱ་ཐབས་བྲལ་ཞིང། ཉི་མ་ཡང་དམར་ཐག་ཆོད་པས་འགྱོད་པ་དང་སྐྱོ་ཤས་ཚད་མེད་པ་འཁྲུངས་ཏེ་མཆོག་གསུམ་ལ་སྨྲེ་སྔགས་ཀྱི་སྒོ་ནས་གསོལ་འདེབས་དང། ཡུམ་མ་ཏི་མ་ཧཱ་ནིའི་ཞལ་ཆེམས་
སུང་བསྟན་རྣམས་དྲན་ཏེ། གདུང་འབོད་སོགས་ཤུགས་དྲག་པོ་གནང་སྟེ། འཇིགས་ཡེར་རེ་སྐྱོ་ཏིང་ངེར་ལྗོན་ཤིང་གི་རྩེར་ཤིང་ལོ་གཅིག་གི་འོག་ཏུ་ཡིབས་ཏེ་བཞུགས་པས་མུན་པ་རུབ། ནམ་སྨད་ཙམ་ན་འབྲུག་སྒྲ་
སྒྲོག་ཅིང་ཆར་རླུང་དྲག་པོས་ཤིང་གི་ཡལ་ག་སོགས་སྤྲུགས་པས་སར་ལྷུང་ལ་ཁད་མང་པོ་བྱེད་པ་སོགས་འཇིགས་སྐྲག་བཟོད་དཀའ་བའི་ངང་ནས་རང་གིས་རང་ལ་གྲོས་འདེབས་སོགས་ཀྱང་མཛད་སང་ཉིན་དེར་ཁོ་
པོའི་ལུས་དུད་འགྲོར་གྱུར་ཀྱང་རིག་པ་ནི་མིའི་སྐབས་ལྟར་གསལ་བས། ཝཱ་ར་ཎཱ་སིར་སོང་སྟེ་རྒྱལ་པོའི་ཕོ་བྲང་གི་རྩེར་བབས་ནས་ཡབ་དང་བཙུན་མོ་སོགས་མཇལ་ཙམ་ཞིག་བྱེད་སྙམ་དུ་ཐོག་མར་དཀོན་མཆོག་ལ་
[021A]༄༅། །གསོལ་འདེབས་མང་དུ་མཛད་དེ་འཕུར་པར་བརྩམས་པ་ན་འཕགས་པ་སྤྱན་རས་གཟིགས་ཀྱིས་རྒྱལ་བུ་དེ་རྗེས་སུ་འཛིན་ཕྱིར་སྤྲུལ་པའི་བྱ་ཁུ་བྱུག་གི་རྣམ་པ་ཅན། སྒྲོ་དང་སྤུ་རེ་
རེའི་རྩེ་ནས་ཀྱང་འོད་ཟེར་སྣ་ལྔ་འཕྲོ་བ། ཤིན་ཏུ་མཛེས་པ་ཞིག་གི་རྣམ་པར་བསྟན་ཏེ་རྒྱལ་པུ་ཁུ་བྱུག་གི་རྣམ་པ་ཅན་གྱི་མདུན་དུ་བབས་ནས་དྲི་བ་དྲིས་ལན་སོགས་མང་དུ་གསུངས་ཤིང་རྒྱལ་པུ་དང་ལ་ག་ཨན་
གཉིས་ཚེ་རབས་དུ་མར་སྲོག་ལན་ཡང་ཡང་ཆགས་ཚུལ་སོགས་དང་བློ་སྦྱོང་གི་རིམ་པའི་ཚེས་ཟབ་ཅིང་རྒྱ་ཆེ་བ་མང་དུ་གསུངས་ཏེ་ཞག་དུ་མའི་བར་ལྷན་ཅིག་ཏུ་གནས། དེ་ནས་སྤྲུལ་པའི་བྱ་དེས་རྒྱལ་བུ་བྱའི་
ལུས་ཅན་ལ་རེ་ཞིག་ནགས་ཁྲོད་འདིར་སྡོད་དང། ལོ་གཅིག་སོང་མཚམས་སུ་བླ་མ་དྲི་མེད་དཔལ་ལྡན་འཁོར་ཚོགས་བཅས་འབྱོན་པར་འགྱུར་བས་དེའི་ཚེ་ང་ཡང་ཁྱོད་དང་འཕྲད་པ་འོང་གསུངས་ནས་གར་སོང་ཆ་མེད་
དུ་གཤེགས། རྒྱལ་བུ་བརྫུས་མ་ཝཱ་ར་ཎཱ་སིར་སླེབས་པ་ནས་གསེར་བཟང་མས་ཡང་ཡང་བརྟགས་པས་རྒྱལ་བུ་ངོ་མ་མིན་པར་ཤེས་སྟོང་དཔོན་ཡ་མ་ཤེ་རང་གི་བུ་ཤི་བ་ཐོས་མ་ཐག་མྱ་ངན་དྲག་པོས་གཡང་ཁར་
ལྕེབས་ཏེ་ཤི། སྭ་ར་སུ་ཏི་ནི་ནི་རྒྱལ་བུ་དེ། ལ་ག་ཨ་ན་ཡིན་པར་ཤེས་ཏེ་རབ་ཏུ་དགའ། དེ་ནས་བཟུང་རྒྱལ་བུའི་ཚུལ་ཅན་དེ་སྭ་ར་སུ་ཏི་ནི་དང་ལྷན་ཅིག་སྡོད་པ་དང། སྤྱོད་པ་དམན་དུ་སོང་བ། ཡབ་ལ་དབང་མི་སྟེར་

[021B] ཆོས་གཏམ་གྱི་རྒྱུན་ཆད་པ་ངག་རྩུབ་ཅིང་དགེ་འདུན་ལ་སྡང་བ་སོགས་སྔར་གྱི་རྒྱལ་བུའི་མཛད་སྤྱོད་བཟང་པོ་མཐའ་དག་ལས་ཕྱིན་ཅི་ལོག་པའི་སྡིག་སྤྱོད་འབའ་ཞིག་བྱེད་པ་ཞིག་བྱུང་བས་གསེར་
བཟང་མ་ཡུལ་གཞན་དུ་བྲོས་ཏེ་བྱ་རི་དྭགས་སོགས་ཡོད་པའི་ནགས་ཁྲོད་དུ་མར་རྒྱལ་བུའི་མཚན་ནས་འབོད་བཞིན་བཙལ་ཀྱང་མ་རྙེད་པར་གཅན་གཟན་དང་མི་མིན་གྱིས་གཙེས་ཤིང་མིའི་ཟས་མེད་པས་འཆི་བར་ཉེ་པ་ན་
ད་ལུས་འདི་དོར་ཏེ་ཕྱི་མར་རྒྱལ་བུ་དང་མཇལ་ནས་ཆོས་སྒྲུབ་པའི་སྨོན་ལམ་བྱ་སྙམ་དུ་དཀོན་མཆོག་ལ་གསོལ་བ་ཤུགས་དྲག་ཏུ་བཏབ་པས། མདུན་དུ་དགེ་སློང་ཞི་དུལ་ཅན་ཚུལ་ཁྲིམས་ཀྱི་དྲི་ངད་ལྡང་པ་ཞིག་བྱོན་པ་
ལ་ཕྱག་བཙལ་ཏེ། རྒྱུ་མཚན་ཞིབ་ཏུ་ཞུས་པས་དེས་ཆོས་བསྟན་ཤིང་གི་ལྷ་ལས་རྫུ་འཕྲུལ་གྱིས་ཆོས་གོས་བླངས་པ་གནང་ཞིང་རབ་བྱུང་གི་སྡོམ་པ་སྩལ་ཏེ་མཚན་བྱང་ཆུབ་བཟང་མོར་བཏགས་སེམས་བསྐྱེད་ཀྱི་
གདམས་པ་སོགས་གནང་སྟེ་རྒྱ་གར་ལྷོ་ཕྱོགས་ཀྱི་རྒྱལ་པོའི་མངའ་འབངས་སུ་སོངས་ཤིག་ཅེས་གསུངས་ནས་དགེ་སློང་འཇའ་ཡལ་བ་ལྟར་སོང། བཟང་མོས་ཡུལ་མཐའ་རྣམས་སུ་ཟས་བསོད་སྙོམས་ཙམ་ལ་བརྟེན་ནས་
ཐོས་དོན་སྒོམ་དུ་སྦྱར་བས་རྒྱུད་ལ་སྐྱེ་བཞིན་པའི་སྐབས་ཤིག་ཏུ་སྔར་གྱི་བླ་མ་དགེ་སློང་བྱོན་ནས་སྤྱན་རས་གཟིགས་ཀྱི་བསྒོམ་བཟླས་བྱིན་རླབས་སོགས་གནང་བ་ལྟར་བསྒྲུབས་པས་འཕགས་པའི་ཞལ་མཐོང་བའི་རང་

[022A]༄༅། །བཞིན་གྱི་རྣལ་འབྱོར་མ་ཆེན་མོ་ཞིག་ཏུ་གྱུར། དགེ་སློང་ནི་བླ་མ་དྲི་མེད་དཔལ་ལྡན་གྱི་སྤྲུལ་པར་བཤད། རྒྱལ་བུ་ཁུ་བྱུག་གི་རྣམ་པ་ཅན་གྱིས་ནི་ནགས་ཁྲོད་དུ་འཇམ་དཔལ་དགྱངས་ཀྱིས་
བྱིན་གྱིས་བརླབས་པའི་སྨྲ་མཁན་ནེ་ཙོ་ཞིག་ལ་ཆོས་མང་དུ་གསུང་བ་ནས་རིམ་གྱིས་བྱ་བྱིའུ་གཞན་ཡང་ཆོས་ཀྱི་ཚིག་དོན་གོ་ལ། དགེ་སྡིག་བླང་དོར་བྱེད་ཅིང་རྒྱུན་དུ་ཡིག་དྲུག་བཟླ་བའི་གསུམ་ཅུ་ཙམ་བྱུང། དེ་དག་གི་
སློབ་དཔོན་དུ་ནེ་ཙོ་བསྐོས་ནས་མིང་སངས་རྒྱས་འཛིན་དུ་བཏགས་བྱིའུ་ཆུང་རང་ཉིད་ནགས་ཁྲོད་དབེན་པར་སྐྱབས་འགྲོ་ལས་འབྲས་བྱམས་སྙིང་རྗེ་སྟོང་ཉིད་སོགས་བསྒོམ་ཞིང་ཡིག་དྲུག་ཅུའི་བཞིན་ཡུན་རིང་བཞུགས་
སྐབས་ཤིག་ཏུ། བླ་མ་དྲི་མ་མེད་པའི་དཔལ་དེ་ཉིད་གཡས་སུ་ཁྱེའུ་དཀར་པོ་དང། གཡོན་དུ་བུ་མོ་སྔོན་མོ། མདུན་དུ་ཁྱེའུ་གུར་ཀུམ་གྱི་མདོག་ཅན་སོགས་འཁོར་མང་པོས་བསྐོར་ཏེ་བྱོན་བསྔར་སྤྲུལ་པའི་བྱའི་ལུ་
ལྟར་གོ་སྟེ་སྔར་གྱི་ལོ་རྒྱུས་རྣམས་ཞུས། ཆོས་ཀྱི་བདུད་རྩི་གནང་པར་གསོལ་བ་བཏབ་པར། དེར་ཐུན་མོང་པའི་ལམ་གྱི་རིམ་པ་དུ་མ་དང། གནས་གཞན་དུ་གསང་སྔགས་ཀྱི་ཟབ་ཆོས་ཀྱང་སྩལ་ཞིང། གཡས་ཀྱི་ཁྱེའུ་
དཀར་པོ་ནི་སྔར་ཆོས་གསུང་བའི་སྤྲུལ་པའི་བྱ་དང་ཐུགས་རྒྱུད་གཅིག་པ་སྟེ་སྤྱན་རས་གཟིགས་ཀྱི་སྤྲུལ་པ་དང། གཡོན་གྱི་བུ་མོ་སྔོན་མོ་ནི་སྒྲོལ་མའི་རྣམ་འཕྲུལ་ཡུམ་མ་ཏི་མཧཱ་ནི་ཡིན་པར་གསུངས་པས་དེ་དག་དང་

[022B] ཟབ་ཅིང་རྒྱ་ཆེ་བའི་ཆོས་ནོས་ཤིང་འབྱུང་འགྱུར་གྱི་ལུང་བསྟན་མང་པོ་གནང་བའང་ཐོས་པ་སོགས་བྱུང། སླར་ཡང་སྔར་གྱི་ནགས་ཚལ་དུ་སློབ་དཔོན་ནེ་ཙོ་སོགས་བྱ་ཚོགས་རྣམས་
ལ་ཆོས་མཐའ་ཡས་པ་ལྟ་བུ་གསུངས་པས་བྱ་བྱེའུ་ཚོགས་ཀྱི་སློབ་མ་ཆོས་ཀྱི་དོན་གོ་ཞིང་སེམས་ནུས་པ་ལྔ་སྟོང་ལ་ཉེ་བ་དང། གཞན་ཡང་མཁས་པ་པཎྜི་ཏ་སོགས་དང། རྔོན་པ་དང་སེང་གེ། གླང་པོ་ཆེ་སོགས་རི་དྭགས་
ཀྱང་བརྒྱ་ཕྲག་ཏུ་ཉེ་བ་ཙམ་ལ་ཆོས་བསྟན་ཏེ་དད་པའི་གནས་ལ་བཀོད། སྔར་མགྲིན་སྔོན་ཟླ་བར་སྤྱན་རས་གཟིགས་ཁྱེའུ་དཀར་པོའི་རྣམ་པར་བྱོན་པས་ལུང་བསྟན་པ་ལྟར་ལྷ་མོ་ཀུ་རུ་ཀུ་ལླེ་བྲམ་ཟེ་མོའི་གཟུགས་སུ་སྤྲུལ་པའི་
མཁའ་འགྲོའི་གཙོ་མོ་གྲུབ་པའི་རྒྱལ་མོའམ་དཔལ་ལྡན་འཕྲེང་བྱ་བ་རང་བཞིན་གྱི་རྣལ་འབྱོར་མ་ཆེན་མོ་དེས་རྒྱལ་བུ་བརྫུན་མའི་རྣམ་ཤེས་སྤར་ཏེ། མགྲིན་སྔོན་ཟླ་བའི་གྲོགས་ཀ་ལ་པིང་ཀ་འོད་ལྡན་གྱི་རྣམ་ཤེས་བཅུག་
ནས་གྲོང་འཇུག་བྱས་པར་ཝཱ་ར་ཎཱ་སི་པ་རྣམས་ཀྱིས་རྒྱལ་བུའི་མཛད་སྤྱོད་འགྱུར་ཏེ་བཟང་དུ་སོང་སྙམ་པ་ཙམ་ལས་གཞན་གང་ཡང་མ་ཤེས། ཕྱིས་སུ་རྣལ་འབྱོར་མ་བྱང་ཆུབ་བཟང་མོ་བེ་ཏའི་ཡུལ་དུ་མཆོག་བརྙེས་ཏེ་ཡོད་
པའི་མངོན་ཤེས་ཀྱིས་རྒྱལ་བུ་བྱའི་གཟུགས་ཅན་ཝཱ་ར་ཎཱ་སིའི་ཕྱོགས་ཀྱི་ནགས་ཁྲོད་དུ་བྱ་ཡི་ཚོགས་ལ་ཆོས་སྟོན་ཅིང་བཞུགས་པ་གཟིགས་ཏེ་རྫུ་འཕྲུལ་གྱིས་བྱོན་ནས་རྒྱལ་བུ་ཟླ་བ་དང་མཇལ་ཆོས་བློན་ཡེ་ཤེས་འཛིན་

[023A]༄༅། །རྒྱ་གར་ནུབ་ཕྱོགས་ཤིག་ན་སྒྲུབ་པ་ལ་རྩེ་གཅིག་ཏུ་བཞུགས་པའི་ཚེ་རང་གི་ཡི་དམ་གྱི་ལྷས་བསྐུལ་བ་ལྟར་འཁོར་དྷརྨ་ཏ་སོགས་དང་བཅས་ཏེ་ཝཱ་ར་ཎཱ་སིར་ཕེབས། རིགས་ལྡན་རྒྱལ་པོ་
སོགས་མཇལ་བ་ལ་ཆོས་མང་དུ་གསུངས་ཏེ་ཟླ་བ་འགའ་ཙམ་གྱི་རིང་བཞུགས་ཤིང། ཉིན་གཅིག་ཡེ་ཤེས་འཛིན་དང། སྲས་རྒྱལ་པོ་གཉིས་བགྲོས་ཏེ་རྒྱལ་སྲས་ཟླ་བ་འཚོལ་བར་ཕེབས་སུ་ཉེ་བ་ན། ཟླ་བ་ཉིད་ལའང་
ཡི་དམ་གྱི་ལྷས་ཝཱ་ར་ཎཱ་སིར་སོངས་ཤིག་ཅེས་བསྐུལ་བ་ལྟར་སངས་རྒྱས་འཛིན་དང་བཅས་འཕྲལ་དུ་འཕུར་ཏེ་བྱོན་པས་ཝཱ་ར་ཎཱ་སིའི་རྒྱལ་པོའི་ཕོ་བྲང་དུ་རིམ་གྱིས། ཡེ་ཤེས་འཛིན་དང་འོད་ལྡན་ཞུགས་པའི་སྲས་རྒྱལ་པོ་
ཟླ་བ་རང་གི་ཡབ་རིགས་ལྡན་རྒྱལ་པོ། བཙུན་མོ་ངེས་ལེགས་དང་ངེས་མཛངས། ཆོས་བློན་དྷརྨ་ཏ་སོགས་དང་མཇལ་བས། དེ་དག་གིས་རྒྱལ་བུ་བྱའི་གཟུགས་ཅན་དངོས་སུ་མཐོང་སྟེ། མྱ་ངན་དྲག་པོས་ངུ་ཅོ་སྨྲེ་སྔགས་
འདོན་པ་སོགས་སྡུག་བསྔལ་མི་བཟད་པས་ནོན་པར་གྱུར་པན། སྔར་བླ་མ་དྲི་མེད་དཔལ་ལྡན་ཉིད་ཀྱི་ཞལ་བཞེས་ཡོད་པ་ལྟར་ཟླ་བ་དང། ཡེ་ཤེས་འཛིན་སོགས་ཀྱིས་ཡབ་རྒྱལ་པོའི་འགྱོད་པ་སེལ་པ་ལ་སོགས་པ་དགོས་
པ་དུ་མའི་ཕྱིར་གདན་དྲང་བར་འདོད་དེ་མཆོད་པ་རྒྱ་ཆེན་པོ་དང་བཅས་ཞག་བདུན་གྱི་བར་གསོལ་བ་ཤུགས་དྲག་པོ་བཏབ་པར་བླ་མ་དྲི་མ་མེད་པའི་དཔལ་འཁོར་དང་བཅས་པ་རྫུ་འཕྲུལ་གྱིས་བྱོན་ཏེ་ཆོས་རྒྱ་ཆེར་གསུངས་པས་

[023B] དེར་གསང་སྔགས་ཀྱི་དབང་བསྐུར་དང། ལུང་བསྟན་ཡང་མང་པོ་བསྩལ་ཏེ་ནམ་མཁའ་ལ་གཤེགས། ཟླ་བ་ཡང་སྔར་གྱི་གནས་སུ་གཤེགས་གྲངས་མཛད་པར་ཡབ་རྒྱལ་པོས་བཤོལ་བཏབ་ཀྱང་མ་
གསན་པར། རྟ་མཆོག་ཁྲོ་བོའི་རྣམ་རོལ་གྲུབ་པའི་དབང་ཕྱུག་བསམ་གྱིས་མི་ཁྱབ་པ་ཡེ་ཤེས་འཛིན་འདི་ཡབ་རྒྱལ་པོ་ཁྱོད་ཀྱི་མཆོད་གནས་མཛོད་བྱ་བ་སོགས་གསུངས་ཏེ་ཟླ་བ་དང་སངས་རྒྱས་འཛིན་ལྷན་དུ་འཕུར་ཏེ་བྱོན། ཡེ་ཤེས་
འཛིན་ནི་ཝཱ་ར་ཎཱ་སིའི་ཕོ་བྲང་གི་ཉེ་འདབས་ཤིག་ཏུ་རྩྭའི་སྤྱིལ་བུ་མཛད་དེ། རྒྱལ་པོ་ཡབ་སྲས་ཀྱིས་མཆོད་ཅིང། ཚེ་དང་སྒྲུབ་པ་མཉམ་སྟེ་མཐར་ངོ་མཚར་བའི་ལྟས་དང་བཅས་མཁའ་སྤྱོད་དུ་གཤེགས་པར་གསུངས། ཟླ་བ་དང་
སངས་རྒྱས་འཛིན་གཉིས་སྔར་གྱི་ནགས་ཁྲོད་དུ་ཕེབས་ཏེ་བྱའི་ཚོགས་ལ་ཆོས་གསུངས་ནས་བཞུགས་པས་ལོ་གཅིག་སོང་བ་དང་ཟླ་བ་ཉིད་ཀྱི་གཟིགས་སྣང་དུ་བླ་མ་དྲི་མ་མེད་པའི་དཔལ་ཁྱེའུ་དཀར་པོའི་རྣམ་པ་ཅན་དང། འཁོར་བུ་མོ་
དཀར་སྔོན་གཉིས་བཅས་བྱོན་པས་མགྲིན་གཅིག་ཏུ། ད་ཚེ་འདིའི་བྱ་བ་ཕལ་ཆེར་རྫོགས་པས་ལུས་ངན་འདི་དོར་ནས་རྒྱ་གར་ནུབ་ཕྱོགས་སུ་འགྲོ་རན་ནོ་ཞེས་གསུང་བ་ཞིག་བྱུང་བས་ཟླ་བས་ཀྱང་དོན་དེ་མཁྱེན་ནས་བྱ་རྣམས་ལ་
སངས་རྒྱས་འཇིག་རྟེན་དུ་འབྱུང་བ་དཀོན་ཞིང། འོ་སྐོལ་གྱིས་མཇལ་བའི་སྐལ་པ་མ་ཐོབ་མོད། སངས་རྒྱས་དེ་གང་དུ་བཞུགས་པ་དང་གཤེགས་པ་དང། ཆོ་འཕྲུལ་བསྟན་པའི་གནས་རྣམས་བལྟ་བར་བྱ་ཞེས། བྱའི་ཚོགས་

[024A]༄༅། །དང་ལྷན་ཅིག་ཏུ་གཤེགས་ཏེ། རྡོ་རྗེ་གདན་གྱི་བྱང་ཆུབ་ཆེན་པོ་མཇལ་ཞིང་ཐུགས་སྨོན་མཛད། དེ་བཞིན་མཉན་ཡོད་ཡངས་པ་ཅན། རྒྱལ་པོའི་ཁབ། དྲང་སྲོང་ལྷུང་བའི་གནས་སོགས་དང་
དེ་ནས་ཀྱང་བྱང་ཕྱོགས་སུ་བྱོན་ཏེ་གྲོང་ཁྱེར་རྩྭ་ཅན་དང་ཉེ་བར་སྔར་ཟླ་བ་རང་གིས་ཆོས་བསྟན་པའི་སློབ་མ་པཎྜི་ཏ་དྷ་ན་སྨྲི་ཏི་དང་མཇལ། དེ་ནས་ཡང་བྱང་དུ་ཕེབས་ཏེ་རྒྱ་གར་ལྷོ་མོན་གྱི་མཚམས་རི་བོས་རི་དྷ་ཞེས་པར་ལྗོན་
ཤིང་ཆེན་པོ་ཡོད་པ་ཞིག་གི་རྩ་བར་བཞུགས་ཏེ་བྱའི་ཚོགས་ལ་ཆོས་གསུང་བའི་སྐབས་གློ་བུར་དུ་སྙུན་དྲག་པོས་བཏབ་སྟེ། སངས་རྒྱས་འཛིན་སོགས་བྱ་ཚོགས་ཀྱི་སློབ་མ་རྣམས་ལ་མི་རྟག་འཆི་བ་དྲན་ཏེ་ཆོས་བསྒྲུབ་པར་
བསྐུལ་བའི་ཞལ་ཆེ་མས་བསླབ་བྱ་གསུང་བཞིན་པའི་ངང་ནས་སྐུ་འདས་སོ། །དེར་བྱའི་ཚོགས་དེ་དག་ཡིད་རབ་ཏུ་སྐྱོ་ཞིང་མྱ་ངན་གྱི་གདུང་བ་དྲག་པོས་ཀུན་ནས་མནར་བ་ལ། སངས་རྒྱས་འཛིན་གྱིས་ཆོས་རྒྱ་ཆེར་བསྟན་པས་
ཡིད་སོས་ཏེ་རང་རང་གི་གནས་སུ་དྲན་ཤེས་བག་ཡོད་ཀྱི་ངང་ནས་ཆོས་ཀྱི་དོན་སེམས་པར་བྱས་པས་ཕྱིས་ཚེ་འཕོས་ནས་དག་ཞིང་དང་འདོད་ཁམས་ཀྱི་ལྷ་མི་ཅི་རིགས་པར་སྐྱེས་ཏེ་ཆོས་ཀྱི་བག་ཆགས་ཀྱིས་རྒྱུད་སྨིན་པའི་
སྐལ་བ་ཅན་དུ་གྱུར་པ་ཤ་སྟག་ཏུ་བྱུང་པར་གསུངས་ཏེ་ཞིབ་པར་བྱ་མགྲིན་སྔོན་ཟླ་བའི་རྟོགས་བརྗོད་ལས་ཤེས་པར་བྱའོ། །དེ་ལྟར་མགྲིན་སྔོན་ཟླ་བའི་སྐྱོ་གདུང་བསངས་ཏེ་ཐོག་མར་ཆོས་སྟོན་པའི་བཤེས་གཉེན་སྤྲུལ་པའི་

[024B] དེ་དང་རྒྱུད་གཅིག་ཏུ་གསུངས་པའི་ཆོས་བློན་བྱང་ཆུབ་སེམས་དཔའ་གྲུབ་པའི་སྐྱེས་མཆོག་ཡེ་ཤེས་འཛིན་ཞེས་མཚན་ཡོངས་སུ་གྲགས་པ་དེ་གཉི་གའང་བདག་ཅག་གི་དཔལ་ལྡན་བླ་མ་རྡོ་རྗེ་འཆང་
ཆེན་པོའི་འཁྲུངས་རབས་ཀྱི་འཕྲེང་བ་ཉིད་དུ་གསལ་བར་གསུངས་པས་འདིའི་སྔོན་བྱུང་གི་ལོ་རྒྱུས་རྟོགས་བརྗོད་དུ་རྒྱས་པར་བཞུགས་པའི་དོན་འགའ་ཞིག་འདིར་ཉུང་འདུས་སུ་བྲིས་པའོ། །འོག་ནས་འཆད་འགྱུར་ཚ་ཁོ་བའི་
རྣམ་ཐར་ལས་བྱུང་བ་གྲུབ་ཆེན་དྲིལ་བུ་པ་ནི། རྒྱ་གར་ཤར་ཕྱོགས་བྷ་རེནྡྲར་སྐུ་འཁྲུངས། ཡོངས་སུ་རྫོགས་པའི་པཎྜི་ཏ་ཆེན་པོ་དགེ་སློང་གི་རྟེན་ཅན་དུ་བཞུགས། བླ་མ་ཕམ་ཐིང་བས་རྡོ་རྗེ་དྲིལ་བུ་པ་འདི་རྡོ་རྗེ་རྣལ་འབྱོར་
མས་དངོས་སུ་བྱིན་གྱིས་བརླབས་ནས། རྒྱུད་དང་གདམས་ངག་མ་ལུས་པའི་གནང་བ་ཉེ་བར་ཐོབ་པ་ཡིན་ཏེ། དྲིལ་བུ་པའི་གསུང་བདེ་མཆོག་གི་རྫོགས་རིམ་རིམ་པ་ལྔ་པ་ཉིད་ལས། འཁོར་ལོ་སྡོམ་པར་སྦས་པ་ཡི། །
བླ་མ་རྣལ་འབྱོར་མས་བསྟན་པ། །ཇི་ལྟར་བསྟན་པ་ལྟར་རྙེད་པ་།ཞེས་འབྱུང་བའི་ཕྱིར་རོ། །ཞེས་གསུངས་ཤིང། བླ་མ་བཧམ་དནྷས། གྲུབ་ཆེན་འདི་སློབ་དཔོན་དཱ་རི་ཀ་པའི་སློབ་མ་ཡིན་ཏེ་དེའི་མན་ངག་ལ་བརྟེན་ནས་ཅུང་
ཞིག་སྒྲུབ་པ་མཛད་པ་དང། དེ་ནས་རྡོ་རྗེ་རྣལ་འབྱོར་མས་བྱིན་གྱིས་བརླབས་པར་གསུངས་ལ། གང་ལྟར་ཡང་རྡོ་རྗེ་རྣལ་འབྱོར་མ་དངོས་ཀྱི་སློབ་མ་ཡིན་གསུངས། དེ་ཡང་སློབ་དཔོན་རྡོ་རྗེ་དྲིལ་བུ་པ་འདི་གསང་

[025A]༄༅། །སྔགས་བླ་ན་མེད་པའི་བསྐྱེད་པའི་རིམ་པའི་དམིགས་པར་ནི་བརྟན་པ་ཐོབ། རྫོགས་རིམ་གྱི་རིམ་པ་ལྔའི་དང་པོ་ལ་སློ་སྦྱངས་ཤིང། རྡོ་རྗེ་གདན་གྱི་ཤར་བཧྲི་ཀ་མ་ལ་ཤཱི་ལའི་ཤར་ལྷོ་ཨཽ་ཌེ་བི་ཤ་ཞེས་
པའི་ཡུལ་ཕྱོགས་ཀྱི་ནགས་ཁྲོད་དབེན་པ་ཞིག་ཏུ་སྒྲུབ་པ་སྙིང་པོར་མཛད་དེ་བཞུགས་པའི་སྐབས། ཡུལ་དེའི་རྒྱལ་པོ་ཉིད་དཔྱིད་ཀའི་དུས་སུ་སྐྱོ་བསང་གི་ཆེད་དང། རི་དྭགས་ལ་འཕོང་བསླབ་པའི་དོན་དུ་གྲུབ་ཆེན་དྲིལ་པུ་པ་བཞུགས་
པའི་ནགས་གསེབ་མཐུག་པོ་དེར་ཕྱིན་པ་ན། རྒྱལ་པོ་དེས་སློབ་དཔོན་མཐོང་སྟེ་དགེ་སློང་གི་གཟུགས་ཅན་ཤིན་ཏུ་རིད་པ། ལུས་ཉི་ལྷགས་ཀྱིས་གདུངས་ཤིང་འཚོ་ཆས་ཀྱི་དངོས་པོ་གང་ཡང་མེད་པ་དེ་རིག་ནས་སྙིང་རྗེ་སྐྱེས་ཏེ་
གྲོང་ཁྱེར་དུ་འདོང་དང། ངས་འཚོ་བ་སྦྱིན་གྱི་ཞེས་ཟེར་བ་ལ། སློབ་དཔོན་ནི་རིམ་པ་ལྔ་ལ་སྦྱངས་པས་རིམ་པ་གསུམ་པའི་དམ་ཚིག་གི་ཕྱག་རྒྱ་ཡན་ཆད་མངོན་དུ་མཛད་ཟིན་ནས། ལས་ཀྱི་ཕྱག་རྒྱ་བསྒྲུབ་པའི་སྐབས་སུ་ཕེབས་
ཏེ། མངོན་པར་ཤེས་པས་གཟིགས་པ་ན་ལས་ཀྱི་ཕྱག་རྒྱ་བསྒྲུབ་པའི་རྟེན་འབྲེལ་ནི་འདིས་འགྲུབ་པ་སྙམ་དུ་དགོངས་ཏེ། རྒྱལ་པོ་ལ། དངོས་རྣམས་ཡོངས་སུ་ཤེས་པའི་མཁས་པ་རྣམས་ལ་བརྙས་པར་མི་བྱ་སྟེ། །དེ་ནི་རྩྭ་རྩེ་
ཆུང་ངུ་བས་ཀྱང་ཆུང་བའི་འབྱོར་བས་འཁྱིག་པ་མིན། །རྒྱུན་མི་ཆད་པར་ཆང་འཛག་པ་ཡི་འགྲམ་ལྷང་ནག་པོར་སོང་བ་ཡི་།གླང་ཆེན་རྣམས་ནི་པདྨའི་སྐུད་པ་ཕྲ་མོས་འཁྱིག་པར་མི་ནུས་བཞིན། །ཞེས་པའི་ཚིགས་བཅད་དེ་གསུངས་

[025B] རྒྱལ་པོ་ཁྲོས་ནས་ངས་དགེ་སློང་འདི་གྲོང་ཁྱེར་དུ་སྨ་དབབ་པར་བྱའོ་ཟེར་ནས་གྲོང་ཁྱེར་དུ་ཕྱིར་འོངས་ཏེ། ནགས་གསེབ་ཀྱི་བཙུན་པ་འདི་གྲོང་ཁྱེར་དུ་སྨ་དབབ་པར་ནུས་པས་སུ་ཡོད་པ་དེ་ལ་བྱ་དགའ་ཆེན་པོ་སྦྱིན་བྱ་བ་སྨྲས་ཏེ་བུད་
མེད་ཀྱི་ཚོགས་དུ་མའི་དབུས་སུ་དྲིལ་བསྒྲགས་པ་ན། དེའི་ཁྲོད་དུ་ཆང་འཚོང་མའི་བུ་མོ་མཛེས་མ་པདྨ་ཅན་གྱི་རིགས་ཅན་ཞིག་ཡོད་པ་དེས། བཙུན་པ་དེ་གྲོང་ཁྱེར་དུ་སྨ་དབབ་པར་ནུས་པ་ཞིག་བདག་གིས་བྱའོ་ཟེར་ཏེ་ཁས་བླངས་
པས། དེ་ལ་དགོས་པའི་ཡོ་བྱད་རྣམས་རྒྱལ་པོའི་ཕོ་བྲང་ནས་བསྐུར། བུ་མོ་དེ་སོང་ནས་སློབ་དཔོན་གྱི་ཞབས་ཏོག་བྱེད་ཆོག་པ་ཞེས་ཞུ་པ་ཕུལ་བས། བུ་མོ་དེ་སྐལ་བ་དང་ལྡན་པར་གཟིགས་ནས་དེ་ལྟར་བྱེད་ཆོག་པར་གནང་
ཞིང། རིམ་གྱིས་དེ་ལ་དབང་དང་དམ་ཚིག་ཐམས་ཅད་ཀྱི་སྣེད་དུ་རུང་བར་མཛད་དེ། ལས་ཀྱི་ཕྱག་རྒྱར་བཞེས་ནས། རིམ་ལྔའི་རིམ་པ་ལྔ་པ་མཐར་ཕྱིན་པའི་པར་དུ་ལོ་བཅུ་གཉིས་སུ་སྒྲུབ་པ་ཡུན་བསྲིངས་ཏེ་ཟུང་འཇུག་ཕྱག་
རྒྱ་ཆེན་པོའི་མཆོག་གི་དངོས་གྲུབ་མངོན་དུ་མཛད། དེ་ནས་ཀུན་ཏུ་བཟང་པོའི་སྤྱོད་པས་སློབ་དཔོན་རང་ཉིད་ལ་མི་མོས་པའི་འགྲོ་བ་རྣམས་ཀྱི་མ་དད་པ་བཟློག་པར་བྱ་བའི་ཆེད་དང། མ་འོངས་པའི་སེམས་ཅན་དམན་པ་རྣམས་ཀྱི་
དོན་དུ་ཐུགས་རྗེ་ཆེན་པོའི་སྤྲུལ་པ་སྤྱན་དྲངས་པའི་དགོས་པ་ཡོངས་སུ་བསྒྲུབ་པའི་སླད་དང། ཨཽ་ཌེ་བི་ཤའི་ཡུལ་ན་གནས་པའི་སྐྱེ་བོ་རྣམས་རྡོ་རྗེ་ཐེག་པ་ལ་གཟུད་པར་དགོངས་པ་བཅས་ཀྱི་དོན་དུ་གྲོང་ཁྱེར་དུ་འབྱོན་པར་
[026A]༄༅། །བཞེད་དེ་སྤྲུལ་པའི་བུ་དང་པུ་མོ་གཉིས་ཤིག་ཀྱང་སྤྲུལ་ཏོ། །དེ་ནས་རྒྱལ་པོས། དེ་རིང་ནགས་གསེབ་ནས་དགེ་སློང་དེ་ཁྲིད་ལ་ཤོག་ཅེས་སྨྲས་ཏེ་ཆང་འཚོང་མ་མངགས། སྔར་སློབ་དཔོན་
གྱིས་གསུངས་པའི་ཚིགས་བཅད་དེ་གྲོང་ཁྱེར་གྱི་སྐྱེ་བོ་རྣམས་ལ་བསླབས་ཡོད་པ་ཐམས་ཅད་ཀྱང་སྒོ་དྲུང་དུ་འཚོགས་སུ་བཅུག་ལམ་དུ་རིམ་བཞིན་ཆང་གི་བུམ་པ་མང་པོ་བསྒྲིག་ཏུ་བཅུག་ཡོད་པས་ཆང་འཚོད་
མས་ཞུས་པ་ལྟར་སློབ་དཔོན་དེར་ཕེབས་པའི་སྐབས་སྤྲུལ་པའི་བུ་ནི་གཡས་ནས་རྒྱུག་སྤྲུལ་པའི་བུ་མོ་ནི་གཡོན་ནས་རྒྱུག་སློབ་དཔོན་གྱིས་རའི་བཤོར་ཞལ་དུ་བཅུག་པ་ལ། ཇོ་མོས་ཆང་གི་པུམ་པ་བཏེག་ཅིང་བླུག་
ནས་རིམ་བཞིན་བྱོན་ཏེ་གྲོང་ཁྱེར་དུ་ཕེབས་པར། རྒྱལ་པོ་ཉིད་ཀྱིས་འགོ་བརྩམས་པའི་གྲོང་ཁྱེར་བ་རྣམས་ཀྱིས་སྔར་སློབ་དཔོན་རང་གིས་རྒྱལ་པོ་ལ་གསུངས་པའི་ཚིགས་སུ་བཅད་པ་དེ་གླུར་ལེན་ཅིང། སྔོན་གྱི་དུས་སུ་
རྒྱལ་པོས་སྤྱན་དྲངས་པའི་ཚེ་མི་འོང་བ་ལ། ད་ལྟ་ཆང་འཚོང་མའི་བུ་མོས་པོས་པའི་ཚེ་དེ་ལ་འབབ་པའོ་ཞེས་སྨྲས་ཏེ་ཐལ་མོ་བརྡབ་ཅིང་བཞད་གད་ཀྱི་སྐད་སྒྲ་ཆེན་པོ་བསྒྲགས་པས་སློབ་དཔོན་གྱིས་གོང་དུ་བཤད་པའི་
དགོས་པ་གསུམ་བསྒྲུབ་པའི་སླད་དང། རང་གི་ནུས་པ་བསྟན་པའི་དོན་དུ་རྭའི་བཤོར་ས་ལ་བརྡབས་པས་ས་འོག་རིམ་པ་བདུན་ཕུག་སྟེ་ས་འོག་ནས་ཆུ་ཆེན་པོ་གྱེན་དུ་ཕྱུང། སློབ་དཔོན་རང་ཉིད་དཔལ་འཁོར་ལོ་སྡོམ་པའི་

[026B] བཙུན་མོ་ནི་རྡོ་རྗེ་ཕག་མོར་གྱུར་སྤྲུལ་པའི་བུ་ཕྱག་མཚན་རྡོ་རྗེ་དང། བུ་མོ་ནི་ཕྱག་མཚན་དྲིལ་བུར་བྱས་ཏེ་ཕྱག་ཏུ་བསྣམས། དེ་ལྟར་བདེ་མཆོག་ཡབ་ཡུམ་ལྷན་སྐྱེས་ཀྱི་རྣམ་པར་མངོན་སུམ་དུ་ཀྱུར་ཏེ་ནམ་
མཁར་གཤེགས་ནས་སོང། རྒྱལ་པོ་སོགས་དེར་ཡོད་པའི་སྐྱེ་བོ་ཐམས་ཅད་ཀྱིས་མཐུན་སྣང་དུ་དེ་དག་དངོས་སུ་མཐོང་བ་ན། ཀུན་གྱིས་མགྲིན་གཅིག་ཏུ་འགྱོད་གདུང་དྲག་པོས་བཟོད་པར་གསོལ། ཕྱག་དང་མཆོད་པ་བྱས་ཏེ་
གསོལ་བ་བཏབ་པར། ཐུགས་རྗེ་ཆེན་པོ་ལ་གསོལ་བ་ཐོབ་ཅེས་གསུངས་པ་ཞིག་བྱུང་ནས། ཐམས་ཅད་ཀྱིས། ན་མོ་ལོ་ཀེ་ཤྭ་ར་ཡ། ཞེས་གསོལ་པ་བཏབ་པས་ཆུ་ཆེན་པོ་དེའི་དབུས་ནས་འཕགས་པ་ཐུགས་རྗེ་ཆེན་པོ་རང་བྱུང་
གི་སྐུ་ཞིག་བྱུང། ཆུ་རྣམས་གཡས་ཕྱོགས་སུ་འབབ་སྟེ་སྐུ་དེ་ལ་བསྐོར་བ་ལན་བདུན་བྱས་ནས་ས་འོག་ཏུ་སོང་ཞིང། ཐུགས་རྗེ་ཆེན་པོའི་སྐུ་རང་བྱུང་དེ་དུས་ད་ལྟའི་སྐབས་སུའང་བྱིན་རླབས་ཆེ་ཞིང་ཡུལ་དེའི་སྐྱེ་འགྲོ་ཐམས་ཅད་
ཀྱི་མགོན་སྐྱབས་སུ་གྱུར་ཏེ་བཞུགས་ལ། ཨཽ་ཌི་བི་ཤ་པ་ཀུན་ཀྱང་རྡོ་རྗེའི་ཐེག་པ་ལ་ཞུགས་ནས་དངོས་གྲུབ་ཐོབ་པའང་མང་དུ་བྱུང་བར་གསུངས་སོ། །ཡང་འཁྲུངས་རབས་གསོལ་འདེབས་ལས། བརྟུལ་ཞུགས་རྡོ་རྗེའི་གར་
གྱིས་སྣང་སྲིད་དངོས། །བདེ་ཆེན་དྲ་བར་འཆིང་མཛད་ནག་པོ་པ་།ཞེས་བསྔགས་པ་གྲུབ་ཆེན་ནག་པོ་སྤྱོད་པ་ནི། རྒྱ་གར་ལྷོ་ཕྱོགས་ཀརྞ་ཌའི་རྒྱལ་ཁམས་སུ་སྐུ་འཁྲུངས་པས་ཀརྞ་པའམ་ཡང་ཀརྞ་ཞེས་པ་རྣ་བ་ལ་བྱེད་པས་

[027A]༄༅། །སྙན་ཤལ་རིང་བས་ཀྱང་ཀརྞ་བ་ཞེས་བྱ་ལ། ཡང་ན་སྐུ་མདོག་ནག་པས་ཀྲྀཥྞ་པ་ཞེས་ཀྱང་མཚན་དུ་གྲགས་སོ། །དེ་ཡང་ཡུལ་ཛཱ་ལནྡྷ་རར་དཔལ་འཁོར་ལོ་སྡོམ་པའི་ལམ་བསྒོམས་པས་མཆོག་གི་
དངོས་གྲུབ་བརྙེས་པ་ཤྲཱི་ཛཱ་ལནྦྷ་ར་པ་བླ་མར་བརྟེན་ཅིང་དེའི་གདམས་ངག་ལ་བརྟེན་ནས་སྒྲུབ་པ་མཛད་པས་ནུས་པ་ཅུང་ཟད་ཐོབ་པ་བྱུང་སྟེ། རྣལ་འབྱོར་པ་ཕོ་མོའི་འཁོར་མང་པོས་བསྐོར་ཏེ་བཞུགས་པ་ལ། སྤྱོད་པ་བྱ་བར་
བཞེད་ནས་སློབ་དཔོན་ལ་ཞུས་པར་སློབ་དཔོན་གྱི་ཞལ་ནས། སྤྱོད་པ་བྱེད་པ་ལ་ནུས་པ་ཐོབ་དགོས་ན། ཁྱོད་ལ་ནུས་པ་ཡོད་དམ་གསུངས་པ་ལ། ང་ལ་ནུས་པ་ཡོད་གསུང། འོ་ན་ནུས་པ་སྟོན་དང་གསུངས་པས། དང་
པོར་རི་དྭགས་ཀྲྀཥྞ་སཱ་རི་སྟེ་ཁྲི་སྙན་སཱ་ལེ་ལ་དགུག་པའི་ལྟ་སྟངས་མཛད་པས་མདུན་དུ་ཁུགས། མ་ཧེ་སོགས་ལ་དབང་གི་ལྟ་སྟངས་མཛད་པས་མདུན་དུ་འོངས་ནས་སྤྱི་བོས་འདུད། སྟག་ལ་སོགས་པ་གདུག་པ་ཅན་
ལ་རེངས་པའི་ལྟ་སྟངས་བྱས་པས་རེངས། ཤིང་ལྗོན་པའི་ཡལ་གར་མེ་ཏོག་དང་འབྲས་བུ་ཡོད་པ་ལ་ལྟུང་བའི་ལྟ་སྟངས་མཛད་པས་ལྷུང་ནུས་པ་བྱུང་བ་སྟེ་ལྟ་སྟངས་རྣམ་པ་བཞི་གྲུབ་པ་ལ་སློབ་དཔོན་གྱི་ཞལ་ནས། དེ་ནི་
ཚར་གཅད་པ་ཞེས་བྱ་བ་རྣམ་པར་ཤེས་པའི་ལས་ཡིན་གྱིས། ད་ཡེ་ཤེས་ཀྱི་ལས་རྗེས་སུ་གཟུང་བ་བྱ་དགོས་པས་དེ་རྣམས་ཁྲོལ་ཅིག་གསུངས་པར་དེ་དག་དགྲོལ་བར་མ་ནུས་པས། དེར་བླ་མའི་ཞལ་ནས་སྤྱོད་པ་བྱེད་པའི་

[027B]བྱ་བ་རྣམ་ཤེས་ཀྱི་ལས་དང་ཡེ་ཤེས་ཀྱི་ལས་ཆ་མཉམ་པ་སྟེ་ཚར་གཅད་པ་དང་རྗེས་སུ་གཟུང་བ་གཉིས་ཀ་ནུས་པའི་དུས་སུ་བྱེད་པ་ཡིན་ལ། ཁྱོད་ཀྱི་ནུས་པ་ཆེར་མ་ཐོགས་
པར་རྗེས་སུ་གཟུང་མི་ནུས་པར་འདུག་པས། ད་དུང་སྤྱོད་པ་བྱེད་པའི་དུས་ལམ་བབ་པོ་གསུངས་ནས། སྔར་གྱི་དེ་དག་སློབ་དཔོན་རང་ཉིད་ཀྱིས་བཀྲོལ་ནས་བཏང་ངོ། །དེ་ལྟར་སློབ་དཔོན་གྱིས་མ་གནང་བཞིན་དུ་ཀྲྀཥྞ་པ་སྟེ་
ནག་པོ་པའི་ཞལ་ནས། ཅིས་ཀྱང་བདག་སྤྱོད་པ་བྱེད་པས་སློབ་དཔོན་ལ་མཁའ་འགྲོ་མས་གནང་བའི་རུས་རྒྱན་མངའ་བ་དེའང་བདག་ལ་ཞུའོ། །ཞེས་ཞུས་པ་ན། དེར་བླ་མས་རུས་རྒྱན་གནང་སྟེ། ཤར་ཕྱོགས་ན་དེ་ཝཱི་ཀོ་ཊ་
སྟེ་ལྷ་མོའི་མཁར་རམ་ལྷ་མོ་རྫོང་དུ་མ་འགྲོ། དེར་ཕྱིན་ན་མཁའ་འགྲོ་མས་བར་ཆད་བྱེད་དོ་གསུང། དེ་ནས་ནག་པོ་པར་འཁོར་རྣལ་འབྱོར་པ་བདུན་ཅུ་རྩ་གཉིས་ཀྱིས་བསྐོར། ཞབས་ས་ལ་ཁྲུ་གང་གིས་མ་རེག་པར་ནམ་མཁར་
འཕགས། ཌམ་རུ་བདུན་འཁྲོལ་མཁན་མེད་པར་ནམ་མཁར་ཁྲོ་ལོ་ལོ་འཁྲོལ། གདུགས་བདུན་འཛིན་མཁན་མེད་པར་ནག་པོ་པའི་དབུའི་ཐད་ཀྱི་ནམ་མཁར་ཁོ་རོ་རོ་འཁོར་ཞིང་འགྲོ་བཞིན་དུ་འཁོར་དང་བཅས་པས་ཤར་ཕྱོགས་
བྷཾ་ག་ཡར་བྱོན་ཏེ་ཆུ་ཁ་ཞིག་ཏུ་བཞུགས་པ་ན། མཛེ་མོ་ཞིག་བྱུང་སྟེ་ནག་པོ་པར་ང་ཆུ་བོ་འདི་ལས་སྒྲོལ་ཟེར་བ་ལ། འདི་ཁུར་ན་མཛེ་འགོས་ནས་མཆོག་གི་དངོས་གྲུབ་ཚེ་གཅིག་གིས་བསྒྲུབ་པའི་བར་ཆད་དུ་འགྲོ་སྙམ་དུ་

[028A]༄༅། །དགོངས་ནས་མ་བསྒྲལ་བ་ལ། འཁོར་ཀུས་ལི་པ་ཞིག་གིས་སྒལ་པར་ཁུར་ཏེ་བསྒྲལ་བས་ཆུ་བོ་དེའི་དཀྱིལ་དུ་བགྲོད་པ་ན་མཛེ་མོ་དེ་རྡོ་རྗེ་རྣལ་འབྱོར་མར་གྱུར། ཀུ་ས་ལི་དེ་དཔལ་ཧེ་རུ་ཀར་
བྱས་ཏེ་ལུས་མ་སྤངས་པར་དག་པ་མཁའ་སྤྱོད་དུ་གཤེགས། ཀུ་ས་ལི་པ་དེ་ནག་པོ་སྤྱོད་པའི་སློབ་འཁོར་དགེ་ཚུལ་ཚེམ་བུ་བ་ཡིན་པར་གསུངས། དེ་ནས་ནག་པོ་པ་འཁོར་བཅས་ཕར་བྱོན་པས་ཞིང་རྨོད་པ་ཞིག་དང་
ཕྲད་པ་ལས། རྨོད་པ་དེས་ཐུག་ཆངས་འོག་ཏུ་སྦས་ནས་འདུག་པ་ལ་བསླངས་པས་མ་སྟེར་པར། མ་ཚད་ཅིག་ན་རྡོ་ཞིག་གི་བར་ནས་ཆུ་བག་ཙམ་འབབ་པ་ཞིག་འདུག་པ་ལ་འཐུངས་ཟེར། དེས་ང་མི་ངོམས་བྱས་
པས། འཐུང་ནུས་པར་གྱིས་ཤིག་དང་ངོམས་པར་བྱ་ཡིས་ཟེར། དེར་སློབ་དཔོན་གྱིས་ཆུ་དེ་འཐུངས་བས་ཆུ་ཟད་པར་མ་གྱུར་ཏོ། །དེར་ཆང་མ་བྱིན་པས་རྨོད་པའི་གླང་ལ་སྡིགས་མཛུབ་བྱས་པས་གླང་དེ་ཤི་བ་ལ་
རྨོད་པ་དེ་ན་རེ། ཁྱོད་ནང་པ་སངས་རྒྱས་པའི་རྣལ་འབྱོར་པར་འདུག་པས། ད་འདི་རྗེས་སུ་གཟུང་དགོས་ཀྱིས་ཡར་གསོས་ཤིག་ཟེར་བ་ལ་གསོ་བར་མ་ནུས་པ་རྨོད་པ་དེ་རང་གིས་གླང་ཤི་བ་གསོས་ཏེ་ཞིང་རྨོད་ཅིང་
འདུག་རྡོ་བའི་བར་ནས་འཛག་པའི་ཆུ་དེ་ཡང་ཐུག་ཆང་དུ་འདུག་པས་སློབ་དཔོན་ཞལ་སྐྱེངས་པ་ཞིག་བྱུང། ཡང་དེ་ནས་ཕར་ཕེབས་པས་སྐྱེད་མོས་ཚལ་ཞིག་ན། ཤིང་ཐོག་འཛམ་བུ་བི་ར་བྱ་བ་ཆུ་སྐྱུར་མོ་འབྱུང་བ་

[028B]པ་ལ་ཤིང་ཐོག་བསླངས་པས། ཁྱོད་རང་རྣལ་འབྱོར་པ་ནུས་པ་དང་ལྡན་པར་རློམ་པ་ཞིག་འདུག་པ། ནུས་པས་ཤིང་ཐོག་ཕོབ་ལ་ཟོ་ཟེར་པར། སློབ་དཔོན་གྱིས་
ཤིང་ཐོག་ལ་ལྟུང་བའི་ལྟ་སྟངས་བྱས་པས་མར་ལྷུང་གིན་བྱུང་བ་ལ། གཞོན་ནུ་མ་དེས་མིག་གི་རྫི་མ་བཏེག་པ་ཙམ་གྱིས་སླར་ཡར་འབྱར་ཞིང་སོང་སྟེ་སློབ་དཔོན་སྐྱེངས་པར་གྱུར། ཡང་དེ་ནས་ཕར་ཕེབས་པ་ན་ལྷ་ཁང་
ཞིག་ཏུ་མི་གཅིག་གིས་བརྒྱད་སྟོང་པ་ཀློག་ཅིང་འདུག་པ་དེ་ལ་སློབ་དཔོན་གྱིས། ཁྱོད་པཎྜི་ཏའམ་རྣལ་འབྱོར་པའམ། རབ་ཏུ་བྱུང་བའམ་དགེ་བསྙེན་ནམ་ཅིས་གནས་བྱས་པས། དེ་ན་རེ། རྣལ་འབྱོར་པའི་ཆ་ལུགས་
ཀྱིས་གནས་སོ་ཟེར་བ་ལ། སློབ་དཔོན་གྱིས་འོ་ན་ཁྱོད་རྣལ་འབྱོར་པ་བྱ་བ་ཀློག་བྱེད་པ་ཨང། ཁྱོད་ལྕེ་ཡང་མི་བདེ་བ་འདུག་གསུངས་པས། འོ་ན་ཁྱོད་ཀྱིས་ཀློགས་དང་ཟེར། སློབ་དཔོན་གྱིས་བཀླགས་པས་ཀློག་ཚུལ་
ལེགས་པོ་མ་མཁྱེན་པས་སློབ་དཔོན་ཕམ་མོ། །དེ་ནས་སློབ་དཔོན་གྱིས་ཤར་ཕྱོགས་བྷཾ་ག་ལར་རྒྱལ་པོ་ཤི་རི་སུ་ཙནྡྲ་སྟེ་རོལ་པའི་ཟླ་བ་དང། བློན་པོ་ཀུ་ཤ་ལ་ནཱ་ཐ་སྟེ་དགེ་བའི་མགོན་པོའི་གྲོང་དང་ཉེ་བར་བྱོན་པ་ན། རྒྱལ་
པོ་ཕྱི་རོལ་མུ་སྟེགས་པ་ཡིན། བློན་པོ་ནང་པ་སངས་རྒྱས་པ་ཡིན་པས། བློན་པོས་སློབ་དཔོན་ནག་པོ་པ་གྲོང་དུ་བྱོན་པ་ཐོས་ནས་སོང་སྟེ་བསུ་པ་དང་བསྙེན་བཀུར་བྱས་པས་སློབ་དཔོན་གྱིས་ཁྱོད་ཀྱིས་ང་ལ་དེ་ལྟར་བྱེད་པ་ཅི་དོན་

[029A]༄༅། །དུ་གཉེར་གསུང། བློན་པོས་གསོལ་པ། གཞན་ཅི་ཡང་དོན་དུ་གཉེར་རྒྱུ་མེད། བདག་ལ་ལྷ་ཁང་ཞིག་ན་ཐུགས་རྗེ་ཆེན་པོ་དབང་ཕྱུག་ཆེན་པོའི་གཟུགས་སུ་བཅོས་པ་ཞིག་བྱས་ཡོད་པས་དེ་ལ་
རབ་གནས་ཤིག་ཞུའོ་ཟེར། སློབ་དཔོན་གྱིས་དེ་ལྟར་བྱ་གསུངས་ནའང་ཡུན་རིང་པོ་གནང་དུ་མ་བཞེད། ལན་ཅིག་གི་ཚོ་དེ་རིང་བྱའོ་གསུང། འོ་ན་རབ་གནས་ལ་འཚོག་ཆས་ཡོ་བྱད་ཅི་དགོས་པ་བསྒྲུབ་བོ་ཞུས་པས། ཅི་
ཡང་མི་དགོས་གསུངས་ནས་མེ་ཏོག་གཅིག་སྐུའི་སྤྱི་བོར་བཞག་སྟེ། སུ་པྲ་ཏིཥྛ་བཛྲ་ཧོཿ་པྲ་ཏི་ཞེས་གསུངས་ཤིང་རབ་གནས་བྱས་ཟིན་ཏོ་གསུངས་པས། དེ་ལ་བློན་པོ་ཡིད་མ་ཆེས་སོ། །དེར་སློབ་དཔོན་གྱིས་སྐུའི་སྤྱི་
བོའི་མེ་ཏོག་བསྡུས་ཏེ་གཤེགས་པས་སྐུ་ཡང་སློབ་དཔོན་གྱི་ཕྱི་བཞིན་བྱོན་པ་དང། ད་གཟོད་བློན་པོ་ཡིད་ཆེས་ནས། ད་བདག་ཡིད་ཆེས་པས་རབ་གནས་མཛོད་ཅིག་ཅེས་གསོལ་བ་བཏབ་པས་ཡང་མེ་ཏོག་སྐུའི་སྤྱི་བོར་བཞག་
ནས། སུ་པྲ་ཏིཥྛ་བཛྲ་ཞེས་གསུངས་པས་སྐུ་དེ་གནས་དེ་ཉིད་རང་དུ་བཞུགས་ཏེ། མི་མང་པོས་སྤྱན་དྲངས་པས་ཀྱང་མ་འདྲོངས་པར། དེ་ཉིད་དུ་ལྷ་ཁང་ཞིག་བརྩིགས་སོ། །སྔར་གྱི་ལྷ་ཁང་གི་སྐུའི་ཤུལ་དུ་མཆོད་རྟེན་
ཞིག་བཞེངས་སོ། །དེ་ནས་བློན་པོ་དེས་སློབ་དཔོན་ལ་དབང་དང་ཆོས་ཞུས། ནང་པའི་ལྷའི་རས་བྲིས་ཤིག་མཛད་པར་ཞུས་པས་གནང་ནས། སློབ་དཔོན། བློན་པོ། འབྲི་མཁན་གསུམ་ལས་མི་གཞན་ལ་གསང་སྟེ་

[029B]དང། ཨུ་མའམ་དུས་མཚན་མ་དམར་མོ་གདན་དུ་བཏིང་བའི་ཡི་དམ་གྱི་ལྷ་མཆོག་དཔལ་འཁོར་ལོ་སྡོམ་པའི་རས་བྲིས་ཀྱི་སྐུ་ཐང་ཞིག་བྲིས་པ་ལས། གཅིག་ནས་གཅིག་
ཏུ་གཏམ་འཁྱར་ཏེ་རྒྱལ་པོས་བློན་པོ་གཞན་ལས་ཚུལ་དེ་ཐོས་པ་ལ། བློན་པོ་འདི་ངའི་སྙིང་དང་འདྲ་བས་དེ་འདྲ་བདེན་མི་སྲིད་གསུངས་ནས་ཡིད་མ་ཆེས། འོན་ཀྱང་གཏམ་དེ་ཡང་ཡང་གགས་པས་ནམ་ཞིག་ན་རྒྱལ་པོའང་ཐེ་
ཚོམ་དུ་གྱུར་ཏེ་གནས་པའི་དུས་སུ། བློན་པོའི་གྲོགས་པོ་ཞིག་གིས་བློན་པོ་དེ་ལ། བྲིས་སྐུ་འདི་གཞན་དུ་མ་བསྐྱལ་ན་ཁྱོད་རང་འཁོར་དང་བཅས་པ་ལ་རྒྱལ་པོས་ཆད་པ་ཆེན་པོ་གཅོད་པར་འདུག་བྱས་པས་དེ་ལ་མཉན་ཏེ་
བྲིས་སྐུ་ལན་བཟའ་མང་པོ་དང་རྒྱན་མང་པོ་བྱས་ཏེ་གྲོང་ཁྱེར་གྱི་ལྷོ་སྒོ་ནས་ཕར་བསྐུར་བས། རྒྱལ་པོའི་ཁབ་དེའི་ཕྱོགས་བཞིན་སྒོ་བ་བཞི་ཡོད་པའི་ལྷོ་ཕྱོགས་ཀྱི་སྒོ་བ་ན་རེ། འདི་ཙམ་དུ་ངོ་མཚར་བའི་རྒྱས་འདེབས་པ་ཅི་ཡོད་
ཟེར་ནས་ཁ་ཕྱེ་བས་བྲིས་སྐུ་དེ་བྱུང་བ་རྒྱལ་མཚན་གྱི་རྩེ་མོ་ལ་བཏགས་ཏེ། རྒྱལ་པོའི་དྲུང་དུ་ཁྱེར་ནས་བསྟན་པས་རྒྱལ་པོའི་འཁོར་དང་བློན་པོ་ཐམས་ཅད་ན་རེ། རྒྱལ་པོའི་ལྷའི་སྟན་བྱས་པའི་ལྷ་འདི་འབྲི་བ་པོ་དེ་སྲོག་
དང་ཕྲལ་ལ་ནོར་ཐམས་ཅད་བླང་བར་རིགས་སོ་ཞེས་ཟེར་བ་ལ་རྒྱལ་པོ་ན་རེ། དེ་ནི་མ་ཡིན་ཏེ། བྱ་བ་ཐམས་ཅད་བརྟགས་ནས་བྱེད་དགོས་པས་གཅིག་ཏུ་དེ་མ་ཐག་ནས་ཆད་པས་མི་གཅོད་ཀྱིས། འུ་ཅག་གིས་ཀྱང་བདེ་

[030A]༄༅། །མཆོག་གདན་དུ་བཏིང་བའི་འཇིགས་བྱེད་དང་དུས་མཚན་མ་བྲིས་ལ། བདེན་པའི་བྱིན་རླབས་དང་ནུས་པ་འགྲན་ནོ་ཟེར་ནས་འཇིགས་བྱེད་དང་དུས་མཚན་མས་བདེ་མཆོག་ཡབ་ཡུམ་གཉིས་
གདན་དུ་བྱས་ནས་བརྫིས་པ་ཞིག་བྲིས་ཏེ་མུ་སྟེགས་ཀྱི་ལྷ་ཁང་རྡེའུ་ལའི་ནང་དུ་ལྷ་གཉིས་གཤིབས་ནས་ཞལ་གཡོགས་ཏེ་བཞག་།བློན་པོ་དགེ་མགོན་ལ་ཁྱེད་རང་གི་ལྷ་ཡང་མཆོད་ཅིག་ངེད་ཀྱི་ལྷ་ཡང་མཆོད་དོ། །དེ་ལྟར་
ཞག་བདུན་དུ་མཆོད་པ་བྱས་ལ་ཞལ་ཕྱེ་ནས་ཇི་ལྟར་འདུག་པའི་ནུས་པ་འགྲན་ནོ་ཞེས་ཟེར་ནས་དེ་བཞིན་དུ་བྱས་པར། བློན་པོས་སློབ་དཔོན་ལ་དེའི་ཚུལ་རྣམས་གསོལ་ཏེ་ནུས་པ་བསྟན་འཚལ་ལོ་ཞུས་པས་སློབ་དཔོན་
གྱིས། དེ་བཞིན་དུ་ནུས་པ་བསྟན་པར་བྱའོ། །བཅོམ་ལྡན་འདས་རྣམ་པ་ཐམས་ཅད་དུ་དབང་ཕྱུག་གིས་བརྫི་བར་ག་ལ་ནུས་གསུངས་ནས་དུར་ཁྲོད་དུ་ཚོགས་ཀྱི་འཁོར་ལོ་མཛད་པའི་ཚེ། ནམ་ཕྱེད་ན་ཏིར་ཏི་ཀ་སྟེ་མུ་སྟེགས་
པའི་རྣལ་འབྱོར་བའི་ཆ་བྱད་ཅན་གྱི་མི་སྔོན་པོ་མིའི་ཐོད་པ་རློན་པ་ལག་ཏུ་ཐོགས་པ་ཞིག་བྱུང་ནས། ཚོགས་དཔོན་ངས་བྱའོ་ཟེར་བ་ལ། སློབ་དཔོན་གྱིས་ཁྱེད་ཀྱིས་ཚོགས་དཔོན་མི་བྱེད་དོ་།རྣལ་འབྱོར་པ་ཆེན་པོ་ཡིན་པའི་
ཕྱིར་ང་ཉིད་ཀྱིས་ཚོགས་དཔོན་བྱེད་དོ་ཞེས་གསུངས་པའི་རྗེས་དེ་མ་ཐག་ཏུ་ཐོད་པ་ཅན་དེ་ཧེ་རུ་ཀར་གྱུར་པ་ནམ་མཁའ་ལ་འཁུར་ནས་འདི་སྐད་དུ། མཛེ་མོ་དེ་ཡང་མཛོ་མོ་མ་ཡིན་རྡོ་རྗེ་ཕག་མོའི་རྣམ་འཕྲུལ་ཡིན། །ཞིང་

[030B]ཡིན། །མཛེས་ལྡན་དེ་ཡང་བུ་མོ་མ་ཡིན་རྡོ་རྗེ་ཕག་མོའི་རྣམ་འཕྲུལ་ཡིན། །ཀློག་ཆ་ལན་དེ་ཡང་ཀློག་མཁན་མ་ཡིན་ཧེ་རུ་ཀ་ཡི་རྣམ་འཕྲུལ་ཡིད། །ཐོད་པ་ཅན་དེའང་ཐོད་པ་ཅན་
མིན་ཧེ་རུ་ཀ་ཡི་རྣམ་འཕྲུལ་ཡིན། །ཆེ་འདིར་དངོས་གྲུབ་གཞན་འགྲུབ་གཞུང་རྣམས་རྩོམས་ཤིག་བར་དོར་སངས་རྒྱས་འགྱུར། །ཅེས་གསུངས་པར། སློབ་དཔོན་གྱིས་བདག་རྗེས་སུ་གཟུང་དུ་གསོལ་ཞེས་བྱས་ནས་བསྟོད་པ་
ཁྱོད་ཀྱི་ཞབས་ཀྱིས་མཉམ་པར་མནན་ན་འོག་གི་ཀླུ་ཡང་འཇིགས་འགྱུར་ཞེས་ཏེ་ཞབས་གཡེན་བསྐུམ་པར་གནས། །ཁྱོད་ཀྱི་ཕྱག་རྣམས་དྲང་པོར་བསྲངས་ན་ཕྱོགས་སྐྱོང་རྣམས་ཀྱང་སྐྲག་འགྱུར་ཞེས་ཏེ་ཕྱག་གཉིས་བསྐུམ་
པར་མཛད། །དབུ་ཡི་གཙུག་ཏོར་དྲང་པོར་བསྲངས་ན་ཚངས་པའི་འཇིག་རྟེན་འཇིག་འགྱུར་ཞེས་ཏེ་ཅུང་ཟད་ཡོ་བར་གནས། །རྗེ་བཙུན་ཁྱོད་ཀྱི་གར་ནི་དགོས་པ་དང་ལྡན་མཐོང་བས་དང་དེ་སྙིང་ནས་དང་བས་བདག་གིས་བསྟོད།།
སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟེང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་པར་ལྡན། །ཧེ་རུ་ཀ་དཔལ་དེ་དག་གར་བྱེད་ཤོག་ཅེས་
གསུངས་པ་དང། ཧེ་རུ་ཀས་ཧ་ཧ་ཧེ་ཧེ་ཧོ་ཞེས་གསུངས་ནས་མི་སྣང་བར་གྱུར་ཏོ། །ཚིགས་བཅད་འདི་རྣམས་ལ་ལོ་རྒྱུས་ཀྱི་ཡིག་རྣམས་སུ་རྒྱས་བསྡུས་དང་ཚིག་ཟུར་མི་མཐུན་པ་འགའ་རེ་ཡོད་ཀྱང་དོན་དུ་མི་འགལ་ལོ། །དེ་ནས་ཞག་
[031A]༄༅། །བདུན་ན་བྲིས་སྐུ་ལ་བལྟས་པས། བཅོམ་ལྡན་འདས་ཀྱི་སྐུ་ནི་སྔར་བས་ཀྱང་གཟི་བརྗིད་ཆེ་པར་གྱུར་ལ། བྲིས་སྐུ་ཅིག་ཤོས་ནི་གོང་འོག་གོ་བཟློག་ནས། འཇིགས་བྱེད་དང་དུས་མཚན་མནན་
པའི་བཅོམ་ལྡན་འདས་ཧེ་རུ་ཀ་འོད་དང་བཅས་པ་ཞིག་ཏུ་གྱུར་པ་མཐོང་ནས་ཐམས་ཅད་ངོ་མཚར་དུ་གྱུར་ཅིང། རྒྱལ་པོ་འཁོར་དང་བཅས་པ་ཤིན་ཏུ་དད་པར་གྱུར་ཏེ། སློབ་དཔོན་རྒྱལ་པོའི་ཕོ་བྲང་དུ་སྤྱན་དྲངས་ནས་དབང་
དང་མན་ངག་ཞུས། རྫས་ལ་སོགས་པ་མང་པོ་ཕུལ་ནས། རྒྱལ་པོའི་མངའ་འོག་གི་བྷཾ་ག་ལ་བ་ཐམས་ཅད་སངས་རྒྱས་ཀྱི་བསྟན་པ་ལ་བཀོད། དེ་ནས་སློབ་དཔོན་གྱིས་ཧེ་རུ་ཀའི་ལུང་བཞིན་འཁོར་ལོ་སྡོམ་པའི་དབང་
དང་བསྐྱེད་རྫོགས་སོགས་སྟོན་པའི་དཀྱིལ་འཁོར་གྱི་ཆོ་ག་ནག་པོ་མངོན་རྟོགས་སམ་སྒྲུབ་ཐབས། སྦྱིན་སྲེག་གསང་བའི་དེ་ཉིད་རབ་ཏུ་གསལ་བ། ཨོ་ལ་བ་ཏི། དཔྱིད་ཀྱི་ཐིག་ལེ་སྟེ་ནག་པོ་གཞུང་དྲུག་སོགས་
བརྩམས། དེ་ནས་ཛཱ་ལནྡྷ་རར་དགོན་པ་བྱེད་གསུང་སྟེ་དེ་ཝཱི་ཀོ་ཊིར་བྱོན་པ་དང། མཁའ་འགྲོ་མ་ཞིག་མིའི་བུ་མོར་བརྫུས་ནས་འབྲས་རྡུང་བ་ལ་འབྲས་བསླངས་བསམ་སྟེར་བ་ལ། སློབ་དཔོན་གྱིས་འབྲས་ཀྱི་ཚོམས་
ལ་ལྟ་སྟངས་བྱས་ཏེ་བཀས་པས། བུ་མོ་དེས་ཀྱང་སློབ་དཔོན་ལ་ལྟ་སྟངས་བྱས་པས་སློབ་དཔོན་གྱི་ཞལ་ནས་ཁྲག་བྱུང་བ་དེ་དེར་མིད་ནས་བཞུགས་སར་བྱོན་པ་དང་བསྙུང་བས་ཐེབས་ནས། སློབ་དཔོན་གྱིས། ད་བླ་མའི་

[031B]པ་བྱ་དགོས་གསུང། འཁོར་སློབ་མ་གྲུབ་ཐོབ་མང་པོ་ཡོད་པ་རྣམས་ཡུལ་ཉི་ཤུ་རྩ་བཞིར་ཚོགས་འཁོར་བྱེད་པ་དང། བླ་མའི་སྙུན་གསོ་བའི་སྨན་ལེན་དུ་བཏང་
དེ་དག་གིས་ཀྱང་དེ་བཞིན་དུ་ཕྱིན་ཏེ་གནས་ཡུལ་དེ་དང་དེར་ཚོགས་ཀྱི་འཁོར་ལོ་ཕུལ། སྨན་མང་པོ་བླངས་ཏེ་སླར་ལོག་ནས་འོངས་པའི་ལམ་ཀ་ན། ཁྲུས་ཀྱི་རྫི་དབུ་ཞིག་ཏུ་བུད་མེད་མང་པོ་ཁྲུས་བྱེད་ཅིང་འདུག་པ་རྣམས་ཀྱིས་
ཁྱེད་ཅག་ཀྱང་ཁྲུས་ཀྱིས་ཟེར་བ་ལ། ངེད་རྣམས་ཁྲུས་བྱེད་པའི་ལོང་མེད། སློབ་དཔོན་བསྙུང་ནས་ཡོད་པས་མྱུར་དུ་འགྲོ་དགོས་བྱས་པར། བུད་མེད་དེ་དག་གིས་སློབ་དཔོན་བསྙུང་བ་དྭངས་ཡོད་ཟེར། དེར་འཁོར་རྣམས་ཀྱིས་ཁྲུས་
བྱེད་ཅིང་བསྡད་པ་དང་སྨན་རྣམས་བུད་མེད་རྣམས་ཀྱིས་ཁྱེར་ནས་ནམ་མཁའ་ལ་སོང་ངོ། །དེ་ནས་ཁྱིམ་དུ་སོང་བ་ན་སློབ་དཔོན་གྱི་སྙུན་མ་དྭངས་པར་ཡོད་པས་སློབ་མ་རྣམས་ཀྱིས་རྒྱུ་མཚན་རྣམས་གསོལ་བ་ན། སློབ་དཔོན་གྱི་ཞལ་
ནས། དེ་དག་ངལ་བླ་མའི་བཀའ་བཅག་པའི་ཉེས་པས་མཁའ་འགྲོའི་བར་ཆད་བྱུང་བ་ཡིན་ཏེ་འོང། ད་ཚེ་འདི་ལ་ཕྱག་རྒྱ་ཆེན་པོ་ཐོབ་པའི་སྐལ་བ་མེད་པས་ལུས་འདི་འདོར་ཏེ། བར་དོར་མཆོག་གི་དངོས་གྲུབ་མངོན་དུ་བྱས་ཏེ་
སླར་ལུས་རྟེན་འདི་ལ་ཞུགས་ནས་འོང་བས་ལུས་འདི་ཞག་བདུན་དུམ་སྲེགས་ཤིག་གསུངས་ནས་སྐུ་བདས་སོ། །དེ་ནས་འཁོར་རྣམས་ཀྱིས་ཞག་བདུན་དུ་གསང་ཐུབ་པར་རེ་བ་ལ་ཞག་ལྔ་ལོན་པ་ན་རྒྱལ་པོའི་རྩིས་པས་ཚོར་ནས། ཡུལ་

[032A]༄༅། །ཕྱོགས་འདི་ན་མིའི་རོ་ཡོད་པས་ཡུལ་ཐམས་ཅད་བཙོག་གོ་ཞེས་ཟེར་ཏེ་གདུང་འཇོག་ཏུ་མ་སྟེར་བར་པུར་སྦྱངས་པས་གདུགས་དང་རྒྱལ་མཚན་དང། ལྷའི་མེ་ཏོག་གི་ཆར་ལ་སོགས་པ་ལུས་མི་
སྣང་བའི་མཆོད་རྫས་དཔག་ཏུ་མེད་པའི་མཆོད་པ་དང། ཌཱ་མ་རུ་དང། ཏིང་ཤག་དང། ཆ་ལང་ལ་སོགས་པ་འཁྲོལ་མཁན་མེད་པའི་རོལ་མོ་དུ་མ་དང། ལྷའི་བདུག་སྤོས་དྲི་ཞིམ་པོའི་ངད་འཐུལ་བ་སོགས་རྒྱ་ཆེར་བྱུང་
ཞིང། དེང་སང་གི་བར་དུའང་འདས་པའི་དུས་ཚེས་ཀྱི་སྐབས་ཌ་མ་རུའི་སྒྲ་དང། མེ་ཏོག་ལ་སོགས་པའི་མཆོད་པ་དཔག་ཏུ་མེད་པ་འབྱུང་བར་གྲགས་སོ། །ལོ་རྒྱུས་ཁ་ཅིག་ཏུ། སློབ་དཔོན་འདའ་ཁར་ཚེ་འདིར་
མཆོག་འགྲུབ་པའི་སྐལ་བ་མེད་པས། བར་དོར་རྟེན་འདི་ལ་ཞུགས་ནས་གདོད་མའི་སངས་རྒྱས་ཐོབ་པར་འགྱུར་བས་ལུས་འདི་ཞག་བདུན་དུ་མ་སྲེགས་གསུངས་ནས་སྐུ་འདས་པར་གསུངས། ཡང་ཁ་ཅིག་ལས། སྐུ་གཤེགས་
ནས་ཞག་བདུན་ལོན་པ་ན། གདུགས་དང། །རམ་རུའི་སྒྲ་དང་བཅས་ཏེ་སྐུ་ལུས་ལ་འཇུག་ཏུ་བྱུང་ཞེས་གྲག་གོ། དེ་ནས་གཞན་དུ་སྐུ་འཁྲུངས་པ་ན་ཡང། བླ་མས་མ་གནང་བཞིན་དུ་སྤྱོད་པ་མཛད་པ་དང། མཁའ་འགྲོ་
མའི་བར་ཆད་ཀྱིས་སྐུ་འགྱུར་བ་ལ་སོགས་པ་དྲན་ཏེ། སྤྱོད་པའི་དུས་ལ་བབ་པ་ན། ལུས་ལ་རུས་པའི་རྒྱན་ནང་ཆས་སུ་ཤོག་ཅིག་ཅེས་སྨོན་ལམ་བཏབ་ནས་རྡོ་རྗེ་ཐེག་པའི་སྒྲུབ་པ་མཛད་པས་དུས་ལ་བབ་པའི་ཚེ་རྒྱན་རང་

[032B]བཅོས་རྣམས་ཀྱང་དེ་དུས་བརྩམས་སོ། །ཞེས་བཤད་ལ། འགའ་ཞིག་ཏུ་ནི་བར་དོ་ཉིད་དུ་མཆོག་གི་དངོས་གྲུབ་བརྙེས་པར་གསུངས་ཏེ་ཧེ་རུ་ཀའི་ལུང་དང་ཡང་མཐུན་ནོ། །
སློབ་དཔོན་ལ་བར་ཆད་བྱེད་པའི་མཁའ་འགྲོ་མ་རྣམས་ནི་སློབ་མའི་མཆོག་ཕྱག་རྒྱ་ཆེན་པོ་གྲུབ་པ་གུ་ཧྱ་པ་ཞེས་བྱ་བས་ཚར་བཅད་དེ་བཏུལ་བར་གསུངས་སོ། །གསང་རྣམ་ལས་བྱུང་བ་རྒྱལ་སྲས་དགྲ་ལྷ་རྩེ་རྒྱལ་ནི། མཐའ་བཞིའི་
བདུད་ཀྱི་རྒྱལ་པོ་རྣམས་དྲག་པོ་གཡུལ་གྱི་སྦྱོར་བས་ཆམ་ལ་ཕབས་ནས་བོད་འདིར་ཕྱེས་ནས་དམ་པའི་ཆོས་ཀྱི་དགའ་སྟོན་ཉིན་མོ་ལྟར་འཆར་ཞིང་སྐྱེ་འགྲོ་མཐའ་དག་ཕན་བདེའི་ལམ་བཟང་མཆོག་ཏུ་སྤྱོད་པ་ལ་གཅིག་ཏུ་
གནག་ཅིང་འཚེ་བའི་ནག་པོའི་ཕྱོགས་རིགས་ངན་པའི་ཚོགས་རྣམས་རྨེག་མེད་དུ་བྱི་དོར་མཛད་པའི་སྟ་གོན་ཉེར་བསྡོགས་ཀྱི་ཚུལ་ལ་རིངས་པར་ཞུགས་པ། སྨུག་པོ་གདོང་གི་རིགས་བརྒྱུད་གླིང་རྗེ་གེ་སར་རྒྱལ་པོའི་རྒྱལ་
ཚབ་ཏུ་གྱུར་ཅིང། གང་གི་ཐུགས་རྗེའི་འོད་ཞགས་དམ་པོས་མ་འོངས་པུར་རྒྱལ་བོད་ཀྱི་རྒྱལ་ཁམས་སུ་འགྱུར་བའི་ཡིད་ཅན་རྣམས་ལ་ཉེ་བར་འཁྱུད་པའི་སྤྲུལ་པའི་སྐྱེས་མཆོག་དགྲ་འཇོམས་དཔའ་བོའི་ཆས་ཅན་དུ་བྱོན་
པ་ཞིག་སྟེ། འདི་དག་གི་ངོ་མཚར་སྒྱུ་འཕྲུལ་བསམ་གྱིས་མི་ཁྱབ་པའི་མཛད་པ་རྣམས་ནི་བདག་འདྲ་སོ་སྐྱེ་ཐ་མལ་པའི་བློས་གཞལ་བར་དཀའ་བའི་གནས་སུ་གྱུར་པ་ལགས་སོ། །གསོལ་འདེབས་ལས། སྲོང་བཙན་

[033A]༄༅། །མདུན་འདོན་ཡི་གེའི་སྲོལ་འབྱེད་པོ། །ཐོན་མི་སཾ་བཧོ་ཊ་ཞེས་བསྔགས་པ་ཐོན་མི་སཾ་བཧོ་ཊ་ནི། ལྷོ་ཕྱོགས་གཉལ་ཞེས་པའི་ཡུལ་དུ་ཐོན་མི་ཨ་ནུ་སྣང་གྲགས་ཀྱི་བུར་སྐུ་འཁྲུངས་ནར་སོན་
པ་ན། རིགས་རུས་ཀྱི་མིང་ལས་དྲས་ཏེ་མཚན་ཐོན་མི་སཾ་བཧོ་ཊ་བྱ་བར་བཏགས། དེ་ནས་ཆེར་སྐྱེས་པའི་སྐབས་རིམ་གྱིས་ཆོས་རྒྱལ་སྲོང་བཙན་སྒམ་པོའི་མདུན་ན་འདོན་ཏེ་བློན་པོའི་གྲས་སུ་གྱུར་ཅིང། དེ་ཡང་ཆོས་བློན་
ནང་མའི་གཙོ་བོར་མཛད་དེ་བཞུགས་པའི་མུས་ཤིག་ནས། རྒྱལ་པོའི་ཐུགས་ལ་རྒྱལ་སྲིད་ལུགས་ཟུང་གི་ཁྲིམས་རྣམ་པར་དག་པས་འཛིན་པ་ལ་ཡི་གེ་ནི་ཡོན་ཏན་ཐམས་ཅད་ཀྱི་རྩ་བ་ལྟ་བུར་དགོངས་ཤིང། ཕྱོགས་
ཀྱི་རྒྱལ་པོ་རྣམས་ལ་སྐྱེས་ལན་བཀའ་འཕྲིན་གནང་བའི་ཆ་རྐྱེན་དུའང་ཉེ་བར་མཁོ་བར་གཟིགས་ནས་འཇམ་དཔལ་དབྱངས་ཀྱི་རྣམ་འཕྲུལ་ཆོས་བློན་ཐོན་མི་ཉིད་འཕགས་ཡུལ་དུ་ཡི་གེ་སློབ་པར་འབྱོན་དགོས་ཚུལ་ཕེབས་
ཏེ། རིག་བྱེད་སྨྲ་བའི་སློབ་དཔོན་མགུ་བ་སྐྱེད་པ་སོགས་ཀྱི་ཕྱིར་གསེར་ཕྱེ་བྲེ་གང་དང། གསེར་གྱི་པ་ཊ་སོགས་དངོས་པོ་གྱ་ནོམ་པ་ཕེབས་རྫོངས་སུ་བསྩལ་བ་ལྟར་འཁོར་མང་པོ་དང་བཅས་ཏེ། ཐག་རིང་བཤུལ་ལམ་
གྱི་འཇིགས་སྐྲག་ངལ་དུབ་བཟོད་དཀའ་བ་མང་པོ་དྭང་དུ་བཞེས་ནས་བྱོན་པས། ལམ་བར་གྱི་འཚེ་བ་མཐའ་དག་དང་བྲལ་ནས་བདེ་བར་བགྲོད་དེ་འཕགས་ཡུལ་དུ་ཕེབས། རིག་སྐྱེད་སློབ་པ་བསྟོན་པ་གྲགས་ལ་ཕྱག་རྟེན་

[033B] གུས་འདུད་ཚད་མེད་པས་མཉེས་པ་ཕུལ་དུ་ཕྱིན་པ་བསྒྲུབ་སྟེ། བྲམ་ཟེ་ལི་བྱིན་ཀ་ར་ལ་ཡིག་རིགས་སུམ་བརྒྱ་དྲུག་ཅུ་རྩ་བཞི་དང། པཎྜི་ཏ་ལྷ་རིག་པ་སེང་གེ་ལ་སྒྲ་ལ་ཎི་བྱ་ཀ་ར་ཎ། རྟོགས་སླབ་རྒྱལ་པོ་
ལུགས་ཀྱི་བསྟན་བཅོས། ཀ་ལཱ་པ། རྟོགས་དཀའ་བ་པཎྜི་ཏ་ལུགས་ཀྱི་བསྟན་བཅོས། ཙནྡྲ་པ་རྣམས་ཀྱིས་རིས། སྤྱན་རས་གཟིགས་ཀྱི་མདོ་རྒྱུད་ཉི་ཤུ་རྩ་གཅིག་དང་བཅས་པ་བསླབས་ནས། བདག་ཅག་བློན་པོ་ཐོན་མི་
ཡ། །མ་ལུས་གནང་པ་ཐུགས་ལ་བཏགས། །རྒྱ་གར་ཡུལ་དུ་ཕྱིན་པ་ཡིན། །མཁས་གྲུབ་ཁྱེད་དང་མཇལ་བ་ཡིན། ཞེས་སློབ་དཔོན་ལ་དྲིན་དུ་གཟོ་བའི་གསུང་བྱོན་ཏེ་བོད་དུ་ཕེབས་ནས། རྒྱལ་བློན་གཉིས་ཀྱིས་ལྷ་སའི་ཕེ་
བྲང་མ་རུང་ལོ་གསུམ་གྱི་རིང་ལ་སྐུ་མཚམས་དམ་དུ་བཅད་དེ་ཡི་གེ་དང་སྒྲ་རྣམས་སློབ་པའི་ཚུལ་མཛད་པས་མཁས་པའི་དབྱིད་དུ་གྱུར་ཀྱང་དེའི་ནང་དུ་བོད་སྐད་ལ་ཉེ་བར་མཁོ་བའི་སྒྲ་དང་ཡིག་རིགས་མི་འདུག་པར་དགོངས་
ནས་རྒྱལ་པོས་ཐོན་མི་ལ་གསུངས་པར། ཐོན་མི་ཉིད་ཀྱིས་འཇམ་དཔལ་དབྱངས་ལ་གསོལ་བ་བཏབ་སྟེ་རང་གི་མཁྱེན་རབ་ཀྱི་ཀློང་དུ་ཇི་ལྟར་ཤར་བ་ལས། ལེགས་སྦྱར་གྱི་དབྱངས་བཅུ་དྲུག་ནས་ཨི་ཨུ་ཨེ་ཨོ་བཞི་དང་
གསལ་བྱེད་སུམ་ཅུ་རྩ་བཞི་ལས། ལོག་པ་ལྔ་དང། འཐུག་པོ་ལྔ་ཥ་ཀྵ་རྣམས་དོར་བའི་སྟེང་དུ་ཨ་དྲངས་པའི་ཉི་ཤུ་རྩ་བཞི་ལ། གཅིག་ཆོས། འཇིག་རྟེན། གཞོན་ནུ། གཟི་བརྗིད། འོ་མ་སོགས་ཀྱིས་མཚོན་པར་

[034A]༄༅། །རྒྱ་གར་སྐད་ལ། ཨེ་ཀ། དྷ་རྨ། ལོ་ཀ། ཀུ་མཱ་ར། ཏེ་ཛས། བ་ཡས་བརྗོད་པས། ཅ་ཆ་ཇ་ཞ་ཟ་འ་རྣམས་མི་དགོས་པ་འདིར་བསྣན་ཏེ། དབྱངས་བཞི་དང་གསལ་བྱེད་སུམ་ཅུར་གཏན་ལ་
ཕབ་ནས། ལཉྫ་ལ་དཔེ་བྱས་ནས་དབུ་ཆེན། ཝ་རྟུ་ལ་དཔེ་བྱས་ནས་ཤར་མ་ལ་སོགས་པ་ཡི་གེའི་གཟུགས་དང་བརྡ་གསལ་བར་བྱེད་པའི་སུམ་རྟགས་སོགས་བོད་དུ་ཉེ་བར་མཁོ་བའི་བསྟན་བཅོས་བརྒྱད་མཛད་ནས་རྒྱལ་
པོ་ལ་ཕུལ། སྤྱན་རས་གཟིགས་ཀྱི་མདོ་རྒྱུད་ཉི་ཤུ་རྩ་གཅིག་སོགས་ཆོས་མང་དུ་བསྒྱུར་བ་ནི་བོད་ལྗོངས་སུ་དམ་པའི་ཆོས་བསྒྱུར་བའི་ཐོག་མ་ཡིན་ནོ། །ཚུལ་དེ་དག་ལ་བརྟེན་ནས་རྒྱལ་པོས་བསྟན་པ་རིན་པོ་ཆེའི་བཙས་སུ་
དགོངས་ཏེ་བློན་པོ་ཐོན་མི་ལ་བཀུར་སྟི་རྒྱ་ཆེར་མཛད་པས། བློན་པོ་གཞན་གྱིས་ཕྲག་དོག་བྱས་པ་ལ། ཐོན་མིས། ཡུལ་མཐའ་འཁོབ་བོད་ཀྱི་རྒྱལ་ཁམས་འདིར། །མི་མཁས་པས་སླེབ་པའི་སྔོན་མ་ཡིན་།ད་མུན་པ་སེལ་
བའི་སྒྲོན་མེ་ཡིན། །རྗེ་རྒྱལ་པོ་ཉི་ཟླའི་ཚུལ་དུ་བཞུགས་།གྲོགས་བློན་པོའི་ཁྲོད་ན་ང་ཙམ་མེད། །བོད་ཁ་བ་ཅན་པའི་མི་རྣམས་ལ། །ང་ཐོན་མི་བཀའ་དྲིན་མི་ཆེའམ། །ཞེས་གཞན་གྱི་འགྲན་སེམས་ཀྱི་བྲག་རི་དྲི་མ་མེད་པའི་
དཔྱོད་ལྡན་གྱི་མཛད་པ་དང་གསུང་གི་གནམ་ལྕགས་ཀྱི་ཐོག་མདས་སིལ་བུར་བཏང་ངོ། །གསུང་འདི་དག་ལ་དཔགས་ན་དུས་སྐབས་བཟང་པོ་དེ་དག་ཏུ་ཡང་བླུན་པོས་ཤེས་ལྡན་ལ་གཤེ་བ་འདི་ཡོད་ཚོད་དུ་འདུག་གོ་ཞེས་རྒྱལ་

[034B] །དེ་ལྟར་ཐོན་མི་སཾ་བཧོ་ཊ་འདི་ནི་གངས་ཅན་གྱི་ལྗོངས་འདིར་ཡི་གེའི་སྲོལ་ཐོག་མར་ཕྱེ་ནས་བོད་ལུལ་མུན་པའི་གླིང་དུ་དམ་ཆོས་ཀྱི་ཉི་མ་ཐོག་མར་དྲངས་པས། བོད་སྤྱི་ལ་སྐུ་དྲིན་གྱིས་ཆེ་བ་ཞིག་
གོ། །ཁྲི་སྲོང་ལྡེའུ་སྲས་ཐ་ཆུང་མུ་ཏིག་བཙན། །རྒྱུད་གཅིག་འོ་བྲན་དཔལ་གྱི་དབང་ཕྱུག་ཞབས། །ཞེས་གསལ་བ་ཆོས་ཀྱི་རྒྱལ་པོ་མུ་ཏིག་བཙན་པོ་ནི། ཆོས་རྒྱལ་ཁྲི་སྲོང་ལྡེའུ་བཙན་དང་བཙུན་མོ་ཚེ་སྤོང་བཟའ་གཉིས་
ཀྱི་སྲས་སུ་སྐུ་འཁྲུངས་ཏེ། རྒྱལ་པོ་ཡབ་ཡུམ་དེ་གཉིས་ལ་སྲས་གསུམ་མངའ་བ་ལས་འདི་ཉིད་སྲས་ཆུང་བ་ཡིན་ཞིང། མཚན་མུ་ཏིག་བཙན་པོའམ་སད་ན་ལེགས་མཇིང་ཡོན་དུ་གྲགས། དགུང་ལོ་བཞིའི་སྟེང་དུ་རྒྱལ་
སྲིད་བཟུང། སློབ་དཔོན་གྱིས་ཆོས་སྐལ་སྩལ། རྒྱལ་རབས་ཀྱི་ཡི་གེ་འགར་འདིའི་མཚན་ལ་ཁྲི་ལྡེ་སྲོང་བཙན་དུ་འཆད་པ་ནི་སྒྲ་སྦྱོར་འམ་པོ་གཉིས་པ་སོགས་མ་མཐོང་བའི་སྐྱོན་ཡིན་ཞེས་ལྔ་པ་ཆེན་པོས་གསུངས། ཡབ་
མེས་ཀྱི་གཙུག་ལག་ཁང་རྣམས་ལ་མཆོད་པ། ཤུལ་ན་བཞུགས་པའི་ལོ་པཎ་རྣམས་ལ་ཕུལ་དུ་བྱུང་བའི་བསྙེན་བཀུར་དང་བཅས་ཏེ་སྔར་མ་འགྱུར་བའི་གསུང་རབ་འགའ་ཞིག་བསྒྱུར། བོད་ཀྱི་རྒྱལ་པོ་ལ་ང་ཆེ་བས་ལྷ་
ཁང་ཉི་མ་ཙམ་ཞིག་རྩིག་གོ་གསུངས་པས། སློབ་དཔོན་མཛོད་མཁན་གྱིས་ཉི་མའི་རྒྱར་དཔག་ཚད་ལྔ་བཅུ་རྩ་གཅིག་ཡོད་པས་བོད་འདིར་མི་ཤོང་ཞེས་ཞུས་པར། ཟླ་བ་ཙམ་ཞིག་རྩིག་གསུངས་དེ་ཡི་ཚད་ཀྱང་

[035A]༄༅། །དཔག་ཚད་ལྔ་བཅུ་ཡོད་ཚུལ་སྨྲས་པར། འོ་ན་སྐར་མ་ཙམ་ཞིག་རྩིག་གསུང་པར་དེ་ལ་རྒྱང་གྲགས་བཅོ་བརྒྱད་ཡོད་པ་བཞིན། བྱང་འབྲོག་གི་ཐང་ཡངས་ས་ཞིག་ཏུ་རྩིག་པར་བཀའ་གནང་བས་
བློན་པོ་ཀུན་གྱིས་བྱང་ཐང་དུ་བརྩིགས་ན་ལྷ་ཁང་སྟོང་པར་ལུས་འགྲོ་ཚུལ་ཞུས་པ་དང། སླར་རྗེ་འབངས་ཀུན་གྲོས་མཐུན་པར་རྒྱལ་སྡེ་དཀར་ཆུང་རྡོ་རྗེ་དབྱིངས་ཀྱི་ལྷ་ཁང་བཞེངས། རྣམ་སྲས་རྟ་བདག་བརྒྱད་བྲན་དུ་བཀོལ་ནས་
བཧེ་ཏ་ཧོར་གྱི་སྒོམ་གྲ་བར་པ་བཏུལ་ཏེ་གཡུའི་ཐུབ་པ་དང། བསེ་འབག་སྨུག་ཆུང་སོགས་གདན་དྲངས་ནས་རྒྱལ་པོ་པེ་ཧར་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་སྲུང་མར་བསྐོས་བོད་འབངས་ཀུན་
ཕན་པ་དང་བདེ་བའི་ལམ་དུ་འགོད་པར་མཛད་ནས་སྐུ་གཤེགས་ཏེ་བང་སོ་སྟེ་སྐུ་བུར་བཞུགས་པའི་མཁར་ཆུང་ངུ་འཕྲུལ་རྒྱལ་མདུན་ན་བརྩིགས། ཞེས་གསུངས་པ་ལྟར་རོ། །དེ་དང་ཐུགས་རྒྱུད་གཅིག་ཏུ་གསུངས་པ་འོ་བྲན་
དཔལ་གྱི་དབང་ཕྱུག་ནི། ཨོ་རྒྱན་གྱི་སློབ་དཔོན་ཆེན་པོ་པདྨ་སམྦྷ་ཝ་ལས་གསང་སྔགས་རྙིང་མའི་ཟབ་ལམ་དབང་པོ་ཡང་རབ་ཀྱི་གདུལ་བྱས་ཉམས་སུ་ལོན་པར་ནུས་པའི་ཆོས། ཐེག་དགུའི་རྩེ་རྒྱལ་ཡང་ཟབ་ཨ་ཏི་ཡོ་གའི་ལམ་
མཆོག་གི་རིམ་པའི་ཆོས་སྐོར་སོགས་མཐའ་ཡས་པ་གསན་ཅིང་ཉམས་སུ་བཞེས་པ་ལས་འོད་གསལ་རྡོ་རྗེའི་སྙིང་པོ་ཆོས་དབྱིངས་ཀུན་ཏུ་བཟང་པོའི་རང་ཞལ་རྗེན་ཅེར་དུ་གཟིགས་ཏེ་རྫོགས་པ་ཆེན་པོའི་རྟོགས་པ་མཆོག་བརྙེས་ཤིང་

[035B] འོ་བྲན་དབང་ཕྱུག་ཆུ་ལ་ཉ་ལྟར་འཕྱོ། །ཞེས་སོགས་གསུངས་པ་ལྟར་ཏེ་རྗེ་འབངས་ཉེར་ལྔའི་ཡ་གྱལ་ཞིག་ཡིན་ལ། འདིའི་རྣམ་ཐར་རྒྱས་པ་ནི་གཞན་ལས་ཤེས་དགོས་སོ། །བྲག་གཡང་
རྟོགས་ལྡན་འཇམ་བློ་རིན་པོ་ཆེའི་ཐུགས་སྲས་དམ་པའི་སྐྱེས་མཆོག་མཁས་པ་ཚད་ཐུབ་ཀྱི་ཞལ་རྒྱུན་དུ་སྐྱབས་མཆོག་རྡོ་རྗེ་འཆང་ཆེན་པོའི་སྐྱེས་རབས་ཀྱི་ཕྲེང་བར་འཆད་པ་རླངས་ཁམས་པ་གོ་ཆ་ནི། དེབ་སྔོན་དང་རྒྱལ་མཆོག་ལྔ་
པ་ཆེན་པོའི་གསུང་རྒྱལ་རབས་སོགས་སུ་གསུངས་པ། མཁན་སློབ་ཆོས་གསུམ་གྱི་སྐུ་དུས་སུ་བྱུང་བའི་བཻ་རོ་ཙ་ན། རྨ་རིན་ཆེན་མཆོག་།གཉགས་ཛྙཱ་ན་ཀུ་མ་ར། གཉན་དཔལ་དབྱང་སོགས་ནམ་མཁར་འགྲོ་བ་དང། རི་བྲག་
ལ་འཛུལ་བ། ཆུར་མི་འབྱིང་བ། ལུས་ལྷའི་དཀྱིལ་འཁོར་དུ་སྐྱེ་བོ་མང་པོ་ལ་སྟོན་ནུས་པ་སོགས་གྲུབ་པ་ཐོབ་པ་མང་དུ་བྱུང་བར་གསུངས་པའི་ནང་ཚན། དམ་པའི་ལྷ་ཆོས་ཀྱི་སྒོ་ནས་ཐུབ་པའི་ནང་གི་མཛོད་གཅིག་པུ་བསྟན་པའི་
སྙིང་པོ་སོ་སོར་ཐར་པའི་སྒོར་ཞུགས་ནས་རབ་ཏུ་བྱུང་བའི་སད་མི་མི་བདུན་གྱི་བར་མར་གྲགས་ཤིང། གྲུབ་པ་བརྙེས་པའི་མཐུ་སྟོབས་དང་རྫུ་འཕྲུལ་དཔག་པར་དཀའ་བ་ཉིད་དུ་བྱོན་ཞེས་བསྔགས་པར་མཛད་པ་ལྟར་ཏེ། འདི་གཉིས་
གྱི་རྣམ་ཐར་རྒྱས་པ་ནི་གཞན་ལས་ཤེས་དགོས་སོ། །ཇོ་བོ་བོད་དུ་སྤྱན་དྲངས་བཀའ་གདམས་ཀྱི། །སྲོལ་འབྱེད་ནག་ཚོ་ལོ་ཙཱ་ཚུལ་ཁྲིམས་རྒྱལ། །ཞེས་གསུངས་པ་ནག་ཚོ་ལོ་ཙཱ་བ་ཚུལ་ཁྲིམས་རྒྱལ་བ་ནི། གྲ་པ་མངོན་ཤེས་དང་རྗེ་མར་པ་
[036A]༄༅། །འཁྲུངས་པའི་སྔ་ལོ་ཁུ་སྟོན་དང་དགུང་མཉམ་དུ་འགལ་བྱེད་ཅེས་པ་ལྕགས་མོ་ཕག་གི་ལོར་སྟོད་ཀྱི་གུང་ཐང་དུ་འཁྲུངས། དགུང་ལོ་སོ་གཅིག་པ་ཆུ་ཕོ་རྟ་ལ་ཇོ་པོ་རྗེ་དང་ལྷན་དུ་མངའ་རིས་སུ་ཕེབས་
ཇོ་བོ་ལ་སྔ་ཕྱིར་ལོ་བཅུ་དགུ་བརྟེན། བདེ་མཆོག་སྐོར་དང། གཤིན་རྗེ་གཤེད་ཀྱི་སྐོར་དང། འདུས་པ་འཕགས་ལུགས་སོགས་ཀྱི་གདམས་པའང་ཕལ་ཆེར་ཐོབ། བོད་ལ་བཀའ་དྲིན་མཆོག་ཏུ་ཆེ། བསམ་ཡས་སོགས་
ན་ཇོ་བོ་དང་རྣམ་གཉིས་ཀྱིས་ཉི་ཁྲི་སྣང་བ་དང། སློབ་དཔོན་དབྱིག་གཉེན་གྱིས་མཛད་པའི་ཐེག་བསྡུས་ཀྱི་འགྲེལ་པ་སོགས་ལ་འགྱུར་མང་པོའང་མཛད། མཐར་ཇོ་བོའི་བཀའ་ལྟར་ན་རོ་པའི་སློབ་མ་ཁ་ཚེ་ཛྙཱ་ན་ཨཱ་ཀ་ར་ལ་
འདུས་པ་འཕགས་ལུགས་ཀྱི་ཚེས་སྐོར་གསན་པར་བལ་ཡུལ་དུ་ཕེབས་པར་འདོད་ཀྱང་ཇོ་བོ་སྐུ་བགྲེས་པའི་ཉམས་ལ་བལྟས་པས་འབྲལ་མ་ཕོད་པ་ན། ཇོ་བོའི་ཞལ་ནས། ཐེག་ཆེན་གྱི་བཤེས་གཉེན་མཇལ་དཀའ་བས་ལོ་ཙཱ་
བ་རང་བཞུད་ཅིག་ཁོ་བོ་ཡང་རིང་པོར་མི་སྡོད་པར་དགའ་ལྡན་དུ་དུས་བྱའོ་གསུངས་པར། ནག་ཚོས་ཁོ་བོར་ཤི་པའི་ཚེ་དགའ་ལྡན་ན་ཇོ་བོ་ཉིད་ཀྱི་དྲུང་དུ་སྐྱེ་བའི་དགོངས་པ་གནང་བ་དང། ཁོ་བོ་ཡུལ་དུ་ཇོ་བོའི་སྐུ་ཞིག་འདྲི་
བས་དེའི་རབ་ཏུ་གནས་པའི་ཚེ་ཇོ་བོ་འབྱོན་པར་ཞུ་བྱ་བ་གཉིས་ཞུས་པས། ཞལ་གྱིས་རྐྱང་བཞེས། ཕྱིས་སུ་བཀའ་གདམས་པ་འགའ་རེས། ཇོ་བོ་འདའ་ཁར་འབྲལ་ཕོད་པ་ལོ་ཙཱ་བ་ལ་དམ་ཚིག་མེད་ཟེར་བ་ལ། ཤ་ར་བས་

[036B]པ་ལ། བཀའ་གདམས་པ་འདི་རྣམས་ཀྱིས་ཤབ་ཤུབ་ཁོ་ན་བྱེད་གསུངས་ནས་བཀྱོན། ལོ་ཙཱ་པ་དགུང་ལོ་བཞི་བཅུ་རྩ་བཞི་པ་ཤིང་ཕོ་རྟའི་ལོ་ལ་ཇོ་བོ་རྗེ་སྐུ་གཤེགས་
ལོ་ཙཱ་བ་ཕྱིས་སུའང་སྐུ་ཚེ་རིང་པོར་བཞུགས་ཤིང། ཛྙཱ་ན་ཨཱ་ཀ་ར། བལ་པོ་ཤཱནྟིཾ་བྷ་དྲ། ནག་པོ་དམ་ཚིག་རྡོ་རྗེ་སོགས་བསྟེན་ཏེ་འགྱུར་ཡང་མང་པོ་མཛད། རོང་པ་ལག་སོར་བ་ལ་སོགས་པ་བུ་སློབ་མང་དུ་བྱུང་ཞིང་
ཇོ་བོ་ཆེན་པོའི་རྣམ་པར་ཐར་པ་ལ་བསྟོད་པ་ཚིགས་བཅད་བརྒྱད་ཅུ་པ་སོགས་བསྟན་བཅོས་བརྩམས་པ་ཡང་འགའ་རེ་མཛད་དོ། །བདག་ཅག་གི་འདྲེན་མཆོག་དམ་པ་རྡོ་རྗེ་འཆང་ཆེན་པོ་གང་ཉིད་ལྕར་སྐྱ་རོལ་པའི་རྡོ་རྗེའི་ཡང་
སྤྲུལ་འཁྲུལ་བྲལ་ཉིད་དུ་ངེས་པ་འོག་ཏུ་ཡང་ཡང་འཆད་འགྱུར་རྣམས་ཀྱིས་རྟོགས་པར་ནུས་ལ། རོལ་རྡོར་ནི་ལྷོ་བྲག་མར་པ་དང་ཐུགས་རྒྱུད་གཅིག་པར་ཐུའུ་བཀྭན་རིན་པོ་ཆེའི་གསུང་རོལ་པའི་རྡོ་རྗེའི་རྣམ་ཐར་དུ་ཆེས་གསལ་
པར་གསུངས་སོ། །དེས་ན། མར་པ་ལོ་ཙཱ་བ་ཆོས་ཀྱི་བློ་གྲོས་ནི་ལྷོ་ཕུ་ཆུ་ཁྱེར་བྱ་བར་ཡབ་མར་པ་དབང་ཕྱུག་འོད་ཟེར་དང་ཡུམ་རྒྱལ་མོ་འོད་ཟེར་གཉིས་ཀྱི་སྲས་སུ་ཆུ་ཕོ་བྱི་པ་ལ་འཁྲུངས། ཆུང་དུ་ནས་སློབ་དཔོན་འབྲི་ཀློག་སོགས་བསླབས་པས་ལེགས་པར་མཁྱེན། སྤྱོད་པ་ཤིན་ཏུ་རྩུབ་པ་སྟེ་མི་ཐམས་ཅད་དང་འཐབ་དགའ་བ་ཞིག་ཡོད་པས། ཡབ་ཀྱིས་ཡང་ན་བུ་འདིས་མི་གཞན་ཕར་གསོད་དམ་

[037A]༄༅། །ཡང་ན་མི་གཞན་གྱིས་བུ་འདི་ཚུར་གསོད་པ་གང་རུང་ཞིག་ཡོང་ངེས་པས་ད་འདི་སློབ་གཉེར་ཞིག་བྱེད་དུ་བཏང་ན་བསམ་བློའི་ཤེད་རྙེད་པའང་ཡོང་སྲིད་སྙམ་དུ། སྔགས་གསར་མའི་གྲུབ་
ཐོབ་འབྲོག་མི་ལོ་ཙཱ་བ་ཤཱཀྱ་ཡེ་ཤེས་ཞེས་པ་གདམས་ངག་མང་དུ་གསན་པའི་ཡོན་ཏན་དང། ལམ་བསྐྱེད་རྫོགས་ལ་བརྟན་པ་ཐོབ་ཅིང། རླུང་གི་སྟོབས་ཀྱིས་ནམ་མཁར་སྐྱིལ་ཀྲུང་འཆའ་བ། ཕྱིས་སུ་སྐུ་འདས་
སྐབས་བར་དོར་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙེས་པ་དེའི་དྲུང་དུ་བཏང་བ་ལྟར་དེར་བྱོན་ཏེ་རྟ་བཟང་པོ་ཞིག་གིས་སྣ་དྲངས་པའི་འབུལ་བ་མང་པོ་ཕུལ་ནས། དཔལ་མྱུ་གུ་ལུང་གི་དགོན་པ་རུ། །སྒྲ་སྒྱུར་འབྲོག་
མིའི་ལོ་ཙཱ་ལ། །སྒྲ་ཐང་ཀློག་སྐད་ཀྱི་ཡིག་ཚང་བསླབས་།ཁོང་བཀའ་དྲིན་མི་ཆུང་ཆེ་བར་འཁུམས། །ཞེས་པ་ལྟར་ལོ་ཙཱའི་སྐད་དང་ཡི་གེ་བསླབས་པས་ཕུལ་དུ་ཕྱིན་པར་མཁྱེན། འོན་ཀྱང་གདམས་པ་ཆུང་ངུ་ན་རི་
ལའང་ཡོན་ཆེན་པོ་དགོས་པར་མཐོང་ནས། ཁོང་གི་ཆོས་འདི་རྣམས་ཀྱང་རྒྱ་གར་ནས་བྱུང་བས། ད་ང་རང་ཡང་རྒྱ་གར་དུ་འགྲོ་དགོས་དགོངས་པའི་ཐུགས་སྐྱེས་ཏེ་རང་ཡུལ་དུ་བྱོན། གསེར་མང་དུ་བཙལ་ནས་སླར་
བལ་ཡུལ་དུ་ཕེབས། བལ་པོ་སྤྱི་ཐེར་བ་ལ་རྡོ་རྗེ་གདན་བཞི་སོགས་རྒྱུད་འགའ་རེ་ཞུས། དེར་ལོ་གསུམ་སོང་བ་དང་བལ་པོ་ཀུན་ཀྱང་རྒྱ་གར་དུ་ཆོས་ཉན་པར་འགྲོ་བ་གཟིགས་པས་ལ་ཅི་སྟེ་མི་འགྲོ་སྙམ་དུ་དགོངས་

[037B]པས་པུཥྤ་ཧ་རིར་ནཱ་རོ་པའི་དྲུང་དུ་བསྐྱལ། ནཱ་རོ་པས་ཐུགས་ལ་བཏགས་པས་ཀྱེ་རྡོ་རྗེའི་དབང་གཅིག་པུའང་ལན་བདུན་ཞུས་གཞན་རྒྱུད་དང། སྒྲུབ་ཐབས། རྫོགས་
རིམ་གྱི་མན་ངག་རྣམས་ཀྱང་ལེགས་པར་གནང། དེ་ནས་རྒྱ་གར་ནུབ་ཕྱོགས་དུ་ལ་ཀཥེ་ཏྲའི་གྲོང་ན་དཔལ་ཡེ་ཤེས་སྙིང་པོ་ལས་གསང་འདུས་རྒྱུད་རྐྱང་གི་ལུགས་རྣམས་ལེགས་པར་གསན། སླར་ནཱ་རོ་པའི་དྲུང་དུ་
བྱོན་ཏེ་སྒྲོན་གསལ་གྱི་བཤད་པ་དང། མཧཱ་མཱ་ཡཱའི་དབང་བྱིན་རླབས་མན་ངག་དང་བཅས་པ་རྫོགས་པར་གསན། སླར་བོད་དུ་ཕེབས་ཏེ་བྱང་ཕྱོགས་སུ་ཕྱུག་པོ་འགའི་སྲིའུ་གསོས་པའི་ཡོན་དང། ནམ་རེའི་
གསེར་ཁ་རྡོལ་བ་དུས་འཛོམས་པ་དང། བྱང་ཙམ་ལུང་གི་མར་པ་མགོ་ཡ་གས་ཞེས་པས་རུས་གཅིག་པའི་ཞེན་གྱིས་དབང་ཞུས་ཤིང་རང་གི་ཉེ་འབངས་སོགས་ཀྱང་བསྐུལ་ཏེ་གསེར་འབུལ་དུ་བཅུག་པ་བཅས་ལ་
བརྟེན་ནས་གསེར་མང་དུ་བྱུང་བ་རྣམས་བསྣམས། བལ་པོ་བརྒྱུད་དེ་རྒྱ་གར་དུ་བྱོན་ནས་ཡུལ་དབུས་སུ་ཕེབས་པར་ནཱ་རོ་པ་སྤྱོད་པ་ལ་གཤེགས་ཟིན་པས་མ་མཇལ་བར་བླ་མ་གཞན་ལ་ཆོས་འགའ་རེ་གསན་ཀྱེ་
རྡོར་གྱི་རྒྱུད་གཟིགས་པས་ནཱ་རོ་པ་ཚོལ་འདོད་ཆེར་སྐྱེས་ཏེ་རྒྱ་གར་ལྷོ་ཤར་གྱི་ཡུལ་ཕྱོགས་དུ་མར་བྱོན། གྲུབ་ཐོབ་རྣལ་འབྱོར་པ་དང་རྣལ་འབྱོར་མ་གཞན་མང་པོ་མཇལ་བར་ཡང་གདམས་པ་ཅི་རིགས་གསན། ད་

[038A]༄༅། །དུང་དད་པ་དྲག་པོས་ནཱ་རོ་པ་རྩེ་གཅིག་ཏུ་བཙལ་བས་ནམ་ཞིག་ནགས་གསེབ་ཅིག་ཏུ་མཇལ། དེར་གསེར་རྣམས་ཕུལ་བས་ཐམས་ཅད་གཏོར། མར་པ་ཅུང་ཟད་ཡིད་མ་ཆེས་པ་ན། ནཱ་རོ་
པས་ཞབས་ཀྱི་མཐེ་བོངས་ལ་རེག་པས་ས་གཞི་དེ་གསེར་དུ་སོང་ཞལ་ནས་ཀྱང། ཐམས་ཅད་གསེར་གླིང་ཡིན་ནོ་གསུངས་ནས་དེར་མི་སྣང་བར་གཤེགས། ནཱ་རོ་པ་སྤྱོད་པ་ལ་གཤེགས་ནས་མཇལ་བའི་
སྐབས་འདི་ཚུན་ཆད་དུ་རྗེ་མར་པར་ཐུགས་དམ་ཏིང་ངེ་འཛིན་གྱི་ཉམས་རྟོགས་ཚད་མེད་པ་རེ་འཁྲུངས། སྔོན་ཞིག་ནས་གྲུབ་ཆེན་ཏཻ་ལོ་པས། བཧོ་ཊའི་མ་རིག་མུན་སེལ་ལ། །ཡེ་ཤེས་སྣང་བས་ཁྱབ་པར་གྱིས། །
ཞེས་པའི་ལུང་བསྟན་གནང་ཡོད་པ་ལྟར་དགུང་ལོ་བཞི་བཅུ་རྩ་གཉིས་ཙམ་ན་བོད་དུ་ཚུར་འབྱོན་རྒྱུར་བལ་བོར་ཕེབས་ཏེ་ཕམ་འཐིང་བ་སོགས་དང་མཇལ། དེ་ནས་བོད་དུ་ཕེབས་ཏེ་ཡུལ་ས་བཟུང་བདག་མེད་ལ་
བཙུན་མོར་བཞེས། དེ་ལ་སོགས་པ་བཙུན་མོ་དགུ་ཡོད་པར་གྲགས་ཏེ་ཀྱཻ་རྡོ་རྗེའི་ལྷ་མོ་དགུའི་ངོ་བོར་བཤད། ཡང་སྐབས་ཤིག་མཻ་ཏྲི་པའི་སྙན་པ་གསན་པས་ཐུགས་ཕྲོགས་ཏེ་རྒྱ་གར་དུ་བྱོན་པས་རྒྱ་གར་
ཤར་ཕྱོགས་སུ་མངའ་བདག་མཻ་ཏྲི་པ་དང་མཇལ། རྒྱུད་འགྲེལ་མན་ངག་མང་པོ་གསན་ཅིང་བསྒོམས་པས་ཕྱག་རྒྱ་ཆེན་པོའི་རྟོགས་པ་མངོན་དུ་གྱུར་ཏེ། རྗེ་མངའ་བདག་ཆེན་པོའི་བཀའ་དྲིན་གྱིས། །གཞི་ཆོས་

[038B] །སེམས་སྟོང་པ་ཉིད་ལ་སྦར་ཟིན་བྱས། །མི་ཁོ་བོའི་སྤྲོས་པ་དེ་ནས་ཆོད། །ཅེས་པའི་མགུར་ཡང་གསུངས་ཤིང། སླར་བོད་དུ་ཕྱིར་ཕེབས། དེ་རྗེས་སུ་ཡང་བལ་ཡུལ་དུ་ལན་གཉིས་བྱོན་ཏེ་
བླ་མ་རྣམས་ལ་ཆོས་མང་དུ་གསན། དེ་ནས་བོད་ཀྱི་ཕྱོགས་སུ་ཕྱིར་བྱོན་པའི་ལམ་གར་བླ་པོ་རྫོང་དུ་ཞག་ཁ་ཡར་བཞུགས་པའི་མཚན་ལམ་ཞིག་ཏུ། མར་པ་ཉིད་བུད་མེད་ཅིག་གི་ཕྲག་པར་ཁུར་ནས་རྒྱ་
གར་ལྷོ་ཕྱོགས་དཔལ་གྱི་རི་ལས་ར་ཧ་བཞུགས་པའི་དྲུང་དུ་བསྐྱལ། ས་ར་ཧས་གདམས་ངག་གནང་ཞིང་བྱིན་གྱིས་བརླབས་པས་སྣང་སྲིད་ཐམས་ཅད་རོ་གཅིག་པའི་མྱོང་བ་ཡང་དག་པ་འཁྲུངས་པ་ཞིག་བྱུང་
དེ་ནས་རིམ་གྱིས་བྱོན་ནས་གྲོ་བོ་ལུང་དུ་ཕེབས་ཏེ་སློབ་མ་མང་དུ་བསྐྱངས། རྗེ་མར་པ་ཉིད་ཀྱི་ཞལ་ནས། སྐྲ་ཀ་ལ་ཙནྡྲས་སྣ་དྲངས་ནས། །སྐད་སྣ་བརྒྱ་དང་རྩ་བརྒྱད་ཤེས། །གྲོགས་ལོཙྪ་ཚོགས་ན་ང་རེ་བྲོད། །དགྱེས་
རྡོར་གདན་བཞིས་སྣ་དྲངས་ནས། །རྒྱུད་འགྲེལ་བརྒྱ་དང་རྩ་བརྒྱད་ཤེས། །གྲོགས་སྟོན་ཆེན་ཚོགས་ན་ང་རེ་བྲོད། །བཀའ་བཞིའི་གདམས་པས་སྣ་དྲངས་ནས། །སྙན་བརྒྱུད་བརྒྱ་དང་རྩ་བརྒྱད་ཤེས། །གྲོགས་སྒོམ་ཆེན་ཚོགས་ན་ང་རེ་
བྲོད། །ངོ་མཚར་ཆེ་བ་རྣམ་གསུམ་ནི། །བསྲེ་དང་འཕོ་བ་མ་གཏོགས་པ། །ཁྱད་ཆོས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དུད་སོལ་ལྷ་མོ་མ་གཏོགས་པ། །བསྟན་སྲུང་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་

[039A]༄༅། །དེ་ཆེ་མོད། །རིམ་ལྔའི་དམར་ཁྲིད་མ་གཏོགས་པ་།རྫོགས་རིམ་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དེ་ཐམས་ཅད་བླ་མ་རྗེའི་དྲིན། །ཞེས་དང། ངས་སོས་དལ་དབེན་ཚེ་རྩ་རླུང་
བསྒོམ། །ལུས་སེམས་གཅུན་ཞིང་གཅུན་ཞིང་བསྒོམ། །འབྱུང་པ་འཁྲུགས་ཀྱང་ཉམ་ང་མེད། །ཕོགས་འདོན་དུ་ཤེས་པའི་གདེང་ཞིག་ཡོད་།གཉིད་ཀྱི་དུས་སུ་འོད་གསལ་བསྒོམ། །སྣང་བསྡུད་ཅིང་སྡུད་ཅིང་བསྒོམ། །
གཏི་མུག་ཏུ་སོང་ཡང་ཉམ་ང་མེད། །ཟུང་འཇུག་ཏུ་ཤེས་པའི་གདེང་ཞིག་ཡོད། །རྨི་ལམ་གྱི་དུས་སུ་སྒྱུ་ལུས་བསྒོམ། །སྣང་བ་སྤྲོ་ཞིང་སྤྲོ་ཞིང་བསྒོམ། །རྣམ་རྟོག་ཏུ་སོང་ཡང་ཉམ་ང་མེད་།སྒྱུ་མར་ཤེས་པའི་གདེང་
ཞིག་ཡོད། །འདོད་ཡོན་སྤྱོད་ཚེ་ལྷ་སྐུར་བསྒོམ། །རོ་བྲོ་མྱང་ཞིང་མྱང་ཞིང་བསྒོམ། །བཟའ་བཏུང་དུ་མཐོང་རུང་ཉམ་ང་མེད། །ཚོགས་མཆོད་དུ་ཤེས་པའི་གདེང་ཞིག་ལོད། །ཐབས་ལམ་གྱི་སྐབས་སུ་གཞན་ལུས་
བསྒོམ། །བདེ་བ་བསྐྱེད་ཅིང་བསྐྱེད་ཅིང་བསྒོམ། །ཐ་མལ་དུ་འདུག་ཀྱང་ཉམ་ང་མེད། །ལྷན་སྐྱེས་སུ་ཤེས་པའི་གདོང་ཞིག་ཡོད་།འཆི་བའི་དུས་སུ་འཕོ་པ་བསྒོམ། །འཕོ་བ་སྦྱང་ཞིང་སྦྱང་ཞིང་བསྒོམ། །འཆི་ལྟས་བྱུང་
ཡང་ཉམ་ང་མེད། །རྫོགས་རིམ་དུ་ཤེས་པའི་གདེང་ཞིག་ཡོད། །ཤི་པའི་དུས་སུ་པར་དོ་འཛིན། །བར་དོ་སྤྲིན་དང་ན་བུན་འདྲ། །ཆགས་སྣང་སྐྱེས་ཀྱང་ཉམ་ང་མེད། །རང་གྲོལ་དུ་ཤེས་པའི་གདེང་ཞིག་ཡོད། །ཅེས་

[039B]པ་མངའ། ནཱ་རོ་པ་དང་མཻ་ཏྲི་པའི་མན་ངག་གཙོ་བོར་མཛད་ཅིང། བཤད་པ་ཡང་འདུས་པ་དང། སངས་རྒྱས་ཐོད་པ། རྡོ་རྗེ་གུར། རྡོ་རྗེ་གདན་བཞི་
བརྟག་གཉིས། མཧཱ་མཱ་ཡཱ་རྣམས་ཀྱི་བཤད་པ་སོགས་གནང་བ་ལ་བརྟེན་ནས་སློབ་མ་མཁས་ཤིང་དངོས་གྲུབ་བརྙེས་པས་བོད་ཀྱི་རི་སུལ་ཐམས་ཅད་གང་བར་མཛད་དེ། དགུང་ལོ་བརྒྱད་ཅུ་རྩ་དྲུག་པ་མེ་མོ་གླང་ལ་ཞི་བར་
གཤེགས། བུ་སློབ་ཀྱི་གཙོ་བོ་དོལ་པ་གག་སྟོན། གྲེའི་མིའུ་ཆུང་ཆུ་གོང་དཔལ་ལེ། དགེ་བཤེས་ཁེ་གད་དེ་ཐུགས་སྲས་བཞི། ཀློག་སྐྱ་འབྱུང་གནས་རྒྱལ་མཚན། མར་པ་མགོ་ཡགས། རྔོག་གཞུང་པ་
འཚུར་དབང་ངེ། མེས་ཚོན་པོ། ལྷ་རྗེ་སེ་རིངས། རྒྱ་སྟོན་ཞིག་པོ། མར་པ་བྱ་ཟེ་བ། མྱང་སྒོམ་སྦྲང་ལྟག་རྗེ་བཙུན་མིད་ལ་སྟེ་སློབ་མ་དབུ་ཆེ་བཅུ་བྱ་བ་གྱུང། བཅུ་པོ་དེ་དག་གི་ནང་ནས་རྔོག་ཆོས་རྡོར། འཚུར་དབང་
ངེ། མེས་ཚོན་པོ། རྗེ་མིད་ལ་རྣམས་ལ་མར་པའི་སློབ་མ་ཀ་ཆེན་བཞིར་གྲགས། གཞན་ཡང་སློབ་མ་ཡང་སློབ་བརྒྱུད་འཛིན་མཐའ་ཡས་པ་ཟུང་བཞི་དང། ཡ་བརྒྱད་བྱ་བ་སོགས་བྱུང་སྟེ་བཀའ་བགྱུད་ཀྱི་གྱུང་ཐོབ་སྤུངས་
སེ་བ་ས་ཆེན་པོ་ཕྱུར་བུར་ཁེངས་པ་ཙམ་དུ་བྱོན་པ་དེ་ཐམས་ཅད་རྗེ་མར་པ་ལོ་ཙཱ་བ་འདིའི་བཀའ་དྲིན་ལས་བྱུང། ཐ་མལ་པ་རྣམས་ཀྱི་ངོར་རྟག་ཏུ་གྲོང་རོགས་ཁྱིམ་མཚེས་དང་འཐབ་པ། བུ་སྨད་བསྲེལ་བ། ཞིང་ལས་

[040A]༄༅། །མཁར་ལས་གནང་བ་ཚུན་མཛད་དེ་འཇིག་རྟེན་ཁྱིམ་པ་ཕལ་པའི་ཟོལ་ལྟར་དུ་བཞུགས་ཀྱང་ནང་དུ་དེ་ཁོ་ན་ཉིད་ཀྱི་རྟོགས་པ་ཆུ་པོའི་རྒྱུན་གྱི་རྣལ་འབྱོར་ལས་ནམ་ཡང་མི་གཡེལ་བར། ཕུག་
རོན་དང་གཡག་གི་རོ་སོགས་ལ་གྲོང་འཇུག་ཀྱང་ལན་བཞིར་གནང་པ་སོགས་ངོ་མཚར་པའི་སྤྲུལ་བསྒྱུར་དང་མཛད་པ་བསམ་ལས་འདས་པ་མངའ་ཞིང། ཌོལྒྷི་ཧེ་རུ་ཀའི་སྤྲུལ་པར་ཡང་གྲགས་ཏེ། དོན་དུ་དགྱེས་པ་རྡོ་རྗེ་
དངོས་ཀྱི་ངོ་བོར་བཞུགས། མར་པའི་རྣམ་ཐར་ལ་བཤད་ཚུལ་ཅུང་མི་མཐུན་པ་འགའ་རེ་མཆིས་པ་ལས་འདི་ནི་མཁས་པ་ཡིད་བཟང་རྩེ་ལ་སོགས་པའི་གསུང་གི་རྗེས་སུ་འབྲངས་ཏེ་མདོར་བསྡུས་པའི་ཚུལ་དུ་བརྗོད་
པའོ། །གངས་ཅན་གྲུབ་པའི་ཁྱུ་མཆོག་མིད་ལ་རྗེའི། །ཐུགས་སྲས་ཞི་བ་འོད། ཅེས་གསུངས་པ། རས་པ་ཞི་བ་འོད་ནི། རྗེ་བཙུན་མིད་ལའི་སློབ་མ་སྙིང་གི་ཚལ་པ་བརྒྱད་ཀྱི་ཡ་གྱལ་གཅིག་སྟེ། ལ་སྟོད་རྒྱལ་གྱི་ཤྲཱི་
རིའི་ཕྱོགས། རྒྱལ་གྲོམ་སྨད་ཀྱི་ཞུ་ཡས་བྱ་བའི་ཁྱིམ་དུ་སྐུ་འཁྲུངས། ཐོག་མར་ཕྱུག་པོའི་བུར་སྐྱེས་པས་ཁྱིམ་སོ་འཛིན་པའི་ལས་སྣ་ཚོགས་ལ་ཞུགས། སྐབས་ཤིག་དིང་རི་ཁོག་སྣར་ལྟད་མོ་ལ་འབྱོན་པའི་ལམ་
དུ་རྗེ་བཙུན་མིད་ལ་དང་མཇལ། དེ་ཡང་རྗེ་མིད་ལ་རྒྱལ་གྱི་ཤྲཱི་རིའི་ལྷོ་ཕྱོགས་སུ་བསྒོམས་ཤིང། སྟོན་ཀར་ལྡོམ་བུ་ལ་བྱོན་སྐབས་ལྐོག་ཐང་སྟོད་དུ་གཟིམས་པའི་མནལ་ལམ་དུ། བུད་མེད་སྔོ་བ་སངས་མ་སྨིན་མ་

[040B]གཞོན་ནུ་ལོ་ཉི་ཤུ་ཙམ་ལོན་པ་ཞིག་ཁྲིད་ནས། མིད་ལ་རས་པ་ཁྱོད་ལ་སྙིང་ཚལ་པ་བརྒྱད་ཡོད་པ་ལས་གཅིག་འདི་དབང་བ་ཡིན་པས་འདི་ལ་བྱིན་ཅིག་ཟེར་ནས་མི་
སྣང་པར་སོང་བ་རྨིས། མནལ་སད་པ་དང་ཐུགས་དགོངས་བཏང་བས་བུད་མེད་དེ་མཁའ་འགྲོ་མ་ཡིན་པར་འདུག་ང་ལ་ལས་ཅན་གྱི་སློབ་མ་གང་ཟག་མཐར་ཐོན་པ་སྙིང་དང་འདྲ་པ་བརྒྱད་འོང་པ་ལས། དེ་རིང་གི་ཉི་
མ་ལ་ལས་སད་པའི་གང་ཟག་ཅིག་དང་ཕྲད་དེ་འོང་བས། དེ་ལ་ངེས་པར་ཕན་གདགས་དགོས་དགོངས་ནས་བོང་ཤོད་ཕྱོགས་ན་ཡར་ལ་བྱོན་ཏེ། ཆུ་མིག་དངུལ་འབུམ་གྱི་ཐད་ཀར་ཆུང་ཞིག་གཟིམས་ནས་བཞུགས་པ་
ལས། ཁྱེའུ་ཆུང་གཞོན་ནུ་རྟ་འོལ་པ་ཞོན་པ་ཞིག་བྱུང་ནས་རྣལ་འབྱོར་པ་ཁྱོད་དེར་ཉལ་ནས་ཅི་བྱེད་ཟེར། དེར་རྗེ་བཙུན་གྱིས་ཡོན་བདག་ཁྱེད་གང་དུ་འགྲོ་བྱ་བ་སོགས་དྲི་བ་མཛད་ཅིང། ཆུ་ལ་མ་བྱིང་བར་ཕར་
ཀར་གཤེགས་པ་དང་ཁོ་དད་དེ་ཡོ་བྱད་དང་བཞུགས་གནས་སོགས་ཇི་ཙམ་ཕུལ་ཏེ་ཆོས་ཞུས་ཀྱང་མ་བཞེས་ཤིང། མ་གནང་བའི་མཐར་ཁོས་རྗེ་བཙུན་ལ་གསོལ་བ་དྲག་ཏུ་བཏབ་སྟེ་ད་ནི་བདག་ལས་ངན་གྱི་སྒྲིབ་པ་
ཆེ་ཞིང་བསོད་ནམས་ཆུང་ལ། ལྷ་ཆོས་ཀྱི་སྐལ་བ་མེད་པ་འདྲ་བས་བླ་མ་གྲུབ་ཐོབ་ཀྱི་དྲུང་དུ་ཤི་བ་ལེགས་ཟེར་ནས་ཁོ་རང་གི་གྲི་སྙིང་གར་གཏད་དེ་རང་གིས་རང་གསོད་པར་རྩོམ་པ་ན་རྗེ་བཙུན་གྱི་ཐུགས་དགོངས་ལ་
[041A]༄༅། །ཁོང་ལ་འདི་ཙམ་དུ་མོས་ཤིང་གདུང་སེམས་ཆེ་བ་དེ་སྨོན་ལམ་གྱི་འབྲེལ་བ་ཡོད་པར་འདུག་མདང་རྨི་ལམ་དུ་བྱུང་བ་དེ་ཡང་འདི་ཁོ་ན་ཡིན་པར་ངེས། ད་ནི་རྗེས་སུ་བཟུང་དགོས་སྙམ་དུ་
དགོངས་ནས། ཁོའི་ཞུས་ལན་མགུར་དུ་བཞེས་པ། བུ་ཁྱེའུ་ཆུང་ཡོན་བདག་ཚུར་ཉོན་དང། །ཁྱོད་དགེ་སེམས་འདུན་པ་ཆེ་ལུགས་ཀྱིས། །ལས་ངན་སྒྲིབ་པ་ཆུང་བར་ངེས། །ཞུ་དོན་སྔོབས་པ་ཆེ་ལུགས་ཀྱིས་།ང་རྒྱལ་
རང་མཐོང་ཆུང་བར་ངེས། །བརྩོན་འགྲུས་ནན་ཏན་ཆེ་ལུགས་ཀྱིས་།ལེ་ལོ་སྙོམས་ལས་ཆུང་བར་ངེས། །གཏོང་ཕོད་འབུལ་སྙིང་ཆེ་ལུགས་ཀྱིས། །སེར་སྣ་ཞེན་ཆགས་ཆུང་བར་ངེས། །ཤེས་རབ་སྙིང་རྗེ་ཆེ་ལུགས་ཀྱིས། །གཏི་
མུག་ཞེ་སྡང་ཆུང་བར་ངེས། །མི་པལ་ལྷག་པར་མོས་ལུགས་ཀྱིས་།སྔོན་ཡང་དམ་པ་བསྟེན་པར་ངེས། །བུ་དེ་ཕྱིར་ཡི་ཆད་མི་ཟེར་དང། །ཁྱོད་རྒྱལ་ཁྲོམ་སྨད་ནས་འོངས་པ་དང། །ང་གུང་ཐང་རྩ་ནས་འཁྱམས་པ་གཉིས།།
ད་ནང་གདུགས་ཀྱི་སྔ་དྲོ་ལ། །ཆུ་བོང་ཆུ་སྔོན་མོའི་འགྲམ་དུ་ཕྲད། །ཆུ་མིག་དངུལ་འབུམ་གྱི་རྩ་བར་འཛོམ། །དེ་སྔོན་ཆད་སྨོན་ལམ་བཏབ་པ་འདྲ། །སྦྱངས་པའི་ལས་འབྲེལ་ཡོད་པར་ངེས་།ཀུན་བཞིའི་བག་ཆགས་སད་པ་
འདྲ། །དེ་ཡན་ཆད་རྟེན་འབྲེལ་བཟང་པོའི་གླུ། །ད་ཡང་དག་དོན་ལ་གཏུགས་ཙ་ན། །བུ་སྙིང་ནས་ལྷ་ཆོས་བྱ་བསམས་ན། །དད་པ་ཞིག་གཏིང་ནས་སྐྱེས་པ་ན། །ཚེ་འདི་ལ་ཕྱི་མིག་མི་ལྟ་ན་།བདེན་པར་ང་ཕྱིར་འབྲང་བ་ན། །

[041B] །བདེན་ནོ་མ་སྙམ་འཕྲི་བ་ཆོད། །ཟས་ནོར་བདུད་ཀྱི་སོ་པ་ཡིན། །འདྲིས་ཤིང་ངན་ནོ་འཛིན་ཆགས་སྤོངས། །འདོད་ཡོན་བདུད་ཀྱི་ཞགས་པ་ཡིན། །འཆིང་པར་ངེས་སོ་ཞེན་པ་ཐོངས། །གཞོན་
གྲོགས་བདུད་ཀྱི་བུ་མོ་ཡིན། །སླུ་བར་ངེས་སོ་ཁོང་ཟོན་གྱིས། །ཕ་ཡུལ་བདུད་ཀྱི་བཙོན་ར་ཡིན། །ཐར་བར་དཀའ་བོ་མྱུར་དུ་བྲོས། །ལར་ཐམས་ཅད་བཞག་ནས་འགྲོ་དགོས་ཏེ། །དུས་ད་ལྟ་བཞག་ན་དོན་ཅན་ལགས། །སྒྱུ་ལུས་ཀྱི་ཐོ་
ཡོར་ཅིས་ཀྱང་འགྱེལ། །དུས་ད་ལྟ་རྟེན་འབྲེལ་བསྒྲིགས་ན་ལེགས་།སེམས་ཀྱི་བྱ་རྒོད་ཅིས་ཀྱང་འཕུར། །དུས་ད་ལྟ་ནམ་དཔངས་བཅད་ན་ལེགས། །མིང་ཟེར་དེ་ཚོ་ཉན་སྤྱོད་ན། །བུ་ཁྱོད་ལ་ལྷ་ཆོས་སྐལ་བ་ཡོད། །འཇུག་སྒོ་དབང་
དང་བྱིན་བརླབ་བྱ། །ཟབ་མོ་སྙན་བརྒྱུད་ཀྱི་གདམས་པ་སྦྱིན་།བུ་ཁྱོད་ཀྱིས་ལམ་སྣ་ཟིན་ཏེ་མཆི། །རྣལ་འབྱོར་ང་ཡང་སྤྲོ་པ་སྐྱེ། །ཁྱེའུ་ཆུང་གི་སེམས་ལ་དེ་ལྟར་ཞོག་གསུངས་པས་ཁོ་ཤིན་ཏུ་མགུ་སྟེ་ཞབས་སྤྱི་བོར་བླངས་ནས་
རེ་ཞིག་ཁྱིམ་དུ་ལོག་རྗེས་སུ་སླར་འོངས་ནས་གསེར་གཡུ་སོགས་ཕུལ་ཏེ་ཆོས་ཞུས་པར། རྗེ་བཙུན་གྱི་བཀའ་བཞིན་དང་པོར་བླ་མ་བ་རི་ལོ་ཙཱ་བ་བྲིན་དུ་བཞུགས་པ་ལས་བདེ་མཆོག་གི་དབང་དང་ཡི་གེ་བདུན་པའི་སྒྲུབ་ཐབས་
སོགས་རྒྱ་ཆེར་ཞུས། དེ་ནས་རྗེ་བཙུན་གྱི་དྲུང་དུ་ལོ་ལྔའི་རིང་བཞུགས་པར་ནཱ་རོ་ཆོས་དྲུག་དང། ཕྱག་ཆེན་གྱི་ཉམས་ཁྲིད་སོགས་གདམས་ངག་མ་ལུས་པ་གནང། སྔར་མིང་ཞུ་ཡས་དར་མ་དབང་ཕྱུག་ཞུ་བ་ལ། ཕྱིས་རྗེ་

[042A]༄༅། །བཙུན་གྱིས་མིང་བརྗེས་ཏེ་རས་པ་ཞི་བ་འོད་ཅེས་བཏགས་དེ་ནས་བཟུང་རྗེ་བཙུན་གྱི་དྲུང་དུ་འཇིག་རྟེན་གྱི་མི་ཆོས་བློས་བཏང། ལྟོ་གོས་ལ་གཡོང་ཆེན་པོ་བསྐུར་ནས་བསྒོམས་པས་ཉམས་རྟོགས་
བཟང་པོ་འཁྲུངས་ཏེ་ཡོད་པའི་སྐབས། སྔར་གྱི་གྲོགས་པོ་ཞིག་སླེབ་བྱུང་བས། ཁོས་རས་པ་ཞི་བ་འོད་ཀྱི་ལྟོ་གོས་སོགས་ཟས་ནོར་དང་བྲལ་བའི་འཕྲལ་གྱི་འདུག་ཚུགས་ངན་པ་དེ་མཐོང་ནས། གོ་ལོག་གི་སྙིང་རྗེ་སྐྱེས་ཏེ་
ཁོ་ན་རེ། ཞུ་ཡས་དར་མ་དབང་ཕྱུག་ཁྱོད་དང་པོ་ཕྱུག་པོ་ཆེན་པོའི་གཅེས་ཕྲུག་ཡིན་པ་ལ། ད་སྦྲང་རྒན་བཟར་མེད་བགོར་མེད་འདི་འདྲ་ཞིག་བྱས་འདུག་ཨང་ཟེར་བའི་ལན་དུ། རས་པ་ཞི་བ་འོད་ཀྱིས་མགུར་འདི་
གསུངས་སོ། །ཕ་བླ་མ་རྗེ་བཙུན་སངས་རྒྱས་ཀྱི་ངང། །ཕ་མ་གཉིས་པོ་མཆོད་ཀྱི་རྟེན། །སྤུན་ཟླ་ཕན་ཆད་འཁོར་བའི་རྒྱུ་།བདག་དེས་ཀྱང་ཉེ་དུ་སྤངས་པ་ཞིག་ལགས། །རང་ཉིད་གཅིག་པུ་སངས་རྒྱས་ཀྱི་ངང། །ཆོས་མཐུན་གྲོགས་
པོ་དགེ་སྦྱོར་གྱི་རྟེན། །གསུམ་བཞི་ཕན་ཆད་ལོང་གཏམ་གྱི་རྒྱུ་།བདག་དེས་ཀྱང་གཅིག་པུར་བསྡད་པ་ཞིག་ལགས། །གདམས་ངག་ཚིག་གཅིག་སངས་རྒྱས་ཀྱི་ངང། །གསལ་འདེབས་བེའུ་བུམ་དགེ་སྦྱོར་གྱི་རྟེན། །དྤ་སྣ་མང་
པོ་ང་རྒྱལ་གྱི་རྒྱུ། །བདག་དེས་ཀྱང་ཟིན་བྲིས་སྤངས་པ་ཞིག་ལགས། །རི་ཁྲོད་དགོན་པ་སངས་རྒྱས་ཀྱི་ངང། །འཚོ་བ་བྱ་ཚོལ་དགེ་སྦྱོར་གྱི་རྟེན། །རྫས་ཡོ་བྱད་མང་པོ་ཆགས་པའི་རྒྱུ་།བདག་དེས་ཀྱང་ཕ་ཡུལ་སྤངས་པ་ཞིག་

[042B] །རྒྱལ་ཁམས་ཕྱོགས་མེད་སངས་རྒྱས་ཀྱི་ངང། །དད་ལྡན་གྱི་བསོད་ནམས་དགེ་སྦྱོར་གྱི་རྟེན། །འཁོར་གཡོག་མང་པོ་ཉོན་མོངས་ཀྱི་རྒྱུ། །བདག་དེས་ཀྱང་འཁོར་གཡོག་སྤངས་པ་ཞིག་ལགས། །ཞེས་གསུངས་པས། ཁོ་ཡང་
དད་པ་སྐྱེས་ནས་ཀ་ཅ་མང་པོ་ཕུལ་ལོ། །རས་པ་ཞི་པ་འོད་ལ་རྗེ་བཙུན་ཡང་ཤིན་ཏུ་མཉེས་ནས་ཞི་བ་འོད་ཀྱིས་རྗེ་བཙུན་སྐུ་མྱ་ངན་ལས་མ་འདས་ཀྱི་བར་དུ་ཕྱག་ཕྱི་བསྒྲུབས། ཆོས་གདམས་ངག་རྫོགས་པར་ཞུས་ནས་
ཉམས་རྟོགས་ཀྱི་གོལ་ས་རྣམས་བཅད། རྗེ་བཙུན་མྱ་ངན་ལས་འདས་ནས་སྐུ་གདུང་ཞུགས་སུ་ཕུལ་སྐབས། བུར་ཁང་གི་ཐད་ཀྱི་ནམ་མཁར་ཤེལ་གྱི་མཆོད་རྟེན་འོད་འཚེར་བ་ཞིག་མཁའ་འགྲོ་མ་མང་པོས་གདན་འདྲེན་
རྩིས་བྱེད་པ་ལ། རས་པ་ཞི་བ་འོད་ཀྱིས་མཆོད་རྟེན་དེ་བུ་སློབ་རྣམས་ཀྱི་རྟེན་སྐལ་དུ་གནང་དགོས་པའི་གསོལ་འདེབས་དང། རྗེ་བཙུན་གྱིས་མཆོད་རྟེན་དེའི་ནང་ནས་ཞི་བ་འོད་ཀྱིས་གསོལ་བ་བཏབ་པའི་ལན་གསུངས་ཤིང་
མཆོད་རྟེན་ལས་བུ་ཆེན་རེ་རེའི་དབུ་ཐོག་ཏུ་འོད་ཟེར་རེ་རེ་འཕྲོས་ཏེ་དབང་བསྐུར་མཛད། རྗེ་བཙུན་གྱི་སྐུ་མཆོད་རྟེན་གྱི་ནང་ནས་ཕྱིར་བྱོན་པར་བདེ་མཆོག་དང། ཀྱེ་རྡོར་སོགས་ཀྱི་སྐུར་དངོས་སུ་མཇལ་བ་སོགས་པ་དག་པའི་སྣང་
བ་ངོ་མཚར་ཅན་མི་འདྲ་བ་སྣ་ཚོགས་པ་བྱུང་བའི་མཐར་མཁའ་འགྲོ་མ་རྣམས་ཀྱིས་གདན་དྲངས་ཀྱང། ནམ་མཁའ་ནས་རྗེ་བཙུན་གྱི་གསུང་བྱོན་པ་ལྟར་བུར་རྡོ་ལ་ཡིག་འབྲུ་བཞི་རང་བྱོན་དུ་ཕེབས་པ་བུ་སློབ་རྣམས་ཀྱི་གདུང་སྐལ་

[043A]༄༅། །དུ་སྩལ་བ་སོགས་རྣམ་ཐར་བསམ་གྱིས་མི་ཁྱབ་པ་མངའ་ཞིང། ཞི་བ་འོད་ཀྱིས། ཕ་དྲུག་གི་གོ་ལུང་སྨན་ཆུའི་ཕུག་པར་བསྒོམས་པའི་མཐར། ཉམས་རྟོགས་ས་ལམ་གྱི་ཡོན་ཏན་ཐམས་
ཅད་མཐར་ཕྱིན་ཏེ། སྒྲུབ་ཕུག་གི་བྲག་ཟངས་ཐལ་དུ་ཕུག་ནས་སྐུ་ཚེ་དེ་ཉིད་ཀྱིས་མཁའ་སྤྱོད་དུ་བྱོན་པར་གསུངས་སོ། །དམ་པའི་སྤྱན་སྔར་ཚར་ཆེན་མ་གཅིག་སྲས། །འབྲིང་པོ་གྲུབ་ཆུང་ཞེས་པས་བསྟན་པའི་འཁྲུངས་
རབས་གཉིས་ལས། ཚར་ཆེན་ཞེས་ཕ་ཕྱིས་སུ་ཚར་ཆེན་བློ་གསལ་རྒྱ་མཚོ་ལ་གསུངས་པ་ཤས་ཆེ་ཡང། ཁོ་བོའི་བསམ་ཚོད་ལ་ཕ་དམ་པ་སངས་རྒྱས་ཀྱི་སློབ་མ་དམ་པ་མཚར་ཆེན་ནམ། ཕྱར་ཆེན་ལ་གསུངས་པ་ཨེ་
ཡིན་སྙམ་ཡང་འདི་ཁོ་ནའོ་ཞེས་ཁ་ཚོན་གཅོད་པ་མ་ནུས་ལ། ས་སྐྱའི་བསྟན་འཛིན་ཆེན་པོ་ཚར་ཆེན་རྡོ་རྗེ་འཆང་ལ་ངོས་འཛིན་རྒྱུ་ཡིན་ཚེ་དེའི་རྣམ་པར་ཐར་པ་ཐུའུ་བཀྭན་རིན་པོ་ཆེའི་གསུང་མཁའ་སྤྱོད་མའི་སྤྱི་དོན་
སོགས་སུ་གསལ་ཞིང། ཕ་དམ་པའི་ཐུགས་སྲས་དམ་པ་མཚར་ཆེན་དང། མ་གཅིག་ལབ་ཀྱི་སྒྲོལ་མའི་སྲས་འབྲིང་པོ་གྲུབ་ཆུང་གཉིས་ཀྱི་རྣམ་ཐར་ནི་ད་ལྟ་ཞིབ་གསལ་ཞིག་མ་རྙེད་པས་རེ་ཞིག་བཞག་གོ། སྤྱི་
འཇམ་མགོན་རྒྱལ་བ་གཉིས་པ་ཙོང་ཁ་པའི། །ཕྱི་ནང་ཡོངས་འཛིན་དུ་མའི་ཡ་གྱལ་མཆོག་ས་སྐྱའི་རིང་ལུགས་དབུ་མའི་དོན་ལ་མཁས། །གཞོན་ནུ་བློ་གྲོས། ཞེས་བསྔགས་པ་རྗེ་བཙུན་རེད་མདའ་བ་གཞོན་ནུ་བློ་

[043B] འཁྲུངས་ཡུལ་ས་སྐྱ་དང་ཉེ་བའི་རེད་མདའ་ཁབ་སོ་བྱ་བར་སློབ་དཔོན་མགར་སྲོང་བཙན་ཡུལ་བསྲུང་གི་བརྒྱུད་དུ་ཡབ་བཀྲ་ཤིས་རྒྱལ་མཚན་དང། ཡུལ་དབང་ཕྱུག་སྐྱིད་གཉིས་ཀྱི་སྲས་སུ་ས་མོ་གླང་ལ་སྐུ་བལྟམས་
ཆུང་དུ་ནས་འཕགས་ཆེན་ཆོས་བཟང་དཔལ་ལ་སྐྱབས་འགྲོ་སེམས་བསྐྱེད་དང། བསྙེན་གནས་ཀྱི་སྡོམ་པ། ཐུགས་རྗེ་ཆེན་པོའི་ཆོས་སྐོར་བཅས་གསན། དགུང་ལོ་བཅོ་བརྒྱད་པར་ས་བཟང་མ་ཏི་པཎ་ཆེན་ལས་དགེ་ཚུལ་གྱི་
སྡོམ་པ་མ་ནོས་ཏེ་མཚན་གཞོན་ནུ་བློ་གྲོས་ཞེས་བཏགས། མཁས་དབང་ཉ་དཔོན་ཀུན་དགའ་དང། མཁན་ཆེན་སངས་རྒྱས་དཔལ་པ་གཉིས་ལས་ཚད་མ་རྣམ་འགྲེལ། དཔལ་ལྡན་བླ་མ་དམ་པ་སོགས་ལས་ཕར་ཕྱིན་
ལོ་ཆེན་བྱང་ཆུབ་རྩེ་མོ་ལས་མངོན་པ་གོང་འོག་སོགས་གསན་ཅིང་དེ་དག་གི་གཞུང་འགྲེལ་པ་དང་བཅས་པར་ཞིབ་ཏུ་གཟིགས་པས་སོ་སོའི་དགོངས་དོན་མ་འདྲེས་པ་ཐུགས་སུ་ཆུད་དེ་མཁས་པའི་རྩེ་མོར་སོན། མཁན་
ཆེན་ལྡོག་ལོད་པ་ཀུན་དགའ་བཟང་པོ་ལས་བསྙེན་པར་རྫོགས་ཤིང་འདུལ་པ་མདོ་རྩ་བ་ཚར་གཅིག་གསན་པས་ཤིན་ཏུ་མཁས་པར་མཁྱེན་ཏེ་དེ་ནས་བཟུང་གཞི་གསུམ་གྱི་ཉམས་བཞེས་ཆག་མེད་མཛད། དེ་ནས་
ཆོས་རྗེ་བྱང་སེང་པ་ལས་དབུ་མ་རིག་ཚོགས་དང། བཞི་བརྒྱ་པ་འཇུག་པ་སོགས་དབུ་མའི་སྐོར་རྣམས་ལ་གསན་བསམ་ཕུལ་དུ་ཕྱིན་པ་གནང་བས་ཀླུ་སྒྲུབ་ཡབ་སྲས་ཀྱི་དགོངས་དོན་ཕྱིན་ཅི་མ་ལོག་པ་ཐུགས་སུ་ཆུད་

[044A]༄༅། །སླར་ཡང་ལོ་ཆེན་བྱང་རྩེ་བ་ལས་གསང་འདུས་མི་བསྐྱོད་པའི་དབང་དང། ལོ་ཆེན་སྐྱབས་མཆོག་དཔལ་བཟང་ལས་རྒྱུད་ཀྱི་བཤད་པ། དཔལ་ལྡན་བླ་མ་དམ་པ་ལས་ལམ་འབྲས་མན་ངག་དང་
བཅས་པ་སོགས་དང། ས་བཟང་བ་ལས་བདེ་མཆོག་གི་དབང། རྗེ་སྐྱབས་མཆོག་པ་ལ་རྡོར་འཕྲེང། འཇམ་རྡོར། འཇིག་རྟེན་དབང་ཕྱུག་རིམ་ལྔ་མདོར་བྱས་སོགས་གསན་ཅིང། ས་སྐྱ་བ་དང། བུ་སྟོན་གྱི་ཡིག་ཆ་སོགས་
ལ་ཞིབ་ཏུ་གཟིགས་པས་འདུས་པའི་རྒྱུད་འགྲེལ་ཆ་ལག་དང་བཅས་པ་ལ་མཁས་པར་གྱུར། རྒྱལ་སྲས་ཐོགས་མེད་བཟང་པོ་ལས་སྨོན་འཇུག་གཉིས་ཀྱི་སེམས་བསྐྱེད་དང། བློ་སྦྱོང་གི་ཆོས་སྐོར་སོགས་མང་དུ་
གསན། སྐལ་ལྡན་གྱི་སློབ་ཚོགས་དུ་མར་མདོ་དང་སྔགས་ཀྱི་ཆོས་འཁོར་རྒྱ་ཆེར་བསྐོར་ཏེ་རྒྱལ་བའི་བསྟན་པ་འཛིན་སྐྱོང་སྤེལ་གསུམ་གྱི་སྒོ་ནས་དར་རྒྱས་སུ་མཛད། རང་གཞན་ཆོས་ལ་བསྐུལ་བའི་བསླབ་བྱ་གནང་
བ་ཡང་འདི་ལྟར། གང་ལ་ཉེས་པ་རྡུལ་ཙམ་མི་མངའ་ཞིང་།རྨད་བྱུང་ཡོན་ཏན་དཔལ་གྱིས་རབ་བརྗིད་པས། །སྙན་པའི་བ་དན་འཇིག་རྟེན་གསུམ་ན་གཡོ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །ཀ་ཡེ་ཉོན་
ཅིག་ཤེས་ལྡན་གྲོགས་པོ་དག་བསྟན་པའི་ཉིན་བྱེད་ནུབ་རིའི་རྩེ་ལ་སོན། །ལུས་སྲོག་གཡོ་བ་འབབ་ཆུའི་རྒྱུན་དང་མཚུངས། །ཐར་འདོད་རྣམས་ཀྱིས་བག་ཡོད་བསྟེན་པར་རིགས། །རིན་ཆེན་བདུན་ལྡན་གླིང་ཆེན་བཞི་ལ་

[044B] །དཔག་མེད་ཚེར་གནས་དགེ་བཅུའི་དཔལ་ལ་སྤྱོད། །ཕུན་ཚོགས་མངོན་མཐོའི་བདེ་ལ་རོལ་བྱེད་པའི། །འཁོར་ལོས་བསྒྱུར་རྒྱལ་དཔལ་དེའང་ཆུ་ཤིང་འདྲ། །ལྷུན་པོའི་སྤོ་ལ་ཡུན་རིང་གནས་བཅས་ཏེ། །ཡོངས་འདུའི་
ཚལ་དུ་དགའ་བདེའི་དཔལ་གྱིས་རོལ། །འཆི་མེད་ཉེ་དབང་ཚོགས་ཀྱིས་གུས་བཏུད་པའི། །འཕྲོག་བྱེད་མིག་སྟོང་ལྡན་དེའང་སྲིད་པའི་བྲན། །ལུས་སེམས་ཟུག་རྔུའི་གདུང་བ་རིང་དུ་སྤངས། །ཏིང་འཛིན་བདེ་བས་བསྐལ་མང་
འདའ་བྱེད་པའི། །འཇིག་རྟེན་མེས་པོ་གསེར་གྱི་མངལ་ལྡན་ཡང་།འཆི་མེད་གོ་འཕང་ལས་རིང་གྱི་ནར་འཁོར། །གང་གིས་རེག་ན་རབ་བརྟན་ལྷུན་པོ་ཡང། །སྐད་ཅིག་ཙམ་གྱིས་ཐལ་བར་རློག་བྱེད་པའི་།མེ་ལྕེའི་ཕྲེང་བ་
ལུས་ལ་རབ་འབར་བ། །དམྱལ་བའི་ཟུག་རྔུ་སུ་ཡིས་བརྣག་པར་ནུས་།བལྟས་པ་ཙམ་གྱིས་ཀླུང་ཆེན་རྒྱུན་སྐེམས་ཤིང། །ལྗོན་ཤིང་འབྲས་བུ་མེད་པར་བྱེད་པ་ཡི། །ཏ་ལ་ཡ་ཐོག་བསྐམས་ལྷའི་ཡི་དྭགས་གཟུགས། །གང་
ཞིག་མཐོང་ན་འཇིགས་རུང་སྐྱི་ཡང་གཡའ། །བླང་དོར་རྨོངས་པའི་གཏི་མུག་སྨག་རུམ་འཐིབ། །གཅིག་ལ་གཅིག་ཟ་རྡོ་རྗེའི་མེ་སྟག་དང། །བཀོལ་བཙོག་ཆར་རྒྱུན་ལུས་ལ་རྟག་འབབ་པའི། །རྣམ་མང་དུད་འགྲོའི་དུཿ་ཁ་
སུ་ཡིས་བཟོད། །སྲིད་པའི་ཕུན་ཚོགས་དེ་ལྟར་མནོག་ཆུང་ཞིང་།རབ་མང་ཉེས་པའི་ཚོགས་དང་ལྡན་རིག་ནས། །རང་གཞན་སྲིད་པའི་མཚོ་ལས་བསྒྲལ་བྱའི་ཕྱིར། །མང་ཐོས་བདག་ནི་དབེན་པའི་ནགས་སུ་འགྲོ། །ཆར་

[045A]༄༅། །འདོད་བྱེ་བུས་འབྲུག་སྒྲ་ཐོས་པ་ལྟར། །དབེན་པའི་གཏམ་འདི་ཁོ་བོའི་སྙིང་ལ་འབབ། །ཐོས་པའི་དོན་རྣམས་དོན་ཡོད་བྱ་བའི་ཕྱིར། །གཞོན་ནུ་བློ་གྲོས་དཔེན་པའི་ནགས་སུ་འགྲོ། །ངང་པའི་ཚོགས་
ཀྱིས་པདྨའི་མཚོ་མཐོང་ལྟར། །བསམ་ཐའི་ནགས་ལ་ཁོ་པོ་སེམས་རབ་གཡོ། །དལ་འབྱོར་ལུས་ལ་སྙིང་པོ་བླང་པའི་ཕྱིར། །གཞོན་ནུ་བློ་གྲོས་དཔེན་པའི་ནགས་སུ་འགྲོ། །བུང་བ་གཞོན་ནུས་འདབ་བརྒྱའི་ཚལ་མཐོང་ལྟར། །
ཁོ་བོའི་ཡིད་ནི་དཔེན་པའི་རོལ་ཆགས། །ཏིང་འཛིན་བདུད་རྩིའི་རོ་དེ་མྱོང་བྱའི་ཕྱིར། །གཞོན་ནུ་བློ་གྲོས་དཔེན་པའི་ནགས་སུ་འགྲོ་།དཔྱིད་དུས་བསིལ་བའི་མ་ལ་ཡའི་རླུང་ལྟར། །ནགས་ཀྱི་སྨན་ལྗོངས་ཁོ་བོའི་ཡིད་ལ་
འབབ། །ཉོན་མོངས་བདུད་ཀྱི་སྡེ་དེ་གཞོམ་བྱའི་ཕྱིར། །གཞོན་ནུ་བློ་གྲོས་དཔེན་པའི་ནགས་སུ་འགྲོ། །ཞེས་པ་དང། གང་དུ་གནས་ན་སྣང་ཤས་འཕེལ་འགྱུར་ཞིང། །རང་རྒྱུད་རྙེད་བཀུར་ཞགས་པས་འཆིང་བྱེད་ལ། །
གཞན་རྒྱུད་ཕྲག་དོག་འགྲན་སེམས་ཀྱིས་གདུངས་པའི། །གནས་དེར་སྐད་ཅིག་ཙམ་ཡང་མི་གནས་སོ། །དེ་ནས་བཟུང་སྟེ་ཇི་སྲིད་འཚོ་བར་དུ། །གངས་དང་རི་སུལ་ནགས་ཀྱི་ཁྲོད་རྣམས་སུ། །བསེ་རུ་ལྟ་བུར་རྟག་ཏུ་གནས་བྱེད་
ཅིང། །གྲོང་དང་འཁོར་མང་དབུས་སུ་གནས་མི་བགྱི། །ཆོས་བརྒྱད་རྐྱེན་གྱིས་ནམ་ཡང་མི་གཡོ་བའི། །སེམས་ལ་ཇི་སྲིད་བརྟན་པ་མ་ཐོབ་པར། །གཅིག་པུར་རང་རྒྱུད་འདུལ་བ་མ་གཏོགས་པ། །གཞན་དོན་ཐབས་ཀྱིས་རང་

[045B] །ཆོས་གོས་གསུམ་དང་ལྷུང་བཟེད་ལ་སོགས་པ། །རང་ཉིད་འཚོ་བའི་ཡོ་བྱད་མ་གཏོགས་པ། །གསེར་དང་དབྱིག་སོགས་ལྷག་པའི་ཡོ་བྱད་ནི། །རང་གི་དོན་དུ་ཏིལ་ཙམ་མི་བཅང་ངོ། །གཞན་གྱི་ཉེས་པ་ནམ་
ཡང་མི་གླེང་ཞིང། །དོན་དང་ལྡན་ཞིང་ཆོས་མཐུན་མ་གཏོགས་པ། །དམག་དང་ཆོམ་རྐུན་རྒྱལ་པོའི་གཏམ་ལ་སོགས། །འཁྲུལ་པའི་བཀའ་མཆིད་ནམ་ཡང་མི་བགྱིད་དོ། །ཆོས་ཀྱི་དོན་དུ་དཀའ་སྤྱད་བསྲན་བཟོད་ཅིང། །འཇིག་
རྟེན་བློས་བཏང་རྣམ་གྲོལ་དོན་དུ་གཉེར། །འདོད་ཆུང་ཆོག་ཤེས་རང་དང་རྗེས་མཐུན་པའི། །རྗེས་འབྲང་འཁོར་ནི་བཞི་བས་ལྷག་མི་བསྟེན། །གལ་ཏེ་བདག་གིས་གཡར་དམ་འདི་རྣམས་དང། །འགལ་བར་བགྱིས་ན་རྒྱལ་བ་
སྲས་བཅས་དང། །ཐུགས་རྗེའི་མངའ་བདག་སྤྱན་རས་གཟིགས་མགོན་གྱིས། །ཁྱི་ཕག་ལུག་བོང་རྣམས་དང་བདག་སྙོམས་ཤིག་ཅེས་དང་འཇིག་རྟེན་འདྲེན་པ་ལྷ་མིའི་སྟོན་པ་ཡིས། །འདོད་ལ་ཞེན་པ་ཕུང་ཕྲོལ་རྩ་བར་
བསྟན། །འདོད་པའི་ཡོན་ཏན་སྡུག་བསྔལ་བསྐྱེད་པ་སྟེ། །ནད་དང་འབྲས་དང་ཟུག་རྔུའི་རྩ་བ་ཡིན། །ཇི་ལྟར་མཛེ་ཅན་གཡན་པ་འཕྲུག་པ་དང། །ཚ་བའི་ནད་ཅན་བསིལ་བའི་ཆུ་དང་ནི། །སྐོམ་པས་ཉེན་པ་ལན་ཚྭའི་ཆུ་འཐུང་
བཞིན། །འདོད་པ་བསྟེན་པས་ནམ་ཡང་ངོམས་མི་འགྱུར། །དུག་དང་བཅས་པའི་ཁམས་གཡོས་ལེགས་དང། །སྤུ་གྲིའི་སོ་ལ་ཆགས་པའི་སྦྲང་རྩི་དང། །ཤིང་རྟ་འདྲེན་པའི་ཕྱུགས་ཀྱིས་རྩྭ་ཟོས་བཞིན། །འདོད་པའི་ཡོན་
[046A]༄༅། །ཏན་གནོག་ཆུང་ཉེས་པ་མང། །གླང་ཆེན་དྲི་ལ་ཆགས་པའི་སྦྲང་བུ་དང། །རྔོན་པའི་གླུ་དབྱངས་ཉན་པའི་རི་དྭགས་དང། །ལྕགས་ཀྱུའི་ཤ་ལ་ཆགས་པའི་ཉ་བཞིན་དུ། །འདོད་ལ་བརྐམ་པའི་བྱིས་
པ་མྱུར་དུ་བརླག་ཅེས་དང། གང་ཞིག་ལེགས་གསུངས་དམ་ཆོས་འདུལ་པ་ལ། །རབ་ཏུ་བྱུང་ནས་ལེགས་པར་མི་སྡོམ་ཞིང། །ཐུབ་པའི་བཀའ་ལུང་ཚུལ་མིན་འདའ་བྱེད་པའི། །དགེ་སྦྱོང་དེ་དག་འཇིག་རྟེན་ཆོམ་རྐུན་ཡིན། །
འཁྱོག་པོར་སྨྲ་ལ་གཞན་དག་པ་རླིང་པོར་སེམས། །ངག་མི་བཙུན་པ་དགེ་སྦྱོང་ཚུལ་མིན་པས། །གྱ་གྱུའི་སེམས་དང་དེ་ཡི་ཚུལ་སྤངས་ཏེ། །གསོང་པོར་སྨྲ་ལ་ཁོ་བོ་རྟག་ཏུ་བརྟེན། །འཛེམ་མེད་སྨྲ་ལ་གཞན་དག་སློབས་པར་
སེམས། །ངག་མི་སྡོམ་པ་དགེ་སྦྱོང་ཚུལ་མིན་པས། །མུ་ཅོར་སྨྲ་བ་སྨྱོན་པའི་ཚུལ་སྤངས་ཏེ། །ཞི་བའི་ཚུལ་ལ་ཁོ་བོ་རྟག་ཏུ་བརྟེན། །ཕྱི་ཚུལ་འཆོས་ལ་གཞན་དག་བཙུན་པོར་སེམས། །གཡོ་སྒྱུའི་སྤྱོད་པ་དགེ་སྦྱོང་ཚུལ་
མིན་པས། །ཕ་རོལ་འབྲིད་བྱེད་ཡོན་པོའི་ཚུལ་སྤངས་ཏེ། །དེས་པའི་ཚུལ་ལ་ཁོ་བོ་རྟག་ཏུ་བསྟེན། །རང་དགའི་སྤྱོད་པར་གཞན་དག་དྲང་པོར་སེམས། །དབང་པོ་མི་སྡོམ་དགེ་སྦྱོང་ཚུལ་མིན་པས། །བག་དང་མི་ལྡན་ཧྲལ་
པོའི་ཚུལ་སྤངས་ཏེ། །ངག་ཡོན་ཚུལ་ལ་ཁོ་བོ་རྟག་ཏུ་བརྟེན་།བྱ་བྱེད་མང་པར་གཞན་དག་གྲུང་པོར་སེམས། །རྣམ་གཡེང་འདོད་པ་དགེ་སྦྱོང་ཚུལ་མིན་པས། །འདུ་འཛི་བསྲེལ་བ་ཁྱིམ་པའི་ཚུལ་སྤངས་ཏེ། །དོན་ཉུང་ཚུལ་

[046B] །ལོངས་སྤྱོད་འབྱོར་བར་གཞན་དག་དཔལ་དུ་སེམས། །འདོད་ཞེན་ཆེ་བ་དགེ་སྦྱོང་ཚུལ་མིན་པས། །ཟང་ཟིང་དང་བཅས་གྲོང་པའི་ཚུལ་སྤངས་ཏེ། །ཆོག་ཤེས་ཚུལ་ལ་ཁོ་བོ་རྟག་ཏུ་བརྟེན། །གྲོང་འདབ་འགྲིམ་པར་
གཞན་དག་གདུལ་བྱར་སེམས། །རྙེད་བཀུར་སྒྲུབ་པ་དགེ་སྦྱོང་ཚུལ་མིན་པས། །ཁེ་སྤོགས་འདོད་པ་ཚོང་པའི་ཚུལ་སྤངས་ཏེ། །པས་མཐའི་གནས་ལ་ཁོ་བོ་རྟག་ཏུ་བརྟེན། །ཞེས་པ་ལ་སོགས་པ་མཐའ་ཡས་པ་ལྟར་མཛད་
གངས་བུ་ལེའི་གཡུ་ལུང་རྡོ་རྗེ་ལྗོངས་སུ་ལོ་ལྔའི་རིང་ལ་སྒྲུབ་པ་རྩེ་གཅིག་གནང་པས་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙེས། ལྷ་ས། རྭ་སྒྲེང། གནམ་རྩི་བ་སྟེང། གློང་རྩེ་དཔལ་གྱི་དབེན་གནས་སོགས་སུ་ཆོས་འཁོར་
བསྐོར་བ་སོགས་འགྲོ་དོན་རྒྱ་ཆེན་པོ་མཛད་དེ། དགུང་ལོ་རེ་བཞི་པ་ཆུ་འབྲུག་ལ་ཞི་བར་གཤིགས། གསུང་སྐྱེས་ཀྱི་སློབ་མ་ཡང་ཀུན་མཁྱེན་ཤེར་འོང། རྗེ་ཙོང་ཁ་པ། ཀུན་དགའ་དཔལ་བཟང། ཉི་མ་རྒྱལ་མཚན། དར་མ་
རིན་ཆེན། དགེ་ལེགས་དཔལ་བཟང། བོ་དོང་ཕྱོགས་ལས་རྣམ་རྒྱལ་བྲག་རམ་པ་སོགས་མང་དུ་བྱོན། བསྟན་བཅོས་ཀྱང་རྣམ་འགྲེལ། ཕར་ཕྱིན། མངོན་པ་གོང་འོག་འདུལ་བ་མདོ་རྩ་བ། དབུ་མའི་རྩ་འཇུག་བཞི་གསུམ་
གསང་འདུས་རྩ་རྒྱུད། རྒྱུད་བླ་མ། བཤེས་པའི་སྤྲིང་ཡིག་ལུང་ཀུན་ལས་བཏུས་པ་སོགས་མདོ་དང་སྔགས་ཀྱི་གཞུང་ཆེན་པོ་དུ་མའི་འགྲེལ་ཊཱིཀ། སྤྱི་དོན། བསྡུས་དོན་ལ་སོགས་པ་ལེགས་བཤད་ཀྱི་གཏེར་ཆེན་པོ་དུ་མ་

[047A]༄༅། །བརྩམས་ཏེ་གསུང་འབུམ་པོད་བཅུ་ཙམ་ཡོད་པར་བཤད་དོ་།གསང་རྣམ་ལས་བྱུང་བ་ཚ་ཁོ་དཔོན་པོ་ངག་དབང་གྲགས་པ་ནི་འཇམ་མགོན་ཙོང་ཁ་པ་ཆེན་པོ་བྱ་བྲལ་ལ་མ་བྱོན་གོང་གི་སྲས་
སྔ་ཚར་བཞིའི་ཡ་གྱལ་གཅིག་སྟེ། ཤར་རྒྱལ་མོ་རོང་དུ་ཚ་ཁོ་རྒྱལ་པོའི་རིགས་སུ་སྐུ་འཁྲུངས། དབུས་གཙང་དུ་བྱོན་ཏེ་རྗེ་བདག་ཉིད་ཆེན་པོ་སོགས་མཁས་གྲུབ་ཀྱི་བླ་མ་མང་དུ་བསྟེན་ནས་སྡེ་སྣོད་དང་རྒྱུད་སྡེ་ལ་སྦྱངས་
པས་མཁས་པའི་གྲགས་པ་ཐོབ་པ་རྒྱལ་ཚབ་ཆོས་རྗེར་འོས་པ་ཞིག་ཏུ་གྱུར་ཅིང། རིམ་པ་གཉིས་ཀྱི་ཏིང་ངེ་འཛིན་བརྟན་པོ་ཐུགས་རྒྱུད་ལ་འཁྲུངས། རྗེ་བདག་ཉིད་ཆེན་པོ་སྐྱིད་ཤོད་དུ་ཕེབས་ནས་ཚལ་དུ་བཞུགས་པའི་
སྐབས་ཤིག་ཆོས་རྗེ་ཚ་ཁོ་བ་འདི་ཕྱག་ཕྱིར་ཁྲིད་ནས་ལྷ་སར་ཐུགས་རྗེ་ཆེན་པོ་རང་བྱོན་ལྔ་ལྡན་གྱི་དྲུང་དུ་སྨྱུང་གནས་མང་དུ་མཛད། ནུབ་གཅིག་དཔོན་སློབ་གཉིས་ཀས་རྨི་ལམ་བརྟགས་པས་ཆོས་རྗེ་འདིའི་མཚན་ལམ་
དུ། དུང་དཀར་ཆེན་པོ་གཉིས་ནམ་མཁའ་ལས་བབས་ནས་ཁོང་གི་ཐུ་པར་ལྷུང་བྱུང་བ་དེ་མ་ཐག་ཏུ་དུང་དཀར་དེ་གཉིས་འདྲེས་ནས་གཅིག་ཏུ་སོང་འདུག་དེ་ལག་ཏུ་བླངས་ནས་པུས་པས་སྒྲ་ཆེན་པོ་དཔག་ཏུ་མེད་པ་གྲགས་
པ་ཞིག་རྨིས། དེ་ནི་ཁོང་གིས་ཕྱིས་སུ་རྒྱལ་མོ་རོང་དུ་སངས་རྒྱས་ཀྱི་བསྟན་པ་གསལ་བར་མཛད་པའི་ལྟས་སུ་མངོན་གསུངས། རྗེ་འདིས་བསྐུལ་མ་ཞུས་པ་ལ་བརྟེན་ནས་འཇམ་མགོན་ཆོས་ཀྱི་རྒྱལ་པོས་བྱང་ཆུབ་སེམས་

[047B]ཀྱང་བཀའ་རྩོམ་གནང། མདོ་སྨད་དུ་བྱོན་ནས་གསེར་མདོག་ཅོད་པན་འཛིན་པའི་དགེ་འདུན་གྱི་སྡེ་མང་དུ་འཛུགས་པར་བཞེད་དེ། དབུ་སྟོད་དུ་དར་ཚང་ལྷུན་
གྲུབ་གླིང་ཟེར་བའི་དགོན་པ་དང། ཇ་ཕུའི་རྐེད་ན། བ་མགོ་དགོན་པ་གཉིས་བཏབ་པ་ད་ལྟའང་འཕེལ་རྒྱས་སུ་ཡོད་ཅིང། ཇ་ཕུའི་སྨད་ན་སུམ་མདོ་དགོན་པ་ཟེར་བ་ཞིག་བཏབ་པ་ཡུན་རིང་དུ་གནས་པ་མ་བྱུང། དམུ་དགེའི་ས་
ཆར་བཀྲ་ཤིས་འཁོར་ལོའི་དགོན་ཟེར་བ་ཞིག་བཏབ་པ། དུས་ཕྱིས་འཇམ་བཞད་འཇིགས་མེད་དབང་པོ་ལ་ཕུལ་བ་འཇམ་བཞད་རིན་པོ་ཆེས་ཉམས་གསོ་གནང་སྟེ་རྒྱུད་པ་གྲྭ་ཚང་ཞིག་འཛུགས་གནང་མཛད་པ་དུས་ཕྱིས་ཡར་
རྒྱས་སུ་ཡོད། གཞན་ཡང་དགོན་པ་བརྒྱ་རྩ་བརྒྱད་བཏབ་པར་གྲགས་ཀྱང། གྲུབ་མཐའ་མི་གཅིག་པ་ཤས་ཆེ་བའི་གནོད་འཚེའི་དབང་གིས་དགེ་ལུགས་ཀྱི་དགོན་སྡེ་གསར་བསྐྲུན་དེ་དག་ཕལ་ཆེ་བ་ཉམས་ཆག་ཏུ་གྱུར་
རྒྱལ་རོང་གི་ཕྱོགས་དེར་བོན་པོ་ཤིན་ཏུ་མང་པས། མཐུ་འགྲས་ཤོར་ནས་གཤིན་རྗེའི་འཁྲུལ་འཁོར་མཛད་པས་བོན་པོ་མང་པོ་མངོན་སྤྱོད་ཀྱིས་བསྒྲལ་ཏེ། ཆོས་རྗེ་པ་ཉིད་ཀྱི་ཞལ་ནས། བརྒྱ་ཕྱེད་མཁའ་སྤྱོད་གནས་
སུ་བཛྲ་མུཿ་ཞེས་གསུངས་པ་ལྟར་དེ་དག་གི་རྣམ་པར་ཤེས་པ་མཁའ་སྤྱོད་དག་པའི་ཞིང་དུ་སྤོར་བར་མཛད་དོ། །ཆོས་རྗེ་འདི་པ་ལ་རྗེ་རིན་པོ་ཆེ་ཡང་གཞན་པ་པས་དགྱེས་ཆེ་བ་ཞིག་ཡོད་པར་སྣང་སྟེ། ལམ་

[048A]༄༅། །གཙོའི་རྩ་ཚིག་འགངས་ཅན་དེ་བཞིན་བསྐུལ་མ་ཞུས་པ་ལྟར་བཀའ་རྩོམ་གནང་བའི་མཇུག་ཏུ། གཏན་གྱི་འདུན་མ་མྱུར་དུ་སྒྲུབས་ཤིག་བུ། །ཞེས་པ་ལྟར་གསུང་རྩོམ་གཞན་དང་མི་འདྲ་
བར་ཐུགས་ཤིན་ཏུ་ཉེ་ཞིང་གཅེས་པའི་ཚིག་གིས་འདོམས་པར་མཛད་ལ། ཆོས་རྗེ་འདི་ལ་གནང་བའི་ཆབ་ཤོག་ལས་ཀྱང། ཁོ་པོས་སྨྲས་པའི་རྗེས་སུ་ཞུགས་ཤིག་དང། །ཚེ་རབས་ཀུན་ཏུ་སྤྱོད་དང་སྨོན་ལམ་ཀུན། །
མཚུངས་པར་སྤྱད་དེ་ནམ་ཞིག་སངས་རྒྱས་ཚེ། །བདུད་རྩིའི་བགོ་བཤའ་ཐོག་མར་སྦྱིན་པར་བྱ། །ཞེས་རྗེ་བདག་ཉིད་ཆེན་པོས་རབ་ཏུ་དགྱེས་པའི་གསུང་གིས་ངོ་མཚར་བའི་ཞལ་བཞེས་ཀྱང་བསྩལ་བའི་ཐུགས་ཀྱི་
སྲས་ཁྱད་པར་ཅན་དུ་གྱུར་བ་ཞིག་གོ་དགའ་ལྡན་ཆོས་འབྱུང་ནོར་བུའི་ཕྲེང་བ་ལས། ཆོས་རྗེ་འདི་འཕགས་ཡུལ་གྱི་དཔལ་འབྲས་རྡོ་རྗེ་དང། རྡོ་རྗེ་དྲིལ་བུ་པ་སོགས་དང་རྒྱུད་གཅིག་ཅིང། སྐུའི་སྐྱེ་བ་རྗེས་མ་ལ་ཀུན་
མཁྱེན་ལེགས་པ་དོན་གྲུབ་དང། དེའི་ཕྱི་མ་ལ་དགའ་ལྡན་མཁའ་སྤྱོད་དུ་མི་སློབ་པའི་ཟུང་འཇུག་མངོན་དུ་མཛད་པར་གསུངས་སོ་།ཞེས་སྣང་པ་ལོ་རྒྱུས་ཚད་མ་གཞན་དང་ཡང་མཐུན་ལ། རྡོ་རྗེ་དྲིལ་བུ་པའི་རྣམ་
པར་ཐར་པ་ནི་སྔར་གོང་དུ་བཤད་ཟིན་ཏོ། །ཀུན་མཁྱེན་ལེགས་པ་དོན་གྲུབ་དང་ཡང་ཐུགས་རྒྱུད་གཅིག་ཏུ་བབས་པ་ཚ་ཁོ་བའི་རྣམ་ཐར་དུ་འཇམ་བཞད་འཇིགས་མེད་དབང་པོའི་གསུང་བཞིན་སྔར་བཤད་མ་ཐག་པ་ལྟར་

[048B] ལེགས་པ་དོན་གྲུབ་ཀྱི་རྣམ་ཐར་རེ་ཞིག་མ་རྙེད་དོ་།སེམས་དཔའ་ངག་དབང་པ་དང། ཆོས་རྒྱ་མཚོ་གཉིས་ནི། འཁྲུངས་རབས་གསོལ་འདེབས་ལས། བདག་པས་གཞན་གཅེས་སེམས་དཔའ་ངག་གི་དབང། །
སྐལ་ལྡན་འགྲོ་བའི་དེད་དཔོན་ཆོས་རྒྱ་མཚོ། །ཞེས་པ་ཙམ་ལས་གསལ་བར་མ་གསུངས་པའི་ཕྱིར་ན། མཚན་སྒྲའི་ཟུར་ཙམ་ལ་དཔགས་ཏེ་འདི་དང་འདི་ཞེས་རིག་བཅོས་ཀྱིས་ཁ་མཚོན་གཅོད་དཀའ་བས་འདིར་འགོད་པ་
མ་སྤོབས་ལ། དགའ་ལྡན་སྙན་བརྒྱུད་བདག་པོ་གྲུབ་མཆོག་རྗེ། །བློ་བཟང་རྣམ་རྒྱལ། ཞེས་གསུངས་པ་གྲུབ་མཆོག་བློ་བཟང་རྣམ་རྒྱལ་ནི། བཀྲ་ཤིས་ལྷུན་པོའི་ལྷོ་ཕྱོགས་ལྕགས་ལུང་པ་བྱ་བར་བཅུ་ས་ཁང་དམར་
ཤར་པའི་ཁྱིམ་དུ་ཡབ་མགོན་པོ་ཚེ་རྒྱལ་དང། ཡུམ་སྲས་མོ་ལགས་ཞེས་པ་གཉིས་ཀྱིས་སྲས་སུ་ལྕགས་ཕོ་ཁྱིའི་ལོ་པཎ་ཆེན་ཆོས་རྒྱན་གཤེགས་ནས་ལོ་དགུ་དང། བློ་བཟང་ཡེ་ཤེས་འཁྲུངས་ནས་ལོ་བརྒྱད་སོང་
བའི་དུས་སུ་སྐུ་འཁྲུངས། གཞོན་ནུ་ནས་བཀྲས་ལྷུན་ཐོས་བསམ་གླིང་གི་བླ་མ་བློ་བཟང་བྱམས་པ་ལས་རབ་ཏུ་བྱུང་སྟེ་དགེ་ཚུལ་གྱི་སྡོམ་པ་བཞེས་པར་མཚན་བློ་བཟང་རྣམ་རྒྱལ་དུ་བཏགས། བཀྲས་ལྷུན་དུ་རྣམ་འགྲེལ་
དང། ཕར་ཕྱིན། དབུ་མ། འདུལ་མཛོད་སོགས་ལ་གསན་སྦྱོང་ཕུལ་ཕྱིན་པ་གནང་ཞིང། ཐོས་དོན་སྒྲུབ་ལ་གཞོལ་བའི་ཐུགས་འདུན་ནར་མར་ཡོད་པར་བརྟེན་སྒྲུབ་པ་བྱེད་པ་ལ་མན་ངག་རྣམས་མཁྱེན་དགོས་པར་གཟིགས་

[049A]༄༅། །ནས་པཎ་ཆེན་བློ་བཟང་ཡེ་ཤེས་དང། རྗེ་འཇམ་དབྱངས་ཆོས་འཕེལ་རྣམ་གཉིས་ལས་ལུང་ཁྲིད་མང་པོ་དང། སྣར་ཐང་ཞབས་དྲུང་ལྷ་པ་བློ་བཟང་འཕྲིན་ལས་ལས་ལམ་རིམ་དམར་ཁྲིད་དང་
ལྟག་པར་དབུ་མའི་ལྟ་ཁྲིད་མཐིལ་ཕྱིན་པ། ནུ་མཆོས་ལུང་དུ་གྲུབ་དབང་ཆོས་རྒྱ་མཚོ་བར་བློ་སྦྱོང་དོན་བདུན་མའི་ཁྲིད་དང་ལམ་རིམ། བློ་སྦྱོང། ཕྱག་ཆེན་སོགས་ཀྱི་ཁྲིད་ལུང། རི་ཁྲོད་འཛིན་པ་བློ་བཟང་ཚེ་དབང་དང་
འདུལ་འཛིན་སྟོངས་ལྡན་རྒྱ་མཚོ་རྣམ་གཉིས་ལས་ཆོས་འབྲེལ། རྡོ་རྗེ་འཛིན་པ་བློ་བཟང་རིག་གྲོལ་ལས་འཇིགས་བྱེད་ཀྱི་དབང་དང་རིམ་གཉིས་ཁྲིད། ལྷག་ལྷ་དང་སྲུང་མ་ཁ་ག་གི་རྗེས་གནང་སོགས་དང། བྱ་བཏང་
འཕྲིན་ལས་ཆོས་འཕེལ་གྱི་དྲུང་ནས་གཅོད་ཀྱི་དབང་ཁྲིད། མེ་ཁྱི་དགུང་ལོ་ཉེར་བཞིར་ཕེབས་པ་ནས་པཎ་ཆེན་རིན་པོ་ཆེ་ལས་བསྙེན་རྫོགས་ཀྱི་སྡོམ་པ། གསང་བདེ་འཇིགས་གསུམ། མི་འཁྲུགས་པ་ཚེ་དཔག་
ལྷ་དགུ་རྣམས་ཀྱི་དབང་ཆེན་དང། ལྷག་ལྷ་དུ་མའི་རྗེས་གནང་དང་སྒྲུབ་ཐབས་ཀྱི་པ་ཀླགས་ལུང་མང་པོ། རྡོར་འཛིན་ལྷུན་གྲུབ་རྒྱ་མཚོ་ལས་བདེ་འཇིགས་སོགས་ཀྱི་དབང་ལུང། ཡང་བཤེས་གཉེན་བློ་བཟང་ཚེ་དབང་
ལས་བདེ་མཆོག་སོགས་ཀྱི་དབང་དང། འཇིགས་བྱེད་རིམ་གཉིས། གཅོད་ཁྲིད། ལམ་རིམ་དང་བླ་མཆོད་ཀྱི་ཁྲིད། ལྗགས་ལུང་གི་རིགས་མཐའ་ཡས་པ་བཅས། འདུལ་འཛིན་དཀོན་མཆོག་གི་དྲུང་ནས་ཀྱང་ཕྱག་

[049B] ནཱ་རོ་ཆོས་དྲུག་བློ་སྦྱོང་སོགས་ཀྱི་ཁྲིད་ཡང་བྱ་བཏང་འཕྲིན་ཆོས་པ་ལས་ཕྱག་ཆེན་ཟབ་ཁྲིད་མན་ངག་ཞལ་ཤེས་བཅས་དང། གཅོད་གཞུང་ཐར་འདོད་དེད་དཔོན་གྱི་ཟབ་ཁྲིད་མན་ངག་ཞལ་ཤེས་དང་བཅས་པ་
དང། མདོ་སྔགས་སྐོར་སྣ་ཚོགས་པའི་ལྗགས་ལུང་མཐའ་ཡས་པ་རྣམས་གསན་ཏེ་ཟབ་རྒྱས་ཀྱི་གདམས་པ་རྒྱ་མཚོའི་གཏེར་དུ་གྱུར་བླ་མ་ཉིད་ལུགས་པ་གཉིས་ཆར་ནས་མཁྱེན་རླབས་ཆེ་བར་འགའ་ཞིག་གིས་སྲིད་
ཀྱི་གྲོས་ཞུས་པ་སོགས་ཀྱིས་ཐུགས་སུ་ན་ཏེ་དེ་ཕྱོགས་ཀྱི་གཉེན་གྲོགས་སོགས་དང་རྒྱང་བསྲིང་ཕྱིར་དབུས་ཕྱོགས་སུ་ཕེབས། ལྷས་དང་ར་མོ་ཆེའི་རྟེན་གསུམ་མཇལ་ལ་མཆོད། ཕ་བོང་ཁ་དང་བཀྲ་ཤིས་ཆོས་གླིང་དུ་
གནས་འབྲེལ་དང་ཆོས་འབྲེལ་གསན་པ། ཕུར་བུ་ལྕོག་ཏུ་རྗེ་དགེ་ལེགས་རྒྱ་མཚོ་ལས་གཅོད་སྟན་ཐོག་གཅིག་མ་དང་འཕོ་བའི་ཟབ་ཁྲིད་བཅུད་ལེན་སྐོར་སོགས་ཆོས་མང་ཙམ་དང། མཁར་རྡོར་བྱོན་ཏེ་རྗེ་བཟོད་པ་རྒྱ་
མཚོ་ལས་ཆོས་འབྲེལ་གསན་ཅིང་དེར་ཟླ་བ་གཅིག་ཙམ་ལ་སྒྲུབ་པ་ཉམས་བཞེས་དང་བཅུད་ལེན་ལ་ཐུགས་སྦྱོང་གཙོ་བོར་མཛད། དེ་ནས་ཡེར་བ་དང། རི་བོ་དགེ་ལྡན་དུ་ཕྱག་མཆོད་སྐོར་བ་ཐུགས་སྨོན་རྣམས་གནང་
དུ་སྨིན་པ་བསྐྱངས། རྭ་སྒྲེང་དུ་ཕེབས་ཏེ་ཡང་དགོན་དུ་སྒྲུབ་པ་ཡུན་རིང་མཛད། དེར་འཚོ་བ་ཤིན་ཏུ་བཀྲེན་པ་བྱུང་ཡང་ཐུགས་དམ་ཉམས་བཞེས་ལ་པོགས་ལྷག་པར་ཐོན་པར་གྱུར། དེར་ཡུན་རིང་ཙམ་ནས་དང་འབུལ་

[050A]༄༅། །སོགས་ཇེ་མང་གྱུར་པ་ན། མཁས་གྲུབ་རྗེས། རང་ཡུལ་ཉེ་དུ་ལོངས་སྤྱོད་ཀུན་བོར་ནས། །རྩེ་གཅིག་དམ་ཆོས་སྒྲུབ་པར་དམ་བཅས་ཏེ། །གཞན་གྱི་ཡུལ་དུ་རྣམ་གཡེང་དུ་འཛི་ཡིས། །
དུལ་འབྱོར་དོན་མེད་བྱེད་པ་སྨྱོན་པ་ཡིན། །ཞེས་གསུངས་པའི་དོན་ཐུགས་ལ་བརྣགས་ཏེ་ཙཱ་རིར་ཕེབས་ནས་གནས་མཇལ་དང་གཅོད་ཀྱི་ཉམས་བཞེས་ལ་འགྲུས་པར་མཛད་ཅིང། རྐྱེན་གཞན་གྱིས་ཀྱང་བསྐུལ་
ཏེ་ངེས་འབྱུང་བྱུང་སེམས་སོགས་ཀྱི་ཉམས་རྟོགས་ཆེར་འཕེལ་བ་བྱུང། དེ་ནས་ཚུར་ལམ་འོལ་ཁར་བྱོན་ཏེ་རྗེ་བླ་མའི་སྒྲུབ་གནས་རྣམས་སུ་མཎྜལ་ཕྱག་མཆོད་གསོལ་སྨོན་དང། ལམ་དང་ཕྱག་ཆེན་
གཅོད་སོགས་ཀྱི་ཉམས་བཞེས་ཡུན་རིང་ཙམ་རེ་གནང་ཞིང། གནས་ངེས་མེད་དུ་བཞུགས་སྐབས་འཚོ་ཆས་ཤིན་ཏུ་དཀོན་པ་བྱུང་པར་སྐབས་རེར་རྩམ་སློང་ཡང་གནང། འཕྱོང་རྒྱས་རི་བོ་བདེ་ཆེན་དུ་ཆོས་རྗེ་དག་
དབང་དཔལ་འབྱོར་ལས་ཆོས་རྒྱལ་སྲོང་བཙན་སྒམ་པོས་རྒྱལ་བ་བསོད་ནམས་རྒྱ་མཚོ་ལ་དངོས་སུ་གནང་བའི་སྤྱན་རས་གཟིགས་ཀྱི་རྗེས་གནང་སོགས་རྗེས་གནང་དང། མ་ཎི་བཀའ་འབུམ་སོགས་ཀྱི་ལུང་མང་དུ་
གསན། དེར་སྐབས་ཤིན་ཏུ་ཞབས་ལ་སྙུན་གཞི་ཧ་ཅང་ལྕི་བས་ཐེབས་ཤིང་རྗེ་ཉིད་ལའང་དཔལ་ལྡན་ལྷ་མོའི་འཚུབ་ཀྱི་རྣམ་པ་བྱུང་ལ། སྨན་པ་མཁས་པ་ཞིག་གིས་ཁྱེད་གྲ་ས་ཆེན་པོ་གང་ནས་ཡིན་པ་དེའི་སྲུང་

[050B]ཚུལ་ཞུས་པ་བཞིན་གཙང་ཕྱོགས་སུ་བྱོན། དབུས་གཙང་གི་མཚམས་ཇོ་མོ་ཁ་རག་གི་གནས་ཆེན་ཞིག་ཏུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་
ཡུན་རིང་མཛད་པར་ཐུགས་དམ་ཆེར་འཕེལ། རྒྱལ་བ་དབེན་ས་པ་དང་པཎ་ཆེན་ཆོས་རྒྱན་སོགས་ཀྱི་སྒྲུབ་གནས་བྲག་རྒྱ་རྡོ་རྗེའི་ཕོ་བྲང་དུ། ལམ་རིམ་དང་སྔགས་ཀྱི་རིམ་གཉིས་ལ་ཐུན་བཞིའི་རྣལ་འབྱོར་གྱི་སྒོ་ནས་
ཉམས་བཞེས་ཡུན་རིང་དུ་མཛད་པས་ལམ་གཙོ་གསུམ་དང། རིམ་གཉིས་ཀྱི་ཉམས་རྟོགས་རྨད་དུ་བྱུང་བ་འཁྲུངས། དེ་དག་གི་སྐབས་གྲུབ་མཆོག་ཉིད་ཀྱིས་མགུར་དུ་བཞེས་པའང་འདི་ལྟར། ན་མོ་གུ་རུ་མཉྫུ་གྷོ་
ཥཱ་ཡ། དུས་གསུམ་གྱི་སངས་རྒྱས་དབེན་ས་པ། །གསུམ་ལྡན་གྱི་བློ་བཟང་ཡེ་ཤེས་ཞབས། །གུས་ལྡན་གྱི་བུ་ལ་བརྩེར་དགོངས་ལ། །བྱིན་རླབས་ཀྱི་ཆར་རྒྱུན་དབབ་ཏུ་གསོལ། །ལུས་སེམས་གཉིས་བདེ་བའི་ངང་
ཉིད་ནས། །ཕྱོགས་མེད་ཀྱི་རྒྱལ་ཁམས་མྱུལ་མྱུལ་བའི། །གུ་ཡངས་ཀྱི་སྤྲང་པོ་ཡན་པ་ང། །ཉམས་དགའ་བའི་གླུ་དབྱངས་འདི་བཞིན་ལེན། །དལ་འབྱོར་གྱི་མི་ལུས་ཐོབ་ངོས་ནས། །སངས་རྒྱས་ལས་ལྷག་པའི་རྗེ་
དང་མཇལ། །ཉམས་ལེན་ལ་འབད་འབུང་བྱེད་བྱེད་པའི། །མི་ལུས་ལ་དོན་ལྡན་ངའི་སྐྱིད་པ། །སྐྱེས་ཡི་ཕ་ཡུལ་པོར་ངོས་ནས། །ཉེ་འབྲེལ་ལ་ཞེན་ཆགས་མི་བྱེད་པར། །རང་མགོ་ནི་རང་གིས་འདོན་འདོན་པའི། །ཕོ་
[051A]༄༅། །རྒོད་ཀྱི་རྣལ་འབྱོར་བའི་སྐྱིད་པ། །གར་སྐྱིད་ལ་ཕ་ཡུལ་བྱས་ངོས་ནས། །སུ་བྱམས་ལ་ཕ་མར་བལྟས་གྱུར་ཏེ། །ཕྱོགས་མེད་དུ་དག་སྣང་སྦྱོང་སྦྱོང་བའི། །གུ་ཡངས་ཀྱི་སྤྲང་པོ་བའི་སྐྱིད་
པ། །བདག་འཛིན་གྱི་དགོན་པ་བོར་ངོས་ནས། །མི་ངན་པ་ངོ་སྲུང་མི་བྱེད་པར། །རང་དབང་ནི་རང་གིས་བཟུང་བཟུང་བའི། །དཔོན་མེད་དང་གཡོག་མེད་ངའི་སྐྱིད་པ། །ཡོ་བྱད་ཀྱི་གསོག་རྒྱུན་པོར་ངོས་ནས། །འགྲོ་དུས་
སུ་ཁུར་པོ་མི་འཁུར་བར། །སྒོ་རྩམ་ལ་ཟད་ལེན་བྱེད་བྱེད་པའི་།སྤྲང་པོ་ཡི་ཁྱུ་རྒྱ་ན་ངའི་སྐྱིད་པ། །མདོ་རྒྱུད་ལ་ཐོས་བསམ་བྱས་ངོས་ནས། །ཕན་མེད་ཀྱི་ཁ་བཤད་མི་བྱེད་པར། །ཉམས་ལེན་ལ་མཐིལ་ཐོན་བྱེད་བྱེད་
པའི། །ཕོ་གྲུང་གི་རྣལ་འབྱོར་ངའི་སྐྱིད་པ། །སྒྱུ་ལུས་ལ་གཅེས་འཛིན་བོར་ངོས་ནས། །གར་ཤི་ལ་འགྱོད་མེད་བྱས་གྱུར་ཏེ། །ན་རྒ་དང་ཤི་སྐྱིད་བྱེད་བྱེད་པའི། །ཐག་ཆོད་དང་བློ་བདེ་ངའི་སྐྱིད་པ། །འདི་འདྲ་ཡི་
སྐྱིད་པ་མི་བྱེད་པར། །ཚེ་འདིའི་བདེ་བ་ལ་སྲེད་གྱུར་པའི་།སྙིགས་དུས་སྐྱ་སེར་གྱི་སྐྱེ་བོའི་ཚོགས། །སྙིང་མེད་ཡང་ན་ནི་སྨྱོན་པ་རང། །དེང་སང་འཇིག་རྟེན་གྱི་ཁམས་འདི་ན། །རང་རེ་སྤྲང་པོ་ལས་སྐྱིད་པ་ནི་མི་འདུག་
སྐྱིད་པའི་སྐྱིད་གླུ་ཞིག་བླངས་གྱུར་ནས། །རྒྱལ་ཁམས་གང་བཟང་ལ་ཆས་འགྲོ་ཨང། །ཞེས་སོ། །དེ་ནས་རྟ་ནག་ཆོས་སྡིངས་ཀྱི་དབེན་རིར་སྒྲུབ་པ་ཡུན་མི་ཐུང་ཙམ་མཛད་ཅིང། །བྱ་བྲལ་སྒྲུབ་སྡེར་དོན་གཉེར་ཅན་

[051B]དངུལ་ཆུ་ཆོས་རྫོང་དུ་ཕེབས་ནས་ལོ་གསུམ་ཙམ་ལ་སྐུ་མཚམས་གནང་བས་ཐུགས་དམ་ཤིན་ཏུ་འཕེལ། ཐོས་བསམ་གླིང་མཁན་པོ་དཔལ་ལྡན་ཡེ་
ཤེས་ཇུན་གར་དུ་ཕེབས་རྒྱུའི་ཚབ་ཏུ་རེ་བས་རྗེ་འདི་ཉིད་བཀྲས་ལྷུན་དུ་འཕྲལ་ཕེབས་དགོས་པའི་གསུང་ཤོག་འབྱོར་ཡང་མ་ཕེབས་པར་དགོངས་པ་ཞུ་གཅིག་མཛད་དེ། བཞད་བཀར་ཤིས་དགེ་འཕེལ་གྱི་བླ་མ་སོགས་ཀྱིས་
ཞུས་ངོར་གཅོད་སོགས་ཆོས་བཀའ་མང་དུ་སྩལ། དེར་འདོད་ཡོན་འཕེལ་བ་བྱུང་བ་ན་དགེ་སྦྱོར་གྱི་བར་ཆད་དུ་འགྲོ་བར་དགོངས་ཏེ་དབེན་གནས་ངེས་མེད་སྣ་ཚོགས་སུ་སྒྲུབ་པ་གཙོ་བོར་གནང་ཞིང་སྐབས་འགར་
སློང་མོ་ཡང་མཛད་པ་རྗེ་མིད་ལའི་རྣམ་ཐར་ཇི་ལྟ་བར་བསྐྱངས། དེ་ནས་བླ་མ་ཉིད་འདྲིས་མེད་ཀྱི་ཡུལ་ཐག་རིང་ཞིག་ཏུ་བྱོན་ནས་ཚེ་དང་སྒྲུབ་པ་སྙོམས་པ་ཞིག་མཛད་བཞེད་ནར་མར་ཡོད་པའི་ཁར། ཆོས་འཕེལ་ཇའི་སང་
སོགས་ཀྱིས་ཨོ་རོད་ཀྱི་ཡུལ་དུ་གདན་འདྲེན་འདོད་ཡོད་ཚུལ་ཡང་གསན་ཏེ། པཎ་ཆེན་བློ་བཟང་ཡེ་ཤེས་ལ་བདག་ཚེ་འདིའི་རྣམ་གཡེང་སྤངས་ནས་སྒྲུབ་པ་མཐར་ཕྱིན་བྱེད་འདོད་ཚུལ་སོགས་ཞུས་ནས་པཎ་ཆེན་གྱི་བཀའ་
ལྟར་སྟོད་ཕྱོགས་འདིང་རི་བརྒྱུད་དེ་རྗེ་མིང་ལའི་སྒྲུབ་གནས་བྲིན་གྱི་ཆུ་དབང་དང། བྲག་དམར་མཆོད་ལུང། སྤོ་མཐོ་ནམ་མཁའ་རྫོང་སོགས་སུ་ཐུན་བཞིའི་རྣལ་འབྱོར་གྱི་སྒོ་ནས་སྒྲུབ་པ་ནར་མར་མཛད་པས་ཐུགས་དམ་ལ་

[052A]༄༅། །བོགས་ལྷག་པར་ཐོན་པར་གྱུར་ཅིང། ཆུ་དབར་གྱི་ཆོས་སྡེ་བ་སོགས་དོན་གཉེར་ཅན་མང་པོར་རབ་བྱུང་དང་བསྙེན་རྫོགས་ཀྱི་སྡོམ་པ་དང། ལམ་རིམ། བློ་སྦྱོང། ཕྱག་ཆེན། བསྐྱེད་རྫོགས་སོགས་
ཀྱི་ཁྲིད། ནམ་མཁའ་སྒོ་འབྱེད་ཀྱི་གཅོད་དབང་དང་གཅོད་ཁྲིད་སོགས་སྩལ་ཞིང། གཅོད་གཞུང་ཐར་འདོད་དེད་དཔོན་གྱི་ཊཱིཀྐ་ཚིག་དོན་གསལ་སྒྲོན་བྱ་བ་ཡང་རྩོམ་པ་མཛད། འགྲོ་ཕན་གླིང་གི་སྤོ་མཐོ་ལྷ་ཁང་དུ་ཟླ་བ་
བཞིའི་རིང་དཔལ་འཁོར་ལོ་སྡོམ་པའི་བསྙེན་སྒྲུབ་གནད་སྨིན་བསྐྱངས་པ་སོགས་ལོ་ལྔ་ཙམ་གྱི་ཡུན་ལ་སྒྲུབ་ལ་ཚིག་དྲིལ་མཛད། དེ་ནས་བལ་ཡུལ་དུ་ཕེབས་ཏེ་སྟག་མོ་ལུས་སྦྱིན། བྱ་རུང་ཁ་ཤོར། འཕགས་པ་ཤིང་
ཀུན་སོགས་ལ་ཕྱག་མཆོད། སྐོར་པ། ཐུགས་སྨོན་སོགས་གཟབ་ནན་གནང། རོང་གི་ཕེབས་ལམ་ཞིག་ནས་མོན་པའི་ཇག་རྐུན་གྱིས་ཆས་དངོས་ཁ་ཤས་ཕྲོགས་པའི་གྲས་སུ་ཡུམ་གྱིས་ཕུལ་པའི་སྐུ་གཟན་ཞིག་ཤོར་
བ་ལ་ཐུགས་ཕངས་ཕངས་ཡང་ཡང་གནང་ཞིང། ཡུམ་གྱིས་བཟོས་པའི་སྐ་རགས་ཤིག་ཡོད་པ་ཕྱིས་ཕན་ཕུན་དུ་གྱུར་པ་ན་ཕྱི་ནང་ནས་ལྷན་པས་གླན་ཏེ་རྗེ་ཉིད་ནམ་གཤེགས་ཀྱི་བར་ཡུམ་གྱི་བཀའ་དྲིན་བསབ་ཕྱིར་སྐུ་ལ་
བཅང་བར་མཛད། སྐྱིད་གྲོང་དུ་ཕེབས་ནས་ཇོ་བོར་མཆོད་སྨོན་དང། གྱང་ཁང་ཞེས་པར་བླ་མ་ལྷ་བཙུན་པ་སོགས་ཀྱིས་ཞུས་པ་བཞིན། ལམ་རིམ་བདེ་ལམ། ཕྱག་ཆེན། བློ་སྦྱོང་དོན་བདུན་མ་སོགས་ཁྲིད་ལུང་མང་

[052B] དགེ་ལྡན་ཕྱག་རྒྱ་ཆེན་པོའི་ས་བཅད་ཀྱང་ཐུགས་རྩོམ་གནང། མེ་ཏོག་མདངས་ཅན་དུ་རྗེ་རེད་མདའ་བའི་སྒྲུབ་ཕུག་ཆེན་མོར་སྐུ་མཚམས་མཛད་ཅིང། གཏུམ་མོའི་ཁྲིད་སོགས་ཆོས་བཀའ་ཡང་འགའ་རེ་གནང། རྗེ་བཙུན་
ས་པཎ་སྒྲུབ་ཕུག་ཏུ་དགེ་སློང་མང་པོར་ཆོས་གསུང་སྐབས་བཀའ་གདམས་གསུང་ཐོར་བུའི་ནང་ན། སྙིགས་མའི་དུས་འདིར་གཞན་མགོ་འདོན་པའི་དུས་མ་ཡིན། རང་མགོ་འདོན་པའི་དུས་ཡིན་ཞེས་པའི་མཚམས་སུ་སླེབ་པ་ན་
སྤྱན་ཆབ་མང་དུ་བྱུང་ཞིང། ཐུགས་ལ་ངེས་འབྱུང་ཤུགས་དྲག་པོ་འཁྲུངས་ཏེ་ཆོས་ཀྱི་འཕྲོ་གནང་མ་ཐུབ་པ་བྱུང། སང་ཉིན་ཡང་གནང་མཚམས་དེར་ཐུག་པས་སླར་ཉིན་སྔ་མ་ལྟར་གྱུར་ཏེ་གནང་མ་ཐུབ་པར་འཕྲོ་ལུས། དེ་ནས་
སླར་མེ་ཏོག་མདངས་ཅན་དུ་ཕེབས་ནས་ཚེ་འདིར་བྱ་རྒྱུ་ཆོས་ལས་མེད་པས་དགེ་སྦྱོར་ལ་བརྩོན་དགོས་གསུངས་ཏེ་འདི་ལྟར་སྩལ་ཏེ། ན་མོ་གུ་རུ། དུས་གསུམ་གྱི་སངས་རྒྱས་དབེན་ས་པ། །མཚུངས་མེད་ཀྱི་རྗེ་བཙུན་ཐམས་ཅད་
མཁྱེན། །བློ་བཟང་གི་ཡེ་ཤེས་སྐྱབས་ཀྱི་མཆོག་འབྲལ་མེད་དུ་སྤྱི་བོའི་རྒྱན་དུ་བཞུགས། །རང་བློ་ནི་ཆོས་ལ་ཕྱོགས་པའི་ཚེ་།སྡུག་དོགས་ཀྱིས་ནོར་རྫས་བསགས་གྱུར་ནས། །སྡིག་གསོག་གི་སེར་སྣ་བྱེད་པ་ལས། །ཟང་ཟིང་གི་འབྱོར་
བ་སྤངས་ན་བདེ། །རང་བློ་ནི་ཆོས་ལ་འཁུལ་བའི་ཚེ། །རེ་དོགས་ཀྱི་བསམ་རྒྱ་མང་པོ་ཡིས། །བློ་མང་གི་བྱ་བ་བྱེད་པ་ལས། །བྱ་བ་རྣམས་བློ་ཡིས་བཏང་ན་བདེ། །ངེས་མེད་ཀྱི་རྒྱལ་ཁམས་འཁྱམས་པའི་ཚེ། །རྐྱེན་ངན་གྱི་བར་ཆད་བྱུང་དོགས་

[053A]༄༅། །ནས། །བློ་ཆུང་གི་གྲོགས་དང་འགྲོགས་པ་ལས། །སྐྱིད་སྡུག་ལ་ཐོག་རྫིས་བྱས་ན་བདེ། །རྒྱལ་ཁམས་སུ་འཚོ་བ་སློར་བའི་ཚེ། །མ་འོངས་པའི་བསམ་རྒྱས་བསླངས་མྱུར་ནས། །སྒྱུ་ལུས་ལ་ཁུར་པོ་
འགེལ་བ་ལས། །སྒོ་རྩམ་ལ་ཟད་ལེན་བྱས་ན་བདེ། །རྒྱལ་ཁམས་སུ་རི་ཁྲོད་འགྲིམ་པའི་ཚེ། །ཆགས་སྡང་གི་སེམས་རྩ་འཁྲུག་འགྱུར་བའི། །དོན་མེད་ཀྱི་ཁྱིམ་མཚེས་བསྟེན་པ་ལས། །བསེ་རུ་བཞིན་གཅིག་པུར་གནས་ན་བདེ།།
ངེས་མེད་ཀྱི་རི་ཁྲོད་འགྲིམ་པའི་ཚེ། །ངེས་བཟུང་གི་སྦྱིན་བདག་བཙལ་གྱུར་ནས། །ངོ་སྲུང་གི་དགེ་སྦྱོར་བྱེད་པ་ལས། །ངེས་མེད་ཀྱི་བསོད་སྙོམས་བྱས་ན་བདེ། །གཅིག་པུ་རུ་རི་ལ་སྡོད་པའི་ཚེ་།སྡིག་གསོག་གི་མཁར་ལས་བྱས་
གྱུར་ནས། །འཛད་མེད་ཀྱི་ལས་ངན་གསོག་པ་ལས། །ས་ཕུག་དང་བྲག་ཕུག་བསྟེན་ན་བདེ། །གཞི་གཅིག་ཏུ་ཡུན་རིང་གནས་གྱུར་ནས་།ཆགས་སྡང་གི་སེམས་རྩ་འཁྲུག་པ་ལས། །ཉམས་ལེན་ལ་པོགས་འདོན་བྱེད་པའི་
ཕྱིར། །དབེན་པ་ནས་དབེན་པར་འཕོས་ན་བདེ། །ཉམས་ལེན་གྱི་གནད་ལ་སྦྱོར་བའི་ཚེ། །སྡོམ་གསུམ་ལ་གཅེས་སྤྲས་གཙོར་བཏོན་ཏེ། །ཐོས་བསམ་གྱི་རྒྱ་མཚོའི་གྲུར་ཞུགས་ནས། །ཐོས་དོན་རྣམས་རྒྱུད་ལ་སྦྱར་ན་བདེ། །
ཐོས་བསམ་གྱི་གནད་ལ་སྦྱར་བའི་ཚེ། །ལྟ་སྤྱོད་གཉིས་ཡ་བྲལ་མ་སོང་བར། །ཟུང་འབྲེལ་གྱི་ཉམས་ལེན་མཁས་གྱུར་ན། །ཟུང་འཇུག་གི་རྒྱུ་རུ་འགྱུར་བས་བདེ། །ཟབ་དོན་གྱི་གནད་ལ་སྦྱོར་བའི་ཚེ་།དང་པོ་ནས་འཇོག་སྒོམ་

[053B] །དཔྱད་སྒོམ་གྱིས་ངེས་ཤེས་དྲངས་གྱུར་ན་།འཇོག་དུས་སུ་བློ་ཐག་ཆོད་པས་བདེ། །རྗེས་ཐོབ་ཏུ་བྱ་བ་གང་བྱེད་ཚེ། །ཐ་མལ་གྱི་སྣང་ཞེན་སྤངས་གྱུར་ནས། །མཉམ་གཞག་གི་རྒྱ་ཡིས་བཅིངས་གྱུར་ན། །སྡིག་
ལྟུང་རྣམས་རང་ཤུགས་འགགས་པས་བདེ། །དགེ་ཕྱོགས་རྣམས་བསྔོ་བས་རྒྱས་འདེབས་ཚེ། །རང་དོན་གྱི་བསམ་པ་སྤངས་གྱུར་ནས་།གཞན་དོན་དང་བདེན་མེད་རྩིས་ཟིན་ན། །ཆོས་གཟུགས་ཀྱི་རྒྱུ་རུ་འགྱུར་བས་བདེ། །བདེ་
བདེ་ཡི་གླུ་དབྱངས་རིང་མོ་འདི། །མཁས་འདོད་ཀྱིས་བརྩམས་པ་མ་ཡིན་ཡང། །གྲོགས་མཆོག་གི་བློ་ངོམ་བཟོད་པར། །མེ་ཏོག་གི་མདངས་ཅན་གནས་སུ་སྦྱར། །འདི་དོན་བཞིན་ཉམས་ལེན་བྱས་པའི་ངང་།རྒྱལ་ཁམས་སུ་ལོ་
གསུམ་འགྲིམས་གྱུར་ནས། །བན་རྒན་གྱི་སྒྱུ་ལུས་བལྟ་བའི་ཕྱིར་།མཇལ་འཛོམ་གྱི་སྨོན་ལམ་ཡང་དག་ཐོབ། །ཅེས་པ་འདིའོ། །གནས་དེར་གསང་འཇིགས་སོགས་ཀྱི་བསྙེན་སྒྲུབ་ཁག་དུ་མ་དང་ཁ་སྐོང་གི་ཞི་བའི་སྦྱིན་སྲེག་ཀྱང་
ཞག་བཅུ་སྐོར་སྦྲེལ་ཏེ་གནང། ཆུད་བར་དུ་བཞུགས་སྐབས་ནས་བཟུང་ཡར་མར་གྱི་ཚེས་བཅུ་རྣམ་གཉིས་ལ་འཁོར་ལོ་སྡོམ་པའི་སྒྲུབ་མཆོད་རྒྱས་པ་དང་བདག་འཇུག་སོགས་མཛད། མི་དབང་ཕོ་ལྷ་བས་དགེ་བསྙེན་རྡོ་རྗེ་བྱ་
བ་ཆེད་མངགས་ཀྱིས་སངས་རྒྱས་ཀྱི་བསྟན་པའི་དོན་དུ་སྤྱིར་སྐུ་རིམ་གང་དྲག་དང། ལྷག་པར་དྲག་པོའི་ལས་སྦྱོར་གནང་དགོས་ཚུལ་རྟེན་དང་བཅས་གནང་བར། ནང་དུ་མ་བཏང་བར་བུག་སྒོ་ནས་ངེད་རང་དགེ་སྦྱོར་ཅི་བྱེད་

[054A]༄༅། །རྒྱལ་བའི་བསྟན་པ་འབའ་ཞིག་གི་ཆེད་དུ་བྱེད་པ་ཡིན་དེ་མིན་དཔོན་པོ་ཆེན་པོའི་རིམ་གྲོ་བྱེད་པ་ངས་མི་ཡོང། ལྷག་པར་དྲག་པོའི་ལས་སྦྱོར་གཏན་ནས་མི་ཡོང་ཞེས་ངོ་འཛིན་གང་ཡང་
མ་གནང་པར་ཞུ་ཡིག་རྟེན་བཅས་ཕྱིར་སློག་པར་མཛད། སྐབས་འདི་དང་གཞན་དུ་གཟིགས་སྣང་ངོ་མཚར་ཅན་ཡང་མང་དུ་བྱུང་བར་གསུངས། ལྕགས་ཁྱི་དགུང་ལོ་རེ་གཅིག་པར་བཀྲས་ལྷུན་དུ་བྱོན་ཏེ་པཎ་ཆེན་
རིན་པོ་ཆེ་སྐུ་བགྲེས་ཤིང་སྤྱན་མི་གསལ་བའི་སྐབས་དེར་མགྲོན་གཉེར་གྱིས་བཀའ་བཀྱོན་པ་སོགས་ལ་མ་འཛེམས་པར་ཞུ་གསོལ་ནན་བསྐྱེད་དེ། ལམ་རིམ་མྱུར་ལམ་གྱི་ལུང་དང། ཤྲཱེ་ཡའི་ལུང་ཚང་བ་གནང། དེང་
སང་པཎ་ཆེན་བློ་ཡེའི་བཀའ་འབུམ་ལུང་རྒྱུན་མ་ཆད་པ་གྲུབ་དབང་འདི་ཉིད་ཀྱི་དྲིན་དུ་གསུངས། བསྟན་རྒྱུན་ལ་དགོངས་ཏེ་ཤར་རྩེ་སློབ་དཔོན་བློ་བཟང་མགོན་པོ་ལས་མྱུར་ལམ་གྱི་ཁྲིད་གསན་ཅིང། བློ་གསལ་འགར་
ཚད་མ་རྣམ་འགྲེལ་དང་འཇུག་པ་སོགས་ཀྱི་ལུང་ཡང་སྩལ། སླར་སྣར་ཐང་དང་གཉའ་ནང་བརྒྱུད་དེ་བལ་ཡུལ་དུ་ཕེབས། འཕགས་པ་ཤིང་ཀུན་ཏུ་ཟླ་གཅིག་རིང་ལྟུང་བཤགས་དང་འབྲེལ་བའི་ཕྱག་འབུམ་ཕྲག་གསོག་
པའང་གནང་ཞིང། གཞན་ལའང་རྗེ་ཙོང་ཁ་པ་དང་རྟོགས་ལྡན་པ་སོགས་ཀྱི་བཀའ་བརྒྱུད་འདིར་ཟབ་མོ་དབུ་མའི་ལྟ་བ་རྟོགས་པ་སོགས་ལ་བླ་མར་གསོལ་འདེབས་བསག་སྦྱང་བྱེད་པ་འདི་གལ་ཆེ་གསུངས། དེ་ནས་སྐྱིད་

[054B]དགའ་ལྡན་ཕུག་པོ་ཆེར་བྱོན་ནས་ས་གཞི་བྱིན་བརླབས་ཤིང་རྫོང་དཀར་མཁན་པོ་སོགས་ཀྱི་ངོར་ལམ་རིམ་ཆེ་ཆུང་དང་སྔགས་རིམ་སོགས་ཀྱི་ལུང་དང་གཅོད་
ཀྱི་དབང་ཁྲིད་སོགས་ཟབ་ཆོས་མང་དུ་སྩལ་མཁན་པོས་སྦྱིན་བདག་ཞུས་ཏེ་དགེ་སློང་རྣམས་ཀྱི་ཚོགས་ཁང་སོགས་གསར་དུ་བསྐྲུན་གསོན་གཤིན་གྱི་དངོས་རྫས་རྣམས་དགེ་འདུན་ལ་བསྔོས་ཏེ་ཆུད་མ་ཟོས་པ་
མཛད་ཅིང། འབའ་ར་སྤྲུལ་སྐུ་སོགས་ལ་ཆོས་བཀའ་རྒྱ་ཆེར་གནང་དགུང་ལོ་རེ་ལྔ་པ་སྟག་ལོར་སླར་བཀྲས་ལྷུན་དུ་པཎ་ཆེན་རིན་པོ་ཆེ་མཇལ་བར་ཕེབས། ལོ་སྔ་མ་ནས་པཎ་ཆེན་མཆོག་སྐུ་བསྙུན་ཚུལ་ཆེ་བ་
བཞེས་མུས་ཀྱང་རྗེ་འདིས་གྲུབ་རྒྱལ་ཚེ་སྒྲུབ་གནང་བས་གདངས་སྐྱེད་ལེགས་པར་བཞེས་པར་མཇལ་ཁ་དང། སྐྱབས་འཇུག་ཞུས་ནས་ཕུག་ཆེན་སྒྲུབ་སྡེར་ཕྱིར་ཕེབས་ཏེ་སྐུ་མཚམས་དམ་པོར་བཞུགས་ཤིང། ཡོས་
ལོར་སྨྱུང་གནས་ལ་འགྲུས་པར་མཛད་དེ་ཡིག་དྲུག་ལ་བརྩོན་པ་གནང་སྐབས་མན་ལ་ལམ་དུ་མི་དཀར་པོ་ཞིག་གིས་ད་གཟུངས་རིང་པ་གྲང་ན་ལེགས་ཟེར་བ་བྱུང་བས་དེ་ཕྱིན་གཟུངས་རིང་ལ་བརྩོན་པར་མཛད། ཚོགས་
པ་རྣམས་ལ་བསླབ་བཏུས་སོགས་ཆོས་མང་དུ་གསུངས་ཤིང་བསྙེན་རྫོགས་ཀྱི་སྡོམ་པ་སོགས་ཀྱང་སྩལ། བརྒྱད་སྟོང་པའི་ལུང་གནང་སྐབས་སྤྱན་ཆབ་མང་དུ་བསིལ་ཞིང། ད་ན་སོ་རྒས་སོང་གཞན་ཆོས་བྱ་རྒྱུ་རང་

[055A]༄༅། །ཞིག་འདི་ན་འདུག་པ་ཡིན་ཏེ། ཞེས་ཡང་ཡང་གསུང་བ་ནི་རྒྱལ་བའི་གསུང་རབ་རྣམས་རིམ་གྲོའི་ཉེར་མཁོ་དང། ཕྱག་མཆོད་ཀྱི་ཡུལ་ཙམ་དུ་འཛིན་པ་མིན་པར་གསུང་རབ་གདམས་
པར་ཤར་པའི་རྣམ་ཐར་ངོ་མཚར་ཅན་ཞིག་གོ་འབྲུག་ལོ་སོགས་ལོ་སྔ་ཕྱིར་ཡང་ལམ་རིམ་མྱུར་ལམ་གྱི་སྟེང་ནས་དམར་ཁྲིད་རྒྱས་པ་སེམས་བསྐྱེད་མཆོད་པ་བཅས་ཟླ་བ་གཅིག་གི་རིང་དང། འདུལ་བ་མདོ་རྩ་བ་
རིགས་ཚོགས་དང་ཚད་མ་རྣམ་འགྲེལ་སོགས་ཀྱི་བཀླག་ལུང་མང་པོ་ཕྱག་ཆེན་དང་གཅོད་ཀྱི་དབང་ཁྲིད་སོགས་ཡང་ཡང་གནང། དགའ་ལྡན་སྙན་བརྒྱུད་སྤྲུལ་པའི་གླེགས་བམ་ཡང་པཎ་ཆེན་བློ་བཟང་ཡེ་ཤེས་
ཀྱིས་རྗེ་འདི་ལ་གནང་བས་སྙན་བརྒྱུད་ཀྱི་བསྟན་པའི་བདག་པོར་གྱུར། རྗེ་འདིས་ཡོངས་འཛིན་ཡེ་ཤེས་རྒྱལ་མཚན་ལ་གཏད་ཚུལ་ལྕང་སྐྱ་རོལ་རྔོར་གྱི་རྣམ་ཐར་ལས་གསལ་བར་བཤད། རིས་མེད་ཀྱི་བསྟན་འཛིན་
དུ་མའང་རྗེ་འདིའི་ཞབས་ལ་གཏུགས་ནས་བྱིན་རླབས་ཆོས་འབྲེལ་དགེ་བསྙེན་དང་དགེ་ཚུལ་སློང་གི་སྡོམ་བཞུ་བ་མང་དུ་བྱུང་སྟེ་བལ་བོད་མཚམས་ཀྱི་བསྟན་འགྲོ་མཐའ་དག་ལ་བཀའ་དྲིན་ཟླ་མེད་པས་ཁྱབ་
པར་མཛད། ནམ་ཞིག་ནས་དུས་བཞིའི་འགྱུར་པ་སོགས་མི་རྟག་པའི་ངང་ཚུལ་དུ་མ་གསུང་བ་དང། སྔོན་བྱོན་དམ་པ་རྣམས་ལོ་ཇི་ཙམ་བཞུགས་བཀའ་འདྲི་ཡང་ཡང་གནང་པ་སོགས་དགོངས་པ་གཞན་

[055B] སྐུ་བསྙུང་ཚུལ་བཞེས་སྐབས་དེ་གའི་དགེ་འདུན་སོགས་ཐམས་ཅད་ཀྱིས་ཞབས་བརྟན་རིམ་གྲོ་སོགས་རྒྱ་ཆེར་བསྒྲུབས་པ་ན། ཁྱེད་ཚོས་འདི་ཙམ་གྱི་དག་སྣང་བྱེད་པ་དབེན་ས་
སྙན་བརྒྱུད་ཀྱི་བསྟན་པ་འདིད་དུང་དར་རྒྱུ་ཡིན་ཤས་ཆེ་གསུང་ཞིང། ཕྱག་རྫས་རྣམས་དགེ་ཕྱོགས་སུ་བསྔོ་བ་དང། ཞབས་འབྲིང་བ་རྣམས་ལ་རྒྱལ་བའི་ཡུམ་སྒྲོག་པ་དང། རྡོ་རྗེ་འཇིགས་བྱེད་ཀྱི་སྒྲུབ་མཆོད་ཅིག་
ཚུགས་གསུང་བ་སོགས་གནང་སྟེ། དགུང་ལོ་དོན་གཉིས་པ་ལྕགས་བྱ་ལོར་གཟུགས་སྐུའི་བཀོད་པ་བསྡུས་ཏེ་དགའ་ལྡན་ཡིད་དགའ་ཆོས་འཛིན་དུ་གཤེགས་སོ། །གསུང་སྐྱེས་སློབ་མ་ཡང་ཡོངས་འཛིན་པཎྜི་ཏ་
ཡེ་ཤེས་རྒྱལ་མཚན་སོགས་མང་དུ་གྱུར་ངོ། །གསང་རྣམ་ལས་བྱུང་བ་དྲུང་མཁའ་སྤྱོད་དབང་པོ་ནི། བདག་གི་རྗེ་བླ་མ་རྡོ་རྗེ་འཆང་ཆེན་པོ་མཆོག་ཉིད་དགུང་ལོ་ང་དགུར་ཕེབས་པ་མེ་བྱི་ལོ་ཆབ་མདོ་ནས་བོད་
ཕྱོགས་སུ་ཆིབས་ཁ་བསྒྱུར་སྐབས་ངོམ་ས་སྒང་དགོན་ནས་ནན་གསོལ་བཞིན་དེར་ཉིན་ཁ་ཤས་རིང་ཆོས་བཀའ་མང་དུ་སྩལ་ཞིང། ཉིན་གཅིག་ས་གང་དཔོན་ཚང་ནས་གདན་དྲངས་ཏེ་དཔོན་རྒན་བགྲེས་པོ་ཞིག་
འདུག་པ་དེས་ཉིན་གང་མཛད་བྲེལ་གཞན་མི་ཞུ་བར་སྐུའི་ངལ་གསོར་ལྷོད་འགོལ་སྤྲོ་བཞུགས་མཛད་དགོས་པར་ཞུས་པ་ལྟར་ཞལ་གྱིས་བཞེས་ཏེ་ལྷོད་བཞུགས་གནང། དེ་ནུབ་དགོན་གྱི་བཞུགས་མཚེར་དུ་
[056A]༄༅། །ཕྱིར་ཕེབས། ཁོ་བོ་ཅག་དེ་ཉིན་ཡང་ཡིག་འབྲིའི་ལས་ཀ་མང་བས་དཔོན་ཚང་དུ་ཉིན་བར་ལན་འགའ་བཅར་བ་ལས་ལྷོད་སྡོད་བྱེད་པ་མ་ལྕོགས་ཤིང། སང་སྔ་དྲོར་དྲུང་དུ་བཅར་བར་
བཀའ་མོལ་གཞན་པ་འགའ་གནང་འཕྲོ་ཞིག་ཏུ། ཁར་སང་དཔོན་ཚང་དུ་ཡོད་སྐབས་འཁྲུལ་སྣང་ལྟ་བུ་ཁྱད་མཚར་ཞིག་བྱུང་གསུང་ཅི་འདྲ་བྱུང་ཡོད་དམ་ཞུས་པས། ང་རང་དཔོན་ཚང་དུ་སླེབས་པ་ནས་
བཟུང་སྟེ་འཁྲུལ་བ་ལྟར་གྱུར་ནས་ངོས་ཚོའི་བླ་བྲང་གི་མི་དེར་སླེབས་པ་རྣམས་ཀྱང་བླ་བྲང་གི་ཡིན་པ་གཏན་ནས་མི་དྲན་པར་རྦད་ཀྱིས་བརྗེད་དེ་སྔོན་དུས་ཤིག་གི་མི་ཚང་དེ་གའི་མི་ཡིན་པའི་འདུ་ཤེས་ཁོ་ན་འདུག་
མི་ཚང་དེ་གའི་དངོས་སྤྱད་རྙིང་པ་མཐོང་བ་མང་པོ་ངོ་ཤེས་ཀྱི་འདུག་ཀྱང་མདང་ནུབ་བླ་བྲང་དུ་ཚུར་སླེབས་མ་ཐག་ཏུ་འཁྲུལ་སྣང་དེ་ཚང་མ་ཡལ་སོང་བ་ཧ་ཅང་ཁྱད་མཚར་དེ་ལྟ་བུ་བྱུང་གསུང་བར་དེ་དག་གང་ཡིན་
བཀའ་འདྲི་ཡང་ཡང་ཞུས་ཀྱང་དེ་ཇི་ལྟར་ཡིན་མི་ཤེས་པ་འདུག་ཅེས་ཕེབས། དེ་དུས་རྟོགས་ལྡན་འཇམ་བློ་རིན་པོ་ཆེ་དགོན་དེར་ཕེབས་ཡོད་པར་ཡང་རྡོ་རྗེ་འཆང་ནས་དེ་དག་གསུང་འཕྲོས་ཀྱི་ཞར་དུ་གནང་
ཡོད་འདུག་པས་རྟོགས་ལྡན་རིན་པོ་ཆེས་སྐབས་འཕྲལ་དེར་ས་སྒང་དཔོན་སོགས་རྒན་རབས་མང་པོར་ཞིབ་འདྲི་རྩད་དཔྱོད་ནན་དུ་མཛད་པར་རྒན་རབས་རྒྱུས་ཅན་འགའ་རེས། སྔོན་དུས་ཤིག་ཏུ་ས་སྒང་

[056B]གི་རྣལ་འབྱོར་པ་ཁྱད་པར་ཅན་ཞིག་བྱུང་བ་སྔ་མ་རྣམས་ཀྱི་ཟེར་རྒྱུན་ལ་འདུག་ལ་ལས་མཁའ་སྤྱོད་དུ་ཕེབས་པ་རེད་ཀྱང་ཟེར་ཞེས་ཞུས་པས་དེའི་ཚུལ་རྣམས་སྐབས་དེ་
ཉིད་དུ་རྡོ་རྗེ་འཆའ་ཆེན་པོ་མཆོག་ལ་རྟོགས་ལྡན་རིན་པོ་ཆེས་གསོལ་གདབ་ནན་ཏན་གནང་བར་རྡོ་རྗེ་འཆང་ནས་དེ་ལྟར་སྔོན་གནས་རྗེས་སུ་དྲན་པའི་གསུང་སྒོ་གསལ་བར་ཕེབས་ཡོད་པ་གོར་མ་ཆག་སྟེ། ཕྱིས་སུ་རྟོགས་
ལྡན་རིན་པོ་ཆེ་ནས་དྲུང་མཁའ་སྤྱོད་དབང་པོ་བླ་མ་རྡོ་རྗེ་འཆང་ཆེན་པོའི་འཁྲུངས་རབས་སྔ་མ་ཞིག་ཡིན་པ་གསལ་བར་གསུངས་ཚུལ་ཁོ་བོ་ཅག་གིས་ཡང་ཡང་ཐོས་སོ། །དེས་ན་མཁའ་སྤྱོད་དབང་པོ་འཁྲུངས་རབས་ཀྱི་གྲས་
སུ་བྱུང་བརྩོད་མེད་དུ་གྲུབ་ལ། དེ་ཉིད་དུས་ནམ་གྱི་ཚེ་བྱུང་བ་ངེས་པ་ཅན་མ་ཐོས་ཤིང། འཇམ་མགོན་ཙོང་ཁ་པ་ཆེན་པོའི་དངོས་སློབ་མཁའ་སྤྱོད་དམ་མཁའ་རྒྱལ་མཚན་ཞུ་བ་ཞིག་བྱུང་བ་དེའམ། ཡང་ན་དེའི་རྗེས་
སུ་བྱོན་པ་ཞིག་ཇི་ཡིན་མ་འཚལ་ལ། དེའི་རྣམ་པར་ཐར་པ་ཡང་རྙེད་དཀའ་བས་རེ་ཞིག་བཞག་གོ། །རྗེ་བླ་མ་རྡོ་རྗེ་འཆང་ཉིད་ལྕང་སྐྱ་རོལ་པའི་རྡོ་རྗེའི་ཡང་སྲིད་འཁྲུལ་མེད་དུ་རྣམ་ཐར་ས་བོན་གྱི་སྟོད་ཆ་བཀའ་རྩོམ་མ་
དང། གསུང་རིས་སོགས་དུ་མ་ནས་ཤིན་ཏུ་གསལ་ཞིང་མཐུན་པར་བྱུང་བ་འོག་ནས་རིམ་བཞིན་སྟོན་ལ། དེའི་ཕྱིར་འདིར་ལྕང་སྐྱ་རོལ་པའི་རྡོ་རྗེའི་རྣམ་ཐར་ཐུའུ་བཀྭན་ཆོས་ཀྱི་ཉི་མའི་གསུང་ལྟར་མདོར་བསྡུས་ཤིག་

[057A]༄༅། །བརྗོད་ན། མཁས་གྲུབ་ཆེན་པོ་དེ་ཉིད་ནི། མདོ་སྨད་ཙོང་ཁའི་བྱང་ཕྱོགས། ལང་གྲུ་སྡེ་བཞིའི་ནུབ་པདྨའི་སྡེར་གཏོགས་པའི་འབྲོག་གནས་སུ་ཧོར་གྱི་རིགས་ལས་ཡབ་ཆི་ཀྱ་སྔགས་
པ་གུ་རུ་བསྟན་འཛིན་དང་ཡུམ་བུ་སྐྱིད་གཉིས་ཀྱི་སྲས་སུ་རབ་བྱུང་བཅུ་གཉིས་པའི་མེ་བྱ་ལོ་སྐུ་བལྟམས། དགུང་ལོ་གཉིས་གསུམ་སྐབས་རྗེ་ཙོང་ཁ་པ་དང། ཨོ་རྒྱན་རིན་པོ་ཆེ། རྒྱལ་དབང་རིན་པོ་ཆེ་རྣམས་ཀྱི་
ཞལ་གཟིགས། དགུང་ལོ་གཉིས་པར་ང་བླ་མ་ལྕང་སྐྱ་ཡིན་སོགས་གསུང་བ་དང། བླ་མ་ལྷའི་མཚན་ལྟས་ལུང་བསྟན་མང་པོ། མཆོག་སྤྲུལ་ཉིད་ཀྱིས་སྐུ་གོང་མའི་སྐུ་ཆས་ངོས་འཛིན་གནང་བ་སོགས་ཐམས་ཅད་
མཐུན་པ་བྱུང་བས་ལྕང་སྐྱ་ངག་དབང་བློ་བཟང་ཆོས་ལྡན་གྱི་ཡང་སྲིད་དུ་ངེས་པ་རྙེད་དེ་ལྕང་སྐྱ་བླ་བྲང་ནས་སྤྲུལ་སྐུ་ངོས་འཛིན་ཞུས། དགུང་ལོ་བཞིའི་ཐོག་དགོན་ལུང་བྱམས་པ་གླིང་དུ་གདན་དྲངས། ཆུ་བཟང་རིན་པོ་
ཆེ་བློ་བཟང་བསྟན་རྒྱན་གྱིས་དབུ་སྐྲའི་གཙུག་ཕུད་བཞེས་ཏེ་མཚན་ངག་དབང་ཆོས་ཀྱི་གྲགས་པ་བསྟན་པའི་རྒྱལ་མཚན་དཔལ་བཟང་པོར་གསོལ། །སྐུ་གོང་མའི་སློབ་མ་ཨ་རྩེ་ཆོས་རྗེར་གྲགས་པ་རྗེ་བློ་བཟང་ཆོས་འཛིན་
པས་ཡི་གེ་འདྲི་ཀློག་ཕུལ་པ་དང། ཆོ་ག་ཆོས་སྤྱོད་སྐོར་ཐུགས་འཛིན་གྱི་གསལ་འདེབས་མཛད་པས་ཚེགས་མེད་པར་མཁྱེན་ཏེ། ཚིག་དོན་མང་པོའང་ཐོགས་མེད་དུ་གསུངས། སྔ་ཕྱིར་སྔོན་གནས་རྗེས་དྲན་གྱི་

[057B]དད་པ་དང་ཡིད་ཆེས་ཀྱི་གནས་ལ་བཀོད། སྐབས་ཤིག་མཚོ་སྔོན་གྱི་དཔོན་པོ་བསྟན་འཛིན་ཆིན་ཝང་སོགས་རྒྱ་ནག་ལ་ངོ་ལོག་པའི་དུས་ཟིར་བསླང་བས། ་གོང་
མ་ཡུང་ཊིང་གིས་་གོང་མའི་རྒྱལ་སར་མངའ་བསྒྱུར་བའི་ལོ་གཉིས་པ་ཆུ་ཡོས་དང་ཤིང་འབྲུག་ལ་རྒྱའི་དམག་ཆེན་གྱིས་མཚོ་སྔོན་གྱི་སོག་པོ་རྣམས་བཅོམ། གསེར་ཁོག་དགོན་གྱི་སེ་ཆེན་རབ་འབྱམས་པ་སོགས་སོག་
པོའི་དམག་རོགས་ལ་སོང་བའི་རྐྱེན་གྱིས་དགོན་དེ་དང། ཞར་དུ་དགོན་ལུང་སོགས་ཀྱང་དམག་གིས་ཉམས་ཉེས་སུ་བཏང་སྐབས། ་གོང་མ་དེས་སྔོན་ལྕང་སྐྱ་ངག་ཆོས་ལས་ཆོས་མང་དུ་གསན་པ་སོགས་ཀྱིས་རྗེ་གོང་མར་
ཐུགས་དད་ཆེ་སྟབས་གློ་བུར་ཐུགས་དྲན་སད་དེ་སྤྲུལ་སྐུར་དམག་འཁྲུག་གིས་སྐུ་ངལ་འབྱུང་དོགས་ཆེར་འཁྲུངས་ཏེ་དེ་མ་ཐག་མཚོ་སོག་ཏུ་འགྲོ་བའི་དམག་དཔོན་གཉིས་ལ། བདག་གི་སློབ་དཔོན་ལྕང་སྐྱའི་སྤྲུལ་སྐུར་
སྐུ་ལ་ཉམས་ཉེས་མེད་པར་རྒྱལ་ཁབ་ཆེན་པོར་མྱུར་དུ་གདན་འདྲེན་དགོས་ཚུལ་གྱི་བཀའ་ཡིག་ཞག་ལྔས་འབྱོར་བར་ཕེབས་པས་ལྕང་ཇུན་གཉིས་ཀྱིས་དམག་མི་རྣམས་ལ་ལོ་བཅོ་ལྔ་ལོན་པ་མན་ཆད་གསོད་མི་ཆོག་
པའི་དྲིལ་བསྒྲགས་པས་སྤྲུལ་སྐུ་རིན་པོ་ཆེའི་ཐུགས་རྗེས་གཡུལ་དུ་ཚུད་པའི་བུ་ཆུང་བགྲང་ལས་འདས་པ་ཞིག་སྲོག་གི་འཇིགས་པ་ལས་ཐར། འདི་སྐབས་སྤྲུལ་སྐུ་རིན་པོ་ཆེ་དགོན་ལུང་ནས་ཉིན་ལམ་གཉིས་ཙམ་གྱི་ས་ཆ་

[058A]༄༅། །འཇུ་ལག་ཕྱོགས་ཀྱི་སྦས་ཡུལ་ཞིག་ཏུ་གསང་སྟབས་ཀྱིས་བཞུགས་ཡོད་པ་ཅང་ཇུན་སོགས་ཀྱིས་ཤེས་ཏེ་རྩད་གཅོད་དྲག་ཏུ་བགྱིས་པས་མཆོད་རྟེན་ཐང་དགོན་པའི་བླ་གྲྭ་སོགས་སེར་སྐྱ་
ཐམས་ཅད་ཅི་དྲག་ལ་ཐུག་ཅིང། སྤྲུལ་སྐུ་རིན་པོ་ཆེས་འདི་སྐབས་སྔ་ཕྱིར་ཉེན་སྐྱོན་མེད་པའི་འབྱུང་འགྱུར་ལུང་བསྟན་ལྟ་བུ་མང་དུ་གསུངས། ཞབས་ཞུ་བ་ཕལ་ཆེར་ནི་རྒྱ་ངན་གྱིས་སྤྲུལ་སྐུ་རིན་པོ་ཆེ་མགུལ་འབྲེག་
པའི་ཉེན་དོགས་སྡུག་བསྔལ་གྱིས་མནར་ཏེ་ཉིན་མཚན་ཁོར་མོར་འབྱམས། དེ་ནས་རིམ་གྱིས་གསང་བརྡོལ་ཏེ་དགོན་ལུང་སྤྱི་པ་དང་ལྕང་སྐྱ་བླ་བྲང་གི་ནང་བཟན་ཁ་ཤས་སྤྲུལ་སྐུ་རིན་པོ་ཆེ་གདན་འདྲེན་པར་སོང་བས་
འཕྲལ་དུ་བྱོན་ཏེ་དགོན་དེ་དང། ལྕང་སྐྱ་བླ་བྲང་སོགས་རས་གུར་ཕུབ་ནས་གཞི་བཟུང་སྟེ་བསྡད་ཡོད་པ་དེར་འབྱོར། དེ་ནས་དམག་སྒར་དུ་ཕེབས་ཉེར། ལྕང་སྐྱའི་ཕྱག་མཛེད་བ་ཡན་ནང་སོས་སྤྲུལ་སྐུ་དམག་
ནང་དུ་ཕེབས་དགོས་པའི་ཕྱག་གཡོག་གྲྭ་པའི་ཁྲོད་ནས་འགྲོ་མཁན་ཡོད་ན་ལེགས། ང་རང་ལོ་རྒས་པས་བླ་མ་གོང་མའི་རྟེན་གསུམ་ཕྱག་རྫས་ཕྲན་ཡོད་རྣམས་བསྲུང་སྟེ་སྡོད་པ་ལས། སྤྲུལ་སྐུའི་རྗེས་སུ་
འགྲོ་རྒྱུ་མིན་ཟེར་བར། ཨ་རྩེ་ཆོས་རྗེས། ངེད་ནི་སྤྲུལ་སྐུ་དགུང་ལོ་བཞི་ནས་ད་བར་ཕྱག་གཡོག་བྱས་པས་ད་འགག་ལ་ཐུག་དུས་བློས་གཏོང་མི་ཕོད་པས་གསོན་མཉམ་ཤི་མཉམ་བྱེད་པ་ལས་མེད་གསུང། དེ་བཞིན་

[058B]གཡོག་ཏུ་འབྲངས། སྤྲུལ་སྐུ་ཏིན་པོ་ཆེ་དམག་དཔོན་ཅང་ཇུན་གྱི་དྲུང་དུ་སྡིགས་སྟངས་འཇིགས་ཟིལ་རྔམས་པོ་ཆེ་དེ་སྒོ་ནས་ཁྲིད་ཀྱང་ཉེས་སྐྱོན་མ་བྱུང་པར་རིམ་གྱིས་
དཔོན་དམག་འགའ་རེ་དང་བཅས་ཏེ་གདན་དྲངས། དེ་དག་གི་གཏམ་རིམ་གྱིས་མཆེད་པ་ལས་ཕེབས་རྗེས་སུ་བསྙགས་ཏེ་ཕྱག་ཕྱིར་འཚངས་པའི་ང་ཇེ་མང་དུ་གྱུར་ཅིང། ཟི་ལིང་གིས་ཡུལ་ཞིག་ཏུ་སྔར་གྱི་བ་ཡན་ནང་སོ་
ཡང་སླེབས་ནས་ཕྱག་མཛོད་ཀྱི་གོས་བདག་བྱས་པ་སོགས་འཁོར་བའི་མཚན་ཉིད་མིག་མཐོང་ལག་ཟིན་ལྟར་བསྟན་བ་བྱུང། དེ་ནས་རིམ་བྱོན་གྱིས་པེ་ཅིན་དུ་ཕེབས་པ་ན། སྐུ་གོད་མའི་སློང་མ་་གོང་ནས་སྤྱན་བསྐྱངས་ཆེ་
ཞིང། སྐབས་དེའི་པེ་ཅིང་གི་ཐམ་ག་བླ་མ་ཇིང་ཟིའུ་ཆན་ཞི་ཐུའུ་བཀྭན་ཧོ་ཐོག་ཐུ་ངག་དབང་ཆོས་ཀྱི་རྒྱ་མཚོར་་གོང་མས་སྔོན་ཚུད་ནས་བཀའ་ཕེབས་པ་བཞིན་སྤྲུལ་སྐུ་རིན་པོ་ཆེ་ཙན་དན་ཇོ་བོའི་ལྷ་ཁང་གི་ཐུའུ་བཀྭན་གླ་
བྲང་དུ་བཞུགས་ཤིང་ཐུའུ་བཀྭན་པས་ཀྱང་སྤྲུལ་སྐུ་རིན་པོ་ཆེར་ཕེབས་བསུ། ཕྱག་འབུལ། ཐོག་མའི་ལེགས་སྐྱེས་སྟོབ་པ་སོགས་བཀུར་སྟེ་འགྲན་མེད་དང། ་གོང་མའི་མཛོད་ནས་གསོལ་ཕོགས་མ་བྱུང་གི་བར་དུ་
སྟོན་འཁོར་བབས་བསྟུན་གྱི་ན་བཟའ་གསོལ་ཆས་སོགས་ནར་མར་སྦྱར་ཞིང་་གོང་མ་མཇལ་འཕྲད་སྐབས་ཀྱི་ལམ་ལུགས་སོགས་ཀྱང་སྙན་འདེབས་མཛད། ཉིན་གཅིག་་གོང་མ་ཙན་དན་ཇོ་བེ་མཇལ་དུ་ཕེབས་སྐབས་མཆོག་

[059A]༄༅། །སྤྲུལ་རིན་པོ་ཆེ་དང་མཇལ་འཕྲད་མཛད་པར། ་གོང་མས་རང་གི་བླ་མ་ལྕང་སྐྱ་སྐུ་སྔ་མ་དེ་ཉིད་རྗེས་སུ་དྲན་ཏེ་་གོང་མའི་བཞུགས་ཁྲིའི་སྟན་གྱི་ཁར་དབུས་སུ་སྤྲུལ་སྐུ་རིན་པོ་ཆེ་བཞུགས་སུ་
གསོལ། ་གོང་མ་རང་ཉིད་ཁྲི་སྟན་གྱི་ཟུར་དུ་བཞུགས་པ་སོགས་མཛད། སྤྲུལ་སྐུ་གདན་འདྲེན་པའི་རྒྱ་དཔོན་སྐུ་མདུན་དུ་པོས་ཏེ་ཁྱོད་ཀྱིས་མཚོ་སྔོན་པོའི་སོག་པོ་ཐམས་ཅད་མངའ་འོག་ཏུ་བཅུག་པ་ལ་དེད་དེ་
ཙམ་དགའ་བ་ཆེན་པོ་མེད། ངའི་བླ་མའི་སྐུ་སྐྱེ་འཁྲུལ་མེད་འདི་གདན་དྲངས་ནས་ངེད་ལ་ངོ་འཕྲད་པ་ལ་སེམས་དགའ་བ་ཚད་མེད་པ་བྱུང་ཞེས་ཕེབས་པ་དང། ཡང་དེ་ནས་རིང་མིན་དུས་ཚེས་བཟང་བ་ཞིག་ཏུ་ཁྲི་འདོན་
མཛད་རྒྱུར། དེ་སྐབས་སྤྲུལ་སྐུ་རིན་པོ་ཆེ་རྒྱལ་པོ་རང་ཉིད་ཕེབས་སའི་ཤིང་རྟ་སེར་པོར་བཞུགས་ཤིང། བཞུགས་སྟན་གསེར་འབྲུག་མ་སེར་པོ་སོགས་སྐུ་གོང་མའི་ལུང་ལས་ལྟང་ཕེབས་རྒྱུ་དང། གསོལ་ཕོགས་སོགས་
ཀྱང་གོ་རིམ་བཞིན་མཛོད་ནས་གཏན་འཇགས་གནང་དགོས་ཚུལ་བཅས་ཕེབས་པ་བཞིན་ཚེས་གྲངས་བཟང་པོ་ཞིག་གི་ཉིན་བཀུར་གཟོས་ཚད་མེད་པའི་སྒོ་ནས། སྔར་་གོང་མ་ཡུང་ཊིང་ངང་གིས་བཞེངས་པ་ལྕང་སྐྱ་
སྐུ་སྔ་མའི་གདན་ས་ཟུང་གྲུ་ཟིའི་ལྷ་ཁང་དུ་གདན་དྲངས་ཏེ་རྗེ་གོང་མའི་ཆོས་ཀྱི་རྒྱལ་སྲིད་དུ་མངའ་གསོལ་བ་སོགས་རྟེན་འབྱུང་ལེགས་ཚོགས་ཀྱི་སྒོ་བརྒྱ་ཕྲག་ཏུ་ཕྱེ་བ་མཛད། འདི་དུས་མདོ་སྨད་དུ་དགོན་ལུང་དང་གསེར་

[059B] གཙུག་ལག་ཁང་དང་གྲྭ་ཤག་རྣམས་མེར་བསྲེག་དགེ་འདུན་མང་པོ་བཀྲོང། ལྷག་མ་རྣམས་ཕྱོགས་ཕྱོགས་སུ་བྱེར་ཏེ་གྲོང་ཡུལ་རྣམས་སུ་ཁྱིམ་པའི་ཟོལ་གྱིས་སྦས་གསང་
གང་དྲག་གིས་སྡོད་དགོས་བྱུང་ཡང། སླད་ནས་རིམ་གྱིས་རྗེ་ཐུའུ་བཀྭན་པ་དང། སྤྲུལ་སྐུ་རིན་པོ་ཆ་རྣམས་གཉིས་ནས་ཐབས་མཁས་ཀྱི་ཞུ་བ་དང་མཛད་སྒོ་གང་ཟབ་གནང་བར་བརྟེན། དགོན་པ་གཉིས་ཀས་རང་རང་གི་
གནས་སྔར་ལྟར་བདག་གཟུང་བྱས་ཆོག་བ་དང། གཙུག་ལག་ཁང་དང་གྲྭ་ཤག་རྣམས་ཀྱང་་གོང་མའི་མཛོད་ནས་གསར་བསྐྲུན་གནང། ལྷ་སྡེ་རྣམས་རྒྱ་འོག་ཏུ་ཚུད་པ་ཕྱིར་མ་སྤྲད་ཀྱང་དེའི་ཚབ་ཏུ་ལོ་རེ་བཞིན་
མཛོད་ནས་ཕོགས་གཏན་འཇགས་སུ་གནང་བ་བཅས་བྱུང། དེ་ནས་རྗེ་གོང་མའི་དངོས་སློབ་ལུང་རིགས་སྨྲ་བའི་དབང་པོ་བཟང་ཤུ་དཀའ་ཆེན་ཤེས་རབ་དར་རྒྱས་སམ་ངག་དབང་ཆོས་ལྡན་ཞེས་པ་དགེ་རྒན་གྱི་ཚུལ་དུ་
བསྟེན་ནས་རིགས་ལམ་ལ་ཐུགས་སྦྱོང་མཛད་པས་རིགས་ལམ་ཤིན་ཏུ་ཕྲ་པ་རྣམས་ཀྱང་ཚེགས་མེད་པར་མཁྱེན། དཀའ་ཆེན་ལ་ལུང་ཁྲིད་གསན་ནས་བླ་མ་འཇམ་དབྱངས་ཟུང་འབྲེལ་གྱི་བླ་རྣལ་ཉམས་སུ་བཞེས་པས་
ལུང་གསང་རྣང་ཁྱད་པར་ཅན་ཐོན། མངོན་རྟོགས་རྒྱན་དང་འགྲེལ་པ་དོན་གསལ་ཐུགས་ལ་བྱང་བར་བཟུང་སྟེ། རྒྱ་འགྲེལ་རྣམས་དང། ལེགས་བཤད་གསེར་ཕྲེང། ཁྱད་པར་འཇམ་དབྱངས་ཀྱིས་རྗེ་བླ་མར་

[060A]༄༅། །དངོས་སུ་སྩལ་བའི་ཤེར་ཕྱིན་མན་ངག་ཉམས་ལེན་གྱི་རིམ་བར་བསྒྲིགས་པ་རྣམ་བཤད་སྙིང་པོ་རྒྱན་གཟིགས་རྟོག་གཙོ་བོ་དང། གཞན་སྤྱི་མཐའ་དཔྱོད་ཟུར་བཀོལ་སོགས་ལ་ཞིབ་དཔྱོད་
དང། ཤེར་དར་བ་སོགས་ལ་དཀའ་གནས་དོགས་གཅོད་འབེལ་གཏམ་ཀྱང་ཡང་ཡང་མཛད་པས་རིང་མིན་རྒྱན་འགྲེལ་པ་དང་བཅས་པ་ལ་མཁས་པའི་གོ་འཕང་བརྙེས། མཛོད་རྩ་བ་དང། དགེ་འདུན་གྲུབ་
ཀྱི་མཛོད་ཊཱི་ཀ་ཐར་ལམ་གསལ་བྱེད་གཉིས་ཐུགས་འཛིན་གནང་བའི་ཐོག་རང་འགྲེལ་སོགས་རྒྱ་བོད་ཀྱི་མཇོད་ཊཱི་ཀ་རྣམས་ལ་ཞིབ་དཔྱོད་མཛད་པས་ཐུགས་ངེས་གཏིང་ཚུགས་པ་འཁྲུངས། དགེ་འདུན་གྲུབ་
ས་སྡེ་ལྔ། སྡོམ་རྣམ་གཉིས། ཀུན་བཏུས་དར་ཊཱི་ཀ་དང། རེད་མདར་བའི་ཊཱི་ཀཀ་སོགས་གཟིགས་ཏེ་དཀའ་གནད་རྣམས་ལའང་ཐུགས་སྦྱོང་མཛད། དེ་ནས་དབུམ་རྩ་འཇུག་གཉིས་ཐུགས་འཛིན་གྱིས་རྒྱུན་པར་ཞལ་
འདོན་དུ་གསུང། བུ་དདྷ་པཱ་ལི་ཏ་དང་འཇུག་པ་རང་འགྲེལ་གཉིས་ཐུགས་ཐོག་ནས་སྐྱོར་བ་དང། རྗེའི་གསུང་རྩ་འཇུག་གི་ཊཱི་ཀ་ཆེན་གཉིས་དང། སྟོང་ཐུན་སྐལ་བཟང་མིག་འབྱེད་རྣམས་ཀྱི་གནད་ཆེ་བ་ཕལ་ཆེར་དང་
སེར་རྗེ་བཙུན་པ་དང་འཇམ་བཞད་ཀྱི་དབུ་མའི་ཡིག་ཆ་ཐུགས་འཛིན་གནང། འཇུག་པ་ཞལ་འདོན་མཛད་སྐབས་སྣོད་བཅུད་ཐམས་ཅད་རྫུན་པ་སྒྱུ་མ་ལྟ་པུ་ལས། དོན་ལ་ཚུགས་ཐུབ་པ་ཅུང་ཟད་ཀྱང་མི་འདུག་སྙམ་པ་

[060B] འདི་དུས་ངོ་མཚར་བའི་མཚན་ལམ་གྱི་ལྟས་མང་པོ་དང། ལྷག་པར་ཨ་མདོ་བླ་རྒན་ཡིན་བྱ་བའི་ཨ་ཙ་ར་ཞིག་གིས་པི་ཝཾ་བརྡུང་བའི་སྒྲ་ལས་རྟེན་འབྲེལ་བསྟོད་པ་ཆ་ཚང་ཐོན་པ་ཞིག་རྨིས་པ་
ནས་ཟབ་མོ་དབུ་མའི་ལྟ་བ་ཁྱད་པར་ཅན་ཐུགས་ལ་འཁྲུངས་ཏེ་འདི་དགུང་ལོ་བཅུ་གསུམ་གྱི་དུས་སུ་ཡིན་པར་གསུངས། གཞན་ཡང་མདོ་བཏུས་དང། རིགས་ཚོགས་ལྷག་མ་ལྔ་སོགས་ཀླུ་སྒྲུབ་ཡབ་སྲས་ཀྱི་གཞུང་
སང་ཡོད་ལ་གསན་བསམ་དཔྱིས་ཕྱིན་པ་གནང། འདི་སྐབས་དྲང་ངེས་ལེགས་བཤད་སྙིང་པོ་ཐུགས་འཛིན་གྱིས་མཁས་པ་རྣམས་ལ་དཀའ་གནས་ཀྱི་འབེལ་གཏམ་མང་དུ་གནང་བས་དབུ་སེམས་ཀྱི་མཁས་པ་སོ་
སོའི་རིགས་པའི་འགྲོས་ཕྲ་ཞིབ་རྣམས་མ་འདྲེས་པར་མཁྱེན། དེ་ནས་རྒྱས་པར་འབྲིར་མི་ལང་ཡང་གཙོ་ཆེ་བ་འགའ་ཙམ་མདོར་བསྡུས་ཏེ་འགོད་ན། སློབ་དཔོན་ཕྱོགས་གླང་ཡབ་སྲས་ཀྱི་གཞུང་རྣམ་འགྲེལ་གྱི་སྐོར་
དང། བོད་འདིར་མཆོག་གཉིས་སུ་གྲགས་པ་ཡོན་ཤཱཀ་གཉིས་ཀྱི་འདུལ་བའི་གཞུང་གི་སྐོར་བཅས་རང་རང་གི་རྩ་བ་དང། རྒྱ་བོད་ཀྱི་འགྲེལ་ཊཱིཀ་དུ་མར་ཐུགས་འཛིན་དང། ཞིབ་གཟིགས་ཅི་རིགས་གནང་བས་ཚིག་དོན་
མཐའ་དག་ལ་ཐུགས་ངེས་གཏིང་ཚུགས་པ་འཁྲུངས། གཞུང་ཆེན་མོའི་གསན་བསམ་གྱི་པར་སྐབས་སུའང་ཐུའུ་བཀྭན་པའི་དྲུང་ནས་འཇིགས་བྱེད་ལྷ་བཅུ་གསུམ་མའི་དབང་ཆེན་དང། འབྲོང་རྩེ་ལྷ་བཙུན་རིན་རྒྱམ་གྱི་
[061A]༄༅། །གསུང་སྟེང་ནས་སྔགས་བྱང་སེམས་ཀྱི་བསླབ་བྱའི་ཁྲིད། ཐུན་དྲུག་བླ་མའི་རྣལ་འབྱོར་གྱི་ཁྲིད། ལམ་རིམ་དང་འཇིགས་བྱེད་ཀྱི་རིམ་གཉིས། ཞི་ཁྲོ་སྦྲགས་སྒྲུབ་བཅས་ཀྱི་ཁྲིད་མདོར་བསྡུས་
བྱམས་ཆོས། རིགས་ཚོགས། ཇོ་བོའི་ཆོས་ཆུང་བརྒྱ་རྩ་སོགས་དང་རྗེ་ཙོང་ཁ་པ་སོགས་ཀྱི་གསུང་འབུམ་ནས་བཀླག་ལུང་ཆེས་མང་པ། བླ་མཆོད་དང་དབུ་མའི་ལྟ་ཁྲིད། སྤྱོད་འཇུག་དང། སྟོང་ཉིད་བདུན་ཅུ་
མདོ་རྒྱན་གསུམ་ལ་མཛུབ་ཁྲིད་ཀྱི་བཤད་པ་རྒྱས་པ། འཇམ་དབྱངས་ཆོས་སྐོར་སོགས་ཀྱི་རྗེས་གནང་ཁག་དུ་མ་དང། དཀའ་ཆེན་ཤེར་དར་བ་ལས། ལམ་རིམ་ཆེ་ཆུང། འཇམ་དཔལ་ཞལ་ལུང་བཅས་ཀྱི་ཞིབ་
བཤད། ལྕང་སྐྱ་གོང་མའི་གསུང་ལམ་རིམ་དང་ཕྱག་ཆེན། གསང་བདེ་འཇིགས་གསུམ་གྱི་བསྐྱེད་རྫོགས། གཏུམ་མོ། འཕོ་བ། སྙིང་པོ་དོན་གསུམ་རྣམས་ཀྱི་དམར་ཁྲིད་ཞལ་ཤེས་དང་བཅས་པ། ཚེ་ཁྲིད་ཁག་
བདེ་མཆོག་ལཱུ་ཨི་པ་དད་དྲིལ་བུ་ལྷ་ལྔའི་དབང། ལྷག་ལྷ་དུ་མའི་རྗེས་གནང། རྗེ་གོང་མའི་གསུང་འབུམ་ཡོངས་རྫོགས་ཀྱི་ལུང་སོགས་དང། གྲུབ་དབང་ཨ་རྩེ་ཆོས་རྗེ་བློ་བཟང་ཆོས་འཛིན་ལས་བདེ་མཆོག་དྲིལ་
བུ་ལུས་དཀྱིལ་གྱི་དབང་ཆེན། བདེ་གསང་འཇིགས་གསུམ་གྱི་རིམ་གཉིས་ཟབ་ཁྲིད་ཡང་ཡང་དང། བདེ་མཆོག་དྲིལ་བུ་ལུས་དཀྱིལ་གྱི་བསྐྱེད་རྫོགས་ཉམས་ཁྲིད་ཞལ་ཤེས་བཅས་ལན་དུ་མ། རྗེ་གོང་མའི་གསུང་

[061B]ལུགས་ལམ་རིམ་དམར་ཁྲིད་ཐུན་མན་དང། ཚེ་མ་བུ་ལུགས་ཐུགས་རྗེ་ཆེན་པོའི་དམར་ཁྲིད་ཡན་ལག་དང་བཅས་པ། གཞན་ཡང་དམ་པ་དེ་རྣམས་ལས་བཀའ་
གདམས་ཐིག་ལེ་བཅུ་དྲུག་གི་དབང། སྒྲུབ་ཐབས་རྒྱ་མཚོ་དང་སྣར་ཐང་བརྒྱ་རྩའི་རྗེས་གནང་ཡོངས་རྫོགས། གྲུབ་རྒྱལ་ཚེ་དབང། སྒྲེལ་མ་ཉེར་གཅིག་སྨན་བླ་མཆེད་བརྒྱད། སྨེ་བརྩེགས་སོགས་ཀྱི་རྗེས་གནང་
མང་པོ་བཅས་གསན། དུས་འདི་དག་དང། ཕྱིས་སུ་ཡང་དམ་པ་མང་པོར་ཆོས་བཀའ་ཅི་རིགས་གསན་ཅིང། དེ་དག་གི་སྐབས་སུ་བླ་མ་རྣམས་ལ་བཞུགས་ཁྲི་མཐོན་པོ་བཤམས་པ་དང། རྗེ་རང་ཉིད་ཀྱིས་
ཕྱག་དང་སྔོན་དུ་ལྡང་བ་སོགས་བསྙེན་བཀུར་བ་དང། བླ་མས་ཆོས་འཆད་པ་ལ་དད་ཅིང་གུས་པས་ཐུགས་དང་སྙན་གཏོད་པ་སོགས་ཚུལ་དང་མཐུན་པ་ཁོ་ནས་གསན་པར་མཛད། འདིའི་ཐད་ཀྱི་ཐུའུ་བཀྭན་ཆོས་ཀྱི་ཉི་
མའི་གསུང་དུ། དེང་སང་གདན་ས་མཐོ་བ་དང། འགྲོ་འདྲེན་སྤྲུལ་སྐུར་ཁས་འཆེ་བ་འགའ་ཞིག་གིས་ཆོས་རྒྱུན་ལེན་པ་ཡིན་ཟེར་ནས་རང་ཉིད་ཁྲི་སྟན་མཐོན་པོར་འགྱིང་བག་དང་བཅས་པས་འཁོད་ནས། ལེན་ཡུལ་
མདུན་དུ་སྟན་དམའ་བར་བཞག་པ་ལ་རྗེ་བོས་བྲན་ལས་དཔྱ་ལེན་པའི་ཚུལ་གྱིས་ཉན་པ་དང། ཡང་ལ་ལས་ཆོས་ཉན་པའི་དུས་སུ་ཕྱག་གསུམ་ཙམ་བཙལ་བ་ལས་སྐབས་གཞན་དུ་བླ་མ་མཐོང་ཚེ་ལྡང་བ་ཙམ་ཡང་མི་

[062A]༄༅། །བྱེད་པར། ཡུལ་དེ་ལ་ཆོས་ཉན་པ་གཞན་གྱིས་ཤེས་ན་མཚང་ཆེ་བ་ལྟ་བུས་གསང་ཅི་ཐུབ་བྱེད་པ་སོགས་བླ་མའི་དམ་ཚིག་མཐའ་དག་ཁྱད་དུ་བསད་ནས་ཐོབ་ལོ་དང་ཉན་ལོའི་གྲངས་
གསོག་པ་ཙམ་དོན་དུ་གཉེར་བ་དང། གཞན་ལ་ཆོས་རྒྱུན་སྤེལ་ཁུལ་བྱེད་པ་འགའ་ཞིག་གིས་ཀྱང་དམ་ཚིག་དང་སྡོམ་པ། ལྷའི་རྣལ་འབྱོར་དང་གྲངས་བསྙེན་སོགས་ཀྱི་རྣམ་གཞག་ཅི་ཡང་མེད་པར་དཀྱིལ་འཁོར་
དང་དབང་རྫས་རྣམས་འཛོམ་ཞིང་ཆོ་ག་དཔེ་ཐོག་ནས་ཀློག་ཐུབ་ཕྱིན་ཕྱོགས་ཐམས་ཅད་ཚོང་ཟོང་འགྲིམ་པ་བཞིན་དུ་དབང་དང་རྗེས་གནང་ལུང་སོགས་སྟེར་ཡུལ་འབད་པས་བཙལ་ཏེ་ནོར་དང་བརྩེ་ཚོང་བྱེད་པ་དག་སྣང་
སྟེ། འཆད་ཉན་གྱི་གཟུགས་བརྙན་དེ་ལྟ་བུ་ནི་རྒྱལ་བསྟན་དྲི་མས་སྦགས་པར་བྱེད་པའི་བདུད་ཀྱི་ལས་སུ་ཤེས་པར་བྱའོ། །ཞེས་སྣང་བའང་འཆད་ཉན་མཁན་པོ་རྣམས་ཀྱིས་ཐུགས་ལ་བཅང་འོས་པའི་གདམས་པ་ཟབ་
མོ་ཞིག་ཏུ་སྣང་ངོ། །དགུང་ལོ་བརྒྱད་ནས་བཅོ་བརྒྱད་བར་བཤེས་གཉེན་རྣམ་གསུམ་ལས་མདོ་ཕྱོགས་སྐོར་གྱི་ཐུགས་གཉེར་མཐར་ཕྱིན་པ་དང། གསང་སྔགས་ནས་སྨིན་གྲོལ་གྱི་རིམ་པ་སོགས་ཀྱང་རྒྱ་ཆེར་གསན་
མོད། སྔགས་ཀྱི་སྐོར་གཙོ་བོ་ནི། འཆད་འགྱུར་ལྟར་ཕྱིས་སུ་རྒྱལ་མཆོག་བསྐལ་བཟང་རྒྱ་མཚོ་དང། ཁྲི་ཆེན་ངག་དབང་མཆོག་ལྡན་རྣམ་གཉིས་ལས་རྒྱུད་ཀྱི་རྒྱལ་པོ་གཉིས་ཀྱི་ཟབ་གནད་མཐར་ཐུག་ལ་སྒྲོ་འདོགས་

[062B]པ་བྱུང་བར་གསུངས། དེ་ལྟར་ཐུགས་གཉེར་གནང་བ་ཡང་ཁ་ཕྱིར་བལྟས་སུ་མ་སོང་པར་རྒྱུད་ཐོག་ཏུ་བསྐོར་ཏེ་འཕྲལ་འཕྲལ་དུ་ཕྱག་ལེན་ལ་འདེབས་པ་གནང་
ཞིང། གྲྭ་སའི་ཆོས་རའི་རྩོད་རིགས་ལ་སྦྱང་བརྩོན་མ་གནང་ཡང་མཁྱེན་རབ་དང་གསན་བསམ་ཕུལ་དུ་ཕྱིན་པའི་མཐུས་ཐོག་མཐའ་བར་གསུམ་དུ་འཆད་རྩོད་རྩོམ་པ་ཟླ་དང་བྲལ་བས་མཁས་ཆེན་རྣམས་ཀྱང་ཡིད་
ཕྲོགས་ཤིང་དགུང་ལོ་དགུ་པའི་དུས་སོགས་ནས་ལེགས་བཤད་ཀྱི་གསུང་རྩོམ་གནང་བའི་གདམས་པ་སྣ་ཚོགས་པ་དང། བསྟན་བཅོས་ཁྱད་པར་ཅན་དུ་མའང་མཇལ་དུ་ཡོད། དགུང་ལོ་བཅུ་བདུན་པའི་སྐབས་རྗེ་རང་
ལ་གྲོས་འདེབས་ཀྱི་ཞལ་གདམས་གནང་བ་ནི། བགྲང་ཡས་འགྲོ་ལ་རབ་བརྩེས་ཀུན་བསླངས་ཏེ། །བྱང་ཆུབ་ཐུགས་བསྐྱེད་རླབས་ཆེན་ཚོགས་གཉིས་བསགས། །སྒྲིབ་གཉིས་དགྲ་བཅོམ་སྐུ་གསུམ་མངོན་དུ་མཛད། །
སྟོབས་བཅུ་མངའ་བ་ཀུན་ལ་སྙིང་ནས་འདུད། །རྒྱལ་བའི་དགོངས་དོན་ཟབ་དང་རྒྱ་ཆེའི་ཚུལ། །འགྲོ་ལ་གསལ་མཛད་ཀླུ་སྒྲུབ་ཐོགས་མེད་ཞབས། །ཨ་ཏི་ཤ་དང་བློ་བཟང་གྲགས་པ་སོགས། །རྒྱ་བོད་པཎ་གྲུབ་ཇི་
སྙེད་མཆིས་ལ་འདུད། །སྔོན་བསགས་སྟོབས་ལྡན་ལས་ཀྱི་མཐུ་བརྟས་པས། །འཁོར་བའི་གཅོད་རོང་ཟབ་མོའི་སྤུབས་ཚུད་དེ། འཇིགས་རུང་སྐྱེ་རྒ་ན་འཆིའི་དགྲས་གཙེས་པ། །བདག་ཉིད་རང་ལ་ཕན་པའི་གྲོས་ཤིག་

[063A]༄༅། །འདེབས། །ཀྱཻ་ཁྱོད་རྙེད་དཀའ་དལ་འབྱོར་རྟེན་མཆོག་ཐོབ། །རྒྱལ་བསྟན་དྲི་མ་མེད་པའི་སྒོ་རུ་ཞུགས། །ཡང་དག་པ་ཤེས་ཀྱིས་ལེགས་པར་ཟིན་གྱུར་ན། །ད་ནི་དམ་པའི་ཆོས་ལ་ཅིས་མི་
འབུངས། །ཀུན་གྱི་སྲོག་ལ་མངའ་བསྒྱུར་བརྩེ་བྲལ་ཞིང། །སྐྱེས་ཀུན་དོན་མེད་གསོད་བྱེད་འཆི་བདག་དེས། །རྟག་ཏུ་ཁྱོད་ལ་གླགས་ནི་འཚོལ་བྱེད་ན། །བདེ་པར་གཉིད་ལོག་ཁྱོད་ལ་གདེང་ཅི་ཡོད། །དལ་འབྱོར་རྟེན་འདི་
ཤིན་ཏུ་རྙེད་དཀའ་ཞིང། །ཡིད་བཞིན་ནོར་ལས་ལྷག་པའི་དོན་ཆེ་བར། །གསུངས་ན་འདི་ཉིད་དོན་མེད་ཆུད་གཟན་པ། །ཁྱོད་ནི་ངེས་པར་བདུད་ཀྱི་ཞགས་པས་ཟིན། །ལོ་ཟླ་ཞག་དང་ཟ་མའི་ཕོ་ཉས་བསུས། །ན་རྒའི་
མཚོན་དང་དབྱིག་པས་ལུས་ལ་བྲབ། །འདོད་སྲེད་ཞགས་པས་སྐེ་བཅིངས་ངན་སོང་གི། །གཡང་དུ་འདྲེན་པའི་ངང་ཚུལ་མ་དྲན་ནམ། །མ་ཡི་མངལ་ལས་ཐོན་པའི་དུས་ཉིད་ནས། །སྐད་ཅིག་ཙམ་ཡང་ངལ་གསོའི་
སྐབས་མེད་པར། །རྟག་ཏུ་འཆི་བ་ཉིད་ཕྱིར་རྒྱུག་གྱུར་ན། །ད་དུང་ཁྱོད་ལ་ཁོམ་པའི་སྐབས་མཆིས་སམ། །མི་ལུས་འཐོབ་ལ་ཚུལ་ཁྲིམས་གཞིར་བཟུང་སྟེ། །སྦྱིན་སོགས་གྲོགས་བྱས་སྨོན་ལམ་མཚམས་སྦྱོར་བར་
དགོས་ན་རྒྱུ་འདི་ཁྱོད་ཀྱིས་ནམ་ཞིག་བསྒྲུབས། །གཞི་མ་ཚུལ་ཁྲིམས་རྣམ་དག་བཀྲུངས་སམ་ཅི། །བསྒྲུབ་དགོས་རྒྱུ་ནི་འགའ་ཡང་མ་བསྒྲུབས་ཤིང། །བྱ་མིན་ངན་འགྲོའི་རྒྱུ་ལ་ཀུན་ཏུ་བརྟུན་།གཤིན་རྗེའི་ཕོ་

[063B]ཀྱི་ཧུད་ཁྱོད་ཀྱི་འགྲོ་བ་ཇི་འདྲར་འགྱུར། །ཕྱོགས་བཅུའི་རྒྱལ་བ་སྲས་བཅས་དབང་བཙུགས་ཏེ། །ཁས་བླངས་དམ་ཚིག་སྡོམ་པ་ཡལ་དོར་ནས། །དམ་པས་སྨད་པའི་ལས་ལ་ཅི་དགང་འཇུག་ཁྱོད་
སྙིང་ལྕགས་ཀྱི་གོང་བུར་གྱུར་ཏམ་ཅི། །ལྕགས་གོང་མེ་ལྕེ་འབར་འདྲའི་དད་ཟས་ཀྱིས། །འཚོ་ཞིང་དཀོར་སྒྲིབ་སྦྱོང་བྱེད་ཡལ་བར་དོར། །བསོད་ནམས་མིང་བཏགས་བདུད་ཀྱི་ཕོ་ཉ་འདིས། །ཁྱོད་ཀོ་དམྱལ་བའི་སྲུང་མར་བྱིན་དུ་
ངེས། །ཕྱོགས་བཅུའི་སེམས་ཅན་ཀུན་གྱི་མིག་ཕྱུང་བས། །སེམས་དཔར་ཁྲོས་པ་སྡིག་པ་ཆེ་གསུངས་ཤིང། །སེམས་དཔའ་འང་གར་གནས་བརྟག་པར་ཤིན་ཏུ་དཀའ། །དེ་ཕྱིར་མཐོ་ལ་ཕྲག་དོག་མཉམ་ལ་འགྲན། །
དམན་ལ་བརྙས་པར་བྱེད་པའི་བརྟུལ་ཞུགས་འདིས། །གཏིང་ཟབ་དམྱལ་བའི་མེ་ནང་བསྐལ་པའི་བར། །བུད་ཤིང་ལྟར་བསྲེག་སྡུག་བསྔལ་ཅེས་མི་མྱོང། །རང་ཉིད་ངན་འགྲོར་མི་སྐྱེའི་གདེང་མེད་ཀྱང་།འགྲོ་བ་གཞན་གྱི་
ཡར་འདྲེན་བྱེད་དོ་ལོ། །བདག་གཞན་ཕུང་བྱེད་དོན་མེད་འདུན་མ་འདི། །ད་ནི་མྱུར་དུ་སྤངས་ན་མི་ལེགས་སམ། །ཀྱི་ཧུད་དམྱལ་བའི་བུད་ཤིང་ཁྱོད་ཉིད་ལ། །ལེགས་ཉེས་འབྱེད་པའི་སེམས་ཤིག་ཡོད་གྱུར་ན། །དམ་པས་
བསྔགས་པའི་སྤྱོད་ཚུལ་བཟང་པོ་ལ། །རབ་དཀར་སེམས་ཀྱིས་འདི་ལྟར་འཇུག་པར་རིགས། །གནས་སྐབས་མཐར་ཐུག་ལེགས་ཚོགས་མ་ལུས་པ་།འགྲུབ་པའི་རྟེན་འབྲེལ་འགྲིག་པའི་རྩ་བ་མཆོག་ལམ་སྟོན་བཤེས་

[064A]༄༅། །གཉེན་མཆོག་དེ་བསམ་སྦྱོར་གྱིས། །ཚུལ་བཞིན་བསྟེན་ལ་སྒོ་གསུམ་བརྩོན་པར་གྱིས། །རྟེན་འདི་རྙེད་དཀའ་དོན་ཆེ་འཇིག་པར་སླ། །འཆི་བར་ངེས་ཤིང་ནམ་འཆི་ངེས་པ་མེད། །ངན་སོང་
བཟོད་དཀའ་དེ་ཕྱིར་སྐྱབས་འགྲོ་དང། །ལས་འབྲས་བླང་དོར་རྒྱུན་དུ་སེམས་པར་གྱིས། །འཁོར་བ་སྡུག་བསྔལ་རྒྱ་མཚོ་འདི་ཡི་རྒྱུ་།ལས་ཉོན་གཉིས་ཡིན་དེ་ལས་ཉོན་མོངས་གཙོ། །དེ་ཕྱིར་དེ་ཉིད་སྤོང་བར་བྱེད་པའི་
ཐབས། །ལྷག་པའི་བསླབ་པ་གསུམ་པོ་བསྟེན་པར་གྱིས། །དྲིན་ལྡན་མ་རྣམས་འཁོར་བའི་གནས་འདི་ལས། །སྒྲོལ་ཕྱིར་བྱང་ཆུབ་མཆོག་ཏུ་སེམས་བསྐྱེད་ལ། །ཕྱིན་དྲུག་བསྡུ་བ་བཞི་ཡི་ཉམས་ལེན་ལ་།བརྩོན་
པ་དྲག་པོས་ཚུལ་བཞིན་སློབ་པར་གྱིས། །ཁྱད་པར་བླ་མེད་རྡོ་རྗེ་ཐེག་པ་ཡི། །འཇུག་སྒོ་དབང་བླངས་དམ་སྡོམ་ལེགས་བསྲུངས་ཏེ་།སྐུ་གསུམ་གོ་འཕང་མྱུར་དུ་འཐོབ་བྱེད་ཐབས། །རིམ་གཉིས་རྣལ་འབྱོར་སྤྱོད་ལ་
བརྩོན་པར་གྱིས། །འདི་ལྟའི་ཚུལ་གྱིས་ལེགས་པར་བློ་སྦྱངས་ན་།སྐུ་བཞིའི་ས་བོན་རྣམ་དག་ཐེབས་འགྱུར་ཞིང། །དལ་འབྱོར་ཐོབ་པ་དོན་དང་ལྡན་པ་སྟེ། །དམ་པས་བསྔགས་པའི་ལས་ནི་དེ་ཡིན་ནོ་།རང་ལ་གྲོས་
བདེ་བས་མན་ངག་བདུད་རྩི་ཡི། །བཅུད་བསྡུས་བདུད་རྩིའི་ཐིགས་པ་འདི་བགྱིས་པས། །བདག་དང་འགྲོ་ཀུན་སྐྱེ་བ་ཐམས་ཅད་དུ། །ཐེག་ཆེན་དམ་པའི་ཆོས་ལ་སྤྱོད་པར་ཤོག་ཅེས་པའོ། །རྒྱ་ནག་གི་ཕྱོགས་ཕྱོགས་

[064B]པ་རྣམས་ཐོག་མར་ཧྭ་ཤང་གི་འདོད་ཚུལ་ལྟར་དང་རིམ་བཞིན་དབུ་མའི་ལྟ་བ་ལ་འཁྲིད་པར་མཛད། རྒྱ་ནག་ཏུ་ཧྭ་ཤང་གི་ལྟ་བའི་འདོད་ཚུལ་དར་རྒྱས་ཆེ་བ་ནི་
སེམས་ཙམ་པའི་ལྟ་བ་དང་མཐུན་ལ། བོད་དུ་བྱུང་བའི་ཧྭ་ཤང་མཧཱ་ཡ་ནའི་ལྟ་བ་འཛིན་མཁན་དེ་སྐབས་རྒྱ་ཡུལ་དུ་གཅིག་ཀྱང་མི་འདུག་གསུང། དགའ་ལྡན་ཤྲཱི་རེ་ཐུ་ཁྲི་ཆེན་བློ་གྲོས་རྒྱ་མཚོའི་སྤྲུལ་སྐུ་བློ་བཟང་བསྟན་
བའི་ཉི་མ་ལས་ཀྱང་ཚེ་དཔག་མེད་ཀྱི་རྗེས་གནང་སོགས་གསན། ་གོང་མས་ཏཱ་ཀཽ་ཤྲཱིའི་མཚན་དང། གསེར་ཐ་མ་གསེར་ཡིག་བཅས་སྐུ་གོང་མའི་དུས་བཞིན་སྩལ། སྐབས་ཤིག་ནས་བོད་དུ་ཕེབས་བཞེད་ཆེ་ཡང་
་གོང་དུ་ཞུ་མ་བདེ་བར། ཐུའུ་བཀྭན་པའི་བརྟག་ལུང་དང། རྗེ་ཉིད་ཀྱི་མཚན་ལྟས་ལྟར་ལན་ཆགས་གཏོར་མ་གྲངས་མང་དང་དམིགས་བརྩེ་མ་སོགས་འབུམ་ཕྲག་རེ་ཞལ་འདོན་གནང་བས། རིང་མིན་དུ་་གོང་ནས་
རྗེ་ཉིད་ལ་་རྒྱལ་དབང་ཐམས་ཅད་མཁྱེན་པ་མ་གར་ཐར་ནས་བོད་དུ་གདན་འདྲེན་པའི་མི་སྣར་ཕེབས་ནས། དབུས་གཙང་དུ་རྒྱལ་བ་ཡབ་སྲས་ཀྱི་དྲུང་ནས་བཀའ་ཆོས་གསན་ཏེ་ཡུན་མི་ཐུང་ཙམ་བཞུགས་ཆོག་པར་ཕེབས་པ་
བཞིན། དགུང་ལོ་བཅོ་བརྒྱད་པ་ཤིང་སྟག་ལོ་པེ་ཅིང་ནས་ལྷ་སྲས་བཅུ་བདུན་པ་ཁེང་ཟི་ཆིང་ཝང་སོགས་དང་ལྷན་དུ་རིམ་ཕེབས་ཀྱིས་མགར་ཐར་དུ་བྱོན། འབུལ་རྟེན་བསམ་གྱིས་མི་ཁྱབ་པ་དང་བཅས་་རྒྱལ་དབང་ཐམས་ཅད་མཁྱེན་

[065A]༄༅། །པ་དང། ཡོངས་འཛིན་ཁྲི་ཆེན་ངག་དབང་མཆོག་ལྡན་པ་མ་ཐལ། ཁྲི་ཆེན་ལ་་གོང་ནས་་རྒྱལ་དབང་མཆོག་གི་ཞབས་འདེགས་ཕུན་སུམ་ཚོགས་པ་བྱུང་བའི་ལེགས་སྐྱེས་སུ་ཨ་ཆི་ཐུན་མོང་མོན་
ཧན་གྱི་ཆོ་ལོ་དང། གསེར་ཡིག་གནང་སྐྱེས་བཅས་སྩལ་ཡོད་པ་རྣམས་ཕུལ། ཡོས་ལོའི་ཚེས་གཅིག་ལ་་རྒྱལ་དབང་མཆོག་ལ་བཀའ་ཆོས་ཀྱི་སྙན་གསན་ཕུལ་བར་དགྱེས་བཞིན་ཞལ་གྱིས་བཞེས། ཁྲི་ཆེན་ལའང་
འབྲེལ་པ་བཞི་སྦྲགས་དང་ཁྲིད་ཆེན་བརྒྱད་སོགས་ཞུ་རྒྱུའི་སྙན་གསན་ཞུས་པར། སྤྲུལ་སྐུ་རིན་པོ་ཆེ་པོད་དུ་ཕེབས་རྒྱུ་ཡིན་སྟབས། ངས་ཁྱེད་ལ་མཁས་གྲུབ་རིན་པོ་ཆེའི་དཀར་ཆག་ཐོའི་ཕིག་ཆུང་གི་དགོངས་པ་བཞིན་
དགེ་ལུགས་ཐུན་མོང་མིན་པའི་སྔགས་ཕྱོགས་ཀྱི་ཆོས་བཀའ་ཡོངས་སུ་རྫོགས་པ་ཞིག་བྱེད་ཅེས་དགྱེས་བཞིན་ཞལ་བཞེས་མཛད། དེ་ནས་དུས་རི་ཞིག་ན། ་རྒྱལ་དབང་མཆོག་ལས་པེན་མཆོག་ལཱུ་ཨི་པའི་དབང་
ཆེན། དཔལ་གསང་བ་འདུས་པ་འཕགས་ལུགས་ཀྱི་དབང་ཆེན། ལམ་ཁྲིད་འཇམ་དཔལ་ཞལ་ལུང་གི་སྙེང་ནས་རྗེ་སྒྲུབ་ཁང་པའི་ཕྱག་བཞེས་ལྟར་གྱི་ལམ་གྱི་རིམ་པའི་ཁྲིད་ཞག་ཉི་ཤུ་རྩ་དགུའི་པར་གནང་སྟེ་སྐྱེས་
བུ་ཆེན་པོའི་མར་ཤེས་ཀྱི་མཚམས་པར་དང། སྒྲོབ་དཀར་འོད་ཟེར་དྲུག་སྤྲགས་ཀྱི་རྗེས་གནང། ་རྒྱལ་དའང་ཉིད་ཀྱི་གསུང་འབུམ་ནས་མོས་ཚན་མང་ཙམ་གྱི་ལྗགས་ལུང། དམག་ཟོར་རྒྱལ་མོར་དུས་བཞིའི་ལྷ་མོས་

[065B] མགར་ཐར་དང་བོད་དུ་ཕེབས་པའི་ལམ་པར་སོགས་སུ་་རྒྱལ་དབང་མཆོག་ལ་དད་ལྡན་གཞན་གྱིས་ཞུས་པའི་ལུང་ཁྲིད་རྗེས་གནང་སོགས་ཀྱི་འདོད་ཆོས་གང་གནང་ཕལ་ཆེར་བཅས་
གསན། ཡང་མགར་ཐར་དུ་ཁྲི་ཆེན་ལས་ལམ་རིམ་བདེ་ལམ་གྱི་དམར་ཁྲིད་སེམས་བསྐྱེད་མཆོད་པ་བཅས་ཉིན་བཅོ་ལྔའི་རིང་དང། འཇམ་བཞད་དང་ཐང་སག་པའི་བསྐྱེད་རྫོགས་ཀྱི་སྟེང་ནས་འཇིགས་བྱེད་ཀྱི་རིམ་གཉིས་དམར་
ཁྲིད་དང། གསང་འདུས་བསྐྱེད་རིམ་རྒྱ་མཚོའི་བཤད་ལུང་གཉིས་རྫོགས་པར་གནང་ཞིང། རིམ་ལྔ་གསལ་སྒྲོན་ལྡེབ་ཉིས་བརྒྱ་སྐོར་གྱི་བཤད་པ་དང། འགྲེལ་པ་བཞི་སྦྲགས་རྒྱུད་མཆོད་སྔ་མ་དང་ལེའུ་དང་པོ་ཡན་རྣམས་
གསན། དེ་ནས་བོད་ཕེབས་ཀྱིས་ལི་ཐང་ནས་ལྷ་སའི་བར་གྱི་ལམ་སྒར་རྣམས་སུ་ཡང་ཁྲི་ཆེན་ནས་འགྲེལ་པ་བཞི་སྦྲགས་ཀྱི་ཆོས་ཐུན་རྒྱས་པ་རེ་ཆག་མེད་གནང། བྲག་གཡབ་ནས་ཆེ་ཚང་སྤྲུལ་སྐུས་་གོང་ས་རིན་པོ་ཆེར་
འཇིགས་བྱེད་བསྐྱེད་རིམ་ཆེན་མོའི་བཤད་ལུང་རྒྱས་པར་ཞུས་པའང་གསན། དེ་ནས་ཆབ་མདོ་དང། རི་བོ་ཆེ་སོགས་ནས་རིམ་ཕེབས་ཀྱིས་དབུ་མའི་མདོར་་རྒྱལ་བའི་དབང་པོའི་ཕེབས་བསུར་དགའ་ལྡན་ཁྲི་བ་
རྒྱལ་མཚན་སེང་གེ། འོན་རྒྱལ་སྲས་སྤྲུལ་སྐུ་འཇིགས་མེད་ཡེ་ཤེས་གྲགས་པ་སོགས་དང། སེ་འབྲས་དགེ་གསུམ་གྱི་བླ་མ་ལས་སྣེ། ཕོ་ལྷ་བ་བསོད་སྟོབས། དགའ་བཞི་གུང། བཀའ་བློན་མདོ་མཁར་ཚེ་རིང་དབང་
[066A]༄༅། །རྒྱལ་སོགས་བོད་ཀྱི་ཆེ་དགུ་སྟོང་ཕྲག་བརྒལ་པ་འབྱོར་བས། རྗེ་ཏིད་ལའང་སློ་མ་མཇལ་དང་ལེགས་སྐྱེས་ཕུལ་བ་སོགས་བྱས། གང་གི་ལེགས་བཤད་ཀྱིས་དྲུང་དུ་བཅར་བ་རྣམས་ཡིད་ཕྲོགས་
པ་མཛད། སེ་འབྲས་ཀྱི་བླ་མ་ཐམས་ཅད་འཇལ་པའི་ཇ་གྲལ་དུ་རྣམ་འགྲེལ་ལ་མཁས་གྲགས་ཀྱི་ཁུར་འཁྱེར་བསྒོ་མང་མཁན་པོ་ཆོས་གྲགས་བྱ་བར་ལྷན་ཅིག་དམིགས་ངེས་ཀྱི་རྟགས་ཀྱི་སྐོར་ལས་བརྩམས་ཏེ་
འགྲོ་གླེང་མཛད་དེ་མི་སྨྲ་བའི་བརྫུ་བཞུགས་ལ་བཀོད། ཁོང་འབྲས་སྤུངས་སུ་སྔོན་ལ་འབྱོར་ལར་སོང་ནས་སྒོ་མང་ཆོས་གྲའི་ཚོགས་སུ། བྱས་ཕ་གི་ན་དགེ་བཤེས་སྔོ་སང་དེ་བ་ཞིག་ཕེབས་ཀྱི་འདུག་པ་དེས་དད་རང་རྩོད་
ལས་ཕམ་པར་བྱས། ཁྱེད་དགེ་བཤེས་ཆོས་མ་ཞལ་སྐབས་རིག་པ་མི་བསྤྲིམ་ན་སྤོ་ལོ་འཕྱང་བའི་རུག་ཟེར་དགོས་པ་སོགས་ཕྱུང། དེ་ནས་ཕེབས་ཏེ་རྭ་སྒྲེང་གི་ཤུག་གསེབ་ཅི་གནས་འབྲོམ་སྟོན་པ་དབུལ་པོའི་ཆོས་ཅན་
ལྟ་བུར་མཇལ་བ་སོགས་ངོ་མཚར་བ་དུ་མ་མངོན་དུ་གྱུར། ལྟ་སར་གཞུང་གི་ཕེབས་སྒྲིག་ཡོད་པ་ཁྲོམ་གཟིགས་ཁང་གསར་དུ་བཞུགས་པར་སྤིད་སྐྱོང་ཕོ་ལྷ་པའི་བླ་མ་ཕུལ་ལྕོག་ངག་བྱམས་ཕེབས་ཀྱང། དེ་དུས་རྒྱལ་
དབང་མཆོག་དང་ཕོ་ལྷ་བ་ཐུགས་ནང་དེ་ཙམ་མི་གཙང་བས་བླ་མ་རྣམ་གཉིས་ཀྱང་ཐུགས་རྟོག་མཛད་རེས་ཀྱིས་ཐུགས་གཤིན་པར་ངམ་བྱུང། རྗེ་ཉིད་ནས་པོ་ཏ་ལར་༸རྒྱལ་བའི་དབང་མཆོད་རྟེན་བཞུགས་རྒྱས་འབུལ་སོགས་

[066B] ནན་གྱིས་གསོལ་འདེབས་མཛད་པ་ལྟར་དེ་རྗེས་ཤིག་ནས་འཇིགས་བྱེད་དཔའ་གཅིག་གི་དབང་ཆེན་དང། ཇོ་བོའི་རྣམ་ཐར་ཆེ་ཆུང་དང་ཕ་ཆོས་བུ་ཆོས་སོགས་བཀའ་གདམས་གླེགས་བམ་རིན་པོ་ཆེའི་ལྗགས་
ལུང། སྔར་མགར་ཐར་དུ་གནང་བའི་ལམ་རིམ་འཇམ་དཔལ་ཞལ་ལུང་གི་བཀའ་ཁྲིད་ཀྱི་འཕྲོ་རྣམས་ལུང་རིགས་མན་ངག་ཟབ་རྒྱས་མྱོང་ཐོག་ཏུ་འདྲིལ་བའི་གསུང་བཤད་བསམ་གྱིས་མི་ཁྱབ་པས་ཐུགས་རྒྱུད་གཞན་ལས་
འཁུལ་ཚབས་ཆེ་བ། སེམས་བསྐྱེད་པའི་ཆོ་ག་དང་བཅས་པ། དཀའ་གནད་དུ་མར་འཇམ་དབྱངས་བདེ་རྡོར་སོགས་ལ་དྲི་རྨེད་བ་རྒལ་བརྟག་སོགས་དང། འཇམ་དཔལ་ཞལ་ལུང་གི་ལྗགས་ལུང་བཅས་གནང་བ་གསན་པ་དང་
ཡོངས་འཛིན་ཁྲི་ཆེན་ལས་ཀྱང་ལམ་རིམ་ཆེན་མོའི་བཤད་ལུང་གསན་པ་སོགས་ལ་བསྟེན་ནས་བསྟན་པ་གྲུ་བཞི་ལམ་འཁྱེར་དང་གསུང་རབ་ཐམས་ཅད་གདམས་པར་ཤར་བ་བྱུང། བྱང་རྩེ་དཔོན་སློབ་ངག་ལྷུན་དང། ནག་
ཤོད་དཔོན་སློབ་དཀའ་ཆེན་ཚུལ་རྒྱམ་གཉིས་ལ་གདམས་པའི་མགུར་མ་ཡང་འདི་ལྟར་སྩལ་ཏེ། ན་མོ་གུ་རུ། རྗེ་དུས་གསུམ་སངས་རྒྱས་ཀུན་གྱི་དངོས། །ཆོས་བརྒྱད་ཁྲི་བཞི་སྟོང་འབྱུང་བའི་གནས་།ཚོགས་འཕགས་པའི་
དགེ་འདུན་འདུས་པའི་གཙོ། །མགོན་དྲིན་ཅན་བླ་མར་སྙིང་ནས་འདུད་།ཚེ་སྔོན་མའི་ལས་སྨོན་བཟང་པོའི་མཐུས། །རྗེ་རྒྱལ་བ་གཉིས་པའི་གསུང་རབ་ལ། །ཐོས་བསམ་པའི་རྣམ་དཔྱོད་ཕུལ་བྱུང་བའི་།གྲོགས་ཆོས་མཐུན་

[067A]༄༅། །དབྱོང་ལྡན་བདག་ལ་གསོན། །དུས་སྙིགས་མ་ལྔ་བདོའི་གནས་སྐབས་འདིར། །གཞི་ཚུལ་ཁྲིམས་རྣམ་དག་སྣ་གཅིག་ཀྱང་།བསྲུང་ནུས་ན་ཕན་ཡོན་དཔག་མེད་འཐོག་དོན་དེ་ཕྱིར་སྡོམ་གསུམ་
བཅས་མཚམས་རྣམས། །སྲོག་བསྡོས་ཏེ་བསྲུང་པ་གནད་དུ་ཆེ། །ཆོས་གཞུང་ཕུགས་བརྒྱ་ཕྲག་ཐོས་གྱུར་ཀྱང། །བ་ཕྱིར་ལྟའི་འཆད་རྩོད་རྩོམ་པ་ལ། །ཡིད་གཡེངས་པས་ཉམས་སུམ་བླངས་ན། །དགྲ་གཤིན་རྗེའི་ཕོ་
ཉས་ཟིན་པའི་ཚེ། །སེམས་འགྱོད་པས་གདུང་པའི་རྒྱུ་རུ་ཟད་།འཁོར་གཉེན་བཤེས་པུ་སློབ་འཛིན་སྐྱོང་རྣམས། །དགྲ་ཉོན་མོངས་དཔུང་ཚོགས་རྒྱས་པའི་རྒྱུ། །ལས་དང་པོ་པ་ཡིས་སྤངས་ན་ལེགས་།གྲོགས་བྱ་དང་
རི་དྭགས་བག་ཕེབས་རྒྱུ། །ཆུ་ཀླུང་རྒྱུན་ལྷུང་ལྷུང་དལ་གྱིས་སྒྲོག་གནས་རྩི་ཤིང་ནགས་ཚལ་མཛེས་པས་བརྒྱན། །ཡིད་ཆགས་སྡང་སྐྱེ་པའི་རྒྱུ་དང་བྲལ། །གནས་དེ་འདྲ་དམ་ཆོས་འཕེལ་བའི་རྒྱུ། །དེ་བསྟེན་པར་
ཡ་ཟེད་ཅིག་སྐལ་ལྡན་དག་སྔོན་བྱོན་པའི་མཁས་གྲུབ་བགྲང་ཡས་ཀྱིས། །ཆོས་ཟབ་དགུ་མང་དུ་གསུངས་ལགས་ཀྱང། །རྗེ་ཐུབ་པའི་དབང་པོའི་གསུང་རབ་ཀུན། །དོན་མ་ཚང་མེད་པར་གཅིག་བསྡུས་པ་།བློ་མཆོག་
དམན་ཀུན་ལ་ཕན་པའི་ཆོས། །ལྷ་སྒོམ་དང་སྤྱོད་པམ་འཁྲུལ་བ་།ཁོང་བློ་བཟང་གྲགས་པའི་ལེགས་པར་བཤད། །གཞུང་བྱང་ཆུབ་ལམ་རིམ་ལས་གཞན་གང། །དེ་ཉམས་ལེན་མཛོད་ཅིག་སྐལ་ལྡན་དག་།སྔོན་ཐོག་

[067B] །ལས་ཉོན་མོངས་སྒྲིབ་པ་ཆེས་འཐུག་པས། །ལམ་རྟོགས་པ་སྐྱེ་པའི་གེགས་མང་ཡང། །ཞིང་མཆོག་གྱུར་བླ་མ་དཀོན་མཆོག་ལ། །ཡིད་གདུང་ཤུགས་དྲག་པོས་གསོལ་བཏབ་ནས། །ཚོགས་
གསོག་དང་སྒྲིབ་སྦྱོང་ལ་འབད་ན། །ལམ་རྟོགས་པ་བདེ་བླག་སྐྱེ་བ་ལགས། །ཚུལ་དེ་ལ་འབུངས་ཤིག་སྐལ་ལྡན་དག་ཆོས་དགེ་སྦྱོར་གང་དང་གང་བྱེད་ཀྱང། །ཐབས་བྱང་ཆུབ་སེམས་ཀྱིས་ཟིན་པ་དང། །མཇུག་བྱང་ཆུབ་
འཐོབ་ཕྱིར་རབ་བསྔོས་ན། །ལམ་ཐེག་པ་ཆེན་པོར་འགྱུར་ལགས་པས་།དེ་གནད་དུ་ཟུངས་ཤིག་སྐལ་ལྡན་དག་མཆོག་སངས་རྒྱས་འཐོབ་པའི་ལམ་གྱི་གནད། །ལུས་ཡོངས་སུ་རྫོགས་པར་ཉིན་རེ་བཞིན་།བཤར་
སྒོམ་གྱིས་ཉམས་སུ་བླངས་བྱས་ཏེ། །ལམ་ཟབ་མོར་བག་ཆགས་འཇོག་པ་དང། །སྐབས་གང་བབས་དམིགས་པར་གཅིག་དྲིལ་བ། །ཡིད་ཆོས་ལ་རྟག་ཏུ་འདྲིས་པ་དང། །ལམ་ཕྱོགས་རེར་མི་འགྲོའི་གནད་ཅིག་གདའ།།
དེ་སྙིང་གཏམ་ཡིན་ནོ་སྐལ་ལྡན་དག་རྒྱུད་རྣམ་པར་དག་པ་ལས་གསུངས་པའི། །ཚེ་གཅིག་ལ་སངས་རྒྱས་འཐོབ་པའི་ཐབས། །ཕ་བླ་མའི་ཡི་དམ་ཐུན་མོང་མིན། །དཔལ་བདེ་གསང་འཇིགས་གསུམ་དཀྱིལ་འཁོར་
གྱི། །ལམ་རིམ་གཉིས་མཁའ་འགྲོའི་སྙིང་ཁྲག་ལ། །རྩེ་གཅིག་ཏུ་བག་ཆགས་འཇོག་པ་གནད། །ཚུལ་དེ་ཡི་གཞི་མ་དམ་སྡོམ་རྣམས། །མིག་འབྲས་བུ་ལྟར་དུ་བསྲུང་བ་དང། །སྡིག་སྒྲོག་བྱེད་རྡོར་སེམས་བསྒོམ་བཟླས་

[068A]༄༅། །དང། །ཐུན་དྲུག་གི་རྣལ་འབྱོར་ལ་འབད་ན། །མཆོག་སངས་རྒྱས་དེ་ཡང་ཐག་མི་རིང། །དེ་སྙིང་པོར་ཟུངས་ཤིག་སྐལ་ལྡན་དག་ད་མང་དུ་བཤད་པས་ཅི་ཞིག་བྱ། །དོན་དེ་དག་ཡིད་ལ་
གནད་དུ་ཆོངས། །གནས་དབེན་པར་སྒྲུབ་པའི་རྒྱལ་མཚན་ཚུགས་།ཚེ་འདི་ལ་བཙན་ས་ཟིན་པ་གྱིས། །ཡིད་ཉམས་སྤྲོའི་གླུ་དབྱངས་སྙན་པོ་འདི། །ཡིད་ཆོས་ལ་ཕྱོགས་པའི་ཆོས་གྲགས་ཀྱིས། །ཡིད་བརྩེ་བས་སྐལ་
ལྡན་ཁྱོད་ལ་གདམས། །ཡིད་མ་གཡེལ་འདི་དོན་བསྒྲུབ་ལ་འབུངས་།ཚིག་སྡེབ་སྦྱོར་གཙོ་བོར་མ་བྱས་པར། །དོན་སྙིང་ལས་གཅེས་པ་བསྡེབས་པ་འདི། །གྲོགས་གཟུར་གནས་ཆོས་ལ་བསྐུལ་ཕྱིར་སྦྱར་།འདིའི་དགེ་
བས་མང་ཐོས་སྐྱེ་བོ་ཀུན། །ཆོས་སྒྲུབ་པའི་རྒྱལ་མཚན་ཚུགས་པ་དང། །མ་འགྲོ་ཀུན་སངས་རྒྱས་ཐོབ་པར་ཤོག་ཅེས་སོ། །གཞན་ཡང་་རྒྱལ་དབང་མཆོག་ལས་དཔལ་མགོན་ཞལ་བཞིའི་ཐུན་མོང་མིན་པའི་རྗེས་
གནང་དང། བེའུ་བུམ་གྱི་ལུང་ཆ་ཚང། ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆེན། རྗེ་དགེ་འདུན་རྒྱ་མཚོ་དར་པཎ་ཆེན་གྱི་སྨྱུང་གནས་ཆོ་ག་༸རྒྱལ་དབང་ཉིད་ཀྱི་གསུང་བདེ་འཇིགས་ཀྱི་ཚོགས་མཆོད་
སོགས་ཀྱི་ལུང། ༸གོང་གི་མཚན་ཞབས་པ་ཚུལ་རྒྱམ་པ་ལས་རྣམ་འགྲེལ་ལས་བཅད་ཆེན་མོའི་མཛུབ་ཁྲིད། ཁྲི་ཆེན་ལས་དགའ་ལྡན་གསེར་གདུང་རིན་པོ་ཆེའི་དྲུང་དུ་སྔར་མགར་ཐར་སོགས་སུ་གནས་པའི་འཕྲོ་

[068B]དང་བཅས་པ་དང། རིམ་ལྔ་གསལ་སྒྲོན་གྱི་མཇུག་ཀྱང་དགའ་ལྡན་དུ་གྲུབ་པ་གནང་བ་བཅས་གསན་ཅིང། དེ་སྐབས་རྣམས་སུའང་མཆོད་སྤྲིན་ཚོགས་འཁོར་དངོས་
འབུལ་སོགས་རྒྱ་ཆེར་སྤྲོ་བར་མཛད། ལྷ་སར་ཕེབས་ནས་ཀྱང་བདེ་གསང་འཇིགས་གསུམ་གྱི་རྒྱུད་འགྲེལ་དང་རིམ་གཉིས་ཀྱི་ཁྲིད་བཤད་མཐའ་ཀླ་ས་པ། ཁྲིད་ཆེན་བ་རྒྱད་དང་དྲུག་སོགས་དང། བསོའི་ལྟ་ཁྲིད་ཀྱི་
སྟེང་ནས་དབུ་མའི་ལྟ་ཁྲིད། གཅོད་ཀྱི་དབང་ཁྲིད། མགོན་ཆེན་བཅུ་གསུམ་གྱི་རྗེས་གནང་དང། བེའུ་བུམ་གྱི་ལྗགས་ལུང་སོགས་ཟག་ཆོས་མཐའ་ཡས་པ་གསན་བས་རྒྱུད་དོན་མཐའ་དག་ཐུགས་སུ་ཆུད། སེ་
འབྲས་གཉིས་སུའང་མཆོད་མཇལ་དང་བསྙེན་བཀུར་གཟབ་རྒྱས་མཛད་སྒོ་མང་གི་ཆོས་ཁྲིའི་སྟེང་ནས་འདུས་ཚོགས་སུ་རྟེན་འབྲེལ་བསྟོད་པའི་བཤད་ལུང་རྒྱས་པ་སྩལ། བསམ་ཡས་དང་ཁྲ་འབྲུག་སོགས་སུ་བྱོན་
ཏེ་མཆོད་འབུལ་རྒྱ་ཆེར་སྤྲོས། འོན་ཆོས་སྡིངས་སུ་རྒྱལ་སྲས་རིན་པོ་ཆེ་ལས་འཇམ་དཀར་རྗེས་གནང་གསན། བཀྲས་ལྷུན་དུ་ཕེབས་ཏེ་པཎ་ཆེན་བློ་བཟང་ཡེ་ཤེས་དཔལ་བཟང་པོར་དངོས་འབུལ་གཏོས་ཆེ་བ་ཕུལ་ཏེ་རབ་
བྱུང་དང་བསྙེན་རྫོགས་ཀྱི་སྡོམ་པ་བཞེས། དགོན་དུའང་རྟེན་མཇལ། མཆོད་སྤྲི་ན། དགེ་འདུན་བསྙེན་བཀུར་སོགས་རྒྱ་ཆེན་པོ་གནང། དེ་སྐབས་༸གོང་མ་ཡུང་ཊིང་གནམ་དུ་གཤེགས་ཚུལ་གསན་པས་ལྕམ་

[069A]༄༅། །སྲིང་གི་རྗེས་གནང་ཞིག་ལས་བཀའ་ཆོས་གཞན་གསན་སྐབས་མ་བྱུང་པར་གློ་བུར་དུ་ལྷ་སར་ཕེབས། ༸རྒྱལ་དབང་མཆོག་དང། ཁྲི་ཆེན་རིན་པོ་ཆེ་ལྷོད་མཇལ་སོགས་གནང་སྟེ། འགྲུབ་
ལོར་རྒྱ་ནག་ཏུ་ཕྱིར་ཕེབས། ༸གོར་མ་ཆེན་ལུང་གིས་ཡབ་ཀྱི་དུས་ལྟར་གཟིགས་པ་ཆེན་པོས་བསྐྱང་ཞིང། པེ་ཅིང་གི་བླ་གྲྭ་རྣམས་ལ་ལུགས་གཉིས་ཀྱི་ལས་དོན་སློབ་པའི་ཐམ་ག་བླ་མར་མངའ་གསོལ་མཛད་
ཁྲི་ཆེན་སྤྲུལ་སྐུ་བློ་བཟང་བསྟན་པའི་ཉི་མར་གསང་འཇིགས་ཀྱི་དབང་ཆེན། འཕྲེང་ཀྲི། མི་ཏྲ་བརྒྱ་རྩའི་གྲས་སོགས་དབུང་བཀའ་ཁྲིད་ལུང་མང་པོ་དང། རིག་གནས་མཁན་པོ་འགའ་ལས་སྐར་རྩིས། ནག་རྩིས། དབྱངས་
འཆར། སྒྲའི་ས་རིས། སྡེབ་སྦྱོར་སོགས་ཞིབ་པར་གསན། ༸གོང་མའི་བཀའ་ལྟར་རྗེ་ཉིད་དང་ཁྲི་ཆེན་སྤྲུལ་སྐུ་རྣམ་གཉིས་ནས་བསྟན་འགྱུར་སོག་སྐད་དུ་བསྒྱུར། རྗེ་ཉིད་ཀྱིས་དག་ཡིག་མཁས་པའི་དགའ་སྟོན་ཐུགས་
རྩོམ་གནང། ་གོང་མ་དང་རྗེ་ཉིད་བཀའ་བགྲོས་ཀྱིས་པེ་ཅིང་དུ་་གོང་མའི་མཛོད་ནས་སྤྱིན་བདག་མཛད་དེ། མཚན་ཉིད་གྲྭ་ཚང། རྒྱུད་པ་གྲྭ་ཚང། རིག་གནས་སྣ་ཚོགས་ཀྱི་གྲྭ་ཚང་སྨན་པ་གྲྭ་ཚང་སྟེ་བཞི་ཡོད་པའི་
ཆོས་སྡེ་ཆེན་པོ་དགའ་ལྡན་བྱིན་ཆགས་གླིང་ཞེས་པ་གསར་བསྐྲུན་ཐོག་རྒྱ་བོད་ཀྱི་བཙུན་གསར་བློ་རིག་བཟང་པ་ལྔ་བརྒྱ་ཙམ་དང། སོག་པོའི་གྲྭ་པ་མང་པོ་བཅས་བསྡུས་པའི་དགེ་རྒན་དུ་བོད་ནས་གདན་ས་གསུམ་དང། རྒྱུད་

[069B]གཉིས་ཙམ་གདན་དྲངས་ཏེ་ལྷ་ལྡན་སྨོན་ལམ་ཆེན་མོའི་སྲོལ་རྒྱུན་ཚུན་བཙུགས། བོད་རྗེ་ཕོ་ལྷ་བ་བསྟན་སྲིད་སྤྱིའི་བྱ་བ་ལེགས་ཀྱང། ༸རྒྱལ་དབང་མཆོག་ལ་གཏིང་ནས་མི་དད་
པར་ལོག་སྒྲུབ་མང་དུ་བྱས་ཤིང། རྗེ་བླ་མ་ཉིད་ཀྱང་༸རྒྱལ་བའི་དབང་པོའི་ཐུགས་སྲས་གཅིག་པུར་སོང་སྟབས། ལྐོག་ནས་བླ་མ་ཀ་ཐོག་པ་སོགས་ངན་སྔགས་མཁན་མང་པོར་མཐུ་གཏད་མང་དུ་བྱེད་བཅུག་པས་རྗེ་ཉིད་ཀྱང་
སྙུན་ཚུལ་དང། མནལ་ལྟས་འཚུབ་པ་འགའ་ཙམ་བྱུང་མོད། རིང་མིན་ཞིག་ཏུ་དམག་ཟོར་རྒྱལ་མོས་༸རྒྱལ་བ་ཡབ་སྲས་ཀྱི་སྐུ་དགྲ་བསྒྲལ་བའི་ལྟས་གསལ་བར་བྱུང་སྟེ་ཕོ་ལྷ་བསྐུ་འདས་པ་སོགས་དཔལ་ལྡན་ལྷ་མོས་མ་
བཅོལ་བར་ཡང་འཕྲིན་ལས་ཡང་ཡང་བསྒྲུབས། ༸གོང་ས་ཆེན་པོར་ད་དུང་རྒྱ་ནག་ཏུ་ཆོས་རྒྱུན་དཀོན་པ་རྣམས་ཞུ་འོས་པའི་བླ་མ་ཞིག་གནང་བར་ཞུས་པ་བཞིན་བདེ་འབྱོར་དཔོན་སློབ་ངག་དབང་དོན་གྲུབ་པ་རྫོང་ཏ་མཛད་པ་བེ་
ཅིང་དུ་ཕེབས་པ་ལས་ཕྱག་རྡོར་འཁོར་ཆེན་སོགས་དང། དགའ་ལྡན་བྱིན་ཆགས་གླིང་གི་མཁན་པོར་བོད་ནས་བྱོན་པ་རྟ་ཚག་རྗེ་དྲུང་སྤྲུལ་སྐུ་བློ་བཟང་དཔལ་ལྡན་ལས་རྣལ་འབྱོར་མའི་སྨིན་ཁྲིད་སོགས། གཞན་ཡང་ཞབས་དྲུང་
ངག་དབང་ཆོས་འབྱོར། མཱ་ཐི་ཟིའི་ལྷ་རམས་པ་བོ་བཟང་ཆོས་འབྱོར་སོགས་ལས་ཀྱང་ཆོས་བཀའ་ཅི་རིགས་གསན། རི་བོ་སྤོས་ངད་ལྡན་གྱི་དབེན་དགོན་དམ་ཆོས་དགའ་ཚལ་དུ་གྲུབ་མཐའ་ཐུབ་བསྟན་ལྡན་མཛེས་ལྗགས་རྩོམ་

[070A]༄༅། །མཛད་པ་སོགས་བསྟན་འགྲོའི་དོན་རྒྱ་ཆེར་གནང། རེ་ཞིག་གནས་༸གོང་མས་རྗེ་ཉིད་ལས་ཆོས་གསན་དགོས་ཚུལ་ཕེབས་པ་ལྟར་རིམ་གྱིས་སྐྱབས་འགྲོའི་ཁྲིད། ཡི་གེ་འབྲི་ཀློག་རྡོ་རྗེ་འཛིན་
པ་དཀོན་མཆོག་རྒྱལ་མཚན་གྱི་ལམ་རིམ་ཚིགས་བཅད་མའི་ཁྲིད་སོགས་དང། བདེ་མཆོག་དྲིལ་བུ་ལྷ་ལྔ་དང། རྣལ་འབྱོར་མ་གཉིས་ཀྱི་དབང་ཁྲིད་སོགས་ཀྱང་སྩལ་ཏེ། དབང་ཆེན་དང་རྣལ་འབྱོར་མའི་གསེར་ཆོས་གནང་
སྐབས་༸གོང་མས་སྟན་མཐོ་བ་ཙམ་ལའང་མ་བཞུགས་པར་ཞབས་པུས་ས་ལ་བཙུགས་ཏེ་གསན་པ་སོགས་ཆོས་གསན་ཚུལ་ལེགས་ལ་དད་གུས་བློར་མི་ཤོང་པ་ལྟ་བུ་དང། ཅི་གསུང་སྒྲུབ་ཅིང་བླ་སློབ་ཀྱི་དམ་ཚིག་ཚུལ་
བཞིན་བསྲུངས་ཏེ། ཚེས་བཅུའི་མཆོད་པ། བདག་འཇུག་རིམ་གཉིས་བསྒོམ་པ་སོགས་ཉམས་བཞེས་ལ་ཐུགས་བརྩོན་ཆེ་བ་མཛད། དེས་རྐྱེན་རྒྱལ་སྲས་དང། རྒྱ་དཔོན་ཆེ་ཆང་དུ་མ། ཧྭ་ཤང་སོགས་མང་པོས་རིམ་
གྱིས་ཆོས་དང་དབང་སོགས་ཞུས་ཏེ་ཉམས་སུ་བླངས་པས་གསང་སྔགས་ཀྱང་ཆེས་ཆེར་དར་བར་གྱུར། རྗེ་ཉིད་ཀྱིས་ཀྱང་རྒྱ་ནག་གི་གནས་རི་བྱིན་ཅན་མང་པོར་ལམ་རིམ། རིམ་གཉིས། གཅོད་སོགས་ཀྱི་ཉམས་བཞེས་
ཡང་ཡང་གནང་བ་སྙམས་རྟོགས་ལ་བོགས་ལྷག་པར་ཐོན་པ་བྱུང་ཞིང། དབེན་བར་དགའ་བའི་ཉམས་མགུར་ཡང་འདི་ལྟར་མཛད་དེ། ན་མོ་གུ་རུ། གནས་སྤྱི་གཙུག་གསེར་གྱི་སྒོ་ཡི་སྟེང། །ཚོན་ཆེས་བཀྲ་འདབ་

[070B] །ཕ་བླ་མ་རྡོ་རྗེ་འཆང་ཆེན་བཞུགས། །བུ་ཐ་ཤལ་བདག་ལ་ཐུགས་རྗེས་གཟིགས། །ཆོས་བཅོ་བརྒྱད་ལྡན་པའི་རྡོ་རྗེའི་ལུས། །ཆེས་རྙེད་དཀའ་འཇིགས་སླ་ཡིད་བཞིན་ནོར། །དུས་ག་རེས་ཙམ་ཞིག་རྙེད་པ་འདི། །
དགྲ་རྣམ་གཡེང་གི་ཁོལ་པོར་གྱུར་པས་སྐྱོ། །ནོར་ལོངས་སྤྱོད་བསག་བསྲུང་བྱ་བྱེད་གཅིག་གཉེན་འཁོར་གཡོག་གི་ངོ་བསྲུང་སེམས་འཛིན་གཉིས། །གཉིད་ལོང་གཏམ་ལུས་འཁྱོར་འདུ་འཛི་གསུམ། །དགྲ་འདི་གསུམ་གྱིས་
གཏན་བདེ་འཕྲོག་པས་སྐྱོ། །སྐབས་ལན་འགར་ཐོས་བསམ་སྒོམ་པ་ཡི་།ཆོས་བྱེད་ལོ་ཅུང་ཟད་བྱས་ན་ཡང། །ཚེ་འདི་སྣང་ཆོས་བརྒྱད་དུག་དང་འདྲེས། །ཚུལ་འདི་ལ་བསམས་ཀྱི་གླུ་ཡིད་རེ་སྐྱོ། །དུས་སྟོན་མཇུག་འཆད་ཀའི་མེ་
ཏོག་ལྟར། །ཡུན་ཐུང་པའི་ཚེ་ལྷག་ངེས་མེད་འདིར། །ཞེ་རང་ཁྲེལ་མེད་པའི་པ་ཤུལ་རིང་རྒྱགས། །རྒྱུད་ཚགས་སུ་ཚུད་ན་ཅི་མ་རུང། །ཚེས་སྙིང་པོ་མེད་པའི་བྱ་བ་ཀུན། །འཕོངས་གྱིས་པའི་རྡོ་བཞིན་རྒྱང་དོར་ཏེ། །ཚེ་འདི་པའི་མི་
དང་མི་བསྟུན་པར། །གནས་དབེན་པ་བསྟེན་ན་ཅི་མ་རུང། །ཡུལ་སྤང་ལྗོངས་ནེའུ་གསིང་ཉམས་དགའ་ཞིང། །དབྱིངས་ལྷུན་སྡུགས་འཛིན་ཁོར་ཡུག་ཅན། །ཚོན་སྣ་ཚོགས་བཀོད་པའི་མེ་ཏོག་བཀྲ། །སྐད་སྙན་པར་སྒྲོག་པའི་འདབ་
ཆགས་ལྡིང། །ལུས་སྤུ་སྡུག་རི་དྭགས་བག་ཕེབས་རྒྱུ། །གཡུའི་ལོ་འདབ་ལྡེམ་པའི་ལྗོན་ཤིང་དངར། །རོ་བརྒྱད་ལྡན་ཉལ་འགྲོའི་རྒྱུན་བཟང་འབབ། །ཡིད་ཆགས་སྡང་སྐྱེ་བའི་རྒྱུ་དང་བུལ་།གནས་དབེན་པའི་སྐྱེད་ཚལ་ཉམས་
[071A]༄༅། །དགའ་བར། །དཔལ་མཉམ་མེད་དྲང་སྲོང་ཐུབ་པའི་གསུང་།ཆོས་ཟབ་རྒྱས་ཀུན་གྱི་བཅུད་བསྡུས་པ། །ཕ་བླ་མའི་ཞལ་གདམས་ཟབ་མོའི་དོན། །ལམ་རིམ་པ་གཉིས་ཀྱི་ཉམས་ལེན་ལ། །
རྩེ་གཅིག་ཏུ་བརྩོན་པས་སྒྲུབ་པ་ཡིས། །དུས་ཉིན་མཚན་འདའ་བའི་སྐལ་བཟང་དེ། །ད་རིང་པོར་མི་ཐོགས་མྱོང་བར་སྨོན། །ཕྱག་སྐོར་བ་ཅི་ལྕོགས་མཎྜལ་དབུལ། །སྔགས་ཟབ་མོའི་བཟླས་བརྗོད་རྒྱུན་མི་ཆད། །བྱམས་
སྙིང་རྗེ་བྱང་སེམས་རྟག་པར་བསྒོམ། །འདི་སྒོ་གསུམ་ཕྱི་ཡེ་ཉམས་ལེན་ཡིན། །ལུས་ཤ་ཁྲག་མཆོད་སྦྱིན་རྒྱ་རེ་ཆེ། །ངག་རྒྱུ་འབྲས་བདེན་པའི་ཆོས་འཆད་ཅིང། །སེམས་དབྱིངས་རིག་དབྱེར་མེད་སྤྲོས་དང་བྲལ། །འདི་
སྒོ་གསུམ་ནང་གི་ཉམས་ལེན་ཡིན། །ལུས་ལྷར་བསྒོམས་ཐ་མ་ལ་སང་ཞེན་བཅད། །ངག་རྡོ་རྗེའི་བཟླས་པས་ལས་རླུང་འགག་སེམས་ལྷན་སྐྱེས་བདེ་སྟོང་རོལ་པས་མྱོས། །འདི་སྒོ་གསུམ་གསང་བའི་ཉམས་ལེན་
ཡིན། །གཤིས་ཡེ་ནས་སྟོངས་ཀྱང་སྣ་ཚོགས་སྣང། །དྲན་ཤེས་བཞིན་བརྟན་པོས་བྱིང་རྒོད་འགོག་རྐྱེན་གང་བྱུང་ལམ་འཁྱེར་རོ་སྙོམས་སྤྱོད། །འདི་ལྟ་སྒོམ་སྤྱོད་པའི་ཉམས་ལེན་ཡིན། །གཞི་བདེན་པ་གཉིས་ཀྱི་
ངོ་བོ་རྟོགས། །ལམ་ཐབས་ཤེས་ཟུང་འབྲེལ་ལྟ་སྒོམ་སྤྱོད། །འབྲས་སྐུ་གསུམ་དབྱེར་མེད་གོ་འཕང་ཆེ། །འདི་གཞི་ལམ་འབྲས་བུའི་འཇོག་ཚུལ་ཡིན། །ཚུལ་དེ་ལྟར་རྟོགས་པའི་རྣལ་འབྱོར་གྱིས། །སྲིད་ཞི་བའི་

[071B] །དཔལ་ཐེག་པའི་ཡང་རྩེ་འདིར་བརྟེན་ན། །མཆོག་སངས་རྒྱས་དེ་ཡང་མི་རིང་ཉེ། །གྲོས་འདུན་མ་མི་ལ་མ་ཤོར་པར། །རང་ཤེས་རྒྱུད་ཆོས་ལ་བློ་གཏད་ནས། །གནས་དཔེན་པར་ལམ་མཆོག་
དེ་འདྲ་ལ། །རྩེ་གཅིག་ཏུ་གཞོལ་ན་གློ་བ་དགའ། །ཨ་ཧོ་ལ་དེ་འདྲའི་ངོ་མཚར་རྨད། །འོ་ན་ལ་དེ་འདྲའི་ཁེ་རྒྱལ་ལ། །ཀྱེ་མ་ལ་དེ་འདྲས་འདི་ཕྱིར་འཚེངས། །ཨེ་མ་ཧོ་དེ་འདྲའི་སྐལ་བཟང་ལ། །ཕ་བླ་མ་རྡོ་རྗེ་འཆང་ཆེན་
གྱིས། །བུ་བདག་དང་བདག་གི་རྗེས་འཇུག་རྣམས། །ཚུལ་འདི་ལ་སློབ་པར་བྱིན་གྱིས་རློབས། །དུས་ད་ལྟ་ཉིད་དུ་བྱིན་གྱིས་རློབས། །གཏམ་འདི་ལས་བྱུང་བའི་དགེ་བ་ཡིས། །མ་རིགས་དྲུག་འགྲོ་བ་མ་ལུས་པའི། །རྨོངས་མ་
རིག་འཁྲུལ་འཁོར་རྒྱུན་བཅད་དེ། །དཔལ་བླ་མེད་བྱང་ཆུབ་ཐོབ་པར་ཤོག་ཅེས་སོ། །གཞན་ཡང་སྐབས་དུ་མར་བོད་ནས་བྱོན་པའི་དགེ་བཤེས་དང། ཆོས་སྡེ་སོ་སོའི་བློ་གསལ་དོན་གཉེར་ཅན་དུ་མར་ལམ་རིམ་ཆེན་
མོའི་བཤད་ལུང་དང་འགྲེལ་པ་བཞི་སྦྲགས་སོགས་ཀྱིས་མཚོན་པའི་ཆོས་བཀའ་མཐའ་ཡས་པ་གནང། ཐུགས་དམ་དང་ཉམས་རྟོགས་ཀྱི་འཕྲུལ་བསམ་གྱིས་མི་ཁྱབ་པའི་ཚུལ་ཆེས་མང་ཡང་འདིར་འབྲིར་མ་ལངས་
པས་རྣམ་ཐར་ལས་ཤེས་དགོས། དགོན་ལུང་སོགས་ནས་གདན་འདྲེན་ཡང་ཡང་ཞུ་མི་འབྱོར་བར་རྗེས་ཤིག་ཏུ་་གོང་ནས་དགོངས་པ་ཕྲོལ་བས་ས་སྤྲུལ་ལོ་མདོ་སྨད་ཕྱོགས་སུ་ཕེབས་ཏེ། དགོན་ལུང། སྐུ་འབུམ། བཙན་

[072A]༄༅། །པོ་དགོན། ཆུ་བཟང་དགོན། བྱ་ཁྱུང་དགོན་སོགས་སུ་ལུགས་གཉི་གའི་སྒོ་ནས་བསྟན་འགྲོའི་དོན་རྒྱ་ཆེན་པོ་མཛད་དེ། དགུང་ལོ་སོ་གསུམ་ཐོག་སླར་པེ་ཅིང་དུ་ཕྱིར་ཕེབས་ཏེ་་གོང་མ་དང་
མཇལ་བས་བཀུར་གཟོས་སོགས་སྔར་བཞིན་དང། རྗེ་ཉིད་ལ་བཀའ་གྲོས་ཀྱིས་ཕོ་བྲང་གི་ནུབ་ཕྱོགས་སུ་མན་ཇུ་གསར་དུ་རབ་བྱུང་བྱེད་པ་རྣམས་སྡོད་སའི་གྲྭ་ཚང་གསར་འཛུགས་གནང་བར་རྗེ་ཉིད་ནས་རབ་གནས་དང་
རབ་ཏུ་བྱུང་བ་རྣམས་ལ་སྡོམ་པ་ཕོག་པ་སོགས་དང། སྔར་དབང་བཀའ་གསན་པའི་ཡི་དམ་ལྷག་ལྷ་རྣམས་ཀྱི་བསྙེན་ཆེན་སོགས་ཀྱང་ཡང་ཡང་གནང། རྟ་ལོར་བོད་ཀྱི་དཔོན་ཝང་འགྱུར་མེད་རྣམ་རྒྱལ་ནས་་རྒྱལ་
དབང་མཆོག་ལ་ལོག་སྒྲུབ་མང་དུ་བརྩམས་པ་སོགས་སྤྱོད་རྩིང་སྣ་ཚོགས་བྱས་སྟབས་ལྷ་སའི་ཨམ་པཎ་གཉིས་ཀྱིས་ཁྲིམས་ལ་སྦྱར་བས། དེ་ཕྱོགས་འགས་ཨམ་པཎ་གཉིས་ཀྱི་སྲོག་ལ་རྒོལ་བ་སོགས་དུས་
ཟིར་བསླངས་པར་བརྟེན་་གོང་མས་རྒྱ་དམག་ཁྲི་ཁྲ་སོགས་བཏང་སྟེ་བོད་ཀྱི་སྲིད་དབང་ཐམས་ཅད་ལེན་རྩིས་གནང་བར་རྗེ་ཉིད་ནས་ཞུ་མཁས་མཛད་པས་བོད་ཀྱི་ཆོས་སྲིད་མཐའ་དག་་རྒྱལ་དབང་མཆོག་གི་ཕྱག་ཏུ་
ཕུལ་བར་བཤད་ཅིང། འདི་སྐོར་རོལ་རྡོར་ཉིད་ཀྱི་གསུང་་གོང་ས་་རྒྱལ་མཆོག་བསྐལ་བཟང་རྒྱ་མཚོའི་རྣམ་ཐར་དུ་ཞིབ་པར་གསལ་ལོ། །གཞན་ཡང་་གོང་མ་དང་རྗེ་ཉིད་ཀྱི་འཕྲིན་ལས་ཟུང་འབྲེལ་གྱིས་ཕྱོགས་

[072B] འདུས་སྡེ་དང་མདོ་རྒྱུད་ཀྱི་ཆོག་གྲྭ་བཙུགས་པ། ཆོས་འཁོར་བསྐོར་བ། བོད་ཀྱི་སློབ་གྲྭ་མང་པོ་བཙུགས་པ། རྒྱ་སོགས་བར་གྱི་དམག་འཁྲུགས་བཟླུམས་པ་སོགས་བསམ་བརྗོད་ལས་འདས་
པ་ལྟར་གནང། མེ་གླང་ལོ་་རྒྱལ་བའི་དབང་པོ་དགོངས་པ་ཆོས་དབྱིངས་སུ་མནལ་བའི་རྗེས་ཤིག་ནས་་གོང་མའི་བཀའ་བཞིན་་རྒྱལ་བའི་ཡང་སྲིད་རྩད་གཅོད་དུ་བོད་ཕེབས་མཛད་དེ་་རྒྱལ་དབང་མཆོག་གི་གསེར་
གདུང་རིན་པོ་ཆེར་མཆོད་འབུལ་རྒྱ་ཆེན་པོ་དང་གདུང་དབྱངས་གསོལ་འདེབས་སོགས་གནད་སྨིན་མཛད། སྨད་རྒྱུད་དུ་གསང་འདུས་དང་སྟོད་རྒྱུད་དུ་བདེ་མཆོག་ལཱུ་ཨི་པ། རྣམ་གྲྭར་འཇིགས་བྱེད་ལྷ་བཅུ་གསུམ་
མ་བཅས་ཀྱི་བཀའ་དབང། སེ་འབྲས་སུ་བསྙེན་བཀུར་དང་སོ་སོར་འདོད་ཆོས་ཟབ་རྒྱས་བཅས་གནང། འུར་ལྕོག་ཏུ་བྱོན་པར་རྗེ་ངག་བྱམས་ཀྱིས་ཡེ་ཤེས་ཁྱུང་ཁྲའི་རྗེས་གནང་གསན། ལྕང་སྐྱ་རིན་པོ་ཆེ་རང་
ཉིད་འདི་རེས་རྣམས་སུ་སྤྱན་མི་གཟིགས་པ་ཡིན་ཡང་གསུང་གླེང་གི་ཞར་དུ་ཁྱེད་ཀྱི་རྟེན་གསུམ་ཁྲོད་ན་བླ་མ་ཞྭ་དམར་པོ་ཅན་ཞིག་འདུག་པ་དེ་གང་ཡིན་གསུང། བྱམས་པས་དེ་འདྲ་མེད་ཅེས་ཉེ་གནས་ལ་བཙལ་
བཅུག་པས་སློབ་དཔོན་གྱི་སྐུ་ཞིག་ཐོན་པ་དེ་ཡིན་པར་གསུང། ལྷ་སར་ཐུའུ་བཀྭན་ཆོས་ཀྱི་ཉི་མ་སོགས་ཞུ་མི་གསུམ་ལ་ནཱ་རོ་མཁའ་སྤྱོད་མའི་བྱིན་རླབས་དང། བསྐྱེད་རྫོགས་ཁྲིད་ལུང་ཚིག་བརྒྱུད་ཀྱི་ཚུལ་དུ་གནང་

[073A]༄༅། །ཐུའུ་བཀྭན། འོན་རྒྱལ་སྲས། འཇམ་བཞད་སྤྲུལ་སྐུ་འཇིགས་མེད་དབང་པོ་སོགས་ལ་བདེ་ལམ་དམར་ཁྲིད་སོགས་དང། སྐབས་གཞན་མང་པོར་ཡང་རྣམ་སྣང་མངོན་བྱང་གི་དབང་ཆེན་དབང་ཁྲིད་ཟབ་ཆོས་སྣ་ཚོགས་པ། རབ་བསྙེན་གྱི་སྡོམ་པ་སོགས་པར་མེད་ལྟ་བུ་སྩལ། སྟག་ཕུ་གྲུབ་དབང་བློ་བཟང་བསྟན་པའི་རྒྱལ་མཚན་བོད་དུ་གདན་དྲངས་ཏེ་གསང་འཇིགས་སྐོར། ས་སྐྱའི་གསེར་
ཆོས་སྐོར། རྣལ་འབྱོར་མའི་སྐོར་སོགས་ཟབ་ཆོས་མཐའ་ཡས་པ་གསན་ཅིང། སྟག་ཕུ་བས་ཀྱང་རྗེ་ཉིད་ཀྱི་ཆོས་བཀའ་གང་ཡོད་གསན་ཡང་ཐུའུ་བཀྭན་རིན་པོ་ཆེ་སོགས་ལ་བདེ་མཆོག་ལུས་དཀྱིལ་གྱི་
དབང་ཁྲིད་བཀའ་ཤིན་ཏུ་དམ་པོའི་སྒོ་ནས་གནང་ཞིང། ཕུར་ལྕོག་ངག་བྱམས་ལས་ཀྱེ་རྡོར་ལྷ་དགུའི་དབང་ཆེན་ཞིག་གསན། འབྲོག་རི་ཆེན་པོ་དགའ་ལྡན་དང། གསང་སྔགས་མཁར། ཡེར་པ་སོགས་ལ་
ཕེབས་ཏེ་མཆོད་སྤྲིན་གསོལ་འདེབས་ཐུགས་སྨོན་དང། བསྙེན་བཀུར་རྒྱ་ཆེར་མཛད། ས་སྟག་ལོ་བཀྲས་ལྷུན་དུ་པཎ་ཆེན་ཐམས་ཅད་མཁྱེན་པ་བློ་བཟང་དཔལ་ལྡན་ཡེ་ཤེས་ཀྱི་དྲུང་དུ་བྱོན་ཏེ་དངོས་འབུལ་
གཏོས་ཆེ་བ་དང་བཅས་བརྟན་བཞུགས་སོགས་ཕུལ་ཞིང། འཇིགས་བྱེད་བཅུ་གསུམ་མའི་དབང་ཆེན་སོགས་དབང་ཁྲིད་མན་ངག་མང་པོ་དང་དཀའ་ཆེན་ཡེ་ཤེས་རྒྱལ་མཚན་སྐྱིད་གྲོང་ནས་དེར་ཕེབས་

[073B]གསན་པ་སོགས་གནང་སྟེ་ལྷ་ལྡན་དུ་ཕྱིར་ཕེབས། ས་ཡོས་ལ་་རྒྱལ་བའི་དབང་པོའི་ཡང་སྲིད་ཐག་གཅོད་པ་སོགས་ཀྱི་ཆེད་དུ་ཀུན་གཟིགས་པཎ་ཆེན་མཆོག་
དབུས་སུ་གདན་དྲངས་ནས་དུས་འཁོར་གྱི་དབང་ཆེན་ཡང་གསན་གཞུང་ཞབས་ཆེ་ཕྲ་སོགས་སྤྱི་ཚོགས་ནས་ཞུས་ངོར་་རྒྱལ་དབང་ཐམས་ཅད་མཁྱེན་གཟིགས་ཆེན་པོ་བློ་བཟང་བསྐལ་བཟང་རྒྱ་མཚོ་དཔལ་བཟང་པོའི་
རྣམ་ཐར་རྒྱས་པ་དང་གསང་རྣམ་གསོལ་འདེབས་བཅས་ལྗགས་རྩོམ་མཛད། ་རྒྱལ་བའི་ཡང་སྲིད་ངོས་འཛིན་སྐོར་ལ་གཞུང་བསྟེན་ཆོས་སྐྱོང་གི་རྟེན་གཞི་དུ་མར་བརྟེན་གསོལ་ཁོག་བརླམས་སྡེབ་འུར་བྱས་ཀྱང་
ཕན་ཚུན་རེ་དོགས་འཇིགས་ཟིལ་སྟོན་པའི་ཚབ་ཚུབ་ཙམ་ལས། ངོས་འཛིན་ལུང་གསལ་ཡིད་རྟོན་རུང་བ་ཅི་ཡང་མ་ཕྱུང་བའི་མུར། རྗེ་ཉིད་ནས་པཎ་ཆེན་རིན་པོ་ཆེར་་རྒྱལ་བའི་དབང་པོའི་ཡང་སྲིད་རིན་པོ་ཆེ་འཁྲུལ་
བྲལ་ངོས་འཛིན་བཀའ་ལུང་གཙང་ཐག་ཆོད་བཞིག་བཀའ་དྲིན་བསྐྱང་དགོས་ཚུལ་ཞུ་ནན་མཛད་པ་ལྟར་ཡང་སྲིད་རིན་པོ་ཆེ་འཁྲུལ་མེད་ངོས་བཟུང་བའི་བཀའ་ལུང་གསལ་པོར་སྩལ་བ་ཐོབ། རྗེ་ཉིད་ནས་པོ་ཏ་ལའི་
གཟིམ་ཆུང་ཁམས་གསུམ་རྣམ་རྒྱལ་དུ་པཎ་ཆེན་རིན་པོ་ཆེར་བདེ་མཆོག་ཚོགས་འཁོར་རྒྱས་པ་དངོས་འབུལ་བཅས་ཕུལ་ཞིང་ཚོགས་གྲལ་དུ་གསུང་མགུར་གནང་བ་འདི་ལྟར། ཞིང་བདེ་བ་ཆེན་པོའི་ཕོ་བྲང་ན། །རྗེ་

[074A]༄༅། །དུས་གསུམ་སངས་རྒྱས་ཐམས་ཅད་ཀྱི། །ཐུགས་མཁྱེན་བརྩེའི་བདག་ཉིད་བློ་བཟང་གྲགས། །ད་མོས་གུས་དྲག་པོས་གསོལ་བ་འདེབས། །མགོན་ཐུགས་རྗེའི་གཏེར་ཆེན་སྤྱན་རས་གཟིགས་
དྲིན་འཁོར་མེད་བསྐལ་བཟང་རྒྱ་མཚོའི་སྡེ། །རྗེ་བློ་བཟང་དཔལ་ལྡན་ཡེ་ཤེས་ཞབས། །དོན་གཉིས་མེད་ངོ་བོར་གསོལ་བ་འདེབས། །ཕྱི་བཀྲ་ཤིས་རྟགས་རྫས་མཆོད་པ་དང། །ནང་བདུད་རྩི་ལྔ་ཡི་མཆོད་པ་དང། །
ཆེས་གསང་བ་ཕྱག་རྒྱའི་མཆོད་པ་གསུམ། །བློ་བདེ་སྟོང་ངང་ནས་འབུལ་བར་བགྱི། །མ་མཁའ་འགྲོ་ཀུན་འདུས་ཝ་ར་ཧི། །གནས་ལྟེ་བ་སྤྲུལ་པའི་འཁོར་ལོར་བཞུགས། །ཨཾ་ཏི་ལ་ཀ་ཡི་འོད་ཟེར་གྱིས་།དྲོད་བདེ་ཆེན་
འབར་བར་བྱིན་གྱིས་རློབས། །དཔལ་བླ་མ་རྣམ་པར་སྣང་མཛད་ཚེ་།གནས་སྤྱི་གཙུག་བདེ་ཆེན་འཁོར་ལོར་བཞུགས། །ཧཾ་ཟླ་བ་དཀར་པོའི་ཆུ་རྒྱུན་གྱིས། །མཆོག་དགའ་བཞི་འདྲེན་པར་བྱིན་གྱིས་རློབས་།མགོན་རྗེ་
བཙུན་ཆོས་ཀྱི་རྡོ་རྗེའི་ཆོས། །གནས་མགྲིན་པ་ལོངས་སྤྱོད་འཁོར་ལོར་བཞུགས། །གདངས་མི་ཤིགས་རྡོ་རྗེ་གསུམ་གྱི་སྒྲས། །དཔལ་མཁའ་སྤྱོད་འགྲུབ་པར་བྱིན་གྱིས་རློབས། །ཕ་བླ་མ་མི་བསྐྱོད་ཧེ་རུ་ཀཿ་།གནས་
སྙིང་ག་ཆོས་འཁོར་ལྟེ་བར་བཞུགས། །རླུང་ཀུན་རྟོག་རྒྱུ་བ་དྷཱུ་ཏཱིར་བཅད། །དཔེའི་ལྷན་སྐྱེས་སྐྱེ་བར་བྱིན་གྱིས་རློབས་།གནས་མི་ཤིགས་རྡོ་རྗེའི་གུར་ཁང་དུ། །ལྟ་བླ་མ་སྒྱུ་འཕྲུལ་དྲ་བ་བཞེངས། །ཉམས་སྣ་ཚོགས་རྩེ་

[074B] །མ་འགྲོ་དོན་བྱེད་པར་བྱིན་གྱིས་རློབས་།དོན་མ་བཅོས་སྤྲས་བྲལ་གཉུག་མ་དང། །སེམས་ལྷན་སྐྱེས་བདེ་སྟོང་རོ་གཅིག་པས། །གེགས་ཉོན་མོངས་སྤྲིན་ཚོགས་དབྱིངས་སུ་དྭངས། །དཔལ་འོད་གསལ་འགྲུབ་
པར་བྱིན་གྱིས་རློབས། །སེམས་ལྷན་སྐྱེས་བདེ་སྟོང་དབྱེར་མེད་དང་།ལུས་འཇའ་ཚོན་ལྟར་བཀྲ་རྡོ་རྗེའི་སྐུ། །རོ་གཅིག་ཏུ་མཉམ་པོར་ཞུགས་པ་ཡིས། །མཆོག་ཟུང་འཇུག་འགྲུབ་པར་བྱིན་གྱིས་རློབས། །རྗེ་བཀའ་དྲིན་གསུམ་
ལྡན་རྡོ་རྗེ་འཆང། །ཕ་བསྐལ་བཟང་རྒྱ་མཚོའི་མཆོག་སྤྲུལ་དང། །མགོན་རྗེ་བཙུན་དཔལ་ལྡན་ཡེ་ཤེས་གཉིས། །གདན་ལྷན་ཅིག་འཇོམ་པའི་རྟེན་འདྲེལ་འགྲིག་ཡུལ་བྱང་ཕྱོགས་མཐའ་རུ་སྐྱེས་པ་ཡི། །འབངས་སྐལ་ལྡན་
རོལ་པའི་རྡོ་རྗེ་ང། །གླུ་གྲེ་བ་བདེ་མོ་མ་མཆིས་ཀྱང། །དོན་ཟབ་མོའི་གླུ་དབྱངས་འདི་ཕུལ་བས། །ཕ་རྗེ་བཙུན་འཛུམ་ཞལ་བསྟན་ནས་ཀྱང། །དེང་འདིར་ཚོགས་དད་ལྡན་གདུལ་བྱ་རྣམས། །དུས་དེང་ནས་བྱང་ཆུབ་སྙིང་པོའི་བར། །
མགོན་ཁྱོད་ཀྱི་ཐུགས་རྗེའི་ལྕགས་ཀྱུས་ཟུངས། །དད་དམ་ཚིག་གཙང་མའི་རྟེན་འབྲེལ་ལས། །དུས་རིང་པོར་མི་ཐོགས་ཁྱོད་ཞལ་མཇལ། །གསུང་བདུད་རྩིར་ངོམས་མེད་སྤྱོད་པའི་མཐུས། །མཆོག་སྐུ་བཞི་མྱུར་དུ་འཐོབ་གྱུར་
ཅིག་ཅེས་རྡོ་རྗེའི་གླུའི་མཆོད་པ་ཕུལ་བས་པཎ་ཆེན་ཐམས་ཅད་མཁྱེན་པ་ཐུགས་ཤིན་ཏུ་དགྱེས་པར་གྱུར་ཏོ། །དེ་ནས་པཎ་ཆེན་ཐམས་ཅད་མཁྱེན་པ་གཙང་དུ་ཆིབས་བསྐྱོད་གནང་ཞིང། རྗེ་ཉིད་ཀྱང་བཞེད་དོན་རྣམས་

[075A]༄༅། །གྲུབ་ནས་་གོང་གི་བཀའ་བཞིན་རྒྱ་ནག་ཏུ་ཕྱིར་ཕེབས་པའི་ལམ་གར་ཁམས་ཀྱིས་ཆ་ཞིག་ཏུ་གོ་བོ་དགོན་གྱི་མཁན་པོ་འབྲས་སྤུངས་བློ་གསལ་གླིང་པ་ཞིག་སྐུ་མདུན་དུ་བྱུང་བ་ལ་ཆོས་ཀྱི་
གསུང་གླེང་མཛད་པས། ཁོ་བ་ཧ་ཅང་ང་རྒྱལ་ཆེ་དྲགས་པས་རྒྱ་གར་ཆུ་བོ་གངྒཱ་ཚུན་ཆད་ན་ཁོ་དང་འགྲན་བཟོད་པ་གཅིག་ཀྱང་མེད་སྐད་དང། དུས་ཀྱིས་མཆོག་པ་མ་གཏོགས་མཁས་གྲུབ་དགེ་ལེགས་དཔལ་བཟང་ལ་
མི་སླེབས་པ་མེད་ཟེར་བ་སོགས་རླུང་གིས་བཏེག་པའི་གཏམ་ཆལ་ཆོལ་སྣ་ཚོགས་འཛེས་མེད་བྱུང་རྒྱལ་དུ་སྨྲས་ཤིང། སྟོང་ཉིད་རྟོགས་པར་ཁས་འཆེ་བ་སོགས་ཚུལ་འཆོས་ཤིན་ཏུ་ཆེ་བ་ཞིག་ཡོད་པ་ལ་ཐུགས་ལྷག་
པར་མ་རངས་པར། ཕྱིས་སུ་ཡང་དེ་ལྟ་བུའི་ཟོབ་ཅན་ཞེས་ཡང་ཡང་གསུངས། དེ་དུས་ཁོས་ཕྱག་ཆེན་གྱི་ལྟ་བའི་གོ་བ་དཔེ་མེད་ཡིན་ཁུལ་གྱི་བཤད་བཤད་མང་པོ་བྱེད་པ་ལ་བླ་མ་མཆོག་ནས་བརྒལ་བརྟག་འགའ་ཙམ་
གནང་བས། ཐལ་འགྱུར་བའི་ལུགས་ལ་རང་རིག་འཇོག་དགོས་བྱུང་བས་མཚོན་ཁས་ལེན་ཤོར་ཚབས་ཆེ་བས་དམ་བཅའ་ཕྱི་མའི་ཆང་བུ་ལྟར་གྱུར། དེ་ལ་འཁོན་དུ་བཟུང་སྟེ་དུས་ཕྱིས་ཁོ་པ་བོད་དུ་ཐོན་ནས་ཆོས་མང་དུ་
འཆད་པའི་ཁུར་འཛིན་ཅིང། རྗེ་བཙུན་ཙོང་ཁ་པ་ཆེན་པོའི་དགོངས་བཞེད་ཀྱི་དབུ་མའི་ལྟ་བ་ལ་ཇོ་ནང་བའི་གསོར་མི་རུང་གི་ལྟ་ངན་གྱི་བཤད་པ་བསྲེས་པ་ལ། རྣམ་དབྱེ་མི་ཤེས་པའི་བླུན་པོ་མང་པོས་ལེགས་བཤད་དུ་

[075B]ཞིག་ལ་རིགས་པ་ལྟར་སྣང་གི་ཟུར་ཟ་བརྗོད་པར་བྱས་པ་དང་འབྲས་སྤུངས་སུ་་རྒྱལ་དབང་སྤྲུལ་པའི་སྐུ་རིན་པོ་ཆེའི་མདུན་དུ་ཁོ་བས་དམ་བཅའ་བཞག་པ་
ལ། མཚན་ཉིད་ཞབས་ཕྱི་བ་རྣམས་ཀྱིས་བགྲོ་གླེང་བཏང་བས་ཁས་ལེན་མ་ཟིན་པར། ཐལ་འགྱུར་བའི་ལུགས་ལ་ཐེག་ཆེན་གྱི་གང་ཟག་ཡིན་ན་སྟོང་ཉིད་རྟོགས་པས་ཁྱབ་པ་དང། སྟོང་ཉིད་མ་རྟོགས་པའི་སོ་སྐྱེ་རང་
དགའ་བའི་རྒྱུད་ཀྱི་ཀ་བ་དང་བུམ་པ་འཛིན་པའི་ཤེས་པ་བདེན་འཛིན་དང་ཐ་སྙད་འཇོག་བྱེད་ཀྱི་ཚད་མ་གཉིས་ཀའི་གཞི་མཐུན་ཡིན་པར་ཁས་ལེན་དགོས་བྱུང་བ་ལ། ད་དུང་ངོ་ཚ་མེད་པར་དམ་བཅའ་དེ་སྔོན་མེད་ཀྱི་ལེགས་
བཤད་ཡིན་ཚུལ་ཡི་གེར་བྲིས་ཏེ་སྒྲུབ་བྱེད་ཀྱི་ལུང་རིགས་འགོད་རྒྱུ་མ་རྙེད་པར་ཁས་ལེན་དེ་ལེགས་ཚུལ་པཎ་ཆེན་རིན་པོ་ཆེས་གསུངས་སོ། །ཞེས་རྫུན་ཆེན་པོས་ཁྭ་ཏས་མི་གཙང་ཟོས་པའི་མཆུ་ས་གཙང་ལ་འཕྱི་བའི་དཔེ་
བདག་གིར་བྱས་པས། ལུང་རིགས་ཀྱི་སྒྲུབ་བྱེད་མེད་ཅིང་རིགས་སྨྲ་རྣམས་ལ་མ་གྲགས་པའི་གཏམ་དེ་འདྲ་སྔོན་མེད་ལེགས་བཤད་དང་སྔོན་མེད་ལོག་བཤད་གང་ཡིན་རིགས་པ་སྨྲ་བ་གསར་བུས་ཀྱང་ཤེས་སླ་ཚུལ་དང་
ཁོ་པའི་སློབ་མའི་ཁྱུ་རྒྱན་དུ་གྲགས་པ་འགའ་ཞིག་ལ་ཐུའུ་བཀྭན་ཆོས་ཀྱི་ཉི་མས་གསུང་གླེང་གནང་བར། དེ་དག་འདུས་བྱས་ཀྱི་དགེ་རྩ་ཐམས་ཅད་ཁྱད་དུ་བསད་དེ་སེམས་ངོ་བལྟ་བ་ཁོ་ནས་ཆོག་ཤེས་བྱེད་པ་ཤ་སྟག་ཏུ་
[076A]༄༅། །ཡོད་ཅིང། དེའི་ཁྲོད་ནས་ཉམས་རྟོགས་མ་ཐོ་བར་རློམ་པ་འགའ་ཞིག་ནི་བྱིང་བ་ཕྲ་མོ་བསགས་པ་ལ་ཏིང་ངེ་འཛིན་དུ་འཁྲུལ་ནས་ཆོས་སྐུ་སང་ཐོབ་གནང་ཐོབ་ཀྱི་སྟོང་རློམ་བྱེད་པར་སྣང་བས་
འགྲིག་འགྲིག་གི་བཤད་པ་དང་ཁ་པོ་ཅི་ཙམ་སྨྲས་ཀྱང་འདྲེ་ཤར་སྒོ་དང་གླུང་ནུབ་སྒོའི་དཔེ་ལྟར་དོན་ལ་ས་སྐྱ་པཎྜི་ཏ་དང་རྒྱལ་བཙོང་ཁ་པ་ཡབ་སྲས་ཀྱི་གསུང་གི་ཕྱོགས་སྔ་ཁོ་ནང་སོང་འདུག་གོ། །དེས་ན་སྐྱེས་བུ་ཟོབ་
ཅན་དེ་ནི་གཡོ་སྒྱུས་འཇིག་རྟེན་བསླུ་ཞིང་རྗེ་བླ་མའི་བསྟན་པ་ལ་ཞུགས་པའི་ཟོལ་ཀྱིས་བསྟན་པ་དྲི་བཅས་སུ་བྱེད་པར་རིང་ནས་ལོག་པའི་སྨོན་ལམ་བཏབ་པ་ཞིག་ཏུ་གདོན་མི་ཟའོ། །ཞེས་དྲུའུ་བཀྲན་རིན་པོ་ཆེས་
གསུངས་སོ། །དེ་ནས་རྒྱ་ནག་ཏུ་རིམ་གྱིས་ཕེབས་ནས་གོང་མ་དང་དགྱེས་བཞིན་དུ་མཇལ་ཞིང་དགོངས་པ་དང་མཐུན་པའི་ལུགས་གཉིས་ཀྱི་མཛད་པ་སྤྱི་དང། ལྷག་པར་ཟུང་གྲུ་ཟི་དང་མཚོ་བདུན་གྱི་ལྷ་ཁང་སོགས་
སུ་ཕེབས་ཏེ་སོ་སོའི་འདོད་ཆོས་མཐའ་ཡས་པ་སྩལ། ཡབ་འདས་པའི་དོན་དུ་ཨ་མདོ་དགོན་ལུང་དུ་བྱོན་ནས་ཡབ་ཀྱི་སྒྲིབ་སྦྱོང་མང་པོ་གནང། དགོན་དེ་དང། གསེར་ཁོག་དགོན། སྐུ་འབུམ་སོགས་སུའང་བསྟན་
འགྲོར་དགེ་བའི་མཛད་པ་འབྱམས་སུ་ཀླས། ཐུའུ་བཀྭན་རིན་པོ་ཆེས་བདེ་མཆོག་ཚེ་ལྷ་དཀར་པོའི་སྒོ་ནས་བརྟན་བཞུགས་གཟབ་རྒྱས་དང། མ་གུར་དབྱངས་ཀྱི་མཆོད་པ་ཕུལ་བར། རྗེ་ཉིད་ནས་དེའི་ལན་དུ་རྡོ་རྗེའི་

[076B] རྗེ་དུས་གསུམ་སངས་རྒྱས་ངོ་བོ་ཉིད། །སྐྱབས་བསླུ་བ་མེད་པའི་བཀའ་དྲིན་ཅན། །མགོན་བློ་བཟང་བསྐལ་བཟང་རྒྱ་མཚོའི་སྡེ། །མི་བདག་སྙིང་པདྨོའི་ཟེའུ་འབྲུར་བཞུགས། །སྔོན་ལས་སྨོན་
བཟང་པོས་འབྲེལ་བ་ཡི། །རྗེ་སྤྲུལ་པའི་སྐུ་མཆོག་རྣམ་གཉིས་སོགས། །ཁྱེད་དད་ལྡན་སློབ་མའི་ཚོགས་རྣམས་ཀུན། །མི་ཁོ་བའི་གླུ་ལ་སྙན་གཏོད་མཛོད། །རྟེན་དལ་འབྱོར་མི་ལུས་ཐོབ་དང་གཅིག་།མཆོག་སངས་རྒྱས་
བསྟན་དང་མཇལ་དང་གཉིས། །མགོན་དགེ་བའི་བཤེས་ཀྱིས་ཟིན་དང་གསུམ། །དོན་འདི་གསུམ་རྙེད་དཀའ་སེམས་པར་མཛོད། །ཚེ་མི་རྟག་རི་གཟར་འབབ་ཆུ་འདྲ། །གནས་ངན་སོང་གསུམ་པོ་ཡ་ངེ་ར། །དུས་ད་ལྟ་རང་
དབང་ཡོད་དུས་འདིར། །ཆོས་རྣམ་དག་སྒྲུབ་ལ་བརྩོན་པར་མཛོད་།སྲིད་འཁོར་བའི་ཕུན་ཚོགས་སྙིང་པོ་མེད། །ཡིད་བརྟན་དུ་མེད་ཅིང་ངོམས་མི་ཤེས། །ལས་ཉོན་མོངས་དྲག་པོའི་གཞན་དབང་ཅན་།འདི་བསམས་ནས་
སྐྱོ་བ་སྐྱེད་པར་མཛོད། །རིགས་དྲུག་གི་འགྲོ་བ་མ་ལུས་པ། །ཐོག་མེད་ནས་བསྐྱངས་པའི་དྲིན་ཅན་མ། །དོན་དེ་ཕྱིར་བྱམས་བརྩེ་ཤུགས་དྲག་གིས། །ཐབས་བྱང་ཆུབ་སེམས་ལ་འབད་པར་མཛེད། །སྟོན་ནམ་མཁའི་
ཆུ་འཛིན་ལང་ལོང་དེ། །དགུང་མཁའ་ལས་བྱུང་ཞིང་མཁའ་ལ་ཐིམ། །དཔེ་དེ་ཉིད་རྒྱུད་ལ་བསྐོར་བྱས་ནས། །ཕྱི་གཟུང་བ་བདེན་མེད་དྲན་པར་མཛོད། །མདང་གཉིས་ཀྱིས་ནོན་པའི་རྨི་ལམ་དུ་།སྐྱིད་སྡུག་གི་སྣང་བ་གནག་མྱོང་

[077A]༄༅། །དེ། །དུས་ད་ནང་གར་སོང་ཆ་མེད་ལྟར། །སེམས་བདེན་མེད་སྒྱུ་མར་ཤེས་པར་མཛོད། །སེམས་གཉུག་མ་ལྷན་ཅིག་སྐྱེས་པ་དེ་།ཆོས་འཁོར་འདས་ཀུན་གྱི་བྱེད་པོ་ཡིན། །ཐབས་ཟབ་ལམ་གནད་
དུ་བསྣུན་པ་ལས། །ལམ་སྐུ་གསུམ་རྒྱུད་ལ་བསྐྱེད་པར་མཛོད། །མི་ཁོ་པོའི་ཁ་པོ་མ་ལགས་ཏེ། །ཕ་ངག་དབང་མཆོག་ལྡན་བཀའ་དྲིན་གྱིས། །སེམས་སྐྱེ་མེད་འདི་ལ་བློ་ཁ་ཕྱོགས། །དུས་དེ་རིང་དགའ་བས་གླུ་རུ་
བླངས། །ཁྱེད་དད་ལྡན་སློབ་མའི་ཚོགས་རྣམས་ཀུན། །ཚེ་འདི་སྣང་འཁྲི་བ་རྒྱབ་ཏུ་བསྐྱུར། །སྙིང་ཐག་པས་ལྷ་ཆོས་སྒྲུབ་པ་ཡིས། །རྟེན་དལ་འབྱོར་ཐོབ་པ་དོན་ཡོད་མཛོད། །དུས་དེང་ནས་བྱང་ཆུབ་སྙིང་པོའི་བར། །ཁྱེད་
དམ་ཚིག་གཙང་བའི་བུ་སློབ་དང། །ཕ་ངེད་རང་འབྲལ་མེད་དམ་ཆོས་ཀྱིས། །དཔལ་བྱང་ཆུབ་བསྒྲུབ་པའི་སྨོན་ལམ་བགྱིད། །ཅེས་པ་སྩལ། སླར་པེ་ཅིང་གི་ཟུང་གྲུ་ཟིའི་གདན་ས་སོགས་སུ་ཆོས་འཁོར་རྒྱ་ཆེ་མཐའ་
ཀླས་པ་སྔ་ཕྱི་མང་པོ་དང། རི་པོ་རྩེ་ལྔའི་སྒྲུབ་གནས་རྣམས་སུ་དབྱར་དུས་ཕལ་ཆེར་ཞིག་ན་ཐུགས་དམ་བཅད་རྒྱ་ཡང་ཡང། རབ་བྱུང་བཅུ་གསུམ་པའི་ལྕགས་ཡོས་ལ་་གོང་མས་ཞཻ་ཧོར་དུ་བོད་ཡུལ་དབུས་ཀྱི་པོ་
ཏ་ལ་དང་དཔེ་མཚུངས་ཀྱི་ལྷ་ཁང་རྟེན་བརྟེན་པར་བཅས་པ་བཞེངས་པར་རབ་གནས། བཀའ་འགྱུར་རོ་ཅོག་མན་ཇུའུ་སྐད་དུ་བསྒྱུར་བའི་ཞུས་ཆེན་ཡང་གནང། ས་ཕག་རྗེ་ཉིད་དགུང་ལོ་རེ་གསུམ་རེ་བཞིར་ཕེབས་

[077B] པཎ་ཆེན་མཆོག་༸གོང་མས་རྒྱ་ནག་ཏུ་གདན་དྲངས། དེའི་གོང་ཙམ་ན་ཞཻ་ཧོར་བཀྲ་ཤིས་ལྷུན་པོ་ཞེས་པའི་པཎ་ཆེན་རིན་པོ་ཆེའི་གཟིམ་ཁང་གསར་བསྐྲུན་མཛད། པཎ་ཆེན་གྱི་བཀའ་ལྟར་རྗེ་ཉིད་ནས་ནི་
གུ་ཆོས་དྲུག་གི་ཟབ་ཁྲིད་ཞིག་འབུལ་བ་གནང། རྗེ་ཉིད་ཀྱིས་པཎ་ཆེན་རིན་པོ་ཆེ་ལས་ལུང་ཁྲིད་དང་རྗེས་གནང་འགའ་རེ་གསན་ཅིང། ་གོང་མས་ཀྱང་བཀའ་ཆོས་གསན། དེ་ནས་མི་རིང་བར་པཎ་ཆེན་ཐམས་
ཅད་མཁྱེན་པ་དགོངས་པ་ཆོས་དབྱིངས་སུ་ཐིམ་པར་རྗེ་ཉིད་ནས་ཐུགས་དམ་གསལ་འདེབས་སོགས་མཛད། འཇམ་བཞད་འཇིགས་མེད་དབང་པོ་ཐུའུ་བཀྭན་ཆོས་ཀྱི་ཉི་མ་སོགས་བསྟན་འཛིན་དམ་པ་དུ་མས་
གསོལ་བ་བཏབ་པ་ལྟར་ཕྱོགས་དང་ཕྱོགས་སུ་ཟབ་རྒྱས་ཀྱི་ཆོས་འཁོར་རྒྱུན་མི་ཆད་ལྟ་བུ་དང། རབ་བྱུང་བསྙེན་རྫོགས་དང་དགེ་བསྙེན་གྱི་སྡོམ་པ་ཚུན་ཀྱང་མཐའ་ཀླས་པ་སྩལ། ཚ་ཁོ་སོགས་་གོང་མའི་དམག་
གིས་གླགས་རྙེད་དཀའ་བ་འགའ་ལ་་གོང་མ་རང་གིས་རྗེ་ཉིད་ལ་བཀའ་ནན་ཕེབས་པ་བཞིན་མངོན་སྤྱོད་ཀྱི་ལས་རིམ་རྟགས་ཐོན་པ་ཡང་འགའ་ཞིག་གནང་དགོས་བྱུང། ་གོང་མའི་ཁྲིམས་ཕོག་པའི་ཉེས་
ཅན་འགའ་རེ་ཡང་ཐབས་མཁས་པའི་སྒོ་ནས་སྲོག་གི་འཇིགས་པ་ལས་བཏོན། ཐུགས་དམ་རྡོ་རྗེའི་རྣལ་འབྱོར་ཟབ་མོ་ལ་བརྟེན་ནས་རང་ཉིད་གྲུབ་པའི་གོ་འཕང་མཐོན་པར་གཤེགས་ཤིང། བསྟན་འགྲོའི་དོན་རླབས་

[078A]༄༅། །ཆེན་དུ་མ་མཐར་ཕྱིན་པ་སོགས་བཞེད་དོན་མཐའ་དག་ཡོངས་སུ་གྲུབ་སྟེ། དགུང་ལོ་བདུན་ཅུར་ཕེབས་པ་མེ་རྟ་ལོ་རི་བོ་རྩེ་ལྔའི་རྗེ་རང་གི་སྒྲུག་གནས་སུ་དགོངས་པ་ཆོས་དབྱིངས་སུ་
མན་ལ་བའི་ཚུལ་བསྟན་ཏོ། །གསུང་སྐྱེས་སློབ་མ་ཡང་གོང་དུ་གསལ་བས་མཚོན་པའི་རྒྱ་བོད་ཧོར་གསུམ་དུ་སྐྱེས་མཆོག་བགྲང་ལས་འདས་པ་བྱུང་བ་རྣམ་ཐར་རྒྱས་པར་གསལ་བ་ལྟར་དང། རྗེ་ཉིད་མ་འོངས་པ་
ན་ཤམྦྷ་ལར་འབྱོན་པར་ཡང་གསུང་སྟེ། རྒྱ་ནག་ཏུ་་གོང་མས་པཎ་ཆེན་ལས་བཀའ་ཆོས་གསན་སྐབས་པཎ་ཆེན་གྱིས་་གོང་མར་མགོན་ཆོས་ལྷ་མོ་གསུམ་གྱི་སྐུ་བརྙན་དང། མེ་མདའ། རལ་གྲི་བཅས་ཕུལ་
ཞིང། རྗེ་ཉིད་ལའང་དངོས་སྐྱེས་སྣ་ཚོགས་ཤིག་སྩལ་བའི་མཇུག་ཏུ་མཚོན་ཆ་དེ་ལྟར་གནང་བ། རྗེས་སུ་རྗེ་ཉིད་ནས་དེ་དག་ཅི་འདྲ་ཡིན་འདུག་ཅེས་ཐུའུ་བཀྭན་པར་བཀའ་འདྲི་ཕེབས་པར། མ་འོངས་པར་ཀླ་ཀློ་
འཇོམས་པའི་རྟེན་འབྲེལ་དུ་གནང་བ་ཡིན་སྙམ་ཞུས་པས། དེ་འདྲ་ཞིག་གི་རྟེན་འབྲེལ་ལ་དགོངས་པ་ཡིན་ལས་ཆེ། ཞེས་ཕེབས་པར་གསུངས་ཤིང། ཉིན་གཅིག་པཎ་ཆེན་མཆོག་གིས་ལྕང་སྐྱ་རིན་པོ་ཆེ་ལ་
དྲག་པོ་འཁོར་ལོ་ཅན་གྱི་དམག་དཔོན་གཉིས་ལས་གཅིག་་རྒྱལ་དབང་ཐམས་ཅད་མཁྱེན་པ་དང། གཅིག་ཁྱེད་རང་ཡིན་ཞེས་སོགས་གསུང་བ་དང། ཐུའུ་བཀྭན་རིན་པོ་ཆེ་རང་གི་གསུང་ལས་ཀྱང། པཎ་ཆེན་

[078B]རིགས་འབུལ་བར་མཛད་པ་འདི། མ་འོངས་པ་ན་ཤམྦྷ་ལར་པཎ་ཆེན་ཐམས་ཅད་མཁྱེན་པ་རིགས་ལྡན་དྲག་པོ་འཁོར་ལོ་ཅན་དུ་སྐུའི་སྐྱེ་བ་བཞེས་སྐབས་
རྗེ་བླ་མ་ལྕང་སྐྱ་རྡོ་རྗེ་འཆང་མཆོད་ཡོན་ཀྱང་སྐུའི་རྣམ་པ་ཅི་རིགས་པས་ལྷན་ཅིག་ཏུ་འཇོམ་ནས། ཡན་ལག་བཞི་པའི་དཔུང་གིས་ཀླ་ཀློའི་སྡེ་ཐམས་ཅད་བཅོམ་སྟེ་སངས་རྒྱས་ཀྱི་བསྟན་པ་སླར་ཡང་ཉིན་མོ་ལྟར་
གསལ་བར་མཛད་པའི་ཕྱིས་འབྱུང་གི་དགོས་པ་ཁྱད་པར་ཅན་ལ་དགོངས་པ་གདོན་མི་ཟ། ཞེས་བཤད་པ་དང། དཔལ་མང་དཀོན་མཆོག་རྒྱལ་མཚན་གྱིས་ཀྱང། སྔོན་པཎ་ཆེན་དཔལ་ལྡན་ཡེ་ཤེས་ཀྱིས་
ལྕང་སྐྱ་རོལ་པའི་རྡོ་རྗེ་ནི་རིགས་ལྡན་དྲག་པོ་འཁོར་ལོ་ཅན་གྱི་བློན་པོའི་གཙོ་བོ་ཆེན་པོ་བློན་པོ་རྣམས་ཀྱི་མཆོག་ཟླ་བ་ཞེས་བྱ་བ་དང། འཇམ་བཞད་འཇིགས་མེད་དབང་པོ་ནི་བློན་པོ་ཧ་ནུ་མནྠ། རྭ་སྒྲེང་ཁྲི་ཆེན་
བསྟན་པ་རབ་རྒྱས་དམག་དཔོན་སེང་གེ་བརྒྱ་པ་ཞེས་བྱ་བར་འགྱུར་བར་ལུང་བསྟན་པ་སོགས་དེ་འདྲ་མང་ལ། ཞེས་གསལ་བར་གསུངས་པ་ལྟར་ཏེ། དུས་དེ་སྐབས་སོགས་སུ་འཕགས་མཆོག་རིགས་གསུམ་
མགོན་པོ་དང། ཉེ་བའི་སྲས་བརྒྱད་སོགས་བྱང་སེམས་ཆེན་པོ་རྣམས་ཀྱང་ཤམྦྷ་ལར་འབྱོན་པར་གསུངས་པ་སོགས་རྒྱས་པར་གཞན་ལས་རྟོགས་པར་བྱའོ། །གསང་རྣམ་ལས་གསལ་བར་བྱུང་བ་ཨེ་བླ་མ་མཁའ་

[079A]༄༅། །སྤྱོད་ངག་དབང་བསྟན་དར་ནི། དྭགས་པོའི་ཁུལ་གྱི་དགོན་གནས་སེ་བོ་དགའ་ལྡན་རྣམ་རྒྱལ་སོགས་སུ་བཞུགས་ཤིང་མདོ་སྔགས་ཟབ་རྒྱས་ཀྱི་ཆོས་ཚུལ་མཐའ་ཡས་ཕར་གསན་བསམ་སྒོམ་
སྒྲུབ་ཡ་མ་བྲལ་བའི་མཁས་བཙུན་བཟང་པོའི་ཡོན་ཏན་མཐའ་ཡས་ལ་མངའ་ཞིང། ལྷག་པར་དཔལ་འཁོར་ལོ་སྡོམ་པའི་ལམ་ལ་བརྟེན་ནས་གྲུབ་པའི་གོ་འཕང་མཐོན་པོར་གཤེགས་པ་ཞིག་སྟེ། བདེ་མཆོག་
ལྷ་ལྔའི་ཆོས་སྐོར་སོགས་ལེགས་པར་བཤད་པའི་བསྟན་བཅོས་མཛད་པའང་ཡོད་ལ། རྣམ་པར་ཐར་པ་ཞིབ་པ་ནི་འདི་ཞེས་འཆད་དུ་བཏུབ་པ་རེ་ཞིག་མིག་ལམ་དུ་སོན་པར་མ་གྱུར་ཏོ། །གཞན་ཡང་འཁྲུངས་
རབས་གསོལ་འདེབས་ལས། མཁས་བཙུན་གྲུབ་པའི་དཔལ་གྱུར་དགེ་བའི་ཞབས། །བློ་གྲོས་ཞབས་དང་རྗེ་བཙུན་པྲ་ཛྙཱ་བ། །རིགས་པའི་དབང་ཕྱུག་མ་ཏི་བྷ་དྲའི་མཚན། །ཞེས་གསུངས་པ་རྣམས་ཀྱང་འདི་ལས་ལྷག་
པའི་གསལ་ཁ་ཐོན་ཆེ་བ་གཞན་པ་མ་རྙེད་བས་བྲི་བ་བྱར་མེད་ལ། གསོལ་འདེབས་སུ། དྷརྨ་ས་མི་ཞེས་གསལ་བ་ནི། རྗེ་བླ་མ་རྡོ་རྗེ་འཆང་ཆེན་པོ་མཆོག་དང་པོར་སྐུ་འཁྲུངས་སྐབས་ཀོང་པོ་རྒྱལ་དབང་ཆོས་རྗེ་
འཕྲིན་ལས་རྣམ་རྒྱལ་གྱི་ཡང་སྤྲུལ་དུ་གྲགས་ཆེ་བ་བྱུང་བས་དགོས་པའི་དབང་གཞན་མང་པོའི་ངོར་འཁྲུངས་རབས་ཀྱི་གྲས་སུ་མཚན་གྱི་གོ་ས་ཙམ་ཞིག་གསལ་བར་མཛད་པར་མངོན་ཞིང། དེ་ཡིན་ཏེ། འཁྲུངས་

[079B]ཕྱིར། ད་ལྟའི་པར་མར་དྷརྨ་སྭ་མིའི་ཞབས་ལ་ཞེས་པའི་ཚབ་ཏུ། འཕྲིན་ལས་རྣམ་རྒྱལ་ཞབས་ལ་ཞེས་ཡོད་པ་སོགས་ཀྱིས་ཤེས་ནུས་པའི་ཕྱིར་
རོ། །རྗེ་བླ་མ་མཆོག་ཉིད་ལ་ཕ་བོང་ཁ་པ་ཞེས་པའི་མཚན་ཐོགས་པའི་རྒྱུ་མཚན་ནི། ཆོས་རྒྱལ་སྲོང་བཙན་སྒམ་པོས་ལྷ་སའི་ས་འདུལ་གནང་བའི་སྒྲུབ་གནས་ཁྱད་པར་ཅན་ཕ་བོང་ཁའི་རི་ཁྲོད་ཀྱི་མཁན་
པོ་སེར་སྨད་རྒྱལ་རོང་པ་བསྟན་འཛིན་བཟང་པོའི་ཡང་སྲིད་མཆོག་སྤྲུལ་གྱི་ངོས་འཛིན་མཚན་གསོལ་གནང་བ་ལས། དེ་ལྟ་བུའི་མཚན་ཡོངས་སུ་གྲགས་པ་བྱུང་བ་ཡིན་ལ། དེས་ན་རྟོགས་ལྡན་པས་མཛད་
པའི་སུ། ལྕང་སྐྱ་སྤྲུལ་སྐུའི་མེ་ལོང་གཡའ་དག་ལ། །མཁན་མིང་བསྟན་འཛིན་བཟང་པོའི་གཟུགས་བརྙན་བཀོད། །ཅེས་གསུངས་པའང་དོན་
འདི་ལ་དགོངས་པ་ཡིན་ཞིང། གང་ལྟར་མཁན་པོ་འདི་རྗེ་བླ་མ་ཉིད་དང་སྐུ་འཕྲེང་སྔ་མའི་ཐུགས་བསྐྱེད་ཀྱི་འབྲེལ་ཆེས་ཟབ་པ་ཞིག་ནི་ཡོད་པར་གདོན་མི་ཟ་སྟེ། མཁན་པོ་བསྟན་འཛིན་བཟང་པོ་ནི། སེར་སྨད་
ཐོས་བསམ་ནོར་བུའི་གླིང་དུ་གཞུང་ལུགས་ལ་གསན་བསམ་ལེགས་པར་གྲུབ་ནས་ཕྱིས་སུ་ཕ་བོང་ཁའི་རི་ཁྲོད་ཀྱི་མཁན་ཁྲིར་ཕེབས་པ་ཞིག་ཏུ་ངེས་ཀྱང་ལོ་རྒྱུས་གསལ་བ་མ་ཐོས་ལ། དེ་ཡང་རང་གའི་ཐ་

[080A]༄༅། །མལ་པ་ཞིག་ནི་མིན་པར་ངེས་ཏེ། སེ་ར་རྒྱལ་རོང་ཁམས་ཚན་གྱི་མཁན་པོ་དེའི་ཤག་ཏུ་བཞུགས་པའི་འདྲ་སྐུ་ཉིད་ཀྱིས་ཀྱང་བདག་གི་རྗེ་བླ་མ་རྡོ་རྗེ་འཆང་ཆེན་པོར་གྲྭ་སར་གསན་
བསམ་གནང་སྟེ་བཞུགས་སྐབས་མི་དང་མི་གཉིས་གཏམ་སྨྲ་བ་ལྟར་གསུངས་ཡང་ཡང་འབྱོན་པ་འོག་ནས་གསང་རྣམ་འཆད་འགྱུར་དག་གིས་དཔོག་ནུས་པ་ཡིན་ནོ། །འགྲོ་ཁམས་བསོད་ནམས་ནོར་འཛིན་
ཡངས་པའི་གཞིར། །དམ་པའི་སྐྱེས་རབས་རྐང་འཐུང་འཁྲིགས་པའི་ལྗོན། །ཕན་བདེའི་ལེགས་མཛད་འབྲས་བཟང་རོ་བདའ་བ། །འབྲེལ་ཚད་དོན་ལྡན་སྐྱེ་རྒུའི་འཆི་མེད་གསོས། །རྒྱུ་དང་མི་རྒྱུའི་སྣ་ཚོགས་འཇིག་
རྟེན་རྟག་ཏུ་འདེགས་པས་མི་ངལ་ས་ཆེན་ནམ། །བསྟན་འགྲོའི་རི་གླིང་གསལ་བའི་བགྲོད་པ་ཆད་མེད་བསྟེན་ལ་མི་སྐྱོ་ཉི་ཟླ་སྟེ་།གང་དང་འགྲོགས་ན་ལེགས་ཉེས་རྣམ་འབྱེད་བླང་དོར་མིག་སྦྱིན་གཏན་བདེའི་
ས་མཁན་མཆོག་སྐྱབས་སུ་ཐོབ་པས་སྲིད་ཞིའི་རྒུད་མུན་དགྲ་ལས་རྒྱལ་ལ་ངལ་བ་འགའ་མ་མཆིས། །སྔོན་བྱུང་འཁྲུངས་རབས་དཔྱིད་ཀྱི་ཕོ་ཉའི་གླུ། །སྙན་པར་བསྒྲགས་པ་དཔྱོད་ལྡན་རྣ་བའི་གསོས། །
དམ་པའི་ལེགས་མཛད་དབྱར་གྱི་དུས་སྟོན་ནི། །སྐལ་བཟང་སྐྱེ་བོའི་ཚོགས་ལ་དགྱེ་ཕྱིར་བསྒྲུབས། །ཞེས་ཁྱབ་བདག་རྡོ་རྗེ་འཆང་མཉམ་མེད་བདེ་ཆེན་སྙིང་པོ་དཔལ་བཟང་པོའི་རྣམ་ཐར་ཟུར་འདེབས་སྔོན་

[080B]བ་ལས་རྗེ་ཉིད་ཀྱི་འཁྲུངས་རབས་གྲགས་ཆེ་བ་འགའི་བྱུང་ཚུལ་ཟུར་ཙམ་སྨོས་པ་སྟེ་རིམ་པར་ཕྱེ་བ་དང་པོའོ།།    ༈    །།དམིགས་མེད་བྱམས་པ་
ཆེན་པོའི་ཆུ་ཀླུང་འབུམ། །བསྟན་འཛིན་ཀླུ་དབང་སྟོང་གི་ཉེར་འཚོའི་གཞིར། །འཕྲིན་ལས་རླབས་ཕྲེང་འགོག་མེད་འཕྱུར་བཞིན་དུ། །རྣམ་འདྲེན་རྒྱ་མཚོར་འཁྱིལ་དེ་གཏན་གྱི་སྐྱབས། །གསང་གསུམ་ཡོན་ཏན་ཀུན་
གསལ་ཡངས་པའི་མཐའ། །བྱིས་བློའི་འདོམས་ཀྱིས་གཞལ་ནུས་ག་ལ་ཞིག་འོན་ཏེ་རྒྱ་མཚོ་ཆེ་ལས་ཆུ་ཐིགས་ཙམ། །དད་བརྩོན་ཀུ་ཤས་འཐོར་ལ་སྤྲོ་བས་ཞུགས། །   ༈   
ཀྱི་རྣམ་པར་ཐར་པའི་ཟུར་འདེབས་དངོས་འཆད་པ་ལ་གཉིས། ལྔ་བདོའི་སྐྱེ་བོའི་བསོད་ནམས་ཀྱི་སྐལ་བ་དབུལ་པོའི་ཕྱེ་ལྟར་ཕྲ་བའི་དབང་གིས་མཛད་པའི་གོ་རིམ་མཐར་ཆགས་ཀྱི་རྒྱས་སྤྲོས་མ་གྲུབ་པའི་ཚུལ་
དང། སྐབས་སུ་བབས་པའི་རྣམ་པར་ཐར་པའི་ཟུར་འདེབས་ཅུང་ཟད་རྒྱས་པར་འཆད་པའོ། །དང་པོ་ནི། ཇི་སྐད་དུ། བྱང་ཆུབ་ཀྱི་སེམས་མངའ་བའི་བྱ་མགྲིན་སྔོན་ཟླ་བའི་རྟོགས་བརྗོད་འཁོར་བ་མཐའ་དག་ལ་
སྙིང་པོ་མེད་པར་མཐོང་བ་རྣམས་ཀྱི་རྣ་རྒྱན་ལས། མགྲིན་སྔོན་ཟླ་བས་བྱའི་ལུས་འདོར་དུ་ཉེ་བ་ན། པཎྚི་ཏ་དྷ་ན་སྨྲི་ཏིས་རྟོགས་བརྗོད་ཡི་གེར་འགོད་ཆོག་པར་གསོལ་ཡང་མ་གནང་བར་མ་འོངས་པར་གངས་རིའི་
[081A]༄༅། །ཁྲོད་དུ་ངའི་སྐྱེ་བ་སངས་རྒྱས་བཟང་པོའི་རྡོ་རྗེའི་མིང་ཅན་ཞིག་གིས་འདི་དག་དྲན་ཏེ་དེས་ཡི་གེར་འགོད་པར་འགྱུར་ཞིང་དེས་བཀོད་ཞ་ཤིན་ཏུ་རྒྱས་ཤིང་ཞ་གྲོ་དོན་ཆེ་བ་འབྱུང། དེས་རྒྱེན་མ་ཚོགས་པར་
འགོད་པར་མ་ནུས་ན། སྐྱེ་བ་མང་ཙམ་གྱི་མཇུག་ཏུ་བློ་གྲོས་བཟང་པོའམ། རྒྱལ་མཚན་གྱི་མིང་མཐའ་ཅན་ཞིག་གིས་སྐྱེ་བ་འདི་རྣམས་དྲན་ཏེ་ཡི་གེར་འགོད་པར་འགྱུར་རོ། །ངེས་བཀོད་ན་རྒྱས་མིན་བསྡུས་མིན་
འབྲིང་ཞིག་ཏུ་འབྱུང་ཞིང་འགྲོ་དོན་འབྲིང་དུ་འགྱུར། དེས་འགོད་པ་མ་བྱུང་ན་དེའི་སྐྱེ་བ་རྗེས་མ་སྐྱེས་བུ་རཏནའི་མིང་ཅན་དེས་སྐྱེ་བ་དྲན་ནས་ཡི་གེར་འགོད་དེ་ཤིན་ཏུ་བསྡུས་ཤིང་འགྲོ་དོན་ཆུང་ངུར་འགྱུར་རོ། །ཞེས་
གསུངས་པ་དང་རྗེས་སུ་མཐུན་པར་རྗེ་བླ་མ་རྡོ་རྗེ་འཆང་གིས་སྔོན་དུས་ཤིག་ནས་མཛད་པའི་གོ་རིམ་ཉིན་དེབ་སྟར་ཆགས་སུ་སྩལ་བ་དེ་དག་བར་ཆད་ཀྱི་དབང་དུ་མ་སོང་བར་རྐྱེན་ཚོགས་ན་རྣམ་པར་ཐར་པ་ཤིན་ཏུ་རྒྱུས་ལ་
འགྲོ་དོན་རབ་ཅིག་འབྱུང་རྒྱུ་ལ། བར་སྐབས་ཁམས་ཁུལ་སོགས་ཕྱོགས་ཡས་མས་ནས་གདན་ཞུ་སྔ་རྗེས་རིམ་པ་དང། རྒྱུན་དུ་མཇལ་བཅར་ཆོས་ཞུ་སོགས་ཆེས་ཆེར་མང་ཞིང། ཡིག་འབྲིའི་ཞབས་ཞུ་བ་ཡང་
གཏན་ཆགས་ཤིག་མེད་པ་སོགས་ཀྱིས་སྔ་མའི་ཉིན་ཐོ་སོགས་འཐོར་བརླག་མང་བའི་ཁར། ཕྱིས་ནས་ཡུན་རིང་རབ་ཅིག་ཏུ་མཛད་དེབ་ཀྱང་འགོད་པ་མ་བྱུང་འདུག་ས་བོན་ཀྱང་དེའི་རྗེས་རྣམ་ཐར་ས་བོན་ཉིན་དེབ་

[081B]དང་བཅས་པ་ཞིག་སྐྱེས་མཆོག་གཞན་གྱིས་གཏན་འབེབས་ཐུབ་པ་གཉིས་འཛོམས་ཤིག་བྱུང་ན་འབྲིང་དུ་འགྱུར་ལ། འགྲོ་དོན་འབྲིང་ཞིག་འབྱུང་
ཡང་དེའི་རྐྱེན་མཐའ་དག་མ་ཚོགས་པས་འབྲིང་པོ་ཡང་མ་གྲུབ་མོད། སྤྱོད་འཇུག་ལས། གལ་ཏེ་བཅོས་སུ་ཡོད་ན་ནི། །དེ་ལ་མི་དགའ་བྱ་ཅི་དགོས། །གལ་ཏེ་བཅོས་སུ་མེད་ན་ནི། །དེ་ལ་མི་དགའ་བྱས་ཅི་པན་
ཞེས་དང། གཞན་ཡང། མ་བརྩམས་པ་ནི་མཆོག་ཡིན་གྱི། །བརྩམས་ནས་བཟློག་པར་མི་བྱའོ། །ཞེས་པའི་དོན་ཡིད་ལ་གཅགས་ཏེ། དུས་ཕྱིས་རྗེ་བླ་མ་མཆོག་གི་བཀའ་འབངས་ཡོངས་ཀྱི་ཐ་ཤལ་གསུང་སྐྱེས་སློབ་
བུའི་གྲལ་མཐར་གཏོགས་པ་བདག་ཉིད་ནས་འདིའི་སྐོར་རྣམས་རང་གི་ཚོགས་གཉིས་གསོག་པའི་རྒྱུར་སྨོན་པས་སྔོན་དུས་རྗེ་བླ་མ་གང་གི་རྣམ་པར་ཐར་པ་མཐོང་ཐོས་དྲིས་རྩད་ངལ་བ་བརྒྱ་ཕྲག་གིས་བསྒྲུབས་པའི་
ངོ་མཚར་མཛད་པའི་ཁྱད་པར་མཐའ་ཡས་པ་ཞིག་ལས། ་སྐྱབས་མགོན་སྲིད་སྐྱོང་ཆེན་པོའི་བཀའ་འབྲེལ་སོགས་ལས་པར་གཞི་ཞུ་དག་ཞུ་རྒྱུས་མཚོན་རང་འཁྲིའི་སྐལ་བཟང་བགོ་སྐལ་སྒྲུབ་པའི་བྱ་བའི་གོ་
ས་འགེགས་བྱེད་གཞན་བསྐུལ་ལས་མང་བྲེལ་གཡེང་འགལ་རྐྱེན་སྣ་ཚོགས་རུ་འཛིངས་པའི་དབར་ནས། བརྗེད་ངས་རྐུན་པོས་བཅོམ་པའི་ལྷག་མ་ཙམ་ཞིག་ལུས་པ་རྣམས་དྲན་གསོས་ཡང་ཡང་བཏབ་སྟེ་མཐོང་

[082A]༄༅། །ཐོས་དྲན་ངེས་ཚད་མར་གྱུར་པ་འགའ་ཞིག་འདིར་དགོད་པར་བྱ་ལ། ཟླ་བའི་རྟོགས་བརྗོད་འབྲིང་པོ་དེ་མཛད་པ་བྱུང་བས་འགྲོ་དོན་འབྲིང་དུ་གསུངས་ཤིང། ངེད་ཀྱི་འདི་ཤིན་ཏུ་བསྡུས་
པ་ལས་མི་འགྲུབ་ཀྱང་བླ་མའི་བྱིན་རླབས་དང་འཕྲིན་ལས་ཀྱི་མཐུ་གཞན་དང་མི་མཉམ་པའི་དབང་ལས་འགྲོ་དོན་འབྲིང་ཞིག་འབྱུང་སྙམ་དུ་སེམས་པ་ལགས་སོ།།    ༈   
རྣམ་པར་ཐར་པའི་ཟུར་འདེབས་ཅུང་ཟད་རྒྱས་པར་འཆད་པ་ལ་ལྔ། སྐྱེ་བའི་འཆིང་པ་ལས་རིང་ནས་གྲོལ་ཀྱང་དམིགས་མེད་ཐུགས་རྗེའི་རྩལ་གྱིས་སྲིད་པའི་ཚུལ་བཟུང་སྟེ་རྒྱལ་བའི་བསྟན་པ་ལ་རབ་ཏུ་བྱུང་བའི་མཛད་པ་
རབ་ཏུ་བྱུང་ནས་ཐོས་བསམ་སྒྲུབ་པ་ཟུང་འབྲེལ་གྱིས་རྒྱལ་བ་དགྱེས་པའི་སྤྱོད་པ་ལ་ཇི་ལྟར་བསླབ་པའི་མཛད་པ། དེ་ལྟར་བསླབས་པས་ལུང་རྟོགས་ཆོས་ཀྱི་རྒྱལ་སྲིད་ཆེན་པོར་མངའ་དབང་བསྒྱུར་ཏེ་བསྟན་པ་དང་
འགྲོ་བའི་དོན་རྒྱ་ཆེན་པོ་གནང་བའི་མཛད་པ། གོང་དུ་བཤད་པའི་རྣམ་པར་ཐར་པ་དེ་དག་གི་ངོ་བོ་དོན་བསྡུས་ཀྱི་ཚུལ་དུ་བསྟན་པ། རླབས་ཆེན་བསྟན་འགྲོའི་བཞེད་དགུ་མཐའ་དག་གྲུབ་ནས་སྐུ་ཚེ་ཐ་མའི་མཛད་པ་
ཇི་ལྟར་བསྟན་པའི་ཚུལ་ལོ། །དང་པོ་ལ་གཉིས། མཛད་པའི་རིམ་པ་འདི་དག་འགོད་དགོས་པའི་རྒྱུ་མཚན་དང། གནས་གང་དུ་མིའི་སྲིད་པ་ཇི་ལྟར་བཟུང་ཚུལ་དངོས་བཤད་པའོ། །དང་པོ་ནི། གང་ཞིག་བློ་གྲོས་

[082B]ཐོག་མ་ཁོ་ནར་ཐོས་ཤིང་ངེས་པར་བྱ་དགོས་པ་འདི་ཡོད་དེ་བཤད་མ་ཐག་པའི་སྐྱེ་ཕྲེང་རིམ་པར་བརྒྱུད་པ་དེ་དག་ནི། རིང་མོ་ཞིག་ནས་མཁའ་ཁྱབ་ཀྱི་ཡིད་
ཅན་མཐའ་ཡས་པའི་དོན་དུ་ཚོགས་གཉིས་རླབས་པོ་ཆེ་བསགས་པའི་སྟོབས་རྨད་དུ་བྱུང་བ་ཡོངས་སུ་སྨིན་པ་ལས་འཛམ་གླིང་འདིའི་སྐྱེ་རྒུའི་མགོན་དུ་གྱུར་བའི་སྒྱུ་འཕྲུལ་གྲངས་མེད་ས་བཅུའི་དབང་ཕྱུག་གིས་ཀྱང་དཔོག་
བར་དཀའ་བའི་འཕྲིན་ལས་ཀྱི་རོལ་པ་ལྷུན་གྲུབ་རྒྱུན་མི་འཆད་དུ་བྱོན་དང་འབྱོན་བཞིན་པ་ཡིན་ལ། འགྲོ་བ་གཞན་དང་གླིང་གཞན་དུའང་གང་ཞིག་ཉམ་ཐག་རྒུད་པའི་ཚོར་བས་གདུངས་པ་དེ་དང་དེའི་ལམ་མཆོག་སྟོན་
པའི་ས་མཁན་དང། བླང་དོར་གསལ་བའི་མིག་དང་ཉིན་བྱེད་གཅིག་པུར་མཚུངས་པའི་མགོན་དང། སྐྱབས་དང། བརྟེན་གནས་དང། ཡོངས་སུ་འདྲེན་པ་དང། གླིང་དང་དཔུང་གཉེན་དམ་པར་གྱུར་ཅིང། དེ་དག་
ལས་ཀྱང་བསྟན་པ་འདིའི་གསོས་སྨན་དུ་གྱུར་པའི་སྐྱེས་མཆོག་རྣམས་ནི། བརྟན་མཁས་ཀྱི་ཡོན་ཏན་རྒྱ་མཚོ་ལྟ་བུའི་ཕ་རོལ་ཏུ་སོན་ཅིང། བསླབ་གསུམ་རྟོགས་པའི་ཡོན་ཏན་ལ་མངའ་དབང་འབྱོར་བ་ཕྱི་ནང་གི་དེ་ཉིད་
ཡོངས་སུ་རིག་པའི་རྡོ་རྗེ་འཛིན་པ་ཆེན་པོ། མདོ་དང་སྔགས་ཀྱི་ལམ་གྱི་རིམ་པ་ཚང་ལ་མ་ནོར་བར་ཐོས་པ་དང། བསམ་པ་དང་སྒོམ་པའི་རིམ་པས་རང་ཉིད་ཀྱིས་ཇི་ལྟར་ཉམས་སུ་མྱོང་བར་མཛད་པའི་དོན་དེ་ཉིད་

[083A]༄༅། །འཆད་རྩོད་རྩོམ་གསུམ་གྱི་སྒོ་ནས་རྒྱ་ཆེར་སྤེལ་བར་མཛད་པས། ཕན་བདེའི་གཞི་རྩ་༸རྒྱལ་བ་ཉི་མའི་གཉེན་གྱི་ལུང་རྟོགས་ཀྱི་བསྟན་པ་སྤྱི་དང་བྱེ་བྲག་རྣམས། འཇིག་རྟེན་གྱི་ཁམས་འདིར་
དུས་ནམ་ཡང་ནུབ་པ་མེད་པའི་སྐལ་པ་མཆོག་གི་དགའ་སྟོན་ལན་ཅིག་མིན་པར་སྦྱིན་པར་མཛད་པ་ཤ་སྟག་སྟེ། དེ་ཙམ་ཞིག་ཡོངས་ལ་ཁྱབ་བརྡལ་ཏུ་གྲགས་པས་བསྒྲུན་ནུས་པ་རྣམས་ཡིན་ལ། དེ་ལས་གཞན་
དུ་སྤྲུལ་པའི་སྐུ་ཡི་ཕྲེང་བར་འདི་དང་འདི་དག་བྱོན་ཞེས་ངེས་བཟུང་འོལ་ཚོད་ཀྱིས་སྒྲོག་མི་ནུས་པ་སྔར་བཤད་པ་ལྟར་ཡང་ངེས་པའི་དོན་གྱི་འཆད་ཚུལ་ལྟར་ན། སྐབས་གཞན་དུ། གྲངས་མེད་པའི་བསྐལ་
པར་གོམས་ཤིང། བརྩོན་པ་བརྒྱ་ཕྲག་དུ་མས་ཀྱང་མངོན་པར་སྒྲུབ་མི་ནུས་པའི་གནས། འོད་གསལ་ཆོས་ཀྱི་སྐུ་བདེ་བ་ཆེན་པོའི་ཡེ་ཤེས་མཆོག་དེ་ཡང། དུས་ཐུང་དུ་ཞིག་ཏུ་རང་རྒྱུད་ལ་མངོན་སུམ་དུ་
འཆར་བར་མཛད་པ་ནས་བཟུང། ཆུང་དུ་ན་ཚ་བས་ཉེན་པར་དྲི་བཞོན་གྱི་རེག་པ་སིམ་པོ་མྱོང་བ་ཚུན་གྱི། འཇིག་རྟེན་དང། འཇིག་རྟེན་ལས་འདས་པའི་ལེགས་ཚོགས་ཐམས་ཅད་ཀྱི་གྮིའམ་རྩ་བར་གྱུར་བ་
ནི། དགེ་བའི་བཤེས་གཉེན་སངས་རྒྱས་དངོས་སུ་མཐོང་བའི་ཡིད་ཆེས་ཀྱི་དད་པ་དང། བཀའ་དྲིན་དྲན་པས་མཉེས་པ་སྒྲུབ་པ་ཉིད་ཐར་འདོད་ཡོངས་ཀྱི་ལག་ལེན་གྱི་སྲོག་ཏུ་ཤིན་ཏུ་གལ་ཆེ་བའི་ཕྱིར་

[083B]འཁྱེར་ཤེས་དགོས་པར་མ་ཟད། བདག་ཉིད་ཆེན་པོ་འདི་ལྟ་བུར་གཞན་དབང་ཉོན་མོངས་ཅན་གྱི་སྲིད་པར་ཉིང་མཚམས་སྦྱོར་ལ་སྐྱེ་ཞིང་འཆི་བའི་འཆིང་བས་
བཅིངས་པའི་སོ་སྐྱེ་རང་རྒྱུད་པར་གཟུང་བའམ། མིན་དུ་ཟིན་ཀྱང། སྔར་ཐུན་མོང་བར་བསྙད་པ་དེ་ཙམ་ཞིག་གི་རྣམ་པར་འཕྲུལ་པ་དང། མཛད་པ་ཕྱོགས་རེ་བར་ཞེན་པར་མི་བྱ་ཞིང་རང་རེ་རྗེས་འཇུག་ཡོངས་
ཀྱིས་བརྟག་པར་བྱ་བ་ནི་འདི་ལྟར། སྤྱིར་རྒྱལ་བ་རྡོ་རྗེ་འཆང་རང་ཉིད་ཀྱིས་ཕྱི་མའི་དུས་སུ་གདུལ་བྱའི་བསམ་ངོ་དང་མཐུན་པར་ཐ་མལ་པའི་ཚུལ་དུ་འབྱོན་པར་ཞལ་གྱིས་བཞེས་པ་ནི། ཇི་སྐད་དུ། ཕྱི་མའི་དུས་
སུ་གྱུར་པ་ན། །ང་ཉིད་སློབ་དཔོན་གཟུགས་ཀྱིས་འོངས། །ང་ཡི་སྙམ་དུ་མོས་བྱོས་ལ། །དེ་ཚེ་དེ་ལ་གུས་པ་བསྐྱེད། །ཅེས་དང་གང་ཕྱིར་རྡོ་རྗེ་སེམས་དཔའ་ཆེ། །སེམས་ཅན་ཕན་གདགས་དམིགས་ནས་ནི། །ཐ་མལ་
པ་ཡི་ཚུལ་གྱིས་གནས། །ཞེས་དང། ཧེ་བཛྲ་ལས། འདི་ནི་རང་བྱུང་བཅོམ་ལྡན་འདས་ཆོས་ཀྱི་འཁོར་ལོ་བསྐོར་བ་དང། །འཁྲུངས་དང་བྱང་ཆུབ་བྱེད་པ་དང། །དེ་བཞིན་དུ་ནི་ལྷར་གཤེགས་དང་།ཁྱིམ་ནས་འབྱུང་
བར་བྱེད་པ་དང། །རབ་ཏུ་བྱུང་བ་འཛིན་པ་དང། །སྐྱེ་བ་ཡོངས་སུ་ལེན་པ་དང། །ཡོངས་སུ་མྱ་ངན་འདས་པ་སྟོན། །འདུལ་བའི་འཇིག་རྟེན་མཐོང་ནས་ནི། །འདི་ནི་གཟུགས་ནི་དུ་མ་མཛད། །སངས་རྒྱས་སེམས་ཅན་

[084A]༄༅། །སྐྱབས་བཞེད་པས། །སངས་རྒྱས་གར་ནི་རོལ་པར་མཛད་།ཅེས་དང། གདན་བཞི་ལས། སློབ་དཔོན་ཡོན་ཏན་ཇི་འདྲ་ཞིང། །བླ་མ་ཞེས་བགྱི་ཇི་ལྟར་ལགས། །སློབ་དཔོན་ཇི་ལྟར་
སྦྱར་བར་བགྱི། །བཅོམ་ལྡན་ཇི་ལྟར་བལྟ་བར་བགྱི། །ཐམས་ཅད་བྱང་ཆུབ་མཚན་ཉིད་ཀྱི། །དེ་ཉིད་ཕྱག་ན་རྡོ་རྗེས་ཉོན་།བྱང་ཆུབ་རྫོགས་པའི་མཚན་ཉིད་དང། །ལུས་ནི་སངས་རྒྱས་ཐམས་ཅད་ཀྱི། །ཆ་ཤས་
བྱང་ཆུབ་ཡན་ལག་གནས། །དབུ་རྒྱན་རིགས་ནི་ལྔ་ཉིད་དེ། །བ་སྤུ་རྣམས་ནི་དགྲ་བཅོམ་མོ། །འཇིག་རྟེན་པ་ནི་ཞབས་ཀྱི་གདན། །འོད་ཟེར་གནོད་སྦྱིན་གསང་ལ་སོགས། །དེ་ལྟར་ཡོན་ཏན་ལྡན་པའི་སྐུར་།རྣལ་
འབྱོར་ཅན་ནི་རྟག་ཏུ་བལྟ། །ཞེས་དང། རྡོར་ཕྲེང་ལས། རྡོ་རྗེ་སློབ་དཔོན་སྐུ་ལ་ནི། །རྒྱལ་བའི་སྐུ་ནི་རིམ་བཞིན་གནས། །དང་པོ་སྐུ་ཡི་རྡོ་རྗེ་ནི། །གཟུགས་ཕུང་ལ་ནི་ཡང་དག་བཞུགས། །དེ་རྗེས་ནམ་མཁའ་རྡོ་རྗེ་
ནི། །ཚོར་བ་ཡི་ནི་ཕུང་པོར་བཞུགས། །བཅོམ་ལྡན་གསུང་གི་རྡོ་རྗེ་ནི། །འདུ་ཤེས་ཀྱི་ནི་ཕུང་པོར་བཞུགས། །ལས་རྣམས་ཀྱི་ནི་རྡོ་རྗེ་ནི། །འདུ་བྱེད་ཀྱི་ནི་ཕུང་པོར་བཞུགས། །བཅོམ་ལྡན་ཐུགས་ཀྱི་རྡོ་རྗེ་ནི། །རྣམ་ཤེས་ཕུང་
པོར་ཡང་དག་བཞུགས། །ཡང་འདིའི་ཤ་སོགས་ས་ཁམས་ལ། །བཅོམ་ལྡན་འདས་ཡུམ་སྤྱན་བཞུགས་སོ། །ཁྲག་སོགས་ཆུ་ཡི་ཁམས་ལ་ནི་།བཅོམ་ལྡན་འདས་ཡུམ་མཱ་མ་བཞུགས། །དྲོ་བ་ལ་སོགས་མེ་

[084B] །བཅོམ་ལྡན་འདས་ཡུམ་གོས་དཀར་བཞུགས། །མི་བསྐྱོད་ལ་སོགས་རླུང་ཁམས་ལ། །བཅོམ་ལྡན་འདས་ཡུམ་སྒྲོལ་མ་བཞུགས། །དེ་མིག་དབང་པོ་གཉིས་ལ་ནི། །དེ་བཞིན་གཤེགས་པ་ས་སྙིང་པོ། །དེ་
ཡི་རྣ་བའི་དབང་གཉིས་ལ། །བདེ་གཤེགས་ཕྱག་ན་རྡོ་རྗེའོ། །དེ་ཡི་སྣ་བུག་གཉིས་ལ་ནི། །དེ་བཞིན་གཤེགས་པ་ནམ་མཁའི་མཛོད་།དེ་བཞིན་གཤེགས་པ་འཇིག་རྟེན་དབང། །དེ་ཡི་ལྕེ་ཡི་དབང་ལ་གནས། །དེ་
ཡི་ཡིད་ཀྱི་དབང་པོ་ལ། །དེ་བཞིན་གཤེགས་པ་འཇམ་དབྱངས་བཞུགས་།ཁམས་བཞིའི་རང་བཞིན་གོང་བུ་ནི། །ལུས་ཞེས་བྱ་བར་བརྟགས་པ་ལ། །སྒྲིབ་པ་ཐམས་ཅད་རྣམ་སེལ་བ། །དེ་བཞིན་གཤེགས་པ་
དེ་བཞུགས་སོ། །ལུས་ཀྱི་ཚིགས་ནི་ཐམས་ཅད་ལ། །དེ་བཞིན་གཤེགས་པ་ཀུན་ཏུ་བཟང། །ལུས་ཀྱི་རྩ་རྒྱུས་ཐམས་ཅད་ལ། །དེ་བཞིན་གཤེགས་པ་བྱམས་པའོ། །ལག་པ་གཡས་བའི་རྩ་བར་ནི། །དེ་བཞིན་
གཤེགས་པ་གཤིན་རྗེའི་གཤེད། །ལག་པ་གཡོན་པའི་རྩ་བར་ནི་།དེ་བཞིན་གཤེགས་པ་གཞན་མི་ཐུབ། །ཁ་ཡི་པདྨར་བཞུགས་པ་ནི་།དེ་བཞིན་གཤེགས་པ་རྟ་མགྲིན་ནོ། །གསང་བའི་གནས་སུ་བཞུགས་
པ་ནི། །དེ་བཞིན་གཤེགས་པ་བདུད་རྩི་འཁྱིལ། །དཔུང་པ་གཡས་པར་བཞུགས་པ་ནི། །དེ་བཞིན་གཤེགས་པ་མི་གཡོ་བ། །དཔུང་པ་གཡོན་པར་བཞུགས་པ་ནི། །དེ་བཞིན་གཤེགས་པ་འདོད་པའི་རྒྱལ་།པུས་

[085A]༄༅། །མོ་གཡས་པར་བཞུགས་པ་ནི། །དེ་བཞིན་གཤེགས་པ་དབྱུག་པ་སྔོ། །པུས་མོ་གཡོན་པར་བཞུགས་པ་ནི། །དེ་བཞིན་གཤེགས་པ་སྟོབས་པོ་ཆེ། །རང་གི་མགོ་སྟེང་བཞུགས་པ་
ནི། །དེ་བཞིན་གཤེགས་པ་འཁོར་ལོས་སྒྱུར། །རྐང་པའི་འོག་ཏུ་བཞུགས་པ་ནི། །དེ་བཞིན་གཤེགས་པ་གནོད་མཛེས་ཏེ། །ལུས་ནི་འདི་ཉིད་ཀུན་ལ་འདིར། །དེ་བཞིན་གཤེགས་པ་ཐམས་ཅད་བཞུགས། །
སྐུ་ཡི་དཀྱིལ་འཁོར་ཞེས་བརྗོད་པ། །རྡོ་རྗེ་སེམས་དཔའ་ཉིད་ཀྱི་སྐུ། །རྡོ་རྗེ་སེམས་དཔའི་དབྱེ་བ་ཡིས། །རྫོགས་པའི་སངས་རྒྱས་མ་ལུས་འདི། །ལུས་པ་མེད་པ་སངས་རྒྱས་སྐུ། །སྐྱེ་བ་འདི་ལ་རྣལ་འབྱོར་
པ། །མྱ་ངན་འདས་པ་མྱུར་དུ་འཐོབ། །ཁྱོད་ཀྱི་དགེ་བ་ཡོངས་སྨིན་པ། །དེ་བས་རྡོ་རྗེ་སློབ་དཔོན་གྱི། །ལུས་ལ་རྒྱལ་བ་ཐམས་ཅད་བཞུགས། །མཐོང་ན་དོན་ནི་ཡོད་པ་ཀྱེ། །ཕྱི་མའི་དུས་ན་སེམས་དཔའ་
ཆེ། །དེ་བས་སེམས་ཅན་ཐམས་ཅད་ཀྱི། །ལྷ་ཡི་མཆོད་པའི་ཡོ་བྱད་ཀྱིས། །རབ་ཏུ་འབད་དེ་བླ་མ་བསྟེན། །ཞེས་དང། སྒྱུ་འཕྲུལ་དྲ་བ་ལས། སློབ་དཔོན་ཅི་འདྲ་བ་ལྟ་ཞེ་ན། །བླ་མ་སངས་རྒྱས་ཀུན་དང་
མཉམ། །དེ་ཉིད་རྟག་ཏུ་རྡོ་རྗེ་འཆང། །དེ་བཞིན་གཤེགས་པ་རིན་ཆེན་ཏོག་དེ་ནི་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་བུ་རིན་ཆེན་བཞིན། །སློབ་དཔོན་གྱི་ནི་ཡོན་ཏན་གཟུང། །སྐྱོན་རྣམས་ནམ་ཡང་མ་ཡིན་

[085B] །ཡོན་ཏན་བཟུང་བས་དངོས་གྲུབ་ཅིང། །སྐྱོན་རྣམས་ཀྱིས་ནི་དངོས་གྲུབ་ཉམས། །དེ་ཡི་གྲིབ་མའང་མི་འགོམ་སྟེ། །མཆོད་རྟེན་བཤིག་དང་འདྲ་བར་གསུངས། །རྒྱུ་དང་མི་རྒྱུ་གསང་བ་ཡི། །དམ་པ་གང་ཡིན་སྤངས་
པར་གྱུར། །སློབ་དཔོན་སྨོད་པར་བྱེད་པ་དག་རྨི་ལམ་དུ་ཡང་མཐོང་མི་བྱ། །སློབ་དཔོན་སྨོད་པ་གང་ཡིན་དེ། །བགེགས་དང་ལོག་འདྲེན་རྣམས་ཀྱིས་གཟུང། །ངན་པ་གཏུམ་པོ་ལས་བྱེད་པ། །མཁས་པས་རྟག་ཏུ་
སྤང་པར་བྱ། །མནར་མེད་ཤིན་ཏུ་སྐྱི་གཡའ་བའི། །དམྱལ་བ་བསྟན་པ་གང་ཡིན་པ། །དེར་ནི་སློབ་དཔོན་སྨོད་བྱེད་པ། །གནས་པར་འགྱུར་ཞེས་རབ་ཏུ་གསུངས། །དེ་ཕྱིར་ཀུན་གྱིས་རབ་བསྒྲིམས་ཏེ་།བསམ་ཡས་
འབྲས་བུ་སྨིན་བྱེད་པའི། །སངས་རྒྱས་འབྲས་བུ་འདོད་བྱེད་པའི་།སེམས་ཅན་དང་པ་ལྡན་པས་མཆོད། །ཅེས་དང། ཡང། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་དང་གསུང་དང་ཐུགས་
གསང་བ་འདུས་པར་དབང་བསྐུར་བའི་སློབ་དཔོན་དེ་ལ་དེ་བཞིན་གཤེགས་པ་ཐམས་ཅད་དང། བྱང་ཆུབ་སེམས་དཔའ་ཐམས་ཅད་ཀྱིས་ཇི་ལྟར་བལྟ་བར་བགྱི་ལགས། རིགས་ཀྱི་བུ་དེ་བཞིན་གཤེགས་པ་ཐམས་
ཅད་དང། བྱང་ཆུབ་སེམས་དཔའ་ཆེན་པོ་ཐམས་ཅད་ཀྱིས་འདི་ནི་རྡོ་རྗེའི་བྱང་ཆུབ་ཀྱི་སེམས་སུ་བལྟ་བར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་ཀྱི་སེམས་དང་རྡོ་རྗེ་སློབ་དཔོན་འདི་གཉིས་གཉིས་སུ་བྱར་མེད་པའི་
[086A]༄༅། །ཕྱིར་ཞེས་བྱ་བའི་བར་ནས། རིགས་ཀྱི་བུ་མདོར་བསྡུས་ནས་ཡང་བཤད་པར་བྱའོ། །ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་དང་བྱང་ཆུབ་སེམས་དཔའི་བཞུགས་ཤིང་བཞེས་པའི་བར་དེ་
དག་ཐམས་ཅད་དུས་གསུམ་དུ་བྱོན་ནས། སློབ་དཔོན་ལ་དེ་བཞིན་གཤེགས་པ་ཐམས་ཅད་ཀྱིས་མཆོད་པས་མངོན་པར་མཆོད་ནས་འདི་སྐད་ཅེས་བདག་ཅག་དེ་བཞིན་གཤེགས་པ་ཐམས་ཅད་ཀྱི་ཕ་ཡིན་ནོ། །
བདག་ཅག་དེ་བཞིན་གཤེགས་པ་རྣམས་ཀྱི་མ་ཡིན་ནོ། །བདག་ཅག་དེ་བཞིན་གཤེགས་པ་ཐམས་ཅད་ཀྱི་སྟོན་པ་ཡིན་ནོ། །ཞེས་རྡོ་རྗེའི་ཡི་གེ་གསུམ་ཕྱུངས་ནས་སླར་ཡང་རང་རང་གི་སངས་རྒྱས་ཀྱི་ཞིང་དུ་
གཤེགས་པར་འགྱུར་རོ། །རིགས་ཀྱི་བུ་དཔེར་ན་སངས་རྒྱས་བཅོམ་ལྡན་འདས་ཕྱོགས་ན་བཞུགས་པའི་བར་དེ་དག་གིས་སངས་རྒྱས་བཅོམ་ལྡན་འདས་རྣམས་ཀྱི་རྡོ་རྗེའི་སྐུ་དང་གསུང་དང་ཐུགས་ཀྱི་བསོད་ནམས་ཀྱི་ཕུང་པོ་བས་
ནི་རྡོ་རྗེ་སློབ་དཔོན་དེའི་སྤུའི་ཁུང་བུ་གཅིག་གི་བསོད་ནམས་ཀྱི་ཕུང་པོ་ཆེས་ཁྱད་པར་དུ་འཕགས་སོ། །དེ་ཅིའི་ཕྱིར་ཞེ་ན་རིགས་ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་ཐམས་ཅད་ཀྱི་ཡེ་ཤེས་ཀྱི་སྙིང་པོར་གྱུར་པའི་བར་ནས་ཐམས་ཅད་མཁྱེན་
པའི་ཡེ་ཤེས་ཀྱི་འབྱུང་གནས་ཡིན་ནོ། །ཞེས་དང། ཡང། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་དང་གསུང་དང་ཐུགས་ཀྱི་དངོས་གྲུབ་གང་ལ་གནས། དེ་བཞིན་གཤེགས་པ་ཐམས་ཅད་ཀྱིས་

[086B] རྡོ་རྗེའི་སྐུ་དང་གསུང་དང་ཐུགས་ཀྱི་གསང་བ་གསུམ་ནི་རྡོ་རྗེ་སློབ་དཔོན་གྱི་ལུས་དང་ངག་དང་ཡིད་ལ་གནས་སོ། །ཞེས་དང། གསང་པ་དངོས་གྲུབ་འབྱུང་བའི་རྒྱུད་ལས་ཇི་སྲིད་འཁོར་བའི་གནས་
སུ་ནི། །ཀུན་མཁྱེན་བདེ་གཤེགས་བཞུགས་གྱུར་པ། །མྱ་ངན་འདའ་བར་མི་མཛད་ཅིང། །དེ་སྲིད་མཚུངས་མེད་སེམས་ཅན་དོན། །རྒྱུན་མི་འཆད་པར་འགྲོ་བ་ཀུན། །སྲིད་པའི་ཞགས་པས་འཇིགས་མེད་པར་།བྱམས་
པའི་ཐུགས་ཀྱི་བརྩོན་འགྲུས་ཀྱིས། །རྟག་ཏུ་སེམས་ཅན་དོན་རྣམས་མཛད། །ནམ་མཁའི་ཁམས་ཀྱི་མཐའ་ཐུག་པར། །སྨོན་ལམ་རྣམ་པར་སྦྱོང་བྱེད་ཅིང། །སྙིང་རྗེས་དོན་བརྩོན་སེམས་ཀྱིས་ནི། །དཔའ་བོས་སྲིད་
པ་སྦྱོང་བར་མཛད། །སྣ་ཚོགས་གཟུགས་ཅན་ནོར་བུ་བཞིན། །འདི་ནི་རྒྱུད་རྣམས་ཀུན་ཏུ་ཡང། །ཀླ་ཀློའི་སྐད་ཀྱིས་སྦས་པ་སྟེ་།འཁོར་བའི་སྡུག་བསྔལ་འཇོམས་པ་པོ། །རྡོ་རྗེ་སེམས་དཔའ་མཉམ་གྱུར་པའི། །རྡོ་རྗེ་
སློབ་དཔོན་བདག་ཉིད་ཆེ། །མྱུར་དུ་དངོས་གྲུབ་སྟེར་བྱེད་པ་།འཕྲལ་དུ་ཡང་དག་ཡིད་ཆེས་བྱེད། །བསམ་པ་གང་དང་གང་དག་གིས། །མི་རྣམས་སེམས་དང་མཐུན་པར་འཇུག་དེ་དང་དེ་ཡི་གཟུགས་སྤྲུལ་
ཏེ། །སྣ་ཚོགས་གཡོགས་ཏེ་བདེ་བར་བཞུགས། །ཞེས་སོགས་གསུངས་པ་ལྟར་དང། དེ་བཞིན་དུ་བྱང་ཆུབ་སེམས་དཔའ་རྣམས་ཀྱིས་ཀྱང་འགྲོ་བའི་ཁམས་ཡོངས་སུ་སྒྲོལ་བའི་ཕྱིར་འཇིག་རྟེན་གྱི་ཁམས་

[087A]༄༅། །རྒྱ་མཚོར་སྤྱོད་པ་སྣ་ཚོགས་པས་རོལ་ཀྱང་མི་མཐུན་པའི་ཆོས་ཀྱིས་ཉེ་བར་གོས་པ་མེད་པར་གང་ལ་གང་འདུལ་གྱི་སྤྲུལ་པའི་སྐུ་སྟོན་པ་ཐ་མལ་པའི་བློས་ཚད་གཟུང་དུ་མི་རུང་བར་
བཤད་དེ། མཚོན་པ་ཙམ་སྨོས་ན་ཇི་སྐད་དུ། དམ་པའི་ཆོས་ཐེག་པ་ཆེན་པོའི་མདོ་སྡེ་ཤིན་ཏུ་རྒྱས་པ་ལས། ཡོན་ཏན་རྒྱ་མཚོ་རྣམས་ཀྱི་ཡེ་ཤེས་ཟབ། །མཐའ་དང་དབུས་མེད་དེས་ནི་ཞིང་རྣམས་
ཁྱབ། །སེམས་ཅན་བསམ་ལ་སྦྱོར་བ་ཇི་བཞིན་སྣང། །རྣམ་པར་སྣང་མཛད་ཆོས་ཀྱི་འཁོར་ལོའོ། །བསམ་གྱིས་མི་ཁྱབ་རྒྱ་མཚོའི་ཞིང་ཡོད་པ། །བསྐལ་པ་རྒྱ་མཚོར་རྒྱལ་བས་རྣམ་སྦྱངས་པས་།སེམས་ཅན་རྒྱ་
མཚོ་ཡོངས་སུ་སྨིན་བྱའི་ཕྱིར། །སེམས་ཅན་ནང་ན་རྒྱལ་བ་རྣམ་པར་མཛེས། །ཞེས་དང། ཡང། དེ་དག་ཡོངས་སྟོན་རྫུ་འཕྲུལ་རྗེས་སྟོན་གྱིས། །གཟུགས་རྣམས་བྱིན་རློབ་མཐུ་ཡིས་མཐུ་ཆེ་བ། །དེ་བཞིན་
གཤེགས་པའི་རྫུ་འཕྲུལ་སྟོན་བྱེད་ཅིང། །རྫུ་འཕྲུལ་རྣམ་པར་འཕྲུལ་པས་སེམས་ཅན་འདུལ། །དེ་དག་ཐབས་ཀྱི་ཚུལ་མང་སྣ་ཚོགས་ཀྱིས། །འགྲོ་བའི་དོན་དུ་འཇིག་རྟེན་རིམ་གྲོར་བྱེད། །འཇིག་རྟེན་མི་ཆགས་
ཆུ་ལ་པདྨོ་བཞིན། །དགའ་བ་མོས་པ་སྐྱེ་བར་རྣམ་པར་སྤྱོད། །དེ་དག་རྗོད་བྱེད་བརྗོད་པའི་རྒྱལ་པོ་བྱེད། །གར་མཁན་རྔ་མཁན་གྱད་དང་རོལ་མོ་མཁན། །མཛེས་ཤིང་སྡུག་པར་བཞད་གད་བྱེད་པ་དང། །སྒྱུ་མཁན་

[087B] །གྲོང་དང་གྲོང་དཔོན་ཁ་ལོ་སྒྱུར་བ་དང། །དེད་དཔོན་ཚོང་དཔོན་ཁྱིམ་བདག་དེ་བཞིན་ཏེ། །རྒྱལ་པོ་བློན་པོ་མངའ་རབ་ཕོ་ཉ་དང། །སྨན་པ་མི་འཇིགས་གཙུག་ལག་མཁས་པ་བྱེད་
དེ་དག་ནགས་ཚལ་སྡོང་པོ་ཆེན་པོར་འགྱུར། །སྨན་དང་རིན་ཆེན་མི་ཟད་གཏེར་དག་དང། །ཡིད་བཞིན་ནོར་བུ་འདོད་པ་འབྱིན་ཤིང་དང་།ལམ་གོལ་འཁྱམས་ལ་དེ་བཞིན་ལམ་སྟོན་འགྱུར། །འཇིག་རྟེན་བྱུང་ནས་མི་
རིང་ཤེས་གྱུར་ཅིང། །སེམས་ཅན་ལས་ཀྱི་ཚུལ་ལ་མི་ཤེས་པ། །དེ་དག་ཀུན་ལ་རྨོས་ཐབས་ཚེད་ཐབས་དང། །སྣ་ཚོགས་བཟོ་རྣམས་ཀུན་ཀྱང་རྗོད་པར་བྱེད། །འཚེ་མེད་གནོད་པ་མེད་པའི་སྦྱོར་བ་རྣམས་།སེམས་
ཅན་བདེ་སྐྱིད་མཁས་པས་རབ་བསྔགས་པ། །རིག་མཐུ་སྨན་དང་གཙུག་ལག་སྣ་ཚོགས་རྣམས། །ཀུན་ཀྱང་དྲང་སྲོང་དེ་དག་རྣམ་པར་བརྗོད། །དྲང་སྲོང་རྣམས་ཀྱི་སྤྱོད་པ་དམ་པའི་མཆོག་གང་ལ་ལྷར་བཅས་འཇིག་
རྟེན་དད་འགྱུར་དང། །བརྟུལ་ཞུགས་དཀའ་སྤྱོད་དཀའ་བ་མཆོག་གི་རྣམས། །ཀུན་ཀྱང་མཁས་པ་དེ་དག་སྟོན་པར་བྱེད། །དེ་དག་རྒྱུད་དང་ཀུན་ཏུ་མུ་སྟེགས་ཅན། །དཀའ་ཐུབ་སྤྱོད་ཡུལ་མི་སྨྲར་སྤྱོད་པ་དང། །སྒྲེན་མོ་
གོས་མེད་རི་ཡི་དགེ་སྦྱོང་ལ། །མུ་སྟེགས་ཅན་གྱི་མཁན་པོ་མཁས་པ་བྱེད། །དེ་དག་ཡོངས་འཚེ་ཆོས་ལ་སྤྱོད་པ་དང། །བླ་ན་ཡོད་དང་བླ་ན་མེད་པ་རྣམས། །རལ་པ་རིང་དང་བྱིས་པའི་བརྟུལ་ཞུགས་ཅན། །དེ་དག་

[088A]༄༅། །ཏུ་ཡང་དེ་དག་མཁན་པོར་འགྱུར། །ཉི་མའི་རྗེས་སྤྱོད་དཀའ་ཐུབ་ལྔ་ལྡན་དང། །ཁྱི་དང་བ་ལང་བརྟུལ་ཞུགས་རི་དྭགས་སྤྱོད། །གླེའུ་ཅན་མུ་སྟེགས་བཅུ་གསུམ་སྤྱོད་པའི་རྣམས། །དེ་དག་
ཀུན་ནའང་དེ་དག་སློབ་དཔོན་འགྱུར། །ལྷ་རྣམས་ཡེ་ཤེས་ཚུལ་ལ་དགའ་བ་དང། །མུ་སྟེགས་ཁྲུས་བྱེད་ཡུལ་དུ་རྒྱུ་བ་དང། །རྩ་བ་འབྲས་བུ་ཆུ་ལ་སྤྱོད་པའི་རྣམས། །ཆོས་སེམས་ནང་ན་དེ་དག་དམ་པར་འགྱུར། །གནས་
བརྡེག་གནས་དང་གཅིག་ཏུ་སྤྱོད་པ་དང། །ཚེར་མ་རྩ་དང་ཐལ་བའི་མལ་ཅན་དང། །དབྱིག་པའི་མལ་ཅན་གཅིག་པུ་སྤྱོད་པའི་རྣམས་།དེ་དག་ཀུན་ཏུའང་དེ་དག་སློབ་དཔོན་འགྱུར། །ཞེས་དང། ཡང། ཀྱེ་རྒྱལ་པའི་
སྲས་གཞན་ཡང་འདི་ལྟ་སྟེ་དཔེར་ན། ཟླ་བའི་དཀྱིལ་འཁོར་འཆར་བར་འགྱུར་བའི་ཚེ། །རྨད་དུ་བྱུང་བའི་ཆོས་བཞི་སྔ་ཕྱི་མེད་པར་བྱེད་དེ། བཞི་གང་ཞེ་ན། འདི་ལྟ་སྟེ། སྐར་མ་ཐམས་ཅད་ཟིལ་གྱིས་གནོན་ཏོ། །
འཕེལ་བ་དང་འགྲིབ་པ་ཡང་ཡོངས་སུ་སྟོན་ཏེ། འཛམ་བུའི་གླིང་ཐམས་ཅད་ཀྱི་ཆུ་དྭངས་པའི་སྣོད་ཀུན་ཏུ་ཡང་གཟུགས་བརྙན་རབ་ཏུ་སྣང་ངོ། །སེམས་ཅན་ཀུན་གྱིས་བལྟས་ན་ཡང་མངོན་སུམ་དུ་གནས་པོར་སྣང་སྟེ་
དེ་ལ་རྣམ་པར་རྟོག་པ་མེད་དོ། །སྤྲོས་པ་མེད་དོ། །ཀྱེ་རྒྱལ་བའི་སྲས་དེ་བཞིན་དུ་དེ་བཞིན་གཤེགས་པའི་སྐུ་ཟླ་བའི་དཀྱིལ་འཁོར་ཀྱང་རྨད་དུ་བྱུང་བའི་ཆོས་བཞི་སྔ་ཕྱི་མེད་པར་སྟོན་ཏེ་བཞི་གང་ཞེ་ན། འདི་ལྟ་སྟེ་སློབ་

[088B] རང་སངས་རྒྱས་ཐམས་ཅད་ཀྱི་ཡོན་ཏན་རྣམ་པ་ཐམས་ཅད་དུ་ཟིལ་གྱིས་གནོན་ཏོ། །ཇི་ལྟ་བུར་མོས་པའི་སེམས་ཅན་རྣམས་ཀྱི་ལྟ་བ་རྣམ་པ་ཐ་དད་པའི་ཚུལ་དུ་སྐུ་ཚེའི་ཚད་རྣམ་པ་ཐ་དད་
པ་ཡང་ཡང་དག་པར་སྟོན་ཏེ། དེ་བཞིན་གཤེགས་པའི་སྐུ་ཟླ་བའི་དཀྱིལ་འཁོར་ལ་འཕེལ་བ་དང། འགྲིབ་པ་མི་མངའོ། །འཇིག་རྟེན་གྱི་ཁམས་ཐམས་ཅད་དུ་ལྷག་པའི་བསམ་པ་དང། སེམས་ཡོངས་སུ་དག་ཅིང་མོས་པ་
ཡོངས་སུ་བསྒོམས་པའི་སྟོབས་དང་ཤུགས་སུ་ལྡན་པའི་སེམས་ཅན་བྱང་ཆུབ་ཀྱི་སྣོད་རྣམས་ལ་ཡང་གཟུགས་བརྙན་རབ་ཏུ་འབྱུང་ངོ། །སེམས་ཅན་ཀུན་གྱིས་བལྟས་ཀྱང་བདག་བདག་ལ་མངོན་སུམ་གཟིགས་པར་འཛིན་ཏེ་
བསམ་པ་ཇི་ལྟ་བ་བཞིན་དུ་ཆོས་ཉན། ཐེག་པ་གང་གིས་འདུལ་བའི་ས་ཇི་བཞིན་དུ་རྣམ་པར་གྲོལ་བར་འགྱུར་རོ། །སེམས་ཅན་ཇི་ལྟ་བུར་འདུལ་བ་བཞིན་དུ་སྣང་བའི་ཚུལ་གྱིས། །དེ་བཞིན་གཤེགས་པའི་སྐུ་ཡང་རབ་ཏུ་སྟོན་
ཏེ། དེ་བཞིན་གཤེགས་པའི་སྐུ་ཟླ་བའི་དཀྱིལ་འཁོར་དེ་ལ་རྣམ་པར་རྟོག་པ་མི་མངའ། སྤྲོས་པ་མི་མངའོ། །རྣམ་པར་རྟོག་པ་མི་མངའ་ཞིང་སྤྲོས་པ་མི་མངའ་བས་ཀྱང། ཕྲིན་ལས་དེ་དག་ལ་རབ་ཏུ་སྤྱོད་དོ། །ཀྱེ་རྒྱལ་བའི་
སྲས་བྱང་ཆུབ་སེམས་དཔའ་སེམས་དཔའ་ཆེན་པོས་ཁོང་དུ་ཆུད་པར་བྱ་བའི་སྒོ་དྲུག་པ་འདིས་ཀྱང། དེ་བཞིན་གཤེགས་པའི་སྐུ་བ་ལྟར་ཡོད་པར་ཤེས་པར་བྱའོ། །ཀྱེ་རྒྱལ་བའི་སྲས་གཞན་ཡང་འདི་ལྟ་སྟེ་དཔེར་ན། སྟོང་

[089A]༄༅། །གསུམ་གྱི་སྟོང་ཆེན་པོའི་བདག་པོ་ཚངས་པ་ཆེན་པོ་ནི་ལས་གྲོན་ཆུང་དུས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་དུ་ལུས་ཡོངས་སུ་སྟོན་ཏོ། །འོན་ཀྱང་ལུས་ཡོངས་སུ་
འབྱེད་པ་མེད་དོ། །ལུས་ཐ་དད་པར་བྱེད་པ་མེད་དོ། །སྟོང་གསུམ་གྱི་སྟོང་ཆེན་པོར་གཏོགས་པའི་སེམས་ཅན་རྣམས་ཀྱིས་ཀྱང་བསམ་པ་མཉམ་པ་ཉིད་ཇི་ལྟ་བུ་དང་ལྡན་པའི་ཚུལ་བཞིན་དུ་ལུས་མཉམ་པ་ཉིད་དུ་མཐོང་ངོ། །
ཀྱེ་རྒྱལ་བའི་སྲས་དེ་བཞིན་དུ་དེ་བཞིན་གཤེགས་པ་ཡང་སྐུ་ཡོངས་སུ་འབྱེད་པ་མི་མཛད། སྐུ་ཐ་དད་པར་མཛད་པ་ཡང་མི་མངའ་བར་འཇིག་རྟེན་གྱི་ཁམས་ཐམས་ཅད་དུ་གཏོགས་པའི་སེམས་ཅན་རྣམས་ལ་ཡང་
བསམ་པ་དང་མོས་པ་ཇི་ལྟ་བ་བཞིན་དུ་སྐུ་ཡོངས་སུ་སྟོན་ཏེ། དེ་བཞིན་གཤེགས་པའི་སྐུ་ལ་རྣམ་པར་རྟོག་པ་མི་མངའ། སྤྲོས་པ་མི་མངའོ། །ཀྱཻ་རྒྱལ་བའི་སྲས་བྱང་ཆུབ་སེམས་དཔའ་སེམས་དཔའ་ཆེན་པོས་
ཁོང་དུ་ཆུད་པར་བྱ་བའི་སྒོ་བདུན་པ་འདིས་ཀྱང་དེ་བཞིན་གཤེགས་པའི་སྐུ་བལྟར་ཡོད་པར་ཤེས་པར་བྱའོ། །ཞེས་དང། གསང་བ་བསམ་གྱིས་མི་ཁྱབ་པ་བསྟན་པའི་མདོ་ལས། ཞི་བའི་བློ་གྲོས་སེམས་ཅན་ཐམས་
ཅད་ཀྱི་ལུས་ཀྱི་སྤྱོད་ལམ་ཇི་སྙེད་པ་བྱང་ཆུབ་སེམས་དཔའི་ལུས་ཀྱི་སྤྱོད་ལམ་ཡང་དེ་སྙེད་དུ་ལྷུན་གྱིས་གྲུབ་ཅིང་སྒྲིམ་པ་མེད་པར་གནས་སོ། །འདི་ལྟ་སྟེ། བསམ་གཏན་གྱིས་འདུལ་བའི་སེམས་ཅན་རྣམས་ལ་བསམ་

[089B] །རྒྱུད་ཀྱི་སྒྲ་དང། གླུའི་དབྱངས་ཀྱིས་འདུལ་བའི་སེམས་ཅན་རྣམས་ལ་རྒྱུད་ཀྱི་སྒྲ་དང་གླུའི་དབྱངས་ཀྱི་སྤྱོད་ལམ་དང། ཁྱེའུ་འདུལ་བའི་སེམས་ཅན་རྣམས་ལ་ཁྱེའུ་སྤྱོད་ལམ་དང། བུ་མོས་
འདུལ་བའི་སེམས་ཅན་རྣམས་ལ་བུ་མོའི་སྤྱོད་ལམ་དང། བུད་མེད་ཀྱིས་འདུལ་བའི་སེམས་ཅན་རྣམས་ལ་བུད་མེད་ཀྱི་སྤྱོད་ལམ་དང། སྐྱེས་པས་འདུལ་བའི་སེམས་ཅན་རྣམས་ལ་སྐྱེས་པའི་སྤྱོད་ལམ་དང། གཞོན་ནུས་
འདུལ་བའི་སེམས་ཅན་རྣམས་ལ་གཞོན་ནུའི་སྤྱོད་ལམ་དང། བར་མས་འདུལ་བའི་སེམས་ཅན་རྣམས་ལ་བར་མའི་སྤྱོད་ལམ་དང། རྒན་པོས་འདུལ་བའི་སེམས་ཅན་རྣམས་ལ་རྒན་པོའི་སྤྱོད་ལམ། ཡན་ལག་མ་ཚང་བས་
འདུལ་བའི་སེམས་ཅན་རྣམས་ལ་ཡན་ལག་མ་ཚང་བའི་སྤྱོད་ལམ་དང། གདོལ་པ་རྐང་ལག་ཆད་པས་འདུལ་བའི་སེམས་ཅན་རྣམས་ལ་གདོལ་པ་རྐང་ལག་ཆད་པའི་སྤྱོད་ལམ་དང། ལྐུགས་པ་དང། འཕྱེ་བོས་འདུལ་
བའི་སེམས་ཅན་རྣམས་ལ་ལྐུགས་པ་དང། འཕྱེ་བོའི་སྤྱོད་ལམ་དང་ལོང་བ་དང། འོན་པས་འདུལ་བའི་སེམས་ཅན་རྣམས་ལ་ལོང་བ་དང་འོན་པའི་སྤྱོད་ལམ་དང། སེམས་ཅན་དམྱལ་པ་པའི་གཟུགས་ཀྱིས་འདུལ་བའི་
སེམས་ཅན་རྣམས་ལ་སེམས་ཅན་དམྱལ་བའི་གཟུགས་ཀྱི་སྤྱོད་ལམ་དང་དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་དང། མིས་འདུལ་པའི་སེམས་ཅན་རྣམས་ལ་དུད་འགྲོའི་སྐྱེ་གནས་དང། གཤིན་རྗེའི་འཇིག་

[090A]༄༅། །རྟེན་དང་མིའི་སྤྱོད་ལམ་དང། ལྷས་འདུལ་བའི་སེམས་ཅན་རྣམས་ལ་ལྷའི་སྤྱོད་ལམ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་
འཕྱེ་ཆེན་པོས་འདུལ་བའི་སེམས་ཅན་རྣམས་ལ་ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོའི་སྤྱོད་ལམ་དང། བརྒྱ་བྱིན་གྱིས་འདུལ་བའི་སེམས་ཅན་
རྣམས་ལ་བརྒྱ་བྱིན་གྱི་སྤྱོད་ལམ་དང། ཚངས་པས་འདུལ་བའི་སེམས་ཅན་རྣམས་ལ་ཚངས་པའི་སྤྱོད་ལམ་དང། འཇིག་རྟེན་སྐྱོང་བས་འདུལ་བའི་སེམས་ཅན་རྣམས་ལ་འཇིག་རྟེན་སྐྱོང་བའི་སྤྱོད་ལམ་དང། འཁོར་
ལོས་སྒྱུར་བས་འདུལ་བའི་སེམས་ཅན་རྣམས་ལ་འཁོར་ལོས་སྒྱུར་བའི་སྤྱོད་ལམ་དང། དགེ་སློང་གིས་འདུལ་བའི་སེམས་ཅན་རྣམས་ལ་དགེ་སློང་གི་སྤྱོད་ལམ་དང། དགེ་སློང་མས་འདུལ་བའི་སེམས་ཅན་རྣམས་ལ་དགེ་
སློང་མའི་སྤྱོད་ལམ་དང། དགེ་བསྙེན་གྱིས་འདུལ་བའི་སེམས་ཅན་རྣམས་ལ་དགེ་བསྙེན་གྱི་སྤྱོད་ལམ་དང། དགེ་བསྙེན་མས་འདུལ་བའི་སེམས་ཅན་རྣམས་ལ་དགེ་བསྙེན་མའི་སྤྱོད་ལམ་དང། ཉན་ཐོས་ཀྱིས་འདུལ་
བའི་སེམས་ཅན་རྣམས་ལ་ཉན་ཐོས་ཀྱི་སྤྱོད་ལམ་དང། རང་སངས་རྒྱས་ཀྱིས་འདུལ་བའི་སེམས་ཅན་རྣམས་ལ་རང་སངས་རྒྱས་ཀྱི་སྤྱོད་ལམ་དང། བྱང་ཆུབ་སེམས་དཔའ་འདུལ་བའི་སེམས་ཅན་རྣམས་ལ་བྱང་ཆུབ་སེམས་

[090B] དེ་བཞིན་གཤེགས་པས་འདུལ་བའི་སེམས་ཅན་རྣམས་ལ་དེ་བཞིན་གཤེགས་པའི་སྤྱོད་ལམ་སྟོན་ཏེ་གཟུགས་མེད་པ་ནི་མ་གཏོགས་སོ། །ཞི་བའི་བློ་གྲོས་དེ་ལྟར་སེམས་ཅན་ཐམས་ཅད་ཀྱི་གཟུགས་
དང། ཁ་དོག་དང། སྤྱོད་ལམ་ཇི་སྙེད་པ་བྱང་ཆུབ་སེམས་དཔའི་གཟུགས་དང། ཁ་དོག་དང། སྤྱོད་ལམ་ཡང་དེ་སྙེད་དུ་ལྷུན་གྱིས་གྲུབ་ཅིང་ཡོངས་སུ་མི་རྟོག་པར་ཀུན་ཏུ་གནས་སོ། །དེ་ལ་བྱང་ཆུབ་སེམས་དཔས་རྣམ་པར་
མི་རྟོག་ཅིང་བཏང་སྙོམས་པ་དེ་ལུས་ཀྱིས་ལུས་ཀྱི་སྤྱོད་ལམ་སྟོན་མོད་ཀྱི་ལུས་ཀྱི་ཆོས་ཉིད་ལས་ཀྱང་མི་གཡོའོ། །ལུས་ཀྱིས་ལུས་ཀྱི་ལས་བྱེད་མོད་ཀྱི་ལུས་ཀྱི་དབེན་པ་ཡང་མི་འདོར་རོ། །དེ་ལུས་ཡོངས་སུ་དག་པས་ལུས་ཀྱི་
འོད་ཀྱིས་སེམས་ཅན་དམྱལ་བ་པའི་སེམས་ཅན་ཐམས་ཅད་བདེ་བར་བྱེད་དོ། །ལུས་ལ་མི་ལྟ་བས་ཤ་ཟ་བའི་སེམས་ཅན་ཇི་སྙེད་ཡོད་པ་ཤའི་ལོངས་སྤྱོད་གང་དང་གང་འདོད་པ་དེ་ལྟ་བུའི་ཤ་རྣམས་བདག་གི་ལུས་ལས་དེ་དག་
ལ་བསྟབས་ནས་བདག་སྲོག་དང་ཕྲལ་ཏེ་སེམས་ཅན་དེ་དག་ལ་སྦྱིན་པར་བྱེད་དོ། །ཁྲག་འཐུང་བ་རྣམས་ལ་ཁྲག་སྦྱིན་པར་བྱེད་དོ་།རྐང་ཟ་བ་རྣམས་ལ་རྐང་སྦྱིན་པར་བྱེད་དོ། །གཟི་བྱིན་ཟ་རྣམས་ལ་གཟི་བྱིན་སྦྱིན་པར་བྱེད་དོ། །ཞི་
བའི་བློ་གྲོས་དེ་ལྟར་ཤའི་ལོངས་སྤྱོད་ཇི་སྙེད་པ་དེ་དག་ཐམས་ཅད་བདག་གི་ལུས་ལས་བསྟབས་ཏེ་སྲོག་དང་ཕྲལ་ནས་སེམས་ཅན་དེ་དག་ལ་སྦྱིན་པར་བྱེད་དོ། །ཞེས་དང། གློག་ཐོབ་ཀྱིས་ཞུས་པ་ལས། གཞན་ཡང་གློག་ཐབ་
[091A]༄༅། །བྱང་ཆུབ་སེམས་དཔའ་དེས་དེ་ལྟ་བུའི་ཡེ་ཤེས་ཡོངས་སུ་རྫོགས་པར་གྱུར་པས་སེམས་ཅན་རྣམས་ཀྱི་དབང་པོ་དང། སྤྱོད་པ་དང། བསམ་པ་ཡང་ཐབས་མཁས་པས་རབ་ཏུ་རྟོགས་པས་
གལ་ཏེ་འདོད་ཆགས་མང་བའི་སེམས་ཅན་མཐོང་བར་གྱུར་ན། དེ་དག་རབ་ཏུ་གདུལ་ཞིང་དེ་དག་གི་ནད་གསོ་བའི་ཕྱིར་སོ་སོའི་སྐྱེ་བོ་དང་མཐུན་པར་འདོད་པ་རྣམས་ལ་ཡོངས་སུ་སྤྱོད་པ་དང། བུ་དང་ཆུང་མ་དང་
ཁྱིམ་གྱི་སོ་ཚེས་ཕུན་སུམ་ཚོགས་པ་སྟོན་པར་བྱེད་ཀྱང་པདྨ་བཞིན་དུ་དེས་གོས་ཤིང་མངོན་པར་ཞེན་པར་གྱུར་པ་མེད་དོ། །ཞེས་དང། ཡང་གློག་ཐོབ་འདི་ལྟ་སྟེ་དཔེར་ན། མེ་རབ་ཏུ་འབར་བ་ནི་རྩ་དང་ཤིང་དང་
ཕྲད་པར་གྱུར་པ་ན་ཐམས་ཅད་རབ་ཏུ་འབར་ཞིང་མེའི་ཕུང་པོ་ཉིད་དུ་མངོན་པར་འགྲུབ་པར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་ཡང་ཡེ་ཤེས་ཀྱི་མེ་འབར་བར་གྱུར་པ་ན་སེམས་ཅན་རྣམས་ཀྱི་འདོད་ཆགས་
དང། ཞེ་སྡང་དང། གཏི་མུག་དང། དགེ་བ་དང། མི་དགེ་བ་ཇི་སྙེད་པ་དེ་དག་ཀྱང་བྱང་ཆུབ་སེམས་དཔའ་དང་ལྷན་ཅིག་འགྲོགས་ཤིང་ཐམས་ཅད་རབ་ཏུ་འབར་ནས་ཤེས་རབ་ཉིད་དུ་མངོན་པར་འགྲུབ་པར་འགྱུར་ཏེ་
འདི་ནི་བྱང་ཆུབ་སེམས་དཔའི་མ་འདྲེས་པའི་ཆོས་ཞེས་བྱའོ་།ཞེས་དང། ཉེ་བར་འཁོར་གྱིས་ཞུས་པའི་མདོ་ལས། ཤཱ་རིའི་བུ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོའི་ཏིང་ངེ་འཛིན་ལ་སྙོམས་

[091B]སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ལྷ་མ་ཡིན་གྱི་འགྲོ་བ་ཉེ་བར་སྟོན་པར་བྱེད་དོ་།བྱང་ཆུབ་སེམས་
དཔའ་སེམས་དཔའ་ཆེན་པོ་བཀོད་པ་ཆེན་པོའི་ཏིང་ངེ་འཛིན་ལ་སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་ཁྱིམ་བདག་གི་གཟུགས་ཉེ་བར་སྟོན་པར་བྱེད་དོ། །བྱང་ཆུབ་སེམས་དཔའ་སེམས་
དཔའ་ཆེན་པོ་མཆོག་གི་ཏིང་ངེ་འཛིན་ལ་སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་འཁོར་ལོས་སྒྱུར་བའི་གཟུགས་ཉེ་བར་སྟོན་པར་བྱེད་དོ། །བྱང་ཆུབ་སེམས་དཔའ་སེམས་དཔའ་ཆེན་
པོ་གཟི་བརྗིད་དྲག་པོའི་ཏིང་ངེ་འཛིན་ལ་སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་བརྒྱ་བྱིན་དང་ཚངས་པའི་གཟུགས་ཉེ་བར་སྟོན་པར་བྱེད་དོ། །བྱང་ཆུབ་སེམས་དཔའ་སེམས་དཔའ་ཆེན་པོ་
རྩེ་གཅིག་པའི་ཏིང་ངེ་འཛིན་ལ་སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་ཉན་ཐོས་ཀྱི་གཟུགས་ཉེ་བར་སྟོན་པར་བྱེད་དོ། །བྱང་ཆུབ་སེམས་དཔའ་སེམས་དཔའ་ཆེན་པོ་དག་པ་གཉིས་སུ་མེད་
པའི་ཏིང་ངེ་འཛིན་ལ་སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་རང་སངས་རྒྱས་ཀྱི་གཟུགས་ཉེ་བར་སྟོན་པར་བྱེད་དོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་ཏིང་ངེ་འཛིན་ལང་

[092A]༄༅། །སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་སངས་རྒྱས་ཀྱི་གཟུགས་ཉེ་བར་སྟོན་པར་བྱེད་དོ་།བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་
ལ་དབང་བསྐུར་བའི་ཏིང་ངེ་འཛིན་ལ་སྙོམས་པར་ཞུགས་པ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་མོས་པ་ཇི་ལྟ་བ་བཞིན་དུ་གཟུགས་ཉེ་བར་སྟོན་པར་བྱེད་དེ། ཤཱ་རིའི་བུ་དེ་ལྟར་ན་སྐྱེས་བུ་དམ་པ་རྣམས་
ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་ལ་ལར་ནི་བརྒྱ་བྱིན་གྱི་གཟུགས། ལ་ལར་ནི་ཚངས་པའི་གཟུགས། ལ་ལར་ནི་འཁོར་ལོས་སྒྱུའི་གཟུགས་ཉེ་བར་སྟོན་པར་ཡང་བྱེད་ལ། ཆོས་ཀྱི་དབྱིངས་
ལས་ཀྱང་མི་གཡོའོ། །ཞེས་དང། གཙུག་ན་རིན་ཆེན་གྱིས་ཞུས་པ་ལས། རིགས་ཀྱི་བུ་དེ་ལ་བྱང་ཆུབ་སེམས་དཔའི་སེམས་ཅན་ཡོངས་སུ་སྨིན་པར་བྱེད་པའི་སྤྱོད་པ་ཡོངས་སུ་དག་པ་གང་ཞེ་ན། རིགས་ཀྱི་
དུ་སེམས་ཅན་གྱི་སྤྱོད་པ་ནི་ཚད་མེད་མཐའ་ཡས་བསམ་གྱིས་མི་ཁྱབ་སྟེ། དེ་བཞིན་དུ་བྱང་ཆུབ་སེམས་དཔའ་སེམས་ཅན་ཡོངས་སུ་སྨིན་པར་བྱེད་པའི་སྤྱོད་པ་ཡང་ཚད་མེད་མཐའ་ཡས་བསམ་གྱིས་མི་ཁྱབ་
བོ། །དེ་ལ་བྱང་ཆུབ་སེམས་དཔའ་སེམས་ཅན་རྣམས་ཀྱི་བསམ་པ་ཤེས་ནས་སེམས་ཅན་རྣམས་ཡོངས་སུ་སྨིན་པར་བྱེད་ནུས་སོ། །དེ་ཅིའི་ཕྱིར་ཞེ་ན། རིགས་ཀྱི་བུ་འདི་ལྟར་སེམས་ཅན་ལ་ལ་ནི་ཚུལ་ཁྲིམས་

[092B] ལ་ལ་ནི་ཚུལ་ཁྲིམས་སྤངས་པས། སེམས་ཅན་ལ་ལ་ནི་ཚིག་གིས་ཤིན་ཏུ་གདམས་པས་ཡོངས་སུ་སྨིན་པར་འགྱུར། ལ་ལ་ནི་འཇམ་པོས། ལ་ལ་ནི་ཚིག་རྩུབ་བོས། ལ་ལ་ནི་དེ་གཉིས་
གས། ལ་ལ་ནི་འཇིགས་པར་བྱས་པས། ལ་ལ་ནི་འཇིགས་པ་ལས་ཡོངས་སུ་ཐར་པར་བྱས་པས། ལ་ལ་ནི་བསླངས་པས། ལ་ལ་ནི་མ་བསླངས་པས། ལ་ལ་ནི་གནོད་པས། ལ་ལ་ནི་མི་གནོད་པས། ལ་ལ་ནི་ཟིལ་གྱིས་
མནན་པས། ལ་ལ་ནི་ཟིལ་གྱིས་མ་མནན་པས། ལ་ལ་ནི་སྦྱང་བས། ལ་ལ་ནི་མི་སྦྱང་བས། ལ་ལ་ནི་ཚར་བཅད་པས། ལ་ལ་ནི་སྦྱིན་པའི་ཕྱིར་བྱིན་པས། ལ་ལ་ནི་བླངས་པས། སེམས་ཅན་ལ་ལ་ནི་ཡིད་དུ་འོང་
བའི་གཟུགས་ཉེ་བར་བསྒྲུབས་པས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་སྒྲ་དང། དྲི་དང། རོ་དང། རེག་པ་དང། ཆོས་ཡིད་དུ་འོང་བ་ཉེ་བར་བསྒྲུབས་པས་ཡོངས་སུ་སྨིན་པར་འགྱུར་རོ། །སེམས་
ཅན་ལ་ལ་ནི་གཟུགས་ཡིད་དུ་མི་འོང་བ་ཉེ་བར་བསྒྲུབས་པས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་སྒྲ་དང། དྲི་དང། རོ་དང། རེག་པ་དང། ཆོས་ཡིད་དུ་མི་འོང་བ་ཉེ་བར་བསྒྲུབས་པས་ཡོངས་
སུ་སྨིན་པར་འགྱུར་རོ། །སེམས་ཅན་ལ་ལ་ནི་སྤྲོ་བས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་རྟག་ཏུ་མཐོང་བས། ལ་ལ་ནི་མི་མཐོང་བས། སེམས་ཅན་ལ་ལ་ནི་སངས་རྒྱས་ཀྱི་སྒྲས། སེམས་ཅན་ལ་

[093A]༄༅། །ལ་ནི་ཆོས་ཀྱི་སྒྲས། ལ་ལ་ནི་དགེ་འདུན་གྱི་སྒྲས། ལ་ལ་ནི་མི་རྟག་པའི་སྒྲས། ལ་ལ་ནི་སྡུག་བསྔལ་བའི་སྒྲས། ལ་ལ་ནི་བདག་མེད་པའི་སྒྲས། ལ་ལ་ནི་ཞི་བའི་སྒྲས། སེམས་ཅན་ལ་ལ་ནི་
སྦྱིན་པ་དང། ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་ཀྱི་སྒྲས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང་
གཤིན་རྗེའི་འཇིག་རྟེན་གྱི་སྡུག་བསྔལ་མྱོང་བར་འགྱུར་བའི་སྒྲས་ཡོངས་སུ་སྨིན་པར་འགྱུར་རོ། །ལ་ལ་ནི་ལྷའི་བདེ་བ་མྱོང་བར་འགྱུར་བའི་སྒྲས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་ཉན་ཐོས་ཀྱི་ཐེག་པའི་
གཏམ་གྱིས། ལ་ལ་ནི་རང་སངས་རྒྱས་ཀྱི་ཐེག་པའི་གཏམ་གྱིས། ལ་ལ་ནི་ཐེག་པ་ཆེན་པོའི་གཏམ་གྱིས་ཡོངས་སུ་སྨིན་པར་འགྱུར་རོ་།སེམས་ཅན་ལ་ལ་ནི་སྦྱིན་པས་ཡོངས་སུ་སྨིན་པར་འགྱུར་གྱི། སྙེན་པར་སྨྲ་བསམ་
ཡིན། དོན་སྤྱོད་པས་མ་ཡིན། དོན་མཐུན་པས་མ་ཡིན། སེམས་ཅན་ལ་ལ་ནི་སྙན་པར་སྨྲ་བས་ཡོངས་སུ་སྨིན་པར་འགྱུར་གྱི། སྦྱིན་པས་མ་ཡིན། དོན་སྤྱོད་པས་མ་ཡིན། དོན་མཐུན་པས་མ་ཡིན། སེམས་ཅན་ལ་
ལ་ནི་དོན་སྤྱོད་པས་ཡོངས་སུ་སྨིན་པར་འགྱུར་གྱི། སྦྱིན་པས་མ་ཡིན། སྙན་པར་སྨྲ་བས་མ་ཡིན། དོན་མཐུན་པས་མ་ཡིན། སེམས་ཅན་ལ་ལ་ནི་དོན་མཐུན་པས་ཡོངས་སུ་སྨིན་པར་འགྱུར་གྱི། སྦྱིན་བས་མ་ཡིན། སྙན་

[093B] དོན་སྤྱོད་པས་ཡོངས་སུ་སྨིན་པར་འགྱུར་བ་མ་ཡིན། སེམས་ཅན་ལ་ལ་ནི་བསྡུ་བའི་དངོས་པོ་བཞི་པོ་དག་གིས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་ནང་གི་དངོས་པོ་ཡོངས་སུ་གཏོང་བས་
ལ་ལ་ནི་ཕྱི་རོལ་གྱི་དངོས་པོ་ཡོངས་སུ་གཏོང་བས། ལ་ལ་ནི་ཕྱི་ནང་གི་དངོས་པོ་ཡོངས་སུ་གཏོང་བས། སེམས་ཅན་ལ་ལ་ནི་ཆུང་མ་དང། བུ་ཕོ་དང། བུ་མོ་ཀུན་གཏོང་བས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་
ནི་ལག་པ་དང། རྐང་པ་དང། མིག་དང། མགོ་ཀུན་གཏོང་བས་ཡོངས་སུ་སྨིན་པར་འགྱུར་རོ། །སེམས་ཅན་ལ་ལ་ནི་རྩེད་མོ་ལ་དགའ་བ་དང། གླུ་དང་སིལ་སྙན་གྱིས་ཡོངས་སུ་སྨིན་པར་འགྱུར་རོ། །ལ་ལ་ནི་གཅིག་
ཏུ་བདེ་བས། ལ་ལ་ནི་གཅིག་ཏུ་སྡུག་བསྔལ་བས། ལ་ལ་ནི་དེ་གཉི་གས། ལ་ལ་ནི་དེ་གཉི་ག་མ་ཡིན་པས། སེམས་ཅན་ལ་ལ་ནི་དགེ་སྦྱོང་དུ་སྤྲུལ་པས་འདུལ་བ། སེམས་ཅན་ལ་ལ་ནི་དགེ་སློང་དང་དགེ་སློང་མ་
དང། དགེ་བསྙེན་དང། དགེ་བསྙེན་མར་སྤྲུལ་པས་འདུལ་བ། སེམས་ཅན་ལ་ལ་ནི་སངས་རྒྱས་ཀྱི་གཟུགས་དང་ཁ་དོག་གིས་འདུལ་བ་ཡིན་ཏེ། དེ་དག་ལ་སངས་རྒྱས་ཀྱི་གཟུགས་དང་སྐུ་བསྟན་པས་འདུལ་བར་
འགྱུར་རོ། །ཞེས་དང། དཀོན་མཆོག་ཏ་ལ་ལས། འགྲོ་བའི་སྤྱོད་པའི་སྒོ་རྣམས་ཇི་སྙེད་པ། །དེ་སྙེད་ཆོས་ཀྱི་སྒོ་ལ་རབ་ཞུགས་ཏེ་།དེ་དག་ཀུན་དུ་རྣམ་ཐར་སྒོ་དག་ནས། །བསམ་པ་ཇི་བཞིན་འཇིག་རྟེན་སེམས་ཅན་འདུལ་

[094A]༄༅། །གང་དག་ཀུན་ཏུ་རྣམ་ཐར་སྒོ་དག་ནས། །བསམ་བཞིན་འཇིག་རྟེན་སེམས་ཅན་འདུལ་བྱེད་པ། །དེ་དག་སུས་ཀྱང་མཚན་མར་བཟུང་མི་ནུས། །ཏིང་འཛིན་རྣམ་པར་འཕྲུལ་པ་དེ་འདྲའོ། །དེ་དག་དགའ་
བ་བཀོད་པའི་ཏིང་འཛིན་མཆོག་འགྲོ་བ་ཐམས་ཅད་ཡོངས་སྨིན་མཐུན་བྱེད་པ། །དགའ་བདེ་སྤྲོ་བ་རབ་དགའ་ཀུན་ལྡན་པས། །བསམ་པ་བརྟན་ནས་སེམས་ཅན་འདུལ་བར་བྱེད། །གང་དུ་ལོ་ཉེས་འཇིག་རྟེན་ཡོ་བྱད་གང། །བདེ་བྱེད་ཐམས་
ཅད་རབ་ཏུ་དཀོན་གྱུར་པ། །དེར་ནི་ཀུན་གྱིས་བསམ་བཞིན་བྱ་བ་ཡིན་།སྦྱིན་པ་སྦྱིན་ཞིང་འགྲོ་བའི་དོན་རྣམས་བྱེད། །དེ་དག་ཟས་སྐོམ་མཆོག་དང་རོ་མཆོག་དང། །གོས་དང་བགོ་བ་རིན་ཆེན་སྣ་ཚོགས་དང། །རྒྱལ་སྲིད་ནོ་བ་
དང་བདག་ཕངས་ཡོངས་གཏོང་བས། །སྦྱིན་ལ་མོས་པའི་འགྲོ་བ་འདུལ་བར་བྱེད། །བརྟན་པ་དེ་དག་མཚན་མཆོག་ལུས་སྤྲས་ཤིང་།གོས་དང་རྒྱན་མཆོག་བགོས་ཤིང་བརྒྱན་བྱས་ཏེ། །ཕྲེང་བས་སྤུད་ཅིང་སྤོས་ཀྱིས་བསྐུས་པ་ཡི། །
གཟུགས་རྣམས་བསྟན་པས་སེམས་ཅན་འདུལ་བར་བྱེད། །མཐོང་ན་དགའ་ཚིམ་རབ་ཏུ་དགའ་རྣམས་ལ། །བློ་མཆོག་དེ་དག་གཟུགས་མཆོག་གཟུགས་བཟང་བ། །གཟུགས་ཀྱི་དམ་པ་ཡོངས་སུ་སྟོན་བྱེད་ཅིང། །གཟུགས་
ལ་མོས་པའི་སེམས་ཅན་འདུལ་བར་བྱེད། །དེ་དག་ཀ་ལ་པིང་ཀའི་སྒྲ་སྙན་དང། །ཁུ་བྱུག་ཀུན་ལ་ངང་བའི་སྒྲ་སྐད་དང། །རྔ་དང་ཚངས་དང་མི་འམ་ཅི་ཡི་སྒྲས། །མོས་པ་ཀུན་ལ་དེ་བཞིན་ཆོས་ཀྱང་སྟོན། །སྟོང་ཕྲག་

[094B] །རྒྱལ་བ་གང་དག་འགྲོ་བའི་དོན་མཛད་པའི། །ཆོས་ཀྱི་བྱེ་བྲག་སྒོ་མོ་དེ་དག་གིས། །བསམ་པ་ཇི་བཞིན་འཇིག་རྟེན་སེམས་ཅན་འདུལ། །དེ་དག་བདེ་དང་སྡུག་བསྔལ་གྲོགས་ཀྱང་བྱེད། །དོན་དང་
གནོད་པའི་གྲོགས་ཀྱང་དེ་བཞིན་བྱེད། །བྱ་བ་ཀུན་ལ་གྲོགས་སུ་འགྱུར་བྱས་ཤིང། །གྲོགས་ཀྱི་སྒོ་ནས་སེམས་ཅན་འདུལ་བར་བྱེད་།སྡུག་བསྔལ་གནོད་པ་འདུས་བྱས་སྐྱོན་གྱི་རྣམས། །གྲོགས་ཀྱི་དོན་དུ་དེ་དག་བཟོད་
བྱེད་ཅིང། །འགྲོ་བ་ཀུན་ལ་ཕན་དོན་བདེ་དོན་དུ། །དེ་དག་གྲོགས་དོན་གནོད་པ་དང་དུ་ལེན། །གང་ན་མངོན་བྱུང་མེད་ཅིང་ཆོས་མེད་དེ། །དགོན་པར་འགྲོ་དང་ཐར་པ་མི་དམིགས་པ། །དེར་ནི་རྒྱལ་སྲིད་འབྱོར་པ་རབ་སྤངས་
ཏེ། །ཞི་བའི་ཡིད་ཀྱིས་གནས་མེད་མངོན་པར་འབྱུང། །དེ་དག་ཁྱིམ་དང་འཆིང་དང་སྲིད་པའི་གནས། །འགྲོ་བ་ཐམས་ཅད་ཡོངས་སུ་དགྲོལ་བའི་ཕྱིར། འདོད་པའི་དགའ་བ་ཀུན་ལ་མི་གནས་པར། །མངོན་པར་བྱུང་ཞིང་
ཐར་པ་རབ་ཏུ་བརྗོད། །དེ་དག་སྤྱོད་པ་བཅུ་རྣམས་རྗོད་བྱེད་ཅིང་།སྐྱེས་ཆེན་རྣམས་ཀྱི་ཆོས་སྤྱོད་གང་ཡིན་དང། །དྲང་སྲོང་རྣམས་ཀྱི་སྤྱོད་ཀུན་མ་ལུས་པར། །ཡོངས་སུ་བརྗོད་ཅིང་འགྲོ་བའི་དོན་རྣམས་བྱེད། །གང་ན་སེམས་ཅན་
དཔག་མེད་ཚེ་ལྡན་ཞིང། །བདེ་དང་ལྡན་ལ་ཉོན་མོངས་ཆུང་ཡོད་པ། །དེར་ནི་རྒ་བས་ཉེན་ཅིང་ནད་བུ་ཅན། །བདག་ལ་དབང་མེད་འཆི་བའི་དབང་གྱུར་སྟོན། །འདོད་ཆགས་འབར་ཞིང་ཞེ་སྡང་རབ་འབར་ལ། །འཇིག་རྟེན་

[095A]༄༅། །གཏི་མུག་མེ་ཆེན་རབ་འབར་ཞིང། །རྒ་དང་ན་དང་འཆི་བ་རབ་འབར་བའི། །འཇིག་རྟེན་བསྟན་ནས་སེམས་ཅན་འདུལ་བར་བྱེད་།དེ་དག་སངས་རྒྱས་སྟོབས་བཅུ་བརྩོན་བཞི་དང། །ཆོས་ཀྱི་
ཁྱད་པར་བཅོ་བརྒྱད་རྣམས་ཀྱིས་ཀྱང། །སངས་རྒྱས་ཆེ་བའི་བདག་ཉིད་རྗོད་བྱེད་ཅིང། །སངས་རྒྱས་ཡོན་ཏན་རྣམས་ཀྱིས་འགྲོ་དོན་བྱེད། །ཅེས་སོགས་དང། སྤྲིན་ཆེན་པོའི་མདོ་ལས། བྱང་ཆུབ་སེམས་དཔའ་སེམས་དཔའ་
ཆེན་པོ་ནི་ལྷའི་གནས་ཐམས་ཅད་ན་ཡང་བྱ་བ་ལ་སྣང་སྟེ་ཚངས་པ་ལ་དད་པའི་སེམས་ཅན་རྣམས་ཀྱི་མཆོད་པའི་འོས་སོ་སྙམ་པའི་ལྟ་བ་གཅད་པའི་ཕྱིར་ཚངས་པའི་གནས་རྣམས་སུ་ནི་ཚངས་པའི་གཟུགས་ལྟ་
བུར་སྣང་སྟེ། ལྟ་བ་ལ་གནས་པར་ཡང་མི་འགྱུར་རོ། །དབང་ཕྱུག་ཆེན་པོ་ལ་དད་པའི་སེམས་ཅན་རྣམས་ཀྱི་ལྟ་བ་གཅད་པའི་ཕྱིར་དབང་ཕྱུག་ཆེན་པོའི་གནས་རྣམས་སུ་ནི་དབང་ཕྱུག་ཆེན་པོའི་གཟུགས་ལྟ་བུར་སྣང་
སྟེ། ལྟ་བ་ལ་གནས་པར་ཡང་མི་འགྱུར་རོ། །གཞོན་ནུ་ལ་དད་པའི་སེམས་ཅན་རྣམས་ཀྱི་ལྟ་བ་གཅད་པའི་ཕྱིར་གཞོན་ནུའི་གནས་རྣམས་སུ་ནི་གཞོན་ནུའི་གཟུགས་ལྟ་བུར་སྣང་སྟེ། ལྟ་བ་ལ་གནས་པར་ཡང་མི་
འགྱུར་རོ། །ཀཱ་ཏྱཱཱི་བུའི་སྡིག་པ་དང། འཚེ་བ་མི་བཟད་པ་ལ་དད་པའི་སེམས་ཅན་རྣམས་ཀྱི་ལྟ་བ་གཅད་པ་དང། སྲོག་གཅོད་པ་བཟློག་པའི་ཕྱིར། ཀཱ་ཏྱཱའི་བུའི་གནས་རྣམས་སུ་ནི་ཀཱ་ཏྱའི་བུའི་གཟུགས་ལྟ་བུར་

[095B] ལྟ་བ་ལ་གནས་པར་ཡང་མི་འགྱུར་རོ། །སེམས་ཅན་རྣམས་སྡིག་པ་ལས་བཟློག་པའི་ཕྱིར་འབྱུང་པོའི་གནས་རྣམས་སུ་ནི་འབྱུང་པོའི་གཟུགས་ལྟ་བུར་སྣང་ཞིང། ལྟ་བ་ཅན་ཐམས་ཅད་ཀྱི་ལྟའི་གནས་
དང། ལྟད་མོ་ཅན་དང། དགེ་མཚན་ལྟ་བའི་གནས་རྣམས་སུ་ལྟ་བ་ཅན་གྱི་གཟུགས་ལྟ་བུར་སྣང་སྟེ། ལྟ་བ་ལ་གནས་པར་ཡང་མི་འགྱུར་རོ། །ཤ་ཟ་བ་དང་གསོད་པ་ལས་བཟློག་པའི་ཕྱིར་ཕག་འཚེང་བའི་
གནས་སུ་བགེགས་ཀྱི་མཚན་མའི་ཚུལ་སྟོན་ཅིང། ཤ་འཚོང་བ་ལྟ་བུར་ཡང་སྣང་ངོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་རིགས་ཀྱིས་ཆད་འཚོང་བའི་ནང་དུ་ཆང་འཐུང་བ་ལྟ་བུར་ཡང་སྣང་ཞིང་ཆང་
གི་ཉེས་དམིགས་ཡང་དག་པར་བསྟན་པའི་ཕྱིར་རིགས་ཀྱི་གཙོ་བོ་ལྟ་བུར་འགྱུར་ཞིང་སེམས་ཅན་རྣམས་ལ་ཆང་གི་སྦྱིན་པ་བྱེད་དེ་ཆང་ལ་ཆགས་པར་ཡང་མི་འགྱུར་རོ། །དེ་བཞིན་དུ་ལས་ཆེན་པོ་བཅུ་དྲུག་གི་
ཉེས་དམིགས་ཡང་དག་པར་བསྟན་པའི་ཕྱིར་ལས་ཆེན་པོ་བཅུ་དྲུག་བྱེད་པའི་རིགས་རྣམས་སུ་སྐྱེས་ནས་ལས་ཆེན་པོ་བཅུ་དྲུག་བྱེད་པ་ལྟ་བུར་ཡང་སྣང་སྟེ། ལས་ལ་ཆགས་པར་ཡང་མི་འགྱུར་རོ། །སེམས་ཅན་
ཡོངས་སུ་སྨིན་པར་བྱ་བའི་ཕྱིར་རྒྱན་པོ་དང་རྩེད་མོ་ལ་ཡང་མཁས་སོ། །སེམས་ཅན་དབུལ་པོ་ལོངས་སྤྱོད་མི་ཟད་པས་བསྡུ་བ་དང་ཚུལ་ཁྲིམས་ཡོངས་སུ་དག་པར་བྱ་བའི་ཕྱིར་ཁྱིམ་ན་གནས་པའི་རྒྱལ་པོར་
[096A]༄༅། །ཡང་འགྱུར་རོ། །ཆུང་མ་དང། བུ་དང་འདྲེ་བ་ཡང་མེད་པར་བུ་སྨད་ཀྱང་སྟོན་ལ་རྟག་ཏུ་ཚངས་པར་སྤྱོད་པ་དང་ཡང་ལྡན་ཞིང་རྟག་ཏུ་དབེན་པ་ན་ཡང་གནས་ཏེ་རྒྱན་གྱིས་ཀླུབས་ལ་མཚན་ཀྱང་
ཡོངས་སུ་གཅོད་དོ། །དེ་ན་ཁ་ཟས་ཀྱང་ཟ་ལ་རྟག་ཏུ་བསམ་གཏན་གྱི་ཟས་ཀྱིས་ཀྱང་འཚོའོ། །ཡ་མཚན་ཅན་དེ་དག་གི་ང་རྒྱལ་དང། རྒྱགས་པ་དང། དྲེགས་པ་གཞོམ་པའི་ཕྱིར་ཡ་མཚན་ཅན་ཐམས་ཅད་ཀྱི་ནང་དུ་
ཡང་རབ་ཏུ་འབྱུང་སྟེ། ཐམས་ཅད་དུ་མཁན་པོའི་ཐབས་སུ་བཀུར་ཞིང་ལྟས་སུ་ལྟ་བ་ཐམས་ཅད་ངེས་པར་བསྒྲལ་བའི་ཕྱིར་བསམ་པ་ཚུལ་གྱིས་རྟོགས་པར་འགྱུར་ལ། ལྟ་བ་ལ་གནས་པར་ཡང་མི་འགྱུར་རོ། །དུད་འགྲོ་
རྣམས་ངེས་པར་བསྒྲལ་བའི་ཕྱིར་དུད་འགྲོའི་སྐྱེ་གནས་ཐམས་ཅད་དུ་ཡང་སྐྱེ་བར་འགྱུར་ཏེ་ཐམས་ཅད་དུ་ཡང་མཆོག་ཏུ་བཀུར་བར་འགྱུར་རོ། །སྨད་འཚོང་མའི་གནས་ཀུན་ཏུ་ཡང་སྣང་སྟེ་ཐམས་ཅད་དུ་ཡང་བཀུར་
ལ། སྨད་འཚོང་མའི་གནས་ཐམས་ཅད་དུ་གཡོན་ཅན་གྱི་མཚག་ཏུ་འགྱུར་རོ། །འདུལ་བའི་སེམས་ཅན་ལ་ཕན་པའི་ཕྱིར་བཞི་མདོ་དང། སུམ་མདོ་ཐམས་ཅད་དུ་ཡང་སྣང་ངོ། །འདོད་པའི་ཉེས་པ་ཐམས་ཅད་
བསྟན་པའི་ཕྱིར་སྨད་འཚོང་མའི་གནས་ཐམས་ཅད་དུ་ཡང་འཇུག་གོ། །དྲན་པ་ལ་ཡང་དག་པར་དགོད་པའི་ཕྱིར་མི་གསལ་བ་དང་གླེན་པའི་གནས་ཐམས་ཅད་དུ་ཡང་འཇུག་པར་བྱེད་དོ། །སེམས་ཅན་ཡན་

[096B]ལག་ཐམས་ཅད་མ་ཚང་བ་ཡང་སྟོན་པར་བྱེད་དོ། །འཁོར་བ་ལ་སྐྱོ་བ་བསྐྱེད་པའི་ཕྱིར་ཁམས་བཞི་དང་ལྡན་པར་ཡང་བྱེད་དོ། །ལེ་ལོ་ཅན་དང། དྲན་པ་ཉམས་པ་ཉམས་
དང། རྒྱགས་པ་དང། མྱོས་པ་རྣམས་དང། བརྩོན་འགྲུས་དང་བསམ་གཏན་དང། སྐྱེ་བ་ལ་དགོད་པའི་ཕྱིར་ནད་བཞི་བརྒྱ་རྩ་བཞི་དང་ལྡན་པར་ཡང་སྟོན་ཏོ། །བཟོད་པ་ལ་དགོད་པའི་ཕྱིར་གནོད་སེམས་ཅན་ལྟ་བུར་ཡང་
འགྱུར་རོ། །རྟག་པའི་འདུ་ཤེས་ཅན་གྱི་སེམས་ཅན་རྣམས་ལ་རྟག་པའི་ཉེས་པ་ཡང་དག་པར་བསྟན་པའི་ཕྱིར་བསྐལ་པ་ཐམས་ཅད་དུ་ཡང་འབྱུང་ངོ། །ཁྱེའུ་དག་ཡོངས་སུ་སྨིན་པར་བྱ་བའི་ཕྱིར་ཡི་གེ་སློབ་པའི་གྲྭ་ཁང་ཐམས་
ཅད་དུ་ཡང་འགྲོ་བར་བྱེད་དོ། །བུ་མོ་དག་ཡོངས་སུ་སྨིན་པར་བྱ་བའི་ཕྱིར་ཀླུ་དབྱངས་ཀྱི་ཁང་པ་ཐམས་ཅད་དུ་ཡང་འགྲོ་བར་བྱེད་དོ། །འཇིག་རྟེན་དང་མཐུན་པར་བྱ་བའི་ཕྱིར་རྒན་པོ་དང། ཐོར་བུ་དང། བར་མ་རྣམས་ཀྱི་གྲོགས་
ཀྱང་བྱེད་དོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་བྲན་ཕོ་དང། བྲན་མོ་དང། གཞན་གྱིས་བཀོལ་བར་ཡང་འགྲོའོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་ནད་པ་དང། རྒས་པ་དང། ཤི་བ་ལྟ་བུར་བདག་ཉིད་
སྣ་ཚོགས་སུ་ཡང་སྟོན་ཏོ། །སེམས་ཅན་ཡོངས་སུ་སྨིན་པར་བྱ་བའི་ཕྱིར་རིན་པོ་ཆེ་དང། ནོར་བུ་ཐམས་ཅད་ཀྱི་སྣོད་ལྟ་བུར་ཡང་འགྱུར་རོ། །རིག་བྱེད་ཀྱིས་ཆོག་པར་འཛིན་པའི་སེམས་ཅན་རྣམས་ལ་སྐྱོན་ཡང་དག་པར་བསྟན་

[097A]༄༅། །པར་བྱ་བའི་ཕྱིར་གསང་ཚིག་དང་རིག་བྱེད་ཐམས་ཅད་ལ་མཁས་པར་ཡང་བྱེད་དོ། །བྱ་སྐད་ཀྱི་བརྡ་ཐམས་ཅད་ལ་ཞན་པའི་སེམས་ཅན་རྣམས་ཀྱི་ལྟ་བ་གཅད་པའི་ཕྱིར་བྱ་སྐད་ཀྱི་བརྡ་ཐམས་ཅད་
སྟོན་པར་བྱེད་དོ། །སྨན་གྱི་སྡེ་ཚན་དང། རྩི་དང་ལྡན་པར་རྣམ་པར་འཕྲུལ་པའི་ཕྱིར་ཤིང་ལྗོན་པ་དང། འཁྲི་ཤིང་དང། འབྲས་བུ་དང། མེ་ཏོག་དང། སྨན་ནོ་ཅོག་ལྟ་བུར་ཡང་བདག་ཉིད་བྱིན་གྱིས་རློབ་པར་བྱེད་
དོ། །འཚོ་ནམ་ཐམས་ཅད་ལ་ཡང་བརྩོན་ལ་ཆགས་པ་དང་ལོངས་སྤྱོད་ལ་མངོན་པར་ཞེན་པ་ཡང་མེད་དོ། །ཐེག་པ་དམན་པ་རྣམ་པར་གཅད་པའི་ཕྱིར་བསྒྲགས་པའི་ཆོས་ཀྱི་འཕེལ་བའི་གཏམ་ཐམས་ཅད་ཀྱང་ལེགས་
པར་སྟོན་པར་བྱེད་དོ། །སེམས་ཅན་ཐམས་ཅད་བསྲུང་བ་དང་ཡོངས་སུ་བསྐྱང་པའི་ཕྱིར་རྒྱལ་པོའི་བྱ་བ་ལ་ཡང་འཇུག་པར་བྱེད་དོ། །ཚོང་དཔོན་གྱི་ཆོས་ལུགས་ཀྱིས་དགའ་བར་བྱ་བའི་ཕྱིར་ཚོང་དཔོན་གྱི་ནང་དུ་
ཡང་ཚོང་དཔོན་དུ་བཀུར་བར་འགྱུར་རོ། །ཁྱིམ་གྱི་སྐྱོན་ཐམས་ཅད་ཡོངས་སུ་གཅད་པའི་ཕྱིར་ཁྱིམ་གྱི་གནས་སུ་ཡང་ཁྱིམ་བདག་ཏུ་བཀུར་བར་འགྱུར་རོ། །རྒྱལ་རིགས་ཀྱི་ཆོས་ལུགས་རབ་ཏུ་གནས་པར་ཕྱ་བའི་ཕྱིར་
རྒྱལ་རིགས་ཀྱི་ནང་དུ་ཡང་རྒྱལ་རིགས་སུ་བཀུར་བར་འགྱུར་རོ་།ང་རྒྱལ་དང་རྒྱགས་པ་དང་དྲེགས་པ་གཞོམ་པའི་ཕྱིར་བྲམ་ཟེའི་ནང་དུ་ཡང་བྲམ་ཟེར་བཀུར་བར་འགྱུར་རོ། །བྱ་བ་ཐམས་ཅད་དང། ཆོས་ལུགས་

[097B]ནང་དུ་ཡང་བློན་པོ་ཆེན་པོར་བཀུར་བར་འགྱུར་རོ། །རྒྱལ་སྲིད་དང། ལོངས་སྤྱོད་དང། དབང་ཕྱུག་ལས་རྣམ་པར་བཟློག་པའི་ཕྱིར་གཞོན་ནུའི་ནང་དུ་ཡང་གཞོན་ནུར་
བཀུར་བར་འགྱུར་རོ། །བུད་མེད་ཡོངས་སུ་སྨིན་པར་བྱ་བའི་ཕྱིར་བཙུན་མོའི་འཁོར་དག་ཏུ་ཡང་སྲུང་མ་ཉུག་རུ་མ་དུ་བཀུར་བར་འགྱུར་རོ། །བསོད་ནམས་ཀྱི་ཁྱད་པར་ལ་ལྷག་པར་དམིགས་པར་བྱ་བའི་ཕྱིར་སྐྱེ་བོ་ཕལ་
པ་རྣམས་དང་ཡང་མཐུན་པར་འཇུག་གོ། །དབང་ཕྱུག་གི་ཉེས་དམིགས་བསྟན་པའི་ཕྱིར་བརྒྱ་བྱིན་གྱི་ནང་དུ་ཡང་བརྒྱ་བྱིན་དུ་བཀུར་བར་འགྱུར་རོ། །ཡེ་ཤེས་ཀྱི་ཁྱད་པར་བསྟན་པའི་ཕྱིར་ཚངས་པའི་ནང་དུ་ཡང་ཚངས་
པར་བཀུར་བར་འགྱུར་རོ། །སེམས་ཅན་ཐམས་ཅད་ཀྱི་ཡིད་དུ་འོང་བར་བྱ་བའི་ཕྱིར་ཟླ་བར་ཡང་འགྱུར་རོ། །སེམས་ཅན་གྱི་སྡིག་པའི་ཉེས་པའི་ཁ་བ་མང་པོ་བཞུ་བའི་ཕྱིར་ཉི་མར་ཡང་འགྱུར་རོ། །སེམས་ཅན་ཐམས་
ཅད་ཚུལ་སྲུང་དུ་གཞུག་པའི་ཕྱིར་འཇིག་རྟེན་སྐྱོང་གི་ནང་དུ་ཡང་འཇིག་རྟེན་སྐྱོང་དུ་བཀུར་བར་འགྱུར་རོ། །སངས་རྒྱས་ཀྱི་བཀོད་པ་ཐམས་ཅད་སྟོན་ཀྱང་གཏན་དུ་ཡོངས་སུ་མྱ་ངན་ལས་འདས་པར་ཡོངས་སུ་མྱ་ངན་ལས་
འདས་པར་ཡང་མི་བྱེད་དོ། །གཟུགས་ཐམས་ཅད་སྣང་བར་སྟོན་ཀྱང་གཟུགས་ཀྱིས་དེ་བཞིན་གཤེགས་པའི་ཆོས་ཉིད་རྣམ་པར་འཁྲུག་པར་ཡང་མི་བྱེད་དོ། །སངས་རྒྱས་ཀྱི་ཞིང་ཐམས་ཅད་དུ་འགྲོ་ཡང་ཐ་དད་པར་བྱེད་

[098A]༄༅། །པར་ཡང་མི་བྱེད་དོ། །སངས་རྒྱས་ཐམས་ཅད་ཀྱི་ཡང་དག་པར་བླང་བརྗེས་སུ་ཐོབ་ཀྱང་ཆོས་ཀྱི་དབྱིངས་ལ་ཡང་འབྱེད་པར་མི་བྱེད་དོ། །ལྷ་དང་མིའི་བདག་པོ་ཐམས་ཅད་ཡོངས་སུ་འཛིན་ཀྱང་དེ་
ལ་རྒྱགས་པར་ཡང་མི་འགྱུར་ལ། མྱོས་པ་སྐྱེད་པར་ཡང་མི་འགྱུར་རོ། །སེམས་ཅན་རྣམས་སྐྱོ་བ་ལ་དགོད་པའི་ཕྱིར་གཉིད་ལོག་པའི་བྱ་བ་ཐམས་ཅད་ཡང་དག་པར་སྟོན་ཏོ། །བདུད་ཀྱི་ཡུལ་ཐམས་ཅད་ཡང་དག་པར་
སྟོན་ཀྱང་བདུད་ཀྱི་ལས་ལ་གནས་པར་ཡང་མི་འགྱུར་རོ། །འཇིག་རྟེན་པ་དང་འཇིག་རྟེན་ལས་འདས་པའི་བྱ་བ་ཐམས་ཅད་ལ་ཡང་སྣང་ལ། རྟག་ཏུ་ཡང་ཆོས་ཀྱི་ཀུན་དགའ་ལ་དགའ་བས་དགའ་བར་བྱེད་དེ་པདྨ་བཞིན་
དུ་གོས་པ་མེད་པར་འགྱུར་རོ། །སྤྲིན་ཆེན་སྙིང་པོ་ཟབ་མོ་བརྟན་པའི་ཆུའི་རྒྱ་མཚོའི་དུས་ཚོད་ཀྱི་ཏིང་ངེ་འཛིན་གྱི་ཡུལ་ལ་ལྟོས། ཞེས་དང། ས་ཡི་སྙིང་པོ་འཁོར་ལོ་བཅུ་པའི་མདོ་ལས་སེམས་ཅན་ཡོངས་སུ་སྨིན་པར་
བྱ་བའི་ཕྱིར་ཕྱོགས་བཅུའི་འཇིག་རྟེན་གྱི་ཁམས་སུ་ཁ་ཅིག་ལ་ནི་ཚངས་པ་ཆེན་པོའི་རྒྱལ་པོའི་ལུས་སུ་སྟོན་ཏེ། སེམས་ཅན་རྣམས་ཅིས་འདུལ་པའི་ཆོས་སྟོན་ཏོ། །ཁ་ཅིག་ལ་ནི་དབང་ཕྱུག་ཆེན་པོའི་ལྷའི་ལུས་སུ་
སྟོན་ཏོ། །ཁ་ཅིག་ལ་ནི་འདོད་པའི་ཁམས་ཀྱི་གཞན་འཕྲུལ་དབང་བྱེད་གནམ་གྱི་ལྷའི་ལུས་སུ་སྟོན་ཏོ། །ཁ་ཅིག་ལ་ནི་འཕྲུལ་དགའ་གནམ་གྱི་ལྷའི་ལུས་ཡོངས་སུ་སྟོན་ཏོ། །ཁ་ཅིག་ལ་ནི་དགའ་ལྡན་གནམ་གྱི་ལྷའི་

[098B] །ཁ་ཅིག་ལ་ནི་རབ་མཚེ་མ་གནམ་གྱི་ལྷའི་ལུས་སུ་སྟོན་ཏོ། །ཁ་ཅིག་ལ་ནི་སུམ་ཅུ་རྩ་གསུམ་གནམ་གྱི་ལྷའི་ལུས་སུ་སྟོན་ཏོ། །ཁ་ཅིག་ལ་ནི་རྒྱལ་ཆེན་བཞིའི་ལྷའི་ལུས་སུ་སྟོན་ཏོ། །ཁ་ཅིག་
ལ་ནི་སངས་རྒྱས་ཀྱི་སྐུར་སྟོན་ཏོ། །ཁ་ཅིག་ལ་ནི་བྱང་ཆུབ་སེམས་དཔའི་ལུས་སུ་སྟོན་ཏོ། །ཁ་ཅིག་ལ་ནི་རང་སངས་རྒྱས་ཀྱི་ལུས་སུ་སྟོན་ཏོ། །ཁ་ཅིག་ལ་ནི་ཉན་ཐོས་ཀྱི་ལུས་སུ་སྟོན་ཏོ་།ཁ་ཅིག་ལ་ནི་འཁོར་ལོས་
སྒྱུར་བའི་རྒྱལ་པོའི་ལུས་སུ་སྟོན་ཏོ། །ཁ་ཅིག་ལ་ནི་རྒྱལ་རིགས་ཀྱི་ལུས་སུ་སྟོན་ཏོ། །ཁ་ཅིག་ལ་ནི་བྲམ་ཟེའི་ལུས་སུ་སྟོན་ཏོ། །ཁ་ཅིག་ལ་ནི་དམངས་རིགས་ཀྱི་ལུས་སུ་སྟོན་ཏོ། །ཁ་ཅིག་ལ་ནི་རྗེའུ་རིགས་ཀྱི་ལུས་
སུ་སྟོན་ཏོ། །ཁ་ཅིག་ལ་ནི་སྐྱེས་པའི་ལུས་སུ་སྟོན་ཏོ། །ཁ་ཅིག་ལ་ནི་བུད་མེད་ཀྱི་ལུས་སུ་སྟོན་ཏོ། །ཁ་ཅིག་ལ་ནི་གཞོན་ནུའི་ལུས་སུ་སྟོན་ཏོ། །ཁ་ཅིག་ལ་ནི་བུ་མོའི་ལུས་སུ་སྟོན་ཏོ། །ཁ་ཅིག་ལ་ནི་དྲི་ཟའི་ལུས་
སུ་སྟོན་ཏོ། །ཁ་ཅིག་ལ་ནི་ལྷ་མ་ཡིན་གྱི་ལུས་སུ་སྟོན་ཏོ། །ཁ་ཅིག་ལ་ནི་མི་འམ་ཅིའི་ལུས་སུ་སྟོན་ཏོ། །ཁ་ཅིག་ལ་ནི་ལྟོ་འཕྱེ་ཆེན་པོའི་ལུས་སུ་སྟོན་ཏོ། །ཁ་ཅིག་ལ་ནི་གླུའི་ལུས་སུ་སྟོན་ཏོ་།ཁ་ཅིག་ལ་ནི་གནོད་
སྦྱིན་གྱི་ལུས་སུ་སྟོན་ཏོ། །ཁ་ཅིག་ལ་ནི་སྲིན་པོའི་ལུས་སུ་སྟོན་ཏོ། །ཁ་ཅིག་ལ་ནི་གྲུལ་བུམ་གྱི་ལུས་སུ་སྟོན་ཏོ། །ཁ་ཅིག་ལ་ནི་ཤ་ཟའི་ལུས་སུ་སྟོན་ཏོ། །ཁ་ཅིག་ལ་ནི་ཡི་དྭགས་ཀྱི་ལུས་སུ་སྟོན། །ཁ་ཅིག་ལ་ནི་

[099A]༄༅། །སྲུལ་པོའི་ལུས་སུ་སྟོན་ཏོ། །ཁ་ཅིག་ལ་ནི་ལུས་སྲུལ་པོའི་ལུས་སུ་སྟོན་ཏོ། །ཁ་ཅིག་ལ་ནི་གནོན་པོའི་ལུས་སུ་སྟོན་ཏོ་།ཁ་ཅིག་ལ་ནི་སེང་གེའི་ལུས་སུ་སྟོན་ཏོ། །ཁ་ཅིག་ལ་ནི་སྤོས་ཀྱི་བ་ལང་གི་
ལུས་སུ་སྟོན་ཏོ། །ཁ་ཅིག་ལ་ནི་རྟའི་ལུས་སུ་སྟོན་ཏོ། །ཁ་ཅིག་ལ་ནི་ཁྱུ་མཆོག་གི་ལུས་སུ་སྟོན་ཏོ། །ཁ་ཅིག་ལ་ནི་གཅན་གཟན་སྣ་ཚོགས་ཀྱི་ལུས་སུ་སྟོན་ཏོ། །ཁ་ཅིག་ལ་ནི་གཤིན་རྗེའི་ལུས་སུ་སྟོན་ཏོ། །ཁ་ཅིག་ལ་ནི་སེམས་
ཅན་དམྱལ་བའི་སྲུང་མའི་ལུས་སུ་སྟོན་ཏོ། །ཁ་ཅིག་ལ་ནི་སེམས་ཅན་དམྱལ་པའི་སེམས་ཅན་གྱི་ལུས་སུ་སྟོན་ཏོ། །ཞེས་དང། འཕགས་པ་སངས་རྒྱས་ཀྱི་སྟོབས་བསྐྱེད་པ་ཆོ་འཕྲུལ་རྣམ་པར་བསྟན་པའི་མདོ་ལས་
ཀྱེ་རྒྱལ་བའི་སྲས་དག་དེ་བཞིན་གཤེགས་པའི་ཐབས་མཁས་པ་དང། སེམས་ཅན་ཡོངས་སུ་སྨིན་པར་བྱ་བ་ནི་མང་ངོ། །སེམས་ཅན་རྣམས་ཀྱི་བསམ་པ་ཇི་ལྟ་བུ་དང། ཇི་ལྟར་འདུལ་བ་དང། དགེ་བའི་རྩ་བ་ཇི་ལྟ་བུ་དང་
སེམས་ཅན་རྣམས་ཀྱི་མོས་པ་སྣ་ཚོགས་ཀྱི་སྤྱོད་པ་མཁྱེན་ནས་ཆོས་སྟོན་ཏེ། སེམས་ཅན་ཁ་ཅིག་ནི་བྱང་ཆུབ་སེམས་དཔས་འདུལ་ཁ་ཅིག་ནི་ཉན་ཐོས་ཀྱིས་འདུལ། ཁ་ཅིག་ནི་རང་སངས་རྒྱས་ཀྱིས་འདུལ། ཁ་ཅིག་ནི་ལྷས་
འདུལ། ཁ་ཅིག་ནི་བརྒྱ་བྱིན་གྱིས་འདུལ། ཁ་ཅིག་ནི་ཚངས་པས་འདུལ། ཁ་ཅིག་ནི་ཀླུས་འདུལ། ཁ་ཅིག་ནི་རྫུ་འཕྲུལ་ཆེན་པོས་འདུལ། ཁ་ཅིག་ནི་རང་སང་རྒྱས་ཀྱི་འདུལ། ཁ་ཅིག་ནི་

[099B] ཁ་ཅིག་ནི་དེ་བཞིན་གཤེགས་པ་མྱ་ངན་ལས་འདས་པས་བདུལ། ཁ་ཅིག་ནི་རིང་བསྲེལ་གྱིས་འདུལ། ཁ་ཅིག་ནི་མཆོད་རྟེན་བྱེད་དུ་གཞུག་གཙུག་ལག་ཁང་དང། སྐྱེད་མོས་ཚལ་བྱེད་དུ་གཞུག་པའི་དགེ་
བའི་རྩ་བ་སྔོ་བ་བསྐྱེད་པས་འདུལ། ཁ་ཅིག་ནི་སྐུ་གཟུགས་བྱེད་དུ་གཞུག་པ་དང། རི་མོ་དང། གསེར་དང། དངུལ་དང། ར་གན་གྱིས་སྐུ་གཟུགས་བྱེད་དུ་གཞུག་པའི་དགེ་བའི་རྩ་བ་ལ་སྤྲོ་བ་བསྐྱེད་པས་འདུལ། ཁ་
ཅིག་ནི་དགེ་སློང་གི་དགེ་འདུན་ལ་མཆོད་པ་དང། བཀུར་བ་སྟི་བྱ་བའི་དགེ་བའི་རྩ་བར་སྤྲོ་བ་བསྐྱེད་པས་འདུལ། ཞེས་དང་ཡང། དེ་བཞིན་དུ་དེ་བཞིན་གཤེགས་པས་ཀྱང་སྡུག་བསྔལ་རྣམ་པ་སྣ་ཚོགས་ཀྱིས་བསྒྲིབས་
པའི་སེམས་ཅན་རྣམས་དང། ཁམས་སྣ་ཚོགས་ཀྱིས་འདུལ་བའི་སེམས་ཅན་རྣམས་ཀྱི་སྤྱོད་པ་མཁྱེན་ནས་ཡོངས་སུ་མྱ་ངན་ལས་འདའ་ཞིང། སྐྱེ་བར་ཡང་སྟོན། འཁོར་ལོས་སྒྱུར་བའི་རྒྱལ་པོར་ཡང་སྟོན། རྩེ་བ་
དང། དགའ་བ་དང། བུད་མེད་ཀྱི་བཞད་གད་དང། ཀུ་རེ་དང་དྲི་དང། ཕྲེང་བ་དང། དགའ་ཞིང་རྩེ་བ་ཡང་སྟོན། ཞེས་སོགས་གསུངས་པ་ལྟར་ཡིན་ལ། དེ་ལྟ་བུའི་མཛད་པ་སྟོན་པ་དུས་འདིར་ཡང་སྦྱོར་ཏེ། ཇི་སྐད་
དུ། མགོན་པོ་བྱམས་པས། དེ་ལྟར་མཛད་པ་རྒྱ་ཆེའི་ཕྱིར་སངས་རྒྱས་ཁྱབ་པར་མངོན་པར་བརྗོད། །དེ་ཉིད་ཟད་པ་མེད་པའི་ཕྱིར། །རྟག་པ་ཞེས་ཀྱང་བརྗོད་པ་ཡིན། །ཞེས་གསུངས་པ་ལྟར། དེ་བཞིན་གཤེགས་པའི་

[100A]༄༅། །ཕྲིན་ལས་ནི། རྟག་ཅིང་ཁྱབ་ལ་འབད་མེད་ལྷུན་གྲུབ་ཏུ་འཇུག་པའི་ངང་ཚུལ་ཅན་དུ་མ་ཟད། འགྲོ་བ་ཐམས་ཅད་ལ་ཁྱད་པར་མེད་པར་མས་བུ་གཅིག་པ་ལ་བརྩེ་བ་ལྟར་གྱི་ཐུགས་རྗེ་ཆེན་
པོས། བསྙེལ་བ་མི་མངའ་བའི་ཆོས་ཉིད་ཅན་དང་ལྡན་པའི་ཕྱི་རོ། །དེས་ན། དུས་འདིར་རྒྱལ་བ་ཐམས་ཅད་ཀྱི་རང་གཟུགས་ཐ་མལ་པའི་ཚུལ་དུ་འཁྲུལ་བ་དེ་ནི། འཆད་འགྱུར་ལྟར། བསྟན་པ་སྤྱི་དང། ཁྱད་
པར་ཡབ་རྗེ་འཇམ་དཔལ་སྙིང་པོའི་དགོངས་དོན་གྱི་མཐིལ། ལྟ་སྤྱོད་རྣམ་པར་དག་པས་གྮུནྨྒ་བསྲངས་ཏེ། ཚང་ལ་མ་ནོར་བའི་ལམ་ལ་ཐོས་བསམ་སྒོམ་པའི་ཉ་ཡོངས་སུ་གང་བས། ཀུན་ཏུ་བཟང་པོའི་ཕྲིན་ལས་
འཆད་རྩོད་རྩོམ་པའི་བདུད་རྩིའི་འོད་སྣང་ཁོར་ཡུག་གི་ཕྱོགས་ཀུན་ཏུ་གདལ་ཞིང། ལུང་རྟོགས་བཤད་དང་སྒྲུབ་པའི་རྒྱལ་བསྟན་ཀུན་གསལ་སྒེག་མོའི་རྒྱན་དུ་མཛེས་པ། རྒྱལ་སྲས་ཟླ་བ་གསར་བའི་ཐིག་ལེ་
འདི་ལྟ་བུར་ངོས་འཛིན་པར་རིགས་ཀྱི། གཞན་དུ། ཐོག་མེད་ནས་བསགས་པའི་ཕུགས་ཀྱི་འཁྲུལ་རྒྱུ་སྒྲིབ་གཉིས་ཀྱི་མུན་པ་སྟུག་པོས་ཤེས་རབ་ཀྱི་མི་གཡོངས་སུ་བསྒྲིབས་ཤིང། ལས་ངན་མི་བཟད་པའི་གདོན་
གྱིས་ཆེས་ཆེར་བརླམས་པའི་འཁྲུལ་ངོར་ཇི་ལྟར་བཙལ་ཀྱང་མ་དག་པའི་སྣང་བ་ཉིད་ལས་ག་ལ་འདའ། དེའི་ཕྱིར་ན་བདག་ཉིད་ཆེན་པོ་འདི་ལྟ་བུའི་གསང་བ་གསུམ་གྱི་མཛད་པའི་ཆ་ཤས་ཕྲ་མོ་ཙམ་ཞིག་བརྗོད་པའང་

[100B]བརྒྱས་འབད་པ་བས་ཀྱང་ཆེས་ཆེར་ལྷག་པར་བསོད་ནམས་དང་ཡེ་ཤེས་ཀྱི་ཚོགས་དུ་མ་ཅིག་ཅར་འདུམ་རླབས་ཆེ་བའི་ཐབས་འཕྲུལ་གྱི་སྒོ་ཕྲུལ་དུ་ཕྱིན་པར་རྟོགས་ཏེ་གནས་
འདི་ལ་སྤྲོ་བ་ཆེན་པོས་འཇུག་རིགས་པ་ཉིད་དུ་ཤེས་པར་བྱའོ་།ཨེ་མ་བདག་འདྲའི་སྐྱེ་བོ་ཕལ། །ཐོག་མ་མེད་པའི་དུས་རིང་ནས། །ཡང་ཡང་མནར་བའི་དགྲ་པོ་ཆེ། །ལས་ཉོན་རླུང་གིས་དབང་བསྐུལ་བའི། །མི་བཟད་སྒྲིགས་
ལྔ་བདོའི་དུས་ཀྱི་སེམས། །བསོད་ནམས་འབྲས་མང་ལྕི་བའི་ནགས་ཚལ་ཚོགས། །བསྲེགས་པའི་མི་དགེའི་དུང་སྤྲིན་ནག་པོའི་རྣམས་།རབ་སྟུག་མུན་པའི་གོ་འཕང་ཆེར་འཛིན་ཡོད་ །དྲིན་ཅན་བླ་མ་སྟོབས་བཅུ་མངའ་ལོངས་
ཀྱི་གསང་གསུམ་དབང་གི་ནོར་བུའི་མཛོད་ཆེན་པོའི། །ཐུགས་རྗེའི་སྤྲིན་སྔོན་རྣམ་པར་རོལ་ལས་ལྷུན་གྲུབ་འཕྲིན་ལས་ཆར་རྒྱུན་འཛད་མེད་རྟག་འཇོ་བས། །མི་མཐུན་རྒུད་པའི་སྲེག་ཟ་ཀུན་གཞིལ་གྲངས་མེད་གདུལ་བྱའི་
ཤེས་རྒྱུད་ཞིང་སར་བྱང་གྲོལ་གྱི། །སྐུ་བཞིའི་འབྲས་བཟང་རྫོགས་ལྡན་སྣང་བའི་བླ་མེད་དུས་སྟོན་ཅི་དགར་འགྱེད་ལ་དགའ་བས་བྲེལ། །གཉིས་པ་གནས་གང་དུ་མིའི་སྲིད་པ་ཇི་ལྟར་བཟུང་ཚུལ་དངོས་བཤད་པ་ནི། གོང་དུ་
སྨོས་པ་ལྟར་རྗེ་བཙུན་བླ་མ་དམ་པ་འདི་ནི། སྔོན་ཡུན་རིང་མོའི་དུས་ཤིག་ན། མཐའ་ཡས་པའི་སེམས་ཅན་གྱི་ཁམས་རྣམས་སྡུག་བསྔལ་གསུམ་ཅི་རིགས་པས་བར་མཚམས་མེད་པར་མནར་བ་ལ་ཤས་མི་བཟོད་
[101A]༄༅། །པའི་སྙིང་རྗེ་ཆེན་པོའི་གཞན་དབང་དུ་གྱུར་པས་མཐའ་དག་གདུང་བ་ལས་རང་ཉིད་གཅིག་པུས་སྒྲོལ་འདོད་ཀྱིས་འཁྱེར་བར་དཀའ་བའི་ཁུར་ཆེན་པོ་དག་ལྷག་པའི་བསམ་པ་རྨད་དུ་བྱུང་བའི་ཕྲག་
པར་བླངས་ཏེ། མངོན་པར་འདོད་པ་དེ་འགྲུབ་པའི་ཡོ་བྱད་ཀྱི་ཐབས་སུ་གང་ཞིག་ལྷག་པ། ཀུ་ཤའི་རྩེ་ལྟར་ཕྲ་ཞིང་མཛངས་ལ་ཞིབ་པའི་བློས་བརྟག་ཅིང་དཔྱད་ཀྱང། བདེ་བར་གཤེགས་པའི་གཟུགས་ཀྱི་སྐུ་ཁོ་ན་ལས་
མཆོག་ཏུ་གྱུར་པའི་ཐབས་གཞན་གང་ཡང་མེད་པར་གཟིགས་ནས། དེ་ཉིད་དོན་དུ་གཉེར་བ་ལ་ལྷག་པར་བརྩོན་ཞིང། དེའི་སྐུ་ཡི་པ་སྤུའི་ཁུང་ཕུ་རེ་བསྒྲུབ་པའི་དོན་དུ་ཡང། སེམས་ཅན་ཐམས་ཅད་ཀྱིས་དགེ་བའི་སྟོང་
ཇི་ཙམ་འདུ་བྱས་པ། དེ་དག་ཐམས་ཅད་གཅིག་ཏུ་བཟླུམས་པ་ཙམ་གྱི་དགེ་བའི་རྩ་བ་ཡོངས་སུ་བསྐྱེད་པས་མཚོན། ཟབ་ཅིང་རྒྱ་ཆེ་བ། བློ་གྲོས་ཆེན་པོའི་ཆེན་པོ་དག་གིས་ཀྱང་ཡོངས་སུ་བཟོད་པར་བྱ་དཀའ་བའི་གནས་
བསོད་ནམས་ཆུང་ངུ་དག་ལ་ནི། གང་གི་གཏམ་ཙམ་ཡང་འཇིགས་བྱེད་ཆེན་པོར་གྱུར་པའི་བྱང་ཆུབ་སེམས་དཔའི་སྤྱོད་པ་བྱ་དཀའ་བརླབས་པོ་ཆེའི་ཕ་རོལ་ཏུ་ཕྱིན་པར་མཛད་པས། ཇི་ཞིག་ལྟར་གཞན་གྱི་དོན་མཐའ་ཡས་
སུ་བསྒྲུབ་པར་མེད་མི་རུང་གི་གནས། གདུལ་བར་བྱ་བ་ཇི་སྙེད་པ་དེ་སྙེད་རེ་རེ་ལའང། གང་གིས་འདུལ་བའི་རྣམ་གྲངས་མ་ཚང་བ་མེད་པའི་སྐུ་མངོན་པར་སྟོན་ནུས་པའི་ཏིང་ངེ་འཛིན་གྱི་སྒོ་བརྗོད་དུ་མེད་པ་དག་ལ་ནི་དབང་

[101B] བརྗོད་པ་གཅིག་དང་དབྱངས་གཅིག་གིས་ཀྱང་ཐ་དད་པའི་འགྲོ་བ་དག་གི་དབང་པོར་འཚམས་པའི་གཉེན་པོའི་བྱེ་བྲག་དང། གང་ཞིག་གང་གིས་དྲིས་པ་དེ་དང་དེའི་ལན་དུ། རང་རང་གི་སྐད་ཀྱིས་དོན་བཟང་པོ་དང་ཚིག་འབྲུ་
བཟང་པོར་བསྙད་པར་ནུས་པ། ཕྱོགས་ཀྱི་བུ་མོའི་ཕ་མཐའ་རྫོགས་པར་གཞལ་བར་ནུས་པའི་ངོ་མཚར་བའི་རོ་འཛིན་ནི་ཐོབ། གང་དང་གང་ལ་འདུལ་བྱེད་ཀྱི་རྣམ་པ་ཅི་ཞིག་འཚམས་པའི་གནད་མཁའ་མཉམ་གྱི་སྐྱེ་འགྲོའི་
དབང་པོ་དང། ཁམས་དང། བསམ་པ་དང། བག་ལ་ཉལ་ཐམས་ཅད་དུས་གཅིག་ཏུ་གསལ་བར་གཟིགས་པའི་འདྲེན་བྱེད་མཆོག་ཟུང་ནི་མངོན་དུ་གྱུར་པས། སྒྲིབ་གཉིས་བག་ཆགས་དང་བཅས་པའི་དྲི་མ་ཡང་ཞར་བྱུང་
ཙམ་དུ་ཡོངས་སུ་ཟད་དེ། མདོར་ན། སྤང་བར་བྱ་བ་དང། རྟོགས་པར་བྱ་བའི་བགྱི་བ་མཐའ་དག་ལ་རང་རང་གི་བྱེད་པ་ཡོངས་སུ་རྫོགས་པས་ན། སྔོན་གྱི་འཕེན་པ་དང། སྨོན་ལམ་ཡོངས་སུ་རྫོགས་པའི་སྟོབས་ལས། སྦྱོར་
བ་གཞན་ལ་རག་ལུས་པའི་རེས་འགའ་བ་མིན་པར། གདུལ་བྱའི་རྒྱུད་ཡོངས་སུ་དག་པ་དེ་ཙམ་གྱིས་རང་གི་ངང་གིས་འཇུག་པའི་ངོ་མཚར་བའི་མཛད་པ་བསམ་བརྗོད་ཀྱི་ཡུལ་ལས་ཡོངས་སུ་འདས་པ་སྟོན་བཞིན་པ་ལས་
དེང་གི་དུས་འདིར་གདུལ་བྱ་ཐུན་མོང་བའི་སྣང་ངོར། སྲིད་པའི་ཆོས་ཉེ་བར་བཟུང་བ། ཐ་མལ་པའི་ཚུལ་དུ་མངོན་པར་འཕྲུལ་བའི་མཛད་པ་ཇི་ལྟར་བསྟན་པའི་བྱུང་ཚུལ། སྔར་གོང་དུ་བརྗོད་པ་ལྟར་ཡུལ་གང་དུ་མིའི་སྲིད་པ་

[102A]༄༅། །བཟུང་བ་ནས་བརྩམས་ཏེ། དགུང་ལོ་ཉེར་ལྔ་ལ་ཕེབས་པའི་བར་གྱི་རྣམ་པར་ཐར་པའི་ས་བོན་མདོར་བསྡུས་རྗེ་བླ་མ་རྡོ་རྗེ་འཆང་ཆེན་པོ་ཉིད་ཀྱི་གསུང་གི་བདུད་རྩི། སྔོན་འདས་པའི་དུས་ཧ་ཅང་མི་
རིང་བ་ཞིག་ན། ཁོ་བོས་གསལ་བར་མཐོང་ཐོས་ཀྱི་སྐལ་བཟང་དགའ་སྟོན་ཡང་ཡང་མྱངས་པའི་དོན་གྱི་སྙིང་པོ་ཡིད་ཀྱི་དཔྱིད་དུ་ལེགས་པར་སིམ་པར་བྱས་པ་རྣམས་རང་ཉིད་ཀྱི་བསོད་ནམས་མཆོག་གི་བགོ་སྐལ་དུ་གོ་
རིམ་མཐར་ཆགས་ལྟར་དགོད་ཅིང། དེ་ཕྱིན་དགུང་ལོ་ཉེར་དྲུག་ཕན་གྱི་མཛད་པའི་འཕྲོ་ཡང་ཅི་རིགས་པར་ས་བཅད་ཀྱི་བར་མཚམས་ལྟ་བུ་འགའ་ཙམ་ལས་བཅད་ལྷུག་སྤེལ་མ་མང་པོའི་ཚིག་ཚོགས་ཧ་ཅང་ཆེ་
བསྐྱེད་ཀྱི་སྤྲོས་པ་བསྐྱུངས་ཏེ། རྗེ་ཉིད་ཀྱི་ཞལ་ནས་ཐོས་པས་མཚོན་པའི་དངོས་སུ་བྱུང་བའི་མཛད་པའི་ངོ་བོ་མཐོང་ཐོས་ཁུངས་ལྡན་གང་དྲན་ཐོར་བུ་ཉུང་ཟད་ཅིག་གསལ་རྗེན་གྱི་ལུགས་སུ་རིམ་གྱིས་སྤེལ་བ་ལ་
ཐོག་མར། རྒྱལ་ཀུན་མཉམ་པ་ཉིད་གསུམ་གྱིས་མཉམ་པ་དང་ཆོས་ཀུན་ནས་མཚུངས་པར་ཆོས་སྐུ་འདེ་བ་ཆེན་པོའི་དབྱིངས་སུ་རིགས་ཐམས་ཅད་ཀྱི་སྤྲོ་བསྡུའི་བྱེད་པོ་མཆོག་གི་ངོ་བོར་བྱང་ཆུབ་པའི་སྒྱུ་འཕྲུལ་གྱི་བཀོད་
པ་རབ་འབྱམས་བསམ་ཡས་ལྷུན་གྲུབ་རྒྱུན་མི་འཆད་པའི་འཕྲིན་ལས་མཁའ་མཉམ་འགྲོ་བ་ཡོངས་ཀྱི་ལས་དང་སྐལ་པར་འཚམས་པར་རྩོལ་མེད་དུ་འཇུག་པར་ནུས་པའི་གསང་གསུམ་གྱི་རོལ་པ། ལུས་པ་མེད་

[102B]ལས། ཞིང་འདིའི་གདུལ་བྱ་མཐའ་ཡས་པ་ཞིག་གི་མགོན་དུ་གཟུགས་སྐུ་ཨུ་དུ་མ་ཝ་རའི་ལང་ཚོ་གང་དུ་བཞད་པའི་རིགས་རུས་ཆོ་འབྲང་གི་དབང་དུ་
བྱས་ན། རྗེ་བླ་མ་རྡོ་རྗེ་འཆང་ཆེན་པོ་གང་གི་སྐུའི་རིགས་ནི། འབའ་ར་བ་རྒྱལ་མཚན་དཔལ་བཟང་གི་རྣམ་ཐར་ལས། དེ་ལ་ཁོ་བོའི་ཡུལ་ནི་གཡས་རུ་ཤངས་ཀྱི་ཚ་བ་ལི་གྲོང་ཞེས་བྱ་བ། རིགས་ནི་རྗེའུ་རིགས་
ཏེ། ཡུལ་དེའི་དཔོན་གྱི་བརྒྱུད་པ་ཡིན། རུས་པ་རྒྱ་ཡིན་ཞིང། མེས་པོ་ནི་འགྲོ་མགོན་ཆོས་ཀྱི་རྒྱལ་པོའི་གསོལ་ཇ་པའི་དཔོན་མཛད་ཅིང། ཉེ་གནས་ཀུན་དགའ་འབུམ་ཞེས་པ་ཤིན་ཏུ་ཕན་སེམས་ཆེ། ཞེས་
གསུངས་པ་ལྟར་རྗེའུ་རིགས་གཙང་མ། འབའ་ར་བ་རྒྱལ་མཚན་དཔལ་བཟང་སོགས་དངོས་དང་སྦས་པའི་དམ་པའི་སྐྱེས་བུ་བར་མ་ཆད་པར་བྱོན་པ། སྒེར་ཆབ་སྤེལ་བ་ཞེས་སྔོན་དུས་འགྲོ་མགོན་ཆོས་རྒྱལ་
འཕགས་པ་དང། ཕྱིས་སུ་གཞུང་དགའ་ལྡན་ཕོ་བྲང་པ་ཆེན་པོའི་ཞབས་སྣེར་གཏོགས་པ་ཞིག་ཡིན་པར་གསུངས་པ་ལྟར་ལ། ཁྱིམ་གྱི་འབྱོར་བ་ཆེ་ཆུང་ཡང་བརྟུལ་ཞུགས་དབང་པོ་ཤཱ་རིའི་བུས། ཧ་ཅང་ཕྱུག་པོའི་
ཁྱིམ་དང་ནི། །དབུལ་པོའི་གནས་སུ་མི་སྐྱེ་བར། །བར་མའི་ཁྱིམ་དུ་སྐྱེ་བར་ཤོག་ཅེས་པའི་ཐུགས་སྨོན་མཛད་པ་དང་མཐུན་པར་ཧ་ཅང་ཕྱུག་པ་དང། ཧ་ཅང་དབུལ་བའི་མཐའ་སྤངས་པའི་འབྱོར་བ་རན་པ་ཞི་གྲ་ཡིན་

[103A]༄༅། །ཞིང། ཡབ་ནི། ཤོད་དྲུང་ཚེ་བརྟན་རྣམ་རྒྱལ་ཞེས་པ་རང་བཞིན་ཤིན་ཏུ་བཟང་བ། དམ་པ་མང་ཕོས་འདི་ནི་སྐྱེ་བོ་བྱང་ཆུབ་སེམས་དཔའོ་ཞེས་བསྔགས་བརྗོད་གནང་བའི་ཡུལ་དུ་གྱུར་པ། རང་
ཉིད་འབྱོར་འཁོས་ཞན་ཀྱང་ཁྲིམས་ལུགས་གང་བཅད་རྒྱུ་བརྔན་གྱི་རྗེས་འབྲང་ཅུང་ཟད་ཙམ་ཡང་མི་མཛད་པའི་ཧ་ཅང་དྲང་པ། ཉམ་ཐག་པའི་མི་སོགས་གཟིགས་མ་ཐག་ལུས་ཀྱི་བ་སྲུ་ལྡང་ཞིང་གཏིང་ནས་མི་བཟོད་
པའི་སྙིང་རྗེ་མཆོག་ཏུ་ཆེ་བ། བཟའ་བཏུང་སོགས་རང་གི་བཞེས་འཕྲོ་ཚུན་ཆང་ནས་མ་བྱིན་ན་ཐུགས་མི་དགྱེས་པ། རྒྱལ་བའི་བསྟན་པ་དང་དཀོན་མཆོག་ལ་རབ་ཏུ་གུས་པ། རྗེས་སུ་སྐུ་གཤེགས་པའི་ཚེ་ཡང་སྐུ་ཁུང་ལ་
འཇའ་དཀར་པོ་ཞིག་གདུང་ཚུགས་སུ་ཟུག་ཅིང། མེ་ཏོག་གི་ཆར་བབས་སྐུ་ཕུང་དུར་ཁྲོད་དུ་གཏོར་སྐབས་བྱ་རྒོད་རྣམས་ཀྱིས་སྐུ་ཤའི་ཕུད་ལེན་པ་མ་ནུས་པའི་ཚུལ་དུ་བསྒུགས་ནས་བསྡད་པས་རེ་ཞིག་ན་བྱ་རྒོད་
ལས་ཆུང་ཙམ་གྱི་བྱ་ནག་པོ། མགོ་ཐོད་དུ་ཐོད་རྒྱན་ལྟ་བུའི་འབུར་རྡོག་གསུམ་ཡོད་པ་ཞིག་ནམ་མཁའི་དཀྱིལ་མཐོན་པོ་ནས་མར་བཤུར་སྒྲ་དང་བཅས་ཐད་ཀར་བབས་པར་བྱ་རྒོད་རྣམས་འཇིགས་པའི་ཚུལ་དུ་བྱེར་བའི་
དབུས་ནས་ཤ་ཕུད་བླངས་ཏེ་ཐད་ཀར་གྱེན་དུ་འཕུར། དེ་རྗེས་བྱ་རྒོད་བྱིངས་རྣམས་ཀྱིས་སྐུ་ཤར་རོལ་བ་སོགས་ཁྱད་པར་ཅན་དུ་བྱུང་བ་ཞིག་གོ། །ཡུམ་ནི། ཆོ་འབྲང་བཟང་མོ་དཀོན་མཆོག་སྒྲོལ་མ་ཞེས་པ། དམ་པའི་

[103B]ཡུལ་གྱི་མི་ཆེན་པོ་དག་གིས་ཀྱང་གྲོས་འདྲི་བྱས། དམ་པ་ངགས་མཁའ་འགྲོ་མའི་རིགས་ཡིན་ཚུལ་དུ་བསྔགས་ཤིང། ཙཱ་རིར་གནས་སྐོར་དུ་ཕེབས་སྐབས་
བུད་མེད་རྣམས་སྒྲོལ་མ་ལའི་ལ་རྩེ་ནས་དག་པ་ཤེལ་རིར་སྨོན་ལམ་བཏབ་སྟེ་ཚུར་ཕྱིར་ལོག་བྱ་སྲོལ་ཡོད་ཅིང། རྒྱུན་དུ་སྨུག་པས་བསྒྲིབས་ཏེ་དག་པ་ཤེལ་རི་མཇལ་དཀའ་བ་ཡོད་ཀྱང། དེའི་ཉིན་པར་སྨུག་པ་མེད་པར་
ལེགས་པར་མཇལ་ཞིང། ལྷག་པར་ཡུམ་དེ་ཉིད་ལ་ནི། རི་དེའི་ལྡེབས་ནས་སྤྱན་རས་གཟིགས་ཕྱག་བཞི་པ་ཞིག་གི་གཟིགས་སྣང་ཤིན་ཏུ་གསལ་བ་བྱུང། དེ་ནས་ཡང་ཕོ་བྲང་སྐྱོག་མོ་ཞེས་པའི་མཚོའི་ཉེ་འགྲམ་
དུ་ཕེབས་སྐབས་ཕར་ཚད་ཅིག་ན་ལྷ་ཁང་གྲུ་བཞི་ཧ་ཅང་མཛེས་བརྗིད་ཅན་ལྕགས་རིས་བསྐོར་བ་དར་ཕྲེང་ཁྲ་ཕུང་ངེར་ཡོད་པ་ཞིག་གཟིགས་པས་ཁང་པ་དངོས་གནས་ཤིག་ཡོད་འདུག་སྙམ་པའི་མུར་ས་བསྲིབས་ཏེ་དེ་
ནུབ་བཞུགས་ཡུལ་ཚུལ་ཁང་གང་འཚམས་ཤིག་ལས་མི་འདུག་པར་སང་སྔ་བར་དེའི་འགྲམ་བར་ཙམ་དུ་ལྷ་ཁང་དེ་འདྲ་ཞིག་ཡོད་སྙམ་ནས་གཟིགས་པས་ཅི་ཡང་མི་སྣང་བར་ཚུལ་ཁང་དུ་སྡོད་པའི་མི་ཞིག་ལ་
དྲིས་པས། དེ་འདྲ་གཏན་ནས་མེད། མཚོ་ནང་དུ་ཡོད་པའི་གཞལ་ཡས་ཁང་གཟིགས་ཡོད་ཚོད་རེད་ཅེས་ཞུས་པའང་བྱུང། མ་ཡུམ་ཉིད་ཀྱིས་རྗེ་བླ་མ་འདི་ལ་སྐུ་ཆུང་ངུའི་སྐབས་ཐུགས་སྨོན་གནང་བའི་ཚེ་ཡང་སྐྱེ་བོ་

[104A]༄༅། །ཕལ་པ་གཞན་གྱིས་སྨོན་ལམ་འདེབས་ཚུལ་ལྟར་ཚེ་རིང་བ། ནོར་རྫས་ཕྱུག་པ། ལམ་འགྲོ་ཆེ་བ་སོགས་ཀྱི་ཐུགས་སྨོན་ཡེ་མི་མཛད་པར། བུ་འདི་ཤེས་རབ་རིག་པའི་སྒོ་བྱེ་བར་ཤོག་མདོ་
སྔགས་ཟུང་འབྲེལ་གྱི་ཉམས་ལེན་མཐར་ཕྱིན་པར་ཤོག་བསྟན་པ་དང་སེམས་ཅན་གྱི་དོན་རྒྱ་ཆེན་པོ་ཕན་ཐོགས་པར་ཤོག་ཅེས་པའི་སྨོན་ལམ་མཛད་ཀྱིན་ཡོད་པ་ད་ལྟ་བསམས་ན་དེ་འདྲའི་སྨོན་ལམ་ཙམ་ཡང་
ཤིན་ཏུ་ངོ་མཚར་ཞིང་རླབས་ཆེ་བ་བྱུང་འདུག་ཅེས་རྗེ་བླ་མ་རྡོ་རྗེ་འཆང་ཉིད་ཀྱི་གསུང་ལས་བྱུང། དེ་ལྟར་ཆོ་རིགས་ཕུན་སུམ་ཚོགས་པའི་ཡབ་ཡུམ་དེ་གཉིས་རིགས་ཉེ་བར་འཛིན་པའི་སྣོད་ཀྱི་མཆོག་ཏུ་གཟིགས་ནས་
ཇི་ལྟར་བྱང་ཆུབ་སེམས་དཔའ་དམ་པ་ཏོག་དཀར་པོ་གཟིགས་པ་རྣམ་པ་ལྔས་དགའ་ལྡན་གྱི་གནས་ནས་འཕོས་ཏེ། ལྷ་མོ་སྒྱུ་འཕྲུལ་མའི་ལྷུམས་སུ་ཞུགས་པ་ལྟར། བཟང་མོ་དེའི་རུམ་ལ་བསམ་བཞིན་དུ་ཉིང་
མཚམས་སྦྱར་བར་གྱུར་ཏོ། །ངོ་མཚར་འཁྲི་ཤིང་པྲིཀྵའི་སྙེ་མའི་ཁས། །བསྒྲགས་པའི་གྲགས་པ་གླིང་བཞིའི་དབུས་ན་མཐོ་།འཇིག་རྟེན་སྒྲོན་མེ་སྟོང་གིས་བསྟི་བའི་གནས། །སྡེ་བཞིའི་དགའ་སྟོན་རྒྱས་པ་
ལས་ཀྱི་སར། །སྟོབས་འབྱོར་དམ་པ་ཆོས་ཀྱི་དཔལ་ཡོན་གྱིས། །མངོན་པར་བརྗིད་པ་མཐོ་རིས་ཐིག་ལེ་ནི། །ལྷ་ལྡན་ཞེས་གྲགས་དབུས་ལྗོངས་ནོར་འཛིན་མའི། །སྟོད་གཡོགས་མཛེས་པའི་གོས་བཟང་མཚར་དུ་

[104B]ཤཱཀྱ་མུ་ནེས་བྱིན་བརླབས་ཡུལ་གྱི་ཕུལ། །ཚོགས་གཉིས་དཔལ་གྱིས་ལྕི་བའི་ཞབས་ཀྱི་ཁུར། །ཡོངས་སུ་འདེགས་བཟོད་རྡོ་རྗེའི་གདན་ཆེན་པོར། །མེས་པོ་འབྱུང་འགྱུར་མཁྱེན་པས་སྔ་ནས་བསྐྲུན། །རིགས་རུས་འུད་
ཀྱི་སྙེམས་པས་རེངས་པ་མིན། །རྣམ་བདུན་ཡོན་ཏན་ཡལ་འདབ་འབྲས་བུས་དུད། །ཡ་རབས་ངང་ཚུལ་བསུང་ཞིམ་འཐུལ་བ་ཡི། །རིགས་ཤིང་ས་ལའི་ལྗོན་པ་རྣམ་པར་མཛེས། །མི་བཟད་སྙིགས་མར་སྤྱོད་པའི་ན་བཀྲ་
ཡིས། །ཡོངས་སུ་གཙེས་པ་བཤད་དང་སྒྲུབ་པའི་གྲུ། །དུས་ཀྱི་ཆུ་བོས་ཀློང་དུ་བདས་པའི་ཚེ། །དེད་དཔོན་དཔའ་བོའི་སྙིང་སྟོབས་རྩེ་མོར་འཛེགས། །སྐྱེད་བྱེད་ཚེ་བརྟན་རྣམ་རྒྱལ་དང། །ཡུམ་མཆོག་རཏྣ་ཏཱ་རེ་ཡི། །དཔལ་
འཛིན་དམ་པའི་རང་བཞིན་ལ། །དྲི་མེད་གཟིགས་པ་ལན་བརྒྱར་ལྷུང། །འཇུག་གནས་འབྱུང་བའི་སྡུག་བསྔལ་མེ་དོང་དུ། །མ་རྨོངས་མངོན་དགའ་རྒྱས་པས་མངོན་རྩེན་པ། །མཐོ་རིས་དཔལ་འབྱོར་ཚལ་ན་འདོད་
ལྡན་དང། །པདྨའི་རྫིང་ན་ངང་པའི་རྒྱལ་པོ་བཞིན། །དེ་ལྟར་ལྷུམས་སུ་ཞུགས་ཏེ་མངལ་ན་གནས་པ་སོགས་ཀྱི་དུས་སྔ་ཕྱི་ཐོག་ཐག་ཏུ་ངོ་མཚར་བའི་ལྟས་ཁྱད་པར་ཅན་མང་དུ་བྱུང་བ་འདི་ལྟ་སྟེ། རྗེ་འདི་ཉིད་ཡུམ་གྱི་
མངལ་དུ་བཞུགས་པའི་སྐབས་ཡུམ་གྱི་མཚན་ལམ་དུ། ཤར་ཕྱོགས་ནས་ཉི་མ་རྔ་པོ་ཆེ་ཙམ་ཞིག་འཁྱིལ་ལི་ལི་འཁོར་བཞིན་ཡུམ་རང་ཉིད་ཡོད་པའི་ཕྱོགས་སུ་འོངས་པ་དང། གཟིམ་ཁང་གི་ཐོག་སྟེང་ནས་ཞིང་སྐྱོང་

[105A]༄༅། །དུར་ཁྲོད་བདག་པོ་ཡབ་ཡུམ་གྱིས་བྱར་མཛད་པའི་རྣམ་པ་ཆེས་གསལ་བ་བྱུང་སྟེ། དེ་ནི་རྒྱལ་བའི་བསྟན་པའི་བཤད་སྒྲུབ་ཀྱི་སྙིང་པོ་དུ་མ་ནམ་སྲོས་ཀྱི་སྤུན་ཟླ་ལྟར་གྱུར་པའི་སྐབས་དེར་
རྗེ་བླ་མ་རྡོ་རྗེ་འཆང་ཉིད་ཀྱིས་འཁོར་ལོ་གསུམ་གྱི་བསྟན་པའི་མཛད་བཟང་རླབས་པོ་ཆེས་རྒྱལ་བའི་བསྟན་པ་ཉིན་མོ་ལྟར་གསལ་བར་མཛད་པའི་ལྟས་ངོ་མཚར་རྨད་དུ་བྱུང་བ་ཞིག་དང། ཞིང་སྐྱོང་ནི། སྐུ་ཚེ་དུ་མའི་
སྔ་རོལ་ནས་ཡི་དམ་དུ་མཛད་པའི་ལྷག་པའི་ལྷ་མཆོག་དཔལ་ཧེ་རུ་ཀཿ་ཡབ་ཡུམ་གྱི་བཀའ་སྲུང་གིས་དུས་དྲུག་ཏུ་བྱ་ར་མཛད་པའི་བརྡར་གསུངས་ཤིང། ཡང་མངལ་དུ་བཞུགས་པའི་སྐབས་མཚན་གུང་ཞིག་ལ་
ཡུམ་དེ་ཉིད་མན་ལ་སད་པ་ན། ནམ་ལངས། ཉི་མ་ཤར་བ་བཞིན་ཁྱིམ་གྱི་ནང་ཐམས་ཅད་དཀར་སང་དེར་སྣང་བས་ཁྱབ་སྟེ་ཅ་དངོས་རྣམས་ཀྱང་ཉིན་མོ་ལྟར་གསལ་བར་མཐོང་བས། དེ་མ་ཐག་ཏུ་ད་ནངས་ལང་རྒྱུ་
ཕྱིས་པ་རེད་འདུག་སྙམ་སྟེ། ནམ་ལངས། ཉི་མ་ཤར་བ་གཞིར་བཞག་གིས་ཞལ་ཏ་མ་ཞིག་ཡོད་པར་ཡང་ལོངས་ཞེས་གསུངས་པར་དེས་ཀྱང་ད་ནངས་མཚན་མོར་ལང་དགོས་པ་ཡིན་པ་འདྲ་སྙམ་དུ་ཡར་ལངས་རས་
ཡབ་དེ་ཉིད་མནལ་སད་དེ་ཁྱོད་ཚོ་ཅི་བྱེད་གསུང། ཡུམ་གྱིས་ད་ནངས་ང་ཚོ་ལང་ཕྱིས་ཚུལ་ཞུས་པས། ལྕམ་རང་ཉིད་འཁྲུལ་བ་ལས་ད་ལྟ་ནམ་ལང་རྒྱུ་ལྟ་ཞོག་མུན་ནག་རང་རེད། ཁྱེད་རང་གཉིས་ཉོལ་ཞེས་གསུངས་

[105B] ངས་ནི་ཅ་ལག་རྣམས་ཀྱང་ཚང་མ་འདི་དང་འདི་འདྲ་མཐོང། འདི་ན་འདི་འདུག་ཅེས་མཐོང་ཚུལ་རྣམས་ཞུས་ཏེ་ཡི་དམ་ཆེས་བཞིན་དུ་ཉལ། སླར་གཉིད་ཅིག་སད་སྐབས་ནམ་གཞི་ནས་ལངས་པས་ད་གིན་གྱི་དེ་འཁྲུལ་
པ་ཡིན་པར་ད་གཟོད་གཞི་ནས་གོ་སྟེ་ཡ་མཚན་ཆེ་བ་བྱུང་འདུག་པ་ནི། རྗེ་འདིས་ཡབ་རྗེ་རྒྱལ་བ་གཉིས་པའི་རིང་ལུགས་ཉིན་མོ་ལྟར་གསལ་བར་མཛད་ཅིང། མདོ་སྔགས་ལམ་གྱི་རིམ་པའི་བཤད་སྒྲུབ་ཟུང་འབྲེལ་གྱི་སྣང་
བ་རྒྱ་ཆེར་སྤེལ་བའི་གཟི་བྱིན་ཉིད་སུས་ཀྱང་འགེབ་ཏུ་མི་བཏུབ་པའི་རྟགས་དང་མཚན་མ་ཆེས་གསལ་བ་ཞིག་ཡིན་པར་གསུངས་པ་དོན་ལ་དེ་བཞིན་དུ་གནས་ཏེ། ཕྱིས་བྱུང་མངོན་སུམ་པའི་མཛད་པ་དག་གིས་ཆེས་
སླ་བར་དཔོག་ནུས་པའི་ཕྱིར་རོ། །གང་དུ་སྐུ་འཁྲུངས་པའི་ཡུལ་ནི། ཆོས་ཚིགས་ཀྱིས་ཕྱེ་བའི་ཡུལ་དབུས་བོད་ལྗོངས་ཡི་ལྟེ་བ། བོད་ཆོས་རྒྱལ་རིམ་བྱོན་གྱི་གདན་ས། གནམ་འཁོར་ལོ་རྩིབས་བརྒྱད། ས་པདྨ་འདབ་
བརྒྱད། ལོགས་བཀྲ་ཤིས་རྟགས་བརྒྱད་ཀྱིས་མངོན་པར་སྤྲས་པའི་ས་ཡི་ཐིག་ལེ། ཆོས་འཁོར་དཔལ་གྱི་ལྷ་ས་ཞེས་ཡོངས་སུ་གྲགས་པ་སྟེ། དེ་ཡང་བདག་ཉིད་ཆེན་པོ་འདི་ལྷུམས་སུ་ཞུགས་པའི་དུས་རེ་ཞིག་མངལ་ན་
གནས་པས་ཡོངས་སུ་འདུལ་བ་དང། འཇིག་རྟེན་གྱི་སྤྱོད་པ་དང་མཐུན་པར་བསྟན་པའི་ཕྱིར། དུས་ཀྱི་བར་དུ་མངལ་ན་གནས་པའི་ཁྱད་པར་རྣམས་རིམ་གྱིས་རྫོགས་པའི་རྣམ་པས་བརྟས་པ་ན་ཡང་སྡུག་བསྔལ་གྱི་རྒྱུ་དང་བྲལ་
[106A]༄༅། །པ་དང། ཚོར་བ་དང། ཚོར་བ་པོ་དག་རང་གི་ངོ་བོར་དབེན་པ་ཉིད་དུ་ཡོངས་སུ་རིག་ཅིང། སྐྱེ་དགུ་རྣམས་སྒྲོལ་བར་འདོད་པའི་དམ་བཅའ་བ་དང་སྙིང་རྗེས་ཟིལ་གྱིས་ནོན་པས། དྲི་ང་ལ་མི་གཙང་
ཞིང་རྣམ་པར་དོག་པའི་བཅིང་པ་དང། མའི་སྤྱོད་ལམ་མི་པ་ཟོ་བ་མཐའ་དག་ལ་བརྟེན་པའི་ཉམ་ང་པ་དག་གིས་རྣམ་པར་གཙེས་པ་མེད་བཞིན་དུ། ཇི་ཞིག་ན། ཟླ་པའི་གྲངས་ཚང་སྟེ་བཙའ་པ་ལ་མངོན་པར་ཕྱོགས་
པའི་ཚེ། གདུལ་བྱའི་སྐྱེ་བོ་འབུམ་ཕྲག་བྱེ་སྙེད་གང་དང་གང་དུ་འདུ་བ་དེ་དང་དེའི་མགོན་དང་སྐྱབས་དང་ལམ་སྟོན་གྱི་འདྲེན་པ་མཆོག་ནི་བདག་གིས་བྱའོ་ཞེས་སྟོན་ཅིང་དགོངས་པའི་སེམས་ཅན་ཆེན་པོ་དེའི་མོས་པའི་
མཐུ་དོ་ཟླ་མེད་པས་ཆེད་དུ་བསྐུལ་བ་བཞིན་ཡབ་ཡུམ་གཉིས་ཀ་གཙང་ཕྱོགས་ཆབ་སྤེལ་བའི་སྒེར་གཞིས་ནས་བོད་ཀྱི་ཡུལ་དབུས་སུ་བྱོན་ཏེ། དབུས་འགྱུར་ལུ་མིའི་ཚལ་གཉིས་པ་ལྷ་ལྡན་ར་ས་འཕྲུལ་སྣང་གི་གཙུག་
ལག་ཁང་གི་ནུབ་ཕྱོགས་གཡུ་ཐོག་ཤར་ཞེས་པའི་གནས་ཚང་དུ་བཞུགས་བཞིན་པའི་མུར། དུས་རབ་བྱུང་བཅོ་ལྔ་པའི་ས་སྟག་ཟླ་བ་དྲུག་པའི་ཚེས་བཅུ་དྲུག་ཉིན་ཡུམ་གྱི་སྲིད་ལམ་ཟུག་རྔུ་མེད་པར་གྲོལ་བ་ལས། ཕལ་
པ་གཞན་ལྟར་མགོ་མཇུག་ལྡོག་ནས་སྐྱེས་པ་མིན་པར་ཡན་ལག་མཆོག་གྱེན་དུ་བསྟན་ཅིང་ཞབས་སྔོན་ལ་ཕྱུང་བས་ཆེན་པོར་གོམ་པ་འདོར་སྟབས་སུ་བཙུགས་ཏེ་སྐུ་ལུས་ལ་ལྟེ་བའི་ག་ཤལ་དང་བཅས་ནས་བདེ་བར་

[106B] །རྒྱལ་མཆོག་ལྔ་པས་འཁོན་སྟོན་དཔལ་འབྱོར་ལྷུན་གྲུབ་ཀྱི་རྣམ་ཐར་དུ། ཐང་ཡིག་ལས། ཤཱཀྱའི་ཞིང་ཁམས་ལུག་སྟོད་ཅེས་བྱ་ན། །ཕ་བོང་ཁ་པ་ཞེས་བྱའི་མཁས་པ་འབྱུང་།ཞེས་ཀྱང་གསུངས་སྣང་ངོ། །ཞེས་
པ་ཞིག་སྩལ་པ། ཕ་བོང་ཁ་པ་དཔལ་འབྱོར་ལྷུན་གྲུབ་ཀྱི་འཁྲུངས་ཡུལ་སོགས་ལ་ལུག་སྟོད་དང་འབྲེལ་བའི་མིང་སྒྲ་ཡོད་ན་དེར་ཟད། གཞན་དུ་ན། བདག་གི་འདྲེན་མཆོག་རྡོ་རྗེ་འཆང་འདི་ཉིད་ཀྱི་སྐུའི་མཆེད་པོ་ཆབ་སྤེལ་
མདའ་དཔོན་འཇིགས་མེད་ཀུན་དགའ་ལ་ཁོ་བོ་ཅག་གིས། གཙང་གི་ཆབ་སྤེལ་བའི་ཁྱིམ་གཞིས་ཡོད་ཕྱོགས་སུ་ལུག་སྟོད་ཟེར་བའི་ས་ཆ་ཡོད་དམ་ཞེས་དྲིས་པར། ལུག་སྟོད་ཟེར་བ་མེད། ངོས་ཚོའི་སྒོས་གཞིས་ཡོད་པའི་སྨད་
ཀྱི་རིལ་ལུ་གུ་གདོང་ཟེར་བ་ཞིག་ཡོད་ཟེར་བས། འདི་ལྟ་ན། བཀའ་ཐང་ལ་ཚིག་སྣ་མི་མཐུན་པ་ཆེས་མང་ཡང། འཁོན་སྟོན་གྱི་རྣམ་ཐར་དུ་དྲངས་པའི་ལུང་དེ་ངེས་པར་ཡོད་ཚེ་རྗེ་བླ་མ་འདིའི་ཡབ་གཞིས་ཡོད་པའི་རིའི་སྨད་ལུ་གུ་
གདོང་ཟེར་བ་དང་འབྱོར་ཚབས་ཆེ་ཞེས་སྨྲ་ན། གནོད་བྱེད་དཀོན་སྙམ་ཡང་དོན་དུ་གཉེར་ན་རྒྱུས་ཅན་དག་ལ་འདྲི་ཞིང་བརྟག་པར་བྱའོ། །དེ་ལྟར་བཙས་པ་ན། ཁྱེའུ་སྐུའི་བོངས་ཆེ་ལ་སྐུ་ཤ་རྒྱས་ཤིང་པགས་པའི་མདོག་དུང་
ལྟར་དཀར་བ། བཞིན་གྱི་མདངས་ཟླ་བའི་འོད་ལྟར་གསལ་པ། དབྲལ་བའི་དབྱེས་ཆེ་བ། དབུ་སྐྲ་བུང་བ་ལྟར་གནག་པ་སོགས་སྐྱེས་བུ་ཆེན་པོའི་མཚན་དུ་མ་དང་ལྡན་པ་ཞིག་སྐལ་བཟང་གདུལ་བྱའི་དཔལ་དུ་བྱོན་པས་

[107A]༄༅། །དེར་ཡབ་ཉིད་ཀྱིས་འཁུར་བླངས་ཏེ་གཙང་སྦྲ་ཆེན་པོའི་དང་ནས་སྐུའི་ལྟེ་བ་གཅོད་པ་སོགས་དང། ཡུལ་ལུགས་ཀྱི་བཙས་སྟོན་གྱིས་མཚོན་པའི་ཤེས་པའི་རྟེན་འབྱུང་གི་སྒོ་བརྒྱ་ཕྲག་ཏུ་ཕྱེ་བར་
བྱས་སོ། །རྒྱལ་བསྟན་དཔལ་མགྲིན་རལ་པའི་རྩེར། །མུ་ཏིག་འོད་ཆགས་མཛེས་པ་འཛིན། །གཟུགས་སྐུ་ཟླ་བའི་ཐོར་ཚུགས་ནི། །བསོད་ནམས་སྐལ་ལྡན་ཤིང་རྟས་འསྐྲུན། །རིག་བྱེད་གདོང་དང་ཤིས་བརྗོད་ཉན་སོགས་
ཀྱིས། །ནོར་བུ་འབར་བའི་གདུ་བུས་སིལ་ཁྲོལ་བཅས། །ཡིད་འཕྲོག་འཁྲི་ཤིང་དར་བའི་དཔུང་པ་ཡིས། །རྒྱལ་པའི་སྲས་པོར་རི་མོ་བགྱིད་ལ་བརྩོན། །དྲག་ཤུལ་ཉམས་བརྒྱས་དཔའ་བ་མི་སྡུག་གཟུགས་།བདུད་
སྡེའི་གཤེད་དུ་འབབ་པའི་བསྟན་སྲུང་ཆེ། །དཔལ་ལྡན་སྟོབས་འཕྲོག་དབང་དང་དུར་བདག་སོགས། །དུས་དྲུག་འཕྲིན་ལས་སྒྲུབ་པའི་མེལ་ཚེ་སྒྲིམ། །དེར་ནི་མཚུངས་མེད་འགྲོ་བའི་རིན་ཆེན་ནི། །འཇམ་མཉན་པདྨོར་ཅོ་འདྲིའི་
གཞོན་ཤ་ཅན། །ཀུན་ལས་རྒན་པའི་བློ་འཆང་བུས་པའི་ལུས། །ཉིན་མོང་བྱེད་ལྟར་གཟི་བརྗིད་འབར་བ་མཐོང། །ཅི་འདིའོ་རྒྱུན་འཁྱིལ་བ་ཟླ་བའི་རླབས། །བདུད་རྩིའི་འོ་མཚོ་བསྲུབས་ལས་ཕྱུངས་པའམ། །སྲིད་པའི་མཛེས་
སྡུག་གཅིག་ཏུ་གྱུར་ཏམ་ཞེས། །དེ་དག་ཡིད་ནི་སོམ་ཉིའི་རྒྱ་ཡིས་བཅིངས། །ས་གསུམ་མགོན་དང་བཅས་ཞེས་གྲགས་པའི་དབྱངས། །དཀར་ཕྱོགས་ལྷ་རྣམས་དགའ་བའི་བདན་དང། །ལྷན་ཅིག་བསྒྲེངས་པ་སྲིད་རྩེར་

[107B] །སྡིག་ཅན་མྱ་ངན་ཁུང་བུར་ཤུགས་རིང་འདོན་།དེ་ལྟར་སྐུ་བལྟམས་པའི་དུས་དེ་ཙ་ན། དབུ་གཙུག་ཏུ་གཙུག་ཏོར་ལྟ་བུ་འབུར་པོ་མཐེ་བོང་ཙམ་རིལ་མོ་ཞིག་གསལ་བར་ཡོད་ཀྱང་ཡུམ་ཉིད་ནས་ཁྱེའུ་མི་བདེ་
པའི་ན་ཟུག་སོགས་འབྱུང་དུ་དོགས་ཏེ་ཕྱག་གིས་ཡང་ཡང་བྱུལ་བྱུལ་གནང་བས་ཡིན་ནམ། གང་ལྟར་རྗེས་སུ་རིམ་བཞིན་ཇེ་ཆུང་གིས་མེད་པར་སོང་ཞེས་ཡུམ་ནས་གསུང་གི་ཡོད་འདུག་པ་ལྟར་སྐུའི་ནར་ཆེར་སོན་པ་ནས་
དེ་ལྟར་མངོན་གསལ་ཅན་མཇལ་དུ་མེད་ཀྱང། སྐུ་ལུས་ཀྱི་སྨད་དུ་སྟག་ཤམ་གྱི་རི་མོ་ཤིན་ཏུ་གསལ་བ་དང། སྐུ་སྟོད་ལ་རུས་རྒྱན་ཇི་ལྟ་བའི་དཀར་ཐིག་ངོ་མཚར་ཅན་མང་པོ་བཅས་ཕྱིས་སུའང་མཇལ་དུ་ཡོད་པར་སྣང། གསུང་
འཕྲོས་སྨྲ་ཚུལ་མི་མཁྱེན་པའི་དུས་སུ་ཡང་སྔ་དྲོར་སྐུ་ཙོག་པུར་བཞུགས་ནས་གསུང་འཕངས་ཆེར་བསྟོད་དེ་ཆོས་སྤྱོད་ཀྱི་རིགས་ལྟ་བུ་གསུང་ཁུལ་གནང་བ་དང། སྐབས་འགར་བཤུམས་པའི་ཚེ་ཐབས་གཞན་གྱིས་ཆེར་མི་ཕན་
པར་དམ་ཕྲུག་དམར་པོའི་རིགས་གཟིགས་སུ་ཕུལ་ན་དགྱེས་ཚོར་ཆེན་པོས་དེ་མ་ཐག་བཤུམ་འཕྲོ་གཅོད་ཀྱིན་ཡོད་ཅེས་མ་ཡུམ་ནས་གསུང་གིན་ཡོད་འདུག་སྐབས་ཤིག་ཏུ་ཡུམ་གྱིས་དགའ་ལྡན་ཁྲི་ཆེན་ངག་དབང་ནོར་བུའི་
མདུན་དུ་སྲས་ལ་མཚན་མིང་ཞུ་བར་ཁྱེར་ཏེ་མིང་ཞིག་གནང་དགོས་ཚུལ་ཞུས་པ་ན། ཁྲི་ཆེན་རིན་པོ་ཆེས་འདི་ལ་ཆོས་མིང་ཞིག་འདོགས་དགོས་ཞེས་གསུངས་ཀྱང་ཡུམ་ནས་ཁྱིམ་དུ་མི་ཆ་ཞན་པས་སྐྱ་མིང་ཞིག་སྩོལ་

[108A]༄༅། །གནང་ཞེས་སྐྱ་མིང་ཞུས་པར་ཞག་འགའ་རེ་སོང་མཚམས་ནས་སྲས་ཆུང་དུ་དེ་ཧ་ཅང་སྙུན་ཚབས་ཆེན་པོས་བཏབ་སྟེ་སྐུ་གཤེགས་པར་ཉེ་བ་ཙམ་ལ་ཐུག་པ་ན། སླར་དབུ་སྐྲའི་གཙུག་ཕུད་འབུལ་བ་དང་
ཆོས་མིང་ཞུ་བར་ཁྱེར་བས། ཁྲི་ཆེན་རིན་པོ་ཆེས། ངོས་ནས་དེ་རང་བྱས། འདི་ལ་ཆོས་མིང་མ་བཏགས་ན་མི་ཡོང་བ་འདུག་དེ་རིང་འབྲུ་སྣོད་ནས་བཟེད་འདི་ཡང་གསར་དུ་བཟོས་པ་མེ་ཏོག་གིས་བཀང་བའི་ཐོག་མ་ཡིན་པས་
རྟེན་འབྲེལ་བཟང་གསུངས་ནས་དགྱེས་འཛུམ་ལྷུག་པར་གྲོལ་བ་དང་བཅས་ཕྱག་གཉིས་འཐུང་དབང་པོའི་ཕྲུ་གུས་སྣ་ཞགས་བརྐྱངས་པ་ལྟ་བུས་གཞོན་ནུའི་ཡན་ལག་མཆོག་ཏུ་རེག་ཅིང་དབུ་སྐྲའི་གཙུག་ཕུད་བཞེས་ཏེ་སྲས་ཀྱི་མཚན་ངག་དབང་
རབ་བརྟན་ཞེས་པ་འདོགས་གནང་མཛད། དེ་ཡང་གསུང་གིས་མདོ་སྔགས་ཀྱི་ཆོས་འཆད་སྤེལ་གང་དུ་གནང་པ་དང། ཚེ་རབ་ཏུ་བརྟན་པའི་རྟེན་འབྲེལ་དང་ལུང་བསྟན་མཛད་འདུག་སྙམ་དུ་དགོངས་སོ་ཞེས་དུས་ཕྱིས་རྗེ་བླ་མ་རྡོ་རྗེ་འཆང་
ཉིད་ཀྱིས་གསུངས། དེ་རྗེས་ཡབ་དེ་ཉིད་དྭགས་པོ་སྐུར་བ་རྣམ་རྒྱལ་གྱི་རྫོང་དཔོན་དུ་ཕེབས་པར་སྲས་གཞོན་ནུ་ཉིད་ཀྱང་མ་ཡུམ་དང་བཅས་པས་སྐུ་རྣམ་དུ་གདན་དྲངས། རིམ་བཞིན་སྐུའི་ནར་ཅུང་ཟད་སོན་པའི་སྐབས་འགར་བྱིས་
པ་དུ་མ་དང་ལྷན་དུ་རོལ་རྩེད་སྣ་ཚོགས་པ་མཛད་ཅིང། གྲོགས་བྱིས་པ་ངན་པ་འགའ་རེ་དང་མཉམ་དུ་སྤལ་བ་གསོད་པའང་གནང་བར་ཕྱིས་ཐུགས་དྲན་ཡང་ཡང་སོས་པས་ཐུགས་ལ་མནན་པས་མི་ནོན་པའི་འགྱོད་སེམས་ཆེན་པོ་རེ་འོང་

[108B] ཡང་སྐབས་སྐབས་སུ་སྐུ་རྩེད་ཀྱི་རྣམ་པས་ཆོས་འཆད་པ་དང། ཕེབས་བྱམ་གྱི་ནང་དུ་འབྱོན་པའི་ཚུལ་སོགས་ཀྱང་ཡང་ཡང་གནང། མ་ཡུམ་ཉིད་ཀྱིས་བཀའ་བཀྱོན་དང་ཕྱག་འབེབ་སོགས་གནང་བའི་ཚེ་
པ་ཤུམ་བཞིན་སྒོའི་ཕྱི་ལོགས་སུ་དོན་ཕེབས་ཏེ། གསོལ་དཔོན་ཆོས་འཕེལ་བ་ཞེས་གསུངས་ཆེན་པོས་འབོད་པ་ཡང་ཡང་མཛད། དུས་གཞན་ཞིག་ན། ཡབ་ཡུམ་བཅས་ཀྱིས་ཆོས་འཁོར་རྒྱལ་ཡིན་ནམ་དགོན་པ་ཞིག་གི་ནང་རྟེན་མཇལ་
བའི་ཆེ་སྲས་ཀྱིས་ན་བཟའ་སྒྲིལ་ཀ་གཅིག་ལ་འདི་ངའི་ཡིན་ཞེས་ཕྱག་གིས་དམ་དུ་བཟུང་སྟེ་མི་གཏོང་བར་མ་ཡུམ་ནས་འདི་སུའི་ན་བཟའ་རེད་ཅེས་དཀོན་གཉེར་ལ་དྲིས་པར། ལྕང་སྐྱ་རོལ་པའི་རྡོ་རྗེའི་ན་བཟའ་ཡིན་ཞེས་ཞུས་པས་
མ་ཡུམ་གྱིས་རྟག་ཏུ་གསུང་བ་དང། ཡང་སྐབས་ཤིག་ཏུ་ཀོང་པོ་རྒྱལ་དབང་ཆོས་རྗེའི་ཡང་སྲིད་རྩད་གཅོད་བྱེད་མཁན་གྱི་མི་འབྱོར་ཏེ་དེར་སྲས་ལ་ཡང་སྲིད་དུ་རེ་ཆེའི་འདྲི་ཞིབ་མང་དུ་བྱས་པར། མ་ཡུམ་ནས་རྩད་གཅོད་ཞུ་མི་དང་
སྲས་ཁྱེའུ་གཉིས་སྐད་ཆ་གྱིས་ཞེས་གསུངས་པར། སྲས་ཀྱིས་ཡང་སྲིད་རྩད་གཅོད་པའི་མི་དེ་ལ། ངེད་ལ་ཕེབས་བྱམ་སེར་པོ་ཡོད་པས། དེ་ཁྱེད་ཚོའི་བླ་མ་ལ་ཡོད་དམ། ངེད་རང་གི་དགོན་པ་ལ་རྒྱ་ཕིབས་ཡོད་པས་ཁྱོད་ཚོའི་
བླ་མ་ལ་དེ་འདྲ་ཡོད་དམ་ཞེས་གསུངས་པར། ཁོང་ཚོས་དེ་འདྲ་མེད་ཟེར། དེ་ལྟར་ན་ང་ཁྱོད་ཚོའི་བླ་མ་དེའི་ཡང་སྲིད་ཡིན་རྒྱུ་མ་རེད་ཅེས་ཐུགས་ཐག་བཅད་པས་ཁོང་པ་ཚོས་ཅི་བྱ་མ་འཚལ་པར་ལོག་དགོས་པ་བྱུང། དེ་བས་ན་

[109A]༄༅། །རྗེས་སུ་གྲྭ་སར་བཞུགས་ཏེ་འབྱོར་ཚོགས་ཀྱི་མཐུན་རྐྱེན་དཀོན་སེ་བའི་ངང་ནས་དཀའ་ཐུབ་ཀྱི་བརྟུལ་ཞུགས་བསྐྱངས་ཏེ་གཞུང་ཆེན་མོར་གསན་སྦྱོང་ཆིག་དྲིལ་དུ་གནང་བའི་སྐབས་ཀྱང་མ་ཡུམ་
ནས་ལྷ་མོ་པའི་ལུགས་བླངས་ཏེ། ཡིན་པ་རང་ཏ་རྒྱལ་པོའི་སྲས་ཡིན་ཏེ། །རྒྱལ་པོའི་སྲས་ལ་དར་གུད་བྱུང་བ་ཡིན། །ཟེར་བ་ལྟར་ཁྱེད་རང་ལྕང་སྐྱ་རོལ་པའི་རྡོ་རྗེ་ཡིན་ཡང་ངོས་འཛིན་བྱེད་པ་མ་བྱུང་བས་འདི་ལྟར་གྱུར་པ་ཡིན་
ཚུལ་གྱི་གསལ་འདེབས་ཡང་ཡང་མཛད་ཀྱིན་ཡོད་འདུག་ཀྱང། ཞལ་ནས། རང་ལ་ནི་ལྕང་སྐྱ་རོལ་པའི་རྡོ་རྗེའི་མཁས་པ་དང་གྲུབ་པའི་ཡོན་ཏན་གྱི་ཆ་ཤས་ཙམ་ཡང་ག་ལ་སྣང། འོན་ཀྱང་རྗེ་རོལ་པའི་རྡོ་རྗེ་ལ་དད་པ་དང་
མོས་པ་ཆེ་ཞིང། གསུང་རབ་རྣམས་ཀྱང་བཀླགས་པ་ན། དཔེ་ཆ་གཞན་ལས་ངེས་སླ་བ་ཞིག་ནི་ཡོད། གང་ལྟར་ཆུང་དུས་བྱམ་ནང་དུ་འགྲོ་བའི་བག་ཆགས་གསལ་པོ་དང། ལྷག་པར་རྒྱའི་བག་ཆགས་ཆེས་ཆེར་གསལ་བ་
ཡོད། མ་ཡུམ་དེ་ཉིད་ཀྱིས་ཡིན་ཚུལ་ཡང་ཡང་གསུངས་པས། རོལ་པའི་རྡོ་རྗེ་ཡིན་ནམ་སྙམ་རོལ་རྡོར་གྱི་ང་རྒྱལ་ཡང་ཅུང་ཟད་འཆར། བྲག་གཡབ་རྟོགས་ལྡན་འཇམ་དབྱངས་བློ་གྲོས་པས་ངོས་ཀྱི་སྐྱེ་ཕྲེང་སྔ་མ་གང་དང་གང་
དྲན་ཀྱང་གསལ་པོར་བརྗོད་དགོས་ཞེས་ཨུ་ཚུགས་ཀྱིས་དྲི་བ་ནན་ཏན་མཛད་བྱུང་པར། སྟག་ཕུ་རྡོ་རྗེ་འཆང་ནས་ངེད་ཀྱི་སྐྱེས་རབས་མང་དུ་གསུངས་ཀྱང་གཞན་མ་རྣམས་ཀྱི་བག་ཆགས་ཧ་ཅང་གསལ་བ་རང་ནི་མི་འདུག་མགྲིན་

[109B]རྒྱལ་ནི་ཤིན་ཏུ་བརྟན། གེ་སར་གྱི་དུས་སྲས་དགྲ་ལྷ་རྩེ་རྒྱལ་དང། འཇམ་མགོན་ཙོང་ཁ་པ་ཆེན་པོའི་སྐུ་དུས་སུ་ཚ་ཁོ་དཔོན་པོ་ངག་དབང་གྲགས་པ། གཞན་ཡང་
ལོ་ལ་རྡོར་དང། ཨེ་བླ་མ་མཁའ་སྤྱོད་ངག་དབང་བསྟན་དར་སོགས་ཡིན་སྙམ་སྐབས་སྐབས་བློའི་ཟུར་ལ་འཆར་གསུངས། སྐབས་ཤིག་ན་རྡོ་རྗེ་འཆང་སྐལ་བཟང་མཁས་གྲུབ་རིན་པོ་ཆེ་ཡབ་ཀྱིས་ཁྱིམ་དུ་གདན་དྲངས་ཏེ་
བཞུགས་པའི་སྐབས་ཤིག་ཏུ་སྲས་ལ་དཔལ་མགོན་བྲམ་གཟུགས་ཀྱི་སྐུ་ཞིག་གནང་སྟེ་འདི་ཁྱེད་རང་གི་སྲུང་མ་རེད་ཅེས་གསུངས་འདུག་པ་ནི། དཔལ་འཁོར་ལོ་སྡོམ་པའི་བསྟན་པའི་བདག་པོར་འབྱུང་འགྱུར་རྗེན་པར་
གཟིགས་པའི་བརྡ་སྟོན་ཉིད་དུ་གོར་མ་ཆག་ལ། ཡང་སྲས་གཞོན་ནུ་ཉིད་ཀྱི་སྲུ་མོ་ཞིག་ལ་གློ་བུར་དུ་ལྷ་ཞིག་ཁོག་ཏུ་བརླམས་ཏེ་ཡབ་ཡུམ་སོགས་མི་མང་པོས་བསྐོར་ནས་འུར་ཟིང་ཆེན་པོ་བྱེད་པའི་སྐབས། མ་ཡུམ་གྱིས་ལྷ་དེ་ལ་
ཁྱེད་སུ་ཡིན་དྲིས་པར། ཁྱོད་ཀྱིས་ང་ངོ་མི་ཤེས་པ་ཟེར་ཏེ་མགོ་ལྕག་མང་དུ་བྲབ། སྲས་གཞོན་ནུ་ཉིད་སྐུ་གཟུགས་ཆུང་བས་མི་ཆེན་པོའི་གསེབ་ཏུ་འཚང་མ་ཐུབ་པར་རྒྱབ་ཅིག་ཏུ་བཞེངས་ནས་ཡོད་པ་ལ་ལྷ་དེས་མིའི་རྒྱབ་ནས་སྲས་
ཆུང་དུ་ཚུར་འཐེན་ཏེ་དབུལ་དབུ་གཏུགས་པ་སོགས་དགའ་བའི་རྣམ་འགྱུར་མང་པོ་མཛད་པ་ཞིག་བྱུང་བ། རྗེས་སུ་ཞིབ་པར་གཟིགས་སྐབས་ལྷ་དེ་རྒྱལ་ཆེན་ཤུགས་ལྡན་ཡིན་པར་གསུངས་ལ། དེ་རྗེས་སུ་ཡང་ཉེ་འགྲམ་གྱི་མི་རིགས་ལ་

[110A]༄༅། །ཐོག་འབེབ་བྱེད་པ་མང་དུ་བྱུང་ཞིང། དེ་ནས་བཟུང་གཞོན་ནུ་ཉིད་དགུང་གྲངས་ཉི་ཤུའི་སྐོར་དུ་མ་ཕེབས་པའི་བར་ལ་ཡང་ཡང་མི་གཞན་གྱི་ཁོག་ཏུ་ཞུགས་ནས་ལུང་བསྟན་མང་པོ་གནང་གིན་
ཡོད་གསུངས། ཡང་དྭགས་པོ་སྐུ་རབ་རྣམ་རྒྱལ་དུ་བཞུགས་སྐབས་རྗེ་ཉིད་དགུང་ལོ་ལྔ་དྲུག་ཙམ་ལ་ཕེབས་པའི་དུས་ཤིག་ཏུ་ཡབ་ཡུམ་རྣམས་ཙཱ་རིར་ཕེབས་ཏེ་སྲས་ཉིད་ཀྱང་མི་གཞན་གྱི་རྒྱབ་ཏུ་གདན་དྲངས་ནས་ཡོད་
པར། སྲས་གདན་འདྲེན་ཞུ་པ་པོ་དེ་བཞིན་དྭགས་པོ་པ་ལམ་ལ་རྒྱུས་ཡོད་པ་ཞིག་ཡིན་པས་ནུབ་ཅིག་དེས་སྲས་ཆུང་དུ་ཁྱེར་ནས་སྔོན་སྔོན་སྔོན་ལ་སོང་པར་ལམ་མ་ནོར་བ་རས་སྲིབ་ཙམ་ན་ཆུ་ཞིག་གི་ཕན་ཀར་སླེབས་པ་ན་
སྲས་ཀྱིས་ཡབ་ཡུམ་དཔོན་འཁོར་རྣམས་ལམ་ནོར་སོང་བས་བདག་འདིར་བཞག་ནས་ཁྱོད་རང་མགྱོགས་པོར་ཕེབས་ལམ་སྟོན་པར་སོངས་ཞེས་གསུངས་པར། ཁོས་འདི་ན་མི་ཡང་གཅིག་ཀྱང་མེད། ཤིང་ནགས་ཀྱང་འཐུག་ས་
ཡང་སྲིབ་པས་དེ་འདྲ་བྱས་ཏེ་འཇོག་ཕོད་དམ་ཞེས་ཞུས་པར། སྲས་ཆུང་ངུས། སྐྱོན་རང་མི་ཡོང། ངོས་ཀྱི་འགྲམ་དུ་རྡོ་ཁ་ཤས་ཞོགས་ཤིག་དང་དེས་མི་འཐུས་པ་མི་འོང་གསུངས་པ་ན། མི་དེ་གླེན་པ་ལྟ་བུ་ཞིག་ཡིན་
པས་གང་གསུངས་པ་དེ་ལ་ཉན་ཏེ་སྲས་བྱིས་པ་ཆུང་ངུ་དེ་འདྲ་ཞིག་མཚན་མོ་ཆུ་འགྲམ་ཤིང་ནགས་ཀྱི་གསེབ་ཏུ་གཅིག་པུར་བཞག་ནས་ཡབ་ཡུམ་སྟོན་འཁོར་རྣམས་བསུ་པར་སོང་བས་ཁོང་རྣམས་ཕེབས་ལམ་ནོར་ནས་མར་

[110B]རུབ་ཟིན་པ་ཙམ་ལ་ཚུར་ཕེབས། དེར་ཡབ་ཉིད་ནས་སྲས་འཁྱེར་མི་དེ་ལ་ཁྱོད་ཀྱིས་བྱིས་པ་ཆུང་ངུ་འདི་འདྲ་མཚན་མོར་ནགས་ཁྲོད་དུ་གཅིག་པུར་འཇོག་པ་ཞེས་
བཀའ་བཀྱོན་ཚད་མེད་པ་གནང་བར། སྲས་ཆུང་ངུས། ཁོས་དེ་འདྲ་བྱས་པ་མིན། ང་རང་གིས་བཏང་བ་ཡིན་ཚུལ་སོགས་མང་དུ་གསུངས་ཤིང། དུས་ཕྱིས་སུ་ཞལ་ནས། དེ་དུས་བྱིས་པ་བསམ་མེད་ཡིན་པས་མ་སྐྲག་པ་
ཡིན་ཚོད་ལས། དེང་སང་ཡིན་ན་ཆུ་ཚོད་གཅིག་ཀྱང་དེ་འདྲར་འདུག་མི་ཕོད་ངེས་ཅན་རེད། ཅེས་གསུངས་སྣང་བ་ནི། སྙིགས་དུས་ཀྱི་སྐྱེ་བོ་ལས་དང་བསོད་ནམས་དབུལ་པོའི་ཕྱེ་ལྟར་ཕྲ་ཞིང། དག་པའི་སྣང་བ་དང་བློ་
གྲོས་ཀྱི་འཇུག་པ་རྒྱ་ཁབ་ཀྱི་བུ་གུ་ལྟར་རབ་ཏུ་ཆུང་བ་དག་གིས་བསོད་ནམས་མ་ཡིན་པའི་ལས་གསོག་པའི་སྒོ་འགེག་པའི་སླད་དུ་འཇིག་རྟེན་ཕལ་པའི་གཏམ་གྱི་ཚུལ་དང་སྒོ་བསྟུན་པའི་དྲང་དོན་དགོངས་པ་ཅན་ལྟ་བུའི་གསུང་
བྱོན་པ་ཁོ་ན་ཡིན་གྱི། དོན་དུ་ན་ཇི་སྐད་དུ་སློབ་དཔོན་ཙནྡྲ་གོ་མིས། ལྕགས་ཀྱུ་རྣོན་པོས་གླང་ཆེན་འདུལ་བྱེད་ལྕགས་ཀྱུ་གླང་ཆེན་ཙམ་མམ་ཅི། །རབ་འབར་མར་མེས་མུན་པ་འཇོམས་བྱེད་མར་མེ་མུན་པའི་ཆད་དམ་ཅི། །རྡོ་རྗེས་
བསྣུན་ན་རི་བོའང་འབིགས་བྱེད་རྡོ་རྗེ་རི་བོའི་གཏོས་སམ་ཅི། །གང་ན་བློ་ཡི་སྟོབས་ཡོད་དེ་ཚེ་རགས་པའི་ལུས་ལ་སུ་ཡིད་རྟོན། །ཞེས་གསུངས་པ་ལྟར། སྐུའི་ན་ཚོད་ཆེས་ཕྲ་ཡང་བློ་གྲོས་ཀྱི་གོམས་པ་སྟོབས་བཅུའི་རྩལ་གྱིས་
[111A]༄༅། །སྙེམས་པའི་གོ་འཕང་མཆོག་ལ་དུས་རིང་མོ་ཞིག་ནས་མངའ་དབང་མཛད་ཕྱིར་གནོད་འཚེའི་ཚོགས་ལ་འཇིགས་པ་མི་མངའ་བའི་གདེང་དྲོད་བརྙེས་པའི་མཛད་པ་དང་གསུང་ཚུལ་ཆེས་ངོ་མཚར་
པའི་གནས་ཤིག་ཏུ་གོ་བར་བྱའོ། །དེ་ནས་ཡང་ནུབ་ཅིག་ཚུལ་ཁང་དུ་ཕེབས་ཁར་རྒྱང་རིང་པོ་ཞིག་ནས་ཁང་པ་སྐྱོ་ཉམས་ཆེ་བ་ཞིག་གཟིགས་པ་ན། ཡབ་ཀྱིས་དོ་ནུབ་སྡོད་ས་ཁང་པ་ཐ་ཞན་པོ་ཞིག་ལས་ཡོད་ཚོད་མི་བདུག་
ཅེས་སྨྲས་པར། སྲས་ཆུང་ངུའི་ཞལ་ནས། པ་ཕ་ལགས། སྐད་ཐུང་བུད་ཙམ་ཞིག་གི་སྟེང་ན་གཟིམ་ཆུང་སྤྲོ་པོ་ཞིག་ཡོད་ཅེས་གསུངས་པར། དེར་ཕེབས་པའི་དུས་སྲས་ཀྱིས་གསུངས་པ་ཇི་ལྟ་བ་བཞིན་དུ་ཡོད་པས། ཕྲུ་
གུ་དེས་འདི་འདྲ་ཟེར་འདུག་ཅེས་ཡབ་དེ་ཉིད་ཀྱིས་རྗེས་སུའང་གཞན་དག་ལ་ཡང་ཡང་སྐྱོར་ནས་གསུངས་ཏེ་ངོ་མཚར་ཆེ་ཉམས་མཛད་དགོས་པ་བྱུང། ལྷ་འབྲུམ་དཀར་པོའི་སྙུན་གཞི་ཡང་དེ་དུས་ཙཱ་རིའི་ནང་དུ་བྱོན་པའི་
སྐབས་ཐར་ཚུལ་བསྟན་ཏེ། སྐམ་ནད་ཀྱི་སྙུན་བཞེས་ཉིན་འགའ་ཙམ་དང། ཐོར་པ་རྡོག་པོ་གཅིག་ལས་མ་འཁྲུངས་ཤིང། གཅིག་པོ་དེ་གསང་རྡོར་གྱི་རྩེར་འཁྲུངས་ཏེ། དེ་ནས་རིང་པོར་མ་ཐོགས་པར་གདངས་སྐྱེད་ཆེར་
བཞེས་ཏེ་སྙུན་ལས་ཐར་བའི་ཚུལ་མཛད། ཡང་དེ་རྗེས་རྫོང་དུ་བཞུགས་སྐབས་ཤིག་ཏུ་སྐུ་རྩེད་ཀྱི་རྣམ་པས་གཟིམ་ཆུང་དུ་ཡབ་ཡུམ་གྱི་གཟིམ་ཆས་བརྩེགས་པ་མཐོན་པོ་ཞིག་ཡོད་པ་ལ་བཞུགས་ཁྲིའི་དོད་མཛད། སྐས་

[111B] ཀོ་སྡེར་གྱི་ནང་དུ་ཤིང་འབྲས་སྣ་ཚོགས་བླུགས་ཏེ་བཤམས་པ་སོགས་མཛད་ཡུམ་གྱིས་བཀའ་བཀྱོན་པ་གནང་ཡང། ཡབ་ཀྱིས། བྱིས་པའི་རྩེད་མོ་ངོ་མཚར་ཅན་
ཡིན་པས་རྩེ་རུ་ཆུགས་ཞེས་གསུངས་པས་དེ་ནས་ཡང་བཞུགས་ཁྲིའི་དོད་དེའི་སྟེང་དུ་འཛེགས་ནས་བཞུགས་ཏེ་ཡབ་ཡུམ་འཁོར་གཡོག་ཚང་མར་ང་ལ་ཁ་བཏགས་གཏོང་དགོས་ཞེས་གསུངས་ཏེ་མཇལ་དར་གཏོང་དུ་འཇུག་པ་
གནང། དེ་ནས་ཁྲི་ལས་བབས་ཏེ་ཁ་བཏགས་དེ་རྣམས་ཁང་པའི་བྱང་རྒྱུད་ཀྱི་གྱང་ལོགས་ཤིག་ཏུ་རེ་རེ་བཞིན་སྙན་ཤལ་ལྟ་བུར་འཕངས་ཏེ། ཞལ་ནས། དཔལ་ལྡན་ལྷ་མོ། ང་ས་སྟག་ལོ་པ་ཞེས་གསུངས་ཆེན་པོས་འབོད་པ་
ཤུགས་དྲག་ལན་མང་པོ་གནང་ཚུལ་དང། དར་དཀར་མང་པོ་གྱང་ལོགས་སུ་སྐྱ་ནར་རེ་བསྡད་པ་དང། ཡབ་ཡུམ་སོགས་ངོ་འཁོར་མང་པོ་སྐུ་རྒྱབ་ཕྱོགས་སུ་ལངས་ཏེ་ཡ་མཚན་པའི་ཉམས་བྱེད་པའི་ཚུལ་རྣམས་ཕྱིས་རྗེ་བླ་མ་རྡོ་
རྗེ་འཆང་ཆེན་པོ་མཆོག་དགུང་ལོ་དྲུག་ཅུའི་སྐོར་དུ་ཕེབས་སྐབས་ཀྱང་ཐུགས་ལ་གསལ་བར་འཆར་གསུངས། དེ་ལྟར་སྐུ་རྩེད་ཀྱི་རྣམ་པ་སྣ་ཚོགས་གནང་བའི་རྗེས་རྣམས་སུ་ཡབ་ཡུམ་སོགས་ཀྱིས། སྲས་འདི་ལ་སྤྲུལ་སྐུའི་ངོས་
འཛིན་མ་བྱུང་བས་བསྐུལ་མ་གནང་བ་ཡིན་འདུག་ཅེས་གླེང་བའང་བྱུང། དེ་ནས་དགུང་ལོ་བདུན་དུ་ཕེབས་པའི་དུས་མ་ཡུམ་ཉིད་ལྷ་སར་ཕེབས་ཏེ་སྲས་གཞོན་ནུ་ཡང་ལྷན་དུ་གདན་དྲངས། དེ་སྐབས་ཤར་པ་ཆོས་རྗེ་བློ་བཟང་

[112A]༄༅། །དར་རྒྱས་ཞེས་པ་མཚན་སྙན་ཆེ་བའི་སྐབས་ཡིན་པས་མ་ཡུམ་ནས་དེའི་དྲུང་དུ་སྲས་གཞོན་ནུ་དང་བཅས་མཇལ་ཁ་ཞུ་བར་ཕེབས་པར། སྲས་ཀྱིས་ཤར་ཆེན་གྱི་སྐུ་མདུན་དུ་རྒྱ་སྐད་ཀྱི་
ཚུལ་དང་རྒྱ་ལུགས་ཀྱི་ཚུལ་སྣ་ཚོགས་གནང། བླ་མ་ཆེན་པོ་ཡིན་ཉམས་སྣ་ཚོགས་མཛད་པས་ཤར་ཆེན་གྱིས་འདི་བྱིས་པ་ངོ་མཚར་ཅན་ཞིག་འདུག་པ་ངའི་དགེ་རྒན་དེའི་སྐུ་སྐྱེ་མིན་ནམ་ཞེས་དེ་གར་འཕྲལ་དུ་ཤོ་མོའི་སྒོ་
ནས་ཐུགས་དམ་བརྟག་པ་མཛད། ངའི་དགེ་རྒན་གྱི་སྐུ་སྐྱེ་མིན་པ་འདྲ་ཡང་བླ་མ་དྲག་པ་ཞིག་ཡིན་ངེས་རེད་གསུངས་ཏེ་མཇལ་དར་སྒྲོན་པ་སོགས་བཀུར་བཟོས་ཆེ་བ་མཛད། དེ་ནས་ཤར་ཆེན་རིན་པོ་ཆེས་སེར་སྨད་རྒྱལ་
རོང་ཁམས་ཚན་ལ་དྲུང་སྐོར་ཞིག་གི་བུ་ཁྱེའུ་ཁྱད་མཚར་པོ་འདི་འདྲ་ཞིག་འདུག་པ་ཕ་བོང་ཁའི་མཁན་པོ་བསྟན་འཛིན་བཟང་པོའི་སྤྲུལ་སྐུ་མིན་འདུག་ཀྱང་དེའི་ཡང་སྲིད་ཀྱི་ཟོལ་དུ་ངོས་འཛིན་བྱས་ན། སླར་རྒྱལ་རོང་ཁམས་
ཚན་ལ་ཕན་ཐོགས་པ་ཞིག་འོང་བར་འདུག་ཅེས་གསུངས་པ་ལྟར་ཁམས་མཚན་ནས་དེ་ལྟར་ངོས་འཛིན་ཞུས། བླ་བྲང་ཤིན་ཏུ་དཔུལ་ཞིང། དེ་དུས་ཡབ་དྭགས་པོ་ནས་མ་ཕེབས་པའི་སྐབས་ཡིན་ཡང། ཡུམ་དེ་ཉིད་ཐུགས་
དགོངས་ཟབ་བརླིང་ཆེ་བས་དེ་འཕྲལ་དུ་ཐུགས་ཐག་བཅད་དེ་སྦྱིན་པར་མཛད། དགོན་པར་གསར་ཞུགས་གནང་རྒྱུ་ཟླ་བ་འགའ་ཤས་རིང་འགྱངས་པར། ཉིན་གཅིག་སྲས་གཞོན་ནུ་ཉིད་སྐུ་རྩེད་ལ་གཡེངས་ཏེ་ཁང་པ་ཐོག་

[112B]དཔྲལ་ས་ལ་བརྡབ་པས་བརྡབ་ཆག་ཚབས་ཆེ་བར་གྱུར་ཏེ་ཀླད་རྒྱ་གྲོ་ཧྲིག་གེར་མཇལ་དུ་ཡོད་པ་བྱུང། མ་ཡུམ་དེ་ཉིད་ཆེར་བཤུམས་པར་སྲས་ཀྱི་ཞལ་ནས། ཨ་མ་
མ་དུ། ཨ་མ་དུས་ན་ང་སེམས་སྐྱོ་བར་འདུག་དེ་མིན་ང་སྐྱོན་གཏན་ནས་མི་ཡོང་ཞེས། ཇི་ལྟར་སྔོན་ཁྱིམ་བདག་མེར་སྐྱེས་མའི་མངལ་དུ་ཡོད་པའི་སྐབས་ཨ་མ་ཤི་སྟེ་རོ་མེར་བསྲེགས་པའི་ཚེ་ལྟོ་བའི་ཐད་ནས་མེས་
གཏན་ནས་འཚིག་པར་མ་ནུས་པ་ན། སྟོན་པས་ཀུན་དགའ་པོ་ལ་རོ་མེར་བསྲེགས་པ་འདིའི་ལྟོ་བར་ཡོད་པའི་ཁྱེའུ་དེ་སྲིད་པ་ཐ་མ་བའི་གང་ཟག་ངའི་བསྟན་ལ་དགྲ་བཅོམ་པ་འཐོབ་པའི་ལས་ཅན་ཡིན་པས་ཁྱོད་དང་སོང་ལ་ཁྱེདཱུ་
ལྟོ་བ་ནས་ལོངས་ཤིག་ཅེས་བཀའ་སྩལ་བ་བཞིན་ཀུན་དགའ་བོས་རོ་མེས་ཚིག་འཕྲོས་ཀྱི་ལྟོ་བ་དབྲལ་ཏེ་ཁྱེའུ་དེ་ཟིལ་པ་ཕྲོམ་མེ་པར་ཚུར་བཏོན་པ། ཕྱིས་སྟོན་པའི་བསྟན་པ་ལ་རབ་ཏུ་བྱུང་ནས་དགྲ་བཅོམ་ཐོབ་སྟེ་དགྲ་བཅོམ་
པ་མེར་སྐྱེས་བྱ་བར་གྱུར་པ་དང་ཚུལ་མཚུངས་པར་སྲས་ཆུང་དུ་འདིས་ཀྱང་མི་འཇིགས་པའི་གདེང་མངའ་བའི་གསུང་བྱོན་ཏེ་ཡུམ་ཉིད་ཐུགས་ངལ་སེལ་ཞིང་བག་ཕེབས་ལ་སྦྱོར་བའི་དཔུགས་དབྱུང་ལེགས་པར་སྩལ། དེ་
ནུས་སྨན་བཅོས་མཛད་པས་ཡུན་མི་རིང་པར་ལེགས་པར་དྭངས། དེ་རྗེས་སུ་མྱུར་བར་སེ་ར་ཐེག་ཆེན་གླིང་གི་གྲྭ་ཚང་གསུམ་གྱི་ཡ་གྱལ་སེར་སྨད་ཐོས་བསམ་ནོར་བུའི་གླིང་དུ་ཆོས་ཞུགས་ལེགས་པར་གནང་བ་ཡིན་ནོ། །དམ་

[113A]༄༅། །པའི་ངང་ཚུལ་སྣ་མའི་མེ་ཏོག་ནི། །སྦས་ཀྱང་གསང་བའི་རང་བཞིན་མི་འགོག་པའི། །རང་རྟགས་རྣམ་འགྱུར་དྲི་བཟང་ཕོ་ཉ་མོས། །ལྐོག་གྱུར་གནས་ཀྱང་དབང་མེད་གསལ་བར་དངོས་།ཡོན་ཏན་
དམ་པའི་རྒྱུན་འཁྱིལ་གཏིང་ཟབ་གནས། །ལེགས་བཤད་སྒྲ་ལྡན་མཁས་མང་ཆུ་ཀླུང་འབུམ། །གང་ལས་འབྱུང་བའི་སྡེ་ཆེན་མ་དྲོས་པར། །དགྱེས་བཞིན་ཞུགས་པ་ངང་པས་པད་མཚོར་བཞིན། །སྐུ་གོང་མ་མཁན་པོ་བསྟན་
འཛིན་བཟང་པོའི་སྐབས་བླ་བྲང་ལ་སྐུ་ཆས་ཧ་ཅང་ཆེ་བ་ཡོད་ཚོད་ཀྱང་པར་ལམ་ཞིག་ནས་བདག་སྤྲོད་བྱེད་མཁན་བཟང་པོ་མ་བྱུང་བས་དངོས་ཆས་ངོ་མཐོབ་ཚང་མ་འཐོར་རྐྱེན་དུ་སོང་ཟིན་ནས་བཀའ་གདམས་མཆོད་བཤམ་
ཞིག་དང། ཆ་སྒམ་སྟོང་པ་གཉིས། ཧོར་ཏིང་བདུན་ཚར་གཅིག་བཅས་ཅུང་དྲག་པ་དེ་ཙམ་ལས་གྲྭ་རྐྱང་ཐ་ཞན་ཞིག་གི་རྒྱུ་ཙམ་ཡང་མེད་པས་དངོས་རྫས་རྣམས་ཡི་གེར་བཀོད་པའི་ཚེ་ཐ་ན་རྫ་སྣོད་ཚུན་གང་ཡོད་བྲིས་
ཀྱང་ཐུན་ཤོག་བྲེ་ཁ་གང་གི་ནང་དུ་ཆུད་པ་ཞིག་ལས་མེད། དེ་ལྟར་བླ་པྲང་ཉམ་ཐག་སྐུ་ཆས་ཤིན་ཏུ་དབུལ་པར་བརྟེན་སྤྲུལ་སྐུའི་མཚན་གནས་བཞེས་མ་ཐུབ་པར་གྲྭ་རྐྱང་དཀྱུས་མའི་གྲས་སུ་ཞུགས་གནང་མཛད་
ཡུམ་དེ་ཉིད་སྔར་ཆོས་འཁོར་རྒྱལ་གྱི་མཚོ་མཇལ་དུ་ཕེབས་སྐབས་སེ་རའི་དགོན་པ་དང། སེ་རའི་གླིང་དཀྱིལ་གྱི་བྱེ་གཤོང་ནང་དུ་བཙུན་ཆུང་ཁ་ཤས་ཕར་ཚུར་འགྲོ་རྒྱུག་བྱེད་པ་དང། ཐ་ན་སེ་ར་ཤར་གྱི་རི་རྒྱུད་དང་

[113B]རྗེ་བླ་མ་ཉིད་སེ་རར་ཕེབས་རྒྱུའི་ལྟས་སུ་མངོན་གསུངས། དེ་སྐབས་སྤོམ་འབོར་ངག་དབང་གྲགས་པ་ཞེས་པའི་སེར་སྨད་གྲྭ་ཚང་གི་མཁན་པོ་ཞིག་ཡོད་པ་དེས་བླ་མ་
འདི་རྒྱུ་དངོས་ཞན་པས་དམིགས་བསལ་གཏོང་མ་ཐུབ་པ་མ་གཏོགས་སྤྲུལ་སྐུ་ངོ་མཚར་ཅན་ཞིག་ཡོད་པས་གྲལ་མཐར་མ་བཞག་པར་གདོང་གྲལ་གྱི་རྒྱབ་གྲལ་ཤར་མའི་ནང། མཚོད་པ་བླ་རྒན་རྣམས་ཀྱི་འོག་དཔེ་ཆ་བ་
ཡོངས་ཀྱི་གོང་དེར་བཞུགས་སུ་ཆུགས་གསུངས་ཏེ་ཚོགས་གྲལ་གྱི་བཞུགས་ས་གནང། ཉིན་གཅིག་རྗེ་ཉིད་ཚོགས་སུ་ཕེབས་སྐབས་ཚོགས་རྗེས་ཅུང་ཟད་མ་ཟིན་པར་གྲལ་མཚོས་པ་རྣམས་ཀྱིས་གྲལ་དུ་འཇོག་ལ་མི་འཇོག་
བྱས་པར་མཁན་པོས་ཚོར་ཏེ་བཀའ་བཀྱོན་མཛད་པས་གྲལ་མཚེས་གོང་གི་བླ་རྒན་དེས་ངའི་གོང་དུ་བཞུགས་ཤིག་ཅེས་ཞུས་པ་ལྟར་དེར་བཞུགས། ཡང་དེའི་ཕྱི་ཉིན་གྲལ་མཚེས་གོང་མ་དེས་ཀྱང་དེ་བཞིན་ཞུས་པ་ལྟར་དེའི་
གོང་དུ་བཞུགས། དེ་ལྟར་ཉིན་རེ་བཞིན་དུ་ཡར་ཡར་བཞུགས་ཞེས་ཞུས་པ་ལྟར་དེ་སྐབས་སྐུ་ན་ཕྲ་བས་ཐུགས་སྣང་མེད་པར་ཡར་ཙམ་ཡར་ཙམ་དུ་བཞུགས་པས་མཐར་གྲལ་འགོར་ཡེར་པ་ཁམས་ཚན་གྱི་བླ་རྒན་ཨེམ་རྗེས་
ལེ་རལ་པ་ཟེར་བ་དགུང་ལོ་བརྒྱད་ཅུར་ཉེ་པ་རྒྱ་བོ་ཨག་ཚོམ་རིང་པོ་ཅན་བག་དྲོ་པ་ཞིག་ཡོད་པ་དེའི་འོག་ཉིད་ན་རྒྱུན་གཏན་དུ་བཞུགས། དགུང་གྲགས་བརྒྱད་དུ་ཕེབས་པ་ན། འཇམ་མགོན་ཙོང་ཁ་པ་ཆེན་པོའི་མཛད་ཆེན་བཞིའི་

[114A]༄༅། །ཡ་གྱལ་ཆོ་འཕྲུལ་སྨོན་ལམ་ཆེན་མོའི་སྐབས་སུ་ཕུར་ལྕོག་ཡོངས་འཛིན་རིན་པོ་ཆེ་རྗེ་བཙུན་བློ་བཟང་ཚུལ་ཁྲིམས་བྱམས་པ་རྒྱ་མཚོ་དཔལ་བཟང་པོའི་ཞལ་སྔ་ནས་ལས་ཚིགས་སྔ་མ་དགེ་ཚུལ་
གྱི་སྡོམ་པ་ཡང་དག་པར་བཞེས་པས་མཚན་བྱམས་པ་བསྟན་འཛིན་འཕྲིན་ལས་རྒྱ་མཚོ་ཞེས་གསོལ། དེ་ལྟར་དགེ་ཚུལ་གྱི་བསླབ་སྡོམ་གསན་ཏེ་ཚུར་ཕེབས་པའི་སྐབས་བར་སྐོར་དང་སེར་ལྟག་སྒོ་བཅས་ཀྱི་ནང་དུ་
དགེ་འདུན་ཕྱག་དབང་ཞུ་མི་འགྲིག་སྟེ་ཁེངས་པ་ལྟར་གྱུར་པར་དེ་དག་ཐམས་ཅད་ལ་དགྱེས་པའི་ཞལ་འཛུམ་སྩལ་ཞིང། ཕྱག་དབང་ཡང་ལེགས་པར་གནང་བས་རྗེས་སུ་གདུལ་བྱ་མཐའ་ཡས་པ་འབྱུང་བའི་རྟེན་
འབྲེལ་ཡང་རྒྱ་ཆེར་འགྲིགས། དེ་ལྟར་རབ་ཏུ་བྱུང་བའི་སྡོམ་པ་རྣམ་པར་དག་པ་བཞེས་ཏེ། ཇི་ལྟར་ཁས་བླངས་པའི་བསླབ་པ་རྣམས་ཀྱང་དམ་བཅའ་བ་ལ་དཔའ་བ་ཙམ་མིན་པའི་དྲན་ཤེས་བག་ཡོད་དང་ལྡན་པས་
བཅས་མཚམས་ཕྲ་རགས་མཐའ་དག་སྤྱན་གྱི་འབྲས་བུ་ལྟར་ཚུལ་བཞིན་དུ་སྲུང་བར་མཛད་དོ། །བསྐལ་མང་བརྩོན་པས་བསྒྲུབ་ཀྱང་རྙེད་དཀའི་གནས། །ལམ་གྱི་གཙོ་བོ་རྣམ་གྲེལ་དོན་གཉེར་བློ་།རང་བཞིན་ཉིད་
ཀྱིས་ཁྱོད་ཐུགས་ལྗོན་པ་ལ། །དཔལ་གྱི་དུམ་བུའི་དྲི་ལྟར་རིང་ནས་འཐུལ། །མི་མཐུན་སྡུག་བསྔལ་གནས་གྱུར་ཁྱིམ་གྱི་གཞི། །མེ་འོབས་འབར་བའི་ཚང་ལྟར་ལེགས་གཟིགས་ནས། །གནས་གཞི་ཉེ་འབྲེལ་ཞེན་པ་

[114B] །དམ་པའི་ནོར་བཅུ་ཙམ་ལ་བདག་གིར་མཛད་།སྔོན་གོམས་རྟོགས་པའི་བདུད་རྩིའི་ཟེར་ལྡན་དེ། །རིད་ཀྱང་མཛེས་སྡུག་ཕལ་གྱིས་བསྒྲུན་མིན་པར། །སྐྱེས་ཐོབ་ཡོན་ཏན་འོད་ཀྱི་ཕྲེང་བ་རེས། །མཁས་བླུན་རྒྱུ་སྐར་
ཚོགས་ཀྱི་ཁེངས་པ་འཕྲོག་བག་ཡོད་བརྟུལ་ཞུགས་རྫོགས་པའི་གཟི་བྱིན་གྱིས། །འདུལ་འཛིན་གསེར་རིའི་དབུས་ན་ལྷུན་པོ་བཞིན། །མངོན་པར་བརྗིད་ལྡན་ཐུབ་པའི་རྒྱལ་ཚབ་ཏུ། །བཞེངས་པའི་དགའ་སྟོན་སྤྲོ་ལ་ལྷ་
རྣམས་བྲེལ། །བསླབ་པའི་གཞིར་གྱུར་ཁྲིམས་ཀྱི་ཨ་མྲྀ་ཏས། །གང་གི་ཐུགས་ཀྱི་བུམ་བཟང་ལེགས་གཏམས་པ། །གྲུབ་པའི་བཅུད་ལེན་འགྱེད་མཁས་འཚོ་བྱེད་དེས། །ཐུབ་བསྟན་སྲོག་གི་ལྷག་མ་ཡོངས་སུ་
བཟུང། །ཕུན་ཚོགས་དོན་གཉིས་འབྲས་བུའི་སྙེ་མ་ནི། །མཆོག་ཏུ་དངར་བའི་རྨང་གཞི་མ་ཉམས་པ། །ཐོག་མར་དགེ་བའི་འདུན་པ་ལེགས་པའི་གཏམ། །བློ་ལྡན་རྣ་བར་དྲི་ཟའི་ཕང་འགྲོ་བཞིན་།ཞེས་ཁྱབ་བདག་
རྡོ་རྗེ་འཆང་མཉམ་མེད་བདེ་ཆེན་སྙིང་པོ་དཔལ་བཟང་པོའི་རྣམ་ཐར་ཟུར་འདེབས་སྔོན་བྱུང་དང་བཅས་པ་དཔག་བསམ་ནོར་བུའི་ཕྲེང་བ་ཞེས་བྱ་བ་ལས། སྐྱེ་བའི་འཆིང་བ་ལས་རིང་ནས་གྲོལ་ཀྱང་དམིགས་མེད་ཐུགས་རྗེའི་
རྩལ་གྱིས་སྲིད་པའི་ཚུལ་བཟུང་སྟེ་རྒྱལ་བའི་བསྟན་པ་ལ་རབ་ཏུ་བྱུང་བའི་ཚུལ་གཙོ་བོར་བསྟན་པ་སྟེ། རིམ་པར་ཕྱེ་བ་གཉིས་པའོ།།    ༈    །།གང་ཡང་རྣམ་གྲོལ་ཐར་པའི་ཁང་བཟང་དུ། །མཛད་པ་ལ་

[115A]༄༅། །འོས་བགྱི་པའི་རིམ་པ་ནི། །མ་ནོར་རང་རིགས་ལས་སྐལ་ཇི་ལྟར་ཞེས། །རྟོག་རྣམས་མཁས་པའི་ལམ་སྲོལ་དཔེ་རུ་ལོངས། །གཉིས་པ་དེ་ལྟར་རབ་ཏུ་བྱུང་ནས་ཐོས་བསམ་སྒྲུབ་པ་ཟུང་
འབྲེལ་གྱིས་རྒྱལ་པ་དགྱེས་པའི་སྤྱོད་པ་ལ་ཇི་ལྟར་བསླབ་པའི་མཛད་པ་ནི། འདི་ནས་དགུང་ལོ་ཉེར་ལྔར་ཕེབས་པའི་བར་རྣམས་མཛད་པའི་ངོ་བོ་ཕལ་མོ་ཆེ་རང་བློར་ངེས་ཚོད་ཀྱི་རྣམ་སོན་ནས་ལྷུག་ཚིག་བྱིན་ཅན་
རང་བབས་གཙོར་བཏོན་ལས། བར་སྐབས་ཚིགས་བཅད་མང་པོ་སོགས་ཉག་ཉོག་གི་སྤྲོས་པ་དོར་ནས་འབྲི་སྟེ། སྔར་བཤད་པ་བཞིན་གྲྭ་སར་བཞུགས་པའི་སྐབས་སྐུ་གོང་མའི་ཞབས་གྲས་བླ་རྒན་བློ་བཟང་ཚུལ་
ཁྲིམས་ཞེས་པ་སྤྲུལ་སྐུ་རིན་པོ་ཆེའི་ཕྱག་མཛོད་ཀྱི་ཚུལ་དུ་བཞག་པས་ཁོང་པ་ཤིན་ཏུ་གཏི་ཐུག་འཇིག་རྟེན་ཐབས་ཤེས་གང་ཡང་མི་ཤེས་ཤིང་ནོར་རྫས་ཆེས་ཆེར་དབུལ་ཡང་ཉིན་གཉིས་རེའི་ཐོག་དངུལ་ཁ་གང་རེས་
གསོལ་ཀྲུམ་ཉོས་ཏེ་ཕྱེད་ཕྱེད་ཀྱིས་ཉིན་ལྟར་གསོལ་ཚིགས་འབུལ་པ་སོགས་སྤྲུལ་པའི་སྐུ་མཆོག་ལ་ཤིན་ཏུ་གཅེས་སྤྲས་ཀྱིས་ཞབས་འདེགས་གང་ཐུབ་སྒྲུབ་པ་ཞིག་ཡོད། ཡུམ་གྱིས་ཡབ་ལ་གསུང་བགྲོས་
མ་བྱུང་བར་སྲས་སྤྲུལ་སྐུ་སེར་སྨད་རྒྱལ་རོང་ཁམས་ཚན་ལ་བྱིན་པས། རྗེས་སུ་ཡབ་ལྷ་སར་ཕེབས་པའི་སྐབས་བླ་བྲང་ཧ་ཅང་ཐ་ཞན་པོ་ཡོད་པར་གཟིགས་ནས་ཡུམ་ལ། ངའི་བུ་དེར་སྤྲུལ་སྐུ་ངོས་འཛིན་བྱེད་

[115B]པ་ལ། ད་ཁྱོད་ཀྱིས་ངའི་བུའི་ལག་ཏུ་སྤྲང་རྒྱུག་སྤྲད་འདུག་ཅེས་ཡང་བཀའ་བཀྱོན་པ་མཛད་ཅིང། མ་ཡུམ་ཉིད་ཀྱིས་ནི། ངའི་བུ་ཆབ་སྤེལ་སྲས་སྨྱོན་བཟོ་རྒྱུ་
ཡིན། རྒྱུ་ནོར་རྫས་ཡོང་མི་ཡོང་ཁོང་རང་གི་བསོད་ནམས་ལ་རག་ལས་པ་རེད་ཅེས་གསུངས། སྤྲུལ་པའི་སྐུ་མཆོག་གི་ཡབ་ཀྱི་སྐུ་བརྒྱུད་དེར་བ་མ་འཁྲུངས་པ་ངོས་འཛིན་མ་བྱུང་བའི་ཆབ་སྤེལ་སྲས་འདི་འདྲ་གཞན་
ཡང་མང་པོ་བྱུང་བར་གྲག་སྤྲུལ་སྐུ་རིན་པོ་ཆེ་མ་ཡུམ་གྱིས་གྲྭ་སར་བསྐྱལ་བས། ཡབ་ཡུམ་གཉིས་ནས་ཕུགས་མ་ཡུམ་གྱི་ཐུགས་དགོངས་གཏིང་ཟབ་པ་བྱུང་བར་གསུངས་པ་དེ་ཁོ་ན་ལྟར་ཡིན་པར་མངོན་ཏེ་
གྲྭ་སར་གཞུང་ཆེན་མོར་གསན་བསམ་སློབ་གཉེར་སོགས་མཐར་ཕྱིན་པ་གནང་སྟེ་ཕྱིས་བསྟན་འགྲོའི་དོན་དོ་ཟླ་མེད་པ་གནང་ནུས་པ་བྱུང་བའི་ཕྱིར་རོ། །དགུང་ལོ་བཅུ་པའི་ཐོག་མ་ཡུམ་རང་ཉིད་ནས། ངའི་བུ་སྤྲུལ་སྐུ་
ཡིན་པས་གྲྭ་རྐྱང་གྲས་སུ་འཇོག་པ་འདི་ཤིན་ཏུ་མི་རུང་པ་འདུག་གསུངས་ཏེ་ཡུམ་རང་ཉིད་ལ་འཁོས་ཀ་ཆེར་མེད་ཀྱང་ཐབས་ཤེས་གང་དྲག་མཛད་པས་སྲས་མཆོག་སྤྲུལ་ཉིད་གྲྭ་ཚང་སྤྲུལ་སྐུའི་གྲས་སུ་ཚུད་ཙམ་བྱུང་
ཞིང། དེ་སྐབས་ཡུལ་སྤྱིར་དངུལ་ཆེས་ཆེར་དཀོན་ཀྱང་གྲྭ་ཚང་དུ་སྐུ་འགྱེད་སྐར་ལྔ་རེ་སོགས་གཏོང་སྒོ་ཡང་མཚོན་པ་ཙམ་རེ་གཏོང་ཐུབ་བ་བྱུང། དཔེ་ཆའི་ཡོངས་འཛིན་དགེ་རྒན་ལོ་རེ་ཙམ་ལས་བྱེད་མཁན་མ་
[116A]༄༅། །རྙེད་ཅིང། ནམ་ཞིག་དེ་ཡང་མ་རྙེད་པས་ཕྱག་མཛོད་བླ་རྒན་དེས་དཔེ་ཆ་བ་དང་དགེ་བཤེས་མང་པོའི་སར་ཁ་བཏགས་བཏང་ནས་ཞུས་ཀྱང་སྤྲུལ་སྐུའི་བླ་བྲང་དུ་སྐུ་ཆས་ཧ་ཅང་ཞན་
པར་བརྟེན་ཡོངས་འཛིན་དུ་བཞུགས་མཁན་མ་རྙེད། ཕྱག་མཛོད་ཁོང་པ་འུ་ཐུག་སྟེ་ཁམས་ཚན་ལ་ཞུས་ཤིང། ཁམས་ཚན་ནས་སྐུ་གོང་མའི་གནས་ཚང་གཅིག་པའི་དཔེ་ཆ་དྲག་རིགས་ཁ་ཤས་ལ་གསུངས་
པར་ཡང་ཕ་བོང་ཁའི་སྤྲུལ་སྐུའི་དགེ་རྒན་བྱེད་དགོས་གསུང་གི་ཡོད་ན། གྲྭ་སའི་སྐྱིད་སྡུག་དགོངས་པ་ཞུས་ཆོག་པ་ཞེས་ཟེར་མཁན་ལས། སྤྲུལ་སྐུའི་དགེ་རྒན་དུ་སྡོད་རྩིས་ཀྱི་མདངས་ཙམ་ཡང་སྟོན་མཁན་མ་བྱུང་
དེ་ལྟར་དགེ་རྒན་མ་རྙེད་པར་ཟླ་བ་གཅིག་གཉིས་ཙམ་ལུས། དེ་འདྲའི་མུས་ཤིག་ནས་མཛོད་པ་དེས་ཨ་ཏི་དགེ་སྙན་གྲགས་ཞེས་པ་དཔེ་ཆ་པ་བགྲེས་གྲས། ཐུགས་རྒྱུད་ཧ་ཅང་བཟང་ཞིང། འདོད་པ་ཆུང་ཡ་ཆོག་ཤེས་
པ་སོགས་འཕགས་པའི་ནོར་གྱི་རྒྱན་དུ་མས་མཛེས་པར་སྤ་བ། མཚན་དོན་དང་མཐུན་པའི་དགེ་བའི་བཤེས་གཉེན་བྱ་བྲལ་ཀུན་སྤངས་སྦས་པའི་བརྟུལ་ཞུགས་ལྷུར་བཞེས་པ། ཕྱག་དཔེ་ཤིན་ཏུ་ལེགས་པ་ཞིག་
ཡོད་པ་དེར་སྔོན་ཆད་ཞུ་རྒྱུ་མ་བྱུང་བ་དེ་ལ་ཞུས་པས་དེས་ཀར་ཀོར་མ་གསུངས་པར་དེ་མ་ཁད་ཉིད་ལ་ཞལ་གྱིས་བཞེས། ཚུར་བྱོན་ཏེ་གཟིམ་ཤག་ཏུ་སྤྲུལ་པའི་སྐུ་མཆོག་དང་ལྷན་ཅིག་ཏུ་བཞུགས། གཞུང་ཆེན་མོའི་

[116B]གང་ཅིར་ཐུགས་འཁུར་ཆེ་བཞེས་འགྲན་མེད་དུ་གནང་བས། ད་ལྟ་དགེ་བཤེས་ཚོགས་པའི་དབུས་སུ་སྤོབས་པ་མ་ཐུང་ཙམ་ཡོད་པ་འདི་དེ་དུས་ཀྱི་དགེ་
རྒན་དེ་ཁོ་ནའི་བཀའ་དྲིན་ཡིན་ཞེས་དུས་ཕྱིས་ཀྱང་རྗེ་བླ་མ་ཉིད་ཀྱིས་དངོས་སུ་གསུང་བ་ཐོས་སོ། །དགུང་གྲངས་བཅུ་གཅིག་ཏུ་ཕེབས་པའི་སྐབས་ཆོས་གྲྭ་གསར་ཞུགས་གནང་སྟེ་རིགས་པའི་སྒོ་འབྱེད་བསྡུས་གྲྭ་ནས་
བརྩམས་ཏེ་གསན་སྦྱོང་ལེགས་པར་མཛད། ཡང་རྗེ་ཉིད་ཀྱི་གསུང་འདིའི་ཐད་ཀྱི་རྣམ་ཐར་ས་བོན་ལས། རང་ལོ་ཆུང་ངུའི་སྐབས་དེར་རྨི་ལམ་དང་ཉམས་ཀྱི་སྣང་བ་ཅི་རིགས་པར་ལྷ་ལྡན་ཇོ་བོ་ཆེན་པོ་ནས། ཐ་ན་
བྲག་གི་ལྡེབས་ཀྱི་སྐུ་འདྲ་ཚུན་ཆད་ཀྱིས་ཞལ་མཆུ་ལྷེབ་ལྷེབ་གསུང་སྒྲོས་མང་པོ་གསུང་བ་དང། ཕྱག་གིས་འགུལ་བསྐྱོད་མཛད་པ་ལྷ་དང་མི་མངོན་སུམ་པ་ལྟ་བུ་མཛད། ཕྱི་ལོགས་ནས་མི་གཞན་ཡོང་བའི་
སྐབས་དེ་མ་ཐག་སྐུ་འདྲའི་ཚུལ་དུ་བཞུགས་པ་དེ་འདྲ་ནམ་ཞག་རྒྱུན་གཏན་དུ་ཡོང་བ་དང། ལྷག་པར་རང་གི་ཤག་ཏུ་ཡོད་པའི་མཁན་པོ་བསྟན་འཛིན་བཟང་པོའི་འདྲ་སྐུ་ཆེན་པོ་དེས་དུས་རྟག་ཏུ་མི་དང་མི་ཕྲད་
པ་ལྟར་གནང་གི་ཡོད། དེ་སྐབས་ལོ་ན་ཕྲ་བའི་སྟབས་ཀྱིས་གཡོག་མིའི་གྲས་སོགས་སུ་ཡིན་ལ་གང་བྱུང་བ་བཤད་ཅིང། དེ་དག་ལའང་དག་སྣང་མེད་པས་དེ་རྒྱལ་འགོང་གི་འཕྲུལ་མ་ལེགས་པ་རེད་ཟེར་རང་

[117A]༄༅། །གིས་ཀྱང་དེ་ལྟར་བདེན་ངེས་སྙམ་དུ་དག་པའི་སྣང་བ་གང་ཡང་མ་བྱས། སྐབས་རེར་བྲག་གི་སེར་གའམ། རྒྱུས་ཡོད་པའི་ཁང་པ་ལྟ་བུ་རྒྱུན་དུ་སྒོ་མི་ཕྱེ་བ་ཞིག་གསར་དུ་ཕྱེ་སྟེ་དེའི་ནང་
ནས་ཕར་སོང་བ་ན། ཞིང་ཁམས་ཤིན་ཏུ་ཡངས་ཤིང་སྐྱིད་པ་ལྷའི་གཞལ་ཡས་ཁང་ལྟ་བུའི་ཁང་པ་ཤིན་ཏུ་ལེགས་པ། ནང་དུ་ཡོ་བྱད་ཕུན་སུམ་ཚོགས་པ་ཡོད་པ་དེ་འདྲ་ཞིག་གི་ནང་དུ་སླེབས་པའི་ཉམས་ཡང་
ཡང་ཤར་གྱིན་ཡོད་པ་རྗེས་སུ་དཀོར་སྒྲིབ་ཀྱིས་ནོན་པའམ། ཆུང་དུས་གང་བྱུང་བ་ཚང་མ་མི་གཞན་ལ་བཤད་ཀྱིན་ཡོད་པས་དེའི་སྐྱོན་ནམ། དག་སྣང་མ་བྱས་པའི་སྐྱོན་ལྟ་བུས་རང་ལོ་བཅུ་གཉིས་བཅུ་གསུམ་ཙམ་
ནས་ཚང་མ་ནུབ་སོང། ད་ནི་དཀོར་གྱིས་ས་ཚོས་རྡོ་ཚོས་སུ་གྱུར་ཏེ་རྨི་ལམ་བཟང་བ་ཙམ་ཡང་རྨི་རྒྱུ་མེད་པ་འདིར་སོང། སྐབས་སྐབས་སུ་ངོས་ཡོད་སར་ཆང་དྲི་ཚུབས་སེ་བ་དང། དེའི་ལམ་དུ་དངོས་ཆས་ཡོད་པ་
ཕར་བསྒྱེལ་ཚུར་བསྒྱེལ་བྱས་པ་སོགས་ཀྱང་ཚང་མའི་མཐོང་ཆོས་སུ་འབྱུང་བ་ཞིག་ཡོང་གི་འདུག་པ་དུས་སྐབས་རྗེས་མ་རྣམས་སུ་ཡང་ཡོད། ཡང་སྐབས་འགར་ཉམས་སྣང་དུ། ང་རང་བྱེ་ཐང་སྐྱ་བོ་ཆེན་པོ་ཞིག་གི་
དབུས་སུ་ལུས། རྒྱང་རིང་པོ་ཞིག་ནས་བུད་མེད་སྐད་ཕྲ་བོས་གླུ་གདངས་རིང་པོ་ལེན་པ་ཞིག་གསལ་པོར་ཐོས་སྣང་ཤར་བས་སེམས་སྐྱོ་ལྷང་ལྷང་བྱེད། དེ་ད་ལྟ་ཡང་འདུག་པ་ཅི་འདྲ་ཡིན་མི་ཤེས། ཞེས་ཀྱང་གསུངས་

[117B] །སྒྲིབ་གཉིས་གཡའ་བྲལ་ནོར་བུའི་མེ་ལོང་དུ་།སྲས་བཅས་རྒྱལ་ཀུན་ཐ་མལ་སྣང་བརྙན་ཟོལ། །དག་པའི་གསང་གསུམ་གཟིགས་མོར་དགྱེས་རོལ་བ། །ཕན་ཚུན་མཉམ་ཉིད་རྒྱལ་བ་ཁོ་ནའི་གཤིས། །ན་ཚོད་ཆེས་ཕྲའི་
མཁྱེན་རྩལ་རྟ་བདུན་བདག་དཀྱིལ་འཁོར་རབ་འབྱམས་མཁའ་ལ་རྟག་རྩེ་ན། །ལུང་རྟོགས་སྒྲོན་མེའི་འོད་སྣང་ཇི་ཙམ་ཞེས། །རྟོག་ལ་མཚར་དུ་འཛིན་རྣམས་རྨོངས་པའི་རྨོངས། །སྐུ་ཐུགས་འབྲས་བཟང་རྒྱུ་མེད་ལྷུན་
རྫོགས་པ། །མགོན་འདིའི་ངང་ཚུལ་མ་ཡིན་སྔོན་བྱོན་གྱི། །སྐྱེས་རབས་ནོར་བུའི་ཕྲེང་བར་གཞན་ཕན་ཐུགས། །ཐབས་ཤེས་ཚོགས་གཉིས་བྱེ་བས་བསྐྲུན་ལས་འཁྲུངས། །སྔར་བཤད་པའི་རྒྱང་རིང་ནས་བུད་མེད་ཀྱིས་གླུ་
གདངས་འཐེན་པ་དེ་ལ་རྟོགས་ལྡན་འཇམ་དབྱངས་བློ་གྲོས་རིན་པོ་ཆེས་མཛད་པའི་གསང་བའི་རྣམ་ཐར་གསོལ་འདེབས་སུ། སྐྱི་གཡའ་འཁོར་བའི་འབྲོག་དགོན་བྱེ་མའི་ཐང། །སྐྱོ་གྲོགས་ཨཱརྱ་ཏཱ་རེས་དབྱངས་སྙན་ཕུལ། །
ཞེས་གསུངས་ཀྱང། རྡོ་རྗེ་འཆང་ཉིད་ཀྱིས་རྣམ་སོན་བཀའ་རྩོམ་མཛད་སྐབས་འདིའི་ཐད་དུ་ཁོ་བོར་གསུང་འཕྲོས་སུ་སྩལ་བ་ལས་རྟོགས་ལྡན་རིན་པོ་ཆེས། རྒྱང་རིང་པོ་ནས་སྐད་གདངས་འཐེན་པའི་བུད་མེད་དེ་
འཕགས་མ་སྒྲོལ་མ་ལ་སྦྱར་བར་མཛད་ཀྱང། དེའི་གླུ་གདངས་དེ་ནམ་ཐོས་པ་ཙམ་ནས་སེམས་ལ་སྡུག་བསྔལ་སྐྱེད་པའི་ཉམས་ཀྱི་སྐྱོ་སྣང་ཚད་མེད་པ་རེ་ཡོང་གི་འདུག་པས། དེ་སྒྲོལ་མ་ལྟ་བུའི་ལེགས་པ་ཞིག་ནི་

[118A]༄༅། །གཏན་ནས་མིན་པ་འདྲ། ད་ལྟ་མདོ་སྨད་ཕྱོགས་སུ་ཡོད་པའི་ལྕང་སྐྱ་སྤྲུལ་སྐུ་སྐུ་འདི་པས་ཀྱང། ངེད་ནས་རྟག་བརྟན་སྒྲུབ་ཕུག་གི་སྒྲུབ་ཆུ་གཏེར་ནས་བཏོན་པ་རེད་ཅེས་བསྟོད་རའི་ཕྱོགས་མཛད་
དེ་ཨ་མདོའི་ཁུལ་སོགས་སུ་གཞན་ལ་གསུང་ཚུལ་ཐོས་པ། སྒྲུབ་ཕུག་ནས་དོན་པའི་ཆུ་རྒྱུན་དེ་རྟག་བརྟན་རི་ཁྲོད་བཏབ་ཟིན་པའི་རྗེས་སུ་བྱུང་བ་ཞིག་ངེས་པར་རེད་མོད་ཀྱང། ཆེད་དུ་གཏེར་ནས་བཏོན་པ་ཞིག་ནི་མ་ཡིན་
པས། བླ་མའི་རྣམ་ཐར་འདི་རིགས་ལ། སྐྱོན་ཡོན་ཅི་ཡིན་ཡང་དངོས་གནས་པ་གང་བྱུང་བ་དེ་དྲང་པོར་སྨྲས་པ་དགོས་པ་ལས། མཛད་པ་དེ་དང་དེ་དངོས་སུ་བྱུང་བ་མ་ཡིན་པར་མེད་པ་ལ་ཡོད་དང་མ་བྱས་
པ་ལ་བྱས་སོ་ཞེས་ལོ་རྒྱུས་གཞན་མའི་རྒྱས་འགེབ་ཀྱི་རིགས་འགྲེ་རྫིག་རྫིག་སྙན་སྙན་མང་པོ་སྦྱོར་བའི་རང་བཟོ་སྤེལ་ན་ནི་བླ་མའི་རྣམ་ཐར་དྲི་བཅས་སུ་བྱེད་པ་མ་གཏོགས་ཚད་ལྡན་དུ་མི་འགྲོ་བས་ན། དངོས་སུ་
བྱུང་མྱོང་གི་མཛད་པ་དོན་ལ་གནས་ངེས་རྣམས་ཆེད་བརྗོད་དང་བཅས་ཏེ་སྨྲས་ཀྱང་རུང་བར་གསུངས་བ་ཞལ་ནས་གསལ་བོར་ཐོས་པར་མ་ཟད། བཀའ་རྩོམ་རྣམ་སོན་གྱི་གླེང་བསླང་དུའང། སྐྱེས་བུ་དམ་པ་རྣམས་ཀྱི་
མཛད་པའི་རྣམ་པ་དེ་དང་དེ་དག་སྐལ་བ་དང་ལྡན་པའི་གདུལ་བྱ་དག་གིས་མཐོང་ཐོས་སུ་གྱུར་པ་ཙམ་གྱིས་ཀྱང་ཐར་པ་དང་ཐམས་ཅད་མཁྱེན་པའི་ལམ་དུ་འཇུག་ཅིང་དེ་དང་དེའི་ས་བོན་གྲུབ་པོ་མང་དུ་འཇོག་པ་སོགས་

[118B] བདག་ལ་དེ་ལྟ་བུའི་སྐལ་ལྡན་དྭང་བ་འདྲེན་པའི་བཟང་པོའི་སྤྱོད་ཚུལ་ནི་དགོད་པར་བྱ་བ་ཅུང་ཟད་ཙམ་ཡང་མེད་ལ། འགྲོ་འཆག་ཉལ་འདུག་གི་སྤྱོད་ལམ་རང་བཞིན་པ་ཞིག་
ཡི་གིར་བྲིས་ཀྱང་དགོས་པ་ཅི་ཡང་མ་མཆིས་སྙམ་པའི་སྒྱིད་ལུག་དང། རྣམ་གཡེང་གི་སྤྲོས་པ་སྣ་ཚོགས་ཀྱི་ངང་ནས་དེ་མུར་ལུས། ཞེས་དང། འཆིང་བ་ཀུན་ལྡན་གྱི་སོ་སྐྱེ་ཐ་མ་ལ་པ་བདག་ལྟ་བུ་ལ་ནི། རང་
བློ་རང་ལ་ལྐོག་ཏུ་མ་གྱུར་པས་ནང་དུ་སྤངས་རྟོགས་ཀྱི་ཡོན་ཏན་ཁྱད་པར་ཅན་སྐྱེས་པ་དང། དེའི་རང་རྟགས་ཕྱི་ནས་ལྷག་པའི་ལྷས་ཞལ་བསྟན་ཅིང་གསུང་གི་དབུགས་དབྱུང་ཐོབ་པ་དང། མངོན་ཤེས་དང་རྫུ་
འཕྲུལ་ཡམ་ཟུང་གིས་གདུལ་བྱ་འདུན་པར་བྱེད་པ་ལ་སོགས་པ་ངོ་མཚར་བའི་རྣམ་ཐར་ཅི་ཡང་འགོད་དུ་མི་བདོག་ལ། འོན་ཀྱང་སྐྱེས་བུ་དམ་པ་རྣམས་ཀྱི་རྣམ་པར་ཐར་པ་འདི་རིགས་ལ་རང་རང་གི་སློབ་མས་བྲིས་པ་
འགའ་ཤས་ཧ་ཅང་རབ་བཏགས་ཀྱིས་བསྟོད་ཐལ་ཆེ་བས་རྫུན་གྱི་ཕྲེང་བ་བརྒྱུད་མར་སྤེལ་བ་ལྟ་བུ་མང་དུ་སྣང་ཞིང། བླ་མ་སོ་སོས་མཛད་པའི་རང་རྣམ་གྱི་རིགས་ཚད་ལྡན་རྣམས་ལ་ངོ་མཚར་འུད་ཆེ་བ་ཆེར་མེད་ཀྱང་སྒྲོ་
སྐུར་གྱིས་མ་བསླད་པའི་རང་བཞིན་དྲང་པོར་བརྗོད་པའི་ཁྱད་ཆོས་མ་ཆིས། ཞེས་གསུངས་པ་ལྟར། ཕྱིས་ཀྱི་སློབ་བུའི་ཡང་མཐར་གཏོགས་པ་བདག་རང་ཉིད་རྗེ་བླ་མ་མཆོག་གི་སྐུ་ཚེའི་སྨད་ཀྱི་ཆར་ལོ་བཅུ་ཙམ་གྱི་

[119A]༄༅། །ཡུན་ལ་ཞབས་འབྲིང་དུ་གུས་པས་བསྙེན་པའི་སྐལ་བཟང་ཐོབ་པ་ཙམ་ལས་མ་གྱུར་སྟབས་སྐུ་ཚེའི་སྟོད་ཀྱི་རྣམ་པར་ཐར་པ་ཕལ་མོ་ཆེ་ཁོང་དུ་ཆུད་པའི་གནས་མེད་ཀྱང། སྔ་ཚར་གྱི་ཞལ་
སློབ་ཆེ་བགྲེས་ཐུགས་ཀྱི་སྲས་མཆོག་དམ་པ་ནམ་མཁའི་སྐར་ཚོགས་ལྟར་གྲངས་མེད་པ་ཞིག་བྱུང་འདུག་པ་ལས། དེ་དག་གི་ཕྱོགས་གཞན་དང་གཞན་ནས་རྣམ་ཐར་དངོས་གཞི་ཚིག་དོན་གཉིས་ཟབ་བློ་
བཟང་རྒྱལ་བསྟན་མཛེས་པའི་རྒྱན་གཅིག་ལྟ་བུར་རྒྱ་ཆེར་འཕེལ་བ་འབྱུང་བ་གོར་མ་ཆག་ཅིང། འདིར་ནི་དེ་དག་གི་ཟུར་འདེབས་ཙམ་ཞིག་རང་གི་བསོད་ནམས་ཀྱི་བགོ་སྐལ་དུ་སྐྱབས་མཆོག་མཚུངས་ཟླ་མེད་
པ་གང་གི་མཛད་པའི་ཁྱད་པར་དངོས་སུ་མཐོང་ཞིང་ཐོས་ལ་ངེས་ཤེས་གསལ་བར་རྙེད་པའི་རིགས་འགའ་ཤས་མཆིས་པ་ནས་དོན་གྱི་ཆ་རྣམས་ལ་རང་བཟོའི་སྒྲོ་བཏགས་ཀྱི་བསླད་པ་ཕྲ་མོ་ཙམ་ཡང་མ་ཞུགས་
པར་བཀོད་དང་དགོད་འགྱུར་འགོད་བཞིན་པ་དག་ལས་གསལ་བར་འགྱུར་བ་ལྟར་ལ། རྗེ་བླ་མ་ཉིད་ཀྱིས་རྟོགས་ལྡན་རིན་པོ་ཆེའི་གསུང་གསང་རྣམ་གསོལ་འདེབས་ཀྱི། གླུ་གདངས་འཐེན་པའི་བུད་མེད་དེ་ཉིད་
སྒྲོལ་མ་ལ་སྦྱར་ཚུལ་དེ་ཁོན་ཅུང་ཟད་དཔེ་དོན་འབྱོར་མིན་དུ་གསུང་བ་ལས། གཞན་མ་རྣམས་ལ་ནི་དོགས་གནས་སུ་མཛད་པ་གཏན་ནས་མ་ཐོས་སོ། །དེ་ནས་དུས་གཞན་ཞིག་ལ་ཚེས་བརྒྱད་ཅིག་གི་ཉིན་དབུ་

[119B]བསྲེལ་ལྟ་བུ་ཡུངས་ཀར་ལས་ཆུང་ཙམ་དབྱིབས་ཧྲིལ་ཞིང་མདོག་དཀར་བ་ཞིག་ལྷུང། དེར་ཞབས་ཕྱི་ཞིག་ཡོད་པ་དེ་ལ་གནང་བས་དེས་ཀྱང་འདི་རིང་
བསྲེལ་འདྲ་པོ་ཞིག་འདུག་ཅེས་ཟེར་ཏེ། ལག་པའི་མཐིལ་དུ་སྒྲིལ་སྒྲིལ་ལན་ཁ་ཤས་བྱས་ནས་ས་ལ་བསྐྱུར། རྗེ་ཉིད་ཀྱིས་ཀྱང་ཐུགས་སྣང་ཡེ་མ་གནང་བར་བསྐྱུར་གཅིག་མཛད་ཀྱང། དེ་འདྲ་ལན་ཁ་ཡར་
ཕེབས་པར་བཀའ་རྩོམ་མཎྜལ་བཤད་ཟིན་འགའ་ལས་ཀྱང་བྱུང་བས་དེ་དག་རིང་བསྲེལ་དངོས་ཡིན་པར་སེམས་སོ། །ཡང་གསུང་ལས། དེ་སྐབས་རྣམས་སུ་དགོང་མོར་གཉིད་ཉལ་བའི་ཚེ་དོ་ནུབ་རང་གློ་བུར་དུ་
འཆི་མི་ཡོང་ངམ་སྙམ་པ་ཤར་ཏེ་གཉིད་ཀྱང་མི་ཁུག་པར་སྡུག་བསྔལ་ཤིན་ཏུ་ཆེ་བ་མནན་པས་མི་ནོན་པ་རེ་ཡང་ཡང་ཡོང་གིན་ཡོད་པས། དེ་དག་གི་རྒྱུན་བསྐྱང་ན་ནམ་འཆི་ངེས་མེད་ཀྱི་མྱོང་བར་བློ་འབྱོངས་ཆོག་
ཆོག་འདྲ་ཡང་བྱིས་པར་སོང་བས་དེ་འདྲ་ལ་སྐྱོན་དུ་བལྟས་ནས་བསམ་བློ་དེ་ཡལ་ཐབས་གཙོ་བོར་བྱས་པས་ནམ་ཞིག་ན་དེ་འདྲའི་བློ་དེ་ཇེ་ཡལ་དུ་སོང་ནས་གཏན་མེད་པར་གྱུར། སྡུག་བསྔལ་ཅན་གྱི་སེམས་ཅན་
ཉམ་ཐག་པ་མཐོང་ན་སྙིང་རྗེས་བཟོད་གླགས་མེད་པར་ཉིན་ལྔ་དྲུག་རིང་སེམས་ངལ་སྙིང་གཡོ་བ་རེ་ཡོང་གིན་ཡོད་པ་རྗེས་སུ་རང་ལོ་སོ་བདུན་སྐབས་ནུབ་སོང་བའི་རྐྱེན་བཤད་དུ་མི་བཏུབ། ཅེས་གསུངས། འདིའི་རྒྱུ་

[120A]༄༅། །རྐྱེན་གང་དང་གང་ཡིན་གསལ་བར་མ་ཐོས་པས་འདི་ཞེས་འབྲི་བ་རྔོ་མ་ཐོགས་སོ། །འདི་དག་ཀྱང་བཀའ་གདམས་སྐུ་མཆེད་གསུམ་གྱི་ཡ་གྱལ་པོ་ཏོ་བ་དང། ཕུ་ཆུང་བ་རྣམ་གཉིས་ལ་བྱང་ཆུབ་
ཀྱི་སེམས་དང་མི་རྟག་པ་རང་འཁྲུངས་སུ་མངའ་པའི་རྣམ་པར་ཐར་པ་དང་ཆེས་མཚུངས་པ་ཞིག་གོ། །དེ་ནས་དགུང་གྲངས་བཅུ་གཉིས་བཞེས་པའི་སྐབས་གཞུང་གསར་པར་ཕེབས། ལོ་དེར་རིགས་ཆུང་ཚོགས་
ལངས་ཀྱང་མཛད་ཅིང། གཞུང་ཆོས་འཁོར་ནས་གནང། སྐུ་ན་ཕྲ་ཡང་ཐུགས་ཀྱི་སྤོབས་པ་རབ་ཏུ་མཐོ་བས་གྲྭ་ཚང་ཚོགས་གཞུང་གི་བཤད་པ་གནང་སྐབས་ཀྱང་ཞུམ་མཚེར་འཇིགས་སྣང་དང། གསུང་
འདིར་བ་སོགས་གཏན་ནས་མེད་པར་ལྗགས་བཤད་གནང་ཚུལ་དང་གདངས་ཀྱི་ཉམས་འགྱུར་གཅོད་མཚམས་ཚུན་ཤིན་ཏུ་དྭང་བ་འདྲེན་པ་གནང་སྟེ་དེར་འཁོད་པའི་དགེ་འདུན་ཕལ་ཆེར་དང་པའི་གནས་ལ་བཀོད་
ཐུགས་རིག་ཆེས་གསལ་བས་ཡོངས་འཛིན་དགེ་རྒན་གྱིས་ཇི་ལྟར་གནང་བ་ལྟར་གྱི་རྟགས་གསལ་ཚ་པོ་གཏོང་གནང་མཛད་ཐུབ་པ་ཡོད་ཀྱང། གཞུང་གི་གོ་དོན་ནི་ཧ་ཅང་བཟང་རབ་ཅིག་རང་མི་མཁྱེན་པའི་ཚུལ་
དུ་བཞུགས་པས་དམ་བཅའ་འཇོག་སྐབས་རྣམས་སུ་རྟོག་གེའི་ཚིག་འཁྲིར་བྱང་བའི་རིགས་པ་སྨྲ་བ་གཞན་གྱིས་རྟགས་གསལ་གཞུང་ཆེན་པོ་གཏོང་དུས་ལན་གནང་བ་རྣམས་ནས་དངོས་ལན་ཇི་བཞིན་མ་ཐེབས་

[120B] སྐུ་ཆས་ཞན་པའི་སྟབས་ཀྱིས་རིགས་ཆུང་གཏོང་སྒོ་ཡང་མཛད་ཐབས་གཞན་མེད་པར་མ་ཡུམ་ཉིད་ནས་ཐབས་ཤེས་ཀྱིས་བཙལ་ཏེ་སྐུ་འགྱེད་ཀྱིས་ཁོངས་མ་སྟོངས་ཙམ་དུ་ཕྱེད་བརྒྱད་རེ་གཏོང་
གནང་མཛད། དེ་སྐབས་མཛོད་པ་བླ་རྒན་དེ་གློ་བུར་དུ་གྲིབ་སྐྱོན་གྱི་ནད་གཞིས་ཟིན་པས་འདི་ཡོ་ནས་གཟིམ་ཤག་གི་ཐུགས་འགན་རྣམས་རྗེ་རང་གིས་བཞེས་དགོས་པ་བྱུང་ཡང་ཕྱག་དཔེར་གསན་བསམ་ཐུགས་གཉེར་
ཁོ་ནར་གཙོར་བཏོན་ལས། འཇིག་རྟེན་མི་དགེའི་དམན་སྤྱོད་ཀྱི་བཟོ་ཐབས་གཡོ་འཕྲུལ་ཡེ་མ་གནང་བར་གསོལ་ཆས་དང་ན་བཟའི་རིགས་ཚུན་ཆོད་ཚང་མ་གྲྭ་སའི་འགྱེད་ཕོགས་ཙམ་ལ་སྔས་བཅོལ་ནས་བཞུགས་
ཐུགས་ཉེའི་རིགས་ནས་བུ་ལོན་གཡར་བ་ཡང་ཅི་རིགས་མཛད་པས་སྐབས་ཤིག་ནས་དངུལ་བུ་ན་ཊ་མ་དཀར་རྡོ་ཚད་དགུ་ཙམ་ལོངས་པའི་སྐྱེད་ཀྱང་འཇལ་སྤྲོད་གནང་དགོས་པས་ཇ་མར་གསོལ་ཞིབ་རྣམས་ཀྱང་དཀོན་
སེ་བ་ལས་མ་བཞེས་པར་རྩམ་པ་ཁྲོམ་ནས་ཊམ་ག་རེ་གཉིས་རེས་ཉོ་སྒྲུབ་མཛད། སྐབས་རེར་ཊམ་ག་ཡང་མ་ལོངས་པར་ཞོ་གང་གིས་གསོལ་ཞིབ་མཚོན་པ་རེ་ཉོ་གནང་མཛད་དགོས་པ་ཡང་མང་དུ་ཕྱུང། གསོལ་
ཇ་ཡང་བཟང་ཇ་མེད་པར། ལྗང་ཇ་པ་རིལ་ཞེས་པའི་ངན་ཇ་ཞིག་ཡོད་པ་དེ་ཁོ་ནས་ཆོག་པར་མཛད། མར་ཡང་ལྷ་ལྡན་སྟོང་མཆོད་ཀྱི་དཀར་རྒྱན་དང། ཚོགས་ཆེན་ཇ་མའི་ཞུན་མར་ནང་གི་མར་ཉོས་ཏེ་བཞུགས་
[121A]༄༅། །ཕྱག་དངུལ་ཅུང་ཟད་ལྷག་པ་བྱུང་བའི་སྐབས་དངུལ་ཁ་གང་གིས་ཤ་དང། དངུལ་ཁ་གང་གིས་གྲོ་ཞིབ་ཏོ་གཟིགས་གནང་སྟེ་མོ་མོག་གི་གུང་ཚིགས་བཟོ་གནང་མཛད། དེ་སྐབས་ཉོ་བྱ་
མོད་པས་ཡོངས་འཛིན་དགེ་བཤེས་མཆོག་དང་རྗེ་བླ་མ་ཉིད་རྣམ་གཉིས་ལ་འདེང་ཙམ་རེ་ཡོད། དུས་རྒྱུན་པར་གུང་ཚིགས་གཞན་མེད་པར་དགེ་རྒན་ཡོངས་འཛིན་གྱི་གྲྭ་ཇ་མང་ཇའི་ཞག་ཐུན་གྱིས་སྔོ་ལྡུམ་པད་ཚལ་
ཉོས་ནས་གསོལ་ཀྲུམ་མེད་པར་སྣུམ་ལ་བརྔོས་ཏེ་གུང་ཚིགས་གསོལ་བཞེས་གནང། སྐབས་ཤིག་ཡོངས་འཛིན་དགེ་རྒན་ལྷ་སར་ཕེབས་སྐབས་ལྷ་ལྡན་གྱི་ལྕང་གསེབ་ཅིག་ནས་རེ་ནག་གི་དུམ་ཚལ་སྒྲིལ་ཀ་
ནང་དུ་ཕག་ཤ་ལྕུག་རེ་གཉིས་བཅུག་པ་ཞིག་རྙེད་པ་གནང་ཡོད་པ་དེ་དགྱེས་སྤྲོ་ཆེན་པོས་དགེ་རྒན་ཡོངས་འཛིན་དང་རྗེ་བླ་མ་རྣམས་གཉིས་ནས་དབྱར་ཐོག་གཅིག་རིང་གི་གསོལ་ཚིག་འདེངས་པ་བྱུང་འདུག་རྗེ་ཉིད་
ཀྱི་ཞལ་ནས་ཀྱང། ངོས་ཉམ་ཐག་སྐྱོ་པོ་དེ་འདྲ་ལ་དགེ་རྒན་རིན་པོ་ཆེས་གསོལ་ཆས་ཐ་ཞན་ཇི་ལྟར་བྱུང་ཡང་མཉམ་མཆོད་མཉམ་བཞེས་ཀྱིས་དགྱེས་བཞིན་བཞུགས་གཅིག་མཛད་ཀྱིན་ཡོད་པ་བཀའ་དྲིན་ལ་འཁོར་
ཐབས་བྲལ། ད་ལྟ་ཡང་དགེ་རྒན་མཆོག་གི་བཀའ་དྲིན་དྲན་བཞིན་མིག་ལ་མཆི་མ་གཡུར། ངེད་རང་ཡང་དེ་དུས་ཐ་ཞན་པོ་ཡིན་སྙམ་པའི་སྐྱོ་སྣང་གཏན་ནས་མེད་པར་སྤྲོ་པ་ཆེན་པོས་ཚོགས་ཆོས་སློབ་གཉེར་རང་

[121B] དེ་སྐབས་ལྷག་པར་དུ་ཆོས་གྲྭ་འགྲིམ་གནང་མཛད་པ་ལ་ཐུགས་བརྩོན་ལྷུར་བཞེས་སུ་བསྐྱངས་ཏེ་མཚན་རྟགས་མ་རན་པར་ཆོས་གྲྭ་ཟླ་ཆོས་རེ་ལ་ཞོགས་ཆོས་ཚར་དྲུག་བདུན་ཙམ་
དང། དགོང་མོའི་སྐུ་རིམ་ཆོས་གྲྭ་ཚར་བཞི་ལྔ་ཙམ་རེ་ལས་ལྷག་པ་གཏན་ནས་ཆག་མེད་དང། གུང་ཚིགས་ཆོས་གྲྭ་ནི་གཅིག་ཀྱང་མ་ཆག་པར་ཕེབས། དེ་ལྟར་ཆོས་གྲྭར་ཕེབས་འགྲིམ་ལ་ཐུགས་འགྲུས་
ལྷག་པར་དུ་ཆེ་བ་མཛད་ཅིང། དགོང་མོའི་ཆོས་གྲྭའི་དགའ་ལྡན་ལྷ་བརྒྱ་དང་དམིགས་བརྩེ་མ་གསུང་བའི་སྐབས་ཤེས་རབ་སྒྲུབ་པའི་སྤྱན་དམིགས་ཡང་ཡང་བསྐྱངས་པས་ཐུགས་རིག་དང་གཞུང་དོན་གོ་སྟོབས་
སྔར་ལས་ཆེས་ཆེར་བཟང་དུ་ཕེབས་པ་མངོན་སུམ་མཁྱེན་ཚོད་ལ་བྱུང། རྩོད་པ་ཕར་ཕྱིན་སྐབས་དང་པོ་གཞུང་ཡོངས་རྫོགས་ཆ་ཚང་བར་རྩོད་པ་མཐིལ་ཕྱིན་པར་གནང། དེ་ནས་ཕར་ཕྱིན་གཏོང་རྒྱུར་འཁེལ་ཉེར་
འཛིན་གྲྭ་སྤོ་དགོས་པའི་སྟོབས་ཀྱིས་སྐབས་གཉིས་པའི་རྩོད་པ་ཐོ་རེ་བ་དང། དེ་ནས་ཡང་སྐབས་བཞི་པའི་འཛིན་གྲྭར་སྤོ་གནང་ཐོག་རྣམ་ཐར་མན་གྱི་སྐབས་བཞི་པའི་རྩོད་པ་དང། དེ་ནས་སྐབས་བརྒྱད་པའི་
འཛིན་གྲྭར་ཕེབས་ཏེ་སྐབས་བརྒྱད་པའི་རྩོད་པ་བཅས་ལ་སྦྱོང་བརྩོན་ལེགས་པར་མཛད། དེ་ནས་ཟུར་བསྐོལ་འཛིན་གྲྭར་སྤོ་གནང་གིས་དགུང་གྲངས་བཅུ་བཞིར་ཕེབས་པའི་ལོ་དེར་ཕར་ཕྱིན་གྱི་སྟོན་མོ་གཏོང་གནང་

[122A]༄༅། །མཛད་ཅིང། དེ་དུས་ཕར་ཕྱིན་པའི་བླ་མ་གཞན་མེད་པས་ཕར་ཕྱིན་གྱི་བླ་མའང་གནང། འདི་ལོར་ཕྱག་མཛོད་བླ་རྒན་དེ་བཞིན་སླར་ཡང་གྲིབ་ནད་བསྐྱར་བལྡབ་ཀྱིས་གློ་བུར་དུ་འདས་
གྲོངས་སོང་བར་ཡུལ་དམ་པ་རྣམས་ལ་འཁོས་བསྟུན་གྱི་བསྦོ་རྟེན་འབུལ་གནང་དང་བྱང་འཕོ་ཞུ་རྒྱུས་མཚོན་པའི་དགོངས་རྫོགས་གང་འགྲུབ་དང། རྗེ་ཉིད་ནས་ཀྱང་སྐུ་གཤེགས་དེ་ཉིད་གནས་ངན་པ་རྣམས་སུ་
མི་ལྟུང་ཞིང་བདེ་འགྲོ་མཐོ་རིས་ཀྱི་རྟེན་བཟང་ལེགས་བརྒྱུད་ཀྱིས་ཐར་པ་བླ་ན་མེད་པའི་གོ་འཕང་མཆོག་ལ་མྱུར་དུ་རེག་པའི་ཐུགས་དམིགས་ལྗགས་བསྔོ་ཡང་དག་པར་གནང། ལོ་དེའི་དགུན་ཐོག་ནས་ཕར་
ཕྱིན་གྱི་ཟུར་བསྐོལ་བསམ་གཟུགས་དང། རྟེན་འབྲེལ་སྐོར་སོགས་ལ་བརྒལ་བརྟགས་ཀྱི་རྩོད་པའི་སྒོ་ནས་ཞིབ་ཏུ་སྦྱང་བར་མཛད་འཇོག་པོ་རི་ཁྲོད་ཀྱི་བླ་མ་རྣམ་གྲོལ་རིན་པོ་ཆེའི་མཆོག་སྤྲུལ་རྗེ་བཙུན་ངག་
དབང་བློ་བཟང་འབྱོར་ལྡན་དཔལ་བཟང་པོའི་ཞལ་སྔ་ནས་ལས་སྟག་ཕུའི་ཡོངས་འཛིན་ཆུ་བཟང་བླ་མ་རྗེ་ཡེ་ཤེས་རྒྱ་མཚོའི་གསུང་འབུམ་གསན་ཡིག་མ་གཏོགས་པ་པོད་གཅིག་ཡོད་པའི་ལྗགས་ལུང་ཆ་ཚང་
བ་གསན་ཏེ། དེའི་གསན་ཡིག་ཀྱང་ཕྱག་བྲིས་སུ་འདེབས་པ་མཛད་དགུང་ལོ་བཅོ་ལྔ་བཞེས་པའི་ཐོག་དབུ་མ་དབུ་ནས་རིང་སོང་ཡན་གྱི་རྩོད་པ་དཔྱིས་ཕྱིན་པ་གནང། སྟོན་ཀར་འཁོར་ཞག་ཏུ་དགོངས་

[122B]གཞིས་སུ་ཕེབས་ཤིང། དགུན་ཐོག་དེར་བརྩོན་འགྲུས་སྐབས་ཀྱི་དོར་བའི་སྟོབས་སྐུ་ཉམས་སུ་བཞེས་ཏེ་རེ་ཞིག་པར་གུང་བསང་རོལ་རྩེད་ཀྱི་རྣམ་པས་ལྷོན་
ཆགས་པར་བཞུགས། དེ་ནས་ཡོངས་འཛིན་དགེ་བཤེས་རིན་པོ་ཆེ་དབུས་ཕྱོགས་སུ་ཕྱིར་སྔོན་དུ་ཕེབས། དེར་སྐབས་ཤིན་ནས་རྗེ་བཙུན་མིད་ལའི་རྣམ་མགུར་ལ་གཟིགས་ཞིབ་ནན་དུ་བསྐྱངས་པས་དེའི་དོན་ལ་
ཐུགས་ཡིད་གཅིག་ཏུ་ཞུགས་པ་ལྟར་གྱུར་ཏེ་ཉིན་རེ་བཞིན་པར་མ་ཆད་པར་རྣམ་མགུར་རང་ལ་གསན་བསམ་ཆིག་དྲིལ་དུ་གནང་བས་ཚིག་དོན་མཐའ་དག་ལ་ལྡོག་ཏུ་མེད་པའི་ཐུགས་དད་དང་ཐུགས་ངེས་ཆེར་
འཁྲུངས། རྒྱུན་པར་སྐབས་འགར་སྐུ་རྩེད་ལ་གཡེང་བའི་ཐུགས་སྣང་བ་གཙམ་ཡོད་པ་ཡང་འདི་ནས་བཟུང་སྟེ་རྦད་ཀྱིས་ནུབ། དེ་ནས་ཡང་གསུང་རབ་ཀྱི་དཔེ་ཆ་གཞན་སྣ་ཚོགས་ལ་གཟིགས་རྟོག་ནར་མར་
བསྐྱངས་པས་ཉི་འོད་འཐུངས་པའི་པདྨ་བཞིན་དུ་གཞུང་ལུགས་ཀྱི་གོ་བ་ཤིན་ཏུ་ཆེ་བ་འཁྲུངས་པ་ཉིན་རེ་ཞིང་ཡང་ཆེས་ཆེར་འཕེལ་བ་བྱུང། འཇམ་མགོན་ཆོས་ཀྱི་རྒྱལ་པོའི་རྣམ་ཐར་དང་ལེགས་བཤད་དུ་
མས་ཐུགས་ཡིད་རང་དབང་མེད་པར་ཕྲོས་ཏེ་བཀའ་རྩོམ་ལ་སྔ་པ་རྒྱལ་བ་ཙོང་ཁ་པ་ཆེན་པོར་གསོལ་བ་འདེབས་པའི་ཚིགས་སུ་བཅད་པ་ཀ་བཤད་ཀྱི་ལམ་ནས་དྲངས་པ་ཞིག་ཀྱང་ཐུགས་རྩོམ་གནང་

[123A]༄༅། །མ་དཔེར་རྩིས་སྣང་མ་མཛད་པས་རྗེས་སུ་བོར་བརླག་ཏུ་སོང་ནས་མ་བཞུགས་ཤིང། ཚིག་ཕལ་ཆེར་བསྙེལ་ཚུལ་བཞེས་ཀྱང་རེ་གཉིས་ཤིག་ཐུགས་ལ་མངའ་པ་ནི་འདི་ལྟར། ག་ལཱ་པ་
དང་དགའ་ལྡན་གནས་ཀྱི་རྒྱལ་ཚབ་བྱམས་པའི་ཐུགས་ཀ་ནས། །ཁ་པའི་ལྗོངས་འདིར་འགྲན་གྱི་དོ་མེད་རྒྱལ་བ་གཉིས་པ་བློ་བཟང་གྲགས། །ག་ལེར་དྲིན་ཅན་ཁྱེད་ལ་སྙིང་ནས་གསོལ་བ་འདེབས་སོད་ལྟ་ཉིད།།
ང་མདུན་ནམ་མཁའི་དབྱིངས་སུ་བཞུགས་ལ་བྱིན་གྱིས་རློབས། །ཞེས་པ་སྟེ། དེ་ཙམ་ལས་མི་སྣང་ལ། དེ་སྐབས་སོགས་སུ་བཀའ་རྩོམ་གཞན་འགའ་ཡང་གནང་པར་གསལ་མོད། དཔེ་ཙམ་ཡང་མ་རྙེད་དོ།།
དེ་ལོའི་དབྱར་དུས་སུ་མ་ཡུམ་སོགས་དང་ལྷན་དུ་སློབ་དཔོན་ཆེན་པོ་པདྨ་འབྱུང་གནས་ཀྱིས་བྱིན་གྱིས་བརླབས་པའི་སྒྲུབ་གནས་སོག་པོ་ཞེས་པའི་རྟེན་གནས་རྣམས་མཇལ་པར་ཕེབས། གནས་དེར་ཕེབས་
ལམ་བྲག་ཁུང་སྲིན་མོ་ཁ་གདངས་འདྲ་བའི་ནང་ནས་ཞུགས། རིའི་ཁོག་པ་ནས་སྒྲོན་མེའི་འོད་ལ་བརྟེན་ཏེ་མུན་ཁུང་དུ་མང་ཙམ་ཕེབས་པ་ན། སྐབས་ཤིག་ཏུ་གནམ་སྒོ་ནས་ཐོན་ཏེ་དགོན་པ་ཞིག་ཅུ་
ཕེབས། རིའི་སྐེད་པར་ལྷ་ཁང་སྒྲུབ་ཤག་སོགས་མང་པོ་དང་སྒྲུབ་གནས་ངོ་མ་ནི་རི་དེའི་ཁོག་པའི་ནང་དེར་སློབ་དཔོན་ཆེན་པོའི་སྒྲུབ་ཕུག་དང། མཁའ་འགྲོའི་ཚོགས་ཁང་སོགས་མུན་ཕུག་ཏུ་སྒྲོན་མེ་

[123B]པོ་འདུག་གསུངས། འདི་སྐབས་ཤིག་ཏུ་དབུ་ནས་མར་ལ་ཨོ་རྒྱན་ཆེན་པོར་མཆོད་པར་བརྗོད་པ་སོགས་ཤླཽ་ཀ་བདུན་ཡོད་པའི་སྒྲུབ་གནས་འདི་ཉིད་
ཀྱི་གནས་ཡིག་ཤོག་དྲིལ་ཆེ་བ་ལྔ་ཙམ་པ་ཞིག་ལྗགས་རྩོམ་གནང་འདུག་པ་མཇུག་ནས་ཅུང་ཟད་མ་ཚང་ཡང་གསུང་བྱིན་རླབས་ཅན་ངོ་མཚར་ཆེ་བའི་གནས་སུ་མཐོང་སྟེ་ཁོ་བོས་དམ་པ་གཞན་ལ་གཟིགས་
སུ་ཕུལ་བ་ཚུར་མ་བྱུང་བས་འདིར་དགོད་བྱར་མ་རྙེད། གནས་དེ་ན་འཁྲུངས་ཡུལ་ཨ་མདོ་ནས་ཡིན་པ། རྗེ་བཙུན་རྩ་པོ་བ་བློ་བཟང་མཐུ་སྟོབས་བསྟན་པའི་རྒྱལ་མཚན་ཞེས་ཞུ་བའི་བླ་མ་བཟང་པོ་ཞིག་བཞུགས་
ཡོད་པ་ལ། མ་ཡུམ་གྱིས་སྔོན་དུ་བལྟ་ཚོད་ལྟ་བུར་མཇལ་ཁར་ཕེབས་ནས་རྡོ་རྗེ་འཆང་ཉིད་ལ། འདི་པ་བླ་མ་ཚད་ལྡན་ཞིག་ཡིན་ཚོད་འདུག་པས་སྤྲུལ་པའི་སྐུ་ཉིད་རང་ཡང་མཇལ་ཁར་ཕེབས་ཤིག་ཅེས་
གསུངས་པ་ལྟར་མཇལ་ཁ་ཞུ་པར་ཕེབས། བླ་མ་དེས་དབང་ལུང་ཁྲིད་ལ་སོགས་པའི་བཀའ་ཆོས་གང་ཡང་མི་གནང་བ་ཞིག་ཡིན་ཡང་མཇལ་ཁ་ཞུ་མི་བྱུང་ཚད་ལ་སྐྱེས་བུ་ཆུང་འབྲིང་ལས་བརྩམས་པའི་བཀའ་
སློབ་མང་དུ་སྩལ་ཏེ་མཇལ་མི་ཚང་མ་སེམས་རྒྱུད་དུལ་དུ་འགྲོ་བ་ཞིག་ཡོད། ལྷག་པར་རྗེ་ཉིད་ཀྱི་ཞལ་ནས། བླ་མ་དེས་ངེད་ལའང་བཀའ་སློབ་གནང་ཚད་ཤེས་རྒྱུད་ལ་ཤིན་ཏུ་ཕན་པ་བྱུང་ཞིང་ཉིན་གཅིག་

[124A]༄༅། །ཁྱོད་ཕྲུ་གུ་ཡིན་བསམ་གྱིན་ཡོད་འགྲོ་སྟེ། ལུས་ཕྲུ་གུ་ཡིན་ཡང་སེམས་ནི་ལོ་སྟོང་ཕྲག་མང་པོ་ལོན་པའི་རྒན་པོ་ལས་ཀྱང་ཆེས་ཆེར་རྒན་པོ་ཡིན་པས། ཕྲུ་གུའི་བསམ་པ་མི་བྱེད་པར་
ཆོས་ལ་རྩེ་གཅིག་ཏུ་བརྩོན་དགོས་ཀྱི་རེད་ཅེས་གསུངས་བྱུང་པ་སེམས་རྒྱུད་ལ་ཧ་ཅང་ཕན་ཆེ་བ་བྱུང་གསུངས། དེར་རྗེ་ཉིད་ནས་བླ་མ་དེའི་གཟིམ་ཕུག་གི་འགག་ཏུ་ཡོལ་བས་བཅད་ནས་བདུན་གསུམ་གྱི་རིང་བཞུགས་ཏེ་
སྐྱབས་འགྲོ། མཎྜལ། ཡིག་བརྒྱ། སྐུ་ཕྱག་བཅས་གྲངས་གསོག་གནད་དུ་སྨིན་པར་བསྐྱངས་ཤིང། དེ་ནས་བླ་མ་དེ་ལ་མཇལ་ཁ་དགོངས་ཞུས་བཅས་མཛད་དེ་ཕྱིར་ཕེངས། ལོ་དེ་གའི་ཟླ་བ་དྲུག་པའི་ནད་
དུ་ཤངས་དགའ་ལྡན་ཆོས་འཁོར་དགོན་དུ་ཆིབས་སོར་འཁོད། དེར་དགའ་ཆོས་འདུས་སྤྱི་ནས་གསོལ་འདེབས་ནན་དུ་མཛད་པ་ལྟར་དེ་གའི་དགོན་གྱི་དགེ་འདུན་ཚོགས་ཡོངས་དགེ་འདུན་ལྔ་བརྒྱ་སྐོར་ལ་དགའ་ལྡན་
ལྷ་བརྒྱ་མའི་བཤད་ལུང་ཚིག་འགྲེལ་དང་བཅས་པ་དང། ཡང་སེར་སྐྱ་ཉིས་སྟོང་བརྒལ་བར་མ་གཅིག་གྲུབ་རྒྱལ་ལུགས་ཀྱི་ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཚེ་དབང་ལྗགས་བཤད་དང་བཅས་
པ་རྒྱས་པར་གནང་བས་དེར་འཁོད་པ་མཐའ་དག་དད་པའི་སྤུ་ལོང་གཡོས་ཤིང་བསྟོད་བསྔགས་དར་དིར་དུ་སྒྲོག་པ་བྱུང། དེ་སྐབས་དགུར་གྲངས་བཅུ་དྲུག་དང། གཞན་ཁ་ཅིག་ལྟར་ཡོངས་འཛིན་དགེ་རྒན་སོགས་ཀྱི་འགྲམ་སྐྱོབ་

[124B]དམ་པའི་ཁྱད་ཆོས་འགྲན་ཟླ་དང་བྲལ་བ་ཞིག་ཏུ་རྟོགས་པ་སླ་ཞིང། དགའ་ཆོས་སུ་ཆོས་བཀའ་གནང་བ་འདི་སྐུ་ཚེ་འདི་ཉིད་ལ་བཀའ་ཆོས་ཆེ་བ་ཕར་
སྩལ་བའི་ཐོག་མ་ཡིན་འདུག་ཅིང། དགའ་ལྡན་ཆོས་འཁོར་ཞེས་པའི་མཚན་བཀྲ་བཟང་བ་བཅས་རྗེ་འདིས་འཇམ་མགོན་རྒྱལ་བའི་བསྟན་ལ་རྒྱལ་བ་གཉིས་པ་སླར་བྱོན་མ་ལྟར་གྱི་ལྟ་སྤྱོད་རྣམ་པར་དག་པའི་
བཤད་སྒྲུབ་ཆོས་འཁོར་རྒྱུན་མི་འཆད་པར་བསྐོར་བའི་རྟེན་འབྲེལ་གྱི་སྒོ་ཕུན་སུམ་ཚོགས་པ་མ་བསྒྲིགས་ལྷུན་གྲུབ་ཉིད་དུ་བྱུང་བར་མངོན། ཡང་གསུང་ལས། ཆུང་གཞོན་ནུའི་དུས་དེ་འདྲའི་སྐབས་ནས་རྩེ་
གཅིག་སྒྲུབ་པ་ཉམས་ལེན་གཤའམ་ཞིག་བྱེད་སྙམ་པ་མ་གཏོགས་གཞན་མེད། ཐ་ན་ཆུའི་རྦ་ཀློང་གཡོ་བ་ལྟ་བུ་རྐྱེན་ཕྲ་མོ་རེ་ལ་བརྟེན་ནས་ཀྱང་འབྱུང་བཞི་ལ་དབང་ཐོབ་པའི་གྲུབ་ཐོབ་ཅིག་བྱེད་དགོས་སྙམ་པ་ནར་
མར་ཡོད། མཐར་ད་ལྟའི་བར་དུ་བསམ་རྒྱུ་ཚེ་གང་པོར་སྒྲུབ་པ་གཤའ་མ་ཞིག་བསམས་ཀྱང། ཡོང་རྒྱུར་ལྟར་སྣང་གི་ཆོས་བཤད་དང། གྲོང་ཆོག་ཁོ་ནས་དུས་འདའ་པ་ཞིག་ལས་མ་བྱུང་བ་འདི་སྔོན་གྱི་ལས་
བཟང་པོའི་འབྲས་བུ་ཞིག་མིན་པ་འདྲ། ཞེས་གསུངས་སྣང་བ་ནི་དུས་ངན་སྙིགས་མ་ལས་ཀྱང་ཆེས་སྙིགས་མ་བདོ་བའི་སྐབས་འདིར་བདག་འདྲའི་ཕལ་པ་རྣམས་ལྟ་ཅི། དམ་པའི་སྐྱོ་བོར་གྲགས་པ་མང་ཐོས་ཀྱིས་

[125A]༄༅། །རྒྱུད་ཕྱུག་པ་དུ་མ་ཡང། བཀའ་གདམས་བློ་སྦྱོང་ལས་དགེ་སྦྱོར་ཅི་བྱས་ལོ་ལོར་འཚོར། །ཐམས་ཅད་ལོ་པའི་རྟ་པས་ཁྱེར། །ཅེས་དང། མདོ་ལས། ནམ་མཁའ་དང་ནི་ས་གཞིའི་བར་
ཡང་རིང། །རྒྱ་མཚོའི་ཕ་རོལ་ཚུ་རོལ་འགྲམ་ཡང་རིང། །ཤར་ནུབ་གཉིས་ཀྱི་རི་བར་དེ་བས་རིང། །ཕལ་དང་དམ་པའི་ཆོས་ཀྱང་དེ་པས་རིང། །ཞེས་པ་ལྟར་ཐོས་རྩོད་འཆད་རྩོམ་བཟླས་སྒོམ་ཀློག་འདོན་བཟང་པོའི་ཚུགས་
ཀ་ལེགས་ལེགས་མོ་ཇི་ལྟར་འཆོས་ཀྱང་ཆོས་ལུགས་འགྲན་ཡར་མ་ཐེག་པའི་ནད་སྐྲན་དང། སྒྲུབ་ཚུགས་དང་མཁས་བཙུན་བཟང་ལོའི་ལག་རྗེས་ཀྱེ་གཏམ་སྙན་ཡུན་རིང་གནས་པའི་རེ་འདོད་ཚུན་དང། རིམ་གྲོའི་ཟ་
ཆོག་ཚུན་གྱིས་ཆོས་དང་རྒྱབ་སྤྲོད་དུ་གཏོང་བ་སོགས་འཕྲལ་མའི་འཇིག་རྟེན་ཆོས་བརྒྱད་ཀྱིས་མ་ཆོག་པར་འཕྲལ་ཡུན་གཉིས་ལྕིའི་འཇིག་རྟེན་གྱི་ཆོས་དགུ་པའི་ཡང་དགུ་པ་མང་པོའི་དྲ་པར་འཐུམས་ཏེ་ཚེ་འདི་
སྣང་གི་འཆིང་ཐག་དམ་པོའི་སྒྲོག་ཏུ་མ་ཆུད་པའི་ཆོས་པ་ཧ་ཅང་དཀོན་ནེ་བར་གྱུར་པའི་དུས་འདི་ལྟ་བུ་ལ་གཟིགས་པའི་དགོངས་པ་ཅན་གྱི་གསུང་ཁོ་ན་ལས་གཞན་དུ་མི་འདའ་སྟེ། རྗེ་བླ་མ་རང་ཉིད་ཀྱིས་ནི་
སྣང་གི་འཆིང་ཐག་དམ་པོའི་སྒྲོག་ཏུ་མ་ཆུད་པའི་ཆོས་པ་ཧ་ཅང་དཀོན་ནེ་བར་གྱུར་པའི་དུས་འདི་ལྟ་བུ་ལ་གཟིགས་པའི་དགོངས་པ་ཅན་གྱི་གསུང་ཁོ་ན་ལས་གཞན་དུ་མི་འདའ་སྟེ། རྗེ་བླ་མ་རང་ཉིད་ཀྱིས་ནི་
ཡབ་རྗེ་རྒྱལ་བའི་གཉིས་པའི་མདོ་སྔགས་ཀྱི་བསྟན་ལ་གསན་བསམ་སྒོམ་གསུམ་ཡ་མ་བྲལ་བ་དང། བཤད་སྒྲུབ་ཟུང་དུ་འབྲེལ་བ་ཡུན་རིང་དུ་བསྐྱངས་བས་རང་ཉིད་གོ་འཕང་མཐོན་པོར་གཤེགས་ཤིང་བསྟན་

[125B]རྟགས་མཐའ་ཡས་པ་ཞིག་མངོན་དུ་གྱུར་པ་སྐུ་དངོས་ཀྱི་མཛད་པ་དང། བཀའ་རྩོམ་གསུང་རབ་དུ་མས་གསལ་བར་དཔོག་ནུས་པ་ལ་ཤེས་པ་རྣལ་དུ་གནས་པ་
སུས་ཀྱང་བསྙོན་དུ་མེད་པས་སོ། །དེར་མ་ཟད་གསུང་འདི་ལ་གོ་རྒྱུ་གཞན་ཡང་ཆེ་སྟེ། ཆོས་སྒྲུབ་པ་གཤའ་མ་ཞིག་འདོད་ན། ཐོག་མར་ཉམས་སུ་བླང་བྱའི་དོན་ལ་ཐོས་པ་རྒྱ་ཆེར་བྱེད་དགོས་ཀྱང། ཐོས་པ་ལེགས་པོ་
བྱས་ཟིན་ནས་ལས་སུ་བྱ་བ་ཅི་ཡོད་ཅེ་ན། དགོས་པའི་གཙོ་བོ་ཆོས་དོན་གྱི་ཆོས་ལག་ལེན་དུ་བསྟར་བ་ཉིད་ལས་གཞན་མེད་མོད། དེ་ལྟར་མི་བརྩོན་པར་ཤེས་ཙམ་ཉིད་ནས་ཆོས་བཤད་བཤད་ཀྱིས་མཚོན་པའི་ལྟར་
སྣང་གི་འཆད་རྩོད་རྩོམ་པ་ཚིག་སྐམ་གྱི་ན་ཡམ་ཙམ་དུ་འཁྱེར་བ་དང། ཟས་གོས་རྙེད་བཀུར་སྡུད་ཐབས་ཀྱི་གྲོང་ཆོག་ལྟ་བུར་མགོ་འཁོར་ན། རེ་འདོད་ཀྱི་སྒྲུབ་པའི་གོ་འཕང་འཐོབ་རྒྱུ་ཕར་བཞག་ཕྱི་མར་ཕན་
པའི་ཐབས་ཙམ་དུ་འགྱུར་བའི་ཆོས་ཀྱི་གྲུབ་འབྲས་གཤའ་མ་ཞིག་ཀྱང་མི་འབྱུང་བས་སྒྲུབ་པ་སྙིང་པོ་ལོན་པ་ཞིག་བྱ་བར་འདོད་ན། ཚིག་བཤད་བཤད་ཙམ་ལ་མགོ་བོ་མི་འཁོར་བར་དོན་ཉམས་ལེན་དུ་སྒྲིལ་ཅིག་ཅེས་
འདོམས་པ་དང། ཡང་ན། ཆོས་ལ་ཐོས་པ་བྱེད་སྐབས་ཐོས་དོན་རྣམས་ལག་ཏུ་ལེན་པ་སང་བྱ་གནང་བྱའི་ཕྱི་བཤོལ་གྱི་དབང་དུ་བཏང་ན། ཆོས་འགྲུབ་པའི་དུས་མི་འོང་ཞིང། གང་ཐོས་པའི་དོན་བློ་ལ་ངེས་པ་དེ་དང་དེ་
[126A]༄༅། །དེ་མ་ཐག་ནས་བསམ་སྒོམ་གྱིས་རང་རྒྱུད་ལ་བསྐོར་ཏེ་ལག་ལེན་གཤའ་མ་ཞིག་བྱུང་ན། འབྱུང་བཞིར་དབང་བའི་གྲུབ་ཐོབ་ཙམ་དུ་མ་ཟད། འཇམ་མགོན་ཙོང་ཁ་པ་ཆེན་པོའི་མདོ་སྔགས་ཟུང་
འབྲེལ་གྱི་བསྟན་པ་འདིར་ཚེ་ཐུང་འདི་ལ་ཟུང་འཇུག་གི་གོ་འཕང་ཡང་ངེས་པར་འཐོབ་ནུས་ཏེ། ཆོས་ཉམས་ལེན་ཡོང་བའི་རྒྱུ་བསྒྲུབས་པའི་ལས་བཟང་པོ་ཚང་ཞིང་མ་ནོར་བ་སྔོན་དུ་བསགས་ཟིན་ན། དེ་དང་མཐུན་
པའི་འབྲས་བུ་འཁྲུལ་མེད་ཚང་བར་འཕྱུང་བ་རྟེན་འབྲེལ་གྱི་ཆོས་ཉིད་ཡིན་པའི་ཕྱིར་རོ། །ཞེས་འདོམས་པར་མཛད་པའང་ཡིན་ཏེ་རེ་ཞིག་འཕྲོས་དོན་ཙམ་མོ། །དེ་དུས་རྗེ་ཉིད་ཡབ་གཞིས་སུ་བཞུགས་སྐབས་དེར་
དབྱར་ཀའི་དུས་སུ་ཐན་པ་ཆེན་པོ་བཏང་སྟེ་ལོ་ཏོག་ཚིག་སྐྱོན་ཆེར་གྱུར་པ་ན། མ་ཡུམ་སོགས་ཀྱིས་ཆད་འབེབས་གནང་དགོས་ཚུལ་ཞུས་པར་སྐབས་དེར་འདི་སྐོར་གྱི་དབང་ལུང་མན་ངག་གསན་པ་མེད་ཀྱང། དམིགས་
བརྩེ་མའི་བེའུ་བུམ་ལ་གཟིགས་ནས་ཁྱིམ་གྱི་གོང་ཙམ་དེར་ཆུ་མིག་ལུ་མ་ལྟ་བུ་ཞིག་ཡོད་སར་ཕེབས་ཏེ་ཉིན་གསུམ་གྱི་རིང་འཆར་འབེབས་གནང་བས་ཉིན་གཉིས་པའི་སྐབས་ནས་ཆར་ཟིམ་བུ་ཅུང་ཟད་བབས་པས་མ་
ཡུམ་དང་སྲུ་མོ་སོགས་ཀྱིས་སྤྲུལ་པའི་སྐུས་འབྱུང་བ་གཡོ་ཐུབ་པ་བྱུང་ཞེས་དགའ་དད་ཀྱི་བསྟོད་བསྔགས་རྒྱ་ཆེར་ཞུས། དེ་ནས་ཉིན་གསུམ་པའི་རྗེས་ནས་ཆར་རྒྱུན་བཟང་པོ་ཤུགས་ཆེར་བབས་པ་བྱུང། དེ་གའི་སྟོན་

[126B]གནང་དགོས་ཞེས་གསོལ་བ་ལྟར་སང་ཐོ་རངས་ཤིན་ཏུ་སྔ་བར་བཞེངས་ཏེ་དམིགས་བརྩེ་མའི་བེའུ་བུམ་ལས་བྱུང་བ་ལྟར་གྱི་སད་སྲུང་གི་ཆོག་གནང་བས། ཐོག་མར་
ཡར་བཞེངས་སྐབས་ནམ་མཁར་སྤྲིན་གཏན་ནས་མེད་པའི་སྔོ་སང་དུ་ཡོད་པ་ལ། ནམ་ལངས་ཁ་མར་སྤྲིན་ལེགས་པར་འདུས་པ་བྱུང་སྟེ་ལོ་འབྲས་རྣམས་སད་ཀྱི་གནོད་པས་མ་ཚུགས་པ་བྱུང་བ། དེ་དག་དམིགས་བཟླས་
ཀྱི་ནུས་པས་བྱུང་བ་ཡིན་ནམ་ཐད་ཀ་འགྲིགས་པ་གང་ཡིན་མི་ཤེས་གསུངས། དེ་ལོའི་དགུན་གྱི་དུས་ན་ཁྱིམ་གཞིས་སུ་མ་བཞུགས་པར་སྐྱེས་མཆོག་འབར་ར་བའི་གདན་ས་འབའ་ར་དགོན་དུ་ཕེབས། འདི་སྐབས་
དབང་ལུང་མན་ངག་གསན་པ་གཞན་ཆེར་མེད་ཀྱང་ལྗགས་བཟླས་མཚམས་བསྙེན་གནང་བ་ལ་ཤིན་ཏུ་དགྱེས་པས་མཚམས་སྒྲུབ་ཀྱི་ཚུལ་ལེགས་པར་གནང་ཞིང། ཞལ་ནས། གནས་དེར་སྔགས་འཆང་སྒྲུབ་པ་པ་ཕོ་
མོ་བཞི་བཅུ་སྐོར་ཡོད་འདུག་ཀྱང། དུས་ཆེན་གྱི་སྐབས་ཉིན་རེ་ཉིན་གཉིས་ཙམ་མ་གཏོགས་ཕལ་ཆེར་གྲོང་ཁྱིམ་དུ་སྡོད་གཅིག་བྱེད་པས་དགོན་པ་དེར་ངོས་ངོ་གཡོག་གཉིས་མིན་པ་དཀོན་གཉེར་སྒྲུབ་པ་བ་གཅིག་མ་
གཏོགས་མི་སུ་ཡང་མེད་པས་ཧ་ཅང་གི་དབེན་པར་བྱུང། དེ་དུས་སློབ་དཔོན་ཆེན་པོ་པདྨ་འབྱུང་གནས་ལ་དད་པ་ཤིན་ཏུ་ཆེ་བ་ཡོད་པས་ཐོར་ཐུན་གྱི་ཁ་ཏོན་ཟིན་ནས་ཞོགས་ཇའི་སྐབས་ལེའུ་བདུན་མ་རེ་འཆག་མེད་བཏོན་གྱིན་

[127A]༄༅། །ཡོད། ཡི་དམ་རྟ་མགྲིན་ཡང་གསང་གི་རྣལ་འབྱོར་ཡང་ཐུན་བཞིའི་ཚུལ་དུ་བསྐྱངས་པས། ནུབ་གཅིག་གི་རྨི་ལམ་དུ། ངེད་རང་གི་མགོ་ལ་རྟ་མགོ་ཡོད་པ་མགོའི་གྲིབ་ནག་ལ་བལྟས་ཏེ་མཐོང་
བ་ཞིག་བྱུང། འབའ་ར་བའི་ཕྱག་དཔེ་གང་ཡོད་བསྔོགས་ནས་ཞིབ་ཏུ་མཇལ། དེའི་ཁྲོད་ན་རྡོ་རྗེ་ཕག་མོའི་སྒྲུབ་ཐབས་ཞག་གསུམ་ན་འགྲུབ་གསུང་བ་ཞིག་འདུག་པས། དེ་དུས་ལོན་ཕྲ་བའི་སྟབས་ཀྱིས་འདི་ཉིད་སྒྲུབ་
དགོས་པ་འདུག་སྙམ་དུ་དེ་མ་ཐག་དཔེ་བཤུས་ཏེ་ཞག་བདུན་གྱི་རིང་ལ་མཚམས་བསྙེན་ཤིན་ཏུ་དམ་པོར་བཅད་དེ་མཚན་མོར་ཡང་གཉིད་མ་ཉལ་བར་བསྡད་ཀྱང་ཞག་བདུན་སོང་བའི་ནུབ་མོའི་རྨི་ལམ་དུ་གཅོད་ཀྱི་ཟིལ་
གནོན་སྐོར་བྱེད་པ་ཞིག་རྨིས་བྱུང་བ་ཙམ་ལས་གཞན་མ་ནི་འགྲུབ་རྒྱུ་གང་ཡང་མི་འདུག་གསུངས། དེ་ནས་སླར་བྱོན་ཏེ་ཆབ་སྤེལ་ཡབ་གཞིས་སུ་ཕར་ཙམ་བཞུགས་ཤིང། སླར་དབུས་སུ་ཕྱིར་ཕེབས་ཏེ་གྲྭ་སར་
སྔར་རྒྱུན་ལྟར་གྱི་ཆོས་གྲྭ་འགྲིམ་པར་མཛད། གཞུང་ཆེན་མོའི་གསན་བསམ་སློབ་གཉེར་ལ་སྔར་དང་མི་འདྲ་བའི་ཐུགས་རིག་གོ་སྟོབས་ཆེས་མཆོག་ཏུ་བཟང་པར་ཕེབས་ཚུལ་བཞེས་ཡོད་པས་གྲྭ་སའི་སློབ་གཉེར་
བ་རིགས་ལམ་སྨྲ་བ་མང་པོས། ཕ་བོང་ཁའི་སྤྲུལ་སྐུ་གཙང་དུ་བྱོན་ནས་ཕྱག་དཔེ་ཡག་ཏུ་ཕེབས་འདུག་ཅེས་གྲགས་ཆེར་གླེང་བའང་བྱུང། སྔར་རྗེ་ཉིད་གཙང་དུ་བཞུགས་པའི་སྐབས་ཡོངས་འཛིན་དགེ་རྒན་གྱིས་གཙང་

[127B] སྤྲུལ་སྐུས་རྩེད་མེ་ཤ་སྟག་རྩེ་གི་ན་བཞུགས་ཡོད་འགྲོ་ཞེས་བཀའ་འདྲི་ཡང་ཡང་གནང་བར། དེ་ལྟར་མེད་ཚུལ་ཞུས་པར་དགེ་རྒན་ཐུགས་ཡིད་མི་ཆེས་པའི་གསུང་
མང་པོ་བྱོན་ཀྱང། སླར་དགོན་པར་ཕེབས་ཏེ་དངོས་སུམ་ཐལ་བ་ན་དགེ་རྒན་ཡོངས་འཛིན་ཉིད་ནས་ཀྱང། གཙང་ནས་ཡོང་མཁན་ཚོས་བཤད་པ་ལྟར་ཡིན་ངེས་རེད། དེ་ཡག་པོ་གནང་འདུག་ཅེས་དགྱེས་མཉེས་དང་
བསྔགས་བརྗོད་མཛད། འཛིན་གྲྭའི་རྩོད་པ་དབུ་མ་ཐལ་ཟློག་ཏུ་སླེབས་ལོད་པས། འདི་ནས་བཟུང་ཐུགས་བརྩོན་ཀྱང་སྔར་ལས་ཆེབ་གནང་བས་གཞུང་ལུགས་ཀྱི་གསན་བསམ་ཐུགས་གཉེར་ཤིན་ཏུ་དམར་བར་གྱུར། ལོ་
འདིར་རིགས་ཆེན་ཚོགས་ལངས་མཛད་རྒྱུར། གཞུང་དབུ་མ་བདེན་གཉིས་གཞུང་ཆེ་ཞིང་གཙང་དུ་ཕེབས་སྐབས་རྩོད་པ་གནང་རྒྱུ་མ་བྱུང་བར་བརྟེན་དབུ་མའི་གཞུང་ལ་གསན་སྤྱོང་མཐིལ་ཕྱིན་པ་འབྱུང་བའི་ཁྱད་དབུ་མ་
བདེན་གཉིས་ནས་རྩོད་པ་གནང། འདི་དུས་ཐུགས་འགྲུས་ཆེས་ཆེ་བ་མཛད་དེ་ཉིན་རེར་བདེན་གཉིས་ཀྱི་སྤྱི་དོན་ཤོག་བུ་ལྔ་རེ་ཙམ་ཐུགས་འཛིན་གནང། ཡོངས་འཛིན་དགེ་རྒན་མ་བཞུགས་པའི་སྐབས་རྣམས་སུ་ཡང་
དེ་ལྟར་བརྩོན་པར་མཛད་པས་ཉེ་སྐོར་དུ་ཤག་མཆོས་བླ་རྒན་ཞིག་ཡོད་པ་ཡང་ཧ་ལས་པའི་ཚུལ་གྱིས། ལྷ་སར་འགྲོ་སྐབས་རྣམས་སུ་བག་ལེབ་ཏན་ཤིན་ཆེད་བལྟད་ཀྱིས་ཉོས་ཏེ་ཡང་ཡང་ཕུལ་ཞིང། ཡོངས་འཛིན་དགེ་

[128A]༄༅། །རྒན་ལའང་མཆོག་སྤྲུལ་རིན་པོ་ཆེ་ནས་དེ་ལྟར་ལེགས་པོ་གནང་ཚུལ་ཡང་ཡང་ཞུ་བ་ཞིག་ཡོད། དེ་ནས་ཆོས་གྲྭའི་འཛིན་གྲྭ་སོ་སོ་དང། ཁམས་ཚན་རྣམས་སུ་གྲྭ་སྐོར་དམ་བཅའ་གནང་རྒྱུ་ཡང་ཁམས་ཚན་སོ་སོར་རེས་བསྐོར་གྱིས་ཕེབས་ཏེ་ལེགས་པར་གནང། ཚོགས་ཡངས་མཛད་དུ་ཉེ་བའི་སྔོན་ལ་རྩོད་སྦྱོང་གནང་བའི་སྐབས་ཤིག་ཏུ། ཡོངས་འཛིན་ནས་བདེན་གཉིས་ཀྱི་མཚན་ཉིད་
རང་གི་ཐོག་ཏུ་བཙུགས་ཏེ་རིགས་ལམ་ཤིན་ཏུ་རྣོ་བ་ཞིག་འཕངས་པར་རྗེ་ཉིད་ནས་ལན་རིམ་བཞིན་འབུལ་གནང་མཛད་ཅིང་མཐར་ཁྱོད་གང་གིས་རྙེད་པའི་ཚད་མ་ཞེས་སོགས་ཚིག་གི་གཅོད་ལུགས་ཕྲ་མོའི་
འཛིན་མཚམས་བརྟན་པོ་གནང་བས་ཡོངས་འཛིན་གྱིས། དེ་འདྲ་གསུང་ན་འགྲིག་པ་འདུག་དེ་མིན་མཚན་ཉིད་ཤོར་རྒྱུ་རེད་ཅེས་གསུངས། དེ་རྗེས་ཚོགས་ལངས་ཉིན་ཞལ་གཏད་སོག་པོ་ཆོས་འཁོར་ཟེར་བ། རྗེས་
སུ་འཛིན་གྲྭའི་དཔེ་ཆ་ལྷ་རམས་ཨང་བཞི་པ་ཡིན་པ་རྩོད་རིགས་ལ་ཧ་ཅང་མཁས་པ་ཞིག་ཡོད་པ་དེས་རྩ་རྟགས་དང་པོ་སྔར་ཡོངས་འཛིན་ནས་རྗེ་ཉིད་ལ་བགྲོ་གླེང་གནང་བ་ལྟར་བཏང་བར་གསུང་ལན་གྱི་འཛིན་མཚམས་
ཀྱང་དེ་བཞིན་གནང། རྩ་རྟགས་གཞན་རྣམས་ལའང་གསུང་ལན་ཤིན་ཏུ་ལེགས་པོ་ཐེབས་པས་ཡོངས་འཛིན་དགེ་བའི་བཤེས་གཉེན་པ་རབ་ཏུ་མཉེས་ཏེ་རྗེས་ཀྱི་གསུང་འཕྲོས་སྐབས། ཚོགས་ལངས་ཡག་པོ་བྱུང་

[128B] ཕྱི་ཉིན་རྗེ་ཉིད་ཚོགས་སུ་ཕེབས་པའི་ཚེ་སྒྲུབ་ཁང་རྡོ་རྗེ་འཆང་སྐུ་གོང་མ་དེ་སྐབས་ཚོགས་ཆེས་འགྲིམ་གནང་མཛད་བཞིན་པའི་སྐབས་ཡིན་པས་དེའི་ཉིན་པར་ཕེབས་ལམ་དུ་མཇག་
ཏེ་ཚོགས་ལངས་ཡག་པོ་བྱུང་སོང་ཞེས་བསྔགས་བརྗོད་གནང་བས་དམ་པ་དགྱེས་པའི་མཆོད་སྤྲིན་དུ་གྱུར་འདུག་སྙམ་དུ་དགོངས་ཏེ་རྗེ་ཉིད་ཀྱང་དགྱེས་སྤྲོ་ཆེས་ཆེར་འཕེལ་ཚུལ་བཞེས། དེའི་དགུན་ཀར་འདུལ་བའི་
འཛིན་གྲྭར་སྤོ་གནང་མཛད། འབུལ་བའི་སྡོམ་ཚིག་ཐུགས་འཛིན་གནང་སྟེ། མཚོ་ཊཱིཀ་དང། རིན་ཆེན་འཕྲེང་བ། ཡིག་ཆ་བཅས་ར་སྤྲོད་ཀྱིས་འདུལ་བའི་གཞུང་ལུགས་ལ་གསན་སྦྱོང་ཕུལ་དུ་ཕྱིན་པར་མཛད་
དགུང་གྲངས་བཅོ་བརྒྱད་དུ་ཕེབས་པའི་སྐབས་ཀྱང་གསན་བསམ་ཐུགས་གཉེར་སྔར་མུས་སུ་གནང་ཞིང། འདི་ལོའི་དཔྱིད་ཀར་ཡོངས་འཛིན་དགེ་བཤེས་མཆོག་རང་ཡུལ་དུ་ཕེབས་རྒྱུར། རྗེ་ཉིད་ལ་སྐུ་ཆས་དངོས་
ནོར་ཅི་བདོག་ནས་ཐུགས་མཁོ་གང་མཆིས་མཐའ་དག་ཕེབས་རྫོངས་ཀྱི་མཆོད་སྤྲིན་དུ་འབུལ་གནང་མཛད་ཅིང། ཕེབས་པའི་སྐབས་ཐུགས་ལ་སྐྱོ་བ་ཚད་མེད་པ་འཁྲུངས་ཏེ་སྤྱན་ཆབ་མང་པོ་འབྱིན་བཞིན་དུ་གང་
ཅིའི་གསོལ་འདེབས་ནན་ཏན་དུ་མཛད་པར། ཡོངས་འཛིན་དགེ་བཤེས་རིན་པོ་ཆེ་ཉིད་ཀྱང་སྤྱན་ཆབ་བསིལ་བཞིན་དུ་བཀའ་སློབ་རུས་པ་ཅན་མང་པོ་ནན་ཆེན་པོས་བཀའ་དྲིན་བསྐྱངས་ཏེ་ཕན་ཚུན་འབྲལ་མི་ཕོད་བཞིན་

[129A]༄༅། །དུ་ཡོངས་འཛིན་དགེ་རྒན་རང་ཡུལ་ཕྱོགས་སུ་ཕེབས། དེ་རྗེས་མ་ཡུམ་ནས་ཡོངས་འཛིན་གསར་པ་ཞིག་འཚོལ་དགོས་ཚུལ་ཞུས་པར། རྗེ་ཉིད་ནས་ངེད་རང་གིས་ཡོན་ཏན་ལ་ལྷུར་བརྩོན་
བྱེད་པ་བྱུང་ན་ནི་དགེ་རྒན་ཡོད་མེད་ལ་ལྟོས་པ་མ་མཆིས་ཤིང་རང་གིས་མ་བྱུང་ན་དགེ་རྒན་ཕྱག་དཔེ་བཟང་བ་ཞིག་ཡོད་ཀྱང་ཐུགས་རྒྱུད་ཀྱི་ཡོན་ཏན་སྤོ་རྒྱུ་ནི་མེད། རང་རེ་ལ་ན་བཟའ་གསོལ་ཆས་སོགས་རང་གི་
འདོད་ཁེངས་ཞིག་ནི་འབུལ་རྒྱུ་མེད་པས་ད་དགེ་རྒན་མི་དགོས་པ་བྱས་ཏེ་ངེད་རང་ཉིད་ཀྱིས་བརྩོན་པ་ཧུར་བསྐྱེད་བྱས་ན་བཟང་གསུངས་ཏེ། ཡོངས་འཛིན་དགེ་རྒན་མེད་ཀྱང་ཡོད་པ་ལས་ལྷག་ཙམ་པའི་ཚོགས་ཆོས་ར་
སློབ་གཉེར་གསན་སྦྱོང། མཛད་སྤྱོད་ཞི་དུལ་སྒོ་ཀུན་ནས་གཞན་གྱིས་ངོ་ཟླར་མི་འོས་པའི་ཡར་དཔེར་འགྲན་བཟོད་པ་གནང་བས་རྗེས་སུ་མ་ཡུམ་ཡང་ཐུགས་ཁེངས་པ་བྱུང། འདི་སྐབས་ཤིག་ནས་ལམ་རིམ་ཆེན་
མོར་ཐུགས་མོས་ཤིན་ཏུ་ཆེ་བ་འཁྲུངས་ཏེ་ཡང་ཡང་གཟིགས། ཕྱག་དཔེ་རྩོད་རིགས་སོགས་ལ་མཆོག་ཏུ་མཁས་པ་སྤོམ་འབོར་ལྷ་མཁར་སྤྲུལ་སྐུ་ཞེས་པ་འཛིན་གྲྭར་རིགས་ཆེན་དམ་བཅར་ཕེབས་པར་
རྗེ་ཉིད་ནས། སྟོང་དང་རྟེན་འབྱུང་གཉིས་སྔོན་དུ་གང་རྟོགས་ལས་བརྩམས་པའི་རིགས་ལུང་དང་བརྒལ་བརྟགས་ཀྱི་སྒྲུབ་བྱེད་རྣོན་པོ་མང་དུ་འཕེན་པ་མཛད་ཅིང། ལམ་རིམ་ཆེན་མེའི་ལུང་མང་པོ་འདྲེན་པ་

[129B] ལྷ་མཁར་རིན་པོ་ཆེ་ནས་ཁས་ལེན་འཛིན་མཚམས་མང་པོ་ཤོར་ཏེ་རིགས་པ་སྨྲ་བ་བརྒྱ་སྟོང་གི་དབུས་སུ་ཞལ་སྐྱེངས་པའི་གནས་ལ་བཞུགས་དགོས་པ་མང་པོ་བྱུང་ཡང་ཕྱིར་ཞིང་རྗེ་ཉིད་ལ་ཐུགས་
དགྱེས་ཉམས་ཆེ་བ་མཛད། དེ་ནས་ཡང་གསེང་དཔར་ནམ་བྱུང་ལ་ལམ་རིམ་ཆེན་མོ་གཟིགས་ཏེ་བཞུགས་པས་སྐབས་ཤིག་ཏུ་སྔ་མའི་ཡོངས་འཛིན་གྱི་དགེ་ཕྲུག་བགྲེས་གྲས་དགེ་བཤེས་ལེའུ་བཅོ་བརྒྱད་
ཟེར་བ་ཞིག་ཡོད་པ་དེར་ཕེབས་ཏེ་རྗེ་ཉིད་ལ། ད་ལྟ་ནས་ལམ་རིམ་བལྟས་ནས་སྔས་དྲགས་པ་རེད། གསེར་བརྡུང་ས་ལ་གསེར། དངུལ་བརྡུང་ས་ལ་དངུལ་བྱས་པ་རེད། ད་ལྟ་བ་ལྟ་མ་རན་གོང་ནས་བལྟས་
ཞེས་བཀྱོན་ཡབ་ཀྱི་འབར་ཤ་མང་པོ་གནང་བས། དེ་ནས་རེ་ཞིག་ལམ་རིམ་ཆེན་མོ་ཡང་ཡང་གཟིགས་མི་ནུས་པའི་ཚུལ་མཛད། དེ་སྐབས་ཤིག་ཏུ་མཁྱེན་རབ་འཕེལ་བའི་ཁྱད་རྗེ་བཙུན་འཇམ་པའི་དབྱངས་
ཀྱི་བསྟོད་པ་དཔེ་ཐུང་ཤོག་བུ་གསུམ་བཞི་ཙམ་ཡོད་པ་ཞིག་བཀའ་རྩོམ་གནང་སྟེ་ལྷ་མཁར་མཆོག་སྤྲུལ་རིན་པོ་ཆེར་འབུལ་གནང་མཛད། དེའི་མ་དཔེ་བདག་ཏུ་མ་མཛད་པས་ད་ལྟ་དཔེ་ཙམ་ཡང་མི་སྣ་བཞི་
དུས་ཕྱིས་རྣམ་ཐར་གྱི་ས་བོན་ལྗགས་རྩོམ་མཛད་སྐབས་ཐུགས་ལ་མངའ་བ་ནི། ཐུགས་ཀྱི་བསྟོད་པའི་ཐད་དུ་སྒྲ་རྒྱན་སྦྱར་ཏེ་གསུངས་པའི། མཁྱེན་རབ་འོད་སྟོང་སྟོང་པའི་དབྱིངས་གཉིས་གཉིས་སུ་མེད་པར་རྟག་

[130A]༄༅། །རོལ་པས། །མ་རིག་མུན་རྩ་རྩ་ནས་རབ་བཅོམ་བཅོམ་ལྡན་འདས་པའི་སར་གཤེགས་ཀྱང། །རླབས་ཆེན་ཐུགས་རྗེས་རྗེས་ཆགས་འགྲོ་ཀུན་ཀུན་མཁྱེན་རྒྱལ་བའི་སར་དགོད་སླད། །
ཅེས་པ་ཙམ་གསལ་པོར་ཤར་བ་ལས། གཞན་མཐར་ཆགས་སུ་ཚིག་ཐམས་ཅད་མ་ནོར་བར་འབྲི་ཆོག་པ་རང་ཞིག་བཟླས་ཐུབ་པའི་ངེས་གསལ་མེད་པར་བརྗེད་འདུག་ཅེས་གསུངས་ཏེ་འདི་ཡང། ཕྱིས་ཀྱི་
གཟབ་འདོན་གསར་བཅོས་ལ་སྔར་རྩོམ་སྔོན་གནས་རྗེས་དྲན་དང་མི་བརྗེད་པའི་གཟུངས་སུ་སྒྲོ་བཏགས་པ་ཕལ་དང་མི་མཚུངས་པའི་ཀུན་མཁྱེན་ཚད་མའི་སྲང་ལ་གཞལ་དུ་བཏུབ་པའི་རྣམ་པར་ཐར་པ་ངོ་
མཚར་ཆེས་ཆེ་བ་ཞིག་ཏུ་ངེས་ཤིང། རྒྱུ་མཚན་ཞིབ་པར་སྤྲོས་པས་ཆོ་ག་ཀྱང་ཡིག་ཚོགས་ཆེ་བར་དོགས་པས་རེ་ཞིག་དེ་ཙམ་གྱིས་ཆོག་པར་བྱས། དེ་ནས་མ་ཡུམ་གྱིས་ངོས་མ་ཤི་གོང་མཚན་རྟགས་གང་
མགྱོགས་གཏོང་གནང་མཛད་དགོས་ཚུལ་ཨུ་ཚུགས་ཀྱིས་ཞུས་གནང་ལྟར་ལོ་དེ་གའི་དགུན་གྱི་གླིང་བསྲེ་གཏོང་རྒྱུ་མཛད་དེ་དགུན་གླིང་བཞེས། ལྗགས་བཤད་དང་དམ་བཅའ་འཇོག་གནང་མཛད་རྒྱུའི་སྐོར་སོགས་
ལ་ཐུགས་ཁྲལ་འཇིགས་མཚོར་ཏིལ་འབྲུ་ཙམ་ཡང་གནང་མི་དགོས་པ་ཡོད་ཀྱང། བླ་བྲང་སྐུ་ཆས་ཞན་ཁར། གཏོང་སྒོ་དུས་གཏུགས་ཤིང་རྒྱུན་དུ་འཁོར་མཁན་ཚོ་ཡང་དེ་སྐབས་བྱོལ་ཞིང་གཟུར་བ་ལས་མ་

[130B]པའི་གནས་མེད་པས་རྗེ་ཉིད་དང་མ་ཡུམ་རྣམ་པ་གཉིགས་མཚན་བཏགས་ཀྱི་གཏོང་སྒོ་མི་འགྲིགས་པའི་ཐུགས་ངལ་ཉིན་མཚན་འཁོར་ཡུག་ཏུ་འབྱམས་ཏེ་ཅི་དྲག་
ལ་ཐུག་ཀྱང། ཡུམ་ཉིད་ཐུགས་སྟོབས་དང་ཐབས་ཤེས་ཟབ་བས་མར་དང་འབྲས་གཉིས་ཀ་ཉོ་བསྒྲུབ་མ་དགོས་པར་འགྲིགས་པ་བྱུང། ཉོ་བྱ་གཞན་མ་རྣམས་ཀྱང་ཐུགས་མཁོ་འབུལ་མི་ཅི་རིགས་ཤིག་བྱུང་བ་དང་
བཅས་ཀྱིས་ལེགས་པར་འགྲིགས། དགའ་ལྡན་ཁྲི་ཆེན་རིན་པོ་ཆེ་བློ་བཟང་ཚུལ་ཁྲིམས་པས་ཀྱང་ཁ་བཏགས་སོགས་ཞལ་འདེབས་དང། ལྷག་པར་ཁྲི་ཆེན་ཉིད་ཀྱི་བཞུགས་སྒྲོ་མ་དེ་ཡང་བཀོག་སྟེ་འབུལ་གནང་
མཛད། དངུལ་ཡང་སྐབས་མཚམས་སྐབས་མཚམས་སུ་གྲྭ་འགྲིགས་ཙམ་བྱུང་ཞིང། སྐུ་འགྱེད་དངུལ་ཞོ་གང་རེ་ལས་གཏོང་གནང་མཛད་མ་ཐུབ་ཀྱང། བཞེས་ཐུག་སོགས་གཞན་ཚང་མ་གྲྭ་ལེགས་འགྲིགས་
བྱུང་སྟེ་གཏོང་སྒོ་ལེགས་པར་གྲུབ། དེ་ལྟར་གླིང་བསྲེའི་གཏོང་སྒོས་མཚོན་པས་ཡོན་གནས་དམ་པ་དགེ་འདུན་འདུས་པའི་ཚོགས་ལ་བསྙེན་བཀུར་ཏེ་བསོད་ནམས་ཀྱི་ས་བོན་ཡང་ཡང་བསྐྲུན་ཐུབ་པ་བྱུང་
བའང་ཨ་མ་དེ་རང་གི་བཀའ་དྲིན་ཡིན་ཞེས་རྗེ་བླ་མ་རང་ཉིད་ཀྱིས་དུས་ཕྱིས་ཀྱང་གསུང་པ་ཐོས། གཏོང་སྒོ་ཟིན་ནས་ཉིན་མོར་བྨ་ཡུམ་དང། སྲུ་མོ། སྐུའི་ཉེ་འབྲེལ་གཞན་མའི་རིགས་སོགས་མང་པོ་འཛོམས་ཏེ་
[131A]༄༅། །དགྱེས་སྤྲོའི་སྟོན་མོ་ཉིན་དུ་མའི་བར་ལྷན་དུ་གནང་བས་དམ་བཅའ་རྗེས་མའི་ལྗགས་བཤད་རྣམས་ཐུགས་འཛིན་གནང་ལོང་མ་བྱུང་བར་བཤད་པ་གནང་རྒྱའི་དུས་གཏུགས་པས་ཞོགས་
པར་མང་ཇའི་འོག་རེ་ལ་ཤོག་བུ་བདུན་ཕྲེང་མདའ་ཚད་མ་བདུན་རེ་ཙམ་ཐུགས་འཛིན་གནང། དེ་ནས་དམ་བཅའ་རྗེས་མའང་ལེགས་པར་འཇོག་གནང་མཛད། ལོ་འདིར་དམ་བཅའ་འཇོག་མི་ལྷ་རམས་གསུམ་
ཡོད་པ་དང་ལྷན་དུ་ཡིན་ཡང། རྟགས་གསལ་གྱི་གསུང་ལན་ཕལ་ཆེར་རྗེ་ཉིད་དང་མར་ཐང་སྤྲུལ་སྐུ་རྣམ་གཉིས་ནས་འདེབས་གནང་མཛད། འགྲོམ་སྟོད་དགེ་བཤེས་བློ་བཟང་འཕྲིན་ལས་ཞེས་པ་རིགས་པ་སྨྲ་བའི་
ཡང་རྩེར་སོན་པ་ཞིག་ཡོད་པ་དེས་ཚོགས་པའི་དཀྱིལ་དུའང་རྗེ་ཉིད་དང་མར་ཐང་སྤྲུལ་སྐུ་རྣམ་གཉིས་ལ་བསྔགས་བརྗོད་རྒྱ་ཆེར་གནང། དེ་ནས་ཚོགས་ཆེན་སྒོ་མཚར་དུ་གླིང་བསྲེ་ཆེན་མོའང་ལེགས་པར་གནང་
ཞིང། མཚན་རྟགས་མ་ཟིན་གྱི་བར་དུ་དགུན་ཀར་ཕྱག་དཔེ་སྐྱོར་སྦྱང་མཚན་འཁྱོངས་རེ་ཡང་ལོ་རེར་བསྟར་ཆགས་སུ་འཆར་ཅན་གནང། གླིང་བསྲེའི་བཤད་པའི་སྲོལ་ནི། རྔོག་ལོ་བསྟན་པའི་ཉི་མ་བློ་ལྡན་
ཤེས་རབ་ཀྱིས་སྔར་བོད་ཡུལ་གངས་ཅན་གྱི་ལྗོངས་འདིའི་ཆོས་གྲྭ་ཆེན་པོ་གསང་ཕུ་སོགས་ན་ལུང་རིགས་ཀྱི་བཤད་གྲྭ་རྒྱ་ཆེན་པོ་འཛུགས་པ་གནང་བ་ལས། ཇོ་བོ་རྗེ་ལྷ་གཅིག་སྙེ་ཐང་དུ་བཞུགས་པའི་དུས་

[131B] ད་ནངས་མགོན་པོ་བྱམས་པ་དང་རྗེ་བཙུན་འཇམ་དཔལ་དབྱངས་གཉིས་མདུན་གྱི་ནམ་མཁར་བྱོན་ཏེ་ཐེག་པ་ཆེན་པོའི་ཆོས་ཀྱི་བགྲོ་གླེང་མཛད། གསང་བའི་བདག་
པོ་ ལྷའི་བུ་མང་པོས་ཟིན་བྲིས་བྱས་པ་མཐོང་བས་ད་དེ་འབྲི་དགོས་གསུངས་ཏེ་ཇོ་བོ་རྗེ་རང་ཉིད་ཀྱིས་ཕྱག་བྲིས་གནང་བ་བཞིན་གནས་དེར་བྱམས་འཇམ་དབྱངས་རྣམ་གཉིས་ཀྱིས་
དྲང་བ་དང་ངེས་པའི་དོན་ལ་རྩོད་པ་མཛད་པའི་རྟེན་འབྲེལ་ལ་བརྟེན་ནས་གླིང་སྟོང་གླིང་སྨད་གཉིས་བྱུང། དུས་ཕྱིས་ཤིག་ནས་བསྟན་པ་ལ་བཟང་འགྲན་གྱི་ཚུལ་དུ་གླིང་སྟོད་སྨད་གཉིས་གཅིག་ཏུ་བསྲེས་པ་ལ་
གླིང་བསྲེ་ཞེས་ཐོགས་པ་བྱུང། དེ་ལྟ་བུའི་གླིང་བསྲེའི་སྲོལ་རྒྱུན་བཟང་པོ་དེ་བཞིན་མཁས་གྲུབ་སྔ་མ་རྣམས་ཀྱིས་སེ་ར་ཐེག་ཆེན་གླིང་སོགས་སུའང་འཛུགས་པ་མཛད་པ་དེ་ཡིན་ལ། ཡང་གསུངས་ལས། གྲྭ་
སར་ཚོགས་ཆོས་རར་འགྲིམས་སྐབས་རྣམས་སུ་བླ་སྤྲུལ་ལྟ་ཞོག་།རང་ལས་བསླབ་པ་རྒན་པའི་དགེ་བཤེས་ཚུན་ལའང་ལྕེ་བསྣར་བསྣར་དང། མགོ་སྒུར་སྒུར་སོགས་གུས་འདུད་ལྷུར་ལེན་བྱེད་པ་ཉིད་ལས་
སྤྲུལ་སྐུའི་ཁེངས་ཉམས་ཅུང་ཟད་ཀྱང་བྱེད་མ་མྱོང། ཞེས་པའང་ཇི་སྐད་དུ། མཐོ་མཐོ་རླུང་བསྐུར་དམའ་དམའ་ཆུར་བསྐྱུར་ནས། །འོག་ནས་འགྲོ་བ་ཆུ་ལས་གཞན་མེད་པའི། །དམའ་ས་བཟུང་ནས་ཆོས་ལ་ངེས་

[132A]༄༅། །སེམས་ཀྱི། །ཡེ་ཤེས་རྡོ་རྗེ་རང་དང་འགྲོགས་པར་མཛོད་།ཅེས་པ་ལྟར་བཀའ་གདམས་ཕུགས་ནོར་བཅུ་ཉམས་སུ་བཞེས་ཤིང། འདྲོ་མ་ཆོས་ཀྱི་རྒྱལ་པོའི་རྣམ་པར་ཐར་པའི་དོན་བདག་གིར་
མཛད་པའི་གསུང་འབའ་ཞིག་ཏུ་སྣང་ངོ། །དེ་ནས་དགུང་གྲངས་བཅུ་དགུར་བ་ཞེས་པའི་ལོར་སྨོན་ལམ་ཆེན་མོ་གྲོལ་ནས་དཔལ་ལྡན་སྟོད་རྒྱུད་གྲྭ་ཚང་དུ་སྤྲུལ་སྐུའི་དམིགས་བསལ་གྱི་མཚན་གནས་མ་བཞེས་པར་
གྲྭ་རྒྱང་དཀྱུས་མའི་ཁོངས་སུ་སྒྲིག་ཞུགས་མཛད། སྐབས་འགར་གྲལ་གྱི་མཇུག་ཉིད་དུ་བཞུགས་དགོས་པའང་འགའ་རེ་བྱུང་བས་སྔར་གྲྭ་སར་ཕལ་ཆེར་དེ་ལྟར་བཞུགས་མ་མྱོང་བའི་སྟབས་ཀྱིས་མ་བདེ་བའི་
ཐུགས་སྣང་ལྟ་བུ་ཡང་ཡང་འཆར་བ་བྱུང། རྒྱུད་པའི་ཆོས་ཐོག་དང་པོ་ཆུ་མ་དར་ཕེབས་སྐབས་སུ་ཁེལ་བས་ལྷ་སའི་རྒྱུད་ཤག་ནས་ཕེབས་པའི་ཚེ་རྟེན་འབྲེལ་གྱི་ཆེད་དུ་སྐུ་ཁྲེས་རྒྱུད་པའི་ཕྱག་བཞེས་གང་ཡོད་
ལྟང། གདིང་པས་སྒྲིལ་འབོག་མཛད་པའི་ནང་དུ་གསོལ་ཞིབ་ལ་སོགས་པའི་རྒྱུད་ཆས་རྣམས་བླུགས་ཏེ་སྐུ་རྒྱབ་ཏུ་བསྣམས། དེའི་ཕྱི་ནས་འབོག་ཐག་ཅེས་པའི་ཕྲེང་ཐག་གིས་བསྡམས། དེ་སྟེང་ཤོ་ཀླི་དང་ལྷུང་
བཟེད་བསྣམས། གསོལ་ཞལ་རྒྱུད་ཕོར་སྣོད་དང་བཅས་པ་མདུན་དུ་བཏགས་ཏེ་བྱོན་པས། འོ་བརྒྱལ་ཐང་ཞེས་པའི་ཐང་དུ་ཕེབས་པ་ན། སྐུ་ཧ་ཅང་ངལ་ཏེ་ཆང་པའི་ཉམས་ཀྱིས་ཕེབས་མ་ཐུབ་པ་བྱུང། དེ་ནས་

[132B]པ་ལྟར་སྐུ་ཁྲེས་བྱིངས་གཞན་ལ་བགོ་བཤའ་མཛད་དེ་ཤོག་ལྷུང་གཉིས་རྐྱང་པ་བསྣམས་ནས་བྱོན་བྱོན་པས་ཡང་སྐབས་ཤིག་ནས་ཤོ་ཀླི་ཡང་བསྣམས་མ་ཐུབ་
པའི་ཚུལ་ལྟ་བུར་གྱུར་ཏེ་ལྷུང་བཟེད་རྐྱང་བ་བསྣམས་ཏེ་ཕེབས་དགོས་པའང་བྱུང་སྣང། དེ་ཙམ་ལས་གཞན་ལོ་གསུམ་གྱི་རིང་ལ་རྒྱུད་གྲྭའི་ཆོས་ཐོག་གར་ཕེབས་སུ་ཞབས་ཞུ་བ་སོགས་ཐབས་འཚོལ་གཏན་ནས་མ་མཛད་
ཅིང། རྒྱུད་པ་ཆོས་ཐོག་ལ་བྱོན་སྐབས་ཆིབས་ཀྱི་གནང་བ་ཞུས་ནས་ཆིབས་རྟ་ལ་བཅིབས་ཏེ་ཕེབས་ཆོག་པའི་སྲོལ་ཡོད་མོད། རྗེ་ཉིད་ནས་རྒྱུད་པའི་ཆོས་ཐོག་ཏུ་ཐག་རིང་ཐུང་ཅི་འདྲ་ཞིག་ལ་ཕེབས་ཀྱང་ཞབས་ཐང་རང་
གིས་བྱོན་པ་ལས། རྒྱུད་གྲྭར་བཞུགས་པའི་སྐབས་ཆིབས་ཀྱི་ཡོབ་ལ་ཞབས་བཞག་པ་ཙམ་ཡང་གནང་མ་མྱོང་བར་དཀའ་སྤྱད་ལྷུང་བཞེས་པ་ཁོ་ནར་མཛད། དགོང་མོར་གསར་དུ་ཕེབས་པ་ནས་བཟུང་གདིང་བ་མ་བརྒྱབ་
པའི་བར་ལ་གནས་ཚང་གཞན་དུ་གཟིམ་དགོས་པ་ཞག་མ་རེ་རེ་ཙམ་བྱུང་བ་ལས་གཞན་རྒྱུད་གྲྭའི་ཚོགས་གཞུང་ཁོ་ནར་སྟར་ཆགས་སུ་གཟིམ། རྒྱུད་པ་དབྱར་གནས་སུ་ཕེབས་སྐབས་བྲག་ཡེར་པར་ལོ་གསུམ་གྱི་རིང་གི་
དབྱར་གནས་ཆ་ཚང་བ་བཞུགས་ཀྱང་ཕེབས་པའི་ནུབ་མོ་ལ་ཞག་མ་རེ་རེ་སྟེ་ཞག་གསུམ་པོ་དེ་ལས་གནས་གཞན་དུ་གཟིམ་པ་ལེ་མ་མཛད་ལ། ཆུ་མདར་སྟོད་རྒྱུད་མཁན་ཆེན་རྡོ་རྗེ་འཆང་སེར་སྨད་གཞུང་བ་བློ་བཟང་སྨོན་

[133A]༄༅། །ལམ་དཔལ་བཟང་པོས་རྒྱུད་རྒྱལ་མཐར་ཐུག་དཔལ་གསང་བ་འདུས་པའི་རྒྱུད་འགྲེལ། འགྲེལ་པ་བཞི་སྔགས་ཀྱི་འཆད་ཉན་གནང་བ་དབུ་ཚུགས་པ་ནས་བཟུང་བྲག་ཡེར་པར་རྒྱུད་བཏད་པ་
བཅས་མཇུག་རྫོགས་ཀྱི་བར་ཚིག་གཅིག་ཀྱང་མ་ལུས་པ་ལེགས་པར་གསན་ཅིང། མཁན་རིན་པོ་ཆེ་དེ་ཉིད་ཀྱི་བཀའ་ལྟར་ས་བཅད་རྣམས་ཞིབ་མནན་གྱིས་ནོར་འཁྲུག་བྱུང་བ་རྣམས་ལ་བསྐུལ་འཚོས་གནང་རྒྱུ་སོགས་
རྗེ་ཉིད་ནས་མཛད། གཞུང་པ་ཆོས་ཐོག་སྐབས་འགྲེལ་པ་བཞི་སྦྲགས་ཉིན་གཅིག་ཆད་ཀྱང་རྗེས་སུ་ར་མོ་ཆེའི་རྩེ་ཐོག་གི་མཁན་པོའི་གཟིམ་ཆུང་དུ་མཁན་ཆེན་རྡོ་རྗེ་འཆང་རང་ཉིད་ཀྱི་དྲུང་ནས་ཆད་གསབ་ལེགས་པར་
གསན། འདིའི་འགྲེལ་པ་བཞི་སྦྲགས་ཀྱི་ཁྲིད་རྒྱུན་འདི་མཁན་རིན་པོ་ཆེ་དེ་ཉིད་ཀྱིས་ཤར་ཆེན་བློ་བཟང་དར་རྒྱས་ལ་གསན་པ་ཡིན་འདུག་ཅིང། དེ་ཡན་རྣམས་བཤད་ལུང་གི་བརྒྱུད་པ་ཡིན་འདྲ་ཡང་བརྒྱུད་རིམ་
མ་རྙེད་གསུངས། ཆུ་མདར་ན་བཟའ་ཡང་སྐུ་ལ་གང་མནབས་པ་ཞིག་ལས་འཁྲོལ་ལྷག་པ་བསྣམས་པ་མེད་ཅིང། ཆོས་ཐོག་ཡུན་རིང་བའི་སྟབས་དང། དགོང་མོར་ཚོགས་གྲལ་ཤ་སྟག་ཏུ་གཟིམ་གཅིག་མར་
གནང་བ་སོགས་ཀྱིས་ན་བཟར་ཤིག་མང་པོ་བྱུང་བ་རྣམས་གཞན་དུ་འདོར་བ་སོགས་མ་གནང་བར་ཐམས་ཅད་བཏང་སྙོམས་སུ་འཇོག་པར་མཛད་པས་མཐར་ཤིག་ཧ་ཅང་མང་པོར་འཕེལ་ཏེ། སྐུ་ཆོས་དང་སྐུ་ཟླམ་

[133B] ཐ་ན་ཤངས་ཕྱིས་ཚུན་ཆོད་ལ་ཤིག་གིས་ཁྱབ་པར་གྱུར་ནས་བཞུགས་པ་ན། སྐབས་ཤིག་ཏུ་རྗེ་ཉིད་ཀྱི་ཤག་རོགས་དགེ་བཤེས་གཉིས་ཡོད་པ་དེ་གཉིས་ནས། ད་དེ་འདྲ་གཏན་ནས་མ་གནང། སྐུ་ཤིག་
རྣམས་བསྒྲུགས་ནས་གནོད་པ་མེད་པར་བསྐྱལ་ན་སྐྱོན་ཡོད་དོགས་མེད་ཅེས་ཡང་ཡང་ཞུས་པ་བཞིན་ཉིན་གཅིག་ཚོགས་སུ་ཕེབས་མི་དགོས་པའི་ཉིན་གནང་ཞུས་ཏེ་ཞོགས་ཚོགས་གྲོལ་ནས་དགེ་བཤེས་གཉིས་དང་བཅས་
རྣམ་གསུམ་གྱིས་ཤིག་རྣམས་བསྒྲུགས་པས་ཉི་མ་བཞུད་པའི་སྐབས་སུ་ཤིག་སྒྲུག་ཟིན་ཙམ་བྱུང་བར། དངུལ་ཆུའི་ཉིན་ཞག་ཕྲུགས་གཅིག་ལས་གསུངས་པ་ལྟར་ཤིག་རྣམས་པ་ལ་ལ་སྣུམ་དང་ཕྱེ་གཙང་མ་བསྲེས་ཏེ་
ཕྱུགས་པའི་བལ་གྱི་ནང་དུ་བཅུག་སྟེ་གྲོང་པའི་རྩིག་གསེབ་ཅིག་ཏུ་འཇོག་གནང་མཛད་ཀྱང་དོན་དུ་ཤིག་རྣམས་རྒྱང་ཕུད་བཏང་བས་ཁག་པོ་བྱུང་ཡོད་འགྲོ་སྙམ་པ་བྱུང་གསུང་སྟེ་ཕྱིས་ཀྱང་ཐུགས་འགྱོད་ཆེན་པོ་གནང་
དེ་ནས་དགའ་ལྡན་དབྱར་ཆོས་སུ་ཕེབས་པའི་སྐབས་ལྷོ་བྲག་འབུམ་པའི་ཉེ་ལོགས་ར་ཤ་ཁུལ་ཞེས་པར་ཞག་གཅིག་བཞུགས་པས་གནས་ཚང་དེར་བཞུགས་སྟན་སོགས་གཡར་པོ་དབུལ་བྱ་ཅི་ཡང་མེད་པས་ཕད་ཁོག་
ཅིག་ལ་བཞུགས་གདན་མཛད། དབུ་སྔས་གཞན་མེད་པར་ལྷུང་བཟེད་ཀྱི་རག་སྐྱག་ནང་དུ་དབུ་བཞག་སྟེ་གཟིམ། དགའ་ལྡན་དུ་མཚན་རྟགས་ཆུང་ཁག་རྣམས་དམ་བཅའ་འཇོག་སྲོལ་ཡོད་པ་ལྟར་བྱང་རྩེ་གྲྭ་ཚང་དུ་

[134A]༄༅། །མཚན་འཁྱོད་གི་དམ་བཅའ་འཇོག་གནང་མཛད། ཐོ་རེངས་མ་གཏོགས་མཚན་མོར་འདུལ་བའི་རྩོད་པ་ཤ་སྟག་ཁེལ་བར་ཡང་འདུལ་བའི་སྐོར་ཐུགས་ངེས་ལེགས་པོ་ཡོད་པས་རྟགས་གསལ་
གྱི་གསུང་ལན་གནང་བར་སྐུ་ཚེགས་ཅི་ཡང་མ་བྱུང། སང་ཉིན་དེར་གནས་ཚང་རྒྱལ་རོང་དགེ་བཤེས་ཀ་ལ་བྱ་བ་དེས། སྐུ་ཞབས་རིན་པོ་ཆེའི་དམ་བཅའ་ལེགས་པོ་བྱུང་ཚུལ་གཞན་གྱིས་གྲགས་ཆེར་གླེང་ཞེས་ཞུས་
པའང་བྱུང་སྣང། ཡང་དེའི་རྗེས་སུ་དགེ་བཤེས་གཞན་ཞིག་གི་མཚན་འཁྱོང་དམ་བཅའི་ལན་རོགས་སུ་ཕེབས། དེ་ནུབ་ནམ་ཕྱེད་ཙམ་ནས་འདུལ་བའི་འཛིན་གྲྭ་རྫོགས་ཏེ་དབུ་མའི་རྩོད་པ་ཚུགས། དབུ་མའི་
འཛིན་གྲྭའི་ནང་དུ་གསེར་ཀོང་རྡོ་རྗེ་འཆང་གི་ཐུགས་སྲས་དགེ་བཤེས་བསྟན་དར་ཞེས་པ་ཞིག་ཡོད་པ་དེས་ཐལ་བཟློག་ལས་བརྩམས་པའི་རིགས་ལམ་ཕྲ་ས་མང་པོ་འཕངས་པར་རྗེ་ཉིད་ནས་གསུང་ལན་གྱི་འཛིན་
མཚམས་ཤིན་ཏུ་དཀའ་ཙམ་བྱུང་ཚུལ་མཛད། གྲྭ་སར་བཞུགས་པའི་སྐབས་རྣམ་འགྲེལ་དང་མཛོད་ཀྱི་རྩོད་པ་མ་བྱུང་བ་ལས། གཞན་ཕར་ཕྱིན་དང། དབུ་མ། འདུལ་བ་བཅས་གསན་བསམ་མཐིལ་ཕྱིན་
པ་གནང། དགའ་ལྡན་དུ་བཞུགས་པའི་རིང་ལ་འཇམ་མགོན་ཆོས་ཀྱི་རྒྱལ་པོའི་གསེར་གདུང་རིན་པོ་ཆེ་སོགས་ཀྱི་གནས་རྟེན་རྣམས་མཇལ་བར་ཡང་ཡང་ཕེགས་ཤིང་ཐུགས་སྨོན་གྱི་མཚམས་སྦྱོར་ཤུགས་དྲག་

[134B] དེ་ནས་མར་ཕེབས་ཏེ་བར་དེར་གླིང་བསྲེ་ལ་འཕྲལ་བཤད་རིན་ཆེན་ཕྲེང་བ་དང། དབུ་མ་རྩ་བ་ཤེས་རབ། དབུ་མའི་སྤྱི་དོན་བཅས་ཤོག་གྲངས་བརྒྱ་ཕྲག་བརྒལ་བ་གནང། ཡེར་བར་རྒྱུད་པའི་ཆོས་ཐོག་ཏུ་ཕེབས་སྐབས་
རྒྱུད་སྡེ་རྒྱ་མཚོའི་དཀྱིལ་འཁོར་གྱི་ཐིག་རྩ་དང། བློས་བསླང་སོགས་ལ་གསན་སྤྱོང་ཕུལ་དུ་ཕྱིན་པ་གནང་ཞིང། ཐིག་རྩ་ཡང་གསང་འདུས། བདེ་མཆོག་འཇིགས་བྱེད་རྣམས་ཀྱི་དཀྱིལ་འཁོར་ལྟ་ཅི། ཀུན་རིག་ཚེ་དཔག་
མེད། གཤེད་དམར། དཀྲ་ནག་འཁོར་ཆེན། དུས་འཁོར་སོགས་དང། སྐུ་གདུང་ཆ་བརྒྱད། སྦྱིན་སྲེག་ལྕགས་མཁར་སོགས་བཅས། འདི་སྐབས་རྣམ་སྣང་མངོན་བྱང་མ་གཏོགས་པ་ཐིག་ཕྲན་གྱི་རིགས་ཕལ་མོ་ཆེ་རྣམས་
ལེགས་པར་ཐུགས་སུ་ཆུད། གནས་དེར་རྗེ་ཕ་པོང་ཁ་པའི་ཐིག་ར་ཞེས་སུ་གྲགས་པའི་ས་ཤུལ་ད་ལྟའང་མཇལ་དུ་ཡོད། ལྷག་པར་དཔལ་གསང་བ་འདུས་པའི་རིམ་གཉིས་ཀྱི་སྐོར་མཐའ་དག་ལ་གསན་བསམ་གྱི་ཐུགས་བརྩོན་
ཆེས་ཆེ་བ་མཛད་ཅིང། སྔགས་ཀྱི་དམ་བཅའི་སྐབས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཐོབ་མཚམས་སོགས་ལས་བརྩམས་པའི་རིགས་ལུང་ལེགས་པར་གཏོང་གནང་མཛད་པར། དགའ་ལྡན་དགེ་བཤེས་མཛུབ་དྲུག་
བྱ་བ་དགེ་བཤེས་བགྲེས་གྲས་སྔགས་ཀྱི་ཕྱག་དཔེ་ཧ་ཅང་བཟང་བ་ཞིག་ཡོད་པ་དེས། སྐུ་ཞབས་རིན་པོ་ཆེ་འདི་ལོའི་གསར་ཞུགས་པ་ཡིན་ཡང་རྟགས་གསལ་རྒྱུད་ལ་ཞུགས་ནས་ལོ་བཅུ་སྐོར་སོང་བའི་ཚོད་ཙམ་པ་བྱུང་

[135A]༄༅། །སོང་ཞེས་པའི་བསྔགས་བརྗོད་ཀྱང་ཕུལ། དེར་ཞར་ཞར་ལ་ཡེར་བའི་གནས་རྟེན་རྣམས་མཇལ་བར་བྱོན་ཏེ་ཕྱག་མཆོད་ཐུགས་སྨོན་སོགས་ཀྱང་ཞིབ་པར་གནང། སྔར་སྨོས་ལྟར་འདིའི་
ཆོས་ཐོག་སྐབས་ཀྱང་ཕེབས་པའི་ནུབ་མོ་ཞག་གཅིག་མ་གཏོགས་པ་ཟླ་བ་ཕྱེད་གཉིས་ཚང་མར་དགོང་མོ་ཚོགས་གྲལ་ཤ་སྟག་ཏུ་གཟིམ་ཞིང། ཆོས་ཐོག་བྱུང་ངོ་ཅོག་གཞན་མ་ཀུན་ཀྱང་དེ་བཞིན་དུ་ལེགས་པར་
བསྐོར་གནང་མཛད། ལྷ་ལྡན་སྨོན་ལམ་ཆེན་མོའི་སྐབས་དགོང་མོའི་དམ་བཅར་རྟགས་གསལ་གཏོང་གནང་མཛད་པར་ཡང་ཡང་ཕེབས་།དགུང་གྲངས་ཉི་ཤུའི་ཐོག་ཏུ་ཕེབས་འཕྲལ་ཡོངས་འཛིན་ཕུར་ལྕོག་པ་
མཁན་ཆེན་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཚུལ་ཁྲིམས་བྱམས་པ་རྒྱ་མཚོ་དཔལ་བཟང་པོས་མཁན་སློབ་སྦྲགས་མར་མཛད་ནས་བསྙེན་པར་རྫོགས་པ་དགེ་སློང་གི་དངོས་པོ་རྣམ་པར་དག་པས་རྗེ་བླ་མ་རྡོ་རྗེ་འཆང་ཆེན་
པོའི་ཐུགས་རྒྱུད་ཀྱི་བུམ་བཟང་ཡོངས་སུ་འགེང་བར་མཛད། དེའི་དགོང་མོ་ཉིད་ནས་རྗེ་འདུལ་བ་འཛིན་པ་ཆེན་པོ་སེར་སྨད་སྦོམ་འབོར་དགེ་བཤེས་འཕྲིན་ལས་རྒྱལ་མཚན་དཔལ་བཟང་པོ་རྗེ་རང་གི་བཞུགས་ཤག་
ཏུ་གདན་དྲངས། འཚོ་བའི་ཡོ་བྱད་དང་ལྷག་པའི་ཡོ་བྱད་སོགས་ཀྱི་ཡོ་བྱད་བྱིན་རླབས་དང། རུང་ཁང་བྱིན་རླབས་སོགས་ལེགས་པར་གསན། དེ་ནས་བཟུང་སྟེ་སྤང་ལྟུང་ཚུན་ཆད་ཀྱི་ཐུབ་པའི་བཅས་མཚམས་ཕྲ་

[135B]ལས་དུས་ནམ་ཡང་མི་འདའ་བར་འཕགས་པ་ཉེ་བར་འཁོར་གཉིས་པ་ལྟ་བུའི་རྣམ་པར་ཐར་པ་ལྷུར་བཞེས་བསྐྱངས། ལོ་ཁ་ཤས་ནས་སྐུ་ཆས་ཡོ་བྱད་
མང་པོ་གཞན་དང་ཡར་འདྲེས་ཚུར་འདྲེས་སྣ་ཚོགས་བྱུང་བར་རྟེན་ཡོ་བྱད་བྱིན་རླབས་དེ་ལྟར་གནང་ན་ཕྱག་བཞེས་གཙང་སེང་ངེ་བ་ཞིག་མི་ཡོང་བའི་ཐོག་རྗེ་ཉིད་ཀྱི་དྲུང་དུ་ཡོ་བྱད་བྱིན་རླབས་ཞུ་མི་གཞན་མང་དུ་འོང་
བར་ཡང་རྒྱུན་རྣམ་པར་མ་དག་པར་འགྱུར་སྙམ་དུ་དགོངས་པའི་ཐུགས་དོགས་ཆེར་འཁྲུངས་ཏེ་རྗེ་ཉིད་ནས་ཡོ་བྱད་བྱིན་རླབས་ཀྱི་ཕྱག་བཞེས་མཛད་རྒྱུ་བར་མཚམས་འཇོག་པ་གནང། རྗེས་སུ་སྒོ་མང་མཁན་ཆེན་
རྡོ་རྗེ་འཆང་མཁྱེན་རབ་བསྟན་པ་ཆོས་འཕེལ་དཔལ་བཟང་པོས་ཕྱག་ལེན་ཡང་མཐའ་གནང་ལུགས་ཤིག་གསུང་པ་གསན་པས། དེ་འདྲ་ཞིག་གནང་རྒྱུ་བྱུང་ན་ད་ཚོད་ཀྱང་བསྲུང་ཐུབ་རྒྱུ་འདྲ་སྟེ་དེ་དུས་ཕྱག་ལེན་དོག་
མཐའ་མཛད་པས་རྗེས་སུ་བསྲུང་དཀའ་བར་གྱུར། ཅེས་ཕེབས། འདིའི་དོན་ལ་བློ་ལྡན་རྣམས་ཀྱིས་ཇི་ལྟར་རྟོག་པར་བྱ་ཞེ་ན། གང་ཞིག་ཐར་པ་འདོད་པ་དག་བླང་དོར་གྱི་གནས་ཇི་བཞིན་ཤེས་པར་འདོད་པས་
བཅས་པ་དང་རང་བཞིན་གྱི་ཉེས་པ་སྤྱི་དང་བྱེ་བྲག་མཐའ་དག་སྟོན་པ་མཉམ་མེད་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་གང་དེས་བསླབ་པའི་གནད་དུ་མ་བཀའ་བསྩལ་བའི་དངོས་ཤུགས་ཀྱི་གནང་བཀག་དང་
[136A]༄༅། །དགག་དགོས། ཡུལ་དུས་རྐྱེན་གྱི་དབང་ལས་ལག་ལེན་གུ་ཡང་དོག་ཇི་ལྟར་རུང་མི་རུང་ཚུན་ལ་བཀའ་དང་དགོངས་འགྲེལ། ཁུངས་མའི་མན་ངག་ལ་སོགས་པ་རྒྱ་ཆེར་ཐོས་ནས་
ལྟུང་བ་འབྱུང་བའི་སྒོ་བཞི་སོགས་ལ་མི་རྨོངས་པར་བསླབ་སྟེ་ཐོས་དོན་ལག་ཏུ་ལེན་ཚུལ་བརྟན་པོའི་སྒོ་ནས་འཇུག་དགོས་སོ་ཞེས་རང་ཅག་རྗེས་འཇུག་རྣམས་ལ་ཐུགས་བརྩེ་བས་འདོམས་པར་ཤེས་པར་
གྱིས་ཤིག་སྤང་ལྟུང་བྱིན་རླབས་ཀྱི་སྐོར་འདིར་དུས་ཕྱིས་སུའང་བཀའ་ཆོས་སྩལ་བའི་སྐབས་དུ་མར། སྤང་ལྟུང་བྱིན་རླབས་མེད་ན། ཆོས་གོས་རྣམ་གསུམ་གྱི་བྱིན་རླབས་ཀྱང་ཡོ་བྱད་གཞན་མའི་སྤང་ཤན་ལྟུང་ཤན་
གྱིས་གོས་ཏེ་བྱིན་རླབས་རྣམ་དག་ཅིག་མི་འཆག་པས་ན། བསྟན་པའི་ཐུགས་འཁུར་ཐེག་པ་ཚོས་ཡོ་བྱད་བྱིན་རླབས་ཀྱི་རྒྱུན་ཚད་ལྡན་ཞུས་ཏེ་ཕྱག་བཞེས་སུ་བསྟར་ན་བསྟན་པ་ལ་ཕན་ཆེ་ཚུལ་ཡང་ཡང་ནན་ཏན་
དུ་འདོམས་པར་མཛད། སྐྱོར་མོ་ལུང་གི་ཆོས་ཐོག་ཟིན་ནས་རྒྱུད་པའི་ཆོས་ཐོག་གི་གསར་ཁྲལ་ལེགས་པར་བསྐོར་གནང་མཛད་གྲུབ་ཅིང། འདི་སྐབས་ཤིག་གི་མཚན་རྨིས་སུ། བུད་མེད་སྨ་ར་དང་ཨ་ག་ཚོམ་
དམར་སེར་མེ་ལྟར་འབར་བ་ཞིག་དང། དེའི་ཉེ་ལོགས་སུ་རྣལ་འབྱོར་པ་ལྟ་བུ་ཞིག་འདུག་པ། རྣལ་འབྱོར་པ་དེས་འདི་རྣལ་འབྱོར་དབྱུག་པ་ཡིན་ཞེས་དབྱུག་པ་ཞིག་རྗེ་ཉིད་ལ་ཕུལ་བའི་མཚན་ལམ་གསལ་བར་

[136B]ཁྲིད་གསན་པའི་སྐབས་རྣལ་འབྱོར་དབྱུག་པ་ཞེས་པ་ཞིག་འདུག་པ་རིང་ཐུང་གི་ཚད་ཚུན་ཆོད་མནལ་ལམ་ན་བྱུང་བ་དེ་ཁོ་ན་ལྟར་འདུག་གསུངས། རྒྱུད་པའི་ཆོས་ཐོག་
བསྐོར་གནང་ཟིན་པའི་རྗེས་སུ་བྲག་རི་རྡོ་རྗེ་འཆང་ཆེན་པོ་བློ་བཟང་ཐུབ་བསྟན་རྣམ་རྒྱལ་དཔལ་བཟང་པོའི་དྲུང་དུ་གུས་འདུད་ཆེན་པོས་ཉེ་བར་བསྟེན་ཏེ། ཐོག་མར་གངས་ཅན་གྲུབ་པའི་ཁྱུ་མཆོག་རྗེ་བཙུན་རིན་པོ་ཆེ་མིད་
ལ་བཞད་པའི་རྡོ་རྗེའི་རྣམ་ཐར་དང་མགུར་འབུམ་ཆ་ཚང་པའི་ལྗགས་ལུང་ཞིག་ལེགས་པར་གསན། དུས་དེའི་སྐབས་སྐྱབས་མཆོག་བྲག་རི་རྡོ་རྗེ་འཆང་དང། འབྲས་སྤུངས་སྒོ་མང་མཁན་ཆེན་རྡོ་རྗེ་འཆང་ཆེན་པོ་
རྣམ་གཉིས་ཀྱིས་བཀའ་ཆོས་ཁྱོན་ཆེ་བ་གནང་མུས་སུ་ཡོད་པས་རྗེ་བླ་མ་རྡོ་རྗེ་འཆང་མཆོག་གིས་ཀྱང་བླ་མ་རྣམ་གཉིས་ཀྱི་ཞབས་པད་ཡང་ཡང་བསྙེན་པར་མཛད། དེ་ནས་བཟུང་སྟེ་རྒྱུད་གྲྭའི་ཚོགས་ཀྱི་གནང་བ་
ནམ་དུ་བྱུང་ལས་ནས་བཀའ་ཆོས་གསན་ཅི་ཐུབ་མཛད་དེ་བཀའ་ཆོས་གསན་རྒྱུའི་དབུ་ཚུགས། དེ་ནས་རིམ་བཞིན་ལོ་བཞི་ཙམ་གྱི་ཡུན་དུ་བསྟན་འགྱུར་དང། འཇམ་
མགོན་ཙོང་ཁ་པ་ཆེན་པོ་ཡབ་སྲས་གསུམ་གྱི་གསུང་འབུམ་ལ་སོགས་པ་གསུང་འབུམ་སྐོར། བཀའ་གདམས་གླེགས་བམ་སོགས་བློ་སྦྱོང་སྐོར་བེའུ་བུམ་སྐོར། ཐོར་བུའི་སྐོར་སོགས་ཏེ་ཁྱོན་དྲིལ་པོ་ཏི་

[137A]༄༅། །ཉིས་བརྒྱ་བ་རྒལ་པའི་ལྗགས་ལུང་ལེགས་པར་གསན་ཅིང་སྐུ་ཚེ་འདི་ཉིད་ལ་གསན་པའི་དབང་ཆེན་གྱི་ཐོག་མ་ཕྱག་རྡོར་འཁོར་ལོ་ཆེན་པོའི་དབང་ཆེན་ཞིག་གསན་པས་
མཚོན་ཏེ་དབང་ཆེན་ཁག་མང་པོ་དང། རིན་འབྱུང་བརྒྱ་རྩ་ཟུར་བཀའ་བརྒྱ་རྩ། སྣར་ཐང་བརྒྱ་རྩ་ལ་སོགས་པ་རྗེས་གནང་བཅས་དབང་ལུང་མན་ངག་ཟབ་ཅིང་གསང་བ་རྒྱ་ཆེ་མཐའ་ཀླས་པ་ཇི་སྙེད་
ཅིག་གསན། རྡོ་རྗེ་འཆང་གང་དེས་རྗེ་བླ་མ་མཆོག་ཉིད་ཐུགས་དགྱེས་བརྩེ་ཆེན་པོས་གསང་འཛིན་སྲས་ཀྱི་ཐུ་པོར་བཟུངས་ཏེ་བཀའ་ཆོས་ནམ་ཡོད་ལ་བཀའ་ལན་ཀྱང་འབུལ་བ་མཛད། བཀའ་རྒྱ་
གསང་རྒྱའི་གྲས་ཀྱི་ཆོས་སྐོར་བླ་མ་སྤྲུལ་སྐུ་གཞན་གྱིས་ཞུས་ཀྱང་མ་ཚུད་པ་རྣམས་ལའང་རྗེ་བླ་མ་འདི་ཉིད་ལ་བཀའ་ལན་ཆེད་ཀྱིས་སྩལ། བྲག་རི་རི་ཁྲོད་དུ་བཀའ་ཆོས་སུ་ཕེབས་སྐབས་རྣམས་སུའང་སྐུའི་
ཆོས་གོས་ཙམ་ལས་ཐན་གསོལ་ཇའི་བཞེས་སྤྱད་ཚུན་ཀྱང་བསྣམས་མི་དགོས་པར་མཆོད་རྐྱང་བཞེས་རྐྱང་གིས་ཕེབས་ཆོག་པར་ཆོས་དང་ཟང་ཟིང་གཉི་གའི་སྒོ་ནས་ཐུགས་སྲས་ཀྱི་ནང་མར་སྤྱན་གྱི་འབྲས་བུ་
ལྟར་སྐྱོང་བར་མཛད་ཅིང། རྗེ་བླ་མ་ཉིད་རང་ནས་ཀྱང་མཆོད་གཏོར་གཤོམ་སྒྲིག་དང། མཆོད་གཡོག་གི་ཐུགས་འགན་དབང་ཆེན་དང་རྗེས་གནང་སོགས་བཀའ་ཆོས་དེ་དང་དེར་དཀྱིལ་འཁོར་ཡེ་ཆས་ཀྱིས་མཚོན་

[137B]ཡོངས་སུ་རྫོགས་པ་རྩིས་བཞེས་འདོན་འཇུག་འགྲེམ་སྡུད་བཤེར་བྱང་འབུལ་འགྱོགས་ལ་སོགས་པ་གང་སྤྱིར་སྒོ་ཀུན་ནས་གཅེས་སྤྲས་ཆེན་པོས་ཞབས་
འདེགས་ལ་དད་གུས་དགྱེས་སྤྲོའི་བརྩོན་པ་ཞར་ཡང་མི་གཡེལ་བར་ཐུགས་འཁུར་ཧུར་བསྐྱེད་གནང་ཞིང། བཀའ་ཆོས་ཀྱི་སྦྱིན་བདག་སོགས་ནས་སྐབས་དེ་དང་དེའི་ཡོན་འབུལ་སྟོབ་པ་ཅི་བྱུང་ཚུན་ཀྱང་དེ་འཕྲལ་བླ་མར་
འབུལ་གནང་མཛད་པ་སོགས་མཉེས་པ་གསུམ་གྱི་སྒོ་ནས་རྡོ་རྗེ་འཆང་དེ་ཉིད་ཀྱི་ཞབས་ཏོག་རབ་དང་ཕུལ་དུ་ཕྱིན་པ་ལྷུར་བཞེས་སུ་སྒྲུབ་པ་མཛད། དེ་བཞིན་དུ་སྒོ་མང་མཁན་ཆེན་རྡོ་རྗེ་འཆང་ཆེན་པོས་ཀྱང་
རྗེ་ཉིད་གསུང་སྐྱེས་སྲས་ཀྱི་ཐུ་བོར་དགྱེས་བཞིན་རྗེས་སུ་བཟུང་དགུང་ལོ་ཉར་གཅིག་པའི་ལོ་འདིར་ཡང་གཙོ་བོར་བྲག་རི་རྡོ་རྗེ་འཆང་དང། ཞལ་སྔ་ནས་མཁན་ཆེན་རྡོ་རྗེ་འཆང་རྣམ་གཉིས་ཀྱི་བཀའ་ཆོས་
མང་དུ་གསན། གཞན་ཡང་ཏྲེ་ཧོར་ཁང་གསར་སྐྱབས་མགོན་རྡོ་རྗེ་འཆང་བློ་བཟང་ཚུལ་ཁྲིམས་བསྟན་པའི་རྒྱལ་མཚན་དཔལ་བཟང་པོས་ཀྱང་བླ་མ་རྡོ་རྗེ་འཆང་མཆོག་ལ་ཐུགས་ཤིན་ཏུ་མཉེས་པ་ཆེན་པོ་
གནང་བས་དེའི་ཞལ་སྔ་ནས་ཀྱིས་ཀྱང་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་དབང་ལུང་ཁྲིད་ཀྱི་རིམ་པ་ཆ་ཚང་བ་གནང་བ་སོགས་ཆོས་བཀའ་འགའ་ཤས་གསན་ཅིང་ཁམས་འདན་ཡུལ་

[138A]༄༅། །སྟོད་ཀྱི་པོ་རྫོང་རི་ཁྲོད་སྤྲུལ་སྐུ་མཚན་བསྡུས་ཏེ་བླ་མ་རི་སྐུའི་རིན་པོ་ཆེ་ཞིས་གསོལ་ཞིང་སྐྱབས་མཆོག་བྲག་རི་རྡོ་རྗེ་འཆང་གིས་ཐུགས་གཙིགས་ཆེར་གནང་བ། རྒྱུན་དུ་གྲྭ་རྐྱང་བྱ་བྲལ་
སྤྲོས་མེད་ཀྱི་ཚུལ་མཛད་དེ་བཞུགས་པ་དེས་ཀྱང་རྗེ་བླ་མ་ཉིད་ལ་ཐུགས་བརྩེ་དགྱེས་མཉེས་ཀྱི་ངང་ཚུལ་རབ་ཏུ་གསལ་ཞིང་གཞན་མར་ལྗགས་ལུང་མང་པོ་སྩལ་བཞིན་པའི་སྐབས་ཡིན་པས་དེའི་དྲུང་ནས་ཀྱང་
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་འབུམ་པོ་ཏི་ལྔ་དང། ཚེ་མཆོག་གླིང་གི་བླ་མ་ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་གྱི་གསུང་འབུམ་པོད་བཅུ་བདུན་སྐོར་སོགས་ལྗགས་ལུང་ཆེས་མང་བ་
གསན། ལོ་དེར་དངུལ་ཆུ་བླ་མ་རིན་པོ་ཆེ་རྗེ་བཙུན་བློ་བཟང་འཇིགས་མེད་དབང་པོ་དཔལ་བཟང་པོ་བོད་ལྗོངས་ཀྱི་ཡུལ་དབུས་སུ་ཕེབས་པའི་ཞབས་ཀྱི་པདྨོ་ཉིད་དབུའི་གཙུག་ཏུ་གུས་པ་ཆེན་པོས་བསྟེན་པར་
མཛད་དེ་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་དབང་འཁྲིད་སོགས་ཀྱི་ཟབ་ཆོས་མན་ངག་ཆ་ཚང་བ་དང། དངུལ་ཆུ་མཁས་གྲུབ་ངག་དབང་རྡོ་རྗེའི་གསུང་འབུམ་པོད་ཆུང་ངུ་གཅིག་དངུལ་
ཆུ་དྷརྨ་བྷ་དྲའི་གསུང་འབུམ་པོད་དྲུག་དངུལ་ཆུ་དབྱངས་ཅན་གྲུབ་པའི་རྡོ་རྗེའི་གསུང་འབུམ་པོད་གསུམ་བཅས་ཀྱི་བཀླགས་ལུང་ཚང་པར་གསན། འདི་ལོ་བྲག་ཡེར་པའི་ཆོས་ཐོག་ཀྱང་ཆ་ཚང་བཞུགས་ཏེ་

[138B] རིམ་གཉིས་སོགས་ལ་གསན་བསམ་སློབ་གཉེར་བ་སྐྱར་གསོས་དོགས་གཅོད་དང་བཅས་པ་ནན་ཏན་གནང། ཐིག་ཆེན་སྐབས་ཀྱི་ཐིག་དཔོན་ཀྱང་རྗེ་ཉིད་ནས་མཛད། དེར་དགེ་བ་ཤེས་བགྲེས་
པ་བདུན་བརྒྱད་ཙམ་དང་བཅས་ཁྱོན་དགེ་བཤེས་མང་པོ་ཡོད་ཀྱང་ཐིག་རྒྱུགས་ཆ་ཚང་དེ་སྐབས་ཀྱི་རྒྱུད་སྟོད་བླ་མ་དབུ་མཛད་སྒྲུབ་ཁང་ཡོངས་འཛིན་རིན་པོ་ཆེ་བློ་བཟང་བསྟན་འཛིན་དཔལ་བཟང་པོ་མཆོག་ནས་
རྗེ་བླ་མ་ཉིད་ཀྱིས་འབུལ་གནང་མཛད་དུ་འཇུག་པ་གནང་ཞིང་ཐིག་རྒྱུགས་ཧ་ཅང་ཞིབ་ཚགས་ཆེ་བ་བློས་བསླང་གཞལ་ཡས་ཁང་གི་འོག་གཞི་ནས་ཏོག་གི་བར་སློང་ཚུལ་ནན་ཅིང་ཞིབ་པར་བཀའ་འདྲི་གནང་
བར་རྗེ་ཉིད་ནས་གསུང་ལན་ཐོགས་མེད་དུ་འབུལ་གནང་མཛད། ཞར་དུ་དཀའ་སར་ཐུགས་དོགས་ཡོད་པའི་རིགས་རྣམས་ལ་དོགས་གཅོད་ཀྱང་མཐིལ་ཕྱིན་པ་ལེགས་པར་གནང། འདི་སྐབས་ཀྱི་སྔ་རྟིང་རྣམས་
སུ་ལོ་རེ་རེའི་ནང་ནས་ཟླ་བ་བདུན་བརྒྱད་རེ་ཙམ་གྱི་རིང་ལ་བཀའ་ཆོས་གསན་པ་ཁོ་ནས་དུས་འདའ་བ་མཛད། སྐབས་ཤིག་མཚན་ལམ་དུ། བཞུགས་སྟན་འབོལ་གདན་སུམ་བརྩེགས་མཐོན་པོ་ཞིག་གི་སྟེང་དུ་
བུད་མེད་གཞོན་ནུ་མ་རྒྱན་དང་ན་བཟའ་མཆོག་ཏུ་མཛེས་པ། དབུ་ལ་ཁྲོ་མོའི་ཞལ་འབག་སྐུ་མདོག་སྔོན་པོ། སྤྱན་ཡེ་ཤེས་ཀྱི་སྤྱན་དབུས་མ་ལས་མེད་པ། དབུའི་སྟེང་དུ་གོས་ཚོས་ཚོགས་ཀྱི་རྒྱལ་མཚན་ལོད་པ་བཞེས་

[139A]༄༅། །པ་ཞིག་བཞུགས་པའི་མདུན་དུ་བཞུགས་གདན་དམའ་བ་ཞིག་འདུག་པའི་སྟེང་ན་རྗེ་བླ་མ་ཉིད་ཤིན་ཏུ་གུས་པའི་ཚུལ་གྱིས་བཞུགས་འདུག་པ་ལ། རྗེ་ཉིད་ཀྱི་ཐུགས་དགོངས་སུ། བུད་མེད་
འདིས་འབག་གྱོན་པ་འདི་ཡང་ན་བཞིན་རས་ལང་ཚོ་མཆོག་ཏུ་མཛེས་པ་ཞིག་ཡོད་ཚོད། ཡང་ན་བཞིན་རས་ངན་པ་མི་སྡུག་པའི་སྐྱོན་ཞིག་ཡོད་ཚོད། དེ་གཉིས་གང་འདྲ་ཞིག་ཡིན་ཨང་སྙམ་དུ་དགོངས་ཏེ་བཞུགས་
པའི་སྐབས། དེས་གསུང་བགྲོས་མང་པོ་གནང་བཞིན་པའི་མུར་ཞལ་འབག་དེ་ཕུད་སོང་བར་ཞལ་རས་དཀར་པོ་ལང་ཚོ་དང་སྣུམ་ཞག་མེད་པ། སྤྱན་གཡོན་པ་ཞར་བ་ཞིག་ཡོད་འདུག་པ་གཟིགས་པས། རྗེ་ཉིད་
ཀྱིས། འདིས་ཞལ་འབག་གྱོན་པ་དེ་ཁྲིག་ཁྲིག་སྤྱན་ཞར་བ་འདི་སྒྲིབ་པའི་ཆེད་ཡིན་འདུག་ཅེས་དགོངས་ནས་དེའི་ཞལ་རས་ལ་གཟིགས་བཞིན་དུ་གསུང་བགྲོས་འགའ་ཞིག་གནང་མུས་སུ་ཡོད་པའི་སྐབས་
དར་གཅིག་ནས་ཡང་ཞལ་རས་སྤྱན་ཞར་བ་དེ་ཡང་འབག་ཕུད་པ་བཞིན་དུ་ཕུད་སོང་བར་དེའི་ཞིལ་དཀྱིལ་ངོ་མ་དེ་མཚར་སྡུག་ཡང་ཚོ་འགྲན་ཟླ་མེད་པ་བལྟ་བས་ཆོག་མི་ཤེས་པ་གཞོན་ནུ་ལོ་བཅུ་དྲུག་ལོན་པའི་ན་ཚོད་དང་
ལྡན་ཞིང། གཟི་བརྗིད་ཤིན་ཏུ་ཆེ་བ་ཞིག་ཡོད་པས་རྗེ་བླ་མ་ཉིད་ནས་དད་ཅིང་གུས་པའི་རྣམ་འགྱུར་གྱིས་དེའི་མདུན་དུ་བཞུགས་པ་ལ། བུད་མེད་དེས་སྔགས་ཀྱི་རྫོགས་རིམ་གྱི་སྐོར་ལས་བརྩམས་པའི་གསུང་བཤད་མང་

[139B] དེ་དུས་རྗེ་ཉིད་ནས་རྒྱུད་གྲྭར་གསང་སྔགས་ཀྱི་སྐོར་ལ་གསན་བསམ་རྒྱ་ཆེར་མཛད་པའི་སྐབས་སུ་སོང་བས་སྔགས་ཀྱི་སྐོར་ལེགས་པོ་མཁྱེན་སྙམ་དུ་དགོངས་པ་ཡོད་ཀྱང་གསུང་བཤད་དེ་དག་ཧ་ཅང་
ཟབ་ཅིང་བརླིང་བས་ཚིག་གཅིག་གི་དོན་ཡང་གོ་བར་མི་ནུས་པའི་ཟབ་བཤད་ཤ་སྟག་གནང་བ་ཞིག་བྱུང་གསུངས། འདི་སྐབས་ཀྱི་ལོ་སྔ་ཕྱི་རྣམས་སུ་བླ་མ་རི་སྐུ་རིན་པོ་ཆེ་དང། འདན་མ་རོང་ཐ་ཆུང་ཚང་བློ་བཟང་དམ་
ཆོས་རྒྱ་མཚོ་དཔལ་བཟང་པོ་རྣམ་གཉིས་ལས་སྐར་རྩིས་དགུ་མཐའ་རྐྱད་སྤྲགས། ལྔ་བསྡུས། དུས་སྦྱོར། གཟའ་ལྔ། ལྷག་པར་ཡོངས་སུ་མ་གྲགས་པའི་དུས་སྦྱོར་བཀའ་རྒྱམ་འཁོར་ལོའི་ཁ་བྱང་ཞེས་པ་ངོ་མཚར་
ཅན་ཞིག་ཡོད་པ་བཅས་སྟོང་འཇུག་ཞག་གསུམ་རྣམ་དབྱེ་ཙམ་མ་གཏོགས་པར་སྐར་རྩིས་སྐོར་ལ་གསན་སྦྱོང་མཐར་ཕྱིན་པ་གནང་བླ་མ་རི་སྐུ་རིན་པོ་ཆེས། རྩ་སྒྲུབ་རྣམ་དག་རྐྱང་པའི་ལེ་ཐོ་ལོ་གཅིག་བཏོན་ན་
དུས་འཁོར་གྱི་ལུགས་ལ་སྔོན་འགྲོ་བཏང་བ་དང་ཁྱད་མེད་པའི་ཕན་ཡོན་ཡོད་ཚུལ་གསུངས་པ་བཞིན་རྩ་སྒྲུབ་རྣམ་དག་རྐྱང་པའི་ལེ་ཐོ་གཅིག་ཆ་ཚང་འདོན་པ་གནང་བས་ཕྱག་གི་མཛུབ་མོ་གཉིས་ཙམ་རྡོལ་ལ་ཁད་པ་བྱུང་ཞིང་
ས་གཞོང་གི་མཐིལ་ཡང་ཤིང་རྩ་རྒྱུས་པ་ཧྲེང་ཧྲེང་ལ་སོང་སོང་གི་བར་དུ་ཟད། བྱེད་གྲུབ་རྒྱ་རྩིས་བཅས་སྦྲགས་པའི་མགྱོགས་རྩིས་ཀྱི་ལེ་ཐོ་ཡང་ལོ་འགའ་ཤས་ཀྱི་རིང་ལ་འདོན་གནང་མཛད་ནག་རྩིས་སྐོར་ལ་སྔོན་འགྲོ། བཻ་

[140A]༄༅། །དཀར་བུ་དཔེའི་ཚངས་དབྱངས་རྒྱ་མཚོའི་འཁྲུངས་རྩིས་ཆེན་མོའི་ཐོག་ནས་ཚེ་རབས་ལས་རྩིས། བག་རྩིས། གཤིན་རྩིས་བཅས་དང། དབྱངས་འཆར་གྱི་འགྲེལ་པ་དཔལ་གྱི་སྒྲོན་མེའི་
སྟེང་ནས་དབྱངས་འཆར་ལེའུ་བཅུ་ཀ་འཁོར་ལོ་དང་སྦྱར་བའི་ཕྱག་ཁྲིད་ཞིབ་པ། སུམ་ཅུ་པ་དང་རྟགས་ཀྱི་འཇུག་པའི་བཤད་ཁྲིད། སྙན་དངགས་མེ་ལོང་གི་རྩ་བ་དང་དེའི་འགྲེལ་པ་དབྱངས་ཅན་དགྱེས་གླུ་བཅས་
སྦྲགས་མའི་ཐོག་ནས་ལེའུ་གསུམ་གའི་བཤད་ལུང། སྡེབ་སྦྱོར་རིན་ཆེན་འབྱུང་གནས་ངོ་མཚར་རྟོགས་བྱེད་ཀྱི་རི་མོ་དང་བཅས་པ་ཞིབ་པར་གསན། སོག་པོ་དགེ་རྒན་སྒྲའི་སྐོར་ལ་ཆེས་མཁས་པ་ཞིག་
ལས་སྒྲ་དབྱངས་ཅན་མ་མཚམས་སྦྱོར་ལྔ་པ་དང། ཕྱིས་སུ་དགུང་ལོ་ཉེར་དྲུག་ཏུ་ཕེབས་སྐབས་དགའ་ལྡན་བསམ་བློ་སོག་པོ་དགེ་རྒན་གནས་བརྟན་ཞེས་པ་སྒྲ་རིག་ལ་མཁས་པའི་མཆོག་ཏུ་གྲགས་པ་དེའི་དྲུང་
ནས་སྒྲ་འགྲེལ་གསལ་ལྡན་གྱི་སྟེང་ནས་བརྡ་སྤྲོད་པ་དབྱངས་ཅན་སྒྲ་མདོའི་རི་མོ་ཆ་ཚང་པ་དང། ཡང་དེ་སྐབས་ཤིག་ཏུ་གཙང་པ་གནས་སྐོར་བ་ལྟ་བུ་ཞིག་ལས་སྔར་རོང་ཐ་སྐྱབས་མགོན་ལས་མ་གསན་པའི་རྒྱ་
རྩིས་གསར་པའི་སྐོར་འགའ་དང། ལྷག་པར་ཉི་ཟླ་གཟའ་འཛིན་ལ་ཉི་མའི་སྤྱི་འགྲོས་དཧྲུ་པ། རང་འགྲོས་དཧྲུ་བ། ཟླ་བའི་སྤྱི་འགྲོས་དཧྲུ་པ། རང་འགྲོས་དཧྲུ་པ། རྭ་གདོང་བར་ཁྱད་དཧྲུ་པ་སྟེ་དཧྲུ་པ་ལྔའི་སྒེ་ནས་གཏན་ལ་འབེབ་

[140B]སླར་དགེ་རྒན་གནས་བརྟན་ལགས་ཀྱི་དྲུང་ནས་འཕྲས་སྤུངས་སྒོ་མང་འཕུལ་སྡུད་སྤྲུལ་སྐུ་རིན་པོ་ཆེ་བློ་བཟང་བསྟན་པའི་རྒྱལ་མཚན་དང་རྗེ་བླ་མ་རྡོ་རྗེ་འཆང་རྣམ་
གཉིས་ལྷན་དུ་དུས་སྦྱོར་གྱི་འཁྲིད་སྐྱར་མ་ལན་ཅིག་གསན་པས་དེའི་ཉིན་གཅིག་དུས་སྦྱོར་གྱི་ཁྲིད་གསན་བཞིན་པའི་དུས་སུ་ཉི་མ་གཟའ་འཛིན་ཡང་བྱུང། དེ་སྐབས་རྣམས་ཀྱི་ལོ་སྔ་རྟིང་དུ་མར་རྗེ་བླ་མ་མཆོག་ཉིད་རིག་
པའི་གནས་མཐའ་དག་ལ་ཐུགས་མོས་ཆེ་བས། ཟུར་དུ་སུམ་རྟགས་དང་སྙན་དངགས་དང་སྒྲ་དང་སྡེབ་སྦྱོར། མངོན་བརྗོད། གསོ་བ་རིག་པ། དཀར་ནག་རྩིས་རིགས་སྐོར་དང། ལྷག་པར་སྔར་གྲ་སར་བཞུགས་
སྐབས་གསན་སྦྱོང་མ་གྲུབ་པ་རྣམ་འགྲེལ་དང་མངོན་པ་གོང་འོག་།བྱམས་ཆོས་ཕྱི་མ་གཞན་དང། རྩ་འཇུག་བཞི་གསུམ། སྐྱེས་ཚོམས། ས་རྒྱན། བསླབ་སྤྱོད། དྲང་ངེས་ལ་སོགས་པའི་གཞུང་རྩ་འགྲེལ་དུ་མར་སྒེར་
དུ་གཏོང་པའི་གསན་བསམ་གྱི་ཐུགས་བརྩོན་ཆུ་བོའི་རྒྱུན་བཞིན་དུ་བསྐྱངས་ཤིང་དེ་སྐབས་ཀྱི་མཁས་པ་མང་པོར་དཀའ་བའི་གནས་དུ་མར་བརྒལ་བརྟག་ངང་དོགས་གཅོད་ཐུགས་བློ་ཚིམ་པ་ཡང་དང་ཡང་དུ་གནང་བས་
རིག་གནས་ཆེ་ཆུང་ཕལ་མོ་ཆེ་ཐུགས་སུ་ཆུད་དེ་བསིལ་ལྗོངས་མཁས་པ་ཡོངས་ཀྱི་གཙུག་གི་རྒྱན་དམ་པར་གྱུར་ཅིང། རྗེ་ཉིད་ཀྱི་ཞལ་ནས། ལོ་གཞོན་པའི་དུས་སུ་རིག་གནས་ལ་མོས་པ་ཆེན་པོས་རྩོལ་བ་ཤུགས་དྲག་
[141A]༄༅། །པོ་དེ་འདྲ་བྱེད་ཀྱིན་ཡོད་དེ་རྗེས་སུ་བྱང་ཆུབ་ལམ་རིམ་དང་མཇལ་ནས་ནང་དོན་གྱི་རིག་པ་དང་གསོ་རིག་གི་ལག་ལེན་སྐོར་ཙམ་ལས་གཞན་མའི་རིག་གནས་རྣམས་བསྐྱུར་གཅིག་བྱས་
ས་གཞོང་དང་ལྕགས་སྙུག་མང་པོ་ཡོད་པ་ཡང་བོར་ཏེད་ལྟ་གར་སོང་མེད་གསུངས། དགུང་ལོ་ཉི་ཤུར་ཕེབས་པའི་སྐབས་ཀྱང་བྲག་རི་རྡོ་རྗེ་འཆང་ཆེན་པོས་སྔགས་ཁང་སོགས་སུ་བཀའ་ཆོས་མང་ཙམ་གནང་བ་རྣམས་གང་ཐུབ་
གསན་ཅིང། དུས་དེ་དག་གི་སྐབས་ནས་སངས་རྒྱས་ཆོས་ཚོགས་མ་ཤ་སྟག་ཞལ་འདོན་གནང་སྟེ་སྐྱབས་འགྲོ་སེམས་བསྐྱེད་ཁོ་ན་ལ་ཐུགས་དམ་གྱི་མཐིལ་མཛད། ཐུགས་སྨོན་གནང་བའི་སྐབས་ཀྱང། བསྟན་པ་རིན་ཆེན་
མཆོག་གིས་མ་ཁྱབ་པའམ། །ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི། །སྙིང་རྗེ་ཆེན་པོས་ཡིད་རབ་བསྐྱོད་པ་ཡིས། །ཕན་བདེའི་གཏེར་དེ་གསལ་བར་བྱེད་བར་ཤོག་ཅེས་པ་ཁོ་ན་ཚིག་དོན་མཐུན་པར་ཐུགས་སྨོན་
ཤུགས་དྲག་པོ་ཡང་ཡང་གནང་པས་མཐར་ཐུགས་སྨོན་གྱི་འབྲས་བུ་བཞེད་པ་བཞིན་དུ་གྲུབ་སྟེ་དུས་ཕྱིས་ཙ་ན། ཐུབ་བསྟན་ཡང་སྙིང་དྲི་བྲལ་ཚང་ལ་མ་ནོར་པ་འཇམ་མགོན་རྒྱལ་བ་གཉིས་པའི་མདོ་སྔགས་ཀྱི་བསྟན་པ་
རིན་པོ་ཆེ་བཤད་སྒྲུབ་ཟུང་འབྲེལ་གྱི་སྒོ་ནས་མཐའ་དབུས་ཡོངས་སུ་ཁྱབ་བར་སྤེལ་བ་ལ་འཕྲིན་ལས་ནམ་མཁའ་དང་མཉམ་པ་བཞིན་དུ་མཚན་ཉི་ཟླ་ལྟར་སྐལ་ལྡན་ལས་ཅན་སྐྱེ་དགུ་ཡོངས་ཀྱི་མཐུན་སྣང་དུ་རྩོད་མེད་ཡོངས་

[141B]ཀྱིས་ཀྱང་གསལ་བར་རྟོགས་ནུས་ཤིང། གསུང་ལས། དེ་སྐབས་སྨོན་ལམ་དེ་ལྟར་བཏབ་ཀྱང་རྗེས་སུ་བསམས་ཚེ་དེ་དུས་སྨོན་ལམ་འདེབས་ལུགས་དེ་ནོར་
འདུག་སྨོན་ལམ་དེ་ལྟར་བཏབ་པས་དུས་ད་ལྟའི་ན་རྒས་ལུས་གཅོང་བའི་སྐབས་ཕན་ཆད་ཀྱི་མི་ཚེ་ཧྲིལ་པོར་ཕྱོགས་བཞི་མཚམས་བརྒྱད་དུ་བརྒྱུགས་ནས་ལྟར་སྣང་གི་འགྲོ་དོན་གཟུགས་བརྙན་ཙམ་གྱིས་མི་ཚེ་སྟོང་ཟད་དུ་འདའ་
དགེས་པ་འདི་ཚེ་སྟོད་ལ་སྨོན་ལམ་བཏབ་བའི་འབྲས་བུ་ཚེ་སྨད་དུ་སྨིན་པའི་རྟགས་སུ་འདུག་དེ་དུས་སྨོན་ལམ་དེ་འདྲ་མ་བཏབ་པར་འཇམ་མགོན་སྙན་བརྒྱུད་ཀྱི་སྙིང་པོར་སྒྲུབ་པ་གཤའ་མ་ཚེ་དང་སྒྲུབ་པ་མཉམ་པ་ཞིག་འབྱུང་
པའི་སྨོན་ལམ་བཏབ་ཡོད་ན། ད་ཚོད་སྨོན་འབྲས་གྲུབ་སྟེ་དོན་གཉིས་གནད་དུ་ཁེལ་ཞིང་འཚེངས་པ་ཞིག་ཡོད་རྒྱུ་ལ། དེ་སྐབས་ལོ་ན་གཞོན་པས་སྨོན་ལམ་འདེབས་ལུགས་ཧམ་པ་ཆེ་ཐལ་གྱིས་ནོར་འདུག་ཅེས་བྱུང། རྣམ་
པར་ཐར་པ་འདི་དག་གི་རྗེས་སུ་དཔགས་ན། གསེར་སྲང་འབུམ་ཕྲག་གྲངས་མེད་ཡོན་དུ་བསྟབས་ཀྱང་བཀའ་དྲིན་གྱི་ཆ་ཙམ་གཞལ་བར་མི་ནུས་པའི་རྡོ་རྗེའི་ཚིག་གི་མན་ངག་ཟབ་མོ་བླ་ན་མེད་པ་ཞིག་ལྡེམ་དགོངས་ཀྱི་ཚུལ་
དུ་སྩལ་བ་ལ་རིགས་པས་དྲངས་པའི་ངེས་ཤེས་བརྟན་པོ་རྙེད་སླ་སྟེ། རྒྱུ་མཚན་ཅིའི་ཕྱིར་ན། ཇི་སྐད་དུ་རྩོད་པའི་དུས་ཀྱི་གཏམ་ལས། ཚུལ་ཁྲིམས་ལས་ཉམས་ཐོས་པའི་ནོར་བྲལ་འདོད་པས་འདི་ཉིད་ཅུང་ཟད་མཆོད་པར་

[142A]༄༅། །བྱེད། །ཉེས་མེད་ཚུལ་ཁྲིམས་ལྡན་ལ་ཡོན་ཏན་རོ་ལ་རྒྱབ་ཕྱོགས་ཞེ་སྡང་ཅུང་ཟད་ཉེས་པ་དགོད། །རབ་བྱུང་རྣམས་ལ་ཁྱིམ་པས་ལས་བསྒོ་དེ་ནས་རབ་བྱུང་དེས་ཀྱང་ཁྱིམ་པ་མགུ་བར་བྱེད། །ཅི་སྤྱད་
འགྲོ་བ་འདིར་ནི་འགྲོ་བའི་ཁྱིམ་དུ་མ་ལུས་དུས་ཀྱི་སྙིགས་མ་ཞུགས་པ་ཡིན། །ཞེས་སོགས་གསུངས་པ་ལྟར། རྩོད་པའི་དུས་ཀྱི་རང་མདངས་སྣོད་བཅུད་ཀྱི་རྒུད་པ་དར་ལ་དྲག་ཅིང། ཁྱད་པར་དུ་ཚོར་བ་དང་འདུ་ཤེས་ཕྱིན་ཅི་
ལོག་གིས་འཐབ་ཅིང་འགྱེད་ལ་རྩོད་པ་མང་བ། དགེ་བའི་ཕྱོགས་ལ་བརྩོན་བས་གནས་པ་ཉུང་ཞིང། འདི་སྣང་འདོད་ཡོན་གྱི་རོ་ལ་སྲེད་པ་ཡོངས་སུ་འཕེལ་བས། ཅུང་ཟད་བརྩོན་པ་དག་ཀྱང་ཉམ་ཆུང་བ། མཁས་བ་དང་
གྲུབ་པ་དག་ཀྱང་ཟུང་དུ་འཇུག་པ་དཀའ་ཞིང། ཐོས་བསམ་སྒོམ་པའི་བྱ་བ་རྣམས་ཕན་ཚུན་འབྲེལ་མེད་དོན་གཞན་དུ་གྱུར་པས་དེ་བཞིན་གཤེགས་པའི་བསྟན་པ་ཉམས་དམས་པ་ལ་མངོན་དུ་ཕྱོགས་བ་དང། རྗེ་གུང་ཐང་
པ་དཀོན་མཆོག་བསྟན་པའི་སྒྲོན་མེས། ཀྱེ་ཧུད་དགའ་ལྡན་བསྟན་པ་འདི། །དཔལ་དང་འབྱོར་པས་རབ་རྒྱས་ཀྱང། །བཤད་དང་སྒྲུབ་པས་ཆེས་ཕྲབ། །བསམ་གྱིན་སྙིང་ནས་ཤེས་པ་འཕྱོ། །ཞེས་གསུངས་པ་ལྟར། །གསེར་
སྦྱངས་བཙོམ་ལྟ་བུར་རྒྱལ་བའི་བསྟན་པའི་མདོ་སྔགས་ཀྱི་སྙིང་པོ་རྣམས་མ་བཤད་ལོག་བཤད་ལ་སོགས་པའི་བསྲེ་ལྷད་ཀྱི་གཡའ་དང་བྲལ་ཞིང་དཔྱད་གསུམ་གྱིས་ཡོངས་སུ་དག་བར་བྱས་བའི་རིང་ལུགས་འཁྲུལ་

[142B]འདུས་ཚོགས་དང་དཔལ་འབྱོར་གྱིས་མངོན་པར་བརྗིད་མོད། བཤད་པ་དང་སྒྲུབ་པ་ཟུང་དུ་འབྲེལ་བས་འཛིན་པ་ཆེས་ཉུང་དུར་གྱུར་པའི་སྐབས་འདི་དག་ཏུ། ཐུགས་རྗེའི་འཇུག་
པ་ལྷག་པར་གཡོས་ཏེ། གང་དུ་བསྟན་པ་དམ་པའི་ཆོས་ཀྱི་སྣང་བས་མ་ཁྱབ་པ་དག་ཏུ་ནི། ལུང་དང་རྟོགས་པའི་དགའ་སྟོན་གྱི་གཟི་འོད་གསར་དུ་འགྱེད་པ་དང། སྔོན་ཆད་བསྟན་པ་རིན་པོ་ཆེའི་གསོས་སྨན་གྱིས་ཡོངས་སུ་ཁྱབ་
ཀྱང། རྐྱེན་དང་དུས་ཀྱི་དབང་གིས་རྒྱལ་པའི་བསྟན་པ་རྣམ་པར་ཉམས་དམས་པ་དག་ཏུ་ནི། སླར་གསོ་པར་མཛད་པའི་ཕྱིར་གསུམ་ལྡན་དུར་སྨྲིག་འཛིན་པའི་ཟློས་གར་ཆེད་དུ་བསྒྱུར་བར་གོར་མཆག་སྟེ་དགོས་པ་དེ་དང་
མཐུན་པའི་མཛད་པ་ཁོན་ལས་གཞན་མཛད་དུ་མེད་པར་རྗེ་ཉིད་ཀྱི་གསང་བ་གསུམ་གྱི་རྣམ་ཐར་དངོས་ཡུལ་དུ་གྱུར་པའི་གཟུར་གནས་བློ་ལྡན་ཡོངས་ལ་ཉི་ཟླ་ལྟར་གསལ་བའི་རྟགས་ཀྱིས་ཆེས་སླ་བར་དཔོག་ནུས་པའི་
ཕྱིར་དང། གཞན་ཡང་གསུང་འདིས། ཆོས་བཤད་པ་དང་སྒྲུབ་པ་གཉིས་ལས་སྒྲུབ་པ་གཙོ་ཆེ་བར་མ་ཟད། གལ་ཏེ་བཤད་པ་ལ་རིངས་ཀྱང་ལོ་འདོད་ཀྱི་ཆོས་བརྒྱད་རྙེད་བཀུར་སོགས་ལ་མི་རེ་ཞིང་བཤད་རྐྱང་ཚིག་
སྐམ་གྱི་ན་ཡམ་ཙམ་ཡམ་མགོ་མི་འཁོར་བར། རྗེ་བཙུན་འཇམ་དཔལ་དབྱངས་ཀྱིས་མཉམ་མེད་ཙོང་ཁ་པ་ཆེན་པོར་བཀའ་སྩལ་བའི་དམུ་རྒོད་གདུལ་དཀའི་འགྲོ་པ་འདི་དག་ལ། །བཤད་པས་ཕན་ཐོགས་ཆེན་པོར་ག་

[143A]༄༅། །ལ་འགྱུར། །དེ་བས་སྒྲུབ་པ་ལྷུར་ལེན་དབེན་པ་བསྟེན་།རང་གཞན་གཉིས་ཀ་འཚེངས་པའི་ལམ་རྙེད་འགྱུར། །ཞེས་པ་ལྟར་ཐོག་མར་ཐོས་དོན་སྒྲུབ་པ་སྙིང་པོར་བྱེད་པ་དང། དེ་ནས་སྒྲུབ་འབྲས་
ཉམས་སུ་མྱོང་བའི་དོན་རྣམས་འཆད་རྩོད་རྩོམ་གསུམ་གྱི་སྒོ་ནས་སྙིང་རྗེའི་དབང་གིས་འགྲོ་ལ་རྒྱ་ཆེར་སྤེལ་བ་ནི། རང་དང་གཞན་གྱི་དོན་གཉིས་ཕུན་སུམ་ཚོགས་པའི་རྒྱུ་གྲུང་པོ་ཡིན་པས་དེ་ལྟར་དུ་འབད་དགོས་སོ་ཞེས་
རང་ཅག་གདུལ་བྱ་རྣམས་ལ་ཐུགས་བརྩེ་པས་འདོམས་པའི་གདམས་པ་ཟབ་མོ་ཞིག་ཀྱང་ཤུགས་ལ་གསལ་བར་བསྟན་པ་ཡིན་ནོ་སྙམ་དུ་བདག་ཁུམས་སོ། །དགུང་གྲངས་ཉེར་གཅིག་ཏུ་ཕེབས་པའི་སྐབས་རྒྱུད་གྲྭར་
སྔར་རྒྱུན་ལྟར་བཞུགས་ཏེ་སེང་དབར་གང་ཡོད་ལ་བཀའ་ཆོས་ཀྱི་རིགས་མང་དུ་གསན་ཅིང། ད་དུང་རིག་པའི་གནས་ཆེ་ཆུང་དུ་མར་གསན་བསམ། འདྲི་བརྩད། དོགས་གཅོད་དང་བཅས་པ་ཡང་ནས་ཡང་དུ་མཐིལ་
ཕྱིན་པ་གནང། ཡེར་པའི་ཆོས་ཐོག་སྐབས་ལོ་སྔ་མ་གཉིས་ལྟར་དབྱར་གནས་ཆ་ཚང་བ་བཞུགས། ལོ་འདིར་སྒྲུབ་ཁང་ཡོངས་འཛིན་རིན་པོ་ཆེ་རྒྱུད་པའི་མཁན་པོར་ཕེབས་ཏེ། ཡེར་པའི་ཆོས་རར་སྟོད་རྒྱུད་ཚོགས་
ཡོངས་ལ་དཔལ་གསང་བ་འདུས་པའི་རྩ་རྒྱུད་ཀྱི་ཊཱི་ཀཀཱི་ལྗགས་ལུང་གནང་བ་ལེགས་པར་གསན། ཀློང་རྡོལ་ཐིག་རར་ཐིག་རྒྱུགས་འབུལ་གནང་མཛད་པའི་སྐབས་མཁན་རིན་པོ་ཆེ་ནས་རྗེ་བླ་མ་མཆོག་ལ། བདེ་

[143B]སྐེར་ནས། འོག་གཞི་ལ་མཐོ་དམའ་ཡོད་པའི་དབང་གིས་འཁོར་ལོ་བཞིའི་སྟེང་ཐོག་ལ་མཐོ་དམའ་བྱུང་བ་ལས་གཞན་འཁོར་ལོ་བཞིའི་ཀ་བ་ལ་རིང་ཐུང་མེད་པ་
དེ་གཡིན་ཨང་ཞེས་བཀའ་འདྲི་ཕོབས་པ་ལ། རྗེ་ཉིད་ནས་ཀ་པ་ལ་རིང་ཐུང་ངེས་པར་དགོས་ལུགས་དང། དེ་མེད་ན་དཀྱིལ་རྐྱོང་ཀོང་དུ་འགྲོ་ཚུལ་ཞུ་གནང་མཛད་དེ་ཕར་ཚུར་དྲི་བ་དྲིས་ལན་ཞིབ་ཏུ་གནང་བའི་མཐར། མཁན་
རིན་པོ་ཆེ་མཆོག་ནས། དེ་ལྟར་བཤད་པ་དཔེ་ཆ་གང་དུ་འདུག་གསུང་བར། རྗེ་བཙུན་དངུལ་ཆུ་བའི་གསུང་དུ་ཡོད་ཚུལ་བཅས་ཞུ་གནང་མཛད། དེ་རྗེས་ཤིག་ལ་རྗེ་བླ་མ་ཉིད་ལྷས་ར་མོ་ཆེར་མཁན་པོའི་གཟིམ་ཆུང་དུ་ཕེབས་ཏེ་
མཇལ་སྐབས་སླར་ཡང་མཁན་རིན་པོ་ཆེས། གཞལ་ཡས་ཁང་གི་ཐོག་འབུབ་པའི་སྐོར་དེ་དངུལ་ཆུ་སུའི་གསུང་དུ་ཡོད་ཅེས་བསྐྱར་འདྲི་གནང་བར་དབྱངས་ཅན་གྲུབ་པའི་རྡོ་རྗེའི་གསུང་ན་ཡོད་ཚུལ་གསུངས་པས་མཁན་ཆེན་
རྡོ་རྗེ་འཆང་ནས། བསྐྱེད་རིམ་ཚང་མར་ཀ་བ་ལ་རིང་ཐུང་མ་གསུངས་པས་མེད་རྐྱང་བྱས་ཀྱང་ད་ཆ་རིང་ཐུང་མེད་ན་མི་ཡོང་བའི་ཚུལ་གསལ་པོར་རྟོགས་པ་ཧ་ཅང་ལེགས་པོ་བྱུང་ཞེས་སོགས་ཐུགས་ཤིན་ཏུ་དགྱེས་པའི་གསུང་
མང་པོ་བྱོན་པ་དམ་པ་གཉིས་ཀས་བསྟན་པའི་སྲོལ་རྒྱུན་ལ་ཐུགས་རྩིགས་ཆེན་པོ་མཛད་པའི་རྟགས་སུ་མངོན། ཁ་ཅིག་གཞལ་ཡས་ཁང་གི་ཐོག་འཕུབ་ཚུལ་གྱི་གནད་ཀ་རྙེད་པ་ཙམ་ལ་དེ་ཙམ་གྱི་ངོ་མཚར་ཆེ་རྒྱུ་མེད་

[144A]༄༅། །སྙམ་དུ་སེམས་པ་སྲིད་མོད། གསང་སྔགས་ཀྱི་རྒྱུད་སྡེ་གོང་མ་བླ་མེད་ལ་ལམ་དུས་སུ་བསྐྱེད་རིམ་སྐབས་ཀྱི་རྟེན་གཞལ་ཡས་ཁང་དང་བརྟེན་པ་ལྷའི་དཀྱིལ་འཁོར་མཚན་ཉིད་ཚང་བ་བསྒོམ་པ་
མང་དུ་བྱེད་པ་མཐར་འབྲས་དུས་སུ་སྒྱུ་ལུས་ཀྱི་རྟེན་བརྟེན་པའི་དཀྱིལ་འཁོར་དངོས་སུ་འགྲུབ་པའི་རྒྱུ་ཐུན་མོང་མ་ཡིན་པ་ཡིན་ཞིང། གཞལ་ཡས་ཁང་གི་ཐོག་འབུབ་པ་སོགས་ནི་རིམ་གཉིས་ཟབ་མོའི་བསྒོམ་དོན་གཏན་ལ་
འབེབ་པ་ཡིན་པས། མཁས་ཉམས་གྲུབ་ཉམས་འཆོས་པའི་འཁྲུལ་རྟོག་ཟ་ཟིའི་འུད་ཤོབ་ཀྱི་སྨིན་མ་འདེགས་པའི་རྫུ་བག་ཚུན་ལ་ཉམས་རྟོགས་སྙན་མིང་གིས་བརྗིད་པར་བྱས་པ་སོགས་དང་རྣམ་པ་ཀུན་ནས་མི་མཚུངས་པ་
གསེར་དང་ར་གན་ཙམ་གྱི་ཁྱད་ཞུགས་པ་ཤེས་པར་བྱོས་ཤིག་།མཁན་རིན་པོ་ཆེ་དེ་བཞིན་ལུང་རྟོགས་ཀྱི་ཡོན་ཏན་འགྲན་ཟླ་དང་བྲལ་ཞིང། ཐུགས་དམ་ཉམས་བཞེས་སྤྱི་དང། ཁྱད་པར་འཁོར་ལོ་བདེ་མཆོག་གི་ལམ་ལ་
ཐུགས་དམ་གྱི་གཙོ་བོར་མཛད་པའི་མཁས་གྲུབ་གཉིས་ལྡན་ཞིག་ཏུ་བཞུགས་ཤིང། རྗེས་སོར་རྗེ་བླ་མ་རྡོ་རྗེ་འཆང་ཆེན་པོ་ཆུ་བཟང་རི་ཁྲོད་དུ་བཞུགས་པའི་སྐབས་ཤིག་ཏུ་ཉིན་གཅིག་སྒྲུབ་ཁང་རི་ཁྲོད་དུ་འཇའ་དཀར་པོ་
ཤིན་ཏུ་རིང་པ་ཞིག་ཟུག་པ་རྗེ་ཉིད་ནས་དངོས་སུ་གཟིགས། དེ་ཅི་ཡིན་འདྲི་རྩད་གནང་བན། དེའི་ཉིན་མོར་སྒྲུབ་ཁང་ཡོངས་འཛིན་རིན་པོ་ཆེ་དེ་ཉིད་སྒྲུབ་ཁང་རི་ཁྲོད་ནས་ཞིང་གཞན་དུ་གཤེགས་པའི་དུས་ཚེས་དང་རྦད་

[144B]ཏུ་ངེས་ཤིང། སྐུ་གདུང་ཞུགས་འབུལ་གནང་ཤུལ་གྱི་ས་ནས་ཕྱིས་ཀྱི་ལོ་ལྔ་དྲུག་སོང་བའི་དུས་སུའང་རིང་བསྲེལ་མང་པོ་རྙེད་རྒྱུ་བྱུང་བར་གྲགས་སོ། །དེ་ནས་རྗོ་
བླ་མ་ཉིད་ཀྱི་སྐུ་མཆེད་གཅེན་པོ་ཆབ་སྤེལ་བའི་ཞབས་སྡོད་དྲུང་སྐོར་ཞིག་ཡོད་པ་ལོ་དར་ལྷོ་ཁ་ནས་དབུས་སུ་ཕེབས་པར་ཚད་རིམས་ཀྱིས་བསྙུན་ཏེ་ལྷ་སར་རྗེ་ཉིད་བཞུགས་སའི་རྒྱུད་པའི་གྲྭ་ཤག་ཏུ་འདས་གྲོངས་སོང་
བར་རྗེ་ཉིད་ནས་དེ་ཉིད་གནས་ངན་ལས་ཐར་པ་སོགས་ཀྱི་ཆོ་ག་ཐུགས་སྨོན་གྱི་མཚམས་སྦྱོར་དང་བཅས་པ་ཟབ་སྨིན་དུ་བསྐྱངས་དགུང་ལོ་ཉེར་གཉིས་སུ་ཕེབས་པས་ཕག་ལོར། སྐུའི་གཅེན་པོ་ཞབས་སྡོད་དེ་ཉིད་དེ་སྐབས་
རྒྱལ་གྱི་གཉེར་སྡོད་ཡིན་ཡང་སྐུ་འདས་པར་བརྟེན་རྫོང་གཞིས་ཁྱུར་ཏེ། མ་ཡུམ་ཉིད་དྭགས་པོ་རམ་སྟོད་ཅེས་བར་བཞུགས་མུས་ཐོག་།མ་ཡུམ་ནས་ལོ་དེའི་སྟོན་ཀར་རྗེ་ཉིད་གནས་གཟིགས་དང་སྦྲགས་ཏེ་དྭགས་པོར་ཁྱུགས་ཙམ་ཕེབས་
དགོས་ཚུལ་ཞུས་པ་བཞིན་དྭགས་པོ་རམ་སྟོད་དུ་ཕེབས། སྔ་དུས་ནས་ཡབ་ཡུམ་གཉིས་ཀ་གཞུང་སའི་རྫོང་གཞིས་རྣམས་སུ་ཕེབས་སྐབས་ཚུན་དུ་དབུལ་ཕོངས་ལ་དགོས་མཁོའི་དངོས་ཆས་ཟས་ནོར་སྟེར་བ་སོགས་ཀྱིས་མཚོན་
ཡར་མཆོད་མར་སྦྱིན་གཙོ་བོར་གནང་སྟེ་སྙིང་པོ་མེད་པའི་སྒྱུ་མའི་ནོར་རྫས་ལས་སྙིང་པོ་ལེན་ཅི་ཐུབ་མཛད་པ་ལས་ཞེན་ཆགས་གསོག་སྲུང་གི་གཅེས་སྤྲས་མི་གནང་བར་བརྟེན་ཁྱིམ་གཞིས་སུ་འབྱོར་ཚོགས་དམན་ཞིང། རྗེ་བླ་

[145A]༄༅། །མ་ཉིད་ནས་ཀྱང་སྐུ་ཆས་ཀྱི་རིགས་ལ་ཐུགས་གཉེར་རུང་བདག་སྤྲོད་ཡེ་མི་མཛད་པར་བྱ་གཏང་ཀུན་སྤངས་ལྟ་བུའི་སྤྱོད་ཚུལ་ལྷུར་བཞེས་པའི་སྟབས་ཀྱིས་གཞིས་བྱེས་གཉིས་ཀར་ཕྱག་རྫས་བཀྲན་ནེ་པ་
ཞིག་ལས་མེད་ཀྱང། དེ་སྐབས་་གོང་ས་རྒྱལ་མཆོག་བཅུ་གསུམ་པ་ཆེན་པོ་ཆོས་འཁོར་རྒྱལ་དུ་ཆིབས་བསྒྱུར་གནང་བ་དང་དུས་འགྲིགས་པས་ཕེབས་སྤྱི་མཁན་ཆེན་རྟ་གདོང་བྱམས་པ་ལགས་ཀྱིས་རྗེ་བླ་མ་རྡོ་རྗེ་འཆང་ཆེན་པོ་
མཆོག་ཉིད་སྤྱི་བོའི་གཙུག་ཏུ་བཀུར་ཞིང་གུས་འདུད་དང་གཟེངས་བསྟོད་ཚད་མེད་པ་མཛད་དེ་བླ་མར་བསྟེན་པས་དགུན་ཐོག་རིང་ཆོས་འཁོར་རྒྱལ་དུ་མཁན་ཆེན་ལ་ཆོས་འབྲེལ་སྩལ་པ་དང། ཞབས་བརྟན་སོགས་སྒྲུབ་
གནང་མཛད་པེ་ཡུན་རིང་ཙམ་བཞུགས་དགོས་པ་བྱུང། མཁན་ཆེན་ནས་གཞུང་སའི་དམ་བཅད་མའི་ཆོས་འཁོར་རྒྱལ་གྱི་མགོན་ཁང་རྣམས་ལ་སྔར་ཨར་པོ་བརྒྱ་བསྐབས་སུ་ཉམས་གྲིབ་བྱུང་བའི་རིགས་རྣམས་
སེལ་བའི་ཕྱིར་དུ་ལུས་གསོལ་གནང་པ་དང་སྦྲགས་ཏེ་གནས་གཟིགས་ཀྱང་མཛད་ན་ཆོག་ཚུལ་ཞུས་པ་བཞིན། སང་ཉིན་མགོན་ཁང་སོ་སོར་ཁྲུས་གསོལ་གནང་བར་ཕེབས་རྐྱུའི་དོ་ནུབ་དེར་མཚན་ལམ་དུ་སོག་
པོའི་བུད་མེད་འདྲ་པ་རས་སམ་གོས་ཆེན་ལྟ་བུའི་གོས་སེར་པོ་གྱོན་པ་བདུན་བརྒྱད་ཅིག་རྗེ་ཉིད་ཀྱི་དྲུང་དུ་བྱ་བས་ཁྲུས་ཞུ་བར་ཚུར་འོང་བ་དང། ཡང་ཞལ་རས་ཨ་ཙ་ར་ལྟ་བུ་ཤངས་ཆེན་པོ་ཡོད་པ། དབུ་ལ་ཆོས་

[145B]བྱུང་སྟེ། ལྕོག་དར་ཅན་གྱི་དབུ་རྨོག་རྒྱབ་ཏུ་བསྐྱུར་ནས་དབུ་བསྒུར་ཏེ་བྱ་བས་ཁྲུས་ཞུ་བ་བཅས་ཀྱི་མཚན་རྨིས་ཤིན་ཏུ་གསལ་བ་བྱུང། དེའི་སང་ཉིན་དགའ་ཚལ་
དཀར་པོའི་བར་ཐོག་ཡེ་ཤེས་དངོས་ཞུགས་ཀྱི་བཞུགས་ཁྲི། ཆོས་སྲུང་སྤྱི་བསྐང་ཡོངས་རྫོགས་ཀྱི་མགོན་ཁང། སྟེང་ཐོག་ལྕམ་སྲིང། འོག་ཐོག་ཏུ་ཁྱབ་འཇུག་དགའ་ཚལ་སྔོན་པོའི་ནང་ལྷ་མོ་ཤིན་ཏུ་བཀའ་
གཉན་པ། དགའ་ཚལ་དཀར་པོའི་ནང་གུར་ཞལ་བཅས་ཀྱི་མགོན་ཁང་དམ་འབྱར་མ་རྣམས་ལ་ཁྲུས་གསོལ་དང། ཞར་དུ་མཁན་ཆེན་ནས་ནང་རྟེན་རྣམས་རིམ་པས་སྤྱན་ལམ་དུ་བསྟར་བར་ཞིབ་གཟིགས་བསྐྱངས་
ཏེ་དབུ་གཏུགས་དང་ཐུགས་སྨོན་གྱི་མཚམས་སྦྱོར་བཅས་ཟབ་ཏུ་གནང་དེ་ནས་དགོན་གྱི་འདུ་ཁང་སྦུག་ཏུ་ཡི་དམ་དང། སྤྱི་བསྐང་ཡོངས་རྫོགས་ཀྱི་སྐུ་བརྙན་ཆེ་ཙམ་རེ་བཞུགས་པའི་མགོན་ཁང་དམ་འབྱར་མ་
དེའི་ནང་དུ་ཡོད་པའི་ལྷ་མོ་བར་སྣང་མ་ཞེས་གྲགས་པ་རྣམས་ཆེས་ཆེར་གཉན་ཅིང་ཟིལ་ཆེ་བར་བཞུགས་པར་གནས་གཟིགས་དང་སྙན་ཤལ་འབུལ་བ། ཁྲུས་གསོལ་རྣམས་ཆབས་ཅིག་ཏུ་གནང། འདིའི་
མགོན་ཁང་འདུ་ཁང་གི་ནང་དུ་ཡོད་ཅིང། མགོན་ཁང་གི་སྒོ་ཡང་དམ་འབྱར་ཅན་ཡིན་པར་མ་ཟད། དེར་དཀར་ཁུང་སོགས་ཀྱང་གཏན་ནས་མེད་པས་གཞན་གང་ནས་ཀྱང་ནང་དུ་ཞུགས་ས་མེད་ཀྱང་འདི་གའི་མགོན་
[146A]༄༅། །ཁང་དུ་བཞུགས་པའི་དཔལ་རྡོ་རྗེ་འཇིགས་བྱེད་ཀྱི་ཞལ་གྱི་ནང་དུ་སྐབས་དེར་བྱེའུ་རོ་ཞིག་ཡོད་པ་གསལ་བར་གཟིགས་པས་བསྟན་དགྲ་བསྒྲལ་བའི་རྣམ་འགྱུར་ངོ་མཚར་ཅན་ཞིག་ཡིན་
འདུག་སྙམ་དུ་དགོངས་པ་འཁྲུངས། དེ་ནས་དམ་འབྱར་མ་མ་ཡིན་པའི་གྲས་དཔལ་ལྡན་འདོད་ཁམས་དབང་ཕྱུག་མའི་སྐུ་བྱིན་ཅན་བཞུགས་པའི་གནས། བར་མགོན་ཁང་ཞེས་པ་དང། རྒྱལ་ཁང་ཞེས་པའི་ལྕོག་རྣམས་
སུ་ཁྲུས་གསོལ་དང་གནས་གཟིགས་སོགས་གནང་ཞིང། རྒྱལ་ཁང་དེར་ཀ་བ་ཞིག་གི་ལྡེབས་ངོས་སུ་ཨ་ཙ་རའི་འབག་ཅིག་ཡོད་པར་སྔར་རྒྱལ་དབང་དགེ་འདུན་རྒྱ་མཚོས་གནས་ཆུང་བསྟིམ་གཞུག་གནང་བ་རེད་ཟེར་
བ་བཟོ་དབྱིབས་ཨ་ཙ་ར་ལྟ་བུའི་ཞལ་འབག་ལ་སྒོ་བཞི་ལྕོག་དར་བསྒྲོན་པ་ཞིག་ཡོད་པ་གཟིགས་པས་མདང་ནུབ་ཀྱི་མཚན་ལམ་དུ་བྱུང་བ་དེ་ཇི་ལྟ་བ་མངོན་སུམ་ལྟ་བུར་འདུག་གསུངས། གཞན་ཡང་ཆོས་འཁོར་རྒྱལ་གྱི་ནང་
རྟེན་དང་གནས་དང་རྟེན་ཡོད་དོ་ཅོག་ལ་གནས་གཟིགས་ཞིབ་པར་གནང། ཉིན་གཅིག་རྒྱལ་གྱི་ལྷ་མོའི་བླ་མཚོར་ཡང་ཁྲུས་གསོལ་གནང་བ་དང་སྦྲགས་ཏེ་མཚོ་གཟིགས་སུ་ལེ་བས། དེ་སྐབས་དགུན་གྱི་དུས་གྲང་སྒང་དུ་
ཁེལ་བས་མཚོ་ལ་དར་ཆགས། མཚོའི་སྟེང་གི་འཁྱག་པར་ཁ་བས་གཡོགས་ཏེ་མཚོ་དངོས་མི་གསལ་བ་ཡོད་ཀྱང་མཚོ་གཟིགས་ཡོང་བའི་དགོངས་པས་ཐུགས་སྨོན་འཕྲིན་བཅོལ། བདེན་ཚིག་གི་གསོལ་འདེབས་མཛད་

[146B]མཚོའི་སྟེང་དུ་ཆགས་པའི་ཁ་པའི་མདོག་རྒྱ་སྨུག་ཏུ་གྱུར། ད་དུང་ནན་ཆེར་གྱིས་གཟིགས་པས་དབུས་ནས་ཡར་ནག་ཧྲང་ངེ་བ་གྱང་ལྟ་བུ་ཞིག་གྱོན་ལང་དུ་བྱུང་
ད་དུང་འབད་ནས་གཟིགས་པས་མཁར་ནག་པོ་གྲུ་བཞི་ཤིན་ཏུ་ཆེ་བ་ཁ་བད་དེ་ལས་ཀྱང་ནག་པས་བསྐོར་བ། མཐའ་སྐོར་གྱི་རྨང་གཞི་དཀར་པོ་ལྟ་བུར་ཡོད་པ་དང། དེའི་མདུན་ནས་ཡར་མི་ནག་པོ་གླང་ལ་ཞོན་པ་
འདྲ་བ་གཉིས་གསལ་བར་གཟིགས་པར་སྙན་ཤལ་འཕྲིན་བཅོལ་བཅས་གནད་དུ་སྨིན་པ་བསྐྱངས། དེ་ནས་སླར་མ་ཡུམ་བཞུགས་གནས་རམ་སྟོད་ཅེས་པར་ཕྱིར་བྱོན། བར་སྐབས་ཤིག་ན། ལྡིང་ཤངས་ཁ་པའི་གླིང་
ཁའི་སྤྲོ་ཁང་དུ་འཇིགས་ཆུང་དམར་པོ་མདའ་གཞུ་འགེངས་པའི་ལྗགས་བསྙེན་ཞིག་གནང་བས་སྐུའི་གསུས་ཕོ་འཁྲོག་པ་སོགས་ཀྱི་ནུས་རྟགས་ཀྱང་མངོན་གསལ་དུ་ཐོན་པ་བྱུང། འདི་སྐབས་འཕོ་བའི་རྣལ་འབྱོར་ཡང་ནན་
ཏན་དུ་སྦྱང་བར་མཛད་ཀྱང་འཕོ་བའི་རྟགས་ཧ་ཅང་གསལ་པོ་ཐོན་པ་རང་ནི་མ་བྱུང་གསུངས། དགུང་ལོ་ཉེར་གསུམ་བཞེས་པ་ལྕགས་བྱི་ལོའི་དགུང་གསར་ཡང་གནས་དེར་གནང། ལོ་དེའི་ཟླ་བ་ལྔ་པར་་གོང་ས་ཆེན་པོ་ཆོས་
འཁོར་རྒྱལ་དུ་ཆིབས་བསྒྱུར་གནང་བར་བརྟེན། བྲག་རི་རྡོ་རྗེ་འཆང་ཆེན་པོ་མཆོག་ཀྱང་དྭགས་གནས་སུ་ཕེབས་པ་རྒྱལ་དུ་ཞབས་སོར་འཁོད་ཚུལ་གསན་པས་དེ་མ་ཁད་ཉིད་ལ་དགྱེས་སྤྲོ་ཆེན་པོས་མཚམས་ཞུ་འབུལ་གནང་དང་

[147A]༄༅། །ཆབས་ཅིག་གདན་ཞུའི་སྙན་གསན་འབུལ་མི་ཆེད་དུ་རྫོང་སྟ་མཛད་པར། རྒྱལ་དུ་ཆིབས་གཟན་དཀོན་སྟབས་བཅས་མར་རང་ཕེབས་རྒྱུའི་དགྱེས་མཉེས་ཀྱི་ཞལ་བཞེས་བཀའ་ལན་ཀྱང་ཕོ་ཉ་
དེའི་གདོང་རང་དུ་ཕེབས་པས། ཤངས་ཁའི་སྤྲོ་ཁང་དེ་བཞིན་སྙུག་མའི་ནགས་ཚལ་ལྟ་བུར་ཡོད་པ་བཅས་བཞུགས་ཡུལ་ཤིན་ཏུ་སྤྲོ་བས་དེ་འཕྲལ་ཉིད་ནས་དེ་གའི་སྤྲོ་ཁང་དུ་ཕེབས་སྒྲིག་ཞུ་གནང་མཛད་དེ། སྟོན་འཁོར་
གཉིས་ཆིབས་ལ་བརྟེན་ནས་ཐག་རིང་ཙམ་གྱི་ལམ་གར་ཕེབས་བསུ་མཇལ་ཕྱག་ཏུ་ཆེད་ཕེབས་གནང། བྲག་རི་རྡོ་རྗེ་འཆང་དང་ལྷན་དུ་ཆེ་ཤོས་རིན་པོ་ཆེ་ཡང་ཕེབས་ཡོད་པར་གུས་འདུད་དང། ཞབས་འགྱུར་གང་འགྲུབ་
ལྷུར་བཞེས་སུ་བསྐྱངས། བཞུགས་གནས་དེར་རྡོ་རྗེ་འཆང་མཆོག་དགྱེས་སྤྲོ་ཆེན་པོས་ལྷོད་བཞུགས་མཛད་པར་རྗེ་བླ་མ་ཉིད་འཇིག་རྟེན་ནོར་རྫས་ཀྱི་འབྱོར་ཚོགས་ཆེས་ཞན་ཀྱང་ཞིང་གི་མཆོག་ལ་བདེ་ལེགས་ཀྱི་ས་བོན་བསྐྲུན་
བ་ལེགས་ཚོགས་ཡོངས་ཀྱི་རྩ་བར་དགོངས་ཤིང། དེ་ལྟར་གཞན་ལའང་འདོམས་པའི་སླད་དུ་གནས་འདིར་བཞུགས་སྐབས་ནས་བརྩམས་ཏེ་ཙཱ་རི་ནས་ཕེབས་བསྐྱོད་མ་ཟིན་གྱི་བར་ཕྱག་རྫས་ཡོད་དགུ་རྩལ་དཀྲུགས་ཀྱིས་བླ་མའི་
ཞབས་ཏོག་བསྙེན་བཀུར་གྱི་རིམ་པ་ཅི་ནུས་སུ་སྒྲུབ་པར་མཛད། དེ་དུས་རྗེ་བླ་མ་མཆོག་ཉིད་དགུང་ལོ་དར་མའི་སྒང་ལ་ཕེབས་པའི་སྟོབས་ཀྱིས་སྐུ་ལུས་ཤིན་ཏུ་ཡང་བ་ཡོད་པས་བྲག་རི་རྡོ་རྗེ་འཆང་ཆེན་པོའི་ཞབས་འདེགས་གང་ཅིར་

[147B]ལྟར་སྔོན་འབྲོམ་སྟོན་པ་རྒྱལ་བའི་འབྱུང་གནས་དང་ཨ་མེས་བྱང་ཆུབ་རིན་ཆེན་གྱིས་མཉམ་མེད་ཇོ་བོ་ཆེན་པོའི་ཞབས་ཏོག་བསྒྲུབས་པའི་དོ་ཟླར་འོས་པ་ལྟ་བུ་མཛད་ཅིང་དྭགས་པོ་བཤད་
སྒྲུབ་གླིང་དང་དྭགས་ལྷ་སྒམ་པོར་གནས་གཟིགས་སུ་ཆིབས་བསྐྱོད་གནས་སྐབས་ཀྱང་ཕྱག་གཡོག་སྒྲུབ་ཏུ་ཕེབས། བྲག་རི་རྡོ་རྗེ་འཆང་དྭགས་ལྷ་སྒམ་པོ་ནས་སྐུ་གྲང་ལྟ་བུའི་སྙུན་གཞི་འཕར་ལྡང་གིས་རེ་ཞིག་དྭགས་པོ་ཀླུང་ཞེས་
པའི་ཕུར་བཞུགས་སྒར་བཅས་ཏེ་བཞུགས་དགོས་པ་བྱུང། རྗེ་བླ་མ་མཆོག་དེ་གནས་ཙཱ་རིར་ཕེབས་ཏེ་སྐུ་རབ་རྣམ་རྒྱལ་དུ་ཞག་འགའ་ཤས་རིང་བཞུགས་ཤིང། དེ་ནས་འབུམ་མདའ་གསེར་འབུམ་དུ་ཕེབས་
མ་ཡུམ་སོགས་གནས་དེར་བཞུགས་ཏེ། རྗེ་ཉིད་སྟོན་འཁོར་གསུམ་བཞོན་ཁལ་གཡག་ཁ་ཤས་འདེད་པ་གནང་སྟེ་ཙཱ་རིར་ཕེབས་པས་དེ་ནུབ་སྒྲུབ་ཆུ་ཁ་ཞེས་པར་སྔ་སར་ལ་ཞབས་འཁོད་གྲུབ་པ་བྱུང་བྲག་རི་རྡོ་རྗེ་
འཆང་ཡང་སྙུན་གཞི་ལེགས་དྭངས་ཀྱིས་དེར་ཕེབས་པ་དུས་འཛོམས་པས་རྗེ་ཉིད་ནས་དགྱེས་མཉེས་ཚད་མེད་ཀྱིས་ཕེབས་སྒྲིག་དང་ཕེབས་བསུ་སོགས་ཞུ་གནང་ཐོག་སྐུ་འཁྲིས་སུ་ལྷན་བཅར་གནང་སྟེ་བླ་མའི་
ཞབས་འདེགས་ལ་ཐུགས་འགྲུས་ལྷུར་བཞེས་མཛད། ཙཱ་རིའི་གནས་ཡུལ་ས་རློན་བཞའ་ཚན་གྱི་བག་ཞད་ཧ་ཅང་ཆེ་སྟབས་ཅིག་ཅར་ཞེས་པའི་ས་ཆ་ནས་སླར་སྙུན་གཞི་ཅུང་ཟད་འཕར་ཞིང། སྒྲོལ་མ་ལ་རྩེར་ཕེབས་

[148A]༄༅། །སྐབས་སྙུན་གཞི་སྔར་བས་ཀྱང་འཕར་ལྡང་ཆེར་བཞེས་ཏེ་ཞབས་ཐང་གིས་ཕེབས་ཐུབ་རེ་བྲལ་བ་ལྟ་བུར་གྱུར་པས་དེ་ནས་ཕྱིར་ལོག་མ་མཛད་ཐབས་མེད་དུ་གྱར་ཏེ་སྒྲོལ་མ་ལ་རྩེ་ནས་སླར་
ཕྱིར་ལོག་གིས་ཚུར་ཕེབས། བྲག་རི་རྡོ་རྗེ་འཆང་ནས་གསོལ་དཔོན་བགྲེས་པ་ཐུབ་བསྟན་རབ་རྒྱས་མ་གཏོགས་པའི་ཞབས་གྲས་ཚང་མ་དང། ཆེ་ཤོས་རིན་པོ་ཆེ་སྟོན་འཁོར་བཅས་པ་གནས་ནང་དུ་ཕར་གཏོང་གནང་
མཛད། རྗེ་བླ་མ་མཆོག་ལའང་ཙཱ་རིར་ཕེབས་ན་ཞེས་གསུངས་ཀྱང། རྗེ་ཉིད་ཀྱིས། ངེད་ནི་བླ་མའི་ཞབས་འདེགས་ཞུ་སྙམ་དུ་སེམས་པ་འབའ་ཞིག་ལས་གནས་སྐོར་དུ་འགྲོ་བསམ་པ་གཏན་ནས་མེད་ཅེས་ཞུ་གནང་
མཛད་དེ་བཞུགས། དེ་ནས་བྱིངས་རྣམས་གནས་ནང་ཕར་ཐེག་བྲག་རི་རྡོ་རྗེ་འཆང་དང། གསོལ་དཔོན་ཐུབ་རབ་ལགས། རྗེ་བླ་མ་མཆོག་ཉིད་དང་ཕྱག་ཕྱི་བ་གཅིག་ཙཱ་རི་བ་གཉིས་བཅས་ཚུར་ལོག་སྟེ་བྱོན། དེ་ནུབ་
ལ་པ་སྦུག་ཏུ་བཞུགས་པར་རྡོ་རྗེ་འཆང་སྙུན་བབས་སྔར་ལས་ཀྱང་འཕར་ལྡང་ཆེ་ཚུལ་བཞེས་པས་ཕྱིར་ལོག་ཕེབས་པ་ལེགས་འདུག་གསུངས་ཏེ་ཚང་མ་དགྱེས་དགྱེས་མཛད། དེ་ནས་ཅིག་ཅར་ཆོས་ཟམ་ཞེས་པར་ཕེབས་
གསོལ་སྨན་དང་སྐུའི་འཕྲོད་བཞེས་སྐོར་སོགས་ལ་ཐུགས་ལྕག་གང་གྲིམ་གནང་བས་ལྟེམ་གཞི་གདངས་སྐྱེད་ཆེ་བ་བཞེས། དེ་ནས་ཆིབས་ཐོག་ལ་བརྟེན་ཏེ་རིམ་གྱིས་ཡུལ་སྨད་དུ་བདེ་བར་ཕེབས་པ་ན། ཙཱ་རིའི་གནས་སྐོར་ལ་

[148B]མཚུངས་སུ་གྱུར། དེའི་དགོང་མོར་ཚུལ་ཁང་གི་ཚོམས་ཤིག་ཏུ་ཕེབས་སྒྲིག་ཞུ་གནང་མཛད་པར། དེར་ཁང་པའི་བབས་བཀོད་ཀྱི་དབང་གིས་དེའི་ནུབ་མོར་རྗེ་
བླ་མ་མཆོག་དང་ཆེ་ཤོས་རིན་པོ་ཆེ་རྣམ་གཉིས་ནས་རྡོ་རྗེ་འཆང་ལ་དབུ་སྔས་བསྟན་ན། རྟེན་གསུམ་བཞུགས་པའི་མཆོད་གཤོམ་ལ་ཞབས་གཏད་དགོས་པ། མཆོད་གཤོམ་ལ་དབུ་སྔས་བསྟན་ན་བླ་མ་ལ་ཞབས་གཏད་
ཕྱོགས་ཁེལ་བ་ཞིག་བྱུང་བས། བྲག་རི་རྡོ་རྗེ་འཆང་ནས་བཞད་མོ་དང་བཅས། ད་དོ་ནུབ་ག་འདྲ་བྱས་ནས་གཟིམ་ཞེས་ཕེབས་པར་ཆེ་ཤོས་རིན་པོ་ཆེས་ནི་དབུ་སྔས་གཞུང་ནས་ཡར་བསྟན་ཏེ་གཉིས་ཀ་ལ་འགལ་བ་
མེད་པའི་ཚུལ་དུ་ཕན་ཚུན་གཉིས་ཀར་ལོགས་བསྟན་ནས་གཟིམ། རྗེ་བླ་མ་མཆོག་གིས་ནི་དེ་ལྟར་བླ་མ་ལ་སྐུའི་གཞོགས་བསྟན་ནས་གཟིམ་ན་མ་གུས་པར་འགྲོ་ཚུལ་དང། བླ་མ་དང་སངས་རྒྱས་གཉིས་འདོམས་ན་བླ་མ་
འདམ་དགོས་ཞེས་དགོངས་ཏེ། དུས་རྒྱུན་པར་གཟིམ་མལ་གྱི་མཇུག་ཕྱོགས་སུ་སྐུ་ཐང་བཀྲམ་པར་ཁེལ་བར་ལྟ་བུ་ཡང་ཆེད་དུ་བསྡུ་གནང་མཛད་དེ་གཟིམ་གྱི་ཡོད་ཀྱང་འདིའི་ནུབ་མོར་ཐུགས་ཚམ་ཚོམ་ཡེ་མ་གནང་བར་དབུ་
སྔས་བླ་མ་ལ་གཏད། ཞབས་མཆོད་གཤོམ་ལ་གཏད་ནས་གཟིམས། དེ་ཡང་སྔོན་རྒྱ་གར་དུ་མར་པ་ལོ་ཙཱ་བ་པཎ་ཆེན་ནཱ་རོ་པའི་དྲུང་དུ་གདམས་ངག་མང་པོ་གསན་ཏེ་བཞུགས་པའི་སྐབས། ཞོགས་པ་ཞིག་ཏུ་ནཱ་རོ་པས་

[149A]༄༅། །ཡི་དམ་ཀྱཻ་རྡོ་རྗེ་ནམ་མཁར་སྤྲུལ་ནས། པུ་མར་སྟོན་ཆོས་ཀྱི་བློ་གྲོས་ཡར་ལོངས་དང། ཁྱེད་ཀྱི་ཡི་དམ་དགྱེས་པ་རྡོ་རྗེ་ཡང་བྱོན་འདུག་གསུང་སྟེ་ཡི་དམ་གྱི་སྐུ་སྤྲུལ་པ་མར་པ་ལ་བསྟན་ཅིང་
ད་ཁྱོད་ཀྱིས་བླ་མ་ལ་ཕྱག་འཚལ་ལམ། ཡི་དམ་ལ་ཕྱག་འཚལ་གསུངས་པར། མར་པས། བླ་མ་ལ་ཕྱག་རྒྱུན་དུ་འཚལ་བས་ཆོག་ཡི་དམ་མཇལ་བ་ད་རེས་ཙམ་ཡིན་པས་ད་རེས་ཡི་དམ་ལ་ཕྱག་འཚལ་ན་ལེགས་
སྙམ་དུ་མར་པས་ནཱ་རོ་པ་ལ་ཕྱག་མ་བཙལ་བར་ཀྱཻ་རྡོར་ལ་ཕྱག་བཙལ་བས། ནཱ་རོ་པའི་ཞལ་ནས། བླ་མ་མེད་པའི་གོང་རོལ་ན། །སངས་རྒྱས་བྱ་བའི་མིང་ཡང་མེད། །བསྐལ་པ་སྟོང་གི་སངས་རྒྱས་ཀྱང། །བླ་མ་དག་ལ་
བརྟེན་ནས་བྱུང། །ཡི་དམ་བླ་མའི་སྤྲུལ་པ་ཡིན། །ཅེས་གསུངས་ཏེ་ཀྱཻ་རྡོ་རྗེ་ནཱ་རོ་པའི་ཐུགས་ཀར་བསྟིམས་ནས་བླ་མ་ལ་ཕྱག་མ་བཙལ་བས་རྟེན་འབྲེལ་འཆུགས་ཚུལ་དང། རྟེན་འབྲེལ་འཆུགས་པ་དེ་ཡང་སེམས་ཅན་
གྱི་སྐལ་བས་ཡིན་ཞེས་སོགས་གསུངས་པའི་དོན་ལ་གཞན་གྱི་ཚིག་རྗེས་འབྲངས་པའི་གོ་ཡུལ་ཁ་བཤད་ཙམ་དུ་ཤོར་བ་ལྟ་བུ་མ་ཡིན་པར་བཀའ་བརྒྱུད་ཀྱི་གྲུབ་ཐོབ་གོང་མའི་རྣམ་ཐར་ལ་མི་ལྡོག་པའི་ཐུགས་ངེས་བརྟན་
པོ་འཁྲུངས་ཏེ་ཕྱག་བཞེས་སུ་བསྟར་བའི་རང་རྟགས་མངོན་སུམ་དུ་གསལ་བ་ཞིག་ཡིན་སྣང་སྟེ། ཕྱིས་སུ་རྣམ་ཐར་ས་བོན་ལས། དེང་སང་བསམ་དུས་རྗེ་མར་པས་ནཱ་རོ་པའི་དྲུང་དུ་ཕྱག་འཚལ་ལུགས་འཆུགས་པ་

[149B]།ཅེས་གསུངས། དེའི་རྗེས་སུ་ཉིན་འགའ་ཤས་ཀྱི་རིང་ལ་བྲག་རི་རྡོ་རྗེ་འཆང་ཆེན་པོ་ཐུགས་ཤིན་ཏུ་དགྱེས་ཏེ་མི་གཞན་མེད་སྐབས་རྣམས་སུ། རྗེས་སོར་བོད་འདིར་
མཐའ་དམག་ལྟ་བུས་ལེགས་པོ་རང་མི་ཡོང་པ་སོགས་མ་འོངས་འབྱུང་འགྱུར་གྱི་ལུང་བསྟན་ལྟ་བུ་མང་པོ་དང། རྡོ་རྗེ་འཆང་རང་ཉིད་ཀྱང་ཡུན་རིང་པོར་མི་བཞུགས་པའི་བཟོ་ཐོན་པའི་གསུང་རྗེན་པ་མང་པོ་གནང་ཞིང་
གཞན་ཡང་གཙང་གི་བླ་མ་ཞིག་གིས་བཀའ་ཆོས་ཞུ་རྒྱུར་ལྷ་སར་བསྒུགས་ནས་བཞུགས་ཡོད་པས་བཀའ་ཆོས་རྡོ་རྗེ་འཆང་ཉིད་ཀྱིས་གནང་མ་གྲུབ་པ་རྣམས་རྗེ་བླ་མ་མཆོག་ནས་གནང་དགོས་ཚུལ་སོགས་མ་འོངས་
དགོངས་པ་ཅན་གྱི་གསུང་ངོ་མཚར་ཅན་ནང་དང་གསང་བའི་སྐོར་མང་དུ་སྩལ། དེ་ནས་བླ་མ་ཡབ་སྲས་སོགས་ལྷན་ཅིག་པར་ཕེབས་ཏེ་འབུམ་མདའ་གསེར་འབུམ་ནས་བྲག་རི་རྡོ་རྗེ་འཆང་སྟོན་འཁོར་རྣམས་ཆོས་འཁོར་
རྒྱལ་བརྒྱུད་དེ་དབུས་ཕྱོགས་སུ་སྔོན་དུ་ཕེབས། རྗེ་བླ་མ་མཆོག་ཉིད་དང་མ་ཡུམ་སོགས་དྭགས་པོར་ཅུང་ཟད་ལྷོད་འགོལ་དུ་བཞུགས་ཤིང། དེ་ནས་ཧ་ཅང་ཡང་མི་རིང་བར་དྭགས་པོ་ལྷ་ཁོངས་བརྒྱུད་དེ་རིམ་གྱིས་བྱོན། ཚུར་
ལམ་ཡར་ཀླུངས་དང་བསམ་ཡས་ཀྱི་གནས་རྟེན་རྣམས་ལ་གནས་གཟིགས་རགས་ཙམ་གནང་ནས་ལྷ་སར་ཕེབས། བཀའ་ཆོས་གསན་དགོས་པའི་གྲས་གལ་ཆེ་ལ་དཀོན་པའི་རིགས་གནང་སྐབས་བྱུང་བ་ན། རྒྱུད་གྲྭའི་

[150A]༄༅། །ཚོགས་སུ་གནང་བ་མེད་པའི་རིགས་དང་རྟག་པར་དུས་འདོམས་པ་མང་དུ་བྱུང་བ་ལ་དགོངས་ཏེ་བྲག་རི་རྡོ་རྗེ་འཆང་རང་ཉིད་ཀྱིས་དེ་སྔོན་ཞིག་ནས་རྗེ་བླ་མ་རྡོ་རྗེ་འཆང་ལ་བཀའ་གནང་
རིགས་སུ། བཀའ་ཆོས་གསན་རྒྱུར་བར་ཆད་མི་འབྱུང་སླད་རེ་ཞིག་རྒྱུད་གྲྭའི་གདིང་བ་འཐེན་གནང་མཛད་ན་ལེགས་ཚུལ་ཕེབས་ཤིང། རྗེ་བླ་མ་རང་ཉིད་ཀྱིས་ཀྱང་བཀའ་ཆོས་གལ་ཆེ་བ་མང་པོ་འཆོར་ཉིན་འདུག་
པ་མ་ཟད། ཕུགས་སུ་རྒྱུད་པའི་གོ་ས་སོགས་ལ་ཐུགས་རེ་གནང་བའི་དྲི་ཙམ་ཡང་གཏན་མེད་པས་རྒྱུད་པ་ནས་བཞུགས་གདིང་འཐེན་གནང་མཛད་རྒྱུ་ཉིད་ལ་ཐུགས་ཐག་བཅད། དེ་རྗེས་ཤིག་ལ་ཉིན་གཅིག་རྗེ་བླ་མ་
མཆོག་བྲག་རི་རྡོ་རྗེ་འཆང་གི་སྐུ་མདུན་དུ་ཕེབས་ཏེ་གདིང་བ་ཕྱིར་འཐེན་མཛད་རྒྱུའི་སྐོར་ཞུ་གནང་མཛད་པར། གདིང་བ་འཐེན་ནས་གང་བྱེད་གསུང། གདིང་བ་མ་འཐེན་ན་བཀའ་ཆོས་ཡོད་སྐབས་རྒྱུད་གྲྭའི་ཚོགས་གནང་མེད་
པ་ཡང་ཡང་ཁེལ་ཏེ་བཀའ་ཆོས་མང་པོ་འཆོར་འགྲོ་ཚུལ་སྔར་བཞིན་གསོལ་བར། བཞུགས་གདིང་འཐེན་པ་གནང་ན། གདིང་བ་ཡང་འཐེན་ཚར་བ་བྱས། བཀའ་ཆོས་ཀྱང་མེད་པ་བྱས་ཡོང་ངོ། །ཞེས་ཕེབས་པས། སྐབས་
དེར་རྗེ་བླ་མ་ཉིད་ཀྱི་ཐུགས་དགོངས་སུ། གདིང་བ་འཐེན་རྒྱུ་སྔར་རྡོ་རྗེ་འཆང་རང་ཉིད་ཀྱི་བཀའ་ཡིན་པ་ལ་ད་ལྟ་འདི་འདྲ་གསུང་བ་གང་ཡིན་ནམ། ཐུགས་མི་དགྱེས་པ་འདྲ་བྱུང་བ་མིན་ནམ་སྙམ་པ་འཁྲུངས་པ་ལས་གཞན་

[150B] རྗེས་སུ་ཐུགས་དགོངས་ཞིབ་ཏུ་མནོས་སྐབས་རྡོ་རྗེ་འཆང་ཉིད་རིང་མིན་ཞིང་གཞན་དུ་གཟིགས་ཏེ་རྗེ་བླ་མ་མཆོག་གིས་རྡོ་རྗེ་འཆང་དེ་ཉིད་ཀྱི་དྲུང་ནས་བཀའ་ཆོས་གསན་པའི་མཁྲུག་
སྡུད་པར་ཉེ་བའི་བཀའ་རྗེན་པར་ཕེབས་པ་ཡིན་འདུག་གསུངས། དེ་ནས་བྲག་ཡེར་པར་རྒྱུད་པའི་ཆོས་ཐོག་ཏུ་ཕེབས་ཏེ་བཞུགས་པའི་སྐབས་ཉིན་གཅིག་ལྷ་ས་ནས་ཞབས་གྲས་ཤིག་ཡོངས་པ་ཡེར་པར་འབྱོར་ཏེ་མ་ཡུམ་
ལ་སྙུན་གཞི་ལྕི་ཙམ་གྱིས་ཐེབས་ཡོད་པས་འཕྲལ་དུ་ཕེབས་དགོས་ཚུལ་ཞུས་པ་ལྟར་རྒྱུད་པར་དགོངས་ཞུ་མཛད་དེ་ལྷ་སར་ཕེབས་མ་ཡུམ་སྔར་འབྲུམ་པའི་སྙུན་ལས་མ་ཐར་པའི་སྟབས་ཀྱིས་དེ་སྐབས་འབྲུམ་པ་བསྙུངས་
ཡོད་པས་ལོ་དེར་ལྷ་སར་མཆེད་པའི་འབྲུམ་པ་བབས་ལྕི་བ་དང་མ་ཡུམ་སྐུ་ན་མཐོ་བ་གཉིས་འདོམས་ལ་བརྟེན་རྗེ་བླ་མ་མཆོག་ཐུགས་ལས་ཆེས་ཆེ་བར་གྱུར་ཏེ་མ་ཡུམ་གྱི་སྙུན་གཡོག་གང་ནུས་སུ་སྒྲུབ་པ་མཛད། དེ་ནས་
སྐབས་ཤིག་ནས་བྲག་རི་རྡོ་རྗེ་འཆང་གིས་སླར་བུ་སློབ་གཞན་ཞིག་ནས་ཞུས་ངོར་རིན་འབྱུང་བརྒྱ་རྩའི་རྗེས་གནང་སྩལ་རྒྱུར། མ་ཡུམ་སྙུན་གཞི་ལོད་ཀྱང་རྗེ་ཉིད་ལ་མ་ཡུམ་རང་ནས་བཀའ་ཆོས་སུ་ངེས་པར་ཕེབས་དགོས་
ཚུལ་ཞུ་ནན་མཛད་པ་དང། བྲག་རིའི་མཆོད་གཡོག་གི་ཐུགས་འཁུར་ཞབས་འདེགས་ཀྱང་སྒྲུབ་པ་མཛད་དགོས་པ་དང། རྗེ་བླ་མ་མཆོག་ཉིད་ཀྱང་བླ་མའི་ཞབས་འདེགས་སྒྲུབ་གནང་མཛད་རྒྱུར་ཐུགས་དགྱེས་སྤྲོ་ཤུགས་
[151A]༄༅། །དྲག་པས་ཀྱང་ཉེ་བར་དྲངས་ཏེ་བྲག་རི་རི་ཁྲོད་དུ་བཀའ་ཆོས་གསན་པར་ཕེབས། མཆོད་གཡོག་གི་ཐུགས་འགན་ལྷུར་བཞེས་གནང་རྒྱུའི་ཐོག་མཆོད་པའི་ཡོ་བྱད་ཡོངས་རྫོགས་དང་
ཕྱག་རོགས་སུ་གཏོར་བཟོ་བ་གཉིས་དང། རི་མོ་འབྲི་བ་པོ་གཅིག་བཅས་རྡོ་རྗེ་འཆང་ནས་རྗེ་བླ་མ་ཉིད་ལ་རྩིས་སྤྲོད་གནང་སྟེ་ཉིན་རེར་རྗེས་གནང་མང་ཉུང་དུ་ཙམ་རེ་གནང་བ་ཡང་རྗེ་ཉིད་ཀྱི་ཐུགས་འདོད་ལྟར་སྒྲིག་ན་
འཐུས་ཚུལ་བཅས་ཕེབས། དེ་སྐབས་རྗེ་བླ་མ་མཆོག་ཉིད་སྐུ་གཟུགས་ཡང་ཡ་ཐུགས་རིག་ཀྱང་རབ་ཏུ་བཀྲ་བ་ཡོད་པས་འདི་ཕན་ལ་རྡོ་རྗེ་འཆང་གི་ཞབས་འདེགས་ཀྱང་མཉེས་པ་རབ་ཏུ་སོན་པ་ཞུ་རྒྱུ་བྱུང་གསུངས། དེ་ནས་ཉིན་
གཅིག་གཞུངས་ནས་ཡིག་ཆུང་འབྱོར་ཏེ་བྲག་རི་རྡོ་རྗེ་འཆང་ཆེན་པོ་༸གོང་ས་རྒྱལ་བའི་དབང་པོའི་ཞབས་བརྟན་ལྷ་སའི་ཇོ་ཁང་དུ་ཚོགས་འབུམ་ཕྲག་གསོག་པར་འབྱོན་དགོས་ཚུལ་ཕེབས་པ་བཞིན་ཆི་བས་བསྐྱོད་མཛད་རྒྱུར་
བརྟེན་རྗེ་བླ་མ་མཆོག་ལ་རྗེས་གནང་བཅའ་སྒྲིགས་ཀྱི་དེབ་ཏུ་གཟིགས་རྟོག་དགོས་ཚུལ་གསུངས་པ་ལྟར་དེ་མ་ཐག་ཏུ་གཟིགས་འབུལ་ཞུ་གནང་མཛད་པས། རྗེས་གནང་སྩལ་ཟིན་པ་རྣམས་གྲངས་བཤེར་གནའ་སྟེ་ཛཾ་
ལའི་རིགས་རྣམས་རྫོགས། རྣམ་སྲས་ཀྱི་དབུ་ཚུགས་པ་ཡན་སང་ཉིན་གནང་རྒྱུར་སྒྲིག་གནང་མཛད་ན་འཐུས། དེ་ནས་མཚམས་འདིར་རྦད་ཀྱིས་འཇོག་རྒྱུ་ཡིན། ཞེས་ལན་གསུམ་ཙམ་བསྟུད་དེ་གསུངས་པས་རྗེ་ཉིད་

[151B] རྡོ་རྗེ་འཆང་གིས་རྗེས་གནང་གི་འཕྲོ་རྣམས་རྦད་འཇོག་རྒྱུ་ཡིན་གསུང་བ་ཅི་ཡིན་སྙམ་དུ་དགོངས་པ་བྱུང་སང་ཉིན་བཀའ་ཆོས་ཀྱི་ཚོགས་སུ་ཡང་པར་འདིར་ངོས་གྲོང་ཆོག་ཅིག་ལ་འགྲོ་དགོས་པ་བྱུང་སོང་བས་དེ་ཟིན་
ནས་རྗེས་གནང་གི་འཕྲོ་རྣམས་འབུལ་ཐུབ་པ་བྱུང་ན་གང་ཐུབ་ཅི་ཐུབ་འབུལ་རྒྱུའི་རྟེན་འབྲེལ་བསྒྲིག་ཆོག་པ་དང། ཅི་སྟེ་འཕྲོ་རྣམས་འབུལ་མ་ཐུབ་ཀྱང་གོང་དུ་ལྷ་ཚོགས་མང་པོ་དེ་ཙམ་གྱི་རྗེས་གནང་ཕུལ་ཟིན་པ་དེ་དག་རེ་རེ་
ཉམས་ལེན་བྱས་ན་ཡང་དེས་འཐུས་རྒྱུ་རེད། ཅེས་སོགས་གསུང་བ་བྱུང། རྗེ་ཉིད་ནས་རྡོ་རྗེ་འཆང་ཞབས་བརྟན་གྲུབ་འཕྲལ་ཡར་ཕེབས་ཏེ་བཀའ་ཆོས་གནང་རྒྱུར་གཞིར་བཞག་མཛད་དེ་རྗེས་གནང་གི་མཆོད་ཆས་རྣམས་
རེ་ཞིག་རྩིས་འབུལ་མ་ཞུས་ན་ཞེས་ཞུ་པ་གནང་ཡང་རྡོ་རྗེ་འཆང་ནས་ཚང་མ་རྩིས་འབུལ་མཛད་ན་ལེགས་ཞེས་ཕེབས་སྣང་ཚུལ་འདི་དག་ལ་རྗེ་བླ་མ་ཉིད་ཀྱི་གསུང་ལས། དོན་དུ་འདི་སྐབས་ཤིག་ནས་དགོངས་པ་
གཞན་དུ་གཏད་རྒྱུའི་གསུང་རྗེན་པ་མང་པོ་དང། འདི་མན་གྱི་རྗེས་གནང་གི་འཕྲོ་རྣམས་གནང་མི་ཐུབ་པའི་བཀའ་ཤིན་ཏུ་གསལ་བ་ལན་མང་དུ་ཕེབས་འདུག་ཀྱང་རང་གཞན་ཚང་མར་ཁུ་འཁྲིག་ཙམ་ཡང་བྱུང་མ་སོང་བ་དེ་
བླ་མར་རྨོངས་ཞེན་གྱིས་བསྟེན་པ་ཙམ་ལས། དག་སྣང་མེད་ཅིང་ཕལ་པའི་འདུ་ཤེས་བཞག་པའི་རང་རྟགས་གསལ་པོར་བསྟན་འདུག་།ཅེས་གསུང་སྟེ། བླ་མ་ལ་སངས་རྒྱས་དངོས་སུ་ལྟ་བའི་དག་སྣང་གི་བློ་འདི་འབྱོངས་

[152A]༄༅། །དཀའ་པའི་ཚད་དུ་སྣང་བས་བསྟེན་ཚུལ་གཤའམ་ཞིག་བྱེད་འདོད་ན། བཤེས་གཉེན་བསྟེན་ཚུལ་གྱི་རྩ་བ་དད་པ་སྦྱང་པ་འདི་ལ་ནན་ཏན་གྱིས་ཤིག་པའི་མན་ངག་ཟང་མོ་ཞིག་རང་ཅིག་རྗེས་འཇུག་
རྣམས་ལ་ཐུགས་བརྩེ་པས་གདམས་པ་ཉིད་ལས་གཞན་དུ་མི་འདའོ་།དེ་ནས་བྲག་རི་རྡོ་རྗེ་འཆང་གཞུང་སའི་ཞབས་བརྟན་ཚོགས་འབུམ་ཐེར་གསོག་པར་ཕེབས་ཤིང། རྗེ་བླ་མ་ཉིད་ཀྱང་མ་ཡུམ་སྙུན་བཞིན་ཡོད་པར་
བརྟེན་ལྷ་སའི་གཟིམ་ཤག་ཏུ་ཕྱིར་ཕེབས་ནས་མ་ཡུམ་གྱི་སྙུན་གཡོག་མཛད་དེ་བཞུགས། གཞུང་སའི་ཞབས་བརྟན་གྲུབ་པའི་ཉིན་བྲག་རི་རྡོ་རྗེ་འཆང་མ་ཕེབས་གོང་དུ་རྗེ་བླ་མ་མཆོག་བྲག་རིར་ཕེབས་ཏེ། དེའི་སང་ཉིན་
བཀའ་ཆོས་ཀྱི་འཕྲོ་ནས་གནང་ཆོག་ཆོག་གི་མཆོད་གཏོར་བཅའ་གཤོམ་སོགས་ཀྱི་གོ་སྒྲིག་ཚགས་སུ་ཚུད་པ་གནང། ཉིན་གུང་རྒྱ་བ་ཙམ་ན་རྡོ་རྗེ་འཆང་ཕེབས་པར་ཕྱག་ཕྱི་བ་འགའ་རེས་སྐུ་སྙུན་ཚུལ་ཕྲན་བུ་བཞེས་སྐད་
གླེང་བས། རྗེ་ཉིད་དེ་མ་ཐག་གཟིམ་ཆུང་དུ་བཅར་གནང་ཐོག་།སྙུན་འདྲི་སོགས་གསོལ་བ་ན། རྡོ་རྗེ་འཆང་ནས། སྙུན་ཁམས་ཧ་ཅང་ལྕི་བ་མི་འདུག་ཀྱང་ད་ཆ་འབྲུམ་པ་ཁོ་སླེབས་ཡོད་ཚོད་རེད། རྗེས་གནང་གི་མཆོད་གཏོར་
བསྒྲིགས་ཡོད་དམ་གསུང། རྗེ་ཉིད་ནས། དེ་ལྟར་ཟིན་ཚུལ་ཞུ་གནང་མཛད་པར་དོ་ནུབ་དེ་ལྟར་འཇོག་པར་མཛོད། སང་བབས་པ་ལྟ་བུ་རྒྱུ་ཡིན་གསུང། སང་ཉིན་སྔ་ཆར་རྗེ་ཉིད་སྐུ་མདུན་དུ་ཕེབས་སྐབས་རྡོ་རྗེ་འཆང་གི་

[152B] ད་རེ་པ་མི་འདུག་པས་རྗེས་གནང་གི་བཅའ་སྒྲིག་མཛད་པ་རྣམས་ཕྱིར་བསྡུ་གཅིག་གནང་དགོས་ཚུལ་གསུང་བར་རྗེ་བླ་མ་ཉིད་ཐུགས་སྐྱོ་བ་ཚད་མེད་པའི་ངང་ནས་རྗེས་གནང་གི་བཅའ་གཤོམ་གནང་བ་རྣམས་ལས་
དཀར་གཏོར་རྣམས་མ་གཏོགས་པའི་མཆོད་གཏོར་ཚང་མ་ཕྱིར་གཤེགས་པ་མཛད། དེ་འཕྲལ་དཀར་གཏོར་གང་ཡོད་དང་ཉེར་སྤྱོད་བཅས་གསར་དུ་བཤམས་བསྒྲིགས་གནང་སྟེ་རྗེ་ཉིད་རང་མཆོད་གཡོག་པ་ལྔ་བཅས་
ནས་རྡོ་རྗེ་འཆང་གི་ཞབས་བརྟན་དུ་གནས་བརྟན་ཕྱག་མཆོད་གནད་སྨིན་ཞིག་གསུང། དེ་མཚམས་ལྷས་ནས་བར་མི་འབྱོར་ཏེ་མ་ཡུམ་སྙུན་ཚབས་ཤིན་ཏུ་ཆེ་བས་ད་ལྟ་རང་ལྷ་སའི་གཟིམ་ཤག་ཏུ་ཕེབས་དགོས་ཞུ་པ་བྱུང་
དེའི་ཚུལ་རྡོ་རྗེ་འཆང་གི་མདུན་དུ་ཞུ་སྒྲོན་མཛད་པས། ད་ཡག་པོ་མ་རེད། འཕྲལ་དུ་ཕེབས་ཤིག་ཅེས་གསུངས་ཏེ་ཚབ་ཚུབ་ཀྱི་ངང་ནས་སངས་རྒྱས་ཀྱི་རིང་བསྲེལ་ཞིག་ཀྱང་གནང། དེ་འཕྲལ་རྗེ་ཉིད་རིང་བསྲེལ་བསྣམས་ཏེ་
རིངས་རྟབ་ཀྱིས་ལྷ་སར་ཕེབས་ཀྱང་མ་ཡུམ་དེ་ཉིད་སྐུ་འདས་ཟིན་ཏེ་མ་མཇལ་པར་ཐུགས་ངལ་སྐྱོ་གདུང་མནན་པས་ནོན་དཀའ་བ་ཙམ་དྭང་དུ་བཞེས་ཤིང་ཐུགས་རུས་རྒྱ་བསྐྱེད་དེ་རྗེ་ཉིད་ཀྱི་སྲུ་མོ་ལགས་ནས་ཐུགས་ངལ་ཆེར་གནང་བར་
ཡང་སེམས་གསོ་བཀའ་སློབ་སྩལ། སྐུ་ཆས་ཀྱི་འཁོས་སྟོབས་ལ་གཞིགས་པའི་མ་ཡུམ་གྱི་གཤེགས་རྗེས་དགོངས་རྫོགས་རྒྱ་གང་ཆེ་སྒྲུབ་གནང་མཛད་རྒྱུའི་འགོ་ཚུགས། ཕུར་བུ་ལྕོག་དང་པྲག་རི་རི་ཁྲོད་དུ་བསྔོ་རྟེན་

[153A]༄༅། །འབུལ་རྒྱུར་རྗེ་བླ་མ་རང་ཉིད་ངོས་ཀྱིས་ཕོབས་ཕར་ཕུར་ལྕོག་ཡོངས་འཛིན་རིན་པོ་ཆེས་ཕྱག་བརྡབ་སྟེ། ཨ་ཁ་ཁ་ཞེས་ཐུགས་མི་བདེ་བའི་རྣམ་པ་ཆེར་བཞེས་པའི་གསུང་མང་དུ་བྱོན་པས་
རང་ཡུམ་དེ་ཉིད་བླ་མའི་ཐུགས་ལ་བཏགས་དང་རི་ཁྱེད་པར་ཅན་ཞིག་ཡིན་པར་གསུལ་བར་གྱུར་ཅེས་གསུངས་ཤིང། བྲག་རི་རྡོ་རྗེ་འཆང་ཆེན་པོས་ཀྱང་རྗེ་བླ་མ་མཆོག་ལ་ཐུགས་གསེ་གནང་བའི་གསུང་ཡང་དང་ཡང་དུ་
ཕེ་བསལ་དང། ཁྱད་པར་འདི་ཉིན་རྗེ་ཉིད་ལ་རྒྱུན་གཏན་ལས་ཀྱང་ལྷག་པའི་ཐུགས་བརྩེ་ཉམས་དང་བྱམས་ཉམས་ཧ་ཅང་ཆེན་པོ་གནང་བ་ཞིག་བྱུང་ག་མཇལ་བའི་ཐམ་འདི་ཡིན་པར་དགོངས་པ་ཡིན་འདྲ་གསུངས་
དེ་ནས་ཕྱིར་ཕེབས། ལྷ་སའི་གཟིམ་དཔག་ཏུ་བཞུགས་ཏེ། མ་ཡུམ་གྱི་དགོངས་རྫོགས་བསྒྲུབ་རྒྱུའི་འཕྲོས་རྣམས་རིམ་བསྟུད་དུ་གནང་བའི་མུས་ལ་ཉིན་གྲངས་མང་ཙམ་སོང་ཞིང། ཉིན་གཅིག་གི་ཚེ་ད་ཙམ་ན་རྡོ་རྗེ་
དུ་ཆེང་སྐུ་ལྟེམ་ཚུལ་བཞེས་ས་དྭངས་སུ་སོང་ཟེར་བ་ཞིག་གསན་རན་ཡོད་སྙམ་དུ་ཐུགས་རེ་ཆེར་གནང་ནས་བཞུགས་པའི་སྐབས་ཤིག་གློ་བུར་དུ་བྲག་རི་བླ་བྲང་ནས་བང་ཕྱིན་པ་འབྱོར་ཏེ་རྡོ་རྗེ་འཆང་ད་ཆ་དགོངས་པ་གཞན་
དུང་རྒྱས་སུ་ཕྲིན་སོང་བས་ད་ལྟ་རང་དུ་རྗེ་ཉིད་རི་ཁྲོད་དུ་ཕེབས་དགོས་བྱ་བ་བྱུང། ཚུལ་དེགས་ནམ་ཐོ་ཤ་ནས་ཐུགས་ཕམ་ཚད་ལས་འདས་པའི་སྐྱོ་གདུང་དྲག་པོ་མནན་པས་མི་ནོན་པ་འཁྲུངས་ཏེ་མ་ཐག་རྟས་རྟོག་ཀྱི་དང་

[153B] བླ་མ་རི་སྐུ་རིན་པོ་ཆེ་དང་རྗེ་བླ་མ་ཉིད་རྣམ་གཉིས་ཀྱིས་དབུ་མཛད་དེ་གསུང་ཞབས་པ་མང་བ་ཞིག་དང་བཅས་རྗེ་ཐུའུ་བཀྭན་པའི་གསུང་གདུང་ཆོག་རིན་ཆེན་སྒྲོན་མེའི་སྟེང་ནས་གདུང་སྒྲུབ་ཉིན་འགའི་
རིང་གནད་དུ་སྲིན་པ་བསྐྱངས་ཤིང། སྐུ་གདུང་ཞུགས་འབུལ་གྱི་སློབ་དཔོན་ཡང་རྗེ་ཉིད་ནས་གནང། དེ་རྗེས་སུ་ཡང་དགོངས་རྫོགས་སྒྲུབ་པ་གནང་རྒྱུའི་སྐོར་སོགས་སྐབས་གང་ཁེལ་དུ་བླ་བྲང་ནས་ཅི་གསུང་མཐའ་དག་
ལ་ཞབས་འདེགས་ཀྱི་འཁུར་བརྩོན་ལྷུར་བཞེས་གནང་ཞིང། ཕྱག་རྫས་བཀྲེན་ཡང་ཉིན་རེ་ཉིན་གཉིས་ཀྱི་འཕྲལ་ཆས་ཙམ་ལས་གཞན་དངོས་ནོར་ཡོད་དགུ་རྩལ་སྤྲུགས་ཀྱིས་སྐུའི་གདུང་རྟེན་རིན་པོ་ཆེའི་ཞལ་འདེབས་
དང་དགོངས་རྫོགས་མཆོད་སྤྲིན་སོགས་ཀྱི་རྒྱུར་གཏོང་གནང་མཛད་ཅིང། ཕྱིས་སུ་ཞལ་ནས། བཀའ་དྲིན་ཅན་གྱི་བླ་མ་དང་ཨམ་གཉིས་ཀ་ལོ་འདིར་གཤེགས་པས་དེའི་ལོར་གཞན་པ་བས་ཡིད་ཕམ་ཆེ་བ་བྱུང་
གསུངས། དེ་ནས་རྒྱུན་གཏན་གྱི་བཞུགས་གནས་ལྷ་ས་དམར་ལམ་པའི་ནང་དུ་སྤོ་གནང་མཛད། སྔ་གོང་ཞིག་ནས་འདན་མ་ཚེ་མར་ཚང་ཞེས་པའི་སྤྲུལ་སྐུས། སྒྲུབ་ཐབས་རིན་འབྱུང་ནས་གསུངས་པའི་རྗེས་གནང་
ཕྱེད་སུམ་བརྒྱ་སྐོར་ཡོད་པ་ཡོངས་རྫོགས་སྩལ་རྒྱུར་གསོལ་བ་ཡང་ཡང་བཏབ་པ་བཞིན་ཚེ་མར་སྤྲུལ་སྐུ་སོགས་ཞུ་མི་བརྒྱད་ཅུ་སྐོར་ལ་རིན་འབྱུང་བརྒྱ་རྩའི་རྗེས་གནང་ཆ་ཚང་བ་དམ་པའི་ཕྱག་བཞེས་མ་ཉམས་པར་གནང་

[154A]༄༅། །དགུང་ལོ་ཉེར་བཞིར་ཕེབས་པ་ལྕགས་གླང་ལོར་འཕན་པོ་གང་རྒྱ་བླ་མ་རིན་པོ་ཆེ་ངག་དབང་བྱང་ཆུབ་ཚུལ་ཁྲིམས་དཔལ་བཟང་པོས་ཟུར་བཀའ་བརྒྱ་རྩའི་རྗེས་གནང་འབུལ་དགོས་ཚུལ་གསོལ་
བ་ལྟར་གང་རྒྱ་བླ་མ་རིན་པོ་ཆེ་དང། ལ་དགས་རི་ལྗོངས་སྤྲུལ་སྐུ། བློ་གླིང་དའ་མདོ་སྤྲུལ་སྐུ་བྱམས་པ་ཆོས་དབང་སོགས་སྤྲུལ་སྐུ་བཅུ་བཅས་ཞུ་མི་ཚོགས་པ་བརྒྱད་ཅུ་སྐོར་ལ་ཟུར་བཀའ་བརྒྱ་རྩ་ཡོངས་རྫོགས་ཀྱི་རྗེས་
གནང་ལེགས་པར་སྩལ། དར་མདོ་སྤྲུལ་སྐུ་རིན་པོ་ཆེར་ཕྱིས་སུ་དར་རྩེ་མདོར་བླ་མ་བྱམས་པ་རིན་པོ་ཆེ་ཞེས་གསོལ་བ་རྒྱལ་བའི་བསྟན་པ་ལ་ཕྱག་རྗེས་ཆེ་བ་ཞིག་ཏུ་བྱུང་བར་གསུངས། དེའི་དབྱར་ཐོག་ཏུ་འབྲས་སྤུངས་
སོག་པོ་ནས་མིན་ཤོག་ཞབས་དྲུང་ཞེས་པས་ཞུས་ངོར་ལྷ་ལྡན་འཕྲུལ་སྣང་གཙུག་ལག་གི་ཤར་རྒྱུད་འོང་སྟོད་སྦུག་ཅེས་པ་སྨོན་ལམ་ཆེན་མོའི་སྐབས་རྭ་བ་སྟོད་པའི་དགེ་འདུན་རྣམས་ཚོགས་འཚོགས་ཡུལ་གྱི་འདུ་ཁུང་
དུ་འབྲས་སོག་པོ་ཞགས་དྲུང་དང། སེར་སྨད་རྒྱལ་རོང་ཤར་པ་སྤྲུལ་སྐུ་རིན་ཕོ་ཆེ་སོགས་བླ་སྤྲུལ་ཐ་དྲུག་ཙམ་དང། བཀའ་རམས་དགེ་བཤེས། རྒྱུད་གྲྭ་སྟོད་སྨད་ཀྱི་དགེ་འདུན་སོགས་ཞུ་བ་པོ་སེར་སྐྱ་དོན་གཉེར་ལྡན་
པ་ཉིས་བརྒྱ་སྐོར་ལ་འཇམ་མགོན་ཙོང་ཁ་ཕ་ཆེན་པོ་ཡབ་སྲས་གསུམ་གྱི་གསུང་འབུམ་ཡོངས་སུ་རྫོགས་པའི་ལྗགས་ལུང་སྩལ། འདིའི་སྐབས་བཞུགས་ཡུལ་དམར་ལམ་པའི་གཟིམ་ཤག་ཏུ་ཡིན་མུས་ཀྱང་ལྔགས་

[154B]རུ་རྙིང་པའི་ཡང་སྟེང་ཤར་ངོས་ཀྱི་གཟིམ་ཆུང་དུ་མཛད་གསུང་ཆོས་སྐབས་ཀྱི་ཚོགས་འདོན་དུ་རྗེས་ཡབ་སྲས་ཀྱི་གསུང་འབུམ་བཀླགས་ལུང་གི་རྒྱུན་གང་ནས་གང་
དུ་ཕེབས་པའི་བླ་མ་བརྒྱུད་པ་རིམ་བྱོན་གྱིས་གསོལ་འདེབས་གསུང་བར། བརྒྱུད་འདེབས་སུ་སྔར་རྗེ་བླ་མ་ཉིད་བཞུགས་པའི་ཁ་སྐོང་གི་གསོལ་འདེབས་མ་འཁོད་སྟབས་ཉིན་གཅིག་སྦྱིན་བདག་སྤྲུལ་སྐུ་ནོར་གླིང་དུ་བྱོན་ཏེ་༸གོང་
ས་བཅུ་གསུམ་པ་ཆེན་པོའི་ཡོངས་འཛིན་གླིང་མཆོག་སྤྲུལ་རྡོ་རྗེ་འཆང་བློ་བཟང་ལུང་རྟོགས་བསྟན་འཛིན་འཕྲིན་ལས་དཔལ་བཟང་པོ་མཆོག་ལ་གསུང་འབུམ་ལྗགས་ལུང་གི་བརྒྱུད་འདེབས་ཁ་སྐོང་ཤླཽ་ཀ་གཅིག་བཀའ་རྩོམ་
དགོས་ཚུལ་ཞུས་པར་ཡོངས་འཛིན་རིན་པོ་ཆེ་ནས་དེ་འཕྲལ་ཉིད་དུ་བྱམས་པ་ཚུལ་ལྡན་ལ་སོགས་འཕགས་ནོར་གྱིས། །ཐུགས་རྒྱུད་ལེགས་གཏམས་རྒྱལ་བསྟན་འཛིན་པའི་གཙོ། །རྣམ་བཞིའི་འཕྲིན་ལས་རྒྱ་མཚོའི་
གོས་ཅན་ཁྱོན། །ཡོངས་ཁྱབ་རྗེ་བཙུན་བླ་མར་གསོལ་བ་འདེབས་།ཞེས་པ་ལྗགས་རྩོམ་གནང་པ་གསུང་འབུམ་ལྗགས་ལུང་སྐབས་ཀྱི་བརྒྱུད་འདེབས་ཁ་སྐོང་དུ་སྦྱར་བ་མཛད་ཅིང། གསོལ་འདེབས་འདི་ཉིད་བྱིན་རླབས་
ཀྱི་ཚན་ཁ་ཆེ་ལ་རྗེ་བླ་མ་རྡོ་རྗེ་འཆང་ཉིད་ཀྱི་འབྱུང་འགྱུར་གྱི་རྣམ་པར་ཐར་པའི་སྡོམས་ཆེན་པོར་ཡོད་པས་དུས་ཕྱིས་སུའང་བྱང་ཆུབ་ལམ་གྱི་རིམ་པའི་བརྒྱུད་འདེབས་ཁ་སྐོང་སོགས་སུ་ཁྱབ་གདལ་དུ་གསུང་བས་མཚོན་ཏེ་

[155A]༄༅། །འཕྲིན་ལས་ཕྱོགས་མེད་དུ་འཕེལ་བར་གྱུར་ཏོ། །སྐབས་དེའི་གསུང་ཆོས་བཀླགས་ལུང་གི་ཉིན་རེའི་དགོང་མོའི་ཆོས་ཐུན་གྲོལ་རེས་བཞིན་རྗེ་བླ་མ་མཆོག་ལྟ་སའི་འཕྲུལ་སྣང་གཙུག་ལག་ཁང་
དུ་གནས་མཇལ་ལ་སྟར་ཆགས་སུ་ཕེབས། མཆོད་མེ་འབུལ་གནང་དང་ཐུགས་སྨོན་ཡུན་མི་ཐུང་བ་རེ་མཛད་དེ་ཚུར་ལམ་ཕེབས་ཞོར་དུ་རྨེར་རྙིང་བྲམ་གཟུགས་སོགས་ལ་འཕྲིན་སྐྱེམས་ཤུགས་དྲག་པོ་ནར་མར་གནང་
རྒྱལ་རོང་ཤར་ཆོག་མཆོག་སྦྲུལ་རིན་པོ་ཆེ་འདི་སྐབས་ཐམས་ཅད་དུ་གནས་གཟིགས་སོགས་ཀྱི་ཕེབས་རྗེས་སུ་ལྷན་ཅིག་འབྲངས་ཏེ་ཕེབས་ཡོད་པས་བྲམ་གཟུགས་ཁང་གི་འོག་ལྷོའི་རྣམ་སྲས་ཀྱི་ཕྱག་མཛུབ་ཏུ་གཞན་
ཞིག་གིས་མཛུབ་མོའི་ཚིགས་སྐོགས་བསྒྲོན་ཏེ་ཡོད་པ་གཟིགས་པས་གཟིམ་ཆུང་དུ་ཕེབས་ཟིན་ནས། ད་གིན་མཆོད་མཇལ་སྐབས་རྣམ་སྲས་ཀྱི་ཕྱག་མཛུབ་ཏུ་ཚིགས་སྐོགས་བསྐོན་འདུག་པ་མཐོང་ཚུལ་གསོལ་པར་
རྗེ་ཉིད་ཀྱི་ཞལ་ནས། འོ། ཁྱོད་སྐུ་གསུང་ཐུགས་རྟེན་ཡག་པོ་མི་མཇལ་བར་ཚིགས་སྐོགས་ལ་ལྟད་མོ་བལྟ་བ་ཅི་ཡིན་ཞེས་བཀྱོན་པའི་ཚུལ་མཛད་ཅིང། མཆོད་མཇལ་ཞུ་སྟངས་དེ་འདྲ་མ་རེད་གསུང། འོ་ན་ཅི་འདྲ་བྱེད་
ཞུས་པར། སྐུ་རྟེན་རྣམས་དེ་དང་དེའི་ཡེ་ཤེས་པ་དངོས་ཡིན་པར་མོས་ཏེ། དེ་དག་ལ་ཡན་ལག་བདུན་པ་དང་མཎྜལ་འབུལ། གསོལ་བ་བཏབ་པས་སྤྱི་བོ། མགྲིན་པ། ཐུགས་ཀ་བཅས་ནས་རིམ་བཞིན་བདུད་རྩི་

[155B]ཅར་དུ་བྱུང། རང་གཞན་སེམས་ཅན་ཀུན་གྱི་སྤྱི་མགྲིན་སྙིང་ག་གསུམ་ལ་རིམ་དང་ཅིག་ཅར་དུ་ཐིམ་པས་སྒོ་གསུམ་གྱི་དྲི་མ་སྦྱངས་ཤིང། སྐུ་གསུང་ཐུགས་
ཀྱི་བྱིན་རླབས་ཞུགས། དབང་བཞི་ཐོབ་པས་སྐུ་བཞི་འགྲུབ་པར་བྱེད་པའི་ས་བོན་ཁྱད་པར་ཅན་བསྐྲུན་པར་བྱས་སོང་སྙམ་དུ་བསམས་ལ། བསྔོ་སྨོན་དང་བརྟན་བཞུགས། ཤིས་བརྗོད་བཅས་བྱ་དགོས་པ་ཡིན། ཞེས་
བཀའ་ཕེབས་པ་རྒྱལ་རོང་ཤར་སྤྲུལ་རིན་པོ་ཆེས་ཁོ་བོ་ཅག་ལ་ཡང་ཡང་ནན་ཏན་དུ་གསུངས་སོ། །དེ་སྐབས་ཤིག་ཏུ་ཞབས་ཞུ་བ་འཇམ་དབྱང་ཞེས་པ་གོ་ཆོད་ཅིག་ཡོད་པ་དུས་ཀྱི་ཆོས་ཉིད་དུ་གྱུར་བར་དེ་ཉིད་ལ་བྱང་
འཕོ། ལྗགས་བསྔོ། མཆོད་སྤྲིན་སོགས་ཀྱི་དགེ་རྩ་གཟབ་ནན་གནད་དུ་སྨིན་པ་བཀའ་དྲིན་དུ་སྩལ། རྗེ་ཉིད་ཀྱི་སྐུ་མཆོད་ཕྱག་མཛོད་ཕྱིས་སུ་དགེ་ཚུལ་གྱི་མཚན་ངག་དབང་རྒྱ་མཚོ་ཞེས་པ་ཞབས་ཞུར་དེ་དུས་འབྱོར་བ་
ཐུགས་བརྩེས་རྗེས་སུ་བཟུང། ལོ་དེ་གའི་དགུན་ཐོག་ནས་ཕ་བོང་ཁར་གྲྭ་ཤག་གཅིག་ཏུ་གནས་གཡར་མཛད་ནས་དེར་བཞུགས། དེ་དུས་དགུན་ཀར་ཚེས་བཅུ་ཞིག་གི་ཉིན་པར་རྗེ་བླ་མ་རྡོ་རྗེ་འཆང་མཆོག་ཉིད་དང། ཕྱག་
མཛོད་ངག་རྒྱམ། རྒྱལ་རོང་གི་གྲྭ་པ་གསར་པ་གཅིག་ཕ་བོང་ཁའི་དགེ་སློང་བྱམས་པ་བཅས་ཕ་བོང་ཁའི་རྒྱབ་རིའི་བདེ་ཆེན་སྒྲུབ་ཕུག་ཏུ་ཕེབས། སྒྲུབ་ཕུག་གི་མདོར་ཉིན་གང་ལྷོད་འགོལ་གྱིས་བཞུགས་པར། སྔ་
[156A]༄༅། །དྲོ་ནས་ལྡིར་རིང་ཞེས་པའི་སྒྲ་ཆེན་པོ་བར་ཐག་འཚམ་པར་ཕྱི་ནས་གསན་པའི་ཚེ་ཕུག་པའི་ནང་ནས་སྒྲོག་པ་འདྲ་བ། ནང་ནས་གསན་སྐབས་ཕུག་པའི་ཕྱི་ནས་སྒྲོག་པ་འདྲ་བ་བར་མ་ཆད་
པར་སྒྲོག་པ་ཞིག་རྗེ་བླ་མ་ཉིད་སྟོན་འཁོར་ཡོངས་ཀྱི་མཐུན་སྣང་དུ་གསན། དེ་ནས་ཚ་རྟིང་ཙམ་གྱི་དུས་ན། ལྡིར་རིང། ལྡིར་རིང་ཞེས་ལན་གཉིས་གཉིས་མཉམ་དུ་བར་ཐག་འཚམ་པར་སྒྲོག་པ་དང། ཕྱི་དྲོའི་
དུས་སུ། ལྡིར་རིང། ལྡིར་རིང། ལྡིར་རིང་ཞེས་ཐེངས་གསུམ་གསུམ་མཉམ་དུ་སྒྲོག་ཅིང། དེ་ལྟར་གྲག་པའི་ཚེ་རྔ་པོ་ཆེ་ཞིག་གམ་རྔ་མང་པོ་ཞིག་མཉམ་དུ་བརྡུང་བ་ལྟ་བུར་མངོན་སུམ་པར་གསན་དུ་ཡོད་པ་བྱུང་
བས། ད་གདོད་གཞི་ནས་དེའི་ཉིན་ཚེས་བཅུ་ཡིན་པ་བཅས་མཁའ་འགྲོའི་ཚོགས་རྔ་ལྟ་བུ་ཞིག་ཡིན་ཐག་ཆོད་རེད་སྙམ་པ་དགོངས་ཤིང་དེ་ལྟར་གསུང་འཕྲོས་སུའང་གནང། དེར་གཏོར་མའི་སྨུག་རྩི་བསྣམས་
པ་མེད་ཀྱང་བཞེས་རྩམ་ནས་ཚོགས་གཏོར་བཞེངས་ཏེ་སྒྲུབ་ཕུག་གི་ནང་དུ་ཚོགས་འཁོར་གནད་སྨིན་ཞིག་ཀྱང་འབུལ་བ་མཛད། དེ་རྗེས་ཤིག་ན། རྗེ་ཉིད་ནས་འབྲས་གུང་རུ་རྒྱ་མཚོ་གླིང་རིན་པོ་ཆེ་མཁྱེན་རབ་
དཔལ་ལྡན་བསྟན་པའི་ཉི་མ་དཔལ་བཟང་པོར་དེའི་སྐོར་གསུང་གླེང་མཛད་པས་གུང་སྤྲུལ་རིན་པོ་ཆེ་ནས་དེ་མཁའ་འགྲོའི་རྔ་རང་ཡིན་ངེས། རིན་པོ་ཆེ་རང་ཉིད་སྐུ་གཞོན་ནུའི་དུས་སུའང་རྒྱུད་པ་དགེ་བཤེས་ཞིག་

[156B]བཏེག་སྟེ་སོང་བའི་སྐབས། དྲང་སྲོང་སྨ་ར་རིང་པོ་ཡོད་པ་བགྲེས་ཉམས་ཅན་ཞིག་མཇལ། སྐབས་དེར་ཁོང་གཉིས་འཇིགས་དྲགས་པས་གང་ཡང་སྨྲ་ནུས་པར་
རིངས་པར་ཕྱིར་བྲོས། སླར་མོན་བསམ་བསྐོར་ནས་ཆེད་དུ་མཇལ་བར་ཕྱིན་པས་དྲང་སྲོང་དེ་གར་སོང་མེད་པར་ཡལ་ཟིན་པ་ཞིག་བྱུང་བ་རེད་ཅེས་གསུང། ཕུག་པ་དེ་ནས་སིནྡྷུ་ར་ལི་ཁྲིའི་ཁ་དོག་ལྟར་དམར་བ་དེ་འདྲ་ཡང་ཡང་
བབས་པ་བཅས་སྒྲུབ་ཕུག་བྱིན་རླབས་ཅན་ཞིག་ཡིན་པར་འདུག་གསུངས་དགུང་གྲངས་ཉེར་ལྔ་བཞེས་པ་ཆུ་སྟག་ལོའི་དགུང་གསར་སྐབས་རྗེ་ཉིད་ཀྱི་མ་སྲུ་དང་ལྷན་དུ་ལྷ་སར་བཞུགས། དགུང་གསར་གྲུབ་ནས་
སླར་ཕ་བོང་ཁར་ཕེབས་ཏེ་སྔ་ལོ་ལྟར་བཞུགས་ཤིང། བླ་མ་རི་སྐུ་རིན་པོ་ཆེ་ཡང་རྗེ་བླ་མ་མཆོག་དང་ལྷན་བཞུགས་བསྐྱངས་པར་སེང་དབར་ནམ་བྱུང་ལ་རི་སྐུ་རིན་པོ་ཆེའི་དྲུང་ནས་བསྟན་འགྱུར་གྱི་ཆད་གསབ་སོགས་
ལྗགས་ལུང་མང་དུ་གསན། འདི་སྐབས་རྣམས་ལའང་འབྲས་སྤུངས་སུ་སྒོ་མང་མཁན་ཆེན་རྡོ་རྗེ་འཆང་གི་སྐུ་མདུན་ནས་དཔལ་གསང་བ་འདུས་པ་འཕགས་ལུགས་མི་བསྐྱོད་པ་ལྷ་སོ་གཉིས་དང། གྲུབ་ཆེན་ལཱུ་ཨི་བའི་
ལུགས་ཀྱི་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་པ། འཇིགས་བྱེད་དཔའ་བོ་གཅིག་བ་བཅས་ཀྱི་དབང་ཆེན་དང། གཞན་ཡང་མཁན་ཆེན་རྡོ་རྗེ་འཆང་དེ་ཉིད་ཀྱི་དྲུང་ནས་བཀའ་ཆོས་ནམ་ཡོད་ལ་གསན་བཞེས་ཅི་

[157A]༄༅། །ཐུབ་མཛད། བླ་མ་རི་སྐུ་རིན་པོ་ཆེ་ནས་རྗེ་ཉིད་འདི་ལོ་དགུང་སྐེག་ཏུ་ཕེབས་པ་དང་བཅས་འཕན་ཡུལ་གྱི་རྟེན་གནས་རྣམས་སུ་ཞབས་ཐང་གནས་སྐོར་བའི་ཚུལ་གྱིས་ཕེབས་ཏེ། བཀའ་
གདམས་གོང་མ་སོགས་ཀྱིས་བྱིན་གྱིས་བརླབས་པའི་གནས་དང་རྟེན་ཁྱད་པར་ཅན་རྣམས་དང། ལྷག་པར་གདུང་རྟེན་འབུམ་པ་གཙོ་ཆེ་བ་བཞུགས་པ་དག་ཏུ་ཞབས་སྐོར་དང་གནས་གཟིགས་གནད་སྨིན་ཞིག་གནང་
ན་སྐུ་ཚེའི་འགལ་རྐྱེན་ཞི་ཞིང་བཞེད་དོན་འགྲུབ་བ་སོགས་ཀྱི་གནད་ཆེ་ཚུལ་ནན་ཆེར་གསུངས་པའི་བཀའ་བཞིན་རྗེ་བླ་མ་རྡོ་རྗེ་འཆང་ཆེན་པོ་མཆོག་ཕྱག་ཕྱི་བ་འགའ་རེ་དང་བཅས་ཏེ་ཞབས་ཐང་གིས་ཕ་བོང་ཁའི་རི་ཁྲོད་
ནས་ཉང་བྲན་གྱི་ཕུ་དགའ་ལ་བྱ་བ་བརྒྱུད་དེ་འཕན་ཡུལ་དུ་ཕེབས་ཤིང། དཀར་པོ་སྒང་དུ་བཞུགས་ཞག་ཐོག་ཐོག་མར་གྲོ་ས་མཆོད་རྟེན་དུ་ཞབས་སྐོར་ཡུན་མི་ཐུང་ཙམ་གནང་ཞིང། དེ་ནས་རིམ་བྱོན་གྱིས་ལོ་ཙ་
དགོན་ཞེས་པར་བོད་ཡུལ་དུ་བསྟན་བཅོས་ཆེན་པོ་དབུམ་ལ་འཇུག་པ་ཐོག་མར་གདན་དྲངས་ཏེ་སྲོལ་འབྱེད་པ་པོ་པ་ཚབ་ལོ་ཙཱ་བ་ཉི་མ་གྲགས་ཀྱི་གདུང་རྟེན་འབུམ་པ་གཙོ་བོར་བཞུགས་པའི་མཆོད་རྟེན་རྣམས་ལ་ཞབས་
སྐོར་སྐོར་ཚད་ལོང་ངེས་སུ་གནང། འདིའི་སྐོར་ཚད་སྔར་ངེས་པ་མེད་ཀྱང་རྗེ་ཉིད་ནས་སྐོར་ཚད་རྒྱས་འབྲིང་བསྡུས་གསུམ་གདན་ས་ཆེན་པོ་འབྲས་སྤུངས། སེར། དགའ་ལྡན་གསུམ་གྱི་དགེ་འདུན་གྱི་ཞལ་གྲངས་

[157B] འབྲིང་ལྔ་སྟོང་ལྔ་བརྒྱ། བསྡུས་པ་སུམ་སྟོང་སུམ་བརྒྱ་དང། དེ་གསུམ་ཇི་ལྟར་ནུས་པའི་ཁ་སྐོང་ཅི་འགྲུབ་རེ་བཅས་བསྐོར་དགོས་པའི་སྐོར་ཚད་ངེས་པ་ཅན་དུ་མཛད་ཅིང། སྐོར་བ་
བྱ་ཚུལ་ཡང་གཞན་གྱི་ལད་མོ་དང་གཡམ་རྒྱུགས་མཛད་པ་མ་ཡིན་པར། འདུལ་བ་ལུང་གཞི་ལས། མཁས་པ་གང་ཞིག་རབ་ཏུ་སེམས་དད་པས། །སངས་རྒྱས་མཆོད་རྟེན་ལ་ནི་གོམ་འདོར་ན། །འཛམ་བུའི་ཆུ་བོའི་
གསེར་གྱི་སྲང་ཚད་ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །ཞེས་དང། གསལ་རྒྱལ་གྱིས་ཞུས་པའི་མདོ་ལས། སུ་ཞིག་དད་པས་ཐུབ་པའི་མཆོད་རྟེན་ནམ། །སྐུ་གཟུགས་དག་ལ་བསྐོར་བ་བྱེད་པ་དེ། །ཕྱི་མའི་
ཚེ་ན་དགྲ་ཆེན་རྣམས་ཀྱིས་བཏུད། །བཟང་པོའི་སྣོད་གྱུར་ཡོན་ཏན་རྣམས་དང་ལྡན། །ཞེས་དང། མེ་ཏོག་བརྩེགས་པའི་མདོ་ལས། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་མཆོད་རྟེན་རྣམས་ལ་མེ་
ཏོག་འགའ་འབུལ་ལམ། ཞེས་པ་ནས། མར་མེ་ཕུལ་ཏེ་ཕུལ་ནས་དགའ་བའི་སེམས་ཀྱིས་གོམ་པའི་གར་སྟབས་བོར་ཏེ། སངས་རྒྱས་བཅོམ་ལྡན་འདས་ལ་ཕྱག་འཚལ་ཞེས་སྨྲ་བ་དེ་དག་ནི། སེདྒེ་རྣམ་པར་རྩེ་བ་
བསྐལ་པ་བྲྒྱའམ་བསྐལ་བ་སྟོང་ངམ་བསྐལ་པ་བརྒྱ་ཕྲག་སྟོང་དུ་ཡང་ལོག་པར་ལྟུང་པའི་གནས་སུ་འགྱུར་པ་དེའི་གནས་མེད་དོ་།ཞེས་དང། འཕགས་པ་སྤྱན་རས་གཟིགས་ཀྱི་མདོ་ལས། ཕྱི་མའི་ཚེ་ཕྱི་མའི་དུས་

[158A]༄༅། །ལྔ་བརྒྱའི་ཐ་མ་ལ་སུ་ཞིག་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་རིང་བསྲེལ་ཡུངས་འབྲུ་ཙམ་ལ་བསྟི་སྟང་བྱེད་པ་དང། བླ་མར་བྱེད་པ་དང། རི་མོར་བྱེད་པ་དང། མཆོད་
པ་དང། རྗེད་པ་དང། གསོལ་བ་དང། བསྔགས་པ་དང། སྐོར་བ་བྱེད་པ་དེས་ཕན་ཡོན་ལྔ་ཡོངས་སུ་འཛིན་པར་འགྱུར་ཏེ། ལྔ་གང་ཞེ་ན། དྲན་པ་དང་ལྡན་པར་འགྱུར་པ་དང། རྟོགས་པ་དང་ལྡན་པར་འགྱུར་པ་དང་
ངོ་ཚ་ཤེས་ཤིང་ཁྲེལ་ཡོད་པ་དང་ལྡན་པར་འགྱུར་བ་དང་མྱུར་དུ་སངས་རྒྱས་བཅོམ་ལྡན་འདས་མཐོང་བར་འགྱུར་བ་དང་མཐོང་ནས་ཀྱང་དད་པ་བསྐྱེད་པར་འགྱུར་བ་སྟེ། ཕན་ཡོན་ལྔ་པོ་དེ་དག་ཡོངས་སུ་བཟུང་བར་
འགྱུར་རོ། །དེ་ཆོས་བཞི་དང་ལྡན་པར་འགྱུར་ཏེ། བཞི་གང་ཞེ་ན། དེ་བཞིན་གཤེགས་པའི་བསྟན་པ་འཛིན་པ་དང། དེ་ཡང་ཇི་སྐད་བསྟན་པ་བཞིན་དུ་སྒྲུབ་པ་དང། བསྒྲུབས་ནས་ཀྱང་སངས་རྒྱས་བཅོམ་ལྡན་
འདས་རྣམས་དང་ཉེ་བར་འགྱུར་བ་དང། མྱུར་དུ་སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་འགྱུར་ཏེ། བཞི་པོ་དེ་དག་གོ་།ཞེས། ཡང་དེ་ཉིད་ལས། སྲོག་ཆགས་ཀུན་ལ་ཕན་པའི་ཕྱིར་།བྱང་ཆུབ་ཏུ་ནི་སེམས་
བསྐྱེད་ནས། །འཇིག་རྟེན་མགོན་གྱི་མཆོད་རྟེན་ལ། །སུ་ཞིག་སྐོར་བ་བྱེད་པ་ནི། །ཚེ་རབས་དག་ནི་ཐམས་ཅད་དུ། །བྱ་བ་སྤྱད་པ་སྤྱོད་པའི་ཚེ། །དྲན་དང་ལྡན་ཞིང་བློ་གྲོས་ལྡན། །བསོད་ནམས་ལྡན་ཞིང་འཇིགས་མེད་

[158B] །མཆོད་རྟེན་བསྐོར་བ་བྱས་ན་ནི། །ཚེ་རབས་དག་ནི་ཐམས་ཅད་ནི། །ལྷ་དང་ཀླུ་དང་གནོད་སྦྱིན་དང། །སྲིན་པོ་རྣམས་ཀྱིས་མཆོད་པར་འགྱུར། །ངས་ནི་གང་དག་བསྟན་པ་ཡི། །མི་ཁོམ་བརྒྱད་པོ་དེ་དག་སྤོང། །སངས་
རྒྱས་འབྱུང་བ་རབ་མཛེས་པ། །མཉེས་པར་བྱེད་འདི་དལ་བ་གཅིག་།མདོག་ལྡན་གཟུགས་ནི་ཕུན་སུམ་ཚོགས། །མཚན་གྱིས་ལེགས་པར་བརྒྱན་པ་དང། །མཐུ་དང་སྟོབས་དང་ལྡན་པར་འགྱུར། །ལེ་ལོ་ཅན་དུ་སྐྱེ་མི་
འགྱུར། །དེ་ནི་ཕྱུག་ཅིང་ནོར་ཆེར་འགྱུར། །ཞེས་པ་ནས། མཆོད་རྟེན་བསྐོར་བ་བྱས་ན་ནི། །སྐྱེ་བ་ཐམས་ཅད་ཀུན་ཏུ་ཡང། །དབང་ཆེར་གྲགས་པའི་ཁྱིམ་བདག་དང། །དཔལ་དང་གཟི་བརྗིད་ལྡན་པར་འགྱུར། །བྲམ་
ཟེ་སཱ་ལ་ཆེ་བ་དང། །ཚུལ་ཁྲིམས་ལྡན་ཞིང་མང་ཐོས་དང་།རྒྱལ་རིགས་སཱ་ལ་ཆེ་འདྲ་དང། །ཕྱུག་ཅིང་ནོར་ཆེར་ལྡན་པར་འགྱུར། །རིས་བསྐོར་རྒྱ་མཚོ་ཚུན་ཆད་ཀྱི། །ས་ཀུན་ལ་ནི་གང་སྨོན་པ། །གླིང་བཞི་དག་གི་
དབང་ཕྱུག་ཟླ། །རྒྱལ་པོ་ཆོས་དང་ལྡན་པར་འགྱུར། །འཁོར་ལོས་བསྒྱུར་བ་རྫུ་འཕྲུལ་ཆེ། །རིན་ཆེན་བདུན་དང་ལྡན་པར་འགྱུར་།རྒྱལ་སྲིད་གནས་ནས་སངས་རྒྱས་ལ། །ཡང་དང་ཡང་དུ་བསྟི་སྟང་བྱེད། །འདི་ནས་ཤི་
འཕོས་མཐོ་རིས་སུ། །སོང་ནས་སངས་རྒྱས་བསྟན་ལ་དད། །ལྷུན་པོའི་ཟོམ་གྱི་དབང་ཕྱུག་པོ། །ལྷ་ཡི་དབང་པོ་བརྒྱ་བྱིན་འགྱུར་།ལྷ་དབང་ཤིན་ཏུ་འཐབ་བྲལ་དང། །དེ་བཞིན་དུ་ནི་དགའ་ལྡན་དང། །ལྷ་དབང་ཤིན་ཏུ་

[159A]༄༅། །འཕྲུལ་དགའ་དང། །དབང་བསྒྱུར་འཇིགས་པ་མེད་པར་འགྱུར། །མཆོད་རྟེན་སྐོར་བ་བྱས་ན་ནི། །ཚངས་པའི་དབང་ཕྱུག་མཁས་འགྱུར་ཞིང། །ལྷ་རྣམས་བྱེ་བས་མཆོད་པར་འགྱུར། །འཇིག་རྟེན་
མགོན་གྱི་མཆོད་རྟེན་ལ། །མི་གང་སྐོར་བ་བྱེད་པ་ཡི། །བསྔགས་པ་བསྐལ་པ་བྱེ་བར་ཡང། །བརྗོད་པས་ཟད་པར་བྱ་མི་ནུས། །སུ་ཞིག་བྱང་ཆུབ་སེམས་བསྐྱེད་ནས། །སྟོན་པའི་མཆོད་རྟེན་ཕྱག་འཚལ་བ། །དེ་ནི་བསྐལ་
པ་བྱེ་བར་ཡང། །ནམ་ཡང་ལོང་ཞིང་འཐེང་མི་འགྱུར། །འཇིག་རྟེན་མགོན་གྱི་མཆོད་རྟེན་ལ། །མངོན་དུ་སྐོར་བ་བྱེད་པ་ནི། །བུང་བ་སྔོན་པོ་མཛེས་འདྲ་ཡི། །རྣམ་པར་དག་པའི་མིག་འཐོབ་འགྱུར་།མཆོད་རྟེན་བསྐོར་བ་
བྱས་ན་ནི། །དེ་ནི་ངེས་པར་རྟག་ཏུ་ཡང། །མཐུན་པའི་དོན་མཐུན་འཐོབ་འགྱུར་ཞིང། །དོན་མིན་རྣམས་ནི་སྤངས་པར་འགྱུར། །མཆོད་རྟེན་བསྐོར་བ་བྱས་ན་ནི། །མཐུ་དང་སྟོབས་དང་ལྡན་པར་འགྱུར་།དེ་ནི་ལེ་ལོ་མེད་
འགྱུར་ཞིང། །རྟག་ཏུ་བག་ཡོད་ལྡན་པར་འགྱུར། །མཆོད་རྟེན་བསྐོར་བ་བྱས་ན་ནི། །བརྩོན་འགྲུས་བརྟན་ཅིང་མཐུ་བརྟན་ལ། །བརྟན་ཞིང་རྣམ་པར་གནོན་བརྟན་དང། །དེ་ནི་མྱུར་དུ་མཁས་པར་འགྱུར་།མེ་དང་དུག་
དང་མཚོན་གྱིས་དེ། །ནམ་ཡང་འཆི་དུས་བྱེད་མི་འགྱུར། །མཁས་པའི་ཚེ་ནི་རྫོགས་རྫོགས་སུ། །ཟད་པར་བྱས་ནས་འཆི་དུས་བྱེད་།མཆོད་རྟེན་བསྐོར་བ་བྱས་ན་ནི། །ཕོ་བྲང་འཁོར་དང་ཡུལ་འཁོར་དང། །གྲོང་

[159B] །གཟུགས་ཀྱིས་ཁྱད་པར་འཕགས་པར་འགྱུར། །བྱང་ཆུབ་སྤྱད་པ་སྤྱོད་པའི་ཚེ། །དེ་ནི་འདོད་པ་མི་བསྟེན་ཅིང། །ལུས་ཀྱང་གཙང་ལ་གོས་གཙང་ཞིང་།གཙང་མའི་ཆོས་ལ་གནས་པར་འགྱུར།།
ཞེས་དང། མཆོད་རྟེན་བསྐོར་བའི་ཚིགས་བཅད་ཀྱི་མདོ་ལས། ཤེས་རབ་ཆེན་པོ་ཤཱ་རིའི་བུས། །སྟོན་པ་ལ་ནི་ཞུ་བ་ཞུས། །མཆོད་རྟེན་བསྐོར་བ་བགྱིས་པ་ཡི། །རྣམ་པར་སྨིན་པ་ཅི་འགྱུར་བ། །བསྐལ་པ་ཆེན་པོའི་འཇིག་
རྟེན་མཆོག་རྣམ་པར་འདྲེན་པས་བདག་ལ་གསུངས། །རྫོགས་པའི་སངས་རྒྱས་རྐང་གཉིས་མཆོག་སྟོན་པས་དེ་ལས་བཀའ་སྩལ་པ་།མཆོག་རྟེན་བསྐོར་བ་བྱས་པ་ཡི། །ཡོན་ཏན་གང་ཡིན་ཕྱོགས་ཙམ་བསྟན། །
མཆོད་རྟེན་བསྐོར་བ་བྱས་པ་ཡིས། །ལྷ་ཀླུ་གནོད་སྦྱིན་དྲི་ཟ་དང། ལྷ་མིན་མཁའ་ལྡིང་མིའམ་ཅི། །ལྟོ་འཕྱེ་རྣམས་ཀྱིས་མཆེད་པར་འགྱུར། །དལ་བ་རྙེད་དཀའ་ཐོབ་གྱུར་ནས། །སྐད་ཅིག་གཅིག་ཙམ་བར་དུ་ཡང། །
མཆོད་རྟེན་བསྐོར་བ་བྱས་པ་ནི། །མི་ཁོམ་བརྒྱད་རྣམས་སྤོང་བར་འགྱུར། །མཆོད་རྟེན་བསྐོར་བ་བྱས་པས་ནི། །དྲན་དང་ལྡན་ཅིང་བློ་གྲོས་ལྡན། །ཁ་དོག་ལྡན་ཞིང་མཛངས་པ་དང། །ཐམས་ཅད་དུ་ནི་མཆོད་པར་འགྱུར།།
མཆོད་རྟེན་བསྐོར་བ་བྱས་པས་ནི། །ལྷ་དང་དེ་བཞིན་མི་རྣམས་ཀྱི། །ཚེ་རིང་བ་ཡང་དེ་ཡིས་འཐོབ། །གྲགས་པ་ཆེན་པོའང་འཐོབ་པར་འགྱུར། །མཆོད་རྟེན་བསྐོར་བ་བྱས་པས་ནི། །འཛམ་བུའི་གླིང་དུ་རུས་ཀྱི་མཆོག་ཆོ་རིགས་

[160A]༄༅། །ཡོངས་སུ་དག་པར་ཡང། །བློ་ལྡན་དེ་ནི་སྐྱེ་བར་འགྱུར་།མཆོད་རྟེན་བསྐོར་བ་བྱས་པས་ནི། །ཁ་བཞིན་དག་ཀྱང་བཟང་བ་དང། །མདོག་སྡུག་པ་དང་མཁས་པ་དང། །བདེ་བར་གནས་པར་
ཐོབ་པར་འགྱུར། །མཆོད་རྟེན་བསྐོར་བ་བྱས་པས་ནི། །ཕྱུག་ཅིང་ནོར་ཡང་མང་པ་དང། །སེར་སྣ་མེད་ཅིང་གཏོང་ཕོད་དང། །སྦྱིན་པ་དག་ལ་དཔའ་བར་འགྱུར། །མཆོད་རྟེན་བསྐོར་བ་བྱས་པས་ནི། །ཡིད་དུ་འོང་ཞིང་བལྟ་
ན་སྡུག་མདོག་བཟང་མཐོང་ན་དགའ་བ་དང། །ལོངས་སྤྱོད་རྒྱ་ཆེན་སྤྱོད་པར་འགྱུར། །མཆོད་རྟེན་བསྐོར་པ་བྱས་པས་ནི། །འདུ་བྱེད་སྟོང་པར་མཐོང་ནས་ཀྱང། །དེ་ནི་ཆོས་ལ་རྨོངས་མི་འགྱུར་།མྱུར་དུ་དགའ་བ་ཐོབ་
པར་འགྱུར། །མཆོད་རྟེན་བསྐོར་བ་བྱས་པས་ནི། །རྒྱལ་རིགས་མཆོག་ཏུ་སྐྱེ་བར་འགྱུར། །བུད་མེད་འཁོར་དང་ལྡན་པ་དང། །སྟོབས་དང་བརྩོན་འགྲུས་ལྡན་པར་འགྱུར། །མཆོད་རྟེན་བསྐོར་བ་བྱས་པས་ནི་།བྲམ་ཟེ་ཆེ་
ཞིང་མཐོ་བར་སྐྱེ། །ཚུལ་ཁྲིམས་ལྡན་ཞིང་ཐོས་དང་ལྡན་།རིག་བྱེད་གསང་སྔགས་ལྡན་པར་འགྱུར། །མཆོད་རྟེན་བསྐོར་བ་བྱས་པས་ནི། །ཁྱིམ་བདག་ཆེ་ཞིང་མཐོ་བར་སྐྱེ། །ཕྱུག་ཅིང་ནོར་ཡང་མང་བ་དང། །ནོར་
དང་འབྲུ་རྣམས་ལྡན་པར་འགྱུར། །མཆོད་རྟེན་བསྐོར་བ་བྱས་པས་ནི། །འཛམ་བུའི་གླིང་གི་མངའ་བདག་རྗེ། །ས་སྟེང་མཐའ་དག་དབང་བྱེད་པའི། །ཆོས་དང་ལྡན་པའི་རྒྱལ་པོར་འགྱུར། །མཆོད་རྟེན་བསྐོར་བ་བྱས་པས་ནི་

[160B] །འཁོར་ལོས་བསྒྱུར་བའི་རྒྱལ་པོར་འགྱུར། །ཆོས་བཞིན་འཁོར་ལོ་སྐོར་བར་བྱེད། །མཆོད་རྟེན་བསྐོར་བ་བྱས་པས་ནི། །འདི་ནས་འཕོས་ཏེ་མཐོ་རིས་འགྲོ། །སངས་རྒྱས་བསྟན་ལ་དགའ་བ་
དང། །རྣལ་འབྱོར་ལྡན་ཞིང་རྫུ་འཕྲུལ་ཆེ། །མཆོད་རྟེན་བསྐོར་བ་བྱས་པས་ནི། །ལྷ་ཡུལ་དག་ནས་འཕོས་ནས་ཀྱང། །དེ་ནི་མི་ཡི་ནང་དུ་སྐྱེ། །རྨོངས་པ་མེད་པར་མངལ་དུ་འཇུག་མཆོད་རྟེན་བསྐོར་བ་བྱས་པས་ནི། །
མངལ་གྱི་སྐྱོན་གྱི་དྲི་མ་ཡིས། །དེ་ལ་གོས་པར་མི་འགྱུར་ཏེ། །དེ་ནི་ནོར་བུ་དག་པ་བཞིན། །མཆོད་རྟེན་བསྐོར་བ་བྱས་པས་ནི། །མ་ལྟོར་བདེ་བར་གནས་པར་འགྱུར། །དེ་ནི་བདེ་བར་བཙའ་བ་དང། །བདེ་བར་ནུ་ཞོ་འཐུང་བར་
འགྱུར། །མཆོད་རྟེན་བསྐོར་བ་བྱས་པས་ནི། །ཕས་ཀྱང་འཁོར་གཡོག་མང་པོ་ཡིས། །དེ་ལ་གསོ་ཞིང་གནས་པར་འགྱུར། །མ་མས་རྟག་ཏུ་རིམ་གྲོ་བྱེད། །མཆོད་རྟེན་སྐོར་བ་བྱས་པས་ནི། །ཉེ་དུ་རྣམས་ཀྱི་སྙིང་དུ་སྡུག་
དེ་བཞིན་ཕ་མ་ལྷག་པར་བྱམས། །སྐྱེས་ནས་ལོངས་སྤྱོད་འཕེལ་བར་འགྱུར། །མཆོད་རྟེན་བསྐོར་བ་བྱས་པས་ནི། །ཤ་ཟ་དང་ནི་སྲིན་རྣམས་ཀྱིས། །དེ་ལ་གནོད་པར་མི་འགྱུར་རོ། །ལོངས་སྤྱོད་དག་ལ་སྐྱོན་མེད་སྤྱོད་
མཆོད་རྟེན་བསྐོར་བ་བྱས་པས་ནི། །བསྐལ་པ་བརྒྱར་ཡང་དེ་དག་རྣམས། །ཞར་འགྲུམ་པོར་ཡོང་མི་འགྱུར། །ལུས་ཀྱང་རྣམ་པར་དག་པར་འགྱུར། །མཆོད་རྟེན་བསྐོར་བ་བྱས་པས་ནི། །མིག་ཀྱང་རྣམ་པར་དག་པར་
[161A]༄༅། །འགྱུར། །དཀྱུས་རིང་མཐོན་མཐིང་སྡུག་པ་དང། །ལྷ་ཡི་མིག་ཀྱང་དེ་ཡིས་འཐོབ། །མཆོད་རྟེན་བསྐོར་བ་བྱས་པས་ནི། །ལུས་བདེ་སེམས་ཀྱང་བརྟན་པ་དང། །དེ་བཞིན་བརྩོན་འགྲུས་བརྟན་
པ་དང། །དཔུང་མགོ་ཟླུམ་ཞིང་བརྟན་པར་འགྱུར། །མཆོད་རྟེན་བསྐོར་བ་བྱས་པས་ནི། །སྟོབས་དང་བྱད་གཟུགས་ཕུན་སུམ་ཚོགས་།ཡན་ལག་ཐམས་ཅད་མཚན་རྣམས་ཀྱིས། །ལེགས་པར་བརྒྱན་ཅིང་ལྡན་པ་ལ་འགྱུར། །
མཆོད་རྟེན་བསྐོར་བ་བྱས་པས་ནི། །སུམ་ཅུ་རྩ་གསུམ་དབང་ཕྱུག་རྗེ། །རྫུ་འཕྲུལ་ཆེན་པོ་བརྒྱ་བྱིན་དུ། །ལྷ་ཡི་དབང་པོ་ཆེན་པོར་འགྱུར། །མཆོད་རྟེན་བསྐོར་བ་བྱས་པས་ནི། །འཐབ་བྲལ་ལྷ་ཡི་རྒྱལ་པོ་དང། །དེ་བཞིན་
ཡོངས་སུ་དགའ་ལྡན་དང། །འཕྲུལ་དགའ་གཞན་འཕྲུལ་དབང་བྱེད་འགྱུར། །མཆོད་རྟེན་བསྐོར་བ་བྱས་པས་ནི། །ཚངས་པའི་འཇིག་རྟེན་ཚངས་པ་ཡི། །དབང་ཕྱུག་ཉིད་དུ་དེ་འགྱུར་ཞིང། །ལྷ་རྣམས་བྱེད་བ་སྙེད་ཀྱིས་
མཆོད། །མཆོད་རྟེན་བསྐོར་བ་བྱས་པས་ནི། །བསྐལ་པ་བྱེ་བ་སྟོང་དག་དང། །ཁྲག་ཁྲིག་ཕྲག་བརྒྱ་དག་ཏུ་ཡང། །ཤེས་རབ་ལྡན་པས་རྟག་ཏུ་མཆོད། །མཆོད་རྟན་བསྐོར་བ་བྱས་པས་ནི། །བསྐལ་པ་བྱེ་བ་སྟེང་དག་
ཏུ། །ལུས་གཙང་གོས་ཀྱང་གཙང་བ་དང། །དཀར་པོའི་ཆོས་དང་ལྡན་པར་འགྱུར། །མཆོད་རྟེན་བསྐོར་བ་བྱས་པས་ནི། །སྟོབས་དང་བརྩོན་འགྲུས་ཕུན་སུམ་ཚོགས། དེ་ནི་ལེ་ལོ་མེད་པ་དང། །ཤིན་ཏུ་བསྒྲུབ་པ་ཐོབ་

[161B] །མཆོད་རྟེན་བསྐོར་བ་བྱས་པས་ནི། །བརྩོན་འགྲུས་བརྟན་ཅིང་མཐུ་ཡང་བརྟན། །རྩལ་བརྟན་ཅིས་ཀྱང་མི་ཚུགས་ཤིང། །དོན་རྣམས་མྱུར་དུ་འགྲུབ་པར་བྱེད། །མཆོད་རྟེན་བསྐོར་བ་བྱས་པས་ནི། །གདངས་སྐད་
གསང་ཡང་མཐོ་བ་དང། །ཡིད་དུ་འོང་བའི་ང་རོ་ཅན། །གནོད་པ་མེད་ཅིང་ནད་མེད་འགྱུར། །མཆོད་རྟེན་བསྐོར་བ་བྱས་པས་ནི། །ང་ཉིད་ཀྱིས་ནི་བསྟན་པ་ཡི། །གནས་དེར་མྱུར་དུ་དེ་འགྲོ་ཞིང། །ཤས་ཆེར་སྐྱེ་བ་འཐོབ་པར་འགྱུར། །
མཆོད་རྟེན་བསྐོར་བ་བྱས་པས་ནི། །དྲན་པ་ཉེ་བར་གཞག་པ་བཞི་།སེམས་ཀྱི་ཚད་མེད་བཞི་པོ་དང། །རྫུ་འཕྲུལ་རྐང་པའི་དབང་ཡང་འཐོབ། །མཆོད་རྟེན་བསྐོར་བ་བྱས་པས་ནི། །འཕགས་པའི་བདེན་པ་བཞི་པོ་དང། །དབང་
པོ་རྣམས་དང་སྟོབས་རྣམས་དང། །བྱང་ཆུབ་ཡན་ལག་འབྲས་བུ་ཐོབ། །མཆོད་རྟེན་བསྐོར་བ་བྱས་པས་ནི། །མངོན་ཤེས་དྲུག་ལྡན་ཟག་པ་མེད། །ཉོན་མོངས་ཐམས་ཅད་སྤངས་པ་ཡི། །དགྲ་བཅོམ་རྫུ་འཕྲུལ་ཆེན་པར་འགྱུར། །
མཆོད་རྟེན་བསྐོར་བ་བྱས་པས་ནི། །འདོད་ཆགས་ཞེ་སྡང་སྤངས་པ་དང། །འཁོར་པ་རྣམས་ནི་སྤངས་པ་ཡི། །རང་རྒྱལ་བྱང་ཆུབ་འཐོབ་པར་འགྱུར། །མཆོད་རྟེན་བསྐོར་བ་བྱས་པས་ནི། །འཇིག་རྟེན་དག་ཏུ་དེ་བཞིན་གཤེགས་
མཚན་རྣམས་ཀྱིས་ནི་བརྒྱན་པ་དང། །གསེར་གྱི་སྐུ་མདོག་འཐོབ་པར་འགྱུར། །ལུས་ཀྱི་ལས་ཀྱང་བསྐོར་བ་ཡིན། །ངག་གི་ལས་ཀྱང་བསྐོར་བ་ཡིན། །ཡིད་ཀྱི་ལས་ཀྱང་བསྐོར་བ་ཡིན། །སྨོན་ལམ་བཏབ་པ་བསྐོར་བ་ཡིན་

[162A]༄༅། །འདིར་ནི་བསྐོར་བ་བྱས་པ་ཡིས། །བགྲོད་དཀའ་བདེ་དགུར་དོན་རྣམས་འགྲུབ། །འཇིག་རྟེན་མགོན་པོའི་མཆོད་རྟེན་ལ། །བསྐོར་བ་བྱས་པའི་ཡོན་ཏན་གང། །དེ་ནི་ཚིག་ཚམ་ཉི་མོ་ཡིས། །
ལེགས་པར་བསྟན་པ་མི་ནུས་སོ། །སེམས་ཅན་རྣམས་ལ་སྙིང་བརྩེའི་ཕྱིར། །ཤཱ་རིའི་བུ་ཡིས་ཞུས་ནས་ཀྱང། །མཆོད་རྟེན་ཕྱག་བྱས་ཡོན་ཏན་གང། །འཇིག་རྟེན་མགོན་པོས་བརྟན་པ་ཡིན། །རྟ་བརྒྱ་དང་ནི་གསེར་
སྲང་བརྒྱ། །དྲེ་མོའི་ཤིང་རྟ་བརྒྱ་དག་དང། །རྒོད་མ་བརྒྱ་ཡི་ཤིང་རྟ་རྣམས། །རིན་ཆེན་སྣ་ཚོགས་བཀང་བ་ཡང། །བསྐོར་བའི་གོམ་པ་གཅིག་པོར་བའི། །བཅུ་དྲུག་ཆར་ཡང་མི་ཕོད་དོ་།གངས་ཀྱི་གླང་ཆེན་བརྒྱ་རྟེན་དགའ་
ལུས་ཆེན་ན་མཚོད་ཡངས་པ་དང། །སྣ་ཡང་གཤོལ་མདའ་འདྲ་པའི་གླང། །གསེར་དང་ནོར་བུས་བརྒྱན་པ་ཡང། །བསྐོར་བའི་གོམ་པ་གཅིག་པོར་བའི། །བཅུ་དྲུག་ཆར་ཡང་མི་ཕོད་དོ། །མཁས་པ་གང་ཞིག་སངས་
རྒྱས་མཆོད་རྟེན་ལ། །དགའ་བའི་སེམས་ཀྱིས་གོམ་པ་གཅིག་པོར་པ་།འཛམ་བུའི་ཆུ་ཀླུང་གསེར་སྲང་འབུམ་གྲངས་སྙེད། །དེ་ནི་དེ་དང་མཚུངས་པ་ཡོད་མ་ཡིན། །ཞེས་དང། གཙུག་ཏོར་དྲི་མེད་ལས་རིང་བསེལ་
གྱི་སྙིང་པོའམ། དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ལ་བསྐོར་བ་བྱའོ། །ཡིད་བཞིན་གྱི་ནོར་བུ་རིན་ཆེན་འདི་གཉིས་ཀྱང་དུས་གཅིག་ཏུ་དྲན་པར་བྱའོ། །དེས་ན་གངྒཱའི་ཀླུང་གི་བྱེ་བ་ཁྲག་ཁྲིག་

[162B]བའི་རྩ་བ་བསྐྱེད་པར་འགྱུར་རོ། །བསོད་ནམས་ཆེན་པོ་དང་ལྡན་པར་འགྱུར་རོ། །མཚམས་མེད་པ་ལྔའི་ལས་ཀྱི་སྒྲིབ་པ་རྣམས་ཀྱང་ཡོངས་སུ་བྱང་པར་འགྱུར་རོ། །སེམས་
ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་གྱི་ངན་སོང་རྣམས་ལས་ཡོངས་སུ་ཐར་བར་འགྱུར་རོ། །ཚེ་རིང་པོར་འགྱུར་རོ། །སྦྲུལ་གྱི་པགས་པ་བརྗེས་པ་བཞིན་དུ་ལུས་བོར་ནས་སྐལ་པ་མཉམ་
པའི་ཕྱིར་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ་།ཞེས་དང། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་མཆོད་རྟེན་ལ་ལ་བསྐོར་བ་བྱས་སམ། ཕྱག་བྱས་སམ། མཆོད་པ་ཕུལ་ཡང་རུང་སྟེ་དེ་
བཞིན་གཤེགས་པའི་བྱིན་གྱིས་བརླབས་ཀྱིས་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །སྔོན་གྱི་ལས་ཀྱི་སྒྲིབ་པ་མ་ལུས་པ་ཡང་བྱང་བར་འགྱུར་རོ། །ཞེས་དང། གང་ལ་ལ་ཞིག་གིས་མཆོད་རྟེན་འདི་ལ་
བསྐོར་བ་བྱས་སམ། ཕྱག་བྱས་སམ། ཐལ་མོ་སྦྱར་རམ། མེ་ཏོག་ཕུལ་ལམ། བྱུག་པ་དང་བདུག་པ་ཕུལ་ལམ། དྲིལ་བུ་དང་བདན་དང་གདུགས་འགའ་ཞིག་ཕུལ་ན་ཡང་དེ་བཞིན་གཤེགས་པ་དགུ་ཁྲི་དགུ་སྟོང་གི་མཆོད་
རྟེན་ལ་ཕུལ་བའི་བསོད་ནམས་དང་མཉམ་པ་ཡིན་ནོ། །ཞེས་དང་གསང་བ་རིང་བསྲེལ་གྱི་ཟམ་ཏོག་ལས་སེམས་ཅན་གང་དག་མཆོད་རྟེན་དེ་ལ་བསྐོར་བ་གཅིག་གམ། ཕྱག་འཚལ་བ་གཅིག་གིས་མནར་མེད་པ་ལ་ཐུག་པའི་

[163A]༄༅། །བར་ལ་སོགས་པ་རྣམས་ལས་ལོངས་སུ་ཐར་པར་འགྱུར་རོ་།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །ཞེས་གསུངས་པ་སོགས་མང་ངོ། །མདོར་
ན་སངས་རྒྱས་ཀྱི་ཡུངས་འབྲུའི་རིང་བསྲེལ་དང། ཆོས་སྐུའི་རིང་བསྲེལ་གཟུངས་ཆེན་སྡེ་ལྔར་གྲགས་པ་སོགས་རྟེན་དུ་སོང་བའི་སྐུའམ། དེ་ལྟ་བུའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ལ་བསྐོར་བ་བྱས་ན་སྔར་བཤད་པ་
ལྟར་གྱི་ཕན་ཡོན་རྣམས་འཐོབ་པར་འགྱུར་ཏེ། ཇི་སྐད་དུ། རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ལ་བསྐོར་བ་བྱའོ་།གངྒཱའི་ཀླུང་བྱེ་བ་ཁྲག་ཁྲིག་འབུམ་གྱི་བྱེ་མ་སྙེད་ཀྱི་དེ་བཞིན་གཤེགས་པ་རྣམས་ལ་དགེ་བའི་རྩ་བ་
བསྐྱེད་པར་འགྱུར་རོ། །མཚམས་མེད་པ་ལྔའི་ལས་ཀྱི་སྒྲིབ་པ་ཡང་བྱང་བར་འགྱུར་རོ། །ངན་སོང་དུ་སྐྱེ་བར་མི་འགྱུར་རོ། །སྐྱེ་བ་ཕྱི་མ་མངལ་གྱི་དྲི་མས་མི་གོས་པར་འགྱུར་རོ། །གང་དང་གང་དུ་སྐྱེ་བ་དེ་དང་དེར་པདྨ་ལས་
བརྫུས་ཏེ་སྐྱེ་བར་འགྱུར་རོ། །སྐྱེ་བ་དྲན་པར་འགྱུར་རོ། །ཞེས་སོགས་ལྟར་དགོས་པ་དང་ཕན་ཡོན་ཚད་མེད་པར་གསུངས་པའི་དོན་ཐུགས་ལ་བརྣགས་ཤིང། གདུལ་བྱ་མཐའ་ཡས་པ་ཞིག་ཀྱང་ཚུལ་དེ་ལ་སྦྱོར་བར་མཛད་
དེར་མ་ཟད་མདོ་ཐར་པ་ཆེན་པོ་ལས། གང་ཞིག་ཕྱོགས་བཅུ་དུས་གསུམ་གྱི། །སངས་རྒྱས་རྣམས་ལ་ཕྱག་འཚལ་ན། །ཁ་ན་མ་ཐོ་འདས་པ་དང། །མ་འོངས་པ་དང་ད་ལྟར་གྱི། །ལས་ངན་བཅུ་པོ་བྱས་པ་ཡང། །ད་ལྟར་

[163B] །ཅེས་སོགས་དང། སངས་རྒྱས་རྣམས་ལ་ཕྱག་འཚལ་ན། །ལས་ངན་ཀུན་ལས་རྣམ་པར་གྲོལ་།མཚམས་མེད་ལྔ་པོའི་སྡིག་ཀྱང་འབྱང། །སོགས་ནས། མཐའ་རུ་ངན་སོང་གསུམ་དང་བྲལ། །སངས་
རྒྱས་བྱམས་པའང་མཐོང་བ་དང། །སངས་རྒྱས་སྟོང་ཡང་མཐོང་བར་འགྱུར། །ཅེས་དང། རྒྱལ་བའི་བློ་གྲོས་ཞེས་པའི་མདོར་ཡོན་ཏན་ཐམས་ཅད་ཐོབ་པར་འདོད་པས་དཀོན་མཆོག་གསུམ་ལ་མཆོད་པར་བྱའོ། །ཞེས་དང་
སའི་སྙིང་པོའི་མདོ་ལས། འཇིག་རྟེན་དག་ན་བདེ་ཞིང་སྐྱིད་པ་།ཐམས་ཅད་དཀོན་མཆོག་མཆོད་ལས་བྱུང་བས། །ཞེས་སོགས་དང་གཞན་ཡང། སངས་རྒྱས་ཡོན་ཏན་བསམ་མི་ཁྱབ། །ཞེས་པ་ནས་བསམ་མི་ཁྱབ་ལ་དད་
བྱས་ན། །རྣམ་པར་སྨིན་པའང་བསམ་མི་ཁྱབ། །ཞེས་པའི་རྐང་པ་ཕྱི་མ་གཉིས་ནི། བསམ་མི་ཁྱབ་ལ་མཆོད་བྱས་ན། །རྣམ་པར་སྨིན་པའང་བསམ་མི་ཁྱབ། །ཅེས་དང། བསྟོད་པ་དང་གསོལ་འདེབས་སོགས་ལ་བསྒྱུར་བའི་
ཕན་ཡོན་འབྱུང་བར་གསུངས་པ་དང། ཁྱད་པར་དུ་སྤྱན་རས་གཟིགས་ཀྱི་མདོ་ལས། བློ་གྲོས་རྣམ་པར་དག་པ་དེ་བཞིན་གཤེགས་པ་ཡོངས་སུ་དག་པ་ལ་སུ་ཞིག་མེ་ཏོག་དང། ཕྲེང་བ་དང། སྤོས་དང་གདུགས་དང། རྒྱལ་
མཚན་དང། བདན་དང། རོལ་མོའི་སྒྲ་དང། བྱུག་པ་རྣམས་ཀྱིས་བསྟི་སྟངས་བྱེད་པ་དེའི་བསོད་ནམས་ཀྱི་ཕུང་པོའི་མཐའ་རྟོགས་པར་མི་ནུས་ཏེ་དེའི་མཐའ་ནི་ཐེག་པ་གསུམ་པོ་གང་ཡང་རུང་བས་མྱ་ངན་ལས་འདས་པའི་མཐར་

[164A]༄༅། །ཐུག་པ་མ་གཏོགས་པར་བསོད་ནམས་ཀྱི་ཕུང་པོའི་ཕྱི་མའི་མཐར་ཡང་ཟད་པར་མི་ནུས་སོ། །དེ་ཅིའི་ཕྱིར་ཞེ་ན། བློ་གྲོས་རྣམ་པར་དག་པ་ཇི་ལྟར་དེ་བཞིན་གཤེགས་པ་སངས་རྒྱས་ཀྱི་ཆོས་ཐམས་
ཅད་ཀྱི་ཚད་མེད་པ་དེ་བཞིན་དུ་དེ་བཞིན་གཤེགས་པ་ལ་ཡོན་ཕུལ་བ་ཡང་ཚད་མེད་དོ། །མཐའ་ཡས་སོ། །བསམ་གྱིས་མི་ཁྱབ་བོ་།མཚུངས་པ་མེད་དོ། །དཔག་ཏུ་མེད་དོ། །གྲངས་མེད་དོ། །དཔག་གིས་མི་ལང་ངོ། །བརྗོད་
དུ་མེད་དོ། །ཞེས་སོགས་ལྟར་སངས་རྒྱས་ཀྱི་སྐུ་དངོས་སམ། སྐུ་གསུང་ཐུགས་ཀྱི་རྟེན་ལ་ཕྱག་འཚལ་བ་དང། བསྟོད་པ། མཆོད་པ་འབུལ་པ། གསོལ་བ་འདེབས་པ། སྐྱབས་སུ་འགྲོ་བ་སོགས་ཀྱི་ཕན་ཡོན་རྒྱ་ཆེར་གསུངས་
ཏེ་ཀུན་ཀྱང་རྣམ་པར་གྲོལ་བའི་ལམ་ལ་ཡིད་འདུན་པའི་སྐལ་པ་ཅན་དུ་མཛད་ཅིང། གནས་འཛིན་བཙུན་མ་རེ་རེ་ཙམ་ཁང་སྲུང་གི་ཚོད་ལྟ་བུར་སྡོད་སྲོལ་ལས་རྟེན་མཆོག་རྣམས་ལ་སྲི་ཞུ་འཛིན་སྤྲས་སོགས་ཧ་ཅང་དམན་སྟབས་
རྗེ་བླ་མ་མཆོག་ནས་གཞན་མང་པོར་གདུང་རྟེན་འདི་དག་ཤིན་ཏུ་རྩ་འགངས་ཆེ་བའི་ལོ་རྒྱུས་དང། ཕན་ཡོན་གོང་གསལ་ལྟར་མ་ཟད། གཞན་ཡང་ཕོ་མ་ཆི་ན། རླུང་ཁྲག་བད་ཀན་སོགས་སྨན་གཞུང་ནས་གཞན་དབང་
སྔོན་གྱི་ལས་ནང་དུ་གསུངས་པའི་ནད་རིགས་དང། གདོན་བགེགས་ཞི་བ། ཚེ་རིང་པོར་བསྲིང་བ། ཚེ་རབས་ཕྱི་མར་ཡང་ཟབ་མོའི་ལྟ་བ་དང། བྱང་ཆུབ་ཀྱི་སེམས་ལ་ཐོས་བསམ་སྒོམ་པ་སོགས་ནུས་པའི་བག་ཆགས་ཚུན་

[164B]གསུངས་པར་བརྟེན་དེ་ནས་བཟུང་ནད་ཀྱིས་གདུངས་པ་སོགས་ཀྱི་སྐྱེ་འགྲོ་དུ་མས་ཚོགས་གསོག་སྒྲིབ་སྦྱོང་གི་རྟེན་དུ་བཟུང་སྟེ་སྐོར་ཚད་ཕྱག་མཆོད་ལ་བརྩོན་པ་ཆེས་
ཆེར་དར་བར་གྱུར་ཏེ་ནད་གཞི་ཚབས་པོ་ཆེ་ཡང་ལྷག་མེད་དུ་བྱང་བ་སོགས་མཐོང་ཆོས་སུ་བྱུང་བ་དུ་མས་ཡིད་དྲངས་ཏེ་ཕྱིས་ནས་པ་ཚབ་མཆོད་རྟེན་ནམ་ལོ་ཙཱ་མཆོད་རྟེན་ཞེས་ཡོངས་སུ་གྲགས་པ་བྱུང་སྟེ་འགྲོ་དོན་རྒྱ་ཆེར་འཕེལ་
བ་ཡང་རྗེ་འདི་ཉིད་ཀྱི་ཐབས་མཁས་ཀྱི་འཕྲིན་ལས་ལ་བརྟེན་ནས་བྱུང་བ་འོག་ཏུའང་འཆད་འགྱུར་ལྟར་གྱིས་ཤེས་པར་ནུས་ལ། དགོན་དེའི་ཉེ་སྐོར་དུ་གནས་འཛིན་བཙུན་མ་གང་ཡོད་ཕྱོགས་བསྡུས་ལ་མང་འགྱེད་ཀྱི་བསྙེན་
བཀུར། ཕྱིས་ཀྱི་རྒྱུན་ཇའི་ཐེབས་དམིགས་སོགས་ཕོན་མི་ཆུང་བ་སྩལ་ཏེ་དེ་གའི་དགོན་གནས་མཆོད་རྟེན་དང་བཅས་པར་འཛིན་སྤྲས་སྲི་ཞུ་གང་ཐུབ་བྱ་དགོས་པའི་བཀའ་སློབ་ནན་ཏན་དུ་སྩལ། །དེ་ནས་རིམ་གྱིས་
ར་མ་བྱམས་ཆེན། རྒྱལ་བྱམས་ཆེན། གློ་པ་སྟོད་བྱམས་ཆེན། ས་ཕུད་ཐུབ་དབང་བཅས་སུ་གནས་འབྲེལ་ཞབས་སྐོར། ཕྱག་མཆོད་སོགས་དང། སྟོང་རྩེ་རིའི་ཚར་ཆེན་བློ་གསལ་རྒྱ་མཚོའི་སྒྲུབ་གནས་སོགས་སུ་
མཆོད་སྤྲིན་མདོར་བསྡུས་དང་འབྲེལ་བར་ཐུགས་དམ་ཉམས་བཞེས་ཐུན་རེའི་རྣལ་འབྱོར་གྱི་ཚུལ་དུ་བསྐྱངས་ཤིང། འགྲོ་བ་རྣམས་ཕྱི་ནང་མཁའ་སྤྱོད་ཀྱིས་ལ་བགྲོད་པའི་ཐུགས་སྨོན་ཡང་དག་པ་གནང། དེ་ནས་རིམ་

[165A]༄༅། །གྱིས་ཕེབས་ཏེ་བཀོག་སྐྱིད་ཕྱུག་པོ་ཞེས་པའི་གྲོང་ཁྱིམ། སྔོན་དུས་འཇམ་མགོན་ཙོང་ཁ་པ་ཆེན་པོ་བྱོན་སྐབས་ཚེམས་བསྙུང་བ་བཀོག་པས་ཐུགས་ལ་བདེ་སྐྱིད་ཀྱི་ཉམས་འཁྲུངས་པ་
ལས་མིང་དེ་ལྟར་ཆགས་པ་དེར་རྗེ་ཙོང་ཁ་པའི་ཞལ་འདོན་གྱི་གཟིགས་དཔེ་ཤེར་ཕྱིན་བརྒྱད་སྟོང་པ་གསེར་དངུལ་སྤེལ་བྲིས་པོ་ཏི་གཅིག་བཞུགས་པ་ཞལ་ཕྱེ་གསུང་སྒྲོག་ཐུགས་སྨོན་བཅས་གནང། དེ་ནས་མཉམ་
མེད་ཇོ་བོ་ཆེན་པོའི་བཀའ་བརྒྱུད་འཛིན་པ་ཤར་བ་ཡོན་ཏན་གྲགས་དང། པོ་ཏོ་བ་རིན་ཆེན་གསལ་ལ་སོགས་པ་ཇོ་འབྲོམ་ཡབ་སྲས་ཀྱི་སློབ་མ་ཡང་སློབ་དང་བཅས་པའི་གདུང་རྟེན་ས་འབུམ་བརྒྱ་རྩ་ཙ་མ་བཞུགས་
པ་ཤ་ར་དགོན་དུ་ཕེབས། དེར་ཡང་ཉིན་ཞག་བཅོ་ལྔ་ཙམ་གྱི་ཡུན་དུ་ཞབས་སྐོར་དང། ཕྱག་མཆོད། གནས་གཟིགས་སོགས་ཞིབ་པར་གནང། དེ་ནས་རིམ་གྱིས་སྣེའུ་ཟུར་མཆོད་རྟེན། པོ་ཏོ་དགོན། ཕུ་
ཆུང། ཁམས་ལུང། ལྕང་ལུང་ཆོས་སྡེ། དགའ་ལྡན་ཆོས་འཁོར་གླང་ཐང། དཔལ་ལྡན་རྩེ་སོགས་སུ་ཞབས་སྐོར། མཆོད་སྤྲིན་འཕྲིན་བཅོལ་སོགས་དང། གོང་གསལ་བཀའ་གདམས་ཀྱི་རྟེན་གནས་རྣམས་སུ་
ཉིན་གཉིས་གསུམ་རེ་ཅི་རིགས་བཞུགས་པའི་རིང་བྱང་ཆུབ་ལམ་གྱི་རིམ་པ་དང་ཐེག་ཆེན་བློ་སྦྱོང་གི་ཉམས་བཞེས་སོགས་ལ་ཐུགས་འགྲུས་དང་ཐུགས་སྨོན་མཆོག་ཏུ་གཟབ་པ་གནང། དེ་ནས་སླར་ཕ་བོང་ཁའི་རི་

[165B] བཀའ་དང་བསྟན་བཅོས་ཀྱི་གསུང་རབ་དུ་མར་གཟིགས་རྟོག་དང། སྔ་དགོང་རྣམས་སུ་མདོ་སྔགས་ལམ་གྱི་རིམ་པའི་ཉམས་བཞེས་ཟུང་དུ་འབྲེལ་བར་བསྐྱངས་པས་དུས་འདའ་བ་མཛད། རྒྱུད་
གྲྭ་ནས་སྒྲིག་འཐེན་མཛད་པ་སོགས་ཀྱི་དུས་ཇི་བཞིན་མ་ངེས་ཀྱང། དགུང་ལོ་ཉེར་དྲུག་ནས་བརྩམས་ཏེ་དགུང་ལོ་སོ་བརྒྱད་ཙམ་དུ་ཕེབས་པའི་བར་ཕལ་མོ་ཆེར་མཚན་ཉིད་ལྡན་པའི་སྐྱེས་མཆོག་མཁས་གྲུབ་དམ་པ་དུ་
མའི་དྲུང་ནས་ཟབ་ཅིང་རྒྱ་ཆེ་བའི་ཆོས་བཀའ་ལུང་ཁྲིད་སྙན་བརྒྱུད་ཀྱི་མན་ངག་མཐའ་ཡས་པ་ཞིག་ལ་གསན་བསམ་སྒོམ་སྒྲུབ་པར་མཆད་པ་ལྟ་བུ་གནང་ཞིང། སྐབས་འགར་དད་བརྩོན་རྣམ་དཔྱོད་དང་ལྡན་པ་དུ་མས་གསོལ་
བ་བཏབ་པ་བཞིན་དབང་བཀའ་ལུང་ཁྲིད་ཀྱིས་མཚོན་པའི་ཆོས་འཁོར་བསྐོར་བ་དང། བསྟན་བཅོས་ཆེ་ཕྲ་ཅི་རིགས་པ་ལྗགས་རྩོམ་མཛད་པའི་ཚུལ་ཡང་ཆེས་མང་བ་ཞིག་བྱུང་སྣང་བ་འདི་དག་གི་སྟོད་སྨད་རྣམས་སུ་
གསལ་བ་ལྟར་རོ། །དེས་ན་ཕྱིས་སུའང་ཆོས་གསན་པའི་རིགས་མང་དུ་ཡོད་པ་རྣམས་དུས་སྐབས་སོ་སོའི་ཐད་དུ་མདོ་ཙམ་འཆད་འགྱུར་ལྟར་ལས། གཞན་རྣམས་ཆེ་ལོང་ཙམ་ཞིག་གོ་རིམ་ངེས་པ་མེད་པར་འདིར་ཕྱོགས་
གཅིག་ཏུ་འགོད་པ་ལ། རི་སྐུ་རིན་པོ་ཆེ་ལས་ལུང་ཁྲིད་སོགས་མང་དུ་གསན་མུས་ལྟར་དངུལ་ཆུ་དྷརྨ་བྷ་དྲའི་གསུང་འཇིགས་བྱེད་ཀྱི་སྒོ་ནས་རྒྱས་པའི་འཁོར་ལོ་སྒྲུབ་ཚུལ་དང། ཆོས་རྒྱན་གསུང་གཅོད་ཀྱི་གདམས་པ་ཐར་
[166A]༄༅། །འདོད་དེད་དཔོན། གསང་སྨན་གབ་ཚིག་ཞལ་ཤེས་སྦྱོར་ཚད་དང་བཅས་པ། ཐང་སག་པའི་འཇིགས་བྱེད་བསྐྱེད་རྫོགས་བཅས་ཀྱི་ལུང། ཐེག་པ་ཆེན་པོའི་གསོ་སྦྱོང་ཡན་ལག་བརྒྱད་པའི་སྡོམ་
པ། སྲོང་བཙན་བཀའ་འབུམ་དང། དངུལ་ཆུ་དྷརྨ་བྷ་དྲའི་གསུང་འབུམ་གྱི་གྲས་འགའ་ཞིག་ཕ་དམ་པས་མཛད་པའི་མཁྱུད་སྤྱད་དཀར་ནག་ཁྲ་གསུམ། འབྲོང་རྩེ་བེའུ་བུམ། དར་མོ་སྨན་རམས་པའི་གདམས་
ངག་བཀའ་རྒྱ་མ་བཅས་ཀྱི་ལྗགས་ལུང། ཁྱབ་བདག་བཀའ་འགྱུར་པ་ཆེན་པོ་འབྲས་ཤག་སྒོར་མཁན་ཆེན་རྡོ་རྗེ་འཆང་རྗེ་བཙུན་བློ་བཟང་སྨོན་ལམ་དཔལ་བཟང་པོའི་དྲུང་ནས། རྒྱལ་བའི་བཀའ་འགྱུར་རིན་པོ་ཆེའི་
བཀླགས་ལུང་གི་རྒྱུན་ཆུ་བཟང་གསན་ཡིག་ཏུ་བཞུགས་པ་ཡོངས་སུ་རྫོགས་པ་དང། ཁ་སྐོང་སྤར་གསར་གྱི་དཀར་ཆག་སྤར་བྱང་བཅས་དང། གསེར་འོད་གཡང་སྐྱབས་དང། བསྐལ་བཟང་སངས་རྒྱས་སྟོང་གི་
མཚན་བརྗོད་པ་སྐལ་བཟང་རྒྱན་གྱི་ཕྲེང་བ། རྭ་ལོ་ཙཱ་བ་རྡོ་རྗེ་གྲགས་ནས་བརྒྱུད་པའི་གཤིན་རྗེ་གཤེད་ཀྱི་ཆོས་སྐོར་རྭ་བོད་དུ་གྲགས་པ། འབྲི་གུང་དཔལ་འཛིན་གྱིས་མཛད་པའི་གཤིན་རྗེ་གཤེད་ཀྱི་ཆོས་སྐོར་དཔལ་བོད་
དུ་གྲགས་པ། རྒྱལ་ཆེན་རྣམ་ཐོས་སྲས་ཀྱི་བེའུ་བུམ་བཅས་ཀྱི་ལྗགས་ལུང། སླར་ཡང་སྒོ་མང་མཁན་ཟུར་རྡོ་རྗེ་འཆང་ལས་ཆུ་བཟང་གསན་ཡིག་ཏུ་མ་བཞུགས་པའི་བཀའ་འགྱུར་རིན་པོ་ཆེའི་ལྗགས་ལུང་ཁ་སྐོང་

[166B] རྗེ་ཚེ་འཛིན་མའི་ཚེ་དབང་ཉེ་བརྒྱུད་དག་སྣང་མ་འཇམ་མགོན་ཙོང་ཁ་པ་ཆེན་པོ་ནས་གྲྭ་སྒོམ་མཆོག་སྤྲུལ་བློ་གྲོས་དཔལ་ལྡན་འོད་ཟེར། ཤོ་མདོ་མཁན་ཟུར་ཕུན་ཚོགས་རྒྱ་མཚོ། སྒོ་མང་མཁན་ཟུར་རྡོ་རྗེ་འཆང་བཅས་ལ་བརྒྱུད་པ་དགའ་ལྷའི་ཆོས་
སྐོར་དང། དམིགས་བརྩེ་མའི་བེའུ་བུམ་ཁ་སྐོང་དང་བཅས་པ། ལྷ་མོའི་བེའུ་བུམ་སོགས་ལུང་ཁྲིད་དབང་བཀའ་གཞན་ཡང་ཆེས་མང་བ་གསན་ཅིང། ཏྲེ་བོ་ཁང་གསར་སྐྱབས་མགོན་བློ་བཟང་ཚུལ་ཁྲིམས་བསྟན་པའི་རྒྱལ་མཚན་གྱི་དྲུང་ནས་དངུལ་ཆུ་བའི་
ཡིག་ཆ་ལྟར་གྱི་ནཱ་རོ་མཁའ་སྤྱོད་མའི་དབང་བཞི་བྱིན་རླབས་དང། ཨ་མདོ་གསེར་ཁང་པ་གྲུབ་དབང་བསྟན་འཛིན་རྒྱ་མཚོའི་གསུང་དཔལ་རྡོ་རྗེ་འཇིགས་བྱེད་ཀྱི་བསྙེན་ཡིག་སྐོར་དཔལ་ལྡན་སྨད་རྒྱུད་ཀྱི་བར་མ་ནས། འཇིགས་བྱེད་བསྙེན་ཡིག་དངོས་
གྲུབ་ཀུན་འབྱུང་དང། དེའི་ཞལ་ཤེས། བསྙེན་ཡིག་དངོས་གྲུབ་ཀུན་འབྱུང། དེའི་ཉེར་མཁོ། ཡེ་ཤེས་འབེབས་སྔགས་ཀྱི་དམིགས་རིམ་སྒྲུབ་པའི་ཐོ་ཡིག་སྐུ་གསུམ་ཆར་འབེབས། བསྙེན་སྒྲུབ་སྦྲགས་མ་བྱ་ཚུལ་དངོས་གྲུབ་ཀུན་འབྱུང་
དངོས་གྲུབ་ཀྱི་རྫས་ལེན་སྐབས་ཀྱི་འདོད་གསོལ། མེ་ལྷའི་བསྙེན་པ་དང་དེའི་བཅུ་ཆའི་སྦྱིན་སྲེག་འཇིགས་བྱེད་བདག་འཇུག་དངོས་གྲུབ་འགུགས་པའི་ལྕགས་ཀྱུ། དྲུག་ཅུ་མའི་འདོན་སྒྲིགས་དངོས་གྲུབ་ཀུན་འབྱུང། བཅུ་ཆའི་སྦྱིན་སྲེག་གི་ངག་འདོན་དངོས་གྲུབ་
ཀུན་འབྱུང་རྣམས་ཀྱི་བཀླགས་ལུང། ར་སྒྲེང་མཆོག་སྤྲུལ་རྡོ་རྗེ་འཆང་ངག་དབང་བློ་བཟང་ཡེ་ཤེས་བསྟན་པའི་རྒྱལ་མཚན་དཔལ་བཟང་པོའི་དྲུང་ནས། རྭ་སྒྲེང་ཁྲི་ཆེན་བློ་བཟང་ཡེ་ཤེས་བསྟན་པ་རབ་རྒྱས་ཀྱི་གསུང་འབུམ་པོད་གཉིས་ཀྱི་ལྗགས་ལུང། རྗེ་དངུལ་ཆུ་བ་

[167A]༄༅། །བློ་བཟང་འཇིགས་མེད་དབང་པོའི་དྲུང་ནས། དངུལ་ཆུ་རྒྱལ་སྲས་ཐོགས་མེད་བཟང་པོའི་གསུང་ཐོར་བུ། ཤར་ཆེན་ངག་དབང་ཚུལ་ཁྲིམས་ཀྱི་གསུང་སྟེང་ནས་འཇིགས་བྱེད་སེར་པོའི་རྗེས་
གནང་དང། དེའི་སྒྲུབ་ཐབས་རྗེས་ཆོག་གཉི་གའི་ལྗགས་ལུང་འཇིགས་བྱེད་དམར་པོ་ལ་བརྟེན་པའི་དུག་དབང། ས་སྐྱའི་གསེར་ཆོས་བཅུ་གསུམ་གྱི་རྗེས་གནང། དཔལ་ལྡན་སྟོད་རྒྱུད་ཀྱི་མཁན་ཆེན་རྡོ་རྗེ་འཛིན་པ་
བློ་བཟང་བསྟན་འཛིན་པའི་ཞལ་སྔ་ནས་ལས། སྟོད་རྒྱུད་ཀྱི་གསང་འདུས་རྒྱུད་ཊཱིཀ་ཤོག་གྲངས་སུམ་བརྒྱ་ཉེར་དྲུག་ཡོད་པ་ཡོངས་རྫོགས་ཀྱི་ལྗགས་ལུང། རྒྱུད་སྟོད་མཁན་ཟུར་འཕྲིན་ལས་རྒྱལ་མཚན་དཔལ་
བཟང་པོའི་མདུན་ནས། པཎ་ཆེན་བསོད་ནམས་གྲགས་པའི་གསུང་དཔལ་གསང་བ་འདུས་པའི་བསྐྱེད་རྫོགས་ཁག་གཉིས་དང། གསང་འདུས་དམར་ཁྲིད་རྒྱུད་སྟོད་ཁྲིད་ཁང་བརྩི་བཞག་ཏུ་གྲགས་པ། ཤར་ཆེན་ནམ་
མཁའ་རྒྱལ་མཚན་གྱི་གསུང་འཇིགས་བྱེད་བསྐྱེད་རྫོགས། ཁྲི་བྱང་ཆུབ་ཆོས་འཕེལ་གྱི་གསུང་བདེ་མཆོག་བོང་ཞལ་ཅན་གྱི་སྒྲུབ་ཐབས་བདག་མདུན་བུམ་བསྐྱེད་སྨོན་ཤིས། རབ་གནས་དགེ་ལེགས་ཆར་འབེབས་ཀྱི་
ཟུར་རྒྱན་བཅས་དང། རྒྱལ་དབང་ཆོས་རྗེ་འཕྲིན་ལས་རྣམ་རྒྱལ་གྱི་གསུང་རྗེའི་རྣམ་ཐར་ཆེན་མོ་དང། ཁྲི་བྱང་ཆུབ་ཆོས་འཕེལ་གྱི་རྣམ་ཐར། རྒྱལ་དབང་མཛོད་དང། དྲང་ངེས་ཀྱི་སྡོམས། ཤར་ཆེན་ངག་དབང་ཚུལ་

[167B] སྒྲུབ་ཁང་རྡོ་རྗེ་འཆང་བློ་བཟང་ངག་དབང་བསྟན་འཛིན་རྒྱ་མཚོ་དཔལ་བཟང་པོ་ལས། འཇམ་མགོན་ཙོང་ཁ་པ་ཆེན་པོའི་གསུང་ལམ་གཙོ་རྣམ་གསུམ་གྱི་རྩ་བ་དང། པཎ་ཆེན་བསྟན་པའི་ཉི་
མས་མཛད་པའི་དེའི་ཁྲིད་ཡིག་གཞན་ཕན་སྙིང་པོའི་སྟེང་ནས་ལམ་གྱི་གཙོ་བོ་རྣམ་གསུམ་གྱི་བཤད་ལུང། ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་གི་ཁྲིད། འབྲས་སྒོ་མང་གུང་རུ་མཁན་སྤྲུལ་རྡོ་རྗེ་འཆང་ངག་དབང་མཁྱེན་
རབ་དཔལ་ལྡན་བསྟན་པའི་ཉི་མ་དཔལ་བཟང་པོའི་དྲུང་ནས་དཔལ་འཁོར་ལོ་སྡོམ་པ་དྲིལ་བུ་ལུགས་ལུས་དཀྱིལ་གྱི་དབང་ཆེན་དང་འཇམ་མགོན་ཙོང་ཁ་པ་ཆེན་པོའི་གསུང་ཟབ་ལམ་ནཱ་རོ་ཆོས་དྲུག་གི་ཁྲིད་ཡིག་
ཡིད་ཆེས་གསུམ་ལྡན་གྱི་སྟེང་ནས་བཤད་ཁྲིད་དང། ལུས་སྦྱོང་སོགས་ཀྱི་ཕྱག་ཁྲིད་དང་བཅས་པའི་ཉམས་ཁྲིད་བཞི་བཤད་ཀྱི་ཚུལ་དུ་གསན་ཅིང། གཞན་ཡང་དགའ་ལྡན་སྙན་བརྒྱུད་ཀྱི་མན་ངག་ལས་བྱུང་བའི་ཟབ་ལམ་བླ་
མའི་རྣལ་འབྱོར་པཎ་ཆེན་ཆོས་རྒྱན་གྱི་གསུང་བླ་མཆོད་བདེ་སྟོང་དབྱེར་མེད་མར་གྲགས་པའི་སྟེང་ནས་ཉམས་ཁྲིད། པཎ་ཆེན་ཆོས་རྒྱན་གྱི་གསུང་ཕྱག་ཆེན་རྩ་བ་རྒྱལ་བའི་གཞུང་ལམ་གྱི་ཐོག་ནས་དགའ་ལྡན་ཕྱ་གརྒྱ་ཆེན་
པོའི་བཤད་ཁྲིད། ཞང་གཡུ་བྲག་པའི་བཀའ་འབུམ་ཕྱི་མ་བོད་བཞི་དང། ནང་མ་བོད་གཅིག་རྒྱལ་མཆོག་ལྔ་པ་ཆེན་པོའི་དག་སྣང་གསང་བརྒྱ་ཅན་སོགས་ཀྱི་སྐོར་པོད་ལྔ། གུང་སྤྲུལ་རྡོ་རྗེ་འཆང་ཆེན་པོ་རང་ཉིད་ཀྱི་གསུང་

[168A]༄༅། །འབུམ་པོད་གཉིས་བཅས་ཀྱི་ལྗགས་ལུང། སྒྲུབ་ཐབས་རྒྱ་མཚོའི་ལྷ་བརྒྱ་དང་ཞེ་གསུམ་གྱི་རྗེས་གནང། བ་རི་བརྒྱ་རྩའམ་སྒྲུབ་ཐབས་བརྒྱ་རྩ་ལྷ་དོན་བརྒྱད་ཀྱི་རྗེས་གནང་གྲུབ་ཆེན་བརྒྱད་ཅུའི་
རྗེས་གནང། འབྲས་སྒོ་མང་བཀའ་འགྱུར་བ་ཆེན་པོ་བློ་བཟང་དོན་ལྡན་གྱི་དྲུང་ནས། ལམ་རིམ་ཟིན་བྲིས་ངོ་མཚར་ལེགས་བཤད་ཟླ་ཚེས་དང། ལྷ་བསངས་རྣམ་དག་ཆོས་སྐུ། ཨ་ཁུ་ཤེས་རབ་རྒྱ་མཚོའི་གསུང་འབུམ་
གྲས༑ གསང་བདེ་འཇིགས་གསུམ་གྱི་བསྐྱེད་རྫོགས་སོགས་ལེ་ཚན་མང་ཙམ་དང། དཔལ་ལྡན་སྨད་རྒྱུད་ཀྱི་གསང་འདུས་རྒྱུད་ཊཱིཀ་ལྡེབ་གྲངས་སུམ་བརྒྱ་རེ་གསུམ་པ། རྒྱལ་དབང་དགེ་འདུན་རྒྱ་མཚོའི་གསུང་འབུམ་
པོད་གསུམ། རྒྱལ་བ་དབེན་ས་པའི་གསུང་འབུམ་པོད་གཉིས། པཎ་ཆེན་བློ་བཟང་ཡེ་ཤེས་ཀྱི་གསུང་འབུམ་པོད་བཞི། ཀུན་མཁྱེན་བླ་མ་འཇམ་དབྱངས་བཞད་པའི་རྡོ་རྗེའི་གསུང་འབུམ་པོད་བཅོ་ལྔ་བཞུགས་པ་ལུང་
ཡོད་ཀྱི་གྲས་ཡོངས་སུ་རྫོགས་པ། འཇམ་དབྱངས་བདེ་བའི་རྡོ་རྗེའི་གསུང་འབུམ་པོད་གཅིག་འོན་རྒྱལ་སྲས་སྐལ་བཟང་ཐུབ་བསྟན་འཇིགས་མེད་རྒྱ་མཚོའི་གསུང་འབུམ་པོད་གསུམ་དང། མི་ཏྲ་བརྒྱ་རྩའི་དབང་ཆོག་བཀའ་
གྱ་མ་བཅས་ཀྱི་ལྗགས་ལུང། འབྲས་ཉག་རེ་མཆོག་སྤྲུལ་རིན་པོ་ཆེ་བློ་བཟང་ཐུབ་བསྟན་སྙན་གྲགས་རྒྱ་མཚོ་དཔལ་བཟང་པོའི་དྲུང་ནས་སྟག་ཕུ་བསྟན་པའི་རྒྱལ་མཚན་གྱི་གསུང་བྱ་མགྲིན་སྔོན་ཟླ་བའི་རྟོགས་བརྗོད། སྟག་ཕུ་

[168B]གྱི་རྗེས་གནང་བསྐུར་བའི་ཆོ་ག་བྲག་གཡབ་ཆུང་ཚང་བློ་བཟང་བསྟན་པའི་གསུང་ཆོས་སྐྱོང་བསེ་ཁྲབ་པའི་སྒྲུབ་ཐབས་རྒྱས་པ་དངོས་གྲུབ་བང་མཛོད། སྤོས་དཀར་
སྤྲུལ་སྐུ་ངག་དབང་ཚུལ་ཁྲིམས་ཀྱི་གསུང་མ་མོའི་འཁྲུགས་སྐོང། གཏམ་རྒྱུད་རིན་ཆེན་ཕྲེང་མཛེས། མན་ངག་རིན་ཆེན་སྤུངས་པ། པོ་ཏོ་བའི་ཚིག་ལབ་རིང་མོ། ཞོག་དོན་ཡོད་མཁས་གྲུབ་ཀྱི་གསུང་འབུམ་བྲིས་མ་ལྡེབ་
གྲངས་ཁྱོན་བསྡོམས་དྲུག་བརྒྱ་ཞེ་དགུ་ཡོད་པ་བཅས་ཀྱི་བཀླགས་ལུང། རྗེ་བཀའ་འགྱུར་བ་ཆེན་པོ་བློ་བཟང་འཕྲིན་ལས་དཔལ་བཟང་པོའི་དྲུང་ནས། ཡོངས་འཛིན་ཤར་ཆོས་གླིང་སྤྲུལ་བློ་བཟང་ལུང་རྟོགས་བསྟན་འཛིན་འཕྲིན་
ལས་ཀྱིས་ལྗགས་སྒྲིགས་གནང་བ་འཇིགས་བྱེད་དཔའ་བོ་གཅིག་པའི་གཞི་བསྙེན་ཆེན་མོའི་སྐོར་ཐེམ་སྐས་བཅོ་བརྒྱད་དང། དེའི་མཇུག་ཏུ་ཟུར་འཁོད་ཚོགས་འཁོར་བྱ་ཚུལ་དང། བླ་མའི་རྣལ་འབྱོར་ཛམ་བུ་ནཱ་དའི་ཅོད་པན་
འཆས་ཀྱི་ལྗགས་ལུང། དགའ་ལྡན་ཤར་རྩེ་ཕུ་ཁང་པ་རྗེ་བཙུན་མཁྱེན་རབ་དཔལ་འབྱོར་གྱི་ཞལ་སྔ་ནས་བྱང་ཆུབ་ལམ་གྱི་རིམ་པའི་དམར་ཁྲིད་མྱུར་ལམ་གྱི་ཉམས་ཁྲིད། དགེ་བའི་བཤེས་གཉེན་མཚུངས་མེད་རྗེ་
བཙུན་བློ་བཟང་དཔལ་འབྱོར་བའི་ཞལ་སྔ་ནས་ལས། པཎ་ཆེན་ན་བཟའ་པས་མཛད་པའི་ན་བཟའ་བེའུ་བུམ་དུ་གྲགས་པའི་ལྗགས་ལུང་ཨ་མདོ་སྐུ་འབུམ་ཆེ་ཤོས་རྡོ་རྗེ་འཆང་བློ་བཟང་བྱང་ཆུབ་བསྟན་པའི་སྒྲོན་མེ་དཔལ་བཟང་

[169A]༄༅། །པོའི་མདུན་ནས། ཞི་བ་ལྷ་འཕགས་པ་དགེ་ལེགས་རྒྱལ་མཚན་གྱིས་མཛད་པའི་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་ཁྲིད་ཡིག་ཁྱབ་བདག་བླ་མའི་ཞལ་ལུང་གསང་ཆེན་གྲུབ་པའི་མཆོག་
སྦྱིན་དང། ཨ་ལག་འཇིགས་མེད་བསམ་གཏན་གྱི་གསུང་ནཱ་རོ་མཁའ་སྤྱོད་དབང་མོའི་སྒྲུབ་ཐབས་ཐུན་མོང་མ་ཡིན་པ་གསང་ཆེན་བཅུད་ཀྱི་ཐིག་ལེ། ནཱ་རོ་མཁའ་སྤྱོད་ཀྱི་བེའུ་བུམ་ནས་དབུས་ཕྱོགས་སུ་ལུང་རྒྱུན་མ་
བཞུགས་པ་ཁ་སྐོང་ལེ་ཚན་བཅུ་བཅས་ཀྱི་བཀླགས་ལུང། རྗེ་གུང་ཐང་པ་དཀོན་མཆོག་བསྟན་པའི་སྒྲོན་མེའི་གསུང་ངར་མའི་རྣོ་མཚོན་གྱི་སྟེང་ནས་ཁྲོ་བཅུའི་སྲུང་འཁོར་ཐུན་མོང་མ་ཡིན་པའི་ཁྲིད། འཇམ་དབྱངས་ཞི་
ཁྲོ་སྦྲགས་སྒྲུབ་ཀྱི་མན་ངག་ཐུན་མོང་མིན་པ་འཇམ་མགོན་ཙོང་ཁ་པ་ཆེན་པོའི་གསུང་རྡོ་རྗེའི་ཚིག་སྦྲམ་དང། དེའི་ཁྲིད་ཡིག་འཇམ་དབྱངས་བཞད་པའི་རྡོ་རྗེས་མཛད་པའི་རྣམ་བཤད་འབྲིང་པོ་འཇམ་དབྱངས་ཞི་ཁྲོའི་
གསང་མཛོད་གྲུབ་མཆོག་སྒོ་བརྒྱ་འབྱེད་པའི་སྐལ་ལྡན་རེ་བ་ཀུན་སྐོང་སྦྲགས་མའི་ཐོག་ནས་ཞི་ཁྲོ་སྦྲགས་སྒྲུབ་ཀྱི་ཟབ་ཁྲིད་འཇམ་དབྱངས་ཕྱི་ནང་གསང་གསུམ་དང་སྐུ་གསུང་ཐུགས་གསུམ་དཀྱུས་གཅིག་ཏུ་སྦྲགས་ཏེ་
སྒྲུབ་པའི་ཞི་ཁྲོ་སྦྲགས་སྒྲུབ་ཐུན་མོང་མ་ཡིན་པ། ལུང་ཞུ་བ་ལ་ཟླ་བ་གསུམ་དང། ཁྲིད་ཞུ་བ་ལ་ལོ་གསུམ་གྱི་སྔོན་དུ་སྙན་གསན་འབུལ་དགོས་པའི་གསང་བ་ལས་ཀྱང་ཆེས་ཆེར་གསང་བའི་མན་ངག་མཐར་ཐུག་པ་ཁ་ཀྱཱ་

[169B]སྡོམ་ཚིག་ཚིགས་བཅད་མའི་ཐོག་ནས་འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་ཟབ་ཁྲིད་དང། བཀླགས་ལུང། བྲག་དཀར་དཀའ་བཅུ་ངག་དབང་གྲགས་པའི་གསུང་དཔལ་རྡོ་རྗེ་འཇིགས་བྱེད་ཀྱི་ཞི་ཁྲོ་
སྦྲགས་སྒྲུབ་ཐུན་མོང་མ་ཡིན་པ་རྡོ་རྗེའི་ཚིག་སྦྲམ་གྱི་ཁྲིད་ཡིག་བློ་བཟང་ཞལ་ལུང་གི་ལྗགས་ལུང། འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་རྣམ་གཞག་ཐུན་མོང་མ་ཡིན་པ་ཤེས་རབ་རྒྱས་བྱེད་ཀྱི་ལུང། དར་པ་ན་ཨ་ཙ་རྱའི་ལུགས་འཇམ་དཔལ་ཞི་དྲག་གི་
བསྲུང་བའི་ཁྲིད། རྡོ་རུལ་མནན་པའི་ཁྲིད། བྲག་དཀར་དཀའ་བཅུ་ངག་དབང་གྲགས་པའི་གསུང་ལས་གཤིན་ཆོས་རྒྱལ་ཕྱི་སྒྲུབ་ཀྱི་བསྙེན་པའི་ཟིན་བྲིས་བརྒྱུད་ལྡན་བླ་མའི་ཞལ་ཤེས་སྙན་བརྒྱུད་ཟབ་མོ་ལ་གྲངས་བདུན། དེ་བཞིན་དུ་ལས་གཤིན་
ནང་སྒྲུབ་ཀྱི་བསྙེན་པའི་ཟིན་ཐོ་བླ་མའི་ཞལ་ཤེས་སྙིང་གི་ཐིགས་པ་ལ་གསུམ། ལས་གཤིན་ནང་སྒྲུབ་ཀྱི་ཞལ་གདམས་ཟིན་ཐོ་ལ་གཉིས། ལས་གཤིན་གསང་སྒྲུབ་ཀྱི་བསྙེན་སྒྲུབ་ཟིན་བྲིས་རབ་ཏུ་ཟབ་པ་ལ་ལྔ། ལས་གཤིན་བསྙེན་སྒྲུབ་ཀྱི་
སྐབས་ཀྱི་མན་ངག་ཞལ་ཤེས་ཟབ་མོ་བཀའ་རྒྱ་མ་ལ་བདུན། ལས་གཤིན་ཆོས་ཀྱི་རྒྱལ་པོའི་ལས་སྒྲུབ་ཐུན་མོང་དང་ཐུན་མོང་མ་ཡིན་པའི་མན་ངག་ཞལ་ཤེས་ཤོག་དྲིལ་ཟབ་མོ་ལ་བཅུ། དྲུག་ཅུ་པའི་སྐབས་ཀྱི་མདུན་བསྐྱེད་བཧཻ་ར་ཝའི་བསྙེན་དམིགས་ཀྱི་ཞལ་ཤེས་ཟབ་མོ་ལ་གཉིས། ལས་གཤིན་གྱི་བསད་ལས་སྐབས་ཀྱི་མན་ངག་ཞལ་ཤེས་ཟབ་མོ་ལ་བརྒྱད། གཏོར་ལེན་བྱ་རོག་བརྟག་པ་སོགས་ཀྱི་ཨུ་པ་དེ་ཤ་ལ་གསུམ་བཅས་ཡོད་པ་ཕྱག་དཔེ་བྲིས་མའི་སྟེང་ནས་ལྗགས་ལུང་རྣམས་གསན། འདི་དག་ལ་

[170A]༄༅། །གྲངས་ཐོ་བཏབ་པ་གསན་ཡིག་ཏུ་ལེ་ཚན་དང་པོ། བཞི་པ། ལྔ་པ། དྲུག་པ། བརྒྱད་པ། དགུ་པ་བཅས་ལ་ཡིག་ནོར་ཅུང་ཟད་རེ་མཆིས་པའི་ནོར་པ་བསལ་ཕྱིར་བཀོད་པ་ཡིན་ཕྱིར་མངས་པའི་སྐྱོན་དུ་
མི་གཟུང་ངོ། །ཡང་ཆེ་ཤོས་རྡོ་རྗེ་འཆང་ཆེན་པོ་དེ་ཉིད་ཀྱི་ཞལ་སྔ་ནས་ལས། རྗེ་བླ་མའི་སྙན་བརྒྱུད་ཐུན་མོང་མ་ཡིན་པ། ཨ་མདོ་གསེར་ཁང་པ་ཆེན་པོའི་ཕྱག་བཞེས་བཞིན་ཨ་ལག་འཇིགས་མེད་བསམ་གཏན་
གྱིས་མཛད་པའི་བླ་མའི་མན་ངག་སེམས་ཀྱི་གླང་སྨྱོན་འགུགས་པའི་ལྕགས་ཀྱུ་དང། བསྙེན་ཡིག་དངོས་གྲུབ་ཀུན་འབྱུང་གཉིས་ཀྱི་སྟེང་ནས་དཔལ་རྡོ་རྗེ་འཇིགས་བྱེད་ཀྱི་གཞི་བསྙེན་ཆེན་མོ་འདུག་ཚུལ་གྱི་ཟབ་ཁྲིད་
དང་དྲུག་ཅུ་མ་ཞི་དྲག་གི་ཕྱག་ཁྲིད་དང་བཅས་པ། དཔལ་རྡོ་རྗེ་འཇིགས་བྱེད་ཀྱི་བསྙེན་སྒྲུབ་སྦྲགས་མའི་འདོན་སྒྲིགས་དངོས་གྲུབ་ཀུན་འབྱུང། འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་པ་བྱེད་ཚུལ། དེའི་
བཅུ་ཆའི་སྦྱིན་སྲེག་འབུལ་ཚུལ་གྱི་འདོན་སྒྲིགས་དངོས་གྲུབ་ཀུན་འབྱུང། དངོས་གྲུབ་ལེན་ཆོག་དྲུག་ཅུ་པའི་གཏོར་མ་བསྔོ་ཚུལ་རྣམས་ཀྱི་ཁྲིད་ལུང། ལྕང་སྐྱ་རོལ་པའི་རྡོ་རྗེའི་གསུང་འཇིགས་བྱེད་ཀྱི་བདག་
འཇུག་རྒྱུན་གྱི་རྣལ་འབྱོར་དུ་བྱ་ཚུལ་དངོས་གྲུབ་འགུགས་པའི་ལྕགས་ཀྱུ་སོགས་ཀྱི་ལྗགས་ལུང་རྣམས་དང། དཔལ་རྡོ་རྗེ་འཇིགས་བྱེད་ཆེན་པོའི་སྦྱིན་སྲེག་དངོས་གྲུབ་རྒྱ་མཚོའི་ལུང་ཁྲིད་དང། འཕྲུལ་འཁོར་གྱི་

[170B]དང་བཅས་པ། ཞི་བའི་འཕྲུལ་འཁོར་གྱི་ཆོག་སྒྲིགས་རྒུད་པ་ཀུན་སེལ། རྒྱས་པའི་འཕྲུལ་འཁོར་གྱི་ཆོག་སྒྲིགས། དབང་གི་འཕྲུལ་འཁོར་གྱི་ཆོ་ག་རེབས་
པའི་འཕྲུལ་འཁོར། འཇིགས་མེད་བསམ་གཏན་གྱི་གསུང་འཕྲུལ་འཁོར་ཐིག་རྩ། འཕྲུལ་འཁོར་བྲི་ཚུལ་གྱི་མན་ངག་སྤེལ་ཚིག་ལིང་སྒྲུབ། ཞི་བའི་འཕྲུལ་འཁོར་ལས་བྱེད་ཕུར་ཟློག་པའི་འདོན་ཆོ་ག་བཅས་ཀྱི་
ལྗགས་ལུང། འབྱུང་བ་ཆུའི་གཡང་འབོད་ཀྱི་ལུང་དང། ཆུ་འབོད། ཆུ་བཟློག་རྣམས་ཀྱི་ལག་ལེན་གྱི་ཁྲིད། ལྕགས་མཁར་སྐོར་ནས་ཨ་ལག་འཇིགས་མེད་བསམ་གཏན་གྱི་གསུང་ལྕགས་མཁར་ཟུར་དགུ་པའི་
གཏོར་ཆོག་བདུད་དཔུང་འཇོམས་པའི་མཚོན་ཆ་འབར་བ་དང། དེའི་ལག་ལེན་རྣོ་དཔལ་ཚ་ཚ་འབུམ་འཕྲོ་གཉིས་ཀྱི་སྟེང་ནས་ལྕགས་མཁར་ཟུར་དགུ་པའི་ཕྱག་ཁྲིད། དེ་གཉིས་དང། ལྕགས་མཁར་གྱི་ལིང་སྒྲུབ་
བཅས་ཀྱི་བཀླགས་ལུང། དམ་ཅན་ཆོས་རྒྱལ་གྱི་བསྐང་ཆེན་ནམ་ཡ་མ་རཱ་ཛཱའི་འདོན་སྒྲིགས་ཤིན་ཏུ་བཀའ་རྒྱ་ཅན་གྱི་ཁྲིད་ལུང་ཆེ་ཤོས་རྡོ་རྗེ་འཆང་ཉིད་ཀྱི་གསུང་ཁ་ཆར་གཅོད་པའི་གདམས་པ་དང། ཀློག་མྱུར་
བའི་མན་ངག་བཅས་ཀྱི་ཁྲིད་ལུང་སོགས་དང། ཞྭ་དམར་ལམ་རིམ་ཨ་ལག་འཇིགས་མེད་བསམ་གཏན་གྱི་གསུང་འགའ་ཞིག་བདེ་མཆོག་ལུས་དཀྱིལ་ཤོག་གཅིག་མ་བཅས་ཀྱི་ལུང། དགའ་ལྡན་ལྷ་བརྒྱ་
[171A]༄༅། །མའི་འཕོ་ཁྲིད། མཁས་གྲུབ་ཆིག་བརྒྱུད་ཀྱི་བླ་མའི་རྣལ་འབྱོར་གྱི་ཁྲིད། ཐུན་དྲུག་བླ་མའི་རྣལ་འབྱོར་པཎ་ཆེན་གྱི་གསུང་རྩ་བ་དང། ཨ་ཁུ་ཤེས་རབ་རྒྱ་མཚོའི་ཟིན་བྲིས་གཉིས་
སྦྲགས་པའི་ལུང་ཁྲིད། འོད་ཟེར་ཅན་མའི་སྒོ་ནས་ཆོམ་རྐུན་སྲུང་བའི་མན་ངག་གི་ཁྲིད། དྲ་སྡོམ་འཁོར་ལོའི་ཁྲིད། སྙིང་རླུང་གེགས་སེལ་མ་ནིང་ཧ་འདོན་ཞེས་གྲགས་པའི་རླུང་སྦྱོར་གྱི་ལུང་ཁྲིད། ཡི་གེ་བཞི་པའི་
སྲུང་ཟློག་གི་ཁྲིད། ཨ་ཁུ་ཤེར་རྒྱལ་གསུང་སྟེང་ནས་ངག་བྱིན་རླབས་ཀྱི་ཁྲིད། ཡང་དེས་གནང་བའི་ཟིན་བྲིས་ཀྱི་སྟེང་ནས་གྲུབ་རྒྱལ་ཚེ་ཁྲིད་བསྡུས་པའི་ཁྲིད་དང། ཚེ་སྒྲུབ་ལེ་ཚན་གསུམ་གྱི་ཁྲིད་ལུང། འཇམ་མགོན་
ཙོང་ཁ་པ་ཆེན་པོའི་གསུང་སོགས་སྒྲ་མི་སྙན་གྱི་ཚེ་སྒྲུབ་ཀྱི་མན་ངག་ཅུང་ཟད་མི་འདྲ་བ་ཁག་གསུམ་དང། ཚེ་སྒྲུབ་ཞག་བདུན་མ་བཅས་ཀྱི་ལུང་ཁྲིད། ཆེ་ཤོས་རིན་པོ་ཆེ་སྐུ་གོང་མས་མཛད་པའི་ལམ་རིམ་དང་
འབྲོམ་སྟོན་པའི་གསུང་མི་ཆོས་གནད་ཀྱི་ཕྲེང་བའི་ལུང། ཞིང་སྐྱོང་ཀཥེ་ཏྲ་པཱ་ལའི་རྗེས་གནང་ཐུན་མོང་མིན་པ། སྒྱུ་མ་འཕྲུལ་གྱི་བེའུ་བུམ་གྱི་ལྗགས་ལུང། སྒྲ་མི་སྙན་གྱི་ཚེ་དབང་སེར་སྔགས་མཁན་ཟུར་རྡོ་རྗེ་
འཆང་བསྟན་འཛིན་བརྩོན་འགྲུས་དཔལ་བཟང་པོའི་དྲུང་ནས་ཚེ་དཔག་མེད་འཆི་མེད་ཇ་སྒྲ་ལྷ་དགུའི་དབང་ཆེན་དང། དཔལ་འཁོར་ལོ་སྡོམ་པ་དྲིལ་བུ་པའི་ལུགས་ཕྱི་དཀྱིལ་ལྷ་ལྔའི་དབང་ཆེན་དངུལ་ཆུ་དབྱངས་ཅན་

[171B]བསྐྱེད་རིམ་གྱི་ཁྲིད། རྗེ་ཙོང་ཁ་པ་ཆེན་པོའི་གསུང་སྒྲུབ་ཐབས་ཟ་མ་ཏོག་གི་སྟེང་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་བསྐྱེད་རྫོགས་ཀྱི་ཟབ་བཤད་ཐུགས་
ཐོག་ནས་གནང་སྲོལ་ལྟར་གྱི་མྱོང་ཁྲིད། འཕྲུལ་འཁོར་གྱི་རྟོག་པའི་རྒྱ་ཆེར་བཤད་པ་ཁམས་གསུམ་རྣམ་རྒྱལ་དང། ཁལ་ཁ་དམ་ཚིག་རྡོ་རྗེའི་གསུང་ཐིག་རྩ་བཅས་ཀྱི་སྟེང་ནས་འཕྲུལ་འཁོར་གྱི་ཕྱག་ཁྲིད། ལ་ལཱི་ཏས་
མཛད་པའི་འཕྲུལ་འཁོར་གསལ་བྱེད་དང། ཡ་ར་ཀླུངས་པ་ངག་དབང་རྒྱ་མཚོའི་གསུང་རླུང་འཁོར་གྱི་མན་ངག་ཡིག་ཆུང་འཕྲུལ་འཁོར་གྱི་ལིངྒའི་དྲག་སྔགས་བཀོད་ཐབས་ཀྱི་ཞལ་ཤེས་ཐུན་གྱི་ལས་མཐའ། དཀའ་
ཆེན་བྱམས་པ་བསམ་གཏན་གྱི་གསུང་འཕྲུལ་འཁོར་གྱི་ཐིག་རྩ་འཁོར་ལོ་ལྟེབ་ཚུལ་གྱི་མན་ངག་རྩ་ཚིག་དེ་མོའི་གསུང་འཕྲུལ་འཁོར་གྱི་རེག་ཟིག་དང། འཁྲུལ་འཁོར་འདོན་ཆོག་ཁྲི་ཆེན་གསུང་གཏད་འདོན་པའི་ཆོ་
ག། ལྕགས་ར་ངག་དབང་འཕྲིན་ལས་དཔལ་བཟང་གིས་མཛད་པའི་ལས་བཞིའི་འཕྲུལ་འཁོར་འཁོར་ལོའི་ཞལ་ཤེས་ཟིན་བྲིས་དང། ཁམས་གསུམ་རྣམ་རྒྱལ་གྱི་གསལ་བྱེད། ཞི་རྒྱས་དབང་གི་འཁོར་ལོ་སྒྲུབ་ཚུལ་ལེ་
ཚན་གསུམ། དཀོན་རྡོར་གསུང་འཕྲུལ་འཁོར་མན་ངག་རྣམས་ཀྱི་ལུང་ཤར་ཆེན་ངག་དབང་ཚུལ་ཁྲིམས་གསུང་བསད་པའི་འཕྲུལ་འཁོར་ངག་འདོན་གྱི་ལྗགས་ལུང། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་བླ་མཆོད་

[172A]༄༅། །བདེ་སྟོང་དབྱེར་མེད་མར་གྲགས་པའི་སྟེང་ནས་དཔལ་དབེན་ས་སྙན་བརྒྱུད་ཀྱི་མན་ངག་ཟབ་ལམ་བླ་མ་མཆོད་པའི་ཉམས་ཁྲིད་དང། བླ་མཆོད་རྩ་བའི་ལུང། པཎ་ཆེན་ཆོས་རྒྱན་གྱི་གསུང་ཐུན་དྲུག་
བླ་མའི་རྣལ་འབྱོར་གྱི་ཁྲིད་ལུང། སྟག་བྲག་ཁྲི་སྤྲུལ་རྡོ་རྗེ་འཆང་ངག་དབང་གསུང་རབ་མཐུ་ཐོབ་བསྟན་པའི་རྒྱལ་མཚན་དཔལ་བཟང་པོའི་དྲུང་ནས། འཕགས་འོད་ཡོན་ཏན་རྒྱ་མཚོའི་སྒྲུབ་དཀྱིལ་གྱི་སྟེང་ནས་གྲུབ་ཆེན་
ནག་པོ་པའི་ལུགས་ཀྱི་དཔལ་འཁོར་ལོ་སྡོམ་པ་ལྷ་རེ་གཉིས་ཀྱི་དབང་ཆེན་དང། འཕགས་པ་ལྷ་ཁྱབ་བདག་བདེ་ཆེན་རྡོ་རྗེས་མཛད་པའི་སྒྲུབ་དཀྱིལ་གྱི་སྟེང་ནས་ངམ་རྫོང་སྙན་བརྒྱུད་དུ་གྲགས་པའི་འཁོར་ལོ་བདེ་
མཆོག་གི་དབང་ཆེན། གྲུབ་མཆོག་སྟག་ཕུ་བ་བློ་བཟང་བསྟན་པའི་རྒྱལ་མཚན་གྱི་གསུང་ནཱ་རོ་མཁའ་སྤྱོད་མའི་རིམ་གཉིས་ཟབ་མོའི་ཁྲིད་ཡིག་བཻཌཱུར་ཞུན་མའི་ཐེམ་སྐས་ཀྱི་ལུང། དཔལ་རྡོ་རྗེ་འཇིགས་བྱེད་ཆེན་
པོའི་འཕྲུལ་འཁོར་གྱི་སྐོར་ལས། མཁས་གྲུབ་རྗེའི་གསུང་རྒྱུད་རྟོག་པ་གསུམ་པའི་རྣམ་བཤད་གཤིན་རྗེ་གཤེད་ཀྱི་འཕྲུལ་འཁོར་གྱི་ཆོ་ག་རྒྱ་ཆེར་བཤད་པ་ཁམས་གསུམ་ལས་རྣམ་པར་རྒྱལ་བའི་ཉི་འོད་དང་
ཨཱ་ལོ་ཀེའི་ཡིག་ཆུང། འཕྲུལ་འཁོར་ནག་པོའི་ཡིག་ཆུང། སྦས་དོན་ཧ་ལོའི་ལོ་འདབ། ཚ་ཁོ་བའི་གསུང་འཁོར་ལོ་ལྟེབ་ཚུལ་གྱི་མན་ངག་ཡང་ཆུང། འཕྲུལ་འཁོར་གྱི་ཡིག་ཆུང་ལས་ཀྱང་ཡང་ཆུང། དྲག་པོའི་

[172B] རྗེ་འཇིགས་མེད་བསམ་གཏན་གྱི་གསུང་དགེ་འདུན་འདུ་འཁོར་སྒྲུབ་ཚུལ། རྒྱལ་མཆོག་བསྐལ་བཟང་གསུང་དགེ་འདུན་འདུ་འཁོར་སྒྲུབ་ཚུལ། རྒྱལ་བ་དབེན་ས་
པས་མཛད་པའི་བསད་ཟློག་སྲུང་པའི་མན་ངག་ལམ་རིམ་ལེགས་གསུང་ཉིང་ཁུ། སྐུ་ཚབ་ལམ་རིམ། གསང་འདུས་རིམ་ལྔའི་ཁྲིད་ཡིག་རྡོ་ལག་བརྒྱུད་མ་སྨད་རྒྱུད་ཁྲིད་ཁང་བརྩི་བཞག་ཏུ་གྲགས་པ་བཤད་པ་རྡོ་
ལག་བརྒྱུད་མ། ཁྲིད་ཆེན་བརྒྱད། བསོད་ནམས་ཡེ་ཤེས་དབང་པོའི་གསུང་མགོན་པོའི་བསྙེན་སྒྲུབ་ཀྱི་ཡི་གེ་རྣམས་ཀྱི་ལྗགས་ལུང་འདུལ་འཛིན་གྲགས་པ་རྒྱལ་མཚན་གྱི་གསུང་གཞི་གསུམ་ཆོ་གའི་བཤད་ལུང་
ལྕང་སྐྱ་རོལ་པའི་རྡོ་རྗེའི་གསུང་གི་སྟེང་ནས་གཉན་ཚེམ་བུ་བའི་ལུགས་ཀྱི་ཐུགས་རྗེ་ཆེན་པོའི་དམར་ཁྲིད། དྭགས་པོ་ཐར་རྒྱན་དང། ལྷོ་བྲག་བཀའ་འབུམ། འཇམ་དབྱངས་ཆོས་སྐོར་པར་མ་རྒྱལ་དབང་དགེ་འདུན་
གྲུབ་པའི་གསུང་འབུམ་པོད་ལྔ། རྒྱལ་བ་དབེན་ས་པའི་གསུང་བཀའ་རྒྱ་མ། པཎ་ཆེན་ཆོས་རྒྱན་གྱི་གསུང་བཤེས་གཉེན་བསྟེན་ཚུལ་ནོར་ཕྲེང་དང། ཆོས་རྒྱན་གསུང་བཀའ་རྒྱ་མ། རྒྱལ་མཆོག་བསྐལ་བཟང་རྒྱ་
མཚོའི་གསུང་འབུམ་པོད་བརྒྱད་བཞུགས་པ་ནས་གསན་ཡིག་པོད་གཅིག་མ་གཏོགས་པར་ལུང་རྒྱུན་བཞུགས་པའི་གྲས་རྣམས་ཡོངས་རྫོགས་དང་གསུང་བཀའ་རྒྱ་མའི་གྲས་ལེ་ཚན། ལྕང་སྐྱ་རོལ་པའི་རྡོ་
[173A]༄༅། །རྗེའི་གསུང་འབུམ་ཕྱི་མ་པོད་བདུན་ལས། ལུང་ཡོད་ཀྱི་གྲས་ཚང་མ་དང། གསུང་བཀའ་རྒྱ་མ་པོད་གཅིག་པཎ་ཆེན་དཔལ་ལྡན་ཡེ་ཤེས་ཀྱེ་གསུང་འབུམ་ཁ་ནས་ཉའི་བར་པོད་བདུན་དང་
གསུང་བཀའ་རྒྱ་མ་ལེ་ཚན། སྟག་ཕུ་གར་གྱི་དབང་པོའམ། བློ་བཟང་ཆོས་ཀྱི་དབང་ཕྱུག་གི་གསུང་འབུམ་པོད་དྲུག་གསུང་བཀའ་རྒྱ་མ་ལེ་ཚན་མང་པ། རྟ་ཚག་བསྟན་པའི་མགོན་པོའི་གསུང་འབུམ་པོད་གཉིས་
ཀློང་རྡོལ་བླ་མ་རིན་པོ་ཆེའི་རྣམ་ཐར་རྒྱལ་སྲས་སྤྱོད་རྒྱན་ཁྲི་ཆེན་ངག་དབང་ཆོས་འཕེལ་གྱི་གསུང་འབུམ་བཅས་ཀྱི་ལུང་དུས་མཚན་འོད་ཆེན་འབར་མའི་རྗེས་གནང། གཞན་ཡང་ཚེ་དབང་དང་རྗེས་གནང་
སོགས་ཀྱི་སྐོར་ཤིན་ཏུ་མང་བ། སྒྲོལ་མའི་བེའུ་བུམ་དང། ཡང་གསང་རྟ་བོད་གསར་མར་གྲགས་པ་པོད་གསུམ། མན་ངག་བེའུ་བུམ་བཅས་ཀྱི་བཀླགས་ལུང། བཤེས་གཉེན་ཆེན་པོ་བློ་བཟང་དཔལ་འབྱོར་བའི་
དྲུང་ནས་བཀའ་གདམས་གཅེས་བསྡུས་ནོར་བུའི་བང་མཛོད་ཀྱི་ལྗགས་ལུང། གཉལ་དྲེའུ་ལྷས་སྐྱབས་རྗེ་མཆོག་སྤྲུལ་རིན་པོ་ཆེ་བསྟན་འཛིན་འཕྲིན་ལས་འོད་ཟེར་དཔལ་བཟང་པོ་ལས་ཐུའུ་བཀྭན་ཆོས་ཀྱི་ཉི་མའི་
གསུང་འབུམ་ཨ་མདོ་པར་མ་པོད་བཅུ་ནས་ལུང་ཡོད་ཡོངས་རྫོགས་དང་རྟ་མགྲིན་གསང་སྒྲུབ་ཀྱི་ཆོས་སྐོར་པོད་གསུམ་གྱི་ལུང་རྒྱུན་ཁག་གཅིག་ཐུའུ་བཀྭན་རིན་པོ་ཆེའི་གསུང་ནང་མ་བཀའ་རྒྱ་མ་པར་མ་

[173B] གཞན་ཡང་དམ་པའི་སྐྱེས་མཆོག་དུ་མ་ལས་ཇོ་ནང་ཁྲིད་བརྒྱ་དང་འབའ་ར་བའི་ཚེ་ཁྲིད་ཀྱི་ཁྲིད་ལུང་སོགས་ཆོས་བཀའ་ལུང་ཁྲིད་མཐའ་ཡས་པ་ལྟ་བུ་དང། གསང་སྔགས་སྔ་འགྱུར་གྱི་སྐོར་
བཀའ་གཏེར་ཅི་རིགས་པའི་ཆོས་ཚུལ་ཤིན་ཏུ་མང་པོ་དང། ས་བཀའི་ཆོས་སྐོར་གཞན་ཡང་ཆེས་མང་བ་ཞིག་གསན་འདུག་པའི་གསན་ཡིག་བྲིས་མ་ལྡེབ་གྲངས་ཉིས་བརྒྱ་སྐོར་ཙམ་མཆིས་པ་སྔོན་དུས་ཆབ་མདོ་རྗེ་
དྲུང་ཐུབ་བསྟན་གསུང་རབ་ཀྱི་ཕྱག་ཏུ་བཞུགས་པ་ལས་ཁོ་བོ་ཅག་གིས་ཡང་ཡང་མཐོང་མོད། དུས་ཕྱིས་དཔེ་ཙམ་ཡང་མ་རྙེད་ལ་ད་དུང་འདིར་མ་འཁོད་པ་གསན་ཡིག་སོགས་སུ་ཡོད་པ་ཡང་འགའ་ཞིག་འབྱུང་བ་ནི་
དེ་དག་ལས་ཤེས་དགོས་སོ། །དེ་ལྟར་ཆོས་གསན་པ་རྣམས་ཀྱང་ཐོས་རྐྱང་ཚིག་གི་བརྒྱུད་པ་བཤད་ཡམས་ཁ་རྒྱུག་ཙམ་དུ་མ་སོང་བར་དབང་ཁྲིད་མན་ངག་རྣམས་ཀྱི་ཐོས་དོན་ཐུགས་རྒྱུད་ལ་འབྱོར་པའི་སྙིང་པོའི་ཉམས་བཞེས་ལུས་
དང་ཡན་ལག་གི་ཚུལ་ལྟར་ཐོས་བསམ་སྒོམ་གསུམ་དང་བཤད་སྒྲུབ་ཡ་མ་བྲལ་བར་ཟུང་དུ་འབྲེལ་བར་བསྐྱངས་པའི་རྣམ་ཐར་ཇི་ལྟར་མངའ་བ་རྣམས་སྔོན་བྱོན་རྒྱལ་དང་དེ་སྲས་ཀྱི་ཚོགས་སྤྱི་དང། དགེ་ལྡན་མཁས་གྲུབ་
གོང་མ་རྣམས་ཀྱི་མཛད་པའི་ཚུལ་དང་སྒོ་ཀུན་ནས་མཚུངས་པ་ལུང་རིགས་བརྒྱ་ཕྲག་གིས་ངེས་པ་བསྐྱེད་དུ་ཡོད་མོད། རེ་ཞིག་ཡིག་ཚོགས་ཆེ་བས་འཇིགས་པ་སོགས་ཀྱིས་རྒྱས་པར་འབྲི་བའི་ངལ་བ་བསྐྱུངས་ཏེ། སྐབས་

[174A]༄༅། །འགར་ཅུང་ཟད་རྒྱས་ཙམ་ལས་བྱིངས་ཀྱི་དུས་སྐབས་ངེས་པ་ཅན་རྣམས་ནས་ལོ་ཚིགས་ཀྱིས་ཁོངས་མི་འཁྲུགས་པའི་སླད་དུ་མཛད་པ་སྣེ་ཁག་ཉུང་ཤས་འགའ་ཙམ་རེ་བྲེལ་རྟབ་ཀྱིས་
འགོད་པའི་ལུགས་སུ་བྱེད་པ་ལགས་ཤིང། ལྷག་པར་རྗེ་བླ་མ་ཉིད་ནས་འཇིག་རྟེན་འདི་པའི་སྲིད་འབྱོར་སྡེ་ཚུགས་སོགས་གོ་སའི་མངའ་ཐང་མི་བཟད་ངན་དགུའི་ཐབས་ཚུལ་རྒྱས་སྤྲོས་ཀྱི་ཡོ་ལང་མཐའ་དག་ལ་
དུག་སྦྲུལ་གྱི་ཚང་ལྟར་ཉེས་སྐྱོན་དུ་མའི་ཕུང་པོར་གཟིགས་ཤིང། བདག་ཅག་གི་སྟོན་པ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས། རབ་ཏུ་བྱུང་བ་རྣམས་ཀྱི་བྱ་བ་ལ་གཉིས་ཏེ། ཀློག་པ་ཐོས་བསམ་དང། སྤོང་
བ་བསམ་གཏན་ནོ། །ཞེས་ཇི་སྐད་གསུངས་པ་ལྟར། སྐུ་གཞོན་ནུའི་སྐབས་ཉིད་ནས་སྔོན་གྱི་ཐུགས་བསྐྱེད་དང་རྗེས་སུ་མཐུན་པར་རྒྱལ་བའི་བསྟན་པ་རིན་པོ་ཆེ་གསལ་བར་མཛད་པའི་ཐུགས་སྨོན་ཤུགས་དྲག་ནར་མར་
གནང་བ་བཞིན་བསྟན་པ་དང་འགྲོ་བའི་དོན་གནད་དུ་ཐེངས་པར་བསྐྱང་བ་ལ། ཐོག་མར་རང་མ་དུལ་བར་གཞན་རྒྱུད་འདུལ་བ་སོགས་ཀྱི་བསྟན་འགྲོའི་དོན་མཛད་མི་ནུས་པར་མཁྱེན་ཅིང། དེ་ཡང་རྒྱལ་བའི་གསུང་རབ་ཀྱི་
དོན་སྤོང་བ་བསམ་གཏན་གྱི་སྒོ་ནས་ཉམས་སུ་བསྟར་བ་ལ། གང་ཉམས་སུ་བཞེས་རྒྱུའི་དོན་རྣམས་ཀློག་པ་ཐོས་བསམ་གྱི་སྒོ་ནས་གཏན་ལ་མ་ཕབས་པར་རང་དགར་ཀློང་རྡོལ་དུ་མི་འབྱུང་ལ། ཁྱིམ་པ་སུན་འབྱིན་གྱི་

[174B]རབ་ཏུ་བྱུང་བའི་ཚུལ་ལུགས་དང་དུས་ནམ་ཡང་མི་མཐུན་པར་གཟིགས་ནས་འཇིག་རྟེན་འདི་པའི་འབྱོར་ཚོགས་ཀྱི་ཆེ་ཐབས་འཚོལ་བ་རྣམས་འཕོངས་འཕྱིས་པའི་རྡོ་བཞིན་
རྒྱང་རིང་དུ་དོར་ཏེ་སྟོན་པ་རྗེས་འབྲང་དང་བཅས་པའི་གསུང་རབ་དྲི་མ་མེད་པའི་དོན་རྣམས་ལ་སྔས་བཅོལ་ཏེ་མཁས་གྲུབ་དམ་པ་ཚད་ཐུབ་རྣམས་ཀྱི་མན་ངག་དང་མཐུན་པར་གསན་བསམ་སྒོམ་གསུམ་དང། མཁས་བཙུན་
བཟང་གསུམ་ཡ་མ་བྲལ་བ་གནང་ཞིང། འཆད་རྩོད་རྩོམ་གསུམ་གྱི་སྒོ་ནས་བསྟན་འགྲོའི་དོན་འབའ་ཞིག་མཛད་པ་ལས་དུས་ནམ་ཡང་མི་འདའ་བས། འདིར་མཛད་པའི་ཚུལ་ཇི་ལྟར་བྱུང་བ་ཡང་གདུལ་བྱ་རྗེས་སུ་འཛིན་
པ་དང། དམ་པའི་ཆོས་འཆད་རྩོད་རྩོམ་གསུམ་གྱིས་སྤེལ་བར་མཛད་ཚུལ་གཙོ་བོར་གཞོལ་བ་ལས་མ་དམིགས་སྟབས་དེ་དག་གི་ཚུལ་དང་འགའ་བའི་རྣམ་པར་ཐར་པ་ནི་བཙལ་ཀྱང་རྙེད་པར་དཀའ་བའི་གནས་ཉིད་དུ་ཟད་དོ།།
   ༈    ལྷ་ས་སྒེར་དམར་ལམ་པའི་གཟིམ་ཤག་ཏུ་བཞུགས་སྐབས་རྣམས་སུ་རྡོ་རྗེ་འཆང་ཉིད་ཀྱི་སྐུ་མཆེད་དེ་གའི་དྲུང་སྐོར་བགྲེས་གཞོན་སོགས་ནས་ཞུས་ངོར་ཞུ་མི་ཉི་ཤུ་
སུམ་ཅུའི་སྐོར་ཙམ་རེ་ལ་གྲུབ་རྒྱལ་ལུགས་ཀྱི་ཚེ་དབང་སོགས་ཆོས་བཀའ་སྣ་ཚོགས་སྩལ་ཞིང། རྗེ་རང་ཉིད་ཀྱི་ཉམས་བཞེས་སུ་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་རྒྱུན་ཁྱེར་མདོར་བསྡུས་ཤིག་ཀྱང་ལྗགས་སྒྲིགས་གནང་

[175A]༄༅། །འདི་སྐབས་སྔ་ཕྱི་དུ་མར་དབྱངས་འཆར་སྐོར་ཚིགས་སུ་བཅད་པ་སོགས་རིག་གནས་ཆེ་ཆུང་ཅི་རིགས་པའི་བསྙེལ་བྱང་ཆེས་མང་བ་ཞིག་དང། བླ་མ་རི་སྐུ་རིན་པོ་ཆེའི་ཐུགས་དམ་ཉམས་
བཞེས་སུ་གསུང་བསྐུལ་མཛད་པ་བཞིན་བླ་མའི་རྣལ་འབྱོར་གྱི་ལྷན་ཐབས་ཟབ་དོན་བཅུད་མངར་ཞེས་པ་ཉུང་འདུས་ཤིག་ཀྱང་གསུང་རྩོམ་མཛད། ལྷ་སའི་གླིང་སྐོར་སོགས་ན་ཞབས་སྐོར་ཡང་མང་དུ་གནང་བས། ཉིན་
གཅིག་ལྷ་ལྡན་སྨོན་གྲོང་ཟམ་པའི་ཉེ་འགྲམ་ཞིག་ཏུ་ཕེབས་སྐབས་རྟ་ལག་པ་ཤིན་ཏུ་མི་བདེ་བ་གཅིག་འགྲོ་མི་ཐུབ་པ་ལ། མི་ཞིག་གིས་རྟ་དེ་ལ་རྡོ་དང་ལྕག་གིས་བཞུས་ཏེ་ཉེས་བརྡུང་ཚབས་ཆེར་བཏང་བ་གཟིགས་པ་ན་
རྗེ་ཉིད་ཀྱི་ཐུགས་རྒྱུད་ལ་ངེས་འབྱུང་དང་སྙིང་རྗེ་ཚད་མེད་པ་འཁྲུངས་ནས་བྱང་ཆུབ་ཀྱི་ཐུགས་རིན་པོ་ཆེའི་ཉམས་རྟོགས་ཀྱི་བོགས་ལྷག་པར་དུ་ཆེ་བ་ཐོན། སྐུ་ལུས་འདར་ལ་སྐུའི་བ་སྤུ་གཡོས་ཤིང། སྤྱན་ཆབ་ཤུགས་དྲག་རྒྱུན་རིང་
འཕྲོ་གཅོད་དཀའ་བ་བྱུང་སྟེ་ཐེག་པ་ཆེན་པོའི་རིགས་ཀྱི་ནུས་པ་ཡོངས་སུ་སད་པའི་ཚུལ་བསྟན་པར་རྒྱལ་རོང་ཤར་པ་མཆོག་སྤྲུལ་ལ་བཀའ་སྩལ་བ་ཤར་ཆོས་རིན་པོ་ཆེས་ཁོ་བོ་ཅག་ལ་ལན་གཅིག་མ་ཡིན་པར་ནན་ཏན་དུ་
གསུང་བ་ཐོས་ཤིང། འདི་སྐབས་ཤིག་ནས་དུས་རེས་འགར་ཕ་བོང་ཁའི་རི་ཁྲོད་དུ་བྱོན་ཏེ་ཐུགས་དམ་ཉམས་བཞེས་སྤྱི་དང་མཚམས་བསྙེན་བཅད་རྒྱའི་རིམ་པའང་ཅི་རིགས་ཤིག་གནང་ཞིང་བླ་མ་རི་སྐུ་རིན་པོ་ཆེ་

[175B] རྡོ་རྗེ་ཕུར་པ་སོགས་ཀྱི་ལྗགས་བསྙེན་ཀྱང་གནང་ཚུལ་གླེང་ངོ། །དགུང་ལོ་ཉེར་བརྒྱད་དུ་ཕེབས་པ་ཤིང་སྦྲུལ་ལོ། ཕ་བོང་ཁའི་ཁང་སར་ནང་སྤོམ་མདའི་ཤག་ཏུ་བཞུགས་མུས་ཐོག་རེ་ཞིག་
ནས་ཆུ་བཟང་ཁྲི་བྱང་བླ་བྲང་གི་སྤྲོ་ཁང་དུ་ཞབས་སོར་འཁོད། དེར་བཞུགས་པའི་རིང་དུ་རྡོ་རིང་གཟིམ་ཤག་ནས་མཆོད་ཚོགས་འབུལ་བཤམས་སོགས་ཀྱི་སྦྱིན་བདག་ཞུས་ཏེ་བྲག་རི་མཆོག་སྤྲུལ་རིན་པོ་ཆེ་དང། དགེ་ལེགས་སྤྲུལ་
སྐུ། ས་འདུ་དགེ་བཤེས་སོགས་དད་འདུས་ཀྱི་ཚོགས་པ་བརྒྱ་ཕྲག་བརྒལ་བ་ཙམ་ལ་རྟ་མགྲིན་ཡང་གསང་གི་དབང་ཆེན་དང། ཚོགས་སྐོང་ཡང་ཡང་བཅས་གནང། འདི་དུས་ཡང་གསང་གི་དབང་ཆེན་སྩལ་སྐབས། ཆོས་གྲལ་དུ་
ཡོད་པ་གཞུང་པ་དགེ་ལེགས་སྤྲུལ་སྐུ་ནས། རྡོ་རྗེ་འཆང་ཆེན་པོའི་ཐུགས་ཀ་ནས་སློབ་དཔོན་པདྨའི་སྐུ་ཁྲུ་གང་བ་ཙམ་ཞིག་བྱུང་སྟེ་དབུའི་སྟེང་གི་ནམ་མཁར་རྒྱུན་རིང་ཙམ་བཞུགས་ཤིང་མཐར་ཐུགས་ཀར་རང་གནས་སུ་ཐིམ་
པ་གསལ་བར་མཇལ་ཚུལ་དགེ་ལེགས་སྤྲུལ་སྐུས་གསུང་བ། ཡང་གསང་གི་བཀའ་དབང་འདི་མ་གཏོགས་ཕལ་ཆེར་མ་གནང་བ་འདྲ་བས་དེའི་ལྟས་ཡིན་ནམ་སྙམ་ཞེས་ས་འདུ་དགེ་བཤེས་ནས་གསུངས། ནགས་ཤོད་སྟག་ཕུ་
རྡོ་རྗེ་འཆང་ཆེན་པོ་ངག་དབང་བློ་བཟང་དཔལ་ལྡན་འཇམ་དཔལ་བསྟན་པའི་དངོས་གྲུབ་བམ། པདྨ་བཛྲ་དཔལ་བཟང་པོ་མཆོག་དང། རྗེ་བླ་མ་རྣམ་གཉིས་བཀའ་གདམས་སྐུ་མཆེད་རྣམ་གསུམ་གྱི་རྣམ་ཐར་ལྟར་འཁྲུངས་རབས་དུ་མར་ཡབ་སྲས་
[176A]༄༅། །སུ་དགེ་བའི་ལས་ཀྱིས་འབྲེལ་ཞིང་ཕན་ཚུན་ཐུགས་གཅུགས་པར་བརྟེན། སྔར་ནས་ཐུགས་འདྲིས་ཆེ་ཞིང། འདི་སྐབས་ཀྱང་ཡི་དམ་གྱི་ལྷས་སྔར་བསྐུལ་བའི་གསང་ལུང་བཞིན། སྟག་ཕུ་རྡོ་རྗེ་
འཆང་ཉིད་སྐབས་ཤིག་དབུས་ཕྱོགས་སུ་ཆེད་ཕེབས་ཀྱིས་བླ་མ་རྡོ་རྗེ་འཆང་དང་མཇལ་འཕྲད་ཐོག་ཆུ་བཟང་ཡང་དབེན་རྟག་བརྟན་ཨེ་གསང་ཕུག་ཅེས་པ་ཞིག་ཡོད་འདུག་པ་དེ་ཧེ་རུ་ཀཿ་ཡབ་ཡུམ་གྱི་གནས་རི་ཁྱད་
པར་ཅན་ཡིན་པས་དེར་གཟིམ་ཕུག་བཏབ་སྟེ་སྒྲུབ་པ་ཉམས་བཞེས་མཛད་ན་སྔོན་གྱི་ཐུགས་དམ་ལ་གསོས་ཐེབས་ཏེ་ཉམས་རྟོགས་ཁྱད་པར་ཅན་ལ་བོགས་མྱུར་དུ་ཐོན་པར་འགྱུར་པ་དང། སྐུ་ཚེ་མཛད་འཕྲིན་རྒྱས་པའི་
རྟེན་འབྲེལ་གྱི་གནད་ཟབ་མོ་ཡོད་ཅེས་ལུང་སྟོན་པར་མཛད་ཅིང་ཐུགས་སྲས་སློབ་བུ་དུ་མས་རྗེ་བླ་མ་ཉིད་ཀྱི་སྐུ་ཕྲེང་སྔ་མའི་འཁྲུངས་རབས་ཀྱི་རིམ་པ་ཇི་ལྟར་བྱོན་པ་དང། སྐུ་ཚེའི་ཚད། སྐུ་ཚེ་འདིའི་དགུང་སྐེག་དང་
བར་གཅོད་རྐྱེན་འཕྲང་ཇི་ལྟར་ཡོད་མེད་སོགས་སྟག་ཕུ་རིན་པོ་ཆེར་ཞུ་གནང་མཛད་དགོས་པའི་གསོལ་བ་ལན་བརྒྱར་བཏབ་པ་དང། སྔོན་དུས་རྣམས་ནས་རྒྱལ་པའི་གསུང་རབ་ཀུན་གྱི་ཡང་སྙིང་བྱང་ཆུབ་ལམ་གྱི་རིམ་པའི་
གདམས་པ་སྤྱི་དང། བྱང་ཆུབ་སེམས་སྦྱོང་གི་མན་ངག་ཡོངས་སུ་རྫོགས་པ་འཇམ་མགོན་རྒྱལ་བ་གཉིས་པའི་དགོངས་པ་ལྟར་ཕྱིན་ཅི་མ་ལོག་པ་ཞིག་གསན་པའི་ཡུལ་གང་ན་ཡོད་སྙམ་དུ་དགོངས་ཏེ་དབུས་གི་ཙང་མདོ་གཉེར་ཅན་དུ་མར་འདྲི་རྩད་ཞིབ་ཏུ་གནང་བར། ནམ་ཞིག་ན་ཤར་ཕྱོགས་དྭགས་པོའི་ཡུལ་དུ་དྭགས་ཕོ་སྐྱབས་མཆོག་བླ་མ་རིན་པོ་ཆེ་དེ་ཉིད་འགྲན་གྱི་དོ་མེད་ཅིག་ཏུ་བཞུགས་པར་གསན་ཏེ་འདི་
སྐབས་སྟག་ཕུ་རྡོ་རྗེ་འཆང་ཆེན་པོར། དྭགས་པོ་བླ་མ་རིན་པོ་ཆེའི་དྲུང་དུ་དུས་སྔ་ཕྱི་དང་ཡུན་རིང་ཐུང་སོགས་ཇི་ཙམ་བཅར་དགོས་པ་རྣམས་ཆབས་ཅིག་ཏུ་གསོལ་འདེབས་ཞུ་གནང་མཛད་དགོས་ཚུལ་གསུང་བར། རིང་མིན་
ཞིག་ཏུ་ཁྱབ་བདག་སྟག་ཕུ་བ་ཆེན་པོས་ཆུ་བཟང་དུ་རྗེ་བླ་མ་མཆོག་ཞབས་པད་བསྐལ་བརྒྱར་བརྟན་པར་གསོལ་བའི་ཆོ་ག་རྒྱས་པར་མཛད་སྐབས་སྟག་ཕུ་རིན་པོ་ཆེར་གཟིགས་སྣང་ཇི་ལྟར་བྱུང་བའི་གསང་ལུང་ཁ་ཊཱཾ་རྒྱ་ཅན་
ལས། རྒྱལ་ཟླའི་མཁའ་འགྲོ་འདུ་བའི་དུས་བཟང་པོར་ཆུ་བཟང་དུ་ལས་ཅན་གྱི་འདུ་བ་ཚོགས་པའི་དགའ་སྟོན་མ་བསྒྲིགས་ལྷུན་གྲུབ་ཏུ་བྱུང་བར་བརྟེན་གཟུང་འཛིན་གྱི་རྟོག་པ་རེ་ཞིག་བག་ལ་ཞ། ཉམས་ཁྱད་པར་ཅན་
འགའ་ཞིག་གསལ་བའི་ལོ་རྒྱུས་དགོས་པ་ལྡན་ཕྱིར་བྲི་བར། དེ་ཡང་ལྷ་མོ་མཁར་གྱི་ཨེ་གསང་ཕུག་ཏུ་སླེབས་པའི་ཉམས་ཀྱིས་ཕུག་དེར་གཙོ་མཆོག་ཧེ་རུ་ཀཿ་གཡས་གཡོན་དུ་འཕགས་བོད་ཀྱི་པཎ་གྲུབ་རྣལ་འབྱོར་
པ་བྱེད་རྣལ་འབྱོར་མའི་གྲལ་རིང་བསྟར་བའི་དྲུང་དུ་ཕྱག་འཚལ། གུས་པའི་རྣམ་འགྱུར་གྱིས་འཁོད་པར་ཅང་ཏེའུ་དང་དྲིལ་གཡེར་གྱི་སྒྲ་འུར་སིལ་ས་གཡོས་པ་ཙམ་དང། ཕཻཾ་གྱི་སྒྲ་དང། བིད་མ་ཧྱའི་སྔགས་སྒྲ་དིར་དིར་གསུངས་

[177A]༄༅། །པས། ལུས་པར་སྣང་ལ་འདེགས་ཤིང་གཡོ་བཞིན་རྡོ་རྗེའི་འགྲོས་ཀྱིས་སྐོར་བ་བྱས། ངག་ནས་རྡོ་རྗེའི་གླུ་ཐོལ་ཐོལ་བླངས། སེམས་ལ་བདེ་གསལ་མི་རྟོག་པའི་ཉམས་ཁྱད་པར་
ཅན་སྐྱེས་ཏེ་བཟོད་མེད་དེ་གར་ཡུག་གཅིག་ཆམ་གྱིས་སོང། སླར་ཧེ་རུ་ཀའི་ཐུགས་ཀའི་འོད་ཟེར་གྱིས་རང་ཉིད་དྲངས་པ་ཞལ་ནས་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་ཐོན་པ་ཛོ་ཀིའི་
གཟུགས་ཅན་དུ་རང་མལ་དུ་འཁོད། ཧེ་རུ་ཀའི་ལུས་དཀྱིལ་གྱི་ལྷ་རྣམས་དྭངས་མཚོར་གཟའ་སྐར་ཤར་པ་ཇི་བཞིན་མཇལ། རང་འདྲ་ཆད་དེ་འཁོར་ལོ་ལྔའི་གནས་སུ་བྱོན། བུམ་དབང། ཡང་ཧེ་རུ་ཀཿ་དཀར་པོ་
འཕྲོས་སྤྱི་བོར་ཞུགས། ཕག་མོ་ལྟེ་བར་བྱོན་པ་ཨ་ཧཾ་དུ་གྱུར་འབར་འཛག་གི་ཞུ་བདེའི་ཉམས་འབར། སླར་བྱོན་དཔྱིད་ཐིག་གི་ངོ་བོར་ཧཱུཾ་བཾ་གྱི་རྣམ་པར་ཞུགས། ཐམས་ཅད་སྟོང་པ་འོད་གསལ་དུ་ཐིམ་པས་
ཚེག་གིས་མི་མཚོན་པའི་དོན་དབང་སེམས་སུ་ངོ་འཕྲོད། དེ་མ་ཐག་སྙིང་ལ་བརྣགས་པའི་དོན་འགའ་ཞིག་གསོལ་བར། ཧེ་རུ་ཀཿ་གནས་འགྱུར་དགེ་སློང་དྲི་མ་མེད་པའི་རྣམ་པས་ཕྱག་སྤྱི་བོར་བཞག་སྟེ། ཤར་ཕྱོགས་
ནག་པོ་པའི་སྐྱེ་མཐའ་ཀརྨའི་མཚན་འཛིན་པའི་ཚེ་ཚད་ནི་དོན་གསུམ་ཡང། ཕལ་ཆེར་སྤྲུལ་པའི་འཁོར་ཡོར་གཞན་དུ་འཕོ་འཕེན་པ་གཙོ་ཆེ། འཕྲང་ཆེ་ཆུང་བདུན་ཡོད། དམ་པ་གཉིས་ཡོད། འདི་ལོ་རང་མི་སྐྱོན་པ་འདྲ་

[177B] ཕུག་འདིར་བདེ་བ་ཆེན་པོ་ལམ་གྱི་སྲོག་ཏུ་བྱས་པའི་སྒྲུབ་པ་མཐར་ཕྱིན་པར་མཛོད་ཅེས་བསྐུལ། ལྕགས་ཟམ་དུ་སྔ་ཕྱི་ཁྱད་མེད། དྭགས་པོ་གསེར་གླིང་བའི་དྲུང་དུ་ཡུན་མི་ཐུང་ཙམ་འབྱོན་པ་
ལེགས། བར་ཆད་ཐམས་ཅད་རང་ཞིར་འགྲོ། གདུལ་བྱའི་བློ་དང་འཚམས་པའི་བཤད་ཉན་མཛོད། སྙིགས་འགྲོ་ཀུ་མན་དང་འདྲ་བས་ལེགས་པར་བརྟག་པ་གལ་ཆེ། གཞན་ཡང་མ་རྒྱུད་ཀྱི་གནས་ཆེན་གར་ཡོད་ལ་
འབྲེལ་པ་ཐོགས། ངེས་པར་བཙན་ས་ཟིན་པས་སྤྲོ་བ་སྲིངས་ཤིག་།བུ་ཡི་བདེ་སྡུག་བླང་དོར་རིམ་གྱིས་སྨྲས་པས་ཆོག་ནམ་ཡང་རེ་དོགས་དང་ཐེ་ཚོམ་གྱི་གེགས་ཆེ་བས་ཟོན་ཆུག་སྤྱིའི་གླེང་མོ་ནི་དགོས་པ་ཡང་ཆུད་
དགག་བྱ་ཆེ། གནས་སྐབས་སྤྲིན་པར་ཉི་ཞུད་ཡིན། ལས་ཅན་བག་ལ་ཞ། ལོག་སྨོན་གཉའ་རེངས། ང་ཡི་བཀའ་བཞིན་མི་སྒྲུབ་པས་འཕེལ་འགྲིབ་སྣ་ཚོགས་བྱུང་ཞིང་ད་དུང་ཡང་འབྱུང། བསྟན་སྲིད་ཀྱི་ལས་སྦྱོང་
འདྲ་རྣལ་མ་སྐྱེ་བས་འགྲུབ་ན་ངོ་སོ་ཆེ། བུ་ཡི་བསམ་པ་བཟང་པོ་དེ་ནམ་ཡང་ཐང་ལ་མ་སྐྱུར་ཨང་གསུངས། འདུས་པའི་ཚོགས་ལ་བྱིན་རླབས་རེ་ཞུས། དེ་འཕྲལ་ཉམས་སད། གནས་གསུམ་མཁའ་འགྲོའི་ཚོགས་
ཀྱིས་བཟོད་པར་མཛོད་ཅིག་ཅེས་པ་སྟག་ཕུ་བས་ཕྱག་བྲིས་སུ་བཏབ་སྟེ་རྗེ་ཉིད་ལ་གནང་འདུག་པའང་འདི་དུས་ཡིན་པར་སེམས་དྭགས་བཧྲུཾ་རྗེ་བཙུན་མ་ནས་གསོལ་བ་བཏབ་པ་བཞིན་ཞུ་མི་སེར་སྐྱ་བདུན་ལ་ནཱ་རོ་མཁའ་སྤྱོད་

[178A]༄༅། །མའི་བཀའ་དབང་བཀའ་རྒྱ་ཤིན་ཏུ་དམ་པར་མཛད་དེ་གནང་ཞིང། དགོང་མོ་ཚེས་བཅུའི་ཚོགས་འཁོར་བཅས་རྒྱས་པར་མཛད། གནས་འདིར་བཞུགས་སྐབས་ཀྱི་ལོ་སྔ་ཕྱིར་ཡི་དམ་ལྷག་ལྷ་
དུ་མའི་སྐུ་མཚམས་བཅད་རྒྱའི་རིམ་པ་མང་པོ་དང། སྡགས་བསྙེན་གྱི་ཁ་སྐོང་དུ་ཞི་བའི་སྦྱིན་སྲེག་ཀྱང་ཡང་ཡང་གནང། སྐབས་འགར་མཆོད་གཡོག་ཞུ་མི་མེད་པར་བསྲེག་རྫས་སོགས་གསོལ་ལྕོག་སྟེང་དུ་སྒྲིག་
གནང་མཛད་དགོས་པའང་མང་པོ་བྱུང་བར་གྲག་གོ། དགུང་ལོ་ཉེར་དགུར་ཕེབས་པ་མེ་རྟ་ལོའི་ཁོངས་སུ། འབྲས་སྤུངས་གུང་རུ་རྒྱ་མཚོ་གླིང་མཁན་སྤྲུལ་མཁྱེན་རབ་དཔལ་ལྡན་བསྟན་པའི་ཉི་མ་དཔལ་བཟང་པོའི་དྲུང་ནས་
ནོར་གླིང་དུ་རྒྱལ་མཆོག་ལྔ་པ་ཆེན་པོའི་དག་སྣང་གསང་ཆོས་རྒྱ་ཅན་ཉེར་ལྔའི་དབང་ལུང་མན་ངག་ཡོངས་སུ་རྫོགས་པར་གསན། སྟག་ཕུ་རྡོ་རྗེ་འཆང་ཆེན་པོར་རྗེ་བླ་མ་མཆོག་ཉིད་ནས་ཞུ་གནང་མཛད་དེ་སྟག་ཕུའི་དག་སྣང་
གསང་བ་བཅུ་གསུམ་གྱི་དབང་ཆོག་བཀའ་རྩོམ་གསར་ཐོན་བྲིས་མའི་ཐོག་ནས་ཞུ་མི་རྗེ་བླ་མ་ཉིད་ཀྱིས་དབུས་བླ་སྤྲུལ་བཅོ་ལྔ་སྐོར་སོགས་ལ་གསང་ཆོས་བཅུ་གསུམ་གྱི་རྗེས་གནང་ཉིན་བདུན་བརྒྱད་ཙམ་གྱི་རིང་གནང། འདི་
སྐབས་ཙམ་ཞིག་ལ་སྟག་ཕུ་རྡོ་རྗེ་འཆང་གི་དྲུང་ནས་བྱང་ཆུབ་ལམ་རིམ་ཆེན་མོ་མཆན་བུ་བཞི་སྒྲགས་ཚེ་གླིང་པར་མ་པོད་གཉིས་ཀྱི་བཤད་ཁྲིད་གསན་པར་བོད་གཉིས་པའི་མཇུག་ནས་ཤོག་བུ་ཉི་ཤུ་སྐོར་ཙམ་དང། དེའི་

[178B]གཉིས་ཀའི་བཤད་ཁྲིད་ཆ་ཚང་བ་གསན་ཅིང། སྐབས་ཤིག་ཏུ་སྟག་ཕུའི་གསང་ལུང་ལྟར་གྱི་སྒྲུབ་གནས་གསར་བསྐྲུན་གནང་རྒྱུའི་ས་གནད་འཚོལ་གནང་
མཛད་པར་སྟག་ཕུ་རིན་པོ་ཆེ། རྗེ་བླ་མ་མཆོག་སེར་སྨད་གཞུང་པ་ཆུ་བཟང་དགེ་སློང་ཡེ་ཤེས་སྦྱིན་པ། གསང་ཡུམ་རིན་པོ་ཆེ་སོགས་སྟོན་འཁོར་རྣམས་སྤྲོ་སང་དུ་ཕེབས་ཟོལ་གྱིས་དབུ་གདུགས་རིར་ཕེབས་ཏེ་བླ་མ་
ཡི་དམ་སྲུང་མ། གནས་གཞིའི་བདག་པོ་བཅས་ལ་གསོལ་འདེབས་འཕྲིན་སྐྱེམས། བསངས་མ་ཆོད། སྐུ་ཀླུང་དར་ལྕོག་སྒྲོན་འབུལ་སོགས་མཛད་ནས། མཁའ་འགྲོའི་ཚོགས་གཞོང་སོགས་རི་བྲག་གཡས་གཡོན་
རྣམས་སུ་སྐོར་གཡེར་གནང་བར། སྐབས་ཤིག་ནས་བྱ་རོག་གནག་ལ་སྣུམ་འོད་ཆགས་པ་ཞིག་གཤོག་འགྱུར་སྣ་ཚོགས་དང་བཅས་ཏེ་འོངས་པ་བླ་མ་ཡབ་སྲས་སོགས་བཞུགས་པའི་སྐུ་འཁྲིས་སུ་བཀས་སྐད་དྲག་ཅིང་
སྙན་པ་མང་དུ་བསྒྲགས་ནས་དབུ་གདུགས་རིའི་ཤམ་བུ་འོག་མའི་ཐད་ཀྱི་ཕ་རིའི་བྲག་ཁུང་ད་ལྟའི་རྟག་བརྟན་གྱི་སྒྲུབ་ཕུག་ཡོད་པ་འདིར་བབས་ཤིང། དེ་ནས་སླར་ཡང་སྐད་སྒྲོག་བཞིན་མྱུར་བར་འཕུར་ཏེ་བླ་མ་ཡབ་སྲས་སོགས་
ཀྱི་ཉེ་གཞོགས་སུ་བབས་ནས་སྐད་སྒྲོག་ཅིང་སླར་ཡང་ད་གིན་གྱི་དེ་ཕྱོགས་སུ་འགྲོ་བ་སོགས་སྔར་གྱི་རྣམ་འགྱུར་ཇི་མ་ཇི་བཞིན་དུ་བྱེད་པ་ལན་ཁ་ཡར་བགྱིས་ཏེ་སྒྲུབ་གནས་ཀྱི་ས་གནད་འདིར་ཡོད་བྱ་བའི་བརྡ་སྟོན་གྱི་ཚུལ་

[179A]༄༅། །ཤིན་ཏུ་གསལ་པོ་བྱུང་པར་བརྟེན་རྡོ་རྗེ་འཆང་རྣམ་གཉིས་ནས་དཔལ་འཁོར་ལོ་སྔོམ་པའི་བཀའ་སྲུང་བྱ་རོག་གི་རྣམ་པས་གསང་བའི་སྒྲུབ་ཕུག་བསྟན་པར་མཁྱེན་ཏོ། །དེ་འཕྲལ་ནས་བྲག་
ཕུག་དེའི་ཕྱོགས་སུ་འབྱོན་པར། གནས་དེར་ཕེབས་བ་ཙམ་གྱིས་ཐུགས་སྣང་འགྱུར་ནུས་པ་ཙམ་གྱི་ས་གཞི་བྱིན་ཆེ་ལ་བག་དྲོ་བ། ས་དཔྱད་ཕུན་སུམ་ཚོགས་ཤིང་གཡས་གཡོན་གྱི་རི་བྲག་སོགས་ཀྱང་རྣལ་འབྱོར་སྒྲུབ་
ལ་བསྐུལ་བའི་ཉམས་དུ་མས་བརྗིད་ལ་རྒྱལ་བས་བསྔགས་པའི་དབེན་པའི་གནས་ཀྱི་ཡོན་ཏན་མང་པོ་དང་ལྡན་པའི་སྒྲུབ་གནས་ཁྱད་པར་ཅན་ཞིག་ཏུ་ཡོད་པ་གཟིགས་ཤིང། སྟག་ཕུ་རྡོ་རྗེ་འཆང་ཆེན་པོར་ནི་ངོ་མཚར་བའི་
དག་པའི་གཟིགས་སྣང་འབྱམས་ཀླས་པ་མང་པོ་བྱུང་སྣང། དེ་ལྟ་བུའི་གནས་དེར་བླ་མ་ཡབ་སྲས་གཉིས་ཀས་ཐུགས་དམ་བདེན་སྟོབས་ཀྱི་རིམ་པ་དང། ས་གཞི་བྱིན་གྱིས་རློབ་པའི་རྣལ་འབྱོར་ཟབ་མོའི་རིམ་པ་སྒོ་
སྣ་ཚོགས་ནས་གནད་དུ་སྨིན་པར་བསྐྱངས་ཤིང། རྟེན་འབྱུང་ཤིས་པར་བརྗོད་པའི་བདེན་ཚིག་གི་མེ་ཏོག་འབུམ་ཕྲག་ཆར་དུ་བསྙིལ་བ་མཛད་དེ་སླར་ཆུ་བཟང་རི་ཁྲོད་དུ་ཕྱིར་ཕེབས་སྐབས་ཤིག་སྟག་ཕུ་རྡོ་རྗེ་འཆང་
དང། གསང་ཡུམ་རིན་པོ་ཆེ། རྗེ་བླ་མ་ཉིད། དེ་མོ་རིན་པོ་ཆེ་བཞི་སྡེ་ཏཱ་ཟུར་སོགས་སྟོན་འཁོར་བཅོ་ལྔ་སྐོར་ཙམ་དར་རྒྱས་གཞིས་ཀའི་གླིང་གར་ཉིན་གསུམ་གྱི་རིང་ལྷོད་འགོལ་གནང་སྟེ་བཞུགས། འདིའི་སྐབས་

[179B]འཁྲུལ་འཁོར་གྱི་སྐོར་ལ་སོགས་པ་བཀའ་ཆོས་ཕར་གསན་ཚུམ་གསན་མང་དུ་གནང་སྟེ་ཆོས་འཁོར་གྱི་རིམ་པ་འབྱམས་སུ་ཀླས་ཤིང་རྗེ་ཉིད་ཀྱིས་སྟག་ཕུ་བ་ཆེན་
པོའི་དྲུང་ནས་གསན་པ་འགའ་ཞིག་ཕྱོགས་སུ་དྲིལ་ན། དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས་ཀྱི་དམར་ཁྲིད་ལན་གཉིས་དང། དགའ་ལྡན་ནག་ཚང་བློ་བཟང་བསྟན་པ་དར་རྒྱས་ཀྱི་གསུང་གི་
སྟེང་ནས་ནཱ་རོ་ཆོས་དྲུག་གི་ཁྲིད་ལུས་སྦྱོང་ནཱ་རོ་དྲུག་སྐོར་གྱི་ཕྱག་ཁྲིད་དང་བཅས་པ། ལྕགས་མཁར་སྐོར་ལ་ཡོངས་འཛིན་གླིང་སྤྲུལ་རིན་པོ་ཆེའི་གསུང་གི་སྟེང་ནས་ལྕགས་མཁར་ཟུར་བཅུ་དྲུག་པའི་ཁྲིད། ཆོས་རྒྱན་
གསུང་བཀའ་རྒྱ་མའི་གཏོར་ཆེན་དྲུག་ཅུ་པའི་རྣམ་གཞག་དང་ཆོས་རྒྱལ་ཕྱི་སྒྲུབ་ལ་བརྟེན་པའི་ཐུན་མོང་མིན་པའི་དྲུག་ཅུ་པའི་ཆོག་སྒྲིགས། ཐུན་མོང་མིན་པའི་དྲུག་ཅུ་པའི་མན་ངག་བཀའ་རྒྱ་ཅན་གྱི་ཟུར་འདེབས་
སོགས་དང། ཡོངས་འཛིན་གླིང་གི་གསུང་གཏོར་ཆེན་དྲུག་ཅུ་པའི་རྣམ་གཞག་དང། དེའི་ས་ཆོག་བཅས་ཀྱི་བཀླགས་ལུང། སྟག་ཕུ་བ་ཆེན་པོ་ཉིད་ཀྱི་གསུང་དག་སྣང་དབང་ཆོག་གི་སྟེང་ནས་སྒྲོལ་མ་ཙི་ཏྟ་མ་ཎིའི་དབང་
ཐུན་མོང་བ་གཏོར་མ་ལ་བརྟེན་པ་དང། ཐུན་མོང་མིན་པ་བླ་མའི་ལུས་དཀྱིལ་དུ་བསྐུར་བའི་དབང། ཆེས་ཤིན་ཏུ་གསང་བའི་ཉེ་བརྒྱུད་ཀྱི་སྙིང་ཞུགས་ལུགས་མི་འདྲ་བ་གཉིས་ཀ་སྒྲུབ་ཐབས་ཙི་ཏྟ་མ་ཎིའི་སྟེང་ནས་བསྐྱེད་

[180A]༄༅། །རྫོགས་ཀྱི་ཟབ་ཁྲིད་ལས་ཚོགས་ཆར་འབེབས་དང་བཅས་པ། སྒྲུབ་འཕྲིན་ཙིཏྟ་མ་ཎི་དང། ཆར་འབེབས། དགེ་འདུན་འདུ་འཁོར་སྒྲུབ་ཚུལ། ལྐོག་གྱུར་བརྟག་ཐབས་དང་བཅས་པའི་ལྗགས་ལུང་རྗེ་བཙུན་
སྒོལ་མ་ནས། གར་དབང། རྭ་སྐུ་ཆེན། རྭ་སྐུ་ཆུང། བྱ་མེ་མཁན་ཟུར། རྟ་ཚག་ཡོངས་འཛིན། ལྷོ་སྤུལ་རིན་པོ་ཆེ་ལ་བརྒྱུད་པ། མ་ཏི་སཱ་རས་མཛད་པའི་སྒྲོལ་མའི་གདུང་འབོད་ལེ་ཚན་གཉིས་དང། གདུང་འབོད་བསླུ་མེད་མ་
རྡོ་རྗེ་འཆང་ཉིད་ཀྱི་གསུང་ཙིཏྟ་མ་ཎིའི་ས་བཅུད་བུམ་གཏེར་བྱ་ཚུལ་དང། ཞི་རྒྱས་དབང་གསུམ་གྱི་སྦྱིན་སྲེག་བཅས་ཀྱི་ལྗགས་ལུང། བྱང་སེམས་ནོར་བུའི་ཕྲེང་བའི་བཤད་ལུང། དག་སྣང་གསང་ཆོས་བཅུ་གསུམ་གྱི་
དབང་ཆོག་སོགས་སྟག་ཕུ་བ་ཆེན་པོ་རང་ཉིད་ཀྱི་གསུང་ལེ་ཚན་མང་ཙམ་གྱི་ལྗགས་ལུང། གྲུབ་ཆེན་ཐང་སྟོང་པའི་སྙན་བརྒྱུད་ཚེ་དབང་འཆི་མེད་དཔལ་སྟེར་རྣམས་གསན། བླ་མ་ཡབ་སྲས་ཕན་ཚུན་ཐུགས་ནང་གཤིན་
པ་གཞན་དང་མི་མཚུངས་པས་ནང་གསང་གི་ངོ་མཚར་བའི་མཛད་བཟང་དང་བྱུང་བའི་རིམ་པ་གང་ལའང་འཛེམ་དོགས་མི་གནང་བར་དགྱེས་འཛུམ་བཞད་པའི་གསུང་གླེང་རབ་ཏུ་འཕེལ་བས་མཐོང་ཐོས་ཀྱི་སྐལ་བཟང་
སྐྱེ་བོ་བགྲང་བ་ལས་འདས་པ་ཞིག་ཀྱང་དད་པའི་གནས་སུ་བཀོད་ཅིང། ཐར་པ་དང་ཐམས་ཅད་མཁྱེན་པའི་ས་བོན་ཁྱད་པར་ཅན་དུ་མ་རྒྱུད་ལ་སྐྲུན་པར་མཛད། སྐབས་ཤིག་ཏུ་སྟག་ཕུ་རྡོ་རྗེ་འཆང་གིས་ཞུ་བ་

[180B] རྗེ་བླ་མ་ཉིད་དེའི་རིང་བཞི་སྡེའི་སྒོ་མཆོར་སྟེང་གི་རབ་གསལ་དུ་བཞུགས་འཇགས་ཀྱིས། གུང་རུ་རྒྱ་མཚོ་གླིང་གོང་མ་དང། སྟག་ཕུ་རྡོ་རྗེ་འཆང། ཨེ་བླ་མ་རིན་པོ་ཆེ་སོགས་བླ་སྤྲུལ་གྲྭ་དམངས་
སེར་སྐྱ་ཆིག་སྟོང་ཙམ་ལ་སྒྲུབ་ཐབས་རིན་འབྱུང་བརྒྱ་རྩའི་རྗེས་གནང་ཡོངས་རྫོགས་དམ་པའི་ཕྱག་བཞེས་ཕྲ་ཞིབ་ཀྱི་རྒྱུན་མ་ཉམས་པར་སྨིན་རྒྱས་སུ་སྩལ་བ་སོགས་འཁོར་ལོ་གསུམ་གྱི་མཛད་བཟང་རླབས་པོ་ཆེས་ཉིན་
མཚན་ཁོར་ཡུག་ཏུ་འབྱམས་པར་མཛད་དོ་ཞེས་བློ་ལྡན་དག་གིས་མཐུན་པར་གླེང་ངོ། །དྭགས་པོ་བླ་མ་རིན་པོ་ཆེའི་མདུན་དུ་རྗེ་བླ་མ་ཉིད་ཆོས་ཀྱི་བཀའ་དྲིན་ནོད་ཕྱིར་གཏན་སྐྱབས་གཙུག་གི་རྒྱན་དུ་བསྙེན་འདོད་པའི་ཐུགས་
དགོངས་བརྟན་པོ་ནར་མར་འཁྲུངས་ཀྱང། དཔལ་ལྡན་མ་ཁོལ་གྱིས། དཔའ་བོས་དང་པོར་སློབ་དཔོན་དང། །སློབ་མའི་འབྲེལ་པ་བརྟག་པར་བྱ། །ཞེས་གསུངས་པ་ལྟར་སློབ་དཔོན་དུ་འོས་པའི་མཚན་ཉིད་བརྟག་པའི་ཕྱིར་བླ་མ་
རིན་པོ་ཆེ་དེ་ཉིད་དྭགས་པོ་ནས་ལྷ་ཕེབས་ཀྱི་སྐབས་འགར་མཇལ་ཁར་ཡང་ཡང་ཕེབས་ཏེ་མདོ་སྔགས་ཀྱི་གནད་མང་པོར་དྲི་རྨེད་སོགས་མཛད་པས་དཀའ་གནས་ཀྱི་སོམ་ཉིའི་དྲ་བ་འཕྲལ་འཕྲལ་དུ་བཅད་པ་སོགས་གསང་
གསུམ་གྱི་མཛད་པ་ཆ་ཀུན་ནས་ཐེག་མཆོག་དགེ་བའི་བཤེས་ཀྱི་མཚན་ཉིད་ཕུན་སུམ་ཚོགས་པ་མངའ་བ་འགྲན་པའི་ཟླ་དང་བྲལ་བ་ཞིག་ཏུ་བཞུགས་པར་མཁྱེན་ནས་ཐུགས་དད་ལྡོག་ཏུ་མང་པོ་འཁྲུངས་ཏེ་རིང་མིན་ཞབས་
[181A]༄༅། །དྲུང་དུ་བཅར་ནས་ཆོས་ཀྱི་བདུད་རྩིའི་བཀའ་དྲིན་ནོད་ཆོག་པའི་སྙན་གསན་གསོལ་འདེབས་མཛད་པར་སྔ་ཕྱིར་དགྱེས་བཞིན་ཞལ་གྱིས་བཞེས་པའི་གསུང་སྒོ་བཟང་པོ་ཕེབས་པ་སོགས་འོག་ཏུའང་མདོ་ཙམ་འབྱུང་བ་ལྟར་རོ། །
དགུང་ལོ་སུམ་ཅུར་ཕེབས་པ་མེ་ལུག་ལོར། དྭགས་ལྷུཾ་རྗེ་བཙུན་མ་ནས་གསོལ་པ་བཏབ་པ་ལྟར་ཆུ་བཟང་འདུ་ཁང་དུ་ཞུ་མི་བླ་སྤྲུལ་བྲས་དེ་མོ་མཆོག་སྤྲུལ་བློ་བཟང་འཇམ་དཔལ་ལུང་རྟོགས་བསྟན་འཛིན་རྒྱ་མཚོ་དང། འཕན་པོ་གང་རྒྱ་བླ་མ་རིན་པོ་ཆེ། འདན་
མ་རི་སྐུ་རིན་པོ་ཆེ། འབྲས་མཚོ་སྣ་མཆོག་སྤྲུལ། ཨོ་ཏོག་སྤྲུལ་སྐུ། འབྲས་སྒོ་མང་རྨོག་ཅོག་རིན་པོ་ཆེ། སེར་བྱེས་མི་ཉག་བྲག་རྒྱབ་སྤྲུལ་སྐུ། ཨེ་ཀ་ལྗོངས་མཚག་སྤྲུལ། སེར་སྨད་གཞུང་པ་དགེ་ལེགས་སྤྲུལ་སྐུ། བཤེས་གཉེན་རྣལ་འབྱོར་དབང་ཕྱུག་
བློ་བཟང་བསམ་འགྲུབ་རིན་པོ་ཆེ། ལ་མོ་མཁའ་འགྲོམ་སོགས་སེར་སྐྱ་སུམ་ཅུའི་སྐོར་ལ་ནཱ་རོ་མཁའ་སྤྱོད་མའི་བྱིན་རླབས་དང་ཟབ་ཁྲིད་ཉིན་བདུན་ཙམ་གྱི་རིང་གནང། འདིའི་ཟབ་ཁྲིད་སྐབས་དྭགས་བཧྲུཾ་ནས་ཚོགས་སུ་བསྙེན་བཀུར་རྒྱས་འབུལ་ཞུས་
ཤིང། །རྗེ་བཙུན་མ་ནས་བཀའ་རྩོམ་དགོས་ཚུལ་གསོལ་བ་བཏབ་པ་ལྟར་ནཱ་རོ་མཁའ་སྤྱོད་མའི་སྒྲུབ་ཐབས་དཔེ་ཐུང་ཤོག་བུ་དྲུག་ཡོད་པ་ཞིག་ལྗགས་སྒྲིགས་གནང་བ་སྦྱིན་བདག་ནས་དེ་འཕྲལ་པར་དུ་བསྐྲུན་པའི་ཐོག་ཚོགས་པར་དཔེ་
འགྱེད་ཀྱང་ཕུལ། ཟབ་ཁྲིད་ཉིན་དྲུག་པའི་སྐབས་སུ་ལ་མོ་མཁའ་འགྲོ་མས་སང་ཉིན་བསྙེན་བཀུར་འབུལ་ཆོག་པའི་སྙན་གསན་ཕུལ་ཏེ། གསོལ་ཇའི་ཇ་མར་གཉིས་ཀ་ཡོངས་གྲགས་ལྟར་དང། གསོལ་ཚིགས་སུ་ཟངས་ཀྱི་སྣོད་མི་

[181B]བླུགས་ཏེ་ཁ་གཅོད་བརྒྱབ་པར་རས་གཙང་མས་གཏུམས། ཐེལ་ཙེས་མནན་ཏེ་ཐབ་ཏུ་བསྐོལ། ད་གདོད་བཤོས་ཟས་འདྲེན་རན་པའི་དུས་དེར་རས་ཀྱི་གཡོགས་བསལ་སྣོད་ཁ་ཕྱེ་
བ་ན། ཤ་ཏིག་ཧྲུག་བཙོས་པ་སྣོད་ཁེངས་པ་བྱུང། དེ་དག་ཚོགས་པར་དྲངས་པས་བཀའ་ཆོས་པ་མི་ཉེར་ལྔ་ལ་ལྡེང་ངེས་ཤིག་ལས་ལྷག་མའང་མེད་པས་ཀུན་ཡ་མཚན་པ་བྱུང་ཞིང། ལ་མོ་མཁའ་འགྲོ་མས་བཀའ་ཆོས་ཞུ་
མིའི་གྲས་འགའ་ཤས་ལ། ཟན་ལ་ཚེམས་པར་བཏབ་སྟེ་རྗེ་ཙོང་ཁ་པ་དང། རྣལ་འབྱོར་མ། སྒྲོལ་ལྗང་སོགས་ཀྱི་སྐུ་ཅི་རིགས་སྟེར་བ་བྱུང་སྣང། ཚོགས་ཐུན་གྱི་བར་འགའ་ཞིག་ཏུ་དཀར་ཡོལ་ཡུ་རིང་ཞིག་བར་སྣང་ལ་བཟེད་
པར་འོ་མ་ལྟ་བུ་དཀར་ལྗང་ཞིག་དཀར་ཡོལ་གྱི་སུམ་ཆ་ཙམ་དུ་ཁེངས་པ་ལན་འགའ་ཕུལ་བ་སེང་གེའི་འོ་མ་ཡིན་ཚུལ་ཞུས། རྡོ་རྗེ་འཆང་རང་ཉིད་ཀྱིས་ཀྱང་དེ་ལ་ཐུགས་སྣང་ཆེ་ཙམ་གནང་ཚུལ་བཞེས་ཏེ། འོ་མ་འདིས་ཕབ་རྟ་
བསྲེས་ནས་རིན་ཆེན་རིལ་བུ་ཞིག་ཀྱང་དྲིལ་ན་ལེགས་ཚུལ་ཕེབས་འདུག་པ་གདུལ་བྱའི་མོས་ངོ་ཙམ་དང་བསྟུན་པའི་རྒྱལ་བའི་སྲས་ཀྱི་རྣམ་ཐར་རྨད་དུ་བྱུང་བར་གོ་འདིའི་ལོ་སྔ་རྟིང་རྣམས་སུ་ཞུ་མི་བཅོ་ལྔ་ཉི་ཤུ་སྐོར་ཙམ་ལ་དབང་
འགའ་ཁྲིད་ལུང་སྣ་ཚོགས་ཤིག་ཡང་ཡང་སྩལ་ཚུལ་ཐོས་ཤིང་བཞི་སྡེ་ཆོས་མཛད་སྐལ་བཟང་དཔལ་འབྱོར་ནས་ཞུས་ངོར་གུང་རུ་རྒྱ་མཚོ་གླིང་མཆོག་སྤྲུལ་རྡོ་རྗེ་འཆང་གི་ཡང་སྤྲུལ་མྱུར་གསལ་གྱི་གསོལ་འདེབས་ཤིག་ཀྱང་

[182A]༄༅། །གསུང་རྩོམ་གནང། དགུང་ལོ་སོ་གཅིག་ཏུ་ཕེབས་པ་ས་སྤྲེལ་ལོར་དྭགས་པོ་ཕྱོགས་སུ་ཆིབས་ཁ་བསྒྱུར་ཏེ་བཤད་སྒྲུབ་གླིང་དུ་བྱོན་ནས། དྭགས་པོ་བླ་མ་རིན་པོ་ཆེའི་དྲུང་ནས་ལམ་རིམ་བདེ་ལམ་
དང། མ་གཅིག་གྲུབ་བའི་རྒྱལ་མོའི་ལུགས་ཀྱི་ཚེ་དབང་སོགས་ཆོས་བཀའ་མང་ཙམ་གསན། ཉིན་གཅིག་དུས་འབྲེལ་གྱི་གསོ་སྦྱོང་ཞིག་ཁེལ་བར་དགེ་སློང་ཞི་དུལ་ཅན་ཞིག་གིས་བླ་མ་རྣམ་གཉིས་གསོ་སྦྱོང་དུ་ཕེབས་
མི་ཕེབས་དགོངས་ལེན་དང་འབྲེལ་ཕེབས་བྱུང་བར། དགེ་སློང་དེར་འདུན་པ་འབུལ་གནང་མཛད་པས་འདུལ་བའི་ཕྱག་ལེན་ལ་མཁས་ཤིང་ཤིན་ཏུ་དྭང་བ་འདྲེན་པ་ཞིག་ཏུ་སྣང་བས། བླ་མ་རིན་པོ་ཆེའི་གདན་ས་འདིར་འདུལ་བ་ལ་
གཅེས་སྤྲས་འདི་ལྟ་བུ་གནང་བ་བསྟན་པའི་རྩ་ལག་ཁྱད་པར་ཅན་ཞིག་ཏུ་འདུག་སྙམ་དུ་དགོངས་ཏེ་ཐུགས་དད་ལྷག་པར་འཕེལ་བ་བྱུང་གསུང། ལོ་འདིར་དྭགས་པོ་བླ་མ་རིན་པོ་ཆེའི་དྲུང་དུ་ཐོག་མ་ཕེབས་པ་དེ་ཡིན་ཞེས་
གངས་ཅན་སྨན་རྩིས་མཁན་པོ་མཁྱེན་རབ་ནོར་བུས་ཁོ་བོ་ཅག་ལ་གསལ་པོར་གསུང་ཞིང། འདི་རེས་དབུས་ཕྱོགས་སུ་ཆོས་འཁོར་འཆད་ཉན་གྱི་མཛད་པ་མང་པོ་དུས་འགྲིགས་སྟབས་དྭགས་ཕྱོགས་སུ་ཟླ་བ་གཅིག་གི་ཡུན་
ཙམ་ལས་རིང་པོར་མ་བཞུགས་པར་མངོན་ནོ། །དེ་ནས་ལྷ་ས་ཕྱོགས་སུ་ཤར་ཕེབས་ཀྱིས་སེར་སྨད་གཞུང་པ་ལྷ་བཙུན་སྤྲུལ་སྐུ་རིན་པོ་ཆེ་སོག་ཡུལ་འབུལ་སྡུད་དུ་སྔོན་ཕེབས་ཁར་ལྷ་བཙུན་ནས་སྦྱིན་བདག་མཛད་དེ། སེ་འབྲས་དང་

[182B]ཟླ་བ་གཉིས་ཙམ་རིང་རིན་འབྱུང་བརྒྱ་རྩ་དང། ཟུར་བཀའ་བརྒྱ་རྩ། སྣར་ཐང་བརྒྱ་རྩ་སོགས་རྗེས་གནང་ཡོངས་རྫོགས་དང། རྟ་མགྲིན་གསང་སྒྲུབ་ཀྱི་དབང་ཆེན་
ཐུའུ་བཀྭན་རྟ་པོད་ཨམ་པར་པོ་ཏི་གསུམ་གྱི་ལྗགས་ལུང་སོགས་དང་སྟག་ཕུའི་དག་སྣང་གསང་བ་བཅུ་གསུམ་གྱི་རྗེས་གནང་ཡོངས་རྫོགས་བཅས་གནང། གནས་ཆེན་སྲིན་པོ་རིའི་རྟེན་གཙོ་བདེ་མཆོག་བར་སྣང་མར་
གྲགས་པ་དེ་ཉིད་ཀྱི་ལོ་རྒྱུས་གསན་པས་ཐུགས་མོས་ཆེ་གཤིས། སྔ་ཕྱིར་ལན་ཁ་ཡར་མཇལ་མཆོད་དུ་ཕེབས་པར་གྲགས་ཤིང། ལན་ཅིག་སྲིན་པོ་རིར་ཆེར་ཕེབས་ཀྱིས་ཚེས་བཅུ་ཞིག་དང་བསྟུན་སྟོང་ཚོགས་མང་པོ་གྲངས་གསོག་
སོགས་མཆོད་འབུལ་རྒྱ་ཆེར་མཛད་དུས་ཀྱི་ཉམས་རྨིས་ལྟ་བུ་ཞིག་ཏུ། བདེ་མཆོག་གི་སྐུ་དེ་ཉིད་ཡེ་ཤེས་ཀྱི་ལྷ་དངོས་སུ་གྱུར་པའི་ཞལ་ནས་བདུད་རྩིའི་རྒྱུན་མང་པོ་འཛགས་པ་བླ་མ་རྡོ་རྗེ་འཆང་ཉིད་ནས་གསོལ་བ་སོགས་བྱུ་རབ་ཞིབ་
བར་འོག་ནས་འབྱུང་བ་ལྟར་དང། ཡང་གནས་དེར་ཉམས་ཀྱི་སྣང་བ་ལྟ་བུར་གཞན་ཞིག་གིས་མཁའ་འགྲོ་བརྟན་བཞུགས་ཤིག་འབུལ་གྱིན་འདུག་པའི་དར་ཐག་གཅོད་སྐབས་ཕྱོགས་གཞན་གསུམ་གྱི་དར་ཐག་ལེགས་པར་བསྡུས་
སོང་ཡང། ནུབ་ཕྱོགས་ཀྱི་དེ་བསྡུར་མ་འདོད་པར་དེ་མུར་ལུས་པ་ཞིག་བྱུང་བས་བར་གཅོད་ཅིག་ཡོང་པའི་མཚན་མ་འདྲ་ཨེ་ཡིན་སྙམ་དུ་དགོངས་པ་བྱུང། སྐབས་ཤིག་ནས་ཁྲི་བླའི་སྤྲོ་ཁང་དུ་སྐུ་ལྟེམ་ཚུལ་ཆེ་ཙམ་བཞེས་བར་

[183A]༄༅། །དེའི་ཉེ་སྐོར་དགེ་ལེགས་རིན་པོ་ཆེའི་གཟིམས་ཤག་ཏུ་མི་འགྲུལ་ཉུང་སྟབས་གནས་སྤོས་ཀྱིས་ཟླ་བ་གཅིག་ཙམ་བཞུགས། དེའི་རིང་སྐུ་ཉེ་ཕྱག་མཛོད་ངག་དབང་རྒྱ་མཚོས་འཁུར་བླངས་ཀྱིས་སེར་རྒྱལ་རོང་
ཁམ་ཚན་གྱི་དགེ་འདུན་དྲུག་ཅུ་སྐོར་ནས་ཆུ་བཟང་འདུ་ཁང་དུ་གདུགས་དཀར་ཁྲི་ཚར། སྒྲོལ་མ་འབུམ་ཐེར། ཡུམ་རྒྱས་འབྲིང་བསྡུས་གསུམ་དག་ཚར། ཆུ་བཟང་དགེ་སློང་རྣམས་ནས་མཚན་བརྒྱད་ལྷ་ཁང་དུ་གནས་བརྟན་
ཕྱག་མཆོད་བརྒྱ་ཚར་སོགས་ཞབས་རིམ་ཁྱོན་ཆེ་བ་བསྒྲུབས། སེར་སྨད་མཁན་པོ་སྤོམ་ར་དམ་ཆོས་རིན་པོ་ཆེས་གྲྭ་ཚང་གིས་བརྟན་བཞུགས་གསོལ་འདེབས་ཞུ་བར་ཕེབས་ཏེ། རྟེན་གསུམ་འབུལ་བ་དང་སྦྲགས་
ཞབས་སེན་ཡུན་རིང་འཚོ་ཞིང་གཞེས་པའི་གསོལ་འདེབས་ཤུགས་དྲག་མཛད། འཕན་པོ་བྲག་ནག་མཚམས་པ་དགེ་འདུན་ཡར་འཕེལ་ནས་ཀྱང་ཞབས་པད་ཡུན་བརྟན་གྱི་གསོལ་འདེབས་ནན་ཏན་དང་འབྲེལ་
པར་རྟེན་གསུམ་སོགས་ཕུལ། མཚམས་པ་ནས་རྡོ་རྗེ་འཆང་གི་ཞབས་བརྟན་དུ་ཆེད་དམིགས་ཀྱིས་གྲུབ་ཐོབ་ཐང་སྟོང་རྒྱལ་པོའི་སྐུ་བརྙན་མཁྱིད་གང་ཙམ་ཡོད་པ་ལ་གཟུངས་གཞུག་ཏུ་སྒྲོལ་དཀར་
ཤོག་པར་གྱི་སྐུ་ཉེར་གཅིག་རེ་ཡོད་པའི་ཐང་སྟོང་སྐུ་སྟོང་ཚར་གཅིག་གསར་འདེབས་མཛད། ཡང་བླ་བྲང་ནས་རྒྱུ་ཡོན་སྦྱར་ཏེ་སྒྲོལ་མའི་སྐུ་མཐོ་གང་ལྷག་ཙམ་ཡོད་པ་སྟོང་ཚར་གཅིག་པར་བཏབ་ཚོན་

[183B]གི་སེ་རའི་གཟིམ་ཤག་རྒྱལ་རོང་ཁང་སར་ཤར་དུ་བཞུགས། དེ་ནས་རིང་མིན་ཞིག་ཏུ་སྟག་ཕུ་རྡོ་རྗེ་འཆང་ཆེན་པོ་བླ་མ་རྡོ་རྗེ་འཆང་གི་སྐུ་གེགས་སེལ་ཕྱིར་ཆེད་དུ་
བྱོན་པ་བཞིན་ལྟ་ཕེབས་ཐོག་ཐུགས་རིངས་པའི་ཚུལ་གྱིས་ཆུ་བཟང་རི་ཁྲོད་དུ་བརྟན་བཞུགས་འབུལ་གནང་གི་ཚེ་ཁྲིད་བརྒྱུད་པའི་བླ་མ་སྤྱན་འདྲེན་སྐབས། གྲུབ་ཆེན་ཏྲ་ཛོ་ཀི་ནུབ་ཕྱོགས་ཀྱི་བར་སྣང་ནས་དངོས་སུ་བྱོན་ནས་བྱིན་གྱིས་རློབ་པའི་ཉམས་
སྣང་དང། དར་ཐག་གཅོད་དུས་ཕྱོགས་གཞན་གསུམ་གྱི་དར་ཐག་བསྡུས་སོང་ཡང། ནུབ་ཕྱོགས་ཀྱི་དར་ཐག་བསྡུར་མ་འདོད་པ་ན་དཔལ་རྟ་མགྲིན་གྱི་བསྐྱེད་རིམ་གསལ་བཏབ་པས་ལྷ་སྐུ་དྲག་པོ་སྲིད་པའི་གཏོས་དང་མཉམ་པ་ཞིག་ཏུ་
ངང་གིས་གྱུར་ནས་པད་དབྱུག་ཕྱར་བས་འཇིག་རྟེན་ལས་འདས་པའི་དཔའ་བོ་ཌཱ་ཀི་རྣམས་སྐྲག་སྟེ་མིང་པོ་འཇིགས་རེ་ཆེ་ཞེས་འུར་དིང་གིས་འཕུར་ནས་སོང། འཇིག་རྟེན་པའི་ཤ་ཟ་མཁའ་འགྲོ་མགོ་བརྙན་སྣ་ཚོགས་པ་མང་པོ་ཞིག་
ད་དུང་འགྲོར་མ་ཉན་པར་འཕྲེན་ཅིང་སྡོད་པ་ལ། པད་དབྱུག་བརྡེགས་པས་ལ་ལ་དུམ་བུར་གཏུབས། ལ་ལ་ཕྱེད་ཚལ་དུ་གཤགས་ཏེ་ཚར་བཅད། ལྷག་མ་རྣམས་རྒྱ་མཚོའི་ཕ་རོལ་ཏུ་བསྐྲད་དེ་སྐུ་ཚེ་འགལ་རྐྱེན་གྱི་གཡུལ་ངོ་
མཐའ་དག་ལས་རྒྱལ་བར་མཛད་པས་དེ་ནས་རིང་པོར་མ་ཐོགས་པར་སྙུན་གཞི་རིམ་དྭངས་བཞེས་པར་གྱུར་ཏོ། །དགུང་ལོ་སོ་གཉིས་སུ་ཕེབས་པས་བྱ་ལོར། སྟོད་ལུང་བྱང་དམར་བརྒྱུད་ཤངས་སྨིན་སྐྱིད་གླིང་བདེ་ལེགས་ཞེས་པར་

[184A]༄༅། །གདན་དྲངས། ཤངས་དགའ་ལྡན་ཆོས་འཁོར་བ་དགོན་སྤྱི་ནས་གདན་ཞུས་ཐབ་བསུ་སོགས་རྒྱས་པར་ཞུས་ཤིང། དགོན་དེར་འདོད་ཆོས་ཅི་རིགས་གནང་ཞིང་ཟླ་བ་གཉིས་ཀྱི་རིང་བཞུགས། དེ་གའི་གྲྭ་ཚང་ནས་སྦྱིན་
བདག་མཛད་དེ་ཕྱོགས་འདུས་ཀྱི་ཚོགས་པ་དགུ་བརྒྱ་སྐོར་ཙམ་ལ་དཔལ་མོ་ལུགས་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆེན་དང། མ་གཅིག་གྲུབ་པའི་རྒྱལ་མོའི་ལུགས་ཀྱི་ཚེ་དབང་བཅས་གནང། གཟིམ་ཤག་
སྤྲུལ་སྐུ་ཞེས་པས་ཞུས་ངོར་དེའི་གཟིམ་ཤག་ཏུ་འཇིགས་བྱེད་ལྷ་བཅུ་གསུམ་མའི་དབང་ཆེན་སྩལ། བདེ་ཆེན་རབ་རྒྱས་དགོན་ནས་གདན་དྲངས་ཏེ། དེར་ཡང་གྲུབ་རྒྱལ་ཚེ་དབང་སོགས་འདོད་ཆོས་འགའ་རེ་གནང། དེ་ནས་སླར་བདེ་ལེགས་
ཞེས་པར་ཕེབས། འདི་སྐབས་གཟིམ་ཤག་སྤྲུལ་སྐུ་ནས་རྩིས་ཀྱིས་རིས་ཕྱག་ཁྲིད་ཞུས་པ་ལྟར་ཉིན་མང་ཙམ་ལ་ཕྱག་ཁྲིད་ཞིབ་པར་སྩལ། དེ་ནས་ཤངས་ལྷ་ཕུའི་ཕུ་སྦས་ལུང་ལྟ་བུ་ཞིག་ཡོད་པ་བརྒྱུད་དེ་སོག་པོ་དགོན་དུ་ཕེབས་
ཡང་དེའི་ལོགས་ཤིག་ཏུ་རྒྱ་མཚོ་ཞེས་པའི་ལུང་པའི་ཕུར་ཡོད་པའི་ཟབ་ཕུ་ལུང་ཞེས་པར་སློབ་དཔོན་ཆེན་པོའི་སྒྲུབ་གནས་སོགས་ཡོད་པར་ཚོགས་འཁོར་སོགས་འབུལ་བ་མཛད། སླར་བདེ་ལེགས་སུ་ཕྱིར་ཕེབས་ནས་ཟླ་ཤས་བཞུགས་
དེ་ནས་གཙང་ངོར་དགོན་པར་ཆིབས་ཀྱིས་བསྐྱོད། ངོར་མཁན་ཟུར་རྟོགས་པ་མཆོག་བརྙེས་པར་གྲགས་པ་ཞིག་ལ་ལྗགས་ལུང་མང་ཙམ་གསན། གནས་གཟིགས་ཞིབ་པ་གནང། དེ་ནས་ས་སྐྱར་ཕེབས་ཞོར་དུ་གནས་མཆོག་ཁའུ་བྲག་

[184B] དཔལ་མགོན་ཞལ་བཞི་པའི་བླ་རྡོ་བཞེས། དཔལ་ལྡན་ས་སྐྱའི་གདན་སར་ཕེབས་ཏེ་ཁྲི་ཆེན་འཛམ་གླིང་ཆེ་དགུ་དབང་འདུས་ཀྱི་མདུན་དུས་སྐྱའི་གསེར་ཆོས་སྐོར་གྱི་རྗེས་གནང་འགའ་གསན་རྒྱུའི་སྙན་གསན་འབུལ་གནང་
མཛད་པར། ཁྲི་ཆེན་གྱིས་ས་སྐྱའི་བདག་ཆེན་གྱི་ཁྲིར་ཕེབས་རེས་མཛད་དགོས་ཀྱི་བླ་ཁག་སྒྲོལ་མ་ཕོ་བྲང་དང། ཕུན་ཚོགས་ཕོ་བྲང་གཉིས་ལས། སྒྲོལ་མ་ཕོ་བྲང་པ་བདག་ཆེན་རྡོ་རྗེ་འཆང་ཆེན་པོ་དྲག་ཤུལ་འཕྲིན་ལས་
རིན་ཆེན་གྱི་དྲུང་ནས་གསན་ན་ལེགས་ཚུལ་གསུང་པ་བཞིན། དྲག་ཤུལ་འཕྲིན་ལས་རིན་ཆེན་གྱི་དྲུང་དུ་ཡང་ཡང་ཕེབས་ནས་སྙན་གསན་འབུལ་གནང་དང་འབྲེལ། ས་སྐྱའི་གསེར་ཆོས་སྐོར་གྱི་དབང་བཀའ་མང་ཙམ་དང། དཔལ་
མགོན་ཞལ་བཞི་པ་རྣམ་འགྱུར་བཅུ་བདུན་དུ་གྲགས་པའི་ནང་གསེས་ཀྱི་འདུན་པ་དཀར་པོ་ཚེ་འཕེལ་ཐུན་མོང་མ་ཡིན་པ་དང། སེར་པོ་རྒྱས་བྱེད་ལྷ་དགུའི་རྗེས་གནང་བཅས་གསན། དེ་ནས་མ་མཁར་ཞེས་པར་ཕེབས་ཏེ་དམུ་
ཕྲག་ཤོད་མཁན་ཟུར་རིན་པོ་ཆེའི་དྲུང་ནས་ནི་གུ་ཆོས་དྲུག་གི་ཆོས་སྐོར་ཡོངས་རྫོགས་གསན། དེ་ནས་འབུམ་པོ་ཆེ་དང། དགའ་ལྡན་ཕུན་ཚོགས་གླིང། སྣར་ཐང། བཀྲ་ཤིས་ལྷུན་པོ་བཅས་ལ་གནས་གཟིགས་མཆོད་སྤྲིན་དང་
བསྟན་པ་རྒྱས་པའི་ཐུགས་སྨོན་རྒྱ་ཆེར་གནང། འདི་དག་གི་དུས་སྔ་རྟིང་རྣམས་སུ་གྲུབ་པའི་དབང་ཕྱུག་ཆེན་པོ་འོད་གསལ་ཐེག་མཆོག་རྡོ་རྗེ་དཔལ་བཟང་པོའི་དྲུང་ནས། ཐར་རྩེ་བྱམས་པ་ཀུན་དགའ་བསྟན་པའི་རྒྱལ་མཚན་

[185A]༄༅། །གྱིས་མཛད་པའི་ཁྲིད་ཡིག་གི་སྟེང་ནས། ཁ་ཆེ་པཎ་ཆེན་ཤཱཀྱ་ཤྲཱིའི་ལུགས་བདེ་མཆོག་དྲིལ་བུ་པའི་ལུགས་ཀྱི་རིམ་ལྔའི་དམར་ཁྲིད་དང། ཞྭ་ལུ་རི་ཟུར་བློ་བཟང་མཁྱེན་རབ་ཀྱི་གསུང་ཁྲིད་ཡིག་མཁའ་སྤྱོད་
བགྲོད་པའི་མྱུར་ལམ་གྱི་སྟེང་ནས་རྗེ་བཙུན་རྡོ་རྗེ་རྣལ་འབྱོར་མའི་རིམ་གཉིས་ཚར་ལུགས་རྐྱང་བའི་ཁྲིད་སྲོལ་ལྟར་ལ་བརྒྱུད་པ་གཞན་འདྲེས་མེད་པར་སྔོན་འགྲོ་ཐུན་མོང་དང་ཐུན་མོང་མ་ཡིན་པ། དངོས་གཞི་བསྐྱེད་རིམ་རྣལ་
འབྱོར་བཅུ་གཅིག་རྫོགས་རིམ་རྩ་དབུ་མ་སོགས་ཞལ་ཤེས་ཆིག་བརྒྱུད་དང་བཅས་པའི་ཁྲིད། རྫོགས་རིམ་གྱི་ཆ་ལག་ཆོས་ཉིད་དངོས་སྟོན་གྱི་དབང། ཞྭ་ལུ་རི་ཟུར་རིན་པོ་ཆེས་མཛད་པའི་ཡིག་ཆའི་སྟེང་ནས་ཆོས་ཉིད་དངོས་
སྟོན་གྱི་ཁྲིད། རྗེ་བཙུན་ནཱ་རོ་མཁའ་སྤྱོད་ཀྱི་བེའུ་བུམ་ཕལ་ཆེ་བའི་ལྗགས་ལུང་བཅས་དང། འདར་གྲོང་མོ་ཆེའི་མཁན་ཟུར་རྣལ་འབྱོར་གྱི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོའི་དྲུང་ནས། ཡིག་རྙིང་གི་སྟེང་ནས་ས་ལུགས་
ཀྱང་བའི་ནཱ་རོ་མཁའ་སྤྱོད་དབང་མོའི་བྱིན་རླབས། ས་སྐྱའི་སྔགས་འཆང་ཀུན་དགའ་བཀྲ་ཤིས་ཀྱི་ཡིག་ཆའི་སྟེང་ནས་དུར་ཁྲོད་བདག་པོ་ཡབ་ཡུམ་གྱི་རྗེས་གནང། བཀྲས་ལྷུན་ཞྭ་ལུའི་ཕྱོགས་ཕག་སྡེ་མཆོག་སྤྲུལ་རིན་པོ་ཆེ་ལས་
གུང་ཐར་འཇམ་པའི་དབྱངས་ཀྱི་གསུང་དཔལ་རྡོ་རྗེ་འཇིགས་བྱེད་དཔའ་བོ་གཅིག་པ་ལ་སྦྱར་བའི་འཇམ་དབྱངས་ཞི་ཁྲོ་སྦྲགས་སྒྲུབ་དངོས་གྲུབ་ནོར་བུའི་གན་མཛོད་ཀྱི་ལུང་ཁྲིད། བཀྲས་ལྷུན་ཐོས་བསམ་གླིང་མཁན་ཟུར་རིན་པོ་ཆེ་

[185B]དགའ་ལྡན་ལྷ་བརྒྱ་མའི་ལུང་ཁྲིད་དང། རྗེ་མཐུ་སྟོབས་དབང་ཕྱུག་བསོད་ནམས་གྲགས་པས་ཕྱོགས་བསྒྲིགས་གནང་བའི་ཆོས་རྒྱལ་ཡང་གསང་དུག་རི་ནག་པོའི་བེའུ་བུམ་
གྱི་ལུང་བཅས་གསན། མཁན་ཟུར་རིན་པོ་ཆེས་སྐུ་ཞབས་ཉིད་ཀྱིས་དགེ་ལྡན་ལྟ་གྲུབ་གཙང་མར་བསྐྱང་དགོས། དགེ་ལུགས་ཀྱི་བླ་མཚོས་གྲུབ་མཐའ་ཆལ་ཆོལ་དུ་གནང་ན་དམ་ཅན་ཆོས་རྒྱལ་གྱིས་ལེགས་པོ་མི་བྱེད་པ་མཁས་གྲུབ་རིན་པོ་
ཆེས་གསུང་ཡོད་ཅེས་གསུངས། མཁན་ཟུར་རིན་པོ་ཆེའི་གསུང་དེ་རྗེ་ཉིད་ཀྱིས་དུས་ཕྱིས་ཀྱང་གཞན་འགའ་ལ་གསུང་བ་ཐོས། གཞིས་རྩེ་ནས་ཤངས་སྨིན་སྐྱིད་གླིང་བདེ་ལེགས་སུ་ཆིབས་བསྐྱོད་ཀྱིས་ཟླ་ཤས་རིང་བཞུགས། དེ་ནས་རོང་བརྒྱུད་
དེ་ལྟ་སར་ཕེབས་རྒྱུར། ཕྱག་མཛོད་ངག་དབང་རྒྱ་མཚོའི་སྐུ་མཆེད་ཆོས་མཛད་བྱ་བ་སྔོན་དུ་བཞུགས་ཡུལ་ཕེབས་སྒྲིག་ཏུ་གཏོང་གནང་མཛད་པར་སྔར་བཞིན་ཆུ་བཟང་རི་ཁྲོད་ཀྱི་ཁྲི་བྱང་བླ་བྲང་སྤྲོ་ཁང་དུ་བཞུགས་སྒྲིགས་ཞུས་ཡོད་ལ་ལྟར་དེར་
ཞབས་འཁོད་ཀྱིས་ལྟོད་བཞུགས་མཛད་པའི་ཐོག་གནས་དེར་སྟག་ཕུའི་དག་སྣང་གསང་ཆོས་བཅུ་གསུམ་དང། ས་སྐྱའི་དམར་པོ་སྐོར་གསུམ་སོགས་ཀྱི་ལྗགས་བསྙེན་དང་སྦྱིན་སྲེག་མང་དུ་འབུལ་གནང་མཛད། ཟླ་བ་བཅུ་པའི་སྐོ་རང་
༸གོང་ས་རྒྱལ་མཆོག་བཅུ་གསུམ་པ་ཆེན་པོ་རྒྱ་ནག་པོའི་ཡུལ་ནས་བོད་དུ་ཡར་ཆིབས་ཁ་བསྐྱོད་པའི་ལམ་ཞོར་རྭ་སྒྲེང་དུ་ཕེབས་པར། རྗེ་བླ་མ་ཉིད་ཀྱང་མཇལ་ཞུར་ཕེབས། མཇལ་དར་རྟེན་གསུམ་དང། སྐུ་ཚེའི་ཚེ་རྫས། ལམ་རིམ་ཆེན་མོའི་
[186A]༄༅། །ཕྱག་དཔེ་སོགས་ཕུལ་ཏེ་བྱང་ཆུབ་ལམ་གྱི་རིམ་པའི་བསྟན་པ་ཉག་ཕྲ་བར་གྱུར་བ་རྣམས་དར་ཞིང་རྒྱས་པ་ཡོང་བ་དང། ལྷག་ཏུ་ལམ་གྱི་རིམ་པའི་རྟོགས་པའི་བསྟན་པ་རང་རྒྱུད་ལ་རྒྱས་ཤིང། གཞན་ལའང་
འདིའི་སྒོ་ནས་ཕན་ཐོགས་རྒྱ་ཆེན་པོ་འབྱུང་བའི་སྐྱབས་འཇུག་ཞུས་པ་ཡིན་ཞེས་རྗེ་ཉིད་ཀྱི་ཕྱག་ཕྱི་པ་པ་རྣམ་དགའ་གདོང་གྲྭ་རིགས་བློ་བཟང་ཞེས་པར་ཡང་ཡང་ཕེབས། དེ་ནས་ཕྱིར་ཕྱོན་ཏེ་སླར་ཡང་ཆུ་བཟང་ཁྲི་
བླའི་སྤྲོ་ཁང་དུ་བཞུགས། འདི་སྐབས་ཤིག་ཏུ་ཕ་བོང་ཁར་བྱོན་ཏེ་རྗེ་བཙུན་རྡོ་རྗེ་རྣལ་འབྱོར་མའི་བསྟོད་གསོལ་མདོར་བསྡུས་ཤིག་དང། སེར་སྔགས་གྲྭ་རིགས་བསྟན་འཛིན་དོན་ཡོད་ནས་ཞུས་ངོར་སེར་སྔགས་
མཁན་ཟུར་རྡོ་རྗེ་འཆང་ཆེན་པོའི་རྟག་བརྟན་གསོལ་འདེབས་ཤིག་ཀྱང་གསུང་རྩོམ་གནང། གང་རྒྱ་བླ་མ་རིན་པོ་ཆེ་ངག་དབང་ཚུལ་ཁྲིམས་བྱང་ཆུབ་ལས་སྔགས་འབུམ་དཀར་པོ་རྡོ་རྗེའི་གོ་ཁྲད་ཀྱི་ལུང། སེར་སྲུང་རྡོ་རྗེའི་
གུར་ཁང་མཛེས་རྒྱན་བཅུ་དྲུག་ཡོངས་སུ་རྫོགས་པ། བློ་སྦྱོང་སྙན་བརྒྱུད་ཆེན་མོ་དང། ལེགས་བཤད་ཀུན་འདུས། འདུལ་འཛིན་གྲགས་པ་རྒྱལ་མཚན་གྱི་གསུང་འབུམ་པོད་གསུམ་ཙམ་བཞུགས་པ་ནས་ལུང་ཡོད་ཀྱི་གྲས་
རྣམས་དང། མཁས་གྲུབ་སངས་རྒྱས་ཡེ་ཤེས་ཀྱི་གསུང་འབུམ་པོད་གཅིག་རྒྱལ་མཆོག་ལྔ་པ་ཆེན་པོའི་གསུང་འབུམ་ནང་མ་པོད་བཞི་སྐྱིད་ཤོད་ངག་དབང་བསྟན་འཛིན་འཕྲིན་ལས་ཀྱི་གསུང་འབུམ་པོད་གཅིག་པཎ་

[186B]བཞུགས་པ་ཡོངས་རྫོགས། རྭ་སྒྲེང་ཡང་དགོན་དཔོན་སློབ་ཀྱི་གསུང་འབུམ་པོད་གཅིག་ནས་ལུང་ཡོད་གྲས་ལེ་ཚན་མང་ཙམ་བཅས་ཀྱི་བཀླགས་ལུང། བཀའ་གདམས་ཐིག་ལེ་བཅུ་དྲུག་
གི་དབང་བཞི་བྱིན་རླབས། མགོན་པོ་བཀའ་བཅུ་གསུམ་གྱི་རྗེས་གནང་ཡེ་ཤེས་མགོན་པོ་ཕྱག་དྲུག་པའི་བེའུ་བུམ། རྒྱལ་པོ་སྐུ་ལྔའི་བེའུ་བུམ་སོགས་ཀྱི་བཀླགས་ལུང་བཅས་ཆོས་བཀའ་ཆེས་མང་པོ་ཞིག་གསན་ཏོ། །འདི་དུས་སྔོན་རྗེས་ཤིག་
དད་ལྡན་འགའ་རེས་གསོལ་བ་བཏབ་པ་བཞིན། ལྷས་བཞི་སྡེ་སྨྱུང་གནས་ལྷ་ཁང་དུ་བླ་སྤྲུལ་ཁག་དང་སེར་སྐྱ་འདུས་ཚོགས་ཉིས་བརྒྱ་ལྷག་ཙམ་ལ་ལམ་རིམ་བདེ་ལམ་གྱི་བཀའ་ཁྲིད་རྒྱས་པར་སྩལ་ཞིང། བཀའ་ཆོས་གྲོལ་མཇུག་
སེམས་བསྐྱེད་མཆོད་པའི་ཉིན་པར་སྦྱིན་བདག་གི་མོས་ངོ་ལྟར་ཆོས་གྲྭ་པ་རྣམས་ལ་མཇལ་ཁ་སྩལ་བའི་སྐབས་དེར། སེར་སྔགས་གྲྭ་རིགས་བསྟན་འཛིན་མཁྱེན་བརྩེ་ཞུ་བསྔགས་གྲྭའི་དཔེ་ཆེ་བ་གསར་བུའི་གྲས་སུ་ཡོད་པ་བཀའ་ཆོས་
ཞུ་བར་ཕེབས་ཏེ། སེམས་བསྐྱེད་ཆོ་གའི་མཇུག་ཏུ་གཞན་དང་ལྷན་ཅིག་མཇལ་ཁ་བཅར་བར་ཁོང་བའི་སྔོན་དུ་མི་ལྔ་དྲུག་ཙམ་ལ་རྗེ་ཉིད་ནས་མཇལ་ཁ་གནང་བཞིན་བའི་དུས་སུ། སེམས་བསྐྱེད་མཆོད་པའི་རྫས་ཀྱི་གྲས་ལྟ་བུ་ཞིག་
ཡིན་ནམ། གང་ལྟར་བཞུགས་ཁྲིའི་གཡས་ཟུར་གྱི་གསོལ་ལྕོག་གི་སྟེང་དུ་དུང་དཀར་ཞིག་ཕུལ་འདུག་པ་དེས་གཡས་སྐོར་གཡོན་སྐོར་གྱི་ཚུལ་ལྟ་བུའི་འགུལ་བསྐྱོད་དང་བཅས་འུ་རུ་རུ་ཞེས་སྐད་ཆེན་པོ་ཞིག་གྲགས་པས་

[187A]༄༅། །དེ་མ་ཐག་རྗེ་བླ་མ་མཆོག་གིས་ཕྱག་གི་ཐལ་མོ་བསྣུན་པ་དང་བཅས་འདིས་ཅིག་ཅིག་བྱེད་ཀྱིན་འདུག་ཅེས་ཀུ་རེའི་རྣམ་པ་ལྟར་གསུང་ངས་དུང་དཀར་དེ་འགུལ་བསྐྱོད་མེད་ཅིང་སྐད་རང་ཞིར་སོང་ཞེས་ཕྱིས་སར་
སྔགས་ཞལ་སྔ་ནས་བསྟན་འཛིན་མཁྱེན་བརྩེས་བཀྲས་ཆོས་དབུ་མཛད་གནང་བའི་སྐབས་སུ་ཁོ་པོ་ལ་ལན་ཁ་ཡར་གསུང་པ་དེ་དུས་རྗེ་བླ་མ་ཉིད་མཚན་སྙན་ཧ་ཅང་གྲགས་ཆེ་བ་མེད་ཀྱང་རྗེས་སོར་མཛད་
ཕྲིན་གྱིས་ས་ཆེན་པོའི་ཁྱོན་ཀུན་ཁྱབ་པ་ཙམ་དུ་གྱུར་བ་འོག་ཏུ་འཆད་པ་བཞིན་བྱུང་བས། འདི་སྐབས་དེ་ལྟར་འབྱུང་འགྱུར་གྱི་དགེ་པའི་ལྟས་མཚན་ངོ་མཚར་བ་ཞིག་མངོན་པར་གསལ་པར་གོར་
མ་ཆག་གོ་དཀུང་ལོ་སོ་གསུམ་ཕེབས་པ་ལྕགས་ཁྱི་ལོར་བསྟན་རྒྱས་གླིང་གི་ལྡེ་འཆང་བློ་མཁས་ལགས་ནས་སྦྱིན་བདག་ཞུས་ཏེ། སེར་སྨད་གཞུང་པ་ཁམ་ཚན་དུ་བླ་སྤྲུལ་སོགས་ཞུ་མི་འདུས་ཚོགས་བདུན་བརྒྱ་ཙམ་ལ་རྒྱལ་བའི་
བཀའ་འགྱུར་རིན་པོ་ཆེའི་ལྗགས་ལུང་ལྷོད་དལ་དུ་སྩལ་ཞིང་ལྗགས་ལུང་གནང་བའི་སྐབས་སུ་པར་འདྲ་མིན་དང། ལུང་རྒྱན་ཡོད་མེད་སོགས་ཞིབ་བསྔར་ཐོག་སྒྲ་དག་གསལ་གསུམ་དང་ལྡན་པའི་གནང་ཚུལ་ཁྱད་པར་དུ་འཕགས་
པས་ཀུན་གྱི་ཡིད་ཚིམ་པར་མཛད། འདི་ལོ་ནས་བཟུང་དྭགས་བྷཱུཾ་རྗེ་བཙུན་མ་ནས་སྔ་ཕྱིར་གསོལ་བ་བཏབ་པ་སོགས་ཕྱི་ནང་གི་རྐྱེན་དུ་མས་བསྐུལ་བར་བརྟེན་རྡོ་རྗེ་རྣལ་འབྱོར་མའི་སྒྲུབ་ཐབས་ཐུན་མོང་མིན་པ་བདེ་ཆེན་ཉེ་ལམ་དང། དཀྱིལ་

[187B] དེ་གཉིས་ཀྱི་པར་བྱང་བཅས་དང་དེ་རྗེས་ཤིག་ཏུ་རྗེ་ཉིད་ནས་གསུང་བསྐུལ་གནང་བ་ལྟར་དྭགས་བཧྲུཾ་རྗེ་སྐུ་ནས་ནཱ་རོ་མཁའ་སྤྱོད་མའི་རིམ་གཉིས་ཞྭ་ལུའི་ཁྲིད་ཡིག་པར་རིང་གསར་བརྐོ་མཛད་རྒྱུའི་པར་བྱང་དང་
རྗེ་ཉིད་ཀྱི་ཕྱག་མཛོད་ངག་དབང་རྒྱ་མཚོས་ཞུས་ངོར་མཁའ་སྤྱོད་སྒྲུབ་དཀྱིལ་པར་ཐུང་གི་བར་བྱང་བཅས་བཀའ་རྩོམ་གནང་ཞིང། སྔོན་དུ་སེམས་སྨད་ཚབ་ཁྲི་སྤྲུལ་ངག་དབང་འཇམ་དཔལ་ཚུལ་ཁྲིམས་སོགས་དད་ལྡན་འགའ་རེས་གསོལ་བ་
བཏབ་པ་བཞིན་བླ་སྤྲུལ་དགེ་བཤེས་སོགས་འདུས་ཚོགས་སུམ་བརྒྱ་ཙམ་ལ་བྱང་ཆུབ་ལམ་གྱི་རིམ་པ་བདེ་ལམ་གྱི་ཉམས་ཁྲིད་སོགས་རྒྱས་པར་གནང། ཁྲི་སྤྲུལ་ནས་ཞུས་པ་ལྟར་ལམ་རིམ་གསོལ་འདེབས་ལམ་མཆོག་སྒོ་འབྱེད་ལ་དམར་
ཁྲིད་ཀྱི་བརྒྱུད་འདེབས་ཁ་སྐོང་མདོར་བསྡུས་སྦྱར་བ་ཞིག་ཀྱང་ཐུགས་རྩོམ་མཛད། ཁམས་འགྲུལ་དུ་མའི་གདོང་ཞུ་འཕྲིན་གྱི་བཀའ་ལན་མང་དུ་སྩལ། རྒྱལ་ཐང་ལྷ་མཁར་མཆོག་སྤྲུལ་ལ་ཞུ་ཡིག་གི་གསུང་ལན་གནང་བ་ནི་
   ༈    །བསྟན་འགྲོའི་རི་གླིང་ཁྱོན་ལ་དབང་བསྒྱུར་ཞིང། །མི་མཐུན་ཕྱོགས་ལས་རྣམ་རྒྱལ་རུ་མཚོན་ཅན། །ཆོས་རྒྱལ་མཆོག་གི་སྤྲུལ་སྐུའི་ཞབས་སེན་དྲུང། །རྒྱལ་ཀུན་གསང་བ་
གསུམ་གྱི་ག་བུར་རྡུལ། །མཚན་དཔེའི་ཐིག་ལེ་གཅིག་ཏུ་སྨིན་པའི་དཔྱིད། །འཇིག་རྟེན་གསུམ་གྱི་གདུང་སེལ་སྲིད་ཞིའི་བླར། །བསོད་ནམས་ཡོན་དུ་དད་དང་མོས་པའི་གཟུགས། །ཇི་བཞིན་སྙིང་གར་སྙིམ་པའི་མེ་ཏོག་ཟུམ། །གསོལ་

[188A]༄༅། །འདེབས་མགྲིན་པའི་དབྱངས་ཀྱང་ཞུ་འཕྲིན་གྱི། །ཟོལ་དུ་མཆོད་པའི་སྤྲིན་འདིར་བརྩེ་བས་རོལ། །མི་ཕྱེད་སྐྱིལ་ཀྲུང་གཅིག་ཏུ་ལྷུན་ཆགས་བཞིན། །འབྲིན་ལས་ག་བུར་ཟེགས་མ་རེ་རེས་ཀྱང། །ས་གསུམ་
གདུང་བསྐད་ཅིག་འཕྲོག་བྱེད་ཅིང། །ཕན་བདེའི་སྣང་བ་དཀར་པོའི་ལང་ཚོ་ཡིས། །དཔྱིག་འཛིན་རྫོགས་ལྡན་གསར་བའི་དུས་སྟོན་བསྒྲུབས། །འདིར་ཡང་ཐུགས་ཀྱི་བུམ་པ་གཉིས་པ་བཞིན། །བརྩེ་བའི་བཀའ་བྲིས་མཐོ་རིས་མཻ་ནཱ་ཀཿ། །ས་
ཟླའི་ཅོད་བན་ཀ་ཤིའི་གོས་དཀར་མ། །སྙན་འགྱུར་ལང་ཚོས་སྒེག་བཞིན་ལྷགས་པའི་མོད། །ཡིད་ཀྱི་དྭངས་མཚོར་ཁྱོད་སྐུའི་སྣང་བརྙན་བཀྲ། །མིག་གི་ཆུ་འཛིན་བདུད་རྩིའི་དོ་ཤལ་འཛིན་།སྙིང་གའི་འཛིན་མར་སྙིམ་པོའི་པདྨོ་རྒྱས། །དགའ་དད་གདུང་
བ་ཕན་ཚུན་འགྲན་བཞིན་གྱུར། །བདག་ཀྱང་དལ་འབྱོར་ནོར་བུའི་གཏེར་རྙེད་ཀྱང། །འདི་སྣང་རྣམ་གཡེང་ཕལ་བའི་ཚོང་ཟོང་དུ། །ཉིན་བཞིན་ཆུད་ཟོས་ལྷག་མར་ད་དུང་ཡང། །གཏན་གྱི་འདུན་མའི་སྙིང་པོར་རེ་བཞིན་ལག་མཚམས་ཞུ། རང་སྣང་ལྷ་སྐུ་
སྙིང་དབུས་འོག་མིན་ན། །ཇི་སྲིད་ངེས་པ་ལྔ་ལྡན་དེ་སྲིད་པར་།རགས་པའི་རྣམ་འགྱུར་གཞན་དུ་མི་བརྫུ་བའི། །ཐུགས་བསྐྱེད་བཀའ་དྲིན་ཉིན་བཞིན་སྩོལ་བར་གསོལ། །བཤད་སྒྲུབ་རྩིབས་སྟོང་གཡོ་བའི་གསེར་འཁོར་ལོས། །གདུལ་བར་བྱ་བའི་གླིང་
བཞིར་དབང་སྒྱུར་ཕྱིར། །མི་འཇིགས་སེངྒེའི་ཁྲི་ལ་མངའ་གསོལ་ན། །ཐུབ་བསྟན་ནོར་བུའི་ཅོད་པན་ཁུར་འདི་སྣོམས། །མང་ཐོས་དར་གྱི་བ་དན་དཔྱད་འཇོག་གི་མཉམ་གཞག་ཡུ་བ་བརྟན་པོར་ལེགས་བཅིངས་ནས། །ཚང་ལམ་ནོར་དགེ་ལྡན་སྒྲུབ་བརྒྱུད་ཀྱི།།

[188B] །མཁྱེན་རབ་སྐྱེ་བ་ལྔ་པའི་ལེགས་བྱས་གཟུགས། ལྷག་བསམ་གཡས་སུ་འཁྱིལ་བའི་རྣམ་འགྱུར་ལས། །ཟབ་དང་རྒྱ་ཆེའི་ཆོས་ཀྱི་དུང་སྒྲ་ཡིས། །འགྲོ་ཀུན་མ་རིག་གཉིད་ལས་སློང་བར་གསོལ། །བརྩེ་ཆེན་ནོར་བུའི་ཡུ་
བས་ལེགས་བཏེག་ཅིང། །ཕན་བདེའི་མུ་ཏིག་ཆུན་འཕྱང་རབ་གྲོལ་བའི། །ཐུགས་རྗེའི་གདུགས་དཀར་གཡོ་བའི་གྲིབ་བསིལ་དུ། །ཉམ་ཐོག་འགྲོ་ལ་ངལ་གསོ་སྦྱིན་པར་མཛོད། །མདོ་སྔགས་གཞུང་ལུགས་བརྒྱ་ཕྲག་ཆུ་གཏེར་བཅུད། །ཚང་ལམ་ནོར་སྙིང་པོར་བསྡུས་
པའི་དཔྱིད། །ཁྱོད་ཐུགས་རིན་ཆེན་བུམ་བཟང་ལ་བསྐྱིལ་ནས། །བདུད་རྩིའི་བགོ་བཤའ་འགྲོ་ལ་སྦྱིན་པར་གསོལ། །བརྟན་མཁས་གསེར་གྱི་ཉ་རིས་ཟུང་བཀྲ་བའི། །རྣམ་དག་ཚུལ་ཁྲིམས་བླ་གོས་གསར་པ་ཡིས། །ཐུབ་པའི་བསྟན་ལ་ཐུབ་དབང་གཉིས་པ་
བཞིན། །སྟོན་པའི་ནང་གི་མཛོད་ནི་ཁྱོད་ཀྱིས་སྲུངས། །བདག་གཞན་མཉམ་བརྗེའི་ནོར་འཛིན་ལྟོར་སྨིན་པའི། །རིན་ཆེན་ཐུགས་བསྐྱེད་པདྨ་དཀར་པོའི་འཛུམ། །རླབས་ཆེན་སྤྱོད་པའི་འདབ་བརྒྱར་གྲོལ་པ་ལས། །ཕན་བདེའི་དྲི་བཟང་ཕྱོགས་བཅུར་འཐུལ་བར་མཛོད་།བདེ་
སྟོང་ལྷན་སྐྱེས་བཻཌཱུར་ཞུན་མའི་ཁམས། །སྒྱུ་ལུས་དཔལ་གྱི་བེའུ་བཏགས་པའི་གཟུགས་ཟུང་འཇུག་བཀྲ་ཤིས་དགེ་མཚན་བཀྲ་བའི་རིས། །ཐུགས་དབུས་མི་ཤིགས་གུར་ཁང་རྒྱན་དུ་མཛོད། །བདག་ཀྱང་ཐེག་མཆོག་སེམས་ཀྱི་ཅང་ཤེས་རྟར། །འདི་སྣང་རྣམ་གཡེང་སྒྲོག་
གིས་མ་བཅིངས་པར། །རྒྱལ་སྲས་སྤྱོད་པའི་ཐང་ཆེན་ཡུད་བརྒལ་ནས། །སྐུ་གསུམ་བདེ་ཆེན་གླིང་དུ་མྱུར་མཇལ་ཞུ། །ཞེས་སོ། གོང་དུ་སྨོས་པ་ལྟར་ཁྱབ་བདག་སྟག་ཕུ་བ་ཆེན་པོ་དང་རྗེ་བླ་མ་རྣམ་གཉིས་སྐུའི་ཕྲེང་རབས་དུ་མའི་སྔ་རོལ་ནས་ཡབ་སྲས་སུ་དགེ་བའི་

[189A]༄༅། །ཐུགས་བསྐྱེད་འཕྲིན་ལས་མཉེས་གཤིན་ཟུང་དུ་འབྲེལ་བ་ཟམ་མ་ཆད་པ་བྱུང་བའི་སྟོབས་ཀྱིས་སྒུ་འཕྲེང་འདིར་ཡང་གསེར་ཞལ་ཡང་ཡང་ལྷན་འཛོམས་དང། ཕན་ཚུན་ཟབ་རྒྱས་ཆོས་ཀྱི་བདུད་རྩི་དུ་མར་གསན་རེས་གནང་ཞིང། ཁམས་བོད་
ཡས་མས་ས་གནས་ཀྱིས་བསྐལ་ཡང་ལོ་རེ་བཞིན་དུ་ནང་མའི་གསུང་ཤོག་སྟར་ཆགས་སུ་གནང་སྲོལ་ལྟར་རྗེ་ཉིད་ཀྱིས་རྫོགས་རིམ་ལས་བརྩམ་པའི་ཞུ་ཡིག་སྙན་ཚིག་གི་ལམ་ནས་དྲངས་པ་ཞིག་འབུལ་གནང་མཛད་པར་གསལ་ཡང་དུས་ཕྱིས་དེའི་
ཕྱི་མོ་མ་བཞུགས་ཤིང། སྟག་ཕུ་རིན་པོ་ཆེ་ནས་དེའི་ལན་དུ་ཚིགས་སུ་བཅད་བའི་གསུང་ཤོག་ཕེབས་པ་ནི། སྤྲོས་དང་མཚན་མ་སྤངས་པའི་ཡེ་ཤེས་ནི། །འཁོར་ལོ་ཐམས་ཅད་མཁྱེན་པའི་ནམ་མཁའ་ལ། །འདོད་རྒུར་བསྒྱུར་པའི་སྔོན་མེད་འོད་སྟོང་
ཅན། །རིགས་ཀུན་བདག་པོའི་ཞབས་ཀྱི་པདྨོའི་དྲུང། །གང་གི་གསང་གསུམ་ཡོན་ཏན་གཟུགས་བརྙན་ནི། །སྙིང་ལ་ཡང་དག་བྲིས་པའི་གུས་ལྡན་པས། །ཟླ་ཟེར་ཕོག་པའི་ཆུ་སྐྱེས་ཉེར་མཚོན་པའི། །སྙིམ་པ་སྤྱི་བོར་འཛིན་པས་མཆིད་འདི་གསོལ། །ཀུན་ཁྱབ་ཆོས་ཀྱི་དབྱིངས་དང་རོ་
གཅིག་ཏུ། །ཞུགས་པའི་སྒྲིབ་བྲལ་བདེ་ཆེན་ཡེ་ཤེས་དང། །དངོས་པོ་གཅིག་པའི་གསལ་རྫོགས་མཚན་དཔེའི་སྐུ། །སྐྱེ་རྒུའི་བསོད་ནམས་ཞིང་དུ་ལྷམ་མེར་གསལ། །གཞོམ་དུ་མེད་པ་ནཱ་དའི་ང་རོ་ལ་།མདའ་བསྣུན་རྡོ་རྗེའི་མགུར་ལྟར་ཆེས་ཟབ་པའི། །ངེས་གསང་དམ་པའི་ཆོས་ཀྱི་འཇིགས་མེད་གླུ། །ཡན་ལག་
དྲུག་ཅུའི་གསུང་གིས་ལྷང་དེར་སྒྲོག་མི་འགྱུར་སྟོང་གཟུགས་མཁའ་ལ་བདེ་བའི་མདངས། །གཉིས་མེད་ཐབས་ཤེས་ཟུང་དུ་འཇུག་པའི་ཐུགས་མཐའ་དང་ཡོངས་བྲལ་ཀུན་ཁྱབ་མེ་ལོང་ངོས། །འཆར་བའི་ཆོས་ཀུན་གཟུགས་བརྙན་མ་འདྲེས་ལྷན། །དཔག་ཡས་ཡོན་ཏན་རིན་ཆེན་འབྱུང་བའི་
གནས། །རྨད་བྱུང་ཐུགས་བསྐྱེད་ལྷུན་པོས་ཉེར་བསྲུབས་ལས། །འགྲོ་ལ་དམ་ཆོས་བདུད་རྩི་འཆི་མེད་བཅུད། །སྟེར་བའི་རླབས་ཆེན་མཛད་པ་ཕ་མཐའ་ཡས། །འབུམ་ཕྲག་ཟླ་བ་གཞོན་ནུའི་ལང་ཚོ་ལ་།འགྲན་པའི་འཕྲིན་ལས་གཅིག་ཏུ་དཀར་པའི་འོད། །གདུལ་བར་བྱ་བའི་ཞིང་གི་དབྱིག་འཛིན་བྱོན། །

[189B] །འདི་ན་དལ་འབྱོར་གྲུ་གཟིངས་ལ་ཞུགས་ཀྱང། །དོན་ལྡན་སྙིང་པོའི་ནོར་བུ་མི་ལེན་པར། །ལག་སྟོང་ཉིད་དག་འཆི་བདག་ན་གྲས་མ་ཉམས་ཙམ་དུ་ལགས་མཚམས་ཞུ། གང་གིས་རེག་བའི་རྡུལ་ཡང་ལྷར་བཅས་ཀྱི། །བསོད་ནམས་ཞིང་
གྱུར་འཁོར་ལོའི་རི་མོ་ཡིས་སྲིད་མཐའི་བར། །ཚེ་མཐའ་ཡས་པའི་མགོན་ལྟར་བརྟན་བཞུགས་གསོལ། །དེད་དུས་ཀུན་མཁྱེན་རྒྱལ་བའི་བསྟན་པ་ནི། །འབབ་ཆུ་ཟད་པའི་སོས་ཀའི་རྫིང་བུ་བཞིན། །མི་བསྲུན་སྐྱེ་བོ་གཉིས་འཐུང་མྱོས་པའི་ཚོགས། སྐྱེ་རྒུ་ཕན་བདེའི་པད་ཚལ་ཉིན་
བཞིན་འཛོམས། །ཚུལ་འདིར་གཟིགས་ནས་ཐུགས་རྗེའི་སྒྲིན་ཕུང་ལས་།ལེགས་བཤད་གྲུ་ཆར་འབེབ་པའི་ཆུ་འཛིན་སྒྲ། །རྒྱུན་མི་ཆད་པར་སྐྲོག་པའི་མཐུ་ལྡན་པ། ཁྱོད་ཀྱིས་བསྟན་འགྲོའི་པར་ཚལ་ཆེར་རྒྱས་མཛོད། །མི་རིང་མཐོང་བ་དོན་ལྡན་མཚན་དཔེའི་ཞལ་།ལྟ་ཞིང་ཟབ་དང་རྒྱ་ཆེའི་ལེགས་བཤད་གཏེར། །
བདག་གིར་སྤྱོད་པའི་ཐུགས་རྗེས་ཉེར་འཛིན་ཅིང། །དབུགས་དབྱུང་བཀའ་ཡི་འཁོར་ལོ་ཆད་མེད་སྩོལ། །ཅེས་གསོལ་བ་འདབས་མཚོན་ལྷ་གོས་རབ་དཀར། གསང་ཆོས་དབང་ཆོག་བུ་སྟི། དངུལ་སྲང་གསུམ་བཅས་ལ་རྒྱ་ཞུས་ཏེ། རང་བྱུང་འཕགས་པའི་
གནས་ཆེན་པོའི་འདབས་ནས་གུས་སློབ་སྟག་སྤྲུལ་བས་ཐུན་མོང་ལོའི་སྨིན་བླའི་ཚེས་་བཟང་པོར་སྤྱི་བོར་བཏེགས་ཏེ་ཕུལ། ཞེས་པ་འདི་སྩལ་བ་ཡིན་ལ། རྗེ་ཉིད་ནས་སྟག་ཕུ་རིན་པོ་ཆེར་གནང་བའི་ཞུ་འཕྲིན་ཤིན་ཏུ་མང་བ་ལས་འགའ་ཞིག་བཀའ་འབུམ་གྲས་སུ་བཞུགས་པ་སོགས་ལས་རྟོགས་པར་བྱའོ་
སྐབས་ཤིག་སྦྱིན་བདག་གཞན་ཞིག་ནས་ཞུས་ངོར་ཚེ་སྨོན་གླིང་གི་གྲྭ་ཤག་གཅིག་ཏུ་བྲག་ཡབ་ཆུང་ཚང་མཆོག་སྤྲུལ་དང། སྨན་རྩིས་ཁང་སྐུ་ངོ་མཁྱེན་རང་ནོར་བུ་སོགས་ཞུ་མི་ཕྱེད་ཉིས་བརྒྱ་ཙམ་ལ་འཇིགས་བྱེད་ལྷ་བཅུ་གསུམ་མའི་དབང་དང་རིམ་གཉིས་ཀྱི་ཁྲིད། སྨན་རྩིས་སྐུ་ངོ་ནས་གསོལ་བ་བཏབ་

[190A]༄༅། །པ་བཞིན་ཟུང་དུ་གཡུ་ཐོག་སྙིང་ཐིག་སྐོར་གྱི་རྗེས་གནང་འགའ་ཞིག་བཅས་གནང་བར། རྗེ་བླ་མ་མཆོག་གིས་སྔོན་འགྲོའི་བགེགས་གཏོར་གཏོང་པ་སོགས་ནས་བཟུང་སྙན་བརྗིད་ཆེ་ལ་གསུང་
བཤད་རྣམས་ཟབ་ཅིང་རྒྱུད་འཁུལ་བ་འབའ་ཞིག་སྩལ་པས། ཕྱི་མ་འདིའི་སྐབས་དེད་རང་གཡུ་ཐོག་པའི་ཆོས་སྐོར་ལ་ལྷག་པར་དད་ཞེན་ཆེ་བས་ཡིན་ནམ་དད་གདུང་དྲག་པོས་ཡིད་བསྐྱོད་དེ་མིག་ནས་མཆི་མ་བཟོད་གླགས་
མེད་པ་འཆོར་བ་ཞིག་བྱུང། རྗེ་འདི་པའི་དྲུང་ནས་དེ་ལྟའི་ཆོས་སྐལ་ཐོ་རེ་བ་འགའ་ཞིག་ལས་ལམ་རིམ་སོགས་ཀྱི་ཟབ་ཆོས་རྒྱ་ཆེན་པོ་ཞུ་ལོངས་མ་རྙེད་པས་ད་ལྟ་ན་སོ་རྒས་ཏེ་འཆི་བ་ལ་ཉེ་བའི་དུས་འདིར་ཕྱི་མར་ཕན་ངེས་
ཀྱི་འཆི་ཆོས་གཤའ་མ་ཞིག་བྱུང་ཡོད་ན་ལེགས་ཏེ་དེ་མ་བྱུང་དེང་སྐབས་བསམ་ཚེ་ཧ་ཅང་ཕམས་ཚབས་ཆེ་བའི་གནས་སུ་གྱུར་འདུག་ཅེས་སྨན་རྩིས་མཁན་པོ་རང་ཉིད་ཀྱིས་དུས་ཕྱིས་ཁོ་བོ་ལ་ཡད་ཡང་བཟླས་ཤིང་
སྨན་རྒྱལ་གཡུ་ཐོག་པ་ནས་བརྒྱུད་པའི་སྨན་གྱི་ལག་ལེན་མན་ངག་གལ་པོ་ཆེ་བགའ་ཤས་སྔོན་དུས་ཆེད་དུ་ཞུས་པའི་སྐབས་རྗེ་བླ་མ་ཉིད་ཀྱི་དེ་གའི་གསན་ཡིག་ཀྱང་གསོལ་རས་སྩལ་བ་ད་ལྟ་ངེད་རང་ལ་ཡོད་གསུངས་
པར་ཁོ་བོས་བརྙན་གཡར་དགོས་ཚུལ་ཞུས་ཀྱང་རྗེས་སུ་འབུལ་ཆོག་ཅེས་གསུང་བ་ད་ལྟ་དེ་གའི་མུར་ལུས་ཏེ་རེ་ཞིག་མ་རྙེད་དོ་།དགུང་ལོ་སོ་བཞིར་ཕེབས་པ་ལྕགས་ཕག་ལོར། ཆུ་བཟང་དུ་གང་རྒྱ་བླ་མ་རིན་པོ་ཆེའི་དྲུང་

[190B]གསན་པ་སོགས་བཀའ་ཚོས་ཕར་གསན་ཚུར་གསན་མང་ཙམ་མཛད་འཕན་གནས་ཉན་པོ་དར་ཡུལ་བྲག་ནག་མཚམས་པ་དགེ་འདུན་ཡར་འཕེལ་ནས་འཕན་
ཡུལ་དུ་གདན་ཞུས་ཀྱིས་བྲག་ནག་མཚམས་ཁང་དུ་ཕེབས། དེར་མཚམས་པ་དང་ལྷན་དུ་ཌཱ་དྲིལ་སོགས་རྒྱས་སྤྲོས་དང་བཅས་ཏེ་ཉིན་དགོངས་ཅི་རིགས་ལ་གཅོད་ཀྱི་ཉམས་བཞེས་རྒྱུན་རིང་ཙམ་གནང་གནས་དེར་ཉིན་
ལྔ་དྲུག་ཙམ་གྱི་རིང་ཐུགས་དམ་ཉམས་བཞེས་ཀྱི་རིམ་པ་རྩེ་གཅིག་ཏུ་བསྐྱངས་ཤིང། ཉིན་གཅིག་ཚོགས་ཀྱི་འཁོར་ལོ་མཛད་པའི་སྐབས་བདེ་སྟོང་གི་ཉམས་རྟོགས་ཁྱད་པར་ཅན་འབར་ཏེ་ཚོགས་ཀླུའི་ཟོལ་གྱིས་རྟོགས་
པའི་ཉམས་མྱོང་མགུར་དུ་བཞེས་པ་ཡང་ཡོད། འདི་སྐབས་འཕན་གནས་ཁག་འགའ་ཞིག་ལ་ཞབས་ཀྱིས་བཏགས་ཏེ་ཐུགས་དམ་ཏིང་ངེ་འཛིན་གྱི་རིམ་པ་དང། མཆོད་སྤྲིན་ཚོགས་གསོག་ཐུགས་སྨོན་རྣམ་པར་དག་
པའི་མཚམས་སྦྱོར་བཅས་རྒྱུན་མི་ཐུང་ཙམ་རེ་གནང། དེ་ནས་དགའ་ཆོས་དང། གླང་ཐང་བརྒྱུད་དེ་ཆུ་བཟང་དུ་ཕྱིར་ཕེབས། ཟླ་བ་གསུམ་པ་ཙམ་ལ་ཆུ་བཟང་ཁྲེ་བྱང་བླ་བྲང་དུ། །འདན་མ་ལབ་སྐྱབས་མགོན་གྱིས་གྲྭ་
དགེ་བཤེས་མཚན་རྟགས་གྲུབ་ནས་ཕྱིར་ཕེབས་ཉེར་སྐྱབས་མགོན་དང། དེའི་གསོལ་དཔོན་ལབ་མཁན་པོ་བསོད་ནམས་བཅས་ནས་ཞུས་ངོར་ནཱ་རོ་མཁའ་སྤྱོད་མའི་བྱིན་རླབས་སོགས་ཀྱི་ཆོས་བཀའ་མང་པོ་དང། ཁམས་
[191A]༄༅། །འགྲུལ་གདོང་སྤང་ལུང་སྤྲུལ་སྐུའི་ཞུ་ལན་སོགས་ཀྱང་སྩལ། ལྕགས་ཕག་ཟླ་བ་དགུ་པའི་ནང་རི་སྣ་དགོན་དུ་ཆེད་སྩོལ་གྱིས་བྱོན་ཏེ་སེར་སྔགས་མཁན་ཟུར་རྡོ་རྗེ་འཆང་གི་ཞབས་དྲུང་ནས་དགའ་ལྡན་
ཕྱག་རྒྱ་ཆེན་པོ་དང། བློ་སྦྱོང་དོན་བདུན་མའི་ཟབ་ཁྲིད་སོགས་ཆོས་བཀའི་རིམ་པ་མང་དུ་གསན་པར་གསུངས་སོ། །ཧོར་ཟླ་བརྒྱད་པའི་ཚེས་ཤར་མཚམས་སྟག་ཕུ་རྡོ་རྗེ་འཆང་ཆེན་པོས་ཞུ་ཡིག་འབུལ་གནང་མཛད་པ་ལོ་དེ་གའི་
མཇུག་ཐོགས་སུ་རྗེ་བླ་མ་ཉིད་ཀྱི་ཕྱག་ཏུ་ཕེབས་པ་ནི། དྲི་མ་ཀུན་སྤངས་དག་པ་ཆོས་ཀྱི་དབྱིངས། །དབང་གཞུ་ལྟར་བཀྲ་ལོངས་སྤྱོད་རྫོགས་པའི་དཔལ། །ཁ་སྦྱོར་ཟུང་འཇུག་ཚེ་སྒྲོལ་ཡབ་ཡུམ་གྱིས། །དེང་འདིར་འཆི་མེད་
བདུད་རྩིའི་གྲུ་ཆར་ཕོབས། །རྒྱལ་ཀུན་མཁྱེན་བརྩེའི་ཆུ་གཏེར་ལས་འོངས་ཤིང། །སྐལ་བཟང་གདུལ་བྱའི་མཁའ་ཀློང་ཡངས་པའི་དོགས། །ལེགས་བཤད་འོད་བརྒྱའི་འཕྲེང་བ་དང་འགྲོགས་པ། །སྐྱབས་གཅིག་ནམ་མཁའི་
ནོར་བུའི་ཞབས་དྲུང་དུ། །ཉམས་མེད་དད་པའི་འོ་མཚོ་ལས་སྐྱེས་པའི། །ཞུ་མཆིད་སྙན་ཚིག་པདྨ་དཀར་པོའི་འཕྲེང། །དོན་བཟང་སྦྲང་རྩིར་འཛགས་པའི་ངོ་མཚར་སྐྱེས། །སྤེལ་ལེགས་མཆོད་པའི་འཕྲེང་འདིར་ཡུད་ཙམ་
དགོངས། །མགོན་ཁྱོད་གཟོད་ནས་ཡེ་ཤེས་ཆེན་པོའི་གཞིར། །འཕོ་མེད་སྐུ་གསུམ་གོ་འཕང་མངོན་མཛད་ཀྱང། །གྲངས་མེད་འགྲོ་ངོར་འཚམས་པའི་སྤྲུལ་བའི་གར། །དྭངས་པའི་མཚོ་ལ་འཇའ་ཚོན་བཞིན་དུ་འཆར། །

[191B] །རླབས་ཆེན་ཟླ་བའི་མ་མ་ལས་འོངས་བའི། །གསང་གསུམ་མཚན་དཔེའི་དཀྱིལ་འཁོར་འོད་དཀར་ཅན། །རྨད་བྱུང་ཡོན་ཏན་ཆ་ཤས་ཀུན་རྫོགས་ཤིང། །དམིགས་མེད་ཐུགས་རྗེའི་
བསིལ་ནོར་འབུམ་ཕྲག་གིས། །གདུལ་བྱ་གླིང་བཞིའི་རབ་རིབ་ཀུན་སེལ་བའི། །གྲགས་སྙན་ངོ་མཚར་ཨུཏྤལ་གཞོན་ནུའི་འཕྲེང། །ཕྱོགས་བྲལ་རྣ་ལུང་མཛེས་པར་འཕྱང་བཞིན་ནས། །བརྩེ་ཆེན་ཐུགས་ཀྱི་ཆུ་གཏེར་ལས་
བོངས་པའི། །བཀའ་མཆིད་དོན་བཟང་ཆུ་སྐྱེས་སྔོན་པོའི་འཕྲེང་།གནང་སྐྱེས་ཁྱད་ནོར་གེ་སར་རྒོད་བཟུང། །སྤྱི་བོའི་རྒྱན་དུ་སྐལ་བཟང་ཐོབ་པའི་མོད། །དད་གུས་གདུང་བའི་དྲི་བཞོན་གྱིས་བསྐྱོད་པའི། །ལུས་ཀྱི་འཁྲི་ཤིང་
ཁྱོད་སྐུའི་ཕྱོགས་སུ་དུད། །གསལ་གསལ་བློ་གྲོས་འདྲེན་བྱེད་དང་བྲལ་བས། །ཟབ་ཟབ་ཆོས་ཀྱི་གནས་ལུགས་མ་མཐོང་ཡང། །ཡང་ཡང་གཞན་མགོ་བསྐོར་ལ་རབ་གོམས་པའི། །སྙན་སྙན་བླ་མའི་མིང་འཛིན་ཀས་ལིས་
ཡིད་ཀྱི་བུང་བ་འཁྲུལ་སྣང་དྲི་བསུང་གིས། །རབ་དྲངས་འདོད་ཡོན་སྦྲང་རྩིར་སྤྱོད་བཞིན་ལགས། །མཚམས་ཞུ། མགོན་ཁྱོད་བརྒྱ་ཕྲག་གཞུང་ལུགས་ཆུ་གཏེར་ལས། །ཟབ་དོན་ལེགས་བཤད་རིན་ཆེན་ནོར་བླངས་ཏེ། །འགྲོ་ཀུན་
དངུལ་བསེལ་བའི་དེད་དཔོན་དུ། །དབང་བསྒྱུར་ངེས་བ་དོན་གྱི་བཤེས་གཉེན་མཆོག་དེ་སླད་མཚན་བཟང་རྒྱས་པའི་འཛུམ་དཀར་ཅན་།ཞལ་དཀྱིལ་འདྲེན་བྱེད་བདུད་རྩིའི་ནམ་འགྱུར་ཞེས། །འདི་ཉིད་ཁོ་ན་རྒྱུན་དུ་བསམ་གཏན་

[192A]༄༅། །བགྱིད། །གང་ཚེ་སྐལ་བཟང་མཆོག་དེ་མྱང་བའི་ཚེ་།སྙིང་རྗེའི་ཆར་ཟིམ་གཡོ་བའི་ཐུགས་རྗེའི་སྤྲིན། །ཡོངས་སུ་དཀྲིགས་ཏེ་དམ་ཆོས་དབྱར་རྔའི་སྒྲས། །འབངས་ཀྱི་ཐ་ཤལ་གཙུག་བུད་ཅན་
དེ་ཡི། །སྙིང་མུན་ཀུན་བསལ་བློ་གྲོས་རྒྱས་པར་མཛོད། །ཐུབ་བསྟན་ཉི་མ་ནུབ་རིའི་རྩེར་ཉེ་ཞིང། །ཉམ་ཐག་འགྲོ་བ་སྡུག་བསྔལ་བརྒྱས་གཟིར་དུས། །ཞིང་འདིར་བསྟན་འགྲོའི་ཉེར་འཚོར་རྡོ་རྗེའི་སྐུ། །ནམ་ཡང་གཡོ་མེད་
བརྟན་པར་བཞུགས་གསོལ་འདེབས། །ཆོས་ཕུང་བརྒྱད་ཁྲིའི་སྒྲ་དབྱངས་རྒྱས་པ་ཡིས། །ཡིད་ཅན་མ་རིག་གཉིད་ལས་ཀུན་སློང་བའི་།ཁྱོད་གསུང་གཡས་འཁྱིལ་རི་མོས་སྤ་བའི་དུང། །འཁོར་བ་ཟད་མིན་དེ་སྲིད་འགག་
མེད་གསོལ། །གུས་འབངས་བདག་ཀྱང་གནས་སྐབས་མཐར་ཐུག་ཀུན་།འབྲལ་མེད་རྗེས་སུ་འཛིན་པའི་བཀའ་དྲིན་གྱིས། །བརྩེ་བས་སྐྱོང་བཞིན་ཕྱི་ནང་ཕེབས་ཚོགས་ཀྱང། །འཆི་མེད་འབབས་ལྡན་རྒྱུན་བཞིན་སྩོལ་
བ་མཁྱེན། །གསོལ་བ་འདེབས་རྟེན་ལྷ་ཡི་རེག་བྱ་དང། །རབ་དཀར་རིན་ཆེན་གཉིས་པའི་མེ་ཏོག་བཅས། །འགལ་བྱེད་ཁྲུམས་ཟླའི་དཀར་ཕྱོགས་ཚེས་བཟང་པོར། །གུས་ཞབས་སྟག་སྤྲུལ་མིང་པས་ཕྱག་བཅས་ཡུལ། །ཅེས་པ་སྟེ་
འདིའི་ཞུ་ལན་དུ་རྗེ་བླ་མ་མཆོག་གིས་འཕྲིན་ཡིག་ཚིགས་སུ་བཅད་པ་རྒྱས་པ་ཞིག་འབུལ་གནང་མཛད་པའང་དུས་ཕྱིས་མ་དཔེ་མ་བཞུགས་ཤིང། སྟག་བུ་རྡོ་རྗེ་འཆང་གི་གསུང་ཤོག་ཚིགས་བཅད་མ་སྔོན་རྗེས་འདི་གཉིས་དགོས་

[192B]སྐབས་སོ་སོར་བཀོད་པ་ཡིན་ནོ། །ཆུ་བཟང་རི་ཁྲོད་ཀྱི་གྲྭ་ཤག་གོང་མ་ད་ལྟ་བླ་བྲང་གི་གཟིམ་ཤག་ཡོད་པ་འདིའི་ཤུལ་དུ་སྔ་དུས་བསྟན་རྒྱས་གླིང་གི་ལྡེ་འཆང་བློ་མཁས་ལགས་
ཀྱི་སྒེར་ཤག་ཡོད་པ་ལྡེ་འཆང་ལ་གཞུངས་ནས་བཀའ་ཉེས་བྱུང་རྗེས་སེར་སྨད་ཡེར་པ་འབྲོམ་སྟོད་དགེ་བཤེས་ནས་ཉོས་ཏེ། དགེ་བཤེས་ཀྱིས་སེར་སྟོད་མཁན་པོ་མ་མཛད་གོང་ཆུ་བཟང་རི་ཁྲོད་ཀྱི་གནས་བླ་མ་གནང་སྐབས་གྲྭ་
ཤག་ས་ཡུལ་དང་བཅས་པ་རྗེ་བླ་མ་རྡོ་རྗེ་འཆང་ཆེན་པོར་རྩ་འབུལ་མཛད་པ་ལྟར་དགྱེས་བཞེས་ཀྱིས་དུས་མི་རིང་བ་ཞིག་ཏུ་གཟིམ་ཤག་དེར་བཞུགས་གནས་སྤོ་བ་གནང། དེ་ནས་ཡང་འབྲོམ་སྟོད་དགེ་བཤེས་ནས་ཆུ་བཟང་རི་
ཁྲོད་ཀྱི་གནས་བླ་མའི་ཐུགས་འགན་ཀྱང་འབུལ་བཞེས་མཛད་པ་ལྟར་རྗེ་ཉིད་ཀྱིས་བཀྲ་ཤིས་ཆོས་གླིང་དུ་མ་ཕེབས་ཀྱི་བར་གནས་བླ་མའི་ཐུགས་ཁུར་ལྷུར་བཞེས་ཏེ་གཞི་གསུམ་གྱི་སྐོར་སོགས་དར་རྒྱས་དང་འདུལ་བའི་ཕྱག་བཞེས་
གང་ཅིར་ཐུགས་ཞིབ་ཧ་ཅང་ཆེ་བ་མཛད། གཟིམ་ཤག་ཕུལ་བའི་ཉིན་དགེ་བཤེས་ནས་ཞབས་སེན་ཡུན་རིང་འཚོ་ཞིང་གཞེས་པར་ཞུ་བའི་བརྟན་བཞུགས་མདོར་བསྡུས་ཤིག་ཀྱང་ཕུལ་བར་ལེགས་གསོལ་གྱི་གནང་ཆ་གྱ་
ནོམ་པ་སྩལ་ཞིང། རིང་མིན་གཟིམ་ཤག་དེ་བཞིན་ཉམས་གསོ་སོགས་ཀྱང་ལེགས་པར་གནང། གཞུང་པ་དགེ་ལེགས་སྤྲུལ་སྐུ་ནས་ཞུས་ངོར་འདུས་ཚོགས་ཉུང་འདུས་ཤིག་ལ་སྒྲོལ་མ་ཙིཏྟ་མ་ཎིའི་རྗེས་གནང་དང། ཕུར་

[193A]༄༅། །ལྕོག་པར་མ་ལྟར་གྱི་ཙིཏྟ་མ་ཎིའི་སྒྲུབ་སྐོར་ལས་ཚོགས་སོགས་ཆ་ཚང་བ། གདུང་འབོད་ལེ་ཚན་བཞི། བླ་བརྒྱུད་དང་སྨོན་ཤིས། ཆར་འབེབས་བཅས་ཀྱི་ལྗགས་ལུང། ཆུ་བཟང་བླ་མ་ཡེ་
ཤེས་རྒྱ་མཚོའི་གསུང་འབུམ་པོད་གཅིག་ཆ་ཚང་གི་བཀླགས་ལུང་འཕོ་བ་དཔའ་བོ་གཡུལ་འཇུག་གི་ལུང་ཁྲིད། གཞན་འཕོ་འདེབས་ཚུལ་སོགས་དང་བཅས་ཞིབ་པར་དང། གྲུབ་རྒྱལ་ལུགས་ཀྱི་ཚེ་དབང་བཅས་
ལེགས་པར་སྩལ། འདི་སྐབས་རྣམས་སུ་བཤད་སྒྲ་བློན་ཆེན་དཔལ་འབྱོར་རྡོ་རྗེ་སོགས་ཀྱང་ཡང་ཡང་དད་མཇལ་དུ་བཅར་བར་བབས་བསྟུན་གྱི་གདན་སྟོབ། གསུང་འཕྲོས། འདོད་ཆོས་སྩལ་བ་སོགས་ཀྱི་བཀའ་དྲིན་
ཀྱང་དགྱེས་པ་ཆེན་པོས་ལེགས་པར་གནང། གཟིམ་འོག་རྡོ་རྗེ་འཆང་ཆེན་པོའི་དྲུང་ནས། དཔལ་མགོན་ཞལ་བཞི་པའི་བསྐང་གསར་གྱི་ལྗགས་ལུང། མཛད་པ་པོ་འཕན་པོ་ནཱ་ལེ་རྗའི་བཅོ་བརྒྱད་བླ་མ་ངག་དབང་མཁྱེན་
བརྩེ་རབ་བརྟན་ནས་རིམ་གྱིས་གཟིམ་འོག་གོང་མ་ངག་དབང་བསྟན་འཛིན་སྙན་གྲགས། བྱམས་པ་ངག་དབང་ཀླུ་སྒྲུབ། བྱམས་པ་ངག་དབང་འཕགས་མཆོག་དེ་ནས་རྡོ་རྗེ་འཆང་བྱམས་པ་ངག་དབང་ཀུན་དགའ་བསྟན་
འཛིན་འཕྲིན་ལས་ལ་བརྒྱུད་པ་ལེགས་པར་གསན་པ་སོགས་འཆད་ཉན་བཤད་སྒྲུབ་ཀྱིས་མཚོན་པའི་བསྟན་འགྲོའི་དོན་འབའ་ཞིག་ལ་ཐུགས་གཞོལ་པས་དུས་འདའ་བར་མཛད་དོ། །དགུང་ལོས་ལྔར་ཕེབས་པ་ཆུ་བྱི་ལོར་

[193B]སྐབས། རྒྱ་བོད་ཕན་ཚུན་རངས་རང་གནས་སུ་ཞི་འཇགས་བདེ་འཇམ་ཡོང་ཐབས་རྐྱེན་སེལ་བསྟན་རིམ་སྒྲུབ་རྒྱུ་དང། ཁྱད་པར་སྟག་ཕུའི་ཐུགས་དམ་དགོངས་དོན་སེ་
རའི་རྒྱབ་རིའི་ངོས་སུ་གདུགས་དཀར་གྱི་རྒྱལ་མཚན་འཛུགས་རྒྱུ་༸གོང་ས་༸སྐྱབས་མགོན་ཆེན་པོ་རྒྱ་གར་དུ་བཞུགས་པ་རིང་མིན་བོད་དུ་ཆིབས་ཁ་སྒྱུར་དུ་རེ་བའི་སྒོ་དོད་པར་བོད་ཀྱི་བདེ་དོག་གནས་ཚུལ་བསྙན་ཞུ་སྒྲོན་འབུལ་གྱི་
ཟིན་བྲིས་འདེབས་རྒྱུ་སོགས་སེ་ར་བླ་སྤྱི་ལྷན་རྒྱས་ཀྱིས་ཞུ་འབྲེལ་སྤྱི་སྒོས་བསྟན་སྲིད་ལ་ཕན་པའི་མཐུན་འགྱུར་ཞབས་འདེགས་སྒྲུབ་གནང་མཛད་འོས་ཇི་སྙེད་པའང་སྐུ་ངལ་འཛེམས་མེད་ཐུགས་ཁུང་ཆེ་བཞེས་ཀྱིས་སྒྲུབ་པར་མཛད་
པའི་དུས་ཙམ་ན་ལྷ་མོ་ཤྲ་མ་ཎའི་སྒྲུབ་ཐབས་ཤིག་ཀྱང་བཀའ་རྩོམ་གནང་ཞིང། བར་ཁམས་ཕྱོགས་སོག་དར་འབྲུག་ལྡིང་དཔོན་སོགས་ནས་ཁུལ་དེར་གདན་ཞུའི་སྙན་འབུལ་ཞུ་ཡིག་ཕུལ་པའི་བཀའ་ལན་དུ། མཆོག་གསུམ་
བླ་མར་འཛིན་ཅིང་བསྟན་ལ་གུས་པའི་ལྷག་བསམ་དད་སྟོབས་སོགས་བསྔགས་པར་འོས་པའི་དགེ་བའི་ལམ་བཟང་པོར་གཞོལ་བ་སོག་ཁུལ་དར་འབྲུག་ལྡིང་དཔོན། རྒན་པོ་སྡེ་མངས་བཅས་པའི་ཕྱག་ཏུ། ཆེད་སྤེལ། དེང་
རྫོགས་ལྡན་ཉིན་མོར་བཞད་པའི་དུས་ཀྱི་ཆར་ཡང། ཁྱེད་ཅག་སྔོན་རིང་མོ་ཞིག་ནས་བསོད་ནམས་འབུམ་གྱི་བཅུད་དུ་སྨིན་པའི་དལ་དང་འབྱོར་པས་བརྒྱན་པའི་ལེགས་ཚོགས་དཔག་བསམ་གྱི་ནགས་ཀླུང་དང་ལ་དྲག་པར་དགེ་

[194A]༄༅། །བཅུའི་ཡལ་འདབ་གཡུར་དུ་གྲོལ་བཞིན། བཀྲ་ཤིས་དགེ་མཚན་བཞད་པའི་རང་རང་གི་ཡུལ་ན་བདེ་བར་འཚོ་ཞིང་སྤྱོད་པ་ནི་ཀུན་ཏུ་དོན་ཡོད་པར་གྱུར། འདི་ན་ངོས་ཀྱང་ཁམས་ཀྱི་འདུ་བ་རྒྱས་
བརྟས་ཤིང། དབུས་འགྱུར་རྡོ་རྗེ་གདན་གཉིས་པར་བསྟན་པའི་ཞབས་འདེགས་ལ་སྤྱོད་པའི་སྐལ་བཟང་ཁུར་དུ་བབ་བཞིན་གནས་ལགས་མཚམས་འབྲས། ད་ལམ་ཆུ་བྱི་དབེ་ཟླ་ཚེས་ཉིན་དེ་ནས་ལེགས་ཚོགས་རྩ་
བ་དགེ་བའི་བཤེས་གཉེན་རྗེས་སུ་བསྔགས་པའི་དབྱངས་ཀྱི་ཕྲེང་བ་སྐྱེས་བཅས་ཉམས་མེད་སོན་པ་ཡིད་སྤྲོ་འཕེལ་ཞིང། དེར་ཇི་གསལ་བཞིན་ཁྱེད་ཅག་དགོན་དང་སྡེ་བཅས་དང་དམ་མགྲིན་གཅིག་གིས་ངོས་ཕྱོགས་
དེར་ནན་དུ་འབོད་པ་ནི་དགེ་བའི་བཤེས་གཉེན་དོན་དུ་གཉེར་བའི་དད་པ་དང། རང་ཡུལ་གྱི་བསྟན་འགྲོར་སྨན་པའི་ལྷག་བསམ་ཟླ་བའི་སྤུན་ཟླ་ལྟ་བུ། ཇི་ལྟར་སྔོན་བོད་ཀྱི་ཆོས་རྒྱལ་དག་དང་ལྷ་བླ་མ་ཁུ་
དབོན་གྱི་མཛད་པའི་རྗེས་སུ་འགྲོ་བར་ཁོ་བོ་ཡང་སྙིང་ནས་ཡིད་རངས་ཤིང། རེ་འདོད་སྐོང་བར་སྤྲོ་བ་ཉག་གཅིག་ཀྱང། རེ་ཞིག་དགོན་གྱི་མཁན་པོ་དང་སྦྲགས་ཏེ་བསྐྱོད་རྒྱུ་དགོས་པ་ལས་དགག་བྱ་ཆེ་བས། སླར་༸གོང་ས་ཆེན་
པོའི་བཀའ་དགོངས་ཁྲོལ་བ་ཞིག་བྱུང་ཚེ་ཁོ་བོ་ཤུལ་ལམ་གྱི་ངལ་དུབ་ལམ་འཛེམ་པར་ཕྱོགས་དེར་བསྐྱོད་ནས་སླར་ཡང་བསྟན་དང་འགྲོ་ལ་ཕན་བདེའི་དཔལ་ཡོན་སྤེལ་བའི་ཡིད་དམ་འཆའ་བར་བྱ་བ་བཅས་ཐུགས་སུ་བསྟི་བ་ནས་

[194B] འཇིག་རྟེན་གནའ་བོའི་སྲོལ་བཟང་པོ་ལུགས་ཀྱི་བསྟན་བཅོས་ལས་བྱུང་བ་ལྟར་ཉམས་པ་མེད་པར་དཀོན་མཆོག་བླ་མར་འཛིན་ཅིང། དགེ་བཅུའི་བླང་དོར་ལ་བརྩོན་པ་དང། ཐུབ་བསྟན་སྤྱི་དང་བློ་བཟང་རྒྱལ་བ་གཉིས་
པའི་བསྟན་པ་འདི་ནི་སངས་རྒྱས་ཀྱི་ཞིང་བརྒྱ་ཕྲག་དུ་མར་རྙེད་པར་དཀའ་བའི་མཆོག་འདིར་སྲི་ཞུ་དང་བཀུར་སྟི། ཐོས་བསམ་སྒོམ་པ་སོགས་ཀྱིས་བག་ཆགས་བརྟན་པོར་འཇོག་པས་གཏན་གྱི་འདུན་མ་ཡངས་པོར་སྒྲུབ་པར་མཛོད་
ཅེས་པ་ནི་ཁོ་བོས་དྲང་སྲོང་བདེན་པའི་ཐ་ཚིག་ཏུ་སྨྲས་པ་ལགས་ན། ཀུན་གྱིས་ཕྱག་ལེན་དུ་ཐེབས་པར་ཅི་ནས་ཀྱང་འཚལ་ངོས་ནས་ཀྱང་ཡུལ་ཕྱོགས་བདེ་ཞིང་བཀྲ་ཤིས་པའི་སྨོན་ལམ་བཟང་པོ་ཡང་དང་ཡང་དུ་ཞུ། ཞེས་པ་
སྩལ་ཞིང། འདི་ལོར་ཨ་མདོ་སྐུ་འབུམ་ཆེ་ཤོས་རིན་པོ་ཆེ་སྐུ་འབུམ་ཕྱོགས་སུ་ཕྱིར་ཕེབས་གནང་རྒྱུར་དགྱེས་ཞལ་ལྷོད་མཇལ་བསྐྱངས་ཏེ། རྟེན་གསུམ་མཇལ་དར་ཕེབས་རྫོངས་སོགས་ཀྱང་གཟབ་འབུལ་མཛད། བྱང་རྒྱུད་
ནས་གཞུང་པ་དགེ་ལེགས་སྤྲུལ་སྐུས་ཞུ་ཡིག་ཕུལ་བའི་བཀའ་ལན་ཚིགས་སུ་བཅད་པ་ཞིག་ཀྱང་སྩལ། རྒྱ་དམག་སྐབས་འབྲས་བློ་གླིང་གྲྭ་རིགས་བསྟན་རྒྱས་གླིང་གི་ཕྱོགས་གཏོགས་ཆེ་ཕྲ་མང་པོས་རྒྱ་ཕྱོགས་ལ་ཞེན་འཛིན་བློ་
བཅད་ཀྱི་དྲན་འཕྲུལ་ངན་གཡོའི་བྱེད་སྤྱོད་མ་ལེགས་པ་མང་དུ་བགྱིས་ཚུལ་གྲགས་ཆེ་བར་བརྟེན། རྗེས་སོར་སེ་རའི་ཕྱོགས་ཀྱི་དམག་ཇུས་ལམ་དུ་ལོངས་ཏེ་རྒྱ་དམག་ལ་ཕམ་ཉེས་བྱུང་སྐབས་བློ་གླིང་གི་ཕྱོགས་

[195A]༄༅། །གཏོགས་སོགས་སྔར་འཁོན་ཅན་དུ་མ་ལྔ་པའི་ལམ་དུ་བཏང་ཞིང། བསྟན་གླིང་ལྡེ་འཆང་བློ་མཁས་ལགས་ཞེས་པ་ཆུ་བཟང་རི་ཁྲོད་དུ་རྗེ་བླ་མ་ཉིད་ཀྱི་སྐྱབས་འོག་ཏུ་འཛུལ་ཏེ་ཡིབས་ནས་བསྡད་
ཡོད་པའི་ཚུལ་དེ་སེ་རའི་གྲྭ་གཟུགས་འགའ་རེས་ཚོར་ནས་ཉིན་གཅིག་གློ་བུར་དུ་ཤན་པ་ལག་དམར་ལྟ་བུའི་གྲི་ཐོགས་ཀྱི་གྲྭ་གཟུགས་ངོ་མ་གནག་པ་མང་པོ་ཞིག་རྗེ་ཉིད་ཀྱི་གཟིམ་ཤག་ཏུ་འོངས་ཏེ་ལྡེ་འཆང་བློ་མཁས་ཟེར་
བ་མི་ངན་ཉེས་ཅན་དེ་འདི་ན་ཡོད་འདུག་པ་ད་ལྟ་རང་རྩིས་སྤྲོད་གནང་ན་ང་ཚོ་དེ་ག་རང་གིས་སྙིང་ཚིམ། དེ་མིན་བླ་མ་ཁྱེད་རང་ཡང་ཡག་པོ་མི་ཡོང་ཞེས་སྡིག་མོའི་ཚིག་གི་མཚོན་དྲག་པོ་མི་བཟད་པའི་སྒོ་ནས་ཡང་ཡང་
ཚན་ན་དུ་ཞུས་པར། རྗེ་ཉིད་གཟིམ་ཤག་གི་སྒོ་ནང་དུ་བཞེངས་བཞིན་ནས། དེ་ག་རང་རེད། ཐུགས་ཁག་རྩ་བ་ནས་མི་འདུག་པ་དགོངས་པ་དག་ངེས་པ་རེད། ཞུ་རྒྱུ་ཡིན། ཁོ་ཉིས་ཅན་དེ་འདྲ་ཡིན་ཡང་ད་རེས་ངེད་རང་གི་
ཚེ་ཐར་ད་དགོངས་ནས་སྲོག་གླུ་གཏོང་བ་མ་མཛད་ཐབས་མེད་དུ་འདུག་ཅེས་གསུངས་ཏེ་ཕྱག་མཐེ་བོང་ཀེར་བ་ཙམ་གནང་བས་དེ་མ་ཐག་ཁོང་བ་ཚོས་གཅིག་གཅིག་གི་གདོང་དུ་ཕར་ཅེར་ཚུར་ཅེར་དུ་བལྟས་ཏེ། མི་ངན་འདི་འདྲའི་
རིགས་སྙིང་དམར་པོ་ལག་ཏུ་སོན་པ་ཞིག་མ་བྱུང་ན་ང་ཚོ་ཡིད་མི་ཚིམ་ཡང། བླ་མ་ཁྱེད་ཀྱིས་དེ་ཙམ་ནན་ཆེ་གནང་ན་ད་རེས་ཁོ་གཅིག་པུ་ཚེ་ཐར་གཏོང་བ་ཡིན་པས་ཕྱིན་ཆད་བག་ཡོད་པ་དང་བཀའ་དྲིན་དྲན་ཤེས་པ་དགོས་ཞེས་

[195B]བྱུང། དེ་ལྟར་རྗེ་བླ་མ་ཉིད་ཀྱི་སྐུའི་གཟི་བརྗིད་དང། ཐུགས་རྗེ་བྱིན་རླབས་ཉག་གཅིག་གི་མཐུ་ལས་ལྡེ་འཆང་བློ་མཁས་ཟེར་བ་གློ་བུར་འཇིགས་སྐྲག་ཤུག་ལས་ཀྱི་ངང་
དུ་འཆི་རྐྱེན་ངན་པ་མྱོང་མ་དགོས་པ་དངོས་སུ་བྱུང་བ་འདི་འདྲ་གཞན་ལ་ཡོང་མི་སྲིད་པ་ཞིག་སྟེ། དཔེར་ན། དེ་སྐབས་བློ་གླིང་ཕྱོགས་ཀྱི་གྲོས་སྣེར་གཏོགས་པ་སྐེད་ཚང་སྤྲུལ་སྐུའི་སྐུ་མཆེད་དྲུང་སྐོར་ཞིག་སེ་རའི་གྲྭ་གཟུགས་འགས་
ཞོལ་ནས་འཛིན་བཟུང་གིས་ཁྲིད་དེ་རྡོ་རིང་ཕྱི་མའི་འཁྲིས་སུ་གསོད་གྲབས་བྱས་པ་ན། དྲུང་སྐོར་དེས་ད་རེས་ཐེངས་གཅིག་དགེ་འདུན་རྣམ་པས་བླ་མ་སྐེད་ཚང་ཚང་གི་ཞལ་རས་ལ་གཟིགས་ཏེ་ང་གསོད་པ་ལས་ཐར་པ་ཞིག་ཐུགས་
རེས་གཟིགས་ཞེས་ངུ་ངག་གིས་མིག་མཆི་མ་ལུག་ལུག་དང། རྐང་པ་བྲོ་འཁྲབ་པ་ལྟར་བྱེད་པར་ཡང་མ་ཉན་པར་ལུས་གཅེད་བུ་འབེན་དུ་བཙུགས། བྲང་ལ་ནག་ཐིག་བཏབ་པར་མེ་མདའ་བསྣུན་ཏེ་དེ་ག་ཉིད་དུ་བསད་པས། སྐེད་
ཅིངེ་རིན་པོ་ཆེ་སྐུ་འཕྲེང་དུ་མར་སེ་རའི་བླ་ཆེན་མཚན་གནས་སོགས་གང་ཅི་ནས་འབུར་དུ་ཐོན་པ་ཞིག་ཡིན་ཡང་སྐུ་མཆེད་ཉམ་ཐག་པ་དེ་ལ་ཅུང་ཟད་ཀྱང་མ་ཕན་པ་ལ། ལྡེ་འཆང་བློ་མཁས་བྱ་བར་རྗེ་བླ་མ་མཆོག་གིས་མི་འཇིགས་
པའི་སྐྱབས་སྦྱིན་གནང་བའི་དེ་མ་ཐག་ནས་དུས་མིན་འཆི་རྐྱེན་ངན་པའི་འཇིགས་པ་ལས་གཏན་དུ་ཐར་བ་རྗེ་ཉིད་ཀྱི་བྱམས་པའི་རིང་ངེ་འཛིན་གྱི་བྱིན་མཐུ་ཁོ་ན་ལས་བྱུང་བར་སུས་ཀྱང་རྟོགས་པར་སླ་བས། ཤེས་བྱེད་རྒྱས་པ་ཡི་གེ་
[196A]༄༅། །མང་དོགས་པས་མ་བྲིས་སོ། །དགུང་ལོ་སོ་དྲུག་ཏུ་ཕེབས་པ་ཆུ་གླང་ལོར། དྭགས་པོ་བླ་མ་རིན་པོ་ཆེ་དབུས་ཕེབས་མཛད་པར། ཧོར་ཟླ་ལྔ་པ་སྐོར་ལ་ཆུ་བཟང་དུ་བླ་བྲང་གཟིམ་ཤག་གི་གཟིམ་ཆུང་ཤར་
མར་གདན་དྲངས་ཏེ། ཐོག་མར་གུས་ཕྱག་དང་བཅས་པའི་མཇལ་ཁར་རྟེན་གསུམ་འབུལ་འགྱོགས་དང། དེ་ནས་རྒྱུན་གཏན་དུ་གཙང་ལ་བཟང་བའི་གསོལ་བ་ཞབས་ཏོག་སོགས་གཟབ་འབུལ་མཛད་པས་མཚོན་བླ་མ་
མཉེས་ཐབས་གསུམ་གྱི་སྒོ་ནས་བསྟེན་ཚུལ་ཕུན་སུམ་ཚོགས་པ་འབྲོམ་རྒྱལ་བའི་འབྱུང་གནས་ཀྱི་རྣམ་ཐར་ལྟར་བསྐྱངས། རྗེ་བླ་མ་མཆོག་དང། སྒྲུབ་ཁང་རྡོ་རྗེ་འཆང་རྣམ་གཉིས་ནས་སྙན་གསན་རིམ་པར་འབུལ་གནང་
མཛད་པར་དགྱེས་མཉེས་ཀྱི་ཞལ་བཞེས་ལེགས་པར་ཐོབ་པའི་ཐོག་།ཆུ་བཟང་འདུ་ཁང་དུ་བཀའ་ཆོས་ཀྱི་སྦྱིན་བདག་རྗེ་བླ་མ་རྡོ་རྗེ་འཆང་ཉིད་དང། སྒྲུབ་ཁང་མཆོག་སྤྲུལ། དགེ་བཤེས་བློ་བཟང་ཕྱོགས་གླང་རྣམ་གསུམ་
གྱིས་གཙོས། ཀེའུ་ཚང་སྤྲུལ་སྐུ་སོགས་བླ་སྤྲུལ་དགེ་བཤེས། སྐུ་དྲག་བྱིངས་དཀྱུས་བཅས་ཞུ་མི་ཚོགས་པ་ཉིས་བརྒྱ་ལྔ་བཅུ་སྐོར་ལ། བྱང་ཆུབ་ལམ་གྱི་རིམ་པ་འཇམ་དཔལ་ཞལ་ལུང་དབུས་བརྒྱུད་ལྷོ་བརྒྱུད་ཀྱི་ཕྱག་
བཞེས་མ་འདྲེས་པའི་ཉམས་ཁྲིད། དེའི་བཤེས་གཉེན་སྦྱོར་བས་བསྟེན་ཚུལ་སྐབས་ལྷོ་བརྒྱུད་སྦྱོར་ཆོས་ཀྱི་ལུང་ཁྲིད་སོགས་མཇུག་ཏུ་སེམས་བསྐྱེད་ཆོ་ག་དང་བཅས་པར་ལྗགས་བཤད་ཟབ་རྒྱས་གནད་འདྲིལ་ཀུན་ཡིད་

[196B]པ་ཉིན་བཅོ་ལྔ་ཙམ་གྱི་རིང་དང། གཞན་ཡང་ཐུན་དྲུག་བླ་མའི་རྣལ་འབྱོར་གྱི་ལུང་ཁྲིད་སོགས་ཀྱང་སྩལ། འདི་དུས་རྗེ་ཉིད་ཀྱིས་ཞུ་བསྐུལ་གནང་བ་ལྟར་སྒྲུབ་ཁང་བླ་བྲང་ནས་ལྷོ་བརྒྱུད་
ལམ་རིམ་དང། གཞན་ཞིག་ནས་དེའི་སྦྱོར་ཆོས་བཅས་གསུང་སྤར་གསར་བསྐྲུན་གྱིས་དར་ཁྱབ་ཆེ་བ་བྱུང། འདིའི་སྐབས་སོགས་སུ་བླ་མ་རིན་པོ་ཆེའི་ལྗགས་བཤད་དང་གསུང་བགྲོས་ཚུན་གྱི་ཟབ་བཤད་མན་ངག་རྣམས་རིན་
ཐང་ཕྲལ་བའི་ནོར་བུ་བཞིན་གཅིག་ཏུ་གཅེས་སྤྲས་གནང་བའི་ངོས་སུ་ཆེ་བ་གཟིགས་ཏེ་བདག་ཅག་གི་རྗེ་བླ་མ་རྡོ་རྗེ་འཆང་གིས་གསུང་བཤད་ཀྱི་རིགས་མང་པོ་ཕྱུག་བྲིས་སུ་འདེབས་པ་གནང་བ་བཀའ་འབུམ་གྱི་གྲས་སུའང་བཞུགས་པ་
ལྟར་ཡིན་ལ། རྗེ་ཉིད་ཀྱི་བླ་བྲང་དང། སྒྲུབ་ཁང་བླ་བྲང་སོགས་ནས་དྭགས་པོ་སྐྱབས་མགོན་བླ་མ་རིན་པོ་ཆེས་ལྷོ་བརྒྱུད་ལམ་རིམ་གྱི་བཀའ་ཁྲིད་སྩལ་བའི་ཐོག་མཐའ་བར་གསུམ་དུ་ཆོས་གྲྭ་བ་རྣམས་ལ་བསྙེན་བཀུར་མང་འགྱེད་
དམ་ཐུག་སོགས་ཀྱི་བསྟི་སྟང་རྒྱ་ཆེན་པོ་སྒྲུབ་གནང་མཛད་ཅིང། དེ་རྗེས་བླ་མ་རིན་པོ་ཆེ་བཞུགས་མཚེར་སླང་མདུན་གཟིམ་ཤག་ཏུ་ཕྱིར་ཕེབས། སྐབས་ཤིག་དགུང་གསར་གྱི་དུས་སུ་སླར་ཆུ་བཟང་དུ་གདན་དྲངས་ཏེ་དྭགས་པོ་
བླ་མ་རིན་པོ་ཆེ་དང། རྗེ་བླ་མ་རྡོ་རྗེ་འཆང་ལྷན་རྒྱས་ཐོག་ཆུ་བཟང་འདུ་ཁང་དུ་གནམ་ལོ་གསར་ཚེས་ཀྱི་དགྱེས་སྟོན་དང། བླ་མཆོད་ཚོགས་འཁོར། དམག་ཟོར་མའི་ཚེས་གཏོར་གཟབ་རྒྱས་བཅས་གྲུབ་མཚམས་བླ་མ་རིན་པོ་ཆེ་

[197A]༄༅། །གཟིམ་ཤག་ཏུ་ཕར་གདན་དྲངས་ཏེ་མཇལ་ཁ། གསོལ་སྟོན་སོགས་དེར་གནང། རྗེ་བླ་མ་མཆོག་ཉིད་སླར་འདུ་ཁང་དུ་ཉིན་གསུམ་གྱི་རིང་ཉིན་རེ་བཞིན་ཕེབས་ཏེ་དགུང་གསར་གྱི་མཇལ་ཞུ་བ་སེ་
རའི་གྲྭ་ཚང་ཁག་གི་མཁན་པོ་དབུ་ཆོས་སོགས་དང། གཞུང་སའི་སྐུ་དྲག་མང་པོ། བྱིངས་དཀྱུས་སོགས་སེར་སྐྱ་མཐའ་ཡས་པར་མཇལ་ཁ་སོགས་གནང། བླ་མ་རིན་པོ་ཆེ་དྭགས་པོར་ཕྱིར་ཕེབས་ཁར་མཎྜལ་རྟེན་གསུམ་
མཇལ་དར། སྐྱབས་རྟེན་དང་འབུལ་དངོས་སོགས་ཡོད་དགུ་རྩལ་སྤྲུགས་ཀྱིས་འབུལ་གནང་མཛད། གཞུང་ས་མཆོག་ནས་རྒྱལ་དབང་ཐམས་ཅད་མཁྱེན་པའི་ཞབས་བརྟན་དང་བསྟན་སྲིད་ཀྱི་ལང་ཚོ་སྔར་ཉམས་པ་རྣམས་
གསོ་ཞིང་སླར་ལེགས་པར་དར་བའི་གསོས་སྨན་དུ་འགྱུར་བ་སོགས་དགོས་པ་དུ་མར་དགོངས་ཏེ་ཆོས་ཀྱི་ཆེ་བའི་ཕྱིར་སྲིད་དུ་རིང་བའི་ལྷ་རྫས་དྲི་མ་མེད་པས་སྣེ་དྲངས་པའི་རྟེན་གསུམ་མཎྜལ་དང་བཅས་པ་དང། རིན་ཆེན་གཉིས་
པའི་རྟེན་དང་བཅས་གསོལ་འདེབས་གནང་བ་ལྟར་རྗེ་བླ་མ་ཉིད་ནས་དགྱེས་བཞིན་ཞལ་གྱིས་བཞེས། ཧོར་ཟླ་དྲུག་པའི་ཆོས་བཅོ་ལྔ་ཉིན་་གོང་ས་རིན་པོ་ཆེར་མཇལ་ཞུ་དང། དེ་ནས་མི་རིང་བར་ལྷ་ལྡན་སྤྲུལ་པའི་གཙུག་ལག་ཁང་
གི་ཉེ་འདབས་རྨེ་རུ་ཕུན་ཚོགས་ནོར་བུའི་གླིང་དུ། དཔལ་ལྡན་གདན་ས་ཆེན་པོ་གསུམ་དང། གསང་ཆེན་རྒྱུད་གྲྭ་རྣམ་གཉིས། གླིང་ཁག་ཕན་ཚུན་གྱི་དགོན་པ་དང་རི་ཁྲོད་སོགས་ནས་འདུས་པའི་གཞུང་བརྒྱ་སྨྲ་བའི་དབང་པོ་

[197B] གྲྭ་རྐྱང་སོགས་དོན་གཉེར་ལྡན་པའི་སློབ་ཚོགས་སུམ་བརྒྱ་སྐོར་ལ་ལོ་དེ་གའི་ཆུ་སྟོང་ཟླ་བའི་དམར་ཕྱོགས་ཀྱི་དགའ་བ་གཉིས་པའི་གྲལ་ཚེས་མཆོག་ཏུ་དགེ་བའི་ཉིན་ནས་བཟུང་མཇུག་ཏུ་རྒྱལ་སྲས་ཞི་བ་ལྷའི་
ལུགས་ཀྱི་སྨོན་འཇུག་ཅིག་ཅར་དུ་ལེན་པའི་སྒོ་ནས་སེམས་བསྐྱེད་པའི་སྡོམ་ཆོག་རྒྱས་པ་བཅས་གོང་ལོའི་མགོ་ཟླ་བའི་དམར་ཕྱོགས་ཀྱི་བཟང་པོ་གཉིས་པའི་ཚེས་ཀྱི་ཉིན་ལེགས་པར་གྲུབ་པར་མཛད་དེ་རྒྱལ་བའི་བཀའ་འགྱུར་རིན་པོ་
ཆེའི་བཀླགས་ལུང་ཡོངས་སུ་རྫོགས་པ་སྣར་ཐང་པར་མའི་སྟེང་ནས་སྩལ་ཞིང། དེར་མ་བཞུགས་པའི་ཁ་སྐོང་ཁག་དང། སྡེ་དགེ་བར་མ་ནས་ཞལ་སྐོང་དགོས་རིགས་ཀྱང་བསྣན་ཏེ་ཅོ་ནེ་པར་མ་བཅས་ཀྱི་ཡིག་སྣ་འདྲ་ཡིན་
དང་མ་དག་པ་སོགས་ལ་ཤིན་ཏུ་ལྷོད་ཆགས་པར་ཞིབ་བསྡུར་དང་བཅས་ཏེ་བསྟན་རྒྱུན་གྱི་སྤྱན་ལྟོས་ལ་ཕན་པར་བསྐྱངས། བཀའ་ཆོས་ཀྱི་ཐོག་མཐའ་བར་གསུམ་དུ་གཞུང་གནས་ནས་ཚོགས་པར་བསྙེན་བཀུར་སོགས་གྱ་ནོམ་
པ་དང། ་རྒྱལ་བའི་དབང་པོ་མཆོག་གིས་སྐུ་ཚབ་ཏུ་གནང་བ་ནས་ཀྱང་རྗེ་བླ་མ་ཉིད་ལ་རྟེན་གསུམ་དང་མཇལ་དར་སོགས་དགྱེས་སྩལ་མཛད་པར་བཞུགས་ཁྲི་ལས་འཕྲལ་བཞེངས་ཀྱིས་སྐུ་གསུང་ཐུགས་རྟེན་དང་སྒྲོན་དར་སོགས་
རེ་རེ་ནས་དབུར་གཏུགས་པ་སོགས་ཞེས་གུས་འདུད་བླ་ན་མེད་པ་མཛད་འདི་སྐབས་ཀྱི་བཀའ་འགྱུར་ལྗགས་ལུང་ཡང་སྔོན་དུས་སེ་ར་ཐེག་ཆེན་གླིང་དུ་གནང་བ་བཞིན་གང་མྱུར་ཟིན་ཐབས་ཀྱི་སླ་ཆོས་མ་ཡིན་པར་ཚང་མར་

[198A]༄༅། །ཚིག་དོན་ལ་གོ་བ་སྟེར་ཐུབ་པ་ཙམ་གྱི་ལྷོད་དལ་གྱི་ངང་ནས་སྒྲ་དག་གསལ་གསུམ་དང་ལྡན་པས་ཀུན་གྱི་ཡིད་འཕྲོག་པ་ཁོ་ནར་མཛད། སྐབས་ཤིག་ནས་དབེན་པའི་གནས་མཆོག་རྟག་བརྟན་ཆོས་
འབྱུང་ཕུག་གི་སྒྲུབ་གནས་ངོ་མཚར་ཅན་དེ་དག་གསར་བཞེངས་ཐོག་།དེར་སྐབས་སྐབས་སུ་སྒྲུབ་པ་ཉམས་སུ་བཞེས་ཤིང། སྐུ་མཚམས་བཅད་རྒྱའི་རིགས་ཀྱང་ཡང་དང་ཡང་དུ་གནང། སྤོམ་མདའ་བུ་རབ་དགའ་ཞེས་
པས་ཞུ་ཡིག་ཕུལ་བའི་བཀའ་ལན་དུ་འདི་ལྟར་སྩལ་ཏེ། མཁྱེན་རབ་ཀྱི་འཇུག་སྒོ་དོན་ཡོད་འཕྲུལ་གྱི་ཞགས་པས་སྡེ་བཞིའི་འབྱོར་པ་མི་ཟད་པ་འདི་དང་གཏན་གྱི་དགའ་སྟོན་དུ་འགུགས་པ་ལ་རབ་ཏུ་དྒའ་བའི་གྲགས་
པ་དོན་ལྡན་གང་གི་སྐུའི་དྲུང་དུ། ཤིས་བརྗོད་ཀྱི་དངོས་པོ་དབྱངས་ཀྱི་གཟུགས་སུ་སྒེག་པའི་མཆིད་ཀྱི་ཕྲེང་བ་འདིར་ཆེད་དུ་དགོངས། དེང་གི་ཆར། བསོད་ནམས་ཀྱི་ཕུང་པོ་ཟད་མི་ཤེས་པའི་རིན་ཆེན་འབྱུང་གནས་ཀྱི་ལྟོ་
བར་ན་ཚོད་ཀྱི་སྡོང་པོ་རབ་ཏུ་ཕྲ་ཡང་རྣམ་དཔྱོད་དང་བརྩེ་བ། དད་པ་དང་གཏོང་བ། བརྩོན་འགྲུས་སོགས་ཡོན་ཏན་གཞལ་དུ་མི་སྤྱོད་པའི་འདབ་སྟོང་གི་ལང་ཚོ་རྣམ་པར་གྲོལ་ཞིང། ཡ་རབས་བཟང་པོའི་སྤྱོད་ཚུལ་བསྔགས་
པར་འོས་པའི་དྲི་བསུང་ཕྱོགས་བརྒྱར་བརྡལ་བའི་གང་སྐུ་ཆུ་སྐྱེས་གཞོན་ནུ་ངེས་ལེགས་སྙིང་པོའི་སྦྲང་རྩིའི་ཟིལ་དངར་འཛིན་པར་འགལ་རྐྱེན་གྱི་གླང་པོས་བརྫི་བ་མེད་ཅིང་འཚོ་ཞིང་བཞུགས་རིང་ནས། ཡན་ལག་བདུན་གྱི་

[198B]བཅིངས་པའི་དབྱངས་ཀྱི་རོལ་མོ་སྙིང་དུ་འཕྲོད་པར་དགྱེས་ཞལ་ཟླ་བ་ཡིད་ཀྱི་རྫིང་བུར་འཕོས་པའི་དགའ་སྟོན་གཉིས་པ་ལྷའི་རེག་བྱ་བཟང་པོས་ཀླུབས་ཏེ་སོན་པའི་མོད་རབ་
དགའི་སྤུ་ལོང་དཀར་པོ་ཟིང་ཟིང་དུ་གཡོས་པར་གྱུར་ལགས། འདི་ན་ངོས་ཀྱང་གདོས་བཅས་འབྱུང་ལྔའི་ཚོགས་པ་འདི་སྣང་འདུ་བྱེད་ཀྱི་འཕྲུལ་འཁོར་མ་ཞིག་ཙམ་ནས། མཁའ་ཁྱབ་ཀྱི་འགྲོ་བའི་དོན་ལ་སྤྲོ་བའི་ལྷག་བསམ་གྱི་
གོམ་པ་མདོ་སྔགས་རྒྱལ་སྲས་ཀྱི་སྤྱོད་པའི་ཐང་ཆེན་དུ་བསྒྱུར་བཞིན་གནས་ལགས། མཚམས་ཞུ། ད་ལམ་ཇི་སྩལ་ལྟར་མཚན་ལམ་ངོ་མཚར་བ་དེ་དག་བླ་མ་ཧེ་རུ་ཀས་རྗེས་སུ་འཛིན་ཅིང་འཛིན་འགྱུར་གྱི་ལྟས་བཟང་
པོ་གསོལ་བ་འདེབས་པའི་ཡུལ་དུ་གྱུར་པ་ཞིག་ལས། འཆི་ལྟས་ཀྱི་དོགས་པ་ནི་ཕྲ་མོ་ཙམ་ཡང་གནང་ག་ལ་དགོས། སྔོན་དུ་བུད་མེད་ཀྱིས་ལམ་སྣ་བྱེད་པ་དག། རྗེས་སུ་བུད་མེད་མང་པོ་མཉམ་དུ་འགྲོགས་པ་སོགས་
ཀྱང་ཡི་དམ་འདི་ཉིད་མཁའ་འགྲོའི་གཙོ་བོ་ཡིན་པ་དང། སྒྲུབ་པ་པོར་ཡང་གནས་གསུམ་གྱི་མཁའ་འགྲོ་མ་རྣམས་ཀྱིས་ཡིད་ལྟར་མྱུར་བའི་ཤུགས་ཀྱིས་བྱོན་ནས་བྱིན་གྱིས་རློབ་པར་རྩ་བཤད་ཀྱི་རྒྱུད་ལས་ལན་མང་
པོར་གསུངས་པས་དེ་འདྲའི་མཚན་མ་ལྟ་བུར་མངོན་པ་བཅས། གང་ལྟར་ལྷ་མཆོག་འདི་དང་ལས་འབྲེལ་ཆེ་བའི་མཚན་མ་ལྟ་བུ་བསྙོན་མི་ནུས་པ་བྱུང་བས་ཐུགས་རངས་པར་མཛོད། འོན་ཀྱང་འཆི་བར་ངེས་ཤིང་

[199A]༄༅། །ནམ་འཆི་ངེས་མེད་སོགས་ཐུགས་ཀྱི་ཁུར་དུ་ལྕི་པ་ནི་ཆོས་པ་མཐའ་དག་ལ་ཐོག་མཐའ་བར་དུ་གལ་ཆེ་བས་འཆི་ལྟས་ཀྱི་མཚན་མ་སོགས་ལ་མ་ལྟོས་པར་རྒྱུན་དུ་དགོངས་པར་གནད་ཆེ་
བརྟག་པ་ཞུས་པར་སྐུ་ཆར་འགལ་རྐྱེན་གང་ཡང་མ་ཤར་ཞིང་ཞབས་རིམ་རྣམས་སྦྱིན་བདག་ལས་ཚན་མཆོག་གི་བརྟག་ལན་ཟུར་དུ་ཕུལ་ཡོད་ཅིང། རྒྱུན་དུ་ཉིད་ནས་ཟབ་དགུའི་ཚེ་སྒྲུབ་ཉམས་བཞེས་མཛད་པ་གནད་
ཆེ་བས་དེ་ལུགས་ནན་ཏན་མཛོད། སླད་མར་ཡང། སྲིད་ཞིའི་ལེགས་བརྒྱ་གང་ན་བསྟི་བ་ཡི། །མཐོ་རིས་ཡོན་ཏན་བདུན་གྱི་ལང་ཚོའི་དཔྱིད། །མི་ཤིགས་གཡུང་དྲུང་དྭངས་མར་སྒྲུབ་པ་ཡི། །དོ་གལ་འདི་ནི་ཁྱོད་ཀྱིས་སྙིང་
པོར་ཟུངས། །དཀར་མིན་དཔུང་པས་ཧ་ཅང་མི་བརྫི་བར། །རང་སྲིད་གདུགས་དཀར་གྱེན་དུ་འདེགས་པ་དང། །དཔག་བསམ་ཇི་བཞིན་གང་དུ་གནས་པ་ཡི། །དེ་དང་དེ་ན་སྐྱེ་རྒུའི་རེ་བ་སྐོངས། །ཚེ་འདི་གློག་ལྟར་གཡོ་ཞིང་
མནོག་ཆུང་ཡང། །གཏན་གྱི་འདུན་མ་འདི་ལ་རག་ལུས་པས། །བློ་དང་བརྩོན་པས་ངལ་བ་གཅིག་དྲིལ་ནས། །སྙིང་ཕོ་ཕུལ་དུ་བསྒྲུབ་ལ་འབད་པར་མཛོད། །འོན་ཀྱང་ལྟར་སྣང་ལོག་བཤད་སྣ་ཚོགས་ཀྱིས་།ཆུ་དང་འོ་མ་
བསྲེས་བཞིན་དབྱེ་དཀའ་བའི། །དུས་འདིར་རྣམ་དཔྱོད་རུས་སྦལ་མགྲིན་པ་ལྟར། །ཕྲ་ཞིང་མཛངས་པས་ཞིབ་ཏུ་དཔྱོད་པ་དགོས། །རྟག་ཆད་གཡང་ས་འགེགས་པའི་ལྟ་བ་དང། །བྱིང་འཁྲུལ་གོལ་ས་བཅད་པའི་སྒོམ་པ་

[199B] ༑ཟབ་རྒྱས་སྤྱོད་པའི་གནད་རྣམས་མ་རྙེད་པར་།མཁས་པའི་གཞུང་ལ་ཕྱོགས་ལྷུང་མེད་པར་ཚོལ། །ལྟ་སྒོམ་མདོ་སྔགས་ལམ་གྱི་གནད་ཟབ་ལ། །ཐོས་དང་བསམ་པས་སྒྲོ་འདོགས་ཆོད་པ་ན། །རྣམ་གཡེང་སྤངས་ཏེ་རྩེ་
གཅིག་སྒྲུབ་པ་ཡིས། །ཟུང་འཇུག་རྒྱལ་ས་མྱུར་དུ་ཟིན་པར་མཛོད་།ཉིན་མོའི་སྣང་བར་སྒྲོན་མེའི་གསལ་འདེབས་བཞིན། །བློ་ལྡན་ཁྱོད་ལ་མང་གསོལ་མི་དགོས་ཀྱང། །སྟོན་པར་བཀུར་བས་བསྟན་ལ་སློབ་པའི་ཚུལ། །
མཛའ་བས་གསོང་པོར་གདམས་འདིར་དགྱེས་པར་འཚལ། །ཞེས་པའོ་།འདིའི་ལོ་སྔ་ཕྱིར་ཡང་ལྷ་ས་དང་རི་ཁྲོད་ཡས་མས་རྣམས་སུ་ཆབ་མདོ་འཕགས་པ་ལྷ་ཧོ་ཐོག་ཐུ་སོགས་བླ་སྤྲུལ་སྐུ་དྲག་སེར་སྐྱ་འབྲིང་དཀྱུས་སོགས་
དང་མཇལ་ཞུ་མི་གྲངས་མེད་པ་ལྟ་བུ་བྱུང་བར་མཇལ་ཁ། ཕྱག་དབང། ཇ་གྲལ། གསུང་མཆིད་སོགས་ལྷོད་འགོལ་དང། སོ་སོར་འདོད་ཆོས་ཅི་རིགས་སྩལ་བ་སོགས་རང་རང་བབས་བསྟུན་གྱི་རེ་འདོད་ཅི་དགར་སྐོང་
པའི་བཀའ་དྲིན་ཡང་དག་པར་བསྐྱངས་སོ། །དགུང་ལོ་སོ་བདུན་དུ་ཕེབས་པ་ཤིང་སྟག་ལོར། སྔ་ལོ་བཀའ་འབྲེལ་བཞིན་གྱི་རྒྱལ་བའི་བཀའ་འགྱུར་རིན་པོ་ཆེའི་ལྗགས་ལུང་ལེགས་པར་གྲུབ་པའི་གཏང་རག་ཏུ་་གོང་ས་རིན་
པོ་ཆེ་མཇལ་ཞུར་ཕེབས་པར་་གོང་ནས་དགྱེས་ཚུལ་བཞེས་པའི་བཀའ་པ་ཐང་པོ་ཡང་ཕེབས། ཆུ་བཟང་རི་ཁྲོད་ཀྱི་གྲྭ་ཤག་ལྟག་མ་བླ་བྲང་རང་གི་གཟིམ་ཤག་ཏུ་བཞུགས་མུས་ཀྱི་ངང་ཞིག་ནས་སྐུ་ལྟེམ་ཚུལ་ཤིན་ཏུ་ལྕི་བ་

[200A]༄༅། །བཞེས་ཏེ་སྐབས་ཤིག་ནས་སྙུན་གདངས་ཚུལ་བཞེས་རེ་མེད་བ་ལྟར་གྱུར་པས་ཕྱག་མཛོད་ངག་དབང་རྒྱ་མཚོ་ཅི་དྲག་ལ་ཐུག་སྟེ་རྒྱལ་རོང་ཁམས་ཚན་དུ་གྲྭ་པ་གཉིས་རོགས་བྱེད་དུ་གཏོང་དགོས་
ཞེས་ལན་ཕུལ་བར་ཁམས་ཚན་ནས་དགེ་བཤེས་ཤིག་བཏང། ཁོང་པས་སེར་ཏྲེ་བོ་ཇ་མར་ཚོང་མཁན་ནས་ཇ་སྤྱན་ཤེལ་བག་ཆེན་གཅིག་བུན་བླངས་ཀྱིས་ཆུ་བཟང་གི་བླ་བྲང་གཟིམ་ཤག་ཏུ་འབྱོར་ཏེ། ཇ་དེ་ནས་གསོལ་ཇའི་
ཇ་ཁུ་བརྒྱབ་ཟིན་ཙམ་ཞིག་ལ། ནོར་གླིང་ནས་སྒྲུབ་ཁང་རིན་པོ་ཆེ་ཕེབས་ཀྱི་ཡོད་པའི་ལན་འབྱོར་བས་དགེ་བཤེས་ཀྱིས་གསོལ་ཇ་འབུལ་བར་ཆུ་བཟང་གི་གཤམ། རྡོའི་སེང་གེ་ཡོད་པའི་ལམ་ཁ་ཕྲག་གི་མཚམས་
སུ་བཅར། སྒྲུབ་ཁང་རིན་པོ་ཆེ་སྟོན་འཁོར་གསུམ་ཕེབས་ཡོད་པ་དེར་གསོལ་ཇ་མཆོད་བཞེས་གྲུབ་འཕྲལ་བླ་བྲང་གཟིམ་ཤག་ཏུ་ཤར་ཕེབས་ཀྱིས་རྡོ་རྗེ་འཆང་གི་མདུན་དུ་མཎྜལ་རྟེན་གསུམ་བཏེག་སྟེ་སྙུན་གཞི་
མྱུར་དུ་སེང་གདངས་ཐོག་ཞབས་པད་ཡུན་རིང་བརྟན་དགོས་ཚུལ་་གོང་ས་མཆོག་ནས་བཀའ་མངགས་བཅས་གཏོང་བ་གནང་ཚུལ་ཞིབ་ལྷོང་གསུང་བར། རྡོ་རྗེ་འཆང་མཆོག་ཉིད་ནས་ཀྱང། ་གོང་ནས་དེ་ལྟར་ཕེབས་
པ་བཀའ་དྲིན་མཆོག་ཏུ་ཆེ་ཚུལ་དང། འཛམ་གླིང་བསྟན་འགྲོའི་ཕན་བདེའི་སྤྱི་ནོར་་གོང་ས་རྒྱལ་བའི་དབང་པོ་མཆོག་བསྟན་འགྲོའི་མགོན་དུ་ཞབས་སེན་བསྐལ་བརྒྱར་བརྟན་པར་གསོལ་བའི་མཎྜལ་རྟེན་གསུམ་དོད་དང་

[200B] སྒྲུབ་ཁང་རིན་པོ་ཆེ་ཉིད་ཀྱང་ཞབས་སེན་ཡུན་རིང་བརྟན་པའི་གསོལ་འདེབས་དང་མཎྜལ་རྟེན་གསུམ་བཅས་འབུལ་གནང་མཛད། སྒྲུབ་ཁང་རིན་པོ་ཆེ་ནས་གསོལ་མར་ལྟང་གཅིག་
འབྲས་ལྟང་གཅིག་གསོལ་ཞིབ་དོ་པོ་གཅིག་བཅས་ཕུལ་ཏེ་ཕྱིར་ཕེབས་དེ་ནས་བླ་བྲང་གིས་བསྙེན་བཀུར་ཞུས་ཏེ་ཁམས་ཚན་གྱི་དགེ་འདུན་དྲུག་ཅུ་སྐོར་ནས་ཆུ་བཟང་འདུ་ཁང་དུ་མདོ་སྡེ་བསྐལ་བཟང་དགུང་གྲངས་
དང༑ གནས་བརྟན་ཕྱག་མཆོད་སྟོང་ཚར་ཐོག་དེའི་སྒོ་ནས་ཞབས་བརྟན་བརྟན་བཞུགས་འབུལ་བཞེས། སྒྲོལ་མ་འབུམ་ཐེར། གདུགས་དཀར་སྟོང་ཚར་བཅས་ཟབ་བསྒྲུབས་གནང། ནུབ་ཅིག་རྗེ་རང་གི་མཚན་
ལམ་དུ་དྭགས་པོ་སྐྱབས་མགོན་བླ་མ་རིན་པོ་ཆེས་བྱིན་གྱིས་བརླབས་པའི་མཚན་མ་གསལ་བར་བྱུང་བ་སོགས་ལ་བརྟེན་ནས་སྐུའི་ལྟེམ་གཞི་ཡང་རིམ་དྭངས་སུ་གྱུར། འདི་དག་གི་སྐབས་སྔ་ཕྱི་ཞིག་ཏུ་རྗེ་བཙུན་སྒྲོལ་
མའི་གདུང་འབོད་བྱིས་པའི་འོ་དོད་ཅེས་པ་བཀའ་རྩོམ་གནང་ཞིང་འདི་ལ་སྟག་ཕུ་རྡོ་རྗེ་འཆང་ཆེན་པོས། གདུང་འབོད་བྱིན་རླབས་ཅན་འདི་ནི་ཡིད་བཞིན་གྱི་ནོར་བུ་རིན་པོ་ཆེ་བྱེ་བ་འབུམ་ཕྲག་གིས་ཀྱང་དོ་ཟླ་མེད་
པའི་སྙིང་ནོར་ཁྱད་པར་དུ་འཕགས་པའོ། །ཞེས་བསྔགས་བརྗོད་ཕྱག་བྲིས་མའི་གསུང་མཆན་ཅན་ཕྱིས་ནགས་ཤོད་སྒྲུབ་སྡེའི་རྡོ་རྗེ་འཆང་གི་གཟིགས་དཔེའི་ཁྲོད་དུ་བཞུགས་པ་ལས་ཁོ་བོས་དངོས་མཇལ་གྱི་སྐལ་བཟང་
[201A]༄༅། །ཐོབ་པས། སྟག་ཕུ་བ་ཆེན་པོས་དེ་ལྟར་གནང་བར་དཔགས་ན་གདུང་འབོད་དེ་རྗེ་བླ་མ་མཆོག་གིས་བཀའ་རྩོམ་མཛད་སྐབས་གཟིགས་སྣང་བྱུང་བ་ལྟ་བུའི་རྣམ་ཐར་ཤིན་ཏུ་ངོ་མཚར་བ་
ཞིག་མངའ་བར་གདོན་མི་ཟའོ། །འདི་དུས་གྲོ་མོ་དགེ་བཤེས་རིན་པོ་ཆེ་ངག་དབང་སྐལ་བཟང་ཕེབས་པར་མཇལ་ཁ་ཕྱག་དབང་གསོལ་ཇ་བཞེས་འབྲས་སོགས་སྩལ་ཞིང་ལྷོད་འགོལ་གྱིས་དགྱེས་བརྩེའི་གསུང་གླིང་
སྨར། རམ་པ་རྗེ་བཙུན་མ་ཆོས་བཟང་སྒྲོལ་དཀར་ལ་རྡོ་རྗེ་འཆང་བློ་བཟང་སྦྱིན་པའི་གསུང་ལམ་རིམ་བཤར་སྒོམ་གནད་དོན་ཀུན་ཚང་ཞེས་པ་པར་དུ་བརྐོ་དགོས་པའི་བསྐུལ་མ་གནང་བ་ལྟར་དེ་འཕྲལ་པར་གསར་བརྐོ་
ཞུས་ཤིང། དེ་རྗེས་ཆུ་བཟང་འདུ་ཁང་དུ་ཚོགས་པ་ལྔ་བཅུ་སྐོར་ལ་བཤར་སྒོམ་གྱི་ལྗགས་ལུང་ཡང་སྩལ། འཕན་པོ་གང་རྒྱ་ཕྱག་མཛོད་བསོད་ནམས་གྲགས་པའི་ངོར་གང་རྒྱ་རིན་པོ་ཆེའི་མྱུར་བྱོན་གསོལ་འདེབས་དང་
སྲིད་བློན་ཞོལ་ཁང་པ་ནས་རང་གི་རིགས་སྲས་བསྟན་སྐྱོང་བྱ་བ་སྐུ་འདས་པའི་དགེ་རྩར་ཤེར་ཕྱིན་རྡོ་རྗེ་གཅོད་པ་པར་གཞི་གསར་བསྐྲུན་གནང་རྒྱུའི་སྨོན་ཚིག་བཀའ་རྩོམ་དགོས་ཚུལ་ཞུས་ངོར་དེ་གའི་པར་བྱང་ཡང་ཐུགས་
རྩོམ་གནང། སྔོན་ནས་༸གོང་ས་རིན་པོ་ཆེར་སོག་པོ་བཱ་རིན་བླ་མས་གསོལ་བ་བཏབ་པ་བཞིན་ཧོར་ཟླ་དྲུག་པའི་ནང་དུ་ཉིན་བཅུའི་རིང་ནོར་གླིང་ཤར་རྒྱུད་ཀྱི་སྤང་གཤོངས་སུ་ཆོས་སྒར་དབུ་གུར་བཅས་ཏེ་༸གོང་ས་མཆོག་གིས་

[201B]རིམ་ཆེན་མོའི་བཤད་ཁྲིད་སྩལ་བར། ལྷ་སའི་ཉེ་སྐོར་གདན་ས་རྣམ་གསུམ་སོགས་ཀྱི་བླ་སྤྲུལ་ཆེ་ཕྲ་གྲགས་ཆེ་བ་ཕལ་མོ་ཆེ་ངང་ཤུགས་ཀྱི་ཆོས་ཞུར་ཕེབས་
བཅར་ཞུ་དགོས་པར་བརྟེན། རྗེ་བླ་མ་ཉིད་འདི་སྐབས་ལྟེམ་གཞི་དྭངས་མུས་ཡིན་ཡང་ཉེ་སྔོན་བསྙུན་ཚབས་ཆེ་བ་བྱུང་སྟབས་ཧ་ཅང་སྐུ་གཟུགས་ཀྱི་བབས་བདེ་ཐང་ཆེ་ངེས་ཤིག་མེད་ཀྱང་ཐུགས་རུས་བསྐྱེད་དེ་སྙན་གསན་སྔོན་
དུ་འགྲོ་བའི་སྒོ་ནས་བཀའ་ཆོས་གསན་པར་ཕེབས། རྗེ་ཉིད་གྲྭ་སའི་བླ་སྤྲུལ་གྱི་མཚན་གནས་ཆུང་ཤོས་སྤྲུལ་སྐུའི་མཚན་ཐོགས་པ་ཙམ་ཞིག་ལས་གོ་ཐོབ་ཅི་ཡང་མེད་པས་ཚོགས་གྲལ་རྒྱབ་ཕྱོགས་ཀྱི་གྲལ་མཐའ། ལྡིང་
གུར་གྱིས་མ་ཁེབས་པའི་ཉི་ཆར་ངད་གདུང་ཆེ་བའི་གནས་ཤིག་ཏུ་བཞུགས་ཡོད་པར། ༸གོང་ནས་དམིགས་བསལ་གཟིགས་བསྐྱང་གི་ཕ་བོང་ཁའི་སྤྲུལ་སྐུ་ད་ལྟ་གཟུགས་གཞི་ནད་མཇུག་ཧ་ཅང་ཁམས་དྭངས་ཤིག་མེད་
པས་ཚ་གྲང་གི་རྐྱེན་གྱིས་བསྙུན་ནད་བསྐྱར་ལྡབ་བྱུང་ན་མི་ལེགས་ཞེས་ཉིན་རེ་ཉིན་རེར་མདུན་གྲལ་དུ་ཡར་ཡར་སྤོ་བཞུགས་ཆོག་ཚུལ་ཕེབས་པ་ལྟར་མཐར་བླ་གབ་དང་བཞུགས་སྟན་ཡོད་པར་བཞུགས་ཆོག་པ་ཞིག་བྱུང་
བཀའ་ཆོས་དེའི་རིང་ལྷ་ཀླུའི་གྲོང་སྨད་ཀྱི་ན་གའི་གླིང་ཆུང་ཞིག་ཏུ་ཅོག་གུར་ལ་བརྟེན་ཏེ་བྱེས་འགྲུལ་བྱ་བྲལ་བའི་ཚུལ་དུ་བཞུགས་ནས་ནོར་གླིང་བཀའ་ཆོས་སུ་ཉིན་རེ་བཞིན་ཕེབས་བཞུད་མཛད་ཅེས་གྲགས། སེར་སྨད་ཐེ་པོ་

[202A]༄༅། །ཁམས་ཚན་པ་འཇོག་རི་རི་ཁྲོད་དགེ་སློང་ཡེ་ཤེས་སྐལ་ལྡན་ནས་སྦྱིན་བདག་ཞུས་ཏེ་ཆུ་བཟང་འདུ་ཁང་དུ་ཞུ་མི་བརྒྱ་དང་སུམ་ཅུ་སྐོར་ལ་ཀོང་པོ་ལམ་རིམ་ཚིགས་བཅད་མ་དམ་ཆོས་བདུད་རྩིའི་སྙིང་
པོའི་ལུང་ཁྲིད་ཉིན་བཅུ་གཅིག་ཙམ་གྱི་རིང་དུ་རྒྱས་པར་གནང་ལམ་རིམ་བདུད་རྩིའི་སྙིང་པོ་དབུས་ཕྱོགས་སུ་སྤར་མེད་སྟབས་གཞན་ལས་དཔེ་ཆ་གཡར་ཏེ་བཤུ་ཐབས་གནང་བ་དགེ་སློང་ཡེ་ཤེས་སྐལ་ལྡན་ལ་དགེ་བསྐུལ་
མཛད་པ་ལྟར་སྤར་གྱི་རྒྱུ་ཡོན་སྦྱར་ཏེ་སྔོན་ཚུད་ནས་གསར་བསྐྲུན་གྱིས་འདི་སྐབས་བཀའ་ཆོས་ཚོགས་པར་ཕྱག་དཔེ་སྐུ་འགྱེད་ཀྱང་ཕུལ་ཏེ་དར་རྒྱས་སུ་གྱུར་ཅིང། ལམ་རིམ་འདི་པར་དུ་བསྐྲུན་སྐབས་རྒྱུ་སྦྱོར་དགེ་སློང་ནས་
ཞུས་ངོར་པར་བྱང་སྨོན་ཚིག་ཀྱང་བཀའ་རྩོམ་གནང། ཡང་འདི་སྐབས་ཤིག་ཏུ་གཞུང་པ་དགེ་ལེགས་སྤྲུལ་སྐུ་ནས་བཀའ་རྩོམ་དགོས་ཚུལ་ཞུས་པ་བཞིན་རྗེ་ཉིད་ལ་བརྟེན་པའི་བླ་མའི་རྣལ་འབྱོར་བྱིན་རླབས་འདོད་རྒུའི་
གཏེར་མཛོད་ཅེས་པའང་ཐུགས་རྩོམ་མཛད། བླ་མའི་རྣལ་འབྱོར་འདི་དེ་དུས་སྤར་བརྐོ་བྱ་རྒྱུ་མ་བྱུང་ཡང། ཁྱིས་སེར་སྔགས་གྲ་མི་ཉག་བརྩོན་འགྲུས་ངག་དབང་ནས་པར་དུ་བསྐྲུན་པ་མཇུག་ཤོག་གྲངས་བརྒྱད་
པའི་རྒྱབ་ཕྲེང་ཐ་མའི་མཐར་རང་བབས་སུ་རྫོགས་པ་ཞིག་བྱུང་འདུག་པ་རྟེན་འབྲེལ་ཅུང་ཟད་མ་ལེགས་པ་རེད་ཅེས་ཆུ་བཟང་དགེ་སློང་བློ་བཟང་འཕྲིན་ལས་ལ་རྗེ་བླ་མ་ཉིད་ཀྱིས་ཡང་ཡང་གསུངས་འདུག་པ་ནི། བརྩོན་

[202B] རིང་མིན་ཟུར་དུ་སྡོད་དགོས་པ་བྱུང་ཞིང། ཕྱིས་སུ་ཁོང་པས་སེར་སྔགས་མཁན་པོ་མཛད་སྐབས་སོགས་སྐུ་ཚེ་མཛད་པ་གཞན་ཡང་འབྲིང་ཙམ་ལས་མ་བྱུང་བས་
རྗེ་ཉིད་ནས་མ་འོངས་མངོན་གཟིགས་ཀྱི་གསུང་ངོ་མཚར་ཅན་ཞིག་ཕེབས་པ་ཡིན་འདུག་ཅེས་བློ་འཕྲིན་ནས་ཁོ་བོ་ཅག་ལ་གསུང་འཕྲོས་སུ་གླེང་ཞིང། རྗེ་ཉིད་ཀྱིས་ཚེ་སྨོན་གླིང་སྲིད་སྐྱོང་དགའ་ལྡན་ཁྲི་རིན་པོ་ཆེ་བློ་བཟང་རྒྱལ་
མཚན་པ་ལས་ཀྱང་ལྗགས་ལུང་གི་ཆོས་འབྲེལ་འགའ་རེ་གསན། རྡོ་རྗེ་འཆང་ཆེན་པོ་མཆོག་ནས་དང་ཐོག་ས་རྙིང་བཀའ་བརྒྱུད་ཀྱི་མཁས་པ་དུ་མ་ལས་ཆོས་མང་དུ་གསན་ཅིང། བྲག་རི་གོང་མ་དང་བླ་མ་རི་སྐུ་རིན་པོ་ཆེ་
སོགས་ལས་ཀྱང་སྔ་འགྱུར་ཕྱོགས་ཀྱི་བག་ཞད་ཅུང་ཟད་རེ་འགོ་བར་བརྟེན་རིས་སུ་མ་མཆིས་པའི་ཆོས་ཚུལ་དུ་མར་ཉམས་བཞེས་རྒྱ་ཆེར་མཛད་ཀྱང། སྐུ་གཞོན་ནུའི་གནས་སྐབས་ནས་འཇམ་མགོན་བསྟན་སྲུང་ཐུན་མོང་མིན་
པ་རྡོ་རྗེ་ཤུགས་ལྡན་རྩལ་གྱིས་དངོས་ཉམས་དང་མིའི་ཁོག་བརློམས་ཅི་རིགས་པས་མེལ་ཚེ་གཡེལ་མེད་དུ་མཛད་དེ་རྗེ་ཉིད་ནས་གྲུབ་མཐའ་གཞན་སེལ་མ་འདྲེས་པའི་ལྟ་གྲུབ་གཙང་མར་བདག་གིར་བཞེས་ན། ཇི་ལྟར་དགོས་
པའི་འཕྲིན་ལས་རྣམས་ཐུགས་ཀྱི་བཞེད་དོན་ཇི་བཞིན་བདག་གིས་སྒྲུབ་བོ་ཞེས་ཡང་ཡང་ཞུ་ཞིང་བརྡ་ཐབས་སྣ་ཚོགས་པས་བསྐུལ་བ་བཞིན་ཞལ་གྱིས་བཞེས་པ་དང། ལྷག་པར་དྭགས་པོ་བླ་མ་རིན་པོ་ཆེས་རྒྱལ་ཆེན་དངོས་སུ་བསྟེན་

[203A]༄༅། །པ་མི་མཛད་ཀྱང། སྒོ་སྲུང་གི་ཚུལ་དུ་བཞུགས་ཏེ་འཕྲིན་ལས་སྒྲུབ་ཅིང། རྗེ་ཉིད་ལ་དངོས་སུ་བསྟེན་ན་ལེགས་པར་གསུངས་པའི་ཐོག་སྔར་ནས་རྗེ་བླ་མ་མཆོག་གིས་གསར་རྙིང་རིས་སུ་
མ་ཆད་པའི་གཞུང་ལུགས་མན་ངག་མཐའ་ཡས་པ་གསན་ཅིང་ཉམས་སུ་བཞེས་པར་བརྟེན་གྲུབ་མཐའ་སོ་སོའི་ལྟ་སྒོམ་སྤྱོད་འབྲས་ཀྱི་ཚུལ་མཐའ་དག་མ་འདྲེས་པར་ཐུགས་སུ་ཆུད་ནས་དེ་ཀུན་ལས་ཁྱད་པར་གྱི་ཆོས་དུ་མས་
ལྷག་པའི་ཐུབ་པའི་མདོ་སྔགས་ཀྱི་བསྟན་པ་ཚང་ལ་མ་ནོར་བ་རྒྱལ་མཚན་གྱི་ཏོག་ལྟར་མཐོ་བ་ནི་རྒྱལ་བ་ཙོང་ཁ་པ་ཆེན་པོའི་རིང་ལུགས་དྲི་མ་མེད་པ་འདི་ཉིད་ཉག་གཅིག་ཏུ་ཕྲ་མཛངས་ཞིབ་པའི་མཁྱེན་རབ་ཀྱིས་རྣམ་པར་
དཔྱད་པའི་རིགས་པ་བརྒྱ་ཕྲག་གི་ལམ་ལས་ཐུགས་ངེས་བརྟན་པོ་གཞན་གྱིས་སྒྱུར་མི་བཏུབ་པ་འཁྲུངས་ལ། སྔོན་གྱི་ཐུགས་བསྐྱེད་བཙན་པོའི་མཐུ་བརྟས་ཏེ་རིམ་གྱིས་རྒྱུ་མཚན་མཁྱེན་པའི་སྒོ་ནས་དགེ་ལྡན་རིང་ལུགས་
གཙང་མའི་རྣམ་ཐར་ཁོ་ན་གཅིག་ཏུ་སྐྱོང་བར་མཛད་ཅིང་བསྟན་སྲུང་གཉན་པོ་གང་ནས་ཀྱང་རྗེ་ཉིད་ཀྱི་བཞེད་དགུའི་འཕྲིན་ལས་མཐའ་དག་འབད་མེད་དུ་སྒྲུབ་པར་མཛད་པ་དེ་ལྟར་བྱུང་བ་ཡིན་ནོ། །དགུང་ལོ་སོ་བརྒྱད་དུ་
ཕེབས་པ་ཤིང་ཡོས་གནམ་ལོ་གསར་ཚེས་སྐབས་ཀྱི་ཉམས་བཞེས་དགྱེས་སྟོན་སོགས་འཆར་ཅན་ཐོག་ཉིན་སྔ་རྟིང་རྣམས་སུ་བླ་སྤྲུལ་སྐུ་དྲག་སེར་སྐྱ་བྱིངས་དཀྱུས་སོགས་དད་མཇལ་ཞུ་མི་ཤིན་ཏུ་མང་བར་དགྱེས་ཞལ་

[203B] ཕྱག་དབང། ཇ་གྲལ། གསུང་འཕྲོས་སོགས་ཞིབ་ལྷོད་དུ་གནང། འདི་ལོ་སྟག་ཕུ་རྡོ་རྗེ་འཆང་གིས་རྗེ་ཉིད་ཀྱི་ཞབས་བརྟན་གསོལ་འདེབས་དྲང་སྲོང་བདེན་ཚིག་ཅེས་པ་བཀའ་རྩོམ་གནང་ཞིང། གསོལ་འདེབས་
དེར། བྱམས་པ་ཆེན་པོས་གཞན་དོན་ཁུར་གྱིས་བཞེས། །བཤད་དང་སྒྲུབ་པས་རྒྱལ་བསྟན་སྙིང་པོ་འཛིན། །བསྡུ་བཞིའི་འཕྲིན་ལས་མཁའ་མཉམ་འགྲོ་ལ་འཇུག་མཁས་གྲུབ་རྒྱ་མཚོའི་མགོན་ཁྱོད་ཞབས་བརྟན་ཤོག་
ཅེས་གསུངས་འདུག་པ་ནི་འབྱུང་འགྱུར་རྗེན་པར་གཟིགས་པའི་ལུང་ཚད་མ་ཞིག་ཏུ་འོག་ནས་རིམ་གྱིས་རྟོགས་པར་འགྱུར་རོ། །སྒར་བ་རི་ཁྲོད་ཀྱི་སྤོང་བ་པ་འགའ་རེས་ཞུས་ངོར་ཡོངས་འཛིན་གླིང་སྤྲུལ་གོང་མའི་གསུང་
འཇིགས་བྱེད་དཔའ་པོ་གཅིག་པའི་བསྙེན་ཡིག་སྐོར་ནས་ཐེམ་སྐས་དགུ་པའི་ཁ་སྐོང་གི་དཔའ་གཅིག་བདག་འཇུག་ཀྱང་ལྗགས་སྒྲིགས་སུ་སྩལ། སྔ་སོར་དྭགས་པོ་བླ་མ་རིན་པོ་ཆེའི་ཞབས་དྲུང་དུ་ཡུན་རིང་ཙམ་ཕེབས་
བཅར་གྱིས་བྱང་ཆུབ་ལམ་གྱི་རིམ་པའི་མན་ངག་སྐོར་སྤྱི་དང་ལྷག་པར་བྱང་ཆུབ་སེམས་སྦྱོང་གི་རིམ་པ་རྣམས་མྱོང་ཁྲིད་དུ་གསན་དགོས་པའི་སྙན་གསན་དང། ཞུ་ཡིག་བཅས་ལན་དུ་མར་འབུལ་གནང་མཛད་ཅིང་
ཞལ་བཞེས་ཀྱང་དགྱེས་བཞིན་སྩལ་ཡོད་པའི་ཐོག་འདི་རེས་ཀྱི་ཉེ་སྔོན་ཞིག་ཏུ་བླ་མ་རིན་པོ་ཆེའི་བཀའ་ཡིག་ཕེབས་པར། སྔོན་ནས་ཡང་ཡང་གསུངས་པའི་དོན་རྣམས་ངེད་དགེ་སྦྱོང་རྒན་པོའི་སྙིང་ལ་སྤྲོ་བཞིན་དུ་གཅགས་

[204A]༄༅། །མུས་ནས། ད་ལམ་སྐུ་ཞབས་རིན་པོ་ཆེ་ཉིད་མགྲོན་གྱི་གཙོ་བོར་འབོད་རྒྱུར། ནས་རྒན་གྱི་ཆང་བསྙལ། ཕག་རྒན་གྱི་ཤ་བཙོས། གྲོ་རྒན་གྱི་བྲག་ཟན་བསྲེགས་ནས་བསྒུགས་ཏེ་བསྡད་ཡོད་པས་ཧ་
ཅང་རིང་མིན་ཞིག་ཏུ་འདིར་ཕྱོགས་སུ་སྦྱོན་ཅིག་དང། བཞེད་དགུའི་དུས་སྟོན་བཟང་པོ་ཡོངས་སུ་རྫོགས་པར་བགྱིད་རྩིས་ཡོད་ཚུལ་སོགས་ལམ་གྱི་གཙོ་བོ་རྣམ་གསུམ་ཤ་ཆང་གྲོ་ཟན་གསུམ་གྱི་དཔེས་བསྟན་པའི་བཀའ་
བཟང་པོ་དེ་ལྟར་ཕེབས་པའི་རབས་གསལ་པོ་ཡོད་ཅེས་དཔལ་ལྡན་སྟོང་རྒྱུད་ཀྱི་དགེ་པའི་བཤེས་གཉེན་བློ་བཟང་ཉི་མ་དཔལ་བཟང་པོའི་ཞལ་སྔ་ནས་ཐོས་པ་ལྟར་ལགས། དེ་ནས་མི་རིང་བར་རྗེ་བླ་མ་ཉིད་དང། ཕྱག་
མཛོད་ངག་དབང་རྒྱ་མཚོ། གསོལ་དཔོན་འཇམ་དབྱངས། དགེ་སློང་ཡེ་ཤེས་སྦྱིན་པ་སོགས་སྟོན་འཁོར་དྲུག་བདུན་ཙམ་དང་བཅས་དྭགས་པོ་ཕྱོགས་སུ་ཆིབས་ཁ་བསྒྱུར་ཏེ། ཧོར་ཟླ་བཞི་པའི་ཆོས་ཉི་ཤུ་མཆོག་ཏུ་དགེ་
བའི་ཉིན་དྭགས་པོའི་དཔེ་ན་གནས་འཕར་ཚང་རི་ཁྲོད་དགའ་ལྡན་བྱང་ཆུབ་གླིང་གི་གཟིམ་ཆུང་བདེ་བ་ཅན་དུ་བཀའ་གདམས་བལྟན་པའི་སྒྲོན་མེ་སྐྱ་རས་རྗེ་འཇམ་དཔལ་ལྷུན་གྲུབ་རྒྱ་མཚོ་དཔལ་བཟང་པོའི་ཞབས་དྲུང་དུ་
ཕེབས། རྗེ་བཙུན་བླ་མ་དམ་པ་མཆོག་དེའི་ཞབས་རྡུལ་སྤྱི་བོར་བཞེས་ཏེ་མཇལ་ཕྱག་གུས་འདུད། བསྙེན་བཀུར་སོགས་མཉེས་པ་གསུམ་གྱི་སྒོ་ནས་མཉེས་པར་མཛད། དེའི་ཉིན་དྭགས་པོ་བླ་མ་རིན་པོ་ཆེར་གཞན་

[204B]མ་རིན་པོ་ཆེའི་གསུང་གིས། དེ་རིང་སྐུ་ཞབས་རིན་པོ་ཆེ་ཕེབས་པ་ལེགས། ད་རེས་འདིར་ཚོགས་སུ་ཕེབས་དགོས་གསུངས་པ་ལྟར་བརྟན་བཞུགས་ཀྱི་
ཚོགས་སུ་ཕེབས་པར། བླ་མཆོད་ཀྱི་དབུ་ཚུགས་ནས་བཟུང། སྐབས་ཤིག་ཚོགས་སུ་འབྲས་སིལ་ཞིག་ཕུལ་སོང་བ་དེའི་བར་རྗེ་ཉིད་ཀྱི་ཐུགས་རྒྱུད་ལ་ངེས་འབྱུང་སྐྱོ་ཤས་ཚད་མེད་པ་ཞིག་གློ་བུར་དུ་འབར་ཏེ་བཤུམ་པ་
འབའ་ཞིག་གནང་དགོས་པ་བྱུང། ཚེས་ཉེར་གཅིག་ནས་བཟུང་སྐྱབས་མགོན་བླ་མ་གང་གི་རྒྱུན་གཏན་ཐུགས་དམ་ཉམས་བཞེས་ཀྱི་རིམ་པ་ཚུན་དང། གསུང་སྒྲེས་མན་ངག་གི་སྐོར་ཙི་རིགས་ཤིག་གསན་ཏེ་ཕྱག་ཟིན་
དུའང་འདེབས་པར་མཛད། ཧོར་ཟླ་ལྔ་པའི་ཚེས་གསུམ་ནས་བྱང་ཆུབ་ལམ་གྱི་རིམ་པ་བདེ་མྱུར་སོགས་ཀྱི་ལུང་ཁྲིད་མང་དུ་གསན་ཅིང། དེ་དག་ཀྱང་འཁྲིད་ལུང་གི་རྒྱུན་ལོན་པ་ཙམ་གྱིས་ཆོག་ཤེས་པ་མ་མཛད་
པར་དགའ་ལྡན་སྒྲུབ་བརྒྱུད་ཀྱི་མཁས་གྲུབ་དམ་པ་གོང་རིམ་ལས་ཟམ་མ་ཆད་པར་བྱོན་པའི་ཕྱག་བཞེས་ཇི་སྟ་བར་ལམ་གྱི་རིམ་པའི་དམིགས་རྣམ་མཐའ་དག་སརྒ་འཚལ་བར་ཉམས་བཞེས་མྱོང་ཁྲིད་ཀྱི་ཚུལ་དུ་
ལེགས་པར་བསྐྱངས་ཤིང། གཅོད་ཀྱི་ཁྲིད་གསན་སྐབས་ཉིན་ཅིག་འཕར་ཚང་དགེ་སློང་རྣམས་ཀྱང་གཅེད་གཏོང་བར་འབོད་པར་གནང་སོང་བས་ཐམས་ཅད་ཀྱིས་གཅོད་ཀྱི་ཡོ་བྱད་རྣམས་མངོན་ཆུང་གིས་ཉར་ཚགས་མཛད་

[205A]༄༅། །པ་བསྣམས་ཏེ་བྱོན་པར། གཅོད་ཌཾ་ཡང་སོར་བརྒྱད་པའི་ཚད་ཅན་ལྷུང་བཟེད་ཀྱི་ནང་དུ་ཆུད་པ་ཆ་མཚུངས་དང། གཅོད་རྟ་སོགས་ཀྱང་བླ་མ་རིན་པོ་ཆེས་ཇི་ལྟར་གནང་བ་བཞིན་སྙམ་
བརྗིད་ཆགས་ལ་བྱིན་ཆེ་བ། དད་པ་དབང་མེད་དུ་སྐྱེ་ནུས་པ་ལྟ་བུ་ཤ་སྟག་ཏུ་སྣང་གསུངས། དེ་ལྟར་ཟབ་རྒྱས་ཀྱི་གདམས་པ་སྔར་གསན་པའི་འཕྲོས་སོགས་དང། གསར་དུ་གསན་དགོས་པའི་རིགས་མཐའ་
དག་བུམ་པ་གང་བྱོའི་ཚུལ་དུ་གསན་ཅིང། མར་ཤེས་སོགས་ལམ་གྱི་རིམ་པའི་རྟོགས་པའི་ཉམས་མྱོང་འགངས་ཆེ་བ་མང་པོ་ཉིན་བརྒྱའི་རིང་ཐུགས་རྒྱུད་ལ་འཁྲུངས། ཉམས་མྱོང་ཁྱད་པར་ཅན་གསར་དུ་
འཁྲུངས་པའི་རིགས་མང་པོ་དང། དེ་ལྟར་ལམ་བཟང་མ་སོགས་ཀྱི་ཞལ་ཤེས་མན་ངག་དུ་མ་བསྙེལ་ཐོར་ཡང་འདེབས་པར་མཛད། ལྷག་པར་ཟབ་ཅིང་ཕྲ་ལ་རྟོགས་པར་དཀའ་བ་དཔལ་ལྡན་ཐལ་འགྱུར་
བའི་ལྟ་བའི་གནད་གསང་མཐར་ཐུག་པ་མང་པོ་དང། མན་ངག་རྒྱུ་འབྲས་བདུན་མ་དང་བདག་གཞན་མཉམ་བརྗེའི་བྱང་ཆུབ་སེམས་སྦྱོང་གི་མན་ངག་ཡོངས་སུ་རྫོགས་པ་དང་བཅས་པར་གསན་བསམ་སྒོམ་པ་
དོགས་གཅོད་བཅས་ཡང་དང་ཡང་དུ་མཛད་པས། ཟབ་རྒྱས་ཀྱི་ལམ་གྱི་རིམ་པའི་གདམས་པ་སྤྱི་དང། བྱང་ཆུབ་ཀྱི་སེམས་རྣམ་པ་གཉིས་ཀྱི་ཉམས་རྟོགས་སྔར་ལས་ལྷག་པ་དུ་མས་ཐུགས་ཀྱི་བུམ་བཟང་

[205B]བའི་ཚུལ་ངོ་མཚར་བ་མངའ་བ་སོགས་ཇོ་པོ་དང་གསེར་གླིང་པའི་རྣམ་ཐར་ལ་འགྲན་བཟོད་པ་ལྟར་གྱུར་ཅིང། དུས་ཕྱིས་ཀྱང་ཞལ་ནས། གནས་དེར་དབེན་པའི་
གནས་གཞན་མ་བས་ཉམས་ལེན་ལ་དྲོད་རྟགས་ཐོན་ཆེ་ཞིང་ཡར་སྐྱེད་ཀྱི་འཕེལ་ཀ་ཆེ་བ་བྱུང་བ་གནས་ཀྱང་བྱིན་ཅན་དུ་ཡོད་པ་སོགས་དེ་ཐམས་ཅད་བླ་མ་རིན་པོ་ཆེའི་བྱིན་མཐུ་ཡིན་གསུང། མདོར་ན་དྭགས་པོ་སྐྱབས་མཆོག་
བླ་མ་རིན་པོ་ཆེ་འདི་པའི་དྲུང་ནས་སྔ་ཕྱིར་གསན་པ་གསན་ཐོར་འཁོད་པ་རྣམས་ཕྱོགས་ཙམ་དྲིལ་ན། སྐྱིད་ཤོད་པའི་ཡིག་ཆའི་སྟེང་ནས་དགའ་ལྡན་སྙན་བརྒྱུད་ལུགས་ནམ་མཁའ་སྒོ་འབྱེད་ཀྱི་གཅོད་དབང། གྲུབ་
མཆོག་བློ་བཟང་རྣམ་རྒྱལ་གྱི་གསུང་ཐར་འདོད་དེད་དཔོན་གྱི་ཊཱིཀྐ་དང། གྲུབ་དབང་སྐལ་བཟང་མཁས་གྲུབ་ཀྱིས་མཛད་པའི་གཅོད་གཞུང་དགའ་ལྡན་སྒྲུབ་བརྒྱུད་བསྟན་པའི་མཛེས་རྒྱན་གཉིས་ཀྱི་སྟེང་ནས་ཐར་འདོད་དེད་
དཔོན་གྱི་ཟབ་ཁྲིད་ཕྱག་ལེན་གདངས་དབྱངས་ཀྱི་ཕྱག་ཁྲིད་དང་བཅས་པ། ཚེ་གླིང་ཡོངས་འཛིན་གྱི་གསུང་གཅོད་གཞུང་དགོངས་པ་རབ་གསལ་དང། རིན་ཆེན་སྒྲོན་མེ། རྗེ་སྐལ་བཟང་མཁས་གྲུབ་ཀྱི་གསུང་གཅོད་ཀྱི་
ཆ་ལག་བྲོ་བརྡུང་སོགས་དང་བཅས་པའི་ལྗགས་ལུང། འཇམ་མགོན་ཙོང་ཁ་པ་ཆེན་པོའི་གསུང་བྱང་ཆུབ་ལམ་གྱི་རིམ་པ་ཆེ་འབྲིང་ཆུང་གསུམ་གྱི་བཤད་ལུང། ཡོན་ཏན་གཞིར་གྱུར་མ། ལམ་རིམ་གསེར་ཞུན་མ་
[206A]༄༅། །ལམ་རིམ་འཇམ་དཔལ་ཞལ་ལུང་བཅས་ཀྱི་བཤད་ཁྲིད། འཇམ་དཔལ་ཞལ་ལུང་ལྷོ་བརྒྱུད་དང། དམར་ཁྲིད་བདེ་ལམ། དམར་ཁྲིད་མྱུར་ལམ་བཅས་ཀྱི་ཉམས་ཁྲིད། དྭགས་པོ་སྒོམ་
ཆེན་ངག་དབང་གྲགས་པའི་གསུང་ལམ་རིམ་ཚིགས་བཅད་མ་ལེགས་གསུང་ཉིད་ཁུའི་བཤད་ལུང། བླ་མ་རིན་པོ་ཆེ་ཉིད་ཀྱི་གསུང་སྦྱོར་ཆོས་སྐལ་བཟང་མགྲིན་རྒྱན་གྱི་ཁྲིད་ལུང། ལྷོ་བརྒྱུད་སྦྱོར་ཆོས་ཀྱི་ལྗགས་
ལུང། ལམ་རིམ་ལྔ་པཎ་དགོངས་རྒྱན་དང། སེམས་བསྐྱེད་བཀའ་རྒྱ་མའི་ལུང་ཁྲིད། སྤྱན་རས་གཟིགས་ཀྱི་བླ་མའི་རྣལ་འབྱོར་གྱི་ཟབ་ཁྲིད། པཎ་ཆེན་བློ་བཟང་ཆོས་རྒྱན་གྱི་གསུང་འཕོ་བ་དཔའ་བོ་གཡུལ་འཇུག་
དང། ཆུ་བཟང་བླ་མ་ཡེ་ཤེས་རྒྱ་མཚོའི་གསུང་གཉིས་ཀྱི་སྟེང་ནས་བདེ་ཅན་འཕོ་ཁྲིད་ཞལ་ཤེས་མན་ངག་དང་བཅས་པ་དྭགས་པོ་ཐང་དར་བླ་མ་སྐལ་བཟང་བསྟན་པའི་རྒྱལ་མཚན་གྱི་གསུང་ཐུན་དྲུག་བླ་མའི་
རྣལ་འབྱོར་གྱི་རྣམ་བཤད་དག་འབྱེད་བདུད་རྩིའི་བུམ་བཟང་གི་སྟེང་ནས་ཐུན་དྲུག་གི་ལུང་ཁྲིད། མ་གཅིག་གྲུབ་རྒྱལ་ལུགས་ཀྱི་ཚེ་དབང་བཅས་གསན་ཞིང། གསན་ཐོར་མ་འཁོད་པའང་རེ་མང་ཞིག་ཡོད་འདྲ་
ཡང་འོལ་ཚོད་ཀྱིས་འབྲི་བ་མ་སྤོབས་སོ། །དྭགས་པོ་སྐྱབས་མགོན་བླ་མ་རིན་པོ་ཆོས་ཀྱང་རྡོ་རྗེ་འཆང་ཆེན་པོ་མཆོག་ཉིད་ནང་ཐུགས་ཀྱི་སྲས་གཅིག་པུར་རྗེས་སུ་བཟུང་ཞིང། མདོ་སྔགས་ཀྱི་བསྟན་པ་ཡོངས་སུ་རྫོགས་པ་

[206B] ལྷག་པར་དུ་བྱང་ཆུབ་ལམ་གྱི་རིམ་པའི་བསྟན་པའི་བདག་པོར་དབང་བསྐུར། སྔོན་རྒྱ་གར་ནས་ཡི་དམ་གྱི་ལྷ་འཕགས་མ་སྒྲོལ་མས་ཇོ་བོ་ཨ་ཏི་ཤ་ལ་བོད་དུ་ཕེབས་རྒྱུའི་སྐོར་གྱི་ལུང་བསྟན་སྩལ་བ་དང་རྗེས་སུ་
མཐུན་པར་ལྷ་ས་ཕྱོགས་སུ་ཕྱིར་ཕེབས་ཁར། བཞུགས་ཁྲི་གཅིག་གསར་དུ་བཤམས་པ་ལ། རྡོ་རྗེ་འཆང་ཉིད་བཞུགས་སུ་བཅུག་རྗེ་བླ་མ་གང་གི་སྐུ་བེར་དང། དབུ་པཎ་སྣེ་རིང་བཅས་སྐུ་ལ་བསྒྲོན་ཏེ། གཡས་
གཡོན་སོགས་ནས་ལེགས་པར་ཞིབ་གཟིགས་གནང། ཐུགས་དགྱེས་པའི་བཞད་ཆུང་ཞིག་མཛད་དེ། དབུས་ལ་ནི་ཕ་ལས་བུ་རྫིག་བུ་ལས་ཚ་བ་རྫིག་ཚ་བོ་ལས་ཡང་ཚ་རྩིག་ཡང་ཚ་ལས་སུ་མ་ཚ་རྫིག་པ་འོང་
ཞེས་པའི་ལུང་བསྟན་པའང་སྩལ་ཞིང། སྐུ་ཞབས་ཉིད་བསྟན་པ་ཡོངས་རྫོགས་ཀྱི་བདག་པོ་ཡིན་ཕྱིར་ད་ནི་ཆོས་བདག་པོ་ལ་འཕྲོད་པས་འགྱོད་པ་མེད། ཅེས་སོགས་ཐུགས་རངས་པ་མཐར་ཐུག་ཏུ་གྱུར་པའི་གསུང་
ཡང་དང་ཡང་དུ་བྱོན། འདི་དུས་ལམ་ཁྲིད་སོགས་གསན་པའི་རིང་དུ་གསོལ་དཔོན་འཇམ་དབྱངས་ལགས་དང། ཡེ་ཤེས་སྦྱིན་པ་སོགས་ལ་བང་རིམ་ཆོས་སྡེའི་ཚོགས་འདོན་གྱི་གསུང་རྟ་སློབ་སྦྱོང་དགོས་པའི་ཞལ་ཏ་
གནང་བ་བཞིན་སྦྱོར་ཆོས་སྐལ་བཟང་མགྲིན་རྒྱན་དང། ལྷོ་བརྒྱུད་སྦྱོར་ཆོས་སོགས་ཀྱི་གསུང་རྟ་བསླབས་ཤིང། རྗེ་ཉིད་འདི་སྐབས་བླ་མ་རིན་པོ་ཆེའི་དྲུང་དུ་ཟླ་བ་བདུན་ཙམ་གྱི་རིང་བཞུགས་པར་དད་སློབ་ཆོས་རྒྱལ་དོན་

[207A]༄༅། །གྲུབ་བྱ་བས་ཀྱང་ཚོགས་གཉིས་རྒྱ་ཆེན་པོ་སྤེལ་བར་བྱས། ལྷ་ས་ཕྱོགས་ནས་ཞུ་ཡིག་འབུལ་མི་འགའ་ཞིག་འབྱོར་བར་ཡང་གནས་ཚུལ་གསལ་འཁོད་ཀྱི་བཀའ་ལན་ཚིགས་སུ་བཅད་པ་
སོགས་ཀྱང་འཕྲལ་མར་སྩལ་ཏོ། །སྔར་རྗེ་བཙུན་བླ་མ་དམ་པ་རང་ཉིད་ཀྱིས་ཐེག་མཆོག་བསྟན་པའི་སྒྲོན་མེ་བྱང་ཆུབ་ཐུགས་ཀྱི་མངའ་བདག་དྭགས་པོ་བླ་མ་རིན་པོ་ཆེ་དང་ཐོག་མར་མཇལ་ཚུལ་ལམ་རིམ་གྱི་ཆོས་འཁོར་
མཛད་སྐབས་ཤིག་ན་བཀའ་ཆོས་ཚོགས་པའི་དཔུས་སུ་རགས་རིམ་བཀའ་སྩལ་བ་ལ། ངེད་རང་ནས་བྱང་ཆུབ་ལམ་གྱི་རིམ་པའི་གདམས་པ་སྤྱི་དང། ལྷག་པར་བྱང་ཆུབ་སེམས་སྦྱོང་གི་མན་ངག་ཡོངས་སུ་རྫོགས་
པ་མངའ་བ་ཞིག་གང་ན་བཞུགས་ཡོད་སྙམ་དུ་ཞིབ་རྩད་ཡང་ཡང་བགྱིས་པར། སྐྱབས་མགོན་བླ་མ་རིན་པོ་ཆེ་ཞལ་སྔ་ནས་དེ་ཉིད་མཚན་གྱི་སྙན་པ་ཤིན་ཏུ་གྲགས་ཆེ་ཞིང། སྙན་བརྒྱུད་མན་ངག་གི་བསྟན་པའི་བདག་
པོར་བྱེད་ཀྱིན་འདུག་པས་བདག་ཅག་གི་གཏན་སྐྱབས་གཙུག་གི་རྒྱན་དུ་བསྙེན་འདོད་བྱུང་བ་ན། ཐོག་མར་དྭགས་པོ་ནས་ལྷ་ཕེབས་ཀྱི་རེས་ཤིག་བཞུགས་མཚེར་གླང་མདུན་གཟིམ་ཤག་ཏུ་བཅར་ཏེ་མདོ་སྔགས་ཀྱི་
དཀའ་གནད་འགའ་ཞིག་ལ་དོགས་སློང་གི་ཚུལ་དུ་དྲི་བ་ཞུས་པར་ཐུགས་བསམ་ཆེར་བཞེས་མ་དགོས་པར་བཀའ་ལན་ཐོགས་པ་མེད་པར་སྩལ་བ་དང། དེ་ཙམ་དུ་མ་ཟད། སྐུའི་རྣམ་འགྱུར། གསུང་གི་གདངས་

[207B]མཆོག་གི་དགེ་བའི་བཤེས་གཉེན་ས་སྟེང་ན་འགྲན་པའི་ཟླ་དང་བྲལ་བ་ཞིག་ཏུ་མཐོང་བས་དེ་ཉིད་རང་ནས་དད་གུས་ལྡོག་ཏུ་མེད་བསྐྱེས་ཤིང། དེ་རྗེས་ཤིག་ནས་
སླར་ཡང་གཟིམ་ཤག་དེར་བཅར་བར་ཚེས་བཅུའི་གསུང་ཆོག་གཅིག་གནང་བ་དང་སྟབས་འགྲིག་སྟེ། གཟིམ་སྒོའི་ཕྱི་རོལ་ནས་གསུང་གདངས་ཐོས་པ་ཙམ་གྱིས་ཡིད་ཤེས་རང་དབང་མེད་པར་འགྱུར་ཏེ་མཆི་མ་མང་པོ་
ཤོར། གཟིམ་སྤྱོད་ཀྱི་འཁྲིས་སུ་གསང་ཆབ་ཀྱི་སྣོད་ཅིག་འདུག་པའང་དེ་མ་ཐག་སྤྱི་བོར་བླངས་ཏེ་བླ་མ་འདི་ཉིད་ཚུལ་བཞིན་མཉེས་པར་བྱས་ནས་ཉམས་རྟོགས་ཀྱིས་རྒྱུད་གྲོལ་ཏེ་ཐུགས་ཡིད་གཅིག་ཏུ་འབྲེས་པར་ཤོག་
གཅེས་སྨོན་ལམ་ཡང་བཏབ། དེ་ནས་དྲུང་དུ་བཅར་སྐབས་ཀྱང་མོས་གུས་དྲག་པོས་ཡིད་མྱོས་པ་ལྟར་གྱུར་ཏེ་དད་པ་ལྷག་པར་དུ་འཕེལ་བ་བྱུང་ཞིང། དེ་རྗེས་ཤིག་ཏུ་སྒྲུབ་ཁང་རིན་པོ་ཆེ་དང་ངེད་རང་ཐུན་མོང་ནས་ཆུ་
བཟང་རི་ཁྲོད་དུ་གདན་དྲངས་ཏེ་ལམ་རིམ་འཇམ་དཔལ་ཞལ་ལུང་གི་མན་ངག་ལྷོ་བརྒྱུད་ལམ་རིམ་གྱི་བཀའ་ཁྲིད་ཞུས་པར། མྱོང་ཐོགས་ནས་ཐོན་པའི་གསུང་བཤད་ཟབ་ཅིང་གནད་འདྲིལ་བ་སྔ་ན་མ་གྲགས་པ་ལྟ་བུ་གསུངས་
པས་ཡིད་ཕྲོགས་ཏེ་བློ་ལ་གང་ངེས་ནས་ཟིན་བྲིས་ཀྱང་འདེབས་ཁུལ་བྱས། དེ་ནས་དྭགས་ཕྱོགས་སུ་བཅར་ཏེ་ཐུགས་བཅུད་ཀྱི་མན་ངག་ཟབ་མོ་རྣམས་རིམ་བཞིན་ཞུས་ཆོག་པ་ཞེས་སྙན་འདེབས་ཞུས་པར། དེ་ལྟར་ཐུགས་ལ་

[208A]༄༅། །མོས་ཤིང། དོན་གཉེར་མཛད་ན་བཞེད་པ་བཞིན་འབུལ་ཆོག་གསུངས། དེའི་ཕྱི་ལོ་དཔྱིད་སོས་ཀྱི་མཚམས་ཤི་གནས་དྭགས་ཕྱོགས་སུ་ཕྱིན་པར་རྒྱལ་གྱི་སློང་ལ་ཁ་བས་འགགས་ཏེ་ཧ་
ཅང་བགྲོད་དཀའ་བ་སོགས་ལམ་པར་དུ་ངལ་དུབ་ཆེར་བྱུང་ཡང་སྔོན་གྱི་དམ་པ་རྣམས་ཀྱི་དཀའ་སྤྱད་མཛད་པའི་རྣམ་ཐར་དྲན་ཏེ་དགའ་བཞིན་སྤྲོ་བཞིན་དུ་བསྐྱོད་ནས་འཕར་ཚང་རི་ཁྲོད་དུ་སྐྱབས་མགོན་བླ་མ་རིན་པོ་ཆེའི་
གསེར་ཞལ་དངོས་སུ་མཇལ། སྒོ་གསུམ་བྲན་དུ་ཕུལ། གཅེས་དགུའི་ཟང་ཟིང་གིས་མཆོད་ནས་དུས་གསུམ་གྱི་རྒྱལ་བ་རྣམས་ཀྱི་གཤེགས་ཤུལ་བྱང་ཆུབ་ལམ་གྱི་རིམ་པ་གཙོ་བོར་གྱུར་པའི་ཐུགས་བཅུད་ཀྱི་གདམས་
པ་ཟབ་མོ་རྣམས་བུམ་པ་གང་བྱོའི་ཚུལ་དུ་མནོས་ཤིང། ཇི་ལྟར་གདམས་པའི་དོན་རྣམས་གོ་ལོ་དང་ཐོས་ལོར་མ་བཞག་པར་མྱོང་ཐོག་ཏུ་བསྐོར་ནས་ཉམས་ལེན་གང་ཐུབ་ཅི་ཐུབ་བྱས་པ་ཡིན་གསུངས་དྭགས་པོ་སྐྱབས་
མགོན་བླ་མ་རིན་པོ་ཆེ་དེ་ཉིད་མཉམ་མེད་ཇོ་བོ་ཨ་ཏི་ཤའི་བླ་མ་གསེར་གླིང་པའི་རྣམ་འཕྲུལ་ཡིན་པར་གདོན་མི་ཟ་སྟེ། ཕྱིས་སུ་སྟག་ཕུ་རྡོ་རྗེ་འཆང་ཆེན་པོ་བཀྲ་ཤིས་ཆོས་གླིང་དུ་ཕེབས་དུས་ཤིག་བླ་བྲང་གཟིམ་ཆུང་རྣམ་རྒྱལ་
ཟིལ་གནོན་གྱི་རྟེན་གཙོ་དྭགས་པོ་སྐྱབས་མགོན་བླ་མ་མཆོག་གི་འདྲ་སྐུ་རིན་པོ་ཆེ་དེ་ཉིད་གསེར་གླིང་ཆོས་ཀྱི་གྲགས་པ་བཟང་པོའི་བཞུགས་སྟངས་ཅན་ཤེལ་གྱི་འཁར་བ་བསྣམས་བ་ཞིག་ཏུ་མངོན་སུམ་ལམ་གྱིས་གྱུར་པའི་

[208B] ཁོ་བོ་སངས་རྒྱས་ཀྱི་ཞིང་ཁམས་དུ་མར་བགྲོད་ནས་རྒྱལ་བ་མང་པོའི་ཞལ་མཇལ། གསུང་གི་བདུད་རྩི་མྱངས་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་བཞིན་པ་ཡིན་གསུངས་པ་ཞིག་དངོས་སུ་བྱུང་བ་སོགས་ལ་
བརྟེན་ནས་ཁྱབ་བདག་སྟག་ཕུ་བ་ཆེན་པོས་ཀྱང། དྭགས་པོ་གསེར་གླིང་པ་ཞེས་ཡང་ནས་ཡང་དུ་གསུངས་པ་ལྟར་རོ། །དྭགས་པོ་བླ་མ་རིན་པོ་ཆེའི་ཆེ་བའི་ཡོན་ཏན་བརྗོད་པ་ཕྱོགས་ཙམ་ཞིག་ནི་ཁྱོ་བོ་ཅག་གིས་དྲུར་དུ་བྲིས་ཡོད་
པ་ལྟར་མ་ཟད། ངེས་དོན་དུ་གྲུབ་པའི་གོ་འཕང་མཐོན་པོར་གཤེགས་པའི་མཚན་མ་མཐུན་སྣང་དུ་མངོན་པར་ཡང། དྭགས་པོ་བང་རིམ་ཆོས་སྡེའི་དངུལ་གདུང་ལྷ་ཁང་དུ་བཞུགས་པ་རྡོ་ནག་ལེབ་མོ་ཁྲུ་གང་ཙམ་ཞིག་གི་ངོས་
སུ་བླ་མ་རིན་པོ་ཆེ་གང་ཉིད་ཀྱི་ཞབས་མཐིལ་གཉིས་ཀའི་རྗེས་འདམ་ལ་བཏབ་པ་ལྟ་བུ་ངོ་མཚར་ཅན་ཞིག་བཞུགས་པ་ད་ལྟའང་མཇལ་དུ་ཡོད་པར་གསུངས་སོ། །རྗེ་ཉིད་ནས་སྔར་དྭགས་པོ་བླ་མ་རིན་པོ་ཆེར་བདེ་མཆོག་ལུས་དཀྱིལ་
གྱི་བསྐྱེད་རྫོགས་བཀའ་ཁྲིད་གནང་དགོས་པའི་གསོལ་འདེབས་མཛད་པར། བླ་མ་རིན་པོ་ཆེས་ཁོ་བོས་ཆུང་དུས་བདེ་མཆོག་ལུས་དཀྱིལ་ཉམས་སུ་བླངས། རིན་ཆེན་རྣམ་བཞིའི་གཟུངས་སྔགས་ཀྱང་གསེར་གྱིས་བྲིས་ནས་ལུས་
པ་བཅང་མྱོང། ད་ལྟ་མ་ཎི་ཁོ་ན་འདྲེན་པ་ཡིན་པས་ངེད་ཀྱིས་རེ་ཞིག་མི་འོང། འདི་ན་བདེ་མཆོག་གི་རྣལ་འབྱོར་པ་ཆེན་པོ་ཞིག་ཡོད་པ་ཁོང་དང་སྐུ་ཞབས་རིན་པོ་ཆེ་རྣམ་གཉིས་ངེད་རང་གིས་མཚམས་སྦྱོར་གནང་ཆོག་ཚུལ་དང་

[209A]༄༅། །བདེ་མཆོག་སྐོར་དེ་ལས་གསན་ན་ལེགས་ཚུལ་ཕེབས་ཤིང་དེའི་རྗེས་ཤིག་ཏུ་རྗེ་བླ་མ་ཉིད་དྭགས་པོ་བླ་མ་རིན་པོ་ཆེའི་དྲུང་དུ་ཕེབས་སྐབས། དྭགས་པོ་སྐལ་བཟང་མཁས་གྲུབ་པའི་མཆོག་
སྒྲུབ་གྱི་ཡབ། རྣལ་འབྱོར་གྱི་དབང་ཕྱུག་རྡོ་རྗེ་འཆང་བློ་བཟང་སངས་རྒྱས་སམ། མཚན་གཞན་པདྨ་རྡོ་རྗེ་དཔལ་བཟང་པོ་ཉིད་ཀྱང་དེར་བྱོན་པ་དང་སྟབས་འགྲིགས་པས་སྔར་བཤད་པའི་བདེ་མཆོག་ལུས་དཀྱིལ་གྱི་རིམ་
གཉིས་ཁྲིད་གསན་རྒྱུའི་སྐོར་རྣམས་བླ་མ་རིན་པོ་ཆེས་མཚམས་སྦྱར་བརྡ་སྤྲད་ཞིབ་ཏུ་གནང་བས། སླར་རྗེ་བླ་མ་ཉིད་ཡབ་རྗེ་དེ་ཉིད་ཀྱི་མདུན་དུ་མཇལ་ཁར་ཡང་ཡང་ཕེབས། རིན་པོ་ཆེ་དྭགས་པོ་བས་བཀའ་སྩལ་པ་
ཉིད་ཀྱིས་བླ་མའི་མཚན་ཉིད་ཀྱི་བརྟག་དཔྱད་གཞན་མཛད་དགོས་པའི་གནས་མེད་མོད། བདེ་མཆོག་གི་ལམ་གྱི་རིམ་པ་སོགས་ལས་བརྩམས་པའི་དྲི་རྨེད་མང་དུ་གནང་བ་སོགས་རིམ་པར་མཛད་པས་གསུང་ལན་གྱི་
ལེགས་བཤད་ཟབ་མོ་ཐོགས་ཐུག་མེད་པ་དུ་མ་གསུང་བ་དང། ཚུལ་འཆོས་སྤྲོས་བཅས་ཀྱི་སྤྱོད་ཚུལ་རིང་དུ་སྤངས་པའི་གྲུབ་པ་མཆོག་གི་བརྟུལ་བཞུགས་དང་ཉམས་རྟོགས་ལུལ་དུ་ཕྱིན་པ་བརྙེས་ཀྱང་སྤས་པའི་ངང་ཚུལ་
གྱུར་བཞེས་པའི་མངོན་རྟོགས་དུ་མ་གསལ་བར་གཟིགས་པ་སོགས་ལ་བརྟེན་ནས་བདེ་མཆོག་ལུས་དཀྱིལ་གྱི་བསྐྱེད་རྫོགས་སོགས་ཀྱི་ཆོས་བཀའ་བཀའ་དྲིན་སྩོལ་རྒྱུའི་སྙན་གསན་འབུལ་གནང་མཛད་པར་ཡབ་རྗེ་མཆོག་

[209B]དུ་སྩལ། དེ་ནས་དུས་མི་རིང་བ་ཞིག་ནས་དབུས་ཕྱོགས་སུ་ཕྱིར་ཕེབས་པའི་ཞར་དུ་ཕྱག་མཛོད་ངག་དབང་རྒྱ་མཚོའི་ཡབ་ཁྱིམ་གཡུ་རི་ཞེས་པར་ཡབ་རྗེ་རྡོ་རྗེ་
འཆང་གི་དྲུང་དུ་ཕེབས་ཏེ། ལྕང་སྐྱ་རོལ་པའི་རྡོ་རྗེའི་གསུང་བཀའ་རྒྱ་མའི་རྒྱ་མའི་གྲས་འདེ་མཆོག་ལུས་དཀྱིལ་གྱི་བསྐྱེད་རིམ་དམར་ཁྲིད་ཞལ་བཞེས་བདེ་ཆེན་གསལ་བའི་སྒྲོན་མེའི་སྟེང་ནས་དཔལ་འཁོར་ལོ་སྡོམ་པ་དྲིལ་པུ་ལུས་
དཀྱིལ་གྱི་བསྐྱེད་རིམ་ཉམས་ཁྲིད། པཎ་ཆེན་ཆོས་རྒྱན་གྱི་གསུང་བཀའ་རྒྱ་མ་བདེ་མཆོག་དྲིལ་བུ་རིམ་ལྔ་ཚིག་ལྷུག་གི་སྟེང་ནས་རྫོགས་རིམ་གྱི་ཉམས་ཁྲིད། སྐལ་བཟང་མཁས་གྲུབ་རིན་པོ་ཆེའི་གསུང་བདེ་མཆོག་ལུས་
དཀྱིལ་གྱི་བསྐྱེད་རིམ་ཐབས་ཀྱི་ཐེག་པའི་གསང་ལམ་དང། དེའི་རྫོགས་རིམ་ཡེ་ཤེས་མཁའ་འགྲོའི་ཐུགས་མཚལ་རྗེན་པར་ཕྱུང་བ་ཞེས་པ་དེ་གཉིས་ཀྱི་ཁྲིད་དཔེ་བྲིས་མ་ཡུལ་ཕྱོགས་དེར་ཚར་གཅིག་ལས་མེད་ཅིང་
གཅིག་བུ་དེ་མི་ཚང་ཞིག་གིས་གཡང་རྟེན་ལྟར་རྩ་ཆེར་བྱས་ཏེ་ཡོད་པ་གཡར་པོ་དགོས་ཚུལ་གསུངས་ཀྱང་མི་གཡར་པ་ལ་གཏའ་མ་བཞག་སྟེ་གཡར་ནས་དེ་གཉིས་ཀ་འབྲི་བཤུས་མཛད་དེ་བཀླགས་ལུང་ཟབ་ཁྲིད་དང་བཅས་པ་
སྐལ་བཟང་མཁས་གྲུབ་པའི་གསུང་དཔལ་འཁོར་ལོ་སྡོམ་པའི་ལག་མཆོད་ཀྱི་ཁྲིད། འཇམ་མགོན་ཙོང་ཁ་པ་ཆེན་པོས་མཛད་པའི་ཁྲིད་ཡིག་ཡིད་ཆེས་གསུམ་ལྡན་གྱི་སྟེང་ནས་ཟབ་ལམ་ནཱ་རོ་ཆོས་དྲུག་གི་བཤད་ཁྲིད། ལུས་སྦྱོང་

[210A]༄༅། ། འབེབས་སོགས་ཀྱི་ཕྱག་ཁྲིད་དང་བཅས་པའི་ཉམས་ཁྲིད་རྣམས་གསན་ཅིང་གཡུ་རིའི་ལུང་ཕུའི་དབེན་གནས་ཤིག་ཏུ་རིམ་གཉིས་ཀྱི་ཁྲིད་དམིགས་དང། ནཱ་རོ་ཆོས་དྲུག་གི་
ལུས་སྦྱོང་སོགས་རྩལ་འདོན་དུ་བསྐྱངས་པས་སྔོན་དུས་ནས་བསྐྱེད་རྫོགས་གཞན་གྱི་ཉམས་རྟོགས་དུ་མ་ཐུགས་ལ་མངའ་འབྱོར་བར་བརྟེན། འདི་རེས་འཁོར་ལོ་སྡོམ་པའི་ལམ་ལས་བསྐྱེད་རིམ་ཕྲ་རགས་དང་རྩ་རླུང་
གི་དྲོད་རྟགས་ཚད་དུ་འཁྱོལ་བའི་བོགས་ལྷག་པར་དུ་ཐོན་ཅིང་རྫོགས་རིམ་ཟབ་མོཨཱི་ཉམས་རྟོགས་ཁྱད་པར་ཅན་དུ་མ་ཐུགས་རྒྱུད་ལ་འཁྲུངས། ཡབ་རྗེ་རྡོ་རྗེ་འཆང་དེ་ཉིད་ཀྱི་མན་ངག་དུ་མ་དང། བདེ་མཆོག་ལུས་དཀྱིལ་
ཀྱི་དབང་བརྒྱུད་སོགས་ཀྱང་བསྙེལ་ཐོར་འདེབས་པ་གནང། ཡབ་རྗེ་རྡོ་རྗེ་འཆང་དེ་ཉིད་ཀྱི་རྣམ་ཐར་ས་བོན་ཙམ་ཞིག་ནི་ཁོ་བོས་བྲིས་པ་ཟུར་དུ་ཡོད་ཅིང། བླ་མ་ཡབ་སྲས་གཉིས་མཇལ་བའི་སྐོར་སོགས་ཀྱང་དེར་ཕྱོགས་ཙམ་
བརྗོད་ཟིན་ལ། ཡབ་རྗེ་རྡོ་རྗེ་འཆང་གིས་རྗེ་བླ་མ་ཉིད་ལའང་ཆོས་མང་དུ་གསན་པར་གསུངས་སོ། །སྔ་དུས་སེ་བ་དགའ་ལྡན་རྣམ་རྒྱལ་གྱི་གྲྭ་ཚང་ནས་དྭགས་པོ་བླ་མ་རིན་པོ་ཆེར་བདེ་མཆོག་དྲིལ་བུ་ལུགས་ཕྱི་དཀྱིལ་ལྷ་ལྔའི་
དབང་ཆེན་ཞུ་རྒྱུའི་སྙན་གསན་གསོལ་བཏབ་ཞུས་པར། ད་ལམ་ངེད་ནས་མི་ཡོང། ཕྱིས་ཁྱོད་ཚོ་བློ་ཕམ་མི་དགོས་པར་བཀའ་དབང་གནང་མཁན་ང་རང་བས་ཀྱང་ལྷག་པ་ཞིག་ངེད་ནས་སྟོན་ཆོག་ཅེས་ཕེབས་པ་ལྟར། འདི་

[210B]སྐབས་དགའ་རྣམ་པར་ཡང་བརྡ་ལན་སྩལ་ཞིང། རྡོ་རྗེ་འཆང་ལའང་བཀའ་གནང་བ་ལྟར་ཚུར་ལམ་དགའ་རྣམ་དུ་ཕེབས། དེ་གའི་གྲྭ་ཚང་ནས་ཀྱང་དད་པ་ཆེན་པོས་གུས་མཆོད་
ལྷུང་བླངས་ཏེ་གསོལ་བ་བཏབ་པ་བཞིན་གྲྭ་ཚང་གི་དགེ་འདུན་པ་སོགས་ཞུ་མི་བདུན་ཅུ་སྐོར་ལ་ལྷོ་བརྒྱུད་ལམ་རིམ་གྱི་ཉམས་ཁྲིད་ཉིན་གསུམ་དང། བདེ་མཆོག་དྲིལ་བུ་ལྷ་ལྔའི་དབང་ཆེན་ཉེར་འསྡོགས་དངོས་གཞི་དང་བཅས་
པ་དང། དཔལ་མགོན་ཞལ་སྒྲུབ་དུས་ཞལ་ཕྲ་ཅན། རྣམ་སྲས་སེར་ཆེན་བཅས་ཀྱི་རྗེས་གནང། གྲུབ་རྒྱལ་ལུགས་ཀྱི་ཚེ་དབང། པཎ་ཆེན་ཆོས་རྒྱན་གྱི་གསུང་སྟེང་ནས་ཐུན་དྲུག་བླ་མའི་རྣལ་འབྱོར་གྱི་ཁྲིད་བཅས་ཉིན་བརྒྱད་
ཙམ་གྱི་རིང་དུ་སྩལ་ཞིང། ལྷ་ལྔའི་དབང་གི་སྐབས་འཕགས་བོད་ཀྱི་གྲུབ་པའི་སྐྱེས་བུ་དུ་མ་བདེ་མཆོག་གི་ལམ་འདི་ལ་བརྟེན་ནས་གོ་འཕང་མཐོན་པོར་གཤེགས་པས་རང་ཅག་གིས་ཀྱང་ལམ་འདིར་རྗེ་མིད་ལ་ལྟར་སྒྲུབ་
པ་ལ་རྩེ་གཅིག་ཏུ་གཞོལ་ནུས་པའི་དཀའ་སྤྱད་དགོས་ཚུལ་སོགས་ཀྱི་བཀའ་སློབ་རུས་པ་ཅན་སྩལ། གྲྭ་ཚང་དེར་དྭགས་པོ་བླ་མ་རིན་པོ་ཆེ་ཡང་ཡང་ཆིབས་འཁོད་ཡོང་སྟབས་འདི་གའི་གཟིམ་ཆུང་སོགས་རྙིང་ཧྲུལ་འདི་གར་
བཞག་ན་བླ་མ་ལ་མ་གུས་པར་འགྲོ་བས་གཟིམ་ཆུང་སོགས་བཟང་ལ་སྤྲོ་བར་ཉམས་གསོ་ལེགས་པར་བགྱིད་དགོས་པའི་སློབ་སྟོན་བཅས་ཨར་པོའི་ཞལ་འདེབས་སུ་དངུལ་སྲང་ལྔ་བཅུ་ཐམ་པ་འབུལ་གནང་མཛད། ལོ་
[211A]༄༅། །འདིར་སྒྲོལ་དཀར་ཡིད་བཞིན་འཁོར་ལོའི་བསྟོད་གསོལ་འཆི་མེད་བདུད་རྩིའི་དགའ་སྟོན་ཞེས་པའང་གསུང་རྩོམ་གནང། དེ་ནས་ཕེབས་ཏེ་ལྷ་རྒྱ་རིབས་གདན་དྲངས་པར་ཞི་བའི་སྦྱིན་སྲེག་
དང། དད་འདུས་མང་ཙམ་ལ་ཆོས་འབྲེལ་ཡང་གནང། དེ་ནས་རིམ་ཕེབས་ཀྱིས་ཧོར་ཟླ་བཅུ་གཉིས་པར་ཆུ་བཟང་རི་ཁྲོད་ཀྱི་གཟིམ་ཤག་ཏུ་ཞབས་སོར་འཁོད་དེ། བླ་མ་དྲན་པའི་སྐྱོ་མགུར་གདུང་དབྱངས་སུ་མཛད་པ་ནི་
ཡུལ་ལ་དགེ་བཅུ་བཀྲ་ཤིས་སུ་ཚང་བའི། །ཤར་ཕྱོགས་དྭགས་ཡུལ་སཱ་ལ་ཡི་ལྗོངས་སུ། །གནས་ལ་ཉམས་དགའ་དྲང་སྲོང་གི་བསྟི་གནས། །ཕ་གཅིག་བླ་མའི་གདན་ས་དེར་བསྙེགས་བྱུང། །ཟང་ཟིང་མེད་པའི་དམ་
ཆོས་ཀྱི་དགའ་སྟོན། །ཡུད་ཙམ་རྨི་ལམ་བདེ་བ་ལྟར་སྤྱད་ནས་།ཡུལ་གྱིས་བསྐལ་བས་ཐག་རིང་གི་གནས་སུ། །ལས་ཀྱི་ཞགས་པས་ཐར་མེད་དུ་ཁྲིད་བྱུང། །ས་མཐོ་རི་གཙང་བག་ཕེབས་ཀྱི་དོགས་སུ། །རང་ཤོང་སྤྱིལ་
པོའི་ཁང་ཆུང་དེ་དྲན་བྱུང། །སྣ་ཚོགས་མདོག་ཏུ་བཀྲ་བ་ཡི་མེ་ཏོག་སྔོ་ལྗང་སྤང་གཤོངས་རི་དོགས་དེ་དྲན་བྱུང། །དྲི་བསུང་རྫི་ངད་ཡིད་འོང་དུ་ཐུལ་བའི། །སྨན་ལྗོངས་སྟུག་པོའི་ཚང་ཚིང་དེ་དྲན་བྱུང། །སྐད་སྙན་གླུ་དབྱངས་
ཡིད་འོང་དུ་འབྱིན་པའི། །གཉིས་སྐྱེས་མང་པོའི་སྐྱོ་གྲོགས་དེ་དྲན་བྱུང། །སྤུ་སྡུག་སྨུག་ཆུང་བྱི་བ་དང་རྫ་རས། །ཁྱུག་ཁྱུག་རྣམ་འགྱུར་ངོམ་པ་དེ་དྲན་བྱུང། །དགྱེས་པའི་འཛུམ་དཀར་ལྷུག་ལྷུག་ཏུ་ཁྲོལ་བའི། །ཕ་གཅིག་བླ་དྲན་བྱུང། །ཟབ་རྒྱས་འདོད་རྒུ་ལྷང་ལྷང་དུ་འདོམས་པའི་།གསུང་དབྱངས་ཆོས་ཀྱི་དགའ་སྟོན་དེ་དྲན་བྱུང། །བུ་གཅིག་ལྟ་བུར་བརྩེ་ཆེན་གྱིས་བསྐྱངས་པའི། །བཀའ་དྲིན་གཞལ་མཐའ་མེད་བེ་དེ་དྲན་བྱུང།།
མཆེད་གྲོགས་དམ་ཚིག་གཙང་མ་ཡི་ཚོགས་གྲལ། །ཆོས་བཞིན་སྤྱོད་པའི་དགའ་སྟོན་དེ་དྲན་བྱུང། །དགྲ་གཉེན་མེད་པས་ཆགས་སྡང་ཀུན་འགགས་པའི། །བཏང་སྙོམས་ཆེན་པོའི་བསམ་གཏན་དེ་དྲན་བྱུང་།ངོ་བསྲུང་འདུ་
འཛིའི་འབྲེལ་ཐག་ཀུན་ཆོད་པས། །གུ་ཡངས་ཆེན་པོའི་སྐྱིད་ཉལ་དེ་དྲན་བྱུང། །རྣམ་གཡེང་ཟིན་མེད་སྤྲོས་པ་ཀུན་མེད་པས། །ཆུ་བོའི་རྒྱུན་གྱི་དགེ་སྦྱོར་དེ་དྲན་བྱུང། །དྲན་ཀྱང་ཅི་བྱེད་ས་གནས་ཀྱིས་བསྐལ་སོང། །རང་དབང་མི་འདུག་
ལས་ངན་གྱིས་གང་བྱས། །འོན་ཀྱང་ཕ་གཅིག་བླ་མ་ཡི་ཞབས་སེན། །སྙིང་དབུས་འབྲལ་མེད་བསྟེན་པ་ཡིས་ཆོག་པ། །བྱིན་རླབས་ཐུགས་རྗེ་ཉེ་རིང་ཡང་མེད་བས། །འབྲལ་མེད་གསོལ་བ་བཏབ་པ་ཡིས་ཆོག་པ། །ཞབས་ཏོག་
བཟང་པོ་སྒྲུབ་པ་ཡི་མཆོད་པ། །རྒྱུན་ཆད་མེད་པར་དབུལ་བ་ཡིས་ཆོག་པ། །དེ་ལྟར་སྨོན་བས་ཇི་བཞིན་དུ་འགྲུབ་པར། །ཕ་གཅིག་དྲིན་ཅན་བླ་མ་རང་མཁྱེན་ནོ། །ཞེས་པ་འདི་ནི་རྗེ་བཙུན་བླ་མ་རིན་པོ་ཆེ་ཆོས་ཀྱི་རྒྱལ་པོ་ཆེན་
པོ་འཇམ་དཔལ་ལྷུན་གྲུབ་རྒྱ་མཚོ་དཔལ་བཟང་པོའི་ཞབས་དྲུང་ནས་སླར་རང་ཡུལ་དུ་བསྐྱོད་སྐབས་ཀྱི་སྣང་ཚུལ་དྲན་བཞིན་སྐྱོ་གླུར་བླངས་པའོ། །ཞེས་པ་འདི་ཡིན་ནོ། །དུས་ཕྱིས་སྟག་ཕུ་རྡོ་རྗེ་འཆང་གིས་རྗེ་བླ་མ་ཉིད་ཀྱི་དྲུང་ནས་

[212A]༄༅། །བདེ་མཆོག་ལུས་དཀྱིལ་གྱི་རིམ་གཉིས་ཁྲིད་གསན་པའི་སྐབས་སྟག་ཕྱ་བ་ཆེན་པོ་ཐུགས་ཤིན་ཏུ་དགྱེས་ཏེ་ལུས་དཀྱིལ་གྱི་བླ་བརྒྱུད་གསོལ་འདེབས་སུ་གསལ་བ་ལྟར་ཡབ་རིན་པོ་ཆེ་ལས་
བདེ་མཆོག་ལུས་དཀྱིལ་གྱི་དབང་ཆེན་ཞིག་ཀྱང་གམན་ན་ལེགས་ཚུལ་གྱི་ཞུ་བསྐུལ་མཛད་པ་ལྟར་ཕྱིས་ནས་ཡབ་རྗེ་རྡོ་རྗེ་འཆང་དབུས་ཕེབས་ཀྱི་སྐབས་ཤིག་ཆུ་བཟང་རི་ཁྲོད་དུ་གདན་དྲངས་ཏེ་ལྕང་སྐྱ་ངག་དབང་
བློ་བཟང་ཆོས་ལྡན་གྱི་ཡིག་ཆའི་སྟེང་ནས་གྲུབ་མཆོག་དྲིལ་བུ་པའི་ལུགས་དཔལ་འཁོར་ལོ་སྡོམ་པ་ནང་ལུས་ཀྱི་དཀྱིལ་འཁོར་དུ་བསྐུར་བའི་དབང་བཞི་ཡོངས་སུ་རྫོགས་པ་སྟ་གོན་དང་བཅས་པ་དང། གཞན་ཡང་
ཆུ་བཟང་བླ་མ་རྗེ་ཡེ་ཤེས་རྒྱ་མཚོའི་གསུང་གི་སྟེང་ནས་ཞི་ཁྲོ་སྦྲགས་སྒྲུབ་ཀྱི་སྒོམ་ལུང། ཡོངས་འཛིན་ཡེ་ཤེས་རྒྱལ་མཚན་གྱི་གསུང་ཟློ་སྦྱོང་བདུད་རྩིའི་སྙིང་པོའི་ཁྲིད། ལྕང་སྐྱ་ངག་དབང་བློ་བཟང་ཆོས་ལྡན་གྱི་
གསུང་དཔལ་གསང་བ་འདུས་པའི་རིམ་པ་དང་པོའི་ཟིན་ཐོ་གསང་ཆེན་མྱུར་ལམ་དང། འདུས་པའི་རྫོགས་རིམ་དམར་ཁྲིད་བློ་བཟང་དགོངས་རྒྱན་བཅས་བསྐྱེད་རྫོགས་ཚིག་ལྷུག་མ་གཉིས་ཀྱི་ཐོག་ནས་གསང་འདུས་
རིམ་གཉིས་ཀྱི་ཉམས་ཁྲིད། གསང་འདུས་ཡིག་ཆུང་ཉེར་གཅིག་གི་གྲས་རྡོ་རྗེ་མཁའ་འགོའི་སྦྱིན་སྲེག་དང། དམ་ཚིག་རྡོ་རྗེའི་སྒོམ་བཟླས་གཉིས་ཀྱི་ཁྲིད། ཆུ་བཟང་རྗེ་ཡེ་ཤེས་རྒྱ་མཚོའི་གསུང་གི་སྟེང་ནས་འཇམ་

[212B]ཅིང། བཀུར་སྟི་རྙེད་པ་དག་དང་རིམ་གྲོ་དང། །སྒྲུབ་པའི་སྒོ་ནས་བཤེས་གཉེན་བསྟེན་བར་བྱ། །ཞེས་གསུངས་པ་ལྟར་གྱི་བླ་མ་མཉེས་པའི་སྒོ་མཐའ་དག་ཀྱང་
ཕུན་སུམ་ཚོགས་པ་འགྲུབ་པར་མཛད། ཆུ་བཟང་རི་ཁྲོད་དུ་གཉུག་མར་གནས་བའི་དགེ་སློང་རྣམས་ལ་ཕྱག་འགྱེད་གསོལ་ཇ་སོགས་གྱ་ནོམ་པ་དང་བཅས་དྭགས་པོའི་སྦྱོར་ཆོས་གཉིས་ཀྱི་གསུང་རྟ་རྣམས་གསོལ་འཇམ་
དང་ཡེ་ཤེས་སྦྱིན་པ་གཉིས་ཀྱིས་ཉིན་བཅོ་ལྔ་ཙམ་གྱི་རིང་སློབ་ཁྲིད་བགྱིད་དུ་སྩལ་ཞིང། དེ་རྗེས་ཀྱང་ལོ་ལོར་དུས་དུས་སུ་རྟ་སྦྱང་ལ་སློབ་ཏུ་འཇུག་གནང་མཛད། རྟག་བརྟན་རི་ཁྲོད་པ་ཞིག་གིས་ལམ་རིམ་བདེ་མྱུར་
གཉིས་དང། འཇམ་དཔལ་ཞལ་ལུང་བཅས་བློ་འཛིན་གྱིས་རྒྱུགས་ཕུལ་བར་དགྱེས་པ་ཆེན་པོའི་སྒོ་ནས་ལེགས་དར་དང། ཆོས་སྒྲུབ་པའི་ཆ་རྐྱེན་དུ་སྨིན་པའི་བརྔན་ཆའི་གནད་སྦྱིན་བཟང་པོ་བཅས་སྩལ། རིང་མིན་
་གོང་ས་རིན་པོ་ཆེའི་དྲུང་དུ་མཇལ་ཕྱག་ཞུ་གནང་མཛད་པ་སོགས་འཁོར་ལོ་གསུམ་གྱི་མཛད་བཟང་རླབས་པོ་ཆེའི་སྒོ་འབུམ་ཕྲག་ཏུ་ཕྱེ་སྟེ་ཆོས་ཀྱི་ཕྱག་སྐྱོས་བཟང་པོས་གདུལ་བྱ་རྒྱ་མཚོའི་རེ་འདོད་ཡོངས་སུ་སྐོང་བ་
ལ་ཐུགས་དགྱེས་སྤྲོ་ཆེན་པོས་རིངས་པར་ཞུགས་པར་གྱུར་ཏོ། །འདིར་སྨྲས་པ། ཕན་བདེའི་འཕྲིན་ལས་དྲི་ཞིམ་མངར་བའི་ཚོགས་།ཕྱོགས་ཀྱི་འཁོར་ལོར་དཀྲིགས་པ་ཡིད་འོང་གནས། །དཔལ་ལྡན་ཡོན་ཏན་ཚོགས་

[213A]༄༅། །ཀྱིས་མངོན་མཛེས་པའི། །རིན་ཆེན་ལྗོན་བཟང་ལན་བརྒྱར་བསྔགས་འོས་ཉིད། །ལྷག་བསམ་འོད་འཕྲེང་རྩེ་དགའ་རྒོད་པ་ཡི་།མཁྱེན་རབ་ཆུ་ཤེལ་དཀྱིལ་འཁོར་རྒྱས་པའི་དོགས། །ཇི་
སྙེད་ཤེས་བྱའི་གཟུགས་བརྙན་མཐའ་ཡས་པས། །གསལ་བར་མཚན་པའི་གྲགས་པ་རབ་ཏུ་དཀར། །ཁྱོད་ཐུགས་མཁྱེན་བརྩེ་རང་བཞིན་ཀློང་ཡངས་པོར། །ཤེས་བྱའི་དོ་ཤལ་རྒྱན་དུ་བཀོད་པའི་ཚེ་།སྔོ་བསངས་
མཛེས་མ་རྒྱུ་སྐར་འཕྲེང་པར་བཅས། །འཇིག་རྟེན་བརྟན་པ་འཕྲོག་སླད་རྩེ་བ་བཞིན། །ཐེག་མཆོག་བཤེས་གཉེན་ཡིད་བཞིན་དབང་གི་རྒྱལ། །བརྒྱ་ཕྱེད་འཕྲེང་མཛེས་རིན་བྲལ་ནོར་བུའི་རྒྱན་།གཙུག་ཏུ་མཆོད་ལས་
ཟབ་གདམས་འདོད་རྒུའི་ཆར། །དོན་གཉིས་དཔྱིད་དུ་འཇོ་འདི་ཁྱོད་ལ་དབང། །མདོ་སྔགས་རྒྱལ་བའི་བསྟན་པ་ཡོངས་རྫོགས་གནད། །སྟན་ཐོག་གཅིག་ལ་ལམ་གྱི་ཆ་རྐྱེན་དུ། །ལེགས་དྲིལ་རིན་ཆེན་རྡུལ་བརྩེགས་
ལྷུན་པོའི་རྒྱལ། །མཁས་མདས་འཛིན་དབུས་ན་མངོན་པར་མཐོ་།གཞུང་ལུགས་ཉི་འབུམ་བཞུས་པའི་ཁུ་བའི་བཅུད། །རོལ་བས་གྲོལ་བ་རྣམ་དཔྱོད་པདྨོའི་ཁས། །ལེགས་བཤད་སྤྲད་རྩིའི་རོ་མདར་སྐྱུགས་པ་
ནི། །ཐར་འདོད་བུང་བའི་ཚོགས་ཀྱི་དགའ་སྟོན་གནས། །རྣམ་དཀར་ལེགས་བཤད་བདུད་རྩི་འཛག་ལྡན་པའི། །གསུང་གི་ཟླ་བཞིན་སྐལ་ལྡན་སྐྱེ་བོ་ལ། །འཛུམ་པ་སྟོན་ལས་ཕྱོགས་ཀྱི་སྨིན་ལེགས་མས་།ཐུབ་བསྟན་

[213B] །གང་ཐུགས་མང་ཐོས་རིན་ཆེན་བང་མཛོད་དུ། །འཛད་མེད་ནོར་བུས་གཏམས་འདི་ཐོགས་མེད་མཆོད། །མངོན་སུམ་ལས་གཞན་སུ་ཞིག་འདི་འདྲ་ཞེས། །དཔྱོད་ལྡན་ཡིད་ནི་སོམ་ཉིའི་རྒྱ་
ལས་གྲོལ། །ཁྱད་པར་གསུང་རབ་རིན་ཆེན་འབྱུང་གནས་བཅུད། །བསྡུས་པས་ཁྱོད་ཐུགས་བུམ་བཟང་ལེགས་གཏམས་པ། །དོན་གཉེར་ལེགས་བྲིས་ཚོགས་ལ་སྤྲོ་བ་ཡིས། །འཆི་བ་མེད་པའི་དགའ་སྟོན་ཅིང་ཡང་རྒྱས་
ཉམས་ལེན་གནད་ལ་ལྟ་བའི་མིག་ལྡོངས་པས། །གཞུང་ལུགས་ཐང་ཆེན་ཉུལ་ལ་ངལ་གྱུར་པར། །ཆེ་བ་བཞི་ལྡན་ལམ་བཟང་ཡོངས་སྟོན་པའི། །ཉེར་བསྡོགས་ཕུལ་བྱུང་ཞབས་དང་མཚུངས་པར་གྲུབ་།འདི་སྣང་མི་རྟག་
སྡུག་བསྔལ་རྒྱུ་ཚོགས་ཀུན། །སྙིང་པོ་མེད་པའི་གདམས་ངག་སྣང་བ་འབུམ། །དགྱེ་བས་ཆོས་བརྒྱད་བྱ་བ་དམུས་བྱུང་སྟེ། །སྲེད་པའི་མུན་པས་རང་གནས་གཏོང་ལ་བྲེལ། །སྲིད་པའི་དཔལ་འབྱོར་བསླུ་བའི་མཚང་རྡོལ་བའི། །
ཐར་མཆོག་ངེས་པར་འབྱུང་བའི་གཏམ་བཟང་པོས། །བྱེད་པོ་རྨོངས་པའི་མཐུན་ཟླ་མུན་པའི་དཔུང། །འཇོམས་ལ་བརྒྱ་ཕྲག་ཉི་མས་དོ་ནུས་མིན། །འགྲོ་འདི་མཉམ་པར་ཡིད་འོང་གཉེན་གྱི་མཆོག་གང་དྲིན་བཟོ་བོས་རང་ལ་བསྒྲུབ་
པ་ཡིས། །འཇིག་རྟེན་མིག་ཀྱང་ལེགས་བཤད་དེས་བསྐུལ་ཏེ། །འགྲོ་ལ་བརྩེ་བས་སྣང་པ་སྟོན་པ་བཞིན། །རྣམ་དག་རིགས་ལམ་ནོར་བུ་ཀེ་ཏ་ཀའི། །ཐིག་ལེ་ལས་འོངས་རྩོད་ངག་འོད་དཀར་གྱིས། །མ་རྟོགས་ལོག་རྟོག་ཐེ་ཙོམ་

[214A]༄༅། །རྙོག་མའི་ཚོགས། །བློ་ལྡན་གྱིད་མཚོ་ལས་རིང་དུ་བྱས། །རྩུབ་མོ་ཡིན་ཡང་སུན་འབྱིན་རིག་པའི་མཚོན། །ལན་ཅིག་གཟས་པས་རྒོལ་བ་མཐའ་དག་གི། །རྨོངས་རྟོག་སྦྱིན་གསྐྱེས་མ་ཡི་
མངལ་མ་ལུས། །དྲན་པ་འཇིག་སྟེར་རྡོ་རྗེའི་ཐོག་མདར་མཚུངས་།ངེས་ཤེས་རྩ་བ་རབ་བརྟན་དམ་བཅའི་དོན། །ཡང་དག་རིགས་པས་གྲུབ་པ་རྡོ་རྗེའི་རིར། །རྟོག་གེའི་རྒོལ་བས་སུན་འབྱིན་སོར་མོའི་རྩེས། །འབུག་པའི་
ངལ་བ་བསྟེན་དང་ཅིས་མི་མཚུངས། །མཐའ་ཀླས་ཆོས་ཚུལ་བཀོད་པ་ཇི་སྙེད་པ། །རྙོག་བྲལ་ཡིད་ཀྱི་དྭངས་མཚོར་འཕོས་པ་ལས་།ལེགས་བཤད་རྒྱུད་དུ་འགུགས་པའི་དོ་མཚར་དབྱངས། །གདོང་བཞིས་སྤྲུལ་བ་
མ་ཡིན་ཁྱོད་ཀྱི་གསུང། །དྲན་ཤེས་བག་ཡོད་མཚམས་ལས་མི་འདའ་བའི། །ཡོན་ཏན་རིན་ཆེན་འབྱུང་གནས་གདམས་པའི་བཅུད། །ཁྱོད་ཐུགས་གསེར་ལྡན་ལྟོ་བར་ལེགས་བསྐྱིལ་བའི། །གཏིང་ཚད་རྟོགས་ལ་
རྒྱལ་བའི་མཁྱེན་རབ་རྟུལ། །བདེ་སྟོང་ཡེ་ཤེས་ལྷ་ཡི་རྣལ་འབྱོར་གྱིས། །བརྟན་གཡོའི་དངོས་པོ་ཀུན་ལ་རྒྱས་བཏབ་པས། །བསམ་གྱིས་མི་ཁྱབ་དག་པའི་གཟིགས་མོ་འབུམ། །ཏིང་འཛིན་བྱེད་པོས་ཁྱོད་ཀྱི་སྤྱན་སྔར་བཀྲམས།།
དེ་ཚེ་ཤེས་རབ་འོད་གསལ་ཟླ་བའི་བཞིན། །མངོན་སུམ་མཐོང་བས་ལས་རླུང་ཀུན་རྟོག་ཀུན། །བཅོམ་དང་དག་པའི་གཟུགས་བརྙན་ཀུ་མུ་ཏ། །གསར་དུ་བཞད་པའི་ངོ་མཚར་ལྷན་ཅིག་བྱས། །ད་དུང་འགྲོ་ཁམས་

[214B] །འཕྲིན་ལས་རླབས་འཕྲེང་ཡོལ་མེད་འཛུམ་པའི་རྒྱུ། །འགྲོ་ལ་རྗེས་བརྩེའི་ཆུ་གཏེར་ཆེན་པོ་ཡང་།གང་དུ་བསྟི་བའི་ཁྱོད་ཐུགས་རབ་ཏུ་ཡངས། །ཞེས་ཁྱབ་བདག་རྡོ་རྗེ་འཆང་མཉམ་མེད་བདེ་ཆེན་
སྙིང་པོ་དཔལ་བཟང་པོའི་རྣམ་ཐར་ཟུར་འདེབས་སྔོན་བྱུང་དང་བཅས་པ་བསམ་འཕེལ་ནོར་བུའི་ཕྲེང་བ་ཞེས་བྱ་བ་ལས། །རབ་ཏུ་བྱུང་ནས་ཐོས་བསམ་སྒྲུབ་པ་ཟུང་འབྲེལ་གྱིས་རྒྱལ་བ་དགྱེས་པའི་སྤྱོད་པ་ལ་ཇི་ལྟར་བསླབ་པའི་
མཛད་པ་གཙོ་བོར་བཤད་པ་སྟེ། རིམ་པར་ཕྱེ་བ་གསུམ་པའོ།། །།།གང་ཐུགས་བདེ་ཆེན་འོད་གསལ་དབྱིངས་ཉིད་དུ། །སྲས་བཅས་རྒྱལ་བའི་གསང་གསུམ་སྙིང་པོ་ཉིད། །སྤྲོ་བསྡུའི་བྱེད་པོ་རྡོ་རྗེ་འཆང་ཆེན་
དང། །དབྱེར་མེད་དྲིན་ཅན་བླ་མས་ཤིས་པ་སྩོལ། །གསུམ་པ་དེ་ལྟར་བསླབས་པས་ལུང་རྟོགས་ཆོས་ཀྱི་རྒྱལ་སྲིད་ཆེན་པོར་མངའ་དབང་བསྒྱུར་ཏེ་བསྟན་པ་དང་འགྲོ་བའི་དོན་རྒྱ་ཆེན་པོ་གནང་བའི་ཚུལ་ནི། དགུང་གྲངས་
སོ་དགུར་ཕེབས་པ་མེ་འབྲུག་ལོར། ཆུ་བཟང་དང། རྟག་བརྟན་རི་ཁྲོད་སོགས་སུ་བཤད་སྒྲུབ་ཟུང་དུ་འབྲེལ་བའི་བསྟན་འགྲོའི་མཛད་བཟང་རླབས་པོ་ཆེ་དུ་མར་ཐུགས་གཞོལ་ཞིང། འབྲས་སྤུངས་སྒོ་མང་བཀའ་འགྱུར་བ་ཆེན་པོ་
ཁང་གསར་མཆོག་སྤྲུལ་རིན་པོ་ཆེ་ངག་དབང་ཐུབ་བསྟན་ཆོས་ཀྱི་དབང་ཕྱུག་དཔལ་བཟང་པོ་དང། དགའ་ལྡན་ཐེ་པོ་མཆོག་སྤྲུལ་རྣམ་གཉིས་ནས་གསོལ་བ་བཏབ་པ་བཞིན་ལྷ་ལྡན་རྨེ་རུའི་ཞབས་བརྟན་ལྷ་ཁང་དུ་བླ་སྤྲུལ་དགེ་བཤེས་

[215A]༄༅། །སོགས་ཞུ་བ་པོ་ཆེ་ལ་ཧྲག་ཅིང་བློ་གསལ་དོན་གཉེར་ལྡན་པའི་ཚོགས་པ་སུམ་བརྒྱ་ཙམ་ལ་བྱང་ཆུབ་ལམ་གྱི་རིམ་པ་བདེ་མྱུར་སྦྲགས་མའི་ཉམས་ཁྲིད། མཇུག་ཏུ་སེམས་བསྐྱེད་པའི་ཆོག་
དང་བཅས་པ་དང། བླ་མེད་ལུགས་ཀྱི་རྡོ་རྗེ་སེམས་དཔའི་རྗེས་གནང། རྗེ་ཚེ་འཛིན་མའི་སྒོ་ནས་ཚེ་དབང་བཅས་གནང། དེའི་གོང་ཙམ་དུ་ལྷ་ལྡན་བཞི་སྡེ་ཏཱ་ཟུར་བྱམས་པ་འཇིགས་མེད་རྣམ་གྲོལ་ནས་གསོལ་བ་བཏབ་
པའི་ཉེར་ལེན་སོགས་ལ་བརྟེན་ཏེ། ལམ་རིམ་བདེ་མྱུར་གྱི་ས་བཅད་རྗེ་བཙུན་བླ་མའི་ཞལ་ལུང་ཞེས་པའང་བཀའ་རྩོ་མ་མཛད། ཟླ་བ་ལྔ་པ་ཙམ་ལ་འཕན་པོ་ན་ལེནྡྲའི་གདན་སར་གཟིམ་འོག་རྡོ་རྗེ་འཆང་གི་དྲུང་དུ་བྱོན་
ནས་དཔལ་མགོན་སྟོབས་འཕྲོག་དབང་པོ་གདོང་བཞི་པ་རྣམ་འགྱུར་བཅུ་བདུན་གྱི་རྗེས་གནང་དང་པོ་ནས་དྲུག་པའི་བར་དང། བརྒྱད་པ་ནས་བཅུ་བདུན་པའི་བར་ཡོངས་རྫོགས་དང། དཔལ་སྟོབས་འཕྲོག་དབང་པོ་གདོང་
བཞི་པའི་གསང་ཁྲིད་ཆེས་ཤིན་ཏུ་གསང་བ་བཀའ་རྒྱ་ཅན་ཞལ་ཤེས་དང་བཅས་པ། སྟོབས་འཕྲོག་ནག་པོ་ཆེན་པོ་གདོང་བཞི་པའི་བེའུ་བུམ་ཕལ་ཆེར་ཡོངས་སུ་རྫོགས་པའི་ལྗགས་ལུང་མཇུག་ཏུ་བྲམ་ཟེ་མངག་
གཏད་ཀྱི་རྗེས་གནང་བཅས་གསན་ཅིང། གཟིམ་འོག་རིན་པོ་ཆེའི་བཀའ་ལྟར་གྲུབ་རྒྱལ་ཚེ་དབང་སོགས་ཆོས་བཀའ་འགའ་ཙམ་འབུལ་གནང་བསྐྱངས། རྒྱལ་སྟོད་གྱི་ཚང་དུ་གང་རྒྱ་བླ་མ་རིན་པོ་ཆེ་ངག་དབང་བྱང་

[215B] གསན་པ་པོ་གཟིམ་འོག་རིན་པོ་ཆེ་སོགས་དང་ལྷན་དུ་རྗེ་བླ་མ་རྡོ་རྗེ་འཆང་མཆོག་ནས་རྒྱལ་མཆོག་ལྔ་པ་ཆེན་པོའི་བཀའ་འབུམ་ཕྱི་མ་བོད་ཉེར་ལྔ་ཡོད་པ་འབྲས་སྤུངས་སྤར་རྫོགས་པར་གསན་ཅིང། བླ་མར་བསྙེན་བཀུར་ཞབས་ཏོག་སྐུ་ཡོན་སོགས་སྔ་ཕྱིར་རྒྱ་མི་ཆུང་བའི་མཉེས་མཆོད་ཀྱི་དད་འབུལ་གཟབ་ནས་གནང་བའི་ཐོག་གསུང་འབུམ་གྱི་
གསན་ཡིག་ཀྱང་རྒྱས་པར་ཕྱག་བྲིས་སུ་འདེབས་པ་མཛད། དེ་ནས་ཕྱིར་ཕེབས་ཏེ། བཀྲས་ཆོས་བདག་སར་ཞས་སོར་འཁོད་སྐབས་ཤིག་ཏུ་བཀའ་བློན་ཞོལ་ཁང་པ་དོན་གྲུབ་ཕུན་ཚོགས་ཀྱིས་གསོལ་བ་བཏབ་པ་བཞིན་
དགའ་ལྡན་ལྷ་བརྒྱ་མའི་འཕོ་ཁྲིད་འདོན་ཆོག་སྐལ་བཟང་དགའ་ལྡན་བགྲོད་པའི་ཐེམ་སྐས་ཞེས་པའང་གསུང་རྩོམ་གནང། འདན་མ་ལབ་མཁན་ཆེན་མཆོག་སྦྲུལ་སོགས་མཇལ་མི་ཤིན་ཏུ་མང་བར་ལྷོད་མཇལ་
ཐོག་འཕྲལ་ཡུན་གྱི་ཕན་བདེ་རླབས་པོ་ཆེའི་རྒྱུ་གྲུང་པོར་དངོས་དང་བརྒྱུད་ནས་བགྲི་བའི་ཞལ་ཏ་གསུང་སློབ་འབའ་ཞིག་དང། ཆོས་བཀའ་སྣ་ཚོགས་སྩལ་བ་སོགས་བསྟན་འགྲོའི་དོན་ཁོ་ནར་གཞོལ་བའི་མཛད་
པ་འབྱམས་སུ་ཀླས། ཟླ་བ་བཅུ་གཅིག་པའི་སྐོར་སོགས་སུ་དབེན་པའི་གནས་མཆོག་རྟག་བརྟན་ཆོས་འབྱུང་ཕུག་ཏུ་བྱང་ཆུབ་ལམ་གྱི་རིམ་པ་དང། བསྐྱེད་རྫོགས་ཀྱི་སྐོར་རྣམས་ཐུན་བཞིའི་རྣལ་འབྱོར་གྱི་སྒོ་ནས་
[216A]༄༅། །ཉམས་སུ་བཞེས་ཏེ་ཐུགས་དམ་ཏིང་ངེ་འཛིན་གྱི་རིམ་པ་ཆུ་བོའི་རྒྱུན་ལྟར་བསྐྱངས་པས་ལམ་གཙོ་གསུམ་དང་ཟབ་ལམ་རིམ་པ་གཉིས་ཀྱི་ཉམས་དང་རྟོགས་པར་ཡར་སྐྱེད་ཀྱི་བོགས་ཆེས་
ཆེར་འཕེལ་བའི་ཚུལ་བཞེས། སེ་ར་རྩེ་དགེ་སློང་སྐལ་བཟང་སྙན་གྲགས་ཀྱིས་གསོལ་བ་བཏབ་པ་བཞིན་དཔལ་འཁོར་ལོ་སྡོམ་པ་ལུས་དཀྱིལ་ལ་བརྟེན་པའི་བླ་མའི་རྣལ་འབྱོར་ཟུང་འཇུག་དགའ་སྟོན་ཅེས་པ་
བྱིན་རླབས་ཀྱི་གཏེར་ཆེན་པོ་དེ་ཉིད་བཀའ་རྩོམ་མཛད། འདི་ལོ་སྟག་ཕུ་རྡོ་རྗེ་འཆང་ཆེན་པོ་དབུས་ཕྱོགས་སུ་ཕེབས་པ་ཆུ་བཟང་དུ་གདན་དྲངས་ཏེ་བླ་མ་ཡབ་སྲས་ལྷན་ཅིག་ཏུ་ཡུན་རིང་ཙམ་བཞུགས་ཤིང་
ཕན་ཚུན་ཆོས་བཀའ་འགའ་ཤས་ཀྱང་གསན་ཏོ། །དགུང་གྲངས་བཞི་བཅུར་ཕེབས་པ་མེ་སྤྲུལ་ལོ་གསར་སྐབས། ཆུ་བཟང་འདུ་ཁང་དུ་རྗེ་བླ་མ་མཆོག་དང། སྟག་ཕུ་རྡོ་རྗེ་འཆང། གསང་ཡུམ་རིན་པོ་ཆེ་བཅས་
ལྷན་རྒྱས་ནས་དགུང་སར་མཛད་སྒོ་རྒྱས་པར་དང། བླ་མ་མཆོད་པའི་ཆོ་གའི་སྒོ་ནས་ཚོགས་སྟོན། དཔལ་ལྡན་འདོད་ཁམས་དབང་མོའི་ཚེས་གཏོར་བཅས་གནང། སྟག་ཕུའི་གསུང་རྗེ་བླ་མ་མཆོག་གི་འཁྲུངས་རབས་
གསོལ་འདེབས་རྒྱས་པ་བདེ་ཆེན་འཆི་མེད་ཆར་འབེབས་ཞེས་པའི་ལྗགས་ལུང་ཚོགས་གྲལ་དུ་ཞུ་གནང་མཛད། དེ་ནས་སྟག་ཕུ་རིན་པོ་ཆེ་དང་གསང་ཡུམ་ལྷན་རྒྱས་བླ་བྲང་གི་གཟིམ་ཤག་ཏུ་ལྷོད་བཞུགས་མཛད་

[216B]དགེ་བཤེས་སྐུ་དྲག་སོགས་སེར་སྐྱ་ཁྱོན་ཆེ་བར་མཇལ་ཁ་གནང་འདི་ལོ་དགུང་གསར་ཉིན་བརྒྱད་ཀྱི་རིང་མཛད་ནས། ཚེས་བརྒྱད་ཉིན་བསྟན་མའི་སྐུ་མཁར་
དུ་རྡོ་རྗེ་འཆང་རྣམ་གཉིས་ལྷན་རྒྱས་ཐོག་ལྷ་བསངས་བཀྲ་ཤིས་འཁྱིལ་བ། ཆུ་བཟང་རྒྱལ་ཆེན་གནམ་ལྷ་བྱང་ཆུབ་དང་བསྟན་མ་བཅས་ཀྱི་བསང་མཆོད་བཅས་གཟབ་རྒྱས་གནང། འདི་སྐབས་ཀྱང་ཕྱེ་མར། དཀར་སྤྲོ་སོགས་
རྒྱས་གཤོམ་མཛད། དེ་རྗེས་ཙམ་ཞིག་ཏུ་སྟག་ཕུ་རྡོ་རྗེ་འཆང་དང་གསང་ཡུམ་རིན་པོ་ཆེ་ནགས་ཤོད་ཕྱོགས་སུ་ཕྱིར་ཕེབས་ཁར་བླ་མ་ཡབ་སྲས་ཕན་ཚུན་མཎྜལ་རྟེན་གསུམ་འབུལ་རེས་བཅས་ཞབས་སེན་ཡུན་
བརྟན་གྱི་གསོལ་འདེབས་སོགས་ཞུ་བ་གནང། རྗེ་བླ་མ་མཆོག་ནས་སྟག་ཕུ་རྡོ་རྗེ་འཆང་དང། གསང་ཡུམ་སྐུ་ཞབས་རྣམ་གཉིས་སོ་སོར་ཕེབས་རྫོངས་ཀྱི་དངོས་འབུལ་ཀྱང་བླ་མ་མཉེས་པའི་མཆོད་སྤྲིན་དུ་རྒྱ་ཆེར་སྤྲོ་
བར་མཛད། དེ་ནས་སྟག་ཕུ་རིན་པོ་ཆེ་ནགས་ཤོད་དུ་ཕྱིར་ཆིབས་ཁ་བཏེག་སྔོན་ནས་སྟག་ཕུ་རྡོ་རྗེ་འཆང་དང། སོག་ཙན་དན་དགོན། རོང་པོ་རབ་བརྟན་དགོན་བཅས་ནས་རང་རང་གི་ཡུལ་གྲུར་རྗེ་བླ་མ་མཆོག་ཆིབས་
ཀྱིས་བསྐྱོད་དེ། ཆོས་འཁོར་གང་རྒྱས་རེའི་བཀའ་དྲིན་ཞུས་ཆོག་པའི་སྙན་གསན་རིམ་སྒྲོན་ཐོག་ཉེ་སྔོན་སྟག་ཕུ་བ་ཆེན་པོ་མཆོག་ནས་སླར་ཡང་ཞུ་བསྐུལ་མཛད་པ་བཞིན་ནགས་ཤོད་ཕྱོགས་སུ་ཆིབས་ཁ་བསྒྱུར་རྒྱུར་ཆུ་

[217A]༄༅། །བཟང་ནས་འཕན་པོ་བརྒྱུད་དེ་ཕེབས་པར། འདི་སྐབས་མཛད་འཕྲིན་རྒྱ་ཆེར་མ་དར་བའི་གོང་དུ་སོང་སྟབས་ཕེབས་ལམ་གྱི་ཆས་སོགས་གང་ཅི་ནས་ཧ་ཅང་ཉུང་བསྡུས་ཤིག་ལས་མེད་པས་
འཕན་པོའི་བྲག་ནག་མཚམས་པ་ནས་ཕེབས་སྒྲིག་གང་རྒྱས་ཞུས་ཐོག་ཁོང་རང་གི་འཕན་པོ་ཕུ་མདའི་སྦྱིན་བདག་རྣམས་ནས་དད་འབུལ་དང་སློང་བ་ཅི་རིགས་ཀྱིས་ཆིབས་གཟན་དང། ཆིབས་ཆག་འབྲུ་སྲན་
གསོལ་མར་སོགས་ཡེབས་ལམ་གྱི་ཆས་དངོས་གྱ་ནོམ་པ་ཕུལ། དེ་ནས་རིམ་ཕེབས་ཀྱིས་ནགས་ཤོད་སྟག་ཕུ་རི་ཕུག་དགེ་འཕེལ་བྱང་ཆུབ་གླིང་དུ་ཞབས་སོར་འཁོད། སྟག་ཕུ་རིན་པོ་ཆེ་སོགས་ཀྱིས་གསོལ་
བཏབ་གནང་བ་ལྟར་དགོན་དེར་སྟག་ཕུ་རྡོ་རྗེ་འཆང་གིས་དབུས་འབྲི་རུ་སྐྱིད་ཤོད་ཞབས་དྲུང་གོད་མ་བློ་བཟང་ཡེ་ཤེས། རོང་པོ་ཡང་དགོན་སྤྲུལ་སྐུ། རྒྱ་ལོ་བླ་ཆུད་རིན་པོ་ཆེ་སོགས་དད་འདུས་སེར་སྐྱ་ཚོགས་པ་
ཚིག་སྟོང་ཙམ་འདུས་པར་བྱང་ཆུབ་ལམ་རིམ་ཆེན་མོའི་བཤད་ལུང་གིས་མཚོན་པའི་ཆོས་བཀའི་རིམ་པ་མང་དུ་སྩལ་ཞིང། འབྲི་རུ་དགོན་སྤྲུལ་མདའ་རྣམ་རྒྱལ་གླིང་དུ་ཞབས་དྲུང་གོང་མ་དང་དེ་གའི་དགོན་སྤྱི་
བཅས་ནས་ཞུས་ངོར་ཟབ་ལམ་བླ་མ་མཆོད་པའི་བཤད་ཁྲིད་སོགས་དང། འབྲོག་སྣ་དགོན་དུ་ཉིན་གསུམ་གྱི་རིང་དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་གྱི་ཟབ་ཁྲིད་སོགས་འདོད་ཆོས་སྣ་ཚོགས་ཤིག་གནང་

[217B]དང། འོད་གསལ་སྒྲུབ་སྡེ་སྤྱི་ནས་སྔོན་དུ་སྟག་ཕུ་རིན་པོ་ཆེ་བརྒྱུད་དེ་སྙན་གསན་ཞུས་ཤིང། དེ་རྗེས་ཉི་གྲགས་སྤྲུལ་སྐུའི་སྐུ་ཚབ་དང། མཁན་ཆེན་དང་
སྐྱབ་རྗེའི་སྤྱི་འཐུས་སོགས་ངོ་བཅར་གྱིས་གསོལ་བ་ཡང་ཡང་བཏབ་པ་ལྟར་ཞལ་བཞེས་དང་འབྲེལ་ཆག་རུ་དགོན་དུ་ཆིབས་བསྐྱོད་ཐོག་།ཉི་གྲགས་མཆོག་སྤྲུལ་དང། སྡེ་དགེ་མཁན་ཆེན། དེ་གའི་དགོན་དུ་གཉུག་
མར་གནས་པའི་དགེ་འདུན་དང་ཕྱོགས་འདུས་བཅས་ཞུ་མི་འདུས་ཚོགས་བདུན་བརྒྱ་བརྒལ་བ་ཙམ་ལ་བྱང་ཆུབ་ལམ་གྱི་རིམ་པ་བདེ་ལམ་གྱི་ཉམས་ཁྲིད་དང། རྒྱལ་དབང་དགེ་འདུན་རྒྱ་མཚོའི་གསུང་ཡི་དམ་
སྒྲུབ་བསྐོར་ནས་གུ་རུའི་རྗེས་གནང་སོགས་རྗེས་གནང་མང་ཙམ་བཅས་སྨིན་རྒྱས་སུ་སྩལ་ཞིང། མཇུག་ཏུ་གཏང་རག་གི་འབུལ་ཚན་རྒྱ་ཆེན་པོ་བཏེག་སྟེ། མཁན་ཆེན་ནས་མཎྜལ་བཤད་པ་ཕུལ་བས་སྐབས་ཤིག་
ནས་བཤད་པ་རྦད་ཀྱིས་ཆད་དེ་ཚིག་མཚམས་མ་དྲན་པར་ཤིན་ཏུ་སྐྲག་ཅིང་འདར་བར་གྱུར། དེ་ནས་མཁན་ཆེན་པ་ཅུང་ཟད་སྐུ་ངལ་བ་བསོ་ཕྱིར་གདན་ལ་བཞུགས་བཅུག་སྟེ། གསོལ་ཇ་བཏེགས་ནས་དེའི་བར་དུ་
བཤད་པ་ཚན་མཚམས་རྣམས་ལ་དྲན་གསོའི་གོ་སྒྲིག་གནང། སླར་ད་གིན་ཆད་པའི་མཚམས་ཀྱི་ཡར་ཙམ་ནས་བཤད་པ་ལན་ཁ་ཡར་བསྐྱར་ཟློས་བགྱིས་ཀྱང་མཎྜལ་བཤད་པ་ཆད་པ་གཏན་ནས་འགྲོར་མ་ཉན་པར་
བསྐྱར་ཟློས་བགྱིས་ཀྱང་མཎྜལ་བཤད་པ་ཆད་པ་གཏན་ནས་རྙེད་པར་དབུ་མཛད་ནས། ཨི་དཾ་གུ་རུ་སོགས་བསྐུལ་ཏེ་མཎྜལ་གྱི་འཕྲོ་ཟླུམ་ཟླུམ་དུ་བསྡུ་དགོས་པ་བྱུང་བ་དེ་དག་མངོན་
སུམ་པའི་སྤྱོད་ཡུལ་དུ་གྱུར་པ་དེ་སྐབས་བཀའ་ཆོས་ཞལ་འདོན་གྱི་དབུ་མཛད་གནང་ཞིང་ཕྱིས་སེར་སྔགས་མཁན་པོར་ཕེབས་པ་རྗེ་བསྟན་འཛིན་མཁྱེན་བརྩེའི་ཞལ་སྔ་ནས་སོགས་གཟུར་གནས་དཔྱོད་ལྡན་འགའ་
རེས་ཁོ་བོ་ཅག་ལའང་གླེང་མོ་ཡང་ཡང་དུ་མཛད་དོ། །སྡེ་དགེ་མཁན་ཆེན་དེ་ཉིད་ཀྱིས་རྗེ་བླ་མ་མཆོག་ལ་རྒྱལ་བ་ལྔ་པའི་དག་སྣང་གསང་བ་བརྒྱ་དང་ཉེར་ལྔ་ཡོད་པ་ནས་གུ་རུའི་ཚེ་དབང་ཞིག་གནང་རོགས་ཞུས་
པར། རྗེ་བླ་མ་མཆོག་གིས་མཁན་ཆེན་ནས་རྒྱ་ཅན་ཉེར་ལྔ་ཟེར་བ་ལ་བརྒྱ་དང་ཉེར་ལྔར་འཁྲུལ་ཏེ་ཡོད་པ་མཁྱེན་ཏེ་དེ་མ་ཐག་ཏུ། འོ་དེ་རེད། དག་སྣང་བཀའ་རྒྱ་མ་ཉེར་ལྔ་ཡོད་པ་རེད་དེ་རང་འབུལ་ཆོག་ང་
རང་དེང་སང་སྐད་ཅུང་ཟད་འགགས་ཀྱིན་འདུག་པ་མ་གཏོགས་རྒྱས་པར་ཕུལ་ཆོག་ཅེས་གསུངས། མཆོག་སྤྲུལ་དང། ཡོངས་འཛིན་མཁན་ཆེན་རྣམ་གཉིས་ནས་དྭང་བ་ཆེན་པོས་སྲི་ཞུར་བརྩོར་སོན་པ་སྒྲུབ་ཅིང། རྗེ་
ཉིད་ནས་ཕར་ཡང་ཐོག་མཐའ་བར་གསུམ་དུ་དགྱེས་མཉེས་ཆེན་པོའི་ངང་ནས་ལྷོད་མཇལ་དང། བཟང་ཇ། གོས་དར། སྣམ་རས་སོགས་དངོས་པོའི་གནང་ཆ་སྤམ་མི་དམན་པ་ལེགས་པར་གནང། ཕྱོགས་དེའི་

[218B]བསྐངས་ཏེ་སླར་སྟག་ཕུའི་གདན་སར་ཞབས་སོར་འཁོད། འདི་སྐབས་ཀྱི་སྟག་ཕུའི་གསང་རྣམ་ལས། མེ་སྥྲུལ་རྒྱལ་ཟླའི་མཁའ་འགྲོ་འདུ་བའི་ཚེས་ཀྱི་ཐོ་རངས་
སྤྲིན་གསེབ་རྗེ་བཙུན་ཆེན་པོ་བཞེངས་སྟབས། འོག་ཏུ་པདྨ་ལེགས་ལྡན་ཡོ་གི་ནའི་བཅས་གསལ་བར་མཇལ། སྐྱབས་རྗེ་འཁོར་ལོའི་དབང་ཕྱུག་གི་བཀའ་སྩལ་དོན་གནད་རྣམས་གསལ་པོར་ལུང་བསྟན་དུ་གསོལ་
ཞེས་ངག་ནས་གང་ཐོན་ཞིག་ཞུས་པར། ཡོ་གི་ནཱིས་ཀྱང་དམ་པའི་སྐྱེས་བུ་འདིའི་རྒྱུད་ཚོད་སྐྱེ་འཕྲེང་སྐུ་ཚེའི་ཚད་དང་འཕྲང་སོགས་བཀའ་སྩལ་དུ་གསོལ། ཞེས་རོགས་དན་ཞུས་སོང་བར་རྗེ་བཙུན་གྱི་ཞལ་ནས་
འཁྲུངས་རབས་ཟུར་དུ་བཀོལ། ཀུ་མཱ་ར་མ་ཏིའི་སྐྱེ་མཐའ་རྒྱ་མཚོའི་མཐའ་ཅན་འདིའི་རྒྱུད་ཚོད་ནི་འཕགས་པའི་གཞལ་བྱ་ཁོ་ན་སྟེ། སྔོན་དུ་རང་བྱུང་དཔལ་གྱི་སྤྱིལ་བུར་སྨྲེང་བྱའི་ཚེ་ཚད་ནི། ཞེ་གསུམ། ཞེ་བརྒྱད་
ལྔ། དྲུག་ཅུ་རྣམས་དང། དམ་པ་ནི་ཞེ་དགུར་ངེས། དང་པོ་ནི་བུ་རང་ནས་བརྟན་བཞུགས་ཀྱི་རྟེན་འབྲེལ་རྒྱས་པར་སྒྲིགས་དང་ཁོ་བོས་ཀྱང་དེ་བཞིན་དུ་བྱ་བ་ཡིན། གཉིས་པར་ཟིམ་འཕྲང་ལམ་བཅོས་རྒྱ་ཆེར་དགོས་
གསུམ་པར་བོད་ཀྱི་ཚེ་ཡི་རིག་འཛིན་ལྕགས་ཟམ་པའི་ལུགས་སམ། སྒྲ་མི་སྙན་པའི་ཚེ་སྒྲུབ་ལ་གཅིག་ཏུ་བརྩོན་པ་དང། འདུས་པ་གྲངས་མེད་བསྙེན་བཀུར་ཞིང། འཆི་ངེས་མང་དུ་བླུ། བྱང་ཕྱོགས་ནས་ནུས་ལྡན་

[219A]༄༅། །སྐྱེས་བུ་ཞིག་འབྱུང་བ་དང་འཕྲད་ཅིང་གདམས་ངག་ལེན་པ་དང། བརྟན་བཞུགས་ཀྱི་འདུན་པ་དུ་རེ་ང་རྒྱུན་བསྲིང་བ་གལ་ཆེ། བཞི་པར་ཚེ་ཡི་རྫོང་ཆུང་ལ་དྲོད་རྟགས་ཟོན་པར་བྱ་ཡིད་འབྱུང་ལ་
ཟོན་ཆུག་ལྔ་པར་བདེ་མཆོག་ཚེ་ལྷ་དཀར་པོ་ལོ་འཁོར་བསྙེན་དེས་ནི་ཚད་དུ་འཁྱོལ་ཞིང་བསྟན་འགྲོའི་དོན་རླབས་པོ་ཆེ་འགྲུབ་པར་འགྱུར་རོ། །ཚེ་འཕྲང་སྤྱིར་ངོས་ཀྱི་ཚེ་བཅུད་མྱང་ཞིང་ཤེལ་གྱི་རྡོ་རྗེའི་ལྟེ་བར་མི་ཏྲའི་
སྙིང་གི་ཚེ་ཡི་མགྱོགས་མ་སྤྲོ་བསྡུ་སོགས་གབ་སྤྲད་གསང་བའི་གནད་ཉམས་སུ་བསྟར། ཞེས་སོགས་ཞབས་གྲས་དང་བསྟན་སྲིད་སྤྱིའི་སྐོར་མང་དུ་གསུངས་པའི་མཐར། དར་གཅིག་དགོངས་པ་ལ་བཞུགས་ཏེ་སླར་
ཞལ་འཛུམ་པ་དང་བཅས། ཨེ་མ་ཧོཿ་རང་བྱུང་ལྷུན་གྲུབ་དཔལ་གྱི་གནས་ཆེན་པོ། །དགོས་པ་ལྡན་ཕྱིར་མདོ་ཙམ་གསལ་བར་བྱ། །དེ་ཡང་གཙོ་མཆོག་ཧེ་རུ་ཀཿ་ཡབ་ཡུམ། །འཁོར་ལོ་ལྔ་ཡི་བཀོད་པ་མ་འདྲེས་བརྩེགས་
མི་ཤིབས་ཨེ་གསང་དཔལ་གྱི་ཡང་ཕུག་གི་ །ཕྱི་ནང་སྐུ་དང་ཡིག་འབྲུ་ཕྱག་རྒྱས་གཏམས། །ཁྱད་པར་ཨེ་གསང་འབར་བའི་རྟགས་དང་རྒྱར། །གསང་བ་ཌཱ་ཀྐིའི་སྙིང་མྲོག་འཕྲུལ་གྱི་རིས་།ཞིབ་མོའི་བློ་ཡིས་དཔྱད་ན་
བདེ་བླག་མཇལ། །ཚེ་གཅིག་ཟུང་འཇུག་མངོན་བྱའི་གནད་ཀ་མཆིས་།མཐོང་ཐོས་དྲན་པས་བདེ་ཆེན་ལྷང་གིས་བསྐྱེད། །གནས་འབྲེལ་སུས་ཐོབ་དོན་གྱི་མཁའ་སྤྱོད་བགྲོད། །སྐལ་པ་རེ་བཟང་ལས་ཅན་དགའ་བར་

[219B] །གནས་འདིའི་མེལ་ཚེ་གཡུ་ཡི་དྲིལ་སྙན་ཏེ། །གསོལ་ཞིང་མཆོད་པས་དགོས་དགུ་འབད་མེད་འགྲུབ། །ལོ་རྒྱུས་ཐེམ་བྱང་ཞིབ་པ་དྲི་མེད་རྗེས། །དུས་སུ་སྨིན་པར་སྨྲའོ་དཔྱོད་ཤེས་མཛོད་།ཅེས་གསུངས་ནས་རང་
ལ་ཐིམ་པས་འབྲལ་མེད་ཀྱི་ཉམས་དགའ་བདེ་བརྗོད་མི་ཤེས་པར་འབྱམས་ཀླས་སོ། །ཞེས་དང། ད་དུང། དེ་ཝཱི་ཀོ་ཊི་ལྷ་མོ་མཁར་།རང་བྱུང་རོ་ལྡན་བྱང་ཤར་མཚམས། །ཨེ་གསང་མི་ཤིགས་དཔལ་གྱི་ཕུག་ཅེས་
སོགས་རྟག་བརྟན་ཨེ་གསང་ཕུག་གི་སྒྲུབ་གནས་གསལ་བར་སྟོན་པའི་སྐོར་དང། གཞན་ཡང་རྗེ་བླ་མ་འདི་ཉིད་ཀྱི་སྐུ་ཚེའི་ཚད་དང་མཛད་པའི་རིམ་པ་ལ་སོགས་པ་ཅི་རིགས་ཤིག་སྟོན་པའི་ལུང་བྱང་རྒྱ་ཅན་སྟག་ཕུ་
རྡོ་རྗེ་འཆང་གི་ཕྱག་བྲིས་མ་སྔོན་དུས་མང་དུ་སྣང་མོད་དེང་སྐབས་དཔེ་ཙམ་ཡང་མ་མཐོང་ལ། པར་མའི་གྲས་སུ་འཁོད་པའང་མི་སྣང་ངོ། །དགུང་གྲངས་ཞེ་གཅིག་ཏུ་ཕེབས་པ་ས་རྟ་ལོའི་ཟླ་བ་གཉིས་པའི་ཚེས་ཉི་ཤུ་
ནས་ཟླ་བ་གསུམ་པའི་ཚེས་དྲུག་པར་སྟག་ཕུ་རི་ཕུག་དགོན་དགེ་འཕེལ་བྱང་ཆུབ་གླིང་དུ་སྟག་བྲག་རྡོ་རྗེ་འཆང་གི་དྲུང་ནས་ཁྱབ་བདག་སྟག་ཕུ་བ་ཆེན་པོ་སོགས་ཞུ་མི་ཚོགས་པ་བརྒྱ་སྐོར་ཙམ་དང་ལྷན་དུ། ལྕང་སྐྱ་ངག་
དབང་ཆོས་ལྡན་གྱི་གསུང་སྒྲུབ་དཀྱིལ་གྱི་སྟེང་ནས། སློབ་དཔོན་ཨ་བྷྱཱ་ཀ་རས་སྲོལ་ཕྱེ་བའི་རྡོ་རྗེ་ཕྲེང་བ་དང། ཀྲྀ་ཡ་ས་མུཙྪ་གཉིས་དབང་གི་ཆུ་བོ་གཅིག་འདྲེས་སུ་གྱུར་པའི་དཀྱིལ་འཁོར་ཞེ་ལྔའི་དབང་ཡོངས་སུ་

[220A]༄༅། །རྫོགས་པར་གསན། ཁྱབ་བདག་སྟག་ཕུ་བ་ཆེན་པོས་གསོལ་འདེབས་གནང་བལྟར་ཞུ་མི་དྲུག་བརྒྱ་སྐོར་ལ་བྱང་ཆུབ་ལམ་གྱི་རིམ་པའི་དམར་ཁྲིད་མྱུར་ལམ་གྱི་སྟེང་ནས་ཉམས་ཁྲིད་
རྒྱས་པར་སྩལ་ཞིང། འདི་དུས་ཀྱི་སྟག་ཕུའི་གསང་རྣམ་ལས་ཡང། བཀའ་གདམས་ཆོས་ཀྱི་ཕོ་བྲང་དུ་བློ་བཟང་ཐུབ་དབང་རྡོ་རྗེ་འཆང་དང་མི་གཉིས་པའི་དྲུང་ནས་ལམ་རིམ་མྱོང་ཁྲིད་ཞུ་བའི་ཉིན་དང་པོར་ཇོ་
བོ་ཆེན་པོའི་རྣམ་ཐར་རྒྱས་པར་བཀའ་སྩལ་བས་རྐྱེན་བྱས། ཨུ་པ་སི་ཀའི་དུས་ཀྱི་རྗེས་དྲན་ཅུང་ཟད་རྙེད་དེ་སྐྱོ་ཤས་དྲག་པོས་ཡིད་གདུང་བས་དབང་མེད་མཆི་མ་དགུ་བཞིན་ད་ལྟ་རང་མཇལ་ན་སྙམ་པའི་གསོལ་བ་
དྲག་ཏུ་བཏབ་པའི་མོད། ཇོ་བོ་ཆེན་པོ་རྒྱ་གར་པཎ་ཆེན་གྱི་ཆ་བྱད་ཅན་མཐོང་བ་ཙམ་གྱིས་ཡིད་འཕྲོག་པ་ཞིག་བྱོན། ང་ཡི་སྐྱེས་བུ་གསུམ་གྱི་ཆོས་ལུགས་འདི་ཤིན་ཏུ་རྩ་བ་ཆེ། ལོཙཱ་བ་ཆེན་པོས་འཆད་པ་འདི་
དོན་འདྲིལ། གོ་བདེ། སེམས་ལ་ཤིན་ཏུ་ཕན་པ་ཡོད་པས། མ་ཡེངས་པར་རྩེ་གཅིག་བསྒྲིམས་ཏེ་མཉན་ཞིང་སེམས་ལ་གཅགས་པར་གྱིས་ལ་ཐུན་བཞིར་ཉམས་ལེན་སྐྱོངས། དྲོད་རྙེད་བར་འགྱུར་གྱི་གསུངས་
དར་ཅིག་ནས་ཕྱག་སྤྱི་བོར་བཞག་སྟེ་པཎ་ཆེན་རྔ་ཡབ་པའི་བསྟན་ཞབས་གཏེར་གྱིས་སྐྱོང་བ་འདི་ལ། མི་ཁ་གཏམ་ངན། ངོ་སྲུང་བྱ་དགོས་གང་ལ་ཡང་མ་འཛེམ་པར་སྡུག་བསྲན་ཚུགས་དང་དམ་སེལ་འདྲེས་འཁྱེར་

[220B] བྱིན་ཆེ། ལས་ཅན་དང་བོད་འབངས་ཡོངས་ལ་ཤིན་ཏུ་སྨན་པར་འགྱུར་གྱི། བུད་སྙེགས་ཐོབ་གསུམ་སོགས་ཁོ་བོའི་ལུགས་འདིར་ཟབ་པ་རྣམས་ཇི་བཞིན་ཉམས་སུ་ལོངས་འགྲོ་དོན་
རྒྱས་པར་འགྱུར་གྱི་རྩོལ་མ་ཆུང། ཕྲན་ཚེགས་ཙམ་གྱིས་མགུ་དང་མི་མགུ་མེད་པས་རྒྱུད་བརླབ་པར་བྱོས་ཤིག་གསུང་བ་ཏེ་ཡལ་དེ་ནས་བཟུང་སེམས་སྐྱོ་ཆད་པ་དེ་སངས་རྒྱུ་ཆེར་མེད་པར་རྟག་ཏུ་དུ་སྙིང་འདོད་པ་འདི་ཀ་
བྱུང། ཞེས་གསལ་བ་སྟག་ཕུ་རྡོ་རྗེ་འཆང་གི་ཕྱག་བྲིས་ངོ་མ་ལྟར་བཀོད་པ་ཡིན་ལ། སྔར་བཤད་མ་ཐག་པ་ལྟར་ད་དུང་སྟག་ཕུ་བ་ཆེན་པོར་གྲུབ་མཆོག་དྲིལ་བུ་པ་སོགས་ཀྱིས་ཞལ་དངོས་སུ་བསྟན་ཏེ་རྗེ་བླ་མ་འདིའི་
འཁྲུངས་རབས་ཀྱི་རིམ་པ་ཇི་ལྟར་བྱུང་ཚུལ་གསལ་བར་གསུངས་པ་གསོལ་འདེབས་བཻ་ཌཱུརྱའི་འཕྲེང་བའི་ནང་གསལ་ལྟར་འཁོད་པའི་གསང་ལུང་ཁག་དང། འཁྲུངས་རབས་ཀྱི་བྲིས་ཐང་བཞེངས་ཚུལ་ཕྱག་བྲིས་མ་སོགས་
གལ་འགངས་ཆེ་བ་མང་དུ་ཡོད་པའང་མ་ཕྱི་བོར་བརླག་ཏུ་སོང་བ་འདྲ་སྟེ་མ་རྙེད་དོ། །གཞན་ཡང། རྗེ་སྟག་ཕུ་བ་པདྨ་བཛྲ་གྱི་ངག་སྣང་རྒྱ་ཅན་ལས། ས་རྟ་ཟླ་བ་བརྒྱད་པའི་ཚེས་ཉེར་དགུ་ནུབ་མོ་བདེ་མཆོག་དྲིལ་བུ་ལྷ་ལྔའི་
དབང་ཆེན་སྩལ་བའི་མཇུག་ཚོགས་ཀྱི་འཁོར་ལོའི་སྐབས་སྐྱབས་གཅིག་རྡོ་རྗེ་འཆང་ཆེན་པོའི་འབྱུང་འགྱུར་གྱི་འཁྲུངས་རབས་ཇི་འདྲའི་དོན་བླ་མ་ཡི་དམ་དབྱེར་མེད་ལ་གསོལ་བ་རྩེ་གཅིག་ཏུ་བཏབ་པའི་མོད། སློབ་དཔོན་
[221A]༄༅། །རྡོ་རྗེ་དྲིལ་བུ་པ་ཡབ་ཡུམ་དངོས་སུ་བྱོན་ཏེ། ཀྱཻ་ཛྭ་ཀི་པདྨ་རྡོ་རྗེ། བུ་ནག་པོ་སྤྱོད་པ་བའི་སླད་ཀྱི་སྐྱེ་བ་མང་དུ་བརྒྱུད་པའི་མཐར། མི་མཇེད་ཀྱི་ཞིང་འདི་ནས་ཞིང་གངྒཱའི་ཀླུང་བདུན་འདས་པ་
ནས་འཇིག་རྟེན་གསེར་འོད་རབ་ཏུ་སྣང་བར། དེ་བཞིན་གཤེགས་པ་རྡོ་རྗེ་མི་འགྱུར་དཔལ་ཞེས་བྱ་བའི་ངོ་བོར་འཚང་རྒྱ་བར་འགྱུར་རོ། །འདིའི་རྒྱུད་ཚོད་ཐིག་དཀའ་ཞིང། གསང་བ་བསམ་གྱིས་མི་ཁྱབ་པའི་ཚུལ་སྟོན་
པར་དཀའོ། །ཁྱོད་ཀྱི་ལུས་དང་ལོངས་སྤྱོད་ཀྱི་འབད་པ་དུ་མས་བསྐལ་བར་བཀུར་ཡང་འདིའི་བྱས་པ་ལ་ལན་ལོན་པ་མ་ཡིན་ཏེ། ཅིའི་ཕྱིར་ན། སེམས་གཉིས་ཀྱིས་གསོས་བཏབ་ཅིང་སྨིན་པར་བྱས་པས་སོ་།བླང་དོར་
ཀྱི་གནད་ཕྲ་མོ་ནི་རྡོ་རྗེ་ཝ་ར་ཧིས་རྟོགས་པར་འགྱུར་གྱི་གསུངས་ཏེ་ཡབ་གར་བཅས་ནམ་མཁར་གཤེགས། ཡུམ་གྱིས་ཕྱག་སྤྱི་བོར་བཞག་སྟེ། ཚེ་རབས་དུ་མར་སྐྱེད་པའི་མས། །བུ་ལ་ལུང་བསྟན་ཚེག་གསུམ་བྱ། །
གཏན་གྱི་བདེ་བའི་སྒྲོན་མ་ནི། །ཁོང་པའི་ནང་དུ་འབར་མོད་དེ་།སྤོར་བྱེད་གསལ་བའི་ཐབས་ཆེན་པོ། །འདི་ཁོ་ན་ལས་གཞན་ཅི་ཞིག་མཁའ་ལ་རྡོ་རྗེའི་འགྲོད་པ་དེ། །ཟུང་འཇུག་ཕྱག་རྒྱའི་རྩོལ་བ་སྟ། །ཡིད་
འབྱུང་རྐྱེན་གྱི་རབ་རིབ་དེ། །སེལ་བྱེད་རིགས་ལྡན་ལས་གཞན་མིན་།ནགས་ལ་ས་མཆོག་དྲིས་བགོས་པ། །ས་མཆོག་ཚལ་དུ་འཁྲུལ་མོད་དེ་།གཅིག་ལས་དུ་མར་རྩིས་སུ་མེད། །དཀའ་བའི་འདུ་ཤེས་སྐྱེད་ཅིག་

[221B] །གསུངས་ཏེ་དགའ་འཁྱིལ་དཀར་དམར་དུ་གྱུར། ཡས་མར་རིམ་གྱིས་དྲངས་པས་དགའ་བཞི་སྐྱེས། །གཉུག་མ་ལྷན་ཅིག་སྐྱེས་པའི་དོན་ལ་ཆམ་གྱིས་སོང། དེ་ནས་འཁྲུལ་པ་རྒྱ་ཡན། ཡལ་ཡོལ་བན་བུན་ཕྱད་ཕྱོད་
དུ་འབྱམས་སོ། །ཞེས་པ་དང། ཡང། སརྟ་ཟླ་བ་བརྒྱད་པའི་གནམ་གང་ཉིན་སྟག་ཕུ་རྡོ་རྗེ་འཆང་ཆེན་པོས་བཀའ་གདམས་ཆོས་ཀྱི་ཕོ་ཕྲང་དུ་རྗེ་བླ་མ་མཆོག་ལ་མི་ཏྲ་ཚེ་དཔག་ལྷ་ལྔའི་སྒོ་ནས་ཞབས་པད་བསྐལ་བརྒྱར་བརྟན་
པའི་ཆོ་ག་མཁའ་འགྲོ་བསུན་བཟློག་བཅས་རྒྱས་པར་འབུལ་གནང་མཛད་སྐབས་སྟག་ཕུ་བའི་གཟིགས་སྣང་དུ། རྗེ་བཙུན་ཆེན་པོ་མི་ཏྲ་ཛྭ་ཀི་དངོས་སུ་བྱོན་ཏེ་རྗེ་བླ་མ་གང་གི་སྐུ་ཚེ་བྱིན་གྱིས་བརླབས་པ་སོགས་ངོ་མཚར་བའི་
གནས་མང་དུ་བྱུང་ཚུལ་གསང་རྣམ་དུ་གསལ་བལྟར་ཡིན་ལ། ཡབ་སྲས་ཕན་ཚུན་ཆོས་བཀའི་རིམ་པའང་མང་དུ་གསན་རེས་མཛད་སྟག་ཕུ་བ་ཆེན་པོས་རྗེ་བླ་མ་འདི་ཉིད་ལ་ཞབས་སེན་ཡུན་རིང་འཚོ་གཞེས་ཀྱི་བརྟན་
བཞུགས་ཆོག་གཟབ་འབུལ་མཛད་པའི་མཎྜལ་བཤད་པ་ཕུལ་སྐབས་འཁྲུངས་རབས་ཀྱི་འཕྲེང་བ་དུ་མ་གསུངས་པ་ལ་བརྟེན་ནས་དགེ་ངག་དབང་རྒྱལ་མཚན་དང་སོག་དར་མ་ཆོས་མཛད་གཉིས་ཀྱིས་ཞུས་དོར་རྗེ་བླ་མ་རྡོ་རྗེ་འཆང་
ཆེན་པོའི་འཁྲུངས་རབས་གསོལ་འདེབས་བཻ་ཌཱུ་རྱའི་འཕྲེང་བ་ཞེས་པ་ཐུགས་རྩོམ་གནང་ཞིང། དེར་གསལ་བ་དང་མི་གསལ་བ་ཅི་རིགས་པའི་འཁྲུངས་རབས་ཚད་ཐུབ་ཏུ་ངེས་པ་རྙེད་པ་འགའི་རྣམ་ཐར་གོང་དུ་བྲིས་ཟིན་པ་ལྟར་རོ། །

[222A]༄༅། །ལྷ་ས་ནས་སྔ་ཕྱིར་ཕུལ་བའི་ཞུ་ཡིག་ཁག་གི་བཀའ་ལན་ཆེས་མང་བསྩལ་ཞིང། སྟག་ཕུ་རྡོ་རྗེ་འཆང་གིས་ཞུ་བསྐུལ་གནང་བ་བཞིན་གནས་དེར་དཔལ་མགོན་གདོང་བཞི་པ་སེར་པོ་རྒྱས་བྱེད་
ལྷ་དགུ་ལ་བརྟེན་པའི་འདོད་དགུ་དབང་དུ་ཕྱ་བའི་མན་ངག་དགོས་འདོད་དབྱིག་གི་ཆར་འབེབས་ཞེས་པ་གཡང་འགུགས་ཡན་གྲུབ་ཀྱི་བར་ཐུགས་རྩོམ་གནང། དེ་ལྟར་རྡོ་རྗེ་འཆང་རྣམ་གཉིས་ཀྱི་རླབས་ཆེན་བཞེད་རྒུའི་
མཛད་སྒོའི་རིམ་པ་མཐའ་དག་ལེགས་གྲུབ་ཐོག་ཟླ་བ་དགུ་པའི་ཚེས་བཅུ་དགུའི་ཉིན་སྟག་ཕུ་ནས་རྫ་ལ་བརྒྱུད་དེ་ཆིབས་ཐོན་གྱིས་དབྱི་གུར་ཞེས་པར་བཞུགས་ཞག་སད་སོག་མཁན་པོ་དང་དགེ་རྒན་ཕེངས་བསུར་བཅར་
བར་མཇལ་ཁ་གནང། དེའི་ཕྱི་ཉིན་ཕེབས་ལམ་མཎྜལ་ཐང་གི་ཐབ་བསུའི་སར་སོག་སྡེ་དགོན་སྤྱིའི་ཕེབས་བསུ་བ་སུམ་ཅུ་སྐོར་བཅས་ཀྱིས་སྡུན་བསུས། ཞོལ་དུ་དགོན་གྱི་ལས་སྣེ་གྲྭ་དམངས་བཅས་ཀྱི་སེར་སྦྲེང་
དུང་རྒྱ། སྤོས་སྣ། བསངས་ཀྱི་དུད་སྤྲིན་དཀྲིགས་པ་སོགས་མཆོད་པའི་བྱེ་བྲག་སྣ་ཚོགས་པའི་སྒོ་ནས་གདན་དྲངས་པ་ལྟར་འདུ་ཁང་ཆེན་མོའི་བཞུགས་ཁྲིར་ཞབས་སོན་ཉེ་བར་བཀོད་དེ། ལས་སྣེལ་དུས་དམངས་སོགས་
ལ་མཎྜལ་ཁ། གསོལ་སྟོན་སོགས་རྒྱས་པར་གནང། ཚེས་ཉེར་གསུམ་ཉིན་ནས་བཟུང་ཕན་ཚུན་དད་འདུས་ཀྱི་ཚོགས་པ་བདུན་བརྒྱ་ཙམ་ལ་ལམ་རིམ་བདེ་མྱུར་སྦྲགས་མའི་ཉམས་ཁྲིད་ཉིན་ཉི་ཤུའི་སྐོར་ཙམ་དང་

[222B] ཁྲམ་ཚོགས་སྤྱི་འདུས་ལ་ཐུགས་རྗེ་ཆེན་པོའི་རྗེས་གནང་དང་གྲུབ་རྒྱལ་ལུགས་ཀྱི་ཚེ་དབང་སོགས་སྤྱི་སྒེར་ཡོངས་ལ་འདོད་བསྟུན་གྱི་ཆོས་འཁོར་རྒྱ་ཆེར་སྩལ་ཞིང། སོག་ཤོད་གཡེའི་གནས་གཞིའི་
བདག་པོ་མི་མིན་རྒྱལ་པོ་གཉིས་ཀྱིས་རྗེ་ཉིད་ལ་ཕེབས་བསུ་གུས་འདུད་སོགས་ཀྱི་རྣམ་འགྱུར་ཡང་ཡང་བསྟན་པའི་གཟིགས་སྣང་གསལ་བར་བྱུང་བར་ཕྱོགས་དེའི་བསྟན་འགྲོའི་དགེ་མཚན་ཡར་དོར་སྤེལ་བའི་འཕྲིན་བཅོལ་གཉེར་
གཏང་མདོར་བསྡུས་ཤིག་ཀྱང་བཀའ་རྩོམ་མཛད། སོག་ཁུལ་དུ་ཡས་མས་ཕེབས་འགྲུལ་དང་བཞུགས་སྒར་བབས་པའི་དུས་རྣམས་སུ་པོན་པོའི་གཞི་བདག་གདུག་རྩུབ་ཅན་དུ་མས་ཐོག་སེར་འབེབ་པ་དང། ཤྭ་འོད་
དྲག་པོ་གཏོང་པ། ཆུ་ལོག་གི་ཉེན་ཀ་མི་བཟད་པ་སྒར་སྟེང་དུ་བསྒྱུར་བ་སོགས་མཐུ་ནུས་སྟོབས་རྩ་ལ་ཅི་ཡོད་ཀྱི་ཆོ་འཕྲུལ་སྣ་ཚོགས་པ་ཡང་ནས་ཡང་དུ་བསྟན་ཀྱང། རྗེ་བླ་མ་མཆོག་གཞིས་བྱེས་ཕེབས་བཞུགས་ཀྱི་
གནས་སྐབས་ཀུན་ཏུ་ཐུགས་དམ་རྡོ་རྗེའི་ཏིང་ངེ་འཛིན་གྱི་རྣལ་འབྱོར་ཟབ་མོ་ཆུ་བོའི་རྒྱུན་དུ་བསྐྱངས་ཤིང། བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་ཐུགས་དམ་གྱི་མཐིལ་དུ་མཛད་པ་ལས་ནམ་ཡང་མི་
འདའ་བས། མི་དང་མི་མིན་གྱི་བྱད་གཏད་ངན་སྔགས་ཉེར་འཚེ་གདུག་རྩུབ་ཀྱི་རྣམ་པ་ཇི་ཙམ་བསྟན་ཀྱང་གནོད་ལན་ཕན་པས་འཇལ་བ་ཁོ་ན་ལས། དྲག་པོའི་ལས་རིམ་སོགས་ཀྱི་སྟངས་ཀ་ཙམ་ཡང་ཡེ་ནས་མི་མཛད་པས་

[223A]༄༅། །ན། འདི་རེས་རྣམས་སུ་ཡང་ཉེ་འཁོར་བ་སོགས་ལ་ཅུང་ཟད་ཉེན་དུ་དོགས་པའི་དུས་འགར་ཁྲོ་བཅུའི་ལས་མཐའི་སྲུང་ཟློག་བསད་གསུམ་གྱི་སྐོར་ནས་སྲུང་བའི་སྤྱན་དམིགས་བག་ཙམ་གན་
པས་ཀྱང་ཐོག་སེར་རྣམས་བོན་པོའི་གཞི་བདག་རང་གི་རི་འགོར་དབང་མེད་དུ་ལྡོག་པ་དང། ཤྭ་འོད་དྲག་པོ་དག་ཀྱང་དེ་མ་ཐག་གཞན་དུ་འགྱུར་འགྲོ་བ་སོགས་ཐུན་མོང་མཐོང་ཆོས་སུ་བྱུང་སྟེ་ནག་ཕྱོགས་མི་དང་མི་
མིན་སུ་འདྲ་ཞིག་གིས་ཀྱང་རྗེ་ཉིད་སྟོན་འཁོར་མི་ནོར་ལྟོས་པར་བཅས་པ་ཚུན་ལ་གནོད་འཚེ་དང་གླགས་ཚོལ་ཅུང་ཟད་ཀྱང་མི་ནུས་པ་ཡང་རྗེ་ཉིད་གྲུབ་པའི་གོ་འཕང་མཐོན་པོར་གཤེགས་པའི་ནུས་རྟགས་སུ་ཤེས་ནུས་
སོ། །སྐབས་ཤིག་སྐམ་མདའ་ཁྲི་སྤྲུལ་རིན་པོ་ཆེ་ངག་དབང་བློ་བཟང་མཁས་གྲུབ་རྒྱལ་མཚན་དཔལ་བཟང་པོ་དེ་ཉིད་རྗེ་འདི་པའི་དྲུང་དུ་བྱོན་པར་རིང་མོ་ཞིག་ནས་ཁྲི་སྤྲུལ་རིན་པོ་ཆེ་མཆོག་མཁས་བཙུན་བཟང་གྲུབ་
ཀྱི་རྣམ་ཐར་རྨད་དུ་བྱུང་བ་མངའ་བའི་ལོ་རྒྱུས་མང་དུ་གསན་པ་སོགས་རྒྱུ་མཚན་ཡང་དག་པ་དུ་མས་ཐུགས་ཉེ་བར་དྲངས་ནས་གུས་འདུད་ཚད་མེད་པ་དང་བཅས་ཞབས་སྤྱི་བོར་བཞེས་ཏེ་ལྷོད་མཇལ་མཛད། ད་ལམ་
བླ་མ་རིན་པོ་ཆེ་ཉིད་ལ་མངའ་བའི་ཟབ་ཆོས་རྣམས་ནས་གང་འགྲུབ་ཅིག་སྩོལ་གནང་གྲུབ་པ་ཞེས་སྙན་གསན་འབུལ་གནང་མཛད་པར། དམ་པ་དེ་ཉིད་ཀྱང་དགོས་པ་དེའི་སླད་དུ་ཆེད་གཏད་བྱོན་ལ་ལྟར་ཡོད་པས་

[223B]བླ་མ་རྣམ་གཉིས་ཕན་ཚུན་ཐུགས་ནང་གཅིག་མཐུན་དུ་གྱུར་ཏེ་ཁྲི་སྤྲུལ་རིན་པོ་ཆེས་ཕྱག་དཔེ་བསྣམས་ནས་བྱོན་ཡོད་པའི་གྲས་རྗེ་བློ་བཟང་བསམ་གཏན་སོགས་
ཀྱིས་མཛད་པའི་འཇམ་དབྱངས་ཞི་ཁྲོ་སྦྲགས་སྒྲུབ་ཐུན་མོང་བ་དང་ཐུན་མོང་མ་ཡིན་པའི་ཞལ་ཤེས་མན་ངག་གི་སྐོར་ལས། འཇམ་དབྱངས་ཞི་ཁྲོ་སྦྲགས་སྒྲུབ་ཐུན་མོང་བའི་ཟབ་གནད་ཀྱི་མན་ངག་ལ་ཤོག་གྲངས་
བཞི། དེ་བཞིན་ཞི་ཁྲོ་སྦྲགས་སྒྲུབ་ཐུན་མོང་མ་ཡིན་པའི་ཞལ་ཤེས་འཇམ་དབྱངས་བླ་མའི་སྙན་བརྒྱུད་ཟབ་མོ་ལ་བཅུ། ཞི་ཁྲོ་སྦྲགས་སྒྲུབ་ཀྱི་གནད་ཀྱི་ཞལ་ཤེས་མན་ངག་གི་ཉིང་ཁུ་གུད་བཀོལ་ལ་ལྔ། ཞི་ཁྲོ་
སྦྲགས་སྒྲུབ་ཐུན་མོང་མ་ཡིན་པའི་མན་ངག་ཡན་ལག་གི་ཞི་ཁྲོ་སྦྲགས་སྒྲུབ་ཀྱི་ཁ་བསྒྱུར་གྱི་མན་ངག་ཞལ་ཤེས་ལ་བདུན། ཞི་ཁྲོ་སྦྲགས་སྒྲུབ་ཐུན་མོང་མ་ཡིན་པའི་ལས་ཚོགས་ཀྱུ་མན་ངག་ཞལ་ཤེས་ཀྱི་ཐོ་
ཆུང་ལ་ལྔ། ལས་སྒྲུབ་ཀྱི་སྐབས་ཀྱི་ཞལ་ཤེས་ཟུར་གསལ་གྱི་བརྗེད་ཐོ་ལ་གསུམ། ཞི་ཁྲོ་སྦྲགས་སྒྲུབ་དང་འབྲེལ་བའི་སྒྲུབ་ཐབས་བསྡུས་པ་བྱ་ཚུལ་ཞལ་ཤེས་མན་ངག་ལ་གསུམ། ཞི་ཁྲོ་སྦྲགས་སྒྲུབ་ཐུན་མོང་
མ་ཡིན་པའི་བརྗེད་བྱང་ལ་བཞི་བཅས་ལེ་ཚན་བརྒྱད་ཡོད་པ་ཕྱག་དཔེ་བྲིས་མའི་སྟེང་ནས་ལུང་གསན་ཏེ་དེའི་བརྒྱུད་པའི་རིམ་པར་རྗེ་བློ་བཟང་བསམ་གཏན་ནས། བློ་བཟང་བརྟེན་པ་གསལ་མཛད་སོགས་གསན་ཡིག་

[224A]༄༅། །ལྟར་ལ། འདུལ་འཛིན་ཆེན་པོ་སྐམ་མདའ་ཁྲི་སྤྲུལ་རིན་པོ་ཆེ་ངག་དབང་བློ་བཟང་མཁས་གྲུབ་རྒྱལ་མཚན་དཔལ་བཟང་པོ། དེས་བདག་ཕ་བོང་ཁའི་སྤྲུལ་སྐུར་ཆོས་སྒོར་སྐྱེལ་གྱི་ཚུལ་
དུ་སོག་ཤོད་ཨར་སྨད་ཆོས་སྒར་དུ་དགྱེས་བཞིན་སྩལ་པ་ལགས་སོ་།ཞེས་ཕྱག་བྲིས་མའི་བསྙེལ་བྱང་ཡང་སྩལ། འདིར་དེ་དག་གི་ལྡེབ་གྲངས་བཀོད་པ་གསན་ཡིག་ཏུ་ལེ་ཚན་གཉིས་པ། གསུམ་པ། བཞི་པ་
ལྔ་པ་རྣམས་ལ་ཡི་གེ་པས་གྲངས་ནོར་ཅུང་ཟད་རེ་ཤོར་འདུག་པའི་ནོར་པ་བསལ་ཕྱིར་བགྱིས་ཏེ་སྐྱོན་མེད་པར་སེམས་སོ། །ཡང་ཁྲི་སྤྲུལ་རིན་པོ་ཆེ་དེ་ཉིད་ཀྱི་མདུན་ནས། རྡོ་རྗེ་འཇིགས་བྱེད་ལ་བརྟེན་པའི་དགྲ་པོ་རེངས་
པར་བྱེད་པའི་སྦྱིན་སྲེག་གི་ཆོ་ག་ནག་ཕྱོགས་ཚང་ཚིང་སྲེག་པའི་མེ་དཔུང་ཞེས་བྱ་བའི་བཀླགས་ལུང། ཀེའུ་ཚང་འཇམ་དབྱངས་སྨོན་ལམ་གྱི་གསུང་འབུམ་པོད་གཉིས། གདམས་ངག་ཆུ་བོའི་རྒྱུན་གྱི་རྣལ་འབྱོར་
བྲིས་མ་མཆན་འགྲེལ་དང་བཅས་པ། སེར་སྔགས་བཀའ་འགྱུར་བ་ནམ་མཁའ་བསྟན་སྐྱོང་གི་གསུང་སྦྱོར་ཆོས་རྩ་འཕྲེལ་དང། ཀུན་རིག་གི་སྦྱིན་སྲེག་སྐྲ་རུས་ཆོ་ག་སེར་སྔགས་མཁན་པོ་ཚུལ་ཁྲིམས་དར་
རྒྱས་ཀྱི་གསུང་ཁ་ཡར། ཁྲི་སྤྲུལ་ཉིད་ཀྱི་གསུང་འོད་དཔག་མེད་ཀྱི་མཆོད་ཆོག་བཅས་ཀྱི་ལྗགས་ལུང་རྣམས་ལེགས་པར་གསན་ཅིང་ཐོག་མཐའ་བར་གསུམ་གྱི་རྟེན་གསུམ། མཇལ་དར། མཎྜལ། དངོས་

[224B]མཆོད་པའི་སྤྲིན་དུ་སྤྲོས་ཏེ་བཤེས་གཉེན་ཞིང་གི་མཆོག་ཏུ་གསུངས་པའི་དོན་ཕྱག་བཞེས་སུ་ཐེབས་པར་མཛད། དེ་ནས་རིང་མིན་བོད་ཕྱོགས་སུ་ཆིབས་ཁ་
བསྒྱུར་དུ་ཉེ་བ་ན། སྔར་ནགས་སོག་གི་ཁུལ་དང་ཡུལ་གཞན་ནས་འབྲི་གཡག་སོགས་ཀྱི་ཕྱུགས་རིགས་ཕུལ་བ་རྣམས་ཕྱོགས་སུ་བསགས་པ་ཆེས་མང་བ་ཞིག་བྱུང་བ་ཕྱག་གཡོག་པ་དག་གིས་ཉར་འཚག་
ཁྲིད་འདེད་ཀྱི་ལས་ཁུར་མི་བདེ་བ་ཤིན་ཏུ་ཆེ་བར་གྱུར་ཏེ་ཕྱུགས་རིགས་འདི་དག་ཚོང་བསྒྱུར་བགྱིས་པ་འགབ་ཚུལ་ཨུ་ཚུགས་ཀྱི་ནན་པོས་རྒྱུ་མཚན་དང་བཅས་ཏེ་ཡང་ཡང་གསོལ་བར། དེ་དག་ངེད་ལ་དད་གཤིན་
གྱི་དགེ་རྩར་དམིགས་ནས་བྱིན་པ་ཤ་སྟག་ཡིན་སྟབས་ཕུགས་བཤན་པ་སོགས་ཀྱི་ལག་ཏུ་འགྲོ་དོགས་ཡོད་རིགས་ལ་བཙོངས་ཀྱང་རྩ་བ་ནས་མི་བཟོད་པས་འབྲི་གཡག་སོགས་ཇི་བྱུང་ཐམས་ཅད་བློས་ཁེལ་བའི་མི་
ཆེད་གཏོང་དང་སྦྲགས་ནས་བྱང་རྒྱུད་འདམ་ཁུལ་གྱིས་ཆར་བསྐུར་ཏེ་ཕུགས་སུ་ཁོ་ཚོ་རང་ཤི་བྱེད་པ་ལས་བཤའ་མཁན་གྱི་ལག་ཏུ་མི་འགྲོ་བའི་ཚེ་ཐར་གཏོད་རྒྱང་གི་གྲས་ཁོ་ནར་འཇོག་དགོས་རྗེས་སོར་ཡང་ངེད་ཅག་
ལ་འདི་འདྲའི་ཕྱུགས་རིགས་སྟེར་མཁན་བྱུང་ངོ་ཅོག་དེ་ཁོ་ན་བཞིན་བགྱིད་རྒྱུའི་དམ་བཅའ་བརྟན་པོ་བྱེད་དགོས་རྒྱུ་རེད་གསུངས་ཏེ། བཀྲས་ཆོས་དགེ་སློང་དབུ་མཛད་ཞལ་སྔ་ནས་བསྟན་འཛིན་མཁྱེན་བརྩེ་ཞུ་བ་ཕྱུགས་

[225A]༄༅། །མ་རྣམས་ཀྱི་འཚོ་འཛིན་དུ་འབྱོན་དགོས་ཚུལ་ཕེབས་ཤིང། རོགས་ཟླ་ཁ་ཤས་བཅས་གནང་བར་ཕྱུགས་རིགས་རྣམས་ཆེད་བསྐུར་གྱིས་ཉིན་མང་པོ་ཞིག་གི་སྔོན་གོང་ནས་བྱང་འབྲོག་གིས་
ཡུལ་འདམ་ཤོད་ཕྱོགས་སུ་བརྫོང་བརྔ་མཛད། ཚུལ་འདི་དག་ཀྱང་རྗེ་ཉིད་ཀྱིས་ལས་རིམ་གྱི་ཁྲིད་གནང་བའི་དུས་འགར་འཕྲོས་བཤད་དུ། མཉམ་མེད་ཇོ་བོ་ཆེན་པོ་ལ་བོད་དུ་རྟ་ནོར་གནག་ཕྱུགས་ཀྱི་རིགས་ཆེས་
མང་པོ་ཞིག་ཕུལ་བར་དེ་ཐམས་ཅད་པ་མ་དངོས་ཀྱི་འདུ་ཤེས་ལས་གཞན་ལ་འཚོང་བ་སོགས་ཀྱང་བཏན་ནས་མི་མཛད་པའི་ཚུལ་མང་པོ་གསུངས་ཤིང། དེང་སང་སྔགས་འཆང་སྒྲུབ་པ་བ་ལྟ་བུ་རྟོགས་ལྡན་དུ་
ཁས་འཆེ་བ་འགའ་དང། ལྟོ་ཕྱིར་ཆོས་འཚོང་གི་འབུལ་སྡུད་པའི་ཟོལ་འདྲ་བ་ཁ་ཅིག་གིས་ལ་ལས་དད་འབུལ་གྱི་ར་ལུག་ནག་ཕྱུགས་སོགས་མང་དུ་བསྡུས་ཏེ་ཁུག་ཁུག་ཀྱོག་ཀྱོག་ནས་ཟ་གིན་ཟ་གིན་བྱས་པས་
མཐར་དེ་ཚོ་ཇེ་ཉུང་དུ་ཟད་འགྲོ་བ་དང། ལ་ལས་བཤས་ཚོང་བྱས་ཏེ་བཤན་པའི་ལག་པར་རྩིས་སྤྲོད་པ་སོགས་ཀྱང་མཐོང་ཆོས་སུ་ཡོད་པས་དེ་ཚོ་ཤིན་ཏུ་ཐབས་ཞན་པོ་རེད། དེ་དང་ཆ་འདྲ་བར་དགོན་སྡེ་འགའ་རེས་
གཏོང་སྒོའི་ཟས་ཀྱི་ཕྱིར་དུ་གཡག་ལུག་སོགས་གསོད་པའི་ལུགས་སྲོལ་ངན་པ་ཡོད་པ་ཡང་ངན་སོང་མི་བཟད་པའི་རྒྱུ་གྲུང་པོ་ཤིན་ཏུ་འཛེམ་བག་བྱ་དགོས་པའི་གནས་ཡིན། ཅེས་གཞན་ལ་ཡང་ཡང་འདོམས་པར་

[225B] ཇི་ལྟར་གདམས་པའི་དོན་རྣམས་རྗེ་རང་གིས་ཕྱག་ལེན་དུ་བསྟར་ཏེ་བླང་དོར་ཕྲ་ཞིང་ཞིབ་པ་ལས་མི་འདའ་བར་མཛད་པའི་རང་རྟགས་མངོན་པར་གསལ་བ་ཞིག་ཡིན་ནོ། །དེ་ནས་རིམ་གྱིས་ཕེབས་པར་ནམ་དུས་
དགུན་ཀ་དང། བཤུལ་ལམ་བྱང་ཐང་གྲང་ངད་ཀྱི་ངར་ཟུག་བཟོད་སྲན་དཀའ་བའི་ཡུལ་བྱང་ཐང་འབྲོག་དགོན་ཉམ་ང་བ་མེར་གཞུང་བྱ་བ་སོགས་གྲང་བའི་དམྱལ་གནས་མི་ཡུལ་དུ་འཕོས་པ་འདྲ་བ་དག་ཏུ་བྱེས་འགྲུལ་
གྱི་ལམ་ནས་བྱོན་པས་གྲང་ངར་བཟོད་གླགས་མེད་པས་ཚབས་ཆེར་གདུངས་པའི་སྐབས་མཛོད་པ་ངག་དབང་རྒྱ་མཚོ་སོགས་ཕྱག་ཕྱི་བ་ཀུན་གྱིས་རྗེ་བླ་མ་ཉིད་སྐུ་བསེར་བའི་སྙུན་བཞེས་སོགས་སུ་གྱུར་དོགས་ཀྱི་ཉེན་འགན་
ཤས་མ་བཟོད་པར་མགྲིན་གཅིག་ཏུ། ད་ཆ་ནམ་དུས་དང་ས་ཡུལ་གྲང་ངར་བཟོད་གླགས་མེད་པ་གཉིས་འདོམས་ཀྱིས་འདི་ལྟར་གདུངས་པའི་སྐབས་སྐུ་གཟུགས་ལ་འཕྲོད་བཞེས་ཁོ་ནར་དགོངས་ཏེ་གྲང་སྐྱོབ་སྐུ་རྩག་
གམ། ལྤགས་གོས་ཀྱི་གུ་དུང་དང་སྟོད་ཐུང་ལྟ་བུ་འཕྲལ་དུ་བཟོས་ཏེ་མཆོད་བཞེས་མ་མཛད་ཀ་མེད་དུ་འདུག་པས་བདག་ཅག་ལའང་བརྩེ་བས་དགོངས་ནས་དེ་དོན་སྐྱབས་འཇུག་གནང་དགོས་ཞེས་ཨུ་ཚུགས་མཐར་
བསྐྱེལ་གྱིས་གསོལ་བ་ཕུར་ཚུགས་སུ་བཏབ་ཀྱང་རྩ་བ་ནས་མ་གསན་པར། ངས་ཆོས་ལྡན་བོད་ཡུལ་དབུས་ལྗོངས་ཀྱི་ཁུལ་ནས་འཕགས་པའི་གནས་བརྟན་ཉེ་བར་འཁོར་ལ་ཅེ་འདྲི་བའི་འདུལ་འཛིན་དགེ་བའི་
[226A]༄༅། །བཤེས་གཉེན་བརྒྱ་ཕྲག་མང་པོ་ལ་ཆོས་འདུལ་པའི་ལག་ལེན་རྣམས་རྒྱལ་པའི་བསྟན་པའི་སྲོག་ཏུ་གཅེས་ཚུལ་མང་པོ་བཤད་བཞིན་དུ། ད་ལྟ་ཀླ་ཀློ་ལོང་བའི་ཁྱུ་འཁྲིགས་པ་ལྟ་བུས་ཁངས་
པའི་མཐའ་འཁོབ་ཀྱི་ཡུལ་འདི་ནས་གྲང་ངད་ལ་ཁག་བཏགས་ཏེ་སྐྱ་ཆས་ཀྱི་ལུགས་བགྱིས་ན་བསྟན་པའི་ཞབས་དྲངས་ཚབས་དེ་ལས་ཆེ་བ་མེད་ཅིང། འདུལ་བ་ཡུལ་དུས་དང་བསྟུན་ཏེ་གནང་བ་ཞུ་ཟེར་བ་ཡོད་ཀྱང། སྟོན་
པ་སངས་རྒྱས་འདུལ་བའི་ལུགས་ཀྱི་གུ་ཐུང་གནང་བ་ཞིག་མ་ཐོས་པས་འདུལ་བསྟན་དང་རྒྱབ་གྱེས་བྱེད་པ་ང་མི་འདོད། ལུས་གྲང་ངར་གྱིས་གདུངས་ཀྱང་ཁྱིམ་པ་སུན་འབྱིན་གྱི་ཆས་གོས་མི་དགོ་བ་སངས་རྒྱས་ཀྱི་
བསྟན་པའི་ཞབས་འདེགས་ཡིན་པས་ངེད་ཀྱི་བློ་ཁ་དེས་རྫོགས། ལག་པའི་དཔུང་པ་སོགས་གཟན་གྱིས་དཀྲིས་ཏེ་འགྲོ་ཆོག་ཅེས་ཕེབས་ཏེ་ལྔགས་གོས་སོགས་མན་བས་རྒྱུའི་ཐུགས་བཞེད་ཀྱི་སྟངས་ཀ་ཙམ་ཡང་
མ་བྱུང་བས་ཕྱག་ཕྱི་བ་རྣམས་ཀྱིས་བྱ་ཐབས་ཡེ་མ་རྙེད་པར་ལུས་ཤིང། ཕེབས་ལམ་དུ་གྲང་རེག་ཧ་ཅང་ཆེ་བའི་སྟོབས་ཀྱིས་ཕྱག་གི་ཆ་དགའ་ལ་གྲང་ཐུག་གིས་བཏབ་པའི་སྐྲང་སྦོས་དང་སེར་ག་སོགས་བྱུང་
ཡང། བསྟན་པ་རང་ལ་དགོངས་ཏེ་ཁྱིམ་པའི་གོས་དང་ལྤགས་རིགས་ཀྱི་ན་བཟའ་མ་བཞེས་པར་དཀང་བ་ལྷུར་ལེན་མཛད་དེ་བྱོན་ཅིང་དེ་སྐབས་སྐུ་བསེར་པའི་རྐྱེན་ལས་དུས་ཕྱིས་ཀྱང་དགུན་དུས་གྲང་བར་

[226B]སྐྲང་སྦོས་ཀྱི་རྣམ་པ་འཕར་ལྡང་གིས་ཅུང་མི་བདེ་བའི་ཚུལ་དང། སྐུ་དཔུང་གཡས་སུ་སེར་གསོས་པའི་ཤུལ་གྱི་རི་མོ་ཕྱིས་སུའང་མངོན་སུམ་མཇེལ་དུ་ཡོད་
དེས་ཕྲུལ་བཤད་པ་སོགས་ཀྱི་མཛད་པའི་ཆ་ཀུན་ནས་ཇོ་བོའི་རྣམ་ཐར་དུ་མཁོ་བ་སྦྱིན་དང་སྙན་པར་སྨྲ་བ་དང། །འཇིག་རྟེན་དོན་མཐུན་གདུལ་བྱའི་དོན་ལ་སྤྱོད། །བསྡུ་བའི་
དངོས་པོ་བཞི་ཡང་དཔལ་འབྱོར་གྱིས། །གཞན་དོན་ལྷུར་མཛད་ཁྱོད་ལ་གསོལ་བ་འདེབས། །ཞེས་པའི་དོན་དང་དགོངས་སྤྱོད་གཅིག་ཏུ་འབབ་པ་ཡོད་ཅིང། ད་ལྟ་བཤད་མ་ཐག་པ་འདི་ཡང་གསང་རྣམ་གསོལ་འདེབས་
ཡས། ཀུན་གྱིས་བསྐུལ་ཞིང་ལྤགས་གོས་འཛོམས་མོད་ཀྱང། །བསྟན་དང་དོན་མཐུན་དོན་སྤྱོད་ལ་དགོངས་ནས། །འབྲོག་དགོན་གྲང་ངར་ཆེ་ཚད་ས་ཕྱོགས་ནའང། །བསྟན་རྩ་སྲོག་ལས་གཅེས་ལ་གསོལ་བ་འདེབས་
ཞེས་གསུངས་པ་ལྟར་གཞན་དང་གཞན་ལས་ཆེས་ཕུལ་དུ་བྱུང་བའི་རྣམ་པར་ཐར་པ་ངོ་མཚར་བ་ཞིག་གོ་གཞན་ཡང་གསོལ་འདེབས་ལས། དབུས་སྐད་ས་མཐའི་མི་ཡིས་གོ་བར་མཛད། །ཅེས་དང། སུས་ཀྱང་མ་
ཐུབས་མཐའ་མུན་པའི་གླིང། །ཟབ་ལམ་རིམ་པའི་སྒྲོན་མེས་གསལ་བར་མཛད། །ཐམས་ཅད་མཁྱེན་ལ་རྩེ་གཅིག་གུས་པས་བཏུད། །འདུལ་མཁས་དེད་དཔོན་ཁྱིད་ལ་གསོལ་བ་འདེབས། །ལྟ་ངན་མུན་ཚོགས་སྐད་

[227A]༄༅། །ཅིག་ཉིད་ལ་བཅོམ། །གྲུབ་མཐའ་རིས་མེད་བློ་བཟང་རྒྱལ་བསྟན་བཀོད། །གླེན་སྒོམ་ཨུ་ཚུགས་ཅན་རྣམས་འཇིགས་པར་མཛད་།གཞན་སྣང་ཟིལ་གནོན་ཁྱེད་ལ་གསོལ་བ་འདེབས། །
ཞེས་པའང་གཙོ་བོར་ནགས་ཤོད་ཕྱོགས་དང། ཆག་རི། རབ་དཀར་སོག་གསུམ་གྱི་ཁུལ་སོགས་སུ་སྔོན་ཕེབས་ཀྱི་དུས་དག་ཏུ་བྱུང་བ་ཡིན་ལ། དེ་ཡང་རྗེ་ཉིད་ནས་སྡེ་དགོན་དེ་དང་དེར་ཆོས་གསུང་བའི་སྐབས་
དབུས་ཀྱི་ཡུལ་སྐད་འབའ་ཞིག་གིས་གསུངས་ཀྱང་ཚིག་དོན་ལ་བརྡ་འཕྲོད་མི་འཕྲོད་སོགས་ཀྱི་དཀའ་བ་ཅི་ཡང་མེད་པར་རང་རང་གི་ཡུལ་སྐད་ཁོ་ནར་གོ་སྟེ། ཁམས་འབྲོག་གི་སྐྱེ་བོ་མང་པོས་བླ་མ་འདི། །
ཁམས་པ་རེད་གདའ་ཟེར་བ་སོགས་བྱུང་ཚུལ་དེ་དུས་ཀྱི་ཕྱག་ཕྱི་བ་འགའ་ལས་ཐོས་ཤིང། དེ་དག་ཏུ་ཆོས་ཀྱི་བདུད་རྩི་ཇི་ལྟར་སྩལ་བ་ཡང་སྤྱིར་གདུལ་བྱ་རང་རང་ལ་ཁམས་དང་མོས་པ་དང། དབང་
པོར་འཚམས་པའི་དབང་བཀའ་ཁྲིད་ལུང་ཅི་རིགས་འདོད་ཆོས་སྣ་ཚོགས་ཤིག་དང། ལྷག་པར་རྒྱལ་བའི་གསུང་རབ་ཡོངས་ཀྱི་ཉིད་ཁུ་འཕགས་ཡུལ་པཎ་གྲུབ་ཚད་མའི་བཞད་སྲོལ། རྒྱལ་བ་
གཉིས་པ་ཙོང་ཁ་པ་ཆེན་པོས་ལེགས་པར་བཀྲལ་བའི་མན་ངག་ཚང་ལ་མ་ནོར་བ་བྱང་ཆུབ་ལམ་གྱི་རིམ་པའི་ཉམས་ཁྲིད་ཟབ་ལ་རྒྱས་པར་ཕལ་ཚིག་དམར་རྗེན་གོ་བདེ་བའི་ལུགས་སུ་ཕ་བཟང་པོས་གཅེས་

[227B]ལྡན་གྱི་གདུལ་བྱ་མཐའ་ཡས་པ་ཞིག་ལྟ་གྲུང་དམན་པའི་བག་ཆགས་ཀྱི་ཕྱོགས་ལས་ཡིད་ལོག་སྟེ་རྗེ་བླ་མ་མཆོག་ལ་སངས་རྒྱས་དངོས་ཀྱི་འདུ་ཤེས་
ཐོབ་ཅིང། མཉམ་མེད་ཙོང་ཁ་པ་ཆེན་པོའི་བསྟན་ལ་ཞུགས་པ་མང་དུ་བྱུང་ཞིང། ཚུལ་འདི་འདྲ་དུས་གཞན་དུའང་འབྱམས་ཀླས་པ་ལྟར་བྱུང་བ་འོག་ནས་ཀྱང་འཆད་འགྱུར་ལྟར་རོ། །དེ་ལྟར་ཁམས་ཕྱོགས་
ནས་རིམ་གྱིས་ཕེབས་ཏེ་ཆུ་བཟང་རི་ཁྲོད་དུ་ཞབས་སོར་འཁོད་རྟག་བརྟན་རི་ཁྲོད་པ་བྷ་ཀྵུ་རཏྣ་པྲ་ཛྙས་བྱང་ཆུབ་ལམ་རིམ་ཆེན་མོ་ཞི་གནས་ཀྱི་དབུའི་བར་གྱི་སྟོད་ཆ་ཡོངས་རྫོགས་བློ་འཛིན་གྱིས་རྒྱུགས་ཕུལ་
བར་མཉེས་པ་རབ་ཀྱི་ཚུལ་བཞེས་པའི་གསུང་སྒོ་བཟང་པོ་དང་ལེགས་དར། གནད་ཆ་བཅས་གྱ་ནོམ་པ་སྩལ། དྭགས་པོ་སྐྱབས་མགོན་བླ་མ་རིན་པོ་ཆེ་ལྷ་སར་ཕེབས་ཏེ་བཤད་སྒྲ་པའི་གཟིམ་ཤག་ཏུ་
བཞུགས་ཤིང་བསྐུན་ཚུལ་ཆེ་ཙམ་བཞེས་མུས་ཐོག་ཆུ་བཟང་དུ་ཕེབས་བཞེད་ཡོད་པ་ལྟར་རྗེ་ཉིད་མཇལ་ཁར་ཆེད་ཕེབས་ཀྱིས་ཆུ་བཟང་རི་ཁྲོད་ཀྱི་རྗེ་བླ་མ་མཆོག་གི་གཟིམ་ཤག་ཏུ་གདན་དྲངས་པར་ཧ་
ཅང་དགྱེས་མཉེས་ཆེན་པོའི་ངང་ནས་སྤྲོ་བཞུགས་གནང་ཞིང་གསོལ་སྨན་སོགས་ཀྱི་འཕྲོད་བཞེས་ཀྱང་ནར་མར་བསྐྱངས། དེ་ནས་མི་རིང་བར་བཤད་སྒྲ་བའི་བློན་ཆེན་དེ་ཉིད་དུས་ཀྱི་ཆོས་ཉིད་དུ་གྱུར་ཏེ་

[228A]༄༅། །སྐུ་འདས་པར་བླ་མ་རྣམས་གཉིས་གདན་དྲངས་པ་བཞིན་འཕྲལ་དུ་བྱོན་ཏེ་སྐུ་གཤེགས་དེ་ཉིད་ངན་འགྲོའི་སྐྱེ་གནས་ལས་གྲོལ་བའི་གསུང་ཆོག་དང། ཐུགས་དམ་བདེན་བརྗོད་
ལྗགས་བསྔོ་སོགས་ཟབ་སྨིན་དུ་བསྐྱངས་ཏེ་སླར་ཆུ་བཟང་རི་ཁྲོད་དུ་ཡར་ཕེབས། དྭགས་པོ་བླ་མ་རིན་པོ་ཆེ་ཆུ་བཟང་གཟིམ་ཆུང་དཀྱིལ་དུ་བསྙུན་པ་ཞེས་ཀྱི་སྐབས་ཐམས་ཅད་དུ་ཐུགས་དམ་ཉམས་བཞེས་
རྣམས་རྒྱུན་མི་འཆད་དུ་བསྐྱངས་ཤིང། རྗེ་བླ་མ་ཉིད་ནས་ཀྱང་ཞབས་ཞུ་བ་དཀྱུས་མ་བཞིན་གྱི་སྤྱི་བྱེའི་ཞབས་ཏོག་བསྙུན་གཡོག་མཐའ་དག་ཉིན་མཚན་ཁོར་མོ་ཡུག་ཏུ་སྒྲུབ་པར་མཛད་དོ། །དགུང་གྲངས་ཞེ་
གཉིས་སུ་ཕེབས་པས་ལུག་ལོ་ཧོར་བླ་དང་པོའི་ཚེས་བདུན་གྱི་ཉིན་དྭགས་པོ་སྐྱབས་མགོན་བླ་མ་དམ་པ་དེ་ཉིན་འོད་གསལ་ཆོས་ཀྱི་སྐུ་མངོན་དུ་མཛད་དེ་དགའ་ལྡན་ཡིད་དགའ་ཆོས་འཛིན་གྱི་ཞིང་དུ་གཤེགས་
ཚུལ་བསྟན་པས་དེ་ནས་བཟུང་རྗེ་བླ་མ་རྡོ་རྗེ་འཆང་མཆོག་ཉིན་ཞག་མང་པོའི་བར་དུ་གསོལ་ཟས་མཆོད་བཞེས་ཀྱི་དྭང་ག་འགག་ཅིང་སྐུ་ལུས་ཀྱི་སྟོབས་མདངས་ཚུན་ཆད་བྲི་སྟེ་ཉམ་ཆུང་རིད་རིད་པོར་གྱུར་གྱི་བར་དུ་
སྤྱན་ཆབ་བསིལ་པ་དང་ཐུགས་ཁྲལ་ཚད་མེད་པ་གནང་བཞིན་པའི་ངང་ནས་ཐུགས་ལ་རུས་པ་བསྐྱེད་དེ་བླ་མ་རིན་པོ་ཆེའི་ཉེ་གནས་སོགས་ལ་སེམས་གསོ་བཀའ་སློབ་དང། དགོངས་རྫོགས་སྒྲུབ་ཕྱོགས་སྐོར་སོགས་

[228B] སྐུ་གདུང་རིན་པོ་ཆེའི་གདུང་སྒྲུབ་ཀྱི་ཆོ་ག་གནང་མི་རྒྱུད་སྟོད་ཀྱི་དགེ་བཤེས་བཅུ་དྲུག་གདན་ཞུས་ཀྱིས་རྗེ་བླ་མ་མཆོག་ཀྱང་ཚོགས་དབུར་ཕེབས་ཏེ་དཔལ་རྡོ་རྗེ་འཇིགས་བྱེད་ལྷ་བཅུ་
གསུམ་མའི་བདག་འཇུག་དང་འབྲེལ་བའི་གདུང་ཆོག་དང། མཚན་མོ་རྒྱུད་གྲྭ་རྣམས་ནས་དཔལ་གསང་པ་འདུས་པའི་རྩ་རྒྱུད་མཚན་འཁྱོངས་སུ་གསུངས། ཐུགས་དམ་ཞག་བདུན་གྱི་བར་བཞུགས་ཤིང་གདུང་
མཇལ་ཞུ་མི་དང་མཆོད་འབུལ་བ་སོགས་ལྷ་ས་སྐོར་བཅས་ཆེས་མང་བ་བྱུང། སྐུ་གདུང་ཞུགས་འབུལ་སྐབས་པུར་ཁང་བཞེངས་བརྩིགས་ཐིག་གདབ་སྐོར། ཕུར་ཆོག་གི་དབུ་བཞུགས་སོགས་ཚང་མ་དེ་ཉིད་ནས་
འཁུར་བཞེས་གནང། ཞུགས་འབུལ་མ་ཟིན་པའི་བར་དུ་ཞག་བཅོ་ལྔ་སྐོར་ཙམ་གྱི་རིང་ཉིན་ལྟར་མཆོད་པ་སྣ་ལྔ་བརྒྱ་ཚར་ཆག་མེད་འབུལ་གནང་མཛད། ཞུགས་འབུལ་ཟིན་ནས་ཉིན་མང་ཙམ་སོང་བའི་མཚམས་
ནས་པུར་ཁང་ཞལ་ཕྱེ་གནང་བར། སྐུ་རུས་དང། ཟུར་དུ་ཐུགས་ལྗགས་སྤྱན་གསུམ་རྡོག་ཏུ་འབྱར་བ། རིང་བསྲེལ་གྱི་རྣམ་པ་ལྟ་བུ་མང་དུ་ཕེབས་པ་རྣམས་རྗེ་ཉིད་དང། དགེ་ལེགས་རིན་པོ་ཆེ། བཞི་སྡེ་ཏཱ་ཟུར་
གསོལ་འཇམ། ཕྱག་ངག་རྒྱམ། ཆུ་བཟང་དགེ་སློང་ཧར་གདོང་གྲྭ་མཁྱེན་དང། སེར་སྨད་རྨར་ཉུང་བློ་བཟང་འཕྲིན་ལས་སོགས་མི་གྲངས་བཅོ་ལྔ་སྐོར་ནས་ཞབས་ཞུ་གཙང་སྦྲ་དྭང་ལྡན་གྱིས་བསྡུ་བསགས་སྲེགས་

[229A]༄༅། །པར་མཛད། དེ་ནས་སྐུ་རུས་ལྷར་བསྐྱེད་ཀྱི་ཆོག་སོགས་ཀྱང་རྗེ་ཉིད་ནས་ཡང་ཡང་གནང། པུར་ཁང་གིས་རིགས་སྒམས་ཆུ་བཟང་རི་ཁྲོད་ཀྱི་བླ་བྲང་གླིང་གའི་ནུབ་བྱང་མཚམས་ཀྱི་
ལྟག་ཟུར། གླིང་སྐོར་གྱི་ནང་ཚུད་དུ་ཁང་བུ་བརྩེགས་པའི་མཆོད་རྟེན་གསར་བཞེངས་ཐོག་པུར་ཐལ་སོགས་ལྷག་མ་གང་ཡོད་འཇུག་གནང་མཛད། སྐུ་གདུང་གི་ཆ་ཤས་རིང་བསྲེལ་གྱི་རྣམ་པར་ཕེབས་པ་
དང། སྐུ་རུས་སིལ་བུར་གྱུར་པ་སོགས་ནས་དྭགས་པོའི་གདན་སའི་རྟེན་གཙོར་འདྲ་སྐུ་བཞེངས་རྒྱུའི་ནང་རྟེན་དུ་བཞུགས་རྒྱུ་དང། ལྷ་ས་དང་དྭགས་པོ་ཁུལ་གྱི་དད་ཅན་སློབ་བུའི་ཚོགས་ལ་རྟེན་སྐལ་དུ་གནང་
རྒྱུ་འགའ་ཟུར་དུ་བཅད་པ་ལས་བྱིངས། མས་སླད་བཀྲས་ཆོས་རི་ཁྲོད་དུ་འདྲ་སྐུ་རིན་པོ་ཆེ་གསར་བཞེངས་གནང་རྒྱུའི་གཟུངས་གཞུག་ཏུ་འཇོག་གནང་མཛད་ཅིང། རྗེ་བླ་མ་མཆོག་ནས་ད་དུང་བླ་མ་རྗེས་སུ་
དྲན་པའི་ཐུགས་སྐྱོ་གདུང་གི་རྣམ་པས་ངས་དུས་མེད་པ་ལྟ་བུ་ཐུགས་ཉམས་སུ་བཞེས་པའི་ངང་ནས། རྟེན་གསུམ་མཆོད་ཆས་ཀྱི་རིགས་མེད་དུ་མི་རུང་བ་རྣམས་མ་གཏོགས་ཕྱག་རྫས་གང་ན་ཅི་ཡོད་ཕལ་མོ་
ཆེ་དགོངས་རྫོགས་མཆོད་འབུལ་དང། དགེ་འདུན་བསྙེན་བཀུར་སོགས་ཡར་མཆོད་མར་སྦྱིན་གྱི་རྒྱུར་གཏོང་བར་མཛད་ཅིང། དགོངས་རྫོགས་ཀྱི་གཙོ་བོ་སྐྱབས་མགོན་བླ་མ་དམ་པ་དེ་ཉིད་ཀྱི་ཞལ་ནས་བྱུང་བའི་

[229B]རིམ་པ་རང་གིས་སྐྱོང་ཞིང་གཞན་ལ་སྤེལ་བ་སོགས་བཤད་སྒྲུབ་ཟུང་འབྲེལ་གྱི་སྒོ་ནས་བསྟན་འགྲོའི་དོན་ཆེན་པོ་བླ་ནས་བླར་སྐྱོང་བའི་ཐུགས་བརྩོན་སྔར་
ལས་ལྷག་པར་བསྐྱངས་ཤིང། རྗེ་བླ་མ་ཉིད་ཀྱི་བླ་བྲང་ནས་ཕྱི་ལོ་ཆོ་འཕྲུལ་ཟླ་བའི་ཚེས་བདུན་ཉིན་རྒྱུད་སྨད་ཀྱི་དྭགས་གྲའི་རབ་འབྱམས་དགེ་བ་ཤེས་གང་ཡོད་གདན་དྲངས་ཏེ་སྐུ་རུས་སམ་འདྲ་སྐུ་རིན་པོ་ཆེ་གང་ཡིན་གྱི་
སྤྱན་སྔར་མཆོད་སྤྲིན་སྣ་ལྔ་བརྒྱ་ཚར་འབུལ་གཤོམས་ཐོག་།སྦྱོར་ཆོས་སྐལ་བཟང་མགྲིན་རྒྱན་དང། གནས་བརྟན་ཕྱག་མཆོད་བླ་མཆོད་ཀྱི་སྒོ་ནས་ཚོགས་མཆོད་ཟབ་རྒྱས་དང་འབྲེལ་བའི་གསུང་ཆོག་སོགས་དགོངས་
རྫོགས་མཆོད་འབུལ་ལོ་རེ་བཞིན་ཆག་མེད་དགོས་པའི་ཞལ་ཏ་བཅས་གནང། རེ་ཞིག་སྐུ་རུས་རྣམས་ལ་ཁྲུས་གསོལ་ཡང་ཡང་དང། བཟང་གོས་ཕྱི་ནང་དུ་མའི་ན་བཟའ་སྒྲོན་འབུལ་གྱིས་སྟེགས་མཐོ་བར་བཞུགས་ཏེ་
སྲི་ཞུ་ཕྱག་མཆོད་ཚད་མེད་པ་ནར་མར་བསྐྱང་བ་སོགས་སྐྱབས་མགོན་བླ་མ་དེ་ཉིད་དངོས་སུ་བཞུགས་པ་ལྟ་བུའི་བསྟི་སྟང་ལྷག་པར་དུ་ཆེ་བ་གནང་ཞིང། གསང་རྣམ་གསོལ་འདེབས་སུ། རིགས་ཀྱི་ཅོད་པན་མཉམ་མེད་
གསེར་གླིང་བས། །མཛད་མཐའ་ཁྱོད་ཉིད་ཙམ་ལ་སྟོན་པའི་གནད་།ཞི་བའི་བློ་གྲོས་བྱང་སེམས་མ་གཟིགས་ནས། །དེ་བཞིན་གཤེགས་པར་སྤྲུལ་ལ་གསོལ་བ་འདེབས། །ཕྱི་ལྟར་དད་པ་ཅན་གྱི་སྒོ་དྲུང་ན་།རྒྱལ་ཀུན་

[230A]༄༅། །བསོད་ནམས་ཞིང་མཆོག་ཉི་མ་ཤར། །མི་རྟག་བསྟན་གཏད་ཚོགས་རྫོགས་མཐར་ཕྱིན་མཚོན། །རྒྱལ་སྲས་ནོར་བཟང་ཁྱོད་ལ་གསོལ་བ་འདེབས། །ལུས་སྲོག་ལོངས་སྤྱོད་འབུལ་ནུས་ཐུགས་
སྟོབས་སྐྱེས། །སྨན་ཐུན་རེ་རེར་གསེར་ཐུན་རེ་འཇལ་གསུང། །ང་ཡི་ཤ་ཚན་ཕུལ་ན་ཕན་ནམ་གསུང། །རྟག་དུ་མངོན་སུམ་གྱུར་ལ་གསོལ་བ་འདེབས། །གཅེས་ནོར་ཡོད་དགུ་ཐམས་ཅད་དུས་གཅིག་བཏང། །བདུན་
ཕྲག་གསུམ་གྱི་བར་དུ་སྐུ་གདུང་མཆོད། །རིང་སྲེལ་རྨི་ལམ་སྒྱུ་འཕྲུལ་དྲ་བ་སྟོན། །འབྲས་བུ་མངོན་དུ་གྱུར་ལ་གསོལ་བ་འདེབས་།ཞེས་པ་རྣམས་ཀྱང་དྭགས་པོ་སྐྱབས་མགོན་དམ་པ་དེ་ཉིད་ཀྱི་སྐུ་ཚེའི་ཐ་མར་
ཡང་རྗེ་འདི་བས་རྒྱལ་སྲས་ནོར་བཟང་གིས་མགོན་པོ་བྱམས་པ་དང་རྟག་ཏུ་དུས་ཆོས་འཕགས་བསྟེན་པའི་རྣམ་པར་ཐར་པ་དང་ཆ་ཀུན་ནས་མཚུངས་པར་ཐུགས་སྟོབས་ཕུལ་དུ་གྱུར་པས་ཞབས་ཏོག་གི་རབ་ཏུ་སོན་
བར་མཛད་པ་སོགས་དོན་ལ་གནས་པའི་བསྟོད་བསྔགས་འབའ་ཞིག་ཏུ་ཡོད་དོ། །བར་སྐབས་དེར་ཕྱོགས་མཐའི་སྤོང་བ་པ་ཞིག་ལ་ཞུ་ཡིག་གི་འཕྲིན་ལན་དུ་འདི་ལྟར་སྩལ་ཏེ། །འདི་སྣང་བསླུ་བྲིད་སྲིན་མོའི་རོལ་གར་
དུ། །མཐོང་ནས་མི་མེད་དབེན་པའི་ནགས་ཀླུང་དུ། །གཏན་གྱི་འདུན་མ་སྙིང་པོར་སྒྲུབ་པ་ལ། །གཅིག་ཏུ་གཞོལ་བའི་དགེ་སྦྱོང་ཆེ་དེའི་དྲུང། །རིང་ནས་མཛའ་བའི་མདུང་རྒྱ་མི་ལྷོད་པའི། །དམ་བཅའ་སྙིང་དབུས་རྡོ་

[230B] །ཕན་ཚུན་འགྲན་པ་བཞིན་དུ་བཀོད་པ་ཡིས། །བསྐུལ་བའི་དབྱངས་ཀྱི་མཆིད་ལན་འདི་ལྟར་སྒྲོག་དེང་དུས་ཁྱོད་སྐུ་རི་དྭགས་རྒྱལ་པོ་ནི། །སྒྲུབ་བརྒྱུད་བསྟན་པའི་ཉམས་མྱོང་སྟོབས་རྒྱས་བཞིན། །གཅིག་
པུར་རྒྱུ་བའི་ཐུབ་པའི་བརྟུལ་ཞུགས་ཀྱིས། །དབེན་གནས་གངས་ཀྱི་རི་སུལ་མཛེས་པར་བྱས། །ནོར་རྫས་གསོག་སྲུང་སྤེལ་བའི་འདུ་འགོད་དང། །གཉེན་འཁོར་འབད་འཚོལ་དགྲ་གཉེན་སོ་ཚིས་སོགས། །འདི་དག་འདི་ཕྱི་
གཉིས་འཕུང་ཁུར་ངན་ཏེ། །དོར་ནས་དབེན་པའི་བག་ཕེབས་འདི་རེ་སྐྱིད། །ཡོན་བདག་ངོ་སྲུང་གྲོང་ཆོག་མོ་རྩིས་དང། །ལྟར་སྣང་ཆོས་བཤད་གནས་སྐོར་གཏམ་ཀྱལ་སོགས། །བྱེད་པ་འདི་སྣང་གཡེང་བའི་གཙོ་བོ་སྟེ། །
དོར་ནས་དོན་ཉུང་བྱ་ཉུང་འདི་རེ་སྐྱིང། །རྒྱལ་དང་དེ་སྲས་རྣམས་ཀྱིས་བསྟེན་པའི་ལམ། །གྲུབ་པ་དྲང་སྲོང་མཆོག་རྣམས་བསྟི་བའི་གནས། །ཞི་བའི་དགའ་སྟོན་ཡང་དག་འཕེལ་བའི་སར། །བདེ་སྟོང་བདུད་རྩིའི་རོ་མཆོག་
མྱོང་བའི་སླད། །གང་ཞིག་མང་དུ་ཐོས་པའི་དགེ་སྦྱོང་གིས་།བསྟེན་གནས་དབེན་པའི་རི་སུལ་དེ་མཛེས་ཏེ། །དབེན་པ་བསྟེན་པ་ཡིས་ཀྱང་དག་སྦྱོར་ནི། །ཐོས་དོན་རྩེ་གཅིག་སྒྲུབ་ལ་ལྷག་པར་མཛེས་།ཡུལ་དང་དུས་ཀྱི་
རྒུད་པའི་མཐར་གཏུགས་པས། །མཚོན་ཆའི་འཕྲུལ་འཁོར་མུན་བཞིན་གཏིབས་པའི་ཁྲོད། །ཞི་བའི་དགའ་སྟོན་རྒྱས་པའི་སྣང་བ་ཡིས་།བདེ་བར་འཁོས་སུ་ཕེབས་འདི་ཨེ་མ་ཧོཿ་གང་བློ་པདྨ་དཀར་པོའི་གུར་ཁང་ན་
[231A]༄༅། །མང་ཐོས་སྙིང་པོར་བསགས་པའི་སྦྲང་རྩིའི་བཅུད་།ཉམས་ལེན་རྐང་པ་དྲུག་པས་ངོམས་མེད་དུ། །སྤྱོད་པ་འདི་ནི་གཏན་གྱི་འདུན་མའི་ཕུལ། །འདིར་ཡང་པ་ན་ཙ་ལི་ཀའི་སྟོད་གཡོགས་དང་
རིན་གཉིས་དོ་ཤལ་འཆང་བའི་འཕྲིན་ཡིག་གི། །ལུས་ཕྲ་སྙན་ཚིག་ལང་ཚོས་སྒེག་པ་ཅན། །ལྷགས་པའི་མོད་ལ་སྤྲོ་དགའ་ཀུན་ནས་འཕེལ། །འདི་ན་འཚོ་བའི་རྫིང་བུ་རབ་དྭངས་ཀྱང། །ཟིན་མེད་སྤྲོས་པའི་རླབས་འཕྲེང་
བསྐྱོད་པ་ཡིས། །སྣ་ཚོགས་ལས་ཀྱི་གཉེར་མའི་རི་མོ་ནི། །འཛད་མེད་འགོད་པས་སུན་པ་སྐྱེད་བཞིན་ལགས། །ཁྱོད་ནི་དམ་པའི་སྤྱོད་པར་ཡིད་ཆགས་པས། །འབྱུང་འགྱུར་བསླབ་བྱ་དགོས་ཞེས་གསུངས་པའི་
དོན། །བདག་འདྲས་ཁྱེད་ལ་གསོལ་འོས་ཆེར་མེད་ཀྱང། །བརྩེ་བས་གསལ་འདེབས་སྨྲ་འདིར་གསན་པའི་རིགས། །འདི་དང་གཏན་གྱི་དགོས་འདོད་ཡིད་བཞིན་དུ། །འབེབས་པ་དལ་དང་འབྱོར་པའི་བསམ་འཕེལ་
ནོར། །འཆི་བདག་དགྲ་པོའི་ལག་ཏུ་མི་འཆོར་བའི། །དོ་གལ་འདི་ནི་འདུན་མའི་སྙིང་པོར་ཟུངས། །གང་ཞིག་ལྷ་ཡི་རྣལ་འབྱོར་ལ་བརྟེན་ནས། །འཁོར་འདས་འཆི་མེད་དཔལ་ཀུན་སྙིང་ག་རུ། །བསྡུས་ནས་ཚེ་སྲོག་
རྡོ་རྗེར་སྒྲུབ་པ་ཡི། །ཆོ་ག་ཉིན་རེ་བཞིན་ཡང་བསྟེན་པར་མཛོད། །འཇིགས་མཛད་ཁྲོ་བོ་བཅུ་ཡི་རྣལ་འབྱོར་ནི། །བདུད་ལས་རྣམ་པར་རྒྱལ་བའི་འཕྲུལ་འཁོར་གྱིས། །བྱད་དང་འགོང་པོ་ལ་སོགས་བདུད་རིགས་ཀྱིས། །

[231B] །དེ་ནས་ངོ་བསྲུང་འདུ་འཛིའི་འཁྲི་བ་ཀུན། །བཙན་ཐབས་སྤངས་པའི་ཞི་བའི་ནགས་ཀླུང་དུ། །ནང་དུ་ཡང་དག་འཇོག་ལ་རྩེ་གཅིག་ཏུ་།མཉམ་པར་འཇོག་འདི་
ཁྱོད་ཀྱི་ལས་སུ་མཛེས། །མདོ་རྒྱུད་དགོངས་འགྲེལ་གཞུང་ལུགས་བརྒྱ་ཕྲག་སྨན། །བྱང་ཆུབ་ལམ་གྱི་རིམ་པའི་ཐུན་གཅིག་ཏུ་།བསྡུས་ནས་སྟན་ཐོག་གཅིག་ཏུ་བསྟེན་པ་ཡིས། །སྲིད་ཞིའི་ནད་བརྒྱ་མྱུར་དུ་སེལ་བར་མཛོད། །
བཅོས་མིན་ངེས་འབྱུང་ཤུགས་ཀྱིས་མཁར་འཕགས་པའི། །སྙིང་རྗེའི་རྡུལ་དཀར་སྤུངས་པའི་སེམས་བསྐྱེད་ཟླ། །མཐའ་བྲལ་སྟོང་པའི་དབྱིངས་སུ་ཤར་བའི་འཛུམ། །ཁྱོད་ཀྱི་སྙིང་དབུས་བསིལ་བའི་དཔལ་དུ་ཟུངས།།
མ་དག་སྐྱེ་ཤི་བར་དོ་ལྕགས་ཀྱི་ཁམས། །སྐུ་གསུམ་གསེར་དུ་ཟ་བའི་འགྱུར་བྱེད་རྩེ། །རིམ་པ་དང་པོའི་རྣལ་འབྱོར་ཉིན་བཞིན་དུ། །འགྲུས་པས་ཐ་མལ་སྣང་ཞེན་དྲུངས་འབྱིན་མཛོད། །དབུ་མའི་གཞུང་དོན་བརྒྱ་
ཕྲག་ལྕགས་ཀྱི་རྡུལ། །ལུང་རིགས་ཚ་སྲེག་རྣོན་པོའི་ཞུན་མཐར་གྱིས། །བསྐྲུན་པའི་མཐའ་བྲལ་ལྟ་བའི་མཚོན་རྣོན་པོ། །གཉིས་འཛིན་དགྲ་བོ་གསོད་པའི་ཕྱག་ཆར་ཟུངས། །སྤྲུལ་པའི་ཕོ་བྲང་དབུས་ཀྱི་ཨ་ཤད་ལ། །ཡིད་
ནི་རྩེ་གཅིག་ཆགས་པའི་རྣལ་འབྱོར་གྱིས། །རླུང་སེམས་དབུ་མར་སྡུད་པའི་ཐབས་མཁས་ཕུལ། །སྒྲུབ་མཆོག་བྱེ་བའི་གཤེགས་ཤུལ་འདིར་བརྩོན་མཛོད། །དེ་ལས་འོད་གསལ་དབྱིངས་སུ་སྒྱུ་མའི་སྐུ་།སྣ་ཚོགས་སྤྲུལ་

[232A]༄༅། །སྐུར་སྟོན་པའི་ངོ་མཚར་འཕྲུལ་།སད་དུས་སྦྱངས་པའི་རྣལ་འབྱོར་ལ་བརྟེན་ནས། །གཉིད་དང་འཆི་པའི་སྐུ་གསུམ་ཟིན་པར་མཛོད། །དེ་ལྟར་ཡོངས་རྫོགས་ལམ་གྱི་ཉམས་མྱོང་ཚུལ། །དགའ་
ལྡན་སྙན་བརྒྱུད་གསེར་གྱི་སྦྲམ་བུ་ཡིས། །བདག་རྒྱུད་ཕྱུག་པའི་སྐལ་བཟང་བགོ་བཤའི་གནད། །རྙེད་པ་ཇི་བཞིན་གྲོགས་མཆོག་ཁྱོད་ལའང་གཏད། །ཨེ་མ་རྙེད་པར་དཀའ་བའི་རྟེན་བཟང་འདིར། །དོན་མེད་དོན་ལོག་
དོན་ཆེར་རློམ་པ་ཡི། །སྤྱོད་ཚུལ་འཕོངས་རྟུག་འཕྱེས་པའི་རྡོ་བཞིན་དུ། །དོར་ལ་སྙིང་པོའི་དོན་མཆོག་སྒྲུབ་པར་མཛོད། །དེ་སྐད་འཕྲིན་ཡིག་མགྲིན་སྙན་ཀོ་ཀི་ལ། །དམ་ཚིག་དར་གྱི་མདུད་པའི་སྐེད་ཆིབས་དང་
ཀ་ཤིའི་གོས་དཀར་དམ་རྫས་རྒྱན་ཕྲེང་ཅན། །ས་ལུག་མཆུ་ཟླའི་ཚེས་ལ་ཁྱོད་དྲུང་འཕུར། །ཞེས་བ་འདིའོ། །ཆུ་ཤུར་འཕྲེང་གདོང་གཟིམ་བགྲེས་ཀྱིས་ཞུས་ངོར་ཧོར་ཟླ་དྲུག་པའི་ཚེས་ཉེར་གཅིག་ནས་བཟུང་ཉིན་
ཉེར་དྲུག་ཙམ་གྱི་རིང་ཆུ་བཟང་ཁྲི་བྱང་བླ་བྲང་གི་གླིང་གར། དགའ་ལྡན་ཁྲི་ཆེན་ངག་དབང་ནོར་བུའི་ཡང་སྲིད་མཆོག་གི་སྤྲུལ་སྐུ་རིན་པོ་ཆེ་སོགས་བླ་སྤྲུལ་མང་པོ་དང། གྭ་སའི་དགེ་འདུན་རིགས་ལམ་སྨྲ་བ་དུ་མ་
བཅས་སེར་སྐྱ་ཚོགས་པ་ལྔ་བརྒྱ་སྐོར་ལ་བྱང་ཆུབ་ལམ་རིམ་བ་དེ་མྱུར་དང། ལྷོ་བརྒྱུད་ལམ་རིམ་སྤར་གསར་ཐོན་བཅས་གསུམ་སྦྲགས་ཀྱི་སྟེང་ནས་ལམ་གྱི་རིམ་པའི་ཉམས་ཁྲིད་བྱུང་ལ་སྨིན་པ་དང། ཞར་དུ་

[032B] མཇུག་ཏུ་སེམས་བསྐྱེད་མཆོད་པ་བཅས་དང། འཇིགས་བྱེད་དཔའ་བོ་གཅིག་པའི་དབང་ཆེན་སྟ་གོན་དངོས་གཞི་དང་བཅས་པ་ཉིན་གཉིས། རྗེ་ཙོང་ཁ་བ་དང་དཔལ་རྡོ་
རྗེ་འཇིགས་བྱེད་དབྱེར་མེད་དུ་གསོལ་བ་འདེབས་པའི་བླ་མའི་རྣལ་འབྱོར་དང། བྱམས་ཆོས་སྡེ་ལྔའི་ལྗགས་ལུང་བཅས་སྩལ། དེ་ནས་དྭགས་པོ་དམ་ཆོས་སྤྲུལ་སྐུ་རིན་པོ་ཆེས་གསོལ་བ་ནན་ཆེར་བཏབ་
འབྲེལ་ཧོར་ཟླ་བདུན་པའི་ཚེས་བཅུ་སྐོར་ཞིག་ལ་ཁྲི་བྱང་བླ་བྲང་གི་འདུ་ཁང་དུ་བདེ་མཆོག་ལུས་དཀྱིལ་གྱི་དབང་ཆེན་དང་དེའི་རིམ་གཉིས་ཀྱི་ཁྲིད་བཅས་སྩལ། ཡང་ལོ་དེར་དམ་ཆོས་སྤྲུལ་སྐུས་ཞུས་
དོར་ཁྲི་བླའི་གླིང་གར་འབྲས་སྒོ་མང་ཁང་གསར་མཆོག་སྤྲུལ་ངག་དབང་ཐུབ་བསྟན་ཆོས་ཀྱི་དབང་ཕྱུག་དང། ཁྲི་བྱང་མཆོག་སྤྲུལ་སོགས་ཞུ་མི་བླ་སྤྲུལ་ཁག་དང་སེར་སྐྱ་བྱིངས་བཅས་ཚོགས་པ་སུམ་བརྒྱ་ཙམ་
ལ་པཎ་ཆེན་ཆོས་རྒྱན་གྱི་གསུང་ཟབ་ལམ་བླ་མ་མཆོད་པ་བདེ་སྟོང་དབྱེར་མེད་མ་རྩ་བ་དང། ཚེ་གླིང་ཡོངས་འཛིན་རིན་པོ་ཆེས་མཛད་པའི་ཁྲིད་ཡིག་ཆེན་མོ། པཎ་ཆེན་ཆོས་རྒྱན་གྱི་གསུང་ཕྱག་ཆེན་རྩ་འགྲེལ་
བཅས་ཀྱི་བཤད་ཁྲིད་ཟབ་ཅིང་འདྲིལ་བ་དང། བློ་སྦྱོང་སྙན་བརྒྱུད་ཆེན་མོ་སོགས་ཀྱི་ལུང། འཇིགས་བྱེད་ལྷ་བཅུ་གསུམ་མའི་བསྐྱེད་རྫོགས་ཀྱི་ཉམས་ཁྲིད་བཅས་སྩལ། འདི་སྐབས་དད་ལྡན་གཞན་ཞིག་ནས་

[233A]༄༅། །སྟག་ཕུ་རྡོ་རྗེ་འཆང་པདྨ་བྫྲ་དཔལ་བཟང་པོའི་བྱའི་ཕྲེང་བ་ཞེས་པ་སྤར་མ་གསར་ཐོན་གྱི་དཔེ་འགྱེད་ཚོགས་ཌཱུརྱའི་ཕྲེང་བ་ཞེས་པ་སྤར་མ་གསར་ཐོན་གྱི་དཔེ་འགྱེད་ཚོགས་འགྲེམ་སོགས་
ཀྱང་མཛད། འདི་སྐབས་ཤིག་ཏུ་མདོ་སྨད་རྒྱལ་ཐང་ལྷ་མཁར་མཆོག་སྤྲུལ་ནས་ཞུ་ཡིག་ཕུལ་བའི་ལན་དུ་སྩལ་བ་ནི། རྒྱལ་ཀུན་ཡེ་ཤེས་སྙིང་པོ་ནོར་བུའི་ཁམས། །ཆོས་དབྱིངས་ཀུན་ཁྱབ་ཐིག་ལེར་འཛུམ་
པའི་དཔྱིད། །ས་སྟེང་དགེ་མཚན་སྣང་བ་འབུམ་གྱི་གཟིས། །དག་བྱེད་འགྲོ་བའི་ཉི་མ་ཆེན་པོའི་དྲུང། །སྙིང་དབུས་དད་དང་དུང་བའི་རོལ་མཚོ་ན། །ཡིད་ཀྱི་དད་མོ་ལྷག་པར་མྱོས་པ་ཡིས་།སྙིམ་པའི་འདབ་
གཤོག་སྒྲེང་དང་ཆབས་ཅིག་པར། །དབྱངས་ཀྱི་རྒྱལ་མོས་མཆོད་འདིར་བརྩེ་བས་དགོངས། །ཆོས་དབྱིངས་སྙིང་པོར་མི་ཕྱེད་ལྷན་སྐྱེས་གར། །རགས་པའི་གཟུགས་སྐུར་ཟློས་པའི་སྒྱུ་འཕྲུལ་གང་།གང་ན་
གདུལ་བར་བྱ་བ་དེ་དང་དོའི། །ཁམས་དང་དབང་པོའི་རྗེས་སུ་འཇུག་པ་ཉིད། །འདི་ན་ངུར་སྨྲིག་འཛིན་པའི་ཟོལ་བརྟེན་ཀྱང་།མཛད་པའི་ཁྱད་པར་རྒྱལ་ཀུན་ལས་ལྷག་བཞིན། །སྙིང་སྟོབས་སྙིང་རྗེས་འཁྲུངས་
པའི་་ཞབས་སེན་ཀྱང། །ཇི་ཙམ་སྙིགས་མར་ལྷག་པར་བརྟན་བརླིང་བཞིན། །ཡུལ་གྱིས་བསྐལ་ཀྱང་མཛའ་བས་ཉེ་བ་ཡི། །དམ་བཅའི་རི་མོ་སྙིང་དབུས་བརྟན་པའི་བསྒྲོས། །བཀྲ་ཤིས་དགེ་མཚན་བརྒྱད་ཀྱི་

[233B] །ཁྱོད་ཉིད་མཆོད་པར་སྤྲོས་པའི་སྐྱེས་ལན་དུ། །དབྱངས་ཅན་ཕང་པའི་རྒྱུད་མང་རི་མོའི་གཟུགས། །ཤིས་པའི་དགའ་སྟོན་རྫོགས་པའི་རྣམ་འགྱུར་ཅན། །ཡོན་ཏན་རྒྱལ་སྲིད་རིན་ཆེན་རྣོར་བདུན་ལས་
ཐེག་མཆོག་ཆོས་ཀྱི་སྲིད་ལ་དབང་བཀུར་བའི། །བཀའ་རྟགས་གསེར་གྱི་ཅོད་པན་དུར་སྨྲིག་གོས། །བཀྲ་ཤིས་སྲིང་དུ་རིང་བའི་ཁ་བཏགས་བཅས། །དགེ་མཚན་མཆོག་ཏུ་བསྟབ་པའི་རྟེན་འབྱུང་ལས། རྣམ་པ་
དགའི་གོ་འཕང་མཐོན་པོར་འཛིན་པར་གྱུར། །བདག་ཀྱང་འཚོ་བའི་པདྨོ་མ་སྙིགས་ཤིང། །ལྷག་བསམ་དཀར་བའི་འདབ་བརྒྱ་གྲོལ་ཁུལ་ཡང། །འདི་སྣང་སྤྲོས་པའི་རྡུལ་མང་སྐྱུགས་པ་ཡིས། །སྙིང་པོའི་ལེ་
སར་ཉིན་བཞིན་བཅོམ་བཞིན་ལགས། །མཚམས་སུ་ཞུ་གསོལ། བསྟན་འགྲོའི་རི་གླིང་ཁོར་ཡུག་བཀོད་པའི་དབུས། །ཡོན་ཏན་བང་རིམ་མཐོན་བོར་ཉེར་འཕགས་པའི། །ཁྱོད་སྐུའི་རི་དབང་ནམ་ཡང་གཡོ་
མེད་པར། །སྲིད་པའི་ཕྱི་མཐའ་དེ་སྲིད་ལྷུན་ཆགས་མཛོད། །ཐུགས་རྗེའི་ཆུ་ཁུར་བ་རྩེགས་པའི་གདེངས་ཀ་ནས། །ཟབ་གསང་གསུང་དབྱངས་དབྱར་སྒྲོས་རྔ་གསང་འདུམ། །དགོས་འདོད་གྲུ་ཆར་སྩོལ་དང་
ཆབས་ཅིག་པས། །འགྲོ་ལ་ཕན་བདེའི་ལོ་ཏོག་སྐྲུན་པར་མཛོད་།མཁྱེན་རབ་ཉི་མ་འཕར་བའི་འོད་པོ་ཆེ། །ཤེས་བྱའི་མཁའ་མཐས་གཏུགས་པར་མཉམ་འཇུག་པས། །ཟབ་མོའི་དོན་ལ་བ་ལྟ་བའི་སྣང་

[234A]༄༅། །པ་ཡིས། །འགྲོ་བའི་སྙིང་གི་མུན་སྟུག་མཐར་བྱེད་མཛོད། །བརྩེ་ཆེན་འོད་དཀར་དྲ་བས་དཀྲིས་པ་ཡི། །ཐུགས་བསྐྱེད་ཟླ་བ་དག་པའི་དཀྱིལ་འཁོར་ལས། །ཞི་བསིལ་ག་བུར་གསར་པའི་
ཟེར་ཕྲེང་གིས། །སྲིད་ཞིའི་ཚ་གདུང་ཀུན་ནས་འཕྲོག་པར་མཛོད་།ཡོན་ཏན་གཏིང་མྠའ་མི་མངོན་ཆུ་གཏེར་ལས། །འཕྲིན་ལས་དུས་ལས་ཡོལ་བ་མེད་པའི་རླབས། །ཡིད་བཞིན་བསྐྱོད་པས་སྐལ་བཟང་དོན་
མཐུན་ཚོགས། །རྣམ་གྲོལ་རིན་ཆེན་གླིང་དུ་ཕྱིན་པར་མཛོད། །བདག་ཀྱང་མི་མེད་དབེན་པའི་རི་སུལ་དུ། །གཅིག་པུར་འགྲོ་བ་ཀུན་བྱི་དོན་སེམས་བཞིན། །ཡོངས་རྫོགས་ལམ་གྱི་ཉམས་མྱོང་ཡུད་བརྒལ་ནས། །
འགྲོ་བའི་འདྲེན་པ་ཆེན་པོར་བྱིན་གྱིས་རློབས། །ཞེས་པའི་ཞུ་ཡིག་སྤྱན་ལམ་འབབ་སྟེགས་ལྷ་རེག་དང། འཇིགས་མཛད་རྡོ་རྗེའི་བསྲུང་ཟློག་གི་ཞལ་ཤེས་ཡོངས་སུ་རྫོགས་པར་འཁོད་པའི་མན་ངག་ཤོག་དྲིལ་
སྟོད་ཀྱི་གོས་ཟར་བབས་རྭ་བཞི་བཅས་གང་གི་ཆོས་ཀྱི་སྤུན་ཟླ་ཕ་བོང་ཁའི་སྤྲུལ་མིང་པས་ཆུ་བཟང་ཡང་དབེན་རྟག་བརྟན་སྤྱིལ་ཆུང་ནས་ས་ལུག་བོད་ཟླ་བ་བརྒྱད་པའི་ཚེས་སུམ་ཅུ་བཟང་པོ་ལ་ཕུལ་པའི་ཞུ་ཡིག་ཞེས་
པ་འདི་ཉིད་ཡིན་ལ། ཆབ་མདོ་དཀོན་རྡོར་མཆོག་སྤྲུལ་སོགས་དད་མཇལ་ཞུ་མི་ཆེས་མང་བར། འདོད་ཆོས་གང་དགོས་སྩོལ་བ་སོགས་རྒྱུན་གཏན་ནས་སྣ་ཚོགས་གདུལ་བྱའི་མོས་ངོར་འཚམས་པའི་ཐབས་མཁས་

[234B]མཛད་པ་རྣམས་སྤྱིར་བཏང་ཡོངས་གྲགས་ཀྱི་དབང་དུ་བཏང་བ་ལས་འབྲིར་མི་ལངས་ཤིང། ལྔ་ཕྱི་བར་གསུམ་གི་ལོ་དུས་སྣ་ཚོགས་བར་བསྒྲུབ་བྱ་ཚན་
ཁག་དུ་མར་དགེ་བསྙེན། དགེ་ཚུལ། བསྙེན་རྫོགས་བཅས་ཀྱི་སྡོམ་པའི་གནས་ལ་བཀོད་དེ་མྱང་བདས་ཀྱི་གོ་འཕང་ལ་རེག་ཕའི་ས་བོན་ཁྱད་པར་ཅན་དུ་མ་བསྐྲུན་པར་མཛད་ཅིང། སྒྲ་མི་སྙན་གྱི་ཚེ་སྒྲུབ་ཀྱི་འདོན་ཆོག་
འཁྱེར་བདེ་བ་ཞིག་ཀྱང་བཀའ་རྩོམ་མཛད། གོང་དུ་སྨོས་པའི་གསང་བདེ་འཇིགས་གསུམ་དང། བླ་མཆོད། ཕྱག་ཆེན། གཅོད། ནཱ་རོ་ཆོས་དྲུག་སོགས་ཀྱི་དབང་ཁྲིད་གནང་བའི་དུས་རྣམས་སུ་དད་བརྩོན་ཅན་དུ་མས་
སྔ་ཕྱིར་གསོལ་བ་བཏབ་པ་བཞིན་དབང་ཁྲི་ཀྱི་བླ་མ་བརྒྱུད་ཕའི་གསོལ་འདེབས་གསར་རྩོལ་དང། ཁ་སྐོང་ཅི་རིགས་པ། ས་བཅད་བསྡུས་དོན་གྱི་སྐོར་དུ་མ། བླ་མ་ལྷ་ཚོགས་མང་པོའི་གསོལ་འདེབས་རྒྱས་བསྡུས་
སོགས་ཀྱང་མང་དུ་སྩལ། དགུང་གྲངས་ཞེ་གསུམ་དུ་ཕེབས་པ་ལྕགས་སྤྲེལ་ལོའི་དགུང་གསར་མཛད་སྒོ་སྤྱི་དང། བླ་སྤྲུལ་སྐུ་དྲག་རིགས་པ་སྨྲ་བའི་དགེ་བའི་བཤེས་གཉེན་གྱི་ཚོགས་དུ་མ་སེར་སྐྱ་བྱིངས་
དཀྱུས་སོགས་དད་མཇལ་ཞུ་མིའི་ཚོགས་དབྱར་གྱི་ཆར་སྤྲིན་གཏིབས་པ་བཞིན་དུ་ལྷགས་པར་མཇལ་ཁ། ཕྱག་དབང། ཇ་གྲལ་སོགས་སྔར་རྒྱུན་ལྟར་ལྷོད་འགོལ་དུ་གནང་ཞིང། འདིའི་ལོ་སྔ་ཕྱི་ཞིག་ཏུ་བཀྲས་

[235A]༄༅། །ཆོས་རི་ཁྲོད་ཀྱི་འདུ་ཁང་དུ་ཀོང་པོ་འབྲུལ་མཁན་ཆེན་མཆོག་སྤྲུལ་དང། སེར་སྨད་གཞུང་པ་ལྷ་བཙུན་སྦྲུལ་སྐུ་དགའ་ཤར་ཁྲི་བྱང་མཆོག་སྤྲུལ་སོགས་ཞུ་མི་ཚོགས་པ་བརྒྱ་ཕྲག་ལ་ཉེ་བར་
འཇིགས་བྱེད་ལྷ་བཅུ་གསུམ་མའི་དབང་ཁྲིད་དང། སྒྲ་མི་སྙན་གྱི་ཚེ་ཁྲིད་སོགས་ཆོས་འཁོར་རྒྱ་ཆེར་སྩལ་ཞིང། ཆོས་གྲལ་དུ་ལྷ་བཙུན་པས་འབྲུལ་མཁན་སྤྲུལ་ལ་སྐུ་རྩེད་ཀྱི་ཚུལ་སྣ་ཚོགས་མཛད་པས་འབྲུལ་རིན་
པོ་ཆེ་ཐུགས་གཏུམ་པའི་གཤིས་ཀྱིས་གཞན་ཞིག་ནས་མང་ཇའི་སྐབས་སུ་བཟའ་སྤྱད་ཀྱི་རྩམ་པའི་ཚོགས་ཁུག་མགོ་མཇུག་ལྡོག་སྟེ་ལྷ་བཙུན་པའི་དབུ་ཐོག་ཏུ་སྤྲུག་བརྡབ་གནང་བས་དབུ་དང་གཟན་སོགས་སྐྱ་ཆབས་
སེར་བཏང་བ་རྗེ་བླ་མ་མཆོག་ནས་གཟིགས་སྐབས་ཁེལ་ཏེ་ཀུན་ཀྱང་འགྱོད་པ་འཇིགས་སྐྲག་གིས་ཞུམ་ཞུམ་པོར་གྱུར་ཏོ་ཞེས་པའི་ལོ་རྒྱུས་ཡ་མཚན་པའང་བྱུང་སྣང། ཁམས་འགྲུལ་མང་པོ་འབྱོར་བའི་གདོང་ཏྲེ་བོ་
བརྒྱ་དཔོན་ཡབ་ཆོས་རྒྱལ་དོན་གྲུབ་སོགས་ནས་ཞུ་ཡིག་ཁག་མང་དུ་ཕུལ་བའི་བཀའ་ལན་རྣམས་འཕྲལ་འཕྲལ་དུ་གནང་ཞིང། བྲག་གཡབ་ཁུལ་བྱི་སྒྲུབ་བརྩོན་ལམ་རིམ་པ་གྲགས་པ་ལ་ཞུ་ཡིག་གི་ལན་ཚིགས་
བཅད་དུ་གནང་བ་ནི། བསླབ་གསུམ་ནོར་བུས་ཕྱུག་ཅིང་མང་ཐོས་ཀྱིས། །སྒྲུབ་ལ་གཞོལ་བགྲགས་པ་གང་གི་དྲུག། །ཚོགས་གཉིས་པོ་མཚོ་ལས་འོངས་མཚོ་སྐྱེས་སྐུ། །འགལ་རྐྱེན་དྲི་བཞོན་བསྐྱོད་མེད་མང་ཐོས་དོན།།

[235B] །གེ་སར་འཛུམ་ཕྲེང་ཉམས་མྱོང་སྦྲང་རྩིས་ལྕི། །འདིར་ཡང་བཤེས་གཉེན་རྗེས་དྲན་དང་གདུང་དབྱངས། །རྟེན་བཅས་སོན་པ་ཡིད་ཀྱི་དཔལ་ཡོན་རྒྱས། །ངོས་ཀྱང་ཟག་བཅས་སྲིད་
པའི་རྟོད་ཕུར་གྱི། །མིང་གཟུགས་སྐྱེ་མཆེད་འདུ་བ་མ་གྱེས་ཤིང་།བློ་བཟང་སྙན་བརྒྱུད་སྙིང་པོར་བཤད་སྒྲུབ་ཀྱི། །དགའ་སྟོན་སྐལ་བཟང་བགོ་སྐལ་འཛིན་བཞིན་ལགས། །མཚམས་སུ། ཐོག་མེད་སྲིད་པའི་ཚང་ཚིང་རབ་
རྟུག་ཀྱང། །དལ་དར་འབྱོར་བཅུའི་ས་མཆོག་གཅིག་འདི་ཙམ། །འདི་སྣང་སྤྲོས་པའི་ཞུགས་ལ་རབ་ཞེན་པས། །དོན་སྟོངས་སོལ་བར་བྱས་པ་ཤིན་ཏུ་ཕངས། །དེ་ཕྱིར་བློ་བཟང་སྙན་བརྒྱུད་བདུད་རྩི་དང། །དལ་འབྱོར་ས་
མཆོག་སྦྱར་བའི་རྩི་སྨན་གྱིས། །སྲིད་ཞིའི་ནད་བརྒྱ་དྲུངས་ནས་འབྱིན་པ་ཡི། །འཆི་མེད་བྱང་ཆེན་གོ་འཕང་བསྒྲུབ་ལ་རེམས་།གང་ལ་བསླབ་ཅིང་མང་དུ་ཐོས་པའི་དོན། །ཚིག་ཙམ་མིན་པར་རྒྱུད་ཐོག་འགེལ་བ་གལ། །དེ་
ཕྱིར་ཕྱི་ནང་རྣམ་གཡེང་ཀུན་འཅད་ནས། །ནང་དུ་ཡང་དག་འཇོག་ལ་ལ་གོར་སྒྲིམས། །ཡུད་ཙམ་རེ་ཡང་དོན་མེད་ཕངས་པ་ཡི་།སྙིང་པོ་ལེན་འདོད་དལ་འབྱོར་དྲན་པའི་ཚད། །འཆི་བ་དྲན་པས་འཆི་གྲབས་ཁོ་ནར་གཞོལ།།
ངེས་མེད་དྲན་པས་ལོང་མེད་རྒྱུད་ལ་སྐྱེ། །འཆི་ཚེ་ཆོས་ལས་གཞན་གྱིས་མི་ཕན་པར། །དྲན་པས་དགོས་མེད་རྒྱུད་ལ་སྐྱེས་པ་ཡིན། །དེ་ལྟར་དལ་འབྱོར་མི་རྟག་ཟུང་འབྲེལ་ལམ། །རྒྱུད་ལ་སྐྱེས་ནས་དགེ་སྦྱོར་རྐང་ཚུགས་
[236A]༄༅། །འགྱུར། །དེ་ནས་དེ་གཉིས་ཤུགས་དྲག་གིས་བསྐུལ་བས་།རང་ཉིད་སྲིད་པར་མནར་ལ་ཡིད་འབྱུང་དང། །མ་རྣམས་དེ་རུ་ལྷུང་ལ་སྙིང་བརྩེ་བས། །དེ་དག་དོན་དུ་རྫོགས་བྱང་སྒྲུབ་འདོད་ཀྱི། །
རིན་ཆེན་སེམས་དེ་སེམས་ཀྱིས་རྩལ་སྦྱངས་ནས། །གོམས་པའི་མྱོང་བ་ཇི་བཞིན་བརྟན་པའི་ཕྱིར། །རྒྱལ་དང་དེ་སྲས་ཉིན་བཞིན་དཔང་བཞག་ནས། །སྤྱན་སྔར་སྨོན་འཇུག་དམ་བཅའ་བརྟན་པར་བཟུང། །རྒྱལ་
སྲས་སྤྱོད་པ་སྤྱི་དང་ཞི་ལྷག་ཟུང། །ཟབ་ལམ་རིམ་གཉིས་བཅས་པར་རིན་ཆེན་སེམས། །སྲོག་ཏུ་བཟུང་ཞིང་མི་རྟག་དྲན་པ་ཡི་།ལྕག་གིས་བསྐུལ་ཞིང་ཡེངས་མེད་བསྒོམ་པ་གནད། །རང་གི་རྒྱུད་ལ་བསྒོམས་པའི་
ཉམས་མྱོང་རོ། །ཅུང་ཟད་འཁྱིལ་གང་མངར་བའི་བཅུད་བཟང་པོ་།གཞན་ལ་འདོམས་ཤིང་བགོ་བཤའ་སྤེལ་བ་ཡི། །ཐབས་མཁས་དེ་ཡང་ལག་ཏུ་ལོན་པ་གཅེས། །འདི་ན་བློ་བཟང་སྙན་བརྒྱུད་བདུད་རྩིའི་རྒྱུན། །
ཅུང་ཟད་མྱོང་བའི་གོ་མྱོང་བཟང་པོའི་རོ། །ཤིན་ཏུ་བྲེལ་ཡང་ཁྱོད་ཀྱིས་ཐུགས་ཐོག་ཏུ། །འགེལ་སྙམ་ལྷག་བསམ་ཟླ་བཟང་ལང་ཚོས་བསྐྲུན། །ཞེས་སོ། །སྔོན་དུས་སྟག་བྲག་རྡོ་རྗེ་འཆང་གིས་ཞུ་བསྐུལ་གནང་བ་
དཔལ་མགོན་རྒྱས་བྱེད་ལ་བརྟེན་པའི་བུམ་སྒྲུབ་དབྱིག་གི་ཆར་འབེབས་ཀྱི་བཀའ་རྩོམ་སྡར་ཕྱི་འཕྲོ་ནས་མཇུག་རྫོགས་པའི་བར་དང་དེའི་ལྷན་ཐབས་བཅས་ལྗགས་སྒྲིགས་གནང་ཞིང། རྒྱུད་སྨད་སྔགས་

[236B]སྤྲུལ་སྐུ་དག་དབང་བློ་བཟང་དགེ་ལེགས་དབང་ཕྱུག་གི་ཡུན་བརྟན་གསོལ་འདེབས་ཀྱང་ལྗགས་རྩོམ་གནང། ཟླ་བ་དྲུག་པའི་ཚེས་བ་ཆུ་གསུམ་ནས་བཟུང་སྟེ་
ཆུ་བཟང་རི་ཁྲོད་དུ། འདན་མ་ལབ་སྐྱབས་མགོན་མཆོག་སྤྲུལ་རིན་པོ་ཆེ་སོགས་བླ་སྤྲུལ་དགེ་བཤེས། སྐུ་དྲག་དང་སེར་སྐྱ་ཕལ་དཀྱུས་བཅས་ཀྱི་འདུས་ཚོགས་ཆིག་སྟོང་ལ་ཉེ་བར་ལམ་རིམ་བདེ་ལམ་གསེར་ཞུན་མ་
རྗེའི་ལམ་རིམ་ཆུང་བའམ་ཉམས་མགུར་བསྡུས་དོན་དུ་གྲགས་པ་གསུམ་སྦྲགས་ཀྱི་ཉམས་ཁྲིད་སྨིན་རྒྱས། སྦྱོར་ཆོས་སྐལ་བཟང་མགྲིན་རྒྱན་གྱི་ལྗགས་ལུང། གདུགས་དཀར་གྱི་དབང་ཆེན་སྟ་གོན་དང་བཅས་
པ། མི་འཁྲུགས་ལྷ་དགུའི་དབང་ཆེན། ཚེ་དཔག་ལྷ་དགུའི་དབང་ཆེན་བཅས་དང། ཡང་དེ་རྗེས་ཤིག་ཏུ་རྒྱལ་མཆོག་བསྐལ་བཟང་རྒྱ་མཚོའི་གསུང་ཁྲིད་ཡིག་དངོས་གྲུབ་ཀུན་འབྱུང་དང། གུང་ཐང་རིན་པོ་
ཆེའི་གསུང་གཉིས་ཀྱི་སྟེང་ནས་དགའ་ལྷའི་ཁྲིད་ལུང། མཁས་གྲུབ་ཆིག་བརྒྱུད་ཀྱི་བླ་མའི་རྣལ་འབྱོར་རྩ་བ་དང། བཀྲ་ཤིས་འཁྱིལ་པ་རྗེ་ཤེས་རབ་རྒྱ་མཚོའི་ཟིན་བྲིས་སྦྲགས་མའི་སྟེང་ནས་མཁས་གྲུབ་
ཆིག་བརྒྱུད་བླ་མའི་རྣལ་འབྱོར་གྱི་ཁྲིད་ལུང། ཡིག་ཆུང་ཉེར་གཅིག་གྲས་དམ་ཚིག་རྡོ་རྗེའི་སྒོམ་བཟླས་དང། ཟ་བྱེད་རྡོ་རྗེ་མཁའ་འགྲོའི་སྦྱིན་སྲེག་གཉིས་ཀྱི་ཁྲིད། བྲག་དཀར་སྔགས་རམས་པའི་གསུང་དང་

[237A]༄༅། །རྗེ་ཤེས་རབ་རྒྱ་མཚོའི་ཟིན་བྲིས་ཀྱི་སྟེང་ནས་ངག་བྱིན་རླབས་ཀྱི་ཁྲིད། འགྲོ་མགོན་དཔལ་ལྡན་ཡེ་ཤེས་ཀྱིས་མཛད་པའི་བློ་སྦྱོང་སྙན་བརྒྱུད་ཆེན་མོ། སྒྲོལ་བསྟོད་ཕྱག་འཚལ་ཉེར་གཅིག་
དང། ཡན་ལག་བདུན་པ་ལེགས་བྲིས་མ། སྒྲོལ་དཀར་བསྟོད་གཟུངས་འཁོར་བ་ལས་སྒྲོལ་མ། ཇོ་བོ་རྗེའི་བསྟོད་པ། པཎ་ཆེན་གྱི་གསུང་ཚྭ་བསུར་གཏོང་ཚུལ་བཅས་ཀྱི་བགྲགས་ལུང་སོགས་རྒྱ་ཆེར་སྩལ་སྐལ་
ཤིག་ནས་ལྷོ་ཁ་གསུང་རབ་གླིང་གདྲིམ་མས་མཆོག་སྤྲུལ་རིན་པོ་ཆེ་སོགས་ནས་ཡུན་རིང་གསོལ་བ་བཏབ་པ་བཞིན་ལྷོ་ཁ་ཕྱོགས་སུ་ཆིབས་བསྐྱོད་ཀྱིས་གསུང་རབ་གླིང་གི་དགོན་དུ་ཞབས་སོར་འཁོད་དེ་གཟིམ་མས་
བླ་བྲང་ནས་ཕེབས་བསྒྲིགས་སོགས་ཀྱི་སྲི་ཞུ་ཕུན་སུམ་ཚོགས་བ་ཞུས་པ་བཞིན་དེར་ལྷོད་བཞུགས་ཀྱིས་ལམ་གྱི་རིམ་པའི་ཉམས་བཞེས་དང། ལྷག་པའི་ལྷ་ཚོ་ཤས་དུ་མའི་སྐུ་མཚམས་བཅད་རྒྱ་དམ་པོར་གནང་ང་
སོགས་ཐུགས་དམ་ཉམས་བཞེས་ཀྱི་རིམ་པ་རྒྱུན་རིང་ལ་ཤུགས་དྲག་སར་བསྐྱངས་པས་ཟབ་པ་དང་རྒྱ་ཆེ་བའི་ཉམས་རྟོགས་ལ་ཡར་བསྐྱེད་ལྷག་པར་དུ་ཆེ་བ་མང་དུ་འཁྲུངས། སྟག་ཕུ་རྡོ་རྗེ་འཆང་ནས་བཀའ་ཡིག་
བེབས་པའི་ལན་དུ། མཐའ་ཡས་རྒྱལ་བ་ཀུན་གྱི་འཆི་མེད་བཅུད་།མཚན་དཔེའི་གར་དུ་སྨིན་པའི་འཇོ་སྒེག་གིས། །འཆི་མེད་གྲུབ་པའི་དཔལ་སྦྱིན་ཚེ་ཡི་ལྷ། །ཀུན་གྱིས་རྗེ་བཙུན་བླ་མའི་སྐུ་ཚེ་སྤེལ། །རབ་འབྱམས་

[237B] །གཅིག་ཏུ་བསྡུས་ནས་ཉམ་ཐག་མགོན་མེད་འགྲོའི། །མགོན་དང་སྐྱབས་དང་གླིང་དང་དཔུང་གཉེར་དུ། །མངོན་བཞེངས་རྗེ་བཙུན་བླ་མའི་ཞབས་སེན་དྲུང། །མགོན་པོ་ཁྱོད་ཀྱི་
བཀའ་དྲིན་ཁོ་ན་ཡིས། །རྟག་ཏུ་འཚོ་བའི་བཀའ་འབངས་གྱི་ན་པས་།མི་ཕྱེད་དད་དམ་དྲག་པོས་རྩེ་གཅིག་ཏུ། །སྙིང་ཁོང་རུས་པའི་གཏིང་ནས་གསོལ་འདེབས་སྙིང། །རྒྱལ་ཀུན་བརྩེ་ཆེན་ཡེ་ཤེས་སྒྱུ་འཕྲུལ་གར། །
གང་གི་༸ཞབས་ཀྱི་རྡུལ་གྱི་ཕྲེང་བར་ཡང། །ས་གསུམ་བསོད་ནམས་ཁྱོན་གྱིས་བསྒྲུན་མིན་པའི། །གསང་གསུམ་འགྲོ་བའི་དབྱིག་ཏུ་མངོན་གསལ་འཞིན། །རྡུལ་སྙེད་ཞིང་གི་རྒྱལ་བའི་མཛད་པའི་རླབས་།སྐད་ཅིག་རེར་
ཡང་སྡུད་པའི་འཕྲིན་ལས་ཀྱིས། །མཐོང་ཐོས་དྲན་རེག་སྨིན་གྲོལ་ལ་འགོད་པའི། །བསྐལ་བཟང་སྙིགས་མཐའི་འགྲོ་ལ་སྩོལ་རིང་ནས་།དགྱེས་བརྩེའི་བཀའ་དྲིན་གཟུགས་སུ་འཕོས་པ་ཡི། །ཕྱི་ནང་བཀའ་ཡི་གླེགས་བུ་གནོང་
སྐྱེས་བཅས། །གསང་གསུམ་དཀྱིལ་འཁོར་དྲན་པའི་གདུང་བ་ཡི། །གསོས་སུ་ཐོབ་པའི་སྤྲོ་དགར་ཅིར་ཡང་འབྱམས། །མཚམས་ཞུ། རྣམ་འདྲེན་སྟོང་གིས་སྤངས་པའི་སྐལ་ཆད་ལ། །རྒྱལ་བ་ཀུན་གྱི་མཛད་པ་སྒྲུབ་མཛད་
བ། །ས་འདིར་རྙེད་དཀའི་རིན་ཆེན་གཅིག་པུ་བཞིན། །ཁྱོད་ནི་བདག་ཅག་བསོད་ནམས་དཔལ་དུ་བྱོན། །ཆོས་དབྱིངས་དཀྱིལ་འཁོར་གཅིག་ཏུ་ཐབས་ཅིག་པར། །བགྲང་ཡས་བདེ་གཤེགས་གདན་འཛོམས་གྲལ་རིང་ནས་།ལྔ་

[238A]༄༅། །བདོའི་འགྲོ་བ་འདྲེན་པའི་དེད་དཔོན་ནི། །རྣམ་འདྲེན་ཁྱོད་ཉིད་ཁོ་ནས་བདག་གིར་མཛད། །ལས་ཉོན་མི་གཙང་ངན་དགུའི་འདམ་ཁྲོད་དུ། །རྨོངས་དང་བག་མེད་ཀྱིས་འབྱན་སྲིན་བུ་ལྟའི། །
དམན་ལ་ལྷག་པར་བརྩེ་བའི་མཛའ་བཤེས་ནི། །འདྲེན་མཆོག་ཁྱོད་ཉིད་ཁོ་ནར་སྙིང་ནས་ཁུམས། །ལྷག་པར་བདག་གི་མགོན་དང་སྐྱབས་གཅིག་པུ། །གླིང་དང་དཔུང་གཉེན་ཕ་དང་མ་ཡང་སྟེ་།གཙུག་གི་ནོར་བུ་
གཅིག་པུ་ཇི་བཞིན་དུ། །དོ་ཟླ་མེད་པའི་རིགས་ཀྱི་བདག་པོ་ལགས། །དེ་ཕྱིར་ཞབས་སེན་བསྐལ་པ་རྒྱ་མཚོའི་བར། །བརྟན་པར་མ་གྱུར་བདག་ཅག་ཅི་ཞིག་གོ་མྱ་ངམ་ཐང་དུ་འཁྱམས་པའི་ལོང་བའི་ཚོགས། །
དམིགས་བུ་གཅིག་པུས་དོར་ན་ཇི་ལྟར་བྱེད། །རིན་ཆེན་གཅིག་གང་སྟོར་ན་དཔུལ་སེལ་གང། །ཟླ་གཞོན་གཅིག་གང་མེད་ན་གདུང་སེལ་གང་།ཉིན་བྱེད་གཅིག་གང་ནུབ་ན་མུན་པའི་གླིང། །འཇིགས་སར་སྐྱེལ་
མས་བོར་ན་གང་ལ་རེ། །དེ་སླད་སྐུ་ཚེ་བརྒྱ་ཕྲག་འབྲང་བྱའི་བར། །རྟག་བརྟན་རྡོ་རྗེའི་ངོ་བོར་འཚོ་གཞེས་ཀྱི། །བཀའ་དྲིན་ནམ་ཡང་འདོར་བ་མེད་པ་ཞེས། །དངོས་བཤམས་ཡིད་ཀྱིས་སྤྲུལ་པའི་མཆོད་སྤྲིན་བཅས། །
རྩེ་གཅིག་སྙིང་ནས་ལན་བརྒྱར་གསོལ་འདེབས་ན། །ཇི་ལྟར་གསོལ་བཞིན་ཞལ་བཞེས་དམ་བཅའ་ཡི། །བཀའ་དྲིན་བརྩེ་བའི་ཀློང་ནས་སྐད་ཅིག་ཀྱང། །ནམ་ཡང་འདོར་པ་མེད་པར་ཐུགས་རྗེས་ཟུངས་།རིང་མིན་

[238B] །གསུང་གི་བདུད་རྩི་ཉམས་སུ་མྱོང་བ་དང། །གསང་འཛིན་སྲས་ཀྱི་ཐུ་བོར་རྗེས་གཟུང་བའི། །སྐྱབས་འཇུག་དང་བཅས་བརྩེ་ཀློང་མངའ་བ་མཁྱེན། །ཞེས་སྙིང་ཁོང་ནས་གསོལ་བ་
ལན་སྟོང་དུ་འདེབས་པའི་སྲ་སྟིའི་དབྱངས་ཀྱི་འཕྲེང་བ་སྤྱན་ལམ་འབབ་སྟེགས་ལྷ་རེག་དང། འབུལ་རྟེན་མཚོན་པ་ཙམ་ཟུར་ཕུལ་བཅས་ལ་རྒྱ་ཞུས་ཏེ། སྐྱབས་འབངས་ཕ་བོང་ཁ་སྤྲུལ་མིང་པས་དོལ་གསུང་རབ་གླིང་དགོན་
ནས་ལྷ་ཕྱག་གྲངས་མེད་དང་བཅས་སྤྱི་བོར་བཏེག་སྟེ་ཕུལ་བའི་ཞུ་ཡིག་ཅེས་པ་ཕུལ། དེར་སྔ་ཕྱིར་གསུང་གླིང་མཆོག་སྤྲུལ་ནས་ཞུ་བ་པོ་མཛད་དེ་བྱང་ཆུབ་ལམ་གྱི་རིམ་པའི་ཉམས་ཁྲིད་དང་གསང་སྔགས་ཟབ་དགུའི་
སྨིན་གྲོལ་གྱི་གདམས་པའི་ཆར་རྒྱུན་ཡང་ཡང་དབབ་ཅིང། དེ་ཁུལ་གྱི་ཡུལ་སྡེ་དུ་མའི་མི་ཚོགས་ཁྱོན་ཆེར་འདུས་པ་རྣམས་ལ། གྲུབ་རྒྱལ་ལུགས་ཀྱི་ཚེ་དབང་དང། ལམ་ཡོངས་རྫོགས་ཀྱི་གསུང་བཤད་དང་འབྲེལ་
ཐུགས་རྗེ་ཆེན་པོ་ངན་སོང་ཀུན་སྒྲོལ་སོགས་ཀྱི་ཁྲོམ་དབང། ཡིག་དྲུག་གི་བཟླས་ལུང་སོགས་ཆོས་བཀའ་དུ་མ་རྒྱ་ཆེར་སྩལ་ཏེ་སྐལ་ལྡན་གྱི་སྐྱེ་བོ་བགྲང་བ་ལས་འདས་པ་ཞིག་གི་རྒྱུད་ལ་ཐར་པ་དང་ཐམས་ཅད་མཁྱེན་
པའི་ས་བོན་ཁྱད་པར་ཅན་མང་དུ་བསྐྲུན་པར་མཛད། ཧོར་ཟླ་བཅུ་པའི་ཚེས་བཅུ་ཉིན་སྤྲུལ་སྐུ་གྲགས་པ་རྒྱལ་མཚན་གྱི་སྐུ་གདུང་རིན་པོ་ཆེ་དངོས་སུ་བཞུགས་པའི་གནས་དོལ་ཆུ་མིག་དཀར་མོ་ཞེས་བར་ཆེད་ཕེབས་ཀྱིས་

[239A]༄༅། །དུས་ཕྱིས་ཕྱག་གཡས་བཙམ་བཞུགས་པ་སྤྱན་དྲངས་པའི་མདུན་དུ་མཆོད་པའི་ཚོགས་རྒྱ་ཆེན་པོ་དང། ཚོགས་ཀྱི་འཁོར་ལོ་བཅས་འབུལ་གནང་མཛད་རྒྱུར། སྤྲུལ་པའི་བསྟན་སྲུང་གཉན་པོ་རྡོ་རྗེ་
ཤུགས་ལྡན་རྩལ་ལ་ལ་ཚོགས་མཆོད་འབུལ་ཚུལ་གྱི་ཆོ་ག་དངོས་གཞི་བཀའ་རྩོམ་མཛད་དེ་མཆོད་སྤྲིན་རྒྱས་སྤྲོས་ཐོག། །བསྐང་ཆོག་དང། ཚོགས་འཁོར་རྒྱ་ཆེན་པོ་འབུལ་གནང་དང་འབྲེལ་བར་འཇམ་མགོན་རྒྱལ་བ་གཉིས་
པའི་མདོ་སྔགས་ཟུང་འབྲེལ་གྱི་བསྟན་པ་ཚང་ལ་དྲི་མ་མེད་པའི་ལུགས་བཟང་མཁའ་ཁྱབ་ཏུ་དར་ཞིང་བསྟན་འཛིན་དགེ་འདུན་གྱི་སྡེ་བཅས་ཡུན་དུ་གནས་ལ་ཆོས་འབྱོར་འཕྲིན་ལས་རྒྱས་པ་དང། འགྲོ་ཀུན་བདེ་སྐྱིད་
ལེགས་བྱས་ཀྱི་དཔལ་ཡོན་རྫོགས་ལྡན་གྱི་དུས་བཞིན་འཕེལ་བ་སོགས་རླབས་ཆེའི་ཐུགས་སྨོན་གྱི་མཚམས་སྦྱོར་བཅས་ཤུགས་དྲག་ཏུ་གནང། དེ་ནས་འཕྱོང་རྒྱས་ཁུལ། རྩེས་ཐང། ཁྲ་འབྲུག་བསམ་ཡས་སོགས་
ཡར་ཀླུངས་ཕྱོགས་ཀྱི་གནས་རྟེན་ཁག་དུ་མར་མཆོད་སྤྲིན་ཐུགས་སྨོན་སོགས་ཀྱི་སྒོ་ནས་གནས་འབྲེལ་རྒྱ་ཆེར་འཇོག་པར་མཛད་ཅིང་ལྷག་པར་འོལ་དགའ་ཁུལ་གྱི་དབེན་པའི་གནས་མཆོག་ལྷ་སྡིངས་དང་རྒྱ་སོག་
ཆོས་ལུང། ཆོས་བཟང། གཟིམ་ཁང་སེར་པོ། མགར་ཕུག་སོགས་རྒྱལ་བ་ཙོང་ཁ་པ་ཆེན་པོ་ཡབ་སྲས་ཀྱི་སྒྲུབ་གནས་ཁྱད་པར་ཅན་ཕལ་མོ་ཆེར་བྱོན་ཏེ་ཟླ་བ་ལྔ་དྲུག་ཙམ་གྱི་ཡུན་དུ་བཞུགས་ཏེ་སྒྲུབ་གནས་བྱིན་ཅན་

[239B]སྔགས་ལམ་གྱི་རིམ་པའི་ཉམས་བཞེས་སྤྱི་དང། བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས། ཟབ་ལམ་རྡོ་རྗེའི་རྣལ་འབྱོར་མཐར་ཐུག་པ་རྣམས་སྐུ་ཉམས་སུ་བསྟར་
བས་ཟབ་རྒྱས་ཀྱི་ལམ་གྱི་རིམ་པའི་ཉམས་རྟོགས་སྔར་ཡོད་ལ་གསོས་ཐེབས་ཏེ་མེ་ལ་བུད་ཤིང་བསྣན་པ་བཞིན་དུ་ཐུགས་དམ་ཏིང་ངེ་འཛིན་གྱི་སྒོ་དུ་མའི་ཉམས་རྟོགས་ཀྱི་དྲོད་སྐྱེད་ཤིན་ཏུ་འཕེལ་བར་གྱུར་ཏོ། །དགུང་
གྲངས་ཞེ་བཞིར་ཕེབས་པ་ལྕགས་བྱ་ལོ་ནང་དུ་འོལ་ཁ་ཕྱོགས་ནས་རིམ་གྱིས་ཕྱིར་ཕེབས་ཏེ་བཀྲས་ཆོས་གདན་སར་ཞབས་སོར་བཀོད་ཅིང་བསྟན་འགྲོའི་མཛད་བཟང་རླབས་པོ་ཆེ་སྔར་མུས་ལྟར་སྐྱོང་བར་མཛད། ཧོར་ཟླ་
བདུན་པའི་མཇུག་ཙམ་ནས་ལྷ་ཀླུ་དགའ་ཚལ་བའི་སྐུ་ངོ་ལྷ་ལྕམ་གཡང་འཛོམས་ཚེ་རིང་ནས་སྐུ་གཤེགས་གུང་འཇིགས་མེད་རྣམ་རྒྱལ་དང། ལྷ་སྲས་གུང་ཕུན་ཚོགས་རབ་རྒྱས་རྣམ་གཉིས་སྐུ་འདས་པའི་དགོངས་རྫོགས་
སུ་ཚད་དམིགས་ཀྱིས་སྦྱིན་བདག་མཛད་དེ་ཆུ་བཟང་ཆོས་རར་ཉིན་ཉེར་བཞིའི་རིང། དེ་མོ་མཆོག་སྤྲུལ་རིན་པོ་ཆེ་དང། གླིང་རིན་པོ་ཆེ། ཁྲི་བྱང་མཆོག་སྤྲུལ་རིན་པོ་ཆེ། བྲག་གཡབ་གདོང་ཀོང། ཀོང་པོ་ཤར་པ། རྒྱལ་རོང་
ཤར་པ། མཚོ་སྣ། ཚེ་གླིང་གནས་བླ་སྤྲུལ་སྐུ་སོགས་བླ་སྤྲུལ་སུམ་ཅུ་སོ་གཉིས་དང། གདན་ས་ཆེན་པོ་གསུམ་དང། རྒྱུད་གྲྭ་རྣམ་གཉིས་སོགས་ཀྱི་ཕྱོགས་འདུས་སེར་སྐྱ་བྱིངས་བཅས་བསྡོམས་ཞུ་མི་ཚོགས་པ་བདུན་

[240A]༄༅། །བརྒྱ་ལྷག་ཙམ་ལ་ལམ་རིམ་འཇམ་དཔལ་ཞལ་ལུང་དབུས་བརྒྱུད་ལྷོ་བརྒྱུད་གཉིས་ཀ་དང། མྱུར་ལམ་དམར་ཁྲིད། སྦྱོར་ཆོས་སྐལ་བཟང་མགྲིན་རྒྱན། ལྷོ་བརྒྱུད་སྦྱོར་ཆོས། སྐྱེས་བུ་ཆེན་
པོའི་བདག་གཞན་མཉམ་བརྗེའི་སྐབས་བློ་སྦྱོང་དོན་བདུན་མ་བཅས་སྦྲགས་པའི་ཉམས་ཁྲིད་ཉིན་ཉེར་བཞིའི་རིང་དུ་གནད་ལ་སྨིན་པ་སྩལ་ཏེ། དེ་སྐབས་ཤིག་ཏུ་འདི་ལོ་ཟླ་བ་བཞི་པའི་ཚེས་ཉེར་ལྔ་ཉིན་སྐྱབས་མགོན་
བླ་མ་རིན་པོ་ཆེས་བདག་ལ་བྱིན་གྱིས་བརླབས་པའི་མཚན་མ་བཟང་པོ་ཞིག་བྱུང་བས་དེའི་བྱིན་རླབས་ལ་བརྟེན་ནས་ད་རེས་ལམ་རིམ་སོགས་ཀྱི་འཆད་ཉན་བཟང་པོ་འདི་བྱུང་བ་ཡིན་ཞེས་ཞལ་ནས་གསུངས། སྦྱིན་
བདག་སོགས་ནས་བཀའ་ཆོས་ཀྱི་ཐོག་མཐའ་བར་གསུམ་དུ་བསྙེན་བཀུར་འབུལ་མི་ཤིན་ཏུ་མང་བ་བྱུང་བས་ཚོགས་གཉིས་ཀྱི་སྒོ་བརྒྱ་ཕྲག་དུ་མ་མངོན་པར་ཕྱེ་སྟེ་རྒྱལ་བའི་ཆོས་གཟུགས་ཀྱི་སྐུ་འཐོབ་པའི་ས་བོན་
ཁྱད་པར་ཅན་དུ་མ་བསྐྲུན་པར་བྱས། ཆོས་ར་འདིར་ལོ་གྲངས་དུ་མའི་ཡུན་དུ་ཆོས་འཁོར་རྒྱ་ཆེན་པོ་ཡང་ཡང་བསྐོར་བར་མཛད་པའི་ཆོས་ཐུན་སྔ་ཕྱིའི་སེང་དབང་རྣམས་སུ་ཁམ་སྡོང་དང་རྡོ་ཕ་བོང་ཡོད་པའི་ཐད་དང་རི་
གཤོངས་ཀུན་ཆོས་གོས་ཕྲག་ཏུ་བསྣམས་པའི་དགེ་འདུན་སྟོང་ཕྲག་དུ་མས་སེར་དིང་དིང་དུ་ཁེངས་ཏེ་ཟབ་རྒྱས་ཆོས་ཀྱི་འགྲོ་གླེང་འུར་དིར་རེ་བ་མཛད་ནས་བཞུགས་པས། རྡོ་རྗེ་འཆང་ཉིད་ནས་ཆོས་གསུང་པའི་ཆད་

[240B] ཚོགས་བར་དུ་དགེ་འདུན་འབྱོན་བཞུགས་ཀྱི་ཚུལ་ཙམ་མཐོང་ཐོས་ཀྱི་ཡུལ་དུ་གྱུར་པའི་རྣམ་དཔྱོད་ལྡན་པ་དུ་མས་ཀྱང་སྔོན་སྟོན་པས་བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་སྡེ་རིན་པོ་ཆེར་གསུང་བའི་འཁོར་
སློབ་དགེ་འདུན་འབྱོན་བཞུགས་སོགས་ཀྱི་རྣམ་ཐར་ཡང་འདི་འདྲ་དང་ཕྱོགས་མཚུངས་པ་ཞིག་ཡོད་པ་གོར་མ་ཆག་སྙམ་དུ་སེམས་ཤིང་གླེངས་ཏེ། དགའ་གུས་རབ་ཏུ་དྭང་བའི་སྨོན་འདུན་དྲག་པོས་ཐར་པའི་ས་བོན་གྲུང་པོ་རྒྱུད་
ལ་བསྐྲུན་པའི་སྐལ་ལྡན་གྱི་སྐྱེ་བོ་བགྲང་བ་ལས་འདས་པ་ཞིག་བྱུང་བ་དེ་སྐབས་ཀྱི་ལོ་རྒྱུས་ལ་མཁས་པའི་གཟུར་གནས་བློ་ལྡན་ཡོངས་ལ་གཏམ་དུ་གྲགས་སོ། །གཞན་ཡང་ལོ་དེར་འབྲས་སྤུངས་གཙང་པ་མཁན་ཆེན་ནས་
ཞུས་པ་བཞིན་ཆུ་བཟང་འདུ་ཁང་དུ་བླ་སྤྲུལ་དགེ་བཤེས་སོགས་སྣོད་ལྡན་གྱི་སློབ་ཚོགས་མད་ཙམ་ལ་གྲུབ་ཆེན་དྲིལ་བུ་ཞབས་ལུགས་བདེ་མཆོག་ལུས་དཀྱིལ་གྱི་དབང་ཆེན་ཐེངས་གསུམ་པ་དང་དེའི་རིམ་གཉིས་ཡིག་ཆ་
བཞི་སྦྲགས་ཀྱི་ཟབ་ཁྲིད་ལན་གཉིས་པ་བཅས་སྩལ། སྔོན་དུས་རྣམས་ནས་བསྟན་སྲུང་རྡོ་རྗེ་ཤུགས་ལྡན་པས་རྗེ་བླ་མ་མཆོག་གི་སྐུ་ལུས་དང་གྲིབ་མ་ཇི་བཞིན་འབྲལ་མེད་དུ་འགྲོགས་ཏེ་བཞེད་དགུའི་འཕྲིན་ལས་མཐའ་
དག་གཡེལ་མེད་དུ་སྒྲུབ་པར་མཛད་ལ། སྐབས་འགར་བསྟན་སྲུང་གཉན་པོ་ངང་ཉིད་མིའི་རྟེན་གཞིའི་ཁོག་ཏུ་ཞུགས་ཏེ་རྡོ་རྗེ་ཤུགས་ལྡན་པ་རང་གི་སྲོག་གཏད་ཀྱི་ཆོག་གསར་དུ་བཀའ་རྩོམ་གནང་དགོས་པའི་བསྐུལ་མ་
[241A]༄༅། །ཡང་ཡང་ཞུས་པ་ལྟར་རེ་ཞིག་ཆོས་སྐྱོང་ཆེན་པོས་གསུང་བསྐུལ་གནང་བ་རས་བོར་མ་མཛད་པར་རྗེ་ཉིད་ཀྱི་ཐུགས་ཉམས་སུ་ཇི་ལྟར་ཤར་བ་བཞིན་གྱི་སྲོག་དབང་གི་ཆོ་ག་ཡང་བཀའ་རྩོམ་མཛད་
བཀྲས་ཆོས་སུ་ཕེབས་མཚམས་དྭགས་པོ་ཁུལ་ནས་ཡབ་རྗེ་རྡོ་རྗེ་འཆང་ཆེན་པོ་དགོངས་པ་ཆོས་དབྱིངས་སུ་ཐིམ་ཚུལ་གསན་པས་དགོངས་རྫོགས་མཆོད་སྤྲིན་རྒྱ་གང་ཆེ་དང། ལྷ་ཁུལ་གྱི་བླ་སྤྲུལ་སྐྱེས་ཆེན་དམ་པའི་
ཚོགས་དུ་མར་ཐུགས་སྨོན་བདེན་བསྐུལ་གྱི་རིམ་པ་ཞུ་གནང་མཛད་རྒྱུ་སོགས་ལ་ཐུགས་ཁུར་ལྟུར་བཞེས་གནང། ཡབ་གཞིས་གླང་མདུན་པ་ནས་གཞན་བརྒྱུད་དེ་ཞུ་བསྐུལ་མཛད་པ་ལྟར་དཔལ་མགོན་ཞལ་བཞིའི་
བསྐང་ཆོག་ལྗགས་སྒྲིགས་དང། དེའི་པར་བྱང་ཉུང་དུ་བཅས་གནང་བ་དུས་ཕྱིས་ཤིག་ཏུ་རྗེ་ཉིད་ཀྱི་ཕྱག་རྟགས་མའི་མ་ཕྱི་ངོ་མ་བཀྲས་ཆོས་ཡིག་ཚང་ལས་ཐོན་པ་ལྟར་རོ། །ལུང་ཤར་བ་རྡོ་རྗེ་ཚེ་རྒྱལ་ལ་་གོང་ནས་
སྤྱན་གསལ་ཤིན་ཏུ་ཆེ་པའི་དུས་དེར་མདའ་དཔོན་ཤན་ཁ་བ་འགྱུར་མེད་བསོད་ནམས་སྟོབས་རྒྱས་ནས་ལུང་ཤར་ལ་ཕོག་ཐུག་གི་རྣམ་པ་ཅུང་ཟད་ཤོར་བར་དེས་ཤན་ཁ་བ་མ་ཉེས་ནག་འགོལ་གྱི་ཁྲིམས་ལུགས་རྩུབ་
མོར་སྦྱོར་རྒྱུའི་གྲངས་གཤོམ་ཤུགས་ཆེར་བགྱིས་པར་བརྟེན་ཤན་ཁ་བར་ཉེན་ཚབས་འཇིགས་དང་ངས་མི་བཟད་པའི་དང་ཚུལ་ཐོག་ཏུ་བབས་ཏེ་རྗེ་བླ་མ་ལ་གསོལ་གདབ་ཕུར་ཚུགས་སུ་ཞུས་པར། རྗེ་ཉིད་ནས་བསྟན་

[241B]འགུགས་ཞེས་པ་བཀའ་རྩོམ་མཛད་ཅིང། འབྲེལ་མཚུངས་གཞན་མ་འགར་ཡང་རྒྱུད་བསྐུལ་གྱི་གསུང་མོལ་ནན་དུ་སྩལ་ཞིང་དགྱེས་བརྩེའི་སྐྱབས་བསྲུང་གི་རྭ་གུར་
ཟབ་མོར་བཙུད་པ་ལ་བརྟེན་ནས་རིང་མིན་སྔར་འཁོན་གྱི་ཉེར་འཚེ་དེ་དག་ལས་གྲོལ་ཏེ་བག་ཕེབས་སུ་གནས་ཆོག་པ་བྱུང་བ་རྡོ་རྗེ་འཆང་ཉིད་ཀྱི་བཀའ་དྲིན་ཉག་གཅིག་ཡིན་ཞེས་ཤན་ཁ་པ་རང་ཉིད་ནས་ལན་དུ་མར་གསུང་བ་ཐོས་
སོ། །དགུང་གྲངས་ཞེ་ལྔར་ཕེབས་པ་ཆུ་ཁྱི་ལོ། རྗེ་བླ་མ་རྡོ་རྗེ་འཆང་ཉིད་ཀྱི་ཡབ་དགུང་གྲངས་ཞེ་ལྔའི་སྐབས་འདས་པས་རྡོ་རྗེ་འཆང་རང་ཉིད་ཀྱང་དགུང་ལོ་ཞེ་ལྔའི་སྐབས་སྐུ་འཚུབས་ཆེ་བའི་སྲི་ཡོད་ཚུལ་ཟེར་སྲོལ་གྱི་སྲི་ལྡོག་
ཆེད་དུ། ཆུ་བཟང་དུ་ཚེ་ལྷ་རྣམ་གསུམ་གྱི་སྐུ་མི་ཚད་ཙམ་བཞེངས་གནང་ཐོག་རྟག་བརྟན་གདན་སར་སྐུ་ཚེའི་ཚེ་སྒྲུབ་ཏུ་ཚེ་དཔག་མེད་ཀྱི་ལྗགས་བསྙེན་བདུན་གཅིག་རིང་བཞུགས་པར་ཐུགས་དམ་ཉམས་བཞེས་བསྐྱངས་
སྐབས་རྡོ་རྗེ་འཆང་ཉིད་ཀྱི་སྐུ་གཟུགས་ཚེ་དཔག་མེད་ཀྱི་སྐུ་མངོན་སུམ་དུ་གྱུར་པའི་གསལ་སྣང་དང་ང་རྒྱལ་བརྟན་པོ་རྒྱུན་རིང་དུ་འཁྲུངས་པ་དང། སྐབས་ཤིག་དགེ་བཤེས་བློ་བཟང་བསམ་འགྲུབ་རིན་པོ་ཆེས་སྦྱིན་བདག་
ཞུས་ཏེ་སྟག་ཕུ་རྡོ་རྗེ་འཆང་དང་ལྷན་རྒྱས་རྟག་བརྟན་གཟིམ་སྤུག་ཏུ་བདེ་མཆོག་གི་སྒོ་ནས་ཚོགས་འཁོར་འབུལ་གནང་མཛད་སྐབས་རྗེ་བླ་མ་ཉིད་ནས་རྟག་བརྟན་གཟིམ་ཆུང་ཕྱི་ནང་ཐམས་ཅད་འཁོར་ལོ་སྡོམ་པའི་རྟེན་བརྟེན་པའི་

[242A]༄༅། །དཀྱིལ་འཁོར་ཤིན་ཏུ་གསལ་བ་ཡུན་རིང་དུ་གཟིགས་པ་བྱུང། ཡང་གནས་དེར་ཁྲོ་བཅུའི་ཕྱིར་བློག་གནང་བའི་སྐབས་རྡོ་རྗེ་འཇིགས་བྱེད་ཀྱི་གསལ་སྣང་དང་ང་རྒྱལ་བརྟན་པོ་བྱུང་གསུང་
བ་དང། སྐབས་ཤིག་གཙང་པ་ཐུབ་བསྟན་དང། འབྲས་སྤུངས་དགེ་བཤེས་ཨ་དགའ་བསྟན་འཛིན་གཉིས་ཀྱིས་ཞུས་ངོར། སྤང་ལུང་མཚམས་པ། བྲག་གཡབ་རྟོགས་ལྡན་རིན་པོ་ཆེ། དགེ་བཤེས་བློ་བཟང་བསམ་
འགྲུབ་རིན་པོ་ཆེ་དང། དགེ་བཤེས་ཚེ་དབང་བསམ་འགྲུབ་རིན་པོ་ཆེ། བཞི་སྡེ་ཏཱ་ཟུར། ཡེ་ཤེས་སྐལ་ལྡན། འཇམ་དབྱངས་ཆོས་འཕེལ་སོགས་ཞུ་མི་སུམ་ཅུ་སྐོར་ལ་འཇིགས་བྱེད་ལྷ་བཅུ་གསུམ་མའི་བསྐྱེད་
རྫོགས་ཀྱི་ཟབ་ཁྲིད་རྒྱས་ལ་ཞིབ་པ་གནང་ཞིང། འདི་སྐབས་བསྐྱེད་རིམ་གྱི་སྐོར་ནས་གཞལ་ཡས་ཁང་སོགས་འཇིམ་པས་བློས་བསླང་བཞེངས་པ་དང་བཅས་ཏེ་ཕྱག་ཁྲིད་རྒྱས་པར་སྩལ། རྟག་བརྟན་གྱི་གནས་
ཐོག་མར་ཉིན་མོར་ཡང་གཟུགས་གཞན་མི་མཐོང་བར་ས་རྡོ་གཏོར་ཞིང་འཕེན་པ་སོགས་འཚུབ་ཤིན་ཏུ་ཆེ་བར་རྡོ་རྗེ་འཆང་ཉིད་ཀྱིས་རྡོར་སློབ་མཛད་དེ། ཆོག་གྲ་དགེ་བཤེས་སྐུ་བགེས་སོགས་དང་བཅས་པས་ཆོས་
རྒྱལ་གྱི་གློ་བུར་ལས་བཅོལ་ལ་བརྟེན་པའི་གཏོར་ཟོར་འཕེན་པ་སོགས་མཛད་པས་རིམ་བཞིན་འཚུབ་མ་མཐའ་དག་རང་ཞིར་འགྲོ་བ་བྱུང་སྤང་ལུང་མཚམས་པ་ཞེས་པ་རྡོ་རྗེ་རྣལ་འབྱོར་མས་རྗེས་སུ་བཟུང་བའི་

[242B]འཆང་ཆེན་པོ་ལྕང་སྐྱ་རོལ་པའི་རྡོ་རྗེ་ཡིན་པ་དང། དགེ་སློང་འཇམ་དབྱངས་ཆོས་འཕེལ་དང། གསོལ་དཔོན་འཇམ་དབྱངས་གཉིས་དེ་སྐབས་རྒྱ་མིའི་ལུས་བླངས་པ་
སོགས་པོ་རྒྱལ་མཚན་འདི་རི་བོ་རྩེ་ལྔར་ལྷ་བྲིས་པ་ཞིག་ཡོད་པ་དེའི་སྐྱེ་བ་རེད་ཅེས་གསུངས་པ་དགེ་བཤེས་ཚེ་དབང་བསམ་འགྲུབ་རིན་པོ་ཆེ་གསུང། སེར་སྔགས་གྲྭ་རིགས་དགེ་སློང་འཇམ་དཔལ་བཟང་པོ་ནས་ཞུས་ངོར་ལྷོ་
ཁ་གསུང་རབ་གླིང་གཟིམ་མས་མཆོག་སྤྲུལ་རིན་པོ་ཆེ་དང། བྲག་ནག་མཚམས་པ་སོགས་ཞུ་མི་ཉི་ཤུ་སྐོར་ཙམ་ལ་རྒྱལ་མཆོག་བསྐལ་བཟང་རྒྱ་མཚོའི་གསུང་མགུར་ལྷ་སའི་པར་ཐུང་དང། སེར་སྔགས་ནམ་མཁའ་
བསྟན་སྐྱོང་གི་གསུང་སྦྱོར་བའི་ཆོས་དྲུག་གི་ཁྲིད་ཡིག་དྭངས་ཤེལ་མེ་ལོང། ཐུན་དྲུག་བླ་མའི་རྣལ་འབྱོར་བཅས་ཀྱི་ལྗགས་ལུང་གསུང་གླིང་སྤྲུལ་སྐུས་ཞུས་ངོར་ཐུགས་རྗེ་ཆེན་པོ་ངན་སོང་ཀུན་སྒྲོལ་གྱི་རྗེས་གནང་
བཅས་སྩལ། ཟླ་བ་བཞི་བའི་ཚེས་བཅུ་བདུན་ནས་ཆུ་བཟང་ཆོས་རར། བླ་སྤྲུལ་སོགས་ཚོགས་པ་ལྔ་བརྒྱ་བརྒལ་བར་ལམ་རིམ་བདེ་ལམ་དང། རྗེ་ཙོང་ཁ་པའི་གསུང་ཉམས་མགུར་བསྡུས་དོན་དུ་གྲགས་པ། པཎ་ཆེན་
བསྟན་པའི་ཉི་མས་མཛད་པའི་ལམ་གཙོ་རྣམ་གསུམ་གྱི་ཁྲིད་ཡིག་།བློ་སྦྱོང་དོན་བདུན་མའི་རྩ་ཚིག་བཅས་སྦྲགས་མའི་ཉམས་ཤིང་རྒྱས་པར་གནང། ་གོང་ས་མཆོག་གི་བཀའ་དགོངས་ལྟར་རྩེ་ཕོ་བྲང་ཆེན་པོ་པོ་ཏ་ལ་

[243A]༄༅། །དང། ནོར་གླིང་སྐལ་བཟང་ཕོ་བྲང་སོ་སོའི་རྒྱལ་སྒོའི་འགག་ཏུ་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་དམ་སྲི་གནོན་པའི་ཆོ་ག་གན་བརྒྱུར། སྒང་འདྲེ་མནན་ཆོག་ཐར་མེད་གཤིན་རྗེའི་
ལྟོ་ཁུང་དང། དེའི་བཅའ་གཤོམ་བཅས་གསར་སྒྲིགས་ཟིན་འདེངས་ལམ་ཙམ་མཛད་པའི་ཐོག་ནས། ཉིན་བདུན་གྱི་རིང་བསྒྲུབ་མནན་རྟགས་ཐོན་དང། ཞོལ་ཁང་སྲས་ཤར་ཆོས་སྤྲུལ་སྐུ་ནས་བདེ་མཆོག་ལུས་དཀྱིལ་
གྱི་ཆོས་སྐོར་སྤར་ཐུང་གྲས་རྣམས་ཕལ་ཆེ་བ་གསར་བསྐྲུན་མཛད་པའི་དཀར་ཆག་གནས་གསུམ་མཁའ་འགྲོའི་སྙིང་ནོར་ཞེས་པ་པར་བྱང་སྨོན་ཚིག་དང་ཆབས་ཅིག་བཀའ་རྩོམ་མཛད། དུས་ཕྱིས་བདེ་མཆོག་
ལུས་དཀྱིལ་གྱི་དབང་ཁྲིད་གནང་བའི་སྐབས་འགར་ཡང། ལམ་འདི་ལ་སྒྲུབ་པ་གཤའ་མ་གནང་མཁན་ཚོའི་ཉེར་མཁོར་འདིའི་སྒྲུབ་དཀྱིལ་སོགས་ཀྱི་ཆོས་སྐོར་བསྐྱེད་རྫོགས་དང་བཅས་པ་ཆ་ཚང་ཟོད་ཆུང་
ཞིག་འཁྱེར་བདེ་བར་འཁོད་ཡོད་པ་བསྣམས་ཏེ་དབེན་པའི་རི་ཁྲོད་རྣམས་སུ་ཕེབས་ཆོག་པ་ཡོད། ཅེས་གསུངས་ཤིང། དཀར་ཆག་ཏུ་གསལ་བའི་བསྙེན་ཡིག་བཀའ་རྩོམ་མ་གྲུབ་ཀྱང་འདི་ལྟར་འདོམས་པ་
ལམ་གཙོ་གསུམ་དང། རིམ་གཉིས་ཀྱི་གནད་ལ་གཙོ་བོར་འབད་པ་ལས་གྲངས་བསྙེན་ཙམ་གྱིས་ས་ཆོད་ཆེ་བ་མི་འབྱུང་ཞེས་གོ་བར་མཛད་པ་ཡིན་སྙམ་སྟེ། རྗེ་ཉིད་ཀྱི་ཞལ་ནས། འཇམ་མགོན་ཙོང་ཁ་པ་ཆེན་

[243B]རྣམ་སོགས་འདོན་གྱི་ས་གཅོད་པར་དགོངས་ཏེ་བསྙེན་ཚད་རྒྱུན་རིང་པོ་མི་གནང་བའི་ཕྱག་སྲོལ་ཡོད་ཅེས་བཀའ་ཆོས་ཀྱི་དུས་སུ་ཡང་ཡང་ཕེབས་པའི་ཕྱིར་
རོ། །འདི་དུས་ཀྱི་ལོ་ཕྱི་ནང་གང་ཡིན་ཞིག་ལ་སྟག་བྲག་རི་ཁྲོད་དུ་དེ་གའི་བླ་བྲང་ནས་བཞུགས་སྒྲིག་མཛད་པའི་གཟིམ་ཤག་ཏུ་བཀའ་ཆོས་གསན་པའི་རིང་ལྷོད་བཞུགས་ཀྱིས། སྟག་བྲག་ཁྲི་སྤྲུལ་རྡོ་རྗེ་འཆང་ཆེན་པོའི་
དྲུང་ནས་མི་ཏྲ་བརྒྱ་རྩར་གྲགས་པའི་དབང་ཆེན་ཡོངས་སུ་རྫོགས་པའི་བཀའ་དབང་ཆ་ཚང་པ་དང། དེའི་དབང་ཆོག་འོན་རྒྱལ་སྲས་སྐལ་བཟང་ཐུབ་བསྟན་གྱི་གསུང་བཀའ་རྒྱ་མ་དང་སྒྲུབ་ཐབས་བློ་གསལ་མགུལ་རྒྱན་
གཉིས་ཀྱི་ལྗགས་ལུང་བཅས་ལེགས་པར་གསོན་ཅིང་དེ་སྐབས་ཀྱི་ཕྱག་བཞེས་མང་དག་ཅིག་དང། དབང་གི་བརྒྱུད་ཐོའི་གསན་ཡིག་ཀྱང་ཕྱག་བྲིས་སུ་འདེབས་པར་མཛད། དགུང་གྲངས་ཞེ་དྲུག་ཏུ་ཕེབས་པ་ཆུ་ཕག་
ལོར་་གོང་ས་རིན་པོ་ཆེའི་བཀའ་འབྲེལ་ལྷ་ལྡན་སྨོན་ཚོགས་བར་གྱི་རྨེ་རུའི་དཔྱིད་ཆོས་ལོ་རེར་དགའ་ལྡན་ཁྲི་རིན་པོ་ཆེས་གནང་མུས་བཞིན་འདི་ལོར་རྗེ་བླ་མ་ཉིད་ནས་གནང་དགོས་ཚུལ་ཕེབས་པ་ལྟར་ཞུ་མི་དད་འདུས་བླ་
སྤྲུལ་དང། བཀའ་རམས་དགེ་བཤེས། སེར་སྐྱ་འབྲིང་དཀྱུས་བཅས་ཚོགས་པ་ཉིས་སྟོང་ཙམ་ལ་རྗེ་ཙོང་ཁ་པའི་གསུང་ལམ་རིམ་འབྲིང་པོ་དང། བདེ་མྱུར། ཞལ་ལུང་བཞི་སྤྲགས་ཀྱི་ཟབ་ཁྲིད་སེམས་བསྐྱེད་མཆོད་

[244A]༄༅། །པ་སྟེ་གོན་དངོས་གཞི་དང་བཅས་པ་ལེགས་པར་གནང་སེམས་བསྐྱེད་ཀྱི་རྫས་ཀྱི་གྲས་གན་གོས་སེར་ཕོའི་དབུ་གདུགས་དུང་དཀར་པོ་གཡས་སུ་འཁྱིལ་བའི་ཏོག་དང་ལྡན་པ་སོགས་
སེམས་བསྐྱེད་ཀྱི་རྫས་ཕུད་སྙིང་པོའི་ལྕིད་དང་ལྡན་པ་འགའ་་གོང་ས་རིན་པོ་ཆེར་གུས་འབུལ་མཛད། སྟག་ཕུ་རྡོ་རྗེ་འཆང་ཆེན་པོ་དབུས་སུ་ཕེབས་པ་དང་ལྷོད་མཇལ་གནང་ཞིང། ཉིན་གཅིག་རྡོ་རྗེ་འཆང་རྣམ་
གཉིས་ལྷན་ཅིག་རྟག་བརྟན་ཨེ་གསང་ཕུག་ཏུ་ཕེབས་སྐབས། དཔའ་བོ་མཁའ་འགྲོ་མཐའ་ཡས་པ་ཞིག་གིས་བདེ་པ་ཆེན་པོའི་རོལ་རྩེད་སྣ་ཚོགས་པས་སྡུན་བསུས་ཤིང། གཟིམ་ཕུག་གི་སྟེང་ནས་དཔལ་འཁོར་
ལོ་སྡོམ་པ་ཡེ་ཤེས་ཀྱི་སྐུ་དངོས་ཀྱི་གཟིགས་པ་མཇལ། དེ་ནས་རྗེ་བླ་མ་རྡོ་རྗེ་འཆང་ཆེན་པོ་གང་ནས་སྟག་ཕུ་རིན་པོ་ཆེར་བརྟན་བཞུགས་ཤིག་འཕུལ་གནང་མཛད་པར། དེའི་ཚེ་གཟིམ་ཕུག་དེ་ཡང་ད་ལྟའི་གུ་
དོག་གི་རྣམ་པ་དེ་འདྲ་མ་ཡིན་པར་ཡངས་ཤིང་རྒྱ་ཆེ་ལ། གྲུབ་བཞི་སྒོ་བཞི་རྒྱན་རྟ་བབས་དང་བཅས་པ་གཞལ་ཡས་ཁང་གི་མཚན་ཉིད་ཐམས་ཅད་ཡོངས་སུ་རྫོགས་པ་ཞིག་ཏུ་གནས་འགྱུར་ཞིང། ཆོགས་
ཀྱི་འཁོར་ལོའི་ཡོ་བྱད་བཀྱེ་བསྡུ་ལ་སོགས་པའི་བྱ་བ་དང། བརྡ་དང་བརྡ་ལན་དྲི་འཇལ། གླུ་གར་དང་རོལ་མོ་འབུད་རྡུང་རྣམས་ཀྱང་དཔའ་བོ་དང་ཌཱ་ཀི་མ་རྣམས་ཀྱིས་མཛད། དེའི་ཚེ་སྟག་ཕུ་རིན་པོ་ཆེས་བླ་མ་

[244B]རྩ་རོ་རྐྱང་དཔུ་གསུམ་སོགས་གནས་ཡུལ་གྱི་རྩ་ཁམས་ཐིག་ལེའི་བཞུགས་ཚུལ་རྣམས་གསལ་བར་གཟིགས་པ་དང་ཆབས་གཅིག་སྟག་ཕུ་པ་རང་གི་
ཕར་ཕྱི་སྐུ་ལུས་ཀྱི་རྫ་མ་ཉིད་ནང་དབུ་མར་ཐིམ་པའི་ཉམས་དང། ལྷན་སྐྱེས་ཀྱི་བདེ་བ་ཆེན་པོ་མནན་པས་མི་ནོན་པ་ལྟ་བུ་འཁྲུངས་ཤིང། དེའི་ཚེ་མཆོད་ཡུལ་གྱི་ཚོགས་ཞིང་ཡང་བེམ་སྐུ་བྲིས་འབུར་
གྱི་རྣམ་པ་ཅན་མ་ཡིན་པར་ཡེ་ཤེས་ཀྱི་ལྷ་ཚོགས་དངོས་གནས་པར་གསལ་བའི་གསེབ་ནས་རྒྱལ་པ་འབྲོམ་སྟོན་པ་མདུན་གྱི་ཐད་ཀར་ཡེར་གྱིས་བྱོན་ཏེ། བུ་པདྨ་བཛྲ་ཁྱོད་ཀྱི་རྒྱུད་ལ་ད་ལྟ་བ་དེ་བ་ཆེན་པོའི་ཉམས་
མྱོང་ཁྱད་པར་ཅན་སྐྱེས་པ་འདིས་མཚོན་དུས་གསུམ་གྱི་ལེགས་ཚོགས་ཐམས་ཅད་བླ་མ་དགེ་བའི་བཤེས་གཉེན་འདི་ཉིད་ཀྱི་བཀའ་དྲིན་ལ་བརྟེན་ནས་བྱུང་བས་དུས་རྟག་ཏུ་བཀུར་སྟེ་དང་དྲིན་གཟོའི་མཆོད་པས་
མཉེས་པར་བྱེད་པ་གལ་ཆེ། ཞེས་དང། སྤྱི་སྒོས་ལ་བདེ་དོག་ཇི་འདྲ་ཡོང་བའི་འབྱུང་འགྱུར་གྱི་ལུང་བསྟན་ཚིགས་སུ་བཅད་པ་འགའ་ཞིག་ཀྱང་སྩལ་ཏོ་ཞེས་རྗེ་སྟག་ཕུ་པ་ཆེན་པོ་ཉིད་ཀྱི་ཕྱག་བསྟར་མའི་
བསྙེལ་བྱང་ཟིན་བྲིས་ལས་བྱུང། ཟླ་བ་བཞི་པའི་ཚེས་བཅུའི་ཉིན་རྗེ་ཉིད་དང་སྟག་ཕུ་རྡོ་རྗེ་འཆང་ཆེན་པོ། སྐལ་ལྡན་གྱི་ཚོགས་པ་འགའ་རེ་དང་བཅས་གདན་ས་གོང་རྟག་བརྟན་ཨེ་གསང་མི་ཤིགས་

[245A]༄༅། །དཔལ་གྱི་ཡང་ཕུག་ཏུ་དཔལ་འཁོར་ལོ་སྡོམ་པའི་གསུང་ཆོག་ཚེས་བཅུའི་ཚོགས་སྟོན་བཅས་རྒྱས་པར་གནང་སྟེ་བླ་མ་ལྷའི་རྣལ་འབྱོར་ཟབ་མོའི་སྒོ་ནས་བདེ་སྟོང་ལྷན་ཅིག་སྐྱེས་པའི་རོལ་
གར་ཅིར་ཡང་རྩེན་པའི་ངོ་མཚར་སྒྱུ་མའི་མཆོད་སྤྲིན་བརྗོད་ལས་འདས་པ་མ་ཚོགས་མཁའ་འགྲོ་རྒྱ་མཚོ་རབ་འབྱམས་དང་ལྷན་ཅིག་ཏུ་རོལ་བའི་སྐབས་སྟག་ཕུ་པ་ཆེན་པོས་རྗེ་བླ་མ་རྡོ་རྗེ་འཆང་གི་དྲུང་དུ་ཟག་མ་
རིམ་གཉིས་ལས་བརྩམས་པའི་ཉམས་དབྱངས་གསོལ་འདེབས་སུ་མཛད་དེ་ཕུལ་བས། དེ་ན་འཁོད་པའི་སློབ་ཚོགས་རྣམས་བླ་མ་ཡབ་སྲས་ལ་དད་གུས་ལྷག་པར་བརྟས་པའི་སྐལ་བཟང་རྨད་དུ་བྱུང་བའང་
ཐོབ་ཅེས་གྲགས་སོ། །ཡང་བླ་མ་ཡབ་སྲས་རྣམ་གཉིས་བཀྲ་ཤིས་ཆོས་གླིང་དུ་ཕེབས་སྐབས་ཤར་ཕྱོགས་ཀྱི་རི་རྒྱུད་ཅིག་ནས་དགེ་སློང་གི་ཆ་བྱད་ཅན་གྱི་མི་མ་ཡིན་མགོ་ལ་ཐང་ཞུ་གྱོན་ཅིག་ལག་ན་བཀའ་
གདམས་ཆོས་འབྱུང་གི་གླེགས་བམ་ཐོགས་པ་ཞི་དུལ་ཅན་ཞིག་དང་རྒྱ་ལུའི་ཆས་ཅན་ཞིག་བཅས་གཟིགས་པ་དེ་གཉིས་ཀྱིས། ཁྱེད་བླ་མ་ཡབ་སྲས་ཀྱིས་གནས་འདིར་ཞབས་སོར་བཀོད་ནས་མདོ་སྔགས་
འཆད་སྤེལ་གནང་བ་ཤིན་ཏུ་ལེགས། ངེད་རྣམས་ཀྱིས་ཀྱང་ལུས་དང་གྲིབ་མ་བཞིན་རྗེས་སུ་འབྲངས་ནས་འཕྲིན་ལས་ཀྱི་སྡོངས་གྲོགས་གཡེལ་མེད་སྒྲུབ་པོ་ཞེས་ཟེར་བ་ཞིག་བྱུང། སེར་སྨད་དགེ་བཤེས་དཀོན་

[245B]ཕྱག་མཇལ་ཁ་དང། བྱེད་སྒོ་གང་ཅིར་བཀའ་སློབ། །འདོད་ཆོས་འགའ་རེ་བཅས་ཞུས་པའི་རེ་འདུན་ཡོངས་སུ་བསྐངས་ཤིང། སྲུང་བྱིན་དང། ཐོན་
རྫོངས་སོགས་ཀྱང་གཟབ་པར་སྩལ། ཕྱོགས་མཐའི་ཞུ་ཡིག་མང་པོ་དང། འདན་མ་ལབ་སྐྱབས་མགོན་གྱི་ཕྱག་བྲིས་བཀའ་ལན་སོགས་ཀྱང་གནང་ངོ། །དགུང་གྲངས་ཞེ་བདུན་དུ་ཕེབས་པ་ཤིང་བྱི་ཧོར་ཟླ་དང་
པོའི་ཚེས་གཅིག་ཉིན། གནམ་ལོའི་རྒྱལ་པོ་གསར་དུ་ཚེས་པའི་དགྱེས་སྟོན་རྨད་དུ་བྱུང་བར་བསྟན་འགྲོར་གཅིག་ཏུ་དཀར་བའི་མཛད་འཕྲིན་ཕྱོགས་བརྒྱར་བརྡལ་བའི་སླད་དུ་རྟེན་འབྱུང་གི་སྒོ་ཕུན་སུམ་ཚོགས་པ་བརྒྱ་
ཕྲག་ཏུ་དབྱེ་བར་མཛད། རྒྱུན་གཏན་འཆར་ཅན་གྱི་ཉིན་ཞག་རེའི་ཐུགས་དམ་ཉམས་བཞེས་ཇི་ལྟར་གནང་བ་རྣམས་མཛད་ལམ་གྱི་འོག་ཏུ་དོན་བསྡུའི་སྐབས་ནས་བསྟན་པ་བཞིན་ཆག་མེད་ཀྱི་ཐོག་དད་མཇལ་
ཞུ་མི་དགེ་ལེགས་སྤྲུལ་སྐུ་རིན་པོ་ཆེ་སོགས་དགེ་འདུན་ཉིས་བརྒྱ་བརྒྱད་ཅུ་སྐོར་གྱིས་མཚོན་སེར་སྐྱ་ཆེས་མང་པོ་འབྱོར་བར་དགྱེས་པའི་འཛུམ་དཀར་ལྷུག་པར་གྲོལ་བའི་གསུང་མཆིད་དང། རེག་པ་དོན་ལྡན་གྱི་ཕྱག་
དབང། སྲུང་མདུད་སོགས་བབས་བསྟུན་གྱིས་སྩལ་ཏེ་ཚང་མའི་རེ་འདོད་ཡོངས་སུ་སྐོང་བར་མཛད། སྔོན་ཡོད་སྐུ་རྟེན་རྙིང་པ་མང་དུ་བཞུགས་པའི་བྱམས་ཁང་དུ་ཕེབས་ཏེ་ཆོག་གྲ་དགེ་སློང་རྣམས་དང་ལྷན་ཅིག་

[246A]༄༅། །ཏུ་དཔལ་ལྡན་འདོད་ཁམས་དབང་མོའི་ཚེས་གཏོར་སྔགས་གྲྭའི་ཕྱག་བཞེས་ལྟར་འདུལ་གནང་མཛད། ཚེས་གཉིས་ཉིན། རྒྱལ་ཁྲི་སྤྲུལ། འཕན་པོ་བྲག་རྒྱབ་སྤྲུལ་སྐུ། སེར་སྔགས་
གྲྭ་ཚང་གི་ལས་སྣེ་མཁན་པོ་དབུ་ཆོས་སོགས་དགེ་འདུན་ཞལ་གྲངས་ཉིས་བརྒྱ་ཙམ་དང། ཕལ་དཀྱུས་གཞན་མང་བ་བཅས་ལ་མཇལ་ཁ་གནང། འདི་ཉིན་་གོང་ས་རིན་པོ་ཆེར་གནམ་ལོ་གསར་ཚེས་ཀྱི་ལེགས་
འབུལ་འབུལ་བར་གཉེར་འཕྲིན་ལས་ཆོས་འབྱོར་བརྫོང་སྟ་མཛད་དེ་དེའི་གདོང་དུ་ཞུ་ཡིག་ཀྱང། རབ་འབྱམས་རྒྱལ་ཀུན་འདུས་ཞལ་ལྟར་བཅས་སྲིད་ཞིའི་གཙུག་གི་རྒྱན་གཅིག་་གོང་ས་ལྷ་མིའི་རྣམ་འདྲེན་
ཆེན་པོ་མཆོག་གི་་ཞབས་སེན་ཡིད་བཞིན་དབང་གི་རྒྱལ་པོ་ཆེ་རྒུའི་གཙུག་ནོར་བརྩེགས་པའི་ཁྲི་འཕང་མངོན་མཐོའི་དྲུང་དུ་སྒོ་གསུམ་གུས་སློབ་ཕ་བོང་ཁའི་སྐྱེ་མིང་པ་ནས་རབ་གུས་དྭང་བ་ཆེན་པོས་ཕྱག་དང་
བཅས་ཏེ་ཞུ་གསོལ་རྩེ་གཅིག་ཏུ་འདེབས་སྙིང། དེང། གང་གི་ཐུགས་བསྐྱེད་རྟ་བདུན་ཤུགས་ཀྱིས་རྫོགས་ལྡན་ཉི་མ་གཉིས་པའི་ལང་ཚོ་གསར་དུ་འདྲེན་པའི་དུས་ཀྱི་ཆར་ཡང། སྲས་བཅས་རྒྱལ་བ་བགྲང་དུ་
མི་བཟོད་པའི་མཁྱེན་བརྩེ་ཡེ་ཤེས་ཀྱི་རྡུལ་མང་བསྐལ་པ་རབ་འབྱམས་ཅིག་ཅར་དུ་སྤུངས་པ། མཚན་དཔེའི་སྣང་བརྙན་ལྟུན་པོའི་དབང་པོ་མཐའ་ཀླས་གདུལ་བྱ་གླིང་བཞིའི་དབུས་ན་བརྟན་བརྗིད་ཆགས་

[246B] ས་གསུམ་ཡིད་ཅན་མ་ལུས་མངོན་མཐོ་ངེས་ལེགས་ཀྱི་ལམ་བཟང་དམ་པར་འགོད་པའི་ཐུན་མོང་དང་ཐུན་མོང་མ་ཡིན་པའི་ངོ་མཚར་ཆོས་སྲིད་མཛད་འཕྲིན་སྲིད་པའི་སྒྲོན་མེ་ཟུང་གིས་ཕས་རྒོལ་སྨག་རུ་མ་
མཐའ་དག་མིང་གི་ལྷག་མར་བྱེད་བཞིན་པར་འཚོ་ཞིང་གཞེས་པ་ནི་སྟོང་གསུམ་རིན་ཆེན་སྣ་བདུན་གྱིས་ཕྱུར་བུར་བཀང་སྟེ་ལན་བརྒྱར་དབུལ་ཡང་གཞལ་དཀའི་གོ་སྐབས་རིང་པོར་གྱུར་པའི་བཀའ་དྲིན་གྱིས་མངོན་
པར་ལྕི་ཞིང། མགོན་པོ་བདེ་ལེགས་ཀུན་སྩོལ་ཡོངས་འདུའི་དབང་པོའི་ཐུགས་རྗེའི་གྲིབ་བསིལ་དུ་འཚོ་བ་གུས་སློབ་སྐྱེ་མིང་པ་བདག་ཀྱང་ཟག་ཕུང་ལ་འདུ་འཁྲུགས་ཚ་གདུང་གིས་མ་གཙེས་ཤིང་འཁོས་བསྟུན་
བསྟན་པའི་ཞབས་འདེགས་དང་འབྲེལ་བའི་དགེ་བློ་མ་བོར་ཙམ་དུ་ཡོད་མུས་ལགས། མཚམས་སུ་ཞིང་རྡུལ་བྱེ་བ་སྙེད་ཀྱི་གྲངས་དང་མཉམ་པའི་ཡིད་སྤྲུལ་གྱི་ལྷ་ཕྱག་སྔོན་འགྲོའི་སྒོ་ནས་གསོལ་བ་རྩེ་གཅིག་ཏུ་
འདེབས་པའི་སྙིང་པོར། ས་རྟོལ་ལྗོན་པའི་ཁམས་དང་འགྲོགས་པའི་གནམ་ལོའི་རྒྱལ་མོ་གསར་དུ་བཞད་པའི་དགྱེས་སྟོན་སྐབས་གསུམ་བདག་པོའི་དཔལ་འབྱོར་ཟོལ་དུ་བྱེད་པའི་མདུན་སར་རྟེན་ཅིང་འབྲེལ་འབྱུང་
གི་ས་རྒ་མི་འཆོལ་བ་དང། ལྷག་དོན་མགོན་པོ་མཆོག་ཞེ་དགུའི་དགུང་སྐེག་ཏུ་ཕེབས་པར་ཚུལ་བསྟན་སྐུ་བགེགས་ཀྱི་མཚན་མ་ཕྲ་མོ་ཙམ་མི་བཞེས་པར་རླབས་ཆེན་ཐུགས་བཞེད་ཅི་མཆིས་བདེ་བླག་ཏུ་འགྲུབ་པ་

[247A]༄༅། །བཅས་ཀྱི་གསོལ་བ་འདེབས་པའི་སླད་དུ་རབ་དཀར་ལྷ་རྫས་སྲིད་ན་རིང་བས་ཐོག་དྲངས། བདག་གཞན་སྐྱེ་འཕགས་ཡོངས་ཀྱི་ལུས་ལོངས་སྤྱོད་དང་དུས་གསུམ་དགེ་ཚོགས་ཅི་མཆིས་
ཚོམ་བུར་བཀོད་པའི་ཞིང་ཁམས་རྒྱ་མཚོའི་དོད་འབུལ་བཅས་བཅོས་མིན་དད་གསུམ་འདུན་པ་དྲག་པོས་ཕུལ་བ་ལགས་ན། བདག་ལ་བསོད་ནམས་ཀྱི་བགོ་བཤའ་ཆེན་པོ་ཐོབ་པའི་སླད་དུ་དགྱེས་བཞེས་བརྩེ་བ་
ཆེན་པོས་གཟིགས་ཏེ་གནམ་འོག་ས་སྟེང་གི་བསྟན་པ་ཡོངས་རྫོགས་དང། འགྲོ་བའི་བདེ་སྐྱིད་བཅས་གང་ཉིད་སྐུ་ཚེ་་ཞབས་ཟུང་ཡུན་དུ་བརྟན་པ་ཁོ་ན་ལ་རག་ལུས་པ་ལུང་རིགས་དུ་མས་མངོན་སུམ་དུ་གྲུབ་པ་
མ་ཟད། བྱིས་པ་རྨོངས་པ་རྣམས་ཀྱི་སྤྱོད་ཡུལ་དུའང་ཐུན་མོང་དུ་གྱུར་གཤིས། སྙིགས་མར་སྤྱོད་པའི་གདུལ་བྱའི་བརླང་སྤྱོད་ཇི་ཙམ་བདོ་པ་དེ་བཞིན་དུ་ཐུགས་བསྐྱེད་ཀྱི་གོ་ཆ་བླ་ལྷག་ཏུ་བཞེས་ཏེ་་ཞབས་པད་
བསྐལ་པ་རབ་འབྱམས་སུ་བརྟན་པའི་རྡོ་རྗེའི་བཀའ་བཞེས་ཟབ་མོ་བདེ་ཆེན་འཁོར་ལོའི་རྒྱན་མཆོག་དམ་པར་སྨིན་སྩོལ་བརྩེ་བ་ཆེན་པོས་གཟིགས་པ་མྑྱཻཨྣ། མྑྱཻཨྣ། མྑྱཻཨྣ། ཞེས་གསོལ་བརྩེ་གཅིག་ཏུ་
འདེབས་པ་ལགས། ཞེས་འཁོད་པ་བཅས་གུས་པ་ཆེན་པོས་དགྱེས་འབུལ་མཛད་ཅིང། སྔ་གོང་ཞིག་ནས་བཟུང་ལོ་ལྔ་རྟིང་ཕལ་ཆེར་ཞིག་ཏུ་དེ་ལྟར་དགུང་གསར་གྱི་ལེགས་འབུལ་སྤྱི་མཚུངས་བཞིན་སྟེར་

[247B] ཚེས་གསུམ་ཉིན། སེར་སྨད་མཁན་རིན་པོ་ཆེ་སྟོད་པ་མཁན་པོ། དེ་མོ་མཆོག་སྤྲུལ་རིན་པོ་ཆེ། སེར་སྨད་ལས་སྣེ་བྱིངས་སོགས་སེར་སྐྱ་ཤིན་ཏུ་མང་བར་མཇལ་ཁ། ཇ་གྲལ། བཞེས་གྲོ་འདེགས་
པ་བཅས་སྔར་རྒྱུན་ལྟར་གནང། ཚེས་བཞི་ཉིན། འབྲས་སྤུངས་གཙང་པ་མཁན་ཆེན། ཚེ་མཆོག་གླིང་གནས་བླ་སྤྲུལ་སྐུ། རམ་པ་སྲས་སྐུ་ཞབས། ཚ་རྡོར་ཕྱག་མཛོད། པགས་མཐོང་ཞབས་གྲས་བྱམས་
སྨོན་པ། རོང་པོ་ཚེས་མཛད་སོགས་ལ་མཇལ་ཁ་དང། གསུང་འཕྲོས་ལྷོད་འགོལ་དུ་སྩལ། ཚེས་ལྔ་ཉིན། སྐུ་ངོ་ཏཱ་ཟུར་བྱམས་པ་འཇིགས་མེད་རྣམ་གྲོལ་ནས་བརྟན་བཞུགས་འབུལ་བཞེས་དང་འབྲེལ་
བར་གཟིམ་ཆུང་དཀྱིལ་རྣམ་རྒྱལ་ཟིལ་གནོན་གྱི་ཞལ་གྲོར། ཚོགས་པ་དགེ་འདུན་བཅུ་བདུན་བཅས་ཀྱིས་བླ་མཆོད་ཀྱི་ཆོ་ག་ཚོགས་ཀྱི་འཁོར་ལོ་དང་བཅས་པ་གཟབ་རྒྱས་དང། ཏཱ་ཟུར་ནས་འབུལ་དངུལ་སྤམ་མཐོབ་
ཆོ་ག་གྲ་རྣམས་ལ་སྐུ་ཡོན་གཟབ་འབུལ་བཅས་ཞུས། འདི་སྐབས་སུ་གསུང་ལས། སྔ་དྲོ་རྒྱལ་ཆེན་སྐུ་གསོལ་ཆོས་སྐྱོང་ཆེན་པོ་ནས་རྟེན་གསུམ་སྩལ། བརྟན་བཞུགས་མཎྜལ་སྐབས་ཀྱང་ཁྱུག་ཙམ་ཕེབས་
པ་བཅས་ཤིན་ཏུ་བཀའ་དྲིན་ཆེ་ཞེས་གསུངས་སྣང། གཞན་ཡང་ཞོལ་ཁང་ཤར་ཆོས་སྤྲུལ་སྐུ་རིན་པོ་ཆེ་དང། སྐུ་ངོ་དགའ་བྱང་སོགས་ལ་ངོས་མཇལ་གནང། སླེ་ལུང་རྗེ་དྲུང་མཆོག་སྤྲུལ་ཕེབས་པར་

[248A]༄༅། །ཡར་ཡང་རྟེན་གསུམ་སོགས་འབུལ་གནང་མཛད། ཚེས་དྲུག་ཉིན། གཟུངས་འབུལ་མཛད་རྒྱུའི་བུམ་བརྫོང་གནང། མཇལ་ཁ་ཞུ་མི་སེར་སྐྱ་ཕལ་དཀྱུས་མང་ཙམ་རེ་ཉིན་བསྟར་གྱིས་
ཟམ་མི་ཆད་པར་འོངས་པར་སོ་སོའི་སྙིང་ལ་འཕྲོད་ཅིང། གཏན་བདེའི་ས་བོན་བསྐྲུན་པའི་མཇལ་ཁ། ཕྱག་དབང། གསུང་བྱིན། སློབ་སྟོན་སོགས་རྒྱུན་མར་གནང་བ་ཕལ་ཆེར་སྤྱིར་བཏང་གི་དབང་དུ་བྱས་ཏེ་ཡི་གེའི་
སྤྲོས་པ་བསྐྱུངས། ཚེས་བདུན་ཉིན། སྐྱབས་མཆོག་དྭགས་པོ་བླ་མ་རིན་པོ་ཆེའི་དགོངས་རྫོགས་ཀྱི་སྐུ་མཆོད་འབུལ་གནང་མཛད་རྒྱུར་ཆུ་བཟང་རི་ཁྲོད་དུ་ཕྱག་ཕེབས། ཆོག་གྲྭ་སྨད་རྒྱུད་ཀྱི་དྭགས་པོ་རབ་འབྱམས་པ་བཅུ་
བཅས་ཟབ་ལམ་བླ་མ་མཆོད་པའི་ཆོ་གའི་སྒོ་ནས་མཆོད་སྤྲིན་སྣ་ལྔ་དང། ཚོགས་ཀྱི་འཁོར་ལོ་སོ་སོ་ནས་བརྒྱ་ཚར་རེ་དངོས་དག་གཟབ་འབུལ་ཐོག་རྗེ་བླ་མ་དེ་ཉིད་ཀྱི་ཟབ་མོའི་ཐུགས་དགོངས་ཅི་མཆིས་ཡོངས་
སུ་རྫོགས་པའི་ཐུགས་སྨོན་བདེན་ཚིག་གི་མཚམས་སྦྱོར་ཡང་དག་པར་གནང་ཞིང། ཆོག་གྲྭ་བའི་སྐུ་ཡོན་སོགས་ཀྱང་སྔར་ལས་མི་དམན་པ་བསྟར། ཚེས་བརྒྱད་ཉིན། ཛི་དཀར་གྱི་བུམ་སྒྲུབ་གནང་ཞིང་འདིའི་
ཉིན་སྔ་རྟིང་ལ་བྱམས་པའི་ཞལ་གསེར་གྱི་རྒྱུ་གྲང་གསེར་ཕོན་ཆེ་བ་སྤུས་ཉོས་མཛད་རྒྱུའི་ཞལ་ཏ་གནང། ཚེས་དགུ་ཉིན། རྗེ་བླ་མ་མཆོག་གིས་དབུས། ཆོག་ཞབས་པ་རྡོ་རྗེ་འཛིན་པ་བློ་བཟང་བསམ་འགྲུབ་རིན་

[248B] སེར་པ་སློབ་ཟུར་བཅས་ནས་དཔལ་མགོན་ཞལ་གྱི་བུམ་སྒྲུབ་དང། ཚེས་བཅུའི་ཉིན། མགོན་དཀར་དང་རྣམ་སྲས་ཀྱི་བུམ་སྒྲུབ། ཕྱི་དྲོར་ཚེས་བཅུའི་ཚོགས་སྟོན་བཅས་མཛད། ཚེས་བཅུ་གཅིག་བཅུ་གཉིས་
བཅུ་གསུམ་བཅས་ལ། འདུ་ཁང་དུ་གཟུངས་སྒྲུབ་དང། ཚེས་བཅུ་བཞི་ཉིན། རྡོར་འཛིན་བློ་བཟང་བསམ་འགྲུབ་རིན་པོ་ཆེར་རྭ་པོད་ཁ་སྐོང་གི་ལྗགས་ལུང་སྩལ། འདི་ཉིན་ནགས་ཤོད་སྟག་ཕུ་རྡོ་རྗེ་འཆང་གི་ཕྱག་བྲིས་
ཕེབས་ཁར་དབུ་གཏུགས་བྱིན་རླབས་ཞུ་བ་སོགས་མཛད། ཚེས་བཅོ་ལྔའི་དུས་ཆེན་ཉིན། འཕར་དུ་ཐེག་ཆེན་གསོ་སྦྱོང་གི་སྡོམ་པ་བཞེས། འདི་ཉིན་བལ་པོའི་ཆོས་ལགས་ནས་ཞབས་པད་ཡུན་དུ་གནས་པའི་བརྟན་
བཞུགས་འབུལ་རྒྱུར། འདུ་ཁང་དུ་བརྒྱ་མཆོད། ཚོགས་བརྒྱ་སོགས་རྒྱས་གཤོམས་བཅས་བླ་མ་མཆོད་པའི་ཆོ་ག་དང་འབྲལ་བར་བརྟན་བཞུགས་ཟབ་འབུལ་ཞུས། དགོང་མོར་ཟླ་འཛིན་སྐབས་མཆོད་སྤྲིན་རྒྱས་སྤྲོས་
ཀྱིས་སྦྱོར་ཆོས་གསུང་ཆོ་ག་དང། བསྟན་འགྲོའི་ཕན་པ་དེ་རྒྱས་པའི་ཐུགས་སྨོན་རྒྱ་ཆེར་མཛད། ཚེས་བཅུ་དྲུག་ཉིན། ཤེལ་དཀར་བའི་འགྲུལ་པ་འབྱོར་གདོང་ཤེལ་ཆོས་བཀྲས་བདེ་མཆོག་སྤྲུལ་རིན་པོ་ཆེའི་ཕྱག་བྲིས་
སོགས་ཕུལ་བར་སྤྱན་རས་ཀྱིས་དགྱེས་པར་བཙས་ཤིང། སྟག་པུ་རྡོ་རྗེ་འཆང་གི་ཕྱག་བྲིས་ཞུ་ལན་ཀྱང་ནང་ལྷུགས་སུ་འབུལ་གནང་མཛད། ཚེས་ཉེར་བདུན་ཉིན། ཚེ་གླིང་གནས་བླ་སྤྲུལ་སྐུ་དང་འབྲས་སྤུངས་གཙང་

[249A]༄༅། །པ་དགེ་སྐོས་སོགས་མཇལ་འཕྲད་མཛད། ཚེས་བཅོ་བརྒྱད་ཉིན། ཨེ་པ་ཀློག་ཆོས་སྡེའི་ཆོས་རྗེ། འཇོག་རི་ཕྱག་མཛོད། བཤད་ཟུར་ལྷ་ལྕམ་སོགས་ལ་མཇལ་ཁ་ལྟོད་འགོལ་དང། དགའ་
ལྡན་པའི་གྲྭ་སོགས་ཞུ་མི་བརྒྱད་ལ་ནཱ་རོ་མཁའ་དཔྱོས་མའི་དབང་བཀའ་གནང་དུ་སྨིན་པར་སྩལ། ཚེས་བཅུ་དགུ་ལ། སྐྱབས་རྗེ་གང་རྒྱ་བླ་མ་རིན་པོ་ཆེ་ངག་དབང་བྱང་ཆུབ་ཚུལ་ཁྲིམས་དཔལ་བཟང་པོའི་དྲུང་ནས་སེར་སྲུང་
རྡོ་རྗེའི་གུར་ཁང་ངམ། སེར་པོད་ཅེས་པ་ཟབ་གནད་ཅན་གྱི་ལྗགས་ལུང་གསན་རྒྱུར་སྔ་གོང་ནས་སྙན་གསན་ཡང་ཡང་འབུལ་བཞེས་བསྐྱངས་པ་ལྟར་འདི་ཉིན་བཀྲས་ཆོས་གདན་སར་ཕྱག་ཕེབས་པར་རྗེ་བླ་མ་རྡོ་རྗེ་འཆང་ཉིད་
ནས་ཕེབས་བསུ། སྤོས་སྣེ་སོགས་བཅས་གཟིམ་ཆུང་རྣམ་རྒྱལ་ཟིལ་གནོན་དུ་གདན་དྲངས་ཏེ་མཇལ་དར། བཞེས་གྲོ། རྟེན་གསུམ། སླར་ཡང་ལྗགས་ལུང་སྙན་གསན་གྱི་མཇལ་དར་བཅས་འབུལ་གནང་མཛད། བྲག་
མགོ་སྐེད་ཚང་བླ་མས་ཞུས་ངོར་དཔལ་མགོན་ཞལ་བསྙེན་དུས་ཀྱི་རྗེས་གནང་སྩལ་ཞིང། མདོ་ཉོ་དགེ་སློང་དགེ་འདུན་དར་རྒྱས་སོགས་མཇལ་མི་མང་པོ་ལ་དགྱེས་པའི་གསུང་གིས་དབུགས་དབྱུང་ལྟོད་ཆགས་པར་
གནང། ཚེས་ཉི་ཤུ་ཉིན། གང་རྒྱ་རིན་པོ་ཆེའི་མདུན་ནས་རྒྱལ་མཆོག་ལྔ་པ་ཆེན་པོའི་དངོས་སློབ་ཡར་ཀླུབས་པ་ངག་དབང་རྒྱ་མཚོའི་གསུང་སེར་སྲུང་རྡོ་རྗེའི་གུར་ཁང་མཛེས་རྒྱན་བཅུ་གསུམ་ཆ་ལག་དང་བཅས་པའི་

[249B] འབྲས་སྤུངས་གཙང་པ་དང། ཉག་རེའི་དགེ་འདུན། ཕག་རི་བ་སོགས་ལ་མཇལ་ཁ་དང་ཕྱག་མདུད་གནང། ཚེས་ཉེར་གཅིག་ཉིན། སེར་པོད་ཀྱི་ལྗགས་ལུང་འཕྲོ་རྫོགས་པར་གསན་
ཅིང། མཇུག་ཏུ་མཎྜལ་རྟེན་གསུམ། གཏང་རག་སྐུ་ཡོན་རྣམས་གཟབ་འཕུལ་མཛད། ཨེ་བླ་མ་རིན་པོ་ཆེ་ཕེབས་པ་ལྷོད་མཇལ་དང། གཟིམ་ལྷ་སྡིངས་པའི་ཐུགས་བརྟག་བཀའ་ལན་སོགས་ཀྱང་གནང། ཚེས་ཉེར་
གཉིས་ལ། ལྷོ་རྒྱུད་ཨེ་ལྷ་རྒྱ་རི་བའི་ཁྲི་ཆེན་སོགས་ལ་མཇལ་ཁ་སྩལ། གང་རྒྱ་རིན་པོ་ཆེ་ཕེབས་ཁར་སྐྱབས་རྟེན་ལྷ་རེག་དང། གོས་རྟ་ཚག་མངགས་བཏགས་ཀྱི་སྐུ་འགག་སོགས་ཀྱི་འབུལ་བ་དང། གུས་འདུད་
ཕེབས་སྐྱེལ་སོགས་ཀྱང་ལེགས་པར་གནང། ཚེས་ཉེར་གསུམ་ཆད་པའི་ཉེར་བཞི། ཉེར་ལྔ། ཉེར་དྲུག་ཉེར་བདུན་རྣམས་སུ་གཟིམ་སྤོམ་མདའི་རིམ་གྲོར་ཉིན་དང་པོར་བསྐང་གསོ་དང། ཉིན་རྗེས་མ་གསུམ་ལ་དགྲ་
སྲིའི་སྒྲུབ་མནན་རྟགས་ཐོན་དུ་བསྐྱང། འདིའི་ཉིན་སྔོན་རྗེས་དག་ཏུ། བྲག་གཡབ་ཉག་རེའི་དགེ་འདུན་སོགས་དང། གཡུལ་སྒང་པ། ཨེ་བླའི་ཞབས་གྲས། སྤོམ་དྲུང། ཏྲེ་བོ་ཕྱག་མཛོད། མཚོ་སྣ་བ་དང། མོན་པ་
སོགས་ཤིན་ཏུ་མང་བར་མཇལ་ཁ། གསུང་གླེང་སོགས་ཐབས་ཀྱིས་སྤེལ་བས་རྣམ་པར་དཀར་བའི་ཕྱོགས་ལ་བློ་འདུན་པར་མཛད། འཕར་དུ་གོང་ཚེས་ཉེར་བཞི་ལ་གནས་བཅུའི་སྐུ་བརྙན་རྟེན་རྙིང་གི་གཟུངས་ཉམས་

[250A]༄༅། །གསོའི་དབུ་འཛུགས་རྒྱུ་དང། ཚེས་ཉེར་དྲུག་ཉིན། རྒྱལ་ཚབ་བྱམས་པ་མགོན་པོའི་སྣང་བརྙན་ཐོག་བརྩེགས་གཉིས་ཙམ་ཡོད་པ་གསེར་ཟེངས་ཀྱིས་གསར་བསྐྲུན་བསྐྱང་རྒྱུའི་སྐུ་གཟུགས་
ཕེབས་པར་རྟེན་འབྱུང་གི་མཇལ་དར་སྒྲོན་འབུལ། དེའི་སྤྱན་སྔར་དཀར་སྤྲོ། མཆོད་སྤྲིན། རྒྱལ་བསྟན་རྒྱས་པའི་ཐུགས་སྨོན་བདེན་བྱིན་སོགས་རྒྱ་ཆེར་སྤྲོ་བར་མཛད། ཚེས་ཉེར་བརྒྱད་ལ། །སྤོམ་མདའི་ཞབས་
རིམ་གྱི་གཏང་རག་ཚོགས་འཁོར་སོགས་དང། ཡི་དམ་འཁོར་ལོ་སྡོམ་པའི་སྐུ་བརྙན་གསར་ཕེབས་ལ་རྗེ་ཉིད་ནས་ཕེབས་བསུ་སྤོས་སྣེ་རབ་གནས་རྟ་ཐོག་མར་བཅས་གནང་ཞིང། ཡི་དམ་གྱི་སྐུ་གདན་ཞུ་བ་
དང། རབ་གནས་ཚོག་གྲྭ་བ་རྣམས་ལ་དངུལ་དར་བཅས་ཀྱི་སྐུ་ཡོན་ཟབ་པ། རི་བོ་བདེ་ཆེན་བ་སོགས་ལ་མཇལ་ཁ་བཅས་གནང། ཚེས་ཉེར་དགུ་ཉིན། སོག་པོ་སོགས་ཞུ་མི་དང་འདུས་པ་མང་ཙམ་ཞིག་ལ་པཎ་ཆེན་
ན་བཟའ་པའི་བེའུ་བུམ་ཆ་ཚང་དང། བྲག་མགོ་སྐེད་ཚང་རིན་པོ་ཆེས་ཞུས་ངོར་དཔལ་མགོན་གདོང་བཞི་པའི་ཆོས་སྐོར་གྱི་ལྗགས་ལུང་ཚུགས། རྨེ་རུ་སྨོན་གྲོང་བཙན་ཁང་སྐུ་ཞབས། གཙང་པ་ལྷོ་ཁ་བ་སོགས་
མཇལ་མི་མང་བ་འབྱོར། གནམ་གང་ཉིན། སོག་པོ་སོགས་ལ་པེའུ་བུམ་ལུང་འཕྲོས་དང། དབྱངས་ཅན་ལྷ་མོའི་རྗེས་གནང་སྩལ་ཞིང་འབྲས་སྒོ་མང་ཁང་གསར་མཆོག་སྤྲུལ་རིན་པོ་ཆེ་དང། འོལ་ཡུག་

[250B] བལ་པོ་ཆོས་ལགས་སོགས་མཆོག་དམན་དུ་མར་དགྱེས་པའི་ཞལ་བཟང་བསྟན་ཅིང། གསུང་སྒོ་མཆོག་ཏུ་འཕེལ། ཧོར་ཟླ་གཉིས་པའི་ཚེས་གཅིག་ཉིན། སྤོམ་མདའ་སྦྱིན་བདག་
ཉི་མ་རྒྱལ་མཚན་སོགས་སྤོམ་མདའི་མི་ངོ་ཡོངས་རྫོགས་ལ་གྲུབ་རྒྱལ་ལུགས་ཀྱི་ཚེ་དབང་གནང། སྤོམ་མདའ་དང། གཙང་པ་ཕྱག་ཟུར། དེ་ལ་ཕྱག་མཛོད། འོལ་ཡུག་སྡིངས་གཞིས་པ། ཇོ་ལགས་ཚེ་རིང་དབང་ཕྱུག་
བཅས་ནས་རྟེན་དོད། སྐུ་ཡོན་དང། འབུལ་ཚན་རྒྱ་ཆེར་བཏེགས་ཤིང། ཕར་ཡང་མཇལ་དར་ནང་མཛོད་དང། སྲུང་བྱིན་སོགས་ཡིད་ཚིམ་པར་སྩལ། ཆ་འཕྲིན་པའི་འགྲུལ་མི་བཅུ་སྐོར་སོགས་མཇལ་ཁ་བ་རྣམས་
ལ་གསུང་འཕྲོས། ཇ་གྲལ། དེ་དག་ཟིན་ནས་གནས་བཅུའི་སྐུ་བརྙན་རྣམས་ལ་བཟང་གོས་ཀྱི་ན་བཟའ་སོགས་གསར་འབུལ་གནང་སྟེ་མཆོད་གཤོམ་གྱི་དྲ་མིག་གོང་འོག་གཡས་གཡོན་རྣམས་སུ་རིམ་པར་གདན་
དྲངས་ནས་བཞུགས་སུ་གསོལ། ཚེས་གཉིས་ཉིན། ཆ་འཕྲིན་པ་དང་འོད་ཡུག་ཨ་ལྕེ་ལགས་སོགས་མཇལ་མི་མང་པོའི་འདོད་བསྟུན་གྱི་བཀའ་སློབ་སྩལ་ཞིང། འདིའི་སྐབས་སྔ་ཕྱི་རྣམས་སུ་བྱམས་སྐུའི་
པྲོག་ཞུས་མཚོན་པའི་སྐུ་རྒྱན་སོགས་གསར་བསྐྲུན་མཛད་རྒྱུའི་གླ་རྔན་གྱི་རྒྱུ་འགྲོ་མོད་མི་དམའ་བ་སྩལ་ཏེ་བཟོ་བོ་ཡོན་གྱིས་མགུ་བར་མཛད། ཚེས་གསུམ་ཉིན། ལཱ་བ་མགར་ཐར་མཆོག་སྤྲུལ་དང་གོང་དཀར་སྨོན་

[251A]༄༅། །གྲོང་ལྕམ་ཆུང་སོགས་ལ་མཇལ་ཁ་དང། ཇོ་ལགས་ཚེ་དབང་ལ་ཕེབས་རྫོངས་སོགས་སྩལ། དགོང་མོར་ཆོས་སྐྱོང་རྒྱལ་ཆེན་གྱི་ཟླ་བསྐང་རྒྱས་པར་གནང་ཞིང། ཆོག་ཞབས་པ་བཞི་གྲྭ་
ལ་སྐུ་ཡོན་སོགས་འཆར་ཅན་བསྟར། ཚེས་བཞི་ཉིན། ཏྲེ་བོ་སྐྱབས་མགོན་དང། དེ་མོ་རིན་པོ་ཆེ་སོགས་ཕེབས་པར་ལྷོད་མཇལ་ཐོག་།སྐྱབས་རྗེ་སྟག་ཟག་རིན་པོ་ཆེ་ནས་ལྷ་དར་ཨ་ཤེ་དང། རྟེན་དོད་སོགས་འབུལ་བསྐུར་
གནང་བ་དགྱེས་བཞེས་མཛད། སྔགས་གྲྭ་སོགས་ཆོས་ཞུ་པ་མང་ཙམ་ལ་བདེ་མཆོག་གི་སྔགས་བཏུའི་རྗེས་གནང་སྩལ། ཚེས་ལྔ་ཉིན། ཆོས་ཞུ་བ་རྣམས་ལ་འདོད་ཆོས་ལྗགས་ལུང་ཁ་ཡར་གནང་ཡེར་པ་
དགེ་བཤེས་དབང་རྒྱལ་ལགས་ནས་ཨར་པོའི་ཞལ་འདེབས་སོགས་ཕུལ་ཚེས་དྲུག་ཉིན། ཆོས་ཞུ་བར་དཔལ་གསང་བ་འདུས་པའི་སྔགས་བཏུའི་རྗེས་གནང་དང། རྡོར་སེམས་ཀྱི་རྗེས་གནང་བཅས་སྩལ་རྒྱལ་
དོད་ཁམས་ཚན་ནས་ཞུས་ངོར་གཡང་རྫས་གནད་ཆེ་བ་འགའ་ཞིག་གནང། སྔོན་དུ་མདོ་སྤྱི་བཀའ་བློན་བླ་མ་བྱམས་པ་བསྟན་དར་མཆོག་ལ་རྗེ་བཙུན་མ་ཕམ་པའི་སྐུ་བརྙན་གསར་བསྐྲུན་བསྐྱང་རྒྱུར་བཀས་མངགས་པ་
བཞིན་ཉེ་སྔོན་སྐུ་བརྙན་ཆ་ཚང་བ་ལེགས་གྲུབ་ཐོག་རུ་ཡིག་དང་བསྒྲགས་ཏེ་བཞུགས་སྒམ་ཁག་བཅས་ཕྱག་རྒྱ་མ་ཉམས་པར་འབྱོར་བར་ལན་གྱི་གསུང་ཤོག་འབུལ་གནང་མཛད་པ་ནི། གངས་ཅན་ཕན་བདེའི་སྒོ་བརྒྱ་སྲུང་

[251B] ས་ཆེན་པོ་ཆོས་བཞིན་སྐྱོང་བའི་མི་དབང་བཀའ་དྲིན་མཚུངས་མེད་དཔལ་ས་སྐྱོང་བླ་མ་མཆོག་གི་བཞབས་སེན་ཕྱོགས་ལས་རྣམ་པར་རྒྱལ་བའི་ཁྲི་དྲུང་དུ། ཡིད་རྩེ་གཅིག་པའི་དམ་ཚིག་གི་མདུད་
སྙིང་དབུས་སུ་བཅིངས་ཏེ་ཞུ་གསོལ། དེང་རྫོགས་ལྡན་གཞོན་ནུའི་ལང་ཚོ་རྣམ་པར་བདོ་བའི་དུས་ཀྱི་ཆར་ཡང། དགེ་ལེགས་བདུད་རྩིའི་དཔལ་ཡོན་འབུམ་དུ་འཁྱིལ་བའི་ཁམས་ཀྱི་སྙིང་པོ། སྟོབས་ཀྱི་འཁོར་ལོས་
བསྒྱུར་བའི་ཡོན་ཏན་རིན་པོ་ཆེའི་རྡུལ་མང་གཅིག་ཏུ་སྤུངས་པའི་གང་སྐུའི་ལྷུན་པོ། ས་དུམ་བུ་བཅུ་གཉིས་ཀྱི་ཁྱོན་ལས་རྣམ་པར་རྒྱལ་བའི་སྡེ་བཞིའི་དབུ་རྨོག་བཙན་པོའི་བང་རིམ་བླ་ནས་བླར་མཐོ་ཞིང། ཆོས་སྲིད་ཉི་ཟླའི་
རྣ་ཆ་ཟུང་དུ་གཡོ་བའི་བཀའ་རྟགས་འོད་ཟེར་གྱི་རྩེ་དགས་ས་གཞི་བར་སྣང་དང་བཅས་པ་བདེ་སྐྱིད་ཀྱི་སྣང་བ་དཀར་པོ་ལ་འགོད་པའི་བཀའ་དྲིན་ཆེན་པོ་རྗེས་སུ་སྐྱོང་བཞིན་འཚོ་ཞིང་གཞེས་པ་མི་སྤྱི་སྒེར་ཡོངས་ལ་བཀའ་དྲིན་
གྱི་ཕུང་པོ་བླ་ན་མེད་པར་ཐོབ། འདི་ན་བདག་ཀྱང་བླ་མ་མཆོག་གསུམ་གྱི་བྱིན་མཐུས་འཚོ་ཁམས་བདེ་ཞིང་རང་དགོས་བཤད་སྒྲུབ་བསྟན་པའི་ཞབས་འདེགས་ཀྱི་གཟུགས་བརྙན་ལྷག་བསམ་གྱི་ཁུར་དུ་ལྕི་ཞིང་གནས་ལགས་
མཚམས་སུ་ཞུ་གསོལ། སྔོན་གྱི་དུས་རིང་མོ་ཞིག་ནས་བཟང་པོའི་ལས་ཀྱི་འབྲེལ་པ་ལུ་གུ་རྒྱུད་དུ་བཅིངས་པའི་རྟེན་འབྱུང་གི་མཐུ་གཞན་དང་མི་མཉམ་པས་མི་དབང་ཆེན་པོ་གང་ནས་རྟག་པར་བརྩེ་བའི་སྤྱན་རས་ཀྱིས་བསྐྱངས་

[252A]༄༅། །པའི་བཀའ་དྲིན་རབ་དང་ཕུལ་གྱིས་འཚོ་བར་མ་ཟད་ཉེ་ལམ་བཀའི་ཕོ་ཉ་བ་ཆེད་གནང་གདོང་སྙིང་ལ་སིམ་པའི་དཔལ་ཡོན་འབུམ་དུ་འགྱེད་པའི་བཀའ་གླེགས་དབྱངས་ཀྱི་རྒྱལ་མོ་
ལྷ་རེག་ནང་མཛོད་ཀྱིས་ཀླུབས་པ་རིན་ཆེན་དང་པོའི་སྲང་གི་ཕུར་མ་དང་བཅས་པ། ལྷག་པར་བདག་ཉིད་ཀྱིས་རིང་མོའི་དུས་དག་ནས་སྤྱི་བྱེའི་འཕྲལ་ཡུན་གྱི་ལེགས་སྨོན་རླབས་པོ་ཆེའི་སླད་དུ་རྗེ་བཙུན་མ་ཕམ་པའི་
སྣང་བརྙན་འདི་ལྟ་བུ་ཞིག་འགྲུབ་ན་ཅི་མ་རུང་སྙམ་དུ་ཉིན་མཚན་སྨོན་པའི་ཁུར་དུ་ལྕི་ཡང། བྱ་བ་ལས་ཀྱི་འདུ་འགོད་ཇི་བཞིན་སྒྲུབ་པའི་ནུས་པ་དམན་པས་སྨོན་པའི་ཡུལ་ཙམ་ལས་ལག་ཏུ་མ་ལོན་པ། དེང་འདིང་
མི་དབང་ས་ཡི་ཚངས་པ་ཆེན་པོ་གང་ཉིད་ཀྱི་ཐུགས་རྗེ་ཚད་མེད་པའི་བཀའ་དྲིན་ཁོ་ནར་བརྟེན་བདག་ཉིད་ནས་འབད་རྩོལ་བཀོད་མངགས་ཀྱི་འདུ་བྱེད་ཕྲ་མོ་ཙམ་ལ་ཡང་མ་ལྟོས་པར་ཇི་ལྟར་ཡིད་ལ་རེ་པ་ལྟར་གྱི་སྣང་
བརྙན་རིན་པོ་ཆེ་ལྷའི་བཟོ་བོས་བསྐྲུན་པ་ལྟ་བུ་བཟོ་བཀོད་རྒྱུ་ཚོགས་ཡུལ་དུ་ཕྱིན་པ་བཞུགས་ཁྲི་རྒྱབ་ཡོལ་ཁྲི་དྲུག་འགྱོགས་དང་བཅས་པ། ཕེབས་ལམ་དུ་ཡང་འགལ་རྐྱེན་ཕྲ་མོས་ཀྱང་མ་གོས་པར་འདི་ཟླའི་ཚེས་
ཉེར་དྲུག་ཉིན་ཕེབས་པར་རྟེན་འབྲེལ་གྱི་ཁྱད་དེ་འཕྲལ་སྒམ་གཅིག་ཞལ་ཁ་ཕྱེ་བར་དང་པོ་ཉིད་དུ་ཕྱག་གཡས་པ་ཁོ་བོའི་ལག་ཏུ་སོན་པ་བཅས་ཇི་སྐད་དུ། དེ་ཚེ་རྒྱལ་བ་བྱམས་པ་རབ་ཏུ་དགྱེས། །ཕྱག་གཡས་བདག་གི་

[252B] །ཞེས་སོགས་ཀྱི་དོན་ལྟར་སྒོ་གང་ནས་ཀྱང་མ་བསྒྲིགས་ལྷུན་གྲུབ་ཀྱི་རྟེན་འབྱུང་ཁྱད་པར་དུ་འཕགས་ཤིང། དེ་རྗེས་མི་རིང་བར་རི་ཁྲོད་དུ་ལམ་ཙམ་སྒྲིག་གཤོམ་དང་འབྲེལ་རྩིས་ལེན་ཞུས་པར་རྡིབ་ཞོམ་ལྷུ་
གྱར་ཕྲ་མོ་ཙམ་ཡང་མེད་པར་དཀར་ཆག་ནང་གསལ་ལྟར་ཉམས་མེད་སྤྱི་སོན་བྱུང་བ་བཀའ་དྲིན་གཞལ་དཀའི་གནས་སུ་གྱུར་ཅིང་རྒྱུ་འགྲོ་དང་བཟོ་བའི་གླ་ལྟོ་སོགས་གང་ཡང་འབུལ་མ་དགོས་པའི་གསོལ་རས་དགྱེས་སྩལ་
ཡིན་ཚུལ་ཕེབས་པ་འདི་ལྟ་བུ་ནི་ཞུ་ནུས་བྲལ་བར་རང་གི་ཚོགས་གཉིས་རྫོགས་པའི་ཕྱིར་འཁོས་ཀ་གང་ཡོད་ནས་རྒྱུ་འགྲོ་ཅི་ལྕོགས་ཤིག་འབུལ་ཆོག་པ་ནས། ཇི་སྐད་དུ། བྱམས་པའི་སྐུ་གཟུགས་ཕུལ་བྱུང་བཞེངས་པལ།།
ཞེས་སོགས་དང། རྒྱུད་ལས། གང་ཕྱིར་ཕྱོགས་བཅུའི་སངས་རྒྱས་དང། །བྱང་ཆུབ་སེམས་དཔའི་བསོད་ནམས་པས། །སློབ་དཔོན་བ་སྤུའི་ཁུང་གཅིག་མཆོག་ཅེས་སོགས་གསུངས་པ་ལྟར་གྱི་དེ་བཞིན་གཤེགས་པའི་སྣང་
བརྙན་བཞེངས་པའི་བསོད་ནམས་རླབས་པོ་ཆེ་དང། དགེ་བའི་བཤེས་གཉེན་ལ་མཐུན་འགྱུར་བསྒྲུབས་པའི་ཕན་ཡོན་གཉིས་ལྡན་སོགས་ཀྱི་དགོས་པ་དུ་མའི་དགོངས་བཞེད་བླ་ན་མེད་པ་ཡོངས་སུ་སྐོང་ཕ་དང། བཀའ་དྲིན་གྱི་
ཆ་ཤས་ཕྲ་མོ་ཙམ་བསབ་ཆེད་སྔ་འཕྲོས་འདི་ནས་ཆ་ལམ་ཕྱེད་ཐོབ་ཙམ་གྱི་རྒྱུ་ཡོན་དངུལ་འབོར་ཐོ་གསལ་བཞིན་ཟུར་ཕུལ་ཐོག་ལྷ་རེག་སྲིད་དུ་རིང་བ་ནང་མཛོད་དང། འདི་ཁའི་ནང་རྟེན་ཁྱད་འཕགས་འདོད་དོན་ཐམས་ཅད་ཡིད་

[253A]༄༅། །བཞིན་འབད་མེད་སྩལ་པའི་རྗེ་བཙུན་སྒྲོལ་མའི་སྣང་བརྙན་རྒྱ་གར་ཤར་ལི་ལས་གྲུབ་ལ་ཡེ་ཤེས་དངོས་བཞུགས་ལྟ་བུ་འདི་ཉིད་མི་དབང་ཆེན་པོ་གང་གི་བཞེད་དོན་གང་ཅི་འབད་མེད་དུ་འགྲུབ་
པའི་ཐུགས་དམ་གྱི་རྟེན་དུ་གཤེགས་སུ་གསོལ་བ་ལགས་ན། ན་བཟའ་སྐུ་རྒྱན་སོགས་དཀར་ཆག་ཟུར་གསལ་ལྟར་དགྱེས་བཞེས་ནས། རྒྱུན་གཏན་ཕེབས་བཞུགས་གང་སར་གདན་འདྲེན་གསོལ་འདེབས་ཀྱི་རྟེན་དུ་མཛད་
གནང་ཡོད་པ་ནས། གཙོ་བོ་ནི། བླ་སློབ་ཚེ་རབས་འབྲལ་བ་མེད་པར་དགའ་ལྡན་གྱི་ཞིང་དུ་བྱམས་མགོན་སྲས་ཀྱི་ཐུ་བོར་འཁྲུངས་པ་དང། ནམ་ཞིག་ན་རྒྱ་གར་རྡོ་རྗེ་གདན་དུ་རྣམ་འདྲེན་ལྔ་པའི་མཛད་པས་རྣམ་པར་
རོལ་པ་ན་འདུས་པ་དང་པོའི་འཁོར་དུ་གྲོལ་བ་དང། གནས་སྐབས་སུ་ཡང་གང་གི་བཞེད་དགུ་འབད་མེད་དུ་འགྲུབ་པ་སོགས་ཀྱི་གསོལ་འདེབས་ཇི་སྲིད་འཚོ་བར་ནར་མར་ཞུས་ཆོག་པ་བཅས་དགྱེས་ཀློང་དུ་རོལ་བ། བྱམས་
སྐུའི་ཕྲ་རྒྱན་དང། ཚ་གསེར། གཟུངས་ཤོག་སོགས་ཀྱང་ལམ་ཙམ་གོ་བསྒྲིགས་ཟིན་པར་མགྱོགས་ཐབས་སྐུ་བཞེངས་ཞུ་འདུན་ཅི་ཆེ་ཡང་བཞུགས་ཡུལ་ལྷ་ཁང་ཞིག་བཞེངས་བསྐྲུན་ཞུ་དགོས་སོགས་ས་ཡུལ་འོས་
འགབ་ཅིག་གཏན་མ་ཁེལ་བས་ཕར་ཙམ་མ་འགྱངས་ཐབས་མེད་ཀྱང། གཞི་ནས་་མི་དབང་མཆོག་གི་བཀའ་དྲིན་སྙིང་བཅང་དང། རང་གཞན་ཚོགས་གསོག་གི་རྟེན་དུ་ཕྱི་བཤོལ་ཡུན་འགྱངས་སུ་མི་འགྱུར་བའི་

[253B] འབྱུང་འགྱུར་གྱི་ཆར་ཡང། ཕྱོགས་དེའི་འགྲོ་རྣམས་ཡང་དག་པར་སྲུང་བའི་དཔུང་གཉེན་ཟླ་མེད། ཚངས་པའི་བློ། དབང་ཕྱུག་གི་ཡོན་ཏན། སྲེད་མེད་ཀྱི་བུའི་སྟོབས་ཀྱིས་རྣམ་པར་བརྒྱན་
ཅིང། ཆོས་རྒྱལ་མེས་དཔོན་གྱི་མཛད་པའི་རྗེས་སུ་རྩེན་པའི་མི་དབང་ཆེན་པོ་གང་གི་གསང་གསུམ་གྱི་སྙིང་པོ་སྤྱི་སྒོས་ཕན་བདེའི་རྩ་ལག་གཅིག་པུར་རྡོ་རྗེའི་ལྷུན་པོའི་སྤོ་ལྟར་ཡུན་དུ་བརྟན་པའི་ཐུགས་བསྐྱེད་དང་ཟབ་བཞེས་
ནམ་ཡང་མི་ལྷོད་པ་ནི་ཞུ་གསོལ་གྱི་གཙོ་བོ་དང། བསྟན་པ་རིན་པོ་ཆེ་དེ་འཛིན་དང་བཅས་པ་སྲི་ཞུ་ཡང་དག་པས་བཀུར་ཞིང་ཆབ་འབངས་རྣམས་བརྩེ་ཆེན་གྱི་གྲིབ་བསིལ་དུ་བདེ་བར་སྐྱོང་པ། ཁྱད་པར་ཆོས་ཕུང་བརྒྱད་ཁྲིའི་
སྙིང་བཅུད་བྱང་ཆུབ་ཀྱི་ཐུགས་རིན་པོ་ཆེ་ཁོ་ན་ཐུགས་དམ་གྱི་མཐིལ་དུ་སྐྱོང་ཞིང། མཛད་པའི་ཁྱད་པར་དཀར་ནག་ཞི་དྲག་གི་རྣམ་པ་གང་ལ་ཡང་དེས་ཟིན་པར་མཛད་པ་དང། རྒྱུན་དུ་ཐུགས་བསྐྱེད་རྒྱ་ཆེན་པོ་དང་སྨོན་པའི་
མཐའ་བཙན་པོས་གཏན་གྱི་བཞེད་དོན་རླབས་པོ་ཆེའི་ས་བོན་བསྐྲུན་པར་མཛད་པ་སོགས་དེ་དེ་བཞིན་དུ་ཟབ་བརྩེའི་དབྱིངས་ཀློང་དུ་རོལ་བ་ནས། བཀའི་ཕེབས་ཚོགས་ཟབ་མོ་ཡང་ཡིད་ཀྱི་བདུད་རྩིར་གངྒཱའི་རྒྱུན་ལྟར་སྩོལ་
བ་མཁྱེན་མཁྱེན་མཁྱེན། ཞེས་སོགས་ཡོད་པ་འདི་ཉིད་སྩལ། ཚེས་བདུན་ལ། སེ་རར་ཆིབས་བསྐྱོད་གནང་རྒྱུའི་ཞོར་དུ་ཆུ་བཟང་དགེ་སློང་སྤྱི་པའི་གཡང་སོས་སུ་གདན་དྲངས་པ་ལྟར་གཡང་གསོས་ཀྱི་གསུང་ཆོག་

[254A]༄༅། །གནད་བསྣུན་དང། གཡང་སྒྲུབ་ཞལ་འདེབས་ལྷ་གོས་ཨ་ཤེ་དང། དངུལ་བཅས་སྩལ། དེ་མོ་རིན་པོ་ཆེ་དང། མཚོ་སྣ་མཆོག་སྤྲུལ། ངག་དབང་རབ་བརྟན་སོགས་མཇལ་མི་མང་ཙམ་ལ་
བར་བར་དུ་མཇལ་ཁ་དང། གསུང་མཆིད་ལྷོད་འགོལ་དུ་གནང། དེ་ནས་ཆིབས་བསྐྱོད་ཀྱིས་དགོང་མོ་སེ་རར་རྒྱལ་རོང་ཁམས་ཚན་དུ་ཞབས་སོར་འཁོད། ཁམས་ཚན་དགེ་རྒན་སོགས་ནས་སྤོས་སྣེ་ཕེབས་བསུ་སོགས་
གུས་མཆོད་ལྷུར་ལེན་ཞུས། རྗེ་ཉིད་ངོས་ཕེབས་ཀྱིས་གཡང་སྒམ་ལ་ཉམས་ཞིབ་གཟིགས་རྟོག་མཛད། ཚེས་བརྒྱད་ལ། ཁམས་ཚན་གྱི་གཡང་སྒྲུབ་ཉིན་དང་པོ། རྣམ་སྲས་ཁང་བཟང་གི་འགྲོ་སོང་དང། བཞེངས་ཡོན་
གཡང་རྫས་ཞལ་འདེབས་བཅས་གྱ་ནོམ་པ་དང། སེར་སྐྱ་དྲག་ཞན་མཇལ་མི་ཁྱོན་ཆེ་བྱུང་པར་མཇལ་ཁ། ཕྱག་མདུད་སོགས་སྩལ། ཕྱི་དྲོར་ཆོག་གྲྭ་བཅས་གཡང་སྒྲུབ་ཀྱི་ཆོག་སྦྱོར་དངོས་མཇུག་གཙང་ལྷོད་འགོལ་
དུ་གནང། འདི་ནུབ་མཚན་ལམ་དུ། རྒྱ་མིས་འདེད་པ་དང་བྱམས་སྐུར་འཛེགས་པ་སོགས་མང་ཙམ་རྨིས་གསུངས། ཚེས་དགུ་ལ། ཁམས་ཚན་གྱི་བུམ་སྒྲུབ་ཉིན་གཉིས་པ། སྔ་དྲོར་སོག་པོ་ཐང་སག་སྤྲུལ་སྐུ་དང། སྐུ་ངོ་
དགའ་བྱང། སྤོམ་མདའི་དྲུང། དེ་ལ་ཕྱག་སོགས་མཇལ་མི་མང་ཨ་ར་ཁམས་ཚན་དུ་ཞལ་འདེབས་ཀྱང་སྩལ། ཕྱི་དྲོར་གཡང་ཆོག་སྔ་ཉིན་ལྟར། ཚེས་དགུ་ཕྱི་མར། གཡང་ཆོག་ཉིན་གསུམ་པ། སྐེད་ཆོང་ཕྱག་མཛོད་

[254B] རིང་མཐའི་ཞུ་ཡིག་འབུལ་རྒྱུ། སྐུ་ངོ་དགའ་བྱང་ནས་ཡིག་རིགས་སོགས་ཕུལ་བ་བཅས་ལ་གཟིགས་ཞིབ་བསྐྱངས། དེ་ནས་གཡང་ཆོག་གཞན་སྔ་ཉིན་ལྟར་ལ། རབ་གསལ་
དུ་ཁྲི་སྤྲུལ། གྲྭ་ཚང་དབུ་མཛད། རྒན་ཟུར། དགེ་གཉེར། སྐུ་ཚབ་བཅས་གཡང་གྲལ་ཚུགས་ཤིང། གཅུང་པ་ཆོས་འཁོར་སྤྲུལ་སྐུར་གཡང་གྲལ་སར་མཇལ་ཁ་དང། དེ་ནས་གཡང་སྒོ་བསྔམ་པ། མཇུག་ཆོག་རྣམས་
སྤྱི་ལྟར་གནང། ཚེས་བཅུ་ལ། སྔགས་སྡེ་བསླབ་གསུམ་དང། གྲོ་ཚོང་པ། སྨོན་གླིང་སྐུ་འབྲིང། བར་ཤག་ཉི་མ། རྒྱ་རིའི་ཞབས་གྲས། ཡར་ཀླུངས་པ་སོགས་མཇལ་མི་ཤིན་ཏུ་མང་བར་
མཇལ་ཁ་དང། འདི་ཉིན་ཁྲི་བླའི་བུམ་སྒྲུབ་བཅས་མཛད། ཚེས་བཅུ་གཅིག་ལ། སེར་སྨད་བླ་བྲང་གི་གསོལ་ཚིགས་སུ་གདན་དྲངས་མཁན་རིན་པོ་ཆེ་ནས་མཎྜལ་རྟེན་གསུམ་འདེགས་པ་སོགས་གུས་མཆོད་ཆེ་བ་ཞུས་
བར་དུ་སྐུ་ངོ་བཀའ་ཟུར་དང། གཞི་སྡེའི་སྤྱི་མི་ལགས་སོགས་ལ་ལྷོད་མཇལ་གནང་སྟེ། འདི་ནུབ་བཀྲས་ཆོས་རི་ཁྲོད་དུ་ཡར་ཆིབས་སོར་འཁོད། ཚེས་བཅུ་གཉིས་ཉིན། ཆུ་ཤུར་ཕྲེང་གདོང་སྐུ་ངོ་རྣམས་ལ་གྲུབ་རྒྱལ་
ལུགས་ཀྱི་ཚེ་དབང། ཏྲེ་བོ་སྐྱབས་མགོན་དང། མཚོ་སྣ་མཆོག་སྤྲུལ། བཤད་གླིང་མཁན་ཟུར་སོགས་ལ་མཇལ་ཁ་གནང། ཚེས་བཅུ་གསུམ་ཉིན། ཆུ་བཟང་རི་ཁྲོད་དུ་ཕེབས། ཏྲེ་པོ་སྐྱབས་མགོན་ནས་གསོལ་བ་བཏབ་

[255A]༄༅། །འབྲེལ་ཆུ་བཟང་ཆོས་རར་ཁྲི་བྱང་དང། བྲག་རི་སོགས་བླ་སྤྲུལ་དང། འདུས་པ་གཞན་སུམ་ཅུ་སྐོར་བཅས་ལ་སྣར་ཐང་བརྒྱ་རྩའི་རྗེས་གནང་སྩོལ་རྒྱུའི་དབུ་ཚུགས། ཚེས་བཅུ་བཞི་ལ། སྔ་དྲོལ་སྣར་ཐང་བརྒྱ་
རྩའི་རྗེས་གནང་ཁག་བཅུ་གཉིས་གནང་ཞིང། སེར་སྨད་མཁན་རིན་པོ་ཆེར་མཎྜལ་བཤད་པའི་དེབ་དང། ཤོག་དྲིལ་གསུམ་འབུལ་གནང་མཛད། ཕྱི་དྲོར་འདུ་ཁང་དུ་དུས་འབྲེལ་གསོ་སྦྱོང་ལྷོད་འགོལ་བུ་གནང། ཆོས་
བཅོ་ལྔ་ལ། སྣར་ཐང་རྗེས་གནང་བཅོ་ལྔ་དང། ཚེས་བཅུ་དྲུག་ཉིན། སྣར་ཐང་རྗེས་གནང་ལྔ་དང། གྲུབ་ཆེན་བརྒྱད་ཅུའི་རྗེས་གནང་གྲས་ནས་ཉི་ཤུ་བཅས་སྩལ། རི་བིན་ཐུབ་བསྟན་རྒྱལ་མཚན་ནས་སྐྱབས་རྟེན་བཟང་གོས་
སོགས་ཕུལ་བ་འབྱོར། ཚེས་བཅུ་བདུན་ཆད་པའི་བཅོ་བརྒྱད་ལ་གྲུབ་ཆེན་གྱི་རྗེས་གནང་སོ་གསུམ་དང། སྒྲུབ་ཁང་ཆོས་མཛད་ལགས་སོགས་ལ་མཇལ་ཁ་གནང། ཚེས་བཅུ་དགུ་ལ་གྲུབ་ཆེན་གྱི་རྗེས་གནང་སོ་གཉིས་
དང། ལྷོ་བྲག་སྙན་བརྒྱུད་ཀྱི་རྗེས་གནང་ཆ་ཚང་བཅས་སྩལ་ཏེ་གསུང་ཆོས་གྲོལ། ཏྲེ་བོ་སྐྱབས་མགོན་ཚང་ནས་སྐུ་ཡོན་གཟབ་འབུལ་དང། སྤང་དྲུང་དེ་ཉིད་ཀྱི་ཤུལ་མི་ནས་འབུམ་པོད་ཡོངས་རྫོགས་བཅས་ཕུལ། ཆོས་
ཉེར་གཅིག་ཉིན། ༸གོང་ས་རིན་པོ་ཆེའི་མདུན་དུ་བཀའ་ཆོས་ཀྱི་ཡོན་ཕུད་འབུལ་བར་ཆེད་གཏོང་མཛད། ཆུ་བཟང་གཟིམ་ཤག་ཏུ་རྩེ་ཉ་རིན་པོ་ཆེར་ལམ་རིམ་བདེ་ལམ་གྱི་ལུང་འཁྲིད་གནང་རྒྱུའི་དབུ་ཚུགས། འདི་ནུབ་ཆོས་

[255B] ཚེས་ཉེར་གཉིས་ལ། སྔ་དྲོར་རྩེ་ཉ་རིན་པོ་ཆེར་བདེ་ལམ་གྱི་བཀའ་ཁྲིད་དང། ཕྱི་དྲོར་སྤོམ་མདའི་རྒྱལ་ཆེན་སྲུང་བསྐང། བར་གསེང་དུ་གསུང་རབ་གླིང་རིན་པོ་ཆེ་དང། སེར་སྔགས་མཁན་ཟུར་ཕྱག་མཛོད་
སོགས་མཇལ་མི་མང་བར་མཇལ་ཁ་བཅས་གནང། ཚེས་ཉེར་གསུམ་ལ་ལྷོ་རྒྱུད་ཨེ་ཁུལ་ཀློག་ཆོས་སྡེའི་ཤུགས་ལྡན་སྐུ་རྟེན་པ་དགེ་སློང་བྱང་ཆུབ་རྡོ་རྗེ་སོགས་ལ་མཇལ་ཁ་དང། ལྗགས་ལུང་འགའ་རེ་གནང། ཚེས་ཉེར་
བཞི་ཉིན། བྲག་རི་མཆོག་སྤྲུལ་རིན་པོ་ཆེ་དང། ཀློག་ཆོས་རྗེ་སོགས་ཞུ་མི་ཉེར་ལྔ་ལ་རྟ་མགྲིན་གསང་སྒྲུབ་ཀྱི་དབང་ཆེན་སྩོལ་རྒྱུའི་སྒྲུབ་ཆོག་སྟ་གོན་བཅས་གནད་དུ་སྨིན་པ་དང་འོད་ཟེར་ཕྱག་མཛོད་ལ་རྟ་ཕྱག་གི་རྗེས་གནང་
བཅས་སྩལ། ཚེས་ཉེར་ལྔ་ཉིན། གསང་སྒྲུབ་དབང་ཆེན་དངོས་གཞི་དང། དགོང་མོར་འཆར་ཅན་གྱི་མར་ངོའི་ཚེས་བཅུའི་ཚོགས་སྟོན་བཅས་གནང། ཚེས་ཉེར་དྲུག་ཉིན། གསོལ་དཔོན་ཀུན་དགའ་རྣམ་རྒྱལ་སོགས་ཞུ་མི་
ཉི་ཤུ་ལམ་གཅིག་གྲུབ་རྒྱལ་ལུགས་ཀྱི་ཚེ་དབང་དང། ཡོ་རོབ་ཀྱི་སོག་པོ་བདུན་སོགས་ལ་དགའ་ལྡན་ལྷ་བརྒྱ་མའི་འཕོ་ཁྲིད་དམིགས་བརྩེ་མ་འབུམ་གྱི་བཀའ་རྒྱ་ཅན། ཀློག་ཆོས་རྗེར་ལྕམ་སྲིང་འཁོར་མང་གི་རྗེས་གནང་དང་
རྒྱལ་པོ་སྐུ་ལྔའི་སྲོག་གཏད། སྨད་རྒྱུད་པའི་དགེ་བཤེས་སོགས་ལ་རྒྱལ་དབང་བསྐལ་བཟང་གསུང་སྨྱུང་གནས་ཀྱི་ཆོ་ག་དང་དེའི་སྨོན་ཤིས་ཀྱི་ལྗགས་ལུང་བཅས་སྩལ་ཞིང། འདི་ཉིན་རྒྱལ་བ་བྱམས་པའི་སྐུ་བརྙན་གྱི་གཟུངས་
[256A]༄༅། །སྒྲིག་ཀྱང་གྲུབ་པར་མཛད། ཚེས་ཉེར་བདུན་ལ། ཀློག་ཆོས་རྗེར་སྔ་མའི་ལྗགས་ལུང་གི་འཕྲོབས་པ་དང། དེས་ཞུས་ངོར་རྒྱལ་མཁན་ཆེན་གྲགས་པ་རྒྱལ་མཚན་གྱི་གསུང་རྟམ་གྲིན་གསང་སྒྲུབ་
ཀྱི་དབང་ཆོག་ནོར་བུའི་འཕྲེང་བའི་པར་བྱང་སྨོན་ཚིག་ཀྱང་གསུང་རྩོམ་མཛོད། བཀྲས་ཁང་ཆང་ཁྱིམ་པའི་སྤྲུལ་སྐུ་ཞིག་ནས་ལམ་རིམ་བདེ་ལམ་གྱི་རྒྱུགས་ཕུལ་བར་དགྱེས་མཉེས་ཀྱིས་ལེགས་སེའི་མཇལ་དར་དང་
གནང་ཆ་ཡང་སྩལ། དགེ་བཤེས་ངག་དབང་དཔལ་ལྡན་མདུན་ནགས་ཤོད་སྟག་ཕུ་རྡོ་རྗེ་འཆང་ཆེན་པོར་འབུལ་རྒྱུའི་ཞུ་ཡིག་རྟེན་དང་བཅས་པའང་གནང། འདི་ཉིན་གཟིམ་འོག་རྡོ་རྗེ་འཆང་བྱོན་པ་རྗེ་བླ་མ་མཆོག་
ནས་ཕུ་དུད་བླ་ན་མེད་པས་གཟིམ་ཆུང་དུ་གདན་དྲངས་ཏེ་རྟེན་གསུམ་དང་མཇལ་དར་སོགས་ཕར་འབུལ་ཚུར་འབུལ་མཛད་ནས། བཞུགས་སྟན་ལ་ལྷོད་ཕེབས་ཤིང་དགྱེས་པའི་གསུང་གླེང་འཕེལ། ཚེས་ཉེར་བརྒྱད་ཉིན་
སྔ་དྲོར་བླ་མ་ཡབ་སྲས་ལྷན་བཞུགས་དང། ཕྱི་དྲོར་གཟིམ་འོག་རིན་པོ་ཆེ་ལྷ་སར་ཕེབས། ཚེས་ཉེར་དགུ་ཉིན། ཞོལ་ཁང་ཤར་པ་སྤྲུལ་སྐུ་རིན་པོ་ཆེ་སོགས་ལ་མཇལ་ཁ་གནང། སྤང་ལུང་མཚམས་པ་ལགས་
ནས་གསོལ་བ་བཏབ་པ་བཞིན་གདན་ས་གོང་རྟག་བརྟན་དུ་ཕེབས་ཏེ་ཞབས་ཟུང་རྡོ་རྗེའི་རང་བཞིན་དུ་འཚོ་ཞིང་གཞེས་པའི་བརྟན་བཞུགས་འབུལ་བཞེས་ཀྱི་བཀའ་དྲིན་བསྐྱངས། གནམ་གང་ཉིན་བཀྲ་ཤིས་ཆོས་

[256B]ཅིག་པར་དུས་འབྲེལ་གྱི་གསོ་སྤྱོང་གནང། ཧོར་ཟླ་གསུམ་པའི་ཚེས་གཅིག་ལ། འཕགས་མ་གདུགས་དཀར་མོ་ཅན་གྱི་སྒོ་ནས་རྒྱལ་མཚན་སྒྲུབ་ཆོག་དང་
བལ་པོ་གུཎ་སླུརྱ་ལྔ་པའི་ལམ་དུ་སོང་བའི་བསྔོ་རྟེན་འབུལ་མི་འབྱོར་བར་དེ་ཉིད་སྲིད་པ་པར་མ་དོའི་འཁྲུལ་སྣང་གི་རྒྱ་ལས་ཉེ་བར་གྲོལ་ཞིང། ཕྱི་མའི་གནས་ངན་མཐའ་དག་ལས་ཐར་ཏེ་འབྱོར་བཅུའི་རྟེན་བཟང་བར་མ་
ཆད་པར་སྒྲིབ་གཉིས་ཀྱི་གཡུལ་ལས་རྒྱལ་བའི་ས་མངོན་དུ་བྱེད་པའི་ཐུགས་དམིགས་དང། ལྗགས་བསྔོའི་མཚམས་སྦྱོར་ཟབ་ཅིང་འདྲིལ་བ། སྣོད་ལྡན་གྱི་སློབ་ཚོགས་ཉུང་ཤས་ཤིག་ལ་འཇམ་དབྱངས་ཞི་ཁྲོ་སྦྲགས་
སྒྲུབ་ཀྱི་ཟབ་ཁྲིད་བཅས་གནང། ཆོས་གཉིས་སྔ་བར། སྲོག་རླུང་གི་གཅོང་ཅན་ནད་པ་ཉམ་ཐག་ཞིག་གི་དོན་དུ་ཕ་བོང་ཁར་བྱོན་ཏེ། མ་ནིང་ཧ་འདོན་གྱི་ལྗགས་ལུང་དང་ཕྱག་ཁྲིད་ཆེས་ཟབ་པར་སྩལ། སྔ་སོར་ནས་སྙམ་
གསན་འབུལ་གནང་ལྟར་བཀྲས་ཆོས་སུ་སྐྱབས་རྗེ་གཟིམ་འོག་རིན་པོ་ཆེ་ཕེབས་པར། ཕེབས་བསུ་སོགས་སྔར་མུས་བཞིན་ནས། གསུང་འཕྲོས་སོགས་ཀྱང་ལྷོད་དལ་དུ་ཞུ་བ་མཛད་ཅིང། ཕྱི་དྲོར་རྒྱལ་མཚན་སྒྲུབ་ཆོག་
སྔ་ཉིན་ལྟར་གནང། ཚེས་གསུམ་ལ། གཟིམ་འོག་རིན་པོ་ཆེ་ནས་དཔལ་མགོན་ཞལ་བཞི་པའི་གསུང་ཆོག་བསྐང་བ་ཉིན་གསུམ་གནང་རྒྱུའི་ཉིན་དང་པོ་ཚུགས། རྡོ་རྗེ་འཆང་ཆེན་པོ་ཉིད་ནས་ཉུག་གི་གྲྭ་པ་འགའ་ཞིག་

[257A]༄༅། །ལ་དགའ་ལྡན་ལྷ་བརྒྱ་མའི་ཟབ་ཁྲིད་གནང་དུ་ཁེལ་བ་དང། རྒྱལ་མཚན་སྒྲུབ་ཆོག་སྔར་ལྟར། ཚོགས་ཕེབས། དཔལ་མགོན་གསུང་བསྐང་ཉིན་གཉིས་པ། འདི་ཉིན་བྲག་རི་མཆོག་སྤྲུལ་
རིན་པོ་ཆེ་ཕེབས་པར་ལྷོད་མཇལ་དང། གཟིམ་བཀྲས་ཁང་ཆོས་དྲུང་དང་ལྕམ། གྲོང་སར་ལྕམ་སོགས་ལ་མཇལ་ཁ། ༸གོང་ས་མཆོག་གི་སྐྱབས་ལན་རིན་པོ་ཆེ་ཕེབས་པར་སྐུ་བཞེངས། དབུ་གཏུགས། བྱིན་
རླབས་ཞུ་བ་བཅས་མཛད་ཅིང། ཕྱི་དྲོར་རྒྱལ་མཚན་སྒྲུབ་མཆོག་ཀྱང་གནང། ཚེས་ལྔ་ལ། གཟིམ་འོག་རིན་པོ་ཆེས་གསུང་བསྐང་ཉིན་གསུམ་པ་དང། རྗེ་ཉིད་ནས་རྒྱལ་མཚན་སྒྲུབ་ཆོག་ཉིན་ལྔ་པ་ལེགས་པར་
གྲུབ་སྟེ། གཟིམ་འོག་རིན་པོ་ཆེར་སྐུ་ཡོན་སོགས་སྤམ་མི་དམའ་བ་དང། ཕེབས་ཁར་སླར་ཡང་རྟེན་གསུམ་འབུལ་བཞེས་དང། ཕེབས་སྐྱེལ་ཞུ་བ་སོགས་རྟེན་འབྱུང་གི་སྒོ་མ་འཆོལ་བ་མཛད་ཅིང་དགོང་
མོར་ཆུ་བཟང་རི་ཁྲོད་དུ་ཕེབས། ཚེས་དྲུག་ཉིན་དེ་ནས་ཆིབས་བསྐྱོད་ཀྱིས་མར་ལམ་རྩེ་ཕོ་བྲང་ཆེན་པོའི་འདབས་ཞོལ། གཟིམ་བཀྲས་ཁང་དུ་ཞབས་ཀྱིས་བཅགས་ཏེ་དེ་གའི་སྐུ་ངོ་ལྷན་འཛོམས་ལ་བྱད་གྲོལ་
དང། ཚེ་དབང་བཅས་གནང། དེ་ནས་ཤར་ཕེབས་ཀྱིས་ལྷ་སར་རྡོ་རིང་དགའ་བཞི་བའི་གཟིམ་ཤག་ཏུ་ཞབས་སོར་འཁོད། དེར་ཁྲི་བྱང་མཆོག་སྤྲུལ་རིན་པོ་ཆེ་དང། ཏྲེ་བོ་སྐྱབས་མགོན་སོགས་ཕེབས་པར་

[257B] ཚེས་བདུན་ལ། སྐྱབས་རྗེ་སྟག་བྲག་རྡོ་རྗེ་འཆང་ཕེབས་པར་གུས་འདུད་ལྷག་པར་དུ་ཆེ་བ་མཛད་དེ་ཡབ་སྲས་ཕན་ཚུན་ཐུགས་དགྱེས་པའི་བཀའ་མཆིད་ཤས་ཆེར་འཕེལ། སྐེད་ཚང་མཆོག་སྤྲུལ་
རིན་པོ་ཆེ། སྤོམ་མདའི་རྒྱ་ནག་ཚོང་དཔོན། ཀུན་རྩེ་སྦ་ཡེར་ལྕམ་སོགས་ལ་མཇལ་ཁ། བསམ་ཡས་མཁན་ཆོས་ལ་གྲིབ་སེལ། གཟིམ་རྡོ་རིང་གི་བསྲུང་བ་ལྔའི་ཆོ་ག་ཉིན་དང་པོ་བཅས་གནང། ཚེས་བརྒྱད་ཉིན་
སོག་པོ་ཨ་ལག་ཤ་ཧོ་ཐོག་ཐུ། ལྡིང་མཁར་མཁན་དྲུང། དྭགས་བཧྲུཾ་རྗེ་བཙུན་མ། ཡེར་པ་མཁན་ཟུར་སོགས་ལ་མཇལ་ཁ་ལྷོད་འགོལ་སོག་པོ་ཆོས་གྲགས་ལ་སེམས་བསྐྱེད་བཀའ་རྒྱ་མའི་ཁྲིད་བཅས་སྩལ་
ཞིང། བསྲུང་བ་ལྷ་ལྔའི་ཆོ་ག་སྔ་ཉིན་ལྟར། ཚེས་དགུ་ལ་བསྲུང་བ་ལྔའི་ཆོ་ག་ཉིན་ཐ་མ་དང། ཆབ་མདོ་ནས་བྲག་གཡབ་བླ་མ་རྟོགས་ལྡན་རིན་པོ་ཆེས་ཞུ་ཡིག་འབུལ་དངོས་སོགས་བསྟར་བར་གཟིགས་ཞིབ་
བསྐྱངས། ནུབ་མོར་མཁན་ཆོས་ལ་གྲིབ་སེལ་གནང། ཆོས་བཅུ་ཉིན་ལ་མོ་མཁན་ཆོས་སོགས་ལ་མཇལ་ཁ་དང། ཏྲེ་བོ་སྐྱབས་མགོན་ལ་ཕེབས་རྫོང་སྩལ་བ། རྡོ་རིང་གི་གཡང་སྒྲུབ་ཉིན་དང་པོ་བཅས། ཚེས་
བཅུ་གཅིག་ལ་གཡང་སྒྲུབ་ཉིན་གཉིས་པ། འབྲས་བཀའ་འགྱུར་བླ་མ་རིན་པོ་ཆེ་བློ་བཟང་དོན་ལྡན་པ་དང། ཨ་ལག་ཤ་ཧོ་ཐོག་ཐུ་ལྕོགས་སྟེང་བཀའ་ཟུར། བཞི་སྡེ་སྨྱུང་གནས་སྤྲུལ་སྐུ་སོགས་ལ་མཇལ་ཁ་གནང་

[258A]༄༅། །༸གོང་ས་མཆོག་གི་སྐུའི་ཚེ་སྒྲུབ་རྣམ་རྒྱལ་མའི་སྒོ་ནས་གནད་རྒྱུའི་མཇལ་དར། དོད་སྒྲིལ་བཅས་སྩལ་བ་ཕེབས། ཚེས་བཅུ་གཉིས་ཉིན། གཙུག་ཏོར་རྣམ་པར་རྒྱལ་མའི་སྒོ་ནས་༸གོང་
ས་སྐྱབས་མགོན་ཆེན་པོའི་སྐུའི་ཚེ་སྒྲུབ་ཀྱི་བསྒོམ་བཟླས་ཟབ་སྨིན་བསྐྱང་རྒྱུར། ཉིན་རེར་ལྗགས་བཟླས་རྣམ་རྒྱལ་མའི་སྙིང་པོ་སྟོང་རྩ་རེ་བཅས་གནང་རྒྱུའི་དབུ་ཚུགས། ཆོས་འཁོར་རྒྱལ་མཁན་པོ་དང། དགེ་
བཤེས་ངག་དབང། ཡུལ་ལྷའི་ལྕམ་ཆུང་སོགས་མཇལ་མི་ཧ་ཅང་མང་བར་མཇལ་ཁ་དང། མཁན་ཆོས་ལ་གྲིབ་སེལ། གཡང་ཆོག་ཉིན་གསུམ་པ་གཡང་ཁ་རྒྱ་བསྡེམ་བཅས་ལེགས་པར་གནང་ཞིང་
འདི་ཉིན་རྒྱ་རི་རྫོང་རྗེ་བཙུན་སྐུ་ཞབས་ནས་བརྟན་བཞུགས་ཀྱི་སྙན་གསན་ཕུལ། ཚེས་བཅུ་གསུམ་ཉིན། སྔ་དྲོའི་ཉམས་བཞེས་ཀྱི་སྐོར་དང། ༸གོང་ས་མཆོག་གི་སྐུའི་ཚེ་སྒྲུབ་སོགས་ཟིན་མཚམས་ནས་
གཟིམ་ཤག་གི་མི་ངོ་དཔོན་འཁོར་སོགས་མཇལ་མི་རྣམས་ལ་མཇལ་ཁ་ཕྱག་དབང། ཁ་བཏགས་སོགས་དང། ལེགས་སློབ་བཅས་དགྱེས་བཞིན་སྩལ། དེ་ནས་ཆིབས་ཐོན་གྱིས་ཡར་ལམ་ཆུ་བཟང་
རི་ཁྲོད་ཀྱི་བླ་བྲང་གཟིམ་ཤག་ཏུ་ཁྱུག་ཙམ་བཞུགས་ཤིང། དེ་ནས་བཀྲ་ཤིས་ཆོས་གླིང་དུ་ཕེབས་ཏེ། གསེར་ཟངས་རྒྱལ་མཚན་གསར་པ་ཆ་གཅིག་ལེགས་གྲུབ་ཀྱིས་འདུ་ཁང་སྒོ་མཆོར་གྱི་སྟེང་གཡས་

[258B]བབས་པ་སོགས་རྟེན་འབྲེལ་ལེགས་ཚོགས་འཕེལ་བའི་སྒོ་བཟང་པོ་མངོན་པར་གསལ་བར་གྱུར། དེར་རྒྱལ་རོང་ཁམས་ཚན་དང། དེ་མོ་མཆོག་སྤྲུལ་རིན་པོ་
ཆེ། དགེ་ལེགས་སྤྲུལ་སྐུ་བཅས་ནས་ཀྱང་རྟེན་འབྱུང་གི་མཇལ་དར་འབུལ་གནང་མཛད། གྲོལ་སྟོན་དུ་ཤིང་བཟོ་ཆེན་མོ་བར་ཞྭ་སྦོག་དང། སྤུ་ཕྱག་གི་ཕྱུ་པ། གྲུའུ་ཙེ་མཚལ་ཀའི་སྐེད་རགས། ལྷ་མ་ཤོལ་རྩེ་
ལྷ་རེག་ནང་མཛོད། དངུལ་སྲང་བརྒྱ་ཐམ་པ། མཛོ་མོ་གཉིས་བཅས་དང། རྡོ་བཟོ་ཆེན་མོ་ལ་ནང་མཛོད་དང། དངུལ་སྲང་ལྔ་བཅུ། ཞྭ་ལྷ་མ་སྐྱེད་རགས་གོང་མཚུངས། ཕྱུ་པ་ཚད་ཕྱུ་མ་གཞན་ཡང་སྤེན་བད་དབུ་ཆུང་
པ་དང། དབུ་ཆུང་གཞན་གཉིས། བྱིངས་དྲུག། ཟངས་བརྡུང་ཆེན་མོ་བ། ཟངས་བརྡུང་བྱིངས་མི་ལྔ། ཨ་ལྕེ་དང་བུ་གཉིས་བཅས་ལ་སོ་སོའི་བབས་བསྟུན་གྱི་གླ་གསོལ་སོགས་ངོམས་ཤིང་ཚིམ་པ་དང་དགེ་སློང་
རྣམས་ལ་སྐུ་འགྱེད་ཞོ་གསུམ་རེ་དང། ཟུབ་ཤེ། ལྷ་བསངས་བ་གཉིས་ལ་སྲང་གསུམ་རེ་དང། ཨ་ཤེ་རེ་བཅས་སྩལ། ཕྱི་དྲོར་ཆོས་སྐྱོང་རྒྱལ་ཆེན་གྱི་བསྐང་གསོལ་སྤྱི་ལྟར་གནང། ཚེས་བཅུ་བཞི་ཉིན་ལྷོད་བཞུགས་
མཛད་ཅིང། མཇལ་མི་འགའ་ལ་མཇལ་ཁ་གནང། སྔ་ཞོགས་༸གོང་ས་རིན་པོ་ཆེའི་སྐུའི་ཚེ་སྒྲུབ་ལྗགས་ཐུན་གཅིག་གནང་བ་ཉིན་རྗེས་མ་རྣམས་ལའང་འགྲེ། ཚེས་བཅོ་ལྔ་ལ། དུས་འབྲེལ་གྱི་གསོ་སྦྱོང་གནང་པར་

[259A]༄༅། །ཕེབས་ཤང། ལཱ་བ་སྤྲུལ་སྐུ་སོགས་ཞུ་མི་གསུམ་ལ་བསྙེན་རྫོགས་ཀྱི་སྡོམ་པ་སྩལ། གཞུང་ས་མཆོག་གི་ཞབས་བརྟན་མནན་པ་གནང་རྒྱུའི་བཀའ་ཡིག་ཕེབས། བཟང་མོ་དབྱང་སྐྱིད་
འདས་པའི་བསྔོ་རྟེན་འབུལ་མི་དང། འོད་སོག་པ་དར་མ་ཆོས་མཛད་སོགས་ལ་མཇལ་ཁ་གནང། ཚེས་བཅུ་དྲུག་ཉིན། ལྷོད་བཞུགས་ཐོག་།བཤད་སྒྲ་བའི་སྲས་དང་ལྷ་ཡོན་སྒྲོལ་མ་སོགས་ལ་མཇལ་ཁ་ཚེས་བཅུ་
བདུན་ལ། བཀྲ་ཤིས་ཆོས་གླིང་ནས་ཆུ་བཟང་བརྒྱུད་ལྷ་སར་ཆིབས་ཕེབས་ཀྱིས། ལྷོ་རིགས་གསུམ་ལྷ་ཁང་དུ་ཆོག་ཞབས་པ་རྒྱུད་གྲྭ་མང་བ་བཅས་གཞུང་སའི་ཞབས་བརྟན་མནན་སྒྲུབ་ཉིན་བཅུའི་རིང་གནང་རྒྱུའི་ཉིན་དང་
པོ་ཚུགས། སྒྲུབ་པ་ཟིན་མཚམས་བཤད་སྒྲ་གཟིམ་ཤག་ཏུ་ཕེབས་ཏེ་དེ་གའི་སྐུ་ངོ་རྣམས་དང། རམ་པ་ལྷ་ཡུམ། བཤད་ཟུར་ལྕམ་ཆུང་སོགས་ལ་མཇལ་ཁ་གནང། ཚེས་བཅོ་བརྒྱད་ལ། མནན་སྒྲུབ་ཉིན་གཉིས་
པ། ཆོས་འཁོར་རྒྱལ་གྱི་དབུ་མཛད་དང། སྐུ་ངོ་ཏཱ་བླ། ཨ་ཕེ་བློ་ལྔན་སོགས་མཇལ་མི་མང་བར་མཇལ་ཁ་གནང། འདི་སྐབས་ཤིག་ན། རྡོ་རྗེ་འཆང་ཉིད་ཀྱིས་གནང་བའི་ཉིན་དེབ་ཕྱག་བྲིས་མའི་ཟུར་དུ། ལམ་འཕྲང་
གསུམ་ཞེས་པ། ཞེ་དགུ། རེ་གཅིག་དོན་གསུམ་རྣམས་ཞེས་པ་དང་ཚོགས་ཞིང་ལ་ཞུ་དག་གནང་རྒྱུའི་བསྙེལ་ཐོ་འདེབས་གནང་མཛད་འདུག་པའི་སྔ་མ་གསང་ལུང་ཞིག་གི་དོན་སྐུའི་ཚེ་འཕྲང་ལྟ་བུ་ཡིན་སྙམ་ཡང་

[259B] ཕྱི་མ་ཚོགས་ཞིང་ཞུ་དག་དབེན་ས་སྙན་བརྒྱུད་ཀྱི་བླ་རྣལ་ཟབ་ལམ་བླ་མ་མཆོད་པ་བདེ་སྟོང་དབྱེར་མེད་མའི་ཚོགས་ཞིང་གི་ཐང་བཀོད་སྙན་བརྒྱུད་མན་ངག་ལུགས་དེ་བཞིན་རྡོ་རྗེ་འཆང་ཉིད་ནས་ལྗགས་
བཀོད་ལན་གསུམ་དུ་གནང་འདུག་ན། འདི་སྐབས་ཀྱི་དེ་ཐོག་མའི་ལྗགས་སྒྲིགས་གནང་པའི་བླ་མཆོད་ཀྱི་ཚོགས་ཞིང་ཉིད་ཡིན་སྙམ་པར་བློ་ལྡན་རྣམས་ཀྱིས་དཔྱད་མཛོད། ཚེས་བཅུ་དགུ་ལ། མནན་སྒྲུབ་ཉིན་གསུམ་
པ། རབ་གསལ་ཇོ་ལགས་དང། ལྷོ་ཁའི་ཨ་ལྕེ་ལགས་སོགས་དད་ལྡན་མང་པོར་མའལ་ཁ་སྩལ། གཟིལ་ལྷ་ཀླུ་ནས་ཟུར་གསོལ་གྱི་མཆོད་སྤྲིན་སྤྲོས། ཚེས་ཉི་ཤུ་ལ། མནན་སྒྲུབ་ཉིན་བཞི་ལ། རམ་པ་ཐའི་ཇི་
སོགས་ལ་མཇལ་ཁ། རྣམ་རྒྱལ་གྲྭ་ཚང་པ་ཁང་ཆུང་དཀར་པོའི་སྐུ་ཞབས་ནས་རྟ་མགྲིན་ཡང་གསང་གི་སྐུ་ཐང་སོགས་ཕུལ། ཚེས་ཉེར་གཅིག་ཆད་པའི་ཉེར་གཉིས་ལ། མནན་སྒྲུབ་ཉིན་ལྔ་པ། སྤ་དྲོར་སྤྱི་ལྕགས་མི་
དཔོན་དང། ཚལ་སྣ་སྔེ་པ། ལྕགས་ཟམ་ཕྱག་མཛོད་སོགས་ལ་ལྷོད་མཇལ་གནང། འདིའི་སྐབས་སྔ་ཕྱི་རྣམས་སུ་སྐྱབས་མཆོག་དྭགས་པོ་བླ་མ་རིན་པོ་ཆེའི་འདྲ་སྐུ་དང། རྒྱལ་བ་བྱམས་པའི་སྐུ་བརྙན་གསར་བཞེངས་
གནང་བའི་བཞུགས་ཁང། ཤེལ་སྒོ། ཚོན་རྩི། ནང་གཞུག་གཟུངས་ཀྱི་སྐོར། ཕྲ་རྒྱན། གྲང་གསེར་སོགས་སྟ་གོན་གོ་སྒྲིག་སྤུས་གཟིགས་ཉོ་སྒྲུབ་སོགས་ཀྱི་བཀའ་མངགས་ཐུགས་འཁུར་ཚད་མེད་པ་ལྟ་བུ་གནང་

[260A]༄༅། །དང་གནང་བཞིན་པ་དང། ཚེས་ཉེར་གསུམ། ཉེར་བཞི་ཉེར་ལྔ་བཅས་སུ་མནན་སྒྲུབ་སྔར་ལྟར་ལ། ཟུང་ཆུ་ཨ་ལག་ཤ་སྤྲུལ་པའི་སྐུ་དང། སྐུ་ངོ་ཡུལ་ལྷ་བ་སོགས་ལ་མཇལ་ཁ། ལྷ་
ཀླུའི་ལྷ་ཡུམ་ནས་གཟུངས་ཤོག་བཅུ་དེབ་བརྒྱ་ཐམ་པ་དང། ཨ་ལྕགས་ཚེ་དབང་ལྷ་མོ་ནས་བྱམས་སྐུའི་ཕྲ་རྒྱན་ཏུ་མ་རྒད་ལེགས་པ་དང། པད་རཱག་རྙིང་མ་སོར་བཞི་པ། གཡུ་དང། སུ་གན་དཧེ་སོགས་ཕུལ། བཤད་
ཟུར་ནས་གདན་དྲངས་པ་ལྟར་མར་ངོའི་ཚེས་བཅུའི་ཚོགས་སྟོན་ཡང་གཟིམ་བཤད་ཟུར་དུ་གནང། ཚེས་ཉེར་དྲུག་ཉིན། མནན་སྒྲུབ་སྔ་ཉིན་ལྟར་དང། དཔལ་ལྡན་སྨད་རྒྱུད་ཀྱི་དགེ་འདུན་སེང་གདོང་བསྙེན་མཚམས་ས་
སོགས་ཞུ་མི་ལྔ་བཅུ་སྐོར་ལ་སེང་གདོང་མའི་བཀའ་དབང་དང་གཏོར་ཆོག་གི་ལྗགས་ལུང། འཛིན་པའི་སྡེ་པ་སོགས་ལ་མཇལ་ཁ་ཚེས་ཉེར་བདུན་མནན་སྒྲུབ་མཇུག་ཆོག་ཉིན་སྔ་དྲོ་བཤད་ཟུར་གྱི་དུར་གླུད་དང་
འཇིགས་བྱེད་ཀྱི་བདག་འཇུག་བཅས་གནང། བཤད་དྲུང་སོགས་མཇལ་མི་ཁྱོན་ཆེ་བར་ཇ་གྲལ། བྱིན་མདུད་སོགས་སྩལ། དགོང་ཇ་སྤྲེལ་ཐོག་ཁྱམས་རའི་ཐེམ་འོག་ཏུ་དམ་སྲི་མནན་སྦས་གཟབ་སྨིན་བསྐྱངས་
གཏང་རག་དང་གཞུང་ནས་སྐུ་ཡོན་སོགས་སྤྱི་ལྟར་དང། རྒྱུད་པའི་ཆོག་གྲྭ་པ་རྣམས་ལ་རྗེ་བླ་མ་ཉིད་ནས་ཀྱང་ཡོན་འཕར་རིན་གཉིས་འཁོར་ལོ་རེ་བཅས་གནང། སྔོན་དུས་སྟག་ཕུའི་གསང་ལུང་བཞིན་དུ་རྟག་

[260B]ཉིད་འདེབས་པར་མཛད་ནས་ཐུན་མོང་དང་ཐུན་མོང་མ་ཡིན་པའི་ཟབ་ལམ་ཉམས་བཞེས་ཡུན་རིང་དུ་གནང་ཞིང། སྐལ་བ་དང་ལྡན་པ་དུ་མ་ཞིག་ལ་སྨིན་གྲོལ་
གདམས་པའི་ཆར་ཆེན་ཡང་མང་དུ་ཕབ། དེ་ནས་རིང་ཞིག་སོང་བ་ན། གདུལ་བྱའི་འཕྲིན་ལས་ཀྱི་འུར་ལངས་པ་ལྟར་གྱུར་ཏེ་ཉིན་རེ་ནས་ཉིན་རེ་བཞིན་མཛད་རྒྱ་ཇེ་ཆེ་དང། སྒྲུབ་གནས་དེ་ཡངས་ཡུལ་གུ་དོག་ཅིང། ཕེབས་
ལམ་གྱེན་ཐུར་གཟར་ཟུག་ཆེ་ལ། ལམ་སྲང་བྲག་གཡང་མང་བ་སོགས་ཀྱིས་བླ་སློབ་འདུ་འཛོམས་ཕེབས་བཞུད་མི་བདེ་བར་བརྟེན། ཕ་བོང་ཁའི་ཡང་དབེན་བཀྲ་ཤིས་ཆོས་གླིང་འདི་ཉིད་སེར་སྔགས་གྲྭ་ཚང་ལ་སློང་འཁྲོལ་
ཞུས་ཏེ་བདག་གི་ར་བཞེས་ནས་བླ་བྲང་དང། དགེ་སློང་སྒྲུབ་སྡེའི་དཔེན་གནས་བཀོད་པ་ཕུན་སུམ་ཚོགས་པ་གསར་བསྐྲུན་ཉམས་གསོའི་ཨ་རང་རྒྱག་དང་པོ་ལེགས་པར་གྲུབ་པའི་ཞལ་བསྲོའི་གསུང་ཆོས་ཀྱི་ཐོག་མར་
ཞོལ་ཁང་ཤར་པ་སྤྲུལ་སྐུ་རིན་པོ་ཆེས་ཞུ་བ་པོ་མཛད་དེ་བཀྲས་ཆོས་འདུ་ཁང་དུ་བདེ་མཆོག་ལུས་དཀྱིལ་གྱི་དབང་ཆེན་དང་རིམ་གཉིས་ཟབ་མོའི་ཁྲིད་སྨིན་རྒྱས་སུ་སྩལ་སྐབས་ཞུ་མི་བླ་སྤྲུལ་མང་ཙམ་དང། བསམ་
སྡིངས་རྡོ་རྗེ་ཕག་མོ་ངག་དབང་བློ་བཟང་ཐུབ་བསྟན་ཆོས་ཀྱི་དཔལ་མོ་སོགས་བདེ་བ་ཆེན་པོའི་མྱུར་ལམ་ལ་མོས་པའི་ཞལ་སློབ་ཁྱད་པར་ཅན་མང་པོ་མ་པོས་མགྲོན་དུ་འདུས་པར་ཕུན་ཚོགས་ལྔ་ལྡན་གྱི་སྒོ་ནས་ལམ་
[261A]༄༅། །ཡོངས་རྫོགས་ཀྱི་གསུང་བཤད་ཞིབ་རྒྱས་སྔོན་དུ་འགྲོ་བས་བདེ་མཆོག་དྲིལ་བུ་ལུགས་ཕྱི་ནང་གི་དཀྱིལ་འཁོར་ལ་བརྟེན་པའི་སྨིན་གྲོལ་གྱི་གདམས་པ་ཟབ་ཅིང་རྒྱ་ཆེ་བ་མཁའ་འགྲོའི་
ཞལ་རླངས་དྲོན་མོའི་ངད་མ་ཡལ་བ་ཉིན་གྲངས་ཉེར་ལྔའི་ཡུན་ཙམ་གྱི་རིང་དགྱེས་བཞིན་སྤྲོ་བཞིན་དུ་འདོམས་པར་མཛད་དེ་མཐར་ད་རེས་ཀྱི་འདི་ཞུ་བ་པོ་སོགས་མ་བསྒྲིགས་ལྷུན་གྲུབ་ཀྱི་རྟེན་འབྱུང་མཆོག་ཏུ་
ལེགས་པ་བྱུང་ཞེས་རྗེ་བླ་མ་ཉིད་ནས་བཀའ་ཆོས་ཀྱི་ཚོགས་སུའང་གསུངས་ཞེས་གྲགས། དེ་ལྟར་རྗེ་བླ་མ་རྡོ་རྗེ་འཆང་ཆེན་པོ་དེ་ཉིད་ཀྱི་ངེས་དོན་གསང་བ་བསམ་གྱིས་མི་ཁྱབ་པའི་རྣམ་ཐར་ཟབ་མོ་དག་རང་ཅག་སོ་
སྒྱེ་བློ་མིག་རབ་རིབ་ཅན་རྣམས་ཀྱི་དབང་པོའི་སྤྱོད་ཡུལ་དུ་འགྱུར་བ་ག་ལ་ཞིག་སྟེ། ཐུན་མོང་གདུལ་བྱའི་སྣང་ངོར་གསལ་བར་བསྟན་པའི་མཛད་པ་རྣམས་ཀྱང་གཟུ་བོའི་བློས་དཔྱོད་ཤེས་ན་རི་རབ་ལས་དབངས་མཐོ་
རྒྱ་མཚོ་ལས་གཏིང་ཟབ་པ་དེ་དག་ཐམས་ཅད་མཛད་པའི་རིམ་པ་ད་ལྟ་བཤད་མ་ཐག་པ་འདི་ལོའི་ཧོར་ཟླ་དང་པོ་ནས་བཟུང་ཟླ་པ་གསུམ་མ་ཟིན་ཙམ་གྱི་བར་རགས་རིམ་ཙམ་དུ་བཀོད་པ་ལྟར་གླེགས་བམ་གྱི་རི་མོར་བསྐྲུན་
ཏེ། རྣམ་ཐར་གཞན་མ་མང་པོའི་རིགས་འགྲོས་ཀྱི་ཡོ་རྒྱུས། ལུང་འདྲེན། སྙན་དངགས་མངོན་བརྗོད་སོགས་ཀྱི་ཚིགས་བཅད་མང་པོ་བཅས་རྒྱས་བཤད་དང་དོན་བསྡུ་སོགས་སུམ་བརྩེགས་བཞི་བརྩེགས་ཀྱི་ལུགས་

[261B]པའི་ཕོད་ཆེན་གསུམ་ལྷག་ཙམ་པ་ཞིག་ཀྱང་འོང་ངེས་སུ་འདུག་ཅིང། དེ་ལྟར་བྱུང་ན་རྣམ་དཔྱོད་ཀྱི་རྩལ་ཕུལ་དུ་གྱུར་པའི་སྐལ་པ་དང་ལྡན་པ་རྣམས་ལ་དད་གུས་ཀྱི་སྤྲོ་དགའ་
ཁོང་ནས་རྒྱས་པའི་དགའ་སྟོན་དུ་འགྱུར་བ་ལྟ་ཅི་སྨོས། དེ་དག་ལས་ཕྱོགས་ཙམ་ཞིག་ཡིག་ལམ་དུ་འཁོད་ནའང་ཐར་འདོད་རྣམས་ལ་དགེ་ལེགས་ཀྱི་སྨན་ཡོན་ཆེན་པོར་འགྱུར་བ་གདོན་མི་ཟ་ཡང། སྤྱི་སྒོས་སྐྱེ་
འགྲོའི་བསོད་ནམས་ཀྱི་རྭ་བ་རལ་ཏེ་གང་གི་མཛད་པའི་སྙིང་བཅུད་བདུད་རྩིའི་རྫིང་ཆེན་ཤས་ཆེར་ཞིག་པ་བརྒྱ་བྱིན་གཞུའི་རྗེས་སུ་ཉེ་བར་སོང་བ་མ་ཟད། གྲུབ་མཐའ་གཞན་ཕྱོགས་པ་ཁ་ཅིག་གིས། བླ་ཆེན་འགའ་
ཞིག་གི་མཛད་རབས་ལྟ་བུ་མིའི་མིང་ཐོ་དང། འབུལ་ཚན་གྱི་གྲངས་ཐོ་བཀོད་པ་འདྲ་བའི་རྣམ་ཐར་ལ་སྙིང་པོ་མེད་ཟེར་བའང་བྱུང་སྣང་བས། དེ་ལྟའི་སྤྲེའུ་མིག་ཕྱིད་དང་རྒྱ་མཚོ་ཁྲོན་སྦལ་གྱི་ངང་ཚུལ་ལ་འགྲན་པ་
དགོས་པ་ལས་དགག་བྱ་ཆེ་བར་ཡང་དོགས་པས། འདིར་ནི་ཡོངས་སུ་གྲགས་པ་དགོས་པའི་དབང་དུ་གྱུར་པའི་ཆ་ཤས་ཐོ་རེ་བ་ཙམ་ཞིག་དད་པའི་གསོས་སུ་སྤེལ་བ་ལ་ཞུགས་པ་ཡིན་ནོ། །ཡང་གནས་མཆོག་དེར་
ཏོར་ཟླ་ལྔ་པའི་ནང་བླ་སྤྲུལ་སོགས་ཚོགས་པ་མང་ཙམ་ལ་རྗེ་བཙུན་རྡོ་རྗེ་རྣལ་འབྱོར་མའི་བེའུ་བུམ་གྱི་ལྗགས་ལུང་དང་ལྕང་སྐྱ་ངག་དབང་བློ་བཟང་ཆོས་ལྡན་གྱི་གསུང་གསང་འདུས་བསྐྱེད་རྫོགས་ཚིག་ལྷུག་གི་སྟེར་

[262A]༄༅། །ནས་དཔལ་གསང་བ་འདུས་པའི་རིམ་གཉིས་ཀྱི་དམར་ཁྲིད་བཅས་སྩལ། སྔ་དུས་འབྲས་སྤུངས་འཕར་ར་གཉེར་ཚང་ནས་ནན་གྱིས་གསོལ་བ་བཏབ་པ་བཞིན་ཆོས་མཚམས་ཆོན་མོའི་
སྐབས་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་ཆིབས་ཀྱིས་བསྐྱོད། བློ་གླིང་གྲྭ་ཚང་གི་མཁན་པོ། དབུ་ཆོས་སོགས་དང་སྦྱིན་བདག་བཅས་ནས་ཕེབས་ལམ་དུ་མཚམས་ཞུའི་མཇལ་དར། ཕིབས་བསུ་
སྤོས་སྣེ་སོགས་རྒྱས་སྤྲོས་ཀྱི་གུས་འདུད་ལྷུར་བླངས་པའི་སྒོ་ནས་གདན་དྲངས་ཏེ་གྲྭ་ཚང་གི་ཐོག་སྟེང་དུ་ཞབས་སོར་འཁོད་པར་དེ་གའི་ལས་སྣེ་སོགས་ནས་ཕྱག་འབུལ་མཇལ་དར་བཞེས་གྲོ་གསོལ་ཇ་འདེགས་བ་
སོགས་འབུལ་བཞེས་བསྐྱངས་ཤིང་སྤྱི་བྱེའི་གསུང་གླེང་ལྷོད་འགོལ་དུ་སྩལ་ཏེ་ཚང་མའི་རེ་འདོད་ཡོངས་སུ་སྐོང་བ་མཛད། འདུ་ཁང་དུ་བླ་སྤྲུལ་བཀའ་རམས་དགེ་བཤེས་སོགས་འདུས་ཚོགས་ཉིས་སྟོང་ལྔ་
བརྒྱ་ཙམ་ལ་བྱང་ཆུབ་ལམ་རིམ་ཆེན་མོའི་བཤད་ཁྲིད་ཟླ་བ་ཕྱེད་གསུམ་ཙམ་གྱི་རིང་སྩལ་ཞིང། མཇུག་ཏུ་སེམས་བསྐྱེད་མཆོད་པ་དང་བཅས་པ་རྒྱས་པར་གནང། དེ་ནས་བཀྲས་ཆོས་རི་ཁྲོད་དུ་ཕྱིར་ཕེབས་ཏེ་
དེར་བླ་སྤྲུལ་འགའ་དང། རྗེ་དྲུང་ཐུབ་བསྟན་གསུང་རབ་སོགས་སྐལ་ལྡན་གྱི་ཚོགས་པ་མང་ཙམ་ལ་དཔལ་འཁོར་ལོ་སྡོམ་པ་དྲིལ་བུ་ལུགས་ཕྱི་དཀྱིལ་ལྷ་ཝའི་དབང་བཞི་ཟབ་མོའི་རིམ་པ་དང། ཡན་དྲིལ་བུ་ལུས་

[262B] དེའི་བརྒྱུད་པ་པཎ་ཆེན་ཆོས་རྒྱན་ཡན་སྤྱི་ལྟར་ལ། དེ་ནས་བཀྲས་ལྷུན་སྔགས་ཆེན་རྡོ་རྗེ་འཛིན་པ་དཀོན་མཆོག་རྒྱལ་མཚན། ལྕང་སྐྱ་ངག་དབང་ཆོས་ལྡན། དཀའ་ཆེན་ཤེས་རབ་དར་རྒྱས། ལྕང་སྐྱ་
རོལ་པའི་རྡོ་རྗེ། འཇམ་བཞད་འཇིགས་མེད་དབང་པོ། གུང་ཐང་བསྟན་པའི་སྒྲོན་མེ། སྡེ་ཁྲི་འཇམ་དབྱངས་ཐུབ་བསྟན་ཉི་མ་གུང་ཐང་དཀོན་མཆོག་བསྟན་པའི་རྒྱ་མཚོ། དེ་གཉིས་ཀ་ལས་ཆོས་དར་མཆོག་སྤྲུལ་
བློ་བཟང་ཚུལ་ཁྲིམས་རྒྱ་མཚོ། དེ་ནས་གུང་སྤྲུལ་ངག་དབང་མཁྱེན་རབ་དཔལ་ལྡན་བསྟན་པའི་ཉི་མ། དེ་ལ་རྗེ་ཉིད་ཀྱིས་གསན་པ་དང། ཡང་ན། རྗེ་ནས་ཤར་པ་རིན་ཆེན་རྒྱལ་མཚན། པཎ་ཆེན་བདེ་ལེགས་ཉི་
མ། མཁས་གྲུབ་ནམ་མཁའ་རྒྱལ་མཚན། པཎ་ཆེན་ཆོས་རྒྱན། ཡང་ན། ལྕང་སྐྱ་ངག་ཆོས་ནས། འཇམ་དབྱངས་བཞད་པའི་རྡོ་རྗེ་ཁྲི་དགེ་འདུན་ཕུན་ཚོགས། ཁྲི་ངག་དབང་ཆོས་ལྡན། རྒྱལ་དབང་བསྐལ་
བཟང་རྒྱ་མཚོ། ལྕང་སྐྱ་རོལ་རྡོར་མན་གོང་ལྟར་བརྒྱུད་པའི་དབང་བཞིའི་རིམ་པ་སྨིན་རྒྱས་དང། ཟབ་ལམ་ནཱ་རོ་ཆོས་དྲུག་གི་ཁྲིད་ལུང་འཁྲུལ་འཁོར་གྱི་ཕྱག་ཁྲིད་དང་བཅས་པ། གུང་ཐང་བསྟན་པའི་སྒྲོན་མེའི་
ཡིག་ཆའི་སྟེང་ནས་འཕགས་ཡུལ་གྱི་གྲུབ་ཆེན་བརྒྱད་ཅུ་རྩ་ལྔ་དང་རྡོ་རྗེ་འཆང་བཅས་ཀྱི་དབང་བཞི་བྱིན་རླབས་ཀྱི་རིམ་པ་དཔལ་ལྡན་ས་སྐྱ་བའི་གསང་ཆོས་གྲས་མཆོག་སྒྲུབ་པས་ཐུན་མོང་ཞར་ལ་འབྱུང་བ་

[263A]༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་བེའུ་བུམ་ཡོངས་སུ་རྫོགས་པ་རྙིང་མའི་བླ་ཆེན་འོད་གསལ་ཐེག་མཆོག་རྡོ་རྗེ་དཔལ་བཟང་པོས་སྩལ་བའི་རྒྱུན་ཇི་ལྟ་བར་ལུང་
རྒྱུན་ཡོད་མེད་སོགས་གསན་ཡིག་ཁུངས་བཙུན་གཞན་མར་ཡང་ཞིབ་བསྡུར་དང་བཅས་པའི་བཀླགས་ལུང། བྱ་རྒྱུད་པདྨའི་རིགས་ཀྱི་བདག་པོ་ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དབང་ཆེན་
བཅས་ལེགས་པར་སྩལ། སེར་སྨད་གཞུང་པ་ལྷ་བཙུན་སྤྲུལ་སྐུ་སོགས་ཡུལ་ནས་ཡར་འཁོར་ཏེ་མཇལ་ཕྱག་ཏུ་ཕེབས་པར་ལྷོད་མཇལ་གནང་ཏྲེ་བོ་ཁང་གསར་སྐྱབས་མགོན་དང། འཁྲུངས་གསར་སྤྲུལ་
སྐུ། ལཱ་བ་ཆུ་འགོ་མཆོག་སྤྲུལ་སོགས་རང་ཡུལ་དུ་ཕེབས་ཁར་མཇལ་ཕྱག་དང། སླར་ཡང་འདོད་ཆོས་ཅི་རིགས་ཞུས་པར་སོ་སོའི་བཞེད་སྐོང་གི་ཟབ་ཆོས་སྣ་ཚོགས་དང། ཕེབས་རྫོངས་སོགས་གཟང་
རྒྱས་སྩལ་ཏེ་དགེ་ལྡན་བསྟན་འགྲོར་དགེ་བའི་ཐུགས་ཁུར་ལེགས་མཛད་གོང་འཕེལ་དུ་བསྐྱངས་དགོས་པའི་བཀའ་སློབ་ནན་དུ་གནང་ཞིང་བུལ་ཐོག་མཛོད་པས་ཞུས་ངོར་ཚ་བ་བུལ་ཐོག་ཁྲི་སྤྲུལ་བློ་བཟང་
འཕྲིན་ལས་ཞི་བའི་དབྱིངས་སུ་མནལ་བའི་ཡང་སྤྲུལ་མྱུར་བྱོན་གྱི་གསོལ་འདེབས་ཀྱང་བཀའ་རྩོམ་མཛད། ཁྱབ་བདག་སྟག་ཕུ་བ་ཆེན་པོའི་གསུང་ཤོག་ཕེབས་པའི་ཞུ་ལན་དུ། རབ་འབྱམས་དཀྱིལ་འཁོར་

[263B]རྒྱལ་བ་ཡན་ལག་བདུན་ལྡན་གང་གི་་ཞབས་སེན་མཆོག་ཐུན་འདོད་དགུར་སྙིལ་པའི་ཁྲི་དྲུང་དུ། བདེན་སྟོང་སྒྱུ་མའི་རང་གཤིས་ཡན་ལག་བདུན་ལྡན་གྱི་
དངོས་པོར་སྤྲོ་བའི་ཀུན་ཏུ་བཟང་པོའི་སྒྱུ་འཕྲུལ་གྱིས་སྤུན་བསུས་ཏེ་བསྟོད་ཅིང་སྨྲ་བའི་དབྱངས་ཀྱི་སྙིང་པོར་དགོངས་སུ་གསོལ་བ། དེང་བླ་ན་མེད་པའི་བྱང་ཆེན་གྱི་དགའ་སྟོན་སྐལ་བཟང་ལེགས་བྱས་ཀྱི་དཔལ་དུ་
འཛུམ་པའི་དུས་ཀྱི་ཆར་ཡང། ཀུན་དུ་རྟོག་པའི་རང་བཞིན་བཞོན་པ་དང་བཅས་པ་གཉུག་མའི་དབྱིངས་སུ་ཐིམ་པའི་བདེ་ཆེན་སྟོང་ཆེན་གྱི་ངོ་བོར་རོ་གཅིག་པའི་དོན་གྱི་ལྷན་སྐྱེས་རྡོ་རྗེ་སྒྱུ་མའི་གར་དུ་སྒེག་པའི་
ཁ་སྦྱོར་ཡན་ལག་བདུན་ལྡན་གྱི་ངོ་མཚར་ཐ་མལ་བརྟུལ་ཞུགས་ཀྱི་ཟོལ་དུ་རོལ་བའི་གསང་གསུམ་གྱི་དཀྱིལ་འཁོར་སྲིད་ཞིའི་སྤྱི་ནོར་གཅིག་པུར་དགྱེས་འཚོའི་དབྱིངས་ནས། ཟབ་མོ་རྡོ་རྗེའི་དབྱངས་ཀྱི་རང་
གདངས་ཀ་ཤིའི་དོ་རར་རྩེན་པའི་ཕྱག་རྒྱ་སྔ་ཕྱི་གནང་སྐྱེས་ཀྱིས་སྤ་བ་བཅས་བྱིན་རླབས་ཀྱི་རྟེན་དུ་ཐོབ་པ་བཀའ་དྲིན་བླ་མེད་དུ་ཆེ་ཆེ། འདི་ན་བདག་ཅག་ངོ་འཁོར་ཀྱང་མི་ཤིགས་དྭངས་མའི་ཐིག་ལེ་རགས་པའི་རྣམ་
འགྱུར་དང་མ་བྲལ་ཙམ་ནས་མ་རིག་གཅེས་འཛིན་གྱིས་བྲིས་པའི་སྲིད་པའི་རི་མོ་བདེ་སྡུག་སྒྱུ་མའི་གར་འཆམ་ཞེན་མེད་རིགས་པའི་ཁྱེའུ་ཆུང་གི་ལྟད་མོར་འགུགས་བཞིན་གནས་ལགས། མཚམས་སུ་ཞུ་གསོལ་

[264A]༄༅། །སྤྱི་བྱེའི་སྐབས་དན་གྱི་སྙན་སྒྲོན་ཟུར་ཕུལ་ལྟར་བརྩེ་རོལ་ནས། སླད་མར་ཡང། བདེ་ཆེན་ཆོས་ཀྱི་སྐུ་དང་རོ་གཅིག་པའི་མཚན་དཔེའི་འོད་ཀྱི་ཐིག་ལེ་ཟུང་འཇུག་ཡན་ལག་བདུན་ལན་གྱི་
ངེས་པ་སྲིད་པའི་ཕྱི་མཐའ་དེ་སྲིད་ལས་མི་གཡོ་བའི་སྐལ་བཟང་དང། ཞིང་ཁམས་རབ་འབྱམས་རྒྱ་མཚོར་སྤྲུལ་པའི་བཀོད་པ་མུ་མེད་དུ་བཀྱེ་བའི་འཕྲིན་ལས་ཀྱི་ཆ་ཤས་སུ་བདག་ཅག་སྙིགས་ལྔ་པ་རྣམས་ཀྱང་
འཚོ་བའི་བདེ་ལེགས་ཀྱི་དགའ་སྟོན་རྟག་ཏུ་སྐྱོང་བཞིན་པ་ནས་བདག་ཅག་ལྟོས་བཅས་ལ་མཉེས་གཤིན་རྗེས་བརྩེའི་སྐྱབས་འཇུག་བཀའ་གླེགས་དང་བཅས་པ་ཡང་དང་ཡང་དུ་སྩོལ་བ་བཅས་
དབྱིངས་ཀློང་ཟབ་མོར་རོལ་བ་མྑྱཻཨྣ། མྑྱཻཨྣ། མྑྱཻཨྣ། ཞུ་འདེགས་ལྷ་རེག་དང། ནམ་རྒྱུ་གོས་ཉིད་གྲུ་སེར་པོ་ཁ་བརྒྱད་བཅས་དཔེན་གནས་བཀྲ་ཤིས་ཆོས་གླིང་ནས་གུས་སློབ་ཕ་བོང་ཁའི་སྐྱེ་མིང་པས་ཕྱག་
བཅས་ཕུལ་བའི་ཞུ་ཡིག་ཅེས་པ་འཕྲལ་འབུལ་མཛད། འདི་དུས་ཀྱི་ལོ་སྔོན་རྗེས་རྣམས་སུ་རྗེ་ཉིད་ཀྱིས་དགེ་བསྐུལ་གནང་བ་ལྟར། སྟག་བྲག་རྡོ་རྗེ་འཆང་དང་འཕན་ཡུལ་བྲག་ནག་མཚམས་པ་དགེ་འདུན་
ཡར་འཕེལ་རྣམ་གཉིས། རྣམ་གྲྭ་སྐུ་ཞབས་བློ་བཟང་འོད་ཟེར་རྒྱུད་སྟོད་ཨ་མདོ་དགེ་ལེགས་དབང་ཕྱུག་སོགས་དང། བར་ཁམས་རོང་པོ་སྐལ་བཟང། བཞི་སྡེ་ཏཱ་ཟུར། རྒྱུད་སྨད་སྔགས་རམ་པ་བློ་བཟང་

[264B] སེམས་བསྐྱེད་བཀའ་རྒྱམ། པཎ་ཆེན་བསོད་ནམས་གྲགས་པའི་གསུང་གསང་འདུས་རིམ་གཉིས་ཀྱི་ཁྲིད། ལྕང་སྐྱ་རོལ་པའི་རྡོ་རྗེས་མཛད་པའི་
དཔལ་འཁོར་ལོ་སྔོམ་བ་དྲིལ་བུ་ལུགས་ལུས་དཀྱིལ་གྱི་བསྐྱེད་རིམ་ཁྲིད་ཡིག་བདེ་ཆེན་གསལ་སྒྲོན། པཎ་ཆེན་ཆོས་རྒྱན་གྱི་གསུང་དེའི་རྫོགས་རིམ་གྱི་ཁྲིད། བདེ་མཆོག་ལུས་དཀྱིལ་གྱི་རིམ་གཉིས་ཁྲིད་
དྭགས་པོ་སྐལ་བཟང་མཁས་གྲུབ་ཀྱི་གསུང། དགའ་ལྡན་ནག་ཚང་བསྟན་དར་བས་མཛད་པའི་ནཱ་རོ་ཆོས་དྲུག་གི་ཁྲིད་ཡིག་སོགས་ཀྱི་པད་གསར་འཁོད་མང་དུ་བྱུང་ཞིང། རྒྱུ་སྦྱོར་བ་སོ་སོ་ནས་ཞུས་ངོར་དེ་
དག་གི་པར་བྱང་སྨོན་ཚིག་ཀྱང་བཀའ་རྩོམ་གནད། སླར་ཡང་བྲག་གཡབ་རྟོགས་ལྡན་འཇམ་དབྱངས་བློ་གྲོས་པས་ཆབ་མདོ་ནས་ཞུ་ཡིག་ཚེགས་སུ་བཅད་པའི་སྒོ་ནས་གནས་ཚུལ་ཞིབ་འཁོད་ཕུལ་བའི་བཀའ་
ལན་དུ། སྟོང་ཉིད་སྙིང་རྗེའི་སྙིང་པོ་རྣལ་འབྱོར་གྱི་རྒྱལ་པོ། །ཞེས་སོགས་ཤླཽ་ཀ་ཉི་ཤུ་ཙམ་ཡོད་བ་ཞིག་ཀྱང་སྩལ་བཀྲ་ཤིས་ཆོས་གླིང་གི་གཟིམ་ཆུང་རྣམ་རྒྱལ་ཟིལ་གནོན་དུ་དྭགས་པོ་སྐྱབས་མགོན་བླ་མ་
དམ་པའི་འདྲ་ཀུ་རིན་པོ་རིན་པོ་ཆེགས་ར་བཞེངས་གནང་སྟེ། རྗེ་བླ་མ་མཆོག་ནས་ཁུར་བཞེས་ཀྱིས་སྐུ་རུས་ལ་པར་པའི་བླ་མ་ཡི་དམ་ལྷག་ལྷ་དུ་མའི་སྐུ་པར་མང་པོ་དང། རིང་བསྲེལ། སྤྱི་འགྲེའི་གཟུངས་སོགས་

[265A]༄༅། །སྒྲུབ་འབུལ་རབ་གནས་དང་བཅས་པ་སྦྱོར་དངོས་རྗེས་གཙང་ལེགས་བསྒྲུབས་ཐོག་དེའི་དྲུང་དུ་རྗེ་ཉིད་ཚོགས་དབུར་ཕེབས་ཏེ་ཐོག་མའི་རྟེན་འབྱུང་མཆོད་སྤྲིན་རྒྱ་ཆེན་པོ་
ཡང་འབུལ་གནང་མཛད་དོ། དགུང་གྲངས་ཞེ་བརྒྱད་དུ་ཕེབས་པ་ཤིང་གླང་ཧོར་ཟླ་དང་པོའི་ཚེས་གཅིག་ནས་ཉིན་འགའི་རིང་དགུང་གསར་གྱི་དུས་སྟོན་དང། སྤྱི་སྒེར་གྱི་མཇལ་ཞུ་བ་སེར་སྐྱ་
མཆོག་དམན་མང་པོར་ལྷོད་མཇལ་དང། ཕྱོགས་མཐའ་ཁག་གི་ཞུ་ཡིག་མང་པོའི་བཀའ་ལན་སོགས་ཀྱང་སྩལ། དབེན་གནས་བཀྲ་ཤིས་ཆོས་གླིང་དུ་བྲག་རི་མཆོག་སྤྲུལ་རིན་པོ་ཆེ་སོགས་བླ་སྤྲུལ་
སྐུ་དྲག་དང། དགེ་འདུན་འདུས་ཚོགས་ཞུ་མི་ལྔ་བཅུ་སྐོར་ལ་དཔལ་མགོན་ཞལ་བཞི་པ་རྣམ་འགྱུར་བཅུ་བདུན་གྱི་རྗེས་གནང་ནས། ལས་སྦྱོར་མགོན་པོའམ་ཤིས་བསྟན་པའི་མགོན་པོ། གནད་དབབ་
མགོན་པོ། བྲམ་ཟེ་སྔགས་གཏད་བཅས་མ་གཏོགས་པ་གཞན་ཆ་ཚང་དང། ས་སྐྱའི་གསེར་ཆོས་བཅུ་གསུམ་གྱི་གྲས། དམར་ཆེན་སྐོར་གསུམ་གྱི་རྗེས་གནང་ཡོངས་རྫོགས་
ལྷ་མོ་ཤྲ་མ་ཎའི་སྒྲུབ་ཐབས་རིན་ཆེན་གསལ་བའི་མེ་ལོང་དང་དཔལ་མགོན་ཞལ་བཞི་པ་སེར་པོ་རྒྱས་བྱེད་ལྷ་དགུའི་པུམ་སྒྲུབ་ཀྱི་ཆོག་རྡོ་རྗེ་འཆང་ཉིད་ཀྱི་གསུང་བཅས་ཀྱི་

[265B] སྐབས་ཤིག་པར་ཁམས་རོང་པོ་ཚོང་སྐལ་བཟང་དང། མདོ་སྨད་ཏྲེ་ཧོར་ཚོང་ཡ་མ་ཚེ་རིང་གཉིས་ཐུན་མོང་ནས་ཞུས་ངོར། ཕ་བོང་ཁའི་གྲུབ་ཐོབ་ལྷ་ཁང་
དུ་སེར་སྨད་ཀོང་པོ་ཤར་ཆོས་སྤྲུལ་སྐུ་དང། གཞུང་པ་ལྷ་བཙུན་སྤྲུལ་སྐུ་སོགས་བླ་སྤྲུལ་ཁག་དང། བཀའ་རྣམས་དགེ་བཤེས་གདན་སའི་རིགས་པ་སྨྲ་བ་མང་པོ་སོགས་སེར་སྐྱ་
འདུས་ཚོགས་ཉིས་བརྒྱ་སྐོར་ཙམ་ལ་རྗེ་བཙུན་བློ་བཟང་ཆོས་ཀྱི་རྒྱལ་མཚན་དང་བློ་བཟང་དཔལ་ལྡན་ཡེ་ཤེས་ཀྱི་གསུང་ལམ་རིམ་བདེ་ལམ་དང། མྱུར་ལམ་དམར་ཁྲིད་སྦྲགས་མའི་སྟེང་ནས་
བྱང་ཆུབ་ལམ་གྱི་རིམ་པའི་ཉམས་ཁྲིད་ཉིན་བཅོ་ལྔ་ཙམ་གྱི་རིང་དང། ཞར་དུ་གཞན་འགའ་རེས་ཞུས་པའི་འཕགས་མ་སྒྲོལ་མའི་བསྟོད་གཟུངས་སྐོར། གདུགས་དཀར་མོ་ཅན་གྱི་གཟུངས་མདོ་བསྟོད་
བཟློག་དང་བཅས་པའི་ལྗགས་ལུང་སོགས་སོ་སོའི་འདོད་ཆོས་ཀྱང་མང་དུ་སྩལ། བཀའ་ཆོས་སྦྱིན་བདག་སོགས་ནས་ཚོགས་པར་དམ་ཐུག་དང། མང་འགྱེན་སོགས་ཀྱི་བསྙེན་བཀུར་ཕུན་སུམ་ཚོགས་པ་ཞུས་ཏེ་གཏན་
བདེའི་ས་བོན་ཁྱད་པར་ཅན་བསྐྲུན། སེར་སྔགས་གྲྭ་རིགས་ཆོས་ལྡན་ཐོགས་མེད་དང་བཀྲས་ཆོས་དགེ་སློང་བསྟན་འཛིན་ཚུལ་ཁྲིམས་བཅས་ནས་ཞུས་ངོར་དཔལ་གསང་བ་འདུས་པ་འཕགས་ལུགྶ་༄༅། །ཀྱི་སྒྲུབ་ཐབས་མདོར་བསྡུས་མཆོག་གི་དགའ་སྟོན་དང་རྒྱུད་སྨད་ཏྲེ་བོ་སྔགས་རམས་པ་བློ་བཟང་མཁས་གྲུབ་ནས་བཀའ་རྩོམ་དགོས་ཚུལ་གསོལ་བ་ལྟར་བདེ་མཆོག་ལུས་དཀྱིལ་ལ་བརྟེན་
པའི་ཕྱི་རོལ་མཆོད་པ་དང། ཆོས་འབྱུང་མཆོད་པའི་དག་འདོན་གཉིས་ཀྱང་གསུང་རྩོམ་མཛད། རྒྱལ་ཐང་ལྷ་མཁར་རིན་པོ་ཆེས་ཞུ་ཡིག་ཚིགས་སུ་བཅད་པ་ཞིག་ཕུལ་བའི་བཀའ་ལན་དུ། ཐོས་སོགས་གང་མ་
རྫོགས་པའི་ནོར་བུའི་ཁྱིམ། །ཉམས་མྱོང་ཨུཏྤལ་རི་བོང་སྒེག་པ་ཅན། །བརྩེ་ཆེན་ག་བུར་ཟེར་རྣོན་འབུམ་སྤྲོ་བའི། །འདྲེན་མཆོག་སྨྲ་བའི་ཟླ་བ་མཆོག་དེའི་དྲུང། །དང་བརྩེས་བསྐྱོད་པའི་བློ་གྲོས་ས་མཆོག་ཚལ། །མཛའ་
བའི་རང་བཞིན་དྲི་བསུང་མངར་པོའི་གཤིས། །ཞུ་མཆིད་མགྱོགས་འགྲོའི་བཞོན་པ་ལ་བརྟེན་ཏེ། །ཁྱོད་དྲུང་མཆོད་པའི་སྤྲིན་དུ་བགྱིས་འདིར་དགོངས། །མཁྱེན་རབ་ག་ཕུར་ཕུང་པོའི་དཀྱིལ་འཁོར་རྒྱས། །བརྩེ་ཆེན་བདུད་
རྩིའི་ཟིལ་ཕྲེང་རྣམ་པར་འཛུམ། །སྤང་རྟོགས་ཨུཏྤལ་ཚོམ་བུས་རབ་སྒེག་པ། །ཁྱོད་སྐུའི་ཟླ་བ་ལྷ་མ་མེར་བཞུགས་པས་སྤྲོ་།འདིར་ཡང་བདུད་རྩི་ལྟ་བུའི་གསུང་གི་དཔྱིད། །སྣ་ལྔའི་ལན་ཚར་གཡོ་བའི་ས་ཟླ་བཅས། །
འབྱོར་པས་སྤྲོ་དང་ཁྱེད་ཞལ་དྲན་པ་ཡི། །དགའ་སྐྱོའི་སྤུ་ལོང་ཟུང་དུ་འབྲེལ་བར་གཡོས། །ངོས་ཀྱང་འཚོ་བའི་ཆུ་སྐྱེས་རབ་བརྟན་ཅིང། །ཕྲག་དོག་འཐོར་བྱེད་དྲག་ཡོས་རབ་བསྐྱོད་ཀྱང་།སྙིང་སྟོབས་འདབ་སྟོང་འཛུམ་པ་

[266B] །ལྷག་བསམ་མུ་ཏིག་ལང་ཚོ་རྒྱས་བཞིན་གནས་།བློ་གྲོས་གསར་གཞོན་ནུའི་དོར་ན། །སྙན་བརྒྱུད་ཟིལ་མངར་སྤུངས་པའི་སྙིང་པོའི་དཔྱིད། །ཉམས་མྱོང་སྦྲང་རྩིའི་བཅུད་ལྡན་ལེགས་བཤད་བརྒྱས། །ཐར་འདོད་
བུང་བ་བྱེ་བ་སྐྱོང་བཞིན་གནས། །མཚམས་སུ་ཞུ་གསོལ། སྐྱེས་མཆོག་ནམ་མཁའི་ནོར་བུས་རབ་བོར་བས། །ཐུབ་བསྟན་སྣང་བས་དབུལ་བའི་ཕྱོགས་དེ་ན། །ལྔ་བདོའི་སྨག་རུམ་སྟུག་པོར་འཐིབས་པ་ན་སྣང་བྱེད་སྨྲ་བའི་ཟླ་
བ་ཁྱོད་ཉིད་ཙམ། །མཐའ་འཁོབ་དེ་ན་བླུན་རྨོངས་པ་ལང་ཁྱུ་།བླང་དོར་ལོག་པར་བརྗེ་བས་ཁེངས་པའི་ཁྲོད། །གཞུང་ལུགས་རལ་ཁུར་ལུང་རིགས་གང་རྒྱངས་ཀྱིས། །བརྗིད་པའི་མཁས་མཆོག་གདོང་ལྔ་ཁྱོད་ཉིད་ཙམ། །
སྙིང་ནས་རྙེད་བཀུར་སྙན་གྲགས་ཉིད་ཞེན་ཡང། །གཞན་ཕན་སྨིན་མའི་གཟེངས་བསྟོད་བརྫུ་བག་གིས། །རང་གཞན་གཉིས་བསླུ་ཟོག་པོས་ཁེངས་པ་དེར། །ཚད་ལྡན་དགེ་བའི་བཤེས་ཀྱང་ཁྱོད་ཉིད་ཙམ། །དེ་ཕྱིར་གསང་
གསུམ་ནོར་བུའི་ཐིག་ལེ་ནི། །འཕྲིན་ལས་མུ་ཏིག་འོད་ཆགས་རྣམ་རྒྱས་བཞིན། །འགལ་རྐྱེན་མུན་པའི་དཔུང་གིས་བརྫི་མིན་པར། །སྐལ་བཟང་བདེ་འབྱུང་གཙུག་ན་རྟག་བརྟན་མཛོད། །འཁོར་ལོ་གསུམ་དང་འཆད་རྩོད་
རྩོམ་གསུམ་གྱི། །མཛད་འཕྲིན་ག་པུར་རྡུལ་དུ་བརྡལ་བ་ཡིས། །ས་འདི་སྣང་བ་དཀར་པོའི་བླ་གོས་ཀྱིས། །མཛེས་པའི་ཆོ་ག་ཡང་དག་སྒྲུབ་པར་མཛོད། །མཉམ་རྗེས་གསང་གསུམ་རོལ་པ་གང་ལ་ཡང་།ཐབས་ཤེས་

[267A]༄༅། །ཁྱེད་པར་ཅན་གྱི་རྩིས་ཟིན་པའི། །རླབས་ཆེན་སྤྱོད་ལས་ནམ་ཡང་མི་འདའ་བའི། །གནད་འདི་རྒྱལ་སྲས་དཔའ་བོ་ཁྱོད་ལ་མཛེས། །གཞི་ཡི་བདེན་གཉིས་གཏན་ལ་ཕབ་པའི་གནད། །
ལམ་གྱི་ཐབས་ཤེས་རིན་ཆེན་སེམས་གཉིས་ཀྱིས། །དྲངས་པའི་ཚོགས་ཟུང་ཟབ་དང་རྒྱ་ཆེ་ཡི། །སྙིང་པོ་སྒྱུ་འོད་ཟུང་དུ་གྲོལ་བར་མཛོད། །དྲན་པ་གཅིག་དང་རྟོག་པའི་རྣལ་འབྱོར་ལ། །རྩེ་གཅིག་མཉམ་པར་འཇོག་
པའི་བསམ་གཏན་གྱིས། །གོང་མའི་སས་བསྡུས་གནས་ཆ་བརྟན་པོ་དང། །གསལ་སྣང་ང་རྒྱལ་མཐའ་རུ་ཕྱིན་པར་མཛོད། །གྲུབ་མཆོག་བྱེ་བ་གང་ལས་གཤེགས་པའི་ཤུལ། །དཔལ་ལྡན་ན་རོའི་ཆོས་དྲུག་གཏུམ་
མཛོད། །གནད་དུ་བསྣུན་པས་ཀུན་རྟོག་བཞོན་པར་བཅས། །དབུ་མའི་དབྱིངས་སུ་ངལ་བསོ་སྒྲུབ་པར་མཛོད། །གཉིད་དང་སད་དུས་བསྲེ་བའི་རྩལ་སྦྱངས་པས། །འོད་གསལ་དབྱིངས་དང་བདེ་བའི་རོ་གཅིག་གར། །
དཔལ་ལྡན་དང་པོའི་མགོན་པོའི་སྐུར་བཞེངས་ནས། །སྲིད་པ་ཇི་སྲིད་འགྲོ་བའི་མགོན་དུ་མཛོད། །བདག་ཀྱང་བློ་བཟང་སྙན་བརྒྱུད་བཤད་སྒྲུབ་ཀྱིས། །འཛིན་ལ་འགལ་རྐྱེན་ཞི་ཞིང་མཐུན་རྐྱེན་ཚང། །ཚེ་འདི་ཉིད་ལ་
རྡོ་རྗེ་འཆང་དབང་གིས། །མངོན་དུ་འགྱུར་བའི་སྐྱབས་འཇུག་མི་གཡེལ་མཁྱེན། །ཞེས་ཚིགས་སུ་བཅད་པའི་དབྱངས་ཀྱི་ཕྲེང་བ་གཟིགས་རྟེན་ལྷ་རེག་ངོས་ཀྱི་རི་ཁྲོད་གསར་བཞེངས་ཀྱི་རྟེན་གཙོ་འཁོར་ལོ་སྡོམ་ལ་

[267B] ར་ཙའི་རྣལ་འབྱོར་མ་ལས་ཕེབས་པའི་རིང་བསྲེལ་མ་བུ་གཉིས། བྱ་རྒྱུད་དང་བླ་མེད་ཀྱི་བུམ་རྫས། དགེ་ལྡན་སེལ་མེད་བདུད་རྩི་རིལ་བུ། རྡོ་རྗེ་རྣལ་འབྱོར་མའི་རིམ་གཉིས་ཀྱི་
ཁྲིད་བཻ་ཌཱུར་ཞུན་མའི་ཐེམ་སྐས། ལག་མཆོད་པར་མ་བཅས་དབེན་གནས་བཀྲ་ཤིས་ཆོས་གླིང་ནས་ཕ་བོང་ཁའི་སྤྲུལ་མིང་པས་ཟླ་བ་གཉིས་པའི་ཚེས་གཅིག་ལ་གུས་ཕུལ། ཅེས་པ་འདི་ཉིད་སྩལ། སེར་སྨད་རྒྱལ་
རོང་བ་བཀའ་བློན་བླ་མ་བྱམས་པ་བསྟན་དར་ཆབ་མདོར་སྐུ་གཤེགས་པའི་དུས་ཚེས་དང་བསྔོ་རྟེན་སོགས་འབུལ་མི་བཀའ་བླ་དམ་པའི་ཤག་ཚང་རྩེ་ཞོལ་བཀའ་ཟུར་ནས་བང་ཕྱིན་པ་ཆེད་འབྱོར་ལྟར་དེའི་ཉིན་མོ་ནས་
བཟུང་ཞག་ཞེ་དགུའི་བར་ཆུ་བཟང་གི་བླ་བྲང་གཟིམ་ཆུང་དུ་རྗེ་བླ་མ་ཉིད་དང། གསུང་ཆོ་ག་གི་ཞབས་ཞུ་བ་གསོལ་འཇམ་སེར་བྱེས་ཧར་གདོང་མཁྱེན་རབ། སེར་སྨད་རྨར་ཉུང་བློ་བཟང་འཕྲིན་ལས་བཅས་ནས་སྔ་དྲོ་
སྦྱོར་ཚོས་དང། བླ་མཆོད། ཐུན་དྲུག་གི་རྣལ་འབྱོར། འཇིགས་བྱེད་དཔའ་གཅིག་གི་སྒྲུབ་ཐབས་རྒྱས་པ་དང་འབྲེལ་བར་སྤྱད་ཆོག་གནད་སྨིན། ཕྱི་དྲོ་རྡོ་རྗེ་རྣལ་འབྱོར་མའི་བདག་བསྐྱེད་དང་འབྲེལ་བའི་སྦྱང་ཆོག་སྨོན་ལམ་
རྣམ་གསུམ་བཅས་ཉིན་རེ་བཞིན་ཆག་མེད་དང། སྐབས་སུ་སྨན་བླ་དང། ལྟུང་བཤགས། སྨོན་ལམ་གྱི་རིགས་སོགས་ཅི་འགྲོས་གསུང་ཞིང་ཞེ་དགུའི་མཇུག་གི་ཉིན་པར་འཕར་དུ་སྟོང་མཆོད་རྒྱས་སྤྲོས་དང་

[268A]༄༅། །ཚོགས་འཁོར་གཟབ་རྒྱས། འཇིགས་བྱེད་དང་རྣལ་འབྱོར་མ་གཉི་གའི་བདག་འཇུག་དང་འབྲེལ་བའི་སྤྱང་བའི་ཆོ་ག་གནད་དུ་སྨིན་པ་བཅས་གནང་སྟེ་གདུལ་བྱའི་རེ་འདོད་ཡོངས་སུ་སྐད་
བ་མཛད་ཅིང། སྐུ་གཤེགས་དམ་པ་དེ་ཉིད་ཀྱི་སྔོན་བསགས་སྡིག་ཚོགས་བྱང་སྟེ་དམན་པའི་གནས་སུ་མི་གཞོལ་བར་མཆོག་གི་རྟེན་བཟང་ལེགས་པར་བརྒྱུད་དེ་བླ་མེད་བྱང་ཆེན་གྱི་ས་ལ་མྱུར་དུ་རེག་པའི་ཐུགས་
དམིགས་ངང་བསྔོ་སྨོན་གྱི་མཚམས་སྦྱོར་ཡང་དག་པ་གནང། བསྟན་སྲུང་རྡོ་རྗེ་ཤུགས་ལྡན་པ་རང་ཉིད་ནས་རྗེ་ཉིད་ལ་ཞུ་བསྐུལ་ཡང་ཡང་མཛད་པ་བཞིན་ཧོར་ཟླ་གསུམ་པའི་ནང་དུ། རྒྱལ་ཆེན་རྡོ་རྗེ་ཤུགས་
ལྡན་རྩལ་གྱི་བསྐང་ཆོག་རྒྱས་པ་ཕྱོགས་ལས་རྣམ་པར་རྒྱལ་བའི་རྔ་དབྱངས་ཞེས་པའི་བཀའ་རྩོམ་གྱི་དབུ་འཛུགས་མཛད། དེ་ནས་སྔོན་དུ་སྟག་ཕུ་རྡོ་རྗེ་འཆང་དང། སོག་རོང་ཕྱོགས་ཀྱི་དད་ལྡན་གཞན་དུ་མས་
ཀྱང་གསོལ་བ་ཡང་ཡང་བཏབ་ཅིང། ་གོང་ས་ནས་དགོངས་ཁྲོལ་ཡང་ལེགས་པར་སྩལ་ཐོབ་ལྟར་ཧོར་ཟླ་བཞི་པའི་ནང་ཙམ་ནས་བར་ཁམས་ནགས་སོག་ཁུལ་གྱི་ཕྱོགས་སུ་ཆིབས་ཁ་བཏེགས་ཤིང་ཕེབས་
འགྲུལ་གྱི་སྒར་ས་འགར་ཡང་བསྐང་ཆོག་གསུང་རྩོམ་གྱི་འཕྲོ་འཐུད་གནང་བཞིན་པའི་ཐོག་རྗེས་སོར་དེའི་མཇུག་བྱང་དུའང་ནགས་སོག་གི་ལམ་སྒར་དུ་འཕྲོ་འཐུད་བཞིན་སྤྱན་འདྲེན་མཚམས་སུ་སླེབས་པ་

[268B]འདིའི་མགོན་ཁང་གསར་འཛུག་ཏུ་བསྐྱོད་དགོས་བྱུང་བ་རྟེན་འབྲེལ་མ་བསྒྲིགས་ལྷུན་གྲུབ་ཏུ་འཛོམ་ཞིང། དེ་ཉིན་ཆོས་སྐྱོང་ཆེན་པོ་ཉིད་ཀྱང་དགོན་འགྲམ་དུ་
བསུ་བར་ཕེབས་པའི་མཚན་མ་གསལ་བར་བྱུང་ལ། སྣང་བརྙན་གསར་འཛུགས་མ་ཟིན་པའི་བར་ལ་དགུན་དུས་ཉལ་བའི་གཅན་གཟན་ཡང་མི་ཉལ་བར་དགོན་འགྲམ་དུ་རྒྱུ་ཞིང་མི་ཕྱུགས་དུ་མར་གཅོས་པ་སོགས་
ཆོ་འཕྲུལ་འཇིགས་རྔ་མཆེ་བ་མང་དུ་བྱུང་བ་ལས། རྟེན་བཞེངས་དང་བསྐང་བ་གསར་འཛུགས་ཀྱི་ཉིན་ཉིད་ནས་ཆོ་འཕྲུལ་རྣམས་རང་ཞིར་གྱུར་བ་སོགས་ཡ་མཚན་ཆེ་བའི་མཚན་མ་དུ་མ་བྱུང་བ་ལ་བརྟེན་ནས་སྤྲོ་
བ་ཇེ་འཕེལ་དུ་གྱུར། ཅེས་གསུངས་པ་ལྟར། གནས་དེར་བསྐང་ཆོག་གི་འཕྲོ་ཅུང་ཟད་ཙམ་ལས་ཕལ་ཆེར་གྲུབ་པར་ལྗགས་རྩོམ་གནང་དགོན་དེར་ཕྱོགས་མཐའ་ནས་འདུས་པ་དང། དེ་གའི་དགེ་འདུན་
བཅས་ཞུ་མི་ཚོགས་པ་བརྒྱད་བརྒྱ་སྐོར་ལ་བྱང་ཆུབ་ལམ་གྱི་རིམ་པའི་ཉམས་ཁྲིད་ཉིན་ཉི་ཤུ་སྐོར་དང། བཀའ་དབང་འགའ་ཤས་སྤྱན་རས་གཟིགས་ཀྱི་ཁྲོམ་དབང་བཅས་གནང། འཕེལ་རྒྱས་གླིང་གི་གྲྭ་
ཟླ་བ་ཕུན་ཚོགས་དང། གཡབ་དགྲ་བ་རི་བོ་མདངས་ཅན་དགོན་གྱི་གྲྭ་ངག་དབང་བློ་གྲོས་གཉིས་ཀྱིས་ཞུས་ངོར་ཞལ་གདམས་བསླབ་བྱ་སྩལ་བ་ཡང་འདི་ལྟ་སྟེ། བླ་མ་མཁྱེན། རབ་འབྱམས་སྐྱབས་ཀུན་གྱི་ངོ་བོ་

[269A]༄༅། །དྲིན་ཅན་བླ་མ་རང་མཁྱེན་ནོ། །འབྲལ་མེད་ཐུགས་རྗེ་ཡིས་གཟིགས་པ་ནས། །བྱིན་རླབས་དངོས་གྲུབ་ཀུན་སྩོལ་ཅིག་རྙེད་དཀའ་དལ་འབྱོར་གྱི་རྟེན་འདི། །མི་རྟག་ལ་འུར་དང་འཇིག་
པས། །ཚེ་འདི་བློས་བཏང་གི་ཆོས་ཤིག་ནུས་པ་ད་ལྟ་རང་བྱིན་རློབས། །འཇིགས་རུང་ངན་སོང་གི་གནས་དེར། །ནམ་སླེབས་ངེས་པ་གཏན་མེད་པས། །དེ་ལས་སྐྱོབ་པ་ཡི་སྐྱབས་གནས། །བླ་མས་ད་ལྟ་རང་
མཛོད་ཅིག་དཀར་ནག་ལས་འབྲས་ཀྱི་མོང་བ། །ཕྲ་ཞིབ་ངེས་པ་རུ་མཐོང་ནས། །ཚུལ་བཞིན་བག་ཡོད་ཀྱི་བླང་དོར། །སྙིང་ནས་ནུས་པ་རུ་བྱིན་རློབས། །འཁོར་བ་བདེ་སྐྱིད་དུ་ཞེན་ཀྱང། །གཏན་འཕུང་སྡུག་
བསྔལ་གྱི་རང་བཞིན། །འདི་ལས་ཐར་འདོད་ཀྱི་སྐྱོ་ཤས། །ཤུགས་དྲག་སྐྱེ་བ་རུ་བྱིན་རློབས། །རབ་འབར་སྡུག་བསྔལ་གྱི་མེ་གློང་།ཨ་མ་ཉམ་ཐག་ཀུན་ལྷུང་པར། །སྙིང་ནས་བཟོད་མེད་ཀྱི་བརྩེ་བ། །བཅོས་མིན་
སྐྱེ་བ་རུ་བྱིན་རློབས། །རང་ལ་གཅེས་འཛིན་གྱི་བློ་འདིས། །མི་འདོད་སྣ་དགུ་ཀུན་འདྲེན་པས། །དེ་ནི་རང་གཅེས་ཀྱི་ཁོང་ནད་།གཏིང་ནས་ཐོན་པ་རུ་བྱིན་རློབས། །གཞན་ལ་གཅེས་འཛིན་གྱི་བློ་འདིས། །དོན་གཉིས་
སྦར་བཅངས་སུ་སྦྱིན་པས། །ད་ནི་གཞན་གཅེས་ཀྱི་བྱམས་པ་།སྙིང་ནས་འབྱོངས་པ་རུ་བྱིན་རློབས། །ཁེ་འདོད་རང་དོན་ལ་ཞུགས་ཀྱང། །ཁེ་མེད་སྡུག་བསྔལ་གྱིས་མན་ར་དང། །ད་ནི་ཁེ་སང་དང་རྒྱལ་ཁ། །

[269B] །གྱོང་ཁ་གཞན་དག་ལ་བཀལ་ཀྱང། །འབབ་རྒྱུ་རང་སྟེང་དུ་འབབ་པས། །ད་ནི་གྱོང་ཁ་ཀུན་རང་གིས། །ལེན་པར་ནུས་པ་རུ་བྱིན་རློབས། །དེ་ཕྱིར་འགྲོ་ཀུན་གྱི་སྡུག་བསྔལ། །
བདག་གི་རྒྱུད་སྟེང་དུ་སྨིན་ཅིང། །བདག་དགེ་འགྲོ་ཀུན་ལ་བཏང་བས། །བདེ་དང་ལྡན་པ་རུ་བྱིན་རློབས། །ཨ་མ་ཉམ་ཐག་གི་ལས་ཁུར། །བུ་གཅིག་སོས་དལ་ལ་འབབ་པས། །མཐའ་ཡས་གཞན་དོན་གྱི་ཁུར་
ཆེན། །འཁྱེར་བར་ནུས་པ་རུ་བྱིན་རློབས། །གཞན་དོན་རྫོགས་བྱང་ལ་རག་ལུས། །དེ་སླད་འགྲོ་ཀུན་གྱི་དོན་དུ། །སངས་རྒྱས་ཐོབ་འདོད་ཀྱི་སེམས་མཆོག་མྱུར་དུ་སྐྱེ་བ་རང་མཛོད་ཅིག་ང་དང་ང་ཡིར་ཞེས་རང་
བཞིན། །ལྟོས་མེད་ཚུགས་ཐུབ་ཏུ་ཞེན་ཀྱང། །དཔྱད་ན་ཅུང་ཟད་ཀྱང་མེད་པའི། །གཤིས་ལུགས་རྗེན་ཅེར་དུ་སྟོན་མཛོད། །ཚུགས་ཐུབ་ཨ་འཐས་ཀྱིས་སྟོང་པས། །རྟེན་འབྱུང་བསླུ་མེད་དུ་འཐད་པའི་།མིང་
རྐྱང་སྣང་བ་ཡི་ངེས་པས། །ཡོད་མཐའ་སེལ་བ་རུ་བྱིན་རློབས་།ལྟོས་གྲུབ་ཚོགས་པ་ལ་ལྟོས་པས། །ལྟོས་མེད་རང་བཞིན་གྱིས་སྟོང་པའི། །དམིགས་མེད་སྟོང་པ་ཡི་ངེས་པས། །མེད་མཐའ་སེལ་བ་རུ་བྱིན་
རློབས། །སྟོང་དང་རྟེན་འབྱུང་གི་འབྲེལ་བ། །གཅིག་གྲོགས་གཅིག་ཕན་དུ་འཆར་བས། །འཕགས་མཆོག་ཀླུ་སྒྲུབ་ཀྱི་དགོངས་དོན། །བདེ་བླག་རྟོགས་པ་རུ་བྱིན་རློབས། །ཡང་དག་ལྟ་བ་དང་འབྲེལ་བའི་།རིན་

[270A]༄༅། །ཆེན་བྱང་ཆུབ་ཀྱི་སེམས་ཀྱིས། །རྒྱལ་སྲས་སྤྱོད་པ་ཡི་ལ་མཐར། །མྱུར་དུ་སོན་པ་རུ་བྱིན་རློབས། །ཟབ་མོ་རྡོ་རྗེ་ཡི་ཐེག་པའི། །མྱུར་ལམ་གསང་མཆོག་ལ་བརྟེན་ནས། །ཚེ་
གཅིག་སངས་རྒྱས་ཀྱི་ས་དེ། །བདག་གི་བགོ་སྐལ་དུ་སྩོལ་ཅིག་མདོར་ན་དུས་གནས་སྐབས་ཀུན་ཏུ། །འབྲལ་མེད་སྙིང་དབུས་སུ་བཞུགས་ནས་།ས་ལམ་ཉམས་རྟོགས་ཀྱི་བགྲོད་པ། །འབད་མེད་ད་
ལྟ་ཉིད་སྩོལ་མཛོད། །བླ་མ་མཁྱེན། ཞེས་པ་འདི་ཡང་སོག་འཕེལ་རྒྱས་གླིང་གི་དགེ་ཟླ་བ་ཕུན་ཚོགས་དང། གཡག་དགྲ་བ་དགེ་ངག་དབང་བློ་གྲོས་ཀྱི་འདོད་མོས་ལྟར་ཕ་བོང་ཁ་སྤྲུལ་མིང་པས་སྤེལ་
པའི་ཡི་གེ་པ་ནི་དར་མ་ཆོས་མཛད་བསྟན་པ་ཆོས་འཕེལ་ལོ། །ཞེས་པའོ། །གོང་དུ་བརྗོད་པ་ལྟར་དགོན་དེར་བསྟན་སྲུང་གཉན་པོའི་བསྐང་ཆོག་གི་བཀའ་རྩོམ་ཤས་ཆེར་གནང་ཞིང་མགོན་ཁང་གསར་
འཛུགས་དང་འབྲེལ་བར། རབ་གནས། བསྐང་ཚོགས་སོགས་ཀྱང་རྒྱས་པར་གནང། དེ་ནས་དཀར་ཤོད་ཆོས་འཁོར་དགོན། རོང་པོ་རབ་བརྟན་དགོན། ནག་ཤོད་རྟ་རྨོས་དགོན་སོགས་སུའང་ཞབས་ཀྱིས་
བཅགས་ཏེ་བྱང་ཆུབ་ལམ་གྱི་རིམ་པའི་ཉམས་ཁྲིད་ཀྱིས་གཙོས་ལུང་ཁྲིད། དབང་བཀའ་ཅི་རིགས་པ་དད་ལྡན་སོ་སོའི་འདོད་མོས་བཞིན་རྒྱས་པར་སྩལ། འདི་དུས་གོང་གསལ་ཅུང་པ་ཆོས་འཁོར་

[270B]ནམ། གང་ལྟར་རྒྱར་ནང་གི་བྲག་ལ་གནས་པ་ཞིག་འདུག་པ་དེས་ཁྱོད་ཚོ་ལ་མགོན་གྲོགས་ཡག་པོ་བྱེད་ཀྱིན་ཡོད་འདུག་ཀྱང་མི་མིན་དེ་ད་ལྟ་
ཅུང་ཟད་ཉམས་ནས་འདུག་པས་བྲག་དེའི་སྟེང་དུ་ལྷ་ཐོ་ཞིག་རྒྱོབ། གཏོར་ཆུ་སོགས་དེར་བླུགས་ཤིག་གསུངས་པ་བཞིན་བྱས་པས་ཆོས་དགོན་པ་ཡར་དར་སོང་ཞེས་དགོན་དེའི་གྲྭ་རྒན་འགས་མཐུན་པར་
གླེང་ཚུལ་དུས་ཕྱིས་ལམ་རིམ་བླ་མ་རྒྱལ་མཚན་དར་རྒྱས་གསུང་ངོ། །དགུང་གྲངས་ཞེ་དགུར་ཕེབས་པ་མེ་སྟག་ལོར། ནགས་ཤོད་སྟག་ཕུའི་གདན་ས་གསར་པ་སྒྲུབ་སྡེ་དགེ་ལྡན་ལུགས་བཟང་ཀུན་འཕེལ་
གླེང་དུ་ཕྱག་ཕེབས་ཏེ་རྡོ་རྗེ་འཆང་རྣམ་གཉིས་དགྱེས་ཞལ་ལྷོད་མཇལ་ཐོག་སྟག་ཕུ་རིན་པོ་ཆེས་ཞུ་གནང་མཛད་པ་བཞིན་དེར་ཡང་ཚོགས་པ་དྲུག་བརྒྱ་ཙམ་འདུས་པར་བྱང་ཆུབ་ལམ་རིམ་གྱི་ཉམས་ཁྲིད་སྨིན་
རྒྱས་དང། སྡེ་ཚོགས་མང་འདུས་ལ་ཚེ་དབང་དང་མ་ཎིའི་བཟླས་ལུང་སོགས་གནང། ཆབ་མདོའི་བླ་དགོན་སོགས་ཀྱི་སྤྱི་འཐུས་གདན་ཞུ་བའི་གདོང་ཕྱོགས་དེར་ཞབས་སོར་ངེས་འཁོད་ཐུབ་པའི་ཞུ་ཡིག་
ཁག་མང་དུ་འབྱོར་བར་་གོང་ས་མཆོག་ནས་དགོངས་ཁྲོལ་སྩལ་ཟིན་ཡུན་རིང་མེད་སྟབས་ད་ལམ་དེར་ཕྱོགས་ཕེབས་ཐུབ་ཐབས་མི་འདུག་རུང། རྗེས་སོར་དེ་གའི་བཞེད་སྐོང་ཐུབ་པའི་རེ་འདུན་ཐུགས་ལ་ངེས་པར་

[271A]༄༅། །བཅད་ཆོག་ཚུལ་ཡིག་དོན་དུ་འཁོད་པའི་གསུང་ཤོག་ཁག་དང། གདན་ཞུའི་འཐུས་མི་རྣམས་ཕྱིར་སློག་མཛད། སྒྲུབ་སྡེ་དེར་བསྟན་སྲུང་རྡོ་རྗེ་ཤུགས་ལྡན་ཆེན་པོའི་བསྐང་ཆོག་
རྒྱས་པའི་བཀའ་རྩོམ་གྱི་འཕྲོ་ནས་མཇུག་རྫོགས་པའི་བར་ཞིབ་པར་གནང། ཆ་འཕྲེང་བསམ་འཕེལ་གླིང་ནས་ཁྲི་བྱང་མཆོག་སྤྲུལ་རིན་པོ་ཆེས་ཞུ་ཡིག་ཚིགས་བཅད་མ་འཕུལ་གནང་མཛད་པ་གནས་
འདིར་འབྱོར་བ་ནི། ཀུན་རྟོག་གཡོ་བའི་རོ་རྐྱང་རྒྱུ་བ་མཆོག་གི་དཧུ་ཏིའི་གནས་སུ་ཐིམ། །གཉིས་སྣང་འཁྲུལ་པའི་དྲི་མ་མ་ལུས་བདེ་ཆེན་འོད་གསལ་ངང་དུ་དག་སྙིང་དབུས་སྒྱུ་མའི་མཚན་དཔེའི་གར་
འཛིན་སྣང་སྲིད་ལྷན་སྐྱེས་ཆེན་པོ་རུ། །སྡོམ་མཛད་བླ་མ་ཧེ་རུ་ཀ་དཔལ་་ཞབས་སེན་གདན་གསུམ་བརྩེགས་པའི་དྲུང། །གང་གི་འཕྲིན་ལས་འོད་སྟོང་ཆ་ཤས་ཀྱིས། །བསྐྱངས་བའི་སྐལ་བཟང་ཉེར་ཐོབ་པདྨ་ཞིག་
དང་གསུམ་རླུང་གིས་བསྐུལ་བས་ཕྱོགས་དེ་རུ། །ཡང་ཡང་མགོ་ལྕོགས་ལྡེམ་བཞིན་འདི་སྐད་གསོལ། །གཟོད་ནས་སྤངས་རྟོགས་ཆ་ཤས་ཡོངས་རྫོགས་བདེ་སྟོང་ངང་དུ་རྟག་མནལ་ཡང། །ཡང་དག་ཐུགས་
རྗེའི་ཀུན་ཁྱབ་དབྱིངས་ལས་སྐལ་བཟང་མོས་པའི་ཆུ་སྣོད་དུ། །དུ་མའི་རོལ་གར་ཅིར་ཡང་འཆར་བའི་ངོ་མཚར་དཔག་ཡས་སྲིད་ཞིའི་དཔལ། །དཔལ་ལྡན་བདེ་འབྱུང་རལ་པའི་རྒྱན་གཅིག་ཚུལ་བསྟན་ཚུལ་

[271B] །འཇམ་མགོན་སྙན་བརྒྱུད་ལེགས་བཤད་ག་བུར་རྒྱུན། །སྐལ་བཟང་སྟེང་འཐུང་བཞིན་རས་ལ་འཕོས་པས། །ཀུན་དགའི་གེ་སར་རྒོང་པའི་ལྷད་མོ་ལ། །རྒྱལ་རྣམས་རྒྱུ་སྐར་ཟོལ་གྱིས་གཟིགས་པ་
སྙམ། །འཕྲིན་ལས་ཉི་གཞོན་སྟོང་དུ་འབར་བའི་གཟིས། །འཇིག་རྟེན་མུན་པའི་མལ་ནས་ཡོངས་སད་པར། །རབ་བསྔགས་གསེར་གྱི་དྲིལ་ཆེན་འཁྲོལ་བའི་སྒྲ། །ཁོར་ཡུག་རི་བོའི་བར་དུ་ལྷང་ལྷང་སྙན་།དེ་ལྟར་ཁྱོད་ཀྱི་
གྲགས་པའི་མེ་ཏོག་དཀར། །ངན་བུའི་ཐོས་འཛིན་རྒྱན་དུ་སོན་པ་ན། །ཡིད་ལ་དད་དང་སྤྲོ་བའི་རང་བཞིན་ནི། །དབྱར་དུས་ཆུ་འཛིན་གྲོད་གི་ངོ་མཚར་ཐོབ། །ཁྱོད་དྲིན་སྦྲང་རྩིའི་བཅུད་ཀྱིས་ཉེར་འཚོ་བའི། །རྣམ་
དཔྱོད་གཤོག་རྩལ་ཞན་པའི་བུང་བ་བདག་བཤུལ་ལམ་བདེ་བར་སྔ་ལོ་མགོ་་ཟླའི་ནང། །ཐོས་བསམ་མེ་ཏོག་འཕེལ་པའི་གླིང་འདིར་སོན། །ཐོག་མར་ཕན་བདེའི་ལོ་ཏོག་འཇོམས་པའི་གཤེད། །ནག་ཕྱོགས་
སེར་བའི་སྤྲིན་ནག་གཞིལ་སླད་དུ། །སྲི་མནན་གཏོར་ཟློག་དབྱུག་མཆོད་དྲག་སྲེག་སོགས། །ལས་བཞིའི་རིམ་གྲོའི་འཐོར་རླུང་ཅི་ནུས་སྤྲོས། །ཕལ་རྣམས་བྲིད་དེ་རིམ་གྱིས་བཀྲི་བ་དང། །སྐད་དང་གསུང་རབ་བརྡ་
དོན་འདྲིས་པའི་ཕྱིར། །ཆོ་འཕྲུལ་སྨོན་ལམ་ཉིན་ཞག་བཅོ་ལྔའི་བར། །མཛངས་དང་བླུན་པོ་དབྱེ་བའི་མདོ་སྡེ་བཤད། །ལྷ་ཀླུ་ས་བཅུད་ལུས་ཕྲའི་བཞིན་རས་ནི། །བག་མེད་དྲི་མས་ཉམས་པ་རྗེ་བླ་མའི། །བུམ་

[272A]༄༅། །པ་བརྒྱ་ཕྲག་བཅུ་གཉིས་ལྷག་ཙམ་པས། །བདེ་སྐྱིད་ལང་ཚོ་རྫོགས་པའི་ཆོ་ག་བྱས། །ཐོག་མར་ཐུན་མོང་ལམ་གྱིས་སྨིན་པའི་སླད། །ཆོས་འདོད་སྐྱ་སེར་ཉིས་སྟོང་བརྒལ་ཙམ་ལ་།དཔོ་
ཟླའི་ཙེས་་ནས་ཉིན་ཞག་བཅོ་ལྔའི་བར། །གསུང་རབ་ཀུན་གྱི་སྙིང་པོ་བསྡུས་པའི་བཅུད། །དཔལ་ལྡན་མར་མེ་མཛད་པའི་ཐུགས་དམ་མཐིལ། །འཇམ་མགོན་ཙོང་ཁ་པ་ལས་ལེགས་འོངས་པ། །ཡབ་རྗེ་བླ་མ་ཁྱེད་
ཀྱི་གཅེས་པའི་ནོར། །བདག་ཅག་མོས་པའི་བུ་ལ་ཕོག་པ་གང། །མ་རུངས་སེམས་ཀྱི་གླང་སྨྱོན་གདུལ་དཀའ་བ། །བག་ཡོད་ཀྱོ་བ་རྣོན་པོས་དབང་བྱས་ཏེ། །བླ་མེད་ཞི་བའི་ར་བར་མྱུར་བཀྲི་བའི་།བྱང་ཆུབ་ལམ་
གྱི་རིམ་པའི་དམར་ཁྲིད་ནི། །ཁྱོད་གསུང་ལེགས་བཤད་རིན་ཆེན་འབྱུང་གནས་ལས། །བདག་བློ་བུན་པའི་བཅུད་དུ་འཁྱིལ་བ་འགའ་།ལྷག་བསམ་ཀུ་ཤའི་རྩེ་མོས་ཉེར་བླངས་ཏེ། །གདུང་སེལ་བདུད་རྩེའི་ཟེགས་
མ་ཅི་ཡང་འཐོར། །དེ་ནས་དོན་གཉེར་ལྔ་སྟོང་ལྷག་ཙམ་ལ་།སྔོན་འགྲོའི་གཏམ་དུ་བྱ་བ་ཞིབ་ནན་འབྲེལ། །འཕགས་མཆོག་ཐུགས་རྗེ་ཆེན་པོའི་དབང་བསྐུར་པར། །དགེ་པའི་མཚན་མར་མངོན་པའང་ཅུང་ཟད་
ཤར། །དམིགས་བརྩེ་བརྒྱ་ཕྲག་ཉིན་བཞིན་དམ་བཅའ་ཅན། །ལྔ་བརྒྱ་ལྷག་པར་བཅུ་གསུམ་འཇིགས་མཛད་དང། །དཔའ་གཅིག་ལས་རུང་ཁས་བླངས་གླུ་མཚོ་ཟླར། །དེ་ཡི་སྨིན་བྱེད་དང་ང་གི་བྱ་བ་བྱས། །སླར་

[272B] །ཁས་བླངས་མེ་་རོར་བཅུ་གཉིས་ཞག་གི་རིང། །རིམ་པ་གཉིས་དང་གཞི་བསྙེན་ཆེན་པོའི་ཁྲིད། །ཁྱབ་བདག་གང་གི་ཕྱག་བཞེས་བཞིན་དུ་བགྱིས་།ཉེས་སྤྱོད་ཁྱིམ་པའི་རོལ་
རྟག་སྲེད་པའི། །སྐྱེ་བོའི་རྐང་དྲུག་འདི་དག་ཆོས་ནོར་གྱིས་།ཐབས་མཁས་སྥྲང་རྩི་མངར་པོས་ཉེར་བཀུགས་པས། །རེ་ཞིག་བག་ཡོད་པདྨའི་ཚལ་ན་རྩེན། །འོན་ཏེ་ཆོས་པ་དག་ལས་ཟོག་པོ་བྲིན་།དྲང་པོའི་
མི་བས་གཡོ་ཅན་དཔུང་པ་དར། །སྡིག་ཅན་སོག་ལེའི་སེམས་ལྡན་བླ་གཟུགས་འགས། །ཕན་བདེའི་འཁྲི་ཤིང་གཅོད་པར་མི་འགྱུར་གྲང་།དཀར་མིན་འབྲས་བུ་བདོ་བའི་རླུང་ཤུགས་ཀྱིས། །འཐབ་རྩོད་བྱིན་
ཐ་སྦར་བས་སྡེ་དགོན་ནགས། །བསྲེགས་པས་ཞིང་སྟོང་འཇག་སྐྱ་ཕྱུར་བ་སོགས། །འཁོར་བའི་ངང་ཚུལ་གསལ་བ་བཞིན་དུ་སྣང་།དེ་ལྟར་ལོག་སྤྱོད་བུ་ཡུག་འཚུབས་པའི་ཁྲོད། །ཁོ་བོའི་ལུགས་གཉིས་བ་ཀུ་ལ་
ཡི་འཛུམ། །ཅུང་ཟད་གྲོལ་འདི་བཤེས་གཉེན་རི་དྭགས་མིག་ཁྱོད་བྱིན་འགྲམ་ཆང་མངར་པོའི་མཐུར་ངེས་པས། །ཉིན་བཞིན་དད་པའི་རྩིག་ངོས་སུ། །ཀུན་རྟོག་པིར་གྱི་རི་མོ་ཡིས། །མཐོང་གྲོལ་ཁྱོར་ཀྱི་གཟུགས་
བརྙན་ནི། །ཡང་ཡང་འདྲི་བཞིན་འདི་ན་མཆིས། །སླད་མར་ཚོགས་གཉིས་ཆུ་གཏེར་ལས་འཁྲུངས་ཁྱོད་ཞབས་ཟླ་བ་གསར་པའི་དཔལ་།དཔལ་ལྡན་བཀྲ་ཤིས་འོད་ཟེར་བརྒྱ་ཡི་རྩེ་དགའ་མངོན་པར་རོལ་པ་གང། །གང་

[273A]༄༅། །ཞིག་ཀུན་རྨོངས་མུན་པ་ཇི་སྲིད་ག་བུར་ཟེགས་མ་རྟག་འཕྲོ་ཞིང། །ཞིང་འདིའི་ལྷ་ལམ་ཡངས་པའི་ལྟོ་པར་ནམ་ཡང་ཉམས་པ་མེད་པ་དང། །དང་པོའི་ལས་ཅན་སློབ་བུའི་ཐ་ཤལ་
ཡང། །ཡང་ཡང་ཡིད་ལ་བརྣག་པའི་དོན་འབྲས་ཀུན། །ཀུན་ནས་ལྷུན་གྲུབ་ཁྱོད་ཞལ་བདུད་རྩི་ལ། །ལ་འུར་སྤྱོད་པའི་སྐལ་བཟང་མངོན་འགྱུར་ཞིང། །སྡུག་བསྔལ་ཚ་འཚིང་སྟུག་པོར་གྲེས་ཤིང་རྨོངས་པའི་
མུན་ཆེན་ཉེར་འཁྲིགས་པའི། །འཇིགས་རུང་འཁོར་བའི་འབྲོག་དགོན་ལས་བརྒལ་ཞི་བ་མཆོག་གི་གྲོང་ཁྱེར་དུ། །མ་སོན་དེ་སྲིད་མགོན་པོ་ཁྱེད་ཀྱི་བྱིན་རླབས་ཉི་མ་འོད་པོ་ཆེའི། །སྣང་བ་སྙིང་ལ་སྟག་ཏུ་འཆར་
བའི་ཀུན་དགའི་ངོ་མཚར་སྐྱོང་བར་མཛོད། །དེ་སྐད་བརྒྱད་ཁྲི་བཞི་སྟོང་ཆོས་ཀྱི་མཛོད། །གང་གི་སློབ་བུ་བྱང་ཆུབ་ལ་རེ་བའི། །དྲི་མེད་དད་གུས་པདྨའི་དགའ་ཚལ་ལས། །འོངས་པའི་ཞུ་མཆིད་རབ་མིག་
གཉིས་པ་ཁྱོད། །ས་སྙིང་སྲང་ཟླའི་སྦྲང་རྩིའི་ཁུར་ཐོགས་ཏེ། །རབ་དཀར་ནང་མཛོད་གཤོག་ཡངས་བསྐྱོད་བཞིན་དུ། །མི་ཕམ་ཆོས་ཀྱི་མདུན་ས་གཉིས་པ་དེར། །ཚིག་དོན་འདབ་གླུ་སྒྲོགས་ཤིང་ཟློས་
གར་གྱིས། །ཞེས་ཆ་འཕྲེང་བསམ་གླིང་དགོན་ནས་ཤིང་གླང་ཟླ་་ཚེས་་བཟང་པོར་ཕྱག་བཅས་ཕུལ་བའི་ཞུ་ཡིག་ཅེས་པ་འདི་ཡིན་ཞིང། དེའི་བཀའ་ལན་དུ་རྗེ་ཉིད་ནས་གསུང་ཤོག་ཚིགས་བཅད་དུ་གནས་

[273B] བདེ་ཆེན་ལང་ཚོ་སྟོན་ཟླ་ཞུན་མའི་གར། །དྲན་པས་སྲིད་ཞིའི་འཇིགས་འཕྲོག་འཆི་མེད་དཔལ། །རྡོ་རྗེ་རྟག་པའི་མགོན་པོ་ཡབ་ཡུམ་གྱིས། །དེར་འདིར་འཆི་མེད་དགའ་སྟོན་འབེབ་པར་མཛོད། །གང་
གི་མཁྱེན་རབ་ཁྲི་གདུགས་འོད་རྣོན་ཀུན་བྱང་ཤེས་བྱའི་ཕ་མཐར་ཁྱབ། །མཆོག་གི་སྙིང་རྗེ་ག་པུར་དཀྱིལ་འཁོར་མཐའ་ཡས་འགྲོ་པའི་དཔལ་དུ་འཛུམ། །རྒྱལ་ཀུན་སྤྲུལ་པའི་རང་གཟུགས་གསང་གསུམ་
ཀུན་གསལ་ཕ་མཐའ་སུ་ཞིག་འཛིན། །ཁྱོད་ཀྱི་ཞབས་སེན་རེག་པ་དོན་ལྡན་བཀྲ་ཤིས་མུ་ཁྱུད་རྒྱས་དེའི་དྲུང། །ཁྱོད་སྐུའི་སྣང་བརྙན་ཡིད་ཀྱི་མཚོར། །ལྷུང་པས་བསྐྱོད་པའི་དད་གདུང་རླབས་།འཕྲིན་ཡིག་
དབུ་པ་དཀར་པོ་ཡི། །གཟུགས་སུ་གྲོལ་འདིར་བརྩེ་བས་དགོངས། །ཚོགས་གཉིས་ཆུ་གཏེར་དཔལ་གྱི་སྙིང་པོ་ཐུགས་བསྐྱེད་མགྱོགས་འགྲོས་བསྲུབས་པའི་དཔྱིད། །ཁྱོད་ཀྱི་གསང་གསུམ་བདུད་རྩིའི་དཀྱིལ་
འཁོར་འགྲོ་བའི་གདུང་སེལ་དཔལ་གཅིག་པུ། །འགལ་རྐྱེན་དཀར་མིན་དཔུང་ལས་རབ་རྒྱལ་བརྒྱད་གཉིས་ལང་ཚོ་རྒྱས་པའི་གཟུགས་།འཕྲིན་ལས་ག་བུར་རྡུལ་དཀར་ས་ཆེན་ཁྱོན་དུ་འགྲེམས་འདི་ཨེ་མ་ཧོ། །
མཐའ་འཁོབ་བསྟན་དང་འགྲོ་བ་ལ། །ལྷག་པར་བརྩེ་བའི་ཐུགས་བསྐྱེད་གང། །ཤུལ་ལམ་ཐག་རིང་བགྲོད་དཀའ་ལ། །ཁྱོད་སྐུ་ངལ་བར་མ་གྱུར་ཏམ། །མི་བསྲུན་སྲིན་པོའི་གྲོང་ཁྱེར་བཞིན། །ཀླ་ཀློ་གཅན་

[274A]༄༅། །གཟན་ཚོགས་པའི་ཁྲོད། །ཞི་ཞིང་དབེན་པར་རྩེ་གཅིག་པའི། །ཁྱོད་ཐུགས་སུན་པར་མ་གྱུར་ཏམ། །འོན་ཏེ་རྨོངས་དང་སྐལ་ཞན་ལ། །ལྷག་པར་བརྩེ་བའི་སྙིང་སྟོབས་རླབས། །རྒྱ་མཚོའི་
རྡུལ་གྱི་རླབས་ཆེན་སྤྱོད། །འདིར་ནི་ཁྱོད་ཀྱིས་བདག་གིར་བཟུང་།མི་ལུས་ཤ་ཟའི་བསམ་སྦྱོར་ཅན། །གྲངས་མེད་རྒྱལ་བས་ཐུལ་མིན་པས། །ཁྱོད་ལས་ཞི་བའི་ལས་སེམས་པ། །རྒྱལ་སྲས་ཟླ་བ་ཉིད་ཇི་
བཞིན། །ཕན་བདེའི་ལོ་ཏོག་གཤེད་དུ་སྡུད་པའི་ལོག་ཚོགས་ཆུ་ཁུར་མིག་སྨན་དཔུང། །ཁྱོད་ཀྱི་མངོན་སྤྱོད་འཐོར་རླུང་དྲག་པོས་ཐོག་མ་ཉིད་དུ་རྨེག་མེད་བྱས། །ཞི་རྒྱས་དཔར་སོགས་རྗེས་འཛིན་ལས་སྤྱོར་
ནམ་ཟླར་འཛུམ་པའི་ཆོག་ཡིས། །བདེ་སྐྱིད་དབྱར་གྱི་དཔལ་མོའི་ལང་ཚོ་གསར་པའི་དགའ་སྟོན་མགྲོན་དུ་བཀུག་མཛངས་དང་བླུན་པོ་དབྱེ་བའི་མདོ་སྡེའི་གསུང་དབྱངས་བདུད་རྩེའི་སྦྲང་ཆར་གྱིས་
མ་རུངས་སྐྱི་བོའི་ཐ་རྒོད་ཞིང་ཡང་དགེ་ལེགས་མྱུ་གུའི་དཔལ་ཡོན་འཛིན། །ལྷག་པར་ཆོས་ཕུང་བརྒྱད་ཁྲིའི་སྙིང་པོ་བྱང་ཆུབ་ལམ་གྱི་རིམ་པ་ཞེས། །ས་གསུམ་སྐྱེ་དགུའི་མུན་སེལ་གཅིག་པུ་
ཁྱོད་ཀྱི་ཐུགས་བསྐྱིད་ཤིང་རྟ་ཡིས། །ཕྱོགས་དེའི་སྐྱེ་དགུའི་བསོད་ནམས་ཤར་རིའི་ཕྲག་པའི་དཔལ་དུ་བྱིན་པ་ན། །བློ་བཟང་རྒྱལ་བསྟན་ཉིན་མོའི་དགའ་སྟོན་ས་ཆེན་བསྐལ་བཟང་ཡངས་པོར་

[274B] །རྒྱལ་ཀུན་སྙིང་རྗེའི་ག་བུར་སྙིང་པོའི་སྨིན་བྱེད་འོད་དཀར་འཛུམ་རླབས་ཀྱིས། །བརྒྱ་ཕྲག་མཁའ་དབང་སྐྱེ་དགུའི་ས་མོས་གཏན་བདེའི་འདབ་མ་གྲོལ་བར་མཛད། །དཔལ་ལྡན་དུས་དཀྲའི་དབང་པོའི་
རྨིན་གྲོལ་བློ་བཟང་ཞལ་ལུང་མངར་པོའི་བཅུང། །སྐལ་བཟང་སྣོད་ལྡན་དཔལ་དུ་བྱིན་པས་བློ་བཟང་རིང་ལུགས་སྙིང་པོར་བཅས། །དེ་ལྟར་ཁྱོད་དྲིན་ཐབས་མཁས་ཀྱིས། །མཐའ་འཁོབ་སྲིན་པོའི་གྲོང་
ཁྱེར་དུ། །ཡུལ་དགུས་རྫོགས་ལྡན་གསར་པའི་མགྲོན། །སྲིད་ཞིའི་ལེགས་བརྒྱ་འགུག་བཞིན་ནས། །བརྩེ་བའི་རང་གཟུགས་པཎྜིའི་དབྱངས། །སྭ་སྟི་ཀ་ཡི་གོས་བཟང་ཅན། །ས་ཟླའི་མེ་ཏོག་སིལ་
མར་བཅས། །ཁྱོད་སྐུ་གཉིས་པའི་སྤུན་ཟླར་སྩལ། །དེ་ཚེ་ཁྱོད་ཀྱི་གསང་གསུམ་གྱི། །སྣང་བརྙན་ཡིད་མཚོར་འགྲེམ་བཞིན་དུ་།སྤྲོ་དང་དད་དང་གདུང་བ་གསུམ། །འགྲན་པ་བཞིན་དུ་སྙིང་ལ་རྒྱས། །འདི་
རྣ་བདག་གི་འཚོ་ཁམས་རྡོ་རྗེའི་གཤིས། །མི་ཤིགས་གཡུང་དྲུང་དྭངས་མར་སྨིན་བཞིན་ནས། །བློ་བཟང་བསྟན་པ་ཁོ་ན་སྙིང་དབུས་ཀྱི། །ཁུར་དུ་ལྕི་བའི་ལྷག་བསམ་སྤེལ་བཞིན་ལགས། །རང་གཞན་
པས་དང་དད་མོས་ཀྱིས་བསྐུལ་པས། །བདག་ཀྱང་སྔ་ལོ་ས་ཟླའི་ཡར་ངོ་ནས། །བཀྲ་ཤིས་ནགས་ཀླུང་འབབས་པའི་ཡུལ་ཤོད་དང་།སོགས་ཤོད་རོང་པོ་སོགས་ཀྱི་ཕྱོགས་སུ་བསྐྱོད། །རྨོངས་པའི་མུན་སྟུག་

[275A]༄༅། །འཐིབས་པོར་ལམ་ལོག་དང། །ལམ་གོལ་འབྱུང་བྱ་ཐན་སྐད་སྒྲོག་པའི་ཡུལ། །མང་ཞིག་བློ་བཟང་བསྟན་པའི་ཉིན་བྱེད་ཀྱིས་།ཕན་བདེའི་སྣང་པ་གསར་པའི་དགའ་སྟོན་
བྱས། །དུག་སྨན་ཟས་གསུམ་བསྲེས་ནས་ཟ་བ་བཞིན། །བློ་བཟང་རིང་ལུགས་འཛིན་པའི་བདུས་པའི་སྡེ། །ལྟ་སྤྱོད་འདྲེས་མར་སྤྱོད་པ་མང་ཞིག་ཀྱང། །དྲི་མེད་རྣམ་ཐར་གཙང་མའི་ལམ་ལ་བཀོད། །
རྨོངས་པའི་མུན་ཆེན་སྙིང་དུ་གཏིབས་པ་ཡིས། །ལམ་དང་ལམ་མིན་གོམ་འགྲོས་འཁྱོར་བ་ཡི། །ངན་སོང་གཡང་སར་ལྕེབས་པའི་འགྲོ་མང་ཞིག་གཏན་བདེའི་ལམ་ལ་སྤྱོར་བའི་སྒལ་བཟང་
བྱིན། །ཕ་གཅིག་བླ་མ་རྡོ་རྗེ་འཆང་ཆེན་གྱི། །དགྱེས་ཞལ་ཉིན་བཞིན་སྤྱོད་པའི་དགའ་སྟོན་དང། །ཞབས་སེན་སྲིད་མཐར་བརྟན་པའི་རྟེན་འབྱུང་སོགས། །མཉེས་པར་བ་ཀྱི་བགོ་སྐལ་མང་ཞིག་ཐོབ། །
ཇི་ལྟར་དེད་དཔོན་ནོར་བུ་ལོན་པ་བཞིན། །རེ་ཞིག་མཐའ་འཁོབ་དགེ་ལྡན་བསྟན་དང་འགྲོའི། །ངལ་བསོའི་དབུགས་དབྱུང་ཅི་དགར་བྱིན་ཟེན་ནས། །ཡུལ་དབུས་བསྐྱོད་པའི་ཆོ་གར་བརྩོན་
བཞིན་ལགས། །སླད་མར་ཇི་སྲིད་ཐུབ་པ་རྣམས་ཀྱི་མགྱོགས་འགྲོ་ལྡན་པས་ཀུན་གསལ་ནས། །ནོར་འཛིན་སྒེག་མོར་མཎྡཱ་ར་ཡི་མགྲེན་རྒྱན་འགོད་ལ་མི་ངལ་བ། །དེ་སྲིད་ཁྱོད་ཀྱི་ཞབས་སེན་བཀྲ་ཤིས་ནོར་བུའི་

[275B] །ས་གསུམ་སྐྱེ་དགུའི་གཙུག་ན་དགེ་ལེགས་དཔྱིད་དུ་གཡོ་བ་མེད་གྱུར་ཅིག་དམ་པས་པོར་པའི་ཡུལ་ཕྱོགས་དེར། །ཁྱོད་ཀྱི་བརྩེ་བས་རྗེས་བཟུང་བ། །ཉི་མའི་གཉེན་གྱིས་རྩོད་དུས་
བཞིན། །ད་དུང་བཀའ་དྲིན་ལྷག་པར་མཛོད། །ཚང་ལམ་ནོར་ལམ་བཟང་ལ། །མཐའ་དག་འགྲོ་ཀུན་བཀྲི་བ་ཡིས། །བློ་བཟང་བསྟན་པའི་སྣང་བ་ཆེ། །ས་གསུམ་འགྲོ་བའི་དཔལ་དུ་མཛོད། །ལུང་རིགས་གདོང་
ལའི་གད་རྒྱངས་ཀྱིས། །ལམ་ལོག་ལམ་གོལ་ལྟར་སྣང་གི། །སྨྲ་ངན་ཟོག་བརྫུན་ཝ་སྐྱེས་ཚོགས། །ཅིག་ཅར་ཀླད་པ་འགས་པར་མཛོད་།སྐྱེ་པོ་གྱ་གྱུར་སྤྱོད་པ་དང། །ཤིན་ཏུ་མི་བསྲུན་སྡིག་ལྡན་རྣམས། །
མཛངས་པར་དཔྱོད་པའི་མཁྱེན་རབ་ཀྱིས། །ཐབས་ལ་མཁས་པས་རྗེས་གཟུང་མཛོད། །འཁོར་འདས་འཆི་མེད་བདུད་རྩིའི་དཔྱིད། །གསང་གསུམ་དཔལ་དུ་བསྡུ་བ་དང། །བསྲུང་དང་བཟློག་པའི་ཐུགས་དམ་
གྱིས། །རྡོ་རྗེ་དྭ་གུར་བརྟན་པར་མཛོད། །ལྷར་བཅས་སྐྱེ་དགུའི་བསོད་ནམས་སྙིང་པོ་དྲི་མེད་བློ་བཟང་རིང་ལུགས་མཆོག་འཛིན་པའི་བདག་པོར་ཁྱོད་ཉིད་ཁོ་ན་མངའ་གསོལ་རྒྱལ་བར་གྱུར་ཅིག་ཅེས། །
ར་དག་གི་དྲང་སྲོང་བདེན་པའི་དབྱངས་ཀྱི་གྲོགས་སུ་བླ་མ་ཧེ་རུ་ཀཿ། །རྡོ་རྗེའི་མཚན་ཅན་སྲུང་མར་བཅས་པས་དབང་བསྐུར་ཤིས་པས་སྐྱོང་གྱུར་ཅིག་དེ་སྐད་བདེ་ཆེན་རྣལ་འབྱོར་གྱི། །སྙིང་པོ་སྐྱོང་བའི་སྐལ་བཟང་

[276A]༄༅། །པས། །བཀྲ་ཤིས་ནགས་ཀླུང་འབབ་ཤོད་ནས། །ནག་ཟླའི་ཉ་བ་བཟང་པོར་ཕུལ། །ཅེས་པ་འདི་བཞིན་འཕྲལ་གནང་མཛད། འདི་དུས་ཀྱང་རྡོ་རྗེ་འཆང་རྣམ་གཉིས་ཡུན་རིང་ལྷན་
བཞུགས་དང། ནང་གསང་གི་གསུང་འཕྲོས་ལྷུག་པར་གྲོལ་ཞིང་སྟག་ཕུ་རིན་པོ་ཆེའི་སྐུའི་འགལ་རྐྱེན་གྱི་མཚན་མ་ཞི་ཕྱིར་རྗེ་བླ་མ་ཉིད་ནས་ཞབས་བརྟན་བརྟན་བཞུགས་ཀྱི་རྟེན་འབྱུང་ཆོ་ག་རྒྱས་འབུལ་གནང་
བས་གསང་གསུམ་ཉེར་འཚོའི་རྒྱ་ལས་གྲོལ་བའི་མཚན་མ་གསལ་བར་གཟིགས་པ་བྱུང་ཞིང། སྟག་ཕུ་བ་ཆེན་པོས་ཀྱང་རྗེ་བླ་མ་མཆོག་ཞབས་སེན་བསྐལ་བརྒྱར་བརྟན་པར་གསོལ་བའི་བརྟན་བཞུགས་
གཟབ་འབུལ་མཛད། སྟག་ཕུ་རྡོ་རྗེ་འཆང་གིས་རྗེ་འདི་ལ་ཡུན་བརྟན་གྱི་ཆོ་ག་མཛད་སྐབས་ཤིག་ཏུ། ལྟག་ཕུ་བའི་གཟིགས་ངོར་རྗེ་བླ་མ་རྡོ་རྗེ་འཆང་ཆེན་པོའི་གསོལ་ལྕོག་གི་སྟེང་དུ་གཞན་ཞིག་ནས་ཁམ་
སྡོང་སྣོད་དང་བཅས་པ་ཞིག་ཕུལ་འདུག་པའི་ཁམ་སྡོང་དེ་ལ་ཁམ་འབྲས་རྡོག་པོ་དྲུག་ཅུ་རེ་བཞི་འདུག་ཅེས་སྟག་ཕུའི་བསྙེལ་བྱང་ཕྱག་བྲིས་མ་ཞིག་སྔོན་ཁོ་བོ་ཅག་གིས་མཇལ་བའང་འདི་དུས་བྱུང་ངམ་སྙམ་
ཞིང། ཁམ་འབྲས་དྲུག་ཅུ་རེ་བཞི་ནི། གོང་གི་སྟག་ཕུའི་གསང་ལུང་ཞིག་ཏུ། ཕལ་ཆེར་སྤྲུལ་པའི་འཁོར་ལོར་གཞན་དུ་འཕོ་།ཞེས་པ་དང་ཡང་མཐུན་ནོ། །དེ་ལྟར་རྡོ་རྗེ་འཆང་ཡབ་སྲས་རྣམ་གཉིས་གདན་འཛོམས་

[276B]བསྐྱངས་ཤིང། བོད་དབུས་ཕྱོགས་ཀྱི་དད་ཅན་བུ་སློབ་དུ་མས་རིང་མིན་ལྷ་ལྡན་ཕྱོགས་སུ་ཡར་ཆིབས་བསྐྱོད་གྲུབ་པའི་སྙན་བསྐུལ་ཞུ་ཡིག་མང་དུ་འབྱོར་པར་སོ་སོར་བཀའ་
ལན་དང། བཞི་སྡེ་ཏཱ་ཟུར་བྱམས་པ་འཇིགས་མེད་རྣམ་གྲོལ་ལའང་ནང་མའི་བཀའ་ཡིག་ཚིགས་བཅད་ཀྱི་ལམ་ནས་དྲངས་པ་བཅས་སྩལ་དེ་ནས་ཧ་ཅང་མི་རིང་བར་དབུས་འགྱུར་གྱི་ཕྱོགས་སུ་ཆིབས་ཁ་བསྐྱོད་དེ། ལམ་
ཁེལ་སྡེ་དགོན་སེར་སྐྱ་མཐའ་ངག་ལ་འདོད་ཆོས། གསུང་བྱིན་གནང་ཆ་བརྔན་པ་གྱ་ནོམ་པ་སྩལ་བ་སོགས་ཀྱིས་སོ་སོའི་རེ་བ་དོན་དང་ལྡན་པར་མཛད། བཀྲ་ཤིས་ཆོས་གླིང་དུ་ཞབས་སོར་བཀོད་ཟིན་ནས་ཀྱང་དད་ལྡན་དུ་
མར་མཇལ་ཁ། ཕྱག་དབང། ཆོས་འཁོར་རྒྱ་ཆེ་ཆུང་ཅི་རིགས་མཛད་ཅིང། དྭགས་པོ་བྱེ་རིའི་མཚམས་པ་ངག་དབང་སྙན་གྲགས་ནས་བསྐུལ་ངོར་ཉམས་མགུར་བསླབ་བྱའི་ཚུལ་དུ་གནང་བ་ནི། སླུ་མེད་སྐྱབས་ཀུན་གྱི་
ངོ་བོ། །དྲིན་ཅན་བླ་མ་རང་མཁྱེན་ནོ། །འདི་ཕྱི་བར་དོ་ཡི་བློ་གཏད། །དྲིན་ཅན་བླ་མ་ལ་བཅོལ་ལོ། །རྙེད་དཀའ་དོན་ཆེ་ཡི་རྟེན་བཟང། །རྙེད་པ་ད་རེས་ཙམ་རེད་དོ། །གློ་བུར་འཆི་བདག་གི་དགྲ་བོས། །ནམ་གསོད་ངེས་པ་རང་
མེད་དོ། །དེ་ཕྱིར་གཏན་འདུན་གྱི་སྙིང་པོ། །ད་ནི་ལ་འུར་རང་བསྒྲུབ་རན། །ཚེ་འདིའི་དགྲ་གཉེན་གྱི་སོ་ཚིས། །ནོར་རྫས་གསོག་བསྲུང་གི་བྱ་བཞག་འདི་ཕྱི་གཏན་ཕུང་གི་ལས་འདི། །དུག་བཞིན་སྐྱུར་བ་འདི་གལ་ཆེ། །

[277A]༄༅། །གཞན་གྱི་ངོ་བསྲུང་དང་མོ་རྩིས། །ལྟར་སྣང་འགྲོ་དོན་དང་གྲོང་ཆོག་རང་ཡེངས་གཞན་བསླུ་ཡི་རྣམ་གཡེང། །མི་ཚེ་སྟོང་ཟད་ཀྱི་རྒྱུ་རེད། །ལྟར་སྣང་ལམ་གོལ་གྱི་གདམས་ངག་
དགའ་སྤྱད་སྙིང་རུས་ཀྱིས་བསྒོམས་ཀྱང། །འབྲས་བུ་རི་བོང་གི་རྭ་བཞིན། །གཉིས་མེད་སེང་གེ་འདིས་ཅི་བྱ། །ལྟ་སྒོམ་སེམས་བསྐྱེད་དང་བྲལ་བའི། །ཨུ་ཚུགས་གླིན་སྒོམ་གྱི་སྒོམ་དང། །བཟླས་བརྗོད་ཚིག་བཤར་
གྱི་གྲངས་གསོག་འདི་ལས་ཆོད་རང་མེད་དོ། །ངེས་འབྱུང་བྱང་སེམས་དང་བྲལ་བའི། །སེམས་གནས་རེང་པོ་ཡི་མཉམ་གཞག་ཉིན་ཞག་བདུན་ཕྲག་ཏུ་ཁྱོངས་ཀྱང། །འབྲས་བུ་ཁམས་གོང་གི་ལྷ་ཙམ། །
ཟབ་མོའི་ཕྱོགས་ན་ཡང་མེད་པའི། །ཀུན་རྫོབ་དངོས་ཡུལ་དུ་བསྒོམས་ནས། །རྫོགས་ཆེན་ཕྱག་ཆེན་དུ་རེ་བ། །ར་གན་གསེར་སྤྲམ་དུ་འཁྲུལ་ལོ། །འཁྲུལ་བྲལ་ཡོངས་རྫོགས་ཀྱི་ལམ་བཟང། །དུས་གསུམ་རྒྱལ་
ཀུན་གྱི་ཐུགས་བཅུད། །འཇམ་མགོན་སྙན་བརྒྱུད་ཀྱི་བསྟན་པ། །འདི་འདྲ་མཇལ་བ་འདི་ཨེ་མ། །ད་ནི་འདུ་འཛི་དང་རྣམ་གཡེང། །ལྟར་སྣང་མོས་པ་ཀུན་དོར་ནས། །ཚང་ལ་མ་ནོར་བའི་བསྟན་པར། །རྩེ་གཅིག་ཉམས་
ལེན་ལ་འབུངས་ཤིག་ཆོས་ཕུང་བརྒྱད་ཁྲི་ཡི་མདོ་དོན། །བྱང་ཆུབ་ལམ་རིམ་དུ་བསྒྲིལ་བ། །བྱ་སླ་དོན་ཆེ་ཡི་མན་ངག། འདི་ལ་ཆིག་སྒྲིལ་དུ་འབུངས་དང། །ལྷག་པར་སངས་རྒྱས་ཀྱི་རྒྱུ་གཅིག་།རིན་ཆེན་བྱང་ཆུབ་ཀྱི་

[277B]ཐེག་ཆེན་རྒྱལ་སྲས་ཀྱི་ལམ་གཅིག་འདི་ལ་མྱོང་བ་ཞིག་ཐོན་དང། །སྟོང་དང་རྟེན་འབྱུང་གི་འབྲེལ་པ་།གཅིག་གྲོགས་གཅིག་ཕན་གྱི་འཆར་ལུགས། །འཕགས་མཆོག་ཀླུ་སྒྲུབ་ཀྱི་ལུགས་བཟང། །བློ་བཟང་
ཤལ་ལུང་འདིར་སྤྱོད་དང། །སྨིན་བྱེད་སྐུ་གསུམ་གྱི་ལམ་འཁྱེར་།གྲོལ་བྱེད་སྒྱུ་འོད་དང་ཟུང་འཇུག་ཇི་བཞིན་འབད་མེད་དུ་སྐྱེད་པའི། །འཇམ་མགོན་སྙན་བརྒྱུད་འདིར་བརྩོན་དང། །ཕ་རྒོད་བློ་བཟང་གི་གྲགས་པས། །མདོ་རྒྱུད་
འཕགས་བོད་ཀྱི་གཞུང་ཀུན། །འཇམ་དབྱངས་ཞལ་ལུང་དང་སྦྱར་བའི། །དགེ་ལྡན་བཀའ་བརྒྱུད་ཀྱི་ལམ་སྲོལ། །ཚེ་གཅིག་སངས་རྒྱས་ཀྱི་གོ་འཕང། །འབད་མེད་སྤར་བཅངས་སུ་སྟེར་བའི། །ཁྱད་ཆོས་འགྲན་ཟླ་དང་བྲལ་བ། །
སར་གནས་སེམས་དཔས་ཀྱང་རྙེད་དཀའ། །རང་རེ་བསོད་ནམས་ཀྱི་སྐལ་བ། །དམན་ཡང་འདི་འདྲ་དང་མཇལ་བ། །ཨེ་མ་ངོ་མཚར་ལས་ངོ་མཚར། །ད་ནི་ཆིག་སྒྲིལ་དུ་འབུངས་ཤིག་གནས་ལ་ངེས་མེད་ཀྱི་རྒྱལ་ཁམས། །
འཚོ་བ་བྱ་ཚོལ་དང་བྱི་ཚོལ། །བྱ་བ་དོན་ཉུང་དང་བྱ་ཉུང། །འདི་དག་བྱ་བཏང་གི་འདུན་མ། །ཆོས་བརྒྱད་མགོ་སྙོམས་ཀྱི་བློ་སྣ། །ཚོགས་གསོག་སྒྲིབ་སྦྱོང་གི་སྙིང་རུས། །རླབས་ཆེན་སྙིང་སྟོབས་ཀྱི་གོ་ཆ། །འདི་དག་བྱ་བཏང་
གི་སོ་བྱད། །དྲིན་ཅན་བླ་མ་དང་ཡི་དམ། །དམ་ལྡན་མཁའ་འགྲོ་དང་སྲུང་མར། །ཐུགས་དམ་རྒྱུད་བསྐུལ་གྱི་གསོལ་འདེབས། །འདི་དག་བྱ་བཏང་གི་དཔུང་རོགས། །ཚེ་འདི་བློས་བཏང་གི་བྱ་བཏང་།འཁོས་མེད་རི་ཁྲོད་ཀྱི་རྣལ་

[278A]༄༅། །འབྱོར། །འདི་ལས་སྐྱིད་པ་ཞིག་མེད་པས། །གྲོགས་དག་སྙིང་རུས་ཀྱིས་འབུངས་ཤིག་སླུ་མེད་དྲིན་ཅན་གྱི་བླ་མ། །ཡི་དམ་དཀྱིལ་འཁོར་གྱི་ལྷ་ཚོགས། །བསྟན་སྲུང་རྡོ་རྗེ་ཡི་མཐུ་ལྡན། །
ཆོས་ལྡན་བུ་སློབ་ཀུན་སྐྱོང་མཛོད། །ཅེས་པའི་མགུར་མ་འདི་ཡང་དྭགས་པོ་བྱེ་རི་ནས་སྒྲུབ་བརྩོན་ངག་དབང་སྙན་གྲགས་ཀྱིས་ཡི་གེའི་ལམ་ནས་ཡང་ཡང་བསྐུལ་བ་བཞིན་་ཕ་བོང་ཁ་སྤྲུལ་མིང་པས་ཤར་མར་སྤེལ་
བའོ། །ཞེས་པ་འདི་ཉིད་ཡིན་ལ། གཞན་ཡང་འཕན་ཡུལ་སྒོ་མོ་མཚམས་པ་བྱམས་པ་སེང་གེའི་ངོར་དུར་བདག་འཕྲིན་བསྐུལ་ཉེར་འཚོ་ཀུན་སྲུང། །སེར་བྱེས་སྒོམ་སྡེ་ངག་དབང་རིན་ཆེན་སོགས་ནས་ཞུས་པ་བཞིན་ལི་
ཐང་ཞྭ་འཕེལ་བཀའ་འགྱུར་བ་ངག་དབང་དམ་ཆོས་བློ་བཟང་གི་ཞབས་བརྟན་གསོལ་འདེབས། གཟིམ་བཤད་སྒྲ་བ་ནས་གསོལ་བ་བཏབ་པ་ལྟར་དམ་ཅན་ཆོས་ཀྱི་རྒྱལ་པོའི་གཉེར་གཏད་ཚིགས་སུ་བཅད་པ་བཅས་
བཀའ་རྩོམ་གནང་བ་སོགས་བསྟན་འགྲོའི་དོན་ལ་གཅིག་ཏུ་གཞོལ་ཞིང། འབྲེལ་ཡོད་ཁག་ལ་བབས་བསྟུན་གྱི་ཕྱག་སྐྱོས་སྩོལ་བས་མཚོན་ཏེ་རྣམ་དཀར་འཕྲིན་ལས་དབྱར་དུས་ཀྱི་ན་བུན་གཏིབས་པ་ལྟ་བུར་རྗེས་
སུ་སྐྱོང་བར་མཛད་དོ། །དགུང་གྲངས་ལྔ་བཅུར་ཕེབས་པ་མེ་ཡོས་ལ་རབ་བྱུང་བཅུ་དྲུག་པ་ཚུགས། ལོ་དེའི་ཧོར་ཟླ་དང་པོའི་ནང་སྤོམ་མདའ་སྦྱིན་བདག་ལས་ཚན་ནས་ཞུས་ངོར་ཆུ་བཟང་འདུ་ཁང་དུ་བདེ་མཆོག་ལུས་

[278B] དངོས་གཞི། ལྕང་སྐྱ་རོལ་རྡོར་གསུང་ལུས་དཀྱིལ་གྱི་བསྐྱེད་རིམ་དང། པཎ་ཆེན་ཆོས་རྒྱན་གྱི་གསུང་བཀའ་རྒྱ་མའི་ལུས་དཀྱིལ་གྱི་རྫོགས་རིམ། དྭགས་པོ་སྐལ་བཟང་མཁས་གྲུབ་རིན་
པོ་ཆེས་མཛད་པའི་བདེ་མཆོག་ལུས་དཀྱིལ་གྱི་བསྐྱེད་རྫོགས་བཅས་བཞི་སྦྲགས་ཀྱི་སྟེང་ནས་རིམ་གཉིས་ཀྱི་ཟབ་ཁྲིད་རྒྱས་པར་སྩལ་ཞིང། འདེའི་དབང་ཆེན་ཐོབ་ནས་ལས་རུང་གི་བསྙེན་པ་གཏོང་བ་སོགས་ངེས་པར་
དགོས་ཚུལ་ནན་ཏན་དུ་འདོམས་པ་མཛད། རིགས་སྨྲའི་དབང་པོ་རྒྱལ་མཚན་དར་རྒྱས་པས་ཞུ་བསྐུལ་མཛད་པ་བཞིན་རྟོགས་ལྡན་འཇམ་དབྱངས་བློ་གྲོས་ཀྱི་ཞབས་བརྟན་གསོལ་འདེབས་དང། བཞི་སྡེ་ཏཱ་ཟུར་ནས་ཞུས་
ངོར་ཤུགས་ལྡན་གྱི་བསྐང་གསོ་རྒྱས་པའི་པར་བྱང་སྨོན་ཚིག་ཀྱང་བཀའ་རྩོམ་གནང། ཨ་མདོ་བཀྲ་ཤིས་འཁྱིལ་གྱི་དགེ་བའི་བཤེས་གཉེན་ཆེན་པོ་ཅོ་ནེ་རིན་པོ་ཆེ་ཞུ་བ་ཀུན་གཟིགས་པཎ་ཆེན་གོང་མའི་གསུང་གིས་
གཙང་བཀྲ་ཤིས་ལྷུན་པོར་ཕེབས་ཏེ་ལྷ་ས་ཕྱོགས་སུ་བྱོན་པ་དེའི་ཞབས་དྲུང་དུ་ཡང་ཡང་བསྙེན་པར་མཛད་དོ། སྐབས་ཤིག་བཀྲ་ཤིས་ཆོས་གླིང་དུ་གདན་དྲངས་ཏེ་ཅོ་ནེ་རིན་པོ་ཆེའི་དྲུང་ནས་དཔལ་གསང་བ་འདུས་པའི་
བསྐྱེད་རིམ་ཆེན་མོ་དངོས་གྲུབ་རྒྱ་མཚོ་དང། རྫོགས་རིམ་ཆེན་མོ་རིམ་པ་ལྔ་གསལ་བའི་སྒྲོན་མེ་གཉིས་ཀྱི་བཤད་ཁྲིད་ཞིབ་རྒྱས་སུ་གསན་ཅིང། ཆོས་ཐུན་གྱི་བར་ཞིག་ལ་སྐུའི་ཆབ་གསེང་གནང་སྐབས་རྡོ་རྗེ་འཆང་རང་

[279A]༄༅། །ཉིད་ཀྱིས་དེ་སྐབས་ཀྱི་རི་ཁྲོད་དབུ་མཛད་དགེ་སློང་བསྟན་འཛིན་མཁྱེན་བརྩེ་ལགས་སུ་བཀའ་སྩལ་རིགས་སུ། འདུས་པའི་རིམ་གཉིས་ཀྱི་བཀའ་ཁྲིང་འདི་མ་གསན་པའི་གོང་ཙམ་ཞིག་ལ་མནིལ་
ལམ་དུ། སྒམ་ཞིག་ཁ་འབྱེ་གནང་མཛད་པས་དེའི་ནང་དུ་རུས་རྒྱན་ཞིག་འདུག་པར་རྗེ་ཉིད་ནས་མི་གཞན་ཞིག་ལ། འདི་ང་ཚོའི་རུས་རྒྱན་དེ་བས་ལེགས་པ་འདུག་ཅེས་གསུང་བ་དང། ཡང། ཆོས་པོ་ཏི་ཞིག་འདུག་
པ་ཞལ་ཕྱེ་སྟེ་གཟིགས་པས། གསེར་གྱིས་བྲིས་པའི་ཡི་གེ་འོད་འབར་བ་ལ་དབུ་ནས་མར་རྒྱ་གར་སྐད་དུ་ཞེས་འདུག་དེ་འཕྲལ་མནལ་སད་སོང་བ། ད་རེས་ཟབ་ཆོས་འདི་ཞུ་བའི་ལྟས་ཡིན་པ་འདྲ། ཞེས་གསལ་པོར་
ཕེབས་པ་ལམ་རིམ་བླ་མ་རྒྱལ་མཚན་དར་རྒྱས་མཆོག་གིས་གསལ་བར་ཐོས་ཞེས་ཁོ་བོ་ཅག་ལ་གསུངས། འབྲས་སྤུངས་བློ་གསལ་གླིང་པ་གོ་བོ་ཞལ་ཟུར་དགེ་འདུན་ཆོས་འཕེལ་གྱིས་ཡུན་རིང་མོ་ཞིག་ནས་གསོལ་
བ་བཏབ་པ་བཞིན་འབྲས་བློ་གླིང་གྲྭ་ཚང་གི་འདུ་ཁང་དུ་བླ་སྤྲུལ་དགེ་བཤེས་སོགས་ཚོགས་པ་ཉིས་སྟོང་ལྔ་བརྒྱ་སྐོར་ལ་བྱང་ཆུབ་ལམ་གྱི་རིམ་པ་བདེ་ལམ་དང། འཇམ་དཔལ་ཞལ་ལུང་ལྷོ་བརྒྱུད་ལུགས། མྱུར་ལམ་
དམར་ཁྲིད་གསུམ་སྦྲགས་ཀྱི་སྙེང་ནས་ཉམས་ཁྲིད་ཤིན་ཏུ་རྒྱས་པར་སྩལ་ཞིང། འདི་སྐབས་སྐྱེས་བུ་ཆུང་ངུའི་འཆི་བ་མི་རྟག་པ་དང་ངན་སོང་གི་སྡུག་བསྔལ་བསྒོམ་པའི་སྐོར་གྱི་ཟབ་ཁྲིད་སྩལ་སྐབས། ཆོས་གྲལ་

[279B]བུར་ཤུགས་དྲག་ཏུ་སྐྱེས་ཏེ་ཚོགས་གྲལ་ནས་དབང་མེད་དུ་ལངས་རྗེ་ཉིད་ཀྱི་བཞུགས་ཁྲིའི་མདུན་དུ་འོངས་ནས། མིག་ཆུ་ལྷུག་ལྷུག་འདོན་པའི་ངུ་ངག་དང་བཅས་
ཏེ། ངས་སྔར་བྱས་ཀྱི་ལས་ཕལ་ཆེར་དོན་མེད་སྟོང་ཟད་དུ་སོང་འདུག་ཀྱང་ད་ཕྱིན་ཆད་ཚེ་ལྷག་དོན་ལྡན་གྱི་ཆོས་རྣམ་དག་ཅིག་མ་བསྒྲུབས་ཐབས་མེད་དུ་འདུག་པས་དེ་ལྟར་བསྒྲུབ་ཐུབ་པ་བླ་མ་རྡོ་རྗེ་འཆང་ཁྱེད་ཀྱིས་སྐྱབས་
འཇུག་གནང་དགོས། ངེད་རང་གི་ཤག་ཆས་ཀུན་ཀྱང་བླ་མ་ཁྱེད་ལ་ཕུལ་བ་ལགས་ན་ངའི་ཚོགས་རྫོགས་ཕྱིར་མ་བཞེས་ཐབས་མེད་ཡིན་ཞེས་ཤག་གི་ལྡེ་མིག་རྗེ་ཉིད་ཀྱི་ཕྱག་ཏུ་ཕུལ། རྒྱུན་རིང་མོའི་བར་དུ་ཞིང་བརྒྱལ་
བ་ལྟར་བྱས་པར་རྗེ་ཉིད་ནས་དེ་མ་ཐག་ཏུ་དེ་ལྟར་ཡོང་ཞེས་ལྡེ་མིག་བཞེས་ཚུལ་གནང་ཞིང། ད་གཟོད་ཚོགས་བར་ཞིག་ཏུ་གསོལ་དཔོན་ལ་བཀས་མངགས་ཏེ། དགེ་བཤེས་ཁོང་པ་དོ་ནུབ་ཚོགས་ཐུན་གྲོལ་འཕྲལ་
གཟིམ་ཤག་ཏུ་ཕེབས་དགོས་ཚུལ་གསུངས་པ་ལྟར་ཁོང་པ་རྗེ་འདི་བའི་དྲུང་དུ་བཅར་བར་དེ་ལྟར་ཆོས་བསྒྲུབ་པར་ཐག་གཅོད་ཀྱི་ཡིད་འགྱུར་ཐོན་པ་ཤིན་ཏུ་ལེགས་པས་གཞི་རྩ་ཆོས་རྣམ་དག་སྒྲུབ་བློ་དེ་ག་རང་གི་རྒྱུན་
བསྐྱངས་པའི་ཐོག་ནས་གདན་ས་ཆེན་པོ་འདིར་གཞུང་ཆེན་མོར་ཐོས་བསམ་ཕུལ་དུ་སོན་པ་ཞིག་དང། ལམ་གྱི་རིམ་པའི་དོན་རྣམས་རྒྱུད་ལ་སྦྱོར་བ་ཟུང་འབྲེལ་དུ་བྱས་ན་དེ་ལྷག་མི་དགོས་ཤིང། ཤག་ཆས་རྣམས་ཀྱང་ཆོས་

[280A]༄༅། །སྒྲུབ་པའི་ཆ་རྐྱེན་དུ་འགྲོ་བས་ཁྱེད་རང་ནས་ཉར་འཚག་བགྱིས་ན་ལེགས་ཚུལ་བཅས་ནན་ཏན་གྱིས་གསུངས་ཏེ་ཕར་གནང་བས་དགེ་བཤེས་ནས་ཀྱང་དེ་བཞིན་བགྱིས་ཏེ་ཆོས་རྣམ་དག་བསྒྲུབ་
རྒྱུའི་དམ་བཅའ་ཡུལ། སེམས་བསྐྱེད་མཆོད་པའི་སྟ་གོན་དང་དངོས་གཞིའི་ཉིན་གཉིས་ཀའི་སྦྱོར་ཆོས་ཀྱི་དོན་ཆེན་པོ་གསུམ་གྱི་གསོལ་འདེབས་གསུང་བའི་སྐབས་ཉིད་དུ་འདུ་ཁང་གི་རྒྱ་མཐོངས་སུ་བཤམས་པའི་རྒྱ་
པར་གནས་བརྟན་གྱི་སྐུ་ཐང་ཞིག་ནས་རིང་བསྲེལ་མང་པོ་སྐྱ་ཁྱུར་གྱིས་བབས་པ་དེར་ཡོད་ཆོས་གྲལ་བ་དུ་མས་མངོན་སུམ་དུ་མཐོང་ཞིང། ཚུལ་དེ་ཕྱིས་གཟིམ་ཟུར་དར་རྒན་བློ་གླིང་ཡེ་ཤེས་ཆོས་གྲགས་ནས་ཀྱང་སྔར་
མ་གྲགས་པ་ལྟ་བུའི་ངོ་མཚར་བའི་གནས་དེ་ལྟར་བྱུང་བ་ང་རང་ནས་ཀྱང་དངོས་སུ་མཐོང་ཞེས་གསུང་བ་སོགས་ཁོ་བོ་རང་གིས་ཡང་ཡང་ཐོས་སོ། །བཀའ་ཆོས་གྲུབ་རྗེས་སུ་༸གོང་ས་ཆེན་པོར་བློ་གླིང་ལམ་རིམ་
སྐབས་ཀྱི་སེམས་བསྐྱེད་རྫས་ཕུད་དང། མཇལ་དར་རྟེན་དོད་སོགས་ཀྱང་སྔར་རྒྱུན་བཞིན་སྒྲུབ་པའི་མཆོད་སྤྲིན་དུ་སྤྲོ་བར་མཛད། ཡང་ཟླ་བ་བདུན་པའི་ཚེས་ཉེར་བརྒྱད་ལ་ཅོ་ནེ་རིན་པོ་ཆེའི་དྲུང་ནས་ཀུན་མཁྱེན་
འཇམ་དབྱངས་བཞད་པའི་རྡོ་རྗེའི་གསུང་གི་སྟེང་ནས་སྒྲོལ་དཀར་ཡིད་བཞིན་འཁོར་ལོའི་ཚེ་ཁྲིད། མ་ཏིའི་ལུགས་ཀྱི་འཇམ་དབྱངས་དཀར་པོ་དང། རི་ཁྲོད་ལོ་མ་གྱོན་པ་གཉིས་ཀྱི་སྒྲུབ་ཐབས་ལས་ཚོགས་དང་བཅས་

[280B] དབྱངས་ཅན་མའི་སྒྲུབ་ཐབས་ཀྱི་ཟབ་ཁྲིད་བཅས་གསན། བཀྲས་ཆོས་རི་ཁྲོད་ཀྱི་དབྱར་གནས་གྲོལ་རྗེས་སུ་ཧོར་ཟླ་བརྒྱད་པའི་ཚེས་བཅུ་སྐོར་ཞིག་ནས་སྒོང་གླིང་གར་ཕེབས་ཏེ་ཆབ་ཞུགས་གནང་བ་བཅས་
ཉིན་འགའ་ཤས་རིང་བཞུགས། བཀའ་བློན་བཀྲས་མཐོང་བ་སོགས་མདོ་ཁམས་སྟོད་སྨད་ཀྱི་གཞུང་སའི་སྐུ་དྲག་དུ་མས་ཞུ་ཡིག་ཕུལ་བའི་གསུང་ལན་ཆབ་ཤོག་ཀྱང་མང་དུ་སྩལ། རྡོ་རྗེ་འཆང་གང་གི་ཞལ་སློབ་སེར་བྱེས་
ཚ་བ་པ། མཚན་ཉིད་ཀྱི་གཞུང་ལ་ཐོས་བསམ་མཛད་པ་སོགས་མེད་པར་རྡོབ་རྡོབ་ལྟ་བུ་ཡིན་ཡང་ཕྱིས་རྡོ་རྗེ་འཆང་ཆེན་པོའི་དྲུང་ནས་ལམ་རིམ་སོགས་ཀྱི་ཟབ་ཁྲིད་མན་ངག་རྒྱ་ཆེར་ནོས་ཏེ་ཡེར་བར་སྒྲུབ་པ་ཡུན་རིང་གནང་བ་
གྲུབ་ཆེན་ཕུན་ཚོགས་ལགས་ཞེས་པ་སྐབས་སྐབས་སུ་སྔགས་ཀྱི་གསར་སྤྱོད་ལྟ་བུར་གསོལ་ཟས་མྱོས་བྱེད་ཀྱི་བདུད་རྩིར་ཡང་ཅི་བདེར་རོལ་ཞིང། ཡང་བར་བར་དུ་ཉིན་གཉིས་གསུམ་གྱི་རིང་ལ་གསོལ་ཇ་ཙམ་བཞེས་
པའི་གོ་སྐབས་ཀྱང་ཐུགས་དམ་ཏིང་ངེ་འཛིན་ལ་མཉམ་གཞག་ཐུན་གཅིག་ཏུ་མནལ་བས་འཕྲོགས་ཏེ་བཞུགས་པའི་རྣལ་འབྱོར་པ་ཁྱད་པར་ཅན་དེ་ཉིད་སྐུ་འདའ་ཀ་མའི་ཞལ་ཚེམས་སུ། ངོས་ཀྱི་ཆས་དངོས་རྣམས་
ཀྱིས་མཐུན་རྐྱེན་བྱས་ཏེ་གྲྭ་ཚང་འདིར་རྡོ་རྗེ་འཆང་ཆེན་པོའི་དྲུང་ནས་ལམ་རིམ་གྱིས་མཚོན་པའི་བཀའ་ཆོས་རྒྱ་གང་ཆེ་ཞིག་ཞུ་གྲོགས་གྱིས་ཞེས་གསུངས་པ་ལྟར་གྲྭ་ཚང་ནས་སྙན་གསན་སྔ་ཕྱིར་ནན་བསྟུད་དུ་ཞུས་པར་༄༅། །བརྟེན་རྗེ་བླ་མ་མཆོག་ཟླ་བ་བརྒྱད་པའི་ཚེས་ཉི་ཤུ་སྐོར་ཞིག་ལ་གནས་ཆེན་ཡེར་པར་ཆིབས་བསྐྱོད་ཀྱིས། དེ་གའི་གྲྭ་ཚང་གི་བླ་སྤྲུལ་མཁན་སློབ་འདུས་དམངས་སོགས་དེར་གཉུག་མར་
གནས་པའི་ཐོག་ཡོངས་འཛིན་གླིང་མཆོག་སྤྲུལ་རིན་པོ་ཆེ་དང་བྲག་རི་མཆོག་སྤྲུལ། དྭགས་པོ་སྐལ་བཟང་མཁས་གྲུབ་པའི་ཡང་སྲིད་མཆོག་སྤྲུལ་སོགས་ཕྱོགས་གཞན་ནས་བྱོན་པའི་བླ་སྤྲུལ་བཅས་གདུས་
བ་སེར་སྐྱ་ཚོགས་པ་ལྔ་བརྒྱ་བརྒལ་པར་ཚེས་ཉེར་བརྒྱད་ནས་བཟུང་ཟླ་བ་གཅིག་ལྷག་ཙམ་གྱི་རིང་ལམ་རིམ་འཇམ་དཔལ་ཞལ་ལུང་དང། མྱུར་ལམ་དམར་ཁྲིད་བཅས་སྤྲགས་པའི་ཉམས་ཁྲིད་དང་སེམས་བསྐྱེད་
མཆོད་པའི་སྐབས་བྱམས་ཆེན་ལྷ་ཁང་ནས་བྱམས་སྐུ་ཆུང་བ་ཞིག་གདན་འདྲེན་པར་མཛད་དེ་སེམས་བསྐྱེད་ཆོ་ག་བཅས་གནང། དེ་ནས་བླ་མ་ལྔ་བཅུ་པའི་བཤད་ལུང། གསང་འདུས་མི་བསྐྱོད་པའི་དབང་ཆེན་སྟ་གོན་ཉིན་
གཅིག་དང། དངོས་གཞི་ཉིན་གཉིས། ཡང་བདེ་མཆོག་དྲིལ་བུ་ལུགས་ཕྱི་དཀྱིལ་ལྷ་ལྔ་དང། འཇིགས་བྱེད་ལྷ་བཅུ་གསུམ་མ། ཀུན་རིག་ལྷ་སོ་བདུན། མི་འཁྲུགས་པ་ལྷ་དགུ། དཔལ་མེ་ལུགས་ཀྱི་ཐུགས་རྗེ་ཆེན་
པོ་བར་དུ་གཅིག་ཞལ་བཅས་ཀྱི་དབང་ཆེན། གསང་བདེ་འཇིགས་གསུམ་གྱི་སྔགས་བཏུའི་རྗེས་གནང། བཀའ་གདམས་ཐིག་ལེ་བཅུ་དྲུག་གི་བཀའ་དབང། གླིང་མཚག་སྤྲུལ་ནས་གསོལ་བཏབ་གནང་པ་ལྟར་ཐུན་དྲུག་དང་

[281B] སྡོམ་པ་ཉི་ཤུ་པ་བཅས་ཀྱི་ཁྲིད་འབྲོམ་རིན་པོ་ཆེའི་གསུང་དད་པའི་ལྗོན་ཤིང་གིས་མཚོན་པའི་རང་རྒྱུད་མ་བུའི་སྐོར་ལེ་ཚན་ཆ་ཚང་བ་སོགས་ཀྱི་ལྗགས་ལུང་བཅས་སྩལ། ཐིག་ལེ་བཅུ་དྲུག་གི་
དབང་གི་སྔོན་དུ་དེའི་ལྗགས་བསྙེན་སོགས་ཀྱང་གནས་དེར་གནང་ཞིང། གསང་འདུས་ཀྱི་དབང་ཆེན་སྟ་གོན་སྐབས་གླིང་རིན་པོ་ཆེས་སོ་ཤིང་འདོར་གནང་མཛད་པ་གྱེན་འགྲེང་དུ་བསྡད་པ་མར་སྣེ་ཤིང་ཁྲོལ་དུ་འབྱར་བ་
ལྟར་གྱུར་ཏེ་ཁག་སྒྲ་བཅས་དགོག་ཏུ་ཡོད་པ་མངོན་སུམ་པར་བྱུང་བས་དེར་འཁོད་པ་ཀུན་གྱིས་ངོ་མཚར་བའི་གནས་སུ་འཛིན་པར་མཛད་དོ། ཞེས་གསལ་བར་གླེང་ངོ། །ཨ་མདོ་སྐུ་འབུམ་ཆེ་ཤོས་རིན་པོ་ཆེའི་གསུང་
ཡིག་ཕེབས་པའི་ཉེར་ལེན་ལས་སྟག་བྲག་རྡོ་རྗེ་འཆང་ཆེན་པོས་བསྐུལ་མནན་ཆེར་མཛད་པ་ལྟར་སྔགས་གྲྭའི་ཕྱག་བཞེས་ལྟར་ཟླ་བ་དགུ་པའི་ནང་དཔལ་སྟོབས་འཕྲོག་དབང་པོ་གདོང་བཞི་པ་རྣམ་འགྱུར་བཅུ་བདུན་གྱི་
རྗེས་གནང་གི་ཆོ་ག་ནག་འགྲོས་སུ་བཀོད་པ་ཞིང་སྐྱོང་དགྱེས་པའི་མཆོད་སྤྲིན་སྐལ་བཟང་སྙིང་གི་ནོར་བུ་ཞེས་པ་བཀའ་རྩོམ་མཛད་ཅིང། དེ་ནས་མི་རིང་བར་ཞྭ་འཕེལ་རིན་པོ་ཆེས་ཞུས་ངོར་དེའི་པར་བྱང་ཡང་ཐུགས་རྩོམ་
གནང། དེ་རྗེས་ཟླ་བ་བཅུ་པའི་ཚེས་ཉེར་གཅིག་ནས་ཅོ་ནེ་རིན་པོ་ཆེ་ལས་མདོ་སྡུད་པ་དང་མངོན་རྟོགས་རྒྱན་སྦྱར་བའི་བཤད་ལུང་དང། དབུ་མ་ལ་འཇུག་པའི་བཤད་ལུང་མཇུག་ཏུ་འཇམ་བཞད་གསུང་འཇུག་པའི་

[282A]༄༅། །སྨོན་ལམ་གྱི་ལུང་བཅས་དང། ཡང་མེ་ཡོས་ཟླ་བ་བཅུ་གཅིག་པའི་ཚེས་གཉིས་ནས་འཇམ་མགོན་ཙོང་ཁ་པ་ཆེན་པོའི་གསུང་དྲང་ངེས་ལེགས་བཤད་སྙིང་པོའི་བཤད་ཁྲིད། སྤྱོད་
འཇུག་ཆེན་མོའི་བཤད་ལུང། གཞན་ཡང་རྗེའི་གསུང་རྟེན་འབྲེལ་བསྟོད་པ་ལེགས་པར་བཤད་པའི་སྙིང་པོ་དང། འཇམ་བཞད་གསུང་གྲུབ་མཐའ་རྩ་བ། བླ་མ་ལྔ་བཅུ་པ། སྔགས་ཀྱི་རྩ་ལྟང་སྤོམ་པོ་
སྡོམ་པ་ཉི་ཤུ་པ། ཐུན་དྲུག་བླ་མའི་རྣལ་འབྱོར་བཅས་ཀྱི་བཤད་ཁྲིད། བླ་མ་མཆོད་པ་ལ་བརྟེན་པའི་འོད་དཔག་མེད་ཀྱི་འཕོ་བ་ཞག་གཅིག་མའི་ཉམས་ཁྲིད། གཏོར་མ་བརྒྱ་རྩའི་ཕྱག་ཁྲིད་མན་ངག་དང་
བཅས་པ། འཇམ་བཞད་གསུང་ཀླུའི་གཏེར་བུམ་བསྒྲུབ་ཚུལ་བཅས་ཀྱི་བཤད་ལུང་ཟབ་རྒྱས་དང། ཕྱག་ཁྲིད་གནད་དུ་སྨིན་པ་གསན། འདི་སྐབས་ཀྱི་ལོ་སྔ་རྟིང་ཞིག་ཏུ་ཡོངས་འཛིན་གླིང་མཆོག་སྤྲུལ་རིན་
པོ་ཆེའི་གསུང་གི་ངོར་ཉམས་བཞེས་ཀྱི་གསལ་འདེབས་བརྟག་ལན་གྱི་ཟོལ་དུ་ཟློས་པའི་ཞལ་ཏ་ཚིགས་སུ་བཅད་པ་ཞིག་ཀྱང་གནང། ཅོ་ནེ་རིན་པོ་ཆེའི་དྲུང་ནས་ཆོས་གསན་སྐབས་ཀྱི་སྔ་དགོང་ཆོས་བར་
རྣམས་སུ་རྗེ་ཉིད་ནས་འཕན་པོ་གཟིམ་འོག་རྡོ་རྗེ་འཆང་ཆེན་པོ་སོགས་ཀྱིས་ཞུ་བསྐུལ་གནང་བ་ལྟར། བླ་སྤྲུལ་དགེ་བཤེས་མང་ཙམ་ཞིག་ལ་གཟིམ་ཆུང་དུ་དབྱངས་ཅན་སྒྲ་མདོའི་སྟེང་ནས་ཞིབ་ཁྲིད་ཆ་ཚང་བ་

[282B] འདི་སྐབས་སེར་སྨད་ཀོང་པོ་ཤར་ཆོས་སྤྲུལ་སྐུ་དང། ཆབ་མདོ་དྲུང་ཡིག་ཞལ་སྔ་ནས་ཐུབ་བསྟན་གསུང་རབ་སོགས་ཀྱིས་ཕྱག་ཟིན་ཐོ་རེ་བ་མཛད་པའང་བྱུང་སྣང། ཧོར་ཟླ་བཅུ་གཉིས་པའི་ནང་
བཀྲས་ཆོས་འདུ་ཁང་དུ་རྗེ་བླ་མ་ཉིད་ཚོགས་མགོན་དུ་བཞུགས་ཏེ་རི་ཁྲོད་དགེ་སློང་ཚོགས་ཡོངས་དང་བཅས་ཆོས་སྐྱོང་ཤུགས་ལྡན་གྱི་བསྐང་གསོལ་ཐོག་མར་འཛུགས་གནང་མཛད་པར་སེར་སྔགས་གྲྭ་ཚང་གི་
ཕྱག་བཞེས་ལྟར་དུང་རྒྱ་རྔ་སྦུག་སོགས་ཀྱི་རྒྱས་སྤྲོས་དང་བཅས་ཏེ་ལེགས་པར་གནང། དགུད་གྲངས་ང་གཅིག་ཏུ་ཕེབས་པས་འབྲུག་ལོ་འགོར་སྤོམ་མདའ་ཉི་མ་རྒྱལ་མཚན་གྱིས་ཞུས་ངོར་ཙོང་ཁ་བརྒྱད་
ཅུའི་སྐུ་ཐང་རྒྱབ་ཡིག་དང། ཟབ་ལམ་བླ་མ་མཆོད་པ་བདེ་སྟོང་དབྱེར་མེད་མ་འཁོར་ལོ་སྡོམ་པ་དང་འབྲེལ་བར་ཉམས་སུ་ལེན་ཚུལ་སྙན་བརྒྱུད་བདུད་རྩིའི་ཟིལ་ཐིགས་ཞེས་པ་ལྗགས་རྩོམ་མཛད་ནགས་
ཤོད་སྟག་ཕུ་རྡོ་རྗེ་འཆང་གི་མདུན་དུ་ཞུ་ཡིག་འབུལ་གནང་མཛད་པ་ནི། རབ་འབྱམས་སྐྱབས་ཀུན་སྙིང་པོ་མགོན་པོ་བཀའ་དྲིན་གྱི་བདག་ཉིད་དྲུག་པ་རྡོ་རྗེ་འཆང་ཆེན་པོ་མཆོག་གི་་ཞབས་སེན་གྲུབ་གཉིས་འདོད་
འོད་སྲུང་འཇོ་བའི་ཁྲི་དྲུང་དུ། བུས་སློབ་པས་དད་གདུང་གུས་གསུམ་གྱིས་དཀྱིལ་འཁོར་མེ་ཏོག་དང་བཅས་པས་དུས་དྲུག་ཏུ་མཆོད་ཅིང་ཕྱག་འཚལ་གསོལ་བ་འདེབས་པའི་སྙིང་པོར། དེང་གི་ཆར་ཡང། ཞིང་ཁམས་

[283A]༄༅། །རབ་འབྱམས་ཀྱི་བཀོད་པ་གང་གི་བ་སྤུའི་ཁུང་བུར་རྫོགས་ཤིང། མཁའ་མཐས་གཏུགས་པའི་ཞིང་ཀུན་གང་སྐུའི་བཀོད་པ་གཅིག་གིས་ཡོངས་སུ་བཟུངས་ཀྱང། མཆོག་དང་ཐ་མལ་
གྱི་སྐལ་ངོ་སོ་སོར་དེ་དང་དེ་བཞིན་དུ་སྟོན་པའི་སྒྱུ་འཕྲུལ་དྲ་བའི་རང་བཞིན་བསམ་གྱིས་མི་ཁྱབ་པའི་འཕྲིན་ལས་ཀྱི་རོལ་པ་གང་ལ་གང་འདུལ་དུ་སྟོན་པའི་བཀའ་དྲིན་གཞལ་པར་མི་སྤྱོར་པའི་ཕུང་པོ་བདག་དང་
མཁའ་ཁྱབ་སྤྱི་སྒོས་ཀྱི་དགའ་སྟོན་ཚད་ལས་འདས་པར་ཐོབ། འདི་ན་གུས་པ་དོ་འཁོར་ཡང་འཚོ་ཁམས་བཟང་ཞིང། བསྟན་འགྲོའི་ལྷག་བསམ་མི་དམན་པར་གནས་ལགས། མཚམས་སུ་ཞུ་གསོལ། ཨ་
མདོ་ཅོ་ནེ་དགེ་བཤེས་རིན་པོ་ཆེ་ཞུ་བ་བཀྲ་ཤིས་འཁྱིལ་གྱི་སྡེ་ཁྲི་རིན་པོ་ཆེའི་ཡོངས་འཛིན་མཛད་པ་་པཎ་ཆེན་ཐམས་ཅད་མཁྱེན་པས་གཙང་དུ་གདན་ཞུ་མཛད་ཅིང། འདི་ལོར་དབུས་འགྱུར་དུ་ཕེབས་ཏེ་
འདི་ཕྱོགས་སུ་བཞུགས་མུས་ཀྱིས། མདོ་སྔགས་ཆོས་རྒྱུན་གསན་རྒྱ་ཆེ་ཞིང་མཁས་བཙུན་བཟང་ལྡན་སྙིགས་དུས་ཀྱི་མཧཱ་པཎྜི་ཏ་ལྟ་བུར་མ་ཟད། མཆོག་གི་གསང་ལུང་ཞིག་ཏུའང་བྱང་ཕྱོགས་ནས་ནུས་ལྡན་
གྱི་སྐྱེས་བུ་ཞིག་འབྱུང་བ་ལས་གདམས་ཟབ་ལེན་པ་དང་ཞེས་གསུངས་པ་བཅས་ལ་བརྟེན་གུས་པ་ནས་ཀྱང་འདི་ག་རི་ཁྲོད་ལས་མས་སུ་གདན་ཞུས་བཞུགས་མུས་ཀྱིས་མདོ་སྔགས་ཀྱི་གཞུང་ཆེན་མོའི་བཤད་པ་ཇི་

[283B]ལམ་སོན་ཡིད་བཞིན་འགྲུབ་པའི་སྐྱབས་འཇུག་བརྩེ་གཟིགས། སླད་མར་ཡང། སྤྱི་སྒོས་བསྟན་དང་བདག་སོགས་འགྲོ་བའི་དཔུང་གཉེན་གཅིག་པུར་
་ཞབས་སེན་བསྐལ་བརྒྱར་བརྟན་ཅིང། འཕྲིན་ལས་ཀྱི་རོལ་པ་རྒྱ་ཆེན་མཁའ་ཁྱབ་ཏུ་སྩོལ་བཞིན་བདག་ཅག་དོ་འཁོར་ཡང་ཐུགས་རྗེའི་སྐྱབས་རོལ་ནས་ཞར་ཡང་མི་འདོར་བར་མངོན་འདོད་ཡིད་བཞིན་དུ་འགྲུབ་པའི་
སྐྱབས་འཇུག་དང། དགྱེས་བརྩེའི་བཀའི་བདུད་རྩི་ཕྱི་ནང་གསང་གསུམ་གྱི་ཁྱད་པར་དང་བཅས་ཡང་ཡང་སྤྱི་བོར་སྩོལ་བ་མྑྱཻཨྣ། མྑྱཻཨྣ། མྑྱཻཨྣ། ཞུ་ཡིག་འདེགས་མཚོན་ལྷ་རེག་ཨ་ཤེ་དང། ཡང་ལཱ་སྒམ་
ངོ་གཅིག་བཅས་དབེན་གནས་བཀྲ་ཤིས་ཆོས་གླིང་ནས། གུས་སློབ་ཕ་བོང་ཁའི་སྤྲུལ་མིང་པས་ཟླ་ཆོས་བཟང་པོར་ཕུལ་བའི་ཞུ་ཡིག་།ཅེས་སོ། །རྗེ་བླ་མ་མཆོག་གིས་ད་དུང་སྙན་བརྒྱུད་གདམས་པ་རྒྱ་མཚོའི་གཏེར་མཛོད་
མཁས་གྲུབ་ཆེན་པོ་ཅོ་ནེ་པཎྜི་ཏ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོ་དཔལ་བཟང་པོ་དེ་ཉིད་ཀྱི་ཞབས་པད་ཡུན་རིང་དུ་བསྙེན་ཏེ་ཟབ་རྒྱས་ཆོས་ཀྱི་བདུད་རྩི་མཐའ་ཡས་པ་གསོལ་བ་དང། བྱང་ཆུབ་ལམ་རིམ་
ཆེན་མོའི་ཟབ་བཤད་དཀའ་གནས་ཀྱི་གནད་ཀུན་ཁྲོལ་བའི་རྒྱས་འགྲེལ་པོ་ཏི་བཞི་ཙམ་ཡོད་པ་ཞིག་བཀའ་རྩོམ་ཞུ་གནང་མཛད་རྒྱུའི་ཐུགས་དགོངས་རྩེ་གཅིག་ཏུ་གཏད་དེ་བླ་མ་རིན་པོ་ཆེ་སྐུ་ཚེའི་རིང་ལ་ཆུ་བཟང་རི་

[284A]༄༅། །ཁྲོད་དུ་དགྱེས་པ་ཆེན་པོས་ལྷོད་བཞུགས་བཀའ་དྲིན་སྐྱོང་གྲུབ་པ་ཞིག་དང། ཞབས་སེན་དགུང་ལོ་བརྒྱ་ཕྲག་ཏུ་འཚོ་གཞེས་དགོས་པའི་གསོལ་འདེབས་ཤུགས་དྲག་དང་འབྲེལ་བཀའ་
ཆོས་དང། བཀའ་རྩོམ་གྱི་རིམ་པ་འགངས་ཅན་དུ་མ་ཞུ་རྒྱུ་པ་དོག་པ་རིམ་གྱིས་སྐུ་གཟུགས་ཀྱི་འཕྲོད་བསྟེན། ཐུགས་བྲེལ་ཆེ་ཆུང། ཐུགས་དམ་ཉམས་བཞེས་ཀྱི་གནས་སྐབས་སོགས་ལ་མ་གནོད་པར་ཐུགས་བཞེད་
དང་བསྟུན་གྱི་ན་སྙན་སྒྲོན་རིམ་གྱིས་ཞུས་ཆོག་པ་ཞེས་སོགས་ཀྱི་གསོལ་འདེབས་གནང་བར་ཅོ་ནེ་རིན་པོ་ཆེས་ཀྱང་དགྱེས་མཉེས་ཚད་མེད་པའི་སྒོ་ནས་ཞལ་བཞེས་བཟང་པོའང་གནང། དེ་དང་མཐུན་པར་རྗེ་ཉིད་ནས་
ཐུགས་ཁུར་བཞེས་ཏེ་བླ་མ་རིན་པོ་ཆེ་དེ་ཉིད་ཀྱི་བཞུགས་ཡུལ་ཁོ་ནར་དགོངས་ཏེ་ཆུ་བཟང་རི་ཁྲོད་ཀྱི་བླ་བྲང་གཟིམ་ཤག་ཤར་རྒྱུད་དུ་གཟིམ་ཁང་ཐོག་སོ་ཉིས་བརྩེགས་ཅན་ལ། གཟིམ་ཆུང་གསོལ་དཔོན་ཁང་
གཉེར་ཚང། གསོལ་ཐབ། བར་ཁྱམས། ཕྱི་རོལ་ཐོག་ཡངས་སུ་མེ་ཏོག་བུམ་པ་བསྒྲིག་ཡུལ་འགྲམ་སྐྱོར་སོགས་ལ་ཉ་རྒྱབ། བུ་ཤུ་ལྡེབས་ཞལ་གྱིས་མཚོན་ཕྱི་ནང་ཀུན་ཏུ་བཀོད་ལེགས་སྲ་བརྟན། ཚོན་རྩི་
སོགས་ཕུན་སུམ་ཚོགས་པ། འོག་ཤག་རྣམས་སུ་ཐུགས་འཁོའི་ཉེར་སྤྱད་ཅི་རིགས་འཇོག་ཡུལ་ཁང་མིག་འགའ་ཞིག་བཅས་དགོངས་བསྟུན་གྱི་སྒོ་ནས་ལེགས་བཞེངས་ཐོབ། །གཟིམ་ཆུང་དང། རྟེན་གསུམ་བཞུགས་

[284B]མཆོད་ཆས། བཞུགས་སྒྲོམ། གསོལ་ལྕོག་བཞུགས་འབོལ་སོགས་དང། གསོལ་དཔོན་ཁང་དང། གསོལ་ཐབ་སོགས་སུ་གསོལ་ལྟིར་ཞུགས་སླང། ཐབ་ཆས་ཆུ་སྣོད་ཚུན་གྱི་ཡོ་བྱད་གང་ན་ཅི་དགོས་མཐའ་
དག་གསར་བསྐྲུན་དངོས་དག་ཕུན་སུམ་ཚོགས་པ་གནང། གཉེར་ཚང་སོགས་ཀྱང་བཟའ་བཅའ་བཤོས་ཟས་སྣ་ཚོགས་པས་ཕྱུར་བུར་བཀང་སྟེ། གཟའ་སྐར་དགེ་བའི་ཉིན་བླ་མ་རིན་པོ་ཆེ་གདན་དྲངས་ནས་ཞབས་བརྟན་
བརྟན་བཞུགས་དང་འབྲེལ་བར་ཕྱི་ནང་སྣོད་བཅུད་མཐའ་དག་རྩ་འབུལ་མཛད་ཅིང། སླད་ཀྱང་བླ་བྲང་ནས་གང་དགོས་འབུལ་རྒྱུ་མཛད། ལོ་དེའི་ཟླ་བ་བཞི་པའི་ཚེས་བཅུ་གཉིས་ནས་བཟུང་ཅོ་ནེ་རིན་པོ་ཆེ་དེ་ཉིད་ཀྱི་
དྲུང་ནས་རྗེ་བླ་མ་ཉིད་ཀྱིས་ཞུ་བ་པོ་མཛད་དེ་ཆུ་བཟང་འདུ་ཁང་དུ་སྔགས་རིམ་ཆེན་མོ་དང། ངན་སོང་སྦྱོང་རྒྱུད་མཚན་དང་བཅས་པ། ཀུན་རིག་རྒྱུད་དོན་གསལ་བ། བཤེས་པའི་སྤྲིང་ཡིག་བཅས་ཀྱི་བཤད་ལུང། བདེ་
མཆོག་རྩ་རྒྱུད་དང། རྒྱུད་འགྲེལ་སྦས་དོན་ཀུན་གསལ། དེའི་ས་བཅད་བསྡུས་དོན་གསུམ་སྦྲགས་ཀྱི་བཤད་ཁྲིད། སྡེ་ཁྲི་འཇམ་དབྱངས་ཐུབ་བསྟན་ཉི་མའི་གསུང་གི་སྟེང་ནས་དཔལ་དུས་ཀྱི་འཁོར་ལོའི་བསྐྱེད་རིམ་
ཅོ་ནེ་རིན་པོ་ཆེ་ཉིད་ཀྱི་གསུང་རྟེན་འབྲེལ་བསྟོད་པའི་སྤེལ་བསྟོད་བཅས་ཀྱི་བཤད་ལུང། སྦས་དོན་ཀུན་གསལ་གྱི་བརྒྱུད་འདེབས། ཞང་བསྟན་པ་རྒྱ་མཚོའི་ལྟ་མགུར་གྱི་ལུང་སོགས་རྒྱ་ཆེར་གསན་ཅིང་དེ་དག་ལས་

[285A]༄༅། །བཤེས་སྤྲིང་མ་གཏོགས་པ་གཞན་རྣམས་ལ་གསུང་བཤད་ཀྱི་གཅེས་བཏུས་ཕྱག་ཟིན་དུ་འདེབས་པར་མཛད་པའང་མང་དུ་ཡོད་ལ། འདི་དག་གི་སྐབས་རྣམས་སུ་བླ་མ་རིན་པོ་ཆེ་གདན་ཞུ་
བསུ་སྐྱེལ་དང། སྲི་ཞུ་གུས་འདུད་ཚད་མེད་པ་གནང་ཞིང། ཆོས་གྲྭ་པ་རྣམས་ལའང་ཐོག་མཐའ་པར་གསུམ་དུ་མང་འགྱེད་ལ་སོགས་པའི་བསྙེན་བཀུར་ཕུན་སུམ་ཚོགས་པ་གཟབ་འབུལ་གནང། འདིའི་རིང་རྗེ་
བླ་མ་ཉིད་ཀྱིས་བླ་སྤྲུལ་དགེ་བཤེས་ཉུང་ཧྲག་ཟུར་འཚོགས་ལ་བཀའ་རྒྱའི་གྲས་ཁྲོ་བཅུའི་བསྲུང་ཟློག་བར་མའི་རྣོ་མཚོན་དང་དྲ་སྡོམ་འཁོར་ལོ་བྲི་སྒྲུབ་བྱ་ཚུལ་གྱི་ཟུར་ཁྲིད། མཁས་དབང་དཎྜིའི་གཞུང་
སྙན་ངག་མེ་ལོང་མའི་འགྲེལ་པ་དབྱངས་ཅན་དགྱེས་གླུའི་ལྟེང་ནས་ཞིབ་ཁྲིད། བླ་མའི་རྣལ་འབྱོར་བྱིན་རླབས་འདོད་དགུའི་གཏེར་མཛོད་ཀྱི་ཁྲིད། རྗེ་ཉིད་ཀྱིས་མཛད་པའི་མགོན་པོ་བོར་དམར་དང་ལས་མཁན་
མི་ཧྲེང་དམར་པོ་བཅས་ཀྱི་གཏོར་ཆོག་གི་ལྗགས་ལུང་བཅས་སྩལ་ཕྱི་མ་འདི་རྗེ་ཉིད་ཀྱི་བཀའ་རྩོམ་དངོས་མ་རང་དུ་ཆབ་མདོ་དྲུང་ཡིག་ཞལ་སྔ་ནས་ཐུབ་བསྟན་གསུང་རབ་དང། ཕྱག་ཁང་དྲུང་ཡིག་དཀོན་མཆོག་
ཤེས་རབ་སོགས་ཀྱི་ཐོབ་ཡིག་ལས་ཁོ་བོ་ཅག་གིས་ཡང་ཡང་གསལ་བར་མཐོང་བ་བྱུང་མོད། དེའི་མ་ཕྱི་བོར་གྱར་སོང་བ་འདྲ་སྟེ། དུས་ཕྱིས་དཔེ་ཙམ་ཡང་མཐོང་ཐོས་ཀྱི་ཡུལ་དུ་མི་སྣང་ཞིང། སྙན་ངག་གི་ཞིབ་

[285B] ཀོང་པོ་ཤར་པ་སྤྲུལ་སྐུ་དང་ཆབ་མདོ་དྲུང་ཡིག་སོགས་ནས་དཔེར་བརྗོད་རྒྱུགས་འབུལ་ཞུ་མིའང་མང་དུ་བྱུང། དེ་རྗེས་ཤིག་ཏུ། སེར་བྱེས་ཧར་གདོང་སོག་པོ་དགེ་བཤེས་མཁས་པའི་དབང་
པོ་སྙན་གྲགས་ཞེས་པས་ཞུས་ངོར་རྗེ་བླ་མ་མཆོག་ནས་བཀྲས་ཆོས་རི་ཁྲོད་ཀྱི་འདུ་ཁང་དུ། གླིང་མཆོག་སྤྲུལ་རིན་པོ་ཆེ་དང། མཚོ་སྣ་སྤྲུལ་སྐུ། ཨོ་ཏོག་སྤྲུལ་སྐུ། རིགས་སྨྲའི་ཁྱུ་མཆོག་དགེ་བཤེས་ཡར་
གྲོང་བ་དགེ་ལེགས་རྒྱ་མཚོ་སོགས་འདུས་པ་སུམ་བརྒྱ་ཙམ་ལ་གསང་འདུས་བསྐྱེད་རིམ་དངོས་གྲུབ་རྒྱ་མཚོ་དང། རྫོགས་རིམ་རིམ་པ་ལྔ་གསལ་བའི་སྒྲོན་མེ་བཅས་ཀྱི་བཤད་ལུང་སོགས་ཟབ་ལ་རྒྱས་པ་སྩལ་
འདིའི་སྐབས་སྔ་ཕྱི་ཞིག་ལ་སླར་ཡང་ཅོ་ནེ་པཎྜི་ཏ་རིན་པོ་ཆེ་དང་ལྷན་དུ་སྔར་བྱོན་པའི་འཕན་ཡུལ་གྱི་རྟེན་གནས་ཁྱད་པར་ཅན་རྣམས་སུ་གནས་མཇལ་ཞབས་སྐོར་སོགས་གནང་བར་ཆེད་གཉེན་གྱིས་ཕེབས་པའི་
ཐོག་བླ་མ་རྣམ་གཉིས་ལྷན་རྒྱས་མཉམ་པོར་བྱོན་ཏེ་གནས་རྟེན་སོ་སོར་གནས་གཟིགས་དང། མཆོད་འབུལ། བཀའ་གདམས་གོང་མའི་སྒྲུབ་གནས་དང། གདུང་རྟེན་ཁྱད་པར་ཅན་གང་ཡོད་ཀྱི་ས་ཕལ་མོ་ཆེར་
ཞབས་ཀྱིས་བྱོན་ཏེ་སོ་སོར་ཐུགས་དམ་ཉམས་བཞེས་ཀྱི་རིམ་པ་དང་ཞབས་སྐོར་སོགས་གནད་དུ་སྨིན་པ་རེ་བསྐྱངས་ཤིང། རྒྱལ་བའི་བསྟན་པ་ཡུན་རིང་གནས་པ་དང། སྐྱེ་རྒུའི་བསོད་ནམས་ཀྱི་ཞིང་མཆོག་
[286A]༄༅། །དེ་དག་ཀྱང་རྒྱལ་བསྟན་ཇི་སྲིད་བར་གཞན་དུ་མི་གཡོ་བ་དང། འགྲོ་བ་རྣམས་བྱང་ཆུབ་ཀྱི་སེམས་རྣམ་པ་གཉིས་ཀྱིས་སྨིན་ཅིང་གྲོལ་བའི་སྐལ་བ་ཅན་དུ་སྒྲུབ་པ་བཅས་ཀྱི་ཐུགས་སྨོན་བདེན་
ཚིག་ཟབ་མོ་ཡུན་རིང་ལ་ཤུགས་དྲག་པ་ཡང་དང་ཡང་དུ་གནང་རྗེ་བླ་མ་རྡོ་རྗེ་འཆང་མཆོག་འཕན་གནས་སྤྱི་དང། ལྷག་པར་པ་ཚབ་ལོ་ཙཱ་བ་ཉི་མ་གྲགས་ཀྱི་གདུང་བཞུགས་པའི་མཆོད་རྟེན་ཞབས་སྐོར་དུ་སྔ་ཕྱིར་
ལན་གསུམ་དུ་ཕེབས་པ་ལས་འདི་སྐབས་ལན་གསུམ་པ་དེ་ཡིན་ཞིང་མཁས་དབང་ཅོ་ནེ་རིན་པོ་ཆེས་ཕུ་ཆུང་བའི་སྒྲུབ་གནས་སོགས་སུ་ཕེབས་སྐབས། ད་དུང་རྟེན་གནས་འདི་དག་བྱིན་རླབས་མ་ཉམས་པར་
བཞུགས་འདུག་པ་ཤིན་ཏུ་ལེགས་པོ་བྱུང་ཞེས་བསྔགས་བརྗོད་དང་དགྱེས་ཚོར་ཆེན་པོའི་གསུང་ཡང་ཡང་བྱོན་ཞེས་ཕྲགས་སོ། །དེ་ནས་ཕྱིར་ཕེབས་ཏེ་བཀྲས་ཆོས་རི་ཁྲོད་དུ་བཞུགས་མུས་ཤིག་ཏུ་དཔྱོད་ལྡན་
སྒྲུབ་ལ་གཞོལ་བ་དགེ་སློང་བྱམས་པ་རྣམ་རྒྱལ་ནས་བསྐུལ་ངོར་རྗེ་བཙུན་འཇམ་དབྱངས་དཀར་པོ་ལ་བརྟེན་ནས་རིག་འཛིན་གྱི་ཞིང་མཆོག་བ་གྲོད་པའི་ས་མཁན་ཞེས་པ་ཐུགས་རྩོམ་གནང་ཞིང། མཐའ་དབུས་
ཀྱི་དད་མཇལ་བ་དུ་མར་མཇལ་ཕྱག་དང་འདོད་ཆོས་སོགས་མང་དུ་སྩལ། དྭགས་པོ་བྱེ་རིའི་མཚམས་པ་ངག་དབང་སྙན་གྲགས་སོགས་ལྷོ་བྱང་ཁུལ་དང། མདོ་སྟོད་མདོ་སྨད་ཀྱི་དད་བརྩོན་ཅན་དུ་མས་བྱེས་འགྲུལ་

[286B]ཤིན་ཏུ་མང་བ་གནང་ཞིང། དགེ་བསྙེན་རྡོ་རྗེ་རབ་བརྟན་ལ་གསུང་ཤོག་གི་ལམ་ནས་ཞལ་གདམས་སྩལ་བ་ནི། ཚེ་འདི་གློག་ལྟར་གཡོ་ཞིང་མནོག་ཆུང་
ལ། །སྲིད་འཔྱོར་འདི་ཡང་སྲིན་མོའི་བསླུ་བྲིད་ཉིད། །དེ་ཕྱིར་འདི་དང་སྲིད་པའི་བདེ་འབྱོར་གྱི། །རང་མཚང་འདི་ལས་ཐུགས་ཡིད་འབྱུང་བར་རིགས། །ཐེག་མཆོག་ལམ་གྱི་སྲོག་གཅིག་རིན་ཆེན་སེམས། །འཁོར་བའི་
གཞི་རྩ་འབྱིན་བྱེད་ཡང་དག་ལྟ། །ཐབས་ཤེས་ཟུང་དུ་འཇུག་པའི་གཤོག་ཡངས་འདི། །རྒྱལ་སྲས་སྤྱོད་པའི་ཕ་མཐར་བགྲོད་བྱེད་ཉིད། །དེ་ལྟར་ལམ་གཙོ་གསུམ་གྱི་རྩལ་གསུམ་གྱིས། །རིག་པའི་ཁྱེའུ་ཆུང་ལུས་
སྟོབས་རྫོགས་པ་ན། །རིམ་གཉིས་ཟབ་མོའི་རྟ་མཆོག་མྱུར་བའི་ཤུགས། །བསྟེན་ནས་ཟུང་འཇུག་ས་ལ་མྱུར་བགྲོད་དགོས། །དེ་ལྟའི་ལམ་ཟབ་ཚང་ལ་མ་ནོར་བ། །ཇི་བཞིན་འདོམས་པ་དགེ་ལྡན་སྙན་བརྒྱུད་ཅེས། །
གངས་ཅན་གྲུབ་མཐའ་ཀུན་གྱི་གཙུག་ནོར་འདིར། །ཐོས་བསམ་སྒོམ་ལ་བརྩོན་པ་ལྷུར་ལེན་མཛོད། །ཅེས་པ་འདིའོ། །ཟླ་བ་བཅུ་པའི་སྐོར་ཞིག་ཏུ་ཁྲི་བྱང་མཆོག་སྤྲུལ་རིན་པོ་ཆེ་ཆ་འཕྲེང་ནས་ཕེབས་ཏེ་འབྱོར་ཕྱག་ཏུ་
བྱོན་པ་སོགས་ཕྱོགས་མཐའི་དད་མཇལ་བ་མང་པོར་མཇལ་ཁ་སོགས་གནང། མདོ་སྨད་ཚ་བ་རོང་ནས་དགེ་བསྙེན་རྡོ་རྗེ་རབ་བརྟན་བས་སྔ་ཕྱིར་གསོལ་འདེབས་ནན་བསྟུད་དུ་ཞུས་པ་ལྟར་ནཱ་རོ་མཁའ་སྤྱོད་དབང་མོའི་

[287A]༄༅། །བསྙེན་སྒྲུབ་ལས་གསུམ་གྱི་ལག་ལེན་ནག་འགྲོས་སུ་བཀོད་པ་སྐལ་བཟང་མཁའ་སྤྱོད་བགྲོད་པའི་ཐེམ་སྐས་དང། སླར་ཡང་སྔ་ཕྱིར་རིང་མིན་ཞིག་ཏུ་དགེ་བསྙེན་རྡོ་རྗེ་རབ་བརྟན་དང་
སེར་བྱེས་ཚ་བ་པ་དགེ་བཤེས་ཐུབ་བསྟན་དངོས་གྲུབ་གཉིས་ཀྱིས་གསོལ་བ་བཏབ་པ་བཞིན་ནཱ་རོ་མཁའ་སྤྱོད་མའི་བསྙེན་པའི་སྔོན་འགྲོའི་འདོན་ཆོག་དང། ཞི་བའི་སྦྱིན་སྲེག་འཇིག་རྟེན་པའི་མེ་ལྷ་ཐབ་ཏུ་
འགུགས་པའི་བསྙེན་པ་བྱ་ཚུལ། དེའི་བཅུ་ཆའི་སྦྱིན་སྲེག་།བསྙེན་སྒྲུབ་སྦྲགས་མའི་འདོན་སྒྲིགས། བཅུ་ཆ་ཆེན་མོའི་སྦྱིན་སྲེག་བཅས་བཀའ་རྩོམ་དང། རྒྱལ་ཐང་ལྷ་མཁར་རིན་པོ་ཆེ་སོགས་ཀྱི་ཞུ་ཡིག་
གི་བཀའ་ལན་ཀྱང་སྩལ། འབྲས་སྤུངས་སྒོ་མང་བཀའ་འགྱུར་བླ་མ་རིན་པོ་ཆེ་བློ་བཟང་དོན་ལྡན་པས་གསོལ་གདབ་གནང་བ་ལྟར་ཆུ་བཟང་རི་ཁྲོད་ཀྱི་སེར་སྨད་ཀོང་པོ་ཤར་ཆོས་བླ་བྲང་གི་གཟིམ་ཤག་ཏུ་
ཞུ་མི་བཀའ་འགྱུར་བླ་མ་རང་ཉིད་དང། བྲག་རི་མཆོག་སྤྲུལ་ལྷ་བཙུན་སྤྲུལ་སྐུ། ཤར་ཆོས་སྤྲུལ་སྐུ། ཞོལ་སྲས་གངས་གིའུ་འགྲོ་མགོན་སྤྲུལ་སྐུ། ལམ་རིམ་བླ་མ་རྒྱལ་མཚན་དར་རྒྱས་ཆབ་མདོ་
རྗེ་དྲུང་ཐུབ་བསྟན་གསུང་རབ་སོགས་འདུས་ཚོགས་སུམ་ཅུ་སྐོར་ལ་སྐེད་ཚང་འཇམ་དབྱངས་སྨོན་ལམ་གྱི་གསུང་འབུམ་པོད་གཉིས་དང། དྭགས་པོ་སྐལ་བཟང་མཁས་གྲུབ་ཀྱི་གསུང་བཀྲ་ཤིས་ཚེ་རིང་མའི་

[287B]རྡོ་རྗེ་འཆང་ཉིད་ཀྱི་ཞལ་ནས། ད་རེས་བླ་མ་རིན་པོ་ཆེས་བཀླགས་ལུང་གསན་པའི་ཞོར་དུ། ཉེ་ལམ་ངེད་ཀྱིས་གསར་བསྒྲིགས་བྱས་པའི་འཇིགས་བྱེད་དཔའ་
གཅིག་གི་སྒྲུབ་ཐབས་རྒྱས་པ་ཞིག་ཡོད་པ་ལ་ལྗགས་ཞུས་ཞིབ་ནན་ཞིག་གནང་རོགས་ཞུ་དགོས་པ་ཡོད། དེའི་དཔེ་ཆ་བཙལ་ཏེ་བླ་མ་རིན་པོ་ཆེར་ཕུལ་ཅིག་ཅེས་ཆབ་མདོ་དྲུང་ཡིག་ལགས་ལ་ཕེབས་པར་ཁོང་གིས་དེ་
འཕྲལ་ཕྱག་དཔེ་བྲིས་མ་དེ་བཞིན་ཕུལ་བ་ལ་བཀའ་འགྱུར་བླ་མས་ལྗགས་བྱང་གསན་གྱིན་ཞུ་དག་གནང་ཞིང། ཞུས་དག་ཟིན་འཕྲལ་འདིའི་ལས་གཤིན་སྐབས་ཙཱ་མུཎྜཱི་འདུག་ཀྱང་རྒྱུད་གྲྭའི་ཕྱག་བཞེས་སུ་མེད་པས་
དེ་འདྲ་ཕྱག་བཅོས་གནང་ན་ལས་གཞན་ལེགས་པོ་བྱུང་འདུག་ཞུས་པར། རྗེ་ཉིད་ནས་ཙཱ་མུཎྜཱི་རྒྱུད་གྲྭའི་ཕྱག་བཞེས་ལ་ཡོད་གསུངས་ཀྱང་བཀའ་འགྱུར་བླ་མ་རིན་པོ་ཆེས་མེད་ཚུལ་ནན་བསྐྱེད་དེ་ཞུས་པར། ཞལ་
ཀྱལ་གྱི་ཚུལ་དུ། འོ་ན་དེ་དྲུང་ཡིག་ངག་ལྡན་གྱིས་བྱས་པ་རེད་དོ་ཞེས་གསུང་བར་ཆབ་མདོ་དྲུང་ཡིག་ཞུམ་པའི་རྣམ་པ་ལྟར་གྱུར། ཡང་ཞལ་ནས། ཨ་ཅང་ཀུ་རེ་ཡིན། ཙཱ་མུཎྜཱི་ཡོད་མེད་རྒྱུད་སྟོད་དུ་གླིང་མཆོག་
སྤྲུལ་མདུན་རྩད་གཅོད་གནང་དགོས་ཞེས་སང་ཉིན་སྔ་ཆར་དྲུང་ཡིག་ལགས་བཏང་གནང་བས། གླིང་རིན་པོ་ཆེས་དེ་འཕྲལ་རྒྱུད་གྲྭ་སྟོད་སྨད་གཉིས་ཀ་ནས་རྩད་གཅོད་ཞིབ་ནན་ཐོག་།ཙཱ་མུཎྜཱི་རྒྱུད་གྲྭ་གཉི་གའི་ཕྱག་བཞེས་སུ་

[288A]༄༅། །འདུག་ཚུལ་འབྱོར་བས་སྒྲུབ་ཐབས་སུ་ལྗགས་སྒྲིགས་གནང་ཟིན་པ་ལྟར་སོར་གནས་མཛད། དུས་ཕྱིས་གོང་གསལ་ཆོས་གྲལ་བ་ཞིག་ནས་ལྷ་མོ་མཁར་གྱི་བཧཻ་ར་རིམ་གཉིས་བྲོ་གླུའི་
སྐབས་སྒྲུབ་ཐབས་དེ་མཛད་བྱང་ཙམ་ལས་གཞན་རྣམས་ངེད་ཀྱིས་བརྩམས་པ་ཡིན་ཟེར་བ་སོགས་བྱུང་སྣང་ཡང། དེས་མ་བརྩམས་པ་གོང་གི་ཞལ་ཀྱལ་མཛད་ཡུལ་དྲུང་ཡིག་ངག་ལྡན་གསུང་བ་ལས། གཞན་
ཆེ་གེ་མོ་ཁོང་གིས་བྱས་ཞེས་མ་གསུངས་པ་སོགས་རྒྱུ་མཚན་དུ་མས་གསལ་བར་ཤེས་ནུས་པས་ན། དེ་ལྟར་ཟེར་བ་པོ་ཀུན་སློང་གཡོན་ཅན་གཞན་གྱིས་དབང་བྱས་པ་མ་ཟད། རླུང་གིས་བཏེགས་པའི་ཉིང་
འཐུལ་ཚབས་པོ་ཆེའི་གཏམ་ཅོལ་འབལ་ཞིག་པ་དེ་ལ་སྙིང་པོ་ཅི་ཡང་མེད་ཅིང། རྡོ་རྗེ་འཆང་རང་གི་ལྗགས་བསྒྲིགས་དངོས་ཡིན་པའི་དབང་པོ་ངས་བྱ་བཏུབ་ཅེས་དུས་ཕྱིས་ལམ་རིམ་བླ་མ་རྒྱལ་མཚན་དར་
རྒྱས་པས་ཁོ་འོར་དོ་གལ་ཆེན་པོས་རིམ་བརྩེགས་སུ་བཟླས་པ་ཡིད་ལ་གསལ་བ་བཞིན་དུ་སྒྲོ་སྐུར་མེད་པར་སྨྲས་སོ། །དགུང་གྲངས་ང་གཉིས་ཕེབས་པ་ས་སྦྲུལ་ལོའི་དགུང་གསར་གྱི་མཛད་སྒོ་སོགས་ཀྱང་འགྲལ་
ཚེས་རི་ཁྲོད་དུ་སྔར་རྒྱུན་ལྟར་གནང་ཞིང། ལྷ་སའི་སྨོན་ལམ་གྱི་ཚོགས་གྲལ་སོགས་སུའང་མཛད་བྲེལ་ཧ་ཅང་འཛིང་ཆེ་མེད་སྐབས་སྔོན་དུས་བཞིན་ཅི་ལྕོགས་སུ་ཕེབས་ཏེ་དགེ་འདུན་འདུས་པའི་ཚོགས་

[288B]བསྐྱངས་ཤིང། བཀྲས་ཆོས་དང་ཆུ་བཟང་ཆོས་ར་རྣམས་སུ་ལམ་རིམ་གྱི་ཁྲིད་དང་དབང་བཀའ་མང་དུ་སྩལ་བར་གྲགས། གཟིམ་ལྷ་ཀླུའི་ལྷ་ལྕམ་གཡང་འཛོམས་
ཚེ་རིང་ནས་སྔ་ཕྱིར་བསྐུལ་བ་བཞིན་རྡོ་རྗེ་རྣལ་འབྱོར་མའི་ལས་རུང་གི་བསྙེན་པའི་སྔོན་འགྲོའི་འདོན་ཆ་དང། མཁའ་སྤྱོད་བགྲོད་པའི་གསེར་ཆོས་བསམ་མི་ཁྱབ་ཐུན་མོང་མིན་པ་སྒྲུབ་ཐབས་དང་མ་འབྲེལ་པར་རྣལ་
འབྱོར་མའི་ཚོགས་མཆོད་འབུལ་ཚུལ་སོགས་དང། སྨད་རྒྱུད་བླ་མ་དབུ་མཛད་གཙང་པ་ཐུབ་བསྟན་ཉིན་བྱེད་དང། རྒྱུད་སྨད་སྔགས་རམ་པ་བློ་བཟང་རྒྱ་མཚོ་རྣམ་གཉིས་ནས་ཞུས་ངོར་རྡོ་རྗེ་རྣལ་འབྱོར་མའི་སྒོ་ནས་
ལག་མཆོད་བྱ་ཚུལ་མཁའ་སྤྱོད་དགའ་སྟོན་སྙིང་པོ་ཞེས་པའང་ལྗགས་རྩོམ་མཛད། མདོ་སྨད་ནས་བྲག་གཡབ་རྟོགས་ལྡན་རིན་པོ་ཆེས་ཞུ་ཡིག་ཕུལ་བའི་བཀའ་ལན་ལ། མང་ཐོས་གངས་ཀྱི་རྡུལ་མང་བརྩེགས་
པའི་སྤོར། །ཚུལ་བཞིན་སྒྲུབ་པའི་ལུས་སྟོབས་རབ་དར་བས་།སྤངས་རྟོགས་རལ་ཁུར་མཐོན་པོར་བཅིངས་པ་ཡི། །གྲུབ་པའི་རྩལ་རྫོགས་གདོང་ལྔའི་དབང་པོའི་དྲུང། །མཛའ་ཞིང་གཅུགས་པའི་དམ་ཚིག་དར་གྱི་
མདུད། །ཕན་ཚུན་མཚུངས་བར་སྙིང་དུ་བཅིངས་པ་ཡི། །རང་གཟུགས་ཨཀྵ་ར་ཡི་མཻ་ནཱ་ཀཿ། །དཀར་འཇམ་དོ་རར་བསྒྱུར་འདིར་དགྱེས་དགུར་དགོངས། །དགེ་ལེགས་བྱེ་བར་འཁྱིལ་བའི་ཆུ་གཏེར་གྱི་།སྙིང་པོ་གང་དུ་

[289A]༄༅། །རྫོགས་པ་ཁྱོད་སྐུའི་ཟླ། །བསྔགས་འོས་ཡོན་ཏན་ཆ་ཤས་རྫོགས་པ་ཅན། །འགལ་རྐྱེན་མུན་ཅན་གཡུལ་ལས་རབ་རྒྱལ་ཞིང། །ཉམས་མྱོང་ཨུཏྤལ་ཆུན་པོ་རབ་དགོད་པའི། །མང་ཐོས་
གང་བ་རྒྱས་པའི་ཐིག་ལེའི་འཛུམ། །ལེགས་བཤད་ག་བུར་རྡུལ་དུ་སྒྱུགས་པ་ཡིས། །ཕྱོགས་ཀྱི་ཐ་གྲུར་སྣང་བའི་ལང་ཚོར་བྱས་།འདིར་ཡང་བརྩེ་བའི་རང་གཟུགས་ཤིས་པའི་འཕྲིན། །རྟོགས་པའི་ཉམས་མྱོང་
ཀློང་ནས་རྡོལ་པའི་དབྱངས། །གཞན་གྱིས་བློར་མི་ཤོང་བའི་གྱ་ནོམ་སྐྱེས། །སྔ་ཕྱི་གཉིས་ཀ་ཉམས་མེད་སྤྲོ་དགར་སོན་།ངོས་ཀྱང་འཚོ་བའི་འདབ་བརྒྱ་མ་ཞིག་ཙམ། །སྙིགས་ལྔའི་འཐོར་རླུང་དྲག་པོས་རབ་
གཙེས་ཀྱང། །ལྷག་བསམ་དྲི་བཟང་ཁང་པ་དཀར་པོའི་སྦུབས་།ཉམས་མྱོང་སྦྲང་རྩིའི་དོག་པ་སྤེལ་བཞིན་ལགས། །ཁྱོད་ནི་མང་དུ་ཐོས་པའི་ཕ་རོལ་སོན། །ཚད་ལྡན་བཤེས་གཉེན་སྲས་ཀྱི་ཐུ་བོར་གྱུར། །
ཐུགས་ཀྱི་བུམ་བཟང་སྙན་བརྒྱུད་བདུད་རྩིས་ཕྱུག་སྙིང་རུས་དྲག་པོས་སྒྲུབ་པའི་རྒྱལ་མཚན་འཛིན། །ཨེ་མ་མཚང་མེད་པའི་རྒྱུ་ཚོགས་ལས། །འབྲས་བུ་རྟོགས་པའི་ཉམས་མྱོང་ཀློང་ནས་རྡོལ། །གང་དུ་གཤེགས་
དང་གང་ཞིག་བསྟན་པའི་ལམ། །དེ་དང་དེ་ན་བསྟན་འགྲོའི་དགའ་སྟོན་ཉིད། །ཁྱད་པར་ཚུལ་བཞིན་བཤེས་གཉེན་བསྟེན་པའི་ཚུལ། །ཡིད་ལ་འབྲོམ་སྟོན་བྱ་ཡུལ་བ་ཇི་བཞིན། །ཁྱོད་ཀྱི་ཇི་ལྟར་རྣམ་པར་ཐར་པའི་

[289B] །བསམ་བཞིན་བསམ་བཞིན་སྤྲོ་དགའི་སྤུ་ལོང་གཡོས་།ཟང་ཟིང་ཡོད་དགུ་ངོས་ལ་ཡང་ཡང་དུ། །འབྲོམ་གྱི་འབུལ་མོ་ཆེ་བས་སྤྱོད་ལས་པའི། །སྤྱན་སྔའི་འབུལ་མོ་ཆེ་བཞིན་ཁོ་བོར་ཐེབ། །ཡིད་ཀྱི་ཆུ་གཏེར་དགའ་
བའི་རླབས་ཀྱིས་བསྐྱོད། །དགའ་བའི་བཞིན་རས་འཛུམ་དཀར་ལང་ཚོས་བརྒྱན། །གྱ་ནོམ་བདོག་པས་མཁོ་དགུ་ཡངས་པོར་བྱས། །ཁྱོད་དྲིན་སྙིང་དུ་སྡུག་བས་ཅ་ཅོ་འཆོར། །བདག་གཞན་མཉམ་བརྗེའི་རིན་ཆེན་སེམས་
མཆོག་གི་ །ཉམས་མྱོང་གཏིང་ནས་རྡོལ་བའི་དམ་བཅའི་དབྱངས་།གཞན་གྱིས་ཡི་རང་ཙམ་ཡང་བྱ་དཀའ་བ། །འདི་འདྲ་རྒྱལ་སྲས་དཔའ་བོའི་སྙིང་སྟོབས་ཉིད། །རང་བཞིན་སྟོང་ལ་བྱ་བྱེད་འཐད་པ་ཡི། །ཀླུ་སྒྲུབ་
དགོངས་ཟབ་ཤིན་ཏུ་རྟོགས་དཀའི་གནས། །ཇི་བཞིན་ཁོང་དུ་ཆུད་པའི་ཉམས་མགུར་དབྱངས། །འདི་འདྲ་ཁྱོད་ཉིད་ཁོ་ནའི་བགོ་སྐལ་ཙམ། །དེ་ལྟར་རིན་ཆེན་སེམས་གཉིས་ཟུང་འབྲེལ་བ། །འདི་ལས་ལྷག་པའི་ཐེག་
མཆོག་ལམ་བཟང་གང། །འདི་ལས་ལྷག་པའི་རྟོགས་པའི་ཉམས་མྱོང་གང། །འདི་ལས་ལྷག་པའི་སྒྲུབ་པའི་མཆོག་པ་གང། །ཕ་ལས་བུ་རྫིག་ཅེས་སོགས་ཇོ་བོ་རྗེར། །ལུང་བསྟན་ཇི་བཞིན་བདག་ལའང་བླ་མ་ཡིས།།
རྗེས་སུ་གདམས་པ་འདིར་ནི་མངོན་སུམ་ཉིད། །ཨ་ལ་ལ་ཧོཿ་ཤིན་ཏུ་བློ་བདེར་གྱུར། །ལོ་ཤས་སྒོ་གསུམ་བཅད་རྒྱ་དམ་པོ་རུ། །བཞུགས་ཞེས་གསུངས་པའང་ཤིན་ཏུ་ལེགས་ངེས་པས། །དགོངས་བཞེད་ཇི་བཞིན་

[290A]༄༅། །ཐུགས་དམ་འཕེལ་བ་ཡི། །སྐྱབས་དམིགས་སྲུང་འཁོར་ནམ་ཡང་ལྷོད་མེད་ཞུ། །སླར་ཡིད་གསོལ་བར་བྱ་བའི་སྙིང་པོ་ནི་།དཔག་བསམ་ཤིང་དང་མཆོག་གི་རྒྱལ་མཚན་ལྟར། །འགྲོ་
བའི་ཕན་བདེའི་གཞི་རྟེན་ཁྱོད་ཀྱི་སྐུ། །གཡོ་མེད་ཚེ་མཐའ་ཡས་པའི་ངོ་བོར་མཛོད། །བློ་བཟང་སྙན་བརྒྱུད་སྙིང་པོར་རྩེ་གཅིག་ཏུ། །རྡོ་རྗེའི་རྣལ་འབྱོར་གནང་དུ་བསྣུན་པ་ཡིས་།ཞི་ལྷག་བདེ་སྟོང་སྒྱུ་འོད་ཟུར་
འཇུག་སོགས། །གྲུབ་པའི་གོ་འཕང་མཐོན་པོར་གཤེགས་པར་མཛོད་།བློ་བཟང་རིང་ལུགས་ཤིན་ཏུ་ཉག་ཕྲ་ཞིང། །སྙིགས་ལྔའི་རྣམ་འགྱུར་དྲག་པོར་གླལ་བ་ཡིས། །ཕལ་ཆེར་ཉམ་ངའི་གཡང་སར་ལྕེས་
དུས་འདིར། །ཁྱོད་ཀྱི་ཐུགས་བསྐྱེད་གོ་ཆ་ལྷག་པར་མཛོད། །ཐུན་མོང་བྱང་ཆུབ་ལམ་གྱི་རིམ་པ་དང། །ཟབ་མོ་རྡོ་རྗེ་ཐེག་པའི་དབང་ཁྲིད་སོགས། །ཕྱོགས་དང་ཕྱོགས་སུ་གང་ལ་གང་འཚམ་པར། །འདོམས་པའི་
ཐུགས་བསྐྱེད་ཐུགས་ཁུད་རྒྱ་ཆེར་མཛོད། །ངོས་ཀྱང་རིང་པོར་འཚོ་བའི་དམ་བཅའི་མདུད། །སྙིང་གི་ཁུར་དུ་དམ་པོར་བཅིངས་བཞིན་ནས། །ཏན་འརྒྱུད་ཉམས་མྱོང་བཟང་པོའི་བདུད་རྩིའི་བཅུད། །སྐལ་བཟང་གཏན་
 །རེ་ཞིག་ནང་རེ་དཔོན་སློབ་དགྱེས་པའི་ཞལ། །དངོས་སུ་སྤྱོད་པའི་དགའ་སྟོན་དམན་ན་ཡང་།སླད་མར་དངོས་མཇལ་ལེགས་བཤད་དགའ་སྟོན་ལ། །དངོས་སུ་སྤྱོད་པའི་ཡིད་

[290B] །ཉིད་ཀྱི་སྐུ་ཚེ་བརྟན་ཅིང་བཞེད་དོན་ཀུན། །འབད་མེད་འགྲུབ་པའི་སྐྱབས་སྲུང་ལྷོད་མེད་ཞུ། །ཞེས་པ་སྩལ། འདིའི་ལོ་ཕྱི་ནང་དུ་དགེ་བསྙེན་རྡོ་རྗེ་རབ་བརྟན་དང། བྱེས་ཚ་དགེ་བཤེས་ཐུབ་བསྟན་
དངོས་གྲུབ་སྙན་གྲགས་སོགས་ནས་ཞུས་ངོར་ནཱ་རོ་མཁའ་སྤྱོད་མའི་བསྙེན་ཆེན་གྱི་སྐོར་དང། ཐུན་དང་ཐུན་མཚམས་སྐོར་གྱི་བསླབ་བྱ། རྣལ་འབྱོར་མའི་བསྙེན་པའི་སྔོན་འགྲོའི་འདོན་ཆ་སོགས་དང། ཡོངས་
འཛིན་དགེ་བཤེས་མཁྱེན་རབ་མཐར་ཕྱིན་གྱིས་ཆབ་ཤོག་གི་ལམ་ནས་བསྐུལ་བ་ལྟར་དཀོན་རྡོར་བློ་བཟང་རྣམ་རྒྱལ་བསྟན་འཛིན་ལྷུན་གྲུབ་པའི་ཞབས་བརྟན་གསོལ་འདེབས་སོགས་ཀྱང་བཀའ་རྩོམ་གནང་
འདི་སྐབས་གཞུང་ཞབས་ཞིག་ལ་ཚིགས་བཅད་མའི་གསུང་ཤོག་སྩལ་བ་ནི། འཆི་མེད་གྲུབ་པའི་སྙིང་པོ་བདུད་རྩིའི་རྡུལ་།མཚན་དཔེའི་ཕུང་པོར་བརྩེགས་པའི་སྣང་བརྙན་ཙམ། །ཡུད་ཙམ་དང་བློའི་མེ་ལོང་ངོས་
བརྟེན་ཀྱང། །ཚེ་སྲོག་རྡོ་རྗེར་སྦྱིན་དེས་ཁྱོད་ལ་སྲུངས་།སྲིད་ཞིའི་ཉམ་ང་འཕྲོག་པའི་ཆོས་ཕུང་ཀུན། །དབྱངས་ཀྱི་དཀྱིལ་འཁོར་གཅིག་ཏུ་རྫོགས་པའི་རྒྱུད། །སྒྲེང་བའི་རྣམ་འགྱུར་དྲན་པའི་མོད་ཉིད་ལ། །སྨྲ་བའི་
མཆོག་སྟེར་མ་དེ་ཁྱོད་མགྲིན་རོལ། །སྐྱེས་ཐོབ་བློ་གྲོས་འགྱུར་མེད་རྡོ་རྗེའི་ཁམས། །སྦྱངས་སྟོབས་བིར་ཤྭ་ཀརྨས་བསྒྱུར་བའི་གཟུགས། །ཡོན་ཏན་ཕྱག་མཚན་རྡོ་རྗེས་ཕྱོགས་ཀུན་ལས་།རྣམ་པར་རྒྱལ་བའི་
[291A]༄༅། །དཔལ་རྙེད་གང་གི་དྲུང། །དད་མོས་ཡོངས་འདུའི་ཕང་པ་ལས་སྐྱེས་པའི། །སྙན་ངག་ལང་ཚོ་དར་བའི་ཁུ་བྱུག་མོ་།རྟེན་གྱི་ཁུར་ལྕི་ཐོགས་ནས་ལྷ་རེག་གི་འདབ་གཤོག་བསྐྱོད་
ཅིང་བདག་གི་དྲུང་དུ་ལྷགས། །བླུན་པོ་ལང་ཚོས་དྲེགས་པའི་ཝ་སྐྱེས་ལ། །རྒྱན་གོས་བཟང་པོའི་མདངས་ཀྱིས་ཁ་བསྒྱུར་ཀྱང་།དོ་གལ་སྨྲ་བའི་མགྲིན་པ་ཐན་སྐད་དུ། །སྒྲོགས་པས་རང་གི་དེ་ཉིད་གསལ་
བར་བྱེད། །ལ་ལ་སྟོབས་དང་ལ་ལ་རིགས་གཟུགས་ཀྱིས། །དྲེགས་པའི་བླུན་པོ་རི་དྭགས་ཁྱུ་ཚོགས་ཀྱང། །བློ་གྲོས་ལུས་སྟོབས་རྒྱས་པའི་གདོང་ལྔ་ཡིས། །སྨ་བའི་གང་རྒྱངས་གཅིག་གིས་ཟིལ་གྱིས་
གནོན། །གང་བློ་ནོར་འཛིན་འགྲམ་པར་འཁྲུངས་པ་ཡི། །སྙན་ཚིག་མེ་ཏོག་གསར་པའི་དགའ་སྟོན་གྱིས། །ཐོག་མའི་མཆོད་པ་རིགས་ཀྱི་ཅོད་པན་ལ། །འོས་བོར་སློབ་པའི་སྐྱེས་བཟང་ཐོབ་པའི་མོའོ། །
འདི་ན་དམ་པར་སྙན་པའི་དཔལ་ཐོབ་པ། །དཀོར་སྐལ་ཆང་གིས་དགེ་བའི་བློ་མྱོས་པའི། །སྐྱུག་པའི་ཕྲེང་བ་ལྟ་བུའི་ཚིག་སྦྱོར་དག་མཛའ་བའི་རང་བཞིན་གཅིག་ཏུ་མཚན་ཕྱར་སྤྲོ། །རྫོགས་ལྡན་གསེར་
ཞུན་ཁུ་བར་སྐྱུགས་པ་ཡི། །ས་ལ་བདེ་སྐྱིད་པདྨོ་བསྐྲུན་པའི་གཉེན། །གནམ་ལོའི་ཉིན་བྱེད་གསར་དུ་ཚེས་པ་ཡི། །དུས་ཀྱི་དགའ་སྟོན་ཆོ་ག་བརྩོན་པ་ན། །སྐྱེས་ཐོབ་བློ་གྲོས་ནོར་བུའི་མེ་ལོང་ནང། །

[291B] །སྙན་ཚིག་ལང་ཚོ་དང་མའི་སྨིན་ལེགས་མ། །མཐོང་བའི་དཔྱོད་ལྡན་ཡིད་དབང་འཕྱན་པ་ནི། །བླུན་པོ་ནོར་དང་ཆགས་ལྡན་ལུས་ཕྲ་བཞིན། །མཁས་རྣམས་
སྙིང་དུ་སྡུག་པའི་དགའ་སྟོན་ནི། །ལེགས་པར་བཤད་པའི་སྐྱེས་བཟང་འདི་ཁོ་ན། །སྲས་བཅས་རྒྱལ་བར་མཆོད་པའི་སྤྲིན་ཀྱང་ཡིན། །འཆད་རྩོད་རྩོམ་ལ་མཁས་པའི་ངག་གི་ལམ། །ཡངས་པོར་སྨྲ་བའི་
མགུལ་བ་འདི་མཛེས་ཀྱི། །རྨོངས་པའི་མགྲིན་པར་མུ་ཏིག་དམར་པོ་ཡི་།དོ་ཤལ་དཔྱངས་ཀྱང་བོང་བུའི་སྐེ་རྒྱན་བཞིན། །དེ་སླད་བཟང་པོར་སད་པའི་བག་ཆགས་ཀྱིས། །གཞོན་ནུ་ཉིད་ནས་རྒན་པོའི་བློ། །
འཆང་བས། །མཁས་བྱའི་གནས་ལ་མ་བསྐུལ་བརྩོན་པའི་ཁུར། །འདི་ཡི་བློ་གྲོས་འཕེལ་བ་དཀར་ཕྱོགས་བཞིན། །ཞེས་པ་སྟེ། འདིའི་འཕྲོ་ཚང་བ་མ་རྙེད་ཀྱང་དགོས་པའི་དབང་གིས་འདིར་བཀོད་པ་ལགས་སོ། །
རྡོ་རྗེ་འཆང་ཆེན་པོ་ཉིད་ཀྱི་གསུང་བླ་མཆོད་བདེ་མཆོག་དང་འབྲེལ་བའི་བར་ཐུང་སྔོན་འཁོད་ཡིག་འབྲུ་ཆུང་སྟངས་ཆོས་པ་ལོ་ན་ཆེས་ཆེར་བ་གྲེས་རིགས་ཀྱིས་ཀློག་འདོན་ཅུང་ཟད་དཀའ་བར་བརྟེན་རྒྱུ་སྦྱོར་དང་ལྡན་ཚེ་དབང་བྱ་
ཁྲིད་ནས་པར་ཐུང་བསྐྱར་བརྐོ་ཞུས་ཆོག་པ་སོགས་ཀྱི་གསོལ་བ་བཏབ་པ་བཞིན་པར་བྱང་སྨོན་ཚིག་ལྗགས་རྩོམ་དང། ཨེ་མ་རྗེ་ལྷ་ཀླུ་ལྐོག་པ་ཐུབ་བསྟན་ཚེ་དབང་ནས་རྗེ་ཉིད་ཀྱི་མན་ངག་ལྟར་སྐྱབས་

[292A]༄༅། །འགྲོའི་བོགས་འདོན་པར་ཐུང་གསར་དུ་དགོད་རྒྱུའི་ཐོག་མཐའི་མཆོད་བརྗོད་དང། སྨོན་ཚིག་བཅས་དགོས་ཚུལ་ནན་དུ་ཞུས་པ་ལྟར་དེ་འཕྲལ་ཐུགས་རྩོམ་གནང། ཨེ་མ་རྗེ་འདི་བུ་
རྣམ་དཔྱོད་ཀྱི་རྩལ་ཆེ་ཞིང། རྗེ་བླ་མ་ཉིང་ལ་མི་ཕྱེད་པའི་དད་པ་སུས་ཀྱང་ཟློག་ཏུ་མི་བཏུབ་པ་ཡོད་པའི་སྟོབས་ཀྱིས་རྗེ་ཉིད་ཀྱི་འཕྲིན་ལས་ནམ་མཁའ་ལྟར་ཁྱབ་པ་ལ་ཕྲག་དོག་དང་མ་དད་ལོག་པར་བལྟ་
བའི་སྐྱེ་བོ་མཆོག་དམན་སུ་ལའང་ཕོག་ཐུག་སོགས་མི་འཛེམ་པར་བཀྲས་ཆོས་རི་ཁྲོད་སོགས་སུ་ཡང་ཡང་བཅར་ཏེ་བྱང་ཆུབ་ལམ་གྱི་རིམ་པའི་མན་ངག་དུ་མ་མྱོང་ཁྲིད་ཀྱི་ཚུལ་དུ་ནོས་ཤིང། རྗེ་ཉིད་ཀྱི་
གསུང་གི་གསང་བའི་ལམ་གྱི་རིམ་པའི་མན་ངག་མང་པོ་ཞིག་སྔ་ཕྱིར་ཟིན་བྲིས་སུ་བཏབ་པའང་ཡོད་ཅེས་ཐོས་སོ། །འདི་སྐབས་ཤིག་ལ་ཨ་མདོ་དགེ་འདུན་ཆོས་འཕེལ་གྱིས་རྗེ་ཉིད་ཀྱི་སྣང་བརྙན་འཁྲུལ་བར་གྱི་
དབྱིངས་མཚུངས་འབྱོན་གཙང་ཞིག་ལག་བྲིས་མར་བཞེངས་ཏེ། རྒྱབ་ཡིག་ཏུ། བྱམས་བརྩེའི་དཀྱིལ་འཁོར་རྣམ་རྫོགས་པ་། བསྟན་་འཛིན་་བདེ་འབྱུང་གཙུག་གི་རྒྱན། །འཕྲིན་་ལས་་སྣང་བས་གསེར་ལྡན་ཁྱོན། །ཀུན་
ཁྱབ་རྒྱལ་བ་རྒྱ་མཚོའི་མགོན། །ཅེས་བྱ་བ་གསར་རྩོམ་གྱིས་བསྟོད་བསྔགས་བགྱིས་འདུག་ཅིང། ཕྱིས་སུའང་སྐྱབས་རྗེ་ཕ་བོང་ཁ་རིན་པོ་ཆེ་བླ་མ་ཧ་ཅང་གི་ཡག་པོ་ཡོད། ངེད་རང་ལ་ཡང་ཐུགས་མཉེས་པོ་

[292B] ཅེས་ཁོ་རང་གི་གྲོགས་པོ་རྒྱལ་རོང་ལྷ་བྲིས་པ་ཐུབ་བསྟན་ཆོས་རྒྱལ་དང། ལྷ་ས་དགའ་ལྡན་ཁར་གསར་པ་དཀོན་མཆོག་ནོར་བུ་ཟུང་ལ་བརྗོད་འདུག་པས། ཁོང་པས་མཁས་མཆོག་དབྱིག་གཉེན་དང་
ཞྭ་ལུ་ལོ་ཆེན་སོགས་ཀྱིས་མཚོན་ཏེ་འཕགས་བོད་ཀྱི་བླ་ཆེན་དང་མཁས་ཆེན་སུ་འདྲ་ཞིག་ལའང་འཇིག་རྟེན་གཉེན་གྲོགས་ཀྱི་རྩིས་མཐོང་ཙམ་ལས་དྭད་པ་དག་སྣང་གིས་བདེན་ཁ་སྤུ་ཙམ་སྦྱིན་མི་སྲིད་པའི་རྟོག་གེ་མགོ་
མཁྲེགས་ཤིག་ཡིན་ཡང། རྗེ་བླ་མ་ཉིད་སྐྱེས་མཆོག་དམ་པ་བསམ་མི་ཁྱབ་པའི་ངང་ཚུལ་རྗེན་པར་གསལ་བ་ཞིག་ཏུ་བཞུགས་པའི་སྟབས་ཀྱིས་དགེ་འདུན་ཆོས་འཕེལ་རང་ཉིད་ནས་གཞན་མ་ཇི་ལྟར་ཡང་རྗེ་འདི་ལ་
དད་པའི་ཕྱོགས་འཛིན་པ་ཞིག་ནི་ཡིན་པར་སྣང་ངོ། །གཞན་ཡང་ཨ་རུ་ཧོར་ཆེན་པོའི་བྱེས་འགྲུལ་དང་གྲྭ་རིགས་ཁག་མང་པོ། ཨ་མདོའི་ཡུལ་སོགས་ནས་དབུས་ལྗོངས་སུ་ཆས་པའི་དད་མཇལ་པ་དུ་མར་མཇལ་
ཁ༑ ཕྱག་དབང། འདོད་ཆོས། སྲུང་བྱིན་སོགས་དང། ཨ་མཆོག་ཟུང་ཆུ་སྐུ་ཞང་སྤྲུལ་སྐུའི་ཞུ་ཡིག་གི་བཀའ་ལན་དུ། །བསྔགས་འོས་ཡོན་ཏན་རིན་ཆེན་དཔལ་གྱི་རྡུལ། །ཐུགས་བསྐྱེད་ནོར་བུའི་ཐིག་ལེར་འཛུམ་པའི་
དཔྱིད། །ས་གསུམ་བསྟན་འགྲོའི་མུན་སེལ་སྙིང་པོ་གང། །མཆོག་སྤྲུལ་སྨྲ་བའི་ཉི་མ་གཅིག་དེའི་དྲུང། །མཛའ་བའི་རང་བཞིན་སྙིང་དུ་སྡུག་པ་ཡིས། །མངོན་སུམ་ཁྱོད་སྐུ་བལྟ་བའི་གདུང་སེལ་དུ། །སྨྲ་བའི་འདུ་བྱེད་

[293A]༄༅། །སྭ་སྟའི་དབྱངས་ཀྱི་མཆིད། །ལྷག་པར་སྤྲོ་འདིར་བརྩ་བས་དགྱས་པར་དགོངས། །ལུང་རྟོགས་ནོར་བུའི་ཁམས་ལས་ལེགས་བསྐྲུན་པའི། །གསང་གསུམ་ཉིན་མོར་བྱེད་པའི་དཀྱིལ་འཁོར་གང༑ ༑ངོ་མཚར་འཕྲིན་ལས་འོད་སྟོང་རྩེ་དགའ་ཡིས། །ས་ཆེན་བསྐལ་བཟང་སྙིང་པོར་བྶྐུརྣ་བཞིན་ནས། །དབྱངས་ཅན་དབྱངས་ཀྱི་ཤིས་པར་སྒེག་པ་ཡི། །དད་དམ་རྗེས་བརྩེའི་རང་གཟུགས་སྭ་སྟིའི་རིས། །
རིན་གཉིས་རྟ་རྨིག་ཟླ་དབང་གྲངས་ལྡན་དང། །གོས་བཟང་གནས་བཅུའི་སྣང་བརྙན་བཀྲ་བ་བཅས། །རབ་དཀར་ལྷ་རྫས་སོ་སོས་བཏེག་པ་ཟུང། །ཕྱག་རྒྱའི་རེ་ཁཱ་ཉམས་མེད་སྔ་ཕྱིར་སོར། །མང་དུ་སྤོས་
དང་རྩེ་གཅིག་སྒྲུབ་པ་དང། །ཐབས་ཀྱིས་གཞན་དག་དེ་ལ་བཀྲི་བ་དང། །ཞིང་མཆོག་བླ་མ་མཆོད་ཅིང་བཀུར་བ་སོགས། །ངོ་མཚར་རྣམ་ཐར་དྲན་པའི་མོད་ཉིད་ལ། །བདག་ཡིད་ལྟག་པར་རངས་ཤིང་སྤྲོ་བ་ཡིས་
བསྟོད་བསྔགས་ཅ་ཅོ་བརྒྱ་ཕྲག་སྒྲོག་པར་བྱས། །བདག་ཀྱང་འཚོ་བའི་དངོས་པོ་རབ་བརྟན་ཅིང། །འདི་སྣང་རྣམ་གཡེང་སྒྲོག་ཏུ་ཆུད་པ་ཡིས། །རྩེ་གཅིག་སེམས་པའི་གོ་སྐབས་ཅུང་ཕྲ་ཡང་།བསྟན་འགྲོའི་ལྷག་
བསམ་ཡར་ཟླར་རྩེན་བཞིན་ལགས། །མཚམས་ཞུ། ཀྱེ་མ་སྡིག་ལྟ་སྙིང་དུ་ཟུག་པ་ཡི། །མི་བསྲུན་སྐྱེ་བོའི་གླང་པོས་མཐའ་དབུས་ཁེངས། །བརླབ་པོར་སྤྱོད་པའི་གོམ་སྟབས་བྱུང་རྒྱལ་དུ། །བསྒྱུར་བས་རྒྱལ་བསྟན་

[293B] །རེས་འགའ་གདོང་ལྔའི་ཁོག་པ་འབུས་གཡེང་བཞིན། །ཕྱི་ཚུལ་བསྟན་པའི་གཟུགས་བརྙན་རབ་མཛེས་ཀྱང། །ནང་དུ་ལྟ་སྒོམ་སྤྱོད་པའི་ཁྱད་པར་གྱི། །ཡང་དག་དོན་གྱི་སྙིང་པོས་རབ་ཏུ་
སྟོངས། །དཀར་མིན་གདོལ་སྤྱོད་དཔུང་པ་དར་བ་ཡིས། །ཆོས་བཞིན་སྤྱོད་རྣམས་ཉམ་དམས་འཚེ་བས་ངལ། །སྒྲུབ་པའི་སྐལ་པ་ཅུང་ཟད་རྙེད་རྣམས་ཀྱང། །ལྟར་སྣང་ཕྱོགས་རེའི་ལམ་དུ་ཚེ་གང་གོལ། །བསྟན་པའི་སྙིང་
པོ་འཇམ་མགོན་སྙན་བརྒྱུད་ནོར། །མི་གཙང་བགོས་པའི་རྡོ་བཞིན་ཀུན་གྱིས་བསྐྱུར། །དེ་ལྟའི་ངང་ཚུལ་སྙིང་གི་ཟུག་རྡུ་ལྟར་།བདག་ཀྱང་ཞི་བའི་དབེན་པ་ཉིད་སེམས་ཀྱང། །འཇམ་མགོན་རིང་ལུགས་སྙིང་དུ་ལྕི་བའི་
ཁུར༑ ༑སྙིང་སྟོབས་རླབས་ཆེས་ལྷག་པར་སྤེལ་བ་ཡིས། །ད་དུང་བློ་བཟང་སྙན་བརྒྱུད་བཤད་སྒྲུབ་བསྟན། །སྤེལ་བཞིན་རིང་མཚོའི་ལྷག་བསམ་བརྟན་པོ་ལགས། །དེ་སླད་ཉིད་ཀྱང་སྙིགས་ལྔའི་རང་བཞིན་གྱི། །སྣང་
ཚུལ་གང་ལའང་ཐུགས་ཡིད་མི་འབྱུང་བར། །གང་ལས་དོན་གཉིས་དགོས་འདོད་དབྱིག་གི་ཆར། །ཡིད་བཞིན་འབེབ་པ་ཁྱོད་སྐུའི་བསམ་འཕེལ་དབང། །མཐུན་སྣང་གདུལ་བྱའི་ཟུར་པུད་རྒྱལ་མཚན་གྱི་།རྩེ་མོར་
སྲིད་མཐའི་བར་དུ་མཛེས་པར་མཛོད། །འཇམ་མགོན་སྙན་བརྒྱུད་ས་གསུམ་རིན་ཆེན་གཅིག་ས་དེའི་བསྐལ་བཟང་སྙིང་པོར་སྤྱོད་པའི་སླད། །གང་ལ་གང་འཚམ་བཤད་དང་སྒྲུབ་པ་ཡིས། །སྤེལ་བའི་ཁུར་དེ་ཁྱོད་

[294A]༄༅། །ཀྱིས་བདག་གིར་མཛོད། །ལྷག་པར་དུས་གསུམ་རྒྱལ་བའི་ལམ་པོ་ཆེ། །བྱང་ཆུབ་ལམ་གྱི་རིམ་པ་ལ་བརྟེན་ནས། །ངེས་འབྱུང་བྱང་སེམས་ཡང་དག་ལྟ་བ་ཡིས། །མཐའ་ཡས་སྐྱེ་
རྒུའི་སྙིང་ལ་སྐལ་བཟང་མཛོད། །བསྲུང་དང་ཕྱིར་ཟློག་བཀའ་ཡི་འཁོར་ལོ་ཡིས། །གླགས་ཚོལ་བར་གཅོད་ཕྱེ་མར་འཐག་པ་དང་།འཁོར་འདས་ཚེ་བཅུད་མི་ཤིགས་དྭངས་མ་ཡི། །དཔལ་དུ་བསྡུ་བའི་ཆོ་གར་
བརྩོན་པར་མཛོད། །ཁྱོད་ཀྱི་ཞབས་སེན་གཡུང་དྲུང་དྭངས་མར་སྨིན། །བཞེད་རྒུ་འབད་མེད་འགྲུབ་པར་གྱུར་ཅིག་ཅེས། །དྲང་སྲོང་བདེན་པའི་དབྱངས་སུ་འཇོར་བ་ཡི། །གྲོགས་སུ་བླ་མ་མཆོག་གསུམ་ཀུན་ཀྱང་
སྤྲན༑ ༑ཡུལ་གྱིས་བསྐལ་བས་ཕན་ཚུན་དགྱེས་ཞལ་དངོས། །སྤྱོད་པའི་དགའ་སྟོན་རེ་ཞིག་སྐབས་ཕྲ་ཡང། །ཕེབས་པར་སྨྲ་བའི་གསུང་གི་དོད་པོ་རུ། །ངལ་བསོའི་གསུང་མཆིད་ཡང་དང་ཡང་དུ་འཚལ། །
དེ་སྐད་ཞུ་འཕྲིན་གཉིས་སྐྱེས་དང་མོ་དཀར། །སྙན་ཚིག་མགྲིན་པའི་རྫ་རྔ་འཁྲོལ་བ་ཅན། །དོན་ལྡན་སྐྱེས་བཟང་སྒྲོ་གཤོག་ངོ་མ་བཞིན་དུ། །བདེ་ཆེན་གྲུབ་མཆོག་དགའ་བའི་ཚལ་ནས་འཕུར་།ཅེས་པ་གནང་
སྐྱེས་གྱ་ནོམ་པས་སྤུད་པ་བཅས་སྩལ་ཞིང། དེ་ཕྱོགས་ཀྱི་སྐྱབས་ཞུའི་ལན་གཞན་མའང་འགའ་རེ་གནང། དད་བརྩོན་ཅན་དུ་མའི་ངོར་ཟབ་ལམ་བླ་མཆོད་དང་གྲུབ་རྒྱལ་ཚེ་སྒྲུབ་སྦྲགས་མའི་སྒོ་ནས་ཞིང་

[294B]རྗེའི་རེ་ཁཱ་ཞེས་པའང་ལྗགས་སྒྲིགས་སུ་མཛད་དོ། །འདིར་སྨྲས་པ། མི་བཟད་སྙིགས་མ་ལྔ་བདོའི་དུས་ཀྱི་མཐར། །སྙིང་སྟོབས་ཆེན་པོའི་མཚན་གྱི་གྲགས་སྙན་
གཟི༑ ༑མེ་འབར་འཇམ་དཔལ་རྡོ་རྗེ་ཙོང་ཁ་པའི། །དྲི་མེད་ལུགས་བཟང་ས་གསུམ་སྣང་བའི་གཏེར། །གང་དེའི་མདོ་རྒྱུད་བསྟན་པའི་སྲོལ་མ་ལུས། །གསན་བསམ་སྒོམ་སྒྲུབ་འཆད་རྩོད་རྩོམ་བ་སོགས་།རླབས་ཆེན་
འཁོར་ལོ་གསུམ་གྱི་མཛད་བཟང་གིས། །ཉི་ལྟར་གསལ་མཛད་ཐུབ་དབང་གཉིས་པ་བཞིན། །བྱམས་བརྩེ་མཁྱེན་པ་བསྟན་འཛིན་བྱེ་བའི་དབུས། །ཆེས་འཕགས་སྟོབས་བཅུའི་བདག་པོའི་འཕྲིན་ལས་ཀྱི་།རོལ་
བར་རྒྱལ་བ་རྒྱ་མཚོའི་མཛད་པའི་ཤས། །ཅུང་ཟད་སྤྲོ་ལ་འཇུག་འདི་ཨེ་མ་རྨད། །ཅེས་པ་ནི་གོང་དུ་དུས་ཚེས་ངེས་པ་རྙེད་པའི་མཛད་པ་ཐོ་རེ་བ་འགའ་ཞིག་བརྗོད་པའི་མཇུག་བསྡུ་བའི་ཚིགས་སུ་བཅད་པའོ།། །།