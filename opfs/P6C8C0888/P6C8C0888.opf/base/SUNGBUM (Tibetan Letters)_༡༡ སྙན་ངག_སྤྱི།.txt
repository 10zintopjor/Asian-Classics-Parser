
[001A] སྨོན་ལམ་ཤིས་བརྗོད་བཞུགས་

[001B]༄༅། །ན་མོ་གུ་རུ་མཉྫུ་གྷོ་ཥཱ་ཡ། །རྒྱལ་བ་ཀུན་གྱི་བདག་པོ་རྡོ་རྗེ་འཆང། །རྒྱལ་བའི་དབང་པོ་རྗེ་བཙུན་སྤྱན་རས་གཟིགས། །རྒྱལ་བའི་ཐུ་བོ་བློ་གྲོས་རིན་ཆེན་ཞབས། །གསོལ་བ་འདེབས་སོ་ཤེས་རབ་དངོས་གྲུབ་
སྩོལ། །མཆོག་གི་དངོས་གྲུབ་བརྙེས་པའི་ཤེས་རབ་བཟང། །མཆོག་གི་བདག་ཉིད་རོལ་པའི་རྡོ་རྗེ་དང། །མཆོག་ལྡན་གྲུབ་པའི་དབང་པོ་མི་ཏྲ་པར། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །འགྲོ་བའི་མིག་གཅིག་སྒྲ་བསྒྱུར་བྱམས་པ་
དཔལ། །འགྲོ་འདྲེན་དམ་པ་བསོད་ནམས་དབང་ཕྱུག་དང། །འགྲོ་ཕན་ལྷུན་གྲུབ་བསོད་ནམས་སེང་གེ་ལ། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །རིན་ཆེན་སེང་གེ་རྣམ་དག་མཁྱེན་པ་རྒྱས། །རིན་ཆེན་གྲུབ་པ་མདོ་རྒྱུད་རྒྱ་མཚོའི་
བདག་རིན་ཆེན་གསུམ་འདུས་ངོ་བོ་ཁྱུང་ལྷས་པར། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །དབང་ཕྱུག་བརྒྱུད་ལྡན་བློ་བཟང་གྲགས་པའི་དཔལ། །དབང་གི་རྒྱལ་པོ་མཁས་གྲུབ་འཛམ་གླིང་རྒྱན། །དབང་ཁྲིད་གདམས་
པའི་གཏེར་མཛོད་བ་སོ་པར། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །གསང་བདག་གཉིས་པ་ཆོས་ཀྱི་རྡོ་རྗེ་དང། །གསང་ཆེན་རིམ་གཉིས་མཐར་སོན་དབེན་ས་པ། །གསང་སྔགས་གཏེར་
མཛོད་སངས་རྒྱས་ཡེ་ཤེས་ལ། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །ཤེས་བྱ་ཀུན་གཟིགས་བློ་བཟང་ཆོས་རྒྱན་དང། །ཤེས་ལྡན་སྲས་མཆོག་

[002A]༄༅། །དགེ་འདུན་དོན་གྲུབ་རྗེ། །ཤེས་རབ་ཕུལ་བྱུང་བསྟན་འཛིན་འཕྲིན་ལས་ལ། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །ལུང་གི་དབང་ཕྱུག་བློ་བཟང་མཁས་བཙུན་དང། །ལུང་
རིགས་མཛོད་འཛིན་བློ་བཟང་ཤེས་རབ་ཞབས། །ལུང་རྟོགས་བདག་ཉིད་འཇམ་དཔལ་རྒྱ་མཚོ་ལ། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །བཀའ་བསྟན་ཆོས་ལ་དབང་སྒྱུར་ཁྲི་ཆེན་རྗེ། །བཀའ་གདམས་
བསྟན་འཛིན་བསྐལ་བཟང་རྒྱ་མཚོའི་སྡེ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་ཤེས་རབ་དངོས་གྲུབ་སྩོལ། །རྙེད་དཀའ་ཡིད་བཞིན་ནོར་འདྲའི་དལ་འབྱོར་རྟེན། །མནོག་ཆུང་ཆོས་བརྒྱད་བྱ་
བས་མི་གཡེང་བར། །ཐུན་མོང་སྐྱེས་བུ་གསུམ་དང་འཚམས་པའི་ལམ། །ཚུལ་བཞིན་སྒྲུབ་པས་ཉིན་མཚན་འདའ་བར་ཤོག་དེ་ཉིད་བཅུ་ལྡན་རྡོ་རྗེ་སློབ་དཔོན་ལས། །སྐུ་གསུམ་བདེ་བླག་སྒྲུབ་བྱེད་དབང་བསྐུར་མཆོག་
ནོས་ནས་ཇི་སྐད་བསླབ་པར་ཁས་བླངས་པའི། །དམ་ཚིག་མ་ལུས་སྲོག་བཞིན་བསྲུང་བར་ཤོག་སྣོད་བཅུད་གང་སྣང་འཇམ་མགོན་ཡེ་ཤེས་ཀྱི། །རང་གཟུགས་དཀྱིལ་འཁོར་ཆེན་པོར་ལེགས་ཤར་ཞིང། །སྤྲོས་བྲལ་
སྟོང་པར་མཐོང་བའི་རྣལ་འབྱོར་གྱིས། །ཐ་མལ་སྣང་ཞེན་མྱུར་དུ་འཇོམས་པར་ཤོག་ཚེ་རབས་ཀུན་ཏུ་འཇམ་དབྱངས་གཞོན་ནུ་གང། །བདག་གི་གཙུག་ཏོར་རྒྱན་དུ་རྟག་བཞུགས་ནས། །ཇི་ལྟ་ཇི་སྙེད་འབྱེད་པའི་བློ་

[002B] །མཆོག་ཐུན་དངོས་གྲུབ་ཡིད་བཞིན་སྩོལ་གྱུར་ཅིག་ །ཅེས་གྲུབ་པའི་དབང་ཕྱུག་རྗེ་བཙུན་མི་ཏྲ་པ་ཆེན་པོ་ནས་བརྒྱུད་པའི་དཀྱིལ་འཁོར་བརྒྱ་རྩའི་ནང་གི་འཇམ་དབྱངས་ཨ་ར་པ་ཙ་ལྷ་ལྔའི་དབང་གི་བརྒྱུད་འདེབས་འདི་ནི་ཨ་རི་ལུགས་ན་ཨིར་ཏེ་ནི་ནོ་མོན་ཧན་ངག་དབང་ལྷུན་གྲུབ་དང་རྒྱས་ཀྱིས་བསྐུལ་
བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།   ༈     རྒྱལ་ཀུན་ཡེ་ཤེས་གཅིག་བསྡུས་འཇམ་དཔལ་དབྱངས། །དཀྱིལ་འཁོར་ཡིད་ཀྱི་མཁའ་ངོས་འཇའ་ཚོན་བཞིན། །ལེགས་པར་བསྒོམས་ནས་མཆོད་
བསྟོད་བཟླས་པ་སོགས། །ཚུལ་བཞིན་སྒྲུབ་པའི་རྣམ་དཀར་དག་པ་ཡིས། །དངོས་གྲུབ་ཀུན་གྱི་རྩ་བ་བཤེས་གཉེན་མཆོག་ལུས་དང་སྲོག་གི་ཕྱིར་ཡང་མི་གཏོང་བར། །ལེགས་པར་བསྟེན་ནས་ཟབ་རྒྱས་གདམས་ངག་རྣམས། །འདོམས་ཤིང་དེ་དོན་
སྒྲུབ་ལ་གཞོལ་བར་ཤོག་སྐྱེ་བར་ཐེག་པ་མཆོག་གི་རིགས་སད་པའི། །དལ་འབྱོར་ཡོན་ཏན་ཀུན་ཚང་རྟེན་རྙེད་ནས། །བླང་དོར་ཕྱིན་ཅི་ལོག་ལས་ཡིད་སྲུང་བའི། །བག་ཡོད་བརྟན་པོས་རྟག་ཏུ་འདའ་བར་ཤོག་སྲིད་པའི་གནས་ལ་རབ་འབར་མེ་འོབས་
དང༑ ༑མཚུངས་པའི་ངེས་འབྱུང་དྲག་པོས་ཡིད་བསྐུལ་ཞིང། །བདག་བས་གཞན་གཅེས་རྣམ་དག་སེམས་མཆོག་གིས། །རྫོགས་པའི་བྱང་ཆུབ་སྒྲུབ་ལ་བརྩོན་པར་ཤོག་འཇམ་དཔལ་དབྱངས་དང་རྗེ་བཙུན་སྤྱན་རས་གཟིགས། །ཀུན་ཏུ་བཟང་པོ་མཐུ་
ཆེན་ཐོབ་ལ་སོགས། །སར་གནས་རྒྱལ་སྲས་དཔའ་བོ་ཐམས་ཅད་ཀྱི། །སྤྱོད་པ་ཇི་ལྟར་བདག་གིས་བསླབ་པར་ཤོག་ཡེ་ཤེས་ལྷ་རྣམས་འཕྲོ་འདུའི་གཞལ་མེད་དབུས། །བླ་མ་ལྷ་ཡིས་སྨིན་བྱེད་དབང་བསྐུར་ནས། །ཇི་ལྟར་ཁས་བླངས་དམ་ཚིག་མ་ལུས་

[003A]༄༅། །པ༑ ༑སྲོག་དང་བསྡོས་ཏེ་ཚུལ་བཞིན་བསྲུང་བར་ཤོག་ལྷ་དང་གྲུབ་པས་བསྟེན་པའི་སྨན་གྱི་ལྗོངས། །ས་བཟང་བསམ་གཏན་འཕེལ་བའི་གནས་མཆོག་དང། །མཚན་ལྡན་སྔགས་གཡོག་རྙེད་སླའི་འཚོ་བསོགས། །
རྣལ་འབྱོར་སྒྲུབ་པའི་མཐུན་རྐྱེན་ཚང་བར་ཤོག་མདུན་གྱི་མཁའ་ཁྱབ་བླ་མ་མཁྱེན་པའི་གཏེར། །གྲངས་མེད་འཁོར་དང་བཅས་པའི་ཞིང་མཆོག་ལ། །ཡན་ལག་དུ་མའི་སྒོ་ནས་ཚོགས་བསགས་པས། །བདག་རྒྱུད་སྨིན་ཅིང་ལེགས་པར་སྦྱོང་བར་
ཤོག་ཀུན་ཁྱབ་གདོང་ནས་དག་པའི་ཆོས་ཀྱི་དབྱིངས། །བདེ་གསལ་རང་གི་རིག་པ་ཟུང་འཇུག་པའི། །མཉམ་གཞག་མཐའ་བྲལ་ལྟ་བའི་རྣལ་འབྱོར་གྱིས། །མཚན་མེད་ཆོས་སྐུ་མྱུར་དུ་འགྲུབ་པར་ཤོག་སྒྲིབ་བྲལ་ཐུགས་ཀྱི་རྡོ་རྗེ་ཧཱུཾ་ཡིག་ལས།།
གཞོམ་མེད་རྡོ་རྗེའི་ས་གཞི་རྭ་བ་གུར། །བསྐལ་བའི་མེད་དཔུང་དང་མཚུངས་འོད་ཟེར་གྱིས། །ཕྱོགས་བཅུའི་བགེགས་རྣམས་བཟློག་ཅིང་བསྲུང་བར་ཤོག་རྣམ་དག་ཡེ་ཤེས་རོལ་པ་ལས་ཤར་བའི། །ཁང་བཟང་འོད་ཟེར་ལྔ་ཡི་དྲ་བ་ཅན། །ཞིང་ཁམས་
རྒྱ་མཚོའི་ཁྱོན་དང་མཉམ་བསྒོམས་པས། །མ་དག་སྣོད་ཀྱི་འཇིག་རྟེན་སྦྱོང་བར་ཤོག་རང་གི་སྒོ་གསུམ་རྗེ་བཙུན་ལྷག་པའི་ལྷའི། །སྒྲིབ་བྲལ་སྐུ་གསུང་ཐུགས་སུ་ལེགས་ཤར་བ། །ཟབ་གསལ་གཉིས་སུ་མེད་པའི་རྣལ་འབྱོར་གྱིས། །མ་དག་བཅུད་
ཀྱི་སྣང་ཞེན་སྦྱོང་བར་ཤོག་ངོ་མཚར་ལྷ་མོའི་རྩེད་འཇོ་མཐའ་ཡས་ལ། །བལྟས་པའི་བདེ་བ་ཆེ་ལ་རོལ་བ་སོགས། །ཡིད་འོང་རང་སྣང་མཆོད་བསྟོད་གོམས་པའི་མཐུས། །ཟག་མེད་འབྲས་བུའི་ལོངས་སྤྱོད་འགྲུབ་པར་ཤོག་ཡན་ལག་བཞི་ལྡན་

[003B] །དམིགས་པའི་ངག་དང་ཡིད་ཀྱི་བཟླས་བརྗོད་མཐུས། །འགག་མེད་རྒྱལ་བའི་ཚངས་དབྱངས་འགྲུབ་པ་དང། །རབ་འབྱམས་ལས་ལ་ཐོགས་མེད་དབང་བར་ཤོག་རང་ཉིད་རྟེན་དང་བརྟེན་པའི་དཀྱིལ་འཁོར་དུ། །ལེགས་
པར་གཞིགས་ལ་དྲན་ཤེས་བརྟན་པོ་དང། །མེ་དང་སྒྲ་གནས་བསམ་གཏན་མཆོག་བསྒོམས་ཏེ། །བདེ་གསལ་མི་རྟོག་ཏིང་འཛིན་མཐར་ཕྱིན་ཤོག་འཁོར་འདས་མ་ལུས་རང་གི་ཐ་སྙད་བློས། །ཕར་བཏགས་ཙམ་ལས་བདེན་པར་མ་རྙེད་པའི། །ངེས་
ཤེས་ཐར་པ་སྟེར་བའི་བསམ་གཏན་གྱིས། །བདེན་འཛིན་མྱུར་དུ་དྲུང་ནས་འབྱིན་པར་ཤོག་དེ་ལྟར་གསང་སྔགས་བྱ་རྒྱུད་རིགས་གསུམ་གཙོ། །དེ་བཞིན་གཤེགས་བདག་འཇམ་དབྱངས་རྣལ་འབྱོར་ལ། །རྩེ་གཅིག་གོམས་པས་མཆོག་དང་
ཐུན་མོང་གི་དངོས་གྲུབ་མ་ལུས་བདེ་བླག་འགྲུབ་པར་ཤོག་ཁྱད་པར་ཇི་སྙེད་ཤེས་བྱ་རིག་པའི་གནས། །ཀུན་གསལ་རྣམ་པར་འབྱེད་པའི་དཔལ་ཐོབ་ཅིང། །མཐའ་བྲལ་ལྟ་བ་བཤད་དང་སྒྲུབ་པ་ལ། །མགོན་པོ་འཇམ་དབྱངས་ཉིད་དང་འདྲ་
བར་ཤོག་སྐྱེ་བར་གཞོན་ནུ་ཟུང་ཕུད་ལྔ་ལྡན་ལྷ། །མིག་དང་ཡིད་ཀྱི་སྣང་བར་མི་འབྲལ་ཞིང། །དཔག་མེད་གཞན་དོན་བྱེད་པའི་མཐུ་ཐོབ་ནས། །མཁའ་མཉམ་འགྲོ་བ་མྱུར་དུ་སྒྲོལ་བྱེད་ཤོག་ །ཤིས་བརྗོད་ནི།  རབ་ཡངས་ཀུན་གསལ་དབྱིངས་སུ་ཆུ་
འཛིན་བཞིན། །ལེགས་པར་ཁྱབ་པའི་རྗེ་བཙུན་འཇམ་དཔལ་དབྱངས། །ལྷ་དང་ལྷ་མོའི་རོལ་པ་སྣ་ཚོགས་ལས། །ཁ་ཅིག་རྣམ་བཀྲའི་མེ་ཏོག་ཆར་དུ་འབེབས། །ལ་ལ་ཤིས་བརྗོད་ཚངས་པའི་དབྱངས་སྙན་དང། །ཡིད་འོང་རོལ་མོའི་སྒྲ་སྐད་སྣ་ཚོགས་

[004A]༄༅། །སྒྲོགས། །བགེགས་འཇོམས་གཤིན་རྗེའི་གཤེད་ཀྱི་ཁྲོ་ཚོགས་བཅས། །བདག་སོགས་འགྲོ་རྣམས་ཤིས་པས་སྐྱོང་གྱུར་ཅིག་རིགས་ཀུན་ཁྱབ་བདག་འཇམ་དཔལ་རྡོ་རྗེ་དང། །སྤྱན་རས་གཟིགས་དབང་གྲུབ་ཆེན་མི་ཏྲ་པ།།
བློ་བཟང་གྲགས་པའི་དཔལ་སོགས་རྩ་བ་དང། །བརྒྱུད་པར་བཅས་པའི་བླ་མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །
ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ངོ་མཚར་མཚན་དཔེའི་དཔལ་འབར་བཅུ་དྲུག་ལོའི། །ལང་ཚོ་རབ་རྒྱས་འཇམ་དབྱངས་འགྲོ་བའི་སྐྱབས། །རང་དང་མི་གཉིས་ལྷ་དང་ལྷ་མོ་སོགས། །རབ་འབྱམས་ཕྱོགས་བཅུའི་བདེ་གཤེགས་ཐམས་
ཅད་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་བྱ་རྒྱུད་རྒྱལ་པོ་དེ་བཞིན་གཤེགས་
རིགས་བདག་དཔའ་བོ་གཅིག་གྲུབ་འཇམ་དཔལ་རྩ་བའི་རྒྱུད། །དབང་བསྐུར་མཚན་བཅས་མཚན་མེད་རྣལ་འབྱོར་སོགས། །ལུང་དང་རྟོགས་པའི་དམ་ཆོས་མ་ལུས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་
རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་རབ་འབྱམས་ཕྱོགས་བཅུའི་ཞིང་ན་བཞུགས་པ་ཡི། །རྒྱུད་དོན་རིག་སྔགས་འཆང་བའི་རྣལ་འབྱོར་པ། །ལུང་དང་རྟོགས་

[004B] །འཛིན་པའི་དགེ་འདུན་དཀོན་མཆོག་མ་ལུས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་
དཔལ་ལ་རོལ་པའི་བཀྲ་ཤིས་ཤོག་ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་བའི་འོད་འཕྲོ་ཞིང། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདག་ཅག་
གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་བ་ཕུལ་དུ་བྱུང་བ་ཡིས། །བདེ་ལེགས་རྒྱུན་མི་ཆད་པའི་བཀྲ་ཤིས་ཤོག་ །དེ་ལྟར་གྲུབ་པའི་འཁོར་ལོས་སྒྱུར་བ་རྗེ་བཙུན་མེ་ཏྲ་པ་ཆེན་པོ་ནས་བརྒྱུད་པའི་རྗེ་བཙུན་
འཇམ་དཔལ་འབྱངས་ཨར་པ་ཙ་ན་ལྟ་ལྔའི་དཀྱིལ་ཆོག་གི་ཆ་ལག་སྨོན་ལམ་དང། ཤིས་བརྗོད་དགོས་ཞེས་ཨ་རི་ལུག་སན་ཨེར་ཏེ་ནི་ནོ་མོན་ཧན་ངག་དབང་ལྷུན་གྲུབ་དང་རྒྱས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།
﻿
[001A]༄༅།  །ལྷག་པའི་ལྷ་མཆོག་རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་དཀར་པོ་ལྷ་ལྔའི་སྒྲུབ་ཐབས་ཀུན་གསལ་ཤེས་རབ་མཆོག་སྦྱིན་ཞེས་བྱ་བ་བཞུགས་སོ།།།

[001B]༄༅། །ན་མོ་གུ་རུ་མཉྫུ་གྷོ་ཥཱ་ཡ། །མཐའ་ཡས་རྣམ་པ་མ་འདྲེས་འབྱེད་པའི་བློ། །ཀུན་ཏུ་སོང་ཡང་ལྷག་པར་གཡོ་བ་མེད། །སྤྲོས་དང་བྲལ་ཡང་གཟུགས་མཛེས་མཚན་དཔེའི་སྐུར། །སྟོན་མཛད་འཇམ་
མགོན་ལྷ་ལ་གུས་ཕྱག་འཚལ། །དོན་དམ་གསང་ཆེན་ཟུང་འབྲེལ་རྡོ་རྗེའི་སྒྲ། །ཀུན་མཁྱེན་བེཌཱུར་རྒྱུད་མང་ལས་འབྱིན་ཞིང། །ཐུབ་བསྟན་ཡོངས་ཀྱི་ཚུལ་ལུགས་ཟློས་གར་དུ། །བསྒྱུར་མཛད་བློ་བཟང་གྲགས་པས་རྣམ་
ཀུན་སྐྱོངས། །གཞོལ་མེད་ཡི་གེའི་ངག་ལས་ཉེར་དྲངས་པའི། །ཆོས་ཕུང་མཐའ་ཡས་མཛོད་ལ་དབང་འབྱོར་ཞིང། །གྲུབ་མཆོག་དང་པོའི་སངས་རྒྱས་གདན་ཁྲི་ལ། །མངའ་བརྙེས་དཔལ་ལྡན་བླ་མ་ཕྱག་གི་
ཡུལ༑ །ཆུ་ཤེལ་གསར་པའི་ལྡིང་ཁང་ཁོར་མོ་ཡུག་དབང་གཞུ་ནམ་མཁའི་མཐའ་རྫོགས་འབར་བའི་འོད། །འཕྲོས་ན་གང་སྐུའི་དཔེར་འོས་འཇམ་དཔལ་དབྱངས། དྲན་པ་ཡིས་ཀྱང་སྙིང་མུན་དྲུང་ནས་འབྱིན། །མགོན་ཁྱོད་

[002A]༄༅། །གསང་གསུམ་སྒྱུ་འཕྲུལ་གསར་པའི་དཔྱིད། །རྣལ་འབྱོར་ཡིད་ངོས་རྫོགས་པའི་དགེ་མཚན་གྱིས། །ཀུན་རྫོབ་དོན་དམ་ཆོས་ཀུན་རྗེན་པ་རུ། །གསལ་བའི་ཤེས་རབ་མཆོག་སྦྱིན་འདི་
ན་གྲུབ།  །དེ་ཡང་རྒྱས་པ་ཀུན་གྱི་ཡབ་ཏུ་གྱུར་ཀྱང་བཅུ་དྲུག་ལོན་པའི་ལང་ཚོ་ཡིད་དུ་འོང་བའི་མཚན་དཔེ་གསལ་རྫོགས་ཀྱི་སྐུར་བསྟན་པ་རྗེ་བཙུན་འཇམ་དཔལ་དབྱངས་ལ་རྒྱུད་སྡེ་ཆེན་པོ་བཞི་དང་འབྲེལ་བའི་ལྷ་དང་སྔགས་ཀྱི་རིམ་པ་མཐའ་ཡས་པ་ཞིག་མཆིས་པ་ལས་འདིར་བྱ་རྒྱུད་རིགས་གསུམ་གྱི་
མཆོག་དེ་བཞིན་གཤེགས་པའི་རིགས་ཀྱི་བདག་པོར་གྱུར་པ་དང། དེ་ལ་ཡང་ལྷ་སྔགས་ཀྱི་དབྱེ་བ་མི་འདྲ་བ་སྣ་ཚོགས་པ་ཞིག་ལས་ཨ་ར་པ་ཙ་ན་ཞེས་པ་ཚབ་ཚུལ་ཁྲིམས་རྒྱལ་མཚན་ཀྱིས་སྤྲོས་པ་མེད་པ་ཞེས་དང། གཞན་འགའ་ཞིག་གིས་འགྲོ་བ་སྨིན་བྱེད་ཅེས་བསྒྱུར་བ་འདི་ལ་ཡང་སྐུ་
མདོག་མི་འདྲ་བ་དང། དཔའ་བོ་གཅིག་པ་དང་ལྷ་ལྔ་སོགས་དུ་མའི་ནང་ཚན། འཕགས་པ་སྤྱན་རས་གཟིགས་དབང་ཕྱུག་ལས་དངོས་སུ་མདོ་སྔགས་ཀྱི་གདམས་པ་ཐོབ་ཅིང་གྲུབ་པ་མཆོག་གི་སར་གཤེགས་པའི་ཤྲཱི་ཛ་ག་ཏ་མི་ཏྲ་ཨཱ་ནན་ཏའི་ཐུགས་དམ་དཀྱིལ་འཁོར་བརྒྱ་རྩའི་གྲས་ཨ་ར་བ་ཙ་ན་དཀར་པོ་

[002B] བྱ་བ་སྤྱིའི་རྒྱུད་ལེགས་གྲུབ་ཀྱི་སྒྲུབ་པ་པོའི་མཚན་ཉིད་རིམ་པར་ཕྱེ་བ་ལས། གཙང་ཞིང་དུལ་ལ་ཕན་པར་ལྡན། །མ་འཇུགས་བློ་ལྡན་གཡེང་བག་ཆེ། །སྨྲ་མཁས་མི་འཇིགས་བཤེས་གཉེན་ཅན། །བཟོད་ལྡན་དྲང་ལ་གཡོ་སྒྱུ་མེད། །ནད་མེད་པ་ལ་བདེན་
པར་སྨྲ། །བཟོ་ཞིང་བཤོར་ལ་དར་ལ་བབ། །དེ་བཞིན་ཡན་ལག་ཚང་བ་ཡི། །བློ་ལྡན་དེས་ནི་འགྲུབ་པར་ཤིས། །དཀོན་མཆོག་གསུམ་ལ་གང་དད་ཅིང། །ཐེག་པ་ཆེན་པོ་ལ་ཡང་སྒོམ། །དགེ་བའི་ཕྱོགས་ལ་བརྩོན་འགྲུས་ཅན། །ཨེ་ལ་རིག་སྔགས་མྱུར་དུ་འགྲུབ། །གང་ཞིག་བྱང་ཆུབ་སེམས་དཔའ་དང། །གསང་སྔགས་
གུས་ཤིང་རིམ་གྲོ་ཆེ། །སེམས་ཅན་ཀུན་ལ་སྙིང་བརྩེ་ཅན། །ངེས་ནི་རིག་སྔགས་འབྲས་བུ་ཐོབ། །གཅིག་པུ་དབེན་པར་དགའ་བ་དང། །བདེན་པར་སྨྲ་ཞིང་གཙང་སྦྲ་ཆེ། །ཞི་ལ་ཡིད་ནི་མི་གཡེང་བ། །རིགས་སྔགས་དངོས་གྲུབ་ཐོབ་པར་འགྱུར། །ཞེས་གཙང་སྦར་ཆེ་ཞིང་ཚུལ་ཁྲིམས་དང་ལྡན་པས་དུལ་བ་དང། སེར་སྣ་
མེད་པས་མ་འཇུངས་པ་དང། དཀའ་སྤྱད་ལ་བཟོད་ཅིང། དགེ་བའི་ཕྱོགས་བརྩོན་འགྲུས་དང་ལྡན་པ་དང། དཀོན་མཆོག་གསུམ་ལ་དད་ཅིང་ཐེག་པ་ཆེན་པོ་དང་ཁྱད་པར་གསང་སྔགས་ལ་གུས་པ། སེམས་ཅན་ཐམས་ཅད་ལ་སྙིང་བརྩེ་བ། ཚེ་འདིའི་འདུ་འཛིན་རྒྱབ་ཀྱིས་ཕྱོགས་ཏེ་གཅིག་པུ་དབེན་པར་དགའ་བ་
སོགས་དང། རིགས་སྔགས་དམ་ཚིག་འཆད་པ་ཡི། །བླ་མ་ལ་ནི་སྟོན་པ་བཞིན། །གང་ཞིག་གུས་སེམས་ཤེས་རབ་ཅན། །དེ་ཡི་ལག་ན་དངོས་གྲུབ་གནས། །ཞེས་གསང་སྔགས་སྟོན་པའི་བླ་མ་ལ་སངས་རྒྱས་བཞིན་དུ་གུས་པ་སོགས་ཀྱི་མཚན་ཉིད་དུ་མ་དང་ལྡན་པའི་སྒྲུབ་པ་པོས་བསྒྲུབས་ན་དངོས་གྲུབ་འགྲུབ་
པར་གསུངས་པའི་མཚན་ཉིད་དེ་དག་དར་པོ་ནས་རང་འཁྲུངས་སུ་མི་འབྱུང་བས་གསར་དུ་བསྒྲུབ་དགོས་ལ་སྒྲུབ་ཚུལ་ཡང་ཐུན་མོང་བའི་ལམ་གྱི་རིམ་པ་ལྟར་བློ་སྦྱོང་བ་ལས་གཞན་པའི་ཐབས་མེད་པས་ན། ཐུན་མོང་བའི་ལམ་གྱི་རིམ་པས་རྒྱུད་ལེགས་པར་སྦྱངས་ཏེ། བླ་མ་དང་དཀོན་མཆོག་ལ་དད་པ་བརྟེན་པོ་

[003A]༄༅།  །དང༑ ཚེ་འདི་ཕྱིའི་སྲིད་པའི་ཕུན་ཚོགས་ལ་ངེས་འབྱུང་དང་སྙིང་རྗེ་བྱང་ཆུབ་ཀྱི་སེམས་ལ་མྱོང་བ་སྣ་ཟིན་ཐོན་པའི་གསང་སྔགས་ཀྱི་འཇུག་སྒོ་དང་པོ་རྙེད་པར་བྱས་ནས་འཇུག་སྒོ་གཉིས་པ་འདིའི་དབང་བསྐུར་བ་ལེགས་པར་ཐོབ་ཅིང། དབང་དུས་སུ་
ཁས་བླངས་པའི་དམ་ཚིག་དང་བྱང་ཆུབ་སེམས་དཔའི་སྡོམ་པ་ཚུལ་བཞིན་དུ་བསྲུང་བ་ལ་བརྩོན་པའི་སྒྲུབ་པ་པོས་ཡིད་མཐུན་གྱི་གནས་སུ་རྗེ་བཙུན་འཇམ་དཔལ་དབྱངས་ཀྱི་བྲིས་འབུར་ལ་སོགས་པའི་རྟེན་བཞུགས་སུ་གསོལ་བའི་མདུན་དུ་མཆོད་གཏོར་དང་སྔོན་འགྲོའི་གཏོར་མ་ལ་སོགས་པ་ཤིན་ཏུ་གཙང་ཞིང་
ཡིད་དུ་འོང་བ་བཤམ། ཐོག་མར་གནས་ཁང་དུ་ཇི་ལྟར་བྱ་བ་དང་ཕྱི་རོལ་ཏུ་ཁྲུས་བྱས་ཏེ་སྒྲུབ་ཁང་དུ་འཇུག་པའི་ཚུལ་དང། ཆས་སུ་ཞུགས་ཏེ་སྟན་ལ་འཁོད་ནས་མཆོད་པ་བྱིན་གྱིས་བརླབ་པ་དང། བདག་དང་གནས་ལ་བསྲུང་བ་ཇི་ལྟར་བྱ་བའི་ཚུལ་དང། དངོས་གཞི་ལ། སྟོང་པ་ཡི་གེ་སྒྲ་གཟུགས་
དང༑ ༑ཕྱག་རྒྱ་མཚན་མ་དྲུག་ཡིན་ཏེ། །ཞེས་གསུངས་པ་ལྟར་གྱིས་ལྷ་དྲུག་བསྒོམ་པ་སྔོན་དུ་བཏང་ནས་ཡན་ལག་བཞི་དང་ལྡན་པའི་བཟླས་བརྗོད་བྱེད་ཚུལ་རྣམས་བྱ་བ་སྤྱིའི་རྒྱུད་ལེགས་གྲུབ་དང་བསམ་གཏན་ཕྱི་མ་སོགས་དང། མཁས་གྲུབ་ཆེན་པོ་སངས་རྒྱས་གསང་བ་དང། བྱང་ཆུབ་མཆོག་
གཉིས་ཀྱི་དགོངས་པ་ཇི་ལྟ་བ་བཞིན་སྔགས་རིམ་ཆེན་མོ་དང། རིགས་གསུམ་གྱི་ཆོག་རྗེ་ཐམས་ཅད་མཁྱེན་པའི་ཕྱག་བཞེས་བཞིན་འདུལ་འཛིན་རིན་པོ་ཆེས་བཀོད་པ་གཉིས་ལྟར་ཉམས་སུ་བླངས་ན་ཕུན་སུམ་ཚོགས་པར་འགྱུར་མདོ་ཀྱང། བྱ་རྒྱུད་ཀྱི་སྐབས་ཆོ་ག་གསུམ་དང་ས་བཅོན་ཙམ་ལས་བསྐྱེད་
པ་མངོན་རྟོགས་མུ་ཏིག་འཕྲེང་བ་དང་སྒྲུབ་ཐབས་བརྒྱ་རྒྱམ། འཕགས་པ་ཀླུ་སྒྲུབ་ཀྱི་ཐུགས་རྗེ་ཆེན་པོའི་སྒྲུབ་ཐབས་སོགས་ལས་མང་དུ་འབྱུང་ཞིང་རྗེ་ཐམས་ཅད་མཁྱེན་པས་ཀྱང་ལོ་མགྱོན་མ་དང་དབྱངས་ཅན་མ་སོགས་ཀྱི་སྒྲུབ་ཐབས་སུ་དེ་ལྟར་མཛད་ལ། ལྷ་སྐད་ཅིག་གིས་བསྐྱེད་པ་ཡང་སློབ་

[003B] ཁྲུས་སོགས་གཙང་སྤྲ་ཁྱད་པར་ཅན་དང་ལྡན་པས་སྣང་བདེ་བ་ལ་འཁོད་ནས། ཆོ་གའི་ཚིག་བརྗོད་པ་ཙམ་མ་ཡིན་པར་དོན་གྱི་རྣམ་པ་ལེགས་པར་ཡིད་ཡུལ་དུ་ཤར་བ་ལས་གཞན་དུ་མ་ཡེངས་པར་
བསྒོམ་པར་བྱའོ།  །རང་ཉིད་སྐད་ཅིག་གིས་རྗེ་བཙུན་འཇམ་དཔལ་དབྱངས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རལ་གྲི་དང་གླེགས་བམ་འཛིན་པ། རིན་པོ་ཆེའི་རྒྱན་དང། དར་སྣ་ཚོགས་ཀྱི་ན་བཟའ་ཅན་དུ་གྱུར།  སྔོན་འགྲོ་གཏོར་མ་མ་བྱས་ཀྱང་ཆད་
པའི་སྐྱོན་དུ་མི་འགྱུར་ཞིང། བྱས་ནའང་ཕུན་སུམ་ཚོགས་ཤིང་ལེགས་པར་འགྱུར་བས། དེའི་ཚུལ་ནི། སྔོན་འགྲོའི་མཆོད་པ་རྣམས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་པས་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སཱ་བྷཱ་ཝ་ཤུདྡྷོཉཧཾ།  ཞེས་པས་སྟོང་པར་སྦྱངས།  སྟོང་པའི་ངང་ལས་
ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག། བདུག་སྤོས། མར་མེ། དྲི། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར་
ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷཱ་པེ་ཨཱ་ཧཱུཾ། ཨོཾ་ཨཱ་ལོ་ཀ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ནཻ་ཝི་དྱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ།  ཞེས་པས་བསྐྱེད་ཅིང་བྱིན་གྱིས་བརླབ། སྔོན་འགྲོའི་གཏོར་མ་བྱིན་བརླབ་ནི།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་
ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་

[004A]༄༅། །པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད་པས་བྱིན་གྱིས་བརླབ།  རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་དང་ཞིང་སྐྱོང་ལ་སོགས་པ་འཁོར་དང་
བཅས་པ་སྤྱན་དྲངས། ཕྱོགས་མཚམས་བརྒྱད་དུ་གནས་པ་རྣམས་སྐད་ཅིག་གིས་རྗེ་བཙུན་འཇམ་དཔལ་དབྱངས་ཀྱི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྦུ་གུས་གཏོར་མའི་བཅུད་དྲངས་
ཏེ་གསོལ་བར་གྱུར་ པར་བསམས་ལ།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏཱ་ཏ་ཨོཾ་ཨཱ་ཧཱུཾ་ཕཊ་སཱ་ཧཱ།  ཞེས་པ་ལན་གསུམ་གྱིས་གཏོར་མ་ཕུལ།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ་ནས། ཤཔྟ་པྲ་ཏཱིཙྪ་ཧཱུཾ་སཱ་ཧཱའི་
 བར་གྱིས་མཆོད།  ཕྱོགས་སྐྱོང་འཁོར་དང་བཅས་རྣམས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་
ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན་
བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་པས་འཕྲིན་ལས་བཅོལ། ཡིག་བརྒྱ་བརྗོད་ནས།  མ་རྙེད་ཡོངས་

[004B] །གང་ཡང་ནུས་པ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་པར་མཛོད། །ཨོཾ་ཨཱ་ཧཱུཾ་བཛྲ་མུཿ་མགྲོན་རྣམས་རང་གནས་སུ་གཤེགས་པར་གྱུར།  ཅེས་བརྗོད། དེ་ནས་ཚོགས་ཞིང་གི་མཆོད་པ་སྔར་ལྟར་བྱིན་གྱིས་བརླབ།  སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་བྱང་ཆུབ་སེམས་དཔའ་གསོན། །བདག་གིས་རྫོགས་པའི་
བྱང་ཆུབ་ཕྱིར། །དེ་ནས་བྱང་ཆུབ་སེམས་བསྐྱེད་དོ།  །ཞེས་པའང་ལན་གསུམ་གྱིས་སྐྱབས་སུ་འགྲོ་བ་དང་སེམས་བསྐྱེད།  རང་ཉིད་རྗེ་བཙུན་འཇམ་དཔལ་དབྱངས་སུ་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བླ་མ་དང་རྗེ་བཙུན་འཇམ་དཔལ་དབྱངས་
ཀྱི་ལྷ་ཚོགས་ལ་རིག་སྔགས་དང་གསང་སྔགས་དང་ཁྲོ་བོ་དང་ཁྲོ་མོ་དང་མངག་གཞུག་པ་དང་མངག་གཞུག་མ་ལ་སོགས་པ་མདོར་ན་ཕྱོགས་བཅུའི་རྒྱལ་བ་བསྲས་དང་བཅས་པ་ཐམས་ཅད་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་
ཐིམ་པར་གྱུར།  འདིར་སྔོན་དུ་རིན་པོ་ཆེའི་ས་གཞི་དང་འོ་མའི་མཚོའི་དབུས་སུ་རི་རབ་འདམ་དང་བཅས་པའི་སྟེང་དུ་གཞལ་ཡས་ཁང་བླ་རེ་དང་བཅས་པ་བསྐྱེད་བསྔགས་རིམ་ནས་འབྱུང་བ་བཞིན་བྱས་རྗེས། རང་ཉིད་རྗེ་བཙུན་འཇམ་དཔལ་དབྱངས་སུ་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་ཞེས་པ་ནས། ཐམས་ཅད་ཀྱིས་བསྐོར་བ་སྤྱན་དྲངས། མདུན་
གྱི་གཞལ་ཡས་ཁང་གི་ནང་དུ་བཞུགས་པར་གྱུར་ཅེས་བསམ་ཡ་ནས་ཕྱག་འཚལ་སོགས་འདི་ལྟར་བྱས་ཀྱང་ཆོག་གོ་  །གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྷ་བུའི་སྐུ། །རྡོ་རྗེ་ཅན་ཞབས་པད་ལ་འདུད།  །ཅེས་པས་བླ་མ་དང།  འཇམ་དཔལ་རྡོ་རྗེ་ལ་

[005A]༄༅། །སོགས་པ། །རྒྱལ་བ་སྲས་དང་བཅས་པ་ལ། །ལུས་དང་ངག་ཡིད་གུས་ལྡན་ནས། །ཀུན་ནས་བཏུད་དེ་ཕྱག་འཚལ་ལོ།  །ཞེས་སློབ་དཔོན་འཇམ་དཔལ་བཤེས་གཉེན་གྱིས་མཛད་པའི་མཚན་བརྗོད་དཀྱིལ་ཆོག་ནམ་མཁའ་དྲི་མེད་ལས་གསུངས་པ་འདིས་
ལྷ་ལ་ཕྱག་བྱ།  རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར་ པར་བསམས་ལ།  ཨོཾ་ཨཱརྱ་མཉྫུ་ཤྲཱི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ་ ནས།  ཤཔྟ་པྲ་ཏཱིཙྪ་ཧཱུཾ་སཱ་ཧཱ།  ཞེས་པའི་བར་གྱིས་མཆོད།  འཇིག་རྟེན་དག་གི་ཕྱོགས་
ཀུན་ན། །དེ་བཞིན་གཤེགས་པ་གང་བཞུགས་དང། །དགྲ་བཅོམ་བྱང་ཆུབ་སེམས་དཔའ་དག་དེ་དག་བདག་ལ་དགོངས་སུ་གསོལ། །ཚེ་རབས་གང་ཡང་རུང་བ་ན། །བདག་གིས་སྡིག་བ་ཅི་བགྱིས་དང། །སྔོན་གྱི་ཚེ་རབས་གཞན་དག་དང། །ཚེ་རབས་
འདི་དང་འཁོར་བ་ན། །འདོད་ཆགས་དབང་དང་བླུན་པ་དང། །ཁྲོ་བ་དག་གིས་འཁྲུགས་གྱུར་ཏེ། །སངས་རྒྱས་ཆོས་དང་དགེ་འདུན་ནམ། །བླ་མ་དག་དང་ཕ་མ་དང། །དགྲ་བཅོམ་བྱང་ཆུབ་སེམས་དཔའ་དང། །སྦྱིན་གནས་གང་ཡང་རུང་བ་དང། །དེ་ལས་
གཞན་པའི་སེམས་ཅན་དག་ཡོན་ཏན་ལྡན་དང་མི་ལྡན་ལ། །སྡིག་པའི་ལས་རྣམས་གང་བགྱིས་དང། །གང་ཡང་འགྱིད་དུ་སྩལ་བ་དང། །གང་ཡང་ཅུང་ཟད་ཡི་རང་བ། །བག་མེད་པས་ནི་ཕྲ་མོ་ཡང། །ལུས་ངག་ཡིད་ཀྱིས་བགྱིས་པ་རྣམས། །དེ་དག་མ་
ལུས་བློས་བསྡུས་ནས། །རྫོགས་པའི་སངས་རྒྱས་སྲས་བཅས་པ། །བདག་གིས་ད་ནི་མངོན་སུམ་བཞིན། །རབ་ཏུ་གུས་པས་ཕྱག་འཚལ་ཏེ། །སྐྱོ་བའི་ཡིད་དུ་གྱུར་པ་ཡིས། །ཐལ་མོ་སྦྱར་ཏེ་ནོངས་པ་རྣམས། །ཡང་དང་ཡང་དུ་སོ་སོར་བཤགས། །བདག་

[005B] །རྫོགས་སངས་རྒྱས་ཀྱིས་མཁྱེན་པ་བཞིན། །དེ་ལྟར་བདག་གིས་སོ་སོར་བཤགས། །སླན་ཆད་དེ་ལྟར་ཡོངས་མི་བགྱིད།  །ཅེས་འགྱོད་སྡོམ་དྲག་པོའི་སྒོ་ནས་སྡིག་པ་བཤགས།  སྲོག་ཆགས་སྡུག་བསྔལ་ཞི་བྱའི་ཕྱིར། །བདག་ཉིད་ཇི་
སྲིད་འཚོ་བར་དུ། །སངས་རྒྱས་ཆོས་དང་དགེ་འདུན་ལ། །གུས་པར་ཡང་དག་སྐྱབས་སུ་མཆི།  །ཞེས་པ་ཤུགས་དྲག་པས་སྐྱབས་འགྲོ་བྱ། དེ་ནས་རྗེས་སུ་ཡི་རང་སོགས་ཡན་ལག་ལྷག་མ་རྣམས་ནི།  ཆོས་ཀྱི་ལོངས་སྤྱོད་སྣ་ཚོགས་ལ། །མཉམ་པར་བཞག་ནས་ཡི་རང་ངོ། །མི་
རྟོག་བློ་གྲོས་བསྐྱེད་པའི་ཕྱིར། །ཆོས་ཀྱི་འཁོར་ལོ་བསྐོར་བ་དང། །གདུལ་བྱ་ཇི་སྲིད་ཚིམ་པར་དུ། །མྱ་ངན་མི་འདའ་གསོལ་བ་འདེབས། །སྔོན་གྱི་རྒྱལ་བའི་སྲས་རྣམས་ཀྱིས། །སྨོན་ལམ་ཇི་ལྟར་མཛད་བ་བཞིན། །བདག་ཀྱང་དགེ་བའི་སེམས་ཀྱིས་སུ། །དེ་བཞིན་
དུ་ནི་སྨོན་ལམ་འདེབས། །སེམས་ཅན་ཐམས་ཅད་བདེ་བ་དང། །ཞི་ཞིང་ནད་ཀྱང་མེད་པར་ཤོག་བདག་ནི་བྱ་བ་ཀུན་ནུས་ཤིང། །ཡོན་ཏན་དང་ཡང་ལྡན་པར་ཤོག་ནོར་ལྡན་གཏོང་ཕོད་ཤེས་རབ་ཅན། །བཟོད་ལྡན་དགེ་ལ་དང་བ་དང། །སེམས་ཅན་ཚེ་རབས་
ཐམས་ཅད་དུ། །སྐྱེ་བ་དྲན་ཞིང་བརྩེར་ལྡན་ཤོག་ །ཅེས་པ་རྣམས་དོན་དྲན་བཞིན་པར་བྱ་ལ། དེ་ནས།  སེམས་ཅན་ཐམས་ཅད་སྡུག་བསྔལ་ཐམས་ཅད་དང་བྲལ་བར་གྱུར་ཅིག་ །སྙམ་པའི་སྙིང་རྗེ་དང།  བདེ་བ་ཐམས་ཅད་དང་ལྡན་པར་གྱུར་ཅིག།  །སྙམ་པའི་བྱམས་པ་དང།།
སངས་རྒྱས་ཀྱི་བདེ་བས་བདེ་བར་གྱུར་ཅིག་ །སྙམ་པའི་དགའ་བ་དང།  སངས་རྒྱས་ཀྱི་མྱང་འདས་བླ་ན་མེད་པས་མྱ་ངན་ལས་འདའ་བར་གྱུར་ཅིག་ །སྙམ་པའི་བཏང་སྙོམས་རྣམས་བསྒོམ། དེ་ནས།  སེམས་ཅན་ཁམས་ནི་མཐའ་ཡས་པའི། །སྡུག་བསྔལ་ཉེ་བར་ཞི་བ་དང་

[006A]༄༅། །ངན་འགྲོ་རྣམས་ལས་བསྒྲལ་བ་དང། །ཉོན་མོངས་རྣམས་ལས་དགྲོལ་བའི་ཕྱིར། །སྲིད་པ་མི་བདེ་དོག་པ་ན། །སྡུག་བསྔལ་སྣ་ཚོགས་ཅི་མཆིས་པ། །དེ་ལས་ཡོངས་སུ་བསྐྱབ་པའི་ཕྱིར། །བདག་ནི་བྱང་ཆུབ་སེམས་
བསྐྱེད་དོ། །སེམས་ཅན་ཕོངས་པ་ཐམས་ཅད་ཀྱི། །སྐྱབས་སུ་བདག་ཉིད་རྟག་ཏུ་ཤོག་བདག་ནི་མགོན་མེད་རྣམས་ཀྱི་མགོན། །རྟེན་མེད་རྣམས་ཀྱི་རྟེན་དུ་བབ། །སྐྱབས་མེད་རྣམས་ཀྱི་སྐྱབས་འགྱུར་ཞིང། །སྡུག་བསྔལ་བདེ་བར་བྱེད་པ་དང། །བདག་
ནི་སེམས་ཅན་ཐམས་ཅད་ཀྱི། །ཉོན་མོངས་ཞི་བར་བྱེད་པར་ཤོག་དགེ་བའི་ལས་རྣམས་གང་དང་གང། །འདི་དང་གཞན་དུ་བསགས་པ་རྣམས། །བསོད་ནམས་ཡེ་ཤེས་ཞེས་བྱ་བའི། །ཚོགས་ནི་རྣམ་པ་གཉིས་སུ་ཤོག་ཕ་རོལ་ཕྱིན་པ་དྲུག་སྒོ་ནས། །
བདག་གིས་བརྩོན་འགྲུས་གང་བརྩམས་པ། །དེ་ཡང་སེམས་ཅན་མ་ལུས་པའི། །ཐམས་ཅད་ལ་ནི་ཕན་པར་ཤོག་ཚེ་ཡི་མཐའ་ཀླས་བྱེད་པ་དང། །གང་ཡང་ཅུང་ཟད་བྱེད་འགྱུར་བ། །མདོར་ན་སེམས་ཅན་ཐམས་ཅད་ཀྱི། །ཉོན་མོངས་ཐམས་ཅད་ཞི་བ་དང། །
གྲོལ་བར་བྱ་བའི་ཕྱིར་འབད་ཅིང། །བྱང་ཆུབ་བར་དུ་བདག་བརྩོན་ནོ།  ། ཞེས་བྱང་ཆུབ་ཀྱི་སེམས་རྒྱུད་དང་འདྲེས་ངེས་ཤེས་པ་བསྒོམ། ཚིགས་བཅད་དེ་དག་ལེགས་གྲུབ་ཀྱི་རྒྱུད་ནས་གསུངས་པས་བྱིན་རླབས་ཀྱི་ཁྱད་འདིར་བཀོད་པ་ཡིན་ལ། དེ་ཙམ་མ་ལྕོགས་ན་མཆོད་པའི་རྗེས་སུ།  འདོད་ཆགས་ཞེ་སྡང་
གཏི་མུག་དབང་གིས་ནི།  །ཞེས་པ་ནས།  ཐམས་ཅད་རྫོགས་པའི་བྱང་ཆུབ་ཆེན་པོར་བསྔོ།  །ཞེས་པའི་བར་གྱིས་ཀྱང་འཐུས་ཤིང། དེ་ནས་  ཚོགས་ཞིང་རྣམས་རང་གནས་སུ་གཤེགས་པར་གྱུར་ པར་བསམ། འོག་ཏུ་བཟླས་བརྗོད་ཡན་ལག་བཞིའི་བསམ་གཏན་བསྒོམ་ན་འདིར་གཤེགས་གསོལ་མ་

[006B] །ཡང་ན་སློབ་དཔོན་བྱང་ཆུབ་མཆོག་གི་འཇམ་དཔལ་གསང་ལྡན་གྱི་སྒྲུབ་ཐབས་དང། དེའི་དཀྱིལ་ཆོག་ཡོན་ཏན་ཀུན་འབྱུང་གཉིས་ལས་གསུངས་པའི་
ཡན་ལག་བཅུ་ལ། མཆོད་པ། རྗེས་སུ་ཡི་རང་བ། །བཤགས་པ། གསོལ་གདབ། ཕྱག་འཚལ། ཆོས་འཁོར་བསྐོར་བར་བསྐུལ་བ། བདག་འབུལ་བ། སྐྱབས་འགྲོ་སེམས་བསྐྱེད། རིགས་ལྔའི་སྡོམ་བཟུང་རྣམས་སུ་རྗེ་བདག་ཉིད་ཆེན་པོ་བཞེད་པ་ལས་མཐའ་མ་གཏོགས་པ་སྐབས་འདིར་ཡང་བྱར་རུང་ལ། ཡང་སྨྲྀ་ཏིའི་གསང་ལྡན་སྒྲུབ་
ཐབས་ཀྱི་འགྲེལ་བ་ལས། གང་དག་ཕྱོགས་རྣམས་ཐམས་ཅད་ན། །ཞེས་པ་ནས། བྱང་ཆུབ་ཏུ་ནི་དེ་དག་བསྔོ། །ཞེས་པའི་བར། ཆོ་ག་འདུས་པའི་རྒྱུད་ཆེན་པོ་ལས་གསུངས་པ་དྲངས་པའི་ཡན་ལག་བཅུ་ལ་སྔོམ་བཟུང་མེད་པས། བཅུ་ག་སྐབས་འདིར་བྱར་རུང་ལ། སྒྲུབ་ཐབས་བརྒྱ་རྒྱ་མ་གཉིས་ཀྱི་ཚིག་ལྷུག་པའི་ཨར་པ་ཙ་ནའི་སྒྲུབ་
ཐབས་ལས། ཕྱག་འཚལ། མཆོད་འབུལ། བཤགས་པ། ཡི་རང། སྐྱབས་འགྲོ་ལམ་ལ་བརྟེན་པ། སེམས་བསྐྱེད་པ་རྣམས་ལ་བླ་ན་མེད་པའི་མཆོད་པ་བདུན་ཞེས་ཀྱང་གསུངས་པས་དེ་དག་བྱེད་བར་སྤྲོ་ན་ཁུངས་སོ་སོ་ལས་ཤེས་པར་བྱ་ལ། ཡང་གྲུབ་ཆེན་མི་ཏྲ་བའི་མངོན་རྟོགས་མུ་ཏིག་འཕྲེང་བར། ཚོགས་ཞིང་སྤྱན་དྲངས་པ་དང། ཕྱག་
འཚལ། མཆོད་འབུལ། བཤགས་པ། སྐྱབས་འགྲོ་སེམས་བསྐྱེད། ཡི་རང། བསྐུལ་བ། མྱ་ངན་ལས་མི་འདའ་བར་གསོལ་བ་གདབ་པ། ལུས་འབུལ་བ། ལམ་ལ་བརྟེན་པ། བསྔོ་བ་རྣམས་ལ་བཅུ་གཉིས་རྣམ་དག་ཅེས་པའི་ཐ་སྙད་ཀྱིས་སྒྲུབ་ཐབས་རྣམས་ཀྱི་ཐོག་མར་བྱ་བར་གསུངས་པས། དེ་ལྟར་འདོད་ན། ཁོ་བོས་སྦྱར་བའི་
རྡོ་རྗེ་སེམས་དཔའ་ལྷ་བཅུ་བདུན་པའི་སྒྲུབ་ཐབས་སམ། སྔགས་འཆང་འཇམ་དབྱངས་པའི་མི་ཏྲའི་མངོན་དཀྱིལ་ལས་ཤེས་པར་བྱ་ལ། ཚད་མེད་བཞི་བསྒོམ་ཚུལ་ནི་སྤྱི་ལྟར་བྱས་བས་ཀྱང་རུང་ངོ། །དེ་ནས།  ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་ཧཱ་ཝ་ཨཱཏྨ་ཀོ་ཉ་ཧཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་

[007A]༄༅། །སྟོང་པ་ཉིད་དུ་གྱུར།  ཅེས་བརྗོད་ནས་སྟོང་ཉིད་བསྒོམ།  སྟོང་པའི་དང་ལས་ཧཱུཾ་ལས་བྱུང་བའི་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པ་དེ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་
རྭ་བ། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་བྲེ་སྟེ་ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་བསྐལ་པ་འཇིག་པའི་དུས་ཀྱི་མེ་ལྟ་བུ་ཁ་དགོ་སྣ་ལྔའི་མེ་དཔུང་ཕྱོགས་
བཅུར་འཕྲོ་བར་གྱུར།  ཅེས་སྲུང་འཁོར་བསྒོམ།  སྲུང་འཁོར་གྱི་དབུས་སུ་པཾ་ལས་སྣ་ཚོགས་པདྨའི་སྟེང་དུ་ཧཱུཾ་ལས་སྣ་ཚོགས་རྡོ་རྗེ། དེའི་ལྟེ་བར་བཧྲུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་
ལྗང་དཀར་བའི་རྩིག་པ་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་སྟེང་ན། རིན་པོ་ཆེའི་ཕ་གུ་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་
ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་
དན་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་

[007B] རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ། ཕྱིའི་སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞབ་ཞེས་བཏེག་པའི་རྟ་
བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་
པ་ཐོབ་པ་དང་སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་འཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་
གིས་སྤྲས་པ། གཞལ་ཡས་ཁང་གི་ནང་གི་སྟེང་འོག་རྣམས་ཤར་སྔོ། ལྷོ་སེར། ནུབ་དམར། བྱང་ལྗང། དབུས་དཀར་བར་གྱུར་པའི་དབུས་སུ་པདྨ་འདབ་མ་བཞི་པ་ལྟེ་བ་དང་བཅས་པར་གྱུར།  ཅེས་དང། གཞལ་ཡས་ཁང་བསྐྱེད་ཚུལ་དེ་ལས་བསྡུས་པ་བྱེད་ན།།
སྲུང་འཁོར་གྱི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པ་ལ་ཕ་གུ་དང། དྲ་བ་དྲ་
ཕྱད་དང་ཤར་བུ་དང་མདའ་ཡབ་ལ་སོགས་པས་མཛེས་པར་བྱས་ཤིང། རྩིག་པའི་འགྲམ་ནས་མཆོད་པའི་ལྷ་མོ་དང་བཅས་པའི་འོད་སྣམ་གྱིས་བསྐོར་བ། སྒོ་བཞི་སོ་སོའི་མདུན་དུ་རྟ་བབས་དང། དཔག་བསམ་གྱི་ཤིང་དང། གྲུབ་པ་ཐོབ་པ་སོགས་

[008A]༄༅། །ཀྱིས་ཀུན་ནས་མཛེས་པར་བྱས་པའི་གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེག་པའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་
ནང་གི་སྟེང་འོག་རྣམས་ཤར་སྔོ། ལྷོ་སེར། ནུབ་དམར། བྱང་ལྗང། དབུས་དཀར་བར་གྱུར་པའི་དབུས་སུ་པདྨ་འདབ་མ་བཞི་པ་ལྟེ་བ་དང་བཅས་པར་གྱུར།  ཅེས་བརྗོད། རྒྱས་བསྡུས་འདྲ་བར།  དེའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་ཨ་ཡིག་
དཀར་པོ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་དང་མི་ཤེས་པའི་མུན་པ་བསལ། འོད་ཟེར་ཚུར་འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་སྐུ་མདོག་
སྟོན་ཀའི་ཟླ་བ་ལྟར་དཀར་ཞིང་འོད་ཟེར་རབ་ཏུ་འཕྲོ་བ་ལང་ཚོ་བཅུ་དྲུག་ལོན་པའི་རྣམ་པ་ཅན། ཞལ་གཅིག་ཕྱག་གཉིས་ཀྱི་གཡས་ཤེས་རབ་ཀྱི་རལ་གྲི་ནམ་མཁར་འཕྱར་ཞིང། གཡོན་ཨུཏྤ་ལའི་ཡུ་བ་མཐེབ་སྲིན་གྱིས་ཐུགས་ཀར་བཟུང་
བའི་འདབ་མ་སྙན་གྱི་ཐད་དུ་ཁ་ཕྱེ་བའི་སྟེང་ན་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བསྣམས་པ།  མུ་ཏིག་འཕྲེང་བ་དང་བརྒྱ་རྒྱམ་གྱི་སྒྲུབ་ཐབས་རྣམས་ལས་གཡོན་བླེགས་བམ་འཛིན་པ་ལས་ཨུཊ་ལའི་སྟེང་ན་ཡོད་པ་མི་གསལ་ཡང། སྔགས་འཆང་འཇམ་དབྱངས་ལས་འདི་ལྟར་
བཀོད་པ་བཞིན་བྱས།  ནོར་བུ་ཨིནྡ་ནཱི་ལ་ལྟར་སྔོ་བའི་རལ་པའི་ཟུར་ཕུད་ལྔ་དང་ལྡན་པ། ཤིན་ཏུ་མཛེས་ཤིང་འཛུམ་པ། པདྨའི་འདབ་མ་ལྟ་བུའི་སྤྱན་མངའ་བ། སྐྱེས་བུ་ཆེན་པོའི་མཚན་དཔེ་གསལ་རྫོགས་ཀྱིས་སྤྲས་པ། དར་དང་རིན་པོ་ཆེ་སྣ་

[008B] ཤར་གྱི་འདབ་མ་ལ་ར་ཡིག་དཀར་པོ་ལས་དྲ་བ་ཅན། ལྷོར་བ་ཡིག་དཀར་པོ་ལས་ཟླ་འོད། ནུབ་ཏུ་ཙ་ཡིག་དཀར་པོ་ལས་སྐྲ་ཅན་མ། བྱང་དུ་ན་ཡིག་དཀར་པོ་ལས་ཉེ་བའི་སྐྲ་
ཅན་མ། ཐམས་ཅད་ཀྱང་ཕྱག་མཚན། རྒྱན་ཆ་ལུགས་ལ་སོགས་པ་གཙོ་བོ་དང་མཚུངས་ཤིང། ལྷ་མོ་གཉིས་ནུ་འབུར་རབ་ཏུ་རྒྱས་ལ་ཟུར་གྱིས་བལྟ་ བརྒྱ་རྒྱམ་གྱི་སྒྲུབ་ཐབས་ཕལ་ཆེ་བར་མཚན་འདི་ལྟར་བྱུང་བ་དག།  བ་ལ་སོགས་པའི་རྣམ་འགྱུར་གྱིས་སྒེག་པ་
གཙོ་འཁོར་དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར།  སྔགས་འཆང་འཇམ་དབྱངས་པས་ལྷ་རྣམས་སྐད་ཅིག་གིས་བསྐྱེད་པར་མཛད་པ་རུང་མོད་ཀྱང་འདི་གའི་མངོན་རྟོགས་མུ་ཏིག་འཕྲེང་བར་སྔར་གྱི་ཡི་གེ་རྣམས་ལས་བསྐྱེད་
པར་གསུངས་པ། སྒྲུབ་ཐབས་བརྒྱ་རྩ་གཉིས་དང་རྒྱ་མཚོའི་ནང་གི་ཨ་ར་པ་ཙ་ན་དཀར་པོའི་ཐུགས་ཀར་སྔར་བཤད་པའི་ལྷ་ལྔ་བཀོད་པའི་སྒྲུབ་ཐབས་མང་དུ་འབྱུང་བ་དང་མཐུན་ལ། བརྒྱ་རྒྱམ་གྱི་རྒྱ་གཞུང་རྣམས་སུ། ལྷ་མོ་གཉིས་གཡས་གཡོན་དང། དྲ་བ་ཅན་དང། ཟླ་འོད་གཉིས་མདུན་རྒྱབ་ཏུ་བཀོད། འཇམ་དབྱངས་བས་སྔར་
བཤད་པ་ལྟར་བཀོད་པ་ནི་མངོན་རྟོགས་མུ་ཏིག་འཕྲེང་བའི་རྗེས་སུ་འབྲངས་པ་ཡིན་ལ། མངོན་རྟོགས་དེ་དང་འཇམ་དབྱངས་རལ་གྲིའི་མངོན་རྟོགས། སྒྲུབ་ཐབས་བརྒྱ་རྒྱམ་གྱི་འོད་གཞུང་འགའ་བཅས་ལས། དྲ་བ་ཅན་མ་དང། ཟླ་བ་ཅན་མ་ཞེས་པ་ལྟ་བུ་འཁོར་བཞི་ཀ་ལྷ་མོ་ཡིན་པ་འདྲ་ཞིག་འབྱུང་ངོ།  །ཐུགས་ཀའི་ས་བོན་ལས་
འོད་ཟེར་འཕྲོས། སྣོད་བཅུད་ཐམས་ཅད་ལ་ཁྱབ་པས་ཕྱི་སྣོད་ཀྱི་འཇིག་རྟེན་གཞལ་ཡས་ཁང་དང། ནང་བཅུད་ཀྱི་སེམས་ཅན་ཐམས་ཅད་ལྷར་བྱས། རང་བཞིན་གྱི་གནས་ནས་རྗེ་བཙུན་འཇམ་དཔལ་དབྱངས་ཀྱི་དཀྱིལ་འཁོར་ལ་སངས་རྒྱས་དང་བྱང་

[009A]༄༅། །ཆུབ་སེམས་དཔའི་ཚོགས་ཐམས་ཅད་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང།  །ཞེས་པ་ནས།  བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །
 ཞེས་པས་ཡེ་ཤེས་པ་སྤྱན་དྲངས།  ཨོཾ་ཨཱརྱ་མཉྫུ་ཤྲཱི་ས་པ་རི་ཝཱ་ར་ཨརྒྷཾ་ ནས།  ཤཔྟ་པྲཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད།  ཛཿ་ཧཱུཾ་བཾ་ཧོཿ་ཡེ་ཤེས་པའི་རྟེན་དང་བརྟེན་པ་རྣམས་རང་གི་དམ་ཚིག་པ་སོ་སོ་ལ་ཐིམས་པས་གཉིས་སུ་མེད་པར་གྱུར་ པར་བསམ།  སླར་
ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རིགས་ལྔ་ཡབ་ཡུམ། སེམས་དཔའ་སེམས་མ། ཁྲོ་བོ་ཁྲོ་མོ། །མཆོད་པའི་ལྷ་མོ་དང་བཅས་པ་སྤྱན་དྲངས། ཨོཾ་པཉྩ་ཀཱུ་ལས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས་  ཤཔྟ་པྲ་ཏཱིཙྪ་ཧཱུཾ་སཱཧཱ་ འི་བར་གྱིས་
མཆོད༑  ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། གཤེགས་པ་རྣམས་ཀྱིས་དགོངས་པ་མཛད། གཤེགས་མ་རྣམས་ཀྱིས་བུམ་པའི་ཆུས་དབང་བསྐུར། སེམས་དཔའ་སེམས་མས་བཀྲ་ཤིས་བརྗོད་
ཁྲོ་བོ་ཁྲོ་མོས་བགེགས་བཅོམ། ལྷ་མོས་མཆོད་པ་དང་བཅས་ཏེ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་བཛྲ་ཨུ་ད་ཀ་ཨ་བཧི་ཥིཉྩ་ཧཱུཾ། ཞེས་
གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་གང། སྒོ་གསུམ་གྱི་དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་འཁོར་ཐམས་ཅད་ལ་རྣམ་པར་སྣང་མཛད་ཀྱིས་དབུ་བརྒྱན་ཅིང་དབང་གི་ལྷ་རྣམས་རང་ཉིད་

[009B] པར་བསུམ། བདག་བསྐྱེད་ཀྱི་མཆོད་པ་རྣམས་ཨ་མྲྀ་ཏས་བསང་སྦྱངས་སོགས་སྔོན་འགྲོའི་སྐབས་བཞིན་བྱས་པས་བྱིན་གྱིས་བརླབས་ཏེ།  ཨོཾ་ཨཱརྱ་མཉྫུ་ཤྲི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ་ ནས།  ཤཔྟ་པྲ་ཏཱིཙྪ་ཧཱུཾ་སཱཧཱ་ ཞེས་པའི་བར་གྱིས་མཆོད། དེ་ལས་རྒྱས་པར་སྤྲོ་ན། ཚིགས་བཅད་
སྔགས་དང་བཅས་པའི་སྒོ་ནས་ཕུལ་ཀྱང་ཆོག་ཅིང། འདོད་ཡོན་ལྔ་འབུལ་བ་ཡང་རུང་ངོ། །བསྟོད་པ་ནི།  རི་བོང་འཛིན་པ་ལྟར་དཀར་གླེགས་བམ་རལ་གྲིས་ཕྱག་མཚན་བ། །མཆོག་གི་བློ་གྲོས་རབ་མཛེས་ཞི་བའི་གཞོན་ནུ་ཟུར་ཕུད་ལྔ། །ཐར་མཆོག་དགའ་བ་རྒྱ་ཆེན་པདྨའི་འདབ་
འདྲའི་སྤྱན་ཡངས་པ། །བློ་གྲོས་ངན་པ་སྲེག་མཁས་འཇམ་པའི་དབྱངས་ལ་ཕྱག་འཚལ་ལོ།  །ཞེས་སློབ་དཔོན་མི་ཕམ་བཤེས་གཉེན་གྱིས་མཛད་པ་འདི་འམ། ལེགས་གྲུབ་ནས་གསུངས་པའི་  གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་རྟེན་
གསུམ་གྱི་མུན་སེལ་བ། །འཇམ་དཔལ་དཔྱངས་ལ་ཕྱག་འཚལ་ལོ།  །ཞེས་པས་ཀྱང་རུང། དེ་བས་རྒྱས་པར་སྤྲོ་ན།  གཞོན་ནུ་ཡིད་འོང་མཛེས་པའི་ཆ་ལུགས་ཅན། །ཉོན་མོངས་རྣམ་དག་པུཎྜ་རཱི་ཀའི་མདོག་ཟླ་བ་བྱེ་བའི་མདོག་ཅན་མཚུངས་མེད་སྐུ། འཇམ་
དབྱངས་སྙིང་རྗེ་ཅན་ལ་ཕྱག་འཚལ་ལོ། །ངག་གི་ཉེས་སྤངས་ཀ་ལ་པིངཀའི་གསུང། །སྟོང་ཉིད་ཟབ་མོའི་སྒྲ་ནི་བསྒྲགས་པ་ཡིས། །འགྲོ་ཀུན་མ་རིག་གཉིད་ལས་སད་མཛད་པ། །འཇམ་དབྱངས་དག་པའི་གསུང་ལ་ཕྱག་འཚལ་ལོ། །གཉིས་མེད་བདེ་ཆེན་
མཐའ་དང་བྲལ་བའི་ཐུགས། །མཁའ་ལྟར་ཚད་མེད་འགྲོ་བ་ཀུན་ལ་གཟིགས། །སྒྱུ་མའི་ཚུལ་གྱིས་འགྲོ་དོན་རྫོགས་མཛད་པ། །འཇམ་དབྱངས་སྤྲོས་བྲལ་ཐུགས་ལ་ཕྱག་འཚལ་ལོ། །མི་རྟོག་ཡེ་ཤེས་དོན་གྱི་འཁོར་ལོ་དང། །དམིགས་མེད་ཐུགས་རྗེ་དྲ་

[010A]༄༅། །བས་འབྲེལ་བ་ཡིས། །སྲིད་གསུམ་འཁོར་བའི་དྲ་བ་གཅོད་མཛད་པའི། །མགོན་པོ་དྲ་བ་ཅན་ལ་ཕྱག་འཚལ་ལོ། །ཤེས་རབ་མིག་གིས་འགྲོ་བ་ཀུན་ལ་གཟིགས། །འོད་གསལ་དྲི་མེད་ཤེས་རབ་ཟླ་འོད་ཀྱིས། །
མ་རིག་མུན་ནག་འཐིབས་པོ་སེལ་མཛད་པའི། །མགོན་པོ་ཟླ་འོད་དེ་ལ་ཕྱག་འཚལ་ལོ། །བདེ་ཆེན་དོན་མཚོན་ཤེས་རབ་མ་ཡི་གཟུགས། །འགྲོ་ལ་ཆགས་པའི་སྤྱན་ནི་ཟུར་གྱིས་བལྟ། །བདག་མེད་སེང་གེའི་སྒྲ་ཆེན་སྒྲོགས་མཛད་པའི། །ལྷ་
མོ་སྐྲ་ཅན་མ་ལ་ཕྱག་འཚལ་ལོ། །གཟུགས་དང་ལང་ཚོས་རྣམ་སྒེག་བུད་མེད་ཚུལ། །ཐབས་དང་ཤེས་རབ་ཡོངས་རྫོགས་ནུ་མ་རྒྱས། །གཞན་དོན་མཛད་ལ་ཉེ་བའི་དགོངས་པ་ཅན། །ཉེ་བའི་སྐྲ་ཅན་མ་ལ་ཕྱག་འཚལ་ལོ། །ཀྱེ་མ་མགོན་པོ་འཇམ་
པའི་དབྱངས། །མི་དགེའི་སེམས་ལས་བཟློག་ཏུ་གསོལ། །རྨི་ལམ་དུའང་སྡིག་པའི་སེམས། །ཕྱིན་ཆད་འབྱུང་བར་མ་གྱུར་ཅིག་བདག་ནི་ཚེ་རབས་ཐམས་ཅད་དུ། །འཇམ་དབྱངས་ཁྱེད་ལ་རྩེ་གཅིག་གིས། །བསམ་པ་གུས་པས་གསོལ་འདེབས་ཤིང། །
རྟག་ཏུ་གུས་པས་མཉེས་བྱེད་ཤོག་ཀྱེ་མ་འཇམ་དབྱངས་སྙིང་རྗེ་ཅན། །དུས་གསུམ་གཤེགས་པའི་ལམ་ཆེན་ནས། །བྱང་ཆུབ་སེམས་ཀྱི་ཤིང་རྟ་དག་འདྲེན་པའི་བཤེས་གཉེན་ཁྱོད་ཀྱིས་མཛོད།  །ཅེས་རྒྱ་གར་གྱི་སློབ་དཔོན་ཏི་ལ་ཀ་ཀཱ་ལ་ཤ་སྟེ་ཐིག་ལེ་བུམ་པས་
མཛད་པ་འདི་བརྗོད་ཅིང། རྗེ་བཙུན་འཇམ་དབྱངས་ཀྱི་བསྟོད་པ་བྱིན་རླབས་ཅན་གཞན་གྱིས་བསྟོད་ཀྱང་རུང་ངོ། །དེ་ནས་བསམ་གཏན་ཕྱི་མ་ལས། སྔགས་ཀྱི་རྣམ་པར་ཤེས་པས་བསྒོམ། །བསྡམས་ནས་ཏིང་ངེ་འཛིན་ལ་གནས། །སྲོག་དང་རྩོལ་བ་རབ་ཏུ་བསྡམ། །ཞེས་བསམ་གཏན་གྱི་བསྒོམ་པ་དང། ཏིང་ངེ་འཛིན་གྱིས་བསྒོམ་པ་གཉིས་

[010B] སྔ་མ་སྔ་མའི་དམིགས་པ་རྣམས་ཡིད་ཡུལ་དུ་
ཤར་བམ་བརྗེད་ཙམ་གྱི་ཐོག་ཕྱི་མ་ཕྱི་མ་གསལ་བཏབ་ནས་རྟེན་བརྟེན་པ་དང་གཙོ་འཁོར་ཡོངས་རྫོགས་དུས་གཅིག་ཏུ་བློ་ངོར་འཆར་དུ་བཅུག་དེ་བརྗེད་ན། ཡང་སྔར་ལྟར་རྟེན་བརྟེན་པ་དང་ཞལ་ཕྱག་སོགས་ལ་དཔྱད་ནས་བསྒོམ། དེ་ལྟར་ཡང་ཡང་བྱས་པས་བློ་འདྲིས་པའི་སྟོབས་ཀྱིས་དམིགས་པ་རྗེ་གསལ་དུ་འགྲོ་ལ། གཉིས་པ་
ཏིང་ངེ་འཛིན་གྱིས་བསྒོམ་པ་ནི། རང་ལྷ་སྐུར་གསལ་བ་ལ་རྣམ་པ་མེད་པོས་མི་དཔྱོད་པར་བསྒོམ་པ་ཡིན་པས་དམིགས་པ་གཅིག་པུ་དེ་ཉིད་དྲན་པས་མ་བརྗེད་པར་བཟུང། སེམས་ཀྱི་འཕང་བསྟོད་པའི་འཛིན་སྟངས་ཀྱི་ངར་ཆ་དམ་སྤྲིང་དེ་བ་བྱས་ནས། བྱིང་རྒོད་ཀྱི་སྐྱོན་དང་བྲལ་བར་མཉམ་པར་འཇོག་ཅི་ཐུབ་བྱེད་ལ། དེའི་ཚེ་སྲོག་ནི་
རླུང་དང་རྩོལ་བ་སེམས་གཞན་ལ་ཡེངས་པ་ཡིན་པས། དེ་གཉིས་སྔོམ་དགོས་ལ་དེ་ཡང་སེམས་རྒྱལ་པོ་ལྟ་བུ་དང། དྲན་པ་ཡིད་བྱེད་སོགས་བློན་པོའི་འཁོར་ལྟ་བུ། རླུང་རྟ་ལྟ་བུ་ཡིན་པས། དེ་བཟུང་ན་སེམས་གཙོ་འཁོར་ཡང་གནས་པ་འགྱུར་བར། སློབ་དཔོན་སངས་རྒྱས་གསང་བས་གསུངས་པས། ཁ་སྣ་ནས་འབྱུང་འཇུག་
བྱེད་པའི་རླུང་ནང་དུ་ཟུག་མི་བསྐྱེད་ཙམ་གྱི་བར་བཟུང། མི་ནུས་པ་ན་རླུང་དལ་བུས་བཏང་སྟེ་རང་ལྷ་སྐུར་གསལ་བ་ལ་དམིགས་ཤིང་ཡང་སྔར་བཞིན་སྲོག་རྩོལ་སྡོམ་པ་སོགས་བྱས་པས་མྱུར་དུ་ཏིང་ངེ་འཛིན་བརྟན་པོ་སྐྱེ་བར་འགྱུར་ལ། དེ་དག་གི་ཚེ་ཡང་ཐ་མལ་གྱི་ཞེན་པ་བཅད་དེ་རང་ལྷ་དེའོ་སྙམ་པའི་ང་རྒྱལ་ཤུགས་ཆེན་དང་ཟུང་དུ་
འབྲེལ་བ་དོགས་ཏེ། ལག་ན་རྡོ་རྗེ་དབང་བསྐུར་བའི་རྒྱུད་ལས། རིགས་ཀྱི་བུའམ་རིགས་ཀྱི་བུ་མོ་དཀྱིལ་འཁོར་མཐོང་བ་བྱང་ཆུབ་ཏུ་སེམས་བསྐྱེད་པ་སྙིང་རྗེ་དང་ལྡན་པ་ཐབས་ལ་མཁས་པ་གསང་སྔགས་ཀྱི་སྒོ་ཡི་གེའི་ཚུལ་བསྟན་པ་ལ་མཁས་པས། འདི་སྙམ་དུ་ངག་མ་གཏོགས་པར་ཡིད་མེད་ཡིད་མ་གཏོགས་པར་ངག་མེད་ཡིད་

[011A]༄༅། །མ་གཏོགས་པར་ལྷའི་གཟུགས་མེད་དེ་ཡིད་ཉིད་ངག་ཡིན་ངག་ཉིད་ཡིད་ཡིན་ཞིང་ལྷའི་གཟུགས་ཉིད་ཀྱང་ཡིད་ཡིན་ལ། ངག་ཉིད་ཀྱང་ལྷའི་གཟུགས་ཡིན་ནོ་སྙམ་དུ་བསམས་པར་བྱའོ། །དེ་ལྟར་ཐ་དད་དུ་བྱ་བ་མེད་པར་མོས་ན་སྔགས་པས་ཡིད་རྣམ་པར་དག་པ་ཐོབ་བོ། །ཡིད་
རྣམ་པར་དག་པ་དང་ལྡན་པ་དེ་དག་གི་ཚེ་ན་རྣམ་པ་ཐམས་ཅད་དུ་རྟག་པ་འདག་གི་ལུས་དང་ལྷའི་གཟུགས་སུ་བདག་གི་ངག་དང་ལྷའི་གང་དུ་བདག་གི་ཡིད་དང་ལྷའི་ཡིད་དུ་མཚུངས་པར་མཐོང་བ་དེའི་ཚེ་མཉམ་པར་བཞག་པ་ཡིན་ནོ། །ཞེས་སྤྱོད་ལམ་ཐམས་ཅད་དུ་རང་གི་ལུས་ངག་ཡིད་གསུམ་ལྷའི་སྐུ་གསུང་ཐུགས་གསུམ་དུ་
ཡིད་ངོར་གསལ་བར་མཐོང་བའི་སེམས་བརྟན་པོ་ཐོབ་པ་སྐབས་འདིའི་རྣལ་འབྱོར་གྲུབ་པའི་ཚད་དུ་གསུངས་པས་དེ་ལ་ཐོག་མ་ནས་རང་གི་ལུས་ལྷའི་སྐུ། རང་གི་ངག་ལྷའི་གསུང། རང་གི་ཡིད་ལྷའི་ཐུགས་སོ་སྙམ་པའི་ང་རྒྱལ་དགོས་པ་འགྲུབ་ལ། གཞན་ཡང་དེ་ཉིད་ལས། གང་གི་ཚེ་བྱང་ཆུབ་སེམས་དཔའི་སྤྱད་པ་
གསང་སྔགས་ཀྱི་སྒོ་སྤྱོད་པ། བདག་ཉིད་རང་གི་ལྷའི་གཟུགས་སུ་བྱས་ལ། ཐེ་ཚོམ་མེད་པའི་ཡིད་ཀྱི་སང་རྒྱས་བསྐྱེད་ཅིང་འགྲོ་ཡང་རུང་འགྲེང་ཡང་རུང་འདུག་ཀྱང་རུང། རྟག་ཏུ་དུས་ཐམས་ཅད་དུ་བསྐྱོད་ཀྱང་མི་གཡོ་བ་དེའི་ཚེ་ཞི་བའི་བློ་གྲོས་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་
དཔའ་ཆེན་པོའི་ཚུལ་ཁྲིམས་དང་ལྡན་པ་ཡིན་ནོ། །ཞེས་པས་ཀྱང་གསལ་བར་བསྟན་ལ། ལྷའི་རྣལ་འབྱོར་བསྒོམ་པ་དེ་དག་ཀྱང་ངོ་བོ་དབྱེར་མེད་པ་སྟོང་ཉིད་རྟོགས་པའི་བློ་གཅིག་པུའི་རྣམ་རོལ་ཏུ་བལྟ་བས་བསླབ་པར་བྱ་ཞིང། དེ་ལྟར་ལྷའི་ང་རྒྱལ་བརྟན་པོ་སྒྲུབ་པའི་ཕན་ཡོན་ཀྱང། རྒྱུད་དེ་ཉིད་ལས། མཉམ་ཉིད་
གནས་ལ་གནས་པ་ཡི། །ཡན་ལག་བསྐྱོད་པ་ཇི་སྙེད་དང། །ཚིག་ཏུ་བརྗོད་པ་ཇི་སྙེད་པ། །དེ་སྙེད་གསར་སྔགས་ཕྱག་རྒྱ་ཡིན། །ཞེས་ལྷའི་ང་རྒྱལ་བརྟན་པོའི་ངང་ནས་བྱས་པའི་ཐ་མལ་པའི་ལུས་ཀྱི་སྒུལ་སྐྱོད་དང། ངག་གི་ཚིག་ཕལ་པ་བརྗོད་པ་ཡང། ཕྱག་རྒྱ་བཅིངས་པ་དང་སྔགས་བཟླས་པ་དང་འདྲ་བར་འགྱུར་པར་

[011B] གསལ་སྣང་དང་ང་རྒྱལ་བསྐྱེད་ལུགས་དེ་དག་ནི་ལྷའི་བསྙེན་པའི་གཙོ་བོ་ཡིན་པས་གལ་ཤིན་ཏུ་ཆེ་བས། ཞིབ་པར་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཤེས་པར་བྱ་ཞིང། རླུང་བཟུང་བའི་གནད་མང་པོ་ཞིག་ནི། བླ་མེད་ཀྱི་སྐབས་དང་འདྲ་བས་དམ་པའི་མན་ངག་ལས་རྟོགས་
པར་བྱའོ། །དེ་ལྟར་ལྷ་བསྒོམས་པས་སྐྱོན་བཟླས་པ་ཇི་ལྟར་བྱ་བ་ལ། བོ་དེ་ཙེའི་འཕྲེང་བའམ། མ་འབྱོར་ན་གཞན་གང་ཡང་རུང་བའི་འཕྲེང་བ་བརྒྱ་རྩ་བརྒྱད་ལ་སོགས་པའི་གྲངས་ཚང་བ་འབྱུང་ལྔས་བཀྲུས། བུ་མོས་བཀལ་བའི་སྐུད་པ་སུམ་བསྒྲིལ་ལ་བརྒྱུས། ལྷ་ལ་མཆོད་པ་སྔོན་དུ་བཏང་ནས་འཕྲེང་བ་སྙིམ་པར་
གཞུག་ལ། ཚིག་གང་ཡང་རུང་བས་བླ་མ་དང་ལྷ་ལ་ཕྱག་བྱས་ནས།  ན་མོ་རད་ན་ཏྲ་ཡཱ་ཡ། ཨོཾ་ཨད་བྷཱུ་ཏ་བི་ཛ་ཡ་སིདྡྷེ་སིད་དྷརྠེ་སཱཧཱ།  ཞེས་པའི་སྔགས་བརྒྱ་རྩ་བརྒྱད་བཟླ། དེ་དག་ནི་བགྲང་འཕྲེང་གསར་དུ་སྒྲུབ་པའི་སྐབས་སུ་ཡིན་ལ། རྒྱུན་དུ་བཟླས་པ་ལ་འཇུག་པའི་ཚེ། བླ་མ་དང་ལྷ་ལ་ཐལ་མོ་སྦྱར་
ཏེ་ཕྱག་བྱས་པའི་རྗེས་སུ་འཕྲེང་བ་སྙིམ་པར་བཅུག་ནས།  ཨོཾ་བྷ་ག་ཝ་ཏི་སིདྡྷི་སིདྡྷ་ཡ་སིང་དྷཐེ་སཱཧཱ།  ཞེས་པ་ལན་བདུན་བཟླས་པའི་རྗེས་སུ་འཕྲེང་བ་སྙིང་གར་བླངས་ལ། ལག་པ་གཡས་གཡོན་གང་རུང་གི་གུང་མོ་དང་མཐེའུ་ཆུང་བརྐྱང་སྟེ། མཛུབ་མོ་རྒྱབ་ཏུ་བཞག་ནས། སྲིན་ལག་དང་མཐེ་བོས་བགྲང་བ་
ཞི་རྒྱས་སོགས་ཀྱི་ལས་གཞན་ཐམས་ཅད་ལ་འདྲ་ཞིང། དྲག་པོ་ལ་འཛུམ་མོས་བགྲང་བར་གསུངས་སོ། །བཟླས་པའི་དམིགས་པ་ནི་རང་གི་ཐུགས་ཀར་ཟླ་བའི་དཀྱིལ་འཁོར་གྱི་དབུས་སུ་དྷཱི་ཡིག་གི་མཐར་སྔགས་ཀྱི་འཕྲེང་བས་བསྐོར་བ་ལས་འོད་ཟེར་འཕྲོས། རང་གི་ལུས་ཀྱི་ནང་ཐམས་ཅད་གང། སྡིག་སྒྲིབ་དང། ཁྱད་པར་དུ་
ཡང་མི་ཤེས་པའི་མུན་པ་ཐམས་ཅད་སྦྱངས། འོད་ཟེར་ཕྱིར་འཕྲོས་འཇིག་རྟེན་ཐམས་ཅད་འོད་ཀྱིས་སྣང་བར་བྱས་ཏེ་སེམས་ཅན་ཐམས་ཅད་ལ་ཕོག་པས་སྡིག་སྒྲིབ་དང་མི་ཤེས་པའི་མུན་པ་ཐམས་ཅད་སྤྱངས། རྒྱལ་བ་སྲས་དང་བཅས་པ་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འོད་

[012A]༄༅། །ཀྱི་རྣམ་པར་བསྡུས་ཏེ་རང་ལ་ཐིམ་པས། ལུང་རྟོགས་ཀྱི་ཡོན་ཏན་ཐམས་ཅད་དང། ཁྱད་པར་དུ་ཡང་ཤེས་རབ་ཀྱི་སྣང་བ་རྒྱས་པར་བསམས་ནས།  ཨོཾ་ཨ་ར་པ་ཙ་ན་དྷཱི་ ཞེས་པ་བཟླ་ཞིང་མངོན་རྟོགས་མུ་ཏིག་འཕྲེང་བའི་དཔེ་ཞིག་ལས། ཨོཾ་ཨ་ར་པ་ཙ་ན་ཡ་སཱཧཱ་ཞེས་
དང༑ འཇམ་དབྱངས་རལ་གྲིའི་མངོན་རྟོགས་ལས། ཨོཾ་ཨ་ར་པ་ཙ་ན་ཧཱུཾ་སཱཧཱ་ཞེས་ཀྱང་འབྱུང་ལ། འཇམ་དཔལ་དཔའ་བོ་གཅིག་གྲུབ་ཀྱི་རྒྱུད་ལས་ཨ་ར་པ་ཙ་ན་དཀར་པོ་ལྷ་ལྔའི་སྔགས་ལ་ཨོཾ་ཨ་ར་པ་ཙ་ན་དྷཱི་སཱཧཱ། ཞེས་གསུངས་སོ། །བཟླས་དམིགས་དེ་ནི་སྤྱི་ལྟར་བཀོད་པ་ཡིན་ཞིང། ཡང་བ་རི་དང་པ་ཚབ་ཀྱི་སྒྲུབ་ཐབས་
བརྒྱ་རྩ་གཉིས་སྒྲུབ་ཐབས་རྒྱ་མཚོ་བཅས་པའི་ནང་གི་ཨ་ར་པ་ཙ་ན་ལྷ་ལྔ་པ་ཅན་གྱི་སྒྲུབ་ཐབས་དུ་མ་ལས་འབྱུང་བ་ལྟར། རང་གི་སྙིང་གར་ཨ་ཡིག་དང་པོ་ལས་བྱུང་བའི་འཁོར་ལོ་དཀར་པོ་རྩིབས་བརྒྱད་པ་འོད་ཟེར་དཀར་པོ་མུ་མེད་དུ་འཕྲོ་བ། དེའི་སྟེང་དུ་སོར་གང་ཙམ་གྱི་སར་ཟླ་བའི་དཀྱིལ་འཁོར་གྱི་སྟེང་དུ་དབུས་སུ་ཨ། མདུན་དུ་ར་
རྒྱབ་ཏུ་པ། གཡས་སུ་ཙ། གཡོན་དུ་ན་རྣམས་ལས་རིམ་པ་བཞིན་བྱུང་བའི་ཨ་ར་པ་ཙ་ན་དང། དྲ་བ་ཅན་གྱི་འོད་དང། ཟླ་འོད་དང། སྐྲ་ཅན་མ་དང། ཉེ་བའི་སྐྲ་ཅན་མ་རྣམས་སྔར་གྱི་མངོན་རྟོགས་ལྟར་བསྒོམས་པའི་ལྷ་རང་རང་གི་ཐུགས་ཀར་ཟླ་བ་ལ་རང་རང་གི་ས་བོན་གྱིས་མཚན་བར་མོས་པའམ་ཡང་ན་ལྷམ་བསྐྱེད་པར་ས་བོན་
བསྒོམས་ཀྱང་རུང་ལ། ཤེས་རབ་འཁོར་ལོ་གཡས་སྐོར་དུ་མྱུར་བར་འཁོར་ཞིང། འཁོར་ལོ་དང་ལྷ་ཐུགས་ཀའི་ས་བོན་དང་བཅས་པ་ལས་འོད་ཟེར་དཀར་པོའི་སྣང་བ་འཕྲོས་ནས་རང་གཞན་གྱི་དོན་བྱེད་ཚུལ་སྔ་མ་བཞིན་བསྒོམ་པ་ཤེས་རབ་སྐྱེ་བ་ལ་ཟབ་ཅིང་མྱུར་ལ། ཡང་སློབ་དཔོན་ཤྲདྡྷ་ཀ་ར་ཝ་རྨ་སྟེ་དད་བྱེད་གོ་ཆས་མཛད་པའི་ཨ་ར་
པ་ཙ་ན་ལྷ་ལྔ་པ་ཅན་གྱི་སྒྲུབ་ཐབས་ལས་སྔགས་ཀྱི་འཕྲེང་བ་བྱུང་ནས། རང་གི་ལྟེ་བ་ནས་ཐུགས་ཀར་ཐིམ་པ་མགལ་མེའི་འཁོར་ལོ་ལྟ་བུར་འཁོར་བའི་དམིགས་པ་དབྱངས་ཅན་མ་དཀར་མོའི་སྒྲུབ་ཐབས་ནས་འབྱུང་བ་ལྟ་བུ་ཞིག་གསུངས་པས། དེ་དག་གང་བྱ་བར་འདོད་ཀྱང། ཞིབ་པའི་གནད་རྣམས་བླ་མ་དམ་པའི་ཞལ་གྱི་གདམས་པ་

[012B] ཡང་བཟླས་བརྗོད་ཡན་ལག་བཞིའི་བསམ་གཏན་བསྒོམ་པར་འདོད་ན། སྔགས་རིམ་དང། རིགས་གསུམ་གྱི་ཆོ་ག་ལས་འབྱུང་བ་བཞིན་ཉམས་སུ་བླང་བར་བྱ། ཨ་ར་པ་ཙ་ན་ལས་གཞན་པའི་སྔགས་མུ་རིག་འཕྲེང་བར་མ་བྱུང་ཡང། དེ་ཉིད་གཙོ་འཁོར་ལྔ་གའི་སྔགས་སུ་བཞག་ཆོག་པར་མ་ཟད་
བྱ་རྒྱུད་ཀྱི་སྐབས་འཁོར་གྱི་བཟླས་པ་མི་དགོས་པར་གསུངས་ལ། ཅིས་ཀྱང་འཁོར་གྱི་སྔགས་ལོགས་སུ་བཟླ་བར་འདོད་ན། རྗེ་བཙུན་ཆེན་པོ་གྲགས་པ་རྒྱལ་མཚན་སོགས་ནས་བརྒྱུད་པའི་ཨ་ར་པ་ཙ་ན་དཀར་པོ་ལྷ་ལྔའི་འཁོར་ལ། ཨོཾ་ར་ཛཱ་ལི་ནི་ཕྲ་བྷ་ཀུ་མ་ར་སཱཧཱ། ཨོཾ་པ་ཙནྟྲ་པྲ་བྷ་ཀུ་མ་ར་སཱཧཱ། ཨོཾ་ཙ་ཀེ་ཤི་ནི་སཱཧཱ། ཨོཾ་ན་ཨུ་པ་ཀེ་ཤི་ནི་སཱཧཱ་ཞེས་
པ་རྣམས་རིམ་བཞིན་དྲ་བ་ཅན་དང། ཟླ་འོད་དང། སྐྲ་ཅན་དང། ཉ་བའི་སྐྲ་ཅན་མའི་སྔགས་སུ་གསུངས་ཕ་འདིར་ཡང་འདྲའོ། །བཟླས་པའི་མཇུག་ཏུ་ཡི་གེ་བརྒྱ་པ་ལན་གསུམ་བཟླས་ནས་ཆད་ལྷག་བྱུང་བ་ཁ་བསྐང་ཞིང། བྱིན་རླབས་བརྟན་པར་བྱ། ལེགས་གྲུབ་ཀྱི་གཏོར་མའི་ཆོ་ག་རིམ་པར་ཕྱེ་བ་ལས་སྒྲུབ་པ་པོས་བཤོས་ཀྱི་མཆོད་པ་མ་ཕུལ་ན་
ཤ་རྩུབ་བཅིང་མདོག་ངན་པ་དང། བཀྲེས་པས་གདུང་བ་དང། རྣམ་རྟོག་མང་པོ་འབྱུང་བ་དང། ལྷ་མི་འགྲུབ་ཅིང། བགེགས་ཀྱིས་ཟིལ་གྱིས་གནོན་པར་འགྱུར་བས། དུས་ཚིགས་རྣམས་ལ་ཅི་འབྱོར་བའི་བཤོས་འབུལ་བ་ལ་ནན་ཏན་བྱ་བར་གསུངས་པས། ཐུན་ཐམས་ཅད་ཀྱི་མཐར་གཏོར་མ་ཕུལ་བ་ལེགས་པས་དེའི་ཚུལ་ནི་
གཏོར་མ་སྔོན་འགྲོའི་སྐབས་ལྟར་བྱིན་གྱིས་བརླབ།  རང་གི་ཐུགས་ཀའི་ས་བོན་གྱི་འོད་ཟེར་གྱིས་རྗེ་བཙུན་འཇམ་དཔལ་དབྱངས་ཀྱི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ལྷ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྤུ་གུས་
གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་ པར་བསམས་ལ།  ཨོཾ་ཨཱརྱ་མཉྫུ་ཤྲཱི་ས་པ་རི་ཝཱ་ར་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ལ་སོགས་པས་ཕུལ།  ཨོཾ་ཨཱརྱ་མཉྫུ་ཤྲཱི་ས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་གྱིས་མཆོད། རི་བོང་འཛིན་པའམ། གཞོན་ནུའི་ཆ་

[013A]༄༅།  །ལུགས་ཀྱིས་བསྟོད། ཡིག་བརྒྱ་བརྗོད་དེ།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་བཟོད་པར་གསོལ།  མགྲོན་གྱི་རྟེན་བརྟེན་པ་འོད་དུ་ཞུ་ནས་རང་ཉིད་ལ་ཐིམ་པར་གྱུར་ པར་བསམ། སླར་ཡང་གཏང་རག་གི་མཆོད་པ་བྱིན་གྱིས་བརླབས་ནས་
ཨོཾ་ཨཱརྱ་མཉྫ་ཤྲཱི་ས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་གྱིས་མཆོད། བསྟོད་པ་གང་ཡང་རུང་བས་བསྟོད། ཡིག་བརྒྱ་བརྗོད་དེ།  མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །
ལྷག་པ་དང་ནི་ཆད་པ་དང། །ཆོ་གའི་ཡན་ལག་ཉམས་པ་དང། །བདག་གིས་བརྗེད་ངས་ཅི་མཆིས་པ། །དེ་ཡང་བཟོད་པར་མཛད་དུ་གསོལ།  །ཞེས་བཟོད་པར་གསོལ་ལ།  ཨོཾ་ཨཱ་ཧཱུཾ་བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། །དམ་ཚིག་
པའི་སྲུང་འཁོར་གཞལ་ཡས་ཁང་ལ་ཐིམ། གཞལ་ཡས་ཁང་འཁོར་ལ་ཐིམ། འཁོར་རྣམས་གཙོ་བོ་ལ་ཐིམ། གཙོ་བོ་ཡང་རིམ་གྱིས་འོད་དུ་ཞུ། ཐུགས་ཀའི་ས་བོན་ལ་ཐིམ། དེ་ཡང་རིམ་གྱིས་འོད་དུ་ཞུ་ནས་མི་དམིགས་པའི་སྟོང་པ་ཉིད་དུ་གྱུར་
སྟོང་པའི་ངང་ལས་རང་ཉིད་སྐད་ཅིག་གིས་རྗེ་བཙུན་འཇམ་དཔལ་དབྱངས་ཀྱི་སྐུར་བཞེངས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར་ པར་བསམས་ནས་ཐུན་མཚམས་སུ་ཡང་ལྷའི་ང་རྒྱལ་ཤིན་ཏུ་བརྟན་པོ་མ་གཡལ་བར་བྱ་ཞིང། ཤེར་ཕྱིན་ལ་སོགས་
པའི་གླེགས་བམ་ཀློག་པ་དང། དཀོན་མཆོག་གསུམ་དང། གཏོང་བ་དང། ཚུལ་ཁྲིམས་དང། ལྷ་སྟེ་རྗེས་སུ་དྲན་པ་དྲུག་བསྒོམ། སློབ་དཔོན་བྱང་ཆུབ་མཆོག་གི་ལེགས་གྲུབ་ཀྱི་སྒྲུབ་ཐབས་ལས། གཏོང་བའི་ཚབ་ཏུ་བཟོད་པར་གསུངས། གཞན་ཡང་མཎྜལ་དང། སཱཙྪ་གདབ་པ་སོགས་དགེ་བའི་བྱ་བ་ཅི་ནུས་ཀྱིས་བསོད་ནམས་ཀྱི་ཚོགས་

[013B] དཔུང་བཟང་གིས་ཞུས་པའི་རྒྱུད་ལས། ཇི་ཙམ་སྡིག་པ་མང་པོས་རབ་གང་ཞིང། །ཇི་ཙམ་ལས་དཀར་བསོད་ནམས་མ་བསགས་དང། །ཇི་སྲིད་ཆོ་ག་མེད་པར་བཟླས་བྱས་པས། །དེ་སྲིད་སྔགས་པས་དངོས་གྲུབ་མི་འཐོབ་བོ། །ཞེས་སྡིག་པ་ཆེ་བ་དང། བསོད་ནམས་
མ་བསགས་པ་དང། བཟླས་བརྗོད་ཚུལ་བཞིན་མ་བྱས་པས་དངོས་གྲུབ་མི་འགྲུབ་པར་གསུངས་པ་བཞིན་ནོ། །ཉིན་རེ་བཞིན་དུ་མཆོད་པའི་སྣོད་རྣམས་བཀྲུ་བ་དང། མེ་ཏོག་ཕུལ་བ་རྣམས་དུས་གསུམ་དུ་འཕྱག་པ་དང། གོས་རྣམས་དུས་གསུམ་དུ།  ཨོཾ་རཀྵ་རཀྵ་མའན་སརྦ་བུད་དྷ་ཨ་དྷིཥྛ་ན་ཨཱཏྨ་ཙི་བ་ར་སཱཧཱ།  ཞེས་
པའི་སྔགས་ཀྱིས་བསྔགས་ཤིང་བཀྲུ་བའམ་བདུག་པའམ་བསང་གཏོར་བྱས་ལ་བཟླས་བརྗོད་དང་སྦྱིན་སྲེག་དང་མཆོད་པ་སོགས་ལ་ཉལ་བ་དང་འདྲིས་པ་མ་གཏོགས་པར་རྟག་ཏུ་བླ་གོས་བགོ་ལ། ཉལ་བ་དང་ཁྲུས་བྱེད་པ་མ་གཏོགས་པར་མཐང་གོས་མི་སྤང་ཞིང་རྡུལ་གྱིས་མ་གོས་པར་བྱ། ཁ་ཟས་ཀྱི་རྣལ་འབྱོར་ཇི་ལྟར་བྱ་ཚུལ་ནི་
སློབ་དཔོན་སངས་རྒྱས་གསང་བའི་ཕྱག་རྡོར་སྒྲུབ་ཐབས་ལས། ཟས་ཟ་བའི་ཚེ་ན་བདག་ཉིད་རིགས་ཀྱི་སྙིང་པོས་བསྲུངས་ལ་སྔགས་འདི་བཟླས་ལ་ལན་གསུམ་བཏབ་སྟེ་ཆོས་ཀྱི་དབྱིངས་ཀྱི་ཡི་གེས་སྦྱངས་ལ་ཟས་ཀྱི་རོ་ལ་མ་ཆགས་པར་རིགས་པ་དང་ལྡན་པར་རན་པར་བཟའོ། །ན་མཿ་ས་མནྟ་བུདྡྷཱ་ནཱཾ། ཨོཾ་ཨ་མྲྀ་ཏོདྡྷཱ་ཝཱ་ཡ་སཱཧཱ་
ཉལ་བའི་ཚེ་ན་ཡང་རིགས་ཀྱི་ཡུམ་གྱི་སྙིང་པོས་བསྲུངས་ནས། གློ་གཡས་པས་ཉལ་ལོ་ཞེས་གསུངས་པའི་རིགས་ཀྱི་སྙིང་པོ་ནི་སྐབས་འདིར། ཛི་ན་ཛི་ཀ་ཞེས་པ་ཡིན་ལ། ཟས་ལ་གདབ་པའི་སྔགས་ནི། ན་མཿ་ས་མནྟ་སོགས་དང། ཆོས་ཀྱི་དབྱིངས་ཀྱི་ཡི་གེས་སྦྱང་བར་གསུངས་པའི་ཡི་གེ་ནི་རཾ་ཡིག་ལ་སྒྲུབ་ཐབས་དེ་ཉིད་ལས་གསུངས་པས་
ཟས་ཀྱི་སྟེང་དུ་རཾ་ཡིག་བསྐྱེད་པ་ལས་འོད་འཕྲོས་པས་ཟས་རྣམས་མི་དམིགས་པར་སྐྱངས་ཏེ། བདེན་འཛིན་སོགས་ཐ་མལ་གྱི་སྣང་ཞེན་དང་བྲལ་བའི་སྒོ་ནས་ལོངས་སྤྱོད་པའི་དོན་ཡིན་ལ། ཉལ་པའི་ཚེ་རིགས་ཀྱི་ཡུམ་གྱི་སྔགས་ཀྱིས་བསྲུང་བར་བཤད་པའི་སྔགས་ནི་སྐབས་འདིར། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིད་དྷ་ལོ་ཙ་ནེ་སརྦ་ཨརྠ་

[014A]༄༅། །སཱ་དྷ་ནི་སཱཧཱ། ཞེས་པའོ། །ཡང་ན་སློབ་དཔོན་འཇམ་དཔལ་བཤེས་གཉེན་གྱིས་མཛད་པའི་མཚན་བརྗོད་ཀྱི་སྒྲུབ་ཐབས་ནམ་མཁའ་དྲི་མེད་ཀྱི་སྐོར་ལས་མཚན་ཡང་དག་པར་བརྗོད་པའི་རྣལ་འབྱོར་པས་ཅི་ཟ་བའི་ཚེ་ཟས་ཀྱི་རྣལ་འབྱོར་འདི་ལྟར་བྱའོ། །གང་ཡང་ཟས་ཀྱི་ངོ་བོ་སྟོང་པར་
བསམས་ཏེ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤ་ནན་ཏཱཏ་སཱཧཱ། ཞེས་པས་དག་པར་བསམས་ལ། ཨཱ་ཡོངས་སུ་གྱུར་པ་ལས་བདུད་རྩི་དཀར་པོ་དྲི་མ་མེད་པ་དང་ཨོཾ་ཡོངས་སུ་གྱུར་པ་ལས་མང་ཞིང་སྤེལ་བ་དང། ཧཱུཾ་གིས་ཡེ་ཤེས་ཀྱི་བདུད་རྩི་དྲངས་ཏེ་ལུས་ངག་ཡིད་གསུམ་བྱིན་གྱིས་བརླབས་ཏེ། སྙིང་གར་ལྷ་ཚོགས་གསལ་
བཏབ་ལ་དང་པོར་ལྷ་དཀོན་མཆོག་མཆོད། དེ་ནས་ལྷ་ཚོགས་ཅི་རིགས་པར་མཆོད་ལ། རང་གི་ལུས་ཀྱི་ལྷ་ཚོགས་ཚིམ་པར་བྱས་ལ། ལྷག་མ་འབྱུང་པོ་ཀུན་ལ་བྱིན་ནོ། །ཞེས་འབྱུང་བ་འདི་སྐོར་ལ་རྒྱ་གཞུང་ཚད་ཐུབ་ཡིན་མིན་དཔྱད་གཞི་ཡོད་པ་འགའ་འདུག་མེད་ཀྱང། ཟས་ཀྱི་རྣལ་འབྱོར་བྱ་ཚུལ་དེ་ཉིད་དཔྱད་བཟོད་ཡིན་པས་སྐབས་
འདིར་ཡང་དེ་ལྟར་དུ་བྱེད་པ་རུང་ལ། བྱ་རྒྱུད་དཔུང་བཟང་གིས་ཞུས་པའི་རྒྱུད་ལས། ཁ་ཟས་ཟ་བའི་ཚེ་བཀྲེས་སྐོམ་གྱིས་གདུངས་པས་བུའི་ཤ་ཟ་བ་བཞིན་ཟས་ལ་མི་མཐུན་པའི་འདུ་ཤེས་བསྐྱེད་པ་དང། སྤང་ལ་དངོས་པོ་ཅུང་ཟད་མང་ཉུང་གིས་མཐོ་དམན་དུ་འགྱུར་ལ། རན་པར་བླུག་ན་སྙོམས་པ་བཞིན་རྣལ་འབྱོར་བས་ཁ་ཟས་མང་ཉུང་
རན་པར་ཟ་དགོས་པ་དང། ཁང་རྙིང་མི་ཞིག་པའི་ཕྱིར་ཀ་པ་འཇུག་པ་དང། ཤིང་རྟའི་མིག་ལ་སྣུམ་བསྐུ་བ་བཞིན་དུ་ལུས་ཀྱི་འཁྲུལ་འཁོར་གནས་པ་ཙམ་གྱི་ཆེད་དུ་བཟའ་བ་ལས། རྒྱགས་ཕྱིར་མི་ཟ་བ་དང། འདོད་ཁམས་པ་ཁ་ཟས་ཀྱིས་གནས་པར་བྱ་དགོས་པས་ན་ལུས་འདི་ནང་ན་སྙིང་པོ་ཅི་ཡང་མེད་པར་ཆུ་ཤིང་བཞིན་དུ་རིག་པར་
བྱས་ནས་ལུས་དང་ཟས་སོགས་ལ་མ་ཆགས་པར་བྱེད་དགོས་པར་གསུངས་པ་ནི། རྒྱུད་སྡེ་གོང་འོག་ཐམས་ཅད་ལ་འདྲའོ། །དེ་ནས་ཐུན་རྗེས་མ་རྣམས་ལ་ལེགས་གྲུབ་སོགས་ནས་བཤད་པའི་ཁྲུས་རྒྱས་པའམ་དེ་ཙམ་མ་ལྕོགས་ནས་དང་ཆུས་དྲི་མ་དག་དག་ཏུ་བཀྲུས་པས་ཆོག་པ་སྔགས་རིམ་ལས་གསུངས་ལ། དེ་ལྟ་བུའི་ཁྲུས་

[014B] ཚོགས་ཞིང་ནས་ཉེར་བསྡུའི་བར་སྔར་བཤད་པ་ལྟར་བྱའོ། །དེ་ལྟར་ལྷའི་རྣལ་འབྱོར་དང། སྔགས་ཀྱི་བཟླས་
པ་ཚུལ་བཞིན་དུ་བྱས་ནས་དངོས་གྲུབ་སྒྲུབ་པའི་བསྙེན་པའི་སྔགས་ཀྱི་གྲངས་ཚད་འབྲུ་འབུམ་ཡིན་ནའང། རྒྱུད་སྡོམ་འབྱུང་ལས་རྩོད་ལྡན་གྱི་དུས་སུ་བཟླས་པ་བཞི་འགྱུར་བྱ་བར་གསུངས་པ་རྒྱུད་སྡེ་འོག་མ་འདི་དག་གི་སྐབས་སུ་ཡང་འདྲ་ཞིང། དབང་བསྐུར་པ་སོགས་ཀྱི་ལས་རུང་གི་བསྙེན་པ་ལ་འབུམ་ཕྲག་གཅིག་བཟླས་པས་
ཆོག་གོ་དེ་ཡང་ལེགས་གྲུབ་ཀྱི་བཟླས་བརྗོད་ཀྱི་ཆོ་ག་རིམ་པར་ཕྱེ་བ་ལས། ཟློས་ཚེ་ཅི་ཡང་མི་སྨྲ་ཞིང། །ཡན་ལག་འགྱུར་བར་མི་བྱའོ། །ཀུན་རྟོག་རླུང་གིས་བསྐྱོད་ནས་ནི། །ཅི་ཡང་རུང་བ་མི་བསམ་མོ། །ཟློས་པ་བཟླས་བརྗོད་བྱེད་པའི་ཚེ། །རིག་སྔགས་ལྷ་ནི་མ་གཏོགས་པ། །སྒོམ་པ་མཆོག་ཏུ་གྱུར་པ་ཡང། །རྣམ་རྟོག་བཟུང་
ནས་མི་བསམ་མོ། །ཞེས་བཟླས་བརྗོད་ཀྱི་ཚེ་ཐ་མལ་པའི་སྨྲ་བ་དང། ཡན་ལག་གི་འགྱུར་བ་དང། ལྷ་སྔགས་ཀྱི་རྣལ་འབྱོར་ལས་གཞན་པའི་དགེ་སེམས་ཀྱི་རྣམ་རྟོག་ཀྱང་བསྐྱེད་མི་རུང་བར་གསུངས་པ་བཞིན་སེམས་གཞན་དུ་ཡེངས་ནས་ལྷའི་མངོན་རྟོགས་དང། སྔགས་བརྗོད་པ་ཙམ་གྱིས་བསྙེན་པའི་གོ་མི་ཚད་པས་ཡིད་མ་
ཡེངས་པ་གལ་ཆེ་ལ་གཞན་ཡང་སྔགས་རིམ་ལས། བཟླས་པའི་འཕྲོ་ལ་གཉིད་བྲོ་བའམ་གླལ་ལམ་སྤྲིད་པའམ་ལུད་པའམ་འོག་རླུང་ངམ་བཤད་གཅི་སོགས་བྱུང་ན་དེ་མ་ཐག་འཕྲེང་བ་བཞག་སྟེ་བཅག་པ་སོགས་བྱས་ནས། ཉེ་རེག་བྱས་ཏེ་གྲངས་ཀྱི་ཐོག་མ་ནས་བརྩམ་པར་གསུངས་ཏེ། དེ་ཡན་ཆད་བཟླས་པའི་གྲངས་
སུ་མི་གཞུག་པའོ། །གཞན་ཡང་བག་མེད་པས་ལྷ་གཞན་གྱི་བཟླས་པ་བྱས་ནའང་ཡིད་ཀྱིས་གསོལ་བ་བཏབ་ནས་བཟླས་བརྗོད་བསྐྱར་བ་དང། བགེགས་ཀྱིས་བརླམས་པ་དང་ནད་ཀྱིས་གཟིར་བ་དང། ལྷོད་པ་དང་བག་མེད་བ་དང་ལུས་དང་སེམས་སྐྱོ་བ་དང། ཆོ་ག་ཇི་སྐད་བཤད་པའི་དུས་ལས་འདས་པར་བྱས་པ་དང། མ་

[015A]༄༅། །བསྡམས་པ་དང་མི་གཙང་བས་བཟླས་བརྗོད་བྱས་པ་དང། མཚན་མོ་རྨི་ལམ་ངན་པ་བྱུང་བས་ཉིན་མོ་རིགས་ཀྱི་བདག་པོ་གང་ཡིན་གྱི་སྔགས་བརྒྱ་མ་བཟླས་པར་བཟླས་བརྗོད་བྱས་པ་རྣམས་བཟླས་པའི་གྲངས་སུ་མི་གཞུག་པར་ལེགས་གྲུབ་ལས་གསུངས་སོ། །ཡང་དེར་གནས་
གཅིག་ཏུ་ཕྱེད་བཟླས་གཞན་དུ་ཕྱེད་བཟླས་པས་བཟླས་པ་ཐམས་ཅད་རྫོགས་ཀྱང་དེ་དག་ཐམས་ཅད་དོན་མེད་པར་གསུངས་སོ། །བཟླས་བརྗོད་ཀྱི་ཆོ་ག་དུས་ལས་འདས་པར་བྱས་པའི་དུས་དང་དུས་མིན་ནི། ཉི་མའི་དཀྱིལ་འཁོར་ཕྱེད་ཤར་བ་ནས་སྐྱེས་བུ་གཅིག་གི་གྲིབ་མའི་བར་ནི་སྔ་དྲོའི་དུས་མཚམས་སོ། །ཉིན་གུང་ལ་ཆུ་ཚོད་
བརྒྱད་དམ་དགུའི་དུས་མཚམས་སོ། །ཕྱི་དྲོ་སྐྱེས་བུ་གཅིག་གི་གྲིབ་མ་ལུས་པ་ནས་ཉི་མའི་དཀྱིལ་འཁོར་ཕྱེད་ནུབ་པའི་བར་དུ་ནི་ཕྱི་དྲོའི་དུས་མཚམས་ཏེ་དེ་དག་ནི་ཉིན་པར་གྱི་དུས་མཚམས་སོ། །ཉི་མའི་དཀྱིལ་འཁོར་ཕྱེད་ནུབ་པ་ནས་སྲོད་ཕྱེད་ཀྱི་བར་དུ་ནི་སྲོད་ལ་བརྩམ་པའི་དུས་མཚམས་སོ། །ཐོ་རངས་ཀྱི་ཕྱེད་ནས་ཉི་མའི་དཀྱིལ་འཁོར་
ཕྱེད་ཤར་བའི་བར་ནི་དུས་མཚམས་གཉིས་པའོ། །ནམ་ཕྱེད་ནས་ནི་དྲག་ཤུལ་གྱི་ལས་དང་མི་སྣང་བ་ལ་སོགས་པ་དང་དུར་ཁྲོད་ཀྱི་ལས་རྣམས་བྱ་ལ། དེ་ལས་ལྡོག་པའི་སྐབས་སུ་ཞི་བ་སོགས་བྱ་བར་མངོན་རྟོགས་ལས་བཤད་པ་རྣམས་ཤེས་པར་བྱ་བ་གལ་ཆེ་སྟེ། དུས་མ་ཡིན་པར་བྱས་པ་རྣམས་ཀྱི་བཟླས་བརྗོད་གྲངས་སུ་མི་གཞུག་པར་
གསུངས་པའི་ཕྱིར་རོ། །ཞེས་གསུངས་པ་རྣམས་ཀྱང་ཤེས་པར་བྱས་ནས་ལག་ལེན་ལ་ཐེབས་པ་སྐབས་འདིར་མེད་མི་རུང་ཡིན་ལ། བྱ་སྤྱོད་ཀྱི་སྐབས་བྱང་སྡོམ་ལས་གཞན་པའི་སྔགས་སྡོམ་འཛིན་པ་མེད་མོད་ཀྱང། སྤང་བླང་གི་དམ་ཚིག་མང་དུ་བཤད་པ་རྣམས་དང། བྱང་སེམས་ཀྱི་བསླབ་བྱ་ཕྲ་རགས་རྣམས་ཤེས་པར་བྱས་ནས་བསྲུང་
བ་ཡང་གལ་ཤིན་ཏུ་ཆེའོ། །ཟླ་བ་ཕྱེད་ཕྱེད་ཅིང་ཞག་གཅིག་ཏུ་སྨྱུང་བ་བྱས་ནས་པ་དམར་སེར་གྱི་འོ་མ་ཞོ་མར་བཤད་གཅི་སྟེ་བ་བྱུང་ལྔ་ཀུ་ཤ་ཆུ་དང་བཅས་པ་ལ།  ན་མོ་བྷ་ག་ཝ་ཏེ་ཨུཥྞཱི་ཥ་ཡ་ཨོཾ་བི་ཤུདྡྷེ་བའི་རཱ་ཛཱ་ཤི་བི་ཤནྟིཾ་ཀུ་རུ་སཱཧཱ།  ཞེས་པའི་སྔགས་འདི་ལན་བརྒྱར་བསྔགས་ནས་ཤར་དུ་བལྟས་ཏེ་ཚོག་ཙོག་པུར་འདུག་

[015B] བཟའ་བྱ་མིན་པ་སོགས་གང་ཟོས་པ་དེ་ཐམས་ཅད་བྱང་བར་ལེགས་གྲུབ་ལས་གསུངས་པ་འདི་སྒོ་གསུམ་མ་བསྡམས་པའི་བག་མེད་ཤིན་ཏུ་ཆེ་བ་བདག་ཅག་ལྟ་བུ་ལ་ཉེས་པ་མང་པོ་ཞིག་
མི་འབྱུང་བའི་ཐབས་ཟང་མོར་སྣང་བས་ལག་ཏུ་ལེན་ཅི་ཐུབ་བྱ་ལ། ལྷ་སྒྲུབ་པའི་གནས་སྐབས་སུ་བཟང་ངན་གྱི་མཚན་མ་ནི། སྔགས་རིམ་ཆེན་མོ་ལས། བཀྲེས་པ་ཆུང་བ་དང་ནད་ལས་ཐར་བ་དང། ཤེས་པ་ཁྱད་པར་ཅན་འབྱུང་བ་དང། ལྷག་པར་གཟི་མདངས་ཆེ་ཞིང་བརྟན་པ་དང། རྨི་ལམ་བཟང་ཞིང་བདེན་པ་རྨི་བ་དང། བཟླས་
བརྗོད་ལ་དགའ་རུ་སོང་བ་དང། ངལ་བ་ཆུང་ཞིང་དྲི་ཞིམ་པོ་བྲོ་བ་དང། ཡོན་ཏན་ལྷུར་ལེན་པ་དང་ལྷ་ལ་གུས་པ་ཆེར་སོང་ན་བཟླས་བསྒོམ་གནད་དུ་སོང་བའི་རྟགས་སུ་ལེགས་གྲུབ་ལས་བཤད་ལ། བསམ་གཏན་ཕྱི་མ་ལས། མ་དད་པ་དང། སྙོམས་ལས་དང། བཀྲེས་སྐོམ་གྱིས་ཟིལ་གྱིས་ནོན་པ་དང། རྒོད་པ་དང་ཡིད་ཀྱི་གདུང་
བ་ཆེ་བ་དང། ལས་ལ་ཐེ་ཚོམ་ཟ་བ་དང་བཟླས་བརྗོད་དང་བསམ་གཏན་ལ་མི་ཞེན་པ་དང། ཅལ་ཅོལ་གྱི་གཏམ་ལ་དགའ་བ་དང་བྱ་བ་མིན་པ་ལ་འཇུག་པ་དང། གདོན་གྱིས་བརླམས་པ་དང། རྨི་ལམ་ངན་པ་རྨི་བ་སོགས་ནི་ལྷ་གཞན་དུ་ཕྱོགས་པའི་རྒྱུ་དང་ཆགས་སྡང་དང་རྒྱགས་པ་དང་སྒྱུ་ལ་སོགས་བཞི་བ་དང་བཟླས་བརྗོད་ལ་ཡིད་རྒྱུན་
ལྡན་དུ་གནས་པ་ནི་ལྷ་མངོན་དུ་ཕྱོགས་པའི་རྒྱུར་གསུངས་སོ། །འདི་དག་ནི་དང་པོ་བསྙེན་པའི་སྐབས་སུ་ཡང་རིག་པར་བྱའོ། །ཞེས་གསུངས་པ་ལྟར་ཤེས་པར་བྱ་ཞིང། དེ་ལྟར་བསྙེན་པ་སྔོན་དུ་བཏང་ནས། འཇམ་དཔལ་རྩ་བའི་རྒྱུད་དང་དཔའ་བོ་གཅིག་གྲུབ་ལ་སོགས་པ་དུ་མ་ལས་གསུངས་པའི་ཞི་དྲག་གི་ལས་རབ་འབྱམས་སྒྲུབ་ཚུལ་གྱི་
མན་ངག་ཁོང་དུ་ཆུད་པར་བྱས་ཏེ། རང་གཞན་གྱི་དོན་བསྒྲུབ་པར་བྱ་ལ། གཙོ་བོར་ལྷའི་སྐུ་ལ་དམིགས་པའི་མཚན་བཅས་དང། མཚན་མེད་དམ་ཐར་པ་སྟེར་བའི་བསམ་གཏན་གནས་ལུགས་ཀྱི་དོན་ཕུ་ཐག་ཆོད་པར་ངེས་པའི་ལྟ་བ་སྐྱོང་བ་ཟུང་འབྲེལ་དུ་བྱས་ནས་མཆོག་གི་དངོས་གྲུབ་སངས་རྒྱས་ཀྱི་གོ་འཕང་སྒྲུབ་པ་ལ་བརྩོན་པར་བྱ་ཞིང་

[016A]༄༅། །བྱེ་བྲག་ཏུ་རྗེ་བཙུན་འཇམ་དཔལ་དབྱངས་འདི་ཉིད་ཐོས་བསམ་སྒོམ་པའི་ཤེས་རབ་དང་འཆད་རྩོད་རྩོམ་གསུམ་ཕྱི་ནང་གི་རིག་པའི་གནས་ལ་སོགས་པ་ཇི་སྙེད་པའི་ཆོས་ཚུལ་ལ་ཐོགས་པ་མེད་པའི་བློ་གྲོས་དང་ལྷག་པར་ཇི་ལྟ་བ་གནས་ལུགས་ཀྱི་དོན་མཐོང་བའི་ལྟ་བ་ཁྱད་པར་ཅན་གྱི་
དངོས་གྲུབ་སྩོལ་བ་ལ་འགྲན་ཟླ་དང་བྲལ་བར་བསྔགས་པས། རྗེ་བཙུན་འདི་ཉིད་ལྷག་པའི་ལྷ་མཆོག་ཏུ་བཟུང་ནས་བཟླས་བསྒོམ་མཆོད་བསྟོད་ཀྱི་རིམ་པས་མཉེས་པར་བྱས་ཏེ། ཇི་ལྟ་ཇི་སྙེད་ཀྱི་ཤེས་བྱའི་གནས་ཐམས་ཅད་ལ་ཤེས་རབ་ཀྱི་སྣང་བ་ཆེས་ཆེར་རྒྱས་ཤིང་གསལ་བར་བྱའོ།  །མི་འགྱུར་རྟག་བརྟན་སྲོག་རྩ་ཉེར་
ཚུགས་པའི། །གསང་གསུམ་རྡོ་རྗེའི་སྙིང་པོ་གཅིག་ཉིད་ལས། །ཞི་ཁྲོ་སྤྲུལ་པའི་གྲངས་ཚད་འདི་ཙམ་ཞེས། །རྒྱལ་ཀུན་གྱིས་ཀྱང་མཚོན་མིན་འཇམ་དཔལ་དབྱངས། །སངས་རྒྱས་ལྔ་བདག་རིགས་ཀྱི་ཅོད་པན་ཆེར། །གཡུ་དྲུང་ཁམས་སུ་ལྷུན་ཆགས་བཙོང་ཁ་
པ༑ །ལྷ་དང་བླ་མ་དབྱེར་མེད་མི་བསླུའི་གཟུགས། །སེམས་ཀྱི་མེ་ལོང་ངོས་འདིར་ཡང་ཡང་འཆར། །མགོན་པོ་ཟུར་ཕུད་ལྔ་ལྡན་གཞོན་ནུའི་སྐུ། །གང་ཞིག་ཡིད་ལ་དྲན་པའི་རྣལ་འབྱོར་ཙམ། །ལྷུར་ལེན་དེ་ཡང་མི་ཤེས་འཆིང་བའི་རྒྱ། །གྲོལ་ནས་མངོན་དགའི་
ཟློས་གར་མི་བྱེད་སུ། །དེ་ཕྱིར་མགོན་དེ་བསྙེན་ཐབས་ཀཏྤུ་རའི། །དྲི་བསུང་ནད་བརྒྱ་སེལ་ནུས་སྔོན་མེད་འདི། །བསྐྲུན་པའི་དགེ་བས་བདག་སོགས་འགྲོ་བ་རྣམས། །མི་རིང་འཇམ་དབྱངས་གོ་འཕང་ཐོབ་པར་ཤོག་ཤེས་རབ་ཆེ་གསལ་མྱུར་དང་ཟབ་པ་ཡིས། །
ཤེས་བྱ་ཀུན་དང་མཐའ་བྲལ་དེ་བཞིན་ཉིད། །ཤེས་མཐོང་ཆོས་རྣམས་སྒྱུ་མ་ལྟ་བུ་རུ། །ཤེས་བཞིན་བསྟན་འགྲོར་ཕན་པ་ལྷུར་ལེན་ཤོག་ །ཅེས་གྲུབ་པའི་དབང་ཕྱུག་ཆེན་པོ་རྗེ་བཙུན་མི་ཏྲ་པའི་བཞེད་སྲོལ་འཇམ་དབྱངས་ཨ་ར་པ་ཙ་ན་ལྷ་ལྔའི་སྒྲུབ་ཐབས་ཀུན་གསལ་ཤེས་རབ་མཆོག་སྦྱིན་

[016B] དེའི་ཉེ་སྐོར་དུ་འཁོད་པའི་རིགས་ཀྱིས་ཉམས་ལེན་བྱས་ཆོག་པའི་རྗེ་བཙུན་འཇམ་དཔལ་དབྱངས་ཀྱི་སྒྲུབ་ཐབས་དཀྱིལ་ཆོག་སོགས་ཆ་ཚང་བ་ཞིག་
བྱུང་ན་འབྲེལ་ཆེ་བ་འདུག་ཅེས་རྒྱ་ནང་ཕྱོགས་ཀྱི་བླ་མ་གྲྭ་རིགས་དུ་མ་ནས་ཀྱང་ཟེར་པ་བཅས་དགོས་ཞེས་དོན་གཉེར་ཆེན་པོས་བསྐུལ་བ་ལ་བརྟེན་ནས། མངོན་རྟོགས་ཀྱི་རིམ་པར་ཕྱེ་བ་འདི་བཞིན་གྲུབ་ཆེན་རང་ཉིད་ཀྱིས་མཛད་པར་གྲགས་པའི་མུ་ཏིག་འཕྲེང་བ་དང། སྔགས་འཆང་འཇམ་དབྱངས་པའི་མངོན་དཀྱིལ་ལ་གཞི་
བྱས༑ སྔགས་རིམ་ཆེན་མོ་དང། རིགས་གསུམ་གྱི་ཆོ་ག་འདུལ་འཛིན་རིན་པོ་ཆེས་མཛད་པ་སྒྲུབ་ཐབས་བརྒྱ་རྒྱ་མ་སོགས་རིགས་མཐུན་དུ་མ་ནས་ཁ་འགེང་འོས་ཀྱིས་བརྒྱན་ནས། ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་རང་བྱུང་འཕགས་པའི་གཞལ་མེད་ཁང་པོ་ཏ་ལར་སྦྱར་བའི་ཡི་གེ་པ་ནི་དར་ཧ་ན་
དགེ་སློང་བསྐལ་བཟང་ཡོན་ཏན་གྱིས་བགྱིས་པ་ཛ་ཡནྟུ།། །།།

﻿
[001A]༄༅། །སྙན་ངག་གི་བསྟན་བཅོས་རྒྱ་མཚོའི་སྙིང་པོ་ཞེས་བྱ་བ་བཞུགས་སོ།།

[001B] །རྒྱ་གར་སྐད་དུ། ཀ་བེཿ་ཤཱསྟྲས་མུ་དྲ་སྱ་གརྦྷ་ནཱ་མ། བོད་སྐད་དུ། སྙན་ངག་གི་བསྟན་བཅོས་རྒྱ་མཚོའི་སྙིང་པོ་ཞེས་བྱ་བ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །ལེགས་བཤད་རྒྱ་
མཚོའི་སྙིང་པོའི་བཅུད། །རྣམ་དཔྱོད་བུམ་པར་འཁྱིལ་པ་གང། །གཟུང་གནས་ལེགས་བྲིས་ཉེར་འཚོར་སྤྱན། །ཕྱག་བདེ་དྲི་ཟའི་བུ་མོས་མཛོད། །འདི་ལ་ལུས་རྒྱན་སྐྱོན་གསུམ་སྟེ། །ལུས་ལའང་བཅད་ལྷུག་སྤེལ་
མ་གསུམ། །ཚིགས་སུ་བཅད་པའི་དབྱེ་བ་ནི། །ཡི་གེ་བགྲང་བ་བྲྀཏྟ་དང། །ཕྱི་མོ་བ་གྲང་བ་ཛཱ་ཏི་སྟེ། །སྡེབ་སྤྱོར་སྒོ་ནས་གཉིས་སུ་དབྱེ། །ཚིགས་བཅད་གཅིག་གིས་བརྗོད་བྱ་ཀུན། །རྫོགས་པར་སྟོན་པ་གྲོལ་པ་དང།།
བརྗོད་བྱ་གཅིག་ལ་ཤློཀ། །དུ་མ་ཡོད་པ་བྱ་ཚིག་ནི། །གཅིག་གིས་གསལ་བར་རིགས་ཞེས་བྱ། །གཅོད་མཚམས་དུ་མས་ཤློཀ། །བྱ་ཚིག་ངེས་མེད་བརྗོད་བྱ་ནི། །དུ་མས་ཕྱུག་པར་མཛོད་ཅེས་བྱ། །བརྗོད་བྱ་གཅིག་

[002A] །ལ་ཚིགས་བཅད་དང། །བྱ་ཚིག་དུ་མ་ཡོད་པར་ནི། །འདུས་པ་ཞེས་བྱ་དེ་བཞི་ནི། །རིགས་ཀྱི་སྒོ་ནས་དབྱེ་བའོ། །ལེའུ་གཉིས་ཡན་གྱིས་བཅིངས་པ། སརྒྷ་ཆེན་པོའོ་དེ་ལ་ཡང། །སྒོ་ནི་ཤིས་བརྗོད་
ཕྱག་བྱ་དང། །དངོས་པོ་ངེས་པར་བསྟན་པ་གསུམ། །སྲོག་ནི་གཏམ་དང་སྡེ་བཞི་སྟེ། །ཆོས་དོན་འདོད་དང་ཐད་པའི་སྡེའོ། །རྩོམ་ལུགས་དངོས་གཞི་རྐང་རེང་འབྲུ། །ཉེར་གཅིག་བྱད་ཚེ་བཅོ་ལྔ་དགུ། །བདུན་དུ་མར་འབེབས་
བདུན་བསྒྲིགས་ཚེ། །དགུ་དང་བཅུ་གཅིག་སོགས་ཡང་འཕེལ། །བཅད་མཐར་ལྷུག་དང་ལྷུག་མཐར་བཅད། །བྱས་པས་དཀྱུས་ལས་ཐ་དད་མཛེས། །ལྷུག་པར་བརྗོད་པ་དང་གཏམ་ཞེས། །མིང་གི་དབྱེ་བ་གཉིས་སུ་འདོད།།
སྦེལ་མར་ཟློས་གར་ཙམྦཱུ་གཉིས། །རྒྱན་ལ་ལྷོ་ཕྱོགས་བཻ་དརྦྷ། །ཤར་ཕྱོགས་གོ་ཊ་མཐུན་མོང་མིན། །མཐུན་མོར་རྒྱན་གཉིས་དང་པོ་ནི། །སྦྱར་བ་རབ་དྭངས་མཉམ་ཉིད་དང། །སྙན་དང་ཤིན་ཏུ་གཞོན་པ་དང། །དོན་གསལ་
བ་དང་རྒྱ་ཆེ་དང། །བིརྗད་དང་མཛེས་དང་ཏིང་འཛིན་བཅུ། །ལྷོ་པའོ་དེ་དག་ཕལ་ཆེར་ལྡོག་ཤར་པའི་ལམ་སྲོལ་ཡིན་པར་གསུངས། །ཐུན་མོང་རྒྱན་ལ་དོན་རྒྱན་དང། །སྒྲ་རྒྱན་གབ་རྒྱན་དང་པོ་ལ། །རང་བཞིན་བརྗོད་དང་

[002B] །གཟུགས་ཅན་གསལ་བྱེད་བསྐོར་བ་དང། །འགོག་དང་དོན་གཞན་བཀོད་པ་དང། །ལྡོག་པ་ཅན་དང་སྲིད་པ་ཅན། །བསྡུས་དང་ཕུལ་བྱུང་རབ་བརྟགས་དང། །རྒྱུ་དང་ཕྲ་མོ་ཆ་དང་རིམ། །དགའ་དང་ཉམས་ལྡན་
གཟི་བརྗིད་ཅན། །རྣམ་གྲངས་བརྗོད་དང་ཀུན་ཏུ་ཕན། །རྒྱ་ཆེ་བསྙོན་དང་སྦྱར་བ་དང། །ཁྱད་པར་མཚུངས་པར་སྦྱོར་བ་དང། །འགལ་དང་སྐབས་མིན་བསྟོད་པ་དང། །ཟོལ་བསྟོད་ངེས་པར་བསྟན་པ་དང། །ལྷན་ཅིག་བརྗོད་དང་
ཡོངས་བརྗེས་དང། །ཤིས་བརྗོད་རབ་སྤེལ་དགོངས་པ་ཅན། །སོ་ལྔའོ་ནང་བསྲེས་ཀྱིས་དབྱེ་ན། །རིགས་དང་བྱ་བ་ཡོན་ཏན་རྫས། །རང་བཞིན་བརྗོད་རྒྱན་རྣམ་བཞིའོ། །ཆོས་དཔེ་དངོས་པོ་ལྡོག་པ་དང། །ཕན་ཚུན་ངེས་པ་
ངེས་མེད་དང། །བསྡུས་པ་ཕུལ་བྱུང་དབ་བརྟགས་དང། །རྨད་བྱུང་རྨོངས་པ་ཐེ་ཚོམ་དང། །གཏན་ཕེབས་སྦྱར་བ་མཉམ་ཉིད་དང། །སྨད་པ་བསྔགས་པ་བརྗོད་འདོད་དང། །འགལ་བ་དགག་པ་ངོ་བསྟོད་དང། །དེ་ཉིད་བརྗོད་
པ་ཐུན་མོང་མིན། །བྱུང་མིན་སྲིད་མིན་མང་བ་དང། །རྣམ་འགྱུར་ཕྲེང་བ་ངག་དོན་གཉིས། །ཟླ་བོ་དངོས་པོ་མཚུངས་སྦྱོར་དང། །རྐྱུ་སྟེ་དཔེ་རྒྱན་སུམ་ཅུ་གཉིས། །རྟགས་དང་ཚིག་དང་མཆོག་དམན་ལ། །ཡོན་ཏན་དང་ནི་སྐྱོན་འགྱུར་
དང༑ ༑བཞིན་སོགས་གཞུང་གིས་དངོས་བསྟན་པའི། །མཚུངས་པ་གསལ་བྱེད་དྲུག་ཅུ་གསུམ། །ཆ་དང་གྲོགས་དང་སྤུན་ཟླ་དང། །མཐོང་ཐོས་དྲན་ངག་ཕམ་པ་དང། །སྙེག་དང་འཛེག་དང་སེམས་པ་སྟེ། །བཅུ་གཅིག་ངག་གི་

[003A]༄༅། །དབང་ཕྱུག་བསྣན། །བསྡུས་དང་མ་བསྡུས་བསྡུས་མ་བསྡུས། །མཐའ་དག་ཆ་ཤེས་ཆ་ཤས་ཅན། །ཡན་ལག་གཅིག་སོགས་ལྡན་མི་ལྡན། །མི་མཉམ་ཁྱད་པར་དང་བཅས་པ། །འགལ་བ་རྒྱུ་དང་སྦྱར་བ་དང། །དཔེ་དང་ལྡོག་པ་ཅན་འགོག་
པ༑ ༑མཉམ་འཇོག་གཟུགས་ཅན་བསྙོན་དོར་ཏེ། །གཟུགས་ཅན་རྒྱན་ནི་ཉི་ཤུ་འོ། །རིགས་དང་བྱ་བ་ཡོན་ཏན་རྫས། །ཐོག་མའི་གསལ་བྱེད་རྣམ་བཞི་དང། །དེ་བཞིན་རིགས་དང་བྱ་བ་ལ། །བར་གྱི་གཉིས་དང་ཐ་མའི་གཉིས། །ཕྲེང་བ་འགལ་དོན་དོན་གཅིག་དང།།
སྦྱར་ཏེ་གསལ་བྱེད་རྒྱན་བཅུ་གཉིས། །ཚིག་བསྐོར་དོན་བསྐོར་ཚིག་དོན་ནི། །གཉིས་ཀ་བསྐོར་རྒྱན་རྣམ་པ་གསུམ། །འདས་པ་ད་ལྟ་མ་འོངས་པ། །ཆོས་དང་ཆོས་ཅན་རྒྱུ་དང་འབྲས། །རྗེས་གནང་དབང་དང་མ་གུས་པ། །ཤིས་བརྗོད་རྩུབ་མོ་གྲོགས་འབད་པ། །གཞན་
དབང་ཐབས་ཁྲོ་མྱ་ངན་འགྱོད། །ཐེ་ཚོམ་སྦྱར་བ་དོན་གཞན་རྒྱུ། །འགོག་རྒྱན་ཉེར་གསུམ་དང་པོ་བདུན། །དགག་བྱ་དེ་མན་འགོག་བྱེད་མང། །ཀུན་ཁྱབ་ཁྱད་པར་ལ་གནས་དང། །སྦྱར་བ་འགལ་བ་མི་འོས་འོས། །འོས་ཤིང་མི་འོས་མི་འོས་ཤིང། །འོས་བའི་དོན་
གཞན་བཀོད་པ་བརྒྱད། །གཅིག་དང་གཉིས་དང་སྦྱར་བ་ཅན། །འགོག་པ་ཅན་དང་གཏན་ཚིགས་དང། །རྟེན་དང་དཔེ་ལས་དཔེ་ཅན་ལྷག་མཚུངས་ཆོས་འབྱེད་བྱེད་སྒྲས་དངོས་ཟིན། །མཚུངས་ཆོས་མ་ཟིན་འབྱེད་བྱེད་ཟིན། །རིགས་མཐུན་འབྱེད་དེ་ལྡོག་རྒྱན་
བཅུ༑ ༑ཡོངས་གྲགས་རྒྱུ་བཀག་ཕྱི་རོལ་རྒྱུ། །ཅུང་ཟད་སྟོན་དང་ཡོངས་གྲགས་རྒྱུ། །བཀག་ནས་ནང་རྒྱུ་ཅུང་ཟད་སྟོན། །ཡོངས་སུ་གྲགས་དང་མ་གྲགས་རྒྱུ། །གཉིས་ཀ་བཀག་ནས་རང་གི་ནི། །ངོ་བོ་སྟོན་པའི་སྲིད་རྒྱན་གསུམ། །སྤྱི་དང་ཁྱད་གཞི་ཐ་དད་ཅིང་

[003B] །ཐ་དད་ཁྱད་ཆོས་མཚུངས་མི་མཚུངས། །སྔོན་མེད་བསྡུས་པ་བརྗོད་རྒྱན་བཞི། །ཁྱད་འཕགས་ཐེ་ཚོམ་ངེས་པ་དང། །ངོ་མཚར་ཕུལ་བྱུང་རྒྱན་ཡང་བཞི། །སེམས་ལྡན་སེམས་མེད་ཏིང་འཛིན་ཏེ། །རབ་བཏགས་གསུཾ་
མ་དེ་གསལ་བྱེད། །སྒྲ་ནི་སྙམ་དོགས་ངེས་འདྲ་དང། །མིན་ནམ་བཞིན་དྲུག་ཡིན་པར་གསུངས། །སྐྱེད་བྱེད་འགྲུབ་དང་ཉམས་བྱེད་འགྲུབ། །རྣཾ་འགྱུར་ཐོབ་བྱ་ཕྱི་ཤེས་བྱེད། །ནང་ཤེས་བྱེད་དང་སྔ་ན་མེད། །ཞིག་ནས་མེད་དང་ཕན་ཚུན་མེད། །སྤངས་ནས་མེད་
དང་རྒྱུ་མེད་ལས། །འབྲས་མེད་བསྐྱེད་དང་རིང་འབྲས་དང། །རྒྱུ་འབྲས་ལྷན་ཅིག་འབྲས་བུ་སྔ། །རིགས་མིན་རིགས་པའི་རྒྱུ་བཅུ་དྲུག་ཟུར་དང་རྣམ་པའི་ཕྲ་མོ་གཉིས། །འོས་དང་མི་འོས་སྨད་དང་བསྟོད། །ཆ་རྒྱན་བཞི་དང་རིམ་ཅན་གཅིག་དངོས་ཐོབ་
གཟུགས་བརྙན་དགའ་རྒྱན་གཉིས། །སྒེག་དང་དྲག་ཤུལ་དཔའ་བོ་དང། །སྙིང་རྗེ་མི་སྡུག་བཞད་གད་དང། །རྨད་བྱུང་འཇིག་རུང་ཉམས་ལྡན་བརྒྱད། །གཟི་བརྗིད་ཅན་དང་རྣམ་གྲངས་བརྗོད། །ཀུན་ཕན་རྒྱན་གསུམ་རེ་རེ་འོ། །བསམ་དང་འབྱོར་བ་
རྒྱ་ཆེ་གཉིས། །ཆོས་དང་ཡུལ་དང་རང་བཞིན་ལ། །བསྙོན་དོར་རྒྱན་ནི་རྣམ་པ་གསུམ། །ཚིག་ནི་ཐ་དད་མིན་པ་དང། །ཐ་དད་ཚིག་འདྲ་བྱ་བ་ནི། །ཐ་དད་མིན་དང་བྱ་བ་ནི། །འགལ་བ་མིན་དང་འགལ་ལས་ཅན། །ངེས་པ་ཅན་དང་ངེས་པ་འགོག་འགལ་
མེད་འགལ་བ་ཅན་གྱི་ནི། །སྦྱར་རྒྱན་རྣམ་པ་དགུ་ཉིད་དོ། །ཡོན་ཏན་རིག་དང་བྱ་བ་རྫས། །རྒྱུ་མ་ཚང་སྟེ་ཁྱད་པར་ལྔ། །བསྟོད་དང་སྨད་པའི་མཚུངས་སྦྱོར་གཉིས། །གཞི་ཐ་དད་པའི་བྱ་བ་འགལ། །གཞི་གཅིག་བྱེད་འགལ་གཞི་གཅིག་གི་ཆོས་ནི་དུ་མ་

[004A]༄༅།།འགལ་བ་དང། །རྫས་འགལ་གཞི་གཅིག་གི་ལས་འགལ། །སྦྱར་བའི་འགལ་ཏེ་འགལ་རྒྱན་དྲུག་སྐབས་མིན་བསྟོད་པའི་རྒྱན་གཅིག་དང། །མཐུ་དང་དཔའ་བ་སྟོབས་རྣམས་ནི། །ཕུན་སུམ་ཚོགས་པའི་ཟོལ་བསྟོད་གསུ།།
མཆོག་དང་མཆོག་མིན་ངེས་བསྟན་གཉིས། །ཡོན་ཏན་བྱ་བ་ཐ་དད་པ། །བྱ་བ་གཅིག་སྟེ་ལྷན་གཅིག་བརྗོད། །གསུམ་དང་སོང་བརྗེས་ཤིས་བརྗོད་དེ། །གཅིག་ལ་གཅིག་ལྟོས་སྟོབས་མཚུངས་པའི། །རབ་སྤེལ་གཉིས་དང་དགོངས་ཅན་གཅིག་
དེ་དག་དོན་རྒྱན་དབྱེ་བའོ། །སྒྲ་རྒྱན་ལ་ཡང་སོ་གཉིས་ཏེ། །ཡི་གེའི་གཟུགས་འདྲ་ལན་གཉིས་བསྐོར། །ཟུང་ལྡན་དེ་ཡང་བྱ་སླ་ནི། །ཚིག་རྐང་དང་པོར་ཡོད་པ་སྟེ། །ཚིག་རྐང་དང་པོ་གཉིས་པ་དང། །གསུམ་པ་བཞི་པ་དང་པོ་གཉིས། །དང་པོ་
གསུམ་པ་དང་པོ་བཞི། །གཉིས་པ་གསུམ་པྀ་གཉིས་པ་བཞིན་་གསུམ་པ་བཞི་པ་་དང་པོ་གསུམ། །་སྔ་མ་གཉིས་དང་བཞི་པ་དང། །་ཕྱི་མ་གཉིས་དང་དང་པོ་དང། །་ཕྱི་མ་གཉིས་དང་དང་པོ་དང། །་ཕྱི་མ་གསུམ་དང་་བཞི་ག་ཡི། །ཐོག་མར་ཡོད་པ་བཅོ་ལྔ་ནི། །བར་མཆོད་པའོ་དང་པོ་
གཉིས། །་དང་པོ་གསུམ་པ་དང་་པོ་བཞི། །་གཉིས་པ་གསུམ་པ་་གཉིས་པ་བཞི། །་ཕྱི་མ་གཉིས་དང་་སྔ་མ་གསུམ། །གཉིས་པ་བོར་བ་་ཕྱི་མ་གསུམ་་བཞི་་ག་བཞི་གའི་ཕྱེད་སྔ་ཕྱི། །མི་འདྲ་་མཉམ་གཉིས་མི་མཉམ་གཉིས། །་ཐོག་མཐའ་གཉིས་དང་བར་
གཉིས་འདྲ། །ཡིག་ཚིག་གཞན་གྱིས་བར་ཆོད་ཅིང། །ཐོག་མར་ཡོད་པ་བཅུ་གསུམ་མོ། །སྔ་མ་གཉིས་དང་ཕྱི་གཉིས་འདྲ། །ཐོག་མཐའ་གཉིས་དང་བར་གཉིས་འདྲ། །བཞིག་འདྲ་སྟེ་བར་དུ་ནི། །ཆོད་ཅིང་མཆོད་ཟུང་ལྡན་གསུམ། །བྱ་དཀའ་གནས་

[004B] །་རྐང་བཞིའི་དབུས་ཡོད་མཐའ་ན་ཡོད། །་བར་མཐར་ཡོད་དང་ཐོག་པར་ཡོད། །ཐོག་མཐར་ཡོད་དང་གསུམ་གང་ཡོད། །དྲུག་སྟེ་རེ་རེའང་ཆོད་པ་དང། །ཆོད་ཅིང་མ་ཆོད་གཉིས་སུ་དབྱེ། །རྐང་གཉིས་མཐའ་ཐོག་སྦྱར་བ་
གཅིག་ཀུན་ཏུ་ཟུང་ལྡན་ལས་གྱེས་པ། །ཚིག་རྐང་དང་པོ་གསུམ་པར་དང། །གཉིས་པ་བཞེ་པར་བཟླས་པ་དང། །དང་པོ་གཉིས་པར་གསུམ་པ་ནི། །བཞི་པར་བཟླས་དང་དང་པོ་བཞིར། །གཉིས་པ་གསུམ་པར་བཟླས་པ་གསུམ། །ཕྱེད་
བཟླས་དང་པོ་གཉིས་པར་བཟླས། །དང་པོ་གསུམ་པར་་དང་པོ་བཞིར། །་གཉིས་པ་གསུམ་པར་གཉིས་པ་བཞིར། །གསུམ་པ་བཞི་པར་བཟླས་དྲུག་ནི། །ལན་གཅིག་བཟླས་པའོ་་དང་པོ་ནི། །གཉིས་དང་གསུམ་པར་བཟླས་པ་དང། །དང་
པོ་གསུམ་དང་བཞི་པར་བཟླས། །་གཉིས་པ་གསུམ་དང་བཞི་པར་བཟླས། །གསུམ་ནི་ལན་གཉིས་བཟླས་པའོ། །དང་པོ་ལན་གསུམ་བཟླས་གཅིག་སྟེ། །རྐང་པ་བཟླས་པའི་ཚིགས་བཅད་ནི། །ལན་གཅིག་བཟླས་པ་ཚིགས་བཅད་
བཟླས། །རྐང་བཞི་རྣམ་པ་གཅིག་པ་ནི། །ཟུང་ལྡན་ཆེན་པོའོ་དེ་ནི་གཅིག་དེ་དག་ཀུན་ཏུ་ཟུང་ལྡན་ནོ། །འདྲེས་པའི་ཟུང་ལྡན་གཅིག་ཡིན་ནོ། །རྐང་པ་ལྡོག་་དང་ཚིག་བཅད་ཕྱེད། །ལྡོག་དང་་ཚིགས་བཅད་ལྡོག་པ་སྟེ། །ལྡོག་པའི་ཟུང་
ལྡན་རྣམ་པ་གསུམ། །བྱ་དཀའི་ཁྱད་པར་གཞན་ཡང་ནི། །བ་ལང་གཅིན་དང་ཕྱེད་འཁོར་དང། །ཀུན་ཏུ་བཟང་པོ་ཞེས་པ་གསུམ། །གཞན་ཡང་ངེས་པའི་བྱ་དཀའ་ནི། །དབྱངས་དང་གནས་དང་ཡི་གེ་གསུམ། །བཞི་དང་གསུམ་དང་

[005A]༄༅། །གཉིས་དང་རེར། །དེས་ཏེ་བསྡོམས་པའི་བཅུ་བཞི་སྟེ། །དེ་དག་སྒྲ་རྒྱན་དབྱེ་བའོ། །གབ་ཚིག་རྒྱན་ནི་ཀུན་ཏུ་ཚོགས། །སླུ་བྱེད་རིམ་བྲལ་རབ་བཅོམ་དང། །མཐུན་གཟུགས་རྩུབ་མོ་གྲངས་རབ་བརྟགས། །མིང་ལུས་སྒྲིབ་
པ་མཐུན་པའི་སྒྲ། །རྨོངས་པ་ཡོངས་ཕྲོགས་གཅིག་བསྒྲིབས་པ། །གཉིས་བསྒྲིབས་ཡོངས་འདྲེས་བཅུ་དྲུག་གོ་སྐྱོན་ནི་དོན་ཉམས་དོན་འགལ་དང། །དོན་གཅིག་ཐེ་ཚོམ་རིམ་པ་ཉམས། །སྒྲ་ཉམས་གཅོད་མཚམས་ཉམས་པ་དང། །
སྡེབ་སྦྱོར་ཉམས་དང་མཚམས་སྦྱོར་བྲལ། །ཡུལ་དུས་སྒྱུ་རྩལ་འཇིག་རྟེན་དང། །ལུང་རིགས་དང་འགལ་བཅུ་ཡིན་ཏེ། །དམིགས་གསལ་སྐྱོན་མེད་དག་ཀྱང་ཡོད། །མདོར་ན་སྡེ་བཞིའི་སྲོག་ལྡན་པའི། །བཅད་ལྷུག་སྤེལ་མའི་ལུས་
མཛེས་མ། །སྒྲ་དོན་གབ་རྒྱན་གྱིས་སྤུད་ནས། །སྐྱོན་བཅུའི་ར་རིས་དབེན་ལྟར་བརྩམ། །འདི་ནི་མཁས་དབང་དཎྜཱིའི་གཞུང། །སྙན་ངག་མེ་ལོང་རྩ་འགྲེལ་ལས། །མིང་ཙམ་བསྡོམས་སུ་བསྡུས་པ་ཡིན། །རྒྱས་པར་གཞན་དུ་མཁྱེན་པར་
མཛོད། །འདིར་དབང་རྣམ་དཀར་འོངྲྣོན་གྱིས། །རང་གཞན་རྨོངས་མུན་ལགས་བསལ་ནས། །སྙན་ངག་པུཎྜཱ་རི་ཀའི་བཅུད། །བདག་བློའི་རྐང་དྲུག་སོས་སུ་གྱུར། །ཅེས་པ་འདི་ནི་སྙོམ་ལས་མཁན་གྱི་དགེ་སློང་སུ་དྷརྨེ་ཤྭ་རས་་ཀུན་
དགའི་ལོ་དཀའ་ཐུབ་ཟླ་བའི་དམར་ཕྱོགས་ཀྱི་སྟོང་པ་དང་པོ་གཟའ་སྣང་མ་སྐྱེས་ཀྱི་ཕྱེ་མ་རེད་ཀྱི་དུས་སུ་བཞད་དུལ་ཆུ་རི་ཁྲོད་དགའ་ལྡན་རྩེར་བྲིས་པ་དགེ་ལེགས་འཕེལ།། ཤློ་ཀྭ།།



﻿
[001A]༄༅། །མངོན་བརྗོད་ཀྱི་བསྟན་བཅོས་རྒྱ་མཚོའི་ཆུ་ཐིགས་ཞེས་བྱ་བ་བཞུགས་སོ། །

[001B] །ན་མོ་གུ་རུ་མྙྫུ་གྷོ་ཥཱ་ཡ། གཙུག་ན་ཟླ་བ་རང་བྱུང་པད་དཀར་མིག་སྤྲིན་ལ་ཞོན་དང་མ་གཉིས་ཀརྟི་ཀ་མ་ཟླུམ་ཆ་གཏེར་གཙུག་གི་ནོར་བུའི་ཁྲིར། །ཞབས་སེན་འགོད་མཛད་ཟས་གཙང་
སྲས་ལ་འདུད། །མཚན་དཔེའི་དཔལ་འབར་ཟླ་ཞུན་ཕུང་པོའི་སྐུ། །ཨིནྡྲ་ནཱཨ་ལའི་ཟུར་ཕུད་ལྡས་མཛེས་པ། །ཅུང་ཟད་དྲན་པ་ཡིས་ཀྱང་རྨོངས་པའི་མུན། །ཕམ་མཛད་གསུང་གི་དབང་ཕྱུག་ལ་ཕྱག་འཚལ། །སྟོང་ཕྲག་བརྒྱད་ཅུ་
རྩ་བཞིའི་ཆོས་ཀྱི་གླུ། །རྒྱུད་མངས་སྒྲ་ལས་དྲངས་ནས་སྙན་པའི་དཔྱིད། །འཇོ་མཛད་དྲི་ཟའི་སྒག་མོ་དབྱངས་ཅན་མས། །མི་ཟད་སྤོབས་པའི་དངོས་པོ་དེང་འདིར་སྩོལ། །འཁོར་འདས་གཡོའི་དངོས་པོ་རེ་རེར་ཡང། །
བརྡ་དང་ཐ་སྙད་མིང་ཚུལ་མཐའ་ཡས་ཕྱིར། །སར་གནས་དཔའ་བོ་ཁོ་ནའི་སྤྱོད་ཡུལ་ལས། །ཉམ་ཆུང་བྱིས་བློའི་གཞལ་བྱ་ག་ལ་ཡིན། །འོན་ཏེ་འབབ་ཆུའི་རྒྱུན་ལས་ཆ་ཤས་ཙམ། །བཏུངས་ཀྱང་སྐྱེས་བུའི་སྐོམ་སྲེད་སེལ་བ་
ལྟར༑ ༑མངོན་བརྗོད་རྒྱ་མཚོའི་དབུས་ནས་ཆུ་ཐིགས་ཙམ། །ཐོས་བརྩོན་ཀུ་ཤའི་རྩེ་མོས་བླངས་ཏེ་བརྗོད། །རྒྱལ་བ་དང་ནི་ལྷ་རྣམས་དང། །ཕྱོགས་དང་ན་མཁའ་གཟའ་རྒྱུ་སྐར། །དུས་དང་བསྐལ་པ་ཡན་ལག་བཅས། །མཐོ་རིས་སྡེཚན་འདིར་བཤད་བྱ། །
ཁ་སྦྱོར་བདུན་ལྡན་རིགས་བརྒྱའི་བདག་དྲུག་པ་རྡོ་རྗེ་འཆང་གི་མཚན། །རྒྱལ་བ་བདེ་གཤེགས་ཀུན་མཁྱེན་དང། །རྣམ་འདྲེན་དཔལ་སྟུག་རྐང་གཉིས་གཙོ། །གཉིས་མེད་གསུང་དང་བཅོམ་ལྡན་འདས། །སྟོབས་བཅུ་མངའ་བ་

[002A]༄༅། །སངས་རྒྱས་མཚན། །བུ་རམ་ཤིང་པ་ཉི་མའི་གཉེན། །གོ་འུ་ཏ་མ་ཟས་གཙང་སྲས། །མི་མཇེས་བདག་པོ་ཤཱཀྱའི་རྒྱལ། །ལྷ་ཡི་ལྷ་རྣམས་ཤཱཀ་ཐུབ་མཚན། །རྒྱལ་སྲས་རྒྱལ་བའི་མྱུ་གུ་དང། །
འཕགས་མཆོག་བྱང་སེམས་སྤྱི་ཡི་མཚན། །རྒྱལ་ཚབ་མི་ཕམ་མགོན་པོ་དང། །ས་བཅུའི་དབང་ཕྱུག་བྱམས་པའི་མཚན། །བརྟན་པའི་འཁོར་ལོ་སྨྲ་བའི་རྒྱལ། །ཟུར་ཕུད་ལྔ་པ་བློ་ཡི་གཏེར། །ཡེ་ཤེས་མེ་ལོང་
འཇམ་དབྱངས་མཚན། །འཇིག་རྟེན་དབང་ཕྱུག་གྲུ་འཛིན་བདག་ཕྱག་ན་པདྨ་སྦྱན་རས་གཟིགས། །ལག་ན་རྡོ་རྗེ་གསང་བའི་བདག་མཐུ་སྟོབས་བདག་པོ་ཕྱག་རྡོར་མཚན། །རྒྱལ་ཡུམ་མྱུར་སྐྱོབ་ཞི་མ་དང། །ཆོས་ཀྱི་
དཔལ་མོ་སྒྲོལ་མའི་མཚན། །སྒྲ་དབྱངས་ལྷ་མོ་ཚངས་སྲས་མ། །ཟླ་བའི་སྲིང་མོ་མཚོ་བྱུང་མ། །ཤེས་རབ་ལྷ་མོ་དབྱངས་ཅན་མཚན། །ཆུ་ཡི་དབང་པོ་རྨུགས་འཛིན་དང། །ནོར་གྱི་དབང་ཕྱུག་འཛམ་ལའི་མཚན། །
སངས་རྒྱས ་འབྲིང་པོ་རྐྱེན་གཅིག་རྟོགས། །བསེ་རུའི་རྒྱལ་བ་རང་རྒྱལ་མཚན། །ཐུབ་དབང་གསུང་སྐྱེས་ཐོས་སྒྲོག་པ། །བརྟུལ་ཞུགས་དབང་པོ་ཉན་ཐོས་མཚན། །རྒྱལ་བ་དང་བྱང་ཆུབ་སེམས་དཔའ་ལ་སོགས་པའི་རབ་ཏུ་བྱེད་པའོ། །
མཐོ་རིས་ས་བླ་སྐབས་གསུམ་གནས། །གསུམ་རྩེན་དལ་འཛིན་ལྷ་ཡུལ་མིང། །ལེགས་བྲིས་འཆི་མེད་སྐབས་གསུམ་པ། །མཁའ་ཉལ་ཚིགས་བཟང་ཚིག་མདའ་ཅན། །མེ་ཞལ་རྣམ་སད་ལྷ་སྤྱིའི་མིང། །གྲགས་པའི་

[002B] །མཆོད་སྦྱིན་བརྒྱ་པ་མིག་སྟོང་ཅན། །ལྷ་དབང་གྲོང་འཛེམས་བརྒྱ་བྱིན་མིང། །པུ་ལོའི་སྲས་མོ་བདེ་སོགས་མ། །ལེགས་བརྗོད་བརྒྱ་བྱིན་བཙུན་མོའི་མིང། །རང་བྱུང་གསེར་མངལ་སྐྱེ་དགུའི་བདག་མེས་པོ་གདོང་བཞི་མི་མཛེད་བདག་
དགའ་བ་བརྒྱ་པ་ཚངས་པའི་མིང། །ཐིག་ལེ་དྲུག་པ་ཐ་གུའི་ལྟོ། །འཇུག་པ་བཅུ་པ་གོས་སེར་ཅན། །ཉེ་དབང་དཔལ་བདག་པད་དཀར་མིག་མི་ཡི་སེང་གེ་ཁྱབ་འཇུག་མིང། །པདྨ་ཅན་དང་འཕྲོག་བྱེད་ཡུམ། །དཔལ་མོ་ཁྱབ་འཇུག་བཙུན་མོའི་མིང། །ཡིད་སྲུབས་
བདག་པོ་ཉ་ཡི་ཏོག་མེ་ཏོག་མདའ་ཅན་མདའ་ལྔ་པ། །ལུས་མེད་ཆུ་སྲིན་རྒྱལ་མཚོན་ཅན། །དགའ་རབ་དབང་ཕྱུག་འདོད་ལྷའི་མིང། །སྐྱ་རོངས་ནུ་བ་སྐར་མིག་པ། །མཁའ་འགྲོའ་དབང་ཕྱུག་བྱ་ཁྱུང་མིང། །གཙུག་ན་ཟླ་བ་མགྲིན་སྡོན་ཅན། །དཔལ་མགྲིན་བདེ་
འབྱུང་ཕྱུགས་བདག་དང། །དྲག་པོ་དབང་ཕྱུག་ཆེན་པོའི་མིང། །ཨུ་མ་གཽ་རཱཨ་དཀར་བཟློག་མ། །རི་སྐྱེས་དབང་ཕྱུག་བཙུན་མིའི་མིང། །མཆེ་བ་གཅིག་པ་གླང་པོའི་གདོང། །རྡོ་རྗེའི་མཆུ་ཅན་མ་གཉིས་པ། །ལོག་འདྲེན་ཚོགས་བདག་གླང་སྣའི་མིང། །མ་དྲུག་
གཞོན་ནུ་ལྷའི་དམག་དཔོན། །བཅུ་གཉིས་མིག་ལྡན་གདོང་དྲུག་མིང། །ཚངས་དབང་སྲས་པོ་ར་ལ་ཞོན། །གསེར་གྱི་ཐིག་ལེ་སྦྱིན་སྲེག་ཟ། །རྟ་དམར་ཅན་རྣམས་མེ་ལྷའི་མིང། །འཁྱོག་འབར་བི་ཤྭ་ན་རའི་བུ། །རླུང་གི་གྲོགས་པོཾ་ལམ་ནག་ཞུགས། །
ནོར་ལས་རྒྱལ་རྣམས་མེ་ཡི་མིང། །ཆོས་ཀྱི་རྒྱལ་པོ་མཚུན་གྱི་ལྷ། །ཡ་མུ་ནའི་སྤུན་ལྔ་པའི་བདག་ཉི་བུ་མཚུངས་འཇུག་གཤིན་རྗེའི་མིང། །ལྔྐའི་བདག་པོ་མགྲིན་བཅུ་པ། །བདེན་བྲལ་བདག་པོ་སྲིན་པོའི་མིང། །འབོད་སྒྲོག་མཚན་རྒྱུ་ཤ་རྗེན་

[003A]༄༅། །ཟ༑ ༑རོ་ཟན་སྲིན་པོ་སྤྱི་ཡི་མིང། །མཆོག་སེམས་ཆུ་བདག་ལྕེ་བརྒྱ་པ། །ཞགས་པ་ཅན་རྣམས་ཆུ་ལྷའི་མིང། །སྣ་ཚོགས་རྟ་ཅན་སྟོབས་ཀྱི་ལྷ། །གཡོ་བྱེད་མགོན་པོ་རླུང་ལྷའི་མིང། །དྲི་བཞོན་རྟག་འགྲོ་མ་མེས་འཕེལ། །
རྡུལ་གྱི་ཁ་ལོ་རླུང་སྤྱིའི་མིང། །མིག་སྐྱ་གསང་བདག་གནོད་སྦྱིན་རྒྱལ། །ངལ་བསོས་ལུས་ངན་རྣམ་སྲས་མིང། །བདེན་དབང་ཕག་གི་ཤིང་རྟ་ཅན། །བདུད་ལ་སྐྱེངས་སྟེར་བསྟན་མའི་མིང། །སྦྱིནཾ་སྐྱེས་གཟུ་རྒྱལ་དབང་པོའི་དགྲ་ཁུ་བའི་སློབ་མ་བརྒྱུད་
མི་ལྡན། །སྔོན་གྱི་ལྷ་རྣམས་ལྷ་མིན་མིང། །ཀུན་ཁྱབ་འཕྲོག་བྱེད་ཕྱོགས་སྤྱིའི་མིང། །ལྷ་དང་ཕྱོགས་ལ་སོགས་པའི་རབ་ཏུ་བྱེད་པའོ།། ལྷ་ལམ་སྤྲིན་ལམ་རྒྱུ་སྐར་ལམ། །ཀུན་གསལ་ཆུ་མཐོད་ལྷའི་རྫིང་རིང། །གནམ་དགུང་ཀུན་ཁྱབ་ནམ་ཁའི་མིང། །
ཆུ་འཛིན་སྒྲ་ལྡན་ཚ་ཟེར་འཇོམས། །ཆུ་ཁུར་མཁའ་གླང་སྤྲིན་གྱི་མིང། །འཇུག་པ་བརྒྱ་པ་གཞི་སྔོན་སྐྱེས། །ལུས་ཕྲ་བདེ་འཐུང་གློག་གི་མིང། །སྤྲིན་གྱི་སྒྲ་དང་དབྱར་སྐྱེས་རྔ། །སྒྲ་བརྒྱ་པ་རྣམས་འབྲུག་སྐད་མིང། །མེ་ཆར་གནམ་ལྕགས་སྤྲིན་གྱི་འོད། །
རི་འཇོམས་ལྕེ་འབབ་ཐོག་གི་མིང། །སྐྱིན་ཐང་སྤྲིན་རུས་ལོ་ཐོག་གཤེད། །རྡོ་ཆར་ཆུ་འཁྲེགས་སེར་བའི་མིང། །གྲུ་ཆར་སྦྲང་ཆར་སྤྲིན་བཅུད་དང། །སྤྲིན་གྱི་མེ་ཏོག་ཆར་པའི་མིང། །རླུང་གི་རྒྱལ་མཚན་རྒན་པོའི་ཐིག་དྲང་འཁྱོག་གཞའ་རིས་བརྒྱ་
བྱིན་གཞུ། །སོས་ཀ་བཞད་རྣམས་འྗའ་ཚོན་མིང། །མདོངས་སེལ་བུམ་སྐྱེས་ཆུ་ལྷའི་བུ། །ཨ་གསྟྱ་རྣམས་རི་བྱིའི་མིང། །མཐོ་རིས་སྣང་བྱེད་མུན་པ་ཅན། །སྲིད་གསུམ་རྣམ་རྒྱལ་རཱ་ཧུ་ལ། །སེངྒེ་མོའི་བུ་སྒྲ་གཅན་མིང། །བཅུ་གཉིས་བདག་པོ་འོད་

[003B] །ནམ་ཁའི་ནོར་བུ་པདྨའི་གཉེན། །རྟ་བདུན་བདག་པོ་རྟ་ལྗང་ཅན། །སྣང་བྱེད་མ་ཟླུམ་ཉི་མའི་མིང། །བརླ་མེད་འོད་སྲུངས་ཁྱུང་སྔོན་སྐྱེས། །ཉི་མའི་ཁ་ལོ་སྐྱ་རེངས་མིང། །བདེ་འབྱུང་གཙུག་རྒྱན་རི་བོང་འཛིན། །རྒྱུ་སྐར་རྒྱལ་པོ་ཀུ་མུད་གཉེན། །གཉིས་
སྐྱེས་རྒྱལ་པོ་བསིལ་སྦྱིན་མཁན། །འོད་དཀར་ཅན་དང་བཅུ་དྲུག་ཆ། །ཆ་གཏེར་ཀུན་ཕན་ཟླ་བའི་མིང། །ས་སྐྱེས་འོད་ཟེར་དགུ་པ་དང། །བཀྲ་ཤིས་ཞེས་པ་མིག་དམར་མིང། །གསལ་ལྡན་ཟླ་བུ་སྣར་མ་སྐྱེས། །གསེར་ལྡན་ལུས་གཅིག་ལྷག་པའི་མིང། །བློ་
ལྡན་དབྱངས་བདག་མེ་བཞི་སྐྱེས། །ལྷ་ཡི་བླ་མ་ཕུར་བུའི་མིང། །ཁུ་བ་དཀར་པོ་ངན་སྤོང་བུ། །ལྷ་མིན་བླ་མ་པ་སངས་མིང། །འོད་ཟེར་བདུན་པ་གོས་སྔོན་ཅན། །ཚངས་སྐྱེས་ཉི་བུ་སྤེན་པའི་མིང། །ན་མཁའ་དང་གཟའ་སྐར་ལ་སོགས་པའི་རབ་ཏུ་བྱེད་པའོ།། བགྲང་བྱ་
སླར་བྱུང་ཡང་དག་འགྲོ། དུས་སྤྱིའི་མིང་ཡིན་ཉིན་མོ་ལ། །གདུགས་དང་མུན་བསལ་བདུད་འཇོམས་ཟེར། །བྱ་བྲལ་སྣང་མེད་མེལ་ཚེ་ཅན། །སྔོ་སངས་ཆགས་དུས་མཚན་མོའི་མིང། །དགའ་བཟང་རྒྱལ་སྟོང་རྫོགས་པ་ལྔ། །ཟླ་བའི་ཕྱོགས་རེར་ལན་གསུམ་
འཁོར། །དཀར་ཕྱོགས་གང་ཕྱོགས་ཕྱོགས་སྔ་མ། །ཞི་དང་རྒྱས་ཕྱོགས་ཡར་ངོའི་མིང། །ནག་ཕྱོགས་དམར་ཕྱོགས་ཕྱོགས་ཕྱི་མ། །དབང་དང་དྲག་ཕྱོགས་མར་ངོའི་མིང། །འཇལ་བྱེད་དབུགས་སྐྱེས་ལོའི་ཡན་ལག་ཕྱོགས་ཅན་དུས་ཀྱི་ཟླ་བའི་མིང། །བཟོད་
ལྡན་མ་དང་ལོའི་ཐོག་མ། །ཧོར་ཟླ་བཅུ་གཅིག་པ་ཡི་མིང། །ཚིམ་བྱེད་ནུས་ཟླ་རྒྱལ་ཟླའི་་མིང། །དཀའ་ཐུབ་ཟླ་བ་ཆུ་ཟླའི་མིང། །འབྲས་ཟླ་དབོ་ཟླའི་མིང་དུ་གྲགས། །འདོད་དུས་ནག་པ་ཟླ་་བའི་མིང། །མེ་ཏོག་ཅན་དང་སྦྲང་དུས་ནི། །ས་གཱི་མིང་ཡིན་སྣོན་ཟླྶ་ལ་

[004A]༄༅། །འདོད་འཕེལ་དག་བྱེད་ཟླ་བ་ཟེར། །ཆུ་སྟོན་ཧོར་ཟླ་དྲུག་པའི་མིང། །མཁའ་སྤྲིན་ཅན་ནི་གྲོ་བཞིན་མིང། །སྤྲིན་བཟང་ཁྱུ་མཆོག་ཁྲུམས་ཟླའ་མིང། །ལྟད་མོའི་ཟླ་བ་ཐ་སྐར་སྐརཱ་མིང། །གླུ་དབྱངས་ཟླ་བ་མང་པོ་འཛིན། །སྨིན་དྲུག་ཟླ་
བའི་མིང་དུ་གྲགས། །གྲང་རེག་ཅན་དང་བསིལ་ལྡན་མ། །ཁ་བའི་དུས་རྣམས་དགུན་གྱི་མིང། །དྲི་ཞིམ་དྲོད་འབེབས་འདོད་པའི་དུས། །མེ་ཏོག་ལྡན་དུས་དཔྱིད་ཀྱི་མིང། །བདེ་བྱེད་ངེས་སྲེག་ཚ་གདུང་ཅན། །སོས་ཀའི་མིང་ཡིན་ཆར་འབབ་དུས། །སྤྲིན་
འབྱུང་ཆར་ལྡན་དབྱར་གྱི་མིང། །འབྲས་ལྡན་དུས་ཀྱི་ལྔ་པ་དང། །མདའ་སྦྱིན་སྟོན་གྱི་མིང་དུ་གྲགས། །འགྲོ་འོང་འདོར་བྱེད་ཟླ་བའི་འཕྲེང། །བགྲང་གཞི་བགྲང་བྱ་ལོ་ཡི་མིང། །རབ་བྱུང་རྣམ་བྱུང་དཀར་པོ་དང། །རབ་མྱོས་སྐྱེས་བདག་ཨངྒ་རི། །དཔལ་
གདོང་དངོས་པོ་ན་ཚོད་ལྡན། །འཛིན་བྱེད་དབང་ཕྱུག་འབྲུ་མང་པོ། །མྱོས་ལྡན་རྣམ་གནོན་ཁྱུ་མཆོག་དང། །སྣ་ཚོགས་ཉི་མ་ཉི་སྒྲོལ་བྱེད། །ས་སྐྱོང་མི་ཟད་ཐམས་ཅད་འདུལ། །ཀུན་འཛིན་འགལ་བ་རྣམ་འགྱུར་དང། །བོང་བུ་དགའ་བ་རྣམ་རྒྱལ་དང། །
རྒྱལ་བ་མྱོས་བྱེད་གདོང་ངན་དང། །གསེར་འཕྱང་རྣམ་འཕྱང་སྒྱུར་བྱེད་དང། །ཀུན་ལྡན་འཕར་བ་དགེ་བྱེད་དང། །མཛེས་བྱེད་ཁྲོ་མ་སྣ་ཚོགས་དབྱིག་ཟིལ་གནོན་སྤྲེའུ་ཕུར་བུ་དང། །ཞི་བ་ཐུན་མོང་འགལ་བྱེད་དང། །ཡོངས་འཛིན་བག་མེད་ཀུན་དགའ་
དང། །སྲིན་པོ་མེད་དང་དམར་སེར་ཅན། །དུས་ཀྱི་ཕོ་ཉ་དོན་གྲུབ་དྲག་བློ་ངང་རྔ་ཆེན་ཁྲག་སྐྱུག་པ། །མིག་དམར་ཁྲོ་བོ་ཟད་པ་རྣམས། །མེ་ཡོས་ལ་སོགས་དྲུག་ཅུའི་མིང། །ཡོངས་གྱུར་སྤྱད་ཟིན་ལོའི་ཕུང་པོ། །བསྐལ་པའི་མིང་དུ་གྲགས་པ་ཡིན་

[004B] །མངོན་བརྗོད་ཀྱི་བསྟན་བཅོས་རྒྱ་མཚོའི་ཆུ་ཐིགས་ཞེས་བྱ་བ་ལས་མཐོ་རིས་ཀྱི་སྡེ་ཡན་ལག་དང་བཅས་བྱ་བ་ཤད་ཟིན་ཏོ།། ་།ས་འོག་གདེངས་ཅན་དམྱལ་བ་དང། །ཡི་དྭགས་ཆུ་དང་ཆུའི་སྲོག་ཆགས། །གཟིངས་དང་ཆུ་སྐྱེས་སོགས་དབྱེ་བ། །ཡན་
ལག་དང་བཅས་འདིར་བཤད་བྱ། །བཅུ་འོག་རྐང་འོག་སྟོབས་ལྡན་གནས། །ཀླུ་ཡི་འཇིག་རྟེན་ས་འོག་མིང། །རབ་རིབ་སྨག་རུམ་མཁའི་བགས་པ། ཤེ་མུན་ལྡོངས་བྱེད་མུན་པའི་མིང། །རི་གནས་གདོངས་ཅན་ཀ་དྲུའི་བུ། །ནཱ་གཀླུ་ཡི་མིང་དུ་བཤད། །རྐང་སྦས་
ལྟོ་འཕྱེ་མིག་གིས་ཐོས། །ལྕེ་གཉིས་བྲང་འགྲོ་རླུང་ཟས་ཅན། །དུག་འཛིན་འཁྱོག་འགྲོ་སྦྲུལ་གྱི་མིང། །ནག་པོ་བརྩེགས་པ་ཚངས་པའི་བུ། །བེའུ་ལྟེ་བ་དྲུག་གི་མིང། །འདོད་པའི་འབྲེང་བྲལ་ངན་འགྲོའི་མཐིལ། །བདེ་མེད་དམྱལ་བའི་མིང་དུ་གྲགས། །ངན་ཁྱབ་དཔལ་
མིན་ཕུན་ཚོགས་མིན། །ཆུ་བོ་རབ་མེད་ཡི་དྭགས་མིང། །བྲང་དཀའ་ཟུག་རྡུ་བྲོ་འཚལ་བ། །མནར་བ་གདུང་བ་སྡུག་བསྔལ་མིང། །ཆུ་སྦེལ་ཆུ་གཏེར་ཟླ་བས་འཕེལ། །རིན་ཆེན་འབྱུང་གནས་སདྷུའི་བདག་ཟླ་བའི་མ་མ་རྒྱ་མཚོའི་མིང། །དག་བྱེད་ངན་སེལ་འབྲུ་
ཕན་དང། །བཏུང་བྱ་ཉལ་འགྲོ་ཆུ་ཡི་མིང། །རྫ་ཧུའི་བུ་མོ་གསེར་ལྡན་མ། །ལམ་གསུམ་ལྷ་ཆུ་གངྒའི་མིང། །རྩོད་ཅན་ཉི་མའི་བུ་མོ་དང། །ཞི་བའི་སྲིང་མོ་པཀྵཱི་མིང། །རྩོད་འཛོའི་ཆུ་བོ་ཟླ་བ་སྐྱེས། །སྔོན་གྱི་གངྒཱ་སིནྡྗུའི་མིང། །ཁྲག་འབབ་བརྒྱར་གྱིས་སྲིང་སྒྲུང་
མ། །ལག་པའི་ཆུ་བོ་སི་ཏའི་མིང། །འཛུམ་དཀར་ཆུ་སྦུར་ཝུ་བ་སྟེ། །ཆུ་འཕྱགས་ཆབ་རོམ་འཁྱག་པའི་མིང། །ཤི་ཀ་ཆུ་སྲིན་གཤེད་དུང་སྟེ། །སྐྱེ་བ་ལྔ་པ་གཡས་འཁྱིལ་མིང། །མུ་ཏིག་འབྱུང་གནས་ཉ་ལྕིབས་ཏེ། །ན་ཀྲ་འཛིན་ཁྲི་ཆུ་སྲིན་མིང། །གསེར་མིག་

[005A]༄༅། །ཅན་དང་མིག་མི་འཛུམ། །ཆུར་ཉལ་རྒྱབ་རིང་ཉ་ཡི་མིང། །འགྲམ་སྐྱོང་བུལ་འགྲོ་ངན་ཤུབས་ཅན། །ཡན་ལག་ལྔ་པ་རུས་སྦལ་མིང། །ལྕེ་མེད་འཕར་འགྲོ་སྦལ་པ་སྟེ། །ཆོ་ལོའི་ས་བོན་འགྲོན་བུའི་མིང། །ཉ་འཛིན་ཆུའི་སྤྲེའུ་
སྐད་ཅིག་དབུགས། །འུག་པ་མཆོད་བྱེད་སྲམ་གྱི་མིང། །ཆུ་གཏེར་ལམ་ནི་གཟིངས་ལ་སྟེ། །ཞོ་ཤ་རྣམ་བདུན་དེད་དཔོན་མིང། །རྟགས་གསུམ་སྒྲོལ་བྱེད་རྟ་མགོ་ཅན། །ཆུ་ཡི་ཤིང་རྟ་གྲུ་ཡི་མིང། །མཉན་པ་གདོངས་དང་རྣ་བ་འཛིན། །སྐྱ་བ་འཛིན་
རྣམས་གྲུ་མཁན་མིང། །དཔལ་གོས་འདབ་བརྒྱ་ཆུའི་ལང་ཚོ། །ཆུ་སྐྱེས་འདམ་སྐྱེས་པདྨའི་མིང། །དབང་མཆོག་སྟེང་འཐུང་མིག་གི་གཉེན། །ས་ཡི་གདུ་བུ་ཨུ་ཏྤ་ལ་མིང། །སྟེང་འཐུང་དཀར་པོ་མཚན་མོ་བཞད། །ས་མོས་ས་དགའ་ཀུ་ནྡའི་མིང། །
ཞེས་པ་མངོན་བརྗོད་ཀྱི་བསྟན་བཅོས་རྒྱ་མཚོའི་ཆུ་ཐིགས་ཞེས་བྱ་བ་ལས་ས་འོག་གི་སྔེ་ཡན་ལག་དང་བཅས་པ་བཤད་ཟིན་ཏོ།། ་།ས་གཞི་ཡུལ་དང་ས་འཛིན་གྲོང། །ནགས་ཚལ་སྨན་དང་རི་དྭགས་ཚོགས། །མི་རིགས་དབྱེ་བ་བྱེ་བྲག་གཞན། །འདྲི་ནི་ཡན་ལག་དང་བཅས་བརྗོད། །ནོར་འཛིན་འཛིན་མ་
གསེར་ལྡན་མ། །ཀུན་བཟོད་ནོར་གྱི་བློ་གྲོས་མ། །རྒྱ་མཚོའི་གོས་ཅན་ས་གྮཱི་མིང། །དབུས་འགྱུར་འཆང་དང་སའི་སྙིང་པོ། །འཕགས་པའི་ཡུལ་གནས་རྒྱ་གར་མིང། །ནཻ་པའི་ལ་ནི་བལ་པོ་སྟེ། །མོངྒ་ཞེས་པ་སོག་པོའི་མིང། །སྟོང་ཁུན་མཧའ་ཙི་
ན་ནི་རྒྱ་ནག་མིང་ཡིན་བོད་འདི་ལ། །བཧོཌ་གངས་ཅན་བསིལ་ལྗོངས་ཟེར། །ལམ་སྲོལ་བགྲོད་བྱ་འཇུག་བྱ་དང། །བཤུལ་ལམ་ཞེས་པ་ལམ་གྱི་མིང། །རིན་ཆེན་བརྩེགས་པ་རི་ཡི་མཆོག། །རི་རབ་ལྷུན་པོའི་མིང་དུ་གྲགས། །ཁོར་ཡུག་

[005B] །རྡོ་རྗེའི་རི་རྣམས་ལྕགས་རིའོ་མིང། །འགྲོ་མེད་གྱེན་འཕྱུར་མ་གཡོ་བ། །ས་འཛིན་ཆུ་སྐྱོང་རི་སྤྱིའི་མིང། །ཁ་བའི་རྡུལ་བརྩེགས་ཀེ་ལ་ཤ། ས་འཛིན་ཀྡར་པོ་གངས་རིའི་མིང། །སྦེད་བྱེད་གོར་མ་བཙོག་པོ་དང། །ཇུ་བོ་གཏུན་རྣམས་རྡོ་
བའི་མིང། །རྡུལ་དམར་ཕྱེ་དམར་ཞ་ཉེ་སྐྱེས། །སིནྡྷུ་ར་རྣམས་ལི་ཁྲིའི་མིང། །ས་འོག་འཕྲེང་བ་སྣ་ཚོགས་མདོག་ཕྱི་ལའི་མིག་རྣམས་བ་བླའི་མིང། །བལ་ཡུལ་སྐྱེས་དང་གླུ་ལྕེ་བ། །གར་མཁན་མ་རྣམས་ལྡོང་རོས་མིང། །སྔོན་པོ་དང་ནི་རྨ་བྱ་ཅན། །རྩེ་
ཅན་མགྲིན་རྣམས་སྤང་མའི་མིང། །མིག་སྨན་སྔོན་པོ་བྱ་ཁྱུང་རྡོ། །དུས་ཀྱི་མེ་ཏོག་མཐིང་གི་མིང། །མེ་ལྕེ་ལེ་བརྒན་མེ་ཏོག་དང། །ཚོན་ཆེན་བཅག་སྟེ་རྡོ་ཐལ་ནི། །ས་དཀར་མིང་དུ་བཤད་པ་མཐོང། །སྐྱོང་བྱེད་རྒྱལ་ལམ་ཕོ་བྲང་འཁོར། །འཇིགས་མེད་
གནས་རྣམས་གྲོང་སྤྱཱི་མིང། །གནས་གཞི་རྟེན་གཞི་བླ་གང་ཅན། །ཁྱིམ་དང་ཁབ་རྣམས་ཁང་པའི་མིང། །གནྡྷོ་ལ་དང་དྲི་གཙང་ཁང། །ཀུན་དགའ་དང་ར་བ་གཙུག་ལག་ཁང། །འདུ་ཁ་དཀོན་མཆོག་ཕོ་བྲང་མིང། །དབེན་གནས་ཞི་གྲོང་བསམ་གཏན་ཁང་
ཆོས་ཀྱི་འདུན་ས་དགོན་པའི་མིང། །གཡུང་དྲུང་འཁྱིལ་པ་བ་གམ་ཅན། །རྒྱལ་ཁབ་རྒྱལ་པོའི་ཕོ་བྲང་མིང། །ཁྲིམས་མུན་ཕྱག་སྦལ་འཁྲུལ་འཁོར་ཁྱིམ། །ཏིལ་མར་ར་བ་བཅོན་རའི་མིང། །ཡང་ཐོག་ཡ་ཕུབ་ཆུ་སྐྱོབ་ནི། །ཐོག་གི་མིང་སྟེ་ཆུ་སྐྱོར་ལ།།
པུ་ཤ་མདའ་ཡབ་ལན་ཀན་ཟེར། །རླུང་སྒོ་དྲ་མིག་བ་ལང་མིག་སྐར་ཁུང་མིང་སྟེ་སྐས་ཀ་ལ། །ཡ་གད་ཐེམ་སྐས་འཛེག་རྟེན་ཟེར། །ཆབ་སྒོ་སྒོ་འཕར་སྒོ་གླེགས་ཏེ། །ར་བ་ཡོངས་བསྐོར་ལྕགས་རིའི་མིང། །ས་གཞི་དང་རི་གྲོང་ལ་སོགས་པའི་རབ་ཏུ་བྱེད་པའོ་

[006A]༄༅། །ནགས་ཀླུང་དང་ནི་ཚང་ཚིང་ཅན། །འཐིབས་པོ་ཤིང་ལྡན་ནགས་ཚལ་མིང། །ལྗོན་ཤིང་ལྡུ་མ་ར་བཅོས་མའི་ནགས། །ཉེ་བའི་ཚལ་རྣམས་སྐྱེད་ཚལ་མིང། །ཁྱིའུ་ཁ་དང་སྟེང་དུ་འཐོན། །ཞ་ལུ་སྐྱེས་རྣམས་མྱུ་གུའི་མིང།།
འདབ་ལྡན་རྐང་འཐུང་ཡལ་ག་ཅན། །རླན་སྐྱེས་ས་སྐྱེས་ཆུར་མི་ལྟུང། །རྩེ་མོ་ཅན་རྣམས་ལྗོན་ཤིང་མིང། །འབྲས་བུས་འཇིག་དང་སེ་རཎྜ། །ཆུ་ཤིང་སྨྱུག་མའི་མིང་དུ་གྲགས། །སྡོང་པོའི་སོར་མོ་ཡལ་ག་སྟེ། །ལྟུང་བྱེད་སྒྲིབ་བྱེད་ལོ་འདབ་མིང།།
ཡིད་དགའ་པུ་ཥྤ་མེ་ཏོག་སྟེ། །སྙེ་མ་གང་བུ་འབྲས་བུའི་མིང། །ཡམ་ཤིང་བུད་ཤིང་ཚིམ་བྱེད་ཤིང། །སྲེག་ཤིང་སྤྱིན་སྲེག་ཤིང་གི་མིང། །ཨ་ཤྭ་ཏཐ་དང་གླང་པོའི་ཟས། །ཤིང་དབང་བྱང་ཆུབ་ལྗོན་ཤིང་མིང། །ཡོངས་འདུ་གསེར་ཤིང་རྔ་ཡབ་ཅན། །
ས་བརྟོལ་དཔག་བསམ་ཤིང་གི་མིང། །བདུད་འཇོམས་ཨུ་དུམྦ་ར་སྟེ། །སྔོ་སངས་དང་ནི་ཙན་དན་མཆོག་ཙནྡན་སྦྲུལ་གྱི་སྙིང་པོའི་མིང། །དཔལ་དུམ་མ་ལ་ཡར་སྐྱེས་ནི། །ཙནྡན་སྤྱི་སྟེ་དཀར་པོ་ལ། །ཧ་རི་ཙནྡན་བ་ལང་མགོ་ས་མཆོག་ཟེར་རོ་
དམར་པོ་ལ། །འདབ་ལུས་ཚོས་བྱེད་སྣུམ་ལྡན་ཟེར། །སཱ་ལ་སྤོས་སྐར་ཤིང་ལ་སྟེ། ནགས་ཀྱི་ཙནྡན་ཨ་ག་རུའོ། །ཧ་ཤིང་ཐང་ཤིང་ཤུག་པ་སྟེ། །བུམ་མྑསྣ་འདྲི་འཇིགས་གུ་གུལ་ལོ། །འཛག་བྱེད་ཙཱཨ་ཏ་ཨ་མྲ་སྟེ། །རྐང་མཛེས་མྱ་ངན་མེད་
ཀྱི་མིང། །ནུས་ལྡན་བནྡྷུ་ཀཿ་ལ་སྟེ། །དྲི་ལྡན་བ་ཀུ་ལ་ཡི་མིང། །རོ་མངར་བཅུད་འཛིན་བུར་ཤིང་སྟེ། །རོ་ལྡན་རྒྱུན་འབྲུམ་ཤིང་གི་མིང། །པའི་ལ་ཤ་དང་ཀེཾ་ཤུ་ཀ། འདབ་གསུམ་རྒྱ་སྐྱེགས་ཤིང་གི་མིང། །དམར་པོ་ལེན་པ་ཞུ་མཁན་ཏེ། །ལེ་བརྒན་

[006B] །མདོག་མཛེས་ཡུང་བ་ལྒ་སེར་ཏེ། །ཤིང་སེར་དུས་སྐྱེས་སྐྱེར་བའི་མིང། །བྱིས་པའི་ནུ་མ་གླུ་ལེན་མ། །སེང་ལྡེང་མིང་སྟེ་གསོམ་ལ་ནི། །ཐང་ཤིང་བཅུད་འཛིན་ཟེར་བ་ཡིན། །ཏིནྡུ་སྟར་ག་ནག་པོ་སྟེ། །རྒྱ་ཤུག་རས་བལ་ཤིང་གི་མིང། །
སྨྱུག་རྒོད་ལས་ཤིང་ཤུན་པ་མཁྲེགས། །ཚིགས་བརྒྱ་པ་རྣམས་འདོ་མའི་མིང། །སྲིན་ཅན་སྦུབས་ལྡན་གླིང་བུའི་ཤིང། །རླུང་གི་སྒྲ་སྒྲོག་སྨྱུག་མའི་མིང། །གྲོ་གཤུན་འཇམ་རེཥཱི་འདབ། །ཡི་གེའི་གཞི་ཅན་སྟག་པའི་མིང། །གཞོན་ནུའི་འཕྲེང་ཅན་མཱ་ལ་
ཏི། །སྣ་མའི་མེ་ཏོག་ཛཱ་ཏིའི་མིང། །དཔལ་གྱི་མིང་ཅན་ལྷའི་མེ་ཏོག། །སྤོས་ཀྱི་རྒྱལ་པོ་ལི་ཤིའི་མིང། །རྩ་བ་རྒྱ་པ་ཁ་ཆེ་སྐྱེས། །གུར་ཀུམ་མིང་སྟེ་སུག་སྨེལ་ལ། །ཐུག་གསུམ་ལུས་ངན་མ་ཞེས་ཟེར། །མ་རྒན་སེན་མོ་ན་ལི་སྟེ། །ཟླ་བའི་བྱེ་མ་ཀ་ཀ་ལའོ།།
དྲི་སྲས་སྤུ་ཅན་སྤང་སྤོས་ཏེ། །སྟོན་གྱི་མེ་ཏོག་སྤང་རྒྱན་མིང། །ཀུན་དོང་རོ་ལྡན་ལྷ་མིན་ཁྲག་ཀླ་ཀློའི་སྤོས་རྣམས་སྒོག་པའི་མིང། །འདབ་གསུམ་གཏུན་ཤིང་ངང་པའི་རྐང། །ལ་ཕུག་མིང་ཡིན་ཀུ་ཤ་ལ། །དག་བྱེད་རྩྭ་མཆོག་ཁྲུས་རྩྭ་ཟེར། །ནགས་
དང་སྨན་ལ་སོགས་པའི་རབ་ཏུ་བྱེད་པའོ། །འཕྲོག་བྱེད་གདོང་ལྔ་རལ་པ་ཅན། །སྡེར་ཆགས་རྒྱལ་པོ་སེངྒེའི་མིང། །ལུས་བཀྲ་དྲི་སྣོམ་ངར་སྐད་ཅན། །ནགས་ཀྱི་ཤྭ་ན་སྟག་གི་མིང། །གཅན་གཟན་གཏུམ་པོ་དམ་ལ་སྟེ། །རི་དྭགས་ཟ་བ་དྲེད་ཀྱི་མིང། །མང་
སྐྱེ་ས་འཇོམས་དུར་སྒྲ་ཅན། །མཆུ་རིང་སྡུ་རེང་ཕག་པའི་མིང། །མཚལ་དང་ཀོ་པ་འཕར་བ་སྟེ། །ས་མྱོས་ཅེ་སྦྱང་ཝ་སྐྱེས་མིང། །གྲོང་སྤྲེའུ་ཁྲུས་མཁན་བྱི་ལ་ནི། །ཞུམ་བུའི་མིང་སྟེ་མ་ཧེ་ལ། །ས་ཉལ་མིག་དམར་ཁྱུ་མཆོག་ཟེར། །ཁྲི་གཉན་ས་ལུས་

[007A]༄༅། །རླུང་གི་སྲོག། འཕྲོག་བྱེད་རི་དྭགས་སྤྱི་ཡི་མིང། །བསེ་དང་རྭ་གཅིག་གཅིག་པུར་གནས། །བསེ་རུའི་མིང་སྟེ་སྤྲཻའུ་ལ། །ཡལ་གའི་རི་དྭགས་གཉེར་མའི་གདོང། །འཕར་འགྲོ་ས་ཡི་མཇུག་མ་ཟེར། །རྐུན་པོ་རྐོ་བྱེད་བྱི་བ་སྟེ། །གཤིན་
རྗེའི་བུ་ནི་གྲོག་མའི་མིང། །བལ་ཅན་ཐགས་མཁན་སྡོམ་ལ་སྟེ། །མར་གྱིས་ཉམས་བྱེད་སྡིག་རྭའི་མིང། །སྒོང་སྐྱེས་ཚལ་སྐྱེས་གཉིས་སྐྱེས་དང། །ཡན་ལག་དྲུག་པ་ནམྑའི་རྟ། །མཁའ་འགྲོ་འདབ་ཆགས་བྱ་སྤྱིའི་མིང། །མིག་མཛེས་
དབྱངས་སྙན་གཞན་གྱིས་གསོས། །དཔྱིད་ཀྱི་ཕོ་ཉ་ཁུ་བྱུག་མིང། །སྤྲིན་སྒེག་མགྲིན་སྔོན་འདབ་བརྒྱ་པ། །མདོངས་མཐའ་གཙུག་ལྡན་སྤྲིན་ལ་དགའ། །འབྲུག་སྒྲས་མངལ་འཛིན་རྨ་བྱའི་མིང། །འཐོར་བྱེད་ཡིད་གཞུངས་ལྕེ་གཉིས་པ། །འཇམ་ལྗང་
ཚིག་འཇམ་ནེ་ཙོའི་མིང། །རིང་འཕུར་རླུང་སྤྱོད་བྱ་རྒོད་དེ། །མཇུག་ནག་མགྲིན་རིང་ཁྲུང་ཁྲུང་མིང། །ལུས་དཀར་གྲོང་འཇོམས་འཁོར་ལོའི་ལག་དྲ་བའི་རྐང་ལྡན་ངང་པའི་མིང། །གཉིས་གཉིས་སྤྱོད་དང་མཚན་མོ་འབྲལ། །འདབ་ཆགས་
གསེར་ལྡན་དུར་པའི་མིང། །གངས་སྤལ་མཛའ་མོ་ཀ་དམ་པ། །ཆུ་སྐྱར་མིང་སྟེ་ཕུག་རོན་ལ། །དིགྶྙན་རྡོ་ཡི་ཟས་ཅན་ཟེར། །ནོར་བུའི་མགྲིན་ཅན་ཟངས་ཟེ་ཅན། །མསན་མོ་རིག་པ་ཁྱིམ་བྱའི་མིང། །སྣ་རིང་མཚན་སྤྱོད་བྱ་རོག་དགྲ། ཉིན་
མོ་ལོང་བ་འུག་པའི་མིང། །འགལ་འདུའི་རྫུན་ཅན་འབྱུང་བའི་བྱ། །གང་མོའི་དབྱངས་ལྡན་སྲིན་བྱའི་མིང། །འཁྲིག་སྦྱེད་གཞན་གསོ་མདོག་གཅིག་པ། །ཁྭ་ཏ་ཐོས་སྒོགས་བྱ་རོག་མིང། །འོལ་པ་རྩིལླ་ནཱེ་ལེ་སྟེ། །ཀ་ལནྟ་ཀའི་འཆིལ་པའི་མིང། །

[007B] །ཆག་བྱེ་ལེ་བ་ཅོ་ཀའི་མིང། །རྐང་དྲུག་བུང་བ་བྷ་མ་ར། །ར་ཡིག་གཉིས་པ་མེ་ཏོག་འཐུང། །སྦྲང་རྩིའི་བརྟུལ་ཞུགས་གསེར་སྤྱོད། །འཁོར་འགྲོ་བཅུད་འཛིན་སྦྲང་མའི་མིང། །སྦུབས་ཤུབས་མཛོད་གྲུམས་
སྒོ་ང་སྟེ། །འགེབས་བྱེད་ལུས་འདེགས་འདབ་གཤོག་མིང། །རི་དྭགས་དང་བ་ལ་སོགས་པའི་རབ་ཏུ་བྱེད་པའོ། །གང་ཟག་ཤེད་བུ་མ་ནུའི་བུ། །རྐང་གཉིས་ཤེས་ལྡན་མི་སྤྱཱཨ་མིང། །སྐྱེ་རྒྱལ་ལྔ་སྐྱེས་བགྲོད་བྱེད་དང། །ཁུ་བའི་བདག་ཉིད་སྐྱེས་པའི་མིག་
སྐྱེ་དམན་སྟོབས་མེད་འཆིང་བྱེད་མ། །གཡོན་མ་བགྲོད་བྱ་བུད་མེད་མིང། །ཡན་ལག་མཆོག་མ་གླང་ཆེན་འགྲོས། །ལུས་པྲ་སྒེགས་མོ་སྐྱེད་མེད་མ། །རི་དྭགས་མིས་ཅན་མཛེས་མའི་མིང། །མཆིས་འབྲང་ཆུང་མཁྱིམ་འཛིན་མ། །མནའ་མ་རིགས་
སྐྱོང་བག་གསར་མིང། །འཕགས་མ་རྒྱལ་མོ་ས་སྤྱོད་མ། །བཙུན་མའི་མིང་སྟེ་རྗེ་མོ་དང། །ཇོ་མོ་སྐྱེ་དགུའི་བདག་མོའང་ཟེར། །འཕྱོན་མ་གཡེམས་མ་གཟུགས་འཚོང་མ། །གཟུགས་ཀྱི་སྙེ་མ་ལྕུག་ལྡན་མ། །འཇུད་མཐུན་རེས་མ་སྨད་འཚོལ་མིང། །འཁྲིག་
པ་ལོག་གཡེམ་དགའ་མགུར་སྤྱོད། །ཤེ་སྦྱོར་གསང་སྤྱོད་གྲོང་པའི་ཆོས། །ལག་བསྡམས་མི་ཚངས་སྤྱོད་ཀྱི་མིང། །རྡུལ་དང་མེ་ཏོག་ཟླ་མཚན་ཏེ། །མངལ་ཆགས་ལུས་ལྕི་སྦྲུམ་མའི་མིང། །བལྟམས་པ་བཅས་པ་སྐྱེས་པ་སྟེ། །ཞོ་འཐུང་བྱིས་པ་བུས་
པའི་མིང། །སྐྱེད་བྱེད་ཕ་དང་ཡར་ལ་སྟེ། །རབ་བསྐྲུན་སྐྱད་མ་མ་དང་ཡུམ། །ཁྱོ་ཤུག་ཁྱིམ་ཐབ་བྯའ་ཚོ་སྟེ། །ཐོར་བུ་ལང་ཚོ་གཞོན་ནུའི་མིང། །སྨིན་དང་ལོ་མང་ཁུར་ལྡན་དང། །བཞི་པའི་གནས་སྐབས་རྒན་པོའི་མིང། །དུས་ཆོས་ལྔ་པ་ལྟ་བའི་མཐའ། །

[008A]༄༅། །ཚེ་འདའ་ཚེ་འཕོ་འཆི་པའི་མིང། །འཇིག་གནས་རོག་ནས་ཕ་མིས་ནགས། །ཞི་བའི་གནས་རྣམས་དུར་ཁྲོད་མིང། །གསུམ་པའི་རང་བཞིན་ཟ་མ་ནི། །མ་ནིང་མིང་སྟེ་འོག་མེད་ལ། །རལ་གུ་ཅན་དང་ཉུག་རུམ་ཟེར། །མཉེས་གཤིན་མཛའ་བཤེས་རྩ་ལས་
དང། །ཉེ་འབྲེལ་ཉེ་དུ་གཉེན་སྤྱིའི་མིང། །སྔོན་སྐྱེས་ཕུ་བོ་གཅེན་རྣམས་ནི། །ཇོ་ཇོའི་མིང་ཡིན་ནུ་པོ་ལ། །ཕྱིས་སྐྱེས་གཅུང་པོ་ཐ་ཆུང་དང། །སྲིང་མོར་ཆེ་ཞ་ལྕམ་མོ་ཟེར། །ཟག་ཕུང་ཉེར་ལེན་ཕུང་པོ་གཟུགས། །ཚོགས་པ་སྐུ་ལུས་སྤྱི་ཡི་མིང། །མིག་འཛིན་དུང་དང་ཡན་ལག་མཆོག་
མགོ་བོའི་མིང་སྟེ་སྐྲ་ལ་ནི། །རལ་པ་ཐོར་ཚུགས་སླར་སྐྱེ་དང། །གཙུག་ཕུད་མགོ་ཉལ་ལན་བུ་ཟེར། །ཡལ་ག་ལྔ་པ་དཔུང་བའི་འདབ། །སུག་པ་འཛིན་བྱེད་ལག་པའི་མིང། །ལག་པའི་ཡལ་གསོར་མོ་སྟེ། །ལག་སྐྱེས་སྡེར་མོ་སེན་མོའི་མིང། །རྒྱུ་བྱེད་བགྲོད་བྱེད་རྐང་པ་སྟེ། །སྒྲོ་བ་
འབྲས་བུ་རླིག་པའི་མིང། །ཕོ་རྟགས་དྲན་ཀ་མྱོས་བྱེད་ཤིང། །འདོམས་ཀྱི་སྦ་བ་ཕོཾ་མཚན་མིང། །ཆོས་འབྱུང་པདྨ་མེ་ཏོག་ལམ། །ཆུ་གཉེར་སྲིད་ལམ་གཉིས་དགའི་ཁྱིམ། །དགའ་བའི་བུ་ག་མོ་མཚན་མིང། །ཤ་མཆོག་སྲོག་གནས་རྩིཏྟ་ཐུགས། །སེམས་ཀྱི་ཁང་པ་སྙིང་ག་མེད་
རཀྟ་རྨ་སྐྱེས་ཤའི་ས་བོན། །ཁྲག་གི་མིང་སྟེ་ཤ་ལ་ནི། །མཾ་ས་ལུས་ཟུངས་གསུམ་བ་ཟེར། །ཞག་དང་སྣུམ་བག་ཚིལ་ལ་སྟེ། །རུས་པར་གདུང་དང་ཀེང་རུས་ཟེར། །ཁུ་བ་ས་བོན་ཁམས་དཀར་པོ། །དྭངས་མ་ཀུན་ད་ཐིག་ལེའི་མིང། །རུས་འཆིངས་འདབ་ལྡན་རྩ་ལ་སྟེ། །ཁྲག་
འཛིན་རུས་གཟེབ་པགས་པའི་མིང། །ལུས་སྐྱེས་པགས་པའི་མྱུ་གུ་དང། །པགས་པའི་མེ་ཏོག་བ་སྦུའི་མིང། །ལྟ་བྱེད་འདྲན་བྱེད་ལྷའི་སྒྲོན་མ། །སྣང་བྱེད་རྩཀྵ་སྤྱན་མིག་མིང། །སྒྲ་འཛིན་ཐོས་འཛིན་ཉན་བྱེད་སྙན། །རྣ་བའི་མིང་སྟེ་སྙོམ་བྱེད་ཤབས། །དྲི་འཛིན་ལེན་སྣ་

[008B] །བཙུང་མ་རོ་འཛིན་ངག་གི་འདབ། །སྨྲ་བའི་འབབ་སྟེགས་ལྗགས་ལྕེའི་མིང། ལྡད་བྱེད་མཆེ་བ་ཚེམས་གཉིས་སྐྱེས། །སོ་སྟེ་སོ་གོས་སྒྲོས་དམར་མཆུའོ། །གདོང་ཞ་ལ་ཟ་བྱེད་སྨྲ་བའི་སྒོ། །གཏམ་གྱི་འབྱུང་གནས་ཁ་ཡི་མིང། །གྲེ་བ་མགྲིན་
མགུལ་མགུར་སྐེ་སྟེ། །གསུམ་པ་དགུ་དག་ལྟོ་བའི་མིང། །བྲང་སྐྱེས་བོ་འཛིན་ལང་ཚོའི་མཚན། །འདོད་པའི་མྱོས་བུམ་ནུ་མའི་མིང། །བཤང་ལེམ་འོག་སྒོ་འཕོངས་རྐུབ་སྟེ། །དབྱི་དང་སྟ་ཟུར་དབྱ་མགོའི་མིང། །རྒྱུན་འབབ་དྲི་ཆུ་གཅིན་ལ་སྟེ། །བཤང་
པ་བཕྱིས་དྲི་ཆེན་མིང། །རིང་སྐྲེམ་ཤ་སྲབ་སྟོབས་ཆུང་སྟེ། །འཆོག་ལྡན་ཤ་རྒྱས་སྟོབས་ལྡན་མིང། །ཚིག་ཉམས་ངག་དབུལ་ལྐུགས་པ་སྟེ། །གླེན་པ་རྨོངས་པ་བླུན་པོའི་མིང། །གྲིམ་གྲུང་སྒྲིམ་པོ་སྤྱང་པོ་སྟེ། ནད་ལ་བྲོ་འཚལ་འདུ་བ་འཁྲུགས། །
ཟུག་རྡུ་གཅོད་དང་སྙུན་ཞེས་ཟེར། །རྩ་སྨན་ནནད་སེལ་རྐྱེན་སྨན་རྣམས། །སྨན་སྟེ། སྨན་པར་མཁྱུད་དཔྱད་པ། །འཚོ་བྱེད་སྐྱོན་ཤེས་ཚེ་རིག་ཟེར། །བཀོད་དང་སྤུད་དང་སྤ། །བརྒྱན་པའི་མིང་སྟེ་དབུ་རྒྱན་ལ། །ཅོད་པན་པྲོ་གཞུ་རྩེ་ཕྲན་ཟེར། །
འཁྱིལ་པ་ཅན་ནི་སྣ་རྒྱན་ཏེ། །མགུར་ན་སྤ་བ་མགྲིན་རྒྱུན་མིང། །ཕྱང་ཕྲུལ་ཞེས་པ་དོ་ཤལ་ཏེ། །འོག་པག་སྐ་རགས་རྒྱན་ཅན་མིང། །ཁ་བའི་བྱེ་མ་ཟླ་བའི་ཐལ། །ནུས་ལྡན་སྤྲིན་སྙིང་ག་པུར་མིང། །རི་དྭགས་ལྟེ་བ་སྤྲུལ་སྐྲག་བྱེད། །མྱོས་པའི་
མཚན་མ་གླ་ཙིའི་མིང། །ཀུན་མཐོང་བཞིན་སྣོད་མ་ཀུར། །བྱི་དོར་མེ་ལ་ཚོ་མེ་ལོང་མིང། །ཁྱིམ་གྱི་ནོར་བུ་སྣུ་མ་ཟ་དང། སྣང་གསལ་སྤྲོན་མེ་མར་མེའི་མང། །བགོ་བ་དགའ་བྱ་གཙར་སྐྱོབ་དང། ན་བཟའ་གོས་ཀྱི་མིང་དུ་གྲགས། །མི་ལ་སོགས་པའི་རབ་ཏུ་བྱེད་པའི་

[009A]༄༅། །ས་བོན་ལས་བྱུང་དུང་དང། རུས། །ཆོ་འདྲང་ཤ་ཉེ་རྣལ་ལས་སྐྱེས། །རིགས་བརྒྱུད་མིང་ཡིན་འཕགས་རིགས་ལ། །ཚང་སྤྱོད་ནགས་གནས་དགེ་སློང་ཟེར། །སྣོང་སྐྱེས་གསྙིས་སྐྱེས་ཚངས་པའི་བུ། །ཁ་སྐྱེས་མགྲིན་སྐུད་བྲམ་ཟེའི་
མིང། །སྔོམ་བརྩོན་ཐུག་པ་དཀའ་ཐུབ་སྤྱོད། །བདེན་སྨྲ་གཙང་གནས་ཀུན་ཏུ་རྒྱུ། །མི་སྨྲ་ངག་གདམས་དྲང་སྲོང་མིང། །བློ་ལྡན་སེམས་ཤེས་དུས་ཡིག་ཅན། །དཔྱོད་ལྡན་རྣམ་གསལ་དྲན་པའི་དབང། །གསལ་སྒོ་ཀུན་རིག་གྲངས་ཅན་མཛངས། །རིག་
པའི་དཔའ་བོ་མཁས་པའི་མིང། །ལམ་སྟོན་བླམ་སློབ་དཔོན་ཏེ། །གྲ་བ་ཉེ་གནས་སློབ་མའི་མིང། །ཚོགས་པ་འདུས་པ་འཁོར་ལ་སྟེ། བརྟུལ་ཞུགས་གསོ་སྦྱོང་བསྙེན་གནས་མིང། །རྒྱུད་བདུན་པ་དང་མཐོ་རིས་དོན། །སྤྱིན་སྲེག་ཅེས་པ་མཆོད་སྐྱིན་ཏེ། །
གསར་འོངས་གློ་བུར་འོངས་པ་ནི། །མགྲོན་པོའི་མིང་ཡིན་ཡོན་ལ་ནི། །མཆོད་པ་དང་ནི་མེ་ཏོག་ཟེར། །ཕུལ་དང་དཔལ་བ་འབུལ་བ་སྟེ། །སྤྱིན་དང་གཏོང་བ་བྱིན་པའི་མིང། །ཉེ་རིག་ཞལ་བསལ་ཁ་བཤལ་ཏེ། མཐོང་འཐུང་མཆོད་ཡོན་ཡོན་ཆབ་མེང་
ས་སྐྱོང་མི་རྗེད་དཔུང་པ་སྐྱེས། །དམའ་སྐྱོབས་སྤྱོད་སྐྱེ་དགུའི་བདག། །ས་བདག་མི་དབང་རྒྱལ་པོའི་མིང། མིའི་ལྷ་གནས་སྐོས་འཁོར་སྒྱུར་ཏེ། །ཁམས་རྒྱལ་སྡེ་དཔོན་རྒྱལ་ཕྲན་མིང། །བཀའ་དབང་གྲོས་སྨོད་མདུན་ན་འདོན། །ཕྱིང་སང་སྣ་ཆེན་བློན་པོའི་
མིང། །མཛོད་པ་ནོར་སྐྱོང་ལྡེ་མིག་པ། །མིག་གི་ཆོས་ཅན་གཉེར་བའི་མིང། །དུས་ཤེས་མཚན་མཁན་སྐར་དཔྱད་པ། །གྲངས་ཤེས་ལྟེས་མཁན་རྩིས་པའི་མིང། །སྐྱིག་ཅན་བྲིས་མཁན་ཡིག་མཁན་ཏེ། །ཕོ་ཉ་ཉན་རྣ་བྱ་མ་རྟ། །གཏམ་སྐྱེལ་འཕྲིན་

[009B] །གདམས་པ་རྗེས་གནང་བཀའ་ལུང་སྟེ། །ནོངས་པ་སྐྱོན་ཅན་ཉེས་པའི་མིང། །ལུགས་དང་ཡུལ་ཆོས་རྒྱ་ལ་ཁྲིམས་ཏེ། །རྣམ་བཞག་ཕྱག་རྟེན་འབུལ་བའི་མིང། །གཡར་ཁྲལ་ཤོ་ག་མ་སྡུད་པ་དཔྱ། །ཁྲ་ལ་རིགས་མིང་ཡིན་གདུགས་ལ་
ནི། །ཚད་སྐྱོབ་ཐུར་མ་བརྒྱ་བ་ཟེར། །བ་དན་དྷ་ཛ་རྒྱལ་མཚན་ཏེ། །གཡོ་བྱེད་བསིལ་བྱེད་རྔ་ཡབ་མིང། །མ་ཎི་ཞེས་པ་ནོར་བུ་སྟེ། ར་ཏན་རིན་པོ་ཆེ་ཡི་མིང། །རྡོ་རྗེའི་རིགས་ནི་ཕ་ལམ་སྟེ། །སྤྲི་ཆེན་གཞོན་སྐྱེས་བྜཱུར་མིང། །ནོར་བུའི་སྙིང་པོ་ཨནྡ་སྙིལ་
དབང་སྔོན་མཐོན་ཀ་ཆེན་པའི་མིང། །རིན་ཆེན་དམར་པོ་པད་རག་སྟེ། །ནོར་བུ་སེར་པོ་ཀ་རྐྱེ་ཏའོ། །མཁའ་ལྡིང་གཤོག་པ་རྡོའི་སྙིང་པོ། །ནོར་བུ་ལྗང་གུ་མ་རྒ་ཏ་མིང། །མན་ཤེལ་ཟླ་འོད་མིང་ལ་ཕན། །ནོར་བུ་དཀར་པོ་ཆུ་ཤེལ་མིང། །ས་ཟླ་མདོག་བཟང་
ས་ལེ་སྤྲ་མ། །རིན་ཆེན་དང་པོ་ག་གཱ་སྐྱེས། །ཧེ་མ་ཟོང་མཆོག་གསེར་གྱི་མིང། །མཚོན་ཅན་མདོག་ངན་ག་རྗུ་རི། །རིན་ཆེན་གཉིས་པ་དངུལ་གྱི་མིང། །མཚལ་སྐྱེས་མེས་འཆིང་དངུལ་ཆུ་སྟེ། །རི་སྙིང་གར་བུ་ལྕགས་ཀྱི་མིང། །ལྗོན་དམར་གླ་གློ་ཁ་
ཟངས་ཏེ། །ཟངས་སྐྱེས་བསིལ་སྐྱེས་མཁར་བའི་མིང། །གསེར་ཅན་རྩི་བས་བརྟེགས་ར་གན་ཏེ། །སྐུད་འདྲེན་ལེན་པོ་ཁབ་ལེན་མིང། །རྡོ་ཡི་རྒྱལ་པོ་གདུལ་ལ་སྟེ། །སྒྲོལ་བ་ཅན་ནི་མུ་ཏིག་མིང། ལུས་དམར་འདབ་དང་དཔལ་མེ་ཏོག། །རིན་ཆེན་སྡོང་
བོ་ཀྱུ་རུའི་མིང། ལག་ལྡན་གཉིས་འཐུང་སྨྱོས་བུམ་ཅན། །སེ་ལྡན་ཉི་བུ་སོ་གཉིས་པ། །དབྱུག་པའི་སྣ་ཅན་གླང་པོའི་མིང། །མགྱོགས་འགྲོ་རྒྱལ་འཛིན་རྟག་ཏུ་ཟ། །དཔལ་བུ་རྔ་ཡབ་མཇུག་མ་ཅན། །རླུང་སྐྱེས་བང་ལྡན་རྟ་སྤྱའི་མིང། །ཅང་ཤེས་ལེགས་

[010A]༄༅། །འགྲོ་རླུང་གཤོག་ཅན། །རིགས་ལྡན་གྱི་ལིང་རྟ་མཆོག་མིང། །ལམ་བགྲོད་སྒྲ་ལྡན་ཤིང་རྟ་སྟེ། །ཁྱོགས་དང་ཐེག་པ་བཞོན་པའི་མིང། །མཚོན་ཆས་མཚོབ་དཔུང་བུ་ཆུང། །ལུས་ཀྱི་རྒོལ་བ་རྐང་དམག་མིང། མདའ་རྟེན་མདའ་ཟ་
མདའ་སྣུང་བྱེད། །མདའ་བསྐྱེད་གནམ་རུ་གཞུ་ཡི་མིང། །ཉག་བྲལ་འབེགས་བྱེད་རྩེ་བོ་ཅན། །སྒྲོ་ལྡན་དང་འགྲོ་མདའ་ཡི་མིང། །ཤང་ལང་རྡེག་ཆ་རྗེས་སུ་གཅོང། །དཔལ་གྱི་སྙིང་པོ་རལ་གྲིའི་མིང། །འཁྲུག་གོས་མཚོན་སྐྱོབ་ལྕགས་གོས་དང། གོ་ཆ་
ཁྲབ་སྟེ་རྨིག་ལ་ནི། །ལྕགས་ཞུ་མགོ་སྐྱོབ་ཡ་ལང་ཟེར། །རུ་བ་དཔུང་ཚོགས་དམག་དབུང་དང། །ཡན་ལག་བཞི་པ་དམག་ཚོགས་མིང། །སྟོབས་ཆེན་གྱད་མི་ཕ་རོལ་གནོན། །བརྟུལ་པོད་བསྙེངས་བྲལ་གཡུལ་ངོར་བརྟན། །གཏུམ་པའི་དཔུང་ཅན་
དཔའ་བོའི་མིང། །དཔུང་གི་ཁྱུ་མཚོག་རལ་གྲིའི་གཉེན། །དམ་གི་འདྲེན་པ་དམ་དཔོན་མིང། །འཁྲུག་འཛིན་འཐབ་རྩོད་གཡུལ་འགྱེད་དེ། །ཞོགས་འུར་བྱེར་འཁྱུས་བྲོས་བའི་མིང། །སྡང་བྱེད་ཛའ་བྲལ་ཕ་རོལ་པོལ། །ཕྱིར་རྒོལ་ཕས་རྒོལ་དགྲ་ཟུའི་མིང། །
བརྒྱལ་མྱོས་བོག་རྨོངས་འཇིགས་སྒྲག་སྟེ། །བསྒྲལ་བ་བཀུམས་པ་བསད་པའི་མིང། །སྲོག་བྲལ་ཕུང་པོ་རོ་ལ་སྟེ། །བྱུས་ལེགས་གཡུལ་ལས་རྒྱལ་བའི་མིང། །ཡིག་བཅུགས་མཛའ་བ་ཤེས་ཁོང་མེད་ཟུན། །གྲོགས་པོ་བློ་ཉེ་རང་ཕྱོགས་མིང། །བྲམ་ཟེ་
དང་རྒྱལ་རིགས་པ་སོགས་པའི་རབ་ཏུ་བྱེད་པའོ། །བྲལ་སྐྱེས་ཇོ་བོ་རྗེ་འུ་རིགས་ཏེ། །འཚོ་ཆིས་འཇུག་བྱེད་མོ་ནམ་མིང། །འབྲུ་སྐྱེས་རྨོས་ཞིང་ལ་སྟེ། །རྨོ་བྱེད་ས་འཇོམས་ཐོང་བཤོལ་མིང། །གཤོལ་མདའ་མཉལ་ཕུར་གཉའ་ཤིང་སྟེ། །འཇོར་དང་རྒོ་བྱེད་ཏོག་རྩེའི་

[010B] །གཅོད་བྱེད་རྡ་བྱེད་ཟོར་བ་སྟེ། །གཙུགས་བསྐྲུན་བསྐྱེད་གདབ་བཏབ་པའི་མིང། །འབྲུ་དཀར་པྚ་ལ་འབྲས་ཏེ། །ཆུ་མ་རྩེ་བཀར་ནས་ཀྱི་མིང། །ཡིད་ལེགས་ཡིད་བཟང་གྲོལ་སྟེ། །ཚོགས་ཅན་འཕྲོག་བྱེད་ཙན་ཀ། །ནས་ཀྱི་འཁྲི་ཤིང་སྲང་མིའི་མིང། །དོན་
གྲུབ་ཟས་གཙང་ཡུགས་ཀར་ཏེ། །ཚ་བའི་སྣུང་མ་ཅན་པད་ཁང་མིང། །སྔོན་སྐྱེས་ནག་མ་ལྷ་མིན་མོ། །ཡུངས་ཀར་རྒྱལ་པོ་སྐེ་ཚེའི་མིང། །དོག་པ་ཞེས་བ་སྙེས་མ་སྟེ། །སྤུན་པ་ཕུབ་མ་ཕྱི་སྟོགས་མིང། །སྔོ་སངས་ངེས་སྒྲིབ་ལྗད་པ་སྟེ། །སོམ་རྨ་མེད་
སྲུས་ཀྱི་མིང། །གཡོས་མ་ལག་བདེ་ཆག་ཆང་བ། །ཐབ་ཀ་པ་སྟེ་ཐབ་ཆང་ལ། །གཡོས་ཁང་གསོལ་ཁང་སྦྲོས་ཁར་ཟེར། །མ་ཐབ་སྒྱིད་བུ་ཐབ་ཀ་སྟེ། །རྡོད་གཞི་ཐར་པ་སླ་ངའི་མིང། །ཁོལ་མ་གཡོ་སྣོད་ཕྲུ་བ་སྟེ། །སྐྱོབས་དང་ལག་སྐྱོགས་གཟེར་བའི་མིང་
ཁམ་ཕོར་ཞེས་པ་རྗ་ཕོར་ཏེ། །ཡོལ་གོ་ཞེས་པ་སྣོད་དཔྱད་མིང། །བཞེས་པ་ཟས་ལྟོ་ཁ་ཟས་ཏེ། །བྱན་སྐྱོ་ཚ་ཚོད་མའི་མིང། །ཆུ་རོ་འགྱུར་བྱེད་དབྱིད་དུས་ཆགས། །ལན་ཚའི་མིང་ཡིན་འདོད་ཞེན་ལ། །གདུང་བ་ཆགས་པ་སྲེད་བ་ཟེར། །ཁ་སྐུམ་ཆུ་འདོད་
སྐོམས་པ་སྟེ། །གྲུ་བ་ཆེ་བ་ལྟོགས་པའི་མིང། །ཕྱུགས་ལྡན་འབྲོག་པ་སྟེ། །ལྐོག་ཤལ་ནོ་ག་ཅན་བ་ལང་མིང། །བཟང་པོ་ཁྱ་མཆོག་གླང་ལ་སྟེ། །གྲུ་མ་འབབ་བྱེད་པ་ཡི་མིང། །མ་ཆུ་འཕྱུང་རླུང་དགའ་འརྡ་མོ་སྟེ། ལྦ་འཕྱང་ཚེ་ཚེ་རྭ་ཡི་
མིང། །ལྟོ་འཕྱང་གཡང་མ་ལུག་ལ་སྟེ། །ནུ་སྐྱེས་འོ་མ་རབ་ཆགས་ཞོའོ། །རྩི་བཅུད་བསྲུབས་སྐྱེས་མིར་ལ་སྟེ། །ཆུ་སྐྱེ་ཆབ་སྐྱ་དར་བའི་མིང། །ཁམ་འགྲོ་ཟོང་འཚོ་ཚོང་བ་སྟེ། །བརྗེ་དང་བསྒྱུར་བ་ཉེ་ཚོང་མིང། །འཇལ་བྱེད་ཉ་གསྲུང་ལ་སྟེ། འདོགས་བཁྱེད་

[011A]༄༅། །སྙིམ་བྱེད་ན་རའི་མིང། ནོར་རྫས་ཡོ་བྱད་ཟང་ཟིང་དཀོར། །ཀ་ཅང་བྱིག་རྣམས་དངོས་པོའི་མིང། །འདྲེས་མ་ཀུན་གཏུམ་རིགས་ཀྱི་ཐ། །ཕྱིས་སྐྱེས་རྐང་སྐྱེས་དམངས་རིགས་མིང། །འཕྲེང་ལྡན་མེ་ཏོག་གིས་འཚོ་བ། །ཕྲེང་
རྒྱུང་མཁན་ཏེ་རྩ་མཀན་ལ། །འཁོར་ལོས་འཚོ་དང་བུམ་མཁན་ཟེར། །མཚོན་ཆ་མཀང་དང་རྡག་ཆ་མཀན། །མགར་བའི་མིང་སྟེ་རིམ་བར། །པོར་ཐོགས་བཀྲ་བྱེད་ཚོན་འཚོ་ཙེར། །འདྲ་འབག་ལྡེར་བཟོ་སྣང་བརྙན་དང། སླར་གཟུགས་སླར་
བྱས་སྐུ་གཟུགས་མིང། །ལྷ་ཡིས་འཚོ་བ་སྐུ་གཉེར་ཏེ། །གོས་བཟོ་ཚོམ་བུ་མཁན་གྱི་མིང། །ཀོ་པགས་མཁན་ནི་ལྷམ་བཟོ་སྟེ། །རྩེ་རྣོ་ཀོ་འབིགས་སྙིང་བུའི་མིང། །འབྱར་བྱེད་སྣག་ཆ་འཕེལ་བྱེད་སྤྱིན། །ཡིན་ཏེ་ལྷ་མ་ལ་ཚོར་མ་སྲུང། །
ཞབས་ཕྱགས་འཆིལ་ལྷམ་བཅག་ལྷ་མ་ཟེར། །ཤིང་མཁན་ཞེས་པ་ཤིང་བཟོ་སྟེ། །བཙོ་ལག་མཁན་ནི་ཚོས་མཁན་མིང། །ཟླ་འཛིན་སྐྲ་མཁན་འདྲེག་མཁན་ཏེ། །མིག་འཕྲུས་བྱེད་པ་སྒྱུ་མའི་མིང། །ཟློས་གར་མཁན་ནི་གར་པ་སྟེ། །མྱོས་
བྱེད་ཟོང་ཅན་ཆང་མིའི་མིང། །མྱོས་བྱེད་རྨོས་འགྱུར་ཆུ་བདག་སྐྱེས། །ཡང་འབབ་ཆུས་མ་ཅ་ཅོ་བྱེད། །ལྷ་མིན་ཉིང་ཁུ་ཆང་གི་མིད། །མདར་ལྡན་ལྦ་ཚིལ་སྤྲང་རྩེ་སྟེ། །གླ་རྡན་བྱ་དགའ་ཡོན་གྱི་མིང། །གཡུང་པོ་གདོལ་པ་རིགས་ངག་ཏེ། གསོད་པོ་
གཤེད་མ་ཤབ་རི། །བཤན་པ་ལིང་པ་རྔོན་པའི་མིང། །འཆིང་བྱེད་དྲ་བ་རྙི་རྒྱ་སྟེ། །སྲད་བུ་ཐག་པ་ཞགས་པའི་མིང། །གྲོང་གི་གཅན་གཟན་སེངེའི་རིགས། །ནོར་སྲུང་རྡོ་རྗེའི་མཇུག་མ་ཁྱིའོ། །མགྲིན་བཟང་རྣ་ཆེན་ཤུགས་འགྲོ་བ། །བཟོད་པའི་མུ་ཁྱུད་

[011B] །རྩེ་རྒོད་བྲན་ཁོལ་མང་གཞུག་འབངས། །ཞབས་འབྲིང་གཞན་གསོས་ཕྱག་རྙན་དང། བཀའ་ཉན་ཅི་བགྱི་གཡོག་རི་མིང། །ཨར་བརྗབ་བུ་པ། །འོག་རྒྱུ་གཡས་མཆོ་མ་རྐུན་མིང། །བཀྲེན་པོ་དབུལ་པོ་སྒྲུབ་ངན་དང། ཕོངས་པ་
ནོར་མེད་མིང་དུ་གྲགས། །ལགས་རྐྱོང་ལམ་པ་མུ་ལྟོ་བ། དཱ་རི་དྲ་རྣམས་སྤརྔ་པོའི་མིང། །ཆ་འཛིན་མཉའ་པོ་དཔྱང་པོ་སྟེ། །ཆོ་ལོ་ཟ་རྒྱན་ཤོ་ཡི་མིང། །རྗེ་རིགས་དང་དམར་རིགས་ལ་སོགས་པའི་རབ་ཏུ་བྱེད་པའི། །མངོན་བརྗོད་ཀྱི་བསྟན་བཅོས་རྒྱལ་མཚོའི་ཆུ་ཟིགས་ཞེས་བྱ་བ་ལས་ས་
གཞའི་སྡེ་ཡན་ལག་དང་བཅས་པ་བཤད་ཟིན་ཏོ། ་སྨྲས་པ། ཕགས་ཡུལ་འཆི་མེད་ནང་མཛོད་ལས་བྱུང་འབའི། །ལེགས་བཤད་ནོར་བུ་རིན་ཐང་ཆེན་ཡང། །དེང་དུས་འགྲོ་བློའི་སྤྱོད་ཡུལ་མ་ཡིན་ཞེས། །མཆོད་སྤྱིན་བརྒྱ་པའི་མདུན་སར་ལྷ་རྣམས་གླེང། །བརྟན་པའི་
འཁོར་ལོ་ངུར་སྨིག་གུར་མཁན་མཆོག། །ཀུན་དགའི་མཚན་ཅན་གཞུང་བཟང་ཆིང་གི་གཏེར། །དེ་ཡང་ལེགས་སྦྱར་བརྡ་ལམ་བྱད་ན། །བརྗོད་བྱའི་གཏིང་མཐའ་ཆ་ཙམ་ག་ལ་རྙེད། །བསིལ་ལྗོངས་སྤྱོད་ཡོངས་ཀྱི་རབ་དང་ཕུལ། །ངག་གི་དབང་ཕུག་འཇིག་རྟེན་
གྲགས་པའི་སྡེའི། །ལེགས་པར་བཤད་པ་མཁས་པའི་རྣ་རྒྱན་དེའི། །རྗོད་བྱེད་ཕ་མཐའ་ཚིག་མདའི་ལམ་ལས་བརྒྱ་ལ། །དེ་ཕྱིར་ཧ་ཅང་རྒྱས་བསྡུས་མཐའ་སྤངས་ཤིང། །བཀླགས་པ་ཙམ་གྱིས་བདེ་བླག་དོན་རྟོགས་པའི། །སྔོན་མེད་བསྟན་བཅོས་རྒྱུ་མཚོའི་
ཆུ་ཐིགས་འདི། །བློ་གསལ་གཞོན་ནུ་དགའ་བའི་གཉེན་མཆོག་ཡིན། །དེ་ལས་འོངས་པའི་ལེགས་སྤྱད་མཐུ་དཔལ་གྱི་ས། །བརྟན་གཡོའི་མིང་དོན་ཀུན་ལམ་རྨོངས་པར། །མཁས་པའི་བགྱི་བ་གསུམ་གྱི་རྒྱལ་བའི་བསྟན། །འཛིན་པ་རྒྱལ་བ་ཉིད་དང་

[012A]༄༅། །མཚུངས་བར་ཤོག་ཅེས་མངོན་བརྗོད་ཀྱིས་བསྟན་བཅོས་རྒྱ་མཚོའི་ཆུ་ཐིགས་ཞེས་བྱ་བ་འདི་ཡང་དཔྱོད་ལྡན་ཚོང་དཔོན་དཔལ་འབྱོར་ཕུན་ཚོགས་ལགས་སྐུ་མཆེད་ཟུང་ནས་ནན་ཆེན་པོས་བསྐུལ་མ་མཛད་པ་ལྟར། རྒྱ་བོད་ཀྱི་བརྡ་དང་མངོན་བརྗོད་ཀྱི་གཞུང་མང་བ་
ཞིག་མིག་ལམ་དུ་བྱས་པའི་ཤཱཀྱའི་དགེ་སོང་དྷ་རྨ་བྷ་དྲས་རང་ལོ་སོ་གཅིག་པ་རྔ་ཆེན་གྱི་ལོའི་གྲོ་བཞིན་ཟླ་བའི་ཡར་ཚེས་བཟང་པོར་བཞད་དངུལ་ཆུའི་རི་ཁྲོད་དགའ་ལྡན་རྩེའི་སྤོད་ཁང་དུ་སྦྱར་བ་དགེ་ལེགས་འཕེལ།།    ༈    མཁྱེན་བརྩེའི་གཤོག་ཡངས་དཀར་
པོ་ཡིས། །སྲིད་ཞིའི་དགུང་མཐའ་ཀུན་གཞལ་བའི། །དང་བའི་བུ་མོ་དཀར་མོ་ཁྱོད། །བདག་སྙིང་བང་མཚེར་ཀུན་ནས་རོལ། །འཆད་རྩོད་རྩོམ་པའི་གཞུང་གྱུར་པའི། །དག་བྱེད་རྣམ་གཞག་མདོར་བསྡུས་ནི། །བོད་ཡིག་ཀ་སོགས་སུམ་ཅུ་ལ། །
གི་གུ་ཞབས་ཀྱུ་འགྲེང་བུ་དང། །ན་རོ་བཞི་ཡི་སྲོག་ཞུགས་དང། །ར་ལ་ས་ཡི་མགོ་ཅན་གསུམ། །ཡ་ར་ལ་ཝའི་སྨད་འདོགས་བཞི། །ག་ད་བ་མ་འ་ཡི་ན། །སྔོན་དུ་འཇུག་པ་རྣམ་ལྔ་དང། །ག་ང་ད་ན་བ་མ་འ། །ར་ལ་ས་སྟེ་རྗེས་འཇུག་བཅུ། །ད་སའི་
ཡང་འཇུག་བའི་བརྩེགས་འཕུལ། །ལ་སོགས་བཞིབ་པར་མེ་ལོང་སོགས། །མཁས་པའི་གཞུང་མང་གཞན་དུ་གསལ། །འདིར་ནི་སྔ་མའི་མིང་ཤུགས་ཀྱིས། །ཕྱི་མའི་རྣམ་དབྱེ་ལ་སོགས་པ། །རྟོགས་དཀའ་ཉེར་མཁོ་ལྡན་པ་འགའ། །ཇི་ལྟར་འཐོབ་
ཚུལ་བཤད་ཀྱིས་ཉོན། །རྣམ་དབྱེ་དྲུག་པ་གང་གི། །ད་བ་ས་དང་ད་དྲག་ཀྱི། །ན་མ་ར་ལ་བཞི་མཐར་གྱི། །འ་དང་མཐའ་མེད་འདི་དང་ཡི་འོ། །རྣམ་དབྱེ་བདུན་པ་ག་བ་དང། །དྲག་མཐའ་ཏུ་དང་ས་མཐར་སུ། །ང་ད་ན་མ་ར་ལ་དུ། །འ་དང་མཐའ་མེད་མཐར་རུའོ། །

[012B] །ད་དེ་གཞན་ཀུན་ས་བཏགས་སྟེའོ། །མཚམས་སྦྱོར་ག་ད་བ་ས་དང། །དྲག་མཐར་ཀྱང་དང་གཞན་འང་ཡང། །ཕྲད་ཀྱི་ག་ད་བ་དྲག་མཐར། །ཅིང་ཅེས་ཅེའོ་ཅེ་ན་ཅིག། །ས་མཐར་ཤིང་སོགས་གཞན་མཐར་ཞིང། །ས་མཐར་ཤེས་སྦྱོར་བཀག་
ཕྱིར་ཞེས། །དྲི་བར་མ་དང་རྫོགས་ཚིག་སྐབས། །ན་རོ་རྗེས་འཇུག་རང་རང་ལ། །སྦྱོར་མོད་ན་ར་ལ་གསུམ་བོར། །དྲག་ཡོད་ཏ་དང་མཐའ་མེད་འར། །མིང་མཐའི་ག་ད་ན་བ་མ། །ས་མཐར་པ་དང་གཞན་ཀུན་བ། །ད་དྲག་ཅན་དང་འདས་པ་དང། །བདག་པོ་སོགས་
ལ་པ་ཡིན་ན། །འི་ཡི་གཉིས་དང་འང་ཡང་གཉིས། །རྐང་པ་མི་སྐོང་སྐོང་བའི་ཁྱད། །འོ་འུ་འམ་གྱི་གོང་དུ་ཚེག་མེད་དང་ཡོད་པའང་དེ་བཞིན་ནོ། །ང་ཡིག་མ་གཏོགས་ཡིག་བཤད་བར། །ཚེག་མེད་ལ་དང་ས་དབར་ཡོད། །ལྷུག་པའི་དོན་མང་མིང་མཚམས་
དང། །དོན་འབྲིང་འབྱེད་དང་དོན་ཉུང་རྫོགས། །ཚིག་བཅད་ག་མཐར་ཚོག་བཤད་དང། །ལྷུག་པའི་རྫོགས་ཚིག་ཨོ་ཅན་དང། །ཚིག་བཅད་རྐང་མཐར་ཉིས་བཤད་དང། །ལིའུ་མཚམས་སུ་བཞི་ཤད་དགོས། །རྔ་ཡབ་སྐྱིལ་ཀྲུང་ཕྱག་དར་དང། །ཚོན་རྩེ་
རིམ་གྲོར་སྔོན་འཇུག་སྤང། །ཐུད་གདར་ཉེས་དམིགས་ཕྱི་བདར་དང། །ཁྱིམ་མཚེས་ཁྲི་ཤིང་སོགས་ལ་དགོས། །གསར་པ་སྙན་དང་གས་སྔོ་བསངས་དང། །མཐུན་མོང་འཕྲེང་བར་གང་ཡང་རུང། །ཡི་གེ་སྒོ་ང་སྲི་ཞུ་དང། །སེ་མོ་དོ་དང་ལེ་བརྒན་
དང༑ ༑རྒྱ་མཚོ་བརྡ་དང་བྱ་རྒོད་དང། །བརྒྱ་བྱིན་སོ་གར་རྗེས་འཇུག་སྤང། །བདག་ཅག་མཐེ་བོང་དེད་དཔོན་དང། །སེན་མོ་དཔོན་ནམ་མཁའ་དང། །དུར་ཁྲོད་གསལ་རྒྱལ་ལྷས་བྱིན་ལ། །རྗེས་འཇུག་བཅུ་པོ་རིམ་བཞིན་དགོས། །སྐད་ཅིག་བདེར་

[013A]༄༅། །གཤེགས་འཁོར་ལོས་བསྒྱུར། །སོགས་ལ་གང་ཡང་རུང་ཞེས་ཟེར། །གཞན་ཡང་ཐོན་མི་སམྦྷོ་ཊས། །དེ་ཉིད་ལ་ནི་བཅུ་པ་སྦྱར། །བྱེད་པ་པོ་རུ་ཤེས་པར་བྱ། །ཞེས་གསུངས་དོན་ནི་འདི་ལྟར་ཡིན། །བདག་གི་ཆོས་ཉན་ལྟ་བུ་ལ། །མཉན་བྱ་
བདག་གི་ཆོས་ཡིན་ཕྱིར། །བདག་གི་གི་ལས་མཐའ་སྤང། །བདག་གིས་ཆོས་ཉན་ལྟ་བུ་ལ། །མཉན་བྱ་ཆོས་དང་ཉན་བྱེད་བདག། །ཡིན་ཕྱིར་གི་ལས་ས་མཐའ་དགོས། །གཞན་ཡང་དཀའ་གནད་འདི་ལྟ་སྟེ། །བཏིངས་སོགས་འདས་ཚིག་བ་ཡིས་དང། འདིང་
སོགས་ད་ལྟ་འ་ཡིས་དང། །གདིང་སོགས་མ་འོངས་ག་དས་ཕུལ།། འདི་ནི་དག་བྱེད་གཞུང་རྣམས་ལ། །ཅུང་ཟད་སྦྱངས་པའི་སྙོམས་ལ་མཁན། །དགེ་སློང་སུ་དྷ་རྨེ་ཤྭ་རས། །ཀུན་དགའ་ལགས་ལྡན་ཟླ་བར་བྲིས། །ཞེས་པ་འདི་ནི་ཕན་པའི་བློས་ལེགས་པར་བཤད་པ་སུམ་རྟག་རྩ་འགྲེལ་དང་རྨ་རྒྱན་
ཟ་མ་ཏོག་ངག་སྒྲོན་མེ་ལོང་མ་རྣམས་ལ་ལེགས་པར་བརྟགས་ཏེ་བཀོད་པ་ཡིན་ཅིང། གཞན་ཡང་སྒྲ་དོན་རྒྱ་མཚོའི་མེ་ལོང་དང་འོད་ཟེར་བརྒྱ་པ་སོགས་ཡོད་པར་གྲགས་མོད་བརྗོད་བྱ་ལྷག་པོ་མེད་པར་ངེས་ལ། སྨྲ་རྒྱན་སོགས་དེ་དག་ཀྱང་ཕྱི་མ་རིམ་བཞིན་མཐའ་བཙན་ལ་ཚིག་ཆུང་བ་ཡོད་པར་མཐོང་ངོ།། །།



﻿
[001A]༄༅། །རྗེ་བཙུན་འཇམ་དབྱངས་བཞད་པའི་རྡོ་རྗེའི་གསུང་འབུམ་ཁྲིགས་ཆགས་སུ་སྡེབས་པ་ལས་ཆབ་ཤོག་སྟན་དངགས་ཀྱི་སྐོར་བཞུགས་སོ། །

[001B] །སྲིད་ཞིའི་དབྱིངས་ན་མཛེས་སྡུག་རྩེར་སོན་སྐུ། །སྙན་འཇེབས་དྲུག་ཅུའི་དབྱངས་ཀྱིས་ཁྱབ་པའི་གསུང། །ཇི་ལྟ་ཇི་སྙེད་འཆར་ཡང་སྤྲོས་བྲལ་ཐུགས། །ཡབ་
གཅིག་འཇམ་དབྱངས་ཡབ་ཡུམ་མགྲིན་མཚོར་སྤྱོན། །སྤྱན་རས་གཟིགས་དབང་པད་དཀར་འཛིན་པའི་མགོན། །ངག་གི་དབང་ཕུག་བློ་བཟང་རྒྱལ་བའི་བསྟན། །སྤེལ་ཕྱིར་ངུར་སྨྲིག་གར་མཛད་
ཞབས་དྲུང་དུ། །ཚོགས་གཉིས་ཆུ་གཏེར་ལེགས་སྨོན་རི་མོ་ཅན་།མཛད་བཟད་རྦ་རླབས་མཐོན་པོ་དགུང་སྔོན་ལ། །རེག་པའི་མཁྱེན་རབ་ནོར་བུས་རབ་གང་བར། །འཆད་པའི་པད་དཀར་
འབུམ་ཕྲག་བཞད་པའི་དཔལ། །བཏུང་བས་རབ་ངོམས་བློ་ལྡན་རྐང་དྲུག་པའི། །གླུ་དབྱངས་དང་དིར་སྒྲོགས་པས་བྲེལ་ལམ་ཅི། །འདིར་ཡང་ནས་པའི་དབང་གྱུར་མང་ཐོས་པའི་དགེ་སློང་

[002A]༄༅། །རྒན་པོས་ཐོས་བསམ་ཐེམ་སྐས་ལ། །ངལ་ཡང་མདོ་སྔགས་གཞུང་ལུགས་བདུད་རྩིའི་ཚོགས། །ལོངས་སྤྱོད་རྣམས་བཞིན་དུ་ངལ་གསོ་བྱས། །གནས་ལྔའི་ཡང་རྩེ་མདོ་སྔགས་
རྒྱལ་མཚོ་ལས། །ཐོས་བསམ་སྒོམ་པའི་གྲུ་ཆེན་རབ་བསྐྱོད་དེ་།ཐམས་ཅད་མཁྱེན་དབང་དགེ་འདུན་གྲུབ་བཞིན་དུ། །མཁས་གྲུབ་ཡོངས་ཀྱི་འཁོར་ལོས་བསྒྱུར་པར་ཞུ། །འཆད་རྩོད་རྩོམ་པའི་ལེགས་
བཤད་འོད་སྟོང་གིས། །གླིང་བཞིའི་མུན་བཅོམ་ཟབ་རྒྱས་ཀུན་གསལ་བའི། །ནམ་མཁའི་ནོར་བུ་མཐོང་བདོན་ལྡན་གྱི། །གྲགས་སྟན་རྒྱལ་མཚན་ལྷས་མེར་མཛད་བར་ཞུ། །ཆོས་སྐུ་འོད་གསལ་
དབྱིངས་ལས་མ་གཡོས་བར། །གང་སྣང་ལྷ་སྐུར་འཆར་བའི་རྣལ་འབྱོར་གྱིས། །ཐ་མལ་སཱང་ཞེན་སྒྲིབ་ཚོགས་ཀུན་བསལ་ཏེ། །འོག་མིན་ལྔ་ལྡན་མགོན་པོ་གཉིས་པ་མཛོད། །ཞི་བའི་བདུད་རྩིའི་འཆར་

[002B] །རྒྱས་པའི་ལྷུན་བོ་མཁས་གྲུབ་དབུས་ན་མཐོ། །དབང་གིས་སྐལ་ལྡན་ཀུན་བསྡུས་སྨིན་བྱེད་ཅིང། །འཕྲིན་ལས་འགྲོ་བའི་བདེ་སྐྱིད་སྒོ་བརྒྱ་ཕྱེ། །གདུག་ཅིང་ཆོས་དང་མི་ལྡན་སྡིག་ཆེན་སྤྱོད། །སེམས་ཅན་ཡོངས་ལ་འཚེ་བའི་
ཞིང་བཅུའི་དགྲ་ནག་ཕྱོགས་བགེགས་རྣམས་མཐུ་སྟོབས་བསྐལ་པའི་མེས། །རབ་སྦྱངས་འོག་མིན་གནས་སུ་གཙྪ་ཏི། །འཇིག་རྟེན་ཕུང་བྱེད་དམུ་རྒོད་སྔེ་བརྒྱད་ཀྱིས། །བཏང་བའི་ནད་དང་བྱང་སོགས་མན་ན་བསྐྲད་དང། །བསྲུང་བཟློག་སལ་ལྡན་
རྗེས་འཛིན་རྭ་ལོ་དང། །ཡབ་རྗེ་རྒྱལ་བ་གཉིས་པའི་དང་ཚུལ་མཛད། །ས་སྟེང་ཐུབ་བསྟན་སྐྱོང་བར་ཁྱོད་རེ་བས། །རྗེ་ཉིད་ཡབ་སྲས་རྒྱལ་བགོང་མ་ལྔ། །ཇི་བཞིན་ཞྭ་སེར་བསྟན་པའི་གདུགས་གཅིག་གི་སྐྱིད་བའི་གྲིབ་མར་འགྲོ་རྣམས་ངལ་གསོ་མཛོད་
ཅེས་བའི་ཞུ་ཡི་གར་ཛ་ཧང་ས་ཡིས། །ལྷ་རྫས་དར་གྱི་འདབ་མ་བསྐྱོད་དེ་སོང།།    ༈    །། ན་མཿ་སྭར་སསྟྱཻ། སྲིང་ཞིའི་མཛེས་སྡུག་བསྡུས་པའི་སྐུ་ཡིད་པེར། །གཞན་བྲལ་རང་ཉིད་དཔེར་སྟོན་གསུང་དབང་མ། །བདག་གི་མགྲིན་པའི་འོ་འཚོར་རོལ་གླེས་གིས། །
གསང་གསུམ་ནམ་མཁའ་མཛོད་ཀྱི་སྒོ་ཕྱེ་ཞིག་མཚན་ཙམ་ཐོས་པ་ཡིས་ཀྱང་རྨོངས་པའི་མུན། །མ་ལུས་འཇོམས་པའི་གསུང་གི་དབང་ཕྱུག་མ། །སྔོན་མེད་རྨད་བྱུང་སྤོབས་བ་འབུམ་གྱི་རྒྱུད། །ལྡན་པའི་མགྲིན་པ་འཕང་འགྲོའི་གླུར་ལོངས་ཀྱེ། །རབ་ཡང་བ་བློ་
གྲོས་མཁའ་ཡི་མཐའ་ལས། །གྲགས་སྙན་ཉི་མ་འབུམ་གྱི་འོང་ལས་ལྡང། །གསར་བཤད་ཟབ་བརླིད་ཟླ་བའི་མམ་དང། །རྗེས་མཐུན་དོན་ལྡན་གནས་ལྔ་གཟིགས་པའི་དྲུང། །ཞུ་གམ་གོས་མཁྱེན་བས་དམར་བའི་བྱི་རུའི་མཆུ། །མ་ཕྱིས་ལེགས་འགྲིལ་

[003A]༄༅། །སྙན་ཆོགས་ཤེལ་དཀར་ཚེམས། །མི་དམན་བློ་ཡཾ་རི་མོའི་འཇུག་པ་བརྒྱ། །ཁོངས་ནས་འཛུམ་འདི་དབྱི་དཀྱི་ལང་ཚོའི་ཆ་།དམན་པའི་འདྲེན་བྱེད་ཡུལ་མིན་འཇའ་འོད་ལུས། །རེག་པའི་སྐུ་སྤྲུལ་བྱིན་རྟེན་བསིབ་
བའི་ཆབ། །གངྒཱ་ཡིན་ཡང་སྲིད་ཞིའི་དྲི་སའོ་ཚོགས། །དག་བྱེད་ལེགས་བྱས་རྒྱ་མ་བྲིས་མཚོའི་རྗེས་སུ་ཞུགས། །རྣམ་དཀར་ཕུན་ཚོགས་ཁོན་གཡས་སུ་འཁྱིལ། །སྐྱོབ་བདུན་གྱི་དབྱངས་སྙན་ང་རོ་ཡིས། །ལོག་ལྟུང་དུཿ་ཁའི་ཡམས་ནད་དྲུང་འབྱིན་
པ་ཉུང་མིན་ལས་ཀྱི་བགོ་སྐལ་ཇི་བཞིན་ཐོབ། །བགྲངས་བྲལ་འཁོར་བ་མཐའ་ཅན་འགྱུར་གྱི་བར། །ཕན་པའི་དར་དཀར་གཡོ་བའི་ལེགས་སྦྱར་གདུགས། །སྙན་པའི་རྒྱལ་མཚན་དེ་དན་ཆབ་གཅིག་ཏུ། །མཁས་བའི་རུ་མཚོན་ཆེ་དེད་ཕྱོར་ཞིག་
འཛིན་པ་མཐར་སོང་བའི་གྲགས་སྙན་སྒྲ། །རྒྱུན་མི་འཆད་པར་ཆོས་གྱི་རྔ་པོ་ཆེ། །བརྡུངས་ཀྱང་ཐོས་མིན་རྡུལ་ལ་ཅོ་འདྲིའི་འགྲོ་རྣམ་བ་ལྡན་ལང་འོན་ནམ་སེམས་མེད་ཅི། །བདན། དམན་མིན་ཡུལ་མིན་དངོས་ལྔ་འདུས་འོང་ལུས། །རྣམ་དཀར་
ཚོགས་གཉིས་རྒྱུན་བསགས་ཟབ་རྒྱས། གཡས་སུ་སྒྲོགས་པའི། འཁྱིལ་།སྐྱེ་བ་བདུན་གྱི་སྐ་སྙན་འཚེར་བ་ཡིས། །ལོག་ལྟུང་དུཿ་ཁའི་ཡམས་ནད་དྲུང་འབྱིན་པ། །ཉུང་མིན་ལས་ཀྱིས་བགོ་སྐལ་ཇི་བཞིན་ཐོབ། །མཆན་ཡིག་ལྷ་རྫས་ལྷབ་ལྷབ་
གཡོ་འཁྲི་ཤིང། །ཞགས་འགྲོས་གསལ་ལྡན་དབྱངས་འཆར་ཀུན་གྱི་གཞུང། །འཛིན་མའི་ཐིག་ལེ་དབུས་དེར་སྤྱན་དྲོངས་དང། །མཐུན་རྐྱེན་དང་དཀར་གཡབ་མོ་བདག་ཀྱད་ཞུ། །བཀྲ་ཤིས་ལྷ་རྫས་དཀར་པོའི་གཤོག་ཟུང་རྒྱས། །དགེ་མཚན་ངང་བའི་སྐྱེ་

[003B] །ཐུབ་གསུང་ནུས་ལྡན་མགྲིན་རྔ་སྒྲོགས་བཞིན་དུ། །བློ་གྲོས་རིན་ཆེན་འབྱུང་གནས་དེར་ཡུད་སོང།།    ༈    །། ན་མཿ་སྭར་སྭ་སྟྱཻ། སྨྲ་བའི་དབང་ཕྱུག་བརྟན་བའི་གཙུག་ནོར་གྱི། །ཐུག་རྗེའི་འོད་ཀྱི་བློ་གྲོས་ལྷ་དང་བཞལ། །མཛེས་
བསྒྲུབས་དབྱངས་ཅན་ཞབས་སེན་མཎི་ཀ་དད་པའི་ཅོད་བན་རྣམ་སད་བཞད་པ་སྩོལ། །སྔོན་སྦྱངས་བག་ཆགས་ཁྱུང་སྔོན་སྐྱེས་ཀྱིས་དྲངས། །ལེགས་སྨོན་རྟ་བདུན་སྐྱེས་ཐོབ་བློའི་འོད་སྟོང། །འབར་བས་སྐལ་ལྡན་འདབ་བརྒྱ་ཀུན་བཞད་བའི། ཁུང་
བསྟན་བཅུ་གཉིས་བདག་པོ་སྤྲུལ་སྐུ་བསྔགས། །རྒན་པོའི་ན་ཚོད་སྨིར་པའི་དབང་ཕྱོགས་རིའི། །ཕྲག་བར་ཕྱིན་ཀྱང་སེམས་ཀྱིས་ཐོས་བསམ་བསྒོམ། །གསར་བའི་ལང་ཚོར་ཆགས་བདེའི་ངང་ཚུལ་།ལམ་རིང་བགྲོད་ཅིང་ཕན་མི་དམན་ཙམ། །
རྣམ་གཡེང་ཉི་ཟེར་རྡུལ་དང་ཆབ་གཅིག་ཏུ། །འགྲོ་བཞིན་གཡེང་བཞིན་རྒན་ལུས་མདོར་བར། །དངུལ་སྲང་རྩེ་མོ་ལྷ་རྫས་འདབ་བསྐྱོད་པའི། །ཆབ་ཤོག་སྙན་ཚིག་ཀལ་བིང་ཀ་ཕེབས། །མཁས་གྲུབ་གསུང་ངག་རྡོ་རྗེའི་ཚིག་ཡིན་ཏེ། །མཁས་པའི་འོད་
སྟོང་དང། །བསྟན་འགྲོའི་ཕན་བདེའི་པད་ཚལ་ཅིག་ཆང་དུ་།བཞད་པ་ཉིན་བྱེད་དབྱར་གྱི་གླིང་བཞི་བཞིན། །སྔོན་དུ་དམ་པ་ཀུན་དང་སངས་རྒྱས་ཀྱིས། །ཆོས་འཁོར་བསྐོར་ཀྱང་དམ་པའི་བཤེས་བྲལ་བའི། །ཡུལ་དེ་བཟང་ཡང་མུན་པའི་རང་བཞིན་ཏེ། །ཡིན་
མིན་སྟོན་གྱིས་བཏང་བའི་ཡུལ་དུས་བཞིན། །ཡུལ་དུས་གདན་ཆོས་སྒྲོན་འདུལ་བའི་ལས། །བཤད་སྒྲུབ་འོད་སྟོང་འབར་བའི་ཡུལ་ཕྱོགས་དེ་།མཆོད་རྟེན་མཆོག་ད་ལྟ་བ་ནས་དང་རྡོ་རྗེ་གདན་བཞིན། དང་ཡུལ་གྱི་ལྟེ་བ་དང། །དབུས་དང་ཐིག་ལེ་སོགས་སུ་

[004A]༄༅། །སངས་རྒྱས་གསུངས། །དེ་སོགས་ལུང་རིགས་ལྷ་ལམ་རྗེས་སྙེགས་ཀྱང། །རྒས་དང་རྣམ་གཡེང་ཕྲེང་བས་ཡང་ཡང་བཤོལ་།སླར་ཡང་འོས་ཀླེང་དག་བྱེད་རྒྱུན་ལ་བལྟ། །ཡིག་རྟེན་ཉིན་བདེ་ཆེ་ལེགས་དང་ཉིན་གྱི། །ཕྲེང་བ་ཆེར་འོས་
བྱི་རུའི་བཅུ་བཤད་རྩེ། །ལ་སོགས་བསྔགས་པའི་བསྟོད་དབྱངས་བྱམ་རྟ། །དབང་ཕྱོགས་ཕྲག་དོག་ལྷ་དབང་གནས་སུ་སོང།། །།།ནམ་་སྲར་སྭ་སྟྱཻ། སྟོབས་སོགས་ཡོན་ཏན་འབའ་ཞིག་ལས་གྲུབ་རྫོགས་སངས་རྒྱས། །བསམ་དང་ཉིས་སོགས་
རྣམ་བྲལ་སྐྱོབ་པ་དམ་པའི་ཆོས། །མཁའ་རི་ཟླ་བའི་གྲངས་ལྡན་མཁྱེན་གཏེར་ཚོགས་ཀྱི་མཆོག་སྐྱབས་མཆོག་རིན་ཆེན་གསུམ་གྱི་ཁྱོད་ལ་དུས་ཀུན་སྲུངས། །ཕན་བདེའི་དགེ་ལེགས་མ་ལུས་འབྱུང་བའི་གནས། །ཐུབ་བསྟན་རིན་ཆེན་ཕྱོགས་
དུས་ཐམས་ཅད་དུ། །སྤེལ་ཞིང་ངར་མཛད་དཀའ་ཆེན་བཅུ་སྨྲའི་བཤེས། །སྙིང་གི་དུམ་བུ་གང་དེའི་ཞབས་པད་ལ། །གང་དང་རིགས་རུས་སྙིང་རྣམས་མཉེས་གཤིན་པ། །སྙོམ་ལས་འཇམ་དབྱངས་བཞད་པས་མཆིད་ཞུ་བ། །གང་གི་ཐུབ་བསྟན་ནོར་འཛན་
ཟབ་རྒྱས་ཀྱི། །རིན་ཆེན་འབྱུང་གནས་སྐ་རག་གཡོ་ལྔ་ནམ་།ཐུགས་སྟོབས་རུས་སྦལ་བུར་གྱིས་མི་ངལ་བར། །འདེགས་བཞིན་དབྱིངས་ནས་གསུང་ཤོག་གངྒཱའི་ཆབ། །སྙིང་རིང་ལྷ་ཆེན་རལ་བསམ་བཟུང་བར། །བྱམ་རྟ་བབྷ་གའིར་ཐས་འདིར། །ལེགས་
པར་བབས་པས་ཕྲན་བུའི་དགའ་བདེའི་རླབས། །ཉིན་མཚན་ཀུན་ཏུ་མཁའ་ལང་ཕྱོ་ཞང་གཡོ། །དགེ་པར་སྒྲུབ་རློམ་བྱ་བཏང་རྒད་པོ་ཡང། །ལུས་ཀྱི་ལང་ཚོ་སྟོབས་རྣམས་མི་འཛིན་ཡང། །ཆོས་ཀྱི་འཁོར་བར་བཏེགས་པའི་སེམས་ཀྱི་དང། །ཐུབ་བསྟན་པདྨོའི་

[004B] །མཁས་པའི་ལུགས་ཀྱི་དྲག་འགྲོས་བསྐྱོད་པ་འཛིན། །ཨེ་མཐུབ་གསུང་མ་ལུས་ལྟ་ཅི་ཞིག་ཆ་ཙམ་རེས་ཀྱང་འཕྲལ་ཕུགས་འདོད་དགུ་སྩོལ། །མ་ལུས་རིན་ཆེན་བཞེངས་བའི་བསོད་ནམས་འདི། །ཀུན་མཁྱེན་རྒྱལ་བས་ཀྱང་ནི་ངོ་མཚར་
བྱད་དཔལ་ལྡན་རྒྱུད་རྒྱལ་དུས་འཁོར་རྩམ་འགྲེལ་ལས། །བོད་སོགས་ཡུལ་དང་ཡུལ་གཞན་དེ་དགན། །བཀའ་བསྡུ་བྱེད་བ་གཞན་དང་གཞན་དག་གིས། །བསྡུས་ཏེ་བྲིས་ཤིང་ཀླག་པར་འགྱུར་གསུངས་བའི། །ལུང་བསྟན་སྐལ་བ་བཟང་སྙམ་ཤིང་དགའ་
རིགས། །ཁྱེད་ཅག་བཞེངས་མཁན་ལྟ་ཅི་བདག་ཅག་སོགས། །དགའ་བས་ཐལ་མོ་སྦྱར་བཙམ་དག་ཀྱང། །འཛད་མེད་བསོད་ནམས་ཕུང་པོལ་སྤྱོད་ཅེས། །བློ་གྲོས་དགའ་བདེ་ལར་ངོའི་ཟླ་བཞིན་གྱུར། །དགའ་ཀུན་གྱི་འབྱུང་གནས་དམ་ཆོས་ལ། །ཡང་
ཡང་བསམ་བས་བསོད་ནམས་འཕེལ་བ་ཙམ། །འཇིག་རྟེན་མཁོ་དགུ་སྤེལ་མཁས་མེས་པོ་ཡིས། །བསྐལ་པའི་བར་དུ་ཆ་ཙམ་གལ་ནུས།། །།།ཚོགས་གཉིས་མཐའ་ཀླས་རིན་ཆེན་ཀུན་བསྡུས་ཆ། །ལེགས་སྨོན་སྣ་ཚོགས་བཟོ་པོས་ཕྱི་བདར་གྱིས་
ཐུབ་བསྟན་འདོ་སྟོང་སྤྲོ་མཛད་སྤྲེལ་བའི་གར། །སྲིད་ཞིང་ནམ་མཁའི་རྒྱན་དེའི་བའད་ལ། །ས་འཛིན་མཐོན་པོར་བསྔད་ཀྱང་ལྷག་བསམ་དམན། །ལང་ཚོས་རྒན་པོར་གྱུར་ཀྱང་བྱིས་པའི་སེམས། །མི་རྟག་རྒྱུན་དུ་བསྒོམས་ཀྱང་རྟག་འཛིན་ཅ། །བྱ་བཏང་
ཟེར་ཡང་འདུ་འཇི་ཅན་དེ་ཡི་ཟླ། །སྙན་འགྱུར་སྙམས་བརྒྱས་སྒེག་པ་འཕྱོར་བའི་ངག་།ཐོས་ཚེ་སྔོན་གོམས་རྣམ་རྟོག་བརྒྱ་མངོན་གྱུར། །ཅི་འདིར་དབྱངས་སྙམ་སོམ་ཉིས་བྲེལ། །གསུང་རབ་དན་

[005A]༄༅། །འགྲེལ་དཀའ་ཆེན་རབ་འབྱམས་ཀྱི། །གཞུང་སྨྲ་དབང་ཡང་ཆོས་ཀྱི་མུ་ཏོ་ཞེས། །བྱིས་པར་བསྟིང་ཚིག་འཇུག་པ་བཅུ་བའི་ངག་ཟོལ་གྱིས་མཛད་དམ་ལྡེམ་བོ་འདི་ཅིའི་སླད། །ཕུན་ཚོགས་ཚོན་བརྒྱ་བཀྲ་བའི་ལྷའི་ཁང་
བཟང། །མི་མཐུན་ལས་རྒྱལ་རིན་ཆེན་སྤྲས་བའི་ཁྲིར། །ཐབས་ཤེས་ཞབས་བཀོད་མཐུ་སྟོབས་རྩེ་བརྒྱ་གདེངས། །མཁྱེན་པའི་སྤྱན་སྟོང་གཡོབ་ཁྱོད་ལས་གང། །མཛེས་སྡུག་རྒྱ་མཚོའི་མངའ་བདག་གཉིས་གཉེན་ཞལ། །མཁའ་ཡི་འཇའ་བཞིན་དོན་འ་མི་
སྣང་ཚེ། །མགོན་མེད་དམུས་ལོང་མཐའ་ཡས་སྐྱེ་དགུ་ཡི། །དམིགས་བུ་ཁྱོད་མིན་འོས་བདག་རེ། །བདེ་འདོད་སྙིགས་འགྲོ་སྨིགས་རྒྱུ་འཐུང་བྲེ་བ་ཚོགས། །དམ་མིན་མྱ་ངན་ཐང་དུ་ངལ་རྣམས་ལ། །སྙིང་རྗེའི་ཆུ་འཛིན་སྡུག་པོར་གཡོག་ཆོས་ཆར། །མི་འབེབས་ཐུགས་
རྗེའི་སེམས་བསྐྱེད་སྤྲིན་གྱིས་ཅི། །སྔོན་སྨོན་རྭབས་གཡོངས་བསྐོར་དངུལ་བྱའི་ཚལ། །དགའ་བའི་འབྱུང་གནས་དད་དང་ཤེས་རབ་ཀྱི་།ལྷ་རྫས་རྒྱན་མངའ་ཕྱང་བའི་རྐང་འཐུད་ཚོགས། །ཐུགས་རྗེའི་སྤྱན་རས་མི་སྐྱོང་འདིའི་བདག་གར། །སྤྲུལ་པའི་ལྷ་དབང་
ཁྱོད་སྙན་འཚེར་མོད་ཀྱང། །བྱིས་བའི་རང་བཞིན་ནི་ཏན་ཡི་དག་།བདེན་ཞེས་བདུད་རྩིའི་ཟས་ཅན་མ་ལུས་ཀྱང། །བཞིན་རས་འཛུམ་བ་ངོ་མཚར་སྟོན་པ་ཅི། སྨྲ་བའི་རྣམ་རྟོག་ཆུ་གཉེར་ལྟར་འཁྲིགས་ཀྱང། །བྷ་ཡུ་རོག་ལངས་དགོས་འཛབ་བསྙེན་
གྱིས། །ལྷ་ཆེན་རལ་པར་ལེགས་བཤད་གངྒཱའི་ཀླུང། །གཟུང་བའི་ཐིགས་བདེ་ལས་ཐོབ་མ་གྱུར། །རྣམ་གཡོ་རླབ་གཡོ་ཐོས་བའི་རྒྱ་མཚོ་ལས། །ཆབ་ཤོག་རྣམ་སད་རི་བོ་བསྒྲིལ་བའི་མཐུས། །སྙན་ཚིག་བདུད་རྩི་འཐོར་བའི་བཞུ་ཡིག་ཟླ། །དད་པའི་ཀུ་

[005B]    ༈    །པཎ་ཆེན་བློ་གྲོས་ཉི་མ་འཁུལ་བའི་གུ་ཡིག་ལེགས་བྱས་ཀྱི་རྔ་བོ་ཆེ་བཞུགས་སོ།།།།ཨོཾ་སྭ་སྟི་སིདྡྷི། གསལ་པར་བྱས་སོ་ཐུབ་བསྟན་མཁའ་མ་ལུས་།རྣམ་དཔྱོད་བློ་ངང་རྩོལ་བས་ཞན་དང་བདེའི་སྲོག་གི་
འཚོ་བའི་གྲོས་སྟོན་ངག་བའི་བཤེས། །ནང་གི་ཉི་མ་དམ་བའི་ཞབས་པད་ལ། །ཟག་བཅས་རྣམ་ཤེས་ལྕགས་ཀྱི་གོང་བུ་ཆེ། །ལས་ཉོན་དྲང་སྲོད་དམོད་པས་བརྒྱར་བྱས་པ། །ཟིན་མེད་བྱ་བས་སྐྱོངས་ལ་སུན་པའི་ཡིད། །ཅུང་ཟད་ཙམ་ཉིད་ཐུགས་
རྗེར་བལྟས་ཞུང། །དམ་པའི་དངོས་པོ་གཅིག་བྱས་མགོན་ཁྱོད་ཀྱིས་།མ་བསླ་བསམ་གཞལ་མང་ཐོས་ཤེས་བྱའི་གཞི། བྲལ་ཕྱིར་མི་སྒྲོགས་ཆུབ་ཀྱང་འགའ་ཞུབ། །ལུགས་གཉིས་མ་མཐོང་ཉེ་བའི་སེམས་ཀྱི་གཤིས། །རྟགས་དང་སྟོབས་ཆེའི་
ཉོན་མོངས་རྒྱན་འདི་ཀོ་ཡུལ་དང་རྐྱེན་དུ་བབས་ཚེ་རང་གི་སེམས། །ཡང་ཡང་བཅུན་ལ་ཐུབ་པའི་བཀར་བ་ལྟ་བ། །དུས་གསུམ་རྒྱལ་བསྲས་བཅས་བཞུད་བའི་ལམ། །དུས་འདིར་ཆོས་ཀྱི་བཤེས་དང་གྲོགས་དཀོན་ཕྱིར། །སྡེ་སྣོད་གསུམ་བླ་མ་དམ་
བཞེས། །སྟོན་པས་གསུངས་ཤིང་གོང་རྣམས་བཞེད་པས། །སྲིད་ཞིའི་སྐྱོན་ཡོན་གཟིགས་པའི་ཀུན་གསལ་མཛོད། །ཀུན་གྱི་རྩ་བ་བདབ་དང་ཤེས་རབ་ཅེས། །རིས་མེད་གྲུབ་མཐའ་སྨྲ་བཀུན་མཐུན་ཕྱིར། །ཐོག་མའི་ལམ་མཁན་བར་དུ་གྲོགས་ཀྱི་མཆོག་
འབྲལ་མེད་གནམ་ཛོད་ཅེས་ཀྱང་འདི་གཉིས་མཛོད། །གཟི་བྱིན་མཁའ་མཐར་འགྲོ་བའི་རྗེའི་ཕྱག་ཚ། །རྡོ་རྗེའི་ནུས་ལྡན་བསྲུང་བའི་སྔགས་ན་དུད་དང། །སྙིང་གཏམ་འདབ་མ་བརྒྱ་ལྡན་ཀུ་མུ་ཏ་།མཐུན་པའི་རླུང་གིས་ཁྱོད་ཞབས་དུ་སོང།།    ༈    །
[006A]༄༅། །བསོད་ནམས་ཀྱི་དབུང་བས་འཛམ་གླིང་ཡངས་པོ་ཆོས་བཞིན་སྐྱོངས་པའི་མིའི་དབང་པོ་སའི་ཚངས་པ་ཆེན་པོའི་ཞབས་དྲུང་དུ། ཞུག་ཚོགས་གཉིས་ཀྱི་རྒྱ་མཚོ་ལས་བྱུང་བའི་ལེགས་བྱས་ཀྱི་སྐུའི་ལྷུན་པོ་ཉེར་འཚེས་གཡོ་བ་མེད་བར་
བརྟན་ཅིང་ཆོས་ཁྲིམས་སྲོང་བཙན་སྒམ་ཕོ་བཞིན་དུ་སྐྱོངས་བསྟན་འབྲོའི་ཕུན་ཚོགས་བླ་ནས་བླར་འདེགས་བཞིན་པའི་དབྱིངས་ནས་འདིར་ཡང་དགོན་གསར་བསྐྲུན་གྱི་ཞལ་འདེབས་ཀྱི་སྐྱེས་དང་བཅས་ཕེབས་བས་ངོས་མཇལ་ལྟ་བུའི་དགའ་བཟང་
ཟིང་མིན་པ་རབ་དགའི་ས་ལ་འགྲན་པ་ཐོབ། འདིར་མང་ཐོས་དགེ་སྦྱོང་རྒན་པོའང་དགོན་གསར་འདེབས་ཀྱི་བྲེལ་བ་སོགས་ཀྱིས་རྣམ་གཡེང་དང་དགེ་སྦྱོར་ཕྲན་བུ་སྤེལ་མར་མཆིས། ཆེད་འབུལ། ལོ་སྔོན་མའི་བཀའ་ཤོག་དང་ད་པོའི་ཡི་གེ་དང་ངག་བཀོད་རྣམས་
རྣ་པར་བྱུང་བཞིང་སྟོབས་དང་མཁྱེན་རབ་ཕུན་སུམ་ཚོགས་པའི་རྒྱལ་བ་ཡབ་སྲས་ཀྱི་འཕྲིན་ལས་དང་བསྟན་གཞུང་ལ་རྒྱ་ཐམས་ཅད་མཐུན་པའི་སྤྱི་སེམས་རྣམ་དག་རྣམས་བཟང་འདུག་ཅིང་འགྲོ་མང་བདེ་བ་དང། ཆེན་པོ་རྣམས་མཐུན་པ་ཤིན་ཏུ་ལེགས་ཤིང་ང་
དུང་བསྟན་འགྲོའི་དོན་ལ་གང་ཕན་དང། གཙོ་བོར་སྐུ་རིམ་ཁྲོ་བཅུ་དང་ཤཱ་སན་དང་ཡ་མཱ་ར་ཛའི་སྔགས་རྒྱུན་དང། སྔར་བཞིན་འཇིགས་བྱེད་ཞི་རྒྱས་ཀྱི་འཁྲུལ་འཁོར་རྩལ་འདོད། དགའ་ལྡན་དུ་ཞྭ་ལུ་པས་བཙུགས་བལྟར་མང་ཇར་ཚོགས་ཐེབ་རེ་ལ་དྲུག་ཅུ་ས་རེ་
བསྔོ་བ་དང། ཆོས་རྒྱལ་གྱི་བསྐང་གསོལ་གང་མང་ཚུགས་དང་བར་ཆད་བསྲུང་བར་ཆད་བསྲུང་བར་ཁྱད་ཆེ་འདིར་ཡང་སྤྱིའི་དགོན་སྡེ་ཞིག་བྱེད་རྩིས་ཡིན་པས་གྲྭ་རྒྱུན་ཡང་གང་ལྕོགས་རེ་སོགས་དང་སྦྱིན་བདག་གི་གཙོ་བོ་དེ་ནས་གནང་དགོས་ཤིང། ཐུགས་ཀྱིས་དཔྱད་པའི་

[006B]ཐུགས་ལ་འདོགས་པར་ཞུ་ཞུ། ལམ་རིམ་འགྲེལ་པ་བྲེལ་དྲག་པ་དང་ཡ་གི་ནས་རྣམ་འགྲེལ་དང་ཕར་ཕྱིན་བསྐུལ་བ་སོགས་ཀྱིས། ཆེ་བ་བཞིའི་ཐད་ཙམ་མོ། ཞིབ་བར་བང་ཆེན་གཉིས་
ཀྱི་དག་ནས་ཞུ། སླད་ནས་ཐེབས་འོས་འཚལ། ཞུ་ཡིག་གཟིགས་རྟེན་བཀྲ་ཤིས་པའི་ལྷ་རྫས་ཉིན་བདེ་ཆེ་ལེགས། རྗེ་རིན་པོ་ཆེའི་ཟི་ཐང་ལེགས་བ་གཅིག་མཛོད་དགོས་སྐྱེར་ཁ་འབྲུག་རིས་ཅན་ལེགས་པ་དར་ཡུག་བཅས། ཟླ་ཚེས་ལ་དགའ་
ལྡན་ངས་ཆོས་བཤད་སྒྲུབ་དར་རྒྱས་བཀྲ་ཤིས་འཁྱིལ་ནས་ཕུལ།།   ༈    །།སྒོ་མང་དཔོན་སློབ་རིན་པོ་ཆེའི་ཞབས་དྲུང་དུ་ཕར་ཕྱིན་རྩོམ་པར་བསྐུལ་བའི་ཞུ་ཐོ་ལགས་་རྗེ་བདག་ཉིད་ཆེན་པོའི་བདུན་ལེགས་མ་ལས། འཇིག་རྟེན་མཐོ་རིས་
བྱང་གྲོལ་ལྟ་བའི་མིག་ཅེས་སོགས་དང། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །ཞེས་སོགས་དང། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཞེས་སོགས་དང། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཞེས་སོགས་
རྒྱ་ཆེར་གསུངས་པ་ལྟར། དཔལ་ལྡན་བླ་མ་དམ་པ་ཁྱབ་བདག་དཔལ་ལྡན་རྡོ་རྗེ་སེམས་དཔའ་དང་དབྱེར་མེད་པའི་ཞབས་ཀྱི་པདྨོའི་དྲུང་དུ། གང་གི་བཀའ་འབངས་སུ་གཏོགས་པ་ཁོ་བོ་ཅག་གིས་ཆོས་ལྡན་གྱི་བྱ་བ་ཁྱང་བར་ཅན་གྱི་ཞུ་དོན་འདི་བཞིན་
ཞུ་བ་ལ་སྙན་གྱི་དབང་པོ་དར་ཅིག་གསན་བར་ཞུ་འཚལ། དེ་ཡང་ཇི་སྐད་དུ། མགོན་པོ་ཞི་བ་ལྷས། འགྲོ་བའི་སྡུག་བསྔལ་སྨན་ཅིག་བུ། །ཞེས་སོགས་གསུངས་པ་ལྟར། དེ་ཡང་སྤྱིར་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་བཤད་སྒྲུབ་ཀྱི་བསྟན་པའི་

[007A]༄༅། །འབྱུང་ཁུངས་ལྟ་བུ་ནི་དབུས་གཙང་གི་ལྗོངས་འདི་ཉིད་ཡིན་ལ། དེའི་ནང་ནས་དཔལ་ལྡན་ཉམས་མེད་རི་བོ་དགེ་ལྡན་པའི་མདོ་ཕྱོགས་ཀྱི་གྲ་ས་ཆེ་བ་བཞི་ནི་སེར་འབྲས་དགེ་གསུམ་བཀྲ་ཤིས་ལྷུན་པོ་དང་བཞིར་ངེས་ཤིང། དེ་
དག་གི་ནང་ནས་ཀྱང་ཆེས་ཁྱད་པར་དུ་འཕགས་པ་ནི་ཆོས་སྡེ་ཆེན་པོ་དཔལ་ལྡན་འབྲས་སྤུངས་ཞེས་སྙན་པའི་བདན་དཀར་པོས་གསུམ་ན་ཆེས་ཆེར་གཡོ་བ་འདི་ཉིད་ཡིན་ལ། དེའི་ནང་ནས། ཇི་སྐད་དུ། རྣམ་བཀྲ་རིགས་པའི་ལུད་དོན་འབྱེད་པ།།
སྲས་བཅས་རྒྱལ་བས་ཤིས་བ་རྗོད་པའི་སྒོ། །གཞུང་ལུགས་མང་པོར་དཔྱད་བཟོད་འདུས་པའི་སྡེ། །ཞེས་གསུངས་པ་ལྟར། གྲྭ་ཚང་ཀུན་གྱི་ནང་ནས་ཀྱང་རྒྱལ་མཚན་གྱ་ཏོག་ལྟར་མངོན་བར་འཕགས་པ་ནི་མཁས་མང་གི་འདུན་ས་ཆེན་པོ་
དཔལ་ལྡན་བཀྲ་ཤིས་སྒོ་མང་ཞེས་ཡོངས་སུ་གྲགས་པ་འདི་ཡིན་ལ་འདི་ཉིད་ཡར་ངོ་ཟླ་བ་ལྟར་འཕེལ་རྒྱས་སུ་འགྱུར་བ་དང། འཛིན་སྐྱོངས་སྤེལ་གསུམ་མཛད་པ་ནི། གྲྭ་ཚང་འདིའི་ཆོས་ཀྱི་ཁྲི་ལ་འཛེག་བའི་བླ་མ་དགེ་བའི་བཤེས་
གཏེན་ཞིག་ལ་རགས་ལས་ཤིང། དེ་ཡང་འཆད་རྩོད་རྩོམ་གསུམ་ལ་ཐོགས་པ་མེད་པའི་མཁས་བཙུན་བཟང་གསུམ་འཛོམས་པ་ཞིག་ངེས་པར་དགོས་ལ། དེ་ལྟ་བུའི་འཆད་རྩོད་རྩོམ་གསུམ་དང་མཁས་བཙུན་བཟང་གསུམ་དང་ཐོས་བསམ་
སྒོམ་གསུམ་ལ་བླ་མ་ ད་ལྟ་རྒྱ་བོད་ཧོར་གསུམ་དང་དབུས་རྩང་ཁམས་གསུམ་དུ་གྲགས་ཆེ་བ་ནི་ལྷ་འདྲེ་མི་གསུམ་གྱི་མཐུན་སྣང་དུ་གྲུབ་པ་ཡིན་ལ། དེ་ལྟ་བུའི་མདོ་སྔགས་ཡོངས་སུ་རྫོགས་པའི་དགེ་བའི་གཤེགས་གཉེན་ཁྱེར་

[007B] ཇི་སྐད་དུ་མཁས་པའི་བྱ་བ་འཆད་རྩོད་རྩོམ་གསུམ་ཡིན། །ཞེས་གསུངས་པ་ལྟར་ཡིན་ཞིང། དེ་ཡང་གྲྭ་ཚང་སོ་སོའི་ཡིག་ཆའི་དབང་དུ་བྱས་ན། དཔེར་ན་བློ་གསལ་གླིང་ལྟ་བུ་ལ་མཚོན་ན། པཎ་ཆེན་
བསོད་ནམས་གྲགས་པས་མཛད་པའི་དབུ་ཕར་གཉིས་ཡོད་ཅིང། ཡང་ངེས་མཛད་པའི་ཕར་ཕྱིན་གྱི་སྤྱི་དོན་དང་འདུལ་མཛོད་གཉིས་ཀ་ཡང་ཡོད་ལ། གཞན་ལང་འཇམ་དབྱངས་དགའ་བློས་མཛད་པའི་ཕར་ཕྱིན་གྱི་དུམ་བུ་དང་དགེ་འདུན་ཉི་ཤུ་ཆེ་ཆུང་དང་
གཞན་ཡང་ཆོས་གྲགས་འོད་ཟེར་གྱིས་མཛད་པའི་དབུ་མ་དང། མོ་མའི་བསམ་གཟུགས་དང། དཔོན་སློབ་འབྲུག་ལྟར་བས་མཛད་པའི་ཡིག་ཆ་ཐོར་བུ་སོགས་ཡོད་ལ། རང་རེའི་གྲྭ་ཚང་འདིའི་དབང་དུ་བྱས་ན་གུང་རུ་ཆོས་ཀྱི་འབྱུང་གནས་དང། རིན་
ཆེན་བྱང་ཆུབ་དང། བྱམས་པ་ལྷུན་གྲུབ་དང། དཔོན་སློབ་བསམ་འགྲུབ་སྒངས་པས་མཛད་པ་སོགས་ཡིག་ཆ་ཐོར་བུ་འགའ་ཞིག་མ་གཏོགས་དབུ་ཕར་ཚང་མ་བླ་མ་གཅིག་གིས་མཛད་པ་མི་འདུག་པ་དང། དེ་དག་ཀྱང་ཚིག་དོན་གང་གི་ཆལ་བརྗོད་
བྱ་བཟང་དན་དང། དགག་བཞག་སྤང་གསུམ་གནད་དུ་ཕྱིན་མ་ཕྱིན་དང། ཁས་ལེན་སྐོར་ལ་ཆུ་ཐུབ་མི་ཐུབ་སོགས་ཇི་ལྟར་ཡིན་པ་ནི་ཁོ་བོ་ཅག་གིས་ག་ལ་ཤེས་ཤིང། འོན་ཀྱང་ཇི་སྐད་དུ། དགེ་སློང་དག་གམ་མཁས་རྣམས་ཀྱིས། ཞེས་སོགས་
གསུངས་པ་ལྟར། བཅོམ་ལྡན་འདས་ཀྱི་བཀའ་ལའང་དྲང་ངེས་དང་སྒྲ་ཇི་བཞིན་པ་ཡིན་མིན་སོགས་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་སོགས་ཀྱིས་ཇི་ལྟར་བཀྲལ་བཞིན། མདོ་སྔགས་ཀྱི་གསུང་རབ་གང་ལའང་བསྲེགས་

[008A]༄༅། །བཅད་བསྔར་བའི་གསེར་བཞིན་དུ་དཔྱད་པ་གསུམ་གྱི་སང་ག་པ་དགོས་པས་ན། ཡིག་ཆ་རྙིང་བ་ཡོད་བཞིན་དུ་གསར་བ་བརྩམ་པ་ལ་འགལ་བ་མེད་མོད། དེ་ཡང་བླ་མ་བཙན་པོ་ནོ་མོན་ཧན་དང་ཁྲི་རིན་པོ་ཆེ་རྒྱ་ནག་པའི་
ཀའང་མཁས་བཙུན་བཟང་གསུམ་འཛོམས་པའི་དགེ་བའི་བཤེས་གཉེན་ཡིན་ཀྱང་དེ་དག་ལ་བསྟན་བཅོས་རྩོམ་པར་བསྐུལ་བ་པོ་མེད་པར་བརྟེན། དེ་དག་གིས་ཡིག་ཆ་བརྩམས་བ་ཆེར་མེད་ཡ། མདོར་བསྡུ་ན་མདོ་སྔགས་ཡོངས་སུ་རྫོགས་
པའི་དགེ་བའི་བཤེས་གཉེན་ཁྱེད་ལྟ་བུས་མདོ་སྔགས་ཀྱི་ཡིག་ཆ་རྩོམ་པ་སྐབས་སུ་བབས་ཤིང། བདག་ཅག་སློབ་མ་རྣམས་ཀྱིས་ཀྱང་རྩོམ་པའི་བསྐུ་ལམ་བྱེད་པ་འབྲེལ་ཆགས་ལ། དེ་ཡང་མདོ་ཕྱོགས་ལ་པོ་ཏི་ལྔར་གྲགས་པ་ལས། དབུ་
མའི་ཡིག་ཆ་ནི་བླ་མ་ཉིད་ཀྱིས་མཛད་ཟིན་པ་ཡོད་ལ། ཚད་མ་རྣམ་འགྲེལ་ནི་ད་ལྷ་རྩོམ་འཕྲོར་ཡོད་པ་དེ་བཞིན་དང། དབུ་པར་གཉིས་ཐུན་མོང་གི་སྤྱི་དོན་ལྟ་བུ་ནི་བླ་མ་ཉིད་ཀྱིས་མཛད་པའི་ཕྱི་ནང་གི་གྲུབ་མཐའི་རྣམ་བཞག་ཆེན་མོ་བོད་ལ། ད་ཆ་གྲྭ་ཚང་འདི་
ལ་ཤིན་ཏུ་གལ་ཆེ་བ་ནི་ཕར་ཕྱིན་ཡིན་ལ། ཕར་ཕྱིན་གྱི་ཐལ་འཕྲེང་ཚང་མ་ཞིག་བླ་མ་ཉིད་ཀྱིས་མཛད་ན་ཕྱིར་བས་ཀྱི་གདུལ་བྱ་རྣམས་ལ་ཕན་པ་རྒྱ་ཆེ་ཞིང་འཕྲལ་ཕུགས་ཐམས་ཅད་ལེགས་ཚོགས་ཤིན་ཏུ་ཆེ་བ་ཡིན་ཏེ། བླ་མ་ཉིང་སྤྱིར་མདོ་སྔགས་ཡོངས་
སུ་རྫོགས་པའི་དགེ་བའི་བཤེས་གཉེན་ཡིན་པར་མ་ཟད། སྒྲ་དང་སྙན་དག་སོགས་ཤེས་བྱ་རིགས་པའི་གནས་ཐམས་ཅད་ལ་ཤིན་ཏུ་མཁས་ཤིང། རྒྱ་བོད་ཀྱི་མཁས་བ་ཐམས་ཅད་ཀྱི་དགོངས་པ་ཚུལ་བཞིན་དུ་འགྲེལ་མཁྱེན་པས་ན། མདོ་སྔགས་ཀྱི་ཡིག་

[008B] ཁྱད་པར་དུད་ལམ་བདག་ཅག་རྣམས་ཀྱིས་གསོལ་བ་བཏབ་པའི་ངོར། ཕར་ཕྱིན་གྱི་ཡིག་ཆ་ཞིག་མ་འགྱངས་པར་མྱུར་དུ་མཛད་དགོས་ཞེས། ཁེ་བོ་ཅག་སློབ་མ་རྣམས་ཀྱིས་རྟེན་འབྲེལ་མཚོན་བྱེད་ཙམ་དུ་བང་
ཟིང་གི་འབུལ་འཕྲན་བུ་དང། དགེ་འདུན་ཚོགས་པས་ཀྱང་མཎྜལ་ཕུལ་ཏེ་གསོལ་བ་འདེབས་པའི་གྲོགས་མཛད་དགོས་རྒྱུ་ཡིན་པས་དེ་རྣམས་བླ་མ་དགེ་འདུན་ཐམས་ཅད་ཀྱིས་ཐུགས་ལ་བཞག་ནས་གསོལ་བ་འདེབས་བར་ཞུ་ཞུ་ལགས།། །།
   ༈    བདག་ཅག་རྣམས་ཞུ་ཕོང་ཆེ་ཙམ་བྱུང་ཡང་གལ་པོ་ཆེ་ལ་ནན་ཏན་དང། འབུལ་བ་བརྒྱ་ཆར་གྱི་དཔེ་ལྟར་ཞུ་བ་ལ། བདག་ཅག་གི་དཔལ་ལྡན་བླ་མ་དམ་པ་རྗེ་བཙུན་འཇམ་དཔལ་དབྱངས་དང་གཉིས་སུ་མེ་པ་
མཁྱེན་རབ་ཀྱི་དབང་ཕྱུག་འདི་ཉིད་སྡེ་སྣོང་གསུམ་དང་རྒྱུད་སྡེ་བཞི་ལ་སོགས་བ་མདོར་ན་སངས་རྒྱས་ཀྱིས་གསུངས་པའི་བཀའ་དང། རྒྱན་དྲུག་མཆོག་གཉིས་སོགས་ཀྱིས་མཛད་པའི་བསྟན་བཅོས་སོགས་རྒྱུད་དང་རྒྱ་གཞུང་སོགས་རྒྱ་བོད་ཀྱི་མཁས་པ་
རྣམས་ཀྱི་གསུང་ལ་འདྲེས་པིང། ཤེས་བྱ་རིག་པའི་གནས་ལྔ་ལ་མཆོག་ཏུ་མཁས་པ་དང། གསུང་རབ་ཀུན་ལ་མི་འཇིགས་པའི་སྤོབས་པ་ཐོབ་ཅིང། བསྟན་བཅོས་རྩོམ་པའི་རྒྱུ་གསུམ་ཡང་ཚང་བསན་བསྟན་བཅོས་རྩོམ་པའི་འདུས་ལ་བབས་
ཤིང། དེ་ལྟ་བུའི་བླ་མ་དམ་པ་འདི་ཉིད་དབེན་པའི་རི་རྩེལ་རྩེ་གཅིག་ཏུ་བསྒྲུབ་པ་མཛད་པ་འཕྲོ་ལ་སྒོ་མང་གྲྭ་ཚང་གི་བླ་མར་ཕེབས་དགོས་ཞེས་གྲྭ་ཚང་གི་གྲྭ་བ་རྒན་གཞོན་ཐམས་ཅད་ཐུགས་འདོད་རྩེ་གཅིག་ཡིན་འདུག་པ་ལྟར་བླ་མར་འཁོད་པ་ཡིན་ལགས་

[009A]༄༅། །ནའང། མཁས་པ་དང་བླ་མའི་བྱ་བ་ནི་འཆད་རྩོད་རྩོམ་གསུམ་གྱི་སྒོ་ནས་བསྟན་པ་ལ་ཕན་ཐོགས་བ་ཞིག་དགོས་ཤིང། དེ་གསུམ་གྱི་སྒོ་ནས་བསྟན་པ་དང་སེམས་ཅན་ལ་ཕན་ཐོགས་བ་ཞིག་མ་ཐུང་ན། ཤིང་
བཟང་པགས་པའི་འོག་ཏུ་རྒས་པ་ལྟར། གྲྭ་ཚང་གི་ཆོས་ཀྱི་ཁྲིལ་ཕེབས་པ་ཙམ་ལས་དོན་ཆེར་མེད་པས་ན། ཡིག་ཆ་དང་རྩིབ་བཞག་གི་སྐོར་ལ། ཕར་ཕྱིན་གསར་དུ་རྩོམ་དགོས་པར་གོང་གི་ཞུ་ཡིག་ཏུ་གསལ་བལྟར་དང། དེ་ཡང་དག་
རྒྱུན་ལ་འབྲས་སྤུངས་བློ་གསལ་གླིང་དང། སེར་བྱེས་པ་གཉིས་ལ་རང་གི་བླ་མས་མཛད་པའི་ཡིག་ཆ་ཚང་མ་ཡོད་ལ། གྲྭ་ཚང་གཞན་ལ་མེད་ཅེས་ཟེར་བལྟར། སྒོ་མང་བླ་མས་མཛད་པའི་འདུལ་མཛོད་ཀྱི་ཡིག་ཆ་གཏན་ནས་མེད་པས་ན་
དཔོན་སློབ་ཉིད་ཀྱིས་དབུ་མ་དང་རྣམ་འགྲེལ་ནི་མཛད་ཟིན་པ་དང་འདྲ་ལ། །ད་ཆ་ཕར་ཕྱིན་དང་འདུལ་མཛོད་གཉིས་མཛད་ན་པོ་ཏི་ལྔ་ལ་ཆ་ཚང་བཞིག་ཡོད་པ་འདུག་པས། ཕར་ཕྱིན་ནི་མ་འགྱངས་པར་འཕྲལ་དུ་མཛད་དགོས་ཤིང། འདུལ་
མཛོད་གཉིས་ཀྱང་རིམས་ཀྱིས་མཛད་ཆོག་པའི་བཀའ་བཞེས་ད་ལམ་ཡོད་པ་དང། དེ་ཡང་བསྟན་བཅོས་བརྩམས་ཀྱང་འཕྲིན་ལས་དང་འགྲོ་དོན་མ་བྱུང་ན། ཡིག་ཆ་བརྩམ་པ་དོན་མེད་པར་འགྱུར་བས་ན། དཔོན་སློབ་རིན་པོ་ཆེ་ཉིད་ཀྱིས་ཁྲི་མཛད་
པའི་རིང་ལ་དབུ་ཕར་གཉིས་ཀ་ཁྱེད་རང་གིས་མཛད་པ་དེ་ཁ་རྩིབ་བཞག་ལའང་བཀའ་དྲིན་སྐྱོང་བ་ཅིས་ཀྱང་ནས་མཁྱེན་མཁྱེན། དེ་ལྟར་ཞུ་བ་ལེ་ཚན་མང་དུ་གསོལ་བ་ལ་ཐུགས་ཀྱི་དགོངས་པ་མི་ཁྲེལ་ཞིང། བདག་ཅག་འདིར་ཚོགས་

[009B] ཇི་སྲིད་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་རྗེས་སུ་བཟུང་དུ་གསོལ།། །།།དངོན་སློབ་རིན་པོ་ཆེ་འཇམ་དབྱངས་བཞད་པ་རྡོ་རྗེའི་ཞབས་དྲུང་དུ། ཕྲན་བུ་ཆབ་མདོ་པའི་གྲྭ་རྒྱུན་ཟུང་གིས་གསོལ་
བ་འདེབས་པའི་སྙིང་པོར། རྒྱལ་བ་གཉིས་པ་རྗེ་བཙུན་ཙོང་ཁ་བ་ཆེན་པོའི་བསྟན་འཛིན་གྱི་སྐྱེས་ཆེན་དམ་བ་བློ་བཟང་འཕགས་པ་བསོད་ནམས་ལྷུན་གྲུབ་དགེ་ལེགས་དཔལ་བཟང་པོའམ། ཡོངས་སུ་གྲགས་པ་འཕགས་པ་རྒྱལ་བརྒྱ་མཚོ་འདི་ཉིད་ཀྱི་
འཁྲུངས་རབས་གསོལ་འདེབས་སྐྱེས་རབས་བཅུ་དགུ་པར་གྲགས་པ་ཞིག་ལྷ་དབང་ཆོས་རྒྱལ་མཚན་པས་མཛད་འདུག་རུང། གོ་རིམས་ཁུངས་ཐུབ་ངེས་ཅན་འགལ་མེད་ཡིན་མིན་སོམ་ཉི་ཡོད་འདྲ་བས་འཚོགས་འདོན་སོགས་མ་དར་བས། རང་རེའི་
བསྟན་འཛིན་གྱི་སྐྱེས་ཆེན་དམ་པ་འདི་ལྟ་བུ་ལ་ངེས་ཅན་གྱི་འཁྲུངས་རབས་གསོལ་འདེབས་སོགས་བསྟན་འགྲོ་ལ་གང་ཅིར་དགོས་འདུག་ནའང་སྙིགས་དུས་སུ་བཀའ་བསྟན་ལམ་རྨོངས་པའི་མཁས་པ་ཉིན་སྐར་ལྟར་དཀོན་ཞིང། ལྷག་ཏུ་ཁམས་ཕྱོགས་
སུ་ལུང་རིགས་སྨྲ་ཞིང་དམ་པ་རྣམས་ཀྱི་རྣམ་ཐར་ལ་རྟོགས་དཔྱོད་ཙམ་མེད་པར་འཁྲུངས་རབས་གསོལ་འདེབས་རྩོམ་པའི་སྦོབས་པ་དང་བྲལ་བས། བོད་ནའང་མཆོག་སྤྲུལ་ཟུང་གི་སྐུ་ཞབས་ལ་རྨོངས་བ་བདག་འདྲ་རྣམས་ཀྱིས་ཞུ་མ་ནུས་ཕྱིན། མདོ་དང་
བསྟན་བཅོས་དམ་པ་རྣམས་ཀྱི་རྣམ་ཐར་གཟིགས་རྟོགས་བཅས་ཤེས་བྱ་ཐམས་ཅད་ལ་མཁས་པ་ཆེན་པོ་ནི་རང་ཕྱོགས་ལ་ཉིད་མ་གཏོགས་མི་འདུག་པས། སྤྲེལ་ལ་འདི་ཀར་རྗེ་འདི་ཉིད་ཀྱི་དགོངས་སྙིང་སྐུ་འཕྲད་ཡིན་འདུག་པར། འཕྲལ་ཁམས་ཕྱོགས་

[010A]༄༅། །ཀྱིས་འགྲུབ་པར་ཡི་གེ་སོགས་བྱེད་ཅིང། ཆབ་ཁུལ་གྱི་གྲྭ་ཚང་ཆེ་ཕྲར་ཚོགས་འདོད་དུ་ཚུགས་ཨེ་ཐུབ་རྩིས་ལགས་པས་བསྟན་པ་དང་འགོར་བར་དགོངས་པ་གཏད་ནས། དམ་པའི་ཉེད་ཀྱི་འཁྲུངས་རབས་
གསོལ་འདེབས་རབ་ན་རྒྱས་པ་རྨད་བྱུང་སྐལ་བ་མ་དང། བསྡུས་པ་ན་མེ་ཏོག་ཕྲེང་མཛེས་ལྟ་བུ་དང་བརྟན་བཞུགས་ཤིང་བརྗོད་དང་བཅས་བཞིག་གནང་བ་ཅི་ནས་ཀྱང་མཁྱེན་མཁྱེན་ལགས། དམིགས་རྟེན་ཙམ་ཁ་བཏག། མཚལ་སྐད་
སུམ་ཅུ་དང་བཅས་ཆབ་ཁུལ་གྲྭ་རྒྱུན་དོན་གྲུབ་རྒྱ་མཚོ། ངག་དབང་དོན་ཡོན། འཕགས་པ་དབང་པོ་རྣམས་ཀྱིས་ཟླ་ཚེས་དགེ་བར་གཤགས་ཆུང་ནས་གུས་པ་ཆེན་པོས་ཐལ་མོ་སྦྱར་ནས་ཕུལ་དའི་ཞུ་ཡིག་    ༈   །།ཧྲཱི་རབ་འབྱམས་རྒྱལ་བའི་
ངོ་བོ་བློ་བཟང་གྲགས། །དབྱེར་མེད་འཇམ་དཔལ་གཉིས་པ་སློབ་དཔོན་ཆེར། ། གུས་པས་གསོལ་འདེབས་བྱང་ཆུབ་བར་དུ་ནི། །འབྲལ་མེད་རྗེས་བཟུང་ཐུགས་རྗེ་སྤྱན་གྱིས་སྐྱོངས། །ཆེད་མདགས་དྲི་བ་རྒྱ་དར་ཟུང་འབྲེལ་དང། ཟའོ་རི་
བཀྲ་ཡུག་བཅས་ཉམས་མེད་འབྱོར། །ཉེ་ལམ་སྔོན་དུས་ངོས་ཀྱིས་ཕྲད་པའི་སྐབས། །ལེག་པ་ཉེས་འབྱུང་འགྱུར་ཇི་བཞིན་སྨྲས་པ་ག་ཉམས་ལེན་མཛད་པས་ལེགས་པའི་ལམ་དུ་གྱུར། །ཕྱིས་ཀྱང་བསྟན་དང་འགྲོ་བའི་དོན་གྱི་ཕྱིར། །དགོན་
གནས་གསར་བསྐྲུན་གྱིས་མཚོན་རྣམ་དཀར་གྱི། །བཞེད་དོན་ཇི་ལྟར་འདོད་རྣམས་ཚུལ་བཞིན་དུ། འབད་པ་ལྷར་ལེན་བགྱིས་ན་འགྲུབ་པ་ཡི་།འཕྲིན་ལས་གྲོགས་སུ་ཆོས་སྲུང་ཚོགས་སྤྱི་དང། །བྱེ་བྲག་གཟུགས་མེད་དྲེགས་པ་རྡོག་ཆུང་ངག་

[010B] །སློབ་དཔོན་དམིགས་ཡུལ་སྦྱིན་བདག་འཁོར་བཅས་ཀྱི། །འདི་ཕྱིའི་དོན་རྣམས་འབད་མེད་འགྲུབ་པ་ཡི། །ལས་བཞིའི་འཕྲིན་ལས་ཡེངས་མེད་བྱར་བྱེད་།ཁྱད་པར་གེགས་སེལ་རྒྱལ་བའི་བཀའ་འགྱུར་
ཐོན། །སྲུང་མའི་ཚོགས་ལ་བསྐང་བ་འཕྲིན་བཅོལ་དང། །སྡེ་བརྒྱད་གླུ་གཉན་མི་མིན་འབྱུང་པོ་དང། །དམ་ལ་གནས་དང་མི་གནས་ལྷ་འདྲེ་ལ། །སོ་སོར་དགྱེས་པ་བསྐྱེད་པའི་མཆོད་གཏོར་བཤམས། །ཁྱད་པར་འཇམ་མགོན་ཆེན་པོ་ཙོང་ཁ་
པའི། །སྙིང་པོ་དམིགས་བརྩེ་མ་དང་ཡིག་དུག་ལ། །འབད་པ་ཆེན་བསྒྲིལ་བགྱིས་ན་བཞེད་དོན་རྣམས། །མྱུར་འགྲུབ་བསྟན་འགྲོའི་ཕན་བདེའི་གསོས་སུའང་ཕན། །ཞེས་པ་རྒྱ་དར་རལ་གྲི་ཤུགས་ལྡན་བཅས། །དམར་ཆའི་ཆོས་སུ་
དགའ་གདོངས་ལྕོག་ནས་བྲིས། །།བཀྲ་ཤིས་