༄༅། །དཔལ་འཁོར་ལོ་སྡོམ་པ་རྣལ་འབྱོར་གྱི་དབང་ཕྱུག་དྲིལ་བུ་པའི་བཞེད་སྲོལ་གྱི་རིམ་ལྔའི་དམར་ཁྲིད་ཟུང་འཇུག་ཐེམ་སྐས་ཞེས་བྱ་བ་བཞུགས་སོ།། །།

[001] །ན་མོ་བཛྲ་ཧེ་རུ་ཀཱ་ཡ། རྒྱལ་བ་ཀུན་གྱི་བདག་པོ་རྡོ་རྗེ་འཆང། །ཕྱི་ནང་ཉེར་བཞིའི་གནས་སུ་རོལ་གར་རྒྱས། །རྣམ་མང་སྐུ་དང་ཆ་ལུགས་རྗེས་ཆགས་བརྩེས། །རོལ་
མཛད་བློ་བཟང་ཧེ་རུ་ཀ་ལ་འདུད། །དེ་ཉིད་ཐུགས་ལ་བདེ་ཆེན་བྱེ་བའི་ཉམས། །སྟོན་མཛད་ཡུམ་གཅིག་རྡོ་རྗེ་རྣལ་འབྱོར་མ། །དཔའ་བོ་དབའ་མོའི་ཚོགས་དང་བཅས་པ་ལ། །ལུས་ངག་ཡིད་
གསུམ་གུས་པས་ཕྱག་འཚལ་ལོ། །གང་གི་རྣལ་འབྱོར་རིམ་པ་ཇི་ལྟ་བར། །ཉམས་སུ་བླངས་པས་ཚེ་འདིར་རྡོ་རྗེ་འཆང། །མངོན་དུ་བྱེད་ནུས་རིམ་པ་ལྔའི་མན་ངག། སྐལ་ལྡན་ཐར་
འདོད་རྣམས་ཀྱི་དོན་དུ་སྤེལ། །ཤིན་ཏུ་ཟབ་ཅིང་རྟོགས་དཀའ་རྡོ་རྗེའི་ཚིག་མཁའ་འགྲོའི་ཅིཏྟའི་ཁུ་བ་ལྟ་བུ་འདི། །སྤེལ་ལ་ཉེར་བཞིའི་དཔའ་བོ་མཁའ་འགྲོ་ཡིས། །གནང་བ་ལེགས་

[002A]༄༅། །སྩོལ་དངོས་གྲུབ་ཆར་ཆེན་ཕོབ། །དེ་ཡང་རྣལ་འབྱོར་གྱི་དབང་ཕྱུག་ཆེན་པོ་སློབ་དཔོན་རྡོ་རྗེ་དྲིལ་བུ་བ་ཉིད་ཀྱིས་ཨོ་ཌི་བི་ཤའི་གནས་སུ་ལོ་བཅུ་གཉིས་སུ་ལམ་གྱི་རིམ་པ་འདི་ཉིད་ཕྱི་
ནང་གི་སྲོག་རྩོལ་གཉིས་ལ་བརྟེན་ནས་བསྒོམས་པས་དཔལ་ཧེ་རུ་ཀའི་གོ་འཕང་མངོན་དུ་གྱུར་ནས། རང་ཉིད་ཀྱིས་གང་ལས་གཤེགས་པའི་ལམ་བཟང་དེ་ཉིད་སྐལ་བ་མཆོག་དང་ལྡན་པའི་
གདུལ་བྱ་རྣམས་ལ་འདོམས་པའི་ཕྱིར་རིམ་པ་ལྔའི་མན་ངག་འདི་མཛད་ཅིང། དེའི་དོན་སྟོན་པར་བྱེད་པའི་རྒྱ་བོད་ཀྱི་གཞུང་ཟབ་ཅིང་རྒྱ་ཆེ་བ་མང་མོང་ཀྱི། ཆེས་མཆོག་ཏུ་གྱུར་པ་ནི་ཁམས་གསུམ་
ཆོས་ཀྱི་རྒྱལ་པོ་རྒྱལ་བ་གཉིས་པ་ཙོང་ཁ་བ་ཆེན་པོའི་གསུང་ལས་འབྱུང་བའི་མན་ངག་གི་བདུད་རྩི་ཟབ་མོ་རྣམས་ཡིན་ལ། དེ་ཉིད་ལ་སྙན་བརྒྱུད་ཀྱི་ཟབ་གནད་དུ་མས་བརྒྱན་པའི་བཤད་སྲོལ་
མི་འདྲ་བ་མཐའ་ཡས་པ་དང། དེ་དག་ལ་འཁྲིད་པའི་ཚུལ་མཐའ་ཡས་པ་རྣམས་ཀྱི་ནང་ནས་བདག་གིས་ཇི་ལྟར་ཐོབ་པའི་རིམ་པ་དབེན་ས་སྙན་བརྒྱུད་ཀྱི་མན་ངག་ལས་འབྱུང་བ་བཞིན་ཉམས་

[002B] དེ་ལ་ཉམས་སུ་ལེན་པ་པོའི་གང་ཟག་ལམ་མཐུན་མོང་བས་རྒྱུད་ལེགས་པར་སྦྱངས་ཏེ། དོན་དམ་པའི་བྱང་ཆུབ་ཀྱི་སེམས་དང། ཀུན་རྫོབ་པའི་བྱང་ཆུབ་ཀྱི་སེམས་
གཉིས་སྒོམ་པའི་མན་ངག་ལ་མཁས་ཤིང་ནང་བྱང་ཆུབ་པ་དང། ལུགས་འདིའི་ཕྱི་ནང་གི་དཀྱིལ་འཁོར་དུ་དབང་རྣམ་པར་དག་པ་ཐོབ་ཅིང། དབང་ངུས་སུ་ཁས་བླངས་པའི་དམ་ཚིག་དང་སྔོམ་བ་མིག་གི་འབྲས་བུ་ལྟར་བསྲུང་བ་གཞིར་བཟུང་
དབང་བསྐུར་བ་དང་མན་ངག་ནོས་པའི་བླ་མ་སྐྱབས་གསུམ་ཀུན་འདུས་ཀྱི་བདག་ཉིད་ཅན་དུ་བལྟ་བ་མན་ངག་གི་མཐིལ་དུ་བྱས། རིམ་པ་དང་པོའི་མན་ངག་ལས་འབྱུང་བ་བཞིན། སྐྱེ་འཆི་བར་དོ་གསུམ་སྦྱངས་པའི་གཞི་དང་ཆོས་ལོངས་སྤྲུལ་
གསུམ་གྱི་ལམ་ཁྱེར་གསུམ་སྤྱོང་བྱེད་དུ་ཤེས་པའི་སྦྱང་གཞི་སྦྱོང་བྱེད་འཕྲོད་པ་དང། ཐ་མལ་གྱི་སྣང་ཞེན་དག་པར་བྱེད་ཅིང་རྫོགས་རིམ་ཟབ་མོའི་སྨིན་བྱེད་དུ་འགྱུར་བ་དང། བཟླས་པ་ཁ་སྐོང་དང་བཅས་པས་ལྷ་མཉེས་པར་བྱེད་པའི་ཚུལ་
རྣམས་ལེགས་པར་ཆ་ཚང་བའི་བསྐྱེད་པའི་རིམ་པ་བསྒོམས་ནས་རྒྱུད་སྨིན་པར་བྱས་པ་ངག་གིས། སྡིག་པ་ཅན་གྱི་སྐྱེ་བོས་དབེན་ཅིང། བསམ་གཏན་དང་རྗེས་སུ་མཐུན་པའི་གནས་སུ་སྟན་བདེ་བ་ལ་འདུག་ནས་ཇི་ལྟར་ཉམས་སུ་ལེན་པའི་
ཚུལ་ལ་འགལ་རྐྱེན་སྡིག་སྒྲིབ་སྦྱོང་བ་རྡོ་རྗེ་སེམས་དཔའི་སྒོམ་བཟླས་དང། མཐུན་རྐྱེན་ཚོགས་གསོག་པའི་བླ་མའི་རྣལ་འབྱོར་སྒོམ་པ་རྣམས་རྒྱས་པར་མ་སྤྲོས་ཏེ། འོན་ཀྱང་འདི་གཉིས་ཀའི་གནད་ལ་མཐར་བླ་མ་ལྷ་རྣམས་རང་ལ་བསྟིམ་

[003A]༄༅། །པའི་དུས་སུ་སྙིང་དབུས་སུ་ཤིན་ཏུ་ཕྲ་བའི་རླུང་སེམས་དང་ངོ་བོ་དབྱེར་མེད་དུ་གྱུར་པར་མོས་པ་དང། བླ་མའི་རྣལ་འབྱོར་གྱི་དུས་སུ་སྤྱི་བོར་བླ་མ་བསྒོམ་པའི་དུས་ནས་བཟུང་བླ་མ་རང་ལ་བསྟིམ་ཟིན་པའི་རྗེས་སོགས་དུས་
ཀུན་ཏུ་སྙིང་ཁོངས་རུས་པའི་གཏིང་ནས་བླ་མ་དེ་ཉིད་སྐྱབས་གསུམ་ཀུན་འདུས་ཀྱི་ངོ་བོ་བཅོམ་ལྡན་འདས་དཔལ་ཧེ་རུ་ཀར་དངོས་སུ་མོས་ཏེ་གསོལ་བ་འདེབས་པ་ལན་ན་ཏན་དུ་བྱ་ཞིང། རང་གི་ལུས་ངག་ཡིད་གསུམ་དང་ཁམས་གསུམ་གྱི་
སྣོད་པ་ཅུང་ཐམས་ཅད་བླ་མའི་སྣང་བར་འཆར་བ་ལ་སློབ་པ་ནི་སྙན་བརྒྱུད་འདིའི་མན་ངག་གི་གནད་དམ་པ་ཡིན་ནོ། །ཁྱད་པར་དུ་ཡང་བླ་མའི་སྐུ་གསུང་ཐུགས་ཀྱི་མཛད་པ་རང་ལ་ཅི་སྣང་བ་ཐམས་ཅད་བདེ་སྟོང་ཟུང་འཇུག་དང་བདེ་བ་ཆེན་པོའི་
རྣམ་རོལ་དུ་བལྟ་བར་བྱེད་དགོད་པ་ཡིན་ནོ། །དངོས་གཞི་ལ་ལྔ། བདག་བྱིན་རླབས་ཀྱི་རིམ་པ། སྣ་ཚོགས་རྡོ་རྗེའི་རིམ་པ། ནོར་བུ་འགེངས་པའི་རིམ་པ། ཛའ་ལན་དྷ་རའི་རིམ་པ། བསམ་མི་ཁྱབ་ཀྱི་རིམ་པའོ། །དང་པོ་ལ་གཉིས། ས་བོན་དང་
བཅས་པ་དང། དེ་དང་མ་བཅས་པའི་རིམ་པའོ། །དང་པོ་ནི། ཐོ་རངས་དང་ཕྱི་དྲོ་མེའི་དུས་སོགས་སུ་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་གྱིས་འདུག་སྟེ་བདག་བསྐྱེད་བཟླས་པ་དང་བཅས་པ་རྒྱས་བསྡུས་སྐབས་སྦྱར་སྔོན་དུ་
བཏང། ཉེར་བསྡུ་བྱས་ནས་རང་ཉིད་ཧེ་རུ་ཀ་ཞལ་གཅིག་ཕྱག་གཉིས་པའམ། ཞལ་ཕྱག་ཡོངས་རྫོགས་གང་རིགས་ཀྱི་སྐུར་བཞེངས་པའི་ལུས་ཀྱི་ནང་སེན་མོའི་རྩེའི་བར་དུ་སྟོང་སང་དུ་བསྒོམས་པའི་སྟོང་ར་འདི་རྫོགས་རིམ་ཟབ་

[003B] སྲིད་ཞིའི་གཙུག་རྒྱན་རྒྱལ་མཆོག་རྡོ་རྗེ་འཆང་དེ་ཉིད་ཀྱི་ཞལ་ལུང་ཟབ་མོ་ལས་ཐོས་ཤིང་གནད་ཤིན་ཏུ་ཆེ། དེ་ལྟར་བསྒོམ་པའི་ལུས་ཀྱི་དབུས་དྲང་པོར་སྒལ་ཚིགས་ལ་ཅུང་ཟད་ཉེ་བར་རྩ་
དབུ་མ་སྦོམ་ཕྲ་གྲོ་གསོག་ཙམ་དམར་ཞིང་སྣུམ་པ་དྭངས་ཤིང་གསལ་བ། དྲང་ཞིང་འདྲོང་བ། འཇམ་ཞིང་མཉེན་པ་སྟེ་ཁྱད་ཆོས་བཞི་ལྡན་ནམ༑ ཡང་ན་ཁ་དོག་སྔོན་པོ་ཡར་སྣེ་སྤྱི་བོ་ནས་སེག་ཁར་སྨིན་མཚམས་སུ་གཟུགས་ཅིང། མར་སྣེ་ནོར་
བུའི་རྩེ་དང་ཁད་ཆད་དུ་ཡོད་པ། གཡས་ཕྱོགས་སུ་རོ་མ་དམར་པོ་དང་གཡོན་ཕྱོགས་སུ་རྐྱང་མ་དཀར་པོ་གཉིས་ཞར་བའི་རྣམ་པ་ཅན་དུ་གསལ་བཏབ། དེ་ནས་སྣ་བུག་གཡས་པ་ནས་རླུང་དལ་ཞིང་འཇམ་པར་བརྡུབས་པས་རྩ་རོ་མ་སྡེ་
ཚན་དང་བཅས་པ་རླུང་གིས་འཁྲིག་གེར་གང། ལྟེ་འོག་སོར་བཞིའི་མཚམས་སུ་རི་མོའི་མས་སྣེ་རྐྱང་མའི་ནང་དུ་ཕུ་དུང་དཀར་པོའི་ནང་དུ་ཕུ་དུང་དམར་པོ་ཚུད་པ་བཞིན་གནས་པའི་ནང་ནས་ཁྱུར་གྱིས་ཞུགས། །རྐྱང་མ་རྩ་ཕྲན་དང་བཅས་
པའི་ནང་གང། སྣ་བུག་གཡོན་ནས་རླུང་རྣམས་རླུང་རོ་མ་ལུས་པར་སངས་ཀྱིས་བུས་པས་རྩ་རྐྱང་མ་སྡེ་ཚན་དང་བཅས་པའི་ནང་གི་ནད་གདོན་སོགས་ལྗན་ལྗིན་དང་མི་གཙང་བ་ཐམས་ཅད་ཕྱིར་ཐོན། རྩ་ཆད་པ་རྣམས་མཐུང་བཟར་བ་
བསྒང། ཉམས་པ་རྣམས་གསོས་ཏེ་སྣུམ་སང་ངེར་གྱུར་པར་མོས། ཡང་གཡོན་ནས་བརྡུབ་སྟེ་གཡས་ལ་འབུད་པའི་དུས་སུ་རྐྱང་མའི་ནང་ནས་རོ་མར་རླུང་ཞུགས་ཏེ་རོ་མ་སྡེ་ཚན་དང་བཅས་པ་སྦྱངས་བ་དང་རོ་རྐྱང་གི་མར་སྣེ་གཉིས་

[004A]༄༅། །ལྟེ་འོག་གི་ཚིགས་མཚམས་ནས་དབུ་མའི་ནང་དུ་ཆུང་བ་ཡི་གེ་ཆའི་རྣམ་པ་ཅན་དུ་མོས་ནས་སྣ་བུག་གཉིས་ཀ་ནས་རླུང་བརྡུབ་སྟེ་གཉིས་ཀ་ནས་བུས་པས་རོ་རྐྱང་གཉིས་ཀ་ནས་རླུང་དབུ་མའི་ནང་དུ་ཞུགས་
དབུ་མའི་སྟེང་སྒོ་ནས་ཕྱིར་ཐོན་བས་དབུ་མ་ལེ་ལག་དང་བཅས་པའི་སྐྱོན་རྣམས་བསལ་བར་བསྒོམ། དེ་བཞིན་དུ་གཡོན་ནས་བརྡུབས་ཏེ་གཡས་ལ་འབུད་པ་དང་གཡས་ནས་བརྡུབས་ཏེ་གཡོན་ལ་འབུད་པ་དང། གཉིས་
ཀ་ནས་བརྡུབས་ཏེ་གཉིས་ཀ་ནས་འབུད་པ་དང། ཡང་གཡས་ནས་བརྡུབས་ཏེ་གཡོན་དང་གཡོན་ནས་བརྡུབས་ཏེ་གཡས་དང། གཉིས་ཀ་ནས་བརྡུབས་ཏེ་གཉིས་ཀ་ལ་འབུད་པ་སྟེ་རླུང་རོ་དགུ་ཕྲུགས་སུ་བསལ། འདི་ལ་གནད་
དུ་མ་ཡོད་པ་ཞལ་ལས་ཞེས། དེ་ནས་སྤྱོ་བོ་བདེ་ཆེན་གྱི་འཁོར་ལོ་རྩ་འདབ་སོ་གཉིས། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག། སྙིང་ཁ་ཆོས་ཀྱི་འཁོར་ལོ་རྩ་འདབ་བརྒྱད། ལྟེ་བ་སྤྲུལ་བའི་འཁོར་ལོ་རྩ་འདབ་དྲུག་
ཅུ་རེ་བཞི། གསང་གནས་བདེ་སྐྱོང་གི་འཁོར་ལོ་རྩ་འདབ་སོ་གཉིས། ནོར་བུའི་དབུས་སུ་རྩ་འདབ་བརྒྱད་རྣམས་གསལ་བཏབ། སྙིང་དབུས་ཀྱི་མི་ཤིགས་པའི་ཐིག་ལེ་ཞེས་པ་ཕ་ལས་ཐོབ་པའི་ཁམས་དཀར་པོ་དང་མ་ལས་ཐོབ་
པའི་ཁམས་དམར་པོའི་དྭང་མ་གཉིས་ཁ་སྦྱོར་ནང་དུ་རླུང་སེམས་ངོ་བོ་དབྱེར་མེད་དུ་གནས་པ་དེ་གཉུག་ལུས་སེམས་དང་བཅས་པ་ཡིན་པས། དེ་ཉིད་སྒྲུབ་གཞིར་བྱས་ཏེ་དབེན་པ་གསུམ་གྱི་ཏིང་ངེས་འཛིན་བསྐྱེད་པ་ནི་བདག་གི་

[004B]
པ་བཞིན་དུ་བྱས་ཏེ། ཐིག་ལེ་དེ་ཉིད་ཀྱིས་སྙིང་ཁའི་རྩ་འདབ་ཀྱི་ཕྱི་ནང་ཐམས་ཅད་འོད་གསལ་བར་བྱས་ཡར་སོང། མགྲིན་པ་དང་སྤྱི་བོ་རྣམས་ཀྱང་དེ་བཞིན་དུ་གསལ་བར་བྱས། སྨིན་མཚམས་ནས་ཐིག་ལེ་ཕྱིར་ཐོན་རང་གི་ལུས་ཧེ་རུ་ཀར་
གསལ་བ་འྡ་ལེགས་པར་མཐོང། སླར་ཡང་སྨིན་མཚམས་ནས་ཞུགས། སྤྱི་བོ་མགྲིན་པ་སྙིང་ཁ་ལྟེ་བ་གསང་གནས་རྣམས་རིམ་གྱིས་གསལ་བར་བྱས། སླར་ལོག་ནས་སྙིང་དབུས་སུ་འོང་བར་བསྒོམ་སྟེ་འདི་ལ་ནི་རྩ་ལམ་སྦྱང་བ་
ཞེས་བྱའོ། །དེ་ནས་ཐིག་ལེ་དེ་ཉིད་རྒྱ་སྤྲན་འབྲིང་པོའི་ཚད་ཙམ་ཕྱེད་ཀྱི་སྟེང་དཀར་བ་དང་འོག་དམར་བ་ཁ་སྦྱར་གྱི་ནང་དུ་རླུང་སེམས་ངོ་བོ་དབྱེར་མེད་པ་དེ་ཉིད་སིན་དཧུ་རས་བྱུངས་པའི་མུ་ཏིག་ལྟ་བུའི་ཧཱུཾ་ཡིག་དཀར་ལ་དམར་པའི་མདངས་ཆགས་
པ་དྭངས་ཤིང་གསལ་བའི་ནཱ་ད་གསུམ་ཀྱོག་སྟོང་དམར་ཞིང་སྨད་ཅུང་ཟད་དཀར་བ་སྐྲའི་རྩེ་མོ་བརྒྱ་སྟོང་གི་ཆ་ཙམ་སྦུས་བྲིས་པ་ལྟ་བུ་ལ་སེམས་ཞུགས་པ་བཞིན་དུ་བྱས་ཏེ་རྩེ་གཅིག་ཏུ་བསྒོམ། དེ་ཡང་ལུས་སེམས་གཉིས་ཀ་དེ་ལ་ཞུགས་པ་བཞིན་
དུ་བྱས་ཏེ་མཉམ་པར་འཇོག་བ་ནི་གནད་ཀྱི་དོན་པོའོ། །དེ་ལྟར་ཉམས་སུ་བླངས་པས་རླུང་དབུ་མར་ཞུགས་གནས་ཐིམ་གསུམ་འབྱུང། ཞུགས་པའི་རྟགས་སྣ་བུག་གཉིས་ཀྱི་རླུང་རྒྱུ་བ་མཉམ་དུ་འབྱུང། གནས་པའི་རྟགས་རགས་པར་

[005A]༄༅། །སྣ་བུག་གི་རྒྱུ་བ་ཆད། ཞིབ་པར་ལྟོ་བ་མི་འགུལ། ཐིམ་པའི་རྟགས་སུ་ས་ཆུ་ལ་ཐིམ་པ་ན་སྨིག་རྒྱུ་ལྟ་བུའི་སྣང་བ། ཆུ་མེ་ལ་ཐིམ་པ་ན་དུ་བལྟ་བུའི་སྣང་བ། མེ་རླུང་ལ་ཐིམ་པ་ན་མཁའ་སྣང་མེ་ཁྱེར་ལྟ་བུའི་སྣང་བ། རླུང་
སྣང་བ་ལ་ཐིམ་པར་རྩོམ་པ་ན་མར་མེ་ལྟར་འབར་བ་ལྟ་བུའི་སྣང་བ། རླུང་སྣང་བ་ལ་ཐིམ་པ་ན་སྣང་བ་རང་དུས་སུ་སྟོན་གྱི་ནམ་མཁའ་གཡའ་དག་པ་ལ་ཟླ་འོད་ཀྱིས་ཁྱབ་པ་ལྟ་བུའི་སྣང་བ་དཀར་ལམ་པ། སྣང་བ་མཆེད་པ་ལ་ཐིམ་པ་ན་སྟོན་གྱི་ནམ་
མཁའ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུའི་མཆེད་པ་དམར་ལམ་པ། མཆེད་པ་ཉེར་ཐོབ་ལ་ཐིམ་པ་ན་སྟོན་གྱི་ནམ་མཁའ་གཡའ་དག་པ་ལ་སྲོད་ཀྱི་སྨག་མཐུག་པོས་ཁྱབ་པ་ལྟ་བུའི་ཉེར་ཐོབ་ནག་ལམ་པ་འཆར། ཉེར་ཐོབ་འདིའི་
སྟོད་ལ་དྲན་པ་དང་སྨད་ལ་དྲན་མེད་འབྱུང་ཞིང། དྲན་མེད་ཇི་ཙམ་རྒྱུན་རིང་བ་དེ་བཞིན་དུ་འོད་གསལ་མཐུག་ཅིང་རྒྱ་ཆེ་བར་གསུངས། ཉེར་ཐོབ་དེ་འོད་གསལ་དུ་ཐིམ་པ་ན་སྣང་ངོར་ཟླ་ཉི་སྨག་གསུམ་གྱི་སྐྱོན་དང་བྲལ་བའི་སྟོན་དུས་ཀྱི་ཐོ་རངས་
ཀྱི་ནམ་མཁའི་རང་མདོག་ཇི་ལྟ་བའི་འོད་གསལ་རང་དུས་ཀྱི་སྣང་བ་འཆར་ལ། ཚུལ་འདི་ལྟ་བུས་རླུང་དབུ་མར་ཞུགས་གནས་ཐིམ་གསུམ་བྱུང་བའི་ཚེ་སྐབས་འདིར་རང་སྟོབས་ཀྱིས་གཏུམ་མོ་འབར་ཏེ་སྤྱི་བོའི་ཧཾ་ཡིག་བྱང་ཆུབ་ཀྱི་སེམས་ཞུ་
བ་སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་ཁར་སླེབས་པ་ན་མཆོག་དགའ། སྙིང་ཁ་ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་སྐྱེས་ཀྱི་དགའ་བ་སྐྱེ་ཞིང། བདེ་བ་དེས་སྟོང་པ་

[005B] །རྟགས་མངོན་དུ་མ་གྱུར་པའི་ལས་དང་པོ་པ་མོས་པ་ཡིད་བྱེད་ཚུན་ཆད་ཀྱིས་
ཉམས་སུ་ལེན་པ་རྣམས་ཀྱིས་སྐབས་འདིར་སྙིང་ཁའི་དམིགས་རྟེན་ལས་གཏུམ་མོ་སྦར་ཏེ་བྱང་སེམས་ཞུ་བ་སྤྱི་བོ་ནས་ནོར་བུའི་རྩེའི་བར་དུ་དགའ་བཞི་རིམ་བཞིན་སྐྱེས་པའི་མོས་པ་དང་བདེ་སྟོང་སྦྱར་བ་རྣམས་སྔར་བཞིན་བྱའོ། །འོད་གསལ་དེ་ལས་
ལྡང་བ་ན་ལུགས་ལྡོག་གི་ཉེར་ཐོབ་གྲུབ་པ་དང་དུས་མཉམ་དུ་ཆུ་ལས་ཉ་ལྡང་བ་ལྟར་ཆོས་གཞན་གྱིས་བར་མ་ཆོད་པར་ཡིད་ངོར་བཅོམ་ལྡན་འདས་དཔལ་ཧེ་རུ་ཀའི་དཀྱིལ་འཁོར་རྟེན་དང་བརྟེན་པར་དངོས་སུ་བཞེངས་པར་མོས་ནས་ལུས་ཁྱད་པར་ཅན་
གྱིས་ཞིང་ཁམས་བལྟ་བ་དང། དེ་བཞིན་གཤེགས་པ་ལས་ཆོས་ཉན་པ་དང་སེམས་ཅན་གྱི་དོན་བྱེད་པ་སོགས་ཀྱི་རྩལ་སྦྱོང། སླར་ཡང་ཕུང་པོ་རྙིང་པ་དམ་ཚིག་སེམས་དཔར་གསལ་བ་ལ་ཡེ་ཤེས་སེམས་དཔའི་ཚུལ་དུ་ཞུགས་པས་སྣ་བུག་
གཉིས་ནས་རླུང་རྒྱུ། ཡུལ་སྣང་འཆར། གང་སྣང་སྟོང་པ། སྟོང་པ་བདེ་པ། བདེ་བ་ནི་དཔལ་ཧེ་རུ་ཀར་འཆར་བ་ལ་བསླབ་པར་བྱ་ཞིང། གོང་དུ་བཤང་པའི་འོང་གསལ་ལ་མཉམ་པར་བཞག་པ་ནི་སད་དུས་ཀྱི་འཆི་བ་ཆོས་སྐུ་དང་བསྲེ་པ་དང། འོད་
གསལ་ལས་ལྷར་ལྡང་བ་ནི་བར་དོ་ལོངས་སྐུ་དང་བསྲེ་བ་དང། དེ་ལས་ཕུང་པོ་རྙིང་པ་ལ་འཇུག་པ་ནི་སད་པ་སྤྲུལ་སྐུ་དང་བསྲེ་བ་ཞེས་བྱའོ། །རྣལ་འབྱོར་པ་གཉིད་དུ་འགྲོ་བའི་ཚེ་སྙིང་དཁའི་དམིགས་རྟེན་ལ་རྩེ་གཅིག་ཏུ་དམིགས་ནས་བསྒོམ། རླུང་

[006A]༄༅། །དབུ་མར་ཞུགས་གནས་ཐིམ་གསུམ་སོགས་སྔར་བཞིན་བྱས་ཏེ། གཉིད་ཀྱི་འོད་གསལ་ཆོས་སྐུ་དང་བསྲེ་བ། འོད་གསལ་ལས་ལྡང་བའི་ཚེ་རྨི་ལམ་གྱི་ལུས་ཁྱད་པར་ཅན་ལོངས་སྐུ་དང་བསྲེ་བ། གཉིད་སད་པན་ཕུང་པོ་རྙིང་
པ་དམ་ཚིག་སེམས་དཔའ་ལ་ཡེ་ཤེས་སེམས་དཔའི་ཚུལ་དུ་ཞུགས་ཏེ། སད་པ་སྤྲུལ་སྐུ་དང་བསྲེ་བ་རྣམས་ལ་བསླབ། འདིར་རྨི་ལམ་གྱི་ལུས་ཁྱད་པར་ཅན་དུ་ལྡན་ཚུལ་དང། དེས་ཀྱང་ཞུགས་གནས་ཐིམ་གསུམ་གྱི་མན་ངག་ལ་སློབ་ཚུལ་
སོགས་དང། ཡང་ཐིམ་རིམ་འདི་རྣམས་ཀྱི་རྟགས་འཆར་ཚུལ་མི་འདྲ་བ་དུ་མ་ལ་སོགས་པ་དང། ཡིད་ངོར་ཧེ་རུ་ཀར་བཞེངས་རྒྱུའི་ལུས་ཁྱད་པར་ཅན་གྱི་གནད་སོགས་ཤིན་ཏུ་ཟབ་པ་མང་པོ་ནི་འཕགས་པའི་ཡུལ་གྱི་གྲུབ་པའི་སློབ་དཔོན་
ཆེན་པོ་དྲིལ་བུ་པའི་ཞབས་དང་ཀླུ་སྒྲུབ་ཡབ་སྲས་རྗེ་བཙུན་ནཱ་རོ་པ་སོགས་ཀྱིས་རྒྱུད་སྡེ་རིན་པོ་ཆེའི་བཅུད་ཕྱུང་བའི་ཉིང་ཁུ་བློ་བཟང་རྒྱལ་བ་གཉིས་པའི་ཞལ་ལུང་ཟབ་མོའི་སྙན་བརྒྱུད་འཛིན་པ་རྣམས་ཀྱི་ཞལ་གྱི་བདུད་རྩི་ལས་ཤེས་
པར་བྱའོ། །རྣལ་འབྱོར་པ་ལམ་གོང་མའི་རྟོགས་པ་མངོན་དུ་མ་གྱུར་པར་འཆི་བའི་དུས་ལ་སླེབ་ན་འཆི་ཁང་སྙིང་ཁའི་དམིགས་རྟེན་ལ་དམིགས་ནས་སྔར་བཞིན་བསྒོམས་ཏེ་རླུང་དབུ་མར་ཞུགས་གནས་ཐིམ་གསུམ་བྱས་ནས་
འཆི་བའི་འོད་གསལ་ཆོས་སྐུ་དང་བསྲེ། བར་དོར་དཔལ་ཧེ་རུ་ཀར་ཡིད་དོར་ལྡང་སྟེ་སྔར་བཤད་པའི་རྩལ་སྦྱངས་པ་རྣམས་མངོན་དུ་བྱས་ནས་ལོངས་སྐུ་དང་དང་བསྲེ། སྐྱེ་བ་ལེན་པའི་ཚེ་ཕ་མ་གཉིས་དམ་ཚིག་སེམས་དཔར་

[006B] །སྙིང་ཁའི་དམིགས་རྟེན་དེ་ལ་བརྟན་པ་ཐོབ་ནས་རྡོར་བཟླས་ཇི་ལྟར་བྱ་བ་ནི་དམིགས་རྟེན་གྱི་ནཱ་ད་ལས་འོད་ཟེར་ལྔ་བའི་
ཧཱུཾ་ཡིག་གི་གདངས་ཀྱིས་མགྲིན་པའི་བར་དུ་སོང། ཨོཾ་གྱི་གདངས་ཀྱིས་སླར་ལོག་ཨཱ་འི་གདངས་ཀྱིས་དམིགས་རྟེན་ལ་ཐིམ་པར་བསམ་པ་ལན་གསུམ་དང། དེ་ནས་སྤྱི་བོའི་རྩ་འཁོར་གྱི་བར་དུ་སོང་ཞིང་ལྡོག་བ་ལན་གསུམ། དེ་ནས་རླུང་སྣ་སྒོ་
ཐོན་ཏེ་ཕྱིར་འཕྲོ་བ་ཧཱུཾ་གི་གདངས། ནང་དུ་འཇུག་པ་ཨོཾ་གྱི་གདངས། དམིགས་རྟེན་ལ་ཐིམ་པ་ཨཱ་འི་གདངས་སུ་ཤར་བའི་རྡོ་རྗེའི་བཟླས་པ་ལ་བསླབ། དེ་ཡང་རླུང་གི་རང་གདངས་རྡོ་རྗེ་གསུམ་གྱི་གདངས་སུ་ཤར་བ་ལ་སློབ་ཀྱི་རླུང་སྔགས་ཐ་དད་དུ་
ཤར་བ་ནི་མ་ཡིན་ནོ། །དེ་ལྟ་བུའི་རྡོར་བཟླས་ལའང་བསྲེ་བསྐོར་གསུམ་དུ་ཤེས་པར་བྱའོ། །གཉིས་པ་ས་བོན་མེད་པའི་བདག་བྱིན་རླབས་ཀྱི་རིམ་པ་ནི་རྩ་ལམ་སྦྱད་བ་ཡན་ཆད་ཀྱི་སྔོན་འགྲོ་རྣམས་སྔར་བཞིན་ལ་སྙིང་བཞིན་ལ་སྙིང་ཁའི་ཐིག་ལེ་གའུ་ཁ་སྦྱོར་གྱི་
དབུས་སུ་ཤིན་ཏུ་ཕྲ་བའི་ནཱ་ད་གསུམ་ཀྱོག་རྩེ་དམར་ཞིང་རྩ་བ་དཀར་པའི་རྩེ་མོ་རེག་བྱ་ཚ་བའི་རང་བཞིན་ཅན་ལ་དམིགས་ནས་རླུང་རྡོར་བཟླས་དང། བསྲེ་བ་སྐོར་གསུམ་ལ་སོགས་པ་སྔར་བཞིན་བྱ་བ་ཡིན་ནོ། །གཉིས་པ་སྣ་ཚོགས་རྡོ་རྗེའི་རིམ་པ་
ལའང་ས་བོན་དང་བཅས་པ་དང་མ་བཅས་པ་གཉིས་ལས། དང་པོ་ནི་ལུས་གནད་དུས་གནང་སོགས་སྔོན་འགྲོ་རྣམས་སྔར་བཞིན་ལ། རང་ཧེ་རུ་ཀ་ཡབ་ཡུམ་ཟུང་གཅིག་གི་ང་རྒྱལ་ལ་གནས་ཤིང། ཁྱད་པར་རྡོ་རྗེ་ཕག་མོས་ཡབ་ཀྱི་བྲལ་གཉིས་ཀྱི་

[007A]༄༅། །སྟེང་ནས་འཁྲིལ་བའི་རྣམ་པ་ཤིན་ཏུ་གསལ་བར་བསྒོམ་ལ་རྟགས་ཀྱི་རྡོ་རྗེ་ཕྱི་རྟགས་ཀྱི་རྣམ་པ་ལ་ནང་རྡོ་རྗེ་སྔོན་པོ་རྩེ་ལྔ་པའི་རྣམ་པ་ཅན་གྱི་དབུས་རྭ་དབུ་མ་གྲོ་གསོག་འབྲིང་པོའི་སྦོམ་ཕྲ་ཙམ་གྱི་རྩེ་མོ་རྡོ་རྗེའི་བུ་ག་ལས་ཅུང་
ཟད་ཕྱིར་ཐོན་པ། ཡུམ་གྱི་ཆུ་སྐྱེས་ཕྱི་རྟགས་ཀྱི་རྣམ་པ་ལ་ནང་པདྨ་འདབ་མ་གསུམ་པ་ཟེའུ་འབྲུ་དང་བཅས་པའི་དབུས་སུ་རང་གི་དྷཱུ་ཏཱིའི་མར་སྣ་ཚུད་ནས་ཡབ་ཡུམ་གཉིས་ཀྱི་རྩ་ཀ་ཁ་མུ་ཁ་གཉིས་འཕྲད་པའི་སྣེ་མོར་རྡོ་རྗེ་དམར་སྐྱ་རྩེ་གཅིག་པ་
བསྒྲེངས་སྟབས་སུ་གནས་པའི་རྩེ་མོར་ཧཱུཾ་ཡིག་དཀར་ལ་དམར་བའི་མདངས་ཅན་ནཱ་ད་དང་བཅས་པ་གསལ་བཏབ། རང་གི་སྙིང་ཁའི་ཐིག་ལེ་དེ་ཉིད་ཧྲིལ་ལི་ལི་སོང་ཧཱུཾ་ཡིག་གི་ནཱ་དའི་ནང་དུ་ཞུགས་ཏེ་རང་གི་ལུས་ངག་ཡིད་གསུམ་ནཱ་དའི་ནང་
དུ་ཞུགས་པ་ཞིག་བྱས་ནས་མཉམ་པར་འཇོག་དེ་ལ་རེག་མཐོང་གི་མཚན་མ་མཐོང་བ་ན་ཐིག་ལེ་རྡོ་རྗེ་དང་བཅས་པ་འོད་དུ་ཞུ་ནས་ཡར་དྷཱུ་ཏཱིའི་ནང་བརྒྱུད་སྙིང་ཁའི་ནང་དུ་གནས་པར་བསྒོམ། ས་བོན་མེད་པའི་སྣ་ཚོགས་རྡོ་རྗེའི་རིམ་པ་ནི་
སྔོན་འགྲོ་དང་སྒོམ་ཚུལ་སོགས་གཞན་རྣམས་སྔར་ལྟར་ལ་དྷཱུ་ཏཱིའི་ཡར་སྣ་སྨིན་མཚམས་སུ་བུ་ག་ཧ་རེར་ཡོད་པའི་ནང་དུ་རྡོ་རྗེ་རྩེ་གཅིག་པ་དམར་སྐྱ་གྱེན་བསྒྲེངས་སུ་གནས་པ་ཞིག་བསྒོམ་ལ། དེ་ནས་སྙིང་ཁའི་ཐིག་ལེ་དེ་ཉིད་ཡར་དྷཱུ་ཏཱིའི་ནང་
ནས་ཧྲིལ་ལི་ལི་སོང། རྡོ་རྗེ་དེ་ཉིད་ཀྱི་རྩེ་མོར་ཞུགས་པས་རྡོ་རྗེའི་སྟོད་ཀྱི་ནང་དུ་ཐིག་ལེའི་དམར་ཆ་ཉི་མའི་དཀྱིལ་འཁོར་འོད་ཟེར་འཕྲོ་བ་དང། དེའི་སྟེང་དུ་ཐིག་ལེའི་དཀར་ཆ་ཟླ་དཀྱིལ་བསིལ་ཞིང་ཉ་གང་བའི་དབུས་སུ་མི་བསྐྱོད་པའི་ངོ་བོ་

[007B] མདུན་དུ་རྣམ་སྣང་གི་ངོ་བོ་ཐིག་ལེ་དཀར་པོ། གཡས་སུ་རིན་འབྱུང་གི་ངོ་བོ་སེར་པོ། རྒྱབ་ཏུ་འོད་དཔག་མེད་ཀྱི་ངོ་བོ་དམར་པོ། གཡོན་དུ་དོན་གྲུབ་ཀྱི་ངོ་བོ་ལྗང་ཁུ་རྣམས་གསལ་བཏབ་ནས་རྩེ་གཅིག་ཏུ་
མཉམ་པར་འཇོག་ཅིང། རེག་མཐོང་གི་མཚན་མ་མཐོང་བོ་ན་ཐིག་ལེ་རྣམས་འོད་དུ་ཞུ། ཟླ་ཉི་རྡོ་རྗེ་དང་བཅས་པ་ལ་ཐིམ། དེ་ཉིད་ཐིག་ལེའི་རྣམ་པར་གྱུར་ནས་སྙིང་ཁར་ཕབ་སྟེ་མཉམ་པར་འཇོག། དེ་ལ་བརྟེན་ནས་རླུང་དབུ་མར་ཞུགས་གནས་
ཐིམ་གསུམ་དང་བསྲེ་བ་སོགས་སྔར་བཞིན་ནོ། །མིག་དང་སྣ་སྒོ་སོགས་སུ་རྡོ་རྗེ་སྒོམ་པ་ལས་དེ་རྣམས་ཀྱི་ཡོན་ཏན་སྐྱེ་ཚུལ་སོགས་ཀྱི་གནད་ཀྱང་ཤེས་པར་བྱའོ། །གསུམ་པ་ནོར་བུ་འགེངས་པའི་རིམ་པ་ལ་ལས་རྒྱ། ཡེ་རྒྱ། ཆོས་རྒྱ། ཕྱག་རྒྱ་ཆེན་
པོ་དང་བཞི་ལས། དང་པོ་ནི། པདྨ་ཅན། དུང་ཅན་མ། གླང་པོ་ཅན་མ། རི་དྭགས་ཅན་མ་རྣམས་དང། དེ་རེ་རེ་ལ་རྡོ་རྗེ་ཕག་མོའི་རིགས། མཁའ་འགྲོ་མའི་རིགས། ལཱ་མའི་རིགས། དུམ་སྐྱེས་མའི་རིགས། གཟུགས་ཅན་མའི་རིགས་དང་
དེ་དག་ལ་ཡང་ཞིང་སྐྱེས། སྔགས་སྐྱེས། ལྷན་སྐྱེས་རྣམས་ཀྱི་དབྱེ་བ་དང། རིགས་བཞིའི་མཚན་ཉིད་དང་ལྡན་པའི་ཕྱག་རྒྱ་དང། ཞིང་གི་རྣལ་འབྱོར་མ་རྟོགས་དཀའ་བའི་ཡུལ་རྣམས་སུ་དབང་གིས་རྒྱུད་སྨིན་ཅིང་ལྷ་དང་ཆོས་ལ་མོས་པ་
སོགས་ཀྱི་མཚན་ཉིད་ཚང་བའི་ཕྱག་རྒྱ་མོ་རྡོ་རྗེ་ཕག་མོར་གསལ་བའི་དྷཱུ་ཏཱིའི་མར་སྣ་པདྨ་ལས་ཕྱིར་ཐོན་པ་རང་གི་རྡོ་རྗེ་ནོར་བུའི་བུ་གར་བཙུད་ནས་དཔལ་ཧེ་རུ་ཀ་དང་རྡོ་རྗེ་ཕག་མོའི་ང་རྒྱལ་བརྟན་པོས་བསྒོམ་ཞིང་སྙོམས་པར་ཞུགས་པའི་

[008A]༄༅། །ཡུམ་གྱི་དྷཱུ་ཏཱི་ནས་རླུང་སྤོས་རང་གི་དུད་པ་ལྟ་བུ་འབྱུང། རང་གི་དྷཱུ་ཏཱིའི་ལམ་ནས་ཞུགས། ལྟེ་བར་གནས་པའི་གཏུམ་མོའི་མེ་ཨ་ཐུང་ཤད་ཀྱི་རྣམ་པ་ཅན་ལྟ་བུ་ལ་སྦར་བས། དེ་ལས་ཁྱད་ཆོས་གསུམ་ལྡན་གྱི་
མེ་གྱེན་དུ་འབར་བས་སྤྱི་བོའི་དྷཱུ་ཏཱིའི་ནང་གི་ཧཾ་ཡིག་ལ་ཕོག་པས་རྩ་ནང་རྣམས་ན་གནས་པའི་བྱང་སེམས་རྣམས་ཞུ་ནས་སྤྱི་བོར་འདུས་ཤིང། སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་ཁར་སླེབས་པ་ན་མཆོག་
དགའ༑ སྙིང་ཁ་ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་སྐྱེས་ཀྱི་དགའ་བ་སྐྱེས། དེ་བཞིན་དུ་ཡུམ་གྱི་བྱང་སེམས་དམར་པོ་ཡང་རིམ་གྱིས་བབ་སྟེ། དགའ་བཞི་དྲང་སྟེ་གསང་བའི་སྣ་
རྩེར་བྱང་སེམས་དཀར་དམར་གཉིས་འཕྲད་པ་ཐིག་ལེ་རྡོ་རྗེ་སྐྱིལ་ཀྲུང་ཡབ་ཡུམ་གྱི་ཐུར་སེལ་གྱི་རླུང་གཉིས་འཕྲད་པ་རླུང་རྡོ་རྗེ་སྐྱིལ་ཀྲུང་དྷཱུ་ཏཱིའི་མར་སྣ་གཉིས་འཕྲད་པ་རྩ་རྡོ་རྗེ་སྐྱིལ་ཀྲུང་རྣམས་ཀྱིས་སྙོམས་པར་ཞུགས། བདེ་སྟོང་
སྦྱར་ནས་བསྒོམ་ཞིང། སླར་ཡང་གྱེན་དུ་ལྡོག་པའི་མས་བརྟན་གྱི་དགའ་བཞི་འདྲན། ཡེ་རྒྱ་ནི་སྒོམ་བ་དང་དངོས་ཀྱི་ཁྱད་པར་མ་གཏོགས་དམིགས་པའི་ཁྱད་པར་རྣམས་འདྲ་ལ། ཆོས་རྒྱ་ནི་རང་གི་རྡོ་རྗེ་ནོར་བུའི་བུ་གར་ཐིག་ལེ་
གའུ་ཁ་སྦྱར་གྱི་དབུས་སུ་རྡོ་རྗེ་དམར་སྐྱ་རྩེ་གཅིག་པ་དབུས་སྦོམ་ལ་མཐའ་ཕྲ་བ་གསལ་བཏབ་སྟེ་མཉམ་པར་བཞག་པ་ལས་བདེ་ཆེན་འདྲེན་པའོ། །ཕྱག་རྒྱ་ཆེན་པོ་ནི་རང་བཞིན་མེད་པའི་དོན་ཉིད་ལ་དམིགས་ཏེ་ཞུ་བདེ་འདྲེན་

[008B] འདི་རྣམས་ལ་ཡང་རྗེ་རྒྱལ་བ་གཉིས་པའི་སྙན་བརྒྱུད་བླ་མའི་ཞལ་ལས་ཤེས་པར་བྱ་བ་མང་དུ་ཡོད་དོ། །བཞི་པ་ཛཱ་ལནྡྷ་རའི་རིམ་པ་ནི། སྔོན་འགྲོ་དང་རྩ་གསུམ་འཁོར་ལོ་དྲུག་དང་བཅས་པ་གསལ་འདེབས་པ་སྔར་ལྟར་
ལ་སྤྱི་བོ་བདེ་ཆེན་གྱི་འཁོར་ལོར་ཧཾ་ཡིག་དཀར་པོ་མགོ་འཐུར་དུ་བལྟ་བ། སྙིང་ཁ་ཆོས་ཀྱི་འཁོར་ལོར་ཧཱུཾ་ཡིག་དཀར་པོ་མགོ་འཐུར་དུ་བལྟ་བ། ཕྱོགས་བཞིར་རྩ་འདབ་ལ་ལཾ་དཀར་པོ། མཾ་སེར་པོ། པཾ་དམར་པོ། ཏཾ་ལྗང་ཁུ་རྣམས་མགོ་གྱེན་
དུ་བལྟ་བ། ལྟེ་བ་སྤྲུལ་པའི་འཁོར་ལོར་ཆོས་འབྱུང་གྲུ་གསུམ་ཕྱི་དཀར་ལ་ནང་དམར་བའི་ནང་དུ་ཉི་གདན་ལ་དབུས་སུ་ཐིག་ལེ་སྔོན་པོ། ཕྱོགས་བཞིར་དཀར་སེར་དམར་ལྗང་བཞི་གསལ་བཏབ། འོག་རླུང་གྱེན་དུ་དྲངས་སྟེང་རླུང་བསྣན་ཏེ་ལྟེ་
བར་བུམ་པ་ཅན་བཟུང་བས་ཐིག་ལེ་ལས་མེ་འོད་གྱེན་དུ་འབར། སྙིང་ཁའི་ཡི་གེ་ལྔ་ལ་ཕོག་པས་དེ་ལས་བྱང་སེམས་ཀྱི་རྒྱུན་བབས། ལྟེ་བའི་མེ་ལ་ཕོག་པས་ཚེག་སྒྲ་དང་བཅས་ཏེ་ཆར་འབར་བས་སྙིང་ཁའི་ཡི་གེ་ལྔ་བསྲེགས། སྤྱི་བོའི་ཧཾ་
ཡིག་ལ་རེག་ཙམ་བྱས་པས་བྱང་སེམས་ཀྱི་རྒྱུན་ཆེར་བབ། ལྟེ་བའི་མེ་ཅུང་ཟད་བསྣན་ཅིང། སླར་ཆེར་འབར་ཏེག་ཏུ་མོ་མའི་མེ་སྣ་བུག་གཡས་ནས་ཐོན། ཕྱོགས་བཅུའི་སངས་རྒྱས་ཐམས་ཅད་ཀྱི་ཤངས་བུག་གཡོན་ནས་ཞུགས་ཐུགས་ཀའི་
ཡེ་ཤེས་ཀྱི་བདུད་རྩི་བཀུག་སྟེ་ཤངས་བུག་གཡས་ནས་ཐོན་རང་གི་སྣ་བུག་གཡོན་ནས་ཞུགས། སྤྱི་བོའི་ཧཾ་ཡིག་གསོས་ལོངས་སྤྱོད་ཀྱི་འཁོར་ལོར་ངལ་བསོས་སྙིང་ཁའི་ཡེ་གེ་རྣམས་གསོས་ནས་ལྟེ་བར་བབ་པའི་འབར་འཛག་ལ་དམིགས་

[009A]༄༅། །ནས་ཞུགས་གནས་ཐིམ་གསུམ་དང་བསྲེ་བ་རྣམས་ལ་སྦྱོང་བ་ཡིན་ནོ། །ལྔ་པ་བསམ་མི་ཁྱབ་ཀྱི་རིམ་པ་ནི། གོང་གི་རྣལ་འབྱོར་རྣམས་ཕྱི་ནང་གི་རྐྱེན་ལ་བརྟེན་ནས་གོམས་བར་བྱས་པས་ལུས་དབེན་སྐུ་རྡོ་རྗེ། ངག་དབེན་
གསུང་རྡོ་རྗེ། སེམས་དབེན་ཐུགས་རྡོ་རྗེའི་ཏིང་དེ་འཛིན་རྣམས་ལེགས་པར་འགྲུབ། སེམས་དབེན་མཐར་ཐུག་གི་དཔེའི་འོད་གསལ་དང་རིམ་པ་གསུམ་པའི་སྒྱུ་ལུས་མངོན་དུ་བྱེད་པའི་མཚན་མ་བརྟན་པོ་མཐོང་བ་ན་ཕྱིའི་རྐྱན་ལས་ཀྱི་ཕྱག་
རྒྱ་སོགས་དང་སྙོམས་པར་འཇུག་ཅིང། ནང་གི་རྐྱེན་འབར་འཛག་གི་བདེ་ཆེན་ཁྱད་པར་ཅན་བསྒོམ་པའི་རླུང་དབུ་མར་ཞུགས་གནས་ཐིམ་གསུམ་གྱི་རྟགས་རྣམས་རྫོགས་པར་ཤར་བའི་ཉེར་ཐོབ་ཀྱི་མཇུག་ཏུ་སྟོང་ཉིད་དོན་སྤྱིའི་ཚུལ་གྱིས་
རྟོགས་པའི་དཔེའི་ཡེ་ཤེས་ནམ་མཁའ་སློང་བྱེད་ཀྱི་རྐྱེན་གསུམ་དང་བྲལ་བ་ལྟ་བུའི་སྣང་བ་དང་བཅས་པ་དེ་འཆར། འོད་གསལ་དེ་ལས་ལྡང་བར་རྩོམ་པ་ན་ལུགས་ལྡོག་གི་ཉེར་ཐོབ་གྲུབ་པ་དང་དུས་མཉམ་དུ་ཆོས་གཞན་གྱིས་བར་མཆོད་
པར་འོད་གསལ་དེ་ལས་ཆུ་ལས་ཉ་ལྡང་བའི་ཚུལ་དུ་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་སྐུའི་སྒྲུབ་གཞི་དེ་དང་ངོ་བོ་དབྱེར་མེད་པའི་སེམས་ཀྱིས་ཐུགས་ཀྱི་སྒྲུབ་གཞིར་བྱས་ཏེ་མཚན་དཔེས་བརྒྱན་པའི་དཔལ་ཧེ་རུ་ཀར་
དངོས་སུ་བཞེངས་པ་དེ་འབྱུང། དེ་ལྟ་བུའི་སྒྱུ་མའི་སྐུ་དཔེ་བཅུ་གཉིས་ཀྱིས་མཚོན་པར་བྱ་བ་དེ་ནི་སོ་སོ་སྐྱེ་བོ་ཡིན་ཀྱང་ས་ལ་གནས་པའི་སེམས་དཔའ་ཆེན་པོ་ཐམས་ཅད་ཀྱི་རྫུ་འཕྲུལ་དང་མཛད་པ་ཇི་སྙེད་པ་བདེ་བླག་ཏུ་འགྲུབ་ཅིང། ལམ་

[009B] །དེ་ལྟ་བུའི་སྒྱུར་ལུས་པ་དེས་མཉམ་གཞག་གི་སྐབས་སུ་ཕྱི་ནང་གི་རྐྱེན་གཉིས་ལ་བརྟེན་ནས་རླུང་དབུ་མར་ཞུགས་གནས་
ཐིམ་གསུམ་བྱས་ཏེ་བདེ་སྟོང་གི་ཡེ་ཤེས་ལ་མཉམ་པར་འཇོག་ཅིང། རྗེས་ཐོབ་ཏུ་གདུལ་བྱ་ལ་ཆོས་སྟོན་པ་དང་ལས་རྒྱ་དང་སྙོམས་པར་འཇུག་པ་དང། རི་དྭགས་བཤོར་བ་ལ་སོགས་པའི་སྤྱོད་པ་ཟླ་བ་དྲུག་གམ་བཅོ་བརྒྱད་དུ་སྤྱད་པས་དོན་
གྱི་ལྷན་སྐྱེས་མངོན་དུ་བྱེད་པའི་མཚན་མ་བརྟན་པོ་མཐོང་བ་ནས་ཕྱིའི་རྐྱེན་ལས་རྒྱ་དང་སྙོམས་པར་འཇུག་ཅིང། ནང་གི་རྐྱེན་བདེ་སྟོང་གཉིས་སུ་མེད་བའི་ཡེ་ཤེས་ལ་མཉམ་པར་བཞག་པས་རླུང་དབུ་མར་ཞུགས་གནས་ཐིམ་གསུམ་བྱས་ནས་
ཉེར་ཐོབ་ཀྱི་མཐར་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དོན་གྱི་འོད་གསལ་ལམ་ལྷན་སྐྱེས་མདོན་དུ་བྱེད་ཅིང། རིམ་པ་གསུམ་པའི་སྒྱུ་མའི་སྐུ་དེ་ཡང་འོད་གསལ་དེའི་ངོ་བོར་ནམ་མཁའི་དབྱིངས་སུ་སྤྲིན་དེངས་པ་བཞིན་དག་པས་ཉོན་
སྒྲི་བཟང་བར་འགྱུར་བ་ཡིན་ནོ། །འོད་གསལ་དེ་ལ་མཉམ་པར་བཞུག་པའི་ངོ་བོ་ན་ཐོ་རངས་ཀྱི་ནམ་མཁའི་རང་མདོག་ལྟ་བུ་ལ་སོགས་པའི་གཉིས་སྣང་གི་སྤྲོས་པ་ནི་ཅུང་ཟད་ཀྱང་མི་འཆར་ཞིང། ཆོས་ཐམས་ཅད་ཀྱི་ཐོག་མའི་སྡོད་ལུགས་དང་
བཞིན་སྟོང་པ་ཉིད་དེ་བདེ་བ་ཆེན་པོ་དང་ཆུ་ལ་ཆུ་བཞག་པ་བཞིན་དུ་སྣང་བ་ཡིན་ནོ། །འོད་གསལ་དེ་ལས་ལྡང་བ་ན་རྡོ་རྗེའི་སྐུ་མཚན་ཉིད་པ་རིམ་པ་བཞི་པའི་དག་པའི་སྒྱུ་ལུས་སུ་བཞེངས་པ་དེ་འབྱུང་ཞིང། འོད་གསལ་འདི་རྣམས་སྟོང་ཕྱོགས་

[010A]༄༅། །བསམ་གྱིས་མི་ཁྱབ་པ་དང། སྒྱུ་ལུས་ཀྱི་ཆ་ལ་སྣང་ཕྱོགས་བསམ་མི་ཁྱབ་ཅེས་ལུགས་སྲོལ་ཆེན་པོ་འདི་ལས་བཤད་དོ། །དེ་ལྟ་བུའི་སྒྱུ་ལུས་པ་དེས་ཕྱི་ནང་གི་རྐྱེན་གཉིས་ལ་བརྟེན་ནས་འོད་གསལ་ལ་མཉམ་པར་བཞག་
པས་སྐུ་དག་པ་སྒྱུ་མའི་སྐུ་དང་ཐུགས་དག་པ་དོན་གྱི་འོད་གསལ་གཉིས་སྐུ་ཐུགས་སུ་དངོས་པོ་ཟུང་གཅིག་ཏུ་འཇུག་པའི་སློབ་པའི་ཟུད་འཇུག་མངོན་དུ་བྱེད་ཅིང། ཟུང་འཇུག་པ་དེས་མཉམ་གཞག་གི་དུས་སུ་ཕྱིའི་རྐྱེན་ལས་རྒྱ་དང་སྙོམས་
པར་འཇུག་བཞིན་པ་དང་ནང་གི་རྐྱེན་བདེ་སྟོང་གཉིས་སུ་མེད་པའི་ཡེ་ཤེས་ལ་མཉམ་པར་འཇོག་པ་དང། རྗེས་ཐོབ་ཏུ་གདུལ་བྱ་ལ་ཆོས་སྟོན་པ་དང། ལས་རྒྱལ་སྙོམས་པར་འཇུག་པ་དང། རི་དྭགས་བཤོར་བ་ལ་སོགས་པའི་
སྤྱོད་པ་སྤྱོད་ཚུལ་གྱིས་ཤེས་སྒྲིབ་སྐོར་དགུའི་གཉེན་པོར་སྒོམ་ལམ་སྐོར་དགུ་སྦྱར་ཏེ་བསྒོམ་པས། མཐར་མི་སློབ་བའི་ཟུང་འཇུག་དཔལ་ལྡན་རྡོ་རྗེ་འཆང་ཧེ་རུ་ཀ་ཉིད་མངོན་དུ་བྱེད་པའི་མཚན་མ་མཐོང་བན། ཐོ་རངས་ཉི་མའི་དམར་འོད་
མ་ཤར་བ། ཟླ་བ་སྒྲ་གཅན་གྱིས་བསྒྲིབ་པ། སྲོད་ཀྱི་སྨག་མཐུག་ཡལ་བའི་དུས་སུ་ཁྱིའི་རྐྱེན་ལས་རྒྱ་དང་སྙོམས་པར་འཇུག་ཅིང། ནད་གི་རྐྱེན་བདེ་སྟོང་གཉིས་སུ་མེད་པའི་ཡེ་ཤེས་ལ་ལ་རྩེ་གཅིག་ཏུ་མཉམ་པར་བཞག་པས། རླུང་
དབུ་མར་ཞུགས་གནས་ཐིམས་གསུམ་བྱས་པའི་མཐར་ཉེར་ཐོབ་འགགས་པ་དང་དུས་མཉམ་པར་སྒྲིབ་གཉིས་བག་ཆགས་དང་བཅས་པ་རྫོགས་པར་སྤངས་པའི་མི་སློབ་པའི་ཟུང་འཇུག་ཁྱབ་བདག་ཧེ་རུ་ཀ་ཁ་སྦྱོར་ཡན་ལག་བདུན་ལྡན་

[010B] །འདིའི་མན་དག་གི་གནད་མང་པོ་ནི་བླ་མའི་ཞལ་ལས་ཤེས་པར་བྱའོ། །དཔའ་བོ་མཁའ་འགྲོ་བྱ་
བའི་གསང་བའི་བཅུད། །གྲུབ་པའི་དབང་ཕྱུག་བགྲངས་ཡས་གཤེགས་པའི་ལམ། །གང་འདི་བློ་བཟང་རྒྱལ་བ་གཉིས་པ་ཡི། །མན་ངག་ཇི་བཞིན་བདག་གིས་གསལ་བར་ཕྱེ། །ས་ཡི་དབང་ཕྱུག་སེམས་དཔའ་ཆེ་རྣམས་ཀྱང། །བློ་གྲོས་འཁྱོག་
ལ་འཆང་བའི་རྟོགས་དཀའི་གནད། །བདག་བློ་བྱིས་པའི་ཤེས་རབ་ཀྱིས་གསལ་བར། །ནོངས་བ་ཅི་མཆིས་བླ་མ་ལྷ་ལ་བཤགས། །འདིར་འབད་དགེ་བ་གང་ཞིག་ཐོབ་པ་དེས། །བློ་བཟང་རིད་ལུགས་ཕྱོགས་བཅུར་རྒྱས་པ་དང། །འགྲོ་ཀུན་དོན་
དུ་ཧེ་རུ་ཀའི་གོ་འཕང། །བདེ་བླག་ཉིད་དུ་ཐོབ་པའི་རྒྱུ་དུ་བསྔོ། །ཉེར་བཞིའི་ཡུལ་གནས་དཔའ་བོ་རྣལ་འབྱོར་མ། །ཀུན་གྱིས་མྱུར་བའི་ཚུལ་གྱིས་ལེགས་བྱོན་ནས། །ཕོ་ཉའི་ལམ་གྱི་བདེ་ཆེན་ཁྲག་འཐུད་དབལ། །གར་དགུའི་ཉམས་ཀྱི་རོལ་
པ་ཉིད་ཐོབ་ཤོག་ །ཅེས་དཔལ་དཔལ་འཁོར་ལོ་སྔོམ་པ་རྣལ་འབྱོར་གྱི་དབང་ཕྱུག་དྲིལ་བུ་བའི་ཞབས་ཀྱི་བཞེད་སྲོལ་གྱི་རིམ་ལྔའི་དམར་ཁྲིད་འདི་ནི། ཡོངས་རྫོགས་བསྟན་པའི་མདའ་བདག་ཁྱབ་བར་ག་ཧེ་རུ་ཀ་ལྕང་སྐྱ་རོལ་བའི་རྡོ་རྗེ་འཕྲིན་ལས་ཀྱི་བྱེད་པོར་ལས་དང་སྨོན་ལམ་མཆོག་
ཏུ་དགེ་ཞིང་མཁྱེན་དཔྱོད་མཁའ་ལྟར་ཡངས་པར་རིམ་གཉིས་ཀྱི་རྣལ་འབྱོར་ལ་གཞོལ་བ་སོགས་ཡོན་ཏན་དུ་མའི་དཔལ་གྱིས་མངོན་པར་མཐོ་བ་ཇ་སག་བླ་མ་དགེ་ལེགས་ནམ་མཁས་བསྐུལ་བ་ལྟར་རྒྱ་བོད་ཀྱི་མཁས་གྲུབ་དུ་མའི་ཞལ་ལུང་བདུད་རྩིའི་སྙིང་པོ་བློ་བཟང་རྒྱལ་བའི་མན་ངག་བཞིན་

[011A]༄༅། །་ཤཱཀྱའ་དགེ་སོང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །སསྟི༑ པན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབའ་བཟང་ལ། །སྤྱོད་ཕྱིར་བཀྲ་
ཤིས་ལྷུན་གྲུབ་ཆོས་གྲྭ་ཆེར། །ཆོས་སྤྱན་འཛད་མེད་དལ་འགྲོའི་རྒྱུན་འདི་སྤེལ། །སརྦ་མངྒ་ལཾ། ། ། །

[011B][BLANK PAGE]



﻿༄༅། །མན་ངག་གི་མཐར་ཐུག་བདག་བྱིན་རླབས་བཞུགས། །

[001B] །རྗེ་བཙུན་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་དུས་ཐམས་ཅད་དུ་གུས་པས་ཕྱག་འཚལ་ལོ། །རྒྱལ་བ་ཐམས་ཅད་ཀྱི་མཁྱེན་པའི་ཡེ་ཤེས་ཐམས་ཅད་
གཅིག་ཏུ་བསྡུས་པའི་ངོ་བོ་བཅོམ་ལྡན་འདས་འཇམ་པའི་དབྱངས་དང། དབང་ཕྱུག་བརྒྱད་དང་ལྡན་པའི་རྡོ་རྗེ་འཆང་ཆེན་པོ་མགོན་པོ་ཀླུ་སྒྲུབ་ཡབ་སྲས་ཀྱི་ཞབས་ལ་གུས་པ་ཆེན་པོས་སྐྱབས་སུ་མཆིའོ། །མན་ངག་གི་མཐར་
ཐུག་རང་བྱིན་གྱིས་བརླབ་པའི་རིམ་པ་ལ་གསུམ། མཚན་གྱི་དོན། གཞུང་གྱི་དོན། མཇུག་གི་དོན་ནོ། །དང་པོ་ནི། སྭ་ནི་རང་ངོ། །ཨ་དྷིཥྛ་ན་ནི་བྱིན་གྱིས་བརླབ་པའོ། །ཀྲ་མ་ནི་རིམ་པའོ། །འདི་ལ་ལཀྵྨཱིས། བདག་ནི་འོད་
གསལ་ཏེ་དངོས་པོ་ཐམས་ཅད་ཀྱི་རང་བཞིན་ཡིན་པས་སོ། །དེ་ལས་སྒྱུ་མའི་སྐུ་གང་དུ་འཛིན་པ་ནི་བདག་ལ་བྱིན་གྱིས་བརླབ་པའོ། །ཡང་ན་བདག་ནི་རྡོ་རྗེ་འཆང་ལ་སོགས་པའི་སྐུའོ། །དེ་ཉིད་ལ་བྱིན་གྱིས་བརླབ་པ་ནི་སྒྱུ་མ་
ལ་སོགས་པའི་དཔེ་དང་སྦྱར་བའོ། །ཞེས་འཆད་དེ། སྔ་མ་ལྟར་ན་བདག་ལ་ནི་བདག་ལས་ཞེས་པ་དང། བྱིན་གྱིས་བརླབ་པ་ནི་དེས་བསྐྱེད་པའི་དོན་ཡིན་ལ། ཕྱི་མ་ལྟར་ན་བདག་ལ་སྒྱུ་མའི་དཔེ་དོན་སྦྱར་བའི་དོན་ཏོ། །རྒྱུད་གཞན་

[002A]༄༅། །ལས་ཀྱང་བདག་བྱིན་གྱིས་བརླབ་པ་ཞེས་མང་དུ་འབྱུང་ལ་དེའི་དོན་ཡང་མང་དུ་ཡོད་ནའང་འདིར་ནི་བདག་ཅེས་པ་ནི་ངའོ་སྙམ་པའི་ཐ་སྙད་འདོགས་པའི་གདགས་གཞིར་གྱུར་པའི་ལུས་སམ་སྐུའོ། །དེ་ལ་བྱིན་
གྱིས་བརླབ་པ་ནི་ཡེ་ཤེས་ཙམ་གྱིས་སྒྱུ་མ་ལྟ་བུའི་ལྷའི་སྐུར་བསྐྱེད་པ་ཡིན་ཏེ། སྤྱོད་བསྡུས་ལས། རང་བྱིན་གྱིས་བརླབ་པའི་མན་ངག་ཡེ་ཤེས་ཙམ་གྱིས་ཡིད་ཀྱི་རང་བཞིན་གྱི་ལྷའི་སྐུ་རྫོགས་པར་འགྱུར་བ། ཞེས་གསུངས་
པའི་ཕྱིར་རོ། །གཉིས་པ་ལ་བཞི། རྩོམ་པ་ལ་འཇུག་པའི་ཡན་ལག་ཡན་ལག་ཅན་གྱི་གདམས་པ་དངོས། དེ་སྟོན་པའི་བླ་མ་མཉེས་པར་བྱ་བ། མན་ངག་གི་སྣོད་དང་སྣོད་མིན་པའི་ཁྱད་པར་བསྟན་པའོ། །དང་པོ་ལ་གཉིས་
མཆོད་པར་བརྗོད་པ་དང། བརྩམ་པར་དམ་བཅའ་བའོ། །དང་པོ་ནི། ཕྱག་འཚལ་བ་ནི་འདུད་པ་སྟེ་ཁྱད་པར་གྱི་གཞིའོ། །གང་ལ་ན། རྡོ་རྗེ་འཆང་ཆེན་པོ་རྡོ་རྗེ་འཆང་ལའོ། །དེའང་རྡོ་རྗེ་ཅན་རྣམས་ཀུན་གྱི་གཙོ། །ཞེས་འདོན་པ་ལྟར་
ན། རྡོ་རྗེ་ཅན་ཀུན་ནི་དེ་བཞིན་གཤེགས་པ་ལྔའོ། །དེ་རྣམས་ཀྱི་གཙོ་བོ་ནི་དྲུག་པའོ། །རྡོ་རྗེ་སེམས་དཔའ་དང་པོའི་གཙོ། །ཞེས་པ་ལྟར་ན། དང་པོའི་མགོན་པོ་རྡོ་རྗེ་སེམས་དཔའོ། །གཉིས་པ་ནི། ཏེ་ནི་ལྷག་མ་འདྲེན་པ་སྟེ་ཕྱག་འཚལ་

[002B] །ཞེས་སྦྱར་རོ། །གང་ན་རང་བྱིན་གྱིས་བརླབ་པའི་རིམ་པའོ། །ཀུན་སློང་གང་གིས་ན། བརྩེ་བས་ཞེས་ཏེ། རིམ་པ་འདི་ལ་བརྩེ་བ་ཁོ་ན་རྩ་བའི་རྒྱུ་ཡིན་ཏེ། གཞན་དུ་ན་སེམས་དམིགས་ཀྱི་རིམ་པ་ལ་ཞུགས་པས་སླར་ཡང་ལྷའི་
སྐུ་འཛིན་པ་དགོས་པ་མེད་པའི་ཕྱིར་རོ། །དགོས་པ་ནི། སེམས་ཅན་གྱི་དོན་དང་ཆད་པའི་ཕྱོགས་སྤང་པ་དང། སྔོན་གྱི་སྨོན་ལམ་འབྲས་བུ་དང་ལྡན་པ་སྟེ། དེ་ནི་བརྩེ་བས་བཤད་དོ་ཞེས་ཟེར་རོ། །དེ་ནི་འགྲིག་པར་མི་སྣང་སྟེ། འདི་ནི་རིམ་པ་འདི་བཤད་པའི་
ཀུན་སློང་ཡིན་གྱི་སྒྱུ་མའི་སྐུར་ལྡང་བའི་ཀུན་སློང་མིན་པའི་ཕྱིར་དང། སེམས་དམིགས་ཙམ་གྱིས་གྲོལ་བ་མི་ཐོབ་པས་རང་དོན་ལའང་སྒྱུ་མའི་སྐུ་བསྒྲུབ་དགོས་པའི་ཕྱིར་རོ། །གཉིས་པ་ལ་གཉིས། མན་ངག་གི་སྣོད་རུང་དུ་བྱ་བ་དང། དེ་ལ་མན་ངག་བཤད་
པའོ། །དང་པོ་ལ་གཉིས། མཚན་ཉིད་དང་ལྡན་པས་སློབ་མས་བླ་མ་མཉེས་པར་བྱ་བ་དང། མཉེས་པ་ལ་ཡོན་ཕུལ་ཏེ་དབང་བསྐུར་བ་ཞུ་བའོ། །དང་པོ་ནི། མཉེས་པར་བྱ་ཞེས་དྲང་ངོ། །གང་ན་རྡོ་རྗེ་བླ་མའོ། །གང་གིས་ན་མཚན་ཉིད་དང་ལྡན་པའི་སློབ་མས་
སོ། །མཚན་ཉིད་དང་ལྡན་པ་ནི་ཁྱད་པར་བཞི་དང་ལྡན་པ་སྟེ། དང་པོ་ཁོ་ནར་རིམ་པ་དང་པོ་ལ་བསླབས་པའི་ཁྱད་པར་ནི། བསྐྱེད་པའི་རིམ་པའི་རྗེས་སུ་འབྲངས་ནས་དབང་བསྐུར་བ་ཐོབ་ཅིང་ཞེས་པས་སྟོན་ཏེ་དབང་བསྐུར་ཐོབ་ནས་བསྐྱེད་རིམ་གྱི་རྗེས་སུ་འབྲངས་པ་
སྟེ་རྗེས་སུ་ཞུགས་ཞེས་པའི་དོན་ཏོ། །རྒྱུད་མང་དུ་ཐོས་པའི་ཁྱད་པར་ནི། བྱ་བའི་རྒྱུད་ལ་སོགས་པའི་རྒྱུད་སྡེ་རྣམ་པ་བཞིའི་དགོངས་པ་ཤེས་པ་ཞེས་པས་སྟོན་ཏོ། །འདིས་ནི་དབང་རྫོགས་པར་ཐོབ་པ་སྔོན་དུ་བཏང་བར་བསྟན་ནོ། །དབེན་པ་གསུམ་ལ་བསླབས་

[003A]༄༅། །པའི་ཁྱད་པར་ནི། ལུས་དང་ངག་དང་ཡིད་རྣམ་པར་དབེན་པའི་ཐོས་པ་འཛིན་པ་ཞེས་པས་བསྟན་ཏེ། དེ་གསུམ་གྱི་མན་ངག་ཐོབ་ནས་དེའི་དོན་འཛིན་པའོ། །ཐུན་མོང་མ་ཡིན་པའི་བདེན་པ་གཉིས་ཀྱི་གདམས་ངག་ལ་མི་ཕྱེད་པའི་དད་པ་
དང་ལྡན་པའི་ཁྱད་པར་ནི། བདེན་པ་གཉིས་ལ་ལྷག་པར་མོས་པས་བསྟན་ནོ། །གཉིས་པ་ནི། དེ་ནས་དེ་མ་ཐག་ཏུ་སྟེ་མྱུར་དུ་རིམ་པ་འདིའི་གདམས་ངག་ཐོབ་པར་བྱ་བའི་ཆེད་དུ། རིང་ནས་མཉེས་པར་བྱས་པའི་བླ་མ་ལ་ཚོགས་འཁོར་གྱི་མཆོད་པ་ཆེན་པོ་བྱས་
ཏེ། ལོ་བཅུ་དྲུག་མ་ཕུལ་ནས་བསྟོད་པ་འདིས་བསྟོད་པར་བྱའོ་ཞེས་སྦྱར་རོ། །དེ་ཡང་འཕྲེང་བ་ནས་རྗེས་གནང་གི་བར་གྱི་དབང་དགུ་དང་བཅས་པའི་གསང་དབང་ཐོབ་པ་དེ་ནས་བྱའོ། །དེ་དག་གི་དོན་ནི་བཤད་ཟིན་ཏོ། །ཡོན་ཕུལ་བ་ནི་གསང་དབང་གི་དོན་དུའོ། །
ལཀྵྨཱིས་གསང་བ་ལ་གསུམ་ལས་ངག་གི་གསང་བ་ནི་བྱང་ཆུབ་ཀྱི་སེམས་ལ་སྤྱོད་པ་དང། ཡིད་ཀྱི་གསང་བ་ནི་ཤེས་རབ་ཀྱི་དབང་བསྐུར་བ་དང། ཡེ་ཤེས་ཀྱི་གསང་བ་ནི་ཤེས་རབ་ཡེ་ཤེས་ཀྱི་དབང་བསྐུར་བའོ། །དེ་ལྟར་དབང་བཞི་བསྐུར་བ་ལ་རིམ་པ་འདི་
བསྟན་གྱི་གཞན་ལ་མིན་ནོ་ཞེས་འཆད་ཀྱང། འཕགས་པའི་དགོངས་པ་ནི་རྒྱུད་ཕྱི་མའི་འགྲེལ་པ་ལས། དབང་གོང་མ་གཉིས་མ་བསྐུར་ཡང་གསང་དབང་བསྐུར་བ་ལ་བདག་བྱིན་རླབས་སྦྱིན་པར་བྱ་བར་བཤད་པ་ལྟར་ཡིན་ནོ། །གཉིས་པ་ལ་གསུམ་
སློབ་མས་བསྟོད་ཅིང་གསོལ་བ་གདབ་པ། སློབ་དཔོན་གྱིས་མན་ངག་བསྟན་པ། མན་ངག་ཐོབ་པ་དང་མ་ཐོབ་པའི་སྐྱོན་ཡོན་བསྟན་པའོ། །དང་པོ་ལ་གཉིས་ལས་བསྟོད་པ་ནི། ཁོང་སྟོང་ཁྱོད་ཀྱི་སྐུ་ལ་མེད། །ཅེས་སོགས་ཚིགས་བཅད་ལྔ་སྟེ་རྣམ་

[003B] །སྣ་ཚོགས་མིན་ལ་སྙོམས་འཇུག་པ། །ཞེས་བསྒྱུར་བས་འོད་གསལ་དུ་འཇུག་པའོ། །གསོལ་བ་གདབ་པ་ནི། ཀུན་མཁྱེན་ཡེ་ཤེས་ཕུང་པོ་ཅན། །
ཞེས་པ་ནས། འགྲོ་བའི་བླ་མ་བཀའ་དྲིན་མཛོད། །ཅེས་པའི་བར་ཚིགས་བཅད་གཉིས་སོ། །གཉིས་པ་ལ་བཞི། རིམ་པ་འདི་བླ་མ་ཁོ་ན་ལས་རྙེད་དགོས་པ། བླ་མ་ལས་བཙལ་དགོས་པའི་རྒྱུ་མཚན། འོད་གསལ་གྱི་སྔོན་དུ་རིམ་པ་འདི་སྟོན་དགོས་པ་དང་
བདག་བྱིན་རླབས་ཀྱི་རིམ་པ་ཉིད་བཤད་པའོ། །དང་པོ་ནི། དེ་ལྟར་འཇིགས་མེད་གསོལ་འདེབས་པའི། །ཞེས་པ་ནས། དེ་ནི་ཐོབ་འགྱུར་གཞན་གྱིས་མིན། །ཞེས་པའི་བར་གྱིས་སྟོན་ནོ། །གཉིས་པ་ནི། རང་བྱིན་བརླབ་པའི་རིམ་པ་ནི། ཞེས་པ་བཞིས། རང་བྱིན་རླབས་
མ་རྙེད་ན་འཚང་རྒྱ་བའི་ཕྱིར་དུ་ངལ་བ་བྱས་པ་དོན་མེད་པ་དང། དེ་ནས། རང་བྱིན་བརླབ་པའི་རིམ་ཐོབ་པ། །ཞེས་པ་བཞིས་རང་བྱིན་རླབས་ཐོབ་ན་ཚེ་འདི་ཉིད་ལ་འཚང་རྒྱ་བར་གསུངས་ཏེ། རྒྱུ་མཚན་དེས་ན་དེའི་མན་ངག་ངེས་པར་བླ་མ་ལས་བཙལ་བར་བྱའོ་
ཕར་ཕྱིན་གྱི་ཐེག་པས་ཀྱང་མཐར་དག་པའི་སྒྱུ་མའི་སྐུ་སྒྲུབ་དགོས་པས་སྒྱུ་མའི་སྐུ་མ་རྙེད་ན་མདོ་སྡེ་སོགས་ལ་སློབ་པའི་ངལ་བ་དོན་མེད་པར་གསུངས་པ་ཡིན་ནོ། །གསུམ་པ་ནི། རང་བྱིན་བརླབ་པའི་ཏིང་འཛིན་དང། །ཞེས་པ་བཞིས་དེ་དང་འོད་གསལ་
གཉིས་བདེན་གཉིས་དང། དེའང་རྒྱུ་འབྲས་སུ་བསྟན་ནོ། །དེ་ནས་བཞིས་རིམ་པ་འདིས་འོད་གསལ་ཐོབ་དགོས་པས་སྔོན་དུ་འདི་བསྟན་དགོས་པར་བསྟན་ཏེ། འོད་གསལ་དུ་འཇུག་པ་ལ་འདི་སྔོན་དུ་ཐོབ་དགོས་ཞེས་པའོ། །བཞི་པ་ནི། འགྲོ་ཀུན་རང་དབང་

[004A]༄༅། །མེད་པ་སྟེ། །ཞེས་པ་བཞིས་གཞི་དུས་ཀྱི་འོད་གསལ་ལས་གཞི་དུས་ཀྱི་སྒྱུ་ལུས་འགྲུབ་ཚུལ་སྟོན་ཏེ། ལམ་དུས་ཀྱི་སྒྱུ་མའི་སྐུ་སྒྲུབ་པ་ནི་སྦྱང་གཞི་ཇི་ལྟ་བ་བཞིན་དུ་བསྒྲུབ་དགོས་པས་དེའི་ཡན་ལག་ཏུ་སྟོན་པའོ། །འགྲོ་བ་ཀུན་འཆི་
བའི་འོད་གསལ་གྱི་གཞན་དབང་ཅན་ཡིན་པས་རང་དབང་དུ་མི་འབྱུང་ལ། དེའང་ཤི་བའི་འོད་གསལ་ལས་བར་དོའི་ལུས་གྲུབ་པའོ། །སེམས་གང་གིས་ནི་ཞེས་པ་བཞིས་ཐབས་དང་བྲལ་བ་ལ་དེ་འཁོར་བའི་བར་དོ་རང་དགའ་བར་འགྱུར་ལ་ཐབས་དང་ལྡན་ན་སྒྱུ་
མའི་སྐུར་འགྱུར་བར་སྟོན་ནོ། །སྐྱེ་ཤི་གཅིག་ནས་གཅིག་ཏུ་བརྒྱུད་དེ་འཁོར་བའི་སེམས་ཅན་ནི་སེམས་དང་རླུང་ཙམ་གྱི་གཟུགས་ཏེ། རང་བཞིན་ལ་གཞག་གི་དེ་ལས་ལོགས་ན་སྐྱེ་ཤི་བྱེད་མཁན་མེད་པར་སྟོན་པ་ནི། འདིར་ནི་ཞེས་པ་བཞིའོ། །སེམས་ཀྱི་
རང་བཞིན་རྣམ་གནས་པ། །ཉིད་ནི་འཁོར་བར་ཤེས་པར་བྱ། །ཞེས་སྦྱར་རོ། །སེམས་རླུང་གི་སྦྱོར་བ་སྟེ་གཡོ་བའི་བྱ་བས་གཡོས་པ་མེད་པར་རང་བཞིན་གྱི་རྟོག་པ་རྣམས་མི་སྐྱེ་ལ། རླུང་སེམས་ལས་སྐྱེས་པའི་རྟོག་པས་ཉོན་མོངས་དང་ལས་བསགས་ཏེ་
འཁོར་བ་ནི། རླུང་གི་སྦྱོར་བ་ཞེས་པ་བཞིའོ། །འཁོར་བའི་ངང་ཚུལ་དེ་ལྟར་གནས་པ་དེ་ཐབས་མཁས་པ་ལ་སྒྱུ་མའི་སྐུར་འགྱུར་ཚུལ་ནི། རླུང་དང་ཡང་དག་ལྡན་པ་ཡི། །ཞེས་པ་བཞིས་སྟོན་ཏེ། སྔར་བཤད་པ་ལྟར་སེམས་དབེན་སྟོང་པ་གསུམ་གྱི་ཡེ་
ཤེས་བསྐྱེད་པའི་མཐར་ལུགས་ལྡོག་གི་སྣང་བ་གསུམ་རླུང་དང་ལྡན་པ་དེ། རྣལ་འབྱོར་པས་གསར་དུ་ཐོབ་པའི་ལུས་སུ་འབྱུང་བ་ལ་ནི་སྒྱུ་མའི་ལུས་སམ་སྒྱུ་མའི་སྐུ་ཞེས་བརྗོད་དོ། །སླར་ཡང་ཞེས་པ་ནི་རྣལ་འབྱོར་པ་དེ་ཚེ་སྔ་མར་ཤི་བའི་འོད་གསལ་

[004B] །སེམས་དབེན་ཐོབ་པའི་རྣལ་འབྱོར་པས་ངའོ་སྙམ་དུ་ཐ་སྙད་འདོགས་པའི་གདགས་གཞིར་གྱུར་པའི་རང་གི་ལུས་རླུང་སེམས་ཙམ་ལ་བསྒྲུབ་པ་དེ་བས་ན་
འདི་ལྟར་འགྲོ་བ་ཀུན་སྒྱུ་མ་ལྟ་བུར་བླ་ན་མེད་པའི་རྡོ་རྗེ་ཐེག་པ་འདིར་བཤད་དེ། ཞེས་སེམས་ཅན་རྣམས་སྒྱུ་མ་བཞིན་དུ་ཐེག་པ་འདིར་གསུངས་པའི་ཐུན་མོང་མ་ཡིན་པའི་སྒྱུ་མའི་དོན་ནི་འགྲོ་བ་རྣམས་རླུང་སེམས་ཀྱི་ལུས་སུ་སྟོན་པ་འདི་ཡིན་ཞེས་པའོ། །སྒྱུ་མ་ལྟ་བུའི་
ཏིང་ངེ་འཛིན་གྲུབ་པས་ནི་འགྲོ་བ་ཐམས་ཅད་རང་གིས་ཐོབ་པའི་སྒྱུ་མའི་ལུས་དེ་དང་འདྲ་བར་ཡང་མཐོང་ངོ། །རིམ་ལྔའི་འགྲེལ་བྱེད་ཀུན་གྱིས་རང་བཞིན་མེད་བཞིན་དུ་སྣང་བ་སྐབས་འདིའི་སྒྱུ་མའི་དོན་དུ་བཤད་པས་ནི་འདིར་བཤད་པའི་སྒྱུ་ལུས་ཀྱི་དོན་གཏན་ནས་མི་
རྙེད་པས། སྤྱོད་བསྡུས་སུའང་ཕར་ཕྱིན་གྱི་ཐེག་པའི་སྒྱུ་མ་དང། བསྐྱེད་རིམ་པས་ལྷའི་སྐུ་སྒྱུ་མ་ལྟ་བུར་བལྟ་བ་རྣམས་ཀྱིས་བདག་ལ་བྱིན་གྱིས་བརླབ་པའི་དོན་མི་ཤེས་པར་གསུངས་སོ། །དེས་ན་སྤྱིར་འགྲོ་བ་ཐམས་ཅད་རླུང་སེམས་ཙམ་ལས་གྲུབ་པའི་སྒྱུ་མའི་
ལུས་ཅན་དང། ཁྱད་པར་དུ་རྣལ་འབྱོར་པས་ཏིང་ངེ་འཛིན་གྱི་སྟོབས་ཀྱིས་རླུང་སེམས་ཙམ་ལས་གྲུབ་པའི་རང་གི་ལུས་སྒྱུ་མའི་སྐུར་སྒྲུབ་ལུགས་ཤེས་པ་ནི་གནད་ཀྱི་དོན་དུ་སྣང་ངོ། །འོ་ན་འབྱུང་བ་དང་འབྱུང་འགྱུར་རགས་པའི་ལུས་ཅན་གྱི་ལུས་འདི་རྣམས་རླུང་
སེམས་ཙམ་ལས་གྲུབ་ཅེས་པ་ཇི་ལྟར་ཡིན་ཞེ་ན། བཤད་པར་བྱ་སྟེ། འདི་ལ་སེམས་ཅན་གྱི་ལུས་རྣམས་རླུང་སེམས་ཙམ་ལས་གྲུབ་པའི་ཞེས་པའི་ལུས་ནི་སེམས་ཅན་གྱི་ལུས་གང་ཡིན་ཐམས་ཅད་ལ་མི་ཟེར་གྱི་སེམས་ཅན་རྣམས་ཀྱི་གཉུག་མའི་ལུས་སོ། །

[005A]༄༅། །དེ་ཡང་མེའི་ཚ་བ་དང་ཆུའི་གཤེར་བ་ནི་དེ་དག་གི་གཉུག་མའི་མཚན་ཉིད་དམ་ཐ་སྙད་པའི་རང་བཞིན་ཞེས་བརྗོད་པ་ལྟར། སེམས་ཅན་རྣམས་ཀྱི་གཉུག་མའི་ལུས་ནི་རླུང་སེམས་ཙམ་ཞིག་ཡིན་གྱི་རང་དགའ་བའི་ལུས་མིན་ནོ། །འྡིའང་
ཕྱི་རོལ་གྱི་དོན་བཀག་ནས་སྒྲུབ་པ་མིན་ཏེ། གཟུགས་དང་སེམས་གཉིས་བདེན་པ་གཉིས་སུ་ཡོད་མེད་མཚུངས་པས་ཁྱད་པར་དབྱེ་མི་ནུས་པའི་ཕྱིར་རོ། །འོན་ཀྱང་གཟུགས་རགས་པའི་ལུས་ནི་གཟུགས་མེད་ཁམས་སུ་མེད་ཀྱང་དེའི་སེམས་ཅན་ལ་ལུས་
གཞག་དགོས་པས་འཁྲུལ་བའི་ཕྱིར་གཉུག་མའི་ལུས་མིན་ནོ། །གཟུགས་ཅན་གྱི་ཁམས་ནའང། བྱེད་བཞིན་དང་རྐང་ལག་ལ་སོགས་པའི་རྣམ་པ་ཅན་གྱི་ལུས་ཀྱང། མེར་མེར་པོ་ལ་སོགས་པའི་སྐབས་སུ་མེད་ཀྱང། དེར་སེམས་ཅན་གྱི་ལུས་ཡོད་
པས་སེམས་ཅན་གྱི་གཉུག་མའི་ལུས་མིན་ཏེ། འབྱུང་བ་རགས་པའི་ལུས་གཞན་ཡང་བར་སྲིད་ལ་སོགས་པའི་སྐབས་སུ་མེད་པས་གཉུག་མའི་ལུས་མིན་པར་ཤེས་པར་བྱའོ། །དེས་ན་འབྱུང་བ་འབྱུང་འགྱུར་གྱི་ལུས་དང་འགྲོ་བ་སོ་སོའི་ལུས་དང་རྒན་
གཞོན་ལ་སོགས་པའི་ལུས་ནི་ཆུའི་ཚ་བ་ལྟར་རེས་འགའ་བ་ཡིན་གྱི་གཉུག་མ་བ་མིན་པས་གནས་སྐབས་སུའང་འབྲལ་རུང་ཡིན་ལ། རླུང་སེམས་ཙམ་གྱི་ལུས་ནི་ཆུའི་གཤེར་བ་ལྟར་དུས་ནམ་ཡང་སེམས་ཅན་གྱི་ལུས་ལ་མི་འཁྲུལ་བས་གཉུག་མའི་
ལུས་སོ། །ཤེས་པ་དང་ངོ་བོ་དབྱེར་མེད་དུ་འཇུག་པའི་རླུང་ཤིན་ཏུ་ཕྲ་བ་ནི་མར་ལ་མར་བཞག་པ་བཞིན་དུ་ཤེས་པ་དང་འདྲེར་རུང་བར་སྤྱོད་བསྡུས་ལས་གསུངས་པས། གཟུགས་མེད་ནའང་ཡོད་དེ། དགོངས་པ་ལུང་སྟོན་དང་རྡོ་རྗེ་ཕྲེང་བར་ཁམས་གསུམ་

[005B] །དེ་ནི་དབང་པོའི་གཟུགས་ཀྱང་མིན་ལ་དབང་པོ་ལྔའི་སྤྱོད་ཡུལ་དུའང་མི་སྣང་ཞིང། ཡིད་རང་དགའ་བའི་ཡུལ་དུ་གཟུགས་སུ་སྣང་བའང་མིན་པས་གཟུགས་མེད་ཁམས་
གཟུགས་ཀྱི་འདུ་ཤེས་ལས་འདས་པར་གསུངས་པ་དང་མི་འགལ་ལོ། །གལ་ཏེ་རླུང་དེ་རྣམ་ཤེས་གཡོས་པའི་བྱ་བ་བྱེད་པ་ཙམ་ལ་ཟེར་ན་ནི་སེམས་བྱུང་སེམས་པ་ལ་རླུང་གི་མིང་གིས་འདོགས་པ་ཟད་པས་རླུང་མིན་ལ་དེ་མ་གཏོགས་པའི་རླུང་ཞིག་
ཡིན་ན་ནི་མཚན་ཉིད་བརྗོད་དགོས་སོ་ཞེ་ན། རྡོར་བཟླས་དང་སེམས་དབེན་མཐར་ཕྱིན་པའི་རྣལ་འབྱོར་པས་འོད་ཟེར་ལྔའི་རྣམ་པ་ཅན་དུ་མཐོང་བས་ན་སེམས་བྱུང་སེམས་པ་ལས་མཚན་ཉིད་ཐ་དད་ལ། སྣ་བུག་གི་སྒོ་ནས་རྒྱུ་བ་སོགས་ཀྱི་རགས་པའི་རླུང་
ཐམས་ཅད་དང་བྲལ་བ་འོད་གསལ་གྱི་རླུང་ཞེས་གསུངས་པའོ། །དབང་ཤེས་ཀྱང་རླུང་དང་འདྲེས་ནས་འཇུག་མོད་ཀྱང། སེམས་ཅན་གྱི་གཉུག་མའི་ལུས་སུ་བཤད་པའི་སེམས་ནི་ཡིད་ཀྱི་ཤེས་པ་ཉིད་ཡིན་ཏེ། དབང་ཤེས་ནི་གཉིད་འཐུག་ལ་སོགས་
པའི་སྐབས་དུ་མར་ལོག་ཀྱང་སེམས་ཅན་གྱི་ལུས་མི་ལྡོག་པས། གཟུགས་ཅན་རགས་པའི་ལུས་དང་འདྲའོ། །དེས་ན་འབྱུང་བ་ཤིན་ཏུ་རགས་པའི་ལུས་དང་ལྡན་པའི་སྐབས་སུའང་སེམས་ཅན་དེའི་གཉུག་མའི་ལུས་ནི་རླུང་དང་ཡིད་ཀྱི་ཤེས་པ་
དབྱེར་མེད་དུ་འཇུག་པའི་རླུང་སེམས་ཙམ་ཡིན་ལ། དེ་དང་རགས་པའི་ལུས་གཉིས་རྟེན་བརྟེན་པའི་འབྲེལ་པའང་གནས་སྐབས་འགའ་ཞིག་ཙམ་ཡིན་གྱི་གཉུག་མ་པ་མིན་ནོ། །གཞན་ཡང་རྣམ་ཤེས་གཞན་གྱི་གྲོང་དུ་འཇུག་པའི་ནུས་པ་ཐོབ་པས་
[006A]༄༅། །ཏིང་ངེ་འཛིན་ཙམ་གྱི་སྟོབས་ཀྱིས་དེ་གཉིས་ཀྱི་རྟེན་དང་བརྟེན་པའི་འབྲེལ་པ་གཞིག་ནུས་ལ། བསད་གསོ་ནུས་པའི་རྣལ་འབྱོར་པས་ཀྱང་དེ་གཉིས་ཏིང་ངེ་འཛིན་གྱི་སྟོབས་ཀྱིས་དཔྲལ་བར་ནུས་ཀྱང་རླུང་སེམས་ཙམ་གྱི་ལུས་ནི་མི་
ལྡོག་གོ་སེམས་དབེན་མཐར་ཕྱིན་པའི་རྣལ་འབྱོར་པས་ཀྱང། རྣམ་སྨིན་གྱི་ལུས་དང་སེམས་གཉིས་རྟེན་དང་བརྟེན་པར་སྔོན་གྱི་ལས་ཀྱིས་འཕངས་པའི་འབྲེལ་པ་རགས་པ་ཏིང་ངེ་འཛིན་གྱི་སྟོབས་ཀྱིས་འགོག་ནུས་ཏེ། འཆི་བའི་དུས་ཀྱི་ཐིམ་རིམ་བཞིན་
དུས་ཆུ་ལ་ཐིམ་པ་སོགས་ཀྱི་ཐིམ་རིམ་གྱི་སྒོ་ནས་སྟོང་པ་གསུམ་མངོན་དུ་བྱེད་ནུས་པའི་ཕྱིར་དང། དེ་ལྟར་ཐིམ་པའི་རིམ་པ་ནི་རྣམ་ཤེས་ཀྱི་རྟེན་བྱེད་པའི་ནུས་པ་རགས་པ་ལྡོག་པ་ཡིན་པའི་ཕྱིར་རོ། །དེའི་ཕྱིར་ཤི་བའི་འོད་གསལ་གྱི་མཐར་རྣམ་སྨིན་གྱི་
ལུས་ལས་ལོགས་སུ་བར་དོའི་ལུས་འགྲུབ་པ་བཞིན་དུ། སྟོང་པ་གསུམ་གྱི་མཐར་རྣམ་སྨིན་གྱི་ལུས་ལས་ལོགས་སུ་རླུང་སེམས་ཙམ་ལས་གྲུབ་པའི་སྒྱུ་མའི་སྐུ་འགྲུབ་པ་ཡིན་ནོ། །གལ་ཏེ་འབད་པ་དེ་དག་གིས་སེམས་ཅན་རྣམས་ཀྱི་གཉུག་མའི་
ལུས་རླུང་སེམས་ཙམ་ལས་གྲུབ་ཏུ་ཆུག་ཀྱང་དེ་ལ་སྒྱུ་མ་ཞེས་ཟེར་བའི་སྒྱུ་མ་དང་འདྲ་བའི་འདྲ་ལུགས་གང་ཡིན་ཟེར་ན། དེ་ལ་རང་བཞིན་གྱིས་གྲུབ་པས་སྟོང་བཞིན་དུ་དེར་སྣང་བའི་ལྷ་སྐུ་སྒྱུ་མ་ལྟ་བུའི་དོན་ལ་ངེས་པ་བརྟན་པ་ནི། རིམ་པ་དང་པོའི་སྐབས་
རྙེད་ཟིན་པས་འདིར་ཡང་དེ་གཞིར་བཞག་ཏུ་ཡོད་མོད་ཀྱང་སྒྱུ་ལུས་ཀྱི་སྒྱུ་མའི་དོན་མིན་ནོ། །འོ་ན་གང་ཞེ་ན། སྒྱུ་མའི་སྐུའི་ཞལ་ཕྱག་ལ་སོགས་པ་ཐོགས་བཅས་ཀྱི་ལུས་སུ་མ་གྲུབ་བཞིན་དུ། ཐོགས་བཅས་ཀྱི་ལུས་སུ་གྲུབ་པ་ལྟར་སྣང་བའི་

[006B] །ད་ལྟ་རགས་པའི་གཟུགས་སེམས་ཀྱི་ལུས་དང་ལྡན་མོད་ཀྱང། བློས་གཉུག་མའི་ལུས་ཀྱི་ཕྱོགས་བཟུང་ནས་འགྲོ་བ་ཐམས་ཅད་དེའི་ངོ་བོར་བལྟ་ཞིང། དེའང་རླུང་འོད་ཟེར་ལྔ་ལས་གྲུབ་པའི་
འཇའ་ཚོན་ལྟ་བུའི་རྡོ་རྗེ་འཆང་གི་སྐུར་བལྟ་བའོ། །ཡིད་ལ་བྱེད་ཚུལ་གཏམ་ཙམ་ཡང་རྙེད་དཀའ་བའི་དོན་འདི་སྒྱུ་ལུས་མ་གྲུབ་ཀྱང་འདིའི་གདམས་ངག་ཕྱིན་ཅི་མ་ལོག་པ་རྙེད་ན། ད་ལྟ་ནས་གོམས་པས་ནམ་ཞིག་ན་སྒྱུ་མའི་སྐུ་འཇའ་ལུས་རྡོ་རྗེ་སེམས་དཔའི་གོ་འཕང་
འགྲུབ་པའི་བག་ཆགས་ཐུན་མོང་མ་ཡིན་པ་འཇོག་བྱེད་དུ་སྣང་བས། ཤིན་ཏུ་ངོ་མཚར་བའི་གནས་སོ། །ཡིད་ལ་བྱེད་ཚུལ་འདི་ཉིད་རྣལ་འབྱོར་མའི་རྒྱུད་ནས་ལྷན་སྐྱེས་ཀྱི་དགའ་བ་སྐྱེས་པའི་འོག་ཏུ་གང་སྣང་ཐམས་ཅད་ལ་རོ་མཉམ་གྱི་དེ་ཉིད་བསྒོམ་པར་གསུངས་
པ་དང་སྤྲེལ་ཤེས་ན་ཆེས་ཤིན་ཏུ་ངོ་མཚར་བའི་གནས་སོ། །གང་ལ་ལྷན་ཅིག་སྐྱེས་པའི་བདེ་བ་ཆེ། །སྐྱེས་པ་དེ་ཡི་སྐུ་ལ་ཕྱག་འཚལ་ཏེ། །གང་ལ་སྒྱུ་མ་ལྟ་བུའི་ཏིང་ངེ་འཛིན། །སྐྱེས་པ་དེ་ལ་སྙིང་ནས་སྐྱབས་སུ་མཆི། །སྤྱོད་པ་བསྡུས་པ་དཔལ་མཆོག་སྲུབ་ཤིང་
གིས། །རིམ་གསུམ་སྦས་ཆུའི་རྒྱ་མཚོ་བསྒྲུབས་པ་ལས། །བྱུང་བའི་གདམས་དག་བདུད་རྩིའི་བུམ་པ་འདིས། །འཇིག་རྟེན་མཐའ་དག་འཆི་མེད་ཉེར་ཐོབ་ཤོག་གཟུགས་དང་ཞེས་པ་ནས། ཐམས་ཅད་སྒྱུ་མ་ལས་གཞན་མིན། །ཞེས་པའི་བར་གྱིས་ནི། ཕུང་
པོ་ལྔ་དང་ཁམས་བཞི་དང། དབང་པོ་དང་ཡུལ་རྣམས་སྒྱུ་མ་ལས་གཞན་མིན་པར་བསྟན་ཏོ། །འདིར་འགྱུར་རྙིང་ལས། ཤེས་པ་ལྔ་པོ་འདི་དག་སྟེ། །ཕྱི་དང་ནང་དུ་རྣམ་ཕྱེ་བ། །ཞེས་བསྒྱུར་བ་ལེགས་སོ། །ཤེས་པ་ལྔ་ནི་དབང་ཤེས་ལྔ་ལ་བྱ་བའམ་ཡང་ན་ཡེ་

[007A]༄༅། །ཤེས་ལྔ་ཞེས་པ་ལྟར་རོ། །སྔར་རླུང་སེམས་གཉིས་རྣལ་འབྱོར་པའི་ལུས་སུ་བྱུང་བ་ལ་སྒྱུ་མའི་སྐུར་བསྟན་ཞིང། དེ་རྒྱུ་མཚན་དུ་བྱས་ནས་འགོ་བ་ཀུན་སྒྱུ་མ་ལྟ་བུར་ཐེག་པ་འདིར་གསུངས་སོ་ཞེས་བཤད་པས། བཅུད་ཀྱི་འཇིག་རྟེན་གྱི་དབང་
དུ་བྱས་ན་དེ་རྣམས་ཀྱི་གཉུག་མའི་ལུས་རླུང་སེམས་ཙམ་ཞིག་ཡིན་པ་སྒྱུ་མའི་ལུས་ཀྱི་དོན་དུ་བྱ་ལ། སྣོད་བཅུད་ཐུན་མོང་བའི་དབང་དུ་བྱས་ན་རླུང་སེམས་གཉིས་ཙམ་གྱི་རྣམ་འཕྲུལ་དུ་གྱུར་པ་སྒྱུ་མའི་དོན་དུ་བྱའོ། །མེ་ལོང་ནང་གི་ཞེས་པ་གཉིས་ཀྱིས་ནི་སྒྱུ་མའི་སྐུའི་
ཡན་ལག་དང་ཉིང་ལག་རྣམས་ཡོངས་སུ་རྫོགས་པ་སོགས་དཔེ་དེས་ཤེས་པར་བྱེད་ལ། དེ་ནས་གཅིག་གིས་ནི་སྐུ་དེའི་ཁ་དོག་རྣམས་འཇའ་བཞིན་དུ་དང། དེ་ནས་གཅིག་གིས་ནི་སྐུ་དེའི་སྣང་བ་གདུལ་བྱ་ལ་གང་འདུལ་གྱིས་སྟོན་པ་ཆུའི་ཟླ་བ་བཞིན་དུ་བསྟན་ཏེ་
དཔེའི་གཙོ་བོ་གསུམ་མོ། །དཔེ་དང་པོ་རྒྱས་པར་འཆད་པ་ནི། མེ་ལོང་དྲི་མ་མེད་པ་ལ། ཞེས་པ་བརྒྱད་ཀྱིས་ནི། རྡོ་རྗེ་འཆང་གི་སྐུའི་གཟུགས་བརྙན་མེ་ལོང་ལ་ཤར་བ་སློབ་མ་ལ་བསྟན་ནས་དེའི་སྟེང་ནས་རང་བྱིན་གྱིས་བརླབ་པ་ངེས་པར་བྱེད་པའོ། །འདི་ལ་ཆག་
གིས། དངོས་དང་དངོས་མིན་ལས་གྲོལ་བའི། །རྡོ་རྗེ་སེམས་དཔའ་ལེགས་བྲིས་པ། །རྣམ་པ་ཀུན་གྱི་མཆོག་ལྡན་ཞིང། །སྐུ་ནི་ལྟ་བས་མི་ངོམས་པའི། །གཟུགས་བརྙན་གསལ་བར་སྣང་བ་ནི། །སློབ་མ་བཟང་པོ་དེ་ལ་བསྟན། །ཞེས་བསྒྱུར་བ་བདེའོ། །རྐང་པ་དང་པོས་
སྐུ་དེ་རྟག་ཆད་གཉིས་ལས་གྲོལ་བ་དང། གསུམ་པས་མཚན་གྱི་ཆ་ཐམས་ཅད་རྫོགས་པ་ཤེས་པར་བྱེད་དེ། ཤ་དང་རུས་པ་སོགས་མེད་པའང་ཤེས་པར་བྱའོ། །སྐུ་འདི་དཔེ་གཞན་གྱིས་ངེས་པར་བྱེད་པ་ལའང་ཆུ་ཟླ་ཤར་བའི་སར་ཁྲིད་ནས་སྟོན་པ་དང། འཇའ་

[007B] གཟུགས་བརྙན་གྱི་དཔེས་སྟོན་པ་ལའང་སྤྱོད་བསྡུས་ལས། ཇི་ལྟར་རས་རིས་མེ་ལོང་གི་ནང་དུ་ཉེ་བར་སྣང་བ་བཞིན་དུ། ཞེས་གསུངས་པ་ལྟར་འཆད་
པའི་ཚེ་དཔེ་དོན་སྦྱོར་བ་ཙམ་ཡིན་གྱི། བྲིས་སྐུའི་གཟུགས་བརྙན་མེ་ལོང་ལ་ཤར་བ་མཐོང་བའི་སར་བཞག་པར་བལྟས་ནས་མ་བསྒོམས་ན་འདིའི་གདམས་ངག་ཆད་པའི་སྐྱོན་མེད་དོ། །གང་ཟག་ཁ་ཅིག་ལ་དེ་ལྟར་མ་བྱས་ན་རྡོ་རྗེ་འཆང་གི་སྐུ་བསྒོམ་པ་མི་གསལ་བས་དེ་
གསལ་བའི་ཕྱིར་དུ་དེ་ལྟར་བསྒོམ་པ་ཡིན་ནའང། གཞུང་གི་ལུགས་ཀྱིས་བསྐྱེད་རིམ་ཕྲ་ཐིག་གི་རྣལ་འབྱོར་མཐར་ཕྱིན་ནས་དབེན་གསུམ་འབྱེངས་པ་ཞིག་གིས་མན་ངག་འདི་བསྒོམ་པ་ཡིན་པས། དེ་ལ་ནི་ལྷ་སྐུ་ཆེ་ཆུང་གང་བསྒོམ་ཡང་མི་གསལ་བའང་མེད་ལ། ལྷ་སྐུ་
སྣང་ལ་རང་བཞིན་མེད་པ་ཙམ་ནི་རིམ་པ་དང་པོ་ནས་རྙེད་ཟིན་པས་དེ་སྟོན་པ་མིན་ནོ། །འདི་ཡང་སྒྱུ་ལུས་ཀྱི་གནད་ཐུན་མོང་མ་ཡིན་པ་མ་རྙིད་པའི་སྐྱོན་ནོ། །འགྲེལ་པ་རྣམས་ནས་ཀྱང་དཔེ་དོན་སྦྱོར་བ་ཙམ་གྱི་དོན་དུ་བཤད་པས་དཔེ་གཞན་རྣམས་དང་འདྲའོ། །དེ་ནས་སྒྱུ་མར་
བསྟན་པའི་མཚན་ཉིད་ཀྱིས། འདི་ཉིད་ངེས་པར་མཚོན་པ་སྟེ། །ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་གྱུར། །རྡོ་རྗེའི་སྐུ་ཡང་དེ་ཉིད་ཡིན། །ཞེས་གསུངས་ཏེ། སྒྱུ་མ་དང་གཟུགས་བརྙན་ལ་སོགས་པའི་དཔེ་དུ་
མས་མཚོན་པའི་སྒྱུ་མའི་སྐུ་ནི། སྣང་མཆེད་ཐོབ་གསུམ་གྱི་ཡེ་ཤེས་ཀྱི་མཐར་རླུང་སེམས་ཙམ་ལས་རྡོ་རྗེ་འཆང་གི་སྐུར་བསྐྱེད་པ་འདི་ཉིད་ཡིན་ལ། དེ་ལ་ནི་སྐབས་འདིར་ཀུན་རྫོབ་ཀྱི་བདེན་པ་དང། ལོངས་སྐུ་དང་བར་དོའི་སེམས་ཅན་དང་རྡོ་རྗེའི་སྐུ་ཞེས་

[008A]༄༅། །པའི་རྣམ་གྲངས་ཀྱིས་གསུངས་པ་ཡིན་ནོ། །འདི་ནི་སེམས་དབེན་དང་འོད་གསལ་གྱི་རྫོགས་རིམ་གྱིས་འཆི་བའི་རིམ་པ་བཞིན་དུ་སྤྲོས་པ་སྡུད་པའི་རིམ་པ་ཤེས་ན། དེ་གཉིས་ཀྱི་མཐར་རླུང་སེམས་ཙམ་གྱི་སྐུར་ལངས་པ་དེ་བར་དོ་ཇི་ལྟ་
བ་བཞིན་དུ་འདུག་སྙམ་དུ་ཤེས་ནས་དེ་ལ་དྲི་ཟའི་སེམས་ཅན་ཟེར་བའི་རྒྱུ་མཚན་ཤེས་ལ། འཆི་བ་ཆོས་སྐུར་འཆར་བ་ཤེས་པའི་རྒྱུ་མཚན་གྱིས་སྐུ་དེ་ལ་ལོངས་སྐུར་བཤད་པའི་དོན་ཡང་ཤེས་ཤིང། འཆི་རིམ་བཞིན་དུ་སྤྲོས་པ་བསྡུས་པའི་འོད་
གསལ་དོན་དམ་དུ་ཤེས་པས་སྐུ་དེ་ཀུན་རྫོབ་ཀྱི་བདེན་པར་ཡང་ཤེས་ནས། བདན་གཉིས་དབྱེར་མེད་དུ་སྦྱོར་བའི་སྦྱོར་རྒྱུ་གཉིས་ཀྱང་ཤེས་པ་ཡིན་ནོ། །རྡོ་རྗེའི་སྐུ་ནི་གང་ཐོབ་ན་ནམ་མཁའ་ཇི་སྲིད་བར་སྐུའི་རིགས་འདྲ་མི་འཆད་པར་བཞུགས་པའི་དོན་ཏེ་
མ་དག་པའི་སྒྱུ་མ་ལ་ནི་རྗེས་མཐུན་པའི་མཚན་ཉིད་ཚང་ལ། དག་པའི་སྒྱུ་མའི་སྐུ་ཐོབ་ནས་ནི་མཚན་ཉིད་དེ་ཀུན་ཚང་བ་ཡིན་ནོ། །ད་ལྟའི་གང་ཟག་ལ་རྨི་ལམ་གྱི་དཔེས་སྒྱུ་ལུས་ཀྱི་གནད་ངེས་པར་བྱེད་པ་ནི་སྤྱོད་བསྡུས་ལས་གསུངས་ལ། དེ་མ་
ཤེས་ན་འཕགས་སྐོར་གྱི་གཞུང་གང་དུའང་དེ་བཞིན་དུ་གསལ་བར་བཤད་པ་མེད་པས། སྒྱུ་ལུས་ཀྱི་གནད་མི་རྙེད་པས་དེའི་དོན་གདོན་མི་ཟ་བར་བཙལ་བར་བྱའོ། །རྡོ་རྗེ་སེམས་དཔའ་རང་ཉིད་དེ། །ཞེས་པ་དྲུག་གིས་ནི། གཙོ་བོར་སྒྱུ་ལུས་ཐོབ་པའི་གང་
ཟག་གིས་རང་ཉིད་རྡོ་རྗེ་སེམས་དཔར་བལྟ་བ་དང་དེ་ཉིད་བསྒྲུབ་ཅིང་དེ་ཉིད་མཆོད་པར་བསྟན་ལ། དེ་མ་ཐོབ་པས་ཀྱང་སླར་དེ་དང་རྗེས་སུ་མཐུན་པའི་མོས་པ་བྱ་བའང་ཤས་པར་བྱའོ། །དེ་ནས་སྔགས་དང་ཞེས་པ་བཞིས་སྔགས་དང་ཕྱག་རྒྱ་དང་དཀྱིལ་

[008B] བསྐྱེད་རིམ་པས་དེ་དག་བྱེད་པའང་འདིས་སྟོན་དུ་རུང་བས་དེ་ལ་སྦྱོར་ན་སྤྱི་དོན་གྱི་སྒྱུ་མ་དང་སྦྱར་རོ། །སེམས་དབེན་མན་ཆད་ཀྱི་
རྫོགས་རིམ་པ་ལ་ནི་སྒྱུ་ལུས་ཀྱི་གོ་བ་ཙམ་གྱི་ཡིད་བྱེད་དང་སྦྱར་ཏེ། འོག་མ་རྣམས་ལའང་ཤེས་པར་བྱའོ། །ཞི་བ་དང་ནི་ཞེས་པ་བཞིས་ཞི་རྒྱས་སོགས་ཀྱི་ལས་བསྒྲུབ་པ་རྣམས་འཇའ་ཚོན་བཞིན་དུ་བྱ་བར་གསུངས་སོ། །དེ་ནས། སྒེག་སོགས་ཞེས་པ་བཞིས་ཉཾས་
དགུ་དང་གླུ་དང་རོལ་མོ་དང་གར་ལ་སོགས་པ་དང་འདོད་པའི་སྒྱུ་རྩལ་རེ་བཞི་སོགས་ལ་འཇུག་པའང་ཆུ་ཟླ་བཞིན་དུ་བྱ་བར་བསྟན་ཏོ། །དེ་ནས་གཟུགས་ལ་སོགས་པ་ཞེས་པ་བཞིས་དབང་པོ་ཡུལ་ལ་འཇུག་པ་ཐམས་ཅད་སྒྱུ་མ་བཞིན་དུ་བརྟག་པར་གསུངས་ཏེ་
དེ་ལྟར་དཔེ་སོ་སོར་སྦྱར་བའང་ངེས་པ་མིན་གྱི་ཕན་ཚུན་མཚོན་པའི་དོན་ནོ། །དེ་ནས་འདིར་ནི་ཞེས་པ་བཞིས་གང་དམིགས་པ་ཐམས་ཅད་སྒྱུ་མ་བཞིན་དུ་ལྟ་བར་གསུངས་པ་དང། དེ་ནས་གང་གིས་ཞེས་པ་བཞིས་དེ་ལྟར་བལྟ་བ་གཙོ་བོ་ཡིན་པར་གསུངས་ཞེས་
གསུངས་ཏེ། དེ་ནི་རྡོ་རྗེ་མཁའ་འགྲོ་ལས་གསུངས་སོ། །མཐོང་བ་ཉིད་དང་ཞེས་པ་བཞིས་དེ་ཁོ་ནར་དམིགས་པ་མེད་པ་དང། ཀུན་རྫོབ་ཏུ་སྒྱུ་མ་ལྟ་བུར་དམིགས་པར་གསུངས་ཞེས་བཤད་དོ། །འདི་ཐམས་ཅད་ལ་དབུ་མ་དང་ཐུན་མོང་བའི་སྒྱུ་མའི་དོན་ཡིད་ལ་
བྱེད་པ་ནི་གཞིར་བཞག་ཏུ་གོ་བར་བྱའོ། །དབང་པོ་གང་དང་གང་ལམ་འགྱུར། །འགྲོ་བ་དེ་དེའི་རང་བཞིན་དུ། །མཉམ་པར་མ་བཞག་སྦྱོར་བ་ཡིས། །སངས་རྒྱས་ཀུན་དང་མཉམ་པར་སྦྱོར། །ཞེས་གསུངས་ཏེ། མཐོང་ཐོས་ལ་སོགས་པའི་གང་ཤར་ཐམས་

[009A]༄༅། །ཅད་སྒྱུ་མ་བཞིན་དུ་བལྟ་བར་སྔར་གསུངས་མོད་ཀྱང། འདི་ནི་རླུང་སེམས་ཙམ་གྱི་ལུས་དང། རླུང་སེམས་ཙམ་གྱི་རྣམ་འཕྲུལ་དུ་ཤེས་པར་བྱས་པ་དེ་ཉིད་སངས་རྒྱས་ཀུན་གྱི་བདག་ཉིད་རྡོ་རྗེ་འཆང་དང་མཉམ་པར་སྦྱོར་བ་སྟེ་དེ་གཉིས་དབྱེར་
མི་ཕྱེད་པའི་སྐུར་བལྟ་བའོ། །མཉམ་པར་མ་བཞག་སྦྱོར་བ་ཡིས། །ཞེས་པ་འདི་ལ་མི་མཉམ་བཞག་པའི་རྣལ་འབྱོར་གྱིས་ཞེས་རྒྱུད་གཞན་དུ་གསུངས་ཤིང། དེའི་དོན་བདེ་སྟོང་དབྱེར་མེད་ཀྱི་བྱང་ཆུབ་ཀྱི་སེམས་ནི་མི་མཉམ་པ་ཡིན་ལ། དེ་ལ་བཞག་པ་ནི་ཐམས་
ཅད་དེར་མོས་པ་ལ་བཤད་པའང་ཡོད་པས། མཉམ་པར་མ་བཞག་པ་རྗེས་ཐོབ་ཙམ་ལ་བཤད་དགོས་པའི་ངེས་པ་མེད་དོ། །རྣལ་འབྱོར་མ་བཞི་ཞལ་སྦྱོར་བའི་རྒྱུད་ལས་ཀྱང། གང་གང་དབང་པོའི་ལམ་ཉིད་དུ། །འགྱུར་བ་དེ་དེ་རང་བཞིན་གྱིས། །འདོད་པ་ཀུན་
ལ་ལོངས་སྤྱོད་པས། །སངས་རྒྱས་ཀུན་གྱི་རང་བཞིན་འཐོབ། །ཅེས་ཀྱང་གསུངས་སོ། །ཀུན་ཏུ་ནི་ཁྱིམ་མམ་དགོན་པ་རུའོ། །ཀུན་ནས་ནི་ཕྱོགས་ཐམས་ཅད་དུའོ། །ཐམས་ཅད་ནི་འཇིག་རྟེན་གསུམ་གྱི་རང་བཞིན་ནོ། །བདག་ཉིད་ནི་བདུན་རང་གིས་སོ། །རྟག་ཏུ་ནི་
དུས་ཐམས་ཅད་དུའོ། །རྣམ་པ་ཀུན་ནི་འདིར་མ་བཤད་པ་ཀུན་གྱི་རང་བཞིན་ནོ། །སངས་རྒྱས་ཀུན་བདག་ནི་ཕུང་པོ་ལྔའི་རང་བཞིན་སངས་རྒྱས་ཀྱི་ངོ་བོ་སྒྱུ་མ་ལྟ་བུར་མཐོང་བ་ཡིན་ནོ། །དེ་ཇི་ལྟ་བུ་ཡིན་ན། དངོས་གྲུབ་ནི་ཅིག་ཅར་རམ་གོ་ལྡོག་པའི་རིམ་པས་
འགྲུབ་ཀྱི་རྣལ་འབྱོར་བཞི་ལ་སོགས་པའི་རིམ་པས་མིན་ཞེས་ལཀྵྨིས་བཤད་དེ། གཞུང་ཡང་ཀུན་ཏུ་ཀུན་ནས་ཐམས་ཅད་དང། །བདག་ཉིད་རྟག་ཏུ་རྣམ་པ་ཀུན། །སངས་རྒྱས་ཀུན་བདག་དངོས་གྲུབ་ནི། །རང་ཉིད་ཀྱིས་ནི་དེ་མཐོང་འགྱུར། །ཞེས་འདོན་ནོ། །སྒྱུ་

[009B] གཙོ་བོ་ཞེས་པ་བཞིས་གཤེགས་བཞུགས་ཀྱི་གནས་དང་ཟས་གོས་སོགས་ནམ་མཁའ་ལས་རྙེད་པ་དང། སྐད་ཅིག་གིས་རྙེད་པར་བསྟན་ཏེ། ནམ་མཁའ་ལས་ཞེས་པ་འོད་གསལ་ལས་རྙེད་པ་དང། ནམ་མཁའ་མཛོད་ཀྱི་ཏིང་ངེ་འཛིན་གྱིས་
རྙེད་པའི་བཤད་པ་གཉིས་ལཀྵྨཱིས་སོ། །སྲིད་པ་ཞེས་པ་བཞིའི་དང་པོ་ནི་རང་བཞིན་དང་སྣང་བའི་མཚན་ཉིད་ཅན་གྱི་འཁོར་བའི་རང་བཞིན་ཤེས་པ་དང། འགྲོ་ན་རབ་མཆོག་སྟོན་པར་འགྱུར་གྱི་དོན་ནི་འགྲོ་བའི་ནང་ན་རབ་མཆོག་ཏུ་གྱུར་པ་ཁྱབ་འཇུག་དང་ལྷ་ཆེན་
པོ་སོགས་ཀྱི་སྟོན་པར་འགྱུར་བར་ལཀྵྨཱིས་བཤད་ལ། ཆག་གིས། རབ་མཆོག་འགྲོ་ལ་སྟོན་པར་འགྱུར། །ཞེས་བསྒྱུར་རོ། ཇི་ལྟར་ཞེས་པ་བཞིས་སྟོན་པ་བཞིན་དུ་གཞན་ཕན་ལ་འཇུག་པར་བཤད་དེ། སྣ་ཚོགས་ཡེ་ཤེས་རྗེས་སུ་སྡུད་པ་ནི་སྣང་བའི་
ཡེ་ཤེས་སྒྱུ་ལུས་ཀྱིས་སྡུད་པ་ལ་འཆད་དོ། །རྡོ་རྗེ་སེམས་དཔའ་ཞེས་པ་བཞིས་བསྒྲུབ་པར་མི་བྱ་བ་ཅི་ཡང་མེད་པ་དང། བདེ་ཆེན་ཕྱག་རྒྱ་ཆེན་པོ་འགྲུབ་པར་གསུངས་ཏེ། བདེ་ཆེན་གསལ་བར་བྱེད་པའི་ཕྱག་རྒྱ་ཁམས་གསུམ་གྱི་བུད་མེད་ཀྱི་དབང་དུ་
འགྱུར་བ་ལ་འཆད་དོ། །ལས་དང་ཞེས་པ་བཞིས་ནི་ལས་ཉོན་དང་ལུས་དང་བྱེད་པ་པོ་དང་ལས་ཀྱི་འབྲས་བུ་ཐམས་ཅད་སྨིག་རྒྱུ་སོགས་དང་མཚུངས་པར་བསྟན་ཏེ། དོན་བསྡུས་པའོ། །སྒྱུ་མ་ལྟ་བུ་མ་རྙེད་པའི་སྐྱོན་ནི། འདི་འདྲའི་ཏིང་འཛིན་མ་ཤེས་པས། ཞེས་
པ་ནས། དེ་དག་སྒྱུ་མའི་རྣམ་འཕྲུལ་ལོ། །ཞེས་པས་བསྟན་ནོ། །ཐ་མ་ནི་ཆག་གིས། དེ་རྣམས་སྒྱུ་མའི་སྨན་གྱིས་འཚོ། །ཞེས་བསྒྱུར་རོ། །ལྟ་བ་ངན་པའི་ནད་བསྐྱེད་ཚུལ་ནི། བདག་བྱིན་བརླབ་པ་ཞེས་པ་བཞིས་བསྟན་ཏོ། །རྟག་པར་ལྟ་བའི་དབང་གིས་ཕྱིར་

[010A]༄༅། །ལྡོག་པ་ནི། ཐེག་པ་ཐུན་མོང་བའི་སྒྱུ་མ་མ་ཤེས་པའི་སྐྱོན་ཡང་ཡིན་ལ། གཞན་ཡང་དེ་མ་ཤེས་ན་འཁོར་བའི་བག་ཆགས་མ་ལུས་པ་སྦྱོང་མི་ནུས་པས་རྟག་པར་ལྟ་བས་འཁོར་བ་ལ་གནས་པ་ཞེས་པའི་ཐ་སྙད་བྱའོ། །ཆད་ལྟའི་དབང་གིས་ཕྱིར་
ལྡོག་པ་ནི། འདི་མ་ཤེས་ན་གཟུགས་ཀྱི་སྐུ་མཐར་ཐུག་མི་འགྲུབ་པས། ཞི་བའི་མཐར་ལྷུང་བས་གཟུགས་སྐུ་ཆད་པའི་སྐྱོན་ནོ། །གསུམ་པ་ནི། མཆོད་པ་ཞེས་པ་བཞིའི་སྔ་མ་གཉིས་ཀྱིས་མཆོད་ཚུལ་དང། ཕྱི་མ་གཉིས་ཀྱིས་དེའི་ཕན་ཡོན་བསྟན་ནོ། །དེ་ནས་
བཞིས་བླ་མ་མཆོད་པས་མ་བྱས་པའི་བསོད་ནམས་དང། དཀའ་ཐུབ་མེད་ཅེས་བསྟན་ནོ། །དེ་ཉིད་མི་ཟད་ཅེས་པ་བཞིས་ཤིན་ཏུ་ཆུང་བ་ནས་ཤིན་ཏུ་ཆེ་བའི་ཟང་ཟིང་ཐམས་ཅད་ཀྱིས་མཆོད་པར་བསྟན་ཏོ། །སློབ་དཔོན་གྱིས་ནི་ཞེས་པ་བཞིས་སློབ་མ་ལ་སློབ་དཔོན་
དྲིན་ཆེ་ཚུལ་སྟོན་ནོ། །བཞི་པ་ལ་གཉིས་ལས། སྣོད་མིན་ནི། གང་ཞིག་ཅེས་པ་བཞིས་བསྟན་ཏེ། ང་རྒྱལ་ཆེ་བ། ལམ་གྱི་རིམ་པ་ཡང་དག་པ་རྣམས་སུན་འབྱིན་པ། དེ་ཁོ་ན་ཉིད་ཀྱི་ཆོས་ལ་མི་གུས་པ་ལ་མི་བསྟན་ཞེས་པའོ། །སྣོད་དུ་རུང་བ་ནི། བླ་མ་ལ་གུས་
ཞེས་པ་བཞིས་གསུངས་ཏེ། བླ་མ་ལ་གུས་པ། རྫུན་སྤངས་པ། རྣམ་པར་མཁས་པ་ནི་བློ་གྲོས་ཆེ་བའོ། །རྣམ་པར་དབེན་ཞིང་ཞེས་བསྒྱུར་བ་ལྟར་ན་ཉེས་སྤྱོད་རགས་པས་དབེན་པའོ། །རྒྱུད་གཅིག་པ་ནི། བརྟན་པའོ། །ལན་ཅིག་ཐོས་པ་ཇི་སྲིད་འཚོའི་བར་དུ་མི་བརྗེད་
པ་ལ་ཁ་ཅིག་གིས་བཤད་དོ། །ཁས་བླངས་པའི་དམ་ཚིག་དང་སྤྱོད་པ་རྣམས་བསྲུང་བ་ལ་བསྟན་པར་བྱས་ན་འབྲས་བུ་དང་ལྡན་ནོ། །གསུམ་པ་མཇུག་གི་དོན་ནི། བདག་བྱིན་གྱིས་བརླབ་པ་ཞེས་སོགས་ཀྱིས་གསུངས་ཏེ་ཡོངས་སུ་གྲུབ་པའོ། །བདག་བྱིན་གྱིས་བརླབ་པའི་རིམ་པ་བཤད་ཟིན་ཏོ། །སརྦ་མངྒ་ལཾ་



﻿༄༅། །དགོངས་པ་བླ་ན་མེད་པའི་རིམ་པའི་ཟིན་བྲིས། །

[001A] །རྗེ་བཙུན་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་དུས་ཐམས་ཅད་དུ་གུས་པས་ཕྱག་འཚལ་ལོ། །རྒྱལ་བ་ཐམས་ཅད་ཀྱི་མཁྱེན་པའི་ཡེ་ཤེས་ཐམས་
ཅད་གཅིག་ཏུ་བསྡུས་པའི་ངོ་བོ་བཅོམ་ལྡན་འདས་འཇམ་པའི་དབྱངས་དང། དབང་ཕྱུག་བརྒྱད་དང་ལྡན་པའི་རྡོ་རྗེ་འཆང་ཆེན་པོ་མགོན་པོ་གླུ་སྒྲུབ་ཡབ་སྲས་ཀྱི་ཞབས་ལ་གུས་པ་ཆེན་པོས་སྐྱབས་སུ་མཆིའོ། །མན་ངག་
གི་མཐར་ཐུག་དགོངས་པ་བླ་ན་མེད་པའི་རིམ་པ་ལ་གསུམ། མཚན་གྱི་དོན། གཞུང་གི་དོན། མཇུག་གི་དོན་ནོ། །དང་པོ་ནི། ཨ་ནུ་ཏཏ་ར་ནི་བླ་ན་མེད་པའོ། །སནྡྷི་ནི་དགོངས་པའོ། །ཨ་ཏི་ནི་ཞེས་བྱ་བའོ། །ཨ་པ་ར་ནི་
གཞན་ནོ། །ནཱ་མ་ནི་མིང་ངོ། །སརྦ་བི་ཤུདྡྷ་ནི་ཐམས་ཅད་རྣམ་པར་དག་པའོ། །ཀྲ་མ་ནི་རིམ་པའོ། །དཔལ་རྡོ་རྗེ་སེམས་དཔའ་ལ་ཕྱག་འཚལ་བ་ནི་ལོ་ཙཱ་བས་བཀོད་པའོ། །གཉིས་པ་ལ་བཞི། རྩོམ་པ་ལ་འཇུག་པའི་
ཡན་ལག་ཡན་ལག་ཅན་གྱི་གདམས་པ་དངོས། གདམས་པ་བཤད་པའི་སྣོད་ཀྱི་ཁྱད་པར། འཆད་པ་པོའི་གང་ཟག་གི་ཁྱད་པར་རོ། །དང་པོ་ལ་གསུམ། ཕྱག་འཚལ་བ་དང། དེ་ཉིད་ངེས་དོན་དུ་བསྒྲུབ་པ་

[002A]༄༅། །དང། རྩོམ་པར་དམ་བཅའ་བའོ། །དང་པོ་ནི། ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །ཇི་ལྟར་བསྟོད་ཅིང་ཕྱག་འཚལ་བ། །ཞེས་ཕྱག་འཚལ་བའི་
ཚིག་དྲུག་གསུངས་པའི་དང་པོ་ནི། རྡོ་རྗེ་འཆང་ཆེན་པོ་ཁྱོད་ལ་ཕྱག་འཚལ་ཞེས་པའོ། །དེ་ནས་ལྔས་ནི་རྣམ་སྣང་ལ་སོགས་པ་ལྔའི་རང་བཞིན་རྡོ་རྗེ་འཆང་དེ་ཉིད་ལ་ཕྱག་འཚལ་བ་སྟོན་ནོ། །ཇི་ལྟར་བསྟོད་ཅེས་པ་ནི་ཕྱག་འཚལ་
བ་དེ་ཉིད་བསྟོད་པ་ལས་མ་འདས་པར་སྟོན་པའི་དོན་དུ་ལཀྵྨཱིས་བཤད་དོ། །ཆག་འགྱུར་ལས། ཁྱོད་ལ་ཕྱག་འཚལ་ཁྱོད་ལ་འདུད། །ཁྱོད་ལ་ཕྱག་འཚལ་ཕྱག་འཚལ་འདུད། །ཇི་བཞིན་བསྟོད་ཅིང་ཁྱོད་ལ་འདུད། །ཅེས་ཕྱག་
འཚལ་བ་གསུམ་དང་འདུད་པ་གསུམ་སྟེ་དྲུག་ཏུ་བསྒྱུར་ལ་སྔ་མ་ལྟར་ན་ཕྱག་འཚལ་བ་དྲུག་དང་འདུད་གསུམ་བྱུང་ངོ། །ཕྱག་འཚལ་བ་དང་འདུད་པ་དོན་གཅིག་ལ། ཕྱག་འཚལ་བ་དྲུག་ཏུ་བྱེད་པར་སྣང་བས་འགྱུར་ཕྱི་
མ་ལེགས་པར་མངོན་ནོ། །དེ་ཁོ་ན་ཉིད་ཇི་ལྟ་བ་དེ་བཞིན་དུ་ཞུགས་པའི་བསྟོད་པ་ཡིན་ནོ། །ཞེས་པས་ཕྱག་འཚལ་བ་དང་བསྟོད་པ་གཉིས་འདིར་དོན་གཅིག་ཏུ་བསྟན་པའི་སྒོ་ནས་ཕྱག་འཚལ་བའི་འཚལ་ཚུལ་སྟོན་

[002B] །གཉིས་པ་ནི། དོན་དམ་པར་ན་གང་ལ་བསྟོད་པ་དང་ཕྱག་འཚལ་བའི་ཡུལ་དང། གང་གིས་བསྟོད་པ་དང་ཕྱག་འཚལ་བ་པོའི་རྟེན་དང་ཇི་ལྟར་དུ་བསྟོད་ཅིང་ཕྱག་འཚལ་བའི་ཚུལ་གསུམ་མ་གྲུབ་ལ་དེའི་ཕྱིར་ངེས་དོན་གྱི་ཕྱག་འཚལ་བ་ནི་འཁོར་གསུམ་
མི་དམིགས་པ་ཡིན་པའི་ཕྱིར། རྣལ་འབྱོར་པ་རང་གིས་རང་གི་ཡང་དག་པ་སྟེ་དེ་ཁོ་ན་ཉིད་ཇི་ལྟ་བ་བཞིན་མཐོང་བའི་ཡེ་ཤེས་གང་ཡིན་པ་དེ་ནི་སྐབས་འདིར་ཕྱག་ག་མཆོག་ཡིན་པའི་ཕྱིར། རྩོམ་པ་པོས་ཀྱང་དེ་ལྟ་བུའི་ཕྱག་མཛད་ཅེས་པའི་དོན་ནོ། །དེའི་
དཔེ་ནི་ཇི་ལྟར་ཆུ་ལ་ཞེས་པ་གཉིས་ཏེ། འཁོར་གསུམ་གྱི་གཉིས་སྣང་ཕྲ་མོ་ཡང་དག་པའི་དོན་ཏོ། །ཆག་འགྱུར་ལས། རང་གིས་རང་གི་ཡང་དག་མཐོང། །ཡེ་ཤེས་གང་ཡིན་འདིར་ཕྱག་ཡིན། །ཞེས་བསྒྱུར་བ་ལྟར་བདེའོ། །རང་གིས་རང་གི་ཡེ་ཤེས་
ནི། །ལེགས་མཐོང་གང་ཡིན་འདིར་ཕྱག་ཡིན། །ཞེས་བསྒྱུར་བའི་དོན་ལ། ལཀྵྨཱིས་རང་རིག་པ་ནི་ཡེ་ཤེས་སུ་མ་གྲུབ་པས་ཡེ་ཤེས་མེད་པ་ཉིད་དུ་བཤད་དེ། ཡེ་ཤེས་ནི་ཛྙཱ་ན་སྟེ། དེ་ལ་ཛྙཱ་ནི་རྟོགས་པའི་དོན་དང། ན་ནི་བཀག་པའི་དོན་ནོ། །དེས་ནི་
རྣལ་འབྱོར་སྤྱོད་པའི་ཕྱོགས་བཞི་བཀག་གོ་ཞེས་འཆད་དོ། གིས་རང་ཤེས་པ་ཛཉཱི་དོན་ཡིན་ལ། དེ་ནས་བཀག་པས་རང་གིས་རང་རིག་པ་མེད་ཅེས་པར་སོང་སྙམ་དུ་བསམས་སོ། །སྒྲོན་གསལ་ལས། ཛཉཱ་ནི་རྟོགས་པ་དང། ན་ནི་དགག་
ཚིག་ཏུ་བྱས་ནས་རྟོགས་པ་དང་བྲལ་བ་ཛྙཱ་ནའི་དོན་དུ་བཤད་དོ། །རྒྱ་དཔེ་ལ་ཡང། འགྱུར་གཉིས་ཀ་ལྟར་ཡོད་པར་སྣང་ལ། ཕྱི་མ་ལྟར་ཡོད་ན་རང་གིས་རང་གི་ཡེ་ཤེས་མཐོང་བའི་དོན་ཡེ་ཤེས་ཀྱི་དེ་ཁོ་ན་ཉིད་ཡེ་ཤེས་ཀྱིས་མཐོང་བའི་དོན་དུ་བཤད་

[003A]༄༅། །དགོས་ཀྱི། རང་རིག་བཀག་པའི་དོན་དུ་བྱས་ན་གཞུང་ལ་མི་འགྲིག་གོ་གང་ཟག་གང་གིས་ཕྱག་མཛད་པ་ནི་འཆད་པར་འགྱུར་ལ། དགོས་པ་ནི་སྔར་དང་འདྲའོ། །རྡོ་རྗེ་བཟླས་པའི་རིམ་པར་གསུངས་པ་ལྟར། རྣལ་འབྱོར་རྒྱུད་ཀྱི་རྗེས་འབྲངས་
ནས། །སེམས་དམིགས་རིམ་པ་བཤད་པར་བྱ། །ཞེས་པ་དོན་ལ་ཐོབ་མོད་ཀྱང། འདིར་མ་མཛད་པ་ནི་སྔ་མ་ལ་དཔགས་ནས་གོ་བར་ནུས་ཏེ། དཔལ་ལྡན་འདུས་པའི་རྒྱུད་དུ་ནི། ཞེས་སོགས་ཀྱི་གསུང་ལས་སོ། །གསུམ་པ་ནི། འོན་ཀྱང་ཀུན་མཁྱེན་མ་ཐོབ་
བར། །དེ་ནི་ཉེ་བར་དམིགས་མི་འགྱུར། །མུན་ནག་རབ་རིབ་ཀྱིས་ཁེངས་པ། །དྲིན་གྱིས་སྣང་བ་ཐོབ་པར་འགྱུར། །ཞེས་པ་ལ་ལཀྵྨཱིས། ཆོས་སྐུ་རང་བཞིན་གྱིས་གྲུབ་ན་བསྒོམ་ཅི་དགོས་ཤེ་ན། འོན་ཀྱང་སྟེ་ཆོས་སྐུ་རང་བཞིན་གྱིས་གྲུབ་པ་ཁྱད་བདེན་མོད་ཀྱང་
ཀུན་མཁྱེན་ཏེ་རྡོ་རྗེ་སློབ་དཔོན་ལ་མན་ངག་མ་ཐོབ་པར་དེ་ཁོ་ན་ཉིད་དེ་ནི་མངོན་སུམ་དུ་ཉེ་བར་དམིགས་པར་མི་འགྱུར་ཏེ། འདེའི་རང་བཞིན་མི་ཤེས་པའི་ཕྱིར་རོ། །དཔེར་ན་མུན་ནག་གིས་པའི་ཁང་པར་ཁང་བདག་གི་མར་མེའི་དྲིན་གྱིས་དེའི་བུམ་
པ་སོགས་མཐོང་བ་དེ་བཞིན་དུ། བླ་མའི་དྲིན་གྱིས་དེ་ཁོ་ན་ཉིད་སྔར་མི་གསལ་བ་ཕྱིས་གསལ་བར་འགྱུར་གྱི་དེས་བསྐྱེད་པ་ནི་མིན་པས་བསྒོམ་པར་རིགས་སོ་ཞེས་འཆད་དོ། །དེའི་ལྟར་ན་སྔ་མའི་རྩོད་པའོ། །ཆག་འགྱུར་ལས། གང་ཡང་ཀུན་མཁྱེན་
རྟོགས་མིན་པས། །དེ་ནི་ཉེ་བར་དམིགས་མི་འགྱུར། །མུན་ནག་རབ་རིབ་ཀྱིས་ཁེངས་པ། །དྲིན་གྱིས་སྣང་བ་ཐོབ་པར་བྱ། །ཞེས་འབྱུང་ངོ། །འདི་ནི་སྤྱོད་བསྡུས་ལས་སེམས་དབེན་ལ་སློབ་འདོད་པས་ཇི་ལྟར་བསླབ་པར་བྱ་བ་དྲིས་པའི་ལན་དུ། །དེ་བཞིན་

[003B] ཤིན་ཏུ་ཟབ་པ་མཆོག་ཏུ་རྟོགས་པར་དཀའ་བས་སངས་རྒྱས་རྣམས་ཀྱི་སྤྱོད་ཡུལ་དྲིས་པ་ལེགས་སོ། །དགེ་བའི་བཤེས་གཉེན་མཉེས་པར་བྱས་ནས་རང་གི་སེམས་
ཀྱི་ངོ་བོ་ཉིད་བཙལ་བར་བྱའོ། །ཞེས་གསུངས་པ་དང་མཐུན་པར་བཤད་ན་ལེགས་སོ། །དེ་ལ་སྔར་རང་གིས་རང་གི་ཞེས་པའི་སྐབས་སུ་རང་གི་སེམས་ཀྱི་ཡང་དག་པའི་དོན་ཆུ་ལ་ཆུ་བཞག་པ་བཞིན་དུ་མཐོང་བར་གསུངས་པ་དེ་ཇི་ལྟར་ཡིན་སྙམ་ན། སེམས་ཀྱི་
དེ་ཁོ་ན་ཉིད་གང་ཡང་ཀུན་མཁྱེན་སངས་རྒྱས་རྟོགས་པ་སྟེ་ཐོབ་པ་རྣམས་ཀྱི་མན་ངག་གི་རྗེས་སུ་འབྲངས་པ་མིན་པར་གཞན་གྱིས་ཉེ་བར་དམིགས་པར་མི་འགྱུར་བ་དེ་ནི། གཞན་ལ་མ་རིགས་པའི་མུན་ནག་གིས་བསྒྲིབས་ནས་ཤེས་པར་མི་འགྱུར་བས། བླ་
མའི་དྲིན་གྱིས་མུན་པ་དེ་སེལ་བའི་སྣང་བ་ཐོབ་པར་བྱའོ། །ཞེས་བཤད་པར་དམ་བཅས་པའོ། །དེ་ལྟར་སྦྱོར་ན་བརྩམ་པར་དམ་བཅའ་རུ་བྱའོ། །གཉིས་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། རྡོ་རྗེ་བཟླས་པའི་རིམ་
པར། རྡོ་རྗེ་བཟླས་གནས་རྣལ་འབྱོར་བ། །སེམས་ལ་དམིགས་པ་ཐོབ་པར་འགྱུར། །ཞེས་པའི་སེམས་དམིགས་སམ་སེམས་དབེན་གྱི་ཡེ་ཤེས་དེ་གང་ཞེས་པ་དང། ཡང་རིམ་པ་དང་པོར། ཡེ་ཤེས་གསུམ་གྱི་དབྱེ་བ་ཡིས། །སེམས་ཙམ་ལ་ནི་
ངེས་པར་སྦྱར། །ཞེས་པའི་ཡེ་ཤེས་གསུམ་གྱི་དབྱེ་བ་དེ་གང་ཞེ་ན། དང་པོ་སྟོང་པ་དང། གཉིས་པ་ཤིན་ཏུ་སྟོང་པ་དང། གསུམ་པ་སྟོང་པ་ཆེན་པོ་དང། བཞི་པ་ཐམས་ཅད་སྟོང་པ་སྟེ་བཞིའོ། །དེ་བཞིའི་བྱེ་བྲག་སྟེ་མི་འདྲ་བའི་ཁྱད་པར་ནི་རྒྱུ་དང་འབྲས་

[004A]༄༅། །བུའི་སྒོ་ནས་ཤེས་པར་བྱའོ། །དང་པོར་སྐྱེ་བའི་སྟོང་པ་ནི་ཤེས་རབ་དང། དེ་ལས་སྐྱེས་པའི་ཤིན་ཏུ་སྟོང་པ་ནི་ཐབས་ཡིན་ལ། དེ་གཉིས་མཉམ་པར་སྦྱོར་བ་ལས་སྐྱེ་བའི་སྟོང་ཆེན་ནི་ཉེར་ཐོབ་རྫོགས་པའོ། །མཉམ་པར་སྦྱོར་ཚུལ་ནི་
ཤེས་རབ་ཆགས་བྲལ་དང་ཐབས་ཆགས་པ་གཉིས་ཆགས་པ་ཡོད་མེད་གཉིས་སུ་འཆད་པ་ཡིན་ལ། ཉེར་ཐོབ་ནི་ཆགས་པ་བར་མ་ཡིན་པས་ཧ་ཅང་ཆགས་པ་དང་བྲལ་བ་དང། ཧ་ཅང་ཆགས་པའི་མུ་གཉིས་སྤངས་ནས་ཆ་མཉམ་དུ་གནས་པའོ། །
ཉེར་ཐོབ་རྫོགས་པ་ལས་ནི་དེ་ལས་ཐམས་ཅད་སྟོང་པ་འོད་གསལ་གྱི་སེམས་སྐྱེའོ། །དེ་ལྟར་སྟོང་པ་བཞི་རྒྱུ་འབྲས་ཀྱི་རིམ་པའི་སྒོ་ནས་རྣམ་པར་དག་པ་འོད་གསལ་དུ་འགྱུར་བ་ནི། སྟོང་པ་གསུམ་མཉམ་པར་སྦྱོར་བའི་ཉེར་ཐོབ་ལས་འོད་གསལ་གྱི་
གོ་འཕང་བླ་ན་མེད་པ་ཐོབ་པར་འགྱུར་བ་ཡིན་ནོ། །སྟོང་པ་གསུམ་མཉམ་པར་སྦྱོར་བ་ལ་ནི་རྣམ་ཤེས་གསུམ་མཉམ་པར་སྦྱོར་བ་ཞེས་ཀྱང་བྱའོ། །རིམ་པ་དང་པོར་རྩ་རྒྱུད་དུ་མདོར་བསྟན་པ་དང། དེ་བཤད་རྒྱུད་ཀྱིས་རྒྱས་པར་བཤད་པའི་ཚུལ་གཉིས་
གསུངས་པ་ལྟར། རིམ་པ་འདི་ལའང་དེ་ལྟར་འཆད་དམ་མི་འཆད་སྙམ་ན། རིམ་པ་ཕྱི་མ་བཞི་ལ་དེ་ལྟར་གསལ་བར་མ་བཤད་ཀྱང་ཤེས་པར་ནུས་ཏེ། རྩ་རྒྱུད་ཀྱི་ལེའུ་དྲུག་པ་ལས། སེམས་ལ་དམིགས་པ་བདག་མེད་པ། །ཞེས་སོགས་ཀྱིས་མདོ་
ཙམ་དུ་མི་གསལ་བར་བསྟན་ལ། དེ་བཤད་པའི་རྒྱུད་གང་གིས་འཆད་པ་ནི་སྤྱོད་བསྡུས་ལས། དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལ་སོགས་པ་བཤད་པའི་རྒྱུད་ཀྱི་རྗེས་སུ་འབྲངས་ནས་རྣམ་པར་ཤེས་པ་གསུམ་གྱི་རང་བཞིན་གྱི་སྣང་བ་

[004B] །ཞེས་གསུངས་ཏེ། ཀུན་ལས་བཏུས་ལས་གསུངས་པ་སྤྱོད་བསྡུས་སུ་དྲངས་པ་ནི་སྔར་དྲངས་ཟིན་ཏོ། །སོགས་ཀྱི་སྒྲས་བསྡུས་པ་རྡོ་རྗེ་ཕྲེང་བར་བཤད་པ་དང། གཉིས་མེད་རྣམ་རྒྱལ་ལས་ཀྱང་གསུངས་ཏེ་སྔར་དྲངས་སོ། །རྣམ་ཤེས་གསུམ་
གྱི་རང་བཞིན་གྱི་སྣང་བ་ནི་སྤྱོད་བསྡུས་ལས། རྒྱུད་དེའི་རྗེས་སུ་འབྲངས་ནས་རྣམ་པར་ཤེས་པ་གསུམ་གྱི་ཡང་དག་པ་ཇི་ལྟ་བ་ཡོངས་སུ་ཤེས་པར་བྱའོ། །ཞེས་གསུངས་པ་ལྟར་ཡིན་གྱི་རང་བཞིན་བརྒྱད་ཅུ་ལ་རང་བཞིན་དུ་མི་བྱའོ། །གཉིས་པ་ནི། འདིར་སྤྱོད་
བསྡུས་ལས། རང་གི་སེམས་ཀྱི་ངོ་བོ་ཉིད་རྟོགས་པར་བྱ་དགོས་པའི་རྒྱུ་མཚན་དང། སེམས་དེའི་ངང་ཚུལ་མདོར་ཇི་ལྟར་གསུངས་པ་དང། དེའི་རང་བཞིན་རྣལ་འབྱོར་ཆེན་པོའི་རྒྱུད་ལ་བརྟེན་ནས་རྟོགས་པར་བྱ་དགོས་པ་དང། རྒྱུད་ཀྱི་དོན་སེམས་
གསུམ་དང་རང་བཞིན་རྣམས་བཤད་པ་དང། དེ་ཇི་བཞིན་དུ་ཤེས་པའི་ཕན་ཡོན་དང། མ་ཤེས་པའི་ཉེས་དམིགས་བསྟན་པ་སྟེ་དྲུག་གིས་འཆད་དོ། །དེ་ལ་དང་པོ་ནི། དེ་ཉིད་བསྡུས་པ་ལས་རིགས་ཀྱི་བུ་མཉམ་པར་བཞག་པས་རང་གི་སེམས་སོ་སོར་
རྟོགས་ཤིག་ཅེས་པ་དང། རྣམ་སྣང་མངོན་བྱང་ལས། བྱང་ཆུབ་ནི་རང་གི་སེམས་ཡང་དག་པ་ཇི་ལྟ་བ་བཞིན་དུ་ཤེས་པའོ། །ཞེས་པ་དང། སྡེ་སྣོད་གསུམ་གྱི་ཚུལ་ལས་ཀྱང། གདུལ་དཀའ་བའི་སེམས་བཏུལ་ན་བདུད་ཀྱི་འཆིང་བ་ལས་གྲོལ་
བར་གསུངས་པས། རང་གི་སེམས་ཀྱི་དེ་ཁོ་ན་ཉིད་ཇི་ལྟ་བུ་ཞིག་ཡིན་པ་བཙལ་བར་བྱ་དགོས་སོ། །འདི་དག་གིས་ནི་རྒྱ་གར་བ་དང་བོད་ཁ་ཅིག་སེམས་དབེན་གྱི་ཡེ་ཤེས་ནི་ཆོས་ཅན་སེམས་ཀྱི་ངང་ཚུལ་རིག་པ་ཡིན་གྱི་ཆོས་ཉིད་ནི་མིན་ཏེ། གཞན་

[005A]༄༅། །དུ་ན་འོད་གསལ་དང་ཁྱད་མེད་པར་འགྱུར་རོ། །ཞེས་འཆད་པ་བཀག་པ་ཡིན་ཏེ། ལུང་བར་པས་ནི་སེམས་ཀྱི་དེ་ཁོ་ན་ཉིད་རིག་པ་ལ་གསལ་བར་བཤད་ཅིང། ལུང་དང་པོས་ཀྱང། བྱང་སེམས་དོན་གྲུབ་མི་གཡོ་བའི་ཏིང་
ངེ་འཛིན་ལས་བསླང་བ་ལ་སེམས་ཀྱི་ཆོས་ཉིད་མངོན་སུམ་དུ་བྱེད་པའི་ཕྱིར་བསྐུལ་བ་ཡིན་པའི་ཕྱིར་དང། ལུང་གསུམ་པའི་དོན་ཀྱང་སེམས་ཀྱི་གནས་ལུགས་མ་རྟོགས་ན་བདུད་ཀྱི་འཆིང་བ་བཅད་མི་ནུས་པའི་ཕྱིར་རོ། །སེམས་དབེན་གྱི་སྐབས་སུ་
ནི་སེམས་ཀྱི་ཆོས་ཉིད་རྟོགས་ཀྱང་མངོན་དུ་མ་གྱུར་ལ། འོད་གསལ་གྱི་སྐབས་སུ་ནི་མངོན་དུ་གྱུར་པ་ཡིན་པས་ཟློས་པར་མི་འགྱུར་རོ། །དེས་ན་སྒྱུ་མ་ལྟ་བུའི་ཏིང་ངེ་འཛིན་མངོན་སུམ་དུ་བྱ་བར་འདོད་པས་རྣམ་གཡེང་དང་སྒྲིབ་པ་ལྔ་པོ་སྤངས་ཏེ་
བཤད་རྒྱུད་ཀྱི་རྗེས་སུ་འབྲངས་ནས་རྣམ་ཤེས་གསུམ་གྱི་རང་བཞིན་རྟོགས་པར་བྱའོ། གཉིས་པ་ནི། སེམས་དེའི་ངང་ཚུལ་ཕ་རོལ་ཏུ་ཕྱིན་པའི་ཐེག་པ་ནས་གསུངས་ཚུལ་ལ་གཉིས་ལས། དང་པོ་ལང་གཤེགས་ནས་གསུངས་ཚུལ་ནི། བྱང་
སེམས་ཆེན་པོས་རང་གི་སེམས་སྣང་བ་གཟུང་འཛིན་གྱི་རྣམ་རྟོག་སངས་རྒྱས་ཀྱི་སྤྱོད་ཡུལ་ཤེས་པར་འདོད་པས་འདུ་འཛི་དང་གཉིད་ལ་སོགས་པའི་སྒྲིབ་པ་སྤང་བར་བྱའོ། །ཞེས་གསུངས་ཏེ། ཚིག་དང་པོས་ཆོས་ཅན་གྱི་སེམས་དང། སངས་
རྒྱས་ཀྱི་སྤྱོད་ཡུལ་ཞེས་པས་དེའི་ཆོས་ཉིད་བསྟན་ཏོ། །དེ་ནས་རྣམ་ཤེས་གསུམ་ནི་དངོས་པོ་ཐམས་ཅད་ཀྱི་རྒྱུར་གྱུར་པས་མདོར་བསྟན་ནས། འདི་ལྟ་སྟེ་ནས་འཇིག་པ་སྟེ་ཞེས་པའི་བར་གྱིས་རྒྱས་པར་བཤད་ལ། མདོར་ན་ཁམས་གསུམ་

[005B] །བཟང་སྐྱོང་གིས་ཞུས་པ་ལས་གསུངས་
ཚུལ་ནི། རྣམ་ཤེས་ལུས་ཀྱི་འཁྲུལ་འཁོར་གྱི་རྟེན་སྣ་ཚོགས་ལ་བརྟེན་ནས་འཇུག་པ་དང། དེས་ལུས་ལེན་པས་བྱེད་པ་པོ་དང། དེ་ཉིད་ཆོས་ཀྱི་དབྱིངས་ཀྱི་རང་བཞིན་ཅན་ཡིན་པས་མི་ཟད་པ་དང། སྔོན་གྱི་གནས་དྲན་པས་བློ་ཕུན་སུམ་ཚོགས་པ་དང། ཉི་
འོད་དྲི་བཟང་ངན་ལ་འབབ་ཀྱང་དྲི་དེས་གོས་པ་མེད་ཅིང་ངན་པ་བོར་ཏེ་མི་འགྲོ་བ་བཞིན་དུ། རྣམ་ཤེས་ཀྱང་ཁྱི་དང་ཕག་ལ་སོགས་པའི་སྐྱེ་བ་འཛིན་ཀྱང་དེའི་སྐྱོན་གྱིས་མ་གོས་པར་གསུངས་སོ། །དེ་ནས་སྨན་ཆེན་གྱིས་རྣམ་ཤེས་ལུས་ལས་འཕོས་པའི་རང་
བཞིན་ཞུས་པའི་ལན་དུ། ཨ་མྲ་ལ་སོགས་པའི་ས་བོན་ལ་རོ་གང་ཡོད་པ་དེ་འབྲས་བུ་ལ་འཕོ་བ་བཞིན་དུ། ས་བོན་ལྟ་བུའི་རྣམ་ཤེས་ཀྱང་འབྲས་བུ་དང་འདྲ་བའི་འགྲོ་བ་གང་དུ་འཕོ་བ་དེར་ལས་གཉིས་དང་ཚོར་བ་དང་དྲན་པ་ཡང་འཕོའོ་ཞེས་གསུངས་སོ། །དེ་
ལྟར་ན་རྣམ་ཤེས་ནི་ཁ་དོག་དང་དབྱིབས་དང་མཚན་མ་དང་བདག་ཉིད་མེད་པ། རང་རིག་པ་ཙམ་དུ་བཀའ་སྩལ་ལོ་ཞེས་ལྷས་གསུངས་ཏེ། རང་རིག་པ་ཙམ་ཞེས་པའི་ཙམ་གྱི་སྒྲས་ནི། རྣམ་ཤེས་ཀྱི་དབང་གིས་འབྱུང་བ་མ་གཏོགས་པ་སྣོད་བཅུད་གུད་དུ་གྲུབ་གྲུབ་
པ་གཅོད་དོ། །བདག་ཉིད་མེད་པ་ནི་རང་བཞིན་མེད་པའོ། །དེ་མདོ་དེ་གཉིས་ཀྱིས་བསྟན་ཚུལ་ནི། རྟེན་འབྲེལ་གྱི་སྒོ་ནས་བསྟན་པའོ། །འགྱུར་རྙིང་ལས། གཞན་ཡང་ཞེས་འབྱུང་ཡང། འགྱུར་གསར་ལས་དེ་ལྟ་ནའང་ཞེས་པ་ལེགས་ཏེ། ཕར་ཕྱིན་གྱི་
[006A]༄༅། །མདོ་སྡེ་ལས་སེམས་རང་བཞིན་མེད་པར་བཤད་ཀྱང། རྣལ་འབྱོར་ཆེན་པོའི་རྒྱུད་ལམ་ཞུགས་བར་དུ་རང་གི་སེམས་ཀྱི་ཡང་དག་པ་ཇི་ལྟ་བ་བཞིན་ཤེས་མི་ནུས་པར་བཤད་དེ། སེམས་ཀྱི་ཡང་དག་པ་མངོན་དུ་གྱུར་པ་
ཙམ་ལ་དེ་མི་དགོས་ཀྱང་ཆོས་ཀྱི་སྐུ་མངོན་དུ་གྱུར་པ་ལ་ཟེར་བ་ཡིན་ནོ། །ཡང་ན་སྒྱུ་ལུས་མངོན་དུ་བྱེད་ནུས་པའི་སེམས་དབེན་གྱིས་རང་གི་སེམས་ཀྱི་དེ་ཉིད་རྟོགས་པ་ལ་བྱའོ། །འདིས་ནི་རྒྱུད་སྡེ་འོག་མ་པ་དང་ཕར་ཕྱིན་རྐྱང་པས་འཚང་རྒྱ་མི་ནུས་
པར་སྟོན་ཏོ། །རྒྱུད་དེ་ལས་རྡོ་རྗེའི་ཚིག་བཤད་པ་ཞེས་པ་ནི་ཀུན་ལས་བཏུས་ལས་འདུས་པའི་རྡོ་རྗེའི་ཚིག་བཤད་པའོ། །གསུམ་པ་ལ་གསུམ། སྣང་བ་བཤད་པ། རང་བཞིན་བཤད་པ། དེ་ལ་རྩོད་པ་སྤང་བའོ། །དང་པོ་ལ་གཉིས། རྣམ་ཤེས་
གསུམ་གྱི་མིང་གི་རྣམ་གྲངས་དང། སྟོང་པ་གསུམ་གྱི་ཡེ་ཤེས་བསྟན་པའོ། །དང་པོ་ནི། སྟོན་པས་ཐབས་དང་ཤེས་རབ་ཅེས་པའི་གསུང་གསལ་བའི་ཐ་སྙད་འདི་ནི། དགོངས་པའི་གསུང་གིས་མ་ནིང་གི་ཚིག་གི་བརྡ་མི་གསལ་བ་སྟེ་
ཉེ་བར་ཐོབ་པའི་ཡེ་ཤེས་ཀྱང་ངོ། །ཞེས་ཆག་གིས་བསྒྱུར་ཏེ། ཤེས་རབ་དང་ཐབས་ཞེས་བུད་མེད་དང་སྐྱེས་པའི་བརྡས་གསལ་བར་གསུངས་པའི་ཤུགས་ཀྱིས་མ་ནིང་གི་བརྡ་མི་གསལ་བ་ཡང་འཕངས་པའི་དོན་ནོ། །མིང་གི་རྣམ་གྲངས་འདི་
གསུམ་སྔགས་ནས་ཡིན་ནོ། །འདིར་འགྱུར་རྙིང་ལས་འབྱུང་བ་མི་ལེགས་པར་སྣང་ངོ། །ཐེག་པ་ཐུན་མོང་བ་ལ་གྲགས་པའི་རྣམ་གྲངས་ནི་སེམས་ཡིད་རྣམ་ཤེས་གསུམ་དང། ཀུན་བརྟགས་གཞན་དབང་ཡོངས་གྲུབ་གསུམ་དང། ཆགས་

[006B] ངོ་བོ་ཉིད་གསུམ་ལ་སོགས་པའི། །མིང་འདི་དག་ཕར་ཕྱིན་དུའང་གྲགས་པས་ཐུན་མོང་ཞེས་བྱའི་མིང་འདི་རྣམས་སྣང་མཆེད་ཐོབ་གསུམ་ལ་འཇུག་པ་ཐུན་མོང་བར་སྟོན་པ་མིན་ནོ། །ངོ་བོ་ཉིད་གསུམ་ནི་སྣང་བ་སྟོང་པ་
གཉིས་ཀའི་ངོ་བོ་ཉིད་གསུམ་ཡིན་ནམ་བརྟག་གོ་རྡོ་རྗེ་ཐེག་པར་བཤད་པའི་མིང་གི་རྣམ་གྲངས་ནི། སྣང་མཆེད་ཐོབ་གསུམ་དང། སྟོང་པ་གསུམ་དང། སེམས་སེམས་བྱུང་མ་རིག་པ་དང། ཆགས་པ་ཆགས་བྲལ་བར་མའོ། །དེ་ལ་སེམས་
ཡིད་རྣམ་ཤེས་གསུམ་དང་སྟོང་པ་གསུམ་དང་སེམས་སེམས་བྱུང་མ་རིག་པ་གསུམ་དང་གཞན་དབང་ཀུན་བརྟགས་ཡོངས་གྲུབ་གསུམ་དང། ཆགས་སྡང་གཏི་མུག་གསུམ་དང། ཆགས་བྲལ་ཆགས་པ་བར་མ་གསུམ་དང། སྣང་མཆེད་ཐོབ་གསུམ་
རིམ་པ་བཞིན་དུ་སྦྱར་རོ། །འཆི་བའི་འོད་གསལ་མྱོང་བའི་སེམས་ནི་འཆི་སེམས་ཡིན་ལ། དེའི་སྔ་རོལ་ཏུ་སྣང་མཆེད་ཐོབ་གསུམ་འོང་ཞིང། དེ་གསུམ་ལ་སེམས་ཡིད་རྣམ་ཤེས་ཀྱི་ཐ་སྙད་འདོགས་པས་སེམས་ཡིད་རྣམ་ཤེས་གསུམ་གྱི་སེམས་
ཀུན་གཞི་ལ་བྱས་ནས་དེ་ཁོ་ན་འཆི་སེམས་སུ་འདོད་པ་དང་མི་མཐུན་ནོ། །དེ་རྣམས་ཕལ་མོ་ཆེ་དེ་གསུམ་ལ་ཐ་སྙད་དེ་དག་འཇུག་པའི་རྒྱུ་མཚན་ཕྱོགས་རེ་ཡོད་པའི་སྒོ་ནས་ཀུན་བརྟགས་སོགས་སུ་བཤད་པ་ཡིན་གྱི་མིང་དེ་དག་གི་དོན་ཐམས་ཅད་དེ་གསུམ་ཡིན་པར་སྟོན་པ་མིན་ན། །གཉིས་པ་ནི། དེ་ནི་སྟོང་པ་གསུམ་གྱི་རང་གི་མཚན་ཉིད་སོ་སོ་རང་གིས་རིག་པར་བྱ་བའི་ངོ་བོ་ནི་ངག་གི་སྒོ་ལ་བརྟེན་ནས་བསྟན་པར་བྱ་སྟེ། སྟོན་པས་སེམས་ནི་ཁ་དོག་དང་དབྱིབས་མེད་པ་ནམ་མཁའི་མཚན་ཉིད་ཅན་ནོ། །ཞེས་པ་

[007A]༄༅། །དང། སྣང་བའི་མཚན་ཉིད་དང་རྗེས་སུ་མྱོང་བའི་མཚན་ཉིད་ཀྱིས་སོ་སོར་རྟོགས་པར་བྱའོ། །ཞེས་གསུངས་པའི་དང་པོ་སྟོན་པ་ལ་སྣང་བའི་མཚན་ཉིད་ནི། རྣམ་པ་མེད་པའི་རང་བཞིན་ལུས་དང་ངག་མེད་པ་སྟེ། སྟོན་གྱི་ནམ་མཁའ་དྲི་མ་
མེད་པ་ལ་ཟླ་བའི་འོད་ཟེར་གྱིས་ཁྱབ་པ་བཞིན་དུ། གསལ་བའི་རང་བཞིན་གྱི་རྣམ་པར་དངོས་པོ་མ་ལུས་པ་རྣམས་དམིགས་པས་སྣང་བའོ། །འདི་ནི་དོན་དམ་བྱང་ཆུབ་ཀྱི་སེམས་ཤེས་རབ་ཀྱི་རང་བཞིན་སྟོང་པ་དང་པོ་སྟེ། ཨཾ་ཞེས་པ་ངག་གི་སྒོ་ལ་བརྟེན་
པའི་ས་བོན་བརྟེན་པར་བྱེད་པའི་རྒྱུ། མོས་པ་ཆུང་བས་དགོངས་ཏེ་གསུངས་པ་མི་རྟོགས་པས་ཟླ་བའི་གཟུགས་སུ་དམིགས་པར་བྱེད་ཅིང། པདྨའམ་བུད་མེད་དམ་གཡོན་པའམ་མཚན་མོའི་མིང་ངམ། འཇམ་པའི་ངོ་བོར་སེམས་ཀྱི་ཀུན་རྫོབ་ཀྱི་
གཟུགས་གསལ་བའོ། །སྣང་བ་མཆེད་པའི་མཚན་ཉིད་ནི། དེ་ཡང་གཟུང་འཛིན་དང་བྲལ་བ་རྣམ་པ་མེད་པའི་རང་བཞིན་ལུས་དང་ངག་མེད་པ་སྟེ། སྟོན་ཀའི་ནམ་མཁའ་ལ་ཉི་འོད་ཀྱིས་ཁྱབ་པ་བཞིན་དུ། ཤིན་ཏུ་གསལ་ཞིང་དྲི་མ་མེད་པའི་ངོ་བོ་ཉིད་དངོས་པོ་མ་ལུས་པ་དམིགས་པ། བྱང་ཆུབ་ཀྱི་སེམས་ཀུན་ཏུ་བཟང་པོ་རིམ་པ་གཉིས་པ་ཤིན་ཏུ་སྟོང་པའི་མཚན་ཉིད་ཅན། ཨཱ་ཞེས་པ་ངག་གི་སྒོ་ལ་བརྟེན་པའི་ས་བོན་བརྟན་པར་བྱེད་པའི་རྒྱུ་སྟེ། མོས་པ་ཆུང་བས་དགོངས་ཏེ་གསུངས་པ་
མི་རྟོགས་པས། ཉི་མ་ལ་བརྟེན་ནས་དམིགས་པར་བྱེད་ཅིང། རྡོ་རྗེ་རྩེ་ལྔ་པའམ། རིན་པོ་ཆེའམ། ཉིན་མོའམ། སྐྱེས་པའི་གཟུགས་སམ། གཡས་པ་ཞེས་པ་དང། རྩུབ་པའི་རྣམ་པ་ནི་སེམས་ལས་བྱུང་བའི་ཀུན་རྫོབ་ཀྱི་གཟུགས་སོ། །

[007B] དེ་བཞིན་དུ་ནམ་མཁའི་མཚན་ཉིད་དངོས་པོ་མེད་པའི་གཟུགས་ཅན། ལུས་དང་ངག་མེད་པ་སྟེ། མཚམས་ཀྱི་སྨག་ལ་བབ་པའི་ནམ་མཁའ་བཞིན་དུ་ཕྲ་ཞིང་བདག་མེད་པ། སྲོག་དང་རྩོལ་བ་མི་རྒྱུ་བས་རྒྱུ་བ་མེད་པ། སེམས་
མེད་པ་མི་གཡོ་བ་ངག་གི་ས་བོན་ལ་བརྟེན་ནས་གནས་པའི་སྒོ་ཡོངས་སུ་གྲུབ་པ་ཞེས་པ་འདི་ནི་ཉེར་ཐོབ་མ་རིག་པའི་མཚན་ཉིད་ཅན་སྟོང་པ་ཆེན་པོའོ། །དེ་ལ་དངོས་པོ་མེད་པའི་གཟུགས་ཅན་ནི་ཆག་གིས་རྣམ་པ་མེད་པའི་རང་བཞིན་དུ་བསྒྱུར་བ་ལེགས་ལ་
གསུམ་ག་ལ་དེ་གཉིས་ལྟར་གསུངས་པ་ནི། བར་པ་ལ་གཟུང་འཛིན་དང་བྲལ་བ་ཞེས་གསུངས་པའི་དོན་ཏེ་གཉིས་སྣང་རགས་པའི་རྣམ་པ་དང་བྲལ་བའོ། །ལུས་ངག་མེད་པ་གསུམ་ག་ལ་གསུངས་པ་ནི། ཡེ་ཤེས་དེའི་དོན་དེ་གཉིས་ཀྱི་སྣང་བ་མེད་
པའོ། །ནམ་མཁའི་མཚན་ཉིད་ཅེས་པ་ནི། གསུམ་ག་ཟླ་འོད་དང་ཉི་འོད་དང་སྨག་གིས་ཁྱབ་པའི་ནམ་མཁའ་བཞིན་དུ་སྣང་བའོ། །དངོས་པོ་མ་ལུས་པ་དམིགས་པ་ཞེས་པ་ནི་ཡུལ་དུ་གང་སྣང་ཐམས་ཅད་སྔ་མ་བཞིན་དུ་སྣང་བའོ། །འདི་གསུམ་ག་དོན་དམ་
བྱང་ཆུབ་ཀྱི་སེམས་ཀྱི་ངོ་བོར་སྐྱེ་བའི་དུས་སུ་རླུང་རང་བཞིན་ལ་ཐིམ་ནས་རང་བཞིན་ལོག་པའི་རྗེས་སུ་སྐྱེ་བས་སྣ་བུག་ནས་སྲོག་རྩོལ་རྒྱུ་བ་མེད་ཀྱང་གསུམ་པ་ལ་ཁྱད་པར་དུ་སྨོས་པ་ནི་དེ་གསུམ་གྱི་ནང་ནས་ཀྱང་རླུང་གི་གཡོ་བ་ཕྲ་རུ་སོང་བ་ལ་དགོངས་
སོ། །གསུམ་པ་ལ་ཆག་གིས། ངག་གི་ས་བོན་ཨ་ལ་བརྟེན་པའི་སྒོ་ཡོངས་སུ་གྲུབ། ཅེས་བསྒྱུར་ལ། དེ་གསུམ་གྱི་ངག་གི་སྒོ་ལ་བརྟེན་པ་ནི་ངག་གི་སྒོ་ནས་བརྗོད་པའི་ཡི་གེ་གསུམ་མོ། །དེའི་ས་བོན་ནི་རྒྱུ་སྟེ་རླུང་ངོ། །དེ་བརྟན་པར་བྱེད་པའི་རྒྱུ་ནི་ཡི་

[008A]༄༅། །ཤེས་དེ་དག་གི་སྒོ་ནས་རླུང་ཀུན་ནས་གཡོ་བ་འགོག་པའོ། །མོས་པ་ཆུང་བ་ནི་བློའི་མཐུ་ཆུང་བ་ལས་དང་པོ་པའི་རྣལ་འབྱོར་པ་བསྐྱེད་རིམ་པའོ། །དགོངས་ཏེ་གསུངས་པ་ནི་སྒྲ་འགལ་བ་ཟླ་ཉི་ལ་སོགས་པའི་སྒོ་ནས་ཡེ་ཤེས་
གསུམ་བརྗོད་པའོ། །དེས་དེ་མི་རྟོགས་པ་ན་ལུང་ལ་བརྟེན་ནས་མི་ཤེས་པ་མིན་གྱི་མངོན་དུ་བྱེད་མི་ནུས་པའོ། །དེས་ཟླ་བ་སོགས་ལ་དེ་དག་ཏུ་མོས་ནས་བསྒོམས་པས་མཐར་ཡེ་ཤེས་རྣམས་མངོན་དུ་བྱེད་ནུས་པར་འགྱུར་བའོ། །ཀུན་རྫོབ་ཀྱི་གཟུགས་
ཞེས་པ་ནི་ཟླ་ཉི་ལ་སོགས་པའི་དོན་རྣམས་སྣང་བ་རྣམས་ཀྱི་ཀུན་རྫོབ་པའི་ངང་ཚུལ་དུ་སྟོན་པ་མིན་ཏེ། སྔར་ནམ་མཁའ་གསུམ་བཞིན་དུ་བཤད་པ་ནི་སྣང་བ་གསུམ་གྱི་དོན་དམ་པའི་ངང་ཚུལ་ཡིན་པས་དེ་ལས་རྣམ་པར་དབྱེ་བའི་ཕྱིར་དུའོ། །འདི་ནི་
གཙོ་བོ་རྡོར་བཟླས་མཐར་ཕྱིན་པའི་འོག་ཏུ་ཡེ་ཤེས་གསུམ་གྱི་སྐྱེ་ཚུལ་ཡིན་ཏེ། འཆི་བ་ལ་སོགས་པའི་གཞི་དུས་སུ་ཡང་འདི་དང་རྗེས་སུ་མཐུན་པ་སྐྱེའོ། །གཉིས་པ་ནི། ཡེ་ཤེས་རེ་རེ་འབྱུང་བ་ལ་རང་བཞིན་འབྱུང་བ་རྣམ་པར་གཞག་པར་བྱ་སྟེ་
ཞེས་གསུངས་པའི་ཡེ་ཤེས་ནི་སྔར་བཤད་པ་དེ་རྣམས་མིན་གྱི་སྤྱིར་སྣང་བ་གསུམ་གྱི་ཡེ་ཤེས་ཞེས་པའམ་ཤེས་པ་ལ་བྱའོ། །དེ་ལ་ཤེས་རབ་ཀྱི་ཡེ་ཤེས་རང་བཞིན་ཆགས་བྲལ་གསུམ་དང། ཡིད་ཀྱི་འགྲོ་འང་གཅིག་དང། མྱ་ངན་གསུམ་
དང། ཞི་བ་དང་རྣམ་པར་རྟོག་པ་གཉིས་དང། འཇིགས་པ་གསུམ་དང། ཉེ་བར་ལེན་པ་དང་མི་ཤེས་པ་གཉིས་དང། ཚོར་བ་གསུམ་དང། བཀྲེས་སྐོམ་དང་རིག་པའི་བྱ་བྱེད་ལས་གསུམ་དང། སོ་སོར་རྟོག་པ་དང་ངོ་ཚ་ཤེས་པ་དང། སྙིང་རྗེ་

[008B] དགོས་པ་དང་སྡུད་པའམ་སོག་པ་དང་ཕྲག་དོག་གོ་དེ་ལ་ཡུལ་ཡིད་འོང་མི་འོང་བར་མ་གསུམ་དུ་ངེས་པས། དེ་གསུམ་ལ་དམིགས་ནས་འདོད་པའི་རྣམ་པ་ཅན་དང། མི་འདོད་པའི་རྣམ་པ་ཅན་དང། དེ་གཉིས་ཀའང་མེད་པར་
བཏང་སྙོམས་པའི་རྣམ་པ་ཅན་དུ་འཇུག་པའི་རྟོག་པའང་གསུམ་དུ་ངེས་སོ། །དེའི་རྒྱུ་རྟོག་མེད་ཀྱི་སྣང་བའང་ཡུལ་གསུམ་ལ་དམིགས་པ་གསུམ་མོ། །དེ་འང་ཡུལ་ལ་འདོད་ཆགས་ལོག་པའི་སྒོ་ནས་ནི་དང་པོ་གསུམ་མོ། །ཡུལ་ལ་འཇུག་ཚུལ་གྱི་སྒོ་ནས་ནི་
འགྲོ་བ་སྤྲོ་བ་དང་འོང་བ་སྡུད་པའོ། །སེམས་ཁྲལ་གྱི་སྒོ་ནས་ནི་མྱ་ངན་གསུམ་མོ། །ཞི་བ་ནི་དགའ་བ་ཞི་བའོ། །རྣམ་པར་རྟོག་པ་ནི་མི་འདོད་པའི་རྣམ་པར་རྟོག་པའོ། །མི་འདོད་པ་སྐྱེད་པའི་སྒོ་ནས་ནི་འཇིགས་པ་གསུམ་མོ། །སྲེད་པ་གསུམ་ནི་དགའ་བའི་རྣམ་པ་
ཅན་མིན་གྱི་ཡུལ་དེ་ལ་གདུང་བ་ལ་སྲེད་པ་ཞེས་བཏགས་པས་འོག་མའི་འདོད་ཆགས་གསུམ་དང་མི་འདྲའོ། །ཉེ་བར་ལེན་པ་ནི་གནོད་པའི་བསམ་པ་ལོག་པའོ། །མི་དགེ་བའམ་མི་ཤེས་པ་ནི་དེ་ལ་དམིགས་ནས་མི་འདོད་པར་ལྟ་བའོ། །ཚོར་བ་གསུམ་ནི་གདུང་
པའི་ཚོར་བའོ། །རིག་པ་པོ་ལ་སོགས་པའང་ཡིད་དུ་མི་འོང་བའི་དབང་དུ་བྱས་པ་ལ་རྟོག་པའོ། །ངོ་ཚ་ཤེས་པ་ནི་ངོ་ཚ་ནས་མི་འདོད་པའོ། །སོ་སོར་རྟོག་པ་ནི་ཁོན་འཛིན་ཡང་ཡང་དྲན་པའོ། །སྙིང་རྗེ་ནི་དེས་ཡིད་མི་བདེ་བ་བསྐྱེད་པའོ། །བརྩེ་བ་གསུམ་ནི་ཉམ་
ཐག་པའི་རྣམ་པ་ཅན་ནོ། །སྡུད་པ་ནི་ཡུལ་ལས་ཕྱིར་ཕྱོགས་པའོ། །སེར་སྣ་ཞེས་བསྒྱུར་ཡང་ཕྲག་དོག་ཏུ་བསྒྱུར་བ་ལེགས་སོ། །འདིས་བཞི་བཅུ་དང་བདུན་ལ་ཡང་རིགས་པ་སྦྱར་རོ། །རང་བཞིན་བརྒྱད་ཅུ་པོ་ལ་ཉིན་མཚན་གྱིས་ཕྱེ་ན་བརྒྱ་དྲུག་ཅུ་སྟེ་སྒོང་སྐྱེས་

[009A]༄༅། །ལ་སོགས་པས་ཀྱང་སྤྱོད་དོ། །དེ་ནས་རང་བཞིན་བརྒྱད་ཅུ་རང་གཞན་གྱི་རྒྱུད་ལ་རྒྱུ་བ་ངེས་ན། ལུང་གིས་ཇི་ལྟར་བཤད་པ་བསྟན་དུ་གསོལ། ཞེས་པའི་ལན་དུ། འདུས་པ་ཕྱི་མའི་སྔགས་ཀྱི་ངེས་ཚིག་དྲངས་སོ། །སྔར་དྲངས་པ་ལྟར་ཡེ་ཤེས་
རྡོ་རྗེ་ཀུན་ལས་བཏུས་སུ་གསལ་བར་སྣང་མོད་ཀྱང། རྒྱུད་ཕྱི་མ་དྲངས་པ་ནི། སྔགས་ཀྱི་ངེས་ཚིག་ཡིད་སྐྱོབ་ཀྱི་ཡིད་དེ་དབང་པོ་དྲུག་དང་ཡུལ་དྲུག་གི་རྐྱེན་གྱིས་བྱུང་བའི་ཡིད་ལ་གསུངས་པས་ཡིད་དེ་ཚོགས་དྲུག་གི་ཤེས་པ་ལ་གསལ་བར་བཤད་ཅིང། དེ་དྲུག་ག་གང་སྐྱབས་པའི་ཡིད་ཡིན་པའི་ཕྱིར་གང་ལས་སྐྱོབ་པའི་ཡིད་དུ་དགོས་སོ། །ཡང་ན་སྔགས་ཀྱི་སྤྱོད་པ་བྱས་ནས་ཡིད་སྐྱོབ་པའི་སྐབས་སུ་གསུངས་པས་རང་བཞིན་ལ་གོ་ནུས་ཏེ། སྤྱོད་པའི་དགོས་པ་ནི་ཀུན་རྟོག་གཅོད་པའི་ཆེད་ཡིན་པའི་ཕྱིར་རོ། །རང་བཞིན་
བརྒྱད་ཅུ་ལས། ཉོན་མོངས་པ་དགུ་བཅུ་རྩ་བརྒྱད་འབྱུང་བ་ནི་མཛོད་ནས་བཤད་པ་ལྟར་མཐོང་སྤང་གྱ་བརྒྱད་དང། སྒོམ་སྤང་བཅུར་བཤད་པའོ། །ལྟ་ངན་རེ་གཉིས་སོགས་འབྱུང་བ་ནི་ཚངས་པའི་དྲ་བ་ལས་གསུངས་པ་ལྟར་རོ། །གསུམ་པ་གཉིས། རྩོད་
པ་དང། དེའི་ལན་ནོ། །དང་པོ་ནི། སྟོང་པའི་ཡེ་ཤེས་ནི་ཟླ་བའི་སྣང་བ་ལྟ་བུ་སྟོང་པ་ཙམ་མོ། །ཞེས་སོགས་ཀྱིས་བསྟན་ཏེ་སྔར་དྲངས་ཟིན་ཏོ། །གོང་དུ་ཡེ་ཤེས་གསུམ་གྱི་ངོས་འཛིན་ནམ་མཁའ་ལྟ་བུར་གསུངས་པ་དང་དེ་དག་ལས་རང་བཞིན་གྱི་རྟོག་པ་རྣམས་
འབྱུང་བར་བཤད་པ་གཉིས་ལ་འགལ་བ་འཛིན་པའོ། །མེལ་ཚེ་བྱེད་ཅེས་པ་ནི་སྤྲོ་བར་བྱེད་ཅེས་པ་དང་སེམས་པ་མེད་པར་བྱེད་ཅེས་པ་ནི་སྡུད་པར་བྱེད་པ་འདྲི་བའོ། །དེའི་ལན་ནི། ནམ་མཁའ་ལྟ་བུ་ཡིན་ཀྱང་སྣང་བ་དང་བཅས་པ་ཡིན་པས་གཡོ་བྱེད་ཀྱི་རླུང་

[009B] །དེས་ན་རླུང་གིས་རིམ་གྱིས་གཡོས་པ་ལ་བརྟེན་ནས་རྟོག་པ་རྣམས་འབྱུང་ངོ་ཞེས་པའོ། །རྣམ་ཤེས་ནི་གཟུགས་སུ་མ་གྲུབ་ལ། ནང་གི་རླུང་ཕྲ་བའང་གཡོས་པའི་བྱ་བ་ཙམ་གྱི་གཟུགས་ཤིན་ཏུ་ཕྲ་བ་མ་གཏོགས་པ་གཟུགས་སུ་མེད་པས་ཤེས་
པ་དང་འདྲེས་ནས་བྱ་བ་ཐམས་ཅད་རྫོགས་པར་བྱེད་དོ། །དེའི་ཤེས་བྱེད་དུ་རང་རིག་ཙམ་གྱི་ཞེས་སོགས་དྲངས་སོ། །དེའི་རྐང་པ་དང་པོ་གཉིས་ནི་ཕྱོགས་སྔའི་རྟགས་སོ། །འོན་ཀྱང་ཞེས་པ་ནི་ཁྱབ་པ་མེད་པར་སྟོན་ཏེ། དེ་ལ་དབྱེ་བ་ཡོད་ཅེས་པ་ནི་གསུམ་དུ་བཤད་
ཅེས་པའི་བར་གྱིས་སོ། །དབྱེ་བ་ཡོད་ཚུལ་ནི། ཉིན་མཚན་དང་མཚམས་ཀྱིས་ཏེ་གཉིས་སྣང་དང་བཅས་པར་རོ། །དེས་ན་གཡོ་བྱེད་ཀྱི་རླུང་ཡོད་པ་ནི། དེའི་གཞི་ནི་ཞེས་སོགས་ཀྱིས་སྟོན་ཏེ་སེམས་དེའི་བཞོན་པར་གྱུར་པས་རྟེན་ནི་གཞིའོ། །རླུང་རྣམས་ཞེས་པ་ནས་
དམིགས་པར་འགྱུར་ཞེས་པའི་བར་གྱིས་ནི་སྣང་བ་རླུང་གིས་བསྐྱོད་ནས་ཡུལ་ལ་འཇུག་ཚུལ་སྟོན་ནོ། །གང་ཚེ་ནས་དེ་དང་དེ་རྗེས་སྤྱོད་ཅེས་པའི་བར་གྱིས་ནི་དེ་ལས་རང་བཞིན་འབྱུང་ཚུལ་སྟོན་ཏོ། །འོ་ན་སྣང་བ་གསུམ་རྗེས་དཔག་གིས་དཔོག་པར་གསུངས་པ་ཅི་ཡིན་
སྙམ་ན། སྣང་བས་རང་བཞིན་མ་སྐྱེད་པའི་སྐབས་དེ་ངེས་དཀའ་བས་ཕལ་ཆེ་བ་ལ་དགོངས་ཀྱི་མངོན་དུ་མི་འགྱུར་བ་མིན་ཏེ། དཔེས་ཤེས་སོ། །ཤེས་པ་ལ་རླུང་འཇུག་པ་ལས་སྐད་ཅིག་ཐང་ཅིག་སོགས་ཀྱི་ཚད་ཙམ་དུ་སྣང་བ་གཡོ་ལ། དེ་ནས་དེ་རྣམས་ཀྱི་
ཚད་དུ་རང་བཞིན་རྣམས་མྱོང་བར་འགྱུར་རོ། །སེམས་པའམ་དྲན་པ་མེད་པ་ནི་མ་རིག་པ་སྟེ་དེ་ལ་ཐུག་གི་བར་དུ་སྡུད་པ་ནི་རླུང་དང་རྟོག་པ་ཐིམ་པའི་རིམ་པས་སོ། །ཕན་ཡོན་དང་ཉེས་དམིགས་ནི་གོ་སླའོ། །གཉིས་པ་ལ་ལྔ། སྣང་བ་དང་རང་བཞིན་གཏན་ལ་དབབ་

[010A]༄༅། །པ་དང། སྟོང་པ་བཞི་ལས་ལྷའི་སྐུ་སྐྱེད་ཚུལ་དང། འོད་གསལ་ལྷན་ཅིག་སྐྱེས་པའི་ཡེ་ཤེས་དང། ལམ་འདིས་བགྲོད་པའི་སའི་རྣམ་གཞག་དང། རྟོགས་པ་བོགས་འདོན་པའི་སྤྱོད་པ་བྱ་བའོ། །དང་པོ་ལ་བཞི། སྣང་བ་གསུམ་
དང་རང་བཞིན་གྱི་མཚན་ཉིད་བསྟན་པ་དང། སྟོང་པ་གསུམ་གྱི་ཡེ་ཤེས་སྐྱེད་ཚུལ་དང། དེ་ལ་བརྟེན་ནས་རང་བཞིན་རྣམས་འོད་གསལ་དུ་འཇུག་ཚུལ་དང། དེ་ལྟར་མ་ཤེས་པ་དང་ཤེས་པའི་སྐྱོན་ཡོན་བསྟན་པའོ། །དང་པོ་ལ་གསུམ། སྣང་བ་
དང་དེའི་རང་བཞིན་བསྟན་པ་དང། དེ་གཉིས་འབྱུང་བའི་དུས་ཚོད། སྣང་བ་ལས་རང་བཞིན་སྐྱེ་བ་མི་འགལ་བའི་ཚུལ་ལོ། །དང་པོ་ལ་གསུམ། སྣང་བ་དང་དེའི་རང་བཞིན། སྣང་བ་མཆེད་པ་དང་དེའི་རང་བཞིན། སྣང་བ་ཉེར་ཐོབ་དང་དེའི་རང་བཞིན་ནོ། །
དང་པོ་ལ་གསུམ། སྣང་བའི་ངོ་བོ་དང། རང་བཞིན་གྱི་དབྱེ་བ་དང། ཀུན་རྫོབ་པའི་སྣང་བ་ལས་དེ་རྣམས་འབྱུང་བར་བསྟན་པའོ། །དང་པོ་ནི། སྣང་བར་བྱེད་པས་སྣང་བ་སྟེ་འཇུག་ཤེས་དང་པོ་དང། ཡིད་དགའ་བར་སྣང་བས་སྣང་བའི་ཡེ་ཤེས་ཀྱང་
སྣང་བའོ། །སྟོང་པ་ནི་རང་བཞིན་སོ་གསུམ་མི་དམིགས་པའི་ཕྱིར་རོ། །ཤེས་རབ་ནི་དེ་ཉིད་ཁྱད་པར་གྱི་ཡེ་ཤེས་ཡིན་པའི་ཕྱིར་རོ། །སེམས་ནི་དེ་ཉིད་ཡུལ་ཐམས་ཅད་རྟོགས་པས་སོ། །གཞན་དབང་ནི་སྔགས་དང་ཕྱག་རྒྱའི་རྒྱུ་རྐྱེན་ལས་བྱུང་བའི་
ཕྱིར་རོ། །ཞེས་ལཀྵྨཱིས་བཤད་དོ། །གཉིས་པ་ནི། དེ་ཡི་རང་བཞིན་འཕྲོག་གསལ་བ། ཞེས་པ་ནི། རང་བཞིན་སུམ་ཅུ་རྩ་གསུམ་གང། །ལུས་ཅན་རྣམས་ཀྱི་རང་རིག་བྱ། །ཞེས་པའི་བར་གྱིས་སྟོན་ཏེ། རྟགས་ལ་མ་བརྟེན་པར་མྱོང་

[010B] །འདིའི་འགྲེལ་པར་ཤིན་ཏུ་ཚེར་བའི་སྐད་ཅིག་དང། ཞེས་དང། དོགས་དང་བསམ་པ་ཉིད་དང་ནི། །ཞེས་བསྒྱུར་རོ། །གསུམ་པ་ནི། ལཀྵྨཱིས་ནི། རྣམ་གྲངས་ཀྱི་སྒོ་ནས་སྔགས་ཀྱི་རིམ་པ་ལ་བརྟེན་ཏེ། སྣང་
བའི་ཡེ་ཤེས་འབྱུང་བ་སྟོན་པར་བྱེད་དེ། རང་བཞིན་འདི་རྣམས་ཀུན་རྫོབ་ཀྱི་གཟུགས་གསལ་པོ་ལ་བརྟེན་ཏེ། སྤྱི་བོ་ནས་བྱང་ཆུབ་ཀྱི་སེམས་ཀྱི་ཟླ་བ་ཤར་ཞིང་འཛག་པས་མཚན་མོའོ། །ཤེས་རབ་ཀྱི་རང་བཞིན་ཡིན་པས་བུད་མད་དོ། །དམན་པའི་བདེ་བ་
དམིགས་པས་འཇམ་པོའོ། །རྩ་གཡོན་པའི་རླུང་ལ་ཞོན་པའི་རྣམ་ཤེས་ལས་འབྱུང་བས་གཡོན་པའོ། །བྱང་ཆུབ་ཀྱི་སེམས་ཀྱི་ཟླ་བའི་དཀྱིལ་འཁོར་འབྱུང་བས་ཟླ་བའི་དཀྱིལ་འཁོར་རོ། །པདྨས་མཚོན་པའི་ཤེས་རབ་ཀྱི་རང་བཞིན་ཡིན་པས་པདྨའོ། །ལས་
དང་པོ་པས་ཇི་ལྟ་བ་བཞིན་མི་རྟོགས་པས་པད་ཟླའི་སྟེང་དུ་ཨཾ་བཀོད་ནས་བསྒོམས་ན་ཟླ་འོད་དང་འདྲ་བའི་སྣང་བའི་ཡེ་ཤེས་འཆར་རོ། །རྫོགས་རིམ་པས་ནི་སྔར་བཤད་པའི་རྩིབས་བརྒྱད་པའི་འཁོར་ལོ་ཁོ་ན་པདྨ་འདབ་བརྒྱད་དང། དེར་གནས་པའི་བྱང་ཆུབ་
ཀྱི་སེམས་ཟླ་བ་སྟེ། དེར་ཡང་རྩའི་གཟུགས་སུ་ཨཾ་རང་བཞིན་གྱིས་གྲུབ་པ་ལས་འོད་ཟེར་སྤྲོས་ཏེ་ཨོཾ་ཡིག་གིས་འཇུག་པའི་རླུང་བཀུག་ནས་བཅུག་ལ་རང་བཞིན་དང་བཅས་པའི་འཇུག་ཤེས་དག་ན་ཟླ་འོད་དང་འདྲ་བའི་སྣང་བའི་ཡེ་ཤེས་འཆར་རོ་ཞེས་འཆད་དེ་
བསྟན་པར་བྱ་བ་ཞེས་པ་གཉིས་ཀྱིས་བསྟན་པར་འདོད་དོ། །སྣང་བའི་ཡེ་ཤེས་ཡང་དག་འབྱུང། །ཞེས་པའི་དོན་ནི་རང་བཞིན་སོ་གསུམ་དེ་ལས་བྱུང་བའི་དོན་དུ་སྣང་གི་ཡེ་ཤེས་དང་པོ་སྔགས་ཀྱི་རིམ་པ་ལས་བྱུང་བའི་དོན་མིན་ལ། སྤྱོད་བསྡུས་ལས་
[011A]༄༅། །མཚན་མོ་ལ་སོགས་པ་རྣམས་སྣང་བའི་མིང་དུ་གསུངས་པ་དང་མི་མཐུན་ནོ། །འགྱུར་ཡང་ཆག་གིས་སྣང་བའི་ཡེ་ཤེས་ལས་བྱུང་བ། །ཞེས་པ་ལེགས་སོ། །དེས་ན་མཚན་མོ་ནི་མཚམས་ཀྱི་སྨག་གི་མུན་པ་འཐུག་པོ་སངས་
ནས་སྐྱེ་རིང་གི་འོད་ཀྱིས་མ་སླེབ་པའི་བར་གྱི་ཟླ་འོད་ཕོག་པའི་ནམ་མཁའ་དང་འདྲ་བས་མཚན་མོ་དང། གཡོན་པ་ཤེས་རབ་ཏུ་བཤད་པས་གཡོན་པ་དང། ཤེས་རབ་ཀྱི་ངོ་བོ་ཡིན་པའི་བུད་མེད་དང། ཞན་པའི་རྣམ་པ་ཅན་ཡིན་པས་འཇམ་པོ་དང། ཟླ་
བར་མོས་པར་བྱེད་པ་དང་ཟླ་འོད་དང་འདྲ་བས་ཟླ་དཀྱིལ་དང། པདྨར་མོས་པས་པདྨ་ཞེས་བྱའོ། །ཡི་གེའི་དབང་དུ་བྱས་ན་ཨ་ཡིག་ཐིག་ལེ་ཅན་དུ་མོས་པས་དེར་བཤད་དོ། །བཤད་མ་ཐག་པའི་སྔགས་རིམ་དང། མན་ངག་གཞན་ལས་སྙིང་ཁར་འཁོར་
ལོ་ལ་ཡི་གེ་བཀོད་པ་ཡང་འཕགས་སྐོར་གྱི་ཁུངས་ཐུབ་ལྔའི་གཞུང་ལས་མི་འབྱུང་ངོ། །གཉིས་པ་ལ་གསུམ། སྣང་བ་མཆེད་པའི་ངོ་བོ། དེའི་རང་བཞིན་གྱི་དབྱེ་བ། ཀུན་རྫོབ་པའི་མཆེད་པ་ལས་དེ་རྣམས་འབྱུང་བར་བསྟན་པའོ། །དང་པོ་ནི། ལཀིཥྨཱིས་སྔ་
མ་ལས་ཡིད་དགའ་བ་ལྷག་པས་སྣང་བ་མཆེད་པ་དང། རང་བཞིན་བཞི་བཅུ་མི་དམིགས་པས་ཤིན་ཏུ་སྟོང་པ་དང། ཉོན་ཡིད་འགྲོ་བའི་རྒྱུ་ཡིན་པས་ཐབས་སམ། ཡང་ན་རྩ་གཡས་ལ་གནས་པའི་རྣམ་ཤེས་ལས་འབྱུང་བས་ཐབས་དང། ནང་
གི་བདག་ཉིད་ཡིན་པས་དོན་ལས་མི་སྐྱེ་བའི་ཕྱིར་ཀུན་བརྟགས་དང། བདག་ཏུ་ལྟ་བ་ལ་སོགས་པའི་སེམས་བྱུང་བཞིའི་རང་བཞིན་ཡིན་པས་སེམས་བྱུང་ངོ་ཞེས་འཆད་དོ། །གཉིས་པ་ནི། ཆགས་དང་ཞེན་པ་དེ་བཞིན་དགའ། །ཞེས་པ་ནས། རང་

[011B] །ཤིན་ཏུ་སྟོང་པའི་སྐད་ཅིག་སྟེ། །ཞེས་པའི་བར་གྱིས་གསུངས་སོ། །ཆག་འགྱུར་ལས། རང་བཞིན་བཞི་བཅུའི་སྐད་ཅིག་རྣམས། །ཤིན་ཏུ་སྟོང་པ་ལས་སྐྱེས་ཏེ། །ཞེས་འབྱུང་ངོ། །གསུམ་པ་ནི། ཉིན་མོ་ཞེས་སོགས་ཏེ་སྔ་མ་
ལ་དབགས་ནས་ཤེས་པར་བྱའོ། །ལཀིཥྨཱིས་འདིར་ཡང་རང་བཞིན་རྣམས་ཉིན་མོ་ལ་སོགས་པའི་མིང་གིས་བཤད་ཅིང། ལས་དང་པོ་པས་ཉི་མ་ལ་གནས་པའི་ཨཱ་ཡིག་སྒོམ་པ་དང། རྫོགས་རིམ་པས་ཉི་ཟླས་མཚན་པའི་ཆོས་འཁོར་གྱི་དབུས་སུ་ཨཱ་ཡིག་
ལས་འོད་ཟེར་སྤྲོས་པའི་གནས་པའི་རླུང་གི་ངོ་བོ་ཨཱ་ཡིག་བཀུག་ནས་བཅུག་པས་ཉོན་ཡིད་འཁོར་བཅས་ལྡོག་པས། ཉི་འོད་དང་འདྲ་བའི་མཆེད་པའི་ཡེ་ཤེས་སྐྱེ་བར་འཆད་མོད་ཀྱང། མི་འཐད་པར་བཤད་ཟིན་ཏོ། །གསུམ་པ་ནི། ལཀིཥྨཱིས་ཀུན་གཞི་ལྡོག་
པས་སྟོང་ཆེན་དང་ཤེས་རབ་དང་ཐབས་ཀྱི་ཡེ་ཤེས་ནུབ་པའི་བརྒྱལ་བ་ལྟ་བུ་ཡིན་པས་སྣང་བ་ཐོབ་པ་དང། དེའི་འོག་ཏུ་འོད་གསལ་འཆར་བས་འོད་གསལ་དང་ཉེ་བར་རམ་དེའི་གམ་ན་ཐོབ་པས་ཉེར་ཐོབ་དང། ཡེ་ཤེས་སྔ་མ་གཉིས་ནུབ་པས་ཡོངས་གྲུབ་སྟེ། སྔ་
མ་དང་ནི་རྟག་ཏུ་བྲལ། །དེ་ནི་ཡོངས་སུ་གྲུབ་པར་བརྗོད། །ཅེས་འབྱུང་ངོ། །ཞེས་འཆད་དོ། །ལུང་དེ་ནི་སུམ་ཅུ་པར་སྔ་མ་ཀུན་བརྟགས་ཀྱིས་གཞན་དབང་སྟོང་པའི་སྟོང་པ་ཡོངས་གྲུབ་ཏུ་འཆད་པ་ཡིན་པས། འདིར་འབྲེལ་རྒྱུ་མེད་ལ། སྣང་བ་གསུམ་འཇུག་ཤེས་དང་
ཉོན་ཡིད་དང་ཀུན་གཞིར་འཆད་ཅིང། སྟོང་པ་གསུམ་དེ་གསུམ་གྱིས་སྟོང་པར་འདིས་བཤད་པ་ནི། སྣང་བ་གསུམ་སེམས་ཡིད་རྣམ་ཤེས་གསུམ་དུ་བཤད་པ་ལ་བརྟེན་པར་སྣང་ཡང་ལེགས་པར་མ་མཐོང་ངོ། །ཐིག་ལེ་གཉིས་ཀྱིས་བརྒྱན་པ་ཡི། །ཆ་ཉིད་

[012A]༄༅། །དུ་ཡང་ཤེས་པར་བྱ། །ཞེས་ཡི་གེ་དེ་ཡེ་ཤེས་ཀྱི་མིང་གི་རྣམ་གྲངས་སུ་བཤད་པས་སྔགས་ཀྱི་རིམ་པ་ལ་སྦྱོར་བ་མི་འགྲིག་གོ། གཉིས་པ་ནི། ཆགས་པ་བར་མའི་སྐད་ཅིག་དང། །ཞེས་པ་ནས། མ་རིག་པ་ཡི་སྐད་ཅིག་བདུན། །ཕྲ་
མོའི་རྣལ་འབྱོར་པས་ཤེས་བྱ། །ཞེས་པའི་བར་གྱིས་གསུངས་སོ། །མ་རིག་པའི་སྐད་ཅིག་ནི་དེའི་རང་བཞིན་ནོ། །གསུམ་པ་ནི། ས་བོན་ཐིག་ལེར་ལྡན་མིན་ལ། །རླུང་གི་སྒོ་ནས་འབྱུང་བ་མིན། །གང་ཞིག་སྣང་བ་ཐོབ་པ་དེ། །ཡོངས་སུ་རྫོགས་པའི་མཚན་ཉིད་དོ། །ཞེས་
གསུངས་ཏེ། ས་བོན་ནི་ཨའོ། །ཐིག་ལེ་ལྡན་པ་ནི་རྗེས་སུ་ང་རོར་ལྡན་པ་དང་ཚེག་དྲག་ཏུ་ལྡན་པ་སྔར་བཤད་པ་གཉིས་སོ། །དེ་མིན་པ་ནི། ཨ་ཡིག་རྐྱང་པའོ། །རླུང་གི་སྒོ་ནི་སྣ་བུག་གོ། དེ་ནས་འབྱུང་བ་མིན་པ་ནི་འདིའི་སྲོག་རྩོལ་མི་རྒྱུ་བར་བཤད་པའོ། །གསུམ་
པ་ལ་གསུམ། ཉེར་ཐོབ་ཀྱི་ངོ་བོ་དང། རང་བཞིན་གྱི་དབྱེ་བ་དང། ཉེར་ཐོབ་ཀྱི་དོན་བཤད་པའོ། །དང་པོ་ནི། གང་ཞིག་ཅེས་པས་ནི་སྣང་བ་ཉེར་ཐོབ་ཀྱི་དོན་སྣང་བ་ཡོངས་སུ་རྫོགས་པ་ལ་བཤད་པས་སྣང་བ་ནི་སྣང་བ་ཐོག་མར་ཐོབ་པ་དང། མཆེད་པ་ནི་སྣང་བ་བར་དུ་འཕེལ་
པ་དང། ཉེར་ཐོབ་ནི་ཐ་མར་ཡོངས་སུ་རྫོགས་པར་བསྟན་ཏེ་སྣང་བ་ནི་སྔར་བཤད་པ་བཞིན་ནམ་མཁའ་ལྟ་བུར་སྣང་བའོ། །རྫོགས་པའི་དོན་སྣང་བ་དག་པ་ནི་འོད་གསལ་གྱི་སྐབས་ཡིན་པས། འདིར་ནི་ནམ་མཁའ་ལྟར་སྣང་བ་དེ་ཤིན་ཏུ་ཕྲ་བར་སོང་སྟེ་མི་རྟོག་པ་འཐུག་པར་སྟོན་
ནོ། །དེ་ནི་ལམ་གྱིས་ཡེ་ཤེས་གསུམ་བསྐྱེད་པ་དང་འཆི་བ་དང་བརྒྱལ་བའི་སྐབས་ཀྱི་སྣང་བ་གསུམ་ཡིན་པས་སྣང་བ་གསུམ་པོ་ཐམས་ཅད་ཀྱི་མིན་མོ། །འདིར་རྣམ་གྲངས་ལྷག་མ་སྐྱེས་པ་དང་བུད་མེད་ལ་བལྟོས་པའི་མ་ནིང་དང་ཉིན་མཚན་ལ་བལྟོས་པའི་ཐུན་མཚམས་

[012B] གཡས་གཡོན་ལ་བལྟོས་པའི་དབུས་དང། འཇམ་རྩུབ་ལ་བལྟོས་པའི་བར་མ་དང། ཐབས་ཤེས་ལ་བལྟོས་པའི་དེ་གཉིས་འདྲེས་པ་དང། གདན་དང་ཕྱག་མཚན་ལ་བལྟོས་པའི་དེ་གཉིས་འདྲེས་པ་རྣམས་ཀྱང་ཤེས་པར་བྱའོ། །གཉིས་པ་ནི། རང་བཞིན་ཞེས་སོགས་
ཏེ། རང་བཞིན་ཕྲ་མོ་བརྒྱ་དྲུག་ཅུ་པོ་འདི་རྣམས་ནི་རླུང་ལ་ཞོན་པ་ཞེས་པ་ལྟར་ན་རྣམ་ཤེས་དང་རླུང་གི་བཞོན་པའི་རྒྱུ་ཡིས་ཞེས་པ་ལྟར་ན་རླུང་གི་དབང་གིས་ཉིན་དང་མཚན་ལ་འབྱུང་ངོ། །དེའི་ཚེ་ཡུན་ཚད་ཇི་ཙམ་ལ་འབྱུང་ན། སྐད་ཅིག་སོགས་ཏེ་དེ་ལྔ་རེ་རེའི་ཡུན་ཚད་ཙམ་
དུ་འབྱུང་བ་མཚོན་པར་བྱའོ། །ལཀིཥྨཱིས་དེ་ལྟར་མི་ཤེས་ན་དུས་གང་ལ་རང་བཞིན་ཚན་པ་གསུམ་གང་འཆར་མི་ཤེས་པས་འཆོལ་པར་འགྱུར་རོ། །དེས་ན་ཐབས་གང་གིས་རང་བཞིན་གང་མི་སྣང་བར་བྱ་སྙམ་དུ་ཐེ་ཚོམ་ཟ་བས་ནམ་ཡང་འོད་གསལ་ལ་འཇུག་པར་མི་འགྱུར་
བ་དང། མཚོན་པར་ཡང་ཡིད་མ་གཏད་པ་དང་བསྐྱེད་རིམ་པས་ཡིད་གཏད་ཀྱང་མི་ཤེས་པས་ཕྲ་བར་གསུངས་པར་འཆད་དོ། །སྤྱོད་བསྡུས་ལས་སྣང་བ་གསུམ་ཡང་རླུང་གིས་གཡོས་པ་ན་སྐད་ཅིག་སོགས་ཀྱི་ཡུན་ཚད་དུ་འཇུག་པར་བཤད་པས་གཉིས་ཀ་མཚོན་དགོས་
སོ། །བཤད་རྒྱུད་རྡོར་ཕྲེང་ལས། རླུང་མཚོན་པ་ཆུ་ཚོད་དྲུག་ཅུ་ནས་སྐད་ཅིག་སོགས་ཀྱི་བར་དུ་བྱས་ནས་དེ་ནས་འོད་གསལ་དུ་འཇུག་པར་བཤད་དོ། །གསུམ་པ་ནི། ལཀྵྨཱིས་རང་བཞིན་མེད་པ་ལ་ཡེ་ཤེས་དང་རྣམ་ཤེས་ཀྱི་དབྱེ་བ་ཇི་ལྟར་བྱེད་སྙམ་པ་ལ། རང་རིག་ཅེས་
སོགས་གསུངས་ཏེ། རྐང་པ་དང་པོས་རྣལ་འབྱོར་སྤྱོད་པའི་དབུ་མའི་ཕྱོགས་བཞག་ལ། དེ་དང་རྣལ་འབྱོར་སྤྱོད་པའི་ཁྱད་པར་ནི་རྐང་པ་གཉིས་པས་བསྟན་ཏེ། མཚན་ཉིད་ནི་སྐྱེ་གནས་འཇིག་པ་སྟེ་དེ་རྣམས་མེད་པའོ། །འོན་ཀྱང་ཀུན་རྫོབ་ཏུ་དབྱེ་བ་ཡོད་པ་ནི་དེའི་དབྱེ་བ་

[013A]༄༅། །ཡོད་དེ་ཞེས་སོགས་ཀྱིས་སྟོན་པར་བཤད་དོ། །འདི་ནི་སྤྱོད་བསྡུས་དང་མི་མཐུན་པས་སྤྱོད་བསྡུས་ལྟར་བཤད་དགོས་ལ། དེའང་རྐང་པ་དང་པོ་གཉིས་ཀྱིས་ཡེ་ཤེས་གསུམ་ནི་ནམ་མཁའ་བཞིན་དུ་མཚན་ཉིད་དེ་གཟུང་འཛིན་གྱི་རྣམ་པ་མེད་
པའོ། །རང་རིག་ཙམ་ཞེས་པའི་ཙམ་གྱི་སྒྲས་ཀྱང་དེ་གཅོད་དོ། །རང་རིག་ནི་རྣལ་འབྱོར་པ་རང་རང་གིས་རིག་པར་བྱ་བའོ། །ཡེ་ཤེས་གསུམ་གྱི་ངོ་བོ་དེ་ལྟར་གནས་ན་ཡེ་ཤེས་གསུམ་ལས་རང་བཞིན་གྱི་ཀུན་རྟོག་སྐྱེ་བ་མི་འཐད་དོ་སྙམ་པ་སྟེ། འདི་ནི་ལམ་དུས་
ལ་རྩོད་ན་དེ་འདྲ་བའི་སེམས་དབེན་གྱི་ཡེ་ཤེས་སྐྱེས་ཀྱང་སླར་ཡང་རང་བཞིན་གྱི་ཀུན་རྟོག་ད་དུང་སྐྱེ་བས་དེའི་འགལ་བ་སྤོང་དགོས་ལ། གཞི་དུས་ལ་རྩོད་ན་འཆི་བའི་ཚེ་སེམས་ཅན་རྣམས་ལ་སྟོང་པ་གསུམ་དེ་ལྟར་སྐྱེ་ན་དེ་རྣམས་ལས་ཀུན་རྟོག་སྐྱེ་བ་མི་འཐད་སྙམ་
པའོ། །འོན་ཀྱང་ནི་སྟོང་པ་གསུམ་དེ་ལྟར་སྐྱེའང་དེ་རྣམས་ལས་ཀུན་རྟོག་སྐྱེ་བ་མི་འགལ་ཞེས་པའོ། །དེ་སྟོན་པ་ནི་དེའི་དབྱེ་བ་ཡོད་དེ་ཞེས་པ་ནི་ཡེ་ཤེས་གསུམ་དུ་དབྱེར་ཡོད་ཅེས་པ་མིན་གྱི་གཉིས་སྣང་གི་དབྱེ་བ་ཡོད་པའི་དོན་ཏེ། སྤྱོད་བསྡུས་ལས། འོན་
ཀྱང་སྣང་བ་དང་བཅས་པ་ཡིན་ལ་ཞེས་པའི་དོན་ནོ། །དེ་ནི་ཉིན་མོ་ཞེས་སོགས་ཀྱིས་སྟོན་ཏེ་ཉིན་མོ་ལ་སོགས་པ་གསུམ་གྱི་སྣང་བ་བཞིན་དུ་དབྱེར་ཡོད་པའོ། །གཉིས་སྣང་དང་བཅས་པ་དེ་ནི་རླུང་གིས་གཡོ་བ་ཡིན་པས་དེའི་གཞི་ནི་བརྗོད་པར་བྱ་ཞེས་སོགས་
གསུངས་སོ། །དེ་ཡང་སྡུད་རིམ་གྱི་ཚེ་མིན་གྱི་སྐྱེ་རིམ་གྱི་ཚེ་ནའོ། །དེ་ལྟར་རླུང་གིས་རིམ་གྱིས་གཡོས་པ་ན་གཟུང་འཛིན་གྱི་རྣམ་པ་མེད་པའི་ནམ་མཁའ་ལྟ་བུ་དེ་ཡི་གནས་སྐབས་དོར་ནས། སྣང་བ་གཞན་གསུམ་གྱི་ངོ་བོར་སྐྱེ་ལ་དེ་ལས་རང་བཞིན་རྣམས་

[013B] །མདོར་ན་སྟོང་པ་གསུམ་ནམ་མཁའ་ལྟ་བུའི་གནས་སྐབས་དེ་མ་དོར་ན་དེ་ལས་དངོས་སུ་ཀུན་རྟོག་སྐྱེ་བ་འགལ་ཡང། དེ་རྣམས་རླུང་གིས་རིམ་གྱིས་བསྐྱོད་ནས་སྣང་བ་གཞན་གསུམ་བསྐྱེད་པས་སྣང་བ་གསུམ་ལས་ཀུན་རྟོག་སྐྱེ་བ་མི་འགལ་བའི་
དོན་ཏོ། །དེ་ལྟར་མ་བྱས་ན་སྟོང་པ་གསུམ་གྱི་ཡེ་ཤེས་ནམ་མཁའ་ལྟ་བུའི་སྔོན་རོལ་དུ་ཀུན་རྟོག་གཡོ་བའི་རླུང་ཐིམ་པར་གསུངས་ཀུན་རྟོག་གཡོ་བའི་རླུང་སྔ་རོལ་ཏུ་མ་སོང་བར་ཀུན་རྟོག་སྐྱེ་བའི་སྐྱོན་ཡོད་པས་འགལ་བ་སྤོང་མི་ནུས་སོ། །སྣང་བ་གཞན་གསུམ་སྐྱེ་བ་ནི་རླུང་རྣམས་
ཞེས་པ་ནས་དམིགས་པར་བྱེད་ཅེས་པའི་བར་གྱིས་གསུངས་ཏེ། དབང་པོའི་ལམ་ཞེས་པ་ནི་དབང་པོ་སྒོ་ལྔ་ཁོ་ན་མིན་གྱི་ཡིད་དབང་ཡང་གཟུང་དགོས་སོ། །དེ་ནས་དེ་ལས་རང་བཞིན་སྐྱེས་ཚུལ་ནི། གང་ཚེ་ནས་འབྱུང་ཞེས་པའི་བར་གྱིས་བསྟན་ཏེ། འདིར་ཆག་གིས། 
དང་མ་ངས་སོ་སོར་འབྱུང། །ཞེས་བསྒྱུར་བ་ལེགས་པས་ངེས་པ་ནི་རྣམ་ཤེས་གསུམ་པོ་རང་རང་གི་རང་བཞིན་ཚན་པ་གསུམ་པའོ། །མ་ངེས་པ་ནི་སྣང་བ་ལས་ཀྱང་རང་བཞིན་བཞི་བཅུ་དང་བདུན་གྱི་ཆ་འབྱུང་བའོ། །རླུང་ནི་ཞེས་པའི་རྐང་པ་གཉིས་ནི་རང་བཞིན་གཡོ་བྱེད་པའི་
རླུང་གང་ན་གནས་པ་དེ་དང་དེའི་རྗེས་སུ་རང་བཞིན་རྣམས་སྐྱེ་ཞེས་པའོ། །ཇི་སྲིད་རླུང་ནི་མི་རྒྱུ་དང། །སྣང་བ་མི་གཡོར་མི་གྱུར་པ། །ཞེས་འདོན་པ་ལྟར་ན་ཇི་སྲིད་དུ་རླུང་མི་འབྱུང་བར་མ་གྱུར་ན་དེ་སྲིད་དུ་རང་བཞིན་གྱི་སྣང་བ་མི་གཡོ་བར་མ་གྱུར་པ་སྟེ་བརྟན་པར་མི་འགྱུར་རོ་
དགག་པའི་སྒྲ་ནི་བྱ་རོག་གི་མིག་བཞིན་དུ་ཚིག་རྐང་གཉིས་དང་སྦྱར་བར་བྱའོ། །ཞེས་ལཀྵྨཱིས་བཤད་དེ། དེའི་ལྟར་ན་ཚིག་རྐང་གོང་མ་གཉིས་དང་སྦྱར་རོ། །ཆག་གིས། ཇི་སྲིད་རླུང་ནི་རྒྱུ་བ་ཡིས། །སྣང་བ་མི་གཡོར་མ་གྱུར་ཞིང། །སྣང་བ་གཉིས་ཀྱི་རྒྱུར་གྱུར་བའི་

[014A]༄༅། །བདག་ཉིད་ངོ་བོ་རྣམ་རྟོག་པ། །གཉིས་ཀའི་ཡན་ལག་ཅན་ཉིད་གང། །སྣང་བ་ཉེ་བར་ཐོབ་པར་འགྱུར། །ཞེས་བསྒྱུར་བ་ལྟར་ན། ཇི་སྲིད་ཅེས་པའི་ཟླས་དྲངས་པའི་དེ་སྲིད་ཅེས་པའང་འདོན་དགོས་ལ། དེའང་མ་གྱུར་ཞེས་པའི་
མཐར་རོ། །དེ་ལྟར་ན་ཇི་སྲིད་དེ་གང་ནས་བརྩམས་ནས་རྣམ་ཤེས་ཀྱི་བཞོན་པའི་རླུང་ནི་རྒྱུ་བ་སྟེ་གཡོ་བ་ཡིས། ནམ་མཁའ་ལྟ་བུའི་སྣང་བ་གསུམ་མི་གཡོ་བར་མ་གྱུར་པ་སྟེ་གཡོས་པར་གྱུར་པ་དེ་ནས་བཟུང་སྟེ། ཀུན་རྟོག་དངོས་སུ་སྐྱེ་བའི་ཤེས་རབ་དང་
ཐབས་ཀྱི་སྣང་བ་གཉིས་ཀྱི་རྒྱུར་འགྱུར་རོ། །སུ་ཞིག་ཅེ་ན། རླུང་གིས་བསྐྱོད་པས་གཡོས་ཞེས་པའི་སྣང་བ་སྟེ་སྔར་བཤད་པའི་ནམ་མཁའ་ལྟ་བུའི་སྣང་བ་གསུམ་མོ། །དེ་ལྟར་གྱུར་པས་སྣང་བ་དང་པོ་གཉིས་དང་སྣང་བ་ཉེ་བར་ཐོབ་པ་འབྱུང་བར་འགྱུར་
རོ། །དེ་རྣམས་ཀྱང་ཇི་ལྟ་བུ་སྙམ་ན། བདག་ཉིད་དེ་རླུང་གི་རང་གི་ངོ་བོ་རྣམ་པར་རྟོག་པ་སྟེ་རྣམ་རྟོག་ལྡན་པ་དེ་གཉིས་ཀའི་ཡན་ལག་སྟེ་རྒྱུར་གྱུར་པ་ཅན་གང་ཡིན་པ་སྟེ་ཀུན་རྟོག་གི་རླུང་དང་ཀུན་རྟོག་གཉིས་སྐྱེད་པའོ། །ལཀྵྨཱིས། སྣང་བ་གཉིས་ནི་རྒྱུར་
གྱུར་པས། །བདག་གི་དངོས་པོ་རྣམ་པར་བརྟགས། །ཇི་ལྟར་སྣང་བ་ཐོབ་པ་ལྟར། །གཉིས་ཀའི་ཡན་ལག་ཉིད་དུ་འགྱུར། །ཞེས་བཏོན་ནས། སྔགས་དང་ཕྱག་རྒྱའི་རིམ་པ་གཉིས་ལས་བྱུང་བའི་སྣང་བའི་ཡེ་ཤེས་གཉིས་རྒྱུར་གྱུར་པས་ཏེ་གང་ལ་དེ་
གཉིས་ཡོད་པ་དེ་ནི་བདག་གི་དངོས་པོར་རྣམ་པར་བརྟགས་པ་སྟེ་ཉེར་ཐོབ་བོ། །འདི་ཉིད་ཐབས་ཤེས་ཀྱི་ཡེ་ཤེས་གཉིས་ཀ་འདྲེས་པས་གཉིས་ཀའི་ཡན་ལག་ཏུ་འགྱུར་ཏེ། དཔེར་ན་ས་ཕྱོགས་གཅིག་ལ་ཆུའི་རྒྱུན་གཉིས་འདྲེས་པ་ལྟ་བུའོ་ཞེས་འཆད་དོ།།

[014B] སྒྱུ་མ་ཞེས་པ་ནས། རྣལ་འབྱོར་པས་མཚོན་བྱ་ཞེས་གསུངས་ཏེ། རྐང་པ་དང་པོ་བཞིས་ཡེ་ཤེས་གསུམ་གྱི་དབྱེ་བ་བུད་མེད་ལས་མཚོན་དགོས་པ་དང། དེ་ནས་བཞིས་མིང་གི་དབྱེ་བས་ཡེ་ཤེས་གསུམ་བསྟན་ཞིང་བུད་མེད་ལས་མཚོན་ཚུལ་གསལ་
བར་སྟོན་ནོ། །དེ་ནས་རྐང་པ་དྲུག་གིས་ཕྱིའི་མཉམ་སྦྱོར་ནི་ནང་གི་ཐབས་ཤེས་མཉམ་པར་སྦྱོར་བའི་ཆེད་དང། ཕྱི་ནང་གི་མཉམ་སྦྱོར་གཉིས་ཀས་ཉེར་ཐོབ་བསྐྱེད་པར་བཤད་དེ། ཡེ་ཤེས་གསུམ་གྱི་དབྱེ་བ་མཚོན་ཚུལ་བཤད་པའོ། །དེ་ནས་རྐང་པ་བཞིས་དབང་པོ་
གཉིས་སྦྱོར་གྱི་བྱ་བ་རྒྱུན་ལྡན་དུ་མེད་ཀྱང། ལན་ཅིག་མཚོན་པས་ཀྱང་འགྲུབ་པའི་ཚུལ་སྟོན་ནོ། །དེ་ནས་བཞིས། སྔར་ཕྱག་རྒྱ་ལས་མཚོན་པའི་དོན་དེ་ཉིད་རྒྱུན་ལྡན་དུ་བསྒོམས་པས་དེ་ཁོ་ན་ཉིད་མཚོན་པར་བྱ་བར་བསྟན་ཏོ། །ལས་ཀྱི་ཕྱག་རྒྱ་ལས་ཡེ་ཤེས་མཚོན་
ནས་དེའི་དོན་སྒོམ་པར་བྱེད་པའི་ཡེ་ཤེས་གསུམ་མཚོན་པ་དེ་དབང་དུས་སུ་ཡིན་ནམ་ལམ་དུས་སུ་ཡིན། དང་པོ་ལྟར་ན་རིམ་པ་གསུམ་པ་ལས། བསྐྱེད་པའི་རིམ་པའི་རྗེས་སུ་འབྲང་བས་དབང་བསྐུར་བ་ཐོབ་ཅིང། རྒྱུད་རྣམ་པ་བཞིའི་དགོངས་པ་ཤེས་པ། ལུས་དང་
ངག་དང་ཡིད་རྣམ་པར་དབེན་པའི་ཐོས་པ་འཛིན་པ། ཞེས་དེ་འདྲ་བ་དེས་སྒྱུ་ལུས་ཀྱི་གདམས་ངག་གི་དོན་དུ་གསང་དབང་ཞུ་བར་གསུངས་པས། སེམས་དབེན་སྒོམ་པ་ལ་དབང་གསུམ་པ་ཐོབ་དགོས་ན། སྒྱུ་ལུས་ཀྱི་གདམས་ངག་ཉན་པའི་དུས་སུ་གསང་དབང་
བསྐུར་མི་དགོས་པར་འགྱུར་བ་དང། འོད་གསལ་གྱི་གདམས་ངག་ཉན་པའི་སྐབས་སུའང་དབང་གསུམ་པ་བསྐུར་མི་དགོས་པ་ལས། དེ་བསྐུར་བར་རིམ་པ་བཞི་བར་བཤད་པའི་ཕྱིར་རོ། །གཞན་ཡང་ལམ་མ་བསྒོམས་པའི་གོང་དུ་དབང་རྒྱུན་གཅིག་ལ་བཞི་

[015A]༄༅། །ཀ་བསྐུར་ནས་ཡེ་ཤེས་གསུམ་མཚོན་ན། མཚམས་དེ་ནས་སེམས་དབེན་བསྒོམས་པས་ཆོག་པར་འགྱུར་ལ། དེ་འདོད་ན་སྤྱོད་བསྡུས་ལས་ངག་དབེན་ལ་ལོབས་པའི་རྗེས་སུ་སེམས་དབེན་ལ་སློབ་པའི་གོ་རིམ་ངེས་པ་བཤད་པ་
དང་འགལ་ལོ། །མི་ཆོག་ན་དེའི་རྒྱུ་མཚན་སྨྲ་དགོས་ན་རྙེད་པའང་མིན་ནོ། །ཡང་འདི་སྔར་ཕྱག་རྒྱ་ལས་དགའ་བ་བཞི་མཚོན་ཟིན་པ་ཞིག་ཡིན་ན་ནི། ལན་ཅིག་ཙམ་ཞིག་མྱོང་བས་ཀྱང། །ཞེས་གསུངས་པ་མི་རིགས་ལ། མིན་ན་ནི་དང་པོ་སྦྱོར་བའི་སྐབས་སུ་དངོས་
དང་ཡེ་ཤེས་ཀྱི་ཕྱག་རྒྱ་གདམ་ང་ཅན་དུ་གསུངས་པས་དེར་དངོས་ལས་མཚོན་ན་རྩོད་པ་སྔ་མ་བཞིན་འཇུག་པར་འགྱུར་རོ། །འདི་ནི་ལམ་དུས་སུ་ཡིན་པར་འདོད་པ་ལ་ཡང་ཀླན་ཀའོ། །དེས་ན་འདི་དག་གི་དོན་བཤད་པར་གྱིས་ཤིག་ཅེ་ན། དེ་ལ་རིམ་པ་གསུམ་བསྐྱེད་
པའི་རིམ་པའི་རྗེས་སུ་འབྲང་བས་དབང་ཐོབ་པ་དབེན་པ་གསུམ་གྱི་ཐོས་པ་འཛིན་ཅིང་དེས་སྒྱུ་ལུས་ཀྱི་གདམས་ངག་གི་དོན་དུ་གསང་དབང་ཞུ་བར་གསུངས་པས། སེམས་དབེན་བསྒོམ་པ་དེས་གསང་དབང་མི་ཐོབ་པར་མི་འགྱུར་ཏེ། གཞན་དུ་ན་ཕྲེང་བ་དང་ཆུ་ལ་
སོགས་པའི་དབང་དགུ་དང་བཅས་པའི་གསང་དབང་བསྐུར་བར་དེར་གསུངས་པས། ཐུན་མོང་གི་དབང་དྒུའང་མ་ཐོབ་པར་འགྱུར་བ་དང། འོད་གསལ་གྱི་གདམས་ངག་ཞུ་བའི་ཚེའང། བླ་མས་ཕྱག་རྒྱ་དང་སྦྱར་བ་ལས་བྱུང་བའི་བྱང་ཆུབ་ཀྱི་སེམས་བུམ་པ་
ལ་སོགས་པར་བཞག་པར་གསུངས་པ་དེ་གསང་དབང་བསྐུར་བའི་ཆད་ཡིན་པས། དེའི་ང་རོལ་སྒྱུ་ལུས་ཀྱི་དུས་སུ་གསང་དབང་མ་ཐོབ་པར་འགྱུར་རོ། །བསྐྱེད་རིམ་གྱི་སྣོད་རུང་དུ་སྒྲུབ་པའི་བུམ་དབང་ལས་མ་ཐོབ་ན། རྫོགས་རིམ་བཤད་དུ་མི་རུང་བས་

[015B] དེ་གཉིས་ཀྱི་སྔོན་དུ་གསང་དབང་ངེས་པར་འགྲོ་དགོས་སོ། །འོ་ན་བསྐྱེད་པའི་རིམ་པའི་རྗེས་སུ་འབྲང་བས་དབང་བསྐུར་བ་ཐོབ་ཅིང་ཞེས་གསུངས་པ་ཅི་ཡིན་སྙམ་ན། དེ་ནི་བསྐྱེད་རིམ་གྱི་སྣོད་རུང་དུ་
སྒྲུབ་པའི་དབང་ཐོབ་སྟེ་བསྐྱེད་རིམ་ལ་བསླབས་ནས་དབེན་པ་གསུམ་གྱི་མན་ངག་ལ་བསླབ་པ་ཞིག་གིས་སྒྱུ་ལུས་ཀྱི་གདམས་ངག་གི་དོན་དུ་གསོལ་བ་གདབ་པར་གསུངས་པའོ། །སྤྱོད་བསྡུས་ལས་འོད་གསལ་གྱི་སྐབས་སུ་ཡང། ཐུན་མོང་གི་དབང་དགུ་དབང་
བསྐུར་བར་གསུངས་ཏེ། གསང་དབང་ལ་ཐུན་མོང་གི་དབང་དགུ་དང་བཅས་པའི་གསང་དབང་བསྐུར་ནས་ཞེས་པ་དང། དབང་གསུམ་པ་ལ་གསང་དབང་དང་ཐུན་མོང་གི་དབང་དགུ་དང་བཅས་པར་གསུངས་པ་ནི། བུམ་དབང་སྔོན་དུ་མ་སོང་བའི་གསང་དབང་
དང། དེ་གཉིས་ཀ་སྔོན་དུ་མ་སོང་བའི་དབང་གསུམ་པ་བསྐུར་དུ་མི་རུང་བའི་དོན་ཡིན་ནོ། །འོད་གསལ་ལ་རིམ་པ་བཞི་པར་དབང་གསུམ་པ་ཟུར་ཙམ་ལས་མི་གསལ་ཡང། སྤྱོད་བསྡུས་སུ་སློབ་མ་ལ་ཕྱག་རྒྱ་གཏད་པར་གསུངས་པས་དེ་ལའང་གསང་དབང་
ཙམ་དུ་འདོད་པ་མི་འཐད་དོ། །དེ་ལྟར་ན་སེམས་དབེན་བསྒོམས་པ་ལ་སྔོན་དུ་དབང་གསུམ་པ་བསྐུར་མི་དགོས་པས་དབང་གི་དུས་མིན་པས་ལམ་གྱི་དུས་སོ། །དེའང་བསྐྱེད་རིམ་གྱི་དུས་སུ་ཡང་ཕྱིའི་ཕྱག་རྒྱ་ལས་དགའ་བ་རྣམས་མཚོན་པ་ཡོད་ཀྱང། འདིར་ནི་ཡེ་
ཤེས་གསུམ་མཚོན་པའི་ནང་གི་རྐྱེན་རྡོར་བཟླས་འབྱོངས་པའི་ཚེ། ཕྱིའི་རྐྱེན་ལས་མཚོན་པ་ཡིན་པས་སྔ་མ་དང་ཁྱད་པར་ཤིན་ཏུ་ཆེའོ། །དེའི་ཕྱིར་ལམ་བསྒོམ་པའི་སྔ་རོལ་ནས་དབང་ཚང་བར་བསྐུར་བའི་ཚེ་དབང་གསུམ་པ་དངོས་དབང་དུ་བསྐུར་ནའང་
[016A]༄༅། །དགའ་བ་རྣམས་སྐྱེ་མོད་ཀྱང་སེམས་དབེན་གྱི་ཡེ་ཤེས་མིན་པས་དེ་བསྒོམས་པས་ཆོག་ཀྱང། དབེན་པ་གཉིས་ཀྱི་གོ་རིམ་འཁྲུགས་པའི་སྐྱོན་མེད་དོ། །འོ་ན་ཕྱག་རྒྱ་ལ་བརྟེན་ནས་དགའ་བ་བཞི་སྐྱེ་བར་གཞུང་དུ་མ་ནས་བཤད་ལ་
དགའ་བ་བྮིའང་སྣང་མཆེད་ཐོབ་གསུམ་དང་འོད་གསལ་ཡིན་པར་ཕྱག་རྒྱ་ཆེན་པོ་ཐིག་ལེ་ལས་བཤད་པས། འདིར་ཡེ་ཤེས་མཚོན་པར་བཤད་ནས་སྟོང་པ་བཞི་པའི་ཡེ་ཤེས་མཚོན་པར་མ་བཤད་པ་མི་འཐད་དོ་སྙམ་ན། ཐོག་མར་དབང་གི་དུས་སུ་ཕྱག་
རྒྱ་ལས་དགའ་བ་བཞི་སྐྱེ་བར་གསུངས་པའི་ལྷན་སྐྱེས་ཀྱི་འོད་གསལ་ནི། མཚོན་བྱེད་དཔེའི་ལྷན་སྐྱེས་དང་འོད་གསལ་ཡིན་ལ། འདིར་སྐྱེ་བར་མ་བཤད་པ་ནི་མཚོན་བྱ་དོན་གྱི་ལྷན་སྐྱེས་དང་འོད་གསལ་ལ་དགོངས་པས་སྐྱོན་མེད་དོ། །གལ་ཏེ་དགའ་བ་
བཞི་དང་སྟོང་པ་བཞིའི་ཡེ་ཤེས་དོན་གཅིག་ན། ཀྱཻ་རྡོ་རྗེ་ལས། ཆགས་པ་མཆོག་དགའ་དང། ཆགས་བྲལ་ཁྱད་དགའ་དང། དབུས་མ་དགའ་བ་ལ་བཤད་ཅིང། འདིར་ཆགས་བྲལ་སྟོང་པ་དང་པོ་དང། ཆགས་པ་སྟོང་པ་གཉིས་པ་དང། དབུས་མ་སྟོང་
པ་གསུམ་པ་ལ་བཤད་པ་ཇི་ལྟར་ཡིན་ཞེ་ན། གཞན་དུ་དགའ་བ་གསུམ་པ་ཆགས་བྲལ་དུ་བཤད་པ་ནི། དེའི་དུས་སུ་བདེ་བ་དོན་གཉེར་གྱི་ཆགས་པ་ལོག་པ་ལ་ཡིན་ཏེ་དགའ་བྲལ་ཞེས་པའི་དོན་ཡང་དེ་ཉིད་དོ། །དེའི་ཕྱིར་མཆོག་དགའ་ལས་བདེ་བ་ཆེར་
སོང་བས་ཁྱད་པར་གྱི་དགའ་བ་ཞེས་གསུངས་ལ། དགའ་བ་དོན་གཉེར་གྱི་སྲེད་པ་ལོག་པས་དགའ་བྲལ་ཞེས་ཀྱང་བཤད་པ་འཐད་དོ། །དེ་ལྟ་མ་ཡིན་ན་དགའ་བྲལ་གྱི་དགའ་བ་ཞེས་པ་འགལ་བའི་ཚིག་ཏུ་འགྱུར་རོ། །ཀྱཻ་རྡོ་རྗེ་ལས། གསུམ་པ་འདོད་ཆགས་

[016B] ཞེས་གསུངས་པའི་དོན་ཡང་དེ་ཡིན་ཏ། དེ་ནི་སྟོང་པ་གསུམ་པ་ལ་ཡང་ཆེང་ངོ། །འདིར་སྟོང་པ་དང་པོ་ཆགས་བྲལ་དུ་བཤད་པ་ནི་བདེ་བ་དམན་པ་ལ་དགག་སྒྲ་སྦྱར་བ་ཡིན་གྱི་དགའ་བ་དོན་གཉེར་གྱི་ཆགས་པ་ལོག་པ་མིན་ནོ། །ཆགས་བྲལ་གཉིས་
གསུངས་བའི་ཆགས་པ་བྲལ་ལུགས་མི་འདྲའོ། །གཞན་དུ། དབུས་མ་དགའ་བ་ཙམ་ཉིད་དེ། །ཞེས་དགའ་བ་དང་པོ་དབུས་མར་བཤད་པ་ནི། ཤཱནྟི་པ་གསུང་བ་ལྟར་མི་འོལ་ལེ་བ་ལས་མེད་པ་ལ་མི་འབྲིང་ཞེས་ཟེར་བ་ལྟར། དགའ་བ་ཞན་པའི་མིང་ཡིན་ལ་
འདིར་སྟོང་པ་གསུམ་པ་དབུས་མར་འཆད་པ་ནི་ཐབས་དང་ཤེས་རབ་གཉིས་ཆ་སྙོམས་པའི་དོན་ནོ། །འོ་ན་འདིར་སྟོང་པ་གསུམ་ལས་མི་མཚོན་པར་བཤད་པ་རྣམས་ལ། དཔེའི་ལྷན་སྐྱེས་གང་དུ་སྡུད་སྙམ་ན། ཉེར་ཐོབ་ལ་སྟོད་སྨད་གཉིས་སུ་བྱས་ནས་སྟོད་ཁྱད་
དགའ་དང་སྨད་ལྷན་སྐྱེས་སུ་བྱའོ། །ཉེར་ཐོབ་རྟོག་པའི་རྒྱུ་བ་ཕལ་མོ་ཆེ་འགགས་པའི་དྲན་མེད་དུ་སོང་བ་ཁོ་ན་ལ་བྱེད་ན། སེམས་དབེན་གྱི་སྐབས་སུའང་དེ་སངས་པའི་རྗེས་སུ་ནམ་མཁའ་སྤྲིན་མེད་པ་འདྲ་བའི་འོད་གསལ་ཆ་མཐུན་པ་འཆར་བ་དེ་ལུགས་ལྡོག་
གི་འཆར་ཚུལ་མིན་གྱི་ལུགས་འབྱུང་གི་རིམ་པ་ཡིན་པས། སྣང་མཆེད་གཉིས་སུ་མི་འདུ་ཞིང་སྟོང་པ་གསུམ་ལས་མི་བྱེད་པའི་ཚེ་དེ་འོད་གསལ་མིན་པས་སྟོང་པ་བཞི་གང་ཡང་མིན་པར་འགྱུར་ན་དེ་ཡང་མི་རིགས་པས། སྣང་བ་ཉེར་ཐོབ་ཏུ་སྡུད་དེ་ད་དུང་འཆད་
པར་འགྱུར་རོ། །ལུགས་ལྡོག་གི་དགའ་བ་བཞི་སྐྱེ་བའི་གནས་ནི། བཤད་རྒྱུད་རྡོར་ཕྲེང་ལས། སྤྲུལ་པའི་འཁོར་ལོར་དགའ་བ་དང། །མཆོག་དགའ་ཆོས་ཀྱི་འཁོར་ལོར་གནས། །ལོངས་སྤྱོད་བྲལ་བའི་དགའ་བ་དང། །ལྷན་ཅིག་སྐྱེས་དང་བདེ་བ་ཆེ། །ལུགས་

[017A]༄༅། །ལྡོག་རིམ་པ་ཞེས་ནི་གསུངས། །ཞེས་གསུངས་ཏེ། རྡོ་རྗེའི་རྩེ་ནས་ལྟེ་བའི་འཁོར་ལོར་མ་སླེབ་ཚུན་ཆད་དུ་དགའ་བ་སྐྱེ་སྟེ། དེ་བཞིན་དུ་གཞན་གསུམ་ལ་ཡང་སྦྱར་རོ། །ལུགས་འབྱུང་གི་དགའ་བ་བཞི་སྐྱེ་ཚུལ་ཡང་དེ་ཉིད་ལས་
དེ་རྗེས་ལུགས་འབྱུང་བཤད་བྱ་སྟེ། །བདེ་ཆེན་འཁོར་ལོར་སྤྱི་བོ་ལ། །དེ་ནི་དགའ་བར་བཤད་པ་ཡིན། །ལོངས་སྤྱོད་འཁོར་ལོར་མཆོག་དགའ་དང། །བྲལ་དགའ་ཆོས་ཀྱི་འཁོར་ལོར་གནས། །སྤྲུལ་པའི་འཁོར་ལོར་ལྷན་ཅིག་སྐྱེས། །དགའ་བ་ཉམས་སུ་མྱོང་
བར་བྱེད། །ཅེས་གསུངས་ཏེ། སྤྱི་གཙུག་ནས་མགྲིན་པར་མ་སླེབ་བར་དུ་དགའ་བ་སྐྱེ་སྟེ། གཞན་གསུམ་ལའང་དེ་བཞིན་དུ་སྦྱར་རོ། །དགའ་བ་བཞི་པོ་དེ་ཉིད་སྐད་ཅིག་བཞི་དང་སྦྱོར་བའང། དེ་ཉིད་ལས། བལྟ་དང་འགུགས་དང་དེ་བཞིན་བརྡ། །ཁ་ལ་ཙུམྦྷ་བྱེད་
པ་ཡི། །དགའ་བ་ཉམས་སུ་མྱོང་བར་བྱེད། །རྣམ་པ་སྣ་ཚོགས་མཚན་ཉིད་དོ། །རྣལ་འབྱོར་རྣལ་འབྱོར་མ་མཆོག་ཏུ། །དེ་བཞིན་སྒྲ་ལ་འཛིན་པ་དང། །རྡོ་རྗེ་པདྨར་བཞག་ནས་ནི། །ཉམས་མྱོང་སྐབས་ནི་སྐད་ཅིག་མཆོག་རྣམ་སྨིན་སྐད་ཅིག་ཅེས་བྱ་ཉིད། །དེ་
ཉིད་རྒྱུན་ནི་རྣམ་པར་ཤེས། །ལྟེ་བའི་དབུས་ན་རབ་གསལ་ནས། །གཏུམ་མོ་ཡང་ནི་རྣམ་རྟོག་འཇོམས། །བདེ་བ་ཆེན་པོའི་འཁོར་ལོ་ཆེ། །མཆོག་གི་ཆ་ནི་ཞུ་བར་བྱེད། །བྲལ་དགའ་ཉམས་སུ་མྱོང་བ་ན། །རྣམ་འཇོམས་སྐད་ཅིག་མཚན་ཉིད་དོ། །དེ་ལས་རོ་
གཅིག་མཚན་ཉིད་ནི། །རྩ་ནི་གཅིག་གི་རྒྱུད་ལ་བརྟེན། །བདེ་བ་ཆེན་པོའི་གོ་འཕང་ཞི། །ལྷན་ཅིག་སྐྱེས་པའི་མཚན་ཉིད་ནི། །བདེ་བ་མཚན་ཉིད་བྲལ་སྐད་ཅིག་གསུངས་པ་མཆོག་ཏུ་རྨད་དུ་བྱུང། །ཞེས་གསུངས་ཏེ། རྣམ་འཇོམས་ནི་རྣམ་པར་ཉིད་པའོ། །

[017B] རླུང་གི་དེ་ཉིད་སྔོན་སོང་ནས། །དེ་ཉིད་སྟེང་དུ་རྒྱུ་བར་ནི། །རྣལ་འབྱོར་པས་ནི་སྒྲུབ་པར་བྱེད། །དེ་ལས་སྤྲུལ་པའི་འཁོར་ལོར་ནི། །དགའ་བ་ཞེས་བྱར་རྣམ་པར་ཤེས། །བདེ་བ་ཀུན་གྱི་ཀུན་ནས་རྟེན། །
རྣམ་པ་སྣ་ཚོགས་སྐད་ཀྱིས་གསུངས། །སྟོང་ཉིད་ཀུན་གྱི་གཞི་ཡི་མཆོག་ཆོས་ཀྱི་འཁོར་ལོ་དེ་ལས་སྟེང། །རྣལ་འབྱོར་པ་ཡི་བསྒྲུབ་བྱ་བ། །ཉམས་སུ་མྱོང་བ་མཆོག་དགའ་སྟེ། །རྣམ་སྨིན་སྐད་ཅིག་མཚན་ཉིད་དོ། །ལོངས་སྤྱོད་འཁོར་ལོ་དེ་ལས་ནི། །སྟེང་དུ་བྱེད་
པའི་སྐད་ཅིག་མ། །ཉམས་མྱོང་བྲལ་བའི་དགའ་བ་ནི། །རྣམ་འཇོམས་སྐད་ཅིག་མཚན་ཉིད་དོ། །བདེ་བ་ཆེན་པོའི་འཁོར་ལོ་ཆེ། །དེ་ཐོབ་མཚན་ཉིད་སྐད་ཅིག་མ། །ལྷན་ཅིག་སྐྱེས་དགའ་ཉམས་མྱོང་བ། །མཚན་ཉིད་དང་བྲལ་སྐད་ཅིག་གོ་ཞེས་གསུངས་སོ། །དེ་ནི་རྣལ་
འབྱོར་མའི་རྒྱུད་ཐམས་ཅད་དང་ཐུན་མོང་པ་ཡིན་ལ། འཕགས་སྐོར་གྱི་བཤད་པ་རྣམས་ནས་སྟོང་པ་བཞི་སྐྱེ་ཚུལ་རྩ་འཁོར་གྱི་གནས་ཀྱིས་མ་བཞག་པར། ནང་གི་རླུང་དང་རང་བཞིན་གྱི་རྟོག་པ་རྣམས་ཐིམ་པས་སེམས་སྟོང་པ་དང། དེ་སེམས་བྱུང་ལ་ཐིམ་པས་
ཤིན་ཏུ་སྟོང་པ་དང། དེ་མ་རིག་པ་ལ་ཐིམ་པས་སྟོང་པ་ཆེན་པོ་དང། དེ་འོད་གསལ་དུ་ཐིམ་པས་འོད་གསལ་སྐྱེ་བར་གསུངས་པས། སྔ་མ་ལས་སྐྱེ་དཀའ་བ་ཡིན་ནོ། །དེ་ལྟར་ཕྱིའི་ཕྱག་རྒྱ་ལ་བརྟེན་ནས་སེམས་དབེན་གྱི་ཡེ་ཤེས་བསྐྱེད་པའི་ཐབས་འདི་ནི་
རྒྱུད་ཕྱི་མར། གོད་བུའི་གཟུགས་ཀྱིས་ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟག་ཅེས་གསུངས་པའི་དོན་སྒྲོན་གསལ་ལས། རང་གི་གསང་བའི་རྡོ་རྗེའི་བུ་ག་ལས་ཕྱུང་ནས་ཕྱག་རྒྱའི་པདྨའི་སྣ་རྩེར་ཐིག་ལེའི་གཟུགས་སུ་བསྒོམ་པར་བཤད་པ་དེ་དང་སྦྱར་ན་

[018A]༄༅། །ལེགས་ཏེ། རྡོ་རྗེ་ཕྲེང་བར། གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པའི་སྐབས་སུ། རྩ་རྣམས་ཀུན་ཏུ་དབབ་པ་དང། །བྱང་ཆུབ་སེམས་ནི་བརྟན་བྱས་པ། །རྡོ་རྗེའི་རྩེ་དང་པདྨའི་རྩེར། །རླུང་གིས་བཟུང་བའི་སྐད་ཅིག་ལ། །ཨེཾ་གྱི་
ཡི་གེའི་སྦྱོར་བ་དང། །སུ་ཀྵིམ་སྔགས་ཀྱི་སྦྱོར་བ་ཡིས། །རྣལ་འབྱོར་མཆོག་གིས་ཐོབ་པར་བྱེད། །ཅེས་གསུངས་པ་དང་མཐུན་པའི་ཕྱིར་རོ། །བྱང་ཆུབ་ཀྱི་སེམས་བརྟན་པར་བྱས་པ་ནི། ཐབས་འོག་མ་གཉིས་ཀྱིས་བྱས་པའོ། །དང་པོ་ནི་རླུང་གིས་བཟུང་
བ་སྟེ་སྲོག་དང་རྩོལ་བ་མཉམ་པར་སྦྱོར་བ་དང་ཧཱུཾ་ཕཊ་འགོད་པར་ཡང་གསུངས་སོ། །གཉིས་པ་ནི་འགྲེལ་པའི་འགྱུར་ལས། རྐན་ལ་ཡི་གེའི་སྦྱོར་བ་དང། །ཀྵྨིམ་ །ཞེས་འབྱུང་ལ། རྐན་ནི་ཆོས་འབྱུང་གི་དབུས་སུ་ཤིན་ཏུ་རིང་བའི་
རྩའི་ངོ་བོ་དང། དེ་ལ་རྡེབས་པའི་སྦྱོར་བ་ནི་ཤིན་ཏུ་དམ་པར་བརྡབས་པ་དང། སྔགས་དེ་རྡོ་རྗེའི་རྩེར་བསྒོམ་པར་འགྲེལ་པས་བཤད་དེ། དེའི་ལྟར་ན། རྐན་ལ་རྡེབས་པའི་སྦྱོར་བ་དང། ཞེས་པ་ཐོབ་བོ། །དེ་ལྟར་ན་སྣ་རྩེར་གོང་བུའི་གཟུགས་ཀྱིས་
བསྒོམ་པ་ནི་སྔར་བཤད་པ་བཞིན་དུ་རྩ་ཕྲད་པའི་ནང་དུ་འཛིན་པའོ། །ལཀྵྨཱི་ས་ནི། འདིའི་ཡེ་ཤེས་གསུམ་མཚོན་པ་དབང་གི་སྐབས་ལ་སྦྱོར་ཞིང། ཇི་སྐད་བཤད་པའི་བྱ་བ་ནི་གདན་བཞིར་བཤད་པའི་བྱེད་པ་ལ་སྦྱོར་རོ། །ཡེ་ཤེས་གཉིས་མཉམ་པར་
སྦྱོར་བ་དངོས་ནི་ཉེར་ཐོབ་ཡིན་པས། ཡེ་ཤེས་གཉིས་སྔ་ཕྱིར་འབྲེལ་བར་བསྐྱེད་པ་དང། ཇི་སྐད་བཤད་པའི་དབང་པོ་གཉིས་སྦྱོར་གྱི་བྱ་བའམ་བྱེད་པས། ཉེར་ཐོབ་ཐོབ་པར་བྱ་བའི་དོན་ནོ། །ཀུན་རྫོབ་ཏུ་ཞེས་པ་ནི་ཆུ་སྐྱེས་དང་རྡོ་རྗེའི་དོན་དོན་དམ་

[018B] སྟེང་གི་སྣ་ལ་ཀུན་རྫོབ་པའི་སྣ་རྩེར་ཞེས་བཤད་པ་ལྟར་རོ། །རྣལ་འབྱོར་སྟོབས་ནི་ཡེ་ཤེས་ཀྱི་ཕྱག་རྒྱ་ལ་བརྟེན་པའི་རྣལ་འབྱོར་རོ། །རབ་དབྱེ་ནི་སྣང་བ་གསུམ་དང་རང་བཞིན་བརྒྱད་ཅུའི་དབྱེ་བའོ། །དེ་ཤེས་པར་བྱེད་པ་ནི་ཕྱག་རྒྱ་
ལ་བརྟེན་ནས་སོ། །ཡེ་ཤེས་འཇུག་པ་ནི་ཡེ་ཤེས་གསུམ་རིམ་གྱིས་འཇུག་པའོ། །རང་བཞིན་དེ་ཉིད་ནི་དེ་ཁོ་ན་ཉིད་ཀྱི་དོན་ཡེ་ཤེས་གསུམ་གྱིས་མཚོན་པར་བྱེད་པ་ལ་བྱའི་རང་བཞིན་བརྒྱད་ཅུ་ལ་མི་བྱའོ། །གསུམ་པ་ནི། ཇི་ལྟར་ཞེས་སོགས་ཏེ། རང་བཞིན་རྣམས་
ཐིམ་པའི་རིམ་གྱིས་འོད་གསལ་དུ་གཞུག་པའི་དོན་ཏོ། །བཞི་པ་ནི། དེ་རྣམས་ཞེས་པ་ནས་གྲོལ་བར་འགྱུར་ཞེས་པའི་བར་ཏེ་གོ་བར་ཟད་དོ། །གཉིས་པ་ལ་གཉིས། བསྐྱེད་རིམ་པས་སྟོང་པ་གསུམ་ལས་ལྷའི་སྐུ་བསྐྱེད་ཚུལ་དང། རྫོགས་རིམ་པས་སྟོང་པ་བཞི་
ལས་ལྷའི་སྐུ་བསྐྱེད་ཚུལ་ལོ། །དང་པོ་ནི། ཤེས་རབ་ཅེས་སོགས་ཏེ། བསྐྱེད་རིམ་པས་ཟླ་བ་བསྒོམ་པ་ནི་ཤེས་རབ་སྟེ་སྣང་བ་དང། རྡོ་རྗེ་སོགས་བསྒོམ་པ་ནི་ཐབས་དང། དེ་རྣམས་མཉམ་པར་སྦྱོར་བ་ནི་ཉེར་ཐོབ་ཀྱི་མཚོན་བྱེད་དང། དེ་ལས་ལྷའི་གཟུགས་འབྱུང་
བ་འདིའི་མཚོན་བྱེད་ཡིན་ཞེས་པ་མ་གསུངས་ཀྱང། སྒྱུ་མའི་སྐུའི་མཚོན་བྱེད་དོ། །དེ་ལ་ཕྱག་རྒྱ་བཞིས་རྒྱས་བཏབ་པ་ནི་སྐུ་གསུང་ཐུགས་དང་ཏིང་ངེ་འཛིན་སེམས་དཔའི་ཕྱག་རྒྱ་བྮིའམ། ཡང་ན་ལྷ་མོ་བཞིས་རྒྱས་བཏབ་པའམ། བསྐོར་བའོ་ཞེས་ལཀྵྨིས་བཤད་
ཀྱང། སྐུ་གསུང་ཐུགས་འཕྲིན་ལས་བཞི་ལ་བྱའོ། །འདུས་པ་ལ་སོགས་པའི་རྒྱུད་ནས་བཤད་པ་བཞིན་དུ་དེ་ལྟར་བསྒོམ་པ་ནི་ལས་དང་པོ་པའོ། །འདི་འཕགས་ལུགས་པ་རང་ལ་ཟླ་བ་གདན་དུ་བྱེད་ཅིང་ཕྱག་མཚན་དང་འདྲེས་པ་མི་བྱེད་ཀྱང་དེ་དང་འདུས་པ་

[019A]༄༅། །ལ་བྱའོ། །རྒྱུད་གཞན་ལ་ནི་མངོན་བྱང་ལྔས་བསྐྱེད་པ་ལ་འདི་ལྟར་དུ་གསལ་ལོ། །འདི་སྐབས་འདིར་བཤད་པ་ནི་བསྐྱེད་རིམ་པས་དེ་ལྟར་བསྒོམ་པ་དེ་སེམས་དབེན་གྱི་ཡེ་ཤེས་བསྐྱེད་ནས་སྒྱུ་མའི་སྐུ་སྒྲུབ་པའི་རྒྱུད་སྨིན་བྱེད་དུ་བསྟན་
པའི་ཕྱིར་རོ། །དེ་ལྟར་མོས་ནས་བྱ་དགོས་པའི་དབང་དུ་བྱས་ནས་སྟོང་པ་གསུམ་ལས་ལྷའི་སྐུ་བསྐྱེད་པ་ཞེས་བྱས་ཀྱི་དངོས་སུ་ནི་མིན་ནོ། །གཉིས་པ་ནི། ད་ནི་ཞེས་པ་ནས་སྤྱོད་ཡུལ་མིན་གྱི་བར་གྱིས་སྣང་བ་གསུམ་དག་པའི་ཐམས་ཅད་སྟོང་པ་འོད་གསལ་
ལས་དང། འོད་གསལ་ཞེས་པ་ནས་དེ་ནས་འགྱུར། ཞེས་པའི་བར་གྱིས་ནི་དེ་ལས་ཟུང་འཇུག་གི་སྐུ་བསྒྲུབ་ཚུལ་བསྟན་ཏོ། །གསུམ་པ་ལ་བཞི། ཕར་ཕྱིན་གྱི་ཐེག་པའི་མཐར་ཡང་འོད་གསལ་གྱི་ལམ་ལ་བལྟོས་དགོས་པ་དང། འོད་གསལ་གྱི་དེ་ཉིད་
རྙེད་ན་སྨད་པའི་གང་ཟག་གིས་ཀྱང་འཚང་རྒྱ་ནུས་པ་དང། འོད་གསལ་གྱི་དེ་ཉིད་གསུང་རབ་ལས་གསུངས་ཚུལ་དང། དེ་ཉིད་དེ་དང་མི་ལྡན་ན་གཞན་གྱིས་འཚང་རྒྱ་མི་ནུས་པར་བསྟན་པའོ། །དང་པོ་ནི། འོད་གསལ་མངོན་དུ་བྱས་ནས་འཚང་རྒྱ་བར་བསྟན་
པ་དེ་བཞིན་དུ་ཕ་རོལ་ཏུ་ཕྱིན་པའི་ལམ་གྱི་མཐར་ཡང་དེ་ལ་བརྟེན་ནས་འཚང་རྒྱ་བ་བཤད་པར་བྱའོ། །ཐེག་ཆེན་གྱི་མདོ་རྒྱ་ཆེར་རོལ་པར་ཞེས་པ་ནི་ནཻ་ནྲཡྫ་ནའི་ཆུ་འགྲམ་དུ་མི་གཡོ་བའི་བསམ་གཏན་ལ་བཞུགས་པ་དེ་ནས་བཤད་པར་སྟོན་གྱི་འོད་གསལ་ལ་
བརྟེན་ནས་འཚང་རྒྱ་ཚུལ་དེར་བསྟན་ཞེས་པ་ནི་མིན་ནོ། །ཤཱཀྱ་ཐུབ་པས་ཞེས་པ་ནི་སངས་རྒྱས་པའི་སྔོན་རོལ་ནས་མཚན་དེ་ལྟར་བཏགས་སོ། །སྟོང་པ་ཆེན་པོས་འཚང་རྒྱ་བར་དགོངས་ཞེས་པ་ནི་དེའི་དུས་ཀྱི་མི་གཡོ་བའི་བསམ་གཏན་ལ་སྔགས་ཀྱི་འོད་

[019B] སྟོང་ཆེན་གང་ཡིན་ཐམས་ཅད་དེ་ཁོ་ན་ཉིད་མངོན་དུ་མ་གྱུར་པ་ལའང་མི་གཟུང་ངོ། །དེ་ལྟར་ཆུ་བོ་དེའི་འགྲམ་དུ་མི་གཡོ་བའི་བསམ་གཏན་གྱིས་འཚང་རྒྱ་བར་བྱའོ་སྙམ་དུ་དགོངས་ནས་
བཞུགས་པ་རྒྱ་ཆེར་རོལ་པ་ལས་བསྟན་གྱི། སངས་རྒྱས་རྣམས་བྱོན་ནས་བསྐུལ་བ་མདོ་དེར་གསུངས་པ་མིན་ནོ། །དེ་ནས་ནམ་མཁའ་གང་བའི་རྒྱལ་བ་རྣམས་ཀྱིས་སེ་གོལ་གཏོགས་ཏེ་སད་པར་བྱས་ནས་གསུང་གཅིག་གིས་གསུངས་པ་ནི། དེ་ཉིད་བསྡུས་པའི་རྒྱུད་ནས་
འབྱུང་ངོ། །བསམ་གཏན་འདི་ནི་རྣམ་དག་མིན། །ཞེས་པ་ནི། བག་ཆགས་ཕྲ་མོ་དག་བྱེད་མིན། །ཞེས་པའི་དོན་ཡིན་གྱི་ལམ་མ་ནོར་བ་མིན་ཞེས་པ་མིན་ནོ། །དེའི་ཕྱིར་འདི་ཁོ་ནས་མཐར་ཐུག་ཐོབ་བྱེད་ཀྱང་མིན་ནོ། །དེས་ན་ནམ་མཁའི་ངོས་ལྟར་མཆོག་ཏུ་གྱུར་པའི་འོད་
གསལ་ལ་དམིགས་ཤིག་དེ་ལྟར་ན། འོད་གསལ་བ་ཡི་གནས་ཐོབ་ནས། །རབ་དགའི་གཟུགས་སུ་སྐྱེ་བར་འགྱུར། །དེ་ཚེ་རབ་དགའ་རྡོ་རྗེའི་སྐུ། །ཀུན་གྱི་དབང་ཕྱུག་ཐོབ་པར་འགྱུར། །ཞེས་དབྱངས་གཅིག་གིས་བསྐུལ་ཏེ། རབ་དགའི་གཟུགས་ནི་ཟུང་འཇུག་གི་སྐུའོ། །ཀུན་
གྱི་དབང་ཕྱུག་ནི་དབང་ཕྱུག་བརྒྱད་ལྡན་གྱི་གོ་འཕང་ངོ། །སྤྱོད་བསྡུས་ལས་ཀྱང་རིམ་པ་འདི་ཉིད་ཀྱིས་དཔལ་བཅོམ་ལྡན་འདས་ཤཱཀྱ་སེང་གེ་ལ་དེ་བཞིན་གཤེགས་པ་ཐམས་ཅད་ཀྱིས་སེ་གོལ་གྱི་སྒྲས་བསྐུལ་བར་གྱུར་བས་མི་གཡོ་བའི་ཏིང་ངེ་འཛིན་ལས་བཞེངས་ཏེ་
བྱང་ཆུབ་ཀྱི་ཤིང་དྲུང་དུ་བཞུགས་ཏེ་མཚན་ཕྱེད་ཀྱི་དུས་སུ་འོད་གསལ་མངོན་སུམ་དུ་མཛད་ནས། སྒྱུ་མ་ལྟ་བུའི་ཏིང་ངེ་འཛིན་གྱིས་བཞེངས་ནས་གདུལ་བྱ་རྣམས་ལ་ཆོས་ཀྱི་འཁོར་ལོ་རབ་ཏུ་བསྐོར་བ་ཡིན་ནོ། །ཞེས་གསུངས་སོ། །འདིས་ཀྱང་བསྐུལ་ས་ཤཱཀྱ་ཐུབ་པ་ལ་

[020A]༄༅། །གསུངས་པས་རིམ་པ་གཉིས་པ་དང་དགོངས་པ་གཅིག་པས་བྱང་ཆུབ་ཀྱི་ཤིང་དྲུང་ཡང་རྡོ་རྗེ་གདན་གྱི་བྱང་ཆུབ་ཀྱི་ཤིང་དྲུང་ཡིན་ནོ། །འདི་ལ་ཀོ་ས་ལའི་རྒྱན་ལས་རྣམ་སྨིན་གྱི་ལུས་ནཻ་རྙྫ་ནའི་ཆུ་འགྲམ་དུ་བཞག་ནས་ཡིད་ཀྱི་ལུས་ཀྱིས་
འོག་མིན་དུ་ཕྱིན་ནས་མངོན་བྱང་ལྔ་བསྒོམས་ཏེ་འཚང་རྒྱ་བར་བཤད་པ་ལྟར་ཡིད་མི་འདོད་ལ། དེ་ཉིད་སྣང་བར་ཤཱཀྱ་ཐུབ་བསྐལ་པ་མང་པོའི་སྔོན་ནས་སངས་རྒྱས་པར་གསུངས་པས་ལུགས་དེ་དེ་དང་འགལ་བས་རྣལ་འབྱོར་རྒྱུད་ནས་སངས་རྒྱས་རྣམས་ཀྱིས་
བསྐུལ་བའི་བྱང་སེམས་དོན་གྲུབ་ནི་འོག་མིན་གྱི་ལྷའི་རྟེན་ཅན་པ་དང། འོག་མིན་གྱི་བྱང་ཆུབ་ཤིང་དྲུང་དུ་སངས་རྒྱས་པར་འདོད་པ་ལྟར་ཡང་མི་འདོད་དོ། །ཤཱཀྱ་ཐུབ་འདོད་ཁམས་སུ་འཚང་རྒྱ་བའི་ཚུལ་སྟོན་པ་ཙམ་ཡིན་གྱི་དེའི་སྔོན་ནས་སངས་རྒྱས་པ་ཡིན་མོད་ཀྱང་
འདོད་ཁམས་སུ་འཚང་རྒྱ་བའི་ཚུལ་བསྟན་པའི་ཚེའང་སྔར་ལྟར་བསྐུལ་བའི་ཚུལ་བསྟན་པ་མི་འགལ་ལ། དེས་ཀྱང་ཕར་ཕྱིན་གྱི་ཐེག་པའི་ལམ་གྱི་མཐར་སྔགས་ཀྱི་འོད་གསལ་གྱི་ལམ་ལ་བརྟེན་ནས་འཚང་རྒྱ་དགོས་པར་སྟོན་པས། འོག་མིན་དུ་འཚང་རྒྱ་བ་
ལའང་དེ་ལྟར་དགོས་སོ། །འདི་ལ་ནི་སྔགས་ཀྱི་ལམ་གཞན་མི་དགོས་ཀྱི་དབང་གསུམ་པ་དང་བཞི་པ་བསྐུར་བ་ལ་བརྟེན་ནས་ནམ་ཕྱེད་ཀྱི་དུས་སུ་འོད་གསལ་མཚོན་པར་བྱས་ནས་ཐོ་རངས་སངས་རྒྱས་པ་ཡིན་ནོ། །ཕར་ཕྱིན་གྱི་ཐེག་པ་བས་མཐར་སྔགས་ལ་འཇུག་པའི་
མཚམས་ནི་འདིར་བཤད་པ་ལྟར་ས་བཅུ་པ་སྲིད་པ་ཐ་མ་བའི་སྐབས་དང། འཇུག་ཚུལ་ཡང་རང་གི་ལམ་དོར་ནས་ཞུགས་པ་མིན་གྱི་རང་གི་ལམ་ལ་སྣོན་པ་ཅུང་ཟད་བཏབ་པ་དང། ལམ་ཡང་གསང་དབང་དང་དེ་མན་ཆད་ཀྱི་ལམ་དང་དབང་བསྐུར་མིན་གྱི་

[020B] དུས་ཀྱང་དེར་ནམ་ཕྱེད་ཞུགས་པའི་ཐོ་རངས་སངས་རྒྱས་པ་ཡིན་པས་དུས་རིང་པོ་མི་དགོས་སོ། །ལམ་གཞན་གྱི་དོད་ལ་ནི་ཕར་ཕྱིན་གྱི་ཐེག་པས་རྒྱུན་མཐའ་བར་དུ་བགྲོད་པའི་ལམ་དེས་བྱས་པ་ཡིན་ནོ། །རྩེ་མོར་གྲངས་མེད་
གསུམ་གྱིས་སའི་མཐར་ཕྱིན་ནས་མངོན་བྱང་ལྔ་བསྒོམས་ཏེ་སངས་རྒྱས་པར་གསུངས་པའང་འདི་ལ་དགོངས་སོ། །དེ་སྐད་སྨྲ་དེ་གསན་ནས་ནི། ཞེས་པ་ནས་འོད་གསལ་བ་ནི་རྣམ་དག་འཆང། །ཞེས་པའི་བར་གྱིས་ཏིང་ངེ་འཛིན་སྔ་མ་བཏང་ནས་འོད་གསལ་བསྒོམས་
པས་འོད་གསལ་ཐོབ་པར་བསྟན་ཏོ། །དེ་ནས་ཆུ་ཟླ་སྨིག་རྒྱུ་ལ་སོགས་པ། ཞེས་པ་ནས། དེས་ནི་བདུད་རྣམས་འཇོམས་པར་མཛད། །ཅེས་པའི་བར་གྱིས་འོད་གསལ་ལ་བརྟེན་ནས་ཟུང་འཇུག་གི་སྐུ་གྲུབ་སྟེ་བྱང་ཆུབ་ཀྱི་ཤིང་དྲུང་དུ་བདུད་འཇོམས་པར་མཛད་པར་
བསྟན་ནོ། །དེ་ནས་ཤཱཀྱའི་མགོན་པོས་ཡང་དག་པའི། །ཞེས་པ་ནས། དེ་ཉིད་འདིར་ནི་རབ་སྟོན་མཛད། །ཅེས་པའི་བར་གྱིས་སངས་རྒྱས་ནས་དེ་ཉིད་དེ་གཞན་ལ་སྟོན་པར་གསུངས་སོ། །དེ་ཉིད་ཡེ་ཤེས་ཞེས་གསུངས་པས། མངོན་རྫོགས་བྱང་ཆུབ་བསྟན་པ་ཡིན། །
ཞེས་པས་ནི། བསྟན་པའི་དེ་ཉིད་ཅེས་པ་དེ་འོད་གསལ་བསྟན་པ་ཡིན་པར་བཤད་དོ། །གཉིས་པ་ནི། མཚམས་མེད་པ་ཞེས་གསུངས་ཏེ། མཚམས་མེད་བྱས་པ་དང་བསོད་ནམས་ཀྱི་བསགས་པ་དམན་པས་ཀྱང། བླ་མའི་དྲིན་གྱིས་དེ་ཁོ་ན་ཉིད་ཐོབ་ན་འཚང་
རྒྱའོ། །ཆག་གིས་ཡིད་བཞིན་ནོར་དང་འདྲ་བ་མཆོག་ཅེས་བསྒྱུར་རོ། །གསུམ་པ་ནི། འདོད་ཆགས་མིན་ཞིང། ཞེས་གསུངས་ཏེ། སྣང་མཆེད་ཐོབ་གསུམ་སྤངས་པའི་འོད་གསལ་ལོ། །སྟོང་པ་མ་ཡིན་ཞེས་སོགས་ནི། རྣམ་པར་ཤེས་པ་རྣམས་སམ་རང་བཞིན་
[021A]༄༅། །རྣམས་ཞེས་པས་བཤད་པར་ལཀྵྨཱིས་སོ། །སངས་རྒྱས་ཐམས་ཅད་མཉམ་སྦྱོར་ལ། །འདི་ཉིད་ལྟར་ནི་རབ་སྟོན་ཏོ། །ཡེ་ཤེས་གསུམ་བྲལ་དེ་ཉིད་གང། །དགོངས་པ་ཡིས་ནི་གསུངས་པ་ཡིན། །ཞེས་གསུངས་ཏེ། སངས་རྒྱས་ཐམས་
ཅད་ཀྱི་རྒྱུད་ལས་སྣང་བ་སོགས་དང་བྲལ་བའི་ཡེ་ཤེས་དགོངས་པའི་ངག་གིས་རྒྱལ་བས་གསུངས་ཏེ། དེའང་འདི་ཉིད་དེ་གཞན་ནི་མ་ཡིན་ནོ། །དེ་ནི་གསང་བ་མཆོག་གིས་དགྱེས་པ་ན། །ཐམས་ཅད་བདག་ཉིད་རྟག་ཏུ་གནས། །སངས་རྒྱས་ཀུན་དངོས་སེམས་
དཔའ་སྟེ། །རྡོ་རྗེ་སེམས་དཔའ་བདེ་བ་མཆོག་ཅེས་གསུངས་པའོ། །དེའི་དགོངས་བཤད་ཀྱི་དོན་ནི་གསང་བ་དང་མཆོག་དང་དགྱེས་པ་གསུམ་སྣང་མཆེད་ཐོབ་གསུམ་དང། དེ་རུ་གནས་པ་ལ་ཨ་བྱིན་པས་མི་གནས་པར་ཤེས་པར་བྱའོ། །ཐམས་ཅད་བདག་
ཉིད་ནི་རང་གི་ངོ་བོ་སྟེ་རྟག་ཏུ་གནས་པ་ནི་རྗེས་སུ་འཇུག་པའོ། །སངས་རྒྱས་ཀུན་ནི་ཕུང་པོ་ལྔའོ། །དེའི་ངོ་བོ་ནི་དེ་རྣམས་ལ་ཁྱབ་པར་བྱེད་པའོ། །སེམས་དཔའ་ནི་སྣོད་ཀྱི་འཇིག་རྟེན་ཏེ་དེའི་རང་བཞིན་ཡིན་པས་སེམས་དཔའོ། །མི་ཕྱེད་པས་རྡོ་རྗེ་དང་རྟག་ཏུ་གནས་
པས་སེམས་དྤའང་ཡིན་ཏེ་ཆོས་ཀྱི་སྐུའོ། །བདེ་བ་མཆོག་ནི་འོད་གསལ་གྱི་དེ་ཉིད་དོ་ཞེས་ལཀྵྨཱིས་བཤད་དོ། །དེ་ཉིད་དཔལ་ལྡན་འདུས་པར་ནི་ཞེས་པ་བཞི་ནི་ལེའུ་གཉིས་པ་ལས་རིགས་དྲུག་གི་བྱང་ཆུབ་ཀྱི་སེམས་རེ་རེ་གསུངས་པས་ཀྱང་འོད་གསལ་
བསྟན་ཞེས་པའོ། །དེར་ཚིགས་བཅད་དང་པོ་ཚུལ་བཞིས་བཤད་ཀྱང་དེའི་སྦས་དོན་དང་མཐར་ཐུག་གིས་དེ་ཁོ་ན་ཉིད་བསྟན་ལ། ལྷག་མ་ལྔས་དགོངས་མིན་གྱིས་དེ་ཁོ་ན་ཉིད་བསྟན་པར་ལཀྵྨཱིས་སོ། །འདོད་ཆགས་ལ་སོགས་ཞེས་པ་བཞིས་ནི་དཔལ་

[021B] །སྣ་ཚོགས་མདོ་དང་རྒྱུད་རྣམས་སུ། །ཞེས་པ་ནས། གཞན་འདིར་མངོན་པར་བརྗོད་པ་མིན་ཞེས་པས་ནི། མདོ་རྒྱུད་ཀུན་ཏུ་དེ་ཁོ་ན་ཉིད་བསྟན་པ་ཐམས་
ཅད་འོད་གསལ་བསྟན་པར་གསུངས་སོ། །ཆོས་ཀྱི་ཕུང་པོ་ཞེས་པ་བཞིས་ནི་ཐམས་ཅད་སྟོང་པ་སྙིང་པོ་ལས་ཀྱང་ཆེས་སྙིང་པོར་གསུངས་ཞེས་བསྟན་ཏོ། །ཁ་ཅིག་སྙིང་པོ་བསྐྱེད་རིམ་དང་དེ་ལས་སྙིང་པོ་རྡོར་བཟླས་དང། དེ་ལས་ཀྱང་མཆོག་ནི་རིམ་པ་
གཉིས་པའམ་རིམ་པ་བཞི་པའི་དེ་ཉིད་ལ་འཆད་པ་ནི་མི་རིགས་ཏེ། ཆོས་ཕུང་བརྒྱད་ཁྲི་བཞི་སྟོང་ལས་དེ་ལྟར་གསུངས་པའི་དོན་ཡིན་ལ། དེ་རང་ཉིད་ཀྱང་ཉན་ཐོས་ཀྱི་ཐེག་པའི་སྡེ་སྣོད་དུ་འདོད་པའི་ཕྱིར་རོ། །ཐེག་ཆེན་གྱི་ཆོས་ཕུང་དགུ་ཁྲི་དང་སྔགས་ཀྱི་
འབུམ་ཡིན་ཞེས་ཟེར་རོ། །གལ་ཏེ་འོད་གསལ་མདོ་རྒྱུད་ཐམས་ཅད་ཀྱི་དེ་ཁོ་ན་ཉིད་སྟོན་པས་བསྟན་ན། དེ་ཉིད་སྔགས་ཀྱི་རྫོགས་རིམ་མཐར་ཐུག་ཡིན་པ་དང། མདོ་སྡེ་དང་ཐུན་མོང་བའི་དོན་ཡིན་པས་སྤྱི་དོན་དུ་འགྱུར་གྱི་མཐར་ཐུག་གི་དོན་དུ་མི་འགྱུར་བ་
དང། ཐེག་པ་གཞན་དང་རྒྱུད་སྡེ་འོག་མར་མ་བསྟན་པར་གསུངས་པ་དང་འགལ་པར་འགྱུར་རོ་ཞེ་ན། འདིར་བཤད་པའི་འོད་གསལ་དང་རྣལ་འབྱོར་མའི་རྒྱུད་ཀྱི་སྐོར་ནས་གསུངས་པའི་ལྷན་ཅིག་སྐྱེས་པའི་དགའ་བ་གཉིས་ནི་དོན་གཅིག་ལ། དེའང་གསུང་རབ་
ཀྱི་སྙིང་པོ་ཤེས་བྱའི་གཤིས་མཐར་ཐུག་པའི་སྟོང་ཉིད་དང། ཡུལ་ཅན་བདེ་བ་ཆེན་པོ་གཉིས་དབྱེར་མེད་པར་ཞུགས་པའི་ཡེ་ཤེས་སོ། །དེའི་ཕྱིར་ཕར་ཕྱིན་གྱི་ཐེག་པ་དང། རྒྱུད་སྡེ་འོག་མ་ལས་བདེ་བ་ཆེན་པོ་དེ་མི་སྟེན་པས་འོད་གསལ་ལྷན་ཅིག་སྐྱེས་པ་

[022A]༄༅། །དེ་དག་ཏུ་མ་བསྟན་ཀྱང། ཡུལ་སྟོང་པ་ཉིད་རྟོགས་པའི་ཤེས་རབ་ལམ་གྱི་སྙིང་པོར་གསུངས་པས་དེ་ལ་དགོངས་ནས་དེ་ལྟར་གསུངས་པས་སྐྱོན་མེད་དོ། །མདོར་ན་ཤེས་བྱའི་མཐར་ཐུག་སྟོང་པ་ཉིད་གསུང་རབ་ཀུན་ཏུ་བཤད་ཀྱང་དེ་
རྟོགས་པའི་ཡུལ་ཅན་གྱི་མཐར་ཐུག་བདེ་བ་ཆེན་པོ་སྔགས་བླ་མེད་ལས་གཞན་དུ་མ་གསུངས་ཤིང་དེ་གཉིས་སྦྱར་བའི་ལམ་དེ་ཐབས་དང་ཤེས་རབ་ཀྱི་ཕྱོགས་ཀུན་ཚང་བའི་ལམ་གསུང་རབ་ཐམས་ཅད་ཀྱི་སྙིང་པོ་བསྡུས་པའི་འགག་སྡོམ་མཐར་ཐུག་པ་ཡིན་
པས་དེ་ལ་ཤིན་ཏུ་བསྔགས་པ་མཛད་པ་ཡིན་ནོ། །དེ་ལྟར་བསྔགས་པའི་གཙོ་བོ་ནི་དོན་གྱི་ལྷན་སྐྱེས་ཀྱི་འོད་གསལ་ཡིན་མོད་ཀྱང་དཔེའི་ལྷན་སྐྱེས་ཀྱང་དེའི་རྒྱུ་ཐུན་མོང་མ་ཡིན་པ་ཡིན་པས་མང་དུ་བསྔགས་པ་ཡིན་ནོ། །བཞི་པ་ནི། རལ་པ་གཅེར་པུ་མགོ་རེག་
གམ། །ཅོད་པན་འདུས་པའི་འཇུག་པ་སྤོང། །ཞེས་སོགས་ཀྱིས་འོད་གསལ་གྱི་དེ་ཉིད་མེད་ན་བརྟུལ་ཞུགས་དེ་རྣམས་བཟུང་ནས་འབད་ཀྱང་གྲོལ་བ་མི་འཐོབ་ཅེས་བསྟན་ནོ། །རལ་པ་གཅིག་ནི་རིག་པའི་བརྟུལ་ཞུགས་པའོ། །གཅེར་པུ་ནི་སྤྱོད་པའི་བརྟུལ་ཞུགས་པའོ་
མགོ་རེག་ནི་དགེ་སློང་དང་དགེ་ཚུལ་ལ་སོགས་པའོ། །ཅོད་པན་ནི་བསླབ་པ་ལྔ་ལ་གནས་པའི་དགེ་བསྙེན་གྱིའོ། །འདུས་པ་སྤོང་འཇུག་ནི་ཚེམ་བུ་པའི་རྣལ་འབྱོར་པའོ། །ཞེས་ལཀྵྨཱིས་བཤད་དོ། །གསུམ་པ་ནི། དང་པོ་ལས་ཀྱི་སྦྱོར་བ་ཡིས། །ས་བརྒྱད་པ་ནི་ཐོབ་པར་
འགྱུར། །སྣང་བ་གསུམ་པོ་མཐོང་བ་དག་ས་བཅུ་པ་ལ་རབ་ཏུ་གནས། །ཞེས་པའི་དང་པོ་གཉིས་ཀྱིས་ནི་བསྐྱེད་རིམ་གྱིས་ས་བརྒྱད་པ་ཐོབ་པ་དང། དེ་ནས་གཉིས་ཀྱིས་སེམས་དབེན་གྱིས་ས་བཅུ་པ་ལ་གནས་པར་བཤད་དོ། །དེ་ནས། མངོན་པར་

[022B] །དག་པའི་གནས་ནི་ཉེ་བར་རྟོགས། །ཕྱིར་མི་ལྡོག་པར་སྐྱེ་བ་འདིར། །སངས་རྒྱས་ཞིང་དུ་ཐམས་ཅད་མཁྱེན། །ཞེས་གསུངས་སོ། །སྤྱོད་བསྡུས་ལས་ཀྱང་ས་བརྒྱད་པ་དང་བཅུ་པ་འཐོབ་ཚུལ་དེ་ཁོ་ན་བཞིན་དུ་གསུངས་ཏེ། ས་གཞན་འཐོབ་
ཚུལ་གསལ་བར་མ་གསུངས་སོ། །དེ་ལ་འདུས་པ་རྩ་བཤད་ཀྱི་རྒྱུད་རྣམས་གཞན་ནས་ས་ཡི་རིམ་པ་གསལ་བར་མ་གསུངས་ལ་བཤད་རྒྱུད་རྡོ་རྗེ་ཕྲེང་བ་ལས། བུམ་དབང་ལ་བཅུ་གཅིག་ཏུ་བྱས་ཏེ་དབང་གོང་མ་གསུམ་དང་བཅས་པས་བཅུ་བཞི་ལ་དབང་བསྐུར་
རེ་རེ་ས་རེའོ། །ཞེས་དབང་རེ་རེ་དང་ས་རེ་རེ་སྦྱར་བས་ས་བཅུ་བཞིར་གསུངས་པ་མ་གཏོགས་པ་སའི་མིང་དང་དོན་གང་ཡང་མ་གསུངས་སོ། །དགོངས་པ་ལུང་སྟོན་ལས། སངས་རྒྱས་རྣམས་ཀྱིས་གང་བརྟེན་པ། །སར་གྱུར་དེ་ནི་བཅུ་གསུམ་པ། །ཞེས་གསུངས་
པ་ཙམ་མ་གཏོགས་པ་ས་ཡི་མིང་དོན་དང། གང་ནས་བརྩམས་པའི་བཅུ་གསུམ་པ་ཡིན་པའི་ཚུལ་མ་བཤད་ལ་ལུང་དེ་སྒྲོན་གསལ་ལས་འོད་གསལ་གྱི་ལུང་དུ་དྲངས་སོ། །གཞུང་འདི་དང་སྤྱོད་བསྡུས་གཉིས་སུའང་སྔར་ལྟར་གསུངས་པ་ཙམ་མ་གཏོགས་
པ་སའི་མིང་དོན་དང། གང་ནས་བཟུང་སྟེ་འཇོག་པ་སོགས་མི་གསལ་བས་འདིའི་རྗེས་འབྲང་རྣམས་ཀྱང་འདོད་པ་དུ་མ་ཞིག་ཏུ་གྱུར་ཏོ། །འདི་ལྟར་སྤྱོད་བསྡུས་ཀྱི་འགྲེལ་པ་དང། རིམ་ལྔའི་འགྲེལ་པ་ཁ་ཅིག་ཏུ་མོས་སྤྱོད་ཀྱི་ས་སྦྱོར་ལམ་བཞི་གསུམ་བཅུ་གཉིས་
ལ་ས་བཅུ་གཉིས་སུ་བྱས་ཏེ། དེའི་ལྟར་ན་ས་དང་པོ་ནི་དྲོད་ཆུང་ངུ་ཡིན་པས་དེ་ནས་སའི་ཐོག་མ་འཛིན་ཞིང་ས་དང་པོ་རབ་ཏུ་དགའ་བ་ས་བཅུ་གསུམ་པར་བྱེད་པར་མངོན་ནོ། །རིམ་ལྔའི་འགྲེལ་པ་མང་པོས་ནི་ས་རབ་ཏུ་དགའ་བ་སོགས་ཀྱི་གྲངས་ལ་བཤད་དོ། །

[023A]༄༅། །སྔགས་ཀྱི་གཞུང་གཞན་རྣམས་ནས་གནས་ལ་སོགས་པ་བཅུ་གཉིས་ས་བཅུ་གཉིས་སུ་བཤད་པ་སོགས་ལ་རབ་དགའ་སོགས་བཅུ་གཅིག་དང་མོས་སྤྱོད་ཀྱི་ས་དང་བཅུ་གཉིས་བཤད་པ་མང་བས་སའི་གྲངས་ནི་ཕ་རོལ་ཏུ་ཕྱིན་
པའི་ཐེག་པ་ལ་གྲགས་བ་ལྟར་འཐད་དོ། །ས་ལྷག་མ་ཇི་ལྟར་སྦྱོར་བ་ལ་ལཀྵྨཱིས། རྡོར་བཟླས་ཀྱིས་ས་དགུ་པ་འཐོབ་པ་ནི་ཤུགས་ཀྱིས་བསྟན་ལ། སྒྱུ་ལུས་ནི་སེམས་དབེན་གྱི་རྗེས་ཐོབ་ཡིན་པས་རྣམ་བཅས་རྣམ་མེད་ཀྱི་དབྱེ་བ་ཡོད་ཀྱང་ས་ཡི་དབྱེ་བ་
མེད་པས་དེ་གཉིས་ཀས་ས་བཅུ་པ་དང། འོད་གསལ་མཉམ་གཞག་དང་ཟུང་འཇུག་དེའི་རྗེས་ཐོབ་ཡིན་པས་དེ་གཉིས་ཀས་བཅུ་གཅིག་ཀུན་ཏུ་འོད་འཐོབ་བོ། །དེ་ཉིད་ལས་དང་པོ་པའི་ས་ལ་བལྟོས་ནས་ས་བཅུ་གཉིས་པ་ཡིན་ནོ། །ཞེས་འཆད་དོ། །
དབང་བསྐུར་རེ་རེ་ས་རེ་རེར་བཤད་པའི་དོན་ལ་ཨ་ལམ་ཀ་ཀ་ལ་ཤས། སློབ་དཔོན་དང་གསང་དབང་གཉིས་ཀྱིས་ས་བརྒྱད་དང། ཤེས་རབ་ཡེ་ཤེས་ཀྱིས་དགུ་པ་དང། བཞི་པའི་དཔེས་བཅུ་པ་དང། དོན་གྱིས་བཅུ་གཅིག་པ་སྟེ་མོས་སྤྱོད་ཀྱི་ས་ལ་བལྟོས་ནས་
བཅུ་གཉིས་པའོ། །ཕྱག་རྒྱ་ཆེན་པོ་མངོན་དུ་བྱེད་པས་ནི་བཅུ་གསུམ་པའོ། །ཡང་ན་སློབ་དཔོན་གྱི་དབང་གིས་ས་བརྒྱད་པ་དང། གསང་དབང་གི་རྡོ་རྗེ་བཟླས་པ་ལ་བརྟེན་ནས་ས་དགུ་པ་དང། ཤེས་རབ་ཡེ་ཤེས་ཀྱི་དབང་གི་སེམས་དབེན་གྱིས་ས་བཅུ་པ་སྟེ་
རང་བྱིན་རླབས་ཀྱང་དེ་ཉིད་དོ། །དབང་བཞི་པའི་མངོན་པར་བྱང་ཆུབ་པའི་རིམ་པས་བཅུ་གཅིག་པ་སྟེ་མོས་སྤྱོད་ཀྱི་ས་དང་བཅས་པས་བཅུ་གཉིས་པའོ། །ཟུང་འཇུག་གི་རིམ་པས་བཅུ་གསུམ་པའོ། །ཞེས་འཆད་དོ། །དེ་ནི་ས་བཅུ་བཞི་དགོས་པ་ལ་བཅུ་གསུམ་

[023B] བུམ་དབང་བཅུ་གཅིག་རེ་རེ་དང་སྦྱར་རྒྱུ་ལ་ས་བརྒྱད་ལས་མ་བྱུང་བས་རྒྱུད་དང་མི་མཐུན་པའི་བཤད་པའོ། །དེས་ན་འཕགས་སྐོར་ལྔའི་གཞུང་ནས་སའི་སྤྱི་གྲངས་ཇི་ལྟར་བྱེད་མི་གསལ་ཡང། བཤད་རྒྱུད་རྡོར་ཕྲེང་ནས་གསུངས་པ་ལྟར་བཅུ་
བཞིར་བྱ་སྟེ། དགོངས་པ་ལུང་སྟོན་ལས་འོད་གསལ་བཅུ་གསུམ་པར་གསུངས་པས་ཀྱང་ཟུང་འཇུག་བཅུ་བཞི་པར་གོའོ། །སྔར་ལྟར་སའི་གྲངས་གཞུང་གཉིས་སུ་སྨོས་པའི་ཤུགས་ཀྱིས་ནི་རྡོར་བཟླས་ཀྱིས་ས་དགུ་པ་དང། སྒྱུ་ལུས་ཀྱི་ས་བཅུ་གཅིག་པ་དང་
འོད་གསལ་གྱི་ས་བཅུ་གཉིས་པ་དང། ཟུང་འཇུག་གིས་ས་བཅུ་གསུམ་པ་འཐོབ་པར་བསྟན་ལ། དེ་ཉིད་མོས་སྤྱོད་ཀྱི་ས་ལ་བལྟོས་ནས་བཅུ་བཞི་པའོ། །གལ་ཏེ་ཕར་ཕྱིན་གྱི་ཐེག་པའི་སའི་གྲངས་ནི་མོས་སྤྱོད་ཀྱི་ས་དང་བཅས་པའི་བཅུ་གཉིས་སམ། ལས་དང་
པོ་པའི་ས་བསྣན་ན་བཅུ་གསུམ་ལས་མེད་པ་ལ་བཅུ་བཞིར་ཇི་ལྟར་བྱེད་སྙམ་ན། མངོན་བརྗོད་བླ་མར། རབ་དགའ་སོགས་བཅུ་དང། དེ་ནས་དཔེ་མེད་པའི་ས་དང། ཡེ་ཤེས་ལྡན་གྱི་ས་དང། རྡོ་རྗེའི་ས་སྟེ་བཅུ་གསུམ་བཤད་པ་ལ། མན་ངག་སྙེ་མར་ས་བཅུ་པ་
ལ་བཅུ་པ་ཐོབ་མ་ཐག་པ་དང། ཁྱད་པར་གྱི་ལམ་དང། བར་ཆད་མེད་པའི་ལམ་གསུམ་དུ་ཕྱེ་ནས་ཕྱི་མ་གཉིས་དཔེ་མེད་དང་ཡེ་ཤེས་ལྡན་གྱི་སར་བཤད་པ་ལྟར། འདིར་ཡང་ས་བཅུ་པ་ལ་གསུམ་དུ་བྱས་ནས་སེམས་དབེན་དང་སྒྱུ་ལུས་དང་འོད་གསལ་
གསུམ་དང་སྦྱར་རོ། །འོ་ན་ལམ་དེ་དག་ས་དེ་རྣམས་དང་སྦྱོར་བའི་ཚུལ་ཇི་ལྟར་ཡིན་སྙམ་ན། འདི་ལ་ཁ་ཅིག་ལམ་དེ་དང་དེ་རྣམས་མཐར་ཕྱིན་པ་ན་ས་དེ་དང་དེ་དག་དངོས་འཐོབ་པས་སྒྲ་ཇི་བཞིན་པའི་སྦྱོར་ཚུལ་བྱེད་དོ། །དེ་ནི་མི་འཐད་དེ། སྤྱོད་བསྡུས་

[024A]༄༅། །ལས། སྒྱུ་མ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་པ་རྣམས་ཀྱིས་ཀྱང་ཇི་སྲིད་དུ་དོན་དམ་པའི་བདེན་པ་མངོན་པར་རྟོགས་པ་ཐོབ་པ་མ་ཡིན་པ་དེ་སྲིད་དུ་ཕྱིར་མི་ལྡོག་པར་མི་འགྱུར་རོ། །དེ་ཅིའི་ཕྱིར་ཞེ་ན། སྣང་བ་གསུམ་
རྣམ་པར་མ་དག་པའོ། །ཇི་སྲིད་དུ་རྣམ་པར་ཤེས་པའི་ཀུན་ཏུ་རྟོག་པ་དེ་སྲིད་དུ་ནི་ཉོན་མོངས་པའི་བག་ཆགས་ཀྱི་རྒྱུན་ནོ། །ཉོན་མོངས་པའི་བག་ཆགས་ཀྱི་རྒྱུན་ལས་ཡང་སྲིད་པའོ། །ཞེས་སྒྱུ་ལུས་ཐོབ་ཀྱང་འོད་གསལ་མ་ཐོབ་ན་ཉོན་མོངས་ཀྱི་དབང་གིས་འཁོར་
བར་ལྡོག་པར་གསུངས་པའི་ཕྱིར་དང། ས་བཅུ་པ་ཆོས་ཀྱི་སྤྲིན་ཐོབ་ན་འཁོར་བར་ལས་ཉོན་གྱི་དབང་གིས་སྐྱེ་མི་སྲིད་པའི་ཕྱིར་རོ། །རིགས་པ་དེས་ནི་བསྐྱེད་རིམ་དང་རྡོར་བཟླས་དང་སེམས་དབེན་མཐར་ཕྱིན་པས་ས་བརྒྱད་པ་མི་གཡོ་བ་སོགས་གསུམ་ཐོབ་པ་མི་
འཐད་པར་ཡང་ཤེས་པར་བྱའོ། །ཡང་ཁ་ཅིག་གིས་ས་དེ་རྣམས་དངོས་སུ་ཐོབ་པ་མིན་གྱི་ཕར་ཕྱིན་གྱི་ས་དེ་དག་དང་སྔགས་ཀྱི་ལམ་དེ་རྣམས་རྫོགས་པའི་སངས་རྒྱས་སུ་བགྲོད་པའི་ལམ་གྱི་ནུས་པ་མཚུངས་པའི་སྒོ་ནས་དེ་དག་ཐོབ་པར་བཞག་པ་ཡིན་ནོ། །ཞེས་
པའང་མི་འཐད་དེ། སྔགས་ཀྱི་ལམ་དེ་དག་གང་གི་དབང་དུ་བྱས་པའི་གདུལ་བྱའི་གཙོ་བོ་རིན་པོ་ཆེ་ལྟ་བུ་ནི་བསྐྱེད་རིམ་ལ་འཇུག་པ་ནས་ཚེ་དེ་ལ་སངས་རྒྱས་མངོན་དུ་བྱེད་ནུས་ཀྱི། ཕར་ཕྱིན་གྱི་ཐེག་པར་ནི་ས་བཅུ་པས་ཀྱང་སྐྱེ་བ་གཅིག་གི་ས་ཐོགས་ན་ཚེ་གཅིག་
ལ་སངས་རྒྱས་མངོན་དུ་བྱེད་མི་ནུས་པའི་ཕྱིར་ས་བཅུ་པ་སྲིད་པ་ཐ་མ་པ་ཁོ་ན་དང་ནུས་པ་བསྟུན་ནས་འཇོག་དགོས་པར་འགྱུར་རོ། །འོ་ན་ཇི་ལྟར་ཡིན་སྙམ་ན། འདི་ནི་དབང་བསྐུར་རེ་རེ་ས་རེ་རེ་དང་སྦྱར་བ་དང། ཡང་གཞུང་གཞན་ལས་སྦྱོར་བ་ཚོགས་བསགས་

[024B] ཡེ་ཤེས་ཀྱི་ཚོགས་སྒོམ་པ་ནས་བར་སྲིད་ཀྱི་ཡི་གེ་མ་ཞུགས་ཚུན་ཆད་སྦྱོར་ལམ་དང། ཞུགས་ནས་འབྲས་བུ་རྡོ་རྗེ་འཛིན་པ་མ་རྫོགས་ཀྱི་བར་མཐོང་སྒོམ་དང། དེ་རྫོགས་ནས་མི་སློབ་ལམ་དུ་བཞག་པ་དང། ཡང་ཏིང་ངེ་འཛིན་གསུམ་སྐུ་གསུམ་དང་མཐོང་སྒོམ་མི་སློབ་ལམ་གསུམ་དང་སྦྱར་བ་དང། ལྷག་མོས་འོད་གསལ་དུ་སྡུད་པ་ཆོས་སྐུ་དང། དང་པོའི་མགོན་པོ་སྐྱེད་པ་ལོངས་སྐུ་དང། སྤྲུལ་སྐུར་བསྒྱུར་བ་སྤྲུལ་སྐུ་དང་སྦྱར་པ་དང། དེ་བཞིན་དུ་གནས་ལ་སོགས་པ་བཅུ་གཉིས་ས་བཅུ་གཉིས་དང་
སྦྱོར་བ་རྣམས་དང་སྦྱོར་ལུགས་འདྲ་བ་ཡིན་ཏེ། དེ་དག་དང་སྦྱོར་བའི་ཆོས་མཐུན་ཁྱད་པར་ཅན་རེ་ཡོད་པས་དེ་ལ་དགོངས་ནས་ཡིན་ནོ། །འོ་ན་འདིར་ཆོས་མཐུན་ཁྱད་པར་ཅན་ཇི་ལྟ་བུ་ཡོད་སྙམ་ན། ས་རབ་ཏུ་དགའ་བ་ནས་བརྒྱད་པ་མི་གཡོ་བའི་བར་དུ་བསྐྱེད་པས་
ཞིང་རྣམ་པར་དག་པ་ལ་དབང་བའི་ཏིང་ངེ་འཛིན་ཐོབ་པ་བཞིན་དུ། བསྐྱེད་རིམ་གྱི་ཐོག་མ་ནས་བརྩམས་ཏེ་ཕྲ་ཐིག་མཐར་ཕྱིན་ཕྱིན་གྱི་བར་དུ་རྒྱུད་ལ་བསྐྱེད་པས། སྣོད་བཅུད་ལ་ཐ་མལ་གྱི་སྣང་ཞེན་ལོག་ནས་སྣོད་ཐམས་ཅད་གཞལ་ཡས་ཁང་དང་བཅུད་ཐམས་
ཅད་ལྷ་ཕོ་མོའི་རྣམ་པར་སྣང་བའི་ཏིང་ངེ་འཛིན་བརྟན་པོ་རྙེད་པའི་ཕྱིར་ས་བརྒྱད་པ་ཐོབ་པ་དང་འདྲ་བས་དེ་ཐོབ་པར་གསུངས་སོ། །ཡང་ས་དགུ་པར་སོ་སོ་ཡང་དག་པར་རིག་པ་བཞི་ཐོབ་པས་ཆོས་སྟོན་པའི་ཡེ་ཤེས་ལ་དབང་ཐོབ་པ་བཞིན་དུ་རྡོ་རྗེ་བཟླས་པ་མཐར་
ཕྱིན་པ་ན་ངག་གི་རྩ་བའི་རླུང་དབང་དུ་འདུས་ནས་ངག་རྣམ་པར་དག་པར་འགྱུར་བས་དེ་ཐོབ་པ་ནས་དགུ་པ་ཐོབ་པར་གསུངས་སོ། །ས་བཅུ་པ་ཐོབ་མ་ཐག་པ་ནས་ལུས་ངན་པའི་རྒྱུའི་ལས་ཀྱི་བག་ཆགས་དམན་པ་ཐམས་ཅད་ཀྱང་བཟང་པོར་བསྒྱུར་བ་ལ་དབང་ཐོབ་

[025A]༄༅། །པ་བཞིན་དུ་སེམས་དབེན་རྫོགས་པ་ན་འགྲོ་བ་ངན་པའི་རྒྱུར་གྱུར་པའི་རླུང་སེམས་གཉིས་སྒྱུ་མ་ལྟ་བུའི་རྡོ་རྗེ་སེམས་དཔའི་སྐུར་བསྒྱུར་ནུས་པས་དེ་ཐོབ་པ་ན་ས་བཅུ་པ་ཐོབ་པར་གསུངས་སོ། །ས་བཅུ་པའི་ཁྱད་པར་གྱི་ལམ་ལ་
གནས་པ་སྐྱེ་བ་གཅིག་གིས་ཐོགས་པ་དེས་ལུས་དེ་ཙམ་ཞིག་དོར་བས་འཚང་རྒྱ་བ་བཞིན་དུ། རླུང་སེམས་ཙམ་ལས་གྲུབ་པའི་རྡོ་རྗེ་འཆང་གི་རྣམ་པ་ཅན་གྱི་སྐུ་གྲུབ་པ་དེས་ཀྱང་རང་གི་རྣམ་སྨིན་གྱི་ལུས་དེ་དོར་བ་ཙམ་གྱིས་ཟུང་འཇུག་གི་སྐུར་འཚང་
རྒྱ་བས་དེ་ཐོབ་པ་ལ་ས་བཅུ་པ་སྐྱེ་བ་གཅིག་གིས་ཐོགས་པའི་ས་ཐོབ་པ་ཞེས་བྱའོ། །ས་བཅུ་པའི་བར་ཆད་མེད་ལམ་ལ་གནས་པ་དེས་རང་གི་ཕྱི་ལོགས་དེ་མ་ཐག་ཏུ་འཚང་རྒྱ་བ་བཞིན་དུ་འོད་གསལ་དུ་ཞུགས་པ་དེས་ཀྱང་རང་གི་དེ་མ་ཐག་ཏུ་ལུགས་
ལྡོག་གི་སྣང་བ་རླུང་དང་བཅས་པ་ལས་ཟུང་འཇུག་གི་སྐུར་འགྱུར་བས། དེ་ཐོབ་པ་ལ་ས་བཅུ་པའི་བར་ཆད་མེད་ལམ་གྱི་ས་ཐོབ་པར་གསུངས་སོ། །རྒྱུན་མཐའི་ཕྱི་ལོགས་སུ་སངས་རྒྱས་པ་དེས་མི་སློབ་པའི་ལམ་ཐོབ་པ་བཞིན་དུ། ཟུང་འཇུག་གི་སྐུ་
གྲུབ་པ་དེས་ཀྱང། ཟུང་འཇུག་ཏིང་ངེ་འཛིན་ལ་གནས་ནས། སླར་ཞིང་གང་ལའང་མི་སློབ་པོ། །ཞེས་གསུངས་པ་བཞིན་དུ། ལམ་གྱི་རིམ་པ་ལ་གསར་དུ་བསླབ་ཏུ་མེད་པའི་གོ་འཕང་ཐོབ་ནས་ཡོངས་སུ་རྫོགས་པའི་རྣལ་འབྱོར་པར་གྱུར་པས། དེ་ཐོབ་
པ་ལ་སངས་རྒྱས་ཀྱིས་ཀུན་ཏུ་འོད་ཐོབ་པ་ཞེས་གསུངས་སོ། །མངོན་རྫོགས་བྱང་ཆུབ་ནི་འོད་གསལ་ལོ། །དག་པའི་གནས་ཐོབ་པ་ལ། གཙང་མའི་གནས་སུ་ཉེ་བར་འགྲོ། ཞེས་བཤད་ཀྱང། སྔ་མ་ལེགས་ཏེ་ཉོན་མོངས་དག་པའི་གནས་ཏེ་རྒྱུའོ། །ཕྱིར་

[025B] །སྐྱེ་བ་འདིར་ཐམས་ཅད་མཁྱེན་པ་ཐོབ་པ་ནི་སྲིད་པ་ཐ་མ་པར་སྟོན་ནོ། །བཞི་པ་ནི། ཆོས་ཀྱི་འབྱུང་གནས་ནས་འདིར་སློབ་བོ། །ཞེས་པའི་བར་གྱིས་སྟོན་ཏེ། ཆོས་འབྱུང་ནི་སྟོབས་ལ་སོགས་པའི་ཡོན་ཏན་གྱི་ཆོས་འབྱུང་བ་སྟེ་
མངོན་པར་བྱང་ཆུབ་པ་འོད་གསལ་ལོ། །དེ་ལ་བརྟེན་ནས་ཆགས་སོགས་ཀྱི་རིམ་པ་རྒྱ་ཆེན་པོས་ཆོས་ཀྱི་དབྱིངས་མངོན་པར་བྱང་ཆུབ་པ་སྟེ་རྟོགས་པར་བྱེད་དོ། །ཡོ་བྱད་ཇི་ལྟར་རྙེད་པའི་སྤྱོད་པ་བྱེད་པ་པོས། མངོན་པར་རྟོགས་པར་གང་གྱུར་པ་དེ་ལ་བླ་ན་མེད་པར་མངོན་པར་བྱང་ཆུབ་པའི་
སྤྱོད་པ་སྤྲོས་བཅས་ལ་སོགས་པ་གསུམ་གྱིས་འདིར་སློབ་བ། །དེ་ནས་གཟོད་ནས་ཞེས་པ་བཞིས་སྤྱོད་པ་མི་དགོས་པར་རྩོད་དེ་དེ་བཞིན་ཉིད་གདོད་ནས་གྲུབ་པའི་དོན་རྟོག་མེད་ནི་རྟོག་པའི་ཀུན་སྤྱོད་ལས་མི་འབྱུང་ངོ་སྙམ་པའོ། །འདིར་གདོད་ནས་གྲུབ་པའི་རང་བཞིན་ཅན། ངོ་བོ་ཉིད་ཀྱིས་
དེ་གྲུབ་ན། །བསླབ་པའི་སྦྱོར་བས་ཅི་ཞིག་བྱ། །རྟོག་ལས་དེ་བཞིན་ཉིད་མི་སྐྱེ། །ཞེས་བསྒྱུར་བ་ལེགས་སོ། །དེ་ནས་གང་ཞིག་ཅེས་པ་བཞིས་སྤྱོད་པ་མི་བྱེད་ན་ཡེ་ཤེས་མི་འཕེལ་བས་འཕེལ་བའི་དོན་དུ་སློབ་པར་བསྟན་ནོ། །དེ་ནས་རང་བཞིན་སྣང་བའི་ཞེས་བ་བཞིས་སྤྱོད་པ་ལ་བསླབས་
ན་བྱང་ཆུབ་མྱུར་བར་བཤད་དེ། འདིའི་རྐང་པ་གསུམ་པ་དང་དང་པོ་གཉིས་ཀྱིས་འོད་གསལ་ཐོབ་ནས་སྤྱོད་པ་བྱེད་པར་བཤད་ཅིང། རྡོ་རྗེ་ཕྲེང་བར་རང་བཞིན་སྣང་བའི་དབྱེ་བ་ཤེས་ནས་སྤྱོད་པ་བྱ་བར་གསུངས་པའི་དགོངས་པ་འང་བཤད་དོ། །ཇི་ལྟར་ཞེས་པ་བཞིས་སྤྱོད་པ་མ་
སྤྱད་ན་བྱང་ཆུབ་མི་འཐོབ་པ་དཔེ་དང་བཅས་པ་གསུངས་སོ། །གསུམ་པ་ལ་སྣོད་མིན་ནི་གང་ཞིག་ཅེས་པ་ཚིགས་སུ་བཅད་པ་གཉིས་ཀྱིས་སྟོན་ཏེ། རྐང་པ་བཞི་པ་ནི། ཆག་གིས། ཀུན་མཁྱེན་ཡང་དག་ཐོབ་མི་འགྱུར། །ཞེས་སོགས་དམན་པ་ཞེས་བསྒྱུར་བ་ལེགས་

[026A]༄༅། །སོ། །དེ་ལྟར་རང་བཞིན་ངན་གྱུར་ཞེས་པ་བཞིས་ནི་དེ་དྲུང་དུ་མི་གཞག་པར་བསྟན་ནོ། །སྣོད་དུ་གྱུར་པ་ནི་ཡོན་ཏན་མཆོག་ལྡན་ཞེས་པ་བཞིས་བསྟན་ཏོ། །སྣོད་དུ་གྱུར་པ་ནི་ཡོན་ཏན་མཆོག་ལྡན་ཞེས་པ་བཞིས་བསྟན་ཏོ། །བཞི་པ་ལ་རྒྱུད་
མང་དུ་ཐོས་ཀྱང་དེ་ཁོ་ན་ཉིད་ཀྱི་མན་ངག་མ་ཐོབ་ན་འཆད་པར་མི་འོས་པ་ནི་རྒྱུད་ནི་ཞེས་པ་བཞིས་བསྟན་ནོ། །འདིར་འགྱུར་རྙིང་ལེགས་སོ། །མན་ངག་ཐོབ་ཀྱང་མང་དུ་ཐོས་པ་མེད་ནའང་འཆད་པ་པོར་མི་འོས་པ་ནི། གཞན་ཡང། སྐལ་པ་དང་ལྡན་གྱུར་ཞིང་དེ་ཉིད་
མན་ངག་ཐོབ། །གང་ཡང་བློ་གྲོས་བླུན་ཞིང་དོན་གྱི་སྦྱོར་ལ་ནུས་པ་མེད། །གཞན་ཕན་བྱ་བའི་བློ་ཡིས་སྟོན་པ་ལ་ནི་རབ་འཇུག་པ། །ཚིག་གི་ཡོན་ཏན་རྣམ་པར་དམན་པ་དེ་ཡང་བརྙས་པར་འགྱུར། །ཞེས་པས་བསྟན་ཏེ་འདི་ལཀྵྨཱིའི་འགྲེལ་པར་མ་བྱུང་ངོ། །རྒྱུད་མང་དུ་
ཐོས་པ་དང་དེ་ཁོ་ན་ཉིད་ཀྱི་མན་ངག་ཐོབ་ནས་མན་ངག་སྟོན་པར་འོས་པ་ནི་རྒྱུད་ནི་ཞེས་པ་བཞིས་བསྟན་ཏོ། །གནས་དྲུག་ཤེས་པ་ནི་མཐའ་དྲུག་གི་སྒོ་ནས་རྒྱུད་བཤད་ནུས་པ་ལ་བཤད་དོ། །གསུམ་པ་ནི། འཕགས་པ་རྡོ་རྗེ་ཅན་གྱི་དྲིན་གྱིས་རྒྱུད་རྣམས་
མང་པོ་ཐོས། ཞེས་པ་བཞིས་ཇི་ལྟར་བརྩམས་པ་དང། རྩོམ་པ་པོ་དང། དེའི་དགེ་བ་བསྔོ་བ་བསྟན་ཏོ། །འཕགས་པ་རྡོ་རྗེ་ཅན་གྱི་དྲིན་ནི་རྨི་ལམ་དུ་རྡོ་རྗེ་འཆང་ཆེན་པོས་རྗེས་སུ་བཟུང་བའི་དྲིན་གྱིས་ཞེས་དང། ཤཱཀྱ་བཤེས་གཉེན་ནི། སློབ་དཔོན་གྱི་རབ་བྱུང་
གི་མཚན་ཡིན་ལ། དངོས་གྲུབ་ཀྱི་མཚན་ནི་ཀླུ་སྒྲུབ་ཅེས་པའོ། །ཞེས་རང་ལུགས་དང། གཞན་དག་སློབ་དཔོན་ཉིད་ཀྱི་སློབ་མ་ཤཱཀྱ་བཤེས་གཉེན་ཏེ། སློབ་དཔོན་ཉིད་ཀྱིས་མཛད་པའི་རབ་ཏུ་བྱེད་པ་ལ་སློབ་མའི་མིང་འཇོག་པ་ནི་ཤིན་ཏུ་དགྱེས་པའི་ཕྱིར་རོ། །

[026B] །འདི་ལ་རྒྱ་གར་དུ་ཡང་ཨ་བྷ་ཡཱ་ཀར་ལ་སོགས་པ་མང་པོས་ནི། འཕགས་པའི་སློབ་མ་ཤཱཀྱ་བཤེས་གཉེན་གྱིས་མཛད་པར་བཞེད་ལ། ལཀྵྨཱིས་ལ་སོགས་པ་འགའ་ཞིག་གིས་
ནི། སློབ་དཔོན་ཉིད་ཀྱིས་མཛད་ཟེར་རོ། །འདི་ལྟར་དུ་གོ་སྟེ་མངོན་པར་བྱང་ཆུབ་པའི་རིམ་པ་ལས། བཞི་པ་མངོན་རྫོགས་བྱང་ཆུབ་པའི། །རིམ་པ་འདི་ནི་བདག་གིས་བཤད། །ཅེས་གསུངས་ཤིང། ཟུང་འཇུག་གི་རིམ་པ་ལས་ཀྱང། མཆོག་གྱུར་རིམ་པ་ལྔ་པོ་
ནི། ཞེས་གསུངས་པས། སློབ་དཔོན་ཉིད་ཀྱིས་རིམ་པ་ལྔ་མཛད་པ་ཡིན་ནོ། །བསྡུས་པའི་རིམ་པ་མདོར་བྱས་ལ་རིམ་པ་གཅིག་དང། རྫོགས་རིམ་ལ་རིམ་པ་བཞི་ཡིན་པས་འོད་གསལ་རིམ་པ་བཞི་པ་དང། རིམ་པ་ལྔ་མཛད་པ་ཡིན་ནོ་སྙམ་ན། དེ་ནི་མ་ཡིན་ཏེ་
རྡོ་རྗེ་བཟླས་པ་དང། བདག་བྱིན་རླབས་དང། མངོན་པར་བྱང་ཆུབ་པའི་རིམ་པ་གསུམ་ལ་བརྩམས་པའི་དགེ་རྩ་བསྔོ་བ་མ་མཛད་པར་ཟུང་འཇུག་རྫོགས་པའི་མཐར། མཆོག་གྱུར་རིམ་པ་ལྔ་པོ་ནི། །བཤད་ལས་བསོད་ནམས་གང་ཐོབ་པས། །ཟུང་དུ་འཇུག་པའི་ཏིང་ངེ་
འཛིན། །འདི་ཡིས་འཇིག་རྟེན་རོལ་པར་ཤོག་ཅེས་རིམ་པ་ལྔ་ཀ་བརྩམས་པའི་དགེ་བ་བསྔོ་བ་རིམ་པ་ཐ་མར་མཛད་ལ། མདོར་བྱས་ལས་དགེ་རྩ་བསྔོ་བ་མཛད་པའི་ཕྱིར་རོ། །དེས་ན་རྫོགས་རིམ་རིམ་པ་ལྔ་མཛད་པར་གསལ་ལོ། །འོ་ན་རིམ་པ་གཉིས་པའི་མཇུག་ཏུ་
བརྩམས་པའི་དགེ་རྩ་བསྔོ་བ་མཛད་པས་དེ་སློབ་དཔོན་གྱིས་མཛད་པ་མ་ཡིན་ལ། དེ་མིན་པའི་རྫོགས་རིམ་གྱི་རིམ་པ་གཞན་ཡང་སློབ་དཔོན་གྱིས་མ་མཛད་པས། རྫོགས་རིམ་གྱི་རིམ་པ་ལྔ་ཇི་ལྟར་འཐད་སྙམ་ན་སྔར་བཤད་པའི་རྒྱུ་མཚན་དང། སྤྱོད་བསྡུས་སུ་རིམ་

[027A]༄༅། །པ་གཉིས་པ་ནས་ལུང་ལན་གཉིས་དྲངས་པས་དགོངས་པ་བླ་ན་མེད་པའི་རིམ་པ་འདི་འཕགས་པས་མཛད་པ་ཡིན་ནོ། །འོན་ཀྱང་འདི་ལ་བསྔོ་བ་ཟུར་དུ་མཛད་པ་དང། འཕགས་པའི་དྲིན་གྱིས་རྒྱུད་མང་དུ་ཐོས་ནས་ཤཱཀྱ་བཤེས་གཉེན་གྱིས་བརྩམས་
པར་གསུངས་པས་འཕགས་པས་མཛད་པའི་གཤམ་ལ་ཤཱཀྱ་བཤེས་གཉེན་གྱིས་མཛད་པ་ཞིག་བཏགས་ནས་གཞུང་ཟུར་དུ་མ་བྱས་པ་ཞིག་ཡིན་པར་སྣང་ངོ། །འོ་ན་དེ་གཉིས་ཀྱི་མཚམས་སོ་སོར་གཟུང་ནུས་སམ་མི་ནུས་ཤེ་ན། ཞིབ་ཏུ་དཔྱད་ན་སོ་སོར་གཟུང་
ནུས་པར་མངོན་ཏེ། སྲིད་པའི་གཟེབ་ལས་གྲོལ་བར་འགྱུར། ཞེས་པ་ཡན་ཆད་ཀྱིས་སྣང་བ་གསུམ་དང། རང་བཞིན་གཏན་ལ་འབེབས་པ་དང། སྟོང་པ་གསུམ་གྱི་ཡེ་ཤེས་བསྐྱེད་ཚུལ་དང། དེ་མ་རྟོགས་པའི་ཉེས་དམིགས་དང། རྟོགས་པའི་ཕན་ཡོན་རྣམས་
བསྟན་འདུག་ལ། དེ་ཙམ་གྱིས་སེམས་དབེན་གྱི་གནད་རྣམས་རྫོགས་ནས་སྣང་བས་དེ་ཡན་ཆད་སློབ་དཔོན་གྱིས་མཛད་པར་མངོན་ནོ། །དེ་ནས་བསྐྱེད་རིམ་པས་སྣང་མཆེད་ཐོབ་གསུམ་ལ་ཟླ་བ་རྡོ་རྗེ་སོགས་སུ་མོས་ནས་ལྷ་བསྐྱེད་ཚུལ་དང། རྫོགས་རིམ་པས་སྟོང་པ་
བཞིའི་མཐར་ལུགས་ལྡོག་གི་སྣང་བ་གསུམ་ལ་ལྷའི་སྐུ་བསྐྱེད་ཚུལ་བསྟན་པ་མན་ཆད་ཤཱཀྱ་བཤེས་གཉེན་གྱིས་མཛད་པར་མངོན་ཏེ། སློབ་དཔོན་གྱིས་ནི་རྫོགས་རིམ་པས་འོད་གསལ་གྱི་མཐར་ལྷའི་སྐུ་བསྐྱེད་ཚུལ་རིམ་པ་བཞི་པར། ཇི་ལྟར་ཆུ་ཀླུང་དང་པ་ལ། །
ཞེས་སོགས་ཀྱིས་བཤད་པའི་ཕྱིར་དང། འདས་པ་དང་ནི་མ་འོངས་དང། །ཞེས་སོགས་སྔར་རིམ་པ་དང་པོར་བཤད་ཟིན་པའི་ཕྱིར་རོ། །མདོར་ན། སློབ་དཔོན་གྱི་ཡིན་ན་རིམ་པ་གཉིས་པ་འདིར་འོད་གསལ་རྒྱས་པར་སྟོན་པར་མི་རིགས་ཏེ། རང་གི་སྐབས་དོར་

[027B] །ཤཱཀྱ་བཤེས་གཉེན་གྱི་ཡིན་ན་མདོར་བསྟན་གྱི་སྐབས་སུ་སྟོང་པ་བཞི་པ་བྱུང་བས་དེ་རྒྱས་པར་འཆད་པར་སྦྱར་ན་འགྲིག་གོ་བླ་ན་མེད་པའི་དགོངས་པ་ཞེས་བྱ་བའི་དགོངས་པ་ནི་རྟོགས་པའི་དོན་ནོ། །བླ་ན་མེད་པ་ནི་སེམས་དབེན་གྱི་
དེ་ཁོ་ན་ཉིད་རྟོགས་པ་དེ་ལམ་གཞན་ལས་ཕུལ་དུ་བྱུང་བའོ། །འདི་ནི་སློབ་དཔོན་གྱིས་བཏགས་པའི་མིང་དུ་མངོན་ཏེ་སྤྱོད་བསྡུས་ལས། དེ་བཞིན་དུ་སྨོས་པའོ། །ཐམས་ཅད་ནི་སྣང་བ་གསུམ་དང། གྲང་བཞིན་རྣམས་སོ། །རྣམ་པར་དག་པ་ནི་འོད་གསལ་ཏེ་འདི་ནི་སློབ་
དཔོན་ཤཱཀྱ་བཤེས་གཉེན་གྱིས་བཏགས་པའི་མིང་དུ་མངོན་ནོ། །དགོངས་པ་བླ་ན་མེད་པའི་རིམ་པ་བཤད་ཟིན་ཏོ། །མངྒ་ལཾ། །



﻿༄༅། །རིམ་ལྔ་བསྡུས་པའི་ཟིན་བྲིས་

[001A] །བླ་མ་རྗེ་བཙུན་རྣམས་ལ་ཕྱག་འཚལ་ལོ། །དེ་ལ་སྤྱིར་མར་པ་ལྷོ་བྲག་པས་རྗེ་ནཱ་རོ་པའི་དྲུང་དུ། ལན་མང་དུ་བྱོན་ནས་གདམས་ངག་རྒྱ་ཚར་ཞུས་ལ། ཁྱད་པར་བར་པ་བྱོན་པའི་ཚེ་གདམས་ངག་
ཁྱད་པར་ཅན་བཞི་གནང་སྟེ། ཀྱེ་རྡོ་རྗེ་ལ་བརྟེན་ནས་སྟོང་ཉིད་སྤར་ཟིན་གྱི་གདམས་ངག་བྱ་བ་གཏུམ་མོ་བསྒོམ་པའི་གདམས་ངག་དང། མཧཱ་མ་ཡའི་རྒྱུད་ལ་བརྟེན་ནས་རླུང་ཁ་སྦྱར་བསྒོམ་པའི་མན་ངག་བྱ་བ་ཐིག་ལེ་དཀར་དམར་
བསྒོམ་པའི་ཐབས་དང། གདན་བཞིའི་རྒྱུད་ལ་བརྟེན་ནས་འཕོ་བ་གྲོང་འཇུག་གི་གདམས་ངག་དང། དཔལ་གསང་བ་འདུས་པ་ལ་བརྟེན་ནས་རིམ་ལྔ་གདན་རྫོགས་ཀྱི་ཁྲིད་རྣམས་སོ། །དེ་ལ་ཕྱི་མའི་དེན་གཏན་ལ་འབེབས་པ་རྗེ་ནཱ་རོ་པས་
མཛད་པའི་རྡོ་རྗེའི་ཚིག་སྒྲམ་རིམ་པ་ལྔ་བསྡུས་པ་གསལ་བ་ཞེས་བྱ་བ་འདི་ཡིན་ནོ། །འདི་ལ་གཉིས་ཏེ། གདམས་ངག་གི་ཆེ་བ་དང། གདམས་པ་དངོས་སོ། །དང་པོ་ནི། སངས་རྒྱས་ཀུན་གྱི་གསང་བ་ཆེ། །རིམ་པ་ལྔ་ལ་གནས་པ་པོ། །
ཞེས་ཏེ། དུས་གསུམ་གྱི་སངས་རྒྱས་ཀུན་གྱི་བགྲོད་པ་གཅིག་པའི་ལམ་གསང་བ་བས་ཀྱང་ཆེས་གསང་བ་འཆད་པར་འགྱུར་བའི་རིམ་པ་ལྔ་པོ་འདི་ཉིད་ཡིན་ནོ། །གཉིས་པ་ལ་གཞི་ལམ་འབྲས་གསུམ་མདོར་བསྟན་པ་དང། རྒྱས་

[002A]༄༅། །པར་བཤད་པའོ། །དང་པོ་ནི། དངོས་པོའི་གནས་ལུགས་ལམ་དང་ནི། །འབྲས་བུ་སྐྱེ་བའི་རིམ་པའོ། །ཞེས་ཏེ། གཞི་རྡོ་རྗེ་ལུས་ཀྱི་ཆགས་ཚུལ་དང། དེ་ལ་བརྟེན་པའི་སེམས་ཀྱི་ཆགས་ཚུལ་གཏན་ལ་དབབ་པ་
དང། ལུས་ལ་གནད་དུ་བསྣུན་པ་ལ་བརྟེན་ནས་ལམ་ཇི་ལྟར་བགྲོད་པའི་རིམ་པ་དང། འབྲས་བུ་ཟུང་འཇུག་གི་བར་དུ་ཇི་ལྟར་སྐྱེ་བའི་རིམ་པ་རྣམས་སོ། །གཉིས་པ་ལ་གཞི་ལུས་སེམས་ཀྱི་གནས་ཚུལ་དང། ལམ་བགྲོད་པའི་རིམ་པ་དང། འབྲས་
བུ་སྐྱེ་བའི་ཚུལ་ལོ། །དང་པོ་ལ། ལུས་སེམས་སོ་སོ་བའི་གནས་ལུགས་དང། ཐུན་མོང་བའི་གནས་ལུགས་དང། ལུས་ཀྱི་གནས་ལུགས་བྱེ་བྲག་ཏུ་བཤད་པའོ། །དང་པོ་ནི། དངོས་པོའི་གནས་ལུགས་གཉིས་ཡིན་ཏེ། །སེམས་དང་
ལུས་ཀྱི་གནས་ཐབས་ལས། །རགས་དང་ཕྲ་དང་ཤིན་ཏུ་ཕྲ། །ཞེས་པ་སོ་སོར་སྦྱར་ཏེ། ལུས་ཀྱི་གནས་ལུགས་རགས་པ་རྟེན་བརྟེན་པའི་ལྷ་སྐུར་འཆར་བའི་གཞི་ལུས་ཀྱི་ཕུང་ཁམས་སྐྱེ་མཆེད་ཙམ་དང། ཕྲ་བ་རྩ་ཇི་ལྟར་སྐྱེ་བའི་གོ་
རིམ་དང། གྲངས་ངེས་དང། གནས་ཚུལ་དང། དེའི་ནང་ནས་རླུང་ཇི་ལྟར་རྒྱུ་བའི་ཚུལ་དང། དེ་ལ་བརྟེན་ནས་ཐིག་ལེ་དཀར་དམར་གྱི་འདུ་འཕྲོད་བྱེད་ཚུལ་སོགས་སོ། །ཤིན་ཏུ་ཕྲ་བ་ནི། སེམས་དང་འབྲལ་དུ་མི་རུང་བའི་འོད་གསལ་གྱི་

[002B] །སེམས་ཀྱི་གནས་ལུགས་རགས་པ་ནི། རང་བཞིན་བརྒྱད་ཅུའི་རྣམ་པར་རྟོག་པ་རྣམས་དང། ཕྲ་བ་ནི་གཞི་དུས་ཀྱི་སྣང་བ་གསུམ་དང། ཤིན་ཏུ་ཕྲ་བ་ནི་གཞིའི་འོད་གསལ་ལོ། །ཡང་ན་བསྲེ་བ་དྲུག་གི་སྐབས་སུ་བཤད་པ་ལྟར་རྣམ་སྨིན་གྱི་ལུས་
ད་ལྟར་གྱི་ཆེ་འདིའི་ལུས་དང་བག་ཆགས་ཀྱི་ལུས་རྨི་ལམ་གྱི་དུས་ཀྱི་དང། ཡིད་ཀྱི་ལུས་བར་དོའི་ལུས་རྣམས་ལ་རགས་པ་དང། ཕྲ་བ་དང་ཤིན་ཏུ་ཕྲ་བར་བྱས་ནས་ལུས་རྟེན་གྱི་དབང་གིས་དེ་ལ་བརྟེན་པའི་སེམས་གསུམ་གྱི་ཕྲ་རགས་ཀྱང་དབྱེ་བར་བྱའོ། །
གཉིས་པ་ནི། ཐུན་མོང་དབྱེར་མེད་རིམ་ཤེས་བྱ། །ཞེས་ཏེ། ཐ་མལ་པ་ནས་སངས་རྒྱས་ཀྱི་བར་དུ་འབྲལ་དུ་མི་རུང་པའི་རླུང་སེམས་ཕྲ་བའི་མཐར་ཐུག་པའོ། །གསུམ་པ་ལ་ལུས་ཀྱི་འཁོར་ལོ་བཞིའི་ཆགས་ཚུལ་བཤད་པ་དང། གཙོ་བོ་སྙིང་ཁའི་འཁོར་
ལོ་བྱེ་བྲག་ཏུ་བཤད་པ་དང། ལུས་ཀྱི་ཆགས་ཚུལ་ཤེས་པའི་ཕན་ཡོན་ནོ། །དང་པོ་ནི། གཉིད་དང་རྨི་ལམ་སྙོམས་འཇུག་པ། །ཐ་མལ་ལུས་དང་རྣམ་པ་བཞི། །འཁོར་ལོ་བཞི་ཡི་བདག་ཉིད་ཀྱི། །རྩ་དང་ཐིག་ལེ་སེམས་ཤེས་པས། །ལུས་དང་དུས་རླུང་ཡུལ་
གྱི་ནི། །གནད་ནི་བཞི་རུ་ཤེས་པར་བྱ། །ཞེས་ཏེ། དེ་ལ་སྤྱིར་ལུས་ཀྱི་གནད་གང་དུ་རྩའི་འཁོར་ལོ་ཇི་ལྟར་གནས་པ་དང། ཐིག་ལེ་དང་དེ་ལ་བརྟེན་པའི་སེམས་དུས་ནམ་གྱི་ཚེ་འཁོར་ལོ་གང་དུ་གནས་པའི་ཚུལ་ཤེས་པར་བྱ་སྟེ། རྨི་ལམ་མ་བྱུང་གོང་གི་
གཉིད་ཀྱི་དུས་སུ་སེམས་ཀྱི་རྟེན་དུ་གྱུར་པའི་ཐིག་ལེ་སྙིང་གའི་འཁོར་ལོའི་ལྟེ་བར་གནས་ལ། རྨི་ལམ་གྱི་དུས་སུ་ཐིག་ལེ་དེ་མགྲིན་པའི་འཁོར་ལོའི་ལྟེ་བ་དང། ཕོ་མོ་སྙོམས་འཇུག་བྱེད་པའི་དུས་སུ་བདེ་ཆེན་གྱི་འཁོར་ལོའི་ལྟེ་བ་དང། དེ་ལས་གཞན་

[003A]༄༅། །པའི་ལུས་ཐ་མལ་པའི་དུས་སུ་སྤྲུལ་པའི་འཁོར་ལོའི་ལྟེ་བར་གནས་སོ། །གཉིས་པ་ནི། དྲན་པ་སྣ་ཚོགས་རྟོག་པ་རྣམས། །སེམས་ལས་ཡང་དག་བྱུང་བས་ན། །རྣམ་ཤེས་སྲོག་ནི་འདུ་བའི་རྟེན། །སྙིང་ཁར་སྔགས་ཀྱི་འཁོར་
ལོ་བསྒོམ། །ཞེས་ཏེ། འཁོར་ལོ་བཞི་པོ་དེ་དག་ལས་ཀྱང་སྙིང་གའི་འཁོར་ལོའི་ལྟེ་བ་ཉིད་གཙོ་བོ་ཡིན་པས་དེའི་དབུས་སུ་མི་ཤིགས་པའི་ཐིག་ལེ་དང། འདབ་མ་རྣམས་ལ་དབྱངས་གསལ་གྱི་ཡི་གེ་གསལ་བཏབ་ནས་བསྒོམ་པར་བྱ་སྟེ། གནས་དེ་
ཉིད་སྲོག་དེ་རླུང་དང་སེམས་གཉིས་ཐོག་མར་ཉིད་མཚམས་སྦྱོར་བའི་དུས་འདུ་བ་དང། མཐར་འཆི་བའི་ཚེ་ཡང་གནས་དེ་ནས་ལུས་འདོར་བའི་ཕྱིར་རོ། །དེ་ལྟ་བུའི་རྟེན་ཡིན་པས་གཙོ་བོར་གནས་དེར་བསྒོམ་དགོས་པའི་རྒྱུ་མཚན་ནི། སྙིང་གའི་
མི་ཤིགས་པའི་འཁོར་ལོ་ལ་བརྟེན་ནས་རླུང་གི་སེམས་གསུམ་རིམ་གྱིས་གཡོ་བ་ལ་བརྟེན་ནས་ཡུལ་སྣ་ཚོགས་དྲན་པའི་རང་བཞིན་བརྒྱད་ཅུའི་རྟོག་པ་རྣམས་འབྱུང་ལ། དེ་ལ་བརྟེན་ནས་འཁོར་བར་འཁོར་བར་འགྱུར་བས་སོ། །དེ་ལ་ཁ་ཅིག་གིས་
འཁོར་ལོ་བཞི་པོའི་འདབ་མ་ལ་མི་ཕྱེད་མ་ལ་སོགས་པའི་རྩ་སུམ་ཅུ་རྩ་གཉིས་ཀྱི་བརྒྱད་བརྒྱད་སྦྱར་ནས་འཁོར་ལོ་རེ་ལ་རྩ་འདབ་བརྒྱད་བརྒྱད་ལས་མེད་ལ་འདབ་མ་དྲུག་ཅུ་རྩ་བཞི་སོགས་བཤད་པ་ནི། འདབ་མའི་ཀྱོག་བགྲངས་པ་ཡིན་ཏེ། དེའང་
ལྟེ་བའི་རྩ་འདབ་རེ་རེ་ལ་ཀྱོག་བརྒྱད་བརྒྱད་དང། མགྲིན་པའི་ལ་གཉིས་གཉིས་དང། སྤྱི་བོའི་ལ་བཞི་བཞི་ཡོད་པ་ཡིན་ནོ། །ཞེས་ཟེར་བ་ནི་རྣམ་པ་ཐམས་ཅད་དུ་བྱར་མི་རུང་སྟེ། རོ་རྐྱང་དབུ་མ་གསུམ་ཡང་རྩ་སོ་གཉིས་ཀྱི་གྲངས་སུ་གཏོགས་

[003B] དེ་དག་ལ་འདབ་མར་བྱས་ན་འདབ་མ་གང་ལ་བརྟེན་པའི་གཞི་མེད་པར་འགྱུར་བས་སོ། །ཡང་མ་རྒྱུད་ཀྱི་ལུགས་ལ་སྤྲུལ་པའི་འཁོར་ལོ་གཙོ་བོ་ཡིན་ལ། ཕ་རྒྱུད་པའི་ལུགས་ལ་སྙིང་གའི་འཁོར་ལོ་གཙོ་བོ་ཡིན་ནོ། །ཞེས་ཟེར་བའང་ངེས་པ་མེད་
དེ། ལུས་ཐོག་མར་ཆགས་པའི་གཞི་སོ་སོར་འདོད་པ་ལ་བྱེད་ན་རྣམ་པ་ཐམས་ཅད་དུ་མི་རུང་ལ། ཐོག་མར་ལུས་ལ་གནད་དུ་བསྣུན་པའི་རྣལ་འབྱོར་བསྒོམ་པ་ལ་བྱེད་ནའང་ངེས་པ་མེད་དེ། ནག་པོ་སྤྱོད་པའི་རིམ་པ་བཞི་པ་དང། དྲིལ་བུ་པའི་རིམ་པ་ལྔ་
དང། ཀུ་ཀུ་རི་པའི་མཧཱ་མ་ཡའི་གདམས་ངག་རྣམས་སུ་སྙིང་གའི་འཁོར་ལོ་གཙོ་བོར་མཛད་པ་དང། དུས་འཁོར་ནས་ལྟེ་བ་ལ་བཤད་པ་ནི་སྲོག་ཐུར་བསྲེ་བ་ལ་ཤེས་འདོད་ཞུགས་ནས་དེ་བསྲེ་བའི་གནས་ནི་ལྟེ་བ་ན་ཡོད་པས་ཡིན་ལ། ཌོ་མ་བི་ཧེ་རུ་ཀ་
ཡབ་སྲས་ཀྱིས། ལྟེ་བའི་འཁོར་ལོ་ལ་མཛད་པ་ནི། གཏུམ་མོ་ལ་རྩལ་དུ་འདོན་བཞེད་པ་ཡིན་ནོ། །གསང་བ་འདུས་པའི་ལུགས་གཉིས་ཀས་སྙིང་ག་གཙོ་བོར་བཞེད་པར་འདྲའོ། །གསུམ་པ་ནི། གཞི་ལམ་འབྲས་བུ་རབ་ཤེས་པས། །ལུས་དབེན་སྔགས་
དང་སེམས་གསུམ་གྱིས། །སྒྱུ་མ་མངོན་པར་བྱང་ཆུབ་པས། །ཟུང་འཇུག་རིམ་པ་ཤེས་པར་འགྱུར། །ཞེས་ཏེ། གཞི་རྡོ་རྗེ་ལུས་ཀྱི་གནས་ལུགས་ལེགས་པར་ཤེས་ནས་དེའི་གཙོ་བོ་སྙིང་གའི་མི་ཤིགས་པའི་ཐིག་ལེ་ལ་བརྟེན་ནས་རྡོ་རྗེའི་བཟླས་པ་བྱས་
པས་ཁམས་རགས་པ་རྣམས་ཕྲ་བ་ལ་ཐིམ་རླུང་ཡང་རགས་པ་སེམས་གསུམ་ལ་ཐིམ་ཞིང། སྣང་བ་འོད་གསལ་དུ་སྡུད་པའི་སེམས་དབེན་གྱི་རྟོགས་པ་སྐྱེ་ཚུལ་དང་དེ་ལས་སྟོང་པ་གསུམ་ལུགས་ལྡོག་ཏུ་ཤར་བའི་མཐར་སྒྱུ་མའི་སྐུ་འགྲུབ་ཚུལ་དང་

[004A]༄༅། །སྒྱུ་མ་ལ་བརྟེན་ནས་འོད་གསལ་མངོན་དུ་བྱེད་པའི་ཚུལ་དང། ལུགས་ལྡོག་ཏུ་ཤར་བའི་སྟེང་པ་བཞིའི་མཐར་ཟུང་འཇུག་ཏུ་ལྡང་བའི་རིམ་པ་རྣམས་ཕྱིན་ཅི་མ་ལོག་པར་ཤེས་པར་འགྱུར་རོ། །གཉིས་པ་ལམ་བགྲོད་པའི་རིམ་པ་ལ། སྙིང་
གར་འཁོར་ལོ་བསྒོམ་པ་དང། དེ་ལ་ཡི་གེ་ཇི་ལྟར་དགོད་པ་དང། བཀོད་ནས་རྡོ་རྗེའི་བཟླས་པ་བྱ་བའོ། །དང་པོ་ནི། སྔགས་ཀྱི་ཞེས་པའི་རྐང་པ་བཞི་སྟེ། སྙིང་ག་ཆོས་ཀྱི་འཁོར་ལོའི་ལྟེ་བ་ལ་བརྟེན་པའི་འདབ་མ་བརྒྱད་པའི་ཕྱི་དང་ནང་དང་གསང་བའི་ཚུལ་གྱིས་
སུམ་རིམ་དུ་བསམས་ཏེ། པད་འདབ་བྲིས་པ་ལྟ་བུ་མ་ཡིན་གྱི། རྩའི་འདབ་མ་སྦུབས་ཅན་ནོ། །གཉིས་པ་ནི། ཕྱི་རིམ་ཞེས་པ་རྐང་པ་བརྒྱད་དེ། རྩ་འདབ་བརྒྱད་པ་སུམ་རིམ་ཡོད་པའི་འདབ་མ་ཕྱི་མའི་ཤར་གྱི་རྩ་སྦུབས་ཀྱི་ནང་དུ་ཡི་གེ་བསྒྲིགས་པའི་ཚུལ་གྱིས་
ཨ་ཨཱ་དང། ལྷོའི་རྩ་འདབ་ལ་ཨི་ཨཱི་དང། ནུབ་ཏུ་ཨུ་ཨཱུ་དང། བྱང་དུ་ཨེ་ཨཻ་དང། ཤར་ལྷོར་ཨོ། ལྷོ་ནུབ་ཏུ་ཨཽ། ནུབ་བྱང་དུ་ཨཾ། བྱང་ཤར་དུ་ཨཿ་ཡི་གེ་ཐམས་ཅད་ཁ་དོག་དཀར་པོ་ཐིག་ལེས་བརྒྱན་པ་བསམ་མོ། །འདབ་མ་བར་པའི་ཤར་དུ་ཀའི་
སྡེ་ཚན་གྱི་ཡི་གེ་ལྔ། དེ་བཞིན་དུ་ལྷོར་ཅེ་སྡེ། ནུབ་ཏུ་ཊ་སྡེ། བྱང་དུ་ཏ་སྡེ། ཤར་ལྷོར་པ་སྡེ། ལྷོ་ནུབ་ཏུ་མཐར་གནས་ཀྱི་ཡི་གེ་བཞི། ནུབ་བྱང་དུ་དྲོ་བའི་ཡི་གེ་བཞི། བྱང་ཤར་དུ་བ་མཆུ་ཅན་དང། ལྕེ་རྩ་ཅན་ནམ། ཡང་ན་ཀླ་པླ་ཤླ་རྣམས་བཀོད་པར་བྱའོ།།
ཡི་གེ་ཐམས་ཅད་ཁ་དོག་དམར་པོ་ཐིག་ལེས་བརྒྱན་པའོ། །འདབ་མ་ནང་མའི་ཤར་དུ་རྀ། ལྷོར་རཱྀ། ནུབ་ཏུ་ལྀ། བྱང་དུ་ལཱྀ། ཁ་དོག་ནག་པོ་ཐིག་ལེས་བརྒྱན་པ་དང། རིམ་པ་གསུམ་གའི་ཡི་གེ་ཐམས་ཅད། བ་མོ་འཛག་པའི་རྣམ་པ་ཅན་དུ་བསམ་མོ། །

[004B] ཡི་གེ་སུམ་རིམ་དུ་བཀོད་པ་ནི། སྣང་མཆེད་ཐོབ་གསུམ་གྱི་ལམ་སྐྱེ་བ་ལ་ཕན་དགོས་ལ། དབྱངས་ཡིག་གིས་ཤེས་རབ་སྣང་བ་མཚོན་པས་ཕྱི་རིམ་དུ་འཐད་པའི་ཕྱིར་རོ། །ཁ་ཅིག་དང་པོར་རྡོར་བཟླས་བྱས་ནས་དེའི་
རྗེས་སུ་ཡི་གེ་འགོད་པའང་མི་འཐད་དེ། ཡི་གེ་བཀོད་ནས་དེའི་ནང་ནས་རྡོར་བཟླས་བྱ་དགོས་པ་ཡིན་ནོ། །སྙིང་གའི་ལྟེ་བའི་དབུས་སུ་ཐིག་ལེ་ཕྱེད་མན་ཆད་དམར་ཞིང་སྟོད་དཀར་བ་ཡུངས་ཀར་གྱི་འབྲུ་ཚོད་ཙམ་བསམས་ནས། དེའི་ནང་དུ་སྤུས་བྲིས་པ་ལྟ་བུའི་ཨ་ཐུང་
ཁ་དོག་ནག་པོ་འོད་ཟེར་ལྔའི་བདག་ཉིད་ཅན་བསམ་པར་བྱ་སྟེ། དེས་ནི་ཕྲ་བའི་རླུང་སེམས་མཚོན་ལ། ཐིག་ལེས་ནི་རླུང་སེམས་ཐོག་མར་གང་དུ་འཇུག་པའི་རྟེན་མཚོན་པ་ཡིན་ནོ། །འཁོར་ལོ་དེ་དག་གི་ནང་ནས་ཀྱང་སྙིང་གའི་འཁོར་ལོ་གཙོ་བོ་ཡིན་པའི་རྒྱུ་མཚན་
ནི་གཞི་སྐྱེ་ཤི་བར་དོ་གསུམ་འབྲས་བུ་སྐུ་གསུམ་དང་ཇི་ལྟ་བ་བཞིན་དུ་སྦྱར་ནས་བསྐྱེད་རྫོགས་གཉིས་ཀའི་སྐབས་སུ་བསྒོམ་པ་འདི་ཡབ་སྲས་ལྔ་གའི་བཞེད་པ་ལམ་གྱི་རྐང་གི་གཙོ་བོ་ཡིན་པར་ཤེས་པར་བྱ་བ་དང། དེ་ལྟར་ཤེས་ནས་སྙིང་གའི་འཁོར་ལོ་
གཙོ་བོར་འགྱུར་བའི་ཚུལ་ལོ། །དང་པོ་ནི། རིམ་ལྔ་ལས། ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་གྱུར། །ཞེས་ཐ་མལ་པ་ལ་བར་དོ་འབྱུང་བའི་དོད་ལ་རྣལ་འབྱོར་པ་ལ་ལོངས་སྤྱོད་རྫོགས་པའི་སྐུ་འབྱུང་
བར་གསུངས་པ་དང། སྤྱོད་བསྡུས་སུའང་རྨི་ལམ་གྱི་དཔེས་སྒྱུ་ལུས་མཚོན་པར་བྱས་ནས་གསུངས་པ་དང། རྣམ་གཞག་རིམ་པར་ཡང། བར་དོ་ལོངས་སྐུ་དང་སྦྱར་ནས་གསུངས་པའི་གནད་ཀྱིས་དེའི་གོང་གི་འཆི་བ་ཆོས་སྐུ་དང་སྦྱོར་བ་དང། འོག་གི་སྐྱེ་བ་

[005A]༄༅། །སྤྲུལ་སྐུ་དང་སྦྱོར་བར་ཤུགས་ཀྱིས་ཤེས་པ་དང། མདོར་བྱས་སུ། ལྷག་མོས་འོད་གསལ་དུ་འཇུག་པའི་སྐབས་སུ། མྱ་ངན་འདས་བཅས་ཀུན་སྟོང་དང། །ཆོས་ཀྱི་སྐུར་ཡང་བཤད་པ་ཡིན། །ཞེས་འཆི་བ་ཆོས་སྐུ་དང་སྦྱར་
ནས་གསུངས་ཤིང། དང་པོའི་མགོན་པོ་བར་དོ་དང་སྦྱར་ནས་སྐྱེ་བ་ལེན་པའི་དོད་དེ་ཉིད་སྤྲུལ་སྐུར་བསྒྱུར་བར་གསུངས་པའི་ཕྱིར་དང། སྤྱོད་བསྡུས་སུའང། ཇི་ལྟར་ཕྱོགས་བཅུར་བཞུགས་པའི་རྒྱལ་དབང་པོ། །དེ་ཡི་སྐུ་ལ་རྐང་རུས་ཤ་མེད་ཀྱང། །སེམས་
ཅན་ཕན་ཕྱིར་ཁམས་ལ་འཇུག་མཛད་ཅིང། །སྤྲུལ་པའི་སྐུ་ཡི་བྱ་བ་མཛད་པ་ཡིན། །ཞེས་སྐྱེ་བ་སྤྲུལ་སྐུ་དང་སྦྱར་ནས་གསུངས་པའི་ཕྱིར་དང། རྒྱས་པར་རྣམ་གཞག་རིམ་པ་ལས་འཆི་བ་དང་བར་དོ་ཆོས་ལོངས་གཉིས་དང། སྐྱེ་བ་སྤྲུལ་སྐུ་དང་
སྦྱར་ནས་གསུངས་སོ། །བླ་མ་སྔ་མ་ཁ་ཅིག་གི་གདམས་ངག་ལས། སྐྱེ་ཤི་བར་དོ་གསུམ་སྐུ་གསུམ་དུ་བྱེད་པའི་ཐ་སྙད་སྣང་ཡང་འཆི་བ་ཆོས་སྐུར་བྱེད་པའི་ཚེ་འཆི་བ་མཚན་ཉིད་བ་ཞིག་གཞིར་བཞག་གི་དབང་དུ་མཛད་པ་ནི་ལམ་གྱི་རྐང་སྟོར་བ་ཡིན་
ཏེ། གདུལ་བྱའི་གཙོ་བོ་ནི་རིན་པོ་ཆེ་ལྟ་བུའི་གང་ཟག་ཚེ་དེ་ལ་འཚང་རྒྱ་བའི་དབང་དུ་བྱས་པ་ཡིན་ལ། དེས་ནི་འཆི་བ་མཚན་ཉིད་པ་མ་བྱུང་བའི་གོང་དུ་སྐྱེ་ཤི་བར་དོ་གསུམ་དང་རྣམ་པ་འདྲ་བའི་སྐུ་གསུམ་གྱི་གོ་འཕང་མངོན་དུ་བྱེད་པའི་ཕྱིར་རོ། །དེས་ན་
དམ་ཚིག་ཁུ་བྱུང་ཆོ་ག་བཞིན། །འབྲས་བུ་འདོད་པས་བཏུང་བར་བྱ། །དེ་བཞིན་གཤེགས་པའི་ཚོགས་བསད་ན། །དངོས་གྲུབ་རབ་མཆོག་ཐོབ་པར་འགྱུར། །ཞེས་སོགས་ཀྱི་དོན། ལེ་ལོ་ཅན་བར་དོར་འཚང་རྒྱ་བ་ཁོ་ན་ལ་སྦྱོར་བ་ནི། ཕྱིན་ཅི་ལོག་ཏུ་

[005B] །དེས་ན་སྦྱང་གཞི་གང་ཟག་གཅིག་གི་རྒྱུད་ཀྱི་སྐྱེ་ཤི་བར་དོ་ཚན་པ་གཅིག་སྦྱོང་བ་ལ་བསྐྱེད་རྫོགས་གཉིས་ཀའི་སྐབས་སུ་སྦྱང་གཞི་གསུམ་དང། འབྲས་བུའི་སྐུ་གསུམ་དང། རྣམ་པ་རྗེས་སུ་མཐུན་པའི་ལམ་བསྒོམ་པར་བྱ་སྟེ། དེ་ལ་
དང་པོར་བསྐྱེད་རིམ་གྱི་སྐབས་སུ། དངོས་པོ་མེད་པས་བསྒོམ་པ་མེད། །ཅེས་པ་ནི། ཚིགས་བཅད་འདི་ཡིས་རྒྱུ་མི་རྒྱུའི་བདག་ཉིད་ཅན་རྣམས་སྟོང་པར་བསྒོམ། །ཞེས་གསུངས་པ་ལྟར། སྲུང་འཁོར་འོད་གསལ་དུ་སྡུད་པའི་དུས་སུ་བཅུད་ཀྱང་སྟོང་པར་
བསྒོམ་དགོས་མོད་ཀྱི། གཙོ་བོ་ནི་སྣོད་ཞིག་པ་དང་ཆོས་མཐུན་བསྒོམ་པ་ཡིན་ནོ། །དེ་ནས་རྟེན་གཞལ་ཡས་ཁང་བསྒོམ་པ་ནི། སྣོད་ཆགས་པ་དང་ཆོས་མཐུན་པར་བསྒོམ་པ་ཡིན་ལ། དེ་ནས་བཅུད་ཆགས་པའི་ཐོག་མ་བསྐལ་པ་དང་པོའི་མི་བརྫུས་
ཏེ་སྐྱེས་པ་དང་ཆོས་མཐུན་པར་ལྷག་མོས་ཀྱི་ལྷ་བསྒོམ་པ་ཡིན་ནོ། །དེ་ནས་བསྐལ་པ་དང་པོའི་མི་རིམ་གྱིས་ཤི་བ་དང་ཆོས་མཐུན་པར་ལྷག་མོས་འོད་གསལ་དུ་སྡུད་པ་ནི། སྦྱང་གཞི་ལ་བལྟོས་ཏེ་འཆི་བ་དང། འབྲས་བུ་ལ་བལྟོས་ཏེ་ཆོས་སྐུ་དང་
རྗེས་སུ་མཐུན་པར་བསྒོམ་པ་ཡིན་ལ། དེའང་སྔར་དྲངས་པའི་དམ་ཚིག་ཁུ་བྱུང་ཆོ་ག་བཞིན་ཞེས་སོགས་སོ། །མདོ་བསྲེ་ལས། ཕུང་སོགས་འོད་གསལ་དུ་བསྡུས་པའི་སྐབས་ལ་སྦྱར་བ་དང། སྤྱོད་བསྡུས་སུ་སྤྱོད་པ་ལ་སྦྱར་ཞིང། སྒྲོན་གསལ་
དུ། ལེ་ལོ་ཅན་བར་དོར་འཚང་རྒྱ་བ་དང། རྣམ་གཞག་རིམ་པར། ཕུང་སོགས་དོན་དམ་པའི་དཀྱིལ་འཁོར་དུ་བཞུགས་པ་ལ་སྦྱར་བས་ཀུན་ལ་སྦྱར་དུ་རུང་བ་ཡིན་ནོ། །ལྷག་མོས་ཀྱི་སྐབས་འདིར་ནི་རྣལ་འབྱོར་པའི་ཕུང་སོགས་དང། ལྷ་གཉིས་ཀ་
[006A]༄༅། །འོད་གསལ་དུ་འཇུག་རྒྱུ་ཡིན་པས་ལྷ་འོད་གསལ་དུ་སྡུད་པའི་དུས་སུ་རང་གི་ཕུང་སོགས་འོད་གསལ་དུ་ཞུགས་པའི་དོན་ལེགས་པར་དྲན་པར་བྱ་སྟེ། འདི་ནི་རིམ་པ་གཉིས་པའི་སྐབས་ཀྱི་སྒྱུ་ལུས་དང་ཟུང་འཇུག་མངོན་དུ་བྱེད་
པའི་གོང་དུ་སྟོང་པ་གསུམ་དང། གཞིའི་ཡེ་ཤེས་བསྒོམ་པའི་དུས་སུ་ས་ཆུ་ལ་ཐིམ་པ་སོགས་ཀྱི་རྫོགས་རིམ་སྐྱེ་བའི་རྒྱུད་སྨིན་བྱེད་ཡིན་པའི་ཕྱིར་རོ། །སྐབས་འདིར་ཕུང་སོགས་ལྔ་རིམ་གྱིས་ཐིམ་པར་བཤད་པ་དང། རིམ་པ་གཉིས་པའི་
སྐབས་སུ་ས་ཆུ་ལ་ཐིམ་པ་སོགས་བཤད་པ་ནི། རྣམ་སྣང་དང། རིན་འབྱུང་དང། འོད་དཔག་མེད་དང། དོན་ཡོད་གྲུབ་པ་དང། མི་བསྐྱོད་པའི་རིགས་སུ་གཏོགས་པའི་བསྒོམ་རྒྱུ་རྣམས་རིམ་པ་བཞིན་དུ་ས་དང་ཆུ་དང་མེ་དང་རླུང་དང་རྣམ་ཤེས་ཀྱི་ཁམས་
ལྔར་འདུས་པར་གསུངས་པས་ཕུང་སོགས་ལྷ་སོ་གཉིས་སུ་བསྒོམས་པས་ནི་ཁམས་ལྔ་སྦྱངས་ནས་དེ་དག་འོད་གསལ་དུ་རིམ་གྱིས་འཇུག་པའི་དོན་ནོ། །འོད་གསལ་དུ་བཅུག་པ་དེ་བརྟན་པར་བྱ་བའི་དོན་དུ་སྔགས་བརྗོད་པར་ཡང་གསུངས་ཤིང་
རྣམ་གཞག་རིམ་པར། ཨོཾ་ཞེས་པ་ནི་གཅིག་དང་ལྡན། ཞེས་པ་ནས། དྲུག་པ་ཨ་ཧ་ཞེས་སུ་བརྗོད། །ཅེས་པའི་བར་རྐང་པ་དྲུག་གིས་སྔགས་ཚན་པ་དྲུག་ཏུ་བཅད་ལ། དེ་ལྟར་དེ་བཞིན་གཤེགས་པ་དྲུག་སྐྱེ་བོ་མཆོག་ལ་བསྟན་པ་ཡིན།།
ཞེས་པས་ནི། དྲུག་པོ་དེ་རིགས་དྲུག་ཡིན་པར་བསྟན་ཞིང། སྔར་བཤད་པ་ལྟར་དང་པོ་ལྔས་རིགས་ལྔ་འོད་གསལ་དུ་ཞུགས་པར་བསྟན་པ་ལ། དྲུག་པ་ནི། འོད་གསལ་དུ་ཞུགས་པ་དེ་ཉིད། རྡོ་རྗེ་འཆང་དུ་ང་རྒྱལ་བྱ་བ་དང། དྲུག་པའང་འོད་

[006B] གཙོ་བོ་རྡོ་རྗེ་འཆང་འོད་གསལ་དུ་གཞུག་པར་བྱ་བ་ཡིན་པའི་ཕྱིར་རོ། །གཙོ་བོ་འོད་གསལ་དུ་འཇུག་པའི་ཚེ། མགོ་བོ་ནས་ནི་རྐང་པའི་བར། །ཇི་སྲིད་སྙིང་གར་ཕྱིན་གྱི་བར། །ཞེས་གསུངས་པ་ལྟར། གཙོ་བོ་རྡོ་རྗེ་འཆང་
གི་ཞབས་ནས་རིམ་གྱིས་ཐུགས་ཀའི་བར་འོད་གསལ་དུ་བསྡུས། དེ་ནས་དབུ་ནས་འོད་གསལ་དུ་བསྡུས་ནས་མཐར་ཐུག་གི་བར་དུ་བསྡུས་པར་བསམ་སྟེ། སྦྱང་གཞི་ཐ་མལ་པ་འཆི་བའི་ཚེ་ལུས་ཀྱི་སྟོད་སྨད་ནས་དྲོད་བསྡུས་ནས་ཐ་མར་སྙིང་གནས་འཆི་
འཕོ་བའི་ཕྱིར་དང། བསྐྱེད་རྫོགས་གཉིས་ཀའི་སྐབས་སུ། འོད་གསལ་དུ་འཇུག་པ་དེ་དང་རྗེས་སུ་མཐུན་པར་བསྒོམ་པ་ཡིན་པའི་ཕྱིར་རོ། །འོད་གསལ་གྱི་ངང་ནས་མངོན་བྱང་ལྔའི་སྒོ་ནས་དང་པོའི་མགོན་པོ་བསྒོམ་པ་དང། དེ་སྤྲུལ་སྐུར་བསྒྱུར་བ་ནི་
བར་དོ་དང། སྐྱེ་བ་དང་ཆོས་མཐུན་པར་བསྒོམ་པ་ཡིན་ནོ། །ཕྱག་རྒྱ་འདུ་བྱ་བའི་སྐབས་སུ་མདོ་བསྲེ་ལས། ཇི་ལྟར་བཅོམ་ལྡན་འདས་ཀྱིས་བྱང་ཆུབ་ཀྱི་གོ་འཕང་ནི་འདོད་ཆགས་ལས་སྐྱེ་བ་རབ་ཏུ་བསྟན་པའི་ཕྱིར། ལེའུ་དང་པོར་འདོད་ཆགས་ཆེན་པོའི་
ཚུལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པར་མཛད་པ་དེ་བཞིན་དུ་བསྐྱེད་བཞིན་པ་ལ་གནས་པས་ཀྱང་དང་པོར་སྦྱོར་བ་བྱ་སྟེ། ཞེས་གསུངས་པའི་བྱང་ཆུབ་ཀྱི་གོ་འཕང་ནི་སྔར་བཤད་པ་ལྟར། སྐྱེ་ཤི་བར་དོ་གསུམ་དང་ཆོས་མཐུན་པར་བསྒོས་
པའི་འབྲས་བུ་སྐུ་གསུམ་ཡིན་ལ། དེ་འདོད་ཆགས་ལས་སྐྱེ་བར་བསྟན་པའི་དོན་ནི། ས་ཆུ་སོགས་རིམ་གྱིས་ཐིམ་ནས་འོད་གསལ་དུ་འཇུག་པ་ལ་རྫོགས་རིམ་གྱི་སྐབས་སུ་ཕྱིའི་རྐྱེན་ཕྱག་རྒྱ་དང་ནང་གི་རྐྱེན་རླུང་གཉིས་ཡོད་པས་དེའི་རྒྱུད་སྨིན་པར་བྱེད་པ་

[007A]༄༅། །ལ་བསྐྱེད་རིམ་པས་ཀྱང་ཕྱག་རྒྱ་འདུས་བྱས་ནས་མཁའ་གསང་བྱིན་གྱིས་བརླབ་པ་སོགས་བསྒོམ་དགོས་པར་གསུངས་པ་ཡིན་ནོ། །ཕྱི་ནང་གི་རྐྱེན་གཉིས་ནི་ལེའུ་དང་པོའི་གཟུངས་དཀྱིལ་སྤྲུལ་པའི་སྐབས་སུ། དགོངས་པ་ལུང་
སྟོན་ལས། དེ་ནས་དེ་བཞིན་གཤེགས་ཀུན་དང། །དེ་བཞིན་བྱང་ཆུབ་སེམས་དཔའ་རྣམས། །དེ་བཞིན་གཤེགས་པའི་བདག་པོ་དེ། །བརྙེས་པའི་ཕྱིར་ནི་ཞུགས་པར་གྱུར། །སྲོག་དང་ཐུར་སེལ་གྱེན་རྒྱུ་དང། །ཁྱབ་དང་མཉམ་གནས་ཞེས་བཤད་
དང། །ཀླུ་དང་རུས་སྦལ་རྩངས་པ་དང། །ལྷ་སྦྱིན་དང་ནི་གཞུ་ལས་རྒྱལ། །དེ་དག་བདག་གཟུགས་བུད་མེད་དུ། །སླར་ཡང་སྤྲུལ་པར་མཛད་པ་ཡིན། །ཞེས་ལེའུ་དང་པོ་ལས་དེ་བཞིན་གཤེགས་པ་རྡོ་རྗེ་རྣམ་པར་སྣང་མཛད་ཆེན་པོ་འདོད་
ཆགས་ཆེན་པོའི་ཚུལ་གྱི་ཏིང་ངེ་འཛིན་ལ་སྙོམས་པར་ཞུགས་ནས་སྔར་སྤྲུལ་པའི་དེ་བཞིན་གཤེགས་པ་ཐམས་ཅད་ཉིད་ཀྱི་སྐུ་ལ་ཞུགས་པར་མཛད་ནས་སླར་ཡང་བུད་མེད་ཀྱི་གཟུགས་སུ་སྤྲུལ་ནས་སྐུ་ལ་བྱུང་བར་གྱུར་ཏེ། གཤེགས་
མ་བཞི་དང། རྡོ་རྗེ་མ་ལྔ་སྟེ། དགུ་བྱུང་བའི་ལྷ་མོ་དགུ་རླུང་དགུ་དང་སྦྱར་བར་མཛད་པའི་དོན་ནི། ལྷ་མོའི་གཟུགས་སུ་སྤྲུལ་བ་ནི་སེམས་དབེན་གྱི་རྟོགས་པ་བསྐྱེད་པ་ལ་སོགས་པའི་ཕྱིའི་རྐྱེན་སྟོན་པ་ཡིན་ལ། དེ་དག་རླུང་དང་སྦྱར་བ་ནི་
རྡོར་བཟླས་ལ་བརྟེན་ནས་ནང་གི་རྐྱེན་རླུང་ལས་རུང་དུ་བྱེད་པའི་ཐབས་སྟོན་པ་ཡིན་ནོ། །གཉིས་པ་སྙིང་གའི་འཁོར་ལོ་གཙོ་བོར་གྱུར་པའི་ཚུལ་ནི། འཆི་བའི་དུས་ཀྱི་ཕུང་སོགས་རིམ་གྱིས་བསྡུས་ནས་འཆི་བའི་འོད་གསལ་མངོན་དུ་བྱ་

[007B] མཐར་ལུས་འདོར་ས་སྙིང་ག་དང། ཐོག་མར་རྣམ་ཤེས་གང་དུ་འཇུག་པའང་སྙིང་ག་ཡིན་ལ། དེ་དང་རྗེས་སུ་མཐུན་པར་རྣལ་འབྱོར་པས་ལམ་དུས་ཀྱི་སྟོང་པ་བཞིའི་ཡེ་ཤེས་མངོན་དུ་བྱེད་པ་ཡིན་ལ། དེ་མངོན་དུ་བྱེད་པའི་རྐྱེན་གྱི་གཙོ་
བོ་ཡང་ཕྱིའི་ཕྱག་རྒྱ་ལ་བརྟེན་པ་དང། ནང་གི་རླུང་ལས་རུང་དུ་བྱེད་པ་གཉིས་སོ། །ཕྱི་མ་ནི་རྡོ་རྗེའི་བཟླས་པ་ཉིད་ཀྱི་སྒོ་ནས་ཡིན་ལ་དེ་ནི་སྙིང་གའི་མི་ཤིགས་པའི་ཐིག་ལེ་ལ་བརྟེན་ནས་བྱེད་པ་ཡིན་ཏེ་འཆད་པར་འགྱུར་རོ། །དེ་ལ་བླ་མ་སྔ་མ་ཁ་
ཅིག་གིས་འབྱུང་འཇུག་ལ་བརྟེན་པའི་རྡོར་བཟླས་རྟགས་ལྔ་ཤར་གྱི་བར་དུ་བྱས་ནས་ཧཱུཾ་གིས་འོག་རླུང་སྙིང་གའི་ཐིག་ལེ་ལ་ཡར་ཐེན། ཨོཾ་གྱིས་སྟེང་རླུང་མར་བསྣན་ནས་སྙིང་གའི་ལྟེ་བར་རླུང་ཁ་སྦྱོར་བསྒོམ་པ་རྡོར་བཟླས་དངོས་དང། སྔ་མ་དེའི་ཡན་
ལག་ཙམ་དུ་འདད་པ་ནི་ཀླུ་སྒྲུབ་ཡབ་སྲས་ཀྱི་དགོངས་པ་མ་ཡིན་ཏེ། མིང་རྡོར་བཟླས་སུ་བཏགས་ཀྱང་དོན་བུམ་པ་ཅན་དུ་སོང་བས་རྡོར་བཟླས་གཅིག་པུས་སེམས་དབེན་གྱི་རྟོགས་པ་བསྐྱེད་ནུས་པས་དེ་མཚན་ཉིད་ཚང་བར་བསྒོམས་ན་བུམ་པ་ཅན་
དང། ལུས་ཀྱིས་ཚིགས་ལ་བརྟེན་ནས་དགའ་བཞིའི་དོགས་པ་བསྐྱེད་པའི་ཚུལ་ལ་སོགས་པ་རྣམས་བྱ་མི་དགོས་པར་རྩ་རྒྱུད་དང། བཤད་རྒྱུད་རྡོ་རྗེ་ཕྲེང་བ་རྣམས་སུ་རྒྱས་པར་གསུངས་པའི་ཕྱིར་རོ། །སེམས་དབེན་གྱི་རྟོགས་པ་བསྐྱེད་པའི་ཚུལ་
ཡང་དང་པོར་རྡོར་བཟླས་འབྱུང་འཇུག་ལ་བརྟེན་པ་ཉི་ཤུ་རྩ་ཤས་རེ་ཙམ་བྱས་ནས་དེའི་རྗེས་སུ་སྔར་བཤད་པའི་རྩ་འདབ་ཐ་མ་ཡི་གེ་དང་བཅས་པ་ལ་རླུང་ཁ་སྦྱར་བྱས་ནས་སེམས་བཟུང་སྟེ་སྣང་བའི་ཡེ་ཤེས་བསྐྱེད་པ་དང། ཡང་འབྱུང་འཇུག་

[008A]༄༅། །སྔོན་དུ་བཏང་ནས་རྩ་འདབ་བར་པ་ཡི་གེ་དང་བཅས་པ་ལ་སེམས་བཟུང་ནས་མཆེད་པའི་ཡེ་ཤེས་བསྐྱེད་ཚུལ་སོགས་མཛད་ཀྱང་ཁ་སྦྱར་བསྒོམ་པ་མིན་ནོ། །ཡང་རྗེ་འགོས་ཀྱིས། འཁོར་ལོའི་ལྟེ་བར་ཨཾ་ཡིག་དང་
ཨ་ཚེག་དྲག་ཅན་དང། ཨ་ཐུང་ལ་བརྟེན་ནས་རིམ་པ་བཞིན་དུ་སེམས་གསུམ་གྱི་རྟོགས་པ་བསྐྱེད་པའི་ཚུལ་དང། རིམ་ལྔའི་འགྲེལ་པ་ནོར་བུའི་ཕྲེང་བ་དང། ཁ་ཆེ་ལཀྵྨཱིས་མཛད་པ་དང། རྩ་རྒྱུད་ཀྱི་བཤད་པ་ཟུང་འཇུག་གསལ་བ་དང་
བཤད་རྒྱུད་རྡོ་རྗེ་འཕྲེང་བའི་འགྲེལ་པ་མཛད་པ་ཨ་ལམ་ཀ་ཀ་ལ་ཤ་རྣམས་ཀྱིས་ལྟེ་བར་ཐོག་མར་རྩ་འཁོར་འདབ་མ་བརྒྱད་པ་བསྒོམས་ནས་སེམས་དབེན་གྱི་རྟོགས་པ་བསྐྱེད་ཚུལ་ཅུང་ཟད་བཤད་ཀྱང་གསལ་ཞིང་མཐའ་ཆོད་པར་མ་
བཤད་དོ། །དེས་ན་སེམས་དབེན་གྱི་རྟོགས་པ་བསྐྱེད་པའི་ནང་གི་རྐྱེན་གྱི་གཙོ་བོར་རྡོར་བཟླས་ཉིད་ཡིན་པས་དེ་ལ་སྙིང་གར་སྔགས་ཀྱི་འཁོར་ལོ་བསྒོམ་པ་དང། དེ་ལ་བརྟེན་ནས་རྡོར་བཟླས་བྱེད་པའི་ཚུལ་གཉིས་ཀྱིས་ཤེས་པར་བྱའོ། །དང་
པོ་ནི། རྩ་གསལ་འདེབས་པའམ་མ་བཏབ་ཡང་རུང། སྙིང་གའི་འཁོར་ལོའི་རྩ་འདབ་སུམ་རིམ་ཡི་གེ་དང་བཅས་པ་གསལ་བཏབ་ཅིང། དེ་ཙམ་མི་གསལ་ན་སྙིང་གའི་འཁོར་ལོའི་ལྟེ་བ་ལུས་ཀྱི་གནད་གང་ན་ཡོད་པ་དེའི་ས་ཚིགས་མ་
འཆོལ་བར་ཤེས་པར་བྱས་ལ། དེའི་ནང་དུ་མི་ཤིགས་པའི་ཐིག་ལེ་སྔར་བཤད་པ་ལྟར་བསྒོམ་མོ། །གཉིས་པ་ལ། རྡོར་བཟླས་དངོས་དང། དེ་ལ་བརྟེན་ནས་སེམས་དབེན་གྱི་རྟོགས་པ་ཇི་ལྟར་སྐྱེ་བའི་ཚུལ་ལོ། །དང་པོ་ནི། རྩ་རྒྱུད་ལས་

[008B] །ཡུངས་ཀར་གྱི་ནི་འབྲུ་ཚོད་ཙམ། །སྣ་ཡི་རྩེ་མོར་ནན་ཏན་དུ། །རྣལ་འབྱོར་གྱིས་ནི་རྟག་ཏུ་བསྒོམ། །རིན་ཆེན་བརྟན་པར་གྱུར་ནས་སྤྲོ། །མ་བརྟན་བར་དུ་ཡོང་མི་སྤྲོ། །སངས་རྒྱས་འབར་བ་འདྲ་བའི་འོད། །མཆོག་རབ་སྤྲིན་
རྣམས་སྤྲོ་བར་བྱ། །ཞེས་གསུངས་པ་ལ་ཡིག་དོན་ནི་སྤྱི་དོན་དུ་འདུས་པར་དགོངས་ནས་བཤད་པ་ལོགས་སུ་མ་མཛད་ལ། སྤྱི་དོན་ལ། བསྐྱེད་རིམ་པའི་གདོང་གི་སྣ་རྩེར་ཕྱག་མཚན་ཕྲ་མོ་བསྒོམ་པའི་རྣལ་འབྱོར་བཤད་ལ། སྦས་དོན་ལ་
གསང་གནས་ཀྱི་སྣ་རྩེར་ཐིག་ལེ་ཕྲ་མོ་བསྒོམ་པའི་འདོད་ཆགས་ཆོས་སྦས་བཤད་ཅིང་མཐར་ཐུག་གི་བཤད་པ་ལ་རྡོ་རྗེའི་བཟླས་པ་བྱེད་ཚུལ་བཤད་དོ། །དེ་ལ་བླ་མ་སྔ་མ་དག་རྡོར་བཟླས་མཐར་ཐུག་ཏུ་བཞག་པ་མེད་པས་སེམས་དབེན་
བསྐྱེད་པའི་གོང་གི་རྡོར་བཟླས་མ་ཡིན་གྱི་ཟུང་འཇུག་ཐོབ་ནས་ལས་ཚོགས་སྒྲུབ་པའི་སྐབས་ཀྱི་རྡོར་བཟླས་ཡིན་ལ། མཐར་ཐུག་ཏུ་བཤད་པ་ནི། བཟླས་པ་བྱེད་པ་པོའི་ཟུང་འཇུག་གི་སྐུ་ལ་དགོངས་སོ་ཞེས་གསུང་ཡང། སྐབས་འདི། སེམས་
དབེན་གྱི་རྒྱུར་གྱུར་པའི་རྡོར་བཟླས་བྱེད་ཚུལ་ཕྱིན་ཅི་མ་ལོག་པར་བསྟན་པ་ལ་འཆད་མ་ཤེས་ན་རྡོར་བཟླས་ཀྱི་གནད་མཐའ་དག་ཉམས་པར་འགྱུར་རོ། །མཐར་ཐུག་ཏུ་བཤད་པ་ནི། དེའི་འབྲས་བུ་འོད་གསལ་ལེགས་པར་བསྒྲུབ་པ་ལ་དགོངས་
སོ། །དེས་ན་རྒྱུད་དེའི་འགྲེལ་པར། རིན་པོ་ཆེ་ནི། རླུང་ཁ་དོག་ལྔ་དེ་བཞིན་གཤེགས་པའི་བདག་ཉིད་ཅན་སྙིང་གའི་མི་ཤིགས་པའི་ཐིག་ལེ་སྟེ། རིན་པོ་ཆེ་སངས་རྒྱས་འབྲས་བུར་ཡོད་པས་འབྲས་བུའི་མིང་གི་རྒྱུ་བསྟན་པ་ཡིན་ལ། ཡུངས་

[009A]༄༅། །ཀར་གྱི་འབྲུ་ཚོད་ཙམ་ནི། ཐིག་ལེའི་གཟུགས་ཅན་དེ་ཐིག་ལེ་དཀར་དམར་ཁ་སྦྱར་བའི་དབུས་ན་ཨ་ཐུང་གནས་པའོ། །སྣའི་རྩེ་མོ་ནི། སྙིང་གའི་པདྨའི་ལྟེ་བའོ། །ནན་ཏན་ཞེན་པའམ་འབད་པས་འཇུག་གནས་ལྡང་
གསུམ་གྱི་རྣལ་འབྱོར་གྱིས་རྟག་པར་ཉིན་མཚན་དུ་བསྒོམ་པར་བྱའོ། །བརྟན་པར་གྱུར་ནས་སྤྲོ་བ་ནི། །སྤྱི་དོན་དང་སྦས་དོན་གྱི་སྐབས་སུ་དང་པོར་བརྟན་པ་ཐོབ་ནས་དེའི་རྗེས་སུ་སྤྲོ་བསྡུ་ལ་སློབ་པ་ལ་བཤད་ཀྱང། འདིར་ནི་བརྟན་པ་ནི་མི་
ཤིགས་པའི་ཐིག་ལེ་ཡིན་ལ། དེ་ལས་འོད་ཟེར་སྣ་ལྔའི་རླུང་སྤྲོ་བསྡུ་བྱེད་པ་ཡིན་ནོ། །བརྟན་པར་མ་གྱུར་ཞེས་པ་ནི། མི་ཤིགས་པའི་ཐིག་ལེའི་དེ་ཁོ་ན་ཉིད་ལེགས་པར་ཁོང་དུ་ཆུད་པར་རྡོར་བཟླས་འདི་བྱའི་བརྟན་པ་ཁོང་དུ་ཆུད་པར་མ་གྱུར་
པས་བྱས་ཀྱང་འབྲས་བུ་ཆུང་བར་བསྟན་ནོ། །སྤྲོ་བའི་ཚུལ་ནི། སངས་རྒྱས་འབར་བ་ནི་འོད་ཟེར་རྣམ་པ་ལྔའོ། །དེ་དང་འདྲ་བའི་འོད་ནི་དཀྱིལ་འཁོར་བཞི་སྟེ། གཡས་པ་ནས་འབྱུང་བའི་པདྨ་མགོན་པོའི་རྒྱུ་བ་སོགས་སོ། །དེ་དག་གི་དོན་
མདོར་བསྡུ་ན། དང་པོར་པདྨ་མགོན་པོའི་རྒྱུ་བ་ལྟ་བུ་ལ་རྡོར་བཟླས་བྱེད་པའི་ཚེ་ཨོཾ་གྱི་རང་སྒྲ་ཅན་དུ་ནང་དུ་འཇུག་པའི་ཚེ་སྙིང་གའི་མི་ཤིགས་པའི་ཐིག་ལེ་ཕུག་ནས་དེའི་ནང་དུ་ཞུགས་པར་བསམ་ཞིང། དེ་རྫོགས་པ་ངང་ཨའི་སྒྲ་གྲགས་
པར་བསམ་ཞིང། ཐིག་ལེ་དེ་ཉིད་ལ་དམིགས་ནས་སེམས་ཅུང་ཟད་རེ་གཟུང་ངོ། །ཕྱིར་འབྱུང་བའི་ཚེ་ཐིག་ལེ་དེ་ཉིད་ཀྱི་ནང་ནས་ཧཱུཾ་གི་རང་སྒྲ་ཅན་དུ་འབྱུང་བར་བསམས་ནས་རྡོར་བཟླས་བྱའོ། །ཡང་སྔར་དྲངས་པ་ལྟར་ལེའུ་གསུམ་པ་ནས་

[009B] །ཟླ་བའི་དཀྱིལ་འཁོར་བྲི་བར་བྱ། །གསལ་བའི་དཀྱིལ་འཁོར་དབུས་གནས་པར། །འཁོར་ལོའི་དཀྱིལ་འཁོར་བསྒོམ་པར་བྱ། །ཞེས་སོགས་ལ། དྲང་ངེས་ཀྱི་བཤད་པ་གཉིས་བྱས་ནས། དྲང་དོན་ལ་
བསྐྱེད་རིམ་གྱི་མངོན་བྱང་ལྔས་དང་པོའི་མགོན་པོ་བསྐྱེད་པ་ལ་སྦྱར་ནས་ནམ་མཁའི་དབྱིངས་ནི་ལྷག་མོས་འོད་གསལ་དུ་བསྡུས་པ་དང། དེར་ཟླ་བ་ལས་བྱང་ཆུབ་པ་དང། ཟླ་བའི་སྟེང་དུ་ཕྱག་མཚན་ལས་བྱང་ཆུབ་པ་ནི། རྣམ་སྣང་ལ་འཁོར་ལོ་བསྒོམ་པ་སོགས་
རིགས་ལྔ་ཀའི་དང་པོའི་མགོན་པོ་བསྐྱེད་ཚུལ་བསྟན་ནོ། །དེ་ཉིད་ངེས་དོན་གྱི་བཤད་པའི་ཚེ་ནམ་མཁའི་དབྱིངས་ནི་སྙིང་གའི་ལྟེ་བའི་ཁོང་སྟོང་དང། དེའི་དབུས་སུ་གནས་པའི་ཟླ་བའི་དཀྱིལ་འཁོར་ནི་མི་ཤིགས་པའི་ཐིག་ལེ་བྲི་བར་བྱ་བ་ནི་ཤེས་པར་བྱའོ། །མི་
ཤིགས་པ་དེ་ལས་བྱུང་བའི་འཁོར་ལོའི་དཀྱིལ་འཁོར་ནི་ཆུ་ཀླུང་དཀར་པོ་མི་བསྐྱོད་པའི་རྒྱུ་བའོ། །དེ་བཞིན་དུ་མགོན་པོ་གཞན་གསུམ་གྱི་རྒྱུ་བ་ལ་ཡང་དངོས་སུ་སྦྱར་ནས་མི་ཤིགས་པའི་ཐིག་ལེ་ཉིད་ལས་ལྡང་བ་ནི་འཇུག་པའི་རིམ་པས་རྡོར་བཟླས་བྱའོ། །
གཉིས་པ་ནི། སེམས་དབེན་གྱི་རྟོགས་པ་བསྐྱེད་པ་ལ་ཁམས་རིགས་པ་ཕྲ་བ་ལ་ཐིམ། ཕྲ་བ་རླུང་ཡང་ནམ་མཁའ་ལ་འཇའ་ཡལ་བ་ལྟར་རྣམ་ཤེས་ལ་ཐིམ་པའི་རྣམ་པ་ཅན་དུ་བསྒོམ་དགོས་པ་མ་ཡིན་ནམ། སྙིང་གའི་མི་ཤིགས་པའི་ཐིག་ལེ་ལ་དཀྱིལ་
འཁོར་བཞིའི་རླུང་འཇུག་ལྡང་བྱེད་པའི་ཚུལ་ལེགས་པར་ཁོང་དུ་ཆུད་ནས་རྡོར་བཟླས་བྱས་པ་ཙམ་གྱིས་སེམས་དབེན་གྱི་རྟོགས་པ་དངོས་སུ་སྐྱེད་པ་ལ་ཇི་ལྟར་ཕན་སྙམ་ན། བཤད་པར་བྱ་སྟེ། བཤད་རྒྱུད་རྡོ་རྗེ་འཕྲེང་བའི་ལེའུ་དྲུག་པ་ནས། དེ་ནས་

[010A]༄༅། །གཞན་ཡང་བཤད་ཀྱིས་ཉོན། །ཐིག་ལེའི་དབྱེ་བ་བླ་ན་མེད། །འཇིག་རྟེན་ཐིག་ལེའི་དབྱེས་དབེན་ན། །འཁོར་བར་ཡང་དང་ཡང་དུ་འཁོར། །ཞེས་རྡོར་བཟླས་བྱེད་པའི་གཞི་ཐིག་ལེ་གསུམ་གྱི་དབྱེ་བ་དང། གཙོ་བོ་མི་ཤིགས་པའི་
ཐིག་ལེ་མ་ཤེས་པའི་ཉེས་དམིགས་འཁོར་བར་འཁོར་བར་བསྟན་ནས། མཛོད་སྤུའི་དབུས་ན་གནས་པ་ནི། །ཐིག་ལེ་རླུང་དུ་ཡང་དག་བཤད། །སྔགས་ཀྱི་དེ་ཉིད་ཀྱིས་དེ་འབྱེད། །རྣལ་འབྱོར་མདུད་པ་བཀྲོལ་ནས་ནི། །རླུང་གི་དེ་ཉིད་རིག་པ་དེ། །ཁྱད་པར་
དབྱེ་བའི་སྦྱོར་བ་ཡིས། །སྦྱོར་བ་དེ་ཡང་མི་རིག་གོ་ཞེས་རྩ་མདུད་འབྱེད་པའི་ཐབས་མི་ཤེས་པས་འཁོར་ལ། དེ་གང་གིས་འབྱེད་ན། སྔགས་ཀྱི་དེ་ཉིད་རྡོར་བཟླས་ཀྱིས་འབྱེད་པར་བསྟན་ནོ། །རླུང་སྔགས་ཀྱི་དེ་ཁོ་ན་ཉིད་ཤེས་པའི་ཕན་ཡོན་ནི། ཐིག་
ལེའི་དབྱེ་བ་རིགས་བཅས་པ། །གང་ཤེས་མྱུར་དུ་རྣལ་འབྱོར་མཆོག་སྦྱོར་བས་མདུད་པ་འབྱེད་པར་བྱེད། །ཁམས་གསུམ་པ་ཡི་འགྲོ་བ་འདི། །མྱུར་དུ་དངོས་གྲུབ་མཆོག་ཏུ་འགྲོ། ཞེས་ཐིག་ལེའི་དབྱེ་བ་རིག་པས་ཏེ། ཐབས་དང་བཅས་པ་གོམས་
པས་རྩ་མདུད་འབྱེད་ཅིང་དེ་ལས་ཐར་པ་ཐོབ་པར་འགྱུར་བས། རྩ་མདུད་ཀྱི་གཙོ་བོ་གང་ན་ཡོད་པ་དང། གང་གིས་འབྱེད་པའི་ཚུལ་ལ་སོགས་པ་རྡོ་རྗེ་འཆང་གིས་ཕྱག་ན་རྡོ་རྗེ་ལ་གསུངས་པ་ནི། སྙིང་གི་པདྨའི་སྦུབས་མཁའ་ལ། །ཡེ་ཤེས་རྡོ་རྗེ་རྟག་ཏུ་
བཞུགས། །སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རླུང་ཆེན་གནས། །དེ་ཡང་དབྱེ་བ་དཀའ་བ་ཡི། །དབུས་སུ་མདུད་པ་གསུམ་གྱིས་དཀྲིས། །དེ་ཡིས་ཐུར་སེལ་བཅོམ་བྱས་པས། །སྟེང་དུ་འགྲོ་བ་ཐོབ་མི་བྱེད། །དེས་བཅོམ་སླར་

[010B] །སྲོག་དང་ཐུར་སེལ་གྱེན་རྒྱུ་དང། །ཁྱབ་བྱེད་དང་ནི་མཉམ་གནས་ཉིད། །རྩེ་མོ་ལྔ་ལས་རྒྱུ་བ་ནི། །རྩ་ལྔ་ལ་ནི་ཡང་དག་བརྟེན། །རྒྱས་དང་རྣམ་པར་རྒྱས་པ་དང། །མྱོས་དང་ལྟུང་དང་མཛའ་བོ་སྟེ། །དེ་དག་རྩ་ནི་ལྔར་ཤེས་བྱ། །རྡོ་རྗེ་འོག་
ཏུ་གསལ་བར་ཁྱབ། །ཅེས་སྙིང་གི་པདྨའི་སྦུབས་སྙིང་གའི་འཁོར་ལོའི་ལྟེ་བའི་ནང་གི་ཁོང་སྟོང་ཅུང་ཟད་ཡོད་པའོ། །ཡེ་ཤེས་རྡོ་རྗེ་ནི། མི་ཤིགས་པའི་ཐིག་ལེའོ། །དེར་རོ་རྐྱང་གཉིས་ཀྱི་མདུད་པ་གསུམ་གསུམ་གྱིས་དཀྲིས་ནས་སྲོག་རླུང་དབུ་མའི་ནང་
ནས་ཐུར་ལ་འགྲོ་བ་དང། ཐུར་སེལ་དེའི་ནང་ནས་གྱེན་དུ་འགྲོ་བའི་བྱ་བ་བཅོམ་ནས། མདུད་པ་དེའི་སྟོད་སྨད་དུ་རྡོ་རྗེའི་རྭ་ལྟ་བུ་རྩ་ལྔ་ལྔ་ཡོད་པའི་ནང་ནས་རླུང་རྣམས་རྒྱུ་བ་ཡིན་ནོ། །མདུད་པ་དེ་ལ་མིང་དུ་མ་རིག་པའི་མདུད་པ་ཞེས་བྱའོ། །མདོར་བསྡུས་ན་
འཁོར་བ་བསྐྱེད་པའི་རྒྱུའི་གཙོ་བོ་གང་ཟག་དང་ཆོས་ཀྱི་བདག་འཛིན་ནི། སྔགས་དང་ཕ་རོལ་ཏུ་ཕྱིན་པའི་ཐེག་པ་གཉིས་ཀས་ཐུན་མོང་དུ་ཤེས་པར་བྱ་བ་ཡིན་ལ། འཁོར་བ་སྐྱེད་པའི་ལྷན་ཅིག་བྱེད་རྐྱེན་གྱི་གཙོ་བོ་རང་བཞིན་བརྒྱད་ཅུའི་རྟོག་པ་གཡོ་
བར་བྱེད་པའི་རླུང་ནི་སྐབས་འདིར་ཤེས་པར་བྱ་བ་ཡིན་ནོ། །རླུང་སེམས་ཀྱི་རང་གནས་ནི། དང་པོ་འཇུག་པ་དང་མཐར་སྡུད་པའི་སྙིང་གཉིད་ཡིན་ལ། དེ་ཡང་རྩ་མདུད་ཀྱིས་བཅིངས་པའི་དབང་གིས་རང་གནས་སུ་སྙེགས་མ་བྱུང་བར་རོ་རྐྱང་ལ་སོགས་
པའི་སྒོ་རྣམས་ནས་བརྒྱུས་ནས་རང་བཞིན་གྱི་རྟོག་པ་རྣམས་བསྐྱེད་དེ། འཁོར་བར་འཁོར་ལ། སྔར་བཤད་པ་ལྟར་རྡོ་རྗེའི་བཟླས་པ་ལ་གོམས་པས་དབྱེ་བར་དཀའ་བའི་སྙིང་གའི་རྩ་མདུད་ཕྱེད་ནས་རླུང་ཐམས་ཅད་རང་གནས་སུ་ཐིམ་ཞིང་རང་བཞིན་
[011A]༄༅། །གཡོ་བའི་རླུང་རྣམས་ཀྱང་ཉེ་བར་ཞི་ནས་སེམས་ཀུན་རྫོབ་པའི་མ་བཅོས་པའི་ངོ་བོ་སྟོང་པ་བཞི་རིམ་གྱིས་མངོན་དུ་འགྱུར་བས་རྡོ་རྗེའི་བཟླས་པ་ལ་བརྟེན་ནས་སེམས་དབེན་སྐྱེ་བའི་གོ་རིམ་ལེགས་པར་གྲུབ་པ་ཡིན་ནོ། །དེས་ན་
སྔར་བཤད་པ་ལྟ་བུའི་རྡོ་རྗེའི་བཟླས་པ་ཤེས་ན་བུམ་པ་ཅན་ལ་སོགས་པ་བསྒོམ་མི་དགོས་ཏེ། རྡོ་རྗེ་ཕྲེང་བར། ཕྲེང་བ་མི་དགོས་བསྒོམ་མི་དགོས། །བྱ་བ་མི་དགོས་དགག་མི་དགོས། །སྔགས་ཀྱི་དེ་ཉིད་གཅིག་པུ་ཡིས། །ཡང་དག་རྫོགས་པའི་
སངས་རྒྱས་འཐོབ། །ཅེས་གསུངས་ཤིང། དེ་བཞིན་དུ་ཕྱག་རྒྱ་བཞིའི་དབྱེ་བ་དང། འཁོར་ལོ་བཞིའི་དབྱེ་བས་དགའ་བ་བཞི་འབྱེད་པ་སོགས་ཀྱང་འདིར་མི་དགོས་ཏེ། ཕྱག་རྒྱ་ཆེན་པོའི་གོ་འཕང་གསལ། །སྔགས་ཀྱི་དེ་ཉིད་གཅིག་པུས་འཐོབ། །
ཅེས་གསུངས་སོ། །སྔགས་ཀྱི་དེ་ཉིད་ནི་རྡོ་རྗེའི་བཟླས་པ་སྟེ། དེ་མི་ཤེས་པར་སྔགས་བསྒྲུབ་པ་ནི་རྒྱ་མཚོའི་ཕ་རོལ་འགྲོའི་འདོད་པའི་མིས་ལམ་མི་འདྲི་བ་དང། ཆུ་བསྲུབས་པ་ལས་མར་མི་འབྱུང་བ་ལྟར་གསུངས་སོ། །སྙིང་གར་སྔགས་ཀྱི་
འཁོར་ལོ་བསྒོམ་པའི་ཚུལ། བླ་མ་སྔ་མ་རྣམས་དེ་ལྟར་བཞེད་ལ། མར་ལུགས་པ་རྣམས་ཀྱི་གདམས་ངག་གི་རྩ་བ་རིམ་ལྔ་བསྡུས་པ་གསལ་བའི་དགོངས་པ་འདི་ལྟར་སེམས་ཏེ། ཡི་གེ་ཀ་ནས་ཧ་ཡི་བར། །ཀྵ་ནི་སྤངས་པ་བཞི་བཅས་པ། །ཞེས་
འབྱུང་བས། ཀྵ་སྤངས་པའི་གསལ་བྱེད་སོ་གསུམ་ལ་སྣ་ལྡན་གྱི་ཡི་གེ་ལྔ་ཡོད་དེ། ང་ཉ་ན་ཎ་མའོ། །དེ་ལ་མ་ནི། བཅུ་གཉིས་ཡི་གེ་ཐིག་ལེར་བཅས། །ཞེས་འབྱུང་བའི་དབྱངས་བཅུ་གཉིས་ཀྱི་ཐིག་ལེའི་ཐོབ་སྐལ་ལ་བཏགས་ནས་གསལ་

[011B] བྱང་ཤར་གྱི་རྩ་འདབ་ལ་སྔར་བཤད་པའི་སྦས་པའི་ཡི་གེ་བཞིར་ཐ་སྙད་བྱས་པ་དང། ལྕེ་རྩ་ཅན་གྱི་ཡི་གེ་དོར་ནས་སྣ་ལྡན་གྱི་ཡི་གེ་ལྷག་མ་བཞི་བཀོད་ལ་ལྷག་མ་རྣམས་
སྔར་ལྟར་དགོད་དོ། །རྡོར་བཟླས་བྱེད་པའི་ཚེ་སྙིང་གའི་མི་ཤིགས་པའི་ཐིག་ལེའི་དབུས་ནས་ཕུག་སྟེ་ཐུར་སེལ་གྱི་གནས་སོགས་ནས་འགྲོ་འོང་བྱས་ཀྱང་འགལ་བ་ཆེར་མེད་མོད་ཀྱི་འོན་ཀྱང་མགོན་པོ་བཞི་ཀའི་རླུང་མི་ཤིགས་པའི་ཐིག་ལེ་ཉིད་ནས་སྤྲོ་བ་
དང་བསྡུ་བ་བྱ་ཞིང། རླུང་ཤིན་ཏུ་རྩུབ་པོས་ཐིག་ལེ་འབུགས་པ་ལྟ་བུ་མ་ཡིན་པར་རླུང་ལྷོད་ཅིང་དལ་བུས་ནང་དུ་བཅུག་པའི་ཚེའང་བྱེ་མ་ལ་ཆུ་ལྟར་མི་ཤིགས་པའི་ཐིག་ལེ་ལ་ཐིམ་པར་བསམ་ཞིང། ཕྱིར་འབྱུང་བའི་ཚེའང་དལ་བུས་བྱུང་བར་བསམས་ན་
གེགས་ཉུང་ཞིང། འབྱུང་འཇུག་གཉིས་ཡུན་ཚད་མཉམ་པར་བྱས་ནས་གནས་པ་དེ་ལས་ཅུང་ཟད་རིང་བར་ཐིག་ལེ་ཉིད་ལ་སེམས་བཟུང་ངོ། །ལུས་ཀྱི་གནད་རྣམས་ཀྱང་ཧ་ཅང་གྲིམས་པ་ཧ་ཅང་ལྷོད་པ་མ་ཡིན་པར་རན་པར་བྱའོ། །རླུང་འདུ་ཕུལ་ཆེ་ན་དབུས་
ཀྱི་ཐིག་ལེ་ཉིད་ལ་ཐུན་མཚམས་ཀྱི་སྐབས་སུ་ཡང་སེམས་བཟུང་ལ། འདུ་ཕུལ་ཆུང་བ་རྣམས་ཀྱིས་རྩ་འདབ་ཀྱི་ཡི་གེ་རྣམས་ལ་རིམ་གྱིས་ཐུན་མཚམས་ཀྱི་སྐབས་སུ་སེམས་བཟུང་སྟེ། དང་པོར་ཕྱི་རིམ་གྱི་ཨ་ལ་སེམས་བཟུང་དེ་ནས་ཨི་ལ་སེམས་
འཛིན་པ་ལྟ་བུའོ། །རྩ་འཁོར་རྣམས་ཀྱི་ནང་ནས་སྙིང་གའི་རྩ་འཁོར་དང་དེའི་ལྟེ་བའི་མི་ཤིགས་པའི་ཐིག་ལེ་ལ་བརྟེན་ནས་རྡོར་བཟླས་བྱེད་པའི་གཙོ་བོར་འགྱུར་བའི་ཚུལ་ནི། རྡོ་རྗེ་ཕྲེང་བའི་ལེའུ་ཉེར་གཅིག་པ་ལས་ཀྱང་གསུངས་ཏེ། དེ་ཡང་རྡོ་རྗེ་གསུམ་

[012A]༄༅། །གྱི་ཡིག་དོན་བཤད་པ་དང། དེ་གསུམ་གྱི་ནང་ནས་གཙོ་བོ་གང་ཡིན་དྲིས་ལན་གྱིས་རྒྱས་པར་གཏན་ལ་ཕབ་པ་དང་གཉིས་ཀྱིས་ཤེས་པར་བྱའོ། །དང་པོ་ནི། ཨོཾ་ནི་སྐུ་ཡི་རྡོ་རྗེ་ཡི། །སྙིང་པོ་རྒྱུ་ནི་ཡང་དག་བཤད། །ཡི་གེ་ཨ་
ནི་ཡི་གེ་ཨོ། །ཡི་གེ་མ་ཞེས་བྱ་བ་གསུམ། །ཨ་ནི་ཆོས་འཁོར་པདྨར་གནས། །རླུང་གི་འཁོར་ལོ་ལ་ནི་ཁྱབ། །འདི་ཉིད་ཁོ་ནར་རླུང་ཆེན་པོ། །སྲོག་ཅེས་བྱ་བ་ཐམས་ཅད་གསུངས། །ཞེས་དང། ཨོ་ནི་ལོངས་སྤྱོད་འཁོར་ལོར་གནས། །མེ་དང་ཉི་མ་
འདྲ་བ་ཡི། །མགྲིན་པའི་མཐར་གནས་སྤྱི་གཙུག་མཐར། །ཁྱབ་པ་གཟི་བརྗིད་ཀྱི་ནི་ལུས། །ཞེས་དང། ཡི་གེ་མ་ནི་ཐིག་ལེ་ཙམ། །མཐོ་བའི་ཚད་ནི་སོར་བཅུ་གཉིས། །རྒྱལ་པོའི་གཙུག་ཏོར་གནས་ན་གནས། །ཞེས་གསུངས་ཏེ། ཨོཾ་ལ་ཨ་དང་ཨོ་དང་
མ་གསུམ་བཏུས་ཀྱང་ཨོ་ནི་ཡི་གེ་མ་དག་པར་མངོན་པས་ཨུ་ཐུ་བར་བྱའོ། །དེ་ལ་ཡི་གེ་གསུམ་བསྡོམས་ནས་ཨོཾ་དུ་འགྱུར་བ་ཙམ་སྒྲ་པ་རྣམས་ཀྱིས་ཀྱང་ཤེས་ཀྱང་དེས་མཚོན་དོན་མི་ཤེས་པས་དེས་ན་ཡི་གེ་ཨ་ནི་སྙིང་གའི་པདྨའི་ལྟེ་བར་གནས་
པའི་སྲོག་རླུང་ཡིན་ན། རླུང་གི་འཁོར་ལོ་ལ་ཁྱབ་པ་ནི། དེ་ནས་བཟུང་སྟེ་སྨིན་དབུས་རླུང་གི་འཁོར་ལོ་འདབ་མ་དྲུག་པའི་ལྟེ་བར་གནས་པའི་བར་གྱི་སྲོག་རླུང་མཚོན་པ་ཡིན་ནོ། །ཨུ་ནི་ལོངས་སྤྱོད་ཀྱི་འཁོར་ལོའི་ལྟེ་བར་གནས་པའི་གྱེན་རྒྱུའི་རླུང་ཡིན་
ལ། དེ་ཡང་དེ་ནས་བཟུང་སྟེ་སྤྱི་གཙུག་གི་མཐའ་མན་ཆད་ཀྱི་བར་ན་གནས་པ་མཚོན་དོན་ཏེ་ཉི་མ་དང་ཟླ་བའི་འོད་དང་འདྲ་བར་ཁ་དོག་དམར་པོ་གཟི་བརྗིད་འབར་བའོ། །མ་ནི་བདེ་ཆེན་གྱི་འཁོར་ལོའི་ལྟེ་བ་ན་གནས་པའི་ཐིག་ལེ་དཀར་པོ་སྟེ། ཨ་

[012B] །གསུང་རྡོ་རྗེའི་ཡིག་དོན་ནི། ཡི་གེ་ཨ་ནི་ཡེ་ཤེས་ཆེ། །གསུང་གི་རྡོ་རྗེའི་
སྙིང་པོ་མཆོག་ཨ་གཉིས་དང་ནི་ཡི་གེ་མཆོག་རིང་པོར་བྱས་ཏེ་དབྱེ་བ་གསུམ། །ཞེས་དང། ཨ་ནི་ཆོས་འཁོར་པདྨ་ལས། །མགྲིན་པར་ཡི་གེ་ཨ་ཉིས་འགྱུར། །སྲོག་ཡིག་དང་ནི་ཐུར་སེལ་བ། །ཡི་གེ་ཧ་ཡིས་ཀུན་ནས་ནི། །མགྲིན་པའི་དབུས་ན་གནས་པ་
བཅིངས། །ཞེས་གསུངས་པ་ཨ་གཉིས་དང་ཧ་གསུམ་བཏུས་ཏེ་ཨ་དང་པོས་ནི་སྙིང་གའི་སྲོག་རླུང་མི་ཤིགས་པ་མཚོན་ལ་ཨ་གཉིས་པས་དེ་ནས་བཟུང་སྟེ་སྲོག་རླུང་ཙམ་ཞིག་མགྲིན་པའི་བར་དུ་གནས་པ་མཚོན་ལ། ཡི་གེ་ཧས་སྲོག་རླུང་ལོངས་སྤྱོད་ཀྱི་
འཁོར་ལོའི་ལྟེ་བར་འཆིངས་པ་མཚོན་པས་ཨས་ནི་ལོངས་སྤྱོད་ཀྱི་འཁོར་ལོའི་ལྟེ་བར་རླུང་འཆིངས་པ་མཚོན་ནོ། །ཐུགས་རྡོ་རྗེའི་ཡིག་དོན་ནི། ཧ་དང་དེ་བཞིན་ཡི་གེ་ཨུ། །དེ་བཞིན་ཡི་གེ་མ་དང་གསུམ། །ཞེས་དང། ཧ་ནི་ཐུར་སེལ་མིང་ཅན་
རླུང། །བཤང་སྒོ་གསང་བའི་དབུས་ན་གནས། །ཡི་གེ་ཨུ་ནི་སྟེང་འགྲོ་རླུང། །མགྲིན་པའི་པདྨའི་དབུས་ན་གནས། །ཡི་གེ་མ་ནི་སྲོག་རླུང་ཡིན། །དཔྲལ་བར་རླུང་གི་འཁོར་ལོ་ལ། །དེ་དག་གཅིག་གྱུར་སྙིང་ག་ལས། །ཐུགས་ཀྱི་ས་བོན་དུ་ནི་བརྗོད། །
ཅེས་གསུངས་པ་ལ། ཡི་གེ་གསུམ་གྱི་ཧ་ནི་འདོམས་ན་གནས་པའི་ཐུར་སེལ་གྱི་རླུང་དང། ཨུ་ནི་གྱེན་རྒྱུ་དང། མ་ནི་སྲོག་རླུང་སྟེ་དེ་དག་བསྡོམས་པས་ནི་སྲོག་ཐུར་སྙིང་གའི་ལྟེ་བར་འདྲེས་པ་མཚོན་ནོ། །གཉིས་པ་ལ་ཕྱག་ན་རྡོ་རྗེས། རྡོ་རྗེ་

[013A]༄༅། །འཆང་ལ་ཞུས་པ་ནི། རྡོ་རྗེ་གསུམ་གྱི་ཡིག་དོན་དང། །གནས་ཀྱི་དབྱེ་བ་རྟོགས་ལགས་ན། །འདི་རྣམས་དབུས་ན་བདག་པོ་གང། །ཇི་ལྟ་བུ་ཞིག་གཙོ་བོར་གསུངས། །ཞེས་རླུང་འཆིངས་པ་ཚན་པ་གསུམ་གསུངས་པའི་
གཙོ་བོ་གང་ཡིན་ཞེས་པའོ། །ལན་ལ། སྙིང་གའི་མི་ཤིགས་པའི་རླུང་གཙོ་བོ་ཡིན་པའི་རྒྱུ་མཚན་མདོར་བསྟན་པ་དང། རྒྱས་པར་བཤད་པའོ། །དང་པོ་ནི། རྒྱུད་གཞན་གང་དུ་ཡང་མ་གསུངས་པ་འདིར་བཤད་པར་བྱ་བས་ཉོན་ཅིག་ཅེས་བསྐུལ་
ནས། ཐུགས་ཀྱི་ས་བོན་བདག་པོ་སྟེ། །ཀུན་གྱི་ནང་ནས་རྣམ་རྟོག་མེད། །གང་ཕྱིར་གཙོ་བོ་གཞན་རྣམས་ནི། །འགྲིབ་དང་དེ་བཞིན་འཕྲོགས་པར་བྱེད། །ཅེས་ཏེ། དེ་དག་གི་ནང་ནས་སྙིང་གར་སྲོག་ཐུར་འདྲེས་པ་གཙོ་བོ་ཡིན་ཏེ། སྔར་བཤད་པ་ལྟར་མི་
ཤིགས་པའི་ཐིག་ལེ་ལ་བརྟེན་ནས་རྡོར་བཟླས་བྱ་སྟེ། སྙིང་གའི་རྩ་མདུད་གྲོལ་བ་ན་རྣམ་རྟོག་ཐམས་ཅད་འཇོམས་པའི་ཕྱིར་དང། རྩ་མདུད་གཞན་རྣམས་ཀྱང་འགྲིབ་པ་འཕྲོགས་པ་སྟེ་གྲོལ་བར་འགྱུར་བའི་ཕྱིར་རོ། །གཉིས་པ་ལ། འཁོར་བར་
རྐྱེན་གང་གིས་འཁོར་བ་དང། རིགས་པའམ་ཐབས་གང་གྲོལ་བའོ། །དང་པོ་ནི། རྣམ་པར་རྟོག་པའི་རླུང་གཉིས་ནི། །ལུས་ཀུན་ལ་ནི་ཁྱབ་པར་བྱེད། །སྣ་ཡི་བུ་ག་ལས་ནི་རྒྱུ། །ལུས་ལ་རྟག་ཏུ་འབྱུང་བར་བྱེད། །འགྲོ་བ་དྲུག་གི་འཁོར་བའི་ལམ། །
ཞེས་ཏེ། སྙིང་གའི་རྩ་མདུད་མ་ཕྱེད་པའི་དབང་གིས་རྟོག་པའི་རླུང་སྲོག་ཐུར་གཉིས་སྙིང་གའི་དབུ་མའི་ནང་དུ་འདྲེ་མ་ནུས་པར་སྟེང་འོག་གི་རྩ་སྒོ་མཐའ་ཡས་པ་ནས་བརྒྱུས་ནས་རང་བཞིན་བརྒྱད་ཅུའི་རྟོག་པ་གཡོས་ཏེ། དེས་ལས་བསགས་

[013B] །གཉིས་པ་ལ། རིགས་པ་མདོར་བསྟན་པ་དང། རྒྱས་པར་བཤད་པའོ། །དང་པོ་ནི། གསུམ་པ་རྣལ་འབྱོར་པ་ཡིས་རྟོགས། །རྣམ་རྟོག་མེད་པར་རྨད་བྱུང་ཆེ། །རླུང་རྣམས་ཐམས་ཅད་འགོག་པས་ན། །སྐྱེ་
བ་དེ་ཉིད་རྟོགས་པའོ། །ཞེས་ཏེ། གསུམ་པ་ཐུགས་རྡོ་རྗེའི་མཚོན་དོན་རྟོགས་པའི་རྣལ་འབྱོར་པས་རྡོར་བཟླས་བྱས་པས་རྨད་དུ་བྱུང་ཞིང་རྟོག་པ་འཇོམས་པར་བྱེད་པའི་རྣལ་འབྱོར་སྐྱེའོ། །གང་གིས་ན་རླུང་གི་དེ་ཉིད་རྟོགས་པས་སོ། །གང་ན་སྙིང་གའི་དབུ་
མའི་ནང་དུ་སྲོག་ཐུར་བསྲེ་བར་བྱེད་པའོ། །གཉིས་པ་ལ། རླུང་འགོག་པའི་རིགས་པའམ། ཐབས་རྒྱས་པར་བཤད་པ་དང། ལམ་གྱི་གོ་རིམ་དང། རྩ་མདུད་གྲོལ་བའི་རྟགས་སོ། །དང་པོ་ནི། སྤྲུལ་པ་ཆོས་ཀྱི་འཁོར་ལོའི་དབུས། །འདིར་ནི་པདྨ་གཉིས་
སུ་གསུངས། །དྲུག་ཅུ་རྩ་བཞི་བརྒྱད་འདབ་གཉིས། །སྟེང་དང་འོག་ཏུ་ཁ་བལྟས་བཞིན། །སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རྒྱུ་བར་བྱེད། །དེ་འདྲ་ཁོ་ན་རྟོག་བཅས་པས། །རླུང་གཉིས་སུ་ནི་གསལ་བར་གསུངས། །སྐུ་དང་གསུང་གི་སྙིང་
པོ་སྟེ། །ལཱ་ལ་ན་དང་རཱ་ས་ན། །ཨ་བ་དྷཱུ་ཏཱི་མཆོག་གི་རྩ། །དེ་འདྲ་དབུས་མ་མཆོག་གི་མཆོག་རྣམ་རྟོག་མེད་པའི་རླུང་གང་ཡིན། །རྟག་ཏུ་རྒྱུ་ཞིང་ཀུན་ལ་ཁྱབ། །རྣལ་འབྱོར་གང་འཐོབ་རྟག་ཏུ་ནི། །སེམས་ཅན་དོན་བྱེད་ནུས་པར་འགྱུར། །རླུང་གི་རང་བཞིན་
བྱེ་བྲག་ནི། །བརྒྱ་དང་བརྒྱད་ལས་གང་རྒྱལ་བ། །དུས་ཀུན་ཏུ་ནི་རྒྱལ་ནས་གནས། །རྣལ་འབྱོར་བྱིས་པ་མི་ཤེས་པ། །སྐད་ཅིག་གཅིག་མངོན་རྫོགས་བྱང་ཆུབ། །དེ་ཡིས་ཐོབ་པར་རྒྱུད་འདིར་གསུངས། །དེ་ནི་གང་ཚེ་སྐད་ཅིག་འཐོབ། །དེ་ནི་སྐད་ཅིག་

[014A]༄༅། །མཆོག་ཏུ་གསུངས། །དེ་ཡང་ཇི་ལྟར་འཐོབ་པར་བྱེད། །དེ་ལ་རིགས་པ་རུ་ནི་བརྗོད། །ཅེས་གསུངས་ཏེ། ལྟེ་བའི་རྩ་འདབ་དྲུག་ཅུ་རྩ་བཞི་དང་སྙིང་གའི་ཆོས་འཁོར་གྱི་རྩ་འདབ་བརྒྱད་པ་གཉིས་སྟེང་དང་འོག་ཏུ་ཁ་བལྟས་པ་སྟེ། ཟ་
མ་ཏོག་བཞིན་དུ་འོག་མ་ཁ་གྱེན་ལྟ་དང་གོང་མ་ཐུར་ལྟར་གནས་པའོ། །སྙིང་གའི་རྩ་མདུད་དེའི་དབང་གིས་སྲོག་ཐུར་གཉིས་ཀྱང་དེའི་སྟེང་འོག་གི་རྩ་རྣམས་ལ་བརྟེན་ནས་རྒྱུ་ཞིང་རང་བཞིན་གཡོ་བར་བྱེད་པས་དེ་གཉིས་ལ་རྟོག་བཅས་ཀྱི་རླུང་ཞེས་བྱའོ། །སྐུ་
དང་གསུང་གི་རྩ་རོ་རྐྱང་གཉིས་ཀྱི་ཐུགས་ཀྱི་རྩ་དབུ་མ་གཙོ་བོ་ཡིན་ལ་དེའི་ནང་དུ་རྣམ་རྟོག་གཅོད་པར་བྱེད་པའི་འོད་གསལ་གྱི་རླུང་རྟག་ཏུ་རྒྱུ་བ་སྟེ་གནས་པར་བྱེད་ལ། རྡོར་བཟླས་ཀྱི་རྣལ་འབྱོར་གྱིས་སྙིང་གའི་རྩ་མདུད་བཤིག་ནས་འོད་གསལ་མངོན་
དུ་གྱུར་ཏེ། རང་གཞན་གྱི་དོན་གཉིས་འགྲུབ་པར་འགྱུར་བ་དང། འཁོར་ལོ་དྲུག་གི་རྩ་ནང་དུ་མཚན་ཕྱེད་ནས་ཉིན་ཕྱེད་དང། དེ་ནས་མཚན་ཕྱེད་ཀྱི་བར་དུ་རླུང་དགུ་དགུ་རྒྱུ་བའི་དབྱེ་བས་ཕྱེ་བའི་རླུང་བརྒྱ་རྩ་བརྒྱད་ལས་རྒྱལ་བ་སྟེ་སྙིང་གའི་དབུ་མའི་ནང་དུ་
བསྡུས་ནས་གནས་ཤིང་སྐད་ཅིག་དེ་ཉིད་ལ་གཞི་དུས་ཀྱི་འོད་གསལ་མངོན་དུ་འགྱུར་རོ། །གཉིས་པ་ནི། ཐོག་མར་རྣལ་འབྱོར་པ་ཆེན་པོ། །བློ་བཟང་གིས་ནི་ཞི་གནས་བསྒོམས། །བསྐྱེད་པའི་རིམ་པའི་སྦྱོར་བ་ཡིས། །ཁྲོ་བོའི་ཕྱག་རྒྱ་བྱས་ནས་ཀྱང། །
དབང་པོ་ཡི་ནི་སྒོ་དགུ་ལ། །ཐམས་ཅད་དུ་ནི་ཀུན་བསྡོམས་པ། །ཧཱུཾ་བཟླས་པ་ནི་མཚུངས་མེད་བྱ། །མཆོག་ཏུ་རྒྱུན་མི་འཆད་པར་ནི། །ཟླ་བ་དྲུག་ཏུ་བྱས་ནས་ཀྱང། །དེ་རྗེས་སྐད་ཅིག་དེ་ལ་ཐོབ། །གང་ཕྱིར་དེ་ནི་བཟླས་བྱས་ནས། །སྙིང་གའི་པདྨའང་

[014B]དེ་ནས་གསང་བའི་པདྨ་ཡི། །ཁ་སྦྱོར་བ་ནི་བྱེ་ནས་ཀྱང། །རྣམ་པར་རྟོག་པའི་རླུང་གཉིས་ནི། །དེ་རྣམས་རྣམ་པར་བཅད་ནས་འགྲོ། ཞེས་གསུངས་ཏེ། རྟོགས་པ་དེ་དག་བསྐྱེད་པའི་གོ་རིམ་ནི་ཐོག་མར་རྣལ་འབྱོར་པས་ཞི་གནས་ཏེ་བསྐྱེད་
པའི་རིམ་པ་ལེགས་པར་མཐར་ཕྱིན་པར་བྱས་པའི་ཁྲོ་བོའི་ཕྱག་རྒྱའམ་འབར་བའི་ཕྱག་རྒྱས་ཐ་མལ་པའི་སྣང་ཞེན་ལེགས་པར་བསྲེགས་ནས་དེ་ནས་རྫོགས་པའི་རིམ་པ་བསྒོམ་པར་བྱ་སྟེ། ལུས་རྣམ་པར་དབེན་པ་མཐར་ཕྱིན་པར་བྱས་ནས་དབང་པོའི་སྒོ་
ཀུན་ཏུ་རྒྱུ་བའི་རླུང་བཅད་ནས་སྙིང་གའི་དབུ་མའི་ནང་དུ་གཞུག་པར་བྱ་བའི་ཕྱིར་དུ་སྔར་བཤད་པ་ལྟར་རྡོ་རྗེའི་བཟླས་པ་ཟླ་བ་དྲུག་ཏུ་བྱ་ལ་དེ་བྱས་ནས་སྙིང་གའི་པདྨའི་རྩ་མདུད་ཀྱང་འཇིག་པར་འགྱུར་བ་ཁ་སྟེང་དུ་བལྟས་པའི་སྤྲུལ་པའི་འཁོར་ལོའི་རྩ་མདུད་
ཀྱང་འཇིག་ཅིང་གསང་བའི་པདྨའི་རྩ་མདུད་དང་སྨིན་དབུས་རླུང་གི་འཁོར་ལོའི་རྩ་མདུད་སོགས་བྱེ་ནས་རྣམ་པར་རྟོག་པའི་རླུང་སྲོག་ཐུར་གཉིས་རོ་རྐྱང་ནས་རྒྱུ་བ་བཅད་ནས་རང་གི་གནས་སྙིང་གའི་དབུ་མའི་ནང་དུ་འདུ་བར་འགྱུར་ལ། དེ་འདུས་པས་རང་བཞིན་
བརྒྱད་ཅུའི་རྟོག་པ་དང་བྲལ་ནས་སྟོང་པ་བཞིའི་རྣལ་འབྱོར་སྐྱེ་བར་འགྱུར་བ་ཡིན་ནོ། །གསུམ་པ་ནི། རྩ་མདུད་འགྲོ་ནས་རྣལ་འབྱོར་པ་དེ་ལ་ལུས་འདར་བ་དང་རྔུལ་དང་བ་སྤུ་ལངས་པ་དང་རྟག་ཏུ་དགའ་བའི་བསམ་པ་དང། གདོང་ཟངས་ཀྱི་མདོག་ལྟ་བུ་དང་
ཀུན་གྱིས་མཐོང་ན་དགའ་བ་དང། བཀྲེས་སྐོམ་གྲང་དྲོ་ལ་སོགས་པའི་རེག་པས་མི་གནོད་པ་དང་འཇིག་རྟེན་གྱི་ཆོས་བརྒྱད་ཀྱིས་མི་གོས་པ་ལ་སོགས་པའི་རྟགས་རྣམས་འབྱུང་བར་འགྱུར་རོ། །དེ་ལ་ལུས་དབེན་མཐར་ཕྱིན་པའི་གང་ཟག་དེས་རྡོར་བཟླས་

[015A]༄༅། །བྱེད་པའི་ཡུན་ཚད་ཟླ་བ་དྲུག་བྱས་ནས་དེའི་སྐབས་སུ་ཉམས་མྱོང་མི་འདྲ་བ་དྲུག་བཤད་རྒྱུད་རྡོ་རྗེ་ཕྲེང་བ་ལས་གསུངས་ཏེ། དེ་ལ་མདོར་བསྟན་པ་ནི། བགྲང་བ་ཡི་ནི་སྦྱོར་བ་ཡིས། །བསྒོམ་བྱ་རྣལ་འབྱོར་མཆོག་གིས་རྟོགས་
བགྲང་བྱ་དབུགས་ཀྱི་དབྱེ་བ་ཡིས། །དེ་བཞིན་རླུང་ནི་སྤྱད་པར་བྱ། །གནས་ཀྱི་དབྱེ་བ་རྩ་རྣམས་ནི། །དུས་ཀྱི་དབྱེ་བའི་རྟོག་པ་དང། །རླུང་རྣམས་ཀྱི་ནི་ལྡོག་པ་དང། །རྟོག་པ་དང་བཅས་སྤངས་པ་སྟེ། །དེ་ལྟར་མདོར་བསྡུས་རྣམ་དྲུག་གིས། །འབྱུང་དང་འཇུག་
པར་རྗེས་སུ་དྲན། །ཞེས་གསུངས་ཏེ། ཆོས་མངོན་པ་ལས། དབུགས་འབྱུང་དབུགས་རྔུབ་ལ་དམིགས་ནས། །བགྲང་དང་རྗེས་འགྲོ་བཟླས་པ་དང། །བསྒྱུར་མ་དང་ནི་རྟོག་པ་དང། །ཡོངས་བརྟགས་རྣམ་པ་དྲུག་ཏུ་འདོད། །ཅེས་གསུངས་པ་དང་ཆ་
འདྲ་བར་རྣམ་པ་དྲུག་ཏུ་གསུངས་ཏེ། གྲངས་ཀྱི་དབྱེ་བ་ཆ་སྙོམས་པ་དང་རླུང་གི་གནས་ཀྱི་ངེས་པ་དང། མཚན་ཉིད་ཀྱི་ངེས་པ་དང། རླུང་ལྡོག་པའི་དུས་དང། ཡོངས་སུ་དག་པའི་བཟླས་པ་དྲུག་ཏུ་གསུངས་ཏེ། གྲངས་ལ་ཡང་ཉི་ཁྲི་ཆིག་སྟོང་དྲུག་
བརྒྱའི་ངེས་པ་དང། ཐུན་བརྒྱད་ལ་ཉིས་སྟོང་བདུན་བརྒྱ་རེ་ཆ་སྙོམས་པར་རྒྱུ་བའི་ངེས་པའོ། །རྒྱས་པར་བཤད་པ་ལ་དྲུག་གི་དང་པོ་ཉིན་ཞག་གཅིག་ལ་འབྱུང་འཇུག་བསྡོམས་པ་ལ་རེ་རེར་བྱས་པའི་ཉི་ཁྲི་ཆིག་སྟོང་དྲུག་བརྒྱ་ཆ་སྙོམས་པར་རྒྱུ་
བའི་ངེས་པ་ནི། ཐོག་མར་འབྱུང་དང་རྔུབ་པ་རྣམས། །ཉི་ཁྲི་དང་ནི་ཆིག་སྟོང་དང། །དེ་བཞིན་གྲངས་ནི་བརྒྱ་ཕྲག་དྲུག་ཉིན་མོ་མཚན་མོར་ངེས་པ་ནི། །ཇི་སྲིད་གྲངས་ནི་ཐོབ་པའི་གནས། །ཉིན་ཞག་ཉི་ཤུ་རྩ་བདུན་དུ། །གྲངས་ནི་རྗེས་སུ་

[015B] །གྲངས་ནི་རབ་ཏུ་བརྟགས་པ་ཡིན། །ཞེས་གསུངས་ཏེ། སྔར་བཤད་པ་ལྟར་རྡོར་བཟླས་བྱས་པའི་མཐུས་ལུས་ཀྱི་འབྱུང་བ་ལེགས་པར་ཆ་བསྙོམས་ནས་ཉིན་མཚན་མཉམ་པའི་དབང་དུ་བྱས་ན་ཉིན་པར་རླུང་ཁྲི་བརྒྱད་སྟོང་དང། མཚན་མོ་ཡང་དེ་
ཙམ་རེ་རྒྱུ་བ་ཉིན་མཚན་ཆ་སྙོམས་པ་དང། སྔར་རེས་འགའ་ཞག་གཅིག་ལ་ཉི་ཁྲི་ཆིག་སྟོང་དྲུག་བརྒྱ་རྒྱུ་ཡང་དུས་ཀུན་ཏུ་མ་ངེས་ལ་འདི་ནས་ནམ་ལངས་ནས་ནམ་ལངས་ཀྱི་བར་ལ་ངེས་པར་གྲངས་དེ་ཙམ་རེ་རྒྱུ་བའི་སྒོ་ནས་ལུས་ཆ་སྙོམས་པའི་ལག་རྗེས་
འཇོག་པ་ཡིན་ཏེ། དུས་འཁོར་ལས། བཙས་ནས་རིང་པོར་མ་ལོན་པ་ནས་རྩ་གཉིས་གཉིས་སྐེམས་པར་འགྱུར་བར་བཤད་པ་སོགས་ཀྱང་སྐབས་འདི་ནས་སོར་ཆུད་པར་འགྱུར་བ་ལྟ་བུའོ། །དེ་ལ་སྤྱིར་ལུས་ལ་གནད་དུ་བསྣུན་པའི་སྒོ་ནས་ཏིང་ངེ་འཛིན་སྐྱེ་བ་
མཆོག་ཏུ་འགྱུར་བའི་ཚུལ་འོག་མ་རྣམས་ལའང་ཡོད་དེ། ཐུན་མོང་བའི་ཞི་གནས་ཀྱི་སྐབས་སུ། དང་པོར་སེམས་ཤིན་སྦྱང་སྐྱེ་ལ། དེ་ནས་ལུས་ཤིན་སྦྱངས་སྐྱེ་སྟེ། དེར་ནི་ཞི་གནས་མཚན་ཉིད་པ་སྐྱེས་བ་དང་རྗེས་སུ་མཐུན་པའི་རླུང་ལས་རུང་སྐྱེས་ནས་ཞི་གནས་
འགྲུབ་པར་འགྱུར་བ་ཡིན་ནོ། །དེ་བཞིན་དུ་རྒྱུད་སྡེ་འོག་མ་གསུམ་གྱི་སྐབས་སུའང་རླུང་ལས་རུང་དུ་བྱས་པའི་སྒོ་ནས་ཏིང་ངེ་འཛིན་ཁྱད་པར་ཅན་སྐྱེ་བ་དང། བསྐྱེད་རིམ་གྱི་སྐབས་སུ་ཡང། ཕྲ་མོའི་རྣལ་འབྱོར་བརྟན་པར་བསྒོམས་པས་རླུང་ལས་རུང་སྐྱེས་
ནས་ཏིང་ངེ་འཛིན་ཁྱད་པར་ཅན་སྐྱེ་ལ། རྫོགས་རིམ་གྱི་སྐབས་སུ་ནི་ལུས་ལ་གནད་དུ་བསྣུན་པའི་སྒོ་ནས་ངེས་པར་ལམ་སྒྲུབ་དགོས་པ་ཡིན་ནོ། །གཉིས་པ་ཐུན་ཚེད་བརྒྱད་ཀྱི་སྒོ་ནས་རླུང་གི་གྲངས་ཀྱི་ངེས་པ་ནི། ཐུན་མཚམས་ཀྱི་ནི་རབ་དབྱེ་པས། །དེ་ནས་འརྗེས་
[016A]༄༅། །འགྲོ་བཟླས་པ་ནི། །ཐུན་ཚོད་སོ་སོར་སྲོག་རྣམས་དང། །སྲོག་དང་རྩོལ་བ་བརྟག་པ་སྟེ། །ཉིས་སྟོང་བདུན་བརྒྱའི་གྲངས་ཀྱིས་ནི། །ཡང་དག་པར་ནི་ངེས་བཟུང་བྱེད། །ཡོངས་སུ་གཅོད་པའི་རྣམ་པ་ཡིས། །ཉིན་ཞག་ཉི་ཤུ་རྩ་བདུན་
ལ། །ཞེས་གསུངས་ཏེ། དྲུག་ཀ་ཞག་ཉེར་བདུན་རེས་བྱེད་པར་འདྲ་ལ། སྐབས་འདིར་ཡང། རྡོར་བཟླས་བྱས་པས་ཉིན་ཞག་གཅིག་ལ་ཐུན་ཚོད་བརྒྱད་དུ་བྱས་པའི་ཐུན་རེ་ལ་ཉིས་སྟོང་བདུན་བརྒྱ་རེ་ཆ་སྙོམས་པར་རྒྱུ་བའི་ལག་རྗེས་འཇོག་པ་ཡིན་ཏེ། སྔར་
ནི་དེ་ལྟ་བུའི་ངེས་པ་མེད་པར་རེས་འཇོག་ཏུ་རྒྱུ་བ་ཡིན་ནོ། །འགྲེལ་པས་པདྨ་མགོན་པོའི་རྒྱུ་བ་ལྟ་བུ་གཅིག་ལ་དགུ་བརྒྱ་པ་ཕྲག་གཅིག་ཡོད་ལ་དེ་ལ་འབྱུང་འཇུག་གནས་གསུམ་དུ་ཕྱེ་བས་ཉིས་སྟོང་བདུན་བརྒྱ་ཡིན་ནོ། །ཞེས་ཟེར་བ་ནི་དོན་མ་ཡིན་ཏེ། དེ་ནི་ཞག་
གཅིག་ལ་ཐུན་ཕྱེད་པ་ཉེར་བཞིར་ཕྱེ་བའི་དབང་དུ་བྱས་ལ། འདིར་ནི་ཐུན་བརྒྱད་དུ་བྱས་ནས་དེའི་ཐུན་རེ་ལ་ཉིས་སྟོང་བདུན་བརྒྱ་རེ་རྒྱུ་བར་གསུངས་པའི་ཕྱིར་རོ། །གསུམ་པ་རླུང་རྒྱུ་བའི་གནས་ཀྱི་ངོ་བོ་ཇི་ལྟ་བ་བཞིན་དུ་རྟོགས་པའི་ཉམས་མྱོང་སྐྱེ་ཚུལ་ནི། འཁོར་
ལོ་བཞི་ཡི་དབྱེ་བ་ཡིས། །ཉིན་དང་མཚན་དུ་ངེས་པར་ནི། །དེ་ནས་གནས་པ་འབད་པ་ཡིས། །ཐ་དད་དུ་ནི་རབ་ཏུ་བརྟག་རྩ་ཡི་འཁོར་ལོ་རྒྱུ་བ་ཡིས། །འབྱུང་དང་རྔུབ་པ་ངེས་པར་ནི། །ངེས་པར་གཟུང་བའི་སྦྱོར་བ་ལས། །རྩ་ཡི་འཁོར་ལོ་སྤྱད་པར་བྱ། །དེ་ནི་
འཁོར་ལོ་རྩ་དབྱེ་བས། །ཉིན་ཞག་ཉི་ཤུ་རྩ་བདུན་ལ། །ཞེས་གསུངས་ཏེ། ཞག་ཉེར་བདུན་གསུམ་པའི་སྐབས་སུ་རླུང་རྒྱུ་བའི་གནས་རྩའི་འཁོར་ལོ་རྣམས་ཀྱི་འདབ་མ་དང་སྐྱེད་པ་དང་རྩ་མདུད་ཇི་ལྟར་ཡོད་པ་རྣམས་མྱོང་བའི་རྣམ་པས་ཇི་ལྟ་བ་བཞིན་

[016B] །བཞི་པ་རླུང་རང་གི་མཚན་ཉིད་ཇི་ལྟ་བ་བཞིན་དུ་རྟོགས་པའི་རྟོགས་པ་སྐྱེད་ཚུལ་ནི། དེ་ནས་མཚན་ཉིད་ཡང་དག་ནི། །གནས་ཀྱི་དབྱེ་བས་བརྟག་པར་བྱ། །གནས་ནི་སོ་སོར་རྣམ་བརྟགས་རྣམས། །བརྒྱ་དང་བརྒྱད་ནི་ལྷག་པར་རྒྱུ།།
རྣམ་རྟོག་མེད་པ་སྦྱོར་བ་མཆོག་རྟོག་པ་སྤངས་པའི་བདག་ཉིད་ཅན། །དངོས་པོ་ཀུན་གྱི་རང་བཞིན་བདག་བརྒྱ་དང་བརྒྱད་ནི་ལྷག་པར་རྒྱུ། །འདི་ནི་ཡང་དག་རྣལ་འབྱོར་མཆོག་ཉིན་ཞག་ཉི་ཤུ་རྩ་བདུན་གྱིས། །མཚན་ཉིད་བསྒོམས་པའི་རྣལ་
འབྱོར་པ། །ཇི་ལྟར་གནས་པ་རབ་བསྒོམས་པས། །ཞེས་གསུངས་ཏེ། ཞག་ཉེར་བདུན་པ་བཞི་པའི་སྐབས་སུ། འཁོར་ལོ་བཞི་དང་སྨིན་དབུས་རླུང་གི་འཁོར་ལོ་འདབ་མ་དྲུག་པ་དང། མགྲིན་པའི་འོག་གི་མེའི་འཁོར་ལོ་འདབ་མ་གསུམ་པ་དང་དྲུག་པོ་རེ་
རེ་མཚན་ཕྱེད་ཕྱེད་ནས་ཉིན་ཕྱེད་ཀྱི་བར་དུ་རླུང་དགུ་དགུ་བརྒྱུས་པས་དགུ་དྲུག་ལྔ་བཅུ་རྩ་བཞི་དང་དེ་བཞིན་དུ་ཉིན་ཕྱེད་ནས་མཚན་ཕྱེད་ཀྱི་བར་ཡང་རྒྱུ་བའི་སྒོ་ནས་ཕྱེ་བའི་རླུང་གི་མཚན་ཉིད་ཇི་ལྟ་བ་བཞིན་དུ་མཐོང་བ་སྟེ། སྔར་རང་ག་བའི་དུས་སུ་
རྩ་དང་རླུང་གི་ཁ་དོག་སོགས་མཐོང་བ་ལྟ་བུར་སྣང་བ་ནི་ཉམས་ཙམ་ཡིན་གྱི་མྱོང་བའི་རྣམ་པས་ཇི་ལྟ་བ་བཞིན་དུ་མཐོང་བ་མ་ཡིན་ནོ། །ལྔ་པ་རླུང་ལྡོག་པའི་དུས་ནི། རྟོག་པ་བཅེས་བདག་རྣལ་འབྱོར་པས། །དེ་ལ་རྣལ་འབྱོར་ལོག་ནས་ནི། །མི་རྟོག་
པ་ཡི་རླུང་ཆེན་པོ། །རྩ་ཡི་འཁོར་ལོར་རྣམ་པར་རྒྱུ། །དེ་ཐོབ་ནས་ནི་ལོག་པ་དང། །དེ་ནས་ཉོན་མོངས་ཀུན་སྦྱོར་ལས། །ངེས་པ་ལས་ནི་དོན་དམ་པ། །ཉིན་ཞག་ཉི་ཤུ་རྩ་བདུན་ལ། །ལས་དང་པོ་ཡི་སྦྱོར་བ་ཡིས། །ལོག་པར་བློ་དང་ལྡན་པས་

[017A]༄༅། །བསྒོམ། །ཞེས་གསུངས་ཏེ། ཞག་ཉེར་བདུན་ལྔ་པའི་སྐབས་སུ། རྩ་གཞན་རྣམས་ནས་རླུང་རྒྱུ་བ་ལྡོག་པའི་མགོ་རྩོམ་ཞིང་དབུ་མའི་ནང་དུ་འཇུག་པར་བྱེད་པའོ། །དེ་ཡང་གཙོ་བོ་སྙིང་གའི་རྩ་མདུད་ཀྱི་ནང་དུ་འཇུག་པ་རྩོམ་པས་ཏེ། འདི་
ནི་རླུང་ལྡོག་པའི་དུས་ཁྱད་པར་ཅན་ནོ། །མ་རྒྱུད་སོགས་ནས་བཤད་པ་ལྟར་གཏུམ་མོ་བསྒོམས་པས་དགའ་བཞིའི་རྟོགས་པ་བསྐྱེད་པའི་ཚུལ་དང་སྐབས་འདིར་ཡང་སེམས་དབེན་གྱི་རྟོགས་པ་སྐྱེས་བའི་གོང་དུ་སྙིང་གའི་མི་ཤིགས་པའི་ཐིག་ལེ་ལ་སེམས་
གཟུང་བའི་སྟོབས་ཀྱིས་རླུང་དབུ་མར་བསྡུས་ཏེ་རྟགས་ལྔ་ཤར་ནས་སེམས་དབེན་དང་རྣམ་པ་འདྲ་བའི་རྟོགས་པ་སྐྱེས་ཀྱང་སེམས་དབེན་དུ་མི་བཟུང་སྟེ། སེམས་དབེན་ནི་ངེས་པར་སྙིང་གའི་རྩ་མདུད་གྲོལ་ནས་དེར་རླུང་ཐིམ་པ་ལ་བལྟོས་པའི་ཕྱིར་རོ། །དེས་
ན་འདིའི་སྐབས་ཀྱི་སྟོང་པ་བཞི་ལ་དགའ་བཞིས་ཁྱབ་ཀྱང་དགའ་བཞི་ལ་འདིས་མ་ཁྱབ་བོ། །དྲུག་པ་ཡོངས་སུ་དག་པའི་བཟླས་པ་ནི། དེ་ནས་རྣམ་དག་དེ་དག་ཀྱང། །ཡང་དག་རྣལ་འབྱོར་སྟོབས་ཀྱིས་ནི། །སྲོག་དང་རྩོལ་བའི་རྣལ་འབྱོར་རྣམས། །ཀུན་ནས་རབ་
ཏུ་སྤངས་ནས་ནི། །རླུང་གི་དེ་ཉིད་ཁོ་ནའི་རྒྱུ། །རྣལ་འབྱོར་མཆོག་ནི་བསྒོམ་པར་བྱ། །གཉིས་མེད་མཆོག་གི་རྣལ་འབྱོར་གྱིས། །ཉིན་ཞག་ཉི་ཤུ་རྩ་བདུན་ལ། །ཞེས་གསུངས་ཏེ། ཞག་ཉེར་བདུན་པ་དྲུག་པའི་སྐབས་སུ་སྙིང་གའི་རྩ་མདུད་གྲོལ་ནས་རླུང་ཐམས་ཅད་
དེར་འདུས་ནས་ས་ཆུ་ལ་ཐིམ་པ་སོགས་ཀྱི་རྟགས་རྣམས་སྐྱེས་ཏེ། སེམས་དབེན་གྱི་རྟོགས་པ་སྐྱེ་བར་འགྱུར་རོ། །ཞག་ཉེར་བདུན་པ་དྲུག་པ་འདིའི་སྐབས་སུ་རྡོར་བཟླས་མ་བྱས་ཀྱང་སྔར་མདོར་བསྟན་གྱི་སྐབས་སུ་རྣམ་པ་དྲུག་གིས་འབྱུང་འཇུག་བྱེད་པར་

[017B] དེ་ནི་ཐ་མ་དང་བཅས་པའི་དུས་དང་པོ་ལྔའི་སྐབས་སུ་རྡོར་བཟླས་བྱེད་པས་རྣམ་པ་དྲུག་ཅེས་སྨོས་སོ། །རྩ་མདུད་གྲལ་ནས་མི་ཤིགས་པའི་ཐིག་ལེ་དཀར་དམར་ཡང་ཁ་བྱེ་བར་འགྱུར་རོ། །དེ་ལ་རྡོར་བཟླས་བྱས་པའི་མཐར་རླུང་
སྡུད་པའི་རིམ་པ་ཤེས་དགོས་ཏེ། ལེའུ་གསུམ་པའི་ཕྲ་མོའི་རྣལ་འབྱོར་སྟོན་པའི་ཐད་དུ་སྒྲོན་གསལ་ལོ་ཆེན་གྱིས་བསྒྱུར་བའི་དག་པ་དང་པ་ཚབ་ཀྱིས་བསྒྱུར་བ་ལས། འཇུག་པ་དང་གནས་པ་དང་ལྡང་བ་དང་སྡུད་པའི་རྣལ་འབྱོར་ཞེས་བཞིར་གསུངས་པའི་
སྡུད་པར་བཤད་པ་དང། དེ་བཞིན་དུ་ལེའུ་དྲུག་པ་དང་རྒྱུད་ཕྱི་མའི་སྲོག་ནི་ཐིག་ལེར་གྱུར་པར་བཞག་ཅེས་པའི་འགྲེལ་པ་སྒྲོན་གསལ་རྣམས་ཀྱི་དགོངས་པ་དང་ཁྱད་པར་རླུང་སྡུད་པའི་རིམ་པ་ལྷ་མོ་བཞིས་ཞུས་ལས་གསུངས་པ་ངེས་པར་ཤེས་
དགོས་སོ། །ཡང་ན་དཔལ་ནཱ་རོ་པས་མཛད་པའི་རིམ་ལྔ་བསྡུས་པ་གསལ་བའི་དོན་ཚན་སོ་སོར་གཅོད་ཚུལ་འདི་ལྟར་ཤེས་པར་བྱ་སྟེ། གདམས་པའི་ཆེ་བ་དང། གདམས་པ་དངོས་སོ། །དང་པོ་ལ། སངས་རྒྱས་ཀུན་གྱི་གསང་བ་ཆེ། །རིམ་པ་ལྔ་ལ་
གནས་པ་པོ། །ཞེས་པའི་རྐང་པ་གཉིས་ཀྱིས་མདོར་བསྟན་ནས་དེའི་རྒྱས་བཤད་འོག་ནས། བྱང་ཆུབ་སེམས་ལྡན་བླ་མ་དང། ཞེས་པ་ནས། མཆོག་ཐོབ་སྐུས་ནི་གཞན་དོན་བྱེད། །ཅེས་པའི་བར་དང། ཡི་གེའི་དོན་དང་སྤྱི་ཡི་དོན། །ཞེས་པ་ནས། སྟན་
ཅིག་སྟེང་དུ་སྦྱར་ཏེ་བཤད། །ཅེས་པའི་བར་རྣམས་ཀྱིས་འཆད་དོ། །དེ་ཡང་ཡེ་ཤེས་རྡོ་རྗེ་ཀུན་ལས་བཏུས་པའི་དགོངས་པ་སྒྲོན་གསལ་དུ་བཤད་པ་ལྟར་དཔལ་གསང་བ་འདུས་པ་མདོ་སྡེ་དང། རྒྱུད་སྡེ་ཀུན་གྱི་སྣོད་དང་རྩ་བར་བསྒྲུབས་པའི་སྒོ་ནས་

[018A]༄༅། །ཆེ་བ་འཆད་དེ། དེའང་དེ་དག་ཀུན་རྒྱུད་འདིར་འདུས་པར་སྟོན་པ་ཡིན་ལ། བསྡུས་ཚུལ་བླ་མ་སྔ་མ་ཁ་ཅིག་ཕྱིའི་ནང་དུ་གསང་བ་འདུས་པ་ལ་འཆད་པ་ནི་མི་འཐད་དེ། མདོ་རྒྱུད་དེ་དག་གིས་བརྗོད་པའི་དོན་གྱི་གསང་བ་ཀུན་
རྒྱུད་འདིར་བརྗོད་བྱར་སྟོན་པ་མིན་ནོ། །དས་ན་འདིར་བསྟན་པའི་རིམ་གཉིས་ཀྱི་ལམ་དང། རྫོགས་རིམ་གྱི་ཡང་ལམ་རིམ་པ་ལྔ་པོས་གཞན་ནས་བསྟན་པའི་ལམ་གྱི་དགོས་པ་མཐའ་དག་ལྷག་དང་བཅས་པ་སྒྲུབ་ནུས་པ་ནི་འདུས་པའི་དོན་ཡིན་ཏེ། འཆད་
པར་འགྱུར་རོ། །དཔེར་ན་ཉན་ཐོས་ཀྱི་ལམ་གྱི་བྱེད་པ་ཉོན་སྒྲིབ་ཟད་པར་སྤོང་བ་སོགས་ལམ་འདིས་ལྷག་དང་བཅས་པ་འགྲུབ་པ་བཞིན་ནོ། །སྦྱོར་བ་ཡན་ལག་དྲུག་ལམ་རིམ་པ་ལྔར་འདུས་པའི་ཚུལ་ལ་བླ་མ་སྔ་མ་ཁ་ཅིག་གཞན་ལུགས་འགོག་པ་
དང། རང་ལུགས་འཇོག་པའི་ཚུལ་འདི་ལྟར་མཛད། སློབ་དཔོན་ཨ་བྷ་ཡཱས་སོར་སྡུད་དང། བསམ་གཏན་བསྐྱེད་རིམ་དུ་བསྡུས་པ་མི་འཐད་དེ། རྒྱུད་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཐུན་མོང་བ་
ནི་རྡོ་རྗེ་བཞི། །མཆོག་ནི་ཡན་ལག་དྲུག་གིས་སོ། །ཞེས་བསྐྱེད་རིམ་ཐུན་མོང་གི་དངོས་གྲུབ་སྒྲུབ་བྱེད་དང། སྦྱོར་བ་ཡན་ལག་དྲུག་མཆོག་སྒྲུབ་བྱེད་དུ་སོ་སོར་བཤད་པའི་ཕྱིར། ཡང་ཀླན་གྱིས། སོར་སྡུད་སྤྱོད་པ་དང། བསམ་གཏན་ལུས་དབེན་
ལ་སྦྱོར་བ་ཡང་མི་འཐད་དེ། རྫོགས་རིམ་གྱི་སྤྱོད་པ་ལམ་མཐོན་པོའི་སྐབས་སུ་བྱེད་པ་ཡིན་པས་ཐོག་མར་འཆད་པ་མི་འཐད་ལ། རྒྱུད་ཕྱི་མ་ལས། ཤེས་དང་ཤེས་བྱ་བྱུང་ཟད་པའི། །རང་སེམས་ལྔ་པར་ཤེས་པར་བྱ། །ཞེས་བསམ་གཏན་གྱི་

[018B] །སྒྲོན་གསལ་གྱི་དོན་བསྡུས་ཀྱི་འགྲེལ་པ་མཛད་པ་པོ་ཀུ་མཱ་ར་རཱ་ཛས། སོར་བསམ་གཉིས་སེམས་དབེན་དང། དོན་གཅིག་ཏུ་བྱེད་པ་ཡང་མི་འཐད་དེ། སྒྱུ་ལུས་དང། དོན་གཅིག་ཏུ་
འཆད་པར་འགྱུར་རོ། །དེས་ན་དུས་འཁོར་ནས་བཤད་པའི་སྦྱོར་བ་ཡན་ལག་དྲུག་དང། རྒྱུད་ཕྱི་མ་ནས་བཤད་པ་གཉིས་དོན་གཅིག་ཅིང་དེ་དང་འཕགས་པ་ཡབ་སྲས་ཀྱི་བཞེད་པའི་རིམ་པ་ལྔ་པོ་དོན་གཅིག་ཡིན་ཏེ། དུས་འཁོར་ནས་སོར་བསམ་ལ་
ཀུན་རྫོབ་བདེན་པ་ཞེས་པ་དང། བདག་ལ་བྱིན་གྱིས་བརླབ་པ་ཞེས་བཤད་ཅིང། སློབ་དཔོན་འཕགས་པས་སྒྱུ་ལུས་ལ་མིང་དེ་ལྟར་བཤད་པ་གཉིས་དོན་གཅིག་ཅིང་སྲོག་རྩོལ་དང་ངག་དབེན་གཉིས་དང། འཛིན་པ་དང་འོད་གསལ་གཉིས་དང། ཏིང་
ངེ་འཛིན་དང་ཟུང་འཇུག་གཉིས་དོན་གཅིག་ལ། རྗེས་དྲན་ལ་ཁ་ཕྱིར་བལྟས་བསྡུས་པའི་སྟོང་གཟུགས་ལྷ་སྐུར་ཤར་བ་དང། ནང་བལྟས་བསྡུས་པའི་དགའ་བཞིའི་རྟོགས་པ་སྐྱེ་བའི་ཚུལ་གཉིས་ཡོད་པའི་ཕྱི་མ་སེམས་དབེན་དང་དོན་གཅིག་པ་ཡིན་
གསུང་ངོ། །དེ་ལ་དཔྱད་པར་བྱ་སྟེ། རྒྱུད་ཕྱི་མའི་ཚིག་གིས་མཆོག་དང་ཐུན་མོང་གི་དངོས་གྲུབ་བསྒྲུབ་པའི་ལམ་གཉིས་སོ་སོར་བཤད་ཀྱང། འགལ་བར་ཡང་མ་བཤད་པས་སློབ་དཔོན་ཨ་བྷ་ཡཱ་ལ་གནོད་བྱེད་དུ་མི་འགྱུར་ལ། སོར་བསམ་བསྐྱེད་
རིམ་དུ་སྡུད་པའི་ཚུལ་འཇམ་དཔལ་ཞལ་ལུང་ལས་ཀྱང་གསུངས་པས་ཕྱོགས་དེ་ནས་བཤད་པ་ཡང་རྒྱུད་ཀྱི་དོན་དུ་ངེས་པར་འགྲོ་སྟེ། རྡོ་རྗེའི་ཚིག་རེ་རེས་ཀྱང་དོན་མི་འདྲ་བ་མཐའ་ཡས་པ་སྟོན་ལ། ཤིང་རྟ་ཆེན་པོ་རྣམས་ཀྱིས་ཀྱང་གདུལ་བྱའི་

[009A]༄༅། །བསམ་པ་ལ་བློས་ནས་དོན་གྱི་ཕྱོགས་རེ་རྩལ་དུ་བཏོན་ནས་འཆད་པ་ཡིན་གྱི། དོན་དེ་ཙམ་དུ་ཟད་པ་ནི་མིན་ནོ། །གླན་ལ་བརྗོད་པའི་གནོད་བྱེད་དེའང་མི་འཐད་དེ། སྐྱེ་བའི་རིམ་པ་དང། བཤད་པའི་རིམ་པ་གཅིག་ཏུ་
ཁས་མ་བླངས་པའི་ཕྱིར་དང། དེ་ལྟ་ན་རང་ཉིད་ལ་ཡང་གནོད་པ་དུ་མ་འབབ་པར་འགྱུར་རོ། །ཡང་གཉིས་སྣང་མཐའ་དག་ཟད་པ་ནི་རང་ཉིད་སོར་བསམ་དང་དོན་གཅིག་ཏུ་ཞལ་གྱིས་བཞེས་པའི་སྒྱུ་ལུས་ཀྱི་སྐབས་ནའང་མེད་པའི་ཕྱིར་དང། གཉིས་
སྣང་རགས་པ་ལོག་པ་ནི་ལུས་དབེན་གྱི་དུས་སུའང་འབྱུང་བས་གནོད་བྱེད་དུ་མི་འགྱུར་རོ། །ལུགས་གསུམ་པ་ལ་གནོད་བྱེད་བཀོད་པའི་རྒྱུ་མཚན་དེའང་མི་འཐད་དེ། འཆད་པར་འགྱུར་རོ། །འཕགས་ལུགས་དང་སེམས་འགྲེལ་གྱི་སྦྱོར་བ་ཡན་
ལག་དྲུག་དོན་གཅིག་ཏུ་འདོད་པའང་མི་འཐད་དེ། རྒྱུད་ཕྱི་མ་ལས། དབང་པོ་བཅུ་པོ་རྣམས་ཀྱིས་ཀྱང། །རང་གི་འཇུག་གནས་ཐམས་ཅད་དུ། །འདོད་པ་སོ་སོར་སྡུད་པས་ན། །སོ་སོར་སྡུད་པས་ཞེས་བཤད་དོ། །ཞེས་འབྱུང་བའི་སོར་སྡུད་ཀྱི་དོན་
སློབ་དཔོན་ཟླ་བ་གྲགས་པས། དབང་པོ་ཡུལ་ལ་འཇུག་རེས་ཀྱིས་ལྷན་ཅིག་སྐྱེས་པའི་བདེ་བ་ཉིད་གཟུགས་སོགས་ཀྱི་རྣམ་པར་ཤར་བ་ཤེས་པར་བྱས་ནས་དབང་པོ་ཡུལ་འཛིན་པ་ལ་འཇུག་པས་ཡང་དང་ཡང་དུ་ལེན་པ་སོར་སྡུད་དུ་བཤད་
ལ། དུས་འཁོར་འགྲལ་པ་ལས། གཟུགས་སོགས་ཐ་མལ་པ་ལ་འཇུག་པ་སྤངས་ནས་སྟོང་གཟུགས་ལ་འཇུག་པས་སོར་སྤོང་གི་དོན་དུ་བཤད་པའི་ཕྱིར་དང། སྒྱུ་ལུས་ཀྱང་དོན་གཅིག་ཏུ་འདོད་པའང་མི་འཐད་དེ། སོར་བསམ་སྲོག་རྩོལ་གྱི་རྒྱུ་

[019B] སྒྱུ་ལུས་ཀྱི་རྒྱུར་གྱུར་པས་སེམས་དབེན་རྗེས་དྲན་གྱི་སྐབས་སུ་རང་ཉིད་ཀྱིས་བཞག་པ་དང་འགལ་བ་དང། སྒྱུ་ལུས་
རླུང་སེམས་ཙམ་གྱིས་བསྒྲུབས་པའི་སྐུ་ཡིན་ཞིང་སོར་བསམ་གྱི་སྐབས་སུ་རླུང་གི་རྣལ་འབྱོར་དེ་ཙམ་དུ་མི་བསྒོམ་པས་དོན་གཅིག་ཏུ་འདོད་པ་མི་འཐད་དོ། །ལུགས་དེ་གཉིས་ཀྱི་སྲོག་རྩོལ་དང་རྡོར་བཟླས་དོན་གཅིག་ཏུ་འདོད་པའང་མི་འཐད་དེ། དུས་འཁོར་
ལས། བུམ་པ་ཅན་གཙོ་བོར་བཤད་ལ། འཕགས་སྐོར་གྱི་ཁུངས་ཐུབ་ནས་སྣ་རྩེ་གསུམ་དུ་ཐིག་ལེ་གསུམ་བསྒོམ་པའི་སྐབས་ཀྱི་སྲོག་རྩོལ་མ་གཏོགས་བུམ་པ་ཅན་བཤད་པ་མེད་པའི་ཕྱིར་རོ། །འཛིན་པ་དང་འོད་གསལ་ཡང་དོན་མི་གཅིག་སྟེ། སྔ་མ་
ནི་སྲོག་རྩོལ་གྱི་རླུང་དབུ་མར་ཆུད་པར་བྱས་པ་དེ་ཉིད་དབུ་མར་འཛིན་ཅིང་སྟོང་ཉིད་མངོན་སུམ་དུ་མ་རྟོགས་པའི་དུས་སུ་འབྱུང་པ་ཡིན་ལ་ཕྱི་མ་ནི་སྟོང་ཉིད་མངོན་སུམ་དུ་རྟོགས་པ་ཡིན་པས་སོ། །དེས་ན་རྒྱུད་ཕྱི་མའི་སྦྱོར་བ་ཡན་ལག་དྲུག་དང་ལམ་རིམ་པ་ལྔ་
དོན་གཅིག་ཏུ་སློབ་དཔོན་ཟླ་བ་གྲགས་པ་བཞེད་དེ། དེ་ཡང་སོར་བསམ་དང། ལུས་དབེན་དོན་གཅིག་པ་ཡིན་ཏེ། ལུས་རྣམ་པར་དབེན་པའི་ལྷན་ཅིག་སྐྱེས་པའི་བདེ་བ་ཉིད་སྣང་བ་མ་བསྒྱུར་བར་ཐ་མལ་པའི་རྣམ་པར་ཤར་བ་སོར་སྡུད་དང། ལྷའི་རྣམ་བར་
ཤར་བ་བསམ་གཏན་ཡིན་པས་སོ། །རྡོར་བཟླས་བྱེ་བྲག་དང་སྲོག་རྩོལ་སྤྱི་ཡིན་ཞིང་རྒྱུད་ཕྱི་མ་ནས་བཤད་པའི་སྲོག་རྩོལ་དོན་གཅིག་ལ། འཛིན་པ་དང་འོད་གསལ་ཡང་དོན་གཅིག་གོ། སེམས་དབེན་འོད་གསལ་མངོན་དུ་འགྱུར་བའི་རྟགས་བསྟན་པས་

[020A]༄༅། །ཤེས་པ་མ་གཏོགས་རྒྱུད་ཕྱི་མས་དངོས་སུ་མ་བསྡུས་ཤིང་རྗེས་དྲན་འོད་གསལ་ལས་ལུགས་ལྡོག་ཏུ་ཤར་བའི་སྟོང་པ་གསུམ་ཡིན་པས་ཟུང་འཇུག་ཏུ་འདུས་ཤིང་ཏིང་ངེ་འཛིན་ཟུང་འཇུག་དང་དོན་གཅིག་ལ་སྒྱུ་ལུས་ཟུང་
འཇུག་དང་མཚན་ཉིད་མཚུངས་པས་གོ་ནས་པར་དགོངས་ནས་རྒྱུད་ཕྱི་མས་དངོས་སུ་མ་བསྡུས་སོ། །དེས་ན་ལམ་རིམ་པ་ལྔར་དུས་འཁོར་ནས་བཤད་པའི་སྦྱོར་བ་ཡན་ལག་དྲུག་འདུས་པར་བཤད་པ་ནི་སྔར་བཤད་པ་ལྟར་ལམ་དེ་དག་གི་བྱེད་པ་
འདུས་པའི་དོན་ཡིན་ཏེ། འདི་ལྟར་སོར་བསམ་དབུ་མའི་ལམ་སྦྱོང་བྱེད་དུ་དེ་ནས་བཤད་ལ། དེ་ཡང་སོར་སྡུད་རྟགས་བཅུ་གཅིག་སྒྲུབ་བྱེད་དང། བསམ་གཏན་བརྟན་བྱེད་ཡིན་པས་རྟགས་བཅུ་གཅིག་རྫོགས་ནས་སྲོག་རྩོལ་བསྒོམ་པ་ལ་འཇུག་པ་ཡིན་
གྱི་སྟོང་གཟུགས་ལ་མི་ཚེ་འདྲིལ་བ་ནི་རྒྱུད་ཀྱི་དོན་ལོག་པར་བཟུང་བའོ། །སྲོག་རྩོལ་གྱིས་རླུང་དབུ་མར་འཇུག་པར་བྱེད་ཅིང་འཛིན་པས་དེར་འཛིན་པར་བྱེད་པ་ཡིན་ལ། ལུས་དབེན་དང་ངག་དབྱེན་ཉིས་ཀྱིས་དེ་དག་གི་བྱེད་ལས་ལྷག་དང་བཅས་པ་སྒྲུབ་པ་
ཡིན་ཏེ། ལུས་དབེན་གྱིས་ཐམས་ཅད་བདེ་བའི་རོར་ཤར་བར་བསྒོམས་པས་རྟོག་པ་ནང་དུ་སྡུད་ཅིང་དབང་པོའི་སྒོ་རྣམས་དང་གཡས་གཡོན་ནས་རླུང་རྒྱུ་བ་འགོག་པའི་མགོ་རྩོམ་པར་བྱེད་ལ། རྡོར་བཟླས་ཀྱིས་སྙིང་གའི་རྩ་མ་དུད་བཤིག་ན་རླུང་ཐམས་ཅད་
དེར་བསྡུས་ཏེ་སྟོང་པ་བཞིའི་ཡེ་ཤེས་སྐྱེད་པར་བྱེད་པ་ཡིན་ལ། འཕགས་ལུགས་ཀྱི་སྟོང་བ་བཞིའི་སྔོན་དུ་དུས་འཁོར་ནས་སྲོག་རྩོལ་དང་འཛིན་པའི་ཡན་ལག་གིས་བསྒྲུབ་པར་བཤད་པའི་དགའ་བཞིའི་རྟོགས་པ་ཡང་དེ་དང་མཚན་ཉིད་མཚུངས་པ་

[020B] །སློབ་དཔོན་ནག་པོ་པས་བཤད་པའི་རིམ་པ་བཞི་འདུས་པའི་ཚུལ་ལ། རིམ་པ་བཞི་ནི་ཤེས་བྱེད་རྒྱུད་ཀྱི་རིམ་པ་དང། སྔགས་ཀྱི་རིམ་པ་དང། ཡེ་ཤེས་ཀྱི་རིམ་པ་དང། གསང་བའི་རིམ་པའོ། །དང་པོ་ནི། ལུས་སེམས་ཀྱི་ཆགས་ཚུལ་གཏན་ལ་
འབེབས་པ་ཡིན་ལ། གཉིས་པ་ནི་ལུས་ལ་གནད་དུ་བསྣུན་པའི་རྣལ་འབྱོར་འཁོར་ལོ་བཞིར་སྔགས་ཀྱི་འཁོར་ལོ་བསྒོམ་ཚུལ་སོགས་དང། གསུམ་པ་ནི། དེ་ལ་བརྟེན་ནས་དགའ་བཞིའི་རྟོགས་པ་སྐྱེ་བའི་ཚུལ་དང། བཞི་པ་ནི། འབྲས་བུ་མངོན་དུ་འགྱུར་བའི་
ཚུལ་ཏེ། དེ་དག་ཀྱང་བཤད་རྒྱུད་རྡོ་རྗེ་ཕྲེང་བ་ནས་རྡོ་རྗེ་ལུས་ཀྱི་མཚན་ཉིད་བཤད་པ་སོགས་སུ་འདུས་སོ། །ཕྱག་རྒྱ་བཞི་ཡང་འདིར་འདུས་ཏེ། ལས་ཀྱི་ཕྱག་རྒྱ་གྲགས་པའི་བུད་མེད་དང། དམ་ཚིག་གི་ཕྱག་རྒྱ་བསྒོམས་པའི་ལྷ་མོ་དང། ཆོས་ཀྱི་ཕྱག་རྒྱ་སྔགས་
འཁོར་བསྒོམ་པ་སོགས་དང། ཕྱག་རྒྱ་ཆེན་པོའི་ལྷ་སྐུ་བསྒོམ་བ་སོགས་ཏེ། འདུས་ཚུལ་གོ་སླའོ། །དབང་བཞིའི་ལམ་འདུས་པའི་ཚུལ་ནི། བུམ་དབང་གི་ལམ་བསྐྱེད་རིམ་སྟེ། དེ་ནི་རིམ་པ་དང་པོར་བླ་མེད་ཀྱི་རྒྱུད་ཀུན་ནས་བཤད་པའི་བསྐྱེད་རིམ་གྱི་བྱེད་ལས་
མཐའ་དག་འདུས་ལ། གསང་དབང་གི་ལམ་དབེན་གསུམ་སྒྱུ་ལུས་དང་བཅས་པ་དང། དབང་སུམ་པའི་ལམ་འོད་གསལ་དང། བཞི་པའི་ལམ་ཟུང་འཇུག་ཏུ་རྒྱུད་གཞན་ནས་བཤད་པའི་དབང་ཞིའི་ལམ་མཐའ་དག་གི་དོགས་པ་ཡང་འདུས་སོ། །བུམ་
དབང་སྤྲུལ་སྐུ་སྒྲུབ་བྱེད་དང། གསང་དབང་གིས་ལོངས་སྐུ་དང། གསུམ་པས་ཆོས་སྐུ་དང། བཞི་པས་བདེ་བ་ཆེན་པོའི་སྐུ་སྒྲུབ་ཚུལ་སོགས་ཀྱང་འདིར་འདུས་ལ། མངོན་བྱང་ལྔ་ལས་བསྐྱེད་པའི་ཚུལ་དང། བྱང་ཆུབ་ཕྱོགས་ཆོས་མདོ་དོན་ནི། ཡིག་

[021A]༄༅། །དོན་དང་སྤྱི་དོན་གཉིས་དང། སྣང་བ་སེམས་ཀྱི་སྦས་པ་འདོད་ཆགས་ཆོས་ཀྱི་སྦས་པ། ཀུན་རྫོབ་སྒྱུ་མའི་སྦས་པ་སྟེ་སྦས་པ་གསུམ་དང་མཐར་ཐུག་དང་བཅས་པ་སྟེ་མདོར་ན་སྒྲ་སྣ་ཚོགས་ཀྱིས་བསྟན་པའི་ལམ་གྱི་བྱེད་
ལས་མཐའ་དག་འདུས་པའི་དོན་ནོ། །མ་རྒྱུད་ནས་བཤད་པའི་གཏུམ་མོའི་རྣལ་འབྱོར་བསྒོམས་པས་ལྷན་ཅིག་སྐྱེས་པའི་བདེ་བ་བསྐྱེད་ཚུལ་དང། རྨི་ལམ་དང་སྒྱུ་མ་གཅིག་ཏུ་སྦྱོང་པའི་ཚུལ་དང། བར་དོ་གསུམ་བསྲེ་ཚུལ་དང། གདན་བཞི་ནས་
བཤད་པའི་འཕོ་བ་དང། གྲོང་འཇུག་གི་ཡན་ལག་རྣམས་ཀྱང་འདིར་འདུས་སོ། །དེ་ལྟར་ན་འདུ་བའི་གཞི་གསང་བ་འདུས་པ་འདིར་མདོ་རྒྱུད་མཐའ་དག་གི་དོན་འདུས་པའི་འབྲས་བུ་ནི་བརྩོན་འགྲུས་ཅན་གྱིས་ཚེ་འདི་ཉིད་ལ་འོད་གསལ་ཐོབ་ནས་འཚང་རྒྱ་ལ་
ལེ་ལོ་ཅན་གྱིས་འཆི་ཁར་འོད་གསལ་ཐོབ་ནས་འཚང་རྒྱ་བ་དང། ཐ་མས་བར་དོར་འོད་གསལ་ཐོབ་ནས་འཚང་རྒྱ་ཞིང་གཞན་གྱི་དོན་བྱེད་པའོ། །གང་ཟག་དེ་དག་གི་ལམ་ཁྱེར་ནི་ཡི་གེའི་དོན་དང་ཞེས་སོགས་ཀྱིས་ཏོན་ཏེ། མཐར་སྐྱེ་ཤི་བར་དོ་གསུམ་སྐུ་
གསུམ་དུ་ལམ་དུ་ཁྱེར་བ་དང། དེ་ལྟར་ཉིན་ཞག་གཅིག་ལའང་གཉིད་ཀྱི་སྐབས་ཀྱི་སྟོང་པ་བཞི་བསྒོམ་པ་ཆོས་སྐུ་ལམ་བྱེད་དང། དེ་ལས་རྨི་ལམ་གྱི་ལུས་ལྷའི་སྐུར་ལྡང་བ་ལོངས་སྐུ་ལམ་བྱེད་དང། དེ་ནས་གཉིད་སད་ནས་ད་དུང་དེའི་ཤུགས་མ་
ཡལ་བའི་བར་སྤྲུལ་སྐུ་ལམ་བྱེད་སོགས་སོ། །གཉི་སྤ་གདམས་པ་དངོས་ལམ་མདོར་བསྟན་པ་ནི། དངོས་པོའི་གནས་ལུགས་ཞེས་པའི་རྐང་པ་གཉིས་སོ། །རྒྱས་པར་བཤད་པ་ལ། གཞི་དངོས་པོའི་གནས་ལུགས་དང། ལམ་བགྲོད་པའི་རིམ་པ་དང་

[021B] །དང་པོ་ལ་གསུམ་གྱི་དང་པོ་ལུས་སེམས་སོ་སོ་བའི་གནས་ལུགས་ནི། དངོས་པོའི་གནས་ལུགས་གཉིས་ཡིན་ཞེས་པའི་རྐང་པ་གསུམ་སྟེ། བཤད་པ་སྔ་མ་ལྟར་རོ། །གཉིས་པ་ཐུན་མོང་བའི་གནས་ལུགས་ནི། ཐུན་
མོང་དབྱེར་མེད་རིམ་ཤེས་བྱ། །ཞེས་པས་ཏེ། སེམས་ཕྲ་བ་གཞི་དུས་ཀྱི་སྟོང་པ་བཞི་དང། ལུས་ཕྲ་བ་དེའི་བཞོན་པ་རླུང་ངོ། །གསུམ་པ་ལུས་ཀྱི་གནས་ལུགས་བྱེ་བྲག་ཏུ་བཤད་པ་ནི། གཉིད་དང་ཞེས་པའི་རྐང་པ་དྲུག་སྟེ། བཤད་པ་སྔ་མ་ལྟར་རོ། །
གནད་བཞི་ནི་འཁྲུལ་འཁོར་གྱི་གཞི་ལུས་ཀྱི་གནད་དང། ཡེ་ཤེས་སྐྱེ་བ་དུས་ཀྱི་གནད་དང། འཇུག་ལྡོག་ངེས་པར་རླུང་གི་གནད་དང། དམིགས་པ་ཡུལ་གྱི་གནད་རྣམས་སོ། །མར་ལུགས་པ་སྔ་མ་ཁ་ཅིག་གིས། བསྒོམ་པ་ཡུལ་གྱི་གནད་ཤེས་པར་བྱ་
བའི་ཕྱིར་དུ་ལུས་དངོས་པོའི་གནས་ཐབས་དང། བསྒོམ་རྒྱུ་དོན་གྱི་གནད་ཤེས་པར་བྱ་བའི་ཕྱིར་སེམས་དངོས་པོའི་གནས་ཐབས་གཉིས་སུ་བསྡུས་པ་ནི། ལུས་ལ་གནད་དུ་བསྣུན་པས་སེམས་ལ་བདེ་བ་སྐྱེས་ཏེ། དེས་སྟོང་པ་ཡུལ་དུ་བྱས་པའི་བདེ་སྟོང་སྦྱོར་
བའི་དོན་འཆད་འདོད་པར་གསལ་ལོ། །དེ་ལ་སྤྱིར་སྔགས་མཚན་ཉིད་གཉིས་ཀས་གཏན་ལ་དབབ་རྒྱུའི་འཁོར་བའི་རྒྱུའི་གཙོ་བོ་ངོས་བཟུང་ནས་དེ་འཇུག་ལྡོག་བྱེད་པའི་ཚུལ་དང། སྔགས་ཀྱི་ཐེག་པར་ཐུན་མོང་མ་ཡིན་པར་གཏན་ལ་འབེབས་པའི་འཁོར་བ་
བསྐྱེད་པའི་ལྷན་ཅིག་བྱེད་རྐྱེན་གྱི་གཙོ་བོ་གཞི་དུས་ཀྱི་རང་བཞིན་གཡོ་བྱེད་ཀྱི་རླུང་ངོ་ཤེས་པར་བྱས་ནས་དང་པོར་ལུས་ཕྲ་བ་འོད་གསལ་གྱི་བཞོན་པའི་རླུང་དང། སེམས་ཕྲ་བ་འོད་གསལ་དང། དེ་ལས་རླུང་ཆེ་འབྲིང་ཆུང་གསུམ་དུ་གཡོས་པས་སྣང་

[022A]༄༅། །མཆེད་ཐོབ་གསུམ་སྐྱེ་ཚུལ་དང། དེ་ལས་རང་བཞིན་བརྒྱད་ཅུའི་རྟོག་པ་སྐྱེས་ནས་དེས་ལས་བསགས་ཏེ་འཁོར་བར་འཁོར་ཚུལ་དང། དེ་དག་ལྡོག་བ་ལ་ལུས་ལ་གནད་དུ་བསྣུན་ནས་རླུང་ལས་རུང་དུ་བྱེད་དགོས་པའི་ཚུལ་མཐའ་ཆོད་
པར་ཤེས་པར་བྱས་ནས་དེའི་རྗེས་སུ་ལུས་ལ་གནད་དུ་བསྣུན་པའི་འཁོར་ལོ་བཞིའི་དབྱེ་བ་སོགས་ལ་འཇུག་པར་བྱའི་སྔ་མ་མ་རྟོགས་པར་ཕྱི་མ་ལ་འཇུག་བློ་བྱས་ཀྱང་སྔགས་ཀྱི་ཐུན་མོང་མ་ཡིན་པའི་གནད་མི་རྟོགས་སོ། །གཉིས་པ་ལམ་བགྲོད་
པའི་རིམ་པ་ལ། ལུས་ལ་གནད་དུ་བསྣུན་པའི་གནད་དམ་པ་སྙིང་ག་ཡིན་པར་བསྟན་པ་དང། དེ་ལ་གནད་དུ་བསྣུན་པའི་རིམ་པའོ། །དང་པོ་ལ་དངོས་དང། གཞི་ལམ་འབྲས་གསུམ་ཤེས་པའི་ཕན་ཡོན་ནོ། །དང་པོ་ནི། དྲན་པ་སྣ་ཚོགས་ཞེས་
པའི་རྐང་པ་བཞི་དང། གཉིས་པ་ནི་གཞི་ལམ་ཞེས་པའི་རྐང་པ་བཞིའོ། །གཉིས་པ་དེ་ལ་གནད་དུ་བསྣུན་པའི་རིམ་པ་ལ། རྡོར་བཟླས་བྱེད་པའི་རྟེན་སྙིང་གར་སྔགས་ཀྱི་འཁོར་ལོ་བསྒོམ་པ་དང། དེ་ལ་བརྟེན་ནས་རྡོར་བཟླས་བྱེད་པའི་ཚུལ་དང། བྱས་
ནས་ཉམས་མྱོང་སྐྱེ་བའི་རིམ་པའོ། །དང་པོ་ལ། རྟེན་ཕྱི་ནང་གསང་བའི་པད་འདབ་སུམ་རིམ་གྱི་བསམ་གཏན་དང། བརྟེན་པ་དེར་དབྱངས་གསལ་གྱི་ཡི་གེ་འགོད་པའི་རིམ་པའོ། །དང་པོ་ནི། སྔགས་ཀྱི་ཡི་གེའི་འཁོར་ལོ་ནི། ཞེས་སོགས་ཏེ། འདིར་ཚན་
པ་གསུམ་དུ་བསྟན་པ་དང། འོག་ཏུ་དབྱངས་ནི་ཕྱི་རིམ་ཞེས་སོགས་བསྟན་པ་མི་ཟློས་ཏེ། འདིར་ནི་དབྱངས་གསལ་གྱི་ཡི་གེ་སུམ་རིམ་དུ་འགོད་དགོས་པ་དང། སྙིང་གའི་དབུས་སུ་མི་ཤིགས་པའི་ཐིག་ལེ་བཀོད་ནས་དེ་ལས་མགོན་པོ་བཞིའི་རླུང་

[022B] །ཐ་མལ་རྣམ་རྟོག་བག་ཆགས་ནི་རྟོག་པའང་ཡིན་ལ་བག་ཆགས་ཀྱང་ཡིན་པས་
རྣམ་རྟོག་བག་ཆགས་ཏེ། རང་བཞིན་གྱི་རྟོག་པ་རྣམས་སོ། །དེ་ཉིད་ཡི་གེའི་རྣམ་པར་ཤར་བ་བསྒོམས་པས་མཐར་ཡི་གེའི་གཟུགས་དག་པས་རང་བཞིན་གྱི་རྟོག་པ་རྣམས་ཀྱང་དག་པར་འགྱུར་ལ། དེ་ནས་གཡོ་བྱེད་རླུང་དག་པས་ཕྲ་བའི་རླུང་སེམས་
ལས་གྲུབ་པའི་སྒྱུ་ལུས་དང། རིམ་པ་ཕྱི་མ་གསུམ་ཐོབ་པར་འགྱུར་རོ། །རྣམ་ཤེས་ནི་ཀུན་རྫོབ་བདེན་པ་ཡིན་ལ། ཡེ་ཤེས་ནི་དོན་དམ་པའི་བདེན་པ་སྟེ། བདེན་གཉིས་སྦྱོར་བའི་ཟུང་འཇུག་ཐོབ་ནས་ལས་ཚོགས་མཐའ་དག་འགྲུབ་པར་འགྱུར་
བའོ། །རྟགས་རྣམས་ཞེས་སོགས་ཀྱིས་འོད་གསལ་མངོན་དུ་འགྱུར་བའི་རྟགས་འཆར་ཚུལ་སྟོན་ཏེ། དེ་དག་ཀྱང་འཆར་དུས་དང། རྫོགས་དུས་གཉིས་གཉིས་སུ་ཤེས་པར་བྱའོ། །གཉིས་པ་ནི། ནམ་མཁའི་དཀྱིལ་འཁོར་ཞེས་སོགས་ཏེ། སྙིང་གར་
པདྨ་དམར་པོ་འདབ་མ་བརྒྱད་པ་བསམས་ལ་དེའི་དབུས་སུ་ནམ་མཁའི་དཀྱིལ་འཁོར་ཏེ་འོད་གསལ་ལས་བྱུང་བའི་གསལ་བའི་དཀྱིལ་འཁོར་མི་ཤིགས་པའི་ཐིག་ལེ་ཡུངས་ཀར་གྱི་འབྲུ་ཚོད་ཙམ་ཐིག་ལེ་དཀར་དམར་ཁ་སྦྱར་གྱི་དབུས་ན་ཨ་ཐུང་ཤད་
ཀྱི་རྣམ་པ་ལྟ་བུ་ཁ་དོག་ནག་པོ་བསྒོམས་ལ་འདབ་མ་བར་མ་ལ་གསལ་བྱེད་སོ་བཞི་ཐ་མ་སྤངས་པ་དང། མ་ཡིག་དབྱངས་བཅུ་གཉིས་ཀྱི་ཐིག་ལེར་བཀོད་པས་གསལ་བྱེད་སོ་གཉིས་ཡོད་ལ། དེ་དག་ཤར་གྱི་པད་འདབ་ལ་ཀའི་སྡེ་ཚན་གྱི་ཡི་གེ་

[023A]༄༅། །དང་པོ་བཞི་དང། དེ་ནས་བརྩམས་ཏེ་རིམ་པ་བཞིན་དུ་ཕྱོགས་མཚམས་ཀྱི་འདབ་མ་རྣམས་ལ་ཙ་སྡེ་དང། ཊ་སྡེ་དང། ཏ་སྡེ་དང། པ་སྡེ་དང། མ་ཡིག་མ་གཏོགས་པའི་སྡེ་པ་དང་པོ་བཞིའི་མཐར་བྱུང་བའི་སྣ་ལྡན་གྱི་ཡི་གེ་བཞི་
དང། མཐར་གནས་དང། དྲོ་བའི་ཡི་གེ་སྟེ་འདབ་མ་རེ་ལ་ཡི་གེ་བཞི་བཞི་འགོད་དོ། །བཞི་བཅས་ཞེས་པ་ནི་སྣ་ལྡན་གྱི་ཡི་གེ་དང་པོ་བཞིའོ། །འདབ་མ་ཕྱི་རིམ་ལ་ཤར་ནས་བརྩམས་ཏེ་ཕྱོགས་བཞིར་ཨ་རིང་ཐུང་དང། ཨི་རིང་ཐུང་དང། ཨུ་རིང་
ཐུང་དང། ཨེ་རིང་ཐུང་དང། ཡི་གེ་གཉིས་གཉིས་བཀོད་ནས་ཤར་ལྷོ་ནས་བརྩམས་ཏེ་མཚམས་བཞིར་ཨོ་རིང་ཐུང། ཨཾ་ཨཿ་སྟེ་ཡི་གེ་རེ་རེ་འདོད་དོ། །འདབ་མ་ནང་མའི་ཤར་ནས་བརྩམས་ཏེ་ཕྱོགས་བཞིར་རིམ་པ་བཞིན་དུ་རྀ་རཱྀ་ལྀ་ལཱྀ་བཞི་
བཀོད་ནས་ཡི་ཏེ་ཕྱི་མ་ཁ་དོག་དཀར་པོ་དང། བར་མ་དམར་པོ་དང། ནང་མ་ནག་པོར་བསམས་ཏེ་དེ་དག་ལ་སེམས་བཟུང་ནས་བསྒོམས་པས། རླུང་སྡུད་པའི་རིམ་པ་གསུམ་ལས་དཀར་ལམ་དང། དམར་ལམ་དང། ནག་ལམ་དང་སེམས་གསུམ་
སྐྱེ་མི་དགོས་པ་ཡོད་ལ། ཡི་གེ་ཐམས་ཅད་ཀྱང་བ་མོ་འཛག་པ་ལྟ་བུ་དང། བདེ་བའི་ངོ་བོར་བསམ་ཞིང་ཡི་གེ་རྣམས་ཀྱང་རིམ་གྱིས་བཟུང་ནས་མཐར་སྙིང་གའི་མི་ཤིགས་པ་ལ་སེམས་བཟུང་ངོ། །རིམ་པ་ལྔ་ལྡན་ནི་ཡི་གེ་རིམ་པ་གསུམ་དང་
དབུས་ཀྱི་ཨ་ཐུང་དང། ཐིག་ལེ་ཁ་སྦྱར་གཅིག་ཏུ་བྱས་པ་རྣམས་སོ། །ཨེ་ཝཾ་ནི་སྐབས་འདིར་ཕ་མ་གཉིས་ལས་ཐོབ་པའི་སྙིང་གའི་དབུས་ཀྱི་མི་ཤིགས་པའི་ཐིག་ལེ་དཀར་དམར་གཉིས་ཡིན་ལ་མཐར་འཆི་བའི་ཚེའང་ཕུང་སོགས་ཕྲ་རགས་རྣམས་

[023B] རྡོར་བཟླས་བྱེད་པའི་ཆེའང་དེ་ཉིད་ལས་རླུང་སྤྲོ་བསྡུ་བྱེད་པས་སྡུད་ཅིང་སྤྲོ་བར་མཛད་པ་ཞེས་སོ། །མཉམ་པ་ཉིད་དུ་སེམས་བསྡམས་ཏེ།།
ཞེས་སོགས་ནི་སེམས་གཞན་དུ་འཕྲོ་བ་བསྡམས་ནས་འཁོར་ལོའི་ལྟེ་བའི་ཐིག་ལེ་ལ་སེམས་རོ་མཉམ་དུ་འདྲེས་པར་མོས་ནས་མཉམ་པར་བཞག་པ་ལས་མཐར་རོ་མཉམ་པར་མཐོང་བའི་ཉེར་ཐོབ་ཀྱི་ཡེ་ཤེས་སྐྱེས་ནས་དེ་ལས་འོད་གསལ་མངོན་དུ་འགྱུར་བའི་རིམ་
པ་རྣམས་འབྱུང་ངོ། །མར་ལུགས་པའི་བླ་མ་སྔ་མ་རྣམས་ཀྱིས་རྡོར་བཟླས་ཀྱི་སྔོན་དུ་སྔགས་འཁོར་འགོད་པ་དང་མི་འགོད་པའི་ཚུལ་གཉིས་བཤད་ཅིང། ཁ་ཅིག་གིས་རྡོར་བཟླས་ཀྱི་སྐབས་སུ་མི་ཤིགས་པའི་ཐིག་ལེའང་མ་བཀོད་པ་ནི་ལུས་ལ་གནད་དུ་བསྣུན་པའི་
རྣལ་འབྱོར་དུ་མི་འགྱུར་ཏེ། ཕ་རོལ་ཕྱིན་པའི་ཐེག་པ་ནས་བཤད་པའི་དབུགས་འབྱུང་རྔུབ་བ་གྲང་བ་དང་ཁྱད་པར་མེད་པར་འགྱུར་བས་སོ། །དེས་ན་མ་རྒྱུད་ནས་བཤད་པའི་བུམ་པ་ཅན་བསྒོམས་པ་དང། བྱ་རྒྱུ་བསམ་གཏན་ཕྱི་མ་ནས་བཤད་པའི་རླུང་ཁ་སྦྱོར་
བསྒོམས་པ་རྣམས་ལེགས་པར་ཕྱེད་པར་བྱ་ཞིང་མངོན་པ་ནས་བཤད་པའི་འབྱུང་འཇུག་བགྲང་བ་དང་རྡོར་བཟླས་གཉིས་ཀྱང་ལེགས་པར་ཕྱེད་པར་བྱའོ། །དེ་བཞིན་དུ་ཤིན་སྦྱངས་སོགས་ཀྱི་བདེ་བ་དང། ཞུ་བདེའི་བདེ་བའང་མ་འདྲེས་པ་ལ་འབད་པར་བྱའོ། །
གཉིས་པ་དེ་ལ་བརྟེན་ནས་རྡོར་བཟླས་བྱེད་པའི་ཚུལ་ནི། །སརྦ་མངྒ་ལཾ།། །།



﻿
[001A]༄༅། །མན་ངག་གི་མཐར་ཐུག་མངོན་པར་བྱང་ཆུབ་པའི་རིམ་པའི་བཤད་པ་རྗེས་མཛད་པ་བཞུགས་སོ།།

[001A] །རྗེ་བཙུན་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་དུས་ཐམས་ཅད་དུ་གུས་པས་ཕྱག་འཚལ་ལོ། །རྒྱལ་བ་ཐམས་ཅད་ཀྱི་མཁྱེན་པའི་ཡེ་ཤེས་ཐམས་ཅད་
གཅིག་ཏུ་བསྡུས་པའི་ངོ་བོ་བཅོམ་ལྡན་འདས་འཇམ་པའི་དབྱངས་དང། དབང་ཕྱུག་བརྒྱད་དང་ལྡན་པའི་རྡོ་རྗེ་འཆང་ཆེན་པོ་མགོན་པོ་ཀླུ་སྒྲུབ་ཡབ་སྲས་ཀྱི་ཞབས་ལ་གུས་པ་ཆེན་པོས་སྐྱབས་སུ་མཆིའོ། །མན་ངག་མཐར་
ཐུག་མངོན་པར་བྱང་ཆུབ་པའི་རིམ་པ་ལ་གསུམ། མཚན་གྱི་དོན། གཞུང་གི་དོན། མཇུག་གི་དོན་ནོ། །དང་པོ་ནི། ཨབྷི་ནི་མངོན་པར་རོ། །སཾ་ནི་རྫོགས་པའོ། །བོ་དཧི་ནི་བྱང་ཆུབ་པའོ། །ཀྲ་མ་ནི་རིམ་པའོ། །དེ་ལ་མངོན་པར་ནི་
མངོན་དུ་གྱུར་པ་དང། རྫོགས་པ་ནི་མ་ལུས་པའམ་ཡང་དག་པ་དང། བྱང་ཆུབ་པ་ནི་རྟོགས་པའོ། །གཉིས་པ་ལ་གཉིས། རྩོམ་པ་ལ་འཇུག་པའི་ཡན་ལག། ཡན་ལག་ཅན་གྱི་གདམས་པའོ། །དང་པོ་ལ་གཉིས། ཕྱག་
འཚལ་བ་དང། བརྩམ་པར་དམ་བཅའ་བའོ། །དང་པོ་ནི། ཐམས་ཅད་སྟོང་པ་འོད་གསལ་བའི་དེ་ཉིད་ཕྱིན་ཅི་མ་ལོག་པར་སྟོན་པ་པོ། རྡོ་རྗེ་སེམས་དཔའ་ལ་ཕྱག་འཚལ་ལོ། །ཞེས་གཞུང་འདིའི་སྐབས་དང་མཐུན་པར་

[002A]༄༅། །མཆོད་པར་བརྗོད་དོ། །གཉིས་པ་ནི། ཏེ་ཞེས་ལྷག་མ་འདྲེན་པས་ཕྱག་བཙལ་ནས་མངོན་པར་བྱང་ཆུབ་པའི་རིམ་པ་འདི་བདག་གིས་བཤད་པར་བྱའོ། །ཞེས་བརྩམ་པར་དམ་བཅས་སོ། །བཞི་པ་ནི་
རྡོར་བཟླས་དང། དགོངས་པ་བླ་ན་མེད་པ་དང། བདག་བྱིན་རླབས་ཀྱི་རིམ་པ་གསུམ་ལ་བལྟོས་པའོ། །གཉིས་པ་ལ་བཞི། མན་ངག་གི་སྣོད་དུ་བྱ་བ་དང། མན་ངག་སྦྱིན་པ་དང། མན་ངག་གི་ཡོན་དབུལ་བ་དང། མན་ངག་སྒོམ་པར་
གདམས་པའོ། །དང་པོ་ལ་གསུམ། བླ་མ་མཉེས་པར་བྱེད་པ་དང། བླ་མ་ལ་དབང་གི་ཡོན་དབུལ་བ་དང། བླ་མས་དབང་བསྐུར་བའོ། །དང་པོ་ནི། འདི་ནི་ཞེས་པ་བཞིས་གདུལ་བྱ་ལ་བཀའ་དྲིན་གྱིས་སྐྱོབ་པ་ལ་བལྟོས་ཏེ་རྡོ་རྗེ་འཆང་
ལས་བླ་མ་ལྷག་པར་བསྟན་ནོ། །རྒྱུ་མཚན་དེས་ན་མཉེས་པར་བྱ་དགོས་པ་ནི་དེ་ནི་ཞེས་པ་བཞིས་བསྟན་ནོ། །གཉིས་པ་ནི། ཅི་འབྱོར་པ་ཞེས་པ་བཞིས་ལེགས་པར་བསླབས་པའི་ཕྱག་རྒྱ་དབུལ་བ་དང། ཚོགས་ཀྱི་དཀྱིལ་འཁོར་གྱི་
དབུས་སུ་ཚོགས་འཁོར་གྱི་ཆོ་ག་བཞིན་དུ་མཆོད་པར་བསྟན་ནོ། །གསུམ་པ་ནི། དེ་ནས་འདོད་ཡོན་ལྔ་སྤྱོད་པས། །ཆེན་པོའི་རྣལ་འབྱོར་པ་མཉེས་ཤིང། །སྙོམས་པར་འཇུག་པའི་ཆོ་ག་ཡིས། །སྣང་བདག་ནི་བསྐྱེད་པར་བྱ། །ཞེས་ཆག་

[002B] །ལཀྵྨཱིའི་འགྲེལ་པར་འཇུག་པའི་ཆོ་ག་ནི། སྣང་བ་དག་ནི་སྐྱེད་དུས་བྱས། །ཞེས་འབྱུང་ཞིང་སྣང་བ་སྐྱེད་པའི་དུས་མཚན་མོ་རྩོམ་པའི་དུས་སུ་སྙོམས་པར་འཇུག་པར་བྱའོ། །ཞེས་བཤད་དོ། །གཞུང་གཞན་ལས་གསང་དབང་བསྐུར་བའི་
ཚེ་སྔོན་དུ་བླ་མ་རིག་མ་དང་སྙོམས་པར་ཞུགས་ཏེ་ལྷན་ཅིག་སྐྱེས་པའི་ཡེ་ཤེས་བརྟན་པར་བྱས་ནས་སློབ་མ་ལ་དབང་བསྐུར་བར་གསུངས་པ་དེ་དང་འདྲ་བར་བྱས་ན་ལེགས་སོ། །དེ་ནས་བྱང་ཆུབ་སེམས་ནི་རབ་འབད་པས། །ཀ་ལ་ཤ་སོགས་དག་ཏུ་བཞག་
སློབ་མ་རང་ལ་བླ་མ་ཡིས། །བརྩེ་བས་ནམ་ཕྱེད་དུས་དབང་བསྐུར། །ཞེས་གསུངས་ཏེ། རང་ཞེས་པས་གཞན་གྱིས་དབང་བསྐུར་བ་མིན་གྱི་བླ་མ་དེ་ཉིད་ཀྱིས་བསྐུར་བ་དང། སོགས་ཀྱིས་ཐོད་པ་སོགས་སུ་སྤྲོས་པ་དང། ནམ་ཕྱེད་ནི་དེའི་དུས་སུ་སྲོག་རྩོལ་ཅིག་ཅར་དུ་རྒྱུ་
བས་འོད་གསལ་དང་མཐུན་པ་དང། འདིས་གསང་དབང་བསྟན་ལ། དབང་བསྐུར་ཡང་དག་ཐོབ་ནས་ནི། །ཞེས་པས་དབང་གསུམ་པ་ཐོབ་པར་ལཀྵྨཱིས་བཤད་དོ། །ཆག་གིས། སློབ་མ་བཟང་ལ་ཞེས་དང་བུམ་པའི་དང་པོར་ངེས་བཞག་ལ། ཞེས་བསྒྱུར་པའི་ཕྱི་མ་ནི་སོགས་
ཀྱི་སྐད་དོད་དང་པོར་བསྒྱུར་བ་ཡིན་ཀྱང་མི་འཐད་དེ། སྤྱོད་བསྡུས་ལས། དེ་ནས་སློབ་དཔོན་མཉམ་གཞག་པས། །བྱང་ཆུབ་སེམས་ནི་དབབ་པར་བྱ། །བུམ་པའམ་ཡང་ན་དུང་ཆོས་སུ། །བྱང་ཆུབ་སེམས་ནི་གཞག་པར་བྱ། །ཞེས་གསུངས་ཤིང། རང་ཉིད་ཀྱིས་
ཀྱང་དེ་ལྟར་བསྒྱུར་བའི་ཕྱིར། །གསང་དབང་ལ་བྱང་སེམས་ཕྱུང་ནས་དུང་ཆོས་སུ་བཞག་སྟེ་དྲི་ཞིམ་པའི་ཆུ་དང་སྦྱར་
གསལ་ལས་ཀྱང། དེ་ལྟར་བཤད་ནས་ཟླ་གསང་ཐིག་ལེའི་

[003A]༄༅། །ཁུངས་དྲངས་སོ། །རྒྱུད་ཕྱི་མའི་འགྲེལ་པར་གསང་དབང་བསྐུར་ཚུལ་གཉིས་སུ་བྱས་པའི་དང་པོ་ནི་སྔ་མ་ལྟར་དང། ཕྱི་མ་ནི་རྡོ་རྗེ་ནས་བྱང་སེམས་ཕྱུང་བ་ཉིད་སློབ་མའི་ཁར་སྟེར་བ་མཆོག་གི་གསང་དབང་དུ་བཤད་དོ། །གསང་བ་གྲུབ་པར་
ཡང། ཁྲག་དང་ཁུ་བ་རྣམ་བསྲེས་པ། །སློབ་དཔོན་མཆོག་གིས་མཆོད་པའི་ཕྱིར། །མི་ཡི་ཐོད་པར་བླུག་ནས་ནི། །བཤད་གཅི་རྡོ་རྗེའི་ཆུར་ལྡན་པ། །དེ་ནས་སློབ་མ་བཀུག་བྱས་ལ། །སངས་རྒྱས་ཀུན་གྱིས་བྱིན་བརླབས་ནས། །གཉུག་མའི་ཕྱག་རྒྱ་དང་བཅས་པས་
དམ་ཚིག་དེ་ནི་སྦྱིན་པར་བྱ། །ཞེས་གསུངས་ལ། སྤྱོད་བསྡུས་ལས། བྱང་ཆུབ་སེམས་ནི་གཞག་པར་བྱ། །ཞེས་པའི་མཇུག་ཏུ། དེ་ནས་སློབ་མ་དེ་བོས་ཏེ། །སངས་རྒྱས་ཀུན་གྱིས་བྱིན་བརླབས་པ། །གཉུག་མའི་ཕྱག་རྒྱར་ལྡན་པ་ཡི། །དམ་ཚིག་དེ་ནི་བསྟན་པར་
བྱ། །ཞེས་གསུངས་པའི་རྐང་པ་བཞི་ནི་གསང་བ་གྲུབ་པ་བཀོད་པར་སྣང་ངོ། །སྤྱོད་བསྡུས་འགྱུར་རྙིང་ལས། སངས་རྒྱས་ཀུན་གྱིས་བྱིན་བརླབས་ལ། །རྒྱལ་བའི་ཕྱག་རྒྱར་བཅས་པ་ཡི། །དམ་ཚིག་དག་ནི་བསྟན་པར་བྱ། །ཞེས་འབྱུང་ཞིང། དཔེ་ཁ་ཅིག་
ལས། རང་གི་ཕྱག་རྒྱར་བཅས་པ་ཡི། །ཞེས་འབྱུང་ཡང། རྐང་པ་གཉིས་པ་དང་གསུམ་པ་འགྱུར་སྔ་མ་ལྟར་ལེགས་ལ། བཞི་པ་ནི་གསང་བ་གྲུབ་པ་ལྟར་ལེགས་སོ། །སློབ་མ་དེ་བོས་ཞེས་པ་དང། སློབ་མ་བཀུག་ཅེས་པ་གཉིས་ཀྱི་དོན་འདྲའོ། །བྱིན་གྱིས་
བརླབས་པ་ནི་ཕྱག་རྒྱ་ལ་བྱ་སྟེ། ཕྱག་རྒྱའི་གནས་ལྔར་རིགས་ལྔ་བཀོད་ནས་བྱིན་གྱིས་བརླབ་པར་གསུངས་པའོ། །དམ་ཚིག་དེ་ནི་ཞེས་པ་ནི་གསང་བའི་རྫས་དཀར་དམར་གཉིས་བདུད་རྩི་ལྷག་མ་གསུམ་དང་བསྲེས་པ་ཡིན་ལ། དེ་ཡབ་ཡུམ་གཉིས་ཀས་

[003B] །དམ་ཚིག་དག་ནི་སྦྱིན་པར་བྱ། །ཞེས་པའི་མཇུག་ཏུ་སྤྱོད་བསྡུས་ལས། རྡོ་རྗེ་ཅན་ནི་གཉིས་པ་ཡིས། །དབང་བསྐུར་བ་ནི་སྦྱིན་པར་བྱ། །བཀྲ་ཤིས་སྒྲ་ནི་བསྒྲགས་པ་དང། །རོལ་མོའི་སྒྲ་སྐད་སྣ་ཚོགས་ཀྱིས། །
ཁམས་གསུམ་པ་ཡི་དབང་བསྐུར་བས། །སློབ་མ་འདུད་ཅིང་ཐལ་སྦྱར་བ། །དེར་ནི་རབ་ཏུ་བསྐུར་བ་ཡིས། །རྗེས་སུ་གནང་བ་དེ་ནས་སྦྱིན། །ཞེས་གསུངས་པའང་གསང་བ་གྲུབ་པ་བཀོད་པ་ཡིན་ལ། གསང་བ་གྲུབ་པར་དམ་ཚིག་དེ་ནི་སྦྱིན་པར་བྱ་ཞེས་པའི་
མཇུག་ཏུ། དངོས་གྲུབ་ཀུན་གྱི་གནས་གྱུར་ཅིང། །སངས་རྒྱས་བྱིན་བརླབས་ལས་འགྱུར་བ། །རྡོ་རྗེ་སློབ་དཔོན་དེ་ཉིད་རིག་ཆོ་གས་དེ་ལྟར་གཏད་བྱས་ནས། །རང་གི་ཕྱག་རྒྱ་དམ་ཚིག་ནི། །བཟང་ལྡན་རྒྱུད་ལས་གསུངས་པ་ཉིད། །ཤིན་ཏུ་བཞིན་བཟང་མིག་
ཡངས་མ། །རྟག་ཏུ་བྱང་ཆུབ་སེམས་ལ་དགའ། །མཱ་མ་ཀཱི་ལྟར་ཡོངས་དག་པ། །རབ་དགའ་བར་ཆགས་རྣམས་སྤངས་མ། །འདི་ནི་ཡང་དག་མཆོད་བྱས་ནས། །སྔོན་བཞིན་སྤྱོད་པའི་སློབ་མ་ནི། །རྡོ་རྗེ་འཛིན་པ་གཉིས་པ་ལ། །བཀྲ་ཤིས་བརྗོད་པའི་ཚིག་གིས་ནི།།
དབྱངས་ནི་རྣམ་པ་སྣ་ཚོགས་དང། །རྔ་ཡབ་རྒྱལ་མཚན་གདུགས་ལ་སོགས། །འཕྲེང་བ་ཙན་དན་ལ་སོགས་མཆོད། །ཕྱག་རྒྱའི་དབང་བསྐུར་རིན་ཆེན་གྱི། །དམ་ཚིག་ལ་གནས་བསྟན་པར་བྱ། །ཁམས་གསུམ་པ་ཡི་དབང་བསྐུར་ནས། །སློབ་མའི་ཐལ་
མོ་སྦྱར་བྱས་པ། །དེ་ལ་རྗེས་གནང་སྦྱིན་བྱས་ཏེ། །རྒྱུད་ལས་ཇི་སྐད་གསུངས་པ་བཞིན། །ཕྱོགས་ཀྱི་འཁོར་ལོར་གང་འདོད་པ། །ཆོས་ཀྱི་འཁོར་ལོ་བསྐོར་བར་གྱིས། །ཞེས་གསུངས་སོ། །རྡོ་རྗེ་ཅན་ནི་གཉིས་པ་ཡིས། །ཞེས་པ་ནི། དཔེ་མ་དག་པ་ལས་བསྒྱུར་

[004A]༄༅། །བར་གསལ་ཏེ། སློབ་མ་རྡོ་རྗེ་ཅན་གཉིས་པ་ལ་ཕྱག་རྒྱ་གཏད་ནས་དབང་བསྐུར་བའི་དོན་དུ་སྣང་བའི་ཕྱིར་རོ། །དབང་བསྐུར་བ་ནི་སྦྱིན་པར་བྱ། །ཞེས་པའང་ཕྱག་རྒྱའི་དབང་བསྐུར་རིན་ཆེན་གྱི། །དམ་ཚིག་ལ་གནས་བསྟན་པར་བྱ།།
ཞེས་པའི་དོན་དུ་སྣང་ཞིང། བཀྲ་ཤིས་སྒྲ་ནི་ཞེས་སོགས་ཀྱི་གོ་རིམ་ཀྱང་གསང་བ་གྲུབ་པ་ལྟར་བྱའོ། །ཁམས་གསུམ་པ་ཡི་དབང་བསྐུར་ནས། །ཞེས་པ་གསུམ་ཡང་གསང་བ་གྲུབ་པ་ལྟར་བྱ་ལ། དེར་ནི་རབ་ཏུ་བསྐུར་བ་ཡིས། །ཞེས་པ་ལ་སྤྱོད་བསྡུས་
ཀྱི་དཔེ་ཁ་ཅིག་ལས། རྒྱུད་ལས་རབ་ཏུ་གསུངས་པ་ཡིས། །ཞེས་འབྱུང་བ་ནི། གསང་བ་གྲུབ་པར། རྒྱུད་ལས་ཇི་སྐད་གསུངས་པ་བཞིན། །ཞེས་པའི་དོན་ནོ། །དེས་ན་ཁམས་གསུམ་པའི་མངའ་བདག་ཏུ་དབང་བསྐུར་བ་ནི་སྐབས་འདིར་དབང་གསུམ་པ་
ཡིན་ལ། དེ་ལ་རྗེས་གནང་སྦྱིན་པ་ནི་ཆོས་བཤད་པའི་རྗེས་གནང་ལ་གསུངས་འདུག་པས། སཾ་པུ་ཊ་ནས་དབང་བཞི་པའི་མཐར་རྗེས་གནང་སྟེར་བར་གསུངས་པ་དེ་དང་འདྲ་བས་གསུམ་པའི་རྗེས་ལ་བཞི་པ་བསྐུར་བའང་མཚོན་ནོ། །རྗེས་སུ་གནང་
བ་དེ་ནས་སྦྱིན་ཞེས་པའི་མཇུག་ཏུ་སྤྱོད་བསྡུས་ལས། ཕྲེང་བ་ཆུ་དང་རྫོགས་སངས་རྒྱས། །རྡོ་རྗེ་དྲིལ་བུ་མེ་ལོང་དང། །མིང་དང་སློབ་དཔོན་རྗེས་གནང་སྟེ། །དབང་བསྐུར་རིམ་པ་འདི་ཡིན་ནོ། །ཞེས་གསུངས་པ་ནི། ཕྲེང་བ་ནས་སློབ་དཔོན་གྱི་དབང་གི་
བར་སྔོན་དུ་འགྲོ་བའི་གསང་དབང་བསྐུར་བའི་འོག་ཏུ་དབང་གསུམ་པ་དང་བཞི་པ་བསྐུར་ནས་མཐར་རྗེས་གནང་སྟེར་བའི་དོན་ནོ། །འཕགས་པས་བྱང་ཆུབ་ཀྱི་སེམས་ཕྱུང་ནས་དུང་ཆོས་སོགས་སུ་བཞག་པ་ཙམ་མ་གཏོགས་པ། དེས་གསང་

[004B] དབང་གསུམ་པ་མ་བཤད་པ་དེ་སྤྱོད་བསྡུས་ཀྱིས་གསང་བ་གྲུབ་པ་ནས་འབྱུང་བ་བཞིན་དུ་ཁ་བཀང་བར་འདུག་པ་འདི་མ་རྟོགས་པས། ཁ་ཅིག་རིམ་ལྔ་དང་སྤྱོད་བསྡུས་ལས་འོད་གསལ་གྱི་གདམས་ངག་སྟོན་པ་ལའང་གསང་དབང་མ་གཏོགས་
པ་དབང་གསུམ་པ་བསྐུར་བ་མེད་ཅེས་ཟེར་རོ། །དབང་བསྐུར་རིམ་པ་འདི་ཡིན་ནོ། །ཞེས་པའི་མཇུག་ཏུ་སྤྱོད་བསྡུས་ལས། མངོན་རྫོགས་བྱང་ཆུབ་མཚན་ཉིད་ནི། །བླ་མ་བརྒྱུད་རིམ་ལས་འོངས་བ། །གང་ཚེ་མན་ངག་བཞི་ཐོབ་པ། །དེ་ནས་དེ་ལ་སྦྱིན་པར་བྱ། །ཞེས་གསུངས་
ཏེ། སྔར་ལྟར་འོད་གསལ་གྱི་མན་ངག་སྟོན་པའི་གཞི་དབང་གསུམ་པ་ཐོབ་པ་དེ་ལ་དེའི་མན་ངག་སྦྱིན་པར་བྱ་ཞེས་པའི་དོན་ནོ། །འོ་ན་སྤྱོད་བསྡུས་ལས་དེ་ལྟར་གསུངས་པའི་རྗེས་སུ་ཕྱི་ནང་གི་བྱང་ཆུབ་པ་གཉིས་ཀྱི་སྒོ་ནས་མངོན་དུ་བྱ་རྒྱུའི་ཐམས་ཅད་སྟོང་པ་དང་དེ་
མངོན་དུ་བྱེད་པའི་རིམ་པའམ་ཐབས་བསམ་གཏན་གཉིས་བསྟན་ཞིང། དེའི་མིང་གི་རྣམ་གྲངས་བཤད་པའི་མཐར་སློབ་མས་ངོ་མཚར་བའི་ཆེད་བརྗོད་བྱས་པའི་འོག་ཏུ། དེ་ནས་རྡོ་རྗེ་སློབ་དཔོན་གྱིས་སློབ་དཔོན་གཉིས་པ་ལྟ་བུར་བལྟས་ནས། དངོས་པོ་ཐམས་
ཅད་དང་བྲལ་བ་ནས། སྟོང་པ་ཉིད་ཀྱི་རང་བཞིན་ནོ། །ཞེས་བྱ་བའི་ཚིགས་སུ་བཅད་པ་བརྗོད་ཅིང། གཉིས་སུ་མེད་པར་དམིགས་ཏེ་ཤེས་རབ་ཡེ་ཤེས་ཀྱི་དབང་བསྐུར་བ་སྦྱིན་པར་བྱའོ། །ཞེས་འོད་གསལ་གྱི་གདམས་ངག་བསྟན་པའི་རྗེས་སུ་ཤེས་རབ་ཡེ་ཤེས་
ཀྱི་དབང་བསྐུར་བར་གསུངས་པ་འདི་ཇི་ལྟར་ཡིན་ཞེ་ན། སྤྱོད་བསྡུས་འགྱུར་རྙིང་ལས། ཤེས་རབ་དང་ཡེ་ཤེས་ཀྱི་དབང་བསྐུར་བ་ཞེས་གསུངས་པ་ལ། བོད་ཁ་ཅིག་རིག་མ་ལག་ཏུ་གཏད་པ་ཤེས་རབ་ཀྱི་དབང་དང། དེ་དང་སྙོམས་པར་ཞུགས་པ་ཡེ་ཤེས་

[005A]༄༅། །ཀྱི་དབང་དུ་འདོད་པ་དང། རྒྱ་གར་བ་ཁ་ཅིག་དབང་གསུམ་པ་ཤེས་རབ་དང་བཞི་པ་ཡེ་ཤེས་ཀྱི་དབང་དུ་འདོད་པ་ལ་རྩོད་པ་སྔ་མ་འཇུག་པས་ལན་བརྗོད་དགོས་སོ། །བོད་ཀྱི་བླ་མ་ཁ་ཅིག་སྔར་འོད་གསལ་བསྟན་པ་ནི་ཚིག་གིས་བསྟན་པ་ཡིན་
ལ། འདིར་ནི་ཕྱག་རྒྱ་ལ་བརྟེན་ནས་ཉམས་མྱོང་སྐྱེ་བ་ཡིན་ཞེས་ཟེར་མོད་ཀྱང། དབང་གསུམ་པ་ཕྱག་རྒྱ་ལ་བརྟེན་ནས་འོད་གསལ་སྟོན་པའི་སྔོན་དུ་བསྐུར་བ་སྔར་ལྟར་གསུངས་པས་མི་འཐད་དོ། །འོ་ན་གང་ཡིན་སྙམ་ན། རིམ་པ་འདི་ཉིད་དུ་འཆད་པར་འགྱུར་
བ་ལས་ཀྱང། བྱང་ཆུབ་སེམས་ནི་ཞེས་སོགས་དང། དངོས་པོ་ཐམས་ཅད་དང་བྲལ་བ་ཞེས་སོགས་ཀྱིས་བྱང་ཆུབ་ཀྱི་སེམས་དོན་དམ་པ་བླ་མ་ལས་ལོན་པར་གསུངས་ལ། དེ་ཉིད་ཚིག་ཕྱི་མ་རྣམས་ཀྱིས་སྟོན་པར་སྤྱོད་བསྡུས་ལས་གསུངས་པས། ཤེས་རབ་
ཡེ་ཤེས་ཀྱི་དབང་ལ་དཔེ་དོན་གཉིས་སུ་ཡོད་པའི་དོན་གྱི་ལྷན་སྐྱེས་དོན་དམ་བྱང་ཆུབ་ཀྱི་སེམས་ཀྱི་དབང་སློབ་མས་ལེན་པ་ལ་སློབ་དཔོན་གྱིས་བསྐུར་བའོ། །བཤད་རྒྱུད་རྡོར་ཕྲེང་ལས་ཀྱང། བཅུ་གསུམ་པ་ནི་ཡང་དག་སྦྱོར། །བཅུ་བཞི་པ་ནི་དོན་དམ་སྟེ། །
ཞེས་བཅུ་གསུམ་པ་དབང་གསུམ་པ་ནི་ཕྱག་རྒྱ་དང་སྦྱོར་བ་ལས་བྱུང་བའི་ཡེ་ཤེས་དང། བཅུ་བཞི་པ་དབང་བཞི་པ་ནི་དོན་དམ་གྱི་ལྷན་སྐྱེས་ལ་བཤད་དོ། །དེ་ལྟར་ན་དངོས་པོ་ཐམས་ཅད་དང་བྲལ་བ་ཞེས་སོགས་སློབ་དཔོན་གྱིས་བརྗོད་པ་ནི་དེའི་དོན་བཤད་ནས་དོན་གྱི་
ལྷན་སྐྱེས་ཀྱི་གོ་བ་སྐྱེད་པའོ། །གཉིས་སུ་མེད་པར་དམིགས་ཏེ་ཞེས་པ་ནི་བདེ་སྟོང་དབྱེར་མེད་ཙམ་མིན་གྱི་གཉིས་སུ་མེད་པའི་ཡེ་ཤེས་ཟུང་འཇུག་ལ་ངོ་སྤྲོད་པའོ། །སླར་ཡང་ཞེས་པ་ནི་སྔར་དཔེའི་ཤེས་རབ་ཡེ་ཤེས་བསྐུར་བའི་དུས་སུའང་བདེ་སྟོང་དབྱེར་མེད་ཀྱི་

[005B] དེ་ལའང་དོན་དམ་པ་བྱང་ཆུབ་ཀྱི་སེམས་ཞེས་པའི་ཐ་སྙད་བྱེད་དེ། སེམས་དབེན་གྱི་ཡེ་ཤེས་གསུམ་ལ་དོན་དམ་བྱང་ཆུབ་ཀྱི་སེམས་ཞེས་གསུངས་པ་བཞིན་ནོ། །དེས་ན་དེ་ལ་བལྟོས་ནས་གསུངས་སོ། །སྤྱོད་བསྡུས་ལས། དབང་གསུམ་པ་
བསྐུར་བ་ལ་འོད་གསལ་གྱི་སྐོར་བཤད་པའི་འོག་ཏུ་བཞི་པ་བསྐུར་བ་ལྟར་བཤད་ཅིང། རིམ་པ་འདིར་ཡང་འོད་གསལ་གྱི་གདམས་པ་བཞི་དང། དེ་ལས་སྒྱུ་མའི་སྐུར་བཞེངས་པའི་ཚུལ་བཤད་ཟིན་པའི་འོག་ཏུ་དོན་དམ་བྱང་ཆུབ་ཀྱི་སེམས་ཀྱི་དབང་བསྐུར་བར་བཤད་
པ་ནི། བཤད་པའི་རིམ་པ་ཙམ་ཡིན་གྱི་ལག་ལེན་གྱི་རིམ་པ་ནི་དབང་གསུམ་པ་བསྐུར་བའི་མཇུག་ཐོགས་ཉིད་དུ་དབང་བཞི་པ་བསྐུར་བ་ཡིན་ནོ། །དེ་ལྟ་མ་ཡིན་ན་དབང་བཞི་པ་མ་བསྐུར་བའི་སྔ་རོལ་ཏུ་ཆུ་ལས་ཉ་ལྡང་བའི་ཚུལ་དུ་ཟུང་འཇུག་གི་སྐུར་བཞེངས་པའི་ཚུལ་
བཤད་པའི་སྐྱོན་ཡོད་དོ། །གཉིས་པ་ལ་གཉིས། སློབ་མས་མཆོད་བསྟོད་གསོལ་བ་གདབ་པ་དང། སློབ་དཔོན་གྱིས་མན་ངག་ཇི་ལྟ་བ་བཞིན་བཤད་པའོ། །དང་པོ་ལ་གཉིས། མཆོད་ཅིང་བསྟོད་པ་དང། གསོལ་བ་གདབ་པའོ། །དང་པོ་ནི། དབང་བསྐུར་ཡང་དག་ཐོབ་
ནས་ནི། །ཞེས་པ་ནས་མཉེས་པར་བྱ་ཞེས་པའི་བར་གྱིས་མཚམས་སྦྱར་ནས། ཁམས་གསུམ་ལས་ནི་རྣམ་གྲོལ་ཞིང། ཞེས་པ་ནས། །ནམ་མཁའ་མཉམ་པའི་ཐུགས་མངའ་བ། །དམིགས་མེད་ཁྱོད་ལ་ཕྱག་འཚལ་ལོ། །ཞེས་པའི་ཚིགས་བཅད་བཞིས་བསྟོད་པ་
བསྟན་ཏོ། །ལས་དང་ཞེས་པ་བཞིས་སྐུ་རྡོ་རྗེ་དང། ཕུང་པོ་ཞེས་པ་བཞིས་གསུང་རྡོ་རྗེ་དང། ཇི་ལྟར་ཞེས་པ་བཞིས་ཐུགས་རྡོ་རྗེའི་སྒོ་ནས་བསྟོད་པར་ལཀྵྨཱིས་བཤད་དེ་དེའི་འགྲེལ་པར། རྣམ་བརྟགས་མེད་ཅིང་ཞེས་པ་བཞི་མེད་དོ། །གཉིས་པ་ནི། ཨཻཨྨ་བརྟགས་མེད་ཅིང་ཞེས་པ་བཞི་མེད་དོ། །གཉིས་པ་ནི། ཐམས་
[006A]༄༅། །ཅད་སྟོང་པའི་རང་བཞིན་ཅན། །མངོན་རྫོགས་བྱང་ཆུབ་ལྟ་འདོད་པའི། །སློབ་མས་ཐལ་སྦྱར་བསྟོད་ནས་ནི། །སླར་ཡང་བླ་མ་བསྐུལ་བར་བྱ། །ཞེས་མཚམས་སྦྱར་རོ། །དེ་ནས་ལས་དང་སྐྱེ་ལས་ཞེས་པ་ཚིགས་བཅད་གསུམ་གྱིས་བསྟོད་དེ་
མགོན་པོ་ཆེན་པོ་དང་སློབ་དཔོན་ཆེན་པོ་དང་རྡོ་རྗེ་ཆེན་པོ་གསུམ་གྱིས་ནི་རྡོ་རྗེ་གསུམ་གྱི་རང་བཞིན་དུ་ཤེས་པར་བྱའོ། །ཞེས་འཆད་དོ། །གཉིས་པ་ལ་བཞི། འོད་གསལ་གྱི་གདམས་ངག་བཞི་བསྟན་པ། འོད་གསལ་དུ་ཞུགས་ཀྱང་སེམས་ཅན་གྱི་དོན་འགྲུབ་པའི་
ཚུལ། བྱ་བ་ཐམས་ཅད་འོད་གསལ་གྱི་གཞི་ལ་གནས་ནས་བྱ་བ་དང། དོན་དམ་བྱང་ཆུབ་ཀྱི་སེམས་ཀྱི་དབང་བླང་བའོ། །དང་པོ་ལ་གསུམ། མངོན་དུ་བྱ་རྒྱུའི་འོད་གསལ་གཉིས་དང། འོད་གསལ་གྱི་དེ་ཉིད་ཐོབ་པའི་ཕན་ཡོན་དང། འོད་གསལ་མངོན་དུ་བྱེད་
པའི་བསམ་གཏན་གཉིས་བསྟན་པའོ། །དང་པོ་ལ་གཉིས། ཕྱིའི་མངོན་པར་བྱང་ཆུབ་པ་དང། ནང་གི་མངོན་པར་བྱང་ཆུབ་པའོ། །དང་པོ་ནི། དེ་ལྟར་ཞེས་པ་བཞིས་མཚམས་སྦྱར་ནས། མཚན་མོ་ཞེས་སོགས་གསུངས་སོ། །འདིའི་ཕྱིའི་མངོན་པར་བྱང་ཆུབ་པ་
ནི་ཕྱིའི་ཕྱག་རྒྱ་ལ་བརྟེན་ནས་བྱང་ཆུབ་པ་སྟེ། སྤྱི་གཙུག་ནས་བྱང་སེམས་འཛགས་པའི་དུས་སུ་བདེ་བ་མྱོང་བ་ནི་མཚན་མོ་སྣང་བའི་ཆའོ། །བྱང་ཆུབ་ཀྱི་སེམས་ཀྱིས་ཡན་ལག་ཐམས་ཅད་ཀྱི་ཚིགས་ལ་ཁྱབ་པའི་དུས་སུ་དགའ་བ་ཉམས་སུ་མྱོང་བ་ནི་སྣང་བ་
མཆེད་པ་སྟེ་གསལ་བ་ཉི་མའི་འོད་ཟེར་གྱི་སྣང་བ་དང་འདྲ་བའི་ཉིན་མོའི་རང་བཞིན་དུ་ཤེས་པར་བྱའོ། །དེའི་རྗེས་ལ་རྡོ་རྗེའི་རྩ་བའམ་དབུས་སུ་ཕྱིན་པ་ན་སྣང་བ་ཉེར་ཐོབ་ཀྱི་དགའ་བ་བྱུང་བ་ནི་ཉིན་མཚན་ལས་འདས་པའི་མུན་པས་བརྒྱལ་བ་ལྟ་བུའོ། །སྐད་ཅིག་

[006B] །རྡོ་རྗེ་ནོར་བུའི་ནང་ན་གནས་པའི་ཚེ་ནི་མཚན་མོ་ལ་སོགས་པའི་སྒྲས་བསྟན་པའི་ཡེ་ཤེས་གསུམ་དང་བྲལ་བ། བྱང་ཆུབ་ཀྱི་རང་བཞིན་གྱི་སྐད་ཅིག་ནི་རྣལ་
འབྱོར་པའི་ཡེ་ཤེས་ཀྱིས་རྟོགས་པར་བྱ་བའི་ཡུལ་བླ་མའི་ཞལ་ནས་ཐོབ་ཅིང་བསྒོམ་པར་བྱ་བའི་འོད་གསལ་ལོ། །དེ་ཉིད་རྒྱས་པར་འཆད་པ་ནི་མཚན་མོ་ཞེས་པ་གསུམ་སྟེ་རང་བཞིན་དང་སྣང་བའི་ཉོན་མོངས་མེད་པའི་སྐད་ཅིག་མ་དེར་ནི་སློབ་དཔོན་གྱིས་སློབ་མ་
ལ་ཡང་དག་པའི་མཐའ་དེ་བཞིན་ཉིད་བཤད་པར་བྱའོ། །སྐད་ཅིག་མ་དེ་ནི་མཚན་མོ་དང་ཉིན་མོ་དང་མཚམས་ཀྱི་ངོ་བོ་སྣང་བ་གསུམ་དང་བྲལ་བའི་འོད་གསལ་སྔ་དྲོའི་མཚམས་སོ། །རིམ་པ་འདིས་ཕྱིའི་མངོན་པར་བྱང་ཆུབ་པའི་རིམ་པ་ཤེས་པར་བྱའོ། །ཞེས་ལཀྵྨཱིས་
འཆད་དོ། །གཉིས་པ་ནི། ནང་གི་བདེ་བ་རྟོག་བྲལ་སངས་རྒྱས་བྱང་ཆུབ་སྐད་ཅིག་དག་གིས་ཐོབ་པར་འགྱུར། ཞེས་གསུངས་ཏེ་ནང་གི་སངས་རྒྱས་བྱང་ཆུབ་ནི་འོད་གསལ་བའི་སྐད་ཅིག་དག་གིས་ཐོབ་པར་འགྱུར། དེའང་ཉོན་མོངས་པའི་རྙོག་པ་དང་བྲལ་བའི་བདེ་
བ་ཆེན་པོའོ། །ནང་གི་བྱང་ཆུབ་ཅེས་པའོ་ནི་ཡེ་ཤེས་ཀྱི་ཕྱག་རྒྱའི་རིམ་པའམ་མཚན་མ་ལྔའི་གོ་རིམ་གྱིས་ཕྱག་རྒྱ་ཆེན་པོའི་རིམ་པའོ་ཞེས་ལཀྵྨཱིས་བཤད་དོ། །རྗེ་འགོས་ཀྱི་བཞེད་པས་ཉིན་མོ་ལ་སོགས་པ་ཕྱིའི་དཔེའི་སྒོ་ནས་འོད་གསལ་ངེས་པར་བྱེད་པ་ནི་
ཕྱིའི་མངོན་བྱང་དང། ནང་གི་རྟགས་ཀྱི་སྒོ་ནས་ངེས་པར་བྱེད་པ་ནི་ནང་གི་མངོན་བྱང་དུ་བཞེད་དོ། །འདིར་སྤྱོད་བསྡུས་ལས། དེ་ལ་དང་པོ་ཕྱིའི་བསྟན་པར་བྱ་སྟེ། ཐོ་རངས་ཀྱི་ཐུན་མཚམས་ནི་མ་རིག་པ་མུན་པའི་སྣང་བ་ནས། ཇི་སྲིད་ཉི་མ་གསལ་བར་མ་གྱུར་

[007A]༄༅། །པ་སྟེ་དེ་ལ་འོད་གསལ་བ་དྲི་མ་མེད་པའི་རྣམ་པ་གསལ་ཞིང། ལུས་དང་ངག་དང་ཡིད་དང་བྲལ་བ་ཐམས་ཅད་སྟོང་པའི་མཚན་ཉིད་ཅན་ནོ། །ཉི་མ་ཤར་བ་ལ་སྣང་བ་མཆེད་པའོ། །ཉི་མ་ནུབ་པའི་ཐུན་མཚམས་སུ་མ་རིག་པའོ། །ཟླ་བ་ཤར་བ་ལ་
སྣང་བའོ། །དེ་ལྟར་སྟོང་པ་ཉིད་རྣམ་པ་བཞིའི་ཕྱི་རོལ་ངེས་པར་བསྟན་པ་བཤད་ནས། ད་ནི་ནང་གི་མངོན་པར་བྱང་ཆུབ་པ་སོ་སོ་རང་གིས་རིག་པར་བྱ་བའི་མཚན་ཉིད་རིམ་པ་འདིས་བསྟན་པར་བྱ་སྟེ། དེ་ལ་རིམ་པ་འདིའོ། །དང་པོ་སྨིག་རྒྱུ་ལྟ་བུ་ལ་འོད་ཟེར་ལྔའི་ཚོགས་དང་
ལྡན་པར་མཐོང་ངོ། །གཉིས་པ་ནི། སྣང་བ་སྟེ་ཟླ་བའི་འོད་ཟེར་ལྟ་བུའོ། །གསུམ་པ་ནི། སྣང་བ་མཆེད་པ་སྟེ་ཉི་མའི་འོད་ཟེར་ལྟ་བུའོ། །བཞི་པ་ནི། སྣང་བ་ཐོབ་པ་སྟེ་མུན་པ་ལྟ་བུའོ། །དེ་ནས་མུན་པ་དང་བྲལ་བའི་སྐད་ཅིག་ལ་འོད་གསལ་བ་སྟེ། ཤིན་ཏུ་གསལ་བ་རྟག་ཏུ་སྣང་
བའི་མཚན་ཉིད་ཅན་དོན་དམ་པའི་བདེན་པའི་རང་གི་མཚན་ཉིད་ཡེ་ཤེས་ཀྱི་མིག་གིས་མཐོང་ངོ། །ཞེས་ཕྱི་ནང་གི་མངོན་བྱང་གི་ཁྱད་པར་གསུངས་ཏེ། མངོན་པར་བྱང་ཆུབ་པའི་རིམ་པར་ནང་གི་མངོན་བྱང་མི་གསལ་བ་གསལ་བར་མཛད་པའོ། །ལུང་དེ་དག་གིས་ཐོ་
རངས་ལ་སོགས་པ་བཞི་ལ་ཡེ་ཤེས་དེ་དག་སྐྱེ་བར་སྟོན་པ་མིན་ཏེ། ལུགས་བཟློག་དང་ལུགས་མཐུན་གཉིས་གང་གིའང་སྐྱེ་རིམ་དང་མི་མཐུན་པས་སོ། །ཕྱིའི་ཞག་གཅིག་ལ་དུམ་བུ་བཞིར་བྱས་ནས་དེ་བཞི་སྟོང་པ་བཞིར་སྟན་པའང་མིན་ཏེ། ཐོ་རངས་ཀྱི་དུས་
མཚམས་ལུས་ངག་ཡིད་གསུམ་དང་བྲལ་བར་བཤད་པ་མི་འགྲིག་པའི་ཕྱིར་དང། དེ་ནི་བྱང་ཆུབ་སྐད་ཅིག་ཡིན་པར་བླ་མ་མཆོག་བཤད་རྣལ་འབྱོར་པ་ཉིད་ཡུལ། ཞེས་བཤད་པའི་མཚན་ཉིད་ཐོ་རངས་ཀྱི་ཐུན་ལ་མ་ཚང་བའི་ཕྱིར་རོ། །འོ་ན་ཐོ་རངས་ལ་སོགས་

[007B] འདི་ནི་སྟོང་པ་བཞི་ཕྱི་རོལ་གྱི་དཔེའི་སྒོ་ནས་ངེས་པར་བྱེད་པ་དང། ནང་གི་རྣལ་འབྱོར་པའི་ཏིང་ངེ་འཛིན་ལ་འཆར་ཚུལ་
གྱི་རྟགས་ཀྱི་སྒོ་ནས་ངེས་པར་བྱེད་པ་ལ། ཕྱི་དང་ནང་གི་མངོན་པར་བྱང་ཆུབ་པ་ཞེས་གསུངས་པས་ངེས་བྱའི་དོན་འོད་གསལ་ལ་ཕྱི་ནང་གཉིས་ཡོད་པའང་མིན་ལ། དབང་དུས་ཀྱི་སྟོང་པ་བཞི་ངོས་འཛིན་པའང་མིན་ཏེ། དབང་གསུམ་པ་ལ་བརྟེན་ནས་དགའ་བ་བཞི་བསྐྱེད་
ཟིན་པའི་འོག་ཏུ་འོད་གསལ་སྟོན་པའི་ཕྱིར་གསོལ་བ་བཏབ་པ་ལ་དེའི་མན་ངག་སྟོན་པ་ཡིན་པའི་ཕྱིར་དང། དབང་གསུམ་པ་བསྐུར་བ་ནི་འདིའི་གདམས་ངག་འཆད་པའི་སྔོན་འགྲོ་ཡིན་པའི་ཕྱིར་རོ། །དེས་ན་ཕྱིའི་མངོན་བྱང་གི་སྟོང་པ་བཞི་དབང་གསུམ་པ་ལ་བརྟེན་
ནས་སྐྱེས་པའི་ཡེ་ཤེས་ལ་འཆད་པ་མི་འཐད་དོ། །ཕྱིའི་དུས་བཞི་དང་སྟོང་པ་བཞི་དཔེ་དོན་དུ་སྦྱོར་བ་གཞུང་གཉིས་ལས་སྐབས་འདིར་མ་བཤད་ཀྱང། སྤྱོད་བསྡུས་ལས་དུས་ཚིགས་གཞན་གསུམ་གྱི་དུས་ཀྱི་ཉི་འོད་དང་ཟླ་འོད་དང་སྨག་གི་མུན་པས་ཁྱབ་པའི་
ནམ་མཁའ་དང་སྟོང་པ་གསུམ་དཔེ་དོན་དུ་སྦྱོར་བ་སེམས་དབེན་གྱི་སྐབས་སུ་བཤད་ལ། དེས་ཐོ་རངས་ཀྱི་དུས་དང་སྟོང་པ་བཞི་པ་དཔེ་དོན་དུ་སྦྱོར་བ་ཤེས་པར་ནུས་སོ། །དེས་ན་མཚན་མོ་སྣང་བའི་ཆ་སྟེ་གསལ་བ་ཉི་མའི་ཟེར་འགྱེད་སྣང་བ་མཆེད་པ་ཡིན། མཚམས་
ནི་སྣང་བ་ཐོབ་པ་རང་གི་རང་བཞིན་རྣམས་ཀྱིས་ལན་ཅིག་མིན་པར་འགྲོ། ཞེས་པས་དུས་ཚིགས་གསུམ་དང་སྣང་བ་གསུམ་སྦྱར་ལ། མཚན་མིན་ཉིན་པར་མ་ཡིན་མཚམས་མ་ཡིན། །ཞེས་སོགས་ཀྱིས་ནི་སྟོང་པ་བཞི་པ་དང་ཐོ་རངས་སྦྱར་བ་ཡིན་ཏེ་

[008A]༄༅། །མཚན་མོའི་མུན་པ་མ་ལུས་འདས་ཤིང་མཚམས་ཀྱི་སྣང་བ་གང་དུ་འདས་པ་དང། ཇི་སྲིད་ཉི་མ་མ་ཤར་སྐད་ཅིག་ཅེས་གསུངས་པའི་ཕྱིར་རོ། །དེ་ལ་མཚམས་ཀྱི་སྣང་བ་ནི་ཉི་འོད་ནུབ་པའི་མཐའ་ནས་མཚན་མོའི་ཐུན་གཉིས་པ་ལ་མ་
སླེབས་པའི་བར་མཚམས་ཀྱི་མུན་པ་སྟེ། སྣང་མུན་གཉིས་ཀྱི་སྣང་བ་མིན་གྱི་མིག་གི་དབང་པོ་ལ་སྣང་བ་ཙམ་མོ། །མཚན་མོའི་མུན་ནག་ནི་ཐུན་གཉིས་པ་ནས་ཐོ་རངས་ཀྱི་ཐུན་ལ་མ་སླེབས་ཚུན་ཆད་ཀྱི་མུན་པའོ། །དེ་གཉིས་གང་དུ་ཟད་ནས་ཉི་འོད་ཀྱི་སྣང་བས་མ་
སླེབས་པའི་བར་ནི་ཐོ་རངས་ཀྱི་ཐུན་ཡིན་ལ། དེ་ནི་སྤྱོད་བསྡུས་ལས་ཐོ་རངས་ཀྱི་དུས་ངོས་བཟུང་བ་དང་དོན་གཅིག་གོ། དེ་ལྟ་ན་ཉི་འོད་ཐོག་མར་སླེབས་ནས་མ་ནུབ་ཀྱི་བར་དང་དེ་ནུབ་ནས་སྨག་འཐུག་པོ་མ་སངས་ཀྱི་བར་དང། དེ་སངས་ཏེ་ཟླ་འོད་ཤར་ནས་དེ་མ་ནུབ་
ཀྱི་བར་དུ་ན་མཁའ་དྲི་མ་མེད་པ་དེ་ཉི་འོད་དང་ཟླ་འོད་སྨག་གི་མུན་པས་ནོན་པའི་དབང་གིས་ནམ་མཁའི་རང་མདོག་ཇི་ལྟ་བ་བཞིན་མི་འཆར་བ་དང་འདྲ་བ་སྟོང་པ་གསུམ་གྱི་དུས་སུ་སེམས་ཀྱི་སྟོང་ཉིད་ཀྱི་ངང་ཚུལ་ཇི་ལྟ་བ་བཞིན་མི་འཆར་ལ། སྔར་བཤད་པ་ལྟར་
གྱི་ཐོ་རངས་ཀྱི་དུས་མཚམས་ལ་སྣང་བ་གསུམ་པོ་ཟད་པས་ནམ་མཁའ་གཡའ་དག་གི་རང་མདོར་ཇི་ལྟ་བ་བཞིན་འཆར་བ་བཞིན་དུ། སྣང་བ་གསུམ་དག་པའི་མཐར་ཐམས་ཅད་སྟོང་པའི་སྐད་ཅིག་དྲི་མ་མེད་པ་ལའང་སེམས་ཀྱི་དེ་ཁོ་ན་ཉིད་ཇི་ལྟ་བ་བཞིན་འཆར་
བར་འགྱུར་རོ། །ཕྱིའི་དཔེས་མཚོན་པ་དེ་བཞིན་དུ་ནང་དུའང་འཆར་བའི་ཚུལ་ངེས་པར་བྱེད་པ་ནི་ནང་གིའོ། །དེ་འབྱུང་བའི་རིམ་པ་ནི་དང་པོར་སྨིག་རྒྱུ་ལྟ་བུ་ལ་འོད་ཟེར་ལྔའི་ཚོགས་དང་ལྡན་པར་མཐོང་ཞེས་གསུངས་ནས། དུ་བ་དང་མཁའ་སྣང་དང། མར་མེ་དང་སྤྲིན་

[008B] རྒྱུད་ཕྱི་མ་ལས་འོད་གསལ་དུ་འཇུག་པའི་རྟགས་ལྔ་གསུངས་པས་རྟགས་གཞན་ཡང་དགོས་སོ། །དེའང་སྒྲོན་གསལ་ལས། ས་ཆུ་ལ་ཐིམ་པ་དང། ཆུ་མེ་ལ་ཐིམ་པ་དང། མེ་རླུང་ལ་ཐིམ་པ་དང། རླུང་
ཀུན་ཏུ་སྣང་བ་གསུམ་དུ་སོང་བ་དང། རང་བཞིན་རྣམས་ཀུན་ཏུ་སྣང་བ་ལ་ཐིམ་པས་རྟགས་ལྔ་འབྱུང་བར་བཤད་དོ། །དེ་ལ་རླུང་སྣང་བ་གསུམ་དུ་སོང་བ་ནི་རང་བཞིན་གཡོ་བྱེད་ཀྱི་རླུང་ལོག་ནས་སྣང་བའི་རླུང་ཙམ་དུ་སོང་བའོ། །དེ་ནས་རང་བཞིན་སྣང་བ་ལ་ཐིམ་པ་ནི་
རང་བཞིན་བརྒྱད་ཅུའི་རྟོག་པ་ལོག་ནས་སྣང་བའི་ཡེ་ཤེས་ཙམ་དུ་སོང་བའོ། །སྤྲིན་མེད་པའི་ནམ་མཁའ་ནི་ནམ་མཁའ་གཡའ་དག་པ་བཞིན་དུ་སྣང་བའི་དཔེ་ཡིན་ལ། སྣང་བ་གསུམ་གའི་དུས་སུའང་ནམ་མཁའ་གཡའ་དག་བཞིན་དུ་སྣང་བར་འྡྲའང་ཟླ་འོད་ལ་སོགས་
པ་གསུམ་གྱིས་ཁྱབ་པའི་ནམ་མཁའ་གཡའ་དག་བཞིན་དུ་སྣང་བས་ན། རྟགས་དེ་འོད་གསལ་ལ་སྦྱོར་མི་དགོས་སོ། །དེའི་ཕྱིར་རྟགས་ལྔ་ག་འོད་གསལ་སྔོན་དུ་འགྱུར་བའི་རྟགས་སུ་བྱའོ། །དེ་ལྟར་ན་ཟླ་བའི་འོད་ཟེར་ལྟར་སྣང་བའི་ཡེ་ཤེས་སྐྱེས་པའི་སྔོན་དུ་
རྟགས་བཞི་འཆར་བ་ཡིན་ལ། དེ་བཞི་སྤྱོད་བསྡུས་སུ་སྨིག་རྒྱུ་ལྟ་བུ་ལ་ཞེས་པས་གཅིག་ཏུ་བསྡུས་ནས་གསུངས་སོ། །འདི་ལྟར་སྨིག་རྒྱུ་ཞེས་པས་ནི་ས་ཆུ་ལ་ཐིམ་པའི་རྟགས་དཀར་སྔོའི་འོད་ཟེར་དང་ལྡན་པར་མཐོང་ངོ། །ཆུ་མེ་ལ་ཐིམ་པ་ན་སྔོ་སྐྱེ་དུ་བ་ལྟ་
བུའི་འོད་ཟེར་དང་ལྡན་པར་མཐོང་ངོ། །མེ་རླུང་ལ་ཐིམ་པ་ན་སྲིན་བུ་མེ་ཁྱེར་ལྟ་བུར་དམར་པོའི་འོད་ཟེར་དང་ལྡན་པར་མཐོང་ངོ། །རླུང་ཐིམ་པ་ན་མར་མེ་ལྟར་དམར་སེར་གྱི་འོད་ཟེར་དང་ལྡན་པར་མཐོང་ངོ། །རྟགས་དང་པོ་གཉིས་ཀྱི་སྐབས་སུ་ནག་པོའི་འོད་ཟེར་

[009A]༄༅། །ཡང་མཐོང་བས་འོད་ཟེར་ལྔའོ། །དེ་ནས་རང་བཞིན་ཐིམ་པའི་དུས་སུ་ཐོག་མར་ཟླ་འོད་ཀྱིས་ཁྱབ་པའི་ནམ་མཁའ་ལྟར་མཐོང་ལ། སྣང་བའི་སེམས་མཆེད་པའི་སེམས་བྱུང་ལ་ཐིམ་པ་ན་ཉི་འོད་ཀྱིས་ཁྱབ་པའི་ནམ་མཁའ་བཞིན་དང། མཆེད་པ་
ཉེར་ཐོབ་མ་རིག་པ་ལ་ཐིམ་པའི་ཚེ། སྨག་འཐུག་པོས་ཁྱབ་པའི་ནམ་མཁའ་སྤྲིན་མེད་བཞིན་དུ་སྣང་བ་འབྱུང་ངོ། །ས་ཆུ་ལ་ཐིམ་པ་སོགས་རྗེས་མཐུན་པ་ནི་གཞི་དུས་ཀྱི་ཕོ་མོ་སྦྱོར་བ་དང་གཉིད་དུ་འགྲོ་བའི་དུས་དང་བརྒྱལ་བ་ལ་སོགས་པའི་སྐབས་དང། ལམ་
དུས་སུ་ཐོག་མར་དབང་གསུམ་པ་བསྐུར་བ་དང། རྡོར་བཟླས་མན་ཆད་དུའང་འབྱུང་མོད་ཀྱང། མཚན་ཉིད་པ་ནི་གཞི་དུས་ཀྱི་འཆི་བའི་དུས་དང། ལམ་དུས་སུ་སེམས་དབེན་ནས་བརྩམས་ཏེ་འབྱུང་བ་ཡིན་ནོ། །ས་ཆུ་ལ་ཐིམ་ཞེས་སོགས་ལ་འཇམ་དཔལ་
ཞལ་ལུང་ལས། ཕྱིན་ཅི་ལོག་ནི་ལྡོག་འགྱུར་ཏེ། །ཞེས་སོགས་ཀྱི་ས་ལོག་པ་དང་ཆུ་ལོག་པ་སོགས་ཀྱི་ཐ་སྙད་ཀྱང་མཛད་ལ། དེའི་དོན་རང་གི་ལུས་ཀྱི་སའི་ཁམས་ཀྱིས་རྣམ་ཤེས་ཀྱི་རྟེན་བྱེད་པའི་ནུས་པ་ལོག་ནས་དེས་རྣམ་ཤེས་ཀྱི་རྟེན་བྱེད་པའི་ནུས་པ་ཆུ་ལ་
འཕོས་པ་ལ་ས་ཆུ་ལ་ཐིམ་པ་ཞེས་གསུངས་ཏེ། མེ་རླུང་ལ་ཐིམ་པའི་བར་དུའང་དེ་བཞིན་ནོ། །རྣམ་གཞག་རིམ་པར་ས་ཐིམ་པ་དང། ཆུ་ཐིམ་པ་སོགས་ཀྱི་ཐ་སྙད་ཀྱང་གསུངས་སོ། །རླུང་ཐིམ་ཞེས་པའི་རླུང་ནི་ལུས་ཀྱི་རླུང་གང་ཡིན་ལ་མི་བྱེད་ཀྱི་སྣ་བུག་དང་
མིག་ལ་སོགས་པའི་སྒོར་རྒྱུ་བའི་རླུང་རང་བཞིན་གྱི་རྟོག་པ་དངོས་སུ་གཡོ་བར་བྱེད་པ་རྣམས་ཀྱིས་རྣམ་ཤེས་ཀྱི་བཞོན་པ་བྱེད་པའི་ནུས་པ་ལོག་ནས་སྣང་བ་གསུམ་གྱི་བཞོན་པའི་རླུང་ཤིན་ཏུ་ཕྲ་བ་ལ་དེའི་ནུས་པ་འཕོས་པས་རླུང་སྣང་བ་ལ་ཐིམ་ཞེས་པའམ་

[009B] །དེ་ལྟར་རྒྱུ་ལོག་པས་འབྲས་བུ་རྣམ་ཤེས་ཀྱི་རྟོག་པ་རྣམས་རེ་ཞིག་ལོག་པ་ནི་རང་བཞིན་ཐིམ་པ་ཡིན་ལ། རང་བཞིན་སྣང་བ་ལ་ཐིམ་པ་ནི། རང་བཞིན་གྱི་རྟོག་པས་ཡུལ་འཛིན་པའི་ནུས་པ་དེར་སོང་བའོ། །སྟོང་པ་བཞི་སྔ་མ་ཕྱི་མ་ལ་ཐིམ་
པའང་དེས་ཤེས་པར་བྱའོ། །ལུས་ཀྱི་ས་ལ་སོགས་པ་དང་རྣམ་ཤེས་ཀྱི་རྟེན་དང་བརྟེན་པའི་འབྲེལ་པ་ལྡོག་པ་ནི་སྔོན་གྱི་ལས་ཉོན་གྱིས་འཕངས་པའི་འབྲེལ་པ་ཡིན་གྱི་རྣམ་སྨིན་གྱི་ལུས་དེ་ལ་སེམས་སྤྱིར་བརྟེན་པ་ཙམ་ནི་མིན་ལ། དེའང་འབྲེལ་པ་རགས་པ་ལྡོག་
པ་སེམས་དབེན་ནས་ཡོད་ལ། ཕྲ་བ་འགོག་པ་ནི་འོད་གསལ་གྱི་སྐབས་འདི་ནས་འོང་ངོ། །སྔོན་ལས་ཀྱི་སྟོབས་ཀྱིས་འཕངས་པའི་རྟེན་དང་བརྟེན་པའི་འབྲེལ་པ་ཕྲ་བ་བཀག་ཀྱང། རྣལ་འབྱོར་པ་དེའི་རྣམ་སྨིན་གྱི་ལུས་ལ་སེམས་བརྟེན་པ་ཙམ་མི་འགལ་ལོ། །ཐབས་
གང་གིས་ཐིམ་པར་བྱེད་པ་ལ་ཕྱིའི་རྐྱེན་ཕྱག་རྒྱ་དང་ནང་གི་རྐྱེན་རྡོར་བཟླས་དང་སེམས་དབེན་བསྒོམ་པའི་ཐབས་ནི་དེ་དག་གི་སྐབས་སུ་བཤད་ཟིན་ལ། རིམ་པ་འདིར་བཤད་པའི་ཐབས་ནི་འཆད་པར་འགྱུར་རོ། །དེ་ཁོ་ན་ཉིད་གྲུབ་པར་མིག་ལ་སོགས་པའི་དབང་པོ་
རྣམས་ཐིམ་པའི་དོན་རང་རང་གི་ཡུལ་ལ་འཇུག་པའི་བྱ་བ་བྱེད་པ་ལ་ལོག་པ་ལ་བཤད་ཅིང། རྣམ་གཞག་རིམ་པར་ཡང་དེ་དག་ཐིམ་པ་ན་རང་རང་གི་ཡུལ་ལ་མི་འཇུག་པར་གསུངས་པས་ས་ཆུ་ལ་ཐིམ་པ་སོགས་ཀྱི་དོན་ཡང་སྔར་བཤད་པ་བཞིན་དུ་ཤེས་པར་བྱའོ། །
འདིར་སྔ་མ་རྣམས་སྐུ་གསུང་ཐུགས་ཀྱི་རྡོ་རྗེའི་སེམས་དཔའ་གསུམ་ཐིམ་པའི་སྒོ་ནས་རྟགས་དང་རྟགས་ཅན་གྱི་རིམ་པ་སྤྱོད་བསྡུས་དང་མཐུན་པར་འཆད་ཅིང། དེ་དང་སྒྲོན་གསལ་གཉིས་མི་མཐུན་པར་འདོད་མོད་ཀྱང་མི་མཐུན་པར་མ་མཐོང་ངོ། །ཕྱི་ནང་གི་

[010A]༄༅། །དཔེ་དང་རྟགས་ཀྱི་རིམ་པའི་སྒོ་ནས་ངེས་པར་བྱས་པའི་འོད་གསལ་དེ་ཉིད་ཀྱི་ཁྱད་པར་སྟོན་པ་ནི། ཐ་མར་འབྱུང་དང་ཞེས་པ་བཞིས་ཐོག་མཐའ་བར་གསུམ་དུ་འབྱུང་མི་འབྱུང་གཉིས་ཀ་གསུངས་ཏེ། ཐོག་མཐའ་བར་གསུམ་ནི་སྣང་བ་
གསུམ་ཡིན་ལ། དེ་གསུམ་དག་པས་ན་མི་འབྱུང་བ་དང་ཁྱབ་བྱེད་ཀྱི་དངོས་གནས་འབྱུང་བར་ལཀྵྨཱིས་བཤད་དོ། །ཀྱཻ་རྡོར་ལས། ཡང་ན་ཀུན་གྱིས་རྣམ་པར་སྤངས། །ཡང་ན་ཐམས་ཅད་བདག་ཉིད་གནས། །ཞེས་གསུངས་པ་དང་དོན་འདྲ་བས་ལེགས་པ་ཡིན་ནོ། །
དབུས་མིན་འབྱུང་ཞེས་པ་ནི་དབུས་སུ་མི་འབྱུང་བའོ། །མཐའ་མེད་འབྱུང་བ་མཐར་མི་འབྱུང་ཞེས་པའི་དོན་ཡིན་ཏེ་འགྱུར་གསར་བདེའོ། །དེ་ནས་གང་ལ་འགྲོ་བ་དང་ནི་ཞེས་པ་བཞིའི་དང་པོ་གཉིས་ནི་འགྲོ་འོང་ལྡང་འཇུག་ཡིན་ལ། ནིའི་སྒྲས་གནས་པ་བསྟན་
ཞིང་དེ་མེད་པར་བསྟན་པས་རྡོར་བཟླས་ལས་ཁྱད་པར་དུ་བྱེད། དེ་བཞིན་དུ་གཉིས་པས་རང་བཞིན་ཟད་པ་དང་སེམས་དབེན་གྱི་ཡེ་ཤེས་འཕེལ་བ་མེད་ཅེས་སེམས་དབེན་དང། གསུམ་པས་ནི་དངོས་པོ་ཀུན་རྫོབ་པ་དང་དངོས་མེད་སྒྱུ་མ་སྟེ་དེ་གཉིས་
བཀག་པས་སྒྱུ་ལུས་ལས་ཁྱད་པར་དུ་བསྟན་ནོ། །བག་ཆགས་དང་བཅས་པའི་རང་བཞིན་ཐིམ་པས་ངོ་མཚར་དང། ཞི་བའི་བདག་ཉིད་ཡིན་པས་ངོ་མཚར་མིན་པ་དང། གནས་པ་ནི་སྐྱེ་བ་དང་མྱུར་འགྲོ་ནི་འཇིག་པ་སྟེ་དེ་དག་མེད་པའོ་ཞེས་ལཀྵྨཱིས་གསུང་
ཡང། གཉིས་ཚན་ལྔ་པོའི་སྤྲོས་པ་ཐམས་ཅད་ཀྱིས་སྟོང་པ་ལ་བྱའོ། །དེ་ནས་གང་ཞིག་ཡོད་དང་ཞེས་པ་བཞི་ལ་རང་བཞིན་རྣམས་མེད་པས་ཡོད་པ་དང་བྲལ། འོད་གསལ་ཆོས་ཉིད་ཀྱི་རང་བཞིན་ཡིན་པས་མེད་པ་དང་བྲལ། འོད་གསལ་ལ་ཀུན་

[010B] །དང་པོ་གཉིས་ཀྱིས་ཡོད་མེད་ཀྱི་སྤྲོས་པའི་ཐ་སྙད་དང་བྲལ་བ་དང། དེ་ནས་གཉིས་ཀྱིས་ལས་གཉིས་ཀྱི་འབྲས་བུའི་ངོ་བོར་
མེད་པ་དང། དེ་ནས་གཉིས་ཀྱིས་ལས་གཉིས་ཀྱི་བདག་ཉིད་དུ་མེད་པར་བསྟན་ཏེ། འཁོར་བ་རྒྱུ་འབྲས་ཀུན་གྱིས་མ་གོས་པའོ། །གཉིས་པ་ནི། དེ་ལྟའི་དེ་ཉིད་ཐོབ་པའི་རྣལ་འབྱོར་པ། །ཞེས་སོགས་ཚིགས་བཅད་གསུམ་གྱིས་འོད་གསལ་ཐོབ་པའི་རྣལ་འབྱོར་པའི་བསྔགས་
པ་སྟོན་ནོ། །གསུམ་པ་ནི། མན་ངག་ཐོབ་པ་ཞེས་གསུངས་ཏེ། སྤྱོད་བསྡུས་ལས། དེ་ལྟར་ཐམས་ཅད་སྟོང་པ་མངོན་དུ་བྱས་ནས་རིམ་པ་འདིས་བསམ་གཏན་རྣམ་པ་གཉིས་ལ་དམིགས་པར་བྱེད་དོ། །ཞེས་གསུངས་པའི་ཚིག་དང་པོའི་དོན་ནི་མན་ངག་ཐོབ་པའི་རྗེས་ཐོབ་ལ་
ཞེས་པའི་དོན་ཡིན་པས་ཐམས་ཅད་སྟོང་པའི་གདམས་ངག་ཐོབ་པ་ལ་དེ་མངོན་དུ་བྱས་ཞེས་བཏགས་པའོ། །སློབ་མས་རྣལ་འབྱོར་རྣམ་པ་གཉིས་བསླབ་པ་ནི་འོད་གསལ་མངོན་དུ་བྱེད་པའི་ཐབས་བསམ་གཏན་གཉིས་ཡིན་པས། འདིར་དབང་གསུམ་པ་བསྐུར་ནས་འོད་
གསལ་མངོན་དུ་བྱེད་པར་སྨྲ་བ་མིན་ནོ། །རིལ་འཛིན་ནི་མགོ་བོ་ཞེས་པ་བཞིས་སྟོན་ཏེ། ལྟེ་བར་རྩིབས་བརྒྱད་པའི་འཁོར་ལོའི་དབུས་སུ་གནས་པའི་དབྱངས་དང་པོ་ལས་འཕྲོས་པའི་འོད་ཀྱིས། རྐང་པ་ནས་མགོ་བོའི་བར་དུ་བསྲེག་པ་དང། སླར་ཡང་ལོག་ནས་སྙིང་
གའི་བར་དུ་མི་སྣང་བར་བྱས་པ་ལ་ལཀྵྨཱིས་འཆད་དོ། །མགོ་པོ་ནས་ནི་རྐང་པའི་བར། །ཞེས་པས་ནི་བསྡུ་པར་བྱ་བའི་ལུས་ཀྱི་ཡས་མས་ཀྱི་མཐའ་བསྟན་ལ། ཇི་སྲིད་སྙིང་གར་ཕྱིན་གྱི་བར། །ཞེས་པ་ནི། མགོ་ནས་སྙིང་ག་དང། རྐང་པ་ནས་སྙིང་གར་སྡུད་པའི་ཚུལ་གྱིས་

[011A]༄༅། །ཡང་དག་མཐའ་ལ་འཇུག་པར་བཤད་ན། སའི་དངོས་གཞིར་བཤད་པའི་འཆི་རིམ་དང་མཐུན་ནོ། །རིལ་པོ་དང་རྗེས་གཞིག་གཉིས་ནི་དུས་ཀྱི་དབང་དུ་བྱས་པ་ཡིན་པས་དུས་གཅིག་དང་དུས་རིམ་གྱི་སྒོ་ནས་རང་ཙམ་དང་རང་གཞན་གཉིས་
ཀ་སྡུད་པའོ། །རྗེས་གཞིག་ནི། མི་རྒྱུ་བ་དང་ཞེས་པ་བཞི་སྟེ། ཐོག་མར་སྣོད་བཅུད་གཞན་འོད་གསལ་དུ་བསྡུས་པའི་རྗེས་སུ་རང་འོད་གསལ་དུ་འཇུག་པའོ། །འོ་ན་སྤྱོད་བསྡུས་ལས་ཆུ་བོའི་ལྟེང་ཀའི་ཆུ་ལ་ཐིགས་པ་གཅིག་ཐིམ་པ་བཞིན་དུ་རིམ་གྱིས་རྗེས་སུ་གཞིག་
པར་གསུངས་པ་ཇི་ལྟར་ཡིན་སྙམ་ན། གང་གཞིག་པར་བྱ་བ་དེ་ནང་ནས་ཕྱི་ལ་རིམ་པ་བཞིན་འཇིག་པའི་དོན་ཡིན་པས་སྐྱོན་མེད་དོ། །དབུགས་ཀྱི་རླུང་ནི་ཞེས་སོགས་ཀྱིས་ནི་རིལ་འཛིན་གྱི་འཇིག་ཚུལ་སྟོན་ཏེ་སྤྱོད་བསྡུས་ལས་རིལ་འཛིན་གྱི་སྡུད་ཚུལ་དེ་ལྟར་
གསུངས་པའི་ཕྱིར་ཏེ། འདི་ནི་གང་གཞིག་བྱ་དེ་མཐའ་ནས་ནང་དུ་སྡུད་པའི་རིམ་པའོ། །བསམ་གཏན་གཉིས་ཀྱིས་སྡུད་པའི་ཐབས་ནི། ལཀྵྨཱིས་འཁོར་ལོའི་དབུས་ཀྱི་ཨ་ཡིག་གི་འོད་ཟེར་གྱིས་སྡུད་པར་བཤད་ན། འཇམ་དཔལ་ཞལ་ལུང་ལས་སྙིང་གའི་ས་བོན་
གྱི་འོད་ཀྱིས་སྡུད་པར་བཤད་པ་ལྟར་འདིར་ཡང་བྱའོ། །དེའང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་དང། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ལ་སྡུད་ཅིང་དེ་རིམ་གྱིས་འོད་གསལ་དུ་སྡུད་པ་ཡིན་ལ། དེ་ནི་མཐར་སྙིང་ག་རུ་བསྡུས་
ནས་འོད་གསལ་དུ་འཇུག་པ་ཡིན་པས་སྙིང་གའི་གནད་ལེགས་པར་ཤེས་ན་འདི་འདྲ་བའི་གདམས་པ་རྣམས་ལ་ངེས་པ་རྙེད་པ་ཡིན་ནོ། །གཞུང་གཞན་ནས་རྗེས་གཞིག་གཅིག་པུ་བཤད་ལ། འདིར་ནི་གཉིས་གསུངས་པ་གདམ་ང་ཅན་ཡིན་པས་གཉིས་ཀ་ལ་

[011B] །འདིར་འཆི་རིམ་བཞིན་དུ་སྤྲོས་པ་སྡུད་པའི་ཐབས་དང་པོ་ནི་རྡོ་རྗེའི་བཟླས་པ་ཡིན་ལ། དེ་ནས་ཕྱག་རྒྱ་ལས་ཡེ་ཤེས་གསུམ་མཚོན་པའང་ཕྱིའི་ཐབས་དང། མཚོན་པའི་ཡེ་ཤེས་ལ་གོམས་པར་བྱེད་པས་ཀྱང་རླུང་དབུ་མར་སྡུད་པས་སྤྲོས་པ་སྡུད་པའི་ཐབས་སོ། །དེ་རྣམས་
སྔོན་དུ་འབྱོངས་པའི་རྒྱུ་མཚན་གྱིས་སྐབས་འདིར་ནི། བསམ་གཏན་གཉིས་ཀྱི་དམིགས་པ་ཉིད་ཀྱིས་ཡང་དང་ཡང་དུ་བསྡུས་པ་གོམས་པར་བྱེད་པའོ། །དེ་ལྟར་གོམས་པ་ལས་ས་ཆུ་ལ་ཐིམ་པ་སོགས་ཀྱི་རྟགས་རྣམས་འཆར་རོ། །འོད་གསལ་ལྷན་ཅིག་སྐྱེས་པའི་ཡེ་ཤེས་ལ་
བསྔགས་པ་དང། དེ་ཉིད་ལ་གཙོ་བོར་གོམས་པར་བྱ་དགོས་པའི་ཚུལ་རྣམས་གཞུང་གཞན་ནས་མང་དུ་བཤད་ཀྱང། ས་ཆུ་ལ་ཐིམ་པ་སོགས་ཀྱི་ཐིམ་རིམ་གྱི་སྒོ་ནས་སྤྲོས་པ་བསྡུས་ཏེ་འོད་གསལ་དུ་འཇུག་པ་དང། དེའི་སྔ་རོལ་གྱི་རྟགས་འཆར་ཚུལ་དང། ཕྱིའི་དཔེས་ངེས་
པར་བྱ་ཚུལ་དང། སྣང་བ་གསུམ་དག་དགོས་ལུགས་དང། དེ་ལྟར་སྡུད་པའི་ཐབས་རྩ་བ་རྡོར་བཟླས་ཀྱི་གནད་རྣམས་རྫོགས་ཤིང་གསལ་བ་དང། ཐིམ་རིམ་གྱི་སྒོ་ནས་སྟོང་པ་གསུམ་ལ་ཞུགས་པའི་མཐར་སྒྱུ་མའི་སྐུ་སྒྲུབ་ལུགས་དང། སྟོང་པ་བཞི་པའི་མཐར་ཟུང་འཇུག་
གི་སྐུ་སྒྲུབ་ལུགས་ནི། འཕགས་སྐོར་གྱི་གཞུང་ལས་གཞན་དུ་ཆེས་ཆེར་མི་གསལ་བས། ལུགས་མཆོག་ཏུ་གྱུར་པ་འདི་ཤེས་པ་ལ་རག་ལས་པ་ཡིན་ནོ། །འགྲོ་དང་ཞེས་པ་བཞིས་ནི་བསམ་གཏན་ནམ་རྣལ་འབྱོར་དེ་ཉིད་འགྲོ་འཆག་སོགས་ཀྱི་སྐབས་སུའང་བྱ་བར་
བསྟན་ནོ། །གཉིས་པ་ནི། རང་བཞིན་བཅས་འོད་དེ་དང་དེ། །ཞེས་པ་བཞིས་ནི་འོད་གསལ་ལས་ལྡང་ཚུལ་སྒྱུ་ལུས་དང་འདྲ་བར་སེམས་ཅན་གྱི་དོན་དུ་ལྡང་བར་བྱ་བར་བསྟན་ལ། ཇི་ལྟར་ཆུ་ཀླུང་ཞེས་པ་བཞིས་ནི་འོད་གསལ་ལས་ལྡང་བའི་དཔེ་བསྟན་ཏོ། །རིགས་ལྔའི་

[012A]༄༅། །སངས་རྒྱས་ལ་བལྟོས་པ་ཞེས་པ་ནི། དེ་ལས་ལངས་པའི་སྐུའི་དབྱེ་བ་བསྟན་ཏོ། །འོ་ན་འདི་ཟུང་འཇུག་གི་སྐབས་སུ་བཤད་པར་བྱ་རྒྱུ་མ་ཡིན་ནམ་སྐབས་འདིར་འཆད་པ་ཇི་ལྟར་རིགས་ཤེ་ན། བདེན་མོད་ཀྱང། འདིར་འོད་གསལ་གྱི་
མཉམ་རྗེས་གཉིས་ཀ་འཆད་པ་ཡིན་ལ། དེ་ལ་འོད་གསལ་ལས་ལྡང་ཚུལ་ཤེས་དགོས་པས་དེའི་ཕྱིར་དུ་བསྟན་ནོ། །སྤྱོད་བསྡུས་ལས་མཉམ་གཞག་གི་འོད་གསལ་ཉིད་བཤད་ལ། སྐབས་འདིར་ལྡང་ཚུལ་མ་བཤད་པར་ཟུང་འཇུག་གི་སྐབས་སུ་བཤད་
པ་ཡིན་ནོ། །གསུམ་པ་ནི། ཕྱག་རྒྱ་འཆིང་བར་བྱེད་པའམ། །ཞེས་པ་བཞིས་ཕྱག་རྒྱ་འཆིང་ཞིང་སྔགས་ཟློ་བ་དང། གང་དེ་ལས་གཞན་པའི་ལས་ཚོགས་ཐམས་ཅད་ཀྱང། ཐམས་ཅད་སྟོང་པའི་ཏིང་ངེ་འཛིན་ལ་གནས་ནས་བྱེད་པར་བསྟན་ཏེ། འོད་གསལ་
ལས་ལངས་པ་དེས་བྱེད་ཚུལ་ལོ། །ཐམས་ཅད་ཟ་ཞིང་ཀུན་ལ་བལྟ། །ཞེས་པ་བཞིས་ནི་འོད་གསལ་གྱི་ཏིང་ངེ་འཛིན་ལ་གནས་པ་དེས་ཐམས་ཅད་ཟ་བ་སོགས་སུ་བསྟན་ཏོ། །ཐམས་ཅད་བྱེད་པ་ནི་འཇིག་རྟེན་དང་འགལ་མི་འགལ་གྱི་སྤྱོད་པ་ཐམས་ཅད་དོ། །མཚན་
མ་ཀུན་ནི་མགོ་རེག་ལ་སོགས་པ་ལ་འཆད་དོ། །ཐམས་ཅད་སྟོང་པའི་ཡེ་ཤེས་ལ་གནས་པ་ཉིད་ཀྱི་དངོས་གྲུབ་ཐམས་ཅད་འགྲུབ་བོ། །འདི་ནི་རྣལ་འབྱོར་མའི་རྒྱུད་ནས། ལྷན་ཅིག་སྐྱེས་པའི་ཡེ་ཤེས་ལ་གནས་པས་དེ་ལྟར་འགྲུབ་པར་གསུངས་པ་དང་དོན་
གཅིག་གོ་འཕགས་སྐོར་ལྔའི་གཞུང་རྣམས་སུ་འབར་འཛག་གིས་བསྒྲུབས་པའི་ལྷན་ཅིག་སྐྱེས་པའི་བདེ་བའི་ཕྱོགས་མང་དུ་མ་བཤད་པར་འོད་གསལ་གྱི་ཐ་སྙད་ཀྱིས་བཤད་པ་ལ་ལུགས་འདིར་ནི་གཞུང་གཞན་ནས་བཤད་པ་ལྟར་བདེ་བ་གཙོ་བོར་ལམ་དུ་བྱེད་

[012B] སྔར་བཤད་པ་ལྟར་རླུང་གི་དེ་ཉིད་རྡོར་བཟླས་ཀྱིས་གཏུམ་མོའི་མེ་སད་པར་བྱེད་ཅིང་དེ་ལས་བྱང་ཆུབ་ཀྱི་སེམས་ཞུ་བའི་བདེ་བས་ལམ་བགྲོད་པར་རྡོ་རྗེ་ཕྲེང་བ་ལས་གསུངས་པའི་ཕྱིར་དང། དཔལ་མགོན་པོ་བདེ་བ་ཆེན་པོས་ཀྱང། ལྷན་
ཅིག་སྐྱེས་པའི་བདེ་སྟོང་དབྱེར་མེད་ཀྱི་ལམ་དེ་ཉིད་མངོན་པར་བྱང་ཆུབ་པའི་ལམ་ཡིན་པ་འདུས་པའི་དོན་དུ་ཤིན་ཏུ་རྒྱས་པར་གསང་བ་གྲུབ་པ་ལས་བཀྲལ་བའི་ཕྱིར་དང། དེ་ཉིད་ལ་འཕགས་པ་ལྷས་ཀྱང་ཚད་མར་མཛད་པར་སྣང་བའི་ཕྱིར་རོ། །བཞི་པ་ནི། བྱང་ཆུབ་
སེམས་ནི་དོན་དམ་ཞེས་བྱ་བ། །སྐལ་བཟང་སློབ་མ་བཟང་པོས་མན་ངག་ཐོབ། །ཐལ་མོ་སྦྱར་ནས་མེ་ཏོག་འཛིན་པ་ཡིས། །བླ་མ་ལས་ནི་སླར་ཡང་བླང་བར་བྱ། །དེ་ནས་དངོས་པོ་ཀུན་དང་རྣམ་བྲལ་ཞེས་པ་ནས། སྟོང་པ་ཉིད་ཀྱི་རང་བཞིན་ནོ། །ཞེས་གསུངས་ཏེ་ཕྱི་མ་འདི་
འདུས་པའི་ལེའུ་གཉིས་པ་ལས་བྱུང་བའི་བྱང་ཆུབ་ཀྱི་སེམས་སྟོན་པའོ། །འདིའི་དོན་ནི་ལཀྵྨཱིས་བླ་མས་ཚིགས་བཅད་དེ་བརྗོད་པའི་རྗེས་ཟློས་བྱས་ནས། བྱང་ཆུབ་ཀྱི་སེམས་འདི་ལྟ་བུ་བདག་གིས་གཟུང་བར་བྱའོ། །ཞེས་བརྗོད་ནས། དོན་དམ་པའི་བྱང་ཆུབ་ཀྱི་
སེམས་འཛིན་པར་བཤད་ཅིང། བོད་ཀྱི་བླ་མ་ཁ་ཅིག་ཚིགས་བཅད་འདི་བླ་མས་བརྗོད་ནས་སློབ་མ་ལ་ཕྱག་རྒྱ་གཏད་པ་ཤེས་རབ་ཀྱི་དབང་དུ་འདོད་དོ། །རང་གི་ལུགས་ནི་སྤྱོད་བསྡུས་དང་བསྟུན་ནས་བརྗོད་ཟིན་ཏོ། །གསུམ་པ་ནི། དེ་ནས་རྗེས་སུ་མཐུན་པའི་ཡོན་
ཞེས་པ་ཚིགས་བཅད་གཉིས་ཀྱིས་ཡོན་དབུལ་བ་བསྟན་ཏེ། སྦྱིན་པ་དང་སྦྱིན་པ་ཆེན་པོ་དང། ཤིན་ཏུ་བའི་སྦྱིན་པ་གསུམ་མོ། །བཞི་པ་ནི། སློབ་དཔོན་ལས་ནི་དྲིན་ཐོབ་ཅེས་པ་རྐང་པ་བཞི་སྟེ། དང་པོ་གསུམ་གྱིས་དེ་ཁོ་ན་ཉིད་ཀྱི་མན་ངག་བླ་མ་ལས་ཐོབ་པ་དེ་

[013A]༄༅། །བསྒོམས་པ་དང། བཞི་པས་དེ་ལྟར་བསྒོམས་པའི་ཕན་ཡོན་བསྟན་ཏོ། །གསུམ་པ་མཇུག་གི་དོན་ནི། མངོན་པར་བྱང་ཆུབ་པའི་རིམ་པ་ཞེས་སོགས་ཀྱིས་བསྟན་ནོ། །འདི་ནི་གཙོ་ཆེར་བཤད་རྒྱུད་རྡོ་རྗེ་ཕྲེང་བ་ལ་བརྟེན་ནས་མཛད་པའོ། །མངྒཱ་ལཾ།། །།



﻿༄༅། །རྡོ་རྗེ་བཟླས་པའི་རིམ་པའི་ཟིན་བྲིས་བཞུགས་སོ། །

[001B] །རྗེ་བཙུན་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་དུས་ཐམས་ཅད་དུ་གུས་པས་ཕྱག་འཚལ་ལོ། །རྒྱལ་བ་ཐམས་ཅད་ཀྱི་མཁྱེན་པའི་ཡེ་ཤེས་ཐམས་
ཅད་གཅིག་ཏུ་བསྡུས་པའི་ངོ་བོ་བཅོམ་ལྡན་འདས་འཇམ་པའི་དབྱངས་དང། དབང་ཕྱུག་བརྒྱད་དང་ལྡན་པའི་རྡོ་རྗེ་འཆང་ཆེན་པོ་མགོན་པོ་ཀླུ་སྒྲུབ་ཡབ་སྲས་ཀྱི་ཞབས་ལ་གུས་པ་ཆེན་པོས་སྐྱབས་སུ་མཆིའོ། །གདམས་
པའི་མཐར་ཐུག་རྡོ་རྗེ་བཟླས་པའི་རིམ་པའི་མན་ངག་ལ་གསུམ། མཚན་གྱི་དོན། གཞུང་གི་དོན། མཇུག་གི་དོན་ནོ། །དང་པོ་ནི། བྫྲ་ཛ་པ་ཀྲ་མ་ཞེས་པ་སྟེ། བྫྲ་ནི་རྡོ་རྗེ་དང། ཛ་པ་ནི་བཟླས་པ་དང། ཀྲ་མ་ནི་
རིམ་པ་སྟེ་མཚན་བསྒྱུར་བའོ། །རྗེ་བཙུན་འཇམ་དཔལ་ལ་ཕྱག་འཚལ་བ་ནི་སྐྱེས་མཆོག་རིན་ཆེན་བཟང་པོས་རང་གི་ལྷག་པའི་ལྷ་ལ་བར་ཆད་ཞི་བའི་དོན་དུ་ཕྱག་མཛད་པའོ། །གཉིས་པ་ལ་བཞི། རྩོམ་པ་ལ་
འཇུག་པའི་ཡན་ལག་ཡན་ལག་ཅན་གྱི་གདམས་པ་དངོས། གདམས་པ་བཤད་པའི་སྣོད་ཀྱི་ཁྱད་པར། གདམས་པ་རྙེད་པའི་ཕན་ཡོན་ནོ། །དང་པོ་ལ་གཉིས། མཆོད་པར་བརྗོད་པ་དང། བརྩམ་པར་དམ་

[002A]༄༅། །བཅའ་བའོ། །དང་པོ་ནི། བཏུད་ཅེས་དྲང་སྟེ་ཕྱག་འཚལ་བའི་དོན་ནོ། །གང་ལ་ན། ཚོགས་གཉིས་ཡོངས་སུ་རྫོགས་པའི་དཔལ་དང་ལྡན་ཞིང། བདག་མེད་པའི་དེ་ཁོ་ན་ཉིད་མཐར་ཐུག་པ་
ལ་མར་ལ་མར་བཞག་པ་བཞིན་དུ་རྗེས་སུ་ཞུགས་པའི་ལྷན་ཅིག་སྐྱེས་པའི་བདེ་བ། འཁོར་བ་ཇི་སྲིད་བར་རང་གིས་ངང་གིས་འཇུག་པས་དུས་ནམ་ཡང་ཆོས་ཀྱི་སྐུ་ལ་གཡོ་བ་མེད་པས་ཆེན་པོ་སྟེ་མཆོག་
ཏུ་གྱུར་པ་དེ་ལའོ། །དེའང་རྣམ་སྣང་ལ་སོགས་པའི་སངས་རྒྱས་ཀུན་གྱི་བདག་ཉིད་ཁྱབ་བདག་ཏུ་གྱུར་པའི་མགོན་པོ་དྲུག་པ་རྡོ་རྗེ་འཆང་ངོ། །གང་གིས་ན་འཕགས་པས་སོ། །ཅིའི་དོན་དུ་ན། རང་ཉིད་དམ་པར་
བསྟན་པ་དང། གཞན་དག་དང་བ་སྐྱེས་ནས་བསྟན་བཅོས་ལ་འཇུག་པའི་དོན་དུའོ། །གཉིས་པ་ནི། ཏེ་ཞེས་པ་སྨྲ་སྒོ་ལས། ཏེ་ནི་ལྷག་མ་ཅན་ཡིན་ཏེ། །མཚམས་སྦྱར་བ་དང་དམ་བཅའ་དང། །གཞན་
འདྲེན་པ་དང་གསུམ་དུ་འདོད། །ཅེས་བཤད་པ་ལྟར་གསུམ་ཡོད་ཀྱང་འདིར་ནི་བཏུད་ནས་བཤད་པར་བྱའོ་ཞེས་ལྷག་མ་འདྲེན་པའོ། །གང་ན། རྡོ་རྗེ་བཟླས་པའི་རིམ་པ་སྟེ་དེའི་དོན་ནི་འཆད་པར་འགྱུར་

[002B] །རྒྱུད་གང་ལ་བརྟེན་ནས་ཤེ་ན། རྣལ་འབྱོར་ཆེན་པོའི་རྒྱུད་ཅེས་བར་གྱི་ཚིག་མི་མངོན་པར་བྱས་པ་སྟེ་རྩ་རྒྱུད་གསང་བ་འདུས་པ་དང་དེའི་བཤད་རྒྱུད་རྣམས་ཀྱི་རྗེས་སུ་འབྲངས་ནས་སོ། །དེ་ལ་རྣལ་འབྱོར་ནི་འདུས་པ་ཕྱི་མ་ལས། རྣལ་འབྱོར་གྱི་
རྒྱུད་ཅེས་གསུངས་པའི་རྣལ་འབྱོར་གྱི་དོན་དྲིས་པའི་ལན་དུ། ཐབས་དང་ཤེས་རབ་སྙོམས་འཇུག་པ། །རྣལ་འབྱོར་ཞེས་ནི་བཤད་པ་ཡིན། །གང་ཞིག་དངོས་མེད་ཤེས་རབ་སྟེ། །ཐབས་ནི་དངོས་པོའི་མཚན་ཉིད་དོ། །ཞེས་གསུངས་ཏེ། རྣལ་འབྱོར་
གྱི་སྐད་དོད་ཡོ་ག་ཞེས་པ་རྣལ་འབྱོར་དང་སྦྱོར་བ་གཉིས་ཀ་ལ་འགྲོ་བས་སྦྱོར་བའི་དོན་ནོ། །སུ་ཞིག་སྦྱོར་ན་ཐབས་ཤེས་གཉིས་སྦྱོར་ལ། །ཐབས་ཤེས་ནི་དངོས་པོ་དང་དངོས་མེད་དོ་ཞེས་པ་ཙམ་ལས་མ་གསུངས་པའི་ཐབས་ཤེས་སྦྱོར་བ་འདི་ལ་ཆུལ་བཞིའི་
དབང་དུ་བྱས་པའི་སྦྱོར་ཚུལ་བཞི་ཡོད་མེད་ཀྱང་གཙོ་བོའི་དོན་ནི་མཐར་ཐུག་གི་ཐབས་ཤེས་སྦྱོར་བའོ། །དེ་ལའང་འོད་གསལ་གྱི་མཐར་ཐུག་དང་ཟུང་འཇུག་གི་མཐར་ཐུག་གཉིས་ཡོད་ཀྱང་ཟུང་འཇུག་གི་མཐར་ཐུག་ལ་བལྟོས་ཏེ་འོད་གསལ་ཡན་གར་བའི་ཐབས་
ཤས་སྦྱོར་བ་ནི་ཕྱོགས་གཅིག་པ་ཡིན་པས་འདིར་ནི་ཟུང་འཇུག་གི་ཐབས་ཤེས་ལ་བྱ་ལ། དེའང་རྒྱུད་ཕྱི་མར་ཏིང་ངེ་འཛིན་གྱི་ཡན་ལག་ཐབས་ཤེས་སྙོམས་པར་འཇུག་པའི་ཡེ་ཤེས་ཀྱི་སྐུར་བཤད་པའི་དོན་སྒྲོན་གསལ་ལས། ཐབས་ཀུན་རྫོབ་བདེན་
པ་དང་ཤེས་རབ་དོན་དམ་གཉིས་སྦྱོར་བ་ལ་བཤད་པས་ཀུན་རྫོབ་སྒྱུ་མའི་སྐུ་དང་དོན་དམ་འོད་གསལ་གཉིས་སྐུ་དང་ཐུགས་སུ་དབྱེར་མི་ཕྱེད་པར་སྦྱོར་བའི་ཚུལ་བླ་ན་མེད་པ་ལ་བྱ་སྟེ་འདི་གསལ་བར་རིམ་པ་ཕྱི་མ་གསུམ་གྱི་སྐབས་སུ་བཤད་པར་བྱའོ། །

[003A]༄༅། །དེ་འདྲ་བའི་ཟུང་འཇུག་གི་ཐབས་ཤེས་སྦྱོར་བ་གཙོ་བོར་སྟོན་པ་ནི་འདུས་པ་རྩ་བཤད་རྣམས་ཡིན་ཏེ། དེས་ནི་དེ་ཉིད་བསྡུས་པ་ལ་སོགས་པའི་རྣལ་འབྱོར་གྱི་རྒྱུད་རྣམས་དང་མི་འདྲ་བའི་ཁྱད་པར་ཆེས་ཤིན་ཏུ་ཆེ་བར་བསྟན་ཏོ། །དཔལ་
ཀླུའི་བྱང་ཆུབ་ཀྱིས་དེ་ཉིད་བསྡུས་པ་ལ་སོགས་པ་ནས། དཀྱིལ་འཁོར་པའི་ལྷ་རྣམས་ཕལ་ཆེར་ཞལ་གཅིག་པར་གསུངས་ལ། འདུས་པར་དཀྱིལ་འཁོར་བའི་ལྷ་ཐམས་ཅད་ཞལ་གསུམ་པར་གསུངས་པའི་རྒྱུ་མཚན་དྲིས་པའི་ལན་དུ། དགོངས་པ་ལུང་
སྟོན་གྱི་རྡོ་རྗེ་ཐལ་མོ་ངེས་དོན་དུ་བཤད་པའི་སྐབས་རྣམས་དྲངས་ནས། གཡས་ཞལ་ཐབས་ཡིན་པས་ཀུན་རྫོབ་སྒྱུ་མ་དང། གཡོན་ཞལ་ཤེས་རབ་ཡིན་པས་དོན་དམ་འོད་གསལ་མཚོན་ལ། དེ་གཉིས་གང་ལ་སྦྱོར་བའི་རྩ་ཞལ་ནི་བདེན་གཉིས་དབྱེར་
མེད་དུ་སྦྱོར་བའི་ཟུང་འཇུག་མཚོན་བྱེད་ཡིན་པས་ཐམས་ཅད་ཞལ་གསུམ་པར་བཤད་དོ་ཞེས་གསུངས་པས། འདུས་པ་ལས་ཟུང་འཇུག་གི་སྐུ་དང་དེའི་ཐབས་རྫོགས་པར་སྟོན་པས་དཀྱིལ་འཁོར་པའི་ལྷ་ཐམས་ཅད་ཞལ་གསུམ་པར་གསུངས་པར་
བཞེད་དོ། །འདི་ནི་རྣལ་འབྱོར་གྱི་དོན་ཐབས་ཤེས་དབྱར་མེད་དུ་སྦྱོར་བའི་གནད་རྫོགས་པར་སྟོན་པ་དང་དོན་གཅིག་གོ་དེས་ན་ཡུལ་སྟོང་ཉིད་དང་ཡུལ་ཅན་ཡེ་ཤེས་གཉིས་རོ་མཉམ་དུ་སྦྱར་བ་ཙམ་ནི་རྣལ་འབྱོར་རྒྱུད་མན་ཆད་ལའང་ཡོད་ལ། ཡུལ་
སྟོང་ཉིད་དང་ཡུལ་ཅན་ལྷན་ཅིག་སྐྱེས་པའི་བདེ་བ་གཉིས་དབྱེར་མེད་དུ་བྱེད་པ་ཙམ་ནི་འདིའི་ལུགས་ཀྱི་འོད་གསལ་མན་ཆད་ཀྱི་ཐབས་ཤེས་དབྱེར་མེད་དུ་སྦྱོར་ལུགས་ཡིན་གྱི་ཟུང་འཇུག་གི་སྦྱོར་ལུགས་མིན་ནོ། །རྒྱུད་ནི་འདུས་པའི་ཕྱི་མ་ལས། རྒྱུད་ནི་

[003B] །རྒྱུད་དེ་རྣམ་པ་གསུམ་དུ་འགྱུར། །ཞེས་གསུངས་པ་ལྟར་རྒྱུན་ཆགས་པ་སྟེ། དེ་ལ་རྒྱུ་རྒྱུད་ཐབས་རྒྱུད་འབྲས་རྒྱུད་གསུམ་དུ་བཤད་པ་ནི་བརྗོད་བྱ་དོན་གྱི་རྒྱུད་ཀྱི་དབང་དུ་མཛད་ལ། འདིར་ནི་རྗོད་བྱེད་གཞུང་གི་ཚིག་རྒྱུན་ཆགས་པ་ལ་བྱའོ། །
གང་ཟག་གང་གིས་བཤད་ན་འཕགས་པས་སོ། །དེ་ལྟར་བཤད་པ་འམ་བརྩམ་པར་དམ་བཅས་པའི་དགོས་པ་ནི་དམ་པ་རྣམས་ཁས་བླངས་པའི་ཁུར་མི་འདོར་བས་རྩོམ་པ་མཐར་དབྱུང་བའི་དོན་དུའོ། །གཉིས་པ་ལ་གཉིས། ལམ་གྱི་རིམ་པ་སྤྱིའི་རྣམ་པར་བཞག་པ་
དང། རྡོར་བཟླས་ཀྱི་རིམ་པ་བྱེ་བྲག་ཏུ་བཤད་པའོ། །དང་པོ་ལ་བཞི། རིམ་གཉིས་སྤྱིའི་གོ་རིམ་དང། རྫོགས་རིམ་ལྔའི་གོ་རིམ་དང། དེ་རྣམས་རྒྱུད་གང་ལ་གནས་པ་དང། ཇི་ལྟར་བྱ་བ་བཞིན་རྟོགས་པའི་ཐབས་བསྟན་པའོ། །དང་པོ་ནི། རིམ་ལྔ་ལ་ཚིག་འགྲེལ་མང་དུ་
ཡོད་ཀྱང་དོན་གྱི་འགྲེལ་པ་ཚད་མར་གྱུར་པ་ནི་སྤྱོད་བསྡུས་ཏེ། འདིས་རིམ་པ་ལྔར་བཤད་པ་རྣམས་ཀྱི་མ་ཚང་བ་ཁ་སྐོང། རྟོགས་དཀའ་བའི་གནས་གསལ་བར་སྟོན། མདོར་བསྡུས་པ་རྣམས་རྒྱས་པར་འཆད་པས། རིམ་ལྔའི་གཞུང་བཤད་པའི་སྐབས་སུ་གང་
སྐབས་ལ་བབ་པ་རྣམས་བླང་བར་བྱའོ། །གསུངས་སོ་ཞེས་དྲང་པོ། །གང་གིས་ན་ཡང་དག་པར་རྫོགས་པའི་སངས་རྒྱས་རྣམས་ཀྱིས་སོ། །གང་ན་རྡོ་རྗེ་འཆང་གི་གོ་འཕང་བདེ་བླག་ཏུ་བསྒྲུབ་པའི་ཐབས་བསྐྱེད་རྫོགས་གཉིས་ཀྱི་རིམ་པ་འདིའོ། །གདུལ་བྱ་གང་ལ་ན་
རྫོགས་པའི་རིམ་པ་ལ་འཇུག་པར་འདོད་པ་རྣམས་ལའོ། །ཇི་ལྟར་དུ་ན། དཔེར་ན་སྐས་ཀྱི་གདང་བུ་གོང་མར་འཛེག་པ་ལ་དེའི་སྔོན་དུ་གདང་བུ་འོག་མར་འཛེག་པའི་རིམ་པ་ལྟ་བུར་རོ། །དེའང་དང་པོར་སྐས་ཀྱི་རིམ་པ་འོག་མ་ལྟ་བུའི་བསྐྱེད་པའི་རིམ་པ་ལ་

[004A]༄༅། །ལེགས་པར་གནས་ཤིང་སྟེ་གནས་ནས་དེའི་འོག་ཏུ་རྫོགས་རིམ་དོན་དུ་གཉེར་བ་ལ་སྐས་ཀྱི་རིམ་པ་གོང་མ་ལྟ་བུའི་རྫོགས་རིམ་སྟོན་ནོ། །ལམ་གྱི་རིམ་པ་འདི་ལྟར་མཛད་པའི་འཇུག་རིམ་ནི་གཙོ་བོར་རིན་པོ་ཆེ་ལྟ་བུའི་གང་ཟག་
ཚེ་གཅིག་ལ་འཚང་རྒྱ་བའི་དབང་དུ་མཛད་པ་ཡིན་ཏེ། རིམ་པ་འདིས་སྒྱུ་ལུས་ཐོབ་ན་ཚེ་འདི་ལ་འཚང་རྒྱ་བར་གསུངས་པའི་ཕྱིར་དང། དེའི་ལམ་གྱི་རིམ་པ་གཞན་ཅིག་ཡོད་ན་དེ་གཙོ་བོའི་དོན་ཡིན་པས་ལོགས་སུ་སྟོན་དགོས་པ་ལས་མ་བསྟན་པའི་ཕྱིར་
དང། སྤྱོད་བསྡུས་སུ་རྫོགས་རིམ་ལ་བསླབ་པ་ནི་བླ་མའི་མན་ངག་ཙམ་གྱིས་ཅིག་ཅར་དུ་བསླབ་བམ་རིམ་གྱིས་བསླབ་ཅེས་དྲིས་པའི་ལན་དུ། རིམ་གྱིས་བསླབ་དགོས་པར་ཤེས་བྱེད་དུ་མས་བསྒྲུབས་ཤིང། དེའི་མཐར། སེམས་ཅན་དང་པོའི་ལས་
ཅན་རྣམས། །དམ་པའི་དོན་ལ་འཇུག་པ་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་གསུངས་པའི་ཕྱིར་རོ། །རིན་པོ་ཆེ་ལྟ་བུའི་གང་ཟག་ལའང་ལས་དང་པོ་པའི་སྐབས་ཤིག་མེད་པ་ནི་མི་སྲིད་ལ། ཡོད་ན་ནི་
དེའི་འཇུག་རིམ་ལ་བསྐྱེད་རིམ་མི་དགོས་པར་འདོད་པ་ནི་རྒྱུད་དང་བསྟན་བཅོས་དུ་མ་དང་ཡང་འགལ་བས་བསྐྱེད་རིམ་ནས་སློབ་དགོས་སོ། །དེའང་སྤྱོད་བསྡུས་ལས་དང་པོར་སངས་རྒྱས་ཀྱི་ཐེག་པའི་བསམ་པ་ལ་བསླབ་པར་གསུངས་པ་ནི་སྨོན་འཇུག་གཉིས་
ཕར་ཕྱིན་བཞིན་དུ་བསྐྱེད་པའོ། །དེ་ནས་སྒྲོན་གསལ་ལས་གསུངས་པ་བཞིན་དུ་དབང་བསྐུར་བ་བླངས་ནས་རྒྱུད་ཉན་ཏེ་རིམ་གཉིས་ཤེས་པར་བྱའོ། །དེ་ནས་དྲན་པ་གཅིག་པའི་ཏིང་ངེ་འཛིན་རྒྱས་བསྡུས་གཉིས་གང་རུང་ལ་བསླབ་བོ། །དེ་ནས་རྟོག་པའི་རྣལ་

[004B] །དེ་ལ་ལོབས་པ་ན་ལས་དང་པོ་པའི་ཏིང་ངེ་འཛིན་ལ་གནས་པར་འགྱུར་ཏེ་བསྐྱེད་རིམ་མཐར་ཕྱིན་པའོ། །དེ་ནས་དབེན་གསུམ་དང་བདེན་གཉིས་དང་ཟུང་འཇུག་ལ་རིམ་ཅན་དུ་བསླབ་པར་གསུངས་ཏེ། བསྐྱེད་རིམ་གྱི་སྔ་ཕྱི་
དང་རྫོགས་རིམ་གྱི་སྔ་ཕྱི་ལ་རིམ་ཅན་དུ་བསླབ་པའང་སྐས་ཀྱི་རིམ་པ་ལྟ་བུར་གསུངས། ཞས་པའི་དོན་དུ་སྦྱར་ཏེ། རྡོ་རྗེ་བཟླས་ལ་ལེགས་གནས་ཤིང། །སེམས་དབེན་རིམ་པ་འདོད་རྣམས་ལ། །ཞེས་པ་ལྟ་བུར་སྦྱར་རོ། །དེ་ལྟ་ནའང་འོག་མ་དང་མི་ཟློས་ཏེ། སྐབས་
འདིར་རིམ་གཉིས་ཀྱི་སྔ་ཕྱི་རྣམས་སྐས་ཀྱི་རིམ་པ་ལྟ་བུར་གསུངས་ཞེས་སྤྱིར་བསྟན་པ་ཙམ་ཡིན་ལ། འོག་ནས་སོ་སོའི་མིང་སྨོས་ནས་སྔ་ཕྱིའི་རིམ་པ་བསྟན་པའི་ཕྱིར་རོ། །འོ་ན་རིམ་པ་དེ་ལྟར་བྱ་དགོས་པར་རྒྱུད་གང་དུ་གསུངས་ཤེ་ན། བཤད་པའི་རྒྱུད་རྡོར་ཕྲེང་ལས་
གསལ་བར་གསུངས་ཏེ། ཇི་སྐད་དུ། རྣམ་རྟོག་རླུང་ནི་རྣམ་གཅོད་པ། །ཉིན་དང་མཚན་དུ་ངེས་པར་ནི། །བརྒྱ་དང་བརྒྱད་ཀྱིས་ལྷག་པར་རྒྱུ། །རླུང་རྣམས་དེ་རྣམས་རྣམ་རྟོག་ནི། །གང་ཕྱིར་རྣམ་པར་གཅོད་པ་སྐྱེ། །རྣལ་འབྱོར་དེ་ནི་མཆོག་ཏུ་ཞི། །ཐམས་ཅད་སྟོང་
པའི་ངོ་བོར་བྱེད། །ཐོག་མར་རྣལ་འབྱོར་སྦྱོར་བ་དྲུག་རྣལ་འབྱོར་རིག་པས་མཆོག་ཏུ་བསྒྲུབ། །དེ་ནས་དབྱངས་མེད་ཡི་གེ་ཧ། །ཤིན་ཏུ་རྒྱ་ཆེར་བཟླ་བར་བྱ། །གང་ཕྱིར་མདུད་པ་འཇོམས་བྱེད་ན། །ཤེས་ན་བདེ་བ་སྟེར་བར་བྱེད། །དེ་ཡིས་རྣམ་རྟོག་ཐམས་ཅད་ནི། །
སྐད་ཅིག་གིས་ནི་གཅོད་པར་བྱེད། །རྣལ་འབྱོར་རྗེས་སུ་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེ། །དེ་ཉིད་དབྱེ་བ་བཅོ་ལྔ་ཡིན། །དང་པོ་སྦྱོར་བ་བསྒོམ་པར་བྱ། །དེ་ནས་དཀྱིལ་འཁོར་རྒྱལ་མཆོག་ནི། །རྣལ་འབྱོར་མཆོག་ལ་དབྱེ་བ་ལྔ། །དེ་ལས་ཀྱང་ནི་

[005A]༄༅། །ལས་རྒྱལ་མཆོག་རྣལ་འབྱོར་དབྱེ་བ་བཅུ་གཉིས་སོ། །དེ་ཉིད་དབྱེ་བ་སུམ་ཅུ་བརྒྱད། །བསྐྱེད་པའི་རིམ་པ་བསྡུས་པ་ཡི། །མངོན་སུམ་བྱེད་པའི་རྣལ་འབྱོར་པ། །དེ་ནས་རྡོ་རྗེ་བཟླས་རིམ་མཆོག་ཅེས་གསུངས་སོ། །དེའི་དོན་ནི། གང་གི་ཕྱིར་ཏེ་རྣལ་
འབྱོར་གང་ལས་རྣམ་རྟོག་དང་རླུང་བརྒྱ་རྩ་བརྒྱད་པ་གཉིས་རྣམ་པར་གཅོད་པ་སྐྱེ་བའི་རིམ་གཉིས་ཀྱི་རྣལ་འབྱོར་དེ་ནི་བསྒོམས་པའི་སྟོབས་ཀྱིས་ཐམས་ཅད་སྟོང་པ་འོད་གསལ་གྱི་ངོ་བོར་བྱེད་དོ། །དེའང་སོ་སྐྱེའི་རྣམ་རྟོག་ཞི་བས་མཆོག་སྟེ་འཇིག་རྟེན་ལས་འདས་
པའོ༑ ༑ཐོག་མར་ནི་དབང་ཐོབ་ནས་རྒྱུད་ཐོས་བསམ་གྱིས་ངེས་པའི་རྗེས་ལའོ། །རྣལ་འབྱོར་རིག་པ་ནི་བསྐྱེད་རིམ་ཤེས་པའོ། །མཆོག་ནི་ལུས་དབེན་གྱི་རྒྱུར་གྱུར་པའོ། །བསྐྱེད་རིམ་བསྒོམས་པའི་རྗེས་དེ་ནས་དབྱངས་མེད་པའི་ཡི་གེ་ཧ་ནི་གཞོམ་དུ་མེད་
པ་ལ་བཤད་དེ་མི་ཤིགས་པའི་རླུང་ངོ། །བཟླ་བ་ནི་འཇུག་པ་སོགས་གསུམ་ཡི་གེ་གསུམ་གྱི་ངོ་བོར་ཟློ་བའོ། །སྐད་ཅིག་ནི་མདུད་པ་འཇོམས་པའི་སྐད་ཅིག་ལའོ་ཞེས་འགྲེལ་པས་བཤད་དོ། །འགྲེལ་པའི་འགྱུར་ལ། བཅུ་བདུན་རྗེས་སུ་རྣལ་འབྱོར་སོགས་
ཞེས་དང། དེ་ཉིད་དབྱེ་བ་བཞི་བཅུ་དགུ་ །བསྐྱེད་པའི་རིམ་པ་བསྡུས་པའོ། །ཞེས་འབྱུང་ངོ། །ཁ་ཆེ་ལཀྵྨིའི་རིམ་ལྔའི་འགྲེལ་པར་དེ་ཉིད་སོ་བརྒྱད་དུ་བཤད་པས་རྒྱ་དཔེ་ལ་མི་མཐུན་པ་གཉིས་ཡོད་པར་གསལ་ཏེ། དེའི་དབང་གིས་རྒྱུད་ལའང་དེ་ཉིད་སོ་
བརྒྱད་དང་ཞེ་དགུར་བཤད་པའི་འགྱུར་གཉིས་འབྱུང་ངོ། །ཡང་རྒྱུད་དེ་ཉིད་ལས། ཐོག་མར་རྣལ་འབྱོར་པ་ཆེན་པོ། །བློ་བཟང་གིས་ནི་ཞི་གནས་བསྒོམ། །བསྐྱེད་པའི་རིམ་པའི་སྦྱོར་བ་ཡིས། །ཁྲོ་བོའི་ཕྱག་རྒྱ་བྱས་ནས་ཀྱང། །དབང་པོ་ཡི་ནི་སྒོ་དགུ་

[005B] ༑ཐམས་ཅད་དུ་ནི་ཀུན་སྡོམ་པ། །ཧཱུཾ་བཟླས་པ་ནི་མཚུངས་མེད་བྱ། །ཞེས་གསུངས་སོ། །དེ་ལ་ཕྱག་རྒྱ་བྱས་པ་ནི་ལྷའི་རྣམ་པར་བསྐྱེད་པའོ། །ཁྲོ་བོ་ཞེས་པ་ལ་འགྲེལ་པའི་འགྱུར་ལས། འབར་བའི་ཞེས་འབྱུང་ཞིང། དེ་ནི་མེ་ལྟར་རྣམ་རྟོག་བསྲེག་པ་ལ་
བཤད་དེ། བསྐྱེད་རིམ་གྱི་ཞི་གནས་ཀྱིས་ཐ་མལ་པའི་རྣམ་རྟོག་བསྲེག་པའོ། །ཧཱུཾ་བཟླས་ཞེས་པའི་དོན་འཇུག་ལྡང་གནས་གསུམ་གསུམ་ག་ལ་ཧཱུཾ་བཟླས་ཞེས་འགྲེལ་པས་བཤད་དོ། །འོན་ཀྱང་སྔར་ཧཱུཾ་ཧོཿ་གཉིས་དང་ཡི་གེ་གསུམ་ལ་བཤད་པའི་ཕྱོགས་
གཅིག་མཚོན་པར་བྱས་ན་བདེའོ། །རྫོགས་རིམ་སྔ་ཕྱིའི་རིམ་པ་སྐས་ཀྱི་རིམ་པ་ལྟར་གསུངས་པའང་རྒྱུད་དེ་ཉིད་ལས། རྡོ་རྗེ་བཟླས་པར་རབ་སྦྱོར་བས། །རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་རྣམ་པར་གཅོད། །སེམས་ལ་དམིགས་པ་ཐོབ་པར་འགྱུར། །བདག་ལ་བྱིན་རླབས་རིམ་པས་ཀྱང། །དངོས་གྲུབ་བརྒྱད་ནི་འགྲུབ་པར་འགྱུར། །སྣང་བ་ལ་སོགས་དབྱེ་བ་ཤེས། །མངོན་པར་བྱང་ཆུབ་པ་ནི་ཐོབ། །ཟུང་འཇུག་རིམ་པ་ལ་གནས་པ། །དངོས་གྲུབ་ཐམས་ཅད་བསྡུས་པ་ནི། །ཚེ་འདི་ཉིད་ལ་
འགྲུབ་འགྱུར་པར། །རྣལ་འབྱོར་པ་ཡིས་ཐེ་ཚོམ་མེད། །ཕྱག་རྒྱ་ཆེན་པོའི་དངོས་གྲུབ་ཆེ། །ཟུང་དུ་འཇུག་པའི་ཏིང་འཛིན་གྱིས། །རྣམ་རྟོག་མེད་པར་ཞུགས་ནས་ནི། །ཐོབ་པ་འདི་ལ་ཐེ་ཚོམ་མེད། ཅེས་ཤིན་ཏུ་གསལ་བར་གསུངས་སོ། །དེ་ལྟར་དྲངས་པའི་
ལེའུ་དེ་ནས་རིམ་ལྔ་དང་མཐུན་པའི་ཚིག་མང་དུ་བྱུང་བ་ལ། ཁ་ཅིག་ན་རེ། དེ་དག་ནི་རིམ་ལྔའི་ཚིག་གཞན་གྱིས་བཅུག་པའོ་ཞེས་ཟེར་བ་ནི་མ་བརྟགས་པར་སྨྲ་བ་ཡིན་ཏེ། སྔར་དྲི་བའི་སྐབས་སུ། རྣལ་འབྱོར་རྣམས་ཀྱིས་དེ་ཉིད་མཐོང། །སྐད་ཅིག་
[006A]༄༅། །གཅིག་ལ་མངོན་བྱང་ཆུབ། །ཅེས་སྐད་ཅིག་གཅིག་ལ་མངོན་བྱང་ཆུབ་པའི་དེ་ཁོ་ན་ཉིད་ཇི་ལྟར་མཐོང་ཞེས་དྲིས་པའི་ལན་ལེའུ་འདིས་སྟོན་པ་ན། བཞི་པ་ཡིས་ནི་དབང་བསྐུར་བས། །བློ་ལྡན་དེ་ཉིད་མཐོང་བར་འགྱུར། ཞེས་དབང་བཞི་
པའི་སྒོ་ནས་སྐད་ཅིག་གཅིག་ལ་བྱང་ཆུབ་པ་མཐོང་བར་བཤད་དོ། །དེ་ནས་སྐད་ཅིག་མ་གཅིག་ལ་བྱང་ཆུབ་པ་བསྟན་པའི་ཕྱིར་དུ་སྣང་བ་མཚན་མོའི་ཆ་རུ་འགྱུར་ཞེས་ཚིགས་བཅད་ཕྱེད་དང་དྲུག་གསུངས་པས་དྲི་བའི་ལན་དུ་ཤིན་ཏུ་འབྲེལ་བ་ཡིན་ནོ། །
ཡང་དྲི་བའི་སྐབས་སུ། རྡོ་རྗེའི་ཕྱག་རྒྱ་དངོས་གྲུབ་ཆེ། །འགྲོ་བའི་བླ་མ་ཇི་ལྟར་འཐོབ། ཅེས་དྲིས་པའི་ལན་ལེའུ་འདིས་སྟོན་པ་ན། རྡོ་རྗེའི་ཕྱག་རྒྱ་དངོས་གྲུབ་ཆེ། །ཟུང་དུ་འཇུག་པ་ཐོབ་པར་འགྱུར། ཞེས་གསུངས་ལ། ཐོབ་བྱེད་ཀྱི་ཟུང་འཇུག་ནི། བསྐྱེད་རྫོགས་
གཉིས་དང་འཁོར་འདས་གཉིས་དང་ཀུན་རྫོབ་དང་དོན་དམ་གཉིས་ཀྱི་རྟོག་པ་གཉིས་སྤངས་ནས་འདྲེས་པ་ལ་བཤད་ཅིང། དེ་ནས། རྡོ་རྗེ་བཟླས་པར་རབ་སྦྱོར་བས་ཞེས་སོགས་ཀྱིས་རིམ་པ་ལྔ་གོ་རིམ་བཞིན་བསྐྱེད་ནས་ཟུང་འཇུག་གིས་ཕྱག་རྒྱ་ཆེན་
པོ་འདིའི་དངོས་གྲུབ་བསྒྲུབ་པ་ཤིན་ཏུ་གསལ་བར་བཤད་པས་སྔར་གྱི་དྲི་བའི་ལན་དུ་ཤིན་ཏུ་འང་གསལ་ལོ། །དེས་ན་རིམ་ལྔར་འདི་བཏུས་པ་ཡིན་གྱི་འདི་རིམ་ལྔ་ནས་བཏུས་པ་མ་ཡིན་ནོ། །གཞན་ཡང་རིམ་གཉིས་སྤྱི་དང་སོ་སོའི་གོ་རིམ་སྐས་ཀྱི་རིམ་
པ་ལྟར་གསུངས་པར་བཤད་པ་དེ། འདུས་པའི་རྒྱུད་དུ་ནི་རྒྱས་བཏབ་པར་གསུངས་པས་མི་གསལ་ལ། རྡོ་རྗེ་འཕྲེང་བའི་སྐབས་འདིར་མ་གསུངས་ན་རྒྱུད་གང་དུ་གསུངས་སོམས་ཤིག་གཉིས་པ་ལ་གཉིས། གང་ལ་གནད་དུ་བསྣུན་པ་རྡོ་རྗེ་ལུས་ཀྱི་

[006B] དེར་གནད་དུ་བསྣུན་པའི་རྫོགས་རིམ་རྣམས་ཀྱི་རིམ་པ་བཤད་པའོ། །དང་པོ་ནི། ཐབས་དང་ཤེས་རབ་ཀྱི་རྒྱུད་གཉིས་དང་དེའི་དགོངས་པ་འགྲེལ་པའི་ཚད་ལྡན་གྱི་གཞུང་ཀུན་མཐུན་པར། ཐོག་མར་ལུས་ལ་གནད་དུ་བསྟུན་པའི་
སྒོ་ནས་རྫོགས་རིམ་གྱི་རྟོགས་པ་བསྐྱེད་པ་ཡིན་ནོ། །དེ་ལ་རྡོ་རྗེ་ལུས་ཀྱི་མཚན་ཉིད་མི་ཤེས་ན་ལུས་ཀྱི་གནད་འདིར་དམིགས་པ་གཏད་ནས་བསྒོམས་པས་འདི་ལྟ་བུའི་རྟོགས་པ་སྐྱེ་བའི་རྒྱུ་མཚན་ལེགས་པར་མི་ཤེས་པས་ལུས་ཀྱི་རྩ་དང་རླུང་ལ་སོགས་
པའི་མཚན་ཉིད་ལ་མཁས་པར་བྱེད་པ་ནི་གནད་དུ་ཆེ་སྟེ། རྒྱུད་རྡོར་ཕྲེང་ལས། རླུང་གི་མཚན་ཉིད་མི་ཤེས་པས། །འཇིག་རྟེན་གསུམ་ནི་རྣམ་པར་འཁོར། ཞེས་དང། རྩ་ཡི་རིམ་མེད་ངེས་པར་ནི། །ཕུང་པོ་ལ་སོགས་མི་འབྱུང་ཞིང། །ཕུང་པོ་མེད་ན་ཡེ་ཤེས་
ཆེ། །རྣལ་འབྱོར་པ་ཡིས་ཐོབ་མི་འགྱུར། །ཕུང་པོ་ལྔ་ནི་བདག་ཉིད་ལུས། །མཁའ་འགྲོ་ལྔར་ནི་རབ་ཏུ་གྲགས། །དེ་ཉིད་འབྱུང་བ་ལྔ་ཡིས་ནི། །ཡེ་ཤེས་ལྔར་ནི་རྣམ་པར་གནས། །དེ་ཕྱིར་འབད་པ་ཐམས་ཅད་ཀྱིས། །རྩ་ཡི་འཁོར་ལོ་ཤེས་པར་བྱ། །ཞེས་གསུངས་
ཏེ། རྩ་ལ་གནས་པའི་ཁམས་གཉིས་ཀྱང་དེ་གཉིས་དང་འདྲའོ། །དེས་ན་སྐབས་འདིར་སེམས་ཅན་ཀུན་གྱི་ཞེས་པས་རླུང་གི་རྣམ་གཞག་མདོར་བསྡུས་ཤིག་ལས་མ་གསུངས་ཀྱང། རྡོ་རྗེ་ལུས་ཀྱི་མཚན་ཉིད་བསྟན་པར་བྱའོ། །འདི་ལ་གསུམ། དང་པོར་སྐྱེ་
གནས་སུ་ཉིང་མཚམས་སྦྱོར་ཚུལ། དེ་ནས་ལུས་ཆགས་པ་དང་འཇིག་པའི་རིམ་པ། དེ་ལ་བརྟེན་ནས་ལུས་ལ་གནད་དུ་བསྣུན་ལུགས་སོ། །དང་པོ་ནི། སྤྱིར་སྐྱེ་གནས་བཞིར་ཉིང་མཚམས་སྦྱོར་བ་ཡོད་མོད་ཀྱང་སྔགས་ཀྱི་གཞུང་རྣམས་ནས། ཕལ་ཆེར་

[007A]༄༅། །མི་མངལ་སྐྱེས་ཤིག་གི་དབང་དུ་མཛད་ནས་གསུངས་ཏེ། ལམ་ཐོག་མར་བསྒོམས་པའི་རྟེན་གྱི་གཙོ་བོ་ལ་དགོངས་སོ། །དེ་ལ་མངལ་དུ་སྐྱེ་བ་ལེན་པ་རྣམ་གཞག་རིམ་པར་མདོ་སྡེ་རྣམས་ལས་གསུངས་པ་བཞིན་དུ་རྒྱུ་རྐྱེན་གསུམ་
བཤད་དེ་མ་ནད་མད་ཅིང་ཟླ་མཚན་དང་ལྡན་པ་དང། ཕ་མ་ཆགས་པར་གྱུར་ཅིང་ཕྲད་པ་དང། དྲི་ཟའང་ཉེ་བར་གནས་པའོ། །དེའང་རྒྱུད་རྡོར་ཕྲེང་ལས། སྔོན་ལས་རླུང་གི་རྣམ་ཤེས་ནི། །བརྒྱ་ལམ་གང་ཚེ་འཁོར་གྱུར་ན། །ཕ་ཡི་ཁ་ལ་མཚུངས་པར་གནས། །དེ་ཚེ་
ཆགས་པའི་དབང་དུ་འགྱུར། །གསང་གནས་ཟླ་མཚན་ལྡན་པའི་ཚེ། །མེ་དང་ཉི་མ་འཆར་བ་ན། །དེ་ཚེ་ལྷག་པར་ཆགས་པས་ནོན། །ཆགས་པ་མཆོག་ཏུ་འདོད་པར་འགྱུར། །རྡོ་རྗེ་པདྨ་འདྲེས་པའི་གདོང། །འཇུག་པ་ཕ་ཡི་ཁ་ཡི་རླུང། །དེ་ཚེ་ས་བོན་དུ་ནི་འགྱུར། །
ས་བོན་ལས་ནི་སེམས་ཅན་འབྱུང། །ཞེས་གསུངས་པ་འདིས་བར་དོའི་འཇུག་ཚུལ་སྟོན་ནོ། །དེ་དག་གི་དོན་ནི་སྔོན་གྱི་ལས་ཀྱི་དབང་གིས་ཏེ་རླུང་དང་བཅས་པའི་བར་དོའི་རྣམ་ཤེས་བརྒྱ་ལམ་སྟེ་རྒྱུ་རྐྱེན་གཞན་མེད་པར་འཁོར་ཞིང་འགྲོ་བའི་ཚེ། ཕ་མ་འདུས་
པ་མཐོང་སྟེ་ཕ་རོལ་བར་བྱེད་པ་མ་བཟློག་ན་མ་ལ་རོལ་བར་བྱེད་མི་ནུས་སོ་སྙམ་ནས། ཕ་རོལ་པར་བྱེད་པ་བཟློག་པའི་བློས་ཕའི་ཁ་ལ་མངོན་པར་ཕྱོགས་ཏེ་གནས་ལ། དེའི་ཚེ་བར་དོ་དེ་མ་ལ་འཁྲིག་པར་འདོད་པའི་འདོད་ཆགས་ཀྱི་དབང་དུ་འགྱུར་རོ་
ཞེས་འགྲེལ་པ་ལས་འཆད་དོ། །སྡོམ་འབྱུང་ལས། ཁ་ཡི་ལམ་ལ་རབ་ཏུ་འཇུག་ཅེས་བར་དོ་ཁའི་ལམ་ནས་འཇུག་པར་བཤད་པ་དང་འདི་གཉིས་འདྲ་བས་ཕའི་ཁ་ནས་འཇུག་པ་ཡིན་ལ། ཆགས་པའི་དབང་དུ་འགྱུར་བ་འང་ཕོར་སྐྱེ་ན་མ་ལ་

[007B] །གསང་གནས་ཀྱི་ཟླ་མཚན་འབབ་པའི་རྩ་ལས་མི་འཆར་བ་ནི་དབུས་མ་ལས་འབབ་པའོ། །ཉི་མ་འཆར་བ་ནི་ཁྲག་འབབ་
པ་སྟེ་མ་ཡིའོ། །དུས་དེའི་ཚེ་མ་དེ་ལྷག་པར་ཆགས་པའི་དབང་དུ་འགྱུར་ལ། གཅིག་ཏུ་ཆགས་པ་ནི་ས་བོན་གཏོང་འདོད་པ་དང་མཆོག་ཏུ་ནི་སེམས་ཅན་སྐྱེ་བའི་རྒྱུ་ལ་འགྲེལ་པས་འཆད་ཀྱང་ཤིན་ཏུ་འདོད་ཆགས་པའི་ཆགས་པ་དྲག་པོར་གྱུར་པའི་སྐབས་སུ་མཇུག་
ཏུ་ཁུ་བ་བསྐ་བ་འབྱུང་ལ། དེའི་རྗེས་སུ་གཉིས་ཀ་ལས་ཁུ་ཁྲག་གི་ཐིག་ལེ་གཉིས་ངེས་པར་འབྱུང་ལ། མའི་སྐྱེ་གནས་སུ་འདྲེས་པས་འོ་མ་བསྐོལ་བའི་སྤྲིས་མ་ཆགས་པ་ལྟར་འདུག་པའི་དབུས་སུ་རྣམ་ཤེས་འཇུག་པར་ས་ཡི་དངོས་གཞི་ལས་གསུངས་པ་
ལྟར་རོ། །ཕའི་ཁ་ལ་མངོན་པར་ཕྱོགས་པའི་ལས་ཀྱི་རླུང་གིས་བསྐུལ་བའི་བར་དོ་སྐྱེ་གནས་སུ་རབ་ཏུ་འཇུག་ཅིང། དེའི་དུས་སུ་ཕའི་ཁུ་ཁྲག་གི་ཐིགས་པ་ལ་བར་དོ་ཞུགས་པ་ས་བོན་དུ་འགྱུར་རོ། །ཞེས་འགྲེལ་པས་འཆད་ཀྱང། ཕའི་ཁ་ནས་འཇུག་པའི་རླུང་
སྟེ་བར་དོ་སྐྱེ་འགྱུར་གྱི་སེམས་ཅན་དེའི་ས་བོན་དུ་འགྱུར་བས་ས་བོན་དེ་ལས་སྐྱེ་སྲིད་ཀྱི་སེམས་ཅན་འབྱུང་བ་སྟེ་སྐྱེ་ཞེས་པའོ། །ཀླུ་བྱང་གིས་ཡེ་ཤེས་སེམས་དཔའ་ལྟར་རྣམ་སྣང་གི་སྒོ་ནས་འཇུག་པར་གསུངས་པས་ནི་རྣམ་སྣང་སྐུ་རྡོ་རྗེ་འགོད་པའི་
གནས་སྤྱི་བོ་ནས་འཇུག་པ་ཡིན་ལ། མཛོད་ཀྱི་རང་འགྲེལ་ནས་མངལ་གྱི་སྒོ་ནས་འཇུག་པར་ཡང་བཤད་པས་མཐར་མངལ་དུ་འཇུག་པར་འདྲ་འང་ཐོག་མར་འཇུག་པའི་སྒོ་གསུམ་གསུངས་སོ། །དེ་ཡང་ཁ་ལ་འོ་བྱ་བའི་བསམ་པས་ཁ་ནས་འཇུག་པ་དང་

[008A]༄༅། །སྐྲ་ལ་རེག་པའི་བསམ་པས་སྤྱི་བོ་ནས་འཇུག་པར་མན་སྙེ་ལས་བཤད་པས་མཐའ་གཅིག་ཏུ་མ་ངེས་སོ། །བར་སྲིད་གང་དུ་འཇུག་པའི་མངལ་གྱི་གནས་ནི་རྒྱུད་རྡོར་ཕྲེང་ལས། མི་དབང་དཀྱིལ་འཁོར་དབུས་སུ་ཡང། །གང་གིས་སྲིད་བུའི་
རྣམ་པར་གནས། །རྒྱུ་གཅིག་ཏུ་ཡང་ཤེས་ནས་ནི། །དེ་ཉིད་འབྲས་བུ་རྣམ་པ་གཉིས། །ཞེས་བཤད་དེ། འགྲེལ་པའི་འགྱུར་ལས། སྐྱེ་གནས་འཁོར་ལོའི་དབུས་སུ་ཡང། །རྩ་གཉིས་སྲིད་བུའི་རྣམ་པར་གནས། །ཞེས་བསྒྱུར་བ་ལེགས་སོ། །དེ་ལ་
སྐྱེ་གནས་ཀྱི་འཁོར་ལོ་ནི་མའི་པདྨའི་དབུས་ལ་འགྲེལ་པས་བཤད་པ་ནི་མི་འཐད་དེ། དེ་ཁོ་ན་ཉིད་གྲུབ་པ་ལས། སྐྱེ་འགྲོའི་གཙོ་བོ་གང་ཡིན་པ་དེ་རླུང་དང་བཅས་པའི་ཁུ་བའི་ཐིགས་པ་རྣམས་དང་ལྷན་ཅིག་བཙུན་མོའི་ཚིགས་ལ་བབ་པ་རྙེད་པ་ན། ལྟེ་
བའི་འོག་ཏུ་ཁ་ཐུར་དུ་བསྟན་པའི་པདྨ་དམར་པོ་འདབ་མ་བརྒྱད་པའི་ནང་དུ་ཁྲག་འཛག་པའི་ལྷག་མ་ཀུན་ཏུ་བཟུང་སྟེ། དེའི་རྗེས་ལ་པདྨའི་ཁ་ཟུམ་པར་འགྱུར་རོ། །དེར་ཡང་ཁྲག་དང་ཁུ་བ་གཉིས་ཀའང་ཆུ་དང་འོ་མ་འདྲེས་པ་བཞིན་དུ་གྱུར་ནས་གོང་བུ་
གཅིག་ཏུ་གྱུར་ཏེ་རང་གི་རང་བཞིན་རྩོམ་པར་བྱེད་དོ། །དེ་ནས་རྗེས་སུ་འགྲོ་བའི་རིམ་གྱིས་ནུར་ནུར་པོ་ལ་སོགས་པར་ཡོངས་སུ་གྱུར་པའི་རིམ་གྱིས་སྐྱེ་སྟེ། ཞེས་ལྟེ་བའི་འོག་ཙམ་ན་སྐྱེ་གནས་ཀྱི་འཁོར་ལོ་གནས་པ་དེར་བར་དོ་འཇུག་པར་གསུངས་
པའི་ཕྱིར་རོ། །དགའ་བོ་མངལ་འཇུག་ལས་ཀྱང་ཕོ་བའི་འོག་ལོང་གའི་གོང་གི་བར་ན་མངལ་གྱི་གནས་ཡོད་པར་གསུངས་པའི་ཕྱིར་རོ། །རྒྱུད་རྡོར་ཕྲེང་ལས་ཀྱང། བཤད་སྒོ་གསང་བའི་དབུས་སུ་གནས། །མིང་ནི་མ་སྐྱེས་ཆ་ཆེན་པོ། །དེ་ཡང་རྣམ་

[008B] །ཡེ་ཤེས་ལུས་ནི་བདག་མེད་པ། །དེར་ནི་སྐྱེ་བ་སྲོག་གི་མཆོག་སྲོག་ཆགས་རྣམས་ཀྱི་མཆོག་ཏུ་བརྗོད། །རྣམ་པར་ཤེས་པའི་ངོ་བོ་རྟེན། །ཐོག་མར་འབྱུང་བ་བཞི་པོ་ལ། །དྲོད་སྐྱེད་པ་ཡི་ངོ་བོར་བྱེད། །དེ་ཚེ་རང་གི་གནས་སུ་ཐིམ། ཞེས་
བཤད་སྒོ་གསང་བའི་དབུས་ན་མ་སྐྱེས་པའི་ཆ་ཆེན་པོ་ཞེས་པའི་རྩ་གནས་པའི་གནས་དེར་བར་སྲིད་ཐིམ་པ་སྟེ་བརྒྱལ་བར་གསུངས་པའི་ཕྱིར་རོ། །འདིར་ཡང་འགྲེལ་པས་བཤད་སྒོ་གསང་བའི་དབུས་མའི་ཆོས་འབྱུང་གི་དབུས་ལ་བཤད་པ་མི་
འཐད་པས་གསང་བའི་དབུས་འདི་སྔར་བཤད་པའི་གསང་གནས་ཀྱི་འཁོར་ལོའི་དབུས་སོ། །བཤད་སྒོ་ཞེས་པ་ནི་མ་སྐྱེས་པའི་ཆ་ཞེས་པའི་རྩ་དེ་གསང་གནས་ཀྱི་འཁོར་ལོའི་དབུས་ནས་བཤད་པའི་སྒོའི་བར་དུ་གནས་པའི་དོན་ཡིན་གྱི། སེམས་ཅན་
སྐྱེ་བའི་གནས་དེར་སྟོན་པ་འམ། དེ་དང་གསང་གནས་གཉིས་ཀྱི་བར་ན་སེམས་ཅན་སྐྱེ་བའི་གནས་ཡོད་པར་སྟོན་པ་མིན་ཏེ། དེ་ནི་གསང་གནས་ཀྱི་དབུས་སོ། །དེའང་ཞེས་པས་ནི་རྩ་དེ་བེམས་པོར་སྟོན་པའོ། །དེར་ནི་ཞེས་པ་གསང་གནས་ཀྱི་དབུས་སོ། །
སྐྱེ་ཞེས་པ་ནི་སེམས་ཅན་ཉིད་མཚམས་སྦྱོར་བའོ། །སུ་ཞིག་ཅེ་ན། ཡེ་ཤེས་སུ་ས་ནི་ཞེས་པ་ཡེ་ཤེས་ཀྱི་ལུས་ཅན་བར་དོ་ལ་བཤད་པ་ལེགས་སོ། །བདག་མེད་ཅེས་པ་ནི་ལེན་པ་པོ་ལ་སོགས་པའི་བདག་མེད་པའོ། །སྲོག་གི་མཆོག་ནི་རླུང་རྣམས་
ཀྱི་མཆོག་སྲོག་གི་རླུང་སྟེ་དེའི་བཞོན་པ་ཅན་གྱི་རྣམ་ཤེས་ནི་བར་དོའི་རྣམ་ཤེས་ཀྱི་ངོ་བོ་ལ་བརྟེན་ནས་རང་གི་སྐྱེ་གནས་སུ་དང་པོར་མེར་མེར་པོས་བསྡུས་པའི་འབྱུང་བ་བཞི་ལ་ཐིམ་མོ། །དྲོད་བསྐྱེད་པ་ཡི་ངོ་བོར་བྱེད། །ཅེས་པ་ལ་འགྲེལ་པར། བསྐྱེད་

[009A]༄༅། །པ་ཡི་ནི་ངོ་བོར་བྱེད། ཅེས་འབྱུང་སྟེ། རང་གི་ངོ་བོ་སྔོན་ལས་ཀྱིས་བསྐྱེད་ནས་ཞེས་པའོ། །སེམས་ཅན་རྣམས་ཞེས་པ་ནི་སྲོག་རླུང་དེ་སེམས་ཅན་རྣམས་ཀྱི་རླུང་གི་མཆོག་གོ་དེ་ལྟར་མངལ་དུ་འཇུག་པའི་རྣམ་ཤེས་ཚོགས་བརྒྱད་ལས་
གང་ཡིན་སྙམ་ན། རྒྱུད་རྡོར་ཕྲེང་ལས། བག་ཆགས་ཉོན་མོངས་ཅན་གྱི་ཡིད། །རླུང་གི་ངོ་བོས་གཟུགས་གཞན་བྱེད། །དོན་ནི་ངེས་པར་མི་ཤེས་ཤིང། །རླུང་ཙམ་ལ་ཡིན་པས་རྨོངས་ཡིན། །ཀུན་གཞི་རྣམ་ཤེས་བཀུག་ནས་ནི། །བག་ཆགས་ནང་དུ་རྣམ་
པར་སྤྱོད། །བག་ཆགས་དང་ནི་རྣམ་ཤེས་ཟུང། །བག་ཆགས་དང་འདྲེས་རིམ་པ་ལས། །རང་གི་བག་ཆགས་བསྒོས་པ་ཡིས། །དེ་རྣམས་ཟླ་མཚན་དུས་སུ་ནི། །མངལ་གྱི་རྩ་ལ་འཇུག་པས་ན། །དེ་རྗེས་ཁུ་ཁྲག་ཞུ་ཐིག་ལེ། །འདྲེས་པ་རུ་ནི་གྱུར་པ་དང། །ཇི་ལྟར་
ཆང་རོས་མྱོས་པ་བཞིན། །ཀུན་གཞི་རྣམ་ཤེས་བག་ཆགས་ལས། །རྣམ་པར་ཤེས་པ་སྐྱེ་བར་འགྱུར། །ཉོན་མོངས་ཅན་ཡིད་སྲོག་རླུང་ཉིད། །རྟག་ཏུ་ཡང་དག་འགྲོ་བར་འགྱུར། །ཞེས་གསུངས་སོ། །དེ་དག་གི་དོན་ནི་བག་ཆགས་ཀྱི་སྒྲས་ཀུན་གཞི་དང་
ཉོན་ཡིད་གཉིས་ཀ་བསྟན་ལ། དེ་གཉིས་སྲོག་ཐུར་གྱི་རླུང་དང་བཅས་པས་བར་དོའི་གཟུགས་གཞན་བྱེད་དེ་དབང་པོ་ཀུན་ཚང་བའི་ཕྱིར་རོ། །སྔོན་པོ་ལ་སོགས་པའི་དོན་ནི་ཡོད་པར་ངེས་མི་ཤེས་ཏེ་མྱ་ངན་ལ་སོགས་པས་བསྒྲིབས་པའི་ཕྱིར་དང། གྲིབ་
མ་ལྟ་བུའི་ལུས་ཅན་ཉིད་ཀྱིས་གཟུགས་མཚན་ཉིད་པ་དང་བྲལ་བའི་ཕྱིར་རོ། །སྔོན་ལས་ཀྱི་དབང་གིས་ཀུན་གཞི་བཀུག་ནས་བག་ཆགས་སྣ་ཚོགས་པའི་ནང་དུ་རྒྱུ་ཞིང་སྲོག་རླུང་དང་ཀུན་གཞི་གཉིས་དུས་མཉམ་དུ་སྔོན་གྱི་བག་ཆགས་དང་འདྲེས་

[009B] དེ་གཉིས་མངལ་གྱི་རྩ་མ་སྐྱེས་པའི་ཆལ་ཞུགས་པ་ནི་ཆང་རས་མྱོས་པ་བཞིན་དུ་བརྒྱལ་ལོ། །དེ་ལས་རྣམ་ཤེས་སྐྱེ་བ་ནི་ཉོན་ཡིད་དེ་རྣམ་ཤེས་ཀྱིས་ནི་བག་ཆགས་འཛིན་ནོ། །ཞེས་འགྲེལ་
པས་འཆད་དོ། །རྒྱུད་ཀྱི་དགོངས་པ་ནི་ཉོན་ཡིད་ཉོན་མོངས་ཀྱི་བག་ཆགས་ལ་བྱེད་དེ་སྐབས་འདིར་དེ་ལྟར་བསྟན་ཞིང། སྐབས་གཞན་དུ་ཚོགས་བརྒྱད་བྱང་སེམས་བརྒྱད་དང་སྦྱར་བའི་ཚེ་བྱམས་པ་དང་བག་ཆགས་སྦྱར་བས་ཀྱང་ཤེས་སོ། །དེ་གང་གི་བག་
ཆགས་ཡིན་པའི་ཕྱིར་ནི་ཀུན་གཞིར་འཆད་དེ། གཙོ་བོར་ནི་ཡིད་ཀྱི་རྣམ་ཤེས་སོ། །བྱང་སེམས་བརྒྱད་དང་རྣམ་ཤེས་ཚོགས་བརྒྱད་སྦྱར་བས་ཚོགས་དྲུག་ཏུ་མི་འདུ་བའི་ཀུན་གཞི་དང་ཉོན་ཡིད་འདོད་མི་དགོས་ཏེ། གཟུགས་ཕུང་རྣམ་སྣང་དང་སྦྱར་ཞིང་
མིག་སོགས་ལྔ་ས་སྙིང་སོགས་དང་འབྱུང་བ་བཞི་སྤྱན་མ་སོགས་བཞི་དང་སྦྱར་བས་གཟུགས་ཕུང་དུ་མི་འདུ་བའི་འབྱུང་བཞི་དང་མིག་སོགས་ལྔ་འདོད་མི་དགོས་པ་བཞིན་ནོ། །ལུགས་འདི་གཞི་དུས་ཀྱི་འཆི་བའི་འོད་གསལ་ཉམས་སུ་མྱོང་བའི་ཤེས་པ་
དེ་ཉིད་ཀྱི་རིགས་ཀྱིས་ལམ་དུས་སུ་འོད་གསལ་མངོན་དུ་བྱེད་ལ། དེ་ནི་ཡིད་ཀྱི་ཤེས་པ་ཡིན་པའི་ཕྱིར། འཆི་སེམས་ནི་ཀུན་གཞི་མ་ཡིན་ནོ། །དེས་ན་ཀུན་གཞི་དང་ཉོན་ཡིད་ནི་མིང་ཙམ་གཞན་དང་འྡྲའང་དོན་ནི་གཏན་མི་འདྲའོ། །རྣམ་གཞག་རིམ་པ་
ལས་བར་དོ་མངལ་དུ་ཞུགས་པའི་དུས་སུ་ཡེ་ཤེས་ཀྱི་ས་ཐོབ་པར་བཤད་པས་བར་དོས་འཆི་བའི་འོད་གསལ་ཉམས་སུ་མྱོང་བ་ནི་བར་དོ་ཤི་བ་ཡིན་ལ། དེའི་རིགས་འདྲ་གཉིས་པ་རྣམས་སྐྱེས་པ་ནི་ཉིང་མཚམས་སྦྱར་བ་ཡིན་ནོ། །དེ་རྣམས་ཀྱི་དོན་

[010A]༄༅། །བསྡུ་ན་གང་དུ་སྐྱེ་བའི་སྐྱེ་གནས་ཀྱི་འཁོར་ལོ་ངོས་བཟུང་བ་དང། དེར་བར་དོ་འཇུག་པའི་ཚུལ་དང། ཞུགས་ནས་ཉིང་མཚམས་སྦྱར་བའི་ཤེས་པ་གང་ཡིན་ངོས་བཟུང་བ་དང་གསུམ་དུ་འགྱུར་རོ། །དང་པོར་ཉིང་མཚམས་སྦྱོར་བའི་ཚུལ་
བཤད་ཟིན་ཏོ། །གཉིས་པ་ལ་གཉིས། ལུས་འཆགས་པའི་རིམ་པ་དང། ལུས་འཇིག་པའི་རིམ་པ་བཤད་པའོ། །དང་པོ་ལ་གཉིས། ལུས་འཆགས་པའི་རིམ་པ་དངོས་དང། ཆགས་པའི་འོག་ཏུ་གནས་པའི་ཚུལ་ལོ། །དང་པོ་ལ་གཉིས། ཆགས་པའི་རིམ་
པ་སྤྱིར་བསྟན་པ་དང། ཆགས་པའི་རིམ་པ་སོ་སོར་བསྟན་པའོ། །དང་པོ་ནི། རྒྱུད་རྡོར་ཕྲེང་ལས། དེ་ཚེ་རང་གི་གནས་སུ་ཐིམ། ཞེས་པའི་རྗེས་སུ། རྣམ་ཤེས་ལས་ནི་སྐྱེས་པའི་རླུང། །དེ་ལ་མེ་ནི་སྐྱེ་བར་འགྱུར། །མེ་ལས་ཆུ་ནི་འབྱུང་བར་འགྱུར། །དེ་ལས་
ས་ནི་ཡང་དག་སྐྱེ། །དེ་དག་རྣམས་ལས་ཕུང་པོ་འབྱུང། །དེ་ཕྱིར་སྐྱེ་མཆེད་རྣམས་དང་ནི། །དེ་ལས་རྣམ་ཤེས་རང་བཞིན་བྱེད། །བརྒྱ་དང་བརྒྱད་ཀྱིས་ལྷག་པའི་རིམ། །ཞེས་གསུངས་ལ། ཡེ་ཤེས་རྡོ་རྗེ་ཀུན་ལས་བཏུས་ལས་ཀྱང། གང་འོད་གསལ་བ་
ལས་བྱུང་བའི་རྣམ་པར་ཤེས་པ་དེ་ཉིད་སེམས་དང་ཡིད་ཅེས་བྱ་སྟེ། དེ་ནི་ཀུན་ནས་ཉོན་མོངས་པ་དང་རྣམ་པར་བྱང་བའི་བདག་ཉིད་ཅན་གྱི་ཆོས་ཐམས་ཅད་ཀྱི་རྩ་བ་ཡིན་ནོ། །དེ་ལས་བདག་དང་གཞན་དུ་རྟོག་པ་རྣམ་པ་གཉིས་འབྱུང་བར་འགྱུར་རོ། །
རྣམ་པར་ཤེས་པ་དེ་རླུང་ལ་ཞོན་ཏེ། རླུང་ལས་མེའོ། །མེ་ལས་ཆུའོ། །ཆུ་ལས་སའོ། །དེ་རྣམས་ཕུང་པོ་ལྔ་དང། སྐྱེ་མཆེད་དྲུག་དང། ཡུལ་ལྔ་རྣམས་ཏེ་དེ་དག་ཐམས་ཅད་ནི་རླུང་དང་རྣམ་པར་ཤེས་པ་ཡང་དག་པར་འདྲེས་པའོ། །དེ་ནས་རྣམ་པར་ཤེས་

[010B] སྣང་བའི་རྒྱུས་རང་བཞིན་རྣམས་འབྱུང་བར་འགྱུར་རོ། །ཞེས་གསུངས་སོ། །དེ་ལ་འོད་གསལ་ལས་རྣམ་ཤེས་འབྱུང་བར་གསུངས་པ་འདི་བར་སྲིད་ཀྱི་སྔ་
རོལ་གྱི་ཤི་བའི་འོད་གསལ་ལས་བར་དོའི་རྣམ་ཤེས་འབྱུང་བ་དང། བར་དོ་ཤི་བའི་འོད་གསལ་ལས་ཚེ་འདིའི་རྣམ་ཤེས་འབྱུང་བ་གང་ཡིན་སྙམ་ན། འདི་ལ་རྒྱ་གར་བ་ཁ་ཅིག་སྔ་མར་བཞེད་ཀྱང་ཕྱི་མར་བྱ་དགོས་ཏེ། བཤད་རྒྱུད་ལས། དེ་ཚེ་རང་
གི་གནས་སུ་ཐིམ། ཞེས་པ་ནི་སྔར་བཤད་པ་ལྟར་བར་དོ་ཐིམ་པ་ཡིན་ལ། དེ་ལས་རྣམ་ཤེས་སོགས་སྐྱེ་བར་གསུངས་པའི་ཕྱིར་རོ། །བར་དོ་ཤི་བའི་འོད་གསལ་ལས་རྣམ་ཤེས་སྐྱེ་ཞེས་རགས་པར་གསུངས་ཀྱང་ཞིབ་ཏུ་བྱས་ན། དེ་ལས་ཉེར་ཐོབ། དེ་
ལས་སྣང་མཆེད། དེ་ལས་སྣང་བའི་རྣམ་ཤེས་གསུམ་རིམ་གྱིས་སྐྱེ་བར་བྱ་དགོས་ཏེ། དང་པོར་སྐྱེ་བའི་རིམ་པ་དེ་ལྟར་ཐིམ་པར་གསུངས་ལ། ཐིམ་རིམ་གྱི་སྐབས་སུ་རླུང་སེམས་དང། དེ་སེམས་བྱུང་དང། དེ་མ་རིག་པ་ལ་ཐིམ་པར་གསུངས་པའི་ཕྱིར་
རོ། །དེས་ན་སེམས་དང་ཡིད་དང་རྣམ་པར་ཤེས་པ་གསུམ་གསུངས་སོ། །སྣང་མཆེད་ཐོབ་གསུམ་ནི་ཀུན་བྱང་གི་ཆོས་ཐམས་ཅད་ཀྱི་རྩ་བར་གྱུར་པའི་སེམས་ཡིད་རྣམ་ཤེས་གསུམ་དུ་གསུངས་ལ། དེའང་ཡིད་ཤེས་ཡིན་པས་ཀུན་གཞི་མི་
བཞེད་པར་གསལ་ལོ། །རྣམ་ཤེས་ལས་རླུང་འབྱུང་བའི་དོན་ནི་རྣམ་ཤེས་དེ་རླུང་ལ་ཞོན་ཏེ་ཞེས་གསུངས་པ་ཡིན་ལ། སྣང་བ་གསུམ་ནམ་ཡོད་དུས་སུ་དེ་དང་འདྲེས་པའི་རླུང་རེའང་ངེས་པར་ཡོད་པས་དེ་ལས་གཞན་པའི་རླུང་ཞིག་གོ་
[011A]༄༅། །དེའང་ཨ་ལ་ཀས་རྩ་བའི་རླུང་ལྔ་ལ་བཤད་ཀྱང་འཕོ་བ་དང་པོ་ལ་སྲོག་འཛིན་གྱི་རླུང་མིན་པ་གཞན་མ་སྐྱེས་པར་གསུངས་པས་མི་འཐད་དོ། །འོ་ན་གང་སྙམ་ན། རང་བཞིན་གཡོ་ནུས་པའི་རྣམ་ཤེས་ཀྱི་བཞོན་པ་ཞིག་གོ་དེ་ལས་མེ་
ཞེས་སོགས་ཀྱིས་འབྱུང་བ་གསུམ་རྟིང་ནས་སྐྱེ་བར་བསྟན་པ་མི་འཐད་དེ། དང་པོ་མེར་མེར་པོའི་དུས་སུའང་སྲ་བ་དང་དྲོ་བ་དང་གཤེར་བ་དང་གཡོ་བའི་ཆ་བཞི་བར་སྲིད་ཞུགས་དུས་ནས་ཡོད་པས་སོ་སྙམ་ན། བདེན་མོད་འོན་ཀྱང་རྣམ་ཤེས་ཀྱི་རྟེན་བྱེད་པའི་
ནུས་པ་ཁྱད་པར་ཅན་གྱི་རླུང་མེ་ཆུ་སའི་སྐྱེ་རིམ་ཡིན་གྱི་འབྱུང་བཞི་ཙམ་མིན་པས་སྐྱོན་མེད་དོ། །ཐིམ་རིམ་གྱི་སྐབས་སུ་ས་ཆུ་ལ་ཐིམ་པ་སོགས་བཤད་པའི་གནད་ཀྱིས་ཤེས་ལ་ལུང་གཞན་ལས་ཀྱང་རྣམ་པར་ཤེས་པའི་རྐྱེན་གྱིས་མིང་དང་གཟུགས་
བསྐྱེད་པར་བཤད་ལ་མིང་གཟུགས་ནི་མདུང་ཁྱིམ་ལྟར་ཕན་ཚུན་གཅིག་གཅིག་གི་རྟེན་དུ་གསུངས་པས་སོ། །རྒྱུད་རྡོར་ཕྲེང་ལས་ཀྱང། སྲ་བའི་ཁམས་དང་ཆུ་ཉིད་དང། །དེ་བཞིན་མེ་དང་རླུང་དག་ནི། །རྣམ་པར་ཤེས་པས་བླངས་ནས་ནི། །སྲིད་གསུམ་
གནས་སུ་སྐྱེ་བར་འགྱུར། །ཞེས་གསུངས་ཏེ་རྣམ་ཤེས་ཀྱིས་བླངས་པའི་དོན་ནི་དེའི་རྟེན་དུ་བླངས་པའོ། །དེ་ལྟར་ན་རླུང་གི་སེམས་རྟེན་བྱེད་པའི་ནུས་པ་ཁྱད་པར་བ་ཐོབ་པ་ལས་ཆུས་སེམས་རྟེན་བྱེད་པའི་ནུས་པ་ཁྱད་པར་བ་འབྱུང་བ་སོགས་སུ་སྦྱར་
རོ། །དེ་ལྟར་འབྱུང་བ་བཞིའི་སེམས་རྟེན་བྱེད་པའི་ནུས་པ་ཁྱད་པར་ཅན་དུ་སྐྱེས་པ་དེ་ལས་ཕན་ཚུན་རྟེན་དང་བརྟེན་པར་གྱུར་པའི་ཕུང་པོ་ལྔའི་གནས་སྐབས་སུ་གྱུར་པ་ནི། དེ་རྣམས་ཞེས་མང་ཚིག་ཏུ་བསྟན་པ་ལས་ཕུང་པོ་ལྔ་འབྱུང་བའོ། །དེ་

[011B] ཕྱག་ཆེན་ཐིག་ལེ་ལས་ཀྱང་ཡེ་ཤེས་རྡོ་རྗེ་ལྟར་དེ་ལས་ཞེས་འབྱུང་ངོ། །དེ་ལས་ནང་གི་སྐྱེ་མཆེད་དྲུག་འབྱུང་བ་ནི་མིང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་འབྱུང་བར་གསུངས་པ་དང་འདྲའོ། །
ཡུལ་ལྔ་འབྱུང་བར་གསུངས་པ་ནི་སེམས་ཅན་དེའི་རྒྱུད་ཀྱིས་བསྡུས་པ་ལ་བྱའོ། །དེ་ཐམས་ཅད་རླུང་སེམས་འདྲེས་པར་གསུངས་པ་ནི། ཤེས་རྒྱུད་ཀྱིས་བསྡུས་པའི་ཕུང་སོགས་རྣམས་ཁ་ཅིག་རླུང་སེམས་འདྲེས་པ་དང་ཁ་ཅིག་རླུང་སེམས་འདྲེས་
པའི་རྣམ་འགྱུར་ཡིན་པ་ལ་དགོངས་སོ། །སྣང་བ་རླུང་གི་བཞོན་པས་གཡོས་པ་ལ་བརྟེན་ནས་རང་བཞིན་གྱི་རྟོག་པ་རྣམས་འབྱུང་ལ། བརྒྱ་རྩ་བརྒྱད་དུ་རྒྱུད་འདི་དང་ཕྱག་ཆེན་ཐིག་ལེ་གཉིས་ཀར་བཤད་ལ། དེའང་རྡོར་ཕྲེང་གི་ལེའུ་གསུམ་པར་
བཤད་པ་རྣམས་ཡིན་པས། མན་ངག་སྙེ་མར། དྲུག་ཅུ་ལྷག་པའི་བརྒྱ་རིམ་པས་ཞེས་བསྒྱུར་བ་ནི་རྒྱ་དཔེ་མ་དག་པའི་སྐྱོན་ནོ་རིམ་པས་ཞེས་པ་མཚོན་པ་ཙམ་སྟེ། འགའ་ཞིག་གི་ཚེ་ཅིག་ཅར་དུའང་འབྱུང་ཞེས་འགྲེལ་བས་སོ། །ནང་གི་སྐྱེ་
མཆེད་དྲུག་གྲུབ་པ་ལས་རང་བཞིན་བརྒྱ་རྩ་བརྒྱད་ཀྱི་རྟོག་པ་སྐྱེ་ཚུལ་ནི། རྒྱུད་རྡོར་ཕྲེང་ལས། ཡུལ་དང་དབང་པོ་ཡང་དག་སྦྱོར། །རྩ་རྣམས་ཀྱང་ནི་འཆར་བར་འགྱུར། །ཤར་ནས་སྔོན་བཞིན་སོང་ནས་ནི། །སྐྱེ་བའི་རིམ་པ་བླ་ན་མེད། །ཀུན་རྟོག་
སྐྱེ་བ་དེ་ཡི་ཕྱིར། །བརྒྱ་དང་བརྒྱད་ཀྱིས་ལྷག་པའི་རིམ། །དེ་ལས་སྐྱེ་དང་རྒ་དང་ན། །འཆི་ཞིང་སླར་ཡང་ལྡོག་པར་འགྱུར། ཞེས་བདག་རྐྱེན་དང་དམིགས་རྐྱེན་དང་འབྲེལ་ཞིང་ཡིད་བྱེད་དང་རླུང་དང་སྦྱོར་བ་ལས་རྩ་རྣམས་སད་དེ་ཀུན་རྟོག་སྐྱེ་ཞིང་

[012A]༄༅། །དེ་ལས་བྱུང་བའི་ལས་ཀྱིས་འཁོར་བར་སྐྱེ་རྒ་སོགས་བྱེད་ཅིང་སླར་ཡང་ལྡོག་པ་སྟེ་སྐྱེ་བ་གཞན་དུ་སྲིད་པ་འཛིན་པར་གསུངས་སོ། །རིམ་ལྔར་ཡང། སེམས་ནི་རྣམ་པ་གསུམ་ཞེས་བཤད། །དེ་ཡི་སྒྲུབ་པ་བཤད་པར་བྱ། །རླུང་རྣམས་ཕྲ་བའི་གཟུགས་
ཀྱིས་ནི། །ཤེས་དང་ཡང་དག་འདྲེས་གྱུར་ནས། །དབང་པོའི་ལམ་ནས་བྱུང་ནས་ནི། །ཡུལ་རྣམས་ལ་ནི་དམིགས་པར་འགྱུར། །གང་ཚེ་སྣང་བ་དང་ལྡན་པའི། །རླུང་གི་བཞོན་པ་ཉིད་གྱུར་པ། །དེ་ཚེ་རང་བཞིན་དེ་ཐམས་ཅད། །མ་ལུས་ལུས་པ་མེད་པར་འབྱུང། །གང་དང་
གང་དུ་རླུང་གནས་པ། །དེ་དེར་རང་བཞིན་གསལ་བར་རྒྱུ། །ཞེས་གསུངས་སོ། །སེམས་གསུམ་པ་དེའི་སྒོ་ནས་རང་བཞིན་སྒྲུབ་པ་སྟེ་བསྐྱེད་པ་བཤད་པར་བྱ་སྟེ། རླུང་རྣམས་ཞེས་སོགས་ཀྱིས་ནི་རླུང་དང་སེམས་གཉིས་འདྲེས་པ་དེ་མིག་ལ་སོགས་པའི་དབང་པོའི་
སྒོར་བྱུང་ནས། གཟུགས་སྒྲ་ལ་སོགས་པའི་ཡུལ་རྣམས་ལ་དམིགས་པར་བྱེད་དོ། །དེ་ཉིད་སྣང་བ་རླུང་གི་བཞོན་པས་བསྐྱོད་པའི་རང་བཞིན་འབྱུང་བའི་དོན་ཡིན་པས་གཡོ་བྱེད་གྱི་རླུང་གང་ན་ཡོད་པ་དེའི་རྗེས་སུ་རང་བཞིན་རྒྱུའོ། །དེས་ན་དབང་ཤེས་དང་རང་
བཞན་གྱི་རྟོག་པ་གཉིས་འགལ་བར་འདོད་པ་མི་རིགས་སོ། །དེ་ཁོ་ན་ཉིད་གྲུབ་པ་ལས་ཀྱང། འདི་ལྟར་ཉིན་གཅིག་གཡོ་བ་དང་ལྡན་པ་ལས། དབང་པོར་མངོན་པར་འགྲོ་བས་དབང་པོ་དང་དོན་ཕྲད་པར་འགྱུར་ལ། དབང་པོ་དང་དོན་ཕྲད་པས་དངོས་པོར་དམིགས་
པས། འདོད་པ་དང་མི་འདོད་པ་ལ་སོགས་པ་མངོན་པར་ཞེན་པ་ཤིན་ཏུ་མང་བའི་གདོན་གྱིས་ཟིན་པས། ཤིན་ཏུ་བརྒལ་དཀའ་བའི་འཁོར་བར་འཁོར་རོ། །ཞེས་གཡོ་བྱེད་ཀྱི་རླུང་དབང་པོའི་སྒོ་རྣམས་སུ་ཕྱིན་པ་ན་དབང་པོ་ཡུལ་ལ་ཕྱོགས་པར་འགྱུར་

[012B] དེ་ནས་རླུང་དང་འདྲེས་པའི་ཤེས་པས་ཡུལ་རྣམས་ལ་ཞུགས་པ་ལས་རྣམ་རྟོག་རྣམས་སྐྱེ་བར་གསུངས་སོ། །དབང་ཤེས་ཡུལ་ལ་ཞུགས་པ་ལས་རང་བཞིན་གྱི་རྟོགས་པ་སྐྱེ་བར་གསུངས་པ་ནི་རང་བཞིན་གྱི་རྟོག་པ་ཤིན་
ཏུ་རགས་པའི་དབང་དུ་བྱས་ཀྱི། རང་བཞིན་གྱི་རྟོག་པ་ཙམ་མ་ཡིན་ནོ། །སྤྱོད་བསྡུས་ལས། ཤེས་རབ་ཀྱི་ཡེ་ཤེས་ནི་ཟླ་བའི་སྣང་བ་ལྟ་བུ་སྟོང་པ་ཙམ་མོ། །ཐབས་ཀྱི་ཡེ་ཤེས་ཀྱང་ཉི་མའི་སྣང་བ་ལྟ་བུ་ཤིན་ཏུ་སྟོང་པ་ཙམ་མོ། །དེ་བཞིན་དུ་སྣང་བ་ཉེ་བར་ཐོབ་
པའི་ཡེ་ཤེས་ནི་མཚམས་ཀྱི་མུན་པ་ལྟ་བུ་སྟེ་སྟོང་པ་ཆེན་པོའི་མཚན་ཉིད་དོ། །རྣམ་པར་ཤེས་པ་གསུམ་པོ་དེ་དག་ནམ་མཁའི་མཚན་ཉིད་ཅན་རྣམ་པ་མེད་པའི་ངོ་བོ་ཁྱབ་པ། འགྲོ་བ་དང་འོང་བ་དང་བྲལ་བའོ་ཞེས་བཅོམ་ལྡན་འདས་ཀྱིས་གསུངས་ན། ཇི་ལྟར་ན་
ཉིན་དང་མཚན་དུ་རང་གི་ལུས་ལ་སྤྲོ་ཞིང་སྡུད་པར་བྱེད། གང་ཞིག་འདིར་མལ་ཚེ་བྱེད། གང་སེམས་མེད་པར་བྱེད། འདོད་ཆགས་དང་འདོད་ཆགས་དང་བྲལ་བ་དང་འདོད་ཆགས་པར་མ་ལ་སོགས་པ་རང་བཞིན་བརྒྱ་དྲུག་ཅུ་གང་ལས་བྱུང་ནས་ཉམས་སུ་མྱོང་བར་
འགྱུར་བའི་རྒྱུ་འདིར་བཅོམ་ལྡན་འདས་རྡོ་རྗེ་བླ་མ་སྟོན་པས་བཤད་དུ་གསོལ། རྡོ་རྗེ་བླ་མས་སྨྲས་པ། རྣམ་པར་ཤེས་པ་གསུམ་པོ་འདི་ནི་རྩ་བ་མེད་པ་གནས་པ་མེད་པ་གཞི་མེད་པ་རྟགས་མེད་པ་ཁ་དོག་མེད་པ་དབྱིབས་མེད་པ། དབང་པོ་ལས་འདས་པ་ཡིན་པར་
ནི་བདེན་ཏེ། དེ་ལྟ་མོད་ཀྱི་སྣང་བ་དང་བཅས་པ་ཡིན་ལ། དེས་ན་རླུང་གི་ཁམས་དང་ལྷན་ཅིག་མལ་ཆེ་བྱེད་དེ། གང་གི་ཕྱིར་རླུང་གི་ཁམས་ནི་གཟུགས་མེད་ཀྱང་གཡོ་ཞིང་བསྐྱོད་པ་ལ་སོགས་པའི་བྱ་བ་སྟོན་པས་རྗེས་སུ་དཔག་པ་ལས་ཤེས་པར་བྱའོ། །དེ་

[013A]༄༅། །བཞིན་དུ་རྣམ་པར་ཤེས་པ་སྣང་བ་ཡང་གཟུགས་མེད་ལ་འདོད་ཆགས་དང་འདོད་ཆགས་དང་བྲལ་བ་དང་འདོད་ཆགས་བར་མ་ལ་སོགས་པའི་རང་བཞིན་རྣམས་ཀྱིས་རྗེས་སུ་དཔག་པར་བྱ་བ་ཡིན་པའི་ཕྱིར། རྗེས་སུ་དཔག་པས་རྟོགས་
པར་བྱའོ། །ཞེས་གསུངས་པ་འདིས་རང་བཞིན་དང་སྣང་བ་གསུམ་གྱི་མཚན་ཉིད་ཤེས་པར་བྱའོ། །དེ་ལ་སྣང་བ་དང་པོ་གཉིས་ལ་ཙམ་སྦྱར་བ་ནི་དེའི་དུས་ན་རང་བཞིན་ཡོད་པ་གཅོད་པ་སྟེ་གསུམ་པ་ལའང་དེ་བཞིན་དུ་ཞེས་གསུངས་པས་སྔ་མ་དང་འདྲའོ། །ནམ་
མཁའི་མཚན་ཉིད་ཅན་ནི་ནམ་མཁའ་ལ་ཟླ་བ་དང་ཉི་མའི་འོད་དང་མཚམས་ཀྱི་སྨག་གིས་ཁྱབ་པ་ལྟ་བུར་སྣང་བའོ། །རྣམ་པ་མེད་པ་ནི་དེ་དག་ལས་གཞན་པའི་ཡུལ་གྱི་རྣམ་པ་མི་སྣང་བའོ། །ཁྱབ་པ་ནི་ཕྱོགས་ཀུན་ཏུ་ཁྱབ་པར་སྣང་བའོ། །འགྲོ་འོང་དང་བྲལ་བ་
ནི་རྣམ་རྟོག་རགས་པའི་རྒྱུ་འགྲུལ་མེད་པའོ། །དེ་ལྟར་སྟོན་པས་གསུངས་པ་ནི་གཞི་དུས་ཀྱི་སྣང་བ་ལའང་བྱའི་ཡེ་ཤེས་ཞེས་གསུངས་པས་མངོན་པར་རྟོགས་པའི་སྣང་བ་གསུམ་ཁོ་ན་ལ་མི་བཟུང་སྟེ། གཞིའི་སྐབས་སུའང་དེ་ལྟར་མང་དུ་གསུངས་
པའི་ཕྱིར་ཏེ་འོད་གསལ་བཞིན་ནོ། །དེ་ལྟ་ན་སྣང་བ་གསུམ་གྱི་རང་བཞིན་གྱི་རྟོག་པ་རྣམས་ཡུལ་ལ་ཕར་སྤྲོ་བ་དང་ཚུར་ལ་སྡུད་པ་མི་འཐད་པས་སེམས་གཞི་གཅིག་ཏུ་མི་གནས་པར་སྤྲོ་བ་དང་སྡུད་པའི་མེལ་ཚེ་གང་གིས་བྱེད་ཅེས་པ་ནི་བྱེད་པ་པོ་ལ་
དྲིས་པའོ། །གང་སེམས་པ་མེད་པར་བྱེད་ཅེས་པ་ནི་ལས་སུ་བྱ་བ་ལ་དྲིས་པ་སྟེ་གང་ཞིག་སེམས་པ་མེད་པར་བྱེད་པའི་བྱ་རྒྱུ་དེའང་མེད་དེ་རང་བཞིན་རྣམས་ཀྱིས་ནི་དེ་བྱེད་མི་ནུས་ལ་སྣང་བ་གསུམ་གྱི་སྐབས་སུ་བྱ་བྱེད་མེད་པའི་ཕྱིར་རོ་སྙམ་པའོ། །

[013B] །དྲི་བ་དང་པོ་གཉིས་ཀྱི་ལན་དུ་རྩ་བ་མེད་པས་གསུངས་པ་ནི་སྔར་གྱི་དྲི་བའི་དོན་དུ་བྱ་སྟེ་དེ་
ལྟ་མིན་པར་བྱས་ན་སྣང་བ་གསུམ་དུ་མ་ཟད་རང་བཞིན་གྱི་རྟོག་པ་རྣམས་ལའང་དོགས་པ་དེ་ལྟར་སྐྱེ་བར་འགྱུར་ཏེ། ཁ་དོག་དང་དབྱིབས་མེད་པ་དང་དབང་པོ་གཟུགས་ཅན་པའི་ཡུལ་ལས་འདས་པ་སོགས་དེའང་ཡོད་པའི་ཕྱིར་རོ། །དེས་ན་དེ་ལྟ་མོད་ཀྱི་ཞེས་པ་ནི་
སྟོན་པས་གསུངས་ན་ཞེས་པ་དེ་ལྟར་ཡིན་ནའང་སེམས་གསུམ་གཉིས་སྣང་གི་སྣང་བ་དང་བཅས་པ་ཡིན་པས་རླུང་གི་ཁམས་ཡོད་ལ། དེའི་དབང་གིས་རྣམ་རྟོག་སྤྲོ་བསྡུའི་མེལ་ཚེ་བྱེད་པ་མི་འགལ་ལོ། །འོ་ན་ཉེར་ཐོབ་དང་མཆེད་པས་རང་རང་གི་འོག་མའི་སྣང་བ་མ་
བསྐྱེད་པར་རྣམ་རྟོག་བདུན་དང་བཞི་བཅུ་བསྐྱེད་དམ་ཡེ་ཤེས་འོག་མ་བསྐྱེད་ནས་བསྐྱེད་དང་པོ་ལྟར་ན་ཡེ་ཤེས་གསུམ་གྱི་གོ་རིམ་མ་ངེས་པས་འོད་གསལ་ལས་སྣང་བ་གཞན་གཉིས་ཀྱང་ཐོག་མར་སྐྱེ་བ་དང། དང་པོ་ཉེར་ཐོབ་བསྐྱེད་པའི་འོག་ཏུ་སྣང་བ་སོགས་
སྐྱེ་བར་ཡང་འགྱུར་རོ། །གཉིས་པ་ལྟར་ན་སྣང་བ་གསུམ་ལ་འབྲས་བུ་རྟོག་པ་བདུན་དང། བཞི་བཅུ་དང། སོ་གསུམ་སོ་སོར་བཞག་པ་མི་འཐད་དེ། སྣང་བ་ཐ་མ་གཉིས་ཀྱི་དངོས་ཀྱི་འབྲས་བུ་ལ་རྟོག་པ་དེ་དག་གང་ཡང་མེད་ལ་བརྒྱུད་པའི་འབྲས་བུར་དེ་ཐམས་ཅད་
འོང་བའི་ཕྱིར་རོ། །གཞན་ཡང་རྟོག་པ་ཚན་པ་གསུམ་པོ་དེ་དག་སྣང་བ་གསུམ་གྱི་རང་བཞིན་དུ་གསུངས་པས་འབྲས་བུར་ཡང་འགལ་ལོ། །ཡེ་ཤེས་གསུམ་རེ་རེ་སྐྱེས་པའི་མཐར་རྟོག་པ་ཚན་པ་རེ་རེ་འགག་པའང་མི་འཐད་དོ་སྙམ་ན། ཡེ་ཤེས་གསུམ་ལ་ངོ་

[014A]༄༅། །བོ་ཉིད་གསུམ་དང་སེམས་ཡིད་རྣམ་ཤེས་གསུམ་ལ་སོགས་པའི་མིང་གིས་བཏགས་པ་ནི། སྒྲ་དེ་དག་འཇུག་ཏུ་རུང་བའི་རྒྱུ་མཚན་རེ་ཡོད་པ་ལ་དགོངས་ཀྱི་དེ་ཐམས་ཅད་ཡེ་ཤེས་གསུམ་དུ་སྟོན་པ་ནི་མིན་ནོ། །དེས་ན་ཡེ་ཤེས་གསུམ་དང་
སྣང་མཆེད་ཐོབ་གསུམ་ཞེས་པ་ནི་སྔར་བསྟན་པ་ལྟར་གྱི་མཚན་ཉིད་དང་ལྡན་པར་གཞི་དུས་སུའང་འབྱུང་བས། དེ་དག་གི་རང་དུས་ན་རང་བཞིན་བརྒྱད་ཅུའི་རྟོག་པ་མེད་ཅིང། གོ་རིམ་ཀྱང་བཤད་པའི་རིམ་པ་བཞིན་དུ་སྐྱེ་བས་བར་བར་དུ་རྟོག་པ་བདུན་ལ་སོགས་
པ་མི་སྐྱེའོ། །དེ་ལྟ་ནའང་རྟོག་པ་ཚན་པ་གསུམ་དུ་བྱས་ནས་སྣང་བ་གསུམ་སོ་སོའི་འབྲས་བུར་བཤད་པ་མི་འགལ་ཏེ། རྟོག་པ་ཚན་པ་གསུམ་དུ་བཅད་པ་ནི་ཡུལ་དང་འཛིན་སྟངས་མི་འདྲ་བའི་སྒོ་ནས་མིན་གྱི། རླུང་གི་མཐུས་ཀུན་རྟོག་ཡུལ་ལ་གཡོ་བའི་བྱ་བ་ཤས་
ཆེ་ཆུང་འབྲིང་གསུམ་གྱི་སྒོ་ནས་ཡིན་ལ། དེའང་སྣང་བ་གསུམ་གྱི་དབང་གིས་འབྱུང་བའི་ཕྱིར་རོ། །འདི་ལྟར་འོད་གསལ་གྱི་ཐོག་མར་རླུང་གིས་མི་བསྐྱོད་པ་ཡིན་ནོ། །དེའི་མཐར་རླུང་གིས་ཅུང་ཟད་གཡོས་པས་ཉེར་ཐོབ་བྱུང་ལ། དེ་རླུང་གིས་ཆེར་གཡོས་པས་
མཆེད་པ་དང། དེ་ཆེས་ཆེར་གཡོས་པས་སྣང་བ་འབྱུང་ཞིང། དེའི་མཐར་རང་བཞིན་གྱི་རྟོག་པ་སྐྱེ་བ་ན་སོ་གསུམ་པོ་གང་རུང་ཞིག་བྱུང་ན་སྣང་བའི་ལག་རྗེས་དང། བཞི་བཅུ་གང་རུང་ཞིག་བྱུང་ན་མཆེད་པའི་ལག་རྗེས་དང། བདུན་པོ་གང་རུང་ཞིག་བྱུང་ན་ཉེར་ཐོབ་
ཀྱི་ལག་རྗེས་ཡིན་ནོ། །རང་བཞིན་གྱི་རྟོག་པ་རྣམས་སྣང་བ་རྣམས་ཀྱི་འབྲས་བུར་གསུངས་ཤིང། སྤྱོད་བསྡུས་སུ་སྣང་བ་གསུམ་གྱི་མཚན་ཉིད་ལ་རང་བཞིན་དུ་བཤད་དེ། དེའི་དོན་ནི་སྣང་བ་གསུམ་མཚོན་པར་བྱེད་པ་ལ་བྱའོ། །མཚོན་ཚུལ་ནི་

[014B] དཔོག་ལུགས་ནི་རང་བཞིན་རྟོག་པ་ལ་ཡུལ་ལ་གཡོ་བ་ཆུང་འབྲིང་ཆེ་གསུམ་འདུག་པའི་རྟགས་ཀྱིས་དེའི་རྒྱུ་སྣང་བ་ལའང་རླུང་གིས་གཡོ་བ་ཆུང་འབྲིང་ཆེ་གསུམ་ཡོད་པར་དཔོག་
པའོ། །སྣང་བའམ་སྟོང་པ་གསུམ་ནི་གཉིད་དང་བརྒྱལ་བ་དང་འཁྲིག་དུས་དང་འཆི་བའི་དུས་དང་ཏིང་ངེ་འཛིན་མཐུ་ལྡན་གྱིས་སྤྲོས་པ་ཐིམ་པར་བྱས་པའི་སྐབས་མ་གཏོགས་པ་རྣམས་སུ་མངོན་དུ་མི་འགྱུར་ལ། སྔ་མ་བཞིའི་སྐབས་སུའང་སྐད་ཅིག་ཙམ་དེ་མྱོང་
བར་གསུངས་པས་ཕལ་མོ་ཆེས་ངེས་པར་མི་ནུས་སོ། །དེའི་ཕྱིར་རྗེས་སུ་དཔག་པར་བྱ་བར་གསུངས་པས་དེ་ལྟར་གྱི་ཤེས་པ་ཐམས་ཅད་ལ་སྣང་མཆེད་ཐོབ་གསུམ་བརྩི་བ་ནི་མི་རིགས་སོ། །རང་བཞིན་གྱི་རྟོག་པ་ལ་དགེ་མི་དགེ་ལུང་མ་བསྟན་གསུམ་གཡོ་
ལ་སྒྲ་རྟོག་མིན་པའང་མང་བ་དང། རང་བཞིན་གྱི་རྟོག་པ་རླུང་གིས་གཡོས་ནས་ཚུར་ལ་མ་ཐིམ་པའི་བར་དུ་རླུང་གིས་ཡུལ་ལ་ཧ་ཅང་གཡོ་བའི་བློ་ཐམས་ཅད་རང་བཞིན་གྱི་རྟོག་པ་ཡིན་པས། ད་ལྟའི་དབང་ཤེས་རྣམས་ཀྱང་རང་བཞིན་གྱི་རྟོག་པར་བྱའོ། །མདོར་
ན་རླུང་གིས་རང་བཞིན་གྱི་རྟོག་པ་དངོས་སུ་གཡོས་པ་གཡོས་གཉིས་སུ་ངེས་ལ། མ་གཡོས་ཚུན་ཆད་ནི་སྟོང་པ་བཞིའི་སྐབས་ཡིན་ལ། གཡོས་ནས་ནི་རང་བཞིན་གྱི་སྐབས་སོ། །དེ་ལྟར་ན་རང་བཞིན་གྱི་རྟོག་པ་རྣམས་སེམས་གསུམ་དང་རོ་གཅིག་ཏུ་སྐྱེ་བར་འདོད་
པ་དང། སེམས་གསུམ་གྱི་འཁོར་དུ་སྐྱེ་བར་འདོད་པ་ནི་འཐད་པ་མ་ཡིན་ནོ། །གང་སེམས་པ་མེད་པར་བྱེད་ཅེས་པའི་དྲ་བ་གཉིས་པའི་ལན་དུ། མ་རིག་པའོ་ཞེས་གསུངས་ཏེ། མ་རིག་པ་ནི་དྲན་པ་བརྗེད་པའི་ངོ་བོར་གསུངས་པས་སེམས་པ་མེད་པར་བྱེད་པ་

[015A]༄༅། །སྟེ་བྱས་པ་ནི་དེའོ། །དེའང་རང་བཞིན་སྣང་བ་ལ་ཐིམ་པའི་དབང་གིས་འབྱུང་ངོ། །དེ་ལྟར་ན་སྔ་མ་རྣམས་ཀྱིས་སྤྲོ་བར་བྱེད་ཚུལ་དང་འདིས་སྡུད་པར་བྱེད་པའི་ཚེ་སེམས་པ་མེད་པར་སོང་བ་དེ་གང་ཡིན་པ་བསྟན་ནོ། །དོན་བསྡུ་ན། རང་བཞིན་རྣམས་
གང་ལས་བྱུང་བ་དང་གང་དུ་ཐིམ་པ་གཉིས་ཀ་སྣང་བ་རྣམས་ཡིན་པར་བསྟན་ནོ། །ལུས་འཆགས་པའི་རིམ་པ་སྤྱིར་བསྟན་པ་བཤད་ཟིན་ཏོ། །གཉིས་པ་ལ་གསུམ། གཙོ་བོར་རླུང་གིས་རིམ་གྱིས་བསྐྱེད་ཚུལ་དང། རྩ་ཆགས་པའི་རིམ་པ་དང། བྱང་ཆུབ་ཀྱི་
སེམས་འཆགས་པའི་རིམ་པའོ། །དང་པོ་ནི། དེ་ལྟར་མངལ་དུ་ཉིད་མཚམས་སྦྱར་ནས་འཕོ་བའི་ཟླ་བ་དང་པོ་ལ་ཁུ་ཁྲག་གི་འབྱུང་བ་བཞི་རིམ་གྱིས་སྨིན་པས་དབྱིབས་ཉའི་རྣམ་པ་ལྟ་བུར་འགྱུར་ལ། དེའི་ཚེ་སྲོག་འཛིན་གྱི་རླུང་ཆགས་པ་ཡིན་ཏེ། རྒྱུད་རྡོར་ཕྲེང་
ལས། ཉོན་མོངས་ཅན་ཡིད་སྲོག་རླུང་ཉིད། །རྟག་ཏུ་ཡང་དག་འགྲོ་བར་འགྱུར། །ཐོག་མར་འཕོ་བའི་དུས་སུ་ནི། །ཉ་ཡི་རྣམ་པ་ལྟ་བུར་འགྱུར། ཞེས་སོ། །ཡང་རྒྱུད་དེ་ཉིད་ལས། སྲོག་གི་རླུང་ནི་སྙིང་གར་གནས། ཞེས་གསུངས་པས་སྲོག་འཛིན་དང་པོ་ཆགས་
པའི་གནས་ནི་སྙིང་ག་ཡིན་ལ། རྩ་དང་པོ་ཆགས་པའི་གནས་ཀྱང་སྙིང་ག་ཡིན་པར་འཆད་པར་འགྱུར་རོ། །དེ་ལྟ་ན་སའི་དངོས་གཞིར་དང་པོ་ཁུ་ཁྲག་གི་དབུས་སུ་རྣམ་ཤེས་ཞུགས་པ་དེ་སྙིང་ག་དང་དེ་ནས་ལུས་ཡས་མས་སུ་འཆགས་པར་གསུངས་པས་
རྩ་རླུང་ཐིག་ལེ་གསུམ་ག་ཐོག་མར་སྙིང་ག་ནས་འཆགས་པ་ཡིན་ནོ། །དེ་ནས་འཕོ་བ་གཉིས་ཀ་ལ་སྙིང་གའི་སྟེང་དང་འོག་གི་དབྱེ་བས་སྲོག་རླུང་དེ་གཉིས་སུ་གྱུར་ནས་གཅིག་སྟེང་དུ་འགྲོ་གཉིས་པ་ལས་ཐུར་སེལ་སྐྱེས་ཏེ་འོག་ཏུ་འགྲོ་ལ། ཉའི་

[015B] དེ་ཉིད་ལས། འཕོ་བ་གཉིས་པའི་དུས་སུ་ནི། །སླར་ཡང་ཁྲག་དང་འདྲེས་ནས་ནི། །སྟེང་དང་འོག་གི་དབྱེ་བ་ཡི། །རླུང་གིས་སྲོག་རླུང་གཉིས་སུ་འགྲོ། །ཐུར་
སེལ་རླུང་དང་འདྲེས་པ་ཡིས། །རུས་སྦལ་རྣམ་པ་འཛིན་པར་འགྱུར། །ཞེས་སོ། །དེའི་གནས་ཀྱང་དེ་ཉིད་ལས། འདོམས་ན་གནས་པའི་ཐུར་སེལ་ནི། །ཞེས་གསུངས་ལ། འོན་ཀྱང་སྟེང་འོག་གི་གསང་གནས་ནས་བཟུང་སྟེ་བཤད་སྒོ་བར་དུ་གནས་པར་དེ་ཉིད་ལས་
བཤད་དོ། །དེ་ལྟར་ཁུ་ཁྲག་གི་གཟུགས་ཅན་དེ་རིམ་གྱིས་འཕེལ་བས་འཕོ་བ་གསུམ་པ་ལ་ཐུར་སེལ་གྱི་རུས་སྦལ་གྱི་སྐབས་ད་བསྐམས་པར་བྱས་ནས། མཉམ་གནས་ཀྱི་རླུང་བསྐྱེད་དེ་སྟེང་དུ་ཁ་བལྟས་པས་ཕག་རྒོད་ཀྱི་ལུས་འདྲ་བར་འགྱུར་ཏེ། དེ་ཉིད་ལས། དེ་ནས་
འཕོ་བ་གསུམ་པ་ལ། །ཁྲག་དང་ཁུ་བའི་གཟུགས་སུ་ནི། །ཐུར་སེལ་བ་ཡི་རླུང་གི་ཚོགས། །བསྐམས་ནས་མཉམ་པའི་རླུང་ནི་འབྱུང། །སྟེང་དུ་ཁ་བལྟས་ནས་ནི་གནས། །ཕག་རྒོད་འདྲ་བའི་ལུས་འཆང་འགྱུར། །ཞེས་སོ། །དེའི་གནས་ཀྱང་དེ་ཉིད་ལས། མཉམ་
གནས་ལྟེ་བའི་པདྨར་གནས། །ཞེས་སོ། །དེ་ནས་ཁུ་ཁྲག་གིས་བསྒོས་པའི་ཕུང་པོ་མཉམ་གནས་ཀྱི་རླུང་གིས་བཀུག་པ་སྟེ་སྨིན་པར་བྱས་ནས། འཕོ་བ་བཞི་པ་ལ། གདོང་སྟེང་དུ་བལྟས་པ་དོར་ནས་འོག་ཏུ་ཁ་བལྟས་ནས་མའི་སེང་གེའི་རྣམ་པ་ཅན་དུ་འགྱུར་རོ། །
མཉམ་གནས་ཀྱིས་སྨིན་པར་བྱས་པ་ལས་ནི་གྱེན་རྒྱུའི་རླུང་བསྐྱེད་དེ། སླར་ཡང་འཕོ་བ་བཞི་པ་ལ། །ཁྲག་དང་ཁུ་བ་བསྒོས་པ་ནི། །མཉམ་རྒྱུ་བ་ཡི་རླུང་བཀུག་ནས། །འོག་ཏུ་ཁ་བལྟས་ནས་ནི་འགྲོ་སེང་གེའི་རྣམ་པ་ཡིས་ཀྱང་ནི། །གྱེན་རྒྱུའི་རླུང་ནི་སྤྲོ་བར་བྱེད་
[016A]༄༅། །ཅེས་གསུངས་ལ། དེའི་གནས་ཀྱང། སྟོད་དུ་རྒྱུ་བ་ལྐོག་མར་གནས། ཞེས་སོ། །དེ་ནས་ཁུ་ཁྲག་གི་འབྱུང་བ་རྣམས་འཕེལ་ཞིང་གྱེན་རྒྱུའི་རླུང་གིས་དབང་དུ་བྱས་པས་འཕོ་བ་ལྔ་པ་ལ། མིང་གཟུགས་ཅན་མ་ཡིན་པའི་ཕུང་པོ་བཞི་དང་གཟུགས་
ཀྱི་ཕུང་པོའི་ངོ་བོ་ཉིད་རིམ་གྱིས་རྒྱས་ཏེ་འགྲོ་བ་འམ། ཡང་ན་མིའུ་ཐུང་གི་རྣམ་པ་ཅན་དུ་འགྱུར་བ་དང། གྱེན་རྒྱས་ཁྱབ་བྱེད་ཀྱི་རླུང་བསྐྱེད་དོ། །དེའི་ལས་ནི། ལུས་འགུལ་བ་དང་གཡོ་བར་བྱེད་དོ། དེ་ནས་འཕོ་བ་ལྔ་པ་ལ། །ཁྲག་དང་ཁུ་བ་འཕེལ་ནས་ནི། །གྱེན་
རྒྱུའི་རླུང་གིས་བཀུག་ནས་ནི། །མིང་ནི་གཟུགས་དེར་རིམ་བཞིན་འགྲོ། གྱེན་རྒྱུའི་རླུང་གིས་ཁྱབ་བྱེད་སྤྲོ། །གང་གིས་འགུལ་དང་གཡོ་བར་བྱེད། ཅེས་གསུངས་ལ། མིའུ་ཐུང་གི་རྣམ་པས་འགྲོ། ཞེས་ཀྱང་འབྱུང་ཞེས་འགྲེལ་པས་སོ། །ཐུར་སེལ་ལ་ནི་
རྒྱགས་པ་བསྐྱེད་པའི་རླུང་ཆེན་པོ་ཞེས་པ་དང་རྒྱགས་པ་མྱོས་པའི་རླུང་ཞེས་ཀྱང་གསུངས་ཏེ། ཤ་དང་ཁྲག་འཕེལ་བར་བྱེད་དོ། །མཉམ་གནས་ལ་ནི་རྐྱགས་པའི་ཆུའི་རླུང་དང། མྱོས་པའི་ཆུའི་རླུང་ཞེས་ཀྱང་ཟེར་ཏེ་ཁུ་བ་དང་ཚིལ་འཕེལ་བར་བྱེད་དོ། །
གྱེན་རྒྱུ་ལ་ནི་སྟོད་དུ་རྒྱུ་བ་དང་རྒྱགས་པའི་ཆ་དང་མྱོས་པའི་དུས་ཞེས་ཀྱང་ཟེར་ཏེ། མེ་དང་རླུང་འཕེལ་བར་བྱེད་དོ། །སྲོག་འཛིན་ལ་ནི་བཏང་བཟུང་ཞེས་ཀྱང་གསུངས་སོ། །ཇི་སྐད་དུ། ཉ་དང་རུས་སྦལ་ཕག་པ་དང། །མི་ཡི་སེང་གེ་མིའུ་ཐུང་དང། །རཱ་མ་གཉིས་
དང་ནག་པ་དང། །སངས་རྒྱས་ཀལ་ཀི་ཞེས་པ་བཅུ། ཞེས་ཁྱབ་འཇུག་གི་འཇུག་པ་བཅུ་གཞན་དག་འདོད་པ་དེ་དང་མཐུན་པར་མངལ་གྱི་གནས་སྐབས་ལྔ་ལ་སྦྱར་ནས་ལྷག་མ་མ་སྦྱར་རོ། །དུས་འཁོར་ལས་ནི་འཇུག་པ་བཅུ་ཀ་དང་སྦྱར་རོ། །དེ་ལྟར་ཕུང་པོ་

[016B] མིག་ནས་ལུས་དབང་གི་བར་ལྔ་པོ་རེ་རེ་དང། ཁྱབ་བྱེད་ནས་བརྩམས་ཏེ་གཞུ་ལས་རྒྱལ་གྱི་རླུང་སྔ་མ་ལས་ཕྱི་མ་སྐྱེ་ཚུལ་ཡང་རྒྱུད་དེ་ཉིད་ལས་
ཕུང་པོ་ལྔ་ནི་རྫོགས་པ་ན། །དེ་ལྟར་གསུངས་པ་དེ་ལས་སླར། །འཕོ་བ་དྲུག་པོའི་དུས་ཚོད་ལ། །ས་ཡི་ཁམས་དང་མིག་གཉིས་དང། །ཁྱབ་བྱེད་རླུང་གིས་ཀླུ་རླུང་སྤྲོ། །རླུང་གིས་དངོས་པོ་འཕེལ་བར་བྱ། །དེ་ནས་འཕོ་བ་བདུན་པ་ལ། །ཆུ་ཡི་ཁམས་དང་སྣ་བུག་དོད། །
ཀླུ་ཡི་རླུང་གིས་རུས་སྦལ་རླུང། །སྤྲོས་ནས་གཉིས་སུ་མེད་པར་སྤྱོད། །དེ་ནས་འཕོ་བ་བརྒྱད་པ་ལ། །མེ་དང་སྣ་ཡི་བུ་ག་འབྱེད། །རུས་སྦལ་རླུང་གིས་རྩངས་རླུང་སྤྲོ། །རང་གི་རང་བཞིན་ཤེས་པར་བྱེད། །དེ་ནས་འཕོ་བ་དགུ་པ་ལ། །རླུང་གི་ཁམས་དང་རོ་ནི་ཚོར། །ཀོ་ཀེ་ལ་
ཞེས་བྱའི་རླུང་ཆེན་པོས། །ལྷ་སྦྱིན་རླུང་ནི་སྤྲོ་བར་བྱེད། །དེ་རྗེས་འཕོ་བ་བཅུ་པ་ལ། །ལྷ་སྦྱིན་རླུང་གིས་གཞུ་རྒྱལ་སྤྲོ། །རླུང་ཀུན་སྡུད་པའི་མཚན་ཉིད་ཅན། །དགུ་ཡི་དབུས་ནས་ཁྱབ་པའི་ཁམས། །ཕྲ་ཞིང་ཐོགས་མེད་མཚན་ཉིད་ཅན། །རྩ་དང་རྒྱུ་མ་རྒྱུས་པའི་
སྦུབས། །སྒོ་ནི་དགུ་པོ་རྒྱས་པར་བྱེད། །ལུས་ཀྱི་མཆོག་ཏུ་ཚོར་བ་དང། །གཅིག་པུ་རེག་བྱའི་མཚན་ཉིད་འཛིན། །རབ་སང་མཆོག་གི་ནམ་མཁའ་ལ། །འོད་གསལ་བཟང་པོ་ཡང་དག་གནས། །ཞེས་གསུངས་སོ། །སའི་ཁམས་ཞེས་པ་ནི་དེས་མིག་གཉིས་བསྐྱེད་ཅིང་དེས་
ཀྱང་གཟུགས་མཐོང་བ་ཡིན་ཏེ། རླུང་གི་ཁམས་ཀྱི་བར་ལའང་དེ་བཞིན་དུ་སྦྱར་རོ། །དངོས་པོ་ནི་གཟུགས་ལ་སོགས་པའོ། །འཕེལ་བར་བྱེད་པ་ནི་ཡུལ་ལ་དམིགས་པའི་ཤེས་པ་རྒྱས་པར་བྱེད་པའོ། །ཀླུའི་རླུང་ལ་གྱེན་རྒྱུའི་རླུང་ཞེས་འགྲེལ་པས་འཆད་དེ་ཐ་སྙད་

[017A]༄༅། །མི་ལེགས་སོ། །གཉིས་སུ་མེད་པར་བསྐྱེད་པ་ནི་རླུང་དང་ཤེས་པ་གཉིས་འདྲེས་ནས་བསྐྱེད་པའོ། །རང་གིས་ནི་རྩངས་རླུང་ངོ། །རང་བཞིན་ནི་དྲིའོ། །རླུང་དེ་ལས་མཉམ་གནས་ཞེས་ཟེར་བའང་མི་ལེགས་སོ། །ཀོ་ཀེལ་ནི་རྩངས་པའི་རླུང་ངོ། །གཞུ་རྒྱལ་ལ་ནི་ནོར་
ལས་རྒྱལ་ཞེས་ཀྱང་གསུངས་སོ། །དགུ་ནི་རྩ་བའི་རླུང་ལྔ་དང་ཡན་ལག་གི་རླུང་བཞིའོ། །དེ་རྣམས་ཀྱི་དབུས་སུ་སོན་པས་དབུས་ན་གནས་པའོ། །ཕྲ་བ་ནི་སོ་སྐྱེའི་ཡུལ་མིན་པ་ལ་འགྲེལ་པས་འཆད་དོ། །རྩ་དང་ཞེས་པ་གཉིས་ཀྱིས་ནི་དེས་བུ་ག་ནམ་མཁའི་ཁམས་སྒྲུབ་པར་
བྱེད་པར་བསྟན་ནོ། །ལུས་ཀྱི་སྒོ་ནི་ཚོར་བ་ཞེས་པ་ནི་ལུས་དབང་སད་པར་བྱེད་པའོ། །གཅིག་ཏུ་རེག་བྱའི་མཚན་ཉིད་འཛིན། ཞེས་འགྲེལ་པ་ལས་འབྱུང་ངོ། །རབ་སད་ནི་རླུང་ལྔ་པོ་རྣམས་དབང་པོའི་ལམ་ནས་འབྱུང་བའོ། །འོད་གསལ་བཟང་པོ་ནི་འོད་ཟེར་ཤིན་ཏུ་
གསལ་བའི་རླུང་ངོ། །མཆོག་གི་ནམ་མཁའ་ལ་གནས་པ་ནི་དོན་དམ་པའི་སྟོང་པ་ཉིད་ཀྱིས་གནས་པ་ལ་འཆད་ཀྱང་རྩའི་ཁོང་སྟོང་གི་ནམ་མཁའ་ལ་གནས་པའོ། །ཀླུ་དང་ཞེས་པ་ལྔ་ནི་རྒྱུ་བ་ནས་ངེས་པར་རྒྱུ་བའི་བར་ལྔའི་མིང་ངོ། །གཞུང་གཞན་ནས་ལུས་དབང་
ཆགས་པའི་འོག་ཏུ་མིག་སོགས་བཞི་ཆགས་པར་བཤད་ལ། རྒྱུད་འདིར་དེ་ལས་ལྡོག་སྟེ་གསུངས་པ་ནི་ལུས་དབང་གི་ཕྱོགས་རེ་དང་ཆ་ཀུན་སྐྱེ་བའི་དབང་དུ་མཛད་པའོ། །གཉིས་པ་ནི། དགའ་བོ་མངལ་འཇུག་གི་མདོ་ལས་མངལ་དུ་ཞུགས་ནས་ཞག་བདུན་
ཕྲགས་ལྔ་པ་ལ་རྩ་འཆགས་པར་བཤད། དུས་འཁོར་ནས་ཟླ་བ་གཅིག་སོང་བའམ་ཟླ་བ་གཉིས་པ་ལ་རྩ་འཆགས་པར་བཤད་དོ། །དེ་ལ་ཁ་ཅིག་དང་པོར་ལྟེ་བའི་རྩ་འདབ་བརྒྱད་འཆགས། ད་ནས་སྙིང་གའི་བརྒྱད། དེ་ནས་མགྲིན་པའི་བརྒྱད་

[017B] དེ་དག་ཀྱང་མི་ཕྱེད་མ་ལ་སོགས་པའི་རྩ་སོ་གཉིས་སོ། །ལྟེ་བ་ལ་རྩ་འདབ་རེ་བཞི་དང། མགྲིན་པ་ལ་བཅུ་དྲུག་དང། སྤྱི་བོ་ལ་སོ་གཉིས་བཤད་པ་ནི་ལྟེ་བའི་རྩ་འདབ་རེ་རེ་ལ་ཀྱོག་བརྒྱད་བརྒྱད་དང། མགྲིན་པའི་རེ་རེ་ལ་ཀྱོག་གཉིས་གཉིས་
དང། སྤྱི་བོའི་རེ་རེ་ལ་ཀྱོག་བཞི་བཞི་ཡོད་པ་ལ་དགོངས་སོ་ཞེས་སྨྲའོ། །དེ་ནི་མི་རིགས་ཏེ་རྩ་སོ་གཉིས་ཀྱི་གྲངས་ལ་རོ་རྐྱང་ཨ་བ་དྷཱུ་ཏཱི་ཡང་གཏོགས་པས་དེ་གསུམ་འཁོར་ལོ་རྣམས་ཀྱི་གཞུང་ཤིང་གི་ཚུལ་དུ་གནས་ཀྱི་འདབ་མ་མིན་པའི་ཕྱིར་དང། མི་ཕྱེད་མ་ལ་སོགས་
པ་བརྒྱད་སྤྱི་བོ་སྤྱི་གཙུག་རྣ་བ་གཡས་གཡོན་ལྟག་པ་སྨིན་མཚམས་མིག་ཕྲག་པ་གཉིས་ཀྱི་རྩར་གསུངས་པས་ལྟེ་བའི་རྩ་འདབ་བརྒྱད་མིན་ནོ། །དེས་བརྒྱད་ཚན་གཞན་རྣམས་འཁོར་ལོ་ལྷག་མ་གསུམ་གྱི་རྩ་འདབ་ཏུ་འདོད་པ་མི་འཐད་པའང་ཤེས་པར་བྱའོ། །ངེས་
ན་དང་པོར་སྙིང་གའི་རྩ་བརྒྱད་ཆགས་པ་ཡིན་ནོ། །རྒྱུད་རྡོར་ཕྲེང་ལས། ལ་ལ་ན་དང་ར་ས་ན། །ཨ་བ་དྷཱུ་ཏཱི་ཞེས་བྱའི་མིང། །དེ་རྣམས་སྤྲོ་བའི་སྦྱོར་བ་ཡིས། །རིམ་གྱིས་ཐུན་ནི་བརྒྱད་དུ་འགྱུར། །གསུམ་པོ་ཉི་ཤུ་རྩ་བཞིར་འགྲོ། ཐིམ་དང་ལོངས་སྤྱོད་བདག་པོའི་
ཕྱིར། །རིམ་གྱིས་གྲངས་ནི་བདུན་བཅུ་གཉིས། །སླར་ཡང་དེ་སྤྲོ་སྦྱོར་བ་ཡིས། །རེ་རེ་སྟོང་སྟོང་དབྱེ་བ་ཡིས། །རྟག་ཏུ་གྲངས་ཉིད་འགྱུར་བ་ནི། །སྟོང་ཕྲག་བདུན་བཅུ་རྩ་གཉིས་སོ། །ཞེས་རྩ་བདུན་ཁྲི་ཉིས་སྟོང་གྱེས་པའི་དང་པོའི་གཞི་ནི་རྩ་གསུམ་དང། དེ་གསུམ་
ལས་ཐུན་ཚེད་བརྒྱད་ཀྱི་རྩ་གྱེས་པར་བཤད་ལ། དེ་ནི་སྙིང་གའི་རྩ་འདབ་ཡིན་པའི་ཕྱིར་དང། དེ་བརྒྱད་གང་ལས་གྱེས་ནས་འདབ་མར་སོང་བའི་དབུས་ཀྱི་རྩ་ནི་སྙིང་གའི་རྩ་གསུམ་ཡིན་པའི་ཕྱིར་རོ། །དེ་བརྒྱད་ལས་ཉི་ཤུ་རྩ་བཞིར་གྱེས་ཚུལ་ནི་སྐུ་

[018A]༄༅། །གསུང་ཐུགས་ཀྱི་འཁོར་ལོ་གསུམ་གྱི་རྩ་གསུམ་པོའི་སྒོ་ནས་ཕྱེ་བས་ཡིན་ཏེ། གསུམ་པོ་ཞེས་པ་འགྲེལ་པ་ལས་ཀྱང་བརྒྱད་ལ་གསུམ་གྱིས་བསྒྱུར་བས་ཉེར་བཞིར་འགྲོ་བར་བཤད་དོ། །རྒྱུད་དེ་ཉིད་ལས། དེ་ལས་འཁོར་ལོ་གསུམ་ཕྱེ་བས། །
རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱིས་ནི། །གསུམ་ཕྱེ་བདུན་ཅུ་རྩ་གཉིས་གསལ། ཞེས་བརྒྱ་རྩ་བརྒྱད་པོ་དེ་ལ་སྐུ་གསུང་ཐུགས་ཀྱི་རྩ་གསུམ་གསུམ་དུ་འབྱེད་པར་གསུངས་སོ། །དེ་ས་ལ་ཞེས་པ་ནི་དེའི་གོང་དུ་ཨ་ཀ་ཙ་ཊ་ཏ་པ་ཡ་ཤའི་
སྡེ་ཚན་བརྒྱད་བཤད་པ་དེ་རྣམས་རྣམ་པར་དག་པའི་རྩ་བརྒྱད་དུ་དབྱེ་བའི་དོན་ནོ། །འཁོར་ལོ་གསུམ་གྱི་དབྱེ་བ་ནི་སྐུ་གསུང་ཐུགས་ཀྱི་སྔགས་ཀྱིས་ནི་ཞེས་པས་བཤད་པ་ལྟར་ཡིན་གྱི། འགྲེལ་པས་སྤྱི་བོའི་འཁོར་ལོ་དོར་བའི་འཁོར་ལོ་ལྷག་མ་གསུམ་ལ་
འཆད་པ་མིན་ནོ། །སྔགས་ཞེས་པ་ནི་ལྷ་དང་སྔགས་དབྱེར་མེད་པས་རྣལ་འབྱོར་མ་ཉེར་བཞི་ལ་བྱ་བའམ། ཡང་ན་པུ་ཛ་ལ་སོགས་པའི་ཡི་གེ་ཉེར་བཞིས་སྐུ་གསུང་ཐུགས་ཀྱི་འཁོར་ལོ་གསུམ་གྱི་ལྷའི་གནས་ཉེར་བཞི་བསྟན་པ་ལ་བྱ་སྟེ། རྒྱུད་དེ་ཉིད་
ལས། །ལུས་ཀྱི་གནས་ཀྱི་དབྱེ་བ་ཡིས། །དེ་ཉིད་ཉི་ཤུ་རྩ་བཞིར་བརྗོད། །ཐིམ་དང་ལོངས་སྤྱོད་བདག་པོ་ཉིད། །གྲངས་ནི་བདུན་ཅུ་རྩ་གཉིས་བརྗོད། །རེ་རེའང་འཁོར་ནི་སྟོང་སྟོང་ངོ། །ཐིམ་པ་ལོངས་སྤྱོད་བདག་པོ་འདོད། །གཙོ་བོ་ཡང་ནི་བསྡུས་པ་ལས། །
གནས་རྣམས་ཀྱི་ནི་གྲངས་སུ་འགྱུར། །ཞེས་གསུངས་པའི་ཕྱིར་རོ། །བདུན་ཅུ་རྩ་གཉིས་སུ་འབྱེད་པའི་གཞི་ནི་ཉེར་བཞི་ཡིན་ལ། འབྱེད་པའི་རྒྱུ་མཚན་ནི་ཐིམ་པ་དང་ལོངས་སྤྱོད་པ་དང་བདག་པོ་གསུམ་དུ་ཕྱེ་བས་འབྱེད་པར་གསུངས་པས། སྐུ་གསུང་

[018B] །གསུམ་ཕྱེ་ཞེས་པ་བརྒྱད་ལ་ཉེར་བཞིར་འབྱེད་པའི་རྒྱུ་མཚན་ཡིན་གྱི་ཉེར་བཞི་ལ་དོན་གཉིས་སུ་འབྱེད་པའི་རྒྱུ་མཚན་མིན་ནོ། །གཙོ་བོ་དོན་གཉིས་པོ་རེ་རེ་ལ་འཁོར་སྟོང་ཕྲག་རེ་རེར་གྱེས་པ་རྣམས་སྟོང་ཕྲག་ཉེར་བཞི་པ་ཚན་པ་གསུམ་
དུ་འདུ་ལ། དེའང་ཁྲག་འབབ་པ་ཉེར་བཞི་རླུང་འབབ་པ་ཉེར་བཞིར་གསུངས་ཏེ། དེ་ཉིད་ལས། སྟོང་ཕྲག་ཉི་ཤུ་རྩ་བཞི་ནི། །རྩ་ནི་རྟག་ཏུ་རྨད་བྱུང་བ། །བྱང་ཆུབ་སེམས་ནི་འབབ་པར་ཤེས། །བདེ་བ་ཐམས་ཅད་རབ་ཏུ་འཕེལ། །རྟག་ཏུ་རྨད་དུ་བྱུང་བའི་རྩ། །སྟོང་ཕྲག་
ཉི་ཤུ་རྩ་བཞི་ནི། །ཁྲག་འབབ་པར་ནི་ཤེས་པར་བྱ། །ཉི་མ་འཕྲོ་བའི་བདག་ཉིད་ཅན། །རྟག་ཏུ་རྨད་དུ་བྱུང་བའི་རྩ། །སྟོང་ཕྲག་ཉི་ཤུ་རྩ་བཞི་ནི། །རླུང་རྒྱུ་བར་ནི་ཤེས་པར་བྱ། །ཞེས་གསུངས་ཤིང། རླུང་དང་མཁྲིས་པ་བད་ཀན་འབབ་པའི་དབྱེ་བས་ཀྱང་དེ་ལྟར་
གསུངས་སོ། །ས་བཧུ་ཊ་ལས། སྙིང་སྟོབས་སྐུ་དེ་རྡུལ་བཅས་ངག་མུན་པ་སེམས་ཀྱི་རང་བཞིན་ལས། །སྙིང་སྟོབས་ཁུ་བ་རིན་ཆེན་རྡུལ། །མུན་པ་སྐྱེད་པར་བྱེད་པ་ཉིད། །ཅེས་རྩ་གསུམ་ནས་འབབ་པའི་ཁུ་བ་སྐུ་དང་རྡུལ་གསུངས་དང་མུན་པ་སེམས་
སུ་གསུང་ཤིང་འདིར་རླུང་འབབ་པར་གསུངས་པའང་གཙོ་བོ་སེམས་བསྐྱེད་པ་ཡིན་པས། རྩ་བརྒྱད་པོ་རེ་རེ་ལ་ལུས་ངག་ཡིད་གསུམ་གྱིས་འབྱེད་པའི་རྒྱུ་མཚན་ནི་དེ་ལྟར་རོ། །ཐིམ་པ་ནི་བྱང་ཆུབ་ཀྱི་སེམས་སམ་རླུང་གཉིས་དེར་ད་གཟོད་འཇུག་པར་
འགྱུར་བའོ། །ལོངས་སྤྱོད་པ་ནི་དེ་གཉིས་རྩ་དེར་ད་ལྟ་སྤྱོད་བཞིན་པའོ། །བདག་པོ་འམ་དབང་བྱེད་པ་ནི་རྩ་དེར་དེ་གཉིས་ལ་སྔར་དབང་བྱས་ཟིན་པའོ། །རྒྱུད་དེ་ལས། །ལུས་ཀྱི་སྙིང་གི་ནང་དུ་ནི། །རྩ་རྣམས་ལྔ་ནི་རྣམ་པར་གནས། །སྐུ་གསུང་ཐུགས་ཀྱི་

[019A]༄༅། །དབྱེ་བ་ཡིས། །ཉི་ཤུ་རྩ་བཞིར་ཉེ་བར་བརྗོད། །ཅེས་གསུང་ཤིང། དེའི་འགྲེལ་པ་མན་སྙེ་ལས། ཨ་བ་དྷཱུ་ཏཱི་དང་ལྷན་ཅིག་རྩ་ལྔ་རྣམས་དང་པོ་སྟེ། དེའི་རྗེས་སུ་གསུམ་དང། དེ་ནས་ཉི་ཤུ་རྩ་བཞི་ཞེས་པའོ་ཞེས་དང། མངལ་གྱི་གནས་
སྐབས་སུ་དང་པོར་སྙིང་གི་རྩ་ལྔ་རྣམས་སྐྱེའོ། །དེའི་རྗེས་སུ་སྐྱེས་པ་གསུམ་རྣམས་སོ་ཞེས་པ་བརྒྱད་རྣམས་སོ་ཞེས་མངལ་དུ་དང་པོར་སྙིང་གའི་རྩ་ལྔ་དུས་གཅིག་ཏུ་སྐྱེ་ཞིང། དེ་ནས་གསུམ་སྐྱེས་བས་རྩ་བརྒྱད་འཆགས་ལ། དེ་ནས་རྩ་ཉེར་བཞི་འཆགས་པར་
བཤད་དོ། །དེའི་དོན་ལ་མཁས་པ་ཁ་ཅིག་དང་པོར་མངལ་དུ་རྩ་དབུ་མ་དང་སུམ་སྐོར་མ་ལ་སོགས་པ་ལྔ་སྟེ་དྲུག་དུས་མཉམ་དུ་འཆགས་པར་འདོད་པ་ནི་མི་འཐད་དེ། ཨ་བ་དྷཱུ་ཏཱི་དང་ལྷན་ཅིག་རྩ་ལྔ་དང་པོར་སྐྱེ་བར་བཤད་པ་ནི་རྩ་དབུ་མ་དང་བཅས་པའི་ལྔར་
བཤད་ཀྱི་དེ་དང་བཅས་པའི་དྲུག་ཏུ་མ་བཤད་པའི་ཕྱིར་དང། དང་པོར་སྙིང་གའི་རྩ་ལྔ་སྐྱེའོ་ཞེས་བཤད་པའི་ཕྱིར་རོ། །གཞན་ཡང་དེའི་རྗེས་སུ་གསུམ་བྱུག་བས་བརྒྱད་དུ་འཇོག་པར་ཡང་མི་རིགས་ཏེ། རྩ་བརྒྱད་ལ་དྲུག་འཆགས་པའི་རྗེས་སུ་གཉིས་ལས་
མེད་པའི་ཕྱིར་དང། རོ་རྐྱང་དབུ་མ་རྩ་གཞན་ཐམས་ཅད་ཀྱི་རྟེན་དུ་སྡོམ་འབྱུང་ལས་གསུངས་པས་རོ་རྐྱང་རྗེས་སུ་སྐྱེ་བར་མི་འཐད་དོ། །རྒྱུད་རྡོར་ཕྲེང་ལས་ཀྱང། དེ་གསུམ་སྤྲོ་བའི་སྦྱོར་བ་ཡིས། །རིམ་གྱིས་ཐུན་ནི་བརྒྱད་དུ་འགྱུར། ཞེས་སྙིང་གའི་རྩ་འདབ་
བརྒྱད་ཀ་རྩ་གསུམ་ལས་གྱེས་པར་གསུངས་པས་ཀྱང་སུམ་སྐོར་མ་དང་འདོད་མ་དང་ཁྱིམ་མ་དང་གཏུམ་མོ་དང་བདུད་བྲལ་མ་ལྔ་ཆགས་པའི་རྗེས་སུ་རོ་རྐྱང་ཆགས་པར་སྨྲ་བ་མི་རིགས་སོ། །དེས་ན་རོ་རྐྱང་དབུ་མ་གསུམ་དང་སུམ་སྐོར་མ་དང་འདོད་མ་ལྔ་དུས་

[019B] །དེ་ལྟར་སྙིང་གའི་ཕྱོགས་ཀྱི་རྩ་སུམ་སྐོར་མ་ལ་སོགས་པ་བཞི་ཆགས་པའི་རྗེས་སུ་དེ་རྣམས་རེ་རེ་ལ་མཚམས་ཀྱི་རྩ་འདབ་རེ་གྱེས་པས་ཐུན་ཚོད་བརྒྱད་ཀྱི་རྩིར་འགྱུར་ཏེ། རིམ་
གྱིས་ཐུན་ནི་བརྒྱད་དུ་འགྱུར། ཞེས་གསུངས་པ་ལྟར་རོ། །སུམ་སྐོར་མ་དང་འདོད་མ་གཉིས་རྩ་གསུམ་དང་མཉམ་དུ་ཆགས་ཀྱང་དེ་གསུམ་ལས་གྱེས་པ་མི་འགལ་ལོ། །བདུད་བྲལ་མ་ནི་ལྟེ་བ་ནས་ལངས་ཏེ་ལྕེའི་རྩེ་མོའི་བར་དུ་གནས་ལ། དེ་ལའང་ཨ་བ་དྷཱུ་ཏཱི་ལ་བརྟེན་
ནས་གནས་པར་མན་སྙེ་དང་སྡོམ་འབྱུང་འགྲེལ་པར་བཤད་དེ། མགྲིན་པ་ནས་དབུ་མ་དང་བྲལ་བར་གསལ་ལོ། །སྙིང་ནས་རྩ་བརྒྱད་ཆགས་པར་བཤད་པ་ནི་རོ་རྐྱང་དབུ་མ་གསུམ་འདབ་མའི་སུམ་སྐོར་མ་ལ་སོགས་པ་བཞི་བདུང་བྲལ་མ་དང་བརྒྱད་བརྒྱད་ཡིན་ལ་
སྙིང་གར་ཐུན་བརྒྱད་ཀྱི་རྩ་བཤད་པ་ནི་སྙིང་གའི་ཕྱོགས་མཚམས་ཀྱི་འདབ་མའི་རྩ་བརྒྱད་ཡིན་པས་མི་གཅིག་གོ་རྩའི་གཙོ་མོ་གསུམ་ནི་ལུས་ཀྱི་དབུས་ནས་སྟེང་དང་འོག་ཏུ་ཁྱབ་ཅིང། རོ་རྐྱང་གི་རྩ་གཉིས་ཀྱིས་དབུ་མ་ལ་འཁོར་ལོ་སོ་སོའི་ལྟེ་བར་ལུ་གུ་རྒྱུད་ཀྱི་
ཚུལ་དུ་དཀྲིས་ནས་གནས་ཏེ། རྒྱུད་རྡོར་ཕྲེང་ལས། ལ་ལ་ན་དང་ར་ས་ན། །ཨ་བ་དྷཱུ་ཏཱི་ཞེས་བྱའི་མིང། །སྐུ་གསུང་ཐུགས་ཀྱི་རང་བཞིན་དང། །དེ་ཉིད་དུ་ནི་ཡོངས་སུ་གྲགས། །སྟེང་དང་འོག་ཏུ་ཁྱབ་པ་ཉིད། །སོ་སོར་ལུ་གུ་རྒྱུད་ཚུལ་དུ། །རྩ་རྣམས་ཀུན་ལ་ཁྱབ་
ནས་ནི། །ཡང་དག་མན་ངག་རིམ་པར་གནས། །ཞེས་སོ། །འཁོར་ལོ་ནི་དྲུག་སྟེ། ལྟེ་བ་སྤྲུལ་པའི་འཁོར་ལོ་ནི་རྩ་འདབ་རེ་བཞི་དང། སྙིང་ག་ཆོས་ཀྱི་འཁོར་ལོ་ནི་རྩ་འདབ་བརྒྱད་དང། དེའི་གོང་མགྲིན་པའི་འོག་ཏུ་མེའི་འཁོར་ལོ་ནི་རྩ་འདབ་གསུམ་དང། མགྲིན་པ་

[020A]༄༅། །ལོངས་སྤྱོད་ཀྱི་འཁོར་ལོ་ནི་རྩ་འདབ་བཅུ་དྲུག་དང། སྨིན་མའི་དབུས་རླུང་གི་འཁོར་ལོ་ནི་རྩ་འདབ་དྲུག་དང། སྤྱི་བོ་བདེ་ཆེན་གྱི་འཁོར་ལོ་ནི་རྩ་འདབ་སོ་གཉིས་པོ་སྟེ་བསྡོམས་ན་བརྒྱ་དང་ཉེར་དགུའོ། །དེའང་རྒྱུད་རྡོར་ཕྲེང་ལས། རླུང་གི་འཁོར་ལོར་
གནས་པའི་རྩ། །འདབ་དྲུག་རླུང་གི་མཁའ་ལ་སྤྱོད། །འདབ་གསུམ་མེ་ཡི་འཁོར་ལོར་བཤད། །རྩ་གསུམ་གནས་ནི་རིམ་བཞིན་འཆར། །དེ་བཞིན་ལོངས་སྤྱོད་འཁོར་ལོ་ཡང། །རྩ་ནི་བཅུ་དྲུག་ཏུ་ནི་བརྗོད། །ཆོས་ཀྱི་འཁོར་ལོ་གནས་པའི་རྩ། །བརྒྱད་ནི་ཀུན་ལ་
ཁྱབ་པ་པོ། །དེ་བཞིན་སྤྲུལ་པའི་འཁོར་ལོ་ཡང། །དྲུག་ཅུ་རྩ་བཞིར་འཆར་བར་བཤད། །བདེ་བ་ཆེན་པོའི་འཁོར་ལོ་ཆེར། །རྩ་ནི་སུམ་ཅུ་གཉིས་སུ་བཤད། །དེ་ལྟར་མདོར་བསྡུས་རིམ་པ་ཡང། །བརྒྱ་དང་ཉི་ཤུ་རྩ་དགུའོ། །ཞེས་དང། སྨིན་མའི་དབུས་གནས་རླུང་
འཁོར་ལོ། །ཞེས་དང། རྩ་གསུམ་གྲུ་གསུམ་མེ་དཀྱིལ་འཁོར། །མགྲིན་པའི་འོག་ཏུ་བཤད་པ་ཡིན། །ཞེས་སོ། །རྩ་དབུ་མ་ནི་གཙུག་ཏོར་ནས་ནོར་བུའི་མཐའ་དང་རྐང་པའི་མཐའི་བར་དུ་གནས་པར་མན་སྙེ་ལས་བཤད་དེ། བུད་མེད་རྣམས་ལ་རྡོར་དབྱིངས་དབང་
ཕྱུག་མའི་རྩ་པདྨའི་དབུས་སུ་གནས་པར་བཤད་ལ། དེ་ཉིད་དབུ་མ་དང་རྣམ་གྲངས་སུ་གསུངས་པས། སྐྱེས་པ་ལའང་ནོར་བུའི་བར་དུ་གནས་པ་འཐད་དོ། །གཙུག་ཏོར་ནས་ཞེས་བཤད་ཀྱང་བྷ་བ་བྷ་དྲས་སྨིན་དབུས་བར་དུ་བཤད་པ་ལྟར་ལེགས་སོ། །རོ་རྐྱང་
གཉིས་ཀྱང་ཡ་མཐའ་དེ་དང་འདྲ་ལ། མ་མཐའ་འང་དབུ་མ་དང་འདྲའོ། །རྐྱང་མ་ལྟེ་བར་ངལ་བསོ་བ་དང། རོ་མ་མགྲིན་པར་ངལ་བསོ་བར་གསུངས་པ་ནི། དེ་གཉིས་ནས་ཁུ་ཁྲག་འཕེན་འཛིན་བྱེད་པས་དེ་སྟོན་གྱི་དེ་ཕན་ཆད་དུ་མི་འགྲོ་བ་མིན་པར་བཤད་དོ། །མན་

[020B] གསང་གནས་སུ་འདབ་མ་སོ་གཉིས་དང། ནོར་བུར་འདབ་མ་བརྒྱད་པ་གསུམ་དང་གཞན་བཞི་སྟེ་འཁོར་ལོ་བདུན་བཤད་ལ། ཕྱག་ཆེན་ཐིག་ལེར་མདུད་པ་སོ་གཉིས་པར་ཡང་གསུངས་ཏེ་གཡས་གཡོན་
ལ་དགོངས་པས་བསྡོམས་ན་བཅུ་དྲུག་གོ་དེ་ལྟར་དབུ་མའི་རྩ་མདུད་རྣམས་ཀྱི་ནང་ནས་ཤིན་ཏུ་འབྱེད་དཀའ་བ་ནི་སྙིང་གའི་རྩ་མདུད་ཡིན་ཏེ། རྒྱུད་རྡོར་ཕྲེང་ལས། སྙིང་གའི་པདྨའི་སྦུབས་མཁའ་ལ། །ཡེ་ཤེས་རྡོ་རྗེ་རྟག་ཏུ་བཞུགས། །སྟེང་འོག་ཡང་དག་བརྟན་ནས་
ནི། །སྲོག་དང་ཐུར་སེལ་རྒྱུ་བར་བྱེད། །དེ་ལའང་དབྱེ་བར་དཀའ་བ་ཡི། །དབུས་སུ་མདུད་པ་གསུམ་གྱིས་དཀྲིས། །དེ་ཡིས་ཐུར་སེལ་བཅོམ་བྱས་པས། །སྟེང་དུ་འགྲོ་བ་ཐོབ་མི་སྲིད། ཅེས་དང། སྟེང་མ་རྣམས་ཀྱང་ཐུར་དུ་འགྲོ་སྲོག་གིས་རབ་ཏུ་བཅོམ་ན་ཡང། །
དེ་དག་རྣམས་ཀྱང་སྲོག་རྩའི་ནང། །ཞུགས་ནས་ཐུར་དུ་ཁ་བལྟས་པ། །དེ་དག་ཐུར་དུ་མི་འགྲོ་སྟེ། །མ་རིག་མདུད་པས་བཅིངས་པ་ན། ཞེས་གསུངས་སོ། །དེ་ལ་རྐང་པ་དང་པོ་གཉིས་ཀྱི་དོན་ནི་འཆད་པར་འགྱུར་ལ། སྟེང་འོག་གི་ནི་སྙིང་གའི་འཁོར་ལོའི་སྟེང་
ལ་བརྟེན་ནས་སྲོག་འཛིན་དང། འོག་གི་རྩ་ལ་བརྟེན་ནས་ཐུར་སེལ་རྒྱུའོ། །སྙིང་གའི་པདྨ་དེ་ལའང་འཁོར་ལོ་དེའི་དབུས་སུ་རྩ་དབུ་མ་ལ་རོ་རྐྱང་གཉིས་ཀྱིས་གཡས་གཡོན་ནས་མདུད་པ་གསུམ་གྱིས་དཀྲིས་ནས་གནས་སོ། །མདུད་པ་དེ་ནི་ཤིན་ཏུ་དབྱེ་བར་
དཀའོ། །མདུད་པ་དམ་པོ་དེ་ཡིས་འོག་ནས་ཐུར་སེལ་སྙིང་གའི་དབུ་མའི་ནང་ནས་སྟེང་དུ་འགྲོ་བའི་བྱ་བ་བཅོམ་པས་ཏེ་བཀག་པས། རླུང་དེ་ལ་ལམ་དེ་ནས་སྟེང་དུ་འགྲོ་མི་ནུས་སོ། །དེ་བཞིན་དུ་སྲོག་འཛིན་ལ་སོགས་པའི་སྟེང་གི་རླུང་རྣམས་ཀྱང་སྲོག་རྩའི་
[021A]༄༅། །ནང་དུ་ཞུགས་ཏེ་ཁ་ཐུར་དུ་བལྟས་ཏེ་འགྲོ་མོད་ཀྱང། སྔར་བཤད་པའི་ལམ་དེ་ནས་ཞུགས་ནས་ཐུར་དུ་འགྲོ་མི་ནུས་ཏེ། དེ་ནས་སྲོག་གིས་ཏེ་སྲོག་རླུང་འོག་ཏུ་འགྲོ་བའི་བྱ་བ་བཅོམ་པའི་ཕྱིར་ཏེ། རོ་རྐྱང་གི་མདུད་པས་དམ་པར་བཅིངས་པའི་ཕྱིར་
རོ། །སྤྱོད་བསྡུས་ལས། དཀྱིལ་འཁོར་བཞིའི་རླུང་རྣམས་འོག་གི་རྡོ་རྗེ་དང་པདྨའི་སྣ་རྩེ་ནས་སྟེང་གི་སྣའི་སྒོར་རྒྱུ་བར་བཤད་ལ། ཁྱད་པར་དུ་ཐུར་སེལ་སྣ་གཡོན་ལ་རྒྱུ་བར་བཤད་པས། སྤྱིར་འོག་ན་གནས་པའི་རླུང་རྣམས་སྟེང་གི་སྣ་སྒོར་མི་འགྲོ་བ་
དང། སྟེང་ན་གནས་པའི་རླུང་རྣམས་འོག་གི་སྒོར་མི་འགྲོ་བ་མིན་གྱི། སྙིང་གའི་དབུ་མ་ནས་ཡར་མར་དུ་འགྲོ་མི་ནུས་པའི་དོན་ནོ། །དེས་ན་རྒྱུད་དེ་ཉིད་ལས། བདག་ཅེས་བྱ་བའི་སྒྲ་ཡི་རྟེན། །གང་གིས་ཡང་དག་ཤེས་པ་ཡིས། །སྲིད་པར་འཆིང་བའི་མཚན་ཉིད་ནི་
ཨ་ཧཾ་འཁོར་བའི་འཆིང་བ་ཡི། །དེ་ནི་ཡོངས་ཟད་གྲོལ་བའོ། ཞེས་ཨ་ཧཾ་ཞེས་པ་ངའམ་བདག་གོ་ཞེས་པའི་སྒྲའི་དོན་ཡོངས་སུ་ཤེས་ན་འཁོར་བའི་འཆིང་བ་གཅོད་པར་བཤད་ལ། ཡང་དེ་ཉིད་ལས། ཨ་ཧཾ་དང་བྲལ་སྐྱེས་བུ་ནི། །རྩ་བ་ཆད་པའི་ཤིང་བཞིན་ནོ། ཞེས་
དེའི་དོན་ཤེས་པ་དང་བྲལ་བའི་སྐྱེས་བུ་ནི་རྩ་བ་རུལ་བའི་ཤིང་ལྟར་གསུངས་ནས། ཨ་ནི་སྲོག་གི་རླུང་དུ་བཤད། །དེ་བཞིན་ཐུར་སེལ་ཧཾ་དུ་བརྗོད། །དེ་གཉིས་གཅིག་ཏུ་གྱུར་པ་ན། །དེ་ནི་ཨ་ཧཾ་ཞེས་བྱར་གྲགས། །ཞེས་སྲོག་ཐུར་གཉིས་གཅིག་ཏུ་བསྲེ་བར་
གྱུར་པ་ནི་འདིའི་ལུགས་ཀྱིས་སྙིང་གའི་རྩ་མདུད་གྲོལ་བའི་གནས་དེར་བསྲེ་བ་ཡིན་པས་སྙིང་གའི་མདུད་པ་དབྱེ་དཀའ་བས་སྲོག་ཐུར་འདྲེར་མ་བཅུག་པ་དང། འདྲེས་ན་འདྲེས་ལུགས་ཇི་ལྟར་འོང་དང། མདུད་པ་དེ་འབྱེད་པའི་གདམས་པའི་གནད་རྣམས་ཤེས་

[021B] །དེ་ལ་ལྟེ་བ་དང་མགྲིན་པའི་འཁོར་ལོ་ནི་ཨེ་ཡིག་འབྲུ་གསུམ་གྱི་དབྱིབས་ཤེས་རབ་དང། སྙིང་ག་དང་སྤྱི་བོའི་འཁོར་ལོ་ནི་ཝཾ་ཡིག་ཟླུམ་པོའི་དབྱིབས་ཐབས་ཡིན་ལ། སྔ་མ་གཉིས་ཁ་གྱེན་དུ་བལྟ་ཞིང་ཕྱི་མ་གཉིས་ཐུར་དུ་བལྟ་སྟེ། སཾ་བཧུ་
ཊ་ལས། སྤྱི་བོ་ལྟེར་སོན་འཁོར་ལོ་ནི། །ཨེ་ཡི་དབྱིབས་སུ་ཡང་དག་གནས། །སྙིང་དང་མགྲིན་པར་ཡང་དག་གནས། །ཝཾ་གི་རྣམ་པ་ལྟ་བུར་བརྗོད། །ཅེས་དང། ཐབས་དང་ཤེས་རབ་རང་བཞིན་གྱིས། །སྟེང་དང་འོག་ཏུ་སྙོམས་པར་འཇུག་ཨ་ཡིག་དང་ནི་ཝེ་
ཡིག་ནི། །གཉིས་གཉིས་སུ་ནི་བརྗོད་པ་ཉིད། ཅེས་གསུངས་ཏེ། རྐང་པ་བཞི་པོ་དེའི་དོན་མན་སྙེ་ལས་སྔར་ལྟར་བཤད་དོ། །གསུམ་པ་ནི། རླུང་དང་བྱང་ཆུབ་ཀྱི་སེམས་དཀར་དམར་ནི་རྩའི་སྔོན་ནས་ཀྱང་ཆགས་ལ། དེའང་ཕ་མ་ལས་བྱུང་བའི་བྱང་ཆུབ་ཀྱི་
སེམས་དཀར་དམར་གྱི་དབུས་སུ་བར་དོའི་རྣམ་ཤེས་ཞུགས་པ་ནི་སྙིང་ག་དང། དེ་ནས་ལུས་ཡན་མན་དུ་འཆགས་པ་སའི་དངོས་གཞིར་གསུངས་པས། ཐིག་ལེ་དཀར་དམར་གྱི་དང་པོའི་གནས་ནི་སྙིང་ག་ཡིན་ནོ། །ཕྱིས་རྩ་རྣམས་ཆགས་པའི་རྗེས་སུ་ནི་སྤྱི་
བོའི་འཁོར་ལོར་བྱང་སེམས་དཀར་པོ་དང། ལྟེ་བར་དམར་པོ་གནས་ཏེ། མན་ངག་སྙེ་མ་ལས། ཐུགས་རྡོ་རྗེ་ནི་དྲི་ཟའི་སེམས་ཅན་གྱི་གནས་སྐབས་དོར་ནས་ཕ་མའི་ཁུ་བ་དང་རྡུལ་དང་ལྷན་ཅིག་ཏུ་གྱུར་པ་ཕན་ཚུན་ཕན་གདགས་བྱ་དང་ཕན་འདོགས་པ་པོ་ཉིད་
ཀྱིས། དེ་ལྟ་དེ་ལྟར་གནས་སྐབས་ཡོངས་སུ་འགྱུར་བ་བརྒྱུད་པའི་ངོ་བོའི་ཕུང་པོ་ལྔ་རྣམས་ཉེ་བར་བསྐྱེད་དེ། སྐྱེ་བ་ལ་སོགས་པའི་གནས་སྐབས་རྣམས་སུའོ། །འོན་ཀྱང་གནས་སྐབས་སུ་མགོ་བོའི་མཚོ་སྐྱེས་སུ་ཁུ་བ་ཤས་ཆེ་རྡུལ་ཤས་ཆུང་བ་སྟེ་

[022A]༄༅། །གསང་བའི་ཆུ་སྐྱེས་སུ་ལྡོག་པའོ། །ཞེས་གསུངས་སོ། །གསང་བའི་ཆུ་སྐྱེས་ཀྱི་སྒྲས་ནི་ལྟེ་བའང་གཟུང་ལ། སྤྱི་བོར་ནི་དཀར་པོ་ཤས་ཆེ་བ་དང་དུས་རྟག་ཏུ་གནས་པས་དེའི་གནས་སུ་བཤད་ཀྱི། དེར་དམར་པོ་མེད་པ་དང་གནས་གཞན་དུ་དཀར་
པོ་མི་གནས་པ་མིན་ནོ། །དེ་བཞིན་དུ་ལྟེ་བར་ཡང་དཀར་པོ་ཡོད་མོད་ཀྱང་ཤས་དམར་པོ་ཆེ་ཞིང། གཏན་དུ་བའི་གནས་ཡིན་པས་དམར་པོའི་གནས་སུ་བཞག་གོ་འོ་ན་སཾ་བཧུ་ཊ་ལས། དེ་ནང་ཧཾ་གི་རྣམ་པ་ནི། །ཐིག་ལེའི་གཟུགས་ཅན་མི་ཤིགས་པ། །འཇིག་རྟེན་
ཀུན་གྱི་རྩ་བ་དེ། །བརྟན་པའི་བདག་ཉིད་གཡོ་བའི་བདག་གསལ་དང་མི་གསལ་གཟུགས་ལས་ནི། །ས་བོན་གཟུགས་ཀྱིས་ཡང་དག་གནས། །ལུས་ཅན་རྣམས་ནི་ཀུན་གྱི་གཟུགས། །དེ་ཕྱིར་གདོད་ནས་རྫོགས་པ་ཉིད། ཅེས་ཀླད་པའི་ནང་གི་བྱང་སེམས་དཀར་པོ་
ལུས་ཀུན་གྱི་རྩ་བར་བཤད་པ་ཅི་ཡིན་སྙམ་ན། འཇིག་རྟེན་ཀུན་ནི་ཕུང་པོ་ལྔའི་འཇིག་རྟེན་དང་བརྟེན་པ་ནི་མིག་སོགས་དང་གཡོ་བ་ནི་སེམས་སེམས་བྱུང་ཡིན་ལ་དེ་དག་གི་རྩ་བར་གསུངས་པ་ནི། མན་སྙེ་ལས་བར་སྐབས་སུ་ཞེས་བཤད་པ་ལྟར་སྤྱི་བོའི་འཁོར་
ལོར་བྱང་སེམས་དཀར་པོ་ཆགས་རྗེས་སུ་དེས་ལུས་ཀྱི་འཇིག་རྟེན་རྒྱས་པར་བྱད་པ་ལ་དགོངས་སོ། །རྐང་པ་ཐ་མ་ལ་དཔྱིད་ཐིག་ཏུ་དེ་ལས་དང་པོ་ནས་བསྐྱེད་པའོ་ཞེས་བསྒྱུར་བའང་དེ་དང་འདྲ་སྟེ། དེ་ལྟ་མ་ཡིན་ན་སྤྱི་བོའི་འཁོར་ལོར་གནས་པས་དེ་ལྟར་བསྐྱེད་པར་
བཤད་པ་དང་འགལ་ཏེ། རྩ་མ་ཆགས་པའི་གོང་དུ་སྤྱི་བོའི་འཁོར་ལོ་མེད་པའི་ཕྱིར་རོ། །དེས་ན་སེམས་རྟེན་གྱི་ཐིག་ལེ་ནི་རྣམ་ཤེས་ཞུགས་པའི་ཁུ་ཁྲག་དང་དེའི་རྒྱུན་ཡིན་ལ། དེའང་སྙིང་གའི་གནས་ན་གནས་པས། ཐུགས་ཀྱི་ས་བོན་སྙིང་ག་རུ་འགོད་

[022B] །ལུས་ལ་གནས་པའི་ཁམས་བཅུ་དྲུག་གི་གཙོ་བོ་ཁུ་ཁྲག་གཉིས་ཡིན་པར་གསུངས་ལ། དེ་གཉིས་ཀྱིས་སེམས་རྟེན་བྱེད་པའི་གནས་ནི་སྙིང་ག་དང། འབར་བ་དང་འཛག་པའི་ཁུ་ཁྲག་གི་གནས་ནི་སྤྱི་བོ་དང་ལྟེ་བའོ། །གཞན་
ཡང་རྒྱས་པར་བྱེད་ན་སྔར་བཤད་པ་ལྟར་རྩ་བདུན་ཁྲི་ཉིས་སྟོང་ལ་ཚན་པ་གསུམ་དུ་བྱས་ནས་གཅིག་ནས་ཁུ་བ་དང་གཅིག་ནས་ཁྲག་དང་གཅིག་ནས་རླུང་འབབ་པར་གསུངས་ཏེ་ཤས་ཆེ་བའོ། །དེ་ལས་བསྡུས་ན། ཁུ་ཁྲག་རླུང་གསུམ་འབབ་པའི་རྩ་དོན་གཉིས་
དེ་ལས་བསྡུས་ན་དེ་གསུམ་འབབ་པའི་རྩ་ཉེར་བཞི། དེ་ལས་བསྡུས་ན་དེ་གསུམ་འབབ་པའི་སྙིང་གའི་རྩ་བརྒྱད། དེ་ལས་བསྡུས་ན་རོ་མ་ལས་ཁྲག་དང། རྐྱང་མ་ལས་ཁུ་བ་དང་དབུ་མ་ལས་རླུང་འབབ་པར་གསུངས་ཏེ། རྒྱུད་རྡོར་ཕྲེང་ལས། གཡོན་པ་ཟླ་བ་
བྱང་ཆུབ་འབབ། །གཡས་པ་ཁྲག་དང་ཉི་མ་འབབ། །ཤེས་བྱ་དབུས་སུ་རླུང་རྒྱུ་བ། །མེ་སད་བྱེད་པར་ཤེས་པར་བྱ། ཞེས་གསུངས་ལ། གཞན་རྣམས་ཀྱི་ཁུངས་ནི་བཤད་ཟིན་ཏོ། །རྒྱུད་འདིར་དབུ་མ་ལ་མེ་རྒྱུ་བའི་རྩར་ཡང་བཤད་ལ། དེའི་དོན་དུས་མེ་རྒྱུ་བ་ལ་
འགྲེལ་པས་འཆད་དོ། །འོན་ཀྱང་དབུ་མ་ནས་རྒྱུ་བའི་རླུང་དེ་གཏུམ་མོའི་མེས་སད་བྱེད་དུ་གསུངས་ཏེ་འདི་ནི་འཆད་པར་འགྱུར་རོ། །གཉིས་པ་ནི། དེ་ལྟར་ཕུང་པོ་དང་ཁམས་དང་སྐྱེ་མཆེད་ཀྱི་ལུས་སྤྱི་དང། བྱེ་བྲག་ཏུ་རླུང་དང་རྩ་དང་བྱང་ཆུབ་ཀྱི་སེམས་རིམ་གྱིས་
ཆགས་ཏེ་མངལ་དུ་སྐྱེ་བ་རྫོགས་ནས། བཅས་པའི་འོག་ཏུ་ཇི་ལྟར་གནས་སྙམ་ན། མངལ་དུ་སྣ་བུག་ནས་རླུང་འབྱུང་འཇུག་གང་ཡང་མི་བྱེད་པར་གནས་ནའང། མངལ་སྒོར་བཙས་མ་ཐག་ནས་རླུང་གཉིས་ཀྱང་འབྱུང་འཇུག་བྱེད་ལ། བཟའ་བཏུང་

[023A]༄༅། །ལོངས་སྤྱོད་པ་རྣམས་ཀྱང་ལྟེ་བར་གནས་པའི་གཏུམ་མོའི་མེས་བཞུས་ནས་ཚིགས་མ་རྒྱུ་མཐུན་དུ་འགྱུར་ཞིང། དྭངས་མ་ལུས་ཀྱི་རྩ་གནས་རྣམས་སུ་རོ་རྐྱང་གཉིས་ཀྱིས་འབེབས་པས་ལུས་འཕེལ་བ་དང་གནས་པའི་རྒྱུར་འགྱུར་རོ། །ཞག་
རེ་ལ་རླུང་ཉི་ཁྲི་ཚིག་སྟོང་དྲུག་རྒྱ་རྒྱུ་ཞིང། འོག་གི་སྒོར་སྐྱེས་པ་དང་བུད་མེད་ལ་ཁུ་ཁྲག་འབྱུང་བ་ནི་ལོ་བཅུ་གཉིས་དང་བཅུ་དྲུག་གི་མཚམས་ནས་ཡིན་པར་བཤད་དོ། །དམར་ཆའི་མེས་དཀར་ཆ་བཞུས་ནས་འོག་སྒོར་འབེབས་པའི་དམར་ཆ་ནི། སྤྱིར་ཁྲག་མེའི་ཁམས་
ཀྱི་ངོ་བོ་ཡིན་པས་ལུས་ཀྱི་རྩ་ནང་ནས་རྒྱུ་བའི་ཁྲག་གི་ཁམས་ཐམས་ཅད་དང། བྱེ་བྲག་ཏུ་རོ་མ་ནས་རྒྱུ་བའི་ཁྲག་གི་ཁམས་དྲོད་ཀྱི་ངོ་བོར་འབར་བ་ཡོད་ཀྱང། གཏུམ་མོའི་གཙོ་བོ་ནི་དབུ་མ་ན་གནས་པའི་ཁྲག་ཡིན་ཏེ། གཏུམ་མོའི་མེ་སད་པར་བྱེད་པའི་རླུང་དབུ་མ་ནས་རྒྱུ་
བ་ལ་བཤད་ལ། དེའི་གནད་ཀྱིས་དེས་སྦར་བར་བྱ་བའི་མེའང་རྩ་གཞན་གྱི་ནང་གི་མེ་མིན་ནོ། །དེའང་གཙོ་བོར་ལྟེ་བ་དང་དེའི་འོག་སུམ་མདོར་གནས་པའི་ཁྲག་ནི་ཁམས་ཡིན་ཏེ། ལྟེ་བར་གནས་པ་ནི་མང་དུ་བཤད་ལ། སཾ་བཧུ་ཊ་ལས། ཚངས་པའི་མེ་ནི་སུམ་མདོར་
གནས། །ཞེས་ཀྱང་གསུངས་ཏེ། སྔ་མ་ནི་ཨ་ཡིག་ཏུ་བཤད་ལ་ཕྱི་མ་ནི་ཀྵ་ཡིག་ཏུ་གསུངས་སོ། །ལྟ་བའི་ཨ་ཐུང་དེའི་འཁོར་ལོའི་དབུས་སུ་གནས་བར་ལན་མང་དུ་གསུངས་ཤིང། འགྲེལ་པ་རྣམས་ལས་ཀྱང་ཨ་བ་དྷཱུ་ཏཱིའི་ནང་དུ་འགོད་པར་གསུངས་པས་དབུ་མའི་
ནང་གི་རྡུལ་གྱི་ངོ་བོ་ཡིན་ནོ། །དེའི་ཕྱིར་མེ་དེས་བཞུ་བར་བྱ་བའི་སྤྱི་བོའི་ཧཾ་ཡིག་ཀྱང་སྤྱི་བོའི་འཁོར་ལོའི་དབུས་ཨ་བ་དྷཱུ་ཏཱིའི་ནང་ན་གནས་པའོ། །ལྟེ་བར་གཏུམ་མོའི་མེ་འབར་བ་དེའི་དབུ་མའི་ནང་དུ་ཞུགས་པ་འཁོར་ལོ་སོ་སོའི་འདབ་མར་ཞུགས་ནས་འགྲོ་བས་

[023B] དེས་རྩ་གནས་དེ་ཐམས་ཅད་ནས་བྱང་སེམས་རེ་ཞུ་བར་ཡང་བྱེད་དོ། །རོ་མར་རླུང་དང་ཁུ་བའང་ཀྱང་ཁྲག་ཤས་ཆེ་བས་རྩ་དེར་ཁྲག་འབབ་པར་གསུངས་ལ། དེ་བཞིན་དུ་རྐྱང་མར་ཡང་དེ་གསུམ་ག་འབབ་ཀྱང་རོ་མ་ལ་
བལྟོས་ཏེ་ཁུ་བ་ཤས་ཆེ་བས་དེ་འབབ་པའི་རྩར་གསུངས་སོ། །དབུ་མར་ཡང་དེ་གསུམ་ག་འབབ་ཀྱང་སེམས་ཀྱི་བཞོན་པའི་རླུང་མེ་སད་བྱེད་དེར་འབབ་པ་ཤས་ཆེ་བས་རླུང་འབབ་པ་དང་སེམས་འབབ་པ་ཞེས་གསུངས་ལ། རོ་རྐྱང་གཉིས་ལ་བལྟོས་ཏེ་ཁུ་བའང་དེར་
འབབ་པ་ཤས་ཆེ་བས་ཤེས་རབ་ཟླ་བ་འབབ་པར་བཤད་པ། དེ་ནི་ཀུན་འདར་མར་རབ་གྲགས། ཞེས་གསུངས་སོ། །དེ་ལྟར་ན་གང་ཞུ་བར་བྱ་བ་ནི་ཁུ་བ་དང། དེ་ཞུ་བར་བྱེད་པ་ནི་ཁྲག་དང། ཁྲག་འབར་བྱེད་ནི་རླུང་ཡིན་ལ། དེ་གསུམ་གའི་གཙོ་བོ་ཡང་ཨ་བ་དྷཱུ་ཏཱི་ན་གནས་
པ་ཡིན་ནོ། །རྒྱུད་རྡོ་རྗེ་ཕྲེང་བར་སྙིང་ག་དང་ལྟེ་བའི་འཁོར་ལོའི་དབུས་ན་མི་ཤིགས་པ་རེ་གནས་པར་བཤད་པ་ནི་ནཱ་ད་ལ་བཤད་དེ། བསྒྱུར་ན་སྒྲ་འམ་སྒྲ་ཙམ་ཞེས་པའོ། །སྤྱི་བོའི་ཧཾ་ཡིག་ལ་མི་ཤིགས་པར་སཾ་བཧུ་ཊ་ལས་བཤད་པས་མགྲིན་པའི་དབུས་སུའང་མི་ཤིགས་
པའི་ནཱ་ད་ཤེས་པར་བྱའོ། །དེའང་རྒྱུད་རྡོར་ཕྲེང་ལས། མི་ཤིགས་ནཱ་དའི་གོ་འཕང་ཅན། །རྣམ་རྟོག་ཐམས་ཅད་རྣམ་པར་སྤངས། །སྤྲུལ་གྱི་ལྕེ་ལྟར་གཡོ་བ་དང། །ཚངས་ལ་སོགས་པའི་ཕ་མ་དང། །ཟད་པ་མ་ཡིན་གཡོ་བ་ཡིན། །འབྱུང་བའི་ཚོགས་ནི་རྣམ་པར་
སྤངས། །གྲངས་བྲལ་ཟད་མེད་སྐྱེ་བ་མེད། །ལྟེ་བ་སྤྲུལ་པའི་འཁོར་ལོར་གནས། ཞེས་གསུངས་པ་ནི་ཨ་ཐུང་ཞེས་གྲགས་པའི་གཏུམ་མོ་ཡིན་ཏེ། རྒྱུད་དེ་ཉིད་ལས། གང་ཕྱིར་མཁའ་འགྲོ་རྣམས་སྡུད་པ། །དེ་ཕྱིར་བསྡུས་པའི་མཁའ་འགྲོར་བརྗོད། །ལྟེ་བའི་དབུས་ན་

[024A]༄༅། །རྟག་བཞུགས་པ། །ཉི་མ་སྟོང་དང་མཚུངས་པའི་འོད། ཅེས་གསུངས་པའི་ཕྱིར་རོ། །འདི་ཉིད་སཾ་བཧུ་ཊར་བདག་མེད་མ་དང། དཔྱིད་ཐིག་ཏུ་རྡོ་རྗེ་ཕག་མོར་ཡང་བཤད་པས་མཁའ་འགྲོ་མ་རྣམས་བསྡུས་པའི་ངོ་བོའོ། །ཡང་དེ་ཉིད་ལས། ཆོས་ཀྱི་འཁོར་
ལོའི་པད་དབུས་ན། །སྒྲ་ཙམ་ཡང་དག་གནས་པ་ནི། །རྟོག་མེད་སྣང་བ་མེད་པ་དང། །གཉིས་སུ་མེད་ཅིང་དྲི་མ་མེད། །དཔེ་བྲལ་བྱ་བ་མེད་པ་དང། །གཞི་མེད་བླ་གབ་མེད་པ་དང། །ཡེ་ཤེས་དབང་ཕྱུག་མཆོག་ཏུའོ། །འབྱུང་དང་རྡུབ་པ་རྣམ་པར་སྤངས། །ཞེས་གསུངས་སོ། །
སྙིང་གའི་མི་ཤིགས་པ་འདིས་མཚོན་པའི་དོན་ནི་དུ་མ་ཞིག་ཡོད་ཀྱང་ཀུན་རྫོབ་ཏུ་གནས་ཚུལ་ནི། ཡིད་ཀྱི་ཤེས་པའི་སེམས་དང། སེམས་དེའི་རྟེན་ཐིག་ལེ་དཀར་དམར་གཉིས་དང། རླུང་འོད་ཟེར་ལྔ་པ་འོད་གསལ་གྱི་རླུང་ཞེས་འགྲེལ་པ་ལས་བཤད། ལྷན་ཅིག་སྐྱེས་པའི་
རླུང་ནི་ཞེས་དེ་ཁོ་ན་ཉིད་གྲུབ་པ་ལས་འབྱུང་བའོ། །དེ་ལ་སྙིང་གི་པདྨའི་སྦུབས་ཀྱི་མཁའ་ལ་བཞུགས་པའི་ཡེ་ཤེས་རྡོ་རྗེ་ཞེས་ཀྱང་ཟེར་རོ། །རྒྱུད་དེ་ཉིད་ལས། གཙོ་བོ་ཆེན་པོ་མི་བསྐྱོད་པའི། །འཇིག་རྟེན་ཁམས་ནི་དེ་ཉིད་དོ། །དེར་ནི་རྟག་ཏུ་བཞུགས་པའི་ས། །སྲོག་གི་ཡེ་ཤེས་
མིང་ཅན་ཏེ། །ཞེས་སྲོག་འཛིན་གྱི་རླུང་ལ་གསུངས་ལ། འདི་སྣ་སྒོར་འབྱུང་འཇུག་མི་བྱེད་པར་གསུངས་པས་སྣ་བུག་གཉིས་ཀ་ནས་རྒྱུ་བའི་ཆུ་རླུང་ལ་སྲོག་འཛིན་དུ་བཤད་པ་དེ་མིན་གྱི། སྲོག་འཛིན་ཤིན་ཏུ་ཕྲ་བ་ས་ཆུ་ལ་ཐིམ་པ་ལ་སོགས་པའི་མཐར་རླུང་རགས་པ་རང་
བཞིན་ལ་ཐིམ་ནས་ཕྱིའི་སྣ་བུག་གི་རྒྱུ་བ་ཆད་ནས་སྟོང་པ་གསུམ་གྱི་དུས་དང་ཤི་བའི་འོད་གསལ་གྱི་དུས་སུའང་གནས་པའི་རླུང་དེ་ཡིན་ནོ། །འདི་ཉིད་ཡི་གེ་རུ་བཀོད་པ་ན་རྒྱུད་འདི་ལས་ཧཱུཾ་ཡིག་དང་ཨ་ཡིག་ཏུ་བཤད་པ་གཉིས་བྱུང། སཾ་བཧུ་ཊ་ལ་སོགས་པ་ནས་ཧཱུཾ་ཡིག་

[024B] སྤྱོད་བསྡུས་སུ་རྒྱུད་ཀྱི་ལུང་དྲངས་ནས་ཨ་ཡིག་ཏུ་བཤད་དོ། །འཁོར་ལོ་བཞིའི་ལྟེ་བར་བཀོད་པའི་ཡི་གེ་འདི་རྣམས་ལ་རྒྱ་གར་བ་དང་བོད་མང་པོས་གནས་དེ་ན་རྩ་ཡི་གེའི་རྣམ་པ་ཅན་རེ་ཡོད་པ་ཡིན་ཞེས་འདོད་དེ། དེ་ལྟ་ན་ཡི་གེ་མི་མཐུན་
པ་མང་པོ་བཤད་པ་དང་འགལ་བས་མི་འཐད་དོ། །དེས་ན་མན་ངག་སྙེ་མ་ལས་ངོ་བོ་ནི་སྔར་བཤད་པའི་གཏུམ་མོའི་རྡུལ་ལ་སོགས་པ་ཡིན་ལ། དེ་ཨ་ཐུང་དང་ཧཱུཾ་རིང་པོ་དང་ཨོཾ་ཤིན་ཏུ་རིང་པོར་བཤད་པ་ནི་གནས་དེ་དག་ན་རླུང་དང་རྩ་ཕྲད་པས་དེ་དག་གི་གདངས་ཀྱི་རྣམ་
པ་ཅན་འབྱུང་བ་ཡིན་ལ། དབྱིབས་ཨ་ལ་སོགས་པ་བཤད་པ་ནི་བློས་བཏགས་བསྒོམ་པ་ལ་བཤད་དེ་ལེགས་པ་ཡིན་ནོ། །སྤྱོད་བསྡུས་སུ་མི་ཤིགས་པ་ལས་རླུང་འཇུག་གནས་ལྡང་གསུམ་གྱི་ངོ་བོར་གྱུར་པའི་ཡི་གེ་གསུམ་གྱི་གདངས་འབྱུང་བར་གསུངས་པ་ནི་
སྙིང་གའི་མི་ཤིགས་པ་དེ་རྣམས་ཀྱི་རྟེན་ཡིན་པ་ལ་དགོངས་ཀྱི་ད་ལྟ་དེ་ནས་ལྡང་འཇུག་བྱེད་པར་སྟོན་པ་མིན་ནོ། །སྙིང་གའི་རྩ་མདུད་གྲོལ་བའི་གནས་དེར་རླུང་སེམས་ཐིམ་པ་ནི་རྣམ་རྟོག་བརྒྱ་རྩ་དང་བརྒྱད་ཅུ་འགོག་པའི་གནས་དམ་པ་ཡིན་པས། རྣམ་རྟོག་གིས་མི་བསྐྱོད་
པས་མི་བསྐྱོད་པའི་ཞིང་དུ་བཤད་དེ་མི་བསྐྱོད་པ་ཐུགས་ཀར་འགོད་པའི་དགོས་པའི་དགོས་པའང་དེས་ཤེས་པར་བྱའོ། །གནད་དེ་བདེ་བ་ཅན་གྱི་ཞིང་དུའང་བརྗོད་དེ་བདེ་བ་ཆེན་པོ་སྐྱེ་བའི་གནས་ཀྱི་མཆོག་དང། བྱང་ཆུབ་ཀྱི་སེམས་ནི་འཆི་བ་འགོག་པས་ཚེ་དཔག་མེད་ཡིན་ལ་
དེ་ལས་བྱུང་བའི་ཤེས་རབ་ཀྱི་འོད་མཐའ་ཡས་པའི་ཕྱིར་རོ། །འོད་དཔག་མེད་ཀྱི་ཞིང་དུའང་གསུངས་སོ། །མགྲིན་པའི་ནཱ་ད་ནི་ཨོཾ་ཡིག་གིས་མཚོན་པའི་ཁྲག་དང་བྱེ་བྲག་ཏུ་ནི་རླུང་ངོ། །ནཱ་ད་དེ་དག་གིས་མཚོན་པའི་དོན་ནི་སྟོང་པ་དང་བདེ་སྟོང་དབྱེར་མེད་པ་ལ་སོགས་པ་

[025A]༄༅། །མང་ངོ། །ལུས་ཆགས་ནས་གནས་པའི་ཚུལ་བཤད་ཟིན་ཏོ། །གཉིས་པ་ནི། དེ་ལྟར་ལུས་ཆགས་ནས་གནས་པ་དེ་མཐར་འཆི་བའི་ཚེ་སྡུད་པ་དང་ནུབ་པ་དང་ཐིམ་པའི་རིམ་པ་ལ་རྩ་སྡུད་པའི་རིམ་པ་ནི། རྒྱུད་རྡོར་ཕྲེང་ལས། གྲངས་ནི་བདུན་ཅུ་རྩ་
གཉིས་བརྗོད། །རེ་རེའང་འཁོར་ནི་སྟོང་སྟོང་ངོ། །ཐིམ་པ་ལོངས་སྤྱོད་བདག་པོར་འདོད། །གཙོ་བོ་ཡང་ནི་བསྡུས་པ་ལས། །གནས་རྣམས་ཀྱི་ནི་གྲངས་སུ་འགྱུར། །སླར་ཡང་བསྡུས་ནས་འགྲོ་བ་ནི། །གསུམ་དང་རྣམ་བརྒྱད་དབྱེ་བ་ཡིས། །ཉིན་དང་མཚན་མོའི་དབྱེ་བ་ཡིས་
ཐུན་ཚོད་སྐད་ཅིག་སྦྱོར་བ་ཡིས། །རྩ་རྣམས་གོང་ནས་གོང་དུ་ནི། །ནང་དུ་འགྲོ་བར་ཤེས་པར་བྱ། ཞེས་གསུངས་སོ། །དོན་གཉིས་རེ་རེ་ལ་སྟོང་སྟོང་དུ་འབྱེད་ཚུལ་ནི། གནས་ནས་ཉེ་བའི་དུར་ཁྲོད་ཀྱི་བར་བཅུ་ལ་རིགས་བརྒྱའི་དབྱེ་བས་འབྱེད་པ་དང། སླར་ཡང་བསྡུས་ནས་འགྲོ་བ་
ནི་དོན་གཉིས་པོ་ཉེར་བཞིའི་ཁོངས་སུ་འགྲོ་བ་སྟེ་གཙོ་བོ་ཡང་ཞེས་པ་དང་འབྲེལ་ལོ། །གསུམ་དང་རྣམ་བརྒྱད་དབྱེ་བ་ནི་བརྒྱད་ལ་གསུམ་གྱིས་བསྒྱུར་ནི་ཉེར་བཞིར་འགྲོ་བའོ། །ཉིན་མཚན་གྱི་དབྱེ་བ་ནི་ཆུ་ཚོད་ས་གཉིས་ཏེ་དེར་ཉེར་བཞི་སྡུད་དོ། །ཐུན་ཚོད་ནི་རྩ་བ་བརྒྱད་དེ་སོ་གཉིས་
ཀྱང་དེར་སྡུད་དོ། །བརྒྱད་ནི་སྐད་ཅིག་མ་གཅིག་ལ་སྡུད་པར་འགྲེལ་པས་བཤད་དོ། །གཙོ་བོ་ཡང་ནི་བསྡུས་ཞེས་སྔར་བཤད་པས་སླར་ཡང་བསྡུས་ཞེས་པ་ནི་ཉེར་བཞིའི་ཉིན་མཚན་ལ་ཐུན་བརྒྱད་དུ་ཕྱེ་བའི་རྩ་བརྒྱད་ལ་སྡུད་ཅིང། བརྒྱད་པོའང་རྩ་གསུམ་ལ་སྡུད་
དོ། །སྐད་ཅིག་གི་དབྱེ་བ་ནི་སྔ་མ་ལས་ཕྱི་མར་སྡུད་པ་མྱུར་དུ་སྡུད་པའི་དོན་དུ་བྱས་ན་འཐད་པར་སེམས་སོ། །ཡང་དེ་ཉིད་ལས། གཙོ་བོ་གསུམ་པོ་སླར་ཡང་ནི། །སྦྱོར་བས་གཅིག་པ་ཉིད་དུ་འགྲོ། ཞེས་པས་ནི་རོ་རྐྱང་གཉིས་ཀྱང་དབུ་མ་གཅིག་པུར་འགྲོ་བའོ།།

[025B] །དང་པོ་ལས་ཀྱི་རྣལ་འབྱོར་པས། །ཕྲ་བ་དེ་ནི་ཤེས་པར་དཀའ། །བསམ་གྱིས་མི་ཁྱབ་མཆོག་ཏུ་ཕྲ། །ཐིག་ལེ་ནཱ་ད་རྣམ་པར་སྤངས། །བདེ་བ་ཀུན་གྱི་གཞི་གསང་བ། །སྲོག་གི་རྟེན་གྱི་མཚན་ཉིད་
དང༑ ༑རྡོ་རྗེ་དབྱིངས་ཀྱི་དབང་ཕྱུག་དང། །དུས་ཀྱི་རྩར་ནི་རྣམ་པར་བཤད། །རོ་གཅིག་གོ་འཕང་བདག་ཉིད་ཅན། །རྣལ་འབྱོར་མ་ཡི་རྒྱུད་ལས་ཤེས། །ཞེས་རྩ་རྣམས་ཀྱིས་རྣམ་རྟོག་བསྐྱེད་པའི་ནུས་པ་རིམ་གྱིས་བསྡུས་ནས་དབུ་མར་ཐིམ་པ་དེ་རིམ་པ་དང་པོའི་རྣལ་འབྱོར་
པས་རྟོགས་དཀའ་བར་གསུངས་པས་རྫོགས་རིམ་གྱི་རྣལ་འབྱོར་བའི་ཡུལ་དུ་བསྟན་ནོ། །དེའི་ཕྱིར་སྡུད་རིམ་འདི་རྫོགས་རིམ་བསྒོམས་པའི་སྟོབས་ཀྱིས་བསྡུས་པ་ཡིན་མོད་ཀྱང་འཆི་བའི་དུས་ལ་སྦྱོར་བ་མི་འགལ་ཏེ་ལམ་གྱིས་ཀྱང་འཆི་རིམ་བཞིན་དུ་སྡུད་པའི་
ཕྱིར་རོ། །སྲོག་གི་རྟེན་གྱི་མཚན་ཉིད་ཅེས་པས་ནི་དབུ་མ་གཞན་གྱི་ནང་མིན་གྱི་སྲོག་རླུང་གི་རྟེན་སྙིང་གའི་རྩ་མདུད་ཀྱི་ནང་དུ་བསྟན་ནོ། །འགྲེལ་པར། རྣལ་འབྱོར་མ་ཡི་ཞལ་ལས་ཤེས། །ཞེས་བཏོན་ནས་ཡེ་ཤེས་ཀྱི་མཁའ་འགྲོ་མའི་གདམས་ངག་ལས་རྟོགས་
པར་བྱ་བར་འཚང་དོ། །རླུང་སྡུད་པའི་རིམ་པ་ནི། རྒྱུད་དེ་ཉིད་ལས། ཇི་ལྟར་ཟླ་བ་གཟས་བཟུང་ལྟར། །རླུང་རྣམས་རིམ་གྱིས་ཉམས་འགྱུར་བ། །སྔ་མ་བཞིན་དུ་གོང་ནས་གོང། །རང་གི་བདག་ཉིད་ཐིམ་པར་འགྱུར། །བཏང་བཟུང་སླར་ལ་འགྲོ་བར་བྱེད། །ཇི་ལྟར་
མེས་བསྲེགས་དངོས་པོ་མེད། །རྒྱུ་མེད་པར་ནི་ཐིམ་ནས་འགྲོ། ཞེས་གསུངས་ཏེ། བཏང་བཟུང་ནི་སྲོག་འཛིན་གྱི་རླུང་སྟེ་མཐར་དེ་ལ་ཐིམ་ནས་འགྲོ་བ་ནི་མེ་ཤི་བ་བཞིན་ནོ། །དེ་ལྟར་ན་རྩ་དང་རླུང་སྡུད་པའི་རིམ་པ་གཉིས་ཀྱིས་སྙིང་གར་སྡུད་པར་བཤད་ལ། དེའི་
[026A]༄༅། །རྒྱུ་མཚན་གྱིས་བྱང་ཆུབ་ཀྱི་སེམས་དཀར་དམར་སྡུད་དགོས་པ་རྣམས་ཀྱང་སྙིང་གའི་སེམས་རྟེན་གྱི་ཐིག་ལེ་གཉིས་ཨ་ལ་སྡུད་ཅིང། དེ་ནས་དེ་གཉིས་བྲལ་ནས་འཆིའོ། །སྔར་འོད་གསལ་ལས་རྣམ་ཤེས་དང་དེ་ལས་རླུང་སྐྱེ་བ་སོགས་
བཤད་པའི་འོག་ཏུ། ཇི་ལྟར་སྐྱེ་བ་དེ་ལྟའི་གནས། །ཐིམ་ནས་འགྲོ་བའི་རང་བཞིན་ཉིད། ཅེས་སྔར་ཇི་ལྟར་སྐྱེས་པའི་རིམ་པ་བཞིན་དུ་སྡུད་པར་གསུངས་ལ། དང་པོར་སྙིང་ག་ནས་ཆགས་པ་བཞིན་དུ་མཐར་ཡང་དེར་སྡུད་པ་ཡིན་ནོ། །འོ་ན་དབང་པོ་ལྔ་དང་དེ་ལ་
བརྟེན་པའི་ཡན་ལག་གི་རླུང་ལྔའི་སྡུད་རིམ་དང། རྣམ་གཞག་རིམ་པར་མིག་ནས་ལུས་དབང་གི་བར་སྔ་ཕྱིར་ཐིམ་པར་བཤད་པ་དང་འགལ་ཞིང། རྩ་བའི་རླུང་ལྔའི་ཐོག་མར་ཁྱབ་བྱེད་ཀྱི་རླུང་ཐིམ་དགོས་ན་དེའང་མི་འཐད་དེ། རྒྱུད་འདི་ཉིད་ལས། འཆི་བའི་མཐར་ནི་
འབྱུང་བར་འགྱུར། །ཞེས་གསུངས་པས་སོ་སྙམ་ན། དེ་ལ་ཁམས་བཞི་ཆགས་པ་དང་ཕུང་པོ་རྣམས་དང་དེ་ལས་སྐྱེ་མཆེད་ཆགས་པར་བཤད་པའི་ཐིམ་རིམ་ནི་ཡན་ལག་གི་རླུང་ལྔ་ཐིམ་པ་དང་དབང་པོ་ལྔ་ཐིམ་པ་ནི་གནས་གཅིག་ལ། དེ་ཉིད་སྐྱེ་མཆེད་ཐིམ་པའང་
ཡིན་ནོ། །དེའི་རྗེས་སུ་རྩ་བའི་རླུང་ལྔ་རིམ་གྱིས་སྡུད་པ་ནི་ཕུང་པོ་ཐིམ་པའི་དོན་ནོ། །དེ་ལྟར་ན་དང་པོར་ཡན་ལག་གི་རླུང་ཐིམ་པའི་རིམ་པ་བྱུང་ན། ཆགས་པའི་དུས་ཀྱི་རིམ་པ་ཅི་འདྲ་བ་རང་མ་བྱུང་ཡང་སྐྱོན་མེད་དོ། །དེ་ལྟ་མ་ཡིན་ན་ཆགས་པའི་ཚེ་མཐར་
རང་བཞིན་གྱི་རྟོག་པ་རྣམས་འབྱུང་བར་བཤད་ལ། ཐིམ་པའི་ཚེ་ས་ནས་རིམ་གྱིས་ཐིམ་པའི་འོག་ཏུ་རང་བཞིན་ཐིམ་པར་གསུངས་པ་དང་འགལ་བར་འགྱུར་རོ། །ཁྱབ་བྱེད་འཆི་བའི་དུས་མིན་པ་སྣ་བུག་ནས་མི་རྒྱུ་བར་གསུངས་པས། དཀྱིལ་འཁོར་

[026B] །དེའི་རྒྱུ་བ་ལོག་པའི་ཚེ་རླུང་རང་བཞིན་ལ་ཐིམ་ཞེས་པའི་སྐབས་སོ། །དེ་ནས་སྣང་བ་གཉིས་རིམ་གྱིས་ཐིམ་པའི་མཐར་འཆི་བའི་འོད་གསལ་འཆར་ལ། དེ་དུས་སུ་སྲོག་རླུང་ཕྲ་མོ་ཡོད་ལ་དེའི་དུས་
གཉིས་པ་ནས་རྣམ་ཤེས་འཕོ་བའི་ཚེ་སྙིང་གའི་སེམས་རྟེན་གྱི་རླུང་དང་ཐིག་ལེའང་གནས་ནས་འཕོའོ། །དེ་མ་ཐག་སྲོག་རླུང་ཤར་ཏེ་བར་དོ་གྲུབ་ནས་འཁོར་ལོ་བསྐོར་བ་བཞིན་དུ་འཁོར་ཏེ། རྒྱུད་རྡོར་ཕྲེང་ལས། སླར་ཡང་སྲོག་གི་རླུང་ཤར་ན། །ལས་ཀྱི་རླུང་ནི་སྣ་
ཚོགས་པ། །དེས་ནི་ལྷན་ཅིག་རྣམ་ཤེས་དང། །སླར་ཡང་འཇིག་རྟེན་གསུམ་དུ་གནས། །དེ་ལས་ལས་དང་དེ་ལས་སྐྱེ། །དེ་ལས་ཆགས་སོགས་བག་ཆགས་དང། །དེ་ལས་སླར་ཡང་འཆི་དང་སྐྱེ། །དེ་ལྟར་འཁོར་ལོ་བསྐོར་བ་འདྲ། །ཞེས་གསུངས་སོ། །འཆི་བའི་
དུས་སུའང་རྩ་དང་རླུང་ལ་སོགས་པ་མཐར་སྙིང་གའི་རྩ་མདུད་གྲོལ་བའི་གནས་སུ་སྡུད་པའི་དབང་གིས་སྡུད་རིམ་དེ་ལྟར་འོང་ངོ། །རྡོར་ཕྲེང་གི་ལེའུ་གསུམ་པ་ལས། འཁོར་ལོ་གསུམ་ལ་ཁྱབ་པའི་རླུང། །ཆོས་ཀྱི་འཁོར་ལོར་རྟག་ཏུ་གནས། །སྲོག་ཅེས་བྱ་བས་
འགྲོ་ལ་ཁྱབ། །རྣམ་རྟོག་མེད་པ་མཚན་ཕྱེད་ན། །ནམ་མཁའ་མཆོག་ལས་ཤར་ནས་ནི། །རླུང་གི་རང་བཞིན་འབྱེད་པར་བྱེད། །རླུང་དེ་དགུ་ཡི་རྣམ་པས་བརྒྱུད། །ཆོས་ཀྱི་འཁོར་ལོའི་རྣམ་ཐར་གནས། །མཚན་ཕྱེད་དུས་ནས་བརྩམས་ནས་ནི། །འཁོར་ལོ་
དྲུག་ལ་དགུ་བདག་ཉིད། །ཉི་མ་ཕྱེད་ཀྱི་མཐའ་རུ་ནི། །རླུང་རྣམས་ཀྱང་ནི་ལྡང་བར་བྱེད། །ཉི་མ་ཕྱེད་ནས་བརྩམས་ནས་ནི། །འཁོར་ལོ་དྲུག་ལ་དགུ་བདག་ཉིད། །མཚན་ཕྱེད་ཀྱི་ནི་དུས་ཀྱི་མཐར། །རླུང་རྣམས་གསལ་བར་རྒྱུ་བ་ན། །དེ་གཉིས་གནས་ཀྱི་

[027A]༄༅། །དབྱེ་བ་ཡིས། །སྣ་ཚོགས་པ་ཡི་རྟག་པར་འགྲོ། ཞེས་རླུང་བརྒྱ་རྩ་བརྒྱད་རྒྱུ་ཚུལ་གསུངས་སོ། །དེའང་ཁྱབ་བྱེད་ད་ལྟ་སྣ་བུག་ནས་རྒྱུ་བའི་བྱ་བ་མི་བྱེད་པས་དེ་དོར་བའི་ལྷག་མ་དགུ་འཁོར་ལོ་དྲུག་ལ་རྒྱུ་བའི་དབྱེ་བས་བརྒྱ་རྩ་བརྒྱད་དུ་བྱེད་པ་
རྣལ་འབྱོར་རྒྱུད་ཀྱི་ལུགས་དང། སྤྲུལ་པའི་འཁོར་ལོ་ལ་སོགས་པའི་འཁོར་ལོ་བཞི་ལ་དགུ་བཞི་སོ་དྲུག་རྒྱུ་བ་ལ་འཇུག་གནས་ལྡང་གསུམ་གྱིས་བསྒྱུར་བས་བརྒྱ་རྩ་བརྒྱད་དུ་བྱེད་པ་རྣམས་མའི་རྒྱུད་ཀྱི་ལུགས་སུ་འགྲེལ་པས་འཆད་དོ། །འགྲེལ་པའི་
གཞུང་ལ་ཉི་མ་ཕྱེད་ཅེས་པ་ནས། རླུང་རྣམས་གསལ་བར་རྒྱུ་བ་ན། ཞེས་པའི་བར་མེད་ལ། ཐུན་ཕྱེད་དུས་ནས་བརྩམས་ནས་ནི། །འཁོར་ལོ་དྲུག་ལ་དགུ་བདག་ཉིད། །ཐུན་ཕྱེད་ཀྱི་ནི་མཐའ་ཉིད་དུ། །ཞེས་བཏོན་ནས། ཐུན་ཕྱེད་ནི་བསྟན་བཅོས་ལས་
ཆུ་ཚོད་བཞིར་གྲགས་ལ་འཇིག་རྟེན་པ་ལ་དབྱུ་གུ་བརྒྱད་དུ་གྲགས་པར་འཆད་དོ། །ལེའུ་བཅུ་དྲུག་པ་ནས་ཉིན་ཞག་གཅིག་ལ་ཆུ་ཚོད་དྲུག་ཅུར་གསུངས་ལ། དབྱུ་གུ་ཡང་དེ་བཞིན་དུ་གསུངས་པ་ནི་འོད་གསལ་གྱི་ཆུ་ཚོད་བཞི་ཕྲི་བ་ཡིན་ཞེས་འཆད་དོ། །དེ་
ལྟ་ན་ཉིན་ཞག་གཅིག་ལ་ཐུན་ཕྱེད་པ་བརྒྱད་དུ་བྱེད་ན་ཆུ་ཚོད་སོ་གཉིས་ལས་མེད་པས་ཉུངས་ལ། ཐུན་ཕྱེད་ཉེར་བཞིར་བྱེད་ན་ནི་མངས་ཤིང། ཐུན་ཕྱེད་བཅུ་དྲུག་ཏུ་བྱེད་ནའང་ཆུ་ཚོད་རེ་བཞིར་འགྱུར་བ་དང། འཁོར་ལོ་རེ་རེ་དང་རླུང་རེ་རེ་ཐུན་ཕྱེད་དུ་བྱེད་
ནའང་མི་འགྲིག་གོ་དེས་ན་མཚན་ཕྱེད་དང་ཉིན་ཕྱེད་ཅེས་པའི་འགྱུར་ལེགས་པས། མཚན་ཕྱེད་ནས་ཉིན་ཕྱེད་ཀྱི་བར་ལ་ཆུ་ཚོད་སུམ་ཅུ་ཡོད་པ་དེ་ལ་དྲུག་གིས་བགོས་པས་ཆུ་ཚོད་ལྔ་ལྔ་ཐོབ་པས་དེའི་རིང་ལ་འཁོར་ལོ་རེ་ནས་རླུང་དགུ་དགུ་རྒྱུའོ། །

[027B] །རྣམ་རྟོག་མེད་པ་ནི་སྲོག་
རླུང་བམས་པོ་ལ་བྱེད་པ་དང། འབྱེད་པར་བྱེད་པ་ལ་འཇོམས་པར་བྱེད་ཅེས་འཆད་དོ། །འོན་ཀྱང་ཤར་ནས་ནི་འབྱེད་ཅེས་བཤད་དགོས་པས་རྒྱུ་བ་ལ་བྱའོ། །འགྲེལ་པར། ཆོས་ཀྱི་འཁོར་ལོའི་རྩ་དབྱེ་བ། ཞེས་བསྒྱུར་བ་ལྟར་ལེགས་པས། རླུང་དེ་དགུའི་གྲངས་ཀྱིས་
རྒྱུ་བའི་རྒྱུ་མཚན་ཆོས་འཁོར་ལ་རྩ་འདབ་བརྒྱད་ལྟེ་བ་དང་དགུའི་དབྱེ་བས་ཡིན་པར་འཆད་དེ་ལེགས་སོ། །དེའང་འཁོར་ལོ་དྲུག་གི་དབུས་ནས་སྲོག་རླུང་དང། མ་རླུང་གི་འཁོར་ལོ་གཉིས་མ་གཏོགས་པ་བཞི་ལ་རྩ་བའི་རླུང་ལྷག་མ་གསུམ་དང། ཡན་ལག་གི་རླུང་ལྔ་
རང་རང་གི་རྩ་འདབ་བརྒྱད་བརྒྱད་ལ་རྒྱུ་བ་དང། མེའི་འཁོར་ལོའི་འདབ་མ་གསུམ་ལ་རྩ་དབུ་མ་ལ་བརྟེན་པའི་མདུད་པ་གསུམ་དང་འདབ་མ་གསུམ་སྟེ་དྲུག་དབུས་དང་བདུན་ནུ་མ་གཡས་གཡོན་གཉིས་ཀྱི་རྩ་གཉིས་ཏ་དགུ་དང། རླུང་གི་འཁོར་ལོ་ལ་འདབ་མ་དྲུག་
དང་དབུས་ཏེ་བདུན། སྨིན་མ་གཡས་གཡོན་གྱི་མཚམས་ཀྱི་རྩ་གཉིས་ཏེ་དགུ་ལ་བརྟེན་ནས་རླུང་དགུ་དགུ་རྒྱུའོ། །དཀྱིལ་འཁོར་བཞིའི་རླུང་རྒྱུ་ཚུལ་གཞན་དང་འདྲ་ལ། ཡན་ལག་གི་རླུང་ལྔ་ནི་སྲོག་རླུང་གི་ངོ་བོར་གསུངས་པས་སྣ་གཉིས་ཀ་ནས་རྒྱུ་བའམ། ཡང་
ན་ཆ་མཉམ་དུ་བྱའོ། །རིམ་པ་ནི་འགྲེལ་པ་ལྟར་ན་ལྟེ་བའི་རྗེས་སུ་སྙིང་གི་དེ་ནས་མེ་འཁོར་དེ་ནས་ལོངས་སྤྱོད་ཀྱི་འཁོར་ལོ། དེ་ནས་རླུང་འཁོར་དེ་ནས་བདེ་ཆེན་གྱི་འཁོར་ལོ་དེ་ནས་ཡང་ལྟེ་བ་ནས་རྒྱུའོ། །ཡང་ན་སྙིང་གའི་རྗེས་ལ་མེ་འཁོར་ནས་རིམ་པ་

[028A]༄༅། །བཞིན་ལྟེ་བའི་བར་དུ་བྱའོ། །རླུང་དེ་རྣམས་གནས་རྣམས་སུ་རྒྱ་བ་ན་དུག་གསུམ་ལ་སོགས་པའི་རྣམ་རྟོག་བརྒྱ་རྩ་བརྒྱད་བསྐྱེད་པར་གསུངས་སོ། །དེ་ལྟར་ན་ཉིན་ཞག་གཅིག་གི་རླུང་ཡང་དང་པོ་སྙིང་ག་ནས་ཤར་ནས་མཐར་དེ་རུ་སྡུད་པ་ཡིན་
ནོ། །དེ་ནི་དེ་རྣམས་འཕགས་པ་ཡབ་སྲས་ཀྱི་གཞུང་དང་སྦྱར་བར་བྱ་སྟེ། སེམས་ཅན་ཀུན་གྱི་སྲོག་ཏུ་གྱུར་པའི་རླུང་འདི་ནི་རྣམ་ཤེས་ཀྱི་བཞོན་པ་སྟེ་དེ་ནི་རླུང་གི་ངོ་བོའོ། །དེ་ལ་དབྱེ་ན་སྲོག་འཛིན་ལ་སོགས་པའི་རླུང་ལྔའི་བདག་ཉིད་དེ་ལྔར་ཡོད་ལ། དེ་ཙམ་
དུ་མ་ཟད་རྒྱུ་བ་ལ་སོགས་པ་ཡན་ལག་གི་རླུང་ལྔར་ཡང་དབྱེར་ཡོད་པས་བྕུའང་ཡིན་ནོ། །བྱེད་ལས་ནི་ལས་ཀུན་བྱེད་པ་ཞིག་སྟེ་གཞུང་འདི་ནི་དགོངས་པ་ལུང་སྟོན་དང་སྡོམ་འབྱུང་ལས་ཅི་རིགས་སུ་འབྱུང་ངོ། །དེ་ལ་ཐ་མལ་པ་དང་རྣལ་འབྱོར་པའི་རྒྱུད་ལ་རླུང་
དང་ཡི་གེ་གསུམ་གྱིས་ལས་ཇི་ལྟར་བྱེད་པ་ནི། སྤྱོད་བསྡུས་སུ་རྒྱས་པར་གསུངས་ཏེ་རིམ་ལྔར་མི་གསལ་བ་གསལ་བར་བྱེད་པའོ། །སྤྱོད་བསྡུས་སུ་རླུང་བཅུས་ཐ་མལ་པ་དང་རྣལ་འབྱོར་པའི་རྒྱུད་ལ་ལུས་གནས་པའི་ཚེ་བྱ་བ་བྱེད་ཚུལ་མང་དུ་གསུངས་
ནས། མཐར་མི་ཤིགས་པ་ཐོབ་ནས་དངོས་པོ་མེད་པར་འགྱུར་རོ། །ཞེས་གསུངས་པའི་མི་ཤིགས་པ་ནི་སྔར་བཤད་པ་ལྟར་ཡིན་ལ། དེ་ཐོབ་པ་ནི་སྡུད་པའི་རིམ་གྱིས་དེར་ཐིམ་པའོ། །ཡི་གེ་གསུམ་གྱི་བྱ་བ་སྟོན་པའི་སྐབས་སུའང་དེ་ལྟར་ལུས་ལ་གནས་
པའི་སྐབས་སུ་ཐམས་ཅད་བྱས་ཏེ་མཐར་མི་ཤིགས་པར་ཞུགས་ནས་ཡང་ཐ་མལ་པའི་ལུས་ལ་བརྟེན་ཏེ་དེ་བཞིན་དུ་ཐམས་ཅད་བྱེད་དོ། །ཞེས་གསུངས་པའང་དེ་ཉིད་དོ། །རིམ་ལྔར་ཡང། སོ་སོར་བརྗོད་པའི་སྔགས་འདི་དག་དངོས་མེད་ངོ་བོ་ལས་བྱུང་བའོ་

[028B] རང་སྔགས་སྙིང་གར་བསམས་ནས་ནི། །སྲོག་ནི་ཐིག་ལེར་གྱུར་པར་བཞག་ཅེས་པས་རླུང་རྣམས་མཐར་སྙིང་གའི་མི་ཤིགས་པའི་ཐིག་ལེ་ལ་སྡུད་པར་བཤད་དོ། །དང་པོ་
གཅིག་ནི་དགུ་དགུས་ན། ཞེས་པའི་ཚིགས་བཅད་གཉིས་དང། ཐུང་ངུ་མ་ལུས་དག་ཏུ་འགྱུར། ཞེས་པས་ཀྱང་དོན་དེ་ཉིད་སྟོན་ཏེ། དེའང་རྟོགས་དཀའ་བས་སྤྱོད་བསྡུས་སུ་གསལ་བར་མཛད་དེ། ཨ་ཐུང་ངག་ཚིག་ཐམས་ཅད་ཀྱི་སྲོག་ཏུ་ཞུགས་ནས་འཇིག་རྟེན་དང་འཇིག་
རྟེན་ལས་འདས་པའི་བསྟན་བཅོས་ཀྱི་བར་གྱི་དག་ཐམས་ཅད་འགྲུབ་པའི་སྒོ་ནས་ཐུང་ངུ་ནི་ངག་མ་ལུས་པར་འགྱུར། ཞེས་པ་སྐྲ་པས་ཤེས་ཀྱང་དེའི་དེ་ཁོ་ན་ཉིད་མི་ཤེས་པ་དང། དེའང་ཨ་ནི་ཡིག་འབྲུ་ཀུན་གྱི་མཆོག་ཅེས་སོགས་དང། བསམ་གཏན་ཐམས་
ཅད་ཀྱི་སྒོར་གསུངས་པས་སྐྱེ་བ་མེད་པའི་དོན་ནི་དེའི་དེ་ཁོ་ན་དང། ཁྱད་པར་དུ་སྙིང་གི་དབུས་ན་གནས་པའི་ལྷན་ཅིག་སྐྱེས་པའི་ཨ་ཡིག་ཏུ་གསུངས་ཏེ། དེ་དག་གི་དོན་ནི་སྔར་བཤད་དོ། །དེས་ན་དགོངས་པ་ལུང་སྟོན་གྱིས་ཨ་ཐུང་དག་ཀུན་གྱི་རྒྱུ་དང་ཁྱབ་བྱེད་དུ་གསུངས་
པ་ནི་ངག་ཚིག་གི་སྲོག་ཏུ་ཞུགས་པ་ཙམ་མིན་གྱི། དེས་མཚོན་པའི་དོན་ལྷན་སྐྱེས་ཀྱི་རླུང་སེམས་སྙིང་ག་ན་གནས་པ་དེ་ཉིད་འཁོར་འདས་ཀུན་གྱི་རྩ་བ་དང། དེར་རླུང་སེམས་འདུ་བ་ཤེས་པའི་དོན་ཡིན་ཏེ། རྒྱུད་དེ་ལས་སྔགས་གསུམ་བཏུས་པ་ནི་ཕྱིའི་སྔགས་
ལ་མི་བྱེད་པར་ནང་གི་སྔགས་རླུང་འཇུག་གནས་ལ་གསུངས་པའི་ཕྱིར་རོ། །དེའི་ཕྱིར་དེའི་རྩ་བར་བཤད་པའི་ཨ་ཐུང་ནི་མི་ཤིགས་པའི་ཐིག་ལེ་ཡིན་པར་ཤེས་སོ། །སྤྱོད་བསྡུས་སུ་རིམ་ལྔར་མ་དྲངས་པའི་དགོངས་པ་ལུང་སྟོན་གྱི་གཞུང། ཇི་སྲིད་འཇིག་

[029A]༄༅། །རྟེན་བརྟགས་པ་དང། ཞེས་པ་ནས། ས་བོན་ལྟ་བུར་བཤད་པ་ཡིན། ཞེས་པའི་བར་གྱིས་རླུང་གིས་ཐམས་ཅད་བསྐྱེད་པར་བསྟན་ནོ། །གསུམ་པ་ནི། དེ་ལྟར་སྐྱེ་ཤིའི་རིམ་པ་བཤད་པ་དེ་རྟོགས་པ་ལ་བརྟེན་ནས་ལུས་ལ་གནད་དུ་བསྣུན་པའི་
ལམ་བསྐྱེད་ལུགས་ཇི་ལྟར་ཤེས་ཤེ་ན། རིམ་ལྔར། ཇི་ལྟར་ཆུ་འཛིན་དུ་མ་ནི་དབྱིབས་དང་མདོག་ནི་སྣ་ཚོགས་རྣམས། །ནམ་མཁའི་དབྱིངས་སུ་བྱུང་ནས་ནི། །དེ་ཉིད་དུ་ནི་ཐིམ་པར་འགྱུར། །དེ་བཞིན་རང་བཞིན་ཐམས་ཅད་ནི། །སྣང་བ་གསུམ་གྱི་རྒྱུ་ཅན་ཏེ། །
མ་ལུས་ཡུལ་ལ་ཞུགས་ནས་ནི། །འོད་གསལ་བར་ནི་འཇུག་པར་འགྱུར། །དེ་འདྲའི་རང་བཞིན་ཡེ་ཤེས་པས། །མི་ཤེས་མུན་པས་ཁེབས་པ་རྣམས། །དགེ་དང་མི་དགེའི་ལས་བྱས་ནས། །འགྲོ་བ་ལྔར་ནི་འཁོར་བར་འགྱུར། །ཞེས་སྔར་བཤད་པ་ལྟར་གྱི་
འཁོར་བའི་རིམ་པ་མི་ཤེས་པས་འཁོར་བར་འབྱུང་བ་དང། ཡང་དེ་ཉིད་ལས། རང་བཞིན་སྣང་བའི་སྦྱོར་བ་ནི། །གང་གིས་སྐྱེ་བོ་ཉོན་མོངས་པས། །དེ་ཉིད་ཤེས་ནས་ཡེ་ཤེས་ཅན། །སྲིད་པའི་གཟེབ་ལས་གྲོལ་བར་འགྱུར། ཞེས་རང་བཞིན་དང་སྣང་བ་
གཉིས་རྒྱུ་འབྲས་བུ་སྦྱོར་བ་གང་གིས་སེམས་ཅན་ཉོན་མོངས་པར་བྱས་པ་དེ་ཤེས་པའི་ཡེ་ཤེས་ཅན་ནི་གྲོལ་བར་གསུངས་ལ། སྤྱོད་བསྡུས་ལས་ཀྱང། དེ་ལྟར་བཤད་པའི་རྒྱུད་ལ་བརྟེན་ནས་རང་བཞིན་སྣང་བའི་རྗེས་སུ་འབྲངས་ནས། རང་གི་སེམས་ཡང་དག་
པ་ཇི་ལྟ་བ་བཞིན་དུ་མ་རྟོགས་པར་ལས་སུ་སྨྲ་བའི་སེམས་ཅན་རྣམས་འཁོར་བ་ཐོག་མ་མེད་པའི་རང་གི་རྣམ་པར་རྟོག་པ་ལས་བྱུང་བའི་ཉོན་མོངས་པ་དང་ལས་ཀྱི་འཆིང་བས་དར་གྱི་སྲིན་བུ་བཞིན་དུ་རང་བཞིན་དུ་རང་ཉིད་ཀྱིས་སྡུག་བསྔལ་གྱི་ཕུང་པོ་མངོན་

[029B] སྐྱེ་བ་གཅིག་ནས་གཅིག་ཏུ་ཉེ་བར་བསགས་པའི་དགེ་བ་དང་མི་དགེ་བའི་ལས་རྣམས་ཀྱི་འབྲས་བུ་རྣམ་པར་སྨིན་པ་མྱོང་ནས་ཡང་དོན་དམ་པའི་དཀྱིལ་འཁོར་ལ་འཇུག་པའི་རིམ་པས་ཕུང་པོ་ཡོངས་སུ་སྤངས་ཏེ། རླུང་གི་ཁམས་ཀྱིས་བླངས་
ནས་ཚོར་བ་དང་ལྡན་ཞིང་སྲིད་པས་རྗེས་སུ་བཅིངས་ལ་ཆོས་ཀྱི་དབྱིངས་ཀྱི་རྒྱུ་མཐུན་པ་ལས་བྱུང་བའི་དྲན་པས་ཡོངས་སུ་བཟུང་བ། དགེ་བ་དང་མི་དགེ་བའི་རྣམ་པའི་ཡིད་དང་ལྡན་པ། བྱིས་པ་ལོ་ལྔ་པ་དང་དྲུག་པ་ལྟ་བུ་ཐམས་ཅད་མཐོང་བ། དབང་པོ་ཐམས་ཅད་
ཚང་བ། དྲིའི་ཟས་ལ་སྤྱོད་པ། རྡོ་རྗེ་ལ་སོགས་པས་ཀྱང་མི་ཟློག་པ། མཚན་ཉིད་ཐམས་ཅད་དང་ལྡན་པ། ལས་ཀྱི་རྫུ་འཕྲུལ་གྱི་ཤུགས་དང་ལྡན་པ། ཞག་བདུན་ནི་འགྲོ་བའི་བར་དུ་གནས་ནས་རང་གི་རྣམ་པར་རྟོག་པ་ལས་བྱུང་བའི་ལས་དགེ་བ་དང་མི་དགེ་བས་བསྐུལ་བར་
གྱུར་པས་རྒྱུ་དང་རྐྱེན་ཐོབ་ནས། འགྲོ་བ་ལྔ་རྣམས་སུ་ཟོ་ཆུན་འཁྲུལ་འཁོར་གྱི་ཚུལ་གྱིས་ཡང་དང་ཡང་དུ་ཉིང་མཚམས་སྦྱོར་བ་ལེན་པར་བྱེད་ཅིང་འཁོར་བའི་སྡུག་བསྔལ་རྗེས་སུ་མྱོང་བར་འགྱུར་རོ། ཞེས་གསུངས་སོ། །དོན་དམ་པའི་དཀྱིལ་འཁོར་ལ་
འཇུག་པའི་རིམ་པ་ནི་ཕུང་སོགས་རིམ་གྱིས་ཐིམ་ནས། ས་ཆུ་ལ་ཐིམ། ཆུ་མེ་ལ་ཐིམ། མེ་རླུང་ལ་ཐིམ། རླུང་རགས་པ་རང་བཞིན་ལ་ཐིམ། རང་བཞིན་སྣང་བ་ལ་ཐིམ། སྣང་བའང་མཆེད་པ་ལ་ཐིམ། མཆེད་པ་ཉེར་ཐོབ་ལ་ཐིམ། ཉེར་ཐོབ་འོད་གསལ་ལ་ཐིམ་པ་
ཡིན་ཏེ། དེའང་སྔར་བཤད་པ་ལྟར་རྩ་དང་རླུང་དང་ཁམས་སྡུད་དགོས་པ་རྣམས་རིམ་གྱིས་དབུ་མར་ཞུགས་ཏེ། སྙིང་གའི་དབུ་མའི་རྩ་མདུད་གྲོལ་བའི་གནས་སུ་མི་ཤིགས་པ་ལ་ཐིམ་པའོ། །ཆོས་ཀྱི་དབྱིངས་ཀྱི་རྒྱུ་མཐུན་ལས་བྱུང་བ་ནི་བར་དོ་དེ་ཤི་བའི་འོད་

[030A]༄༅། །གསལ་ལས་བྱུང་བའོ། །དེ་ལྟར་ན་སྔགས་དང་མཚན་ཉིད་གཉིས་ཀའི་ལུགས་ཀྱིས་འཁོར་བར་འཇུག་རིམ་ཐུན་མོང་བ། སེམས་ཀྱི་དེ་ཁོ་ན་ཉིད་བདག་མེད་པའི་དོན་མ་རྟོགས་པར་བདག་ཏུ་བཟུང་བའི་དབང་གིས་ཉོན་མོངས་གཞན་རྣམས་
བསྐྱེད་ཅིང། དེས་ལས་བསགས་ཏེ་འཁོར་བ་དང། བླ་མེད་ཀྱི་གཞུང་ནས་བཤད་པའི་ཐུན་མོང་མ་ཡིན་པའི་འཁོར་ཚུལ་སྙིང་གའི་མི་ཤིགས་པའི་ཐིག་ལེ་ལས་བྱུང་བའི་རླུང་གིས་རྣམ་རྟོག་བསྐྱེད་ནས་ལས་བསགས་ཏེ། སྐྱེ་བ་ལེན་པ་དང་མཐར་ཡང་དེ་ཉིད་དུ་རིམ་གྱིས་
ཐིམ་པའི་ཚུལ་མ་ཤེས་ན་འཁོར་བར་འཆིང་ལ། དེ་གཉིས་ལེགས་པར་ཤེས་ནས་འཁོར་བ་ལས་གྲོལ་བར་གསུངས་སོ། །དེ་ལ་ཐུན་མོང་བའི་སྐྱེ་འཆིའི་རིམ་པ་ཤེས་ན་དེ་ལྡོག་པ་ལ་བདག་མེད་པའི་ལྟ་བ་དབུ་མ་ནས་བཤད་པ་བཞིན་དུ་འཚོལ་དགོས་པར་ཤེས་ནས་བདག་
མེད་པའི་ལྟ་བ་ཕུ་ཐག་ཆོད་པར་བྱེད་དོ། །ཐུན་མོང་མ་ཡིན་པའི་སྐྱེ་འཆིའི་རིམ་པ་ཤེས་པ་ལ་བརྟེན་ནས་ནི། སྐྱེ་འཆི་ཟློག་པ་ལ་རྣམ་རྟོག་བསྐྱེད་པའི་ལས་ཀྱི་རླུང་བཟློག་པའི་ཐབས་ཁྱད་པར་ཅན་ཞིག་ཤེས་དགོས་པར་མཐོང་ངོ། །དེའང་འཁོར་བ་ལས་གྲོལ་བ་ཙམ་ལ་དེ་དགོས་
པ་མ་ཡིན་ཏེ། ཉན་ཐོས་དང་རང་རྒྱལ་བས་ཀྱང་སྔགས་ཀྱི་ཐབས་ཁྱད་པར་ཅན་ལ་མ་བརྟེན་ཀྱང་འཁོར་བ་ལས་གྲོལ་བ་ཐོབ་པའི་ཕྱིར་རོ། །དེས་ན་འཁོར་བར་འཁོར་བའི་རྒྱུ་ཉོན་མོངས་ཟད་པ་ཙམ་དུ་མ་ཟད་དེའི་བག་ཆགས་ཐམས་ཅད་ཀྱང་སྦྱོང་བར་འདོད་པ་ཡིན་ལ། དེའང་
ཕ་རོལ་ཏུ་ཕྱིན་པ་ལྟར་བསྐལ་པ་མང་པོས་བསྒྲུབ་པ་མ་ཡིན་བྱི་མྱུར་དུ་འཚང་རྒྱ་བར་འདོད་པའོ། །འདོད་ཆགས་དང་ཞེ་སྡང་ལ་སོགས་པའི་རྣམ་རྟོག་འཁོར་བར་འཆིང་བྱེད་རྣམས། བདག་འཛིན་ལས་སྐྱེ་བར་ཕར་ཕྱིན་གྱི་ཐེག་པར་གསུངས་པ་དེ་བཀག་ནས། དེ་རྣམས་

[030B] ལས་ཀྱི་རླུང་གིས་དེའི་ལྷན་ཅིག་བྱེད་རྐྱེན་བྱེད་པས་དེའི་ནུས་པ་འགོག་པ་ཡིན་ནོ། །དེས་ན་བདག་ཏུ་འཛིན་པས་འཁོར་བ་བསྐྱེད་པའི་ཉེར་ལེན་གྱི་ཕུང་པོ་འགོག་པའི་
ཐབས་དམ་པ་བདག་མེད་རྟོགས་པའི་ཤེས་རབ་དང་བྲལ་ན། ལས་རླུང་གིས་ལྷན་ཅིག་བྱེད་རྐྱེན་བྱེད་པའི་ནུས་པ་རགས་པ་རེ་ཞིག་ལོག་ཀྱང། སྲིད་པ་ལས་གྲོལ་མི་ནུས་པས་གཉིས་ཀ་དགོས་སོ། །དེ་ལྟ་བུའི་ལམ་སྔ་མ་ལ་ནི་རྩད་ནས་འབྱིན་པའི་ནུས་པ་ཡོད་ལ། དེ་ལམ་ཕྱི་མ་
དང་བསྡོམས་པ་ན་མྱུར་དུ་རྩད་ནས་འབྱིན་ནུས་པས་ལམ་མྱུར་བ་ཡིན་ནོ། །དེ་ལ་བླ་མེད་ཀྱི་རྒྱུད་གཉིས་དང་དེའི་དགོངས་འགྲེལ་ཁུངས་ཐུབ་ཀྱི་གཞུང་ནས་དངོས་སུ་བཤད་པ་གསལ་མ་གསལ་ཅི་ཡོད་ཀྱང། རྫོགས་རིམ་གྱི་དུས་སུ་ལས་ཀྱི་རླུང་རྩ་གཡས་གཡོན་ལ་རྒྱུ་བ་བཀག་ནས་དབུ་མར་
བཅུག་སྟེ་ཞི་བར་བྱེད་པ་ལ་ཁྱད་པར་མེད་པར་མཐུན་ནོ། །རྣལ་འབྱོར་མའི་རྒྱུད་རྣམས་ལས་ནི་དེ་མང་དུ་གསལ་བར་གསུངས་ལ། རྣལ་འབྱོར་གྱི་རྒྱུད་གསང་བ་འདུས་པ་ལས་དངོས་སུ་མི་གསལ་ཡང། བཤད་པའི་རྒྱུད་རྡོ་རྗེ་ཕྲེང་བས་ཡང་དང་ཡང་དུ་གསལ་བར་འཆད་པའི་ཕྱིར་རོ། །དེས་
ན་རྫོགས་རིམ་གྱིས་འོད་གསལ་སྟོང་པ་ཉིད་ལ་འཇུག་པའི་རིམ་པ་ནི་འཆི་རིམ་བཞིན་དུ་འོང་སྟེ། སྔར་བཤད་པ་ལྟར་འཆི་བའི་དུས་སུའང་རླུང་ལ་སོགས་པ་དབུ་མར་སྡུད་པའི་རྒྱུ་མཚན་གྱིས་ཐིམ་རིམ་དེ་ལྟར་འབྱུང་བའི་ཕྱིར་རོ། །དངོས་པོ་ལ་དེ་ལྟར་གནས་ཀྱང་རྒྱུད་དང་དེའི་དགོངས་
འགྲེལ་གྱི་བཤད་ཚུལ་ལ་ནི་གསང་འདུས་ཀྱི་སྐོར་མ་གཏོགས་པ་གཞན་དུ་གཞི་དུས་སུ་ཐིམ་རིམ་དང། ལམ་དུས་ཀྱི་ཐིམ་རིམ་གྱིས་སྟོང་པ་བཞི་སྐྱེ་བ་མི་རྒྱས་སོ། །སྤྱོད་བསྡུས་ལས། ངག་དབེན་གྱི་སྐབས་སུ་རླུང་རྣམས་མཐར་མི་ཤིགས་པར་ཞུགས་ནས་འོད་གསལ་

[031A]༄༅། །དངོས་པོ་མེད་པར་འཇུག་པ་དང། སེམས་དབེན་གྱི་སྐབས་སུ་སྔར་དྲངས་པ་ལྟར་ཡེ་ཤེས་རྡོ་རྗེ་ཀུན་ལས་བཏུས་པའི་ལུང་དྲངས་ནས། ཤི་བའི་འོད་གསལ་ལས་སྐྱེ་བའི་རིམ་པ་དང། དེ་དག་ལས་དོན་དམ་པའི་དཀྱིལ་འཁོར་འོད་གསལ་དུ་འཇུག་པར་བསྟན་པས་
གཞི་དུས་ཀྱི་ཐིམ་རིམ་དང། མངོན་པར་བྱང་ཆུབ་པའི་སྐབས་སུ་ནང་གི་མངོན་བྱང་འཆད་པའི་སྐབས་དང། ཤིན་ཏུ་སྤྲོས་མེད་ཀྱི་སྤྱོད་པའི་སྐབས་སུ་ལམ་དུས་ཀྱི་ཐིམ་རིམ་གྱི་སྒོ་ནས་འོད་གསལ་དུ་འཇུག་ཚུལ་བསྟན་ནོ། །དཔལ་ཀླུའི་བྱང་ཆུབ་ཀྱིས་ལས་མཐའ་རྣམ་འབྱེད་དུ་ས་
ཆུ་ལ་ཐིམ་པ་སོགས་གསལ་བར་བསྟན་ཞིང། རྣམ་གཞག་རིམ་པའི་དོན་དམ་པའི་དཀྱིལ་འཁོར་གྱི་སྐབས་སུ། གཞི་དུས་ཀྱི་དོན་དམ་པའི་དཀྱིལ་འཁོར་ལ་འཇུག་ཚུལ་དང། དེར་བཤེད་པའི་རྡོ་རྗེ་ཕྲེང་བའི་དོན་དམ་པའི་དཀྱིལ་འཁོར་ལ་འཇུག་ཚུལ་བཤད་པ་ནི། མདོར་
བྱས་སུ་ལྷག་མོས་འོད་གསལ་དུ་སྡུད་པ་ལ་གསུངས་པས་བསྐྱེད་རིམ་གྱི་ཐིམ་རིམ་དང། ཡང་བསམ་གཏན་གཉིས་ཀྱིས་འོད་གསལ་དུ་འཇུག་ཚུལ་ལའང་བཤད་པས་རྫོགས་རིམ་གྱི་ཐིམ་རིམ་དང་གསུམ་ལ་བཤད་དོ། །སྒྲོན་གསལ་དུ་ཡན་ལག་དྲུག་གེ་བཤད་པའི་སྐབས་
སུ་ས་ཆུ་ལ་ཐིམ་པ་སོགས་ཀྱི་སྒོ་ནས་རྫོགས་རིམ་གྱི་ཐིམ་རིམ་འཆི་རིམ་བཞིན་དུ་གསུངས་སོ། །འདི་ལ་བརྩོན་འགྲུས་ཅན་ཚེ་འདི་ལ་འཚང་རྒྱ་བས་ཀྱང། ལས་རླུང་རིམ་གྱིས་དབུ་མར་བསྡུས་ཏེ་སྤྲོས་པ་བཅད་པའི་ཐིམ་རིམ་གྱི་སྒོ་ནས་འོད་གསལ་དུ་འཇུག་པ་མ་གོ་བས་
འཆི་རིམ་བཞིན་དུ་བཤད་པའི་ལམ་རྣམས་ལེ་ལོ་ཅན་བར་དོར་འཚང་རྒྱ་བའི་ལམ་ཁོ་ན་ལ་སྔོན་གྱི་འདུས་པ་བ་ཁ་ཅིག་གིས་སྦྱོར་ཏེ། རྫོགས་རིམ་གྱི་གནད་མ་རྟོགས་པའོ། །དེ་ལྟར་འོད་གསལ་དུ་འཇུག་པའི་འཆི་རིམ་གྱི་ཐིམ་རིམ་བཞིན་དུ་བྱེད་པ་ལ་ནི། འཆི་བ་ཆོས་

[031B] དེ་ལྟ་ན་དའི་མཐར་འོད་གསལ་གྱི་ངང་ནས་ཆུ་ལས་ཉ་འཕར་བའི་ཚུལ་དུ། རླུང་སེམས་ཀྱི་སྐུར་བཞེངས་པ་ལ་བར་དོ་ལོངས་སྐུར་འཁྱེར་བ་དང། དེས་གདུལ་བྱའི་དོན་དུ་སྤྲུལ་པའི་སྐུ་བཟུང་བ་ལ་སྐྱེ་བ་སྤྲུལ་སྐུར་འཁྱེར་བ་ཞེས་པའང་གདོན་མི་ཟ་བར་
བྱ་དགོས་མེད་ཀྱང། ཚུལ་དེའང་རྒྱུད་དང་དགོངས་འགྲེལ་གཞན་ནས་གསང་འདུས་ཀྱི་སྐོར་ལྟར་ཅུང་མི་གསལ་ལོ། །སྐྱེ་ཤི་བར་དོ་གསུམ་ཇི་འདྲ་བ་དེ་འདྲ་བའི་རིམ་པ་གཉིས་ཀྱི་ལམ་རྒྱུད་ལ་བསྐྱེད་པ་ལ། སྐྱེ་ཤི་བར་དོ་གསུམ་སྐུ་གསུམ་དུ་འཁྱེར་བའི་ལམ་ཞེས་ཐ་སྙད་བྱེད་པས་
བསྐྱེད་རིམ་གྱིས་འཆི་བ་ཆོས་སྐུར་འཁྱེར་བ་ནི་ལྷག་མོས་འོད་གསལ་དུ་སྡུད་པའི་རིམ་པ་རྣམས་སོ། །བར་དོ་ལོངས་སྐུར་འཁྱེར་བ་ནི་མངོན་བྱང་ལྔ་ལས་དང་པོའི་མགོན་པོ་བསྐྱེད་པའི་རིམ་པ་རྣམས་སོ། །སྐྱེ་བ་སྤྲུལ་སྐུར་འཁྱེར་བ་ནི་དང་པོའི་མགོན་པོ་སྤྲུལ་སྐུར་བསྒྱུར་བ་ནས་སེམས་
དཔའ་སུམ་བརྩེགས་ཀྱི་བར་ཡིན་ལ། དེ་མན་ཆད་ནི་སངས་རྒྱས་ནས་ཀྱི་མཛད་པ་དང་སྦྱོར་བ་ཡིན་ཏེ། རིམ་པ་དང་པོ་དང་གཞི་དུས་ཀྱི་སྐྱེ་འཆི་བར་དོ་རྣམས་ཆོས་མཐུན་སྦྱར་ནས་སྦྱང་གཞི་སྦྱོང་བྱེད་ངོ་འཕྲོད་པར་བྱེད་འདོད་ན་ལུགས་འདི་ལ་བརྟེན་ནས་གཞན་དག་ཀྱང་ཤེས་
པར་བྱའོ། །འདི་རྣམས་རྒྱས་པར་རྣམ་གཞག་རིམ་པའི་འགྲེལ་པར་བཤད་ཟིན་པས་འདིར་མ་སྤྲོས་སོ། །དེ་ལ་རླུང་གནས་གཞན་དུ་རྒྱུ་བ་དབུ་མར་འཇུག་པའི་སྒོ་ནི་རྩའི་འཁོར་ལོ་གར་ཡོད་པ་དེ་ན་རེ་རེ་ཡོད་དེ། དབུ་མ་ལས་གྱེས་པའི་རྩ་འདབ་རྣམས་ནི་དེ་དང་ཁག་འབྲེལ་
དུ་ཡོད་པས་དབུ་མ་ནས་འདབ་མར་རླུང་དང་ཐིག་ལེ་འཕོ་བ་དང། འདབ་མ་ནས་དབུ་མར་དེ་གཉིས་ཚུར་ལ་འདུ་བའི་ཕྱིར་རོ། །འཁོར་ལོ་བཞི་ལ་དགའ་བ་རེ་རེ་འཇིག་པའང་དེ་དག་ཏུ་རྩ་འདབ་ནས་བྱང་ཆུབ་ཀྱི་སེམས་འདུ་ཐབས་རེ་ཡོད་པའི་ཕྱིར་ཏེ། དཔེར་ན་དང་པོ་སྤྱི་བོར་འདུས་

[032A]༄༅། །ནས་དེ་ནས་རྩ་འདབ་སོ་སོ་ལ་བབ་པ་རྣམས་སླར་ཡང་མགྲིན་པར་གནས་གཅིག་ཏུ་འདུ་བ་ལྟ་བུའོ། །དེས་ན་ཁུངས་ཐུབ་ཀྱིས་རླུང་སེམས་དབུ་མར་འཛུད་པའི་སྒོ་ཐ་དད་དུ་གསུངས་ཏེ། འདི་ལྟར་དུས་འཁོར་གྱི་སྐོར་རྣམས་སུ་ཐོག་མར་ལྟེ་བའི་གནས་སུ་བུམ་པ་
ཅན་གྱི་རླུང་སྦྱོར་གྱིས་སྲོག་དབུ་མར་འཇུག་པར་གསུངས་ལ། བདེ་མཆོག་རིམ་ལྔར་ཐོག་མར་སྙིང་གར་ཐིག་ལེ་ལས་སེམས་བཟུང་ནས་དབང་པོའི་ཤེས་པ་རླུང་དང་བཅས་པ་སྡུད་པར་བཤད། འཇམ་དཔལ་ཞལ་ལུང་ལས་ཐོག་མར་སྙིང་གའི་ཐིག་ལེ་ལ་སེམས་འཛིན་ཞིང་དེ་
ནས་ནོར་བུར་ཐིག་ལེ་ལ་སེམས་འཛིན་པར་གསུངས་པ་དང། ནག་པོ་སྤྱོད་པ་དང་ཌོཾ་བི་པས་ཐོག་མར་ལྟེ་བར་གཏུམ་མོ་ལ་སེམས་གཏད་ནས་རླུང་སེམས་སྡུད་པར་བཤད་པ་ལྟ་བུ་རྣམས་ཡིན་ནོ། །འཕགས་པ་ཡབ་སྲས་ཀྱི་བཞེད་པས་བསྐྱེད་རིམ་གྱི་ཕྲ་ཐིག་བརྟན་པའི་འོག་ཏུ་ལུས་
དབེན་གྱི་ངོ་བོ་སོར་སྡུད་བསམ་གཏན་སྔོན་དུ་བཏང་ནས་ཐོག་མར་སྲོག་རྩོལ་རྡོ་རྗེའི་བཟླས་པའི་སྒོ་ནས་རླུང་སེམས་དབུ་མར་འཇུག་པ་ཡིན་ནོ། །དོན་དེ་ལྟར་གནས་ཀྱང་དེ་ལྟར་ཡིན་པར་འཕགས་པ་དང་ཤཱཀྱ་བཤེས་གཉེན་དང་ཀླུ་བྱང་དང་ཟླ་བ་གྲགས་པའི་གཞུང་རྣམས་སུ་
གསལ་པོར་མ་བཤད་ཅིང། འདུས་པའི་རྩ་རྒྱུད་དང་དེའི་རྒྱུད་ཕྱི་མ་དང་ཡེ་ཤེས་རྡོ་རྗེ་ཀུན་ལས་བཏུས་པའི་རྒྱུད་ཆུང་བ་དང། ལྷ་མོ་བཞིས་ཞུས་པའི་རྒྱུད་རྣམས་སུའང་གསལ་བར་མ་བྱུང་ངོ། །འོན་ཀྱང་བཤད་རྒྱུད་རྡོ་རྗེ་ཕྲེང་བས་ཤིན་ཏུ་གསལ་བར་བཤད་ལ་
འཕགས་པ་ལྷས་སྤྱོད་བསྡུས་སུ་དགོངས་པ་ལུང་སྟོན་དྲངས་པའི་སྐབས་ཤིག་ལས་ཀྱང་ཅུང་ཟད་བཤད་པ་ཞིག་ཡོད་དོ། །རིམ་ལྔར། རྡོ་རྗེ་བཟླས་གནས་རྣལ་འབྱོར་པ། །སེམས་ལ་དམིགས་པ་ཐོབ་པར་འགྱུར། ཞེས་རྡོར་བཟླས་ཀྱིས་སེམས་དབེན་གྱི་ཡེ་ཤེས་

[032B] ཡང་རིམ་ལྔར། སྣང་བ་རླུང་གི་བཞོན་པས་ཆེས་ཆེར་གཡོས་ན་དེ་མ་ཐག་རང་བཞིན་གྱི་རྟོག་པ་རྣམས་སྐྱེ་བར་གསུངས་པས། སྣང་བ་རྟོག་མེད་བསྐྱེད་པ་ལ་རང་བཞིན་གྱི་རྟོག་པ་རྣམས་བཅད་དགོས་པ་དང། དེ་གཅོད་པ་ལ་རང་བཞིན་གཡོ་བྱེད་ཀྱི་རླུང་
བཅད་དགོས་པར་ཤེས་སོ། །དེ་ཤེས་ན་ཡེ་ཤེས་ཀྱི་སྐྱེད་བྱེད་རྡོར་བཟླས་ཀྱིས་ལས་རླུང་དང་རྣམ་རྟོག་འགོག་དགོས་པར་ཤེས་ཏེ། རྒྱུས་འབྲས་ཨུ་བསྐྱེད་པ་ལ་འབྲས་བུ་དེ་མངོན་དུ་འགྱུར་བའི་གེགས་བསལ་དགོས་པ་ནི་སྤྱིའི་ལུགས་ཡིན་པའི་ཕྱིར་རོ། །དོན་འདི་དཔལ་རྡོ་རྗེ་ཕྲེང་བར་
གསལ་བར་གསུངས་ཏེ། རྣམ་རྟོག་རླུང་ནི་རྣམ་གཅོད་པ། །ཞེས་པ་ནས། དེ་ནས་རྡོ་རྗེ་འདས་རིམ་མཆོག་ཅེས་པའི་བར་སྔར་དྲངས་པ་དང། དེའི་འཕྲོ་ནས། རྫོགས་རིམ་རྣལ་འབྱོར་ཡན་ལག་ནི། །རྣམ་པར་རྟོག་པ་འཇོམས་བྱེད་པ། །ཕྲ་བའི་དེ་ཉིད་བླ་ན་མེད། །ཆོ་ག་བཞིན་
བསྒོམས་རྣལ་འབྱོར་པ། །བློ་དང་ལྡན་པས་སྔོན་བཞིན་བསྒོམ། །སྲིད་པའི་འཆིང་བ་གཅོད་པར་བྱེད། །རྣལ་འབྱོར་ཆེན་པོ་ཡེ་ཤེས་ཆེ། །དེ་ཉིད་ཆེན་པོ་རྨད་བྱུང་ཆེ། །ངེས་པར་བསྒོམས་པས་ཡང་དག་ནི། །རྣམ་རྟོག་རླུང་ནི་གཅོད་པར་བྱེད། །ཅེས་སོ། །དེའང་རྣམ་རྟག་སྐྱེད་པའི་རླུང་གི་
གཙོ་བོ་སྲོག་ཐུར་གཉིས་ཡིན་ཞིང་དེ་གཉིས་སྐུའི་རྩ་རྐྱང་མ་དང་གསུང་གི་རྩ་རོ་མ་གཉིས་ནས་རྒྱུ་ལ། དབུ་མར་རླུང་རྒྱུ་བ་རྣམ་རྟོག་མེད་པའི་རླུང་ཡིན་པས། རྩ་དབུ་མ་དེ་གཉིས་ལས་མཆོག་ཡིན་པ་དང། རྣལ་འབྱོར་པས་རྣལ་འབྱོར་གྱི་སྟོབས་ཀྱིས་དབུ་མར་རླུང་བཅུག་པ་
གང་ཐོབ་པ་དེ་ནི་སེམས་ཅན་གྱི་དོན་བྱེད་ནུས་པ་དང། དེར་རླུང་བཅུག་པ་དེར་གནས་པ་ནི་རླུང་བརྒྱ་རྩ་བརྒྱད་ལས་རྒྱལ་བ་ཡིན་ཏེ། བྱིས་པའི་རྣལ་འབྱོར་པ་བསྐྱེད་རིམ་པས་དེ་མི་ཤེས་པ་དང། སྐད་ཅིག་གིས་མངོན་པར་བྱང་ཆུབ་པའི་འོད་གསལ་ནི་རླུང་དབུ་མར་

[033A]༄༅། །བཅུག་པ་དེ་ཡིས་ཐོབ་པར་རྒྱུད་འདིར་གསུངས་སོ་ཞེས་གསུངས་ཏེ། སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རྒྱུ་བར་བྱེད། །དེ་གཉིས་ཁོ་ན་རྟོགས་བཅས་ནས། །རླུང་གཉིས་སུ་ནི་གསལ་བར་གསུངས། །སྐུ་དང་གསུང་གི་སྙིང་པོ་གཉིས། །ལ་ལ་ན་དང་
ར་ས་ན། །ཨ་བ་དྷཱུ་ཏཱི་མཆོག་གི་རྩ། །དེ་གཉིས་དབུས་མ་མཆོག་གི་མཆོག་རྣམ་རྟོག་མེད་པའི་རླུང་གང་ཡིན། །རྟག་ཏུ་རྒྱུ་ཞིང་ཀུན་ལ་ཁྱབ། །རྣལ་འབྱོར་གང་ཐོབ་རྟག་ཏུ་ནི། །སེམས་ཅན་དོན་བྱེད་ནུས་པར་འགྱུར། །རླུང་གི་རང་བཞིན་བྱེ་བྲག་ནི། །བརྒྱ་དང་བརྒྱད་ལས་གང་རྒྱལ་བ།།
དུས་ཀུན་ཏུ་ནི་རྒྱལ་ནས་གནས། །རྣལ་འབྱོར་བྱིས་པས་མི་ཤེས་པས། །སྐད་ཅིག་གཅིག་མངོན་རྫོགས་བྱང་ཆུབ། །དེ་ཡིས་ཐོབ་པར་རྒྱུད་འདིར་གསུངས། །དེ་ནི་གང་ཚེ་སྐད་ཅིག་ཐོབ། །དེ་ནི་སྐད་ཅིག་མཆོག་ཏུ་གསུངས། །ཞེས་གསུངས་ཤིང། རླུང་དབུ་མར་བཅུག་པ་དེ་ལ་ཇི་ལྟར་ཐོབ་
པའི་རིགས་པ་སྟེ་སྦྱོར་བ་ནི་དང་པོར་བསྐྱེད་རིམ་མཐར་ཕྱུང་ནས། དེ་ནས་རྡོར་བཟླས་ཟླ་བ་དྲུག་ཏུ་བྱེད་པའོ། །ཞེས་གསུངས་ཏེ། དེ་ཡང་ཇི་ལྟར་ཐོབ་པར་བྱེད། །དེ་ལ་རིགས་པ་རུ་ནི་བརྗོད། །ཐོག་མ་རྣལ་འབྱོར་པ་ཆེན་པོ། །ཞེས་པ་ནས། ཧཱུཾ་བཟླས་པ་ནི་མཚུངས་མེད་བྱ། །ཞེས་
པའི་བར་སྔར་དྲངས་པ་ལྟར་འབྱུང་ཞིང། དེའི་འཕྲོ་ནས། མཆོག་ཏུ་རྒྱུན་མི་འཆད་པར་ནི། །ཟླ་བ་དྲུག་ཏུ་བྱས་ནས་ཀྱང། །དེ་རྗེས་སྐད་ཅིག་དེ་ལ་འཐོབ། ཅེས་གསུངས་ཏེ། སྐབས་གཞན་མང་པོར་ཡང་རྡོར་བཟླས་ཟླ་བ་དྲུག་ཏུ་བྱས་པས་འགྲུབ་པར་གསུངས་སོ། །དགོངས་པ་ལུང་སྟོན་
པ་ལས་ཀྱང། ཉི་ཟླ་རབ་ཏུ་སྦྱོར་བ་ལས། །དབུགས་ནི་འགྲོ་བ་ལ་ཁྱབ་པ། །བྱང་ཆུབ་སེམས་ནི་རང་གཅིག་པུ། །དགེ་དང་མི་དགེའི་འབྲས་སྤངས་ནས། །ནམ་མཁའ་འདྲ་བར་འགྱུར་བ་ཡིན། ཞེས་གསུངས་ཏེ། ཟླ་ཉི་ནི་རོ་རྐྱང་ངོ། །དེ་གཉིས་རབ་ཏུ་སྦྱོར་བ་ནི་དབུ་མར་དེ་གཉིས་ཀྱི་

[033B] འདིར་མི་གསལ་ཡང་འདུས་པའི་བཤད་རྒྱུད་རྡོར་ཕྲེང་ལས། ཟླ་བ་དང་ཉི་མ་རྒྱུ་བའི་རྩ་རོ་རྐྱང་གཉིས་ལ་བཤད་པས་སོ། །འགྲོ་བ་ལ་ཁྱབ་པའི་དབུགས་བྱང་ཆུབ་ཀྱི་སེམས་རླུང་ཞེས་གྲགས་པ་གཅིག་པུ་ལ་རྡོར་བཟླས་བྱས་པས། ལས་གཉིས་ཀྱི་དབང་གིས་
འབྲས་བུ་འཁོར་བར་འཁྱམས་པ་སྤངས་ནས་ནམ་མཁའ་སྟེ་འོད་གསལ་ཇི་འདྲ་བ་དེ་འདྲ་བར་འགྱུར་བ་སྟེ་དེར་འཇུག་པའོ། །འགྱུར་རྙིང་ལས། དངོས་པོ་མེད་པས་འགྲོ་ཁྱབ་པ། ཞེས་ཀྱང་འབྱུང་ངོ། །རྡོ་རྗེ་བཟླས་པས་སྲོག་དབུ་མར་འཇུག་པ་ནི་བདེ་མཆོག་རིམ་ལྔར་ཡང་གསུངས་ཏེ་
ཉི་མ་དང་ཟླ་བའི་བདག་ཉིད་ཅན་གྱི་ལམ་སྟོང་པ་ཉིད་ཀྱི་རང་བཞིན་ནམ་མཁའ་སྟོང་པ་ཉིད་ཀྱི་ངོ་བོ། གང་ནས་བར་ཆད་མེད་པར་རླུང་འཇུག་པ་དང་འབྱུང་བར་འགྱུར་བའི་རླུང་མ་དང་རླུང་ལྷན་ཅིག་སྦྱར་ཏེ། གཅིག་ཏུ་བྱས་པའི་སེམས་གཟུང་བར་བྱའོ། །སེམས་ཀྱི་བཞོན་པར་གྱུར་པའི་རླུང་
ངེས་ཀྱང་བློའི་གཞི་རང་ཁྱིམ་དུ་འཁྱེར་རོ། །ཤེས་རབ་བློ་ཐབས་སེམས་དང་གཅིག་ཏུ་འགྱུར་ཏེ་གཉིས་སུ་མེད་པའི་རང་བཞིན་དུ་སོན་པ་ནི་སངས་རྒྱས་ཐམས་ཅད་སྐྱེད་བྱེད་ཀྱི་རང་བཞིན་རྡོ་རྗེ་འཆང་ཉིད་སྒྲུབ་པར་བྱེད་པ་ཡིན་ནོ། ཞེས་གསུངས་སོ། །དེ་ལ་ཟླ་ཉི་ནི་རོ་རྐྱང་ངོ། །དེའི་བདག་
ཉིད་ཅན་ནི་གང་ལ་དེ་གཉིས་འདུས་པ་དབུ་མའོ། །དེའི་ལམ་ནི་རྩ་དེའི་ཁོང་སྟོང་སྟེ་དེ་ཉིད་ནས་ངོ་བོའོ། །རྩའི་ལམ་གང་ནས་ཏེ་དེ་ནས་རྒྱུན་ལྡན་དུ་རླུང་འབྱུང་འཇུག་བྱེད་པའི་ལམ་དེ་དང་རླུང་གཉིས་གཅིག་ཏུ་སྦྱོར་བ་ནི་དབུ་མ་ནས་རྒྱུན་དུ་འཇུག་པར་བྱེད་པའོ། །དེ་ནས་རྒྱུ་བ་ལ་སེམས་
གཏོད་པ་ནི་སེམས་འཛིན་པའོ། །དེ་ལྟར་བྱས་པའི་འབྲས་བུ་ནི་རླུང་དབུ་མ་ནས་རྒྱུ་བ་དེས་ཀྱང་རང་གི་ཁྱིམ་སྙིང་གའི་དབུས་སུ་འཁྱེར་རོ། །རང་གི་ཁྱིམ་ཇི་འདྲ་སྙམ་ན་བློ་སྟེ་རྣམ་པར་རྟོག་པ་དང་རླུང་སེམས་ཀྱི་དང་པོའི་གཞིའོ། །ཡང་ན་བློ་ནི་སེམས་སོ། །དེའི་གཞི་ནི་དེའི་བཞོན་

[034A]༄༅། །པའི་རླུང་སྟེ་དེ་རྣམས་རང་གི་ཁྱིམ་དུ་འཁྱེར་བའོ། །འདིས་དབུ་མ་ཉིད་ནས་བཟླ་དགོས་པར་བསྟན་ནོ། །རྡོ་རྗེའི་བཟླས་པ་ཉིད་ཀྱིས་ལྷན་ཅིག་སྐྱེས་པའི་རླུང་རང་གནས་སུ་གནས་པར་བྱས་ནས། ལས་རླུང་དང་རྣམ་རྟོག་ཐམས་ཅད་འགོག་པར་དེ་ཁོ་
ན་ཉིད་གྲུབ་པ་ལས་ཀྱང་གསུངས་ཏེ། ཇི་སྐད་དུ། དེ་ཡོངས་སུ་མཉེས་པ་ལས་དེའི་བཀའ་ལུང་གིས་དེ་ལྟ་བུའི་རླུང་དབང་པོ་རྣམས་ལས་བཀུག་སྟེ། རྒྱུན་དུ་འཇུག་པ་དང་འབྱུང་བའི་བྱ་བ་བྱེད་པའི་ལམ་རྣལ་མ་ཉིད་དུ་གནས་པར་བྱེད་དོ། །དེས་ནི་ཡང་དག་པ་མ་ཡིན་པའི་
རྟོག་པའི་ཚོགས་མཐའ་དག་འོབས་ཀྱིས་བསྐོར་བའི་ནང་དུ་དྲི་མ་དང་བཅས་པའི་སྲེད་པའི་ཆུའི་ཚོགས་ཀྱིས་བཀང་སྟེ། སྲིད་པའི་ཤིང་སྦངས་ཏེ་ཆུས་གཏོར་བས་བསྐྱེད་དེ། ཤིན་ཏུ་རིང་བ་སྐྱེས་པས་འདོད་པའི་འབྲས་བུ་མིག་དགའ་བ་སྐྱེད་པ་དང། རྣ་བ་བདེ་བར་བྱེད་པ་
དང། དྲི་ཞིམ་པ་དང། རོ་ཞིམ་པ་དང། མཁྲང་ཞིང་སྦོམ་ལ་སྣ་ཚོགས་པ་མང་པོ་ཉམས་སུ་མྱོང་བར་བྱེད་པའི་རྒྱུ་གསར་དུ་སྐྱེ་བའི་སྲིད་པ་ལོག་པར་འགྱུར་རོ། །དེའང་ལྷན་ཅིག་སྐྱེས་པའི་རྗེས་སུ་ཚོལ་ཏེ། དེར་གནས་ནས་ཕྱི་རོལ་གྱི་བྱ་བ་ཐམས་ཅད་སྤོང་མེད་ཀྱི་
དེར་ཡང་ལྷན་ཅིག་སྐྱེས་པའི་བྱ་བ་བྱེད་དོ། །དེ་ཉིད་ཀྱིས་འབྲེལ་ཞིང་ཉམས་སུ་མྱོང་བ་གཡོ་བའི་བདག་ཉིད་དུ་རྣམ་པར་གནས་སོ། །དེར་ཡང་ཁྱད་པར་མ་དམིགས་པས་ཉམས་སུ་མྱོང་བའི་དངོས་པོ་ལ་སླར་ཡང་ཉམས་སུ་མྱོང་བའི་རྗེས་སུ་ཆགས་པའི་འཇུག་པ་
ལྡོག་པར་བྱེད་དོ། །མང་པོས་ཅི་ཞིག་བྱ་སྟེ། གང་གི་ཚེ་ཕྱི་རོལ་ཏུ་གྱུར་པའི་བརྟགས་པའི་རང་བཞིན་རྣམ་པར་བཅད་པ་དེའི་ཚེ་འདི་རང་གི་ངོ་བོ་ལ་གནས་པར་འགྱུར་རོ། །དེར་ཡང་གཉུག་མའི་ཡུལ་ཕྲ་མོ་ལ་འཇུག་པ་ལས་རྗེས་སུ་ཆགས་པ་ཟད་པས་འབད་པ་བཅོམ་

[034B] བདག་ཉིད་ཀྱི་གནས་ལ་མངོན་པར་ཕྱོགས་པར་འགྱུར་རོ། །དེས་ནི་ཡོན་ཏན་མཐའ་དག་དང་ལྡན་པར་འགྱུར་བས་བརྟན་པའི་ཡོན་ཏན་དང་ལྡན་པར་འགྱུར་ཏེ། བརྟན་པས་ན་གཞན་གྱི་དོན་གྱི་ཡོན་ཏན་དང་ལྡན་པར་འགྱུར་རོ། །དཔེར་ན་ནམ་མཁའི་ངོས་སུ་ཁྱབ་པའི་ཆུ་འཛིན་གྱི་ཚོགས་
སྟུག་པོ་དེངས་པར་གྱུར་པ་ན། གང་དུ་སོང་བ་མི་ཤེས་པ་དེ་བཞིན་དུ་རླུང་འྡིའང་སྔར་རྒྱུན་མི་འཆད་པར་འགྱུར་བ་ལ། དེ་ལྟར་ཐིམ་པར་གྱུར་པ་ན་མཆོག་ཏུ་ལྡོག་ཅིང་ཚིམ་པ་ཐོབ་པས་གང་དུའང་འགྲོ་བར་མི་འགྱུར་རོ། །ལྷན་ཅིག་སྐྱེས་པའི་རླུང་རང་གི་གནས་སུ་གནས་པས་
རྟོགས་པར་འགྱུར་རོ། །ལྷན་ཅིག་སྐྱེས་པའི་རླུང་རང་གི་གནས་སུ་གནས་པས་རྟོག་པའི་ཚོགས་ལས་གྲོལ་ཞིང་སྟོང་པ་ཉིད་ཀྱི་རང་བཞིན་གྱིས་ཐུགས་ཚིམ་པར་བྱེད་པ་ཅི་ཞིག་ལྟར་སྐྱེ་སྟེ། འདི་ལས་འཁོར་བ་འདིར་ཐབས་ཐུགས་རྗེ་ཆེན་པོ་མང་དུ་རྒྱུན་མི་འཆད་པར་གོམས་
པར་བྱས་པས། མཐའ་ཡས་པའི་སེམས་ཅན་རྣམས་ཀྱི་དོན་མཛད་པའི་རྒྱུ་ཐོབ་པ་ཡིན་ནོ། །ཞེས་སོ། །རླུང་དབང་པོའི་སྒོར་རྒྱུ་བ་བཀུག་ནས་འབྱུང་འཇུག་གི་ལམ་ཉིད་དུ་གནས་པར་རམ་འཇོག་པར་བྱེད་དོ། །ལམ་ཇི་འདྲ་སྙམ་ན་རྣལ་མ་སྟེ་ཨ་བ་དྷཱུ་ཏཱིའི་ལམ་དུའོ། །ཇི་ལྟར་
འཇོག་ན་རྒྱུན་དུའོ། །དེ་ལྟར་བཞག་པའི་རླུང་གི་རྣལ་འབྱོར་དེས་ནི་སྲིད་པ་ལོག་པར་འགྱུར་རོ་ཞེས་སྦྱར་རོ། །ལྡོག་ལུགས་དེ་ཡང་རྡོར་བཟླས་བྱས་པས་རླུང་དང་སེམས་རྣམས་ལྷན་ཅིག་སྐྱེས་པའི་རླུང་མི་ཤིགས་པའི་ཐིག་ལེའི་རྗེས་སུ་ཚོལ་བ་སྟེ་དེར་འགྲོ་ཞིང་རྗེས་སུ་འཇུག་
གོ་རླུང་སེམས་རྣམས་ལྷན་སྐྱེས་ཀྱི་རླུང་གི་གནས་དེར་གནས་པ་སྟེ་ཐིམ་ནས་ཕྱི་རོལ་གྱི་ཡུལ་ལ་འཇུག་པའི་བྱ་བ་ཐམས་ཅད་སྤོང་ངོ། །དེ་ལྟ་ནའང་རླུང་གི་བྱ་བ་ཐམས་ཅད་མེད་པ་ནི་མ་ཡིན་ཏེ། རླུང་ཐིམ་པའི་གནས་དེར་ཡང་ལྷན་སྐྱེས་ཀྱི་རླུང་གི་བྱ་བ་ནི་ཡོད་དོ།།

[035A]༄༅། །མདོར་ན་རྡོར་བཟླས་ཀྱིས་རླུང་སེམས་དབུ་མར་བསྡུས་ནས་ཕྱི་རོལ་གྱི་ཡུལ་ལ་མངོན་པར་ཞེན་པ་བཅད་པ་དེའི་ཚེ་ལྷན་སྐྱེས་ཀྱི་འདི་ལས་རླུང་གི་གཞི་མི་བྱེད་པར་རང་གི་ངོ་བོ་ལ་གནས་པར་འགྱུར་ལ། དེའི་ཚེ་མ་བཅོས་གཉུག་མའི་དོན་ཤིན་ཏུ་ཕྲ་བའི་དེ་ཁོ་ན་ཉིད་ལ་
ཞུགས་པའི་དབང་ལས། རང་གི་གནས་ལ་མངོན་དུ་ཕྱོགས་ཏེ་འཇུག་པས་ཡོན་ཏན་ཐམས་ཅད་བསྐྱེད་དོ། །ལྷན་སྐྱེས་ཀྱི་རླུང་རང་གི་གནས་ལ་གནས་ཞེས་པའི་རང་གནས་ནི་བདེ་མཆོག་རིམ་ལྔ་དང་འདྲ་སྟེ། སྙིང་གའི་དབུས་ཀྱི་མི་ཤིགས་པའི་ཐིག་ལེའི་གནས་སོ།།
འདིས་ནི་ནམ་མཁར་ནམ་མཁར་སྦྱོར་བ་བཞིན་དུ་སེམས་དང་འོད་གསལ་གཉིས་འཁྱུད་པའི་ཕྱག་རྒྱ་ཆེན་པོ་ནི། རྡོར་བཟླས་ཀྱི་རླུང་སྙིང་ག་རུ་ཐིམ་པར་བྱས་པའི་མཐུ་ལས་འབྱུང་བར་བཤད་དེ། བདེ་མཆོག་རིམ་ལྔའི་དོན་ཀྱང་དེ་ཡིན་ལ། འཕགས་པ་ཡབ་སྲས་ཀྱི་བཞེད་པའི་
གནད་ཀྱང་དེ་ཡིན་ནོ། །ཚུལ་འྡིའང་རྣལ་འབྱོར་མའི་ཞལ་གྱི་གདམས་པ་ལས་ཤེས་པར་བྱ་བར་བཤད་རྒྱུད་རྡོ་རྗེ་ཕྲེང་བ་ལས་གསུངས་ལ། བདེ་མཆོག་རིམ་ལྔའི་རྣལ་འབྱོར་མ་ཡིས་སྦས་པ་རྙེད་པའི་གདམས་ངག་ཏུ་གསུངས་ཤིང། ལྷན་ཅིག་སྐྱེས་པའི་རྣལ་འབྱོར་
མ་རྣམས་དབུ་རྒྱན་དུ་འདུས་པའི་ཞལ་ལས་བྱུང་བའི་གདམས་ངག་ནི་དེ་ཁོ་ན་ཉིད་གྲུབ་པ་ཡིན་ལ། དེ་གཉིས་ནས་འོད་གསལ་ཕྱག་རྒྱ་ཆེན་པོའི་གོ་འཕང་རྡོར་བཟླས་ཀྱིས་འགྲུབ་པའི་རྡོར་བཟླས་ནི་དབུ་མ་ཉིད་ནས་བྱ་བར་གསུངས་པ་འདི་འཕགས་པ་ཡབ་སྲས་ཀྱི་རྡོར་བཟླས་
ཀྱི་མན་ངག་ཏུ་ཤེས་པར་གྱིས་ཤིག་དེ་ལྟར་བྱས་ན་དབང་པོའི་སྒོ་ནས་ཡན་ལག་གི་རླུང་ལ་རྡོར་བཟླས་བྱེད་པ་དང། དབུ་མ་ལ་དམིགས་པར་རང་ག་བའི་རྡོར་བཟླས་བྱེད་པ་དང། རྡོར་བཟླས་རླུང་དབུ་མར་འཇུག་པའི་རྩ་ལམ་སྦྱོང་བ་ཙམ་དུ་འདོད་པ་རྣམས་ནི་རྡོར་བཟླས་ཀྱི་གནད་མ་

[035B] །བདེ་མཆོག་རིམ་ལྔ་ལས། མགལ་མེ་བསྐྱོད་པའི་རྣམ་པ་ཅན། །སེམས་ནི་ཡུལ་ལ་རབ་ཏུ་འཇུག་དེ་ནི་དེ་ལས་རྣམ་བཟློག་ནས། མཚོན་དུ་མེད་པ་མཚོན་པར་བྱ། ཞེས་མགལ་མེའི་འཁོར་ལོ་ལྟར་ཤིན་ཏུ་གཡོ་ཞིང་གཟུང་དཀའ་བའི་སེམས་ཡུལ་ལ་བརྒྱུག་པ་
རབ་ཏུ་བཟློག་ནས། ཐབས་གཞན་གྱིས་མཚོན་མི་ནུས་པའི་ལྷན་སྐྱེས་ཕྱག་རྒྱ་ཆེན་པོ་མཚོན་པར་བྱའོ་ཞེས་གསུངས་ནས། དེ་ཐབས་གང་གིས་མཚོན་ན་དེ་ཉིད་ལས། སྒྲ་དང་ཐིག་ལེ་ལྡན་པའི་སེམས། །སྙིང་གར་གཞག་བྱ་དེ་ནས་འདིའི། །རྨོངས་པའི་རབ་རིབ་འཇོམས་མཛད་ནི།།
མངའ་བདག་བཅོམ་ལྡན་འབྱུང་འགྱུར་ཏེ། ཞེས་གསུངས་ཏེ། སྙིང་གར་ཡིད་ཀྱི་ངོ་བོ་ཐིག་ལེ་སྒྲ་སྟེ་ནཱ་ད་དང་ལྡན་པ་ཞིག་བཞག་ནས། དེ་ལ་སེམས་གཡོ་མེད་དུ་བཞག་པས་ལྷན་སྐྱེས་འཆར་བར་གསུངས་སོ། །འདི་འདྲ་བའི་གནད་རྣམས་ནི་སྔར་བཤད་པ་ལྟར་སྙིང་གའི་
གནད་ཤེས་པ་ལ་རག་ལས་སོ། །དེའང་གཞུང་དེར་ཀུན་གཞིའི་ངོ་བོ་སྙིང་གའི་ཐིག་ལེ་ལ་དབང་པོའི་ཤེས་པ་ལྔ་བཞག་ནས་སེམས་མི་གཡོ་བར་བྱེད་པར་གསུངས་ཏེ། དབང་པོའི་ཤེས་པ་ལྔ་ནི་སྔར་དབང་པོ་ལས་རླུང་བཀུག་པའོ། །རྣམ་ཤེས་དྲུག་པ་མ་སྨོས་པས་ཀུན་གཞི་
ནི་དྲུག་པའི་ཡིད་ཡིན་གྱི་གཞན་དག་འདོད་པ་ལྟར་མིན་ནོ། །བདེ་མཆོག་རིམ་ལྔའི་རིམ་པ་ཐ་མ་ལས་ཀྱང། གཟུགས་སོགས་ཡུལ་རྣམས་ཀྱིས་དྲངས་ནས་ངོ་བོ་ཉིད་ཀྱིས་གཡོ་བའི་སེམས་སྙིང་གར་བརྟན་པར་བྱས་ན་ནམ་མཁའ་དང་འདྲ་བར་འགྱུར་བར་གསུངས་ཏེ་
སེམས་མི་གཡོ་བར་གནས་པའི་སེམས་འཛིན་ཙམ་མིན་གྱི་སྙིང་གར་རླུང་སྡུད་པའི་ཐིམ་རིམ་ཤེས་པ་ཡིན་པས་སྙིང་གའི་གནད་ཤིན་ཏུ་གལ་ཆེ་ལ་རྟོགས་དཀའ་བ་ཡིན་ནོ། །དེ་ལ་རྣམ་ཤེས་དྲུག་ཡུལ་དྲུག་ལ་གཡོ་བ་ནི་རླུང་གི་བྱེད་པ་ཡིན་ལ། དེའང་སྙིང་ག་ན་
[036A]༄༅། །ཡུལ་ཅན་དྲུག་ཡུལ་དྲུག་གཡོ་བྱེད་ཀྱི་རླུང་དྲུག་ཡོད་པ་དེ། དབང་པོ་དྲུག་ལ་བརྟེན་ནས་འཇུག་ལ། སྙིང་ག་ན་ཡུལ་དྲུག་གསལ་བར་བྱེད་པའི་རླུང་དྲུག་ཡོད་པ་དེས་ཀྱང་གཟུགས་སྒྲ་སོགས་གསལ་བར་བྱེད་དོ། །ད་འཆར་བ་ན་རང་བཞིན་གྱི་རྟོག་པ་རྣམས་འཆར་
ལ། དེ་རྣམས་རང་གནས་སུ་ནུབ་པ་ན་རྟོག་པ་དེ་རྣམས་ནུབ་པ་ཡིན་ཏེ། རྒྱུད་རྡོར་ཕྲེང་ལས། སྙིང་གི་དབུས་གནས་བདེ་བའི་དངོས། །སངས་རྒྱས་ཉི་མ་གསལ་བའི་འོད། །གཟུང་དང་འཛིན་པའི་གཟུགས་ཀྱིས་ཀྱང། །དེ་ནི་འོད་ཟེར་བཅུ་གཉིས་སོ། །འོད་འཕེལ་འོད་ཟེར་གཟི་བརྗིད་
མ། །གསལ་བ་འབར་མ་འོད་དམར་མ། །མིག་ལ་སོགས་པ་ལ་བརྟེན་ནས། །ཕྱི་རོལ་གཟུགས་སོགས་འཛིན་པ་པོ། །འོད་ཟེར་འོད་མ་སྣང་བ་མ། །གསལ་མཛེས་གསལ་འོད་ཉི་མ་གསལ། །ཕྱི་རོལ་གཟུགས་སོགས་རྣམ་པའོ། །དྲུག་པོ་འདི་དག་འོད་དུ་འདོད། །ལྷ་མོ་
རྣམས་ནི་གང་ཤར་བ། །ཡེ་ཤེས་ཉི་མ་འཆར་བ་ཡིན། །དེ་དག་ཡང་དག་ནུབ་པ་ནི། །དེའི་ཡང་མཆོག་ཏུ་ནུབ་པའོ། །འཆར་བ་ནུབ་པ་རྣམ་ཆད་པ། །གོ་འཕང་མཆོག་ཏུ་ཤེས་པར་བྱ། །རྣལ་འབྱོར་ཆེན་པོ་ལེགས་པར་སད། །སངས་རྒྱས་ཉི་མའི་སྡོམ་པའོ། ཞེས་སོ། །སྙིང་གི་
དབུས་གནས་མི་ཤིགས་པའོ། །བདེ་བའི་དངོས་ནི་བདེ་བའི་རང་བཞིན་ནོ། །སངས་རྒྱས་ནི་རང་བཞིན་རྣམ་དག་གིའོ། །ཉི་མ་གསལ་བའི་འོད་ནི་འོད་གསལ་གྱི་རླུང་ངོ། །འོད་དུ་འདོད་ཅེས་པ་ནི་དྲུག་ཚན་སྔ་མ་ཡང་ངོ། །ལྷ་མོ་ནི་རླུང་དེ་དག་གོ་ཡེ་ཤེས་ནི་སངས་རྒྱས་ཉི་མའོ། །རླུང་
བཅུ་གཉིས་པོ་དེ་དག་ཕྱིན་ཅི་མ་ལོག་པར་ནུབ་པ་ནི་སངས་རྒྱས་ཉི་མ་དེའི་འང་ནུབ་པ་སྟེ་གོ་འཕང་མཆོག་གི་རྒྱུའོ། །འཆར་ནུབ་ཟད་ནས་གནས་པ་ནི་བྱང་ཆུབ་ཀྱི་གོ་འཕང་ངོ། །སངས་རྒྱས་ཉི་མའི་སྡོམ་པ་ནི་རླུང་བཅུ་གཉིས་སྙིང་གར་ནུབ་པའོ། །རླུང་འདི་རྣམས་ཕལ་ཆེར་སྲོག་

[036B] དེའང་སྙིང་གའི་རྩ་འདབ་རྣམས་ཡུལ་ལྔ་འབབ་པའི་རྩར་བཤད་པས་དེ་དག་ནས་རྒྱུ་བའི་རླུང་དབང་པོའི་སྒོར་ཕྱིན་པ་ལས་གཟུང་འཛིན་དུ་འགྱུར་བའོ། །རྡོར་ཕྲེང་གི་སྐབས་གཞན་དུའང་དབང་ཤེས་རླུང་དང་འདྲེས་པ་བག་ཆགས་ཀྱིས་བསླད་པས་འཁོར་བར་
འཁྱམས་པས་དེ་བཟློག་པའི་དོན་དུ་རྡོར་བཟླས་བྱ་བར་གསུངས་པས། རྡོར་བཟླས་ཀྱིས་དེ་རྣམས་སྙིང་གའི་དབུ་མའི་ནང་དུ་སྡུད་པའོ། །དེ་བཞིན་དུ། མི་ཕྱེད་རྡོ་རྗེ་ཞེས་ནི་བརྗོད། །དེ་ནི་རླུང་དུ་ཡོངས་སུ་གྲགས། །ཡི་གེ་ཨ་ནི་ཕྱེ་བ་ཡིས། །རྣལ་འབྱོར་མཆོག་གིས་རྟག་ཏུ་རྟོགས། །དེའི་
རྟེན་སྙིང་གའི་པདྨ་ཡིས། །འདབ་མ་བརྒྱད་ཀྱིས་རྣམ་པར་བརྒྱན། །ཆོས་ཀྱི་འཁོར་ལོ་སྐལ་བ་བཟང། །ཐམས་ཅད་བདག་ཉིད་རྟག་ཏུ་བཞུགས། །དེ་ཡི་འདབ་མ་ལས་སྐྱེས་པ། །རྣམ་ཤེས་བརྒྱད་ནི་ཀུན་རྫོབ་བོ། །མིག་ལ་སོགས་པ་ཡང་དག་བརྟེན། །འགྲོ་བ་གསུམ་དུ་རྣམ་པར་སྤྱོད། །དེ་དག་
འཇོམས་པ་རླུང་རྡོ་རྗེ། །བགེགས་མཐར་བྱེད་པ་ཞེས་ནི་བརྗོད། །ཅེས་སྙིང་གའི་ཨ་ཡིག་སྲོག་རླུང་རྡོ་རྗེ་དང་དེའི་རྟེན་གྱི་པད་འདབ་ལ་གནས་པའི་རྣམ་ཤེས་བརྒྱད་པདྨ་ཡིན་ལ། དེ་གཉིས་ཨ་ཡིག་གིས་མདུད་པ་ཕྱེ་བའི་གནས་སུ་སྦྱོར་བ་ནི་རྡོ་རྗེ་པདྨ་གཉིས་མཉམ་པར་སྦྱོར་བར་བཤད་
དོ། །དེ་ལྟར་ན་དཔལ་འདུས་པ་རྩ་བཤད་ཀྱི་ལུགས་ཀྱིས་རྣམ་ཤེས་དང་རླུང་གཉིས་མར་ལ་མར་བཞག་པ་བཞིན་དུ་འདྲེས་ནས་འཁོར་བར་འཁོར་བའི་བྱ་བ་བྱེད་དོ། །དེ་འགོག་པ་ལ་ལས་འགོག་དགོས་དེ་འགོག་པ་ལ་ཉོན་མོངས་པ་འགོག་དགོས། དེ་འགོག་པ་ལ་རང་བཞིན་གྱི་རྟོག་པ་རྣམས་
དགག་དགོས། དེ་འགོག་པ་ལ་རང་བཞིན་གཡོ་བྱེད་ཀྱི་རླུང་དགག་དགོས། དེ་འགོག་པ་ལ་རྡོར་བཟླས་ཀྱིས་རླུང་རྣམས་དབུ་མར་བསྡུས་ནས་ས་ཆུ་ལ་ཐིམ་པ་ལ་སོགས་པའི་རིམ་གྱིས་ཐིམ་རིམ་རྣམས་བསྐྱེད་དགོས། དེའང་རླུང་རང་བཞིན་ལ་ཐིམ་པ་ནི་སྣ་བུག་དང་པོའི་སྒོར་རྒྱུ་བའི་རླུང་

[037A]༄༅། །རགས་པ་ཐིམ་པ་ཡིན་ལ་དེ་ནས་རང་བཞིན་སྣང་བ་ལ་ཐིམ་པའི་དུས་སུ་རང་བཞིན་གཡོ་བའི་རླུང་ཡར་ཐིམ་པ་ཡིན་ཏེ་རང་བཞིན་གཡོ་བའི་རླུང་ཕྲ་བའོ། །དེ་ནས་སྟོང་པ་བཞིའི་སྔ་མ་རྣམས་ཕྱི་མ་ལ་ཐིམ་ནས་འོད་གསལ་མངོན་དུ་བྱེད་དོ། །འོ་ན་རྣལ་འབྱོར་
མའི་རྒྱུད་ནས་ཕྱིའི་རྐྱེན་ལས་རྒྱ་དང་ནང་གི་རྐྱེན་རླུང་དང་གཏུམ་མོ་ལ་སོགས་པ་ལ་བརྟེན་ནས། དགའ་བ་བཞི་བསྐྱེད་པའི་མཐར་སྐྱེས་པའི་ལྷན་སྐྱེས་ཉིད་ཕྱག་རྒྱ་ཆེན་པོ་བསྒོམ་པར་བྱས་ནས་བདེ་བས་ལམ་བགྲོད་པ་གཙོ་བོར་འཆད་ཀྱི། ས་ཆུ་ལ་ཐིམ་པ་སོགས་
ཀྱི་རིམ་པས་འོད་གསལ་ཕྱག་རྒྱ་ཆེན་པོ་བསྒོམ་པ་གཙོ་བོར་མི་འཆད་པ་དང། རྣལ་འབྱོར་གྱི་རྒྱུད་ཀྱི་སྐོར་ནས་ས་ཆུ་ལ་ཐིམ་པ་སོགས་ཀྱི་ཐིམ་རིམ་གྱི་སྒོ་ནས་འོད་གསལ་ལྷན་ཅིག་སྐྱེས་པའི་ཡེ་ཤེས་བསྒོམ་པ་གཙོ་བོར་འཆད་ཀྱི། ལྟེ་བའི་གཏུམ་མོའི་མེ་འབར་བས་སྤྱི་
བོའི་བྱང་སེམས་བཞུས་པའི་འབར་འཛག་གིས་བསྐྱེད་པའི་བདེ་བས་ལམ་བགྲོད་པ་གཙོ་བོར་མི་འཆད་པ་ཅི་ཡིན་སྙམ་ན། འདི་ལ་ཁ་ཅིག་ཕ་རྒྱུད་པ་གཙོ་བོར་སྤྲོས་པ་ཐིམ་པའི་སྟོང་པ་ལམ་དུ་བྱེད་ལ། མ་རྒྱུད་པ་གཙོ་བོར་བདེ་བ་ལམ་དུ་བྱེད་པས། རྒྱུད་དེ་གཉིས་སུ་སྟོང་པ་
བཞི་དང་དགའ་བ་བཞིའི་སྒོ་ནས་སོ་སོར་འཆད་པས་བདེ་བ་ཆེན་པོའི་ལམ་ནི་མ་རྒྱུད་ཀྱི་ཁྱད་ཆོས་ཡིན་པས་ཕ་རྒྱུད་རྣམས་རྣལ་འབྱོར་བླ་མའི་རྒྱུད་ཡིན་ཀྱང་བླ་མེད་མིན་ལ། མ་རྒྱུད་རྣམས་རྣལ་འབྱོར་བླ་མེད་ཀྱི་རྒྱུད་དུ་འདོད་དོ། །གཞན་དག་ནི་ཕྱག་ཆེན་ཐིག་ལེ་ལས་སྣང་
མཆེད་ཐོབ་གསུམ་དང་འོད་གསལ་བཞི་དགའ་བ་བཞིར་བཤད་པས། དགག་ཕྱོགས་རང་བཞིན་བརྒྱད་ཅུའི་སྤྲོས་པས་སྟོང་པའི་སྒོ་ནས་སྟོང་པ་བཞི་དང། སྒྲུབ་ཕྱོགས་བདེ་བ་བཞི་སྐྱེ་བའི་ངོས་ནས་དགའ་བ་བཞི་བཤད་པར་འདོད་དོ། །ལ་ལ་ནི་མ་རྒྱུད་ལ་སེམས་

[037B] ཕ་རྒྱུད་ནི་ལྷག་མཐོང་དོན་དུ་གཉེར་བ་ལ་གསུངས་ཏེ། ཕྱི་གཟུང་བ་དང་ནང་འཛིན་པ་ལ་ཞེན་པ་དང་བདེན་གཉིས་ཐ་དད་དུ་འཛིན་པ་ནི། སྒྱུ་མ་དང་འོད་གསལ་
དང་ཟུང་འཇུག་གིས་འགོག་ལ་དེ་ཕ་རྒྱུད་ནས་གསུངས་པའི་ཕྱིར་རོ་ཞེས་ཟེར་རོ། །ཕལ་མོ་ཆེས་ཕ་རྒྱུད་དང་མ་རྒྱུད་དང་གཉིས་མེད་ཀྱི་རྒྱུད་གསུམ་དུ་བྱས་ནས། རང་གང་ལ་ཞེན་ཆེ་བའི་རྒྱུད་གཉིས་མེད་ཀྱི་རྒྱུད་དུ་ནན་གྱིས་བསྒྲུབ་ལ། དེ་དག་གི་དོན་ཤེས་རབ་ཀྱི་ཆ་གཙོ་བོར་
བསྟན་པ་དང་ཐབས་ཀྱི་ཆ་གཙོ་བོར་སྟོན་པ་ནི་མ་དང་ཕའི་རྒྱུད་ཡིན་པས་རྒྱུད་དམན་པར་འདོད་ལ། ཐབས་ཤེས་གཉིས་ཀ་ཆ་མཉམ་དུ་སྟོན་པ་ནི་གཉིས་མེད་ཀྱི་དོན་ཡིན་པས་བཟང་བར་འདོད་དོ། །དེ་ལ་བདེ་སྟོང་ལ་ཐབས་ཤེས་སུ་བྱས་པའི་ཐབས་ཤེས་ལ་ནི་རྒྱུད་གཉིས་
ཀ་འདྲ་བར་ནག་པོ་སྤྱོད་པས་བཤད་དེ་དུས་འཁོར་གྱི་ལུགས་ཀྱང་ཡིན་ནོ། །དེའི་ཕྱིར་དེ་གཉིས་ལ་བལྟོས་ནས་ཐབས་ཤེས་ཀྱི་རྒྱུད་སོ་སོར་འཇོག་པ་མིན་པས་ལུགས་དང་པོ་དང་གསུམ་པ་རྣམས་མི་འཐད་དོ། །བཞི་པ་ལའང་བརྗོད་པར་བྱ་སྟེ། བདེ་སྟོང་ལ་ཐབས་ཤེས་སུ་
བྱས་པའི་ཐབས་ཤེས་རེ་རེ་གཙོ་བོར་སྟོན་པ་ལ་བྱེད་ན་ནི། གཙོ་བོའི་དོན་གསལ་བ་དང་རྒྱས་པ་ལ་བྱེད་ན་བཟློག་ནས་སྨྲས་ན་ལན་ཅི་ཡོད། གཙོ་འོའི་དོན་ལམ་གྱི་སྲོག་ཡིན་པ་ལ་བྱེད་ན། གཉིས་ཀས་ཀྱང་བདེ་སྟོང་དབྱེར་མེད་ལམ་གྱི་རྐང་དུ་འདོད་པས་མི་རིགས་སོ། །དགུག་
གཞུག་ལ་སོགས་པའི་བྱ་བ་ལ་ལྷ་ཕོ་འགྲོ་བ་དང་མོ་འགྲོ་བའི་ཐབས་ཤེས་ལ་བྱེད་ན་ནི། ལྷ་ཕོ་མོ་གཉིས་ཀས་དགུག་གཞུག་ལ་སོགས་པའི་བྱ་བ་བྱེད་པ་བསྟན་པས། རྒྱུད་མཆོག་ཏུ་གྱུར་པ་ལ་ཁྱད་ཆོས་ཅི་ཞིག་ཡོད། ཁམས་དག་པའི་ལྷ་མོ་དང་ཕུང་པོ་དག་པའི་ལྷ་

[038A]༄༅། །ཕོ་གཉིས་དཀྱིལ་འཁོར་ལ་གཙོ་བོར་བྱེད་མི་བྱེད་ཀྱི་ཐབས་ཤེས་ལ་བྱེད་ནའང། དཀྱིལ་འཁོར་ལ་རིགས་ལྔ་འགོད་པའི་གནས་སུ་ལྷ་མོ་རྣམས་འགོད་པ་ལྟ་བུ་ལ་བྱ་དགོས་པས་དེ་ལྟ་ནའང་སྔ་མ་ལྟར་དེ་ཁྱད་ཆོས་སུ་ཅིས་འགྱུར། གཞན་ཡང་བདེ་བ་ཆེན་པོའི་ལམ་
གཙོ་བོར་སྟོན་པ་ན་རྣལ་འབྱོར་གྱི་རྒྱུད་གསང་བ་འདུས་པའི་དོན་ཡིན་པར་གསང་བ་གྲུབ་པ་ལས་རྒྱས་པར་བཤད་པ་དང་ཡང་འགལ་ལོ། །འོ་ན་གང་ཡིན་སྙམ་ན། སངས་རྒྱས་སྒྲུབ་བྱེད་ཀྱི་ལམ་གྱི་གཙོ་བོ་ནི་རྫོགས་རིམ་ཡིན་ལ། དེ་ལའང་ཐབས་དང་ཐབས་བྱུང་གཉིས་ཀྱི་ཕྱི་མ་གཙོ་
བོ་ཡིན་ནོ། །དེ་ནི་ཆོས་གཟུགས་ཀྱི་སྐུ་གཉིས་ཀྱི་རྒྱུ་ཐབས་ཤེས་གཉིས་བདེ་སྟོང་དབྱེར་མེད་ཀྱི་སྟེང་ནས་སྟོན་པ་ལ་འདྲ་མོད་ཀྱང། གཞན་ལུས་ཤེས་རབ་མའི་མཚན་ཉིད་དང་དབྱེ་བ་དང་བརྟགས་པའི་ཐབས་དང་བསྟེན་པའི་ཚུལ་དང། དེ་ལ་བརྟེན་ནས་བྱུང་བའི་དགའ་བ་
བཞིས་ལམ་བགྲོད་ལུགས་གཙོ་བོར་སྟོན་པ་ནི་ཤེས་རབ་ཀྱི་རྒྱུད་དང། རང་ལུས་ཐབས་ལྡན་གྱི་དབང་དུ་བྱས་ནས། དང་པོར་ཤི་བའི་འོད་གསལ་ལས་སྐྱེས་པའི་རིམ་པ་དང། དེ་ནས་སྡུད་པའི་འཆི་རིམ་བསྟན་ནས་དེ་ཇི་བཞིན་དུ་སྟོང་པ་བཞིས་ལམ་བགྲོད་ཚུལ་གཙོ་བོར་སྟོན་
པ་ནི་ཐབས་ཀྱི་རྒྱུད་དོ། །ཆགས་ལམ་གྱིས་ཆགས་པ་ལམ་དུ་བྱ་བའི་ཕྱིར་དུ་གསུངས་པའི་ལམ་ནི། གཉིས་ཀ་ལ་འདྲ་མོད་ཀྱང་ཆགས་པ་ལམ་དུ་བྱས་པ་ལ་བརྟེན་ནས་བདེ་བ་ཆེན་པོ་སྐྱེ་ལུགས་དང། དེ་ཉིད་ཀྱིས་མཆོག་འགྲུབ་ལུགས་གཙོ་བོར་བཤད་པ་ན། ཚུལ་དེ་ཐོག་
པ་གཞན་དང་རྒྱུད་སྡེ་འོག་མ་ལ་མེད་པའི་ཁྱད་ཆོས་སུ་མཐོང་ཞིང། དེའང་ལམ་ཤིན་ཏུ་འཇུག་པ་བདེ་ལ་མྱུར་བར་མཐོང་ནས་ལམ་འདི་ལ་མཆོག་ཏུ་གུས་པ་སྐྱེ་ཞིང་བརྩོན་འགྲུས་ཀྱང་འབར་བར་འགྱུར་རོ། །དེ་ནས་ལམ་དེས་འབྲས་བུ་འགྲུབ་པ་མྱུར་བ་དང་བདེ་བ་ཙམ་དུ་མ་

[038B] །འདི་ལྟར་བསྟན་པ་ན་དང་པོའི་ཐབས་ལ་བརྟེན་པའི་ལམ་བདེ་བ་དང་མྱུར་བར་མ་ཟད་ས་ལ་སོགས་པ་རིམ་གྱིས་ཐིམ་པའི་ཡང་ཉེ་རྒྱུ་རུ་མཐོང་ངོ། །དེའི་ཚེ་དེ་ཐོག་
མར་བསྐྱེད་དེ་དེས་རྒྱུད་སྨིན་པར་བྱས་པ་ནི་སྤྲོས་པ་སྡུད་པའི་རྫོགས་རིམ་གྱི་རྒྱུའི་གཙོ་བོ་ཡིན་པས། བསྐྱེད་རིམ་གྱིས་རྒྱུད་སྨིན་པར་བྱེད་པ་དེ་ལ་རག་ལས་པའི་ཕྱིར་རོ། །གསང་བ་གྲུབ་པ་ལས་འདུས་པའི་གླེང་གཞིའི་དོན་རྣལ་འབྱོར་མའི་རྒྱུད་དང་ཁྱད་པར་མེད་པར་བསྟན་ཞིང། དེ་
གོམས་པས་སྒྱུ་མའི་སྐུ་འགྲུབ་པར་གསུངས་པས་ལམ་ལོགས་པའང་མིན་ནོ། །དེ་ལྟར་ན་རྒྱུད་གཉིས་ལ་འཇུག་པའི་རིམ་པ་ནི་དང་པོར་མའི་རྒྱུད་དང་དེ་རྗེས་རྣལ་འབྱོར་གྱི་རྒྱུད་ལ་འཇུག་པར་བྱའོ། །རྡོར་བཟླས་གོམས་པས་ཙཎྜ་ལི་འབར་ནས་དགའ་བ་བཞི་བསྐྱེད་པར་གསུངས་
པའི་ཕྱིར། རྡོར་བཟླས་ཀྱི་དུས་སུའང་དགའ་བཞི་བསྒོམ་པ་ནི་ཡོད་དོ། །གཉིས་པ་ལ་གཉིས། དངོས་ཀྱི་དོན་དང། རིམ་པ་ལྔ་པའི་མཚན་ཉིད་དོ། །དང་པོ་ནི། རླུང་གི་དེ་ཉིད་ནི་སྤྱོད་བསྡུས་ལས། སྲོག་དང་རྩོལ་བའི་བརྟག་པའོ། །ཞེས་གསུངས་ཏེ། སྲོག་རྩོལ་ནི་རླུང་ཙམ་མོ། །བརྟག་
པ་ནི་གཏན་ལ་འབེབས་པ་སྟེ། ངོ་བོ་དང་དབྱེ་བ་དང་རྒྱུ་ཚུལ་ལ་སོགས་པ་ཤེས་པར་བྱེད་པའོ། །དེའི་གཙོ་བོ་ནི་སྔར་བཤད་པའི་མི་ཤིགས་པ་ལས་སྤྲོ་བསྡུ་བྱེད་ཚུལ་ལོ། །རིམ་གྱིས་ནི་ཞེས་པ་དེ་རྩོལ་ནི་བཏང་ནས་ཞེས་པའི་དོན་ཏོ། །སྔགས་ཀྱི་དེ་ཉིད་ནི་བརྡ་ལ་སོགས་པ་འོག་ནས་
འཆད་པ་རྣམས་སོ། །སྤྱོད་བསྡུས་ལས། སྔགས་ཀྱི་དབྱངས་གསལ་གྱི་རྒྱུ་ལས་བྱུང་བའི་སྤྲུལ་ལ་སོགས་པ་དང། དེའི་དེ་ཉིད་མི་ཤིགས་པ་ལས་བྱུང་བའི་ཡི་གེ་གསུམ་ལ་འཆད་དེ། མི་ཤིགས་པ་ལས་བྱུང་བ་དང་དེར་སྡུད་པ་གཙོ་བོའི་དོན་ནོ། །ཡང་མགོ་མཇུག་ནི་སྔ་མ་ཤེས་

[039A]༄༅། །པའི་རྗེས་སུ་ཕྱི་མ་ཤེས་པར་བྱེད་པའོ། །སྔགས་ཀྱི་བསྐྱེད་པ་ནི་སྔགས་ཐམས་ཅད་སྐྱེས་པ་དང་བུད་མེད་དང་མ་ནིང་གི་ངོ་བོ་ཉིད་ཡི་གེ་གསུམ་ལ་འཇུག་པའོ་ཞེས་གསུངས་པ་ལྟར་རོ། །དེ་རྟོགས་ནས་རླུང་སྔགས་དབྱེར་མི་ཕྱེད་པར་ཟློ་བའི་རྡོ་རྗེའི་བཟླས་པ་ལ་ནི་སློབ་
པོ། །འོག་ནས་འཆད་པ་ལྟར་རྡོ་རྗེ་བཟླས་པ་མཐར་ཕྱིན་པ་ལ་གནས་པའི་རྣལ་འབྱོར་པ་ནི། སེམས་ལ་དམིགས་པའི་སྟོང་པ་གསུམ་གྱིས་ཡེ་ཤེས་ཐོབ་པར་འགྱུར་ཏེ་འཆད་པར་འགྱུར་རོ། །སེམས་དམིགས་ལ་ཆོས་ཅན་གྱི་སེམས་ལ་དམིགས་པ་དང་སེམས་ཀྱི་ཆོས་
ཉིད་ལ་དམིགས་པ་གཉིས་བྱས་ནས་སེམས་དབེན་གྱི་ཡེ་ཤེས་ནི་སྔ་མ་ཡིན་གྱི་ཕྱི་མ་མིན་ཏེ། ཡིན་ན་འོད་གསལ་དང་ཁྱད་པར་མེད་པར་འགྱུར་རོ་ཞེས་གསུང་མོད་ཀྱང་མི་འཐད་དེ། འོད་གསལ་གྱི་སྐབས་སུ་ནི་མངོན་སུམ་དུ་རྟོགས་པ་ཡིན་པས་སྐྱོན་མེད་པའི་ཕྱིར་རོ། །
སྐབས་འདིར། སེམས་ལ་དམིགས་པའི་རྣལ་འབྱོར་པས། །སྒྱུ་མའི་ལུས་ནི་ཐོབ་པར་འགྱུར། ཞེས་སྔ་མའི་འགྲོས་ཀྱིས་ཁ་བསྐང་ངོ། །ཐོབ་ལུགས་ནི་འཆད་པར་འགྱུར་རོ། །དེ་ནས་སྒྱུ་མ་ལྟ་བུའི་ཏིང་ངེ་འཛིན་དེ་ཡང་དག་པའི་མཐའ་འོད་གསལ་གྱིས་ནི་རྣམ་པར་སྦྱང་བར་བྱ་
སྟེ། སྒྱུ་མ་འོད་གསལ་དུ་བཅུག་པའི་སྒོ་ནས་སྒྱུ་ལུས་ཀྱི་འོད་གསལ་ཐོབ་པར་བྱ་བའོ། །དེ་སྐད་དུའང། རང་བྱིན་བརླབ་པའི་རིམ་པ་ཡིས། །གང་ཕྱིར་འོད་གསལ་ཐོབ་འགྱུར་བ། །ཞེས་འཆད་པར་འགྱུར་རོ། །འོད་གསལ་བ་ཡང་དག་མཐའ་ལས་ལུགས་བཟློག་ཏུ་ལངས་ནས་
ནི། གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་ཐོབ་པར་འགྱུར་རོ། །སྤྱོད་བསྡུས་སུ་ལུས་དབེན་ལ་བསླབས་ནས་རྡོ་རྗེ་བཟླས་པ་ལ་སློབ་པའི་རིམ་པའང་གསུངས་པའི་ལུས་དབེན་ནི། ལུས་དང་ངག་དང་ཡིད་རྣམ་པར་དབེན་པའི་ཐོས་པ་འཛིན་པ་ཞེས་འོག་ནས་

[039B] འཕགས་པས་ཀྱང་མིང་ཙམ་གསུངས་སོ། །རིམ་ལྔར་འདིའི་མི་གསལ་བ་གསལ་བར་སྤྱོད་བསྡུས་སུ་གསུངས་སོ། །རྒྱ་གར་བ་མང་པོས་ལུས་དབེན་བསྐྱེད་རིམ་དུ་བསྡུས། །ཁ་ཅིག་གི་རིགས་བརྒྱ་ནས་རིགས་གསུམ་གྱི་བར་རྣམས་བསྐྱེད་རིམ་དང། རིམ་གཅིག་པ་
རྫོགས་རིམ་དུ་སྡུད་དེ། སྤྱོད་བསྡུས་ལས། ཕུང་པོ་དང་ཁམས་དང་སྐྱེ་མཆེད་ལ་སོགས་པ་བཤད་མ་ཐག་པ་ནི་ལུས་རྣམ་པར་དབེན་པ་སྟེ། དེ་ལ་ལྷ་རྣམ་པར་དགོད་པ་ནི་ཐམས་ཅད་ཀྱི་ཐུན་མོང་སྟེ། རགས་པའི་རྣལ་འབྱོར་ཡིན་པའི་ཕྱིར་རོ། ཞེས་གསུངས་སོ། །ཐམས་ཅད་ཀྱི་ཞེས་པ་ནི་རིམ་
པ་གཉིས་ཀ་ལ་བྱ་དགོས་ཏེ་དེའི་འོག་ཏུ་ངག་དབེན་ཤིན་ཏུ་ཕྲ་བས་བསྐྱེད་རིམ་པའི་ཡུལ་མིན་པར་བསྟན་པས་ཤེས་སོ། །དེས་ན་ལུས་དབེན་ནི་བསྐྱེད་རྫོགས་གཉིས་ཀའི་ཡིན་ནོ་ཞེས་ཟེར་རོ། །དེས་ན་ལུས་དེ་ལ་ལྷ་དགོད་པ་རིམ་པ་གཉིས་ཀའི་ཐུན་མོང་ཡིན་པར་སྟོན་གྱི་ལུས་
དབེན་ཐུན་མོང་བར་བཞེད་པ་མིན་ཏེ། ལས་དང་པོ་བའི་ཏིང་ངེ་འཛིན་ལ་གནས་པའི་འོག་ཏུ་ལུས་དབེན་ལ་འཇུག་པར་གསུངས་པའི་ཕྱིར་དང། བདག་བྱིན་བརླབས་ཀྱི་སྐབས་ནས། བསྐྱེད་པའི་རིམ་པ་ནས་བརྩམས་ཏེ་ལུས་རྣམ་པར་དབེན་པའི་མཐར་ཐུག་པའི་བར་དུ་
ཞེས་ཏེ་གཉིས་སོ་སོར་བཤད་པའི་ཕྱིར་རོ། །དེས་ན་ལུས་དབེན་ནི་ལྷན་ཅིག་སྐྱེས་པའི་ཡེ་ཤེས་གཅིག་ཉིད་རིགས་བརྒྱ་དང་རིགས་ལྔ་དང་རིགས་གསུམ་དང་རིགས་གཅིག་ཏུ་བལྟ་བ་ཡིན་ཏེ། མཉམ་སྦྱོར་དང་ནམ་མཁའ་དང་མཉམ་པའི་ལུང་དྲངས་པས་ཤེས་སོ། །དེས་ན་ཕུང་
པོ་ལྔ་ཁམས་ལྔ་དབང་པོ་ལྔ་ཡུལ་ལྔ་ནི་དབེན་གཞིའི་ལུས་ཡིན་ལ། དེ་ཉིད་ལྷན་ཅིག་སྐྱེས་པའི་རྣམ་འཕྲུལ་དུ་ལྟ་ཞིང། དེའང་རིགས་ལྔའི་ངོ་བོར་བལྟ་བ་ནི་ལུས་དབེན་སྐུ་རྡོ་རྗེའི་ཏིང་ངེ་འཛིན་ཏོ། །འྡིའང་ཕྲ་མོའི་རྣལ་འབྱོར་མཐར་ཕྱིན་ནས་བསྒོམ་ལ། དེའི་ཚེ་འོག་སྒོའི་
[040A]༄༅། །ཕྲ་མོ་ལ་བརྟེན་ནས་དགའ་བ་བཞི་བསྐྱེད་ནུས་པས། དེར་སྐྱེས་པའི་ལྷན་སྐྱེས་ཀྱི་ངོ་བོར་བལྟ་བའི་ཆ་ནས་རྫོགས་རིམ་དང། སྤྱིར་ཕུང་པོ་སོགས་ལྷར་ལྟ་བའི་ཆ་ནས་བསྐྱེད་རིམ་དུ་བྱེད་དོ། །ཕྱི་མ་འྡིའང་ལུས་དབེན་དུ་བྱས་ནས་བསྐྱེད་རིམ་དུ་སྡུད་ནའང་
སྐྱོན་ཆུང་བར་སྣང་ངོ། །དེ་འདྲ་བའི་རྫོགས་རིམ་གྱི་ལུས་དབེན་དེ་ལ་སོར་སྡུད་དང་བསམ་གཏན་གཉིས་སུ་བྱེད་པས། སྲོག་རྩོལ་གྱི་སྔོན་དུ་སོར་བསམ་འགྲོ་བར་གསུངས་པ་དང། སྲོག་རྩོལ་གྱི་སྔོན་དུ་ལུས་དབེན་འགྲོ་བར་གསུངས་པ་གཉིས་དོན་གཅིག་གོ་གཉིས་པ་ནི། ཟུང་འཇུག་
གི་ཏིང་ངེ་འཛིན་ལ་གནས་པ་ནི་སླར་ཞིང་སྟེ་སླར་ཡང་ལམ་གང་ལའང་མི་སློབ་བོ། །འོ་ན་འདིའི་ཟུང་འཇུག་རྫོགས་པའི་སངས་རྒྱས་ཀྱི་ཟུང་འཇུག་ཡིན་ནམ་སྙམ་ན། འོད་གསལ་ཐོག་མར་ཐོབ་པའི་རྗེས་ཀྱི་ཟུང་འཇུག་ནི་སློབ་པའི་ཟུང་འཇུག་ཡིན་པས་འྡིའང་སློབ་
པའི་ཟུང་འཇུག་གོ་སློབ་མི་སློབ་ཀྱི་ཟུང་འཇུག་གཉིས་ཡོད་པར་ནི་འོག་ནས་གསུངས་ལ། རྡོ་རྗེ་ཕྲེང་བ་ལས་ཀྱང་ཕྱག་རྒྱ་ཆེན་པོའི་དངོས་གྲུབ་ཇི་ལྟར་ཐོབ་ཅེས་ཞུས་པའི་ལན་དུ་ཟུང་འཇུག་གིས་ཐོབ་པར་གསུངས་པས་ཟུང་འཇུག་ལ་གཉིས་ཡོད་དོ། །ཡང་དག་མཐའ་
ལས་ལངས་ནས་ཟུང་འཇུག་ཐོབ་པར་གསུངས་པ་ཡང་སློབ་པའི་ཟུང་འཇུག་གི་སྐབས་ཡིན་ལ། མི་སློབ་པའི་སྐབས་སུ་ནི་ཡང་དག་མཐའ་ལ་མཉམ་པར་བཞག་བཞིན་དུ་ཟུང་འཇུག་གི་སྐུ་འགྲུབ་བོ། །དེས་ན་གང་ལའང་མི་སློབ་པ་ནི་ཟུང་འཇུག་མན་ཆད་ཀྱི་ལམ་ལ་ལེགས་
པར་བསླབས་ཟིན་པའི་ཕྱིར་དང། ཟུང་འཇུག་ཉིད་གོམས་པར་བྱས་པས་སངས་རྒྱས་འགྲུབ་པའི་ཕྱིར་གསར་དུ་མི་སློབ་བོ། །གཞུང་འདི་རྣམས་ཀྱིས་སློབ་མི་སློབ་ཀྱི་ཟུང་འཇུག་འདྲེས་མར་འཆད་པས་གཉིས་ཀ་དང་སྦྱར་རོ། །ཟུང་འཇུག་གི་གོ་འཕང་ཐོབ་པ་འདི་ནི་

[040B] རྡོ་རྗེ་འཛིན་པ་ཆེན་པོའང་དེ་ཡིན་ནོ། །ལཀྵྨཱིས་ཟུང་འཇུག་རྫོགས་རིམ་དངོས་ཡིན་ལ་གཞན་རྣམས་རྒྱུ་ལ་འབྲས་བུའི་མིང་གིས་བཏགས་པའི་རྫོགས་རིམ་ཞེས་འཆད་དོ། །རྣམ་པ་ཀུན་གྱི་ཞེས་པ་གཉིས་སློབ་པའི་ཟུང་འཇུག་
ལ་སྦྱར་ན། མཚན་དཔེས་སྤྲས་པའི་ཟུང་འཇུག་གི་སྐུ་འོད་གསལ་ཐོབ་པའི་དེ་མ་ཐག་ནས་འབྱུང་ཞེས་སྦྱར་ལ། མི་སློབ་པའི་ཟུང་འཇུག་ལ་སྦྱར་ན། འོད་གསལ་མཐར་ཐུག་པ་ཐོབ་པ་དེ་ནས་མཚན་དཔེ་མཐར་ཐུག་པའི་རྣམ་པ་ཐམས་ཅད་ཀྱི་མཆོག་དང་ལྡན་པའི་
ཐམས་ཅད་མཁྱེན་པར་འགྱུར་རོ། །འདས་དང་ཞེས་པ་བྮིའང་འོད་གསལ་ཐོབ་པ་ལ་བལྟོས་ཏེ་རིམ་གྱིས་དང་ཅིག་ཅར་དུ་དུས་གསུམ་མཐོང་བ་སློབ་མི་སློབ་གཉིས་ལ་ཇི་རིགས་པར་སྦྱར་རོ། །གསུམ་པ་ནི། འོ་ན་རླུང་གི་དེ་ཉིད་ལ་སོགས་པ་འདི་དག་རྒྱུད་གང་ན་ཡོད་པ་
ཡིན་ཞེ་ན། ཕུན་སུམ་ཚོགས་པའི་དཔལ་དང་ལྡན་ཞིང་སྐུ་གསུང་ཐུགས་ཀྱི་གསང་བ་གསུམ་འདུས་པའི་རྩ་བའི་རྒྱུད་དུ་ནི་རླུང་གི་དེ་ཉིད་ལ་སོགས་པ་འདི་དག་གནས་པས་འདུས་པ་ལས་ཤེས་པར་བྱའོ། །རྒྱུད་དེ་ནས་གསལ་པོར་བཤད་ཡོད་དམ་སྙམ་ན། རྒྱས་
བཏབ་པ་སྟེ་སྦས་པའི་ཚུལ་གྱིས་གནས་པས་གསལ་པོར་མེད་དོ། །འདིས་ནི་མཐར་ཐུག་པའི་གདམས་ངག་རིམ་པ་ལྔ་འམ་ཡན་ལག་དྲུག་གི་རྣལ་འབྱོར་གྱི་ཡོད་པ་ནི་འདུས་པའི་རྩ་རྒྱུད་ཡིན་པར་བསྟན་ཏོ། །བཞི་པ་ནི། འོ་ན་འདུས་པའི་རྩ་རྒྱུད་ན་ཡོད་དུ་ཆུག་
ཀྱང། རྒྱས་བཏབ་ནས་ཤིན་ཏུ་མི་གསལ་ན། དེ་ཐབས་གང་ལས་རྟོགས་པར་བྱ་ཞེ་ན། བླ་མ་མཚན་ཉིད་དང་ལྡན་པའི་ཞལ་ལས་ཤེས་པར་བྱའོ། །ཞལ་ལས་ཤེས་ལུགས་ནི། རྡོ་རྗེ་ཕྲེང་བ་ལ་སོགས་པ་བཤད་པའི་རྒྱུད་བཞིའི་རྗེས་སུ་འབྲངས་ནས། བླ་མ་

[041A]༄༅། །བསྟན་པ་ལས་ཤེས་པར་བྱེད་པའོ། །འདིས་ནི་མན་ངག་མཐར་ཐུག་པ་རྣམས་རྒྱུད་ན་མ་བྲིས་པར་བླ་མའི་ཞལ་ཤེས་སུ་བཞག་ཅེས་སྟོན་པ་མིན་ཏེ། དེ་རྣམས་རྩ་རྒྱུད་ན་མི་གསལ་བར་བཞུགས་པ་དེ་བཤད་རྒྱུད་ཀྱིས་གསལ་བར་སྟན་པར་
གསུངས་པས། ཡོད་པ་ནི་རྒྱུད་སྡེ་གཉིས་པོ་དེ་ཉིད་ཡིན་པར་བསྟན་ཅིང། དེ་ལྟར་ཡོད་ཀྱང་རྩ་བཤད་ཀྱི་རྒྱུད་སྦྱར་ནས་ཕྱིན་ཅི་མ་ལོག་པར་འཆད་ཤེས་པའི་བླ་མ་མེད་ན་རྟོགས་མི་ནུས་པས་བླ་མས་བཤད་དགོས་ཞེས་པའི་དོན་ནོ། །དེས་ན་རྒྱུད་ཡོངས་སུ་
རྫོགས་པར་བཤད་པར་ཡང་བྱེད་ལ། དེ་ཙམ་གྱིས་ད་དུང་མན་ངག་གི་གནད་མཐར་ཐུག་པ་མི་ཤེས་པར་ཟུར་དུ་བཙལ་དགོས་ཞེས་སྨྲ་བ་ནི་ཕན་ཚུན་འགལ་བའི་ཁུར་ཡིན་པས་རྒྱུད་ཀྱི་གཞུང་བཤད་རྫོགས་པར་ཤེས་ཀྱང་མན་ངག་མཐར་ཐུག་ཟུར་ནས་བཙལ་
དགོས་ན། མན་ངག་དེ་ཡོད་པ་རྒྱུད་དེ་མིན་པར་སོང་ལ། དེ་མི་འདོད་ན་ནི་རྒྱུད་ཀྱི་གཞུང་བཤད་ད་དུང་མ་རྫོགས་ཞེས་སྨྲ་བར་མི་རིགས་སོ། །དེའི་ཕྱིར་གདམས་ངག་གི་གནད་མཐར་ཐུག་པ་རྣམས་ཀྱང་གདམས་ངག་གི་ལུས་རྣམས་རྒྱུད་སྡེ་ལ་སོགས་པའི་གཞུང་
ཆེ་བ་ན་ཡོད་པའི་ཟུར་སྒྲོན་དགོས་པ་རྣམས་བླ་མའི་མན་ངག་གིས་སྒྲོན་ན་ལེགས་པ་ཡིན་ནོ། །བཤད་རྒྱུད་རྡོ་རྗེ་ཕྲེང་བར་ཕྱག་ན་རྡོ་རྗེས་རྡོ་རྗེ་འཆང་ལ་དྲི་བ་བརྒྱད་ཅུ་གྱ་གཉིས་དྲིས་པ་རྣམས་ཀྱང་གཙོ་བོར་གསང་འདུས་སུ་བརྡ་ཙམ་གྱིས་མི་གསལ་བར་གསུང་བ་ལ་ཐེ་ཚོམ་གཅོད་པ་ཡིན་ཏེ། དེ་ཉིད་ལས། རྡོ་རྗེ་ཕྲེང་བ་མངོན་རྟོགས་པ། །དེ་ཉིད་ཅུང་ཟད་འདྲི་འཚལ་གྱིས། །རྫོགས་པའི་རིམ་པའི་རྣལ་འབྱོར་གྱིས། །ཁྱོད་ཀྱིས་བདག་ལ་བསྟན་དུ་གསོལ། །དཔལ་ལྡན་འདུས་པར་བརྡ་ཙམ་གྱིས། །རྣལ་འབྱོར་བླ་ན་མེད་རྒྱུད་དུ། །

[041B] །བརྒྱད་ཁྲི་དང་ནི་བཞི་སྟོང་ངོ། །དེ་སྐད་སྨྲས་ནས་མདུན་འདུག་སྟེ། །ཞེས་སོ། །འགྲེལ་པས་ཆོས་ཕུང་བརྒྱད་ཁྲི་བཞི་སྟོང་བསྡུས་པའི་ངོ་བོ་རྣལ་འབྱོར་བླ་ན་མེད་པའི་དཔལ་གསང་བ་འདུས་པ་ལ་རྡོ་རྗེ་ཕྲེང་བ་འདྲི་བར་འཚལ་ཞེས་འཆད་དོ། །བཤད་
རྒྱུད་ཤིན་ཏུ་གསལ་བས་འདི་རྣམས་ནི་བཅོམ་ལྡན་འདས་ཉིད་ཀྱིས་རྩ་རྒྱུད་ཀྱི་རང་འགྲེལ་མཛད་པ་ཡིན་པས་འགྲེལ་པའི་མཆོག་ཏུ་ཤེས་པར་གྱིས་ཤིག་སྒྲོན་གསལ་ལས་ཀྱང། དཔལ་ལྡན་རྒྱུད་རྒྱལ་རྣལ་འབྱོར་རྒྱུད་ཀྱིས་ཤིན་ཏུ་གསལ་བར་རྣམ་ཕྱེ་
ལེགས་བཤད་པ། །མཐའ་དྲུག་གི་ནི་འཆིང་བས་བཅིངས་པས་རྒྱལ་སྲས་ཡུམ་གྱུར་རྒྱལ་བའི་འདུས་གང་ཡིན། །སངས་རྒྱས་ཀུན་གྱིས་རིམ་གཉིས་གནས་ཀྱིས་རྒྱས་བཏབ་ད་ནི་ཀླུ་སྒྲུབ་ལས་རྙེད་པ། ཞེས་གསུངས་ཏེ། རྒྱལ་བས་བཤད་རྒྱུད་ཀྱིས་གསལ་བར་
ཕྱེ་བར་མ་ཟད། མགོན་པོ་ཀླུ་སྒྲུབ་ལྟ་བུས་རྩ་བཤད་གཉིས་ཤན་སྦྱར་ནས་ཀྱང་ལེགས་པར་བཤད་པའི་གདམས་ངག་རིམ་ལྔ་ལྟ་བུ་ནས་མ་ཟིན་པའི་གདམས་ངག་མཐར་ཐུག་པ་ལེགས་སུ་རྩད་གཅོད་པ་ནི་རང་ཉིད་བློ་གྲོས་ཆུང་བར་སྟོན་པ་ཙམ་དུ་ཟད་པས། བླ་མ་དམ་པ་
ལ་བརྟེན་ནས་ཡུན་རིང་དུ་གཞུང་དེ་དག་གི་དོན་རྟོགས་ན་ཅི་མ་རུང་སྙམ་དུ་བསམས་ནས། བསག་སྦྱང་གི་སྒོ་རྒྱ་ཆེན་པོའི་ལྷན་ཅིག་བྱེད་རྐྱེན་ཅན་གྱི་ཐོས་པ་དང་བསམ་པ་དང་སྒོམ་པ་ལ་འབད་ནས་རྒྱུད་ཤིང་རྟ་ཆེན་པོའི་དགོངས་འགྲེལ་གྱི་གཞུང་རྣམས་གདམས་ངག་
གི་མཆོག་ཏུ་འཆར་བའི་ངས་པ་ཅི་སྐྱེ་བྱའོ། །གཉིས་པ་ལ་གཉིས། རླུང་གི་དེ་ཁོ་ན་ཉིད་དང། སྔགས་ཀྱི་དེ་ཁོ་ན་ཉིད་དོ། །དང་པོ་ལ་གཉིས། རྩ་རྒྱུད་ལས་གསུངས་ཚུལ་དང། དེ་བཤད་རྒྱུད་ཀྱིས་བསྟན་ཚུལ་ལོ། །དང་པོ་ནི། རིམ་པ་ལྔ་བསྟན་པར་བྱ་བ་དེ་ལ་སྟེ་དེའི་ནང་

[041A]༄༅། །ནས་རིམ་ལྔའི་དང་པོ་ཁོ་ནར་དེ་ཉིད་དུ་རླུང་གི་དེ་ཁོ་ན་ཉིད་མདོར་བསྡུས་ནས་མི་གསལ་བའི་ཚུལ་གྱིས་སྟོན་པའི་ཚིག་རྩ་བའི་རྒྱུད་ལ་འཇུག་པར་བྱ་སྟེ། ཞེས་གསུངས་སོ། །ཡང་ན་རླུང་གི་དེ་ཉིད་སྟོན་པའི་ཁུངས་གཉིས་ལས་དང་པོ་ཉིད་དུ་རྩ་རྒྱུད་ལ་འཇུག་པར་
བྱ་སྟེ། དེ་ནི་མདོར་བསྟན་པ་ཡིན་ལ། བཤད་རྒྱུད་ནི་དེ་འཆད་བྱེད་འགྲེལ་པ་ལྟ་བུ་ཡིན་པའི་ཕྱིར་རོ། །ཁུངས་དགོད་པ་ནི། སྣ་ཡི་རྩེ་མོར་ཡུངས་ཀར་བསམ། ཞེས་པའི་རྐང་བ་བཞི་ནི་རྩ་རྒྱུད་ཀྱི་ལེའུ་དྲུག་པ་དང། རིན་ཆེན་ཆེན་པོ་ཁ་དོག་ལྔ་ཞེས་པ་བཞི་ནི་ལེའུ་གསུམ་པ་
ལས་གསུངས་སོ། །འདི་ནི་དགོངས་པས་བཤད་པའོ། ཞེས་ཚིགས་བཅད་འདི་གཉིས་མཐའ་དྲུག་གི་ནང་ནས་དགོངས་བཤད་དུ་གསུངས་ལ། སྤྱོད་བསྡུས་སུ་ཚིགས་བཅད་ཕྱི་མ་འདི་ལ་མཐའ་དྲུག་གི་ནང་ནས་དྲང་དོན་དང་ངེས་དོན་གྱི་བཤད་པ་མཛད་ཅིང། སྒྲོན་གསལ་ལས་
དང་པོ་ལ་དྲང་ངེས་དང་གཉིས་པ་ལ་ཚུལ་བཞིའི་བཤད་པ་མཛད་དོ། །དེ་ལྟ་ནའང་འགལ་བ་མེད་དོ། །འདི་ལྟར་འཇིག་རྟེན་གྱི་ཐ་སྙད་ལ་རླུང་ལ་ཡུངས་ཀར་གྱི་སྒྲ་འགལ་བའི་ཆ་ནས་དགོངས་བཤད་དུ་གསུངས་ཤིང། ཡང་དག་པའི་དོན་རྫོགས་རིམ་པའི་ཕྲ་མོའི་རྣལ་འབྱོར་
མི་མངོན་པར་ཁོང་དུ་སྦས་ནས། དངོས་སུ་བསྐྱེད་རིམ་པའི་ཕྲ་མོའི་རྣལ་འབྱོར་བསྟན་པས་དྲང་ངེས་སུ་བཤད་པས་ཀྱང་ཆོག་གོ་ངག་དོན་ཞིབ་ཏུ་ཕྱེ་ན་ཚུལ་བཞིའི་བཤད་པ་འཇུག་ཀྱང་བསྡུ་ན་བསྐྱེད་རྫོགས་གཉིས་སུ་འདུ་བས་དྲང་ངེས་སུ་བཤད་པས་ཆོག་པའི་
ཕྱིར་རོ། །དེ་ལྟར་འཕགས་པས་རྩ་རྒྱུད་ཀྱི་སྐབས་གཉིས་དྲངས་ལ། འཕགས་པ་ལྷས་ལེའུ་གསུམ་པའི་གཞུང་ཙམ་ལས་མ་དྲངས་ཀྱང་རྩ་རྒྱུད་ན་རླུང་གི་དེ་ཉིད་སྟོན་པའི་ཚིག་གཞན་མེད་པ་ནི་མ་ཡིན་ཏེ། ལེའུ་དང་པོར་གཟུངས་དཀྱིལ་གྱི་ལྷ་མོ་དགུ་སྤྲུལ་པ་དགོངས་

[041B] དེ་ནས་དེ་བཞིན་གཤེགས་ཀུན་དང། །དེ་བཞིན་བྱང་ཆུབ་སེམས་དཔའ་རྣམས། །དེ་བཞིན་གཤེགས་པ་བདག་པོ་དང། །མཉེས་པའི་ཕྱིར་ནི་ཞུགས་པར་གྱུར། །སྲོག་དང་ཐུར་སེལ་གྱེན་རྒྱུ་དང། །ཁྱབ་དང་མཉམ་གནས་དེ་བཤད་དང། །ཀླུ་དང་རུས་སྦལ་རྩངས་པ་དང་ལྷས་བྱིན་དང་ནི་གཞུ་ལས་རྒྱལ། །དེ་དག་བདག་གཟུགས་བུད་མེད་དུ། །སླར་ཡང་སྤྲུལ་པར་མཛད་པ་ཡིན། ཞེས་གསུངས་པའི་ཕྱིར་རོ། །འོ་ན་ལྷ་མོ་དགུ་ལས་མེད་པ་དང་རླུང་བཅུ་གཉིས་གྲངས་མ་མཐུན་ནོ་སྙམ་ན། རྒྱུད་ཕྱི་མ་ལས། ལྷ་མོ་དགུ་དང་ནམ་མཁའི་ཁམས། །མ་
ཏོག་ཅེས་ནི་བཤད་པ་ཡིན། །སྐུ་གསུང་ཐུགས་ཀྱི་དབྱེ་བ་ཡིས། །རིགས་ཀྱི་རིམ་གྱིས་དགོད་པར་བྱ། ཞེས་གསུངས་པའི་ལྷ་མོ་དགུ་ནི། ཁྱབ་བྱེད་མ་གཏོགས་པའི་རླུང་དགུ་དང་ནམ་མཁའི་ཁམས་ནི་ཁྱབ་བྱེད་ཀྱི་རླུང་དུ་འགྲེལ་པས་བཤད་ནས་བཅུར་བྱས་པ་ལྟར། ཁྱབ་བྱེད་ནམ་
མཁའི་ཁམས་ཀྱི་ཁམས་བཞི་ཆར་ལ་ཁྱབ་པ་བགྲངས་པས་བཅུར་འགྱུར་རོ། །སྐུ་གསུང་ཐུགས་ནི་ལྡང་འཇུག་གནས་གསུམ་དང། རིགས་ཀྱི་རིམ་པ་ནི་ཡི་གེ་གསུམ་དུ་ཤེས་པར་བྱ་བར་འགྲེལ་པས་བཤད་དོ། དེ་ལྟར་ན་རླུང་བཅུ་ཡང་རྩ་རྒྱུད་ཀྱིས་གསུངས་སོ། །སྔོན་བྱུང་ལ་
རྣམ་སྣང་ལ་སོགས་པ་རྣམས་རྡོ་རྗེ་འཆང་གི་སྐུལ་ཞུགས་པའི་འོག་ཏུ་བུད་མེད་དུ་སྤྲུལ་པ་རྡོ་རྗེ་འཆང་ལ་དགྱེས་པ་བསྐྱེད་པའི་ཕྱིར་ཡིན་པར་གསུངས་ལ། དེ་ཉིད་མ་འོངས་པའི་སྒྲུབ་པ་པོས་ཆགས་པ་ལམ་དུ་བྱས་ན་བྱང་ཆུབ་སྒྲུབ་པའི་དོན་དུ་མདོ་བསྲེ་ལས་གསུངས་ཏེ་
དགའ་བ་བཞིའི་སྒོ་ནས་དགྱེས་པ་བསྐྱེད་པའོ། །དེ་དག་བསྐྱེད་པའི་དུས་ཀྱི་འདོད་ཆགས་ཆེན་པོའི་ཚུལ་དྲང་ངེས་ཀྱི་བཤད་པ་གཉིས་བྱས་པའི་ངེས་དོན་གྱི་སྐབས་སུ་སྟོང་པ་གསུམ་བསྐྱེད་པར་སྒྲོན་གསལ་ལས་གསུངས་སོ། །དེ་ལྟར་ན་ཕྱིའི་རིག་མ་ལ་བརྟེན་ནས་ཡེ་ཤེས་

[042A]༄༅། །གསུམ་བསྐྱེད་པ་ལྟར་ནང་གི་རྡོར་བཟླས་ཀྱི་རླུང་གིས་ཀྱང་བསྐྱེད་པས་བུད་མེད་དང་རླུང་གཉིས་ཀ་ལ་བཤད་དོ། །གཉིས་པ་ལ་གསུམ། ལྷ་མོ་བཞིས་ཞུས་ཀྱིས་ངེས་པར་བསྟན་པ། རྒྱུད་ཕྱི་མས་གསལ་བར་གསུངས་པ། རྡོ་རྗེ་ཕྲེང་བས་སོ་སོར་ངེས་པར་
བསྟན་པའོ། །དང་པོ་ནི། སྔར་དྲངས་པའི་རྩ་རྒྱུད་ཀྱི་ལུང་རྡོ་རྗེ་ལྟར་དབྱེ་དཀའ་བའི་རྡོ་རྗེའི་ཚིག་འདིའི་ངེས་པར་བསྟན་པ་ནི། ལྷ་མོ་བཞིས་ཞུས་པ་ཞེས་པ་འདུས་པའི་བཤད་པའི་རྒྱུད་དུ་གསུངས་སོ། །འདི་ལ་ལཀྵྨཱིས། གང་དེ་སྟེ་གང་གི་ཕྱིར་ལྷ་མོ་ཁྱོད་ཀྱིས་བདག་ལ་རླུང་གི་དེ་ཁོ་ན་ཉིད་
དྲིས་པ་དེའི་ཕྱིར་ཁྱོད་ལ་གསང་བ་དེ་བདག་གིས་བཤད་པར་བྱའོ། །དེ་ཇི་ལྟ་བུ་སྙམ་ན། སྙིང་པོ་ནི་བསྐྱེད་རིམ་མོ། །དེ་ལས་ཀྱང་སྙིང་པོ་ནི་རྫོགས་རིམ་མོ། །མཆོག་ནི་རླུང་གི་དེ་ཁོ་ན་ཉིད་དེ། ཁྱད་པར་དང་ལྡན་པའི་ཕྱིར་དང། དེ་མེད་ན་དེ་ལ་འཇུག་པར་མི་འགྱུར་བའི་ཕྱིར་དང་
ཕྲ་མོ་ཡིན་པའི་ཕྱིར་རོ། །རྟོག་པའི་རྣལ་འབྱོར་པ་ལ་སྦས་པས་གསང་བའོ། །སངས་རྒྱས་ཏེ་ཕུང་པོ་ལྔ་པོ་ཀུན་གྱི་བདག་ཉིད་ལ་ཁྱབ་བྱེད་དུ་གནས་པའོ་ཞེས་འཆད་དོ། །སངས་རྒྱས་ཀུན་གྱི་སྣོད་མིན་ལ་གསང་བའི་ལམ་དེ་ནི་ངས་རབ་ཏུ་བཤད་པར་བྱའོ། །ལྷ་མོ་ཞེས་པ་ནི་འབོད་
པའོ༑ ༑དེ་ཇི་འདྲ་བ་ཞིག་སྙམ་ན། སྙིང་པོ་ནི་ལྷན་ཅིག་སྐྱེས་པ་འོད་གསལ་དུ་འཇུག་པའི་ཐབས་རྣམས་སོ། །དེ་ལས་ཀྱང་སྙིང་པོར་གྱུར་པ་མཆོག་ནི་རླུང་འགྲོ་འོང་གི་བཟླས་པའོ། །དེ་འདྲ་བའི་བཟླས་པ་གང་ཡིན་པ་དེ་ནི། ལུས་ཅན་ཐམས་ཅད་ལ་བདག་ཉིད་དེ་རང་བཞིན་
གྱིས་གནས་པ་སྟེ། རྡོར་ཕྲེང་ལས། གང་ཡང་ཁམས་གསུམ་སེམས་ཅན་རྣམས། །སྲོག་དང་རྩོལ་བ་ལ་བརྟེན་པ། །གསང་སྔགས་རྒྱལ་པོ་ཟློས་བཞིན་དུ། །མི་ཤེས་བསམ་གཏན་ཀློག་པ་སྤང། ཞེས་པ་ལྟར་རོ། །ཡུངས་ཀར་གྱི་ནི་འབྲུ་ཚོད་ཙམ། ཞེས་པ་ནི་

[042B] །འབྲུ་ཚོད་ཙམ་དེ་ཉིད་ནི་ཡེ་ཤེས་ལྔའི་དངོས་པོ་སྟེ་ངོ་བོའོ་ཞེས་བཤད་དོ། །འོ་ན་ཡུངས་ཀར་གྱི་དོན་ཡེ་ཤས་ལྔའི་ངོ་བོར་གསུངས་པས་རླུང་ལ་ཇི་སྟར་དུ་གོ་སྙམ་ན། རིན་པོ་ཆེ་ཁ་དོག་
སྣ་ལྔ་པ་བསྒོམ་པར་གསུངས་པ་དེ་སྙིང་པོ་ལས་ཀྱང་སྙིང་པོ་མཆོག་ཏུ་གསུངས་པས་རྫོགས་རིམ་ཡིན་པར་ཤེས་ལ། རིན་ཆེན་ཁ་དོག་སྣ་ལྔ་པ་ཞེས་པ་ཡེ་ཤེས་ལྔའི་ངོ་བོར་གོ་ཞིང། དེའང་རང་བཞིན་གྱིས་ཀུན་ལ་གནས་པ་དང། གནས་དེ་སྣའི་རྩེ་མེར་བསྒོམ་པར་གསུངས་
པས་རླུང་འོད་ཟེར་ལྔའི་འབྱུང་འཇུག་བསྒོམ་པ་ཡུངས་ཀར་གྱི་དོན་དུ་ཤེས་སོ། །རླུང་འོད་ཟེར་ལྔ་པོ་ཡེ་ཤེས་ལྔར་བཤད་པ་ནི་རིགས་ལྔར་གོ་ལ། རིགས་ལྔ་པོ་དེའི་དབུས་ན་གནས་པའི་ལྷ་ནི་སྙིང་གའི་མི་བསྐྱོད་པར་གོ་བས་དེའི་ངོ་བོའི་སྲོག་རླུང་ངོ། །དེ་གསལ་བ་ནི་རིགས་པའི་སྲོག་
རླུང་ཀུན་ལ་དབང་བྱེད་པའོ། །མི་གསལ་བ་ནི་ཕྲ་བའི་སྲོག་རླུང་མི་ཤིགས་པའི་ཐིག་ལེའོ། །རྒྱུད་དེས་ནི་རླུང་འགྲོ་འོང་གི་བཟླས་པ་དེ་འོད་གསལ་ལྷན་ཅིག་སྐྱེས་པའི་ཡེ་ཤེས་བསྐྱེད་པའི་ཐབས་རྣམས་ཀྱི་མཆོག་དང། རླུང་གི་གཙོ་བོ་སྲོག་རླུང་ནི་མི་ཤིགས་པའི་ཐིག་ལེ་ཡིན་པར་
གསུངས་པས། ལུས་ལ་གནད་དུ་བསྣུན་པའི་རྩ་རླུང་ཐིག་ལེའི་གདམས་པ་རྣམས་ཀྱི་སྙིང་པོ་ལས་ཀྱང་ཡང་སྙིང་མཆོག་ནི་རྡོར་བཟླས་ཡིན་པ་ལ་ངེས་པ་དྲང་དགོས་ཤིང། དེའི་གནད་མཐར་ཐུག་པ་ཡང་སྙིང་ག་ན་ཡོད་པར་ཤེས་པར་གྱིས་ཤིག་གཉིས་པ་ནི། འདུས་པའི་
རྒྱུད་ཕྱི་མ་ལེའུ་བཅོ་བརྒྱད་པར་ཡང་རྩ་རྒྱུད་ཀྱིས་རིན་ཆེན་ཁ་དོག་སྣ་ལྔ་པ་ཡུངས་ཀར་གྱི་ཚད་ཙམ་སྒོམ་པར་གསུངས་པའི་དོན་རླུང་འགྲོ་འོང་གི་རྡོར་བཟླས་ཡིན་པའི་དོན་འདི་ཉིད་གསལ་བར་གསུངས་ཏེ་ཞེས་མཚམས་སྦྱོར་བའོ། །ཡང་གི་སྒྲས་ནི་སྔ་མས་རྩ་རྒྱུད་

[043A]༄༅། །ཀྱི་དོན་གཏན་ལ་ཕབ་པར་མ་ཟད་པའོ། །རིན་ཆེན་ཁ་དོག་སྣ་ལྔ་པ། ཞེས་པ་ནི་རྩ་རྒྱུད་དུ་གསུངས་པ་བཤད་བྱར་བཀོད་པ་ཡིན་པས། དེའི་དོན་ནི་སྲོག་དང་རྩོལ་བ་ཞེས་བྱ་བ་ཡིན་པར་རྒྱུད་ཕྱི་མ་འདིར་བཤད་དོ། །འདིས་ནི་སྟེང་གི་སྣ་སྒོར་གྱེན་དུ་འགྲོ་བའི་ཁ་
དོག་སྣ་ལྔ་པ་བསྟན་ཏེ་དེ་བཞིན་གཤེགས་པ་ལྔའི་བདག་ཉིད་དོ། །དེ་ཉིད་མེ་ལོང་ལྟ་བུ་ལ་སོགས་པ་ཡེ་ཤེས་ལྔའི་རང་བཞིན་གྱི་དབུགས་ཏེ་སྣ་སྒོ་གཡས་པར་མེ་དང་གཡོན་པར་རླུང་དང་གཉིས་ཀ་ནས་ས་དང་ཆུའི་རླུང་དང། ཁྱབ་བྱེད་ནམ་མཁའི་རླུང་དུ་འགྱུར་བས་འབྱུང་བ་
ལྔའི་ངོ་བོ་ཉིད་དོ། །དེ་ཉིད་རང་གི་རྡོ་རྗེའི་བུ་ག་ལས་ཕྱུང་ནས་རིག་མའི་པདྨའི་སྣ་རྩེར་གོང་བུ་སྟེ་ཐིག་ལེའི་གཟུགས་ཀྱིས་བརྟག་པ་སྟེ་བསྒོམ་པར་བྱའོ། །རང་གི་སྙིང་གའི་པདྨ་ལ་ཨ་ཐུང་བསམས་ནས་ནི་མི་ཤིགས་པའི་ཐིག་ལེ་དེར་སྲོག་སྟེ་རླུང་རྣམས་ཕྱིར་མེ་རྒྱུ་བར་གྱུར་པར་
བཞག་གོ་རང་སྔགས་ནི་འཇུག་ལྡང་གནས་གསུམ་གྱི་ངོ་བོར་ཟློས་པའོ། །རྒྱུད་འདིས་རྩ་རྒྱུད་ཀྱི་སྣ་རྩེ་ཞེས་པ་དེ་ལ་གདོང་གི་སྣ་རྩེ་དང་གསང་བའི་སྣ་རྩེ་དང་སྙིང་གའི་སྣ་རྩེ་གསུམ་དུ་བྱས་ནས། སྟེང་གི་སྒོར་རྡོ་རྗེའི་བཟླས་པ་དང། འོག་གི་སྒོར་ཐིག་ལེའི་རྣལ་འབྱོར་དང་
སྙིང་གར་མི་ཤིགས་པའི་ཐིག་ལེ་ལ་རླུང་སྡུད་པའི་ཚུལ་གྱིས་སྲོག་རྩོལ་གསུམ་བཤད་དེ་སྣ་རྩེ་གསུམ་དང་ཡུངས་ཀར་གྱི་འབྲུ་ཚོད་ཙམ་གྱི་ཐིག་ལེ་གསུམ་དུ་འགྱུར་རོ། །རྒྱུད་རྡོ་རྗེ་ཕྲེང་བར། ཆགས་ཅན་གྱིས་གསང་བའི་སྣ་རྩེར་རྫས་ཀྱི་ཐིག་ལེ་དང་ཞེ་སྡང་ཅན་གྱིས་སྙིང་
གར་སྔགས་ཀྱི་ཐིག་ལེ་དང། གཏི་མུག་ཅན་གྱིས་སྟེང་སྒོར་འོད་ཀྱི་ཐིག་ལེ་བསྒོམ་པར་གསུངས་ཏེ། གང་ཟག་གསུམ་སོ་སོ་བའི་ལམ་དུ་བཤད་དོ། །འཇམ་དཔལ་ཞལ་ལུང་གི་དགོངས་པ་ནི། དང་པོར་སྙིང་གར་སྔགས་ཀྱི་ཐིག་ལེ་བསྒོམ་སྟེ་རང་སྔགས་ཞེས་པ་གཉིས་

[043B] དེ་ནས་ནོར་བུའི་སྣ་རྩེར་གསང་བའི་ཐིག་ལེ་བསྒོམ། དེ་ནས་སྟེང་སྒོར་སྤྲུལ་པའི་ཐིག་ལེ་ཞེས་པ་རླུང་ལ་རྡོར་བཟླས་བྱེད་པར་བཤད་པས་གང་ཟག་གཅིག་གིས་རིམ་ཅན་དུ་གསུམ་ག་བསྒོམ་པའོ། །སྒྲོན་གསལ་དང་དེའི་རྗེས་འབྲང་ནཱ་རོ་པས་སྔར་བཤད་པ་བཞིན་
དུ་བཤད་ལ། སྤྱོད་བསྡུས་ལས། དཀྱིལ་འཁོར་བཞིའི་རླུང་ལྡང་འཇུག་གནས་གསུམ་ཡི་གེ་གསུམ་དང་སྦྱར་ནས་ཟློ་བའི་དོན་འདི་ཉིད། རང་སྔགས་ཞེས་པའི་རྐང་པ་གཉིས་མ་གཏོགས་པ་རྐང་པ་དྲུག་གི་དོན་དུ་བཤད་དོ། །དེའི་ཕྱིར་ཡེ་ཤེས་ལྔ་ཞེས་པའི་ཚིགས་བཅད་ཀྱི་
དོན་ནི་སྟེང་སྒོར་རྡོར་བཟླས་བྱེད་པ་ལའང་སྦྱར་དགོས་པས་གཉིས་སུ་དྲང་ངོ། །རང་ལྷ་ཡབ་ཡུམ་དུ་བསྒོམས་པའི་རིག་མའི་པདྨར་རྫས་ཀྱི་ཐིག་ལེ་བསྒོམ་པ་འདི། རིམ་པ་དང་པོའི་སྐབས་སུ་འོག་སྒོར་ཐིག་ལེ་ཕྲ་མོའི་རྣལ་འབྱོར་བསྒོམ་པར་བཤད་པ་དང་མི་གཅིག་སྟེ་དེ་ནི་
ཐིག་ལེའི་ནང་དུ་རྟེན་དང་བརྟེན་པའི་དཀྱིལ་འཁོར་བསྒོམ་པ་ཡིན་ལ། འདིར་ནི་ཐིག་ལེ་ཙམ་ཞིག་བསྒོམ་པ་ཡིན་ནོ། །དེ་བསྒོམས་པས་ས་ཆུ་ལ་ཐིམ་པ་ལ་སོགས་པའི་རྟགས་རྣམས་འཆར་བར་ཞལ་ལུང་ལས་གསུངས་ཏེ་འདིས་ཀྱང་སྲོག་དབུ་མར་སྡུད་པ་ཡིན་ནོ། །
ལཀྵྨཱིས་རྣལ་འབྱོར་པ་པོ་མོ་གཉིས་ཀྱིས་རང་རང་གི་གསང་བའི་སྣ་རྩེར་ཐིག་ལེ་སོ་སོར་བསྒོམ་པ་ཡེ་ཤེས་ལྔ་ཞེས་པའི་རྐང་པ་བཞིའི་དོན་དུ་བྱས་ཏེ་ཆགས་ཅན་གྱི་ཕྲ་མོའི་རྣལ་འབྱོར་དང། རིན་ཆེན་ཞེས་པ་རྐང་པ་བཞིས་སྙིང་གར་ཧཱུཾ་ཡིག་བསྒོམ་པ་ཞེ་སྡང་ཅན་གྱི་
དབང་དུ་བྱས་པར་བཤད་ནས་རྒྱུད་ཕྱི་མའི་ལུང་དེ་དག་སྟེང་གི་སྣ་སྒོར་རླུང་བསྒོམ་པ་ལ་མ་སྦྱར་བ་ནི། སྤྱོད་བསྡུས་དང་སྒྲོན་གསལ་དང་འགལ་བར་སྣང་ངོ། །འོ་ན་རྡོ་རྗེ་ཕྲེང་བར་སྣ་རྩེ་གསུམ་དུ་ཐིག་ལེ་གསུམ་བསྒོམ་པ་དེ་གང་ཟག་སོ་སོའི་ལམ་དུ་བཤད་པ་ཇི་ལྟར་

[044A]༄༅། །ཡིན་ཞེ་ན། སྣ་རྩེ་གསུམ་དུ་ཐིག་ལེ་གསུམ་བསྒོམ་པར་གསུངས་པ་དེ་དུག་གསུམ་ཤས་ཆེ་བའི་གང་ཟག་གིས་གཙོ་བོར་བསྒོམས་ན་ཡོན་ཏན་སྐྱེ་མྱུར་བས་གཙོ་བོར་གང་བསྒོམས་པ་ལ་དགོངས་སོ། །འཆད་པར་འགྱུར་བ་ལྟར་རྡོར་བཟླས་ཀྱི་སྲོག་དབུ་
མར་བཅུག་པའི་རྗེས་སུ་སྙིང་གར་བསམས་ནས་ནི། སྲོག་ནི་ཐིག་ལེར་གྱུར་པར་བཞག་ཅེས་གསུངས་པ་བཞིན་དུ་མི་ཤིགས་པའི་ཐིག་ལེ་ཨ་ཐུང་ལ་སྡུད་པའི་གདམས་ངག་ཤེས་དགོས་སོ། །རྡོ་རྗེ་ཕྲེང་བའི་འགྲེལ་པ་ལས་ཀྱང། འདིར་ཡང་གདམས་ངག་སྟེ། དང་
པོ་ཉིད་ན་རིམ་པ་ལྔ་ལ་བརྟེན་ནས་གྲངས་ལ་སོགས་པའི་རིམ་པ་རླུང་གི་དེ་ཁོ་ན་ཉིད་དང། སྔགས་ཀྱི་དེ་ཁོ་ན་ཉིད་དག་ནི་ཐུན་ཕྱེད་ཕྱེད་ཀྱི་བར་དུ་རྣལ་འབྱོར་རྣམ་པ་གསུམ་ལ་བལྟོས་ནས་ཐིག་ལེ་གསུམ་པོ་རིམ་པ་བཞིན་དུ་ཉེ་བར་མཚོན་པར་བྱས་ནས། ཕྱི་ནས་འཇུག་པ་
དང་ལྡང་བ་དག་ལ་རིམ་པ་དེ་ཉིད་ཀྱི་ཨ་ཡིག་གི་རྣམ་པས་གནས་པའི་རླུང་ལ་ངེས་པར་སྦྱར་ནས་དེ་ཉིད་དུ་ཐིག་ལེའི་ངོ་བོ་བསྒོམས་པས། རླུང་ཕྲ་མོས་ཉེ་བར་མཚོན་ནས་དེ་ཉིད་དུ་བསྐལ་པ་འམ་བསྐལ་པ་སྟོང་གི་བར་དུ་གནས་པར་བྱ་ཞེས་བཤད་དོ། །སྦྱོར་བ་ཡན་ལག་དྲུག་གི་
སྲོག་རྩོལ་རྒྱུད་ཕྱི་མར་གསུངས་པའི་རླུང་གི་རྣལ་འབྱོར་གྱིས་སྲོག་དབུ་མར་འཇུག་ལུགས་ནི། འཕགས་པ་ཡབ་སྲས་རྣམས་རྡོར་བཟླས་ཉིད་ལ་མཛད་པས། རྒྱུད་ཕྱི་མས་ཀྱང་རྩ་བའི་རྒྱུད་ཀྱི་དོན་དེ་ལྟར་དུ་བཀྲལ་ཏེ་འདིས་རླུང་རྣམས་མི་ཤིགས་པའི་ཐིག་ལེ་ལ་སྡུད་པར་
བཤད་པ་འདི་ནི་རླུང་གི་དེ་ཁོ་ན་ཉིད་མཐར་ཐུག་པར་ཤེས་པར་བྱའོ། །གསུམ་པ་ནི། རླུང་འགྲོ་འོང་གི་བཟླས་པ་འདི་ཉིད་དཀྱིལ་འཁོར་རྣམས་ཀྱི་སོ་སོར་ངེས་པར་བསྟན་པ་ནི། རྡོ་རྗེ་ཕྲེང་བ་ཞེས་བྱ་བ་བཤད་པའི་རྒྱུད་དུ་གསུངས་སོ་ཞེས་སྦྱར་རོ། །ཡང་ནི་སྔ་མ་གཉིས་

[044B] །འདི་ལ་བཞི། མདོར་བསྟན་པ། རྒྱས་པར་བཤད་པ། དོན་བསྡུ་བ། དེ་རྟོགས་དཀའ་བར་བསྟན་པའོ། །དང་པོ་ནི། རྩ་བའི་རྒྱུད་ལས། སྣ་ཡི་རྩེ་མོར་ཡུངས་ཀར་བསམ། ཞེས་བྱ་བ་འདི་ནི་སྲོག་སྟེ་དབུགས་རྩོལ་བ་སྟེ་རིང་
དུ་སྤྲོ་བའི་བརྟག་པ་སྟེ་མཚོན་བྱེད་ཡིན་ནོ། །སྲོག་གི་རྩོལ་བའམ་སྲོག་དང་རྩོལ་བ་དེ་ཉིད་ལ་སངས་རྒྱས་ལྔའི་རང་བཞིན་འོད་ཟེར་ལྔ་རྣམ་པར་གནས་སོ། །འོད་ལྔ་སངས་རྒྱས་ངོ་བོར་བསྒོམ། ཞེས་འདོན་པ་ལྟར་ན་རླུང་འོད་ཟེར་ལྔ་སངས་རྒྱས་ལྔར་ཤེས་པར་བྱ་བའི་དོན་ནོ། །
རྡོ་རྗེ་ཕྲེང་བ་ལས། སྣ་ཡི་རྩེ་མོ་དེ་ཉིད་མཆོག་རླུང་ལྔ་ཡི་ནི་རང་ངོ་བོ། །རླུང་གི་ཐིག་ལེ་ཞེས་ནི་བཤད། །ཡང་དག་དེ་ཉིད་གསལ་བ་ཡང། །སྣ་རྩེར་ཡུངས་ཀར་དེ་ཡང་ནི། །རྒྱུད་གཞན་རྣམས་སུ་གསུངས་པ་ནི། །སྣ་རྩེར་ཡུངས་ཀར་ཞེས་པ་ནི། །སྲོག་དང་རྩོལ་བའི་བརྟག་
པ་སྟེ། ཞེས་དང་པོ་བཞིས་འོད་ཀྱི་ཐིག་ལེ་བསྒོམ་པའི་གནས་དང། དེ་ནས་བཞིས་འདུས་པ་ལ་སོགས་པའི་རྒྱུད་གཞན་དུ་གསུངས་པའི་དགོངས་པ་བཤད་དོ། །སྣ་རྩེར་ཞེས་པ་དེ་སྣ་རྩེ་གསུམ་ལས་གང་ཡིན་སྙམ་ན། སྟེང་གི་སྣ་ལས་ངེས་པར་འབྱུང་བ་ཡིན་ལ། འབྱུང་
ཚུལ་ནི་རྣམ་པ་བཞིར་འགྱུར་རོ་ཞེས་སྦྱར་རོ། །ཇི་ལྟར་ཞེ་ན། སྣ་བུག་གཡོན་པ་དང་གཡས་པ་རེ་རེ་བ་གཉིས་དང་སྣ་བུག་གཉིས་ཀ་ནས་དུས་མཉམ་དུ་རྒྱུ་བ་དང་དལ་བར་རྒྱུ་བ་བཞིའོ། །འདི་རྒྱུ་བའི་ལམ་ལ་བྱེད་ན་གསུམ་ལས་མེད་ལ། རྒྱུ་ཚུལ་གྱིས་བྱེད་ན་སྔ་མ་
གསུམ་ལ་རྒྱུ་ཚུལ་མ་བཤད་པས་བཞིར་བྱེད་པ་ཇི་ལྟར་ཡིན་སྙམ་ན། གཡས་གཡོན་རེས་འཇོག་ཏུ་རྒྱུ་བ་གཉིས་དང་གཉིས་ཀ་ནས་དུས་མཉམ་དུ་རྒྱུ་བ་གཉིས་སུ་ཕྱེ་ནས་བཞིར་བྱེད་ལ། གཉིས་ཀ་ནས་རྒྱུ་བ་ལ་ནི་དྲག་ཞེན་དུ་རྒྱུ་བ་གཉིས་ཡོད་པས། དལ་བ་ཞེས་

[045A]༄༅། །གསུངས་པས་སྔ་མ་དེ་ལས་དྲག་པར་རྒྱུ་བ་གོ་བར་ནུས་སོ། །དེས་ན་གཉིས་ཀ་དང་ཞེས་པ་སོ་སོར་གཅོད་པ་མིན་གྱི་དེ་ནས་རྒྱུ་བ་ལ་དྲག་ཞན་གཉིས་སུ་འབྱེད་པའོ། །རྒྱུ་ཚུལ་བཞི་པོ་དེ་ནང་གི་དུས་ནི་ཡིན་པར་རྒྱུད་འདིར་བཤད་ཅེས་གསུངས་པ་ནི། ཉིན་
ཞག་གཅིག་གི་དུས་ངོས་འཛིན་པ་ལ་ཕྱིའི་ཆུ་ཚོད་ལ་སོགས་པས་འཛིན་པའི་དོད་ནང་དུ་དབུགས་རྒྱུ་བའི་གྲངས་ཀྱིས་འཛིན་པར་ནུས་པའོ། །འོ་ན་སྣ་བུག་ནས་འགྲོ་འོང་བྱེད་པའི་རླུང་བཞི་པོ་དེ་གནས་ཇི་འདྲ་ཞིག་ནས་འགྲོ་འོང་བྱེད་པ་ཡིན་ཞེ་ན། སྣ་བུག་གཡས་ནས་རྒྱུ་བ་ནི་
ལྐོག་མ་སྟེ་མགྲིན་པའི་པདྨ་ནས་འགྲོ་འོང་སྟོན་པ་སྟེ་བྱེད་ལ། དེ་བཞིན་དུ་སྣ་བུག་གཉིས་ཀ་ནས་དེ་ལ་བར་རྒྱུ་བ་ནི་སྙིང་གའི་པདྨ་དང། སྣ་བུག་གཡོན་ནས་རྒྱུ་བ་ནི་ལྟེ་བའི་པདྨ་དང་སྣ་བུག་གཉིས་ཀ་ནས་དྲག་པར་རྒྱུ་བ་ནི་གསང་བའི་པདྨ་ནས་འགྲོ་འོང་བྱེད་དོ་ཞེས་གསུངས་
པས་རླུང་དེ་བཞིའི་གནས་ཀྱང་དེ་དག་ཏུ་བསྟན་ནོ། །འདིས་ནི་སྣ་སྒོར་རྒྱུ་བའི་རླུང་བཞི་པོ་དེ་ནང་ནས་འོང་བའི་ཚེ་གནས་དེ་དག་ནས་འོང་བ་དང་ནང་དུ་ལྡོག་པའི་ཚེ་གནས་དེ་དག་ཏུ་ཞུགས་ནས། གནས་དེ་དག་མན་ཆད་ནས་འོང་བ་དང་མན་ཆད་དུ་འགྲོ་བ་འགོག་པ་མིན་ཏེ། སྤྱོད་
བསྡུས་ལས། སྟེང་དུ་འགྲོ་བའི་རླུང་དེ་རྣམས་འོག་གི་སྣ་སྒོ་གཉིས་ནས་བྱུང་ནས་འགྲོ་བར་གསུངས་པའི་ཕྱིར་རོ། །དེས་ན་གནས་དེ་རྣམས་རླུང་དེ་དག་གི་སྡོད་པའི་གནས་སུ་སྟོན་པ་ཙམ་སྟེ། དཔེར་ན་མེ་རླུང་སྣ་བུག་གཡས་ནས་མི་རྒྱུ་བའི་དུས་སུ་མགྲིན་པར་གནས་
པ་བཞིན་ནོ། །རླུང་བཞི་རྒྱུ་བའི་གོ་རིམ་འོག་ནས་འཆད་པའི་རིམ་པ་ཇི་བཞིན་དུ་རྒྱུ་བའི་ཚེ་རླུང་བཞི་པོ་རེ་རེ་ཡུན་ཇི་ཙམ་ཞིག་དུ་གནས་སྙམ་ན། ཐུན་ཕྱེད་ཕྱེད་ཀྱི་དུས་སུ་གནས་ནས་རྒྱུའོ། །འདི་ལ་འགྱུར་ནི། ཐུན་ཕྱེད་ཀྱི་ནི་དུས་དག་ཏུ། །གོ་རིམ་ཇི་བཞིན་གནས་

[045B] ཞེས་རྒྱུད་ལས་གསུངས་ལ། མན་སྙེར། ཐུན་ཕྱེད་དུས་སུ་རིམ་འོངས་པས། །གོ་རིམ་ཇི་བཞིན་གནས་པར་བྱེད། ཅེས་བསྒྱུར་བ་ལེགས་སོ། །ལཀྵྨཱི་དང་ཨ་ལམ་ཀ་ཀ་ལ་ཤས་ནི། ཉིན་མོའི་ཐུན་བཞིའི་དང་པོ་མེ་དང་གཉིས་པ་ལ་རླུང་དང་ཉིན་གུང་ནས་བརྩམས་པའི་
གསུམ་པ་ལས་དང་བཞི་པ་ལ་ཆུ་སྟེ་བཞི་དང། མཚན་མོ་ལའང་དེ་ལྟར་བཞི་སྟེ་བརྒྱད་དོ། །དེའང་ཐུན་རེ་ལ་ཆུ་ཚོད་བརྒྱད་བརྒྱད་ཡོད་པའི་ཐུན་ཚོད་རེ་རེ་ལ་ལྡང་འཇུག་གནས་གསུམ་དང་བྲལ་བའི་འོད་གསལ་གྱི་ཆུ་ཚོད་ཕྱེད་ཕྱེད་འཆར་བས་ཆུ་ཚོད་ཕྱེད་དང་བརྒྱད་དུ་འགྱུར་ལ་
ཐུན་ཕྱེད་ནི་རགས་པར་ན་བརྒྱད་དང་ཞིབ་ཏུ་ན་དེའི་ཕྱེད་དུ་འཆད་དེ། རྒྱུད་འདིར་ཞག་གཅིག་ལ་ཆུ་ཚོད་དང་དབྱུ་གུ་དྲུག་ཅུ་ལས་མ་བཤད་པས་དེའི་དབང་དུ་བྱས་ནས་རེ་བཞིར་བཤད་པ་དང་འགལ་བ་སྤངས་པའོ། །རྒྱུད་འདི་དང་གདན་བཞི་དང་རྡོ་རྗེ་མཁའ་འགྲོར་ཉིན་ཞག་གཅིག་ལ་
ཆུ་ཚོད་དྲུག་ཅུར་བཤད་དེ་དབྱུ་གུ་ཡང་དེ་དང་འདྲ་བར་འདིར་བཤད་དོ། །ཀྱེ་རྡོ་རྗེ་དང་སྡོམ་འབྱུང་ལས། ཞག་གཅིག་ལ་ཆུ་ཚོད་སོ་གཉིས་དང་དབྱུ་གུ་རེ་བཞི་དང་འཕོ་བ་བཅུ་དྲུག་ཏུ་བཤད་དོ། །འདི་དང་གཉིས་མེད་རྣམ་རྒྱལ་དུ་དཀྱིལ་འཁོར་རེ་རྒྱུ་བའི་ཐུན་ཕྱེད་དུ་བཤད་ལ། དགོངས་
པ་ལུང་སྟོན་དུ་དཀྱིལ་འཁོར་བཞི་པོ་རེ་རེ་རྒྱུ་བའི་ཡུན་ཚད་རླུང་འབྱུང་འཇུག་དགུ་བརྒྱར་བྱས་ནས་ཞག་གཅིག་ལ་དགུ་བརྒྱ་པོ་ཚན་པ་ཉེར་བཞིར་བཤད་ལ། དེ་རྣམས་ཕྱོགས་གཅིག་ཏུ་རིམ་ལྔར་དྲངས་པ་རྣམས་བསྟན་དགོས་པས། དཀྱིལ་འཁོར་རེ་རེ་ཐུན་ཕྱེད་ཕྱེད་དུ་གནས་པར་
གསུངས་པའི་ཐུན་ཕྱེད་ནི་རླུང་དགུ་བརྒྱ་པ་རེ་རེ་ །འོ་ན་རྡོར་ཕྲེང་ལས་ཉིན་ཞག་གཅིག་ལ་ཐུན་བརྒྱད་དུ་བཤད་པ་འགལ་ལོ་ཞེ་ན། དེ་ནི་ཕྱིའི་ཐུན་ཚོད་བརྒྱད་དང་ནང་གི་སྙིང་གའི་རྩ་བརྒྱད་སྦྱར་བའི་དབང་དུ་བྱས་ལ། ཐུན་ཕྱེད་ཉེར་བཞིར་བྱེད་པ་ནི་ནང་གི་དཀྱིལ་
[046A]༄༅། །འཁོར་རེ་རེའི་རླུང་རྒྱུ་བའི་ཡུན་ཚད་ཀྱི་དབང་དུ་བྱས་པའོ། །དེས་ན་ཉིན་མོའི་ཐུན་བཞི་ལ་དཀྱིལ་འཁོར་ཆེ་བ་བཅུ་གཉིས་ཡོད་པས་དཀྱིལ་འཁོར་བཞིས་ཉིན་མོའི་ཐུན་རྫོགས་པ་མི་འཐད་དེ་མཚན་མོ་ལའང་ངོ། །འོ་ན་རླུང་དགུ་བརྒྱ་པ་ཕྲག་རིས་ཐུན་
ཕྱེད་དུ་གནས་པར་གསུངས་པ་དེ་འཕོ་བའི་ཚད་དུ་ནི་བྱ་དགོས་ལ། དེ་ལྟ་ན་སྣ་བུག་གཅིག་ནས་གཅིག་ཏུ་འཕོ་བ་ལ་བྱེད་ན། ཞག་གཅིག་ལ་སྣ་བུག་གི་འཕོ་བ་ཉེར་བཞི་ཡོད་པར་འགྱུར་ལ། དཀྱིལ་འཁོར་གཅིག་ནས་གཅིག་ཏུ་འཕོ་བ་ལ་བྱེད་ནའང་མི་འཐད་དེ། གྱེན་རྒྱུ་དང་མཉམ་
གནས་ཀྱི་རླུང་ལ་ནི་སྣ་བུག་མ་འཕོས་ན་དཀྱིལ་འཁོར་འཕོ་བ་མེད་ལ་འཕོ་བ་འྡིའང་རླུང་སྤྱིའི་དབང་དུ་མཛད་པའི་ཕྱིར་རོ་ཞེ་ན། འདི་ལ་མན་སྙེར་ཐུན་ཚེད་ཕྱེད་ལ་ས་ཆུ་མེ་རླུང་གི་དཀྱིལ་འཁོར་བཞི་པོ་རེ་རེ་ལ་ཉིས་བརྒྱ་ཉི་ཤུ་རྩ་ལྔའི་བདག་ཉིད་ཅན་རྣམས་འབབ་ཅིང་སླར་
ཡང་ཐུན་ཚོད་ཕྱེད་ལ་བཞི་པོ་སྔར་ལྟར་སྣ་བུག་གཅིག་ཏུ་བབས་ནས་དེའི་རྗེས་སུ་བུ་ག་གཞན་དུ་འབབ་བེ་ཞེས་བཤད་དོ། །དེའི་ལྟར་ན་སྣ་བུག་གཡས་སུ་མེ་རླུང་དགུ་བརྒྱ་པོ་ཕྲག་གཅིག་བརྒྱུས་པའི་རྗེས་སུ་དཀྱིལ་འཁོར་གཞན་གྱི་དགུ་བརྒྱ་པ་ཕྲག་གཅིག་རྒྱུ་ན་གཞུང་དང་
འགལ་ལ། དེ་ཉིད་བསྒྱུར་ནས་རྒྱུ་ན་དགུ་བརྒྱ་པ་ཕྲག་གཉིས་སུ་གཅོད་པའི་རྒྱུ་མཚན་གང་ཡིན། མེའི་མེ་གོས་དཀར་མེ་རྒྱུ་བ་ནས་མེའི་ཆུ་མཱ་མཱ་ཀཱི་རྒྱུ་བའི་བར་གྱི་དཀྱིལ་འཁོར་ཆུང་བ་བཞི་བརྒྱུས་ཟིན་པའི་འོག་ཏུ་སླར་ཡང་མེའི་མེ་གོས་དཀར་མོ་རྒྱུ་བ་སོགས་རྟོགས་
པའི་ཕྱིར་ཡིན་ནོ་ཞེ་ན། དཀྱིལ་འཁོར་ཆེ་བ་རེ་རེ་རྒྱུ་བའི་ཡུན་ཚད་མ་བསྟན་པར་འགྱུར་བས་མི་འཐད་དོ། །གཞན་ཡང་རླུང་སྟོང་ཕྲག་བརྒྱད་བརྒྱ་རེས་སྣ་བུག་གཡས་གཡོན་དུ་འཕོ་བའི་འཕོ་བ་བཅུ་གཉིས་བྱེད་ན། རླུང་བཞི་པོ་རེ་རེ་ལ་འཕོ་ཆེན་གསུམ་གསུམ་བྱེད་

[046B] དེའི་ཚེ་སྲོག་ཐུར་གྱི་སྟོང་བརྒྱད་བརྒྱ་པ་ཚན་པ་དྲུག་པོ་དེ་མཉམ་རྒྱུ་བྱ་རུ་དགོས་པས། ཞག་གཅིག་སྣ་བུག་གི་འཕོ་བ་དྲུག་ཏུ་འགྱུར་རོ། །དེས་ན་སྤྱིར་རླུང་གི་འཕོ་བ་འདི་ལ་རྩ་འདབ་གཅིག་ནས་གཅིག་ཏུ་འཕོ་བ་དང། རླུང་གཅིག་ནས་གཅིག་ཏུ་འཕོ་བ་དང། སྣ་བུག་གཅིག་ནས་
གཅིག་ཏུ་འཕོ་བ་སྟེ་གསུམ་སྣང་ངོ། །དང་པོ་ནི་ཞག་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་ལ། ལྟེ་བའི་རྩ་འདབ་རེ་བཞི་ནས་ཅི་ཙམ་རེ་རྒྱུ་བའི་དབང་དུ་བྱས་ན་དབུགས་སུམ་བརྒྱ་དང་སུམ་ཅུ་སོ་ཕྱེད་དང་བརྒྱད་རྩ་འདབ་གཅིག་ལ་བརྒྱུས་ཟིན་པའི་འོག་ཏུ་གཉིས་པ་སོགས་སུ་
འཕོས་ནས་དེ་བཞིན་དུ་རྒྱུའོ། །དེའི་ཚེ་ལྟེ་བའི་རྩ་འདབ་གཅིག་ལ་རྒྱུ་བ་དེ་ཉིས་འགྱུར་ཞིག་སྤྱི་བོའི་རྩ་འདབ་གཅིག་ལ་རྒྱུ། དེ་གཅིག་ལ་རྒྱུ་བའི་ཉིས་འགྱུར་མགྲིན་པའི་རྩ་འདབ་གཅིག་ལ་རྒྱུ། དེ་གཅིག་ལ་རྒྱུ་བའི་ཉིས་འགྱུར་སྙིང་གའི་རྩ་འདབ་གཅིག་ལ་རྒྱུ་བར་བཤད་དོ། །
དེ་ལྟ་བུའི་རྩ་འདབ་གཅིག་ནས་གཅིག་ཏུ་འཕོས་ཀྱང་རླུང་གི་དཀྱིལ་འཁོར་ཆེ་ཆུང་བཞི་དང་སྣ་བུག་གཡས་གཡོན་གཅིག་ནས་གཅིག་ཏུ་འཕོས་པའི་ངེས་པ་མེད་དོ། །ལྟེ་བའི་འཁོར་ལོ་རིམ་པ་གསུམ་པ་ལ་རྩ་འདབ་བཅུ་གཉིས་ཡོད་པའི་རེ་རེ་ནས་འཕོས་ན་སྣ་སྒོ་གཡས་
གཡོན་དུ་འཕོ་བ་དུས་འཁོར་ལས་གསུངས་སོ། །གཉིས་པ་ནི་དཔེར་ན་སྣ་བུག་གཡས་ནས་མེ་རླུང་རྒྱུ་བའི་ཚེ་ཐོག་མར་ཉིས་བརྒྱ་ཉེར་ལྔ་རྒྱུ་བ་ནི་མེའི་མེ་ཡིན་ལ། དེ་རྫོགས་པ་ན་མེའི་རླུང་དུ་འཕོ་སྟེ་གྲངས་སྔར་བཞིན་ནོ། །དེ་བཞིན་དུ་མེའི་ས་དང། དེ་ནས་མེའི་ཆུ་ལའང་གྲངས་
དེ་ཙམ་རེ་རྒྱུ་བ་ནི། འབྱུང་བ་ཆུང་བའི་དཀྱིལ་འཁོར་གཅིག་ནས་གཅིག་ཏུ་འཕོས་པ་ཡིན་ལ། མེ་རླུང་དགུ་བརྒྱ་པ་ཕྲག་གཅིག་རྫོགས་པ་ན་སྣ་བུག་གཡོན་པའི་རླུང་གི་དཀྱིལ་འཁོར་རྒྱུ་བ་ནི། འབྱུང་བ་ཆེ་བའི་དཀྱིལ་འཁོར་གཅིག་ནས་གཅིག་ཏུ་འཕོས་པ་སྟེ། འདི་ལ་དཀྱིལ་

[047A]༄༅། །འཁོར་དང་སྣ་སྒོ་འཕོས་པ་དུས་མཉམ་དུ་འབྱུང་ངོ། །འདིའི་འབྱུང་བ་ཆུང་བ་འཕོ་མཚམས་ནི་རླུང་ཞེས་སོགས་སུ་སྦྱར་ཏེ་སྔར་དང་འདྲའོ། །དེ་ནས་སྣ་བུག་གཉིས་ཀ་ནས་ཐད་སོར་དྲག་ཏུ་རྒྱུ་བའི་རླུང་དགུ་བརྒྱ་པ་ཕྲག་གཅིག་རྒྱུ་བའི་དུས་སུ་སའི་ས་སྤྱན་མའི་རླུང་
ཉིས་བརྒྱ་ཉེར་ལྔ་ཐོག་མར་རྒྱུ་བ་སོགས་ཀྱི་སྒོ་ནས་འབྱུང་ཆུང་གི་དཀྱིལ་འཁོར་འཕོ་མཚམས་སྔར་དང་འདྲ་ལ། དཀྱིལ་འཁོར་ཆེ་བ་དེ་རྫོགས་མ་ཐག་སྣ་གཉིས་ཀ་ནས་ཆུ་རླུང་དགུ་བརྒྱ་པ་ཕྲག་གཅིག་རྒྱུ་སྟེ་དཀྱིལ་འཁོར་ཆེ་བ་གཅིག་ནས་གཅིག་ཏུ་འཕོ་བའོ། །འདི་ལ་སྣ་བུག་
འཕོ་བ་མེད་དེ་སྔ་མ་བཞིན་སྣ་བུག་གཉིས་ཀ་ནས་རྒྱུ་བའི་ཕྱིར་རོ། །འདུས་པའི་བཤད་རྒྱུད་རྣམས་ཀྱིས་དཀྱིལ་འཁོར་བཞི་པོ་འདི་རྒྱུན་གཅིག་ལ་རྒྱུ་བའི་ཡུན་ཚད་ཐུན་ཕྱེད་པར་འདྲ་བ་དང། དེ་ཡང་རླུང་འབྱུང་འཇུག་བརྒྱ་པ་རེར་འདྲ་བ་དང། དེ་འདྲ་བ་ཚན་པ་ཉེར་བཞིར་གསུངས་
པས། རླུང་བཞི་པོ་རེ་རེ་ལ་དཀྱིལ་འཁོར་ཆེ་བ་དྲུག་དྲུག་ཆུང་བ་ཉེར་བཞི་རེ་ཡོད་དོ། །དེ་ལ་ནི་སྣ་བུག་གཡས་གཡོན་རེས་འཇོག་ཏུ་འཕོ་བ་བཅུ་གཉིས། གཉིས་ཀ་ནས་མཉམ་དུ་རྒྱུ་བ་བཅུ་གཉིས་སུ་འགྱུར་རོ། །འདི་ལ་འཕོ་བ་ཉེར་བཞི་ཞེས་པའི་ཐ་སྙད་བྱེད་ནའང་སྣ་བུག་
གཡས་གཡོན་དང་དཀྱིལ་འཁོར་གྱི་འཕོ་བ་གཉིས་ཀའི་དབང་དུ་བྱས་པའོ། །གསུམ་པ་ནི། རྒྱུད་རྡོར་ཕྲེང་དང་དགོངས་པ་ལུང་སྟོན་དང་གཉིས་མེད་རྣམ་རྒྱལ་གྱི་ལུགས་ཀྱིས། རླུང་སྣ་བུག་གཡས་གཡོན་དུ་འཕོ་བ་བཅུ་གཉིས་ཡིན་ཏེ་གྱེན་རྒྱུ་དང་མཉམ་གནས་ཁོ་ནའི་དབང་
དུ་བྱས་ནས་རླུང་དགུ་བརྒྱ་རེ་བྱེད་དོ། །དུས་འཁོར་ལས། ལྟེ་བའི་ཁྱིམ་བཅུ་གཉིས་ཀྱི་གཡས་ཀྱི་རྩ་འདབ་དྲུག་ལ་ས་ཆུ་མེ་རླུང་ནམ་མཁའ་ཡེ་ཤེས་ཀྱི་ཁམས་དྲུག་སྡུད་རིམ་གྱི་སྒོ་ནས་འཕོ་ཆེན་དྲུག་གཡོན་གྱི་རྩ་འདབ་དྲུག་ལ་ནམ་མཁའ་རླུང་མེ་ཆུ་ས་ཡེ་ཤེས་ཀྱི་ཁམས་དྲུག་

[047B] །དེ་རྣམས་རེ་རེ་ལའང་འབྱུང་བ་ཆུང་བའི་དབང་དུ་བྱས་པའི་འཕོ་ཆུང་རྣམས་ཀྱང་ཡོད་དེ་རླུང་གཅིག་ནས་གཅིག་ཏུ་འཕོ་བ་ཙམ་མོ། །དེའི་འཕོ་མཚམས་སུ་བཅུ་གཅིག་བཞི་ཆ་རེ་ཡོད་པ་བསྡོམས་
པས་འཕོ་ཆེན་གྱི་མཚམས་སུ་ང་དྲུག་དང་བཞི་ཆ་རེ་ཡོད་ལ། དེ་བསྡོམས་པས་ཉིན་ཞག་གཅིག་ལ་དྲུག་བརྒྱ་དང་དོན་ལྔ་དབུ་མ་ནས་རྒྱུ་སྟེ་མཉམ་རྒྱུའོ། །འདི་ལ་མན་སྙེར། རྡོར་ཕྲེང་དང་དགོངས་པ་ལུང་སྟོན་དང་གཉིས་མེད་རྣམ་རྒྱལ་རྣམས་ཀྱིས་ཁམས་ཀྱི་དཀྱིལ་འཁོར་སོ་སོར་
རྒྱུ་བ་ལ་ས་ཆུ་མེ་རླུང་གི་དཀྱིལ་འཁོར་མ་གཏོགས་པ་ནམ་མཁའི་རླུང་ལོགས་སུ་རྒྱུ་བར་མ་བཤད་ཅིང། ནམ་མཁའི་རླུང་ཁྱབ་བྱེད་དེ་བཞི་ལ་ཁྱབ་པའི་ཚུལ་གྱིས་རྒྱུ་བ་ཙམ་ཡིན་པས། ནམ་མཁའི་རླུང་ལོགས་སུ་རྒྱུ་བར་གསུངས་པ་ནི་ཉི་མའི་ཤིང་རྟ་ལ་སོགས་པའི་མུ་སྟེགས་
ངེས་དོན་ལ་གཞུག་པའི་ཐབས་སུ་ལྡེམ་པོའི་ངག་གིས་གསུང་བར་འཆད་ཅིང། དབུ་མ་ནས་རྒྱུ་བའི་རླུང་ཡང་དཀྱིལ་འཁོར་བཞི་ལས་ལོགས་པ་མེད་པར་འཆད་དོ། །འདུས་པའི་བཤད་རྒྱུད་གཉིས་སུ་གསུངས་པ་ནི་སྒྲ་ཇི་བཞིན་པའི་དོན་དུ་འཕགས་པ་ཡབ་སྲས་ཀྱིས་
བཤད་ཅིང། དེའི་སྒྲ་ཇི་བཞིན་པ་དང་དུས་འཁོར་ནས་བཤད་པ་གཉིས་ཁུངས་ཅུང་མི་མཐུན་པར་ནི་སྣང་ངོ། །དེར་མ་ཟད་དེ་གཉིས་ཀ་ཀྱེ་རྡོར་དང་སྡོམ་འབྱུང་ལས་འཕོ་བ་བཅུ་དྲུག་ཏུ་བཤད་པའང་མི་མཐུན་པར་སྣང་སྟེ། དེའི་དོན་ནི་རྩ་འདབ་དང་རླུང་གི་འཕོ་བའང་མིན་པས་
སྣ་སྒོའི་འཕོ་བ་ལ་བྱ་དགོས་པར་འདྲའོ། །གཉིས་པ་ནི། སྣ་གཡས་པ་ནས་རྒྱུ་བའི་རླུང་གི་ཁམས་ནི་པདྨའི་རིགས་ཀྱི་གཙོ་བོར་གྱུར་པའི་མགོན་པོ་འོད་དཔག་མེད་དེ་མེའི་དཀྱིལ་འཁོར་ཁ་དོག་དམར་ཞིང་གསལ་བའི་ངོ་བོ་ཉིད་དོ། རླུང་གི་རླུང་དོན་གྲུབ་ཀྱི་ངོ་བོ་ནས་སྔོན་ལ་

[048A]༄༅། །བཤད་པར་བྱ་བ་ཡིན་ཀྱང་འོད་དཔག་མེད་གསུང་རྡོ་རྗེ་ཡིན་ལ་རླུང་ཡང་ངག་ཡིན་པས་དེ་ནས་ཐོག་མར་བཤད་དེ་དེའང་དང་པོར་སྒོམ་པའི་དུས་སུ་དེ་ནས་བསྒོམ་པར་བྱ་བ་ཤེས་པའི་ཕྱིར་ཡིན་པར་རཏྣ་རཀྵི་ཏས་སོ། །འོན་ཀྱང་རྡོ་རྗེ་ཕྲེང་བའི་སྐབས་གཉིས་སུ་
གཡོན་པ་དང་པོར་བཤད་ལ། དེ་འཆད་པའི་སྐབས་གཉིས་སུ་གཡས་པ་སྔོན་ལ་བཤད་ཅིང། སྤྱོད་བསྡུས་ལས་གཡོན་པ་ཐོག་མར་བཤད་པས་མ་ངེས་སོ། །འོན་ཀྱང་དགོངས་པ་ལུང་སྟོན་དུའང་མེ་རླུང་སྔོན་ལ་བཤད་ནས་དེ་འདྲ་བ་ཉེར་བཞི་རིམ་གྱིས་བྱུང་བས་ཉི་ཁྲི་
ཆིག་སྟོང་དྲུག་བརྒྱ་རྒྱུ་བར་བཤད་པས་ཉིན་ཞག་གཅིག་གི་ཐོག་མ་མེ་རླུང་ནས་རྒྱུ་ཞིང། ཐ་མ་ཆུ་རླུང་གིས་སྡུད་པ་ཡིན་ནོ། །སྣ་གཡོན་པ་ནས་འབྱུང་བའི་རླུང་གི་ཁམས་ནི་ལས་ཀྱི་རིགས་ཀྱི་མགོན་པོ་སྟེ་གཙོ་བོ་དོན་ཡོད་གྲུབ་པའི་རྒྱུ་བ་ཡིན་ཏེ། མིང་རླུང་གི་དཀྱིལ་འཁོར་
ཞེས་བྱ་བ་མདོག་ལྗང་སེར་དུ་སྣང་བའི་ངོ་བོ་ཉིད་འོད་ཟེར་ནག་པོ་ཅན་ནོ། །རྡོ་རྗེ་ཕྲེང་བའི་འགྲེལ་པར་ཁམས་ཞེས་པ་རྣམས་ལ་འོད་ཅེས་འབྱུང་ལ། སྔ་མ་མཉམ་གནས་དང་གཉིས་པ་གྱེན་རྒྱུར་འཆད་པ་ནི། རྒྱུད་དེ་ཉིད་ལས། སྟོད་དུ་རྒྱུ་བ་ལྐོག་མར་གནས། །འོད་དཔག་
མེད་ཀྱི་རང་བཞིན་ནོ། །མཉམ་གནས་ལྟེ་བའི་པདྨར་གནས། །དོན་ཡོད་གྲུབ་པའི་རང་བཞིན་ནོ། ཞེས་གསུངས་པ་དང། སྤྱོད་བསྡུས་ལས་ཀྱང་དེ་བཞིན་དུ་བཤད་པ་དང་འགལ་ལོ། །སྣའི་བུ་ག་གཉིས་ཀ་ནས་འབྱུང་བའི་རླུང་གི་ཁམས་ནི་རིན་ཆེན་གྱི་རིགས་ཀྱི་མགོན་པོ་རིན་
ཆེན་འབྱུང་ལྡན་གྱི་རྒྱུ་བ་ཡིན་ཏེ། དབང་ཆེན་གྱི་སྟེ་སའི་དཀྱིལ་འཁོར་གསེར་གྱི་མདོག་ཏུ་སྣང་བའི་འོད་ཟེར་སེར་པོའི་ངོ་བོ་ཉིད་དོ། །དལ་ཞིང་རྒྱུ་བ་མེད་པ་སྟེ་རྒྱུ་བ་བུལ་བའི་རླུང་གི་ཁམས་ནི་རྡོ་རྗེའི་རིགས་ཀྱི་མགོན་པོ་མི་བསྐྱོད་པའི་རྒྱུ་བ་སྟེ་གསལ་བའི་རང་བཞིན་ཆུའི་དཀྱིལ་

[048B] །སྤྱོད་བསྡུས་ལས། སྐད་ཅིག་ཆུ་བོའི་དཀྱིལ་འཁོར་ཏེ། ཞེས་བསྒྱུར་བ་ནི་དེའི་བཤད་པ་ལྟར་ན་གསལ་བ་ཞེས་པར་འོང་རྒྱུ་ཡིན་གྱི་སྐད་ཅིག་གི་དོན་མེད་དོ། །མན་སྙེར་བསྒྱུར་བ་ལ་དང་པོ་གསུམ་གྱི་ཁམས་
ཞེས་པ་ལ་འོད་ཅེས་འབྱུང་ལ། བཞི་པ་ལ། དལ་ཞིང་དམན་པར་རབ་རྒྱུ་བ། ཞེས་བསྒྱུར་ཏེ་ལེགས་སོ། །རིམ་ལྔ་དང་སྤྱོད་བསྡུས་ལས། དལ་ཞིང་རྒྱུ་བ་མེད་པའི་ཁམས། ཞེས་དང། རྒྱུད་ཉིད་ལས། དལ་ཞིང་རྒྱུ་བ་ཆུ་ཡི་ཁམས། ཞེས་བསྒྱུར་བ་དང། ཆག་གི་ས། དྲང་ཞིང་དལ་བར་རྒྱུ་
བའི་ཁམས། ཞེས་བསྒྱུར་བ་རྣམས་མི་ལེགས་སོ། །མན་སྙེར་གཉིས་པ་ལ། ལྗང་སྔོན་དུ་ནི་རབ་སྣང་བ། ཞེས་བསྒྱུར་བ་ཡང་ལེགས་སོ། །ལ་ཀྵྨིས་སྲོག་རླུང་ནག་པོར་བཤད་པ་ནི་རྒྱུད་འདི་དང་མི་མཐུན་ནོ། །ལུས་ཀུན་ལ་གནས་པའི་དོན་ལཀྵྨཱསི་ལུས་ཀྱི་རྩའི་ཚོགས་ཕྲ་མོ་
ཀུན་ལ་གནས་པ་ལ་བཤད། རྡོར་ཕྲེང་འགྲེལ་པར་ལུས་ཀྱི་ཕྲ་བའི་རྒྱུས་པའི་ཚེགས་ལ་གནས་པ་ལ་བཤད་ཀྱང། སྤྱོད་བསྡུས་སུ་ལུས་ཀྱི་ཚིགས་ཀུན་ལ་གནས་པ་ལ་བཤད་པ་ཉིད་རྒྱུད་དེ་ལས་ཀྱང་གསུངས་སོ། །རླུང་དེ་ནི་ཁྱབ་བྱེད་ཡིན་ལ་བྱ་བ་ཀུན་ལ་འཇུག་པ་སེགས་ནི་
ལཀྵྨཱསི་རླུང་གཞན་ཐམས་ཅད་ཀྱི་འཇུག་ལྡང་གནས་པ་ལ་སོགས་པའི་འཇུག་པ་ལ་གཞིར་གྱུར་པ། བཅུད་ཀྱི་སྤྱོད་ལམ་བཞི་ལ་སྣོད་ཀྱི་འཇིག་རྟེན་ལྟ་བུའོ། །དེའི་ཕྱིར་སའི་ཁམས་གཟུགས་ཕུང་གི་རྣམ་པར་དག་པ་རྣམ་སྣང་གི་ངོ་བོར་གསུངས་ཏེ། གཟུགས་ཕུང་གི་ཚོར་བ་ལ་
སོགས་པའི་གཞིར་གྱུར་བའི་ཕྱིར་རོ། །རླུང་དེ་ལ་རྟག་ཏུ་བྱ་བ་མེད་པས་འཆི་བའི་ལུས་ལས་འབྱུང་བ་ཁོ་ན་ལས་ཡིན་ནོ་ཞེས་འཆད་དོ། །བྱ་བ་ཀུན་ལ་འཇུག་པ་ནི་སྔར་ལྟར་རིམ་ཡང་ན་སྤྱོད་ལམ་གནས་པ་སོགས་ལ་འཇུག་པ་མ་གཏོགས་རྡོར་ཕྲེང་འགྲེལ་པ་ཡང་སྔར་

[049A]༄༅། །དང་འདྲའོ། །འོན་ཀྱང་རྒྱུད་ཉིད་ལས། ཁྱབ་དང་འཛིན་པ་ཉིད་དང་ནི། །འགྲོ་དང་དེ་བཞིན་ལྡོག་ལ་སོགས། །ཚིགས་རྣམས་ཀུན་ཏུ་ཁྱབ་པའི་ཕྱིར། །ཁྱབ་བྱེད་ཅེས་ནི་བྱ་བར་བཤད། ཅེས་གསུངས་པ་ལྟར་ནི་བྱ་བ་ཀུན་ལ་འཇུག་པའོ། །རླུང་འདི་སྔར་བཤད་པའི་
ཁམས་ཀྱི་དཀྱིལ་འཁོར་བཞི་ཆར་ལ་ཁྱབ་པའི་རླུང་སྟེ། མི་འབྱུང་ཞིང་ཁྱབ་པའི་འོད་ཟེར་ཅན་ནི་རྣམ་སྣང་སྟེ། ནམ་མཁའ་དང་མཉམ་པའི་ངོ་བོ་ཉིད་དོ་ཞེས་སྤྱོད་བསྡུས་ལས་གསུངས་སོ། །སྤྱོད་བསྡུས་ལས། ཁམས་ཀུན་ཡང་དག་འབྱུང་བ་ནི། ཞེས་པ་ལ་རྒྱུད་ལས། ཁམས་
ཀུན་ལས་ནི་ཡང་དག་འབྱུང། ཞེས་བསྒྱུར་བ་ལྟར་འགྲེལ་པས་ཀྱང་མེ་ལ་སོགས་པའི་ཁམས་བཞི་ལ་བརྟེན་ནས་འབྱུང་བ་ལ་བཤད་དོ། །རྟེན་དང་བརྟེན་པར་བཟུང་བ་ནི་ཞེས་པ་ལ་རྟེན་དང་བརྟེན་པའི་འཛིན་པ་སྟེ། ཞེས་བཏོན་ནས་རྟེན་ལ་བརྟེན་པའི་རླུང་བཞི་པོ་འཛིན་པའི་ཁྱབ་
བྱེད་ལ་བཤད་དོ། །འཆི་བ་ཞེས་པའི་དོན་རྟག་ཏུ་དེའི་ལས་མེད་པས་འཆི་བའི་དུས་སུ་ཕྱིར་འབྱུང་བ་ཉིད་དེའི་བྱ་བའོ་ཞེས་འཆད་དོ། །དེ་ལྟར་ན་འཆི་བའི་དུས་སུ་ཕྱིར་མི་འབྱུང་བ་ནི་མི་འབྱུང་ཞིང་ཞེས་པའི་དོན་དུ་སྣང་བས་ཁམས་བཞི་ལ་ཁྱབ་པ་ནི་དེ་རྣམས་སྣ་སྒོར་རྒྱུ་བའི་ཚེ་ཁྱབ་
པའི་ཚུལ་གྱིས་རྒྱུ་བ་མིན་གྱི་ནང་ན་གནས་པའི་ཁམས་བཞི་ལ་ཁྱབ་པའོ། །སྤྱོད་བསྡུས་ལས། རླུང་བཅུ་པོ་འབྱུང་བ་དང་བརྡུབས་པར་འགྱུར་བ་དང་མི་འགལ་ཏེ། འཆི་བའི་དུས་སུ་འབྱུང་རྡུབ་ཏུ་འགྱུར་བ་ལ་དགོངས་པའི་ཕྱིར་རོ། །དེས་ན་མན་སྙེར་རླུང་ཉེས་བརྒྱ་ཉི་ཤུ་རྩ་ལྔ་
ལ་རྩ་སོ་གཉིས་ཀྱིས་བགོས་པའི་ཚེ། བདུད་བྲལ་མའི་ཐོབ་སྐལ་ལ་རླུང་བདུན་བྱུང་ཞིང་ལྷག་མ་རླུང་གཅིག་ཡོད་པ་དེའི་ཕྱེད་ཀྱང་དེར་རྒྱུ་ལ། ཞག་གཅིག་ལ་དེ་འདྲ་གོ་དྲུག་ཡོད་པ་བསྡོམས་པས་རླུང་བདུན་བརྒྱ་དང་ཉི་ཤུ་བདུད་བྲལ་མ་ནས་རྒྱུ་བ་ནི་འཆི་རླུང་ཁྱབ་བྱེད་ཀྱི་རླུང་དུ་

[049B] །རྩ་གསུམ་པོ་གང་ནས་དཀྱིལ་འཁོར་བཞིའི་རླུང་རྒྱུ་བ་བཤད་རྒྱུད་རྣམས་ནས་གསལ་བར་མེད་ཀྱང་སྲོག་ཐུར་གཉིས་རེ་རྐྱང་གཉིས་ལ་རྒྱུ་ངར་མངོན་ཏེ། རྒྱུད་རྡོར་ཕྲེང་ལས། སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རྒྱུ་བར་བྱེད། །དེ་གཉིས་
ཁོ་ན་རྟོག་བཅས་པའི། །རླུང་གཉིས་སུ་ནི་གསལ་བར་གསུངས། །སྐུ་དང་གསུང་གི་སྙིང་པོ་གཉིས། །ལ་ལན་དང་ར་ས་ན། ཞེས་དང། རྣམ་པར་རྟོག་པའི་རླུང་གཉིས་ནི། །དེ་ནས་རྣམ་པར་བཅད་ནས་འགྲོ། རྣམ་རྟོག་མེད་པའི་རླུང་ཆེན་པོ། །སྐུ་གསུང་རྡོ་རྗེ་བཅད་ནས་ནི། །རྣམ་རྟོག་མེད་པ་བདེ་བ་
སྟེར། ཞེས་སྲོག་ཐུར་སྟེང་འོག་གི་རྩ་ལ་བརྟེན་ནས་རྒྱུ་བ་ནི་རྟོག་པའི་རླུང་དང་སྐུ་དང་གསུང་གི་རླུང་བཅད་པ་ན་རྣམ་རྟོག་གི་རླུང་གཅོད་པ་དང། དེ་གཉིས་ཀྱང་རོ་རྐྱང་གི་རླུང་ལ་གསུངས་པས་སྲོག་ཐུར་གཉིས་དེ་གཉིས་ནས་རྒྱུ་བར་ཤེས་སོ། །འགྲེལ་པས་ཀྱང་རྩ་གཉིས་ཀྱི་རྒྱུ་བ་སྲོག་དང་
ཐུར་སེལ་གྱི་བདག་ཉིད་ཅན་ཞེས་བཤད་དོ། །རྒྱུ་ཚུལ་ནི་དེ་གཉིས་རེ་རེ་རྒྱུ་བའི་ཚེ་ཡང་རོ་རྐྱང་གཉིས་ཀ་ནས་རྒྱུ་བར་མངོན་ཏེ། སྣ་བུག་གཉིས་ཀ་ནས་རྒྱུ་བར་བཤད་པའི་ཕྱིར་རོ། །ཨ་བ་དྷཱུ་ཏཱིའི་རྩ་མདུད་སྙིང་ག་ན་གནས་པ་བཅད་པའི་རྗེས་སུ་རྩ་དེའི་ནང་ཁོ་ནར་གནས་པར་བཤད་ཅིང་
ལེའུ་དྲུག་བར་སྙིང་གའི་རྩ་མདུད་ཀྱིས་བསྡམས་པས་དེའི་ཐད་དུ་སྲོག་རླུང་འོག་དང་ཐུར་སེལ་སྟེང་དུ་འགྲོ་མི་ནུས་པར་གསུངས་པས། སྙིང་གའི་འཁོར་ལོའི་དབུས་ཀྱི་དབུ་མ་ནས་དེ་གཉིས་འགྲོ་འོང་བྱེད་པ་ནི་འཆི་བའི་སྐབས་དང་རྡོར་བཟླས་ཀྱིས་རྩ་མདུད་དེ་བཀྲོལ་བ་མ་གཏོགས་པར་
བྱ་མི་ནུས་སོ། །གྱེན་རྒྱུ་དང་མཉམ་གནས་ནི་རོ་རྐྱང་རེ་རེ་པ་ལ་རིམ་པ་བཞིན་དུ་རྒྱུ་བར་མངོན་ནོ། །སྲོག་འཛིན་ཕྲ་བ་སྙིང་གའི་རྩ་མདུད་ཀྱི་ནང་ན་གནས་ཀྱང་སྲོག་འཛིན་ད་ལྟ་འགྲོ་འོད་བྱེད་པ་ནི་སྙིང་གའི་རྩ་མདུད་ཀྱི་གོང་ན་གནས་ཤིང་ཐུར་སེལ་སྙིང་གའི་རྩ་མདུད་མན་ཆད་ཀྱི་རྩ་

[050A]༄༅། །ལ་གནས་པ་ལ་དགོངས་ནས། སྟེང་འོག་བརྟེན་ནས་རྒྱུ་ཞེས་གསུངས་ཀྱི་སྲོག་སྟེང་དུ་བརྒྱུས་ནས་འོག་ཏུ་མི་རྒྱུ་བ་དང་ཐུར་སེལ་ཐུར་དུ་བརྒྱུས་ནས་སྟེང་དུ་མི་རྒྱུ་བ་མིན་ནོ། །སྣ་རྩེ་གསུམ་གཏན་ལ་དབབ་པའི་ལེའུ་འགྲེལ་པ་ལས། སྣའི་སྒོ་ལས་བྱུང་
བ་ཞེས་པ་གཉིས་ཡོད་པའི་དང་པོ་སྟེང་གི་སྣ་སྒོ་ལ་འཆད་པ་ནི་སྤྱོད་བསྡུས་མ་ངེས་པར་སྣང་ལ། གཡས་པ་ནས་འབྱུང་བའི་ཁམས་ཞེས་སེམས་ཀྱི་ཁམས་རྣམས་རླུང་ལ་འཆད་པ་དང། སྣ་གཡས་པ་ནས་བྱུང་བ་གྱེན་རྒྱུ་དང་གཡོན་པ་ནས་འབྱུང་བ་མཉམ་
གནས་ལ་འཆད་པ་ནི་སྤྱིར་ལེགས་ཀྱང་ལེའུ་བཅུ་གཉིས་པའི་རང་གི་བཤད་པ་དང་མི་མཐུན་ནོ། །དལ་ཞིང་རྒྱུ་བ་མེད་པའི་དོན་སྟེང་དུ་རྒྱུ་བ་མེད་པ་ལ་འཆད་པ་ཡང་སྤྱོད་བསྡུས་མ་ངེས་པའོ། །སྤྱོད་བསྡུས་ལས་ཁམས་ཀྱི་དཀྱིལ་འཁོར་རེ་རེ་ཡང་འོད་ཟེར་
ལྔ་པ་ཅན་དུ་གསུངས་ལ་དཀྱིལ་འཁོར་གཅིག་ཀྱང་ཁམས་བཞི་ལ་ཁྱབ་པར་གསུངས་ལ། བོད་ཁ་ཅིག་གཡས་པ་ནས་འབྱུང་ཞེས་སོགས་སྣ་བུག་གཅིག་གི་གཡས་གཡོན་སོགས་ཡིན་ཞེས་པ་སྤྱོད་བསྡུས་དང་འགལ་བས་མི་འཐད་ཀྱང། ལཀྵྨཱི་དང་
ཨ་ལམ་ཀ་ཀ་ལ་ཤས་སྣ་བུག་རེ་རེའི་འབྱུང་བ་བཞིའི་རླུང་ཡང་དེའི་གཡས་དང་གཡོན་དང་དབུས་ནས་རྒྱུ་བར་བཤད་པ་ལེགས་སོ། །འདུས་པའི་བཤད་རྒྱུད་རྣམས་ནས་སྟེང་འོག་ལ་སོགས་པའི་རྒྱུ་ཚུལ་མི་གསལ་བ་དང། སཾ་བཧུ་ཊ་ལས་མེ་གྱིན་དང་
རླུང་གསེགས་དང་ས་དྲང་པོར་དང་ཆུ་འོག་ཏུ་རྒྱུ་བར་བཤད་དོ། །དེ་ལྟ་ན་འཕགས་པས་ནི་རྡོར་ཕྲེང་གི་ལེའུ་བཅུ་གཉིས་པ་ནས་དྲངས་ལ། འཕགས་པ་ལྷས་ནི་སྣ་རྩེ་གསུམ་གཏན་ལ་དབབ་པའི་ལེའུ་ནས་དྲངས་ཏེ་དོན་འདྲའོ། །གསུམ་པ་ནི་

[050B] རླུང་ལྔ་དེ་བཞིན་གཤེགས་པ་ལྔ་དང་སྦྱར་བ་ལས་དཔགས་ཏེ་ཤེས་པར་བྱའོ། །བཞི་པ་ནི། དེ་འདྲ་བའི་རླུང་གི་རྣལ་འབྱོར་འདི་ནི་རྩ་རླུང་གི་དེ་ཁོ་ན་ཉིད་
སྟོན་པའི་ལུང་དང་དྲལ་བའི་རྟོག་གི་པ་ཡིས་མི་ཤེས་སོ། །དེར་མ་ཟད་རྣལ་འབྱོར་པ་བྱིས་པ་སྟེ་ལས་དང་པོ་པ་བསྐྱེད་རིམ་པའི་ཡང་སྤྱོད་ཡུལ་མིན་ནོ། །འདིས་བསྐྱེད་རིམ་པས་ཐོས་བསམ་གྱི་སྒོ་ནས་མི་ཤེས་པར་སྟོན་པ་མ་ཡིན་གྱི་ཇི་སྲིད་དུ་བསྐྱེད་
པའི་རིམ་པ་མཐར་ཕྱིན་ནས་རྫོགས་པའི་རིམ་པ་ལ་ཞུགས་པ་དེ་སྲིད་དུ་རྣལ་འབྱོར་འདི་མཚན་ཉིད་ཚང་བར་རྒྱུད་ལ་མི་སྐྱེ་བའི་དོན་ཏོ། །དེ་ལྟར་རྒྱུད་འདིས་རྩ་རྒྱུད་ཀྱི་དོན་གསལ་བར་འཆད་པར་མ་ཟད་ལྷ་མོ་བཞིས་ཞུས་ལས་ཡེ་ཤེས་ལྔའི་ངོ་བོ་ཉིད་དུ་བཤད་
པ་དང། རྒྱུད་ཕྱི་མ་ལས་ཡེ་ཤེས་ལྔ་དང་འབྱུང་བ་ལྔའི་ངོ་བོ་ཉིད་ཅེས་སོ་སོར་མ་ཕྱེ་བར་སྤྱིར་གསུངས་པ་རྣམས་སོ་སོར་ལེགས་པར་ཕྱེ་ནས་འཆད་པས་གདོང་གི་སྣ་རྩེར་འོད་ཀྱི་ཐིག་ལེ་རླུང་འོད་ཟེར་ལྔ་བསྒོམ་ཚུལ་གསལ་བར་སྟོན་ནོ། །གཞན་
ཡང་རྒྱུད་ཕྱི་མ་ལས་གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པ་མདོ་ཙམ་དུ་བཤད་པ་ཡང་རྒྱུད་འདིའི་ཐིག་ལེ་གསུམ་དང་སྣ་རྩེ་གསུམ་གྱི་ལེའུ་ནས་གསལ་བར་སྟོན་ལ། ཁྱད་པར་སྙིང་གའི་མི་ཤིགས་པའི་ཐིག་ལེར་རླུང་རྣམས་སྡུད་ལུགས་ནི་
རྒྱུད་འདི་ཉིད་ཀྱི་སྐབས་དུ་མ་ཞིག་ནས་རྩལ་དུ་བཏོན་ནས་འཆད་པས་རྡོ་རྗེ་བཟླས་པའི་གནད་མཐའ་དག་པར་ཤེས་འདོད་ན་བཤད་པའི་རྒྱུད་འདིའི་རྗེས་སུ་འབྲངས་ནས་བླ་མའི་ཞལ་ལས་ཤེས་པར་གྱིས་ཤིག་རླུང་གི་དེ་ཁོ་ན་ཉིད་བཤད་ཟིན་ཏོ་
[051A]༄༅། །གཉིས་པ་ལ་གཉིས། མདོར་བསྟན་པ། རྒྱས་པར་བཤད་པའོ། །དང་པོ་ནི། རླུང་གི་དེ་ཉིད་བཤད་ཟིན་ནས་སྔགས་ཀྱི་དེ་ཉིད་འཆད་པ་སྐབས་སུ་བབས་པས། ད་ནི་སྔགས་ཀྱི་དེ་ཁོ་ན་ཉིད་མདོར་བསྟན་པ་སྟེ་མི་གསལ་བའི་ཚིག་འདུས་
པའི་རྩ་བའི་རྒྱུད་ལ་འཇུག་པར་བྱ་སྟེ། དེ་ཡང་ལེའུ་བཅུ་པ་ལས་གསུངས་སོ་ཞེས་སྦྱར་རོ། །གང་ན་སྔགས་བསྡུས་པ་ཨོཾ་ཨཱ་ཧཱུཾ་ཞེས་པ་འདི་གསུངས་སོ། །འདི་གསུམ་སྔགས་ཀུན་འདུས་པར་འགྲོ་ཚུལ་ནི། སྤྱོད་བསྡུས་ལས། དེ་ལ་སྦྲུལ་ལ་སོགས་
པའི་སྔགས་རྣམས་ནི་ཨཱ་ལི་ཀཱ་ལི་ལས་ཡང་དག་པར་བྱུང་བ་རྣམས་སོ། །དེ་རྣམས་ཀྱི་དེ་ཁོ་ན་ཉིད་ནི་མི་ཤིགས་པ་ལས་བྱུང་བའི་ཡི་གེ་གསུམ་སྟེ། གང་གི་ཕྱིར་སྔགས་ཐམས་ཅད་ནི་བུད་མེད་དང། སྐྱེས་པ་དང། མ་ནིང་གི་ངོ་བོ་ཉིད་མན་ངག་ཇི་ལྟར་
ཐོབ་པས་ཡི་གེ་གསུམ་ལ་རབ་ཏུ་འཇུག་གོ་དེས་ན་ཡི་གེ་གསུམ་ནི་སྔགས་ཐམས་ཅད་ཀྱི་བདག་པོའོ། །ཞེས་སྦྲུལ་ལ་སོགས་པའི་སྔགས་ཐམས་ཅད་ནི། བུད་མེད་དང་སྐྱེས་པ་དང་མ་ནིང་གི་ངོ་བོ་ཉིད་ཀྱིས་ཡི་གེ་གསུམ་ལ་འཇུག་པ་ནི་སྔགས་རྣམས་
བསྡུས་པའི་དོན་ཏོ། །མན་ངག་ཇི་ལྟར་ཐོབ་པས་ཞེས་པ་ནི་སྔགས་རྣམས་དེ་གསུམ་ལ་འཇུག་པའི་ཚུལ་གྱི་མན་ངག་ཇི་ལྟ་བ་བཞིན་དུ་ཐོབ་པ་སྟེ་ཤེས་པས་དེར་སྡུད་ཅེས་པའོ། །དེའང་སྤྱོད་བསྡུས་ལས། ཨཱ་ལི་ཀཱ་ལི་རྣམས་ཀྱིས་བུད་མེད་དང་སྐྱེས་
པ་དང་མ་ནིང་གི་ཚུལ་གྱིས་ཡི་གེ་གསུམ་བསྐྱེད་ལ། ཞེས་འབྱུང་བ་ཙམ་མ་གཏོགས་པ་འཕགས་པ་དང་འཕགས་པ་ལྷ་དང་ཀླུ་བྱང་དང་ཤཱཀྱ་བཤེས་གཉེན་དང་ཟླ་བ་གྲགས་པ་ལྔ་པོ་གང་གི་གཞུང་དུའང་དབྱངས་གསལ་གྱི་སྔགས་ཀྱིས་བུད་མེད་

[051B] །འདི་ལ་ཁ་ཆེའི་མཁས་པ་ལཀྵྨཱིས་བུད་མེད་ལ་སོགས་པའི་རྟགས་སྒྲ་པ་ལ་སོགས་པས་བྱས་པ་ནི་རྟགས་འཁྲུལ་པ་ཅན་སླུ་བ་ཡིན་པས་དེ་འདིར་མི་འཛིན་པས། འདིར་ནི་ཁྱབ་
པར་བྱ་བ་ལ་ཐབས་དང་ཁྱབ་པར་བྱེད་པ་ལ་ཤེས་རབ་ཏུ་འཇོག་པ་ལས་གཞན་པའི་སྐྱེས་པ་དང་བུད་མེད་ཀྱི་རྟགས་མེད་དོ། །དེའི་ཕྱིར་ཆོས་ཉིད་ནི་ཁྱབ་པར་བྱེད་པས་ཤེས་རབ་དང། ཆོས་ཅན་ནི་ཁྱབ་པར་བྱ་བས་ཐབས་ཡིན་གྱི། ཐབས་ཀྱིས་ཤེས་རབ་ལ་ཁྱབ་
པར་བྱེད་པ་མ་ཡིན་ཏེ། ཐབས་དེ་ནི་ཤེས་རབ་དེས་བཙལ་བར་བྱ་བ་ཡིན་པའི་ཕྱིར་རོ། །དེ་ལྟར་ན་ཨཱ་ལི་ནི་ཀཱ་ལི་ལ་ཁྱབ་པར་བྱེད་པས་ཤེས་རབ་ཀྱི་ངོ་བོ་ཡིན་པས་བུད་མེད་ཅེས་བྱ་ལ། ཀཱ་ལི་ནི་ཁྱབ་པར་བྱ་བས་ཐབས་ཀྱི་ངོ་བོ་ཡིན་པས་སྐྱེས་པ་ཞེས་བྱ་ཞིང་
ཡ་ར་ལ་ཝ་བཞི་ནི་སྣོད་ཀྱི་རང་བཞིན་ཏེ། དེའི་ཕྱིར་བུད་མེད་དང་སྐྱེས་པ་གཉིས་གང་ཡང་མིན་པས་མ་ནིང་ཞེས་བྱའོ། །དེ་ལ་ད་ནས་བརྩམས་ཏེ་ཚེག་དྲག་གི་བར་དུ་བསྡུས་ན་གནས་པའི་དབྱངས་ཀུན་བསྡུས་པ་ཡིན་པས་ཨ་ནི་བུད་མེད་དོ། །ཀ་ནས་བརྩམས་
ནས་ཧའི་བར་དུ་གོ་ལྡོག་པའི་རིམ་པས་བསྡུས་ན་ཧཱུཾ་ནི་སྐྱེས་པའོ། །ཡ་ར་ལ་ཝའི་ཐ་མ་ཡི་གེ་ཨ་དང་མཚམས་སྦྱར་ཞིང་དེ་རྣམས་ཀྱང་སྣ་ལས་འབྱུང་བའི་ཕྱིར། རྗེས་སུ་འབྱུང་བའི་དབྱངས་ལ་ཨོཾ་ཞེས་པ་ནི་མ་ནིང་ངོ། །ཞེས་དབྱངས་གསལ་གྱི་སྔགས་
རྣམས་ཀྱིས་སྐྱེས་པ་བུད་མེད་མ་ནིང་གི་ཚུལ་གྱིས་ཡི་གེ་གསུམ་བསྐྱེད་ཚུལ་དེ་ལྟར་འཆད་དོ། །ཡི་གེ་གསུམ་པོ་དེ་ནི་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་རྣམ་སྣང་གསུང་འོད་དཔག་མེད་ཐུགས་མི་བསྐྱོད་པ་གསུམ་གྱི་གསང་བ་སྟེ་སྙིང་

[052A]༄༅། །པོ་ཡིན་ལ། དེས་སྔགས་ཏེ་ལྷ་ཐམས་ཅད་ཀྱི་སྙིང་པོ་སྟེ་ཐུགས་ཀུན་ཏུ་བསྐུལ་བ་སྟེ་སད་པར་བྱེད་ཅིང་དགོངས་པར་བྱེད་དོ། །མཆོག་ཏུ་གསང་བ་ནི་སྣོད་མིན་ལའོ། །གང་གིས་གསུངས་ན། རྡོ་རྗེ་འཆང་ཉིད་ཀྱི་ཚིག་གི་ལམ་སྟེ་ཞལ་ནས་ངེས་པར་
བརྗོད་པ་སྟེ་གསུངས་སོ། །ཉིད་ཀྱི་སྐུ་གསུང་ཐུགས་ཀྱི་རྡོ་རྗེ་ལས་ཞེས་པ་ནི་སྐུ་དང་ཐུགས་ལས་ཀྱང་གསང་བའི་གསུང་གིས་སོ་ཞེས་ལཀྵྨཱིས་འཆད་དོ། །འོན་ཀྱང་ཞལ་ནས་གསུངས་པ་དེ་ཉིད་སྐུ་གསུང་ཐུགས་རྡོ་རྗེ་ལས་བྱུང་བ་ཡིན་པས་མི་འགལ་ཏེ་
སྤྱོད་བསྡུས་ལས། དེ་ལ་སྐུ་རྡོ་རྗེར་གྱུར་ནས་རྐན་དང་མཆུ་སྦྱར་བ་དང་ལྕེའི་ཚོགས་པར་གྱུར་པ་ལས་གསུང་རྡོ་རྗེ་ལ་འཇུག་པར་འགྱུར་རོ། །ཐུགས་རྡོ་རྗེ་ནི་དེ་ལ་སྐུལ་བར་བྱེད་པ་ཡིན་ཏེ། ཞེས་གསུངས་པ་བཞིན་ནོ། །རྡོ་རྗེའི་ཚིག་འདིས་རིམ་པ་
གཉིས་ཀྱི་རྣལ་འབྱོར་པས་སྐུ་གསུང་ཐུགས་ཀྱི་སྙིང་པོ་གསུམ་གྱིས་རྒྱལ་བ་རྣམས་ཀྱི་ཐུགས་སྐུལ་བར་བྱེད་པ་གཉིས་གསུངས་པའི་ཕྱི་མ་འདིར་འཆད་པའོ། །ལེའུ་བཅུ་གསུམ་པ་ལས་གསུངས་པའི་སྔགས་ཀྱི་དེ་ཉིད་ནི་དོན་ཞེས་པ་རྐང་པ་བཞིའོ། །དེ་ལ་
དོན་ནི་རླུང་གསུམ་མོ། །རྟོགས་པ་ནི་དེ་ཡི་གེ་གསུམ་དུ་རྟོགས་པའོ། །བཟླས་པ་ནི་དེ་གཉིས་དབྱེར་མེད་དུ་བགྲང་བ་སྟེ་དེ་ནི་རྡོ་རྗེའི་བཟླས་པར་བཤད་དོ། །དེ་ཡང་དུས་ཡི་གེ་གསུམ་དང་སངས་རྒྱས་ལྔའི་ངོ་བོར་བཤད་པའི་རླུང་ལྔ་དབྱེར་མི་ཕྱེད་པར་བརྟགས་པ་དང་
རླུང་སྔགས་ཐམས་ཅད་ངོ་བོ་ཉིད་མེད་པར་རྟོགས་པ་བཟང་པོ་ཡིས་བཟླས་པའོ། །སངས་རྒྱས་ཀྱིས་ཞེས་པའི་དོན་ནི་སངས་རྒྱས་སུ་ཞེས་པའོ། །ལཀྵྨཱིས་རླུང་གསུམ་གྱི་དོན་རྟོགས་ནས་སྔགས་དང་རླུང་དང་ལྷ་ལ་སོགས་པ་གཉིས་སུ་མེད་པར་བྱེད་

[052B] རྟེན་འབྱུང་ཡིན་པས་གང་ཟག་དང་ཆོས་ཀྱི་བདག་གི་ངོ་བོ་ཉིད་མེད་པའི་རང་བཞིན་ཡིན་པས་དེའི་སྒོ་ནས་བཟླས་པ་ཞི་བ་སོགས་ཀྱི་
ལས་བསྒྲུབས་པས་བཟང་པོའི་ཞེས་འཆད་དོ། །རྩ་རྒྱུད་ཀྱི་ལེའུ་བདུན་པ་ལས་ཀྱང་གསུངས་པ་ནི། སློང་མོ་ཞེས་པ་བཞིའོ། །བིཀྵུ་ཞེས་པ་སློང་མོ་ཡིན་ལ་དེ་ལ་བི་ན་ནི་ཐ་དད་དང། ཨ་ཀྵ་ར་ཞེས་པ་ཡི་གེ་སྟེ། ཡི་གེ་དང་རླུང་ཐ་དད་དུ་ཟློ་བ་ནི་སློང་མོ་ཟ་བའོ། །དེ་ལྟ་
བུ་དེ་མི་བྱེད་པ་ནི་སློང་མོ་ཟ་ཞིང་མི་ཟླ་ཞེས་པ་གཉིས་ཀྱི་དོན་ནོ། །དེ་ནས་གཉིས་ཀྱིཨ་དོན་ནོ་ཐ་མ་དད་དུ་ཟློ་བའི་ཚེའང་འདོད་ཡོན་གྱི་རང་བཞིན་ཤེས་པས་ལོངས་སྤྱད་ཅིང། སྔགས་རྡོ་རྗེ་བཟླས་པའི་ཡན་ལག་ལྷའི་རྣལ་འབྱོར་མ་ཉམས་པར་བྱས་ལ་བཟླ་ཞེ་
པའོ། །དེ་ལྟར་ལྷ་ཐམས་ཅད་ཀྱི་ཐུགས་བསྐུལ་བའི་ཡི་གེ་གསུམ་གྱི་བཟླས་པ་དང། ངོ་བོ་ཉིད་མེད་བཟང་པོ་ཡིས་དུས་གསུམ་སངས་རྒྱས་ཀྱིས་བརྟགས་པའི་དོན་རྟོགས་པའི་བཟླས་པ་ནི་རྡོ་རྗེའི་བཟླས་པར་བཤད་པ་དང། བསླང་བ་ལ་ཆགས་པ་དང་
སློང་མོའི་ཟས་ཟ་ཞིང་ཟློ་བ་མི་བྱ་ཞེས་གསུངས་པ་རྣམས་ཀྱི་ངེས་དོན་གྱི་སྔགས་ཀྱི་དེ་ཉིད་རྟོགས་པར་བྱ་བའི་ཕྱིར་བཤད་བྱར་བཀོད་པའོ། །གཉིས་པ་ལ་བཞི། དགོངས་པ་ལུང་སྟོན་གྱིས་ངེས་པར་བསྟན་ཞིང་སོ་སོར་ངེས་པར་བསྟན་པ། རྒྱུད་ཕྱི་མས་
ནང་གི་དུས་གསལ་བར་བྱེད་པ། སླར་ཡང་དགོངས་པ་ལུང་སྟོན་གྱིས་ཕྲ་མོའི་རྣལ་འབྱོར་གསལ་བར་བྱས་པ། གཉིས་མེད་རྣམ་རྒྱལ་གྱིས་ཀྱང་སྔགས་ཀྱི་དེ་ཉིད་བཤད་པའི་ཚུལ་ལོ། །གཉིས་པ་ནི། དེ་བ་ཞེས་པ་ནས་མ་ཉམས་བཟླས་ཞེས་བྱ་

[053A]༄༅། །བའི་མདོར་བསྟན་པའི་ཚིག་བཞིའི་དོན་བཤད་རྒྱུད་རྣམས་ཀྱིས་རིམ་པ་བཞིན་འཆད་པ་ལ། ཐོག་མར་རྩ་རྒྱུད་ཀྱི་དོན་མདོ་ཙམ་དུ་བསྟན་པའི་ངེས་པར་བསྟན་པ་དང། དེ་ནས་དེ་རྣམས་ཞིབ་ཏུ་ཕྱེ་ནས་བསྟན་པའི་སོ་སོར་ངེས་པར་
བསྟན་པ་ནི། འདུས་པའི་བཤད་རྒྱུད་རྩ་རྒྱུད་ཀྱི་དགོངས་པ་གསལ་བར་འཆད་པས་དེའི་དོན་ལུང་སྟོན་པ་ཞེས་བྱ་བ་དེར་གསུངས་པ་དེ་ལ་འཇུག་པར་བྱ་སྟེ་ཞེས་མཚམས་སྦྱར་རོ། །འདི་ལ་གཉིས། སྡུད་པ་པོས་ཞུས་པ་དང། སྟོན་པ་པོས་
དེའི་ལན་བསྟན་པའོ། །དང་པོ་ལ་གཉིས། ཞུ་བ་དངོས་དང། ཞུ་དགོས་པའི་རྒྱུ་མཚན་ནོ། །དང་པོ་ནི། དེས་ན་སླར་ཡང་གསལ་ལོ་ཞེས་སྦྱར་རོ། །གང་ལ་ན་དཔལ་ལྡན་རྣམ་པར་སྣང་མཛད་ཆེན་པོ་ཁྱབ་བདག་རྡོ་རྗེ་འཆང་ལ་ནིའོ། །གང་གིས་ན་ཕྱག་
ན་རྡོ་རྗེས་སོ། །ཅི་ཞིག་གསོལ་ན། སེམས་ཅན་ཐམས་ཅད་བསྐྱེད་པ་པོར་གྱུར་པའི་སྣ་ཚོགས་པའི་གཟུགས་ཅན་ཏེ་རྣམ་པ་ཅན་གྱི་སེམས་འདི་ནི་བསྟན་དུ་གསོལ་ཞེས་སྦྱར་བའོ། །སེམས་ཇི་འདྲ་ཞེ་ན། རང་བཞིན་གྱིས་གྲུབ་པ་མེད་ཀྱང་དེ་ལ་
བརྟེན་པ་ལས་སྲིད་པ་ཞེས་བྱ་བའི་འཁོར་བ་སྐྱེ་བའོ། །འགྱུར་རྙིང་ལས། དེ་བས་དངོས་པོ་མེད་ཀྱང་གྱུར། །དངོས་པོ་དག་ཏུ་རབ་ཏུ་གྲགས། །ཞེས་འབྱུང་ལ། དེ་དག་གི་དོན་ནི་ལཀྵྨཱིས། རྐང་པ་སྔ་མ་གཉིས་ཀྱིས་སེམས་སྣ་ཚོགས་པའི་གཟུགས་
སུ་འབྱུང་བར་བསྟན་པས་རྣམ་པ་དང་བཅས་པའི་སེམས་ཙམ་པའི་ལུགས་བསྟན་ནས་རྐང་པ་གསུམ་པས་སེམས་ལ་རྣམ་པར་ཤེས་པའི་དངོས་པོ་སྟེ་རང་བཞིན་མེད་དེ་ཕྱི་རོལ་གྱི་དོན་མེད་པས་རྣམ་པ་རྣམས་བརྫུན་པར་གྲུབ་ལ་དེ་

[053B] །ཞེས་ལུགས་སྔ་མ་སེལ་བར་བྱེད་དོ། །རིག་པར་བྱེད་པ་ན་སེམས་སོ་ཞེས་གསུངས་པའང་ཀུན་རྫོབ་པའི་དངོས་པོ་དག་ཏུ་གྲགས་པ་ཡིན་གྱི་དོན་དམ་པར་མིན་ནོ། །དེས་ནི་རང་བཞིན་མེད་པ་ཁོ་ནའི་གྲུབ་མཐའ་བཞག་ནས། དོན་
དམ་པའི་བྱང་ཆུབ་ཀྱི་སེམས་ནམ་མཁའ་དང་མཉམ་པ་འོད་གསལ་བའི་རང་བཞིན་ལེགས་པར་བསྟན་དུ་གསོལ། ཇི་མཛད་ནས་ཤེ་ན་རྗེས་སུ་མྱོང་མཛད་པ་སྟེ་སྟོན་པ་ཉིད་ཀྱིས་མངོན་སུམ་མཛད་ནས་བསྟན་དུ་གསོལ་ལོ། །ཅིའི་དོན་དུ་ན། འགྲོ་བའི་དོན་ནི་
མཛད་པ་སྟེ་མ་འོངས་པའི་སེམས་ཅན་གྱི་དོན་དུའོ་ཞེས་འཆད་དོ། །སེམས་འདི་ནི་བསྟན་དུ་གསོལ་ཞེས་ཞུ་བའི་དོན་ནི་ནམ་མཁའ་དང་མཉམ་པ་སྟེ་འདྲ་བའི་འོད་གསལ་གྱི་བྱང་ཆུབ་ཀྱི་སེམས་ལེགས་པར་ཕྱིན་ཅི་མ་ལོག་པར་རྗེས་སུ་མྱོང་བར་མཛད་པའི་ཐབས་
གང་ཡིན་པ་དེ་སྟོན་ཅིག་ཅེས་པའི་དོན་ཏོ། །གང་གིས་ན་འགྲོ་བའི་དོན་ནི་མཛད་པ་པོས་སོ། །གང་ལ་སྐྱེ་བོ་མཆོག་ལ་སྟེ་རིན་པོ་ཆེ་ལྟ་བུའི་གང་ཟག་ལའོ། །རང་བཞིན་མེད་ཀྱང་དེ་ལས་སྲིད་པ་སྐྱེ་ཞེས་པ་ནི་དེ་མི་འགལ་བའི་ཚུལ་འདྲི་བ་ཡིན་གྱི་རང་བཞིན་
མེད་ཀྱང་བྱ་བྱེད་མི་འགལ་བའི་སེམས་ཀྱི་དེ་ཁོ་ན་ཉིད་རྟོགས་པའི་ཐབས་འདྲི་བར་འདོད་ནས་དེ་སྐད་སྨྲས་པའོ། །གཉིས་པ་ནི། དེ་འདྲ་བ་དེ་དྲི་དགོས་པའི་རྒྱུ་མཚན་ནི་མ་འོངས་པ་ན་རིམ་པ་དང་པོའི་སྒྲུབ་ཐབས་ཀྱི་ཆོ་ག་ཙམ་ཞིག་ནི་ཤེས་ནས་རྒྱུད་ཀྱི་ངེས་
པའི་དོན་ལ་རྒྱབ་ཀྱིས་ཕྱོགས་པ་རྣམས། འདི་ལྟར་བདག་ནི་རྡོ་རྗེ་སློབ་དཔོན་ནོ། །བདག་གིས་ཇི་སྐད་བསྟན་པའི་ཆོས་འདི་ཉིད་ཡིན་གྱི་འདི་ལས་གཞན་ནི་མིན་ནོ་ཞེས་སློབ་མ་ལ་སྨྲས་ནས་དེ་ཁོ་ན་ཉིད་རྟོགས་སུ་མི་འཇུག་པས་བྱིས་པ་རྣམས་

[054A]༄༅། །འཇིག་པ་སྟེ་ཉམས་པར་བྱེད་དོ། །དེས་ནི་དགོངས་པས་བཤད་པའི་བྱང་ཆུབ་ཀྱི་སེམས་འོད་གསལ་མངོན་དུ་འགྱུར་བའི་ཐབས་ནི་དོན་ཇི་ལྟ་བ་བཞིན་དུ་མི་རྟོགས་པའི་ཚུལ་ནི། སྤྱོད་བསྡུས་ལས། སྔགས་ཀྱི་དེ་ཁོ་ན་ཉིད་ཅེས་བྱ་བ་གང་
དེ་ཁོ་ན་ཉིད་བསྡུས་པ་ལ་སོགས་པའི་རྩ་བའི་རྒྱུད་དང། རྒྱུད་ཕྱི་མ་ལས་སྔགས་ཙམ་དུ་གསུངས་ཀྱི་སྔགས་བཏུ་བ་ནི་མ་བསྟན་ནོ། །བཤད་པའི་རྒྱུད་ལས་ནི། སྔགས་བཏུ་བ་དང། སྔགས་ཀྱི་བརྡ་དང། སྔགས་ཀྱི་དོན་དང། སྔགས་ཀྱི་དེ་ཁོ་ན་ཉིད་
བཅོམ་ལྡན་འདས་ཀྱིས་བདེན་པ་ཁོ་ནར་གསུངས་སོ། །དེས་ན་བཤད་པའི་རྒྱུད་མ་རྟོགས་ཤིང་ཕྱི་རོལ་གྱི་གསང་སྔགས་ལ་མངོན་པར་ཞེན་པ་རྣམས་ཀྱིས་ཤེས་པར་མི་འགྱུར་ཏེ། ཞེས་དགོངས་པ་ལུང་སྟོན་གྱིས་བཤད་པ་ལྟར་མ་རྟོགས་ན་
བཟླས་པར་བྱ་བའི་སྔགས་ཐམས་ཅད་ངག་དང་ཡིད་ཀྱིས་ཟློ་བའི་ཕྱི་རོལ་གྱི་སྔགས་སུ་འཛིན་པ་ལ་གསུངས་སོ། །དེ་ལྟར་ན་སེམས་ཅན་བསྐྱེད་པའི་རྒྱུ་སེམས་བསྟན་དུ་གསོལ་ཞེས་པ་དེ། འཇིག་རྟེན་ཐམས་ཅད་གང་གི་རྣམ་འཕྲུལ་དུ་སོང་བའི་
རླུང་དང་སེམས་གཉིས་དབྱེར་མི་ཕྱེད་པའི་བྱང་ཆུབ་ཀྱི་སེམས་རྡོར་བཟླས་སུ་འགྲོ་བའི་ཚུལ་བཤད་དུ་གསོལ་ཞེས་པར་འགྱུར་ཏེ། ཟ་ཧོར་གྱི་མཁས་པ་བཙུན་མོ་ཅན་དང་མཐུན་ནོ། །དེ་ལྟར་སྦྱོར་ན་བྱང་ཆུབ་སེམས་ནི་ནམ་མཁའ་མཉམ་པ། ཞེས་
པ་གཉིས་སྟོན་པའི་བསྟོད་པར་སྦྱར་རོ། །གཉིས་པ་ལ་གསུམ། ལན་མདོར་བསྟན་པ་དང། རྒྱས་པར་བཤད་པ་དང། དོན་བསྡུས་ཏེ་རྡོར་བཟླས་སུ་འགྲོ་ཚུལ་བསྟན་པའོ། །དང་པོ་ནི། གསང་བདག་གིས་ཞུས་པའི་རྗེས་དེ་ནས། བདག་

[054B] །ཞེས་ལན་གསུམ་དུ་གསུང་བར་མཛད་ནས་ཕྱག་ན་རྡོ་རྗེ་ལ་འཆད་པ་འདི་གསུངས་སོ། །རྣམ་པར་མི་རྟོག་པའི་དོན་ནི་རླུང་སེམས་དབྱེར་མེད་ཀྱི་བྱང་ཆུབ་ཀྱི་སེམས་སོ། །
དེ་ཉིད་ནི་རབ་ཏུ་ཕྱེ་ནས་བཤད་པར་བྱའོ། །དེའང་གང་ན་སོ་སོར་བརྗོད་པ་དང། དམིགས་པ་ཞེས་པ་དང། བརྡ་དང་དོན་དམ་པའོ། །དེ་ལ་སོ་སོར་བརྗོད་པ་མི་ཐམས་ཅད་ཀྱི་དག་ལ་ཐུན་མོང་དུ་ཡོད་པའི་ཨཱ་ལི་ཀཱ་ལི་སྔགས་བཏུ་བའི་གཞིར་གྱུར་པའོ། །
སྤྱོད་བསྡུས་ལས། སྔགས་བཏུ་བ་དང་ཞེས་གསུངས་པ་དེ་འདི་ལ་བྱ་དགོས་པས་ལཀྵྨཱིས་དེད་ལྟར་བཤད་པ་ལེགས་སོ། །འདི་ལ་འགྱུར་ཁ་ཅིག་ལས། ཚིག་གིས་བརྗོད་པ་ཞེས་འབྱུང་ངོ། །དམིགས་པར་བཤད་པ་རྣམ་སྣང་ལ་སོགས་པའི་སངས་རྒྱས་
ཏེ་རྗོད་བྱེད་ཀྱི་སྒོ་ནས་བརྗོད་བྱའི་དོན་གང་དམིགས་པར་འགྱུར་བ་དེ་དམིགས་པ་ཡིན་ལ། ཡི་གེ་གསུམ་ལ་སོགས་པས་རྡོ་རྗེ་གསུམ་ལ་སོགས་པའི་ལྷ་རྟོགས་པར་བྱེད་པས་དེ་ནི་སྔགས་ཀྱི་དོན་དུ་ལཀྵྨཱིས་འཆད་དེ། སྤྱོད་བསྡུས་ལས། སྔགས་
ཀྱི་དོན་ཞེས་གསུངས་པ་དེ་འདི་ལ་བྱ་དགོས་ཤིང་དེ་དང་མཐུན་པས་ལེགས་སོ། །བརྡ་ནི་སྔགས་ཀྱི་བྲྡའམ་མིང་དེ་ཉིད་དུ་བཤད་ཅེས་སྔགས་ཀྱི་མིང་སྦྲུལ་ལ་སོགས་པའོ། །སྔགས་ཀྱི་དོན་དམ་པ་སྟེ་དེ་ཁོ་ན་ཉིད་ནི་དེ་བཞིན་ཉིད་དོ། །གཉིས་པ་
ཉིས། སྔགས་ཀྱི་རྩ་བ་ཨ་ཐུང་གི་ཆེ་བ་དང། སྔགས་བཞི་བཤད་པའོ། །དང་པོ་ནི། དབྱངས་གསལ་ཐམས་ཅད་བསྐྱེད་པ་འམ་ཡང་ན་དེ་ལས་སྔ་པའི་དང་པོ་མེད་པས་དང་པོའང་ཡིན་ལ། ཡི་གེ་ཐམས་ཅད་ཨ་ལ་ཞུགས་པས་གཅིག་

[055A]༄༅། །ཀྱང་ཡིན་པས་ན། དང་པོ་གཅིག་སྟེ་ཨ་ཐུང་ངོ། །དགུ་ནི་དབྱངས་ལ་རིང་ཐུང་གི་ཡི་གེ་བརྒྱད་ཚན་གཉིས་སུ་ཕྱེ་བ་དང། གསལ་བྱེད་ལ་ཀ་ཙ་ཊ་ཏ་པའི་སྡེ་ཚན་ལྔ་དང། མཐར་ངས་ཀྱི་སྡེ་ཚན་ཡ་སྡེ་དང། དྲོད་ཀྱི་ཡི་གེ་ཤའི་སྡེ་ཚན་ནོ་
དེའི་དབུས་ན་གནས་པ་ནི་ཨ་ཐུང་སྟེ་དེ་མེད་ན་དེ་རྣམས་ལ་སྲོག་མེད་པས་བརྗོད་མི་ནུས་པའི་ཕྱིར་རོ། །གང་ཞིག་སྡེ་ཚན་དགུ་དང་ཨ་ཡིག་སྟེ་བཅུ་ཡིས་མ་བཅིངས་པའི་ཨ་ཡིག་གིས་མཚོན་པའི་འོད་གསལ་དེ་ནི་འཁོར་བའི་བག་ཆགས་ཀྱིས་བཅིངས་
པ་མེད་པ་ཞེས་བྱ་སྟེ། དེ་ཤེས་པའི་རྣལ་འབྱོར་པ་དེ་ཡིས་ནི་མཆོག་གི་གནས་དབྱངས་དང་པོའི་རང་བཞིན་གྱིས་བཏུ་བའི་ངག་གིས་སྤྲོས་པ་ཤེས་པ་དང། ཡང་མཆོག་གི་གནས་མི་འཇིག་པ་དང་མི་འགྱུར་བ་ཤེས་སོ། །དེ་ཉིད་རྒྱས་པར་འཆད་པ་
ནི་དབྱངས་ཞེས་སོགས་ཏེ་དབྱངས་ནི་བཅུ་དྲུག་དང། གསལ་བྱའམ་གསལ་བྱེད་ནི་ཀ་ནས་ཧའི་བར་ཡང་ཡི་གེ་ནི་ཡ་ར་ལ་ཝ་སྟེ་མ་ནིང་གི་ཡི་གེ་བཞིའོ། །གྲངས་དགུའི་རྗེས་སུ་འཇུག་པ་ནི་སྔར་བཤད་པ་ལྟར་རོ། །དེ་རྣམས་ཕན་ཚུན་དུ་སྦྱོར་བ་
རྣམས་ཨས་བཅིངས་པའི་རང་བཞིན་དུ་གང་གིས་ཤེས་པ་དེ་ནི་འགྲོ་བའི་བླ་མ་སྟེ་སློབ་དཔོན་དུ་འགྱུར་རོ། །ཞེས་ལཀྵྨཱིས་བཤད་དོ། །བདག་གིས་ནི་འདི་ལྟར་མཐོང་སྟེ་དབྱངས་བཅུ་དྲུག་གི་དང་པོའང་ཡིན་ལ་ཡི་གེ་གཅིག་ཀྱང་ཡིན་པས་ན་དང་
པོ་གཅིག་ནི་ཨ་ཐུང་ངོ། །དེ་ནི་དགུའི་དབུས་ན་གནས་པ་དང་བཅུ་ཡིས་མ་བཅིངས་པ་ནི་སྔར་བཞིན་ཏེ། ཡི་གེ་དེས་ཡི་གེ་གཞན་ཐམས་ཅད་འཆིང་ཞིང་ཁོ་ཉིད་རང་གཞན་གང་གིས་ཀྱང་མ་བཅིངས་ཞེས་པའོ། །ཨ་ཐུང་དགུའི་དབུས་ན་

[055B] དབྱངས་དང་ཞེས་པ་ནས་གྲངས་དགུ་ཞེས་པའོ། །དགུའི་དབུས་ན་གནས་པ་འཆད་པ་ནི་རྗེས་སུ་འཇུག་པ་ཞེས་པའོ། །དབྱངས་གསལ་དང་ཡི་གེ་སོ་སོར་བྱེད་མི་དགོས་སོ། །ཡི་གེ་དང་ཡི་གེ་རང་གཞན་གང་གིས་ཀྱང་
མ་བཅིངས་པ་ནི་སྔར་བཤད་ལ། དེས་གཞན་རྣམས་འཆིང་བ་ནི་ཨས་བཅིངས་ཕན་ཚུན་ཡང་དག་སྦྱོར་ཞེས་པས་འཆད་དེ། དབྱངས་གསལ་རྣམས་ཕན་ཚུན་སྦྱར་ཏེ་ཚོགས་ནས་བསྟན་བཅོས་ཆེན་པོའི་བར་དུ་གྲུབ་པ་ཐམས་ཅད་ཨ་ཡིས་བཅིངས་
ཞེས་པའི་དོན་ཡིན་པས་ཁ་ཅིག་གིས་ཕན་ཚུན་སྦྱོར་བས་མ་བཅིངས་པ་ཞེས་བསྒྱུར་བ་ནི་ཨ་ཐུང་དགག་ཚིག་ཏུ་བྱས་པའི་འཁྲུལ་བ་ཡིན་ནོ། །དེ་ཤེས་པ་ནི་མཆོག་གི་གནས། ཞེས་པ་ནི། གང་གིས་ཤེས་ཏེ་འགྲོ་བའི་བླ་མ། ཞེས་པས་འཆད་དེ་
དེ་འདྲའི་ཨ་ཐུང་གང་གིས་ཤེས་པ་དེ་ནི་མཆོག་གི་གནས་ཞེས་པ་འམ་བླ་མ་སྟེ་གོང་མའི་གནས་ཞེས་པའི་དོན་ནོ། །གལ་ཏེ་འདིར་ཨ་ཐུང་ངག་ཚིག་ཐམས་ཅད་ཀྱི་སྲོག་ཏུ་ཞུགས་ནས་གཞན་འཆིང་ཞིང་ཁོའི་སྲོག་ཏུ་ཡི་གེ་གཞན་འཇུག་མི་དགོས་
ལ་ཤེས་པ་ལ་དེ་འདྲ་བའི་བསྔགས་པ་བྱེད་པ་མི་རིགས་ཏེ། དེ་ཙམ་ནི་བྱཱ་ཀ་ར་ཎ་པ་རྣམས་ཀྱིས་ཀྱང་ཤེས་པས་ཕྱི་རོལ་པ་དང་ཐུན་མོང་བའི་ཤེས་བྱ་དམན་པ་ཡིན་པའི་ཕྱིར་རོ། །གཞན་ཡང་འདིར་སྔགས་བཏུ་བ་སོགས་ཐམས་ཅད་ནང་ལ་སྦྱར་
ནས་སྔགས་ཀྱི་དེ་ཁོ་ན་ཉིད་འཆད་པའི་སྐབས་སུ་ཕྱི་རོལ་གྱི་རྣམ་བཞག་འདི་འདྲ་འཆད་པར་མི་རིགས་ཏེ། བཟླས་བྱའི་སྔགས་རྣམས་ཕྱི་རོལ་གྱི་སྔགས་ཙམ་དུ་འཛིན་པ་ལྡོག་པའི་སྐབས་ཡིན་པའི་ཕྱིར་རོ་ཞེ་ན། རྟོག་པ་དང་ལྡན་པ་ལ་འདི་འདྲའི་
[056A]༄༅། །དོགས་པ་སྐྱེ་བ་ལེགས་པས་དེའི་ལན་བཤད་པར་བྱའོ། །འདིར་བཤད་རྒྱུད་ལས་ཨ་ཐུང་སྔགས་ཀུན་གྱི་རྩ་བར་བཤད་པ་ཙམ་ཞིག་འཕགས་པས་དྲངས་ཀྱི་དེའི་བཤད་པ་མ་མཛད་དོ། །འཕགས་པ་ལྷས་དང་པོ་གཅིག་ནི་
ཞེས་སོགས་དྲངས་པ་ལ་གཞན་ལ་ཚིག་འགྲེལ་མ་མཛད་པར། ཐུང་དུ་མ་ལུས་ངག་ཏུ་འགྱུར། ཞེས་པའི་དོན་དྲིས་ལན་གྱིས་རྒྱ་ཆེར་གཏན་ལ་ཕབ་སྟེ། དེ་ནི་ཨ་ཐུང་གི་གནད་མཐར་ཐུག་པ་སྟོན་པས་དེ་ཤེས་དགོས་སོ། །དེ་ཡང་སྤྱོད་བསྡུས་
ལས། འདི་ན་གསུང་རབ་འཆད་པ་དག་ནི་བྱཱ་ཀ་ར་ཎའི་ཚིག་སྔོན་དུ་བྱས་ནས་སྒྲའི་དོན་ཙམ་འབའ་ཞིག་གི་རྗེས་སུ་འབྲངས་ཀྱི། ཡང་ཡི་གེས་བརྗོད་པ་གང་དུ་གང་གི་ཕྱིར་ཇི་ལྟར་རབ་ཏུ་འཇུག་པ་ཤེས་པ་ནི་མ་ཡིན་ནོ། །ཡི་གེའི་དེ་ཁོ་ན་
ཉིད་ཇི་ལྟ་བ་ཉིད་ནི་མི་ཤེས་ཏེ། སངས་རྒྱས་རྣམས་ཀྱི་སྤྱོད་ཡུལ་ཡིན་པའི་ཕྱིར་རོ། །བསྟན་པའི་རིམ་གྱིས་དེ་ཁྱོད་ཀྱིས་ཁོང་དུ་ཆུད་པར་བྱ་ཡིས། ཉོན་ཅིག་ཅེས་ཐུང་དུ་མ་ལུས་པའི་ངག་ཏུ་འགྱུར་བའི་འགྱུར་ཚུལ་དྲིས་པའི་ལན་དུ་གསུངས་
སོ། །དེ་ལ་གསུང་རབ་འཆད་པ་ནི། བཤད་རྒྱུད་ཀྱིས་བཤད་པ་ལྟར་དུ་ཨ་ཐུང་གི་དེ་ཁོ་ན་ཉིད་ཁོང་དུ་མ་ཆུད་པའི་རང་སྡེ་ཐམས་ཅད་ཡིན་ཏེ། རྣལ་འབྱོར་བླ་མེད་ལ་ཞུགས་ཀྱང་བཤད་རྒྱུད་ཀྱི་དགོངས་པའི་དོན་མི་ཤེས་པ་རྣམས་ཀྱིས་ཀྱང་
འདིའི་དོན་མི་ཤེས་པར་གསུངས་ན་དེ་ལས་འོག་མའི་གསུང་རབ་འཆད་པ་རྣམས་ཀྱིས་ལྟ་ཅི་སྨོས་པའི་ཕྱིར་རོ། །དེ་དག་གིས་ཇི་ཙམ་ཞིག་ཤེས་ལ་ཇི་ཞིག་མི་ཤེས་སྙམ་ན། སྒྲའི་གཞུང་ལ་བརྟེན་ནས་དབྱངས་གསལ་དང་ཨ་ཐུང་གི་སྒྲའི་

[056B] ཡི་གེ་ཨ་ཐུང་གི་དེ་ཁོ་ན་ཉིད་ཇི་བཞིན་དུ་མི་ཤེས་སོ། །དེ་ཡང་ཨ་ཐུང་གི་ཡི་གེ་བརྗོད་པའི་དོན་ཡི་གེ་གང་དུ་འཇུག་པ་སོགས་མི་ཤེས་པའོ། །མི་ཤེས་པའི་རྒྱུ་མཚན་ནི་སངས་རྒྱས་ཀྱི་སྤྱོད་ཡུལ་འོག་མ་པ་རྣམས་
ལ་སྦས་པའི་དོན་ཡིན་པའི་ཕྱིར་རོ། །དེ་ལྟར་གཞན་གྱིས་མི་ཤེས་པ་ཤེས་པར་བྱ་བའི་ཕྱིར་འོག་ནས་འཆད་པའི་རིམ་གྱིས་ཡི་གེའི་དེ་ཁོ་ན་ཉིད་དེ་ཁོང་དུ་ཆུད་པར་བྱའོ་ཞེས་གསུངས་སོ། །འོག་ནས་བཤད་པའི་རིམ་པ་ནི། མ་ལུས་ངག་ཅེས་པའི་
ངག་གམ་སྒྲ་ནི་དབྱངས་གསལ་གྱི་ཡི་གེ་ཞེ་དགུའོ། །དེ་མ་ལུས་པ་ནི་དབྱངས་གསལ་ཐམས་ཅད་བསྡུས་པ་དང་སོ་སོ་བ་མཐའ་དག་དང་དེ་གཉིས་སོ་སོའི་ཡི་གེ་དང་ཐིག་ལ་དང་ཚེག་དྲག་དང། ཀུན་ཕན་དང་སྐད་ཀྱི་དབྱིངས་དང་རྣམ་དབྱེ་དང་རྐྱེན་ལ་སོགས་
པ་ནས་བཤད་པའི་མཐར་ཐུག་པའོ། །དེ་དག་ནི་བྱ་ཀ་ར་ཎ་ཞེས་པའི་མིང་གི་བརྡས་བཤད་པས་ཤེས་སོ། །དེ་བས་ན་ཚིག་དང་ངག་ནས་བསྟན་བཅོས་ཆེན་པོའི་བར་དུ་གྲུབ་ནས་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་རྫོགས་པར་བྱེད་
དོ། །ལང་ཀར་གཤེགས་པ་ལས། མར་མེ་ལ་བརྟེན་ནས་མུན་ཁུང་དུ་ནོར་བལྟ་བ་བཞིན་དུ་ཚིག་གི་རྣམ་པར་རྟོག་པའི་མར་མས་ཀྱང་རྣམ་རྟོག་དང་བྲལ་བའི་སོ་སོ་རང་གིས་རིག་པའི་ཡུལ་ལ་འཇུག་པར་གསུངས་སོ། །དེ་ལྟ་བུའི་ངག་ཚིག་ཏུ་གཏོགས་
པའི་ཡི་གེ་རྣམས་ཀྱི་དོན་སོ་སོར་རྣམ་པར་ཤེས་པ་ནི་ཨ་ཐུང་གི་ཡི་གེའི་མཐུ་ཡིན་ཏེ། དེ་དང་མི་ལྡན་ན་ཀ་ལ་སོགས་པ་རྣམས་ཚིག་ཏུ་མི་འགྱུར་བའི་ཕྱིར་ཏེ། མཐའ་ཅན་ཡིན་པའི་ཕྱིར་རོ། །འདི་ལ་ཆག་གིས། ཧ་མཐའ་ཡིན་པའི་ཕྱིར་རོ། །

[057A]༄༅། །ཞེས་བསྒྱུར་རོ། །དེ་དག་གིས་ནི་ཨ་ཐུང་ངག་མ་ལུས་པའི་ཁོང་ན་གནས་པ་བཤད་པ་དང་པོ་གཅིག་ནི་དགུ་དབུས་ན་ཞེས་སོགས་རྐང་པ་བརྒྱད་ཀྱི་དངོས་ཟིན་གྱི་དོན་བཤད་ལ་དེའང་སྒྲ་པ་ཐུན་མོང་བའི་ཤེས་བྱར་བསྟན་ནོ། །དེ་ནས་ཨ་
ཐུང་གི་དེ་ཁོ་ན་ཉིད་འཆད་པ་ལ། མཚན་བརྗོད་ལས། ཨ་ནི་ཡིག་འབྲུ་ཀུན་གྱི་མཆོག་ཅེས་གསུངས་པའི་རྐང་པ་དྲུག་དང། བསམ་གཏན་མ་ལུས་པའི་སྒོའི་ས་བོན་གྱི་ཚིག་ཡི་གེ་ཨ་ནི་གདོད་མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ་
ཞེས་པ་དང། ཨ་དེ་ལྷན་ཅིག་སྐྱེས་པའི་ཡི་གེ་ཡིན་པར་ཡང་གསུངས་ཏེ་ཞེས་པའི་ཤེས་བྱེད་དུ། རྡོ་རྗེ་དཀྱིལ་འཁོར་རྒྱན་ཞེས་བྱ་བའི་རྒྱུད་ལས། སྙིང་གི་དབུས་ན་མི་ཤིགས་པ། །འབར་ཞིང་མར་མེ་ངག་དང་མཚུངས། །མི་འགྱུར་མཆོག་ཏུ་ཕྲ་བ་
སྟེ། །ཨ་ནི་གཙོ་བོ་དམ་པའོ། །ཞེས་པས་ཨ་གསལ་བར་སྟོན་པར་གསུངས་ཤིང། དེ་ནས་ལང་གཤེགས་ལས། བྱང་ཆུབ་སེམས་དཔའ་དོན་ལ་རྟོན་དགོས་ཀྱི་ཚིག་ལ་རྟོན་པར་མི་བྱའོ། །ཚིག་ལ་རྟོན་ན་ནི་རང་གཞན་གཉིས་ཀ་དོན་དམ་
ལས་ཉམས་པར་བྱེད་དོ། །ལ་ལས་སོར་མོའི་རྩེ་མོས་གཞན་ལ་དོན་གཅིག་སྟོན་པ་ན་དེས་མཚོན་པར་བྱ་བའི་དོན་ལ་མི་ལྟ་བར་མཚོན་བྱེད་སོར་མོའི་རྩེ་མོ་ཁོ་ན་ལ་བལྟ་བ་བཞིན་དུ་སྒྲ་ཇི་བཞིན་པར་ཞེན་པའང་དེ་དང་འདྲ་བས་དོན་འདོད་པས་
དེ་སྤང་བར་བྱའོ། །ཞེས་པ་དྲངས་སོ། །ལུང་དེ་འདིར་སྦྱོར་ཚུལ་ནི་ཨ་ཐུང་ངག་མ་ལུས་པའི་ཁོང་དུ་ཞུགས་པ་ཙམ་ཤེས་པར་བྱེད་ཀྱི་ཨའི་དེ་ཁོ་ན་ཉིད་མི་འཚོལ་བ་ནི་སྔར་གྱི་དཔེ་དེ་དང་འདྲ་བས་ཡི་གེ་དེའི་དེ་ཉིད་བཙལ་བར་བྱའོ། །དེའི་དོན་

[057B] འདིར་སྔགས་ཀྱི་རྩ་བར་གསུངས་པའི་ཨ་ཐུང་ནི་སྙིང་གའི་འཁོར་ལོའི་དབུས་ཨ་བ་དྷཱུ་ཏཱིའི་ནང་གི་མི་ཤིགས་པའི་ཐིག་ལེའོ། །དེའང་མི་འགྱུར་བ་དང་མཆོག་དང་ཕྲ་བས་ཨ་ནི་གཙོ་བོ་དམ་པའོ། །ཨ་ནི་དབྱངས་གསལ་གྱི་ཡིག་འབྲུ་
ཀུན་གྱི་མཆོག་དང་དོན་ཆེན་པོ་ཅན་དུ་གསུངས་པའང་དེ་ལ་ཟེར་ལ། ཡི་གེ་དམ་པ་ཡིན་ཞེས་པའང་མི་འགྱུར་བ་དང་མཆོག་གི་དོན་ཡིན་ཏེ། ཡི་གེའི་སྐད་དོད་ཨ་ཀྵར་ནི་འགྱུར་མེད་དང། དམ་པའི་སྐད་དོད་པ་ར་མ་ནི་དམ་པ་དང་མཆོག་གཉིས་
ཀ་ལ་འཇུག་པའི་ཕྱིར་རོ། །ཁོང་ནས་འབྱུང་བ་སྐྱེ་བ་མེད། །ཅེས་པ་ལ་ཆག་གིས་སྲོག་ཆེན་པོ་ནི་ཡི་གེ་མེད། ཅེས་བསྒྱུར་བས་མི་ཤིགས་པའི་ཐིག་ལེའི་རླུང་ནི་སྲོག་གི་རླུང་མཆོག་ཡིན་པ་དང་ཡི་གེ་མེད་པ་ནི་ཡིག་འབྲུའི་རྣམ་པར་མེད་པའོ། །
ཚིག་ཏུ་བརྗོད་པ་སྤངས་པའང་ངག་གང་གི་རྣམ་པར་རྟོག་པའི་ཡུལ་མིན་པའོ། །བརྗོད་པ་ཀུན་གྱི་རྒྱུ་དང་ཚིག་ཀུན་གསལ་བར་བྱེད་པ་ནི་དེ་རླུང་རྣམས་ཀྱི་རྩ་བའི་རྒྱུ་ཡིན་པས་དེ་ལ་བརྟེན་ནས་འབྱུང་བའི་རླུང་གིས་ངག་ཚིག་བསྐྱེད་པའི་ཕྱིར་རོ། །ཨ་
ནི་མ་སྐྱེས་ཞེས་པའི་དོན་ནི་འོད་གསལ་གྱི་དོན་ཨའི་དོན་དུ་སྟོན་པ་ཡིན་ལ་དེ་ཡང་སྙིང་གའི་མི་ཤིགས་པའི་ཨ་ཡིག་གི་དོན་མངོན་དུ་གྱུར་ན་དེ་ཁོ་ན་ཉིད་ཀྱི་དོན་རྟོགས་པ་ལ་བཤད་ཀྱི། སྤྱིར་སྐྱེ་མེད་སྟོང་ཉིད་ཙམ་ཞིག་སྟོན་པ་མིན་ཏེ། དེ་
ཙམ་ནི་ཕ་རོལ་ཏུ་ཕྱིན་པའི་ཐེག་པ་དང་ཐུན་མོང་བ་ཡིན་པས། དེ་ཤེས་པ་བཤད་རྒྱུད་ལ་རག་ལས་པ་མི་འཐད་པའི་ཕྱིར་རོ། །དེས་ན་ཨ་ཞེས་བྱ་བ་ནི་ཞེས་དྲངས་པའང་རྒྱུད་རྣམས་ནས་འབྱུང་བ་དྲངས་པ་ཡིན་གྱི་མདོ་ནས་འབྱུང་བ་མིན་ནོ། །

[058A]༄༅། །དེའི་ཕྱིར་ཨ་ཡིག་གི་དེ་ཁོ་ན་ཉིད་ཀྱི་དོན་རྣལ་འབྱོར་བླ་མེད་ལ་ཞུགས་པ་མ་གཏོགས་པས་མི་ཤེས་པར་བཤད་པ་དང་མི་འགལ་ལོ། །དེ་ལྟར་སྔགས་ཀྱི་རྩ་བ་ཨ་ཐུང་མི་ཤིགས་པའི་ཐིག་ལེ་ལ་བཤད་པའི་གནད་ཀྱིས་དབྱངས་
གསལ་གྱི་ཡི་གེའི་སྔགས་རྣམས་ཀྱང་ཕྱིའི་ཡི་གེ་མིན་གྱི་རླུང་ལ་བྱའོ། །དེ་ལྟར་ན་ངག་གི་སྤྲོས་པ་སྐྱེད་པའི་རླུང་རྣམས་གང་དུ་འཇུག་པའི་གནས་ནི་མི་ཤིགས་པའི་ཐིག་ལེ་ཡིན་པར་ཤེས་ཏེ། སྤྱོད་བསྡུས་ལས། རླུང་གི་དེ་ཉིད་སྟོན་པའི་
སྐབས་སུ་རླུང་བཅུ་པོ་མི་ཤིགས་པ་ཐོབ་ནས་དངོས་པོ་མེད་པར་འགྱུར་གསུངས་པའི་ཕྱིར་དང། ཡི་གེ་གསུམ་གྱི་བྱ་བ་སྟོན་པའི་སྐབས་སུའང་དེ་ལྟར་ལུས་ལ་གནས་པའི་གནས་སྐབས་སུ་ཐམས་ཅད་བྱས་ཏེ་མཐར་མི་ཤིགས་པར་
ཞུགས་ནས་ཞེས་གསུངས་པའི་ཕྱིར་རོ། །དེ་ཤེས་ན་གང་གི་ཕྱིར་འཇུག་པའང་ཤེས་ཏེ་མི་ཤིགས་པར་ཞུགས་ནས་དངོས་པོ་མེད་པར་འགྱུར་བར་གསུངས་པའི་དངོས་པོ་མེད་པ་ནི་འོད་གསལ་ཡིན་པས། འོད་གསལ་མངོན་དུ་བྱ་བའི་
ཕྱིར་དུ་འཇུག་གོ་དེ་ཤེས་ན་ཇི་ལྟར་འཇུག་པའི་འཇུག་རིམ་ཡང་ཤེས་ཏེ། ས་ཆུ་ལ་ཐིམ་པ་སོགས་ཀྱི་ཐིམ་རིམ་གྱིས་འོད་གསལ་དུ་འཇུག་པར་གསུངས་པའི་ཕྱིར་རོ། །རིམ་པ་དེས་རླུང་དང་ཀུན་རྟོག་རྣམས་མི་ཤིགས་པའི་ཐིག་ལེར་
སྡུད་པའི་སྡུད་བྱེད་ནི་རྡོ་རྗེའི་བཟླས་པ་ཡིན་པས་ཨ་ཐུང་སྔགས་ཀྱི་རྩ་བར་གསུངས་པའི་གནད་ཤེས་པ་དེ། འགྲོ་བ་ཀུན་གྱིས་བཀུར་བའི་གནས་མཆོག་ཏུ་གསུངས་པ་ནི་དེ་ལྟར་ཡིན་པར་ཤེས་པར་གྱིས་ཤིག་ཐུང་དུ་མ་ལུས་ངག་

[058B] སྒྲའི་དེ་ཉིད་ནམ་མཁའ་དང་འདྲ་བའི་སྟོང་པར་ཤེས་ནས་ཟློ་བ་ལ་འཆད་བ་རྣམས་ཀྱིས་ནི། སྔགས་ཀྱི་དེ་ཉིད་ཀྱི་
མཐར་ཐུག་པ་ཨ་ཐུང་སྔགས་ཀྱི་རྩ་བར་གསུངས་པའི་དོན་མ་རྟོགས་པ་ཡིན་ནོ། །རྒྱུད་ཕྱི་མ་ལས། སྙིང་གར་བསམས་ནས་ནི། སྲོག་ནི་ཐིག་ལེར་གྱུར་པར་བཞག་ཅེས་པའི་དོན་སྒྲོན་གསལ་ལས། སྙིང་གའི་པདྨར་ཨ་ཐུང་བསམས་ལ་
མི་ཤིགས་པའི་ཐིག་ལེར་གཏོགས་པར་དགོད། ཅེས་གསུངས་པ་དང། རྡོར་ཕྲེང་ལས། རྫས་ཀྱི་ཐིག་ལེ་ཁོང་ཆུད་པ། །ཐིག་ལེ་གཉིས་ཏེ་སྔགས་དང་རླུང། །སྔགས་ཀྱི་ཐིག་ལེ་དེ་ཉིད་མཆོག་ཐིག་ལེ་གཉིས་ནི་འོད་དང་རྫས། །ཞེས་རྫས་ཀྱི་
ཐིག་ལེ་གང་གི་ཁོངས་སུ་འདུ་བའི་རླུང་སྔགས་ཀྱི་ཐིག་ལེ་གཉིས་ཀྱི་ནང་ནས། སྔགས་ཀྱི་ཐིག་ལེ་མཆོག་ཏུ་གསུངས་པ་རྣམས་ཀྱང་དགོངས་པ་ལུང་སྟོན་དང་དགོངས་པ་གཅིག་གོ་འོ་ན་དང་པོ་གཅིག་ན་ཞེས་སོགས་ལ་མཚོན་བྱེད་དཔེའི་ཨ་ཐུང་
གི་བཤད་པ་སྔར་ལྟར་ཡིན་ན། མཚོན་བྱ་དོན་གྱི་ཨ་ཐུང་ལ་བཤད་ན་ཇི་ལྟར་སྙམ་ན། དང་པོ་ནི་ལུས་ཆགས་པའི་དང་པོར་བྱུང་བའོ། །གཅིག་ནི་སྲོག་འཛིན་ཕྲ་བ་ལྷན་སྐྱེས་ཀྱི་རླུང་སེམས་སོ། །དགུ་ནི་རྩ་བའི་རླུང་ལྷག་མ་བཞི་དང་ཡན་ལག་
གི་རླུང་ལྔའོ། །དེའི་དབུས་ན་ཞེས་པ་ནི་དེ་ཀུན་གྱི་རྩ་བར་གནས་པའོ། །བཅུ་ཡིས་མ་བཅིངས་པ་ནི་སྲོག་འཛིན་རགས་པ་དང་བཅུ་ཡིས་དེ་ལ་དབང་མ་བྱས་པའོ། །དབྱངས་གསལ་གྱི་ཡི་གེ་རྣམས་ནི་རླུང་དང་རང་བཞིན་རྣམས་སོ། །དེའི་རྗེས་

[059A]༄༅། །སུ་འགྲོ་བ་དང་དེ་རྣམས་ཨས་བཅིངས་པ་ནི་དེ་རྣམས་ཀྱི་རྩ་བར་གནས་པ་སྟེ། དགོངས་པ་ལུང་སྟོན་ལས། ཇི་སྲིད་འཇིག་རྟེན་བཏགས་པ་དང། །དེ་བཞིན་བཏགས་པ་སྣ་ཚོགས་རྣམས། །རྣམ་རྟོག་བྱང་ཆུབ་སེམས་ཞེས་པའི་
རླུང་ལས་རྟག་ཏུ་འབྱུང་བ་ཡིན། །བདེ་སྡུག་ལ་སོགས་ཆོས་རྣམས་ཀྱི། །ས་བོན་ལྟ་བུར་བཤད་པ་ཡིན། །ཞེས་སོ། །གཉིས་པ་ལ་བཞི། སྔགས་བཏུ་བ། སྔགས་ཀྱི་དོན། སྔགས་ཀྱི་བརྡ། སྔགས་ཀྱི་དེ་ཁོ་ན་ཉིད་དོ། །དང་པོ་ནི། འབྱུང་བའི་
མཐའ་ནི་ཡི་གེ་ཧ་སྟེ། འབྱུང་བ་དང་དྲོ་བའི་སྡེ་ཚན་གཉིས་ཀའི་མཐའ་ལ་འབྱུང་བའི་མཐའ་ཞེས་བར་གྱི་མི་མངོན་པའོ། །ཆ་ལ་སོགས་པ་ནི་ཨའོ། །འདི་ལ་ཆག་གིས་ཆའི་དང་པོ་ཞེས་བསྒྱུར་བ་ལེགས་ཏེ་སོགས་ཀྱི་སྐད་དོད་དང་པོ་ལའང་འགྲོ་
ཞིང་དབྱངས་ཀྱི་དང་པོ་འདི་འཐུ་བ་ཡིན་པའི་ཕྱིར་རོ། །དེས་ན་ཆ་ནི་དབྱངས་ཡིན་ལ་དེའི་དང་པོ་ཞེས་པར་འགྱུར་བས་ལཀྵྨཱིས་ཆ་ལ་སོགས་པ་ཨ་ལ་བཤད་དོ། །བཅུ་དྲུག་པ་དབྱངས་ཐ་མ་ཨ་ཚེག་དྲག་ཅན་ནོ། །དེ་གཉིས་མཚམས་སྦྱར་ན་ཨ་
ཚེག་དྲག་ཅན་རིང་པོའོ། །ལྔ་པ་ལྔ་ནི་ཀ་ནས་མའི་བར་ཉེར་ལྔ་ཡིན་ལ་དེའི་ཐ་མ་ནི་མ་ཡིན་ནོ། །མ་ཡིག་དེ་རྗེས་སུ་ང་རོར་བྱས་ནས་ཧ་ཡིག་དང་སྦྱར་རོ། །བཞི་ནི་གསུམ་དུ་ཞེས་པ་ནི་བཞི་གསུམ་བཅུ་གཉིས་ཡིན་ལ་ངེས་པར་སྦྱར་ཞེས་
པའི་སྦྱར་བའི་དོན་ནི་ལྷན་ཅིག་པ་ཡིན་པས་བཅུ་གཉིས་པོ་དེ་གང་དང་ལྷན་ཅིག་པ་ནི་བཅུ་གསུམ་པའི་དབྱངས་ཡིག་ཨོའོ། །དེའང་ཡི་གེ་ཨཾ་བཅས་ཞེས་པའི་དོན་ཐིག་ལེ་དང་ལྡན་པར་བྱའོ། །འདི་ལ་ཆག་གིས་རྗེས་སུ་དབྱངས་བཅས་

[059B] །རིང་པོ་ནི་ཨུ་ཡིག་རིང་པོ་ཡིན་ལ་དེ་ཧ་ཡིག་དང་བཅས་པས་ཧཱུཾ་མོ། །དེ་ལྟར་བཏུས་ནས་ཉེ་བར་བསྡུ་བ་བཤད་པ་ནི་ཡོན་ཏན་ཞེས་སོགས་ཏེ། སྙིང་སྟོབས་དང་རྡུལ་དང་མུན་
པའི་ཡོན་ཏན་གསུམ་ནི་ཡི་གེ་གསུམ་སྟེ་སྙིང་སྟོབས་ལུས་ཏེ་རྡུལ་ནི་ངག་མུན་པ་སེམས་ཞེས་གསུངས་པ་ལྟར་རོ། །སྦྱོར་བ་ནི་དེ་གསུམ་འབྲེལ་བའོ། །ཕྱིས་ནས་མཚུངས་པ་ནི་དེ་གསུམ་ཕྱིས་པ་བཞིན་དུ་བྱ་བའོ། །དེའི་རིམ་པ་ནི་འདི་ཡིན་ཏེ་ཡི་གེ་
གསུམ་པོ་རེ་རེ་ལའང་ཡི་གེ་གསུམ་གསུམ་དུ་ཡོད་ལ། ཀུན་ལ་ཁྱབ་བྱེད་དུ་གནས་པ་ནི་ཡི་གེ་ཨའོ། །དེ་ལ་ཕྱག་འཚལ་བའི་ཡི་གེ་གསུམ་ནི་ཨ་དང་ཨོ་དང་མའོ། །འདི་འཐུ་བའི་དུས་སུ་ཨ་ཟུར་དུ་མ་བཏུས་ཀྱང་ཨོའི་ཁོང་ན་ཡོད་པ་ལ་བསམས་
སོ། །ངག་གི་དབང་ཕྱུག་གི་གསུམ་ནི་ཨ་དང་ཨ་དང་ཚེག་དྲག་གོ་སྤྲིན་སྒྲའི་གསུམ་ནི་མགོ་བོ་དང་སྲོག་མེད་པའི་ཧ་དང་ཞབས་སྐྱེད་དོ། །དེ་ལ་ཨོ་དང་རྗེས་སུ་ང་རོ་མ་ཡིག་གཉིས་གསུང་གི་ས་བོན་ལ་ཐིམ་པ་དང། ངག་གི་དབང་ཕྱུག་གི་ཐིག་ལེ་གཉིས་
ཐུགས་ཀྱི་ཐིག་ལེ་ལ་ཐིམ་མོ། །ཞབས་སྐྱེད་ནི་ཧ་ལ་དང་ཧའང་ཐིག་ལེ་ལ་དང་ཐིག་ལེའང་མགོ་བོ་ལ་ཐིམ་སྟེ། མགོ་བོ་ནི་ཨ་ཡིག་གོ་འདི་ནི་ཧའི་སྲོག་ཡིག་ལ་བསམས་སོ། །དེ་ལྟར་ཨ་བཞི་ལུས་པའི་སྐུའི་ཨ་ནི་གསུང་གི་ཨ་དང། དེ་རང་གི་
ཚིག་དྲག་གི་ཨ་དང་དེ་ཐུགས་ཀྱི་ཨ་ལ་ཐིམ་ནས་ཨ་ཐུང་གཅིག་པུ་ལུས་སོ། །ཨ་ཐུང་དུ་དེ་ནི་ཡི་གེ་དང་ངག་ཚིག་ལ་སོགས་པའི་ངག་གི་སྤྲོས་པ་མ་ལུས་པའི་གཟུགས་སུ་འགྱུར་རོ། །ཡང་ན་ཕྱིས་པ་ནི་མི་མངོན་པ་ཙམ་སྟེ། སྐུའི་ས་བོན་གསུང་

[060A]༄༅། །ལ་དང་དེ་ཐུགས་ཀྱི་ས་བོན་ལ་ཐིམ། དེའི་ཞབས་སྐྱེད་ནི་ཧ་ལ་ཐིམ། ཧའི་སྲོག་གི་ཨ་བཏོན་ནས་སྲོག་མེད་ནི་མགོ་བོ་ལ་དང་དེ་ཐིག་ལེ་ལ་དང་ཐིག་ལེ་ཨ་ལ་ཐིམ་པར་བྱའོ། །ཨ་ཐུང་དེ་ཐམས་ཅད་བསྡུས་པས་དུ་མ་མིན་པ་ངག་ཐམས་
ཅད་འབྱུང་བས་གཅིག་མ་ཡིན་ནོ་ཞེས་ལཀྵྨཱིས་བཤད་དོ། །སྤྱོད་བསྡུས་སུ་ཡི་གེ་གསུམ་པོ་རེ་རེའང་ཡི་གེ་གསུམ་གསུམ་ལས་བྱུང་བར་གསུངས་པ་མ་གཏོགས་ཡི་གེ་གང་ཡིན་མི་གསལ་ལ། རྡོ་རྗེ་ཕྲེང་བའི་སྔགས་ཀྱི་དེ་ཁོ་ན་ཉིད་གསུངས་པའི་
ལེའུ་ལས། དབྱངས་དང་པོའི་ཡི་གེ་ཨ་དང་དབྱངས་དྲུག་པ་ཨུ་དང། ཀ་ཙ་ཊ་ཏ་པའི་སྡེ་ཚན་ཐ་མའི་ཐམ་མ་ཡིག་དང་ལྡན་པར་བྱས་པས་ཨོཾ་དང། དབྱངས་ཐོག་མའི་ཡི་གེ་ཨ་ཉིས་འགྱུར་དུ་བྱས་པ་དང། ཨུཥྨ་ནའི་ཆ་དང་ལྡན་པ་སྟེ་ཡི་གེ་གསུམ་
ལས་ཨ་རིང་པོར་གསུངས་སོ། །ཨུཥྨ་ནའི་ཆ་ནི་འགྲེལ་པས་ཧ་སྲོག་མེད་ལ་བྱས་ནས་ཚེག་དྲག་གི་གནས་སུ་དེ་བཞག་པར་བཤད་དོ། །ཨུཥྨ་ནའི་མཐའི་ཆ་དང། དབྱངས་དྲུག་པ་ཨུ་རིང་པོ་དང་མ་ཡིག་གསུམ་ལས་ཧཱུཾ་བཏུས་སོ། །འགྲེལ་པས་
ཨུཥྨ་ནའི་མཐའ་ཧ་ཡིག་དང་ཆ་ནི་སྟེང་གི་ཟླ་ཚེས་ལ་བྱས་སོ། །སྐུ་གསུང་ཐུགས་ཀྱི་སྙིང་པོ་བཤད་པའི་ལེའུ་ལས། ཨ་དང་ཨོ་དང་མ་གསུམ་ལས་ཨོཾ་བཏུས་པ་ལ་འགྲེལ་པས་ཨོ་ཡིག་བཏུས་སོ། །ཨ་ལ་ཨ་གཉིས་དང་ཧ་གསལ་བར་བཏུས་
ལ་ཧཱུཾ་ཡིག་ནི་སྔ་མ་དང་འདྲའོ། །དེ་ལྟར་དབྱངས་གསལ་ལས་ཡི་གེ་གསུམ་བཏུས་པས་དེ་ཉིད་བཤད་པ་ནི་ཡི་གེ་ཞེས་སོགས་ཏེ། དབྱངས་གསལ་གྱི་ཡི་གེ་གང་ཞིག་སྔར་བཤད་པ་དང། ཡི་གེ་གང་ཞིག་ཞི་བ་ལ་སོགས་ལ་མངོན་པར་ཕྱོགས་

[060B] །དེར་ཤེས་པར་བྱ་བར་མ་ཟད་སྐད་ཀྱི་ཁམས་ཏེ་བྱིངས་དང་སོགས་ཀྱིས་བསྡུས་པ་དང་བྱེད་ཚིག་དང་བྱེད་པ་པོ་ལ་སོགས་པ་ནས་བརྒྱད་ཁྲི་བཞི་སྟོང་གི་
བར་དུ། སྣ་ཚོགས་པའི་སྐད་ལ་སོགས་པའི་གཟུགས་སུ་རབ་ཏུ་བརྟགས་པ་ཡིན་ནོ། །ཡང་ན་ཁམས་གསུམ་དང་སོགས་པས་སྐུ་གསུམ་རྩ་གསུམ་ལ་སོགས་པའི་རང་བཞིན་དུ་བརྟགས་པ་ཡིན་ནོ། །དེ་གསུམ་གྱི་ལས་སྟོན་པ་ནི་འོག་དང་ཞེས་སོགས་ཏེ། ཨོཾ་
ནི་ནང་དུ་འཇུག་པས་འོག་ཏུ་འགྲོ་ལ། ཧཱུཾ་ནི་ཕྱིར་ལྡང་བས་སྟེང་དུ་འགྲོའོ། །བཅས་པ་ནི་མཉམ་པར་གནས་པ་སྟེ་ཨ་ཡིག་གོ་འོ་ན་རང་བཞིན་གྱི་གནས་པའི་རླུང་ལ་འོག་དང་སྟེང་ལ་སོགས་པའི་དབྱེ་བ་ཅི་དགོས་ཤེ་ན། འཇུག་པ་སོགས་རང་བཞིན་གྱིས་གྲུབ་ཀྱང་
བྱས་པ་མི་ཤེས་པས། ཡན་ལག་མ་ཉམས་པ་ཉིད་དུ་ཤེས་ནས་བློ་ཡིས་ནི་རླུང་སྔགས་དབྱེར་མེད་པར་ངེས་པར་སྦྱར་ན་རྣལ་འབྱོར་བ་ལ་རང་བཞིན་གསལ་བར་བྱེད་དོ། །དེས་ན་མ་ཐོབ་པ་ཐོབ་པ་མིན་གྱི་མི་ཤེས་པ་ཤེས་པས་རྫོགས་རིམ་མོ་ཞེས་ལཀྵྨཱིས་
བཤད་དོ། །བརྗོད་པའི་སྔགས་ཏེ་སྔར་ལྟར་སྔགས་བཏུས་པ་འདི་ནི་དངོས་པོ་སྟེ་རང་བཞིན་མེད་པའི་ངོ་བོ་འོད་གསལ་ལས་བྱུང་བའོ། །འདིས་ནི་ཡི་གེ་གསུམ་གྱི་སྔགས་བཏུས་པ་དེ་སྔགས་བཏུ་གཞན་དང་མི་འདྲ་བར་སྟོན་ཏེ། འདི་ལྟར་སྔགས་བཏུ་གཞན་
ལྟར་ན་དབྱངས་གསལ་ལས་བཏུས་པའི་སྔགས་དེ་དག་གམ་ཡིད་ཀྱིས་ཟློ་བའི་སྔགས་ཡིན་ལ། འདིར་ནི་འོད་གསལ་མི་ཤིགས་པའི་ཐིག་ལེ་ལས་བྱུང་བའི་རླུང་གི་ལྡང་འཇུག་གནས་པ་གསུམ་གྱི་གདངས་ཡི་གེ་གསུམ་གྱི་གདངས་སུ་ཤར་བའོ། །འོ་ན་
[061A]༄༅། །དེ་ཙམ་ཞིག་བཤད་པས་ཆོག་མོད་ཡི་གེ་གསུམ་གྱི་སྔགས་བཏུ་བ་ཅི་ཞིག་དགོས་ཤེ་ན། བཟླས་བྱའི་སྔགས་ཐམས་ཅད་ཡི་གེ་གསུམ་དུ་འདུས་ཚུལ་བསྟན་པའི་སྒོ་ནས་འཐུ་བ་ཡིན་ལ། དེས་ནི་བཟླས་པས་སྔགས་ཇི་སྙེད་པ་ཞིག་
གསུངས་པ་ཐམས་ཅད་ཀྱིས་གང་བསྒྲུབ་པར་བྱ་བའི་དངོས་གྲུབ་ཐམས་ཅད་འགྲུབ་པར་སྟོན་པ་ཡིན་པས་སྔགས་བཏུ་བ་དགོས་སོ། །དེ་ལ་འགྱུར་ཁ་ཅིག་ལས། གང་གི་ཕྱིར་བུད་མེད་དང་སྐྱེས་པ་དང་མ་ནིང་གི་ངོ་བོ་ཉིད་ཀྱི་སྔགས་ཐམས་ཅད་མན་ངག་
ཇི་ལྟར་ཐོབ་པས་ཡི་གེ་གསུམ་ལ་རབ་ཏུ་འཇུག་གོ་ཞེས་འབྱུང་བ་ལྟར་ན། ཀཱ་ལི་རྣམས་སྐྱེས་པ་དང། རྀ་རཱྀ་ལྀ་ལཱྀ་བཞི་མ་ནིང་དང། དེ་དོར་བའི་དབྱངས་ལྷག་མ་བུད་མེད་དོ། །དེ་འདྲ་བའི་ངོ་བོར་གྱུར་བའི་སྦྲུལ་ལ་སོགས་པའི་སྔགས་ཐམས་ཅད་ཡི་
གེ་གསུམ་ལ་སྡུད་པའི་མན་ངག་ནི། སྔགས་རྣམས་གང་གི་སྔགས་སུ་གྱུར་པའི་ལྷ་ནི་མཐའ་ཡས་ཀྱང་བསྡུ་ན་རྡོ་རྗེ་གསུམ་དུ་འདུ་བས་དེ་དག་གི་སྔགས་ཀྱང་རྡོ་རྗེ་གསུམ་གྱི་སྙིང་པོ་གསུམ་དུ་འདུ་སྟེ། རྩ་རྒྱུད་ལས། དེ་བཞིན་གཤེགས་པ་
ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་གསང་བ། སྔགས་ཐམས་ཅད་སྐུལ་བར་བྱེད་པ། ཞེས་གསུངས་པ་བཞིན་ནོ། །ཡང་ན་སྔགས་རྣམས་ནི་ལྷ་སྤྱན་འདྲེན་པ་སྟེ་བོད་པ་དང། བཞུགས་སུ་གསོལ་བ་སྟེ་བོས་ནས་བྱིན་གྱིས་རློབ་པ་
དང། གཤེགས་སུ་གསོལ་བ་སྟེ་རང་རང་གི་ལས་ལ་བསྐུལ་བའི་སྔགས་གསུམ་དུ་འདུ་ཞིང། དངོས་གྲུབ་སྟེར་བའི་ལྷའང་རིགས་ལྔ་རུ་འདུ་བས། འདིར་ཡང་རླུང་འོད་ཟེར་ལྔ་དབང་དུ་འདུས་ན་མཆོག་སྟེར་ཞིང། དེའི་ཐབས་ཀྱང་ལྡང་འཇུག་

[061B] སྔགས་ཐམས་ཅད་ཡི་གེ་གསུམ་དུ་འདུ་ཞིང་དེ་གསུམ་སྔགས་ཀུན་གྱི་བདག་པོར་བཤད་དོ། །གཉིས་པ་ནི། སྔར་སྔགས་བཏུ་བ་བཤད་ཟིན་ནས། སྔགས་ཀྱི་དོན་ནི་དེ་ལས་ཞེས་སོགས་ཀྱིས་
སྟོན་ཏེ། ཡི་གེ་གསུམ་པོ་དེ་ལས་སམ་དེ་ནི་ཡོངས་སུ་གྱུར་པས་ལྷའི་གཟུགས་སུ་ཉེ་བར་དམིགས་པ་གང་ཡིན་པ་དེ་ནི་སྔགས་ཀྱི་དོན་ཏོ། །ཡོངས་སུ་གྱུར་ལུགས་ནི། ཨོཾ་ཡིག་ཡོངས་སུ་གྱུར་པ་ལས་རྣམ་སྣང་བསྐྱེད་པ་སོགས་ལ་ལཀྵྨཱིས་འཆད་དོ། །དེ་ནི་བསྐྱེད་
རིམ་པའི་སྔགས་དོན་ཡིན་ཀྱང་འདིར་རྫོགས་རིམ་པའི་སྔགས་དོན་གཙོ་བོ་ཡིན་པས་དེ་ཙམ་གྱིས་མི་ཆོག་གོ་དེས་ན་ཡི་གེ་གསུམ་གྱི་སྔགས་ནི་རླུང་ལྡང་འཇུག་གནས་གསུམ་ཡིན་ལ། དེ་ཡོངས་སུ་གྱུར་པ་ནི་ལྡང་འཇུག་དང་བྲལ་ནས་ཡེ་ཤེས་གསུམ་
དང་དབྱེར་མི་ཕྱེད་པར་གྱུར་པའི་རླུང་ངོ། །དེ་ལས་ལྷའི་གཟུགས་སུ་དམིགས་པ་ནི་རླུང་སེམས་གཉིས་པོ་དེ་ལས་སྒྱུ་མའི་སྐུར་ལངས་ཏེ། བདག་བྱིན་བརླབས་ཀྱི་རིམ་པ་ལས། རླུང་དང་ཡང་དག་ལྡན་པ་ཡི། །རྣམ་ཤེས་གསུམ་པོ་དེ་ཉིད་སླར། །རྣལ་འབྱོར་
པ་ཡི་ལུས་སུ་འབྱུང། །སྒྱུ་མའི་ལུས་ཞེས་དེ་ལ་འཆད། ཅེས་གསུངས་པ་ལྟར་རོ། །དེ་ལྟར་སྔགས་ཀྱི་ཡི་གེ་རྣམས་ཀྱིས་ལྷའི་སྐུ་བསྐྱེད་པའི་སྒོ་བསམ་གྱིས་མི་ཁྱབ་པ་ཞིག་གསུངས་པའི་ཡི་གེ་ཐམས་ཅད་ཡི་གེ་གསུམ་དུ་འདུ་ཞིང། དེ་གསུམ་
ཡང་རླུང་གསུམ་ཡིན་ལ་དེ་ཡོངས་སུ་གྱུར་པ་ལས་ལྷའི་སྐུ་བསྐྱེད་ལུགས་ནི་སྒྱུ་མའི་སྐུ་འགྲུབ་ཚུལ་འདི་ཉིད་དེ། དེ་ལྟར་བཤད་པ་རྣམས་ཀྱི་སྙིང་པོར་ཤེས་དགོས་སོ། །གསུམ་པ་ནི། སྔགས་ཀྱི་བརྡ་ནི་མིང་ཡིན་ལ་དེའང་ཇི་ལྟ་བུ་ཡིན་སྙམ་ན་

[062A]༄༅། །དེ་ཉིད་གསུམ་གསུམ་གནས་པ་སྟེ་དེ་ཁོ་ན་ཉིད་གསུམ་གྱི་བརྡར་བྱས་པ་སྟེ་སྐུ་གསུང་ཐུགས་ཀྱི་དེ་ཉིད་དོ། །རང་བཞིན་ནི་སྔགས་རྣམས་ཀྱི་རིགས་ཏེ། དེ་བཟླས་པ་ནི་ཡི་གེ་གསུམ་སྦྱར་བ་དང་མ་སྦྱར་བའི་མཚན་ཉིད་དེ་དེའང་བརྡ་ཡིན་
ནོ། །སྦྲུལ་ལ་སོགས་པའི་བརྡ་རྣམས་ནི་ཡི་གེ་གསུམ་ལ་རག་ལས་པས་སྔགས་ཀྱི་བརྡ་བསྟན་ཏོ། །ཞེས་ལཀྵྨཱིས་བཤད་དོ། །འདི་ལྟར་ཡིན་ཏེ་སྦྲུལ་ལ་སོགས་པའི་སྔགས་ཀྱི་བརྡ་རྣམས་ནི་བསྐྱེད་རིམ་པའི་བརྡ་ཡིན་ལ། འདིར་ནི་སྔགས་ཀྱི་
བརྡ་ཡིས་ཏེ་བརྡས་ནི་རླུང་གི་དེ་ཁོ་ན་ཉིད་ལྡང་འཇུག་གནས་གསུམ་དུ་གདོད་མ་ནས་གནས་པ་དེ་རང་བཞིན་གྱིས་བཟླས་པའི་མཚན་ཉིད་ཅན་དུ་ཤེས་པར་བྱའོ། །བཞི་པ་ནི། སྔར་བཤད་པ་ལྟར་ཨ་ཐུང་གི་ཡི་གེས་བཤད་པ་སྟེ་མཚོན་པའི་
ཡེ་ཤེས་ནི་སངས་རྒྱས་མི་བསྐྱོད་པའི་སྙིང་པོར་གྱུར་པ་སྔགས་ཀྱི་ཐིག་ལེ་ཡིན་ལ། དེ་ནི་སྔགས་ཀྱི་དེ་ཁོ་ན་ཉིད་ཡིན་ནོ། །མི་ཤིགས་པའི་ཐིག་ལེ་ལ་ཡེ་ཤེས་ཞེས་པ་ནི། རྒྱུད་རྡོར་ཕྲེང་ལས། སྙིང་གི་པདྨའི་སྦུབས་མཁའ་ལ། །ཡེ་ཤེས་རྡོ་རྗེ་
རྟག་ཏུ་བཞུགས། །ཞེས་དང། སྲོག་གི་རླུང་ནི་མཆོག་ཡིན་ནོ། །སྟོང་ཉིད་ཡེ་ཤེས་མིང་ཅན་ཏེ། ཞེས་དང། སྙིང་གི་དབུས་གནས་བདེ་བའི་དངོས། །སངས་རྒྱས་ཉི་མ་གསལ་བའི་འོད། ཅེས་ཀྱང་གསུངས་སོ། །སྤྱོད་བསྡུས་ལས། རང་བཞིན་བཟླས་
པའི་མཚན་ཉིད་དོ། །ཞེས་པའི་མཇུག་ཏུ། མིང་མེད་བརྗོད་དུ་མེད་པ་སྟེ། །བྱང་ཆུབ་སེམས་མཆོག་འདི་ཡིན་ནོ། །གསུམ་པོ་དེ་ཉིད་གཅིག་གྱུར་པ། །འགྲོ་བ་མེད་ཅིང་འོང་བ་མེད། །འགག་མེད་རབ་ཏུ་ཞི་བ་སྟེ། །རྟག་དང་ཆད་པ་རྣམ་སྤངས་པ། །དུས་

[062B] །རྟོག་པ་ནམ་མཁའ་དབྱེར་མེད་མཚན། །འདི་ཉིད་ཁོ་ན་དོན་དམ་སྟེ། །སོ་སོ་རང་རིག་མཚན་ཉིད་དོ། །རྣལ་འབྱོར་རིག་པས་ཉལ་སོགས་དང། །བྱ་བ་ཐམས་ཅད་ཉིད་དུ་ཡང། །མིང་མེད་བརྗོད་དུ་མེད་པ་དང། །དུས་གསུམ་
བཟླས་པ་རྟག་ཏུ་བཟླ། །གོས་དཀར་ལ་སོགས་བཟླས་བཤད་པ། །ཞེས་དྲངས་ནས་ཨ་ཡིག་ཅེས་པ་ནས་མ་ཉམས་བཟླས་པའི་བར་མ་དྲངས་སོ། །དེ་ལ་མིང་གིས་བརྗོད་པ་སྟེ་བཟླས་པར་བྱར་མེད་པའི་རྡོར་བཟླས་ཀྱི་རླུང་གི་འགྲོ་འོང་འདི་ནི་བྱང་ཆུབ་ཀྱི་
སེམས་ཀྱི་མཆོག་ཡིན་ནོ། །ཞེས་པས་སྔར་བྱང་ཆུབ་ཀྱི་སེམས་དྲིས་པའི་ལན་བསྟན་ནོ། །ལྡང་འཇུག་གནས་གསུམ་པོ་སྔར་བཤད་པ་དེ་ཉིད་མི་ཤིགས་པའི་ཐིག་ལེར་ཐིམ་ནས་གཅིག་ཏུ་གྱུར་པ་ན། འགྲོ་འོང་ལ་སོགས་པའི་སྤྲོས་པའི་མཐའ་དྲུག་
སྤངས་པའི་ནམ་མཁའ་སྟེ་སྟོང་པ་ཉིད་དུས་གསུམ་མཁྱེན་པའི་རྒྱལ་བ་རྣམས་ཀྱིས་ཀྱང་མ་བྱས་པ་དེ་དང་རྟོག་པ་སྟེ་བློ་གཉིས་དབྱེར་མེད་པར་རྗེས་སུ་ཞུགས་པ་འདི་ཁོ་ན་དོན་དམ་པ་སྔགས་ཀྱི་དེ་ཁོ་ན་ཉིད་དོ། །དེས་ན་རྡོ་རྗེ་བཟླས་པའི་རྣལ་འབྱོར་ཤེས་པས་
འགྲོ་ཉལ་ལ་སོགས་པའི་སྤྱོད་ལམ་ཐམས་ཅད་དུ་ངག་གིས་བརྗོད་དུ་མེད་ཅིང་ལྡང་འཇུག་གནས་པའི་དུས་གསུམ་དང་ཡི་གེ་གསུམ་སོ་སོར་འཛིན་པ་ལས་འདས་པའི་རྡོ་རྗེའི་བཟླས་པ་རྟག་ཏུ་བཟླ་སྟེ། དེ་ནི་སྔགས་ཀྱི་དེ་ཁོ་ན་ཉིད་མངོན་དུ་འགྱུར་བའི་
ཐབས་ཡིན་པས་སོ། །སྔགས་ཀྱི་དེ་ཁོ་ན་ཉིད་གཞུང་འདི་དག་གིས་གསལ་བར་བསྟན་པ་དྲངས་པའོ། །གསུམ་པ་ལ་གཉིས། རྒྱུད་ཀྱི་ཚིག་དོན་ཙམ་བཤད་པ་དང། དེའི་མཐའ་བཅད་པའོ། །དང་པོ་ནི། ཧཱུཾ་ཡིག་གིས་སེམས་ཅན་ཏེ་འོད་ཟེར་ཕྱིར་ཡང་དག་པར་

[063A]༄༅། །སྤྲོ་བར་བྱེད་དེ། དེས་སེམས་ཅན་རྣམས་སངས་རྒྱས་ཀྱི་གཟུགས་སུ་བྱས་པར་རབ་ཏུ་བརྟགས་པ་སྟེ་བསྒོམ་མོ། །ཨོཾ་ཡིག་གིས་ནི་སེམས་ཅན་སངས་རྒྱས་ཀྱི་གཟུགས་སུ་བྱས་པ་རྣམས་རང་ལ་ནང་དུ་ཡང་དག་པར་སྡུད་པ་དང། ཡི་
གེ་ཨཱ་ནི་གནས་སུ་གནས་པར་བྱེད་པ་ནི་བསྐྱེད་རིམ་པས་སྒོམ་ལ། འདིར་ནི་ཨོཾ་གྱིས་རླུང་ནང་དུ་འཇུག་པ་ཉིད་དང། ཨཱ་ས་རླུང་ནང་དུ་གནས་པ་དང། ཧཱུཾ་ཡིག་གིས་ཕྱིར་ལྡང་བའི་རིམ་པས་ཀྱང་སྔགས་ཏེ་རྡོར་བཟླས་ཀྱི་ཡན་ལག་མ་ཉམས་པར་བྱས་
པའི་ངང་ནས་བཟླ་བར་བྱའོ། །དེའང་ཤེས་རབ་ལྷ་མོ་བཞིའི་རླུང་དང། ཐབས་མགོན་པོ་བཞིའི་རླུང་གི་གཞིར་གནས་པ་སྟེ་རླུང་དེ་གཉིས་གཞིར་བྱས་ལ་བྱའོ། །ཡང་ན་ཡི་གེ་གསུམ་གྱིས་སྤྲོ་བསྡུ་དང་གནས་པར་བྱེད་པའི་སེམས་ཅན་ནི་
རླུང་ལ་བྱ་ལ། སྤྲོ་བསྡུ་དང་གནས་པར་བྱེད་ཚུལ་ནི་འཇུག་པ་སོགས་དང་སྦྱར་རོ། །ལཀྵྨཱིས་བསྐྱེད་རིམ་པ་ལ་སྤྲོ་བསྡུ་དང་གནས་པས་སངས་རྒྱས་ཀྱི་གཟུགས་རྫོགས་པར་བྱེད་ལ། རྫོགས་རིམ་པ་ལ་ནི་དེ་རྣམས་རང་བཞིན་གྱིས་གྲུབ་པས་སྔ་མ་དོན་མེད་པར་
སྟོན་པ་ནི་ཧཱུཾ་ཡིག་ཅེས་པ་བཞིའོ། །འཇུག་པ་ཞེས་སོགས་ཀྱིས་རྡོར་བཟླས་ཀྱི་བྱ་བའི་སྒོ་ནས་རང་བཞིན་སྟོན་ལ། ཤེས་རབ་ནི་ཨ་དང་ཐབས་ནི་ཧཱུཾ་དང་གཞི་ནི་ཨོཾ་ལ་འཆད་དོ། །གོས་དཀར་ཞེས་པ་གཉིས་ཀྱིས་ནི་ཤེས་རབ་ལྷ་མོ་རེ་རེའི་
རླུང་གི་གྲངས་ཉིས་བརྒྱ་ཉེར་ལྔ་ལྟ་བུ་སྟོན་ལ། བཞི་པོས་ཞེས་པ་གཉིས་ཀྱིས་ནི་དེ་བཞི་དྲིལ་བས་ཐབས་མགོན་པོ་རེའི་རླུང་གི་གྲངས་སྟོན་པའོ། །དགུ་བརྒྱ་དག་ཏུ་ཞེས་པ་ནས་ཉི་ཤུ་རྩ་བཞི་ཞེས་པས་ནི་ཞག་གཅིག་ལ་ཐུན་ཕྱེད་པ་ཉེར་བཞིར་

[063B] །རིམ་གྱིས་ནི་ཞེས་སོགས་ཀྱི་དོན་ནི་ཞག་གཅིག་གི་བཟླས་པའི་གྲངས་སྟོན་པའོ། །འདིའི་རྗེས་སུ། རྣལ་འབྱོར་བསྒོམ་པའི་བར་ཆད་ཅན། །ཞེས་སོགས་དགོངས་པ་ལུང་སྟོན་གྱི་ལུང་འོག་ཏུ་དྲངས་པ་དེ་རྣམས་འོང་རྒྱུར་སྣང་བ་ལ། བར་དུ་བཅད་ནས་
དྲངས་པ་ནི་རྒྱ་གར་གྱི་དཔེ་ཅུང་མ་དག་པ་ལས་བསྒྱུར་བར་མངོན་ནོ། །གཉིས་པ་ལ་གཉིས། རྡོར་བཟླས་བྱེད་པའི་རིམ་པ། རྡོར་བཟླས་བྱས་པས་གང་བསྒྲུབ་པའོ། །དང་པོ་ལ་གསུམ། རྡོར་བཟླས་བྱེད་པའི་གནས། རྡོར་བཟླས་བྱེད་པའི་སྤྱོད་ལམ། རྡོར་བཟླས་ཇི་ལྟར་
བྱ་བའི་ཚུལ་ལོ། །དང་པོ་ནི། རྡོ་རྗེ་ཕྲེང་བ་ལས། སྐྱེ་བོས་དབེན་པ་ལྷ་ཡི་གནས། །སྒྲ་ཡི་ཚེར་མ་རྣམས་དང་བྲལ། །སྐྱེ་བོའི་ཚོགས་ནི་མེད་པ་དང། །གེགས་མེད་སྐལ་བཟང་ཉམས་དགའ་བ། །སྐྱེད་མོས་ཚལ་གཞི་བདེ་བ་ཆེ། །འདོད་པ་ལྔ་ལ་ལོངས་སྤྱོད་པས། །
སྔགས་ཀྱི་གཙོ་བོ་འགྲུབ་པར་འགྱུར། ཞེས་གསུངས་སོ། །ལྷའི་གནས་ནི་ལྷའི་ཁང་པ་ལ་སོགས་པའོ། །ཅ་ཅོའི་སྒྲ་དང་སྦྲུལ་དང་སྟག་ལ་སོགས་པའི་ཚེར་མ་དང་བྲལ་བ་དང། གདུག་པ་ཅན་གྱི་འབྱུང་པོ་དང་གདོན་གྱི་བགེགས་མེད་པའོ། །གཉིས་པ་
ནི། དེ་ཉིད་ལས། འདིར་ནི་གཞན་ཡང་བཤད་ཀྱིས་ཉོན། །སྤྱོད་ལམ་བདེ་བ་ཆེན་པོའི་གནས། །གང་གིས་དངོས་གྲུབ་མཆོག་ཏུ་འགྱུར། །སྒྲུབ་པོ་བདེ་བའི་སྟན་འདུག་ནས། །མིག་གཉིས་སྣ་རྩར་གཏད་བྱས་ནས། །ཕྲག་གོང་མཉམ་ལ་ལྕེ་རྐན་སྦྱར། །
སོ་དང་མཆུ་ནི་བདེ་བར་བཞག་དབུགས་ཀྱི་འབྱུང་རྔུབ་གློང་ནས་ནི། །ཅུང་ཟད་ཅུང་ཟད་རྩོལ་བྲལ་བས། །ཇི་ལྟ་བ་བཞིན་འབྱུང་རྔུབ་ནི། །སེམས་དཔའི་སྐྱིལ་ཀྲུང་ལེགས་གནས་པ། །ཞེས་གསུངས་སོ། །སྣ་ནི་ལྟེ་བའི་ཚད་དུ་གནས་ཞེས་འདོན་པ་ལྟར་ན་

[064A]༄༅། །སྣའི་རྩེ་ནས་ལྟེ་བ་མཐོང་བའི་ཚད་ཙམ་ལ་འཆད་དོ། །གསུམ་པ་ལ་གཉིས། །དངོས་ཀྱི་དོན་དང། དེ་ཡི་གེ་དང་སྦྱོར་ཚུལ་ལོ། །དང་པོ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ནི། རྡོ་རྗེ་ཕྲེང་བ་ལས། བགྲང་བྱ་དབུགས་ཀྱི་
དབྱེ་བ་ཡིས། །དེ་བཞིན་རླུང་ནི་དཔྱད་པར་བྱ། །གནས་ཀྱི་དབྱེ་བས་རྩ་རྣམས་ནི། །དུས་ཀྱི་དབྱེ་བའི་རྟོག་པ་དང། །རླུང་རྣམས་ཀྱི་ནི་ལྡོག་པ་དང། །རྟོག་པ་དང་བཅས་སྤངས་པ་སྟེ། །དེ་ལྟར་མདོར་བསྡུས་རྣམ་དྲུག་གིས། །འབྱུང་དང་འཇུག་པ་རྗེས་སུ་དྲན། ཞེས་
རླུང་ལྡང་འཇུག་དྲན་པ་ནི་རྣམ་པ་དྲུག་གིས་བྱ་བར་གསུངས་སོ། །དྲུག་ནི་རྐང་པ་དང་པོའི་མཐར་རླུང་ནི་དཔྱད་པར་བྱ་ཞེས་སྦྱར་ཏེ་ལྷག་ཆད་དང་འདྲེས་པའི་སྐྱོན་སྤངས་ནས། བགྲང་བྱའི་དབུགས་ཀྱིས་གྲངས་ཉི་ཁྲི་ཆིག་སྟོང་དྲུག་བརྒྱར་བྱས་པའི་དབྱེ་བ་ཡིས་
རླུང་ལ་དཔྱོད་པར་བྱེད་པ་ནི་དང་པོ་བགྲང་བའོ། །བགྲང་ལུགས་སྐྱོན་གསུམ་དང་བྲལ་བ་དེ་བཞིན་དུ་ཐུན་སོ་སོ་ལ་རླུང་རྣམ་པར་དཔྱོད་པ་ནི་གཉིས་པ་རྗེས་སུ་འགྲོ་བའོ། །རླུང་སྐྱེ་བའི་གནས་རྩའི་དབྱེ་བས་རྩའི་འཁོར་ལོ་རྣམས་ནི་རྟོག་པ་དང་ཞེས་སྤྲེལ་
ཏེ་གསུམ་པ་གནས་ལ་རྟོག་པའོ། །རྩ་ལ་བརྟེན་ནས་རླུང་བརྒྱ་རྩ་བརྒྱད་རྒྱུ་བའི་མཚན་ཉིད་དུས་སོ་སོའི་དབྱེ་བས་རྟོག་པར་བྱེད་པ་ནི་བཞི་པ་མཚན་ཉིད་ལ་རྟོག་པའོ། །ལས་དང་པོ་པའི་རྣལ་འབྱོར་གྱི་ངོ་བོས་རྣམ་རྟོག་བསྐྱེད་པའི་རླུང་ལྡོག་པར་རྩམ་པ་
རིམ་གྱིས་ལྡོག་པ་ནི་ལྔ་པ་ལྡོག་པའོ། །རྟོག་བཅས་ཀྱི་རླུང་ལྡོག་ནས་གནས་པ་ནི་དྲུག་པ་ཡོངས་དག་གོ་གཉིས་པ་ལ་དྲུག་ལས་དང་པོ་བགྲང་བ་ནི། དེ་ཉིད་ལས། ཐོག་མར་འབྱུང་དང་རྔུབ་པ་རྣམས། །ཉི་ཁྲི་དང་ནི་ཆིག་སྟོང་དང། །དེ་བཞིན་གྲངས་ནི་བརྒྱ་

[064B]ཉིན་དང་མཚན་མོ་ངེས་པ་ནི། །ཇི་སྲིད་གྲངས་ནི་ཐོབ་པའི་གནས། །ཉིན་ཞག་ཉི་ཤུ་རྩ་བདུན་དུ། །གྲངས་ན་རྗེས་སུ་སྦྱོར་བ་ཡིས། །གྲངས་ནི་རབ་ཏུ་བསྟན་པ་ཡིན། ཞེས་གསུངས་སོ། །འདིར་འགྲེལ་པས་མོས་པ་ལས་བྱུང་བའི་སྒྱུ་མའི་ལུས་སུ་
དམིགས་ནས་རྡོར་བཟླས་བྱེད་པ། སྒྱུ་མ་ལྟ་བུའི་ཏིང་ངེ་འཛིན་གྱིས། ཞེས་འོག་ནས་གསུང་བའི་དོན་དུ་མི་བཞེད་ཀྱང། ལུས་དབེན་གྱི་གསང་ཆེན་རིགས་གཅིག་གི་ཏིང་ངེ་འཛིན་ལ་བརྟེན་ནས་བྱེད་པ་ལེགས་སོ། །དེ་ལྟར་ཉིན་མོ་ཁྲི་དང་བརྒྱད་བརྒྱ་དང་མཚན་མོ་
ཡང་དེ་བཞིན་དུ་རླུང་འབྱུང་འཇུག་གི་གྲངས་རབ་ཏུ་བརྟགས་པས་ཇི་སྲིད་གྲངས་དེ་ལ་ངེས་པ་ཐོབ་པའི་བར་དེ་སྲིད་དུ་བཟླ་སྟེ། དེའང་ཞག་ཉེར་བདུན་ནོ། །འདི་ནི་གཉིད་དང་བཟའ་བཏུང་བཅག་ནས་ཉིན་མཚན་བར་མ་ཆད་དུ་རྟོག་དགོས་ན་སྒྲུབ་མི་ནུས་ཤིང། དེ་ལྟར་
མ་བྱས་ན་ཉི་ཁྲི་ཆིག་སྟོང་དྲུག་བརྒྱའི་གྲངས་ཐམས་ཅད་བརྟག་མི་ནུས་སོ། །དེའི་ཕྱིར་སྐབས་དེ་རྣམས་མ་གཏོགས་པའི་ཉིན་དང་མཚན་གྱི་ཆ་སོ་སོར་ཕྱེ་ནས་གྲངས་བརྟགས་པས་རགས་རྩིས་ལ་ངེས་པ་རྙེད་རྙེད་དུ་སྦྱོང་བའོ། །གཉིས་པ་རྗེས་སུ་འགྲོ་བ་
ནི། དེ་ཉིད་ལས། ཐུན་མཚམས་ཀྱི་ནི་རབ་དབྱེ་བས། །དེ་ནས་རྗེས་འགྲོའི་བཟླས་པ་ནི། །ཐུན་ཚོད་སོ་སོར་སྲོག་རྣམས་དང། །སྲོག་དང་རྩོལ་བ་བརྟག་པ་སྟེ། །ཉིས་སྟོང་བདུན་བརྒྱའི་གྲངས་ཀྱིས་ནི། །ཡང་དག་པར་ནི་ངེས་གཟུང་བྱེད། །ཡོངས་སུ་དཔྱོད་པའི་
རྣམ་པ་ཡིས། །ཉིན་ཞག་ཉི་ཤུ་རྩ་བདུན་ལ། །འཁོར་ལོ་བཞི་ཡི་དབྱེ་བ་ཡིས། །ཉིན་དང་མཚན་དུ་ངེས་པར་ནི། །ཞེས་དེ་ལྟར་ཉིན་མཚན་གཉིས་སུ་ཕྱེ་བའི་རགས་པའི་གྲངས་ངེས་རྙེད་ནས། ཐུན་ཚོད་རེ་རེ་ལ་རླུང་ཉིས་སྟོང་བདུན་བརྒྱ་རེ་རྒྱུ་བའི་གྲངས་

[065A]༄༅། །ཕྱིན་ཅི་མ་ལོག་པར་ངེས་པར་འཛིན་པར་བྱེད་དེ། ཞག་ཉེར་བདུན་གྱི་བར་དུ་མེད་ལ་སོགས་པའི་དཀྱིལ་འཁོར་བཞིའི་དབྱེ་བས་ཉིན་མཚན་གཉིས་ཀྱི་ཐུན་ཚོད་སོ་སོའི་རླུང་ཡོངས་སུ་དཔྱོད་པའི་རྣམ་པ་ཡིས་བགྲང་བར་བྱའོ། །འགྲེལ་
པའི་འགྱུར་ལས། ཐུན་ཚོད་རེ་རེར་སྲོག་དང་ནི། །རྩོལ་བ་ལ་ནི་བརྟག་པ་སྟེ། །ཞེས་འབྱུང་ངོ། །འགྲེལ་པས་ཐུན་ཚོད་རེ་རེའི་ཆད་འཇིག་རྟེན་པ་ལ་གྲགས་པ་ལྟར་ཉིན་མཚན་གྱི་དབྱེ་བས་བརྒྱད་དམ། ཕལ་ཆེར་ཆུ་ཚོད་བརྒྱད་བརྒྱད་ལ་བྱས་ནས། རླུང་དགུ་
བརྒྱ་པ་གཅིག་ལ་འཇུག་ལྡང་གནས་གསུམ་གྱིས་བསྒྱུར་བས་བརྒྱ་ཕྲག་ཉེར་བདུན་དུ་བྱེད་པ་ཉིས་སྟོང་བདུན་བརྒྱའི་དོན་དུ་བཤད་དོ། །འདི་ནི་མི་འཐད་དེ། ཆུ་ཚོད་བརྒྱད་ཆེན་རེའི་ཡུན་རླུང་དགུ་བརྒྱ་རེས་མི་རྫོགས་པར་སྔར་བཤད་པའི་ཕྱིར་དང། རླུང་
དགུ་བརྒྱ་རེའི་དུས་ཚད་ནི་དགོངས་པ་ལུང་སྟོན་ལས་ཐུན་ཕྱེད་རེར་གསུངས་པས། ཐུན་ཚོད་ཀྱི་ཚད་མིན་པའི་ཕྱིར་དང། རླུང་དགུ་བརྒྱ་པོ་རེ་རེ་ལ་འབྱུང་འཇུག་གཉིས་གཉིས་ལས་མེད་པས་འཇུག་ལྡང་གནས་པས་སུམ་གསུམ་གྱིས་བསྒྱུར་བ་མི་འཐད་
པའི་ཕྱིར་དང། འདིར་རླུང་གི་གྲངས་རྣམས་ནི་འབྱུང་འཇུག་གཉིས་གཉིས་ལ་རེ་རེ་བརྩི་བའི་སྐབས་སུ་སྣང་བའི་ཕྱིར་ཏེ། ཉི་ཁྲི་ཆིག་སྟོང་དྲུག་བརྒྱ་བཞིན་ནོ། །དེས་ན་ཐུན་ཚོད་ནི་སྐབས་འདིར་ཉིན་ཞག་གཅིག་གི་བརྒྱད་ཆ་ཡིན་ལ། དེའི་ཡུན་ལ་
རླུང་ཉིས་སྟོང་བདུན་བརྒྱ་རེ་རྒྱུ་བ་གྲངས་བགྲང་བའོ། །གསུམ་པ་གནས་ཀྱི་དབྱེ་བ་ནི། དེ་ཉིད་ལས། དེ་ནས་གནས་པ་འབད་པ་ཡིས། །ཐ་དད་དུ་ནི་རབ་ཏུ་བརྟག་རྩ་ཡི་འཁོར་ལོ་རྒྱུ་བ་ཡིས། །འབྱུང་དང་རྔུབ་པ་ངེས་པར་ནི། །ངེས་པར་བཟུང་བའི་

[065B] །རྩ་ཡི་འཁོར་ལོ་དཔྱད་པར་བྱ། །དེ་ནི་འཁོར་ལོ་རྩ་དབྱེ་བས། །ཉིན་ཞག་ཉི་ཤུ་རྩ་བདུན་ལ། །ཞེས་སོ། །འགྲེལ་པས་འདི་སྔར་བཤད་པ་བཞིན་དུ་རྩ་འཁོར་དྲུག་པོ་རེ་རེ་ལ་རླུང་དགུ་དགུ་རྒྱུ་བ་ངེས་པར་བྱེད་པ་ལ་བཤད་ནས་བཞི་པ་རླུང་བརྒྱ་
རྩ་བརྒྱད་ཀྱིས་བསྐྱེད་པའི་རྣམ་རྟོག་གི་རྒྱུ་བ་ངེས་པར་བྱེད་པ་ལ་བཤད་དོ། །ཐུན་ཚོད་རེ་རེ་ལ་རླུང་ཇི་ཙམ་རྒྱུ་བ་ངེས་པའི་རྗེས་དེ་ནས། རླུང་སྐྱེ་བའི་གནས་རྩའི་འཁོར་ལོ་ལ་རླུང་རྒྱུ་བའི་ཚུལ་འབྱུང་རྔུབ་བགྲངས་ནས་ངེས་པར་བྱེད་དེ། དེའང་རྩ་འདབ་འདི་
ལས་རླུང་འདི་རྒྱུའོ་ཞེས་ངེས་པར་བཟུང་བ་ལས། སྔར་བཤད་པ་ལྟར་ལྟེ་བའི་རྩ་འདབ་བཞི་ལ་རླུང་རྒྱུ་བ་ན་སྤྱི་བོའི་གཉིས་ལ་རྒྱུ་བ་སོགས་ངེས་པར་བྱེད་པ་ཡིན་པར་མཐོང་ངོ། །སྔ་མ་གཉིས་ཕྱིའི་དུས་ཚོད་ལ་རླུང་གི་གྲངས་ངེས་པར་བྱེད་པས་
རགས་པའི་ཕྱིར། རླུང་དང་རྩའི་ཁ་དོག་གསལ་བར་མ་མཐོང་ཡང་ངེས་ནུས་ལ། འདི་ནི་རླུང་དང་རྩའི་ཁ་དོག་མཐོང་ནས་རྩ་སོ་སོའི་རྒྱུ་བ་སོ་སོར་ངེས་པར་བྱེད་པའོ། །འདི་ལའང་ཞག་ཉེར་བདུན་རེ་ལ་ཞེས་པ་དང་ཡོངས་སུ་དཔྱོད་ཅེས་པ་གཉིས་སྦྲེལ་ལོ། །
འདི་ལ་གནས་ཀྱི་དབྱེ་བས་རྟོག་པ་ཞེས་ཐ་སྙད་བྱས་ན་ལེགས་སོ། །བཞི་པ་མཚན་ཉིད་ལ་རྟོག་པའམ་དུས་ཀྱི་དབྱེ་བའི་རྟོག་པ་ནི། དེ་ཉིད་ལས། ད་ནས་མཚན་ཉིད་ཡང་དག་ནི། །གནས་ཀྱི་དབེན་བས་བརྟག་པར་བྱ། །གནས་ནི་སོ་སོར་རྣམ་བརྟགས་རྣམས། །
བརྒྱ་དང་བརྒྱད་ནི་ལྷག་པར་རྒྱུ། །རྣས་རྟོག་མེད་པ་སྦྱོར་བ་མཆོག་རྟོག་པ་སྤངས་པའི་བདག་ཉིད་ཅན། །དངོས་པོ་ཀུན་གྱི་རང་བཞིན་བདག་བརྒྱ་དང་བརྒྱད་ནི་ལྷག་པར་རྒྱུ། །འདི་ནི་ཡང་དག་རྣལ་འབྱོར་མཆོག་ཉིན་ཞག་ཉི་ཤུ་རྩ་བདུན་གྱིས། །མྪ་
[066A]༄༅། །ཉིད་སྒོམ་པའི་རྣལ་འབྱོར་པ། །ཇི་ལྟར་གནས་པ་རབ་བསྒོམས་པས། ཞེས་སོ། །རླུང་གི་གནས་རྩའི་འཁོར་ལོ་དྲུག་ནི་སོ་སོར་བརྟགས་ནས་དེ་རེ་རེ་ལ་སྔར་བཤད་པ་ལྟར་དགུ་དགུ་རྒྱུ་བའི་སྒོ་ནས་ཞག་གཅིག་ལ་བརྒྱད་ཀྱིས་ལྷག་པའི་བརྒྱ་
རྒྱུ་བ་ངེས་པར་བྱ་སྟེ། འྡིའང་རྩ་དང་རླུང་ཁ་དོག་རྒྱུ་བ་གསལ་བར་མཐོང་ནས་མིན་ནོ། །རྣམ་རྟོག་མེད་པར་བྱེད་པའི་རླུང་གི་སྦྱོར་བ་སྟེ་རྣལ་འབྱོར་དེ་དག་གི་མཆོག་སྟེ་དངོས་པོ་ཀུན་གྱི་རང་བཞིན་འོད་གསལ་རྣམ་རྟོག་སྤངས་པའི་བདག་ཉིད་ཅན་དུ་འཇུག་
པའི་ཐབས་སོ། །བརྒྱད་ཀྱིས་ལྷག་པའི་རླུང་བརྒྱ་རྒྱུ་བ་ངེས་པར་བྱེད་པའི་ཡང་དག་པའི་རྣལ་འབྱོར་འདི་ནི་མཆོག་གོ་བསྒོམས་པས་རླུང་ངེས་པར་བྱེད་ཅེས་སྦྱར་རོ། །འགྲེལ་པས། རྣམ་རྟོག་བརྒྱ་རྩ་བརྒྱད་ངེས་པ་ལ་སྦྱོར་བ་ལྟར་ན་རྣམ་རྟོག་
མེད་པ་ནི་དོན་དམ་པར་ཉོན་མོངས་ཀྱིས་སྟོང་པའོ། །མཆོག་ནི་ནམ་མཁའ་དང་མཉམ་པའོ། །སྦྱོར་བ་ནི་དོན་དམ་པར་ཉེ་བར་ཞི་བའོ། །དེའི་ཕྱིར་རྣམ་རྟོག་སྤངས་པའོ། །དངོས་པོ་ཀུན་གྱི་རང་བཞིན་ཤེས་པ་ཉིད་དེ་དང་དེར་སྣང་བ་དང། བརྒྱ་དང་
བརྒྱད་ནི་རྟོག་པ་རྣམས་ཡུལ་ལ་རྒྱབ་ཀྱིས་ཕྱོགས་པ་ལ་བཤད་དོ། །ལྔ་པ་རླུང་ལྡོག་པ་ནི། དེ་ཉིད་ལས། རྟོག་དང་བཅས་པའི་རྣལ་འབྱོར་པས། །དེ་ལས་རྣལ་འབྱོར་ལོག་ནས་ནི། །མི་རྟོག་པ་ཡི་རླུང་ཆེན་པོ། །རྩ་ཡི་འཁོར་ལོར་རྣམ་པར་
རྒྱུ། །དེ་ནས་ཉོན་མོངས་ཀུན་སྦྱོར་ལས། །ངེས་པ་ལས་ནི་དོན་དམ་པ། །ཉིན་ཞག་ཉི་ཤུ་རྩ་བདུན་ལ། །ལས་དང་པོ་ཡི་སྦྱོར་བ་ཡིས། །ལོག་པར་བློ་དང་ལྡན་པས་བསྒོམ། ཞེས་སོ། །རྣལ་འབྱོར་པ་རྟོག་པ་བརྒྱ་རྩ་བརྒྱད་དང་བཅས་པ་

[066B] ཉན་མོངས་ཏེ་རྣམ་རྟོག་ཡུལ་དང་ཀུན་ཏུ་སྦྱོར་བ་ལས་ཟློག་པའི་དོན་དམ་པ་ངེས་པ་ལས་ནི་རྣམ་རྟོག་བསྐྱེད་པའི་རླུང་ལྡོག་པར་འགྱུར་རོ། །དེའི་ཕྱིར་རྡོར་བཟླས་མཐར་
ཕྱིན་པ་ལ་མོས་པའི་ལས་དང་པོ་པའི་སྦྱོར་བ་སྟེ་རྣལ་འབྱོར་གྱིས་ཞག་ཉེར་བདུན་ལ་རྣམ་རྟོག་བསྐྱེད་པའི་རླུང་ལོག་པར་བློ་དང་ལྡན་པས་བསྒོམ་པར་བྱའོ། །འདི་ནི་རླུང་ངམ་རྣམ་རྟོག་བརྒྱ་རྩ་བརྒྱད་ངེས་པའི་རྗེས་དེ་ནས་སྔར་བཞིན་རྡོ་རྗེའི་བཟླས་
པ་ཞག་ཉེར་བདུན་དུ་བྱས་པས། རྣམ་རྟོག་བསྐྱེད་བའི་སྲོག་ཐུར་གྱི་རླུང་རྣམས་རིམ་གྱིས་དབུ་མར་འཇུག་པའོ། །དྲུག་པ་ཡོངས་དག་ནི། དེ་ཉིད་ལས། དེ་ནས་རྣམ་དག་དེ་དག་ཀྱང། །ཡང་དག་རྣལ་འབྱོར་སྟོབས་ཀྱིས་ནི། །སྲོག་དང་རྩོལ་བའི་རྣལ་འབྱོར་
རྣམས། །ཀུན་ནས་རབ་ཏུ་སྤངས་ནས་ནི། །རླུང་གི་དེ་ཉིད་ཁོ་ནའི་རྒྱུ། །རྣལ་འབྱོར་མཆོག་ནི་བསྒོམ་པར་བྱ། །གཉིས་མེད་མཆོག་གི་རྣལ་འབྱོར་གྱིས། །ཉིན་ཞག་ཉི་ཤུ་རྩ་བདུན་ལ། །རླུང་གི་དེ་ཁོ་ན་ཉིད་རྟེན། །གཡེང་བའི་སེམས་ནི་དག་པར་འགྱུར་
ཞེས་སོ། །རླུང་ལྡོག་པའི་རྗེས་དེ་ནས་རྣམ་དག་བསྒོམ་པར་བྱའོ། །ཇི་སྟར་ཞེ་ན། སྲོག་དང་རྩོལ་བ་སྟེ་རླུང་འབྱུང་འཇུག་བགྲང་བའི་རྣལ་འབྱོར་རྣམས་རབ་ཏུ་སྤངས་ནས་ཡང་དག་པའི་རྣལ་འབྱོར་གྱི་སྟོབས་ཀྱིས་རྣལ་འབྱོར་དྲུག་གི་ནང་ནས་
མཆོག་ཏུ་གྱུར་པ་ཡོངས་དག་གི་རྣལ་འབྱོར་བསྒོམ་པར་བྱའོ། །དེ་ནི་རླུང་གི་དེ་ཁོ་ན་ཉིད་མཐར་ཐུག་པ་འོད་གསལ་གྱི་རླུང་ལ་རླུང་གཞན་དང་རྣམ་རྟོག་རྣམས་སྡུད་པའི་རྒྱུ་སྟེ་གཉིས་སུ་མེད་པའི་རྣལ་འབྱོར་མཆོག་ཡོངས་དག་གི་རྣལ་འབྱོར་

[067A]༄༅། །གྱིས་ཞག་ཉེར་བདུན་གྱི་བར་ལ་བསྒོམ་མོ། །དེས་ནི་ཕྱི་རོལ་ཏུ་གཡེང་བའི་རླུང་དང་ཀུན་རྟོག་རྣམས་དག་པར་འགྱུར་རོ། །འདི་ནི་སྔ་མ་ལྔས་རླུང་ཐམས་ཅད་དབུ་མར་ཚུད་པའི་རྗེས་སུ་འབྱུང་འཇུག་མི་བགྲང་བར་སྙིང་གའི་མི་ཤིགས་
པའི་ཐིག་ལེ་ཨ་ཡིག་ལ། རླུང་རྣམས་བསྡུས་ནས་དེར་སེམས་གཏད་དེ་བསྒོམས་པས་རླུང་ཀུན་རྟོག་རྣམས་ཞི་བར་བྱེད་པས། ཡོངས་དག་ཅེས་བྱའོ། །མདོར་ན་རྡོར་བཟླས་འདི་ལ་ཐོག་མར་རླུང་དབུ་མར་འཇུག་པ་ཞིག་དང། ཚུད་པའི་རྗེས་སུ་སྙིང་
གའི་མི་ཤིགས་པ་ལ་དེ་རྣམས་སྡུད་པ་ཞིག་དང་གཉིས་ཤེས་དགོས་ཏེ། བཙུད་པའི་དགོངས་པ་ནི་དེ་ཡིན་པའི་ཕྱིར་རོ། །འགྲེལ་པས་དེ་དག་ཅས་པ་རླུང་དེ་རྣམས་ཞེས་དང། རྣལ་འབྱོར་གྱི་སྟོབས་དང་དངོས་པོ་མེད་པ་བསྒོམ་པའམ་ཡི་གེ་གསུམ་
བསྒོམ་པ་དང། སྲོག་དང་རྩོལ་བའི་རྣམ་རྟོག་རྣམས་ཞེས་བཏོན་ནས་ཟག་བཅས་ལ་ཕྱོགས་པ་ལས་ལོག་ནས་ཟག་མེད་ཀྱི་དགེ་བ་བསྒོམས་པས་སླར་མི་སྐྱེ་བར་བཀག་པ་ནི་ཀུན་ནས་སྤངས་པའི་དོན་དུ་འཆད་མོད་ཀྱང། རྡོར་བཟླས་བསྒོམ་
པའི་ཚུལ་བཤད་རྒྱུད་ཀྱིས་རྒྱས་པར་བཀྲལ་བ་ལ་དྲུག་ལས་མ་བྱུང་ལ། འདི་དྲུག་གི་ནང་དུ་རླུང་དབུ་མར་བཙུད་པའི་རྗེས་སུ་མི་ཤིགས་པ་ལ་སྡུད་པའི་རྣལ་འབྱོར་གཅིག་མེད་ན་གཞན་ནས་ཀྱང་མི་རྙེད་ལ། རྣམ་རྟོག་གི་རླུང་ལོག་ནས་
མི་རྟོག་པའི་རྩའི་འཁོར་ལོར་རྒྱུ་བའི་རྗེས་ལ་འདི་ལྟར་བསྒོམ་དགོས་ཞེས་པའི་སྒོམ་ཚུལ་ཡང་འཆད་པར་འགྱུར་བས་མི་འཐད་དོ། །སྒྲོན་གསལ་ལས། སྲོག་རྩོལ་གྱི་སྐབས་སུ་སྙིང་གར་ཨ་ཐུང་བསམས་ནས་སྲོག་ནི་ཐིག་ལེར་

[067B] །དེས་ན་འགྱུར་ཡང་སྲོག་དང་རྩོལ་བའི་རྣལ་འབྱོར་རྣམས། ཀུན་ནས་རབ་ཏུ་སྤངས་ནས། ཞེས་བསྒྱུར་བ་ཉིད་ལེགས་སོ། །རྡོ་རྗེ་
ཕྲེང་བའི་སྐབས་མང་པོར་སྔགས་ཀྱི་དེ་ཉིད་དམ་རྡོ་རྗེ་བཟླས་པ་ཟླ་བ་དྲུག་བྱ་བར་གསུངས་པའི་ཟླ་བ་རེ་རེ་ལ་ཇི་ལྟར་བྱ་བའི་ཚུལ་དང་རླུང་གི་ཉམས་མྱོང་ཇི་ལྟར་སྐྱེ་བའི་རིམ་པ་ནི་སྔར་བཤད་པ་དེ་བཞིན་དུ་རིག་པར་བྱ་ཡི། བཤད་པའི་རྒྱུད་ཀྱིས་ལེགས་པར་
གཏན་ལ་ཕབ་པ་འདི་འདྲ་བའི་རྣམ་བཞག་མ་ངེས་པར་རྡོར་བཟླས་ཀྱི་སྒོམ་ཚུལ་མ་བཤད་པ་གཞན་ལ་མན་ངག་ཏུ་བྱེད་པས་ནི། བློ་གྲོས་ཆེན་པོ་བཤད་པའི་རྒྱུད་ལ་དྲིས་པ་རྣམས་མགུ་བར་མི་ནུས་ཏེ། བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་ཞལ་
ལས་རྟོགས་པར་བྱ། ཞེས་གསུངས་པའི་དོན་མ་རྙེད་པའི་ཕྱིར་རོ། །གཉིས་པ་ནི། རྡོ་རྗེ་བཟླས་པའི་རིམ་པ་ལས། རྩ་རྒྱུད་ཀྱིས་སྔགས་ཐམས་ཅད་བསྡུས་པ་ཡི་གེ་གསུམ་དུ་གསུངས་པ་དེ་སྔགས་ཀྱི་དེ་ཁོ་ན་ཉིད་ཡིན་པ་དང། དེའང་དགོངས་པ་ལུང་སྟོན་གྱིས་
བཤད་པར་གསུངས་ལ། དགོངས་པ་ལུང་སྟོན་གྱིས་རླུང་ལྡང་འཇུག་གནས་གསུམ་ཡི་གེ་གསུམ་གྱི་ངོ་བོར་ཟློ་བར་གསུངས་སོ། །རྡོ་རྗེ་ཕྲེང་བ་ལས། དངོས་ཟིན་ལ་རླུང་ལ་ལྡང་འཇུག་གཉིས་མ་གཏོགས་པ་གནས་པ་ཟུར་དུ་མ་བཤད་ཅིང། དེ་གཉིས་ཀྱང་
ལེའུ་དྲུག་པ་ལས། ཧཱུཾ་ཧོཿ་གཉིས་དང་སྦྱར་ནས་ཟློ་བ་དང། དེ་ལ་སྔགས་ཀྱི་དེ་ཉིད་དུ་གསུངས་སོ། །ལེའུ་བཅོ་ལྔ་པ་ལས་ནི། སྔར་བཤད་པ་ལྟར་ཡི་གེ་གསུམ་གྱི་སྔགས་བཏུས་ཤིང། དེའང་ཡི་གེ་གསུམ་ཙམ་འདོན་པའི་ཆེད་མིན་གྱི་རླུང་གི་དེ་ཉིད་ལ་

[068A]༄༅། །མཁས་པར་བྱ་བ་དང། དེའང་ཟླ་བ་དྲུག་ཏུ་བཟླས་པས་འགྲུབ་པར་གསུངས་ཏེ། སྔགས་ཀྱི་དེ་ཁོ་ན་ཉིད་གསུངས་པའི་ལེའུ་དེ་ཉིད་ལས། སྐུ་གསུང་ཐུགས་ཀྱི་རྡོ་རྗེ་རྣམས། །སྔགས་ནི་གསུམ་གྱིས་བཟླས་བརྗོད་བྱ། །དེ་ཡིས་མྱུར་དུ་དངོས་
གྲུབ་འགྱུར། །རླུང་གི་དེ་ཉིད་ཕ་རོལ་ཕྱིན། །ཞེས་དང། དེ་ཉིད་ཀུན་གྱི་དོན་བསྡུས་པ། །སྙིང་གའི་པདྨ་མཆོག་ཏུ་གསལ། །ཟླ་དྲུག་བཟླས་པས་འགྲུབ་པར་ནི། །འགྱུར་ཏེ་གཞན་དུ་མ་ཡིན་ནོ། །ཞེས་གསུངས་སོ། །དེ་ན་ལྡང་འཇུག་གནས་པ་གསུམ་རེ་རེ་
དང་ཡི་གེ་གསུམ་རེ་རེ་ནས་སྦྱོར་བ་མི་གསལ་ཡང། དགོངས་པ་ནི་དེ་ལྟར་ཡིན་ཏེ། འཕགས་པ་ལྷས། དཀྱིལ་འཁོར་བཞི་པོ་འདི་དག་ནི། །མཉམ་པར་བཞག་པས་རྟག་ཏུ་ཟློས། །ཞེས་རྡོར་ཕྲེང་ལས་གསུངས་པའི་དོན་བཀྲལ་བ་ན། རླུང་ལྡང་
འཇུག་གནས་གསུམ་ཡི་གེ་གསུམ་དང་སྦྱར་ནས་ཟློ་བའི་དོན་དུ་བཤད་པའི་ཕྱིར་རོ། །ལཀིཥྨཱ་དང་ཨ་ལམ་ཀ་ཀ་ལ་ཤས་གསང་བའི་པདྨར་འགྲོ་འོང་སྟོན། ཞེས་པའི་སྐབས་སུ་འགྲོ་བ་དང་མི་འགྲོ་བ་དང་འོང་བ་ཞེས་བྱ་རྒྱུ་ལ་འགྲོ་འོང་ཞེས་བར་
གྱི་ཚིག་མི་མངོན་པར་བྱས་པའོ་ཞེས་འཆད་དོ། །གཞན་ཡང་རྡོར་ཕྲེང་ལས། རྡོར་བཟླས་ཀྱི་སྐབས་སུ་ཡི་གེ་ཧ་ཟློ་བ་དང། ཧཱུཾ་ཡིག་ཟློ་བར་གསུངས་པའི་སྔ་མ་ནི་རླུང་ཉིད་ལ་བྱེད་པར་སྔར་བཤད་ཟིན་ལ། ཕྱི་མ་ཡང་སྔགས་ཀྱི་དེ་ཉིད་ཀྱི་ཕྱོགས་
གཅིག་གི་མཚོན་བྱེད་ཡིན་པར་བཤད་ཟིན་ཏོ། །འོ་ན་རྣལ་འབྱོར་པས་ཞག་གཅིག་ལ་ཉི་ཁྲི་ཆིག་སྟོང་དྲུག་བརྒྱ་བཟླ་བར་ནི་བཤད་ལ། དེ་ནི་རླུང་འབྱུང་འཇུག་གཉིས་གཉིས་ལ་རེ་རེར་བྱས་པའི་གྲངས་ཡིན་ལ། དེ་གཉིས་ལས་མ་གཏོགས་པའི་

[068B] བོད་ཀྱི་བླ་མ་སྔོན་དུས་པ་རྣམས། ལྡང་འཇུག་གཉིས་ཀྱི་བར་དུ་ཅུང་ཟད་གནས་པ་རེ་བྱས་ལ་ཨ་དང་སྦྱར་གསུང་ངོ། །དེ་ལ་ཕྱིས་ཀྱི་བླ་མ་ཁ་ཅིག་ན་རེ། དེ་ལྟ་ན་རང་ག་བའི་བཟླས་
པ་བཤད་པ་དང་འགལ་ཞིང་ཞག་གཅིག་ལ་ཉི་ཁྲི་ཆིག་སྟོང་དྲུག་བརྒྱར་བཤད་པ་མ་ཚང་བའི་སྐྱོན་དུ་འགྱུར་བས། ཆེད་དུ་འཛིན་པ་མི་བྱ་བར་བཟླ་ཞེས་འདོད་དོ། །འདི་ལའང་བརྒལ་བ་དེ་ཉིད་དུ་ད་དུང་འཇུག་པས་དེའི་ལན་ད་དུང་སྨྲ་དགོས་ཤིང། དེ་ལྟ་ན་རང་གར་
རྒྱུ་བ་ལ་ལྡང་འཇུག་གཉིས་མ་གཏོགས་པའི་གནས་པ་མེད་པས་ཨ་ཡིག་གནས་པ་དང་སྦྱོར་བའི་རླུང་གི་གནས་པ་དེ་སྨྲ་དགོས་སོ། །གལ་ཏེ་རླུང་རྡུབ་པ་རྫོགས་ནས་སྣ་བུག་ཏུ་ཕྱིར་མ་བྱུང་བའི་བར་སྐབས་ཡོད་པས་དེའོ་སྙམ་ན། ནང་དུ་འཇུག་པ་རྫོགས་མ་
ཐོག་ཕྱིར་རྒྱུ་བའི་མགོ་ཟུག་པས་དེ་གཉིས་ལ་ནི་བར་སྐབས་མེད་ལ། ནང་ནས་སྣ་བུག་ཏུ་མ་སླེབ་པའི་བར་ལ་གནས་པར་བྱེད་ན། སྣ་བུག་ནས་ནང་དུ་ཞུགས་མ་ཐག་ནས་རང་གནས་སུ་མི་སླེབ་བར་ཡང་གནས་པར་བྱ་དགོས་པས་འགྲོ་འོང་ལ་གནས་པའི་
མིང་བཏགས་པ་ཙམ་མོ། །དེས་ན་ཞག་གཅིག་ལ་ཉི་ཁྲི་ཆིག་སྟོང་དྲུག་བརྒྱར་བཤད་པ་ནི། རླུང་འགྲོ་འོང་གཉིས་མ་གཏོགས་པ་གནས་པ་ཟུར་དུ་མ་བྱས་པའི་ལུགས་ཡིན་ལ། རང་ག་བར་འཇུག་པའི་བཟླས་པའང་དེ་ཉིད་ཡིན་ནོ། །ཡི་གེ་གསུམ་དང་སྦྱོར་
བའི་ཚེ་ནི་ཨོཾ་དང་ཧཱུཾ་ལས་ལོགས་སུ་ཨ་ཡིག་ཡོད་པ་བཞིན་དུ་འཇུག་ལྡང་གཉིས་ལས་ལོགས་སུ་གནས་པ་བྱ་དགོས་པས་ནང་དུ་རྔུབས་ཟིན་པའི་དེ་མ་ཐག་ཏུ་ནང་དུ་གནས་པ་རེ་ཆེད་དུ་བྱས་ནས་ཕྱིར་ལྡང་བ་ཧཱུཾ་དང་སྦྱར་རོ། །དེ་ཙམ་གྱིས་རང་ག་བའི་

[069A]༄༅། །བཟླས་པར་བཤད་པ་དང་འགལ་ན། ཡི་གེ་གསུམ་དང་སྦྱོར་བའང་རང་བཞིན་པའི་རླུང་ལ་མེད་པས་དེའང་དེ་དང་འགལ་བས་རྡོར་བཟླས་མ་ཡིན་པར་འགྱུར་རོ། །གཉིས་པ་ལ་གསུམ། སྙིང་གའི་རྩ་མདུད་རྡོར་བཟླས་ཀྱིས་འགྲོལ་བར་བསྟན་
པ། དེ་ཉིད་རྩ་མདུད་གྲོལ་བ་གཞན་ལས་མཆོག་ཡིན་ཚུལ། རྡོ་རྗེ་བཟླས་པ་གཅིག་ཏུ་གསུངས་པའི་རྒྱུ་མཚན་ནོ། །དང་པོ་ནི། རྒྱུད་རྡོར་ཕྲེང་གི་ལེའུ་དྲུག་པ་ལས། སྔགས་ཀྱི་དེ་ཉིད་ཀྱིས་དེ་འབྱེད། །རྣལ་འབྱོར་མདུད་པ་བཀྲོལ་ནས་ནི། །རླུང་གི་དེ་
ཉིད་རིག་པ་དེ། །ཁྱད་པར་དབྱེ་བའི་སྦྱོར་བ་ཡིས། །སྦྱོར་བ་དེ་ཡང་མི་རིག་གོ་ཞེས་སྔགས་ཀྱི་དེ་ཉིད་རྡོར་བཟླས་ཀྱིས་རྩ་མདུད་འབྱེད་ཅིང་དེའང་གཞན་གྱིས་མི་རིག་པས་རྟོགས་དཀའ་བ་དང་དོན་དེ་རྣལ་འབྱོར་མའི་དྲིན་གྱིས་ཞལ་ནས་ཞལ་དུ་
བརྒྱུད་པར་གསུངས་སོ། །དེ་ནས་གསང་བདག་གིས། ཐིག་ལེའུ་དབྱེ་བ་རིགས་བཅས་པས། །གང་ཤེས་མྱུར་དུ་རྣལ་འབྱོར་མཆོག་སྦྱོར་བས་མདུད་པ་འབྱེད་པར་བྱེད། །ཁམས་གསུམ་པ་ཡི་འགྲོ་བ་འདི། །མྱུར་དུ་དངོས་གྲུབ་མཆོག་ཏུ་འགྲོ། ཞེས་
ཐིག་ལེའི་དབྱེ་བ་རིགས་པ་དང་བཅས་པ་གང་གིས་ཤེས་པས་རྩ་མདུད་ཕྱེ་ནས་དངོས་གྲུབ་མཆོག་ཏུ་མྱུར་དུ་འགྲོ་བ་བསྟན་དུ་གསོལ་ཞེས་ཞུས་པའི་ལན་དུ། སྙིང་གི་པདྨའི་སྦུབས་མཁའ་ལ། །ཞེས་སོགས་སྔར་དྲངས་པ་ལྟར་གསུངས་ཏེ་སྙིང་
གའི་དབུས་ཀྱི་རྩ་མདུད་ཀྱི་དབུ་མའི་སྦུབས་ན་མི་ཤིགས་པའི་ཐིག་ལེ་ཡོད་པ་དང། རྩ་དེའང་འབྱེད་དཀའ་བའི་མདུད་པ་གསུམ་གྱིས་དཀྲིས་ནས་ཡོད་པ་དང། མདུད་པ་དེས་སྲོག་ཐུར་གཉིས་དེ་ནས་འགྲོ་བའི་གོ་སྐབས་བཀག་པས་ཡན་མན་དུ་

[069B] ཡང་རྣམ་ཤེས་ཀྱི་ཤིང་རྟའི་རླུང་བག་ཆགས་ཀྱིས་བསླད་པས་འཁོར་བར་འཁྱམས་པས་དེ་བཟློག་པའི་ཕྱིར་ཐིག་ལེའི་དབྱེ་བ་སྟེ་སྔགས་ཀྱི་དེ་ཉིད་བསྒོམ་པ་ལ་འབད་པར་གྱིས་ཤིག་ཅེས་གསུངས་ནས། མ་རིག་གཞན་
གྱིས་མི་ཤེས་པ། །དབུས་ཀྱི་མདུད་པ་དེ་ཡང་ནི། །དེ་ཕྱེ་ན་ནི་དངོས་གྲུབ་འགྱུར། །ཞེས་གསུངས་ཤིང། དེ་ནས་མར་འདོད་པས་ཆུ་སྲུབ་པ་དང། རྒྱ་མཚོའི་ཕ་མཐའི་ས་ལ་འགྲོ་བར་འདོད་པས་ལམ་རྒྱུས་མི་འདྲི་བར་འགྲོ་བ་ནི་དཀའ་བ་སྤྱོད་པ་ཙམ་དུ་ཟད་ཀྱིས་
འདོད་པའི་འབྲས་བུ་མེད་པ་བཞིན་དུ། མན་ངག་དང་བྲལ་བའི་སྒྲུབ་པ་པོས་འབད་ཀྱང། འདོད་པའི་འབྲས་བུ་མེད་པས་དཀའ་བ་ཆེར་བྱེད་པ་ཙམ་དུ་ཟད་དོ། །དེས་ན་རྣལ་འབྱོར་མའི་ཞལ་དང་བླ་མའི་ཞལ་ནས་བརྒྱུད་པའི་མན་ངག་བསླབ་བོ་ཞེས་གསུངས་
པ་ན། གསང་བདག་གིས་གདམས་ངག་དེ་གསུང་བར་ཞུས་སོ། །དེའི་ལན་དུ་སྐལ་མེད་ཀྱི་བསམ་པའི་དབང་གིས་རྒྱུད་ཀུན་ཏུ་སྤས་ནས་གང་དུའང་གསལ་བར་མ་བྱས་པ་བཤད་པར་བྱའོ་ཞེས་གསུངས་ནས་ཧཱུཾ་དང་ཧོཿ་ཡི་རྡོར་བཟླས་བཤད་དེ། །
འདི་ནི་མཚོན་པ་ཙམ་སྟེ་ཡི་གེ་གསུམ་གྱི་རྡོར་བཟླས་ཀྱང་དེ་དང་འདྲའོ། །དེ་གཉིས་ཀྱི་མིང་ལ་སྒྲ་དང་ཐིག་ལེ་ཞེས་གསུངས་པའི་དོན་འགྲེལ་པས་སྙིང་གའི་མདུད་པའི་སྟེང་དུ་སྒྲ་སྟེ་ཧཱུཾ་དང་སྨིན་མཚམས་ཀྱི་དབུས་སུ་ཐིག་ལེ་སྟེ་ཧོཿ་བསྒོམ་པ་དང་དང་
པོར་ལྡང་འཇུག་གི་རླུང་གཉིས་ལ་ཧཱུཾ་དང་ཨོཾ་གྱི་སྒོ་ནས་སེམས་བཟུང། དེ་ནས་དབུ་མ་ནས་རྒྱུ་བའི་རླུང་ང་དྲུག་རྐང་བཅས་ལ་སེམས་བཞག་པའི་རྗེས་ལ་ཨ་ཡིག་ལ་བཞག་གོ་དེའང་ཚེག་དྲག་གཉིས་ལ་མོས་པས་སོ། །དེ་གཉིས་ཀྱང་ཧཱུཾ་ཧོཿ་གཉིས་

[070A]༄༅། །ལ་མོས་པར་བྱའོ། །ཡི་གེ་གསུམ་པོ་དེ་ཉིད་ལ་ཞུགས་ཏེ་ཧཱུཾ་ཡིག་ཀྱང་ཆ་ཤས་སུ་བརྟགས་པས་ཐིག་ལེ་སྨིན་མའི་དབུས་སུ་གནས་པ་ལ་རླུང་གི་ངོ་བོས་བསྡུ་བར་བྱའོ་ཞེས་པ་མན་ངག་ཏུ་འཆད་དོ། །དེ་ལྟར་ན་རླུང་དབུ་མར་ཞུགས་
པའི་སྤྱི་ཙམ་མིན་གྱི་དབུ་མའི་བྱེ་བྲག་ཁྱད་པར་ཅན་དགྲོལ་དཀའ་བའི་སྙིང་གའི་རྩ་མདུད་བཀྲོལ་ནས་དེའི་གནས་སུ་རླུང་རྣམས་འཇུག་དགོས་ཤིང། དེ་ནས་རྡོར་བཟླས་སྔགས་ཀྱི་དེ་ཉིད་གཅིག་པུས་བྱེད་པར་གསུངས་སོ། །གཉིས་པ་ལ་གཉིས། རྡོ་རྗེ་
གསུམ་གྱི་ཡི་གེའི་དོན་བཤད་པའི་སྒོ་ནས་རླུང་དབུ་མར་འཇུག་པ་བསྟན་པ་དང། དེ་གསུམ་གྱི་ནང་ནས་གཙོ་བོ་གང་ཡིན་ངོས་བཟུང་བའོ། །དང་པོ་ནི། རྒྱུད་རྡོར་ཕྲེང་གི་སྐུ་གསུང་ཐུགས་ཀྱི་སྙིང་པོ་བཤད་པའི་ལེའུ་ལས། དང་པོར་ཨོཾ་ཡིག་གི་དོན་
བཤད་པའི་སྐབས་སུ། ཨོཾ་ནི་སྐུ་ཡི་རྡོ་རྗེ་ཡི། །སྙིང་པོ་རུ་ནི་ཡང་དག་བཤད། །ཡི་གེ་ཨ་ནི་ཡི་གེ་ཨོ། །ཡི་གེ་མ་ཞེས་བྱ་བ་གསུམ། །ཞེས་ཨོཾ་གྱི་ཡི་གེ་གསུམ་ངོས་བཟུང་སྟེ་འགྲེལ་པར་ཨོ་ཡིག་མེད་པའི་ཨུ་ཡིག་ཡོད་པ་ནི་ལེའུ་བཅོ་ལྔ་པ་དང་
མཐུན་ནོ། །དེ་ལ་ཨ་ཡིག་གི་དོན་ནི་དེ་ཉིད་ལས། ཨ་ནི་ཆོས་འཁོར་པདྨར་གནས། །རླུང་གི་འཁོར་ལོ་ལ་ནི་ཁྱབ། །འདི་ཉིད་ཁོ་ན་རླུང་ཆེན་པོ། །སྲོག་ཅེས་བྱ་བ་ཐམས་ཅད་གསུངས། །ཞེས་པའི་དོན་ནི་སྙིང་གནས་སྨིན་དབུས་ཀྱི་རླུང་གི་འཁོར་ལོའི་
བར་ལ་ཁྱབ་པའི་སྲོག་འཛིན་གྱི་རླུང་སྟེ། དེས་རླུང་ཐམས་ཅད་བསྡུས་ཞེས་འགྲེལ་པར་འབྱུང་ངོ། །ཨུ་ཡིག་གི་དོན་ནི་དེ་ཉིད་ལས། ཨོ་ནི་ལོངས་སྤྱོད་འཁོར་ལོར་གནས། །མེ་དང་ཉི་མ་འདྲ་བ་ཡི། །མགྲིན་པའི་མཐར་གནས་སྤྱི་གཙུག་མཐར། །

[070B] །ཞེས་གསུངས་སོ། །འགྲེལ་པར་ཨུ་ནི་ཞེས་འབྱུང་བས་ཨུ་ཡིག་གི་དོན་ནི་མགྲིན་པ་ལོངས་སྤྱོད་ཀྱི་འཁོར་ལོ་ལས་སྤྱི་གཙུག་བདེ་ཆེན་གྱི་འཁོར་ལོའི་བར་དུ་ཁྱབ་པར་གནས་པ། མེ་དང་ཉི་མའི་འོད་དང་མཚུངས་པའོ། །གཟི་བརྗིད་
ཀྱི་ལུས་ནི་འབར་བའི་ངོ་བོའོ། །འདིས་མགྲིན་པའི་འོད་ཟེར་དམར་པོའི་ངོ་བོ་ཉིད་ཀྱི་གྱེན་རྒྱུའི་རླུང་ཨུ་ཡིག་གི་དོན་དུ་བསྟན་ནོ། །མ་ཡིག་གི་དོན་ནི། བདེ་ཆན་འཁོར་ལོ་ཞེས་བྱར་གནས། །ཡི་གེ་མ་ནི་ཐིག་ལེ་ཙམ། །མཐོ་བའི་ཚད་ནི་སོར་བཅུ་གཉིས། རྒྱལ་
པོ་གཙུག་ཏོར་གནས་ན་གནས། ཞེས་སོ། །དེ་ལ་སྨིན་མཚམས་ནས་ཡར་ལ་སོར་བཅུ་གཉིས་སུ་མཐོ་བའི་ཚད་གཙུག་ཏོར་གྱི་གནས་ན་གནས་པའི་ཐིག་ལེ་མ་ཡིག་གི་དོན་ནོ། །རྐང་པ་ཐ་མ་ལ་འགྲེལ་པས་བརྒལ་བར་བྱས་ནས་སྟེང་དུ་གནས་ཞེས་འབྱུང་
ངོ། །ཧཱུཾ་ཡིག་གི་སྐབས་སུ། དེ་དག་གཅིག་གྱུར་སྙིང་ག་ལ། །ཐུགས་ཀྱི་ས་བོན་དུ་ནི་བརྗོད། །ཅེས་གསུངས་ནས་གཞན་གཉིས་ལ་དེའི་དོད་ར་མ་གསུངས་ཀྱང། དེ་ལ་དཔགས་ནས་གོ་ནུས་པས། འདིར་ཡང། དེ་དག་གཅིག་གྱུར་སྤྱི་བོ་ལ། །སྐུ་ཡི་ས་བོན་དུ་ནི་
བརྗོད། །ཅེས་སྦྱར་རོ། །དེ་ལྟར་བྱས་ན་སྤྱི་བོ་བདེ་ཆེན་གྱི་འཁོར་ལོའི་ལྟེ་བར་རང་གནས་ཀྱི་ཐིག་ལེ་དང་སྲོག་འཛིན་དང་གྱེན་རྒྱུ་དང་གསུམ་གཅིག་ཏུ་བསྡུས་པ་ནི་སྐུ་རྡོ་རྗེའི་ཡི་གེ་ཨོཾ་གྱི་དོན་ནོ། །ཨཱ་ཡིག་ལ་ཨ་གཉིས་དང་ཧ་དང་གསུམ་ཡོད་པའི་
ཨ་ཡིག་སྔ་མའི་དོན་སྔར་དང་འདྲ་སྟེ། ཡི་གེ་ཨ་ནི་སྔར་བཤད་ཟིན། །སྲོག་གི་རླུང་ནི་མཆོག་ཡིན་ནོ། །ཞེས་གསུངས་སོ། །ཨ་ནི་ཆོས་འཁོར་པདྨ་ལས། །མགྲིན་པར་ཡི་གེ་ཨ་ཉིས་འགྱུར། །ཞེས་པ་ནི་སྲོག་རླུང་སྙིང་གའི་པདྨ་ལས་བྱུང་ནས་མགྲིན་
[071A]༄༅། །པ་དང་གཉིས་ཀ་ལ་ཁྱབ་པར་བྱེད་པས། ཨ་ཡིག་ཉིས་འགྱུར་གྱི་ཨཱ་རིང་པོ་སྟེ་ཨ་ཡིག་གཉིས་ཀའི་དོན་གཅིག་ཏུ་བྱས་པས་ཨཱ་རང་པོར་སོང་བའོ། །སྲོག་ཉིད་དང་ནི་ཐུར་སེལ་བ། །ཡི་གེ་ཧ་ཡིས་ཀུན་ནས་ནི། །མགྲིན་པའི་དབུས་ན་གནས་པ་
བཅིངས། ཞེས་པ་ནི། གསུང་གི་རྡོ་རྗེའི་ཡི་གེ་གསུམ་པ་ཧ་ཡིག་གིས་ཀུན་ནས་བསྟན་པའི་དོན་ཐུར་སེལ་གྱི་རླུང་ངོ། །ཡི་གེ་གསུམ་གྱི་དོན་གཅིག་ཏུ་གྱུར་པ་ནི་མགྲིན་པ་ལོངས་སྤྱོད་ཀྱི་འཁོར་ལོའི་ལྟེ་བར་ཨཱ་ཡིག་ཡིན་པས། མགྲིན་པའི་འཁོར་ལོའི་དབུས་ན་
གནས་པ་གྱེན་རྒྱུ་དང་སྲོག་ཐུར་གཉིས་དང་གསུམ་པོ་གནས་དེར་བཅིངས་པ་སྟེ་གཅིག་ཏུ་བྱས་པ་ནི་གསུང་རྡོ་རྗེའི་ཡི་གེ་ཨཱ་ཡིག་གི་དོན་དུ་ཤེས་པར་བྱའོ། །ཧཱུཾ་ཡིག་ལ་ཧ་དང་ཨུ་དང་མ་གསུམ་ཡོད་པའི་ཧ་ནི། །ཧ་ནི་ཐུར་སེལ་མིང་ཅན་རླུང། །བཤང་སྒོ་
གསང་བའི་དབུས་ན་གནས། །ཞེས་གསུངས་ཏེ་བཤད་སྒོ་ནས་གསང་གནས་ཀྱི་པདྨའི་དབུས་བར་དུ་གནས་པའི་ཐུར་སེལ་ནི་ཧ་ཡིག་གི་དོན་ནོ། །ཡི་གེ་ཨུ་ནི་སྟེང་འགྲོའི་རླུང། །མགྲིན་པའི་པདྨའི་དབུས་ན་གནས། །ཞེས་པ་ནི། མགྲིན་པའི་པདྨའི་དབུས་ན་
གནས་པའི་སྟེང་འགྲོ་སྟེ་གྱེན་རྒྱུའི་རླུང་ནི་ཨུ་ཡིག་གི་དོན་ནོ། །ཡི་གེ་མ་ནི་སྲོག་རླུང་ཡིན། །དཔྲལ་བར་རླུང་གི་འཁོར་ལོ་ལ། །ཞེས་པ་ནི་སྨིན་མཚམས་རླུང་གི་འཁོར་ལོའི་བར་དུ་ཁྱབ་པའི་སྲོག་འཛིན་གྱི་རླུང་ནི་མ་ཡིག་གི་དོན་ནོ། །དེས་ན་དེ་དག་གཅིག་གྱུར་
ཞེས་སོགས་གསུངས་ཏེ། སྲོག་ཐུར་གཉིས་དང་གྱེན་རྒྱུ་གསུམ་སྙིང་གའི་པདྨའི་ལྟེ་བར་གཅིག་ཏུ་གྱུར་པ་ནི་ཐུགས་རྡོ་རྗེའི་ཡི་གེ་ཧཱུཾ་ཡིག་གི་དོན་ནོ། །དེ་དག་གིས་ནི་ཡི་གེ་གསུམ་འདུས་པ་ལས་ཨོཾ་ཡིག་སོགས་གསུམ་དུ་གྱུར་ནས་གནས་གསུམ་ན་

[071B] འཁོར་ལོ་གསུམ་གྱི་དབུས་ཀྱི་རྩ་མདུད་གསུམ་གྲོལ་བའི་གནས་སུ་རླུང་རྣམས་ཚུད་པ་ཡི་
གེ་གསུམ་གྱི་དོན་དུ་བསྟན་པའོ། །གཉིས་པ་ལ་གཉིས། སྙིང་གའི་དབུས་ན་རླུང་གསུམ་སྦྱོར་བ་གཙོ་བོ་ཡིན་པའི་ཚུལ་དངོས་དང། རླུང་འགོག་པའི་ཐབས་བཤད་པའོ། །དང་པོ་ནི། དེ་ནས་གསང་བདག་གིས། རྡོ་རྗེ་གསུམ་གྱི་ཡིག་དོན་དང། །གནས་ཀྱི་དབྱེ་བ་
རྟོགས་ལགས་ན། །འདི་རྣམས་དབུས་ན་བདག་པོ་གང། །ཇི་ལྟ་བུ་ཞིག་གཙོ་བོར་གསུངས། ཞེས་རྡོ་རྗེ་གསུམ་གྱི་ཡི་གེའི་དོན་རླུང་རྣམས་གཅིག་ཏུ་སྦྱོར་བ་གསུམ་དང་གང་དུ་སྦྱོར་བའི་གནས་སྤྱི་བོ་ལ་སོགས་པ་གསུམ་རྟོགས་ལགས་ན། གསུམ་པོ་འདི་རྣམས་ཀྱི་
དབུས་ན་སྟེ་ནང་ནས་བདག་པོ་གང་ཡིན། ཇི་འདྲ་ཞིག་གཙོ་བོར་བཞེད་ཅེས་དྲིས་སོ། །དེའི་ལན་དུ། གསང་བ་མཆོག་ཏུ་གསང་བ་ཡི། །སྦས་པའི་དོན་ནི་ཁྱོད་འདྲི་བ། །རྒྱུད་རྣམས་ཀུན་ཏུ་མ་གསུངས་པ། །རབ་ཏུ་བཤད་ཀྱིས་མཉན་པར་གྱིས། ཞེས་གསུངས་ཏེ་
སྙིང་མགྲིན་སྤྱི་བོའི་འཁོར་ལོ་གསུམ་གྱི་དབུས་ཀྱི་རྩ་མདུང་གྲོལ་བའི་གནས་སུ་སྲོག་ཐུར་ལ་སོགས་པའི་རླུང་རྣམས་བསྲེས་པ་འདི་གསུམ་གྱི་ནང་ནས་གནད་འདི་ཚེ་ཞེས་པ་ནི་གསང་བ་ལས་ཀྱང་ཆེས་གསང་བ་རྒྱུད་གཞན་དུ་སྦས་པ་ཡིན་པས་དེ་བཤད་
དོ། །ཞེས་གསུངས་ཏེ། འདིའི་དོན་ལ་ངེས་པ་རྙེད་དགོས་སོ། །དེ་ནས་ཐུགས་ཀྱི་ས་བོན་བདག་པོ་སྟེ། །ཀུན་གྱི་ནང་ནས་རྣམ་རྟོག་མེད། །གང་ཕྱིར་གཙོ་བོ་གཞན་རྣམས་ནི། །འགྲིབ་དང་དེ་བཞིན་འཕྲོག་པར་བྱེད། ཅེས་གསུངས་ཏེ། གསུམ་པོ་ཀུན་གྱི་

[072A]༄༅། །ནང་ནས་ཐུགས་ཀྱི་ས་བོན་གྱི་དོན་སྙིང་གའི་རྩ་མདུད་གྲོལ་བའི་ནང་དུ་རླུང་གསུམ་གཅིག་ཏུ་བྱེད་པ་ན་བདག་པོ་སྟེ། ཞེས་པ་ནི་དྲི་བ་སྔ་མའི་ལན་ནོ། །དེ་ཉིད་གཙོ་བོ་ཡིན་ནོ་ཞེས་པ་ནི་ཕྱི་མའི་ལན་ནོ། །དེའི་རྒྱུ་མཚན་གང་གི་ཕྱིར་ན། གནས་
སྙིང་གའི་མདུད་པ་གྲོལ་བའི་གནས་སུ་རླུང་གཅིག་ཏུ་བྱེད་པ་དེ་རྣམ་པར་རྟོག་པ་དང་རྣམ་རྟོག་བསྐྱེད་པའི་རླུང་ཐམས་ཅད་མེད་པ་སྟེ་གཅོད་པར་བྱེད་པའི་ཕྱིར་ཏེ། རྣམ་རྟོག་མེད་པ་ལས་གཞན་རྣམ་རྟོག་དང་དེའི་རླུང་རྣམས་ནི་དེས་འགྲིབ་པར་བྱེད་པ་དང་
འཕྲོག་པར་བྱེད་པའི་ཕྱིར་རོ། །དེ་ནི་དྲི་བའི་སྐབས་སུ་བདག་པོ་གང་ཡིན་གཙོ་བོར་ཇི་འདྲ་ཞིག་གསུངས་ཞེས་གཉིས་དྲིས་པའི་ལན་དང་སྦྱར་བ་ཡིན་ནོ། །ཡང་ན་གཙོ་བོ་གཞན་ནི་ཐུགས་རྡོ་རྗེ་ལས་གཞན་པ་སྐུ་རྡོ་རྗེ་དང་གསུང་རྡོ་རྗེ་སྟེ། དེ་གཉིས་ཀྱི་གནས་
སུ་གྱུར་པའི་སྤྱི་བོ་དང་མགྲིན་པའི་རྩ་མདུད་རྣམས་ཐུགས་རྡོ་རྗེའི་རྩ་མདུད་གྲོལ་བ་དེས་འཇིག་པར་བྱེད་པ་ནི་རིམ་པ་བཞིན་དུ་འགྲིབ་པ་དང་འཕྲོག་པར་བྱེད་པའི་དོན་དུ་སྦྱར་རོ། །འགྲེལ་པས། ཡི་གེ་གསུམ་གྱི་ནང་ནས་ཧཱུཾ་ཡིག་གཙོ་བོ་ཡིན་ཏེ། ཆོས་
ཐམས་ཅད་ནི་སེམས་ལ་རག་ལས་པའི་ཕྱིར་རོ། །ཀུན་གྱི་ནང་ནས་ཞེས་པའི་དོན་ཀུན་བྱང་གི་གནས་སྐབས་གཉིས་པོ་ཐམས་ཅད་ལ་རྣམ་རྟོག་གིས་སེམས་ཀྱི་རང་བཞིན་ལ་གོས་པ་མེད་པ་དང། གང་གི་ཕྱིར་ཏེ་ལུས་ངག་དང་སེམས་ཀྱི་ས་བོན་གང་
ལས་བྱུང་བའི་རྣམ་རྟོག་བརྒྱ་རྩ་བརྒྱད་འགྲིབ་པ་དང་རླུང་རྣམས་འཕྲོག་པར་བྱེད་པ་ནི། རང་བཞིན་ཡོངས་སུ་ཤེས་ནས་སྤང་བར་འཆད་དེ། ཡི་གེ་གསུམ་གྱི་དོན་སྔར་བཤད་པ་གསལ་པོར་མ་མཁྱེན་ཞིང། སྙིང་གའི་དབུ་མའི་གནད་གཏན་

[072B] །དེ་ལྟར་རྒྱུ་མཚན་དེས་ནི་སྤྱི་བོ་དང་མགྲིན་པའི་དབུས་ཀྱི་ཨ་བ་དྷཱུ་ཏཱིའི་ནང་དུ་རླུང་འཇུག་ནུས་ཀྱང་སྙིང་གའི་རྩ་མདུད་འཇིག་མི་ནུས་པས་རྣམ་རྟོག་ཀུན་གཅོད་མི་ནུས་པར་བསྟན་ཏོ། །དེ་ནས། རྣམ་པར་རྟོག་པའི་རླུང་གཉིས་ནི། །ལུས་
ཀུན་ལ་ནི་ཁྱབ་པར་བྱེད། །སྣ་ཡི་བུ་ག་ལས་ནི་རྒྱུ། །ལུས་ལ་རྟག་ཏུ་འབྱུང་བར་བྱེད། །འགྲོ་བ་དྲུག་གི་འཁོར་ལོའི་ལམ། །གང་གི་སྟོབས་ཀྱིས་ཁྱབ་པར་བྱེད། །ཅེས་གསུངས་པ་ནི། གཅོད་བྱ་རྣམ་རྟོག་གི་རླུང་བསྟན་པར་བཞེད་ནས་བཤད་པ་ཡིན་ཏེ་རླུང་
གཉིས་ནི་སྲོག་དང་ཐུར་སེལ་ལོ། །ལྷག་མ་ནི་གོ་སླའོ། །དེ་ནས། གསུམ་པ་རྣལ་འབྱོར་པ་ཡིས་རྟོགས། །རྣམ་རྟོག་མེད་པ་རྨད་བྱུང་ཆེ། །རླུང་རྣམས་ཐམས་ཅད་འགོག་པས་ན། །སྐྱེ་བ་དེ་ཉིད་རྟོགས་པའོ། ཞེས་གསུངས་ཏེ། གསུམ་པ་ནི་ཐུགས་
རྡོ་རྗེའི་ཡིག་དོན་སྙིང་གའི་རྩ་མདུད་གྲོལ་བའི་གནས་སུ་རླུང་བཅུག་པའོ། །རྟོགས་པ་ནི་རྣལ་འབྱོར་པ་ལ་དེ་མངོན་དུ་གྱུར་པའོ། །དེའི་ཚེ་རྣམ་རྟོག་མེད་པ་རྨད་དུ་བྱུང་བ་སྟེ་ངོ་མཚར་བའི་ལྷན་ཅིག་སྐྱེས་པའི་ཡེ་ཤེས་སྐྱེ་ཞེས་སྦྱར་རོ། །དེ་ཉིད་རྟོགས་
པ་ནི་སྨད་བྱུང་གི་དོན་ནོ། །རྒྱུ་མཚན་ནི་རླུང་དང་རྣམ་རྟོག་ཐམས་ཅད་འགོག་པ་སྟེ་མི་ཤིགས་པ་ལ་སྡུད་ནུས་པའི་ཕྱིར་རོ། །འདི་ནི་སྔར་ཐུགས་ཀྱི་ས་བོན་བདག་པོར་བཤད་པའི་རྒྱུ་མཚན་གསལ་དུ་བཏང་བ་ཡིན་ནོ། །གཉིས་པ་ལ་གསུམ། ཐབས་
དངོས་དང། ཐབས་ལས་བྱུང་བའི་འབྲས་བུ་དང། དེའི་རྟགས་བཤད་པའོ། །དང་པོ་ནི། དེ་ནས། རླུང་ནི་ཐམས་ཅད་འགོག་པས་ནི། །ཡང་དག་རིགས་པ་བདག་གིས་བཤད། ཅེས་འབྱུང་སྟེ་འགྲེལ་བ་ལས། རླུང་ནི་ཐམས་ཅད་འགོག་པ་ཡང་

[073A]༄༅། །ཞེས་འབྱུང་བ་ལེགས་སོ། །དོན་ནི་རླུང་ཐམས་ཅད་འགོག་པའི་རིགས་པ་སྟེ་ཐབས་ཀྱང་བདག་གིས་བཤད་དོ་ཞེས་པ་སྟེ། སྙིང་གའི་རྩ་མདུད་བགྲོལ་ནས་དབུ་མར་རླུང་འགོག་པའི་ཐབས་འཆད་པའོ། དེ་ནས་སྤྲུལ་པ་ཆོས་ཀྱི་འཁོར་
ལོའི་དབུས། །འདིར་ནི་པདྨ་གཉིས་སུ་གསུངས། །དྲུག་ཅུ་རྩ་བཞི་བརྒྱད་འདབ་གཉིས། །སྟེང་དང་འོག་ཏུ་ཁ་བལྟས་བཞིན། ཞེས་གསུངས་ཏེ་རེ་བཞིའི་འདབ་མ་ནི་སྤྲུལ་པའི་འཁོར་ལོ་ལ་ཡིན་ལ། བརྒྱད་ཀྱི་འདབ་མ་ནི་ཆོས་ཀྱི་འཁོར་ལོ་ལ་སྟེ་དེ་ལྟར་
གཉིས་སོ། །རྐང་པ་བཞི་པ་ལ་འགྲེལ་པས་དེ་དག་ཟ་མ་ཏོག་བཞིན་གནས་ཞེས་འབྱུང་བ་ལེགས་ལ། དེའི་དོན་ནི་སྙིང་གའི་པདྨ་ཁ་ཐུར་བ་ལྟ་དང། ལྟེ་བའི་པདྨ་ཁ་སྟེང་དུ་བལྟ་བར་སཾ་བྷུཊ་ལས་བཤད་པ་ལྟར་གནས་པས་ཟམ་ཏོག་ཁ་སྦྱོར་དང་འདྲ་བར་
གནས་པའོ། །སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རྒྱུ་བར་བྱེད། །དེ་གཉིས་ཁོ་ན་རྟོག་བཅས་པའི། །རླུང་གཉིས་སུ་ནི་གསལ་བར་གསུངས། །སྐུ་དང་གསུང་གི་སྙིང་པོ་གཉིས། །ལ་ལ་ན་དང་ར་ས་ན། །ཨ་ཝ་དྷཱུ་ཏི་མཆོག་གི་རྩ། །ཞེས་
གསུངས་ཏེ། གཞན་སླ་ལ་འགྲེལ་བས་སྲོག་ཐུར་གཉིས་སྐུ་དང་གསུང་གི་སྙིང་པོར་བཤད་པ་ནི། འདི་ཉིད་ལས། ལ་ལ་ན་དང་ར་ས་ན། །ཨ་བ་དྷཱ་ཏཱི་ཞེས་བྱའི་མིང། །སྐུ་གསུང་ཐུགས་ཀྱི་རང་བཞིན་དང། ཞེས་ལ་ལ་ནི་སྐུ་དང་ར་ས་ན་གསུང་དུ་
བཤད་པ་དང་མི་མཐུན་པས། རྩ་གཉིས་དང་སྐུ་གསུང་གཉིས་སྦྱོར་བ་ཡིན་གྱི་རླུང་གཉིས་དང་སྦྱོར་བ་མིན་ནོ། །དེ་ནས། དེ་གཉིས་དབུ་མ་མཆོག་གི་མཆོག་རྣམ་རྟོག་མེད་པའི་རླུང་གང་ཡིན། །རྟག་ཏུ་རྒྱུ་ཞིང་ཀུན་ལ་ཁབ། །རྣལ་འབྱོར་གང་ཐོབ་

[073B] །སེམས་ཅན་དོན་བྱེད་ནུས་པར་འགྱུར། །རླུང་གི་རང་བཞིན་བྱེ་བྲག་ནི། །བརྒྱ་དང་བརྒྱད་ལས་གང་རྒྱལ་བ། །དུས་ཀུན་ཏུ་ནི་རྒྱལ་ནས་གནས། །རྣལ་འབྱོར་བྱིས་པས་མི་ཤེས་པ། །སྐད་གཅིག་མངོན་རྫོགས་བྱང་ཆུབ། །དེ་ཡིས་ཐོབ་པར་རྒྱུད་
འདིར་གསུངས། །དེ་ནི་གང་ཚེ་སྐད་ཅིག་འཐོབ། །དེ་ནི་སྐད་ཅིག་མཆོག་ཏུ་གསུངས། །དེ་ཡང་ཇི་ལྟར་ཐོབ་པར་བྱེད། །དེ་ལ་རིགས་པ་རུ་ནི་བརྗོད། ཐོག་མ་རྣལ་འབྱོར་པ་ཆེན་པོ། །བློ་བཟང་གིས་ནི་ཞི་གནས་བསྒོམ། །བསྐྱེད་པའི་རིམ་པའི་སྦྱོར་བ་ཡིས། །
ཁྲོ་བོའི་ཕྱག་རྒྱ་བྱས་ནས་ཀྱང། །དབང་པོ་ཡི་ནི་སྒོ་དགུ་ལ། །ཐམས་ཅད་དུ་ནི་ཀུན་སྡོམ་པ། །ཧཱུཾ་བཟླས་པ་ནི་མཚུངས་མེད་བྱ། །མཆོག་ཏུ་རྒྱུན་མི་འཆད་པར་ནི། །ཟླ་བ་དྲུག་ཏུ་བྱས་ནས་ཀྱང། །དེ་རྗེས་སྐད་ཅིག་དེ་ལ་ཐོབ། །ཅེས་གསུངས་ཏེ་འོད་གསལ་
མངོན་པར་བྱང་ཆུབ་པ་དེ་རྩ་དབུ་མར་རླུད་ཆུད་པས་འཐོབ་པ་དང། དེ་ལ་ཐོག་མར་བསྐྱེད་རིམ་མཐར་བྱུང་ནས་དེ་ནས་རྡོ་རྗེ་བཟླས་པ་ཟླ་བ་དྲུག་བྱས་པས་འཐོབ་པར་བསྟན་ཏེ། སྔར་རླུང་འགོག་པའི་ཐབས་བཤད་ཅེས་པའི་ཐབས་ནི་འདིའོ། །དེ་
དག་གི་དོན་སྔར་ཡང་བཤད་ཟིན་ཏོ། །དེ་ནས། གང་ཕྱིར་དེ་ནི་བཟླས་བྱས་ན། །སྙིང་གའི་པདྨའང་སྟེང་བལྟས་འཇིག་དེ་ནས་གསང་བའི་པདྨ་ཡི། །ཁ་སྦྱོར་བ་ནི་བྱེ་ནས་ཀྱང། །རྣམ་པར་རྟོག་པའི་རླུང་གཉིས་ནི། །དེ་ནས་རྣམ་པར་བཤད་ནས་
འགྲོ་ཞེས་གསུངས་ཏེ། ཟླ་བ་དྲུག་ཏུ་རྡོར་བཟླས་རྒྱུན་མི་འཆད་དུ་བྱས་པའི་རྗེས་ལ་མངོན་པར་བྱང་ཆུབ་པ་འོད་གསལ་པ་འཐོབ་པའི་ཚུལ། །གང་ཕྱིར་ཏེ་འདི་ལྟར་རྡོར་བཟླས་དེ་བཟླས་པར་བྱས་ན། དེའི་མཐར་སྙིང་གའི་པདྨའི་རྩ་མདུད་འཇིག་

[074A]༄༅། །གོ༑ དེར་མ་ཟད་ཁ་སྟེང་དུ་བླས་པའི་སྤྲུལ་པའི་འཁོར་ལོའི་རྩ་མདུད་ཀྱང་འཇིག་གོ་དེ་ནས་གསང་གནས་ཀྱི་པདྨའི་རྩ་མདུད་ཀྱི་ཁ་སྦྱོར་བའང་བྱེ་ནས་འགྲོའོ། །དེའི་ཚེ་རྣམ་པར་རྟོག་པའི་རླུང་སྲོག་ཐུར་གཉིས་རྩ་གནན་ལ་རྒྱུ་བ་
རྣམ་པར་བཅད་ནས་དབུ་མར་འགྲོའོ། །འགྲེལ་པར་སྙིང་གའི་པདྨའི་སྟེང་བལྟས་འགྲོ། ཞེས་བཏོན་ནས་ཟ་མ་ཏོག་ལྟ་བུ་དེའི་ཁ་བྱེ་བས་སྟེང་ཕྱོགས་སུ་འགྲོ་བས་ཏེ་ཁ་གབ་བྱེ་བར་འགྱུར་རོ། །དེ་ནས་གསང་བའི་པདྨ་སྤྲུལ་པའི་འཁོར་ལོ་བྱེ་བ་སྟེ་ཟ་
མ་ཏོག་བཅིངས་པ་ལྟ་བུ་དེ་བཟློག་པ་ལ་འཆད་དེ། ཁ་སྦྱོར་བྱེ་བའི་དོན་སྔར་བཤད་པའི་ཟ་མ་ཏོག་ལྟར་གནས་པའི་ཁ་སྦྱོར་དེ་བྱེ་བ་ལ་འདོད་དོ། །དེ་ནི་སྟེང་འོག་ཏུ་བལྟ་བ་ཙམ་ཡིན་གྱི་རྩ་འཁོར་གཉིས་ཁ་སྦྱོར་དུ་ཡོད་པ་མིན་པས་འདིར་ནི་མདུད་པ་འཇིག་པ་
ཡིན་ཏེ། རྒྱུད་ཀྱི་སྐབས་མང་པོར་རྡོར་བཟླས་ཀྱིས་མདུད་པ་འབྱེད་པ་དང་མདུད་པ་འཇིག་པ་དང་མདུད་པ་འཇོམས་པར་གསུངས་པའི་ཕྱིར་རོ། །རྒྱུད་འདིར་རྩ་འཁོར་དྲུག་བཤད་པའི་ནང་དུ་གསང་གནས་ཀྱི་རྩ་འཁོར་མ་བཤད་ཀྱང། ལྐོག་མ་སྙིང་ག་ལྟེ་བ་
དང། །གསང་བའི་པདྨར་འགྲོ་འོང་སྟོན། །ཞེས་པའི་སྐབས་སུ་ལྟེ་པ་ལས་ལོགས་སུ་གསང་གནས་ཀྱི་པདྨའམ་འཁོར་ལོ་བཤད་པས་སྙིང་གའི་པདྨའང་སྟེང་བལྟས་འཇིག་ཅེས་འདོན་པ་ལྟར་ལེགས་སོ། །དེས་ན་སྙིང་གའི་པདྨ་དང་སྟེང་ལྟས་སོ་སོར་
བྱས་ལ་འགྲོ་ཞེས་མི་བྱ་བར་འཇིག་པའི་དོན་དུ་བཤད་དོ། །སྙིང་གའི་རྩ་མུད་ཞིག་པས་ལྟེ་བ་དང་གསང་བའི་རྩ་མདུད་འཇིག་པར་འདིར་བསྟན་ལ། ལོངས་སྤྱོད་དང་བདེ་ཆེན་གྱི་འཁོར་ལོའི་རྩ་མདུད་འཇིག་པར་སྔར་བཤད་ཅིང་སྨིན་མཚམས་ཀྱི་རྩ་

[074B] སྙིང་གའི་རྩ་མདུད་གྲོལ་བའི་མཐུས་རྩ་མདུད་གཞན་ཐམས་ཅད་འགྲོལ་བར་བསྟན་ནོ། །རྒྱུད་འདིར་སྙིང་ག་ལ་རྩ་མདུད་བཤད་པ་མ་གཏོགས་པ་གཞན་རྣམས་དེ་བཞིན་དུ་མི་གསལ་ཡང། དེ་དག་ལ་རྩ་མདུད་མི་བཞེད་པ་མིན་
ཏེ། གསང་བའི་པདྨ་ཡི། ཁ་སྦྱར་བ་ནི་བྱེ་ནས་ཀྱང། །ཞེས་གསུངས་པའི་ཁ་སྦྱོར་ནི་རྩ་མདུད་ཡིན་ལ། ཀྱང་གི་དོན་ནི་དེའང་བྱེ་ཞེས་པའི་དོན་ཡིན་པས། སྟེང་བལྟས་འཇིག་ཅེས་པར་ཁ་སྦྱོར་ཞིག་པ་ཡིན་པས། ལྟེ་བ་དང་གསང་གནས་ལའང་རྩ་མདུད་ཡོད་པར་
བསྟན་ནོ། །དེས་ན་འཁོར་ལོ་གཞན་ལའང་རྩ་མདུད་ཡོད་པར་དཔག་ནུས་སོ། །སྟེང་དང་འོག་ཏུ་ཁྱབ་པ་ཉིད། །སོ་སོར་ལུ་གུ་རྒྱུད་ཚུལ་དང། །རྩ་རྣམས་ཀུན་ལ་ཁྱབ་ནས་ནི། །ཞེས་སྔར་དྲངས་པ་འདིས་ཀྱང་རྩ་གསུམ་ལུ་གུ་རྒྱུད་ཀྱི་ཚུལ་དུ་སྟེང་འོག་ཏུ་ཁྱབ་པར་གསུངས་
ཏེ། ལུ་གུ་རྒྱུད་ནི་ལྕགས་སྒྲོགས་གི་རྣམ་གྲངས་ཡིན་པས་རོ་རྐྱང་གཉིས་ཀྱིས་ཨ་བ་དྷཱུ་ཏཱི་ལ་འཁྱུད་པའི་རྩ་མདུད་སྟོན་པའོ། །གཉིས་པ་ནི། དེ་ནས། རྣམ་རྟོག་མེད་པའི་རླུང་ཆེན་པོ། །སྐུ་གསུང་རྡོ་རྗེ་བཅད་ནས་ནི། །རྣམ་རྟོག་མེད་པ་བདེ་བ་སྟེར། །སྔགས་ཀྱི་དེ་ཉིད་ཀྱིས་
ནི་འཐོབ། །ཨ་བ་དྷཱུ་ཏིའི་རྒྱུན་ལ་གནས། སྨིན་དབུས་རླུང་གིས་ཕྱེ་བྱས་ནས། །དེ་ཐོབ་ཐོབ་བྱས་དགའ་བ་ནི། །རྒྱུན་དུ་འཆར་ཞིང་མི་ཟད་པ། །ཆགས་སོགས་བྲལ་ཞིང་ཞི་བ་དང། །རང་རིག་བདེ་བ་ཆེན་པོ་ཡི། །ཞེས་སྐུ་དང་གསུང་གི་རྡོ་རྗེའི་རྩ་གཉིས་ལ་རྒྱུ་བའི་
རྣམ་རྟོག་གི་རླུང་གཉིས་བཅད་ནས། མི་རྟོག་པའི་རླུང་ཆེན་པོ་དབུ་མར་ཞུགས་པས་རྣམ་རྟོག་མེད་པའི་བདེ་བ་ཆེན་པོ་སྟེར་བ་ནི། སྔགས་ཀྱི་དེ་ཁོ་ན་ཉིད་རྡོར་བཟླས་ཀྱིས་ཐོབ་པར་བྱེད་པར་གསུངས་སོ། །སྨིན་མའི་དབུས་ཀྱི་རླུང་གི་འཁོར་ལོའི་རྩ་མདུད་དབུ་མར་

[075A]༄༅། །ཞུགས་པའི་རླུང་གིས་ཕྱེ་ནས་ཨ་བ་དྷཱུ་ཏཱི་གཅིག་པུའི་རྒྱུན་ཏེ་ལམ་ལ་རླུང་གནས་པར་འགྱུར་རོ། །དེ་ཐོབ་པ་ན་ཐོབ་པ་དེས་བྱས་པ་སྟེ་དེས་བསྐྱེད་པའི་དགའ་བ་འམ་བདེ་བ་ཆེན་པོ་ནི་རྒྱུན་དུ་འཆར་ཞིང་མི་ཟད་པ་འབྱུང་ཞེས་པས་བདེ་བ་སྐྱེས་པ་དེ་
བརྟན་པར་གསུངས་སོ། །ཆགས་སོགས་ནི་རྒྱུད་འདིའི་ལེའུ་གསུམ་པར་བཤད་པའི་དུག་གསུམ་ལ་སོགས་པའི་རྟོག་པ་བརྒྱ་རྩ་བརྒྱད་དེ། དེ་རྣམས་ཞི་བ་དང་རྣལ་འབྱོར་པ་རང་གིས་རིག་གི་གཞན་གྱིས་མི་རིག་པའི་བདེ་བ་ཆེན་པོ་ལྷན་ཅིག་སྐྱེས་པའི་དགའ་
བ་འཆར་རོ། །རྡོར་བཟླས་ཀྱིས་རླུང་དབུ་མར་བཅུག་པས་བདེ་བ་ཆེན་པོ་སྐྱེ་བའི་བདེ་བ་ནི། སྤྱི་བོའི་བྱང་ཆུབ་ཀྱི་སེམས་ཞུ་བའི་བདེ་བ་ཡིན་ལ། དེ་འཇུ་བ་ལ་ལྟེ་བའི་གཏུམ་མོའི་མི་འབར་དགོས་པས་རླུང་དབུ་མར་ཞུགས་པས་མེ་སྦོར་ལུགས་ཇི་ལྟར་ཡིན་
སྙམ་ན། འདི་ནི་གནད་ཤིན་ཏུ་ཆེ་སྟེ། འདི་མ་ཤེས་ན་རྡོར་བཟླས་ཀྱིས་དགའ་བ་བཞི་ཞེས་པ་འམ་སྟོང་པ་བཞིའི་ཡེ་ཤེས་བསྐྱེད་ཚུལ་མི་ཤེས་པས། རྡོར་བཟླས་ཀྱིས་སེམས་དབེན་གྱི་ཡེ་ཤེས་བསྐྱེད་པའི་གོ་རིམ་ལ་ངེས་པ་མི་རྙེད་དོ། །དེའི་ཕྱིར་
ཐོག་མར་རྡོར་བཟླས་ཀྱིས་གཏུམ་མོ་སྦོར་བ་དང་དེས་ཀུན་རྟོག་ཐམས་ཅད་འཇོམས་པར་བཤད་པ་ནི། རྡོར་ཕྲེང་ལས། གང་ཕྱིར་མཁའ་འགྲོ་རྣམས་སྡུད་པ། །དེ་ཕྱིར་བསྡུས་པའི་མཁའ་འགྲོར་བརྗོད། །ལྟེ་བའི་དབུས་ན་རྟག་བཞུགས་པ། །ཉི་མ་
སྟོང་དང་མཚུངས་པའོ། །ཡེ་ཤེས་ཆེན་པོའི་མེ་འབྱུང་བས། །ཀུན་རྟོག་ཐམས་ཅད་འཇོམས་པར་བྱེད། །འཆར་བས་ཕུང་པོའི་རྣམ་རྟོག་ནི། །བསྲེག་བྱས་བར་ཆད་མེད་པའི་ལུས། །དེ་རྗེས་ཁམས་ཀྱི་རྣམ་རྟོག་ནི། །བསྡུས་ནས་སླར་ཡང་རང་

[075B] །གཟུང་དང་འཛིན་པའི་རྣམ་རྟོག་ནི། །དེ་རྗེས་དེ་ན་སླར་ཡང་སྡུད། །དེ་ལྟར་གང་ལ་ཕྱེ་ལེབ་བཞིན། །འཆིང་བ་ཐམས་ཅད་སྲེག་པར་བྱེད། །རླུང་གི་དེ་ཉིད་མངོན་སྦྱོར་བས། །སྔགས་ཀྱི་དེ་ཉིད་རིག་པ་ཡིས། །རྣམ་པར་རྟོག་པ་ཙམ་ཡང་ནི། །བསྲེག་
པ་ཙམ་དུ་ཐེ་ཚོམ་མེད། །ཅེས་གསུངས་པ་ལྟར་རོ། །དེ་ལ་རྐང་པ་དང་པོ་བཞིས་ལྟེ་བ་ན་གནས་པའི་གཏུམ་མོའི་ངོ་བོ་བསྟན་ཏོ། །དེ་ནས་གཉིས་ཀྱིས་དེ་འབར་བས་རྣམ་རྟོག་འཇོམས་པ་སྦྱོར་བསྟན་ལ། དེ་ནས་གཉིས་དང་བྱེད་དང་གཉིས་དང་ཕྱེད་གསུམ་གྱིས་
རིམ་པ་བཞིན་དུ་ཕུང་པོ་དང་ཁམས་དང་གཟུང་འཛིན་གྱི་རྣམ་རྟོག་སྡུད་པར་གསུངས་སོ། །བར་ཆད་མེད་པ་ནི་ཡང་དང་ཡང་དུའམ་རྒྱུན་དུའི་དོན་ཡིན་ལ་ལུས་ནི་ལུས་ལ་བསྲེགས་ཞེས་པའོ། །འགྲེལ་པས་ཕུང་པོ་ནི་སངས་རྒྱས་ལྔའི་ས་བོན་དང། ཁམས་ནི་
ཡུམ་བཞིའི་ས་བོན་དང། གཟུང་འཛིན་ནི་སྤྲུལ་པ་དང་ལོངས་སྤྱོད་ཀྱི་འཁོར་ལོར་གནས་པའི་རྣམ་རྟོག་གམ། ཡང་ན་རྩ་གཡོན་པ་དང་གཡས་པ་ལ་བཀོད་པའི་ཡི་གེའོ། །ཞེས་འཆད་དོ། །དེ་ལྟར་ཞེས་པ་གཉིས་ནི་རྣམ་རྟོག་བསྲེག་པའི་དཔེ་དོན་སྦྱོར་བའོ། །
དེ་ནས་གཉིས་ཀྱིས་ནི་གཏུམ་མོ་སྤར་ནས་རྣམ་རྟོག་བསྲེག་པ་རླུང་གི་དེ་ཉིད་ལྡང་འཇུག་གནས་པ་དང། སྔགས་ཀྱི་དེ་ཉིད་ཡི་གེ་གསུམ་སྦྱོར་བ་རིག་པ་ཡིས་བྱེད་པར་བཤད་དེ། དེས་ནི་རྣམ་རྟོག་ཕྲ་བ་ཡང་སྲེག་པར་ཐེ་ཚོམ་མེད་པར་གསུངས་སོ། །འགྲེལ་
བར་སྔགས་ཀྱི་གཟུགས་ཀྱི་རིམ་པ་ཡིས། ཞེས་བཏོན་ནས་བསྐྱེད་རིམ་སྒོམ་པ་སྔོན་དུ་འགྲོ་བ་ལ་བཤད་དེ། རྒྱ་གར་གྱི་དཔེ་ལ་མི་འདྲ་བ་མང་པོ་ཡོད་པར་མངོན་ཡང། འགྱུར་སྔ་མ་ལྟར་ལེགས་སོ། །ཡང་དེ་ཉིད་ལས། རླུང་གི་དེ་ཉིད་ཡང་དག་བརྟེན་
[076A]༄༅། །ཡི་གེ་ཧཱུཾ་གིས་བསྐུལ་ནས་ནི། །མེ་ཡི་འཁོར་ལོར་རབ་སད་བྱེད། ཅེས་རླུང་གི་དེ་ཁོ་ན་ཉིད་ལ་བརྟེན་པའི་སྔགས་ཀྱི་དེ་ཁོ་ན་ཉིད་ཀྱིས་བསྐུལ་ནས་མེའི་འཁོར་ལོ་སྟེ་གཏུམ་མོ་རབ་ཏུ་སད་པར་བྱེད་པར་གསུངས་ཏེ། ཧཱུཾ་ཡིག་ནི་མཚོན་པ་
ཙམ་མོ། །སྤྱིར་ལྟེ་བའི་གཏུམ་མོ་སྦར་ནས་བྱང་སེམས་བཞུས་པའི་མཐུས་རྣམ་རྟོག་སྤོང་བར་བྱེད་པ་ལ། ལུས་ལ་གནད་དུ་བསྣུན་པའི་རྫོགས་རིམ་ཁུངས་ཐུབ་ཐམས་ཅད་མཐུན་ཡང། གཏུམ་མོ་སྦོར་ལུགས་ལ་མི་འདྲ་བ་མང་པོ་གསུངས་ཏེ། ཁ་ཅིག་
ལས་འབར་འཛག་གི་དམིགས་པ་བསྒོམས་ནས་བྱེད། ཁ་ཅིག་ལས་བུམ་པ་ཅན་བསྒོམས་ནས་བྱེད། ཁ་ཅིག་ལས་ལུས་ཀྱི་གནད་རྣམས་སུ་ཡི་གེ་དང་ཐིག་ལེ་བསྒོམས་ནས་བྱེད་པ་སོགས་བཤད་པའི་གནད་ཀྱིས། རྒྱུད་སོ་སོ་དང་དེའི་དགོངས་
འགྲེལ་སོ་སོས་གང་རྩལ་དུ་བཏོན་ནས་འཆད་པ་མི་འདྲ་བ་མང་པོ་ཡོད་པ་ལས། མགོན་པོ་ཀླུ་སྒྲུབ་ཀྱིས་གཞན་རྣམས་མ་བཤད་པར་རླུང་གི་རྣལ་འབྱོར་རྡོ་རྗེའི་བཟླས་པ་ཉིད་ལ་རྩལ་དུ་བཏོན་ནས་འཆད་པས་འདི་ཉིད་ཀྱིས་གཏུམ་མོ་སྦར་ནས་བྱང་
སེམས་བཞུས་ཏེ་དགའ་བ་བཞི་དང་སྟོང་པ་བཞི་ཞེས་བཤད་པའི་ཡེ་ཤེས་རྣམས་བསྐྱེད་ནས་འོད་གསལ་དུ་འཇུག་ཚུལ་སྟོན་པ་ཡིན་ནོ། །དེས་ན་གདམས་ངག་དེར་དངོས་སུ་འབར་འཛག་གི་དམིགས་པ་མ་བཤད་ཀྱང་མཐར་གཏུམ་མོ་འབར་ནས་
བྱང་སེམས་བཞུ་བ་ལ་འཇུག་པ་ཡིན་པས། འབར་འཛག་གི་དམིགས་པ་ཡོད་པ་རྣམས་ཀྱི་ལྟར་ན་གཏུམ་མོ་ལམ་དུ་བྱེད་ལ། མ་བཤད་པ་རྣམས་ཀྱི་ལྟར་ན་གཏུམ་མོ་ལམ་དུ་བྱེད་པ་མིན་ནོ་སྙམ་དུ་མི་བཟུང་སྟེ། བདེ་བ་ཆེན་པོའི་ཡེ་ཤེས་བསྐྱེད་

[076B] དེའི་བདེ་བ་ནི་བྱང་སེམས་ཞུ་བའི་བདེ་བ་ཡིན་ལ། དེ་ཞུ་བ་ནི་གཏུམ་མོ་འབར་བ་ཁོ་ནས་སྒྲུབ་པའི་ཕྱིར་རོ། །ད་ནི་གཏུམ་མོའི་མེ་གང་གིས་སྦོར་བར་བཤད་པར་བྱ་སྟེ། སཾ་བཧུ་ཊ་དང་རྡོ་རྗེ་
མཁའ་འགྲོ་ལས། ལས་ཀྱི་རླུང་གིས་བསྐུལ་བ་ཡིས། །ལྟེ་བའི་དཀྱིལ་འཁོར་དུ་ནི་འབར། །ཞེས་རླུང་གིས་གཏུམ་མོ་སྦོར་བར་གསུངས་སོ། །དེ་ཡང་ཞལ་ལུང་ལས། གསང་གནས་ཀྱི་རླུང་གཡོས་པས་མེ་སྦོར་བར་གསུངས་སོ། །གཏུམ་མོ་ཐོག་མར་
འབར་བའི་གནས་ནི་ལྟེ་བར་ཨ་ཐུང་དང། སུམ་མདོར་གནས་པའི་ཀྵ་ཡིག་ཚངས་པའི་མེར་གསུངས་པས་དེ་ནས་འབར་བ་ཡིན་གྱི་གནས་གཞན་ནས་མིན་པས་གསང་གནས་ཀྱི་རླུང་གིས་སྦོར་བར་བཤད་དོ། །དེ་ཡང་དབུ་མ་ནས་རྒྱུ་བ་གཅིག་ཡིན་ཏེ་
རྡོར་ཕྲེང་ལས། དབུས་སུ་རླུང་རྒྱུ་བ། མེ་སད་བྱེད་པར་ཤེས་པར་བྱ། ཞེས་དབུ་མ་ནས་རྒྱུ་བའི་རླུང་གིས་གཏུམ་མོའི་མེ་སད་པར་བྱེད་པར་གསུངས་སོ། །ལས་ཀྱི་རླུང་གིས་བསྐུལ་བ་ཡིས། །ཞེས་པའི་དོན་མན་སྙེར་ལས་ཀྱིས་བསྐུལ་བའི་རླུང་གིས་
ཞེས་པར་བཀྲལ་ཞིང། བསྐུལ་བའི་ལས་ཀྱང་དབང་པོ་གཉིས་སྦྱོར་བའི་བྱ་བའི་ལས་དང། བསྒོམ་པའི་བྱ་བའི་ལས་གཉིས་ལ་བཤད་པ་ལྟར་ལེགས་སོ། །དེ་ལ་དབང་པོ་གཉིས་སྦྱོར་གྱི་ལས་ཀྱིས་མེ་སད་བྱེད་ཀྱི་རླུང་བསྐུལ་ལུགས་དང་
དེས་སྦར་བའི་མེས་རྩ་གནས་ནས་ཁམས་བཞུ་ཚུལ་དང། དེ་ལ་བརྟེན་ནས་བདེ་བ་སྐྱེ་ལུགས་ནི་རྡོར་ཕྲེང་ལས་འདུས་པ་ཞེས་པའི་ཚིག་གི་དོན་གསུངས་པའི་གནས་ནས། དཔའ་བོ་རྣལ་འབྱོར་མ་སྦྱོར་བ། །གང་ཚེ་གསང་བའི་རྩེ་གཉིས་ནི། །ཡང་

[077A]༄༅། །དག་སྦྱར་བས་རེག་གྱུར་པ། །དེ་ཚེ་ནམ་མཁར་རྣམ་རྒྱས་ཉིད། །ནམ་མཁའ་ལས་ནི་སྐྱེས་པའི་རླུང། །དེ་ཡིས་མེ་ནི་རབ་ཏུ་འབར། །རྩ་ནི་སྟོང་ཕྲག་བདུན་ཅུ་གཉིས། །རྩ་རྣམས་རབ་སད་མེ་དེ་ཡིས། །བདེ་བ་ཀུན་གྱི་གོ་འཕང་མཆོག་བདེ་བ་ཆེན་པོ་བྱང་ཆུབ་
སེམས། །རྣམ་པར་ཞུ་ནས་རྩར་གནས་པ། །རྡོར་གསུམ་རང་བཞིན་གཅིག་གྱུར་ཕྱིར། །ཁམས་རྣམས་རོ་གཅིག་གྱུར་བ་དང། །ཕུང་པོ་རྣམས་ནི་ཡོངས་ཟད་དང། །ངལ་བསོ་བ་ལས་རླུང་རྣམས་ནི། །དགའ་བ་རྣམས་ནི་ཡང་དག་སྐྱེ། །ཞེས་གསུངས་སོ། །དེ་ལ་
ཡབ་ཀྱི་གསང་གནས་ཀྱི་རྩ་ཨ་བ་དྷཱུ་ཏཱིའི་མར་སྣ་དང། ཡུམ་གྱི་གསང་གནས་ཀྱི་རྩ་མཁའ་འགྲོ་གདོང་གི་མར་སྣ་གཉིས་ཕྲད་པའི་ཚེ། རྩ་དེ་གཉིས་ཀྱི་ཁོང་སྟོང་གི་ནམ་མཁའ་རྒྱས་པར་འགྱུར་རོ། །རྩ་སྦུབས་ཀྱི་ནམ་མཁའ་རྒྱས་པ་དེ་ལས་ནི་དེའི་ནང་དུ་རླུང་
གསར་དུ་སྐྱེ་བར་འགྱུར་ཏེ། དེ་ནི་མེ་སད་བྱེད་ཀྱི་རླུང་དབང་པོ་གཉིས་སྦྱོར་གྱི་བྱ་བས་བསྐུལ་བ་སྟེ་ལྷག་མ་ནི་གོ་སླའོ། །འགྲེལ་པས། རྣལ་འབྱོར་མའི་ལྟེ་བའི་དབུས་ཀྱི་ཨ་ཡིག་གི་དབྱུག་པ་བཅག་པས་དེའི་ནམ་མཁའ་རྒྱས་པ་ལ་འཆད་དོ། དོན་དུ་མ་མཐོང་
ངོ། །འོ་ན་ལས་དང་པོས་བསྐུལ་ཚུལ་དེ་ལྟ་ཡིན་ན། བསྒོམས་པའི་ལས་ཀྱིས་བསྐུལ་ཚུལ་ཇི་ལྟར་ཞེ་ན། རྡོར་བཟླས་ལ་སོགས་པའི་རླུང་བསྒོམ་པ་ལ་སོགས་པའི་བྱ་བས་ཀྱང་ཨ་བ་དྷཱུ་ཏཱིའི་ནང་དུ་རླུང་ཞུགས་པར་བྱས་པས་རྩ་དེའི་ནམ་མཁའ་རྒྱས་པར་
འགྱུར་ལ། དེ་ལས་མེ་སད་བྱེད་ཀྱི་རླུང་སྐྱེ་ཞིང་དེས་ནི་མེ་སྦོར་ལ་དེས་ཀྱང་ཁམས་ཞུ་བར་བྱེད་དོ། །འདི་ལ་གཞུང་གཞན་ལས་མེ་གཏུམ་མོ་འབར་བས་ཁམས་ཞུ་བ་ལ་བརྟེན་ནས་དགའ་བ་བཞི་སྐྱེ་བའི་རིམ་པའི་སྒོ་ནས་ལྷན་སྐྱེས་ལེགས་པར་ངོས་

[077B] དེ་ཉིད་ཀྱི་རྒྱུན་སྐྱོང་བ་ཉིད་ཀྱིས་ལམ་བགྲོད་པ་ཙམ་ཞིག་འཆད་ལ། འཕགས་པ་ཡབ་སྲས་ཀྱི་གཞུང་ལས་ནི་གཏུམ་མོ་འབར་བ་ལ་བརྟེན་ནས་བྱང་སེམས་བཞུས་པའི་མཐུས་ས་ཆུ་ལ་ཐིམ་པ་ལ་སོགས་པའི་ཐིམ་རིམ་གྱི་སྒོ་ནས་
སྟོང་པ་གསུམ་གྱི་ཡེ་ཤེས་བསྐྱེད་ནས་འོད་གསལ་དུ་འཇུག་ཚུལ་གཙོ་བོ་འཆད་པས། སྟོན་ཚུལ་ཅུང་མི་འདྲ་སྟེ། འདིའི་རྒྱུ་མཚན་གནད་ཆེ་བས་ལེགས་པར་ཤེས་པར་བྱའོ། །གསུམ་པ་ནི། རྒྱུད་རྡོར་ཕྲེང་ལས། འདིར་ནི་རྒྱུ་མཚན་བཤད་པར་བྱ།།
སྔགས་གྲབ་པ་ཡི་རྣལ་འབྱོར་པས། །འདར་དང་རྡུལ་དང་བ་སྤུ་ལངས། །རྟག་ཏུ་དགའ་བའི་བསམ་པ་དང། །གདོང་ནི་ཟངས་མདོག་ཡིད་དུ་འོང། །ཀུན་གྱིས་མཐོང་ན་དགའ་བ་དང། །གྲང་ལྷག་ཚད་པ་ལ་སོགས་དང། །འཇིག་རྟེན་ཆོས་དང་དེ་བཞིན་
གཞན། །རྣལ་འབྱོར་སྔགས་ཀྱི་དེ་ཉིད་ནི། །གནོད་པ་ཉིད་དུ་མི་འགྱུར་རོ། ཞེས་སོ། །སྔར་རང་རིག་བདེ་བ་ཆེན་པོ་ཡི། ཞེས་བཤད་པ་དེའི་རྒྱུ་མཚན་ཏེ་རྟགས་འདིར་ནི་བཤད་པར་བྱ་ཞེས་བྱའོ། །སྔགས་གྲུབ་པ་ནི་རྡོར་བཟླས་མཐར་ཕྱིན་པའོ། །གདོར་ནི་
བྱད་བཞིན་ནོ། །ཟངས་མདོག་ནི་ཟངས་དང་འདྲ་བར་འབར་བའོ། །གྲང་བ་དང་ལྷག་པར་ཚ་བ་ལ་སོགས་པ་དང། འཇིག་རྟེན་ཆོས་བརྒྱད་དང། དེ་ལས་གཞན་པའི་རྗེས་སུ་ཆགས་པ་དང་ཁོང་ཁྲོ་བའི་རྒྱུ་རྣམས་ཀྱིས་ཀྱང་སྔགས་ཀྱི་དེ་ཉིད་བསྒོམ་པ་ལ་
གནོད་པར་མི་འགྱུར་རོ། །འདི་ནི་སྤྱོད་བསྡུས་ལས་ཀྱང་རྒྱས་པར་གསུངས་སོ། །གཉིས་པ་ནི། རླུང་དགུ་བརྒྱ་རེ་ལ་ལྷ་མོ་བཞིའི་རླུང་གི་སྦྱོར་བ་བཞིར་བྱེད་པའི་ནང་གི་བདག་ཉིད་ཀྱི་དུས་འདི་ཉིད་གསལ་བར་བྱེད་པ་ནི་འདུས་པའི་རྒྱུད་ཕྱི་མར་གསུངས་

[078A]༄༅། །སོ་ཞེས་བྱའོ། །ཇི་ལྟར་ཞེ་ན། རིག་པ་རིག་མ་གཉིས་རྣམ་གྲངས་པར་མང་དུ་བཤད་པས་རིག་པ་སྟེ་ཤེས་རབ་ལྷ་མོའི་ཆོ་ག་སྟེ་རླུང་གི་སྦྱོར་བ་འདི་ཡིས་ནི་ཐུན་ཏེ་མེ་ལ་སོགས་པའི་དཀྱིལ་འཁོར་བཞིར་རབ་ཏུ་སྦྱོར་བ་ལས། སྔགས་
ཏེ་རྡོར་བཟླས་ཀྱི་ཡན་ལག་མ་ཉམས་པའི་ངང་ནས་སྔགས་ཏེ་བཟླས་པར་བྱའོ། །བཟླས་ཚུལ་ནི་ཡི་གེ་གསུམ་གྱི་གྲངས་ཀྱི་རླུང་གསུམ་མཚོན་པར་བྱ་བ་སྟེ་དེའི་ངོ་བོར་ཤེས་པར་བྱས་ལ་བཟླའོ། །ལཀྵྨཱིས། སྟོང་པ་བཞི་གང་གིས་རིག་པར་འགྱུར་བ་
ནི་རིག་པ་སྟེ་གོས་དཀར་མོ་ལ་སོགས་པའོ། །དེ་རྣམས་གང་དུ་སྦྱོར་བ་ནི་དེའི་ཆོ་ག་སྟེ་དཀྱིལ་འཁོར་བཞིའོ། །དེ་རྣམས་ཀྱི་འཇུག་པ་ལ་སོགས་པའི་རིམ་པས་སྔགས་ཡི་གེ་གསུམ་བཟླ་བར་བྱའོ། །དེ་བཞིན་དུ་ཐུན་མཚམས་བཞི་ན་དཀྱིལ་འཁོར་
བཞི་ཁོ་ན་སྟེ། དེ་རྣམས་ཀྱི་སྦྱོར་བ་ནི་སྣ་གཡས་པ་ལ་སོགས་པའི་དབྱེ་བས་འོད་ཟེར་འབྱུང་བའི་རིམ་པ་སྟེ་དེ་ལའོ། །ཡང་ན་ཐུན་མཚམས་བཞི་ནི་ཉིན་མཚན་གྱི་ནང་གི་དུས་ཀྱི་རིམ་པ་ལའོ། །ཇི་ལྟར་བཟླས་ན་མཚོན་བྱ་མཚོན་བྱེད་གྲངས་རྣམས་
གྱིས། །ཞེས་ཏེ་མཚོན་པར་བྱ་བ་ནི་ཁ་དོག་དམར་པོ་ལ་སོགས་པའི་འོད་ཟེར་རོ། །མཚོན་པར་བྱེད་པ་ནི་འཇུག་པ་ལ་སོགས་པའོ། །གྲངས་ནི་ཉིས་བརྒྱ་ཉེར་ལྔ་སོགས་སོ། །ཞེས་འཆད་དོ། །ཚིགས་བཅད་འདི་ད་ལྟ་འགྱུར་བའི་རྒྱུད་ཕྱི་མ་ལ་མི་
སྣང་ཞིང། ནཱ་རོ་པས་ཀྱང་དེའི་འགྲེལ་པར་མ་བཤད་ཀྱང། རྒྱུད་ལ་ཆད་པར་གསལ་ལོ། །གསུམ་པ་ནི། རྡོར་བཟླས་བསྒོམ་པའི་རྣལ་འབྱོར་པས་རྡོ་རྗེ་བཟླས་པ་བར་ཆད་ཅན་ཏེ་བར་ཆད་དུ་གྱུར་པའི་ཕྱི་རོལ་ངག་དང་ཡིད་ཀྱི་བཟླས་པར་སྤང་བར་བྱའོ།།

[078B] སྔགས་ཀྱི་བཟླས་པ་ནི་རྡོ་རྗེ་ཅན་མངོན་དུ་བྱ་བའི་ཕྱིར་ཡིན་ལ། གལ་ཏེ་རྣལ་འབྱོར་པ་དེ་ཉིད་རྡོ་རྗེ་ཅན་གྱི་བདག་ཉིད་དུ་གྱུར་ན་རྡོ་རྗེའི་བཟླས་པའི་རང་བཞིན་གྱི་རྣལ་འབྱོར་པ་དེས་ཇི་ལྟར་ཟློས་པ་སྟེ་བཟླ་བར་བྱ་བ་མ་ཡིན་
ནོ། །བསྐྱེད་རིམ་པས་སྤངས་ན་ནི་དམ་ཚིག་ཉམས་པར་འགྱུར་རོ། །དེའི་དཔེ་བསྟན་པ་ནི། གླང་པོ་ཆེ་སྟོར་བ་འཚོལ་བ་པོས་གླང་པོ་དེ་རྙེད་ན་དེའི་རྗེས་མི་འཚོལ་ལོ། །དེ་བཞིན་དུ་སྔགས་ཀྱི་ལུས་རྡོ་རྗེ་འཆང་ཆེན་པོར་གྱུར་པ་དེ་ཡིས། གཞན་དག་
གི་བཟླས་པ་སོགས་འཚོལ་བར་བྱེད་པ་མ་ཡིན་ནོ་ཞེས་འཆད་དོ། །འདི་ལྟར་རྟོགས་ཏེ་སྔགས་དོན་ནི་སྔགས་ཀྱི་དེ་ཁོ་ན་ཉིད་དེ། དེ་ཡང་བཅོམ་ལྡན་འདས་རྡོ་རྗེ་ཅན་ཏེ་རྡོ་རྗེ་འཆང་གི་སྐུ་གསུང་ཐུགས་རྡོ་རྗེའི་བདག་ཉིད་ཡི་གེ་གསུམ་རླུང་གསུམ་གྱི་ངོ་
བོར་ཟློས་པའོ། །དེ་རྙེད་ནས་ཕྱི་རོལ་གྱི་སྔགས་ཇི་ལྟར་ཟློ་བ་རིགས་ཏེ་མི་རིགས་སོ། །དེའི་དཔེ་ནི། གླང་པོ་ཞེས་པ་གཉིས་སོ། །དེ་དང་དོན་སྦྱོར་བ་ནི་སྔར་བཤད་པའི་སྔགས་ཀྱི་ལུས་རང་ཉིད་ལ་མངོན་དུ་གྱུར་ནས་ཡོད་པ་དེ་བཞག་ནས་གཞན་དག་གི་
བཟླས་པ་སོགས་ཚོལ་བར་བྱེད་དམ་སྟེ་མི་བྱེད་དོ། །གཞན་ཡང་རྡོ་རྗེ་འཛིན་པ་གང་ཞིག་རླུང་གི་སྦྱོར་བ་སྟེ་རྣལ་འབྱོར་གསུམ་ཤེས་པ་དང་ལྡན་པའི་མིས་ནི། ལྷ་སྤྱན་དྲང་བ་སྟེ་བོད་པ་དང། ལས་སྒྲུབ་པ་ལ་གཤེགས་སུ་གསོལ་བ་སྟེ་བསྐུལ་བ་དང་
དེ་བཞིན་དུ་རང་གནས་སུ་བཞུགས་སུ་གསོལ་བ་བྱེད་པ་ཡང་བཟླས་པ་འདིས་འགྲུབ་སྟེ། རླུང་ནང་དུ་འཇུག་པ་ཡིས་ནི་སྤྱན་དྲང་བ་དང། མྱུར་བ་སྟེ་ཕྱིར་ལྡང་བ་ཡིས་ནི་གཤེགས་སུ་གསོལ་བ་དང། ལྡང་འཇུག་གཉིས་ཀ་མིན་པ་ནང་དུ་གནས་པ་

[079A]༄༅། །ཡིས་བཞུགས་སུ་གསོལ་བར་བྱེད་པའི་ཕྱིར་རོ། །དབུགས་མེད་དངོས་གྲུབ་བླ་མེད་པའོ། །ཞེས་པ་འདོན་པ་ལྟར་ན་ལཀྵྨཱིས་འབྱུང་འཇུག་གི་དབུགས་ལ་སོགས་པ་དང་བྲལ་བའི་མ་ནིང་གིས་བཟླས་པས་དངོས་གྲུབ་མཆོག་འགྲུབ་པར་བཤད་
ལ། སྣ་ཚོགས་གནས་པས་དངོས་གྲུབ་མཆོག་ཅེས་པ་ལྟར་ན་འབྱུང་འཇུག་སྣ་ཚོགས་པ་དེ་ཉེ་བར་གནས་ནང་དུ་གནས་ན་དངོས་གྲུབ་མཆོག་འགྲུབ་བོ་ཞེས་བྱའོ། །འབྱུང་བ་ནི་རླུང་ཕྱིར་ལྡང་བའོ། །རྣམ་སྡུད་ནི་ནང་དུ་རྡུབ་པའོ། །གཉིས་ཀ་མིན་པ་ནི་
གནས་པའོ། །སྔགས་སྦྱོར་བ་ནི་རླུང་ཡི་གེ་གསུམ་གྱི་ངོ་བོར་ཟླ་བའོ། །རྣམ་པར་བརྗོད་ཅེས་པ་ལ་རླུང་ཞེས་ཁྱད་པར་སྤྲོས་པ་ནི་གསང་བར་བྱ་བའི་དོན་ནོ། །རླུང་སྔགས་སྦྱོར་ཚུལ་ཇི་ལྟར་ཞེ་ན། དེས་ན་རྣལ་འབྱོར་གྱི་དབང་ཕྱུག་རྫོགས་རིམ་པའི་གསང་
བ་སྟེ་ནང་གི་ཡི་གེ་གསུམ་རླུང་དང་སྦྱོར་བ་བཤད་པར་བྱའོ་ཞེས་སྦྱར་རོ། །དེའང་རྡོ་རྗེ་འཆང་སྒྲུབ་པའི་ཐབས་ཀྱི་དམ་པ་སྟེ་མཆོག་རྣལ་འབྱོར་ཏིང་ངེ་འཛིན་གྱི་འབྲས་བུ་དངོས་གྲུབ་སྟེར་བའོ། །དེ་ཉིད་བཤད་པ་ནི་སྔགས་གང་ཞིག་ཡིད་ལ་བསམས་པ་
ཙམ་གྱིས་ནི་སྔགས་ཟློ་བའི་རྣལ་འབྱོར་ཅན་དེ་རྣལ་འབྱོར་པ་ལ་མཆོག་སྟེར་བར་འགྱུར་བའོ། །ཙམ་གྱི་སྒྲས་ཕྱིའི་ཡི་གེ་ལ་བལྟོས་པ་གཅོད་དོ། །སྔགས་ཕལ་ཆེ་བའི་དང་པོར་སྦྱོར་བས་ན་དང་པོའི་ཡི་གེ་ནི་ཨོཾ་མོ། །དེའི་སྦྱོར་བ་ནི་རྣལ་འབྱོར་གྱིས་
རྟག་ཏུ་དབུགས་ནི་རྔུབ་པར་བྱ་ཞེས་གསུངས་ཏེ། དབུགས་རྔུབ་པ་ན་ཨོཾ་ཡིག་གི་གདངས་ཀྱིས་རྡུབ་པའོ། །ཀཱ་ལིའི་སྡེ་ཚན་བརྒྱད་པ་ནི་ཤ་ཥ་ས་ཧའོ། །དེའི་མཐའ་ནི་ཧའོ། །ཡི་གེ་ཨུ་ནི་ཐིག་ལེར་བཅས་པ་ས་ཧ་དེ་དང་ལྡན་པར་བྱས་པས་ཧཱུཾ་ངོ། །

[079B] །དེ་ལྟ་བུ་འདི་ནི་ཅི་དགའ་བའི་བཟླས་པ་སྟེ་ལྷུན་གྱིས་གྲུབ་པའི་བཟླས་པར་བཤད་དེ་དེ་གཉིས་ཀྱིས་རླུང་གནས་པ་ཨཱི་རང་བཞིན་དུ་བྱེད་པའང་མཚོན་ནོ། །འདི་ལ་ལཀྵྨཱིས། གསང་བའི་ཡི་གེ་གང་
ཞིག་མགྲིན་པ་དང། སྙིང་ག་དང་ལྟེ་བ་དང་གསང་གནས་སུ་བསམས་པ་སྟེ་དྲན་པ་ཙམ་གྱིས་རྣལ་འབྱོར་པ་རྣམས་ཀྱིས། སེམས་ཅན་ལ་མཆོག་སྟེ་འདོད་པའི་དོན་སྟེར་བར་འགྱུར་རོ། །དེ་བཤད་པ་ནི་ལྟེ་བར་རྩིབས་བརྒྱད་པའི་ཆོས་ཀྱི་འཁོར་ལོའི་
དབུས་སུ་མར་མེ་ལྟར་འབར་བའི་ཡི་གེ་དབྱངས་ཀྱི་དང་པོ་ཨཱི་སྦྱོར་བ་སྟེ། དེ་ལ་རྩེ་གཅིག་པའི་ཏིང་ངེ་འཛིན་གྱིས་དབུགས་ཏེ་དབྱངས་གསལ་གྱི་རང་བཞིན་གྱི་སངས་རྒྱས་རྣམས་སྡུད་པའི་ཡི་གེ་གསུམ་རྟག་ཏུ་སྤྲོ་བར་བྱའོ། །རྟག་ཏུ་དབུགས་ནི་སྤྲོས་
པ་ཡིས། །ཞེས་འདོན་ནོ། །སྔགས་རྣམས་ཀྱི་རང་བཞིན་ནི་འོད་གསལ་གྱི་ཨ་ཡིག་དེ་ལས་འབྱུང་ཞིང་དེར་ཐིམ་པ་སྟེ་ནམ་མཁའ་ལ་སྤྲིན་བཞིན་ནོ། །དེ་ལས་མེ་སྟག་གི་ཚུལ་དུ་ཡི་གེ་གསུམ་བྱུང་སྟེ་སྐུ་དང་གསུང་གཉིས་ཐུགས་ལ་བསྡུས་ནས་གསང་
བའི་ཡི་གེ་དཀྱིལ་འཁོར་བཞི་ལ་མོས་པར་བྱའོ། །དེ་ལ་ཧ་མགོ་མེད་ནི་སྙིང་ག་དང། མགོ་བོ་ནི་མགྲིན་པ་དང། སྒྲ་ནི་ཨུ་སྟེ་ལྟེ་བ་དང། སྒྲའི་མཐའ་ནི་ཐིག་ལེ་གསང་བའི་པདྨ་གནས་སོ། །དེའི་དང་པོ་ནི་རླུང་ལྡང་བ་དང། གཉིས་པ་ནི་རླུང་གནས་པ་དང།།
གསུམ་པ་ནི་རླུང་ནང་དུ་འཇུག་པ་དང། བཞི་པ་ནི་དེ་ཐམས་ཅད་བསྡུས་པ་དབུགས་དང་བྲལ་བ་བསྟན་ཏེ། གསང་བའི་ཡི་གེ་གཅིག་པུས་ལྡང་བ་སོགས་དང། འོད་གསལ་གྱི་བར་གྱི་ཏིང་ངེ་འཛིན་བསྟན་ཏོ། །ལྷ་མོ་བཞིས་ཞུས་ལས། མགོ་མེད་

[080A]༄༅། །སྙིང་གའི་པདྨར་གནས། །ཁ་ཡི་པདྨར་མགོ་བོ་གནས། །ལྟེ་བའི་པདྨར་སྒྲ་གནས་ཏེ། །སྒྲ་མཐའ་གསང་བའི་པདྨ་ལའོ། །འགྲོ་དང་འོང་བར་བྱེད་པ་འདི། །ཐིག་ལེའི་རྣལ་འབྱོར་རབ་ཏུ་འཇུག་ཅེས་གསུངས་པའི་ཕྱིར་རོ། །དེ་
ཉིད་བཏུ་བ་ནི། བརྒྱད་པའི་མཐའ་ཞེས་པ་གཉིས་ཏེ། ཡི་གེ་འདི་ཉིད་ཀྱིས་འཇུག་ལྡང་གནས་པ་གསུམ་རྣལ་འབྱོར་པས་བྱེད་པ་ནི། ཅི་དགའ་བ་སྟེ་མོས་པའི་དབང་གིས་བཟླས་པར་བཤད་དེ། དེ་ལྟ་ན་ལྡང་བའི་རླུང་ཁོ་ནས་བཟླས་ཀྱི་གཞན་གཉིས་མ་
ཡིན་ནོ་ཞེ་ན། ཉིན་མཚན་གྱི་རླུང་རྣམས་རླུང་གསུམ་ལས་མི་འདའ་ལ། དེ་ལ་རྣལ་འབྱོར་པའི་མོས་པའི་དབང་གིས་ཡི་གེ་གཅིག་ལ་དམིགས་ནས་བྱེད་ན་ཡི་གེ་གཞན་མི་དགོས་ཏེ་དེའི་ཕྱིར་ཅི་དགའ་བའི་བཟླས་པར་བཤད་དོ། །ཡང་ན་ཧཱུཾ་ཡིག་
གཅིག་པུ་ལའང་ཆ་ཕྱེ་བ་ལ་དམིགས་ནས་འཇུག་པ་སོགས་བྱེད་པས་གྲངས་ལ་འགལ་པ་མེད་དོ་ཞེས་འཆད་དོ། །འདི་ལ་རྒྱ་དཔེ་ལ་རྟག་ཏུ་དབུགས་ནི་རྔུབ་པར་བྱེད། ཅེས་པ་དང། རྟག་ཏུ་དབུགས་ནི་སྤྲོ་བར་བྱེད། ཅེས་པ་གཉིས་ཀ་ཡོད་པར་སྣང་
ནའང། གཉིས་ཀ་མིན་དང་སྔགས་སྦྱོར་བ། ཞེས་གསུངས་པའི་དོན་འཆད་པར་སྣང་ལ། དེ་ནི་རྡོ་རྗེ་གསུམ་གྱི་སྔགས་དང་སྦྱོར་བར་རྣམ་གཞག་རིམ་པ་ལས་གསལ་བས། དང་པོའི་ཡི་གེ་ཨོཾ་ནི་ཀྱཻ་རྡོར་ལས་སྔགས་ཐམས་ཅད་ཀྱི་དང་པོ་དང་ཞེས་
གསུངས་པ་ལྟར་བྱས་ནས། རྟག་ཏུ་དབུགས་ནི་རྔུབ་པར་བྱེད། ཞེས་གསུངས་པ་བཞིན་དུ་བྱས་ན་ལེགས་པ་འདྲའོ། །ཉིན་ཞག་གཅིག་གི་བཟླས་པའི་གྲངས་ནི་ཁྲི་ཕྲག་གཉིས་དང་ཞེས་པ་བཞིའོ། །ལཀྵྨཱིས་གསང་བའི་དགོངས་པ་སྟེ་དགོངས་

[080B] །དེ་ལ་སྔགས་ཀྱི་སྐུ་ལ་སེམས་པ་སོགས་ཀྱི་བསམ་གཏན་དང་ཁ་ཏོན་ཏེ་ངག་གི་བཟླས་པ་མེད་མོད་ཀྱང། ཕྲ་མོའི་རྣལ་འབྱོར་
རང་བཞིན་གྱིས་གྲུབ་པའི་ཕྱིར་བཟླས་པར་བཤད་པ་ཡིན་ནོ། །ཞེས་བཤད་དོ། །ཡང་ན་གསང་བའི་ཡི་གེའི་བཟླས་པ་དེ་འདུས་པ་འདིར་གསུངས་པའི་ཕྲ་མོའི་རྣལ་འབྱོར་གྱི་དོན་ཡིན་པར་གསང་བའི་ཡི་གེའི་དགོངས་པ་ལུང་སྟོན་པའི་བཤད་རྒྱུད་
ཀྱིས་བཤད་པ་ཡིན་ནོ། །ཀློག་དང་ཁ་ཏོན་མེད་མོད་ཀྱི། ཞེས་ཀྱང་འབྱུང་བ་ལྟར་གོ་སླ་ལ། ཀློག་དང་བསམ་གཏན་ཞེས་འདོན་པ་ལྟར་ན་ཀློག་པ་ནི་ངག་ཏུ་བཏོན་པའི་བཟླས་པའོ། །བསམ་གཏན་ནི་ཡིད་ལ་སྔགས་བཟླས་པའོ། །རྡོར་བཟླས་ནི་རླུང་གི་
གདངས་ལ་དམིགས་ནས་ཡི་གེ་གསུམ་གྱི་གདངས་སུ་ཟློ་བ་ཡིན་པས་ཡི་གེ་གསུམ་ཙམ་ལ་དམིགས་ནས་ཡིད་བཟླས་བྱེད་པ་དང་མི་འདྲའོ། །འདུས་པའི་བཤད་རྒྱུད་དགོངས་པ་ལུང་སྟོན་གྱིས་རླུང་གསུམ་སྔགས་གསུམ་དང་དབྱེར་མི་ཕྱེད་པར་
བཟླ་བར་གསུངས་པ་འདི་ཉིད་ཀྱིས། རྩ་རྒྱུད་ཀྱིས་ལྷ་ཐམས་ཅད་ཀྱི་ཐུགས་རྒྱུད་བསྐུལ་ནས་ཟློས་པ་པོ་ལ་དགོངས་པར་བྱེད་པའི་སྙིང་པོ་གསུམ་གྱི་སྔགས་བསྡུས་པར་གསུངས་པ་དེ་འཆད་པར་གསུངས་པས། བཟླས་བྱའི་སྔགས་ཐམས་ཅད་ཡི་
གེ་གསུམ་དུ་འདུ་བ་དང། དེ་ཟློ་བའི་བཟླས་པའི་མཐར་ཐུག་རྡོར་བཟླས་ཡིན་པ་དང། དེའི་རྒྱུ་མཚན་གྱིས་ལྷ་ཐམས་ཅད་ཀྱི་ཐུགས་བསྐུལ་བའི་མཆོག་ཀྱང་དེ་ཉིད་དུ་ཤེས་སོ། །ལྷ་ཐམས་ཅད་ཀྱི་སྔགས་ཀྱི་བཟླས་པའི་གྲངས་རྫོགས་པར་བྱེད་
[081A]༄༅། །པ་ནི་འདི་མིན་པ་ལ་མེད་པས་སྔགས་རྣམས་ཀྱིས་ལས་འདི་དང་འདི་འགྲུབ་པར་གསུངས་པ་ཐམས་ཅད་ཀྱང་འདི་ཉིད་ཀྱིས་འགྲུབ་པ་ལ་ངེས་པ་རྙེད་པ་དགོས་སོ། །འདི་ཉིད་རྡོ་རྗེའི་བཟླས་པར་གསུངས་པས་དོན་རྟོགས་པའི་ཞེས་པ་བཞིའི་
དོན་ཀྱང་འདིར་གོ་ནུས་ལ། རྒྱུད་འདིར་རླུང་སྔགས་ཐ་དད་དུ་བཟུང་ནས་ཟློ་བ་སློང་མོ་ཟ་ཞིང་ཟློས་པར་བཤད་པ་ཡིན་པས་དེ་མི་བྱ་ཞེས་གསངས་པས་སློང་མོ་ཞེས་པ་བྮིའང་གོ་བར་ནུས་སོ། །བསྐྱེད་རིམ་ལས་འདས་པ་དང། ལུས་དབེན་ཡེ་ཤེས་ཀྱི་རང་
བཞིན་ཡིན་པས་གཟུགས་མེད་པའི་ཕྱིར་བཟླས་པ་འདིའི་རྟེན་ནི་སྒྱུ་མ་ལྟ་བུའི་ཏིང་ངེ་འཛིན་གྱིས་རང་བཞིན་གྱི་སྐུ་དང། རྡོ་རྗེ་བཟླས་པས། གཉིས་མེད་རྣམ་རྒྱལ་ནས་འཆད་པ་བཞིན་གྱི་ཆོ་གས། ཡང་དང་ཡང་དུ་བརྟེན་ཅིང་གོམས་པར་བྱས་པས་ཞི་
སོགས་ཀྱི་ལས་ཐམས་ཅད་བསྒྲུབ་པར་བྱའོ་ཞེས་ལཀྵྨཱིས་བཤད་དོ། །ཆོ་ག་ཇི་བཞིན་བརྟེན་བྱ་ཞིང། ཞེས་འདོན་ཏོ། །རྡོར་བཟླས་ཀྱི་རྟེན་ནི་ལུས་དབེན་རིགས་གཅིག་པའི་ཏིང་ངེ་འཛིན་དུ་བྱ་དགོས་ལ། དེ་ལ་བརྟེན་ནས་རྡོ་རྗེ་བཟླས་པ་འདི་ཡིས་ནི་བསྙེན་
པ་སྟེ་རྡོ་རྗེ་བཟླས་པ་སྟར་བཤད་པའི་ཆོ་ག་བཞིན་དུ་བྱས་ཏེ་ཆོས་ཐམས་ཅད་སྒྱུ་མ་ལྟ་བུར་ཤེས་པའི་ཏིང་ངེ་འཛིན་དང་ལྡན་པས་ཞི་སོགས་ཀྱི་ལས་ཐམས་ཅད་བསྒྲུབ་པར་བྱའོ་ཞེས་བཤད་དེ། དགོངས་པ་ལུང་སྟོན་ལས། མཁས་བས་སྒྱུ་མ་
མིག་འཕྲུལ་བཞིན། །འགྲོ་བ་ཁམས་གསུམ་པོ་ལ་བྱ། ཞེས་རྡོར་བཟླས་ཀྱི་སྐབས་སུ་གསུངས་པའི་ཕྱིར་རོ། །བཞི་པ་ནི། རྩ་རྒྱུད་དུ་གསུངས་པའི་སྔགས་ཀྱི་དེ་ཉིད་རྡོར་བཟླས་ཀྱིས་མཆོག་སྒྲུབ་པར་གསུངས་པ་འྡིའང་གཉིས་མེད་རྣམ་རྒྱལ་

[081B] །ཞེས་རྡོར་བཟླས་ཀྱི་སྐབས་སུ་གསུངས་སོ། །ཡེ་ཤེས་གསུམ་བསྐྱེད་པའི་ཐབས་གཞན་གང་དང་ཡང་མཉམ་པ་སྟེ་མཚུངས་པ་མེད་པའི་སྔགས་རྡོར་བཟླས་ནི་བཟླས་ནས་ཡེ་ཤེས་གསུམ་གྱི་སྒྲུབ་
པའི་བདག་ཉིད་ཅན་གྱི་རྣལ་འབྱོར་པས་དངོས་གྲུབ་མཆོག་བསྒྲུབ་པར་བྱ་སྟེ། དེ་ཡིས་ཟླ་བ་གཅིག་གིས་ནི་འཇིག་རྟེན་གསུམ་གྱི་བདག་ཉིད་རྡོ་རྗེ་འཆང་འགྲུབ་པར་གདོན་མི་ཟའོ། །ལཀྵྨཱིས་ཡི་གེ་གསུམ་བཟླས་ནས་འཁོར་ལོ་བཞིན་དུ་ཉིན་དང་མཚན་དུ་
རྒྱུ་བར་ཤེས་ནས་སྒྲུབ་པའི་བདག་ཉིད་ནི་རྣལ་འབྱོར་པས་འོད་གསལ་བའི་བདག་ཉིད་མ་ནིང་གི་བཟླས་པས་བསྒྲུབ་པར་བྱའོ། །ཞེས་སྔར་ཆོ་ག་ཞེས་པའི་དོན་བསྟན་ནོ། །དེའི་ཕན་ཡོན་ནི་ཟླ་བ་གཅིག་གིས་ཁམས་གསུམ་པའི་སེམས་ཅན་ཡུལ་དུ་
བྱས་པའི་ལས་ཆོགས་རྣམས་འབད་པ་མེད་པས་འགྲུབ་ཅེས་འཆད་དོ། །སྒྲོན་གསལ་ལས་ཟླ་བ་གཅིག་གིས་འགྲུབ་པར་གསུངས་པ་རྣམས་ལ། པཀྵ་ཞེས་པ་ཟླ་བ་གཅིག་གམ་ཕྱོགས་གཉིས་དང་ལྡན་པ་ལ་ཟེར་བས་ཀུན་རྫོབ་དང་དོན་དམ་པའི་ཕྱོགས་གཉིས་
གཅིག་ཏུ་གྱུར་པའི་ཟུང་གིས་མཆོག་འགྲུབ་པ་ལ་འཆད་པ་ལྟར་འདིར་ཡང་སྦྱོར་རོ། །རླུང་གི་བཞོན་པ་ཅན་གྱི་རྣམ་ཤེས་ལས་བྱུང་བའི་སྔགས་འབུམ་ཕྲག་དྲུག་ལྡན་བཟླས་ན་ཟླ་བ་ཉ་ལ་འགྲུབ་པ་སྟེ་རྡོ་རྗེ་བཟླས་པ་མཐར་ཐུག་པར་འགྱུར་རོ། །གང་གི་ཚེ་ན། དྲུག་
པ་རྡོ་རྗེ་སེམས་དཔར་ཕྱག་བྱས་པ་སྟེ་དེ་ཡིད་ལ་དམིགས་ནས་བཟླས་པའི་ཚེའོ། །དེའང་ཞག་ལྔ་ལྔ་ལ་ཉི་ཁྲི་ཆིག་སྟོང་དྲུག་བརྒྱ་རེ་བྱས་པས་བསྡོམས་ན་སྟོང་ཕྲག་བརྒྱད་དང་འབུམ་ཕྲག་གཅིག་ཡིན་མོད་ཀྱང་གྲངས་མང་ཉུང་དུ་འགྱུར་བ་བཀག་ནས་འབུམ་

[082A]༄༅། །ཕྲག་གཅིག་ཏུ་བྱས་པས་ཟླ་བ་གཅིག་ལ་དྲུག་འབུམ་མོ། །འབུམ་ཕྲག་དང་པོ་ནས་དྲུག་པའི་བར་རེ་རེ་ལ་རྣམ་སྣང་ལ་སོགས་པའི་འཁོར་ལོ་སྒྱུར་བ་དྲུག་གི་བཟླས་པ་བྱས་པས་ཐ་མར་རིགས་དྲུག་པ་རྡོ་རྗེ་སེམས་དཔའི་བཟླས་པའོ་ཞེས་ཟླ་བ་
གཅིག་གིས་འགྲུབ་པའི་བཟླས་པའི་གྲངས་བཤད་དོ་ཞེས་ལཀྵྨཱིས་བཤད་དོ། །ཁ་ཅིག་གིས་རྣམ་ཤེས་ཏེ་འོད་གསལ་བྱུང་བའི་སྔགས་ནི་རླུང་ངོ། །འབུམ་ཕྲག་དྲུག་ནི་གྲངས་ཏེ་རླུང་ལྔ་དང་འོད་གསལ་ལོ། །དེ་དྲུག་དང་ལྡན་པའི་རྡོར་བཟླས་བྱས་ཀྱང་
རྡོ་རྗེ་སེམས་དཔར་རང་གིས་རང་གི་ཡེ་ཤེས་མཐོང་བའི་ཕྱག་བྱས་ན་ཟླ་བ་ཉ་བ་དང་འདྲ་བའི་རྟོགས་པ་རྫོགས་པར་འགྱུར་རོ། །ཞེས་འཆད་མོད་ཀྱང་འགྲིག་པར་མི་སྣང་ངོ། །འདི་རྡོར་ཕྲེང་དང་བསྟུན་ན། ཟླ་བ་དྲུག་གི་ཐ་མའི་རྡོར་བཟླས་རགས་པའི་རྩིས་
དྲུག་འབུམ་བྱས། དེར་མ་ཟད་དེ་བྱས་ནས་ཀྱང་སྟེ་བྱས་པའི་འོག་ཏུ་རྡོ་རྗེ་སྟོང་པ་གསུམ་སེམས་དཔའ་དེ་གསུམ་མཉམ་པར་སྦྱོར་བའི་ཉེར་ཐོབ་ཀྱི་སྒོ་ནས་ཡུལ་ཡུལ་ཅན་ཐ་མི་དད་ཀྱི་ཕྱག་བྱས་ན་རྡོ་རྗེ་སེམས་དཔའ་སྒྱུ་མའི་སྐུ་དེ་འགྲུབ་པར་འགྱུར་རོ།།
ཡུལ་ཅན་ནི་ཟླ་བ་ཕྱེད་ཀྱིས་ཞེས་པ་འམ། ཆུ་ནང་དུ་ཤར་བའི་ཟླ་བ་ཉ་གང་བ་ལྟ་བུའི་ཡན་ལག་དང་ཉིང་ལག་ཐམས་ཅད་རྫོགས་པའི་སྐུ་འགྲུབ་བོ། །རྡོར་བཟླས་བསྒོམ་པ་དེ་ལ་བརྟུལ་ཞུགས་ཏེ་སྦྱངས་པའི་ཡི་དམ་བཤད་པ་མེད་དེ། འདོད་ཡོན་ལམ་དུ་
བྱེད་པ་དང་དེ་འགལ་བའི་ཕྱིར་རོ། །བཟླས་པའི་གྲངས་ཀྱི་རྟེན་ཕྲེང་བའི་དབྱེ་བ་རྣམས་མི་དགོས་ཏེ། རྟག་ཏུ་རྒྱུ་བའི་སྲོག་རྩོལ་ཉིད་དེའི་ཕྲེང་བ་ཡིན་པས་སོ། །ཕྱིའི་སྔགས་བཟླས་པའང་མི་དགོས་པ་ནི་དེ་དང་འདྲའོ། །སྣ་རྩེར་བལྟ་བའི་སྒོ་ནས་རྟོག་པ་དགག་

[082B] དཀྱིལ་འཁོར་བཞི་ཤར་བའི་དུས་ཀྱི་འོད་ཀྱི་ཐིག་ལེ་ལ་སེམས་གཏད་པས་ཆོག་པའི་ཕྱིར་རོ། །བྲིས་སྐུ་དང་ཟླ་བ་སོགས་ལ་སེམས་བཟུང་མི་དགོས་ཏེ། དེ་ཁོ་ན་ཉིད་ལ་རྟག་ཏུ་གནས་པའི་ཕྱིར་རོ། །སྦྱིན་སྲེག་
གི་ལས་མི་དགོས་ཏེ་ངག་གི་རྣམ་རྟོག་གི་བུད་ཤིང་རྡོར་བཟླས་ཀྱི་མེས་བསྲེག་པའོ། །དེ་བཞིན་དུ་མཆོད་གཏོར་དང་རབ་གནས་སོགས་གཞན་རྣམས་མི་དགོས་ཏེ། ནང་གི་སྒོ་ནས་དེ་ཐམས་ཅད་འགྲུབ་པའི་ཕྱིར་རོ་ཞེས་ལཀྵྨཱིས་འཆད་དོ། །གཅིག་ནས་གཅིག་
ཏུ་ལྡོག་པར་འགྱུར། ཞེས་འདོན་པ་ལྟར་ན་སྔ་མ་ཞིག་མི་དགོས་པས་ཕྱི་མ་འདི་མི་དགོས་ཞེས་རིམ་པ་སྟོན་པའོ། །ནང་གི་སྒོ་ནས་འགྲུབ་ཚུལ་ནི། རྡོར་བཟླས་འབྱོངས་པའི་རྣལ་འབྱོར་པ་ཞི་སོགས་ཀྱི་དངོས་གྲུབ་འདོད་པས་ནི། རང་ངམ་གཞན་གྱི་
དོན་གྱི་གང་ཅིའང་རུང་བ་བྱ་བ་སྟེ་བྱེད་པ་ནི། ཡའི་དོན་རླུང་གི་རླུང་དང། རའི་དོན་མེའི་རླུང་དང་སོགས་ཀྱིས་བསྡུས་པ་ཡའི་དོན་སའི་རླུང་དང། ཝའི་དོན་ཆུའི་རླུང་གི་བཟླས་པ་ཡིས་འགྲོ་བའི་དོན་ཞི་སོགས་ཀྱི་དངོས་གྲུབ་བསྒྲུབ་པ་ལ་འཇུག་པར་བྱའོ། །དེ་ཉིད་
འཆད་པ་ནི། མེ་དང་རླུང་དང་དབང་ཆེན་ས་དང་ཆུའི་རླུང་སྟེ་རླུང་བཞི་པོ་སོ་སོའི་དཀྱིལ་འཁོར་དུ་ཐུན་ནི་ཕྱེད་ཕྱེད་དེ་རླུང་དགུ་བརྒྱ་པ་ཕྲག་རེ་རྒྱུ་བའི་དུས་སུ་ནི། རིམ་པ་བཞིན་གཙོ་བོའི་ལས་རེ་དང་གཙོ་བོ་མ་ཡིན་པའི་ལས་གཅིག་སྟེ་གཉིས་གཉིས་གནས་
པར་འགྱུར་རོ། །དཔེར་ན་མེ་རླུང་གི་དབུས་སུ་དབང་གི་ལས་གཙོ་བོ་དང་གཞན་གསུམ་ཕལ་པར་འགྲུབ་པ་བཞིན་ནོ། །ལཀྵྨཱིས་ལས་གཉིས་གཉིས་ཏེ་བཞི་ཞེས་འཆད་མོད་ཀྱང། དེ་ནི་གཉིས་ཀ་བསྡུས་པའི་ཟློས་སྒྲ་ཡིན་པས་ཡི་གེའི་དོན་ནི་

[083A]༄༅། །གཙོ་ཕལ་གཉིས་གཉིས་སུ་ཨ་བྷ་ཡཱ་ཀ་རས་འཆད་པ་བཞིན་ཡིན་ནོ། །འདིས་ལས་བསྒྲུབ་ཚུལ་ཞིབ་དུ་མ་བཤད་ཀྱང་ཅུང་ཟད་བཤད་ན། ལས་བཞི་པོ་གང་ལ་ཡང་སྔགས་མི་འདྲ་བ་མང་པོ་མི་དགོས་ཏེ་ཡི་གེ་གསུམ་འབའ་ཞིག་
དང། ལྷའི་ཁ་དོག་ཀྱང་མང་པོ་མི་དགོས་ཏེ་ལུས་དབེན་གྱི་རིགས་གཅིག་གི་རྣལ་འབྱོར་ཁོ་ན་དང། ཕྱིའི་དུས་དང་ཁ་ལྟ་ཕྱོགས་དང་འདུག་སྟངས་དང། སྦྱིན་སྲེག་དང་འཕྲུལ་འཁོར་སོགས་ལ་མི་བལྟོས་པར་ནང་ཁོ་ནས་འགྲུབ་པའོ། །མཆོད་པ་དང་
བཟླས་པ་གཉིས་ནི་ཕྱིའི་འོ། །བསམ་གཏན་ལ་བརྩོན་པ་ནི་རྡོར་བཟླས་ཀྱི་རྣལ་འབྱོར་ལ་འགྲུས་པའོ། །གཞན་གསུམ་འདིར་བཤད་པ་ནི་སྔར་དེ་རྣམས་མི་དགོས་ཞེས་བསྟན་པ་ལ། དགོངས་པ་གཏན་མེད་དམ་སྙམ་པ་ཟློག་པའི་ཕྱིར་ཡིན་ནོ། །སྔགས་
པས་ཞེས་པ་བཞི་ནི་སྔར་བཤད་པ་ལྟར་ཤེས་ནས་རྡོར་བཟླས་ལ་གནས་པས་ནི་འགྲོ་བའི་ནང་ན་བྱིས་པ་བཞིན་དུ་སྟོད་སྨད་ཀྱིས་མི་འགྱུར་བར་སྤྱོད་ཅེས་པའོ། །འགྲོ་ནང་ཞེས་པ་ལ་ལཀྵྨཱིས་བཤད་པས་འགྲོ་ན་དང་འགྲོ་བ་ཞེས་པ་མི་བདེའོ། །དེ་
ནས་ཞེས་པ་གཉིས་ནི་དེ་ལྟར་རྣམ་པར་མི་རྟོག་པའི་ཆོས་ཅན་གྱིས་སྔགས་རྣམས་འགྲུབ་ཅེས་པ་སྟེ། མི་རྟོག་ཆོས་ཅན་གྱི་གསང་སྔགས་རྣམས་ནི་འགྲུབ་པར་འགྱུར། ཞེས་པའི་དོན་དུ་ལཀྵྨཱིས་བཀྲལ་ལོ། །སྔགས་ཀྱི་དེ་ཉིད་ཅེས་པ་བཞི་ནི་སྔགས་
ཀྱི་དེ་ཉིད་ནི་རླུང་སྔགས་གཉིས་ཀའི་འོ། །གསལ་བ་ནི་དེ་དང་རྡོར་བཟླས་གཉིས་རྩ་རྒྱུད་དང་རྒྱུད་ཕྱི་མ་དང་བཤད་རྒྱུད་ཀྱི་རྗེས་སུ་འབྲངས་ནས་ཕྱེ་བ་ལ་ལཀྵྨཱིས་འཆད་པ་ནི་གཞུང་འདི་གཉིས་མེད་རྣམ་རྒྱལ་ནས་དྲངས་པའི་ལུགས་སུ་སྣང་བས་མི་བདེའོ། །

[083B] །གསུང་གི་རྡོ་རྗེ་རབ་ཏུ་བསྒྲུབ་པ་ནི་མི་ཕྱེད་པའི་ངག་དབེན་བསྒྲུབ་པའོ། །ཡེ་ཤེས་གསུམ་གྱི་དབྱེ་བས་ངག་དབེན་འདི་ཉིད་སེམས་ཙམ་ལ་སྦྱར་བྱ་སྟེ། རླུང་སྔགས་ཀྱི་དེ་ཉིད་ནི་རླུང་གི་བཞོན་པ་ཅན་གྱི་རྣམ་ཤེས་
ཡིན་ལ། རིམ་པ་འདིས་ངག་སྦྱོང་ལ་རིམ་པ་གཉིས་པས་སྣང་བ་རྒྱུར་གྱུར་པའི་རང་བཞིན་ཕྲ་མོ་སྦྱོང་བ་ནི་འདི་གཉིས་ཀྱི་ཁྱད་པར་རོ་ཞེས་ལཀྵྨཱིས་བཤད་དོ། །འོན་ཀྱང་སེམས་ཙམ་ནི་སེམས་དབེན་ནོ། །དེ་ལ་ངེས་པར་སྦྱོར་བ་ནི་རྡོར་བཟླས་ཀྱི་རིམ་པ་འདིས་
སོ༑ ༑ཇི་ལྟར་སྦྱོར་ན་ཡེ་ཤེས་གསུམ་གྱི་དབྱེ་བས་ཏེ་དེ་གསུམ་རིམ་ཅན་དུ་བསྐྱེད་པའི་སྒོ་ནས་སོ། །བསྐྱེད་ཚུལ་ནི་སྔར་བཤད་ཟིན་ཏོ། །ཞེས་གསུངས་སོ་ཞེས་པ་ནི་དེ་རྣམས་ཐམས་ཅད་རྒྱུད་དེ་ནས་དྲངས་པར་སྟོན་པའོ། །གསུམ་པ་གདམས་པ་བཤད་
པའི་སྣོད་ཀྱི་ཁྱད་པར་ནི། བླ་མ་ལ་བརྙས་ཞེས་པ་བཞིས་རྡོར་བཟླས་ཀྱི་རིམ་པ་སྦྱིན་དུ་མི་རུང་བའི་གང་ཟག་སྟོན་ཏེ། བླ་མ་ལ་བརྙས་པ་དང་སྒྱུ་ཅན་ནི་བསམ་པ་དྲང་པོར་མི་སྟོན་པ་དང། དད་པ་མེད་པ་ནི་བླ་མ་ལ་སེམས་དང་བ་མེད་པའོ། །ལཀྵྨཱིས་བླ་མ་ལ་
ཞེ་སྡང་བ་ལ་བཤད་དོ། །སྔགས་ཀྱིས་རློམ་པ་ནི་སྔགས་ཙམ་ཤེས་ནས་རློམ་པའི་ང་རྒྱལ་ཅན་ལ་བཤད་དེ་ཕྱིའི་སྔགས་དང་དེ་ལས་སྒྲུབ་ལུགས་ཙམ་ཤེས་ནས་རློམ་པ་ཆེ་བའོ། །གླེགས་བམ་མཐོང་བས་ཁེངས་པ་ནི་རང་གིས་གླེགས་
བམ་བཀླགས་ནས་བདག་ལ་ཐོས་པ་སོགས་མི་དགོས་ཞེས་ཁེངས་པ་ལ་འཆད་ཀྱང། བླ་མའི་མན་ངག་མེད་པར་གླེགས་བམ་ལ་བལྟས་ནས་གེ་བ་བྱུང་ནས་སེམས་ཁེངས་པའོ། །དད་པ་མེད་པ་ནི་ཆོས་ལ་མི་དགའ་བ་ལ་བཤད་དེ་ཡིད་ཆེས་པའི་དད་པ་

[084A]༄༅། །མེད་པའོ། །དབང་བསྐུར་དམན་པ་ནི་རིག་པའི་དབང་ཙམ་ཐོབ་པའོ་ཞེས་ཟེར་རོ། །གཏམ་གྱི་རིམ་པ་ནི་རྡོ་རྗེ་བཟླས་པའི་རིམ་པའི་གཏམ་ཙམ་ཡང་དེ་ལ་མི་བྱ་བའི་དོན་ཏོ། །གང་ཞིག་ཅེས་པ་བཞིས་མན་ངག་འདི་སྦྱིན་པའི་སྣོད་སྟོན་ཏེ། བླ་མ་ལ་
གུས་པ་ནི་བརྙས་པའི་གཉེན་པའོ། །དད་པ་ནི་དེ་ལ་སེམས་ཤིན་ཏུ་དད་པ་སྟེ་དད་པ་མེད་པའི་གཉེན་པོའོ། །མོས་པའི་དབང་གིས་བླ་མའི་བསྙེན་བཀུར་ལ་ནི་རྟག་ཏུ་སྟེ་རྒྱུན་དུ་བརྩོན་པའམ། ཆག་འགྱུར་ལས། ལེགས་ཉན་ཞེས་པ་ལྟར་ན་བཀའ་མི་
གཅོག་པའོ། །གདམས་ངག་ཐོས་པ་མི་བརྗེད་པར་འཛིན་པ་ལ་བླ་མས་བཀའ་དྲིན་སྦྱིན་པར་བྱ་བ་ལ་བརྟག་མི་དགོས་ཀྱི་རིམ་པའི་དོན་མྱུར་དུ་བསྟན་པར་བྱའོ་ཞེས་ལཀྵྨཱིས་བཤད་དོ། །ཆག་འགྱུར་ལས། ཐོས་པ་འཛིན་ལ་བླ་མ་དམ་པ་ཡིས། །དེ་ལ་བླ་མའི་དྲིན་
སྦྱིན་འདི་མི་བརྟག་ཅེས་འབྱུང་ངོ། །ཐོས་པ་འཛིན་པ་ནི་མང་དུ་ཐོས་པ་དང་ལྡན་པ་ལ་བྱས་ན་ལེགས་སོ། །བཞི་པ་གདམས་བ་རྙེད་པའི་ཕན་ཡོན་ནི། རི་དབང་ཞེས་པ་བཞིས་སྟོན་ཏེ། སྤྱོད་བསྡུས་ལས་ལུང་འདི་བར་དོར་འཚང་རྒྱ་བ་ལ་དྲངས་ཏེ། འོན་ཀྱང་རྡོར་
བཟླས་ཀྱི་རིམ་པ་ལྟ་བུའི་ཕན་པའི་ལུང་ཐོབ་པ་སྟེ་གདམས་ངག་རྙེད་ནས། དེ་དང་རྗེས་སུ་མཐུན་པའི་ཕན་ཡོན་འབྱུང་ངོ། །གསུམ་པ་མཇུག་གི་དོན་ནི། རྡོ་རྗེ་བཟླས་པའི་རིམ་པ་ཞེས་སོགས་སོ། །འདི་ལ་གཞུང་གི་ཚད་རྒྱ་གར་གྱི་ཤློ་ཀ་བརྒྱ་ཡོད་དོ། །མདོར་
བྱས་ལས། རྡོ་རྗེ་ཕྲེང་བ་དཔལ་མཆོག་སྲུབ་ཤིང་གིས། །གསང་འདུས་སྤས་ཆུའི་རྒྱ་མཚོ་བསྲུབས་པ་ལས། །སྒྲུབ་པའི་ཡན་ལག་བདུད་རྩི་གང་ཐོབ་དེས། །འཇིག་རྟེན་མཐའ་དག་འཆི་མེད་ཉེར་ཐོབ་ཤོག་ཅེས་གསུངས་པ་དེ་ནི་རྡོ་རྗེ་བཟླས་པའི་རིམ་པའི་རྣམ་བཤད་འདིར་ཡང་སྦྱར་བར་བྱའོ། །



﻿༄༅། །མགོན་པོ་ཀླུ་གྲུབ་ཀྱིས་མཛད་པའི་རིམ་པ་ལྔའི་རྣམ་པར་བཤད་པ་ཟུང་འཇུག་ནོར་བུའི་བང་མཛོད་ཅེས་བྱ་བ་བཞུགས་སོ།། །།

[001A] །ན་མོ་གུ་རུ་མཉྫུ་གྷོ་ཥཱ་ཡ། མགོན་པོ་ཀླུ་སྒྲུབ་ཀྱིས་མཛད་པའི་རིམ་པ་ལྔའི་རྣམ་པར་བཤད་པ་ཟུང་འཇུག་ནོར་བུའི་བང་མཛོད་ཅེས་བྱ་བ། རབ་འབྱམས་དག་པའི་
བརྟན་གཡོ་ཀུན། །སྤྲོ་དང་བསྡུ་བའི་གཞིར་གྱུར་པ། །ཁྱབ་བདག་འཁོར་ལོའི་མགོན་པོ་དང། །དབྱེར་མེད་བླ་མའི་ཞབས་བཏུད་ནས། །ཐུབ་པའི་ལེགས་བཤད་མཐའ་དག་གི་རབ་དང་
ཕུལ་དང་གཙོ་བོ་མཆོག་དཔལ་ལྡན་འདུས་པའི་རིམ་པ་ལྔའི། །ཚིག་དོན་ལེགས་པར་ཅི་ནུས་བཤད། །འདིར་སངས་རྒྱས་གཉིས་པ་མགོན་པོ་ཀླུ་སྒྲུབ་ཞབས་ཀྱིས་མཛད་པའི་བསྟན་
བཅོས་ཆེན་པོ་རིམ་པ་ལྔ་པ་འཆད་པ་ལ་གསུམ། མཚན་དོན་འགྱུར་ཕྱག་དང་བཅས་པ་བཤད་པ། གཞུང་དོན་དངོས་བཤད་པ། མཇུག་གི་དོན་བཤད་པའོ། །དང་པོ་སྟོན་པར་བྱེད་པ་ལ་

[002A]༄༅། །རྒྱ་གར་སྐད་དུ། པཉྩ་ཀྲ་མ། བོད་སྐད་དུ། རིམ་པ་ལྔ་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་གསུངས། དེ་ཡང་པཉྩ་ནི་ལྔ་དང། ཀྲ་མ་ནི་རིམ་པ་སྟེ་
འཆང་འགྱུར་རྫོགས་རིམ་གྱི་ལམ་རྣམས་རིམ་པ་ལྔར་བསྡུས་ནས་སྟོན་པས། རྗོད་བྱེད་ལ་ཡང་དེ་ལྟར་བཏགས་པའོ། །འཇམ་དཔལ་ལ་འགྱུར་ཕྱག་མཛད་པ་ནི། སྐྱེས་བུའི་མཆོག་རིན་ཆེན་བཟང་
པོ་རང་ཉིད་ཀྱི་ལྷག་པའི་ལྷ་ཡིན་པའི་རྒྱུ་མཚན་གྱིས་སོ། །གཉིས་པ་ལ་ལྔ། རྡོར་བཟླས་ཀྱི་རིམ་པ་བཤད་པ། སེམས་དམིགས་ཀྱི་རིམ་པ་བཤད་པ། བདག་བྱིན་རླབས་ཀྱི་རིམ་པ་བཤད་པ། མངོན་པར་
བྱང་ཆུབ་པའི་རིམ་པ་བཤད་པ། ཟུང་འཇུག་གི་རིམ་པ་བཤད་པའོ། །དང་པོ་ལ་གཉིས། བཤད་པ་ལ་འཇུག་པའི་ཡན་ལག་དང། བཤད་པ་དངོས་སོ། །དང་པོ་ལ་གཉིས། མཆོད་པར་བརྗོད་པ་དང་
རྩོམ་པར་དམ་བཅའ་བའོ། །དང་པོ་སྟོན་པ་ལ། མགོན་པོ་སངས་རྒྱས་ཀུན་བདག་ཉིད། །དཔལ་ལྡན་བདེ་ཆེན་ལ་བཏུད་སྟེ། །ཞེས་གསུངས། དོན་ནི། མགོན་པོས་རིམ་ལྔ་རྩོམ་པའི་ཐོག་མར་གང་ལ་

[002B] རྣམ་སྣང་ལ་སོགས་པའི་བདག་ཉིད་སྟེ་ཁྱབ་བདག་ཏུ་གྱུར་པའི་མགོན་པོ། དྲུག་པ་རྡོ་རྗེ་འཆང་ཡིན་པའི་ཕྱིར། དེ་ཉིད་ཡོན་ཏན་ཇི་ལྟ་བུ་དང་ལྡན་པར་གཟིགས་ནས་ཕྱག་
འཚལ་ཚུལ་ཡང་ཡོད་དེ། ཚོགས་གཉིས་ཡོངས་སུ་རྫོགས་པའི་དཔལ་དང་ལྡན་ཞིང། བདག་མེད་པའི་དེ་ཁོ་ན་ཉིད་མཐར་ཐུག་པ་ལ་ཆུ་ལ་ཆུ་བཞག་པ་བཞིན་དུ་རྗེས་སུ་ཞུགས་པའི་ལྷན་ཅིག་སྐྱེས་པའི་བདེ་བ་
འཁོར་བ་ཇི་སྲིད་བར་རིགས་འདྲ་ཆད་པ་མེད་པར་འཇུག་པ། དུས་ནམ་ཡང་ཆོས་ཀྱི་སྐུ་ལས་གཡོ་བ་མེད་པས་ཆེན་པོ་སྟེ་མཆོག་ཏུ་གྱུར་པའི་ཡོན་ཏན་དང་ལྡན་པ་དེ་ལ་སྒོ་གསུམ་གུས་པས་བཏུད་པ་སྟེ་ཕྱག་
འཚལ་བ་ཡིན་པའི་ཕྱིར། དེ་ལྟར་ཕྱག་མཛད་པ་ལ་ཆོས་ཅན། དགོས་པ་ཡོད་དེ། བདག་ཉིད་དམ་པར་བསྟན་པ་དང། གཞན་དད་པ་བསྐྱེད་ནས་བསྟན་བཅོས་ལ་འཇུག་པ་དང། འདི་ལ་ཉན་བསམ་བྱེད་པ་རྣམས་གེགས་
མེད་དུ་བསམས་པ་འགྲུབ་པའི་ཆེད་དུ་ཡིན་པའི་ཕྱིར། གཉིས་པ་སྟོན་པ་ལ། རྣལ་འབྱོར་རྒྱུད་ཀྱི་རྗེས་འབྲངས་ནས། །རྡོ་རྗེའི་བཟླས་པའི་རིམ་པ་བཤད། ཅེས་གསུངས། དེ་ཡང་སྟེ་ཞེས་པ་དོན་གསུམ་ལ་
འཇུག་པ་ལས། འདིར་ལྷག་མ་འདྲེན་པ་སྟེ། སྨྲ་སྒོ་ལས། སྟེ་ནི་ལྷག་མ་ཅན་ཡིན་ཏེ། །མཚམས་སྦྱོར་བ་དང་དམ་བཅའ་དང། །གཞན་འདྲེན་པ་དང་གསུམ་དུ་འདོད། །ཅེས་བཤད་པ་ལྟར། བཏུད་སྟེ་བཤད་

[003A]༄༅། །ཅེས་པའོ། །ཤེས་བྱ་ཆོས་ཅན། བཏུད་སྟེ་བཤད་པར་བྱ་བ་ཡོད་དེ། རྡོ་རྗེའི་བཟླས་པའི་རིམ་པ་སྟེ་དོན་ནི་བཤད་པར་བྱ་བ་ཡིན་པའི་ཕྱིར། ཅི། རང་དབང་དུ་འཆད་དམ་ཞེ་ན་མིན་ཏེ། རྣལ་འབྱོར་ཆེན་པོའི་རྒྱུད་
དཔལ་གསང་བ་འདུས་པ་དང། དེའི་བཤད་རྒྱུད་རྣམས་ཀྱི་རྗེས་སུ་འབྲངས་ནས་འཆད་པ་ཡིན་པའི་ཕྱིར། གཉིས་པ་བཤད་པ་དངོས་ལ་གཉིས། ལམ་གྱི་རིམ་པ་སྤྱིའི་རྣམ་གཞག་དང། རྡོ་རྗེའི་བཟླས་པ་བྱེ་བྲག་ཏུ་བཤད་
པའོ། །དང་པོ་ལ་བཞི། རིམ་གཉིས་སྤྱིའི་གོ་རིམས། རྫོགས་རིམ་རིམ་པ་ལྔའི་གོ་རིམས། དེ་རྣམས་རྒྱུད་གང་ལ་གནས་པ། དེ་ཇི་ལྟ་བ་བཞིན་རྟོགས་པའི་ཐབས་བསྟན་པའོ། །དང་པོ་སྟོན་པར་བྱེད་པ་ལ། བསྐྱེད་པའི་རིམ་
ལ་ལེགས་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཅེས་གསུངས། དེ་ཡང། གསུངས་ཅེས་དྲང། གང་གིས་ན་ཡང་དག་པར་
རྫོགས་པའི་སངས་རྒྱས་རྣམས་ཀྱིས་སོ། །གང་ན་རྡོ་རྗེ་འཆང་གི་གོ་འཕང་བདེ་བླག་ཏུ་བསྒྲུབ་པའི་ཐབས་བསྐྱེད་རྫོགས་གཉིས་ཀྱི་རིམ་པ་འདིའོ། །གདུལ་བྱ་གང་ལ་ན། རྫོགས་རིམ་ལ་འཇུག་པར་འདོད་པ་རྣམས་ལའོ། །ཇི་ལྟར་
དུ་ན། དཔེར་ན་སྐས་ཀྱི་གདང་བུ་གོང་མར་འཛེག་པ་ལ། གདང་བུ་འོག་མར་འཛེགས་པ་སྔོན་དུ་འགྲོ་དགོས་པ་ལྟ་བུར་རོ། །དེ་ཡང་སྐས་ཀྱི་རིམ་པ་འོག་མ་ལྟ་བུའི་བསྐྱེད་པའི་རིམ་པ་ལ་ལེགས་པར་གནས་ཤིང་སྟེ་གནས་ནས་

[003B] །འདི་ནི་གཙོ་བོར་རིན་པོ་ཆེ་ལྟ་བུའི་གང་ཟག་ཚེ་གཅིག་ལ་སངས་རྒྱས་བསྒྲུབ་པའི་དབང་དུ་མཛད་པ་ཡིན་ཏེ། དེ་ལྟ་བུའི་གང་
ཟག་ལ་ལས་དང་པོ་བའི་སྐབས་མེད་པ་མི་སྲིད་ཅིང། དེ་ཡོང་ན་དེའི་འཇུག་རིམ་ལ་བསྐྱེད་རིམ་མི་འདོད་པ་ནི་རྒྱུད་དང་བསྟན་བཅོས་མང་པོ་དང་འགལ་བའི་ཕྱིར་རོ། །དེས་ན་སྐབས་འདིར་རིམ་གཉིས་གོ་རིམས་ངེས་པར་དངོས་སུ་
བསྟན་པའི་ཤུགས་ལ། རྫོགས་རིམ་རིམ་པ་ལྔ་པོའི་གོ་རིམས་ངེས་པའང་བསྟན་པར་བྱེད་དགོས་ཏེ། རྡོ་རྗེའི་བཟླས་ལ་ལེགས་གནས་ཤིང། །སེམས་དབེན་རིམ་པ་འདོད་རྣམས་ལ། །ཞེས་སོགས་དོན་གྱིས་ཐོབ་བོ། །དེ་ལྟ་ནའང་
འོག་མ་རྣམས་དང་ཟློས་པའི་སྐྱོན་མེད་དེ། འདིར་རིམ་གཉིས་སྤྱིའི་དབང་དུ་བྱས་ཤིང། འོག་མ་རྣམས་སུ་སོ་སོའི་མིང་སྨོས་ནས་སྔ་ཕྱིའི་རིམ་པ་བསྟན་པའི་ཕྱིར་རོ། །དེ་ལྟར་ཡང་རྡོར་ཕྲེང་ལས། རྣལ་འབྱོར་རྗེས་སུ་རྣལ་འབྱོར་
དང། །ཤིན་ཏུ་རྣལ་འབྱོར་རྣལ་འབྱོར་ཆེ། །དེ་ཉིད་དབྱེ་བ་བཅོ་ལྔ་ཡིན། །དང་པོ་སྦྱོར་བ་བསྒོམ་པར་བྱ། །དེ་ནས་དཀྱིལ་འཁོར་རྒྱལ་མཆོག་ནི། །རྣལ་འབྱོར་མཆོག་ལ་དབྱེ་བ་ལྔ། །དེ་ལས་ཀྱང་ནི་ལས་རྒྱལ་མཆོག་རྣལ་འབྱོར་
དབྱེ་བ་བཅུ་གཉིས་སོ། །དེ་ཉིད་དབྱེ་བ་སུམ་ཅུ་བརྒྱད། །བསྐྱེད་པའི་རིམ་པ་བསྡུས་པ་ཡིས། །མངོན་སུམ་བྱེད་པའི་རྣལ་འབྱོར་བ། །དེ་ནས་རྡོ་རྗེའི་བཟླས་རིམ་མཆོག་ཅེས་གསུངས་པའི་ཕྱིར། གཉིས་པ་ལ་གཉིས། གང་ལ་

[004A]༄༅། །གནད་དུ་བསྣུན་པའི་རྡོ་རྗེའི་ལུས་ཀྱི་མཚན་ཉིད་བཤད་པ་དང། དེ་ལ་གནད་དུ་བསྣུན་པའི་རྫོགས་རིམ་གྱི་རིམ་པ་བཤད་པའོ། །དང་པོ་ནི། འདིར་རླུང་གི་རྣམ་གཞག་མདོར་བསྡུས་ལས་མ་གསུངས་
ཀྱང། བླ་མེད་ཀྱི་རྒྱུད་དང་དེའི་དགོངས་འགྲེལ་ཚད་ལྡན་ཐམས་ཅད་མཐུན་པར། ཐོག་མར་ལུས་ལ་གནད་དུ་བསྣུན་པའི་སྒོ་ནས་རྫོགས་རིམ་གྱི་རྟོགས་པ་བསྐྱེད་དགོས་པར་གསུངས་པས། རྡོ་རྗེའི་ལུས་ཀྱི་མཚན་ཉིད་ཤེས་དགོས་ཤིང་
དེ་ལ་རྩ་རླུང་ཐིག་ལེའི་རྣམ་གཞག་ལེགས་པར་ཤེས་དགོས་ཏེ། རྡོ་རྗེ་ཕྲེང་བ་ལས། རླུང་གི་མཚན་ཉིད་མི་ཤེས་པས། །འཇིག་རྟེན་གསུམ་ནི་རྣམ་པར་འཁོར། །ཞེས་དང། རྩ་ཡི་རིམ་མེད་ངེས་པར་ནི། །ཕུང་པོ་ལ་སོགས་མི་འབྱུང་
ཞིང། །ཕུང་པོ་མེད་ན་ཡེ་ཤེས་ཆེ། །རྣམ་འབྱོར་པ་ཡིས་འཐོབ་མི་འགྱུར། །ཞེས་དང། དེ་ཕྱིར་འབད་པ་ཐམས་ཅད་ཀྱིས། །རྩ་ཡི་འཁོར་ལོ་ཤེས་པར་བྱ། །ཞེས་གསུངས་པའི་ཕྱིར། དེ་བཞིན་དུ་རྩ་ལ་གནས་པའི་ཁམས་ཀྱི་
དབྱེ་བའང་ཤེས་དགོས་སོ། །དེ་ཡང་སྐྱེ་གནས་བཞིར་ཉིང་འཚམས་སྦྱོར་བའི་ཚུལ་ཡོད་ཀྱང། ཐོག་མར་ལམ་བསྒོམ་པའི་རྟེན་གྱི་དབང་དུ་མཛད་ནས་མིའི་མངལ་དུ་ཉིང་འཚམས་སྦྱོར་བའི་ཚུལ་གསུངས་ཏེ། རྡོ་རྗེ་ཕྲེང་བར་
སྔོན་ལས་རླུང་གིས་རྣམ་ཤེས་ནི། །བརྒྱ་ལམ་གང་ཚེ་འཁོར་གྱུར་ན། །ཕ་ཡི་ཁ་ལ་མཚུངས་པར་གནས། །དེ་ཚེ་ཆགས་པའི་དབང་དུ་འགྱུར། །གསང་གནས་ཟླ་མཚན་ལྡན་པའི་རྩ། །མེ་དང་ཉི་མ་འཆར་བ་ནི། །དེ་ཚེ་ལྷག་པར་

[004B] །ཆགས་པ་མཆོག་ཏུ་འདོད་པར་གྱུར། །རྡོ་རྗེ་པདྨ་འདྲེས་པའི་གདོང། །འཇུག་པ་ཕ་ཡི་ཁ་ཡི་རླུང། །དེ་ཚེ་ས་བོན་དུ་ནི་འགྱུར། །ས་བོན་ལ་ནི་སེམས་ཅན་འབྱུང། །ཞེས་རླུང་དང་བཅས་པའི་བར་དོའི་རྣམ་ཤེས་
མངལ་དུ་འཇུག་ཚུལ་དང། ཡང་རྡོ་རྗེ་ཕྲེང་བ་ལས། མི་དབང་དཀྱིལ་འཁོར་དབུས་སུ་ཡང། །གང་གིས་སྲད་བུའི་རྣམ་པར་གནས། །རྒྱུ་གཅིག་ཏུ་ཡང་ཤེས་ནས་ནི། །དེ་ཉིད་འབྲས་བུ་རྣམ་པ་གཉིས། །ཅེས་བཤད་དེ། འགྲེལ་
པའི་འགྱུར་ལས། སྐྱེ་གནས་འཁོར་ལོའི་དབུས་སུ་ཡང། །རྩ་གཉིས་སྲད་བུའི་རྣམ་པར་གནས། །ཅེས་འབྱུང་བ་འགྱུར་ལེགས་པས། མའི་ལྟེ་འོག་ཙམ་ན་སྐྱེ་གནས་ཀྱི་འཁོར་ལོ་ཡོད་པ་དེར་བར་དོ་འཇུག་ཅིང་གནས་པར་
གསུངས་སོ། །དེ་ལྟར་ཡང། རྡོ་རྗེ་ཕྲེང་བ་ལས། བཤང་སྒོ་གསང་བའི་དབུས་སུ་གནས། །མིང་ནི་མ་སྐྱེས་ཆ་ཆེན་པོ། །དེ་ཡང་རྣམ་ཤེས་དང་བྲལ་བ། །ཡེ་ཤེས་ལུས་ནི་བདག་མེད་པ། །དེར་ནི་སྐྱེ་བ་སྲོག་གི་མཆོག་སྲོག་
ཆགས་རྣམས་ཀྱི་མཆོག་ཏུ་བརྗོད། །རྣམ་པར་ཤེས་པའི་ངོ་བོ་རྟེན། །ཐོག་མར་འབྱུང་བ་བཞི་པོ་ལ། །དྲོད་སྐྱེ་བ་ཡི་ངོ་བོ་བྱེད། །དེ་ཚེ་རང་གི་གནས་སུ་ཐིམ། །ཞེས་བཤད་སྒོ་ནས་གསང་འཁོར་དབུས་ཀྱི་བར་དུ་གནས་པའི། མིང་
མ་སྐྱེས་པའི་ཆ་ཆེན་པོ་ཞེས་པའི་རྩ་དེར་བར་སྲིད་ཐིམ་སྟེ་བརྒྱལ་བར་གསུངས་ཤིང། རྣམ་ཤེས་བྲལ་ཞེས་པ་རྩ་དེ་བེམ་པོ་ཡིན་པ་དང། དེ་སྐྱེ་ཞེས་པ་གསང་བའི་འཁོར་ལོའི་དབུས་སུ་ཉིད་འཚམས་སྦྱོར་བ་དང། སུ་ཞིག་ཅེ་ན་

[005A]༄༅། །ཡེ་ཤེས་ལུས་ཅན་ཏེ་བར་དོ་བའོ། །སྲོག་གི་མཆོག་ནི་སེམས་ཅན་རྣམས་ཀྱི་རླུང་རྣམས་ཀྱི་མཆོག་སྲོག་གི་རླུང་སྟེ་དེའི་བཞོན་པ་ཅན་གྱི་རྣམ་ཤེས་ནི་བར་དོའི་རྣམ་ཤེས་ཀྱི་ངོ་བོ་ལ་བརྟེན་ནས་སྐྱེ་གནས་
སུ་དང་པོར་མེར་མེར་པོས་བསྡུས་པའི་འབྱུང་བ་བཞི་ལ་ཐིམ་མོ། །འགྲེལ་པར། དྲོད་བསྐྱེད་པ་ནི་ངོ་བོར་བྱེད། །ཅེས་འབྱུང་བས། རང་གི་ངོ་བོ་སྔོན་ལས་ཀྱིས་བསྐྱེད་ནས་བར་དོས་འཆི་བའི་འོད་གསལ་ཉམས་སུ་མྱོང་བ་ནི་བར་དོ་ཤི་
བ་ཡིན་ལ། དེའི་རིགས་འདྲ་གཉིས་པའི་རྣམ་ཤེས་ནི་ཉིང་འཚམས་སྦྱར་བ་ཡིན་ནོ། །དེ་ལྟར་ཉིང་འཚམས་སྦྱར་ནས་ལུས་ཆགས་ཚུལ་ཡང་ཡོད་དེ། རྡོ་རྗེ་ཕྲེང་བའི། དེ་ཚེ་རང་གི་གནས་སུ་ཐིམ། །ཞེས་པའི་མཇུག་ཏུ། རྣམ་ཤེས་
ལས་ནི་སྐྱེས་པའི་རླུང། །དེ་ལས་མེ་ནི་སྐྱེ་བར་འགྱུར། །མེ་ལས་ཆུ་ནི་འབྱུང་བར་འགྱུར། །དེ་ལས་ས་ནི་ཡང་དག་སྐྱེ། །དེ་དག་རྣམས་ལས་ཕུང་པོ་འབྱུང། །དེ་ཕྱིར་སྐྱེ་མཆེད་རྣམས་དང་ནི། །དེ་ལས་རྣམ་ཤེས་རང་བཞིན་བྱེད། །བརྒྱ་དང་
བརྒྱད་ཀྱིས་ལྷག་པའི་རིམ། །ཞེས་གསུངས་པ་ལྟར་ཡེ་ཤེས་རྡོ་རྗེ་ཀུན་ལས་བཏུས་ལས་ཀྱང། གང་འོད་གསལ་བ་ལས་བྱུང་བའི་རྣམ་པར་ཤེས་པ་དེ་ཉིད་སེམས་དང་ཡིད་ཅེས་བྱ་སྟེ། དེ་ནི་ཀུན་ནས་ཉོན་མོངས་པ་དང། རྣམ་པར་བྱང་
པའི་བདག་ཉིད་ཅན་གྱི་ཆོས་ཐམས་ཅད་ཀྱི་རྩ་བ་ཡིན་ནོ། །དེ་ལས་བདག་དང་གཞན་དུ་རྟོག་པ་རྣམ་པ་གཉིས་འབྱུང་བར་འགྱུར་རོ། །རྣམ་པར་ཤེས་པ་དེ་རླུང་ལ་ཞོན་ཏེ། རླུང་ལས་མེའོ། །མེ་ལས་ཆུའོ། །ཆུ་ལས་སའོ། །དེ་རྣམས་ལས་

[005B] སྐྱེ་མཆེད་དྲུག་དང། ཡུལ་ལྔ་རྣམས་ཏེ། དེ་དག་ཐམས་ཅད་ནི་རླུང་དང་རྣམ་པར་ཤེས་པ་ཡང་དག་པར་འདྲེས་པའོ། །དེ་ནས་རྣམ་པར་ཤེས་པ་གསུམ་གྱི་རང་བཞིན་དང་སྣང་བ་རབ་ཏུ་སྦྱོང་པ་གསལ་བར་ཉམས་སུ་མྱོང་
པར་འགྱུར་ཞིང། སྣང་བའི་རྒྱུས་ནི་རང་བཞིན་རྣམས་འབྱུང་བར་འགྱུར་རོ། །ཞེས་འོད་གསལ་ལས་རྣམ་ཤེས་འབྱུང་བར་གསུངས་པ་འདི་ལ་བར་དོའི་སྔ་རོལ་འཆི་བའི་འོད་གསལ་ལས་བར་དོའི་རྣམ་ཤེས་འབྱུང་བ་དང། བར་
དོ་ཤི་བའི་འོད་གསལ་ལས་ཚེ་འདིའི་རྣམ་ཤེས་འབྱུང་ཚུལ་གཉིས་ལས། རྒྱ་གར་བ་ཁ་ཅིག་སྔ་མ་བཞེད་ཀྱང། རྗེ་ཐམས་ཅད་མཁྱེན་པ་ཕྱི་མ་བཞེད་དོ། །རྣམ་ཤེས་ལས་རླུང་འབྱུང་བའི་དོན་ནི། རྣམ་ཤེས་རླུང་ལ་ཞོན་ཏེ། ཞེས་
གསུངས་པས་སྣང་བ་གསུམ་ནམ་ཡོད་དུས་དེ་དང་འདྲེས་པའི་རླུང་ཡང་ཡོད་པས། དེ་ལས་གཞན་པའི་རང་བཞིན་གཡོ་ནུས་པའི་རྣམ་ཤེས་ཀྱི་བཞོན་པའི་རླུང་ངོ། །ཁ་ཅིག་རླུང་ལས་མེ་ཞེས་སོགས་འབྱུང་བ་གསུམ་སྐྱེ་བར་བཤད་
པ་མི་འཐད་པར་ཐལ། དང་པོར་བར་སྲིད་ཞུགས་པའི་མེར་མེར་པོའི་དུས་འབྱུང་བ་བཞི་གའི་ཆ་ཡོད་པའི་ཕྱིར། ཞེ་ན་སྐྱོན་མེད་དེ། རྣམ་ཤེས་ཀྱི་རྟེན་བྱེད་པའི་ནུས་པ་ཁྱད་པར་ཅན་གྱི་རླུང་ལས། སྔོན་མ་ལས་རགས་པའི་མེ་ཆུ་སའི་སྐྱེ་རིམ་ཡིན་
པའི་ཕྱིར་ཏེ། རྡོ་རྗེ་ཕྲེང་བ་ལས། སྲ་བའི་ཁམས་དང་ཆུ་ཉིད་རང། །དེ་བཞིན་མེད་དང་རླུང་དག་ནི། །རྣམ་པར་ཤེས་པས་བསླངས་ནས་ནི། །སྲིད་གསུམ་གནས་སུ་སྐྱེ་བར་འགྱུར། །ཞེས་གསུངས་པའི་ཕྱིར། རྣམ་ཤེས་ཀྱིས་བསླངས་པའི་
[006A]༄༅། །དོན་ནི། དེའི་རྟེན་བསླངས་པ་སྟེ། འབྱུང་བ་བཞི་པོས་སེམས་རྟེན་བྱེད་པའི་ནུས་པ་གོང་འཕེལ་དུ་བསླངས་ནས། ཕན་ཚུན་རྟེན་དང་བརྟེན་པའི་ཕུང་པོ་ལྔ་དང། སྐྱེ་མཆེད་དྲུག་དང། རང་རྒྱུད་ཀྱིས་བསྡུས་པའི་ཡུལ་
ལྔ་འབྱུང་བའོ། །དེ་ཐམས་ཅད་རླུང་སེམས་འདྲེས་པར་གསུངས་པ་ནི། རང་རྒྱུད་ཀྱིས་བསྡུས་པའི་ཕུང་སོགས་ཁ་ཅིག་དངོས་དང། ཁ་ཅིག་རླུང་སེམས་འདྲེས་པའི་རྣམ་འགྱུར་ཡིན་པ་ལ་དགོངས་སོ། །རིམ་ལྔ་ལས་ཀྱང། སེམས་
ནི་རྣམ་པ་གསུམ་བཤད་ནས། །དེ་ཡིས་བསྒྲུབ་པ་བརྗོད་པར་བྱ། །རླུང་རྣམས་ཕྲ་བའི་གཟུགས་ཀྱིས་ནི། །ཤེས་དང་ཡང་དག་འདྲེས་གྱུར་ནས། །དབང་པོའི་ལམ་ནས་བྱུང་ནས་ནི། །ཡུལ་རྣམས་ལ་ནི་དམིགས་པར་བྱེད། །
གང་ཚེ་སྣང་བ་ལྡན་གྱུར་ཅིང། །རླུང་ནི་བཞོན་པ་ཉིད་གྱུར་པ། །དེ་ཚེ་རང་བཞིན་དེ་དག་ཀུན། །མ་ལུས་ལུས་པ་མེད་པར་འཇུག་རླུང་ནི་གང་དང་གང་གནས་པ། །རང་བཞིན་དེ་དང་དེ་འབྱུང་འགྱུར། ཞེས་སྣང་བ་གསུམ་གྱི་སྒོ་
ནས་རང་བཞིན་རྣམས་འབྱུང་ཞིང་དེ་ལས་སྐྱེ་རྒ་ན་འཆི་སོགས་སྲིད་པའི་འཁོར་ལོ་རྒྱུན་མི་འཆད་པར་འཁོར་བར་བཤད་དོ། །དེ་ལྟར་མངལ་དུ་ཉིང་འཚམས་སྦྱར་ནས་ཁུ་ཁྲག་གི་འབྱུང་བཞི་རིམ་གྱིས་སྨིན་ཅིང་འཕེལ་ནས་
འཕོ་བའི་ཟླ་བ་དང་པོ་ལ་ཅུང་ཟད་རགས་པའི་སྲོག་འཛིན་གྱི་རླུང་སྙིང་གར་ཆགས། གཉིས་པ་ལ་སྲོག་འཛིན་དེ་ལས་སྲོག་འཛིན་གྱི་རླུང་སྙིང་གའི་སྟེང་འོག་ཏུ་འགྲོ་ཞིང་འོག་མ་ལས་ཐུར་སེལ་སྐྱེ། གསུམ་པ་ལ་ཐུར་སེལ་ལས་

[006B] བཞི་པ་དེ་ལས་གྱེན་རྒྱུ། ལྔ་པ་ལ་དེ་ལས་ཁྱབ་བྱེད་དེ་ཕུང་པོ་ལྔའི་རླུང་ཆགས། དྲུག་པ་ནས་བཅུ་པའི་བར་རེ་རེ་ལ། ས་ལ་སོགས་པའི་ཁམས་ཀྱི་རླུང་དང་མིག་ནས་ལུས་དབང་གི་བར་རེ་རེ་དང། ཁྱབ་བྱེད་
ལས་ཀླུ་སྤྲོ་བ་ནས། རུས་སྤལ། རྩངས་པ། ལྷ་སྦྱིན། གཞུ་ལས་རྒྱལ་གྱི་བར་སྔ་མ་སྔ་མས་ཕྱི་མ་ཕྱི་མ་བསྐྱེད་ཅིང་ཆགས་ལ། རྩ་རླུང་ཐིག་ལེ་གསུམ་ག་ཐོག་མར་ཆགས་པའི་གནས་སྙིང་ག་ཡིན་ནོ། །རླུང་དེ་དག་གང་ལ་བརྟེན་ནས་རྒྱུ་
བའི་ལམ་ནི་རྩ་ཡིན་ལ། དེ་ཡང་རྡོ་རྗེ་ཕྲེང་བ་ལས། ལཱ་ལ་ན་དང་ར་ས་ན། །ཨ་ཝ་དྷཱུ་ཏཱི་ཞེས་བྱའི་མིང། །དེ་རྣམས་སྤྲོ་བའི་སྦྱོར་བ་ཡིས། །རིམ་གྱིས་ཐུན་ནི་བརྒྱད་དུ་འགྱུར། །གསུམ་པོ་ཉི་ཤུ་རྩ་བཞིར་འགྲོ་ཐིམ་དང་ལོངས་སྤྱོད་
བདག་པོའི་ཕྱིར། །རིམ་གྱིས་གྲངས་ནི་བདུན་ཅུ་གཉིས། །སླར་ཡང་དེས་སྤྲོ་སྦྱོར་བ་ཡིས། །རེ་རེར་སྟོང་སྟོང་ཕྱེ་བ་ཡིས། །རྟག་ཏུ་གྲངས་ཉིད་འགྱུར་བ་ནི། །སྟོང་ཕྲག་བདུན་ཅུ་རྩ་གཉིས་སོ། །ཞེས་ཐོག་མར་སྙིང་གར་རྩ་གསུམ་མམ་ལྔ་
དེ་ནས་ཐུན་ཚོད་བརྒྱད་ཀྱི་རྩ། དེ་བརྒྱད་སྐུ་གསུང་ཐུགས་ཀྱི་དབྱེ་བས་ཉེར་བཞི། དེ་ཡང་དེ་ལྟར་བྱེ་བས་བདུན་ཅུ་རྩ་གཉིས། དེ་རེ་རེ་སྟོང་སྟོང་དུ་གྱེས་པས། རྩ་བདུན་ཁྲི་ཉིས་སྟོང། དེ་དག་ཀྱང་ཁུ་རྡུལ་རླུང་གསུམ་ཆ་མཉམ་གསུམ་དུ་འྦ་
པས་སྐུ་གསུང་ཐུགས་ཀྱི་རྩ་ཞེས་ཐ་སྙད་བཏགས་པའོ། །རྩ་དེ་རྣམས་ཀྱི་གཙོ་བོ་ནི་རོ་རྐྱང་དབུ་མ་གསུམ་ཡིན་ཅིང། དེ་གསུམ་ནི་ལུས་ཀྱི་གཞུང་ཤིང་ཚུལ་དུ་ཡོད་པའི་རྩ་འཁོར་རྣམས་གང་ན་ཡོད་སར་རོ་རྐྱང་གཉིས་ཀྱིས་ལུ་

[007A]༄༅། །གུ་རྒྱུད་དུ་བསྔམས་ཤིང། ཁྱད་པར་སྙིང་གའི་འཁོར་ལོ་ལ་མདུད་པ་གསུམ་གྱིས་དཀྲིས་པས་ཤིན་ཏུ་དབྱེ་དཀའ་བ་ཡིན་ཏེ། རྡོ་རྗེ་ཕྲེང་བ་ལས། སྙིང་གི་པདྨའི་སྤུབས་མཁའ་ལ། །ཡེ་ཤེས་རྡོ་རྗེ་རྟག་ཏུ་བཞུགས་
སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རྒྱུ་བར་བྱེད། །དེ་ལའང་དབྱེ་བར་དཀའ་བ་ཡི། །དབུས་སུ་མདུད་པ་གསུམ་གྱིས་དཀྲིས། །ཅེས་གསུངས་པས། དེ་འདྲ་བའི་མདུད་པས་བཅིངས་པའི་སྙིང་གའི་དབུ་མའི་ནང་གི་མི་
བཤིག་པའི་ཐིག་ལེ་ལ་ཨ་ཐུང་དང། དཔྱིད་དང། དཔའ་བོ་དང། ནཱ་དའི་སྒྲས་བསྟན་ཅིང། ལྟེ་བའི་ནཱ་ད་ལ། ཕག་མོ་དང། བདག་མེད་མ་དང། མཁའ་འགྲོའི་སྒྲས་སྟོན་པར་མཛད་ལ། སྤྱི་བོ་དང་མགྲིན་པའི་ནཱ་ད་ཡང་ཤེས་
དགོས་སོ། །བྱང་སེམས་དཀར་དམར་ནི། རྩའི་སྔོན་ནས་ཀྱང་ཕ་མའི་ཐིག་ལེ་དཀར་དམར་གྱི་དབུས་སུ་ཞུགས་ནས་སྙིང་གར་གནས་ཤིང། དེ་ནས་སྟེང་འོག་ཏུ་ཆད་ནས། དཀར་པོ་སྤྱི་བོ་དང་དམར་པོ་ལྟེ་གསང་དུ་གནས་ལ། རྩ་
གཞན་ཅི་རིགས་པར་ཡང་ཆགས་སོ།།    ༈    །།ད་ནི་དེ་དག་གི་དོན་གཞུང་རྩ་བ་བཤད་པར་བྱ་སྟེ། སེམས་ཅན་རྣམས་ཀྱི་སྲོག་གྱུར་པ། །རླུང་ཞེས་བྱ་བ་ལས་ཀུན་བྱེད། །འདི་ནི་རྣམ་ཤེས་བཞོན་པ་སྟེ། །
ལྔ་ཡི་བདག་ཉིད་བཅུ་ཡང་ཡིན། །ཞེས་གསུངས། གཞུང་འདི་ནི་དགོངས་པ་ལུང་སྟོན་དང། སྡོམ་འབྱུང་ལས་ཅི་རིགས་འབྱུང་ངོ། །དོན་ནི། སེམས་ཅན་ཀུན་གྱི་སྲོག་ཏུ་གྱུར་པའི་རླུང་འདི་ཉིད་ཀྱི་རང་གི་ངོ་བོ་ཇི་ལྟར་ཡིན་པ་

[007B] རྣམ་ཤེས་ཀྱི་བཞོན་པ་ཡིན་པའི་ཕྱིར་རོ། །སེམས་ཅན་གྱི་སྲོག་ཏུ་གྱུར་པའི་རླུང་གི་ངོ་བོ་དེ་ལྟར་ཡིན་ན། དེ་ལ་དབྱེ་ན་དུ་ཡོད་ཅེ་ན། དེ་ལ་དབྱེ་ན་དུ་མ་ཡོད་དེ། སྲོག་འཛིན་ལ་སོགས་པ་ལྔ་ཡི་བདག་ཉིད་དེ་ལྔར་
ཡོད་ལ། དེ་ཙམ་དུ་མ་ཟད་རྒྱུ་བ་ལ་སོགས་པ་ཡན་ལག་གི་རླུང་ལྔར་ཡང་དབྱེར་ཡོད་པས་བཅུར་ཡང་ཡོད་པ་ཡིན་པའི་ཕྱིར། རླུང་བཅུའི་བྱེད་ལས་ཀྱང་ཡོད་དེ། སྤྱོད་བསྡུས་སུ་རླུང་བཅུས་ཐ་མལ་པ་དང། རྣལ་འབྱོར་པའི་རྒྱུད་ལ་
ལུས་གནས་པའི་ཚེ་བྱ་བ་བྱེད་ཚུལ་མང་དུ་གསུངས་ནས། མཐར་མི་བཤིག་པ་ཐོབ་ནས་དངོས་མེད་དུ་འགྱུར་བའི་བྱ་བ་བྱེད་པར་གསུངས་པ་ལྟར་ཡིན་པའི་ཕྱིར། མི་བཤིག་པ་ཐོབ་པ་ནི་གཞི་དང་ལམ་གྱི་སྐབས་སུ་སྡུད་རིམ་གྱིས་
དེར་ཐིམ་པའོ། །ཡི་གེ་གསུམ་གྱི་བྱ་བ་སྟོན་པའི་སྐབས་སུ་ཡང་འདི་བཞིན་ཏེ། རིམ་ལྔར་ཡང། སོ་སོར་བརྗོད་པའི་སྔགས་འདི་དག་དངོས་མེད་ངོ་བོ་ལས་སྐྱེས་པའོ། །ཞེས་དང། ཐུང་ངུ་མ་ལུས་དག་ཏུ་འགྱུར། །ཞེས་སོགས་
དྲང་ངེས་ཀྱི་བྱེད་ལས་སྣ་ཚོགས་པ་དང་ལྡན་པ་ཡིན་ནོ། །གཉིས་པ་ལ་གཉིས། རིམ་པ་དངོས་དང། རིམ་པ་ལྔ་པའི་མཚན་ཉིད་བསྟན་པའོ། །དང་པོ་སྟོན་པར་བྱེད་པ་ལ། རླུང་གི་དེ་ཉིད་རིམ་གྱིས་ནི། །སྔགས་ཀྱི་དེ་ཉིད་ཡང་དག་འཇུག་སྔགས་ཀྱིས་བསྐྱེད་དུ་
རྟོགས་ནས་ནི། །རྡོ་རྗེའི་བཟླས་པ་རྣམས་ལ་སློབ། །རྡོ་རྗེའི་བཟླས་གནས་རྣལ་འབྱོར་བ། །སེམས་ལ་དམིགས་པ་འཐོབ་པར་འགྱུར། །སྒྱུ་མ་ལྟ་བུའི་ཏིང་འཛིན་གནས། །ཡང་དག་མཐས་ནི་རྣམ་པར་སྦྱངས། །ཡང་དག་མཐའ་ལས་

[008A]༄༅། །ལངས་ནས་ནི། །གཉིས་མེད་ཡེ་ཤེས་འཐོབ་པར་འགྱུར། །ཞེས་གསུངས། དེ་ཡང་རླུང་གི་དེ་ཉིད་ནི། སྤྱོད་བསྡུས་ལས། སྲོག་དང་རྩོལ་བའི་བརྟག་པའོ། །ཞེས་གསུངས་ཏེ། སྲོག་རྩོལ་ནི་རླུང་ཙམ་དང་
བརྟག་པ་ནི་གཏན་ལ་འབེབས་པ་སྟེ། ངོ་བོ་དང། དབྱེ་བ་དང། རྒྱུ་བའི་ཚུལ་ལ་སོགས་པ་ཤེས་པར་བྱེད་པ་ཡིན་ཅིང། གཙོ་བོ་ནི་སྙིང་གའི་མི་བཤིག་པ་ལ་སྤྲོ་བསྡུ་བྱེད་ཚུལ་ལོ། །ཇི་ལྟར་བྱེད་ཚུལ་ཡང་ཡོད་དེ། རིམ་གྱིས་ཏེ་སྔ་མ་
སྔ་མ་སྔོན་དུ་བཏང་ནས་ཏེ། འགྱུར་རྙིང་དུ། རླུང་གི་དེ་ཉིད་སྔོན་བཏང་ནས། །ཅེས་འབྱུང་བ་ལྟར་རོ། །སྔགས་ཀྱི་དེ་ཉིད་ནི་བརྡའ་ལ་སོགས་པ་འོག་ནས་འཆད་པ་རྣམས་ཏེ། སྤྱོད་བསྡུས་ལས། སྔགས་ནི་དབྱངས་གསལ་གྱི་རྒྱུ་ལས་
བྱུང་བ་སྦྲུལ་ལ་སོགས་པ་དང། དེའི་དེ་ཉིད་མི་བཤིག་པ་ལས་བྱུང་བའི་ཡི་གེ་གསུམ་ལ་འཆད་དེ། མི་བཤིག་པ་ལས་བྱུང་བ་དང། དེར་སྡུད་པ་གཙོ་བོའི་དོན་ནོ། །ཡང་དག་འཇུག་ནི། སྔ་མ་ཤེས་པའི་རྗེས་སུ་ཕྱི་མ་ཤེས་
པར་བྱེད་པའོ། །སྔགས་ཀྱིས་བསྐྱེད་པ་ནི། སྔགས་ཐམས་ཅད་སྐྱེས་པ་དང། བུད་མེད་དང། མ་ནིང་གི་ངོ་བོ་ཉིད་ཡི་གེ་གསུམ་ལ་འཇུག་པ་རྟོགས་ནས་རླུང་སྔགས་དབྱེར་མི་ཕྱེད་པ། རྡོ་རྗེའི་བཟླས་པ་རྣམས་ལ་སློབ་པའོ། །རྡོ་རྗེའི་བཟླས་
པ་ལ་གནས་པ་མཐར་ཕྱིན་པའི་རྣལ་འབྱོར་བས་ནི། སེམས་ལ་དམིགས་པའི་སྟོང་པ་གསུམ་གྱི་ཡེ་ཤེས་འཐོབ་པར་འགྱུར་རོ། །འདིར་ཡང། སེམས་ལ་དམིགས་པའི་རྣལ་འབྱོར་པས། །སྒྱུ་མའི་ལུས་ནི་འཐོབ་པར་འགྱུར། །ཞེས་

[008B] ཐོབ་ནས་སྒྱུ་མ་ལྟ་བུའི་ཏིང་ངེ་འཛིན་ལ་གནས་པའི་ཏིང་ངེ་འཛིན་དེ་ཡང་དག་པའི་མཐའ་འོད་གསལ་གྱིས་ནི་རྣམ་པར་སྦྱང་བར་བྱ་སྟེ། སྒྱུ་མ་འོད་གསལ་དུ་བཅུག་པའི་སྒོ་ནས། སྒྱུ་ལུས་པས་དོན་གྱི་འོད་གསལ་འཐོབ་པར་འགྱུར་བའི་
ཕྱིར་ཏེ། རང་བྱིན་བརླབས་པའི་རིམ་པ་ཡིས། །གང་ཕྱིར་འོད་གསལ་འཐོབ་འགྱུར་བ། ཞེས་བྱའོ། །འོད་གསལ་ཡང་དག་མཐའ་ལས་ཆུ་ལས་ཉ་ལྡང་བའི་ཚུལ་དུ་ལངས་ནས་ནི། གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་འཐོབ་པར་འགྱུར་རོ། །འདི་
ལྟར་མགོན་པོས། འདུས་པའི་རྫོགས་རིམ་རིམ་ལྔར་བསྡུས་པ་ནི། རྡོ་རྗེ་ཕྲེང་བ་ལས། རྡོ་རྗེའི་བཟླས་པ་རབ་སྦྱོར་བས། །རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་རྣམ་པར་གཅོད། །སེམས་ལ་དམིགས་པ་འཐོབ་པར་
འགྱུར། །བདག་ལ་བྱིན་རླབས་རིམ་པས་ཀྱང། །དངོས་གྲུབ་བརྒྱད་ནི་འཐོབ་པར་འགྱུར། །སྣང་བ་ལ་སོགས་དབྱེ་བ་ཤེས། །མངོན་པར་བྱང་ཆུབ་པ་ནི་འཐོབ། །ཟུང་འཇུག་རིམ་པ་ལ་གནས་པ། །དངོས་གྲུབ་ཐམས་ཅད་བསྡུས་
པ་ནི། །ཚེ་འདི་ཉིད་ལ་འགྲུབ་འགྱུར་བར། །རྣལ་འབྱོར་བ་ཡིས་ཐེ་ཚོམ་མེད། །ཅེས་རིམ་ལྔའི་ཆིངས་མཛད་པ་འདིའི་རྗེས་སུ་འབྲངས་པ་ཡིན་ནོ། །འོ་ན་རྡོར་བཟླས་རིམ་པ་དང་པོ་ཡིན་ན། རྫོགས་རིམ་ལུས་དབེན་མི་བཞེད་པ་ཡིན་
ནམ། ཞེ་ན། མ་ཡིན་ཏེ། འདི་ཉིད་དུ། ལུས་དང་ངག་དང་ཡིད་རྣམ་པར་དབེན་པའི་ཐོས་པ་འཛིན་པ། ཞེས་གསུངས་ཤིང། སྤྱོད་བསྡུས་ལས་ཀྱང། ལུས་དབེན་ལ་བསླབས་ནས་རྡོར་བཟླས་ལ་བསླབ་པར་གསུངས་པས། རྫོགས་རིམ་

[009A]༄༅། །སྦྱོར་བ་ཡན་ལག་དྲུག་ཏུ་བྱས་པའི་སོར་བསམ་གྱིས་བསྡུས་པའི་ལུས་དབེན་རྡོར་བཟླས་ཀྱི་རིམ་པའི་ཁོངས་སུ་བསྡུ་བ་ཡིན་པའི་ཕྱིར། གཉིས་པ་སྟོན་པ་ལ། ཟུང་འཇུག་ཏིང་འཛིན་ལ་གནས་ནས། །སླར་ཞིང་
གང་ལའང་མི་སློབ་བོ། །འདི་ནི་རྫོགས་པའི་རྣལ་འབྱོར་པ། །རྡོ་རྗེ་འཛིན་པ་ཆེན་པོའང་དེ། །རྣམ་པ་ཀུན་གྱི་མཆོག་ལྡན་པའི། །ཐམས་ཅད་མཁྱེན་པར་དེ་ནས་འགྱུར། །འདས་པ་དང་ནི་མ་འོངས་དང། །ད་ལྟར་བྱུང་བའི་སྲིད་གསུམ་
ནི༑ ༑འོད་གསལ་བས་ནི་རྣམ་དག་པས། །སྐད་ཅིག་དེ་ལ་མ་ལུས་མཐོང། །ཞེས་གསུངས། ཟུང་འཇུག་གི་ཏིང་ངེ་འཛིན་ལ་གནས་པའི་རྣལ་འབྱོར་པས་ནི། སླར་ཞིང་སྟེ་སླར་ཡང་ལམ་གསར་པ་གང་ལ་ཡང་མི་སློབ་བོ། །འོ་ན་
འདིའི་ཟུང་འཇུག་སངས་རྒྱས་ཀྱི་ཟུང་འཇུག་ཡིན་ནམ་སྙམ་ན། འོད་གསལ་དང་པོར་ཐོབ་རྗེས་ཀྱི་ཟུང་འཇུག་ནི། སློབ་པའི་ཟུང་འཇུག་ཡིན་པས་སློབ་པའོ། །ཡང་དག་མཐའ་ལས་ལངས་ནས་ཟུང་འཇུག་འཐོབ་པར་གསུངས་
པས་ཀྱང་སློབ་པའི་ཟུང་འཇུག་ཏུ་ངེས་ཏེ། མི་སློབ་པའི་ཟུང་འཇུག་ནི་ཡང་དག་མཐའ་ལ་མཉམ་པར་བཞག་བཞིན་དུ་འཐོབ་པའི་ཕྱིར་རོ། །ཟུང་འཇུག་གི་གོ་འཕང་ཐོབ་པ་འདི་ནི། ཡོན་ཏན་ཕལ་ཆེར་ཡོངས་སུ་རྫོགས་པའི་
རྣལ་འབྱོར་པ་རྡོ་རྗེ་འཛིན་པ་ཆེན་པོ་ཡིན་ཏེ། མཚན་དཔེ་མཐར་ཐུག་པ་རྣམ་པ་ཀུན་གྱི་མཆོག་དང་ལྡན་པའི་ཐམས་ཅད་མཁྱེན་པ་མཐོང་བའི་ཆོས་ལ་མྱུར་དུ་འགྲུབ་པར་འགྱུར་བའི་ཕྱིར། འདས་པ་དང། མ་འོངས་པ་

[009B] ད་ལྟར་བྱུང་བའི་སྲིད་པ་གསུམ་ནི་སྐད་ཅིག་དེ་ལ་སྟེ་དུས་ཤིན་ཏུ་མྱུར་བར་མངོན་སུམ་དུ་མཐོང་བ་ཡིན་ཏེ། དོན་གྱི་འོད་གསལ་པ་བདེ་བ་ཆེན་པོའི་ཡེ་ཤེས་ཀྱིས་མ་རིག་པའི་མུན་པ་ས་བོན་དང་བཅས་པ་རྣམ་པར་དག་པར་བྱས་པའི་
ཕྱིར་རོ། །གཉིས་པ་འཆད་པ་ལ། དཔལ་ལྡན་འདུས་པའི་རྒྱུད་དུ་ནི། །དེ་ཉིད་འདི་དག་རྒྱས་བཏབ་གནས། །ཅེས་པ་འདི་བྱུང། རླུང་གི་དེ་ཉིད་ལ་སོགས་པ་འདི་དག་རྒྱུད་གང་གི་བརྗོད་བྱར་གནས་པ་ཡིན་ཞེ་ན། དེ་ཡང་བཞག་ཏུ་ཡོད་
དེ༑ ཕུན་སུམ་ཚོགས་པའི་དཔལ་དང་ལྡན་ཞིང། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་གསུམ་འདུས་པའི་རྩ་བའི་རྒྱུད་དུ་ནི། རླུང་གི་དེ་ཉིད་ལ་སོགས་པ་འདི་དག་གནས་པས་འདུས་པའི་རྒྱུད་ལས་ཤེས་
པར་བྱ་བ་ཡིན་པའི་ཕྱིར། རྒྱུད་ན་གསལ་པོར་ཡོད་དམ་ཞེ་ན། མ་ཡིན་ཏེ། མཐའ་དྲུག་དང་ཚུལ་བཞིས་རྒྱས་བཏབ་སྟེ་སྦས་པའི་ཚུལ་གྱིས་གནས་པའི་ཕྱིར་རོ། །བཞི་པ་ནི། རྩ་རྒྱུད་དུ་མི་གསལ་བ་སྦས་ནས་བཞག་པ་དེ་
ཐབས་གང་ལ་བརྟེན་ནས་ཤེས་པར་བྱ་ཞེ་ན། དེའི་ལན་སྟོན་པ་ལ། བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་ཁ་ལས་རྟོགས་པར་བྱ། །ཞེས་གསུངས། འདུས་པ་རྩ་རྒྱུད་ཀྱི་སྦས་དོན་རྟོགས་པར་བྱེད་པའི་ཐབས་ཡོད་དེ་
བླ་མ་མཚན་ཉིད་དང་ལྡན་པའི་ཁ་ལས་རྟོགས་པར་བྱ་བ་སྟེ་ཞལ་ལས་ཤེས་པར་བྱ་བ་ཡིན་པའི་ཕྱིར། ཇི་ལྟར་ཞལ་ལས་ཤེས་ཚུལ་ཡང་ཡོད་དེ། རྩ་རྒྱུད་དུ་མི་གསལ་བར་སྦས་ནས་བཞུགས་པ་དེ། རྡོ་རྗེ་འཆང་རང་ཉིད་ཀྱིས་

[010A]༄༅། །རང་འགྲེལ་རྡོ་རྗེ་ཕྲེང་བ་སོགས་བཤད་རྒྱུད་རྣམས་ཀྱིས་ཤིན་ཏུ་གསལ་བར་མཛད་པའི་རྩ་བཤད་ལེགས་པར་སྦྱོར་ཤེས་པའི་མན་ངག་དང་ལྡན་པའི་བླ་མའི་ཞལ་ལས་ཤེས་དགོས་པའི་ཕྱིར་རོ་
གཉིས་པ་རྡོར་བཟླས་ཀྱི་རིམ་པ་བྱེ་བྲག་ཏུ་བཤད་པ་ལ་གཉིས། རླུང་གི་དེ་ཁོ་ན་ཉིད་དང། སྔགས་ཀྱི་དེ་ཁོ་ན་ཉིད་དོ། །དང་པོ་ལ་གཉིས། རྩ་རྒྱུད་ལས་གསུངས་ཚུལ་དང། དེའི་དོན་བཤད་རྒྱུད་ཀྱིས་བསྟན་ཚུལ་ལོ། །
དང་པོ་ནི། དེ་ལ་དང་པོ་ཁོ་ནར་རླུང་གི་དེ་ཁོ་ན་ཉིད་མདོར་བསྟན་པའི་ཚིག་རྩ་བའི་རྒྱུད་ལ་འཇུག་པར་བྱ་སྟེ། ཞེས་མཚམས་སྦྱར། དེ་ཡང་རླུང་གི་དེ་ཉིད་སྟོན་པའི་ཁུངས་གཉིས་ལས། དང་པོ་ཉིད་དུ་རྩ་རྒྱུད་ལ་འཇུག་པར་བྱ་སྟེ། དེ་ནི་
མདོར་བསྟན་ཡིན་ལ། བཤད་རྒྱུད་ནི་དེ་འཆད་བྱེད་ཀྱི་འགྲེལ་པ་ཡིན་པའི་ཕྱིར། ཁུངས་དངོས་སྟོན་པ་ལ། སྣ་ཡི་རྩེ་མོར་ཡུངས་ཀར་བསམ། །འགྲོ་དང་མི་འགྲོ་ཡུངས་ཀར་ལ། །གསང་བའི་སྔགས་ཀྱིས་བཏགས་པ་ཡི། །ཡེ་
ཤེས་མཆོག་གི་གནས་བསྒོམ་མོ། །རིན་ཆེན་ཁ་དོག་སྣ་ལྔ་པ། །ཡུངས་ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་དུ། །རྣལ་འབྱོར་རིག་པས་རྟག་ཏུ་བསྒོམ། །ཞེས་བྱ་བ་སྟེ། འདི་ནི་དགོངས་པས་བཤད་པའོ། །ཞེས་
གསུངས་པའི་རྐང་པ་དང་པོ་བཞི་རྩ་རྒྱུད་ལེའུ་དྲུག་པ་དང། ཕྱི་མ་བཞི་ལེའུ་གསུམ་པ་ལས་གསུངས་སོ། །འདིར་ཚིགས་བཅད་གཉིས་ཀ་མཐའ་དྲུག་གི་ནང་ཚན་དགོངས་བཤད་དང། སྤྱོད་བསྡུས་སུ་ཕྱི་མ་ལ་དྲང་ངེས་དང། སྒྲོན་

[010B] དང་པོ་ལ་དྲང་ངེས། གཉིས་པ་ལ་ཚུལ་བཞིའི་བཤད་པ་མཛད་པ་རྣམས་འགལ་བ་མེད་དེ། འཇིག་རྟེན་གྱི་ཐ་སྙད་ལ་རླུང་ལ་ཡུངས་ཀར་གྱི་སྒྲ་འགལ་བའི་ཆ་ནས་དགོངས་བཤད་དང། དངོས་སུ་བསྐྱེད་རིམ་པའི་ཕྲ་
མོའི་རྣལ་འབྱོར་དང། རྫོགས་རིམ་པའི་ཕྲ་མོའི་རྣལ་འབྱོར་མི་མངོན་པར་སྦས་པའི་ཆ་ནས་དྲང་ངེས་སུ་བཞག་པའི་ཕྱིར་རོ། །རྫོགས་རིམ་ལུས་དབེན་མཐར་ཕྱིན་པའི་སྒྲུབ་པ་པོས་ཇི་ལྟར་བྱ་བའི་ཚུལ་ཡོད་དེ། སྣ་ཡི་རྩེ་མོ་སྟེ་
སྟེང་གི་སྣའི་བུ་ག་ནས་ཡུངས་ཀར་གྱི་སྒྲས་བསྟན་པའི་རླུང་འཇུག་གནས་ལྡང་གསུམ་གྱི་ཚུལ་དུ་བསམ་པར་བྱ་བ་ཡིན་པའི་ཕྱིར། རླུང་ལ་ཡུངས་ཀར་གྱི་སྒྲས་བཏགས་པ་ཡང་ཡིན་ཏེ། རྡོ་རྗེ་ཕྲེང་བ་ལས། སྣ་རྩེར་ཡུངས་ཀར་
ཞེས་བྱ་བ། །སྲོག་དང་རྩོལ་བའི་བརྟག་པ་སྟེ། །ཞེས་གསུངས་པའི་ཕྱིར། འོ་ན་འགྲོ་བ་བཅུད་དང། མི་འགྲོ་བ་སྣོད་ཀྱི་རྩ་བར་གྱུར་པ་ཡུངས་ཀར་གྱི་སྒྲས་བརྗོད་པའི་རླུང་དེ་འཇུག་གནས་ལྡང་གསུམ་རང་བཞིན་པར་བསྒོམ་པ་ཡིན་
ནམ། ཞེ་ན་མ་ཡིན་ཏེ། གསང་བ་ཡི་གེ་གསུམ་གྱི་སྔགས་སུ་བཏགས་པ་སྟེ་འཇུག་པ་ཨོཾ། གནས་པ་ཨཱ་ལྡང་བ་ཧཱུཾ་གི་གདངས་དང་དབྱེར་མེད་དུ་བསྒོམ་པ་ཡིན་པའི་ཕྱིར། དགོས་པ་ཅིའི་དོན་དུ་བསྒོམ་པའི་ཚུལ་
ཡང་ཡོད་དེ། ཡེ་ཤེས་མཆོག་སྟོང་བ་གསུམ་གྱི་གནས་ཏེ་རྟོགས་པ་སྐྱེ་བའི་ཕྱིར་དུ་ཡིན་ནོ། །རིན་ཆེན་ཁ་དོག་སྣ་ལྔ་པ་ཡང། འདིར་བསྟན་རླུང་ཡིན་ཏེ། རྒྱུད་ཕྱི་མ་ལས། རིན་ཆེན་ཁ་དོག་རྣམ་པ་ལྔ། །སྲོག་དང་རྩོལ་བཞེས་བྱར་
[011A]༄༅། །བཤད། །ཅེས་གསུངས་པའི་ཕྱིར། དེ་ལ་རིན་ཆེན་ཞེས་བརྗོད་པའི་རྒྱུ་མཚན་ཡོད་དེ། རང་འབྲས་རྫོགས་པའི་སངས་རྒྱས་ཀྱི་རིན་པོ་ཆེ་བསྐྱེད་པའི་རྒྱུ་མཚན་གྱིས་ཡིན་པའི་ཕྱིར། ཁ་དོག་ལྔ་ནི། འབྱུང་
བ་ལྔ་དང། མགོན་པོ་ལྔའི་མདངས་དང་ལྡན་པའི་སྒོ་ནས་ཡུངས་ཀར་གྱི་འབྲུ་ཚད་ཙམ་སྟེ། རླུང་གི་དེ་ཉིད་ཡི་གེ་གསུམ་དང་དབྱེར་མེད་དུ། སྣ་ཡི་རྩེ་མོའི་ལམ་ནས་ནན་ཏན་དུ་བསྒོམ་པར་བྱ་བ་ཡིན་པའི་ཕྱིར། ཅི་འདྲ་ཞིག་
གིས་བསྒོམ་པ་ཡང་བཞག་ཏུ་ཡོད་དེ། རྣལ་འབྱོར་བ་རླུང་གི་དེ་ཉིད་དང་སྔགས་ཀྱི་དེ་ཉིད་རིག་པས་རྟག་ཏུ་སྟེ་རྒྱུན་དུ་བསྒོམ་པར་བྱ་བ་ཡིན་པའི་ཕྱིར་རོ། །གཉིས་པ་དེའི་དོན་བཤད་རྒྱུད་ཀྱིས་བསྟན་ཚུལ་ལ་གསུམ་
ལྷ་མོ་བཞིས་ཞུས་ཀྱིས་ངེས་པར་བསྟན་པ། རྒྱུད་ཕྱི་མས་གསལ་བར་བསྟན་པ། རྡོ་རྗེ་ཕྲེང་བས་སོ་སོར་ངེས་པར་བསྟན་པའོ། །དང་པོ་ནི། སྔར་དྲངས་པའི་རྩ་རྒྱུད་ཀྱི་ལུང། རྡོ་རྗེ་ལྟར་དབྱེ་དཀའ་བའི་རྡོ་རྗེའི་ཚིག་འདི་ངེས་པར་
བསྟན་པ་ནི་ལྷ་མོ་བཞིས་ཞུས་པ་ཞེས་བྱ་བའི་འདུས་པའི་བཤད་རྒྱུད་དུ་གསུངས་སོ་ཞེས་མཚམས་སྦྱར་རོ། །ཇི་ལྟར་ན། སྙིང་པོ་ལས་ནི་སྙིང་པོ་མཆོག་སངས་རྒྱས་ཀུན་གྱི་གསང་བ་ནི། །གང་དེ་ཐམས་ཅད་བདག་ཉིད་
གནས། །དེ་ནི་ལྷ་མོ་བཤད་པར་བྱ། །ཡེ་ཤེས་ལྔ་ཡི་དངོས་དེ་ཉིད། །ཡུངས་ཀར་གྱི་ནི་འབྲུ་ཚད་ཙམ། །དེ་ཡི་དབུས་ན་གནས་པའི་ལྷ། །མི་གསལ་གསལ་བའི་བདག་ཉིད་ཅན། །ཞེས་གསུངས་པ་དང། ཞེས་པ་འདི་བྱུང། དོན་ནི་སྟོན་

[011B] སངས་རྒྱས་ཀུན་གྱིས་སྣོད་མིན་ལ་གསང་བའི་ལམ་དེ་ནི་ང་ཡིས་རབ་ཏུ་བཤད་པར་བྱའོ། །དེ་ཇི་འདྲ་ན། སྙིང་པོ་ནི་ལྷན་ཅིག་སྐྱེས་པ་འོད་གསལ་དུ་འཇུག་པའི་ཐབས་དང། དེ་ལས་ཀྱང་སྙིང་པོར་གྱུར་པ་མཆོག་ནི་
རླུང་འགྲོ་འོང་གི་བཟླས་པའོ། །དེ་འདྲ་བའི་ཟླས་པ་གང་ཡིན་པ་དེ་ནི་ལུས་ཅན་ཐམས་ཅད་ལ་བདག་ཉིད། རང་བཞིན་གྱིས་གནས་པ་ཡིན་ཏེ། རྡོ་རྗེ་ཕྲེང་བ་ལས། གང་ཡང་ཁམས་གསུམ་སེམས་ཅན་རྣམས། །སྲོག་དང་རྩོལ་བ་ལ་
བརྟེན་ནས། །གསང་སྔགས་རྒྱལ་པོ་ཟློས་བཞིན་དུ། །མི་ཤེས་བསམ་གཏན་ཀློག་པ་སྤང། །ཞེས་གསུངས་པའི་ཕྱིར། ཡུངས་ཀར་གྱི་ནི་འབྲུ་ཚད་ཙམ། །ཞེས་པས་རྩ་རྒྱུད་དུ་ཡུངས་ཀར་གྱི་སྒྲས་བསྟན་པ་དེ་བཤད་བྱར་བཀོད་
པ་ཡིན་ལ། ཡུངས་ཀར་གྱི་འབྲུ་ཚད་ཙམ་དེ་ནི་ཡེ་ཤེས་ལྔའི་དངོས་པོ་སྟེ་ངོ་བོ་ཉིད་དོ། །འོ་ན་ཡུངས་ཀར་གྱི་དོན་ཡེ་ཤེས་ལྔར་གསུངས་པ་རླུང་ལ་ཇི་ལྟར་གོ་ཞེ་ན། རིན་ཆེན་ཁ་དོག་སྣ་ལྔ་པ་བསྒོམ་པར་གསུངས་པ་དེ་སྙིང་པོ་ལས་
སྙིང་པོ་མཆོག་ཏུ་གསུངས་པས། རྫོགས་རིམ་ཡིན་ལ། རིན་ཆེན་ཁ་དོག་སྣ་ལྔ་པ་ཞེས་པ་ཡེ་ཤེས་ལྔའི་ངོ་བོར་གོ་ཞིང། དེ་ཡང་རང་བཞིན་གྱིས་སེམས་ཅན་ཀུན་ལ་གནས་པ་དང། སྣའི་རྩེ་མོར་བསྒོམ་པར་གསུངས་པས། རླུང་
འོད་ཟེར་ལྔའི་འབྱུང་འཇུག་བསྒོམ་པ་ཡུངས་ཀར་གྱི་དོན་དུ་ཤེས། དེ་ལྟར་ཤེས་པས། རླུང་འོད་ཟེར་ལྔ་པོ་ཡེ་ཤེས་ལྔར་བཤད་པ་ན་རིགས་ལྔར་ངེས་ལ། རིགས་ལྔའི་དབུས་ན་གནས་པའི་ལྷ་མི་བསྐྱོད་པ་ཡིན་ཅིང། མི་བསྐྱོད་

[012A]༄༅། །པའི་ངོ་བོའི་རླུང་སྲོག་འཛིན་དང། དེ་ཡང་གསལ་བའི་བདག་ཉིད་ནི། དེས་རགས་པའི་སྲོག་རླུང་ཀུན་ལ་དབང་བྱེད་པ་ཡིན་ལ། མི་གསལ་བ་ནི། སྲོག་འཛིན་ཤིན་ཏུ་ཕྲ་བ། མི་བཤིག་པའི་ཐིག་ལེ་ཡིན་པས། རྒྱུད་
དེ་དག་གིས། རླུང་གི་འགྲོ་འོང་གི་བཟླས་པ་དེ། འོད་གསལ་ལྷན་ཅིག་སྐྱེས་པ་འཆར་བའི་ཐབས་བླ་ན་མེད་པ་དང། རླུང་གི་གཙོ་བོ་སྲོག་རླུང་མི་བཤིག་པའི་ཐིག་ལེ་ཡིན་པར་གསུངས་པས། རྩ་རླུང་ཐིག་ལེའི་གདམས་པ་རྣམས་ཀྱི་སྙིང་
པོ་ལས་ཀྱང་སྙིང་པོ་མཆོག་རྡོར་བཟླས་དང། དེའི་གནད་མཐར་ཐུག་པ་སྙིང་གར་ཡོད་པ་ཤེས་པར་བྱའོ། །གཉིས་པ་ནི། གསང་བ་འདུས་པའི་རྒྱུད་ཕྱི་མ་ལས་ཀྱང། རྩ་རྒྱུད་དུ་རིན་ཆེན་ཁ་དོག་སྣ་ལྔ་པ་ཡུངས་ཀར་གྱི་འབྲུ་ཚད་ཙམ་
བསྒོམ་པར་གསུངས་པའི་དོན། རླུང་འགྲོ་འོང་གི་རྡོར་བཟླས་ཡིན་པའི་དོན་འདི་ཉིད་གསལ་བར་གསུངས་ཏེ་ཞེས་སྤྲེལ་ལོ། །ཡེ་ཤེས་ལྔ་ཡི་རང་བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །གོང་བུའི་གཟུགས་ཀྱིས་ཕྱུང་ནས་ནི། །
སྣ་ཡི་རྩེ་མོར་རབ་ཏུ་བརྟག་རིན་ཆེན་ཁ་དོག་སྣ་ལྔ་པ། །སྲོག་དང་རྩོལ་བ་ཞེས་བྱར་བཤད། །རང་སྔགས་སྙིང་གར་བསམས་ནས་ནི། །སྲོག་ནི་ཐིག་ལེར་གནས་པར་བཞག་ཅེས་གསུངས་པ་དང། ཞེས་པ་བྱུང། དེ་ཡང་དེ་
བཞིན་གཤེགས་པ་ལྔའི་བདག་ཉིད་དམ། མེ་ལོང་ལྟ་བུ་ལ་སོགས་པ་ཡེ་ཤེས་ལྔའི་རང་བཞིན་གྱི་དབུགས་ཏེ། སྣ་སྒོ་གཡས་ནས་མེ། གཡོན་ནས་རླུང། །གཉིས་ཀ་ནས་ས་དང་ཆུ་དང་ནམ་མཁའ་སྟེ་འབྱུང་བ་ལྔའི་ངོ་བོ་ཉིད་དེ་དེ་

[012B] རིག་མའི་པདྨའི་སྣ་རྩེར་ཐིག་ལེའི་གཟུགས་ཀྱིས་བརྟག་པ་སྟེ་བསྒོམ་པར་བྱའོ། །རིན་ཆེན་ཁ་དོག་སྣ་ལྔ་པ། །ཞེས་པ་ནི། རྩ་རྒྱུད་བཤད་བྱར་བཀོད་པ་ཡིན་ལ། དེའི་དོན་
ནི༑ སྲོག་དང་རྩོལ་བ་ཞེས་བྱ་བར་རྒྱུད་ཕྱི་མ་འདིར་བཤད་ཅིང། སྟེང་གི་སྣ་སྒོར་འགྲོ་བའི་རླུང་ཁ་དོག་སྣ་ལྔ་ཡང་བསྟན་ཏེ། རང་སྔགས་ནི་འཇུག་གནས་ལྡང་གསུམ་སྔགས་གསུམ་གྱི་ངོ་བོར་སྦྱོར་ཞིང་བཟླ་བའོ། །དེ་ལྟར་བཟླས་པའི་མཐར་
རང་གི་སྙིང་གའི་པདྨ་ལ་ཨ་ཐུང་བསམས་ནས་ནི། མི་བཤིག་པའི་ཐིག་ལེ་དེར་སྲོག་སྟེ་རླུང་རྣམས་ཕྱིར་མི་རྒྱུ་བར་བཞག་གོ་འདིས་རྩ་རྒྱུད་ཀྱི་སྣ་ཡི་རྩེ་མོ་ཞེས་པའི་དོན། སྣ་རྩེ་གསུམ་དང་ཐིག་ལེ་གསུམ་གྱི་སྲོག་རྩོལ་བསྟན་པ་
ཡིན་ནོ། །གསུམ་པ་ནི། བཤད་རྒྱུད་སྔ་མ་གཉིས་ཀྱིས་བསྟན་པར་མ་ཟད། སླར་ཡང་རླུང་འགྲོ་འོང་གི་བཟླས་པ་འདི་ཉིད། དཀྱིལ་འཁོར་རྣམས་ཀྱིས་སོ་སོར་ངེས་པར་བསྟན་པ་ནི། རྡོ་རྗེ་ཕྲེང་བ་ཞེས་བྱ་བའི་བཤད་པའི་རྒྱུད་ལས་
གསུངས་སོ། ཞེས་མཚམས་སྦྱར་རོ། །ཇི་ལྟར་ན། འདི་ལ་བཞི། མདོར་བསྟན་པ། རྒྱས་པར་བཤད་པ། དོན་བསྡུ་བ། དེ་རྟོགས་དཀའ་བར་བསྟན་པའོ། །དང་པོ་སྟོན་པ་ལ། སྣ་རྩེར་ཡུངས་ཀར་ཞེས་བྱ་བ། །སྲོག་དང་རྩོལ་བའི་བརྟག་
པ་སྟེ། །སྲོག་དང་རྩོལ་བ་ལ་གནས་པ། །འོད་ལྔ་སངས་རྒྱས་རྣམས་སུ་བསྒོམ། །སྟེང་གི་སྣ་ལས་ངེས་འབྱུང་བ། །གཡོན་དང་གཡས་དང་གཉིས་ཀ་དང། །དལ་བར་རྒྱུད་པ་རྣམ་བཞིར་འགྱུར། །ནང་གི་དུས་ནི་ཡིན་པར་བཤད། །

[013A]༄༅། །ལྐོག་མ་སྙིང་ག་ལྟེ་བ་དང། །གསང་བའི་པདྨར་འགྲོ་འོང་སྟོན། །ཐུན་བྱེད་ཀྱི་ནི་དུས་དག་ཏུ། །གོ་རིམ་ཇི་བཞིན་གནས་པར་བསྟན། །ཞེས་འབྱུང། རྩ་རྒྱུད་ལས། སྣ་ཡི་རྩེ་མོར་ཡུངས་ཀར་བསམ། །ཞེས་བྱ་བ་
དེ་ནི། སྲོག་སྟེ་དབུགས། རྩོལ་བ་སྟེ་རིང་དུ་སྤྲོ་བའི་བརྟག་པ་ཞེས་པ་སྟེ་མཚོན་བྱེད་ཡིན་ནོ། །སྲོག་གི་རྩོལ་བའམ། སྲོག་དང་རྩོལ་བ་དེ་ཉིད་ལ་སངས་རྒྱས་ལྔའི་འོད་ཟེར་ལྔ་རྣམ་པར་གནས་སོ། །འོད་ལྔ་སངས་རྒྱས་རྣམས་སུ་
བསྒོམ། །ཞེས་པ་ལྟར་ན་རླུང་འོད་ཟེར་ལྔ་སངས་རྒྱས་ལྔར་ཤེས་པར་བྱ་བའི་དོན་ཏེ། རྡོ་རྗེ་ཕྲེང་བ་ལས། སྣ་ཡི་རྩེ་མོ་དེ་ཉིད་མཆོག་རླུང་ལྔ་ཡི་ནི་རང་ངོ་བོ། །རླུང་གི་ཐིག་ལེ་ཞེས་ནི་བཤད། །ཅེས་གསུངས་པའི་ཕྱིར། སྣ་རྩེར་ཞེས་པ་སྣ་
རྩེ་གསུམ་ལས་གང་ཞེ་ན། སྟེང་གི་སྣ་ལས་ངེས་པར་འབྱུང་བ་ཡིན་ལ། འབྱུང་ཚུལ་རྣམ་པ་བཞིར་འགྱུར་ཏེ། ཇི་ལྟར་ན། སྣ་བུག་གཡོན་པ་དང་གཡས་པ་གཉིས་རེ་རེ་དང། གཉིས་ཀ་ནས་དུས་མཉམ་དུ་དྲག་པར་རྒྱུ་བ་དང། དལ་
བར་རྒྱུ་བ་གཉིས་དང་རྣམ་པ་བཞིར་རྒྱུ་བ་ཡིན་པའི་ཕྱིར། རྒྱུ་ཚུལ་བཞི་པོ་དེ་གང་གི་དུས་སུ་ཡིན་པར་རྒྱུད་འདིར་བཤད་པའི་རྒྱུ་མཚན་ཡོད་དེ། ཉིན་ཞག་གཅིག་གི་དུས་ཆུ་ཚོད་ལ་སོགས་པས་འཛིན་པའི་དོད། ནང་དུ་དབུགས་རྒྱུ་བའི་
གྲངས་ཀྱིས་འཛིན་ནུས་པ་ཤེས་པའི་ཆེད་དུ་ཡིན་པའི་ཕྱིར། འོ་ན་སྣ་བུག་ནས་རྒྱུ་བའི་རླུང་བཞི་པོ་དེ་གནས་ཅི་འདྲ་ཞིག་ནས་འགྲོ་འོང་བྱེད་པ་ཡིན་ཞེ་ན། དེ་ཡང་བཞག་ཏུ་ཡོད་དེ། སྣ་བུག་གཡས་ནས་རྒྱུ་བ་ནི། ལྐོག་མ་སྟེ་མགྲིན་པའི་

[013B] གཉིས་ཀ་ནས་དལ་བར་རྒྱུ་བ་ནི་སྙིང་གའི་དང། སྣ་བུག་གཡོན་ནས་རྒྱུ་བ་ནི་ལྟེ་བའི་དང། གཉིས་ཀ་ནས་དྲག་པར་རྒྱུ་བ་ནི་གསང་བའི་པདྨར་འགྲོ་འོང་སྟོན་པ་སྟེ་བྱེད་པ་ཡིན་པའི་ཕྱིར། འདིས་ནི་རླུང་དེ་དག་གི་སྡོད་སའི་གནས་
ཙམ་སྟོན་པ་ཡིན་ནོ། །རླུང་བཞི་པོ་དེ་རྒྱུ་བའི་རིམ་པ་འོག་ནས་འཆད་པའི་གོ་རིམ་བཞིན་དུ་རེ་རེ་ནས་རྒྱུ་བའི་ཚེ། ཡུན་ཇི་ཙམ་དུ་གནས་པའི་ཚུལ་ཡང་ཡོད་དེ། ཐུན་ཕྱེད་ཕྱེད་ཀྱི་དུས་དག་ཏུ་གནས་ནས་རྒྱུ་བ་ཡིན་པའི་ཕྱིར། དེ་ཡང་རྒྱུད་འདི་
དང༑ གདན་བཞི། རྡོ་རྗེ་མཁའ་འགྲོ་རྣམས་སུ། ཉིན་ཞག་གཅིག་ལ་ཆུ་ཚོད་དང། དབྱུ་གུ་དྲུག་ཅུར་བཤད་ཅིང། བདེ་དགྱེས་གཉིས་སུ་ཉིན་གཅིག་ལ་ཆུ་ཚོད་སོ་གཉིས། དབྱུ་གུ་རེ་བཞི་དང་འཕོ་བ་བཅུ་དྲུག་ཏུ་བཤད་པས་མི་
འདྲའོ། །དགོངས་པ་ལུང་སྟོན་གྱིས་དཀྱིལ་འཁོར་བཞི་པོ་རེ་རེའི་རླུང་རྒྱུ་བའི་ཡུན་ཚད་རླུང་དགུ་བརྒྱར་བྱས་ནས་ཞག་གཅིག་ལ་དགུ་བརྒྱ་པ་ཚན་པ་ཉེར་བཞིར་བཤད་ལ། ཐུན་ཕྱེད་ནི་རླུང་དགུ་བརྒྱ་རྒྱུ་བའི་ཡུན་ཡིན་ཅིང། གཉིས་
མེད་རྣམ་རྒྱལ་དུའང་དཀྱིལ་འཁོར་རེ་ཐུན་ཕྱེད་དུ་གནས་པར་གསུངས་པ་དང་འདིར་དྲངས་པ་རྣམས་བསྟུན་དགོས་པས། ཞག་གཅིག་ལ་ཐུན་ཕྱེད་པ་ཉེར་བཞི། ཐུན་བཅུ་གཉིས་ཡོད་པར་བྱེད་དགོས་སོ། །འོ་ན་རྡོ་རྗེ་ཕྲེང་བར་ཉིན་
ཞག་གཅིག་ལ་ཐུན་བརྒྱད་དུ་བཤད་པ་དང་འགལ་ལོ་ཞེ་ན། སྐྱོན་མེད་དེ། དེ་ནི་ཐུན་ཚད་བརྒྱད་དང། ནང་གི་སྙིང་གའི་རྩ་བརྒྱད་སྦྱར་བའི་དབང་དུ་བྱས་ལ། ཐུན་ཕྱེད་པ་ཉེར་བཞིར་བྱེད་པ་ནི། དཀྱིལ་འཁོར་རེ་རེའི་རླུང་གི་རྒྱུ་

[014A]༄༅། །བའི་ཚད་ཀྱི་དབང་དུ་བྱས་པ་ཡིན་པའི་ཕྱིར། རླུང་གི་འཕོ་ཚུལ་འདི་ལ་ཡང། རྩ་འདབ་གཅིག་ནས་གཅིག་དང་རླུང་གཅིག་ནས་གཅིག་དང། སྣ་བུག་གཅིག་ནས་གཅིག་ཏུ་འཕོ་བ་གསུམ་ཡོད་པའི། དང་པོ་ནི། ཞག་
གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་ལ། ལྟེ་བའི་འདབ་མ་རེ་ལ་རྒྱུ་བའི་དབང་དུ་བྱས་ན། དབུགས་སུམ་བརྒྱ་དང་སོ་ཕྱེད་དང་བརྒྱད། འདབ་མ་གཅིག་ལ་རྒྱུས་ཟིན་པའི་འོག་ཏུ། གཉིས་པ་སོགས་སུ་འཕོས་ནས་དེ་བཞིན་དུ་
རིམ་པ་བཞིན་རྒྱུའོ། །དེའི་ཚེ་སྤྱི་བོ་མགྲིན་པ་སྙིང་གའི་རྩ་འདབ་རེ་རེ་ལ་ལྟེ་བ་སོགས་སྔ་མ་སྔ་མའི་རྩ་འདབ་རེ་ལ་རྒྱུ་བ་ཉིས་འགྱུར་ཉིས་འགྱུར་རྒྱུ་བར་བཤད་དོ། །དེ་ལྟར་རྩ་འདབ་གཅིག་ནས་གཅིག་ཏུ་འཕོས་ཀྱང། རླུང་གི་
དཀྱིལ་འཁོར་ཆེ་ཆུང་བཞི་དང། སྣ་བུག་གཡས་གཡོན་གཅིག་ནས་གཅིག་ཏུ་འཕོ་བའི་ངེས་པ་མེད་དོ། །གཉིས་པ་ནི། དཔེར་ན་སྣ་བུག་གཡས་ནས་འབྱུང་བ་ཆེ་བའི་མེ་རླུང་རྒྱུ་བའི་ཚེ། ཐོག་མར་ཉིས་བརྒྱ་ཉེར་ལྔ་མེའི་མེ། དེ་རྫོགས་ནས་མེའི་
རླུང་དུ་འཕོ་སྟེ། གྲངས་སྔར་བཞིན། དེ་བཞིན་དུ་མེའི་ས། དེ་ནས་མེའི་ཆུ་ཡང་གྲངས་དེ་བཞིན་རྒྱུ་བ་ནི་འབྱུང་བ་ཆུང་བའི་དཀྱིལ་འཁོར་གཅིག་ནས་གཅིག་ཏུ་འཕོ་བ་ཡིན་པས་མེ་རླུང་དགུ་བརྒྱ་པ་ཕྲག་གཅིག་གོ་དེ་རྫོགས་ནས་སྣ་
བུག་གཡོན་པའི་རླུང་གི་དཀྱིལ་འཁོར་རྒྱུ་བ་ནི། འབྱུང་བ་ཆེ་བའི་དཀྱིལ་འཁོར་གཅིག་ནས་གཅིག་ཏུ་འཕོ་བ་སྟེ། འདི་ལ་དཀྱིལ་འཁོར་དང་སྣ་བུག་གི་འཕོ་བ་དུས་མཉམ་དུ་འབྱུང་ངོ། །དེ་ཡང་འབྱུང་ཆུང་གི་འཕོ་འཚམས་ནི་

[014B] དེ་ནས་སྣ་བུག་གཉིས་ཀ་ནས་ཐད་སོར་དྲག་ཏུ་དགུ་བརྒྱ་པ་ཕྲག་གཅིག་རྒྱུ་བའི་དུས་སུ། ཐོག་མར་སའི་ས་སྤྱན་མའི་རླུང་ཉིས་བརྒྱ་ཉེར་ལྔ་སོགས་རྒྱུས་ནས་འབྱུང་ཆུང་གི་འཕོ་བ་རིམ་
བཞིན་ཤེས་པར་བྱའོ། །དཀྱིལ་འཁོར་ཚེ་བའི་དྲག་པོར་རྒྱུ་བ་རྫོགས་མ་ཐག་ཏུ་སྣ་བུག་གཉིས་ཀ་ནས། ཆུ་རླུང་དལ་བར་དགུ་བརྒྱ་པ་ཕྲག་གཅིག་རྒྱུ་སྟེ་དཀྱིལ་འཁོར་ཆེ་བ་གཅིག་ནས་གཅིག་ཏུ་འཕོ་བ་ཡིན་ཡང། འདི་ལ་སྣ་བུག་
གི་འཕོ་བ་མེད་དོ། སྔ་མ་བཞིན་དུ་སྣ་བུག་གཉིས་ཀ་ནས་རྒྱུ་བའི་ཕྱིར་རོ། །དེས་ན་འདུས་པའི་རྒྱུད་རྣམས་སུ། དཀྱིལ་འཁོར་བཞི་པོ་རེ་རེ་རྒྱུ་བའི་ཡུན་ཚད་ཐུན་ཕྱེད་པར་འདྲ་བ་དང། བཞི་རྒྱའོ། །འདི་ལ་སྣ་བུག་གཡས་གཡོན་རེས་འཇོག་ཏུ་འཕོ་བ་
བཞི་རྒྱའོ། །འདི་ལ་སྣ་བུག་གཡས་གཡོན་རེས་འཇོག་ཏུ་འཕོ་བ་བཅུ་གཉིས་དང། གཉིས་ཀ་མཉམ་རྒྱུ་བཅུ་གཉིས་སུ་འགྱུར་ཞིང། དཀྱིལ་འཁོར་གྱི་འཕོ་བ་ཉེར་བཞིའོ། །གཉིས་པ་སྟོན་པ་ལ། གཡས་པ་ནས་ནི་འབྱུང་བའི་
ཁམས། །མེ་ཡི་དཀྱིལ་འཁོར་ཉིད་ཡིན་ཏེ། །ཁ་དོག་དམར་ཞིང་གསལ་པ་འདི། །པདྨའི་མགོན་པོའི་རྒྱུ་བའོ། །གཡོན་པ་ནས་ནི་འབྱུང་བའི་ཁམས། །རླུང་གི་དཀྱིལ་འཁོར་ཞེས་བྱ་བ། །ལྗང་སེར་དག་ཏུ་སྣང་བས་སྟེ། །ལས་ཀྱི་
མགོན་པོའི་རྒྱུ་བའོ། །གཉིས་ཀ་ལམ་ནི་འབྱུང་བའི་ཁམས། །གསེར་གྱི་མདོག་ཏུ་སྣང་བ་སྟེ། །དབང་ཆེན་གྱི་ནི་དཀྱིལ་འཁོར་ཉིད། །རིན་ཆེན་མགོན་པོའི་རྒྱུ་བའོ། །དལ་ཞིང་རྒྱུ་བ་མེད་པའི་ཁམས། །དག་ཅིང་ཤེལ་ལྟར་སྣང་བ་ནི། །

[015A]༄༅། །ཆུ་ཡི་དཀྱིལ་འཁོར་ཉིད་ཡིན་ཏེ། །རྡོ་རྗེའི་མགོན་པོའི་རྒྱུ་བའོ། །ལུས་ཀུན་ལ་ནི་གནས་པའི་རླུང། །བྱ་བ་ཀུན་ལ་འཇུག་པ་པོ། །འདི་ནི་རྣམ་སྣང་ངོ་བོ་སྟེ། །འཆི་བའི་ལུས་ལས་འབྱུང་བར་འགྱུར། ཞེས་གསུངས་
དོན་ནི། སྣ་གཡས་པ་ནས་འབྱུང་ཞིང་རྒྱུ་བའི་རླུང་གི་ཁམས་ནི། པདྨའི་རིགས་ཀྱི་གཙོ་བོར་གྱུར་པའི་མགོན་པོ་འོད་དཔག་མེད་ཀྱི་རྒྱུ་བ་ཡིན་ཏེ། མེ་ཡི་དཀྱིལ་འཁོར་ཁ་དོག་དམར་ཞིང་གསལ་བ་ཉིད་ཡིན་པའི་ཕྱིར། ཏ་ཐཱ་ག་ཏ་
རཀྵི་ཏས། དོན་གྲུབ་ཀྱི་རླུང་དང་ཕོར་བཤད་དགོས་ཀྱང། འོད་དཔག་མེད་ཀྱི་རླུང་དང་པོར་བཤད་པ་ནི། འོད་དཔག་མེད་གསུང་རྡོ་རྗེ་ཡིན་ལ། རླུང་ཡང་དེ་དང་མཐུན་ཅིང། དང་པོར་བསྒོམ་པའི་དུས་ཀྱང་དེ་ནས་བསྒོམས་
པས་དང་པོར་འཆད་ཅེས་འབྱུང་ཡང། སྔོན་དུ་ཡང་གཡོན་དང་པོ་དང། སྦྱོད་བསྡུས་ལས་ཀྱང་གཡོན་དང་པོར་བཤད་པས་མ་ངེས་སོ། །འོན་ཀྱང་ལུང་སྟོན་དུ་མེ་རླུང་སྔོན་དུ་བཤད་ནས། དེ་འདྲ་བ་ཉེར་བཞི་རིམ་གྱིས་འབྱུང་
བའི་ཉི་ཁྲི་ཆིག་སྟོང་དྲུག་བརྒྱ་རྒྱུ་བར་བཤད་པས། ཉིན་གཅིག་གི་ཐོག་མར་མེ་རླུང། ཐ་མར་ཆུ་རླུང་གིས་བསྡུད་པ་ཡིན་ནོ། །སྣ་གཡོན་པ་ནས་ནི་འབྱུང་ཞིང་རྒྱུ་བའི་ཁམས་ནི། ལས་ཀྱི་རིགས་ཀྱི་མགོན་པོ་སྟེ་གཙོ་བོ་དོན་ཡོད་
གྲུབ་པའི་རྒྱུ་བ་ཡིན་ཏེ། མིང་རླུང་གི་དཀྱིལ་འཁོར་ཞེས་བྱ་བ། ཁ་དོག་ལྗང་སེར་དག་ཏུ་སྣང་བའི་ངོ་བོ་ཉིད། འོད་ཟེར་ནག་པོ་ཅན་ཡིན་པའི་ཕྱིར། སྣའི་བུ་ག་གཉིས་ཀ་ལས་ནི་འབྱུང་བའི་ཁམས་ནི། རིན་པོ་ཆེའི་རིགས་ཀྱི་མགོན་

[015B] དབང་ཆེན་སའི་དཀྱིལ་འཁོར་གསེར་གྱི་མདོག་ཏུ་སྣང་བའི་འོད་ཟེར་སེར་པོའི་ངོ་བོ་ཉིད་ཡིན་པའི་ཕྱིར། དལ་ཞིང་རྒྱུ་བ་མེད་པ་སྟེ་རྒྱུ་བ་བུལ་བའི་རླུང་གི་ཁམས་ནི། རྡོ་རྗེའི་རིགས་ཀྱི་མགོན་པོ་མི་བསྐྱོད་
པའི་རྒྱུ་བ་ཡིན་ཏེ། གསལ་བའི་རང་བཞིན་ཆུའི་དཀྱིལ་འཁོར་དག་པའི་ཤེལ་ལྟར་སྣང་བའི་འོད་ཟེར་དཀར་པོའི་ངོ་བོ་ཉིད་ཡིན་པའི་ཕྱིར། ལུས་ཀྱི་ཚིགས་ཀུན་ལ་ཁྱབ་ཅིང། རྡོ་རྗེ་ཕྲེང་བ་ལས། ཁྱབ་དང་འཛིན་པ་ཉིད་དང་ནི། །
འགྲོ་དང་དེ་བཞིན་ལྡོག་པ་སོགས། །ཚིགས་རྣམས་ཀུན་ཏུ་ཁྱབ་པའི་ཕྱིར། །ཁྱབ་བྱེད་ཅེས་ནི་བྱ་བར་བཤད། །ཅེས་གསུངས་པའི་བྱ་བ་ཀུན་ལ་འཇུག་པ་པོ་སྟེ། འཇུག་ཅིང་མི་འབྱུང་ལ་ཁྱབ་པའི་འོད་ཟེར་ཅན་ནི། རྣམ་སྣང་སྟེ་
ནམ་མཁའ་དང་མ་ཉམ་པའི་ངོ་བོ་ཉིད་ཡིན་ཏེ། གཟུགས་ཕུང་ལ་ཚོར་བ་སོགས་བརྟེན་པ་ལྟར། ནང་གི་ཁམས་བཞི་ལ་ཁྱབ་ཅིང། དེའི་རྟེན་དུ་གྱུར་བ་ཡིན་པའི་ཕྱིར། དེ་ལྟ་ནའང་འཆི་བའི་དུས་མ་གཏོགས་ལུས་ལས་ཕྱིར་མི་
འབྱུང་ངོ། །དཀྱིལ་འཁོར་བཞིའི་རླུང་རྩ་གསུམ་གང་ནས་རྒྱུ་བའི་ཚུལ་ཡང་ཡོད་དེ། སྲོག་ཐུར་གཉིས་རོ་རྐྱང་གཉིས་ཀ་དང། གྱེན་རྒྱུ་དང་མཉམ་གནས་རོ་རྐྱང་རེ་རེ་ནས་རིམ་བཞིན་རྒྱུའོ། །སྲོག་འཛིན་ཤིན་ཏུ་ཕྲ་བ་ནི། སྙིང་གའི་རྩ་འཁོར་
དབུས་ན་གནས་ཀྱང། ད་ལྟ་འགྲོ་འོང་བྱེད་པའི་སྲོག་འཛིན་ནི་སྙིང་གའི་རྩ་མདུད་ཀྱི་གོང་དང། ཐུར་སེལ་སྙིང་གའི་རྩ་མདུད་ཀྱི་འོག་མན་གྱི་རྩ་ལ་གནས་པས། སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རྒྱུ་བར་བྱེད། །
[016A]༄༅། །ཅེས་གསུངས་སོ། །གསུམ་པ་ནི། རླུང་གི་དེ་ཉིད་གསལ་བ་ནི། །ཡེ་ཤེས་ལྔ་ཡི་ངོ་བོ་ཉིད། །ཅེས་གསུངས་སྔར་བཤད་པ་ལྟར་རླུང་གི་དེ་ཁོ་ན་ཉིད་གསལ་བར་བཤད་པ་འདི་ནི་ཆོས་ཅན། ཡེ་ཤེས་ལྔའི་དེ་ཁོ་
ན་ཉིད་དེ་དང་སྦྱར་ནས་བཤད་པ་ཡིན་ཏེ། རླུང་ལ་དེ་བཞིན་གཤེགས་པ་ལྔ་དང་སྦྱར་བ་ལས་དཔགས་ཏེ་ཤེས་པར་བྱ་བ་ཡིན་པའི་ཕྱིར། བཞི་པ་ནི། རྣལ་འབྱོར་བྱིས་པའི་ཡུལ་མིན་ཅིང། །རྟོག་གེ་པ་ཡིས་མི་ཤེས་སོ། །
ཅེས་གསུངས། དེ་འདྲ་བའི་རླུང་གི་རྣལ་འབྱོར་འདི་ནི་རྟོགས་པར་ཤིན་ཏུ་དཀའ་སྟེ། རྩ་རླུང་གི་དེ་ཁོ་ན་ཉིད་སྟོན་པའི་མན་ངག་དང་བྲལ་བའི་རྟོག་གེ་པ་ཡིས་མི་ཤེས་ཤིང་དེར་མ་ཟད་བྱིས་པ་སྟེ་ལས་དང་པོ་པ་བསྐྱེད་རིམ་པ་རྣམས་
ཀྱིས་ཀྱང་རྒྱུད་ལ་མངོན་དུ་བྱས་པའི་ཚུལ་གྱིས་སྤྱོད་ཡུལ་མ་ཡིན་པའི་ཕྱིར་རོ། །གཉིས་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་ལ། ཐོག་མར་མཚམས་སྦྱར་བ་ནི། དེ་ལྟར་རླུང་གི་དེ་ཁོ་ན་ཉིད་བསྟན་ནས་
ད་ནི་སྔགས་ཀྱི་དེ་ཁོ་ན་ཉིད་བསྟན་པའི་ཚིག་རྩ་བའི་རྒྱུད་ལ་འཇུག་པར་བྱ་སྟེ། ཞེས་སོ། །དོན་ནི། དེ་ལྟར་རླུང་གི་དེ་ཁོ་ན་ཉིད་བསྟན་ཟིན་ནས། ད་ནི་སྐབས་སུ་བབ་པ་སྔགས་ཀྱི་དེ་ཁོ་ན་ཉིད་མི་གསལ་བར་བསྟན་པའི་ཚིག་འདུས་པའི་
རྩ་བའི་རྒྱུད་ལ་འཇུག་པར་བྱ་སྟེ། དེ་ལྟར་མཚམས་སྦྱར་ནས། དངོས་གཞི་སྟོན་པ་ལ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་སྔགས་ཐམས་ཅད་ཀྱི་སྙིང་པོ་ཀུན་ཏུ་སྐུལ་བར་བྱེད་པ་ཞེས་བྱ་བ་

[016B] །ཨོཾ་ཨཱ་ཧཱུཾ། དོན་རྟོགས་པའི་བཟླས་པ་ནི། །ངོ་བོ་ཉིད་མེད་བཟང་པོ་ཡི། །དུས་གསུམ་
སངས་རྒྱས་ཀྱིས་བརྟགས་པ། །རྡོ་རྗེའི་བཟླས་པར་དེ་བཤད་དོ། །སློང་མོ་ཟ་ཞིང་མི་བཟླ་སྟེ། །མ་བསླངས་པ་ལའང་ཆགས་མི་བྱ། །འདོད་པ་ཀུན་ལ་ལོངས་སྤྱོད་ཅིང། །སྔགས་ཀྱི་ཡན་ལག་མ་ཉམས་བཟླས། །ཅེས་གསུངས་སོ། །དེ་
ཡང་ལེའུ་བཅུ་པ་ལས་གསུངས་སོ། །གང་ན་སྔགས་ཀུན་བསྡུས་པ་འདི་ལྟ་བུ། ཨོཾ་ཨཱ་ཧཱུཾ། ཞེས་བྱ་བ་གསུངས་སོ། །འདི་གསུམ་གྱིས་སྔགས་ཀུན་བསྡུས་པར་འགྲོ་ཚུལ་ཡང་ཡོད་དེ། སྤྱོད་བསྡུས་ལས། དེ་ལ་སྤྲུལ་ལ་
སོགས་པའི་སྔགས་རྣམས་ནི་ཨཱ་ལི་ཀཱ་ལི་ལས་ཡང་དག་པར་འབྱུང་བ་རྣམས་སོ། །དེ་རྣམས་ཀྱི་དེ་ཁོ་ན་ཉིད་ནི། མི་བཤིག་པ་ལས་འབྱུང་བའི་ཡི་གེ་གསུམ་སྟེ། གང་གི་ཕྱིར་སྔགས་ཐམས་ཅད་ནི། བུད་མེད་དང་སྐྱེས་པ་
དང་མ་ནིང་གི་ངོ་བོ་ཉིད་མན་ངག་ཇི་ལྟར་ཐོབ་པས་ཡི་གེ་གསུམ་ལ་རབ་ཏུ་འཇུག་གོ་དེས་ན་ཡི་གེ་གསུམ་ནི་སྔགས་ཐམས་ཅད་ཀྱི་བདག་པོའོ། །ཞེས་སྤྲུལ་ལ་སོགས་པའི་སྔགས་ཐམས་ཅད་ནི་བུད་མེད་དང། སྐྱེས་པ་
དང། མ་ནིང་གི་ངོ་བོ་ཉིད་ཀྱི་ཡི་གེ་གསུམ་ལ་འཇུག་པ་ནི་སྔགས་ཐམས་ཅད་བསྡུས་པའི་དོན་ཡིན་པའི་ཕྱིར། འདི་ཡང་སྤྱོད་བསྡུས་ལས། ཨཱ་ལི་ཀཱ་ལི་རྣམས་ཀྱིས། བུད་མེད་དང་སྐྱེས་པ་དང། མ་ནིང་གི་ཚུལ་གྱིས་ཡི་

[017A]༄༅། །གེ་གསུམ་བསྐྱེད་ལ། ཞེས་པ་ཙམ་མ་གཏོགས། འཕགས་པ་ཡབ་སྲས་ལྔ་པོ་གང་གི་གཞུང་དུའང། དབྱངས་གསལ་གྱི་སྔགས་ཀྱིས་བུད་མེད་དང་སྐྱེས་པ་དང། མ་ནིང་གི་ཚུལ་གྱིས་ཡི་གེ་གསུམ་བསྐྱེད་
ཚུལ་མ་བྱུང་ངོ། །འདི་ལ་ཁ་ཆེ་ལཀྨིས། བུད་མེད་ལ་སོགས་པའི་རྟགས་སྒྲ་པ་སོགས་ཀྱིས་བྱས་པ་ནི་འཁྲུལ་པ་ཅན་ཡིན་པས་མི་འདོད་པས་རང་ལུགས་ཁྱབ་བྱེད་བུད་མེད་ཤེས་རབ་དང། ཁྱབ་བྱ་སྐྱེས་པ་ཐབས་སུ་འཇོག་པ་ལས་
སྐྱེས་པ་དང་བུད་མེད་དུ་འཇོག་པའི་རྟགས་གཞན་མེད་དོ། །དེའི་ཕྱིར་ཆོས་ཉིད་ཁྱབ་བྱེད་ཤེས་རབ་བུད་མེད་དང། ཆོས་ཅན་ཁྱབ་བྱ་ཐབས་སྐྱེས་པར་འཇོག་པས། ཨཱ་ལི་ཤེས་རབ་བུད་མེད་དང། ཀཱ་ལི་ཐབས་སྐྱེས་པའི་ངོ་བོ་དང་
ཡ་ར་ལ་ཝ་བཞི་མ་ནིང་ཞེས་བྱའོ། །དེས་ན་ཨ་ནས་བརྩམས་ཏེ་ཚེག་དྲག་གོ་བར་དབྱངས་ཀུན་བསྡུས་པ་ཡིན་པས། ཨཱ་བུད་མེད་དང། ཀ་ནས་བརྩམས་ཏེ་ཧའི་བར་གོ་ལྡོག་པའི་རིམ་པས་བསྡུས་པ་ཧཱུཾ་ནི་སྐྱེས་པ་དང། ཡ་
ར་ལ་ཝའི་མཐའ་མ་ཡིག་ཨ་དང་མཚམས་སྦྱར་ཞིང། དེ་རྣམས་ཀྱང་སྣ་ལས་བྱུང་བའི་རྗེས་སུ་འབྱུང་བའི་ཨོཾ་ཞེས་པ་མ་ནིང་ངོ། །ཞེ་དབྱངས་གསལ་གྱི་སྔགས་ཀྱིས། སྐྱེས་པ་བུད་མེད་མ་ནིང་གི་ཚུལ་གྱིས་ཡི་གེ་གསུམ་བསྐྱེད་ཚུལ་བཤད་
ཀྱང། རྗེ་ཐམས་ཅད་མཁྱེན་པས་ཨོཾ་སྐྱེས་པ། ཨཱ་བུད་མེད། ཧཱུཾ་མ་ནིང་དུ་བཤད་དོ། །ཡི་གེ་གསུམ་པོ་དེས་བྱ་བ་ཅི་ཞིག་བྱེད་པ་ཡང་བཞག་ཏུ་ཡོད་དེ། ཡི་གེ་གསུམ་པོ་དེ་ནི་དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་

[017B] གསུང་འོད་དཔག་མེད། ཐུགས་མི་བསྐྱོད་པ་གསུམ་གྱི་གསང་བའི་སྙིང་པོ་ཡིན་པས་སྔགས་ཏེ་ལྷ་ཐམས་ཅད་ཀྱི་སྙིང་པོ་བསྐུལ་བ་སྟེ་སད་པར་བྱེད་ཅིང། དགོངས་པར་བྱེད་པ་ཡིན་པའི་ཕྱིར། སྣོད་མིན་ལ་མཆོག་ཏུ་
གསང་བའི་སྔགས་འདི་ཉིད་གང་གིས་གསུངས་པ་ཡང་ཡོད་དེ། རྡོ་རྗེ་འཆང་རང་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཚིག་གི་ལམ་སྟེ་ཞལ་ནས་ངེས་པར་བརྗོད་པ་སྟེ་གསུངས་པ་ཡིན་པའི་ཕྱིར། རྡོ་རྗེའི་ཚིག་
འདིས་སྙིང་པོ་བསྐུལ་ཚུལ་གཉིས་གསུངས་པ་ལས་འདིར་ནི་རྫོགས་རིམ་པའི་དབང་དུ་བྱའོ། །ལེའུ་བཅུ་པ་ལས་གསུངས་པའི་སྔགས་ཀྱི་དེ་ཉིད་ནི། དོན་རྟོགས་པ་ཡི་བཟླས་པ་ནི། ཞེས་སོགས་རྐང་པ་བཞིའོ། །དེ་ཡང་དོན་རླུང་གསུམ་
ཡི་གེ་གསུམ་དུ་རྟོགས་པའི་བཟླས་པ་ནི། དེ་གཉིས་དབྱེར་མེད་དུ་བགྲང་བ་དེ་རྡོ་རྗེའི་བཟླས་པར་བཤད་དོ་སྟེ་བཤད་པ་ཡིན་ཏེ། དུས་ཡི་གེ་གསུམ་སངས་རྒྱས་ཀྱིས་བརྟགས་པ་སྟེ། སངས་རྒྱས་ལྔའི་ངོ་བོར་བཤད་པའི་རླུང་ལྔ་དབྱེར་
མི་ཕྱེད་པར་སྦྱར་ནས། ངོ་བོ་ཉིད་མེད་པར་རྟོགས་པ་བཟང་པོ་ཡི། བཟླས་པར་གསུངས་པའི་ཕྱིར། རྩ་རྒྱུད་ལེའུ་བདུན་པ་ལས་གསུངས་པའི་རླུང་དང་ཡི་གེ་ངོ་བོ་ཐ་དད་པ་སློང་མོ་དང། དེ་ལྟར་བཟླ་ལ། སློང་མོ་ཟ་ཞིང་མི་བཟླ་
སྟེ༑ ༑ཐ་དད་ཡི་གེ་སློང་མོ་སྟེ། །དེ་འདོན་པ་ནི་ཟ་བ་ཡིན། །ཞེས་གསུངས་པའི་ཕྱིར། དེར་མ་ཟད་པ་བསླངས་པ་རླུང་དང་ཡི་གེ་ཐ་དད་དུ་མ་བྱས་པ་ལའང་ཆགས་པ་བདེན་ཞེན་མི་བྱ་སྟེ། ཐམས་ཅད་ངོ་བོ་ཉིད་མེད་པ་བཟང་པོ་ཡིས་

[018A]༄༅། །བཟླ་བ་ཡིན་པའི་ཕྱིར་རོ། །རླུང་སྔགས་ཐ་མི་དད་དུ་བཟླ་བའི་ཚེ་ཇི་ལྟར་བྱ་བ་ཡང་ཡོད་དེ། འདོད་ཡོན་ཀུན་གྱི་རང་བཞིན་ཤེས་པས་ལོངས་སྤྱོད་ཅིང། སྔགས་རྡོ་རྗེའི་བཟླས་པའི་ཡན་ལག་ལྷའི་རྣལ་འབྱོར་
མ་ཉམས་པས་བཟླ་བར་བྱ་བ་ཡིན་པའི་ཕྱིར། དེ་ལྟར་ལྷ་ཐམས་ཅད་ཀྱི་ཐུགས་བསྐུལ་བའི་ཡི་གེ་གསུམ་གྱི་བཟླས་པ་དང། ངོ་བོ་ཉིད་མེད་བཟང་པོའི་དུས་གསུམ་སངས་རྒྱས་ཀྱིས་བརྟགས་པའི་དོན་རྟོགས་པའི་བཟླས་པ་རྡོ་
རྗེའི་བཟླས་པར་བཤད་པ་དང། སློང་བ་ལ་ཆགས་པ་དང། སློང་མོ་ཟ་ཞིང་མི་བཟླ་བར་གསུངས་པ་རྣམས་ཀྱིས་ནི་ངེས་དོན་གྱི་སྔགས་ཀྱི་དེ་ཉིད་རྟོགས་པར་བྱ་བའི་ཕྱིར་བཤད་བྱར་བཀོད་པའོ། །གཉིས་པ་རྒྱས་པར་བཤད་པ་ལ་བཞི་
དགོངས་པ་ལུང་སྟོན་གྱིས་ངེས་པར་བསྟན་ཞིང་སོ་སོར་ངེས་པར་བསྟན་པ། རྒྱུད་ཕྱི་མས་ནང་གི་དུས་གསལ་བར་བསྟན་པ། སླར་ཡང་དགོངས་པ་ལུང་སྟོན་གྱིས་ཕྲ་མོའི་རྣལ་འབྱོར་གསལ་བར་བསྟན་པ། གཉིས་
མེད་རྣམ་རྒྱལ་གྱིས་ཀྱང་སྔགས་ཀྱི་དེ་ཉིད་བསྟན་ཚུལ་ལོ། །དང་པོའི་མཚམས་སྦྱར་དང། བཤད་པ་དངོས་གཉིས། དང་པོ་སྟོན་པ་ལ། བཤད་པ་འདི་ཉིད་ཡང་སླར་བཤད་པ། དགོངས་པ་ལུང་སྟོན་པའི་རྒྱུད་ལས་གསུངས་
པས་དེ་ལ་འཇུག་པར་བྱ་སྟེ། ཞེས་གསུངས། དེ་ཡང་དེ་བཞིན་གཤེགས་པ་ཞེས་པ་ནས། སྔགས་ཀྱི་ཡན་ལག་མ་ཉམས་བཟླས། །ཅེས་མདོར་བསྟན་པའི་རྩ་རྒྱུད་ཀྱི་ཚིག་འདི་ཉིད་ཀྱི་དོན་སླར་ཡང་བཤད་རྒྱུད་

[018B] ཐོག་མར་རྩ་རྒྱུད་ཀྱི་དོན་མདོ་ཙམ་སྟོན་པའི་ངེས་བསྟན་དང། དེ་རྣམས་ཞིབ་ཏུ་ཕྱེ་ནས་སྟོན་པའི་སོ་སོར་ངེས་པར་བསྟན་པ། དགོངས་པ་ལུང་སྟོན་པ་ཞེས་བྱ་བའི་རྒྱུད་ལས་གསུངས་པས་
དེ་ལ་འཇུག་པར་བྱ་སྟེ། ཞེས་སྦྱར་རོ། །གཉིས་པ་ལ་གཉིས། སྡུད་པ་པོས་ཞུས་པ་དང། སྟོན་པས་དེའི་ལན་བསྟན་པའོ། །དང་པོ་ལ་གཉིས། ཞུ་བ་དངོས་དང། དེ་ལྟར་ཞུ་དགོས་པའི་རྒྱུ་མཚན་ནོ། །དང་པོ་སྟོན་པ་ལ། དེ་ནས་དཔལ་
ལྡན་སྣང་མཛད་ཆེ། །ཁྱབ་བདག་ལ་ནི་སླར་གསོལ་བ། །སེམས་ཅན་ཐམས་ཅད་བསྐྱེད་པ་པོ། །སྣ་ཚོགས་གཟུགས་ཅན་སེམས་འདི་ནི། །དེ་བས་དངོས་པོ་མེད་གྱུར་ཀྱང། །སྲིད་པ་དག་ཏུ་རབ་ཏུ་གྲགས། །བྱང་ཆུབ་སེམས་
ནི་མཁའ་མཉམ་པ། །ལེགས་པར་རྗེས་སུ་མྱོང་མཛད་པ། །འགྲོ་བའི་དོན་ནི་མཛད་པ་པོ། །སྐྱེ་བོ་མཆོག་ལ་དེ་བསྟན་གསོལ། །ཞེས་གསུངས། དོན་ནི། སླར་ཡང་གསོལ་བ་སྟེ་གསོལ་ལོ་ཞེས་དྲང། གང་ལ་ན། དཔལ་ལྡན་རྣམ་པར་
སྣང་མཛད་ཆེན་པོ་ཁྱབ་བདག་རྡོ་རྗེ་འཆང་ལ་ནིའོ། །གང་གིས་ན་ཕྱག་ན་རྡོ་རྗེས་སོ། །ཅི་ཞིག་གསོལ་བའི་ཚུལ་ཡོད་དེ། སེམས་ཅན་ཐམས་ཅད་བསྐྱེད་པ་པོར་གྱུར་པའི་སྣ་ཚོགས་པའི་གཟུགས་ཅན་ཏེ། རྣམ་པ་ཅན་གྱི་
སེམས་འདི་ནི་བསྟན་དུ་གསོལ་ཞེས་ཞུས་པ་ཡིན་པའི་ཕྱིར། སེམས་དེ་ཅི་འདྲ་ཞེ་ན། དེ་བཞིན་གྱིས་གྲུབ་པའི་དངོས་པོ་མེད་པར་གྱུར་ཀྱང། དེ་ལ་བརྟེན་ནས་སྲིད་པ་ཞེས་བྱ་བ་འཁོར་བ་དག་ཏུ་སྐྱེ་བའོ། །སེམས་སྟོན་པར་

[019A]༄༅། །ཞུས་པའི་དོན་ཡང་ཡོད་དེ། ནམ་མཁའ་དང་མཉམ་པ་སྟེ། འདྲ་བའི་འོད་གསལ་བྱང་ཆུབ་ཀྱི་སེམས་ལེགས་པར་ཏེ། ཕྱིན་ཅི་མ་ལོག་པར་རྗེས་སུ་མྱོང་བར་མཛད་པའི་ཐབས་གང་ཡིན་པ་དེ་སྟོན་
ཅེས་ཞུས་པའི་ཕྱིར། གང་གིས་གང་ལ་སྟོན་པའི་ཚུལ་ཡང་ཡོད་དེ། འགྲོ་བའི་དོན་ནི་མཛད་པ་པོ། །སྟོན་པ་རྡོ་རྗེ་འཆང་གིས་སྐྱེ་བོ་མཆོག་རིན་པོ་ཆེ་ལྟ་བུའི་གང་ཟག་དེ་ལ་ཡིན་པའི་ཕྱིར། གཉིས་པ་ཞུ་དགོས་པའི་
རྒྱུ་མཚན་སྟོན་པ་ལ། བསྒྲུབ་པ་ཡི་ནི་ཐབས་ཙམ་ཞིག་ཤེས་ནས་རྒྱུད་ལ་རྒྱབ་ཀྱིས་ཕྱོགས། །འདི་ལྟར་བདག་ནི་སློབ་དཔོན་ཞེས། །མ་འོངས་པ་ན་སྨྲ་བར་འགྱུར། །བདག་གི་ཚིག་ནི་འདི་ཉིད་དག་ཡིན་ཞེས་སྨྲ་
ཞིང་བྱིས་པ་འཇིག་དེས་ནི་དགོངས་པས་བྱང་ཆུབ་སེམས། །ཇི་བཞིན་དོན་དུ་མི་ཤེས་སོ། །ཞེས་གསུངས། དེ་ལྟར་འདྲི་དགོས་པའི་རྒྱུ་མཚན་ཡོད་དེ། མ་འོངས་པ་ན་རིམ་པ་དང་པོའི་བསྒྲུབ་པ་ཡི་ནི་ཐབས་ཀྱི་ཆོ་
ག་ཙམ་ཞིག་ཤེས་ནས། རྒྱུད་ཀྱི་ངེས་པའི་དོན་ལ་རྒྱབ་ཀྱིས་ཕྱོགས་པ་རྣམས། འདི་ལྟར་བདག་ནི་རྡོ་རྗེ་སློབ་དཔོན་ཡིན་པས། བདག་གིས་ཇི་ལྟར་བསྟན་པའི་ཆོས་འདི་ཁོ་ན་ཡིན་གྱི། འདི་ལས་གཞན་ནི་མིན་ནོ། །ཞེས་
སློབ་མ་ལ་སྨྲ་བར་འགྱུར་བ་སྟེ་སྨྲས་ནས། དེ་ཁོ་ན་ཉིད་རྟོགས་སུ་མི་འཇུག་པར་བྱིས་པ་རྣམས་འཇིག་པ་སྟེ་ཉམས་པར་བྱེད་པའི་ཕྱིར། ཁྱབ་སྟེ། དེས་ནི་དགོངས་པས་བཤད་པའི་བྱང་ཆུབ་ཀྱི་སེམས་འོད་གསལ་

[019B] བཟླས་བྱའི་སྔགས་ཐམས་ཅད་ཕྱི་རོལ་གྱི་སྔགས་སུ་འཛིན་པའི་ཕྱིར་རོ། །གཉིས་པ་ལ་གསུམ། ལན་མདོར་བསྟན་པ་དང། རྒྱས་པར་བཤད་པ་དང། དོན་
བསྡུས་ཏེ་རྡོར་བཟླས་སུ་འགྲོ་ཚུལ་བསྟན་པའོ། །དང་པོ་སྟོན་པར་བྱེད་པ་ལ། དེ་ནས་བདག་པོ་བཅོམ་ལྡན་འདས། །རྣམ་པར་སྣང་མཛད་ཐུབ་ཆེན་གྱིས། །ལེགས་ཅེས་ལན་གསུམ་གསུང་མཛད་ནས། །ལག་ན་རྡོ་རྗེ་ལ་འདི་གསུང་
མི་རྟོག་དོན་གྱི་དེ་ཉིད་ནི། །རབ་ཏུ་ཕྱེ་ནས་བཤད་པར་བྱ། །བརྗོད་དང་དམིགས་པར་བཅས་པ་དང། །བརྡར་གྱུར་དང་ནི་དོན་དམ་མོ། །ཚིག་གིས་བརྗོད་པ་ཐུན་མོང་སྟེ། །དམིགས་པར་བཅས་པ་སངས་རྒྱས་ཉིད། །སྔགས་ཀྱི་དེ་ཉིད་
བརྡའ་རུ་བཤད། །དོན་དམ་དེ་བཞིན་ཉིད་ཡིན་ནོ། །ཞེས་གསུངས། དོན་ནི། གསང་བདག་གིས་ཞུས་པ་དེ་ནས། བདག་པོ་བཅོམ་ལྡན་འདས་རྣམ་པར་སྣང་མཛད་ཐུབ་ཆེན་གྱིས། ལན་ཅི་ཞིག་མཛད་པའི་ཚུལ་ཡོད་དེ། དེ་
ལྟར་ཞུས་པ་ལེགས་སོ་ཞེས་ལན་གསུམ་གསུངས་ནས། ལག་ན་རྡོ་རྗེ་ལ་འཆད་འགྱུར་མདོར་བསྟན་རྒྱས་བཤད་ཀྱིས་གསུངས་པ་ཡིན་པའི་ཕྱིར། ཇི་ལྟར་འཆད་པའི་ཚུལ་ཡང་ཡོད་དེ། རྣམ་པར་མི་རྟོག་པའི་དོན་གྱི་
སྟེ། དོན་ནི་རླུང་སེམས་དབྱེར་མེད་པའི་བྱང་ཆུབ་ཀྱི་སེམས་ཡིན་ལ། དེ་ཉིད་རབ་ཏུ་དབྱེ་ནས་བཤད་པར་བྱ་བ་ཡིན་པའི་ཕྱིར། དབྱེ་བ་བྱེད་ཚུལ་ཡང་ཡོད་དེ། བརྗོད་པ་དང། དམིགས་པར་བཅས་པ་དམིགས་པའམ་དོན་

[020A]༄༅། །དང། བརྡར་གྱུར་པ་བརྡའ་དང། དེ་ཁོ་ན་ཉིད་དམ་དོན་དམ་པའི་སྒོ་ནས་འཆད་པའི་ཕྱིར་ཏེ། བརྗོད་པ་ནི་ངག་ཐམས་ཅད་ལ་ཐུན་མོང་དུ་ཡོད་པ་ཨཱ་ལི་ཀཱ་ལི་སོགས་དྲང་ངེས་ཀྱི་སྔགས་བཏུ་བའི་
གཞི་དང། དམིགས་པར་བཅས་པའམ། སྔགས་ཀྱི་དོན་ནི་རྣམ་སྣང་ལ་སོགས་པའི་སངས་རྒྱས་ཏེ་ཡི་གེ་གསུམ་གྱིས་བསྐྱེད་པར་བྱེད་པ་དང། བརྡའ་ནི་སྔགས་ཀྱི་མིང་སྟེ་སྤྲུལ་ལ་སོགས་པ་དང། སྔགས་ཀྱི་དོན་
དམ་པ་ནི། དེའི་དེ་ཁོ་ན་ཉིད་དེ་དེ་བཞིན་ཉིད་ཡིན་ནོ། །གཉིས་པ་ལ་གཉིས། སྔགས་ཀྱི་རྩ་བ་ཨ་ཐུང་གི་ཆེ་བ་དང། སྔགས་བཞི་བཤད་པའོ། །དང་པོ་སྟོན་པ་ལ། དང་པོ་གཅིག་ནི་དགུ་དབུས་ན། །གང་ཞིག་བཅུ་ཡིས་
མ་བཅིངས་པ། །དེ་ནི་བཅིངས་མེད་ཅེས་བྱ་སྟེ། །དེ་ཤེས་པ་ནི་མཆོག་གི་གནས། །དབྱངས་དང་གསལ་བྱེད་ཡི་གེ་སྟེ། །གྲངས་དགུ་ཡི་ནི་རྗེས་འཇུག་པ། །ཨས་བཅིངས་ཕན་ཚུན་ཡང་དག་སྦྱོར། །གང་གིས་ཤེས་དེ་འགྲོ་
བའི་བླ། །ཞེས་གསུངས། དེ་ཡང། དབྱངས་བཅུ་དྲུག་གི་དང་པོ་ཡང་ཡིན་ལ། ཡི་གེ་གཅིག་ཀྱང་ཡིན་པས་ཨ་ཐུང་ངོ། །དེ་ནི་དབྱངས་ལ་རིང་ཐུང་གི་བརྒྱད་ཚན་གཉིས་སུ་ཕྱེ་བ་དང། གསལ་བྱེད་ལ་ཀ་ཙ་ཊ་ཏ་པའི་
སྡེ་ཚན་ལྔ་དང། ཡ་སྡེ་དང། དྲོ་བའི་སྡེ་ཚན་ཏེ། དགུ་པོ་དེའི་དབུས་ན་གནས་ཏེ། མེད་ན་དེ་རྣམས་ལ་སྲོག་མེད་པས་བརྗོད་པར་མི་ནུས་པའི་ཕྱིར། འདི་ནི། དབྱངས་དང་གསལ་བྱེད་ཡི་གེ་སྟེ། །གྲངས་དགུ་ཡི་ནི། ཞེས་པས་

[020B] རྗེས་འཇུག་པ་ཞེས་ཨ་ཐུང། དེ་དག་གི་སྲོག་ཏུ་འཇུག་པར་བཤད་པ་ཡིན་ནོ། །ཨ་ཐུང་དེ་ནི་གང་ཞིག་སྡེ་ཚན་དགུ་ཨ་ཡིག་སྟེ་བཅུ་ཡིས་མ་བཅིངས་ཀྱང། དེས་སྡེ་ཚན་གཞན་རྣམས་བཅིངས་ཏེ་
ཨས་བཅིངས་པའི་དབྱངས་གསལ་ཕན་ཚུན་ཡང་དག་པར་སྦྱོར་བར་བྱེད་པས་བསྟན་བཅོས་ཆེན་པོའི་བར་དུ་འགྲུབ་པ་ཡིན་པའི་ཕྱིར། དེ་འདྲ་བའི་ཨ་ཐུང་གང་གིས་ཤེས་པ་དེ་ནི། མཆོག་གི་གནས་སམ། འགྲོ་བའི་བླ་མ་སྟེ་
གོང་མའི་གནས་སུ་འགྱུར་བའི་ཕྱིར། དེ་ལྟར་ཐུན་མོང་བའི་ཨ་ཐུང་གི་དོན་བསྟན་ནས། ཐུན་མོང་མ་ཡིན་པའི་དོན་ནི། མཚན་བརྗོད་ལས། ཨ་ནི་ཡིག་འབྲུ་ཀུན་གྱི་མཆོག་ཅེས་སོགས་ཚིག་རྐང་དྲུག་དང། རྡོ་རྗེ་དཀྱིལ་འཁོར་
རྒྱན་གྱི་རྒྱུད་ལས་ཀྱང། སྙིང་གི་དབུས་ན་མི་བཤིག་པ། །འབར་ཞིང་མར་མེ་དག་དང་མཚུངས། །མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པའོ། །ཞེས་གསལ་བར་གསུངས་པ་ལྟར། སྔགས་ཀྱི་རྩ་བར་བསྟན་
པའི་ཨ་ཐུང་ནི། སྙིང་གའི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་མི་བཤིག་པའི་ཐིག་ལེའོ། །དེ་ནི་གཙོ་བོ་དམ་པ་ཡིན་ཏེ། མི་འགྱུར་བ་དང། ཤིན་ཏུ་ཕྲ་བ་དང། ནང་གི་དབྱངས་གསལ་གྱི་ཡིག་འབྲུ་ཀུན་གྱི་མཆོག་
དང། དོན་ཆེན་པོ་ཅན་ཡིན་པའི་ཕྱིར། ཁོང་ནས་འབྱུང་བ་སྐྱེ་བ་མེད། །ཅེས་པ། ཆག་གིས། སྲོག་ཆེན་པོ་ནི་ཡི་གེ་མེད། །ཅེས་བསྒྱུར་བ་ལེགས་པས། མི་བཤིག་པའི་ཐིག་ལེའི་རླུང་ནི་སྲོག་གི་རླུང་མཆོག་ཡིན་པ་དང་

[021A]༄༅། །ཚིག་ཏུ་བརྗོད་པ་སྤངས་པ་དག་མ་ཡིན་པའོ། །བརྗོད་པ་ཀུན་གྱི་རྒྱུ་དང་ཚིག་ཀུན་གསལ་བར་བྱེད་པ་ནི། དེ་ཉིད་རླུང་རགས་པ་རྣམས་ཀྱི་རྩ་བའི་རྒྱུ་ཡིན་ཅིང། དེས་རྐྱེན་བྱས་ནས་ངག་ཚིག་
རྣམས་བསྐྱེད་པའོ། །འོ་ན་མཚོན་བྱ་དོན་གྱི་ཨ་ཐུང་དང་སྦྱར་ནས་འཆད་ཚུལ་ཅི་ཞེ་ན། དེ་ཡང་ཡོད་དེ། ལུས་ཆགས་པའི་དང་པོ་ནས་བྱུང་བའི་སྲོག་འཛིན་ཕྲ་བ་ལྷན་སྐྱེས་ཀྱི་རླུང་སེམས་གཅིག་ནི། རྩ་བའི་རླུང་
ལྷག་མ་བཞི་དང། ཡན་ལག་གི་རླུང་ལྔ་སྟེ་དགུའི་དབུས་ན་དེ་རྣམས་ཀྱི་རྩ་བར་གནས་སོ། །དེ་ལྟར་གནས་ཀྱང་སྲོག་འཛིན་རགས་པ་དང་བཅས་པའི་རླུང་བཅུ་ཡིས་མ་བཅིངས་ཏེ། དེས་དེ་ལ་དབང་མ་བྱས་པའི་
ཕྱིར། འདི་བཞིན་འཆད་པའི་རྒྱུ་མཚན་གྱིས་དབྱངས་གསལ་ཕྱིའི་ཡི་གེ་རྣམས་ཀྱང་རླུང་དང་རང་བཞིན་གཅིག་ཡིན་ལ། ཨ་དེས་གཞན་རྣམས་བཅིངས་པ་ནི་གཞན་རྣམས་ཀྱི་རྩ་བར་གནས་པའི་དོན་ཏེ། དགོངས་
པ་ལུང་སྟོན་ལས། ཇི་སྲིད་འཇིག་རྟེན་བཏགས་པ་དང། །དེ་བཞིན་བཏགས་པ་སྣ་ཚོགས་རྣམས། །རྣམ་རྟོག་བྱང་ཆུབ་སེམས་ཞེས་པའི། །རླུང་ལས་རྟག་ཏུ་འབྱུང་བ་ཡིན། །ཞེས་གསུངས་པའི་ཕྱིར་རོ། །གཉིས་པ་ལ་
བཞི། སྔགས་བཏུ་བ་སྔགས་ཀྱི་དོན། སྔགས་ཀྱི་བརྡའ། སྔགས་ཀྱི་དེ་ཁོ་ན་ཉིད་དོ། །དང་པོ་སྟོན་པ་ལ། འབྱུང་བའི་མཐའ་དང་ཡང་དག་ལྡན། །ཆ་ལ་སོགས་པ་བཅུ་དྲུག་གནས། །ལྔ་པ་ལྔ་དང་ཡང་དག་ལྡན། །བཞི་

[021B] །ཡི་གེ་ཨཾ་བཅས་རིང་པོར་བཅས། །ཡོན་ཏན་སྦྱོར་སོགས་ཕྱིས་དང་མཚུངས། །ཐུང་དུ་མ་ལུས་དག་དུ་འགྱུར། །གཅིག་མིན་དུ་མ་མ་ཡིན་ནོ། །ཡི་གེ་གང་ཞིག་སྔར་བཤད་དང། །གང་ཡང་མངོན་
པར་ཕྱོགས་པ་རྣམས། །བུད་མེད་སྐྱེས་པ་མ་ནིང་སྟེ། །ཁམས་ལ་སོགས་པར་རབ་ཏུ་བརྟགས། །འོག་ནས་སྟེང་དུ་བཅས་པར་ནི། །ཤེས་ནས་བློས་ནི་ལེགས་པར་སྦྱར། །བརྗོད་པ་ཡི་ནི་སྔགས་འདི་དག་དངོས་མེད་ངོ་བོ་ལས་བྱུང་
བའོ། །ཞེས་གསུངས། དོན་ནི། འབྱུང་བའི་མཐའ་དང་ཡང་དག་ལྡན་ནི་འབྱུང་བ་དང། དྲོ་བའི་སྡེ་ཚན་གཉིས་ཀའི་མཐའ་ཧའོ། །ཆ་ནི་དབྱངས་ཡིན་ལ། ཆག་གིས་ཆའི་དང་པོ་ཞེས་བསྒྱུར་བ་སོགས་ཀྱི་སྐད་དོད་དང་པོ་ལ་ཡང་
འཇུག་པས་ལེགས་ལ། དེ་ལྟར་ན་ཆ་དབྱངས་ཀྱི་དང་པོ་ཨའོ། །བཅུ་དྲུག་གནས་ནི། དབྱངས་བཅུ་དྲུག་གི་གནས་ཐ་མ་ཨཿ་ཚེག་དྲག་ཅན་ཏེ། དེ་གཉིས་མཚམས་སྦྱར་བས། ཨཱ་རིང་པོ་ཚིག་དྲག་ཅན། །ལྔ་པའི་ལྔ་ནི་མ་ཡིན་
ལ། །དེ་དང་ཡང་དག་ལྡན་པ་ནི། །མ་ཡིག་ཐིག་ལེར་བྱས་པའི་ཧ་ཡིག་གོ་བཞི་ནི་གསུམ་སྟེ་བཅུ་གཉིས་ངེས་པར་སྦྱར་བ་ནི་ལྷན་ཅིག་པ་ཡིན་པས། བཅུ་གཉིས་པོ་དང་ལྷན་ཅིག་པོ་དབྱངས་ཡིག་བཅུ་གསུམ་པ་ཨོའོ། །དེ་
ཉིད་ཡི་གེ་ཨཾ་བཅས་ཏེ་ཨ་ཐིག་ལེ་དང་ལྡན་པར་བྱས་པས་ཨོཾ་ཡིན་ནོ། །རིང་པོ་ནི་ཨཱ་ཡིག་རིང་པོ་ཡིན་ལ། དེ་ཧ་ཡིག་བཅས་པ་ཧཱུཾ་ངོ། །དེ་ལྟར་བསྡུས་ནས། སླར་ཡང་ཉེ་བར་བསྡུ་བ་ནི། ཡོན་ཏན་ནི་སྙིང་སྟོབས་རྡུལ་མུན་ཏེ་ཡི་

[022A]༄༅། །གེ་གསུམ་དང། སྦྱོར་བ་དེ་གསུམ་དང་འབྲེལ་བ་ཕྱིས་དང་མཚུངས་པ་སྟེ་ཕྱིས་པ་བཞིན་མི་མངོན་པ་སྟེ། སྐུའི་ས་བོན་གསུང་དང། དེ་ཐུགས་ཀྱི་ས་བོན་ལ། དེའི་སྲོག་གི་ཨ་བྱུང། རིམ་གྱིས་ཨ་
ལ་ཐིམ་པར་བྱས་བའོ། །ལཀྨིས། ཨ་ཐུང་དེ་ཐམས་ཅད་བསྡུས་པས་དུ་མ་མིན་ལ། ངག་ཐམས་ཅད་འབྱུང་པས་གཅིག་ཀྱང་མ་ཡིན་ནོ། །ཞེས་འཆད་དོ། །དེ་ལྟར་དབྱངས་གསལ་ལས་ཡི་གེ་གསུམ་བསྡུས་པ་དེ་ཉིད་
བཤད་པ་ནི། ཡི་གེ་གང་ཞིག་སྔར་བཤད་དང། །གང་ཡང་མངོན་པར་ཕྱོགས་པ་རྣམས། །བུད་མེད་སྐྱེས་པ་མ་ནིང་སྟེ། ཁམས་ལ་སོགས་པར་རབ་ཏུ་བརྟགས། །འོག་ནས་སྟེང་དུ་བཅས་པར་ནི། །ཤེས་ནས་བློས་ནི་
ལེགས་པར་སྦྱར། །བརྗོད་པ་ཡི་ནི་སྔགས་འདི་དག་དངོས་མེད་ངོ་བོ་ལས་བྱུང་བའོ། །ཞེས་བྱ་བ་སྟེ། དབྱངས་གསལ་གྱི་ཡི་གེ་གང་ཞིག་སྔར་བཤད་པ་དང། ཡི་གེ་གང་ཡང་ཞི་བ་སོགས་ལ་མངོན་པར་ཕྱོགས་པ་སྟེ། གཙོ་བོར་
གྱུར་བ་དེ་རྣམས་ཐམས་ཅད་ནི། བུད་མེད་དང་སྐྱེས་པ་དང། མ་ནིང་གི་ངོ་བོར་ཤེས་པར་བྱ་ཞིང། དེ་ལྟར་ཤེས་པར་བྱ་བར་མཛད། སྐད་ཀྱི་ཁམས་ཏེ་བྱིངས་དང། ཕྱེད་ཚིག་དང་བྱེད་པ་པོ་ལ་སོགས་པ་ནས་བརྒྱད་ཁྲི་བཞི་སྟོང་གི་བར་
དུ་སྣ་ཚོགས་པའི་སྐད་ལ་སོགས་པའི་གཟུགས་སུ་རབ་ཏུ་བརྟགས་པ་ཡིན་ནོ། །དེ་གསུམ་གྱིས་བྱ་བ་ཇི་ལྟར་བྱེད་པའི་ཚུལ་ཡང་ཡོད་དེ། ཨོཾ་ནི་ནང་དུ་འཇུག་པས་འོག་ནས་སྟེང་དུ་འགྲོ་ལ། ཧཱུཾ་ནི་ཕྱིར་ལྡང་བས་སྟེང་དང་བཅས་

[022B] འོ་ན་རང་བཞིན་གྱིས་རྒྱུ་ཞིང་གནས་པ་ལ། སྟེང་འོག་ལ་སོགས་པའི་དབྱེ་བ་ཅི་དགོས་ཅེ་ན། འཇུག་ལྡང་སོགས་རང་བཞིན་གྱིས་རང་གི་ངང་གིས་གྲུབ་ཀྱང། བྱིས་པ་རྣམས་
ཀྱིས་མི་ཤེས་པས། གནས་ཚུལ་ཇི་བཞིན་དུ་ཤེས་པར་བྱས་ཏེ། རླུང་སྔགས་དབྱེར་མེད་དུ་བློ་ཡིས་ནི་ལེགས་པར་སྦྱར་ན། རྣལ་འབྱོར་པ་ལ་རང་བཞིན་གསལ་བར་བྱེད་པའི་ཕྱིར་རོ། །བརྗོད་པ་ཡི། སྔགས་ཏེ། སྔར་ལྟར་
སྔགས་བཏུས་པ་འདི་གང་ལས་བྱུང་བའི་ཚུལ་ཡོད་དེ། དངོས་པོ་སྟེ་རང་བཞིན་མེད་པའི་ངོ་བོ་འོད་གསལ་ལས་བྱུང་བའི་ཕྱིར། འདི་ལྟ་བུའི་སྔགས་བཏུ་ནི། སྔགས་བཏུ་གཞན་ལས་མཆོག་ཏུ་གྱུར་བ་ཡིན་ཏེ། འདི་
ནི་འོད་གསལ་མི་བཤིག་པའི་ཐིག་ལེ་ལས་བྱུང་བའི་ལྡང་འཇུག་གནས་གསུམ་རྡོ་རྗེ་གསུམ་གྱི་གདངས་སུ་ཤར་བ་ཤེས་པའི་ཆེད་ཡིན་པའི་ཕྱིར། འོ་ན་དེ་ཙམ་ཞིག་བཤད་པས་ཆོག་མོད། ཡི་གེ་གསུམ་གྱི་སྔགས་བཏུ་ཅི་དགོས་
ཅེ་ན། དེ་ལྟར་བཏུས་པ་ལ་དགོས་པ་ཡོད་དེ། བཟླས་བྱའི་སྔགས་ཐམས་ཅད་ཡི་གེ་གསུམ་དུ་འདུས་པར་བསྟན་པའི་སྒོ་ནས་བཏུ་བ་ཡིན་ལ། །དེས་ནི་འདི་ཉིད་བཟླས་པས་སྔགས་ཇི་སྙེད་གསུངས་པ་ཐམས་ཅད་ཀྱིས་གང་བསྒྲུབ་
པར་བྱ་བའི་དངོས་གྲུབ་ཐམས་ཅད་འགྲུབ་པར་བྱེད་པའི་ཆེད་ཡིན་པའི་ཕྱིར། གཞན་ཡང་དངོས་གྲུབ་སྟེར་པའི་ལྷ་ཐམས་ཅད་རིགས་ལྔར་འདུ་ཞིང། སྔགས་ཀྱིས་ལྷ་རྣམས་སྤྱན་འདྲེན་པའམ་འབོད་པ་དང། བཞུགས་སུ་གསོལ་སྟེ་

[023A]༄༅། །བོས་ནས་བྱིན་གྱིས་བརླབ་པ་དང། གཤེགས་སུ་གསོལ་བ་སྟེ། རང་རང་གི་ལས་ལ་བསྐུལ་བའི་སྔགས་གསུམ་དུ་འདུ་བས། འདིར་ཡང་རླུང་འོད་ཟེར་ལྔ་པ་དབང་དུ་འདུས་ནས་མཆོག་སྟེར་ཞིང་
དེའི་ཐབས་ལྡང་འཇུག་གནས་གསུམ་གྱི་སྔགས་བཟླ་བ་ཉིད་ཡིན་པའི་ཕྱིར་རོ། །གཉིས་པ་སྔགས་ཀྱི་དོན་ནི། དེ་ནི་ཡོངས་སུ་གྱུར་པའི་གཟུགས། །ལྷ་རུ་ཉེ་བར་མཚོན་པ་གང། །ཞེས་གསུངས། སྔགས་ཀྱི་དམིགས་
པའམ་སྔགས་ཀྱི་དོན་ཇི་ལྟར་ཡིན་པའི་ཚུལ་ཡང་ཡོད་དེ། ཡི་གེ་གསུམ་པོ་དེ་ལས་སམ། དེ་ནི་ཡོངས་སུ་གྱུར་པའི་ལྷའི་གཟུགས་སུ་ཉེ་བར་དམིགས་པ་གང་ཡིན་པ་དེ་ནི། སྔགས་ཀྱི་དོན་ཡིན་པའི་ཕྱིར། ཡོངས་
སུ་གྱུར་ལུགས་ནི། ལཀྨིས། ཨོཾ་ཡིག་ཡོངས་སུ་གྱུར་པ་ལས། རྣམ་སྣང་དུ་བསྐྱེད་པ་སོགས་བཤད་པ་ནི་བསྐྱེད་རིམ་དང་འབྲེལ་ཡང་འདིར་ནི་རྫོགས་རིམ་གཙོ་བོ་ཡིན་པས། ཡི་གེ་གསུམ་གྱི་སྔགས་ནི། ལྡང་འཇུག་
གནས་གསུམ་དང་བྲལ་ནས་ཡེ་ཤེས་གསུམ་དང་དབྱེར་མི་ཕྱེད་པའི་རླུང་ལས་ལྷ་རུ་སྟེ་ལྷའི་གཟུགས་སུ་དམིགས་པ་ནི། རླུང་སེམས་གཉིས་པོ་དེ་ལས་སྒྱུ་མའི་སྐུར་ལངས་པ་ཡིན་ཏེ། འདི་ཉིད་དུ། དེ་ཉིད་རླུང་དང་ཡང་
དག་ལྡན། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་པ་ཡི་ལུས་སུ་འབྱུང། །སྒྱུ་མའི་ལུས་ཅེས་དེ་ལ་བཤད། །ཅེས་གསུངས་པ་ལྟར་རོ། །གསུམ་པ་ནི། བརྡའ་ཡིས་དེ་ཉིད་གསུམ་གནས་པ། །རང་བཞིན་

[023B] །ཞེས་གསུངས། དོན་ནི། སྔགས་ཀྱི་བརྡའ་ནི་མིང་ཡིན་ཏེ། འདི་ལྟར་སྦྲུལ་ལ་སོགས་པའི་སྔགས་ཀྱི་བརྡའ་ནི་བསྐྱེད་རིམ་པའི་བརྡའ་ཡིན་ལ། འདིར་ནི་སྔགས་ཀྱི་བརྡའ་ཡིས་ཏེ་བརྡའ་ནི་རླུང་གི་དེ་
ཁོ་ན་ཉིད་ལྡང་འཇུག་གནས་གསུམ་དུ་གདོད་མ་ནས་གནས་པ་དེ། རང་བཞིན་གྱི་བཟླས་པའི་མཚན་ཉིད་དོ་སྟེ་མཚན་ཉིད་ཅན་དུ་ཤེས་པར་བྱ་བ་ཡིན་པའི་ཕྱིར་རོ། །བཞི་པ། སྔགས་ཀྱི་དེ་ཁོ་ན་ཉིད་སྟོན་པ་ལ། ཨ་ཡིས་
བཤད་པའི་ཡེ་ཤེས་ནི། །སངས་རྒྱས་ཀྱི་ནི་སྙིང་པོར་འགྱུར། ཞེས་གསུངས། སྔགས་ཀྱི་དེ་ཁོ་ན་ཉིད་ཇི་ལྟར་ཡིན་པའི་ཚུལ་ཡོད་དེ། སྔར་བཤད་པ་ལྟར་ཨ་ཐུང་གི་ཡི་གེ་བཤད་པ་དེས་མཚོན་པའི་ཡེ་ཤེས་ནི་
སངས་རྒྱས་ཀྱི་གཙོ་བོ་མི་བསྐྱོད་པའི་སྙིང་པོར་གྱུར་པ། སྔགས་ཀྱི་ཐིག་ལེ་ཡིན་པའི་ཕྱིར། མི་ཤིགས་པའི་ཐིག་ལེ་ལ་ཡེ་ཤེས་ཞེས་པ་ནི་རྡོ་རྗེ་ཕྲེང་བ་ལས། སྙིང་གི་པདྨའི་སྦུབས་མཁའ་ལ། །ཡེ་ཤེས་རྡོ་རྗེ་
རྟག་ཏུ་བཞུགས། །ཅེས་པ་དང། སྲོག་གི་རླུང་ནི་མཆོག་ཡིན་ནོ། །སྟོང་ཉིད་མིང་ཅན་ཡེ་ཤེས་ཏེ། ཞེས་དང། སྙིང་གི་དབུས་ན་བདེ་བའི་དངོས། །སངས་རྒྱས་ཉི་མ་གསལ་བའི་འོད། །ཅེས་གསུངས་ཤིང། སྤྱོད་
བསྡུས་ལས་ཀྱང། མིང་མེད་བརྗོད་དུ་མེད་པ་སྟེ། །བྱང་ཆུབ་སེམས་མཆོག་འདི་ཡིན་ནོ། །གསུམ་པོ་དེ་ཉིད་གཅིག་གྱུར་པ། །འགྲོ་བ་མེད་ཅིང་འོང་བ་མེད། །འགག་མེད་རབ་ཏུ་ཞི་བ་སྟེ། །རྟག་དང་ཆད་པ་རྣམ་སྤངས་པ་

[024A]༄༅། །དུས་གསུམ་མཁྱེན་པས་མ་བྱས་པའི། །རྟོགས་པ་ནམ་མཁའ་དབྱེར་མེད་མཚོན། །འདི་ཉིད་ཁོ་ན་དོན་དམ་སྟེ། །ཞེས་སྔར་བཤད་པའི་ལྡང་འཇུག་གནས་གསུམ་མི་ཤིགས་པའི་ཐིག་ལེ་ལ་
ཐིམ་ནས་གཅིག་ཏུ་གྱུར་ཏེ། འགྲོ་འོང་སོགས་སྤྲོས་པ་མཐའ་དག་སྤངས་པའི་ནམ་མཁའ་སྟེ་སྟོང་བ་ཉིད་དུས་གསུམ་མཁྱེན་པའི་རྒྱལ་བ་རྣམས་ཀྱིས་ཀྱང་མ་བྱས་པ་དེ་དང། རྟོགས་པ་ཡུལ་ཅན་དབྱེར་མེད་པར་རྗེས་སུ་ཞུགས་
པའི་དོན་དམ་སྔགས་ཀྱི་དེ་ཁོ་ན་ཉིད་ཡིན་པར་གསུངས་སོ། །གསུམ་པ་དོན་བསྡུས་ཏེ་རྡོར་བཟླས་སུ་འགྲོ་ཚུལ་ནི། ཧཱུཾ་གིས་སེམས་ཅན་ཡང་དག་སྤྲོ། །སངས་རྒྱས་ཐུགས་སུ་རབ་ཏུ་བརྟགས། །ཨོཾ་གྱིས་སེམས་ཅན་
ཡང་དག་བསྡུད། །སངས་རྒྱས་སྐུ་རུ་རབ་ཏུ་བརྟགས། །ཨཱ་ས་ནི་གནས་པར་གྱུར་པའོ། །འཇུག་པ་ཉིད་དང་གནས་པ་དང། །ལྡང་བ་ཡི་ནི་རིམ་གྱིས་ཀྱང། །ཤེས་རབ་ཐབས་ནི་གཞིར་གནས་ཏེ། །སྔགས་ཀྱི་ཡན་ལག་
མ་ཉམས་བཟླས། །གོས་དཀར་ལ་སོགས་བཟླས་བཤད་པ། །བརྒྱ་ཕྲག་གཉིས་དང་ཉི་ཤུ་ལྔ། །བཞི་པོ་ལེགས་པར་བསྒྲོས་ནས་ནི། །སྦྱོར་བཞི་བསྡུས་པས་བརྒྱ་ཕྲག་དགུ་དགུ་བརྒྱ་དག་ཏུ་གང་བསྟན་པ། །ཉི་ཤུ་རྩ་
བཞིའི་རིམ་གྱིས་ནི། །དེར་ནི་སོ་སོར་འབྱུང་བ་ལས། །ཉི་ཁྲི་ཆིག་སྟོང་དྲུག་བརྒྱའོ། །ཞེས་གསུངས། །འདིར་རྡོར་བཟླས་ལ་རིམ་པ་གཉིས་ལས། དང་པོ་ནི། ཧཱུཾ་ཡིག་གིས་སེམས་ཅན་ཡང་དག་པར་སྤྲོ་བར་བྱེད་ཅིང་

[024B] །ཨོཾ་གྱིས་ནི་སེམས་ཅན་སངས་རྒྱས་ཀྱི་སྐུ་རུ་རབ་ཏུ་བརྟགས་ཏེ་བསྒོམ་པར་བྱས་པ་རྣམས་རང་ལ་ནང་དུ་ཡང་དག་པར་
བསྡུ་བ་དང། ཡི་གེ་ཨཱ་ཡིས་མི་གནས་སུ་གནས་པར་བྱེད་པ་ནི་བསྐྱེད་རིམ་པས་བསྒོམ་པའོ། །འདིར་ནི་ཨོཾ་གྱིས་རླུང་ནང་དུ་འཇུག་པ་ཉིད་དང། ཨཱ་ས་ནང་དུ་གནས་པ་དང། ཧཱུཾ་ཡིག་གིས་ཕྱིར་ལྡང་བའི་རིམ་གྱིས་ཀྱང་
ཤེས་རབ་ལྷ་མོ་བཞིའི་རླུང་དང་ཐབས་ནི་མགོན་པོ་བཞིའི་རླུང་བཞིར་གནས་པ་སྟེ་བཞིར་བྱས་པ་ལ་སྔགས་རྡོར་བཟླས་ཀྱི་ཡན་ལག་མ་ཉམས་པར་བཟླས་པར་བྱའོ། །ཡང་ན་སེམས་ཅན་སྤྲོ་བསྡུ་སོགས་རླུང་ལྡང་འཇུག་
གནས་གསུམ་དང་སྔར་བཞིན་སྦྱར་རོ། །གོས་དཀར་མོ་ལ་སོགས་པ་ཤེས་རབ་ལྷ་མོ་བཞིའི་རླུང་གི་བཟླས་པ་སྟེ། རྒྱུ་བའི་གྲངས་ཀྱང་བཤད་པར་བྱ་སྟེ། ལྷ་མོ་རེ་རེའི་རླུང་བར་མ་ཆད་དུ་རྒྱུ་བའི་གྲངས་བརྒྱ་ཕྲག་གཉིས་
དང་ཉི་ཤུ་རྩ་ལྔ་ཡིན་པའི་ཕྱིར། བཞི་པོ་ལེགས་པར་བསྒྲེས་ནས་ནི་སྟེ། ཉིས་བརྒྱ་ཉེར་ལྔའི་སྦྱོར་བ་བཞི་པོ་བསྡུས་པས་བརྒྱ་ཕྲག་དགུ་ནི། ཐབས་མགོན་པོ་བཞི་ལས་མགོན་པོ་གཅིག་གི་རླུང་རྒྱུ་བའི་དུས་ཐུན་ཕྱེད་པ་
གཅིག་ཏུ་འཇོག་པ་ཡིན་པའི་ཕྱིར། དེས་ན་རྒྱུད་འདིར་ཉིན་ཞག་གཅིག་ལ་ཐུན་ཕྱེད་པ་ཉི་ཤུ་རྩ་བཞིར་བཤད་པ། མགོན་པོ་རེ་རེའི་རླུང་གི་རྒྱུ་བ་དགུ་བརྒྱ་དག་ཏུ་གང་བསྟན་པ་དེ་ཉི་ཤུ་རྩ་བཞིའི་རིམ་གྱིས་རྒྱུ་བའི་ཕྱིར་

[025A]༄༅། །དང། ཐུན་ཕྱེད་པ་ཉེར་བཞིར་རྒྱུ་བའི་རླུང་དེར་ནི་སྟེ་དེ་ཡང་སོ་སོར་འབྱུང་བ་ལས། ཞག་རེ་ལ་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་བའི་ཕྱིར་རོ། །གཉིས་པ་ནི། རྒྱུད་ཕྱི་མ་ལས་གསུངས་པ་མཚམས་
སྦྱར་ཏེ་སྟོན་པ་ལ། ནང་གི་དུས་འདི་ཉིད་གསལ་བར་བྱ་བའི་ཕྱིར། གསང་བ་འདུས་པའི་རྒྱུད་ཕྱི་མ་ལས། རིག་པའི་ཆོ་ག་འདི་ཡིས་ནི། །ཐུན་འཚམས་བཞི་རུ་རབ་སྦྱོར་ལ། །གྲངས་འབུམ་གྱི་ནི་མཚན་ཉིད་ཅན། །
སྔགས་ཀྱི་ཡན་ལག་མ་ཉམས་བཟླས། །ཅེས་གསུངས་པ་དང། ཞེས་གསུངས། མགོན་པོའི་རླུང་དགུ་བརྒྱ་རེ་ལ། ལྷ་མོ་བཞིའི་རླུང་གི་སྦྱོར་བ་བཞི་བྱེད་པའི་ནང་གི་བདག་ཉིད་གསལ་བར་བྱེད་པ་ནི། འདུས་པའི་
རྒྱུད་ཕྱི་མ་ལས་གསུངས་ཅེས་མཚམས་སྦྱར་རོ། །ཇི་ལྟར་གསལ་བར་བྱས་ཅེ་ན། དེ་ལྟར་གསལ་བར་གསུངས་ཏེ། རིག་པ་དང་རིག་མ་གཉིས་རྣམ་གྲངས་པར་མང་དུ་བཤད་པས། རིག་པ་སྟེ་ཤེས་རབ་ལྷ་མོ་
བཞིའི་ཆོ་ག་སྟེ། རླུང་གི་སྦྱོར་བ་འདི་ཡིས་ཏེ་འདི་ནི་ཐུན་ཕྱེད་པ་རེ་ལ་འཚམས་བཞི་རུ་བྱས་ནས་འབྱུང་ཆུང་གི་མེ་ལ་སོགས་པའི་དཀྱིལ་འཁོར་བཞི་རབ་ཏུ་སྦྱོར་བ་ཡིན་པའི་ཕྱིར། དེ་ལྟར་སྦྱར་བ་ལས། འབུམ་
ཕྲག་སོགས་གྲངས་ཀྱི་མཚན་ཉིད་ཅན་དུ་སྔགས་ཏེ། རྡོར་བཟླས་ཀྱི་ཡན་ལག་མ་ཉམས་པར་བཟླས་པ་ཡིན་ནོ། །ཚིགས་བཅད་འདི་ད་ལྟ་འགྱུར་བའི་རྒྱུད་ཕྱི་མ་ནི་མི་སྣང་ཞིང། ནཱ་རོ་པས་མཛད་པའི་རྒྱུད་ཕྱི་མའི་

[025B] རྒྱ་གར་གྱི་དཔེ་ལ་ཡང་ཆད་པ་འདྲ། ཞེས་རྗེ་ཐམས་ཅད་མཁྱེན་པ་གསུང་ངོ། །གསུམ་པ་ནི། བསྒོམ་པ་ཡི་ནི་བར་ཆད་ཅན། །རྣལ་འབྱོར་ཕྱི་རོལ་བཟླས་པ་སྤང། །སྔགས་དོན་
བཅོམ་ལྡན་རྡོ་རྗེ་ཅན། །རྡོ་རྗེའི་བདག་ཉིད་ཇི་ལྟར་ཟློས། །གླང་པོ་མངོན་དུ་རྙེད་གྱུར་ནས། །གླང་པོའི་རྗེས་ནི་ཚོལ་བྱེད་ལྟར། །སྔགས་ལུས་རང་ཉིད་མངོན་གྱུར་ནས། །གཞན་དག་ཇི་ག་ཚོལ་བྱེད་དམ། །གཞན་ཡང་རྡོ་རྗེ་
འཛིན་གང་ཞིག་སྦྱོར་བ་གསུམ་དང་ལྡན་པའི་མིས། །སྤྱན་དྲངས་གཤེགས་སུ་གསོལ་གྱུར་དང། །དེ་བཞིན་བཞུགས་སུ་གསོལ་བ་ཡང། །གཞུག་པ་ཡིས་ནི་སྤྱན་དྲངས་ཏེ། །མྱུར་བ་ཡིས་ནི་གཤེགས་སུ་
གསོལ། །གཉིས་ཀ་མིན་པས་བཞུགས་སུ་གསོལ། །སྣ་ཚོགས་གནས་གྲུབ་བླ་མེད་པའོ། །མྱུར་བ་དང་ནི་རྣམ་སྡུད་དང། །དལ་བ་ཅན་དང་སྔགས་སྦྱོར་བ། །བླ་མས་སློབ་མའི་རྣ་དྲུང་དུ། །རབ་ཏུ་འབད་དེ་བརྗོད་པར་བྱ། །དེ་
ནས་རྣལ་འབྱོར་དབང་ཕྱུག་གིས། །ཐབས་ཀྱི་དམ་པ་བསྟན་པའི་ཕྱིར། །རྣལ་འབྱོར་འབྲས་བུ་རབ་སྟེར་བའི། །གསང་བའི་ཡི་གེ་བཤད་པར་བྱ། །གང་ཞིག་བསམས་པ་ཙམ་གྱིས་ནི། །རྣལ་འབྱོར་ཅན་ལ་མཆོག་སྟེར་འགྱུར། །
དང་པོའི་ཡི་གེའི་སྦྱོར་བ་ཡིས། །རྟག་ཏུ་དབུགས་ནི་རྔུབ་པར་བྱ། །བརྒྱད་པའི་མཐའ་དང་ལྡན་པ་ཡི། །ཡི་གེ་ཨཱུ་ནི་ཐིག་ལེར་བཅས། །རྣལ་འབྱོར་པ་ཡི་དབུགས་གཏོང་བྱེད། །འདི་ནི་ཅི་དགའི་བཟླས་པར་བཤད། །ཁྲི་ཕྲག་
[026A]༄༅། །གཉིས་དང་ཆིག་སྟོང་དང། །དེ་བཞིན་དུ་ནི་བརྒྱ་ཕྲག་དྲུག་རྣལ་འབྱོར་དབང་པོ་ཉིན་མཚན་གྱི། །བཟླས་བརྗོད་ཀྱི་ནི་གྲངས་བྱེད་དོ། །དེ་འདིར་གསང་ཞིང་དགོངས་པ་ཡིས། །ཕྲ་མོའི་སྦྱོར་བ་བཤད་
པ་ཡིན། །ཀློག་གམ་ཁ་ཏོན་མེད་མོད་ཀྱི། །འོན་ཀྱང་བཟླས་པར་བཤད་པ་ཡིན། །རྡོ་རྗེའི་བཟླས་པ་འདི་ཡི་ནི། །ཆོ་ག་ཇི་བཞིན་བསྟན་བྱ་ཞིང། །སྒྱུ་མ་ལྟ་བུའི་ཏིང་འཛིན་གྱིས། །ལས་རྣམས་ཐམས་ཅད་བསྒྲུབ་པར་བྱ། །
ཞེས་གསུངས། རྡོར་བཟླས་ཀྱི་རྣལ་འབྱོར་པས་ཕྱི་རོལ་དག་དང་ཡིད་ཀྱི་བཟླས་པ་སྤང་བར་བྱ་སྟེ། དེ་ནི་རྡོ་རྗེའི་བཟླས་པ་བསྒོམ་པའི་བར་ཆད་ཅན་དུ་འགྱུར་པའི་ཕྱིར། རྡོར་བཟླས་ཀྱི་རྣལ་འབྱོར་པས་ཕྱི་རོལ་གྱི་སྔགས་ཇི་
ལྟར་ཟློ་བ་རིགས་ཏེ་མི་རིགས་པར་ཐལ། སྔགས་དོན་སྔགས་ཀྱི་དེ་ཁོ་ན་ཉིད། དེ་ཡང་བཅོམ་ལྡན་འདས་རྡོ་རྗེ་ཅན་ཏེ། རྡོ་རྗེ་འཆང་གི་སྐུ་གསུང་ཐུགས་རྡོ་རྗེ་གསུམ་གྱི་བདག་ཉིད་ཡི་གེ་གསུམ་གྱི་ངོ་བོར་ཟློས་པའི་ཚུལ་
རྙེད་པའི་ཕྱིར། ཁྱབ་སྟེ། དཔེར་ན་གླང་པོ་མངོན་སུམ་དུ་རྙེད་པར་གྱུར་ནས། གླང་པོའི་རྗེས་ནི་ཚོལ་བར་བྱེད་པ་ལྟར། སྔར་བཤད་པའི་སྔགས་ཀྱི་ལུས་རང་ཉིད་ལ་མངོན་སུམ་དུ་གྱུར་ནས་ཡོད་པ་དེ་བཞག་ནས་གཞན་
དག་ངག་གི་བཟླས་པ་སོགས་ཇི་ག་སྟེ་ཅི་ཞིག་ཚོལ་བར་བྱེད་དེ་བྱེད་མི་རིགས་པའི་ཕྱིར། གཞན་ཡང། རྡོ་རྗེ་འཛིན་པ་གང་ཞིག་རླུང་གི་སྦྱོར་བ་སྟེ་རྣལ་འབྱོར་གསུམ་ཤེས་པ་དང་ལྡན་པའི་མིས་ནི། ལྷ་སྤྱན་དྲངས་ཏེ་

[026B] བསྒྲུབ་པ་ལ་གཤེགས་སུ་གསོལ་བར་གྱུར་བ་སྟེ་བསྐུལ་བ་དང། དེ་བཞིན་དུ་རང་གི་གནས་སུ་བཞུགས་སུ་གསོལ་བ་ཡང་བཟླས་པ་འདིས་འགྲུབ་སྟེ། རླུང་ནང་དུ་གཞུག་པ་ཡིས་ནི་སྤྱན་དྲང་བ་དང། མྱུར་བ་སྟེ་
ཕྱིར་ལྡང་བ་ཡིས་ནི་གཤེགས་སུ་གསོལ་བ་དང། ལྡང་འཇུག་གཉིས་ཀ་མིན་པས་ནང་དུ་གནས་པ་ཡིས་ནི། བཞུགས་སུ་གསོལ་བ་བྱེད་པའི་ཕྱིར་རོ། །དེ་ལྟར་བྱས་པ་ལ་དགོས་པ་ཡོད་དེ། འབྱུང་འཇུག་སྣ་ཚོགས་པ་དེ་ཉེ་བར་
ཞི་ནས་ནང་དུ་གནས་ནས་དངོས་གྲུབ་བླ་ན་མེད་པར་འགྱུར་བའི་ཕྱིར། མྱུར་བ་ནི་རླུང་ཕྱིར་ལྡང་བ་དང། རྣམ་སྡུད་ནི་ནང་དུ་རྡུབ་པ་དང། དལ་བ་ཅན་ནི་གནས་པ་དང། སྔགས་སྦྱོར་བ་ནི་རླུང་ཡི་གེ་གསུམ་གྱི་ངོ་བོར་བཟླ་བའོ་
དེ་ནི་བླ་མས་སློབ་མའི་རྣ་བའི་དྲུང་དུ་རབ་ཏུ་འབད་པས་བག་དང་ལྡན་པས་བརྗོད་པར་བྱ་སྟེ། ཤིན་ཏུ་གསང་བར་བྱ་བ་ཡིན་པའི་ཕྱིར། དེ་ནས་རྫོགས་རིམ་པའི་རྣལ་འབྱོར་གྱི་དབང་ཕྱུག་གིས་རྡོ་རྗེ་འཆང་བསྒྲུབ་པའི་
ཐབས་ཀྱི་དམ་པ་བསྟན་པའི་ཕྱིར། གསང་བ་ནང་གི་ཡི་གེ་གསུམ་རླུང་དང་སྦྱོར་བ་བཤད་པར་བྱའོ། །དེ་ཉིད་སླར་བཤད་པ་ནི། སྔགས་གང་ཞིག་ཡིད་ལ་བསམས་པ་ཙམ་གྱིས་ནི། སྔགས་ཟློ་བའི་རྣལ་འབྱོར་དེས་
རྣལ་འབྱོར་ཅན་ལ་མཆོག་གི་དངོས་གྲུབ་བདེ་བླག་ཏུ་སྟེར་བ་ཡིན་པའི་ཕྱིར། ཙམ་གྱིས་ཕྱིའི་ཡི་གེ་ལ་བལྟོས་པ་གཅོད་དོ། །སྔགས་པ་ལ་ཆེ་བའི་དང་པོར་སྦྱོར་བ་ཨོཾ་སྟེ་དེའི་སྦྱོར་བས་རྟག་ཏུ་དབུགས་ནི་རྔུབ་པར་བྱ་སྟེ། ཨོཾ་

[027A]༄༅། །གྱི་གདངས་ཀྱིས་ནང་དུ་འཇུག་པ་དང། ཀཱ་ལིའི་སྡེ་ཚན་བརྒྱད་པའི་མཐའ་ནི་ཧའོ། །ཡི་གེ་ཨཱུ་ནི་ཐིག་ལེར་བཅས་པ་ཧ་དང་ལྡན་པར་བྱས་པས་ཧཱུཾ་དེས་ནི་རྣལ་འབྱོར་བ་ཡི་དབུགས་གཏོང་བར་བྱེད་དོ། །འདི་
གཉིས་ཀྱིས་ནི་ཨཱའི་སྒོ་ནས་གནས་པར་བྱེད་པ་ཡང་མཚོན་ནོ། །འདི་ནི་ཅི་དགའ་བའི་བཟླས་པར་བཤད་དེ། ལྷུན་གྱིས་གྲུབ་པའི་བཟླས་པ་ཡིན་པའི་ཕྱིར། འདིར་བསྟན་རྣལ་འབྱོར་དབང་པོས་ཉིན་མཚན་གྱི་སྟེ་ཉིན་ཞག་
གཅིག་གི་བཟླས་པའི་གྲངས་ཀྱང་ཡོད་དེ། ཁྲི་ཕྲག་གཉིས་དང་ཆིག་སྟོང་དང། དེ་བཞིན་དུ་བརྒྱ་ཕྲག་དྲུག་ཡིན་པའི་ཕྱིར། གསང་བའི་ཡི་གེ་བཟླས་པ་འདི་ཉིད་རྒྱུད་གང་ལས་གསལ་བར་བཤད་པ་ཡང་ཡོད་དེ། འདུས་པ་
འདིར་ཕྲ་མོའི་རྣལ་འབྱོར་གྱི་དོན་མི་གསལ་བར་གསུངས་པ། གསང་བའི་ཡི་གེའི་དོན་དགོངས་པ་ལུང་སྟོན་པའི་བཤད་རྒྱུད་ལས་གསལ་བར་བཤད་པའི་ཕྱིར། གསང་བའི་ཡི་གེའི་བཟླས་པ་འདི་ལ་ནི། ཀློག་པ་དང་ངག་ཏུ་
འདོན་པའི་བཟླས་པ་མེད་མོད་ཀྱི། འོན་ཀྱང་བཟླས་པར་བཤད་པ་ཡིན་ཏེ། རླུང་གསུམ་སྔགས་གསུམ་དང་དབྱེར་མེད་དུ་བཟླ་བ་ཡིན་པའི་ཕྱིར། འདིར་བསྟན་རྡོར་བཟླས་བྱེད་པའི་རྟེན་ནི་ལུས་དབེན་གསང་ཆེན་རིགས་གཅིག་
པ་ཡིན་ལ། དེ་ལ་བརྟེན་ནས་རྡོར་བཟླས་སྔར་བཤད་པའི་ཆོ་ག་བཞིན་དུ་བསྟེན་པར་བྱ་ཞིང། སྒྱུ་མ་ལྟ་བུའི་ཏིང་འཛིན་གྱིས། ཞི་སོགས་ལས་ཐམས་ཅད་བསྒྲུབ་པར་བྱའོ་ཞེས་བཤད་དེ། དགོངས་པ་ལུང་སྟོན་ལས། མཁས་

[027B] །འགྲོ་བ་ཁམས་གསུམ་པོ་ལ་བྱ། །ཞེས་རྡོར་བཟླས་ཀྱི་སྐབས་སུ་གསུངས་པའི་ཕྱིར། བཞི་པ་གཉིས་མེད་རྣམ་རྒྱལ་ལས་གསུངས་པའི་ཚུལ་ནི། མཚམས་སྦྱར་དང་བཅས་སྟོན་པ་ལ། དེ་བས་
ན། གཉིས་སུ་མེད་པར་མཉམ་པ་རྣམ་པར་རྒྱལ་བ་ཞེས་བྱ་བའི་རྣལ་འབྱོར་ཆེན་པོའི་རྒྱུད་ལས་ཀྱང། མཉམ་མེད་སྔགས་ནི་བཟླས་ནས་སུ། །བསྒྲུབ་པའི་བདག་ཉིད་ཅན་གྱིས་བསྒྲུབས། །དེ་ཡིས་ཟླ་བ་གཅིག་གིས་ནི། །ཁམས་
གསུམ་འགྲུབ་པར་གདོན་མི་ཟ། །རྣམ་ཤེས་ལས་ནི་འབྱུང་བའི་སྔགས། །མཚན་ཉིད་དྲུག་ལྡན་བཟླས་ནས་ཀྱང། །རྡོ་རྗེ་སེམས་དཔའ་ཕྱག་བྱས་ན། །ཟླ་བ་ཉ་ལ་དེ་འགྲུབ་འགྱུར། །དེ་ལ་བརྟུལ་ཞུགས་བཤད་པ་མེད། །ཕྲེང་བ་མི་
དགོས་བགྲང་མི་དགོས། །བཟུང་དང་སྦྱིན་སྲེག་ལས་རྣམས་དག་གཅིག་ནས་གཅིག་ཏུ་ལྡོག་པར་འགྱུར། །ཡ་ཡི་དོན་གྱིས་གང་ཅིའང་རུང། །དངོས་གྲུབ་འདོད་པས་བྱ་བ་ནི། །ར་ལ་སོགས་པ་གསུམ་ཉིད་ཀྱིས། །འགྲོ་བའི་དོན་ལ་
འཇུག་པར་བྱ། །མེ་དང་རླུང་དང་དབང་ཆེན་དང། །ཆུ་སྟེ་སོ་སོའི་དཀྱིལ་འཁོར་དུ། །ཐུན་ནི་ཕྱེད་ཕྱེད་དུས་དག་ཏུ། །ལས་ནི་གཉིས་གཉིས་གནས་པར་འགྱུར། །མཆོད་ལ་བརྩོན་པས་མཆོད་པར་འགྱུར། །བཟླས་ལ་བརྩོན་
པས་རྣམ་པར་འདག་མེ་ལ་སྦྱིན་སྲེག་བརྩོན་པས་འབྱོར། །བསམ་གཏན་བརྩོན་པས་ཐར་པ་འཐོབ། །སྔགས་པས་དེ་ལྟར་ཤེས་ནས་ནི། །འགྲོ་ན་བྱིས་པ་བཞིན་དུ་སྤྱོད། །དེ་ནས་མི་རྟོག་ཆོས་ཅན་གྱིས། །གསང་སྔགས་

[028A]༄༅། །རྣམས་ནི་འགྲུབ་པར་འགྱུར། །གསུང་གི་རྡོ་རྗེ་བསྒྲུབ་པ་སྟེ། །འདི་ནི་སྔགས་ཀྱི་དེ་ཉིད་གསལ། །ཡེ་ཤེས་གསུམ་གྱི་དབྱེ་བ་ཡིས། །སེམས་ཙམ་ལ་ནི་ངེས་པར་སྦྱར། །ཞེས་གསུངས། དེ་བས་ན་སྟེ་དེས་
ན་རྩ་རྒྱུད་ལས་གསུངས་པའི་སྔགས་ཀྱི་དེ་ཉིད་རྡོར་བཟླས་ཀྱིས་བསྒྲུབ་པར་གསུངས་པ་འདི་ཡང། གཉིས་མེད་རྣམ་རྒྱལ་ཞེས་བྱ་བའི་རྣལ་འབྱོར་ཆེན་པོའི་རྒྱུད་ལས་གསུངས་སོ། །ཞེས་མཚམས་སྦྱར་རོ། །ཡེ་ཤེས་
གསུམ་བསྒྲུབ་པའི་ཐབས་གང་དང་ཡང་མཉམ་པ་སྟེ། མཚུངས་པ་མེད་པའི་སྔགས་རྡོ་རྗེའི་བཟླས་པ་ནི་བཟླས་ནས་སུ། ཡེ་ཤེས་གསུམ་གྱི་བསྒྲུབ་པའི་བདག་ཉིད་ཅན་གྱི་རྣལ་འབྱོར་པས། དངོས་གྲུབ་མཆོག་བསྒྲུབ་པར་
བྱ་སྟེ། དེ་ཡིས་ཟླ་བ་གཅིག་གིས་ནི་ཁམས་གསུམ་གྱི་བདག་ཉིད་ཅན་རྡོ་རྗེ་འཆང་འགྲུབ་པར་གདོན་མི་ཟ་བའི་ཕྱིར། སྒྲོན་གསལ་ལས་ཟླ་བ་གཅིག་གིས་འགྲུབ་པར་གསུངས་པ་ལ། པཀྵ་ཞེས་པ་ཟླ་བ་གཅིག་གམ། ཕྱོགས་
གཉིས་དང་ལྡན་པ་ལ་ཟེར་བས། ཀུན་རྫོབ་དང་དོན་དམ་པའི་ཕྱོགས་གཉིས་གཅིག་ཏུ་གྱུར་པའི་ཟུང་འཇུག་གི་མཆོག་འགྲུབ་པ་ལ་བཤད་པ་ལྟར་འདིར་ཡང་སྦྱར་རོ། །རླུང་གི་བཞོན་པ་ཅན་གྱི་རྣམ་ཤེས་ལས་ནི་བྱུང་བའི་
སྔགས་འབུམ་ཕྲག་དྲུག་ལྡན་བཟླས་ནས་ཀྱང་སྟེ་བཟླས་ན་ཟླ་བ་ཉ་ལ་འགྲུབ་སྟེ་རྡོར་བཟླས་མཐར་ཐུག་པར་འགྱུར་རོ། །ཚུལ་ཇི་ལྟར་ན། རྡོ་རྗེ་སེམས་དཔའ་ཕྱག་བྱས་ན་སྟེ་དེ་ཡིད་ལ་དམིགས་ནས་བཟླས་ནའོ། །འདི་ཡང་རྡོ་

[028B] ཟླ་བ་དྲུག་གི་ཐ་མའི་རྡོ་རྗེའི་བཟླས་པ་བྱས། དེར་མ་ཟད། བཟླས་ནས་ཀྱང་སྟེ་བཟླས་པ་བྱས་པའི་འོག་ཏུ་རྡོ་རྗེ་སྟོང་པ་གསུམ་སེམས་དཔའ་དེ་གསུམ་མཉམ་པར་སྦྱར་བའི་ཉེར་ཐོབ་ཀྱི་སྒོ་ནས་ཡུལ་ཡུལ་ཅན་ཐ་མི་དད་ཀྱི་
ཕྱག་བྱས་ན། རྡོ་རྗེ་སེམས་དཔའ་འམ་སྒྱུ་མའི་སྐུ་འགྲུབ་པར་འགྱུར་རོ། །ཡུན་ཇི་ཙམ་ན། ཟླ་བ་ཕྱེད་ཀྱིས་ཞེས་པའམ། ཡང་ན་ཆུ་ནང་དུ་ཤར་བའི་ཟླ་བ་ཉ་གང་བ་ལྟར་ཡན་ལག་དང་ཉིང་ལག་ཡོངས་སུ་རྫོགས་པའི་སྐུ་འགྲུབ་ཅེས་
པའོ། །དེ་ལྟ་བུའི་རྡོར་བཟླས་པ་སྒོམས་པ་དེ་ལ་བརྟུལ་ཞུགས་སྦྱངས་པའི་ཡི་དམ་བཤད་པ་མེད་དེ། འདོད་ཡོན་ལམ་དུ་བྱེད་པ་དང་འགལ་བའི་ཕྱིར། བཟླས་པའི་གྲངས་འཛིན་ཕྲེང་བའི་དབྱེ་བ་ཡང་མི་དགོས་ཏེ། རྟག་ཏུ་རྒྱུ་
པའི་སྲོག་རྩོལ་ཉིད་དེའི་དོན་གྱི་ཕྲེང་བ་ཡིན་པའི་ཕྱིར། ཕྱིའི་སྔགས་བཟླ་བའི་བགྲང་བ་དང། སྣ་རྩེར་བལྟ་བའི་སྒོ་ནས་རྣམ་རྟོག་འགག་པ་དང། བྲིས་སྐུ་དང་ཟླ་བ་ཕྱག་མཚན་སོགས་ལ་སེམས་བཟུང་བ་མི་དགོས་ཏེ། དེ་ཁོ་
ན་ཉིད་ལ་སེམས་རྟག་ཏུ་གནས་པའི་ཕྱིར། སྦྱིན་སྲེག་གི་ལས་མི་དགོས་ཏེ། རྣམ་རྟོག་གི་བུད་ཤིང་རྡོར་བཟླས་ཀྱིས་མེས་བསྲེག་པའི་ཕྱིར། དེ་བཞིན་དུ་ཕྱིའི་མཆོད་གཏོར་དང། རབ་གནས་སོགས་གཞན་དང་གཞན་
མ་ཡིན་ལྡོག་སྟེ་མི་དགོས་ཏེ། ནང་གི་སྒོ་ནས་དེ་ཐམས་ཅད་འགྲུབ་པའི་ཕྱིར། ཞེས་ལཀྨིས་བཤད་དོ། །གཅིག་ནས་གཅིག་ཏུ་ལྡོག་པར་འགྱུར། །ཅེས་པ་ལྟར་ན། སྔ་མ་གཅིག་མི་དགོས་པས། ཕྱི་མ་གཅིག་ནས་གཅིག་

[029A]༄༅། །ཏུ་བརྒྱུད་པའང་ལྡོག་པར་འགྱུར་རོ། །ཞེས་སྦྱར་རོ། །རྡོར་བཟླས་འབྱོངས་པའི་རྣལ་འབྱོར་པ་ཞི་སོགས་ཀྱི་དངོས་གྲུབ་འདོད་པས་ནི། ནང་གི་སྒོ་ནས། རང་ངམ་གཞན་གྱི་དོན་གང་ཡང་རུང་བ་བྱེད་པ་ནི། ཡ་
ཡི་དོན་གྱིས་ཏེ་རླུང་གི་རླུང་དང། རའི་དོན་མེ་རླུང་དང་ལ་སོགས་པ་ལའི་དོན་སའི་རླུང་དང། བའི་དོན་ཆུ་རླུང་ཡི་གེ་གསུམ་དང་སྦྱར་བའི་བཟླས་པ་ཡིས། འགྲོ་བའི་དོན་ཞི་སོགས་ཀྱི་དངོས་གྲུབ་བསྒྲུབ་པ་ལ་འཇུག་པར་
བྱ་བ་ཡིན་པའི་ཕྱིར། དེ་ཉིད་འཆད་པ་ནི། མེ་དང་རླུང་དང་དབང་ཆེན་ཏེ། ས་དང་ཆུའི་རླུང་སྟེ། དེ་བཞི་པོ་སོ་སོའི་དཀྱིལ་འཁོར་དུ། ཐུན་ཕྱེད་ཕྱེད་དེ་རླུང་དགུ་བརྒྱ་པ་ཕྲག་རེ་རེ་རྒྱུ་བའི་དུས་དག་ཏུ་ནི་རིམ་པ་བཞིན་གཙོ་
བོའི་ལས་རེ་དང། གཙོ་བོ་མ་ཡིན་པའི་ལས་ནི་གཉིས་གཉིས་གནས་པ་སྟེ་བསྒྲུབ་པར་འགྱུར་རོ། །དེས་ན་མེ་རླུང་གི་དུས་དབང་གཙོ་བོ་དང། གཞན་གསུམ་ལ་ཕལ་པ་འགྲུབ་བོ། །འདིར་ལས་བསྒྲུབ་ཚུལ་གསལ་
བར་མ་གསུང་ཀྱང། ཅུང་ཟད་བཤད་ན་ལས་བཞི་སོ་སོར་སྔགས་མང་པོ་མི་དགོས་ཏེ། ཡི་གེ་གསུམ་ཁོ་ན་དང། ལྷའི་ཁ་དོག་ཀྱང་བསྒྱུར་མི་དགོས་ཏེ་གསང་ཆེན་རིགས་གཅིག་པའི་རྣལ་འབྱོར་འབའ་ཞིག་དང། ཕྱིའི་
དུས་དང་ཁ་བལྟ་ཕྱོགས་འདུག་སྟངས་སྦྱིན་སྲེག་འཕྲུལ་འཁོར་སོགས་ལ་མི་ལྟོས་པར། ནང་ཁོ་ནས་འགྲུབ་པར་འགྱུར་པའི་ཕྱིར། མཆོད་བཟླས་སྦྱིན་སྲེག་གསུམ་ནི་ཕྱི་ཡིན་ལ། འདིར་སྟོན་པ་ནི། སྔར་དེ་གསུམ་མི་

[029B] འོ་ན་དེ་དག་ལ་དགོས་པ་གཏན་མེད་དམ་སྙམ་པ་བཟློག་པའི་ཆེད་དུའོ། །བསམ་གཏན་རྡོར་བཟླས་ཀྱི་རྣལ་འབྱོར་ལ་བརྩོན་པས་ཐར་པ་འཐོབ་ཅིང། དེ་འདྲ་བའི་སྔགས་པས་སྔར་བཤད་པ་ལྟར་
ཤེས་ནས་རྡོར་བཟླས་ལ་གནས་པས་ནི། འགྲོ་བའི་ནང་ན་བྱིས་པ་བཞིན་དུ་བསྟོད་སྨད་སོགས་ཆོས་བརྒྱད་ཀྱིས་མི་འགྱུར་བར་སྤྱོད་དོ། །དེ་ལྟར་སྤྱད་ན་ཅི་འགྲུབ་ཅེ་ན། རྣམ་པར་མི་རྟོག་པའི་ཆོས་ཅན་གྱི་གསང་སྔགས་རྣམས་
ཏེ་སེམས་དབེན་གྱི་ཡེ་ཤེས་རྣམས་ནི་འགྲུབ་པར་འགྱུར་བ་ཡིན་པའི་ཕྱིར། སེམས་ཙམ་ནི་སེམས་དབེན་ནོ། །དེ་ལ་ངེས་པར་སྦྱོར་བ་ནི་གསུང་གི་རྡོ་རྗེའི་བསྒྲུབ་པ་སྟེ། འདི་ནི་རླུང་སྔགས་ཀྱི་དེ་ཉིད་རྒྱུད་འདིར་གསལ་
པའི་རྡོར་བཟླས་ཀྱི་རིམ་པ་འདིས་སོ། །ཇི་ལྟར་སྦྱོར་བ་ནི་ཡེ་ཤེས་གསུམ་གྱི་དབྱེ་བ་སྟེ། དེ་གསུམ་རིམ་ཅན་དུ་བསྐྱེད་པའི་སྒོ་ནས་སོ། །བསྐྱེད་ཚུལ་ནི་སྔར་བཤད་ཟིན་ཏོ། །དེ་ལྟ་བུའི་གདམས་ངག་དེ་སྣོད་ཀྱི་ཁྱད་པར་གང་ལ་མི་
སྟོན་པ་དང་སྟོན་པའི་རྣམ་གཞག་འཆད་པ་ལ། བླ་མ་ལ་བརྙས་སྒྱུ་ཅན་དད་པ་མེད། །སྔགས་ཀྱིས་རློམ་ཞིང་གླེགས་བམ་མཐོང་བས་ཁེངས། །དད་པ་མེད་ཅིང་དབང་བསྐུར་དམན་པ་ལ། །གཏམ་གྱི་རིམ་པའང་དེ་ལ་བརྗོད་མི་བྱ། །
གང་ཞིག་བླ་མ་ལ་གུས་དད་དང་ལྡན། །མོས་པས་བསྙེན་བཀུར་ལ་ནི་རྟག་ཏུ་བརྩོན། །ཐོས་པ་འཛིན་གང་བླ་མ་དམ་པ་ཡིས། །དེ་ལ་བླ་མའི་དྲིན་སྦྱིན་བརྟག་མི་དགོས། །ཅེས་གསུངས། རྡོ་རྗེ་བཟླས་པའི་གཏམ་གྱི་རིམ་པ་སྟེ་གཏམ་

[030A]༄༅། །ཙམ་ཡང་བརྗོད་པར་མི་བྱའོ། །གང་ལ་ན་བླ་མ་ལ་བརྙས་པ་བྱེད་པ་དང། བསམ་པ་དྲང་པོ་མིན་པ་གཡོ་སྒྱུ་ཅན་དང། བླ་མ་ལ་སེམས་དང་བའི་དད་པ་མེད་པ་དང། ཕྱིའི་སྔགས་དང་དེ་ཉིད་ཀྱི་ལས་བསྒྲུབ་
ཚུལ་ཅུང་ཟད་ཤེས་པས་རློམ་པ་ཆེ་བ་དང། བླ་མའི་མན་ངག་མེད་པར་གླེགས་བམ་མཐོང་བས་གོ་བ་ཅུང་ཟད་བྱུང་ནས་མངོན་པའི་ང་རྒྱལ་གྱིས་ཁེངས་པ་དང། ཆོས་ལ་ཡིད་ཆེས་པའི་དད་པ་མེད་ཅིང། དབང་བསྐུར་དམན་པ་
སྟེ་དབང་རྣམ་པར་དག་པས་རྒྱུད་སྨིན་པར་མ་བྱས་པ་རྣམས་ལའོ། །གདམས་ངག་འདི་གང་ལ་སྟོན་པའི་སྣོད་ཀྱང་ཡོད་དེ། སློབ་མ་གང་ཞིག་བླ་མ་ལ་གུས་ཤིང། སེམས་དང་བའི་དད་པ་དང་ལྡན་པ། མོས་པའི་དབང་གིས་བླ་
མའི་བསྙེན་བཀུར་ལ་ནི་རྟག་ཏུ་སྟེ་རྒྱུན་དུ་བརྩོན་པ། མང་དུ་ཐོས་ཤིང་གདམས་ངག་ཐོས་པའི་དོན་མི་བརྗེད་པར་འཛིན་པ་ལ་བླ་མའི་བཀའ་དྲིན་སྦྱིན་པར་བྱ་བ་ལ་བརྟག་མི་དགོས་པ་ཡིན་པའི་ཕྱིར། གདམས་ངག་རྙེད་པའི་
ཕན་ཡོན་སྟོན་པ་ལ། རི་དབང་རྩེ་ནས་གང་ཞིག་ལྷུང་གྱུར་ན། །ལྟུང་བར་མི་བྱ་སྙམ་ཡང་ལྟུང་བར་འགྱུར། །བླ་མའི་དྲིན་གྱིས་ཕན་པའི་ལུང་ཐོབ་ན། །གྲོལ་བར་མི་འགྱུར་སྙམ་ཡང་གྲོལ་བར་འགྱུར། །ཞེས་གསུངས་
འདི་འདྲ་བའི་རྡོ་རྗེ་འཆང་གི་ཐུགས་ཀྱི་བཅུད་ཕྱུང་བའི་གདམས་ངག་ཐོས་བསམ་བསྒོམ་པའི་སྒོ་ནས་རྙེད་བ་ནི་ཕན་ཡོན་ཆེན་པོ་དང་ལྡན་ཏེ། དཔེར་ན་རི་དབང་མཐོན་པོའི་རྩེ་ནས་སྐྱེ་བོ་འགའ་ཞིག་ལྷུང་བ་སྟེ་ལྟུང་བར་གྱུར་ན་

[030B] བླ་མའི་དྲིན་གྱིས་ཕན་པའི་གདམས་ངག་རྡོར་བཟླས་ཀྱི་རིམ་པའི་ལུང་ཙམ་ཐོབ་ནའང་གྲོལ་བར་མི་འགྱུར་སྙམ་ཡང། སྡུག་བསྔལ་ལས་གྲོལ་བའི་མཆོག་ཏུ་འགྱུར་བའི་
ཕྱིར་རོ། །སྨྲས་པ། ལོ་མ་མེ་ཏོག་འབྲས་བུ་ཡིས། །སྒེག་ལྡན་ཡོངས་འདུའི་མཛེས་མ་ལ། །འཁྱུད་པའི་འཁྲི་ཤིང་གཞོན་ནུ་དེ། །མཐོན་པོའི་གོ་འཕང་བསྙེག་པ་ལྟར། ཁ་བ་ཅན་ལྗོངས་ཐམས་ཅད་མཁྱེན། །རྗེ་བཙུན་བླ་མའི་
ལེགས་བཤད་ལ། །བརྟེན་ནས་བདག་ལྟའི་བྱིས་པས་ཀྱང། །ཟབ་མོའི་གཏམ་འདི་དབྱངས་སུ་བསྒྲགས། །རྡོ་རྗེའི་བཟླས་པའི་རིམ་པ་སྟེ། སློབ་དཔོན་ཀླུ་སྒྲུབ་ཀྱི་ཞལ་སྔ་ནས་ཀྱིས་མཛད་པ་ལས། རིམ་པ་དང་པོའི་རྣམ་པར་
བཤད་པའོ།།    ༈    །།གར་མཁན་གསེར་གྱི་རི་མོ་བཞིན། །འགྱུར་མེད་སྒྱུ་མའི་གར་མཁན་ལ། །ཐ་དད་མིན་པའི་ཕྱག་བྱས་ཏེ། །སེམས་དམིགས་རིམ་པ་བཤད་པར་བྱ། །གཉིས་པ་སེམས་དམིགས་ཀྱི་རིམ་
པ་བཤད་པ་ལ་གསུམ། རྩོམ་པ་ལ་འཇུག་པ། བརྩམས་པའི་གདམས་པ་དངོས། གདམས་པ་བཤད་པའི་སྣོད་དང་འཆད་པ་པོའི་ཁྱད་པར་བསྟན་པའོ། །དང་པོ་ལ་གསུམ། ཕྱག་འཚལ་བ། དེ་ངེས་དོན་དུ་བསྒྲུབ་པ་
བརྩམ་པར་དམ་བཅའ་བའོ། །དང་པོ་སྟོན་པ་ལ། ཕྱག་འཚལ་འདུད་ཅིང་ཕྱག་འཚལ་འདུད། །ཕྱག་འཚལ་ཕྱག་འཚལ་ཕྱག་འཚལ་འདུད། །ཇི་ལྟར་བསྟོད་ཅིང་ཕྱག་འཚལ་བ། །ཞེས་གསུངས། འདིར་ཕྱག་འཚལ་བ་དང་
[031A]༄༅། །བསྟོད་པ་གཉིས་དོན་གཅིག་ཏུ་བསྟན་པའི་སྒོ་ནས་ཕྱག་འཚལ་བ་དྲུག་དང། འདུད་པ་གསུམ་བྱུང་བའི་དང་པོ་ནི། རྡོ་རྗེ་འཆང་ཆེན་པོ་ཁྱོད་ལ་ཕྱག་འཚལ་ཞེས་པ་དང། དེ་ནས་ལྔས་ནི། རྣམ་སྣང་ལ་སོགས་
རིགས་ལྔའི་རང་བཞིན་རྡོ་རྗེ་འཆང་དེ་ཉིད་ལ་ཕྱག་འཚལ་བ་དང། འདུད་པ་གསུམ་ནི། སྐུ་རྡོ་རྗེ་ལ་སོགས་པ་གསུམ་གྱི་བདག་ཉིད་རྡོ་རྗེ་འཆང་ཆེན་པོ་ལ་འདུད་ཅེས་པ་སྟེ། དོན་དམ་པར་ཞུགས་པའི་བསྟོད་ཕྱག་གོ་ཇི་ལྟར་
བསྟོད་ཅེས་པ་ནི། ཕྱག་འཚལ་བ་ཉིད་བསྟོད་པ་ལས་མ་འདས་པར་སྟོན་པའི་དོན་དུ་ལཀྨིས་བཤད་དོ། །གཉིས་པ་སྟོན་པ་ལ། གང་ལ་བསྟོད་ཅིང་གང་གིས་བསྟོད། །ཇི་ལྟར་ཆུ་ལ་ཆུ་བཞག་དང། །ཇི་ལྟར་མེར་ལ་མར་
བཞིན་དུ། །རང་གིས་རང་གི་ཡེ་ཤེས་ནི། །ལེགས་མཐོང་གང་ཡིན་འདིར་ཕྱག་ཡིན། །ཞེས་གསུངས། ངེས་པའི་དོན་གྱི་ཕྱག་ནི་ཕྱག་གི་འཁོར་གསུམ་མི་དམིགས་པར་བལྟ་བ་ཡིན་ཏེ། དོན་དམ་པར་ཡུལ་གང་ལ་
བསྟོད་ཅིང་ཕྱག་འཚལ་བ་དང། གང་གིས་བསྟོད་པ་དང། ཕྱག་འཚལ་བ་པོའི་རྟེན་དང། ཇི་ལྟར་དུ་བསྟོད་ཅིང་ཕྱག་འཚལ་བའི་ཚུལ་གསུམ་རང་བཞིན་གྱིས་མ་གྲུབ་པ། དེ་ཉིད་རྣལ་འབྱོར་བ་རང་གིས་རང་གི་སྟེ་ཡེ་
ཤེས་ཀྱི་དེ་ཁོ་ན་ཉིད་ལེགས་པར་མཐོང་བའི་དབྱིངས་རིག་དབྱེར་མེད་གང་ཡིན་དེ། སྐབས་འདིར་ཕྱག་གི་མཆོག་ཡིན་པའི་ཕྱིར་ཏེ། དཔེར་ན་ཇི་ལྟར་ཆུ་ལ་ཆུ་བཞག་པ་དང། ཇི་ལྟར་མར་ལ་མར་བཞིན་འཁོར་གསུམ་

[031B] མགོན་པོས་ཀྱང་དེ་ལྟ་བུའི་ཕྱག་མཛད་དེ། དགོས་པ་སོགས་ནི་སྔར་བཞིན་ནོ། །གསུམ་པ་སྟོན་པ་ལ། འོན་ཀྱང་ཀུན་མཁྱེན་མ་མཐོང་བར། །དེ་ནི་ཉེ་བར་དམིགས་མི་འགྱུར། །མུན་ནས་
རབ་རིབ་ཀྱིས་ཁེབས་པ། །དྲིན་གྱིས་སྣང་བ་འཐོབ་པར་འགྱུར། །ཞེས་གསུངས། དོན་ནི། རང་གི་སེམས་ཀྱི་ཡང་དག་པའི་དོན་ཆུ་ལ་ཆུ་བཞག་བཞིན་དུ་མཐོང་བའི་དོན་གྱི་ཕྱག་བྱ་བར་བཤད་པ་ལ། དེ་ཇི་ལྟར་ཞེ་ན། འོན་ཀྱང་ཀུན་
མཁྱེན་ཏེ་བླ་མ་དམ་པའི་མན་ངག་མ་མཐོང་ཞིང་མ་ཐོབ་པ་རྣམས་ཀྱིས་དེ་ནི་ཉེ་བར་དམིགས་པ་སྟེ་ཤེས་པར་མི་འགྱུར་ཏེ། རྒྱུད་དོན་བལྟ་བའི་མིག་མ་རིག་པའི་མུན་ནག་གི་རབ་རིབ་ཀྱིས་བསྒྲིབས་པའི་ཕྱིར་རོ། །འོན་
ཀྱང་བླ་མ་དམ་པའི་དྲིན་ལས་སྣང་བ་ཐོབ་པར་བྱའོ་ཞེས་བཤད་པར་དམ་བཅའ་བའོ། །གཉིས་པ་གདམས་པ་དངོས་བཤད་པ་ལ་གཉིས། མདོར་བསྟན་པ་དང། རྒྱས་པར་བཤད་པའོ། །དང་པོ་སྟོན་པ་ལ། སྟོང་ཉིད་ཤིན་
ཏུ་སྟོང་པ་དང། །གསུམ་པ་སྟོང་པ་ཆེན་པོ་དང། །བཞི་པ་ཐམས་ཅད་སྟོང་པ་ནི། །རྒྱུ་དང་འབྲས་བུའི་བྱེ་བྲག་གོ་ཤེས་རབ་ཐབས་སུ་སྦྱོར་བ་ལས། །རྫོགས་པ་ཉེ་བར་འཐོབ་པར་འགྱུར། །རྫོགས་པ་ཉེ་བར་ཐོབ་གྱུར་ནས། །
ཐམས་ཅད་སྟོང་པ་འོད་གསལ་བ། །རྒྱུ་ཡི་རིམ་པ་རྣམ་དག་དང། །རྣམ་ཤེས་གསུམ་པོ་འབྱོར་བ་དང། །སྟོང་པ་གསུམ་ནི་མཉམ་སྦྱོར་བས། །བླ་མེད་གོ་འཕང་འཐོབ་པར་འགྱུར། །ཞེས་གསུངས། རིམ་པ་དང་པོར། རྡོ་

[032A]༄༅། །རྗེའི་བཟླས་གནས་རྣལ་འབྱོར་པ། །སེམས་ལ་དམིགས་པ་འཐོབ་པར་འགྱུར། །ཞེས་རྡོ་རྗེའི་བཟླས་པའི་རྣལ་འབྱོར་ལ་བརྟེན་ནས་སེམས་དབེན་གྱི་ཡེ་ཤེས་སྐྱེ་བར་བཤད་པ་ལ། ཡེ་ཤེས་དེའི་དབྱེ་བ་
གང་ཞེ་ན། དེའི་དབྱེ་བ་བསྡུ་ན་གསུམ་དང། རྒྱས་པར་ཕྱེ་ན་བཞིར་ཡོད་དེ། སྟོང་ཉིད་དང། ཤིན་ཏུ་སྟོང་པ་དང། གསུམ་པ་སྟོང་པ་ཆེན་པོ་སྟེ་གསུམ་མམ་ཞིབ་ཏུ་ན་བཞི་པ་ཐམས་ཅད་སྟོང་པ་རྣམས་སུ་ཡོད་པའི་
ཕྱིར། བཞི་པོ་དེ་ལ་ནི་བྱེ་བྲག་མི་འདྲ་བའི་ཁྱད་པར་ཡང་ཡོད་དེ། རང་རང་གི་རྒྱུ་དང་འབྲས་བུའི་སྒོ་ནས་དབྱེ་བ་ཤེས་པར་བྱ་བ་ཡིན་པའི་ཕྱིར་ཏེ། དང་པོར་སྐྱེས་པ་སྟོང་པ་ནི་ཤེས་རབ་དང། དེ་ལས་སྐྱེས་པའི་ཤིན་ཏུ་
སྟོང་པ་ཐབས་དང། དེ་གཉིས་མཉམ་པར་སྦྱར་བ་ལས་སྟོང་པ་ཆེན་པོ་ཉེར་ཐོབ་རྫོགས་པར་སྐྱེ་བར་འགྱུར་བའི་ཕྱིར་དང། ཉེ་བར་ཐོབ་པ་རྫོགས་པར་སྐྱེས་པར་གྱུར་ནས་ནི། ཐམས་ཅད་སྟོང་པ་འོད་གསལ་བ་འབྱུང་བའི་
ཕྱིར། དེ་ལྟར་སྟོང་པ་གསུམ་རྒྱུ་འབྲས་ཀྱི་རིམ་པས་སྔ་མ་སྔ་མ་རྣམ་པར་དག་པ་དང། སྣང་མཆེད་ཐོབ་གསུམ་གྱི་རྣམ་ཤེས་གསུམ་པོ་འབྱོར་བ་དང། སྟོང་པ་གསུམ་པོ་མཉམ་པར་སྦྱོར་བ་ལ་དགོས་པ་ཡོད་དེ་
འོད་གསལ་གྱི་གོ་འཕང་བླ་ན་མེད་པ་འཐོབ་པར་འགྱུར་པའི་ཕྱིར་རོ། །གཉིས་པ་ནི། སྤྱོད་བསྡུས་ལས། འདུས་པ་ལ་སོགས་པའི་རྣལ་འབྱོར་ཆེན་པོའི་རྒྱུད་ལ་མ་ཞུགས་པར། ཀལྤ་གངྒཱའི་ཀླུང་གི་བྱེ་མ་སྙེད་དང་

[032B] རང་གི་སེམས་ཀྱི་ཡང་དག་པ་ཇི་ལྟ་བ་ཉིད་ཤེས་པར་མི་ནུས་ཤིང། ཀུན་རྫོབ་ཀྱི་བདེན་པ་མཐོང་བར་མི་འགྱུར་རོ། །ཞེས་སྒྱུ་ལུས་མངོན་དུ་བྱེད་ནུས་པའི་སེམས་དབེན་
གྱིས་རང་གི་སེམས་ཀྱི་དེ་ཉིད་རྟོགས་དགོས་པར་གསུངས་པ་བཞིན་ནོ། །དེ་ཉིད་རྒྱས་པར་བཤད་པ་ལ་ལྔ། སྣང་བ་དང། རང་བཞིན་གཏན་ལ་དབབ་པ་དང། སྟོང་པ་ལས་ལྷའི་སྐུ་བསྐྱེད་ཚུལ་དང། འོད་གསལ་ལྷན་
ཅིག་སྐྱེས་པའི་ཆེ་བ་དང། ལམ་འདིས་བགྲོད་པའི་རྣམ་གཞག་དང། བོགས་འབྱིན་པའི་སྤྱོད་པ་བྱ་བའོ། །དང་པོ་ལ་བཞི། སྣང་བ་དང་རང་བཞིན་གྱི་མཚན་ཉིད་བསྟན་པ་དང། སྟོང་པ་གསུམ་གྱི་ཡེ་ཤེས་སྐྱེ་ཚུལ་དང་
དེ་ལ་བརྟེན་ནས་རང་བཞིན་རྣམས་སྡུད་ཚུལ་དང། དེ་ལྟར་མ་ཤེས་པ་དང་ཤེས་པའི་སྐྱོན་ཡོན་བསྟན་པའོ། །དང་པོ་ལ་གསུམ། སྣང་བ་དང་དེའི་རང་བཞིན་བསྟན་པ་དང། དེ་གཉིས་འབྱུང་བའི་དུས་ཚད་དང། སྣང་བ་
ལས་རང་བཞིན་སྐྱེ་བ་མི་འགལ་བའི་ཚུལ་ལོ། །དང་པོ་ལ་གསུམ། སྣང་བ་དང་དེའི་རང་བཞིན། སྣང་བ་མཆོད་པ་དང་དེའི་རང་བཞིན། སྣང་བ་ཉེར་ཐོབ་དང་དེའི་རང་བཞིན་ནོ། །དང་པོ་ལ་གསུམ། སྣང་བའི་ངོ་བོ་དང་
རང་བཞིན་གྱི་དབྱེ་བ་དང། ཀུན་རྫོབ་པའི་སྣང་བ་ལས་དེ་རྣམས་འབྱུང་བ་བསྟན་པའོ། །དང་པོ་སྟོན་པ་ལ། སྣང་བ་སྟོང་པ་ཤེས་རབ་དང། །སེམས་དང་གཞན་གྱི་དབང་དག་སྟེ། །ཞེས་གསུངས། དོན་ནི། སྟོང་པའི་ཡེ་ཤེས་

[033A]༄༅། །གསུམ་གྱི་དང་པོ་སྣང་བ་ལ། སྒྲ་བཤད་པའི་སྒོ་ནས་ངོ་བོ་ཇི་ལྟར་ཡིན་པ་ཡང་ཡོད་དེ། རང་མངོན་དུ་གྱུར་པའི་སྣང་ངོར་ཟླ་འོད་ལྟར་སྣང་བས་སྣང་བ་དང། རང་བཞིན་བརྒྱད་ཅུ་བཞོན་པ་དང་བཅས་པས་
སྟོངས་པས་སྟོང་པ་དང། ཐབས་བདེ་བ་ཤེས་ཆུང་ཞིང། ཤེས་རབ་སྟོང་ཉམས་ཆེ་བས་ཤེས་རབ་དང། རང་གི་ཡུལ་ཐམས་ཅད་རྟོགས་པས་སེམས་དང། ལཀྨིས་བཤད་པ་ལྟར། སྔགས་དང་ཕྱག་རྒྱའི་རྒྱུ་རྐྱེན་ལས་
བྱུང་བས་གཞན་གྱི་དབང་དག་སྟེ། གཞན་དབང་ཞེས་བྱ་བ་ཡིན་པའི་ཕྱིར། གཉིས་པ་རང་བཞིན་གྱི་དབྱེ་བ་སྟོན་པ་ལ། དེ་ཡི་རང་བཞིན་འཕྲོ་གསལ་བ། །དེ་ནི་རབ་ཏུ་བཤད་པར་བྱ། །ཆགས་བྲལ་དང་ནི་བར་མ་ཉིད། །དེ་
བཞིན་དུ་ནི་ཆེན་པོ་དག་ཡིད་ལ་འགྲོ་ཞིང་འོང་བ་དང། །མྱ་ངན་ལ་སོགས་གསུམ་དེ་བཞིན། །ཞི་དང་རྣམ་རྟོག་འཇིགས་པ་དང། །འཇིགས་པ་བར་དང་ཤིན་ཏུ་འཇིགས། །སྲེད་དང་སྲེད་པ་བར་མ་དང། །ཤིན་ཏུ་སྲེད་དང་ཉེར་
ལེན་པ། །མི་དགེ་བཀྲས་དང་སྐོམ་ཉིད་དང། །ཚོར་དང་ཚོར་བ་བར་མ་དང། །ཤིན་ཏུ་ཚོར་བའི་སྐད་ཅིག་དང། །རྟོག་པ་པོ་དང་རིག་འཛིན་གསུམ། །སོ་སོར་རྟོག་དང་ངོ་ཚ་ཤེས། །སྙིང་རྗེ་དང་ནི་བརྩེ་བ་གསུམ། །དོགས་དང་བསམ་
པ་ཉིད་དང་ནི། །ཕྲག་དོག་ཅེས་ནི་བྱ་བར་གྲགས། །རང་བཞིན་སུམ་ཅུ་རྩ་གསུམ་གང། །ལུས་ཅན་རྣམས་ཀྱིས་རང་རིག་སྟེ། །ཞེས་གསུངས། སྣང་བ་ལས་རང་བཞིན་སྐྱེ་ཚུལ་ཇི་ལྟར་ཡིན་ཞེ་ན། སྣང་བ་དང་པོ་དེ་ཡི་རང་གི་རང་

[033B] །དེ་ཡང་སྣང་བ་དང་པོའི་རང་བཞིན་སོ་གསུམ་ཡོད་དེ། ཆགས་བྲལ་ཡུལ་མི་འདོད་པའི་རྣམ་པ་ཅན་ཆུང་ངུ་དང་ནི་བར་མ་དང། དེ་བཞིན་དུ་ཆེན་པོ་དག་དང་
ཡིད་ལ་སྟེ་ཡིད་ཕྱིར་འགྲོ་བ་དང། ནང་དུ་འོང་བ་དང། མྱ་ངན་ཡུལ་སྡུག་པ་དང་བྲལ་བའི་སེམས་གདུང་ཆུང་ངུ་ལ་སོགས་པ་གསུམ་དང། དེ་བཞིན་དུ་སེམས་རྣལ་དུ་འདུག་པའི་ཞི་བ་དང། རྣམ་རྟོག་རྒོད་ཅིང་སེམས་
རྩིང་བར་རྟོག་པ་དང། མི་སྡུག་པ་དང་ཕྲད་ན་སེམས་འཇིགས་པ་དང། འཇིགས་པ་བར་མ་དང། ཤིན་ཏུ་འཇིགས་པ་དང། ཡུལ་ལ་ཞེན་པའི་སྲེད་པ་དང། སྲེད་པ་བར་མ་དང། ཤིན་ཏུ་སྲེད་པ་དང། འདོད་པའི་ཡུལ་
རྣམས་འཛིན་པའི་ལེན་པ་དང། མི་དགེ་བ་ལ་ཡིད་གཉིས་ཟ་བའམ། རང་གི་སེམས་མི་གསོད་པ་དང། བཀྲེས་པ་ཟས་དང། སྐོམ་པ་བཏུང་བ་འདོད་པ་འདི་དང། བདེ་སྡུག་བཏང་སྙོམས་གསུམ་གྱི་ཚོར་བ་དང་
ཚོར་བ་བར་མ་དང། ཤིན་ཏུ་ཚོར་བའི་སྐད་ཅིག་སྟེ་སོ་སོར་ཕྱེ་བ་དང། རིག་པ་པོ་དང། རིག་བྱའི་ལས་དང། འཛིན་ཏེ། རིག་པར་བྱེད་པ་གསུམ་ལ་རྟོག་པ་གསུམ་དང། འདིར་བཞི་ཞེས་པ་རྒྱ་དཔེ་མ་དག་པའོ། །རིགས་
པ་དང་མི་རིགས་པ་སོ་སོར་དཔྱོད་པ་དང། རང་ངམ་ཆོས་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་འཛེམ་པའི་ངོ་ཚ་ཤེས་པ་དང། སྡུག་བསྔལ་བྲལ་འདོད་ཀྱི་སྙིང་རྗེ་དང། དམིགས་བྱ་བསྲུང་བ་དང། སྡུག་པ་དང་ཕྲད་འདོད་

[034A]༄༅། །ཀྱི་བརྩེ་བ་གསུམ་དང། དོགས་པ་སྟེ། ཡིད་འཁྲིག་པའི་སེམས་མི་གནས་པ་དང། བསམ་པ་ཡོ་བྱད་སྡུད་འདོད་ཀྱི་སེམས་དང། གཞན་གྱི་ཕུན་ཚོགས་ལ་སེམས་འཁྲུག་པ་ཕྲག་དོག་ཅེས་ནི་
བྱ་བར་གྲགས་པ་དང་བཞིན་སུམ་ཅུ་རྩ་གསུམ་རྣམས་སུ་ཡོད་པའི་ཕྱིར། རང་བཞིན་སུམ་ཅུ་རྩ་གསུམ་གང་ཡིན་དེ་ནི། ལུས་ཅན་རྣམས་ཀྱིས་རྟགས་ལ་བརྟེན་ནས་རྟོགས་མི་དགོས་ཏེ། རང་གིས་རིག་པ་སྟེ་མྱོང་སྟོབས་ཀྱིས་
ངེས་པར་བྱ་བ་ཡིན་པའི་ཕྱིར། གསུམ་པ་སྟོན་པ་ལ། ཀུན་རྫོབ་གསལ་བའི་གཟུགས་ཀྱིས་ནི། །མཚན་མོའི་མིང་དུ་ངེས་པར་བཤད། །དེ་བཞིན་བུད་མེད་མིང་དུ་བརྗོད། །འཇམ་པོ་ལྟ་བུའང་དེ་བཞིན་ནོ། །གཡོན་
པའི་མིང་ཡང་དེ་ཉིད་དེ། །ཟླ་བའི་དཀྱིལ་འཁོར་པདྨ་ཅན། །བརྟན་པར་བྱ་བའི་རྒྱུར་གྱུར་པ། །དང་པོའི་ཡི་གེ་ཐིག་ལེར་བཅས། །ཟླ་བའི་འོད་ཟེར་ལྟར་སྣང་ཞིང། །སྣང་བའི་ཤེས་པ་ཡང་དག་འབྱུང། །ཞེས་གསུངས། སྣང་
བའི་མཚོན་བྱེད་ཀུན་རྫོབ་པའི་སྣང་བ་གསལ་བའི་གཟུགས་ཀྱི་རིམ་པ་ལས་འབྱུང་བའམ་བརྗོད་པའི་ཚུལ་ཡོད་དེ། སྲོད་སྨག་འཐུག་པོ་སངས་ནས་སྐྱ་རེངས་ཀྱི་འོད་ཀྱིས་མ་སླེབ་པའི་ཟླ་འོད་ཕོག་པའི་ནམ་མཁའ་དང་
འདྲ་བས། མཚན་མོའི་མིང་དུ་ངེས་པར་བཤད་ཅིང། དེ་བཞིན་དུ་ཤེས་རབ་ཀྱི་ངོ་བོ་ཡིན་པས་བུད་མེད་ཅེས་མིང་དུ་བརྗོད་ལ། ཞེན་པའི་རྣམ་པ་ཅན་ཡིན་པས་འཇམ་པོ་ལྟ་བུ་དང། དེ་བཞིན་དུ་གཡོན་པ་ཤེས་རབ་ཡིན་པས་

[034B] བསྐྱེད་རིམ་པས་ཟླ་བར་མོས་ཤིང་ཟླ་འོད་འདྲ་བས་ཟླ་བའི་དཀྱིལ་འཁོར་དང། པདྨར་མོས་པས་པདྨ་ཅན་དང། རང་འབྲས་ལྷ་བསྒོམ་པ་བརྟན་པར་བྱ་བའི་རྒྱུར་གྱུར་པ། སྔགས་
ཕལ་ཆེར་གྱི་དང་པོའི་ཡི་གེ་ཨ་ཐིག་ལེར་བཅས་པའོ། །ཡང་ན་བརྟན་པར་བྱེད་པའི་རྒྱུ་ནི། སྤྱིར་ཡི་གེ་གསུམ་གྱིས་ཡེ་ཤེས་གསུམ་ངེས་པར་བྱེད་པའི་དོན་དུ་གསུངས་པས། འདིར་དང་པོའི་ཡི་གེ་ཐིག་ལེར་བཅས་པའི་ཨོཾ་ཡིག་
གིས་སྣང་བའི་ཡེ་ཤེས་ངེས་པར་བྱེད་པའོ། །དེ་ལྟར་ཀུན་རྫོབ་གསལ་བའི་མིང་བསྟན་པ། ཟླ་བའི་འོད་ཟེར་ལྟར་སྣང་ཞིང་གསལ་བའི་སྣང་བའི་ཤེས་པ་ཡང་དག་པར་འབྱུང་ཚུལ་ཡོད་དེ། ལུགས་འབྱུང་གི་རང་བཞིན་སོ་གསུམ་ལས་
འབྱུང་བ་ཡིན་པའི་ཕྱིར་རོ། །གཉིས་པ། སྣང་བ་མཆེད་པ་དང་དེའི་རང་བཞིན་བཤད་པ་ལ་གསུམ། སྣང་བ་མཆེད་པའི་ངོ་བོ་དང། དེའི་རང་བཞིན་གྱི་དབྱེ་བ་དང། ཀུན་རྫོབ་པའི་མཆེད་པ་ལས་དེ་རྣམས་འབྱུང་བར་བསྟན་པའོ། །
དང་པོ་སྟོན་པ་ལ། ཤིན་ཏུ་སྟོང་པ་ཐབས་ལྡན་པ། །སྣང་བ་མཆེད་པ་ཞེས་བརྗོད་དོ། །དེ་བཞིན་དུ་ནི་ཀུན་བརྟགས་དང། །དེ་བཞིན་སེམས་ལས་བྱུང་བར་བཤད། །ཅེས་གསུངས། སྣང་བ་མཆེད་པའི་སྒྲ་བཤད་པའི་སྒོ་
ནས་ངོ་བོ་ཇི་ལྟར་ཡིན་པ་ཡང་ཡོད་དེ། ཀུན་རྟོག་བརྒྱད་ཅུ་བཞོན་པ་དང་བཅས་པར་མ་ཟད་སྣང་བ་བཞོན་པ་དང་བཅས་པས་སྟོངས་པས་ན་ཤིན་ཏུ་སྟོང་པ། སྣང་བ་ལས་བདེ་ཤས་ཆེ་བས་ཐབས་དང་ལྡན་པ། ཉི་འོད་

[035A]༄༅། །ལྟ་བུའི་སྣང་བ་མཆེད་ཅིང་གསལ་བས་མཆེད་པ་ཞེས་བརྗོད་ཅིང། དེ་བཞིན་དུ་སྟོང་པ་རྣམས་ཀྱི་ཐོག་མའི་གཞི་སྣང་བ་ཡིན་ཅིང། དེ་ལ་བརྟེན་ནས་འདི་འབྱུང་བས་ཀུན་བརྟགས་དང། སེམས་ཀྱི་བྱེ་བྲག་ཏུ་
བྱུང་བ་ཙམ་གྱི་སྒྲས་བཏགས་ནས་བཤད་པ་ཡིན་པའི་ཕྱིར། གཉིས་པ་སྟོན་པར་བྱེད་པ་ལ། ཆགས་དང་ཞེན་དང་དེ་བཞིན་དགའ། །དགའ་བ་བར་མ་ཤིན་ཏུ་དགའ། །རངས་དང་རབ་ཏུ་མགུ་བ་དང། །ངོ་མཚར་དེ་བཞིན་
རྒོད་པ་དང། །ཚིམ་དང་དེ་བཞིན་འཁྱུད་པ་དང། །འོ་བྱེད་དེ་བཞིན་འཇིབ་པ་དང། །བརྟན་དང་བརྩོན་དང་ང་རྒྱལ་དང། །བྱ་དང་དཔྲོག་དང་སྟོབས་དང་ནི། །སྤྲོ་དང་ལྷན་ཅིག་སྐྱེས་ཉིད་དང། །དེ་བཞིན་ལྷན་ཅིག་སྐྱེས་པར་
མ༑ ༑ཤིན་ཏུ་ལྷན་ཅིག་སྐྱེས་དང་དྲེགས། །རྣམ་པར་སྒེག་དང་ཞེ་འགྲས་ཉིད། །དགེ་དང་ཚིག་གསལ་བདེན་པ་དང། །མི་བདེན་པ་དང་དེ་བཞིན་ངེས། །ཉེ་བར་མི་ལེན་སྦྱིན་པ་པོ། །བསྐུལ་དང་དེ་བཞིན་དཔའ་བོ་དང། །
ངོ་ཚ་མེད་དང་སྒྱུ་དང་གདུག་མི་སྲུན་པ་དང་གྱ་གྱུ་ཉིད། །མཚན་ཉིད་བཞི་བཅུ་གང་ཡིན་པ། །ཤིན་ཏུ་སྟོང་པའི་སྐད་ཅིག་སྟེ། །ཞེས་གསུངས། མཆེད་པའི་རང་བཞིན་བཞི་བཅུ་ཡང་ཡོད་དེ། མཐོ་བ་པའི་ཡུལ་ལ་ཆགས་པ་
དང། ཞེན་པ་ཐོབ་པའི་ཡུལ་ལ་ཆགས་པ་དང། དེ་བཞིན་དུ་ཡུལ་ཡིད་འོང་མཐོང་ནས་དགའ་བ་ཆུང་ངུ་དང། དགའ་བ་བར་མ་དང། ཤིན་ཏུ་དགའ་གསུམ་དང། རངས་པ་འདོད་དོན་འགྲུབ་པའི་བདེ་བའི་སེམས་དང་

[035B] སྔར་མ་བྱུང་བའི་དོན་ལ་སེམས་པ་མཐོང་བའི་ངོ་མཚར་དང། དེ་བཞིན་དུ་ཡིད་འོང་མཐོང་བས་སེམས་གཡེང་བའི་རྒོད་པ་དང། ཚིམ་པ་ཡུལ་དེ་དང་དེས་ངོམས་
པའི་རྟོག་པ་དང། དེ་བཞིན་དུ་འཁྱུད་པ་དང། འོ་བྱེད་པ་དང། དེ་བཞིན་དུ་འཇིབ་པ་རྣམས་བྱེད་འདོད་ཀྱི་སེམས་དང། མི་འགྱུར་བའི་སེམས་བརྟན་པ་དང། དགེ་བ་ལ་གཞོལ་བའི་བརྩོན་པ་དང། མཐོ་བར་སེམས་པའི་ང་རྒྱལ་
དང། བྱ་བ་ལས་དེ་དང་དེ་རྫོགས་པར་བྱེད་འདོད་པའི་སེམས་དང། ནོར་དཔྲོག་པ་སྟེ་འཕྲོག་འདོད་དང། སྟོབས་ནི་གཞན་དཔུང་འཇོམས་འདོད་དང། དགེ་བ་ལ་གོམས་པར་བྱེད་པ་སྤྲོ་བའི་སེམས་དང། ལྷན་ཅིག་སྐྱེས་པ་ལ་
འཆད་ཚུལ་མི་མཐུན་པ་མང་ཡང། རྗེ་འགོས་ཀྱི་བཞེད་པ་ལྟར། ཡུལ་ལ་སྦྱོར་འདོད་ཀྱི་སེམས་ཆུང་བ་དང། བར་མ་དང། ཆེ་བ་ཤིན་ཏུ་ལྷན་ཅིག་སྐྱེས་ཏེ་གསུམ་མོ། །དྲེགས་པ་རྒྱུ་མེད་དུ་དམ་པ་རྣམས་ལ་རྩོད་འདོད་
དང། རྣམ་པར་སྒེག་པ་ཡུལ་ཡིད་འོང་མཐོང་བས་འགྱིང་བའམ་རྩེ་འདོད་དང། ཞེ་འགྲས་པ་ཁོན་དུ་འཛིན་པ་ཉིད་ཀྱི་སེམས་དང། དགེ་བ་དང་དེའི་ལས་ལ་རྩོལ་འདོད་དང། ཚིག་གསལ་དང་བདེན་པ་ནི་གོ་བར་དང་འདུ་ཤེས་
མ་བསྒྱུར་བར་སྨྲ་འདོད་དང། མི་བདེན་པ་ནི་བདེན་པ་ལས་ལྡོག་པ་དང། ངེས་པ་ནི་ཡི་དམ་ཤིན་ཏུ་བསྟན་པ་དང། ཉེ་བར་མི་ལེན་པ་ཡུལ་ཡོངས་སུ་འཛིན་མི་འདོད་པ་དང། སྦྱིན་པ་པོ་བདོག་པ་གཏོང་འདོད་དང། གཞན་
[036A]༄༅། །ལེ་ལོ་ཅན་བསྐུལ་འདོད་དང། དེ་བཞིན་དུ་དགྲ་ལས་རྒྱལ་འདོད་པ་དཔའ་བོ་དང། མི་དགེ་བ་ལ་མི་འཛེམ་པར་འཇུག་འདོད་ངོ་ཚ་མེད་པ་དང། བཅོས་ནས་གཞན་བསླུ་འདོད་སྒྱུ་དང། གདུག་པ་ལྟ་
ངན་ལ་བྱང་བའི་སེམས་དང། མི་སྲུན་པ་གཞན་ལ་མཐོ་འཚམ་པའི་སེམས་དང། གྱ་གྱུ་མི་དྲང་བའི་སེམས་རྣམས་སུ་ཡོད་པའི་ཕྱིར། མཚན་ཉིད་ཅེས་པ་ཆག་འགྱུར་དུ་རང་བཞིན་དུ་བསྒྱུར་བ་ལེགས་པས། མཚན་
ཉིད་དེ་རང་བཞིན་བཞི་བཅུ་གང་ཡིན་པ་རྣམས། གང་ལས་སྐྱེ་བའི་ཚུལ་ཡོད་དེ། ལུགས་ལྡོག་གི་ཚེ། ཤིན་ཏུ་སྟོང་པའི་རྒྱུ་ལས་སྐད་ཅིག་རིམ་བཞིན་འབྱུང་བ་ཡིན་པའི་ཕྱིར་རོ། །གསུམ་པ་སྟོན་པ་ལ། ཉིན་མོ་སྐྱེས་
པའི་མིང་དང་ནི། །རྩུབ་མོ་གཡས་པར་བསྟན་པ་ཡིན། །ཉི་མའི་དཀྱིལ་འཁོར་མིང་དང་ནི། །དེ་བཞིན་དུ་ནི་རྡོ་རྗེའི་མིང། །ཐིག་ལེ་གཉིས་ཀྱིས་བརྒྱན་པ་ཡི། །ཆ་རུ་དེ་ནི་ཤེས་པར་བྱ། །ཉི་མའི་འོད་ཟེར་འདྲ་བ་དང། །སྣང་བ་
མཆེད་པའི་སྦྱོར་ལས་བྱུང། །ཞེས་གསུངས། སྣང་བ་མཆེད་པའི་མཚོན་བྱེད་ཀུན་རྫོབ་པའི་མཆེད་པའི་མིང་གིས་བརྗོད་པའི་ཚུལ་ཡོད་དེ། མཆེད་པའི་རང་དུས་སུ་ཉི་འོད་ཀྱིས་ཁྱབ་པ་ལྟ་བུའི་སྣང་བ་དང་ལྡན་པས་ཉིན་མོ་
དང། ཐབས་སྐྱེས་པའི་མིང་དང་ནི། བདེ་བ་ཤས་ཆེ་བ་རྩུབ་མོ་ལྟ་བུ་སྟེ་རྩུབ་པ་དང། སྣང་བ་དང་པོ་གཡོན་པར་བཞག་པའི་ཆ་ནས་གཉིས་པ་གཡས་པར་བསྟན་ཅིང། ཉི་མའི་དཀྱིལ་འཁོར་གྱི་མིང་དང་ནི། དེ་བཞིན་དུ་རྡོ་

[036B] ཐིག་ལེ་གཉིས་ཀྱིས་གཡོན་དུ་བརྒྱན་པ་ཡི། དབྱངས་ཡིག་དང་པོའི་ཆ་རུ་སྟེ་ཨཱ་རིང་པོ་ཨཱ་ཞེས་པའི་མིང་ཅན་དེ་ཉིད་དུ་ཡང་ཤེས་པར་བྱ་བ་ཡིན་པའི་ཕྱིར། དེ་ལྟར་སྔར་བསྟན་པའི་དོག་པ་བཞི་
བཅུ་རྣམས་གང་ལས་བྱུང་བའི་ཚུལ་ཡོད་དེ། རང་མངོན་སུམ་དུ་བྱས་པའི་སྣང་ངོར་ཉི་མའི་འོད་ཟེར་གྱིས་ཁྱབ་པ་དང་འདྲ་བར་སྣང་བ་མཆེད་པའི་སྦྱོར་བ་ལས་བྱུང་བའི་ཕྱིར་རོ། །གསུམ་པ་ལ་གསུམ། ཉེར་ཐོབ་ཀྱི་ངོ་བོ་དང་
དེའི་རང་བཞིན་གྱི་དབྱེ་བ་དང། ཀུན་རྫོབ་ཉེར་ཐོབ་མིང་ཅན་མཚན་ཉིད་དད་བཅས་པ་བཤད་པའོ། །དང་པོ་སྟོན་པ་ལ། སྣང་བ་ཐོབ་པ་དག་དང་ནི། །ཉེ་བར་ཐོབ་པའང་དེ་བཞིན་ཏེ། །ཡོངས་སུ་གྲུབ་པ་ཉིད་དང་ནི། །མ་རིག་པ་ནི་
ཉིད་ཅེས་བྱ། །སྟོང་པ་ཆེན་པོའི་ཚིག་གིས་ནི། །རྣམ་གྲངས་འདི་དག་རྒྱལ་བས་གསུངས། །ཅེས་གསུང་པ། སྟོང་པ་གསུམ་པ་ལ་སྒྲ་བཤད་པའི་སྒོ་ནས་ངོ་བོ་ཇི་ལྟར་ཡིན་པ་ཡོད་དེ། རང་དུས་སུ་འཚམས་ཀྱི་སྨག་འཐུག་པོས་
ཁྱབ་པ་ལྟ་བུ་སྣང་བ་མི་གསལ་བ་ཐོབ་པས། སྣང་བ་ཐོབ་པ་དག་དང་ནི། དེ་ལྟ་བུའི་མི་གསལ་བ་ཐོབ་ཅིང་འོད་གསལ་དང་ཉེ་བས་ཉེ་བར་ཐོབ་པ་དང། དེ་བཞིན་ཏེ་དེ་བཞིན་དུ་རང་དུས་སུ་སྣང་མཆེད་གཉིས་མི་སྣང་བས་ཡོངས་
སུ་གྲུབ་པ་ཉིད་དང་ནི། ཡུལ་མི་གསལ་བས་མ་རིག་པ་ཉིད་ཅེས་བྱ་བ་དང། མཆེད་པ་བཞོན་པའི་རླུང་དང་བཅས་པས་སྟོངས་པས་སྟོང་པ་ཆེན་པོ་ཞེས་པའི་ཚིག་གིས་ནི་སྟེ་མིང་གི་རྣམ་གྲངས་འདི་དག་རྒྱལ་བ་རྒྱུད་ཀྱི་སྟོན་

[037A]༄༅། །པས་གསུངས་པའི་ཕྱིར་རོ། །གཉིས་པ་སྟོན་པ་ལ། ཆགས་པ་བར་མའི་སྐད་ཅིག་དང། བརྗེད་ངས་པ་དང་འཁྲུལ་བ་དང། །མི་སྨྲར་གྱུར་དང་སྐྱོ་བ་དང། །ལེ་ལོ་དེ་བཞིན་ཐེ་ཚོམ་སྟེ། །མ་རིག་སྐད་ཅིག་
བདུན་པོ་ནི། །ཕྲ་མོའི་རྣལ་འབྱོར་པས་ཤེས་བྱ། །ཞེས་གསུངས། མ་རིག་སྣང་བ་ཐོབ་པའི་སྐད་ཅིག་སྟེ་རང་བཞིན་བདུན་པོ་ནི་ཇི་ལྟར་ཡིན་པ་ཡང་ཡོད་དེ། ཆགས་པ་བར་མའི་སྐད་ཅིག་སྟེ། ཆགས་པ་འབྲིང་དང། བརྗེད་
ངས་པ་དྲན་པ་ཉམས་པ་དང། སྨིག་རྒྱུ་ཆུར་འཛིན་སོགས་འཁྲུལ་པའི་བློ་དང། མི་སྨྲར་གྱུར་པ་སྟེ་སྨྲ་མི་འདོད་པ་དང། སྐྱོ་བ་ཡིད་བསུན་པ་དང། དགེ་བ་ལ་མི་སྤྲོ་བའི་ལེ་ལོ་དང། དེ་བཞིན་དུ་ཐེ་ཚོམ་སྟེ་བདུན་དུ་ཡོད་པའི་ཕྱིར། དེ་ཡང་རང་
བཞིན་སྣང་བའི་མཚན་ཉིད་དུ་གསུངས་པའི་རྒྱུ་མཚན་གྱིས། ཐ་མལ་པ་ལ་རང་བཞིན་གྱིས་སྣང་བ་དཔོགས་དགོས་པར་གསུངས་ཀྱང། །ཕྲ་མོ་བསྒོམ་སྟོབས་ཀྱི་ཉམས་མྱོང་ཅན་གྱི་རྣལ་འབྱོར་བ་ལ་དེ་ལྟར་མི་དགོས་ཏེ། ཉམས་སུ་
མྱོང་བའི་སྒོ་ནས་མངོན་སུམ་དུ་ཤེས་པར་བྱ་བ་ཡིན་པའི་ཕྱིར་རོ། །གསུམ་པ་སྟོན་པར་བྱེད་པ་ལ། །ས་བོན་ཐིག་ལེར་ལྡན་མིན་པ། །རླུང་གི་སྒོ་ལས་འབྱུང་བ་མིན། །གང་ཞིག་སྣང་བ་ཐོབ་པ་ནི། །ཡོངས་སུ་རྫོགས་པའི་
མཚན་ཉིད་དོ། །ཞེས་གསུངས། ཀུན་རྫོབ་ཉེར་ཐོབ་ཀྱི་མིང་དང་མཚན་ཉིད་ཀྱང་འདི་ལྟར། ས་བོན་ནི་ཨཱ་དང་ཐིག་ལེ་རྗེས་སུ་ང་རོ་དང་ཚེག་དྲག་ཏུ་ལྡན་པ་ཨོཾ་དང་ཨཱ་སོ། །མིན་པ་ནི་ཨ་ཡིག་རྐྱང་པ་མཚོན་པ་དང། རླུང་གི་

[037B] འདི་མངོན་དུ་གྱུར་པ་ན་སྲོག་རྩོལ་མི་རྒྱུ་བར་བཤད་དོ། །སྣང་བ་ཉེར་ཐོབ་གང་ཞིག་ཅེས་བསྟན་པ་དེ་ནི། སྣང་བ་ཐོབ་པ་སྟེ། རང་གི་སྔ་ལོགས་སུ་བྱུང་བའི་སྣང་བ་ནི་ཐོག་མ་དང། སྣང་བ་
མཆེད་པ་ནི་བར་དུ་ཐོབ་ལ། དེ་ལྟར་ཐོབ་པ་ཡོངས་སུ་རྫོགས་པ་ནི། སྣང་བ་ཉེ་བར་ཐོབ་པའི་མཚན་ཉིད་ཡིན་པའི་ཕྱིར། འདིའི་རྣམ་གྲངས་གཞན་ཡང་ཡོད་དེ། སྐྱེས་པ་བུད་མེད་གཉིས་ལ་བལྟོས་པའི་མ་ནིང་དང། ཉིན་
མཚན་གཉིས་ལ་བལྟོས་པའི་ཐུན་འཚམས་དང། གཡས་གཡོན་གཉིས་ལ་བལྟོས་པའི་དབུས་དང། འཇམ་རྩུབ་གཉིས་ལ་བལྟོས་པའི་བར་མ་དང། ཐབས་ཤེས་གཉིས་ལ་བལྟོས་པའི་འདྲེས་མ་དང། གདན་ཟླ་
ཉི་གཉིས་དང། ཕྱག་མཚན་རྡོ་རྗེ་པདྨ་གཉིས་འདྲེས་པ་ཞེས་གསུངས་པའི་ཕྱིར་རོ། །གཉིས་པ་དེ་གཉིས་འབྱུང་བའི་དུས་ཚད་སྟོན་པ་ལ། །རང་བཞིན་ཕྲ་བ་བརྒྱ་དང་ནི། །དྲུག་ཅུ་ཐམ་པ་འདི་དག་ཉིད། །རླུང་གི་བཞོན་
པའི་རྒྱུ་ཡིས་ནི། །ཉིན་དང་མཚན་དུ་འབྱུང་བ་ཡིན། །སྐད་ཅིག་ཐེང་ཅིག་ཡུད་ཙམ་དང། །མིག་འཛུམ་དེ་བཞིན་ཐལ་མོ་སྟེ། །སྐད་ཅིག་སེ་གོལ་གཏོགས་པར་བཤད། །ཐེང་ཅིག་ཡུངས་ཀར་བསྐོར་བ་ཙམ། །ཡུད་ཙམ་
དབུགས་རྡུབ་འབྱུང་བ་ཙམ། །མིག་འཛུམ་མིག་ནི་འཛུམ་པའི་བར། །ཐལ་མོ་ལག་གཉིས་བརྡེབས་པ་སྟེ། །སྐད་ཅིག་ལ་སོགས་མཚན་ཉིད་དོ། །ཞེས་གསུངས། ཁམས་ཕྲ་བ་སྣང་བ་རྣམས་ལ་ཉིན་མཚན་གྱིས་ཕྱེ་བའི་རང་བཞིན་

[038A]༄༅། །བརྒྱ་དང་ནི་དྲུག་ཅུ་ཐམ་པ་འདི་དག་ཉིད་ནི་ཉིན་དང་མཚན་དུ་འབྱུང་བ་ཡིན་ནོ། །གང་ལ་བརྟེན་ནས་འབྱུང་བའི་ཚུལ་ཡོད་དེ། རླུང་གི་བཞོན་པའི་རྒྱུ་ཡིས་ནི་འབྱུང་བའི་ཕྱིར། དུས་ཇི་ལྟར་འབྱུང་
བ་ཡང་ཡོད་དེ། སྐད་ཅིག་དང། ཐེང་ཅིག་དང། ཡུད་ཙམ་དང། མིག་འཛུམ་དང། དེ་བཞིན་དུ་ཐལ་མོ་བརྡབས་པ་ཙམ་དུ་འབྱུང་བའི་ཕྱིར་རོ། །སྐད་ཅིག་མ་ལ་སོགས་པའི་ཡུན་ཚད་སྟོན་པ་ལ། སྐད་ཅིག་སེ་གོལ་
གཏོགས་པར་བཤད། །ཐེང་ཅིག་ཡུངས་ཀར་བསྐོར་བ་ཙམ། །ཡུད་ཙམ་དབུགས་རྡུབ་འབྱུང་བ་ཙམ། །མིག་འཛུམ་མིག་ནི་འཛུམ་པའི་བར། །ཐལ་མོ་ལག་གཉིས་བརྡེབས་པ་སྟེ། །སྐད་ཅིག་ལ་སོགས་མཚན་ཉིད་
དོ། །ཞེས་གསུངས་ཏེ། །གོ་བདེ་བ་དང། ཡིག་ཚོགས་ཆུང་བའི་ཕྱིར་དུ་མ་བཀྲོལ་ལོ། །འདི་དག་གི་དོན། སྤྱོད་བསྡུས་ལས། དེ་བས་ན་ཁམས་ཕྲ་བར་འཇུག་པ་ལས། སྐད་ཅིག་དང། ཐེང་ཅིག་དང། ཡུད་ཙམ་དང། མིག་འཛུམ་
དང༑ ཐལ་མོ་བརྡབས་པར་སྣང་བ་གཡོའོ། །དེ་ནས་སྐད་ཅིག་དང། ཐང་ཅིག་དང། ཡུད་ཙམ་དང། །མིག་འཛུམ་དང། ཐལ་མོ་བརྡབས་པ་ལས་རང་བཞིན་རྣམས་རྗེས་སུ་སྤྱོད་པར་འགྱུར་རོ། །ཞེས་གསུངས་པ་ལྟར། སྐྱེ་བ་
བླངས་དུས་སྟོང་པ་གསུམ་ལས་ལུགས་ལྡོག་ཏུ་རིམ་གྱིས་བརྒྱུད་ནས་རང་བཞིན་རྣམས་སྐྱེ་བ་ཡིན་གྱི། རང་བཞིན་གྱི་རྟོག་པ་རྣམས་ནམ་སྐྱེ་རེས་ཀྱིས་སྟོང་པ་གསུམ་ལས་སྐྱེ་བར་སྟོན་པ་མིན་ནོ། །གསུམ་པ་སྣང་བ་

[038B] རང་རིག་ཙམ་གྱི་ཡེ་ཤེས་ནི། །ནམ་མཁའ་ལྟ་བུར་མཚན་ཉིད་མེད། །འོན་ཀྱང་དེ་ཡི་དབྱེ་ཡོད་དེ། །མཚན་མོ་ཉིན་མོ་འཚམས་བདག་ཉིད། །སྣང་དང་སྣང་བ་མཆེད་པ་དང་
དེ་བཞིན་སྣང་བ་ཉེར་ཐོབ་པའོ། །སེམས་ནི་རྣམ་པ་གསུམ་བཤད་ནས། །དེ་ཡི་བསྒྲུབ་པ་བརྗོད་པར་བྱ། །རླུང་རྣམས་ཕྲ་བའི་གཟུགས་ཀྱིས་ནི། །ཤེས་དང་ཡང་དག་འདྲེས་གྱུར་ནས། །དབང་པོའི་ལམ་ནས་བྱུང་ནས་ནི། །ཡུལ་
རྣམས་ལ་ནི་དམིགས་པར་བྱེད། །གང་ཚེ་སྣང་བ་ལྡན་གྱུར་ཅིང། །རླུང་ནི་བཞོན་པ་ཉིད་གྱུར་པ། །དེ་ཚེ་རང་བཞིན་དེ་དག་ཀུན། །མ་ལུས་ལུས་པ་མེད་པར་འཇུག་རླུང་ནི་གང་དང་གར་གནས་པ། །རང་བཞིན་དེ་དང་དེ་འབྱུང་
འགྱུར། །ཇི་སྲིད་རླུང་ནི་མི་རྒྱུ་དང། །སྣང་བ་མི་གཡོ་བར་གྱུར་པ། །སྣང་བ་གཉིས་ཀྱི་རྒྱུར་གྱུར་པས། །བདག་གི་དངོས་པོར་རྣམ་པར་བརྟགས། །ཇི་ལྟར་སྣང་བ་ཐོབ་པ་ལྟར། །གཉིས་ཀའི་ཡན་ལག་ཉིད་དུ་འགྱུར། །ཞེས་གསུངས། འདི་ལ་
རྩོད་པ་ནི། གཞི་ལ་འཆི་བའི་འོད་གསལ་ལས་རང་བཞིན་གྱི་རྟོག་པ་སྐྱེ་བ་ལ་རྒོལ་བ་ཡིན་ཅིང། དངོས་སུ་ལམ་དང་འབྲེལ་བས་འདི་ལྟར། རྣལ་འབྱོར་པས་རང་གིས་རིག་པ་ཙམ་གྱི་ཡེ་ཤེས་གསུམ་ལས་རང་བཞིན་གྱི་ཀུན་
རྟོག་རྣམས་སྐྱེ་བ་མི་འཐད་པར་ཐལ། ཡེ་ཤེས་གསུམ་ནི་ནམ་མཁའ་ལྟ་བུར་མཚན་ཉིད་དེ་གཟུང་འཛིན་གྱི་རྣམ་པ་མེད་པའི་ཕྱིར། དེའི་ལན་ནི་འོན་ཀྱང་ཞེས་སོགས་ཏེ། འོན་ཀྱང་ཡེ་ཤེས་གསུམ་པོ་གཟུང་འཛིན་གྱི་རྣམ་

[039A]༄༅། །པ་མེད་པ་ནམ་མཁའ་ལྟ་བུ་ཡིན་ཀྱང། ཀུན་རྟོག་སྐྱེ་བ་མི་འགལ་ཏེ། ཡེ་ཤེས་གསུམ་པོ་གཉིས་སྣང་གི་དབྱེ་བ་དང་བཅས་པ་ཡིན་པའི་ཕྱིར་ཏེ། མཚན་མོ་ཟླ་འོད་དང། ཉིན་མོ་དང། འཚམས་
ཀྱི་སྨག་ནག་པོའི་བདག་ཉིད་དུ་སྣང་བ་བཞིན་དུ་སྣང་བ་དང། སྣང་བ་མཆེད་པ་དང། དེ་བཞིན་དུ་སྣང་བ་ཉེར་ཐོབ་སྟེ། སེམས་ནི་རྣམ་པ་གསུམ་དུ་བཤད་པའི་ཕྱིར་རོ། །དེ་ཡི་བསྒྲུབ་པ་ཞེས་པ་ལ། སྤྱོད་བསྡུས་ལོ་ཆེན་འགྱུར་
དང། ཆག་འགྱུར་ལ་དེ་ཡི་གཞི་ནི་ཞེས་འབྱུང་བས་སེམས་གསུམ་བཤད་ནས། དེ་གསུམ་གྱི་གཞི་རྟེན་རླུང་བརྗོད་པར་བྱ་སྟེ། རླུང་རྣམས་ཕྲ་བའི་གཟུགས་ཀྱིས་ནི། རྣམ་ཤེས་གསུམ་དང་ཡང་དག་པར་འདྲེས་པར་
གྱུར་ནས་ཏེ་འདྲེས་ཏེ་རླུང་གཡོས་པ་ལས། དབང་པོ་རྣམས་ཀྱི་ལམ་ནས་བྱུང་ནས་ནི། རང་རང་གི་ཡུལ་རྣམས་ལ་དམིགས་པའི་ཤེས་པ་དང་རང་བཞིན་རྣམས་དམིགས་པར་བྱེད་པའི་ཕྱིར། དབང་པོའི་ལམ་ཞེས་
པས་ནི་ཡིད་དབང་ཡང་བཟུང་ངོ། །ལུགས་ལས་ལྡོག་པ་གང་གི་ཚེ་སྣང་བ་གསུམ་དང་ལྡན་པར་གྱུར་ཅིང། རླུང་ནི་སྣང་བའི་བཞོན་པ་ཉིད་དུ་གྱུར་པ་དེའི་ཚེ་རིམ་གྱིས་རང་བཞིན་དེ་དང་དེ་དག་ཀུན་མ་ལུས་འབྱུང་ཞིང་
རང་རང་གི་ཡུལ་ལ་ལུས་པ་མེད་པར་འཇུག་གོ་རང་བཞིན་གཡོ་བྱེད་ཀྱི་རླུང་གང་དང་གར་གནས་པ་དེ་དང་དེར། རང་བཞིན་དེ་དང་དེ་འབྱུང་བར་འགྱུར་རོ། །ཇི་སྲིད་རླུང་ནི་མི་རྒྱུ་བ་དང། གཡོ་མེད་དུ་གནས་པ་དེ་སྲིད་དུ་

[039B] །རླུང་སྣང་བ་དང་པོ་གཉིས་ཀྱི་རྒྱུར་གྱུར་བས་ནི། དེ་ཇི་ལྟ་བར་བདག་གི་དངོས་པོར་རྣམ་པར་བརྟགས་པ་སྣང་བ་ཉེར་ཐོབ་པ་སྟེ། སྔར་ལྟར་ཐབས་ཤེས་ཀྱི་ཡེ་
ཤེས་གཉིས་འདྲེས་པའི་གཉིས་ཀའི་ཡན་ལག་ཉིད་དུ་འགྱུར་བའི་ཕྱིར་རོ། །གཉིས་པ་སྟོང་པ་གསུམ་གྱི་ཡེ་ཤེས་སྐྱེ་ཚུལ་སྟོན་པ་ལ། །སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་
ནི། །གསལ་བར་འདི་ལས་མཚོན་པར་འགྱུར། །འདོད་ཆགས་ཉིད་དང་ཆགས་བྲལ་དང། །དེ་ཡི་བར་ཏེ་གསུམ་པོ་ནི། །དབང་པོ་གཉིས་ནི་མཉམ་སྦྱོར་བའི། །རྡོ་རྗེ་པདྨ་འདུས་ལས་སོ། །ཡེ་ཤེས་གཉིས་ནི་མཉམ་སྦྱོར་བས། །
མཉམ་པར་སྦྱོར་བར་བཤད་པ་ཡིན། །ཡེ་ཤེས་གཉིས་ཀྱི་མཉམ་སྦྱོར་དང། །ཇི་སྐད་བཤད་པའི་བྱ་བ་ཡིས། །འབད་པས་ཡེ་ཤེས་གང་ཐོབ་པ། །དེ་ནི་སྣང་བ་ཐོབ་པའོ། །གང་ཞིག་ཆུ་སྐྱེས་རྡོ་རྗེ་སྦྱོར། །ཀུན་རྫོབ་ཏུ་ཡང་མེད་གྱུར་
ན། །ལན་ཅིག་ཙམ་ཞིག་མྱོང་ནས་ཀྱང། །རྣལ་འབྱོར་སྟོབས་ཀྱིས་འགྲུབ་པར་འགྱུར། །ཡེ་ཤེས་འཇུག་པའི་ངོ་བོ་ཡིས། །དབྱེ་བ་ཇི་བཞིན་ཤེས་བྱས་ལ། །རང་བཞིན་དེ་ཉིད་སླར་ཡང་ནི། །རྟག་ཏུ་རྣལ་འབྱོར་པས་མཚོན་
བྱ། །ཞེས་གསུངས། ལྷན་སྐྱེས་ཀྱི་བདེ་བ་ཆེན་པོ་འདྲེན་པའི་ཀུན་རྫོབ་སྒྱུ་མ་ལྟ་བུའི་ཐབས་དག་ཐམས་ཅད་ལས། མཚན་ཉིད་དང་ལྡན་ཞིང་ལེགས་པར་བསླབས་པ། སྣང་ཡང་སྣང་བ་ལྟར་མ་གྲུབ་པའི་བུད་མེད་སྒྱུ་མ་

[040A]༄༅། །ཁྱད་པར་འཕགས་ཏེ། འདི་ལས་ཡེ་ཤེས་གསུམ་གྱི་དབྱེ་བ་ནི་རང་རྒྱུད་ལ་གསལ་བར་ཏེ། མངོན་སུམ་དུ་མཚོན་པར་འགྱུར་བའི་ཕྱིར་ཏེ། འདོད་ཆགས་ཉིད་མཆེད་པ་དང་ཆགས་བྲལ་སྣང་བ་དང། དེ་ཡི་བར་
རམ་དེ་གཉིས་འདྲེས་པ་ཉེར་ཐོབ་གསུམ་པོ་ནི། རྡོ་རྗེ་དང་པདྨ་འདུས་པའི་དབང་པོ་གཉིས་མཉམ་པར་སྤྱོར་བའི་བྱེད་པ་ལས་གསལ་བར་མཚོན་པ་ཡིན་པའི་ཕྱིར། དབང་པོ་གཉིས་མཉམ་པར་སྦྱོར་བར་བཤད་པ་ལ་དགོས་
པ་ཡོད་དེ། ཡེ་ཤེས་གཉིས་ནི་མཉམ་པར་སྦྱོར་བས་འཇུག་པའི་ནང་གི་མཉམ་པར་སྦྱོར་བ་བཤད་པ་ཤེས་པའི་ཆེད་ཡིན་པའི་ཕྱིར་ཏེ། ཡེ་ཤེས་གཉིས་ཀྱི་མཉམ་པར་སྦྱོར་བ་དང། ཇི་སྐད་བཤད་པའི་བྱ་བ་ཡིས་མཉམ་
པར་སྦྱོར་བ་གཉིས་ལ་འབད་པས་ཡེ་ཤེས་འཐོབ་པར་འགྱུར་བའི་ཕྱིར། དེ་ལྟར་འབད་པས་ཐོབ་པའི་ཡེ་ཤེས་དེ་གང་ཞེ་ན། བཞག་ཏུ་ཡོད་དེ། དེ་ནི་སྣང་བ་ཐོབ་པའོ་སྟེ་ཉེར་ཐོབ་ཡིན་པའི་ཕྱིར། འོ་ན་སེམས་དབེན་མཐར་
ཐུག་གི་ཉེར་ཐོབ་དངོས་སུ་འདྲེན་པ་ལ་ལས་རྒྱ་རྒྱུན་དུ་བསྟེན་དགོས་སམ་ཞེ་ན། མི་དགོས་ཏེ། སེམས་དབེན་མཐར་ཐུག་བསྐྱེད་པའི་སྒྲུབ་པ་པོ་གང་ཞིག་ཀུན་རྫོབ་ཀྱི་ཆུ་སྐྱེས་དང་རྡོ་རྗེ་སྦྱོར་བ་རྒྱུན་དུ་མེད་པར་གྱུར་ན་ཡང་
སྔར་དབང་དུས་སོགས་སུ་ལན་ཅིག་ཙམ་ཞིག་ལས་རྒྱ་ལས་མྱོང་ཞིང་མཚོན་པའི་དོན་དེ་ཉིད་རྒྱུན་ལྡན་དུ་བསྒོམ་པའི་རྣལ་འབྱོར་གྱི་སྟོབས་ཀྱིས་ཏེ་ཡེ་ཤེས་ཀྱི་ཕྱག་རྒྱ་ལ་བརྟེན་ནས་ཀྱང་འགྲུབ་པར་འགྱུར་བའི་ཕྱིར་ཏེ། སྣང་

[040B] རྣམ་པར་ཤེས་པ་གསུམ་རིམ་གྱིས་འཇུག་པའི་ངོ་བོ་ཡིས། ཆོས་རྣམས་ཀྱི་རང་བཞིན་དེ་ཉིད་དང་སྦྱར་ནས་སླར་
ཡང་ནི་རྟག་ཏུ་རྣལ་འབྱོར་པས་མཚོན་པར་བྱའོ། །གསུམ་པ། དེ་ལ་བརྟེན་ནས་རང་བཞིན་རྣམས་འོད་གསལ་དུ་འཇུག་ཚུལ་སྟོན་པ་ལ། ཇི་ལྟར་སྤྲིན་ནི་སྣ་ཚོགས་ཤིང། །མདོག་དང་དབྱིབས་ནི་ཐ་དད་པ། །ནམ་མཁའི་
དབྱིངས་སུ་བྱུང་ནས་ནི། །དེ་ཉིད་དུ་ནི་ཐིམ་པར་འགྱུར། །དེ་བཞིན་རང་བཞིན་ཐམས་ཅད་ནི། །སྣང་བ་གསུམ་གྱི་རྒྱུ་ཅན་ཏེ། །མ་ལུས་ཡུལ་ལ་ཞུགས་ནས་ནི། །འོད་གསལ་བར་ནི་ཞུགས་པར་འགྱུར། །ཞེས་གསུངས། ལུགས་
ལྡོག་གི་སྣང་བ་གསུམ་གྱི་རྒྱུ་ཅན་ཏེ་རྒྱུར་བྱས་པ་ལས་རིམ་གྱིས་བྱུང་བའི་རང་བཞིན་གྱི་རྟོག་པ་ཐམས་ཅད་ནི། རང་རང་གི་ཡུལ་ལ་མ་ལུས་པར་ཞུགས་ནས་ནི། མཐར་ལུགས་འབྱུང་འོད་གསལ་བར་མི་ཞུགས་ཤིང་ཐིམ་
པར་འགྱུར་ཏེ། ཇི་ལྟར་དཔེར་ན་ནམ་མཁའི་དབྱིངས་སུ་སྤྲིན་ཁ་དོག་དང་དབྱིབས་རྣམ་པ་སྣ་ཚོགས་ཤིང་ཐ་དད་པ་དག་བྱུང་ནས་ནི། སླར་ཡང་ནམ་མཁའི་དབྱིངས་དེ་ཉིད་དུ་ནི་ཐིམ་པར་འགྱུར་བ་དེ་བཞིན་ཡིན་པའི་ཕྱིར་རོ། །བཞི་
པ་སྟོན་པ་ལ། དེ་འདྲའི་རང་བཞིན་མ་ཤེས་པས། །མི་ཤེས་མུན་པས་ཁེབས་པས་ནི། །དགེ་དང་མི་དགེའི་ལས་བྱས་ནས། །འགྲོ་བ་ལྔར་ནི་འཁོར་བར་འགྱུར། །མཚམས་མེད་ལ་སོགས་བྱས་ནས་ནི། །དམྱལ་ལ་སོགས་
[041A]༄༅། །པར་འཚེད་པར་འགྱུར། །སྦྱིན་སོགས་དགེ་བ་བྱས་ནས་ནི། །མཐོ་རིས་ལ་སོགས་དག་ཏུ་མཆོད། །སྐྱེ་བ་དཔག་མེད་སྟོང་ཕྲག་ནི། །འདིར་ནི་ཡང་དང་ཡང་ཐོབ་པ། །འདི་ནི་སྔོན་ལས་རྣམ་སྨིན་ཞེས་
རྨོངས་པ་རྣམས་ནི་མྱ་ངན་བྱེད། །རང་བཞིན་སྣང་བའི་ཚུལ་གྱིས་ནི། །གང་གིས་སྐྱེ་བ་ཉོན་མོངས་པ། །དེ་ཉིད་ཤེས་ན་ཡེ་ཤེས་ཅན། །སྲིད་པའི་གཟེབ་ལས་གྲོལ་བར་འགྱུར། །ཞེས་གསུངས། དེ་འདྲ་བའི་སྣང་བ་དང་རང་བཞིན་
གྱི་དབྱེ་བ་མ་ཤེས་པས་ཏེ་མ་ཤེས་ཤིང། མི་ཤེས་པ་མ་རིག་པའི་མུན་པས་བློ་མིག་ཁེངས་པའི་སྐྱེ་བོས་ནི། ཟག་བཅས་ཀྱི་དགེ་བ་དང་མི་དགེ་བའི་ལས་བྱས་ནས། འགྲོ་བ་ལྔར་ནི་ཟོ་ཆུན་གྱི་འཁོར་ལོ་ལྟར་འཁོར་བར་
འགྱུར་བའི་ཕྱིར་ཏེ། ལས་འབྲས་ལ་རྨོངས་པས་མི་དགེ་བ་བཅུ་དང་མཚམས་མེད་ལྔ་ལ་སོགས་པ་བྱས་ནས་ནི། དམྱལ་བ་མནར་མེད་པ་ལ་སོགས་པ་རབ་ཏུ་ཚ་བ་རྣམས་སུ་ཁྲོ་ཆུ་ཁོལ་མར་འཚོད་པར་འགྱུར་ཞིང། དེ་
ཁོ་ན་ཉིད་ལ་རྨོངས་པས་སྦྱིན་པ་དང་ཚུལ་ཁྲིམས་བསྲུང་པ་སོགས་དགེ་བ་བྱས་ནས་ནི། མཐོ་རིས་ལ་སོགས་པ་དག་ཏུ་བསོད་ནམས་ཀྱི་ཡོན་གྱིས་མཆོད་པ་སོགས་འཐོབ་པར་འགྱུར་བའི་ཕྱིར། དེ་ལན་རེ་ཙམ་ཡིན་
ནམ་ཞེ་ན་མ་ཡིན་ཏེ། སྐྱེ་བ་དཔག་ཏུ་མེད་པ་སྟོང་ཕྲག་མང་པོར་ནི། སྲིད་པ་འདིར་ནི་སྔར་ཡང་དང་ཡང་དུ་ཐོབ་པ་དང། ད་དུང་གཉེར་པོ་དང་མ་ཕྲད་ན། སྡུག་བསྔལ་འདི་ལྟར་མྱོང་བ་འདི་ནི་སྔོན་ལས་ངན་པའི་རྣམ་སྨིན་

[041B] ཡང་ཡང་འཁོར་བར་འགྱུར་པའི་ཕྱིར། རྣལ་འབྱོར་པ་གང་གིས་རང་བཞིན་དང་སྣང་བའི་མཚན་ཉིད་དང་དབྱེ་བ་ཉམས་སུ་མྱོང་བའི་ཚུལ་གྱིས་ཤེས་ཤིང། སྐྱེ་བ་དང་ཉོན་མོངས་པའི་དེ་ཁོ་ན་ཉིད་ཤེས་
ན་སྟེ། ཤེས་པའི་ཡེ་ཤེས་ཅན་སྲིད་པའི་གཟེབ་ལས་གྲོལ་བར་འགྱུར་བའི་ཕྱིར་རོ། །རིམ་པ་གཉིས་པ་འདི། ཁ་ཅིག་ཤཱཀྱ་བཤེས་གཉེན་ཞེས་པ་ཡང་མགོན་པོའི་མཚན་ཡིན་པས། ཡོངས་རྫོགས་མགོན་པོ་རང་ཉིད་ཀྱིས་
མཛད་པར་འདོད་པ་དང། འགའ་ཞིག་ཡོངས་རྫོགས་སློབ་མ་སློབ་དཔོན་ཤཱཀྱ་བཤེས་གཉེན་གྱིས་མཛད་པར་འདོད་པ་སོགས། འདོད་པ་མི་མཐུན་པ་སྣ་ཚོགས་རྣམས་ལ། རྗེ་ཐམས་ཅད་མཁྱེན་པས་གསལ་སྒྲོན་དུ་
དཔྱད་པ་ཤིན་ཏུ་དག་པས། རིམ་པ་གཉིས་པ་ཡོངས་རྫོགས་མགོན་པོས་མཛད་པར་བྱས་ན། འདིའི་མཇུག་ཏུ། འཕགས་པ་རྡོ་རྗེའི་དྲིན་གྱིས་རྒྱུད་རྣམས་མང་པོ་ཐོས། ཅེས་འབྱུང་བའང་འབྲེལ་མེད་དུ་འགྱུར་པ་དང་
ཡང་རིལ་པོ་ཤཱཀྱ་བཤེས་གཉེན་གྱིས་མཛད་པར་བྱས་ན། མགོན་པོས་མཛད་པའི་རིམ་པ་ལྔ་པའི་བསྟན་བཅོས་ཀྱང་མེད་པར་ཐལ་བ་བཟློག་ཏུ་མེད་པས། དེས་ན་རིམ་པ་གཉིས་པའི་སྟོད་མགོན་པོས་མཛད་ཅིང། སྨད་སློབ་
དཔོན་ཤཱཀྱ་བཤེས་གཉེན་གྱིས་མཛད་པར་གསུངས་པ་ནི་རྡོ་རྗེའི་བཀའ་ཡིན་ཅིང། གཞུང་གི་མཚམས་འཛིན་པ་ཤིན་ཏུ་དཀའ་བ་ཡོད་ཀྱང་འདི་ཡན་མགོན་པོའི་གསུང་དང། ཤེས་རབ་ངོ་བོ་ཉིད་འདི་ནི། ཞེས་སོགས་མན་

[042A]༄༅། །སློབ་དཔོན་ཤཱཀྱ་བཤེས་གཉེན་གྱི་གསུང་ཡིན་པ། བདག་གི་རྗེ་ཐམས་ཅད་མཁྱེན་པའི་དགོངས་པའོ། །གཉིས་པ་སྟོང་པ་གསུམ་ལས། ལྷའི་སྐུ་བསྐྱེད་ཚུལ་ལ་གཉིས། བསྐྱེད་རིམ་པས་སྟོང་པ་
གསུམ་ལས་ལྷའི་སྐུ་བསྐྱེད་ཚུལ་དང། རྫོགས་རིམ་པས་སྟོང་པ་གསུམ་ལས་ལྷའི་སྐུ་བསྐྱེད་ཚུལ་ལོ། །དང་པོ་སྟོན་པར་བྱེད་པ་ལ། ཤེས་རབ་ངོ་བོ་ཉིད་འདི་ནི། །ཟླ་བའི་དཀྱིལ་འཁོར་དག་ཏུ་བརྟག་སེམས་ཉིད་རང་
གིས་མཐོང་འགྱུར་ཏེ། །རང་ཉིད་ཟླ་བའི་གཟུགས་བཞིན་ནོ། །དེ་ནས་ཟླ་བ་ལ་དམིགས་པ། །རྡོ་རྗེ་མཚན་མར་རབ་ཏུ་བརྟག་འདི་ནི་རྡོ་རྗེ་ལས་བྱུང་བའི། །རྣལ་འབྱོར་པ་ཡི་ཐབས་སུ་བཤད། །ཟླ་བ་རྡོ་རྗེ་སོགས་
མཉམ་སྦྱོར། །སེམས་དང་སེམས་བྱུང་འདུས་པ་སྟེ། །ཤེས་རབ་ཐབས་སུ་འདུས་པ་ལས། །ལྷ་ཡི་གཟུགས་ནི་འབྱུང་བར་འགྱུར། །ཕྱག་རྒྱ་བཞིས་ནི་རྒྱས་བཏབ་ཅིང། །ལྷ་ཡི་ང་རྒྱལ་འཆད་བྱེད་དེ། །བསྐྱེད་པའི་རིམ་དང་
ལྡན་པར་ནི། །སྔགས་པས་རྟག་ཏུ་སྤྱོད་པར་འགྱུར། །ཇི་སྙེད་དཔལ་ལྡན་འདུས་སོགས་པར། །དེ་དང་དེར་ནི་རྒྱས་གསུངས་པའི། །ཇི་སྲིད་བསྒོམ་ལ་སྦྱོར་གྱུར་པ། །དེ་སྲིད་དང་པོའི་ལས་ཅན་ཡིན། །ཞེས་གསུངས། བསྐྱེད་
རིམ་པས་སྟོང་པ་གསུམ་ལས་ལྷའི་སྐུ་བསྐྱེད་ཚུལ་ཡོད་དེ། ཤེས་རབ་སྣང་བའི་ངོ་བོ་ཉིད་འདི་ནི། སྣང་བ་མཚོན་བྱེད་ཟླ་བའི་དཀྱིལ་འཁོར་དག་ཏུ་བརྟག་པ་སྟེ་བསྒོམ་པ་ཡིན་པའི་ཕྱིར། ཇི་ལྟར་ན། རྣལ་འབྱོར་པས་

[042B] དེ་ལྟར་ཟླ་བ་ལ་དམིགས་པ་དེ་ནས། སྣང་བ་ཉེར་ཐོབ་མཚོན་པའི་རྡོ་རྗེའི་མཚན་མར་རབ་ཏུ་
བརྟག་པ་སྟེ་བསྒོམ་པར་བྱ་བ་ཡིན་ཏེ། རྣལ་འབྱོར་པ་ཡིས་འདི་ལྟར་བསྒོམ་པ་ནི། རྡོ་རྗེས་མཚོན་པ་ལས་བྱུང་བའི་ཐབས་སུ་སྟེ་སྣང་བ་མཆེད་པར་བཤད་པ་ཡིན་པའི་ཕྱིར། ཟླ་བ་ཉི་མ་པདྨ་རྡོ་རྗེ་མཉམ་པར་སྦྱོར་བ་དང་
སེམས་སེམས་བྱུང་འདུས་པ་ཤེས་རབ་ཐབས་སུ་སྟེ་ཤེས་རབ་ཐབས་གཉིས་སུ་འདུས་པ་སྣང་བ་ཐོབ་པ་མཚོན་བྱེད་དང། དེ་རྣམས་འདུས་པའམ་སྦྱར་བ་ལས་བྱུང་བར་གྱུར་པའི་ལྷ་ཡི་གཟུགས་ནི་སྒྱུ་མའི་སྐུ་མཚོན་པ་ཡིན་ནོ་
དེ་ལྟར་སྔགས་པས་དུས་རྟག་ཏུ་ལྷ་ཡི་སྐུར་སྐྱེད་པར་བྱེད་ཅིང། སྐུ་གསུང་ཐུགས་འཕྲིན་ལས་ཕྱག་རྒྱ་བཞིས་རྒྱས་བཏབ་ནས། ལྷ་ཡི་ང་རྒྱལ་འཆད་པས་སྤྱོད་པར་འགྱུར་པར་བྱ་སྟེ། དེ་ལྟར་བྱེད་པ་དེ་ནི་བསྐྱེད་པའི་རིམ་པ་
དང་ལྡན་པར་སྟོང་པ་གསུམ་ལས་སྒྱུ་མའི་སྐུར་ལྡང་བའི་དོན་ཡིན་པའི་ཕྱིར། ཇི་སྐད་དུ། རྒྱལ་བས་དཔལ་ལྡན་འདུས་པ་ལ་སོགས་པའི་བླ་མེད་ཀྱི་རྒྱུད་དེ་དང་དེར་ནི་རྒྱས་པར་གསུངས་པའི་ཇི་སྲིད་རིམ་པ་དང་པོའི་སྒོམ་ལ་སྦྱོར་
བར་གྱུར་པ་དེ་སྲིད་དུ་རྣལ་འབྱོར་པ་དེ་དང་པོའི་ལས་ཅན་ཡིན་ནོ། །བསྐྱེད་རིམ་པས་འདི་ལྟར་བསྒོམ་པར་གསུངས་པ་ལ་དགོས་པ་ཡོད་དེ། རིམ་པ་གཉིས་པའི་སྐབས་སུ་སེམས་དབེན་གྱི་སྟོང་པ་གསུམ་ལས་སྒྱུ་མའི་སྐུ་བསྐྱེད་

[043A]༄༅། །པའི་སྨིན་བྱེད་དུ་འགྱུར་པའི་ཆེད་ཡིན་པའི་ཕྱིར་རོ། །གཉིས་པ་སྟོན་པར་བྱེད་པ་ལ། ད་ནི་ཡོངས་རྫོགས་རྣལ་འབྱོར་གྱིས། །གསལ་བ་རུ་ནི་བཤད་བྱ་སྟེ། །སྟོང་པ་གསུམ་གྱི་རྣམ་དག་གང། །འོད་གསལ་
བར་ནི་འདིར་བཤད་དོ། །ཐམས་ཅད་སྟོང་པར་དེ་བརྗོད་དེ། །ཡེ་ཤེས་གསུམ་ནི་རྣམ་དག་པ། །ཡེ་ཤེས་དག་གནས་དེ་ཉིད་དང། །ཐམས་ཅད་མཁྱེན་པ་བླ་མེད་པ། །འགྱུར་བ་མེད་ཅིང་སྣང་བ་མེད། །གཉིས་མེད་མཆོག་ཏུ་
ཞི་བ་དང། །ཡོད་དང་དེ་བཞིན་མེད་པ་དང། །དེ་ནི་ཚིག་གི་སྤྱོད་ཡུལ་མིན། །དེ་བས་འོད་གསལ་དག་པ་ལས། །ཤེས་པ་གསུམ་ནི་འབྱུང་འགྱུར་ཏེ། །སུམ་ཅུ་རྩ་གཉིས་མཚན་འཆང་ཞིང། །དཔེ་བྱད་བཟང་པོ་བརྒྱད་
ཅུར་ལྡན། །རྣམ་པ་ཀུན་གྱི་མཆོག་ལྡན་པའི། །ཐམས་ཅད་མཁྱེན་པར་དེ་ནས་འགྱུར། །ཞེས་གསུངས། ད་ནི་བསྐྱེད་རིམ་ལ་གོམས་པ་ཡོངས་སུ་རྫོགས་པའི་རིམ་པ་གཉིས་པའི་རྣལ་འབྱོར་པས། སྟོང་པ་བཞི་ལས་ལྷའི་
སྐུ་བསྐྱེད་ཚུལ། གསལ་བ་རུ་ནི་བཤད་པར་བྱ་སྟེ། སྣང་བ་གསུམ་རྣམ་པར་དག་པའི་འོད་གསལ་དང། དེ་ལས་ཟུང་འཇུག་བསྒྲུབ་ཚུལ་གསལ་བར་སྟོན་པའི་ཕྱིར་ཏེ། དེ་ཡང་སྟོང་པ་གསུམ་གྱི་རྣམ་པར་དག་པ་
གང་ཡིན་པའི་ཡེ་ཤེས་དེ་ནི། འདུས་པའི་རྒྱུད་འདིར་འོད་གསལ་བར་བཤད་པའི་ཕྱིར་ཏེ། ཡེ་ཤེས་གསུམ་ནི་རྣམ་པར་དག་པ་དེ་ནི་སྣང་མཆེད་ཐོབ་གསུམ་བཞོན་པ་དང་བཅས་པ་ཐམས་ཅད་ཐིམ་པའི་ཐམས་ཅད་སྟོང་

[043B] ཡེ་ཤེས་གསུམ་རྣམ་པར་དག་པ་ལ་བརྟེན་ནས་བྱུང་བའི་དོན་གྱི་འོད་གསལ་དེ་ཉིད་ནི་ཁྱད་པར་དུ་མ་དང་ལྡན་ཏེ། ཐམས་ཅད་མཁྱེན་པ་བླ་ན་མེད་པའི་ཡེ་ཤེས་དང་རྗེས་སུ་མཚུངས་པ་
དང། རང་གི་རང་བཞིན་འགྱུར་བ་མེད་པ་དང། སྟོང་པ་ཉིད་ལ་གཉིས་སྣང་ནུབ་པས་བདེན་པར་སྣང་བ་མེད་པ་དང། ཡུལ་དང་ཡུལ་ཅན་རོ་གཅིག་ཏུ་ཞུགས་པས་གཉིས་སུ་མེད་པ་དང། ཉོན་སྒྲིབ་ས་བོན་དང་བཅས་
པ་སྤངས་པས་མཆོག་ཏུ་ཞི་བ་དང། བདེན་པར་ཡོད་པ་དང། ཐ་སྙད་དུ་མེད་པ་མ་ཡིན་པ་དང། རང་ཉིད་མངོན་དུ་བྱས་པའི་རྣལ་འབྱོར་པས་ཉམས་སུ་མྱོང་བ་ལྟར་ཚིག་གི་སྤྱོད་ཡུལ་མ་ཡིན་པའི་ཁྱད་པར་དང་ལྡན་པ་ཡིན་པའི་
ཕྱིར། དེ་བས་ཏེ་དེ་ལྟར་རིམ་པ་བཞི་པའི་འོད་གསལ་རྣམ་པར་དག་པ་དེ་ལས་ལྷ་ཡི་སྐུ་དང། ལུགས་ལྡོག་གི་ཤེས་པ་གསུམ་རྣམས་དུས་མཉམ་དུ་འབྱུང་བར་འགྱུར་བ་སྟེ་འབྱུང་ངོ། །སྐུ་དེ་རྣམ་པ་ཇི་ལྟར་འབྱུང་བའི་ཚུལ་ཡོད་དེ་
དེ་ལྟ་བུའི་སྐུ་གྲུབ་མ་ཐག་དེ་ནས་མཚན་བཟང་པོ་སུམ་ཅུ་རྩ་གཉིས་འཆང་ཞིང། དཔེ་བྱད་བཟང་པོ་བརྒྱད་ཅུར་ལྡན་པ། རྣམ་པ་ཀུན་གྱི་མཆོག་དང་ལྡན་པའི་ཐམས་ཅད་མཁྱེན་པའི་རྣམ་པར་འབྱུང་བར་འགྱུར་བའི་ཕྱིར། འདིས་
ནི་མི་སློབ་པའི་ཟུང་འཇུག་མངོན་དུ་བྱེད་ཚུལ་ཡང་བསྟན་པས་དེའི་ཚུལ་ཡང་ཤེས་པར་བྱའོ། །གསུམ་པ་ལ་བཞི། ཕར་ཕྱིན་ཐེག་པའི་མཐར་ཡང་འོད་གསལ་གྱི་ལམ་ལ་བལྟོས་དགོས་པ་དང། འོད་གསལ་གྱི་དེ་ཉིད་

[044A]༄༅། །རྙེད་ན་དམན་པའི་གང་ཟག་གིས་ཀྱང་སངས་རྒྱས་མྱུར་དུ་འགྲུབ་པ་དང། འོད་གསལ་གྱི་དེ་ཉིད་གསུང་རབ་ལས་གསུངས་ཚུལ་དང། དེ་ཉིད་དང་མི་ལྡན་ན་གཞན་གྱིས་འཚང་རྒྱ་མི་ནུས་པར་བསྟན་
པའོ༑ ༑དང་པོ་སྟོན་པར་བྱེད་པ་ལ། དེ་སྐད་དུ་ཡང་རྒྱ་ཆེར་རོལ་པའི་མདོ་ལས། ཤཱཀྱ་ཐུབ་པ་དེ་བཞིན་གཤེགས། །མངོན་པར་བྱང་ཆུབ་འདི་བཞེད་ནས། །སྟོང་པ་ཆེན་པོས་སངས་རྒྱས་ཉིད། །ཐོབ་པར་བྱ་
ཞེས་མངོན་པར་དགོངས། །ནཻ་རཉྫ་ནའི་ཀླུང་འགྲམ་དུ། །མི་གཡོའི་ཏིང་འཛིན་ལ་བཞུགས་ལ། །དེ་ཚེ་རྒྱལ་བ་མཁའ་རྡོ་རྗེ། །ཏིལ་གྱི་གང་བུ་གང་བཞིན་བཞུགས། །རྒྱལ་བའི་སྲས་ལ་སེ་གོལ་དང། །དེ་ལ་དབྱངས་
གཅིག་གིས་གསུངས་པ། །བསམ་གཏན་འདི་ནི་རྣམ་དག་མིན། །འདིས་ནི་མཐར་ཐུག་མི་འཐོབ་སྟེ། །ནམ་མཁའི་ངོས་ལྟར་མཆོག་གྱུར་པ། །འོད་གསལ་བ་ནི་དེ་དམིགས་ཤིག་འོད་གསལ་བ་ཡི་གནས་ཐོབ་ནས།།
རབ་དགའི་གཟུགས་སུ་སྐྱེ་བར་འགྱུར། །དེ་ཚེ་རབ་དགའ་རྡོ་རྗེའི་སྐུ། །ཀུན་གྱི་དབང་ཕྱུག་འཐོབ་པར་འགྱུར། །འདི་ལྟར་སྒྲ་དེ་གསན་པ་དང། །དེ་ནས་ཏིང་འཛིན་མི་གཡོ་བཏང། །འདི་ལྟར་ནམ་ཕྱེད་དུས་སུ་ནི། །རྒྱལ་བའི་
སྲས་ཀྱིས་དེ་ཉིད་དམིགས། །སྐུ་ནི་དྲང་པོ་མ་ཡིན་ཞིང། །མི་དྲང་བ་ཡང་མ་ཡིན་ལ། །དབུགས་གཏོང་བ་དང་རྡུབ་པ་མིན། །གསུང་བ་མ་ཡིན་མི་གསུང་མིན། །སྤྱན་བཟང་བཙུམས་པ་མ་ཡིན་ཞིང། །སྤྱན་ཕྱེ་བ་ཡང་མ་

[044B] །ཐམས་ཅད་སྟོང་པ་རྨད་ཆེན་པོ། །དྭངས་ཤིང་གསལ་བའི་ཡེ་ཤེས་ཆེ། །བླ་མ་ཉིད་ཀྱི་དྲིན་གྱིས་ནི། །དེ་ནས་དེ་ནི་གསལ་མཐོང་གྱུར། །འདས་པ་དང་ནི་མ་འོངས་དང། །ད་ལྟར་བྱུང་བའི་སྲིད་པ་གསུམ། །སྐད་ཅིག་དེ་
ལ་མ་ལུས་མཐོང། །འོད་གསལ་བས་ནི་རྣམ་དག་ཅིང། །རྡོ་རྗེ་ལྟ་བུའི་ཏིང་འཛིན་གྱིས། །སྐྱ་རེངས་འཆར་བའི་དུས་སུ་ནི། །ཆུ་ཟླ་དང་ནི་སྨིག་རྒྱུ་སོགས། །སྒྱུ་མའི་ཡོན་ཏན་རྣམས་ཀྱིས་བརྒྱན། །བྱང་ཆུབ་སྙིང་པོར་བཞུགས་ནས་
ནི། །དེར་ནི་བདུད་རྣམས་འཇོམས་པར་མཛད། །ཤཱཀྱའི་མགོན་པོས་ཡང་དག་པའི། །ཡེ་ཤེས་བླ་མེད་ལེགས་ཐོབ་ནས། །འགྲོ་བ་སྐྱོབ་ཅིང་ཕན་པའི་ཕྱིར། །དེ་ཉིད་འདིར་ནི་སྟོན་པར་མཛད། །མངོན་པར་བྱང་ཆུབ་སྟོན་པ་ནི། །དེ་
ཉིད་ཡེ་ཤེས་ཅེས་བྱར་བཤད། །ཅེས་གསུངས། དོན་ནི། བླ་མེད་ཀྱི་ལམ་འདིར་འོད་གསལ་མངོན་དུ་བྱས་ནས་འཚང་རྒྱ་བར་བསྟན་པ་དེ་བཞིན་དུ་ཕ་རོལ་ཏུ་ཕྱིན་པའི་ལམ་གྱི་མཐར་ཡང་དོན་གྱི་འོད་གསལ་ལ་བརྟེན་ནས་འཚང་
རྒྱ་བའི་ཚུལ་སྟོན་པ་ནི། བདག་ཅག་གི་སྟོན་པ་ཞིང་འདིར་བླ་མེད་ཀྱི་ལམ་ལ་བརྟེན་ནས་གསར་དུ་སངས་རྒྱས་ཚུལ་དཔེར་བཀོད་པ་སྟོན་པའི་ཕྱིར། མི་གཡོའི་ཏིང་འཛིན་ལ་བཞུགས་ལ། །ཞེས་པ་ཡན་གྱི་མདོ་དྲངས་པ་ཡིན་
གྱི། སངས་རྒྱས་རྣམས་ཀྱིས་བསྐུལ་བ་དང། འོད་གསལ་ལ་བརྟེན་ནས་སངས་རྒྱས་ཚུལ་མདོ་དེས་བསྟན་པ་ནི་མ་ཡིན་ནོ། །དེ་བཞིན་དུ་སྟོང་ཆེན་ཞེས་པ་ཡང་མི་གཡོ་བའི་བསམ་གཏན་ཡིན་གྱི་ཉེར་ཐོབ་མིན་ནོ།།

[045A]༄༅། །འདི་ལྟར་དེ་བཞིན་གཤེགས་པ་ཤཱཀྱ་ཐུབ་པ་འཚང་རྒྱ་ཚུལ་སྟོན་པའི་སྔོན་དུ། ནཻ་ར་ཉྫ་ནའི་ཆུ་འགྲམ་དུ་འབྲས་བུའི་མངོན་པར་བྱང་ཆུབ་འདི་ཐོབ་པར་བཞེད་ནས། སྟོང་པ་ཆེན་པོས་སངས་རྒྱས་ཉིད་ཐོབ་
པར་བྱའོ་ཞེས་དགོངས་ནས་མི་གཡོ་བའི་ཏིང་ངེ་འཛིན་ལ་བཞུགས་ལ་སྟེ་བཞུགས་སོ། །དེ་ཚེ་ཞེས་སོགས་དེ་ཉིད་བསྡུས་པའི་རྒྱུད་ལས་གསུངས་སོ། །དེའི་ཚེ་བདུད་བཞི་ལས་རྒྱལ་བའི་ནམ་མཁའ་རྡོ་རྗེ་དེ་བཞིན་གཤེགས་
པའི་མཚན་གྱི་རྣམ་གྲངས་ཡིན་པས། སངས་རྒྱས་ཏིལ་གྱི་གང་བུ་གང་བ་བཞིན་མདུན་གྱི་ནམ་མཁར་བྱོན་ཞིང་བཞུགས་ནས། རྒྱལ་བའི་སྲས་ཏིང་ངེ་འཛིན་ལ་མཉམ་པར་བཞག་པ་སེ་གོལ་གྱི་སྒྲས་སད་པ་དང། རྒྱལ་
སྲས་དེ་ལ་མཐུན་པར་དབྱངས་གཅིག་གིས་འདི་ལྟར་གསུངས་པ་ཡིན་ནོ། །བསམ་གཏན་འདིས་ནི་མཐར་ཐུག་གི་འབྲས་བུ་དངོས་སུ་མི་འཐོབ་སྟེ། འདི་ནི་བག་ཆགས་ཕྲ་མོ་དངོས་སུ་དག་བྱེད་མ་ཡིན་པའི་ཕྱིར། དེས་ན་ནམ་
མཁའི་ངོས་ལྟར་མཆོག་ཏུ་གྱུར་པ་དོན་དམ་བདེན་པ་དང་རོ་གཅིག་པའི་འོད་གསལ་བ་དེ་ནི་དམིགས་ཤིང་སྒོམས་ཤིག་དོན་གྱི་འོད་གསལ་བའི་གནས་ཐོབ་ནས་ནི། དེའི་རླུང་སེམས་ཙམ་ལས་རབ་དགའི་གཟུགས་
སུ་སྐྱེ་བ་སྟེ་སློབ་པའི་ཟུང་འཇུག་འཐོབ་པར་འགྱུར་བའི་ཕྱིར། ཟུང་འཇུག་དེ་ཐོབ་པའི་ཚེ། རབ་དགའ་རྡོ་རྗེའི་སྐུ་མི་སློབ་པའི་ཟུང་འཇུག་དབང་ཕྱུག་བརྒྱད་པོ་ཀུན་གྱི་གོ་འཕང་འཐོབ་པར་འགྱུར་རོ་ཞེས་བསྐུལ་བ་ཡིན་པའི་ཕྱིར་

[045B] སྤྱོད་བསྡུས་ལས། རིམ་པ་འདི་ཉིད་ཀྱིས་དཔལ་བཅོམ་ལྡན་འདས་ཤཱཀྱ་སེང་གེ་ལ་དེ་བཞིན་གཤེགས་པ་ཐམས་ཅད་ཀྱིས་སེ་གོལ་གྱི་སྒྲས་བསྐུལ་བར་གྱུར་པས། མི་གཡོ་བའི་ཏིང་ངེ་འཛིན་ལས་བཞེངས་ཏེ་བྱང་ཆུབ་ཀྱི་
ཤིང་དྲུང་དུ་བཞུགས་ཏེ། མཚན་ཕྱེད་ཀྱི་དུས་སུ་འོད་གསལ་མངོན་དུ་མཛད་དེ། སྒྱུ་མ་ལྟ་བུའི་ཏིང་ངེ་འཛིན་གྱིས་བཞེངས་ནས་གདུལ་བྱ་རྣམས་ལ་ཆོས་ཀྱི་འཁོར་ལོ་རབ་ཏུ་བསྐོར་བ་ཡིན་ནོ། །ཞེས་གསུངས་པའི་ཕྱིར་རོ། །
འདི་ལྟར་སངས་རྒྱས་རྣམས་ཀྱིས་བསྐུལ་བའི་སྒྲ་དེ་གསན་པ་དང། དེ་ནས་མི་གཡོ་བའི་ཏིང་ངེ་འཛིན་དེ་བཏང་ནས་ཏེ་དེ་ལས་བཞེངས་ནས་འདིར་ནམ་ཕྱེད་ཀྱི་དུས་སུ་ནི། རྒྱལ་བའི་སྲས་པོ་དེས་ཕྱི་ནང་གི་ཐབས་གཉིས་
ལ་བརྟེན་ནས་འོད་གསལ་གྱི་དེ་ཉིད་དམིགས་ཤིང་མངོན་སུམ་དུ་མཛད་དོ། །དེ་ཡང། བདེ་བ་ཆེན་པོ་འོད་གསལ་ཆོས་ཀྱི་སྐུ་རྗེས་མཐུན་པ་དེ་ནི། བེམ་ལུས་རགས་པ་མ་ཡིན་པས་དྲང་པོ་མ་ཡིན་ཞིང། མི་དྲང་བ་འཁྱོག་
པོ་ཡང་མ་ཡིན་ཏེ། གཟུགས་ཅན་མ་ཡིན་པའི་ཕྱིར་ལ། འོད་གསལ་མངོན་སུམ་དུ་མཛད་པའི་རྒྱལ་སྲས་དེ་ནི་དབུགས་ཕྱིར་གཏོང་བ་དང། ནང་དུ་རྡུབ་པ་ཡང་མ་ཡིན་ཏེ། རྩ་བ་དང་ཡན་ལག་གི་རླུང་ཐམས་ཅད་མི་ཤིགས་པ་
ལ་ཐིམ་པའི་ཕྱིར། དེ་ནི་ཐ་མལ་པའི་གཏམ་སྣ་ཚོགས་གསུང་བ་མ་ཡིན་ལ། མི་གསུང་བ་ཡང་མ་ཡིན་ཏེ། འོད་གསལ་འདྲེན་བྱེད་ཀྱི་ཐིག་ལེ་མཆོག་མ་དང་སྙོམས་འཇུག་དགའ་བའི་རོལ་པ་ལས་བྱུང་བ། ཆོས་ཕུད་
[046A]༄༅། །བརྒྱད་ཁྲི་བཞི་སྟོང་འབྱུང་བའི་རྒྱུར་གྱུར་པ། མི་ཤིགས་པའི་ཐིག་ལེའི་རང་གདངས་ཨཱ་ལི་ཀཱ་ལིའི་སྒྲར་འབྱུང་བའི་ཕྱིར། དེ་ནི་སྤྱན་བཟང་པོ་བཙུམས་པ་མ་ཡིན་ཞིང་སྟེ་མ་བཙུམས་པ་ཡིན་ཏེ་
ཐམས་ཅད་སྟོང་པ་འོད་གསལ་གྱི་དེ་ཁོ་ན་ཉིད་ཇི་བཞིན་དུ་གཟིགས་པ་ཡིན་པའི་ཕྱིར། སྤྱན་ཕྱེ་བ་ཡང་མ་ཡིན་ཏེ། མཉམ་གཞག་དེའི་གཟིགས་ངོར་ཀུན་རྫོབ་པའི་ཆོས་རྡུལ་ཕྲན་ཙམ་ཡང་མ་མཐོང་བའི་ཕྱིར། དེ་ལྟར་
རྒྱལ་སྲས་དེ་ནི་ཐམས་ཅད་སྟོང་པ་རྨད་དུ་བྱུང་བའི་ཆེན་པོ་མཆོག་ལའང་འཇུག་པས། མཆོག་ཏུ་གྱུར་པ་ཐོ་རངས་ཀྱི་ནམ་མཁའ་གཡའ་དག་རྐྱེན་གསུམ་དང་བྲལ་བ་ལྟ་བུའི་དྭངས་ཤིང་གསལ་བ་བདེ་བ་ཆེན་པོའི་ཡི་
ཤེས་མཐོང་བར་གྱུར་ཏོ། །གང་ལ་བརྟེན་ནས་ན་བླ་མའི་དྲིན་གྱིས་ནིའོ། །མཉམ་གཞག་དེ་ལས་ལངས་པའི་རྗེས་ཐོབ་ཀྱི་སྐད་ཅིག་དེ་ལ་ནི་མ་ལུས་པ་གསལ་བར་མཐོང་ངོ། །གང་ན། འདས་པ་དང། མ་འོངས་པ་དང། ད་ལྟར་
བྱུང་བའི་སྲིད་པ་གསུམ་པོ་མ་ལུས་པའོ། །སླར་ཡང་འོད་གསལ་བདེ་བ་ཆེན་པོའི་ཡེ་ཤེས་ཀྱིས་ནི་ཤེས་བྱའི་སྒྲིབ་པ་རྣམ་པར་དག་ཅིང། རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། སྐྱ་རེངས་འཆར་བའི་དུས་སུ་ནི་ཆུ་ཟླ་དང་ནི་
སྨིག་རྒྱུ་སོགས་ཏེ་འཇའ་ཚོན་སྒྱུ་མ་དང་མཚུངས་པ་ཡོན་ཏན་གྱི་རིགས་རྣམས་ཐམས་ཅད་ཀྱིས་བརྒྱན་པའི་མི་སློབ་པའི་ཟུང་འཇུག་བྱང་ཆུབ་སྙིང་པོ་གྲུབ་སྟེ། བྱང་ཆུབ་སྙིང་པོའི་ཤིང་དྲུང་དུ་བཞུགས་ནས་ནི། དེར་ནི་

[046B] །ཤཱཀྱའི་མགོན་པོས་ཡང་དག་པའི་ཡེ་ཤེས་བླ་ན་མེད་པ་ལེགས་པར་ཐོབ་ནས། གདུལ་བྱ་རྣམས་ལ་དེ་ཉིད་འདིར་དགོངས་པས་སྟོན་པ་དང། དགོངས་པ་མིན་པ་སོགས་ཀྱི་སྒོ་ནས་
སྟོན་པར་མཛད་དོ། །དགོས་པ་ཅིའི་ཕྱིར་ཞེ་ན། འགྲོ་བ་རྣམས་སྲིད་ཞིའི་འཇིགས་པ་ལས་སྐྱོབ་ཅིང་གནས་སྐབས་དང་མཐར་ཐུག་ཏུ་ཕན་པ་བསྒྲུབ་པའི་ཕྱིར་དུའོ། །དེ་ལྟར་སྟོན་པའི་དེ་ཉིད་དེ་གང་ཞེ་ན། དེ་ཡང་ཡོད་དེ། མངོན་
པར་བྱང་ཆུབ་པ་འོད་གསལ་གྱི་ཡེ་ཤེས་ནི། སྟོན་པར་གསུངས་པའི་དེ་ཉིད་ཅེས་བྱ་བར་བཤད་པའི་ཕྱིར་རོ། །བདག་ཅག་གི་སྟོན་པ་ནི་སྔར་ནས་སངས་རྒྱས་ཟིན་པས་འདིར་བླ་མེད་ཀྱི་འོད་ཟུང་ལ་བརྟེན་ནས་སངས་རྒྱས་
པ་ཚུལ་བསྟན་ཡིན་ཀྱང། འདི་ལྟར་བསྟན་པ་ལ་དགོས་པ་ཡོད་དེ། ཕར་ཕྱིན་ཐེག་པའི་རང་ལམ་གྱིས་བཅུའི་སྲིད་པ་ཐ་མ་པ་འོད་ཟུང་ལ་བརྟེན་ནས་འཚང་རྒྱ་བའི་རིམ་པ་ཤེས་པར་བྱ་བའི་ཆེད་ཡིན་པའི་ཕྱིར་རོ། །གཉིས་
པ་འོད་གསལ་གྱི་དེ་ཉིད་རྙེད་ན་དམན་པའི་གང་ཟག་གིས་ཀྱང་འགྲུབ་ཚུལ་སྟོན་པ་ལ། མཚམས་མེད་ལྔ་ཡི་ལས་ཅན་དང། །མི་གང་བསོད་ནམས་དམན་པའམ། །ཡིད་བཞིན་ནོར་དང་འདྲ་བར་གཞན། །བླ་མའི་དྲིན་གྱིས་
འཐོབ་པར་འགྱུར། །སྤྱོད་པ་ཅི་དགར་སྤྱོད་བྱེད་དེ། །འདི་ནི་མ་འོངས་རྫོགས་སངས་རྒྱས། ཅེས་གསུངས། མི་གང་བསོད་ནམས་ཀྱི་བསགས་པ་དམན་པའམ། མཚམས་མེད་ལྔ་བྱེད་པའི་ལས་ཅན་དང། མི་དགེ་བཅུ་བྱེད་

[047A]༄༅། །པ་རྣམས་ཀྱིས་ཀྱང། བླ་མའི་དྲིན་གྱིས་དེ་ཉིད་ཐོབ་ན་སངས་རྒྱས་མྱུར་དུ་འཐོབ་པར་འགྱུར་ཏེ། འདི་ནི་སྤྱོད་པ་ཅི་དགར་སྤྱོད་བཞིན་དུ་ཡིད་བཞིན་ནོར་བུ་དང་འདྲ་བ་གདུལ་བྱ་གཞན་ལ་མཆོག་སྩོལ་བར་
འོངས་པའི་སངས་རྒྱས་སུ་འགྱུར་བའི་ཕྱིར་རོ། །གསུམ་པ་འོད་གསལ་གྱི་དེ་ཉིད་གསུང་རབ་ལས་གསུངས་ཚུལ་སྟོན་པ་ལ། ཆགས་མིན་ཆགས་དང་བྲལ་བའང་མིན། །དབུ་མར་ཡང་ནི་མི་དམིགས་སོ། །སྟོང་པ་མ་
ཡིན་མི་སྟོང་མིན། །དབུ་མར་ཡང་ནི་མི་དམིགས་སོ། །སངས་རྒྱས་ཀུན་གྱི་མཉམ་སྦྱོར་བ། །འདི་ཉིད་ལྟར་ནི་རབ་སྟོན་ཏེ། །ཡེ་ཤེས་གསུམ་བྲལ་དེ་ཉིད་གང། །དགོངས་པ་ཡིས་ནི་གསུངས་པ་ཡིན། །དེ་བཞིན་དཔལ་ལྡན་
གསང་འདུས་ཀྱི། །བྱང་ཆུབ་སེམས་ཀྱི་ལེའུ་ལས། །དངོས་མེད་ལ་སོགས་ཚིགས་བཅད་ཀྱིས། །མངོན་པར་བྱང་ཆུབ་མཚན་ཉིད་གསུངས། །འདོད་ཆགས་ལ་སོགས་རྣམ་དག་གང། །དཔལ་མཆོག་ལས་ཀྱང་
གསུངས་པ་ཡིན། །དེ་ཉིད་དེ་བཞིན་གཤེགས་པས་ཀྱང། །ཐམས་ཅད་སྟོང་པར་གསུངས་པ་ཡིན། །སྣ་ཚོགས་མདོ་དང་རྒྱུད་ལས་ནི། །དེ་ཉིད་གང་ཞིག་ཉེར་བསྟན་པ། །ཐམས་ཅད་སྟོང་གནས་འདི་ཉིད་ལས། །དེར་ནི་
གཞན་དག་མ་གསུངས་སོ། །ཆོས་ཕུང་བརྒྱད་ཁྲི་བཞི་སྟོང་ནི། །ཐུབ་པ་ཆེན་པོས་གསུངས་པ་ལས། །མངོན་པར་བྱང་ཆུབ་མཚན་ཉིད་ནི། །སྙིང་པོ་ལས་ནི་སྙིང་པོར་གསུངས། །ཅེས་གསུངས། དོན་ནི། ཆགས་པ་མཆེད་

[047B] དབུ་མར་ཏེ་ཉེར་ཐོབ་ཡང་མི་དམིགས་པ་སྤངས་པ་དང། དེ་བཞིན་དུ་སྟོང་པའི་རང་བཞིན་སོ་གསུམ། མི་སྟོང་པའི་རང་བཞིན་བཞི་བཅུ། དབུ་མར་ཏེ་ཉེར་ཐོབ་ཀྱི་རང་བཞིན་
བདུན་ཡང་ནི་མི་དམིགས་པ་འོད་གསལ་བའོ། །སངས་རྒྱས་ཀུན་གྱི་མཉམ་སྦྱོར་བའི་རྒྱུད་ལས་ཀྱང། ཡེ་ཤེས་གསུམ་དང་བྲལ་བའི་དེ་ཉིད་གང་ཡིན་པ་དེ་ནི་འདི་ཉིད་ལྟར་དུ་རབ་ཏུ་སྟོན་ཏེ། དགོངས་པ་ཡིས་ནི་
གསུངས་པ་ཡིན་པའི་ཕྱིར། དེ་བཞིན་དུ་དཔལ་གསང་བ་འདུས་པའི་བྱང་ཆུབ་སེམས་ཀྱི་ལེའུ་ལས་ཀྱང། ཐུབ་པ་ཆེན་པོ་དྲུག་གིས་དངོས་པོ་མེད་པ་ལ་སོགས་པའི་ཚིགས་བཅད་ཀྱིས་མངོན་པར་བྱང་ཆུབ་པ་དེ་ཁོ་ན་ཉིད་
ཀྱི་མཚན་ཉིད་གསུངས་སོ། །དེ་བཞིན་གཤེགས་པ་རྣམས་ཀྱིས་ཀྱང་དཔལ་མཆོག་དང་པོ་ལས་ཀྱང། འདོད་ཆགས་རྣམ་པར་དག་པའི་དེ་ཉིད་གང་ཡིན་པ་ཐམས་ཅད་སྟོང་པར་གསུངས་པ་ཡིན་པའི་ཕྱིར་ཏེ། དེ་ཉིད་
ལས༑ འདོད་ཆགས་རྣམ་དང་དག་པའི་གནས་དེ་ནི་འདི་ལྟ་སྟེ། བྱང་ཆུབ་སེམས་དཔའི་གནས་སོ། །ཞེས་སོགས་གསུངས་པའི་ཕྱིར་རོ། །མདོ་རྒྱུད་སྣ་ཚོགས་པ་རྣམས་ལས་ནི། དེ་ཁོ་ན་ཉིད་ཉེ་བར་བསྟན་པ་གང་ཞིག་
ཡིན་པ་ཐམས་ཅད་ནི། ཐམས་ཅད་སྟོང་གནས་ཏེ་ཐམས་ཅད་སྟོང་པ་འོད་གསལ་འདི་ཉིད་ཡིན་གྱི། དེར་ནི་འདི་ཉིད་ལས་གཞན་མ་གསུངས་སོ། །ཐུབ་པ་ཆེན་པོས་ཆོས་ཕུང་བརྒྱད་ཁྲི་བཞི་སྟོང་རྣམས་ནི་གསུངས་པ་

[048A]༄༅། །ལས༑ མངོན་པར་བྱང་ཆུབ་པའི་མཚན་ཉིད་ཐམས་ཅད་སྟོང་པ་འོད་གསལ་འདི་ནི་སྙིང་པོ་ལས་ཀྱང་སྙིང་པོར་གསུངས་སོ། །གལ་ཏེ་མདོ་རྒྱུད་ཐམས་ཅད་ཀྱིས་དེ་ཁོ་ན་ཉིད་སྟོན་པས་འདིར་བསྟན་
འོད་གསལ་སྟོན་པར་བཤད་པ་ནི་མི་རིགས་ཏེ། རྒྱུད་སྡེ་འོག་མ་གསུམ་མན་ཆད་དུ་འོད་ཟུང་མི་སྟོན་པར་བཤད་པ་དང་འགལ་བའི་ཕྱིར་ཞེ་ན། སྐྱོན་མེད་དེ། གསུང་རབ་ཀྱི་སྙིང་པོ་ཤེས་བྱའི་གནས་ལུགས་མཐར་ཐུག་
པའི་སྟོང་པ་དེ་དང། ཡུལ་ཅན་ལྷན་སྐྱེས་ཀྱི་བདེ་བ་ཆེན་པོ་དབྱེར་མེད་དུ་ཞུགས་པའི་ཡེ་ཤེས་ནི་འདིར་བསྟན་འོད་གསལ་ཡིན་ལ། དེ་ནི་རྒྱུད་སྡེ་འོག་མ་དང་ཕར་ཕྱིན་ཐེག་པར་མི་སྟོན་ཀྱང། ཡུལ་གྱི་འོད་གསལ་སྟོང་ཉིད་
རྟོགས་པའི་ཤེས་རབ་ལམ་གྱི་སྙིང་པོར་གསུངས་པས། དེ་ལ་དགོངས་ནས་དེ་ལྟར་གསུངས་པའི་ཕྱིར། མདོར་ན་ཤེས་བྱའི་མཐར་ཐུག་སྟོང་པ་ཉིད་གསུང་རབ་ཀུན་ཏུ་བསྟན་ཀྱང། དེ་རྟོགས་པའི་ཡུལ་ཅན་མཐར་ཐུག་སྔགས་
བླ་མེད་ལས་གཞན་དུ་མ་གསུངས་ཤིང། དེ་གཉིས་སྦྱར་བའི་ལམ་དེ། ཐབས་ཤེས་ཀྱི་གནས་ཀུན་ཚང་བའི་ལམ། གསུང་རབ་ཐམས་ཅད་ཀྱི་སྙིང་པོ་བསྡུས་བསྡུས་པའི་འགག་སྔོམས་མཐར་ཐུག་ཡིན་པས། དེའི་
ཕྱིར་དེ་ལ་བསྔགས་པ་མཛད་པ་ཡིན་ནོ། །དེ་ལྟར་བསྔགས་པ་མཛད་པའི་གཙོ་བོ་ནི་དོན་གྱི་འོད་གསལ་ཡིན་ལ། དེའི་རྒྱུ་དཔེའི་འོད་གསལ་ཀྱང་སྔགས་ཡུལ་ཡིན་ནོ། །བཞི་པ། དེ་ཉིད་དང་མི་ལྡན་ན་གཞན་གྱིས་

[048B] རལ་པ་གཅེར་བུ་མགོ་རེག་གམ། །ཅོད་པན་འདུས་པས་སྤོང་འཇུག་སྟེ། །སྣ་ཚོགས་རྟགས་ཅན་དེ་དང་དེ། །མངོན་པར་བྱང་ཆུབ་འདོད་པ་རྣམས། །དེ་ཉིད་དམན་པ་དེ་རྣམས་ཀྱིས། །བརྟུལ་ཞུགས་
སྤྱོད་པ་ལ་སོགས་རིམ། །དེ་ཉིད་ཡེ་ཤེས་དམན་པས་ན། །དེས་ནི་གྲོལ་བ་རྙེད་མི་འགྱུར། ཞེས་གསུངས། དོན་ནི། རལ་པའི་ཁུར་འཛིན་པ་དང། གཅེར་བུའི་བརྟུལ་ཞུགས་ལེན་པ་དང། མགོ་རེག་གམ་ཅོད་པན་ཐོར་ཚུགས་དང་
ལྡན་པ་ཚོགས་སུ་འདུས་པས་ཁྲིམས་ལ་གནས་པ་དང། གཅིག་པུར་སྤོང་བ་ལ་འཇུག་པ་གཉིས་ཀ་སྒོ་གསུམ་དགེ་བས་བསྡམས་པ་དང། རིག་པའི་བརྟུལ་ཞུགས་ཀྱིས་འདོད་ཡོན་ལ་སྤྱོད་པ་ལ་སོགས་སྣ་ཚོགས་པའི་རྟགས་
དང་སྤྱོད་པའི་རིམ་པ་ཅན་མངོན་པར་རྫོགས་པར་བྱང་ཆུབ་པ་འདོད་པ་དེ་དང་དེ་རྣམས། འདིར་བསྟན་དེ་ཉིད་སྒྲུབ་པའི་ཐབས་དམན་པ་སྟེ་མི་ཤེས་ན། དེ་རྣམས་ཀྱིས་ནི་གྲོལ་བ་རྙེད་པར་མི་འགྱུར་ཏེ། དེ་ཁོ་ན་ཉིད་འོད་གསལ་
གྱི་ཡེ་ཤེས་དམན་པས་ན་སྟེ་ཡེ་ཤེས་དེ་དང་བྲལ་བའི་ཕྱིར་རོ། །བཞི་པ། ལམ་འདིས་བགྲོད་པའི་རིམ་པ་སྟོན་པ་ལ། དང་པོའི་ལས་ཀྱི་སྦྱོར་བ་ཡིས། །ས་བརྒྱད་པ་ནི་འཐོབ་པར་འགྱུར། །སྣང་བ་གསུམ་པོ་མཐོང་བ་དག་ས་བཅུ་ལ་
ནི་རབ་ཏུ་གནས། །མངོན་པར་བྱང་ཆུབ་ལེགས་ཐོབ་ནས། །གཙང་མའི་གནས་སུ་ཉེ་བར་འགྲོ། །སངས་རྒྱས་ཞིང་ནས་མི་ལྡོག་པས། །ཚེ་འདི་ཉིད་ཀྱིས་ཐམས་ཅད་མཁྱེན། ཞེས་གསུངས། དང་པོའི་ལས་ཀྱི་སྦྱོར་བ་བསྐྱེད་རིམ་མཐར་

[049A]༄༅། །ཕྱིན་པ་ཡིས་ས་བརྒྱད་པ་ནི་འཐོབ་པར་འགྱུར། དེ་བཞིན་དུ་སེམས་དབེན་མཐར་ཐུག་པའི་སྣང་བ་གསུམ་མཐོང་བ་དག་ས་བཅུ་པ་ལ་ནི་རབ་ཏུ་གནས་པ་ཡིན་ཅིང། དོན་གྱི་འོད་གསལ་མངོན་པར་
བྱང་ཆུབ་པ་ལེགས་པར་ཐོབ་ནས། ཉོན་སྒྲིབ་ས་བོན་དང་བཅས་པ་སྤངས་པའི་གཙང་མའི་གནས་སུ་སྟེ་ས་བཅུ་པར་འགྲོའོ། །དེ་ལས་ཟུང་འཇུག་གི་སྐུར་བཞེངས་པ་ནི། སངས་རྒྱས་ཀྱི་ཞིང་ནས་ཕྱིར་མི་ལྡོག་པ་སྲིད་པ་ཐ་མ་
པ་ཡིན་པས། ཚེ་འདི་ཉིད་ལ་ཐམས་ཅད་མཁྱེན་པར་འགྱུར་རོ། །འདི་ལྟར་གསུངས་པ་ལ་ནི་ཆོས་མཐུན་སྦྱོར་ཚུལ་ཁྱད་པར་ཅན་ཡོད་པ་ཡིན་ལ། གཞན་དུ་ན་ཐོག་མའི་དོན་གྱི་འོད་གསལ་བླ་མེད་ཀྱི་ས་དང་པོ་ཡིན་པ་སོགས་
ཞིབ་པར་རིམ་ལྔ་གསལ་སྒྲོན་ལས་ཤེས་དགོས་སོ། །ལྔ་པ། བོགས་འབྱིན་གྱི་སྤྱོད་པ་སྟོན་པ་ལ། ཆོས་འབྱུང་མངོན་པར་བྱང་ཆུབ་པའི། །ཆགས་སོགས་རོལ་མོ་རྒྱ་ཆེན་པོ། །ཆོས་དབྱིངས་མངོན་པར་བྱང་ཆུབ་
པ༑ ༑ཇི་ལྟར་རྙེད་པའི་སྤྱོད་པས་སོ། །མངོན་པར་རྟོགས་པར་གང་གྱུར་པ། །བླ་མེད་མངོན་པར་བྱང་ཆུབ་པ། །སྤྲོས་བཅས་ལ་སོགས་སྤྱོད་པ་ཡིས། །རྣལ་འབྱོར་པ་ནི་འདིར་སློབ་བོ། །གཟོད་ནས་དག་པའི་རང་བཞིན་
ཅན༑ ༑ངོ་བོ་ཉིད་ཀྱིས་དེ་གྲུབ་ན། །བསླབ་པའི་སྦྱོར་བས་ཅི་ཞིག་བྱ། །རྟོག་ལས་དེ་བཞིན་ཉིད་མི་སྐྱེ། །གང་ཞིག་དེ་ལྟར་འདིར་རྟོག་ན། །ཡེ་ཤེས་རིམ་པ་སྤངས་པ་ཉིད། །དེ་ཡི་དབྱེ་བ་མི་ཤེས་པས། །སླར་ཡང་སློབ་པར་

[049B] །རང་བཞིན་སྣང་བའི་དབྱེ་ཤེས་ཤིང། །དེ་ཉིད་བཞི་པ་ལ་བརྟེན་ལ། །གང་ཞིག་རྣམ་གསུམ་ལ་སློབ་པ། །དེས་ནི་འབྲས་བུ་མྱུར་འཐོབ་འགྱུར། །ཇི་ལྟར་ཤིང་ལ་མེ་གནས་པ། །མ་གཙུབས་པར་ནི་འབྱུང་མི་འགྱུར། །དེ་བཞིན་བྱང་
ཆུབ་བསླབ་བྲལ་བས། །ཆེ་འདི་ཉིད་ལ་འབྱུང་མི་འགྱུར། །ཞེས་གསུངས། རྫོགས་པའི་རིམ་པའི་རྣལ་འབྱོར་པས་ནི་འདིར་སློབ་བོ། །གང་ལ་ན་ཆགས་སོགས་ཀྱི་རོལ་མོ་དང། ཟློས་གར་དང། ཚོགས་ཀྱི་དཀྱིལ་འཁོར་དང་
ཕྱག་རྒྱ་དང་བརྡའ་དང་གླུ་ལ་སོགས་པ་རྒྱ་ཆེན་པོའི་སྤྲོས་བཅས་དང། ལྔའམ་གཉིས་སོགས་ཇི་ལྟར་རྙེད་པའི་ཕྱག་རྒྱ་དང་བཅས་པའི་སྤྲོས་མེད་དང། ཤིན་ཏུ་སྤྲོས་མེད་ཀྱི་སྤྱོད་པས་སོ། །དགོས་པ་ཅིའི་ཕྱིར་དུ་ན། སྒྲུབ་པ་པོ་མངོན་པར་
རྟོགས་པ་གང་དང་གང་འདོད་པ་དེ་དང་དེ་འཐོབ་པ་དེའི་ཕྱིར་ཏེ། ཆོས་དབྱིངས་མངོན་པར་བྱང་ཆུབ་པའི་འོད་གསལ་ཐོབ་པའི་ཟུང་འཇུག་པས་ནི་བླ་ན་མེད་པ་འབྲས་བུའི་མངོན་པར་བྱང་ཆུབ་པ་དང། མ་དག་པའི་སྒྱུ་ལུས་པས་ནི། སྟོབས་
སོགས་ཡོན་ཏན་ཀུན་གྱི་འབྱུང་གནས་མངོན་པར་བྱང་ཆུབ་པ་དོན་གྱི་འོད་གསལ་དང། འོག་ཏུ། རང་བཞིན་སྣང་བའི་དབྱེ་ཤེས་ཤིང། ཞེས་འབྱུང་བས། སེམས་དབེན་པས་སྒྱུ་ལུས་འཐོབ་ཕྱིར་དུ་བྱེད་པའི་ཕྱིར། དེ་ལ་རྩོད་པ་སྤང་བ་ནི་
འོ་ན་ཆོས་ཉིད་གཟོད་མ་ནས་རང་བཞིན་གྱིས་རྣམ་པར་དག་པའི་བདག་ཉིད་ཅན་དུ་ངོ་བོ་ཉིད་ཀྱིས་དེ་ལྟར་གྲུབ་ན། སྤྱོད་པ་གསུམ་ཅི་རིགས་ལ་སློབ་པའི་སྦྱོར་བས་ཅི་ཞིག་བྱ་སྟེ་བྱ་མི་དགོས་པར་ཐལ། སྤྲོས་པ་གང་ཡང་མི་བྱེད་པར། རྟོག་མེད་དུ་

[050A]༄༅། །བཞག་པས་ཆོག་པའི་ཕྱིར་ཏེ། སྤྲོས་པ་དང་བཅས་པའི་རྟོག་པ་ལས། རྟོག་མེད་དེ་བཞིན་ཉིད་ཀྱི་ཡེ་ཤེས་མི་སྐྱེ་བའི་ཕྱིར་ཞེ་ན། སྐྱེ་བོ་གང་ཞིག་སྤྱོད་པ་ལ་སློབ་པའི་སྤྲོས་པས་འོད་གསལ་རྟོག་པ་མེད་པའི་ཡེ་ཤེས་མི་
སྐྱེ་བ་དེ་ལྟར་རྟོག་པ་འདི་ནི་མི་རིགས་ཏེ། དེ་ལྟར་རྟོག་ན། ལམ་དང་འབྲས་བུའི་ཡེ་ཤེས་ཀྱི་རིམ་པ་མྱུར་དུ་འཐོབ་པའི་རྒྱུ་སྤངས་པ་ཉིད་ཡིན་པའི་ཕྱིར་ཏེ། ཡེ་ཤེས་གསུམ་པོ་དེ་ཉམས་སུ་མྱོང་བའི་དབྱེ་བ་མི་ཤེས་པས། འབྲས་བུ་
འདོད་ན་སླར་ཡང་སློབ་དགོས་པར་འགྱུར་བའི་ཕྱིར་རོ། །རྣལ་འབྱོར་པ་གང་ཞིག་རང་བཞིན་སྣང་བ་གསུམ་གྱི་དབྱེ་བ་ཤེས་ཤིང་གནས་པ་དང། དེ་ཉིད་བཞི་པ་འོད་གསལ་ལ་བརྟེན་ལ། སྤྱོད་པ་རྣམ་པ་གསུམ་ལ་སློབ་
བ་ལ་དགོས་པ་ཡོད་དེ། དེས་ནི་ཐོབ་བྱའི་འབྲས་བུ་མྱུར་དུ་འཐོབ་པར་འགྱུར་བའི་ཕྱིར་ཏེ། ཇི་ལྟར་ཏེ་དཔེར་ན་ཤིང་ལ་མེ་འབྱུང་རུང་གི་ཚུལ་དུ་གནས་ཀྱང། གཙུབ་ཤིང་དང་གཙུབ་སྟན་གྱིས་མ་གཙུབས་བར་དུ་འབྱུང་བར་མི་
འགྱུར་བ་དེ་བཞིན་དུ་བླ་ན་མེད་པའི་བྱང་ཆུབ་ཀྱང་སྤྱོད་པ་གསུམ་པོ་གང་རུང་ལ་བསླབ་པ་དང་བྲལ་བས་ཚེ་འདི་ཉིད་ལ་འབྱུང་བར་མི་འགྱུར་བའི་ཕྱིར་རོ། །གསུམ་པ། གདམས་པ་སྟོན་པའི་སྣོད་ཀྱི་ཁྱད་པར་སྟོན་པ་ལ་
གང་ཞིག་གཡོ་སྒྱུའི་བློ་ཅན་ལེ་ལོ་ཅན་དག་དང། །ཉོན་མོངས་བླ་མའི་སྐྱོན་རྣམས་མཐོང་གི་ཡོན་ཏན་མིན། །བླ་མ་ལ་སྨོད་དབང་བསྐུར་ཐོབ་ཅེས་རློམ་སེམས་འགྱུར། །བློ་དམན་སེམས་ལྡན་ཡང་དག་ཀུན་མཁྱེན་འཐོབ་མི་

[050B] །བསྙེན་བཀུར་མེད་པར་མྱུར་དུ་དེ་ཉིད་འཐོབ་པར་འདོད། །ཡང་དག་ཚིག་མ་ཡིན་ཞེས་ཁྲོ་བཅས་གཡོ་བར་འགྱུར། །ཚོགས་ནང་བླ་མ་མཐོང་ན་རྒྱབ་ཀྱིས་ཕྱོགས་པར་བྱེད། །དེ་ནས་དེ་ནི་དབེན་པར་སོང་ནས་ཕྱག་བྱེད་འགྱུར་
དེ་ལྟར་རང་བཞིན་ངན་གྱུར་དམན་པའི་སློབ་མ་ནི། །རང་གི་བུར་གྱུར་ཡིན་ཡང་གཞན་བཞིན་ཡོངས་སུ་སྤང། །རྒྱལ་རིགས་རྗེའུ་རིགས་མཆོག་ལས་སྐྱེས་པར་གྱུར་པ་ཡང། །བརྟན་པས་དེ་ཡི་དྲུང་དུ་ནམ་ཡང་གཞག་མི་བྱ། །ཞེས་
གསུངས། སྣོད་ལྡན་གྱི་གདུལ་བྱའི་མཚན་ཉིད་སྟོན་པ་ལ། ཡོན་ཏན་མཆོག་ལྡན་ཡེ་ཤེས་བརྩོན་པར་བཅས་པ་དང། །ཡང་ན་བླ་མ་ལ་གུས་སངས་རྒྱས་དང་མཉམ་བལྟ། །རྒྱལ་བའི་ཆོས་རྣམས་རྟོགས་ཤིང་བསྟན་ལ་ཤིན་
ཏུ་དད། །དེ་འདིར་སྣོད་ལྡན་ཡིན་ཕྱིར་དེ་ལ་དྲིན་སྦྱིན་བྱ། ཞེས་གསུངས། རྒྱུད་སྟོན་པར་མི་འོས་པའི་སློབ་དཔོན་ངོས་འཛིན་པ་ལ། རྒྱུད་མང་རབ་ཏུ་ཐོས་ཤིང་ལུང་ལ་ལེགས་སྦྱངས་ཀྱང། བླ་མའི་བསྙེན་བཀུར་དམན་ཕྱིར་ལུང་ཐོབ་མ་
གྱུར་པ། །དེ་ནི་བདག་ཕན་ཙམ་ཡང་དབང་མེད་བསྟན་པ་འཆུ། །དེ་ནི་བསྟན་བཅོས་སྐྱོ་བའི་རྒྱུ་ཙམ་འབའ་ཞིག་ཡིན། །ཡང་ན་སྐལ་ལྡན་གྱུར་ཅིང་དེ་ཉིད་མན་ངག་ཐོབ། །གང་ཞིག་བློ་གྲོས་བླུན་མིན་དོན་ནི་སྤྱོར་ནུས་ལ། །གཞན་དོན་
བྱ་བའི་བློ་ཡིས་སྟོན་ལ་རབ་ཏུ་འཇུག་ཚིག་གི་ཡོན་ཏན་མེད་ན་དེ་ཡང་བརྙས་བཅས་འགྱུར། ཞེས་གསུངས། སྟོན་པར་འོས་པའི་སློབ་དཔོན་སྟོན་པ་ལ། རྒྱུད་མང་ཐོས་ཤིང་ཤེས་ལྡན་གནས་དྲུག་ཤེས་པ་དང། །དྲན་དང་བློ་
[051A]༄༅། །གྲོས་བརྟན་བློ་བརྩོན་པ་ཕུན་ཚོགས་ལྡན། །བླ་མའི་ཞབས་བཀུར་བྱས་ཤིང་དེ་ཉིད་ལུང་ཐོབ་དང། །རྒྱུད་རྒྱལ་མན་ངག་དེ་ལ་བསྟན་པར་འོས་པ་ཡིན། ཞེས་གསུངས། གནས་དྲུག་ཤེས་པ་ནི་མཐའ་དྲུག་
ཤེས་པའོ། །གཞན་རྣམས་ནི་གོ་སླའོ། །བརྩམས་པའི་དགེ་བ་བསྔོ་བ་ལ། འཕགས་པ་རྡོ་རྗེའི་དྲིན་གྱིས་རྒྱུད་རྣམས་མང་པོ་ཐོས། །གསལ་བ་རྣམས་སྤྲས་ཚིག་གིས་བྱང་ཆུབ་ལམ་ནི་རྣམ་ཕྱེ་བས། །ཤཱཀྱ་བཤེས་གཉེན་
གྱིས་ནི་དགེ་བ་གང་བསགས་དེས། །མཁས་ཞིང་གསལ་བའི་རྣམ་སྨིན་བྱང་ཆུབ་སྣོད་གྱུར་ཤོག་ཅེས་གསུངས། མཇུག་བསྡུ་བ་ལ། བླ་ན་མེད་པའི་དགོངས་པ་ཞེས་བྱ་བ། ཐམས་ཅད་དག་ཅིང་རྣམ་པར་དག་པའི་རིམ་པ་
སློབ་དཔོན་ཤཱཀྱ་བཤེས་གཉེན་གྱིས་མཛད་པ་སྟེ། རིམ་པ་གཉིས་པའོ། ཞེས་སོ། །འདིར་སྨྲས་པ། ལུས་ཅན་ཀུན་གྱི་གཅེས་པའི་སྲོག་ཛམྦུ་ཆུ་བོའི་གསེར་བཞིན་དུ། །འགྱུར་བ་མེད་ཅིང་གཟུགས་བྲལ་བ། །མཛེས་པའི་ལང་
ཚོ་ངོམ་པ་བཞིན། །རིམ་པ་གཉིས་པའི་རྣམ་པར་བཤད་པའོ། །ལྷན་ཅིག་སྐྱེས་དགའི་ལྷ་ལམ་དང། །དབྱེར་མེད་འཇའ་ཚོན་ཕུང་པོ་ཡིས། །གར་མཛད་ལྷ་དང་བླ་མ་ཡི། །ཞབས་བསྟེན་རིམ་པ་གསུམ་པ་བཤད། །གསུམ་
པ་བདག་བྱིན་རླབས་ཀྱི་རིམ་པ་བཤད་པ་ལ་བཞི། རྩོམ་པ་ལ་འཇུག་པའི་ཡན་ལག་བརྩམས་པའི་གདམས་ངག་དངོས། དེ་སྟོན་པའི་བླ་མ་མཉེས་པར་བྱ་བ། གདམས་ངག་གི་སྣོད་དང་སྣོད་མ་ཡིན་པའི་ཁྱད་པར་

[051B] །དང་པོ་སྟོན་པ་ལ། རྡོ་རྗེ་ཅན་རྣམས་ཀུན་གྱི་གཙོ། །རྡོ་རྗེ་ཆེ་ལ་ཕྱག་འཚལ་ཏེ། །བདག་ལ་བྱིན་གྱིས་བརླབ་པ་ཉིད། །བརྩེ་བས་བདག་གིས་བཤད་པར་བྱ། ཞེས་གསུངས་ཕྱག་འཚལ་ཞེས་དྲང། གང་ལ་ན། རྡོ་
རྗེ་ཅན་རིགས་ལྔ་པོ་ཀུན་གྱི་གཙོ་བོ་དྲུག་པ་རྡོ་རྗེ་འཆང་ཆེན་པོ་ལའོ། །གང་གིས་ན་མགོན་པོ་ཀླུ་སྒྲུབ་ཀྱིས་སོ། །ཏེ་ནི་ལྷག་མ་འདྲེན་པ་སྟེ་ཕྱག་འཚལ་ནས་ཅི་བྱ་ན། ཀླུ་སྒྲུབ་བདག་གིས་བཤད་པར་བྱའོ། །གང་ན་བདག་གམ་
ངའོ་སྙམ་པའི་ཐ་སྙད་འདོགས་པའི་གདགས་གཞིར་གྱུར་པའི་ལུས་དེ། ཡེ་ཤེས་ཙམ་གྱི་སྒྱུ་མའི་སྐུར་བྱིན་གྱིས་བརླབ་པ་སྟེ་བསྐྱེད་པའི་རིམ་པའོ། །རྒྱུ་གང་གིས་ན་སེམས་ཅན་ཐམས་ཅད་ལ་དམིགས་པའི་བརྩེ་བ་ཆེན་པོས་སོ། །གཉིས་པ་
ལ་གཉིས། མན་ངག་གི་སྣོད་དུ་བྱ་བ་དང། དེ་ལ་མན་ངག་བཤད་པའོ། །དང་པོ་ལ་གཉིས། མཚན་ཉིད་དང་ལྡན་པའི་སློབ་མས་བླ་མ་མཉེས་པར་བྱ་བ། མཉེས་པ་ལ་ཡོན་ཕུལ་ཏེ་དབང་བསྐུར་ཞུ་བའོ། །དང་པོ་སྟོན་པ་ལ། དེ་ལ་དང་པོ་
བསྐྱེད་པའི་རིམ་པའི་རྗེས་སུ་འབྲངས་ནས་དབང་བསྐུར་བ་ཐོབ་ཅིང། རྒྱུད་རྣམ་པ་བཞིའི་དགོངས་པ་ཤེས་པ། ཤེས་རབ་དང་ལྡན་ཞིང་ལུས་དང་ངག་དང་ཡིད་རྣམ་པར་དབེན་པའི་ཐོས་པ་འཛིན་པ། བདེན་པ་རྣམ་པ་གཉིས་ལ་
ལྷག་པར་མོས་པ། རྡོ་རྗེ་སློབ་དཔོན་ཡང་དག་པར་མཉེས་པར་བྱས་ཏེ། ཞེས་གསུངས། དོན་ནི། མཉེས་པར་བྱའོ། །གང་ན་རྡོ་རྗེ་བླ་མའོ། །གང་གིས་ན་ཁྱད་པར་བཞི་དང་ལྡན་པའི་སློབ་མས་སོ། །ཁྱད་པར་བཞི་ཡང་ཡོད་དེ། དེ་ལ་

[052A]༄༅། །དང་པོར་སྨིན་བྱེད་ཀྱི་དབང་བསྐུར་བ་ཐོབ་ཅིང། བསྐྱེད་པའི་རིམ་པའི་རྗེས་སུ་འབྲངས་པ་སྟེ་རིམ་པ་དང་པོ་ལ་བསླབས་པའི་ཁྱད་པར། ཤེས་རབ་དང་ལྡན་པས་བྱ་བ་ལ་སོགས་པ་རྒྱུད་སྡེ་རྣམ་པ་
བཞིའི་དགོངས་པ་ཤེས་པ་ཏེ་རྒྱུད་མང་དུ་ཐོས་པའི་ཁྱད་པར། ལུས་དང་ངག་ཡིད་རྣམ་པར་དབེན་པའི་ཐོས་པ་འཛིན་པ་སྟེ་དབེན་གསུམ་ལ་བསླབས་པའི་ཁྱད་པར། ཐུན་མོང་མ་ཡིན་པའི་བདེན་པ་གཉིས་ཀྱི་གདམས་
ངག་ལ་མི་ཕྱེད་པའི་དད་པ་དང་ལྡན་པ་ལྷག་པར་མོས་པའི་ཁྱད་པར་དང་ལྡན་པ་ཡིན་པའི་ཕྱིར་རོ། །གཉིས་པ་སྟོན་པ་ལ། དེའི་འོག་ཏུ་བླ་མ་མཉེས་པར་གྱུར་ནས། ཚིགས་ཀྱི་མཆོད་པ་ཆེན་པོ་བྱས་ལ། ལོ་བཅུ་དྲུག་
མ་རྡོ་རྗེ་སློབ་དཔོན་ཆེན་པོ་ལ་ཕུལ་ཏེ། དེའི་འོག་ཏུ་བླ་མའི་ཞལ་ནས་བདག་ལ་བྱིན་གྱིས་བརླབ་པའི་རིམ་པའི་མན་ངག་ཐོབ་ནས། དེའི་འོག་ཏུ་ཕྲེང་བ་དང་ཆུ་དང་རྫོགས་པའི་སངས་རྒྱས་དང། རྡོ་རྗེ་དང་དྲིལ་བུ་སྦྱིན་པ་དང་
མེ་ལོང་དང། མིང་དང། སློབ་དཔོན་དང། རྗེས་སུ་གནང་བ་སྟེ། དེ་དག་དང་བཅས་པར་གསང་བའི་དབང་བསྐུར་བ་ཐོབ་ནས་བསྟོད་པ་འདིས་བླ་མ་ལ་བསྟོད་པར་བྱའོ། ཞེས་གསུངས། དེའི་འོག་ཏུ་མྱུར་དུ་བདག་ལ་བྱིན་གྱིས་
བརླབ་པའི་རིམ་པའི་མན་ངག་ཐོབ་པར་བྱ་བའི་ཆེད་དུ་རིང་ནས་བླ་མ་མཉེས་པར་གྱུར་ནས་ཏེ་མཉེས་པར་བྱས་པའི་བླ་མ་ལ་ཚོགས་ཀྱི་འཁོར་ལོའི་མཆོད་པ་བྱས་ཏེ། ལོ་བཅུ་དྲུག་མ་རྡོ་རྗེ་སློབ་དཔོན་ཆེན་པོ་ལ་ཕུལ་

[052B] །དེ་ཡང་ཕྲེང་བ་དང་ཆུ་དང་རྫོགས་པའི་སངས་རྒྱས་དང། རྡོ་རྗེ་དང་དྲིལ་བུ་སྦྱིན་པ་དང། མེ་ལོང་དང། མིང་དང་སློབ་དཔོན་དང་རྗེས་སུ་གནང་བ་སྟེ་དེ་དག་དང་བཅས་པའི་གསང་བའི་དབང་བསྐུར་
ཐོབ་ནས་དེ་དག་བྱའོ། །གཉིས་པ་དེ་ལ་མན་ངག་བཤད་པ་ལ་གསུམ། སློབ་མས་བསྟོད་ཅིང་གསོལ་བ་གདབ་པ། སློབ་དཔོན་གྱིས་མན་ངག་བསྟན་པ། མན་ངག་ཐོབ་པ་དང་མ་ཐོབ་པའི་ཡོན་ཏན་དང་སྐྱོན་བསྟན་པའོ། །
དང་པོ་སྟོན་པ་ལ། ཁོང་སྟོང་ཁྱོད་ཀྱི་སྐུ་ལ་མེད། །ཤ་དང་རུས་པ་ཁྲག་ཀྱང་མེད། །ནམ་མཁའ་ལ་ནི་འཇའ་ཚོན་ལྟར། །ཁྱོད་ཀྱི་སྐུ་ནི་སྟོན་པར་མཛད། །སྐུ་ལ་བསྙུན་མེད་མི་གཙང་མེད། །བཀྲེས་དང་སྐོམ་པ་འབྱུང་མེད་ཀྱང་
ཁྱོད་ནི་འཇིག་རྟེན་རྗེས་འཇུག་ཕྱིར། །འཇིག་རྟེན་བྱ་བ་སྟོན་པར་མཛད། །ཆུ་ཟླ་བཞིན་དུ་བཟུང་དུ་མེད། །ཆོས་རྣམས་ཀུན་ལ་གནས་པ་མེད། །ང་རྒྱལ་མེད་ཅིང་རྨོངས་མི་མངའ། །དམིགས་མེད་ཁྱོད་ལ་ཕྱག་འཚལ་ལོ། །གཤེགས་
དང་བཞུགས་དང་དེ་བཞིན་གཟིམས། །སྤྱོད་ལམ་དག་ནི་ཐམས་ཅད་དུ། །ཁྱོད་ནི་རྟག་ཏུ་མཉམ་འཇོག་པ། །དམིགས་མེད་ཁྱོད་ལ་ཕྱག་འཚལ་ལོ། །སྒྱུ་མ་ལྟ་བུའི་ཏིང་འཛིན་གྱིས། །རྫུ་འཕྲུལ་ཆེ་ལ་རྣམ་འཕྲུལ་ཞིང། །སྣ་
ཚོགས་མིན་ལ་སྙོམས་འཇུག་པ། །དམིགས་མེད་ཁྱོད་ལ་ཕྱག་འཚལ་ལོ། །དེ་ལྟར་རྡོ་རྗེ་སློབ་དཔོན་ལ་ཡང་དག་པའི་བསྟོད་པས་བསྟོད་ནས། ཚིགས་སུ་བཅད་པ་འདིས་མཉན་པར་བྱ་བའི་ཕྱིར་གསོལ་བ་གདབ་པར་བྱའོ། །ཀུན་

[053A]༄༅། །མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །དེ་རིང་བཤད་པའི་རིན་ཆེན་གྱི། །གཙོ་བོ་བདག་ལ་བཀའ་དྲིན་སྩོལ། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ན་སྐྱབས་མ་
མཆིས། །འགྲོ་བའི་དཔའ་བོ་ཐུབ་ཆེན་གྱིས། །དེ་བས་བློ་མཆོག་གནང་བར་མཛོད། །ཅེས་གསུངས། རྡོ་རྗེ་སློབ་དཔོན་ཁྱོད་ཀྱི་སྐུ་ལ་གསོག་གསོབ་འདྲ་བའི་ཁོང་སྟོང་མེད་ཅིང་རྣམ་པར་སྨིན་པ་ལས་བྱུང་བའི་ཤ་
དང་རུས་པ་ཁྲག་ཀྱང་མེད་དོ། །ཁྱོད་ཀྱི་ཡེ་ཤེས་ཀྱི་སྐུ་ནི་ཐོགས་པའི་རེག་བྱ་དང་བྲལ་ཡང། ནམ་མཁའ་ལ་ནི་འཇའ་ཚོན་ལྟར་མཚན་དཔེས་བརྒྱན་པའི་རྣམ་པར་སྟོན་པར་མཛད་དོ། །སྐུ་ལ་ནད་རིགས་བཞི་བརྒྱ་རྩ་
བཞི་གང་གི་ཡང་བསྙུན་མེད་ཅིང། བུ་ག་དགུ་ནས་མི་གཙང་བ་འཛག་པ་མེད་ལ། བཀྲེས་པ་དང་སྐོམ་པའི་ཚོར་བ་སྡུག་བསྔལ་འབྱུང་བ་མེད་དོ། །དེ་མེད་ཀྱང་ཁྱོད་ནི། འཇིག་རྟེན་རྣམས་རང་ཉིད་གཤེགས་པའི་ལམ་
ཡང་དག་པའི་རྗེས་སུ་འཇུག་པར་བྱ་བའི་ཕྱིར། འཇིག་རྟེན་གྱི་བྱ་བ་དང་མཐུན་པར་བསོད་སྙོམས་ལ་གཤེགས་པ། ན་བཟའ་གསོལ་བ། སྨན་བསྟེན་པའི་ཚུལ་སོགས་སྟོན་པར་མཛད་དོ། །ཁྱོད་ཀྱི་སྐུ་ནི་ཆུ་ནང་གི་གཟུགས་
ལྟར་གཟུང་དུ་མེད་ཅིང། ཐ་མལ་པའི་ཕུང་ཁམས་སྐྱེ་མཆེད་ཀྱི་ཆོས་རྣམས་ཀུན་ལ་གནས་པ་མེད་ལ། ཁམས་གསུམ་གྱི་ཆོས་ཀྱི་རྒྱལ་སྲིད་ལ་དབང་བསྒྱུར་ཀྱང། ང་རྒྱལ་མེད་ཅིང་ཇི་ལྟ་ཇི་སྙེད་ཀྱི་ཆོས་ཐམས་ཅད་ལ་

[053B] སྤྲོས་པའི་མཚན་མ་དམིགས་པ་མེད་པ་ཁྱོད་ལ་སྒོ་གསུམ་གུས་པས་ཕྱག་འཚལ་ལོ། །གཤེགས་པ་དང་བཞུགས་པ་དང། དེ་བཞིན་དུ་གཟིམས་པ་དང། འཆག་པའི་སྤྱོད་ལམ་
དག་ནི་རྣམ་པ་ཐམས་ཅད་དུ། ཁྱོད་ནི་རྟག་ཏུ་མཉམ་པར་འཇོག་པར་མཛད་པས། རྣམ་པར་གཡེང་བའི་དམིགས་པ་མེད་པ་ཁྱོད་ལ་ཕྱག་འཚལ་ལོ། །སྒྱུ་མ་ལྟ་བུའི་ཏིང་འཛིན་གྱིས་རྫུ་འཕྲུལ་ཆེ་ལ་སྟེ་ཆེན་པོ་གང་ལ་གང་འདུལ་གྱི་རྣམ་
པར་འཕྲུལ་ཞིང། མཛད་པ་སྣ་ཚོགས་སྟོན་ཀྱང། སྣ་ཚོགས་མིན་པ་བདེ་བ་ཆེན་པོའི་ཏིང་ངེ་འཛིན་གཅིག་ལ་སྙོམས་པར་འཇུག་པས་དམིགས་པ་མེད་པ་ཁྱོད་ལ་ཕྱག་འཚལ་ལོ། ཞེས་པའོ། །ཚིགས་བཅད་ལྔ་པོ་འདི་རྣམ་སྣང་
འོད་དཔག་མེད། རིན་འབྱུང། དོན་གྲུབ། མི་བསྐྱོད་པའི་ཡོན་ཏན་དང་སྦྱར་ནས་འཆད་པ་ཡང་ཡོད་དོ། །དེ་ལྟར་རྡོ་རྗེ་སློབ་དཔོན་ལ་ཡེ་ཤེས་ཀྱི་སྐུ་བརྙེས་པའི་ཡང་དག་པའི་ཡོན་ཏན་བརྗོད་པའི་བསྟོད་པས་བསྟོད་ནས། ཚིགས་སུ་
བཅད་པ་འདིས་བདག་བྱིན་རླབས་ཀྱི་གདམས་ངག་མཉན་པར་བྱ་བའི་ཕྱིར་གསོལ་བ་གདབ་པར་བྱའོ། །དེ་གང་ཞེ་ན། ཀུན་མཁྱེན་ཡེ་ཤེས་ཕུང་པོ་ཅན། ཞེས་སོགས་ཚིགས་བཅད་འདི་གཉིས་གྲགས་ཆེ་ཞིང་དོན་རྟོགས་སླའོ་
གཉིས་པ་སློབ་དཔོན་གྱིས་མན་ངག་བསྟན་པ་ལ་བཞི། རིམ་པ་འདི་བླ་མ་ཁོ་ན་ལས་རྙེད་དགོས་པ། དེའི་ཕྱིར་དུ་བླ་མ་བཙལ་དགོས་པ། འོད་གསལ་གྱི་སྔོན་དུ་བདག་བྱིན་རླབས་ཀྱི་རིམ་པ་འདི་སྟོན་དགོས་པ། བདག་བྱིན་རླབས་

[054A]༄༅། །ཀྱི་རིམ་པ་དངོས་བཤད་པའོ། །དང་པོ་སྟོན་པ་ལ། དེ་ལྟར་འཇིགས་མེད་གསོལ་འདེབས་པའི། །ཚིག་དག་ཐོས་པར་གྱུར་ནས་ནི། །སྙིང་རྗེ་སློབ་མ་ལ་བསྐྱེད་དེ། །དེ་ནས་བདག་ལ་བྱིན་རླབས་བརྩམ། །བདག་བྱིན་
རླབས་པའི་རིམ་ཤེས་པ། །ཀུན་རྫོབ་བདེན་པར་བསྟན་པ་སྟེ། །དེ་ནི་བླ་མའི་དྲིན་དག་གིས། །འཐོབ་པར་འགྱུར་གྱིས་གཞན་དུ་མིན། ཞེས་གསུངས། དེ་ལྟར་བླ་མས་བཀའ་བཀྱོན་པ་དང། དཀའ་བའི་ལས་ཅི་འདྲ་བ་ཞིག་ལ་སྦྱར་
བ་དང། བསྡིགས་པ་སོགས་ལ་འཇིགས་པ་དང་ཡིད་གཉིས་དང་གཡོ་ཟོལ་མེད་པའི་སློབ་མས། སྒྱུ་ལུས་སྟོན་པར་གསོལ་བ་འདེབས་པའི་ཚིག་དེ་དག་ཐོས་པར་གྱུར་ནས་ནི། བླ་མས་སློབ་མ་ལ་སྙིང་རྗེ་བསྐྱེད་དེ། དེ་ནས་བདག་ལ་
བྱིན་གྱིས་བརླབ་པའི་རིམ་པ་བརྩམ་པ་སྟེ་བསྟན་པར་བྱའོ། །འོ་ན། བདག་བྱིན་གྱིས་བརླབ་པའི་རིམ་པ་ཤེས་པ་འམ་ཤེས་པར་བྱ་བ་དེ་ཅི་ཞེ་ན། འདི་ལྟར་ཡིན་ཏེ། སེམས་དབེན་མཐར་ཐུག་གི་རླུང་སེམས་ཙམ་ལས་གྲུབ་པའི་རྡོ་རྗེ་
འཆང་གི་རྣམ་པ་ཅན་གྱི་སྒྱུ་མའི་སྐུ། མིང་དང་རྣམ་པ་ཀུན་རྫོབ་བདེན་པར་བསྟན་པ་སྟེ་དེ་ཉིད་ཡིན་པའི་ཕྱིར། དེ་ནི་བླ་མའི་བཀའ་དྲིན་དག་གིས་རྙེད་པར་འགྱུར་གྱི་གཞན་གང་དུ་ཡང་རྙེད་པ་མ་ཡིན་ཏེ། བདག་བྱིན་རླབས་ལས་
ཀལྤ་དཔག་ཏུ་མེད་པར་ནི། །ཐོས་པའི་ཕ་རོལ་ཕྱིན་པས་ཀྱང། །བླ་མའི་བཀའ་མེད་སྒྱུ་མ་ནི། །མངོན་སུམ་བྱ་བར་མི་ནུས་སོ། ཞེས་གསུངས་པའི་ཕྱིར་རོ། །གཉིས་པ་སྟོན་པ་ལ། བདག་ལ་བྱིན་གྱིས་བརླབ་པའི་རིམ། །གང་

[054B] །མདོ་སྡེ་རྒྱུད་དང་རྟོག་པ་ལ། །དེ་ཡི་ངལ་བ་དོན་མེད་འགྱུར། །བདག་ལ་བྱིན་རླབས་རིམ་ཐོབ་པའི། །གཙོ་བོ་སངས་རྒྱས་ཀུན་བདག་ཉིད། །ཚེ་འདི་ཉིད་དུ་སངས་རྒྱས་ནི། །ཐེ་ཚོམ་མེད་པར་འཐོབ་པར་འགྱུར་
ཞེས་གསུངས། སྒྲུབ་པོ་གང་གིས་བདག་ལ་བྱིན་གྱིས་བརླབ་པའི་སྐུ་འདི་བསྒྲུབ་པའི་རིམ་པ་བླ་མ་ལས་རྙེད་པར་མ་གྱུར་པ་དེ་ཡི་ངལ་བ་དོན་མེད་པར་འགྱུར་ཏེ། གང་གི་ཕྱིར་དུ་མདོ་སྡེ་དང་དེ་ཉིད་བསྡུས་པ་སོགས་རྣལ་འབྱོར་རྒྱུད་
དང་རྟོག་པ་བྱ་སྤྱོད་ཀྱི་རྒྱུད་རྣམས་ལ་ཐོས་བསམ་གྱིས་བརྩོན་པར་བྱས་པའི་དོན་སངས་རྒྱས་མི་འགྲུབ་པའི་ཕྱིར། བླ་མའི་ཞལ་ལས་བདག་ལ་བྱིན་གྱིས་བརླབ་པའི་བསྒྲུབ་པའི་རིམ་པ་ཤེས་ནས། བསྒྲུབས་པ་ལ་ཡོན་ཏན་
བསམ་གྱིས་མི་ཁྱབ་པ་ཡོད་དེ། དེ་ལྟར་བསྒྲུབས་པས་སྐུ་དེ་ཐོབ་པ་ལ་བརྟེན་ནས། སངས་རྒྱས་ཀུན་གྱི་བདག་ཉིད་གཙོ་བོ་སངས་རྒྱས་རྡོ་རྗེ་འཆང་གི་གོ་འཕང་དེ་ནི། ཚེ་འདི་ཉིད་ལ་ཐེ་ཚོམ་མེད་པར་འཐོབ་པར་འགྱུར་
པའི་ཕྱིར། རྒྱུ་མཚན་དེས་ན་མན་ངག་དེ་སྟོན་པའི་བླ་མ་བཙལ་ནས་བསམ་སྦྱོར་གཉིས་ཀྱི་སྒོ་ནས་མཉེས་པར་བྱེད་དགོས་ཏེ། དེ་ལས་ཟབ་མོའི་གདམས་ངག་འདི་འབྱུང་བའི་ཕྱིར་ཏེ། སྤྱོད་བསྡུས་ལས། ལྷའི་དེ་ཁོ་ན་ཉིད་བསམ་
གྱིས་མི་ཁྱབ་པ། སངས་རྒྱས་ཐམས་ཅད་ཀྱིས་བཤད་པ། བླ་མ་བརྒྱུད་པའི་རིམ་པ་ལས་འདས་པ། ས་བཅུ་པའི་དབང་ཕྱུག་རྣམས་ཀྱི་ཡང་ཡུལ་མ་ཡིན་པ་དེ་ངས་ཁོང་དུ་ཆུད་པར་བྱའོ། ཞེས་གསུངས་པའི་ཕྱིར་རོ། །གསུམ་པ་དེ་

[055A]༄༅། །སྟོན་པ་ལ། བདག་བྱིན་རླབས་པའི་ཏིང་འཛིན་དང། །དེ་བཞིན་འོད་གསལ་བ་ཡི་གནས། །རྒྱུ་དང་འབྲས་བུའི་ཁྱད་པར་གྱིས། །བདེན་པ་གཉིས་སུ་བསྟན་པ་ཡིན། །བདག་བྱིན་རླབས་པའི་རིམ་གྱིས་
ནི༑ ༑འོད་གསལ་བ་ནི་འཐོབ་པར་འགྱུར། །དེ་བས་རྡོ་རྗེ་སློབ་དཔོན་གྱིས། །དང་པོར་བདག་ལ་བྱིན་རླབས་བསྟན། ཞེས་གསུངས། ལམ་འདིར་རིགས་ངེས་ཀྱི་གདུལ་བྱས་མངོན་དུ་བྱེད་པའི་རིམ་པ་གསུམ་པ་དང་བཞི་པ་
གཉིས་ལ་རྒྱུ་འབྲས་ཀྱི་འབྲེལ་པ་གྲུབ་སྟེ། བདག་བྱིན་གྱིས་བརླབ་པའི་ཏིང་ངེ་འཛིན་གྱི་ཡུལ་དུ་གྱུར་པའི་སྒྱུ་མའི་སྐུ་རྒྱུ་དང། དེ་གང་དུ་འཇུག་པའི་གནས་དོན་གྱི་འོད་གསལ་འབྲས་བུའི་ཁྱད་པར་དང་ལྡན་པས་གནས་
པའི་ཕྱིར་ཏེ། དེ་གཉིས་འདིར་བདེན་པ་གཉིས་སུ་བསྟན་པ་ཡིན་ནོ། །དེ་བས་ན་སྟེ་རྒྱུ་མཚན་དེའི་ཕྱིར་རྡོ་རྗེ་སློབ་དཔོན་གྱིས། སློབ་མ་ལ་དང་པོར་བདག་ལ་བྱིན་གྱིས་བརླབ་པ་སྒྱུ་ལུས་ཀྱི་གདམས་པ་བསྟན་པར་བྱ་བ་
ཡིན་ཏེ། བདག་བྱིན་རླབས་སྒྱུ་ལུས་ཐོབ་པའི་རིམ་གྱིས་རིམ་པ་བཞི་པ་འོད་གསལ་བ་ནི་འཐོབ་པར་འགྱུར་པའི་ཕྱིར་རོ། །བཞི་པ་བདག་བྱིན་རླབས་ཀྱི་རིམ་པ་དངོས་བཤད་པ་སྟོན་པ་ལ། འགྲོ་ཀུན་རང་དབང་
མེད་པ་སྟེ། །རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །འོད་གསལ་ཐམས་ཅད་སྟོང་པའོ། །སེམས་གང་གིས་ནི་བྱིས་པ་རྣམས། །འཁོར་བར་འཆིང་བས་བཅིངས་གྱུར་པ། །སེམས་དེ་ཉིད་ཀྱིས་རྣལ་འབྱོར་

[055B] ༑བདེ་གཤེགས་གནས་སུ་འགྲོ་བར་འགྱུར། །འདིར་ནི་གང་ཡང་སྐྱེ་བ་མེད། །གང་ཡང་འཆི་བ་ཡོད་མ་ཡིན། །སེམས་ཀྱི་རང་བཞིན་རྣམ་གནས་པར། །འཁོར་བ་ཉིད་ནི་ཤེས་པར་བྱ། །རླུང་གི་སྦྱོར་བ་མེད་པར་ནི། །སེམས་
ཀྱི་རང་བཞིན་གཟུང་དུ་མེད། །སེམས་ཀྱི་རང་བཞིན་རྒྱུར་གྱུར་པས། །ལས་དང་སྐྱེ་བ་ཀུན་ཏུ་འབྱུང། །དེ་ཉིད་རླུང་དང་ཡང་དག་ལྡན། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་པ་ཡི་ལུས་སུ་འབྱུང། །སྒྱུ་མའི་
ལུས་ཅེས་དེ་ལ་བཤད། །དེ་བས་འདི་ལྟར་འགྲོ་བ་ཀུན། །སྒྱུ་མ་ལྟ་བུར་འདིར་བཤད་དེ། །སྒྱུ་མ་ལྟ་བུའི་ཏིང་འཛིན་གནས། །ཐམས་ཅད་དེ་དང་འདྲ་བར་མཐོང། །གཟུགས་དང་ཚོར་བ་ཉིད་དང་ནི། །འདུ་ཤེས་དང་ནི་འདུ་བྱེད་
རྣམས། །ལྔ་པ་རྣམ་པར་ཤེས་པ་དང། །དེ་བཞིན་ཁམས་ནི་བཞི་པོ་དང། །མིག་ལ་སོགས་དང་ཡུལ་རྣམས་ཉིད། །ཤེས་པ་ལྔ་པོ་ཉིད་དག་སྟེ། །ཕྱི་དང་ནང་དུ་རྣམ་ཕྱེ་བ། །ཐམས་ཅད་སྒྱུ་མ་ལས་གཞན་མིན། །མེ་ལོང་ནང་གི་གཟུགས་
བརྙན་གྱིས། །སྒྱུ་མའི་ལུས་ནི་ཤེས་པར་བྱ། །ཁ་དོག་རྣམས་ནི་འཇའ་ལྟ་བུ། །ཁྱབ་པ་ཆུ་ཡི་ཟླ་བས་སོ། །དངོས་དང་དངོས་མེད་ལས་གྲོལ་བ། །རྡོ་རྗེ་སེམས་དཔའ་ལེགས་བྲིས་པ། །མེ་ལོང་དྲི་མ་མེད་པ་ལ། །གཟུགས་བརྙན་
གསལ་བར་སྣང་དང་མཚུངས། །རྣམ་པ་ཀུན་གྱི་མཆོག་ལྡན་ཞིང། །སྐུ་ནི་བལྟ་བས་མི་ངོམས་པ། །སློབ་མ་བཟང་པོ་དེ་ལ་བསྟན། །བདག་བྱིན་རླབས་ཅེས་དེ་བཤད་དོ། །སྒྱུ་མར་བསྟན་པའི་མཚན་ཉིད་ཀྱིས། །འདི་ཉིད་ངེས་པ་

[056A]༄༅། །མཚོན་པ་སྟེ། །ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་གྱུར། །རྡོ་རྗེའི་སྐུ་ཡང་དེ་ཉིད་ཡིན། །རྡོ་རྗེ་སེམས་དཔའ་བདག་ཉིད་དེ། །དེ་བས་བདག་ཉིད་
མཆོད་ལ་འཇུག་བདག་ཉིད་སངས་རྒྱས་ཐམས་ཅད་དང། །བྱང་ཆུབ་སེམས་དཔའ་ཐམས་ཅད་ཉིད། །དེ་བས་ཀུན་ནས་འབད་པ་ཡིས། །བདག་ཉིད་རྟག་ཏུ་མཆོད་པར་བྱ། །སྔགས་དང་ཕྱག་རྒྱའི་སྦྱོར་བ་དང། །དཀྱིལ་འཁོར་ལ་
སོགས་རྣམ་རྟོག་དང། །སྦྱིན་སྲེག་གཏོར་མ་ལ་སོགས་ཀུན། །རྟག་ཏུ་སྒྱུ་མ་བཞིན་དུ་བྱ། །ཞི་བ་དང་ནི་རྒྱས་པ་དང། །དེ་བཞིན་དབང་དང་མངོན་སྤྱོད་དང། །དགུག་སོགས་གང་ཅིའང་རུང་བ་ཀུན། །དབང་པོའི་གཞུ་དང་མཚུངས་པར་
བྱ༑ ༑སྒེག་དང་ཉེ་བར་ལོངས་སྤྱོད་དང། །གླུ་དང་རོལ་མོ་སོགས་བསྟན་དང། །སྒྱུ་རྩལ་རྣམས་ལ་རབ་འཇུག་པ། །ཆུ་ཟླ་དག་དང་མཚུངས་པར་བྱ། །གཟུགས་དང་སྒྲ་དང་དེ་བཞིན་དྲི། །རོ་དང་རོག་བྱ་ཉིད་དག་ལ། །མིག་ལ་
སོགས་པ་འཇུག་གྱུར་པ། །སྒྱུ་མ་ལྟ་བུར་ཉེ་བར་བརྟག་རྡོ་རྗེའི་ཐེག་པ་དེ་ཉིད་དུ། །འདིར་ནི་མང་དུ་བཤད་མི་དགོས། །རྣལ་འབྱོར་བས་ནི་གང་གང་དམིགས། །དེ་དེ་སྒྱུ་མ་བཞིན་དུ་བརྟག་མེ་ལོང་གི་ནི་གཟུགས་བརྙན་དང་
རྨི་ལམ་སྒྱུ་མ་ཆུ་སྦུར་དང། །མིག་འཕྲུལ་མཚུངས་པར་གང་གིས་མཐོང། །དེ་ནི་གཙོ་བོ་ཡིན་པར་བཤད། །མཐོང་བ་དང་ནི་རེག་པ་ཉིད། །འགྲོ་བ་སྒྱུ་མ་ཇི་བཞིན་ཏེ། །དམིགས་མེད་ཀུན་རྫོབ་དག་ཏུ་ནི། །སྒྱུ་མ་ལྟ་བུར་

[056B] །དབང་པོ་གང་དང་གང་ལམ་གྱུར། །དེ་དང་དེ་ཡི་ངོ་བོར་བྱ། །མཉམ་པར་མ་གཞག་སྦྱོར་བ་ཡིས། །སངས་རྒྱས་ཀུན་དང་མཉམ་པར་སྦྱོར། །ཀུན་ཏུ་ཀུན་ནས་ཐམས་ཅད་དང། །བདག་ཉིད་རྟག་ཏུ་རྣམ་པ་ཀུན་
སངས་རྒྱས་ཀུན་བདག་དངོས་གྲུབ་ནི། །རང་ཉིད་ཀྱིས་ནི་དེ་མཐོང་འགྱུར། ཞེས་གསུངས། འགྲོ་བ་ཀུན་རང་དབང་དུ་ནི་འབྱུང་བ་མ་ཡིན་ཏེ། རང་དབང་མེད་པ་འཆི་བའི་འོད་གསལ་ཐམས་ཅད་སྟོང་པ་ལས་བྱུང་བ་ཡིན་པའི་ཕྱིར་ཏེ་
འཆི་བའི་འོད་གསལ་གྱི་རླུང་སེམས་ཙམ་ལས་བར་དོ་གྲུབ་ཅིང། བར་དོ་ཤི་བའི་འོད་གསལ་གྱི་རླུང་སེམས་ཡང་སྲིད་དུ་ཉིང་འཚམས་སྦྱར་བ་ལས་བྱུང་བའི་ཕྱིར། འདིས་ནི་གཞིའི་སྒྱུ་ལུས་ཀྱི་རིམ་པ་སྟོན། འཆི་བའི་
འོད་གསལ་གྱི་རླུང་སེམས་གང་གིས་བྱིས་པ་རྣམས་འཁོར་བར་འཆིང་བར་སྟེ། འཆིང་བས་བཅིངས་ནས་འཁོར་བའི་རླུང་སེམས་དེ་ཉིད་ཀྱིས། ཐབས་ལ་མཁས་པའི་རྣལ་འབྱོར་པ་སྒྱུ་མའི་སྐུར་བཞེངས་ནས། ཚེ་གཅིག་
ལ་བདེ་བར་གཤེགས་པའི་གནས་སུ་འགྲོ་བར་འགྱུར་རོ། །འདིར་ནི་ཤིན་ཏུ་ཕྲ་བའི་རླུང་སེམས་དེ་ལས་གཞན་པའི་གང་དུ་ཡང་སྐྱེ་བ་ལེན་པ་པོ་མེད་ཅིང་འཆི་བ་པོ་གང་ཡང་ཡོད་པ་མ་ཡིན་ཏེ། ཕྲ་བའི་རླུང་སེམས་དེ་ལས་
རང་བཞིན་རྣམས་སྐྱེས་ཤིང་རྣམ་པར་གནས་པའི་རྣམ་འགྱུར་ལས་སྐྱེ་རྒ་ན་འཆི་ལ་སོགས་པ་མགལ་མེའི་འཁོར་ལོ་བཞིན་དུ་ཡང་ཡང་འཁོར་བ་ཉིད་ནི་ཤེས་པར་བྱ་བ་ཡིན་པའི་ཕྱིར་དང། སེམས་རླུང་གི་སྦྱོར་བ་སྟེ་

[057A]༄༅། །གཡོ་བ་མེད་ན་ནི། སེམས་ཀྱི་རང་བཞིན་རྣམས་གཟུང་དུ་མེད་པ་སྟེ་མི་སྐྱེ་ལ། སྣང་བ་གསུམ་གྱི་སེམས་རླུང་གིས་གཡོས་པ། རང་བཞིན་བརྒྱད་ཅུ་རྒྱུར་གྱུར་པས། མངོན་པ་ལས་བཤད་པ་ལྟར་སྒོམ་
སྤངས་གྱ་གཅིག་མཐོང་སྤངས་བརྒྱད་སོགས་ཉོན་མོངས་དང། དེས་ལས་བསགས་ནས་ཡང་སྐྱེ་བ་ཀུན་ཏུ་འབྱུང་བའི་ཕྱིར་ཏེ། རྡོ་རྗེ་ཕྲེང་བ་ལས། སྐྱེ་དང་གནས་དང་འཇིག་པ་དང། །སྲིད་པ་བར་མར་གནས་པ་སྟེ། །ཇི་
སྲིད་འཇིག་རྟེན་གྱིས་བཏགས་པ། །སེམས་ཀྱི་རླུང་གི་རྣམ་འཕྲུལ་ལོ། ཞེས་འགྲོ་བ་རྣམས་ཀྱི་སྐྱེ་འཆི་གནས་པ་བར་དོ་རྣམས་རླུང་སེམས་ཙམ་གྱི་རྣམ་འཕྲུལ་དུ་གསུངས་ཤིང། དགོངས་པ་ལུང་སྟོན་ལས་ཀྱང། འདུ་ཤེས་
ཅན་དང་འདུ་ཤེས་མེད། །སེམས་ཅན་དུ་བཏགས་འདི་གནས་པ། །དེ་རྣམས་རླུང་ལས་བྱུང་བ་སྟེ། །རླུང་ལས་སླར་ཡང་འགག་པ་ཡིན། །མ་རྟོགས་པ་ཡི་སེམས་དེ་ནི། །འཁོར་བའི་རྒྱ་མཚོར་གནས་གྱུར་ཀྱང། །དེ་ནི་ཕྱིན་ཅི་ལོག་
སོང་བས། །ཁྱི་དང་ཅེ་སྤྱང་གླང་པོ་དང། །སེམས་དེ་ལྟར་ཡང་འགྲོ་བར་འགྱུར། ཞེས་རླུང་སེམས་གཉིས་འགྲོ་བ་སྣ་ཚོགས་སུ་འགྲོ་བར་གསུངས་སོ། །འཁོར་བའི་ངང་ཚུལ་དེ་ལྟར་གནས་པ་དེ། ཐབས་མཁས་ཀྱིས་སྒྱུ་མའི་སྐུར་
འགྱུར་ཚུལ་ཡོད་དེ། ཕྱི་ནང་གི་སྲོག་རྩོལ་གྱིས་བསྒྲུབས་པའི་ཐབས་ལས་ཡིད་ཀྱི་རྣམ་པར་ཤེས་པ་སེམས་དབེན་གྱི་སྣང་མཆེད་ཐོབ་གསུམ་པར་བསྐྱེད་པའི་སེམས་དང། དེ་ཉིད་བཞོན་པའི་རླུང་དང་ཡང་དག་པར་ལྡན་པ་རྣལ་

[057B] དེ་ལ་སྒྱུ་མའི་ལུས་ཅེས་བཤད་པ་ཡིན་པའི་ཕྱིར། སླར་ཡང་ཞེས་པ་རྣལ་འབྱོར་པ་དེ་ཚེ་སྔ་མ་རྣམས་སུ་ཤི་བའི་འོད་གསལ་གྱི་སེམས་ལས་བར་དོའི་ལུས་བླངས་པར་མ་ཟད་ཅེས་པའོ། །དེ་
ཡང་རྣལ་འབྱོར་པས་བདག་ཏུ་གདགས་པའི་གཞིར་གྱུར་པའི་རླུང་སེམས་ཙམ་ལས་སྒྱུ་མའི་སྐུ་བསྒྲུབ་པ་དེ་བས་ན། འདི་ལྟར་འགྲོ་བ་ཀུན་སྒྱུ་མ་ལྟ་བུར་ཐེག་པ་བླ་ན་མེད་པ་འདིར་བཤད་པ་དེ་ཡང་ཐུན་མོང་མ་ཡིན་པའི་སྒྱུ་མ་
འདི་ཡིན་ཏེ། འགྲོ་བ་ཐམས་ཅད་རླུང་སེམས་ཀྱི་ལུས་ཅན་དུ་སྟོན་པའོ། །འདི་འདྲ་བའི་སྒྱུ་མ་ལྟ་བུའི་ཏིང་ངེ་འཛིན་ལ་གནས་པའི་རྣལ་འབྱོར་བས་ནི། འགྲོ་བ་ཐམས་ཅད་རང་གིས་ཐོབ་པའི་སྒྱུ་མའི་ལུས་སམ། དེའི་
སྒྲུབ་བཞི་དང་འདྲ་བར་མཐོང་ཞིང། དེ་ལྟ་བུའི་སྒྱུ་མ་ལྟ་བུའི་ཏིང་ངེ་འཛིན་སྒོམ་པར་བྱེད་དོ། །དེས་ན་སྤྱིར་འགྲོ་བ་ཐམས་ཅད་རླུང་སེམས་ཙམ་ལས་གྲུབ་པའི་སྒྱུ་མའི་ལུས་ཅན་དང། ཁྱད་པར་རྣལ་འབྱོར་པས་ཏིང་ངེ་
འཛིན་གྱི་སྟོབས་ཀྱིས་རླུང་སེམས་ཙམ་ལས་རང་གི་ལུས་སྒྱུ་མའི་སྐུར་སྒྲུབ་ལུགས་ཤེས་པ་ནི་གནད་ཀྱི་དོན་ཡིན་ནོ། །གཞན་ཡང་གཟུགས་སོགས་ཕུང་པོ་ལྔ་དང། ཁམས་བཞི་དང། དབང་པོ་ལྔ་དང། ཡུལ་ལྔ་
དང༑ ཡེ་ཤེས་ལྔའམ་དབང་ཤེས་ལྔ་སོགས་ཕྱི་དང་ནང་དུ་ཕྱེ་བ། མདོར་ན་ཆོས་ཐམས་ཅད་སྒྱུ་མ་ལྟ་བུ་ལས་གཞན་མིན་པ་རླུང་སེམས་ཙམ་གྱི་རྣམ་འཕྲུལ་དུ་གྱུར་པ་སྒྱུ་མའི་དོན་ཡིན་ནོ། །སྤྲོ་ཞིང་རྒྱས་པར་འདོད་

[058A]༄༅། །ན༑ རྩ་བ་ཚིག་འབྲུར་བཀོད་ཀྱང་རུང་ངོ། །སྒྱུ་མའི་ལུས་དེ་ནི་དཔེའི་གཙོ་བོ་གསུམ་གྱི་སྒོ་ནས་ཤེས་པར་བྱ་བ་ཡིན་ཏེ། ཡན་ལག་དང་ཉིང་ལག་ཅིག་ཅར་དུ་རྫོགས་པ་ནི། མེ་ལོང་ནང་གི་རྡོ་རྗེ་སེམས་དཔའི་
གཟུགས་བརྙན་གྱིས་དང། ཁ་དོག་རྣམས་མ་འདྲེས་པར་སོ་སོར་སྣང་བ་འཇའ་ཚོན་ལྟ་བུ་དང། རང་གི་གདུལ་བྱ་གར་ཡོད་ཀྱི་སར་སྐུ་དེའི་སྣང་བ་འཆར་བ་ཆུ་ཡི་ནང་གི་ཟླ་བའི་སྣང་བས་མཚོན་ནས་སྟོན་པ་དང་ཤེས་པར་
བྱ་བ་ཡིན་པའི་ཕྱིར། དཔེ་དང་པོ་རྒྱས་པར་འཆད་པ་ནི། དངོས་པོ་རྟག་པ། དངོས་མེད་ཆད་པ་ལས་གྲོལ་བའི་སྒྱུ་མའི་སྐུ་དེ་སྟོན་ཚུལ་ཡོད་དེ། རྡོ་རྗེ་སེམས་དཔའི་སྐུ་ལེགས་པར་བྲིས་པ་མེ་ལོང་དྲི་མ་མེད་པ་ལ་གཟུགས་
བརྙན་གསལ་བར་སྣང་བ་དང་མཚུངས་པ་ཀུན་རྫོབ་པའི་རྣམ་པ་ཅན་ཀུན་གྱི་མཆོག་འབྲས་བུའི་མཚན་དཔེའི་རྣམ་པ་དང་ལྡན་པ། མཛེས་ཤིང་ཡིད་དུ་འོང་བའི་སྐུ་བལྟ་བས་མི་ངོམས་པ་དེ་ནི་སློབ་མ་བཟང་པོ་དེ་ལ་
བསྟན་པར་བྱ་བ་ཡིན་ཅིང། བདག་བྱིན་རླབས་ཀྱི་སྐུ་ཞེས་བཤད་པ་ཡང་དེ་ཉིད་ཡིན་པའི་ཕྱིར་རོ། །སྒྱུ་མ་དང་འཇའ་ཚོན་སོགས་དཔེ་དུ་མས་ངེས་པར་མཚོན་པར་བྱས་ཏེ་བསྟན་པར་བྱ་བའི་མཚན་ཉིད་ཅན་གྱི་སྒྱུ་མའི་སྐུ་ནི། སེམས་
དབེན་མཐར་ཐུག་གི་རླུང་སེམས་ཙམ་ལས་གྲུབ་པའི་རྡོ་རྗེ་འཆང་གི་སྐུར་བསྐྱེད་པ་འདི་ཉིད་ཡིན་ལ། འདི་ལ་སྐབས་འདིར་ཀུན་རྫོབ་བདེན་པ་དང། སྒྱུ་མའི་ལུས་ཉིད་དང་ལོངས་སྤྱོད་རྫོགས་པའི་སྐུ་ཡོད་དེ། ལོངས་སྐུ་དང་

[058B] དེ་ཉིད་ལ་རྡོ་རྗེའི་སྐུ་ཞེས་བྱ་བར་ཡང་བཤད་དོ། །རྡོ་རྗེ་སེམས་དཔའ་ཞེས་སོགས་རྐང་པ་དྲུག་གིས། སྒྱུ་ལུས་ཐོབ་པའི་སྒྲུབ་པ་པོས། བདག་ཉིད་རྡོ་རྗེ་སེམས་
དཔའ་སངས་རྒྱས་བྱང་སེམས་ཐམས་ཅད་འདུས་པའི་བདག་ཉིད་དུ་བལྟས་ནས་འབད་པ་ཀུན་གྱིས་རྣལ་འབྱོར་ལ་བརྩོན་ཞིང་བདག་ཉིད་ལ་མཆོད་པར་བསྟན་ཏེ། ཚིག་དོན་བྱེད་ནའང་རུང་ངོ། །དེ་བཞིན་དུ་རྣལ་འབྱོར་བས་
སྔགས་དང་ཕྱག་རྒྱའི་སྦྱོར་བ་དང། དཀྱིལ་འཁོར་བྲི་སྒྲུབ་ལ་སོགས་པ་རྣམ་པར་རྟོག་པས་བཏགས་པའི་དོན་རྣམས་དང། ཕྱི་ནང་གི་སྦྱིན་སྲེག་དང། འདས་པ་དང་མ་འདས་པའི་གཏོར་མ་ལ་སོགས་པ་དང་རབ་ཏུ་གནས་པ་ཀུན་
རྟག་ཏུ་སྒྱུ་མ་བཞིན་དུ་བྱའོ། །དེ་བཞིན་དུ་ནད་སོགས་ཞི་བ་དང། ཚེ་དང་ཆོས་སོགས་རྒྱས་པ་དང། དེ་བཞིན་དུ་སྐལ་ལྡན་དབང་དུ་བྱ་བ་དང། བླ་མ་དང་བསྟན་པའི་དགྲ་བོ་ལ་མངོན་སྤྱོད། རྒྱལ་བློན་སོགས་དགུག་པ་དང་
སོགས་པ་གྲུབ་པ་བརྒྱད་སོགས་གང་ཅི་ཡང་རུང་བའི་ལས་རྣམས་ཀུན་སྣང་ལ་རང་བཞིན་མེད་པ་དབང་པོའི་གཞུ་དང་མཚུངས་པར་བལྟས་ལ་བྱའོ། །དེ་བཞིན་དུ་སྤྱོད་པ་ལ་སོགས་པའི་སྐབས་སུ། སྒེག་པའི་ཉམས་དང་
ཡུལ་ལ་ཉེ་བར་ལོངས་སྤྱོད་པ་དང། གླུ་དང་རོལ་མོ་ལ་སོགས་པ་བརྡའ་དང་བརྡའི་ལན་བསྟན་པ་དང། འདོད་པའི་སྒྱུ་རྩལ་རྣམས་ལ་རབ་ཏུ་འཇུག་པ་ན་སྣང་ཡང་བདེན་པ་མེད་པ་ཆུ་ཟླ་དག་དང་མཚུངས་པར་བལྟ་

[059A]༄༅། །བར་བྱའོ། །དེ་བཞིན་དུ་གཟུགས་དང། སྒྲ་དང། དྲི་དང། རོ་དང། རེག་བྱ་ཉིད་དག་ལ། མིག་ཤེས་ནས། ལ་སོགས་པ་ལུས་ཤེས་ཀྱི་བར་འཇུག་པར་གྱུར་པ་ཐམས་ཅད། སྒྱུ་མ་ལྟ་བུར་ཉེ་བར་བརྟག་པ་སྟེ་
བསྒོམ་པར་བྱའོ། །མདོར་ན་འདིར་ནི་རྒྱས་པར་བཤད་མི་དགོས་ཏེ། རྡོ་རྗེའི་ཐེག་པ་དེ་ཉིད་དུ་རྒྱལ་བས། རྣལ་འབྱོར་བས་ནི་དབང་པོའི་ལམ་དུ་ཡུལ་གང་དང་གང་དམིགས་པ་དེ་དང་དེ། སྒྱུ་མ་བཞིན་དུ་བརྟག་པ་སྟེ་བལྟ་བར་
རྡོ་རྗེ་མཁའ་འགྲོ་སོགས་ལས་གསུངས་པའི་ཕྱིར། འདིར་དངོས་སུ་སྒྱུ་ལུས་པས་བལྟ་བ་ཡིན་ཀྱང། སྤྱི་དོན་གྱི་སྒྱུ་མའི་བལྟ་ཚུལ་རྣམས་ནི་བསྐྱེད་རིམ་པས་བྱ་དགོས་པ་ཡིན་ནོ། །རྣལ་འབྱོར་པ་གང་ཞིག་ཆོས་ཐམས་ཅད་
མེ་ལོང་གི་ནང་གི་བྱད་བཞིན་གྱི་གཟུགས་བརྙན་དང། རྨི་ལམ་གྱི་ལོངས་སྤྱོད་དང། སྒྱུ་མའི་རྟ་གླང་དང། ཆུ་ལྦུར་དང། མིག་འཕྲུལ་དང་མཚུངས་པར་སྙིང་པོ་མེད་པར་མཐོང་བ་སྟེ་བལྟ་བ་དེ་ནི་ཉམས་ལེན་གྱི་གཙོ་བོ་ཡིན་
པར་རྡོ་རྗེ་མཁའ་འགྲོ་ལས་བཤད་དོ། །འོ་ན་དེ་ལྟར་སྒྱུ་མ་ལྟ་བུར་བཤད་ན། ཆོས་ཐམས་ཅད་དམིགས་པ་མེད་པར་བཤད་པ་ཇི་ལྟར་ཞེ་ན། མཐོང་བ་དང་རེག་པའི་ཡུལ་དུ་གྱུར་པ་དང། འགྲོ་བ་ཐམས་ཅད་དེ་ཁོ་ན་ཉིད་དུ་
དམིགས་པ་མེད་པ་ཡིན་ཀྱང། ཀུན་རྫོབ་དག་ཏུ་ནི་སྒྱུ་མ་ཇི་བཞིན་ཏེ་སྒྱུ་མ་ལྟ་བུར་རབ་ཏུ་བཤད་དོ། །དབུ་མ་པ་དང་ཐུན་མོང་བའི་སྒྱུ་མར་བལྟ་ཚུལ་ལོ། །རྗེས་ཐོབ་ཏུ་སྦས་དོན་གྱི་སྒྱུ་མར་བསླབ་པ་ནི་རྣལ་འབྱོར་བས་མཉམ་པར་

[059B] དབང་པོ་གང་དང་གང་གི་ལམ་ལས་བྱུང་བའི་ཤེས་པ་དེ་དང་དེའི་ཡུལ་དུ་གྱུར་པའི་སྣོད་བཅུད་ཐམས་ཅད། རླུང་སེམས་ཙམ་གྱི་ངོ་བོ་དང། དེའི་རྣམ་འཕྲུལ་དུ་སྦྱོར་བ་ཡིས། རྣལ་འབྱོར་ལ་གནས་
པར་བྱ་སྟེ། དེ་ལྟར་བྱས་པས། སངས་རྒྱས་ཀུན་གྱི་བདག་ཉིད་རྡོ་རྗེ་འཆང་དང་མཉམ་པར་སྦྱོར་བར་འགྱུར་བའི་ཕྱིར་ཏེ། དུས་ཀུན་ཏུ་ཕྱོགས་ཀུན་ནས་བདག་ཉིད་སངས་རྒྱས་ཐམས་ཅད་དང། རྟག་ཏུ་རྣམ་པ་ཀུན་ནས་དབྱེར་མེད་
པ་བདག་ཉིད་སངས་རྒྱས་ཀུན་འདུས་པའི་བདག་ཉིད་རྡོ་རྗེ་འཆང་གི་ངོ་བོའམ། དངོས་པོར་གྲུབ་པ་ནི། རང་ཉིད་ཀྱིས་ནི་མངོན་སུམ་དུ་མཐོང་བར་འགྱུར་བའི་ཕྱིར་རོ། །གསུམ་པ་མན་ངག་ཐོབ་པ་དང་མ་ཐོབ་པའི་ཕན་
ཡོན་དང་ཉེས་དམིགས་སྟོན་པ་ལ། གཙོ་བོ་བདེ་བ་ཀུན་རང་བཞིན། །སེམས་དཔའ་ཆེན་པོ་འགྲོ་དང་བཞུགས། །གནས་དང་ཟས་དང་གོས་ལ་སོགས། །མཁའ་ལས་སྐད་ཅིག་དག་གིས་རྙེད། །སྲིད་པ་གཅོད་པར་འགྱུར་
པ་དང། །འགྲོ་ན་རབ་མཆོག་སྟོན་པར་འགྱུར། །ལྷ་དང་བཅས་པ་ཀུན་གྱིས་མཆོད། །ཡང་དང་ཡང་དུ་ཕྱག་བྱེད་འགྱུར། །ཇི་ལྟར་སྟོན་པ་རྫོགས་སངས་རྒྱས། །འཇིག་རྟེན་ཕན་པར་བཞེད་པས་གཤེགས། །དེ་བཞིན་
རྣལ་འབྱོར་ཆེན་པོ་ནི། །སྣ་ཚོགས་ཡེ་ཤེས་རྗེས་སུ་སྡུད། །རྡོ་རྗེ་སེམས་དཔས་མཚན་པས་ན། །བསྒྲུབ་པར་མི་བྱ་ཅི་ཡང་མེད། །བདེ་ཆེན་ཕྱག་རྒྱ་ཆེན་པོ་ནི། །རང་ཉིད་རྗེས་སུ་འགྲུབ་པར་འགྱུར། །ལས་དང་ཉོན་མོངས་ལམ་

[060A]༄༅། །ཅན་ལུས། །བྱེད་པ་པོ་དང་འབྲས་བུ་ཉིད། །སྨིག་རྒྱུ་རྨི་ལམ་ལྟ་བུ་དང། །དྲི་ཟའི་གྲོང་ཁྱེར་དག་དང་མཚུངས། །འདི་འདྲའི་ཏིང་འཛིན་མི་ཤེས་པས། །དངོས་པོ་ལ་ནི་ཉེར་དམིགས་ཏེ། །འདོད་ཆགས་སྣ་
ཚོགས་སྐྱེས་པ་རྣམས། །དེ་དག་སྒྱུ་མའི་རྣམ་འཕྲུལ་ལོ། །བདག་བྱིན་རླབས་པའི་མན་ངག་དག་གང་གིས་བླ་མ་ལས་མ་བསྒྲུབས། །རྟག་དང་ཆད་པ་ལ་དམིགས་པས། །མི་དེ་ཕྱིར་ལྡོག་འགྱུར་བ་ཡིན། ཞེས་གསུངས་
གཙོ་བོ་རྡོ་རྗེ་འཆང་གི་རྣམ་པ་ཅན་བདེ་བ་ཆེན་པོ་ཀུན་གྱི་རང་བཞིན་ནམ་བདག་ཉིད་ཅན་གྱི་སྒྱུ་ལུས་ཐོབ་པ་དེ་ནི་ཡོན་ཏན་བསམ་གྱིས་མི་ཁྱབ་པ་དང་ལྡན་ཏེ། སེམས་དཔའ་ཆེན་པོ་དེ་ནི་འགྲོ་བ་དང་བཞུགས་པ་དང་
གནས་དང། ཟས་དང་གོས་དང་སོགས་པ་ཅི་འདོད་པའི་ཡོ་བྱད་ཐམས་ཅད་བསམས་པ་ཙམ་གྱིས་ནམ་མཁའ་ལས་སྐད་ཅིག་དག་གིས་རྙེད་པ་ནམ་མཁའ་མཛོད་ཀྱི་ཏིང་ངེ་འཛིན་བརྙེས་པའི་ཕྱིར། དེ་བཞིན་དུ་རང་བཞིན་
དང་སྣང་བའི་མཚན་ཉིད་ཅན་གྱི་སྲིད་པ་མྱུར་དུ་གཅོད་པར་འགྱུར་བ་དང། འགྲོ་བའི་ནང་ན་རབ་དང་མཆོག་ཏུ་གྱུར་པས། ལྷ་དང་བཅས་པའི་སྟོན་པ་དང། དེ་དག་གིས་མཆོད་པ་དང་ཡང་དང་ཡང་དུ་ཕྱག་བྱེད་པའི་གནས་སུ་
འགྱུར་བ་སྟེ་གྱུར་པ་ཡིན་ཏེ། ཇི་ལྟར་སྟོན་པ་ཡང་དག་པར་རྫོགས་པའི་སངས་རྒྱས་འཇིག་རྟེན་རྣམས་ལ་ཕན་པར་བཞེད་པས་གཤེགས་པ་དང་བཞུགས་པ་སོགས་མཛད་པ་སྣ་ཚོགས་སྟོན་པ་དེ་བཞིན་དུ་ནི། རྣལ་

[060B] ཐུགས་རྗེ་ཆེན་པོ་སྣ་ཚོགས་པའི་མཛད་པ་ཐམས་ཅད་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་རྗེས་སུ་སྡུད་ཅིང་རྡོ་རྗེ་སེམས་དཔའི་བརྟུལ་ཞུགས་ཀྱིས་མཚན་པ་སྟེ་རོལ་པའི་ཕྱིར། རྡོ་རྗེ་སེམས་
དཔའི་བརྟུལ་ཞུགས་ཀྱིས་སྤྱོད་པ་དེ་བས་ན་ཆུ་ལས་སྐྱེས་པའི་པད་མ་ཆུས་མི་གོས་པ་བཞིན་དུ་བསྒྲུབ་པར་མི་བྱ་བ་ཅི་ཡང་མེད་ཅིང། འབྲས་བུའི་བདེ་ཆེན་ཟུང་འཇུག་ཕྱག་རྒྱ་ཆེན་པོ་དང། དེའི་དངོས་རྒྱུ་སློབ་པའི་ཟུང་འཇུག་དང་
དེའི་ཡང་དངོས་རྒྱུ་དོན་གྱི་འོད་གསལ་རྣམས་ནི། ཚེ་འདི་ཉིད་ལ་རང་ཉིད་ཀྱི་རྗེས་སུ་མྱུར་དུ་འགྲུབ་པར་འགྱུར་བ་ཡིན་པའི་ཕྱིར་རོ། །མདོར་ན་ལས་དང་ཉོན་མོངས་པ་དང་བདེ་འགྲོ་དང་ངན་འགྲོའི་ལམ་ལ་གནས་པ་ཅན་དང། ལུས་
དང་བྱེད་པ་པོ་དང། ལས་ཀྱི་འབྲས་བུ་ཉིད་སོགས་གང་ཤར་ཐམས་ཅད་བདེ་སྟོང་དབྱེར་མི་ཕྱེད་པའི་ཡེ་ཤེས་ཀྱིས། སྨིག་རྒྱུ་དང། རྨི་ལམ་ལྟ་བུ་དང། དྲི་ཟའི་གྲོང་ཁྱེར་དག་དང་མཚུངས་པར་སྤྱོད་དོ་ཞེས་དོན་བསྡུ་བའོ། །སྒྱུ་མ་ལྟ་བུའི་ཏིང་ངེ་འཛིན་
མ་ཐོབ་ན་ཉེས་པ་ཤིན་ཏུ་ཆེ་སྟེ། སྤྱི་སྦས་ཀྱི་འདི་འདྲ་བའི་སྒྱུ་མ་ལྟ་བུའི་ཏིང་ངེ་འཛིན་མི་ཤེས་པས། དངོས་པོ་ལ་བདེན་གྲུབ་ཏུ་ཉེ་བར་དམིགས་ཏེ་འདོད་ཆགས་དང་ཉོན་མོངས་སྣ་ཚོགས་སྐྱེས་ནས་ལས་བསགས། འཁོར་
བར་འཁོར་བའི་ཕྱིར། དེ་ལྟར་ཡིན་ཀྱང་འདོད་ཆགས་སྣ་ཚོགས་སྐྱེས་པ་དེ་དག་སྒྱུ་མ་ལྟ་བུའི་རྣམ་འཕྲུལ་ལོ། །མི་གང་ཞིག་བདག་བྱིན་རླབས་པའི་མན་ངག་བླ་མ་ལས་མ་བསྒྲུབས་པ་དེས་ན། དམན་པའི་གནས་སུ་
[061A]༄༅། །ཕྱིར་ལྡོག་པར་འགྱུར་ཏེ། རྟག་པ་དང་ཆད་པ་ལ་དམིགས་པའི་ཕྱིར་ཏེ། སྤྱིར་གྱི་སྒྱུ་མ་ལྟ་བུའི་དོན་མ་ཤེས་པས་རྟག་པ་འཁོར་བ་ལས་མི་གྲོལ་ཞིང། འདིར་བསྟན་སྒྱུ་མའི་དོན་མ་ཤེས་པས་
གཟུགས་ཀྱི་སྐུ་མི་འགྲུབ་པས་ཆད་པ་ཞི་མཐར་ལྟུང་བའི་ཕྱིར་རོ། །གསུམ་པ་སྟོན་པར་བྱེད་པ་ལ། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །དེ་མཉེས་པས་ནི་ཀུན་མཁྱེན་པའི། །ཡེ་ཤེས་
མཆོག་ནི་འཐོབ་པར་འགྱུར། །བླ་མེད་བྱེད་པའི་སློབ་དཔོན་ནི། །རྡོ་རྗེ་སེམས་དཔའ་མཆོད་བྱས་པས། །དེ་ཡིས་བསོད་ནམས་མ་བྱས་ཅི། །དཀའ་ཐུབ་མ་བསྟེན་གང་ཞིག་ཡོད། །དེ་ཉིད་མི་ཟད་འདོད་པ་ཡིས། །ཤིན་ཏུ་དགའ་བ་
གང་དང་གང། །ཤིན་ཏུ་ཁྱད་པར་ཅན་ཉིད་དེ། །དེ་དང་དེ་ནི་བླ་མར་སྦྱིན། །སློབ་དཔོན་གྱིས་ནི་སྡིག་པ་འཕྲོག་སློབ་དཔོན་གྱིས་ནི་འཇིགས་པ་སེལ། །སློབ་དཔོན་གྱིས་ནི་སྡུག་བསྔལ་གྱི། །རྒྱ་མཚོའི་འཇིགས་ལས་ཕ་རོལ་སྒྲོལ། ཞེས་
གསུངས། དཀོན་མཆོག་གསུམ་གཞན་མཆོད་པ་ལས་བླ་མ་མཆོད་པ་ལྷག་པས་ནང་འདོམ་པ་ན་གཞན་རྣམས་མཆོད་པ་ཐམས་ཅད་སྤངས་ནས། བླ་མ་མཆོད་པ་ཡང་དག་པར་བརྩམ་པར་བྱ་སྟེ། བླ་མ་དེ་མཉེས་པས་ནི་ཤེས་
བྱའི་རྣམ་པ་ཀུན་མཁྱེན་པའི་ཡེ་ཤེས་མཆོག་མྱུར་དུ་འཐོབ་པར་འགྱུར་བའི་ཕྱིར། སློབ་མས་བླ་ན་མེད་པའི་གོ་འཕང་ལ་འགོད་པར་བྱེད་པའི་སློབ་དཔོན་མཆོད་པ་ནི། དོན་ཤིན་ཏུ་ཆེ་སྟེ། རྡོ་རྗེ་སེམས་དཔའི་ངོ་བོ་བླ་མ་མཆོད་པ་

[061B] སློབ་མ་དེ་ཡིས་བསོད་ནམས་མ་བྱས་པ་ཅི་ཡང་མེད་ཅིང། དཀའ་ཐུབ་མ་བསྟེན་པ་ཡང་གང་ཞིག་ཡོད་དེ་མེད་པའི་ཕྱིར་ཏེ། དེ་ཉིད་བསོད་ནམས་ཀྱི་ཚོགས་དང། དོན་གྱི་དཀའ་ཐུབ་མཆོག་ཏུ་གྱུར་པ་ཡིན་པའི་ཕྱིར། མཐར་ཐུག་
གི་ཕུན་སུམ་ཚོགས་པ་མི་ཟད་པ་དེ་ཉིད་ཐོབ་པར་འདོད་པའི་སློབ་མ་ཡིས། བླ་མ་དེ་ཤིན་ཏུ་དགའ་བའི་དངོས་པོ་ཆུང་འབྲིང་གང་དང་གང་ཡིན་པ་ནས། ཤིན་ཏུ་ཁྱད་པར་ཅན་གྱི་བར་དེ་དང་དེ་ཉིད་ནི་བླ་མ་ལ་སྦྱིན་པར་བྱ་སྟེ་
དེ་ལྟར་བྱས་པས་སློབ་དཔོན་གྱིས་ནི་སློབ་མའི་རྒྱུད་ཀྱི་སྡིག་པ་འཕྲོག་ཅིང། ཚེ་འདི་ཕྱིའི་འཇིགས་པ་སེལ་བ་དང། འཁོར་བ་སྡུག་བསྔལ་གྱི་རྒྱ་མཚོ་ཆེན་པོའི་འཇིགས་པ་ལས་ཕ་རོལ་ཐར་པ་དང་ཐམས་ཅད་མཁྱེན་པར་སྒྲོལ་
བ་ཡིན་པའི་ཕྱིར་རོ། །བཞི་པ་སྟོན་པ་ལ། གང་ཞིག་ང་རྒྱལ་གྱིས་སྦགས་ཤིང། །ཡང་དག་རིམ་པ་སུན་འབྱིན་དང། །དེ་ཉིད་ཆོས་ལ་བརྙས་བཅས་པ། །དེ་ལ་དེ་ཉིད་བསྟན་མི་བྱ། །བླ་མ་ལ་གུས་བདེན་པར་སྨྲ། །རྣམ་
པར་མཁས་ཤིང་རྒྱུད་གཅིག་པ། །དམ་ཚིག་སྤྱོད་པ་བསྲུང་བ་དག་རིམ་པ་དེ་ལ་བསྟན་པར་བྱ། ཞེས་གསུངས། སྐྱེ་བོ་གང་ཞིག་ང་རྒྱལ་གྱིས་སྦྲགས་ཤིང་ལམ་གྱི་རིམ་པ་ཡང་དག་རྣམས་སུན་འབྱིན་པ་དང། སྤྱི་སྦས་
མཐར་ཐུག་གི་དེ་ཉིད་སྟོན་པའི་ཆོས་ལ་བརྙས་པ་དང་བཅས་པ་དེ་ལ། ཟབ་མོ་ཆོས་ཀྱི་དེ་ཉིད་བསྟན་པར་མི་བྱ་སྟེ། དོན་མ་ཡིན་པ་ཆེན་པོ་བསྐྱེད་པའི་ཕྱིར། རིམ་པ་འདི་ཉིད་གང་ལ་བསྟན་པའི་ཡུལ་ཡང་ཡོད་དེ། ཡོན་

[062A]༄༅། །ཏན་གྱི་རྩ་བ་བླ་མ་ལ་གུས་ཤིང། བརྫུན་སྤངས་པས་བདེན་པར་སྨྲ་བ། བློ་གྲོས་ཕུན་སུམ་ཚོགས་པས་རིག་པའི་གནས་རྣམས་ལ་རྣམ་པར་མཁས་ཤིང་དད་པ་མི་འགྱུར་བས་རྒྱུད་གཅིག་པ་
ཁས་བླངས་པའི་དམ་ཚིག་དང་སྤྱོད་པ་རྣམས་བག་དང་ལྡན་པས་བསྲུང་བ་རྣམས་ལ་བསྟན་པར་བྱ་བ་ཡིན་པའི་ཕྱིར་ཏེ། དེ་ལ་བསྟན་ན་འབྲས་བུ་བཟང་པོར་འགྲུབ་པའི་ཕྱིར། མ་དག་བསྡུ་བ་ལ། བདག་ལ་བྱིན་གྱིས་
བརླབ་པའི་རིམ་པ་སློབ་དཔོན་ཀླུ་སྒྲུབ་ཀྱི། ཞལ་སྔ་ནས་མཛད་པ་སྟེ། རིམ་པ་གསུམ་པའོ། ཞེས་པའོ། །མཐའ་དྲུག་ཚུལ་བཞིའི་རླབས་འཁྲིགས་པའི། །དཔལ་ལྡན་འདུས་པའི་རྒྱ་མཚོ་ལས། །བདག་ལ་བྱིན་གྱིས་བརླབ་པ་
ཡི། །བསམ་འཕེལ་དབང་གི་རྒྱལ་པོ་བླངས། །རིམ་པ་གསུམ་པའི་རྣམ་པར་བཤད་པའོ།།    ༈    །།ཆོས་ཀུན་གདོད་མའི་རང་བཞིན་དང། །དབྱེར་མེད་བདེ་བ་ཆེན་པོ་ལ། །ཕྱག་འཚལ་མངོན་པར་བྱང་ཆུབ་
པའི། །འབེལ་བའི་གཏམ་འདི་དལ་བུས་གླེང། །བཞི་པ་མངོན་པར་བྱང་ཆུབ་པའི་རིམ་པ་བཤད་པ་ལ་གཉིས། རྩོམ་པ་ལ་འཇུག་པའི་བྱ་བ་དང། བརྩམས་པའི་གདམས་ངག་དངོས་བཤད་པའོ། །དང་པོ་སྟོན་པ་ལ་
ཐམས་ཅད་སྟོང་ཉིད་སྟོན་པ་པོ། །རྡོ་རྗེ་སེམས་དཔའ་ཕྱག་འཚལ་ཏེ། །བཞི་པ་མངོན་པར་བྱང་ཆུབ་པའི། །རིམ་འདི་བདག་གིས་བཤད་པར་བྱ། ཞེས་གསུངས། མགོན་པོས་རིམ་པ་བཞི་པ་རྩོམ་པའི་ཐོག་མར་གང་ལ་

[062B] རྡོ་རྗེ་ཡུལ་སྟོང་པ་ཉིད་དང། སེམས་དཔའ་ཡུལ་ཅན་སྒྲིབ་བྲལ་གྱི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་བཟུང་འཇུག་བཞིན་ལག་གི་རྣམ་པར་ཤར་བའི་རྡོ་རྗེ་སེམས་དཔའ་ལ་ཕྱག་
འཚལ་བ་ཡིན་པའི་ཕྱིར། དགོས་པ་སོགས་རྟོགས་སླ། ཏེ་ལྷག་མ་འདྲེན་པས་ཕྱག་འཚལ་ཏེ། རིམ་པ་སྔ་མ་གསུམ་ལ་བལྟོས་པའི་རིམ་པ་བཞི་པ་མངོན་པར་བྱང་ཆུབ་པའི་རིམ་པ་ཀླུ་སྒྲུབ་བདག་གིས་བཤད་པར་བྱའོ། །
གཉིས་པ་གདམས་ངག་དངོས་བཤད་པ་ལ་བཞི། མན་ངག་གི་སྣོད་དུ་བྱ་བ་དང། མན་ངག་སྦྱིན་པ་དང། མན་ངག་གི་ཡོན་འབུལ་བ་དང། མན་ངག་བསྒོམ་པར་གདམས་པའོ། །དང་པོ་མན་ངག་གི་སྣོད་དུ་བྱ་བ་ལ་གསུམ་
བླ་མ་མཉེས་པར་བྱ་བ་དང། བླ་མ་ལ་དབང་ཡོན་འབུལ་བ་དང། བླ་མས་དབང་བསྐུར་བྱའོ། །དང་པོ་སྟོན་པ་ལ། འདི་ནི་རང་བྱུང་བཅོམ་ལྡན་འདས། །གཅིག་པུ་བདག་ཉིད་ཆེ་བའི་ལྷ། །མན་ངག་རྣམས་ནི་རབ་སྟེར་བས། །རྡོ་རྗེ་
སློབ་དཔོན་དེ་བས་ལྷག་དེ་ནི་ཡང་དག་མཉེས་བྱས་ནས། །ལོ་འམ་ཡང་ན་ཟླ་བ་ལ། །བླ་མ་དེ་ནི་མཉེས་བྱས་ལ། །ཅི་ནུས་པས་ནི་མཆོད་པར་བྱ། ཞེས་གསུངས། ཁ་ཅིག་འདི་ནི་ཞེས་པ་སློབ་དཔོན་ལ་སྦྱོར་བ་མི་རིགས་ཏེ་
དེ་བས་ཞེས་པ་དང་མི་འབྲལ་བའི་ཕྱིར་རོ། །རྡོ་རྗེ་འཆང་ཆེན་པོ་འདི་ནི། ལྷན་སྐྱེས་ཀྱི་བདེ་སྟོང་དབྱེར་མེད་པ་ཡེ་ཤེས་ཆོས་སྐུའི་བདག་ཉིད་ཡིན་ཅིང་ཡེ་ཤེས་དེའི་ཡུལ་ཆོས་ཉིད་དེ་ནི། གདོད་མ་ནས་རང་བཞིན་གྱིས་རྣམ་

[063A]༄༅། །པར་དག་པ། རྒྱུ་རྐྱེན་གྱིས་འདུས་མ་བྱས་པས་རང་བྱུང་དང། དེ་ལ་གཉིས་སྣང་ནུབ་པའི་ཚུལ་གྱིས་དབྱེར་མེད་དུ་ཞུགས་པས་ཡེ་ཤེས་དེ་ལའང་རང་བྱུང་ཞེས་བྱ་ལ། དེ་དང་ལྡན་པས་རང་བྱུང་
བདུད་བཞི་བཅོམ་ཞིང་དབང་ཕྱུག་བརྒྱད་དང་ལྡན་པས་བཅོམ་ལྡན་འདས། འགྲན་ཟླ་གཉིས་པ་མེད་པས་གཅིག་པུ། རིགས་ལྔ་པོ་ཀུན་གྱིས་དག་ཉིད་ཆེ་སྟེ་མཆོག་ཏུ་གྱུར་པའི་ལྷག་པའི་ལྷའོ། །རྡོ་རྗེ་འཆང་དེ་བས་ཀྱང་སློབ་
མའི་ཚོགས་གསོག་པའི་ཡུལ་དུ་རྡོ་རྗེ་སློབ་དཔོན་ལྷག་སྟེ། སློབ་དཔོན་གྱིས་འཁྲུལ་བ་མེད་པའི་མན་ངག་གི་རིམ་པ་རྣམས་དངོས་སུ་སྟེར་བས་ཏེ་སྩོལ་བའི་བཀའ་དྲིན་མཛད་པའི་ཕྱིར། རྒྱུ་མཚན་དེའི་ཕྱིར་སློབ་མས་བླ་མ་
དེ་ནི་སྔར་གདམས་ངག་བསྩལ་བའི་དྲིན་ལན་དང། ཕྱིས་ཀྱང་ཞུ་བའི་རྟེན་དུ། ལོའམ་ཡང་ན་ཟླ་བ་ལ་སོགས་པའི་བར་དུ་ཡང་མཉེས་པར་བྱས་ཏེ་བླ་མའི་གཞན་དབང་དུ་བྱའོ། །ཁྱད་པར་དུ་མངོན་པར་བྱང་ཆུབ་པའི་རིམ་
པ་ཞུ་བའི་ཕྱིར། བླ་མ་དེ་ནི་མཉེས་པར་བྱས་ལ་ནུས་པ་ཅི་ཡོད་པའི་མཆོད་པ་རྣམ་པ་སྣ་ཚོགས་པས་མཆོད་པར་བྱའོ། །གཉིས་པ་བླ་མ་ལ་དབང་གི་དོན་དུ་ཡོན་འབུལ་བ་སྟོན་པ་ལ། ཅི་འབྱོར་པ་ཡི་ཕྱག་རྒྱ་
ནི། །ལེགས་པར་བསླབས་ལ་དབུལ་བྱ་ཞིང། །ཚོགས་ཀྱི་དཀྱིལ་འཁོར་དབུས་སུ་ནི། །ཆོ་ག་ཇི་བཞིན་མཆོད་པར་བྱ། ཞེས་གསུངས། མཚན་ཉིད་དང་ལྡན་པའི་ཅི་འབྱོར་བའི་ཕྱག་རྒྱ་ནི་རྒྱུད་སྤྱངས་ཤིང་སྨིན་པར་བྱས་

[063B] ཚོགས་ཀྱི་དཀྱིལ་འཁོར་ཏེ་ཚོགས་ཀྱི་འཁོར་ལོ་བཤམས་པའི་དབུས་སུ་ནི། ཆོ་ག་ཇི་ལྟ་བ་བཞིན་དུ་ཕྱི་ནང་གསང་བའི་མཆོད་པ་བྱའོ། །གསུམ་པ་བླ་མས་
དབང་བསྐུར་བ་སྟོན་པ་ལ། དེ་ནས་འདོད་ཡོན་ལྔ་སྦྱོད་པས། །རྣལ་འབྱོར་ཆེན་པོ་མཉེས་གྱུར་ཏེ། །སྙོམས་པར་འཇུག་པའི་ཆོ་ག་ཡིས། །སྣང་བ་དག་ནི་བསྐྱེད་པར་བྱ། །བྱང་ཆུབ་སེམས་ནི་རབ་འབད་པས། །ཀ་ལ་ཤ་སོགས་
དག་ཏུ་བཞག་སློབ་མ་བཟང་ལ་བླ་མ་ཡིས། །བརྩེ་བས་ནམ་ཕྱེད་དུས་དབང་བསྐུར། ཞེས་གསུངས། སློབ་མས་མཆོད་པ་དེ་ནས། འདོད་པའི་ཡོན་ཏན་ལྔ་ལ་སྤྱོད་པས་རྣལ་འབྱོར་ཆེན་པོ་རྡོ་རྗེ་སློབ་དཔོན་མཉེས་པར་
གྱུར་ཏེ། སློབ་མ་ལ་སླར་ཡང་འཕྲེང་བ་ལ་སོགས་པའི་དབང་རྣམས་བསྐུར་ནས་གསང་བའི་དབང་བསྐུར་བའི་ཕྱིར། སློབ་དཔོན་གྱིས་སྙོམས་པར་འཇུག་པའི་ཆོ་ག་ཡིས། སྣང་བ་གསུམ་གྱི་འོད་གསལ་བདེ་བ་ཆེན་པོའི་
ཡེ་ཤེས་བསྐྱེད་པར་བྱས་ཏེ་འབད་པས་བྱང་ཆུབ་ཀྱི་སེམས་ནི། ཀ་ལ་ཤ་དང་སོགས་པ་གསེར་དངུལ་ཅི་རིགས་པའི་སྣོད་དུ་བཞག་ནས་དབང་བསྐུར་རོ། །གསང་དབང་ཐོབ་པའི་སློབ་མ་བཟང་པོ་དེ་ལ། སླར་ཡང་བླ་
མ་ཡིས་ཐུགས་བརྩེ་བས་ཀུན་ནས་བསླངས་ཏེ། ནམ་ཕྱེད་ཀྱི་དུས་སུ་ཕྱག་རྒྱ་དེ་ཉིད་སློབ་མ་ལ་གཏད་ནས་ཤེས་རབ་ཡེ་ཤེས་ཀྱི་དབང་བསྐུར་བ་ཡིན་ནོ། །གཉིས་པ་མན་ངག་སྦྱིན་པ་ལ་གཉིས། སློབ་མས་མཆོད་

[064A]༄༅། །བསྟོད་གསོལ་བ་གདབ་པ་དང། སློབ་དཔོན་གྱིས་མན་ངག་སྦྱིན་པའོ། །དང་པོ་སྟོན་པ་ལ། དབང་བསྐུར་ཡང་དག་ཐོབ་ནས་ནི། །ཐོ་རངས་ཀྱི་ནི་དུས་སུ་ཡང། །སློབ་མས་ཐལ་སྦྱར་བླ་མ་ལ། །
མཆོད་ཅིང་བསྟོད་པས་མཉེས་པར་བྱ། །ཁམས་གསུམ་ལས་ནི་རྣམ་གྲོལ་ཞིང། །ནམ་མཁའ་དང་ནི་མཉམ་གྱུར་པ། །འདོད་པ་རྣམས་ཀྱིས་མ་གོས་པའི། །དམིགས་མེད་ཁྱོད་ལ་ཕྱག་འཚལ་ལོ། །ཕུང་པོ་རྣམས་དང་
ཁམས་རྣམས་དང། །སྐྱེ་མཆེད་རྣམས་ལ་མི་བརྟེན་ཅིང། །ཕྱིན་ཅི་ལོག་ལས་རྣམ་གྲོལ་བ། །དམིགས་མེད་ཁྱོད་ལ་ཕྱག་འཚལ་ལོ། །རྣམ་རྟོག་མེད་ཅིང་ཀུན་རྟོག་མེད། །ཐུགས་ནི་རབ་ཏུ་མི་གནས་པ། །བསམ་གྱིས་མི་
ཁྱབ་པ་ཡི་ཐུགས། །དམིགས་མེད་ཁྱོད་ལ་ཕྱག་འཚལ་ལོ། །ཇི་ལྟར་ནམ་མཁའ་གནས་མེད་ཅིང། །སྤྲོས་མེད་གོས་པ་མེད་པ་ལྟར། །མཁའ་དང་མཉམ་པའི་ཐུགས་མངའ་བ། །དམིགས་མེད་ཁྱོད་ལ་ཕྱག་
འཚལ་ལོ། །ཐམས་ཅད་སྟོང་པའི་རང་བཞིན་ཅན། །མངོན་པར་བྱང་ཆུབ་བལྟ་བར་འཚལ། །སློབ་མས་ཐལ་སྦྱར་བླ་མ་ལ། །བསྟོད་ནས་སླར་ཡང་བསྐུལ་བར་བྱ། །ལས་དང་སྐྱེ་ལས་རྣམ་གྲོལ་ཞིང། །སྣང་བ་
གསུམ་པོ་སྤངས་པ་ཡི། །མངོན་པར་བྱང་ཆུབ་མཐོང་བར་ནི། །མགོན་པོ་ཆེན་པོ་བདག་འཚལ་ལོ། །སངས་རྒྱས་ཀུན་གྱི་ཡེ་ཤེས་ཆེ། །དེ་བཞིན་གཤེགས་པ་ཀུན་གྱི་གནས། །རྡོ་རྗེ་ཡེ་ཤེས་བླ་ན་མེད། །སློབ་དཔོན་

[064B] །ཐོག་མཐའ་མེད་ཅིང་ཞི་བ་དང། །ཉོན་མོངས་ཐམས་ཅད་རྣམ་སྤྱོང་ཞིང། །ལུས་དང་ངག་དང་སེམས་སྤོང་བ། །རྡོ་རྗེ་ཆེན་པོ་བདག་འཚལ་ལོ། །ཞེས་གསུངས། དེ་ལྟར་སློབ་མས་དབང་གསུམ་པ་ཐོབ་
ནས། ཐོ་རངས་ཀྱི་དུས་སུ། ཡང་སློབ་མས་བླ་མ་ལ་དོན་གྱིས་འོད་གསལ་གྱི་གདམས་ངག་ཞུ་བའི་ཆེད་དུ་ཐལ་མོ་སྦྱར་ནས་མཆོད་ཅིང་བསྟོད་པས་མཉེས་པར་བྱས་ཏེ་གསོལ་བ་གདབ་བོ། །ཇི་ལྟར་ན། འདོད་པ་དང། གཟུགས་
དང། གཟུགས་མེད་པའི་ཁམས་གསུམ་གྱི་ཉོན་མོངས་པའི་འཆིང་བ་ལས་རྣམ་པར་གྲོལ་ཞིང། འདོད་པ་རྣམས་ཀྱིས་མ་གོས་པའི་འོད་གསལ་བདེ་བ་ཆེན་པོ་ནམ་མཁའ་དང་མཉམ་པར་གྱུར་པ་ལ་ལྡང་བ་མེད་པའི་ཚུལ་
གྱིས་མཉམ་པར་བཞག་པས་སྤྲོས་པའི་དམིགས་པ་མེད་པ་ཁྱོད་ལ་ཕྱག་འཚལ་ལོ། །ཕུང་པོ་རྣམས་དང་ཁམས་རྣམས་དང། །སྐྱེ་མཆེད་བཅུ་གཉིས་རྣམས་ལ་བདེན་པར་སྣང་ཞིང་ཞེན་པ་ལ་མི་བརྟེན་ཅིང། དེ་རྣམས་དེ་ལྟར་སྣང་
ཞིང་སྣང་བ་ལྟར་འཛིན་པའི་ཕྱིན་ཅི་ལོག་ལས་རྣམ་པར་གྲོལ་བའི་དམིགས་མེད་ཁྱོད་ལ་ཕྱག་འཚལ་ལོ། །རང་བཞིན་གྱི་རྟོག་པ་མེད་ཅིང། ཀུན་རྟོག་གིས་བརྟགས་པ་སྤྲོས་པའི་མཚན་མ་མེད་པའི་ཐུགས་ནི། གང་ལ་ཡང་
རབ་ཏུ་མི་གནས་པ། འོན་ཀྱང་དུས་གསུམ་གྱི་ཤེས་བྱ་ཐམས་ཅད་མཁྱེན་ཅིང་སངས་རྒྱས་འཕགས་པ་ནང་ཕུན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་གྱི། སེམས་ཅན་རྣམས་ཀྱིས་བསམ་གྱིས་མི་ཁྱབ་པའི་ཐུགས་མངའ་

[065A]༄༅། །བ། དམིགས་མེད་ཁྱོད་ལ་ཕྱག་འཚལ་ལོ། །ཇི་ལྟར་ནམ་མཁའ་ཅི་ལ་ཡང་གནས་པ་མེད་ཅིང། རྣམ་པར་རྟོག་པའི་སྤྲོས་པ་མེད་པ་དང། འབྱུང་བ་བཞི་ལ་སོགས་པས་གོས་པ་མེད་པ་ལྟར། ནམ་
མཁའ་དང་མཉམ་པའི་ཐམས་ཅད་སྟོང་པ་འོད་གསལ་གྱི་ཐུགས་མངའ་བའི་དམིགས་མེད་ཁྱོད་ལ་ཕྱག་འཚལ་ལོ། །དེ་ལྟར་བསྟོད་ནས། སླར་ཡང་ཐམས་ཅད་སྟོང་པའི་རང་བཞིན་ཅན་མངོན་པར་བྱང་ཆུབ་པ་དོན་གྱི་
འོད་གསལ་བལྟ་བར་འཚལ་བ་སྟེ་འདོད་པའི་སློབ་མས་ཐལ་མོ་སྦྱར་ནས་བླ་མ་ལ་བསྐུལ་བར་བྱའོ། །སྐུ་རྡོ་རྗེའི་བདག་ཉིད་མགོན་པོ་ཆེན་པོ་བདག་འཚལ་ལོ། །གང་ན། ལས་ཉོན་དང་དེའི་དབང་གིས་སྐྱེ་བ་ལས་རྣམ་པར་
གྲོལ་ཞིང། སྣང་བ་གསུམ་པོ་སྤངས་པ་སྟེ་དེ་གསུམ་ལས་འདས་པའི་མངོན་པར་བྱང་ཆུབ་པ་འོད་གསལ་ཐམས་ཅད་སྟོང་པ་རང་རྒྱུད་ལ་བསྐྱེད་པའི་ཚུལ་གྱིས་མངོན་སུམ་དུ་མཐོང་བར་འཚལ་ལོ། །དེ་བཞིན་དུ་གསུང་
རྡོ་རྗེའི་བདག་ཉིད་སློབ་དཔོན་ཆེན་པོ་བདག་འཚལ་ལོ། །གང་ན། སངས་རྒྱས་ཀུན་གྱི་བདེ་བ་ཆེན་པོའི་ཡེ་ཤེས་དང་དབྱེར་མེད་པ་རང་གིས་སྦྲུལ་པའི་དེ་བཞིན་གཤེགས་པ་རིགས་ལྔ་ལ་སོགས་པ་ཀུན་གྱི་འབྱུང་གནས་རྡོ་རྗེ་
བདེ་སྟོང་དབྱེར་མེད་པའི་འོད་གསལ་གྱི་ཡེ་ཤེས་བླ་ན་མེད་པའོ། །ཐུགས་རྡོ་རྗེའི་བདག་ཉིད་ཆེན་པོ་བདག་འཚལ་ལོ། །གང་ན། ཡེ་ཤེས་དེའི་ཡུལ་གྱི་འོད་གསལ་ཐོག་མཐའ་མེད་ཅིང་གདོད་ནས་རྣམ་པར་དག་པས་ཞི་བ་

[065B] དེར་མ་ཟད་ལུས་དང་ངག་དང་སེམས་སྦྱོང་བའི་འོད་གསལ་ལོ། །ཚིགས་བཅད་འདི་གསུམ་རྡོ་རྗེ་གསུམ་དང་སྦྱོར་
བར་བཤད་པ་ལྟར་རོ། །གཉིས་པ་མན་ངག་སྦྱིན་པ་ལ་བཞི། འོད་གསལ་གྱི་གདམས་ངག་བསྟན་པ། འོད་གསལ་དུ་ཞུགས་ཀྱང་སེམས་ཅན་གྱི་དོན་སྒྲུབ་ཚུལ། བྱ་བ་ཐམས་ཅད་དེའི་ངང་ནས་བྱེད་ཚུལ། དོན་དམ་བྱང་
ཆུབ་ཀྱི་སེམས་ཀྱི་དབང་བླང་བའོ། །དང་པོ་ལ་གསུམ། མངོན་པར་བྱང་ཆུབ་པའི་འོད་གསལ་གཉིས་དང། འོད་གསལ་དེ་ཐོབ་པའི་ཕན་ཡོན། དེ་མངོན་དུ་བྱེད་པའི་བསམ་གཏན་གཉིས་བསྟན་པའོ། །དང་པོ་སྟོན་པ་ལ། དེ་
ལྟར་ཡོན་ཏན་ཡང་དག་པ། །བརྗོད་པས་རྣལ་འབྱོར་པས་མཉེས་བྱ། །སྙིང་རྗེ་སློབ་མ་ལ་བསྐྱེད་དེ། །དེ་ནས་རིམ་པ་འདི་ཉིད་བརྩམ། །མཚན་མོ་སྣང་བའི་ཆ་སྟེ་གསལ་བའི་ཉི་མའི་ཟེར་འགྱེད་སྣང་བ་མཆེད་པ་ཡིན། །མཚམས་
ནི་སྣང་བ་ཐོབ་པ་རང་གི་རང་བཞིན་རྣམས་ཀྱིས་ལན་ཅིག་མིན་པར་འགྲོ། །མཚན་མིན་ཉིན་བར་མ་ཡིན་མཚམས་མིན་གང་ཞིག་རང་བཞིན་རྣམས་དང་བྲལ་བ་ཡིན། །དེ་ནི་བྱང་ཆུབ་སྐད་ཅིག་ཡིན་པར་བླ་མ་མཆོག་བཤད་རྣལ་
འབྱོར་པ་ཉིད་ཡུལ། །མཚམས་ཀྱི་མཐའ་ནི་འཇིག་མིན་མུན་ནག་ཚོགས་ནི་མ་ལུས་གང་དུ་འདས་པ་དང། །ཇི་སྲིད་ཉི་མ་མ་ཤར་སྐད་ཅིག་འདིར་ནི་དྲི་མེད་ཡང་དག་མཐའ་རུ་བཤད། །སློབ་དཔོན་མཆོག་ནི་རབ་རིབ་བྲལ་
[066A]༄༅། །པས་སློབ་མ་ལ་ནི་ཕྱི་རོལ་བྱང་ཆུབ་བསྟན། །ནང་གི་བདེ་བ་རྙོག་བྲལ་སངས་རྒྱས་བྱང་ཆུབ་སྐད་ཅིག་དག་གིས་འཐོབ་པར་འགྱུར། །ཐ་མར་འབྱུང་དང་ཐོག་མར་འབྱུང་བའམ། །དབུས་མིན་འབྱུང་བའམ་
དབུས་སུ་འབྱུང་བའམ། །མཐའ་མེད་འབྱུང་བའམ་མཐར་ནི་འབྱུང་བ་རྣམས། །དེ་དག་ཐམས་ཅད་སྟོང་པར་དམ་པས་རབ་ཏུ་གསུངས། །གང་དུ་འགྲོ་བ་དང་ནི་འོང་མེད་ཅིང། །ཟད་དང་འཕེལ་མེད་དངོས་དང་དངོས་མེད་མིན། །དོ་
མཚར་གཟུགས་ཅན་ཡིན་ཞིང་ངོ་མཚར་མིན། །གནས་པར་འགྱུར་མིན་མྱུར་དུ་འགྲོ་བ་མིན། །གང་ཞིག་ཡོད་དང་མེད་པའི་ཐ་སྙད་རྣམས་དང་བྲལ། །བསོད་ནམས་གཟུགས་མིན་སྡིག་པའི་གཟུགས་མ་ཡིན། །བསོད་ནམས་སྡིག་
གི་བདག་མིན་མཆོག་གྱུར་པ། །དེ་ནི་ཐམས་ཅད་སྟོད་པར་སངས་རྒྱས་རྣམས་ཀྱིས་གསུངས། །ཅེས་གསུངས། དེ་ལྟར་དབང་ཐོབ་ཅིང་འོད་གསལ་གྱི་གདམས་ངག་འདོད་པའི་རྣལ་འབྱོར་བས། སློབ་དཔོན་གྱི་ཡོན་ཏན་ཡང་དག་
པར་བརྗོད་པས་མཉེས་པར་བྱའོ། །དེ་ནས་སློབ་དཔོན་གྱིས་སློབ་མ་ལ་སྙིང་རྗེ་བསྐྱེད་དེ། མངོན་པར་བྱང་ཆུབ་པའི་མན་ངག་གི་རིམ་པ་འདི་ཉིད་བརྩམས་ཏེ་བསྟན་པར་བྱའོ། །འདི་དག་གི་སྐབས་སུ་རྒྱ་བོད་ཀྱི་བཞེད་ཚུལ་
མང་དུ་འདུག་ཀྱང། ཚིག་ཟོར་ཡང་བའི་ཕྱིར་རང་ལུགས་སྙིང་པོ་དྲིལ་ན། འདིར་བསྟན་སྟོང་པ་བཞི། ཕྱི་རོལ་གྱི་དཔེའི་སྒོ་ནས་ངེས་པར་བྱེད་པ་དང། ནང་རྣལ་འབྱོར་པའི་ཏིང་ངེ་འཛིན་གྱི་འཆར་ཚུལ་གྱི་སྒོ་ནས་ངེས་པར་བྱེད་པ་

[066B] ཕྱི་ནང་གི་མངོན་པར་བྱང་ཆུབ་པ་ཞེས་གསུངས་པ་ཡིན་གྱི། ངེས་བྱའི་འོད་གསལ་ཕྱི་ནང་གཉིས་སུ་ཡོད་པ་མ་ཡིན་ཏེ། ཕྱི་ནང་གི་བྱང་ཆུབ་པ་གཉིས་ནི་དོན་གྱི་འོད་གསལ་གཅིག་ཉིད་ཡིན་པའི་ཕྱིར། མཚན་མོ་ནམ་མཁའ་
དག་པའི་ཆ་ལ་ཟླ་འོད་ཀྱིས་ཁྱབ་པ་ལྟ་བུའི་སྣང་བ་དང། ནམ་མཁའ་ལ་ཉི་མ་གསལ་བའི་འོད་ཟེར་འགྱེད་པས་ཁྱབ་པ་ལྟ་བུ་སྣང་བ་མཆེད་པ་ཡིན་ལ། མཚམས་སྲོད་ཀྱི་སྨག་གིས་ཁྱབ་པ་ལྟ་བུ་སྣང་བ་ཐོབ་པ་སྟེ། དེ་རྣམས་
ནི་རང་གི་རང་བཞིན་རྣམས་ཀྱིས་ལན་ཅིག་མ་ཡིན་པར་ཡང་ཡང་འགྲོའོ། །མངོན་པར་བྱང་ཆུབ་པའི་རིམ་པ་དེ་ནི། མཚན་མོའི་དཔེས་བསྟན་པའི་སྣང་བ་མ་ཡིན་ལ། ཉིན་པར་གྱི་དཔེས་བསྟན་པའི་མཆེད་པ་མ་ཡིན་ཞིང། མཚམས་
ཀྱི་དཔེས་བསྟན་པའི་ཉེར་ཐོབ་ཀྱང་མ་ཡིན་ནོ། །འོ་ན་ཅི་ཞིག་ཡིན་ཞེ་ན། རང་བཞིན་གྱི་རྟོག་པ་རྣམས་དང་བྲལ་བ་ཡིན་ཅིང། དེ་ཡང་སྣང་བ་གསུམ་ཐིམ་པའི་རིམ་པ་དག་གིས་སྐད་ཅིག་གིས་མངོན་པར་བྱང་ཆུབ་པའི་འོད་གསལ་
ཡིན་པར་བླ་མ་མཆོག་གིས་བཤད་ཅིང། རྣལ་འབྱོར་པ་རང་ཉིད་ཀྱིས་མངོན་སུམ་དུ་ཉམས་སུ་མྱོང་བར་བྱ་བ་ཡིན་ནོ། །ཕྱིའི་དུས་ནི་མཚན་མོ་ཟླ་འོད་ཀྱིས་ཁྱབ་པའི་དུས་དང། སྲོད་ཀྱི་མུན་པའི་ཚོགས་ནི་མ་ལུས་པ་གང་
དུ་འདས་པ་དང། ཐོ་རངས་ཀྱི་མཚམས་ཀྱི་མཐའ་ནི་འཇིག་མིན་ཏེ་མ་ཞིག་པ་ཐོ་རངས་སྐད་ཅིག་དང་པོ་ནས། ཇི་སྲིད་ཉི་མ་མ་ཤར་བའི་བར་འདིར་ནི་དྲི་མ་མེད་པ་ཡང་དག་པའི་མཐའ་འོད་གསལ་མངོན་དུ་བྱེད་པའི་དུས་སུ་

[067A]༄༅། །བཤད་པས། སློབ་དཔོན་མཆོག་ནི་མ་རིག་པའི་རབ་རིབ་ཀྱི་དྲི་མ་དང་བྲལ་བས། སློབ་མ་ལ་ཕྱི་རོལ་གྱི་བྱང་ཆུབ་པ་བསྟན་པར་བྱའོ། །དེ་ལྟར་བསྟན་པ་ལ་དགོས་པ་ཡོད་དེ། ཕྱིའི་དུས་དེར་སློབ་
མས་ནང་གི་ལྷན་ཅིག་སྐྱེས་པའི་བདེ་བ་ཆེན་པོ་ཉོན་མོངས་པའི་ཀུན་རྟོག་གི་རྙོག་པ་མ་ལུས་པ་དང་བྲལ་བའི་སངས་རྒྱས་ཀྱི་བྱང་ཆུབ་སྐད་ཅིག་ངག་གིས་ཐོབ་པར་འགྱུར་བའི་ཕྱིར། ཅུང་ཟད་སྤྲོ་འདོད་ན། རྩ་རྒྱུད་ལས་
གསུངས་པའི། བྲམ་ཟེ་རྒྱལ་རིགས་རྗེའུ་རིགས་དང། ཞེས་སོགས་ཤློ་ཀ་གཉིས་ཀྱི་དོན་དང་སྦྲེལ་ནས་འཆད་དོ། །སྨྲས་པ། མཐའ་དྲུག་ཚུལ་བཞིའི་འཆིང་བ་ཡིས། །བཅིངས་པའི་རྒྱུད་ཀྱི་དོན་ལས་ཀྱང། །རྟོགས་པར་
དཀའ་བའི་གཞུང་གི་དོན། །བླ་མའི་དྲིན་གྱིས་ཇི་བཞིན་བཤད། །བར་སྐབས་ཀྱི་ཚིགས་སུ་བཅད་པའོ། །ཐ་མར་འབྱུང་དང་ཞེས་སོགས་རྐང་པ་བཞི་ནི་ཆག་འགྱུར་གོ་བདེ་ཞིང་ལེགས་པས་དེ་བཞིན་བཤད་ན་
ཕྱི་ནང་གི་རྟགས་ཀྱི་རིམ་པའི་སྒོ་ནས་ངེས་པར་བྱས་པའི་འོད་གསལ་དེ་ཉིད་ཀྱི་ཁྱད་པར་སྟོན་པ་ལ། ཆག་འགྱུར་ལས། ཐོག་མར་འབྱུང་མིན་ཡང་ན་ཐོག་མར་འབྱུང། །དབུས་འབྱུང་མིན་ཡང་ཡང་ན་དབུས་སུ་འབྱུང། །
མཐར་འབྱུང་མིན་ཡང་ཡང་ན་མཐར་འབྱུང་སྟེ། །ཐམས་ཅད་སྟོང་པར་དམ་པས་རབ་ཏུ་གསུངས། ཅེས་འབྱུང་བས། ཐོག་མཐའ་བར་གསུམ་ནི་སྣང་བ་གསུམ་ཡིན་པས། ཐོག་མཐའ་བར་གསུམ་དུ་འབྱུང་བ་དང་མི་འབྱུང་

[067B] །དེས་ན་ཕྱི་ནང་གི་མངོན་པར་བྱང་ཆུབ་པ་འོད་གསལ་དེ་ཆོས་ཅན། ཐོག་མཐའ་བར་གསུམ་དུ་འབྱུང་སྟེ། ཁྱོད་ཀྱི་ཆོས་ཉིད་དམ། ཡུལ་གྱི་འོད་གསལ་དེ། ཐོག་མཐའ་བར་གྱི་སྣང་མཆེད་ཐོབ་གསུམ་
ལ་ཁྱབ་པའི་ཕྱིར། ཡང་དེ་ཆོས་ཅན། ཐོག་མཐའ་བར་གསུམ་དུ་མི་འབྱུང་སྟེ། ཐོག་མཐའ་བར་གསུམ་སྟེ་སྣང་བ་གསུམ་གྱིས་དག་པའི་ཕྱིར་ཏེ། དེ་དག་ཐམས་ཅད་སྟོང་པར་དམ་པ་རྣམས་ཀྱིས་རབ་ཏུ་གསུངས་པའི་ཕྱིར་ཏེ་
ཀྱེ་རྡོར་ལས། ཡང་ན་ཀུན་གྱི་རྣམ་པར་སྤངས། །ཡང་ན་ཐམས་ཅད་བདག་ཉིད་གནས། ཅེས་གསུངས་པ་བཞིན་ཡིན་པའི་ཕྱིར། གཞན་ཡང་མངོན་པར་བྱང་ཆུབ་པའི་འོད་གསལ་དེ་ནི་རྡོར་བཟླས་སེམས་དབེན། མ་དག་པའི་སྒྱུ་ལུས་
རྣམས་ལས་ཁྱད་པར་དུ་གྱུར་པ་ཡིན་ཏེ། གང་དུ་ཕྱིར་འགྲོ་བ་དང་ནི་གནས་པ་དང། ནང་དུ་འོང་བ་མེད་ཅིང། རང་བཞིན་རྣམས་ཟད་པ་དང། སེམས་དབེན་གྱི་ཡེ་ཤེས་བཞིན་ཡོན་ཏན་འཕེལ་བ་མེད་པ་དང། དངོས་པོ་ཀུན་རྫོབ་པ་
དང་དངོས་མེད་སྒྱུ་མ་མིན་པའི་ཁྱད་པར་དང་ལྡན་པའི་ཕྱིར། གཞན་ཡང་བག་ཆགས་དང་བཅས་པའི་རང་བཞིན་ཐིམ་པ་དང། དག་པའི་བརྟན་གཡོའི་གཟུགས་ཅན་སྤྲོ་བའི་ནུས་པ་ཡོད་པས་ངོ་མཚར་བ་དང། གདོད་མ་ནས་ཞི་
བའི་བདག་ཉིད་ཡིན་པས་ངོ་མཚར་བ་མ་ཡིན་པ་དང། གནས་པར་གྱུར་པ་སྟེ་སྐྱེ་བ་མ་ཡིན་ཞིང། མྱུར་དུ་འཕྲོ་བ་འཇིག་པ་མ་ཡིན་པ། མདོར་ན་སྤྲོས་པ་ཐམས་ཅད་དང་བྲལ་བའི་ཁྱད་པར་རྣམས་དང་ལྡན་པའོ། །དེ་བཞིན་དུ་འོད་

[068A]༄༅། །གསལ་བ་གང་ཞིག་ལ་རང་བཞིན་རྣམས་ཐིམ་ཞིང་མེད་པས་ཡོད་པའི་སྤྲོས་པ་དང་བྲལ་ལ། འོད་གསལ་གྱི་ཆོས་ཉིད་ལྷུན་གྱིས་གྲུབ་པས་མེད་པའི་སྤྲོས་པ་དང་བྲལ་བ་དང། འོད་གསལ་གྱི་ངང་དུ་ཀུན་
བྱང་གི་ཆོས་གང་ཡང་མི་དམིགས་པའམ། ཡང་དེ་ཉིད་བསོད་ནམས་ཀྱི་གཟུགས་མིན་ཅིང། སྡིག་པའི་གཟུགས་མིན་པ་དང། དེ་གཉིས་ཀའི་ངོ་བོར་མེད་པས་བསོད་ནམས་དང་སྡིག་པའི་བདག་ཉིད་མིན་པ་སྟེ། མདོར་ན་
འཁོར་བ་རྒྱུ་འབྲས་སོགས་སྤྲོས་པས་མ་གོས་ཤིང། མཆོག་ཏུ་གྱུར་པ་དེ་ནི་ཐམས་ཅད་སྟོང་པ་མངོན་པར་བྱང་ཆུབ་པར་སངས་རྒྱས་རྣམས་ཀྱིས་གསུངས་སོ། །གཉིས་པ་སྟོན་པ་ལ། རྣལ་འབྱོར་པས་ནི་དེ་ལྟའི་དེ་ཉིད་ཐོབ། །རྒྱུ་དང་
མི་རྒྱུའི་བདག་ཉིད་འགྲོ་གཉེན་གཅིག་ཡེ་ཤེས་རང་བཞིན་མི་ཡི་སེང་གེ་གང། །མི་ཟད་ལུས་ཐོབ་མ་ལུས་འགྲོ་བའི་རྒྱུ། །དེ་ནི་ཡོན་པོའི་ལུས་ཀྱང་དྲང་པོ་ཡིན། །བསྟན་ལ་གནས་མེད་གྱུར་ཀྱང་གནས་པ་ཡིན། །དེ་ནི་མིག་
བཙུམས་གྱུར་ཀྱང་རྣམ་རྒྱས་མིག་དེ་ནི་མཉམ་མ་གཞག་ཀྱང་མཉམ་གཞག་ཡིན། །དེ་ནི་ཚིག་དང་ལྡན་ཡང་རྗོད་བྲལ་ཡིན། །དེ་ནི་ལོངས་སྤྱོད་ལྡན་ཡང་གཟུང་བྲལ་ཡིན། །དེ་ནི་འཇིག་རྟེན་མགོན་ཡང་གཞན་བྲན་
གྱུར། ཅེས་གསུངས། ཡོན་ཏན་བརྗོད་པ་འདི་དག་དོན་གྱི་འོད་གསལ་ལས་བཞེངས་མ་ཐག་པ་དང་འབྲེལ་བས་འདི་ལྟ་སྟེ། དེ་ལྟར་རྣལ་འབྱོར་པས་ནི་མངོན་པར་བྱང་ཆུབ་པའི་འོད་གསལ་བ་དེ་ཉིད་ཐོབ་པ་ལ་

[068B] བསྟོད་ཅིང་བསྔགས་པའི་ཡུལ་ཁྱད་པར་ཅན་དུ་གྱུར་པ་ཡིན་ཏེ། རྒྱུ་བ་འགྲོ་བ་རིགས་དྲུག་པོ་དང། མི་རྒྱུ་བ་བར་དོ་པའམ་ཡང་ན་རྒྱུ་བ་འདོད་པ་དང། མི་རྒྱུ་བ་ཁམས་གོང་མ་གཉིས་ཀྱི་བདག་ཉིད་ཅན་གྱི་འགྲོ་བ་
རྣམས་ཀྱི་མགོན་སྐྱབས་དཔུང་གཉེན་གཅིག་པུར་གྱུར་བ་དང། ཡེ་ཤེས་ཀྱི་རང་བཞིན་གྱི་མི་ཟད་པ་རྡོ་རྗེའི་ལུས་ཐོབ་པ་དང། ལྷན་སྐྱེས་ཀྱི་བདེ་བས་དོན་དམ་པའི་བདེན་པ་མངོན་སུམ་དུ་གཟིགས་པས། བདུད་དང་ཕས་ཀྱི་
རྒོལ་བ་རྣམས་སྐྲག་པར་བྱེད་པ་མི་ཡི་སེང་གེ་གང་ཡིན་པར་གྱུར་པ་དང། དག་པའི་འགྲོ་བ་མ་ལུས་པ་སྤྲུལ་པའི་རྒྱུར་གྱུར་པ་དང། དེ་བཞིན་དུ་ནི་ཡོན་པོའི་ལུས་སྒུར་པོ་དང་ཀྱོག་པོ་སོགས་མི་སྡུག་པར་སྣང་ཡང། ཡེ་ཤེས་
ཀྱི་ལུས་དྲང་པོ་ཡིན་པ་དང། རྒྱལ་བའི་བསྟན་པ་ལ་མི་གནས་པ་ལས་རྒྱ་བསྟེན་ཅིང་རི་དྭགས་བཤོར་བ་སོགས་བྱེད་ཀྱང། བསྟན་པ་ལ་གནས་པ་དང། དེ་ནི་མིག་བཙུམས་པ་དང་ལོང་བ་དང་ཞར་བར་གྱུར་ཀྱང། ཡེ་ཤེས་
ཀྱི་མིག་རྣམ་པར་རྒྱས་པ་དང། དེ་ནི་ཞིང་ལས་དང་ཆེད་དང་རྣམ་གཡེང་གིས་མཉམ་པར་མ་བཞག་པ་ལྟར་སྣང་ཡང། ཡེ་ཤེས་སྐུ་ལ་རྟག་ཏུ་མཉམ་པར་བཞག་པ་དང། དེ་ནི་ཐ་སྙད་ཀྱི་ཚིག་ལ་རྩེག་ཅིང་མང་དུ་སྨྲ་བ་དང་
ལྡན་ཡང་བྲག་ཅ་ལྟ་བུར་གཟིགས་པས་བརྗོད་བྲལ་ཡིན་པ་དང། དེ་ནི་ལོངས་སྤྱོད་དང་ལྡན་ཡང་འདོད་ཡོན་གྱི་རང་བཞིན་ཤེས་པས་གཟུང་བ་དང་བྲལ་བ་ཡིན་པ་དང། དེ་ནི་འཇིག་རྟེན་གསུམ་གྱི་མགོན་དུ་གྱུར་པ་ཡིན་ཡང་

[069A]༄༅། །འགྲོ་བ་གཞན་རྣམས་ཇི་ལྟར་འདོད་པའི་དོན་རྣམས་སྒྲུབ་པར་བྱེད་པའི་བྲན་དུ་གྱུར་པའི་ཁྱད་པར་དང་ལྡན་པའི་ཕྱིར་རོ། །གསུམ་པ་འོད་གསལ་མངོན་དུ་བྱེད་པའི་བསམ་གཏན་གཉིས་སྟོན་
པ་ལ། གང་ཞིག་དེ་ཉིད་རྟོགས་ཤིང་ཉེས་ཀུན་ཟད། །མན་ངག་ཐོབ་པའི་སློབ་མ་ཡིས། །དེ་ནས་རྣལ་འབྱོར་རྣམ་གཉིས་བསླབ། །རིལ་པོར་འཛིན་པའི་རིམ་པ་དང། །དེ་བཞིན་རྗེས་སུ་གཞིག་པའོ། །མགོ་བོ་ནས་ནི་རྐང་
པའི་བར། །ཇི་སྲིད་སྙིང་གར་ཕྱིན་པའི་བར། །རྣལ་འབྱོར་ཡང་དག་མཐའ་ལ་འཇུག་རིལ་པོར་འཛིན་པ་ཞེས་བཤད་དོ། །རྒྱུ་བ་དང་ནི་མི་རྒྱུ་ཉིད། །དང་པོ་འོད་གསལ་བར་བྱས་ཏེ། །ཕྱི་ནས་དེ་བཞིན་བདག་ཉིད་བྱེད། །རྗེས་
སུ་གཞིག་པའི་རིམ་པ་ཡིན། །དབུགས་ཀྱི་རླུང་ནི་མེ་ལོང་ལ། །ཇི་ལྟར་ཀུན་ཏུ་ཐིམ་འགྱུར་བ། །དེ་བཞིན་རྣལ་འབྱོར་ཡང་དག་མཐར། །ཡང་དང་ཡང་དུ་འཇུག་པར་བྱེད། །འགྲོ་དང་འདུག་དང་ཉལ་དང་ཟ། །མིག་འཛུམ་
འབྱེད་དང་རྒོད་པ་ན། །བསམ་གཏན་སྦྱོར་བ་འདི་ཡིས་ནི། །དེ་ཉིད་རིག་པས་རྟག་ཏུ་གནས། ཅེས་གསུངས། གང་ཞིག་དབེན་པ་གསུམ་གྱི་དེ་ཉིད་རྟོགས་ཤིང། འོད་གསལ་མངོན་དུ་བྱེད་པའི་ཉེས་པ་ཀུན་ཟད་པ། ཐམས་ཅད་
སྟོང་པའི་མན་ངག་ཐོབ་པའི་སློབ་མ་དེ་ཡིས་ནི། དེ་ནས་རྣལ་འབྱོར་རྣམ་པ་གཉིས་ལ་བསླབ་བོ། །གཉིས་གང་ཞེ་ན། རིལ་པོར་འཛིན་པ་དང། དེ་བཞིན་དུ་རྗེས་སུ་གཞིག་པའོ། །རྣལ་འབྱོར་དང་པོ་ཇི་ལྟར་བྱ་བའི་ཚུལ་

[069B] རྣལ་འབྱོར་པས་རང་གི་སྙིང་གའི་འོད་ཟེར་གྱིས་མགོ་བོ་ནས་ནི་ཡས་རིམ་དང། རྐང་པའི་བར་ནས་མས་རིམ་གྱིས་ཇི་སྲིད་དུ་སྙིང་གར་ཕྱིན་གྱི་བར་དུ་འོད་དུ་བསྡུས་ནས། ཡང་དག་པའི་མཐའ་འོད་གསལ་དུ་
འཇུག་པ་ལ་རིལ་པོར་འཛིན་པ་ཞེས་བཤད་པ་ཡིན་པའི་ཕྱིར། རྗེས་སུ་གཞིག་པའི་རིམ་པ་ལ་འཇུག་ཚུལ་ཡང་ཡོད་དེ། རྒྱུ་བ་བཅུད་དང་ནི་མི་རྒྱུ་བ་སྣོད་ཉིད་དང་པོར་འོད་གསལ་བར་བྱས་ཏེ་བསྡུས་ནས་བདག་ཉིད་ལ་
གཞུག་དེ་བཞིན་དུ་ཕྱི་ནས་བདག་ཉིད་ཀྱང་རིལ་འཛིན་བཞིན་དུ་འོད་གསལ་དུ་རྗེས་སུ་གཞིག་པའི་རིམ་པས་འཇུག་པ་ཡིན་པའི་ཕྱིར་ཏེ། ཇི་ལྟར་དཔེར་ན་དབུགས་ཀྱི་རླུང་ནི་མེ་ལོང་ལ་སྟེ། མེ་ལོང་ལ་ཧ་བཏབ་པ་མཐའ་ནས་ཀུན་
ཏུ་བསྡུས་ནས། དབུས་སུ་ཐིམ་པར་འགྱུར་བ་དེ་བཞིན་དུ། རྣལ་འབྱོར་པ་ཡང་དག་པའི་མཐའ་འོད་གསལ་དུ་ཡང་དང་ཡང་དུ་འཇུག་པར་བྱེད་པ་ཡིན་པའི་ཕྱིར། འོད་གསལ་མངོན་དུ་བྱས་པའི་རྣལ་འབྱོར་པ་དེས་ནི་རྗེས་ཐོབ་ཀྱི་
སྤྱོད་ལམ་ཐམས་ཅད་དུ་ཡང། བདེ་བ་ཆེན་པོས་དེ་ཁོ་ན་ཉིད་རིག་པའི་རྣམ་རོལ་དུ་རྟག་ཏུ་སྤྱོད་ཅིང་གནས་པར་བྱ་བ་ཡིན་ཏེ། འགྲོ་བ་དང་འདུག་པ་དང་ཉལ་བ་དང་ཟ་བ་དང། ཐ་ན་མིག་འབྱེད་འཛུམ་བྱེད་པ་དང། དགོང་པ་སོགས་
སྔར་གོམས་པ་ཡིས་ནི་བསམ་གཏན་གྱི་སྦྱོར་བ་དང་མཚུངས་པར་བལྟ་བ་ཡིན་པའི་ཕྱིར་རོ། །གཉིས་པ་འོད་གསལ་དུ་ཞུགས་ཀྱང་གཞན་དོན་བསྒྲུབ་ཚུལ་སྟོན་པ་ལ། གཟུགས་བཅས་འོད་ཟེར་དེ་དང་དེ། །རྣམ་ཤེས་རླུང་དང་

[070A]༄༅། །ལྡན་པ་ཡི། །བདག་བྱིན་བརླབ་པའི་རིམ་གྱིས་ཀྱང། །སེམས་ཅན་དོན་དུའང་ལན་འགའ་འགྱུར། །ཇི་ལྟར་དྭངས་པའི་ཆུ་ཀླུང་ལས། །ཉ་དག་མྱུར་དུ་ལྡང་བ་ལྟར། །དེ་བཞིན་ཐམས་ཅད་འོད་གསལ་ལས་
སྒྱུ་འཕྲུལ་དྲ་བ་འབྱུང་བར་བཤད། །རིགས་ལྔའི་སངས་རྒྱས་ལ་བལྟོས་པའི། །ཕྱག་རྒྱ་ཆེན་པོར་བརྟག་པ་ནི། །འོད་ཟེར་ལྔ་ནི་འབྱུང་བ་དག་ནམ་མཁའི་འཇའ་ཚོན་དག་དང་མཚུངས། ཅེས་གསུངས། རིམ་པ་བཞི་པ་
དོན་གྱི་འོད་གསལ་གྱི་ངོ་བོར་གྱུར་བའི་རྣམ་པར་ཤེས་པ་དང། དེའི་བཞོན་པའི་རླུང་ཤིན་ཏུ་ཕྲ་བའི་གཟུགས་འོད་ཟེར་ལྔ་དང་བཅས་པ། ཆུ་ལ་ཆུ་དང་མར་ལ་མར་བཞིན་དབྱེར་མེད་དུ་འདྲེས་པའི་སེམས་དེས་ལྷན་ཅིག་
བྱེད་རྐྱེན་དང། དེ་དང་ལྡན་པའི་རླུང་གིས་ཉེར་ལེན་བྱས་པ་ཡིས། བདག་ཏུ་གདགས་པའི་གཞི་ཤིན་ཏུ་ཕྲ་བའི་རླུང་སེམས་དེ་ཟུང་འཇུག་གི་སྐུར་བྱིན་གྱིས་བརླབ་པའི་རིམ་གྱིས་བཞེངས་པའོ། །དགོས་པ་ཅིའི་དོན་དུ་
ཞེ་ན། སེམས་ཅན་ཐམས་ཅད་ཀྱི་དོན་དུའོ། །བདག་བྱིན་བརླབ་པའི་རིམ་གྱིས་ཀྱང། ཞེས༑ ཀྱང་སྒྲ་སྨོས་པ་ནི། སྔར་སྒྱུ་མའི་ལུས་སུ་བཞེངས་པར་མ་ཟད་ཅེས་པའི་དོན་དང། སེམས་ཅན་དོན་དུ་ལན་འགའ་འབྱུང། ཞེས་
མང་ཚིག་སྨོས་པ་ཡང་དོན་གྱི་འོད་གསལ་ལས་ཟུང་འཇུག་གི་སྐུར་དངོས་སུ་བཞེངས་ཤིང། སློབ་པའི་ཟུང་འཇུག་པ་དེས་མི་སློབ་པའི་ཟུང་འཇུག་གི་སྐུར། ཡིད་ངོར་ཡང་ཡང་བཞེངས་པའི་ལའང་དགོངས་པའོ། །འོ་ན་འོད་

[070B] དེ་ཡོད་དེ། དཔེར་ན་དྲངས་པའི་ཆུ་ཀླུང་མི་གཡོ་བར་གནས་པ་ལས། ཉ་དག་མྱུར་དུ་ལྡང་བ་ལྟར་ཏེ། ཉ་སྐད་ཅིག་གིས་འཕར་བ་དེ་བཞིན་དུ་ཐམས་ཅད་སྟོང་པ་འོད་གསལ་
ལས་ཆོས་གཞན་གྱིས་བར་མ་ཆོད་པར་སྒྱུ་འཕྲུལ་དྲ་བ་ཟུང་འཇུག་གི་སྐུ་འབྱུང་བར་བཤད་པའི་ཕྱིར། དེ་ལྟར་བཞེངས་པའི་སྐུ་དེ་གཅིག་པུ་ཡིན་ནམ་ཞེ་ན། མ་ཡིན་ཏེ། མི་བསྐྱོད་པ་སོགས་རིགས་ལྔའི་སངས་རྒྱས་དང་
རིགས་ལྔ་སོ་སོ་ལ་བལྟོས་པ་དེ་དང་དེའི་རིགས་ཅན་གྱི་ལྷའི་སྐུ་ཕྱག་རྒྱ་ཆེན་པོར་བརྟག་པ་འོད་ཟེར་སྣ་ལྔའི་གཟི་བྱིན་རབ་ཏུ་འབར་བ་འབྱུང་བ་དག་ནི། ནམ་མཁའི་ལམ་ནས་འཇའ་ཚོན་འབྱུང་བ་དག་དང་མཚུངས་པའི་
ཕྱིར༑ འོ་ན་ཟུང་འཇུག་ཏུ་ལྡང་ཚུལ་རིམ་པ་ལྔ་པར་འཆད་དགོས་པ་འདིར་སྟོན་པ་ཅི་ཞེ་ན། བདེན་མོད་ཀྱི་འོན་ཀྱང་རིམ་པ་བཞི་པ་མཐའ་ཆོད་པར་སྟོན་པ་ལ། དེའི་མཉམ་རྗེས་གཉིས་ཀ་དང་ཁྱད་པར་འོད་གསལ་ལས་
ལྡང་ཚུལ་ཤེས་དགོས་པའི་རྒྱུ་མཚན་གྱིས་ཡིན་ནོ། །གསུམ་པ་བྱ་བ་ཐམས་ཅད་འོད་གསལ་གྱི་གཞི་ལ་གནས་ནས་བྱ་བའི་ཚུལ་སྟོན་པ་ལ། ཕྱག་རྒྱ་འཆིང་བར་བྱེད་པའམ། །གལ་ཏེ་གསང་སྔགས་ཟློས་པའམ། །གང་
གཞན་ཐམས་ཅད་བྱེད་པ་ནི། །ཐམས་ཅད་སྟོང་པའི་གཞི་ལ་གནས། །ཐམས་ཅད་ཟ་ཞིང་ཀུན་ལ་འཐུང། །ཀུན་ལ་ཕྱག་བྱེད་ཀུན་ཏུ་འགྲོ། །ཐམས་ཅད་བྱེད་པའམ་མཚན་མ་ཀུན། །ཐམས་ཅད་སྟོང་པས་འགྲུབ་པར་
[071A]༄༅། །འགྱུར། ཞེས་གསུངས། གལ་ཏེ་གསང་སྔགས་ཕྱི་ནང་གི་ཕྱག་རྒྱ་འཆིང་ཞིང་གར་བྱེད་པ་དང་སྔགས་ཟློས་པའམ། ལས་རབ་འབྱམས་བསྒྲུབ་པ་དང། གཞན་གང་ཡང་རུང་བའི་བྱ་བ་ཅི་བྱེད་པ་དེ་
དག་ཐམས་ཅད། ཐམས་ཅད་སྟོང་པའི་གཞི་ལ་གནས་པ་སྟེ། དེའི་རྣམ་རོལ་དུ་བལྟ་བ་དང། དེའི་ངང་ནས་གཙང་བཙོག་མེད་པའི་ཟས་ཟ་ཞིང་བཏུང་བ་ཀུན་ལ་འཐུང་བ་དང། ཀུན་ལ་ཕྱག་བྱེད་ཅིང། ཡང་ན་བླ་མ་མ་
གཏོགས་གང་ལའང་ཕྱག་མི་བྱ་བ་དང། གདོལ་བའི་ཁྱིམ་དང་དུར་ཁྲོད་སོགས་བཟང་ངན་ཀུན་ཏུ་འགྲོ་བ་དང། ཆོས་གོས་དང་གཡང་གཞི་གྱོན་པའམ་གཅེར་བུ་དང། མགོ་རེག་དང་རལ་པ་དང་ཐལ་བས་བྱུག་པ་སོགས་
འཇིག་རྟེན་དང་འགལ་བའི་མཚན་མ་དང། རྟགས་སྣ་ཚོགས་པའི་བྱ་བ་ཅི་བྱེད་པ་ཐམས་ཅད། འོད་གསལ་ཐམས་ཅད་སྟོང་པའི་མཉམ་རྗེས་ཅི་རིགས་པའི་རྣལ་འབྱོར་གྱི་རོལ་བས་དངོས་གྲུབ་མྱུར་དུ་འགྲུབ་པར་འགྱུར་
རོ༑ ༑བཞི་པ་དོན་དམ་བྱང་ཆུབ་ཀྱི་སེམས་ཀྱི་དབང་བླང་པའི་ཚུལ་སྟོན་པ་ལ། བྱང་ཆུབ་སེམས་ནི་དོན་དམ་ཞེས་བྱ་བ། །སྐལ་བཟང་སློབ་མ་བཟང་པོས་མན་ངག་ཐོབ། །ཐལ་མོ་སྦྱར་ནས་མེ་ཏོག་འཛིན་པ་ཡིས། །བླ་མ་
ལས་ནི་སླར་ཡང་བླང་བར་བྱ། །དངོས་པོ་ཀུན་དང་རྣམ་བྲལ་ཞིང། །ཕུང་པོ་ཁམས་དང་སྐྱེ་མཆེད་དང། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པ་མཉམ་མེད་པ། །རང་སེམས་གཟོད་ནས་མ་

[071B] །སྟོང་པ་ཉིད་ཀྱི་རང་བཞིན་ནོ། ཞེས་གསུངས། མངོན་པར་བྱང་ཆུབ་པའི་སྨིན་བྱེད་དབང་གསུམ་པ་འོད་གསལ་མངོན་དུ་བྱེད་པའི་མན་ངག་ཐོབ་པས་སྐལ་བ་བཟང་པོར་གྱུར་པའི་སློབ་མ་བཟང་པོས། ཐལ་མོ་སྦྱར་ནས་མེ་
ཏོག་འཛིན་ཅིང་གུས་པ་ཡིས། བླ་མ་ལས་ནི་སླར་ཡང་དབང་བླང་བར་བྱའོ། །དབང་གང་ཞེ་ན། དོན་དམ་པ་བྱང་ཆུབ་ཀྱི་སེམས་ཅེས་ནི་བྱ་བ་སྟེ་བཞི་པའོ། །དེ་ནས་བླ་མས། རྩ་རྒྱུད་ལེའུ་གཉིས་པའི་ཐུབ་པ་ཆེན་པོ་རྣམ་སྣང་
གིས་གསུངས་པའི། དངོས་པོ་ཐམས་ཅད་དང་བྲལ་བ། ཞེས་སོགས་ཤློ་ཀ་ཕྱེད་དང་གཉིས་ཀྱི་ཚིག་དོན་བཤད་པའི་སྒོ་ནས་ཟུང་འཇུག་ལ་ངོ་སྤྲད་ནས་བསྐུར་བའོ། །རྒྱུད་ཚིག་འདིའི་དོན་གྲགས་ཆེ་བས་འདིར་མ་བཤད་པས་
གཞན་དུ་བལྟའོ། །གསུམ་པ་ཡོན་དབུལ་བ་ནི། དེ་ནས་རྗེས་སུ་མཐུན་པའི་ཡོན། །བླ་མ་ལ་ནི་དབུལ་བྱ་སྟེ། །རིན་ཆེན་ཁྱིམ་དང་གླང་པོ་རྟ། །ཡུལ་དང་མལ་སྟན་རྣམས་དང་ནི། །བྲན་དང་བྲན་མོ་ཆུང་མ་སྡུག་
བུ་མོ་ཤིན་ཏུ་ཡིད་འོད་དང། །གང་གིས་བདག་ཀྱང་དབུལ་བྱ་ན། །ལྷག་མ་རྣམས་ལྟ་སྨོས་ཅི་དགོས། ཅེས་གསུངས། དབང་ཡོངས་རྫོགས་ཐོབ་པ་དེ་ནས། ཤིན་ཏུ་ཟབ་ཅིང་དཀོན་ལ་དོན་ཆེ་བས་རིན་པོ་ཆེ་དང་མཚུངས་
པའི་དབང་དང་རྗེས་སུ་མཐུན་པའི་ཡོན་བླ་མ་ལ་ནི་དབུལ་བར་བྱ་སྟེ་བྱའོ། །ཇི་ལྟར་འབུལ་ན་རིན་པོ་ཆེ་དང། ཁྱིམ་དང། གླང་པོ་ཆེ་དང། རྟ་དང་ཡུལ་དང་མལ་སྟན་རྣམས་དང་ནི་བྲན་པོ་དང་བྲན་མོ་དང། ཤིན་ཏུ་སྡུག་ཅིང་

[072A]༄༅། །གཅེས་པའི་ཆུང་མ་དང། བུ་མོ་ཤིན་ཏུ་ཡིད་དུ་འོང་བ་དང། མདོར་ན་བཀའ་དྲིན་ནོད་པའི་སློབ་མ་གང་གིས། བདག་ཉིད་ཀྱང་རང་དབང་དོར་ཏེ་བྲན་དུ་དབུལ་བར་བྱ་བ་ཡིན་ན། དེ་ལས་གཞན་པའི་
ལྷག་མ་རྣམས་དབུལ་དགོས་པ་ལྟ་ཅི་སྨོས། སྦྱིན་པ་དང། སྦྱིན་པ་ཆེན་པོ་དང། ཤིན་ཏུ་སྦྱིན་པ་ཆེན་པོ་གསུམ་མོ། །བཞི་པ་སྟོན་པ་ལ། སློབ་དཔོན་ལས་ནི་དྲིན་ཐོབ་དྲི་མེད་བསྟན་པའི་བློ་ལྡན་དངོས་ཀུན་བདག་
གསལ་དག་ཤིན་ཏུ་ཕྲ་བ་མཆོག་ཞི་རང་བཞིན་སངས་རྒྱས་མྱ་ངན་འདས་པའི་ཁམས། །གཉིས་མེད་རྟོག་བྲལ་རྟག་ཏུ་བདེ་བའི་རང་བཞིན་དེ་ཉིད་རྣལ་འབྱོར་པས་བསྒོམ་བྱ། །བསོད་ནམས་བསོད་ནམས་མིན་
གྲོལ་རང་ཉིད་འདིར་ནི་བཅོམ་ལྡན་རྡོ་རྗེ་སེམས་དབར་འགྱུར། ཞེས་གསུངས། རྣལ་འབྱོར་བས་བསྒོམ་པར་བྱའོ། །ཅི་ཞིག་སྒོམ་ཞེ་ན། སློབ་དཔོན་གྱི་བཀའ་དྲིན་ལས་ནི་ཐོབ་པའི་དོན་དེའོ། །དེ་ཡང་གང་ན། ཉོན་མོངས་པའི་
དྲི་མ་མེད་ཅིང། དབྱིངས་རིག་དབྱེར་མི་ཕྱེད་པས་བརྟན་པའི་བློ་དང་ལྡན་པ། དེའི་རང་བཞིན་དངོས་པོ་ཀུན་ལ་ཁྱབ་པའི་བདག་ཉིད་ཅན། རང་བཞིན་གྱིས་འོད་གསལ་ཞིང་དག་པས་ཤིན་ཏུ་ཕྲ་ཞིང་རྟོགས་པར་དཀའ་བ་
སྡུག་བསྔལ་ཐམས་ཅད་དང་བྲལ་བས་མཆོག་ཏུ་ཞི་བའི་རང་བཞིན། དོན་དམ་པའི་སངས་རྒྱས་མྱ་ངན་ལས་འདས་པའི་ཁམས་སམ་དབྱིངས་གཟུང་འཛིན་གཉིས་སུ་མེད་ཅིང་རྟོག་པ་མཐའ་དག་དང་བྲལ་བ་རྟག་ཏུ་

[072B] །དེ་ལྟར་བསྒོམས་པ་ལ་དགོས་པ་ཡོད་དེ། བསོད་ནམས་བདེ་འགྲོ་རྒྱུ་འབྲས། བསོད་ནམས་མ་ཡིན་པ་ངན་འགྲོ་རྒྱུ་འབྲས་ཏེ། འཁོར་བ་མཐའ་དག་ལས་གྲོལ་བ་བཅོམ་ལྡན་འདས་རྡོ་རྗེ་སེམས་
དཔར་རང་ཉིད་ཚེ་འདིར་ནི་འགྱུར་བ་ཡིན་པའི་ཕྱིར་རོ། །མཇུག་བསྡུ་བ་ནི། མཆོག་ཏུ་གསང་བའི་བདེ་བ་མངོན་པར་བྱང་ཆུབ་པའི་རིམ་པ་སྟེ་སློབ་དཔོན་ཀླུ་སྒྲུབ་ཀྱིས་མཛད་པའི་རིམ་པ་བཞི་པའོ། ཞེས་སོ། །རང་བཞིན་སྤྲོས་
དང་བྲལ་བའི་དབྱིངས། །དབྱེར་མེད་རྗོད་བྲལ་བདེ་བ་ཆེ། །ཀུན་ཁྱབ་ཀུན་དང་མ་འདྲེས་པ། །ཨེ་མ་ཧོ་ངོ་མཚར་རྨད་དུ་བྱུང། །རིམ་པ་བཞི་པའི་རྣམ་པར་བཤད་པའོ། །རྡོ་རྗེ་གསུམ་དང་བདེན་པ་གཉིས། །མི་ཕྱེད་འཁོར་ལོའི་
མགོན་པོ་དང། །དབྱེར་མེད་བླ་མའི་ཞབས་པད་ལ། །བཏུད་ནས་ཟུང་འཇུག་རིམ་པ་བཤད། །ལྔ་པ་ཟུང་འཇུག་གི་རིམ་པ་བཤད་པ་ལ་གསུམ། རྩོམ་པ་ལ་འཇུག་པའི་བྱ་བ་དང། བརྩམ་པའི་རིམ་པ་དངོས་བཤད་པ་དང་
བརྩམས་པའི་དགེ་བ་བསྔོ་བའོ། །དང་པོ་སྟོན་པ་ལ། མགོན་པོ་རྒྱུ་དང་འབྲས་བདག་ཉིད། །གཉིས་པ་ཐམས་ཅད་རྣམ་སྤངས་ལ། །ཕྱག་འཚལ་ནས་ནི་ཟུང་འཇུག་པའི། །རིམ་པ་ཐ་མ་བྲི་བར་བྱ། ཞེས་གསུངས། མགོན་པོ་སྟེ་ཁམས་
གསུམ་སེམས་ཅན་ཐམས་ཅད་ཀྱི་མགོན་དང་སྐྱབས་སུ་གྱུར་པ། རྒྱུ་ཀུན་རྫོབ་བདེན་པ་སྒྱུ་མའི་སྐུ་དང། འབྲས་བུ་དོན་དམ་བདེན་པ་དོན་གྱི་འོད་གསལ་གཉིས་གོམས་པས་སྐུ་ཐུགས་སུ་དངོས་པོ་གཅིག་པའི་བདག་ཉིད་

[073A]༄༅། །གཟུང་འཛིན་སོགས་གཉིས་པ་སྟེ་ཐ་དད་དུ་བདེན་པར་སྣང་ཞིང་ཞེན་པའི་དྲི་མ་བག་ཆགས་དང་བཅས་པ་དང་བྲལ་བ་དཀྱིལ་འཁོར་ཀུན་གྱི་བདག་པོ་ཟུང་འཇུག་རྡོ་རྗེ་འཆང་ཆེན་པོ་ལ་གུས་པས་
ཕྱག་འཚལ་ནས། ལྔ་པ་ཟུང་འཇུག་གི་རིམ་པ་ཐ་མ་བཤད་པར་བྱའོ། །གཉིས་པ་ལ་བཞི། ཟུང་འཇུག་གི་རིམ་པ་ཕྱེ་ནས་རྒྱས་པར་བཤད་པ་དང། ཟུང་འཇུག་གཉིས་ཀྱི་དབྱེ་བ་ཅུང་ཟད་བཤད་པ་དང། །ཟུང་འཇུག་ཐོབ་
པའི་རྣལ་འབྱོར་པའི་མཚན་གྱི་རྣམ་གྲངས་དང། ཟུང་འཇུག་པའི་མཛད་པའི་རྣམ་གྲངས་བསྟན་པའོ། །དང་པོ་སྟོན་པ་ལ། འཁོར་བ་དང་ནི་མྱ་ངན་འདས། །རྟོག་པ་གཉིས་པོ་སྤངས་པས་ན། །གང་དུ་དངོས་པོ་གཅིག་གྱུར་
པ༑ ༑ཟུང་དུ་འཇུག་ཅེས་དེ་ལ་བཤད། །ཀུན་ཉོན་མོངས་དང་རྣམ་པར་བྱང། །དོན་དམ་ཉིད་དུ་ཤེས་ནས་ནི། །གང་གིས་གཅིག་ཏུ་གྱུར་ཤེས་པ། །དེ་ཡིས་ཟུང་དུ་འཇུག་པ་ཤེས། །དངོས་པོ་རྣམ་བཅས་ཀུན་རྟོག་དང། །དངོས་པོ་
མེད་པར་རྟོག་པ་དག་རྣལ་འབྱོར་པས་ནི་གཅིག་ཏུ་སྤྱོད། །དེ་ནི་ཟུང་འཇུག་ཤེས་པའོ། །གཟུང་བ་དང་ནི་འཛིན་པ་ཞེས། །རྣམ་གཉིས་བློ་ནི་ཡོད་མིན་གྱི། །གང་དུ་མི་ཕྱེད་བློ་ཡོད་པ། །དེ་ནི་ཟུང་འཇུག་ཅེས་བྱར་བཤད། །
རྟག་དང་ཆད་པའི་བློ་དག་ནི། །གང་གིས་སྤངས་ནས་རབ་གནས་པའི། །ཟུང་དུ་འཇུག་པའི་རིམ་འདི་ཡི། །དེ་ཉིད་ཤེས་དེ་མཁས་པ་ཡིན། །ཤེས་རབ་སྙིང་རྗེ་གཅིག་པར་ནི། །ཤེས་ནས་གང་དུ་འཇུག་གྱུར་པ། །ཟུང་

[073B] །རིམ་འདི་སངས་རྒྱས་སྤྱོད་ཡུལ་ལོ། །ཐབས་དང་ཤེས་རབ་སྙོམས་འཇུག་པར། །ཐམས་ཅད་བསྡུས་པས་ཤེས་གྱུར་པ། །རྣལ་འབྱོར་ཆེན་པོ་གང་དུ་གནས། །དེ་ཉིད་ཟུང་དུ་འཇུག་པར་འགྱུར། །གང་དུ་
ལྷག་མར་བཅས་པ་དང། །དེ་བཞིན་ལྷག་མ་མེད་པ་ཞེས། །འདི་ལྟའི་རྟོགས་པ་མེད་གྱུར་པ། །དེ་ནི་ཟུང་དུ་འཇུག་པའོ། །གང་དུ་གང་ཟག་བདག་མེད་དང། །ཆོས་ལ་བདག་མེད་པ་དག་ནི། །རྟོག་པ་གཉིས་ལས་རྣམ་གྲོལ་
བ༑ ༑ཟུང་དུ་འཇུག་པའི་མཚན་ཉིད་དོ། །དེ་ཉིད་ཤེས་པའི་རིམ་ཤེས་ནས། །བདག་བྱིན་རླབས་དང་འོད་གསལ་བ། །དེ་ཉིད་ལ་ནི་འདུས་པ་གང། །ཟུང་དུ་འཇུག་པའི་རིམ་འདི་ཡིན། །རིལ་པོར་འཛིན་དང་རྗེས་གཞིག་དང། །འཇུག་
དང་དེ་བཞིན་གནས་པ་དང། །དེ་ནས་གང་དུ་ལྡང་གྱུར་པ། །མཉམ་གྱུར་ཟུང་དུ་འཇུག་པའོ། །ཀུན་རྫོབ་དང་ནི་དོན་དམ་དག་སོ་སོའི་ཆར་ནི་ལྡན་གྱུར་པ། །གང་དུ་ཡང་དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །
དེ་བཞིན་ཉིད་ལ་དམིགས་ཉིད་དང། །གང་དུ་ལྡང་བར་གྱུར་བ་ནི། །ཟུང་འཇུག་གྱུར་བ་དེ་ཡིན་ཏེ། །མི་ཟད་རྣལ་འབྱོར་བ་ཡི་གནས། །གཉིད་ལོག་པ་དང་སད་པ་སྟེ། །གནས་སྐབས་དེ་གཉིས་སྤངས་པ་ནི། །གཉིད་ལོག་
སད་དང་རྣམ་བྲལ་བ། །ཟུང་འཇུག་ཡིན་པར་སྟོན་པས་གསུངས། །མཉམ་པར་བཞག་དང་མ་བཞག་པ། །གང་ལ་འདི་དག་ཐམས་ཅད་མེད། །དངོས་དང་དངོས་མེད་རྣམས་སྤངས་པ། །རྣལ་འབྱོར་པ་ནི་ཟུང་འཇུག་

[074A]༄༅། །གནས། །དྲན་དང་དྲན་མིན་ལས་གྲོལ་ཞིང། །རྟག་ཏུ་འབྱུང་བའི་མཚན་ཉིད་ཅན། །རྣལ་འབྱོར་པ་ནི་འདོད་བཞིན་སྤྱོད། །ཟུང་འཇུག་རིམ་པ་ལ་གནས་པའོ། །ཆགས་དང་ཆགས་མེད་ལས་གྲོལ་ཞིང་
མཆོག་ཏུ་དགའ་བའི་ལུས་དང་ལྡན། །འཁོར་བ་སྲིད་དུ་གནས་བྱེད་པ། །ཟུང་འཇུག་རྣམ་པར་བསྒོམ་པའོ། །བྱ་བ་དང་ནི་བྱེད་པ་དག་མི་ཕྱེད་པ་ཡི་ངོ་བོ་ཉིད། །གནས་གང་རྣལ་འབྱོར་པས་ཤེས་པ། །ཟུང་དུ་འཇུག་
པར་དེ་བཤད་དོ། །བསྐྱེད་པའི་རིམ་པ་འདི་གཅིག་ཡིན། །གཞན་ཡང་རྫོགས་པའི་རིམ་པ་དག་གཉིས་པོ་གང་དུ་གཅིག་གྱུར་པ། །དེ་ནི་ཟུང་དུ་འཇུག་པར་བཤད། །ཡོངས་སུ་དག་པའི་ལྷ་དང་ནི། །འདི་ནི་མ་དག་པར་གྱུར་
ཅེས༑ ༑གང་ཞིག་མི་ཕྱེད་པར་རྟོགས་པ། །གང་ཡིན་དེ་ནི་ཟུང་འཇུག་པའོ། །གཟུགས་ཅན་དང་ནི་གཟུགས་མེད་ཅེས། །རྟོག་པ་གཉིས་པོ་སྤངས་པས་ན། །གང་ཞིག་ཞི་རྟོགས་རྣལ་འབྱོར་པ། །དེ་ནི་ཟུང་འཇུག་ཐོབ་པའོ། །ཞེས་
གསུངས། དེ་ཡང་དོན་གྱི་འོད་གསལ་དག་པའི་སྒྱུ་ལུས་སམ། ཟུང་འཇུག་གི་སྐུར་དང་པོར་བཞེངས་ཚུལ་དང། སློབ་པའི་ཟུང་འཇུག་པ་དེའི་མཉམ་རྗེས་ཀྱི་མཛད་པ་རྣམས་ནི། རིམ་པ་བཞི་པར་བཤད་ཟིན་པས། འདིར་ནི་
ཚིགས་སུ་བཅད་པ་ཉེར་གཅིག་གིས། ཟུང་འཇུག་ཉེར་གཅིག་གམ། རིལ་པོར་འཛིན་དང་ཞེས་སོགས་ཤློ་ཀ་གཅིག་གིས་ཟུང་འཇུག་གཉིས་དང། མཉམ་པར་བཞག་དང་ཞེས་སོགས་ཤློ་ཀ་གཅིག་གིས་གཉིས་ཏེ་ཟུང་འཇུག་

[074B] །སྔ་ཕྱི་མང་པོས། འདིར་བསྟན་ཟླ་བཅས་ཀྱི་ཆོས་ཉེར་གཅིག་པོ། རང་བཞིན་གྱིས་བདེན་པས་སྟོངས་པ་དང། དེ་དག་ཐ་དད་དུ་འཛིན་པའི་རྟོག་པ་སྤངས་པ་སྟེ། དེ་ལྟ་བུའི་རྟོག་པ་བདེན་སྟོང་ངོ་བོ་དབྱེར་
མེད་དུ་རྟོགས་པའི་ཡེ་ཤེས་དེ་དང་དེ་དག་འདིར་བསྟན་གྱི་ཟུང་འཇུག་ཏུ་འདོད་པ་ནི་ཚེས་ དེ་ལྟར་ན་འདིར་བསྟན་ཟུང་འཇུག་ཐོབ་པའི་ཉན་རང་སློབ་པ་འཕགས་པ་ཡོད་པར་ཐལ་བ་དང། སྟོང་པ་རྟེན་འབྱུང་
དང། རྟེན་འབྱུང་སྟོང་པའི་རང་བཞིན་ངེས་ནས། དེ་ལ་མཉམ་པར་བཞག་པའི་སོ་སོའི་སྐྱེ་བོའི་རྒྱུད་ལ་ཡང་འདིར་བསྟན་ཟུང་འཇུག་ཡོད་པར་འགྱུར་བའི་ཕྱིར་རོ། །དེས་ན་ཞིབ་ཏུ་བྱས་ན་འདི་དག་ལ་རྟེན་དང་བརྟེན་པའི་ཁྱད་
པར་ཕྱེད་པར་བྱ་དགོས་ཏེ། དང་པོ་ལ་དཔེར་བརྗོད་ན་འདི་ལྟར། དང་པོ་འཁོར་འདས་ཟུང་འཇུག་གི་རྣམ་གཞག་བཞག་ཏུ་ཡོད་དེ། འཁོར་བ་དང་ནི་མྱ་ངན་ལས་འདས་པ་གཉིས་བདེན་པར་གྲུབ་པས་སྟོངས་ཤིང་
དེར་མ་ཟད། དེ་གཉིས་བདེན་པའི་ཐ་དད་དུ་འཛིན་པའི་རྟོག་པ་གཉིས་པོ་ཡང་སྤངས་པས་ན་ཆོས་ཀྱི་དབྱིངས་གང་དུ་འཁོར་འདས་གཉིས་དང། དེ་གཉིས་ཐ་དད་དུ་འཛིན་པའི་རྟོག་པ་གཉིས་པོའི་བདེན་སྟོང་གི་རང་
བཞིན་ནམ་དངོས་པོ་ངོ་བོ་གཅིག་ཏུ་གྱུར་པ་མངོན་སུམ་དུ་རྟོགས་པའི་ལྷན་སྐྱེས་ཀྱི་བདེ་བ་ཆེན་པོའི་ངོ་བོར་གྱུར་པའི་ཡེ་ཤེས་དང། དག་པའི་སྒྱུ་མའི་སྐུ་གཉིས། སྐུ་ཐུགས་སུ་ཟུང་དུ་འཇུག་པ་ཡིན་ཅེས་དེ་ལ་བཤད་པའི་

[075A]༄༅། །ཕྱིར། གཉིས་པ་ཀུན་བྱང་ཟུང་འཇུག་གི་རྣམ་གཞག་ཇི་ལྟར་ཡིན་པའི་ཚུལ་ཡོད་དེ། ཀུན་ནས་ཉོན་མོངས་སྡུག་ཀུན་གྱི་ཕྱོགས་དང། རྣམ་བྱང་འགོག་ལམ་གྱི་ཕྱོགས་སྣང་ཙམ་ལས་རང་བཞིན་གྱིས་
གྲུབ་པ་རྡུལ་ཙམ་ཡང་མེད་པར་ཤེས་ནས་ནི། ཟུང་འཇུག་པ་གང་གིས་ཀུན་བྱང་གཉིས་ཀྱི་ངོ་བོ་དོན་དམ་སྤྲོས་བྲལ་ཉིད་ཀྱི་ངང་ཉིད་དུ་གྱུར་པར་ཤེས་པ་དེ་ཡིས་ཟུང་འཇུག་ཤེས་པ་ཡིན་པའི་ཕྱིར། གསུམ་པ་རྣམ་བཅས་
རྣམ་མེད་ཀྱི་ཟུང་འཇུག་གི་ཚུལ་ཡང་ཡོད་དེ། གཟུགས་སྒྲ་དྲི་རོ་སོགས་དངོས་པོའི་རྣམ་པ་དང་བཅས་པར་ཀུན་ཏུ་རྟོག་ཅིང་འཛིན་པ་དང། ནམ་མཁའ་སོགས་དངོས་པོ་མེད་པར་འདུས་མ་བྱས་སུ་རྟོག་པ་མཐའ་དག་ཟུང་
འཇུག་པའི་རྣལ་འབྱོར་པས་ནི་ཀུན་རྫོབ་ཏུ་སྒྱུ་མ་ལྟ་བུ་དང། མཉམ་གཞག་ཏུ་བདེན་སྟོང་ངོ་བོ་གཅིག་ཏུ་བདེ་བ་ཆེན་པོའི་ཡེ་ཤེས་ཀྱིས་སྤྱོད་པ་དེ་ནི་ཟུང་འཇུག་ཤེས་པའོ། །བཞི་པ། གཟུང་འཛིན་ཟུང་དུ་འཇུག་པའི་
ཚུལ་ཡང་ཡོད་དེ། གཟུང་བ་ཡུལ་རྣམས་དང་ནི། །འཛིན་པ་ཞེས་པ་ཡུལ་ཅན་རྣམ་པ་གཉིས་ནི་གདོད་མ་ནས་ཡང་དག་པར་གྲུབ་པ་མེད་པས། དེ་ལྟར་གྲུབ་པར་འཛིན་པའི་བློ་གཉིས་ཀྱི་ཞེན་ཡུལ་ནི། ཡོད་པ་མིན་གྱི་སྟེ་མེད་དོ། །
དེའི་ཕྱིར་གཟུང་འཛིན་རང་བཞིན་མེད་པ་གང་ཡིན་པ་དེའི་ངང་དུ་གཉིས་སྣང་གིས་མི་ཕྱེད་པའི་བདེ་བ་ཆེན་པོའི་ཡེ་ཤེས་ཀྱི་བདག་ཉིད་དུ་གྱུར་པའི་བློ་ཡོད་པ་དེ་ནི་ཟུང་འཇུག་ཅེས་བྱ་བར་བཤད་པའི་ཕྱིར། ལྔ་པ་རྟག་ཆད་

[075B] དོན་དམ་བདེན་གྲུབ་རྟག་པ་དང། ཀུན་རྫོབ་ཅད་མེད་ཆད་པར་ལྟ་བའི་བློ་དག་ནི། ཟུང་འཇུག་པ་གང་གིས་རྒྱང་རིང་དུ་སྤངས་ནས་རྟག་ཆད་ལས་གྲོལ་བའི་དབྱིངས་སུ་བདེ་བ་ཆེན་པོའི་ཡེ་
ཤེས་ལ་རབ་ཏུ་གནས་པའི་ཟུང་དུ་འཇུག་པའི་རིམ་པ་འདི་ཡི་དེ་ཉིད་ཤེས་པ་སྟེ་ནི་མཁས་པ་ཡིན་པའི་ཕྱིར། དྲུག་པ་སྟོང་ཉིད་སྙིང་རྗེ་ཟུང་འཇུག་གི་ཚུལ་ཡོད་དེ། ཆོས་ཐམས་ཅད་ཀྱི་དེ་ཁོ་ན་ཉིད་རྟོགས་པའི་ཤེས་རབ་དང་
དམིགས་པ་མེད་པའི་སྙིང་རྗེ་གཉིས་ཀྱི་ངོ་བོ་རེག་ཅིག་པར་ནི་ཤེས་ནས། དག་པའི་སྐུ་གང་དུ་རྟག་ཏུ་འཇུག་པར་གྱུར་པའི་རིམ་པ་འདི་ནི་ཟུང་འཇུག་ཅེས་བྱ་བར་བཤད་པ་སྟེ། སངས་རྒྱས་དང་དེའི་སྒྲས་བཏགས་པའི་ཟུང་འཇུག་
པ་ཡིན་གྱི་མངོན་སུམ་གྱི་སྤྱོད་ཡུལ་ལོ། །བདུན་པ་ཐབས་ཤེས་ཟུང་འཇུག་གི་ཚུལ་ཡང་ཡོད་དེ། ཐབས་དང་ཤེས་རབ་སྙོམས་པར་འཇུག་པ་སྟེ་སྙོམས་པར་སྦྱོར་བས་སྤྲོས་པ་ཐམས་ཅད་ལྷན་སྐྱེས་ཀྱི་བདེ་བ་ཆེན་པོའི་རྣམ་
རོལ་དུ་བསྡུས་པས་ཡེ་ཤེས་མཆོག་ཏུ་གྱུར་པ་ལ། ཟུང་འཇུག་པའི་རྣལ་འབྱོར་ཆེན་པོ་གང་དུ་གནས་པ་དེ་ཉིད་ཟུང་དུ་འཇུག་པར་འགྱུར་བ་ཡིན་པའི་ཕྱིར། བརྒྱད་པ་ལྷག་བཅས་ལྷག་མེད་ཟུང་འཇུག་གི་ཚུལ་ཡང་ཡོད་དེ་
གང་དུ་ལས་ཉོན་སྡུག་བསྔལ་གྱི་ལྷག་མ་དང་བཅས་པ་དང། དེ་བཞིན་དུ་སྙིང་རྗེའི་དབང་གིས་འཁོར་བར་འགྲོ་བའི་དོན་དུ་འཇུག་པས་ལྷག་མ་མེད་པ་ཡང་མིན་པ་གཉིས་དོན་དམ་དུ་མ་གྲུབ་ཅིང། དེ་ལྟར་འཛིན་རྟོག་ཞེན་ཡུལ་
[076A]༄༅། །དང་བཅས་པ་མེད་པར་གྱུར་པའི་ཡེ་ཤེས་དེ་ནི་སྔར་བཞིན་ཟུང་དུ་འཇུག་པའོ། །དགུ་པ་བདག་མེད་གཉིས་ཟུང་འཇུག་གི་ཚུལ་ཡང་ཡོད་དེ། གང་དུ་གང་ཟག་གི་བདག་མེད་དང། ཆོས་ལ་བདག་མེད་པ་རང་གི་ངོ་བོ་
རང་བཞིན་གྱིས་གྲུབ་པར་འཛིན་པའི་རྟོག་པ་གཉིས་གཟུང་ཡུལ་དང་བཅས་པ་ལས་རྣམ་པར་གྲོལ་བའི་ཟུང་འཇུག་པའི་རྒྱུད་ཀྱི་ཡེ་ཤེས་ནི། ཟུང་དུ་འཇུག་པའི་མཚན་ཉིད་དེ་རང་བཞིན་ཡིན་པའི་ཕྱིར། བཅུ་པ་སྒྱུ་མ་འོད་གསལ་
ཟུང་འཇུག་གི་རིམ་པ་ཡང་ཡོད་དེ། ཟུང་དུ་འཇུག་པའི་དེ་ཉིད་དེ་རིམ་པ་ཤེས་པའི་ཟུང་འཇུག་པས། བདག་བྱིན་རླབས་མ་དག་པའི་སྒྱུ་ལུས་དང། དོན་གྱི་འོད་གསལ་འདི་ལྟར་རྒྱུ་འབྲས་ཀྱི་རིམ་པ་ཡིན་པར་ཤེས་ནས། དེ་
གཉིས་ཀྱི་དེ་ཁོ་ན་ཉིད་ལ་ནི་ཐ་དད་མེད་པས། སླར་བདག་བྱིན་རླབས་སྒྱུ་མའི་ལུས་སྐུ་དང། དོན་དམ་འོད་གསལ་ཐུགས་སུ་དབྱེར་མེད་དུ་འདུས་པ་གང་ཡིན་པ་དེ་ཟུང་དུ་འཇུག་པ་ཡིན་པའི་ཕྱིར། བཅུ་གཅིག་པ་རིལ་འཛིན་
རྗེས་གཞིག་ཟུང་འཇུག་གི་ཚུལ་ཡང་ཡོད་དེ། རིལ་པོར་འཛིན་པ་དང། རྗེས་སུ་གཞིག་པའི་རིམ་པ་དག་གི་འོད་གསལ་དུ་འཇུག་པ་དང། ཞུགས་ནས་དེ་བཞིན་དུ་གནས་པ་དང། དེ་ནས་གང་དུ་ལྡང་བར་གྱུར་པ་གསུམ་བདེ་
སྟོང་དབྱེར་མི་ཕྱེད་པའི་རང་བཞིན་དུ་རྟོགས་པ་ཟུང་དུ་འཇུག་པའོ། །འདིར་ཟུང་འཇུག་ཉེར་གཉིས་བྱེད་ན། རིལ་འཛིན་རྗེས་གཞིག་གཉིས་དང། འཇུག་གནས་ལྡང་གསུམ་གྱི་ཟུང་འཇུག་གཉིས་སོ་སོར་བྱེད་དོ། །བཅུ་གཉིས་པ་

[076B] ཀུན་རྫོབ་བདེན་པ་དག་པའི་སྒྱུ་མའི་སྐུ་དང། དོན་དམ་བདེན་པ་དོན་གྱི་འོད་གསལ་དག་སོ་སོའི་ཆར་ནི་ལྡན་པ་སྟེ། རང་རང་གི་ཆ་ཤས་ཡོངས་སུ་རྫོགས་པ་དང་ལྡན་པར་གྱུར་པ། དེ་གཉིས་
གང་དུ་སྔ་མ་སྐུ་དང་ཕྱི་མ་ཐུགས་སུ་ཡང་དག་པར་འདྲེས་ཏེ་དངོས་པོ་གཅིག་ཏུ་གྱུར་པ་དེ་ལ་ཟུང་དུ་འཇུག་པར་བཤད་དོ། །བཅུ་གསུམ་པ། མཉམ་པར་འཇུག་ལྡང་ཟུང་འཇུག་གི་ཚུལ་ཡང་ཡོད་དེ། དེ་བཞིན་ཉིད་ལ་བདེ་བ་ཆེན་པོའི་
ཡེ་ཤེས་ཀྱིས་དམིགས་པ་ཉིད་དང། གང་དུ་ལྷའི་སྐུ་དཀྱིལ་འཁོར་གྱི་འཁོར་ལོའི་རྣམ་པ་ཅན་དུ་ལྡང་བར་གྱུར་བ་དེ་ནི་ཟུང་འཇུག་ཏུ་གྱུར་པ་དེ་ཡིན་ཏེ། མི་ཟད་པ་སྟེ་རྡོ་རྗེའི་སྐུ་རྣལ་འབྱོར་པའི་བཞུགས་གནས་ཡིན་པའི་ཕྱིར། བཅུ་
བཞི་པ་སད་གཉིད་ཟུང་འཇུག་གི་ཚུལ་ཡང་ཡོད་དེ། ཐ་མལ་གྱི་གཉིད་ལོག་པ་དང་ནི་སད་པ་སྟེ། གནས་སྐབས་དེ་གཉིས་སྤངས་པས་ན། རྣལ་འབྱོར་བ་ནི་འོད་གསལ་བདེ་བ་ཆེན་པོའི་ངང་དུ་གཉིད་ལ་གནས་ཤིང། ཤེས་བྱ་
ཐམས་ཅད་ལ་མཁྱེན་པ་རྒྱས་པ་སད་པ་ངོ་བོ་གཅིག་པ་ནི་གཉིད་ལོག་པ་དང་སད་པ་དང་རྣམ་པར་བྲལ་བའི་ཟུང་འཇུག་ཡིན་པར་སྟོན་པས་གསུངས་སོ། །བཅོ་ལྔ་པ། མཉམ་རྗེས་ཟུང་འཇུག་གི་ཚུལ་ཡང་ཡོད་དེ། ཟུང་འཇུག་པ་
གང་ལ་མཉམ་པར་བཞག་པའི་ངོར། ཀུན་རྫོབ་པའི་སྣང་བ་ཐམས་ཅད་མེད་པ་དང། མཉམ་པར་མ་བཞག་པའི་དུས་སུ་ཡང་ཐ་མལ་གྱི་དངོས་པོ་དང་དངོས་པོ་མེད་པའི་རྣམ་པ་རྣམས་སྤངས་པའི་རྣལ་འབྱོར་པ་ནི། ཟུང་འཇུག་

[077A]༄༅། །ལ་གནས་པའོ། །ཉེར་གསུམ་དུ་བྱེད་ན་འདིས་ཀྱང་གཉིས་བསྟན་པར་བྱེད་དོ། །བཅུ་དྲུག་པ་དྲན་དང་དྲན་མིན་ཟུང་འཇུག་གི་ཚུལ་ཡང་ཡོད་དེ། སོ་སྐྱེའི་དུས་སུ་མཆོག་དམན་གྱི་བྱ་བ་ཅི་བྱས་མ་བརྗེད་
པའི་དྲན་པ་དང། བརྗེད་པས་དྲན་པ་མིན་པ་ལས་རྣམ་པར་གྲོལ་ཞིང། རྟག་ཏུ་ཅི་བྱེད་ཀྱང་ཡེ་ཤེས་འབྱུང་བའི་མཚན་ཉིད་ཅན། གདུལ་བྱའི་དོན་དུ་དུས་ལས་མི་ཡོལ་བར་ཇི་ལྟར་འདོད་པ་བཞིན་དུ་སྤྱོད་པའི་རྣལ་འབྱོར་
པ་ནི། ཟུང་འཇུག་གི་རིམ་པ་ལ་གནས་པའོ། །བཅུ་བདུན་པ་བདེ་སྟོང་ཟུང་འཇུག་གི་ཚུལ་ཡང་ཡོད་དེ། འདོད་ཆགས་དང་ཆགས་མེད་ཞི་བ་ཕྱོགས་གཅིག་པ་ལས་གྲོལ་ཞིང། འོད་གསལ་ལྷན་ཅིག་སྐྱེས་པ་མཆོག་ཏུ་
དགའ་བའི་ལུས་དང་ལྡན་པའི་རྡོ་རྗེའི་སྐུ་ནི། འཁོར་བ་ཇི་སྲིད་དུ་གནས་པར་བྱེད་པའི་ཟུང་འཇུག་རྣམ་པར་བསྒོམ་པའོ། །བཅོ་བརྒྱད་པ་བྱ་བྱེད་ཟུང་འཇུག་གི་ཚུལ་ཡང་ཡོད་དེ། རྣལ་འབྱོར་པས་བདེ་བ་ཆེན་པོའི་ཡེ་ཤེས་ཀྱི་བྱ་
བ་དང་ནི་བྱེད་པ་དེ་དག་གི་ངོ་བོ་ཉིད་སྤྲོས་པ་ཐམས་ཅད་ཀྱིས་མི་ཕྱེད་པར་ཤེས་པ་དེ་ཟུང་དུ་འཇུག་པར་བཤད་དོ། །བཅུ་དགུ་པ་བསྐྱེད་རྫོགས་ཟུང་འཇུག་གི་ཚུལ་ཡང་ཡོད་དེ། བསྐྱེད་པའི་རིམ་པ་འདི་ལྟར་ཆིག་དྲིལ་དུ་བྱས་ནས་
གོམས་པའི་དགོས་པའི་གཙོ་བོ་གང་ཡིན་པ་དང། གཞན་ཡང་རྫོགས་པའི་རིམ་པ་དག་གི་དགོས་པའི་གཙོ་བོ་གཉིས་པོ་གང་དུ་གཅིག་ཏུ་གྱུར་པ་དེ་ནི་ཟུང་དུ་འཇུག་པར་བཤད་དོ། །ཉི་ཤུ་པ་དག་མ་དག་ཟུང་འཇུག་གི་

[077B] འདིར་ཐ་སྙད་དུ་ཡོངས་སུ་དག་པའི་ལྷ་དང་ནི་མ་དག་པའི་ལྷ་ཞེས་རྣམ་པར་བཞག་ཀྱང་རྣལ་འབྱོར་པ་གང་ཞིག་གིས། དག་མ་དག་གི་རང་བཞིན་དབྱེར་མི་ཕྱེད་པར་འོད་གསལ་བདེ་བ་ཆེན་པོའི་ཡེ་ཤེས་ཀྱིས་
ངོ་བོ་དབྱེར་མེད་དུ་རྟོགས་པ་དེ་ནི་ཟུང་དུ་འཇུག་པའོ། །ཉེར་གཅིག་པ་གཟུགས་ཅན་དང་གཟུགས་མེད་ཟུང་འཇུག་གི་ཚུལ་ཡང་ཡོད་དེ། གཟུགས་ཅན་དང་ནི་གཟུགས་མེད་ཅེས་བདེན་པར་ཞེན་ཅིང་འཛིན་པའི་རྟོག་པ་གཉིས་པོ་སྤངས་
པས་ན། གང་ཞིག་ཞི་བ་འོད་གསལ་བདེ་བ་ཆེན་པོའི་ཡེ་ཤེས་ཀྱིས་རྟོགས་པའི་རྣལ་འབྱོར་པ་དེ་ནི་ཟུང་འཇུག་ཐོབ་པའོ། །མར་འགོས་ཀྱི་སྲོལ་འཛིན་ཁ་ཅིག་འགོག་པ་ཟུང་འཇུག་སྣང་བ་ཟུང་འཇུག་འབྲེལ་བ་ཟུང་འཇུག་གསུམ་
བྱས་ནས། དང་པོ་རྣམ་བཅས་ཞེས་པ་སྣང་བཟུང་འཇུག་དང། ཐབས་དང་ཤེས་རབ་ཅེས་པ་འབྲེལ་བ་ཟུང་འཇུག་དང། གཞན་རྣམས་ཀྱིས་འགོག་པ་ཟུང་འཇུག་བསྟན་པར་འདོད་དོ། །གཉིས་པ་སྟོན་པ་ལ། དེ་ལྟར་གང་གནས་རྣལ་
འབྱོར་པ། །ཟུང་འཇུག་རིམ་ལ་གནས་པ་སྟེ། །དེ་ནི་ཀུན་མཁྱེན་དེ་ཉིད་མཐོང། །སྣ་ཚོགས་འཛིན་ཞེས་བརྗོད་པ་ཡིན། ཞེས་གསུངས། དེ་ལྟར་བཤད་མ་ཐག་པའི་ཡོན་ཏན་གང་ལ་གནས་པའི་རྣལ་འབྱོར་བ་དེ་ནི་སློབ་པའི་ཟུང་འཇུག་
གི་རིམ་པ་ལ་གནས་པ་ཡིན་ཏེ། དེས་ནི་ཟུང་འཇུག་གི་ཏིང་ངེ་འཛིན་གོམས་པས། ཡོན་ཏན་གོང་ནས་གོང་དུ་འཕེལ་ནས་མི་སློབ་པའི་ཟུང་འཇུག་མངོན་དུ་གྱུར་པས། ཤེས་བྱ་ཇི་སྙེད་པ་དང་ཇི་ལྟ་བ་ཀུན་མཁྱེན་པ་དང། དེ་ཁོ་ན་

[078A]༄༅། །ཉིད་དབྱིངས་རིག་དབྱེར་མེད་པའི་ཚུལ་གྱིས་མཐོང་ཞིང། འོད་གསལ་ཡང་དག་པའི་མཐའ་མངོན་སུམ་དུ་བྱས་པ་དང། ཤེས་བྱ་སྣ་ཚོགས་འཛིན་པ་སྟེ། ཤེས་བྱ་ཐམས་ཅད་མཁྱེན་པ་ཞེས་ཀྱང་བརྗོད་
པའི་ཡུལ་དུ་གྱུར་པ་ཡིན་པའི་ཕྱིར། །གསུམ་པ་ཟུང་འཇུག་པ་གཉིས་ཀྱི་མཚན་གྱི་རྣམ་གྲངས་འཕྲོས་དང་བཅས་པ་སྟོན་པ་ལ། སྒྱུ་འཕྲུལ་དྲ་བས་མངོན་སངས་རྒྱས། །འཁོར་བའི་རྒྱ་མཚོའི་ཕ་རོལ་སོན། །བྱ་བ་བྱས་
པའི་རྣལ་འབྱོར་ཆེ། །བདེན་པ་གཉིས་ཀྱི་ཚུལ་ལ་གནས། །དེ་ནི་གཉིས་མེད་ཡེ་ཤེས་ཏེ། །མི་གནས་མྱ་ངན་འདས་པ་ཡིན། །སངས་རྒྱས་རྡོ་རྗེ་སེམས་དཔའ་ཉིད། །དེ་བཞིན་ཀུན་གྱི་དབང་ཕྱུག་ཡིན། །དཔའ་བར་འགྲོ་བའི་
ཏིང་འཛིན་དང། །རིག་པ་ཆེན་པོ་སྐྱེས་བུའི་གཟུགས། །རྡོ་རྗེ་ལྟ་བུའི་ཏིང་འཛིན་ཡང། །རྫོགས་པའི་རིམ་གནས་དེ་ཉིད་དེ། །སྒྱུ་མ་ལྟ་བུའི་ཏིང་འཛིན་དང། །གཉིས་སུ་མེད་པར་དེ་བཤད་དོ། །སྒྲ་གང་སྐྱེ་མེད་ལ་སོགས་པ། །
གཉིས་མེད་ཡེ་ཤེས་སྟོན་པ་རྣམས། །ཐམས་ཅད་འདི་ཡི་ཚིག་ཡིན་ཏེ། །དེར་ནི་གཞན་དག་མེད་པར་བཤད། །གངྒཱའི་ཀླུང་གི་བྱེ་སྙེད་ཀྱི། །སངས་རྒྱས་རྣམས་ཀྱིས་འདི་ཉིད་དག་ཐུགས་ཆུང་ཡོད་མེད་ཕྱོགས་སྤངས་པ། །ཕྱག་
རྒྱ་ཆེན་པོའི་བདག་ཉིད་གྲུབ། ཅེས་གསུངས། ཟུང་འཇུག་པའི་མཚན་གྱི་རྣམ་གྲངས་དུ་མ་ཡོད་དེ། སྒྱུ་འཕྲུལ་དྲ་བས་མངོན་པར་སངས་རྒྱས་པ་དང། འཁོར་བའི་རྒྱ་མཚོའི་ཕ་རོལ་ཏུ་སོན་པ་དང། བྱ་བ་བྱས་པའི་རྣལ་འབྱོར་པ་

[078B] བདེན་པ་གཉིས་ཀྱི་ཚུལ་ལ་གནས་པ་དང། དེ་བཞིན་དུ་གཉིས་སུ་མེད་པའི་ཡེ་ཤེས་ཅན་དང། མི་གནས་པའི་མྱ་ངན་ལས་འདས་པའི་བདག་ཉིད་ཅན་དང། སངས་རྒྱས་འཕགས་པ་དང། རྡོ་རྗེ་སེམས་དཔའ་ཉིད་དང། དེ་བཞིན་
དུ་ཀུན་གྱི་དབང་ཕྱུག་ཡིན་ཏེ། དབང་ཕྱུག་བརྒྱད་ལྡན་དང། དཔའ་བར་འགྲོ་བའི་ཏིང་ངེ་འཛིན་བརྙེས་པ་དང། རིག་པ་ཆེན་པོའི་སྐྱེས་བུ་དང། རྡོ་རྗེ་ལྟ་བུའི་ཏིང་ངེ་འཛིན་བརྙེས་པ་ཡང་ཡིན་ལ། རྫོགས་པའི་རིམ་པའི་ཏིང་ངེ་འཛིན་
ལ་གནས་པ་དང། སྒྱུ་མ་ལྟ་བུའི་ཏིང་ངེ་འཛིན་ལ་གནས་པ་དང། བདེན་གཉིས་གཉིས་སུ་མེད་པར་མཁྱེན་པའི་རྣལ་འབྱོར་པ་ཞེས་བྱ་བ་ཡང་སློབ་པའི་ཟུང་འཇུག་པ་དེ་ཉིད་ཡིན་ཏེ། དེ་དག་ཟུང་འཇུག་པ་གཉིས་ཀའི་མཚན་ཅི་རིགས་
སུ་བཤད་པ་ལྟར་སོ་སོར་ངེས་པར་བྱའོ། །སྤྱོད་བསྡུས་ལས་ཀྱང། ཟུང་འཇུག་པ་དང། ཟུང་འཇུག་དང། དོན་གྱི་འོད་གསལ་གྱི་མཚན་ཤིན་ཏུ་མང་བ་གསུངས་སོ། །གཞན་ཡང་རྒྱལ་བའི་གསུང་རབ་རྣམས་སུ་སྒྲ་གང་སྐྱེ་བ་མེད་པ་
དང། ལ་སོགས་པ་མཚན་མེད་སྨོན་མེད་གཉིས་མེད་ཡེ་ཤེས། རྒྱལ་བའི་ཡུམ་ཞེས་སྟོན་པའི་བཀའ་ཐམས་ཅད་ཀྱིས། དོན་གྱི་འོད་གསལ་ཟུང་འཇུག་དང་བཅས་པ་དགོངས་གཞིར་བྱས་ནས་བརྗོད་པ་རྣམས་ཀྱང་འདི་ཡི་
ཚིག་ཡིན་ཏེ། གསུང་རབ་དེ་དང་དེར་ནི། འདི་དག་ལས་ལྷག་པའི་དགོངས་གཞི་གཞན་དག་མེད་པར་བཤད་དོ། །འཕྲོས་དོན་ནི། མདོར་ན་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་རྣམས་ཀྱིས་ཟུང་འཇུག་གི་རིམ་པ་འདི་ཉིད་ཐུགས་

[079A]༄༅། །སུ་ཆུད་པ་ལ་བརྟེན་ནས་ཡོད་པ་འཁོར་བའི་ཕྱོགས་དང། མེད་པ་ཞི་པ་ཕྱོགས་གཅིག་པའི་མཐའ་སྤངས་ནས། འབྲས་བུའི་ཟུང་འཇུག་ཕྱག་རྒྱ་ཆེན་པོའི་བདག་ཉིད་གྲུབ་པ་ཡིན་ནོ།།
འདིས་ནི་དུས་གསུམ་གྱི་སངས་རྒྱས་ཐམས་ཅད་ཀྱིས་སློབ་པའི་ཟུང་འཇུག་མངོན་དུ་མཛད་པར་བསྟན་ཏོ། །བཞི་པ་ཟུང་འཇུག་པའི་སྤྱོད་ཚུལ་གཞན་སྟོན་པ་ལ། ཟུང་འཇུག་གོ་འཕང་ལ་
གནས་པའི། །སློབ་བཞིན་པ་ཡི་རྣལ་འབྱོར་ཆེ། །ཟུང་དུ་འཇུག་པ་བསྒོམས་གྱུར་བས། །སྤྱོད་པའང་དེ་དང་གཉིས་སུ་མེད། །ཇི་ལྟར་བདག་ཉིད་དེ་བཞིན་དགྲ། ཇི་ལྟར་ཆུང་མ་དེ་བཞིན་སྲིང། །ཇི་ལྟར་སྨད་འཚོང་དེ་
བཞིན་མ། །ཇི་ལྟར་བྲམ་ཟེ་དེ་བཞིན་གདོལ། །ཇི་ལྟར་བགས་པ་དེ་བཞིན་གོས། །ཇི་ལྟར་ཕུབ་མ་རིན་ཆེན་དང། །ཇི་ལྟར་ཆད་དང་དེ་བཞིན་གཅི། །ཇི་ལྟར་བཟའ་བ་དེ་བཞིན་བཤད། །ཇི་ལྟར་དྲི་བཟང་ག་བུར་དག་དེ་བཞིན་
བཤད་ལས་བྱུང་བའི་དྲི། །ཇི་ལྟར་བསྟོད་པ་བྱེད་པའི་ཚིག་དེ་བཞིན་དུ་ནི་སྨོད་པའི་ཚིག་དྲག་པོ་རྡོ་རྗེ་ཅན་དེ་བཞིན། །ཇི་ལྟར་ཉིན་མོ་དེ་བཞིན་མཚན། །ཇི་ལྟར་རྨི་ལམ་དེ་བཞིན་མཐོང། །ཇི་ལྟར་འཇིག་པ་དེ་བཞིན་གནས། །
ཇི་ལྟར་བདེ་བ་དེ་བཞིན་སྡུག་ཇི་ལྟར་སྡང་བ་དེ་བཞིན་དུ། །མནར་མེད་མཐོ་རིས་དེ་བཞིན་ཏེ། །དེ་བཞིན་སྡིག་དང་བསོད་ནམས་སོ། །དེ་ལྟར་ཤེས་ནས་ཡེ་ཤེས་ཅན། །དོགས་པ་མེད་པར་ཐམས་ཅད་བྱེད། །སྦས་པའི་བརྟུལ་ཞུགས་ཀུན་

[079B] །ཕུན་སུམ་ཚོགས་པ་ཐམས་ཅད་འགྲུབ། ཅེས་གསུངས། དེ་ལྟར་ཟུང་འཇུག་གི་གོ་འཕངས་ལ་གནས་པའི་སློབ་བཞིན་པའི་རྣལ་འབྱོར་ཆེན་པོ་དེས་ཟུང་དུ་འཇུག་པ་བསྒོམས་པ་སྟེ། མཉམ་གཞག་ཏུ་བདེ་སྟོང་དབྱེར་མེད་
པའི་ཏིང་ངེ་འཛིན་ལ་མཉམ་པར་འཐོག་ཅིང། མཉམ་གཞག་དེ་ལས་ལངས་ནས། རིག་པ་བརྟུལ་ཞུགས་ཀྱི་སྤྱོད་པ་ཅི་དང་ཅི་བྱེད་པ་ཐམས་ཅད་མཉམ་གཞག་གི་ཏིང་ངེ་འཛིན་དང་གཉིས་སུ་མེད་པ་སྟེ་མཉམ་གཞག་ཏུ་གོམས་པའི་
ལྷན་སྐྱེས་ཀྱི་བདེ་སྟོང་དབྱེར་མི་ཕྱེད་པའི་རྣམ་རོལ་ལས་མ་གཡོས་པར་ཞི་ཁྲོ་རབ་འབྱམས་ཀྱི་དཀྱིལ་འཁོར་འབུམ་ཕྲག་ཅིག་ཅར་དུ་སྤྲུལ་བ་དང། རགས་པའི་སྤྲུལ་པ་བྱེ་བ་མང་པོས་གདུལ་བྱ་གང་ལ་གང་འདུལ་གྱི་
མཛད་པ་སྟོན་པ་དང། ཕྱོགས་བཅུའི་སངས་རྒྱས་ཐམས་ཅད་ཀུན་ཏུ་བཟང་པོའི་མཆོད་སྤྲིན་གྱིས་མཉེས་པར་བྱེད་ཅིང། གདམས་པ་རྒྱ་མཚོ་ལྟ་བུ་གསན་པ་དང། ཞིང་རྡུལ་མཉམ་པའི་ཕྱག་རྒྱ་ལ་སྤྱོད་ཅིང། རི་དྭགས་བཤོར་བ་
སོགས་ཐ་མལ་པའི་ངོར་དམན་མཆོག་གི་སྤྱོད་པ་སྣ་ཚོགས་ལ་འཇུག་པ་ཡིན་ནོ། །བདག་ཉིད་ཆེན་པོ་འདིས་ཐོག་མ་ཉིད་ནས་འཇིག་རྟེན་ཆོས་བརྒྱད་སྤངས་ཟིན་པས། དེ་དག་མགོ་སྙོམས་པའི་ཕྱིར་མིན་ཡང། གསེར་དང་
བོང་བ་མཉམ་པ་སྨྱོན་པ་ལྟ་བུའི་བརྟུལ་ཞུགས་འདི་ལྟར་སྤྱོད་དེ། ཇི་ལྟར་བདག་ཉིད་གཅེས་པར་བལྟ་བ་དེ་བཞིན་དུ་དགྲ་ལ་ཡང་དེ་ལྟར་བལྟ་བའམ། ཡང་ན་དགྲ་བཞིན་བདག་དེ་ལྟར་བལྟ་བ་དང། ཇི་ལྟར་ཆུང་མ་ལ་ངོ་ཚ་སྤངས་པ་དེ་

[080A]༄༅། །བཞིན་དུ། སྲིང་མོ་ལ་ཡང་མཚུངས་པ་དང། ལྡོག་པ་དང། ཇི་ལྟར་སྨད་འཚོང་ལ་སྤྱོད་པ་དེ་བཞིན་དུ་མ་དང། ཡང་ནམ་བཞིན་དེ་ལའང་ངོ་ཚ་བསྟེན་པ་དང། ཇི་ལྟར་བྲམ་ཟེ་དེ་བཞིན་དུ་གདོལ་བ་དང། ཡང་
ན་གདོལ་བ་བཞིན་དུ་བྲམ་ཟེ་དང། ཇི་ལྟར་རང་གི་པགས་པ་བཞིན་དུ་གོས་ཧྲུལ་དང། གོས་ཧྲུལ་བཞིན་དུ་པགས་པ་དང། ཇི་ལྟར་ཕུབ་མ་དང་རིན་པོ་ཆེ་མཚུངས་པ་དང། ཇི་ལྟར་ཆང་དང་དེ་བཞིན་གཅི་སྟེ་དྲི་ཆུ་དང་མཚུངས་པ་དང་
ཇི་ལྟར་བཟའ་བ་དང་བཤད་པ་མཚུངས་པ་དང། ཇི་ལྟར་དྲི་བཟང་པོ་ག་བུར་དག་དང། དེ་བཞིན་དུ་བཤད་པ་ལས་བྱུང་བའི་དྲི་ངན་མཚུངས་པ་དང། ཇི་ལྟར་བསྟོད་པ་བྱེད་པའི་ཚིག་དང། དེ་བཞིན་དུ་ནི་སྨོད་ཚིག་མཚུངས་པ་
དང༑ དྲག་པོ་དབང་ཕྱུག་ཆེན་པོ་དང། རྡོ་རྗེ་ཅན་རྡོ་རྗེ་འཆང་ཡང་དེ་བཞིན་མཚུངས་པ་དང། ཇི་ལྟར་ཉིན་མོ་ལས་རྣམས་བྱེད་པ་དེ་བཞིན་དུ་མཚན་མོ་ཡང་བྱེད་པ་དང། ཇི་ལྟར་རྨི་ལམ་མི་བདེན་པ་དེ་བཞིན་དུ་མངོན་སུམ་དུ་མཐོང་
ཐོས་ཐམས་ཅད་ཀྱང་དེ་ལྟ་བལྟ་བ་དང། ཇི་ལྟར་དགྲ་སོགས་ལ་འཇིགས་པ་དེ་བཞིན་དུ། ཡིད་བརྟན་པའི་གནས་ལའང་འཇིགས་པར་བྱེད་པ་དང། ཇི་ལྟར་བདེ་བ་འདོད་པ་དེ་བཞིན་དུ་སྡུག་བསྔལ་ཡང་འདོད་པའམ། ལྡོག་པ་དང་
ཇི་ལྟར་སྡང་བའི་དགྲ་དང། བུ་ལ་ཡང་བྱམས་སྡང་མཉམ་པ་དང། མནར་མེད་ཀྱི་སྡུག་བསྔལ་མི་འདོད་པ་དེ་བཞིན་དུ་མཐོ་རིས་ཀྱི་བདེ་བ་མི་འདོད་པ་དང། ཡང་དེ་གོ་ལྡོག་པ་དང། དེ་བཞིན་དུ་སྡིག་པ་དང། བསོད་ནམས་

[080B] མདོར་ན་གང་ཤར་བྱ་བྱེད་ཐམས་ཅད་ཐ་མལ་གྱི་སྣང་ཞེན་དང་བྲལ་བར་ཟུང་འཇུག་བདེ་བ་ཆེན་པོའི་ངང་དུ་སྤྱོད་དོ། །དེ་ལྟར་ཤེས་ནས་ཟུང་འཇུག་གཉིས་སུ་མེད་པའི་ཡེ་ཤེས་ཅན་དེས། བྱ་བ་ཐམས་ཅད་ཐོགས་
པ་མེད་པར་བྱེད་ཅིང། ལམ་གཞན་གྱིས་ཐོབ་པ་རྣམས་ཀྱིས་ཀྱང་མི་ཤེས་པའི་ཡེ་ཤེས་ཀྱི་རང་བཞིན་སྦས་པའི་བརྟུལ་ཞུགས་ཀུན་བསྒྲུབས་ནས། ཕུན་སུམ་ཚོགས་པ་ཐམས་ཅད་མྱུར་དུ་འགྲུབ་པར་འགྱུར་རོ། །གསུམ་པ་
བརྩམས་པའི་དགེ་བ་བསྔོ་བ་ལ། །མཆོག་གྱུར་རིམ་པ་ལྔ་པ་ནི། །བཤད་ནས་བསོད་ནམས་གང་ཐོབ་པས། །ཟུང་དུ་འཇུག་པའི་ཏིང་ངེ་འཛིན། །འདི་ཡིས་འཇིག་རྟེན་རོལ་བར་ཤོག་ཅེས་གསུངས། སྙིགས་དུས་ཀྱི་ཚེ་ཐུང་གཅིག་ལ་
སངས་རྒྱས་ཀྱི་སར་བགྲོད་པར་བྱེད་པའི་ལམ་མཆོག་ཏུ་གྱུར་པ་རིམ་པ་ལྔ་པ་འདི་ནི། ལེགས་པར་བཤད་པ་ལ་བརྟེན་ནས་བསོད་ནམས་གང་ཐོབ་པས་མཚོན་པའི་དགེ་བ་འདི་ཡི་མཐུས། འཇིག་རྟེན་གྱི་འགྲོ་བ་མ་ལུས་པས་ཟུང་
དུ་འཇུག་པའི་ཏིང་ངེ་འཛིན་ཐོབ་ནས་བདེ་བ་ཆེན་པོའི་དཔལ་ལ་རོལ་བར་ཤོག་མཇུག་བསྡུ་བ་ནི། ཟུང་དུ་འཇུག་པའི་རིམ་པ་སློབ་དཔོན་ཀླུ་སྒྲུབ་ཀྱི་ཞལ་སྔ་ནས་ཀྱིས་མཛད་པ་སྟེ་རིམ་པ་ལྔ་པའོ། །ཞེས་སོ། །མི་ཤིགས་ཡི་གེ་
མཆོག་གི་དངོས། །འོད་གསལ་ལྷ་ཡི་ལམ་བཟང་ལས། །འཁྲུངས་པའི་ཟུང་འཇུག་དབང་པོའི་གཞུ། །འདི་ནི་ཁམས་གསུམ་འགྲོ་རྣམས་ལ། །ཇི་བཞིན་འདོད་དགུའི་ཆར་འབེབས་པའི། །ཡིད་བཞིན་ནོར་བུ་རྫོགས་ལྡན་

[081A]༄༅། །སྤྲིན། །རིམ་པ་ལྔ་པའི་རྣམ་པར་བཤད་པའོ། །གསུམ་པ་མཇུག་གི་དོན་ལ་གསུམ། དངོས་དང། འགྱུར་མཛད་པའི་སྨོན་ལམ། སྒྱུར་བྱེད་གང་གིས་བསྒྱུར་བའོ། །དང་པོ་ནི། སློབ་དཔོན་ཀླུ་སྒྲུབ་ཀྱི་ཞལ་སྔ་ནས་
ཀྱིས་མཛད་པ་སྟེ་རིམ་པ་ལྔ་པ་རྫོགས་སོ། །ཞེས་པ་ཉིད་དོན་གྱིས་ཐོབ་པས་ཚིག་དོན་ཡོངས་སུ་རྫོགས་པ་མཐར་ཕྱིན་པའི་དོན་བསྡུ་བའི་ཚིག་ཕྲད་དོ། །གཉིས་པ་ནི། འཕགས་པས་མཛད་པའི་རྫོགས་ཚུལ་རིམ་པ་ལྔ། །ལམ་ལྔ་སྤྱང་
ཕྱིར་བླ་མའི་བཀས་བསྒྱུར་བས། །སྒྲིབ་པ་ལྔ་བྲལ་ཡེ་ཤེས་ལྔ་ཐོབ་སྟེ། །སྐུ་ལྔ་མངོན་ཤེས་ལྔ་ལྡན་སངས་རྒྱས་ཤོག་ཅེས་གསུངས། བླ་མའི་བཀས་བསྐུལ་བ་ནི། བདག་ཉིད་ཆེན་པོ་ལྷ་བླ་མ་ཡེ་ཤེས་འོད་ཡིན་ཅིང། ལམ་ལྔ་སྦྱང་
པ། སྒྲིབ་པ་ལྔ་དག་པ། ཡེ་ཤེས་ལྔ་ཐོབ་སྟེ། སྐུ་ལྔ་མངོན་ཤེས་ལྔ་ལྔན་གྱི་སངས་རྒྱས་སུ་སྨོན་ཅིང་བསྔོ་བའོ།། །།གསུམ་པ་ལོ་པཎ་གང་གིས་བསྒྱུར་བ་ནི། རྒྱ་གར་གྱི་མཁན་པོ་ཨཱ་ཙརྱ་ཤྲདྡྷའ་ཀ་ར་ཝ་རྨ་དང་
ཞུ་ཆེན་གྱི་ལོཙྪ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ། སླད་ཀྱི་རྒྱ་གར་གྱི་མཁན་པོ་ཀ་མ་ལ་གུཔྟ་དང། ཡུལ་དབུས་ཀྱི་དབེ་དང་ཡང་གཏུགས་ཏེ་གཏན་ལ་ཕབ་པའོ། །ཞེས་སོ། སྨྲས་པ། ཆོས་ཕུང་པོ་བརྒྱད་ཁྲི་བཞི་
སྟོང་གི་སྙིང་པོ་ལས་ཀྱང་སྙིང་པོ་མཆོག་གྲུབ་པའི་དབང་ཕྱུག་བྱེ་བ་བརྒྱ། །ཟུང་འཇུག་བདེ་བ་ཆེན་པོའི་དབྱིངས། །སྐུ་གསུམ་གཞལ་མེད་ཉམས་དགའ་བར། །ཡུད་ཀྱིས་གཤེགས་པའི་ཤུལ་བཟང་པོ། །འཇིག་རྟེན་གསུམ་གྱི་

[081B]ཟབ་ལམ་རིམ་པ་ལྔ་ཡི་གཞུང། །རྡོ་རྗེ་འཆང་ཞབས་ཀླུ་སྒྲུབ་དང། །བློ་བཟང་རྒྱལ་བ་གཉིས་པ་ཡི། །དགོངས་དོན་ཇི་བཞིན་ལེགས་པར་བཤད། །འོན་ཀྱང་བྱིས་བློ་མི་གསལ་ཞིང། །རྡོ་རྗེའི་ཚིག་དོན་རྟོགས་དཀའ་བས་
ཉེས་བཤད་དྲི་མས་སྦགས་སྲིད་ན། །ཡེ་ཤེས་སྤྱན་ལྡན་རྣམས་ལ་འཆགས། །ནོངས་པ་རྒྱུ་བཅས་གཞོམ་དུ་གསོལ། །ལེགས་པར་བཤད་པའི་དགེ་པའི་ཚོགས། །ཟླ་ཟེར་འབུམ་གྱིས་རབ་མྱོས་པའི། །གངས་རིའི་ཏོག་ལྟར་དཀར་བ་དེ། །འགྲོ་
ཀུན་ཕན་བདེའི་རྒྱུར་བསྔོའོ། །བདག་ཀྱང་ཚེ་རབས་ཐམས་ཅད་དུ། །ལམ་མཆོག་འདི་འདོམས་བླ་མ་དང། །གནས་ལུས་ལོངས་སྤྱོད་གྲོགས་ལ་སོགས། །རྒྱལ་བས་བསྔགས་བཞིན་འགྲུབ་གྱུར་ཅིག་ཅེས་མགོན་པོ་ཀླུ་སྒྲུབ་ཀྱིས་མཛད་པའི་རིམ་པ་
ལྔའི་རྣམ་པར་བཤད་པ་ཟུང་འཇུག་ནོར་བུའི་བང་མཛོད་ཅེས་བྱ་བ་འདི་ནི། དགེ་བའི་བཤེས་གཉེན་འགའ་ཞིག་གིས་སྔ་མོ་ནས་བསྐུལ་ཡང་བཏང་སྙོམས་སུ་ལུས་པ། སླར་མདོ་སྔགས་རབ་འབྱམས་སྨྲ་བ་བློ་བཟང་བསྟན་པ་དར་རྒྱས་ཀྱིས་
ནན་ཆེར་ཡང་ཡང་བསྐུལ་བ་ལ་བརྟེན་ནས། དཔལ་གསང་བ་འདུས་པའི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་གཙུག་ལག་ཁང་དུ་སྦྱར་བའི་ཡི་གེ་པ་ནི་རི་ཁྲོད་འཛིན་པའི་དཀའ་བཅུ་
པ་སྙིང་སྟོབས་རྒྱ་མཚོའོ།། །།འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཀུན་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།འདིའི་རྩ་བ་རྣམས་འགྱུར་རྙིང་ཡིན་ལ། འབྲུ་ཅུང་

[082A]༄༅། །ཟད་མི་གཅིག་པ་ནི། འགྱུར་གསར་གྱིས་བསྐྱེད་བཏོན་པ་ཡིན་ནོ། །འདི་ནི་སྔ་ཕྱིའི་སྐྱེ་བོ་འགའ། །དེང་དུས་འདུས་པའི་རྒྱ་མཚོ་ཆེར། །ཐོས་བསམ་ངལ་བ་བསྟེན་རྣམས་ཀྱང། །མགོན་པོ་སངས་རྒྱས་
གཉིས་པ་ཡི། །གཞུང་མཆོག་རིམ་ལྔའི་ཚིག་དོན་ལས། །བརྩམས་ཏེ་འབེལ་བའི་གཏམ་བགྱིས་ཚེ། །དགུན་དུས་ཁུ་བྱུག་ཚུལ་འཛིན་ཅེས། །བསྟིང་ཚིག་སྨྲ་པའི་གླང་ཆེན་གྱི། །མྱོས་བུམ་འདྲལ་བྱེད་གདོང་ལྔ་པའོ། །ཞེས་པ་
ཡང་རྩོམ་པ་པོ་རང་ཉིད་ཀྱིས་སྨྲས་པའོ།། །།ཧི་ཏ་སུ་ཁཤྩ་ཀ་ར་བུདྡྷ་དེ་ཤ་བིསྟཱ་ར་བྷ་བ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྡོན། །རབ་རྒྱས་འགྲོ་ཀུན་ཐར་མཆོག་
འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ། །།



