༄༅། །གནས་ལུགས་དོན་གྱི་རང་རིག་ནག་པོ་ཆེ། །ཕྱི་རོལ་དྲེགས་པ་ཀུན་གཙོར་ཡོངས་ཤར་བའི། །ཡང་གསང་གཟི་ལྡན་དབང་ཕྱུག་ཞལ་བཞིབ།།
མཆོད་ཐབས་མི་ཟད་ཡོངས་འདུའི་ལྗོན་པ་བཞུགས།།།

[001A] །ན་མཿ་པྲཛྙཱ་མཻ་ཏྲི་ཝ་གིནྡྲ་ནིར་བཧོ་གཱ་ཡ། ཁྱབ་བདག་ཐུགས་རྗེའི་བདག་ཉིད་རྡོ་རྗེ་འཆང། །འགྲོ་ཀུན་སྣང་ངོར་གོས་དཀར་ལྕང་ལོའི་ཚུལ། །ངེས་འཆང་ས་སྐྱའི་བླ་ཆེན་བརྒྱུད་པར་བཅས། །མི་
ཕྱེད་དད་པས་རྟག་ཏུ་གུས་པས་མཆོད། །གང་གི་རིང་ལུགས་སྤེལ་ལ་ཟླ་བྲེལ་ཞིང། །ངེས་གསང་རྒྱུད་སྡེའི་མངའ་བདག་དྲིན་ཅན་མཆོག་བྱང་ཆུབ་བར་གྱི་སྐྱབས་མགོན་བླ་མ་རྗེར། །སྒོ་གསུམ་མི་ཕྱེད་དད་པས་འདུད་
དོ་སྐྱོངས། །ཡང་གསང་གཟི་ལྡན་དབང་ཕྱུག་སྐུའི་སྣང་བརྙན། །དྲན་པའི་མོད་ལ་སྲིད་ཞིའི་དགེ་ལེགས་ཀུན། །འབད་མེད་སྩོལ་ཞིང་བསྟན་དགྲ་མ་ལུས་པ། །མིང་གི་ལྷག་མར་བྱེད་པའི་ལྷ་གང་རྒྱལ། །དེ་ཉིད་མཆོད་
ཅིང་ལེགས་པར་བསྟེན་པའི་ཐབས། །ཐབས་མཆོག་བསྐང་བའི་རིམ་པ་འདི་ཉིད་ཀུན། །ཀུན་ལས་ཁྱད་འཕགས་སྲུང་མའི་དབང་པོ་མཆོག། །མཆོག་གང་དགྱེས་བྱེད་རིམ་པ་ཟུར་ཙམ་སྤྲོ།  །ཞེས་མཆོད་བར་བརྗོད་ནས་དེ་ཡང་དཔལ་ལྡན་

[002A] །ས་སྐྱ་པའི་བསྟན་སྲུང་ཆེན་པོ་མཐུ་ལྡན་དྲེགས་པ་ཡོངས་ཀྱི་སྡེ་དཔོན་སྟོབས་འཕྲོག་དབང་པོ་མཆོད་པར་འདོད་པའི་རྣལ་འབྱོར་པས་ཡིད་དང་མཐུན་པའི་གནས་སུ་ཆོས་སྐྱོང་སྤྱི་དང། ཁྱད་པར་གཟི་ལྡན་དབང་ཕྱུག་གི་སྐུ་བྲིས་འབུར་གང་རུང་བྱིན་
ཅན་བཀྲམ་པའི་མདུན་དང་གཡས་གཡོན་དུ་སྤྱན་གཟིགས་གོ་མཚོན། གཅན་གཟན་གྱི་པགས་པ་རྒྱན་དྲུག་སོགས་དྲག་པོའི་ཆས་རྣམས་མཐོང་བ་བརྒྱུད་པའི་ཕྱག་ལེན་བཞིན་བཤམ། སྐུའི་མདུན་དུ་རྒྱུ་རྗེན་བཏགས་ལས་བྱས་པའི་གོང་གཏོར། ཆོས་སྐྱོང་སྤྱིའི་བསྐང་གཏོར་
གཉན་མགོན་ཆེན་པོའི་གཏོར་མ་དབུས་སུ་སྙིང་གཟུགས་ཆེ་བ། དེའི་ཕྱོགས་བཞིར་དབྱིབས་གོང་མཚུངས་དེའི་སྐེད་པ་ལས་མི་མཐོ་ག་ཁྲག་གཙང་དང་སྨུག་རྩིས་བྱུགས་པ་ཕྱག་མཚན་དང་མེ་རི་ཤ་དར་རྣམས་ཀྱིས་བརྒྱན་པ། དེའི་མདུན་དུ་གཡས་ནས་མཆོད་མགོ་བྱས་པའི་ཁྲག་
ཞག་གི་མཆོད་ཡོན་དང་ཞབས་བསིལ། དབང་པོ་ལྔའི་མེ་ཏོག་ཚིལ་ཆེན་སོགས་དྲག་པོའི་སྤོས་ཀྱི་བདུག་སྤོས། མར་ནག་གི་སྣང་གསལ། མཁྲིས་པའི་དྲི་ཆབ། ཤ་སྣའི་ཞལ་ཟས་རྣམས་སྦྲེང་ཚར་དུ་བཤམ། དཔོན་སློབ་རྣམས་ཀྱི་མདུན་དུ་རྡོར་དྲིལ། ཌཱ་མ་རུ་

[002B]  ཨམྲྀ་ཏས་བསང། སྭ་བྷཱ་ཝས་ སྦྱང།  སྟོང་པའི་ངང་ལས་གནས་མཆོག་དམ་པ་འདི་ཉིད་མི་བཟད་འཇིགས་པའི་དུར་ཁྲོད་རོལ་པའི་ཕོ་བྲང་མཆོག་ཏུ་གྱུར་པའི་དབུས་སུ། ཨཱ་
ལས་བཧན་དྷ་འབར་བའི་སྣོད་རྣམས་ཀྱི་ནང་དུ་བསྟན་པ་དང་དེ་འཛིན་རྣམས་ལ་གནོད་ཅིང་སྡང་སེམས་འཆང་བའི་གཟུགས་ཅན་གཟུགས་མེད་རྣམས་ཀྱི་སྙིང་ཁྲག་དྲོན་མོའི་མཆོད་ཡོན་དང་ཞབས་བསིལ། དབང་པོ་ལྔའི་མེ་ཏོག་
མཐུན་རྫས་ཀྱི་བདུག་སྤོས། ཚིལ་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་སྣ་ཚོགས་པའི་ཞལ་ཟས། རྐང་གླིང་ཐོད་རྔ་སོགས་རོལ་མོའི་ཕྱེ་བྲག་གོ་མཚོན་དང་རྒྱན་དྲུག་སྟག་གཟིག་སོགས་གཅན་གཟན་གྱི་པགས་
པ༑ རླུང་གི་ཤུགས་དང་ལྡན་པའི་རྟ་ནག་ཆར་སྤྲིན་ལྟར་གཏིབས་པའི་འབྲོག་གཡག་མིག་སྨན་ལྟར་གནག་པའི་ལུག་ཆེན། ཁྲོ་གཏུམ་དང་ལྡན་པའི་ཁྱི་ནག་དྲེད་དང་འཕར་རབ་སྦྱང་གི་སྟག་གཟིག་དོམ་ནག་རྣམས་
དབང་པོ་ཚང་བ། ཁྱད་པར་དམར་ཆེན་གྱི་གཏོར་མ་རི་ལྟར་བརྗིད་པ། སྨན་རག་གི་རྒྱ་མཚོ་རྦ་རླབས་གཡོ་བ། གཞན་ཡང་མཐུན་པའི་དམ་རྫས་རབ་འབྱམས་ནམ་མཁའི་མཐའ་དང་མཉམ་པ་ས་གཞི་བར་སྣང་ནམ་མཁའ་ཁྱབ་
པ༑ འཕགས་པ་ཀུན་ཏུ་བཟང་པོའི་མཆོད་སྤྲིན་ལྟ་བུར་འཁོར་བ་ཇི་སྲིད་ཀྱི་བར་རྒྱུན་མི་ཆད་པའི་རང་བཞིན་དུ་གྱུར། ཨོཾ་སརྦ་བིད་དང། ཧ་ཧོ་ཧྲཱི་ཨརྒྷཾ་ ནས། ཤཔྟའི་བར་གྱིས་བྱིན་གྱིས་བརླབ།  ཨ་མྲྀ་ ཏས་བསང།  སྭ་བྷཱ་ཝ་ ས་སྦྱང་

[003A] །སྟོང་པའི་ངང་ལས་ཁྲོ་གཏུམ་རབ་ཏུ་འཇིགས་པའི་གནས་སུ་པདྨ་ཉི་མ་རུ་ཏྲ་མ་ལུས་པའི་ངོ་བོ་རོ་ཡི་གདན་ལ་དུས་གསུམ་རྒྱལ་བ་ཀུན་གྱི་མཐུ་སྟོབས་ཀྱི་ངོ་བོ་ཧཱུཾ་མཐིང་ནག་དང། ཕྱོགས་བཞིར་
བད་ཉིའི་སྟེང་དུ་བྷྱོ་ཡིག་རང་མདངས་ཅན་རེ་རེ། དེ་ལས་འོད་ཟེར་མགར་མེའི་ཚ་ཚ་ལྟ་བུ་དཔག་ཏུ་མེད་པ་འཕྲོས་པས་དགྲ་བགེགས་གདུག་པ་ཅན་ཐམས་ཅད་ཚར་བཅད་ཚུར་འདུས་ཡོངས་སུ་གྱུར་པ་ལས་དཔལ་ལྡན་
སྟོབས་འཕྲོག་དབང་པོ་ཞལ་བཞི་པ་སྐུ་མདོག་མུན་པའི་མདོག་ཅན། རྩ་ཞལ་དང་སྟེང་ཞལ་ནག་པོ། གཡས་གཡོན་གཉིས་ལྗང་ནག་ཕྱག་བཞིའི་གཡས་ཀྱི་དང་པོ་ན་མ་རུངས་གདུག་པའི་མགོ་བོ་གཅོད་པའི་གྲི་གུག་
གཡོན་གྱི་དང་པོ་ན་དམ་ཉམས་ཀྱི་ཁྲག་གིས་བཀང་བའི་ཐོད་པ་གཉིས་ཀར་སྟེང་འོག་ཏུ་འཛིན་པ། གཡས་ཀྱི་གཉིས་པ་ན་དགྲ་བོ་སྲོག་གཅོད་པའི་རྒལ་གྲི་གཡོན་གྱི་གཉིས་པ་ན་གཅོད་བྱེད་རྩིས་སུ་འདེབས་པའི་
རུས་འཕྲེང་འཕྱར་སྟབས་སུ་འཛིན་པ། མི་མགོ་སྐམ་པོ་ལྔའི་དབུ་རྒྱན་དང། རློན་པ་ཁྲག་འབབ་པ་ལྔ་བཅུའི་དོ་ཤལ་འཕྱང་བ། རུས་པའི་རྒྱན་དྲུག་གིས་བརྒྱན་ཅིང། དུག་སྤྲུལ་མང་པོ་ལང་ལོང་དུ་དཀྲིས་པ། སྟག་
གི་པགས་པའི་ཤམ་ཐབས་ཅན། ཁྲག་གི་ཐིག་ལེ་དང་ཞག་གི་ཟོ་རིས་ཀྱིས་བརྒྱན་པ། སྐུ་ལུས་སྦོམ་ལ་རགས་པ། གསུས་པ་འཕྱང་བ། དེའི་གཡས་སུ་གཡུང་མོ་ནག་མོ། གཡོན་དུ་གཏུམ་མོ་ལྗང་ཁུ། མདུན་

[003B] རྒྱབ་ཏུ་སིང་ག་ལི་མ་སེར་མོ་རྣམས་ཁྲོ་ཞིང་གཏུམ་པ། གྲི་གུག་དང་ཐོད་ཁྲག་འཛིན་པ། མི་མགོ་སྐམ་པོ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་ཅན་རུས་པ་དང་སྦྲུལ་གྱིས་བརྒྱན་ཅིང། དར་ནག་གིན་བཟའ་གསོལ་བ། གཞན་
ཡང་མ་རུངས་གཤིན་རྗེའི་དབང་ཕྱུག་བེག་ཙེ་ལྕམ་སྲིང། སྡེ་བརྒྱད་ཡོངས་ཀྱི་དེད་དཔོན་རཱ་ཧུ་ལ་སོགས་མདོར་ན་གང་གི་འཁོར་ཚོགས་ཐམས་ཅད་ཀྱང་རང་རང་གི་ཆ་བྱེད་དང་ལྡན་ཞིང། དྲག་ལ་རྔམ་པ་སྲིད་པ་གསུམ་སྐད་ཅིག་ལ་མྱུལ་བའི་ནུས་མཐུ་ཅན་བསམ་
གྱིས་མི་ཁྱབ་པས་བསྐོར་བ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ། ཐུགས་ཀར་ཧཱུཾ། དེ་ལས་འོད་ཟེར་འཕྲོས་པས་དུར་ཁྲོད་ཆེན་པོ་བསིལ་བའི་ཚལ། ཧ་ཧ་རྒོད་པའི་དུར་ཁྲོད། གནས་མཆོག་ཆེན་བོ་ཏེ་སེ། བོ་ཏ་ལ། དར་ལུང་གཉན། ཁའུ་
བྲག་རྫོང། གདན་ས་ཆེན་པོ་དཔལ་ལྡན་ས་སྐྱ་སོགས་དཔལ་ལྡན་བླ་མ་དམ་པ་རྣམས་ཀྱིས་བསྟེན་ཅིང་བསྒྲུབས་པའི་གནས་ནས་དཔལ་ལྡན་མཧཱ་ཀ་ལ་སྟོབས་འཕྲོག་དབང་པོ་ཞལ་བཞི་པ་འཁོར་ཚོགས་བསམ་གྱིས་མི་ཁྱབ་པ་ཁམས་གསུམ་ཐམས་ཅད་གཡོ་
བཞིན་པའི་ངང་ནས་སྐད་ཅིག་ཉིད་ལ་ཨོཾ་བཛྲ་ས་མཱ་ཛཿ་ དེ་ནས་དུང་དཀར་དང། རྐང་གླིང་ཐེངས་གསུམ་རེ་འབུད། རོལ་མོའི་སྒྲ་དྲག་པོས་བྱིན་དབབ། གདུང་བའི་དབྱངས་དང་བཅས་པས་འདི་སྐད་དོ།  །ཧཱུཾ༑ དཔལ་ཆེན་ཧེ་རུ་ཀ་ཡི་སྤྱན་སྔ་རུ། །གང་གི་སྲོག་སྙིང་ཕུལ་ནས་དམ་བཞག་
ཅིང༑ ༑རྒྱལ་བའི་བསྟན་སྲུང་རྒྱ་མཚོ་ཡོངས་ཀྱི་རྗེ། །སྟོབས་འཕྲོག་ནག་པོ་ཆེན་པོ་མྱུར་གཤེགས་ཤིག་དྲག་པོའི་ལས་ཀྱིས་མ་རུངས་ཚར་གཅོད་ཚེ། །ཧ་ཧ་རྒོད་པའི་དུར་ཁྲོད་ཆེན་པོ་ནས། །དྲེགས་པ་སྲོག་བདག་ཀུན་གྱི་གཙོ་བོ་ཆེ། །

[004A]༄༅། །མཧཱ་ཀཱ་ལ་འཁོར་བཅས་མྱུར་་རྒྱལ་བསྟན་མཆོག་ལ་སྲུང་སྐྱོབ་མཛད་པའི་ཚེ། །བསིལ་བ་ཚལ་གྱི་འཇིགས་རུང་གནས་མཆོག་ནས། །མ་དང་མཁའ་འགྲོའི་ཚོགས་ཀྱི་གཙོ་བོ་མཆོག་ལྷ་ཆིན་གདོང་བཞི་འཁོར་
བཅས་་བསྟན་འཛིན་རྣམས་ལ་དངོས་གྲུབ་སྩོལ་པའི་ཚེ། །པོ་ཏ་ལ་ཡི་གནས་མཆོག་ཆེན་པོ་ནས། །ཚོགས་བདག་ནོར་ལྷ་རྒྱ་མཚོའི་གཙོ་བོ་ཆེ། །ཚོགས་ཆེན་དབང་ཕྱུག་འཁོར་བཅས་་ཞིང་བཅུའི་དགྲ་བགེགས་ཚོགས་རྣམས་བརླག་
པའི་ཚེ། །ཏེ་སེ་གངས་རིའི་སྒྲུབ་གནས་དམ་པ་ནས། །མྱུར་མགྱོགས་སྡེ་བརྒྱད་རྣམས་ཀྱི་རྒྱལ་པོ་ཆེ། །གདོང་གཉན་ནག་པོ་འཁོར་བཅས་་སྤྲུལ་པའི་ཚོགས་རྣམས་ཕྱོགས་བརྒྱར་འགྱེད་པའི་ཚེ། །དམ་པའི་སྒྲུབ་གནས་དར་ལུང་གནས་
མཆོག་ནས། །རྒྱལ་བའི་བསྟན་སྲུང་ཀུན་གྱི་གཙོ་བོ་མཆོག་བྲམ་ཟེའི་གཟུགས་ཅན་འཁོར་བཅས་་དམ་ཚིག་ལྡན་པ་བུ་བཞིན་སྐྱོང་བའི་ཚེ། །ཁའུ་བྲག་རྫོང་ནག་པོའི་གནས་མཆོག་ནས། །དམ་ཅན་རྒྱ་མཚོའི་ཚོགས་ཀྱི་གཙོ་བོ་མཆོག་
ཞིང་སྐྱོང་གཟི་ལྡན་དབང་ཕྱུག་་རྒྱལ་བ་མཆོག་གི་བསྟན་པ་སྲུང་བའི་ཚེ། །གདན་ས་ཆེན་པོ་དཔལ་ལྡན་ས་སྐྱ་ནས། །བདུད་འདུལ་དབང་ཕྱུག་ཚོགས་ཀྱི་གཙོ་བོ་སྟེ། །རྒྱས་མཛད་ལྷ་མཆོག་འཁོར་བཅས་་ཡང་གསང་རྒྱུད་སྡེའི་བསྟན་
པ་སྲུང་བ་དང། །དམ་ལྡན་རིག་འཛིན་འཁོར་བཅས་སྐྱོང་བའི་ཕྱིར། །སྔོན་གྱི་དམ་ཚིག་གཉན་པོ་ལེགས་དགོངས་ལ། །མྱུར་བར་གཤེགས་ལ་དངོས་གྲུབ་ལེགས་སྩོལ་ཅིག་ཨོཾ་མཧཱ་ཀཱ་ལ་ཙ་ཏུར་མུ་ཁ་ས་པ་རི་ཝཱ་ར་བཛྲ་ས་མཱ་ཛཿ་ཛཧཱུཾ་

[004B] གཏུམ་རྔམ་དྲག་པོའི་གཞལ་ཡས་ཆེན་པོའི་དབུས། །པད་ཉི་དམ་ཉམས་བསྒྱེལ་བའི་ཁྲི་སྟེང་དུ། །འཁོར་བ་སྟོངས་མིན་དེ་སྲིད་བརྟན་བཞུགས་ལ། །དགྲ་བགེགས་མ་ལུས་མྱུར་དུ་བསྒྲལ་དུ་གསོལ།  །མཚན་སྔགས་ཀྱི་མཐར།།
བདག་མ་ལཱ་ཡེ་སྟྭཾ། ཧཱུཾ༑ དགྲ་བགེགས་ལེགས་བསྒྲལ་དམར་ཆེན་ཨརྒྷཾ་དང། །རྣམ་དག་བདུད་རྩི་སྨན་གྱི་མཆོད་པ་འདི། །དཔལ་ལྡན་ནག་པོ་འཁོར་ཚོགས་དང་བཅས་པ། །མཆོད་པ་འབུལ་ལོ་བརྩེ་བས་ལེགས་བཞེས་ཤིག་ །མཚན་སྔགས་ཀྱི་
མཐར།  མཧཱ་རཀྟ་ཨརྒྷ་སརྦ་པཉྩ་ཨ་མྲྀ་ཏ་ཡེ་ཨོཾ་ཨཱཧཱུཾ། ། དེ་ནས།  རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས་པས་མདུན་གྱི་མགོན་པོ་འཁོར་བཅས་ལ་ཕོག་པའི་རྐྱེན་གྱིས། དེ་རྣམས་ཀྱི་ཐུགས་ཀ་ནས་འོད་ཟེར་
མགར་མེའི་ཚ་ཚ་ལྟ་བུར་འཕྲོས་པས་སྲིད་པ་གསུམ་གྱི་དགྲ་བགེགས་མ་ལུས་པ་ཐལ་བའི་རྡུལ་བཞིན་བརླག་པར་ བསམས་ལ།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། ར་ཏྲི་ཏ། ཌོཾ་ཕི་ནཱི། ཙཎྜ་ལཱི། རཀྑ་སཱི། སིངྒ་ལཱི་དེ་ཝཱི་ཧཱུཾ་ཕྱོ་ཧཱུཾ།  ཞེས་པའི་སྔགས་བརྒྱ་ཚར་ལ་སོགས་ཅི་ནུས་
བཟླས་པའི་མཐར། སྔགས་དེ་ཉིད་ལ་  ཨ་ ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ནཱཾ་ཨཱདྱ་ནུདྤནན་ཏཱ་ཏ་ནམ་  ཀཱ་རོ་ བཏགས་པས་གཏོར་མ་ཕུལ།  གཏོར་མ་དེ་ཉིད་ངོ་བོ་ཟག་མེད་ཀྱི་བདུད་རྩིའི་རང་བཞིན་ལ་རྣམ་པ་གནོད་བྱེད་སྡང་བའི་ཤ་ཁྲག་ཆོས་སྐྱོང་འཁོར་བཅས་ཀྱིས་རོལ་པས་བདག་ལ་མཆོག་དང་ཐུན་མོང་གི་དངོས་གྲུབ་སྩོལ་བའི་བདག་ཉིད་ཅན་དུ་བསམས་
ལ༑༑ མཚན་སྔགས་ཀྱི་ཨོ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཏད་ཁཾ་ཨུད་ག་ཏེ་སྤ་ར་ཎ་ཧི་མཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི་ ལྕང་སྐྱ་གོང་མའི་གསུང་ལྟར་རོ།།  ་མཐར་ཉེར་སྤྱོད་ཀྱིས་མཆོད་ལ་འདོད་དོན་གསོལ་བ་བཏབ་ལ། བསྟོད་པ་ནི་

[005A]༄༅། །ཧཱུཾ༑ རང་རིག་དོན་གྱི་མགོན་པོ་མཧཱ་ཀ་ལ། །ཕྱི་རོལ་གདུག་པའི་གཙོ་བོར་ཡོངས་ཤར་བའི། །བསྟན་སྲུང་དབང་པོ་འཁོར་དང་བཅས་རྣམས་ལ། །མི་ཕྱེད་དད་པའི་ཡིད་ཀྱིས་བསྟོད་པར་བགྱི། །གང་སྐུ་མིག་སྨན་
མདོག་ལྟར་ཆེར་གནག་ཅིང། །ཚད་མེད་བཞི་ཡི་རང་བཞིན་ཞལ་བཞི་པ། །རྩ་ཞལ་བརྩེགས་མ་མུན་པ་ལྟར་གཏིབས་ཤིང། །གཡས་གཡོན་ལྗང་ནག་ཁྲོ་ཞིང་གཏུམ་ལ་བསྟོད། །ཕྱག་བཞི་གཡས་གཉིས་རབ་འབར་གྲི་གུག་དང།།
དམ་ཉམས་མགོ་བོ་གཅོད་པའི་རལ་གྲི་འཛིན། །གཡོན་ན་བདུད་ཀྱི་ཁྲག་བཀང་ཐོད་པ་དང། །རུས་པའི་འཕྲེང་བས་དགྲ་བོ་རྩིས་འདེབས་བསྟོད། །མཆེ་གཙིགས་ལྔགས་འདྲིལ་གཏུམ་ཞིང་རྔ་མ་པའི་ཞལ། །དམར་ཞིང་རབ་
འཁྱུག་སྤྱན་གྱིས་ལེགས་ཉེས་ཤན། །ལེགས་པར་འབྱེད་ཅིང་མི་བཟད་སྨྲ་སྨིན། །རལ་པ་མཁའ་དབྱིངས་ཁྱབ་པར་འཛིངས་ལ་་མི་མགོའི་དབུ་རྒྱན་རིན་ཆེན་རྒྱན་གྱིས་སྤྲས། །རློན་པའི་དོ་ཤལ་ཁྲག་གི་རྒྱུན་འབབ་པ། །
རུས་པའི་རྒྱན་དྲུག་དྲིལ་བུ་གཡེར་ཁ་དང། །དུག་སྤྲུལ་ཚངས་པའི་སྐུད་པས་བརྒྱན་ལ་་ཁྲོ་ཞིང་བརྗིད་འཛུམ་སྐུ་ཡི་རྣམ་འགྱུར་མཆོག་བསམ་གྱིས་མི་ཁྱབ་བྱེ་བ་མཐའ་ཡས་པ། །དུ་མར་སྟོན་ཅིང་སྤྱི་དང་བྱེ་བྲག་བསྟན།།
སྲིད་མཐའི་བར་དུ་མི་ཉམས་སྤེལ་ལ་་གང་གི་བཀའ་ཉན་ཤར་དུ་གཡུང་མོ་ཆེ། །ཁྲོ་ཞིང་གཏུམ་ལ་མདོག་ནག་བཞིན་མི་སྡུག་གནོད་བྱེད་དགྲ་བགེགས་དམ་ཉམས་སྲོག་གཅོད་སོགས། །དྲག་པོའི་ལས་ཀུན་ཐོགས་མེད་བསྒྲུབ་ལ་་གཡོན་

[005B] །མ་ངེས་དུ་མའི་ཚུལ་འཛིན་སྐུའི་སྣང་བརྙན། །གང་འདུལ་ཚུལ་སྟོན་སྣ་ཚོགས་ཐབས་ལ་མཁས། །འཕྲིན་ལས་རྣམ་བཞི་ཐོགས་མེད་བསྒྲུབ་ལ་་མདུན་དུ་སྲིན་མོ་པདྨ་རཱ་གའི་མདོག་ཅུང་ཟད་ཁྲོ་ལ་ཆགས་
པའི་ཉམས་ལྡན་པ། །མི་ཟད་ནོར་དང་འགྲོ་ཀུན་དབང་བསྡུད་སོགས། །དབང་གི་ལས་རྣམས་ཐོགས་མེད་་རྒྱབ་ཏུ་སིངྒ་ལིམ་གསེར་འོད་མདོག་ཅུང་ཟད་ནག་པོའི་ཚུལ་འཆང་དཔའ་ལ་བརྗིད། །བློ་གྲོས་ཚེ་དང་བསོད་ནམས་ར་བ་འཕེལ་སོགས། །རྒྱས་པའི་
ལས་རྣམས་ཐོགས་མེད་་བཞི་ཀའང་གྲི་གུག་ཐོད་པས་ཕྱག་གཉིས་སྒྲེལ། །མི་མགོའི་འཕྲེང་བ་རུས་པའི་རྒྱན་དྲུག་སོགས། །རང་རང་ལས་དང་མཐུན་པའི་རྒྱན་གྱིས་སྤྲས། །གང་བཅོལ་ལས་ཀུན་ཐོགས་མེད་་གཞན་ཡང་བེག་ཙེ་ཆེ་དང་རཱ་ཧུ་ལ། །ལ་སོགས་མི་བཟད་
དུ་མའི་འཁོར་གྱི་ཚོགས། །མཐུན་པའི་རྒྱན་ལྡན་རྔམ་པའི་ལས་ཀུན་སྒྲུབ། །འཇིག་རྟེན་ཁམས་ཀུན་སྐད་ཅིག་གཡོལ་་དེ་ལྟར་ས་སྐྱའི་བླ་ཆེན་བསྟན་སྲུང་ཚོགས། །ཀུན་གྱི་དབང་ཕྱུག་ནག་པོ་འཁོར་བཅས་ལ། །རྣལ་འབྱོར་རྩེ་གཅིག་གུས་པས་ལེགས་
བསྟོད་མཐུས། །འཕྲིན་ལས་ཐོགས་མེད་མྱུར་དུ་བསྒྲུབ་ལ་བསྟོད།། ། ལྷ་མཆོག་མཧཱ་ཀཱ་ལ་མཐུ་བོ་ཆེ། །ཁྱེད་ལ་མཐུན་པའི་དམ་རྫས་འབུལ་བ་ནི། །རྟ་མཆོག་རིན་ཆེན་རྒྱན་གྱིས་བརྒྱན་པ་དང། །གཡག་རོག་ཞོལ་ཆེན་སྤྲིན་ལྟར་
འཐིབས་པ་དང། །ལུག་ནག་སྤྱི་དཀར་ཤེལ་ལྟར་འཚེར་བ་དང། །ཁྱི་ནག་སྙིང་དཀར་དོམ་ལྟར་འཕྱོ་བ་ལ། །མཐིང་ནག་དར་གྱི་ཅོད་པན་མང་པོས་བརྒྱན། །ལྷ་མཆོག་མཧཱ་ཀཱ་ལའི་ཐུགས་དམ་བསྐང། །ལྷ་ཆེན་ནག་པོ་གདོང་བཞིའི་ཐུགས་་

[006A]༄༅། །ཞིང་སྐྱོང་གཟི་ལྡན་དབང་ཕྱུག་་བྲམ་ཟེའི་གཟུགས་ཅན་དཔའ་བོའི་་ཡུམ་ཆེན་གཡུང་མོ་ནག་མོའི་་ལས་མཛད་གཏུམ་མོ་ལྗང་ཁུའི་་སེར་ནག་སིངྒ་ལི་ཡི་་དམར་ནག་སྲིན་མོ་ཆེན་མོའི་་འཁོར་གྱི་ཞིང་སྐྱོང་
ཚོགས་ཀྱི་་དྲེགས་པ་སྡེ་བརྒྱད་ཚོགས་ཀྱི་་འཁོར་དང་བཅས་པའི་ཐུགས་དམ་སྐོང་གྱུར་ནས། །རྣལ་འབྱོར་དཔོན་སློབ་ཉམས་ཆགས་སོས་གྱུར་ཅིག།    ༈    །དྲི་ལྡན་གསར་རྙིང་མེ་ཏོག་ནག་པོ་དང། །ཚིལ་
ཆེན་མཱཾ་ས་སྤོས་ཀྱི་དུད་སྤྲིན་དང། །ཞུན་ཆེན་སྒྲོན་མེ་སྦར་བའི་སྣང་གསལ་དང། །ཁྲག་ཞག་རྒྱ་མཚོར་འཁྱིལ་བའི་དྲི་ཆ་བ་དང། །ཞལ་ཟས་བཤོས་པུ་དམར་ནག་རི་རབ་ཙམ། །ཁྲག་ཞག་ཤ་རུས་གཏམས་པའི་ཚོམ་བུ་བཀོད།།
རྐང་གླིང་སྙན་པའི་རོལ་མོའི་སྒྲ་སྒྲོགས་ཤིང། །སྣ་ཚོགས་མཆོད་པའི་སྤྲིན་གྱིས་བརྒྱན་པ་འདིས། །ལྷ་མཆོག་་ལྷ་ཆེན་་ཞིང་སྐྱོང་་བྲམ་ཟེའི་་ཡུམ་ཆེན་་ལས་མཛད་་སེ་ར་ནག་་དམར་ནག་་འཁོར་གྱི་་དྲེགས་
   ༈    །འཆི་མེད་བདུད་རྩི་སྨན་གྱི་རྒྱ་མཚོ་དང། །ཛ་གད་ཕུད་ཀྱི་བཏུང་བ་སྣ་ཚོགས་དང། །བཟའ་དང་བཏུང་བ་རི་རབ་རྒྱ་མཚོ་ཙམ། །ཏིང་འཛིན་སྔགས་དང་
ཕྱག་རྒྱས་བྱིན་བརླབས་པའི། །རོ་བརྒྱ་ལྡན་པའི་མཆོད་པ་རྒྱ་མཚོ་འདིས། །ལྷ་མཆོག་་ལྷ་ཆེན་་ཞིང་སྐྱོང་་བྲམ་ཟེའི་་ཡུམ་ཆེན་་ལས་མཛད་་སེར་ནག་་དམར་ནག་་འཁོར་གྱི་་དྲེགས་པ་་འཁོར་དང་་རྣལ་འབྱོར་་

[006B]   ༈    །སངས་རྒྱས་བསྟན་པ་བསྲུང་ཞིང་སྐྱོང་བ་དང། །གནོད་བྱེད་དགྲ་བགེགས་ཐལ་བའི་རྡུལ་དུ་རློག་ཞི་རྒྱས་དབང་དྲག་དངོས་གྲུབ་སྩལ་དུ་གསོལ། །   ༈    དཔལ་མགོན་གྱི་ཕྱག་མཚན་འབུལ་ཐབས་བཞུགས་
སོ༑  ༑སྟོབས་ཆེན་ཤུགས་དྲག་གི་གུག་རྣོ། །གདུག་པ་འདུལ་ཕྱིར་བཞེས་སུ་གསོལ། །རྒྱུ་རྩུབ་དུག་གིས་ངར་བླུད་པའི། །གྲི་གུག་མགོན་པོའི་ཕྱག་ན་འབར། །ལོགས་ལ་དྲག་པོའི་སྔགས་བཀོད་པས། །མགོན་པོ་འཁོར་བཅས་སྤྲིན་བཞིན་
འདུ༑ ༑ཞབས་ནི་རྡོ་རྗེའི་རྣོ་ངར་བཅས། །གདུག་ཅན་དགྲ་བོའི་སྙིང་ལ་གཟིར། །སྟོབས་འགྲོག་ནག་པོའི་ཕྱག་ཏུ་འབུལ། །དགྲ་བགེགས་སྒྲོལ་ཕྱིར་བཞེས་སུ་གསོལ། །   ༈    །གདུག་པ་་རྒྱུ་རྩུབ་་རྩེ་
   ༈    །གདུག་པ་་རྒྱུ་རྩུབ་་རལ་གྲི་མགོན་པོའི་་ལོགས་ལ་་མགོན་པོ་་ཞབས་ནི་་གདུག་ཅན་་སྟོབས་འཕྲོག་་
   ༈    །   ༈    །དམ་
ཚིག་མཚོན་ཕྱིར་འདུ་བའི་བརྡའ། །སྟོབས་འཕྲོག་ནག་པོའི་ཕྱག་ཏུ་འབུལ། །དགྲ་བགེགས་སྒྲོལ་ཕྱིར་བཞེས་སུ་གསོལ། །དུང་ཆེན་ཕྲེང་ཆེན་འགུགས་པའི་རྒྱུན། །རིན་ཆེན་བུམ་པ་ནོར་གྱི་དབྱིག་དར་ནག་བ་དན་གཡབ་པའི་དོན། །བདེ་

[007A]༄༅། །ཆེན་ཐོད་ཁྲག་བདུད་རྩིའི་རྒྱུན། །རྣལ་འབྱོར་སྐྱོང་ཕྱིར་ཕྱག་ན་བསྣམས། །དམ་ཚིག་རྟེན་དུ་བཞེས་སུ་གསོལ། །གཞན་ཡང་གཏོར་མ་རཀྟ་དང། །བདུད་རྩི་ལྔ་དང་ཤ་ཆེན་སྤོས། །ཚིལ་ཆེན་མར་མེ་ལ་སོགས་
པ༑ ༑ཞལ་བཞི་གཉན་པོའི་རྟེན་དུ་འབུལ།  །ཞེས་པ་འདི་ནི་གཉན་ལོ་ཙཱ་བ་དར་མ་གྲགས་ཀྱིས་མཛད་པའོ།  །།  ཧཱུཾ༑ རྣམ་དག་ཆོས་ཀུན་གདོད་ནས་སྟོང་པའི་ངང། །ངང་ལས་རྒྱལ་བསྟན་ཆེ་དང་དེ་འཛིན་
ཚོགས། །བསྲུང་ཕྱིར་དྲག་པོའི་སྐུར་བཞེངས་གཟི་ལྡན་དབང། །དུ་མའི་འཁོར་ཚོགས་བཅས་པའི་ཐུགས་དམ་བསྐང། །མི་བཟད་དུར་ཁྲོད་རོལ་པའི་གཞལ་ཡས་མཆོག་ཀེང་རུས་ཀ་གདུང་རྩིབ་རུས་དྲལ་ལྕམ་དང། །མགོ་པོའི་རྩིག་པ་ཁྲོ་
ཆུས་ལེགས་སྡོམ་ནང། །གཡང་གཞིའི་བླ་བྲེ་ནང་ཁྲོལ་དྲ་ཕྱེད་དང། །དོན་སྙིང་ཕྲེང་ཚར་ཙིཏྟའི་ཏོག་བཅས་དབུས། །དམ་ཉམས་དགྲ་དང་བགེགས་ལས་བྱུང་བ་ཡི། །ཤ་རུས་དམར་ཆེན་གཏོར་མ་རི་ལྟར་བརྗིད། །དམར་གྱི་རཀྟ་རྒྱ་
མཚོའི་རང་བཞིན་ཅན། །དམ་ཚིག་རྫས་མཆོག་སྨན་གྱི་བདུད་རྩི་དང། །བུ་རམ་ཀ་ར་ལ་སོགས་བཟའ་བའི་རིགས། །ཤིང་ཏོག་འབྲས་བུའི་ཕུང་པོ་བསམ་མི་ཁྱབ། །ཚོགས་འཁོར་ཛམ་བུའི་ཞལ་ཟས་རབ་བརྗིད་པ། །རྨད་བྱུང་བཏུང་བའི་ཚོགས་ཀྱིས་
ཐུགས་དམ་བསྐང། །རླུང་གི་ཤུགས་འཆང་རྟ་ནག་སྒ་རྒྱན་ཅན། །རི་ལྟར་བརྗིད་པའི་གཡག་རྒོད་ཞོལ་ཆེན་དང། །ལྕགས་རྭ་འཁྱིལ་ཞིང་གསེར་གྱི་མིག་ལྡན་ལུག་དོ་མ་རྒོད་ཁྱི་ནག་སེང་ཆེན་ལྟར་འཕྱོ་བ། །བྱ་ནག་སྤུ་སྡུག་ཡིད་འོང་དུ་མ་བཅས། །དབང་

[007B] །འཇིགས་རུང་མཐུན་རྫས་རྣམས་ཀྱིས་ཐུགས་་དཔའ་བོ་གཡུལ་ལས་རྒྱལ་བྱེད་གོ་ཁྲབ་དང། །རལ་གྲི་མདུང་དང་གྲི་གུག་ཐོད་ཁྲག་ཆེ། །མདའ་གཞུ་གཏུན་ཤིང་འཁོར་ལོ་དགྲ་སྟ་དང། །ཤག་ཏི་ཁ་ཊཱཾ་ག་དང་ཐོད་པའི་ཕྲེང། །རྩེ་
གསུམ་མདུང་ཐུང་དར་ནག་ཕུར་བུ་དང། །བུམ་བཟང་རྐང་གླིང་མདའ་དར་དཔལ་གྱི་ཆས། །དཔལ་ཆེན་རྣལ་འབྱོར་དྲག་པོའི་ངར་སྐད་ཀྱིས། །སྔགས་མཆོག་འབྲུག་སྟོང་ལྟ་བུར་ཆེར་སྒྲོག་ཅིང། །གཏུམ་དྲག་ཞྭ་ཕོད་ལ་སོགས་ཆས་ཀྱིས་ཀླུབས། །མི་རུས་རིན་ཆེན་
ལས་གྲུབ་དབུ་རྒྱན་ཆེ། །མགུལ་དཔུང་སྙན་དང་སེ་རལ་སྨད་རྒྱན་དང། །ཚངས་སྐུད་གཡེར་ཁ་དུག་སྤྲུལ་ལ་སོགས་པའི། །རྔ་མ་བརྗིད་མཛེས་པའི་རྒྱན་གྱིས་ཐུགས་་རུ་ཏྲཱི་སྲོག་རྩའི་དམར་ཆེན་མཆོད་ཡོན་དང། །སྣ་ལྔའི་ཁ་དོག་རབ་བཀྲའི་མེ་ཏོག་དང། །
དུད་སྤྲིན་བུ་ཡུག་ལྟར་འཚུབ་བདུག་སྤོས་ཆེ། །སྟོང་གསུམ་ཀུན་ནས་ཁྱབ་པའི་སྣང་གསལ་ཆེ། །མཁྲིས་ཆེན་ཁུ་བའི་བྱུག་པའི་དྲི་ཆབ་མཆོག་བཅུད་ལྡན་དམར་ཆེན་ཞལ་ཟས་དམ་པ་དང། །འབྲུག་སྒྲ་ཟིལ་གནོན་རོལ་མོས་ཐུགས་་ཁྱད་པར་གཡུལ་དུ་
བསང་བའི་དགྲ་བོའི་སྙིང། །མི་འབྲལ་རྟག་ཏུ་རབ་འགྲོགས་བླ་རྡོ་མཆོག་གཏོར་ཚོགས་གསང་སྔགས་དམ་རྫས་མཆོད་པའི་སྤྲིན། །ཁྱད་པར་རྟེན་མཆོག་ཚོགས་ཀྱིས་ཐུགས་་མདོར་ན་ཕྱི་ནང་གསང་བའི་དམ་རྫས་ཀུན། །སྔགས་དང་ཕྱག་རྒྱ་ཏིང་ངེ་འཛིན་
བཅས་ཀྱིས། །རྩེ་གཅིག་བྱིན་བརླབས་མཐུ་ལས་ཐམས་ཅད་དུ་ཀུན། །དབངས་མཐོ་གཏིང་ཟབ་མི་ཟད་སྲིད་མཐའི་བར། །ལེགས་གནས་ཟབ་ཅིང་རྒྱ་ཆེའི་མཆོད་སྤྲིན་གྱིས། །དཔལ་ལྡན་སྟོབས་འཕྲོག་ནག་པོའི་ཐུགས་དམ་བསྐང། །ལྷ་མཆོག་གཟི་

[008A]༄༅། །ལྡན་དབང་ཕྱུག་་ཞིང་སྐྱོང་དྲེགས་པ་ཞལ་བཞིའི་་འཇིགས་བྱེད་བྲམ་ཟེ་ནག་པོའི་་དཔལ་ཆེན་ཚོགས་ཀྱི་བདག་པོའི་་མཁའ་འགྲོ་བྱེ་བའི་དབང་ཕྱུག་་ཡུམ་ཆེན་གཡུང་མོ་ནག་མོའི་་ལས་མཛད་
གཏུམ་མོ་ལྗང་ཁུའི་་འཇིགས་མཛད་སིངྒ་ལི་མའི་་ཁྲག་འཐུང་དམར་མོ་ཆེན་མོའི་་གཤིན་རྗེ་བེག་ཙེ་མིང་སྲིང་་གཟའ་བདུད་རཱ་ཧུ་ལ་ཡི་་དཔག་ཡས་བྲམ་ཟེའི་ཚོགས་ཀྱི་་མི་བཟད་འཁོར་ཚོགས་མ་ལུས་ཐུགས་དམ་བསྐང།། །
 བཤགས་པ་ནི། ཧཱུཾ༑  བསྟན་སྲུང་རྒྱ་མཚོའི་གཙོ་བོ་གཉན་མགོན་ཆེ། །གང་གི་འཁོར་ཚོགས་མ་ལུས་འཁོར་བཅས་ཀུན། །རྟག་ཏུ་མི་འབྲལ་བརྩེ་བས་ཉེར་དགོངས་ལ། །མ་རིག་ལས་ཀུན་མྱུར་དུ་བྱང་བར་མཛོད། །ཁྱད་པར་དཀྱིལ་འཁོར་ཀུན་བདག་
གསང་སྔགས་ཀྱི། །དམ་ཚིག་མ་ལུས་ཉམས་ཆགས་ཞིག་རལ་དང། །སྒོམ་སྒྲུབ་མི་བརྩོན་གང་གིས་བཟླས་པའི་ཚོགས། །ཉུང་ཞིང་བག་མེད་དབང་སོང་མཐོལ་ཞིང་བཤགས། །བསྐྱེད་རིམ་སྐུ་ཡི་སྣང་བརྙན་མི་གསལ་ཞིང། །རྒྱུན་དང་དུས་ཀྱི་མཆོད་དང་
གཏོར་མའི་ཚོགས། །ཆགས་ཤིང་དམ་འདས་ལུས་ངག་སྤྱོད་པ་འདྲེས། །མི་འབྲལ་བསྲུང་བའི་བྱ་བ་དུས་འདའ་སོགས། །མདོར་ན་ཐུགས་དང་འགལ་ཀུན་མཐོལ་ལོ་བཤགས། །དེ་ལྟར་འབད་བས་རྟག་ཏུ་གསོལ་བཏབ་མཐུས། །གདོང་གཉན་དབང་
པོ་འཁོར་བཅས་རབ་དགྱེས་ནས། །མ་ལུས་དྲི་མའི་ཚོགས་ཀུན་རབ་བྱང་སྟེ། །མཆོག་ཐུན་དངོས་གྲུབ་འབད་མེད་མྱུར་སྩོལ་ཅིག། ། དཀྱིལ་འཁོར་བྱེ་བའི་བདག་ཉིད་རྡོར་འཛིན་ཆེ། །རྣལ་འབྱོར་དབང་པོ་གཉན་ལོ་ཁའུ་པ། །

[008B] །བར་དུ་རིམ་བྱོན་རྩ་བརྒྱུད་བླ་མའི་བཀའ། །ཇི་ལྟར་བསྒོ་བའི་གཡར་དམ་མ་གཡེལ་བར། །སྤྱི་དང་ཁྱད་པར་རྗེ་བཙུན་ ཙོང་ཁ་པའི།  ས་སྐྱ་པའི། །མཁྱེན་རབ་བླ་མར་ མདོ་སྔགས་སྙན་རྒྱུད་  བཅས་པའི་བསྟན་པ་དང། །བདག་ཅག་རིག་འཛིན་
སྔགས་འཆང་དབང་པོ་ཡི། །འདི་དང་གཏན་གྱི་བདེ་སྐྱིད་ལ་འཚེ་བའི། །གཟུགས་ཅན་དགྲ་དང་གཟུགས་མེད་བགེགས་ཀྱི་ཚོགས། །མྱུར་དུ་ཚར་གཅོད་སྙིང་ཁྲག་ཐང་ལ་འཕོ། །ནང་དུ་ངེན་སེམས་འཆང་དང་མི་འབྲལ་
ཡང༑ ༑ཕྱི་རུ་གུས་པའི་ཚུལ་གྱིས་ལེགས་བཏུད་དེ། །ཕྱི་ནང་གསང་བའི་རྟེན་འབྲེལ་རློག་བྱེད་རྣམས། །སྔོན་ལས་དབང་དུ་མ་བཏང་སྐད་ཅིག་སྒྲོལ། །དཔལ་ལྡན་བླ་མ་མཆོག་དང་ ཙོང་ཁ་  ས་སྐྱ་ ཙོང་ཁ་  པའི། །བསྟན་དང་དེ་འཛིན་འཕེལ་ཞིང་རབ་རྒྱས་ཏེ། །གནས་
མཆོག་འདི་དང་འགྲོ་བ་མ་ལུས་པའི། །ཡུལ་ཀུན་འཕྲིན་ལས་མཆོག་གིས་ཁྱབ་པར་མཛོད། །བསླབ་གསུམ་རྒྱན་གྱིས་མཛེས་པའི་འདུས་པའི་སྔེ། །སྤྱི་དང་ཁྱད་པར་ བཀྲ་ཤིས་ཆོས་ཀྱི་གླིང།  བླ་ཆེན་བརྩེ་བ་ཆེ། །དྲིན་ཅན་དམ་པའི་རིང་ལུགས་དྲི་མ་མེད། །འཛིན་ཀུན་གྲངས་
མེད་རྒྱས་ཤིང་འཕེལ་བར་ ལེགས་ཚོགས་འཕེལ་ཞིང་རྒྱས་པར་  མཛོད། །ཆེ་བཙན་ཁ་དྲག་སྟོབས་ལྡན་ཚེ་བསོད་ནམས། །དཔལ་འབྱོར་སྙན་གྲགས་ཅན་སོགས་འགྲོ་བའི་ཚོགས། །མ་ལུས་་མཁན་སློབ་དགེ་འདུན་སྡེ་བཅས་དར་ཞིང་རྒྱས། །ཆོས་སྲིད་
དབང་དུ་བསྡུས་ནས་དམ་ལྡན་ཀུན། །ལོངས་སྤྱོད་ནོར་སྦྱིན་དབང་པོར་འགྲན་པར་མཛོད། །མདོར་ན་དེང་ནས་བཅུ་གསུམ་རྡོ་རྗེའི་ས། །ཐོབ་མིན་དེ་སྲིད་བར་དུ་བདག་ཅག་གི་ལུས་དང་གྲིབ་མའི་

[009A]༄༅། །ཚུལ་དུ་རྟག་འགྲོགས་ལ། །ལམ་གྱི་འགལ་རྐྱེན་ཀུན་ཞིའི་འཕྲིན་ལས་མཛོད། །མཆོག་གསུམ་ངོ་བོ་རྩ་བརྒྱུད་བླ་མ་དང། །ཡི་དམ་ཀུན་གྱི་ངོ་བོ་གསང་བ་འདུས། །བསྟན་སྲུང་བྱེ་པའི་དབང་ཕྱུག་མཐུ་སྟོབས་ཀྱིས། །
བདག་གི་འཕྲིན་ལས་ཀུན་རྒྱལ་བཀྲ་ཤིས་སྩོལ།  །ཅེས་འཕྲིན་ལས་བཅོལ་ལ་རྗེས་ཀྱི་བྱ་བ་རྣམས་སྤྱི་ལྟར་བྱའོ། །དེ་ལྟར་ས་སྐྱའི་བླ་ཆེན་བསྟན་སྲུང་གཙོ། །ཀུན་གྱི་དབང་ཕྱུག་སྟོབས་འཕྲོག་ནག་པོ་ཆེ། །མཆོད་ཅིང་བསྐང་བའི་རིམ་པ་འདིར་འབད་མཐུས། །སྤྱི་དང་བྱེ་བྲག་བསྟན་དང་དེ་
འཛིན་ཚོགས། །ཞབས་བརྟན་བཞེད་དོན་མཁུས་འགྲུབ་པ་དང། །མཁའ་ཁྱབ་འགྲོ་ཀུན་ནད་མཚོན་མུ་གེ་སོགས། །མེད་ཅིང་བདེ་སྐྱིད་རྫོགས་ལྡན་ལྟར་རྒྱས་ཏེ། །ཕུན་ཚོགས་གཟི་འོད་དཔལ་གྱིས་ཁྱབ་པར་ཤོག་ཅེས་བསྟན་སྲུང་ཀུན་གྱི་དབང་ཕྱུག་དཔལ་ལྡན་སྟོབས་འཕྲོག་དབང་པོ་ཞལ་བཞི་
པའི་མཆོད་ཐབས་བསྐང་བའི་རིམ་པ་འདི་བཞིན་ཆོས་སྐྱོང་དབང་པོ་ཉིད་ཀྱི་འཕྲིན་ལས་ཀྱིས་བསྐུལ་བ་དང་དུ་བླངས་ཏེ། ལྕགས་སྟག་སྣོན་ཟླ་བའི་ཡར་ཚེས་བདུན་གཟའ་ལྷ་ཡི་བླ་མ་དང། རྒྱུ་སྐར་ཁྲ་འཛོམས་པའི་ཟུང་སྦྱོར་གྱི་ཉིན་དབུ་བཙུགས་ཤིང། དམར་ཕྱོགས་ཀྱི་བཟང་པོ་གཉིས་པར་མཁའ་འགྲོ་
འདུ་བའི་དུས་ཁྱད་བར་ཅན་གྱི་ཉིན་རེས་གཟའ་བ་སངས་དང་རྒྱུ་སྐར་ནམ་གྲུ་དགའ་མགུར་སྤྱོད་པའི་ཐོག་དཔལ་རྒྱུན་གྱི་དབང་པོའི་བླ་བྲང་ལྕང་ལོ་ཅན་དུ་སྦྱར་བ་འདིས་ཀྱང་ཆོས་སྐྱོང་རབ་ཏུ་དགྱེས་ཏེ་བསམ་དོན་མཐའ་དག་ལྷུན་གྱིས་གྲུབ་པའི་རྒྱུར་གྱུར་ཅིག། ས་མཱ་ཡ།།     ༈   དྲེགས་བྱེད་
མཐུ་སྟོབས་བྱེ་བ་མ་ལུས་པའི། །རང་བཞིན་དཔལ་ལྡན་ལྷ་ཆེན་གཟི་ལྡན་དབང། །གདུག་པའི་གཟུགས་སྤྲུལ་གཉན་མགོན་ཞལ་བཞི་པ། །འཁོར་ཚོགས་རྒྱ་མཚོར་བཅས་པའི་བཀྲ་ཤིས་ཤོག། །།   ༈    ཅེས་འཕན་པོ་ན་

[009B] བཅོ་བརྒྱད་བླ་མ་ངག་དབང་མཁྱེན་བརྩེ་རབ་བརྟན་ལ་བསྟན་སྲུང་ཆེན་པོ་འདི་ཉིད་ཀྱིས་ཞལ་དངོས་སུ་གཟིགས་ཏེ། ངེད་ཀྱི་བསྐང་ཆོག་རྩོམས་ཤིག་ཅེས་བསྐུལ་མ་གནང་བ་ལྟར་གསར་བསྒྲིགས་མཛད་པའི་བསྐང་གསར་བྱིན་
རླབས་ཅན་འདིའི་སྟེང་ནས། རྡོ་རྗེ་འཆང་ཕ་པོང་ཁ་པ་བདེ་ཆེན་སྙིང་པོའི་ཞལ་སྔ་ནས་ཀྱིས་དཔལ་འཁོར་ལོ་སྡོམ་པའི་གནས་མཆོག་དབེན་གནས་བཀྲ་ཤིས་ཆོས་གླིང་དུ། དཔལ་མགོན་སྟོབས་འཕྲོག་དབང་པོའི་དུས་ཆེན་ཁྱད་པར་ཅན་ཧོར་ཟླ་གསུམ་པ་ནག་བཟླ་བའི་ཚེས་བརྒྱད་ཀྱི་ཉིན་ལོ་སྟར་བརྒྱད་
གཏོར་ཆེན་མོ་ཚུགས་དགོས་ཞེས་རྗེ་ཉིད་ནས་དབུ་འཛུགས་མཛད་ཅིང། བསྐང་གསར་འདི་བཞིན་ཆོ་གའི་གོ་རིམ་དཔལ་ལྡན་ས་སྐྱ་བའི་ཕྱག་བཞེས་ལྟར་མཛད་ཀྱང། དགེ་ལྡན་པ་རྣམས་ཀྱིས་གསུང་ཚེ་དགེ་ལུགས་ཀྱི་སྔགས་གྲྭའི་གསུང་རྒྱུན་བསྐང་གསོའི་འགྲོས་ལྟར་ཡར་མར་འཁྱེར་དགོས་རྣམས་ཆོ་ག་བྱང་
བ་མེད་རིགས་ལ་ཕན་ཕྱིར་ཨང་རྟགས་ཙམ་བྲིས་ན་རུང་ཞེས་དཔལ་མགོན་བྲན་བཞིན་འཁོལ་བ་སྐྱབས་རྗེ་གཟིམ་འོག་མཆོག་སྤྲུལ་རིན་པོ་ཆེ་བྱམས་པ་ཀུན་དགའ་བསྙན་འཛིན་དཔལ་བཟང་པོ་ཉིད་ལས་གནང་བ་ལེགས་པར་ཐོབ་པ་ལྟར་བཀོད་པར་མ་ཟད། སླད་བསྐང་གསར་འདི་ཉིད་མཛད་པ་པོས་ཇི་ལྟར་བསྒྲིགས་པ་ལྟར་
དཔེ་ཆའི་གཞུང་འདི་རང་སོར་བཞག་ལས་ཆོག་སྒྲིགས་འཁྱེར་བདེ་ནག་འགྲོས་སུ་གསར་བཅོས་བྱར་མི་རུང་བར་གསུངས་ལ། རྒྱལ་མཆོག་ལྔ་པ་ཆེན་པོས་ཀྱང་མགོན་པོ་གུར་ཞལ་ལས་མཁན་རྣམས་ཀྱི་གཏོར་ཆོག་ལོགས་སུ་མཛད་ཅིང། ཡང་དེའི་བསྟོད་བསྐུལ་ལེ་ཚན་བཤན་པ་རྣམ་བར་རོལ་པ་སོགས་ཟུར་དུ་མཛད་
ནས། དེ་ཉིད་ལས། ཁོ་བོས་བསྒྲིགས་པའི་ལེ་ཚན་གསུམ་པོ་འདི་ཡང་དཔེ་ཆ་སོར་གནས་ལས་སྣོན་འཕྲི་དང་བསྲེས་ནས་ནག་པོ་འགྲོར་ཤེས་སུ་འབྲི་བ་དང་དཔེ་གོག་གཞན་གྱི་རྒྱས་འགེབས། ལུགས་སྲོལ་གཞན་གྱི་དཔེ་བྱེད་པ་སོགས་གཏན་མི་བྱེད་པར་མ་འཕྱུགས་པ་དགོས་ཤིང། བློ་ལྡན་

[010A]༄༅། །མཐའ་དག་གིས་རྟོག་པ་ཞིབ་པར་གྱིས་ཤིག་ཅེས་གསུངས་ཤིང། གོང་གི་འདོད་གསོལ་དམིགས་བསལ་དུ་ཁ་སྒྱུར་རུང་བའི་བཀའ་མཆན་ཁག་གསུམ་ནི་རྡོ་རྗེ་འཆང་ཕ་བོང་ཁ་པས་མཛད་པའོ།། །།བཀྲས་ཆོས་དགེ་སློང་སྤྱི་རྙིང་
བློ་བཟང་བསམ་གཏན་དང་རྒྱལ་བསྟན་རབ་འཕེལ་ཟུང་ནས་སྤར་དུ་བསྐྲུན་པ་འགྲོ་དོན་འཕེལ།། །།



﻿
[001A] །དཔལ་མགོར་སྟོབས་འཕྲོག་དབང་པོ་གདོང་བཞི་པའི་རྣམ་འགྱུར་སེར་པོ་རྒྱས་བྱེད་ལྷ་དགུ་ལ་བརྟེན་པའི་
འདོད་དགུ་དབང་དུ་བྱ་བའི་མན་ངག་དགོས་འོད་དང་བྱིག་གི་ཆར་འབེབས་ཞེས་བྱ་བ་བཞུགས་སོ། །སྣོད་དང་མི་ལྡན་པ་དག་གིས་
གང་དགར་སྤྱད་ན་གནོད་སྦྱིན་བེགྩེ་འཁོར་བཅས་ཀྱིས་རྡོ་རྗེའི་ཆད་པ་དྲག་ཕོ་ཕོ་བ་ཅིག་ །།།

[001B] །རྒྱལ་ཀུན་སྐུ་གསུང་ཐུགས་ཀྱི་གསང་བ་དང། །བརྟན་གཡོའི་འཁོར་ལོ་བདེ་ཆེན་དྲ་བ་རུ། །འདུས་དང་སྡོམ་
མཛད་དྲུག་པ་རྡོ་རྗེ་འཆང། །བླ་མ་ཧེ་རུ་ཀ་ཡིས་རྟག་ཏུ་སྐྱོངས། །བསྟན་སྲུང་བྱེ་བའི་མཐུ་སྟོབས་འཕྲོག་བྱེད་ཅིང། །སྒྲུབ་ལ་མཆོག་ཐུན་ཡིད་བཞིན་
མྱུར་སྩོལ་མཛད། །གནས་གསུམ་དབང་ཕྱུག་ཞིང་སྐྱོང་ནག་པོ་ཆེ། །བྱང་ཆུབ་བར་དུ་བདག་སྙིང་པདྨོར་རོལ། །སྣ་ཚོགས་ཚོན་ལ་དྲི་བྲལ་ཤེལ་བཞིན་
དུ༑ ༑གང་འདུལ་མོས་ངོ་ཇི་བཞིན་སྐུའི་རྣམ་འགྱུར། །རབ་འབྱམས་འཕྲིན་ལས་ཁྱད་པར་དང་བཅས་པ། །སྒྱུ་འཕྲུལ་དྲ་བའི་བཀོད་པར་སྟོན་ལ་འདུད། །

[002A] །ཁྱད་པར་སྲིད་ཞིའི་དགོས་འདོད་ཡིད་བཞིན་དུ། །འཇོ་སྟེར་དབང་གི་རྒྱལ་པོ་རྒྱས་བྱེད་ལྷ། །ནོར་ལྷའི་གྲངས་
ལྡན་འཁོར་ཚོགས་དང་བཅས་པས། །བརྩེ་བས་རྗེས་གཟུང་དགོས་འདོད་དབྱིག་ཆར་ཕོབས། །གང་གི་འཕྲིན་ལས་རིན་ཆེན་སྙིང་པོའི་སྤྲིན། །བསོད་
ནམས་མགྱོགས་འགྲོས་འགུགས་པའི་ཆོ་ག་ལས། །འདོད་དགུ་ཡིད་བཞིན་ཆར་དུ་འབེབས་པ་ཡི། །མན་ངག་ལྷུག་བར་བྲི་ལ་གནང་བསྩོལ། །
 འདིར་དཔལ་ལྡན་འདུས་པའི་རྩ་རྒྱུད་དང། འཁོར་ལོ་སྡོམ་པའི་བཤད་རྒྱུད་ལས་དངོས་སུ་གསངས་ཤིང། རྒྱལ་བའི་བསྟན་སྲུང་རྒྱ་མཚོའི་དབུས་སུ་ལས་བཞིའི་འཕྲིན་ལས་གཉན་མྱུར་རྣོ་མགྱོགས་

[002B] དམ་ལྡན་སྒྲུབ་པ་པོ་ལ་སྙིང་ལྟར་རྗེས་སུ་བརྩེ་ཞིང་ཉེ་བ། ངེས་པའི་དོན་དུ་རྡོ་རྗེ་འཆང་དང་དཔལ་ཧེ་རུ་ཀ་ཉིད་རང་བསྟན་སྲུང་ཕྱིར་གཏུམ་དྲག་སྲིན་པོ་ཁྲོས་པའི་རྣམ་འགྱུར་
དུ་བཞེངས་ནས་མཆོག་ཐུན་གྱི་དངོས་གྲུབ་མཐའ་དག་འབད་མེད་དུ་སྩོལ་བའི་ལྷ་མཆོག་དཔལ་སྟོབས་འབྲོག་དབང་པོ་གདོང་བཞི་པ་ཞེས་མཚན་སྙན་གྱི་བྲིལ་མངར་ལ་སྤྱོད་པས་ཀྱང་འཕགས་བོད་པཎ་གྲུབ་དུ་མའི་ཐུགས་ཀྱི་ཞུང་བ་
ཡོངས་སུ་མྱོས་པའི་བསྟོད་བསྔགས་དར་དིར་གྱི་ཕྲེང་བས་མགུལ་པར་མཛེས་པའི་བསྟན་སྲུང་ཡོངས་ཀྱི་འཁོར་ལོས་བསྒྱུར་བ་འདི་ཉིད་ལ་བརྟེན་པའི་འཕྲིན་ལས་ཀྱི་རིམ་པ་མི་འདྲ་བ་ཇི་སྙེད་ཅིག་བཞུགས་པ་ལས། འདིར་སེར་པོ་
རྒྱས་བྱེད་ལྷ་དགུ་ལ་བརྟེན་ནས་དགོས་འདོད་དབང་དུ་བྱ་བའི་མན་ངག་ཉམས་སུ་ལེན་ཚུལ་ནག་འགྲོས་སུ་དགོད་པར་བྱ་བ་ལ། གང་ལ་བརྟེན་པའི་ཁུངས་བཤད་པ་དང། དེ་ལ་བརྟེན་པའི་གདམས་པ་དངོས་སོ། །དང་པོ་ནི་
སྙིང་ནང་གི་ཁྲག་ལྟ་བུའི་མན་ངག་ཐོར་བུ་ལས་གཉན་མགོན་ལྷ་དགུའི་ནོར་སྒྲུབ་ཐུན་མོང་མ་ཡིན་པ་དང། ནོར་སྒྲུབ་ཡིད་བཞིན་ནོར་བུའི་མན་ངག་དང། དགོས་འདོད་ནོར་དུ་སྒྲུབ་པའི་ཤོག་དྲིལ་སོགས་ཏེ། བེའུ་བུམ་
ཉིད་ལས་རྟོགས་པར་བྱའོ།།    ༈    སྒྲུབ་པའི་རྟེན་བཅའ་བ་དང། སྒྲུབ་པའི་ཆོ་ག་དངོས་ཉམས་སུ་ལེན་ཚུལ་ལོ།། དང་པོ་ནི། སྒྲུབ་པ་པོ་བདེ་

[003A]༄༅། །གསང་ལ་སོགས་པའི་ཡིད་མ་གྱི་ལས་རུང་སོང་ཞིང་དཔལ་མགོན་འདི་ཉིད་ཀྱི་རྗེས་གནང་མན་ངག་དང་བཅས་བ་ལེགས་པར་མ་ནོས་ནས་བསྙེན་པ་ཐེམས་པའི་རྣལ་འབྱོར་
པས། རྒྱས་པའི་ལས་ལ་ཤིས་པའི་ཡར་གྱི་དུས་བཟང་པོར་གཏེར་བུམ་རབ་གསེར་དངུལ། འབྲིང་ཟངས་འཁར་བ། ཐམ་རིན་ཆེན་སྣ་ཚོགས་བསྲེས་པའི་རྫ་བུམ་སོམ། སྔར་གཞན་དུ་ལོངས་མ་སྤྱད་པ། མ་མཐའ་ཡུལ་གྱི་
བྲེ་གང་ཤོང་བའི་ཚད་ལས་མི་ཆུང་བ་རང་བཞིན་གྱིས་སེར་བོའམ། གསེར་སོགས་ཀྱིས་སེར་པོར་ཁ་བསྒྱུར་བ་ལ་རིན་པོ་ཆེའི་དྲ་བ་དྲ་ཕྱེད་དང། བཀྲིས་རྟགས་རྫས་དང། མདུན་ཕྱོགས་སུ་དཔལ་མགོན་རྒྱས་བྱེད་ཀྱི་ཕྱག་མཚན་
སོགས་འབྲི། ནང་དུ་དྲི་བཟང་སྨན་ཕྱེ་དབང་ལག་དང་སྦྱར་བ་ཁྱབ་པར་བྱུགས། དེའི་ནང་དུ་དགང་རྒྱུའི་རྫས་ནི། སྐྱེས་བུ་དམ་པ་དང། མི་བསོད་ནམས་ཅན་གྱི་ལག་ནས་བྱུང་བའམ། ཕྱུག་བོ་སྒང་གཞོདས་མ་བྱུང་བ་དང་
རྒྱལ་པོའི་བང་མཛོད་ནས་བྱུང་བའི་གསེར་དངུལ། མུ་ཏིག་བྱི་རུ། མུ་མེན་ནམ། ཡང་ན་གཡུ་སྟེ་རིན་ཆེན་ལྔ། ནས། འབྲས། གྲོ། སྲན་མ། ཏིལ་ཏེ་འབྲུ་ལྔ། ཙནྡན་དཀར་གོ་དམར་པོ། ཛཱ་ཏི། ག་བུར། གུར་གུམ་སྟེ་དྲི་
ལྔ༑ གསེར། མར། བུ་རམ། ཏིལ། ཆང་སྟེ་སྙིང་པོ་ལྔ། སླེ་ཏྲེས། ཀཎྜ་ཀ་རི། དབང་ལག་ རྒྱ་མཚོའི་ལྦུ་བ། ཤུ་དག་སྟེ་སྨན་ལྔ། ཁྱད་པར་ལ་ཨརུ་རྣམ་རྒྱལ། གསེར་རས་བྱུང། གངས་ཏེ་སེའི་ས། སིནྡྷུ་ར། ཀ་རི་ལུ་

[003B] རྒྱ་བོད་མེ་འབར་གྱི་གནས་ཆེན་བཞིའི་ས་སྣ་རྡོ་སྣ། དཔལ་ལྡན་ས་སྐྱ་པའི་དམ་པ་གོང་མ་ལས་བརྒྱུད་པའི་བདུད་རྩི་རིལ་བུ་བརྒྱ་རྡོ་སྟོང་རྡོ་ལྟ་བུ། དཔལ་མགོན་བྲན་དུ་བཀོལ་པའི་དམ་པ་གོང་མའི་ན་བཟའ་རིང་བསྲེལ་སོགས། གཞན་
ཡང་བུན་ཀར། །ཀེ་ཀེ་རུ། ཏིར་ཡ་ཀ། མན་ཤེལ། ཉ་ཕྱིས། མཆོད། གཟི། དུང་སོགས་རིན་པོ་ཆེའི་རིགས། བཟང་དྲུག་སོགས་དུག་རིགས་མིན་པའི་སྨན་སྣ་ཚོགས། དར་གོས་སྣམ་རས་སྣ་ཚོགས། མཛོ། རྟོལ། དྲེལ། བོང་བུ་སོགས་མིན་
པའི་རྟ་ལུག་འབྲིག་ཡང་བ་སོགས་ཀྱི་སྦུ་གང་འཛོམ། ཇ་མར། ཚྭ་བུལ། ཞོ་འོ་མ། སྦྲང་བུ་རམ། ཤིང་ཐོག་སོགས་ཟས་སྣའི་རིགས། ཕྱུག་པོའི་ཁང་ས། ཞིང་ས། སྦྲ་མལ། མི་བསོད་ནམས་ཅན་གྱི་གོས་ཀྱི་གོང་བའི་དུམ་བུ། ཕོ་མོ་ལོ་བྲྒྱའམ་བརྒྱད་
ཅུར་ལོན་པའི་སྐྲ་སེན། རྡོ་རྗེ་གདན་དང་འཕྲུལ་སྣང་གཙུག་ལག་ཁང་སོགས་གནས་ཆེན་དུ་མའི་ས་སྣ་རྡོ་སྣ། བྱང་ཆུབ་ཆེན་པོའི་ལྗོན་ཤིང་གི་ལོ་མ། རྒྱུན་འབབས་དང། གནས་ཆེན་གྱི་ཆུ་སྣ། དགེ་འདུན་གྱི་སྡེ་ཆེན་པོའི་ཚོགས་རྡུལ་སོགས་
བཀྲ་ཤིས་པའི་རྫས་འབྱོར་ཚད་གཟའ་སྐར་བཟང་པོ་ལ་བསག་དེ་དག་ནི་དགོས་འདོད་ནོར་དུ་སྒྲུབ་པའི་ཤོག་དྲིལ་གྱི་རྫས་སྔགས་འཁོར་ལོ་གསུམ་ལས་དང་པོ་རྫས་ལ་བརྟེན་པའོ། །དེ་ལྟར་བུམ་རྫས་དང་འོག་གི་མཆོད་གཏོར་རྫས་
སོགས་བླ་མ་དང་ཆོས་ལ་དམ་སོལ་ཡོད་པ། མགར་བ། བཤན་པ། དམེ་པོ། རོ་སྐྱེལ་མི་སོགས་ཀྱི་རྫས་དང་ཡེ་མ་འདྲེས་པ་གལ་ཆེ། གཉིས་པ་སྔགས་ལ་བརྟེན་པ་ནི། མཐིང་ཤོག་གམ་རྒྱ་ཤོག་བཟང་པོ་ལ་གསེར་རམ་མཚལ་གྱིས་

[004A]༄༅།  །ཡབ་ཡུམ་གྱི་སྔགས་རིང་ལས་བསད་སྔགས་འབྲུ་སུམ་ཅུ་དང་དྲག་པོའི་གཤམ་བུ་དོར་ཏེ།  དེ་ཝིའི་མཇུག། ཚེ་དང་བསོད་ནམས་དཔལ་འབྱོར་ལོངས་སྤྱོད་པུཥྚི་ཀུ་རུ་ཨོ། ཞེས་རྒྱས་པའི་སྤེལ་ཚེག་བཏཌ་
པའི་མཇུག་ཏུ།  ཨོཾ་མཧཱ་ཀ་ལ་ཡེ། ཤྲཱི་བཛྲ་ཡེ། སིདྡྷི་ཕ་ལ་ཧཱུཾ། རཏྣ་སིདྡྷི་ཕལ་ཧཱུཾ། པདྨ་སིདྡྷི་ཕ་ལ་ཧཱུཾ། ཀརྨ་སིདྡྷི་ཕ་ལ་ཧཱུཾ། འདུ། ཨོཾ་ཤྲི་མཧཱ་ཀཱ་ལི་ཀཱ་ལི་གྷུ་ན་རཏྣ་འདུ་འདུ། སིདྡྷི་སིདྡྷི་ཧཱུཾ་
ཧཱུཾ་ཞེས་པ་དག་པར་བྲིས་པ་དབུ་ནས་སྒྲིལ་ཏེ་ན་བཟའ་གསོལ་བ་བཞི་འདུ་བྱ། གསུམ་པ་འཁོར་ལོ་ལ་བརྟེན་པ་ནི། མཐིང་ཤོག་གམ་རྒྱ་ཤོག་བཟང་པོ་ལ་གསེར་གྱིས་འཁོར་ལོ་མུ་ཁྱུད་གསུམ་པ་ལྟེ་བ་དང་བཅས་པ། ལྟེ་བར།  ཨོཾ་ཁམས་
གསུམ་གྱི་རྒྱལ་བློན་ཆེ་དགུ་འགྲོ་བ་ཕོ་མོ་གསེར་གཡུ་གནག་རྟ་ནོར་ཕྱུགས་འབྲུ་རིགས་སོགས་ཟས་ནོར་ལོངས་སྤྱོད། མཁའ་ཐང་རིགས་རྒྱུད་མཁས་བཙུན་བཟང་
གསུམ། ལུང་དང་རྟོགས་པའི་ཡོན་ཏན་སོགས་ཆོས་སྲིད་ཀྱི་འབྱོར་པ་ཕུན་སུམ་ཚོགས་པ་ཐམས་ཅད་བདག་དང་སྦྱིན་པའི་བདག་པོ་མིང་འདི་ཞེས་བགྱིབ་ལ་བསྡུས་ཤིག་
 ཅེས་དང་མུ་ཁྱུད་དང་པོ་ལ་རྩིབས་བཞིའི་མདུན་གྱི་རྩིབས་ལ།  ཁུག་ཁུག་ཁམས་གསུམ་གྱི་མངའ་ཐང་དཔལ་འབྱོར་ལོངས་སྤྱོད་ཐམས་ཅད་བདག་དང་སྒྱིན་པའི་བདག་པོ་མིང་འདི་ཞེས་བགྱི་བ་

[004B] གཡས་ཀྱི་རྩིབས་ལ། ཡོ་གི་ནི་ཁམས་གསུམ་གྱི་སོགས།  རྒྱབ་ཀྱི་རྩིབས་ལ།  བྷཱུཾ་བྷཱུཾ་ཁམས་གསུམ་གྱི་སོགས། གཡོན་གྱི་རྩིབས་ལ། སིདྡྷི་སིདྡྷི་ཁམས་གསུམ་གྱི་སོགས། གཡས་
རྒྱབ་ཀྱི་རྩིབས་མཆན་ལ། དིན་ཆེན་སྣ་ཚོགས་ཀྱི་འབྱོར་པ་ཐམས་ཅད་བདག་དང་སྦྱིན་པའི་བདག་པོ་མིང་འདི་ཞེས་བགྱི་བ་ལ་བསྡུས་ཤིག། རྒྱབ་གཡོན་བར་གྱི་རྩིབས་མཆན་ལ། མཛོ་རྟ་འབྲི་
གནག་ལ་སོགས་པའི་རིགས་ཀྱི་འབྱོར་པ་ཐམས་ཅད་བདག་དང་སྦྱིན་པའི་བདག་པོ་མིང་འདི་ཞེས་བགྱི་བ་ལ་བསྡུས་ཤིག། གཡོན་མདུན་བར་གྱི་རྩིབས་མཆན་ལ། དར་ཟབ་དང་སྣམ་བུ་
ལ་སོགས་པའི་རིགས་ཀྱི་འབྱོར་པ་ཐམས་ཅད་བདག་དང་སྦྱིན་པའི་བདག་པོ་མིང་འདི་ཞེས་བགྱི་བ་ལ་བསྡུས་ཤིག། མདུན་གཡས་བང་གྱི་རྩིབས་མཆན་ལ། འབྲུ་སྣ་ཟས་སྣ་སྐོམ་གྱི་རིགས་ཀྱི་
འབྱོར་པ་ཐམས་ཅད་བདག་དང་སྦྱིན་པའི་བདག་པོ་མིང་འདི་ཞེས་བགྱི་བ་ལ་བསྡུས་ཤིག་མུ་ཁྱུད་གཉིས་པ་ལ་སྔགས་རིང་དང་གོང་གི་ཨོཾ་མཧཱ་ཀཱ་ལ་ཡེ་སོགས་རཏྣའི་སྔགས་ཀྱི་མཇུག་ཁམས་གསུམ་
གྱི་རྒྱལ་བློན་ཆེ་དགུ་  ྾  བསྡུས་ཤིང།  །བར་ལྟེ་བའི་སྦེལ་ཚིག་ལྟར། འདི་རྣམས་ཡིག་མགོ་ཕྱིར་བསྟན། །མུ་ཁྱུད་གསུམ་པ་ལ་མདུན་ནས་བརྩམས་ཏེ་ཨཱ་ལི་གཡས་སྐོར་ཁ་ནང་བསྟན། ཀཱ་ལི་གཡོན་སྐོར་ཁ་ཕྱིར་བསྟན་ཚར་རེ་རྒྱབ་ཏུ་

[005A]༄༅། །ཞབས་སྤྲད་བ་རྣམས་དཔེའུ་ཆུང་ལྟར་དག་པར་བྲི། རིན་པོ་ཆེའི་སྣོད་དུ་འབྲུ་དགར་སོགས་ཀྱིས་བཀང་བའི་ཁར་འཁོར་ལོ་རྒྱབ་མདུན་མ་ནོར་བར་བཀྲམ། མདུན་དུ་མཆོད་གཏོར་བཤམ་
དཔལ་མགོན་དུ་བསྐྱེད། ཡེ་ཤེས་པ་བསྟིམ། མཆོད་བསྟོད། གཟུངས་ཐག་དྲངས་ཏེ་བཟླས་དམིགས་སྲིད་ཞིའི་དགོས་འདོད་མཐའ་དག་བསྟིམ་པའི་མོས་པ་དང་བཅས་བཟླས་པ་རྟགས་ཐོན་ནམ་ཞག་བདུན་ལྔ་གསུམ་སོགས་ཇི་ལྟར་ནུས་པར་བསྒྲུབ། མཇུག་
ཏུ་དཔལ་མགོན་འོད་དུ་ཞུ་ནས་དགོས་འདོད་ཆར་དུ་འབེབ་པའི་དངོས་གྲུབ་གཏེར་གྱི་འཁོར་ལོར་གྱུར་པར་བསམ། ཡེདྷ་རྨ་བརྒྱ་རྩས་རབ་གནས་བརྟན་པར་བྱས། རྒྱ་མཚོ་རླབས་ལྟེབས་སུ་ལེགས་པར་ལྟབ། ཆོན་སྐུད་དམར་སེར་ཕྱིས་རྒྱ་གྲམ་
དུ་བཅིངས། གཞན་ཡང་བུམ་ནང་དུ་གཞུག་རྒྱུའི་དཔལ་མགོན་རྒྱས་བྱེད་གཙོ་འཁོར་དགུའི་སྐུ་ཙག་སོ་སོར་བྲིས་པ། ཆེ་ཆུང་བུམ་པའི་ཚད་དང་བསྟུན་པ་ཤིང་བྱང་ལ་སྦྱར་བ། རྒྱལ་སྲིད་སྣ་བདུན། ཉེ་རིན། བཀྲས་རྫས་སོགས་དཀྱུས་སུ་
བྲིས་པ་དབུ་ནས་སྒྲིལ་བ་ཚར་ཁ་ཤས་མགུལ་ཆིངས་དར་སྔོ་ནག་ཁ་འགེབ་རྐུན་ཆེན་གྱི་ལག་པས་བྱེད་པར་གསུངས་ཀྱང། མི་བདེན་སྤྱི་འགྲོ་ལྟར་དར་དཀར་ལ་རྡོ་རྗེ་རྒྱ་གྲམ་བྲིས་ག་འདི་དང་འབྲེལ་དབང་སྡུད་གྲི་ལག་དར་ཐོགས་ཀྱི་
གདམས་པ་ཉམས་སུ་ལེན་པར་སྤྲོན་རྐུན་ཆེན་གྲྭིར་ཤི་བའི་ལག་པ་གཡས་པར་དར་ནག་ལ་མཚལ་གྱིས། ཨོཾ་མཧཱ་ཀཱ་ལ་ཀཱ་ལི་བི་ཀཱ་ལ་ར་ཏྲི་ཏ་ཧཱུཾ་ཕཊ་སཱཧཱ། མཧཱ་ཀཱ་ལས་མ་ཡེ་ཧཱུཾ། རཏྣ་སིདྡྷི་བུཥྚི་ཀུ་རུ། མཧཱ་ཀཱ་ལ་པུཥྚིཾ་ཀུ་རུ་ཏྲི་འུ་ཏྲི་འུ་བུ་ཥྚིཾ་ཀུ་རུ་ཧཱུཾ། ཞེས་དག་པར་

[005B] ལག་མཐིལ་དུ་གསེར་གྱི་པདྨ་འདབ་བརྒྱད་བྲི། ཡུ་བ་སོགས་སྤྲད་དེ་འོག་ཏུ་ཆོ་གའི་སྐབས་སུ་གཡབ་ཆོག་པ་བྱ། མདའ་རྒོད་སྒྲོ་མ་མཚལ་ལྟོངས་ཅན་ཚིགས་གསུམ་པ་ལྕགས་དཀར་གྱི་མདེའུ་བཅས། མགུལ་དུ་དར་ཚོན་སྣ་ལྔ་
གཟི། གཡུ། མཆོད། བྱི་རུ། མུ་མེན། དུང་སོགས་ཀྱིས་བརྒྱན་པ། གཞུང་ལས་བྱུང་པ་ལྟར་བསྒྲུབས་པའི་རྟེན་རྡོ་རྣམས་ལེགས་པར་འདུ་བྱ། སྐུ་བ་རྙན་ལ་རབ་གནས་དང། རྫས་གཞན་ལ་སྦྱངས་ཁྲུས་ལེགས་པར་བྱ་
དེ་ནས་སྒྲུབ་པ་པོས་ཁ་ལག་ལེགས་པར་བཀྲུས། རས་གཙང་མས་པང་པ་དགབ། བསམ་པ་བྱང་ཆུབ་ཀྱི་སེམས་དང་ཆོས་ཀུན་བདེན་པས་སྟོང་ཞིང་རྒྱུ་འབྲས་རྟེན་འབྲེལ་མི་བསླུ་བའི་བློའི་གདེང་དང་བརྟན་གཡོའི་ཕུན་ཚོགས་ཐམས་
ཅད་བུམ་ནང་དུ་སྡུད་པར་བསམས་པའི་ངང་ནས། ངག་ཏུ་རྒྱས་བྱེད་ཀྱི་སྔགས་དང་རྟེན་སྙིང་བཟའ་བཞིན་བུམ་རྫས་ཀྱིས་བུམ་པ་སུམ་གཉིས་ཙམ་བཀང་ནས། སྟོད་ཀྱི་ཆར་དབུས་དང་ཕྱོགས་མཚམས་སོ་སོར་གཙོ་འཁོར་གྱི་སྣང་བརྙན་
གཙོ་བོའི་ཕྱོགས་བཞིར་སྔགས་སྤེལ་གྱི་ཤོག་དྲིལ། བཀྲ་ཤིས་ཀྱི་རི་མོའི་ཤོག་དྲིལ་རྣམས་ཇི་ལྟར་རིགས་པར་གཞུག་དེ་དག་གི་བར་མཚམས་དང་སྟེང་དུ་ཡང་བུམ་རྫས་ཀྱིས་ཕྱུར་བུར་ལེགས་པར་དག་བ། དེ་སྟེང་
དངོས་གྲུབ་འཁོར་ལོས་དག་བ། དེ་སྟེང་དར་ཚོན་རྒྱ་གྲམ་སོགས་ཀྱིས་ལེགས་པར་བསྡམས་ཏེ་མགུལ་པར་དར་ནག་གིས་བཅིངས་པར་མདུན་ཕྱོགས་སུ་རྒྱས་གདབ། ཇི་ལྟར་རིགས་པར་དཔལ་མགོན་གྱི་བྲིས་སྐུ་བགྲམ་པའི་མདུན་

[006A]༄༅། །དུ་སྟེགས་གཙང་མར་རས་དཀར་དྲི་མེད་བཏིང་བའི་ཁར་རྟེན་རྡོ་བཤམ།  དེའི་སྟེང་དུ་གཏེར་བུམ་ཞལ་མདུན་དུ་ཕྱོགས་པར་བཞུགས། དེའི་མདུན་ནམ་གང་འོས་སུ་རིན་པོ་ཆེའི་སྣོད་དུ་ནས་དཀར་གཙའ་མ་རྗེན་བཏགས་
ཀྱི་ཁུ་བ་མར་གྱིས་བྱས་པར་ཆང་གར་མ་བདུད་རྩི་རིལ་བུ་རིན་ཆེན་ལྔ། དྲི་ལྔ། མེ་ཏོག་བཞི་སྦྱོར་ཞེས་བཟླས་ལུང་གི་མེ་ཏོག་ལྷ་ལ་ཕུལ་བའི་མེ་ཏོག་རང་བྱུང་མེ་ཏོག་དྲི་ཞིམ་པའི་མེ་ཏོག་རྣམས་བསྲེས་པས་དབུས་དང་ཕྱོགས་བཞིར་
དཔལ་བཤོས་སྙིང་གཟུགས། མཚམས་བཞིར་བཤོས་ཟླུམ་བཞིས་བསྐོར་བ། ཡུང་བ་བཟང་པོས་ཁ་བསྒྱུར་བ། ལྟོ་བར་བཀྲ་ཤིས་རྟགས་བརྒྱད་དང། རྩེ་མོར་ནོར་བུ་སོགས་ཀྱི་རྒྱན་གྱིས་སྦྲས་པ། དབུས་མ་ལ་མདའ་དར་སེར་པོ་
གཟུག་ གཡས་སུ་རཀྟ། གཡོན་དུ་སྨན། མདུན་དུ་ཆུ་གཉིས་ཉེར་སྤྱོད། དཔལ་གྱི་ཞལ་ཟས། ཟུར་དུ་ཡི་དམ་གང་བྱེད་ཀྱི་མཆོད་གཏོར་རྣམས་དང། མཆོད་པ་སྣ་ལྔ་ཚར་གང་མང། ཕྱེ་མར། གསར་སྐྱེམས་ཀྱི་ཡོ་བྱད་
སྒྲུབ་པ་པོའི་མདུན་དུ་རྡོར་དྲིལ། ཌཱ་མ་རུ། ནང་མཆོད། རྒྱས་པར་སྤྲོན་རྔ་རོལ་སོགས་ལེགས་པར་འདུ་བྱའོ། །གཉིས་པ་སྒྲུབ་པའི་ཆོག་དངོས་ལ་འཇུག་པ་ནི། སྒྲུབ་པ་པོ་སྟན་ལ་ལེགས་པར་འཁོད་ནས་བྱང་ཆུབ་ཀྱི་སེམས་དང་ཆོས་ཀུན་བདེན་པས་
སྟོང་ཞིང་ལྟོས་ནས་གྲུབ་པའི་བློ་གདེང་གི་ངང་ནས་སྐྱབས་སེམས། བླ་མའི་རྣལ་འབྱོར་རྒྱས་བསྡུས་གང་འོས། ཡི་དམ་གྱི་བདག་བསྐྱེད་བཟླས་པ་གཏོར་འབུལ་བཅས་སྔོན་དུ་བཏང། ཉིན་དང་པོར་བགེགས་གཏོར་སྤྱི་འགྲོ་ལྟར་གྱིས། ནོར་གཡང་སྒྲུབ་པ་

[006B] སྲུང་འཁོར་བསྒོམ། མཆོད་པ་བླ་མེད་སྤྱི་འགྲོ་ལྟར་བྱིན་གྱིས་བརླབ། མདུན་གྱི་གཏེར་བུམ་ལས་སྔགས་ཀྱིས་བསངས།  སྭ་བྷཱ་ཝས་སྦྱངས། སྟོང་པའི་ངང་ལས་ཆོས་འབྱུང་གྲུ་
གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་སུ། པཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བྷཱུཾ་ལས་རིན་པོ་ཆེའི་གཏེར་གྱི་བུམ་པ་ཡངས་ཤིང་རྒྱ་ཆེ་བ་མཚན་ཉིད་ཐམས་
ཅད་དང་ལྡན་པ། དགོས་འདོད་ཡིད་བཞིན་དུ་འཇོ་བའི་ནུས་པ་དང་ལྡན་པར་གྱུར། བུམ་པའི་ནང་གི་གཡང་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས། སྲིད་
ཞིའི་འདོད་དགུ་ལོངས་སྤྱོད་མཐའ་དག་འདུ་ཞིང་སྤེལ་བའི་མི་ཟད་པའི་གཏེར་ཆེན་པོ་ནམ་མཁའ་མཛོད་ཀྱི་རང་བཞིན་དུ་གྱུར། ཨོཾ་སརྦ་བིད་པཱུ་ར་པཱུ་ར་ སོགས་ནམ་མཁའ་མཛོད་ཀྱི་སྔགས་རྒྱ་ལན་གསུམ།  ཨོཾ་
སཱ་བྷཱ་ཝ་བི་ཤུདྡྷེ་ སོགས་སྔགས་དྲུག་ཕྱག་དྲུག་ལན་གང་མང་གིས་བྱིན་གྱིས་བརླབ།  བུམ་པའི་ནང་དུ་སྟོད་ཀྱི་ཆ་ལ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་མཚམས་བརྒྱད་དུ་ཉི་མའི་དཀྱིལ་འཁོར་
དང། དབུས་དང་ཕྱོགས་བཞིར་རོའི་གདན་རེ་རེའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། གཙོ་འཁོར་ཐམས་ཅད་དུས་གཅིག་ཏུ་གྲུབ་པ་ནི། དབུས་སུ་དཔལ་མགོན་ཞལ་བཞི་པ་བསོད་ནམས་

[007A]༄༅། །རྒྱས་བྱེད་སྐུ་མདོག་གསེར་བཙོམ་ལྟ་བུ་ཞལ་བཞི་ཕྱག་བཞི་པ། རྩ་ཞལ་སེར་པོ། གཡས་ཞལ་དཀར་པོ། གཡོན་ཞལ་སྔོན་པོ། སྟེང་ཞལ་
དུད་ཁ། ཞལ་རེ་རེ་ལ་སྤྱན་གསུཾ་གསུཾ་དང་ལྡན་པ། འཛུམ་ཞིང་མཆེ་བའི་མྱུ་གུ་ཅུང་ཟད་གཙིགས་པ། སྨ་ར་དང་སྨིན་མ་དང་དབུ་སྐྲ་དམར་སེར་གྱེན་དུ་བརྫེས་པ། ཕྱག་གཡས་ཀྱི་དང་པོས་རིན་
པོ་ཆེའི་ཕྲེང་བ་ཞགས་པའི་ཚུལ་དུ་འཛིན་པ། གཡོན་དང་པོས་ཐོད་པ་ནོར་བུ་རིན་པོ་ཆེས་གང་བ་ཐུགས་ཀར་བསྣོལ་ནས་འཛིན་པ། གཡས་འོག་མས་གྲི་གུག་གཡོན་འོག་མས་བུམ་པ་ནོར་
བུས་གང་བ་འཕྱིར་སྟབས་སུ་འཛིན་པ། དར་དང་རུས་བ་དང་རིན་པོ་ཆེའི་འཕྲེང་བས་བརྒྱན་ཅིང། གསེར་དངུལ་གྱི་དྲིལ་བུ་གཡེར་ཁའི་དྲ་བ་སིལ་སིལ་གྱི་སྒྲ་སྒྲོག་པ། ཞབས་གཡས་
བསྐུམ་ཞིང་གཡོན་བརྐྱང་བའི་དོར་སྟབས་ཀྱིས་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པ། དེའི་གཡས་སུ་གཡུང་མོ་ནག་མོ། གཡོན་ཏུ་གཏུམ་མོ་ལྗལ་དུ། མདུན་དུ་སྲིན་མོ་
དམར་ནག་རྒྱབ་ཏུ་སིངྒ་ལི་སེར་མོ་བཞི་ཀའང་ཞལ་གཅིག་ཕྱག་གཉིས་མ་གཡས་གཏེར་བུམ། གཡོན་ནོར་བུ་རིན་པོ་ཆེ་འཛིན་པ། ཤར་ལྷོར་རྣམ་སྲས་སེར་པོ་རྒྱལ་མཚན་ངང་ནིའུ་

[007B] ལྷོ་ནུབ་ཏུ་ཚོགས་བདག་གླང་སྣ་དམར་པོ་ཕྱག་བཞིའི་གཡས་གཉིས་ལ་ཕུག་དང་དགྲ་སྟ། གཡོན་གཉིས་ལ་དུ་དང་དུང་ཕོར་འཛིན་པ། ནུབ་བྱང་དུ་གནོད་སྦྱིན་འབྲོག་གནས་ནག་
པོ་མདུང་དང་ནེའུ་ལེ་འཛིན་པ། བྱང་ཤར་དུ་གནོད་སྦྱིན་སྙིང་བསྐུལ་དམར་པོ་ལྕགས་ཀྱུ་དང་ཞགས་པ་ཐོགས་པ། ཐམས་ཅད་ཀྱང་གཟི་བརྗིད་ཕུན་སུམ་ཚོགས་ཤིང་ཁམས་གསུམ་
དབང་དུ་སྡུད་པའི་རྣམ་པ་ཅན་དུ་གྱུར། དེ་དག་གི་མཐའ་སྐོར་དུ་སྤྲུལ་པའི་འཁོར་ཚོགས་རྒྱ་མཚོས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱཐུགྶ་
ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གངས་ཏེ་སེ། བསིལ་བའི་ཚལ། པོ་ཏ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་
མཆོག་ཁའུ་བྲག་རྫོང། ཕུ་གསུམ་འོལ་དགའ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་བསྟེན་ཅིང་སྒྲུབ་
པའི་གནས་དང་རང་བཞིན་ཆོས་ཀྱི་དབྱིངས་སོགས་རང་རང་སོ་སོའི་གནས་ནས་དཔལ་ཞིང་སྐྱོང་སྟོབས་འཕྲོག་དབང་པོ་བསོད་ནམས་རྒྱས་བྱེད་ཡུམ་བཞི་ནོར་ལྷའི་ཚོགས་དང་བཅས་པ་སྦྱིན་

[008A]༄༅། །དྲངས།  པར་བསམས་ལ། སྤོས་སྦྱོར་བསྲེག་གཡབ་དར་གྱིས་གཡབ། རོལ་མོ་དབྱངས་དང་བཅས་པས། ཧཱུཾ༑ སྔོན་ཚེ་རྡོ་རྗེ་འཆང་གི་སྤྱན་སྔ་རུ། །གཏུམ་པོ་ཁྱོད་
ཀྱིས་ཇི་ལྟར་ཁས་བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་སྲུང་ཕྱིར་གཤེགས་སུ་གསོལ།། ཧཱུཾ༑ ཕྱི་ལྟར་གང་བཅོལ་ཐོགས་མེད་
ལས་བསྒྲུབ་ཕྱིར། །བྲམ་ཟེའི་གཟུགས་ཅན་ཚུལ་དུ་སྤྱན་འདྲེན་ན། །དམ་པས་བྱིན་བརླབས་སྒྲུབ་པའི་གནས་ཆེན་ནས། །བྲན་བཞིན་མཛའ་བའི་ཐུགས་ཀྱིས་གཤེགས་སུ་གསོལ།།
ནང་ལྟར་བདེ་ཆེན་དགའ་བཞི་སྤེལ་བའི་སླད། །ཞིང་སྐྱོང་ཌཱ་ཀིའི་གཙོ་བོར་སྤྱན་འདྲེན་ན། །རྩ་ཁམས་རྣམ་པར་དག་པའི་དཀྱིལ་འཁོར་ནས། །གྲོགས་ལྟར་བརྩེ་བའི་ཐུགས་ཀྱིས་
གཤེགས་སུ་གསོལ། །གསང་བ་མཆོག་ཐུན་འབད་མེད་སྩོལ་བའི་སླད། །དཔལ་ལྡན་སྟོབས་འཕྲོག་དབང་པོར་སྤྱན་འདྲེན་ན། །ཨེ་དབྱིངས་ཆོས་སྐུ་གསང་ཆེན་དཀྱིལ་འཁོར་ནས། །
མགོན་ལྟར་སྐྱོབ་པའི་ཐུགས་ཀྱིས་གཤེགས་སུ་གསོལ། །དྲག་པོའི་ལས་རྣམས་ཐོགས་མེད་བསྒྲུབ་པའི་ཕྱིར། །བགེགས་འཇོམ་སྔོན་པོ་འཁོར་བཅས་སྤྱན་འདྲེན་ན། །རྩ་ཞལ་ནག་པོ་

[008B] །མཐིང་ནག་ཆར་སྤྲིན་གཏིབས་བཞིན་གཤེགས་སུ་གསོལ། །ཞི་བའི་ལས་རྣམས་ཐོགས་མེད་བསྒྲུབ་པའི་ཕྱིར། །ཆོ་འཕེལ་དཀར་པོ་འཁོར་བཅས་སྤྱན་
འདྲེན་ན། །གཡས་ཞལ་དཀར་པོ་བཞད་པའི་དཀྱིལ་འཁོར་ནས། །ཟླ་བ་འབུམ་ཕྲག་བསྐྱོད་བཞིན་གཤེགས་སུ་གསོལ། །དབང་གི་ལས་རྣམས་ཐོགས་མེད་བསྒྲུབ་པའི་ཕྱིར། །དམར་
པོ་དབང་སྡུད་འཁོར་བཅས་སྤྱན་འདྲེན་ན། །གཡོན་ཞལ་དམར་པོ་གདངས་པའི་དཀྱིལ་འཁོར་ནས། །མེ་ལྕེའི་ཕྲེང་བ་འཁྲུག་བཞིན་གཤེགས་སུ་གསོལ། །རྒྱས་པའི་ལས་རྣམས་
ཐོགས་མེད་བསྒྲུབ་པའི་ཕྱིར། །སེར་པོ་རྒྱས་བྱེད་འཁོར་བཅས་སྤྱན་འདྲེན་ན། །སྟེང་ཞལ་དུང་ཁ་རྔམ་པའི་དཀྱིལ་འཁོར་ནས། །ཉི་མ་སྟོང་ཕྲག་བརྡལ་བཞིན་གཤེགས་སུ་གསོལ།།
ཁྱད་པར་ཚེ་བསོད་དཔལ་འབྱོར་སྙན་གྲགས་དང། །མངའ་ཐང་དབྱར་གྱི་མཚོ་ལྟར་སྤེལ་བའི་སླད། །རྒྱས་བྱེད་ནོར་ལྷ་འཁོར་བཅས་སྤྱན་འདྲེན་ན། །སྤུན་ལྟར་གདུང་བའི་ཐུགས་ཀྱིས་
གཤེགས་སུ་གསོལ། །རྒྱས་མཛད་ལྷ་མཆོག་ཆེན་པོ་གཤེགས་སུ་གསོལ། །དགྱེས་སྐྱེད་ཡུམ་ཆེན་རྣམ་བཞི་གཤེགས་སུ་གསོལ། །རྒྱལ་ཆེན་རྣམ་སྲས་འཁོར་བཅས་གཤེགས་སུ་

[009A]༄༅། །གསོལ། །ལྷ་ཆེན་ཚོགས་ཀྱི་བདག་པོ་གཤེགས་སུ་གསོལ། །ནོར་སྐྱོང་འབྲོག་གནས་ཆེན་པོ་གཤེགས་སུ་གསོལ། །དབང་སྡུད་སྙིང་བསྐུལ་དམར་
པོ་གཤེགས་སུ་གསོལ། །ཐུགས་རྗེའི་དཔུང་བསྐྱེད་ཐོགས་མེད་གཤེགས་སུ་གསོལ། །ད་ལྟ་ཉིད་དུ་གནས་འདིར་གཤེགས་སུ་གསོལ། །ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། ར་ཏྲི་ཏ་
ཌོམྦྷ་ནཱི། ཙཎྜ་ལཱི། རཀྵ་སཱི། སིངྒ་ལཱི། དེ་ཝཱི་ས་བ་རི་ཝཱ་ར་ཨེ་ཧྱེ་ཧི། ཛཧཱུཾ་བཾ་ཧོཿ་བུམ་པའི་ལྷ་དང་གཉིས་སུ་མེད་པར་གྱུར།  དེ་ལྟར་སྤྱན་དྲངས་ནས་མདུན་བསྐྱེད་ལ་བསྟིམ་པ་ཡིད་ཆེས་ངེས་བྱས་ཏེ།  པདྨ་
ཀ་མ་ལཱ་ཡེ་སྟྭཾ།  རང་ཡི་དམ་དུ་གསལ་བས་རྡོ་རྗེ་རྩེ་ལྔ་པའི་དམ་ཚིག་གི་ཕྱག་རྒྱ་སྤྱི་བོར་བཞག་ལ།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། ར་ཏྲི་ཏ། ཌོམྦྷི་ནཱི། ཙོཎྜ་ལཱི། རཀྵ་སཱི། སིངྒ་ལཱི། དེ་ཝི་ས་པ་རི་ཝ་རས་མ་ཡ་སྨར། སམ་ཡ་མཱ་ཏི་
ཀྲ་མ༑ ས་མ་ཡ་རཀྵ་ནྟུ། དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་
བཀའ་དང་དམ་ལ་ས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་པ་བདག་ཅག་གི་ཆོས་སྒྲུབ་པའི་བར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་

[009B] བསྟན་པ་དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོས་པས་དམ་ཚིག་ལ་གནས་ཤིང་ཞལ་གྱིས་བཞེས་པར་
བསམ། དེ་ནས་མཆོད་པ་འབུལ་བ་ནི་སོ་སོའི་ཕྱག་རྒྱ་དང་བཅས།  བདེ་སྟོང་སྔགས་དང་ཕྱག་རྒྱའི་རོལ་པ་ལས། །ཟག་མེད་དགྱེས་སྐྱེད་མཆོག་ཡོན་དམ་པ་འདི། །རྒྱས་བྱེད་ནོར་ལྷ་འཁོར་དང་
བཅས་ལ་འབུལ། །བཞེས་ནས་དགོས་འདོད་དངོས་གྲུབ་སྩལ་དུ་གསོལ། །ཨོཾ་ཙ་ཏུར་མུ་ཁས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ།  དེ་བཞིན་དུ་མཆོད་ཡོན་གྱི་གནས་སུ།  ཞབས་བསིལ། མེ་
ཏོག༑ བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དང། ཨརྒྷཾ་གྱི་གནས་སུ། པཱདྱཾ། པུཥྤེ། དྷཱུ་པ། ཨཱ་ལོ་ཀེ། གནྡྷེ། ནཻ་ཝི་དྱཱེ། ཤཔྟ་རྣམས་སྦྱར་ཏེ་ཆུ་གཉིས་ཉེར་སྤྱོད་རོལ་མོ་
རྣམས་དང། གཟུགས་མཆོག། སྒྲ་སྙན། དྲི་མཆོག་རོ་མཆོག་རེག་མཆོག་རྣམས་དང། རཱུ་པ། ཤཔྟ། གནྡྷེ། རཱས། པརཤ། རྣམས་སྦྱར་ཏེ་འདོད་ཡོན་ལྔ་འབུལ། ཨོཾ་ཙ་ཏུར་མུ་ཁ་ས་པ་
རི་ཝཱ་ར་ཨོཾ་ཨཱཧཱུཾ། གིས་ནང་མཆོད་དབུལ། ཧཱུཾ། གང་གི་མཚན་ཙམ་ཡིད་ལ་བྱེད་པས་ཀྱང། །ཡིད་བཞིན་ནོར་བུ་གཙུག་ན་བསྟེན་པ་བཞིན། །སྲིད་ཞིའི་དགོས་འདོད་འབད་མེད་ཆར་འབེབས་

[010A]༄༅། །པ༑ ༑དཔལ་ལྡན་རྒྱས་བྱེད་འཁོར་བཅས་ལ་ཕྱག་འཚལ། །མི་སྡུག་སྲིན་པོ་ཁྲོས་པའི་རྣམ་འགྱུར་ཡང། །འདི་ན་འབུམ་ཕྲག་ཉི་མའི་ལང་ཚོ་
བཞིན། །ཁྲོ་གཏུམ་དྲག་པོར་གླལ་བའི་ཞལ་བཞི་ཡང། །དགྱེས་པའི་འཛུམ་དཀར་ཟླ་འོད་གྲོལ་བ་བཞིན། །རབ་འབར་ཞུགས་ལྟར་གཡོ་བའི་སྤྱན་ཀུན་ཀྱང། །ཞི་བའི་གཟིགས་
སྟངས་ཀུན་ནས་བཙའ་བ་བཞིན། །མི་བཟད་མཚོན་ཆ་བསྐྱོད་པའི་ཕྱག་བཞི་ཡང། །དགོས་འདོད་གཏེར་བསྩོལ་ལ་རིངས་པ་བཞིན། །མ་རུངས་བདུད་དཔུང་བརླག་པའི་གཤེད་
མ་ཡང། །འདི་ན་རྣལ་འབྱོར་སྙིང་གི་ནོར་བུ་བཞིན། །འཇིགས་རུང་ཡུམ་ཆེན་བཞི་ཡང་ཕྱོགས་བཞི་ནས། །ལང་ཚོའི་སྙེམས་པ་གསར་དུ་རྒོང་པ་བཞིན། །དཔལ་ལྡན་ནོར་
བདག་བཞི་ཡང་ཟུར་བཞིན་ནས། །དགོས་འདོད་ཡིད་བཞིན་སྩོལ་ལ་ནོར་བུ་བཞིན། །ཀུན་ཀྱང་བསྔགས་པར་འོས་པའི་ཡོན་ཏན་ནི། །གངྒའི་རྡུལ་གྲངས་ཕུང་པོར་བརྩེགས་པ་
བཞིན། །འཁོར་བཅས་ཀུན་གྱི་གསང་གསུམ་དགའ་སྟོན་ནི། །སྙིང་ལ་ནོན་པས་ཡང་དག་བསྟོད་པར་བགྱི། །འདི་ན་དཔལ་ལྡན་བླ་མའི་སྐུ་ཚེ་དང། །ཆོས་སྲིད་མངའ་ཐང་

[010B] །བདག་ཅག་སྦྱིན་བདག་འཁོར་དང་བཅས་པ་ཡི། །ཚེ་དཔལ་བསོད་ནམས་སྟོབས་འབྱོར་སྙན་གྲགས་དང། །སྡེ་བཞིའི་མངའ་ཐང་དབྱར་མཚོར་སྤེལ་བའི་
སླད༑ ༑མགོན་ཁྱོད་མཆོད་བསྟོད་སྙིང་ནས་གསོལ་འདེབས་ན། །སྲིད་དང་ཞི་བའི་དགོས་འདོད་མ་ལུས་པ། །འབད་མེད་ད་ལྟ་ཉིད་དུ་འགྲུབ་པར་མཛོད།  །ཅེས་བས་བསྟོད། དེ་ནས་ཉམས་ཆགས་
གསོ་བའི་ཕྱིར་བཤགས་པ་བྱ་བ་ནི། རང་ཡི་དམ་དུ་གསལ་བའི་སྙིང་རིན་པོ་ཆེ་ལས་གྲུབ་པའི་པདྨ་དམར་པོ་འདབ་མ་བརྒྱད་པ་ཁ་གྱེན་དུ་བསྟན་པ། གློ་བ་རིན་པོ་ཆེ་ལས་གྲུབ་པའི་པདྨ་དཀར་པོ་འདབ་མ་བརྒྱད་པ་ཁ་ཐུར་དུ་བསྟན་པ། དེ་གཉིས་པར་མཚམས་
མེད་པར་བསྣོལ་བའི་ནང་ཟླ་བའི་སྟེང་དུ་བླ་མ་མི་བསྐྱོད་པའི་སྐུ་ལས་བདུད་རྩིའི་རྒྱུན་བབས། སྡིག་སྒྲིབ་ཉེས་ལྟུང་ཐམས་ཅད་བྱང་བར་མོས་པ་དམ་ཚིག་གསོ་བ་པདྨ་ཁ་སྦྱོར་གྱི་མན་ངག་ལྟར་རམ། སྤྱི་འགྲེ་ལྟར་གྱི་བདུད་རྩི་འབེབས་སྦྱང་བཅས་
ཡིག་བརྒྱ་ཉར་གཅིག་བཟླས་ཏེ་གདུང་ཤུགས་དྲག་པོས།  ཧཱུཾ༑ རྩ་བརྒྱུད་བླ་མ་ཡི་དམ་ལྷ་ཚོགས་དང། །ཁྱད་པར་སྐྱབས་གསུམ་ངོ་བོ་སྟོབས་འཕྲོག་དབང། །རྒྱས་བྱེད་ནོར་ལྷ་འཁོར་དང་བཅས་པ་རྣམས།།
བརྩེ་བ་ཆེན་པོས་བདག་ལ་དགོངས་སུ་གསོལ། །བདག་ནི་མ་རིག་འཐིབས་པོས་ཡོངས་ནོན་ཞིང། །དབང་མེད་ཆགས་སྡང་དྲག་པོས་རྒྱུད་དཀྲུགས་པས། །བག་མེད་སྡིག་ལྟུང་ཉེས་ཚོགས་

[011A]༄༅། །ཅི་བགྱིས་པ། །སྙིང་ནས་བཤགས་སོ་མྱུར་དུ་བྱང་བར་མཛོད། །དངོས་གྲུབ་རྩ་བ་སློབ་དཔོན་སྨོད་པ་དང། །བདེ་གཤེགས་བཀའ་ལ་ཁྱད་གསོད་
བགྱིས་པ་དང། །རྡོ་རྗེའི་སྤུན་ལ་ཁྲོས་ནས་སྐྱོན་བརྗོད་པ། །འགྲོ་ལ་བྱམས་པ་སྤངས་རྣམས་མཐོལ་ལོ་བཤགས། །སེམས་ཅན་བློས་སྤངས་བྱང་སེམས་འདོར་བ་དང། །རང་གཞན་
གྲུབ་པའི་མཐའ་ལ་སྨོད་པ་དང། །མ་སྨིན་གསང་སྒྲོག་རང་གི་ཕུང་པོར་བརྙས། །ཡང་དག་གནས་ལུགས་སྤངས་རྣམས་མཐོལ་ལོ་བཤགས། །གདུག་ཅན་ལུས་ངག་མཛའ་བོར་བསྟེན་
པ་དང། །རང་རྙེད་ལྟ་བ་ཞག་ཏུ་མ་དྲན་དང། །དད་ལྡན་སེམས་སུན་འབྱིན་དང་དམ་ཚིག་རྫས། །རྙེད་ཀྱང་མི་བསྟེན་པ་རྣམས་མཐོལ་ལོ་བཤགས། །ཤེས་རབ་རང་བཞིན་བུད་མེད་སྤྱོར་སྨོད་
སོགས། །རྩ་ལྟུང་སྦོམ་པོའི་རྒྱུ་ལ་སྤྱད་པ་ཡི། །གསང་བ་སྔགས་ཀྱི་དམ་ཚིག་ཉམས་སོ་འཚལ། །སྙིང་ནས་བཤགས་སོ་མྱུར་དུ་བྱང་བར་མཛོད། །ཐེག་མཆོག་བྱང་སེམས་བསླབ་བྱ་
ལས་འདས་དང། །སོ་སོར་ཐར་པའི་བཅས་པ་ལས་འགལ་སོགས། །བཅས་དང་རང་བཞིན་སྡིག་ལྟུང་ཅི་མཆིས་པ། །སྙིང་ནས་བཤགས་སོ་མྱུར་དུ་བྱང་བར་མཛོད། །ཁྱད་པར་

[011B] །རྒྱུན་དང་དུས་ཀྱི་མཆོད་གཏོར་ཆགས་པ་དང། །སྐུ་དང་མན་ངག་གསང་བར་མ་བགྱིས་དང། །ཉམས་དང་ཚོགས་འདྲེས་བསྙེན་
སྒྲུབ་གཡེལ་བ་སོགས། །ཀླུ་སྒྲུབ་ཞབས་ཀྱི་ལྟ་བར་མ་གུས་དང། །བྱ་ནག་ཁྱི་ནག་ལ་ནི་བརྡེག་པ་དང། །བུད་མེད་ལ་སྡང་གདོང་བརྙན་མ་གུས་སོགས། །ཁྱད་པར་
དམ་ཚིག་འགལ་ཀུན་སྙིང་ནས་བཤགས། །སེམས་ཉིད་རང་བཞིན་མཁའ་ལྟར་དག་པའི་ཀློང། །ཀུན་རྫོབ་འཁྲུལ་པས་བསླང་པའི་སྡིག་ལྟུང་སྤྲིན། །འཁོར་གསུམ་
མི་དམིགས་སྟོང་པས་རབ་སྦྱངས་པས། །ཀུན་ཀྱང་དམིགས་མེད་དབྱིངས་སུ་དེངས་གྱུར་ཅིག་ །ཅེས་བརྗོད། དེ་ནས་བསྐང་པ་བྱ་བ་ལ། བསྐང་རྫས་བྱིན་གྱིས་བརླབ་པ་ནི། འོག་ནས་འབྱུང་བའི་བསྐང་རྫས་དངོས་
སུ་བཤམས་པ་དང། རི་མོར་བྲིས་པ་ཚུན་ལ་དམིགས་ཏེ། ལས་སྔགས་ཀྱིས་བསང།  སྭ་བྷཱ་ཝས་སྦྱངས། སྟོང་པའི་ངང་ལས། རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་
ལས༑ བླ་མ་ཡི་དམ་དཔལ་མགོན་རྒྱས་བྱེད་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས་སྤྱན་གཟིགས་མཆོད་པའི་བྱེ་བྲག་བསམ་གྱིས་མི་ཁྱབ་པ་ཞིག་བླ་མ་

[012A]༄༅། །ཡི་དམ་དཔལ་མགོན་རྒྱས་བྱེད་འཁོར་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་བའུ་ར་པཱུ་ར། སུ་ར་སུ་ར་
ཨཱ་ཝརྟ་ཡ་ཨཱ་ཝརྟ་ཡ་ཧོབཛྲ་སྥ་ར་ཎ་ཁཾ་སཱཧཱ།  ལན་གསུམ་གྱིས་ནམ་མཁའ་མཛོད་ཀྱི་ཕྱག་རྒྱ་དང།  ཨོཾ་ཨརྒྷཾ་ཨཱཧཱུཾ། ནས་ཤཔྟ་ཨཱཧཱུཾ། ཨོཾ་རཱུ་པ་ཨཱཧཱུཾ། ནས་སྤརཤ་ཨཱ་
ཧཱུཾ༑ ཨོཾ་སྭ་བྷཱ་ཝ་བི་ཤུད་དཧེ་དྷརྨཱ་ཏེ་བཛྲ་སིདྡྷི་ཧཱུཾ། ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་ས་ཧ། ཨོཾ་ཨ་མྲྀ་ཏ་ཧཱུཾ་ཕཊ། ཨོཾ་ཨ་
ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུ་ཏྤནྣ་ཏཱ་ད། ན་མཿ་སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སམྦྷྱ་ར་སམྦྷ་ར་ཧཱུཾ། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷ་ལོ་ཙ་ན་སརྦ་ཨརྠ་སདྷ་ནི་སཱཧཱ། བདག་
གི་བསམ་པའི་སྟབས་དང་ནི། ནས༑ འབྱུང་གྱུར་ཅིག་ །ཅེས་བྱིན་གྱིས་བརླབ། ཐུགས་དམ་བསྐང་བ་དངོས་ནི་རོལ་མོ་དབྱངས་དང་བཅས།  ཧཱུཾ༑ རྒྱལ་ཀུན་འཕྲིན་ལས་མཐུ་སྟོབས་གཅིག་བསྡུས་མགོན།།
ལྷ་མཆོག་གདོང་བཞི་རྒྱས་བྱེད་འཁོར་བཅས་ལ། །དངོས་བཤམས་བདེ་སྟོང་རོལ་པ་ལས་བྱུང་བའི། །དགྱེས་སྐོང་མཐུན་པའི་དམ་རྫས་འབུལ་བ་ནི། །ངར་གསུམ་

[012B] །ཡན་ལག་བརྒྱད་ལྡན་མཆོད་ཡོན་མཚོ་ལྟར་གཏམས། །གནམ་སའི་ཁྱོན་ཀུན་འགེངས་པའི་མེ་ཏོག་ནི། །སྣ་ཚོགས་ཁ་དོག་འཛུམ་
པའི་མཛེས་པ་དོམ། །དྲི་ཞིམ་སྨན་སྤོས་གཏུལ་བའི་དྲི་བཟང་ནི། །མཁའ་དབྱིངས་ལྷ་ཡི་གླང་པོ་བསྐྱོད་པ་བཞིན། །ཉི་ཟླའི་སྣང་བ་ལན་བརྒྱར་ཕམ་བྱེད་པའི། །རབ་འབར་
སྒྲོན་མེའི་ཕྲེང་བ་ཚར་དུ་དངར། །བསིལ་ཞིང་དྲི་ཞིམ་ངད་ལྡན་སྤོས་ཆུའི་ཆབ་ཁོར་ཁོར་ཡུག་ཁྲུས་ཀྱི་རྫིང་བུར་འཁྱིལ། །ལྷ་མིའི་བཟའ་བཅའ་རོ་བརྒྱའི་ཞལ་ཟས་
རྣམས། །ལྷུན་པོའི་དབང་པོའི་ཕྲེང་པ་བསྟར་རབ་བཞིན། །བསྟོད་དབྱངས་རོལ་མོའི་བྱེ་བྲག་སྣ་ཚོགས་ཀྱི། །སྙན་པའི་དབྱངས་ཀྱིས་ས་གསུམ་འགེངས་པ་འདིས། །དཔལ་
ལྡན་སྟོབས་འཕྲོག་དབང་པོའི་ཐུགས་དམ་བསྐང། །ཞིང་སྐྱོང་གཟི་ལྡན་དབང་ཕྱུག་ཐུགས་དམ་བསྐང། །བྲམ་ཟ་གཟུགས་ཅན་དཔའ་བོའི་ཐུགས་དམ་བསྐང། །ཁྱད་པར་
རྒྱས་བྱེད་ཆེན་པོའི་ཐུགས་དམ་བསྐང། །ཡུམ་ཆེན་གཡུང་མོ་ནག་མོའི་ཐུགས་དམ་བསྐང། །ལས་མཛད་གཏུམ་མོ་ལྗང་གུའི་ཐུགས་དམ་བསྐང། །སེར་ནག་སིངྒ་ལི་

[013A]༄༅། །མའི་ཐུགས་དམ་བསྐང། །དམར་ནག་སྲིན་མོ་ཆེན་མོའི་ཐུགས་དམ་བསྐང། །རྒྱལ་ཆེན་རྣམ་ཐོས་སྲས་ཀྱི་ཐུགས་དམ་བསྐང། །ལྷ་ཆེན་ཚོགས་ཀྱི་
བདག་པོའི་ཐུགས་དམ་བསྐང། །གནོད་སྦྱིན་འབྲོག་གནས་ནག་པོའི་ཐུགས་དམ་བསྐང། །དབང་སྡུད་སྙིང་བསྐུལ་དམར་པོའི་ཐུགས་དམ་བསྐང། །བགྲང་ཡས་འཁོར་ཚོགས་
རྒྱ་མཚོའི་ཐུགས་དམ་བསྐང། །ཐུགས་དམ་བསྐང་ཞིང་ཉམས་ཆག་སོས་གྱུར་ནས། །དགོས་འདོད་དངོས་གྲུབ་ཡིད་བཞིན་སྩོལ་པ་དང། །འཇམ་མགོན་རིང་ལུགས་ཕྱོགས་
བཅུར་རྒྱས་པར་མཛོད། །སྟོང་གསུམ་གསེར་ལྡན་སྣོད་དུ་སྤུངས་པ་ཡི། །སྣང་སྲིད་སྣོད་བཅུད་དག་པའི་གཏོར་ཚོགས་སུ། །མཚོན་ཕྱིར་དམ་རྫས་རྒྱན་ལྡན་པ་ལིངྟ། །དམར་ཆེན་
རཀྟ་སྨན་ཕུང་དང་བཅས་པས། །དཔལ་ལྡན་སྟོབས་འཕྲོག་དབང་པོའི་ཐུགས་དམ་བསྐང། །ཞིང་སྐྱོང་གཟི་ལྡན་  ྾  བྲམ་ཟེ་གཟུགས་ཅན་  ྾  ཁྱད་པར་རྒྱས་བྱེད་  ྾  ཡུམ་ཆེན་གཡུང་
མོ་  ྾  ལས་མཛད་གཏུམ་མོ་  ྾  སེར་ནག་སིངྒ་ལི་མའི་  ྾  དམར་ནག་སྲིན་མོ་  ྾  རྒྱལ་ཆེན་རྣམ་ཐོས་  ྾  ལྷ་ཆེན་ཚོགས་ཀྱི་  ྾  གནོད་སྦྱིན་འབྲོག་གནས་  ྾  དབང་སྡུད་སྙིང་བསྐུལ་

[013B]  ྾  ཐུགས་དམ་བསྐང་  ྾  དགོས་འདོད་དངོས་གྲུབ་  ྾  འཇམ་མགོན་རིང་ལུགས་  ྾  སྤྲིན་གྱི་ཤུགས་འཆང་རྟ་མཆོག་རྒྱན་ལྡན་དང། །རི་རབ་ལྟར་བརྗིད་སྟོབས་
ལྡན་གཡག་རོག་ཆེ། །ལུག་ནག་སྤྱི་དཀར་དབང་སྔོན་རྭ་བཞི་འཁྱིལ། །བྱ་རོག་ཁྱི་ནག་སྙིང་དཀར་ལ་སོགས་པས། །དཔལ་ལྡན་སྟོབས་འཕྲོག་  ྾  ཞིང་སྐྱོང་  ྾  བྲམ་ཟེ་  ྾  ཁྱད་
པར་  ྾  ཡུམ་ཆེན་  ྾  ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྡུད་  ྾  བགྲང་ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་
རྡོ་ནག་རང་བྱུང་ཨེ་ཡིག་གཞལ་ཡས་སུ། །ལེགས་ལྡན་འཁོར་བཅས་བསྐྱེད་ཅིང་བསྟིམ་པ་ཡི། །སྒྲུབ་པ་པོ་ལ་ལུས་དང་གྲིབ་མ་བཞིན། །མི་འབྲལ་ནང་གི་རྟེན་མཆོག་དམ་
པ་འདིས། །དཔལ་ལྡན་  ྾  ཞིང་སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་ཆེན་  ྾  ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྤུད་  ྾  བགྲང་
ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་  ྾  དཔའ་བོ་གཡུལ་དུ་བསད་པའི་སྙིང་གི་རྩར། །སྔགས་དང་རིན་ཆེན་སྨན་གྱིས་བཀང་བ་དང། །བླ་མ་མགོན་པོར་

[014A]༄༅། །བཀུར་ཞིང་མཆོད་པ་ཡི། །གསང་དང་དེ་བཞིན་ཉིད་ཀྱི་རྟེན་མཆོག་འདིས། །དཔལ་ལྡན་  ྾  ཞིང་སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་ཆེན་
ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྡུད་  ྾  བགྲང་ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་  ྾  རོ་མ་ཉི་
མའི་རྡུལ་གྱིས་གཏམས་པ་དང། །རྐྱང་མ་ཟླ་བའི་ཁུ་བས་ལེགས་བཀང་ནས། །དབུ་མ་སྒྲ་གཅན་གནས་སུ་ཐིམ་པ་ཡི། །ནང་གི་རྩ་ཁམས་དག་པའི་མཆོད་པས་ཀྱང། །
དཔལ་ལྡན་  ྾  ཞིང་སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་ཆེན་  ྾  ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྡུད་  ྾  བགྲང་
ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་  ྾  ཆོས་ཀུན་སྟོང་དང་རྟེན་འབྱུང་འགལ་མེད་དུ། །རྟག་དང་ཆད་པའི་མཐའ་ལས་འདས་པ་ཡི། །ཀླུ་སྒྲུབ་དགོངས་
ཟབ་ལྟ་བའི་མཐར་ཐུག་ལ། །ངེས་རྙེད་གཅིག་ཏུ་བརྩོན་པའི་རྣལ་འབྱོར་གྱིས། །དཔལ་ལྡན་  ྾  ཞིང་སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་ཆེན་  ྾  ལས་མཛད་  ྾  སེར་ནག་

[014B]  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྡུད་  ྾  བགྲང་ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་  ྾  བཅུ་དྲུག་དགའ་བའི་ལང་ཚོས་མྱོས་
པ་ཡི༑ ༑སྟོང་ཉིད་ནམ་མཁའི་བུ་མོ་མཛེས་སྡུག་མ། །རྒྱལ་ཀུན་ཐུགས་ཀྱི་བརྟན་པ་འཕྲོག་བྱེད་པའི། །ཨེ་ཝཾ་ལྷན་ཅིག་སྐྱེས་པའི་དངོས་པོས་ཀྱང། །དཔལ་ལྡན་  ྾  ཞིང་
སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་ཆེན་  ྾  ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྡུད་  ྾  བགྲང་ཡས་  ྾  ཐུགས་དམ་  ྾  དགོས་
འདོད་  ྾  འཇམ་མགོན་  ྾  གཞན་ཡང་ནོར་བུས་བཀང་བའི་ཐོད་པ་དང། །རིན་ཆེན་འཕྲེང་བ་གཏེར་བུམ་ནོར་བུའི་རྒྱན། །རལ་གྲི་རྩེ་གསུམ་མདུང་ཐུང་གྲི་གུག་དང། །རྐང་གླིང་
ཐོད་ཁྲག་རུས་རྒྱན་དྲུང་ཆེན་ཕྲེང། །རྒྱལ་མཚན་ནེའུ་ལེ་ལ་ཕུག་ལ་དུ་དད། །དགྲ་སྟ་དུང་ཕོར་ལྕགས་ཀྱུ་ཞགས་པ་དང། །རིན་ཆེན་རི་གླིང་ཉི་ཟླ་རྒྱལ་སྲིད་བདུན། །བཀྲ་ཤིས་རྟགས་
རྫས་འདོད་པའི་ཡོན་ཏན་གྱིས། །དཔལ་ལྡན་  ྾  ཞིང་སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་ཆེན་  ྾  ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་

[015A]༄༅། །དབང་སྡུད་  ྾  བགྲང་ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་  ྾  མདོར་ན་ལྷ་མི་ཀླུ་ཡི་ཁྱད་ནོར་དང། །སྲིད་དང་ཞི་བའི་དཔལ་འབྱོར་
ཇི་སྙེད་པ། །མགོན་ཁྱོད་མཆོད་པར་འོས་པའི་དངོས་པོ་ཀུན། །ཀུན་བཟང་མཆོད་པའི་སྤྲིན་དུ་བགྱིས་པ་འདིས། །དཔལ་ལྡན་  ྾  ཞིང་སྐྱོང་  ྾  བྲམ་ཟེ་  ྾  ཁྱད་པར་  ྾  ཡུམ་
ཆེན་  ྾  ལས་མཛད་  ྾  སེར་ནག་  ྾  དམར་ནག་  ྾  རྒྱལ་ཆེན་  ྾  ལྷ་ཆེན་  ྾  གནོད་སྦྱིན་  ྾  དབང་སྡུད་  ྾  བགྲང་ཡས་  ྾  ཐུགས་དམ་  ྾  དགོས་འདོད་  ྾  འཇམ་མགོན་
མཛོད།  །དེ་ནས་དངོས་གྲུབ་བསྐུལ་བའི་བཟླས་པ་བྱ་བ་ནི། གཟུངས་ཐག་ནས་བཟུང་སྟེ།  རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་སྔགས་འཕྲེང་གི་རྣམ་པ་ཅན་སྤྲོས། །མཛུན་བསྐྱེད་འཁོར་
བཅས་ཀྱི་ཐུགས་ཀར་པོག་པས་ཐུགས་རབ་ཏུ་མཉེས་ཤིང་ཐུགས་རྒྱུད་བསྐུལ། ཐུགས་ཀ་ནས་འོད་ཟེར་དཔག་ཏུ་མེད་པ་སྤྲོས་པའི་སྣེ་ལ་མཆོད་པའི་བྱེ་བྲག་བསམ་གྱིས་མི་
ཁྱབ་པ་སྤྲོས། ཕྱོགས་བཅུའི་སངས་རྒྱས་བྱང་སེམས། དཔའ་བོ་རྣལ་འབྱོར་མ་ཐམས་ཅད་མཆོད་པས་མཉེས་པར་བྱས། དེ་དག་གི་བྱིན་རླབས་དང་ནུས་མཐུ་ཐམས་ཅད་

[015B] སླར་ཡང་འོད་ཟེར་སེར་པོའི་ཚོགས་དཔག་ཏུ་མེད་པ་སྤྲོས། སྟོང་
གསུམ་ཐམས་ཅད་ལ་ཁྱབ་པས་ལྷ་མི་ཀླུ་དང་བཅས་པའི་ཚེ་དང་བསོད་ནམས། དཔལ་འབྱོར་ལོངས་སྤྱོད་ཐམས་ཅད་ཡིད་བཞིན་གྱི་ནོར་བུ་དང་འོད་ཟེར་སེར་པོའི་རྣམ་པར་
བསྡུས་ཏེ་བུམ་པའི་ནང་དུ་ཐིམ་པས་འདོད་དགུའི་དཔལ་འབྱོར་ཟད་མི་ཤེས་པའི་གཏེར་གྱི་བུམ་པ་བཟང་པོར་གྱུར། ཡང་འོད་ཟེར་འཕྲོས། བདག་དང་སྦྱིན་པའི་བདག་
པོ་ཡོན་མཚོད་ཐམས་ཅད་ལ་ཕོག་པས་སེར་སྣ་འཇུར་གེགས་ཀྱིས་བསྡུས་པའི་དབུལ་ཕོངས་ཀྱི་ལས་ངན་རྒྱུ་འབྲས་དང་བཅས་པ་ཐམས་ཅད་སྦྱངས། སྐུ་གསུང་ཐུགས་ཀྱི་
བྱིན་རླབས་ནུས་མཐུ་དང་བཅས་པ་འོད་ཟེར་སེར་པའི་རྣམ་པར་ཐིམ་པས་ཚེ་བསོད་དཔལ་འབྱོར་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བྱས། འོད་ཟེར་
སེར་པོ་ནམ་མཁའི་མཐོངས་སུ་སྤྲོས་པས་ནམ་མཁའི་ཁམས་ཐམས་ཅད་གསེར་བཙོམ་ལྟ་བུའི་སྤྲིན་འཐུག་པོས་ཡོངས་སུ་གང་བ་ལས། ནོར་བུ་རིན་པོ་ཆེ་དང་འབྲུ་དང་

[016A]༄༅། །ཟས་གོས་ལ་སོགས་པའི་འདོད་པའི་དངོས་པོ་དཔག་ཏུ་མེད་པའི་ཆར་བབས། གཏེར་བུམ་ལས་ཀྱང་འདོད་དགུ་ཡིད་བཞིན་དུ་བབས་པས་ཡུལ་
ཕྱོགས་དང་གནས་ཁང་དང་བང་མཛོད་ཐམས་ཅད་མེར་གྱིས་ཁེངས། སྤྲིན་གསེབ་ནས་འབྲུག་སྒྲ་བཟང་པོ་དལ་གྱིས་སྒྲོག་པས་དེས་གར་ཁྱབ་སྙན་གྲགས་ཀྱིས་ཁྱབ་པར་
གྱུར་ བར་བསམས་ལ།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ། ཌོམྦྷི་ནི། ཙོཎྜ་ལཱི། རཀྑ་སཱི། སིངྒ་ལཱི། བཻ་ཤྲཱམ་ཎ་ས་མ་ཡ་ཛཧཱུཾ་ཧཱུཾ། རཏྣ་སིདྡྷི་བཧུཾ་བཧུཾ་ཛ་ཛ་འདུས་འདུས། སིདྡྷི་ཕལ་
ཨཱ་ཡུ་ཥེ་ཧཱུཾ་ཨཱ་ །ཞེས་དང།  ཨོ་མ་ཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ། ཌོམྦྷི་ནཱི། ཙཎྜ་ལཱི། རཀྑ་སཱི། སིང་གཾ་ལཱི། བྷ་རཱ་ཀཏ། གྷུཾ་ག་ན་པ་ཏི་བཻ་ཤྲ་ཝ་ཎ་ས་མ་ཡ་ཛཧཱུཾ། རཏྣ་སིདྡྷི་
བཧུཾ་བཧུཾ༑ འདུས་སིདྡྷི་ཕ་ལ་ཧཱུཾ། ཨཱ་ཡུ་ཥེ་ས་མ་ཡ་ཧཱུཾ་ཨཱ་ ཞེས་པ་འདི་གཉིས་ཐུན་རེར་ཉེར་གཅིག་སོགས་ཇི་ལྟར་ནུས་པ་བཟླས་རྗེས།  ཨོ་མ་ཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ། ཌོམྦྷི་ནཱི། ཙཎྜ་ལཱི། རཀྑི་སཱི་
སེང་ག་ལཱི། བྷ་ར་ཏ་ཀ། གྷུཾ་ག་ན་པ་ཏི། བཻ་ཤྲཱ་ཝ་ཎ། ཡཀྵ་དེ་ཝ། པཉྩ་ཡཀྵ། ཏྲེ་འུ་ཏྲེ་འུ་མི་སྙིང་བསྐུལ་ཅིག་རཏྣ་སིདྡྷི་བཧུཾ་བཧུཾ་ཛཿ་ཛཿ་འདུས་འདུས། སིདྡྷི་ཕ་ལ་ཨཱ་ཡུ་ཥེ་ཧཱུཾ་ཨཱ་ ཞེས་པ་

[016B]  ཨོཾ་མཧཱ་ཀཱ་ལ་ཀཱ་ལ་བི་ཀཊྚ་ཀ་རཱ་ལ། ལམྦི་ཏ་ཨོ་ཋ། ལམྦ་ཀ་བི་ཀ། ལམྦ་ཀ་བ་ལེ། ར་བིཧགཎྜ། རུ་ཊ་མཱ་ལ་ཡི་ཧུ་རེ། ཙྪེ་ཧ་ཀཨ་ལེ། ཧ་ལེ་ན་ཧ་ལེ། པི་མབི་ཛཱ་ལི། བཱ་
མེ་གྷུནྡི་དྷ་རི་ཡཾ་མ་ཨེཾ། ད་ཧི་ན་ཀ་རྟི་ཀ་རོ་ཊི། བི་བཧི་ཥ་ཎ་དྷ་ཨོཾ། བཱ་མེ་ཤཱུ་ལ་པཱ་ཎི། ཧ་ར་དོ་ལན་ར་སཱི་ར་མཱ་ལ། པཱ་ཏཱ་ལེཀྵེཾ་ཀཱ་ར་ཀ་ལ། མཧཱཾ་ལོ་ཊ་ལེ། མཧཱ་ཀཱ་ལ་ཤྲི་ཀ་པ་ལ། ཀི་བི་ལ་
སི་ཀྵ་ཊ་པཱ་ལ། ཧཱ་ཧཱ་ཀཱ་རེ། ཧཱུཾ་ཧཱུཾ་ཀཱ་རེ། པཱུ་རྦ་བྷ་ཥ་བཧི་ཨུཾ། ཛཽ་ཛ་ནི་མཱཾ་སཱ་བྷ་ཏ། ཕུལླ་དྷཱུ་པ། ཨི་ཀཱ་ཧ། བ་ལཾ་ཇི་གྷ་ཧ། ད་ཤ་དི་ཀྲ། ཨུཏྟ་ར་ཝུ་རི། ཌོམྦི་ནཱི། ཙཎྜ་ལཱེ། རཀྑ་སཱི། སིང་ག་ལཱི་
དེ་ཝཱ་ཚེ་བསོད་དཔལ་འབྱོར་ལོངས་སྤྱོད་ཐམས་ཅད་པུཥྚི་ཀུ་རུ་ཨོཾ། ཨོཾ་མཧཱ་ཀཱ་ལ་ཡེ་ཤྲཱི་བཛྲ་ཡེ། སིདྡྷི་ཕ་ལ་ཧཱུཾ། རཏྣ་སིདྡྷི་ཕ་ལ་ཧཱུཾ། པདྨ་སིདྡྷི་ཕ་ལ་ཧཱུཾ། ཀརྨ་སིདྡྷི་ཕ་ལ་ཧཱུཾ་
འདུཌ་ཨོཾ་ཤྲི་མ་ཧཱ་ཀཱ་ལི་ཀཱ་ལི་གྷུ་ན་རཏྣ་འདུ་འདུ་སིདྡྷི་སིདྡྷི་ཧཱུཾ་ཧཱུཾ།  ཞེས་པའང་ཅུང་ཟད་བཟླ། ཡི་གེ་བརྒྱ་པས་ལྷག་ཆད་བསྐང། མཚམས་འདིར་དབང་སྡུད་གྲི་ལག་དར་ཐོགས་ཀྱི་མན་ངག་ཉམས་སུ་ལན་པར་སྤྲོ་ན། མན་ངག་
ལྟར་གྱི་སྲིད་གསུམ་དབང་དུ་འདུ་བའི་དམིགས་པ་དང། གྲི་ལག་དར་ལྡན་གཡབ་བཞིན་དུ།  ཧོབྡག་མདུན་ཐུགས་ཀ་ནས་སྤྲོས་པའི། །འོད་དམར་ལྕགས་ཀྱུའི་དབྱིབས་ཅན་གྱིས། །སྲིད་གསུམ་

[017A]༄༅། །བརྟན་གཡོ་འུབ་ཀྱིས་སྡུས། །ཁབ་ལེན་རྡོ་ཡིས་ལྕགས་ཕྱེ་བཞིན། །གནས་འདིར་ཝ་ཤཾ་ཀུ་རུ་ཧོཿ་བགྲང་ཡས་རྒྱལ་བ་རྒྱལ་སྲས་ཀྱི། །
གསང་གསུམ་བྱིན་རླབས་ཡོན་ཏན་ཀུན། །ཁབ་ལེན་  ྾  གནས་འདིར་  ྾  ལྷ་མི་ཀླུ་ཡི་ཆ་དགུ་དང། །སྟོབས་དང་དྲེགས་ལྡན་ཐམས་ཅད་ཀུན། །ཁབ་ལེན་  ྾  གནས་འདིར་
རྒྱལ་བློན་ཁ་དྲག་བཙན་ཕྱུག་དང། །ཁྱད་པར་གང་ལ་དམིགས་པ་ཀུན། །ཁབ་ལེན་  ྾  གནས་འདིར་  ྾  མི་དང་མི་མིན་ལོངས་སྤྱོད་དང། །ཟས་ནོར་ཇི་ལྟར་འདོད་པ་ཀུན། །
ཁབ་ལེན་  ྾  གནས་འདིར་  ྾  ཁམས་གསུམ་དབང་དུ་འདུ་བར་མཛོད། །ཟས་ནོར་རང་དབང་མེད་པར་ཁུག་དངོས་གྲུབ་མ་ལུས་སྩལ་དུ་གསོལ། །བདག་གི་བསམ་པའི་དོན་
ཀུན་སྒྲུབས། །ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ་སཱཧཱ། མཧཱ་ཀཱ་ལ་ས་མ་ཡེ་ཧཱུཾ། རཏྣ་སིདྡྷི་པུ་ཥྚིཾ་ཀུ་རུ་མཧཱ་ཀཱ་ལ་པུཥྚིཾ་ཀུ་རུ་ཏྲིའུ་ཏྲཱུ་པུཥྚིཾ་ཀུ་རུ་ཧཱུཾ།  ལན་ཉེར་གཅིག་བཟླ་
འདི་དག་ག་དམིགས་གནད་ཞིབ་པར་ཞལ་ལས་ཤེས་དགོས། དེ་ནས།  ཨོཾ་ཙ་ཧུ་ར་མུ་ཁ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་ཕྱི་མཆོད་དང། ཨོཾ་ཨཱཧཱུཾ་ སྦྱར་ནས་ནང་མཆོད་དབུལ།  གང་གི་མཚན་

[017B] སོགས་ཤླཽ་ཀ་གཅིག་གིས་བསྟོད། དེ་ནས་གཏོར་མ་ནང་མཆོད་ལྟར་བྱིན་གྱིས་བརླབ། ཐོད་པའི་ཕྱག་རྒྱ་བྱས་ལ།  སྟོབས་འཕྲོག་དབང་པོ་རྒྱས་བྱེད་འཁོར་དང་བཅས་པའི་ལྗགས་རྡོ་རྗེའི་འོད་ཟེར་གྱི་སྤུ་གུས་གཏོར་
མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ། ཌོམྦྷི་ནཱི། ཙཎྜ་ལཱི། རཀྵ་སཱི། སིངྒ་ལཱི། དེ་ཝཱི་ས་པ་རི་ཝཱ་ར་ན་མཿ་སརྦ་ཏ་ཐཱ་ག་ཏེ་
བྷྱོ་བཻ་ཤྭ་མུ་ཁེ་བྷྱསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀ་ཧྣེ་དཾ་ལ་ལྱཱ་དི་སཱཧཱ།  ཞེས་གསུམ་མ་ལྔའམ་བདུན་བརྗོད་ལ་གཏོར་མ་དབུལ།  ཨོཾ་མ་ཧཱ་ཀཱ་ལ་ཀཱ་ལ་བི་ཀཱ་ལ་ར་
ཏྲ་ཏི༑ ཌོམྦྷི་ནཱི། ཙཎྜ་ལཱི། རཀྵ་སཱི། སིང་ག་ལཱི་དེ་ཝཱི་ས་པ་རི་ཝཱ་ར་ཨོཾ་ཨཱཧཱུཾ།  ཞེས་ནང་མཆོད་འབུལ།  ཧོཿ་དཔལ་ལྡན་མགོན་པོ་མཧཱ་ཀཱ་ལ། ལེགས་ལྡན་ནག་པོ། ཚོགས་ཀྱི་
བདག་པོ། ལྷ་ཆེན་དཔལ་འབར། འདོད་ཁམས་དབང་ཕྱུག་དུག་གསུམ་གྱི་སྨན་པ། རིག་འཛིན་ཡོངས་ཀྱི་སྲོག་ཤིང། རྣལ་འབྱོར་ཀུན་གྱི་དགྲ་ལྷ། བདུད་འདུལ་རྣམས་ཀྱི་
དབང་ཕྱུག་མནའ་ཟན་ཀུན་གྱི་གཤེད་མ། དགྲ་བགེགས་འདུལ་བའི་དཔའ་བོ། བསྟན་པ་སྲུང་བའི་མངའ་བདག་རྒྱས་བྱེད་ནོར་གྱི་དབང་ཕྱུག་ཡུམ་ཆེན་ཌཱ་ཀི་རྣམ་བཞི་

[018A]༄༅། །རྒྱལ་ཆེན་རྣམ་མང་ཐོས་སྲས། ལྷ་ཆེན་ཚོགས་ཀྱི་བདག་པོ། ནོར་སྐྱོང་འབྲོག་གནས་ནག་པོ། གནོད་སྦྱིན་སྙིང་བསྐུལ་དམར་པོ། བགྲང་ཡས་
འཁོར་ཚོགས་རྒྱ་མཚོར་བཅས་པ་རྣམས་ཀྱི་ཞལ་དུ་འབུལ་ལོ། །གསོལ་ལོ། །མགྲོན་ནོ། །མཆོད་པ་དམ་པ་བཞེས་སུ་གསོལ། དམ་རྫས་བདུད་རྩི་འབར་བ་འདི་བཞེས་
ལ༑ དཔལ་ལྡན་བླ་མའི་སྐུ་ཚེ་མཛད་འཕྲིན་ཆོས་སྲིད་ཀྱི་མངའ་ཐང་ཡར་ངོའི་ཟླ་བ་ལྟར་རྒྱས་པར་མཛད་དུ་གསོལ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་
རྣམས་ཀྱི་ནད་དང་གནོད་པ་ཐམས་ཅད་ཞི་བར་མཛད་དུ་གསོལ། དགོས་འདོད་ཆར་ཆེན་འབེབས་པར་མཛོད། ཚེ་དང་བསོད་ནམས་སྤེལ་དུ་གསོལ། དྲེགས་པ་ཕོ་མོ་
དབང་དུ་སྡུས། བར་ཆོད་དགྲ་བགེགས་རྡུལ་དུ་རློགས། རྒྱགས་ཆད་ཀྱི་མ་མཛོད། བློ་ལྷག་གི་ཕ་མཛོད། རྒྱབ་ཀྱི་སློག་པ་མཛོད། མདུན་གྱི་འཁར་བ་མཛོད། ཉིན་གསུམ་
གྱི་བྱ་བར་མཛོད། མཚན་གསུམ་གྱི་མེལ་ཚེ་མཛོད། ཡོ་ན་སྲོངས། འགྱེལ་ན་སློངས། ཆད་ན་མཐུད། བརྗེད་ན་བསྐུལ། མགོ་གང་གི་ཡར་སྟོད། དཀྱུས་གང་གི་མར་

[018B] ལེགས་པ་བརྒྱ་དང་སྤྲོད། ཉེས་པ་སྟོང་དང་སྣོལ། བསམ་པ་རྒྱ་མཚོ་སྒྲུབས། རེ་བ་རྒྱ་མཚོ་སྐོངས། མཐུན་པའི་དངོས་གྲུབ་སྩོལ། མི་མཐུན་པའི་ཕྱོགས་རྣམས་
ཟློག་དགྲ་དཔུང་ཐམས་ཅད་ཚོམས། བགེགས་དཔུང་ཐམས་ཅད་ཤིགས། སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་སྟོད། སྤོ་ལྡར་ཕྱོར། ཁྲོམ་དུ་
དུང་བུས། གྲགས་པ་འཇིག་རྟེན་ཀུན་ཏུ་སྒྲོགས། དམ་ཆོས་མི་ནུབ་པའི་རྒྱལ་མཚན་ནམྑར་ཕྱོར་ཅིག་ །ཅེས་འཕྲིན་ལས་བཅོལ་བར་བྱའོ། །དེ་ནས་གསང་གསུམ་གྱི་ཡོན་ཏན་དྲན་པས་རྒྱས་
པར་བསྟོད་ཅིང་འདོད་དོན་གསོལ་བ་ནི།  ཧཱུཾ། རྒྱལ་ཀུན་གསང་གསུམ་མཐུ་སྟོབས་ནུས་པ་ཀུན། །རེ་སྐོང་དབང་གི་རྒྱལ་པོའི་སྐུར་བཞེངས་ནས། །མཐའ་ཡས་དགོས་འདོད་ཡིད་
བཞིན་ཆར་འབེབས་པ། །དཔལ་ལྡན་རྒྱས་བྱེད་འཁོར་བཅས་ལ་ཕྱག་འཚལ། །སྲིད་ཞིའི་རིན་ཆེན་གཅིག་ཏུ་བསྡུས་པའི་སྐུར། །དབང་རྒྱས་འཕྲིན་ལས་ཉིན་མོའི་ལང་ཚོ་
ཅན༑ ༑ཕ་རོལ་ཕྱིན་དྲུག་དག་པའི་རུས་པའི་རྒྱན། །ཀུན་ནས་གཡོ་བས་རྣམ་པར་རོལ་ལ་འདུད། །རྣམ་ཐར་སྒོ་བཞིའི་ཞལ་གྱི་དཀྱིལ་འཁོར་ལས། །འཕྲིན་ལས་རྣམ་

[019A]༄༅། །བཞིའི་སྒྱུ་འཕྲུལ་འབུམ་གཡོ་བཞིན། །ལས་རྣམས་ཐོགས་མེད་ང་ཡིས་སྒྲུབ་བོ་ཞེས། །སྒྲུབ་པོར་བཞད་པའི་འཛུམ་ཕྲེང་གཡོ་ལ་བསྟོད། །
བསྡུ་དངོས་བཞི་ཡི་རང་བཞིན་ཕྱག་བཞི་ཡིས། །ཞི་དྲག་ཕྱག་ཆ་སྣ་ཚོགས་བསྐྱོད་པ་ལས། །གང་འདུལ་ཇི་བཞིན་ཚར་གཅོད་རྗེས་འཛིན་གྱིས། །མཐའ་ཡས་
འགྲོ་བ་བརྩེ་བས་འདུལ་ལ་བསྟོད། །རིན་ཆེན་མ་ལི་ཀ་ཡི་ཞགས་པ་ཡིས། །སྲིད་ཞིའི་དཔལ་ཀུན་བདེ་སྐྱོང་སྣོད་ནང་དུ། །བསྡུས་ནས་དགོས་འདོང་སྩོལ་ཕྱིར་གཡས་
གཡོན་གྱི། །དང་པོའི་ཕྱག་གིས་ཐུགས་ཀར་འཛིན་ལ་བསྟོང། །སྤྱི་དང་རྣལ་འབྱོར་སྒོས་དགྲ་ཚར་བཅས་ནས། །དཔལ་འབྱོར་འདོད་དགུའི་དགའ་སྟོན་ལ་འགོད་ཕྱིར་གྲི་གུག་གཏེར་
གྱི་བུམ་པ་འཕྱར་སྟབས་སུ། །གཡས་གཡོན་འོག་མའི་ཕྱག་གིས་བསྣམས་ལ་བསྟོད། །མཚམས་སྒྲིན་གྱེན་དུ་བྱེས་དབུ་སྐྲ་དང། །སྨིན་མ་སྨར་མེ་ལྕེ་བསྐྱོད་
པ་བཞིན། །དར་གྱི་ན་བཟའ་ཟིན་ཆེན་རྒྱན་ཕྲེང་དང། །གསེར་དངུལ་དྲིལ་གཡེར་དུ་བས་མཛེས་ལ་བསྟོད། །ཤེས་པས་སྲིད་དང་སྙིང་རྗེས་ཞི་བའི་མཐར། །མི་གནས་

[019B] །ཀུ་ན་ཀྱང་དེ་ལ་འགོད་ཕྱིར་བདེན་གཉིས་ཞབས། །བརྐྱང་བསྐུམ་པ་དོར་སྟབས་གར་གྱིས་རོལ་ལ་བསྟོད། །ཞི་རྒྱས་དབང་དང་
དྲག་ཤུལ་བྲམ་ཟེའི་གཟུགས། །ལ་སོགས་གང་འདུལ་རྣམ་འགྱུར་འཀྱེད་བཞིན་དུ། །བདེ་ཆེན་མེད་དཔུང་འབར་བའི་ཀློང་དཀྱིལ་ན། །པད་ཉི་བཾ་རོའི་གདན་སྟེང་འགྱིངས་ལ་བསྟོད། །
ཀྵིཾ་ཀྵིཾ་ལ་སོགས་བཞེད་པའི་གང་རྒྱངས་ཀྱིས། །ཟབ་དང་རྒྱ་ཆེ་ཆོ་ས་ཕུང་བརྒྱང་ཁྲིའི་དབྱངས། །རང་རང་དབང་པོ་ཇི་བཞིན་འདོམས་པ་ཡི། །ཚངས་དབྱངས་གསུང་
གི་ང་རོ་ལ་ཕྱག་འཚལ། །ཤེས་བྱའི་དཀྱིལ་འཁོར་ཀུན་རྫོགས་ལྷན་སྐྱེས་དབྱིངས། །སྟོབས་བཅུ་མི་འཇིགས་མ་འདྲེས་ཀུན་ཆུབ་ཀྱང། །དམིགས་མེད་སྙིང་རྗེས་
གཞན་གྱི་དབང་གྱུར་པའི། །རྣམ་པ་ཀུན་གྱི་མཚག་ལྡན་ཐུགས་ལ་བསྟོད། །གཡས་སུ་གཡུང་མོ་སྙིགྣ་རྗེ་ཚད་མེད་གར། །ཞི་བའི་ལས་རྣམས་ཐོགས་མེད་སྒྲུབ་མཛད་
ཅིང༑ ༑ཕྱག་ཟུང་རིན་ཆེན་གཏེར་གྱི་བུམ་པ་བཅས། །ཨིནྡྲ་ནཱི་ལའི་ཉམས་ཀྱིས་སྒེགས་ལ་བསྟོད། །གཡོན་དུ་གཏུམ་མོ་བཏང་སྙོམས་ཚད་མེད་དངོས། །དྲག་པོའི་ལས་

[020A]༄༅། །རྣམས་ཐོགས་མེད་སྒྲུབ་མཛད་ཅིང། །ཕྱག་ཟུང་རིན་ཆེན་གཏེར་གྱི་བུམ་པ་བཅས། །མ་རྒད་གཞོན་ནུའི་སྙེ་མས་པ་འཕྲོག་ལ་བསྟོད། །
མདུན་དུ་སྲིན་མོ་དགའ་བ་ཚང་མེད་ནི། །དབང་གི་ལས་རྣམས་ཐོགས་མེད་སྒྲུབ་མཛད་ཅིང། །ཕྱག་ཟུང་རིན་ཆེན་གཏེར་གྱི་བུམ་པ་བཅས། །པདྨ་རཱ་གའི་ལང་ཚོར་ཆགས་
ལ་བསྟོད། །རྒྱབ་ཏུ་བྱམས་པའི་ངོ་བོ་སིང་ག་ལི། །རྒྱས་པའི་ལས་རྣམས་ཐོགས་མེད་སྒྲུབ་མཛད་ཅིང། །ཕྱག་ཟུང་རིན་ཆེན་གཏེར་གྱི་བུམ་པ་བཅས། །གསེར་སྦྱངས་
བཙོ་མའི་འོད་ཆགས་གཡོ་ལ་བསྟོད། །ཟུར་བཞིར་དཔལ་ལྡན་ནོར་བདག་ཆེན་པོ་བཞི། །སྲིད་གསུམ་ཆེ་དགུ་ཟས་ནོར་འདོད་དགུར་བཅས། །འབད་མེད་སྒྲུབ་པོའི་
དབང་དུ་འགུགས་མཛད་པའི། །དབང་རྒྱས་འཕྲིན་ལས་འཁོར་ལོས་བསྒྱུར་ལ་བསྟོད། །གཞན་ཡང་བཀའ་སྡོད་རྣམ་གསུམ་བཤན་པ་ལྔ། །དྲེགས་པ་ཕོ་མོ་
ཞིང་སྐྱོང་འབུམ་སྡེ་སོགས། །གང་བཅོལ་ལས་ཀུན་ཐོགས་མེད་སྒྲུབ་མཛད་པའི། །བགྲང་ཡས་འཁོར་ཚོགས་རྒྱ་མཚོར་བཅས་ལ་བསྟོད། །དེ་ལྟར་བསྟོད་ཅིང་གསོལ་

[020B] །དཔལ་ལྡན་བླ་མའི་སྐུ་ཚེ་མཛད་འཕྲིན་དང། །ཆོས་སྲིད་མངའ་ཐང་ཡར་ཟླར་འཕེལ་བ་ཡི། །སྣང་བས་ས་ཆེན་ཁྱོན་ཀུན་བརྡོལ་བར་མཛོད།།
བདག་ཅག་སྦྱིན་བདག་འཁོར་དང་བཅས་པ་ཡང། །སྙན་གྲགས་མཁའ་ལྟར་ཁྱབ་པའི་གོ་སྐབས་ན། །མངའ་ཐང་ལོངས་སྤྱོད་དབྱར་གྱི་ཆུ་གཏེར་དབུས། །ཚེ་སྲོག་
རི་བོ་བཞིན་དུ་བརླིང་བར་མཛོད། །འདི་དང་གཏན་གྱི་མདུན་མ་ཡིད་བཞིན་ནོར། །བསམ་པ་ཇི་བཞིན་གཙུག་ན་ཐོབ་པ་དང། །ལུང་དང་རྟོག་པའི་གདེངས་ཀ་རྒྱས་པ་
ཡིས༑ ༑སྲིད་ཞིའི་ཡོན་ཏན་རྒྱ་མཚོར་འཇུག་པར་མཛོད། །མདོར་ན་འདི་ནས་བྱང་ཆུབ་སྙིང་པོའི་བར། །ལུས་དང་གྲིབ་མ་བཞིན་དུ་འབྲལ་མེད་དུ། །རྗེས་སུ་བཟུང་ནས་ལས་
བཞིའི་འཕྲིན་ལས་ཀུན། །ནམ་ཡང་མི་གཡེལ་འབད་མེད་འགྲུབ་པར་མཛོད།།  ཅེས་ཚིག་དོན་དྲན་བཞིན་པས་སྙིང་ཐག་པ་ནས་བསྟོད་ཅིང་གསོལ་བ་གདབ། མཚམས་འདིར་སྤྲོན་གསེར་སྐྱེམས་དང་བསྐུལ་
སོགས་བྱ་དེ་ནས་ཕྱཱ་གཡང་འགུགས་པ་ནི་མདུན་བསྐྱེད་ཀྱི་ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་འཕྲོས་པས་སྲིད་ཞིའི་དཔལ་འབྱོར་ལོངས་སྤྱོད་ཇི་ལྟར་འདོད་པ་ཐམས་ཅད་རྡོ་རྗེ་ཁབ་ལེན་གྱིས་ལྕགས་ཕྱེ་འདྲེན་པ་ལྟར་རང་དབང་མེད་པར་

[021A]༄༅། །བསྐུལ་ནས་རང་དང་བསྒྲུབ་བྱ་ཡོན་མཆོད་སྒྲུབ་རྫས་མདུན་བསྐྱེད་དང་བཅས་པ་ལ་ཐིམ་པའི་མོས་པ་དང་བཅས་མདའ་དར་གྱིས་གཡབ་བཞིན་དུ། ཧཱུཾ༑ རིགས་བརྒྱའི་ཁྱབ་བདག་བཅོམ་ལྡན་ཧེ་རུ་
ཀ༑ དཔལ་ལྡན་ནོར་བདག་ཆེན་པོའི་སྐུར་བཞེངས་པ། །ཞིང་སྐྱོང་རྒྱས་བྱེད་ནོར་ལྷའི་ཚོགས་དང་བཅས། །དེང་འདིར་ཐུགས་རྗེའི་མཐུ་དཔུང་སྐྱེད་དུ་གསོལ། །བདེ་སྐྱིད་
དགའ་བ་འཛོམས་པའི་གནས་མཆོག་འདིར། །སྲིད་དང་ཞི་བའི་ལེགས་ཚོགས་འདོད་དགུ་འབུམ། །ཕྱོགས་དུས་ཀུན་ནས་ཕྱྭ་དང་གཡང་དུ་བྱོན། །བཀྲ་ཤིས་དཔལ་འབར་དགེ་
མཚན་རྒྱས་པར་མཛོད། །དལ་འབྱོར་རྟེན་གྱི་རིན་ཆེན་བུམ་བཟང་ལ། །འཆི་བ་མེད་པའི་ཚེ་བཅུད་བདུད་རྩིའི་རྒྱུན། །ཕྱོགས་དུས་ཀུན་ནས་་བཀྲ་ཤིས་དཔལ་འབར་དགེ་མཚན་
རྒྱས་པར་མཛོད། །སྔོན་བསགས་བསོད་ནམས་གསེར་གྱི་ས་གཞི་ལ། །དཔལ་འབྱོར་ལོངས་སྤྱོད་དབྱར་གྱི་ཆུ་གཏེར་འབུམ། །ཕྱོགས་དུས་་བཀྲ་ཤིས་་བག་ཕེགས་
བདེ་བར་སྐྱོང་བའི་ཆུ་མཚོ་ལ། །མཐུན་པའི་གཉེན་བཤེས་འཁོར་གཡོག་ངང་མོའི་ཚོགས། །ཕྱོགས་དུས་ཀུན་ནས་ཕྱྭ་དང་་བཀྲ་ཤིས་དཔལ་འབར་དགེ་མཚན་་བཙན་

[021B] །གནག་ལུག་རྟ་མཛོས་ཡི་དྲེག་པ་འབུམ། །ཕྱོགས་དུས་་བཀྲ་ཤིས་་སྒོ་གསུམ་ལེགས་བྱས་རྣམ་དཀར་ཆུ་འཛིན་ཀློང། །སྙན་པར་
གྲགས་པའི་དབྱར་གྱི་རྔ་གསང་འབུམ། །ཕྱོགས་དུས་་བཀྲ་ཤིས་་ཕྱུག་ཅིང་གཏོང་ཕོད་ལྡན་པའི་ལང་ཚོ་ལ། །འདོད་པའི་ཡོན་ཏན་རྣམ་ལྔའི་རྒྱན་འཕྲེང་ཚོགས། །ཕྱོགས་
དུས་་བཀྲ་ཤིས་དཔལ་འབར་་ཆོ་རིགས་བཙུན་པའི་དཔག་བསམ་སྡོང་པ་ལ། །ཡ་རབས་མཛངས་པའི་རིགས་རྒྱུད་མེ་ཏོག་བཀྲ། །ཕྱོགས་དུས་ཀུ་ནས་ཕྱ་་བཀྲ་
ཤིས་དཔལ་འབར་་ལེགས་པར་དཔྱོད་པའི་བཻ་ཌཱུར་ས་གཞི་ལ། །འཕྱུག་མེད་བློ་གྲོས་ལྷ་དབང་གཟུགས་བརྙན་འབུམ། །ཕྱོགས་དུས་་བཀྲ་ཤིས་་ཆོས་བཞིན་
སྤྱོད་པའི་རྒྱལ་སྲིད་ལྷུན་པོ་ལ། །ཀུན་ལ་དབང་བསྒྱུར་མངའ་ཐང་རིན་ཆེན་བདུན། །ཕྱོགས་དུས་་བཀྲ་ཤིས་་དགེ་བཅུའི་ཁྲིམས་ཀྱིས་འཚོ་བའི་ཡུལ་འཁོར་ལ། །བདེ་
སྐྱིད་རྫོགས་ལྡན་ཉིན་མོའི་སྣང་བ་འབུམ། །ཕྱོགས་དུས་་བཀྲ་ཤིས་དཔལ་འབར་་མོས་གུས་བརྟན་པོའི་ཡིད་ཀྱི་གཤང་བུ་ལ། །མཆོག་གསུམ་ཐུགས་རྗེའི་བྱིན་རླབས་

[022A]༄༅། །ཆུ་རྒྱུན་འབུམ། །ཕྱོགས་དུས་་བཀྲ་ཤིས་་དད་བརྩོན་བློ་གྲོས་རྒྱལ་མཚན་རྩེ་མོ་ལ། །རིགས་གསུམ་མཁྱེན་བརྩེ་ནུས་པའི་བསམ་འཕེལ་
ནོར༑ ༑ཕྱོགས་དུས་་བཀྲ་ཤིས་་རྣམ་དག་ཚུལ་ཁྲིམས་གཙང་མའི་ས་གཞི་ལ། །ཐོས་བསམ་སྒོམ་པས་ལེགས་སྨིན་སྙེ་མའི་ཚོགས། །ཕྱོགས་དུས་་བཀྲ་
ཤིས་་རྩེ་གཅིག་བསྒོམ་པའི་ཏིང་འཛིན་ནམ་མཁའ་ལ། །ཉམས་དང་རྟོགས་པའི་ཉི་ཟླ་གཟའ་སྐར་ཚོགས། །ཕྱོགས་དུས་་བཀྲ་ཤིས་དཔལ་འབར་དགེ་མཚན་་དྲི་
མེད་ཤེས་རབ་ནོར་བུའི་མེ་ལོང་ངོས། །ཆོས་ཚུལ་རབ་འབྱམས་དཀའ་གནད་གཟུགས་བརྙན་འབུམ། །ཕྱོགས་དུས་་བཀྲ་ཤིས་་མང་ཐོས་ཚུལ་བཞིན་སྒྲུབ་པའི་གངས་
རི་ལ༑ ༑མཁས་དང་གྲུབ་པའི་རྩལ་རྫོགས་གདོང་ལྔ་པ། །ཕྱོགས་དུས་་བཀྲ་ཤིས་་རིན་ཆེན་བྱང་ཆུབ་སེམས་ཀྱི་མྱུ་གུ་ལ། །རྣམ་ཀུན་མཁྱེན་པའི་ཡེ་ཤེས་ལོ་ཏོག་
འབུམ། །ཕྱོགས་དུས་་བཀྲ་ཤིས་དཔལ་འབར་་ལུང་རྟོགས་བསྟན་པ་ནོར་བུའི་བ་གམ་རྩེར། །དོན་གཉིས་ལྷུན་གྲུབ་ཐར་པའི་རྒྱལ་མཚན་མཆོག་ཕྱོགས་དུས་་

[022B] །སྲིད་ཞིའི་དཔལ་འབྱོར་ཡིད་ལ་གང་བསམ་ཀུན། །ཕྱོགས་དུས་་བཀྲ་ཤིས་དཔལ་འབར་དགེ་མཚན་
རྒྱས་པར་མཛོད།  །ཅེས་སྲིད་ཞིའི་དགོས་འདོད་ཡིད་བཞིན་དུ་དབང་དུ་འདུས་ཤིང་རྒྱས་པར་བསམ། དེ་ལྟ་བུའི་ཚུལ་གྱིས་ཉིན་རེ་བཞིན་དུ་ཐུན་བྮིའམ། གསུམ་མམ། གཡང་ཆོག་གཞན་དང་འབྲེལ་བ་
ལྟ་བུས་ལོང་སྐབས་མེད་ཚེ་ཉིན་རེ་ཐུན་རེས་ཀྱང་ཆོག་སྟེ། དེ་ཡང་ཐུན་བཞི་དང་གསུམ་ལ་སོགས་པ་བྱེད་ན་ཐུན་དང་པོ་ལ་སྐྱབས་སེམས་ནས་གཡང་འགུགས་བར་གོང་དུ་བཤད་པ་ལྟར་ཆ་ཚང་དང། དེ་ནས་རྒྱས་བྱེད་ཀྱི་མཆོད་
གཏོར་ཁ་གསོས་ལ། མཆོད་པ་བྱིན་རླབས་ནས་གཡང་འགུགས་པར་གཞུང་ལྟར་ལ། འོན་ཀྱང་མི་འདྲ་བའི་ཁྱད་པར་ནི། ཐུན་རྗེས་མ་རྣམས་ལ་ས་བོན་ལས་མི་བསྐྱེད་པར་སྔར་ཡོད་གསལ་འདེབས་ཀྱི་ཚུལ་དུ་བྱ་
དགོས་པས། གཏེར་བུམ་བསྐྱེད་ཆོག་སྐབས་ཡངས་ཤིང་རྒྱ་ཆེ་བའི་དབུས་སུ་པདྨ་དང་ཟླ་བའི་གདན་གྱི་སྟེང་དུ་རིན་པོ་ཆེའི་གཏེར་བུམ་ ཞེས་ས་བོན་རྣམས་དོར་བ་དང། ལྷ་བསྐྱེད་སྐབས།།
དབུས་དང་ཕྱོགས་པ་ཞིར་རོའི་གདན་རེ་རེ། གདན་དེ་རྣམས་ཀྱི་སྟེང་དུ་གཙོ་འཁོར་ཐམས་ཅད་དུས་གཅིག་ཏུ་གྲུབ་པ་ནི།  ཞེས་བསྒྱུར་བ་ཙམ་ལས་གཞན་རྣམས་དཀྱུས་ལྟར་བྱའོ། །ཐུན་ཐ་

[023A]༄༅། །མའི་མཇུག་སླར་ཡང་ཡི་དམ་དང་རྒྱས་བྱེད་ཀྱི་མཆོད་པ་ཁ་གསོས་ལ་བྱིན་གྱིས་བརླབས་ཏེ། གཏང་རག་གི་མཆོད་བསྟོད༑ སྨོན་ལམ། བཟོད་གསོལ། ཉེར་བསྡུ། ཤིས་བརྗོད་
བཅས་ཀྱིས་མཐའ་བརྒྱན་པར་བྱའོ། །ཐུན་གཅིག་ལས་མི་བྱེད་ན་གཡང་འགུགས་ཀྱི་ཆོ་ག་རྣམས་ཟིན་པའི་མཇུག་ཏུ་གཏང་རག་སོགས་བྱ། དེ་ལྟར་ཐུན་མང་ཉུང་ཇི་ལྟར་ཡང། ཐེ་ཚོམ་དང་ཡིད་གཉིས་ཀྱིས་མ་བསླད་པར་ཡིད་
ཆེས་ཀྱི་མོས་པ་བརྟན་པོས་རབ་རྟགས་ཐོན་ནམ་མིན་ཀྱང་ཞག་བདུན་དང། ལྔ་དང། མ་མཐའ་གསུམ་ཙམ་དུ་སྒྲུབ་པ་གནད་དུ་བསྣུན་པར་བྱའོ། །ཉིན་ཐ་མའི་ཐུན་གྱི་མཇུག་གཡང་འགུགས་ཟིན་ནས་རྒྱས་བྱེད་ཀྱི་གཏང་རག་
གི་མཆོད་བསྟོད་མདོར་བསྡུས་བྱ། དེ་ནས་མཛོད་ཕུག་ལྟ་བུར་བུམ་ཁང་གཙང་མ་ཤིང་ལས་བྱས་པའམ་ས་ཕུག་ལྟ་བུ་ཡང་རུང་སྟེ་སྒོ་ཉིས་བསྒྲིགས་ཁྱིམ་གྱི་སྒོ་དང་མི་འཕྲོད་པ་སྲ་ཞིང་བརྟན་པ་ཚོན་རྩི་སོགས་བཀྲ་ཤིས་པའི་
རི་མོས་མཛེས་པ། ནང་དུ་བྱི་བ་དང་འབུ་སོགས་མི་འཇུག་པའི་སླད་སྲུབ་དང་བུག་པ་སོགས་ལེགས་པར་བཀག། རྒྱས་པའི་རྟེན་འབྲེལ་གྱི་ཆེད་ཚོན་སེར་པོས་ཁ་བསྒྱུར་བར་བཀྲ་ཤིས་རྟགས་རྫས། རིན་ཆེན་སྣ་བདུན་དང་ཉེ་
བའི་རིན་ཆེན་བདུན་སོགས་བཀྲ་ཤིས་པའི་རི་མོས་ཕྱུག་པར་བྱའོ། །བསྐང་རྫས་ཀྱང་དེ་གྲས་སམ་ཡང་ན་ལོགས་སུ་དར་རས་སོགས་ལ་བྲིས་པའང་ནང་དུ་བཀྲམ། བསངས་བདུག་ལེགས་པར་བྱས། མེ་ཏོག་གཅལ་

[023B] སྔར་གྱི་བུམ་གདན་རས་དཀར་དང་རྟེན་རྡོ་རྣམས་བཤམས་པའི་སྟེང། བུམ་པ་སྤོས་རོལ་དང་བཅས་སྤྱན་དྲངས་ཏེ་བཞུགས་སུ་གསོལ་བའི་མདུན་ནམ་གང་བདེར་སྔར་གྱི་གཏོར་མ་མར་གྱི་རིལ་བུ་སུམ་བརྒྱ་
དྲུག་ཅུས་ཁ་གསོས་ཏེ་བཤམ། དེའི་གཡས་གཡོན་དུ་སྨན་རཀ། མདུན་དུ་ཆུ་གཉིས་ཉེར་སྤྱོད་དཔལ་གྱི་ཞལ་ཟས། གཞན་ཡང་མཆོད་པའི་བྱེ་བྲག་སྣ་ཚོགས་པ་བཤམ། སྔར་གྱི་མངའ་དར་དང་གྲི་ལག་དར་ལྡན་སོགས་
ཀྱང་བུམ་ཁང་དེ་ནང་བསྡུ། མཆོད་གཏོར་རྣམས་ཡི་དམ་གང་བྱེད་ཀྱི་གཞུང་ལྟར་བྱིན་གྱིས་བརླབ་བསྐང་རྫས་བྱིན་གྱིས་བརླབ་པ་ནི། ལས་སྔགས་ཀྱིས་བསང། སྭ་བྷཱ་ཝས་སྦྱངས། སྟོང་པའི་ངང་ལས་རང་
རང་གི་མིང་ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས་བླ་མ་ཡི་དམ་དཔལ་མགོན་རྒྱས་བྱེད་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས་བསྐང་
རྫས་རྟེན་རྫས་མཐུན་རྫས་ལ་སོགས་པའི་མཆོད་པའི་བྱེ་བྲག་བསམ་གྱིས་མི་ཁྱབ་པ་ཞིག་བླ་མ་ཡི་དམ་དཔལ་མགོན་རྒྱས་བྱེད་འཁོར་དང་བཅས་པ་རྣམས་ཀྱི་སྤྱན་ལམ་
དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་པཱུར་ སོགས་སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབ།  བདག་གི་བསམ་པའི་ སོགས་བདེན་སྟོབས་བརྗོད། དེ་ནས།  དཔལ་མགོན་

[024A]༄༅། །རྒྱས་བྱེད་ནོར་ལྷའི་ཚོགས་དང་བཅས་པ་རྣམས་རྟེན་འདི་དག་ལ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་གནས་
འདིར་ཕྱོགས་བཅུའི་སྲིད་ཞིའི་དཔལ་འབྱོར་ལེགས་ཚོགས་ཐམས་ཅད་རྒྱ་མཚོ་ཆེན་པོ་ལ་ཆུ་བོའི་རྒྱུན་བཞིན་དུ་འདུ་བར་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སཱཧཱ་
 ཞེས་ལན་གསུམ་གྱིས་བརྟན་བཞུགས་བྱས་ཏེ་རྒྱས་བྱེད་འཁོར་བཅས་བུམ་ནང་དུ་སྲིད་ཞིའི་དགོས་འདོད་ཡིད་བཞིན་སྩོལ་བའི་དབང་གི་ནོར་བུ་ལྟ་བུར་གཟི་འོད་འབར་བཞིན་དུ་བརྟན་པར་བཞུགས་པར་བསམ། དེ་ནས་བུམ་
ཁང་གི་སྒོ་ལེགས་པར་བཅད་དེ་རྒྱ་འདེབས་པ་དང་ཆབས་ཅིག་  །དང་པོ་ཆོས་ཀྱི་དབྱིངས་ཀྱི་རྒྱ། །གཉིས་པ་ཐབས་དང་ཤེས་རབ་རྒྱ། །གསུམ་པ་སྐུ་གསུང་ཐུགས་ཀྱི་རྒྱ། །བཞི་པ་
ཡེ་ཤེས་བཞི་ཡི་རྒྱ། །ལྔ་པ་སངས་རྒྱས་རིགས་ལྔའི་རྒྱ། །དྲུག་པ་རྡོ་རྗེ་འཆང་གི་རྒྱ། །བདུན་པ་འཕགས་ནོར་བདུན་གྱི་རྒྱ། །ཕྱག་རྒྱ་བདུན་གྱི་རྒྱས་བཏབ་བོ། །
རྒྱ་ལས་ནམ་ཡང་མ་འདའ་ཞིག་ཨོཾ་བཛྲ་རཀྵརཀྵ་ ཞེས་རྒྱས་གདག་མེ་ཏོག་འཐོར། སྒོ་སྲུང་འཕྲིན་བཅོལ་དང་རྫས་བརྒྱད་ཀྱི་མཐུན་འགྱུར་ཤིས་བརྗོད་སོགས་བྱ་བར་སྤྲོ་ན་མཚམས་འདིར་བྱ། དེ་ནས་

[024B] །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྒྱས་པའི་འདབ་འདྲའི་སྤྱན་མངའ་བ། །
འདི་ནི་འཇིག་རྟེན་དགེ་བའི་བཀྲ་ཤིས་དང་པོའོ། །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་
ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །འདི་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། །དགེ་འདུན་དམ་པ་ཆོས་ལྡན་ཐོས་པའི་བཀྲ་ཤིས་ཕྱུག་ལྷ་དང་མི་དང་ལྷ་མ་
ཡིན་གྱིས་མཆོད་པའི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་ཤིས་གསུམ་པའོ།  །ཞེས་སོགས་བཀྲ་ཤིས་བདེ་ལེགས་སུ་བྱ་
བའི་ཚིགས་སུ་བཅད་པ་ཅི་རིགས་བརྗོད་ཅིང་མེ་ཏོག་གི་ཆར་དབབ་པར་བྱ། དེ་ནས་ཡི་དམ་གྱི་གཏང་རག་མཆོད་བསྟོད་ནས་ཉེར་བསྡུ་ཤིས་བརྗོད་བར་སྔར་བཞིན་བྱས་ཏེ། བཀྲ་ཤིས་ཀྱི་དགའ་སྟོན་རྒྱ་ཆེན་པོ་ལ་རོལ་བར་བྱའོ། །
དེ་ལྟར་ཆོག་སྒྲུབ་པ་པོ་བྱང་ཆུབ་ཀྱི་སེམས་དང་ཟབ་མོ་རྟེན་འབྱུང་གི་ལྟ་བའི་ངེས་པ་བརྟན་པོ་དང་ལྡན་པས་ཐེ་ཚོམ་དང་ཡིད་གཉིས་མེད་པར། རྒྱུ་མ་ཚང་པ་མེད་པ་ལས་འབྲས་བུ་འབད་མེད་དུ་འབྱུང་བར་གདོན་མི་ཟ་བའི་ཡིད་ཆེས་བརྟན་

[025A]༄༅། །པོས་བསྒྲུབ་ན། ཇི་ལྟར་སྨོན་ཅིང་རེ་བའི་འདོད་པའི་དངོས་གྲུབ་བདེ་བླག་ཏུ་རྙེད་པར་གདོན་མི་ཟ་བས། འདི་ལྟ་བུའི་སྒོ་ནས་རང་གཞན་གྱི་དཔལ་འབྱོར་རྒྱས་པར་བྱས་ཏེ་བསྟན་དང་འགྲོ་བའི་
ཕན་བདེའི་དཔལ་ཡོན་རྒྱ་ཆེར་སྤེལ་བ་ལ་འབད་པར་བྱའོ།  །འདིར་བརྗོད་པ། རྒྱལ་ཀུན་མཐུ་སྟོབས་འཕྲིན་ལས་སྙིང་པོ་ཀུན། །སྲིད་ཞིའི་ནོར་བུ་གཅིག་ཏུ་བློས་པའི་གར། །ལྷ་མཆོག་གདོང་བཞི་རྣམ་འགྱུར་མཐའ་ཡས་བཅས། །དེང་འདིར་དགོས་འདོད་ཆར་དུ་སྙིལ་བར་མཛོད། །གང་གི་སྒྱུ་འཕྲུལ་བཀོད་པ་རབ་འབྱམས་སྤྲིན། །མཐའ་ཡས་འགྲོ་བའི་
མོས་དོར་གཏིབས་པ་ལས། །གང་འཚམས་འཕྲིན་ལས་དགོས་འདོད་དབྱིག་གི་ཆར། །བསམ་དང་རེ་བའི་ཚང་དུ་ཅི་ཡང་འཇོ། །ཁྱད་པར་སྙིགས་ལྔའི་མཐར་ཡང་སྒྲུབ་པ་
པོར༑ ༑ཆོས་སྲིད་འདོད་དགུ་འབད་མེད་སྦྱིན་པའི་སླད། །དགོས་འདོད་ཡིད་བཞིན་ནོར་བུའི་གཏེར་ཁ་འབུམ། །ཤོག་དྲིལ་ཟ་མ་ཏོག་ཏུ་གཏམས་པར་མཛད། །སྔོན་བྱོན་ས་
དགེའི་མཁས་གྲུབ་འབུམ་ཕྲག་གིས། །མན་ངག་རིན་ཆེན་མཛོད་འདིར་མངའ་བསྒྱུར་ཡང། །བདག་གིར་ལོངས་སུ་སྤྱད་པར་མ་མཛད་པ། །འདི་ནི་ཁོ་བོའི་སྐལ་བར་ཆེད་དུ་

[025B]བླ་མ་མགོན་པོ་དབྱེར་མེད་གང་གི་བཀས། །བསྐུལ་བའི་འཕྲུལ་གྱི་ལྡེ་མིག་བྱིན་པའི་མོད། །མན་ངག་ཡིད་བཞིན་ནོར་བུའི་མཛོད་ཕྱེ་ནས། །བདག་གཞན་འདོད་
དགུ་རྫོགས་པའི་དགའ་སྟོན་བྱས། །ཟབ་དོན་དབང་གི་ནོར་བུའི་དོ་ཤལ་ནི། །ཚིག་སྦྱོར་གསེར་གྱི་སྲད་བུ་ལ་བརྒྱུས་ནས། །སྲིད་གསུམ་དབང་དུ་འགུགས་པའི་ཆོག་
མཁན། །དོན་ཡོད་འཕྲུལ་གྱི་ཞགས་པ་ལྟ་བུར་བསྒྲུབས། །རྒྱ་བོད་པཎ་གྲུབ་ཐུགས་བཅུད་ཤོག་དྲིལ་གྱི། །གནད་རྣམས་བཀོད་ཕྱིར་རང་བཟོའི་སྐྱོན་མེད་ལ། །ལག་ལེན་
ནག་འགྲོས་ཁྲིགས་སྡེབས་འདི་ལྟ་བུ། །སྔོན་ཆད་མེད་ཕྱིར་ཟློས་པའི་སྐྱོན་ཡང་བྲལ། །དཔལ་མགོན་ཐུགས་བཅུད་ཟབ་དགུའི་སྙན་འགྱུར་གླུ། །ལག་ལེན་རྒྱུད་
མངས་དབྱངས་སུ་མཆོད་པ་འདིས། །བླ་མ་མགོན་པོ་ཤིན་ཏུ་དགྱེས་པ་ཡིས། །འཕྲལ་ཡུན་འདོད་དགུ་ཆར་དུ་སྙིལ་ལམ་སྙམ། །སྟོབས་འཕྲོག་དབང་པོར་སྙིང་ནས་གུས་པ་
ཡི༑ ༑དམ་ཚིག་ལྡན་པའི་རྣལ་འབྱོར་ཡོན་མཆོད་དག་རིན་ཆེན་གཏེར་གྱི་བུམ་བཟང་འདིར་སྤྱོད་དང། །འདི་ཕྱིའི་དགོས་འདོད་ཡིད་བཞིན་འཐོབ་པར་འགྱུར། །བདག་གིས་

[026A]༄༅། །ཚུལ་འདིར་འབད་པའི་ངལ་བ་ལས། །རྣམ་དཀར་ལེགས་བྱས་ཇི་སྙེད་ཐོབ་པ་དེས། །དྲིན་ཅན་བླ་མ་རྡོ་རྗེ་འཆང་དབང་གི་ཆོས་སྲིད་བཞེད་དགུ་
ལྷུན་གྱིས་འགྲུབ་གྱུར་ཅིག་བདག་ཀྱང་བླ་མ་མགོན་པོ་དབྱེར་མེད་ཀྱིས། །ཚེ་རབས་ཀུན་ཏུ་དགྱེས་བཞིན་རྗེས་འཛིན་ཅིང། །ལས་བཞིའི་འཕྲིན་ལས་ཉིན་མཚན་དུས་དྲུག་
ཏུ༑ ༑སྟོབས་འཕྲོག་དབང་པོས་ནམ་ཡང་མི་གཡེལ་ཤོག་མཐའ་ཡས་འགྲོ་བ་ཀུན་ཀྱང་སྲིད་ཞི་ཡི། །ཕོངས་པས་ངལ་བ་མཐའ་དག་རིང་བཏང་ནས། །ཆོས་དང་སྲིད་
ཀྱི་འབྱོར་པ་བླ་མེད་པས། །གཏན་བདེའི་དགའ་སྟོན་ཡིད་བཞིན་ཐོབ་གྱུར་ཅིག་གདམས་ཟབ་འདི་ཡང་སྲིད་པ་ཇི་སྲིད་བར། །ཡིད་བཞིན་ནོར་དང་དཔག་བསམ་ཤིང་བཞིན་
དུ༑ ༑འགྲོ་བའི་རེ་བ་སྐོང་བའི་དཔལ་ཡོན་དུ། །ནམ་ཡང་མི་ནུབ་རིང་དུ་གནས་གྱུར་ཅིག་ །དེ་ལྟར་བསྟན་སྲུང་དམ་ཅན་རྒྱ་མཚོའི་ནང་ནས་ལས་བཞིའི་འཕྲིན་ལས་གཉན་མྱུར་ཐོགས་པ་མེད་པའི་ཁྱད་པར་
གྱིས་འཕགས་པ་དཔལ་མགོན་སྟོབས་འཕྲོག་དབང་པོ་གདོང་བཞི་པའི་རྣམ་འགྱུར་མཐའ་ཡས་པ་ཞིག་བཞུགས་པའི་ནང་ནས། སེར་པོ་རྒྱས་བྱེད་ལྷ་དགུའི་སྒོ་ནས་འདོད་དགུ་དབང་དུ་བྱ་བའི་མན་ངག་དགོས་འདོད་

[026B] བདག་གི་རྩ་བའི་བླ་མ་ཞིང་སྐྱོང་དབང་པོ་བྲན་དུ་ཁོལ་བའི་གྲུབ་པའི་དབང་ཕྱུག་སྐྱབས་གཅིག་བཀའ་དྲིན་མཚུངས་མེད་སྟག་ཕུ་རྡོ་རྗེ་འཆང་་ངག་དབང་བློ་བཟང་དཔལ་ལྡན་འཇམ་
དཔལ་བསྟན་པའི་དངོས་གྲུབ་དཔལ་བཟང་པོ་མཆོག་ནས་འདི་ལྟ་བུ་ཞིག་རྩོམས་ཤིག་པའི་བཀའ་ལུང་གསེར་གྱི་ཅོད་པན་སྤྱི་བོར་ལྷུང་བར། སྤྱིར་དཔལ་མགོན་སེར་པོ་ནོར་འཕེལ་གྱི་རྗེས་གནང་ཐུན་མོང་དང་ཐུན་མོང་མ་ཡིན་པ་
བྱིན་རླབས་ཀྱི་ཚན་ཀ་དང་ལྡན་པར་བཞུགས་ཤིང། དེ་ལ་བརྟེན་པའི་དགོས་འདོད་ནོར་དུ་སྒྲུབ་པའི་མན་ངག་སྙིང་ནང་གི་ཁྲག་ལྟ་བུའི་ཤོག་དྲིལ་སོགས་ལས་ཚོགས་ཀྱི་རིམ་པ་ཇི་སྙེད་ཅིག་བཞུགས་ཀྱང། སྔོན་
བྱོན་ས་དགེའི་མཁས་གྲུབ་དུ་མ་ལྷ་མཆོག་འདི་ཉིད་ལ་སྲུང་མའི་གཙོ་བོར་མཛད་པ་ཆེས་མང་ཡང། རྒྱས་བྱེད་ལྷ་དགུའི་མན་ངག་ལག་ལེན་ཁྲིགས་ཆགས་སུ་མཛད་པ་ནི་གཅིག་ཀྱང་བདག་གིས་མ་མཐོང་ལ། བདག་ལྟ་བུས་
སྔོན་བྱོན་དམ་པ་གོང་མ་མང་པོས་སྲོལ་མ་ཕྱེ་བའི་མན་ངག་འདི་འདྲ་རྩོམ་པའི་ངལ་བ་བསྟེན་པ་ནི་མཁས་པ་རྣམས་ཐུགས་ཁྲེལ་བའི་རྒྱུ་ལས་མ་འདས་ཀྱང། བླ་མ་རྡོ་རྗེ་འཆང་གི་བཀའ་ལུང་ཁྱད་པར་ཅན་རྗེས་སུ་སྒྲུབ་པ་
དང༑ འདི་ལྟ་བུའི་ཁུངས་ལྡན་ཟབ་དགུའི་མན་ངག་ལག་ལེན་དུ་བསྟར་དུ་མེད་པ་ནི། ཆེས་ཤིན་ཏུ་ཕངས་ཤིང། དེ་འདྲའི་མན་ངག་ཁྲིགས་སུ་སྡེབ་པ་རང་གཞན་གྱི་དངོས་གྲུབ་མཆོག་གི་དགའ་སྟོན་དུ་སྤེལ་བར་བྱས་ན་བླ་མ་མགོན་

[027A]༄༅། །པོ་ཡང་ཤིན་ཏུ་དགྱེས་པས་རྗེས་སུ་སྐྱོང་བར་གདོན་མི་ཟ་བ་བཅས་དགོས་པའི་ཁྱད་པར་དུ་མ་མཐོང་བས་མཚམས་སྦྱར་ཏེ། རྗེ་བཙུན་ས་སྐྱ་པ་ཆེན་པོ་བདག་ཆེན་རྡོ་རྗེ་འཆང་དྲག་ཤུལ་འཕྲིན་ལས་
རིན་ཆེན་དཔལ་བཟང་པོ་དང། གཟིམ་འོག་མཆོག་སྤྲུལ་རིན་པོ་ཆེ་རྗེ་བཙུན་བྱམས་པ་ངག་དབང་ཀུན་དགའ་བསྟན་འཛིན་འཕྲིན་ལས་དཔལ་བཟང་པོ་ཟུང་གི་དྲུང་ནས་ལྷ་མཆོག་འདི་ཉིད་ཀྱི་སྨིན་གྲོལ་རྒྱབ་རྟེན་གྱི་རིམ་པ་ལེགས་
པར་མནོས་ཤིང་ཞིང་སྐྱོང་དགྱེས་པའི་རྣལ་འབྱོར་པ་ཕ་བོང་ཁའི་སྤྲུལ་མིང་བྱམས་པ་བསྟན་འཛིན་འཕྲིན་ལས་རྒྱ་མཚོར་འབོད་པས། བེའུ་བུམ་གཞུང་དུ་གསུངས་པའི་མན་ངག་རྣམས་གུང་བསྒྲིགས་མངོན་རྟོགས་སོགས་ཕལ་ཆེར་སྔོན་
གྱི་ཡིག་རྙིང་ལ་རང་བཟོས་མ་བསླད་པར་སོར་བཞག་ཐོག་སྤྱན་འདྲེན་བསྐང་བཤགས་བསྟོད་པ་གཡང་འགུགས་སོགས་ཚིག་སྦྱོར་གྱི་སྤྲོས་པ་བླ་མ་མགོན་པོ་མཉེས་པའི་མཆོད་སྤྲིན་དུ་གང་ནུས་སྤྲོས་ཤིང། མན་ངག་
ཁུངས་ལྡན་གྱི་ལག་ལེན་ཁྲིགས་ཆགས་ཁྱེར་བདེར་བསྡེབས། ཆོ་གའི་འགྲོས་རང་གི་འདོད་པ་གཙོ་བོར་བྱས་ཏེ་དཔལ་མཉམ་མེད་རི་བོ་དགེ་ལྡན་པའི་དམ་པ་གོང་མ་དག་གི་ཕྱག་སྲོལ་ལྟར་བགྱིས་ཏེ་ཕྱོགས་གཅིག་ཏུ་
བསྒྲིགས་པ་སྟེ། དེ་ཡང་གཡང་འགུགས་ཡན་ནགས་ཤོད་དགེ་འཕེལ་བྱང་ཆུབ་གླིང་གི་བཀའ་གདམས་ཆོས་ཀྱི་ཕོ་བྲང་དུ་སྤེལ་བ་ཡི་གེ་པ་ཡང་སོག་ཤོད་པ་དར་མ་ཆོས་མཛད་བསྟན་པ་ཆོས་འཕེལ་གྱིས་བགྱིས་ཤིང་

[027B]
བགྱིས་པ། འབྲེལ་ཐོགས་ཀུན་ཀྱང་བླ་མ་མགོན་པོས་དགྱེས་བཞིན་དུ་ཡི་གེ་པ་ཡང་སོག་ཤོད་པ་དར་མ་ཆོས་མཛད་བསྟན་པ་ཆོས་སརྦ་མངྒ་ལཾ།། །།
   ༈   ། ས་བྱིར་འཛུགས་བཅོས་འཁོད་རྣམས་བཀའ་རྩོམ་ལ། །སྨྱིག་མ་མཁན་གྱིས་འཁྲུལ་བསླད་ཐང་མར་བརྡལ། །ཞུ་ཏིག་སྤྱན་ཞུར་མ་སོང་ཁྱབ་གདལ་དུ། །སྤེལ་བའི་བྲེལ་སྟབས་ཁེ་ཉེན་འདྲེན་
མར་ཟད།  །ད་ནི་མཚན་ལྡན་བཤེས་གཉེན་རེ་རེ་ཙམ། །བཞུགས་ཀྱང་མོས་པ་མང་བའི་སྐྱེ་རྒུའི་ཚོགས། །ཕན་བདེར་བཀྲི་བའི་ཐུགས་ལས་ཆེས་ལྕི་བར། །སྙན་བསུན་གཙེར་ལ་བདག་ནི་སྤོབས་པ་ཞུམ། །འོན་ཏེ་ཁོ་བོ་ཡོན་ཏན་
ཆེས་དམན་ཡང། །མི་ཤེས་ཤེས་བརྫུའི་ཐག་གཅོད་མི་སྔ་ཞིང། །བཟོད་དཀའི་འདུ་འཁྲུགས་ནད་ལ་བསྲན་བཙུགས་ཏེ། །གསུང་རྩོམ་དཔེ་རྙིང་མང་པོ་ཞིབ་ཏུ་བསྡུར། །ཕྱག་བཞེས་མངའ་བའི་རྒན་རབས་ལ་ཡང་གཏུགས། །
ཡི་གེ་ནོར་དང་བར་དུ་ལྷད་ཞུགས་སོགས། །ངེས་གསལ་ཐེ་ཚོམ་ཆོད་རྣམས་དག་པར་བཅོས། །ཐག་མཆོད་ལ་རང་བཟོའི་ལྷད་ཀྱང་མེད། །བླ་མའི་གསུང་ལ་སྐྱོན་དུ་ཚོལ་བ་ཡིས། །རང་ཉིད་བཟང་པོར་གྲུབ་པའི་རེ་བ་ཡང། །མེད་

[028A]༄༅། །ཕྱིར་དོན་ལྡན་ཆོས་ལ་གུས་བཞིན་དུ། །གང་དཔོག་ཞབས་འདེགས་སྐལ་བཟང་སྐལ་བར་བསྒྲུབས། །དེ་ལྟ་ན་ཡང་བདག་ཉིད་རྨོངས་པའི་རྒྱུས། །པར་སྐྱོན་ལུས་ཤིང་བྲིས་ནོར་
ཤོར་བ་སོགས། །མཆིས་ན་དད་འབྱོར་དབྱོད་ལྡན་གཟུ་བོའི་བློས། །འོས་པ་རྣམས་ལ་དག་ཐེར་ཅིས་ཀྱང་མཛོད། །རབ་རྒྱལ་ས་བྱི་འདོད་དང་སྦྲང་ལྡན་ཟླར། །འཁུར་ལེན་བྱེད་པོ་བློ་བཟང་རྡོ་རྗེ་ཡིས། །བགྱིས་འདི་འགྲོ་ཀུན་
དམ་པས་རྗེས་གཟུང་སྟེ། །བྱང་ཆེན་མྱུར་དུ་འཐོབ་པའི་རྒྱུར་གྱུར་ཅིག། །།དགེ་ལེགས་འཕེལ།། །།



﻿ ༄༅། །དཔལ་མགོན་སྟོབས་འཕྲོག་དབང་པོ་གདོང་བཞི་པའི་རྣམ་འགྱུར་སེར་པོ་རྒྱས་བྱེད་ལྷ་དགུ་ལ་བརྟེན་པའི་འདོད་དགུ་
དབང་དུ་བྱ་བའི་མན་ངག་དགོས་འདོད་དབྱིག་གི་ཆར་འབེབས་ཀྱི་ལྷན་ཐབས་དབྱར་གྱི་རྔ་གསང་ཞེས་བྱ་བ་བཞུགས་སོ།།

[001B] །དཔལ་ལྡན་ཟུང་འཇུག་དང་པོའི་མགོན་པོ་གང། །མི་སྡུག་སྲིན་པོ་ཁྲོས་པའི་རྣམ་འགྱུར་གྱིས། །བསྟན་དང་
འགྲོ་ལ་ཕན་བདེའི་དགེ་མཚན་འབུམ། །སྩོལ་ལ་ཡིད་བཞིན་ནོར་བུ་གཅིག་པུ་བཞིན། །གང་གི་འཕྲིན་ལས་ཡིད་བཞིན་ནོར་བུའི་སྤྲིན། །
ཕན་བདེའི་རིན་ཆེན་ཁུར་གྱིས་ལྕི་བ་ཡི། །ལྷན་ཐབས་དབྱར་གྱི་རྔ་གསང་ལྡིར་བས་ཀྱང། །འདོད་དགུའི་གྲུ་ཆར་མྱུར་དུ་བསྐུལ་བར་འགྱུར། །
 འདིར་དཔལ་མགོན་རྒྱས་བྱེད་ལྷ་དགུའི་འཕྲིན་ལས་ཀྱི་བྱེ་བྲག་འདོད་དགུ་དབང་དུ་བྱ་བའི་གཏེར་བུམ་སྒྲུབ་པའི་མན་ངག་དགོས་འདོད་དབྱིག་གི་ཆར་འབེབས་ཀྱི་ལྷན་ཐབས་འགའ་ཞིག་ཕྱོགས་གཅིག་ཏུ་

[002A] །འགོད་པ་ལ། འཕྲིན་བཅོལ་དང་བསྟོད་པ་ཟིན་ནས་གཡང་འགུགས་ཀྱི་གོང་དེར་སྤྲོ་ན་གསེར་སྐྱེམས་དང་བསྐུལ་སོགས་བྱ་ཞེས་པའི་གསེར་སྐྱེམས་བསངས་
དང་བཅས་པས་མཆོད་ཅིང་འཕྲིན་ལས་གནད་ནས་བསྐུལ་བ་ནི། ཇ་ཆང་འོ་མ་གང་རུང་གི་སྐྱེམས་ཕུད་གསེར་གྱིས་བྲན་པ། ཕུད་ཀོང་འབབ་གཞོང་དང་བཅས་པ། ལོགས་སུ་ཕྱེ་མར་དཀར་
གསུམ་མངར་གསུམ་གྱིས་སྤྲུལ་པར་སྨན་སྣ་ཚོགས་བཏབ་པ། འབུལ་སྣོད་དང་བཅས་པ། ཕྱི་རོལ་དུ་བསངས་ཀྱི་དུད་པ་དང་བཅས་བཤམ། འབུལ་ཚིག་དང་བསྟུན་རེ་རེ་བཞིན་མཆོད་གཡོག་པས་
ཕྱི་རོལ་ཏུ་བསངས་ཀྱི་ནང་དུ་འབུལ་བའམ། མིན་ཀྱང་ནང་དུ་སྣོད་དུ་ཕུལ་ནས་སྡེབས་གཅིག་ལ་བཤམས་ཀྱང་རུང་སྟེ། གང་ལྟར་ཡང་དམིགས་གནད་བརྟན་བོས།  ཧཱུཾ༑ དཔལ་ལྡན་

[002B] །དགོས་འདོད་འཕྲིན་ལས་ཀུན་སྩོལ་ལ། །ཕྱེ་མར་བདུད་རྩི་གསེར་སྐྱེམས་དང། །དྲི་ཞིམ་བསངས་ཀྱི་མཆོད་པ་འབུལ། །སྔོན་
གྱི་གཡར་དམ་མ་བསྙེལ་བར། །ཁྱེད་ཀྱི་ཐུགས་དམ་དུས་ལ་བབ། །ཉིན་གསུམ་བྱ་ར་མ་གཡེལ་ཞིང། །མཚན་གསུམ་མེལ་ཚེ་འབྲལ་མེད་མཛོད། །འགལ་
རྐྱེན་བར་གཅོད་ཀུན་སེལ་ཞིང། །ཚེ་དཔལ་འབྱོར་པ་སྙན་གྲགས་སོགས། །མ་བཅོལ་ལས་ཀུན་ཐོགས་མེད་དུ། །ཅི་འདོད་དངོས་གྲུབ་སྩལ་དུ་གསོལ། །
རྡོ་རྗེ་རིགས་མཆོག་གཡུང་མོ་ནག་ནད་གདོན་པར་གཅོད་ཞི་མཛད་མར། །ཕྱི་མར་བདུད་རྩི་་དྲི་ཞིམ་བསངས་ཀྱི་་སྔོན་གྱི་གཡར་དམ་་ཁྱེད་ཀྱི་ཐུགས་དམ་་ཉིན་
གསུམ་བྱ་ར་་མཚན་གསུམ་མེལ་ཚེ་་འགལ་རྐྱེན་བར་གཅོད་་ཚེ་དཔལ་འབྱོར་པ་་མ་བཅོལ་ལས་ཀུན་་ཅི་འདོད་དངོས་གྲུབ་་ལས་ཀྱི་རིགས་
མཆོག་གཏུམ་མོ་ལྗང། །དགྲ་བགེགས་དྲག་པོས་སྒྲོལ་མཛད་མར། །ཕྱེ་མར་་དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུམ་་

[003A]༄༅། །འགལ་རྐྱེན་་ཚེ་དཔལ་་མ་བཅོལ་་ཅི་འདོད་་པདྨ་རིགས་མཆོག་སྲིན་མོ་དམར། །ཁམས་གསུམ་དབང་དུ་འགུགས་མཛད་མར། །ཕྱེ་མར་་དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུམ་་འགལ་རྐྱེན་་ཚེ་དཔལ་་མ་བཅོལ་་ཅི་འདོད་་
རིན་ཆེན་རིགས་མཆོག་སིངྒ་ལི། །ཚེ་དཔལ་འབྱོར་པ་རྒྱས་བྱེད་མར། །ཕྱེ་མར་་དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུཾ་་
འགལ་རྐྱེན་་ཚེ་དཔལ་་མ་བཅོལ་་ཅི་འདོད་་རྒྱལ་ཆེན་རྣམ་མང་ཐོས་པའི་སྲས། །དགོས་འདོད་དབྱིག་གི་ཆར་འབེབས་ལ། །ཕྱེ་མར་་
དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུམ་་འགལ་རྐྱེན་་ཚེ་དཔལ་་མ་བཅོལ་་ཅི་འདོད་་ལྷ་ཆེན་ཚོགས་ཀྱི་བདག་པོ་ནི། །དབང་རྒྱས་
འཕྲིན་ལས་སྒྲུབ་མཛད་ལ། །ཕྱེ་མར་་དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུམ་་འགལ་རྐྱེན་་ཚེ་དཔལ་་མ་བཅོལ་་ཅི་འདོད་་བདུད་འདུལ་

[003B]མཐུ་དང་རྫུ་འཕྲུལ་ཀུན་སྩོལ་ལ། །ཕྱེ་མར་་ དྲི་ཞིམ་་སྔོན་གྱི་་  ཁྱེད་ཀྱི་་ཉིན་གསུམ་་མཚན་གསུམ་་འགལ་རྐྱེན་་ཚེ་དཔལ་་མ་བཅོལ་་ཅི་འདོད་་དབང་
སྡུད་གནོད་སྦྱིན་སྙིང་བསྐུལ་དམར། །བརྟན་གཡོ་དཔལ་ཀུན་སྡུད་མཛད་ལ། །ཕྱེ་མར་་དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུམ་་འགལ་རྐྱེན་་ཚེ་དཔལ་་མ་བཅོལ་་
ཅི་འདོད་་
གཞན་ཡང་བགྲང་ཡས་རྒྱ་མཚོའི་འཁོར། །གང་བཅོལ་བྲན་ལྟར་སྒྲུབ་མཛད་ལ། །ཕྱེ་མར་་དྲི་ཞིམ་་སྔོན་གྱི་་ཁྱེད་ཀྱི་་ཉིན་གསུམ་་མཚན་གསུམ་་འགལ་རྐྱེན་་ཚེ་དཔལ་་
མ་བཅོལ་་ཅི་འདོད་དངོས་གྲུབ་སྩལ་དུ་གསོལ།  །ཞེས་མཆོད་ཅིང་བསྐུལ་ནས་རིགས་བརྒྱའི་ཁྱབ་བདག་སོགས་ཕྱྭ་གཡང་འགུག་པའི་ཆོ་ག་ལ་འཇུག་པར་བྱའོ། །ཉིན་རྗེས་མའི་ཐུན་ཐ་མའི་མཇུག་ཡོན་བདག་གཡང་སྟོན་སོགས་བྱ་བར་
སྤྲོ་ན་གསེར་སྐྱེམས་བསྐུལ་བཅས་ཟིན་ནས་ཡོན་བདག་རྣམས་སྟན་བཟང་པོ་ལ་འབྲུ་དཀར་གྱི་གཡུང་དྲུང་བྲིས་པར་རྒྱན་གོས་གཟབ་མཆོར་དང་བཅས་ཏེ་འདུག་ལག་སྟོང་བར་མ་ལུས་པར་རིན་ཆེན་སྣ་ཚོགས་དང་བཀྲ་ཤིས་པའི་རྫས་སོགས་འགྲེམ། སྒྲུབ་པ་པོ་རྣམས་

[004A]༄༅། །ཀྱིས་རོལ་མོ་དབྱངས་དང་བཅས། རིགས་བརྒྱའི་ཁྱབ་བདག་སོགས་གཡང་འགུགས་ལེགས་པར་བྱས་རྗེས་རྒྱས་བྱེད་ཀྱི་གཏང་རག་གི་མཆོད་བསྟོད་མདོར་བསྡུས་བྱ། དེ་ནས་བུམ་པ་བསྡུས་དང་མཆོད་གཏོར་བསྐང་རྫས་བྱིན་
རླབས་རྒྱ་འདེབས་པ་རྣམས་གཞུང་ནས་འབྱུང་བ་ལྟར་  ཨོཾ་བཛྲ་རཀྵརཀྵ་ ཞེས་པའི་བར་ལེགས་པར་བཏང། དེ་ནས་སྒོ་སྲུང་འཕྲིན་བཅོལ་དང་རྫས་བརྒྱད་ཀྱི་ཤིས་བརྗོད་བྱ་བར་སྤྲོ་ན་མཚམས་འདིར་བྱ་ཞེས་པའི་སྒོ་སྲུང་འཕྲིན་བཅོལ་བྱ་བ་ནི། བུམ་
ཁང་གི་མདུན་དུ་རྒྱལ་ཆེན་སྡེ་བཞི་དང་གཞི་བདག་བཅས་ཀྱི་དཀར་གཏོར་ལྔ་བཤམས་ལ། ལས་སྔགས་ཀྱིས་བསངས།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་བྷྲཱུཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་ རྩིའི་  རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ།  ལན་གསུམ།  ཨོཾ་སྭ་བྷཱ་ཝ་བི་ཤུདྡྷེ་ སོགས་སྔགས་དྲུག་
ཕྱག་དྲུག་གིས་ཀྱང་བྱིན་གྱིས་བརླབ།  ན་མསརྦ་ཏ་ཐཱ་ག་ཏ་ ཞེས་སོགས་ཀྱིས་གཞི་བདག་གཏོར་མ་སྤྱི་ལྟར་འབུལ།  ཨོཾ་ཨ་ཀཱ་རོ་མུ་ཁཾ་ལན་བདུན་གྱིས་ཕྱོགས་བཞིར་རྒྱལ་ཆེན་བཞི་བསྐྱེད་པ་ལ་བསྡོས་ནས། འཕྲིན་ལས་
བཅོལ་བ་ནི།  ཧཱུཾ༑ ཤར་ཕྱོགས་དུང་གི་སྒོ་མོན། །རྒྱལ་པོ་ཆེན་པོ་ཡུལ་འཁོར་སྲུང། །དྲི་ཟའི་ཚོགས་ཀྱི་འཁོར་གྱིས་བསྐོར། །མཆོད་སྦྱིན་གཏོར་མ་འདི་བཞེས་ལ། །བདག་ཅག་ཡོན་མཆོད་

[004B]གཡང་ཁ་ཕྱི་རུ་མ་ཤོར་ཅིག་སྲི་ངན་ནང་དུ་མ་གཏོང་ཞིག་ཕྱི་དང་ནང་གི་མཚམས་སྲུངས་ཤིག་ལྷོ་ཕྱོགས་གསེར་གྱི་སྒོ་མོ་ན། །རྒྱལ་པོ་ཆེན་པོ་འཕགས་སྐྱེས་པོ། །
གཤིན་རྗེའི་ཚོགས་ཀྱི་འཁོར་གྱིས་བསྐོར། །མཆོད་སྦྱིན་གཏོར་མ་འདི་བཞེས་ལ། །བདག་ཅག་ཡོན་མཆོད་མགོན་མཛོད་ཅིག་གཡང་ཁ་ཕྱི་རུ་མ་ཤོར་ཅིག་སྲི་ངན་ནང་དུ་མ་གཏོང་
ཞིག་ཕྱི་དང་ནང་གི་མཚམས་སྲུངས་ཤིག་ནུབ་ཕྱོགས་བྱི་རུའི་སྒོ་མོ་ན། །རྒྱལ་པོ་ཆེན་པོ་མིག་མི་བཟང། །ཀླུ་ཆེན་ཚོགས་ཀྱི་འཁོར་གྱིས་བསྐོར། །མཆོད་སྦྱིན་གཏོར་མ་འདི་བཞེས་
ལ༑ ༑བདག་ཅག་ཡོན་མཆོད་མགོན་མཛོད་ཅིག་གཡང་ཁ་ཕྱི་རུ་མ་ཤོར་ཅིག་སྲི་ངན་ནང་དུ་མ་གཏོང་ཞིག་ཕྱི་དང་ནང་གི་མཚམས་སྲུང་ཤིག་བྱང་ཕྱོགས་གཡུ་ཡི་སྒོ་མོ་ན། །རྒྱལ་པོ་
ཆེན་པོ་རྣམ་ཐོས་སྲས། །གནོད་སྦྱིན་ཚོགས་ཀྱི་འཁོར་གྱིས་བསྐོར། །མཆོད་སྦྱིན་གཏོར་མ་འདི་བཞེས་ལ། །བདག་ཅག་ཡོན་མཆོད་མགོན་
མཛོད་ཅིག་གཡང་ཁ་ཕྱི་རུ་མ་ཤོར་ཅིག་སྲི་ངན་ནང་དུ་མ་གཏོང་ཞིག་ཕྱི་དང་ནང་གི་མཚམས་སྲུངས་ཤིག་དེ་ལྟར་དཔལ་མགོན་ནོར་ལྷར་བཅས། །མཆོད་ཅིང་འཕྲིན་ལས་བཅོལ་

[005A]༄༅། །བའི་མཐུས། །བསམ་པ་སྒྲུབ་ལ་རེ་བ་སྐོངས། །མི་མཐུན་བར་ཆད་ཞི་བར་མཛོད།།  ཅེས་སྒོ་སྲུང་བསྒོ། །དེ་ནས་ཡོན་བདག་གྲལ་ལ་འཁོད་པ་རྣམས་ལྷར་བསྐྱེད་པ་
ནི༑ ཡོན་བདག་རྒྱས་བྱེད་ཀྱི་རྗེས་གནང་ཐོབ་ཅིང་ཤིན་ཏུ་དམ་ཚིག་དང་ལྡན་པ་ཡིན་ན་དཔལ་མགོན་དུ་བསྐྱེད་བ་ཤིན་ཏུ་ལེགས་ཀྱང། སྣོད་དང་མི་ལྡན་བར་དེ་ལྟར་བསྐྱེད་ན་ལྷ་མཆོག་འདི་ཤིན་ཏུ་གཉན་པ་ས་རྡོ་རྗེའི་ཆད་པ་དྲག་པོ་འོང་བས། ཐུན་
མོང་བ་སྤྱིར་བཏང་ཙམ་དུ་འདི་ཁའི་ལྷ་དགུའི་གྲས་འཁོར་གྱིས་རྣམ་སྲས་སུ་བསྐྱེད་ན་ལེགས་པས་དེའི་ཚུལ་ནི། ལས་སྔགས་ཀྱིས་བསང། སྭ་བྷཱ་ཝ་ས་སྦྱངས། སྟོང་པའི་ངང་ལས་ཡོན་བདག་རྣམས་པད་ཟླའི་གདན་ལ་
བཻ་ལས་རྒྱལ་མཚན་བཻས་མཚན་པ་ཡོངས་སུ་གྱུར་པ་ལས་རྣམ་ཐོས་སྲས་སེར་པོ་ཕྱག་གཉིས་རྒྱལ་མཚན་དང་ནེའུ་ལེ་འཛིན་པ། ཞབས་གཉིས་རོལ་པའི་སྟབས་ཀྱིས་བཞུགས་ཤིང་གཟི་
བརྗིད་ཕུན་སུམ་ཚོགས་པར་གྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར།  པར་བསམ། སློབ་དཔོན་གྱི་མདུན་དུ་བཀྲ་ཤིས་རྫས་བརྒྱད་ཀྱི་
ཙཀླི་སོགས་བཤམས་ལ་བསངས་སྦྱངས། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས། རྒུད་པ་ཐམས་ཅད་སེལ་ཞིང་འདོད་དགུའི་ཕུན་ཚོགས་ཡིད་

[005B] པར་བསམ། དེ་ནས་སློབ་དཔོན་གྱིས་ཞྭ་གྱོན་ཚིག་ལྷུག་རྣམས་མཐུན་འགྱུར་དང་བཅས་མེ་ལོང་སོགས་རིམ་གྱི་ལག་ཏུ་ཐོགས་ལ།  སྔོན་བཅོམ་ལྡན་འདས་ཤཱཀྱ་ཐུབ་པ་ལ་གཟུཌ་
ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་ཏེ་བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱང་མེ་ལོང་གི་
རྫས་ལ་བརྟེན་ནས་བཀྲིས་པར་གྱུར་ཅིག་མེ་ལོང་ཡེ་ཤེས་རྒྱ་མཚོ་ཆེན་པོ་ཡི། །ཡེ་ཤེས་རྒྱ་མཚོ་མཆོག་ཏུ་དག་གྱུར་ནས། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲིས་
དེས་ཀྱང་སྒྲིབ་པ་དག་གྱུར་ཅིག་སྔོན་བཅོམ་ལྡན་འདས་ཤཱཀྱ་ཐུབ་པ་ལ་གླང་པོ་ཆེ་ནོར་སྐྱོང་གིས་གྷི་ཧང་ཕྱག་ཏུ་ཕུལ་ཏེ་བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་
དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱང་གྷི་ཧང་གི་རྫས་ལ་བརྟེན་ནས་བཀྲ་ཤིས་པར་གྱུར་ཅིག་གྷི་ཧང་དུག་གསུམ་འཇོམས་པ་ནད་ཀྱི་སྨན། །སྨན་མཆོག་ཆོས་
ཉིད་རབ་ཏུ་རྟོགས་གྱུར་ཏེ། །ཉོན་མོངས་ཟུག་རྡུ་མེད་པར་གྱུར་པ་ཡི། །བཀྲིས་དེས་ཀྱང་སྡུག་བསྔལ་དག་གྱུར་ཅིག་སྔོན་བཅོམ་ལྡན་འདས་ཤཱཀྱ་ཐུབ་པ་ལ་ཞིང་པའི་བུ་མོ་ལེགས་སྐྱེས་

[006A]༄༅། །མས་ཞོ་ཕྱག་ཏུ་ཕུལ་ཏེ། བཀྲིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱང་
ཞོའི་རྫས་ལ་བརྟེན་ནས་བཀྲིས་པར་གྱུར་ཅིག་ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་མཆོག་རྟོགས་ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡི། །
བཀྲིས་ངེས་ཀྱང་དུག་གསུམ་ཞི་གྱུར་ཅིག་སྔོན་བཅོམ་ལྡན་འདས་ཤཱཀྱ་ཐུབ་པ་ལ་རྩྭ་ཚོང་གི་ཁྱེའུ་བཀྲིས་ཀྱིས་རྩྭ་དའུར་བ་ཕྱག་ཏུ་ཕུལ་ཏེ་བཀྲིས་པའི་རྫས་སུ་བྱིན་གྱིས་བརླབས་པ་དེ་བཞིན་
དུ་དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱང་དའུར་བའི་རྫས་ལ་བརྟེན་ནས་བཀྲ་ཤིས་པར་གྱུར་ཅིག་དུར་བས་ཚེ་ནི་སྤེལ་བར་བྱེད་པ་སྟེ། །རྡོ་རྗེ་སེམས་དཔའི་
ཚེ་ནི་རབ་བསྒྲུབས་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། །བཀྲིས་དེས་ནི་ཚེ་ཡང་འཕེལ་གྱུར་ཅིག་སྔོན་བཅོམ་ལྡན་འདས་ཤཱཀྱ་ཐུབ་པ་ལ་ལྷ་ཚངས་པས་ཤིང་ཏོག་བིཝ་
ཕྱག་ཏུ་ཕུལ་ཏེ་བཀྲིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱང་བིལ་བའི་རྫས་ལ་བརྟེན་ནས་བཀྲིས་པར་གྱུར་

[006B]བིལ་བ་རྒྱུ་རྐྱེན་འབྲས་བུར་བཅས་པའི་ཆོས། །འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོ་མཆོག་ཏུ་དག་གྱུར་པའི། །བཀྲིས་དེས་ཀྱང་དོན་ཀུན་འགྲུབ་གྱུར་ཅིག། །སྔོན་བཅོམ་ལྡན་འདས་
འཀྱ་ཐུབ་པ་ལ་ལྷའི་དབང་པོ་བརྒྱ་བྱིན་གྱིས་དུང་དཀར་གཡས་སུ་འཁྱིལ་བ་ཕྱག་ཏུ་ཕུལ་ཏེ་བཀྲིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་
འཁོར་དང་བཅས་པ་རྣམས་ཀྱང་དུང་དཀར་གྱི་རྫས་ལ་བརྟེན་ནས་བཀྲིས་པར་གྱུར་ཅིག་དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་
མ་ནོར་ཡོངས་སུ་སྟོན་པ་ཡི། །བཀྲིས་ངེས་ཀྱང་ཚིག་ལ་དབང་ཐོབ་ཤོག་སྔོན་བཅོམ་ལྡན་འདས་ཤཱཀྱ་ཐུབ་པ་ལ་བྲམ་ཟེ་སྐར་རྒྱལ་གྱིས་ལི་ཁྲི་ཕྱག་ཏུ་ཕུལ་ཏེ་བཀྲིས་པའི་རྫས་སུ་བྱིན་གྱིས་
བརླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་འཁོར་དང་བཅས་པ་རྣམས་ཀྱང་ལི་ཁྲིའི་རྫས་ལ་བརྟེན་ནས་བཀྲིས་པར་གྱུར་ཅིག་ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ནོར་
དབང་དུ་བསྡུས་ནས་ཀྱང། །ཆོས་ཀྱི་རྒྱལ་སྲིད་རྟག་ཏུ་བརྟན་གྱུར་པའི། །བཀྲིས་དེས་ཀྱང་ཁྱེད་སྲིད་བརྟན་གྱུར་ཅིག་སྔོན་བཅོམ་ལྡན་འདས་ཤཱཀྱ་ཐུབ་པ་ལ་གསང་སྔགས་དང་རིགས་སྔགས་ཀྱི་

[007A]༄༅། །བདག་པོ་དཔལ་ཕྱག་ན་རྡོ་རྗེས་གྲུབ་པའི་རྫས་ཡུངས་ཀར་ཕྱག་ཏུ་ཕུལ་ཏེ་བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་ཡང་སྦྱིན་པའི་བདག་པོ་འཁོར་དང་
བཅས་པ་རྣམས་ཀྱང་ཡུངས་ཀར་གྱི་རྫས་ལ་བརྟེན་ནས་བཀྲ་ཤིས་པར་གྱུར་ཅིག་ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡི། །མཐུ་སྟོབས་
ཡོན་ཏན་ཕུན་སུམ་ཚོགས་གྱུར་པའི། །བཀྲིས་དེས་ཀྱང་བགེགས་རྣམས་ཞི་བར་ཤོག་ །ཅེས་ཚིགས་བཅད་སོ་སོའི་སྐབས་ཡོན་མཆོད་སོགས་གྲལ་ན་གནས་པ་རྣམས་ལ་འགྲི་མ་ཞིང་ལག་ཏུ་རེག་ནས། ཇི་སྐད་བཤད་པ་
ལྟར་གྱི་བཀྲིས་དགེ་མཚན་རྒྱས་པར་བསམ། དེ་ནས།  ཕུན་སུམ་ཚོགས་པ་ སོགས་གཞུང་ནས་བཤད་པ་ལྟར་གྱི་བཀྲིས་ཀྱི་མེ་ཏོག་གི་ཆར་དབབ་པར་བྱ་ཞིང་ཡོན་མཆོད་རྣམས་བཀྲིས་བདེ་ལེགས་ཀྱི་དགའ་སྟོན་རྒྱ་ཆེན་པོ་ལ་རོལ་བར་བྱའོ། །
དགོས་འདོད་དབྱིག་གི་ཆར་རྒྱུན་ཡིད་བཞིན་དུ། །བསྐུལ་ཕྱིར་ལྷན་ཐབས་དབྱར་གྱི་རྔ་གསངས་ནི། །སླར་ཡང་བསྒྲགས་པས་བདག་དང་མཐའ་ཡས་འགྲོར། །སྲིད་ཞིའི་དཔལ་ཡོན་རྒྱ་ཆེར་
འཕེལ་གྱུར་ཅིག་  ཅེས་པའི་ལྷན་ཐབས་འདི་ཡང་སྤྲུལ་མིང་བྱམས་པ་བསྟན་འཛིན་འཕྲིན་ལས་རྒྱ་མཚོས་སྤེལ་བའོ། །དགེ་ལེགས་འཕེལ། །  བཀྲིས། སརྦ་མངྒ་ལཾ།  ས་བྱི་ལོར་འཛུགས་ཞུས་ལེགས་པར་སོང།། །།



﻿༄༅། །དཔལ་སྟོབས་འཕྲོག་དབང་པོ་རྡོ་རྗེ་གདོང་བཞི་པ་རྣམ་འགྱུར་མི་འདྲ་པ་བཅུ་བདུན་གྱི་རྗེས་གནང་གི་ཆོ་ག་ནག་འགྲོས་སུ་བཀོད་པ་ཞིང་སྐྱོང་དགྱེས་པའི་མཆོད་
སྤྲིན་སྐལ་བཟང་སྙིང་གི་ནོར་བུ་ཞེས་བྱ་བ་བཞུགས་སོ། །

[001B] །ན་མོ་གུ་རུ། སྒྱུ་འོད་གསང་བ་ཟུང་འཇུག་དཔལ་དུ་འདུས། །ཤེས་བྱའི་འཁོར་ལོ་བདེ་ཆེན་དྲ་བར་སྡོམ། །སྣང་གསུམ་འཇིགས་མཛད་ཡེ་ཤེས་རྡོ་རྗེ་དངོས། །སྐྱབས་
ཀུན་འདུས་ཞལ་བླ་མ་ལྷ་ཡིས་སྐྱོངས། །རྡོ་རྗེ་འཆང་དང་དཔལ་ལྡན་ཧེ་རུ་ཀཿ། །མི་སྡུག་སྲིན་པོ་ཁྲོས་པའི་རྣམ་འགྱུར་གར། །རྡོ་རྗེ་ནག་པོ་ཆེན་པོ་གདོང་བཞི་པས། །བློ་བཟང་རྒྱལ་བའི་
བསྟན་དང་འགྲོ་འདི་སྲུངས། །ཞི་རྒྱས་དབང་དང་དྲག་ཤུལ་བྲམ་ཟེའི་གཟུགས། །ལ་སོགས་རྣམ་འགྱུར་བཀོད་པ་སྣ་ཚོགས་ཀྱིས། །མཆོག་ཐུན་གྲུབ་གཉིས་འདི་དང་གཏན་གྱི་ནོར། །
ཡིད་བཞིན་སྦྱིན་མཛད་ཁྱོད་ཀྱིས་རྟག་སྐྱོབ་མཛོད། །གང་གི་སྙན་བརྒྱུད་ཟབ་དགུའི་རབ་འབྱམས་ལས། །སྒྲུབ་ལ་ནུས་ལྡན་བྱ་བའི་རྗེས་གནང་གི། །ཆོ་ག་ནག་འགྲོས་ཉིད་དུ་འདིར་འགོད་

[002A]༄༅། །ན༑ ༑སྟོབས་འཕྲོག་དབང་པོས་དབྱེས་བཞིན་གནང་བ་སྩོལ།  །དེ་ལ་འདིར་དཔལ་ལྡན་འདུས་པའི་རྩ་རྒྱུད་ནས་དངོས་སུ་གསུངས་ཤིང། བདེ་མཆོག་གི་བཤད་རྒྱུད་ལས་ཀྱང་གསལ་བར་གསུངས་པའི་སྲུང་
མའི་དབང་པོ་མཐུ་སྟོབས་དང་ནུས་པ་དྲག་ཤུལ་གཉན་མྱུར་གཞན་ལས་ཆེས་ཁྱད་པར་འཕགས་པ་དཔལ་མགོན་ཀླུ་སྒྲུབ་ཀྱི་སྲུང་མའི་གཙོ་བོར་མཛད་པས་མཐའ་བྲལ་ཐལ་འགྱུར་པའི་ལྟ་བ་གང་ན་ཡོད་པ་དེར་རང་ཤུགས་ཀྱིས་སྲུང་ཞིང་སྐྱོབ་བར་མཛད་པ། དཔལ་རྡོ་རྗེ་ནག་པོ་
ཆེན་པོ་གདོང་བཞི་པ་ཞེས་ས་དགེའི་མཁས་གྲུབ་དུ་མའི་ཐུགས་ཀྱི་སྙིང་ཁུ་ལྟར་ཤིན་ཏུ་གཅེས་པར་མཛད་པ་འདི་ཉིད་ཀྱི་སྐུའི་རྣམ་འགྱུར་མི་འདྲ་པ་བཅུ་བདུན་ཙམ་བཞུགས་པའི་རྗེས་ཆོགས་ལུགས་དང། དགེ་ལུགས་ཕྱོགས་ལྕང་ལུང་པཎྜི་ཏ་དང། ཆོས་རྗེ་ངག་དབང་བློ་
བཟང་དོན་གྲུབ་བཅས་ཀྱི་ཡིག་ཆ་སོགས་མང་དུ་བཞུགས་ཀྱང། དཔལ་ལྡན་ས་སྐྱ་པའི་ཡིག་ཆ་རྣམས་ནི་ཤིན་ཏུ་གསང་ཞིང་སྤས་པས་མན་ངག་ཞལ་ཤེས་དང་ལག་ལེན་མཐོང་བརྒྱུད་ལ་ལྟོས་པའི་ཕྱིར་ཟིན་ཐོ་ཙམ་ལས་ནག་པོ་བཀྲོ་ཤེས་སུ་མ་མཛད་

[002B] སྡེ་དགེ་ས་སྐྱོང་བླ་མ་བྱམས་པ་ཀུན་དགའ་སངས་རྒྱས་བསྟན་པའི་རྒྱལ་མཚན་གྱིས་མཛད་པའི་རྗེས་ཆོག་སྙན་བརྒྱུད་
སྒོ་བརྒྱ་འབྱེད་པའི་རིན་ཆེན་ལྡེ་མིག་ཏུ་མན་ངག་གི་གནད་ཡོངས་སུ་རྫོགས་ཤིང་ཤིན་ཏུ་རྒྱས་པར་བཞུགས་ཀྱང། ཕྱག་ལེན་གོམས་འདྲིས་ཆེ་པའི་དབང་དུ་མཛད་ནས་གཞི་གཅིག་ལ་འབྱིན་འཇུག་གི་ཁྱད་པར་མང་དུ་སྦྱར་དགོས་པ་སོགས་ལག་ལེན་གོམས་འདྲིས་ཆུང་བ་
དག་ནས་ལྷག་ཆད་ནོར་འཁྲུལ་གྱི་ཉེས་པས་སྦག་ཉེན་ཤིན་ཏུ་ཆེ་ལ། ཡིག་ཆ་ཕལ་ཆེར་དུ་བསྙེན་དུས་ཐུན་མོང་དང་ཐུན་མོང་མ་ཡིན་པའི་རྗེས་གནང་གི་ཁྱད་པར་ཕྱེད་པ་ཡང་ཤིན་ཏུ་དཀོན་པ་བཅས་ལ་བརྟོན། འདིར་ལུགས་འདིའི་དམ་པ་གོང་མ་རྣམས་ཀྱི་མན་
ངག་ཡིག་རྙིང་ཐོར་བུ་ཐོར་བུར་བཞུགས་པ་རྣམས་གཞིར་གཟུང། ལྕང་ལུང་དང། རྗེ་ངག་བློ། སྡེ་དག་ས་སྐྱོང་བླ་མའི་ཡིག་ཆ་རྣམས་ཀྱིས་ཟུར་བརྒྱན། རྩ་བའི་བླ་མ་རྣམ་གཉིས་ཀྱི་ཞལ་ཤེས་མན་ངག་དང་ཕྱག་ལེན་མཐོང་བ་བརྒྱུད་པ་ཇི་ལྟ་བ་བཞིན་དུ་རྣམ་འགྱུར་
བཅུ་བདུན་མངག་གཏད་དང་བཅས་པའི་རྗེས་ཆོག་གསལ་ཞིང་ཆ་ཚང་པ་མན་ངག་གི་གནད་རྣམས་མ་སྦས་པར་ནག་འགྲོས་སུ་འགོད་པ་ལ་བླ་མ་དང་དཔལ་ལྡན་ཞིང་སྐྱོང་དབང་པོ་བཀའ་སྡོད་དང་བཅས་པས་གནང་བ་སྩལ་དུ་གསོལ། དེའང་རྡོ་རྗེ་སློབ་དཔོན་སྤྱིར་མདོ་རྒྱུད་ནས་
བཤད་པའི་མཚན་ཉིད་དང་ལྡན་ཞིང། ཁྱད་པར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དམ། བདེ་གསང་ཀྱེ་རྡོར་སོགས་དཀྱིལ་འཁོར་གང་ཡང་རུང་བར་དབང་བསྐུར་བ་ལེགས་པར་ཐོབ་ཅིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་མིག་གི་འབྲས་བུ་

[003A]༄༅། །ལྟར་གཅེས་སྤྲས་སུ་བསྲུང་བ་ལ་བརྩོན་པ། ལྷ་མཆོག་འདིའི་ཐུན་མོང་དང་ཐུན་མོང་པ་ཡིན་པའི་རྗེས་གནང་ལུང་དང་བཅས་བ་ཐོབ་བ། དཔལ་རྡོ་རྗེ་འཇིགས་བྱེད་ཆེན་པོ། བདེ་གསང། ཀྱེ་རྡོར་སོགས་ཡི་དམ་གྱི་བསྐྱེད་རིམ་ཤིན་ཏུ་བརྟན་
པོ་དང་ལྡན་པས་ཡི་དམ་དང་ཆོས་སྐྱོང་འདིའི་བསྙེན་པ་ཚད་དུ་འཁྱོལ་བ། མན་ངག་གི་གནད་ལ་མཁས་ཤིང་སེམས་ཅན་ལ་བརྩེ་བ་ཆེན་པོ་དང་ལྡན་པ་ཞིག་ལ། བླ་མ་མགོན་པོ་ལ་མི་བྱེད་པའི་དད་པ་དང་ལྡན་ཞིང། བསྟན་པ་རིན་པོ་ཆེ་བསྲུང་བར་འདོད་པའི་སློབ་
མས་ཕྱག་དང་མཎྜལ་ཕུལ་ཏེ་ཁ་ཙམ་ཚིག་ཙམ་མ་ཡིན་པར་ལོ་ཟླའི་བར་དུ་གསོལ་བ་བཏབ་པ་པ་ལ། བླ་མས་ཀྱང་བྱུང་ཚུལ་དང་གྱ་ཚོམ་དུ་མི་སྟོན་པར་ཡུན་རིང་དུ་བརྟག་ཅིང་ཆོས་སྐྱོང་ལ་མཆོད་གཏོར་ཕུལ་ནས་དངོས་ཉམས་རྨི་ལམ་ཅི་རིགས་པར་མ་བཀག་
པའམ། གནང་བའི་མཚན་མ་བྱུང་ན་རྗེས་གནང་སྦྱིན་པར་བྱ་སྟེ། དེ་ཡང་རྨི་ལམ་དུ་སྒོ་ལྕགས་བྱ་འདས་པ་དང། མུན་ཁུང་ཆེན་པོ་དང། རླུང་འཚུབ་ཀྱིས་འཚུབས་པ་དང། རི་བོ་ཆེན་པོ་བཏེག་སྟེ་སྟེང་དུ་འཇོག་པ་དང། ཨ་ཙར་བཞིན་བསྡུས་པ་དང། མཆུ་ལག་བས་
སྡེམ་པ་སོགས་མི་འདོད་པའི་མཚན་མ་བྱུང་ན་རེ་ཞིག་ཉེས་ལྟུང་བཤགས་པ་དང། རྡོར་སེམས་བསྒོམ་བཟླས་སོགས་བྱེད་དུ་བཅུག་ལ། གདོད་བརྟག་པར་བྱའོ། །ཉི་ཟླ་ཤར་བ་དང། དར་འབྱར་ཞིང་རོལ་མོ་འབུད་དཀྲོལ་བྱེད་པ་དང། རྒྱན་ཅན་མང་པོ་འགའ་ཞིག་འདུབ་
གཏོར་མ་ལག་ཏུ་གཏོད་པ། རྡོ་རྗེ་དང་དར་ནག་སྦྱིན་པ། འདི་ཞེས་བྱ་བ་ལ་བྱིན་ཅིག་ཅེས་པ་སོགས་གནང་བའི་མཚན་མ་ཐོབ་པ་དང་རྗེས་གནང་སྦྱིན་པར་བྱའོ།།    ༈   

[003B] སྦྱོར་བ། དངོས་གཞི། རྗེས་ཀྱི་ཆོ་ག་དང་གསུམ་ལས། དང་པོ་ནི། ཟླ་བ་གང་ཡང་རུང་བའི་ཡར་མར་གྱི་ཚེས་
བརྒྱད་གཉིས་སམ། བཅུ་བཞི་གཉིས་གང་རུང་ལ་ཡིད་མཐུན་གྱི་གནས་སུ་བྱི་དོར་ལེགས་པར་བྱས། བླ་མ་ཡི་དམ་དང་ཞིང་སྐྱོང་ནག་པོ་ཆེན་པོ་འདི་ཉིད་ཀྱི་བྲམ་གཟུགས་བྲིས་འཕུར་གྱི་སྐུ་རབ་གནས་ཅན་བཀྲམ་པའི་མདུན་དུ། སྟེགས་ཀྱི་ཁར་སྟེང་ཁེབས་སོགས་ཀྱིས་གཡོགས་པའི་སྟེང་དུ་
དཔལ་མགོན་གྱི་རྟེན་རྡོ་ཚར་ཆེན་རིན་པོ་ཆེའི་གསུང་བླ་རྡོ་བཅའ་བའི་མན་ངག་ལས་ཇི་ལྟར་བྱུང་བ་བཞིན་ལེགས་པར་བཙལ་ཞིང་སྒྲུབ་ཕ་བཤམས་པའི་སྟེང་དུ་ནས་ནག་གི་ཚོམ་བུ་དཔུས་སུ་ཆེ་བ་གཅིག་དང། ཕྱོགས་བཞིར་ཆུང་བ་རེ་བཅས་བཀོད། དེའི་སྟེང་དུ་མནྫི་བཙུགས་པའི་ཁར་ལྕགས་
ཀྱི་སྣོད་དུ་རྟེན་གཏོར་རྒྱུ་ནས་ནག་རྗེན་བཏགས་ལ་བྲ་བོ། །མི་རུས་ཀྱི་ཕྱེ་མ། མེ་ཏོག་རྙིང་པ་རྣམས་བསྲེས་པ་ཁྲག་ཆང་གིས་སྦྲུས་པའི་གཏོར་མ་དཔལ་བཤོས་ཟུར་གསུམ་པ། ཕྱོགས་བཞིར་གྲུ་གསུམ་ཆུང་བ་བཞི། དབུས་མའི་སུམ་གཉིས་ཙམ་སླེབས་པའི་མཐར། མཐེབ་ཀྱུ་བརྒྱ་རྩའམ་
ལྔ་བཅུ་རྩ་བཞི། མ་མཐའ་ཉེར་གཅིག་གིས་བསྐོར་བ་ཤ་ཁྲག་གིས་བརྒྱན་པ་ལ་དར་ནག་གི་ཅོད་པན་དཔྱང། དེའི་གཡས་གཡོན་དུ་ཀ་པཱ་ཡ་ཁྲག་དང་ཆང་ཕུད་ཀྱིས་བཀང་བ་རེ་ཡང་བཤམ། དེའི་མདུན་དུ་འབུལ་གཏོར་གྱི་དབྱིབས་གོང་ལྟར་དང། ཉེ་སྐོར་ལོགས་སུ་ཡི་དམ་གྱི་གཏོར་མ་དང། དེ་
དག་གི་མཐའ་སྐོར་དུ་བདག་མདུན་གྱི་ཆུ་གཉིས་ཉེར་སྤྱོད་དང། དཔལ་མགོན་ལ་ཞི་དྲག་གི་ཉེར་སྤྱོད་ཚར་དུ་དངར་བ་རང་རང་གི་གཡས་ཕྱོགས་ནས་འགོ་བརྩམས་ཏེ་བཤམ་ཚོགས་འཁོར་བྱེད་ན་འོས་འགབ་ཀྱི་ཕྱོགས་ཤིག་ཏུ་ཚོགས་ཀྱི་ཡོ་བྱད་ཀྱང་བཤམ། སློབ་དཔོན་གྱི་མདུན་དུ་
[004A]༄༅། །ནང་མཆོད། རྡོར་དྲིལ། ཌཱ་མ་རུ། ལས་བུམ། འཐོང་ནས་རྣམས་དང། ལྕགས་ཀྱི་དམ་ཚིག་རྡོ་རྗེ་རྩེ་ལྔ་པ། གཡབ་དར་ནག་པོ། སྤོས་སྦྱོར། བགེགས་གཏོར། གུལ་ཡུངས་སོགས་དགོས་པའི་ཡོ་བྱད་རྣམས་ལེགས་པར་ཚགས་སུ་ཚུད་
པར་བྱའོ། །གཉིས་པ་དངོས་གཞི་ལ། སློབ་དཔོན་རང་ཉིད་སྟན་བདེ་བ་ལ་འདུག་སྟེ། སྐྱབས་སེམས་ཚད་མེད་བཞི་བསྒོམ་པ་རྒྱུད་དང་འདྲེས་ངེས་སུ་བྱ། དེ་ནས་བསྙེན་དུས་ཐུན་མོང་བའི་སྐབས་འདིར་ཡི་དམ་གསང་འདུས་འཇམ་རྡོར་ལ་བྱང་སྒོས་ཆོས་སུ་གསུངས་པས་དེ་ཇི་ལྟར་ཉམས་
སུ་ལེན་པའི་ཚུལ་ནི། རང་འཇམ་པའི་རྡོ་རྗེར་གསལ་བའི་སྙིང་གའི་མཾ་ལས་འོད་ཟེར་འབྲོས། བླ་མ་དང་དཀྱིལ་འཁོར་གྱི་འཁོར་ལོ་མདུན་གྱི་ནམ་མཁར་སྤྱན་དྲངས། ན་མོ་གུ་རུ་མཎྜལ་ལེ་བྷྱ་ ཞེས་ཕྱག་བྱ།  ཨ་རྒྷཾ་ སོགས་ཀྱིས་མཆོད།།
དཀོན་མཆོག་གསུམ་ལ་བདག་སྐྱབས་མཆི།  །སོགས་ཤོ་ལོ་ཀ་གཅིག་གིས་རྒྱུན་བཤགས་བྱ། རྣམ་ཐར་སྒོ་གསུམ་དྲན་བཞིན་པས།  ཤཱུ་ནྱ་ཏཱའི་སྔགས་བརྗོད། ནམ་མཁར་ཨོཾ་ཨཱཧཱུཾ་ཧོདྨར་པོ་གཉིས་ཀྱི་མཐའ་བརྟེན་པ་བར་དོའི་རྣམ་
ཤེས་སོ། །འོག་ཏུ་རྡོ་རྗེའི་རྭ་གུར་གྱི་དབུས་སུ་སྣ་ཚོ་ཐུ་སྐྱེས་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང། དེའི་ནང་དུ་པད་ཟླའི་གདན་ལ་སྐད་ཅིག་གིས་རྡོ་རྗེ་སེམས་དཔའ་དཀར་པོ་དཀར་ནག་དམར་བའི་ཞལ་གསུམ་
ཕྱག་དྲུག་གི་དང་པོ་གཉིས་ཀྱིས་རང་སྣང་གི་ཡུམ་ལ་འཁྱུད་པ། ལྷག་མ་གཡས་གཉིས་ཀྱིས་རྡོ་རྗེ་དང་རལ་གྲི། གཡོན་གཉིས་ཀྱིས་པདྨ་དང་འཁོར་ལོ་འཛིན་པའོ། །ཡབ་ཡུམ་རྗེས་སུ་ཆགས་པ་སྙོམས་པར་ཞུགས་པས་ནམ་མཁའི་

[004B] སྐུའི་དབྱིབས་བརྒྱུད་ཡུམ་གྱི་མཁར་བབས། ཡི་གེ་ལྔའི་འོད་ཟེར་གྱིས་ཡབ་ཡུམ་བྱང་ཆུབ་ཀྱི་སེམས་ཀྱི་ངོ་བོར་ཞུ། ཐིག་ལེ་ལས་ལྷ་མོ་བཞི་སྤྲོས། སེམས་ཅན་ཁམས་ན་གནས་ཀྱི་དབང་
ཕྱུག་ཁྱོད་ནི་རྡོ་རྗེའི་ཐུགས། །དགའ་བ་ཡིད་འོང་དོན་ཆེན་འདོང་པས་བདག་ལ་བསྐྱབ་ཏུ་གསོལ། །མགོན་པོ་གལ་ཏེ་དེ་རིང་བདག་ནི་གསོན་པར་མཆི་ཞེ་ན། །སེམས་ཅན་ཡབ་ཆེན་གཉེན་མཆོག་བདག་ལ་དགྱེས་པར་མཛད་དུ་གསོལ། །
རྡོ་རྗེའི་སྐུ་ཁྱོད་བཀའ་ཡི་འཁོར་ལོ་སེམས་ཅན་ཀུན་ལ་ཕན། །སངས་རྒྱས་དོན་དུ་བྱང་ཆུབ་དོན་དམ་རྗེས་སུ་ཕན་འདོད་པ། །མགོན་པོ་་འདོད་ཆགས་དམ་ཚིག་ཆགས་པས་བདག་ལ་་ཁྱོད་ནི་རྡོ་རྗེའི་གསུང་སྟེ་ཀུན་ལ་ཕན་ཅིང་
ཐུགས་བརྩེ་བ། །འཇིག་རྟེན་དག་གི་དགོས་པའི་དོན་མཛད་པ་ལ་རྟག་ཏུ་བརྩོན། །མགོན་པོ་་རབ་དགའི་སྤྱོད་པ་ཀུན་ཏུ་བཟང་པོས་བདག་ལ་་ཁྱོད་ནི་རྡོ་རྗེ་འདོད་པ་དམ་ཚིག་མཆོག་གི་ཕན་དོན་ཆེ། །ཡང་དག་རྫོགས་སངས་རྒྱས་
གྱི་གདུང་མཆོག་མཉམ་པ་ཉིད་གཟིགས་པ། །མགོན་པོ་་ཡོན་ཏན་རིན་ཆེན་མང་པོའི་གཏེར་གྱུར་བདག་ལ་དགྱེས་པར་མཛོད། །ཅེས་བསྐུལ་ནས་ཐིམ་པ་ལས། ཐིག་ལེ་དེ་ཉིད་མཾ་ལས་རལ་གྲི་མཾ་གྱིས་མཚན་པར་གྱུར། དེ་ལས་དཀྱིལ་
འཁོར་སྤྲོས། སེམས་ཅན་གྱི་དོན་བྱས། སངས་རྒྱས་ཐམས་ཅད་ཚུར་འདུས་ཐིམ་པ་ཡོངས་སུ་གྱུར་པ་ལས། རང་ཉིད་འཇམ་པའི་རྡོ་རྗེ་ཞལ་གསུམ་ཕྱག་དྲུག་པ། རྩ་ཞལ་དང་སྐུ་ལུས་གུར་ཀུམ་གཞོན་ནུ་ལྟར་དམར་སེར། གཡས་

[005A]༄༅། །སྔོ༑ གཡོན་དཀར་བའི་ཞལ། ཕྱག་དང་པོ་གཉིས་རང་སྣང་གི་ཡུམ་ལེ་འཁྱུད་པ། ལྷག་མ་གཡས་གཉིས་རལ་གྲི་དང་མདའ། གཡོན་གཉིས་ཨུཔྟ་ལ་སྔོན་པོའི་སྡོང་བུ་དང། གཞུ་འཛིན་པ། བད་ཟླའི་
གདན་ལ་རྡོ་རྗེ་སྐྱིལ་མོ་ཀྲུང་གིས་བཞུགས་པ། རལ་བའི་ཟུར་ཕུད་ལྔ་དང་ལྡན་ཞིང། ཉི་མའི་འོད་ཟེར་འཕྲོ་བ། དར་དང་རིན་པོ་ཆེས་སྤྲས་པའོ། །ཡུམ་ཡང་ཡབ་དང་མཚུངས་པ་ལས་ལྷ་མོའི་ཆ་བྱད་རྫོགས་ཤིང། པདྨའི་སྐྱིལ་ཀྲུང་གིས་
འཁྱུད་པ། ཟླ་འོད་འཕྲོ་བའོ། །ཨོཾ་དྷརྨ་དྷཱ་ཏུ་སྭ་བྷཱ་ཝ་ཨཱཏྨ་ཀོཉཧཾ། མིག་ཏུ་ཀྵིཾ་ལས་ས་སྙིང། རྣ་བར་ཛྲིཾ་ལས་ཕྱག་རྡོར། སྣར་ཁཾ་ལས་ནམ་སྙིང། ལྕེར་གཾ་ལས་སྤྱན་རས་གཟིགས། དཔྲལ་བར་ཀཾ་ལས་སྒྲིབ་སེལ། ལྟེ་བར་སཾ་ལས་
ཀུན་བཟང། དཔྲལ་བར་ཨོཾ་ལས་སྐུ་རྡོ་རྗེ། མགྲིན་པར་ཨཱ་ལས་གསུང་རྡོ་རྗེ། སྙིང་གར་ཧཱུཾ་ལས་ཐུགས་རྡོ་རྗེ། དེ་རྣམས་ལས་འོད་ཟེར་འཕྲོས། སངས་རྒྱས་ཐམས་ཅད་སྐུ་གསུང་ཐུགས་རྡོ་རྗེའི་རྣམ་པར་སྤྱན་དྲངས། གནས་གསུམ་
གྱི་རྡོ་རྗེ་གསུམ་ལ་ཐིམ། ཨོཾ་སརྦ་ཏ་ཐཱ་གཏཱ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ་ཉཾཧ། ཨོཾ་སརྦ་ཏ་ཐཱ་ག་ཏཱ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་སརྦ་ཏ་ཐཱ་ག་ཏཱ་ཙིཏྟཱ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རང་གི་སྙིང་གར་རང་དང་འདྲ་བའི་ཡེ་ཤེས་སེམས་དཔའ་
དེའི་ཐུགས་ཀར་རལ་གྲིའི་ཡུ་བར་མཾ་གྱིས་མཚན་པ་ནི་ཏིང་ངེ་འཛིན་སེམས་དཔའོ། །དེའི་འོད་ཟེར་གྱིས་དབང་གི་ལྷ་སྤྱན་དྲངས། བྱང་ཆུབ་རྡོ་རྗེ་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་རབ་ཏུ་བསྒྲལ་བའི་

[005B] ༑ནམ་མཁའི་རྡོ་རྗེ་དེང་བདག་སྩོལ། །ཞེས་གསོལ་བ་བཏབ་པས། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །
ཞེས་དབང་བསྐུར། མི་བསྐྱོད་པས་དཔུ་བརྒྱན་པར་གྱུར།  །དམིགས་པ་གསལ་ན་སྐྱེ་མཆེད་དང་སྐུ་གསུང་ཐུགས་ཀྱི་ལྷ་རྣམས་ལའང་རང་རང་གི་རིགས་ཀྱི་བདག་པོས་དབུ་བརྒྱན་པར་བསམ།  ཡུམ་གྱི་སྤྱི་བོར་ཨོཾ་དཀར་པོ།  མགྲིན་པར་ཨཱ་ འདི་མེད་པར་མི་འདུག།  དམར་པོ།  ཐུཌ་ཀར་
ཧཱུཾ་སྔོན་པོ། ལྟེ་བར་སཱ་སེར་པོ། གསང་བར་ཨཱདྨར་པོ། བརླ་གཉིས་ལ་ཧཱ་ལྗང་གུ་རྣམས་དེ་བཞིན་གཤེགས་པ་ལྔའི་ངོ་བོར་གྱུར། དེ་རྣམས་ཀྱི་འོད་ཟེར་གྱིས་ཡུམ་གྱི་སྐུ་གང། ཧཱུཾ་ལས་བྱུང་བའི་རྡོ་རྗེ་དང། ཨ་ལས་བྱུང་
པའི་པདྨ། ཨོཾ་སརྦ་ཏ་ཐཱ་ག་ཏཱ་ཨ་ནུ་རཱ་ག་ན་བཛྲ་སྭ་བྷཱུ་ཝཱ་ཨཱཏྨ་ཀོཉཧཾ། ཞེས་རྗེས་སུ་ཆགས་པས་སྙོམས་པར་ཞུགས། མང་སངས་རྒྱས་ཐམས་ཅད་འདོད་པའི་ཡོན་ཏན་དང་བཅས་པ་ཡབ་ཀྱི་སྐུ་ལ་བཅུག་མཁའ་ནང་དུ་སྤྲོས་
པ་ལྷ་མོ་བཅུར་གྱུར། ཕྱིར་སྤྲོས་ནས་བདག་ཉིད་ལ་མཆོད་པར་གྱུར། ཨོཾ་སརྦ་ཏ་ཐཱ་ག་ཏཱ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉཧཾ། མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་གྱུར་ཁྱོད་ལ་འདུད། །སྟོང་ཉིད་སྙིང་པོ་ཁྱོད་ལ་འདུད། །
སངས་རྒྱས་བྱང་ཆུབ་ཁྱོད་ལ་འདུད། །སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་འཚལ་འདུད། །སངས་རྒྱས་དགྱེས་པ་ཁྱོད་ལ་འདུད། །སངས་རྒྱས་རོལ་ལ་ཕྱག་འཚལ་འདུད། །སངས་རྒྱས་འཛུམ་པ་ཁྱོད་ལ་འདུད་

[006A]༄༅། །སངས་རྒྱས་བཞད་ལ་ཕྱག་འཚལ་འདུད། །སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་འདུད། །མེད་པ་ལས་བྱུང་ཁྱོད་ལ་འདུད། །སངས་རྒྱས་འབྱུང་བ་ཁྱོད་ལ་འདུད། །
ནམ་མཁའ་ལས་བྱུང་ཁྱོད་ལ་འདུད། །ཡེ་ཤེས་ལས་བྱུང་ཁྱོད་ལ་འདུད། །སྒྱུ་འཕྲུལ་དྲ་བ་ཁྱོད་ལ་འདུད། །སངས་རྒྱས་རོལ་སྟོན་ཁྱོད་ལ་འདུད། །ཐམས་ཅད་ཐམས་ཅད་ཁྱོད་ལ་འདུད། །ཡེ་ཤེས་སྐུ་ཉིད་ཁྱོད་ལ་འདུད།  །ཅེས་པས་
བསྟོད། ནང་མཆོད།  ཨོཾ་ཨཱ་བིགྷྜཱནྟ་ཀྲྀཏ་ཧཱུཾ་ གིས་བསངས།  སྭ་བྷཱ་ཝ་ ས་སྦྱངས།  ཨ་ལས་ཀ་བཱ་ལ་ཡངས་ཤིང་རྒྱ་ཆེ་བའི་ནང་དུ། བི་ར་མ་མུ་ཤུ་ལས་བདུད་རྩི་ལྔ། གོ་ཀུ་ད་ཧ་ན་ལས་ཤ་ལྔ་རྣམས་བྷྲཱུཾ་ཨཾ་ཛིཾ་ཁཾ་ཧཱུཾ་གིས་མཚན་པ། སྦྱངས་རྟོགས་
སྦར་བས་བདུད་རྩིའི་རྒྱ་མཚོར་གྱུར། ཨོཾ་ཨཱཧཱུཾ།  ལན་གསུཾ་གྱིས་བྱིན་གྱིས་བླྲབ། སླར་ཡང།  ཨོཾ་ཨཱཧཱུཾ།  གིས་བདུད་རྩི་མྱངས་ཏེ། ཕྱི་ནང་གི་ལྷ་རྣམས་མཉེས་པར་བསམ། དེ་ནས་བཟླས་པའི་དམིགས་པ་གསལ་བཏབ་ལ།  ཨོཾ་ཨཱམཾ་ཧཱུཾ།  ཞེས་ཅི་ནུས་སུ་བཟླ་
ཡིག་བརྒྱ་བརྗོད། འདོད་དོན་ལ་གསོལ་བ་གདབ་པ་སོགས་བྱ། དེ་ནས་མདུན་བསྐྱེད་ཀྱི་མཆོད་པ།  ཨོཾ་ཨཱབིགྷཱནྟ་ཀྲྀཏ་ཧཱུཾ་ གིས་བསངས།  སྭ་བྷཱ་ཝ་ས་སྦྱངས། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་
ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་

[006B] ཨོཾ་ཨརྒྷཾ་ཨཱཧཱུཾ།  ནས།  ཤདྟ་ཨཱཧཱུཾ།  གི་བར་བྱིན་གྱིས་བརླབ། གཏོར་མ་ཡང་གོང་གི་ནང་མཆོད་ལྟར་བྱིན་གྱིས་བརླབ། མདུན་བསྐྱེད་ཀྱི་རྟེན་གཏོར་རྡོ་ནག་གི་མཎྜལ་ཚོམ་བུ་དང་བཅས་པ།  ཨོཾ་ཨཱབིགྷཱ་ནྟ་ཀྲྀཏ་ཧཱུཾ།  གིས་བསངས།།
ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སབྷཱ་ཝ་ཤུདྡྷོཉཧཾ། ཆོས་ཐམས་ཅད་རང་བཞིན་གྱིས་རྣམ་པར་དག་ཅིང་སྟོང་པ་ཉིང་དུ་གྱུར། སྟོང་པའི་ངང་ལས་ཨེ་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་གི་དབུས་དང་ཕྱོགས་བཞིར་ཆོས་
འབྱུང་གྲུ་གསུམ་རེ་རེ། ཆོས་འབྱུང་དབུས་མའི་ནང་དུ་སྣ་ཚོགས་པདྨ་དང་ཉི་མའི་གདན་གྱི་སྟེང་དུ། ཧཱུཾ་ལས་རྡོ་རྗེ་གྲི་གུག་ལྟེ་བ་ལ་ཧཱུཾ་གིས་མཚན་པ། ཕྱོགས་བཞིའི་ཆོས་འབྱུང་གི་ནང་དུ་ཧཱུཾ་རེ་རེ། དེ་རྣམས་ལས་འོད་ཟེར་ཚ་ཞིང་རྩུབ་པ་
འཕྲོས། དགྲ་བགེགས་གདུག་པ་ཅན་ཐཾས་ཅད་ཚར་བཅད། གངས་ཏེ་སེ་ལ་སོགས་པའི་གནས་རྣམས་ནས་ཞིང་སྐྱོང་དབང་པོ་འཁོར་དྲེགས་པའི་ཚོགས་དང་བཅས་པ་རང་དབང་མེད་པར་དམ་ཚིག་གི་དབང་གིས་ཚུར་འདུས་ཏེ་དེ་རྣམས་ལ་
ཐིམ་པ་ཡོངས་སུ་གྱུར་པ་ལས་གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་རྡོ་རྗེ་ནག་པོ་ཆེན་པོ་གདོང་བཞི་པ་དགྲ་བོའི་སྟོབས་འཕྲོག་པའི་གཟུགས་ཅན་སྲིན་པོ་ཁྲོས་པ་ལྟ་བུ་སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་
ནག་པོ་གཉིས་བརྩེགས་པ། གཡས་གཡོན་གྱི་ཞལ་ལྗང་ནག་ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ། སྨར་དང་སྨིན་མ་དམར་སེར་མེ་ལྟར་འབར་བ། ཞལ་མཆེ་བ་གཙིགས་ཤིང་ལྗགས་འདྲིལ་བ། མ་

[007A]༄༅། །མཆུ་ཕྱིར་འཕྱང་ཞིང་ཧ་ཧ་དང། ཧི་ཧི་དང། ཧཱུཾ་ཧཱུཾ་དང། ཀྵིཾ་ཀྵིཾ་གི་ང་རོ་དྲག་པོ་འབྲུག་སྒྲ་འབུམ་གྱི་སྒྲ་ལྟར་སྒྲོག་པ། ཕྱག་བཞིའི་གཡས་དང་པོ་རྡོ་རྗེ་གྲི་གུག་དང། གཡོན་དང་པོ་ཐོད་པ་ཁྲག་གིས་
གང་བ་ཐུགས་ཀར་སྟེང་འོག་ཏུ་འཛིན་པ། གཡས་འོག་མ་རལ་གྲི་དང། གཡོན་འོག་མ་མི་རུས་ཀྱི་ཕྲེང་བ་འཕྱར་ཐབས་སུ་འཛིན་པ། བདུད་རྩིས་གང་བའི་བུམ་པ་མཆན་ཁུང་གཡོན་ན་ཐོགས་པ། དབུ་སྐྲ་ཁམ་པ་གྱེན་དུ་
གཟིངས་ཤིང་འབར་བ། མི་མགོ་སྐམ་པོ་རྫོགས་པ་ལྔའི་དབུ་རྒྱན་དང། རློན་པ་ཁྲག་འཛག་པ་ལྔ་བཅུ་མིའི་རྒྱུ་མ་རློན་པ་ལ་བརྒྱུས་པའི་དོ་ཤལ་འཕྱང་བ། དུག་སྦྲུལ་ནག་པོ་དི་མཆོད་ཕྱིར་ཐོགས་བྱས་པ། རུས་པའི་རྒྱན་དྲུག་
གིས་བརྒྱན་ཅིང། ཚངས་པའི་སྐུད་པའི་སེ་རལ་ཁ་ཐོགས་པ། མི་རྐང་གི་གླིང་བུ་དང། གསེར་དངུལ་གྱི་དྲིལ་བུ་གཡེར་ཁའི་དྲ་བ་སིལ་སིལ་གྱི་སྒྲ་སྒྲོག་པ། དཔའ་བོ་སྟག་ལྤགས་རློན་པའི་ཤ་མ་ཐབས་གསོལ་བ། དྲག་ལ་
རྔམ་པའི་ཆ་བྱད་ཅན་ཞབས་གཡས་བསྐུམ་ཞིང་གཡོན་བརྐྱང་པའི་གྱད་ཀྱི་དོར་སྟབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་བ། དེའི་གཡས་སུ་ཡུམ་ཆེན་གཡུང་མོ་ནག་མོ། གཡོན་དུ་ལས་མཛད་
གཏུམ་མོ་ལྗང་གུ། མདུན་དུ་དམར་ནག་སྲིན་མོ་ཆེན་མོ། རྒྱབ་ཏུ་སེར་ནག་སིངྒ་ལི་མ་བཞི་ཀའང་སྲིན་མོ་ཁྲོས་པའི་ཆ་ལུགས་ཅན། ཞལ་གཅིག་ཕྱག་གཉིས་མ། གཡས་གྲི་གུག་ནམ་མཁའ་ལ་འཕྱར་ཞིང། གཡོན་ཐོད་ཁྲག་

[007B] གཅེར་བུ་རལ་པ་ཐུར་དུ་འཕྱང་བ། རྒྱུ་མ་རློན་པའི་ག་ཤ་ཅན་ཁྲོ་ཞིང་གྲིམས་ལ་རྔམ་ཞིང་རྒོད་པ། ཞབས་གཡས་བསྐུམ་ཞིང་གཡོན་བརྐྱང་པའི་གར་སྟབས་ཀྱིས་བཞེངས་པ། གཙོ་འཁོར་ལྔ་ཀའང་ཡེ་ཤེས་ཀྱི་མེ་དཔུང་
འབར་བའི་དབུས་ན་བཞུགས་པའོ། །དེ་དག་གི་མཐའ་སྐོར་དུ་དྲེགས་པ་ཕོ་བདུན་མོ་བདུན། སྲོག་གི་དགུ་བདུད་ནག་པོ། ལས་བྱེད་བཤན་པ་ཉེར་གཅིག་ཞིང་སྐྱོང་པོ་མོ་འབུམ་སྡེ། སྣང་སྲིད་ལྷ་སྲིན་སྡེ་བརྒྱད་ཀྱི་དམག་ཚོགས་འཁོར་
དང་བཅས་པ་ཁ་དོག་དང་ཆ་ལུགས་མི་འདྲ་བ་དུ་མ་མཚོན་ཆ་སྣ་ཚོགས་འཛིན་པ། དྲག་ཅིང་གཏུམ་ལ་ཁྲོ་ཞིང་རྔམ་པས་ལས་ཐམས་ཅད་ཐོགས་མེད་དུ་སྒྲུབ་པ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཐུགྶ་ཀར་ཧཱུཾ། རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གངས་ཏེ་སེ། བསིལ་བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁཱུའི་བྲག་རྫོང། ཕུ་གསུམ་འོལ་དགའ་གདན་ས་ཆེན་པོ་
དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་བསྟེན་ཅིང་སྒྲུབ་པའི་གནས་ནས་དཔལ་ཞིང་སྐྱོང་ནག་པོ་ཆེན་པོ་འཁོར་དང་བཅས་པ་སྐད་ཅིག་གིས་སྤྱན་དྲངས་པར་ བསམས་ལ། སྤོས་སྦྱོར་བ་སྲེག་
གཡབ་དར་གྱིས་གང་བ། རོལ་མོ་དབྱངས་དང་བཅས།  ཧཱུཾ༑ སྔོན་ཚེ་རྡོ་རྗེ་འཆང་གི་སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ།།

[008A]༄༅། །ཨོཾ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོ་བཧི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི་ས་པ་རི་ཝཱ་ར་ཨེ་ཧྱེ་ཧི། ཛཧཱུཾ་བཾཧོགྙིས་སུ་མེད་པར་གྱུར།  དེ་ལྟར་སྤྱན་དྲངས་ནས་མདུན་བསྐྱེད་ལ་བསྟིམ་པ་ཡིད་ཆེས་ངེས་བྱས་ཏེ།།
པདྨ་ཀ་མ་ལཱ་ཡེ་སྟྭཾ།  ཞེས་གདན་འབུལ།  ཨོཾ་མཧཱ་ཀཱ་ལ་ཀཱ་ལ། བིཀཱ་ལ། ར་ཏྲི་ཏ། ཌོ་བཧི་ནཱི། ཙཎྜ་ལཱི། རཀྑ་སཱི། སིངྒ་ལཱི་དེ་ཝའི་ས་པ་རི་ཝཱ་ར་གྲྀཧྞེ་དཾ་ཨརྒྷཾ་པྲ་ཏཱིཙྪ་སཱཧཱ།  དེ་བཞིན་དུ།  པཱདྱཾ། པུཥྤེ། དྷཱུ་པེ། ཨཱ་ལོ་ཀེ་གནྡྷེ། ནཻ་ཝི་དྱཱ་
ཤཔྟ་པྲ་ཏཱི་ཙྪ་སཱཧཱ།  ཞེས་མཆོད། རང་ཡི་དམ་དུ་གསལ་བས་རྡོ་རྗེ་རྩེ་ལྔ་པའི་དམ་ཚིག་གི་ཕྱག་རྒྱ་སྤྱི་བོར་བཞག་ལ། ཨོཾ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོ་བཧི་ནཱི། ཙྞྜ་ལཱི། རཀྑ་སཱི། སིངྒ་ལཱི་དེ་ཝཱིས་པ་རི་ཝཱ་ར། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ་
ས་མ་ཡ་རཀྵནྟུ། དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་ཀྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་
པ་སྐྱོངས། རྣལ་འབྱོར་པ་བདག་ཅག་གི་ཆོས་བསྒྲུབ་པའི་བར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་
དུ་གསོལ།  ཞེས་བཀའ་བསྒོས་པས་དམ་ལ་གནས་ཤིང་ཞལ་གྱིས་བཞེས་པར་བསམ། ཐོད་པའི་ཕྱག་རྒྱ་བྱས་ལ།  སྟོབས་འཕྲོག་དབང་པོ་འཁོར་དང་བཅས་པའི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་

[008B] བི་ཀཱ་ལ། ར་ཏྲི་ཏ། ཌོ་མབི་ནཱི། ཙཎྜ་ལཱི། རཀྑ་སཱི། སིངྒ་ལཱི་དེ་ཝཱི་ས་བ་རི་ཝཱ་ར་ན་མསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀ་ཎྞེ་དམྦ་ལྱཱ་དི་སཱ་ཧྲ།  ཞེས་གསུམ་མམ་ལྔའམ་བདུན་བརྗོད་ལ་གཏོར་མ་
ཕུལ༑  ཨོཾ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོམྦྷི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱ་ས་པ་རི་ཝཱ་ར་གྲྀཧྞེ་དཾ་ཨརྒྷཾ་ནས། ཤཔྟའི་ བར་གྱིས་མཆོད། ཨོཾ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོ་བཧི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་
ཝི་ས་པ་རི་ཝཱ་ར་ཨོཾ་ཨཱ་ཧཱུཾ།  ཞེས་ནང་མཆོད་ཕུལ་ལ།  དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་བ་བདག་གིས་ཇི་ལྟར་བཅོལ་བའི་ཞི་རྒྱས་
དབང་དྲག་གི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་འཕྲིན་ལས་བཅོལ། དྲིལ་བུ་གསིལ་བ་དང་བཅས་པས།  ཧཱུཾ། སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་
འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ། །བདག་གིས་བརྩོན་པར་ཁྱོད་བསྟོད་དོ། །འཇིག་རྟེན་འདི་ན་རང་དབང་ཐོབ། །སྔོན་གྱི་བྲམ་ཟེས་སྨྲས་པ་ལྟར། །བཀྲ་ཤིས་མཆོག་གྲུབ་སེམས་པ་དེར་བྱེད། །ཡིད་མྱུར་གཟུགས་
ཅན་ཀུན་ཏུ་གྲགས། །མགོན་པོ་བྱེད་ཅིང་འཇིག་རྟེན་སྐྱོང། །འཐབ་པའི་ཚེན་རྟག་ཏུ་རྒྱལ། །གཤིན་རྗེ་མ་མོ་མངོན་པར་བསྟོད། །དར་གྱི་སྟོད་གཡོགས་སྔོན་པོ་ཅན། །སྡུག་དང་མི་སྡུག་ལུས་སུ་སྟོན། །མིག་གིས་ཐམས་ཅད་དང་་
[009A]༄༅། །པར་བྱེད། །མཆོག་གྲུབ་དཔག་མེད་སེམས་བདེར་བྱེད། །སྙིང་དང་ལྡན་ཞིང་རབ་ཏུ་དཔའ། །རྟག་ཏུ་ཁྱོད་ལ་བདག་གིས་བསྟོད།  །ཅེས་མགོན་པོ་ཀླུ་སྒྲུབ་ཀྱིས་མཛད་པ་འདིས་བསྟོད།  རང་ཡི་དམ་དུ་གསལ་
བའི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་མགོན་གཙོ་འཁོར་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་ལས་རབ་འབྱམས་ཐམས་ཅད་བསྒྲུབ་པར་ བསམས་ལ་ཡི་དམ་གྱི་ང་རྒྱལ་བརྟན་པོས།  ཨོཾ་ཨུ་ཙཊྚ་ཙཊྚེ་སཱ་ཧཱུཾ། ཞེས་གྲོང་
ཁྱེར་བསྐྱོད་སྔགས་ཉུང་ཟད་དང། ཨོཾ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོམྦི་ནཱི། ཙནྡྲ་ལཱི། རཀྑ་སཱི། སིངྒ་ལཱི། དེ་ཝཱི་བྷྱོཧཱུཾ་ཕཊ།  ཅེས་བསྙེན་སྔགས་བརྒྱ་རྩ་ཙམ་དང།  ཨོཾ་མཧཱ་ཀཱ་ལ་ཀཱ་ལ། བི་ཀཊྚ་ཀ་རཱ་ལ། ལམྦི་ཏ་ཨོ་ཋ་
ལམྤ་ཀ་བེ་ཀ་ལམྦ་ཀ་བ་ལེ། ར་བི་གྷཎྚ། རུ་ཊ་མཱ་ལ་བི་ཧུ་རེ། ཙྪེ་ད་ཧ་ཀ་ལེ། ཧ་ལེན་ཧ་ལེ། བིམྦི་ཛཱ་ལི། བཱ་མེ་གྷཱུནྡི་དྷ་རི་ཡཾ་མ་ཨེཾ། ད་ཧི་ན་ཀརྟི་ཀ་རོ་ཊྀ། བི་བཧི་ཥཎ་དྷ་ཨེཾ། བཱ་མེ་ཤཱུ་ལ་པཱ་ཎི། ཧ་ར་དེར། ན་ར་སཱི་ར་མཱ་ལ་ཁ་ཏཱ་
ལེ་ཀྵིཾ་ཀཱ་ར་ཀ་ལ། མཧཱ་པོ་ཊ་ལེ། མཧཱ་ཀཱ་ལ་ཤྲི་ཀ་བི་ལ། ཀི་བི་ལ་སིཾ་ཀྵེ་ཊ་པཱ་ལ། ཧཱ་ཧཱ་ཀཱ་རེ། ཧཱུཾ་ཧཱུཾ་ཀ་རི། བཱུརྦ་བྷ་ཥ་བཧི་ཨུཾ། ཛཽ་ཛནྟི། མཱ་ས། བྷ་ཏ། ཕུ་ལཱ། དྷཱུ་བ། ཨི་ཀཱ་ཧ་བ་ལི། ཛི་གྷ་ཧ། ད་ཤ་དིཀ་ཨུཏྟ་ར་ཝུ་རི་
ཌོམྦི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི། ཧ་ན་ཧ་ན། བནྡྷ་བནྡྷ། མཱ་ར་མཱ་ར། ད་ཧ་ད་ཧ། བཅད་ཅ། ཀྵཾ་ཀྵཾ་ལེ་ཧི། བ་ལིཾ་དེ་ཧི་སིདྡྷི། བི་ཀཱ་ལ་ཤ་ཏྲཱ་མཱ་ར་ཡ་ཧཱུཾ་ཕཊ།  ཅེས་སུ་སྔགས་སམ་ཕྲེང་སྔགས་དང།  ས་ཨི་ཡཾ། ས་ཀཱ་

[009B] ས་ཧུ་བཾ། གྷྲི་ཏ་ཀཱི་ལི་ཀཱི་ལ་ཡ། བི་བཧི་ཥན་པ་ཏ་ཡེན་མཿ་ ཞེས་འཁོར་ལོའི་སྔགས་ལྔའམ་ལས་རབ་འབྱམས་ཀྱི་སྔགས་འདི་གསུམ་ཙམ་བཟླ། ཡིག་བརྒྱས་ལྷག་ཆད་ཀྱི་ཉེས་པ་ཁ་བསྐང། སྤྲོ་ན་བསྐང་གསོ་བསྟོད་བསྐུལ་སོགས་བྱ། དེ་ནས་སློབ་
མའི་དོན་དུ་གསོལ་བ་གདབ་པ་ནི།  དཔལ་རྡོ་རྗེ་ནག་པོ་ཆེན་པོ་གདོང་བཞི་པས་ཡོན་ཏན་བརྙེས་བ་ཐམས་ཅད་གཞན་དོན་དུ་བརྙེས་པ་ལགས་པས། བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་གསོལ།  ཞེས་གསོལ་བ་གདབ་བོ། །
དེས་རྗེས་གནང་གི་སྔོན་འགྲོ་ལེགས་པར་གྲུབ་པ་ཡིན། དེ་ནས་སློབ་མ་རྣམས་དབང་ཁང་གི་སྒོར་ལས་བུམ་གྱི་ཆུས་ཁྲུས་བྱས་ནང་དུ་འོངས་ཏེ་གྲལ་དུ་འཁོད་བ་ལ། ལས་ཀྱི་རྡོ་རྗེས་མེ་ཏོག་བ་ཀྱེ་བསྡུ་ཚར་བ་དང། བར་གཅོད་བྱེད་པའི་བགེགས་རྣམས་ལ་གཏོར་མ་སྦྱིན་ནས་སྦྱང། བསྲུང་འཁོར་
སྐད་ཅིག་གིས་བསྒོམ་པའི་ནང་དུ་སློབ་མ་རྣམས་ཆུད་པར་བདོམས་ལ། རང་ཡི་དམ་གྱི་ང་རྒྱལ་བརྟན་པོས་འདི་སྐད་ཅེས་བརྗོད་པར་བྱའོ།  །འོ་ལགས་སོ། །ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང་ལས། དལ་བའི་རྟེན་འདི་ཡིད་
བཞིན་ནོར་ལས་ལྷག་ །སོགས་ནས།  ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཞེས་ཇི་སྐད་གསུངས་པ་ལྟར། རང་ཅག་རྣམས་ཀྱིས་རྙེད་པར་དཀའ་ཞིང། རྙེད་ན་དོན་ཆེ་བའི་དལ་འབྱོར་གྱི་མི་ལུས་ཁྱད་པར་ཅན་
འདི་ལྟ་བུ་ཐོབ་པའི་སྐབས་སུ། མ་ཤི་ཚུན་ཆད་ཀྱི་བདེ་བ་ཙམ་ལ་མ་ཆགས་པར་གཏན་གྱི་མདུན་མ་རྣམ་པར་དག་པ་ཞིག་བསྒྲུབ་དགོས་ཏེ། དལ་འབྱོར་གྱི་རྟེན་འདི་ནི་ཡིད་བཞིན་གྱི་ནོར་བུ་བྱེ་བ་འབུམ་ཕྲག་ལས་ཀྱང་ལྷག་པ་

[010A]༄༅། །ཡིན༑ དེ་ཡང་ཡིད་བཞིན་གྱི་ནོར་བུ་བྱེ་བ་འབུམ་ཕྲག་ཡོད་ཀྱང་ཕྱི་མ་ངན་སོང་ལས་ཐར་བའི་ཐབས་ཙམ་ཡང་སྒྲུབ་ཏུ་མེད་ཅིང། དལ་འབྱོར་གྱི་རྟེན་འདི་ལས་ཕྱི་མ་ངན་སོང་གི་སྐྱེ་བ་ཡང་ལྡོག་
ནུས༑ ཚངས་དབང་འཁོར་སྒྱུར་སོགས་མངོན་མཐོའི་རྟེན་བཟང་བོའང་སྒྲུབ་ནུས། བདེ་བ་ཅན་དང། དགའ་ལྡན་སོགས་དག་པའི་ཞིང་ཁམས་སུ་ཡང་འགྲོ་ནུས། དེར་མ་ཟད་ཐར་པ་དང་ཐམས་ཅད་མཁྱེན་པའི་གོ་འཕང་
ཡང་བདེ་བླག་ཏུ་སྒྲུབ་པར་ནུས་པས་རྟེན་བཟང་པོ་འདི་ལྟ་བུ་ཕྱིས་ནས་ཤིན་ཏུ་རྙེད་པར་དཀའ་བསད་རེས་ལན་ཅིག་ཙམ་རྙེད་པའི་སྐབས་འདིར། སྙིང་པོ་ཁྱད་པར་ཅན་ལོན་བཞིག་ཅི་ནས་ཀྱང་མཛད་དགོས། དེ་ཡང་ད་ལྟ་ཉིད་དུ་མ་བྱས་
ན་རིང་པོར་མི་ཐོགས་པར་འཆི་བར་ནི་ངེས། ནམ་འཆི་ལ་ངེས་པ་ནི་མེད། འཆི་བའི་རྗེས་སུ་རིག་པ་རྒྱུན་ཆད་ནས་མེད་དེ་མི་འགྲོ་བར་སྐྱེ་བ་ཞིག་ངེས་པར་དུ་ལེན་དགོས། སྐྱེ་བ་ལེན་ས་ཡང་བདེ་འགྲོ་དང་ངན་འགྲོ་གཉིས་ལས་མ་འདས་
གལ་ཏེ་ངན་འགྲོར་སྐྱེས་ན། དམྱལ་བ་ལ་ཚ་གྲང་གི་སྡུག་བསྔལ། ཡི་དྭགས་ལ་བཀྲེས་སྐོམ་ངལ་འཇིགས་ལ་སོགས་པའི་སྡུག་བསྔལ། དུད་འགྲོ་ལ་གླེན་ཞིང་ལྐུགས་པ་དང། གཅིག་ལ་གཅིག་ཟ་བའི་སྡུག་བསྔལ་སོགས་བཟོད་གླགས་
མེད༑ རང་རེ་ད་ལྟ་ལུས་ལ་སྤོས་མེ་བཙུགས་བ་དང། ཚེར་མ་ཟུག་པ་ཙམ་གྱི་སྡུག་བསྔལ་ཡང་མི་བཟོད་ན། དམྱལ་བར་སྐྱེས་ནས་བཙོ་སྲེག་གཅད་གཏུབ་ལ་སོགས་པའི་སྡུག་བསྔལ་གལ་བཟོད༑ དེ་བཞིན་ཟས་སྐོམ་མེད་པར་ཉིན་

[010B] ཡི་དྭགས་སུ་སྐྱེས་ནས་ལོ་གྲངས་མང་པོར་ཟས་ཆུ་ཐིགས་ཙམ་ཡང་མི་རྙེད་པའི་སྡུག་བསྔལ་ག་ལ་བཟོད། ད་ལྟ་རང་ལ་ཁྱི་དང་བོང་བུ་ལ་སོགས་པའི་མིང་ངན་ཙམ་བཏགས་ན་ཡང་མི་བཟོད་ན་
དངོས་སུ་དེ་ལྟ་བུའི་ལུས་སུ་གྱུར་ན་ཇི་ལྟར་བཟོད། རང་རེ་དེ་ལྟ་བུའི་ངན་སོང་དུ་མི་སྐྱེ་བའི་གདེང་མེད་པའི་ཁར། དེ་འདྲའི་ངན་སོང་འཕེན་བྱེད་ཀྱི་ལས་བསགས་ལ་མ་ཉམས་པ་དུ་མ་ཞིག་རྒྱུད་ལ་ཡོད་དང་ཡོད་བཞིན་འདི་ལྟ་བུའི་
མུར་འཆི་ན་ངན་སོང་དུ་སྐྱེ་བར་ཐག་ཆོད། མདོར་ན་སང་ཕོད་ད་ཚོད་ཙམ་ན་རང་མི་ཡུལ་དུ་ཡོད་དམ། ངན་སོང་གསུམ་ན་ཡོད་ངེས་པ་མ་མཆིས། དེས་ན་འདི་ལྟ་བུའི་འཇིགས་པ་ལས་ཐར་བའི་ཐབས་ཤིག་ལ་འབད་དགོས། དེ་
ཡང་དཀོན་མཆོག་ལ་སྐྱབས་བཅོལ་ནས་མི་དགེ་བཅུ་སྤོང་གི་ཚུལ་ཁྲིམས་ལ་སློབ་པ་ཉིད་ཡིན། དེས་ན་བདག་གིས་ད་རེས་དལ་འབྱོར་གྱི་མི་ལུས་ཐོབ། སངས་རྒྱས་ཀྱི་བསྟན་པ་དང་མཇལ་བའི་སྐབས་འདིར་ངན་སོང་གི་སྐྱེ་བ་ལྡོག་
བ་ཞིག་ཅི་ནས་ཀྱང་བྱའོ་སྙམ་པའི་བསམ་པ་དུང་དུང་བ་ཞིག་བསྐྱེད་དགོས་འོ་ན་དེ་ཙམ་གྱིས་ཆོག་པ་ཡིན་ནམ་ཞེས་ན་དེས་མི་ཆོག་སྟེ། འཁོར་བ་འདི་ལས་གཏན་ནས་ཐར་བ་ཞིག་མ་བྱུང་ཕྱིན་སྡུག་བསྔལ་གྱི་རང་བཞིན་ཁོ་ན་ལས་
མ་འདས་ཏེ་བརྒྱ་ལ་བདེ་འགྲོའི་རྟེན་ཞིག་ཐོབ་ཀྱང་མི་ལ་སྐྱེ་རྒ་ན་འཆི་དང། མི་སྡུག་པ་དང་འཕྲད་པ་དང། སྡུག་པ་དང་བྲལ་བ་དང། འདོད་པའི་དངོས་པོ་བཙལ་ཀྱང་མ་རྙེད་པའི་སྡུག་བསྔལ། ལྷ་མ་ཡིན་ལ་འཐབ་རྩོད་དང་ཕྲག་

[011A]༄༅། །དོག་གིས་ཡིད་གདུངས་པའི་སྡུག་བསྔལ། འདོད་ལྷ་རྣམས་ལ་འཆི་ལྟས་ཕོག་པ་དང་གནས་འོག་མར་ལྟུང་བའི་སྡུག་བསྔལ། ཁམས་གོང་གི་ལྷ་རྣམས་ལ་སྡུག་བསྔལ་མངོན་གྱུར་བ་མེད་ཀྱང་གནས་
པ་ལ་རང་དབང་མ་ཐོབ་པས་ལས་བཟང་པོའི་འཕེན་བཟད་པ་ན། འདོད་པ་དང་ངན་སོང་དུ་ལྟུང་སྟེ་སྡུག་བསྔལ་མཐའ་ཡས་པ་མྱོང་དགོས། མདོར་ན་འཁོར་བ་འདིར་མཐོ་སྲིད་པའི་རྩེ་མོ་ན་སྐྱེས་ཀྱང་དམའ་དམྱལ་བའི་ཟངས་ཁ་
ན་ཡོད་པ་དང་ཁྱད་པར་མེད་པར་ཡིད་བརྟན་དུ་མི་རུང། དེས་ན་འཁོར་བ་འདིར་སྐྱེ་བ་ཞིག་བླངས་ཕྱིན་ཆད་སྡུག་བསྔལ་གྱི་རང་བཞིན་ཁོ་ན་ལས་མེད་པས་འཁོར་བའི་སྐྱེ་རྒྱུན་གཅོད་ཐུབ་བ་ཞིག་ཅི་ནས་ཀྱང་བྱེད་དགོས། དེ་ཡང་
ལྷག་པའི་བསླབ་པ་རིན་པོ་ཆེ་རྣམ་པ་གསུམ་གྱི་ཉམས་ལེན་ལ་རག་ལུས་པས། དེས་ན་བདག་གིས་ད་རེས་འཁོར་བའི་སྐྱེ་བ་ལྡོག་པའི་རྟེན་བཟང་པོ་འདི་ལྟ་བུ་ཐོབ། འཁོར་བའི་སྐྱེ་བ་ལྡོག་པའི་ཆོས་ཟབ་མོ་འདི་ལྟ་བུ་དང་
ཕྲད་པའི་དུས་འདིར། ངེས་པར་འཁོར་བ་ལས་ལྡོག་པ་ཞིག་ཅི་ནས་ཀྱང་བྱའོ་སྙམ་པའི་བསམ་པ་དུང་དུང་བ་ཞིག་བསྐྱེད་དགོས། འོ་ན་དེ་ཙམ་གྱིས་ཆོག་པ་ཡིན་ནམ་ཞེ་ན། དེས་ཀྱང་མི་ཆོག་སྟེ། དེ་ལྟར་ངེས་འབྱུང་གི་
བསམ་པས་བསྐུལ་ནས་བསླབ་གསུམ་གྱི་ཉམས་ལེན་ལ་བརྩོན་པས། རང་གཅིག་པུ་ཐར་པ་ཙམ་ཐོབ་ཀྱང་དེས་ནི་རང་དོན་ཡང་ཡོངས་སུ་རྫོགས་པར་མཐར་མ་ཕྱིན། གཞན་དོན་ཡང་ཉི་ཚེ་བ་ཙམ་ལས་མི་འབྱུང་བས་དེས་

[011B] དེ་ལྟ་བུའི་སངས་རྒྱས་ཀྱི་གོ་འཕང་དེ་ཡང་བྱང་ཆུབ་
ཀྱི་སེམས་རིན་པོ་ཆེ་ཁོ་ན་ལ་རག་ལུས་པས་སྐྱེས་བུ་ཆུང་འབྲིང་དང་ཐུན་མོང་བའི་ལམ་ལ་བློ་སྦྱངས་པས་ངེས་འབྱུང་གི་བློ་ལ་མྱོང་བ་ཐོན་པ་ན་བྱང་ཆུབ་ཀྱི་སེམས་རིན་པོ་ཆེ་ལ་ཉམས་ལེན་གྱི་མཐིལ་དུ་བྱས་ནས་སྐྱོང་དགོས། དེ་ཡང་སྐྱེས་བུ་
འབྲིང་གི་ལམ་གྱི་རིམ་པ་ལ་བརྟེན་ནས་རང་ཉིད་གཅིག་པུ་འཁོར་བ་ལས་ཐར་ཙམ་གྱིས་མི་ཆོག་པར། སེམས་ཅན་ཐམས་ཅད་སྐྱེ་འཆི་འཕོས་པའི་དབང་གིས་ངོ་མ་ཤེས་པ་མ་གཏོགས་དོན་དུ་མ་མ་བྱས་པ་གཅིག་ཀྱང་མེད། མ་བྱེད་པའི་སྐབས་སུ་ཚེ་
འདིའི་མ་བཞིན་དྲིན་ཆེན་པོའི་སྒོ་ནས་བསྐྱངས་པ་ཤ་སྟག་ཡིན། ཚེ་འདིའི་མ་དང་སེམས་ཅན་ཐམས་ཅད་ལ་ཁྱད་པར་ཅུ་ན་ཟད་ཀྱང་མེད་པར་མ་བྱས་པར་ཡང་མཉམ། དྲིན་གྱིས་བསྐྱངས་པར་ཡང་མཉམ། དེས་ན་མ་ཡི་སྡུག་བསྔལ་སེལ་བའི་ཁུར་བུ་
ལ་བབས་པ་ལྟར། མ་སེམས་ཅན་འདི་རྣམས་ཀྱི་དྲིན་བདག་གིས་གཟོ་དགོས། དེ་ཡང་བཀྲེས་པ་ལ་ཟས་དང། སྐོམ་པ་ལ་བཏུང་བ་སྦྱིན་པ་ལྟ་བུ་དྲིན་གཟོ་ཙམ་ཡིན་མོད་ཀྱང། གནས་སྐབས་ཙམ་ལས་ཕུགས་སུ་ཕན་པར་མི་འགྱུར། དེས་ན་
ཕུགས་སུ་གང་གིས་ཕན་ན་བདེ་བ་ཐམས་ཅད་དང་ལྡན་པར་བྱས། སྡུག་བསྔལ་ཐམས་ཅད་དང་བྲལ་བར་བྱས་ན་དེ་ལས་ལྷག་པའི་ཕན་པ་དང་དྲིན་གཟོ་བ་མེད་པས། དེས་ན་བདག་གིས་མ་སེམས་ཅན་ཐམས་ཅད་བདེ་བ་ཐམས་ཅད་དང་ལྡན་པར་བྱ་

[012A]༄༅། །སྡུག་བསྔལ་ཐམས་ཅད་དང་བྲལ་བར་བྱའོ་སྙམ་དུ་བསམ། དེ་ཡང་གཞན་ལ་རག་མ་ལུས་པར་རང་ཉིད་གཅིག་པུས་ཁུར་དུ་འཁྱེར་སྙམ་པའི་ལྷག་བསམ་བསྐྱེད། དེ་ཡང་ད་ལྟ་ནི་བདག་ལ་སེམས་ཅན་ཐམས་ཅད་ལྟ་
ཞོག་སེམས་ཅན་གཅིག་ཙམ་འདྲེན་པའི་ནུས་པ་ཡང་མེད། ནུས་པ་དེ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ཁོ་ན་ལ་ཡོད། བདག་གིས་ཀྱང་སངས་རྒྱས་ཀྱི་གོ་འཕང་དེ་ཐོབ་ན་མ་སེམས་ཅན་ཐམས་ཅད་ཀྱི་དོན་རླབས་པོ་ཆེ་སྒྲུབ་
ནུས་པར་འདུག་པས། དེའི་ཕྱིར་དུ་བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །དེའི་ཆེད་དུ་དམ་པའི་ཆོས་ཟབ་མོ་གསན་སྙམ་པའི་ཀུན་སློང་བྱང་ཆུབ་མཆོག་ཏུ་
སེམས་བསྐྱེད་པ་ལེགས་པར་གསལ་བཏབ་ནས་གསན་པར་ཞུ། གསན་པར་བྱ་བ་དམ་པའི་ཆོས་ནི། ཇི་སྐད་དུ། མདོ་སྡུད་པ་ལས། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བའང་མང། །ཞེས་གསུངས་པ་ལྟར་སྤྱིར་ཆོས་བྱེད་པ་ལ་
འགལ་རྐྱེན་མང་ཞིང། ཁྱད་པར་སྙིགས་མའི་དུས་འདིར་ནག་ཕྱོགས་ལ་དགའ་བའི་མི་དང་མི་མ་ཡིན་བ་རྣམས་ནུས་མཐུ་ལྷག་པར་བདོ་བས་སྒོ་དུམ་ནས་བར་ཆད་ཆེ་བས། དེ་དག་བསྲུང་ཞིང་བཟློག་པའི་སྲུང་མ་ཁྱད་བར་ཅན་རེ་ངེས་པར་
བསྟེན་དགོས་ཏེ། དཔེར་ན། ཚོང་པ་རིན་པོ་ཆེ་དཔག་མེད་དང་ལྡན་པ་དེ་ལམ་བར་དུ་ཆོམ་རྐུན་སོགས་ལྷག་པར་སྡང་བས་རང་གནས་སུ་བདེ་བར་མ་ཕྱིན་གྱི་བར་དུ་སྐྱེ་ལམ་སྟོབས་ལྡན་ཞིག་དང་ཅིས་ཀྱང་འགྲོགས་དགོས་བ་བཞིན།།

[012B] དང་པོས་ནི། རྒྱལ་སྲས་རིན་པོ་ཆེས། རང་ཡང་འཁོར་བའི་བཙོན་རར་བཅིངས་པ་ཡི། །འཇིག་རྟེན་ལྷ་ཡིས་སུ་ཞིག་སྐྱོབ་པར་བཞུག། །
ཕན་པ་ཆུང་དུ་ཙམ་སྒྲུབ་ནུས་ཀྱང་ལོག་པའི་ལམ་ལ་སྦྱོར་བ་དང། འཁུ་ལྡོག་ཕྲ་མོ་ཙམ་གྱིས་ལུས་སྲོག་ལ་བར་དུ་གཅོད་པ་ལ་སོགས་པ་ཉེས་དམིགས་ཆེ་ཞིང་ཕན་ཡོན་ཆུང་བས་ན་ངེས་ཕར་འཇིག་རྟེན་ལས་འདས་པའི་སྲུང་མ་ཁྱད་
པར་ཅན་ཞིག་བསྟེན་དགོས། དེ་ལའང་རྒྱུད་སྡེ་རིན་པོ་ཆེ་རྣམས་ནས་ཆོས་སྐྱོང་གི་རིགས་བྶཾ་གྱིས་མི་ཁྱབ་པ་ཞིག་གསུངས་པ་ལས། ད་ལམ་སྐབས་སུ་བབས་པ་ནི་དང་ལྡན་འདུས་པའི་རྩ་རྒྱུད་ལེའུ་བཅུ་བདུན་པ་ལས། དྲག་བོ་མི་སྡུག་ཁྲོས་པ་ནི།།
ཨུཏྤལ་སྔོན་པོའི་ཁ་དོག་འདྲ། །ཕྱག་བཞི་པ་ཡི་ཆོ་ག་ཡིས། །ཕྱག་ན་ཐོད་པ་བསྣམས་པར་བསྒོམ། །ཞེས་དང། བདེ་མཆོག་བཤད་རྒྱུད་རྡོ་རྗེ་མཁའ་འགྲོ་ལས། ཧ་ཧ་རྒོད་པའི་དུར་ཁྲོད་དུ། །ཞིང་སྐྱོང་ལག་པ་བཞི་པ་ནི། །ཞེས་བདེ་གསང་
གི་རྒྱུད་ནས་དངོས་སུ་བསྟན་པའི་སྲུང་མའི་དབང་པོ་ཁྱད་པར་ཅན་སྟོབས་འཕྲོག་ནག་པོ་རྡོ་རྗེ་གདོང་བཞི་པ་ཞེས་ཀྱང་བྱ། ཞིང་སྐྱོང་གཟི་ལྡན་དབང་ཕྱུག་ཅེས་བྱ་བསྲུང་མ་གཞན་དང་གཞན་ལས་ཁྱད་པར་དུ་འཕགས་པ་ཆེས་ཆར་གཉན་ཞིང་མྱུར་བ་འདི་
ལྟ་བུ་ལ་བརྟེན་ན་འདི་ཕྱིའི་འདོད་དོན་ཐམས་ཅད་བདེ་བླག་ཉིད་དུ་འགྲུབ་བར་གདོན་མི་ཟ་བས་ཅི་ནས་ཀྱང་བསྙེན་ཅིང་མཆོད་པ་ལ་བརྩོན་པར་བྱ། དེ་ཡང་ཡིད་ཆེས་ཤིང་ཁུངས་བཙུན་པའི་ཕྱིར་ལོ་རྒྱུས་ཅུང་ཟད་བརྗོད་ན། བསྟན་པ་འདི་ལ་སྟོན་པ་གཉིས་

[013A]༄༅། །པ་ལྟར་གྲགས་པ་དཔལ་མགོན་ཀླུ་སྒྲུབ་ཞབས་ཀྱིས་རྡོ་རྗེ་འཆང་ལས་དངོས་སུ་གསན་ནས་རྒྱུད་ལས་ཕྱུང་བའི་སྒྲུབ་ཐབས་བསྟོད་པ་སོགས་མཛད། ཀླུ་སྒྲུབ་ཀྱི་ཐུན་མོང་མ་ཡིན་པའི་ལྟ་བའི་སྲུང་མར་གྲགས་
དེས་གྲུབ་ཆེན་བ་ལིཾ་ཏ་པ་གནང། དེས་འཇམ་དཔལ་རྡོ་རྗེས་མངོན་སུམ་དུ་སྤྲུལ་པའི་དཀྱིལ་འཁོར་ཆེན་བོར་དབང་བསྐུར་ཞིང་རྗེས་སུ་བཟུང་བའི་པཎ་གྲུབ་ཡེ་ཤེས་ཞབས་ལ་གནང། དེ་ཕྱིན་ཆད་འཇམ་དཔལ་རྡོ་རྗེའི་བཀའ་སྲུང་དུ་གྲགས་དེས་
ཉིད་ཀྱི་སློབ་མ་མཆོག་ཐོབ་པ་བཞིའི་ནང་ཚན་དཔལ་མར་མེ་མཛད་བཟང་པོ་ལ། དེས་གྲུབ་ཆེན་དཔལ་བདེ་བའི་ཞབས་ལ། དེས་གྲུབ་ཆེན་བིམ་ལ་གུཔྟ་ལ། དེས་རིན་ཆེན་རྡོ་རྗེ་ལ། དེས་རིན་ཆེན་གྲགས་པ་ལ། དེས་རི་སུལ་གྱི་རྣལ་འབྱོར་མ་
ཆེན་མོ་ཀུ་སཱ་ལི་དགེ་བ་ཅན་ལ་གནང། ཁོང་ལ་གཉན་ལོ་ཆེན་པོས་དཔལ་མགོན་འདིའི་ཆོས་སྐོར་ཡོངས་སུ་རྫོགས་པ་གསན་ཏེ་རྒྱ་གར་ནས་བོད་དུ་སྤྱན་དྲངས་པ་ཡིན་ལ། ལོཙཱ་བ་ཆེན་པོ་འདིས་ཆོས་ཕྱིར་དཀའ་སྦྱད་མཛད་ནས་རྒྱ་གར་འཕགས་
པའི་ཡུལ་དུ་བྱོན། རིག་པའི་གནས་ལྔ་ལ་མཁས་པར་གྱུར། རྡོ་རྗེ་ཐེག་པ་དང་བསྟན་སྲུང་བརྒྱ་རྩ་བརྒྱད་ཀྱི་བདག་པོར་གྲགས། དེའི་ནང་ནས་ཀྱང་མགོན་པོ་འདིའི་མན་ངག་རྫོགས་པར་བཞུགས། དེའང་པཎྜི་ཏ་འབུམ་ཕྲག་གསུམ་བ་དང། ཏ་ཐཱ་
ག་ཏ་རཀཱི་ཏ་སོགས་ལའང་ཆོས་སྐྱོང་འདིའི་ཆོས་སྐོར་མང་དུ་གསན་མོད། ཐུན་མོང་མ་ཡིན་པའི་གདམས་ངག་མཐའ་དག་གསན་ཞིང་ཆོས་སྐྱོང་དངོས་སུ་གཏད་པ་ནི་རི་སུལ་གྱི་རྣལ་འབྱོར་མ་ཉིད་ཡིན་ལ། གཉན་ལོ་བོད་དུ་བྱོན་ཁར་བླ་མ་བནྡེ་

[013B]
ནས་དེ་ཝཱི་ཀོ་ཊིའི་ངོས་ཤིག་ན་བཞུགས་པ་དེའི་རི་སུལ་ཞིག་ན་ཤིང་སྡོང་ཆེན་པོ་ཁོག་སྟོང་བྱས་པ་ཞིག་གི་ནང་ན་རྣལ་འབྱོར་མ་བཞི་བཞུགས་པའི་གཡོག་མོ་གསུམ་གྱིས་འཚོ་བ་སྒྲུབ། གཙོ་མོ་དེས་སྒྲུབ་པ་མཛད་སྐད། དེ་ལ་ཕྱག་འཚལ་
གསོལ་བ་བཏབ་པས་ནགས་གསེབ་ན་ཡོད་པའི་བྲམ་ཟེ་དེ་ལ་བསྙེན་བཀུར་གྱིས་ལ་སྡོད། ལོ་གཅིག་ནས་ཤོག་དང་ངས་འཇམ་དཔལ་རྡོ་རྗེ་ལ་གནང་བ་ཐོབ་ཡོང་གསུངས། དེ་ནས་ལོ་དུས་དེར་ཚོགས་འཁོར་བཤམས་པར་ཁ་སང་གི་བྲམ་ཟེ་
བོས་གསུངས། བྲམ་ཟེ་བོས་པ། དེས་སྐྲ་གསེབ་ཀྱི་མི་རྐང་གླིང་བུ་བུས་པས། ཕྱོགས་མཚམས་རྣམས་ནས་དཔལ་བོ་དང་མཁའ་འགྲོ་རྣལ་འབྱོར་པ་ཕོ་མོ་ཆ་ལུགས་མི་འདྲ་བ། ཞིང་སྐྱོང་ཆ་ལུགས་མི་འདྲ་བ་དཔག་ཏུ་མེད་པ་འདུས་
ཚོགས་ཀྱི་འཁོར་ལོས་མཉེས་པར་མཛད། འཇམ་དཔལ་རྡོ་རྗེའི་དཀྱིལ་འཁོར་དུ་དབང་བསྐུར། ཁྱད་པར་གྱི་གདམས་པ་གསུམ་གནང་སྟེ། གསང་འདུས་ཡེ་ཤེས་ཞབས་ལུགས། ཨུཥྞི་ཥའི་སྦྱོར་དྲུག་ཁྱད་པར་ཆོས་སྐྱོང་འདི་དངོས་སུ་
གནང་སྟེ། དབང་གི་དུས་སུ་བྲམ་ཟེ་དེ་ལ་ཁྱོད་ཀྱིས་ཁོ་ཡི་གཡོག་གྱིས། ཅི་བསྒོ་བ་ཉོན་ཅིག་ཅེས་མི་ལ་མིས་ལབ་པ་ལྟར་ཆོས་སྐྱོང་འདི་དངོས་སུ་བསྒོས། བྲམ་ཟེ་དེ་ནི་དཔལ་མགོན་བྲམ་ཟེའི་སྐུར་བསྟན་པ་ཡིན་ནོ། །དེ་ནས་བཟུངས་ཏེ་
[014A]༄༅། །བླ་མ་ལོ་ཙཱ་བ་ཆོས་སྐྱོང་འདི་དང་དངོས་སུ་འགྲོགས་ནས་བོད་དུ་བྱོན། པུ་ཧྲང་དུ་བྱོན་པའི་དུས་སུ་མངའ་བདག་རྩེ་ལྡེའི་བསམ་པ་ལ་མངའ་རིས་སྟོད་ན་ང་ལས་ཆེ་བ་མེད་པས་ལོ་ཙཱ་བ་ཚུར་མཇལ་དུ་འོང་སྙམ་
ལོ་ཙཱ་བའི་ཐུགས་དགོངས་ལ་ང་རྒྱ་གར་འཁོར་བའི་ལོ་ཙཱ་པ་གྲུབ་ཐོབ་རྣམས་ཀྱི་བརྒྱུད་པ་ཡིན་པས་མངའ་བདག་གིས་ཚུར་ཕྱག་དང་སྣེ་ལེན་བྱེད་དམ་སྙམ་དགོངས་ཤིང་ཚོང་པ་མང་པོ་དང་འགྲོགས་ནས་བྱོན་པས། དེར་མངའ་བདག་གིས་ལོ་ཙཱ་བ་འདིས་
རྒྱ་གར་གྱི་ངན་སྔགས་མང་པོ་བསླབ་ནས་ཡོད་པས་གཤའ་མ་རང་མི་བྱེད་ཟེར་ནས་བློན་པོ་རྟ་བ་སུམ་ཅུ་ཙམ་ལོ་ཙཱ་བ་བཀྲོང་བ་ལ་བཏང་བས། བླ་མས་མནལ་ལམ་དུ་མཁྱེན་ནས་ཚོང་བ་རྣམས་ལ་ཕྱེ་ཕུད་བསྡུས་ཤིག་གཏོར་མ་ཆེན་པོ་དགོས་པ་
འདུག་གསུངས་ནས་གཏོར་མ་བཏང་ཞིང་གསོལ་བ་བཏབ་པས་ཚོང་པ་ལ་ལས་མཐོང་པ་ལ། མོན་པ་སྔོན་པོ་རྔ་བྲོ་བྱེད་པ་གཉིས། གྲི་སྐོར་བྱེད་པ་གཉིས། ཇོ་མོ་ཞྭ་ཐེབ་ཅན་དང་འཁོར་བཀའ་ཉན་མང་པོ་མཐོང་ཞིང་རླུང་ནག་འཚུབས་མས་མཐའ་
བསྐོར་ཞིང། མངའ་བདག་གི་བློན་པོ་རྣམས་ཀྱིས་རླུང་ནག་འཚུབས་མའི་དཀྱིལ་དུ་ཨ་ཙ་ར་གྲི་སྐོར་བྱེད་པ་གཉིས་མ་གཏོགས་ལོ་ཙཱ་བ་དཔོན་འཁོར་རྣམས་ཅི་ཡང་མ་མཐོང་ནས་ཡར་ལོག་དེར་མངའ་བདག་འཇིགས་ནས་ལོ་ཙཱ་བར་བབས་བྱས་ཀྱང་མ་
ཕན་པར་དེ་མ་ཐག་གྲོངས། བློན་པོ་མང་པོ་ཡང་ཤི་སྐད་དོ། །དེ་ནས་བླ་མ་ལོ་ཙཱ་བ་འདིས་གནས་མཆོག་དར་ལུང་དུ་ཕེབས། དེར་སྐལ་ལྡན་གྱི་སློབ་མ་གནམ་མ་ཁཱུ་པ་དར་མ་རྒྱལ་མཚན་ལ་མགོན་པོ་འདིའི་མན་ངག་རྣམས་རྫོགས་པར་གནང་ཞིང་བྲན་དུ་

[014B] ཁོང་གིས་གྲོམ་སྟོད་ཁ་བུའི་བྲག་ལ་སྒྲུབ་པ་མཛད་ཀྱིན་བཞུགས་པའི་ཚེ་མགོན་པོ་སྒྲུབ་དུས་ཞལ་མངོན་སུམ་དུ་གཟིགས། མདོས་ཆོག་ལ་སོགས་པའི་མན་ངག་ཀྱང་མགོན་པོ་ཉིད་ལ་ནོས། བོན་པོ་མང་པོའི་ཆོས་ཀྱི་སྐྱོང་གི་ནུས་པས་བསྒྲལ་
དུས་དེང་སང་གི་བར་དུ་ཁའུ་བྲག་རྫོང་གི་གཙུག་ལག་ཁང་ན་ཙ་ཏུར་མུ་ཁ་དངོས་སུ་བཞུགས་པར་གྲགས་སོ། །དེ་ལ་རྣལ་འབྱོར་གྱི་དབང་ཕྱུག་ལོངས་སྤྱོད་རྫོགས་པའི་སྐུ་དང་དབྱེར་མ་མཆིས་པ་རྗེ་བཙུན་ས་སྐྱ་པ་ཆེན་པོ་ཀུན་དགའ་སྙིང་པོས་གསན་
དེ་ཉིད་ཀྱིས་མགོན་པོ་འདིའི་རྗེས་གནང་ཙམ་གཉན་ལོ་ཙཱ་བ་རང་ཉིད་ལའང་གསན་ནོ། །དེས་མི་ཐུབ་ཟླ་བའི་རྣམ་འཕྲུལ་འཇའ་ལུས་མཁའ་སྤྱོད་བརྙེས་པ་སློབ་དཔོན་ཆེན་པོ་བསོད་ནམས་རྩེ་མོ་ལ། དེས་རྡོ་རྗེ་འཛིན་པའི་སྐྱེད་བདུན་བརྒྱུད་
མར་བྱོན་པའི་མཐའ་མ་རྗེ་བཙུན་གྲགས་པ་རྒྱལ་མཚན་ལ། དེས་མངོན་དགའི་ཞིང་དུ་བདེ་གཤེགས་དྲི་མ་མེད་དཔལ་ཆོས་རྗེ་པཎྜི་ཏ་ཀུན་དགའ་རྒྱལ་མཚན་ལ། དེས་འགྲོ་བའི་མགོན་པོ་ཆོས་རྒྱལ་འཕགས་པ་རིན་པོ་ཆེ་ལ། དེས་ཞང་
དཀོན་མཆོག་དཔལ། དེས་གྲུབ་ཆེན་བྲག་ཕུག་པ། དེས་བླ་མ་དམ་པ་བསོད་ནམས་རྒྱལ་མཚན། དེས་བླ་ཆེན་ཀུན་དགའ་རྒྱལ་མཚན། དེས་འཇམ་དབྱངས་ནམ་མཁའ་རྒྱལ་མཚན་ལ་གནང། ཡང་ན། བླ་མ་དམ་པས་མར་ཀླུངས་པ་
སེང་གེ་རྒྱལ་མཚན། དེས་བསོད་ནམས་རྒྱལ་མཆོག་དེས་འཇམ་དབྱངས་ནམ་མཁའ་རྒྱལ་མཚན། དེས་དཔོན་སྲས་བློ་གྲོས་རྒྱལ་མཚན་ལ་ཆོས་སྐོར་མཐའ་དག་རྫོགས་བར་གནང། དེ་ལ་རྡོ་རིང་བ་ཀུན་བཟང་ཆོས་ཀྱི་ཉི་མས་

[015A]༄༅། །དཔལ་ལྡན་ས་སྐྱ་པའི་གདུང་བརྒྱུད་ཁོ་ནར་ཆིག་བརྒྱུད་དུ་བཞུགས་པའི་སྙན་བརྒྱུད་ཀྱི་གསེར་ཆོས་མཐའ་དག་དང། ཁྱད་པར་ཆོས་སྐྱོང་གི་མན་ངག་ཡོངས་སུ་རྫོགས་པ་གསན་ཅིང་བཀའ་བ་བས། སྟོབས་
འཕྲོག་དབང་པོ་ཞལ་གཟིགས་ཤིང་དྲུང་དུ་རྒྱུན་པར་གནས་ནས་ཇི་ལྟར་བཞེད་པའི་ལས་རྣམས་འབད་མེད་དུ་སྒྲུབ། དེ་ལས་ཚར་ཆེན་ཆོས་ཀྱི་རྒྱལ་པོས་གསན་ཏེ་གསང་ཆེན་སློབ་བཤད་པའི་བསྟན་པའི་བདག་པོར་གྱུར། ཁྱད་པར་མགོན་
པོ་འདི་ཡི་སྙན་བརྒྱུད་མན་ངག་དང་བཅས་པ་ཡོངས་སུ་རྫོགས་པའི་བཀའ་བབས། ཞིང་སྐྱོང་བྲན་དུ་འཁོལ། འདི་ཉིད་ཀྱི་ཆོས་སྐོར་རྣམས་ཕྱོགས་གཅིག་ཏུ་བསྒྲིགས་པར་མཛད་ཅིང་སྒྲུབ་ཐབས་ལས་ཚོགས་ཁྲིད་སོགས་ཀྱི་གཞུང་མང་
དུ་མཛད། དེ་ནས་རིམ་པར་བརྒྱུད་དེ་བདག་ཅག་གི་རྩ་བའི་བླ་མའི་བར་དུ་མཁས་གྲུབ་ཀྱི་བླ་མ་དམ་པ་མུ་ཏིག་གི་ཕྲེང་བ་ལྟ་བུ་གཅིག་ནས་གཅིག་ཏུ་ལེགས་པར་བརྒྱུད་པས་མི་བར་ཁྱིས་མཆོད་ཅིང་བྱིན་རླབས་ཀྱི་ང་དམ་ཡལ་བ། མཁའ་
འགྲོའི་ཁ་རླངས་ཐུལ་ལེ་བ། དམ་ཉམས་དང་འདྲེས་ཁྱེར་གྱིས་མ་བསླད་པར་བྱོན་པ་ཡིན། དེ་ལྟ་བུའི་བྱིན་རླབས་དང་ཐུགས་རྗེ་ཤིན་ཏུ་མྱུར་བའི་ལྷ་མཆོག་ཁྱད་པར་ཅན་འདིའི་སྒྲུབ་སྐོར་ལ། ཕྱི་བྲམ་ཟེ་ལྟར་བསྒྲུབ་པ། ནང་ཞིང་སྐྱོང་ལྟར་
བསྒྲུབ་པ། གསང་བ་སྟོབས་འཕྲོག་དབང་པོ་ལྟར་བསྒྲུབ་པ་གསུམ། ཕྱི་མ་ལ་ཡང་བསྙེན་དུས་ཀྱི་མགོན་པོ། སྒྲུབ་དུས་ཀྱི་མགོན་པོ། ལས་སྦྱོར་གྱི་མགོན་པོ། ལས་བཞིའི་མགོན་པོ། སྦོག་ཆོག་གི་མགོན་པོ། གནད་ལ་དབབ་པའི་

[015B] ཤིས་བསྟན་པའི་མགོན་པོ་རྣམས་སུ་ཡོད་པ་ལས། འདིར་ཐོག་མར་ཀུན་གྱི་རྩ་བ་ལྟ་བུར་གྱུར་པ་བསྙེན་དུས་ཀྱི་རྗེས་གནང་ལ་ཡང་ཐུན་མོང་དང། ཐུན་མོང་མ་ཡིན་པ་གཉིས་ལས། ཐོག་མར་བསྙེན་དུས་ཐུན་མོང་བའི་རྗེས་གནང་གི་རིམ་པ་འབུལ་བ་ལ་
སློབ་དཔོན་གྱི་བྱ་བའི་རིམ་པ་རྣམས་ལེགས་པར་གྲུབ་ཟིན། སློབ་མའི་ལས་ཀྱི་རིམ་པ་ལ་ཁྲུས་དང། ཕྱག་དང། མཎྜལ་འབུལ་བ་སོགས་མང་དུ་ཡོད་པ་ལས། ཁྲུས་ཕྱག་གཉིས་སྔོན་དུ་སོང་ཟིན་ནས་སྐབས་སུ་བབས་པ་མཎྜལ་འབུལ་བ་ལ། བླ་མ་དང་ཡི་
དམ་གསང་འདུས་འཇམ་དཔལ་རྡོ་རྔོ་ངོ་བོ་དབྱེར་མེད་པ་ལ་ལུས་ལོངས་སྤྱོད་དགེ་རྩ་དང་བཅས་གླིང་བཞི་རི་རབ་དང་བཅས་པའི་རྣམ་པར་མོས་ཏེ་ལྟོས་པ་མེད་པར་འབུལ་བའི་མོས་པ་དང་བཅས་ཏེ་མཎྜལ་ཞིག་འབུལ་བར་ཞུ།  ཞེས་མཎྜལ་འབུལ་དུ་གཞུག་  །འོ༑ དེ་ལྟར་
མཎྜལ་ཟིན་པའི་རྗེས་སུ། མ་གསོལ་བར་ནི་མི་བྱའོ། །ཞེས་གསུངས་པ་ལྟར་གསོལ་བ་ཡན་གསུམ་འདེབས་དགོས་པས་འདིའི་རྗེས་ཟློས་མཛོད།  གང་དྲིན་མ་དང།  ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམས་འཇོམས་པ། །དེ་རིང་བཤད་
པའི་རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལ་གནང་བར་མཛོད།  །ཅེས་ལན་གསུམ། མདུན་གྱི་རྟེན་གཏོར་སོགས་ལ་
མཛུབ་མོ་གཏོད་པའམ། མིག་བརྡ་བྱས་ལ།  གནས་ཁང་འདི་ཉིད་ཀྱང་ཐ་མལ་གྱི་རྣམ་པ་མ་ཡིན་པར་དུར་ཁྲོད་ཆེན་པོ་བསིལ་བའི་ཚལ་དངོས་ཡིན་སྙམ་པ་དང། མདུན་གྱི་མཎྜལ་གཏོར་མ་དང་བཅས་པ་འདི་རྣམས་ཀྱང་སྔར་བསྒྲུབས་བྲིན་པ་ལྟར་དཔལ་མགོན་བསྙེན་

[016A]༄༅། །དུས་མགོན་པེ་འཁོར་བཅས་དངོས་སུ་བཞུགས་ཡོད་སྙམ་པ་དང། དེའི་སྟེང་དུ་རྡོ་རྗེ་ནག་པོ་ཆེན་པོ་གུར་གྱི་མགོན་པོ། དེའི་སྟེང་དུ་ཡི་དམ་གྱི་ལྷ་ཚོགས། དེའི་སྟེང་དུ་རྩ་བརྒྱུད་ཀྱི་བླ་མ། མཐའ་སྐོར་དུ་དཔའ་པོ་མཁའ་འགྲོའི་
ཚོགས་སྤྲིན་གྱི་ཕུང་པོ་འཐིབས་པ་ལྟར་བཞུགས་པའི་སྤྱན་སྔར་ཁྱེད་རང་རྣམས་ཀྱིས་སྙིང་ཐག་པ་ནས་སྐྱབས་སུ་འགྲོ་པ་དང། ཐོག་མེད་ནས་བསགས་པའི་སྡིག་ལྟུང་རྣམས་བཤགས་ཤིང་རང་གཞན་གྱི་དགེ་རྩལ་རྗེས་སུ་ཡི་རང་བའི་སྒོ་ནས་ཚོགས་བསགས་པ་
རྣམས་སྔོན་དུ་བཏང་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་བསླབ་པར་བྱའོ་སྙམ་པའི་སྒོ་ནས་བྱང་སྡོམ་པའི་འཛིན་པའི་ཆོ་ག་འདིའི་རྗེས་ཟློས་མཛོད། དཀོན་མཆོག་གསུམ་
ལ་བདག་སྐྱབས་མཆི།  །ཞེས་སོགས་རྒྱུན་བཤགས་ལན་གསུམ།  དེ་ནས་སྔགས་ཀྱི་སྡོམ་པའང་འཛིན་དགོས་ཏེ་ལྷ་མཆོག་འདི་ཉིད་ལ་བརྟེན་ནས་སྔགས་ཀྱི་ཁྱད་ཆོས་ཐུན་མོང་མ་ཡིན་པ་སྙིགས་དུས་ཀྱི་ཚེ་ཐུང་འདི་ཉིད་དམ། བར་དོར་འཚང་རྒྱ་མའི་མན་ངག་
རྣམས་ཉམས་སུ་ལེན་དུ་ཡོད་ཅིང། དེ་ལྟ་བུའི་རྟོགས་པ་ཐོབ་པར་བྱེད་པ་ལ་རིགས་ལྔའི་སྡོམ་པ་བླངས་ཏེ་ལེགས་པར་སྲུང་དགོས་པས་སྐྱབས་ཡུལ་རྣམས་སྔར་བཞིན་གསལ་བཏབ་ལ། དེ་རྣམས་དབང་པོར་བཞག་ནས་རིགས་ལྔ་སྤྱི་དང་བྱེ་བྲག་གི་དམ་
ཚིག་དང་སྡོམ་པ་རྣམས་ཚུལ་བཞིན་དུ་བླངས་ལ་བྱང་ཆུབ་མ་ཐོབ་ཀྱི་བར་དུ་སྲུང་སྙམ་པས་འདིའི་རྗེས་ཟློས་མཛོད། སྲས་བཅས་སངས་རྒྱས་ཐམས་ཅད་དང། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར་མཛད་དུ་གསོལ། །བདན་པའི་

[016B]  །ཞེས་པ་ནས།  སེམས་ཅན་མྱ་ངན་འདས་ལ་འགོད།  །ཅེས་ལན་གསུམ།  དེ་ནས་ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དཔལ་
སྟོབས་འཕྲོག་ནག་པོ་རྡོ་རྗེ་གདོང་བཞི་པ་བསྙེན་དུས་ཀྱི་མགོན་པོ་གཙོ་འཁོར་ལྔའི་སྐུ་གསུང་ཐུགས་ཀྱི་རྗེས་སུ་གནང་བ་མ་ལུས་པ་སྩལ་དུ་གསོལ།  ལན་གསུམ།  གསུམ་པ་དཔོན་སློབ་ཐུན་མོང་གི་བྱ་བའི་རིམ་པ་ལ་རྗེས་གནང་གི་གཞི་འགོད་པའི་ཕྱིར་ངེད་ཀྱི་
ཆོ་གའི་ཚིག་འགྲོས་དང་བསྟུན་པའི་སྤྱན་དམིགས་མཛོད། མདུན་གྱི་གཏོར་མ་རྡོ་ནག་གི་མཎྜལ་དང་བཅས་པ་འདི་རྣམས་དང་དབྱེར་མེད་པའི་བསྙེན་དུས་ཀྱི་མགོན་པོ་གདོང་བཞི་པ། སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་ནག་པོ་གཉིས་བརྩེགས་
པ༑ གཡས་གཡོན་གྱི་ཞལ་ལྗང་ནག་ཕྱག་བཞི་ཕྱག་མཚན་དང་བཅས་པ། ཞབས་གཉིས་བརྐྱང་བསྐུམ་དོར་སྟོབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་པ། གཡས་སུ་གཡུང་མོ་ནག་མོ་གཡོན་དུ་གཏུམ་མོ་ལྗང་གུ། མདུན་
དུ་སྲིན་མོ་དམར་ནག་རྒྱབ་ཏུ་སིངྒ་ལི་མ་སེར་མོ། མཐའ་སྐོར་དུ་བཀའ་ཉན་བསམ་གྱིས་མི་ཁྱབ་པའི་ཚོགས་དང་བཅས་པ། དེ་ཐམས་ཅད་སྐུ་གཞི་བརྗིད་ཕུན་སུམ་ཚོགས་ཤིང་གར་དགུའི་ཉམས་དང་ལྡན་པ། གསུང་ཧཱུཾ་དང། བྷྱོདང། ཀྵིཾ་གི་སྒྲ་
དྲག་པོ་གྲག་སྟོང་སྐྱེ་མེད་འབྲུག་སྒྲ་སྟོང་ལྟར་སྒྲོག་པ། ཐུགས་བདེ་གསལ་རྣམ་པར་མི་རྟོག་པའི་ངང་ནས་བསྟན་པ་སྲུང་བ། དགྲ་བགེགས་སྒྲོལ་བའི་དྲག་ཤུལ་ཅན། རྣལ་འབྱོར་སྒྲུབ་པ་པོའི་ལས་ལ་བརྩོན་པར་བླ་མ་གོང་མ་རྣམས་ཀྱིས་བཀའ་

[017A]༄༅། །བསྒོས་དམ་ལ་བཞག་པ་བཞིན་མངོན་སུམ་ལྟ་བུ་བཞུགས་སྙམ་པའི་མོས་པ་མཛོད།  ཅེས་བརྡ་སྤྲད།  དེ་ནས་སློབ་མ་ལྟར་བསྐྱེད་པ་ལ། སློབ་དཔོན་ཡི་དམ་གསང་འདུས་འཇམ་རྡོར་དུ་གསལ་བའི་ཐུགས་ཀ་ནས་འོད་ཟེར་འཕྲོས་
སློབ་མ་རྣམས་ཀྱི་ལུས་ལ་ཕོག་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་བསྲེག་སྐུ་ལུས་རྣམས་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་འོད་གསལ་དུ་སྦྱངས་ཏེ་སྟོང་པ་དེའི་ངང་ལས་འཇམ་དཔལ་རྡོ་
རྗེའི་སྐུར་གྱུར་པའི་མོས་པ་ངེད་ཀྱི་ཆོ་གའི་ཚིག་རིས་དང་མཐུན་པ་མཛད་པར་ཞུ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ནམ་མཁར་ཨོཾ་ཨཱཧཱུཾ་ཧོདྨར་པོ་གཉིས་ཀྱི་མཐའ་བརྟེན་པར་བར་དོའི་རྣམ་ཤེས་སོ། །འོག་ཏུ་རྡོ་རྗེའི་རྭ་གུར་གྱི་
དབུས་སུ་སྣ་ཚོགས་ཆུ་སྐྱེས་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང༑ དེའི་ནང་དུ་པད་ཟླའི་གདན་ལ་སྐད་ཅིག་གིས་རྡོ་རྗེ་སེམས་དཔའ་དཀར་པོ་དཀར་ནག་དམར་པའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་སྣང་
གི་ཡུམ་ལ་འཁྱུད་པ། ལྷག་མ་གཡས་གཉིས་ཀྱིས་རྡོ་རྗེ་དང་རལ་གྲི། གཡོན་གཉིས་པདྨ་དང་འཁོར་ལོ་འཛིན་པའོ། །ཡབ་ཡུམ་རྗེས་སུ་ཆགས་པ་སྙོམས་པར་ཞུགས་པས་ནམ་མཁའི་ཡི་གེ་ལྔ་པོ་ཡབ་ཀྱི་ཞལ་དུ་ཞུགས། སྐུའི་དབྱིབས་
བརྒྱུད་ཡུམ་གྱི་མཁར་བབས། ཡི་གེ་ལྔའི་འོད་ཟེར་གྱིས་ཡབ་ཡུམ་བྱང་ཆུབ་ཀྱི་སེམས་ཀྱི་ངོ་བོར་ཞུ། ཐིག་ལེ་ལས་ལྷ་མོ་བཞི་སྤྲོས། སེམས་ཅན་ཁམས་ན་གནས་ཀྱི་དབང་ཕྱུག་ཁྱོད་ནི་རྡོ་རྗེའི་ཐུགས། །དགའ་བ་ཡིད་འོང་དོན་ཆེན་འདོད་

[017B] །མགོན་པོ་གལ་ཏེ་དེ་རིང་བདག་ནི་གསོན་པར་མཆི་ཞེ་ན། །སེམས་ཅན་ཡབ་ཆེན་གཉེན་མཆོག་བདག་ལ་དགྱེས་པར་མཛད་དུ་གསོལ། །རྡོ་རྗེའི་སྐུ་ཁྱོད་བཀའ་ཡི་འཁོར་ལོ་སེམས་ཅན་ཀུན་ལ་ཕན་
སངས་རྒྱས་དོན་དུ་བྱང་ཆུབ་དོན་དམ་རྗེས་སུ་ཕན་འདོད་པ། །མགོན་པོ་་འདོད་ཆགས་དམ་ཚིག་ཆགས་པས་བདག་ལ་་ཁྱོད་ནི་རྡོ་རྗེའི་གསུང་སྟེ་ཀུན་ལ་ཕན་ཅིང་ཐུགས་བརྩེ་བ། །འཇིག་རྟེན་དག་གི་དགོས་པའི་དོན་མཛད་པ་ལ་རྟག་ཏུ་བརྩོན་
མགོན་པོ་་རབ་དགའི་སྤྱོད་པ་ཀུན་ཏུ་བཟང་པོས་བདག་ལ་་ཁྱོད་ནི་རྡོ་རྗེ་འདོད་པ་དམ་ཚིག་མཆོག་གི་ཕན་དོན་ཆེ། །ཡང་དག་རྫོགས་སངས་རྒྱས་ཀྱི་གདུང་མཆོག་མཉམ་པ་ཉིད་གཟིགས་པ། །མགོན་པོ་་ཡོན་ཏན་རིན་ཆེན་མང་
པོའི་གཏེར་གྱུར་བདག་ལ་དགྱེས་པར་མཛོད། །ཅེས་བསྐུལ་ནས་ཐིམ་པ་ལས་ཐིག་ལེ་དེ་ཉིད་མཾ་ལས་རལ་གྲི་མཾ་གྱིས་མཚན་པར་གྱུར། དེ་ལས་དཀྱིལ་འཁོར་སྤྲོས། སེམས་ཅན་གྱི་དོན་བྱས། སངས་རྒྱས་ཐམས་ཅད་ཚུར་འདུས་ཐིམ་
པ་ཡོངས་སུ་གྱུར་པ་ལས། ཁྱེད་རང་རྣམས་འཇམ་པའི་རྡོ་རྗེ་ཞལ་གསུམ་ཕྱག་དྲུག་པ། རྩ་ཞལ་དང་སྐུ་ལུས་གུར་ཀུམ་གཞོན་ནུ་ལྟར་དམར་སེར། གཡས་སྔོ་གཡོན་དཀར་བའི་ཞལ། ཕྱག་དང་པོ་གཉིས་རང་སྣང་གི་ཡུམ་ལ་འཁྱུད་པ་
ལྷག་མ་གཡས་གཉིས་རལ་གྲི་དང་མདའ། གཡོན་གཉིས་ཨུཏྤལ་སྔོན་པོའི་སྡོང་བུ་དང་གཞུ་འཛིན་པ། པདྨ་ཟླའི་གདན་ལ་རྡོ་རྗེ་སྐྱིལ་མོ་ཀྲུང་གིས་བཞུགས་པ། རལ་པའི་ཟུར་ཕུད་ལྔ་དང་ལྡན་ཞིང། ཉི་མའི་འོད་ཟེར་འཕྲོ་བ། དར་དང་རིན་

[018A]༄༅། །པོ་ཆེས་སྤྲས་པའོ། །ཡུམ་ཡང་ཡབ་དང་མཚུངས་པ་ལས་ལྷ་མོའི་ཆ་བྱད་རྫོགས་ཤིང། པདྨའི་ཀྲུང་གིས་འཁྱུད་པ་ཟླ་འོད་འཕྲོ་བའོ། །ཨོཾ་དྷརྨཱ་ཏུ་སྭ་བྷཱ་ཝ་ཨཱཏྨ་ཀོཉཧཾ། མིག་ཏུ་ཀྵིཾ་ལས་ས་སྙིང། རྣ་བར་ཛརཾ་ལས་
ཕྱག་རྡོར། སྣར་ཁཾ་ལས་ནམ་སྙིང། ལྕེར་གཾ་ལས་སྤྱན་རས་གཟིགས། དཔྲལ་བར་ཀཾ་ལས་སྒྲིབ་སེལ། ལྟེ་བར་སཾ་ལས་ཀུན་བཟང། དཔྲལ་བར་ཨོཾ་ལས་སྐུ་རྡོ་རྗེ། མགྲིན་པར་ཨཱལས་གསུང་རྡོ་རྗེ། སྙིང་གར་ཧཱུཾ་ལས་ཐུགས་རྡོ་རྗེས་མཚན་པ་ཞིག་ཏུ་
གྱུར་པར་མོས། དེ་ནས་སྐུ་ཡི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀའི་ས་བོན་ལས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་བཅས་ཀྱི་ཐུགས་ཀ་དང་ཁྱད་
པར་གངས་ཏེ་སེ། བསིལ་བའི་ཚལ། པོ་ཊ་ལ། སིང་གའི་གླིང། ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཏིའི་རི་སུལ། ཙཱ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་དགའ། དཔལ་ལྡན་ས་སྐྱ། ཆོས་འཁོར་རྒྱལ་
གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་བརྒྱུད་བསྐུལ་ཏེ་དཔལ་མགོན་སྟོབས་འཕྲོག་ནག་པོ་རྡོ་རྗེ་གདོང་བཞི་པ་
འཁོར་དང་བཅས་པའི་སྐུའི་བྱིན་རླབས་དང་ནུས་མཐུ་ཐམས་ཅད་བསྙེན་དུས་ཀྱི་མགོན་པོ་གཙོ་འཁོར་ལྔའི་སྐུ་ཆེ་བ་རི་རབ་ཙམ། ཆུང་བརྡུལ་ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་་ནམ་མཁའ་ས་གཞི་བར་སྣང་གང་བ་འཨྲ་

[018B]  བྱས་ལ་བསྙེན་སྔགས་ཀྱི་མཐར།  ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་དུད་རོལ་མོ་བྱ།  དེས་སྟོབས་འཕྲོག་ནག་པོའི་སྐུའི་རྗེས་གནང་ཐོབ། ལུས་ཀྱི་བར་ཆད་ཐམས་
ཅད་བསལ། ནག་པོ་ཆེན་པོའི་སྐུའི་འཕྲིན་ལས་སྒྲུབ་པ་ལ་དབང་པར་བྱས་པ་ཡིན།  ཞེས་དག་པ་བརྗོད།  དེས་སྐུའི་རྗེས་སུ་གནང་བ་གྲུབ། གསུང་གི་རྗེས་གནང་དི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་བསམ་གྱིས་མི་
ཁྱབ་པ་འཕྲོས། མདུན་བསྐྱེད་དང། གངས་ཏེ་སེ་སོགས་སྔར་སྨོས་ཀྱི་གནས་རྣམས་ན་བཞུགས་པའི་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་དཔལ་མགོན་ཞལ་བཞི་པ་འཁོར་དང་བཅས་
པའི་གསུང་གི་བྱིན་རླབས་དང་ནུས་མཐུ་ཐམས་ཅད་རྩ་སྔགས་དང། སྙིང་པོ་དང། ཉེ་སྙིང་སོགས་དང། གཞན་ཡང་འབྲུ་གསུམ་དང་ཨཱ་ལི་ཀཱ་ལི་སོགས་པའི་སྔགས་ཀྱི་རྣམ་པ་ཁ་དོག་མཐིང་ནག་མེ་འབར་བ་རང་སྒྲ་སྒྲོགས་བཞིན་པ་ནམ་མཁའ་གང་བ་
འུར་འུར་ཐིབ་ཐིབ་བྱོན་ནས་ཁྱེད་རང་རྣམས་ཀྱི་མགྲིན་པ་ལ་སོགས་པའི་གནས་སུ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད།  བྱས་ལ། སྔགས་བརྗོད་ཅིང་སྤོས་རོལ་སྔར་བཞིན་བྱའོ།  །སྔགས་ཀྱི་བཟླས་ལུང་སྦྱིན་པ་ལ་སློབ་དཔོན་གྱི་ཐུགས་
ཀའི་ས་བོན་ལས་འོད་ཟེར་འཕྲོས་མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕྲེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་གསང་འདུས་འཇམ་དཔལ་རྡོ་རྗེར་གསལ་བའི་
[019A]༄༅། །ཞལ་དུ་ཞུགས། སྙིང་མར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད་པའི་མོས་པ་མཛོད་ལ་བསྙེན་སྔགས་འདིའི་རྗེས་ཟློས་ལན་གསུམ་རེ་གསུང་བར་ཞུ་ བྱས་ལ། བསྙེན་སྔགས།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲིཏ་ཌོམྦྷོ་ནཱི་ཙཎྜ་ལཱི་རཀྵ་
སཱི་སིངྒ་ལཱི་དེ་ཝཱི་བྷྱོཧཱུཾ་ཕཊ།  ཅེས་པ་འདིའི་རྗེས་ཟློས་ལན་གསུམ་བྱེད་དུ་གཞུག།  སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་སྩལ་ལགས་ཀྱི། །བདག་ལ་ཉེ་བར་མཛད་དུ་གསོལ།  །ལན་གསུམ། སློབ་དཔོན་གྱིས་རྟེན་རྡོའི་སྟེང་གི་ནས་ནག་ནས་བླངས་པ་སློབ་མའི་
སྤྱི་བོར་དག་ ཅིང་ལག་ཏུ་གཏད་ལ།  བཅོམ་ལྡན་འདི་ལ་སྩལ་ལགས་ཀྱི། །འདི་ལ་ཉེ་བར་མཛད་དུ་གསོལ། །སྔགས་ཀྱི་དངས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པའི་སྐུ་གསུང་
ཐུགས་ཀྱི་བྱིན་རླབས་དང། རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་བརྗོད་ཅིང་མེ་ཏོག་སྤྱི་བོར་བཞག་གོ།  དེས་གསུང་གི་རྗེས་གནང་ཐོབ། ངག་གི་བར་ཆད་ཐམས་ཅད་བསལ། སྔགས་བཟླ་བ་དང། སྔགས་ཀྱི་སྒོ་ནས་
ལས་སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་གསུང་གི་རྗེས་སུ་གནང་བ་གྲུབ། ཐུགས་ཀྱི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་དང་གངས་ཏེ་སེ། བསིལ་
པའི་ཚལ་སོགས་སྔར་སྨོས་པའི་གནས་རྣམས་ན་བཞུགས་པའི་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པ་རྣམས་ཀྱི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་རྡོ་རྗེ་རྩེ་ལྔ་པ་དང། གྲི་གུག་དང། རལ་

[019B] རྩེ་གསུམ། མདུང་རྣོན། ཐོད་ཁྲག་ཅུས་ཕྲེང། བདུད་རྩིས་གང་བའི་བུམ་པ་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་དྲངས། ཁྱེད་རང་རྣམས་ཀྱི་མདུན་གྱི་ནམ་མཁར་མཚོན་ཆ་དེ་རྣམས་ཕན་ཚུན་གཟིངས་ཤིང་
འཁྲུགས་པ་ལས་ཁྱེད་རང་རྣམས་ཀྱིས་ཆོས་སྒྲུབ་པ་ལ་བར་དུ་གཅོད་པའི་ཚོགས་ཐམས་ཅད་རྡུལ་ཕྲན་བཞིན་དུ་ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ་
ཁྱེད་རང་རྣམས་ཀྱི་སྐུ་ལུས་ཀྱི་བ་སྤུའི་བུ་ག་ཐམས་ཅད་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད།  བྱས་ལ། བསྙེན་སྔགས་ཀྱི་རྗེས་ལ།  ཨཱ་བེ་ཤ་ཡ་ཨ་ཨ།  ཞེས་ལན་གསུམ་བརྗོད་ཅིང་སྦོས་དུད་རོལ་མོ་བྱ།  དེས་ཐུགས་ཀྱི་རྗེས་གནང་ཐོབ། ཡིད་ཀྱི་བར་
ཆད་ཐམས་ཅད་བསལ། ཐུགས་ཀྱི་འཕྲིན་ལས་སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་ཐུགས་ཀྱི་རྗེས་སུ་གནང་བ་གྲུབ། འཕྲིན་ལས་གཏོར་མའི་བཀའ་བསྒོ་པ་ལ།  སློབ་དཔོན་གྱིས་རྟེན་གཏོང་ལ་དཔལ་འབར་སྤར་བསློབ་མའི་ལག་ཏུ་བཞག་དམ་ཚིག་གི་རྡོ་རྗེ་
ཐོགས་ནས་ཆོས་སྐྱོང་གི་ཐུགས་ཀར་བཞག་ཅིང།  ངས་གཏོར་མ་འདི་ཉིད་ཁྱེད་རང་རྣམས་ཀྱི་ལག་ཏུ་བཞག་པའི་ཚེ་སློབ་མ་ཡི་དམ་དུ་གསལ་བ་ལ་ཆོས་སྐྱོང་བཀའ་སྡོད་ཀྱི་ཚུལ་དུ་གཏད་དེ། ངེད་ཀྱིས་རྩ་བརྒྱུད་ཀྱི་བླ་མའི་མཚན་ནས་བརྗོད་དེ་བཀའ་བསྒོ་བའི་ཚེ་སྟེང་
གི་ནམ་མཁར་བཞུགས་པའི་རྩ་བརྒྱུད་ཀྱི་བླ་མ་རྣམས་ཀྱིས་ཀྱང་མགྲིན་གཅིག་ཏུ་བཀའ་བསྒོ་བའི་མོས་པ་མཛོད་ བྱས་ལ། བསྙེན་སྔགས་ཀྱི་མཐར།  ས་མ་ཡ་སྨར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྒྱལ་བ་རྡོ་རྗེ་འཆང། དཔལ་མགོན་ཀླུ་

[020A]༄༅། །སྒྲུབ༑ པ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་བཟང་པོ། དཔལ་བདེ་བ། བི་མ་ལ་གུབྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ་དར་མ་གྲགས། བླ་མ་
གནམ་ཁའུ་པ། རྗེ་བཙུན་ས་སྐྱ་པ་ཆེན་པོ་ཀུན་དགའ་སྙིང་པོ།  ཞེས་སོགས་རང་ལ་གང་ནས་བརྒྱུད་པའི་བླ་མ་རྣམས་ཀྱི་མཚན་བཅུག་ལ།  རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་སངས་རྒྱས་ཀྱི་བསྟན་བསྲུངས། དཀོན་མཆོག་གི་དབུ་འཕང་
སྟོད༑ དགེ་འདུན་ཕྱི་སྡེ་སྐྱོངས། ཁྱད་པར་རྡོ་རྗེ་སློབ་མ་འདི་རྣམས་ཀྱི་སྐུ་ལུས་དང་གྲིབ་མ་ལྟར་འགྲོགས་ལ་ཆོས་མཐུན་གྱི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པ་དང། སྲུང་བ་དང་བསྐྱབ་པ་དང། སྦ་བའི་འཕྲིན་ལས་དང། སྟོངས་
གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསྒོ་པས་ཆོས་སྐྱོང་འཁོར་དང་བཅས་པས་དེ་ལྟར་བགྱིའོ་ཞེས་ཞལ་གྱིས་བཞེས་པས་དེ་ལ་ལེགས་སོ་སྦྱིན་པའི་ཚུལ་དུ་སྟེང་གི་བླ་མ་རྣམས་འོད་དུ་ཞུ། ཆོས་སྐྱོང་འཁོར་བཅས་ཆོས་
སྐྱོང་འཁོར་བཅས་འོད་དུ་ཞུ་ནས་ཁྱེད་རང་རྣམས་ཀྱི་སྙིང་གར་ཐིམ་པའི་ཐུགས་མོས་མཛོད། ཛཧཱུཾ་བཾ་ཧོཿ་ ཞེས་བརྗོད་དེ་རྡོ་ནག་གི་མཎྜལ་སྟེང་གི་ཚོམ་བུ་ནས་ཅུང་ཟད་དེ་སློབ་མའི་སྦྱི་བོར་བཞག་ཅིང། ལག་ཏུ་གཏད་ནས།  འདི་ནི་ཁོ་རང་གི་མེ་ཏོག་ཅེས་བྱ་བ་བསྙེན་སྒྲུབ་
ལས་གསུམ་གྱི་དུས་སུ་གཏོར་མའི་རྒྱུར་བསྲེ་བ་དང། དུད་པ་གཏོང་བ་དང། མཎྜལ་གྱི་ཚོམ་བུའི་གྟའམ་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འབྱུང་བ་སོགས་གནད་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་པར་ཞུ། ཞེས་

[020B] བསྙེན་དུས་ཐུན་མོང་བའི་སྐབས་འདིར་ཡོན་ཏན་སྒྲུབ་པའི་ལུང་སྦྱིན་པ་ཕྱག་ལེན་དུ་མི་མཛད། མི་འབྲལ་བར་བསྟེན་ཅིང་གསང་བར་གདམས་པ་ནི།  འདི་ལྟ་བུའི་ཆོས་སྐྱོང་ལ་ཞག་རེ་བཞིན་གཏོར་བསྔོ་མ་ཆག་པ་དང། བཅུ་བཞི་གཉིས་ལ་སོགས་པར་མཆོད་གཏོར་རྒྱས་པར་
འབུལ་ཞིང་བསྐང་གསོ་ལ་སོགས་པ་བྱས་ཏེ་ཆོས་སྐྱོང་མཉེས་པའི་ཐབས་ལ་འབད་པ་དང། འདིའི་རྗེས་གནང་དང་སྒྲུབ་སྐོར་རྣམས་དམ་ཚིག་དང་མི་ལྡན་པ་དང། ལྟ་གྲུབ་མི་གཅིག་པ་ཉམས་ལེན་ལ་མི་བརྩོན་པ་རྣམས་ཀྱི་རྣ་ལམ་དུ་མི་བསྒྲབ་
ཅིང་བཤད་པར་མི་བྱ། འདི་སྟོན་པའི་བླ་མ་ལ་རྡོ་རྗེ་འཆང་གི་འདུ་ཤེས་བསྐྱེད། དམ་ཚིག་མཐའ་དག་ཅི་ནུས་སུ་སྲུང། ཀླུ་སྒྲུབ་ཀྱི་ལྟ་བའི་ཆོས་སྐྱོང་ཡིན་པས་དབུ་མའི་ལྟ་བ་ལ་ཤིན་ཏུ་གུས་པར་བྱེད། ཡུམ་ཆེན་བཞི་པོ་འདི་ནི་བདེ་མཆོག་གི་
སྒོ་མ་བཞི་ཁྲོས་པ་ཡིན་པས་བདེ་མཆོག་གི་གདོང་བརྙན་རྣམས་ལའང་གུས་པ་དང། གཞན་ཡང་བྱ་ནག་ཁྱི་ནག་ལ་རྡོ་མི་བརྡེག་པ་སོགས་ཀྱང་བསླབ་བྱ་ཡིན་ནོ། །དེ་ཡན་གྱིས་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་བསྙེན་
དུས་ཀྱི་མགོན་པོའི་རྗེས་སུ་གནང་བ་ཐུན་མོང་བ་ལེགས་པར་ཐོབ་པ་ཡིན་པས། འདིའི་གནས་སྐབས་སུ་ཐོབ་པའི་དམ་ཚིག་དང་སྡོམ་པ་ཚུལ་བཞིན་དུ་སྲུང་སྙམ་པས་འདིའི་རྗེས་ཟློས་མཛོད། གཙོ་བོས་ཇི་ལྟར་ ལན་གསུམ།  རང་ཉིད་བྲན་དུ་འབུལ་
སྙམ་པས་འདིའི་རྗེས་ཟློས་མཛོད། དེང་ནས་བརྩམས་ཏེ་བདག་བྲན་དུ།  །སོགས་ལན་གཅིག།  དེ་ལྟར་རྗེས་གནང་ཐོབ་པའི་བཀའ་དྲིན་གཏང་རག་ཏུ་མཎྜལ་འབུལ་བར་མཛོད།  བྱས་ལ་སློབ་མ་རྣམས་ཀྱིས་མཎྜལ་འབུལ།  དེ་དག་གིས་ནི་དཔལ་སྟོབས་འཕྲོག་ནག་

[021A]༄༅། །པོ་རྡོ་རྗེ་གདོང་བཞི་པ་བསྙེན་དུས་ཀྱི་མགོན་པོའི་རྗེས་གནང་ཐུན་མོང་བ་བླ་མ་རྡོ་རྗེ་འཆང་གི་ཕྱག་བཞེས་དང་གསུང་རྒྱུན་མ་ཉམས་པར་ཁྱེད་རྣམས་ལ་ཕུལ་ཟིན་པས། དེས་རང་གཞན་གྱི་དོན་རྒྱ་ཆེན་པོ་མཛད་
པར་ཞུས། ཞེས་ བརྗོད༑ གསུམ་པ་རྗེས་ཀྱི་ཆོ་ག་ནི། ཚོགས་བྱ་ན། བྱིན་གྱིས་བརླབས་ཏེ་ཚོགས་ཕུད་འབུལ། དཔོན་སློབ་ཐམས་ཅད་ཀྱིས་ལོངས་སྤྱོད། ལྷག་མ་གཏོང་བ་སོགས་ཆོག་ལྟར་དང་མཆོད་བསྟོད་རྒྱས་པར་བྱ། སློབ་མ་རང་གནས་སུ་བཏང་ལ། ཐུན་གཏོར་ལ་དབལ་འབར་བཙུགས་ཏེ།  རྡོ་རྗེ་ནག་པོ་ཆེན་
པོ་གདོང་བཞི་པ། །འཇིགས་གཟུགས་མཁའ་འགྲོ་ཡུམ་བཞི་སྲིང་མོ་བཅས། །ལྕམ་དྲལ་ཁྱེད་ཀྱི་བཀའ་ལས་མི་འདའ་བའི། །དུར་ཁྲོད་བདག་པོ་ཞིང་སྐྱོང་འཁོར་དང་བཅས། །སྣང་སྲིད་ལྷ་སྲིན་སྡེ་བརྒྱད་འཁོར་དང་བཅས། །དྲེགས་པ་ཕོ་རྒྱུད་
མོ་རྒྱུད་འཁོར་དང་བཅས། །མཁའ་ལྡིང་བྱ་ཁྱི་ལྕགས་སྤྱང་འཁོར་དང་བཅས། །ཆོས་སྐྱོང་པེགེཙ་ལྕམ་དྲལ་འཁོར་དང་བཅས། །སྲུང་མ་དམ་ཅན་རྒྱ་མཚོ་འཁོར་དང་བཅས། །འདིར་བཞུགས་གཞི་བདག་གཉན་པོ་འཁོར་དང་བཅས། །འདིར་
གཤེགས་རྒྱན་གྱི་གཏོར་མ་འདི་བཞེས་ཤིག་ །ཤ་ཁྲག་དམར་གྱི་གཏོར་མ་འདི་བཞེས་ཤིག་ཛམ་བུ་ཏི་བའི་ཞལ་ཟས་འདི་བཞེས་ཤིག་སྨན་རཀ་ཕུད་ཀྱི་མཆོད་པ་འདི་བཞེས་ཤིག་སྔར་བཅོལ་ལས་ཀྱི་གཏང་རག་གཉན་པོར་འབུལ། །
དང་ཆོལ་ལས་ཀྱི་གསོལ་འདེབས་གཉན་པོར་བཞེས། །འཁོར་རྣམས་སྲུང་ཞིང་རྐྱེན་རྣམས་བཟློག་པ་དང། །སྡང་བའི་དགྲ་དང་གནོད་པའི་བགེགས་ལ་སོགས། །བདུད་དང་བར་དུ་གཅོད་པ་རྣམ་མང་པོ། །ཐམས་ཅད་ཉེ་བར་ཞི་བར་མཛད་དུ་

[021B] །བསྟན་པ་སྲུང་བའི་ལས་འདི་མྱུར་དུ་སྒྲུབ།  །ཞེས་སྤྱི་བསྟབ་བརྗོད་ཅིང་གཏོར་མ་སྒྲུབ་ཁང་གི་གཏོར་སྟེགས་ཁར་སྐྱེལ། ཡིག་བརྒྱ་བརྗོད།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་ནོངས་པ་བཟོད་པར་གསོལ། རྟེན་ཡོད་ན།  འདིར་ནི་གཟུགས་དང་ལྷན་ཅིག་ཏུ།།
 ཞེས་སོགས་ཀྱིས་བརྟན་བཞུགས་བྱ་ཞིང། མེད་ན་གཤེགས་སུ་གསོལ། བདག་བསྐྱེད་ཉེར་བསྡུ་བྱ། དགེ་ བཀྲ་ཤིས་ཀྱི་མེ་ཏོག་ཆར་དུ་དབབ་པར་བྱའོ། །དེ་ལྟར་བསྙེན་དུས་ཐུན་མོང་བའི་རྗེས་གནང་སྔགས་འཆང་ཀུན་དགའ་རིན་ཆེན་གྱི་ཡིག་ཆའི་སྟེང་ནས་ཡེགས་པར་ནོད་སྐབས་ཀྱི་ཕྱག་ལེན་ཟིན་ཐོར་ཇི་ལྟར་བཏབ་པ་ལྟར་ནག་
འགྲོས་སུ་བཀོད་པའོ། །འདིའི་བརྒྱུད་བ་ནི། རྒྱལ་བ་རྡོ་རྗེ་འཆང། སློབ་དཔོན་ཀླུ་སྒྲུབ། གྲུབ་མིན་བ་ལ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་བཟང་པོ། དཔལ་བདེ་བ། བིམཱ་ལ་གུཔྟ། རིན་ཆེན་རྡོ་རྗེ། རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོཙཱ་བ་དར་མ་གྲགས། གནམ་ཁའུ་བ། ས་ཆེན་
ཀུན་སྙིང། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་རྒྱལ་མཚན་ས་པཎྜི་ཏ། འགྲོ་མགོན་ཆོས་རྒྱལ་འཕགས་པ། དམ་བཀུན་དགའ་གྲགས། བདག་ཉིད་ཆེན་པོ་བཟང་པོ་དཔལ། བླ་མ་དམ་པ་བསོད་ནམས་རྒྱལ་མཚན། བླ་ཆན་ཀུན་དགའ་རྒྱལ་མཚན། འཇམ་དབྱངས་ནམ་མཁའི་མཚན་ཅན། བདག་ཆེན་
རྒྱ་གར་ཤེས་རབ་རྒྱལ་མཚན། ས་ལོ་སྔགས་འཆང་ཀུན་དགའ་རིན་ཆེན། སྔགས་འཆང་གྲགས་པ་བློ་གྲོས། བསོད་ནམས་དབང་ཕྱུག་སྔགས་འཆང་ཀུན་དགའ་བཀྲ་ཤིས། བསོད་ནམས་རིན་ཆན། ཀུན་དགའ་བསྟན་ཉི། ཀུན་དགའ་བློ་གྲོས། མུས་ཆེན་བསོད་ནམས་དབལ་བཟང། ཆོས་ཉིད་ཡེ་ཤེས། སློབ་
དཔོན་ཀུན་དགའ་བཀྲ་ཤིས། ངག་དབང་ཀུན་དགའ་རིན་ཆེན། གཟིམས་འོག་གོང་མ་ངག་དབང་བསྟན་འཛིན་སྙན་གྲགས། རྗེ་སྙན་གྲགས་འགྱུར་མེད། མཚུངས་མེད་གཟིམས་འོག་མཆོག་སྤྲུལ་བྱམས་པ་ཀུན་དགའ་བསྟན་འཛིན་དཔལ་བཟང་པོ། དེས་བདག་ལའོ།    ༈   

[022A]༄༅། །ཡིན་པའི་རྗེས་གནང་ཚར་ཆེན་རིན་པོ་ཆེའི་གསུང་དངོས་གྲུབ་རྒྱ་མཚོ་དང་མཐོང་བརྒྱུད་གྱི་ཕྱག་ལེན་པ་བརྟེན་ནས་བསྐུར་བར་གསུངས་བས་ཆོ་ག་ནག་འགྲོས་སུ་འགོད་པ་ལ། །རྟེན་རྡོ། ཚོམས་བུ། གཏོར་མ། མཆོད་པ་སོགས་བཅའ་གཞི་གོང་གི་བསྙེན་དུས་ཐུན་མོང་བའི་སྐབས་
ལྟར་ལེགས་པར་འདུ་བྱས། སློབ་དཔོན་རང་ཉིད་བདེ་དགྱེས་སམ་རྡོ་རྗེ་འཇིགས་བྱེད་ཀྱི་བདག་བསྐྱེད་བཟླས་པ་གཏོར་འབུལ་དང་བཅས་པ་སྔོན་དུ་བཏང། མཆོད་གཏོར་རྣམས་ཡི་དམ་གྱི་སྒྲུབ་ཐབས་ལྟར་བྱིན་གྱིས་བརླབ། རྡོ་ནག་གི་མཎྜལ་ཚོམས་བུ་རྟེན་གཏོར་དང་བཅས་པ་ལས་སྔགས་ཀྱིས་བསངས།  སྭ་བྷཱ་ཝ་ ་སྟོང་
བར་སྦྱངས།  སྟོང་པའི་ངང་ལས་ཨེ་ལས་ཆོས་འབྱུང་གྲུ་གསུམ་ ཞེས་པ་ནས། སློབ་མའི་དོན་དུ་གསོལ་བ་བཏབ་པ་མན་གྱི་སྒྲུབ་ཆོག་གོང་གི་བསྙེན་དུས་ཐུན་མོང་བའི་སྐབས་ཇི་ལྟ་བ་བཞིན་བྱ། དེ་ནས་སློབ་མ་རྣམས་ཁྲུས་ཕྱག་བྱས་མཎྜལ་བུལ་ཏེ་སློབ་དཔོན་གྱིས་སྔོན་འགྲོའི་བཤད་པ་མཚམས་
སྦྱོར་མདོར་བསྡུས་དང་བཅས།  འདིར་བསྙེན་དུས་ཐུན་མོང་མ་ཡིན་པའི་རྗེས་གནང་གི་རིམ་བ་རྣམས་འབུལ་ཕ་ལ། སློབ་དཔོན་ཡི་དམ་དུ་གསལ་བ་ལ་གསོལ་བ་འདེབས་པ་འདིའི་རྗེས་ཟློས་མཛོད།  ཅེས་གསོལ་བཏབ། སྡོམ་བཟུང། ཐུན་མོང་མ་ཡིན་
པའི་གསོལ་འདེབས་ལྷ་ངོ་བསྟན་བ་རྣམས་གོང་གི་བསྙེན་དུས་ཐུན་མོང་བའི་སྐབས་བཞིན་བྱ། དེ་ནས་སློབ་མ་ལྷང་བསྐྱེད་པ་བསྙེན་དུས་ཐུན་མོང་མ་ཡིན་པའི་སྐབས་འདིར་ཆོས་སྐྱོང་དུ་བསྐྱེད་དགོས་པར་གསུངས་པས་འདི་ལྟར་བརྡ་སྤྲད།  ཁྱེད་རང་རྣམས་ཀྱིས་སློབ་དཔོན་ལ་མོས་གུས་དྲག་པོ་བྱས་བས་
སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས་མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ་ཐུགས་ཀ་ནས་ཧཱུཾ་སྔོན་པོ་སྒྲ་དང་བཅས་པ་ཅིག་བྱུང། ཤངས་བུ་གནས་ཐོན་

[022B] སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་འོད་ཟེར་གྱིས་ལུས་ཐམས་ཅད་གང་པས་སྐུ་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིག་
ཐམས་ཅད་ཡེ་ཤེས་ཀྱི་མེས་བསྲེག་སྐུ་ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་དེ་ལ་དམིགས་ཏེ།  ཨོཾ་སྭ་བྷཱ་ཝ་ སོགས་བརྗོད་དེ།  ཁྱེད་རང་རྣམས་ཀྱི་ཕུང་ཁམས་
སྐྱེ་མཆེད་ལ་སོགས་པ་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་དུ་གྱུར། ཞེས་བདེ་སྟོང་གི་ངང་དུ་ཅི་གནས་འཇོག་པ་དེ་ནི་མཚོན་བྱ་དོན་གྱི་ཆོས་སྐྱོང་ངམ་
གནས་ལུགས་བདེ་ཆེན་གྱི་ཆོས་སྐྱོང་ཞེས་བྱ་བ་ཡིན། འོད་གསལ་དེ་ཡི་ངང་ལས་ཆུ་ལས་ཆུ་བུར་རྡོལ་བ་བཞིན་དུ། དུར་ཁྲོད་ཀྱིས་གཞིར་རྡོ་རྗེ་ནག་པོ་ཆེན་པོའི་སྐུར་གྱུར་བའི་མོས་པ་མཛོད།  ཅེས་བརྡ་སྤྲད་ལ།  སྟོང་པའི་ངང་ལས་ཨེ་ལས་ཆོས་
འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་གི་དབུས་དང་ཕྱོགས་བཞིར་ཆོས་འབྱུང་གྲུ་གསུམ་རེ་རེ། ཆོས་འབྱུང་དབུས་མའི་ནང་དུ་སྣ་ཚོགས་པདྨ་དང་ཉི་མའི་གདན་གྱི་སྟེང་དུ་ཁྱེད་རང་རྣམས་པའི་སེམས་ཉིད་ལྷན་ཅིག་སྐྱེས་པའི་ཡེ་
ཤེས་ཧཱུཾ་ཡིག་ལྔ་ཚོམ་དུ་གྱུར། དེ་ལས་འོད་ཟེར་ཚ་ཞིང་རྩུབ་པ་ནམ་མཁའི་ཁམས་ཐམས་ཅད་ཁྱབ་པར་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད་ཚུར་འདུས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས་ཁྱེད་རང་རྣམས་རྡོ་རྗེ་ནག་པོ་ཆེན་པོ་

[023A]༄༅། །སྟོབས་འཕྲོག་གདོང་བཞི་པ་ ཞེས་པ་ནས།  ཐུགས་ཀར་ཧཱུཾ་སྔོན་པོས་མཚན་བར་གྱུར་བའི་མོས་བ་མཛོད།  ཅེས་པའི་བར་གོང་གི་ཐུན་མོང་བའི་སྒྲུབ་ཆོག་གི་སྐབས་བཞིན་བརྗོད།  དེ་ནས་སྐུ་ཡི་རྗེས་གནང་ཞུ་བའི་དོན་དུ་གསོལ་བ་འདེབས་
བ་འདི་ཡི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེས་བདག་ལ་རྡོ་རྗེ་ནག་པོ་ཆེན་པོའི་སྐུ་ཡི་རྗེས་སུ་གནང་བ་སྩལ་དུ་གསོལ།  ཞེས་ལན་གསུམ་གྱིས་གསོལ་བ་གདབ།  དེ་ནས་སྐུ་ཡི་རྗེས་གནང་གི་དོན་དུ་སྤྱན་དམིགས་
འདི་བཞིན་མཛོད། སློབ་དཔོན་གྱི་ཐུགས་གནས་འོད་ཟེར་ཉི་མ་འབུམ་གྱི་གཟི་བརྗིད་དང་ལྡན་པ་འཕྲོས། མདུན་བསྐྱེད་ཀྱི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཐུགས་རྒྱུད་བསྐུལ། དེ་རྣམས་ལས་ཀྱང་འོད་ཟེར་དཔག་མེད་འཕྲོས་པས་
མདུན་བསྐྱེད་ཀྱི་སྟོབས་འཕྲོག་དབང་པོ་འཁོར་བཅས་ཀྱི་ཐུགས་ཀ་དང། ཁྱད་པར་གངས་ཏེ་སེ། ཤར་ལྷོ་བསིལ་བའི་ཚལ་གྱི་དུར་ཁྲོད། སིངྒའི་གླིང། རི་བོ་པོ་ཏ་ལ། བྱང་ཤར་ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཏྲ། དར་ལུང་
གཉན་གྱི་ཕོ་བྲང། གནས་མཆོག་ཁའུ་བྲག་རྫོང། སྣར་བུ་བྱང་ཆེན། ཕུ་གསུམ་འོལ་ཁ། དཔལ་ལྡན་ས་སྐྱ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ནས་སྟོབས་འཕྲོག་ནག་
པོ་ཆེན་པོ་ཡུམ་བཞི་འཁོར་དམ་ཅན་རྒྱ་མཚོའི་ཚོགས་དང་བཅས་པ་སྐུ་ཆེ་བ་རི་རབ་ཙམ། ཆུང་བ་རྡུལ་ཕྲན་ཙམ་རྔམ་བརྗིད་དྲག་ཤུལ་ཅན། གསུང་ཧཱུཾ་དང་ཕཊ་དང་ཀྵིཾ་གི་ང་རོ་འབྲུག་ལྟར་སྒྲོག་པ་ནམ་མཁའ་དང་ས་གཞི་བར་སྣང་ཐམས་ཅད་གང་བ་མེ་

[023B] །ཅེས་བརྗོད་ཅིང། ཡི་དམ་གྱི་སྔགས་ཀྱིས་མགོ་དྲངས་ནས་ཡབ་ཡུམ་གྱི་སྔགས་
ཐུང་རྣམས་དྲག་ཏུ་བརྗོད་ཅིང། ཌཱ་དྲིལ་མི་རྐང་གི་གླིང་བུ་སོགས་དྲག་པོའི་སྒྲ་དང། ཤ་ཆེན་དང། གུ་གུལ་ལམ་སྦྱར་སྤོས་ཀྱི་དུད་བ་ཆེན་པོ་བྱ། སློབ་དཔོན་གྱིས་རྣམ་པར་མི་རྟོག་པའི་ཡེ་ཤེས་ལ་རྩེ་གཅིག་ཏུ་བཞག་པས་སྤུ་ཟིང་བ་དང། སྐྱི་བུན་པ་དང། ཟིལ་ཆེ་བ་དང། དགའ་ཞིང་སྤྲོ་བ་དང། ལུས་བོད་
ཞིང་གཡོ་བ་ལ་སོགས་པ་བྱུང་ན། ཡེ་ཤེས་ཕེབས་པའི་རྟགས་ཡིན་ནོ།  །དེ་ལྟར་བྱས་པས་སྟོབས་འཕྲོག་ནག་པོའི་སྐུའི་རྗེས་སུ་གནང་བ་ཐོབ་ཅིང་བྱིན་རླབས་ཐམས་ཅད་ཞུགས། མཐོང་བ་ཙམ་གྱིས་གདུག་བ་ཅན་ཐམས་ཅད་ཚར་བཅད་ནུས་པ་ནག་པོ་ཆེན་པོའི་སྐུ་དང་རང་གི་
ལུས་དབྱེར་མེད་དུ་གྱུར་པ་ཡིན་སྙམ་པ་མཛོད་ཅིག་དོན་ལའང་དེ་ལྟར་གྱུར་པ་ཡིན་ནོ། །དེ་ནི་སྐུ་ཡི་རྗེས་སུ་གནང་བའོ། །གཉིས་པ་གསུང་གི་རྗེས་གནང་ལ་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་
བོ་ཆེས་བདག་ལ་རྡོ་རྗེ་ནག་པོ་ཆེན་པོའི་གསུང་གི་རྗེས་སུ་གནང་བ་སྩལ་དུ་གསོལ།  ཞེས་ལན་གསུམ།  དེ་ནས་གསུང་གི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང་གངས་ཏེ་སེ་སོགས་
གནས་རྣམས་ནས། སྟོབས་འཕྲོག་དབང་པོའི་གསུང་གི་ངོ་བོ་རྩ་སྔགས་དང། སྙིང་པོ་དང། ཉེ་སྙིང་སོགས་དང། གཞན་ཡང་འབྲུ་གསུམ་དང་ཨཱ་ལི་ཀཱ་ལི་ལ་སོགས་པའི་སྔགས་ཡིག་འབྲུའི་ཚོགས་མེ་འོད་འཕྲོ་བ་རང་སྒྲ་དྲག་པོ་འབྲུག་ལྟར་སྒྲོག་པ་དཔལ་
[024A]༄༅། །མེད་ཆར་བབས་བ་བཞིན་བྱུང། ཁྱེད་རང་རྣམས་པ་ཆོས་སྐྱོང་དུ་གསལ་བའི་ལུས་ལ་སིབ་སིབ་ཐིམ་པའི་མོས་པ་མཛོད།  །ཞེས་བརྗོད་བེལ་མོ་དང་དུ་དབ་བྱ་ཞིང་སྔགས་བརྗོད།  དེ་ནས་སློབ་དཔོན་གྱི་ཐུགས་ཀར་པད་ཉིའི་
སྟེང་དུ་ཧཱུཾ་གི་མཐའ་སྐོར་མགོན་པོའི་སྔགས་ཐུང། དེའི་ཕྱིར་སྔགས་རིང་གི་བསྐོར་བ་འོད་འབར་ཞིང་གསལ་བ་དང། སློབ་མའི་སྙིང་གར་ཉི་མའི་སྟེང་དུ་སེམས་ཀྱི་ངོ་བོ་ཧཱུཾ་ཡིག་རང་བཞིན་གྱིས་འོད་གསལ་བ་ཅིག་བསྒོམས་ལ། སློབ་དཔོན་
ལ་མོས་གུས་དྲག་པོ་བྱས་པས་ཐུགས་ཀའི་སྔགས་ཕྲེང་རྣམས་ཆད་དེ་རྩ་ཨ་ཝ་དྷཱུ་ཏཱིའི་ལམ་བརྒྱུད་ཞལ་ནས་ཐོན། སློབ་མའི་ཞལ་དུ་ཞུགས། སྙིང་གར་ཧཱུཾ་གི་མཐའ་སྐོར་དུ་འཁོར་བའི་མོས་བ་དང་བཅས་སྔགས་འདི་རྣམས་ཀྱི་རྗེས་ཟློས་ལན་གསུམ་
རེ་མཛད་པར་ཞུ།  དང་པོ་བསྙེན་སྔགས་ནི།  ཨོཾ་མཧཱ་ཀཱ་ལཀཱ་ལ་བིཀཱ་ལར་ཏྲི་ཏ་ཌོམྦྷི་ནཱི་ཙཎྜ་ལཱི་རཀྑ་སཱི་སིངྒ་ལཱི་དེ་ཝཱི་བྷྱོཧཱུཾ་ཕཊ།  རྗེས་ཟློས་ལན་གསུམ། དེ་ནས་རྩ་སྔགས།  ཨོཾ་མཧཱ་ཀཱ་ལ་ཀཱ་ལ། བིཀཊྚ་ཀ་རཱ་ལ། ལམྦི་ཏ་ཨོཥྛ། ལམྦཀ་བེ་ཀ། ལམྦ་ཀ་བ་
ལེ༑ ར་བི་གྷཎྚ། རུཏྲ་མཱ་ལ་བི་ཧུ་རེ། ཙྪེ་ད་ཧ་ཀ་ལེ། ཧ་ལེན་ཧ་ལེ། པི་བི་ཛཱ་ལི། བཱ་མེ་ཀུནྡི་དྷརི་ཡཾ་མ་ཨེཾ། ད་ཧི་ན་ཀརྟི་ཀ་རོ་ཏྲི། བིབྷི་ཥ་ན་དྷ་ཨེཾ། བཱ་མེ་ཤཱུ་ལ་པཱ་ཎི། ཧ་ར་དཧོ་ར། ན་ར་སཱི་ར་མཱ་ལ། པཱ་ཏ་ལེ་ཀྵིཾ་ཀཱ་ར་ཀ་ལ། མཧཱ་པོ་ཊ་ལེ། མཧཱ་
ཀཱ་ལ་ཤྲཱི། ཀ་བི་ལསིཾཀྵེ་ཏྲ་པཱ་ལ། ཧཧ་ཀ་རེ། ཧཱུཾ་ཧཱུཾ་ཀ་རེ། པཱུ་རྦབྷ་ཥ་བཧི་ཨུཾ། ཛཽ་ཛནྟི། མཱཾ་ས། བྷཏ། ཕུལླ། དྷཱུཔ། ཨིགྷ་ཧ། བ་ལིཾ། ཛི་གྷྲཧ། ད་ཤ་དིཀ། ཨུཔྟར་ཝུ་རི། ཌོམྦྷི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི། ཧ་ན་ཧ་ན་

[024B] མཱ་ར་མཱ་ར། ད་ཧ་ད་ཧ། བ་ཙ་པ་ཙ། ཀྵིཾ་ཀྵིཾ་ལེ་ཧི། བ་ལིཾ་དེ་ཧི་སིདྡྷི། པི་ཀཱ་ལ་ཤ་ཏྲུན་མཱ་ར་ཡ་ཧཱུཾ་ཕཊ།  ཅེས་རྗེས་བློས་ལན་གསུམ། དེ་ནས་གྲོང་ཁྱེར་བསྐྱོད་སྔགས།  ཨོཾ་ཨུ་ཙཊྚ་ཙཊྚི་སཱཧཱུཾ།  དེ་ནས་འཁོར་ལོའི་སྔགས།  ས་ཨི་ཡཾ། ས་ཀཱ་ར་ལ་ཧ་ཡཾ། ས་ཧུ་བཾ། གྷྲིཾ་ཏ་ཀཱི་
ལི་ཀཱི་ལ་ཡ། བི་བཧི་ཥ་ན་པ་ཏ་ཡན་མཿ་ ཞེས་པ་ལན་གསུམ་བཅས་རྗེས་ཟློས་བྱ།  དེ་ཡང་དང་པོ་འཁོད་པ་དམ་ཚིག་པ། གཉིས་པ་ཐིམ་པ་ཡེ་ཤེས་པ། གསུམ་པ་དབང་བསྐུར་བ་དང་བརྟན་ཅིང་གཟི་བརྗིད་དང་ལྡན་པར་ བསམ།  དེ་ནས་སློབ་དཔོན་ལ་མེ་ཏོག་
འཐོར་བ་དང་བཅས་འདི་ཡི་རྗེས་ཟློས་ལན་གསུམ་མཛོད། བཅོམ་ལྡན་བདག་ལ་སྩལ་ལགས་ཀྱི། །བདག་ལ་ཉེ་བར་མཛད་དུ་གསོལ།  །ལན་གསུམ། སློབ་དཔོན་གྱིས་ཕྱག་ལེན་ལྟར་མེ་ཏོག་སློབ་མའི་སྤྱི་བོར་བཞག་ལ།  བཅོམ་ལྡན་འདི་ལ་སྩལ་ལགས་ཀྱི། །
འདི་ལ་ཉེ་བར་མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་
ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་བརྗོད་ཅིང་མེ་ཏོག་སྤྱི་བོར་བཞག་གོ་  །དེས་གསུང་གི་རྗེས་གནང་ཐོབ། ངག་གི་བར་ཆད་ཐམས་ཅད་བསལ། སྔགས་བཟླ་བ་དང་སྔགས་ཀྱི་སྒོ་ནས་ལས་སྒྲུབ་པ་ལ་
དབང་བར་བྱས་པ་ཡིན།  ཞེས་དག་པ་བརྗོད།  དེས་གསུང་གི་རྗེས་སུ་གནང་བ་ལེགས་པར་གྲུབ། གསུམ་པ་ཐུགས་ཀྱི་རྗེས་གནང་ལ་གསོལ་བ་འདེབས་པ་འདི་ཡི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ། བདག་

[025A]༄༅། །ལ་རྡོ་རྗེ་ནག་པོ་ཆེན་པོའི་ཐུགས་ཀྱི་རྗེས་སུ་གནང་བ་སྩལ་དུ་གསོལ།  ལན་གསུམ།  དེ་ནས་ཐུགས་ཀྱི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་
པ་འཕྲོས། མདུན་བསྐྱེད་དང་གངས་ཏེ་སེ། བསིལ་བའི་ཚལ་ །ཞེས་སོགས་ནས།  གནས་རྣམས་ན་བཞུགས་པའི་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པ་རྣམས་ཀྱི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་རླབས་
དང་ནུས་མཐུ་ཐམས་ཅད་རྡོ་རྗེ་རྩེ་ལྔ་པ་དང་གྲི་གུག་དང་རལ་གྲི་རྩེ་གསུམ་མདུལ་རྣོན་ཐོད་ཁྲག་རུས་འཕྲེང་བདུད་རྩིས་གང་བའི་བུམ་པ་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་དྲངས། ཁྱེད་རང་རྣམས་ཀྱི་མདུན་གྱི་ནམ་མཁར་མཚོན་
ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་རྣམས་ཀྱིས་ཆོས་སྒྲུབ་པ་ལ་བར་དུ་གཅོད་པའི་ཚོགས་ཐམས་ཅད་རྡུལ་ཕྲན་བཞིན་དུ་ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་
པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྙིང་གའི་ཧཱུཾ་ཡིག་ལ་སིབ་སིབ་ཐིམ་པས་བདེ་ཆེན་གྱི་ཡེ་ཤེས་ཁྱད་པར་ཅན་རྒྱུད་ལ་སྐྱེས་པའི་མོས་པ་མཛོད།  བྱས་ལ། བསྙེན་སྔགས་ཀྱི་རྗེས་ལ།  ཨཱ་བེ་ཤ་ཡ་ཨ་ཨ།  ཞེས་ལན་གསུམ་བརྗོད་ཅི་མོས་དུད་རོལ་མོ་བྱ།  དེས་
ཐུགས་ཀྱི་རྗེས་གནང་ཐོབ། ཡིད་ཀྱི་བར་ཆད་ཐམས་ཅད་བསལ། ཐུགས་ཀྱི་ཕྲིན་ལས་ཐམས་ཅད་སྒྲུབ་པ་ལ་དབང་ཞིང་ཆོས་སྐྱོང་གི་ཐུགས་རྣམ་པར་མི་རྟོག་པའི་ཡེ་ཤེས་དང་རང་སེམས་དབྱེར་མེད་བདེ་ཆེན་གྱི་ཡེ་ཤེས་ཀྱི་ངོ་བོར་གྱུར་པའི་

[025B] དེས་ཐུགས་ཀྱི་རྗེས་སུ་གནང་བ་གྲུབ།  རྗེས་ཀྱི་ཆོ་ག་ལ་བཞི། འཕྲིན་ལས་གཏོར་མའི་བཀའ་བསྒོ་བ། ཡོན་ཏན་སྒྲུབ་པའི་ལུང་སྦྱིན་པ། མི་འབྲལ་བར་བསྟེན་ཅིང་གསང་བར་གདམས་པ། དམ་ཚིག་བསྡུས་ཏེ་ཁས་བླངས་ཤིང་ཡོན་འབུལ་བའོ། །དང་པོ་ནི། སློབ་དཔོན་ཡི་དམ་གྱི་རྒྱལ་བརྟན་པོས་ཆོས་སྐྱོང་
གི་གཏོར་མ་ལ་དཔལ་འབར་ལྔ་སྦར་བ་སློབ་མའི་སྤྱི་པོར་བཟུང།  མདུན་གྱི་དུར་ཁྲོད་རོལ་པའི་དབུས་ན་བཞུགས་པའི་སྟོབས་འཕྲོག་ནག་པོ་འཁོར་བཅས་སློབ་མའི་སྤྱི་བོར་བྱོན་པའི་སྟེང་དུ་རྩ་བརྒྱུད་ཀྱི་བླ་མ་རྣམས་མཐོ་བརྩེགས་ཀྱི་ཚུལ་དུ་བཞུགས་པར་གྱུར།  སློབ་དཔོན་གྱི་
ལག་ཏུ་དམ་ཚིག་རྡོ་རྗེ་ཐོགས་ནས་ཆས་སྐྱོང་གི་ཐུགས་གང་བཞག་ཅིང།  རྩ་བའི་བླ་མས་བརྗོད་པ་ལྟར་བརྒྱུད་པའི་བླ་མ་རྣམས་ཀྱིས་ཀྱང་མགྲིན་གཅིག་ཏུ་བཀའ་བསྒོ་བའི་མོས་པ་མཛོད་ བྱས་ལ། བསྙེན་སྔགས་ཀྱི་མཐར།  ས་མ་ཡ་སྨར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྡོ་
རྗེ་འཆང། དཔལ་མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་བཟང་པོ། དཔལ་བདེ་བ། བི་མ་ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ་དར་མ་གྲགས། བླ་
མ་གནམ་ཁཱུ་པ། རྗེ་བཙུན་ས་སྐྱ་པ་ཆེན་པོ་ཀུན་དགའ་སྙིང་པོ།  ཞེས་སོགས་རང་ལ་གང་ནས་བརྒྱུད་པའི་བླ་མ་རྣམས་ཀྱི་མཚན་བཅུག་ལ།  རྩ་བརྒྱུད་ཀྱི་དཔལ་ལྡན་བླ་མ་དམ་པ་དེ་རྣམས་ཀྱི་བཀའ་དང་དམ་ཚིག་དང། རྣལ་འབྱོར་པ་བདག་གིས་གསོལ་བ་བཏབ་པ་
བཞིན་དུ། ལྷ་མཆོག་མཧཱ་ཀཱ་ལ། ལྷ་ཆེན་དྲག་བོ་ཞལ་བཞི། ཞིང་སྐྱོང་གཟི་ལྡན་དབང་ཕྱུག་བྲམ་ཟེའི་གཟུགས་ཅན་དཔའ་བོ། ཡུམ་ཆེན་གཡུང་མོ་ནག་མོ། ལས་མཛད་གཏུམ་མོ་ལྗང་གུ་སེར་ནག་སིང་ག་ལི་མ། དམར་ནག་སྲིན་མོ་ཆེན་མོ་

[026A]༄༅། །འཁོར་གྱི་ཞིང་སྐྱོང་སྡེ་བརྒྱུད། སྲོག་གི་དགུ་བདུན་ནག་མོ། ལས་ཀྱི་བཤན་པ་ཉེར་གཅིག་དམ་ཅན་རྒྱ་མཚོའི་དམག་ཚོགས། རྣལ་འབྱོར་གྱི་དགྲ་ལྷ། རིག་འཛིན་གྱི་སྲུང་མ། བསྟན་པའི་སྲོག་ཤིང། དམ་ཉམས་
ཀྱི་གཤེད་མ། བླ་མའི་བཀའ་སྲུང་ཆེན་པོ་ཁྱོད་ཀྱིས་སྤྱིར་སངས་རྒྱས་ཀྱི་བསྟན་པ་སྲུངས་དཀོན་མཆོག་གི་དབུ་འཕང་སྟོད། དགེ་འདུན་གྱི་སྡེ་སྐྱོངས། དམ་ཆོས་མི་ནུབ་པའི་རྒྱལ་མཚན་ཚུགས། ཁྱད་པར་དུའང་རྡོ་རྗེའི་སློབ་མ་ཆེ་གེ་མོ་ཞས་བྱ་
བའི་ལུས་དང་གྲིབ་མ་བཞིན་དུ་འགྲོགས་ལ་ཆོས་སྒྲུབ་པའི་འགལ་རྐྱེན་བར་ཆད་ཐམས་ཅད་ཞི་བ་དང། མཐུན་རྐྱེན་ལས་བཞིའི་འཕྲིན་ལས་མཐའ་དག་འབད་མེད་དུ་སྒྲུབས། བྱང་ཆུབ་མ་ཐོབ་བར་དུ་སྲུང་བ་དང་སྐྱོབ་པ་དང། སྦ་བའི་འཕྲིན་ལས་
མཛོད་ཅིག་དེ་ལྟར་བཀའ་བསྒོས་པས་ཆོས་སྐྱོང་འཁོར་དང་བཅས་པས་དགྱེས་བཞིན་ཞལ་གྱིས་བཞེས་པས་རྩ་བརྒྱུད་ཀྱི་བླ་མ་རྣམས་རིམ་བཞིན་འོད་དུ་ཞུ་ནས་ཆོས་སྐྱོང་འཁོར་བཅས་ལ་ཐིམ། དེ་ཡང་འོད་དུ་ཞུ་ནས་སློབ་མ་རྣམས་ཀྱི་སྤྱི་བོ་ནས་
རྡོ་ཚན་ལ་ཁ་བ་བབས་པ་དང། བྱེ་མ་ལ་ཆུ་སིམ་པ་ལྟར་སིབ་ཀྱིས་ཐིམ་པས་ལུས་ཐམས་ཅད་འོད་ཟེར་སྔོན་པོ་བདེ་བ་ཆེན་པོའི་རང་བཞིན་གྱིས་ཁྲིག་མེར་གྱིས་གང་ནད་གདོན་སྡིག་སྒྲིབ་ཐམས་ཅད་བྱང་ཞིང་དག་ཁྱེད་རང་རྣམས་དཔལ་སྟོབས་འཕྲོག་
ནག་པོ་རྡོ་རྗེ་གདོང་བཞི་པ་དངོས་སུ་གྱུར་སོང་སྙམ་པའི་ཐུགས་མོས་མཛོད། ཛཧཱུཾ་བཾ་ཧོཿ་ ཞེས་བརྗོད་དེ་རྡོ་ནག་གི་མཎྜལ་སྟེང་གི་ཚོམ་བུ་ནས་ཅུང་ཟད་རེ་སློབ་མའི་སྤྱི་བོར་བཞག་ཅིང་ལག་ཏུ་གཏད་ནས།  འདི་ནི་ཁོ་རང་གི་མེ་ཏོག་ཅེས་བྱ་བ་བསྙེན་སྒྲུབ་ལས་གསུམ་གྱི་དུས་སུ་

[026B] དུད་པ་གཏོང་བ་དང། མཎྜལ་གྱི་ཚོམ་བུའི་གཏའ་མ་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འབྱུང་བ་སོགས་གནད་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་པར་ཞུ།  ཞེས་བརྗོད། གཉིས་པ་ཡོན་ཏན་སྒྲུབ་
པའི་ལུང་སྦྱིན་པ་ནི།  དེ་ལྟར་རྗེས་སུ་གནང་བ་ལེགས་པར་ཐོབ་ནས་ཆོས་སྐྱོང་འདི་ཉིད་སྒྲུབ་པའི་མན་ངག་ལ། ཕྱི་པྲམ་ཟེ་ལྟར་བསྒྲུབ་པ། ནང་ཞིང་སྐྱོང་གཟི་ལྡན་དབང་ཕྱུག་གི་སྒྲུབ་པ། གསང་བ་སྟོབས་འཕྲོག་ནག་པོའི་སྒྲུབ་པའོ། །འདི་ལ་
བསྒྲུབ་བྱ་ལྷའི་ངོས་ནས་དབྱེ་ན། བསྙེན་དུས་ཀྱི་མགོན་པོ། སྒྲུབ་དུས་ཀྱི། ལས་སྦྱོར་གྱི། གནད་དབབ་ཀྱི། ཤི་ས་བསྟན་པའི་མགོན་པོ་ཁྱུང་ཞལ་ཅན། ལས་བཞི་སོ་སོའི་མགོན་པོ་སོགས་མང་དུ་ཡོད། དེ་དག་སྒྲུབ་ཚུལ་གྱི་རིམ་པ་ལ་
བསྙེན་པ་བསྒྲུབ་པ། ལས་ལ་སྦྱར་བ། མ་གྲུབ་ན་སྤོག་པའི་ཆོ་གའོ། །དང་པོ་བསྙེན་པ་ལའང་སྔོན་དུ་འགྲོ་བ། ཕྱིའི་སྒབ་འདྲེ་མནན་པ། ནང་གི་མལ་འོག་སྲུང་བ། གསང་བ་རང་སྲོག་རྟེན་གྱི་འཁོར་ལོ་བཅའ་བའོ། །དངོས་གཞི་ལའང་
དངོས་དང། གེགས་སེལ་བོགས་འདོན་གྱི་རིམ་པ་བསམ་གྱིས་མི་ཁྱབ་པ་སོགས་ཡོད་པ་རྣམས་རང་རང་གི་བློ་ཚོད་དང་བསྟུན་ནས་ཉམས་སུ་ལེན་པ་ལ་བརྩོན་པར་བྱས་ན་བསུན་པ་དང་སེམས་ཅན་གྱི་དོན་དུ་འགྱུར་པས་ཅི་ནུས་སུ་འབད་པར་མཛོད་
 བྱས་ལ། འདིར་མདོར་བསྡུས་པ་རྩ་བ་ནི།  ནི་རམ་ཕུ་ལན་ཙ། མཧཱ་མཾ་ས་དཧུ་པ། དཧོ་པི་མཎྜལ་ལ། ཨེ་ཀ་མཎྜ་ལ། ཡཀྵི་ནི་ས། སྲི་ལ་བྱིན། བྷ་ལི་མ། བྷནྡ་དེ་ཝི་ཀ་ར་ཡེ། ཡཀྐྲི་ནི། བྷ་ལིཾ་མི་ཏང། ཤྲཱི་ཧེ་ཀ་ར་ཐཱ་ས་ཡ། ཨ་ཀ་རོ་མད་བྷནྡྷ་ས་ཏཱ་ཏ་བྱ་

[027A]༄༅། །ཨ་བྷ་བབེས་དང་ཐས་པ་ཏ། སུ་རཀྵོ་པ་མན་ཏྲ་དང། ས་ཏན་མ་དང། འདི་ཨུ་ཙར་ནཾ་ཀ་ཏ་བྱ། ས་ཨི་ཡཾ། སཀཱ་ར་ལ་ཧི་ཡཾ། ས་ཧུ་བཾ། གྷྲི་ཏ་ཀཱི་ལི་ཀཱི་ལ་ཡ། བི་ནི་ཤ་ན་ས་ཏ་ཡན་མོསྔགྶ་འདི་གསུམ་
ཨ་ན་ཏ་མུ་ཤར་བཅུག་ལ། བུས་མོ་ནུབ་ཙམ་གྱི་ནང་དུ་སྦའོ། །ཀི་ཙུ་བི་པི་ཤ་ཀར་དུ་མིད་ཙ་པ་དང། འགྲོ་བའི་ལམ་དུ་ཨན་ཏ་མུ་ཤར་བཅུག་ལ་སྦའོ། །ཡར་ངོའི་བརྒྱད་དང་མར་ངོའི་བརྒྱད་ལ་བྷ་ལིཾ་ཏ་དང། སྔགས་འདི་ཚར་
གསུམ་མམ་གཅིག་བཟླས་ནས། གཏོར་མ་གོང་མ་གཙང་སར་དོར། འོག་མ་བཞག་ལ་ནངས་པར་བཏང། དུས་གཅིག་ཏུ་བྱིན་གྱིས་བརླབ། དུས་གཅིག་ཏུ་བསྔོའོ། །རྟེན་གྱི་མདུན་དུ་བྱ་བའི་ལས་ལ་ཚེས་བརྒྱད་དང་བཅུ་བཞི་ལ་མེ་
ཏོག་རྙིང་པ་དང། ཚིལ་ཆེན་གྱི་དུད་པ་བཏང། ལྷ་བཤོས་ཁྲག་གིས་བྱུགས། ཚིལ་ཆེན་གྱི་མར་མེ་བྱ། དྲི་མི་ཞིམ་པ་དང། སྲན་མ་ལ་སོགས་པའི་གཏོར་མ་གཉིས་བྱས་ལ། ཡབ་ལ་སྔགས་གོང་མས་ནུབ་མོ་འབུལ། ཡུམ་
ལ་སྔགས་འོག་མས་ནུབ་མོ་བྱིན་ལ་ནངས་པར་བཏང་ངོ། ། ཨྠིཨ། ཞེས་རི་སུལ་གྱི་རྣལ་འབྱོར་མས་མཛད་པའི་སྒྲུབ་ཐབས་མཆན་བཤད་འདིའི་ལུང་ཐུགས་ཐོག་གམ། དཔེ་ཐོག་ནས་སྦྱིན། མི་འབྲལ་བར་བསྟེན་ཅིང་གསང་བ་གདམས་བ་ནི།  འདི་ལྟ་བུའི་རྗེས་སུ་གནང་བ་དང་སྒྲུབ་པའི་ལུང་ཐོབ་
ཕྱིན་ཆད། བླ་མ་བརྒྱུད་པའི་བཀའ་དང་དམ་ཚིག་གི་ནུས་མཐུ་དང་རྟེན་འབྲེལ་གྱི་དབང་གིས་ཆོས་སྐྱོང་ཁྱེད་རྣམས་ཀྱི་ལུས་དང་གྲིབ་མ་བཞིན་འབྲལ་མེད་དུ་གནས་ཤིང་བསྒོ་བའི་ལས་མཐའ་དག་སྒྲུབ་བ་ཆོས་ཉིད་ཡིན། ཁྱེད་

[027B] དབུ་མའི་ལྟ་བ་ལ་གུས་པ་དང། ཁྱི་ནག་དང་བུད་མེད་བྱ་རོག་ལ་སྡང་བར་མི་བྱ། བདེ་མཆོག་གི་གདོང་བརྙན་ལ་གུས་པ། འདིའི་སྐུ་
དངོས་མན་ངག་གི་གནད་དང་དགོས་པ་མེད་པར་གྱ་ཚོམ་དུ་རི་མོར་མི་བྲི། འདི་སྟོན་པའི་བླ་མ་ལ་ཐ་མལ་དུ་མི་ལྟ་བར་རྡོ་རྗེ་འཆང་དངོས་ཀྱི་འདུ་ཤེས་བསྒོམ། རབ་ཞག་རེ་ལ་ཐུན་བྮིའམ་དྲུག་འབྲིང་ཟླ་བ་རེའི་དུས་གཉན་བཞི་སོགས་
ལ་ཚོགས་དང་བསྐང་བ་གཏོར་མ་ལ་བརྩོན་པར་བྱས་པས་མཆོག་ཐུན་མོང་གི་དངོས་གྲུབ་ཐམས་ཅད་བདེ་བླག་ཏུ་འགྲུབ་པར་འགྱུར་བ་ལགས། ཆོས་སྐྱོང་འདི་སྦས་པའི་མགོན་པོ་ཡིན་པས་གཙོ་ཆེར་སྦས་ཤིང་གསང་བ་ཁོ་ནས་འགྲུབ་
པས༑ སྐལ་མིན་དང་སྣོད་དང་མི་ལྡན་པ། ཁྱད་པར་བརྒྱུད་པའི་བླ་མ་དང་ཆོས་སྐྱོང་ལ་མི་གུས་པ་ལ་མན་ངག་གི་གནད་སྦྱིན་པ་ལྟ་ཅི་སྨོས། མཚན་ཙམ་ཡང་རྣ་བར་མི་བསྒྲག་གཏོར་འབུལ་སོགས་ཀྱང་ཤུབ་བུའི་ཚུལ་གྱིས་བྱ། སངས་
རྒྱས་ཀྱི་བསྟན་པ་བཤིག་པ། བླ་མའི་སྐུ་ལ་བསྡོ་བ་སོགས་དགོས་པ་ཁྱད་པར་ཅན་མེད་པར་དྲག་པོའི་ལས་སྦྱོར་མི་བརྩོམ། སྐལ་ལྡན་རེ་རེ་ཙམ་ལ་སྦྱིན་པའང་གསང་བར་བྱས་ལ་དམ་པར་བྱ། དམ་པར་བྱས་ལ་སྤྱད་པར་བྱ། སྤྱད་
པར་བྱས་ལ་རྒྱས་གདབ་བྱ། ཞེས་པའི་ཚུལ་གྱིས་སྦྱིན་པར་བྱའོ།  །ཞེས་གདམས། བཞི་པ་ཁས་བླངས་ཤིང་ཡོན་འབུལ་བ་ནི།  དེ་ཡན་གྱིས་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་བསྙེན་དུས་ཀྱི་མགོན་པོའི་རྗེས་སུ་གནང་བ་ཐུན་མོང་མ་ཡིན་པ་

[028A]༄༅། །ལེགས་པར་ཐོབ་པ་ཡིན་པས་འདིའི་གནས་སྐབས་སུ་ཐོབ་པའི་དམ་ཚིག་དང་སྡོམ་པ་ཚུལ་བཞིན་བསྲུང་སྙམ་པས་འདིའི་རྗེས་ཟློས་མཛོད། གཙོ་བོས་ཇི་ལྟར།  ལན་གསུམ།  རང་ཉིད་བྲན་དུ་འབུལ་
སྙམ་པས་འདིའི་རྗེས་ཟློས་མཛོད། དེང་ནས་བརྩམས་ཏེ་བདག་བྲན་དུ།  །སོགས་ལན་གཅིག་  །དེ་ལྟར་རྗེས་གནང་ཐོབ་པའི་བཀའ་དྲིན་གཏང་རག་ཏུ་མཎྜལ་འབུལ་བར་མཛོད།  བྱས་ལ་སློབ་མ་རྣམས་ཀྱིས་མཎྜལ་འབུལ།  དེ་དག་གིས་
ནི་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་བསྙེན་དུས་ཀྱི་མགོན་པོའི་རྗེས་གནང་ཐུན་མོང་མ་ཡིན་པ་བླ་མ་རྡོ་རྗེ་འཆང་གི་ཕྱག་བཞེས་དང་གསུང་རྒྱུན་མ་ཉམས་པར་ཁྱེད་རྣམས་ལ་ཕུལ་ཟིན་པས། དེས་རང་གཞན་
གྱི་དོན་རྒྱ་ཆེན་པོ་མཛད་པར་ཞུ།  ཞེས་བརྗོད། རྗེས་ཀྱི་ཆོ་ག་རྣམས་བསྙེན་དུས་ཐུན་མོང་བའི་སྐབས་བཞིན་བྱའོ། །དེ་དག་གིས་བསྙེན་དུས་ཐུན་མོང་མ་ཡིན་པའི་རྗེས་གནང་ཚར་ཆེན་གྱི་གསུང་རྗེས་ཆོག་དངོས་གྲུབ་རྒྱ་མཚོ་ལ་མཐོང་བརྒྱུད་ཀྱི་ཕྱག་ལེན་གྱིས་བརྒྱན་ཏེ་ནག་འགྲོས་སུ་བཀོད་པའོ། །འདིའི་
བརྒྱུད་པ་ནི་བསྙེན་དུས་ཐུན་མོང་པའི་སྐབས་བཞིན་ནོ།། །    ༈    ཐོ་ཡིག་མུན་སེལ་སྒྲོན་མེར་ཕྱག་ལེན་མཐོང་བརྒྱུད་ཀྱིས་བརྒྱན་ཏེ་ནག་འགྲོས་སུ་འགོད་པ་ལ། གནས་དབེན་པར་བྲིས་འབུར་གྱི་
སྐུ་བཀྲམ་པའི་མདུན་དུ་ཡི་དམ་གྱི་མཆོད་གཏོར། མནྫིའི་ཁར་དཔལ་མགོན་གྱི་དབང་གཏོར་གཙོ་བོ་དཔལ་བཤོས་སྙིང་གཟུགས། འཁོར་བཞི་གྲུ་གསུམ་གཙོ་གཏོར་གྱི་སྐེད་ནོན་ཙམ། དེ་རྣམས་ལ་མཐེབ་ཀྱུ་གསུམ་ཆ་མན་ནོན་པ་དར་ནག་པོའི་ཅོད་པན་ཅན་བཤམ་དེའི་རྒྱབ་བམ་གཡས་གཡོན་གང་བདེར་རྟེན་

[028B] དེའི་ངོས་འཇམ་པ་ཚུར་སྒྲུབ་པ་པོ་ལ་བསྟན་ལ། དེའི་མདུན་དུ་འབུལ་གཏོར་གོང་འདྲ་དང། ཉེར་མཆོད་སློབ་དཔོན་གྱི་མདུན་དུ་རྡོར་དྲིལ། ཌཱ་མ་རུ། ནང་མཆོད། འཐོར་ནས་སོགས་དགོས་པའི་ཡོ་བྱད་རྣམས་འདུ་བྱ། རང་ཉིད་སྟན་བདེ་བ་ལ་འདུག་ནས་ཡི་དམ་
ལྷའི་རྣལ་འབྱོར་བསྒོམ། མཆོད་གཏོར་སྔར་བཞིན་བྱིན་གྱིས་བརླབ། རྟེན་གཏོར་རྡོ་ནག་གི་མཎྜལ་དང་བཅས་པ་ལས་སྔགས་ཀྱིས་བསངས།  སྭ་བྷཱ་ཝ་ ་སྦྱངས།  སྟོང་པའི་ངང་ལས་ཨེ་ལས་ཆོས་ཀྱི་འབྱུང་གནས་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་
གདེངས་ཀ་ཆེ་བ་ལ་དུར་ཁྲོད་ཆེན་པོ་བརྒྱད་ཀྱིས་བསྐོར་པ། དེའི་ནང་གི་དབུས་དང་ཕྱོགས་བཞིར་པདྨ་ཉི་མ་མི་རོའི་གདན་གསུཾ་བརྩེགས་རེ་རེ། དབུས་ཀྱི་གདན་གྱི་སྟེང་དུ་ཧཱུཾ་མཐིང་ནག་ལས་གྲི་གུག་ཧཱུཾ་གིས་མཚན་པ་ལས་འོད་ཟེར་འཕྲོས་
དགྲ་བགེགས་ཐམས་ཅད་ཚར་བཅད་ཚུར་འདུས་པ་ལས་རྡོ་རྗེ་ནག་པོ་ཆེན་པོ་གདོང་བཞི་པ་དགྲ་བོའི་སྟོབས་འཕྲོག་པའི་གཟུགས་ཅན། སྲིན་པོ་ཁྲོས་པ་ལྟ་བུའི་སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་ནག་པོ་
རྔམ་ཞིང་ཁྲོས་པ། གཡས་ཞལ་དཀར་པོ་ཁྲོ་ཞིང་འཛུམ་པ། གཡོན་ཞལ་དམར་པོ་རྒྱ་ཆེར་བཞད་པ། སྟེང་ཞལ་དུད་ཁ་ཁྲོ་གཉེར་དཔྲལ་བའི་དབྱིངས་སུ་བསྡུས་པ། ཞལ་རེ་རེ་ལ་དམར་ལ་ཟླུམ་པའི་སྤྱན་
གསུམ་གསུམ་དང་ལྡན་པ། སྨ་ར་དང་སྨིན་མ་མེ་ལྟར་འབར་བ། ཞལ་མཆེ་བ་གཙིགས་ཤིང། ལྗགས་འདྲིལ་བ་མ་མ་ཆུ་ཕྱིར་འཕྱང་ཞིང། ཧ་ཧ་དང། ཧི་ཧི་དང། ཧཱུཾ་ཧཱུཾ་དང། ཀྵིཾ་གི་བ་རོ་དྲག་པ་
[029A]༄༅། །འབྲུག་སྒྲ་འབུམ་གྱི་སྒྲ་ལྟར་སྒྲོག་པ། ཕྱག་བཞིའི་གཡས་དང་པོ་རྡོ་རྗེ་གྲི་གུག་དང། གཡོན་དང་པོ་ཐོད་པ་ཁྲག་དྲོན་མོས་གང་བའི་ནང་ན་དམ་ཉམས་ཀྱི་སྙིང་འདར་བཞིན་པ་དང་
བཅས་པ་ཐུགས་ཀར་སྟེང་འོག་ཏུ་འཛིན་པ། གཡས་འོག་མ་རྩེ་གསུམ་དང། གཡོན་འོག་མ་མདུང་རྣོན་བ་དན་དང་བཅས་པ་འཕྱར་སྟབས་སུ་འཛིན་པ། བདུད་རྩིས་གང་བའི་བུམ་པ་མཆན་ཁུང་གཡོན་ན་
ཐོགས་པ། རུས་ཕྲེང་ལྷ་པ་དམར་ཆིལ་ལེ་བ་ཕྱག་འགག་ཏུ་བརྒྱུས་པ། དབུ་སྐྲ་ཁམ་པ་གྱེན་དུ་གཟིངས་ཤིང་འབར་བ། མི་མགོ་སྐམ་པོ་རྫོགས་པ་ལྔའི་དབུ་རྒྱན་དང། རློན་པ་ཁྲག་འཛག་པ་ལྔ་བཅུ་མིའི་
རྒྱུ་མ་རློན་པ་ལ་བརྒྱུས་པའི་དོ་ཤལ་འཕྱང་བ། དུག་སྦྲུལ་ནག་པོས་མཆོད་ཕྱིར་ཐོགས་བྱས་པ། རུས་པའི་རྒྱན་དྲུག་གིས་བརྒྱན་ཅིང། ཚངས་པའི་སྐུ་བ་པའི་སེ་རལ་ཁ་ཐོགས་པ། མི་རྐང་གི་གླིང་པུ་
དང༑ གསེར་དངུལ་གྱི་དྲིལ་བུ་གཡེར་ཁའི་དྲ་བ་སིལ་སིལ་གྱི་སྒྲ་སྒྲོག་པ། དཔའ་བོ་སྟག་ལྤགས་རློན་པའི་ཤམ་ཐབས་གསོལ་བ། དྲག་ལ་རྔ་མ་པའི་ཆ་བྱད་ཅན། ཞབས་གཡས་བསྐུམ་ཞིང་
གཡོན་བརྐྱང་བའི་གྱད་ཀྱི་དོར་སྟབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་བ། དེའི་གཡས་སུ་ཡུམ་ཆེན་གཡུང་མོ་ནག་མོ། གཡོན་དུ་ལས་མཛད་གཏུམ་མོ་ལྗང་གུ་

[029B] རྒྱབ་ཏུ་སེར་ནག་སིངྒ་ལི་མ་བཞི་ཀའང་སྲིན་མོ་ཁྲོས་པའི་ཆ་ལུགས་ཅན། ཞལ་གཅིག་ཕྱག་གཉིས་མ། གཡས་གྲི་གུག་ནམ་མཁའ་ལ་འཕྱར་ཞིང། གཡོན་ཐོད་ཁྲག་གཙོ་བོ་
ལ་སྟོབ་པ། གཅེར་བུ་རལ་པ་ཐུར་དུ་འཕྱང་བ། རྒྱུ་མ་རློན་པའི་ག་ཤ་ཅན་ཁྲོ་ཞིང་གྲིམས་ལ་རྔམ་ཞིང་རྒོད་པ་ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་བཞེངས་པ། གཙོ་འཁོར་ལྔ་ཀའང་ཡེ་ཤེས་ཀྱི་
མེ་དཔུང་འབར་བའི་དབུས་ན་བཞུགས་པའོ། །དེ་དག་གི་མཐའ་སྐོར་དུ་དྲེགས་པ་ཕོ་བདུན་མོ་བདུན། སྲོག་གི་དགུ་བདུད་ནག་པོ། ལས་བྱེད་བཤན་པ་ཉེར་གཅིག་ཞིང་སྐྱོང་ཕོ་མོ་འབུམ་སྡེ། སྣང་སྲིད་ལྷ་སྲིན་སྡེ་བརྒྱད་ཀྱི་དམག་
ཚོགས་འཁོར་དང་བཅས་པ་ཁ་དོག་དང་ཆ་ལུགས་མི་འདྲ་བ་དུ་མ་མཚོན་ཆ་སྣ་ཚོགས་འཛིན་པ་དྲག་ཅིང་གཏུམ་ལ་ཁྲོ་ཞིང་རྔམ་པས་ལས་ཐམས་ཅད་ཐོགས་མེད་དུ་སྒྲུབ་པ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཐུགྶ་
ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གངས་ཏེ་སེ། བསིལ་བའི་ཚལ། པོ་ཏ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། ངར་ལུང་གཉན་གྱི་ཕོ་བྲང། གནས་མཆོག་ཁཱུའི་བྲག་རྫོང། ཕུ་གསུམ་
འོ་ལ་ཁ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབ་པའི་གནས་ནས་དཔལ་ཞིང་སྐྱོང་ནག་པོ་ཆེན་པོ་ཞལ་ཁྲ་ཅན་འཁོར་དང་བཅས་པ་སྐད་

[030A]༄༅། །ཅིག་གིས་སྤྱན་དྲངས་པར་ བསམས་ལ༑ སྤོས་སྦྱོར་སྲེག་གཡང་དར་གྱིས་གཡབ། རོལ་མོ་དབྱངས་དང་བཅས།  ཧཱུཾ༑ སྔོན་ཚེ་རྡོ་རྗེ་འཆང་གི་ ཞེས་སོགས་སྤྱན་འདྲེན་ནས་སློབ་མའི་དོན་དུ་གསོལ་བ་འདེབས་པའི་བར་གོང་གི་བསྙེན་དུས་ཐུན་མོང་བའི་
སྐབས་བཞིན་བྱ། དེ་ནས་སློབ་མ་རྣམས་ཁྲུས་ཕྱག་བྱས། མཎྜལ་ཕུལ་ཏེ། སློབ་དབོན་གྱིས།  སེམས་ཅན་ཐམས་ཅད་ཀྱི་དོན་དུ་ ཞེས་སོགས་སྔོན་འགྲོའི་བཤད་པ་མཚམས་སྦྱོར་མདོར་བསྡུས་དང་བཅས།  འདིར་དཔལ་མགོན་གྱི་རྗེས་སུ་གནང་བ་ལ་ཕྱི་བྲམ་ཟེ་
ལྟར་བསྒྲུབ་པ། ནང་ཞིང་སྐྱོང་ལྟར་བསྒྲུབ་པ། གསང་བ་སྟོབས་འཕྲོག་དབང་པོར་བསྒྲུབ་པ་རྣམས་སུ་ཡོད་པ་ལས། འདི་སྟོབས་འཕྲོག་དབང་པོ་ཡིན། དེ་ལ་ཡང་བསྙེན་དུས། སྒྲུབ་དུས། ལས་སྦྱོར། ལས་བཞི་སོ་སོའི་མགོན་པོ་སོགས་མང་བུ་
ཡོད་པ་ལས། འདིར་སྒྲུབ་དུས་ཀྱི་མགོན་པོ་ཞལ་ཁྲ་ཅན་གྱི་རྗེས་གནང་གི་རིམ་པ་འབུལ་བའི་སྐབས་ཡིན། འདི་ལ་བཀའ་སྲུང་འདིའི་ལོ་རྒྱུས་ནི། གཉན་ལོ་ཙཱ་བ་རྒྱ་གར་དུ་བྱོན་ནས་པཎ་གྲུབ་དམ་པ་གསུམ་ལ་
དཔལ་མགོན་འདིའི་ཆོས་སྐོར་ཞུས་ཤིང། ཁྱད་པར་ཆུ་བོ་གངྒཱ་དང་ཉི་མ་ཕྱེད་དང་གཉིས་ཙམ་ཡོད་པའི་གྲོང་ཆུང་ངུའི་འགྲམ་ཞིག་ན་རྣལ་འབྱོར་མ་གི་ཧ་རི་བྱ་བ་ཞིག་ཡོད་པས་མོའི་རོ་ཆུ་བོ་གངྒཱ་ལ་བསྐུར་བར་དམ་བཅས་
ནས་གདམས་ངག་འདི་བྱས། ཕྱིས་གྲོ་མ་ཤར་དཀར་དུ་ལོ་ཙཱ་བ་བྱོན་དུས་ཤྲཱི་པཎྜི་ཏ་ཏ་ཐཱ་ག་ཏ་རཀྵི་ཏ་དང་མཇལ། དེར་དཔལ་མགོན་སྒྲུབ་དུས་ཀྱི་སྐོར་རྣམས་གསན། འོ་དེ་ལྟ་བུའི་ཆོས་སྐྱོང་ཁྱད་པར་ཅན་གྱི་རྗེས་གནང་ཞུ་བའི་ཡོན་

[030B]  ཞེས་མཎྜལ་ཕུལ།  དེ་ནས་གསོལ་བ་འདེབས་པ་འདི་ཡི་རྗེས་ཟློས་མཛོད།  ཅེས་གསོལ་གདབ། སྡོམ་བཟུང་རྣམས་སྔར་བསྙེན་དུས་ཀྱི་སྐབས་བཞིན་བྱ།  དེ་ནས་ཐུན་མོང་མ་ཡིན་པའི་གསོལ་བ་འདེབས་པ་འདི་ཡི་རྗེས་ཟློས་
མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་བ་སྒྲུབ་དུས་ཀྱི་མགོན་པོ་གཙོ་འཁོར་ལྔའི་སྐུ་གསུང་ཐུགས་ཀྱི་རྗེས་སུ་གནང་བ་སྩལ་དུ་
གསོལ།  ཞེས་ལན་གསུམ།  རྗེས་གནང་གི་གཞི་འགོད་པའི་ཕྱིར་ངེད་ཀྱི་ཆོ་གའི་ཚིག་འགྲོས་དང་བསྟུན་པའི་སྤྱན་དམིགས་མཛོད། མདུན་གྱི་གཏོར་མ་རྡོ་ནག་གི་མཎྜལ་དང་བཅས་པ་རྣམས་དང་དབྱེར་མེད་པའི་སྒྲུབ་དུས་
གྱི་མགོན་པོ་གདོང་བཞི་པ་སྐུ་མདོག་ནག་པོ། ཞལ་བཞི་ཕྱག་བཞི་པ། རྩ་ཞལ་ནག་པོ། གཡས་དཀར། གཡོན་དམར། སྟེང་ཞལ་དུད་ཁ། ཕྱག་བཞི་ཕྱག་མཚན་དང་བཅས་པ། ཞབས་གཉིས་བརྐྱང་བསྐུམ་གྱད་ཀྱི་
དོར་སྟབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་བ། གཡས་སུ་གཡུང་མོ་སྔོན་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག། རྒྱབ་ཏུ་སིངྒ་ལི་མ་སེར་མོ། མཐར་སྐོར་དུ་བཀའ་ཉན་
བསམ་གྱིས་མི་ཁྱབ་པ་དང་བཅས་པ་བླ་མ་གོང་མ་རྣམས་ཀྱིས་བཀའ་བསྒོས་དམ་ལ་བཞག་པ་ལྟར་མངོན་སུམ་ལྟ་བུ་བཞུགས་སྙམ་པའི་མོས་པ་མཛོད། དེ་ནས་ཁྱེད་རང་རྣམས་ཀྱིས་སློབ་དཔོན་ལ་མོས་གུས་དྲག་པོ་བྱས་པས་

[031A]༄༅། །སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ། ཐུགས་ཀ་ནས་ཧཱུཾ་སྔོན་པོ་སྒྲ་དང་བཅས་
པ་ཞིག་བྱུང། ཤངས་བུག་ནས་ཐོན་ཏེ་ཁྱེད་རང་རྣམས་པའི་ལུས་ལ་གཡས་སྐོར་དུ་ལན་གསུམ་བསྐོར་ནས་ཁ་ནས་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་ཧཱུཾ་གི་འོད་ཟེར་གྱིས་ལུས་ཐམས་ཅད་
གང་བས་སྐུ་ཚེ་འཁོར་པ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་སྲེག་སྐུ་ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར་
 སློབ་དཔོན་གྱིས་དེ་ལ་དམིགས་ནས།  ཨོཾ་སྭ་བྷཱ་ཝ་ སོགས་བརྗོད་དེ།  ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་པ་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་
བུའི་ངང་དུ་གྱུར། སྟོང་ཉིད་དེའི་ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་ཀྱི་འདབ་མ་བཞིའི་སྟེང་དུ་ཉི་མ་དང་རོའི་གདན་རེ་རེ། དེ་རྣམས་
ཀྱི་སྟེང་དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་དབུས་སུ་ཧཱུཾ་མཐིང་ནག་གཡས་སུ་སྔོན་པོ། གཡོན་དུ་ལྗང་གུ། མདུན་དུ་དམར་ནག་རྒྱབ་དུ་སེར་པོ། དེ་རྣམས་ཡོངས་སུ་གྱུར་བ་ལས། ཁྱེད་རང་རྣམས་དབུས་སུ་རྡོ་རྗེ་ནག་

[031B] སྲིན་པོ་ཁྲོས་པ་ལྟ་བུའི་སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་ནག་པོ་རྔམ་ཞིང་ཁྲོས་པ། གཡས་ཞལ་དཀར་པོ་ཁྲོ་ཞིང་འཛུམ་པ། གཡོན་ཞལ་
དམར་པོ་རྒྱ་ཆེར་བཞད་པ། སྟེང་ཞལ་དུད་ཁ་ཁྲོ་གཉེར་དཔྲལ་བའི་དབྱིངས་སུ་བསྡུས་པ། ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ། སྨ་ར་དང་སྨིན་མ་མེ་ལྟར་འབར་བ། ཞལ་མཆེ་བ་གཙིགས་ཤིང་
ལྗགས་འདྲིལ་བ། མ་མཆུ་ཕྱིར་འཕྱང་ཞིང། ཧ་ཧ་དང། ཧི་ཧི་དང། ཧཱུཾ་ཧཱུཾ་དང། ཀྵི་ཀཥི་གི་ང་རོ་དྲག་པོ་འབྲུག་སྒྲ་འབུམ་གྱི་སྒྲ་ལྟར་སྒྲོག་པ། ཕྱག་བཞིའི་གཡས་དང་པོ་རྡོ་རྗེ་གྲི་གུག་དང། གཡོན་དང་པོ་ཐོད་པ་ཁྲག་དྲོན་མོས་
གང་བའི་ནང་ན་དམ་ཉམས་ཀྱི་སྙིང་འདར་བཞིན་པ་དང་བཅས་པ་ཐུགས་ཀར་སྟེང་འོག་ཏུ་འཛིན་པ། གཡས་འོག་མས་རྩེ་གསུམ་དང། གཡོན་འོག་མ་མདུང་རྣོན་བ་དན་དང་བཅས་པ་འཕྱར་སྟབས་སུ་འཛིན་པ། བདུད་རྩིས་
གང་བའི་བུམ་པ་མཆན་ཁུང་གཡོན་ན་ཐོགས་པ། རུས་འཕྲེང་ལྷ་བ་དམར་ཆིལ་ལེ་བ་ཕྱག་འགག་ཏུ་བརྒྱུས་པ། དབུ་སྐྲ་ཁམ་པ་གྱེན་དུ་གཟིངས་ཤིང་འབར་བ། མི་མགོ་སྐམ་པོ་རྫོགས་པ་ལྔའི་དབུ་རྒྱན་དང། རློན་པ་
ཁྲག་འཛག་པ་ལྔ་བཅུ་མིའི་རྒྱུ་མ་རློན་པ་ལ་བརྒྱུས་པའི་དོ་ཤལ་འཕྱང་བ། དུག་སྦྲུལ་ནག་པོས་མཆོད་ཕྱིར་ཐོགས་བྱས་པ། རུས་པའི་རྒྱན་དྲུག་གིས་བརྒྱན་ཅིང། ཚངས་པའི་སྐུད་པའི་སེ་རལ་ཁ་ཐོགས་པ། མི་རྐང་གི་

[032A]༄༅། །གླིང་བུ་དང། གསེར་དངུལ་གྱི་དྲིལ་བུ་གཡེར་ཁའི་དྲ་བ་སིལ་སིལ་གྱི་སྒྲ་སྒྲོག་པ། དཔའ་བོ་སྟག་ལྤགས་རློན་པའི་ཤམ་ཐབས་གསོལ་བ། དྲག་ལ་རྔམ་པའི་ཆ་བྱད་ཅན། ཞབས་གཡས་
བསྐུམ་ཞིང་གཡོན་བརྐྱང་བའི་གྱད་ཀྱི་དོར་སྟབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་བ། དེའི་གཡས་སུ་ཡུམ་ཆེན་གཡུང་མོ་ནག་མོ། གཡོན་དུ་ལས་མཛད་གཏུམ་མོ་ལྗང་གུ། མདུན་དུ་དམར་
ནག་སྲིན་མོ་ཆེན་མོ། རྒྱབ་ཏུ་སེར་ནག་སིང་ག་ལི་མ་བཞི་ཀའང་སྲིན་མོ་ཁྲོས་པའི་ཆ་ལུགས་ཅན། ཞལ་གཅིག་ཕྱག་གཉིས་མ། གཡས་གྲི་གུག་ནམ་མཁའ་ལ་འཕྱར་ཞིང། གཡོན་ཐོད་ཁྲག་གཙོ་བོ་ལ་སྟོབ་པ་
གཅེར་བུ་རལ་པ་ཐུར་དུ་འཕྱང་བ། རྒྱུ་མ་རློན་པའི་ག་ཤ་ཅན། ཁྲོ་ཞིང་གྲིམས་ལ་རྔམ་ཞིང་རྒོད་པ། ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་བཞེངས་པ། གཙོ་འཁོར་ལྔ་ཀའང་ཡེ་ཤེས་ཀྱི་མེ་དཔུང་
འབར་པའི་དབུས་ན་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར་པའི་མོས་པ་མཛོད། དེ་ནས་སྐུ་ཡི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་
དཔོན་གྱི་ཐུགས་ཀའི་ས་བོན་ལས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་རྡོ་རྗེ་ནག་པོ་ཆེན་པོ་གདོང་བཞི་པ་འཁོར་བཅས་ཀྱི་ཐུགས་ཀ་དང། ཁྱད་པར་གངས་ཏེ་སེ། བསིལ་བའི་ཚལ། པོ་ཊ་ལ། སིངྒའི་

[032B] ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁཱུའི་བྲག་རྫོང། ཕུ་གསུམ་འོལ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་
ཅུ་རྩ་གཉིས༑ གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་ནག་པོ་ཆེན་པོ་གདོང་བཞི་པ་འཁོར་དང་བཅས་
པའི་སྐུའི་བྱིན་རླབས་དང་ནུས་མཐུ་ཐམས་ཅད་སྒྲུབ་དུས་ཀྱི་མགོན་པོ་གཙོ་འཁོར་ལྔའི་སྐུ་ཆེ་བ་རི་རབ་ཙམ། ཆུང་བ་རྡུལ་ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་
སྣང་གང་པ་འུར་འུར་ཐིབ་ཐིབ་བྱོན་ནས་སྐུ་ལུས་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་ ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  དེས་རྡོ་རྗེ་ནག་པོ་ཆེན་པོའི་སྐུའི་རྗེས་
གནང་ཐོབ། ལུས་ཀྱི་བར་ཆད་ཐམས་ཅད་བསལ། ནག་པོ་ཆེན་པོའི་སྐུའི་འཕྲིན་ལས་སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་སྐུ་ཡི་རྗེས་སུ་གནང་བ་གྲུབ། དེ་ནས་གསུང་གི་རྗེས་གནང་གི་དོན་དུ་
སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་རྡོ་རྗེ་ནག་པོ་ཆེན་པོ་གདོང་བཞི་པ་འཁོར་དང་བཅས་པའི་ཐུགས་ཀ་དང་ཁྱད་པར་གངས་ཏེ་སོ་

[033A]༄༅། །བསིལ་བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའ་རི་སུལ། ཙ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁཱུའི་བྲག་རྫོང། ཕུ་གསུམ་དོལ་
ཁ༑ དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་རྡོ་རྗེ་ནག་པོ་ཆེན་པོ་གདོང་བཞི་པ་འཁོར་བཅས་ཀྱི་
ཐུགས་ཀར་ཕོག་པས། ཐུགས་རྒྱུད་བསྐུལ་ཏེ་དཔལ་མགོན་ཞལ་བཞི་བ་འཁོར་དང་བཅས་པའི་གསུང་གི་བྱིན་རླབས་དང་ནུས་མཐུ་ཐམས་ཅད་རྩ་སྔགས་དང། སྙིང་པོ་དང། ཉེ་སྙིང་སོགས་དང། གཞན་ཡང་འབྲུ་གསུམ་
དང་ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་པ་ཁ་དོག་མཐིང་ནག་མེ་འབར་བ་རང་སྒྲ་སྒྲོགས་བཞིན་པ་ནམ་མཁའ་གང་བ་འུར་ཐིབ་ཐིབ་བྱོན་ནས། ཁྱེད་རང་རྣམས་ཀྱི་མགྲིན་པ་ལ་སོགས་པའི་གནས་ནས་སིབ་སིབ་ཐིམ་
བས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་  ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀའི་ས་བོན་ལས་འོད་ཟེར་འཕྲོས། མདུན་
བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་རྡོ་རྗེ་ནག་པོ་ཆེན་པོ་གདོང་བཞི་པར་གསལ་བའི་ཞལ་དུ་ཞུགས། སྙིང་གར་ཉི་མའི་

[033B] ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཌ་བཧི་ནཱི་ཙཎྜ་ལཱི་ར་ཀྵ་སཱི་སིངྒ་ལཱི་དེ་ཝཱི་བྷྱོཧཱུཾ་ཕཊ།  ཅེས་དང།  ཨོཾ་མཧཱ་
ཀཱ་ལ་ཀཱ་ལ་བི་ཀཱཊྚ་ཀ་རཱ་ལ། ལམྦི་ཏ་ཨོཾཥྵ། ལམྦ་ཀ་བེ་ཀ། ལམྦ་ཀ་བ་ལེ། ར་བི་གྷཎྚ། རུ་ཏྲ་མཱ་ལ་བི་ཧུ་རེ། ཙྪེ་ད་ཧ་ཀ་ལེ། ཧ་ལེན་ཧ་ལེ། པིཾ་བི་ཛཱ་ལི། བཱ་མེ་ཀུནྡེ་དྷ་རི་ཡཾ་མ་ཨེཾ། ད་ཧི་ན་ཀརྟི་ཀ་རོ་ཏྲི། བི་བཧི་ཥ་ན་དྷ་ཨེཾ་
བཱ་མེ་ཤཱུ་ལ་པཱ་ཎི། ཧ་ར་དཧོ་ར། ན་ར་སཱི་ར་མཱ་ལ། པཱ་ཏ་ལེ་ཀྵིཾ་ཀཱ་ར་ཀ་ལ། མཧཱ་པོ་ཊ་ལེ། མཧཱ་ཀཱ་ལ་ཤྲིའི། ཀ་བི་ལ་ཀི་བི་ལ་སིཾ་ཀེཥ་ཏྲ་པཱ་ལ། ཧ་ཧ་ཀ་རེ། ཧཱུཾ་ཧཱུཾ་ཀ་རེ། པཱུརྦ་བྷྵ་བཧི་ཨུཾ། ཛཽ་ཛནྟི་མཱཾ་ས། བྷ་ཏ། ཕུལླ། དྷཱུ་པ་
ཨི་གྷ་ཧ། བ་ལིཾ། ཛི་གྷྲ་ཧ། ད་ཤ་དི་ཀ། ཨུཏྟ་ར་ཝཱུ་རི། ཌོམྦྷི་ནཱི། ཙཎྜ་ལཱི། རཀྵ་སཱི། སིངྒ་ལཱི། དེ་བའི། ཧ་ན་ཧ་ན། བནྦྷ་བནྡྷ། མཱ་ར་མཱ་ར། ད་ཧ་ད་ཧ། པ་ཙ་པ་ཙ། ཀྵིཾ་ཀྵིཾ་ལེ་ཧི། བ་ལིཾ་དེ་ཧི་སི་དཧི། བི་ཀཱ་ལ་ཤ་ཏྲུན་མཱ་
ར་ཡ་ཧཱུཾ་ཕཊ།  ཅེས་ལན་གསུམ་རེ་རྗེས་ཟློས་བྱེད་དུ་བཅུག་  སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་སྩལ་ལགས་ཀྱི། བདག་ལ་ཉེ་བར་མཛད་དུ་གསོལ།  །ལན་གསུམ། སློབ་དཔོན་གྱིས་
སྤྲེང་བའམ་མེ་ཏོག་སློབ་མའི་སྤྱི་བོར་བཞག་ལ་ཞེས་གསུངས་ཀྱང། ཕྱག་ལེན་དུ་ནས་ནག་སྤྱི་བོར་འཇོག་པར་མཛད།  བཅོམ་ལྡན་འདི་ལ་སྩལ་ལགས་ཀྱི། །འདི་ལ་ཉེ་བར་མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་
[034A]༄༅། །པར་མཛད་དུ་གསོལ། །རྡོ་རྗེ་ནག་པོ་ཆེན་པོ་གདོད་བཞི་པ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་
ལ་འཇུག་པར་གྱུར་ཅིག་ །ཅེས་བརྗོད་ཅིང་མེ་ཏོག་སྤྱི་བོར་བཞག་  དེས་གསུང་གི་རྗེས་གནང་ཐོབ། ངག་གི་བར་ཆད་ཐམས་ཅད་བསལ། སྔགས་བཟླས་པ་དང་སྔགས་ཀྱི་སྒོ་ནས་ལས་བསྒྲུབ་པ་ལ་དབང་པར་བྱས་པ་ཡིན།  ཞེས་དགའ་
བརྗོད།  དེས་གསུང་གི་རྗེས་སུ་གནང་བ་གྲུབ། ཐུགས་ཀྱི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་རྡོ་རྗེ་ནག་པོ་ཆེན་
པོ་གདོང་བཞི་བ་འཁོར་བཅས་ཀྱི་ཐུགས་དང། ཁྱད་པར་གངས་ཏེ་སེ། བསིལ་པའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་བའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཏྲཱ། དར་ལུང་གཉན་གྱི་ཕོ་བྲང། གནས་མཆོག་
ཁའུ་བྲག་རྫོང། ཕུ་གསུམ་ལོ་བ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། ནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་རྡོ་རྗེ་ནག་པོ་
ཆེན་པོ་གདོང་བཞི་པ་འཁོར་དང་བཅས་པ་རྣམས་ཀྱི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་རྡོ་རྗེ་རྩེ་ལྔ་པ་དང་གྲི་གུག་དང་རལ་གྲི་རྩེ་གསུམ་མདུང་རྣོན་ཐོད་ཁྲག་རུས་འཕྲེང་བདུད་རྩིས་གྲ་

[034B] ཁྱེད་རང་རྣམས་ཀྱི་མདུན་གྱི་ནམ་མཁར་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་རྣམས་ཀྱི་ཆོས་སྒྲུབ་
པ་ལ་བར་དུ་གཅོད་པའི་ཚོགས་ཐམས་ཅད་རྡུལ་ཕྲན་བཞིན་དུ་ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་
ལུས་ཀྱི་བ་སྤུའི་བུ་ག་ཐམས་ཅད་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་  ཨཱ་བེ་ཤ་ཡ་ཨ་ཨ།  ཞེས་ལན་གསུམ་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེས་གནང་
ཐོབ། ཡིད་ཀྱི་བར་ཆད་ཐམས་ཅད་བསལ། ཐུགས་ཀྱི་འཕྲིན་ལས་སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་ཐུགས་ཀྱི་རྗེས་སུ་གནང་བ་གྲུབ། འཕྲིན་ལས་གཏོར་མའི་བཀའ་བསྒོ་བ་ལ།  སློབ་དཔོན་གྱིས་རྟེན་གཏོར་
དཔལ་འབར་ལྔའམ་གཅིག་སྦར་བ་སློབ་མའི་སྤྱི་བོར་བཟུང། དམ་ཚིག་གི་རྡོ་རྗེ་ཐོགས་ནས་ཆོས་སྐྱོང་གི་ཐུགས་ཀར་བཞག་ཅིང།  ངས་གཏོར་མ་འདི་ཉིད་ཁྱེད་རང་རྣམས་ཀྱི་སྤྱི་བོར་བཞག་ནས་རྩ་བརྒྱུད་ཀྱི་བླ་མའི་མཚན་ནས་བརྗོད་དེ་བཀའ་བསྒོ་བའི་ཚེ་སྟེང་གི་
ནམ་མཁར་བཞུགས་པའི་རྩ་བརྒྱུད་ཀྱི་བླ་མ་རྣམས་ཀྱིས་ཀྱང་མགྲིན་གཅིག་ཏུ་བཀའ་བསྒོ་བའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་  བྷྱོ་ཧཱུཾ་ཕཊ། ས་མ་ཡ་སྨར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྒྱལ་བ་རྡོ་རྗེ་

[035A]༄༅། །འཆང། དཔལ་མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་བཟང་པོ། དཔལ་བདེ་བ། བི་མཱ་ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། པཎྜི་
ཏ་ཏ་ཐཱ་ག་ཏ་རཀྵི་ཏ། གཉན་ལོ་ཙཱ་བ་དར་མ་གྲགས། བླ་མ་གནམ་མཁའུ་པ། རྗེ་བཙུན་ས་སྐྱ་བ་ཆེན་པོ་ཡབ་སྲས་ནས་བདག་གི་དྲིན་ཅན་རྩ་བའི་བླ་མའི་བར་གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་
སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་སྟོད། དགེ་འདུན་གྱི་སྡེ་སྐྱོངས། ཁྱད་པར་རྡོ་རྗེ་སློབ་མ་འདི་རྣམས་ཀྱི་སྐུ་ལུས་དང་གྲིབ་མ་ལྟར་འགྲོགས་ལ་ཆོས་མཐུན་གྱི་བསམ་པའི་དོན་ཐམས་ཅད་ཡིད་
བཞིན་དུ་འགྲུབ་པ་དང། སྲུང་བ་དང། བསྐྱབ་པ་དང། སྦ་བའི་འཕྲིན་ལས་དང། སྟོངས་གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསྒོ་བས་ཆོས་སྐྱོང་འཁོར་དང་བཅས་པས་དེ་ལྟར་བགྱིའོ་ཞེས་ཞལ་གྱིས་བཞེས་
བས་དེ་ལ་ལེགས་སོ་སྦྱིན་པའི་ཚུལ་དུ་སྟེང་གི་བླ་མ་རྣམས་འོད་དུ་ཞུ་ཆོས་སྐྱོང་འཁོར་བཅས་ལ་ཐིམ། ཆོས་སྐྱོང་འཁོར་བཅས་འོད་དུ་ཞུ་ནས་ཁྱད་རང་རྣམས་ཀྱི་སྤྱི་བོ་ནས་ཐིམ་པས། ཁྱེད་རང་རྣམས་རྡོ་རྗེ་ནག་པོ་ཆེན་པོ་
གདོང་བཞི་པ་དངོས་སུ་གྱུར་སོང་སྙམ་བའི་ཐུགས་མོས་མཛོད། ཛཧཱུཾ་བཾ་ཧོཿ་ ཞེས་བརྗོད་དེ་རྡོ་རྗེ་ནག་གི་མཎྜལ་སྟེང་གི་ཚོམ་བུ་ནས་ཅུང་ཟད་རེ་སློབ་མའི་སྤྱི་བོར་བཞག་ཅིང་ལག་ཏུ་གཏད་ནས།  འདི་ནི་ཁོ་རང་གི་མེ་ཏོག་ཅེས་བྱ་བ་བསྙེན་སྒྲུབ་ལས་གསུམ་གྱི་

[035B] དུད་པ་གཏོང་བ་དང། མཎྜལ་གྱི་ཚོམ་བུའི་གཏའ་མར་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འབྱུང་བ་སོགས་གནད་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་པར་ཞུ།  ཞེས་
བརྗོད། ཡོན་ཏན་སྒྲུབ་པའི་ལུང་སྦྱིན་པ། མི་འབྲལ་བར་བསྟེན་ཅིང་གསང་བ་གདམས་པ། དམ་ཚིག་བཟུང་བ་ལ་སོགས་མཇུག་ཆོག་རྣམས་སྔར་ལྟར་བྱའོ། །འདིའི་བརྒྱུད་པ་ནི། རཏྣ་ཀིརྟི་ཡན་སྔར་ལྟར་ལ། བཎྜི་ཏ་ཏ་ཐཱ་ག་ཏ་རཀྵི་ཏ། གཉན་ལོ་ཡབ་སྲས། ས་ཆེན་གོང་མ་ལྔ། ཚོཌ་སྒོམ་པ། གཉན་ཆེན་པ། བྲག་
ཕུག་པ་བསོད་ནམས་དཔལ། བར་འདིར་བླ་མ་ཁ་ཤས་ཀྱི་མཚན་ཆད་འདྲ་བས་བརྟག་དབང་ཕྱུག་རྒྱལ་མཚན། ཉི་མ་གླིང་པ། རྗེ་རིན་ཆེན་རྒྱ་མཚོ། རྗེ་མང་ཐོས་རྒྱ་མཚོ། སྔགས་རམ་པ་སྟོབས་ལྡན་རྒྱ་མཚོ། སྟག་ཕུ་བསྟན་པའི་རྒྱལ་མཚན། འཇམ་བཞད་འཇིགས་མེད་དབང་པོ། བློ་གྲོས་
འོད་ཟེར། སྐལ་ལྡན་ཆོས་ཉིད། སློབ་དཔོན་ཀུན་དགའ་བཀྲ་ཤིས། ངག་དབང་ཀུན་དགའ་རིན་ཆེན་མན་གོང་ལྟར་རོ། །    ༈    བཅའ་
གཞི་བྱིངས་སྔར་དང་འདྲ་པ་ལ། རྡོ་ནག་གི་མཎྜལ་ལ་ནས་ནག་གི་ཚོམ་བུ་ལྔ་ཚོམ་དང་བཅས་པའི་སྟེང། རྟེན་གཏོར་སྙིང་གཟུགས་གཙོ་འཁོར་ལྔ། དབུས་མར་སྐུ་ཙཀ་དར་ནག་གི་ཅོད་པན་ཅན་བཤམ། མདུན་དུ་འབུལ་གཏོར་གོང་ལྟར། འོས་འབབ་ཅིག་ཏུ་གཏུམ་པོ་རང་བསྲུང་གི་འཁོར་ལོ་སྙིང་
དངོས་སམ་ཤོག་བུ་ལ་བྲིས་པ་རབ་གནས་ཅན་དང། གཡས་ངོས་སུ་གྲི་གུག་རྩེ་གསུམ་མདུང། རལ་གྲི་སྟེ་གཡས་ཀྱི་ཕྱག་མཚན་གཞི། གཡོན་ངོས་སུ་ཐོད་ཁྲག་ ཐོད་ཕྲེང། བུམ་པ་རྐང་གླིང་སྟེ་གཡོན་གྱི་ཕྱག་མཚན་བཞི་སོ་སོར་བཤམ། རྗེས་གནང་གི་དབང་རྫས་ལ་མི་དགོས་ཀྱང། ནང་

[036A]༄༅། །གདན་ཞྭ་གོས་ནག་པོ་ལ་སོགས་པ་ཡང་འབྱོར་ན་རྒྱབ་ངོས་སུ་བཤམ། གཞན་ཡང་གཡབ་དར་སོགས་པོ་བྱད་རྣམས་ཚོགས་བར་བྱས་པ་ལ། གུ་གུལ་གྱི་དུད་པས་བདུག་ སློབ་དཔོན་གྱིས་ཡི་དམ་གྱི་བདག་བསྐྱེད་བཟླས་པ་གཏོར་འབུལ་དང་བཅས་པ་བྱ། མཆོད་གཏོར་སྔར་ལྟར་
བྱིན་གྱིས་བརླབ། མདུན་གྱི་གཏོར་མ་བླ་རྡོ་དང་བཏས་བ་མགོན་པོ་ཞལ་ཁྲ་ཅན་གཙོ་འཁོར་ལྔ་བསྐྱེད་པ་ནས་བཟུང། གཏོར་བསྔོ། བསྟོད་པ། བཟླས་པ། སློབ་མའི་དོན་དུ་གསོལ་བ་བཏབ་བ་རྣམས་སྔ་མ་དང་འདྲ། སྤྲོ་ན་ཚོགས་ཀྱི་འཁོར་ལོའང་བྱ། དེ་ནས་སློབ་མས་ཕྱག་དང་མཎྜལ་འབུལ་བ་ནས་བཟུང། ཐུགས་ཀྱི་རྗེས་གནང་
ཡུན་ཐུན་མོང་བའི་སྐབས་ཇི་ལྟ་བ་བཞིན་ལས། བླྯས་ཁུང་ལ། རྩ་སྔགས་རིང་ཐུང། གྲོང་བསྐྱོད། འཁོར་ལོའི་སྔགས་རྣམས་སོ་སོ་ལ་ལས་བཞིའི་སྤེལ་ཚིག་དང་བས་པ་བརྗོད། ཅེས་གསུངས་པ་ནག་འགྲོས་སུ་དགོད་བ་ནི།  འདིའི་རྗེས་ཟློས་མཛོད། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། ར་ཏྲི་ཏ་
ཌོཾ་བི་མའི། ཙཎྜ་ལཱི། རཀྑ་སཱི། སིངྒ་ལཱི་དེ་ཝཱ་ཧཱུཾ་བྷྱོ་ཧཱུཾ། འགལ་རྐྱེན་བར་ཆད་ཐམས་ཅད་ཤཱནྟི་ཀུ་རུ་ཡེ་སཱཧཱ། ཨོཾ་མཧཱ་ཀ་ལ་ཀཱ་ལ་བི་ཀཱ་ལ། རཏྲི་ཏ། ཌོ་མབི་ནཱི། ཙཎྜ་ཀཱི། རཀྑ་སཱི། སིངྒ་ལཱི། དེ་ཝཱི་ཧཱུཾ་བྷྱོ་ཧཱུཾ། སྲིད་ཞིའི་དགེ་ལེགས་
ཐམས་ཅད་པུཥྚི་ཀུ་རུ་ཨོཾ། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། ར་ཏྲི་ཏ། ཌོམྦི་ནཱི། ཙཎྜ་ལཱི། རཀྑ་སཱི། སིངྒ་ལཱི་དེ་ཝཱི་ཧཱུཾ་བྷྱོ་ཧཱུཾ། ཁམས་གསུམ་སྣོད་བཅུད་ཐམས་ཅད་ཝ་ཤ་ཀུ་རུ་ཧོཿ་ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། རཏྲི་ཏ། ཌོམྦཾ་ནཱི་
ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི་ཧཱུཾ་བྷྱོ་ཧཱུཾ། གནོད་བྱེད་དགྲ་བགེགས་ཐམས་ཅད་མའར་ཡ་ཕཊ། ཡང་འདིའི་རྗེས་ཟློས་མཛོད། ཨོཾ་མཧཱ་ཀཱ་ལ་ཀཱ་ལ་བི་ཀཊྚ་ཀ་རཱ་ལ། ལམྦི་ཏ་ཨོཥ། ལམྦ་ཀ་བེ་ཀ། ལམྦ་ཀ་བ་ལེ། ར་ཝི་གྷཎྜ་

[036B] ཙྪེ་ད་ཧ་ཀ་ལེ། ཧ་ལེན་ཧ་ལེ། བི་མའི་ཛཱ་ལི། བཱ་མེ་གྷུནྡི་དྷ་རི་ཡཾ་མ་ཨེཾ། ད་ཧི་ན་ཀ་རྟི་ཀ་རོ་ཊི། བི་བཧི་ཥ་ཎ་དྷ་ཨེ། བཱ་མེ་ཤཱུ་ལ་པཱ་ཎི། ཧ་ར་དོར་ཤར་སཱི་ར་མཱ་ལ། པཱ་ཏཱ་ལེ་ཀྵིཾ་ཀཱ་ར་ཀ་ལ། མ་ཧཱ་པོ་ཊ་ལེ། མྷཱ་ཀཱ་ལ་
ཤྲཱི་ཀ་བི་ལ། ཀི་བི་ལ་སཾ་ཀྵེ་ཊ་པཱ་ལ། ཧཱ་ཧཱ་ཀཱ་རེ། ཧཱུཾ་ཧཱུཾ་ཀཱ་རེ། པཱུརྦ་བྷ་ཥ་བཧི་ཨུཾ། ཛོ་ཛ་ནྟི། ད་ཤ་དིཀ། ཨུཏྟ་ར་ཝུ་རི། ཌོ་མབི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི་སིངྔྷི། འགལ་རྐྱེན་བར་ཆད་ཐམས་ཅད་ཤནྟི་ཀུ་རུ་ཡེ་སཱཧཱ། ཨོཾ་མྷཱ་
ཀཱ་ལ་ཀཱ་ལ་བི་ཀཊྚ་ཀ་རཱ་ལ། ལ་མབི་ཏ་ཨོ་ཋ། ལམྦ་ཀ་བེ་ཀ། ལམྦ་ཀ་བ་ལེ། ར་ཝི་གྷཎྜ། རུ་ཏྲ་མཱ་ལ་བི་ཧུ་རེ། ཙྪེད་ཧ་ཀ་ལེ། ཧ་ལེན་ཧ་ལེ། པིམྦི་ཛཱ་ལི། བཱ་མེ་གྷུ་ནྡི་དྷ་རི་ཡཾ་མ་ཨེཾ། ད་ཧི་ན་ཀ་རྟི་ཀ་རོ་ཊི། བི་བཧི་ཥ་ཎ་དྷ་ཨཾ། བཱ་མེ་
ཤཱུ་ལ་པཱ་ཎི། ཧར་དོར། ནར་སཱི་ར་མཱ་ལ། པཱ་ཏཱ་ལེ་ཀྵཾཨ་ཀཱ་ར་ཀ་ལ། མཧཱ་པོ་ཊ་ལེ། མཧཱ་ཀཱ་ལ་ཤྲཱི་ཀ་བི་ལ། ཀི་བི་ལ་སི་ཀྵེ་ཊ་པཱ་ལ། ཧཱ་ཧཱ་ཀཱ་རེ། ཧཱུཾ་ཧཱུཾ་ཀཱ་རེ། པཱུརྦ་བྷ་ཥ་བཧི་ཨུཾ། ཛཽ་ཛནྟི། ད་ཤ་དིཀ། ཨུཏྟ་ར་ཝུ་རི། ཌོ་མབི་ནཱི། ཙཎྜ་ལཱི། རཀྑ་སཱི་
སིངྒ་ལཱི། དེ་ཝཱི་སིངྷ། སྲིད་ཞིའི་དགེ་ལེགས་ཐམས་ཅད་པུཥྚཾཨ་ཀུ་རུ་ཨོཾ། ཨོཾ་མཧཱ་ཀཱ་ལ་ཀཱ་ལ་བི་ཀཊྚ་ཀ་རཱ་ལ། ལམྦི་ཏ་ཨོཾ་ཋ། ལམྦ་ཀ་བེ་ཀ། ལམྦ་ཀ་བ་ལེ། ར་ཝི་གྟཎྚ། རུ་ཏྲ་མཱ་ལ། བི་ཧུ་རེ། ཙྪེ་ད་ཧ་ཀ་ལེ། ཧ་ལེན་ཧ་ལེ། པི་མབི་ཛཱ་ལི་
བཱ་མེ་གྷུནྡི་དྷ་རི་ཡམ་ཨོཾ། ད་ཧི་ན་ཀརྟིཀ་རོ་ཊི། བི་བཧི་ཥ་ཎ་སྟ་ཨོཾ། བཱ་མེ་ཤཱུ་ལ་པཱ་ཎི། ཧར་དོར་མར་སཱིར་མཱ་ལ། པཱ་ཏཱ་ལེ་ཀྵཾཨ་ཀཱ་ར་ཀ་ལ། མྷཱ་པོ་ཊ་ལེ། མྷཱ་ཀཱ་ལ་ཤྲཱིཀ་བི་ལ། ཀཱི་བི་ལ་སཾཨ་ཀྵེ་ཊ་པཱ་ལ། ཧཱ་ཧཱ་ཀཱ་རེ། ཧཱུཾ་ཧཱུཾ་ཀཱ་རེ། པཱུ་རྦ་བྷ་ཥ་བཧི་ཨུཾ་

[037A]༄༅། །ཛཽ་ཛ་ནྟི། དེ་ཤ་དིཀ། ཨུཏྟ་ར་ཝུ་རི། ཌོ་མབི་ནཱི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི་སིངྔྷི། ཁམས་གསུམ་སྣོད་བཅུད་ཐམས་ཅད་ཝ་ཤཾ་ཀུ་རུ་ཧོཿ་ཨོཾ་མ་ཧཱ་ཀཱ་ལ་ཀཱ་ལ་བི་ཀཊྚ་ཀ་རཱ་ལ། ལ་མབི་ཏ་
ཨོ་ཋ། ལམྦ་ཀ་པེ་ཀ། ལམྦ་ཀ་བ་ལེ། རཝི་གྷ་ཎྜྡ། རུ་ཏྲ་མཱ་ལ་བི་ཧུ་རེ། ཙྪེ་ར་ཧ་ཀ་ལེ། ཧ་ལེ་ན་ཧ་ལེ། པི་མབི་ཛཱ་ལི། བཱ་མེ་གྷུནྡི་དྷ་རི་ཡཾ་མ་ཨོཾ། ད་ཧིན་ཀ་རྟི་ཀ་རོ་ཊི། བི་བཧི་ཥ་ཎྣ་དྷ་ཨོཾ་བླ་མེ་ཤཱུ་ལ་པཱ་ཎི། ཧ་ར་དོ་གནར་སིར་
མཱ་ལ་པཱ་ཏཱ་ལེ་ཀྵཾ་ཀཱ་ར་ཀ་ལ། མྷཱ་པཽ་ཊ་ལེ། མྷཱ་ཀཱ་ལ་ཤྲཱི་ཀ་བི་ལ། ཀི་བི་ལ་སིཾ་ཀྵེ་ཊ་པཱ་ལ། ཧཱ་ཧཱ་ཀཱ་རེ། ཧཱུཾ་ཧཱུཾ་ཀཱ་རེ། པཱུརྦ་བྷ་ཥ་བཧི་ཨུཾ། ཛཽ་ཛ་ནྟི། ད་ཤ་དིཀ། ཨུཏྟ་ར་ཝུ་རི། ཌོམྦི་ནི། ཙཎྜ་ལཱི། རཀྑ་སཱི། སིངྒ་ལཱི། དེ་ཝཱི་སིངྔྷི་བི་ཀ་ལ་ཤ་ཏྲཱུཾ་
གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ། ཡང་འདིའི་རྗེས་ཟློས་མཛོད། ཨོཾ་ཨུ་ཙཊྚ་ཙཊྚེ་སཱ་ཧཱུཾ། འགལ་རྐྱེན་བར་ཆད་ཐམས་ཅད་ཤཱནྟ་ཀུ་རུ་ཡེ་སཱཧཱ། ཨོཾ་ཨུ་ཙ་ཊྚ་ཙཊྚེ་སཱཧཱུཾ་སྲིད་ཞིའི་དགེ་ལེས་ཐམས་ཅ་པུཥྚི་ཀུ་རུ་ཨོཾ། ཨོཾ་ཨོཾ་ཨུ་ཙཊྚ་ཙཊྚི་
སཱ་ཧཱུཾ་ཁམས་གསུམ་སྣོད་བཅུད་ཐམས་ཅད་ཝ་ཤཾ་ཀུ་རུ་ཧོཿ་ཨོཾ་ཙཊྚ་ཙཊྚེ་སཱ་ཧཱུཾ་གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ། ཡང་འདིའི་རྗེས་ཟློས་མཛོད། ས་ཨི་ཡཾ་འགལ་རྐྱེན་བར་ཆད་ཐམས་ཅད་ཤནྟི་ཀུ་རུ་ཡེ་སཱཧཱ། ས་ཨི་ཡཾ་སྲིད་ཞིའི་
དགེ༑ ལེགས་ཐམས་ཅད་པུཥྚམ་ཀུ་རུ་ཨོཾ། ས་ཨི་ཡཾ་ཁམས་གསུམ་སྣོད་བཅུད་ཐམས་ཅད་ཝ་ཤཾ་ཀུ་རུ་ཧོཿ་ས་ཨི་ཡཾ་གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ། ཡང་འདིའི་རྗེས་ཟློས་མཛོད། ས་ཀཱ་ར་ལ་ཧི་ཡཾ་འགལ་རྐྱེན་བར་ཆད་ཐམས་

[037B] སཀཱ་ར་ལ་ཧི་ཡཾ་སྲིད་ཞིའི་དགེ་ལེགས་ཐམས་ཅད་པུཥྚཾཨ་ཀུ་རུ་ཨོཾ། ས་ཀཱ་ར་ལ་ཧི་ཡཾ། ཁམས་གསུམ་སྣོད་བཅུད་ཐམས་ཅད་ཝ་ཤཾ་ཀུ་རུ་ཧོཿ་ས་ཀཱ་ར་ལ་ཧི་ཡཾ་གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ། ཡང་འདིའི་རྗེས་
ཟློས་མཛོད། ས་ཧུ་བཾ་འགལ་རྐྱེན་བར་ཆད་ཐམས་ཅད་ཤཱནྟིཾ་ཀུ་རུ་ཡེ་སཱཧཱ། ས་ཧུ་བཾ་སྲིད་ཞིའི་དགེ་ལེགས་ཐམས་ཅད་པུཊི་ཀུ་རུ་ཨོཾ། ས་ཧུ་བཾ་ཁམས་གསུམ་སྣོད་བཅུད་ཐམས་ཅད་ཝ་ཤཾ་ཀུ་རུ་ཧོཿ་ས་ཧུ་བཾ་གནོད་བྱེད་དགྲ་བགེགས་
ཐམས་ཅད་མཱ་ར་ཡ་ཕཊ། ཡང་འདིའི་རྗེས་ཟློས་མཛོད། ཁྲི་ཏ་ཀཱི་ལི་ཀཱི་ལཱ་ཡ་འགལ་རྐྱེན་བར་ཆད་ཐམས་ཅད་ཤཱནྟིཾ་ཀུ་རུ་ཡེ་སཱཧཱ། གྷྲི་ཏ་ཀཱི་ལི་ཀཱི་ལཱ་ཡ་སྲིད་ཞིའི་དགེ་ལེགས་ཐམས་ཅད་བུཥྚི་ཀུ་རུ་ཨོཾ། གྷྲི་ཏ་ཀཱི་ལི་ཀཱི་ལཱ་ཡ་ཁམས་གསུམ་སྣོད་
བཅུད་ཐམས་ཅད་ཝ་ཤཾ་ཀུ་རུ་ཧོཿ་གྷྲི་ཏ་ཀཱི་ལི་ཀཱི་ལཱ་ཡ་གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ། ཡང་འདིའི་རྗེས་ཟློས་མཛོད། བི་བཧི་ཥ་ན་པ་ཏ་ཡེ་ནམ་འགལ་རྐྱེན་བར་ཆད་ཐམས་ཅད་ཤཱནྟིཾ་ཀུ་རུ་ཡེ་སཱཧཱ། བི་བཧི་ཥ་ན་པ་ཏ་ཡེ་ན་མཿ་
སྲིད་ཞིའི་དགེ་ལེགས་ཐམས་ཅད་བུཥྚིཾ་ཀུ་རུ་ཨོཾ། བི་བཧི་ཥ་ན་པ་ཏ་ཡེ་ནམ་ཁམས་གསུམ་སྣོད་བཅུད་ཐམས་ཅད་ཝ་ཤ་ཀུ་རུ་ཧོཿ་བི་བཧི་ཥ་ན་པ་ཏ་ཡེ་ན་མཿ་གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ།  འདི་གྲུབ་དབང་སངས་རྒྱས་རྒྱ་མཚོའི་དངོས་
སློབ་ལྷུན་གྲུབ་སྟེང་པ་ཀུན་དགའ་རྒྱ་མཚོ། དེ་སློབ་ཀུན་དགའ་ལྷུན་གྲུབ། དེ་ལས་རྗེ་བླ་མ་ངག་དབང་ཆོས་འབྱོར་གྱིས་གསན་པའི་ཕྱག་ལེན་ལྟར་བཀོད་པའོ། །ཡང་ལྡན་མ་སྤྲུལ་སྐུའམ་རྗེ་སྨིན་གྲོལ་མཚན་ཅན་གྱིས་མཛད་པ་འདི་དང་མི་འདྲ་བ་ཤིན་ཏུ་རྒྱས་པ་ཞིག་སྣང་མང་འདིར་མ་བྲིས་པ་གཟིགས་པར་སྒྲོན་སྡེ་དགེ་

[038A]༄༅།  །ས་སྐྱོང་བླ་མའི་གསུང་སྙན་བརྒྱུད་སྒོ་བརྒྱ་འབྱེད་པའི་རིན་ཆེན་ལྡེ་མིག་ཏུ་གསལ་ལོ། །སློབ་དཔོན་གྱིས་གཏུམ་པོ་རང་བསྲུང་འཁོར་ལོ་གྲི་སྙིང་དང་བཅས་པ་སློབ་མ་ལ་དངོས་སུ་གཏད་ཅིང། ངག་ཏུ།  འདིར་གྲི་གུག་ཡུ་བ་ཧཱུཾ་དང་བཅས་པ་སྐུའི་ངོ་བོ། འཁོར་
ལོ་སྔགས་དང་བཅས་པ་གསུང་གི་ངོ་བོ། གྲི་སྙིང་བླ་རྡོ་ཐུགས་ཀྱི་ངོ་བོ་ཡིན་པས་ཁྱེད་ཀྱིས་ཆོངས་ཤིག་བླ་མ་བརྙས་བྱེད་སེམས་ཅན་འཚེ། །དམ་ཚིག་ཉམས་དང་བསྟན་པ་བཤིག་དེ་རྣམས་ཁྱོད་ཀྱིས་བསྒྲལ་བར་བགྱི། །
གཞན་དུ་ནམ་ཡང་མ་ཡིན་ནོ།  །ཞེས་བརྗོད་ལ།  དཔལ་མགོན་ཞལ་བཞི་པ་མངོན་སུམ་དུ་ཁྱེད་རང་རྣམས་ཀྱི་བྲན་དུ་གཏད་བྱུག་སྙམ་བའི་མོས་བ་དུང་བ་རེ་མཛོད།  དེ་ནས་ངག་ཏུ།  སྟོབས་ཆེན་ཤུགས་དྲག་གྲི་གུག་འདི། །རྒྱུ་རྩུབ་
དུག་གིས་ངར་བླུད་ཅིང། །ལོགས་ལ་དྲག་པོའི་སྔགས་བཀོད་པའི། །སོ་ནི་རྡོ་རྗེའི་སྣོ་བར་བཅས། །གདུག་བ་དྲག་པོའི་སྙིང་ལ་གཟེར། །གྲི་གུག་མགོན་པོའི་ཕྱག་མཚན་འདི། །དེ་རིང་བུ་ཡིས་བཟུང་བར་བགྱི། །དགྲ་བགེགས་
མ་ལུས་བསྒྲལ་བར་མཛོད།  །ཅེས་བརྗོད་ལ། གྲི་གུག་ལག་ཏུ་གཏད་ཙམ་རེ་བྱ། དེ་བཞིན་དུ་  དགྲ་བགེགས་བསྒྲལ་བའི་ཐོད་ཁག་འདི། །སྟོབས་ཆེན་མགོན་པོའི་ཕྱག་མཚན་ཡིན། །དེ་རིང་བུ་ཡིས་བུང་བར་བགྱི། །དགྲ་བགེགས་མ་
ལུས་བསྒྲལ་བར་མཛོད།  །ཅེས་བརྗོད་ལ། ཐོད་ཁྲག་ལག་པ་གཡོན་པར་གཏད།  རྒྱུ་རྩུབ་དུག་གིས་ངར་བླུད་ཅིང། །ལོགས་ལ་དྲག་པོའི་སྔགས་བཀོད་བའི། །རྩེ་གསུམ་དེ་རིང་སྒྲ་བགེགས་ ཅེས་བརྗོད་ལ། རྩེ་གསུམ་ལག་བ་གཡས་སུ་གཏད་

[038B] ཅེས་བརྗོད་ལ། མདུང་ལག་པ་གཡོན་པར་གཏད།  རྒྱུ་རྩུབ་་ལོགས་ལ་་རལ་གྲི་་དེ་རིང་་དགྲ་བགེགས་་ ཅེས་བརྗོད། རལ་གྲི་གཏད། དཀར་གླིང་སྙན་པའི་སྒྲ་སྐད་འདི། །དམ་
ཚིག་མཚོན་ཕྱིར་འདུ་བའི་སྒྲ། །དཔལ་ལྡན་མགོན་པོའི་ཕྱག་མཚན་འདི། །དེ་རིང་བུ་ཡིས་བཟུང་བར་བགྱི། །དགྲ་བགེགས་མ་ལུས་བསྒྲལ་བར་མཛོད།  །ཅེས་བརྗོད་ལ་རྐང་གླིང་ལག་པར་གཏད།  རིན་ཆེན་བུམ་བ་ནོར་གྱི་དབྱིག་དཔལ་ལྡན་མགོན་
པོའི་ཕྱག་མཚན་ཡིན། །དེ་རིང་བུ་ཡིས་བཟུང་བར་བགྱི། །ཡིད་བཞིན་གཏེར་གྱི་བདག་པོ་མཛོད།  །ཅེས་བརྗོད་ལ། བུམ་པ་གཏད།  དར་ནག་པ་དང་གཡབ་པའི་དོན། །དུང་ཆེན་འཕྲེང་མཛེས་འགུགས་པའི་རྒྱུན། །རྣལ་འབྱོར་བསྐྱང་
ཕྱིར་ཕྱག་ན་བསྣམས། །དཔལ་ལྡན་མགོན་པོའི་ཕྱག་མཚན་འདི། །དེ་རིང་བུ་ཡིས་བཟུང་བར་བགྱི། །འཕྲིན་ལས་རྣམས་བཞི་ཁྱོད་ཀྱིས་སྒྲུབས།  །ཞེས་བརྗོད་ལ། གཡབ་དར་དང་ཐོད་ཕྲེང་ལག་ཏུ་གཏད། ཕྱག་མཚན་སྦྱིན་བའི་ཚིགས་བཅད་འདི་རྣམས་བླ་མ་
གཉན་གྱིས་མཐོད་ལ་ལྟར་ཡིན་ཅིང་འདི་ལས་གཞན་ཡང་ཀླུངས་པའི་གསུང་ཚིགས་བཅད་མི་འདྲ་བ་ཞིག་ཀྱང་ཡོད་དོ། །དེ་ནས་གཏོར་མ་བླ་རྡོ་དང་བཅས་པ་སྤྱི་བོར་བཞག་ལ།  མགོན་པོ་གཙོ་འཁོར་ལྔ་ཁྱེད་རང་རྣམས་ཀྱི་སྤྱི་བོ་ནས་ཐོགས་མེད་དུ་ཞུགས་སྙིང་པདྨ་འདབ་བརྒྱད་ཁ་
བྱེ་བའི་དབུས་ཉི་མའི་གདན་ལ་འཛུམ་ཞིང་བརྗིད་པར་བཞུགས་པར་གྱུར་ བར་བསམ།  དེའི་ཐུགས་ཀར་ཧཱུཾ་ཡིག་སྔོན་པོ་རང་སེམས་དང་མགོན་པོའི་ཐུགས་དབྱེར་མེད་དུ་གྱུར་པའི་མོས་བ་མཛོད། ཨོཾ་མཧཱ་ཀཱ་ལ་ཀཱ་ལ་ནས་ས་མ་ཡ་
[039A]༄༅། །སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྒྱལ་བ་རྡོ་རྗེ་འཆང། དཔལ་མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་པ་བཟང་པོ། དཔལ་བདེ་བ། བི་མཱ་ལ་གུཔྟ། ཁ་
ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ་དར་མ་གྲགས། བླ་མ་གནམ་ཁའུ་པ། རྗེ་བཙུན་ས་སྐྱ་པ་ཆེན་པོ་ཀུན་དགའ་སྙིང་པོ། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་རྒྱལ་
མཚན། ས་སྐྱ་པཎྜི་ཏ་ཀུན་དགའ་རྒྱལ་མཚན། འགྲོ་མགོན་ཆོས་རྒྱལ་འཕགས་པ། དམ་པ་ཀུན་དགའ་གྲགས། རྗེ་བཟང་པོ་དཔལ། མཁས་བཙུན་ནམ་མཁའ་ལེགས་པ། བླ་མ་དམ་པ། སྔགས་འཆང་གཟུངས་ཀྱི་དཔལ། ཆོས་རྗེ་
བཟང་པོ་རྒྱལ་མཚན། རྗེ་རྒྱལ་མཚན་དཀོན་མཆོག་རྗེ་དགེ་བ་བཟང་པོ། ཆོས་རྗེ་ཨ་ནནྟ་པ། བྱམས་པ་རྡོ་རྗེ་རྒྱལ་མཚན། རྗེ་ཤེས་རབ་རིན་ཆེན། ཚར་ཆེན་བློ་གསལ་རྒྱ་མཚོ་སོགས་རྩ་བརྒྱུད་ཀྱི་བླ་མ་དམ་པ་རྣམས་ཀྱི་བཀའ་དང་
དམ་ལས་མ་འདའ་བར་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་སྟོད། དགེ་འདུན་གྱི་སྡེ་སྐྱོངས། ཁྱད་པར་རྡོ་རྗེ་སློབ་མ་འདི་རྣམས་ཀྱི་སྐུ་ལུས་དང་གྲིབ་མ་ལྟར་འགྲོགས་ལ་ཆོས་མཐུན་གྱི་བསམ་པའི་དོན་
ཐམས་ཅད་ཡིད་བཞིན་དུ་འགྲུབ་པ་དང། སྲུང་བ་དང། བསྐྱབ་པ་དང། སྦ་བའི་འཕྲིན་ལས་དང། སྟོང་གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསྒྲོ་པས་ཆོས་སྐྱོང་འཁོར་དང་བཅས་པས་དེ་ལྟར་བགྱིའོ་ཞེས་ཞལ་གྱིས་

[039B] ཆོས་སྐྱོང་འཁོར་བཅས་ལ་ཐིམ། ཆོས་སྐྱོང་འཁོར་བཅས་ཁྱོད་རང་རྣམས་ཀྱི་སྤྱི་བོ་ནས་ཞུགས། སྙིང་པདྨ་དམར་པོ་འདབ་བརྒྱད་ཁ་བྱེ་བའི་དབུས་སུ་ཉི་མའི་
གདན་ལ་འཛུམ་ཞིང་བརྗིད་པར་བཞུགས་པ་དེའི་ཐུགས་ཀར་རང་སེམས་དང་ཐུགས་ཧཱུཾ་ཡིག་སྔོན་པོ་དབྱེར་མེད་དུ་གྱུར་པའི་མོས་པ་མཛོད། ཛཿ་ཧཱུཾ་བཾ་ཧོཿ་ དེ་ནས་གཏོར་མ་བླ་རྡོ་རང་གནས་སུ་བཞག་ལ། སླར་སློབ་མའི་སྙིང་གར་རྡོ་རྗེས་རེག་ཏེ།  ཨོཾ་ཤྲཱི་དྷརྨ་པཱ་ལ་
ཙ་ཏུརྨུ་ཁ་ས་མཱ་ཡ་ཏིཥྛ་བཛྲ་ཧཱུཾ།  ཞེས་བརྗོད་ལ།  ཁྱེད་རང་རྣམས་ཀྱི་སྙིང་པདྨ་འདབ་བརྒྱད་བུམ་སྐུ་ལྟར་ཁ་ཟུམ་པའི་སྟེང་དུ་ཡི་དམ་གྱི་ངོ་བོ་རྡོ་རྗེ་རྩེ་ལྔ་པ་ཕྱེད་པ་ཞིག་གིས་རྒྱས་བཏབ། མཐའ་སྐོར་ཀུན་ཏུ་སྔགས་རྣམས་ཀྱི་འཕྲེང་བས་དྲུག་གུ་ལྟར་
དཀྲིས་པས་བྱང་ཆུབ་མ་ཐོབ་ཀྱི་བར་དུ་བརྟན་པར་བྱས་པའི་མོས་པ་མཛོད།  ཅེས་བརྗོད། རྗེས་ཀྱི་ཆོ་ག་དམ་ཚིག་བཟུང་བ་སོགས་ནི་སྔར་ལྟར་རོ། །འདིའི་བརྒྱུད་པ་ནི། འགྲོ་མགོན་ཆོས་རྒྱལ་འཕགས་པ་ཡན་གོང་ལྟར་ལ། དེ་ནས་དམ་པ་ཀུན་དགའ་གྲགས། བཟང་པོ་དཔལ། ནམ་མཁའ་ལེགས་པ་
བླ་མ་དམ་པ། གཟུངས་ཀྱི་དཔལ། ཆོས་རྗེ་བཟང་པོ་རྒྱལ་མཚན། ཆོས་རྗེ་རྒྱལ་མཚན་དཀོན་མཆོག་རྗེ་དགེ་བ་བཟང་པོ། ཆོས་རྗེ་ཨ་ནནྟ་པ། བྱམས་པ་རྡོ་རྗེ་རྒྱལ་མཚན། བླ་མ་ཤེས་རབ་རིན་ཆེན། ཚར་ཆེན་རིན་པོ་ཆེ། རྗེ་ཚེ་དབང་བཀྲ་ཤིས། བླ་མ་རྣམ་རྒྱལ་བཀྲ་ཤིས། ཆོས་རྗེ་ལྷ་དབང་འཕྲིན་ལས། ཉི་མ་གླིང་པ། རིན་
ཆེན་རྒྱ་མཚོ། མང་ཐོས་རྒྱ་མཚོ་མན་གོང་དང་འདྲ།།    ༈    རྡོ་ནག་གི་མཎྜལ་ཚོམ་བུ་ལྔ་པ། རྟེན་གཏོར་སྙིང་གཟུགས་མ་ཟུར་གསུམ་བཞིས་བསྐོར་བརྒྱན་ལྡན་ལ་

[040A]༄༅། །མདའ་དར་སྔོན་པོ་བཙུག་འབུལ་གཏོར་མཆོད་པ་རྣམས་འདྲ། སློབ་དཔོན་གྱིས་ཡི་དམ་གྱི་བདག་བསྐྱེད་བཟླས་པ་གཏོར་འབུལ་དབང་བཅས་པ་བྱ། མཆོད་གཏོར་བྱིན་གྱིས་བརླབས་ལ། དེ་ནས་རྟེན་གཏོར་རྡོ་ནག་གི་མཎྜལ་ཚོམ་བུ་དང་བཅས་པ་བསངས་སྦྱངས།  སྟོང་པའི་
ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་དང་ཕྱོགས་བཞིར་པདྨ་ཉི་མ་མི་རོའི་གདན་རེ་རེ། གདན་དེ་རྣམས་ཀྱི་སྟེང་དུ་ཧཱུཾ་རེ་རེ་ཡོངས་སུ་གྱུར་པ་ལས་གཙོ་འཁོར་ལྔ་དུས་གཅིག་ཏུ་གྲུབ་པ་ནི་
དབུས་སུ་དཔལ་མགོན་གདོང་བརྙན་ཅན་སྐུ་མདོག་ནག་པོ་ཞལ་བཞི་ཕྱག་དྲུག་པ། དབུས་མགོན་པོའི་ཞལ་ནག་པོ། གཡས་ལྷའི་ཞལ་དཀར་པོ་གླང་པོ་ཆེའི་གདོང་པ་ཅན། གཡོན་སྲིན་པོའི་ཞལ་དམར་པོ་མ་ཧེའི་གདོང་པ་ཅན་
རྒྱབ་ཞལ་རྒྱལ་པོའི་ཞལ་དཀར་པོ་སེང་གེའི་གདོང་པ་ཅན། ཕྱག་དང་པོ་གཉིས་གྲི་གུག་དང་ཐོད་པ། བར་བ་གཉིས་དབྱུག་ཐོ་དང་གླང་ཝགས། ཐ་མ་གཉིས་དགྲ་སྟ་དང་ཞགས་པ་བསྣམས་པ། གཡས་སུ་སྐུད་དང་རུས་པ་སྤྲུལ་དང་དྲིལ་ཁུ་
གཡེར་ཁའི་ཕྲེང་བས་བརྒྱན་པ། སྟག་གི་པགས་པའི་ཤམ་ཐབས་ཅན། གཡས་བསྐུམ་གཡོན་བརྐྱང་གི་དོར་སྟབས་ཀྱིས་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་བཞུགས་པ། གཡས་སུ་གཏུམ་མོ་སྔོན་མོ་གཡས་
ཐོད་པ། གཡོན་དར་ནག་ གཡོན་དུ་གཡུང་མོ་དམར་མོ་ལུ་གུ་རྒྱུད་ཀྱི་ཞགས་པ་ཐོགས་པ། མདུན་དུ་སྲིན་མོ་དང། རྒྱབ་ཏུ་སིངྒ་ལིམ་གཉིས་ཀ་སྐུ་མདོག་ནག་མོ་གྲི་གུག་དང་ཐོད་པ་འཛིན་པ། དེའི་མཐའ་སྐོར་དུ་སྤྲུལ་པའི་འཁོར་ཚོགས་

[040B] རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གངས་ཏེ་སེ། བསིལ་བའི་ཚལ། པོ་ཊ་ལ་
སིངྒའི་གླིང། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། ཁའུ་བྲག་རྫོང་སོགས་ནས་དཔལ་མགོན་གདོང་བརྙན་ཅན་ཡབ་ཡུམ་འཁོར་དང་བཅས་པ་སྐད་ཅིག་གིས་སྤྱན་དྲངས་པར་ བསམས་ལ། དབྱངས་དང་བཅས།  ཧཱུཾ༑ སྔོན་
ཚེ་རྡོ་རྗེ་འཆང་གི་སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །ཞི་རྒྱས་དབང་དྲག་ལས་ལ་སྤྱན་འདྲེན་ན། །འཕྲིན་ལས་བསྒྲུབ་ཕྱིར་གནས་འདིར་གཤེགས་སུ་གསོལ། །ཨོཾ་མཧཱ་ཀཱ་ལ་ལིངྐུ་ན་ཧྲི་ད་ཨེ་ཀ་ཛཱ་ཊཱི་ས་པ་
རི་ཝཱ་ར་ཨེ་ཧྱེ་ཧི་ཛཛ་ཛཧཱུཾ་བཾ་ཧོདམ་ཚིག་པ་དང་གཉིས་སུ་མེད་པར་གྱུར། པདྨ་ཀ་མ་ལཱ་ཡེ་སྟྭཾ། ཨོཾ་མཧཱ་ཀཱ་ལ་ལིངྐུ་ན་ཧྲི་ད་ཨེ་ཀ་ཛཱ་ཊཱཨ་ས་པ་རི་ཝཱ་ར་ཨརྒྷཾ་ ནས་  ཤཔྟ་ འི་བར་གྱིས་མཆོད།  ཨོཾ་མཧཱ་ཀཱ་ལ་ལིངྐུ་ན་ཧྲི་ད་ཨེ་ཀ་ཛཱ་ཊཱི་ས་པ་རི་ཝཱ་
ར་ས་མ་ཡ་ ཞེས་སོགས་ཀྱི་དམ་བཞག་བཀའ་བསྒོ་བྱ། བསྙེན་སྔགས་ཀྱི་མཐར།  ན་མསརྦ་ཏ་ཐཱ་ག་ཏེ་ སོགས་བཏགས་པ་ལེན་གསུམ་གྱིས་གཏོར་མ་འབུལ། མི་འདྲ་བའི་ཁྱད་པར་དཔལ་སྟོབས་འཕྲོག་དབང་པོ་གདོང་བཞི་པ་ཞེས་པར་དཔལ་མགོན་གདོང་བརྙན་ཅན་ཞེས་ཁ་བསྒྱུར། ཕྱི་ནང་གི་མཆོད་
པ་དང་འཕྲིན་བཅོལ་བསྟོད་པ་སྔར་བཞིན་བྱ། དེ་ནས་བཟླས་པ་བྱ་བ་ནི།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། འོད་ཟེར་གྱི་རྩེ་མོ་ལ་མཐུན་པའི་དམ་རྫས་དཔག་ཏུ་མེད་པ་བཀོད། མདུན་གྱི་གཙོ་འཁོར་ལྔ་ལ་ཕུལ་བས་ཐུགས་མཉེས་པར་གྱུར་པར་

[041A]༄༅། །བསམས་ལ།  ཨོཾ་མཧཱ་ཀཱ་ལ་ལིངྐུ་ན་ཧྲི་ད་ཨེ་ཀ་ཛཱ་ཊཱི་ཡེ་ཧཱུཾ་ཕཊ།  ཅེས་ཅི་ནུས་བཟླས་ལ། ཡིག་བརྒྱ་བརྗོད། སློབ་མའི་དོན་དུ་གསོལ་བ་བཏབ། སློབ་མ་མདུན་དུ་འཁོད་པ་ལ། སློབ་དཔོན་གྱིས།  སེམས་ཅན་ཐམས་ཅད་ཀྱི་དོན་དུ་ ཞེས་སོགས་བྱ།  གང་
གསན་བར་བྱ་བའི་ཆོས་ནི། གཉན་ལོས་རྒྱ་གར་ནས་པཎ་གྲུབ་དམ་པ་གསུམ་ལ་དཔལ་མགོན་འདིའི་ཆོས་སྐོར་རྣམས་ཞུས་པའི་ནང་ནས་འདི་པཎྜི་ན་འབུམ་ཕྲག་གསུམ་པ་ལ་གསན་པའི་དཔལ་མགོན་གདོང་བརྙན་ཅན་གྱི་རྗེས་
སུ་གནང་བ་ཡིན། དེ་ཉིད་ཞུ་བའི་ཡོན་དུ་མཎྜལ་འབུལ་བར་ཞུ།  མཎྜལ་འབུལ། དེ་ནས།  ཕྱག་གཉིས་སྙིམ་པ་མེ་ཏོག་དང་བས་གསོལ་བ་འདེབས་པ་འདིའི་རྗེས་ཟློས་མཛོད།  བྱས་ལ།  ཀུན་མཁྱེན་ཡེ་ཤེས་ སོགས་དང་རྒྱུན་བཤགས། རིགས་ལྔའི་སྡོམ་བཞུང་རྣམས་
འདྲ།  ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་བཟློས་མཛོད།  བྱས་ལ།  དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དཔལ་མགོན་གདོང་བརྙན་ཅན་གཙོ་འཁོར་ལྔའི་སྐུ་གསུང་
ཐུགས་ཀྱི་རྗེས་སུ་གནང་བ་མ་ལུས་པ་སྩལ་དུ་གསོལ།  ལན་གསུམ།  རྗེས་གནང་གི་གཞི་འགོད་པའི་དོན་དུ་དམིགས་པ་འདི་བཞིན་མཛོད། མདུན་གྱི་གཏོར་མ་རྡོ་ནག་གི་མཎྜལ་དང་བཅས་པ་རྣམས་དང་དབྱེར་མེད་པའི་དཔལ་
མགོན་གདོང་བརྙན་ཅན་སྐུ་མདོག་ནག་པོ་ཞལ་བཞི་ཕྱག་དྲུག་པ། དབུས་མགོན་པོའི་ཞལ་ནག་པོ། གཡས་ལྷའི་ཞལ་དཀར་པོ་གླང་པོ་ཆེའི་གདོང་པ་ཅན། གཡོན་སྲིན་པོའི་ཞལ་དམར་པོ་མ་ཧེའི་གདོང་པ་ཅན། རྒྱ་བ་ཞལ་

[041B] ཕྱག་དྲུག་ཕྱག་མཚན་དང་བཅས་པ། གཡས་སུ་གཏུམ་མོ་སྔོན་མོ། གཡོན་དུ་གཡུང་མོ་དམར་མོ། མདུན་དུ་སྲིན་མོ་དང། རྒྱབ་ཏུ་སིངྒ་ལི་མ་ནག་མོ་མཐའ་སྐོར་དུ་བཀའ་ཉན་བྶཾ་
གྱིས་མི་ཁྱབ་པའི་ཚོགས་དང་བཅས་པ་བླ་མ་གོང་མ་རྣམས་ཀྱིས་བཀའ་བསྒོས་དམ་ལ་བཞག་པ་ལྟར་མངོན་སུམ་ལྟ་བུ་བཞུགས་སྙམ་པའི་མོས་པ་མཛོད། དེ་ནས་ཁྱེད་རང་རྣམས་ཀྱིས་སློབ་དཔོན་ལ་མོས་གུས་དྲག་པོ་བྱས་
པས་སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ་ཐུགས་ཀ་ནས་ཧཱུཾ་སྔོན་པོ་སྒྲ་དང་བཅས་པ་ཅིག་བྱུང། ཤང་བུག་
ནས་ཐོན་ཏེ་ཁྱེད་རང་རྣམས་པའི་ལུས་ལ་གཡས་སྐོར་དུ་ལན་གསུམ་བསྐོར་ནས་ཁ་ནས་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་འོད་ཟེར་གྱིས་ལུས་ཐམས་ཅད་གང་པས་སྐུ་ཚེ་འཁོར་པ་ཐོག་མ་མེད་པ་
ནས་བསགས་པའི་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་བསྲེག་སྐུ་ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་དེ་ལ་དམིགས་ཏེ།།
ཨོཾ་སྭ་བྷཱ་ཝ་ སོགས་བརྗོད།  ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་པ་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་དུ་གྱུར། སྟོང་

[042A]༄༅། །ཉིད་དེའི་ངང་ལས་ཆོས་འབྱུང་གྲུ་གསུམ་ ཞེས་པ་ནས།  མི་རོའི་གདན་རེ་རེ། དེ་རྣམས་ཀྱི་སྟེང་དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་དབུས་སུ་ཧཱུཾ་མཐིང་ནག། གཡས་སུ་ཧཱུཾ་སྔོན་པོ། གཡོན་དུ་ཧཱུཾ་
དམར་པོ། མདུན་རྒྱབ་གཉིས་སུ་ཧཱུཾ་མཐིང་ནག་དེ་རྣམས་ཡོངས་སུ་གྱུར་པ་ལས་ཁྱེད་རང་རྣམས་དབུས་སུ་དཔལ་མགོན་གདོང་བརྙན་ཅན་ ཞེས་པ་ནས།  ཐོད་པ་འཛིན་པ།  ཞེས་པའི་བར་སྒྲུབ་ཐབས་བཞིན་བྱས་ལ་གནས་གསུམ་བྱིན་གྱིས་
བརླབ།  དེ་ནས་སྐུ་ཡི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང་གངས་ཏེ་སེ། ཤར་ལྷོ་བསྟིལ་བའི་ཚལ་གྱི་དུར་ཁྲོད། སིངྒའི་གླིང། རི་བོ་པོཊ་
ལ༑ བྱང་ཤར་ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། སྣར་བུ་བྱང་ཆེན། ཕུ་གསུམ་འོལ་ཁ། དཔལ་ལྡན་ས་སྐྱ། གཞན་ཡང་ཡུལ་སུམ་ཅུ་རྩ་
གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ནས་སྟོབས་འཕྲོག་ནག་པོ་ཆེན་པོ་ཡུམ་བཞི་འཁོར་དམ་ཅན་རྒྱ་མཚོའི་ཚོགས་དང་བཅས་པ་སྐུ་ཆེ་བ་རི་རབ་ཙམ། ཆུང་བརྡུལ་ཕྲན་ཙམ་རྔམ་བརྗིད་དྲག་
ཤུལ་ཅན། གསུང་ཧཱུཾ་དང་ཕཊ་ཀྵིཾ་གི་ང་རོ་འབྲུག་ལྟར་སྒྲོག་པ་ནམ་མཁའ་དང་ས་གཞི་པར་སྣང་ཐམས་ཅད་གང་བ་མེ་དཔུང་འབར་ཞིང་འཁྲུགས་པ་དང་བཅས་ཏེ། ཁྱེད་རང་རྣམས་པ་སྟོབས་འཕྲོག་ནག་པོར་གསལ་བའི་ལུས་ཀྱི་

[042B] བ་སྤུའི་བུ་ག་རྣམས་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ལིངྐུ་ན་ སོགས་ཀྱི་མཐར་  ཨཱ་བེ་ཤ་ཡ་ཨ་ཨ།  ཞེས་མང་དུ་བརྗོད་ཅིང་སྤོས་རོལ་བྱ།  དེས་སྐུ་ཡི་རྗེས་
གནང་གྲུབ། གསུང་གི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་མདུན་བསྐྱེད་དང། གངས་ཏེ་སེ་ ཞེས་པ་ནས་  ཧཱུཾ་ཡིག་གི་མཐར་འཁོད་པའི་མོས་པ་མཛོད་ པར་སྔར་བཞིན་ལས་མི་འདྲ་
བའི་ཁྱད་པར། དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་ཞེས་པར། དཔལ་མགོན་གདོང་བརྙན་ཅན་ཞེས་ཁ་བསྒྱུར།  ལ་འདིའི་རྗེས་ཟློས་གསུང་བར་ཞུ།  བྱས་ལ། འདིའི་བསྙེན་སྔགས་ཀྱི་རྗེས་ཟློས་ལན་གསུམ།  བཅོམ་ལྡན་བདག་ལ་ སོགས་འདྲ།  དེས་
གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས་  ཐུགས་རྒྱུད་བྱིན་གྱིས་བརླབ་པའི་མོས་པ་མཛོད་
 བྱས་ལ། བསྙེན་སྔགས་ཀྱི་མཐར།  ཨཱ་པེ་ཤ་ཡ་ཨ་ ཨ་བཏགས་པ་ལན་གསུམ་དང་སྤོས་རོལ་བྱ།  དེས་ཐུགས་ཀྱི་རྗེས་གནང་གྲུབ། དེ་ནས་གཏོར་མའི་བཀའ་བསྒོ་བ་ལ།  རྟེན་གཏོར་སློབ་མའི་སྤྱི་བོར་བཞག་ལ། འདིའི་བསྙེན་སྔགས་ལ།  ས་མ་ཡ་སྨ་ར། ས་མ་ཡ་
མཱ་ཏི་ཀྲ་མ། ས་མ་ཡ་རཀྵནྟུ། རྡོ་རྗེ་འཆང། དཔལ་མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་བཟང་པོ། དཔལ་བདེ་བ། བི་མཱ་ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། པཎྜི་ཏ་འབུམ་

[043A]༄༅། །ཕྲག་གསུམ་པ། གཉན་ལོ་ཙཱ་བ་དར་མ་གྲགས། བླ་མ་གནམ་ཁའུ་པ། ས་ཆེན་གོང་མ་ཡབ་སྲས་ལ་སོགས་པ་ནས་བདག་གི་དྲིན་ཅན་རྩ་བའི་བླ་མའི་བར་གྱི་རྩ་བརྒྱུད་ཀྱི་དཔལ་ལྡན་བླ་མ་དམ་པ་
རྣམས་ཀྱི་བཀའ་དང། དམ་ཚིག་དང། རྣལ་འབྱོར་བ་བདག་གིས་གསོལ་བ་བཏབ་པ་བཞིན་དུ་དཔལ་མགོན་གདོང་བརྙན་ཅན་འཁོར་དང་བཅས་པ་རྣམས་ཀྱི་སྤྱིར་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་སྟོད་
དགེ་འདུན་གྱིས་དེ་སྐྱོངས། དམ་ཆོས་མི་ནུབ་པའི་རྒྱལ་མཚན་ཚུགས། ཁྱད་པར་དུའང་རྡོ་རྗེ་སློབ་མ་ཆེ་གེ་མོ་ཞེས་བྱ་བའི་ལུས་དང་གྲིབ་མ་བཞིན་དུ་འགྲོགས་ལ་དམ་ཆོས་སྒྲུབ་པའི་འགལ་རྐྱེན་བར་ཆད་ཐམས་ཅད་ཞི་བ་དང། མཐུན་
རྐྱེན་ལས་བཞིའི་འཕྲིན་ལས་མྠའྡག་འབད་མེད་དུ་སྒྲུབས། བྱང་ཆུབ་མ་ཐོབ་བར་དུ་སྲུང་བ་དང་སྐྱོབ་པ་དང་སྤ་བའི་འཕྲིན་ལས་མཛོད་ཅིག། དེ་ལྟར་བཀའ་བསྒོས་པས་ཆོས་སྐྱོང་འཁོར་དང་བས་པས་དགྱེས་བཞིན་ཞལ་གྱིས་
བཞེས་པས་རྩ་བརྒྱུད་ཀྱི་བླ་མ་རྣམས་རིམ་བཞིན་འོད་དུ་ཞུ་ནས་ཆོས་སྐྱོང་འཁོར་བཅས་ལ་ཐིམ། དེ་ཡང་འོད་དུ་ཞུ་ནས་སློབ་མ་རྣམས་ཀྱི་སྤྱི་བོ་ནས་རྡེ་ཚན་ལ་ཁ་བ་བབས་པ་དང། ཕྱེ་མ་ལ་ཆུ་སིམ་པ་ལྟར་སིབ་ཀྱིས་ཐིམ་པས་
ལུས་ཐམས་ཅད་འོད་ཟེར་སྔོན་པོ་བྱེད་པ་ཆེན་པོའི་རང་བཞིན་གྱི་ཁྲིག་མེར་གྱིས་གྲང། ནད་གདོན་སྡིག་སྒྲིབ་ཐམས་ཅད་བྱང་ཞིང་དག་ཁྱེད་རང་རྣམས་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་དངོས་སུ་གྱུར་

[043B] ཛཧཱུཾ་བཾ་ཧོཿ་ ནས་ནག་གི་ཚོམ་བུ་ནས་ཅུང་ཟད་རེ་སློབ་མ་ལ་སྟེར། ལུང་སྦྱིན། མི་འབྲལ། གསང་གདམས་གསུམ་འདི་ལ་མེད། དེ་རྗེས།  གཙོ་བོས་ཇི་ལྟར་ སོགས་འདྲ། འདིའི་བརྒྱུད་པ་ནི། ཁ་ཆེ་རིན་ཆེན་གྲགས་པ་ཡན་གོང་གསལ་
ལྟར་ལ། དེ་ནས། པཎྜི་ཏ་འབུམ་ཕྲག་གསུམ་པ། གཉན་ལོ། གནམ་ཁའུ་པ། དཀར་པོ་རྣམ་གསུམ། ས་པཎ་ཁུ་དཔོན། ལོ་ཙཱ་བ་མཆོག་ལྡན། བླ་མ་དཔལ་ལྡན་སེང་གེ། ཆོས་རྗེ་དྷརྨ་ཀིརྟི། ཆོས་རྗེ་བློ་བཟང་པ། ཉ་དབོན་ཀུན་དགའ་དཔལ། བླ་མ་ལུང་རིགས་རྒྱ་མཚོ། མཁན་ཆེན་སེང་གེ་དཔལ་
བྲག་ཐོག་པ་བསོད་ནམས་བཟང་པོ། རྡོ་རྗེ་གདན་པ་ཀུན་དགའ་རྣམ་རྒྱལ་མུས་ཆེན་རྣམ་རྒྱལ་བཟང་པོ། ཐུགས་སྲས་ཀུན་དགའ་རྒྱལ་པོ། སྔགས་འཆང་ཚེ་དབང་བཀྲ་ཤིས། མཁས་གྲུབ་རྣམ་རྒྱལ་རིན་ཆེན། རྒྱ་སྟོན་བྱང་ཆུབ་དབང་རྒྱལ། ལོངས་འཛིན་ཤཱཀྱ་ཀུན་དགའ། རྗེ་དབང་ཕྱུག་རྒྱལ་མཚན། ཉི་
མ་གླིང་པ། རིན་ཆེན་རྒྱ་མཚོ་མན་འདྲའོ། །   ༈    གནས་དབེན་པར་མྙྫིའི་ཁར་རིན་པོ་ཆེའི་སྣོད་དུ་རྟེན་གཏོར་སྙིང་གཟུགས་མ་ཟུར་གསུམ་ཆུང་བ་བཞིས་བསྐོར་བ་དཀར་པོ་རྒྱན་ལྡན་ལ། མདའ་དར་དཀར་པོ་བཙུག། ལས་
བཞི་ཐུན་མོང་པར་རྡོ་ནག་གི་ཚོམ་བུ་མི་དགོས། དེའི་མདུན་དུ་འབུལ་གཏོར་དབྱིབས་གོང་མཚུངས་དང། ཉེར་མཆོད་སོགས་སྤྱི་ལྟར་བཤམ། སློབ་དཔོན་གྱིས་ཡི་དམ་གྱི་བདག་བསྐྱེད་བཟླས་པ་གཏོར་འབུལ་དང་བཅས་པ་བྱ། དེ་ནས་མཆོད་གཏོར་བྱིན་གྱིས་བརླབས་ལ། རྟེན་གཏོར་མ་བསངས་སྦྱངས།  སྟོང་པའི་ངང་
ལས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་ལྔ་ཚོམས་ཡོངས་སུ་གྱུར་པ་ལས། གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་དཔལ་མགོན་ཞལ་བཞི་པ་དཀར་པོ་ཚེ་འཕེལ་སྐུ་མདོག་དུང་ལྟར་དཀར་བ། ནོར་བུ་ཆུ་
[044A]༄༅། །ཤེལ་ལྟར་འོད་འཕྲོ་བ། ཞལ་བཞི་ཕྱག་བཞི་པ། རྩ་ཞལ་དཀར་པོ། གཡས་ཞལ་སྔོན་པོ། གཡོན་ཞལ་དམར་པོ། སྟེང་ཞལ་དུད་ཁ་རྣམས་ཁྲོ་འཛུམ་བཞད་པའི་ཉམས་ཅན། དམར་ལ་ཟླུམ་པའི་སྤྱན་
གསུམ་དང་ལྡན་པ། མཆེ་བའི་མྱུ་གུ་ཅུང་ཟད་གཙིགས་པ། ཕྱག་གཡས་ཀྱི་དང་པོ་ན་བུམ་པ་བདུད་རྩིགས་གང་བ། གཡོན་གྱི་དང་པོ་ན་ཐོད་པ་བདུད་རྩིས་གང་བ་ཐུགས་ཀར་འཛིན་པ། གཡས་ཀྱི་འོག་མ་གྲི་གུག་དང། གཡོན་གྱི་
འོག་མ་རྩེ་གསུམ་འཕྱར་སྟབས་སུ་འཛིན་པས་ཚེའི་བར་ཆད་བསྲུང་བ། རུས་པའི་ཕྲེང་བ་གཡེར་ཁའི་དྲ་བས་སྤྲས་བ། ཞབས་གཉིས་བརྐྱང་སྐུམ་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། གཡས་སུ་
གཡུང་མོ་ནག་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག་རྒྱབ་ཏུ་སིངྒ་ལི་མ་སེར་མོ་བཞི་ཀའང་འཛུམ་ཞིང་ཁྲོ་བ། ཕྱག་གཡས་པས་ཡིད་བཞིན་གྱི་ནོར་བུ་རིན་པོ་ཆེ་དང། གཡོན་བུམ་པ་བདུད་རྩིས་
གང་བ་འཛིན་པ། ཞབས་གཉིས་བརྐྱང་བསྐུམ་སྐྱིལ་ཀྲུང་ཕྱེད་བའི་གར་སྟབས་ཀྱིས་གཙོ་བོ་ལ་ཞལ་ཕྱོགས་པར་བཞུགས་པ། སྤྲུལ་བའི་འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ་དཀར་པོ། མགྲིན་བར་ཨཱ་དམར་པོ། ཐུགས་ཀར་
ཧཱུཾ་སྔོན་པོ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གངས་ཏེ་སེ། བསིལ་བའི་ཚལ། པོ་ཊ་ལ། ཧ་ཧ་རྒོད་བའི་དུར་ཁྲོད། སྤྲུལ་དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། གདང་ས་ཆེན་པོ་དཔལ་

[044B] ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་བསྟེན་ཅིང་སྒྲུབ་པའི་གནས་ནས་དཔལ་སྟོབས་འཕྲོག་དབང་པོ་འཁོར་དང་བཅས་པ་སྐད་ཅིག་གིས་སྤྱན་དྲངས། ཧཱུཾ༑ སྔོན་ཚེ་རྡོ་རྗེ་འཆང་གི་
སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་སྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་ ནས་  ཨེ་ཧྱེ་ཧི། ཛཧཱུཾ་བཾ་ཧོཿ་གཉིས་སུ་མེད་
པར་གྱུར། པདྨ་ཀ་མ་ལཱ་ཡེ་སྟྭཾ། ཨོཾ་མྷཱ་ཀཱ་ལ་ཀཱ་ལ་ ནས་  རི་ཝཱ་ར་གྲྀཧྞེ་དཾ་ཨརྒྷཾ་སོགས་ཀྱིས་མཆོད། ཨོཾ་མཧཱ་ཀཱ་ལ་ཀཱ་ལ་ ནས་  ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། དཔལ་མགོན་དཀར་པོ་ཚེ་འཕེལ་ཡབ་ཡུམ་
འཁོར་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་བ་བདག་ཅག་གིས་ཆོས་བསྒྲུབ་པའི་
བར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང། བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོ།  སྟོབས་འཕྲོག་དབང་པོ་འཁོར་དང་
བཅས་པའི་ལྗགས་རྡོ་རྗེའི་ ནས་  ཨོཾ་མཧཱ་ཀཱ་ལ་ཀཱ་ལ་ ནས་  ན་མསརྦ་ཏ་ཐཱ་ སོགས་བཏགས་ཏེ་ལན་གསུམ་གྱིས་གཏོར་མ་འབུལ། ཕྱི་ནང་གི་མཆོད་པས་མཆོད།  དཔལ་མགོན་ཞལ་བཞི་པ་དཀར་པོ་ཚེ་འཕེལ་འཁོར་དང་བཅས་པ་ཁྱེད་རྣམས་

[045A]༄༅། །ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་པ་བདག་གིས་ཇི་ལྟར་བཅོལ་བའི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་འཕྲིན་ལས་བཅོལ།  ཧཱུཾ༑ སྲིན་པོའི་
གཟུགས་ཀྱིས་གདུག་བ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ།  །བཟླས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས་
བས་མདུན་བསྐྱེད་ཀྱི་ཐུགས་རྒྱུད་བསྐུལ། དེའི་ཐུགས་ཀ་ནས་འོད་ཟེར་འཕྲོས་འཆི་མེད་ཚེའི་ལྷ་ཚོགས་དཔག་ཏུ་མེད་པ་དང། འཇིག་རྟེན་ཁམས་ཀྱི་ཚེ་བཅུད་ཐམས་ཅད་བསྡུས་ནས་ཐུགས་ཀར་ཐིམ། དེ་ལས་བདུད་རྩིའི་
རྒྱུན་བབས་པས་འཆི་མེད་ཚེའི་དངོས་གྲུབ་ཐོབ་པར་ བསམས་ལ།  ཨོཾ་མཧཱ་ཀཱ་ལ་ཀཱ་ལ་ ནས།  དེ་ཝཱི་མ་མ་ཨཱ་ཡུ་པུཎྱེ་པུཥྚིཾ་ཀུ་རུ་སཱཧཱ།  ཅི་མང་བཟླས་མཐར་ཡིག་བརྒྱ་བརྗོད།  དཔལ་མགྲོན་ཞལ་བཞི་པ་ཁྱེད་རྣམས་ཀྱིས་ཡོན་ཏན་བརྙེས་
པ་ཐམས་ཅད་གཞན་དོན་དུ་དུར་བརྙེས་པ་ལགས་པས་བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་གསོལ།  ཞེས་གསོལ་བ་གདབ་པོ། སློབ་མ་བོས་ལ། སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་སངས་རྒྱས་
ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་དམ་པའི་ཆོས་གསན་པའི་ཀུན་སློབ་ཀུན་སྤྱོད་རྣམས་ལེགས་བར་གསལ་བཏབ་སྟེ་གསན་བར་འཚལ། གསན་བར་བྱ་བའི་ཆོས་ནི། དཀར་པོ་ཚེའི་འཕེལ་འདི་ཚེ་སྒྲུབ་པ་ལ་མཆོག་ཏུ་

[045B] འདི་ཉིད་ཀྱི་རྗེས་གནང་ཞུ་བའི་ཡོན་དུ་མཎྜལ་འབུལ་བར་ཞུ།  མཎྜལ་འབུལ།  གསོལ་བ་འདེབས་པ་འདིའི་རྗེས་ཟློས་མཛོད། གང་གི་དྲིན་གྱིས་ སོགས་དང།  ཀུན་མཁྱེན་ཡེ་ཤེས་ཆུང་
བོ་ཅན།  །སོགས་ནས་  བཀའ་དྲིན་སྩོལ། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལ་གནང་བར་མཛོད།  །ཅེས་ལན་གསུམ།  བྱང་སྡོམ་འཛིན་པ་ལ་
གནས་ཁང་འདི་ཡང་བསིལ་བའི་ཚུལ་དངོས་དང། མཎྜལ་རྟེན་གཏོར་རྣམས་དཔལ་མགོན་འཁོར་བཅས་བཞུགས་སྙམ་པ་དང། སྟེང་དུ་སྐྱབས་ཡུལ་རྣམས་མངོན་སུམ་དུ་བཞུགས་སྙམ་པའི་མོས་པ་དང་བཅས་པས་འདིའི་
ཅེས་ཟློས་མཛོད། །དཀོན་མཆོག་གསུམ་ལ་བདག་སྐྱབས་མཆི།  །སོགས་ལན་གསུམ།  སྔགས་སྡོམ་འཛིན་པ་ལ་འདིའི་རྗེས་ཟློས་མཛོད། སྲས་བཅས་སངས་རྒྱས་ཐམས་ཅད་དང། །དཔའ་པོ་རྣལ་འབྱོར་མ་རྣམས་ཀུན། །
བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་ ནས༑  སེམས་ཅན་མྱ་ངན་འདས་ལ་འགོད།  །ལན་གསུམ།  ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་
ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས། བདག་ལ་དཔལ་མགོན་ཞལ་བཞི་པ་དཀར་པོ་ཚེ་འཕེལ་གཙོ་འཁོར་ལྔའི་སྐུ་གསུང་ཐུགས་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་ལ་ཚེའི་དབང་བསྐུར་བ་སྩལ་དུ་

[046A]༄༅། །གསོལ།  ལན་གསུམ།  དེ་ནས་རྗེས་གནང་གི་གཞི་འགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། །ཁྱེད་རང་རྣམས་ཀྱི་སྐུ་ལུས་
ལག་གོ་སྐུ་ཚེ་འཁོར་བ་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དག་སྐུ་ལུས་ཤ་ཁྲག་གི་ཕུང་པོ་འདི་ཉིད་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་དེ་ལ་དམིགས་ཏེ།  ཨོཾ་སྭ་བྷཱ་ཝ་བརྗོད་
ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་པ་འཁོར་འདས་ཀྱིས་བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་དུ་གྱུར། སྟོང་ཉིད་དེའི་ངང་ལས་པདྨ་དང་ཉི་མའི་སྟེང་
དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་དབུས་སུ་ཧཱུཾ་དཀར་པོ། གཡས་སུ་སྔོན་པོ། གཡོན་དུ་ལྗང་གུ། མདུན་དུ་དམར་པོ། རྒྱབ་ཏུ་སེར་པོ་རྣམས་ཡོངས་སུ་གྱུར་པ་ལས། ཁྱེད་རང་རྣམས་དབུས་སུ་དཔལ་མགོན་ཞལ་བཞི་
པ་དཀར་པོ་ཚེ་འཕེལ་སྐུ་མདོག་དུང་ལྟར་དཀར་པ།  ཞེས་པ་ནས།  སྤྲུལ་པའི་འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ་དཀར་པོ།  ནས།  མཚན་པར་གྱུར་པའི་མོས་པ་མཛོད། དེ་ནས་སྐུའི་རྗེས་གནང་གི་དོན་དུ་དམིགས་པ་
འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ། བསིལ་བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཏིའི་རི་སུ་ལ། ཙ་རི་ཏྲ། ད་རི་ལུང་གཏན་གྱི་ཕོ་

[046B] ཁའུ་བྲག་རྫོང། ཕུ་གསུམ་འོལ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་མགོན་ཞལ་བཞི་པ་
དཀར་པོ་ཚེ་འཕེལ་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དཔལ་མགོན་འཁོར་བཅས་ཀྱི་སྐུའི་བྱིན་རླབས་དང་ནུས་མཐུ་ཐམས་ཅད་དཀར་པོ་ཚེ་འཕེལ་གཙོ་འཁོར་ལྔའི་སྐུ་ཆེ་བ་རི་རབ་ཙམ། ཆུང་བ་རྡུལ་
ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས་སྐུ་ལུས་ལ་སིབ་སིབ་ཐིམ་ལས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད་
ཨོཾ་མཧཱ་ཀཱ་ལ་ཀཱ་ལ་ ནས་  དེ་ཝཱི་མ་མ་ཨཱ་ཡུ་པུཎྱེ་པུཥྚིཾ་ཀུ་རུ་ཡེ་སཱཧཱ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  དེས་སྐུ་ཡི་རྗེས་གནང་གྲུབ། གསུང་གི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་
གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་སོགས་གོང་བཞིན།  གནས་རྣམས་ན་བཞུགས་པའི་དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དཔལ་མགོན་ཞལ་བཞི་
པ་དཀར་པོ་ཚེ་འཕེལ་འཁོར་དང་བཅས་པའི་གསུང་གི་བྱིན་རླབས་དང་ནུས་མཐུ་ཐམས་ཅད་སྙིང་པོ་དང། འབྲུ་གསུམ་དང། ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་པ་ཁ་དོག་དཀར་པོ་མེ་འབར་བ་རང་སྒྲ་སྒྲོགས་བཞིན་བ་རྣམ་

[047A]༄༅། །མཁའ་གང་བ་འུར་འུར་ཐིབ་ཐིབ་བྱོན་ནས། ཁྱེད་རང་རྣམས་ཀྱི་མགྲིན་པ་ལ་སོགས་པའི་ག་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ ནས་  ཨཱ་བེ་
ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕྲེང་ཆུ་ལ་ཆུ་བུར་རྡོལ་བ་བཞིན་
བྱུང༑ མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་མགོན་དུ་གསལ་བའི་ཞལ་དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད་པའི་མོས་པ་བྱས་ལ་འདིའི་རྗེས་ཟློས་གསུང་བར་ཞུ། ཨོཾ་མཧཱ་
ཀཱ་ལ་ཀཱ་ལ་ ནས་  དེ་ཝཱི་མ་མ་ཨཱ་ཡུ་པུཎྱེ་པུཥྚིཾ་ཀུ་རུ་ཡེ་སཱཧཱ།  ལན་གསུམ་བྱ།  སློབ་དཔོན་ལ་མེ་ཏོག་འཐོར་བ་དང་བཅས་པས་འདིའི་རྗེས་བཟློས་མཛོད། བཅོམ་ལྡན་བདག་ལ་བདག་ལ་ཉེ་བར་ ལན་གསུམ་སློབ་དཔོན་
གྱིས༑  བཅོམ་ལྡན་འདི་ལ་འདི་ལ་ཉེ་བར་སྔགས་ཀྱི་དངོས་གྲུབ་བརྟུལ་ཞུགས་དཔལ་མགོན་ཞལ་བཞི་པ་དཀར་པོ་ཚེ་འཕེལ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་ཀྱི་
ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་མེ་ཏོག་སྤྱི་བོར་བཞག་ལ།  དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་

[047B] མདུན་བསྐྱེད་དང། གངས་ཏེ་སེ།  ཞེས་སོགས་གོང་བཞིན།  གནས་རྣམས་ན་བཞུགས་པའི་དཔལ་མགོན་ཞལ་བཞི་པ་དཀར་པོ་ཚེ་འཕེལ་འཁོར་དང་བཅས་པའི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་
རླབས་དང་ནུས་མཐུ་ཐམས་ཅད་འཆི་མེད་ཚེའི་བདུད་རྩིས་གང་བའི་བུམ་པའི་རྣམ་པ་ཅན་དང། ཐོད་པ་དང། གྲི་གུག་དང་རྩེ་གསུམ་ལ་སོགས་པ་ཚེའི་བར་ཆད་བསྲུང་བའི་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་
དྲངས། ཁྱེད་རང་རྣམས་ཀྱི་མདུན་གྱི་ནམ་མཁར་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་རྣམས་ཀྱིས་ཆོས་སྒྲུབ་པ་ལ་བར་དུ་གཅོད་པའི་ཚོགས་ཐམས་ཅད་རྡུལ་ཕྲན་བཞིན་དུ་ཚར་བཅད་པར་བྱས་
སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་ལུས་ཀྱི་བ་སྤུའི་པུ་ག་ཐམས་ཅད་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་
མཛོད། ཨོཾ་མཧཱ་ཀཱ་ལ་ཀཱ་ལ་ ནས་  དེ་ཝཱི་མ་མ་ཨཱ་ཡུ་པུཎྱེཾ་པུཥྚིཾ་ཀུ་རུ་ཡེ་སཱཧཱ། ཨཱ་པེ་ཤ་ཡ་ཨ་ཨ།  ཞེས་མང་དུ་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེ་གནང་གྲུབ།  དེ་ནས་རྟེན་གཏོར་སློབ་མའི་སྤྱི་བོར་བཞག་ལ།  ཨོཾ་མཧཱ་ཀཱ་ལ་ཀཱ་ལ་ ནས་
དེ་ཝཱི་མ་མ་ཨཱ་ཡུ་པུཎྱེ་པུཥྚིཾ་ཀུ་རུ་ཡེ་སཱཧཱ། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྚུ། རྒྱལ་བ་རྡོ་རྗེ་འཆང། དཔལ་མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད། དཔལ་བདེ་བ། བི་མཱ་

[048A]༄༅། །ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ་དར་མ་གྲགས། བླ་མ་གནམ་ཁའུ་པ། ས་ཆེན་གོང་མ་རྣམ་ལྔ་ལ་སོགས་པ་ནས་བདག་གི་དྲིན་
ཅན་རྩ་བའི་བླ་མའི་བར་གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་རྡོ་རྗེ་སློབ་མ་འདི་རྣམས་ཀྱི་ཚེའི་འགལ་རྐྱེན་བར་ཆད་མཐའ་དག་ཞི་ཞིང། འཆི་མེད་ཚེའི་དངོས་གྲུབ་ཐོབ་པའི་འཕྲིན་ལས་མཛད་དུ་
གསོལ། ཞེས་གསོལ་བ་བཏབ་པས་ཆོས་སྐྱོང་འཁོར་བཅས་དགྱེས་བཞིན་དུ་སློབ་མ་རྣམས་ཀྱི་ལུས་ལ་ཐིམ་པས་བྱིན་གྱིས་བརླབས་པར་ བསམས་ལ།  ཛཧཱུཾ་བཾ་ཧོཿ་ ཞེས་བརྗོད།  གཙོ་བོས་ཇི་ལྟར་ སོགས་མཇུག་ཆོག་རྣམས་སྔར་
བཞིན་ནོ། །འདིའི་བརྒྱུད་པ་ནི། འགྲོ་མགོན་འཕགས་པ་ཡན་གོང་ལྟར་ལ། དེ་ནས་ལོ་ཙཱ་བ་མཆོག་ལྡན། དཔལ་ལྡན་སེང་གེ། ཆོས་རྗེ་དྷརྨ་ཀིརྟི། ལམ་འབྲས་བ་བློ་བཟང། ཉ་དཔོན་ཀུན་དགའ་དཔལ། བླ་མ་ལུང་རིགས་རྒྱ་མཚོ། མཁན་ཆེན་སེང་གེ་དཔལ། བྲག་ཐོག་པ་བསོད་ནམས་བཟང་པོ། རྡོ་རྗེ་
གདན་པ་ཀུན་དགའ་རྣམ་རྒྱལ། མུས་ཆེན་རྣམ་རྒྱལ་བཟང་པོ། ཀླུ་དབང་གླིང་བ་ཀུན་དགའ་རྒྱལ་པོ། སྔགས་འཆང་ཚེ་དབང་བཀྲ་ཤིས། མཁས་གྲུབ་རྣམ་རྒྱལ་རིན་ཆེན། རྒྱ་སྟོན་བྱང་ཆུབ་དབང་རྒྱལ། ཡོངས་འཛིན་ཤཱཀྱ་ཀུན་དགའ། རྗེ་དབང་ཕྱུག་རྒྱལ་མཚན། ཉི་མ་གླིང་པ་མན་འདྲའོ།།
   ༈    གནས་དབེན་པར་རྟེན་རྡོར་འབྲུ་དཀར་གྱི་ཚོམ་བུ་ལྔ་ཚོམ་བཀོད་པ་བཤམ། དེའི་སྟེང་མཉྫིའི་ཁར་རིན་པོ་ཆེའི་སྣོད་དུ་རྟེན་གཏོར་སྙིང་གཟུགས་མ་ཟུར་གསུམ་ཆུང་བ་བཞིས་བསྐོར་བ་དཀར་པོ་རྒྱན་ལ་ལ་མདའ་དར་དཀར་

[048B] །དེའི་གཡས་སུ་གས་ཆག་མེད་པའི་བུམ་པ་དྲི་བཟང་གི་ཆུས་བཀང་བ་ཁ་རྒྱན་མགུལ་ཆིང་དང་བཅས་པ། གཡོན་ཕྱོགས་སུ་ཐོད་པ་མཚན་ལྡན་ཆང་གིས་བཀང་བ་ལ་བདུད་རྩིའི་ལྟ་བུ་བཏབ་པ་བཤམ། མཆོད་གཏོར་སོགས་གོང་བཞིན་བཤམ། །དེ་ནས་སྐྱབས་སེམས་སྔོན་
དུ་བཏང་ནས་འདི་ཉིད་ཀྱི་ཡི་དམ་ཁྱད་པར་བ་སྤྱན་རས་གཟིགས་སུ་བསྐྱེད་པ་ཕྱག་ལེན་དུ་མཛད་པས། སྭ་བྷཱ་ཝཱ་ས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཡི་གེ་ཧྲཱིདྐར་པོ་དེ་
ལས་འོད་ཟེར་འཕྲོས་དོན་གཉིས་བྱས་ཡོངས་སུ་གྱུར་པ་ལས་རང་ཉིད་འཕགས་པ་སྤྱན་རས་གཟིགས་སྐུ་མདོག་དཀར་པོ་ཞལ་གཅིག་ཕྱག་བཞི་པ། དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་ཕྲེང་
དང། གཡོན་འོག་མས་པདྨ་འཛིན་པ། མཚན་དཔེའི་འོད་འབར་ཞིང། རིན་པོ་ཆེའི་རྒྱན་དང་དར་གྱིན་བཟས་ཀླུབས་པ། རྡོ་རྗེ་སྐྱིལ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་
སྟོད་དུ་ཧྲཱིདྐར་པོ་དེ་ལས་འོད་འཕྲོས་པས་རང་བཞིན་གྱི་གནས་ནས་འཕགས་པ་སྤྱན་རས་གཟིགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཛ་ཧཱུཾ་བཾ་ཧོཿ་གཉིས་སུ་མེད་པར་ཐིམ་པས་
བདག་ཉིད་ཡི་དམ་ཀུན་འདུས་སུ་གྱུར། སླར་ཡང་རང་གི་སྙིང་གའི་ཇི་ཧྲཱི་ལས་འོད་ཟེར་འཕྲོས་པས་མདུན་གྱི་ནམ་མཁར་འོད་དཔག་མེད་ཀྔྩོ་བོར་གྱུར་པའི་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ་ཨོཾ་ཨ་བཧི་ཥིཉྩ་ཏུ་མཾ་སརྦ་

[049A]༄༅། །ཏ་ཐཱ་ག་ཏ་ཨོཾ་བཛྲཱི་བྷ་ཝ་ཨ་བཧི་ཥྲིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག་ཆུ་ལྷག་མ་ཡར་ལུང་པ་ལས་བླ་མའི་ངོ་བོ་འོད་དཔག་མེད་པས་དབུ་བརྒྱན། རང་གི་སྙིང་གར་
ཧྲཱིཡིག་གི་མཐར་ཡི་གེ་དྲུག་མའི་སྔགས་ཕྲེང་གིས་བསྐོར་བ་ལས་འོད་འཕྲོས། སེམས་ཅན་གྱི་དོན་བྱས་སངས་རྒྱས་བྱང་སེམས་ཀྱི་ཐུགས་རྗེའི་བྱིན་རླབས་ནུས་མཐུ་ཐམས་ཅད་བསྡུས་ནས་རང་ལ་ཐིམ་པས་རྒྱུད་བྱིན་གྱིས་བརླབ་
པར་གྱུར།  ཞེས་བརྗོད་ནས་ཡིད་དམ་ཡེངས་པར།  ཨོཾ་མ་ཎི་པདྨེ་ཧཱུཾ།  བརྒྱ་རྩ་བཟླས། ཏིང་ཤགས་བརྡུང་ཞིང།  ཨོཾ་ཨཱརྱ་ལོ་ཀེ་ཤྭ་ར་ཨརྒྷཾ་ ནས་  ཤཔྟ་ཨཱཧཱུཾ། ཇོ་བོ་སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་དབུལ་བརྒྱན། །ཐུགས་རྗེའི་
སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་བསྟོད། །ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཇོ་བོ་ཐུགས་རྗེ་ཆེན་པོའི་སྐྱབས་འོག་ཏུ་ཆུད་པར་མཛད་དུ་གསོལ། སྐྱབས་ཀྱི་དམ་པ་དང་མི་འབྲལ་བར་
མཛད་དུ་གསོལ། བྱམས་པ་དང་སྙིང་རྗེ་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེ་བ་དང། མྱུར་དུ་རྣམ་མཁྱེན་རྫོགས་བའི་སངས་རྒྱས་ཀྱི་གོ་འཕང་ཐོབ་བར་བྱིན་གྱིས་བརླབ་ཏུ་གསོལ། དེའི་ཐུགས་ཀར་པདྨ་དམར་པོ་འདབ་
བ་བརྒྱད་པ་དེའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་ལྔ་ཚོམ་ཡོངས་སུ་གྱུར་པར་ལས། གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་དཔལ་མགོན་ཞལ་བཞི་པ་དཀར་པོ་ཚེ་འཕེལ་སྐུ་མདོག་དུང་ལྟར་དཀར་བས་

[049B] ཞལ་བཞི་ཕྱག་བཞི་པ། རྩ་ཞལ་དཀར་པོ། གཡས་ཞལ་སྔོན་པོ། གཡོན་ཞལ་དམར་པོ། སྟེང་ཞལ་དུད་ཁ་རྣམས་ཁྲོ་འཛུམ་བཞད་པའི་ཉམས་ཅན། དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ་
མཆེ་བའི་མྱུ་གུ་ཅུང་ཟད་གཙིགས་པ་ཕྱག་གཡས་ཀྱི་དང་པོ་ན་བུམ་པ་བདུད་རྩིས་གང་བ་དང། གཡོན་གྱི་དབང་པོ་ན་ཐོད་པ་བདུད་རྩིས་གང་བ་ཐུགས་ཀར་འཛིན་པ། གཡས་ཀྱི་འོག་མ་གྲི་གུག་དང། གཡོན་གྱི་འོག་མ་རྩེ་
གསུམ་འཕྱར་སྟབས་སུ་འཛིན་པས་ཚེའི་བར་ཆད་སྲུང་བ། རུས་པའི་འཕྲེང་བ་གཡེར་ཁའི་དྲ་བས་སྤྲལ་བ། ཞབས་གཉིས་བརྐྱང་བསྐུམ་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། གཡས་སུ་གཡུང་
མོ་ནག་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་མོ། རྒྱབ་ཏུ་སིངྒེ་ལི་སེར་མོ་བཞི་ཀའང་འཛུམ་ཞིང་ཁྲོ་བ། ཕྱག་གཡས་པས་ཡིད་བཞིན་གྱི་ནོར་བུ་རིན་པོ་ཆེ་དང། གཡོན་བུམ་པ་བདུད་རྩིས་གང་བ་འཛིན་
བ༑ ཞབས་གཉིས་བརྐྱང་བསྐུལ་སྐྱིལ་ཀྲུང་ཕྱེད་པའི་གར་སྟ་བམ་ཀྱིས་གཙོ་བོ་ལ་ཞལ་ཕྱོགས་པར་བཞུགས་པ། སྤྲུལ་པའི་འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་
འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀ་ནས་འོད་ཟེར་འཕྲོས། འཆི་མེད་ཚོའི་ལྷ་ཚོགས་དཔག་ཏུ་མེད་པ་དང། འཇིག་

[050A]༄༅། །རྟེན་ཁམས་ཀྱི་ཚེ་བཅུད་ཐམས་ཅད་བསྡུས་ནས་སྙིང་གར་བཞུགས་པའི་དཀར་པོ་ཚེ་འཕེལ་གྱི་ཐུགས་ཀའི་ཧཱུཾ་ལ་ཐིམ་པར་ བསམ་ལ།  ཨོཾ་མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོ་བཧི་ནཱི། ཙཎྜ་
ལཱི། རཀྵ་སཱི། སིངྒ་ལཱི་དེ་ཝཱཨ་མ་མ་ཨཱ་ཡུ་པུཎྱེ་པུཥྚིཾ་ཀུ་རུ་ཡེ་སཱཧཱ།  ཞེས་ཅི་མང་བཟླ།  དགེ་བ་འདི་ཡིས་ སོགས་དང།  སེམས་ཅན་འདི་དགེ་ཐམས་ཅད་ནི། །ཚེ་ཡང་བདག་མེད་རིང་བར་ཤོག།  ཅེས་སོགས་ཤིས་བརྗོད་བྱ། དེ་ནས་མཆོད་
གཏོར་བྱིན་གྱིས་བརླབས་ལ། རྟེན་གཏོར་བསངས་སྦྱངས།  སྟོང་པའི་ངང་ལས་པདྨ་དམར་པོ།  ཞེས་པ་ནས། རྒྱ་མཚོས་བསྐོར་བ།  ཞེས་པའི་བར་བདག་བསྐྱེད་བཞིན་བསྐྱེད། གནས་གསུམ་བྱིན་གྱིས་བརླབ།  ཐུགས་ཀའི་ཧཱུཾ་ལས་འོད་ཟེར་འཕྲོས། །རང་བཞིན་
གྱི་གནས་དང་པོ་ཊ་ལ་ནས་བསྒོམས་པ་དང་འདྲ་བའི་ཡེ་ཤེས་བ་སྤྱན་དྲངས་པར་ བསམས་ལ། སྤོས་དུད་རོལ་མོ་བྱངས་དང་བཅས།  ཧཱུཾ༑ བདེ་ཆེན་ཆོས་ཀྱི་སྐུ་ཡི་གཞལ་ཡས་ནས། །རྣམ་དག་ཆུ་བོའི་ཞལ་ཕྱག་ཡེ་ཤེས་ལྔའི། །རང་བཞིན་
ཞིང་སྐྱོང་ཚུལ་འཛིན་དངོས་གྲུབ་ཀྱི། །ཆར་འབེབས་དགའ་སྟོན་བྱིན་རླབས་དབབ་ཏུ་གསོལ། །ཙ་ཏུརྨུ་ཁ་ས་པ་རི་ཝཱ་ར་ས་མཱ་ཡ་ཛཛ་ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར་ བར་བསམ།  པདྨ་ཀ་མ་ལཱ་ཡེ་སྟྭཾ་
ཨོཾ་ཙ་ཏུར་མུ་ཁས་པ་རི་ཝཱ་ར་ཨརྒྷཾ་ནས་ཤཔྟ་ འི་བར་གྱིས་ཕྱི་མཆོད་དང། སྔགས་དེ་ལ་འབྲུ་གསུམ་བཏགས་ལ་ནང་མཆོད་འབུལ། ལྗགས་བྱིན་བརླབས་ལ། གོང་གི་སྔགས་བཏགས་ཏེ་གཏོར་མ་འབུལ། ཕྱི་ནང་གི་མཆོད་བས་མཆོད།  དཔལ་མགོན་

[050B] ཁྱད་པར་དུ་འཆི་བ་མེད་པ་
ཚེའི་རིག་འཛིན་གྱི་དངོས་གྲུབ་བླ་ན་མེད་པ་སྩལ་དུ་གསོལ།  ཞེས་འཕྲིན་ལས་བཅོལ། དེ་ནས།  ཧཱུཾ༑ དཔལ་ལྡན་གདོང་བཞི་དྲག་པོ་ཚེ་དཔལ་སྡེ་ལ། །ཞལ་བཞི་ཕྱག་བཞི་བུམ་ཐོད་གྲི་གུག་དང། །རྩེ་གསུམ་འཛིན་པས་ཚེ་ཡི་བར་གཅོད་
སེལ༑ ༑འཆི་མེད་དཔལ་སྟེར་ཁྱོད་ལ་བསྟོད་པར་བགྱི། །གཡུང་མོ་གཏུམ་མོ་སྲིན་མོ་སིངྒ་ལི། །འཆི་མེད་ལྟར་ཕྱིར་ནོར་དུ་བུམ་པ་བསྣམས། །ཕྱོགས་བཅུའི་བདེ་བ་ཆེན་པོ་ཉེར་སྡུད་པའི། །རབ་མཛེས་ལྷ་མོ་ཁྱེད་རྣམས་སྙིང་ནས་
བསྟོད། །ཁྱོད་ལ་དྭང་བས་རེ་ལྟོས་བྱས་པའི་མཐུས། །དུས་དང་དུས་མིན་འཆི་བ་མ་ལུས་པ། །ཉེ་བར་བསལ་ནས་བསམ་པའི་དོན་མ་ལུས། །འབད་པ་མེད་པར་ལྷུན་གྱིས་འགྲུབ་པར་མཛོད།  །ཅེས་བས་བསྟོད། དེ་ནས་བཟླས་བ་བྱ་བ་ནི།  རང་
གི་ཐུགས་ཀའི་ས་བོན་གྱི་འོད་ཟེར་གྱིས་མདུན་བསྐྱེད་ཀྱི་ཐུགས་རྒྱུད་བསྐུལ། དེའི་ཐུགས་ཀ་ནས་འོད་ཟེར་གྱི་སྣེ་ལ་ཚེའི་ལྷ་མོ་ལྕགས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་འཕྲོས། ཕྱི་ནང་གི་སྣོད་བཅུད་ཀྱི་ཡོན་ཏན། སངས་རྒྱས་
བྱང་སེམས་རྣམས་ཀྱི་བྱིན་རླབས། དྲང་སྲོང་ཚེའི་རིག་འཛིན་ཐོབ་པ་རྣམས་ཀྱི་ནུས་མཐུ་ཐམས་ཅད་འཆི་མེད་ཚེའི་བདུད་རྩིའི་རྣམ་པར་བཀུག་གཏོར་མ་ལྷར་གསལ་བ་ལ་ཐིམ། མཐུ་སྟོབས་ནུས་པ་ཕུན་སུམ་ཚོགས་པར་གྱུར། ལྷ་རྣམས་

[051A]༄༅། །ཀྱི་སྐུ་ལས་བདུད་རྩིའི་རྒྱུན་བབས། བུམ་ཐོད་ཀྱི་བདུད་རྩིལ་ཐིམ་པས་དེ་ཡང་འཆི་མེད་ཚེའི་བདུད་རྩིར་གྱུར་པར་བསམས་ལ། གོང་གི་སྔགས་ཅི་མང་བཟླས་རྗེས།  བུམ་པ་དང་ཐོད་པའི་ནང་དུ་སྣ་ཚོགས་
པདྨ་འདབ་མ་བཞི་བའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་མགོན་པོ་དཀར་པོ་ཚེ་འཕེལ་སྐུ་མདོག་དུང་ལྟར་དཀར་ཞིང་ཆུ་ཤེལ་ལྟར་འོད་འཕྲོ་བ། ཞལ་བཞི་ཕྱག་བཞི་བ། རྩ་ཞལ་དཀར་པོ། གཡས་ཞལ་སྔོ་པ། གཡོན་
ཞལ་དམར་བ། སྟེང་ཞལ་དུད་ཁ་རྣམས་འཛུམ་ཞིང་ཁྲོ་བ། དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ། ཞལ་མཆེ་བའི་མྱུ་གུ་ཅུང་ཟད་གཙིགས་པ། དབུ་སྐྲ་དང་སྨར་སྨིན་མ་དམར་སེར་གྱེན་དུ་འབར་བ། ཕྱག་
གཡས་དང་པོ་བུམ་པ་བདུད་རྩིས་གང་བ་དང། གཡོན་དང་བོས་ཐོད་པ་ཚེ་ཡི་བདུད་རྩིས་གང་བ་གཉིས་ཐུགས་ཀར་བསྣོལ་ནས་འཛིན་པ། གཡས་གཡོན་ གཡས་འོག་མས་ཐོད་ཁྲག་  རྩེ་གསུམ་ཕྱར་ཐབས་
སུ་འཛིན་པས་ཚེའི་བར་ཆད་བསྲུང་བ། རིན་པོ་ཆེ་དང་རུས་པའི་ཕྲེང་བ་དང། གཡེར་ཁའི་དྲ་བས་སྤྲས་པ། ཞབས་གཡས་བསྐུམ་ཞིང་གཡོན་བརྐྱང་པས་ །གཡོན་འོག་མས་རུས་ཕྲེང་ཕྱར་ཐབས་སུ་འཛིན་པས་ཚེ་
ཡི་བར་ཆད་བསྲུང་བ། ཞེས་མཁན་ཆེན་ངག་དབང་ཆོས་གྲགས་ཀྱིས་གསུངས་པའོ།  །མཆན། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་ཐུགས་ཀར་མགོན་པོ་ཚེ་དང་ཡེ་ཤེས་དཔག་ཏུ་མེད་བ་སྐུ་མདོག་དམར་པོ། ཞལ་གཅིག་ཕྱག་

[051B] ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དར་དང་རིན་པོ་ཆེའི་རྒྱན་གྱིས་མཛེས་པ། ཐུགས་ཀར་ཧྲཱིཡིག་དམར་པོས་
མཚན་པ་དང་བཅས་པ། དེའི་སྟེང་དུ་བརྒྱུད་པའི་བླ་མ་རྣམས་དང། མཐའ་སྐོར་དུ་བཟླས་བྱའི་སྔགས་ཀྱིས་བསྐོར་བ་རྣམས་ལས་འོད་ཟེར་འཕྲོས་པས་སྣོད་བཅུད་ཀྱིས་བསྡུས་པའི་ཚེ་དང་བསོད་ནམས་དཔལ་འབྱོར་
ཐམས་ཅད་རང་དབང་མེད་པར་བཀུག་ནས་ཧྲཱིཡིག་ལ་ཐིམ་པར་གྱུར། ཡང་འོད་ཟེར་གྱི་སྣེ་ལ་ཚེའི་ལྷ་མོ་ལྕགས་ཀྱུ་དང། བུམ་པ་དང། ཐོད་པ། བཟེད་ཞལ་ཐོགས་པ་དཔག་མེད་འཕྲོས། སྲིད་པ་གསུམ་གྱི་ཚེ་དང་
བསོད་ནམས་དཔལ་དང་འབྱོར་བ་ཐམས་ཅད་བསྡུས་ཁྱད་པར་ཕྱོགས་སྐྱོང་བཅུ་སོགས་དྲེགས་བྱེད་རྣམས་ཀྱི་ལག་ན་ཡོད་པའི་ཚེ་དང་བསོད་ནམས་ཐམས་ཅད་རང་དབང་མེད་པར་བསྡུས་ནས་ཧྲཱི་ལ་ཐིམ། དེ་ལས་བདུད་
རྩིའི་རྒྱུན་བབས་པས་བུམ་པ་དང་ཐོད་པ་བདེ་བ་ཆེན་པོའི་ཡེ་ཤེས་ཀྱི་རང་བཞིན་གྱི་འཆི་མེད་ཚེའི་བདུད་རྩིས་གང་བར་གྱུར།  གྲོང་ཁྱེར་བསྐྱོད་སྔགས་ནི།  ཨོཾ་ཨུ་ཙ་ཊྚ་ཙཊྚེ་སཱ་ཧཱུཾ།  སྔགས་རིང་ནི།  ཨོཾ་མཧཱ་ཀཱ་ལ་ཀཱ་ལ། བི་ཀཊྚ་ཀརཱ་ལ་
ལ་མབི་ཏ་ཨོཾཥྛ། ལམྦ་ཀ་བེ་ཀ། ལམྦ་ཀ་བ་ལེ། ར་ཝི་གྷཎྛ། རུ་ཏྲ་མཱ་ལ་བི་ཧུ་རེ། ཙྪེ་ད་ཧ་ཀ་ལེ། ཧ་ལེན་ཧ་ལེ། པིམྦི་ཛཱ་ལི། བཱ་མེ་ཀུནྡི་དྷ་རི་ཡཾ་མ་ཨོཾ་ད་ཧིན་ཀ་རྟི་ཀ་རོ་ཏྲི། བི་བཧི་ཥ་ན་དྷ་ཨོཾ། བཱ་མེ་ཤཱུ་ལ་པཱ་ཎི། ཧ་ར་

[052A]༄༅། །དཧོ་ར༑ ན་ར་སཱི་ར་མཱ་ལ། པ་ཏཱ་ལེ་ཀྵིཾ་ཀཱ་ར་ཀ་ལ། མྷཱ་པོ་ཊ་ལེ། མཧཱ་ཀཱ་ལ་ཤྲཱི་ཀ་བི་ལ། ཀི་བི་ལ་སིཾ་ཀྵེ་ཏྲ་པཱ་ལ། ཧ་ཧ་ཀ་རེ། ཧཱུཾ་ཧཱུཾ་ཀ་རེ། བུར་ཝ་བྷ་ཥ་བཧི་ཨུཾ། ཛོ་ཛནྟི། བ་ད་ཤ་དིཀ། ཨུ་ཏཏ་ར་ཝུ་རི། ཌོམྦྷི་ནཱི། ཙཎྜ་ལཱི་
རཀྑ་སཱི། སིངྒ་ལཱི།  དེཝཱི། དེ་ཉི་སིངྔྷི། སྔགས་ཐུང་ནི།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ་སཱཧཱ།  ཚེ་སྒྲུབ་སྔགས་ནི།  ཨོཾ་བཛྲ་ཨཱ་ཡུ་ཥེ་ཧཱུཾ་བྷཱུཾ་ནྲྀ་ཛཿ་ཨོཾ་ཨཱ་ཡུ་ཛྙཱ་ན་ཧྲཱིབྷཱུཾ། བིནྡྷ་བིནྡྷ། ཧཱུཾ་ཧཱུཾ། ཚེ་བྷྲཱུཾ་བྷྲཱུཾ། བེནྡྷེ་བཧྲུཾ། ཚེ་བཧྲུཾ་ནྲྀ་ཁུག་བིནྡྷ་བཧྲུཾ། ཧྲཱིཧྲཱིཔུཎྱེ་
པུཎྱེ་ཧཱུཾ་ཧཱུཾ་བྷཱུཾ་སཱཧཱ།  ཞེས་གང་མང་བཟླས་ལ། སླར་ཡང་བསྲུང་བའི་དོན་དུ་ཡབ་ཀྱི་སྔགས་ཐུང་ལ།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། སྲུངས་ཤིག་རཀྵ་རཀྵ།  ཡུམ་བཞིའི་སྔགས།  ཌོམྦྷི་ནཱི་སྲུངས་ཤིག་རཀྵ་རཀྵ།  སོགས་སོ་སོ་ནས་སྦྱར་བ་དང། གྲོང་ཁྱེར་བསྐྱོང་སྔགས།།
ཨོཾ་ཨུ་ཙཊྚ་ཙཊྚི་སཱ་ཧཱུཾ། སྲུངས་ཤིག་རཀྵ་རཀྵ། འཁོར་ལོའི་སྔགས་ལྔ་ལ། ས་ཨི་ཡཾ་སྲུངས་ཤིག་རཀྵ་རཀྵ།  སོགས་སོ་སོར་སྦྱར་བ་རྣམས་བཟླ་ཞིང། བྱིན་གྱིས་བརླབས་པས་ཐུན་མོང་མ་ཡིན་པར་འགྱུར་རོ། །ཨེ་ནས་ཡིག་བརྒྱས་ལྷག་ཅད་ཁ་བསྐང་ཞིང། གོང་བཞིན་སློབ་མའི་དོན་དུ་གསོལ་བ་གདབ། དེ་ནས་
དམ་ཚིག་ལ་གནས་པའི་སློབ་མ་སྔའམ་བདུན་ལས་མི་མངའ་བ་ལ།  སེམས་ཅན་ཐམས་ཅད་ཀྱི་དོན་དུ་ ཞེས་སོགས་འདྲ།  གསན་པར་བྱ་བའི་ཆོས་ནི་གཉན་ལོ་ཆེན་པོ་དེ་ཉིད་ཀྱིས་པཎྜི་ཏ་འབུལ་ཕྲག་གསུམ་པ། ཏ་ཐཱ་ག་ཏ་རཀྵི་ཏ། རི་སུལ་གྱི་རྣལ་འབྱོར་མ་ཀུ་སཱ་ལི་
ཆེན་མོ་གསུམ་གྱི་ཞབས་ལ་གཏུགས་ནས་གསན་པའི་དཔལ་ཞིང་སྐྱོང་ནག་པོ་ཆེན་པོ་འདི་ལ་བསྙེན་སྒྲུབ་ལས་གསུམ་གནད་དབབ་སྦོག་ཆོག་གི་མགོན་པོ་སོགས་ལྷ་སོ་སོ་ལ་མན་ངག་ཞི་རྒྱས་དབང་དྲག་གི་སྒྲུབ་ཚུལ་གྱི་རིམ་པ་མང་དུ་ཡོད་

[052B] དེ་དག་ལས་ལོགས་སུ་གྱུར་པའི་ཞི་རྒྱས་དབང་དྲག་གི་མགོན་པོ་དཀར་སེར་དམར་སྔོ་བཞི་ལས་ད་ལམ་དཀར་པོ་ཚེ་འཕེལ་དེ་ལ་ཡང་ཐུན་མོང་དན་ཐུན་མོང་མ་ཡིན་པ་གཉིས་ལས་འདིར་ཐུན་མོང་མ་ཡིན་པ་འདི་ཚེ་སྒྲུབ་
ལ་མཆོག་ཏུ་བསྔགས་པ་བཞིན་ཆོས་བྱེད་ཀྱི་སྐྱེས་བུ་ལ་ཤིན་ཏུ་གལ་ཆེ་བ་ཡིན་ཏེ། ཚེ་མགོན་འདིའི་ཚེ་སྒྲུབ་དང་བསྲུང་འཁོར་གྱི་ནུས་པ་ལ་བརྟེན་ནས། བླ་མ་གཉན་ལོ་ཙཱ་བས་དགུང་ལོ་ཕྱེད་ཉིས་བརྒྱད་ཐུབ་པར་གྲགས་ཤིང། མགོན་
པོ་འདིའི་མན་ངག་གི་ཉིང་ཁུ་ཡིན་པས་གཅེས་པར་གཟུང་ཞིང་ཉམས་ལེན་ཆིག་སྒྲིལ་ལ་བརྩོན་པར་མཛད་དགོས་པ་ཡིན། ཁྱེད་རང་རྣམས་ཐུགས་བསམ་འདི་བཞིན་གནང་བ་ཞུ། སློབ་དཔོན་སྤྱན་རས་གཟིགས་
ཐུགས་ཀར་དཔལ་མགོན་དཀར་པོ་ཚེ་འཕེལ་དང་བཅས་པར་གསལ་བ་ལ་རྗེས་གནང་ཟབ་མོ་ཞུ་བའི་ཡོན་དུ་མཎྜལ་འབུལ་ བར་ཞུ། ཞེས་བརྗོད་ལ་མཎྜལ་ཕུལ་རྗེས། གསོལ་འདེབས།  གང་དྲིན་ མ་སོགས་དང། རྒྱུན་བཤགས་རྣམས་ལན་གསུམ།  སྲས་
བཅས་སངས་རྒྱས་ཐམས་ཅད་དང།  །ཞེས་སོགས་ཀྱིས་སྔགས་སྡོམ་འཛིན་དུ་གཞུག་  །དེ་ནས་ཐུན་མོང་མ་ཡིན་པའི་གསོལ་བའི་འདེབས་པ་འདིའི་རྗེས་ཟློས་མཛོད།  བྱས་ལ།  དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་
པས༑ བདག་ལ་དཔལ་མགོན་ཞལ་བཞི་བ་དཀར་པོ་ཚེ་འཕེལ་གཙོ་འཁོར་ལྔའི་སྐུ་གསུང་ཐུགས་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་ལ་ཚེའི་དབང་བསྐུར་བ་སྩལ་དུ་གསོལ།  ལན་གསུམ།  དེ་ནས་རྗེས་གནང་གི་

[053A]༄༅། །གཞི་འགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་ཡིད་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས་ཁྱེད་རང་རྣམས་ཀྱི་སྐུ་ལ་ཕོག་སྐུ་ཚེ་འཁོར་བ་ཐོག་མ་མེད་བ་ནས་བསགས་པའི་
སྡིག་སྒྲིབ་ཐམས་ཅད་དག་སྐུ་ལུས་ཤ་ཁྲག་གི་ཕུང་བོ་འདི་ཉིད་འོད་གསལ་གྱི་ནང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་དེ་ལ་དམིགས་ཏེ།  ཨོཾ་སྭ་བྷཱ་ཝ་ སོགས་བརྗོད།  ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་
འཁོར་འདས་ཀྱིས་བསྡུས་བའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་བུ་གྱུར། སྟོང་ཉིད་དེའི་ངང་ལས་པཾ་ལས་པདྨ་དང་ཨ་ལས་ཟླ་བ་འདི་དཀྱིལ་འཁོར་གྱི་སྟེང་དུ་སློབ་མ་རྣམས་ཀྱི་སེམས་
ཉིད་ཡི་གེ་ཧཱིདྒར་པོ་ ནས་  རྡོ་རྗེ་སྐྱིལ་ཀྲུང་གིས་བཞུགས་པའི་ཐུགས་ཀར་པདྨ་དམར་པོ་འདབ་མ་བརྒྱད་པ་དེའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་དབུས་སུ་ཧཱུཾ་དཀར་པོ། གཡས་སུ་
སྔོན་པོ། གཡོན་དུ་ལྗང་གུ༑ མདུན་དུ་དམར་པོ། རྒྱབ་ཏུ་སེར་པོ་རྣམས་ཡོངས་སུ་གྱུར་བ་ལས་དབུས་སུ་དཔལ་མགོན་ཞལ་བཞི་བ་དཀར་པོ་ཚེ་འཕེལ་ཞེས་བ་ནས། འཁོར་ཚོགས་རྒྱ་མཚོས་བསྐོར་བ། ཞེས་པའི་བར་སྒྲུབ་ཐབས་བཞིན་
བརྗོད། གནས་གསུམ་བྱིན་གྱིས་བརླབ།  དེ་ནས་སྐུའི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་སོགས་གོང་གི་ཐུན་མོང་བའི་སྐབས་བཞིན་བརྗོད་ལ།།

[053B]  ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་དུད་རོལ་མོ་བྱ།  དེས་སྐུ་ཡི་རྗེས་སུ་གནང་བ་གྲུབ། གསུང་གི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་མདུན་
བསྐྱེད་དང། གངས་ཏེ་སེ།  ཞེས་པ་ནས་  ཧཱུཾ་ཡིག་གི་མཐར་འཁོད།  ལྡན་སྤྲུལ་མིན་གྲོལ་གྱི་ཕྱག་བཞེས་སུ། སླར་ཡང་འོད་ཟེར་འཕྲོས་བའི་སྣ་ལ་ཚེ་ལྷ་མོ་ལྕགས་ཀྱུར་དང་ཞགས་བ་ཐོགས་བ་དཔག་ཏུ་མེད་བ་སྤྲོས། ཕྱོགས་བཅུ་ན་བཞུགས་པའི་
སངས་རྒྱས་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ། ཚེའི་རིག་འཛིན་བརྙེས་པའི་ལྷ་དང་དྲང་སྲོང་གི་ཚོགས་ཐམས་ཅད་སྤྱན་དྲངས། སྔགས་ཕྲེང་ཧཱུཾ་ཡིག་དང་བཅས་པ་ལ་ཐིམ། དེ་ལས་འཆི་མེད་ཚེའི་བདུད་རྩིའི་
ཆུ་རྒྱུན་དཀར་ཞིང་དྲྭངས་པ་དཔག་ཏུ་མེད་པ་སྐྱ་ཆི་ལི་ལི་བབས་པས་ལུས་ཀྱི་ནང་ཐམས་ཅད་གང། ནད་གདོན་སྡིག་སྒྲིབ་དུས་མ་ཡིན་པའི་འཆི་བའི་འཇིགས་པ་བག་ཆགས་དང་བཅས་པ་ཐམས་ཅད་བྱང་ཞིང་དག་ནས། ལུས་སེམས་
བདེ་བ་ཆེན་པོས་ཁྱབ། འཆི་མེད་ཚེ་ཡི་དངོས་གྲུབ་ཐོབ་པའི་མོས་པ་མཛོད་ལ་འདིའི་རྗེས་ཟློས་གསུང་བར་ཞུ།  བྱས་ལ། སྒྲུབ་ཐབས་སུ་བཀོད་པའི་སྔགས་ཀྱི་རྗེས་ཟློས་ལན་གསུམ་དང།  བཅོམ་ལྡན་བདག་ལ་ སོགས་འདྲ།  དེས་གསུང་གི་རྗེས་
གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།  ནུས་མཐུ་ཐམས་ཅད་འཆི་མེད་ཚེའི་བདུད་རྩིས་གང་བའི་བུམ་པའི་
[054A]༄༅། །རྣམ་པ་ཅན། ཐོད་པ་དང། གྲི་འགུག་དང། རྩེ་གསུམ་ལ་སོགས་པ་ཚེའི་བར་ཆད་བསྲུང་བའི་ཕྱག་མཚལ་གྱི་བྱེ་བྲག་དཔག་ཏུ་མེད་པ་ཞེས་སོགས་འདྲ། དེ་ཐུགས་ཡི་རྗེས་གནང་གྲུབ། དེ་ནས་འཆི་མེད་
ཏེ་ཡི་རྫས་སྦྱིན་པ་ནི། ཐོད་པ་དང་བུམ་པའི་ནང་ཙ་ཏུ་རྨུ་ཁ་དཀར་པོ་ཆེ་འཕེལ་སྐུ་མདོག་དུང་ཏྲ་དཀར་བ། ནོར་བུ་ཆུ་ཤེལ་ལྟར་དོ་འཕྲོ་བ། ཞལ་བཞི་ཕྱག་བཞི་ཞབས་གཉིས་པ། རྩ་ཞལ་དཀར། གཡས་སྔོ། གཡོན་དམར། སྟེང་
ཞལ་དུད་ཁ་ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ། ཞལ་མཆེ་བའི་མྱུ་གུ་ཅུང་ཟད་གཅིག་པ། ཕྱག་གཡས་ཀྱི་དང་པོ་ན་བུམ་པ་བདུད་རྩིད་གང་བ་གཡོན་གྱི་དང་པོ་ན་ཐོད་པ་བདུད་རྩིས་གང་བ་ཐུགས་
ཀ་ར་འཛིན་པ། ཕྱག་འོག་མ་གཉིས་ཀྱི་གྲི་འགུག་དང། རྩེ་གསུམ་འཕར་ཐབས་སུ་འཛིན་པ་ཏེ་སའི་བར་ཆད་སྲུང་བ། རུས་པའི་ཕྲེང་གཡེས་ཁའི་དྲ་བས་སྤྲས་པ། ཞབས་གཉིས་བརྐྱང་བསྐུམ་སྟབས་ཡི་ཡེ་ཤེས་ཡི་མེ་འབར་པའི་དབུ་
ན་བཞུགས་པ། དེའི་ཐུགས་ཀར་སྣ་ཚོགས་པདྨ་འདབ་མ་བཞི་པའི་ལྟེ་བར་མགོན་པོ་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་དམར་པོ། ཞལ་གཅིག་ཕྱག་གཉི་མཉམ་གཞག་གི་ཕྱག་རྒས་འཆི་མེད་བདུད་རྩིས་གང་བའི་གསེར་གྱི་
བུམ་བ་བསྣམས་པ། ཞབས་རྡོ་རྗེའི་ཀྲུང་གིས་བཞུགས་པ། དར་དང་རིན་པ་ཆེའི་རྒྱན་གྱིས་མཛེས་པ་ཐུགས་ཀར་ཧྲཱིཡིག་དམར་པོས་མཚན་པ་དང་བཅས་པ། དེའི་སྟེང་དུ་བརྒྱུད་པའི་བླ་མ་རྣམ་དག། མཐའ་སྐོར་དུ་བཟླས་བྱའི་སྔགས་

[054B] ཡང་འོད་ཟེར་གྱི་སྣེ་ལ་ཚེ་ལྷ་མོ་དཀར་མོ་ལྕགས་ཀྱུ་དང་
བུམ་པ་དང་ཐོད་པ་བཟེད་ཞལ་ཐོགས་པ་དཔག་མེད་འཕྲོས། སྲིད་པ་གསུམ་གྱི་ཆོ་དང་བསོད་ནམས་ཐམས་ཅད་རང་དབང་མེད་པར་བསྡུས་ནས་ཧྲཱི་ཡིག་ལ་ཐིམ། དེ་ལས་བུད་རྫིས་རྒྱུན་བབས་བས་བུམ་པ་དང། ཐོད་པ། བདེ་པ་ཆེན་པོའི་
ཡེ་ཤེས་ཀྱི་རང་བཞིན་གྱི་འཆི་མེད་ཚོའི་བདུད་རྩིད་གང་བར་གྱུར་བའི་མོས་པ་མཛོད། གྲོང་ཁྱེར་བསྐྱོད་སྔགས། སྔགས་རིང། སྔགས་ཐུང། ཚེ་སྒྲུབ་སྔགས་བཅས་གོང་བཞིན་བརྗོད། སླ་རྒྱ་སྲུང་བའི་དོན་དུ་ཡབ་ཀྱི་སྔགས་ཐུང་ལ། ཨོཾ་མ་ཧཱ་ཀཱ་ལ་ལ་མི་ཀཱ་ལ་ར་ཏྲི་
ཏ་ཧཱུཾ་ཕཊ། སྲུངས་ཤིག་རཀྵ་རཀྵ། དེ་བཞིན་དུ། དོ་བཧི་ནའི་སྲུངས་ཤིག་ར་ཀྵར་ཀྵ།  སོགས་ཡུམ་བཞི་སོ་སོར་སྦྱར་བ་དང་གྲོང་ཁྱེར་བསྐྱོད་སྔགས་དང།  འཁོར་ལོའི་སྔགས་ལྔ་ལ་རེ་རེ་ནས། སྲུངས་ཤིག་ར་ཀྵ་ར་ཀྵ། ཞེས་བཏག་པ་སྔག་རྣམས་བཟླ། བུམ་པ་སྤྱི་བོ་ཞག་སྟེ་བུམ་ཆུ་
བྱིན་ལ། ཨོཾ་ཨ་ཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཊོ་བཧི་ནི། ཙ་ནད་ལཱི། ར་ཁ་སའི། སིངྒ་ལཱི། དེ་ཝཱི་མ་མ་ཨཱ་ཡུ་བུ་ཉེ་པི་ཥཊི་ཀུ་རུ་སཱ་ཧཱ། ཨོཾ་བཛྲ་ཨཱ་ཡུ་ཥེ་བྷུཨ ་ནྲྀ་ཛཿ་ཨོཾ་ཨཱ་ཡུ་རྫྙཱ་ན་ཧཱི་བྷཱུཾ། བིནྡྷ་བནྫི། ཧཱུཾ་ཧཱུཾ། ཚེ་ཧཱུཾ། ནྲྀ་ཁུག། བིནྡྷ་
བྷཱུཨ ་ཧྲཱི་ཧཱིཔུ་ཉེ་བུ་ཉེ་ཧཱུཾ་ཧཱ ་ཧཱུཾ་སཱ་ཧཱ། ཐབས་ཀྱི་ངོ་བོ་འཆི་མེད་ཚེ་འབུད་རྩི་དཀར་པོ་ཤེལ་དཀར་ཞུ་བའི་མདོག་ལྟར་དཀར་བ་སྤྱི་བོ་ནས་ཞུགས་ལུས་ཀྱི་ཕྱི་ནང་ཐམས་ད་ཁྱབ་བས་སྡིག་སྒྲིབ་ཐམས་ཅད་དག་ལུ་འོད་ཀྱི་རང་བཞིན་ཅན་དུ་གྱུར་

[055A]༄༅། །པས་འཆི་མེད་ཚེའི་དངོས་གྲུབ་ཐོབ་པའི་མོས་བ་མཛོད། ཅེས་བརྗོད། ཐོད་ཆང་སྦྱིན་ལ་སྔགས་སྔར་བཞིན་དང། ཤེས་རབ་ཀྱི་ངོ་བོ་འཆད་མེད་ཚོའི་བདུད་རྩི་དམར་པོ་མཚན་ཅོག་ལ་མའི་མདོག་ལྟ་དམར་པ་རང་གི་
ཞལ་དུ་ཞུགས་ལུས་ཀྱི་ཕྱི་ནང་ཐམས་ཅད་ཁྱབ་པས་ལུས་དཀར་ལ་དམར་པའི་མདངས་དང་ལྡན་པས་འཆི་མེད་ཚེའི་དངོས་གྲུབ་ཐོབ་པ་མོས་བ་མཛོད། ཅེས་བརྗོད། དེ་ནས་རྟེན་གཏོར་སློབ་མའི་སྤྱི་བོར་བཞག་ལ། བསྙེན་སྔགས་ཡི་མཐར། ས་མ་ཡ་སོགས་
དང། བླ་མ་བརྒྱུད་པ་མཚན་ནས་བརྗོད་ལ། བཀའ་དང་དམ་ལས་མ་འདའ་བར་རྡོ་རྗེ་སློབ་མ་འདི་རྣམས་ཀྱི་ཚེ་འགལ་རྐྱེན་བར་ཆ་མཐའ་དག་ཞི་ཞིང་འཆི་མེད་ཏེའི་དངོས་གྲུབ་འཐོབ་པའི་འཕྲིན་ལས་མཛད་དུ་གསོལ། ཞེས་གསོལ་བ་བཏབ་
བས་ཆོས་སྐྱོང་འཁོར་བཅས་དབྱེས་བཞིན་དུ་སློབ་རྣམས་ཀྱི་ལུས་ལ་ཐིམ་པས་བྱིན་གྱིས་བརླབས་པར་བསམས་ལ། རྫཧཱུཾ་བཾ་ཧོཿ་ཞེས་བརྗོད་རྗེས། གཙོ་བོས་ཇི་ལྟར་སོགས་འདྲ། འདིའི་བརྒྱུད་བ་ནི། རིན་ཆེན་གྲགས་བ་ཡན་སྔ་ལྟར་ཁ། རི་སུལ་གྱི་
རྣལ་འབྱོར་མ། གཉན་ལོ། གནམ་ཁའུ་བ། ས་ཀྱི་གང་མ་ལྔ། ལོ་ཙཱ་བ་མཆོག་ལྡན། བླ་མ་དཔལ་ལྡན་སེང་གེ། ཆོས་རྗེ་དྷ་རྨ་ཀྱི་རྟི། ཆོས་རྗེ་བློ་བཟང་པ། ཉ་དཔོན་ཀུན་དགའ་དཔལ། ལུང་རིག་རྒ་མོ། ཁན་ཆེན་སེང་གེ་དཔལ་བྲག་ཐོག་བསོད་རྣམས་བཟང་པོ། རྡོ་རྗེ་གདན་པ་
ཀུན་དགའ་རྣམ་རྒྱལ། རྒྱ་སྟོན་བྱང་ཆུབ་དབང་རྒལ། ཡངས་པ་ན་ཤཱཀྱ་ཀུན་དགའ། །དམ་ཆོས་གླིང་ག་ཡེ་ཤེས་དང་པོ། བླ་མ་འདྲི་མ་ཏི། ཉི་མ་གླིང་པ་ཚུལ་ཁྲིམས་བཀྲ་ཤི། དེ་གཉི་ཀ་ལ་པ་པན་ཆེན་ཀུན་དགའ་རྩེ་བས་གསན། དེ་ནས་ཞྭ་ལུ་མཁན་ཆེན་བྱམས་པ་ངག་དབང་

[055B] རྨོར་ཆེན་རྡོ་རྗེ་འཆང། གནས་གར་བ་ཆེན་པོ་ས་ཆེན་ཀུན་དག་བློ་གྲོ་སྒྲུབ་དབང་རིན་ཆེན་རྒྱལ་མཚན། གྲུབ་བ་རྙེས་བྱམས་པ་བསྟན་འཛིན། བྱམས་བཀུན་དགའ་བཀྲ་ཤིས། ཡ་རྗེ་ཀུན་དགའ་རིན་ཧེ། དཔོན་སློབ་བཟོད་པ་རྒྱ་མོ། དཔོན་སློབ་རིན་ཆེ་བཟང་པོ། སྐྱབས་མགོན་
བདག་ཆེན་རྡོ་རྗེ་འཆང་ཆེན་ཕོ་དྲག་སུལ་འཕྲིན་ལས་རིན་ཆེན་དཔལ་བཟང་པོའི་ཞལ་སྔ་ནས་དགྱེས་པ་ཆེན་ལོས་བདག་ལའོ།། །།   ༈   
ཡུང་བས་སེར་པོར་ཁ་བསྒྱུར་ཞིང་མདའ་དར་སེར་པོ་བཙུག། འབུལ་གཏོར་གོང་མཚུངས། ཐུན་གཏོར། མཆོད་པ་རྣམས་ལྔར་བཞིན་བཤམ། བདག་སྐྱེད་དང། ཆོད་གཏོར་བྱིན་རླབས་དཀྱུས་བཞིན་བྱ། རྟེན་་ཏོར་བསངས་སྦྱངས། སྟོང་པའི་དང་ལས་ཆོས་འབྱུང་གྲུ་གསུམ་
མཐིང་ནག་ཡངས་ཤིང་རྒྱ་ཆེ་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིར་ཉི་པ་དང་རོའི་གདན་རེ་རེའི་སྟེང་དུ་ཧཱུཾ་རེ་རེ་ཡོངས་སུ་གྱུར་པ་ལས། གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་དཔལ་མགོན་ཞལ་
བཞི་པ་བསོད་ནམས་རྒྱས་བྱས་སྐུ་མདོག་སེར་ཞིང་བརྗོད་པའི་ཉམས་ཅན་ཞལ་བཞི་ཕྱག་བཞི་པ། རྩ་ཞལ་སེར་པོ། གཡས་དཀར། གཡོན་དམར་བ། སྟེང་ཞལ་དུང་ཁ་ཞལ་རེ་རེ་ལ་སྤྱན་གསུམ་གསུམ་དང་ལྡན་པ། འཛུམ་ཞིང་མཆེས་
བའི་མྱུ་གུ་ཅུང་ཟད་གཙིགས་པ། སྨར་དང་སྨིན་མ་དང། དབུ་སྐྲ་དམར་སེར་གྱེན་དུ་རྗེས་པ། ཕྱག་དང་པོ་གཉིས་ཀྱིས་རིན་པོ་ཆེའི་ཕྲེང་བ་ཞགས་པའི་ཚུལ་དང། རིན་པོ་ཆེས་གང་བའི་ཐོད་པ་ཐུགས་ཀར་སྟེང་འོག་ཏུ་འཛིན་པ། གཡས་འོག་

[056A]༄༅། །མས་གྲི་འགུག་དང། གཡོན་འོག་མས་བུམ་པ་ནོར་བུས་གང་པ་འཛིན་པ། ཏངས་སྐུད་དང་རུས་པ་དང་རིན་པོ་ཆེའི་རྒྱན་དང་དྲིལ་བུ་གཡེར་ཁའི་དྲ་བས་སྤྲས་བ། ཞབས་གཉིས་བརྐྱང་བསྐུམ་དོར་སྟབས་ཀྱིས་ཡེ་ཤེས་ཀྱི་མེ་
རབ་ཏུ་འབར་བའི་དབུས་ན་བཞུགས་པ། དེའི་གཡས་སུ་ཡུམ་ཆེན་གཡུང་མོ། གཡོན་དུ་ལས་མཛད་གཏུམ་མོ། །མདུན་དུ་སྟེན་མོ་ཆེན་མོ། རྒྱབ་ཏུ་སིངྒ་ལི་མ་སྟེ་བཞི་ཀ་འང་སྐུ་མདོག་སེར་མོ་གཡས་རིན་པོ་ཆེ་དང། གཡོན་ཐོད་པ་རིན་པོ་ཆེས་གང་བ་འཛིན་རབ་
ཁྲོས་དྲ་ཤུ་ཕོ་ཉ་མོའི་ཆ་ལུགས་ཅན། སྤྱན་གསུམ་པ། གཅེར་བུ་རྒྱན་མེད་པ། རབ་ཏུ་གྲིམས་ཤིང་གཙོ་བོ་ལ་མངོན་དུ་ཕྱོགས་པར་བཞུགས། པ། སྦྲུལ་པའི་འཁྲོ་ཚོགས་རྒྱ་མཚོ་བསྐོར་བའི་སྤྱི་བོར་ཨོཾ་ཐུགས་ཀར་ཧཱུཾ་གིས་མཚན་པར་གྱུར་
རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གསང་ཏེ་སེ། བསིལ་བའི་ཚལ། པོ་ཊ་ལ། སིངྒེ་གླིང། ཧ་ཧ་རྒོད་པའི་དུས་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་དགའ། གདན་ས་ཆེན་པོ་དཔལ་ལྡན་ས་སྐྱ། ཆོས་
འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམ་ཀྱིས་བསྟེན་ཅིང་སྒྲུབ་པའི་གནས་ནས་དཔལ་སྟོབས་འཕྲོག་དང་པོ་འཁྲོ་དང་བཅས་པ་སྐད་ཅིག་གིས་སྤྱན་དྲངས། ཧཱུཾ། སྤོན་ཆེ་རྡོ་རྗེ་འཆང་གི་སྤྱན། ཧཱུཾ་སྣོང་ཆེ་རྡོ་རྗེ་འཆང་གི་སྤྱན་སྔ་རུ། །གཏམ་པོ་ཁྱོད་ཀྱི་ཇི་ལྟར་ཁས་བླངས་
བཞིན། འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་གཤེགས་སུ་གསོལ། །ཨོཾ་ཧཱ་ཀཱ་ལ་ཀཱ་ལ་དས། ཧེ་ཧྱེ་ཧི། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། པདྨ་ཀ་མ་ལ་ཡེ་སྟཾ། ཨོཾ་མྷཱ་ཀཱ་ལ་ཀཱ་ལའང་རེ། ཝཱ་ར་ཀྲ་དཧེ་དཾ་ཨ་རྒྷཾ་སོགས་ཀྱིས་

[056B] ཨོཾ་མྷཱ་ཀཱ་ལ་ཀཱ་ལ་ན་ས་མ་བ་སྨར། ས་མ་ཡ་མཱ་ཧི་ཀྲ་མ། ས་མ་ཡ་ར་ཀཱ་ནཏུ། དཔལ་མངོན་ཞལ་བཞི་པ་བསོད་ནམས་རྒྱས་བྱེད་ཡབ་ཡུམ་འཁྲོ་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་
མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་པ་བདག་ཅག་གིས་ཆོས་སྒྲུབ་པའི་བར་ཆད་ཐམས་ཅད་ཤི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པའི་
དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོ།  སྟོབས་འཕྲོག་དང་པོ་འཁྲོ་དང་བཅས་པའི་ལྷགས་རྡོ་རྗེའི་ནས་ཨོཾ་མྠཱ་ཀཱ་ལ་ཀཱ་ལ་ནས་དེ་ཝཱི་ན་མཿ་སརྦ་ཏ་ཐཱ་ག་ཏེ། སོགས་བཏགས་
 ཏེ་གཏོར་མ་འབུལ། ཕྱི་ནང་གི་མཆོད་བས་མཆོད།  དཔལ་མགོན་ཞལ་བཞི་བ་བསོད་ནམས་རྒྱས་བྱེད་འཁོར་དང་བཅས་པ་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་བ་བདག་གིས་ཇི་ལྟར་བཅོལ་བའི་ཞི་རྒྱས་དབང་དྲག་
གི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིང།  ཅེས་འཕྲིན་ལས་བཅོ།  ཧཱུཾ་སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁེར་སུམ་བརྩེགས་འཇིག་བྱེད་པ། །གཏུམ་པོ་ཁྱོད་
ལ་བདག་བསྟོད་དོ།  །ཞེས་བསྟོད། བཟླས་པ་བྱ་བ་ནི།  རང་ཡི་དམ་དུ་གས་བའི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་རྒྱུད་བསྐུལ་བས། དེའི་ཐུགས་ཀ་ནས་འོད་ཟེར་སེར་པོ་འཕྲོས་པས། ནམ་མཁའི་ཁམས་ཐམས་ཅད་

[057A]༄༅། །གསེར་བཙོ་མའི་མདོག་ལྟ་བུའི་སྦྱིན་འཐུག་པོས་གང་བདེ་དག་ལས་ནོར་བུ་རིན་པོ་ཆེ་དང་འབྲུ་དང་ཟས་གོས་ལ་སོགས་པའི་ལོངས་སྤྱོད་ཀྱི་ཆར་བབས་བས་ཡུལ་ཕྱོགས་གནས་ཁང་བད་མཛད་
ལ་སོགས་པ་གང་པས་དབུལ་ཕོངས་ཀྱི་སྡུག་བསྔལ་མཐའ་དག་ཞི་ཞིང་ཚོ་དང་བསོད་ནམས་ཐམས་ཅད་འཕེལ་ཞིང་རྒྱས་པར་བྱས། སྤྲིན་གྱི་གསེབ་ནས་འབྲུག་གི་སྒྲ་བསྒྲགས་པས་དེས་གར་ཁྱབ་རང་གི་སྙན་གྲགས་ཀྱིས་ཁྱབ་
པར་བསམས་ལ། ཨོཾ་མྷཱ་ཀཱ་ལ་ཀཱ་ལ་བི་ཀཱ་ལར་ཏི་ཏ་མ་མ་བུ་ཉེ་སརྦ་བ་སུ་པུ་ཧྚིཨ ་ཀུ་རུ་སཱ་ཧཱ།  ཞེས་ནི་མང་བཟླ། ཡིག་བརྒྱ་བརྗོད།  དཔལ་མགོན་ཞལ་བཞི་པ་ཁྱེད་རང་ཀྱི་ཡོན་ཏན་བརྙེས་པ་ཐམས་ཅད་གཞན་དོ་དུ་བརྙེས་པ་ལགས་
པས་བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་གསོལ།   །སློབ་མ་བོས་ལ། སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོ་བྱ་བླ་ན་མེད་པ་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ་
དེའི་ཕྱིར་དུ་ཆོས་གསན་པའི་ཀུན་སློང་ཀུན་སྤྱོད་རྣམས་ལེགས་པར་གསལ་བཏབ་སྟེ་གསན་པར་འཚལ། གསན་པར་བྱ་བའི་ཆོས་ནི། གཉན་ལོ་ཙཱ་བ་དེ་ཉིད་ཀྱི་པན་ཏི་ཏ་འབུམ་དཔག་གསུམ་པ། ཏ་མཐའ་ག་ཏ་ར་ཀྵི་ཏ། རི་སུ་ལ་གྱི་རྣལ་
འབྱོར་མ་གསུམ་གྱི་ཞབས་ལ་གཏུགས་ནས་ཞུས་པའི་དཔལ་ཞིང་སྐྱོང་ནག་པོ་ཆེ་པོ་འདི་ལ་བསྙེན་སྒྲུབ་ལས་གསུམ་གནད་དཔང་བ་སོགས་ཆོག་གི་མགོན་པོ་སོགས་ལྷ་སོ་སོ་ལ་མན་ངག་ཞི་རྒྱས་དབང་དྲག་གི་སྒྲུབ་ཚུལ་གྱི་རིམ་པ་

[057B] དེ་དག་ལས་ལོགས་སུ་གྱུར་པའི་ཞི་རྒྱས་དབང་དྲག་གི་མགོན་པོ་དཀར་སེར་དམར་སྔོ་བཞི་ལས། ད་ལམ་སེར་པོ་བསྡོད་ནམས་རྒྱས་བྱེད་ཀྱི་རྗེས་གནང་ཟབ་མོ་ཡིན། འདི་ཉིད་ཞུ་བའི་ཡོན་དུ་མནྟལ་འབུལ།  ཞེས་སོགས་
མཚམས་སྦྱར་ནས་མནྟལ་འབུལ་དུ་བཞུག་གསོལ་བ་འདེབས་པ་འདིའི་རྗེས་མཛོད། གང་གི་དྲིན་གྱིས་སོགས་དག། ཀུན་མཁྱེན་ཡེ་ཤེས་ཕུང་པོ་ཅན། །སོགས་དག། ཁྱོད་ཞབས་པ་དོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། འགྲོ་བའི་
དཔའ་པོ་མཐུ་ཆེན་གྱིས། །བློ་མཆོག་བདག་ལ་གནང་བར་མཛོད། །ལན་གསུམ། བྱང་སྡོམ་འཛིན་པ་ལ་གནས་ཁང་དི་ཡང་བསིལ་བའི་ཚལ་དངོས་དང། མནྟལ་དང་རྟེན་གཏོར་འདི་རྣམས་ཡི་གོ་སར་ཡང་དཔལ་མགོན་འཁོར་བཅས་དངོས་
སུ་བཞུགས་ཡོད་སྙམ་པ་དག། སྟེང་དུ་སྐྱབས་ཡུལ་རྣམས་མངོན་སུམ་དུ་བཞུགས་སྙམ་པ་མོས་པ་དང་བཅས་པའི་འདིའི་རྗེས་བློས་མཛོད། དཀོན་མཆོག་གསུམ་ལ་སོགས་ལན་གསུམ། སྔགས་སྔོན་འཛིན་པ་ལ་འདིའི་རྗེས་ཟློས་མཛོད། སྲས་
བཅས་སངས་རྒྱས་ཐམས་ཅད་དང། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དངོས་པར་མཛད་དུ་གསོ། །བདག་མིང་འདི་ཞེས་པ་ནས་སེམས་ཅན་མྱང་མ་འདས་ལ་འགོད། །ལན་གསུམ་ཐུན་མོང་མ་ཡིན་པའི་སོལ་བ་འདེབས་པ་
འདིའི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་ལ་མ་དམ་པས། བདག་ལ་དཔལ་མགོན་ཞལ་བཞི་པ་སེར་བོ་བསོད་ནམས་རྒྱས་བྱེད་གཙོ་འཁོར་ལྔའི་སྐུ་གསུང་ཐུགས་ཡི་བྱིན་གྱིས་རླབས་ཀྱིས་བྱིན་གྱི་རློབ་

[058A]༄༅། །ལ་རྗེས་སུ་གནང་བ་མ་ལུས་པ་སྩལ་དུ་གསོ། ལན་གསུམ། དེ་ནས་རྗེས་གང་གི་གཞི་འགོད་པའི་སད་དུ་དམིགས་པ་འོད་བཞེན་མཛོད། སློབ་དཔོན་ཡིད་མ་དུ་གསལ་བ་ཐུགས་ཀ་ནས་འོད་ཟེར་
འཕྲོས། ཁྱད་རང་རྣམས་ཀྱི་སྐུ་ལུས་ལ་ཕོག་བས་སྐུ་ཚེ་འཁྲོ་བ་ཐོག་མེད་ནས་བསགས་པའི་སྡེག་སྒྲིབ་ཐམས་ཅད་དག། སྐུ་ལུས་ཤ་ཁྲག་གི་ཕུང་པོ་འོད་ཉིད་འོད་གསལ་གྱི་ངང་དུས་སྦྱངས་ཏེ་འོད་ཀྱི་གོང་བ་གྱུར། སློབ་དཔོན་གྱིས་
དེ་ལ་དམིགས་ཏེ། སྭ་ཧཱ་ཝ་བརྗོད། བྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་པ་འཁོར་འདས་ཀྱིས་བསྡུད་པའི་ཆོས་ཐམས་ཅད་ནི་ཡང་མི་དམིགས་ཏེ་འོད་གསལ་སོང་ཉི་ནམ་མཁའ་ལྟ་བུའི་ངང་དུ་གྱུར། སྟོང་ཉིད་དེའི་
ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་ག་ཆེ་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིར་ཉི་མ་དང་རོའི་གདན་རེ་རེ་འི་སྟེང་དུ་ཁྱེད་རང་རྣམས་ཀྱི་སེམས་ཀྱི་ངོ་བོ་ཧཱུཾ་སེར་པོ་རེ་རེ་
དེ་རྣམས་ཡོངས་སུ་གྱུར་པ་ལས། ཁྱེད་རང་རྣམས་དབུས་སུ་དཔལ་མགོན་ཞལ་བཞི་པ་བསོད་ནམས་གས་བྱེད་ཅེས་བ་ནས། སྦྲུལ་པའི་འཁོར་ཚེགས་རྒྱ་མཚོ་བསྐོར་བའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ་
ཐུགས་ཀར་ཧཱུཾ་སྔོན་པོས་མཚན་པར་གྱུར་པའི་མོས་པ་མཛོད། དེ་ནས་ཀུའི་རྗེས་གང་གི་དོན་དུ་དམིགས་པ་འདི་བཞིན་མཛོད་མདུན་བསྐྱེད་གང། གངས་ཏེ་སེ། བསིལ་བའི་ཙལ་པོ་ཏ་ལ། སྔའི་གླིང། ཧ་ཧ་རྒོད་པའི་དུར་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་

[058B] དེ་ཝཱི་ཀོ་ཏིའི་རི་སུལ། ཙ་རི་ཏ། དར་ལུང་གཉན་གྱི་ཕོ་བྲང། ཁུའི་བྲག་རྫོང། ཕུ་གསུམ་འོལ་ཁ། དཔལ་ལྡན་པས་ཀྱི། ཆོས་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་
པའི་གནས་རྣམས་ན་བཞུགས་པའི་དཔལ་མགོན་ཞལ་བཞི་པ་བསོད་ནམས་རྒྱས་བྱེད་འཁོར་བཅས་ཀྱི་ཐུགས་ཀར་ཕྱོག་པས་ཐུགས་རྒྱུད་བསྐུལ་ཏེ་དཔལ་མོ་གོན་འཁོར་བཅས་ཀྱི་སྐུའི་བྱིན་རླབས་དང་ནུས་མཐུ་ཐམས་ཅད་བསོད་ནམས་
རྒྱས་བྱེད་གཙོ་འཁོར་ལྔའི་སྐུ་ཆེ་བ་རི་རབ་ཙམ། ཆུང་བ་རྟུལ་ཕྲ་རབ་ཀྱི་གྲེངས་དང་མཉམ་པ་གྲགས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་ཡོན་ནས་སྐུ་ལུས་ལ་སིབ་སིབ་ཐིམ་
པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མྷཱ་ཀཱ་ལ་ཀ་ལ་ར་ཧི་ཏྲི་ཏ་མམ་པུ་ཉེ་ར་བ་བ་སུ་པུ་ཥྚི་ཀུ་རུ་སཱ་ཧཱ། ཨཱ་བེ་ཤ་ལ་ཨ་ཨ། ཞེས་བརྗོད་ཅིང་སྨོས་རོལ་བྱ། དེས་སྐུའི་རྗེས་གནང་གྲུབ། གསུང་གི་རྗེས་གནང་
གི་དོན་དུ་དམིགས་པ་འདི་བཞིན་བཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། བདུན་བསྐྱེད་དང། གང་ཏེ་སེ། ཞེས་པ་ནས། ཐུགས་རྒྱུད་བསྐུལ་ཏེ། དཔལ་མགོན་ཞལ་བཞི་པ་བསོད་ནམས་རྒྱས་བྱེད་འཁོར་དང་བཅས་
པའི་གསུང་གི་བྱིན་རླབས་དང་ནུས་མཐུ་ཐམས་ཅད་སྙིང་པོ་དང་འབུར་གསུམ་དག་པའི་ལི་པའི་ལ་ཀཱ་ལ་སོགས་པའི་སྔགས་ཀྱི་རྣམ་པ་ཁ་དོག་ས་པོ་མེ་འབར་བ་རྣག་སྒྲ་སྒྲོགས་བཞིན་པ་ནམ་མཁའ་གང་བ་འུར་འུར་ཐིབ་ཐིབ་བྱོར་
[059A]༄༅། །ནས༑ ཁྱེད་རང་རྣམས་ཀྱི་མགྲིན་པ་ལ་སོགས་པའི་གནས་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ནས་བ་སུ་པུཥྚིཾ་ཀུ་རུ་སཱཧཱ། ཨཱ་བེ་
ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་འཕྲེང་ལས་སྔགས་འཕྲེང་ཆུ་ལས་ཆུ་བུར་
རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་མགོན་དུ་གསལ་བའི་ཞལ་དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད་པའི་མོས་པ་དང་བཅས་འདིའི་རྗེས་
ཟློས་གསུང་བར་ཞུ། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་མ་མ་པུཎྱེ་སརྦ་བ་སུ་པུཥྚིཾ་ཀུ་རུ་སཱཧཱ།  ལན་གསུམ།  སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་བདག་ལ་ཉེ་བར་
 ལན་གསུམ། སློབ་དཔོན་གྱིས།  བཅོམ་ལྡན་འདི་ལ་འདི་ལ་ཉེ་བར་སྔགས་ཀྱི་དངོས་གྲུབ་སྩལ་དུ་བརྟུལ་ཞུགས་བརྟན་པར་དཔལ་མགོན་ཞལ་བཞི་པ་བསོད་ནམས་རྒྱ་བྱེད་འཁོར་དང་བཅས་པའི་སྐུ་གསུང་
ཐུགས་ཀྱི་བྱིན་རླབས་དང་རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་མེ་ཏོག་སེར་པོ་སྤྱི་བོར་བཞག་  དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གང་གི་དོན་དུ་དམིགས་

[059B] སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ། ཞེས་པ་ནས།  དཔལ་མགོན་ཞལ་བཞི་པ་བསོད་ནམས་རྒྱས་བྱེད་འཁོར་དང་བཅས་པའི་ཐུགས་ཀར་ཕོག་དེ་དག་གི་ཐུགས་ཀྱི་
བྱིན་རླབས་དང་ནུས་མཐུ་ཐམས་ཅད་རིན་པོ་ཆེའི་ཕྲེང་བའི་ཞགས་པ་དང། རིན་པོ་ཆེས་གང་བའི་ཐོད་བ་དང། ནོར་བུས་གང་བའི་བུམ་པ་དང། གྲི་གུག་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་
དྲངས། ཁྱེད་རང་རྣམས་ཀྱི་མདུན་གྱི་ནམ་མཁར་གྲི་གུག་སོགས་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས། ཁྱེད་རང་རྣམས་ཀྱིས་ཆོས་སྒྲུབ་པ་ལ་བར་དུ་གཅོད་པའི་ཚོགས་ཐམས་ཅད་རྡུལ་ཕྲན་བཞིན་དུ་
ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་ལུས་ཀྱི་བ་སྤུའི་བུ་ག་ཐམས་ཅད་ནས་སིབ་སིབ་ཐིམ་པ་ཐུག་རྒྱུད་
བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ནས་ཀུ་རུ་སཱཧཱ། ཨཱ་བེ་ཤ་ཡ་ཨ་ཨ། ཞེས་མང་དུ་བརྗོད་ཅིང་སྤོས་རོལ་བྱ། དེས་ཐུགས་ཀྱི་རྗེས་གནང་གྲུབ། དེ་ནས་རྟེན་གཏོར་སློབ་མའི་སྤྱི་བོར་བཞག་ལ། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་མ་མ་
པུཎྱེ་སརྦ་བ་སུ་པཊིཾ་ཀུ་རུ་སཱཧཱ། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རྐཥྞྟུ། རྒྱལ་བ་རྡོ་རྗེ་འཆང། འཕགས་པ་ཀླུ་སྒྲུབ། བ་ལི་ཏ་པ། སངས་རྒྱས་ཡེ་ཤེས་ཞབས། དཔལ་མར་མེ་མཛད། དཔལ་བདེ་བ། བི་མཱ་ལ་གུཔྟ་

[060A]༄༅། །ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ། བླ་མ་གནམ་ཁའུ་པ། རྗེ་བཙུན་ས་སྐྱ་བ་ཆེན་པོ་ཡབ་སྲས་ནས་བདག་གི་དྲིན་ཅན་རྩ་བའི་བླ་མའི་བར་
གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་རྡོ་རྗེ་སློབ་མ་འདི་རྣམས་ཀྱི་འགལ་རྐྱེན་བར་ཆད་ཞི་ཞིང། ཚེ་བསོད་དཔལ་འབྱོར་ལུང་རྟོགས་ཀྱི་ཡོན་ཏན་ལེགས་ཚོགས་ཐམས་ཅད་འཕེལ་ཞིང་རྒྱས་
པའི་འཕྲིན་ལས་མཛད་དུ་གསོལ། ཞེས་གསོལ་བ་བཏབ་པས་ཆོས་སྐྱོང་འཁོར་བཅས་དགྱེས་བཞིན་དུ་སློབ་མ་རྣམས་ཀྱི་ལུས་ལ་ཐིམ་པས་བྱིན་གྱིས་བརླབ་པར་བསམས་ལ། ཛཿ་ཧཱུཾ་བཾ་ཧོཿ་ཞེས་བརྗོད། དཔལ་མགོན་ཞལ་བཞི་
པ་སེར་པོ་བསོད་ནམས་རྒྱས་བྱེད་ལྷ་ལྔའི་རྗེས་གནང་ལེགས་པར་ཐོབ་ཟིན་པ་ཡིན་པས་འདིའི་སྐབས་སུ་ཐོབ་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་སྲུང་སྙམ་པའི་སྒོ་ནས་འདིའི་རྗེས་ཟློས་མཛོད། གཙོ་བོས་ཇི་
ལྟར།  སོགས་མཇུག་ཆོག་རྣམས་སྤྱི་དང་འདྲའོ། །འདིའི་བརྒྱུད་པ་ནི། རྡོ་རྗེ་གདན་པ་ཡང་ཐུན་མོང་མ་ཡིན་པ་དང་འདྲ། དེ་ནས་མུས་ཆེན་རྣམ་རྒྱལ་བཟང་པོ། ཀླུ་དབང་གླིང་པ་ཀུན་དགའ་རྒྱལ་པོ། སྔགས་འཆད་ཚེ་དབང་བཀྲ་ཤིས། མཁས་གྲུབ་རྣམ་རྒྱལ་རིན་ཆེན། རྒྱ་སྟོན་བྱང་ཆུབ་དབང་རྒྱལ་ཡོངས་འཛིན་
བཀྱ་ཀུན་དགའ། རྗེ་དབང་ཕྱུག་རྒྱལ་མཚན། ཉི་མ་གླིང་པ་མན་འདྲའོ།། །།   ༈     མོང་མ་ཡིན་པ་ལྷ་དགུའི་རྗེས་གནང་ལ།  མཎྜལ་པདྨ་འདབ་བརྒྱད། དེའི་ཕྱི་འཐོབ་འབྱུང་ནང་དམར་གྱི་ནག་ཁྱམས་ལྗང་བུ་དུར་ཁྲོད་རྡོ་རྭ་མེ་

[060B] དེའི་སྟེང་དུ་མཉྫིའི་ཁར་རྟེན་གཏོར་སེར་པོ་སྙིང་གཟུགས་ལ་བཤོས་བུ་བརྒྱད་ཀྱིས་བསྐོར་བ་ཡུང་བ་སེར་པོས་ཁ་བསྒྱུར། དབུས་མ་ལ་མདའ་དར་སེར་པོ་བཙུག་ཐུན་གཏོར་སྙིང་གཟུགས་སེར་པོ་གཉིས། ཆུ་གཉིས་ཉེར་སྤྱོད་རྣམས་སྔར་བཞིན་བསྙམ།།
སློབ་དཔོན་གྱིས་བདག་བསྐྱེད་བཟླས་པ་ཡི་དམ་གྱི་གཏོར་བསྔོ་རྣམས་དཀྱུས་བཞིན་བྱ། མདུན་བསྐྱེད་ཀྱི་མཆོད་གཏོར་བྱིན་གྱིས་བརླབ། མཎྜལ་ཚོམ་བུ་རྟེན་གཏོར་དང་བཅས་པ་བསངས་སྦྱངས། སྟོང་པའི་ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་སུ་སྣ་
ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་མཚམས་བརྒྱད་དུ་ཉི་མའི་དཀྱིལ་འཁོར་དང་དབུས་དང་ཕྱོགས་བཞིར་རོའི་སྟེང་དུ་ཧཱུཾ་རེ་རེ་ཡོངས་སུ་གྱུར་པ་ལས་གཙོ་འཁོར་ཐམས་ཅད་དུས་གཅིག་ཏུ་གྲུབ་པ་ནི། དབུས་སུ་དཔལ་
མགོན་ཞལ་བཞི་པ་བསོད་ནམས་རྒྱས་བྱེད་སྐུ་མདོག་གསེར་བཙོམ་ལྟ་བུ་ཞལ་བཞི་ཕྱག་བཞི་པ། རྩ་ཞལ་སེར་པོ། གཡས་ཞ་དཀར་པོ། གཡོན་ཞལ་སྔོན་པོ། སྟེང་ཞལ་དུད་ཁ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། འཛུམ་
ཞིང་མཆེ་བའི་མྱུ་གུ་ཅུང་ཟད་གཙིགས་པ། སྨ་ར་དང། སྨིན་མ་དང་དབུ་སྐྲ་དམར་སེར་གྱེན་དུ་བརྫེས་པ། ཕྱག་གཡས་ཀྱི་དང་པོས་རིན་པོ་ཆེའི་ཕྲེང་བ་ཞགས་པའི་ཚུལ་དུ་འཛིན་པ། གཡོན་དང་པོས་ཐོད་པ་ནོར་བུ་རིན་པོ་ཆེས་གང་པ་
ཐུགས་ཀར་བསྣོལ་ནས་འཛིན་པ། གཡས་འོག་མས་གྲ་གུག་གཡོན་འོག་མས་བུམ་པ་ནོར་བུས་གང་བ་འཕྱར་སྟབས་སུ་འཛིན་པ། དར་དང་རུས་བ་དང་རིན་པོ་ཆེའི་ཕྲེང་བས་བརྒྱན་ཅིང། གསེར་དངུལ་གྱི་དྲིལ་བུ་གཡེར་ཁའི་ཛྲབ་

[061A]༄༅། །སིལ་སིལ་གྱི་སྒྲ་སྒྲོག་པ། ཞབས་གཡས་བསྐུམ་ཞིང། གཡོན་བརྐྱང་བའི་དོར་སྟབས་ཀྱིས་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པ། དེའི་གཡས་སུ་གཡུང་མོ་ནག་མོ་
གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག་རྒྱབ་ཏུ་སིངྒ་ལི་སེར་མོ་བཞི་ཀའང་ཞལ་གཅིག་ཕྱག་གཉིས་མ། གཡས་གཏེར་བུམ། གཡོན་ནོར་བུ་རིན་པོ་ཆེ་འཛིན་པ། ཤར་ལྷོར་རྣམ་སྲས་སེར་པོ་རྒྱལ་
མཚན་དང་ནེའུ་ལེ་འཛིན་པ། ལྷོ་ནུབ་ཏུ་ཚོགས་བདག་གླང་སྣ་དམར་པོ་ཕྱག་བཞིའི་གཡས་གཉིས་ལ་ཕུག་དང་དགྲ་སྟ། གཡོན་གཉིས་ལ་དུ་དང་དུང་ཕོར་འཛིན་པ། ནུབ་བྱང་དུ་གནོད་སྦྱིན་འབྲོག་གནས་ནག་པོ་མདུང་དང་
ནེའི་ལེ་འཛིན་པ། བྱང་ཤར་དུ་གནོད་སྦྱིན་སྙིང་བསྐུལ་དམར་པོ་ལྕགས་ཀྱུ་དང་ཞགས་པ་ཐོགས་པ། གཙོ་འཁོར་ཐམས་ཅད་ཀྱང་གཟི་བརྗོད་ཕུན་སུམ་ཚོགས་ཤིང་ཁམས་གསུམ་དབང་དུ་སྡུད་པའི་རྣམ་པ་ཅན་སྤྲུལ་པའི་
འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ།  ཞེས་སོགས་གནས་གསུམ་བྱིན་རླབས་སྤྱན་འདྲེན་དམ་བཞག་གཏོར་འབུལ། ཕྱི་ནང་གི་མཆོད་པ། འཕྲིན་བཅོལ་བསྟོད་པ། བཟླས་དམིགས་རྣམས་གོང་བཞིན་བྱ། བཟླས་བྱའི་སྔགས་ནི།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་
ར་ཏྲི་ཏ། ཌོམྦྷིནཱི། ཙནྜ་ལཱི། རཀྵ་སཱི། སིངྒ་ལཱི། བྷ་ར་ཏ་ཀ། གྷུཾ་ག་ན་པ་ཏི། བཻ་ཤྲཱ་ཝཎ། ཡཀྵ་དེ་བ། པཉྩ་ཡཀྵ། ཏྲེའུ་ཏྲེའུ། མི་སྙིང་བསྐུལ་ཅིག་རཏྞ་སིདྡྷི་བྷྲཱུཾ་བྷྲཱུཾ་ཛཿ་ཛཿ་འདུས་འདུས། སིདྡྷི་ཕ་ལ་ཨཱ་ཡུཥེ་ཧཱུཾ་ཨཱ་

[061B] ཞེས་བཟླ། སྤྲོ་ན་ནོར་སྒྲུབ་ལྷ་དགུའི་སྐབས་ནས་བྱུང་བའི་སྔགས་གསུམ་ཀ་བཟླ་ཞིང། བསྟོད་བསྐུལ་སྐབས་སུ་གང་བབས་དང། ཐུན་གཏོར་འབུལ། སློབ་མའི་དོན་དུ་གསོལ་བ་བཏབ། དམ་ཚིག་ལ་གནས་བའི་དམ་ལྡན་གྱི་སློབ་མ་བདུན་ལས་མི་མང་བ་ཁྲུས་བྱས་ནང་དུ་འོང་བ་ལ། རྗེས་གནང་གི་ཆིངས་བསྐྱེད་ཆོག་དང། བཟླས་ལུང་
གི་སྔགས་ཙམ་མ་གཏོགས་ཕལ་ཆེར་གོང་དང་འདྲ་བ་ལས། མི་འདྲ་བའི་ཁྱད་པར། ལྡན་སྤྲུལ་སྨིན་གྲོལ་རྣམ་གཉིས་ཀྱི་ཕྱག་བཞེས་ལྟར་ན། བཟླས་ལུང་སྐབས།  སླར་ཡང་དེའི་ཐུགས་ཀ་ནས་འོད་ཟེར་སེར་པོ་འཕྲོས་པས་ནམ་མཁའི་ཁམས་ཐམས་ཅད་གསེར་བཙོ་མའི་མདོག་ལྟ་
བུའི་སྤྲིན་འཐུག་པོས་གང་བ་དེ་དག་ལས་ནོར་བུ་རིན་པོ་ཆེ་དང་འབྲུ་དང་ཟས་གོས་ལ་སོགས་པའི་ལོངས་སྤྱོད་ཀྱི་ཆར་བབས་པས། ཡུལ་ཕྱོགས་གནས་ཁང་བང་མཛོད་ལ་སོགས་པ་ཐམས་ཅད་གང་བས་དབུལ་ཕོངས་ཀྱི་སྡུག་
བསྔལ་མཐའ་དག་ཞི་བར་བྱས། ཚེ་དང་བསོད་ནམས་ཐམས་ཅད་འཕེལ་ཞིང་རྒྱས་པར་བྱས། སྤྲིན་གྱི་གསེབ་ནས་འབྲུག་གི་སྒྲ་བསྒྲགས་པས་དེས་གར་ཁྱབ་རང་གི་སྙན་གྲགས་ཀྱིས་ཁྱབ་པར་ བསམ། ལྷ་དགུའི་སྔགས་ཀྱི་རྗེས་ཟློས་བྱ། ཐུགས་
ཀྱི་རྗེས་གནང་སྐབས་ཕྱག་མཚན་གོང་གི་ཐོག་  གཏེར་བུམ། རྒྱལ་མཚན་དང་ནེའུ་ལེ། ལ་ཕུག་དང་དགྲ་སྟྭ། ལ་དུ་དང་དུང་ཕོར། མདུང་དང་ལྕགས་ཀྱུ། ཞགས་པ་ལ་སོགས་པའི་ཕྱག་མཚན་ མན་སྔར་བཞིན་ལ་འོད་ཟེར་སྔོན་པོ་ཞེས་པ་  འོད་ཟེར་སེར་པོ་
 ཞེས་པ་བསྒྱུར་ནས་མཇུག་ཏུ།  ཁྱེད་རང་རྣམས་ཀྱི་ཐུགས་ཀར་ཙ་ཏུ་རྨུ་ཁ་བསོད་ནམས་རྒྱས་བྱེད་ཞལ་ཕྱག་རྒྱན་ཆ་ལུགས་ཡོངས་སུ་རྫོགས་འམ་མཚོན་གང་བ་ཞིག་བཞུགས་པའི་ཐུགས་ཀར་ཧཱུཾ་ཡིག་སྔོན་པོ་སྤུ་ཤད་ཙམ་ལ་ཡིད་གཏད་ཅིང་གནས་

[062A]༄༅། །ལུགས་ཀྱི་ངང་དུ་ཅུང་ཟད་འཇོག་ །ཅེས་བརྗོད། འདིའི་བརྒྱུད་པ་ནི། རྡོ་རྗེ་འཆང། མཧཱ་དེ་ཝ། པཎྜི་ཏ་ཤྲཱི་སིང་ཧ། ཨཱ་ཙརྱ་གཉན་ཆེན་དཔལ། རྒྱ་གར་ཀམ་རཱུ་པ། གཉན་ལོ་དར་མ་གྲགས། གླན་བན་ག་རོད་པ། རྟོགས་ལྡན་མཚོ་དཀར་བ། སྤྱན་སྔ་བསོད་ནམས་
གྲགས་པ། ཆོས་རྗེ་བསོད་ནམས་བཟང་པོ། མཁན་ཆེན་སེང་གེ་དཔལ་པ། མཁས་གྲུབ་དགེ་བ་རྒྱལ་མཚན། མཚུངས་མེད་ཤེས་རབ་ཟླ་བ། རྗེ་རྡོ་རིང་པ། གྲུབ་མཆོག་སྦྱིན་པ་རྒྱ་མཚོ། ཚར་ཆེན། སྔགས་འཆང་ཚེ་དབང་བཀྲ་ཤིས། བླ་མ་རྣམ་རྒྱལ་བཀྲ་ཤིས། ལྷ་དབང་འཕྲིན་ལས། ངག་དབང་རྣམ་རྒྱལ། རིན་ཆེན་རྒྱ་
མཚོ༑ ཀུན་དགའ་མང་ཐོས་རྒྱ་མཚོ་མན་འདྲ།། །།    ༈    རྟེན་རྡོ་ལ་འབྲུ་དམར་པོའི་ཚོམ་བུ་ལྔ་བཀོད། དེའི་སྟེང་དུ་མཉྫིའི་ཁར་རྟེན་གཏོར་ཟུར་གསུམ་ལྔ། མར་རྒྱན་དང་སྨུག་རྩིས་དམར་བོར་བསྒྱུར། མདའ་དར་དམར་པོ་
བཙུག་ འབུལ་གཏོར་དེ་མཚུངས། བཅུ་གཉིས་ཉེར་སྤྱོད་སོགས་སྤྱི་ལྟར་བཤམ། ཡི་དམ་གྱི་བདག་བསྐྱེད་བཟླས་བ་གཏོར་འབུལ་རྣམས་གྲུབ་ནས་མཆོད་གཏོར་བྱིན་གྱིས་བརླབ། རྟེན་གཏོར་བསངས་སྦྱང།  སྟོང་པའི་ངང་ལས་ཆོས་འབྱུང་གྲུ་གསུམ་ཡངས་ཤིང་རྒྱ་ཆེ་བའི་ནང་དུ་སྣ་ཚོགས་
པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིར་ཉི་མ་དང་རོའི་གདན་རེ་རེའི་སྟེང་དུ་ཧཱུཾ་ཡོངས་སུ་གྱུར་པ་ལས་གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་དཔལ་མགོན་ཞལ་བཞི་པ་དམར་པོ་དབང་སྡུད་སྐུ་མདོག་
པདྨ་རཱ་ག་ལྟར་དམར་ཞིང་ཆགས་པའི་ཉམས་ཅན་ཞལ་བཞི་ཕྱག་བཞི། རྩ་ཞལ་དམར་པོ། གཡས་ཞལ་སྔོན་པོ། གཡོན་ཞལ་དཀར་པ། སྟེང་ཞལ་དུད་ཁ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཞལ་བགྲད་ཅིང་མཆེ་

[062B] སྨར་དང་སྨིན་མ་དང་དབུ་སྐྲ་དམར་སེར་གྱེན་དུ་བརྫེས་པ། ཕྱག་བཞིའི་གཡས་ཀྱི་དང་པོས་ལྕགས་ཀྱུ་དང། གཡོན་གྱི་དང་པོས་ཞགས་པ་གཉིས་ཐུགས་ཀར་བསྣོལ་ནས་འཛིན་པ། གཡས་ཀྱི་
འོག་མས་མི་རུས་ཀྱི་ཕྲེང་བ། གཡོན་གྱི་འོག་མས་ཆང་གིས་གང་བའི་བུམ་པ་བསམས་པ། དར་དང་རུས་པ་དང་རིན་པོ་ཆེ་དང་གསེར་དངུལ་གྱི་དྲིལ་བུ་གཡེར་ཁའི་དྲ་བ་སིལ་སིལ་གྱི་སྒྲ་སྒྲོག་པའི་དོ་ཤལ་ཅན། ཞབས་གཡས་
བསྐུམ་ཞིང་གཡོན་བརྒྱང་བས་རོའི་སྟེང་ན་བཞུགས་བ། གཡས་སུ་གཡུང་མོ་སྔོན་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག་རྒྱབ་ཏུ་སིངྒ་ལི་མ་སེར་མོ་བཞི་ཀའང་འཛུམ་ཞིང་ཁྲོས་པ། ཕྱག་གཡས་
ལྕགས་ཀྱུ་དང། གཡོན་ཞགས་པ་ཐོགས་པ། ཞབས་གཡས་བསྐུམ་ཞིང་གཡོན་བསྐྱང་བའི་གར་སྟབས་ཀྱིས་གཙོ་བོ་ལ་མངོན་དུ་ཕྱོགས་པ། སྤྲུལ་པའི་འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ། མགྲིན་བར་ཨཱ་
ཐུགས་ཀར་ཧཱུཾ་གིས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གངས་ཏེ་སེ། བསིལ་བའི་ཚལ། བོ་ཏ་ལ། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་
འོལ་ཁ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་གནས་ནས་དཔལ་སྟོབས་འབྲོག་དབང་པོ་འཁོར་དང་བཅས་བ་སྐད་ཅིག་གིས་སྤྱན་

[063A]༄༅། །དྲངས། ཧཱུཾ། སྔོན་ཚེ་རྡོ་རྗེ་འཆང་གི་སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་
གསོལ། །ཨོཾ་མཧཱ་ཀཱ་ལ་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། པདྨ་ཀ་མ་ལཱ་ཡེ་སྟྭཾ། ཨོཾ་མཧཱ་ཀཱ་ལ་ཀཱ་ལ་ནས་གྲྀཧྞེ་དཾ་ཨརྒྷཾ་སོགས་ཀྱིས་མཆོད། ཨོཾ་མཧཱ་ཀཱ་ལ་ཀཱ་ལ་ནས་ས་མ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་
རཀྵྣྟུ། དཔལ་མགོན་ཞལ་བཞི་བ་དམར་པོ་དབང་སྡུད་འཁོར་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པ་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་
སྐྱོངས། རྣལ་འབྱོར་བ་བདག་ཅག་གི་ཆོས་བསྒྲུབ་པའི་བར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་བ་དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་
གསོལ། ཞེས་བཀའ་བསྒོ། སྟོབས་འཕྲོག་དབང་པོ་འཁོར་དང་བཅས་པའི་ནས་ཨོཾ་མཧཱ་ཀཱ་ལ་ཀཱ་ལ་ནས་བ་ལིཾ་ཏ་ཡེ་སཱཧཱ།  ལན་གསུམ་སོགས་ཀྱིས་གཏོར་མ་འབུལ། ཕྱི་ནང་གི་མཆོད་པ་བྱ།  དཔལ་མགོན་ཞལ་བཞི་པ་དམར་པོ་དབང་སྡུད་
འཁོར་དང་བཅས་པ་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་པ་བདག་གིས་ཇི་ལྟར་བཅོལ་བའི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་འཕྲིན་ལས་བཅོལ།  ཧཱུཾ། སྲིན་པོའི་གཟུགས་

[063B] །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །གསུམ་པོ་ཁྱོད་ལ་བདག་བསྟོད་དོ།  །ཞེས་བསྟོད། བཟླས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་ཀའི་འོད་ཟེར་གྱིས་མདུན་བསྐྱེད་ཀྱི་
ཐུགས་རྒྱུད་བསྐུལ་བས་མདུན་བསྐྱེད་ཀྱི་ཐུགས་ཀ་ནས་འོད་ཟེར་ལྕགས་ཀྱུ་དང་ཞགས་པ་ལྟ་བུ་འཕྲོས་པས། ལྷ་འདྲེ་མི་གསུམ་ཐམས་ཅད་དབང་དུ་བསྡུས་ཏེ། དམིགས་བྱ་ཕོའི་སྙིང་གར་ལྕགས་ཀྱུས་ཕུག་མགྲིན་པར་ཞགས་པས་བཅིངས་
ཐོའི་ལྷ་གར་ལྕགས་ཀྱུས་ཕུག་ཅིང་དབང་དུ་བསྡུས་པར་ བསམས་ལ་  ཨོཾ་མཧཱ་ཀཱ་ལ་ཀཱ་ནས་དེ་ཝཱི་སརྦ་ལོ་ཀ་ཝ་ཤཾ་ཀུ་རུ་ཧོཿ་ སྔགས་ཅི་མང་བཟླས་མཐར། ཡིག་བརྒྱ་བརྗོད།  དཔལ་མགོན་ཞལ་བཞི་པ་ཁྱེད་རྣམས་ཀྱིས་ཡོན་ཏན་བརྙེས་པ་ཐམས་
ཅད་གཞན་དོན་དུ་བརྙེས་པ་ལགས་པས་བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་གསོལ།   །སློབ་མ་པོས་ལ། སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་ཡང་དག་པ་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་བར་བྱ། དེའི་ཕྱིར་དུ་ཆོས་གསན་པའི་ཀུན་སློང་ཀུན་སྤྱོད་རྣམས་ལེགས་པར་གསལ་བཏབ་སྟེ་གསན་བར་འཚལ། གསན་པར་བྱ་བའི་ཆོས་ནི། དཔལ་མགོན་ཞལ་བཞི་པ་དམར་པོ་དབང་སྡུད་
ལྷ་ལྔ་ཡིན། དེའི་རྗེས་གནང་ཞུ་བའི་ཡོན་དུ་མཎྜལ་འབུལ་བར་ཞུ།  མཎྜལ་འབུལ།  གསོལ་བ་འདེབས་པ་འདིའི་རྗེས་ཟློས་མཛོད། གང་གི་དྲིན་གྱིས་ སོགས་དང།  ཀུན་མཁྱེན་ཡེ་ཤེས་ སོགས་དང།  ཁྱེད་ཞབས་པདྨོ་སྤངས་ནས་ནི། །གཙོ་བོ་
[064A]༄༅། །གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལ་གནང་བར་མཛོད།  །ལན་གསུམ།  བྱང་སྡོམ་འཛིན་པ་ལ་གནས་ཁང་འདི་ཡང་བསིལ་བའི་ཚལ་དངོས་དང། མཎྜལ་དང་རྟེན་
གཏོར་རྣམས་དཔལ་མགོན་འཁོར་བཅས་བཞུགས་པ་དང། སྟེང་དུ་སྐྱབས་ཡུལ་རྣམས་མངོན་སུམ་དུ་བཞུགས་སྙམ་པའི་མོས་པ་དང་བཅས་འདིའི་རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི།  །སོགས་ལན་གསུམ།།
སྔགས་སྡོམ་འཛིན་པ་ལ་འདིའི་རྗེས་ཟློས་མཛོད། སྲས་བཅས་སངས་རྒྱས་ཐམས་ཅད་དང། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར་ སོགས་ལན་གསུམ།  ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་
ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དཔལ་མགོན་ཞལ་བཞི་པ་དམར་པོ་དབང་སྡུད་ལྷ་ལྔའི་སྐུ་གསུང་ཐུགས་ཀྱི་བྱིན་གྱི་རླབས་ཀྱིས་བྱིན་གྱིས་རློབས་ལ་རྗེས་སུ་གནང་
བ་མ་ལུས་པ་སྩལ་དུ་གསོལ།  ལན་གསུམ།  རྗེས་གནང་གི་གཞི་འགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། ཁྱེད་རང་རྣམས་ཀྱིས་ཀུ་ལུས་ལ་ཕོག་པས་སྐུ་ཚེ་འཁོར་
བ་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དག། སྐུ་ལུས་ཤ་ཁྲག་གི་ཕུང་པོ་འདི་ཉིད་འོད་གསལ་གྱི་དང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་དེར་དམིགས་ཏེ།  སྭ་བྷཱ་ཝ་ བརྗོད།  ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་

[064B] སྟོང་ཉིད་དེའི་ངང་ལས་ཆོས་འབྱུང་གྲུ་གསུམ་ཡངས་ཤིང་རྒྱ་ཆེ་བའི་ནང་དུ་སྣ་ཚོགས་པདྨ་འདབ་མ་བརྒྱད་
པའི་ལྟེ་བ་དང་ཕྱོགས་བཞིར་ཉི་མ་དང་རོའི་གདན་རེ་རེའི་སྟེང་དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་ཧཱུཾ་རེ་རེ་ཡོངས་སུ་གྱུར་བ་ལས། ཁྱེད་རང་རྣམས་དབུས་སུ་དཔལ་མགོན་ཞལ་བཞི་པ་དམར་པོ་དབང་སྡུད་ ཅེས་པ་ནས།  སྤྲུལ་པའི་འཁོར་
ཚོགས་རྒྱ་མཚོས་བསྐོར་བའི་སྤྱི་བོར་ཨོཾ་དཀར་ ནས་  མཚན་པར་གྱུར་པའི་མོས་པ་མཛོད། དེ་ནས་སྐུའི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ། བསིལ་
བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རུ་སུལ། ཙ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁཱུའི་བྲག་རྫོང། ཕུ་གསུམ་འོལ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་
རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་མགོན་ཞལ་བཞི་པ་དམར་པོ་དབང་སྡུད་ལྷ་ལྔ་འཁོར་བཅས་ཀྱི་ཐུགས་ཀར་ཕོག་ཐུགས་རྒྱུད་བསྐུལ་ཏེ་དཔལ་མགོན་འཁོར་བཅས་ཀྱི་སྐུའི་བྱིན་
རླབས་དང། ནུས་མཐུ་ཐམས་ཅད་དམར་པོ་དབང་སྡུད་ལྷ་ལྔའི་སྐུ་ཆེ་བ་རི་རབ་ཙམ། ཆུང་བ་རྡུལ་ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས་སྐུ་ལུས་ལ་

[065A]༄༅། །སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མྷཱ་ཀཱ་ལ་ཀཱ་ལ་ ནས་  དེ་ཝཱི་སརྦ་ལོ་ཀ་ཝ་ཤ་ཀུ་རུ་ཧོཨཱ་པེ་ཤ་ཡ་ཨ་ཨ།  ཞེས་མང་དུ་བརྗོད་ཅིང་སྤོས་རོལ་བྱ།  དེས་སྐུའི་རྗེས་གནང་གྲུབ་
གསུང་གི་རྗེས་གནང་གི་དོན་དུ་དམིགས་པ་འདི་བཞིན་མཛད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།  དཔལ་མགོན་ཞལ་བཞི་པ་དམར་པོ་དབང་སྡུད་ལྷ་ལྔ་འཁོར་དང་བཅས་པའི་གསུང་གི་
བྱིན་རླབས་དང་ནུས་མཐུ་ཐམས་ཅད་སྙིང་པོ་དང། འབྲུ་གསུམ་དང་ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་པ་ཁ་དོག་དམར་པོ་མེ་འབར་བ་རང་སྒྲ་སྒྲོགས་བཞིན་པ་ནམ་མཁའ་གང་བ་འུར་འརུ་ཐིབ་ཐིབ་བྱོན་ནས་ཁྱེད་རང་རྣམ་ཀྱི་མགྲིན་པ་ལ་
སོགས་པའི་གནས་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མྷཱ་ཀཱ་ལ་ཀཱ་ལ་ ནས་  དེ་སཱི་སརྦ་ལོ་ཀ་ཝ་ཤ་ཀུ་རུ་ཧོཿ་ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྦོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་
དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕྲེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་མགོན་དུ་གསལ་བའི་ཞལ་
དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད།  ལྡན་སྤྲུལ་དང་ཤིན་གྲོལ་གྱི་མན་ངག་ལྟར་ན།  སླར་ཡང་དེའི་སྐུ་ལས་འོད་ཟེར་ལྕགས་ཀྱུ་དང་ཞགས་པ་ལྟ་བུ་འཕྲོས་པས་ལྷ་འདྲེ་མི་གསུམ་འགྲོ་བ་ཐམས་ཅད་

[065B] དམིགས་བྱ་ཕོའི་སྙིང་གར་ལྕགས་ཀྱུས་ཕུག་མགྲིན་པར་ཞགས་པས་བཅིངས། མོའི་བྱེ་གར་ལྕག་ཀྱུས་ཕུག་ཅིང་དབང་དུ་འདུས་པའི་མོས་པ་བྱས་ལ་འདིའི་རྗེས་ཟློས་གསུང་བར་ཞུ། ཨོཾ་མྷཱ་ཀཱ་ལ་ཀཱ་ལ་ ནས་  དེ་སཱི་སརྦ་ལོ་ཀ་
འདྲ་ཤ་ཀུ་རུ་ཧོཿ་ ཞེས་ལན་གསུམ།  སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་་བདག་ལ་ཉེ་བར་་ ལན་གསུམ། སློབ་དཔོན་གྱིས།  བཅོམ་ལྡན་འདི་ལ་་འདི་ལ་ཉེ་བར་་སྔགས་ཀྱི་དངོས་གྲུབ་་བརྟུལ་
ལུགས་་དཔལ་མགོན་ཞལ་བཞི་པ་དམར་པོ་དབང་སྡུད་ལྷ་ལྔ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང་རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་མེ་ཏོག་དམར་པོར་སྤྱི་བོར་བཞག་
པ་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདིར་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།  དཔལ་མགོན་ཞལ་བཞི་པ་དམར་པོ་དབང་སྡུད་ལྷ་ལྔ་
འཁོར་དང་བཅས་པའི་ཐུགས་ཀར་ཕོག། དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་ལྕགས་ཀྱུ་དང་ཞགས་པ་དང། རུས་འཕྲེང། བུམ་པ་བདུད་རྩིས་གང་བ་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་དྲངས་
རྣམས་འོད་དམར་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་ལུས་ཀྱི་བོ་སྤུའི་བུ་ག་ཐམས་ཅད་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མྷཱ་ཀཱ་ལ་ཀཱ་ལ་ ནས་  དེ་སཱི་སརྦ་ལོ་ཀ་ཝ་ཤ་ཀུ་རུ་

[066A]༄༅། །ཧོཨཱ་བོ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེས་གནང་གྲུབ།  དེ་ནས་རྟེན་གཏོར་སློབ་མའི་སྤྱི་བོར་སློབ་མའི་སྤྱི་བོར་བཞག་ལ།  ཨོཾ་མྷཱ་ཀཱ་ལ་ཀཱ་ལ་ ནས་  ཀུ་རུ་ཧོས་མ་ཡ་སྨར། ས་མ་ཡ་མཱ་ཏི་ཀྲ་མ། ས་མ་ཡ་
རཀྵནྟུ། རྒྱལ་བ་རྡོ་རྗེ་འཆང། དཔལ་མགོན་ཀླུ་སྒྲུབ། བ་ལིཏ་པ། སངས་རྒྱས་ཡེ་ཤེས་ཞབས། མར་མེ་མཛད། དཔལ་བདེ་བ། བི་མཱ་ལ་གུཔྟ། ཁ་ཆེན་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མཁོ་ཉན་
ལོ་ཙཱ་བ་དར་མ་གྲགས། བླ་མ་གནམ་ཁའུ་པ། རྗེ་བཙུན་ས་སྐྱ་བ་ཡབ་སྲས་ནས་བདག་གི་དྲིན་ཅན་རྩ་བའི་བླ་མའི་བར་གྱི་རྩ་བརྒྱུད་ཀྱི་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་རྡོ་རྗེ་སློབ་མ་འདི་རྣམས་ཀྱི་འགལ་
རྐྱེན་པར་ཆད་ཞི་ཞིང་ལྷ་འདྲེ་མི་གསུམ་ལ་སོགས་པའི་སྐྱེ་འགྲོ་མཐའ་དག་དབང་དུ་བསྡུ་བར་མཛད་དུ་གསོལ། ཞེས་གསོལ་བ་བཏབ་པས་ཆོས་སྐྱོང་འཁོར་བཅས་དགྱེས་བཞིན་དུ་སློབ་མ་རྣམས་ཀྱི་ལུས་ལ་ཐིམ་པས་བྱིན་གྱིས་
བརླབ་པར་ བསམས་ལ།  ཛཧཱུཾ་བ་ཧོཿ་ ཞེས་བརྗོད།  དཔལ་མགོན་ཞལ་བཞི་པ་དམར་པོ་དབང་སྡུད་ལྷ་ལྔའི་རྗེས་གནང་ལེགས་པར་ཐོབ་ཟིན་པ་ཡིན་པས་འདིའི་སྐབས་སུ་ཐོབ་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་
བསྲུང་སྙམ་པའི་སྒོ་ནས་འདིའི་རྗེས་ཟློས་གསུང་བར་ཞུ། གཙོ་བོས་ཇི་ལྟར་ སོགས་མཇུག་ཆོག་རྣམས་སྤྱི་དང་འདྲའོ། །འདིའི་བརྒྱུད་པ་ནི་གོང་གི་སེར་པོ་རྒྱས་བྱེད་ཐུན་མོང་བ་དང་འདྲའོ།། །།    ༈   

[066B] དེའི་སྟེང་དུ་མྙྫིའི་ཁར་རྟེན་གཏོར་ཟུར་གསུམ་དམར་པོ་གཙོ་འཁོར་ལྔ། དབུས་མ་ལ་མདའ་དར་སྔོན་པོ་བཙུག། འབུལ་གཏོར་དེ་མཚུངས་ཆུ་གཉིས་ཉེར་སྤྱོད་སོགས་གོང་བཞིན་བཤམ། བདག་བསྐྱེད་བཟླས་པ་གཏོར་འབུལ་རྣམས་གྲུབ་རྗེས་མཆོད་གཏོར་གྱིས་
བྱིན་བརླབ། རྟེན་གཏོར་བསངས་སྦྱངས།  སྟོང་པའི་ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིར་ཉི་མ་དང་རོའི་གདན་རེ་རེའི་སྟེང་དུ་ཧཱུཾ་རེ་རེ་ཡོངས་སུ་གྱུར་པ་
ལས། གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་དཔལ་མགོན་ཞལ་བཞི་པ་སྐུ་མདོག་ནག་པོ། ཞལ་བཞི་ཕྱག་བཞི་པ། རྩ་ཞལ་དང་སྟེང་ཞལ་མཐིང་ནག་གཡས་དཀར་གཡོན་དམར་པ། ཞལ་ཐམས་ཅད་མཆེ་བ་གཅིག་
པ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་འོག་མ་གཉིས་ཀྱིས་རྩེ་གསུམ་དང་མདུང་རྣོན་བགེགས་ལ་བསྣུན་པའི་ཚུལ་དུ་འཛིན་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་ཡེ་ཤེས་
ཀྱི་མེ་འབར་བའི་དབུས་ན་བཞུགས་པ། དེའི་གཡས་སུ་གཡུང་མོ་སྔོན་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག་རྒྱབ་ཏུ་ཤིང་ག་ལི་མ་སེར་མོ་བཞི་ཀའང་ཕྱག་གཡས་གྲི་གུག་ནམ་མཁའ་ལ་འཕྱར་བ། གཡོན་ཐོད་
ལ་འཛིན་པ་ཁྲོ་མོའི་ཆ་ལུགས་ཅན། ཞབས་གཡས་བསྐུམ་ཞིང། གཡོན་བརྐྱང་བའི་གར་སྟབས་ཀྱིས་གཙོ་བོ་ལ་ཞལ་ཕྱོགས་པར་བཞུགས་པ། སྤྲུལ་པའི་འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ།  ནས་  རང་གི་ཐུགས་ཀའི་ཧཱུཾ་ལས་

[067A]༄༅། །འོད་ཟེར་འཕྲོས། གངས་ཏེ་སེ། བསིལ་བའི་ཚལ། པོ་ཊ་ལ། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁཱུའུ་བྲག་རྫོང། ཕུ་གསུམ་འོལ་ཁ། གདན་ས་ཆེན་པོ་དཔལ་ལྡན་
ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབ་པའི་གནས་ནས་དཔལ་སྟོབས་འཕྲོག་དབང་པོ་འཁོར་དང་བཅས་པ་སྐད་ཅིག་གིས་སྤྱན་དྲངས། ཧཱུཾ། སྔོན་ཚེ་རྡོ་རྗེ་འཆང་གི་
སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མྷཱ་ཀཱ་ལ་ཀཱ་ལ་ ནས་  ཨེ་ཧྱེ་ཧི། ཛཧཱུཾ་བ་ཧོགྙིས་སུ་
མེད་པར་གྱུར། པདྨ་ག་མ་ལཱ་ཡེ་སཏ། ཨོཾ་མྷཱ་ཀའ་ལ་ཀཱ་ལ་ ནས་  གྲྀཧྞེ་ད་ཨྲྒྷ་ སོགས་ཀྱིས་མཆོད།  ཨོཾ་མྷཱ་ཀཱ་ལ་ཀཱ་ལ་ ནས་  ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། དཔལ་མགོན་ཞལ་བཞི་པ་འཁོར་དང་བཅས་
པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་བ་བདག་ཅག་གི་ཆོས་སྒྲུབ་པའི་བར་ཆད་ཐམས་ཅད་ཞི་བ་དང། བསམ་
སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོ།  སྟོབས་འཕྲོག་དབང་པོ་འཁོར་དང་བཅས་པའི་ ནས་  ཨོཾ་མྷཱ་ཀཱ་ལ་ཀཱ་ལ་ ནས་  བ་ལིཏ་ཡེ་

[067B]  ལན་གསུམ་སོགས་ཀྱིས་གཏོར་མ་འབུལ། ཕྱི་ནང་གི་མཆོད་པ་བྱ།  དཔལ་མགོན་ཞལ་བཞི་པ་འཁོར་དང་བཅས་པ་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་པ་བདག་གིས་ཇི་ལྟར་བཅོལ་བའི་ཞི་རྒྱས་དབང་དྲག་གི་ལས་ཐམས་
ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་འཕྲིན་ལས་བཅོལ།  ཧཱུཾ་སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྟེགས་འཇིགས་པ་བྱེད་པ། །གཏུམ་པོ་ཁྱོད་ལ་བདག་བསྟོད་དོ། ། ཞེས་
བསྟོད། བཟླས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་རྒྱུད་བསྐུལ་བས། དེའི་ཐུགས་ཀ་ནས་འོད་ཟེར་ལྕགས་མདུང་ལྟ་བུ་ལ་སོགས་པ་མཚོན་ཆའི་ཚོགས་དཔག་ཏུ་མེད་པ་སྤྲོས། དགྲ་བགེགས་ཐམས་
ཅད་ཚར་བཅད་པར་ བསམས་ལ།  ཨོཾ་མྷཱ་ཀཱ་ལ་ཀཱ་ལ་ ནས་  དགྲ་བགེགས་ཐམས་ཅད་མཱ་ར་ཡ་ཕཊ།  ཅེས་མང་དུ་བཟླས། རྒྱས་པར་ན། རྩ་སྔགས་དང། གྲོང་བསྐྱོད་དང།  ས་ཨི་ཡ།  ལ་སོགས་པ་འཁོར་ལོའི་སྔགས་རྣམས་ཀྱི་མཐར།  དགྲ་བགེགས་ཐམས་ཅད་མ་ར་ཡ་
ཕཊ།  ཅེས་བཏགས་པ་རྣམས་བཟླ། ཡིག་བརྒྱ་བརྗོད།  དཔལ་མགོན་ཞལ་བཞི་པ་ཁྱེད་རྣམས་ཀྱིས་ཡོན་ཏན་བརྙེས་པ་ཐམས་ཅད་གཞན་དོན་དུ་བཉེས་པ་ལགས་པས་བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་གསོལ།  ཞེས་གསོལ་བ་
གདབ་བོ། །སློབ་མ་ནང་དུ་འོང་བ་ལ་སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ཆོས་གསན་སྙམ་པའི་ཀུན་སློང་ཀུན་སྤྱོད་རྣམས་ལེགས་པར་

[068A]༄༅། །གསལ་བཏབ་སྟེ་གསན་པར་འཚལ། གསན་པར་བྱ་བའི་ཆོས་ནི། དཔལ་མགོན་ཞལ་བཞི་པ་བགེགས་གཙོ་འཁོར་ལྔ་ཡིན། དེའི་རྗེས་གནང་ཞུ་བཱཨ་ཡོན་དུ་མྣཏལ་འབུལ་བར་ཞུ།  ཞེས་མནྟལ་བ་འབུལ་
དུ་གཞུག།  གསོལ་བ་འདེབས་པ་འདིའི་རྗེས་ཟློས་མཛོད། གང་གི་དྲིན་གྱིས་ སོགས་དང།  ཀུན་མཁྱེན་ཡེ་ཤེས་ སོགས་དང།  ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལ་
གནང་བར་མཛོད།  །ལན་གསུམ།  བྱང་སྡོམ་འཛིན་པ་ལ་གནས་ཁང་འདི་ཡང་བསིལ་པའི་ཚལ་དངོས་དང། མཎྜལ་དང་རྟེན་གཏོར་རྣམས་ཀྱི་གོ་སར་དཔལ་མགོན་འཁོར་བཅས་དངོས་སུ་བཞུགས་ཡོད་སྙམ་པ་དང། སྟེང་དུ་
སྐྱབས་ཡུལ་རྣམས་མངོན་སུམ་དུ་བཞུགས་སྙམ་པའི་མོས་པ་དང་བཅས་འདིའི་རྗེས་ཟློས་མཛོད། དཀོན་མཆོག་གསུམ་ལ་ སོགས་ལན་གསུམ།  སྔགས་སྡོམ་འཛིན་པ་ལ་འདིའི་རྗེས་ཟློས་མཛོད། སྲས་བཅས་སངས་རྒྱས་
ཐམས་ཅད་དང། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར་ ནས་  མྱ་ངན་འདས་ལ་འགོད།  །ལན་གསུམ།  ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་
ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དཔལ་མགོན་ཞལ་བཞི་པ་སྒེགས་འཇོམས་ལྷ་ལྔའི་སྐུ་གསུང་ཐུགས་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་ལ་རྗེས་སུ་གནང་བ་མ་ལུས་པ་སྩལ་དུ་གསོལ། ལན་

[068B] དེ་ནས་རྗེས་གནང་གི་གཞི་འགོད་པའི་སླད་དུ་དམིགས་པ་འདི་བཞིན་མཛོད། སློབ་དཔོན་ཡི་དམ་དུ་གསལ་པའི་ཐུགས་ཀ་ནས་འོད་ཟེར་འཕྲོས། ཁྱེད་རང་རྣམས་ཀྱི་སྐུ་ལུས་ལ་ཕོག་པས་སྐུ་ཚེ་འཁོར་བ་ཐོག་མེད་ནས་བསག་
པ་སྡིག་སྒྲིབ་ཐམས་ཅད་དག་སྐུ་ལུས་ཤ་ཁྲག་གི་ཕུང་པོ་འདི་ཉིད་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་དེ་ལ་དམིགས་ཏེ།  སྭ་བྷཱ་ཝ་ བརྗོད།  ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་པ་འཁོར་འདས་ཀྱི་
བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ། འོད་གསལ་སྟོང་ཉིད་ནམ་མཁའ་ལྟ་བུའི་ནང་དུ་གྱུར། སྟོང་ཕྱིད་དེའི་ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི་
བ་དང། ཕྱོགས་བཞིར་ཉི་མ་དང་རོའི་གདན་རེ་རེའི་སྟེང་དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་ཧཱུཾ་རེ་རེ་ཡོངས་སུ་གྱུར་པ་ལས་དབུས་སུ་ཁྱེད་རང་རྣམས་དཔལ་མགོན་ ཞེས་པ་ནས་  སྤྱི་བོར་ཨོཾ་དཀར་པོ།  ནས་  མོས་པ་མཛོད། དེ་
ནས་སྐུའི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ། བསིལ་བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དེ་སཱི་ཀོ་ཊིའི་རི་
ལ། ཙ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་
[069A]༄༅། །གནས་རྣམས་ན་བཞུགས་པའི་དཔལ་མགོན་ཞལ་བཞི་པ་བགེགས་འཇོམས་ལྷ་ལྔ་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དཔལ་མགོན་འཁོར་བཅས་ཀྱི་སྐུའི་བྱིན་རླབས་དང་ནུས་
མཐུ་ཐམས་ཅད་བགེགས་འཇོམས་ལྷ་ལྔའི་སྐུ་ཆེ་པ་རི་རབ་ཙམ། ཆུང་བ་རྡུལ་ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས་སྐུ་ལུས་ལ་
སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མྷཱ་ཀཱ་ལ་ཀཱ་ལ་ ནས་  དེ་ཝཱི་དགྲ་བགེགས་ཐམས་ཅད་མཱ་ར་ཡ་ཕཊ། ཨཱ་བེ་ཤ་ཡ་ཨ་ཨ།  ཞེས་མང་དུ་བརྗོད་ཅིང་སྤོས་རོལ་བྱ།  དེས་སྐུའི་རྗེས་གནང་གྲུབ། གསུང་གི་
རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས་  དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དཔལ་
མགོན་ཞལ་བཞི་པ་བགེགས་འཇོམས་ལྷ་ལྔ་འཁོར་དང་བཅས་པའི་གསུང་གི་བྱིན་རླབས་དང་ནུས་མཐུ་ཐམས་ཅད་སྙིང་པོ་དང། འབྲུ་གསུམ་དང་ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་པ་ཁ་དོག་མཐིང་ནག་མེ་འབར་
བ་རང་སྒྲ་སྒྲོགས་བཞིན་པ་ནམ་མཁའ་གང་བ་འུར་འུར་ཐིབ་ཐིབ་བྱོན་ནས། ཁྱེད་རང་རྣམས་ཀྱི་མགྲིན་པ་ལ་སོགས་པའི་གནས་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། །ཨོཾ་མཧཱ་ཀའ་ལ་ཀཱ་ལ་

[069B] ནས་  དེ་ཝཱི་ངག་བགེགས་ཐམས་ཅད་ད་མཱ་ར་ཡ་ཕཊ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་
ཕྲེང་ལས་སྔགས་ཕྲེང་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་མངོན་དུ་གསལ་བའི་ཞལ་དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད།  ལྡན་སྤྲུལ་
སྨིན་གྲོལ་གྱི་ཕྱག་བཞེས་ལྟར་ན།  སླར་ཡང་ཐུགས་ཀའི་ས་བོན་ལས་འོད་ཟེར་ལྕགས་མདུང་ལྟ་བུ་ལ་སོགས་པ་མཚོན་ཆའི་ཚོགས་དཔག་ཏུ་མེད་པ་སྤྲོ་བསྡུ་བྱས། དགྲ་བགེགས་ཚར་བཅད་པའི་མོས་པ་བྱས་ལ་འདིའི་རྗེས་ཟློས་གསུང་བར་
ཞུ༑ ཨོཾ་མྷཱ་ཀཱ་ལ་ཀཱ་ལ་ ནས་  དེ་ཝཱི་དགྲ་བགེགས་ཐམས་ཅད་༑ཨ་ར་ཡ་ཕཊ།  ཅེས་ལན་གསུམ། སྤྲོན་གོང་བཞིན་རྩ་སྔགས་དང། གྲོང་བསྐྱོད། འཁོར་ལོའི་སྔགས་རྣམས་ལ་དྲག་པོའི་སྤེལ་ཚིག་བཏགས་པའི་རྗེས་ཟློས་བྱ།  སློབ་དཔོན་ལ་མེ་ཏོག་འཐོར་བ་དང་བཅས་
འདིའི་རྗེས་ཟློས་མཛོད། བཅོམ་ལྡན་བདག་ལ་་བདག་ལ་ཉེ་བར་་ ལན་གསུམ། སློབ་དཔོན་གྱིས།  བཅོམ་ལྡན་འདི་ལ་་འདི་ལ་ཉེ་བར་་སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ།།
དཔལ་མགོན་ཞལ་བཞི་པ་བགེགས་འཇོམས་ལྷ་ལྔ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་མེ་ཏོག་སྤྱི་བོར་

[070A]༄༅། །བཞག་  དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།།
དཔལ་མགོན་ཞལ་བཞི་པ་བགེགས་འཇོམས་ལྷ་ལྔ་འཁོར་དང་བཅས་པའི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་གྲི་གུག་དང། ཐོད་ཁྲག་རྩེ་གསུམ་དང་མདུང་རྣོན་ལ་སོགས་པའི་
ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་བར་སྤྱན་དྲངས། ཁྱེད་རང་རྣམས་ཀྱི་མདུན་གྱི་ནམ་མཁར་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་རྣམས་ཀྱིས་ཆོས་སྒྲུབ་པ་ལ་བར་དུ་གཅོད་པའི་
ཚོགས་ཐམས་ཅད་རྡུལ་ཕྲན་བཞིན་དུ་ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་ལུས་ཀྱི་བ་སྤུའི་བུ་ག་
ཐམས་ཅད་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་མཛོད། ཨོཾ་མཧཱ་ཀཱ་ལ་ཀཱ་ལ་ནས་མཱ་ར་ཡ་ཕཊ། ཨཱ་བེ་ཤ་ཡ་ཨ་ཨ།  ཞེས་མང་དུ་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེས་གནང་གྲུབ།  དེ་ནས་རྟེན་
གཏོར་སློབ་མའི་སྤྱི་བོར་བཞག་པ།  ཨོཾ་མྷཱ་ཀཱ་ལ་ཀཱ་ལ་ ནས་  དེ་ཝཱི་དགྲ་བགེགས་ཐམས་ཅད་མཱ་ར་ཡ་ཕཊ། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྒྱལ་བ་རྡོ་རྗེ་འཆང། དཔལ་མགོན་ཀླུ་སྒྲུབ། བ་ལི་ཏ་པ། སངས་རྒྱས་

[070B] དཔལ་མར་མེ་མཛད། དཔལ་བདེ་བ། བི་མཱ་ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ་དར་མ་གྲགས། བླ་མ་གནམ་ཁཱུ་བ། རྗེ་བཙུན་ས་སྐྱ་བ་ཡབ་སྲས་
ནས་བདག་གི་དྲིན་ཅན་རྩ་བའི་བླ་མའི་བར་གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་རྡོ་རྗེ་སློབ་མ་འདི་རྣམས་ཀྱི་འགལ་རྐྱེན་བར་ཆད་ཞི་ཞིང། དགྲ་བགེགས་ཐམས་ཅད་ཚར་བཅད་པའི་འཕྲིན་ལས་མཛད་དུ་
གསོལ། ཞེས་གསོལ་བ་བཏབ་པས་ཆོས་སྐྱོང་འཁོར་བཅས་དགྱེས་བཞིན་དུ་སློབ་མ་རྣམས་ཀྱི་ལུས་ལ་ཐིམ་པས་བྱིན་གྱིས་བརླབ་པར་བསམས་ལ།  ཛཿ་ཧཱུཾ་བཾ་ཧོཿ་ ཞེས་བརྗོད།  དཔལ་མགོན་ཞལ་བཞི་པ་བགེགས་འཇོམས་ལྷ་ལྔའི་
རྗེས་གནང་ལེགས་པར་ཐོབ་ཟིན་པ་ཡིན་པས། འདིའི་སྐབས་སུ་ཐོབ་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་བསྲུང་སྙམ་པའི་སྒོ་ནས་འདིའི་རྗེས་ཟློས་གསུང་བར་ཞུ། གཙོ་བོས་ཇི་ལྟར་ སོགས་མཇུག་ཆོག་རྣམས་སྤྱི་ལྟར་རོ། །འདིའི་བརྒྱུད་པ་ནི་
གོང་གི་དམར་པོ་དབང་སྡུད་དང་འདྲ། ལས་བཞིའི་མགོན་པོའི་རྗེས་གནང་ལ་ཕྱག་མཚན་དང་བཟླས་ལུང་གི་སྐབས་སོགས་འདྲ་མིན་མང་དུ་སྣང་ཡང་འདིར་མཁན་ཆེན་ངག་དབང་གྲགས་པའི་གསུང་མུན་སེལ་སྒྲོན་མེ་དང། དབང་རབ་ཀྱི་ལས་བཞིའི་རྗེས་གནང་གསལ་བྱེད་ལྟར་བསྒྲིགས་པའོ།། །།    ༈   
ཞལ་བཞི་པའི་རྣམ་འགྱུར་ལས། ཆེས་ཤིན་ཏུ་གཉན་ཅིང་གསང་བ་ཤིས་བསྟན་པའམ་གདོང་བཀས་མ་དང་བརྩེགས་ཞལ་མར་གྲགས་པའི་རྗེས་གནང་མཁན་ཆེན་ངག་དབང་ཆོས་གྲགས་ཡི་གསུང་གསལ་བའི་སྒྲོན་མེ་ལ་མཐོང་བརྒྱུད་མན་ངག་གིས་བརྒྱན་ཏེ་ནག་འགྲོས་སུ་འགོད་པ་ལ། བླ་མ་རྡོ་རྗེ་ནག་པོ་ཆེན་པོས་གནང་བ་སྩལ་དུ་གསོལ། གནས་

[071A]༄༅། །དབེན་པར་རྟེན་རྡོ་ལ་དྲིལ་བཟང་གིས་སྦག་པའི་ནས་ནག་གི་ཚོམ་བུ་ལྔ་དགོད། དེའི་སྟེང་དུ་མཉྫིའི་ཁར་རྟེན་གཏོར་ཟུར་གསུམ་ཟུར་མདུན་བསྟན་གཙོ་འཁོར་ལྔ་སྨུག་རྩིས་ཁ་བསྒྱུར། མདའ་དར་ནག་པོ་བཙུག་འབུལ་གཏོར་དེ་མཚུངས། ཐུན་གཏོར་ཟུར་གསུམ་ཆུ་གཉིས་སྔོན་འགྲོའི་ཉེར་མཆོད་རྣམས་
བཏམ། མགོན་པོའི་བྲིས་སྐུ་ཡོད་ན་དགྲམ། མཆོད་གཏོར་རྣམས་གུ་གུལ་གྱིས་བདུག་ཡི་དམ་གྱི་བདག་བསྐྱེད་བཟླས་བ་གཏོར་འབུལ་དང་བཅས་པ། སྤྲོན་གུར་མགོན་གྱི་གཏོར་བསྔོ་བཅས་བྱས་ལ་གཉའ་མནན། མདུན་གྱི་མཆོད་གཏོར་བྱིན་གྱིས་བརླབ། རྡོ་ནག་གི་མཎྜལ་ཚོམ་བུ་རྟེན་གཏོར་དང་ཅས་པ་ལས་སྔགས་ཀྱིས་བསང་
སབྷཱ་ཝ། སྟོང་པའི་ངང་ལས་ཨེ་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་དུ་དབུས་དང་ཕྱོགས་བཞིར་པདྨ་ཉེ་མ་རོའི་གདན་གསུམ་བརྩེགས་རེ། དབུས་ཀྱི་གདན་གྱི་སྟེང་དུ་ཧཱུཾ་མཐིང་ནག་ལས་རྡོ་རྗེ་
གྲི་གུག་ཧཱུཾ་གིས་མཚན་པ། དེའི་གཡས་ཕྱོགས་ཀྱི་གདན་གྱི་སྟེང་དུ་ཧཱུམ་ནག་པོ། གཡོན་དུ་ཧཱུཾ་ལྗང་གུ། མདུན་དུ་ཧཱུཾ་དམར་ནག་རྒྱབ་ཏུ་ཧཱུཾ་སེར་ནག་དེ་རྣམས་ལས་འོད་ཟེར་འཕྲོས། གནོད་བྱེད་དགྲ་བགེགས་ཐམས་ཅད་ཚར་བཅད། ཚུར་
འདུས། དབུས་དང་ཕྱོགས་བཞིའི་ཧཱུཾ་ལ་ཐིམ། དེ་རྣམས་ཡོངས་སུ་གྱུར་པ་ལས། དབུས་སུ་རྡོ་རྗེ་ནག་པོ་ཆེན་པོ་ཞལ་བཞི་པ་སྐུ་མདོག་མཐིང་ནག་རབ་ཏུ་ཁྲོས་པ། གཡས་ཞལ་བརྩེགས་མ་གཉིས་སྔོན་པོ། གཡོན་ཞལ་བརྩེགས་
མ་གཉིས་ལྗང་ཞིང་ཁྲོ་བ། ཕྱག་བཞིའི་དང་པོ་གཉིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་འོག་མས་རལ་གྲི། གཡོན་འོག་མས་རུས་འཕྲེང་འཛིན་པ། བུམ་པ་མཆན་ཁུང་དུ་ཐོགས་པ། ཞབས་གཉིས་བརྐྱང་བསྐུམ་དོར་

[071B] དེའི་གཡས་སུ་ཡུམ་ཆེན་གཡུང་མོ་ནག་མོ། གཡོན་དུ་ལས་མཛད་གཏུམ་མོ་ལྗང་གུ། མདུན་དུ་དམར་ནག་སྲིན་མོ་ཆེན་མོ། རྒྱབ་ཏུ་སེར་ནག་སིངྒ་ལིམ་བཞི་ཀའང་
སྲིན་མོ་ཁྲོས་པའི་ལུས་ཅན་ཞལ་གཅིག་ཕྱག་གཉིས་མ། གཡས་པས་གྲི་གུག་ནམ་མཁའ་ལ་འཕྱར་བ། གཡོན་པས་ཐོད་ཁྲག་གཙོ་བོ་ལ་སྟོབ་པའི་ཚུལ་གྱིས་འཛིན་པ། གཅེར་བུ་རལ་པ་ཐུར་དུ་འཕྱང་བ། རྒྱུ་མ་རློན་པའི་ག་ཤ་
ཅན་ཁྲོ་ཞིང་གྲིམས་ལ་རྔམ་ཞིང་རྒོད་པ། ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་བཞེངས་པ། གཙོ་འཁོར་ལྔ་ཀའང་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པའོ། །དེ་དག་གི་མཐའ་སྐོར་དུ་དྲེགས་པ་
ཕོ་བདུན། མོ་བདུན། སྲོག་གི་དགུ་བདུད་ནག་པོ། ལས་བྱེད་བཤན་པ་ཉེར་གཅིག་ཞིང་སྐྱོང་ཕོ་མོ་འབུམ་སྡེ། སྣང་སྲིད་ལྷ་སྲིན་སྡེ་བརྒྱད་ཀྱི་དམག་ཚོགས་འཁོར་དང་བཅས་པ་ཁ་དོག་དང་ཆ་ལུགས་མི་འདྲ་བ་དུ་མ་མཚོན་ཆ་སྣ་ཚོགས་
འཛིན་ཅིང། དྲག་ཅིང་གཏུམ་ལ་ཁྲོས་ཤིང་རྔམ་པས་ལས་ཐམས་ཅད་ཐོགས་མེད་དུ་བསྒྲུབ་པ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། གངས་ཏེ་སེ། བསིལ་
བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་

[072A]༄༅། །པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་གནས་ནས་དཔལ་ཞིང་སྐྱོང་ནག་པོ་ཆེན་པོ་འཁོར་དང་བས་པ་སྐད་ཅིག་གིས་སྤྱན་དྲངས། ཧཱུཾ༑ སྔོན་ཚེ་རྡོ་རྗེ་འཆང་གི་སྤྱན་སྔ་རུ། །གཏུམ་པོ་ཁྱོད་
ཀྱིས་ཇི་ལྟར་བས་བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་ཀཱ་ལ་ནས་དེ་ཝཱིས་པ་རི་ཝཱ་ར་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་གཉིས་སུ་
མེད་པར་གྱུར། པདྨ་ཀ་མ་ལཱ་ཡེ་སྟྭཾ། ཨོཾ་མཧཱ་ཀཱ་ལ་ཀཱ་ལ་ནས་དེ་ཝཱི་ས་པ་རི་ཝཱ་ར་གྲྀཧྞེ་དཾ་ཨརྒྷཾ། སོགས་ཀྱིས་མཆོད།  ཨོཾ་མྷཱ་ཀཱ་ལ་ཀཱ་ལ་ ནས་  དེ་ཝཱི་ས་པ་རི་ཝཱ་ར་ས་མ་ཡ་སྨ་ར། ས་མ་ཡ་མ་ཏི་ཀྲ་མ། ས་མ་ཡ་རཀྵནྟུ། དཔལ་
རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་
འབྱོར་བ་བདག་ཅག་གིས་ཆོས་སྒྲུབ་པའི་བར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོ།།
སྟོབས་འཕྲོག་དབང་པོ་འཁོར་དང་བཅས་པའི་ ནས་  ཨོཾ་མྷཱ་ཀཱ་ལ་ཀཱ་ལ་ ནས་  ག་ག་ན་ཁཾ་གྲྀཧྞེ་དཾ་བ་ལྱཱ་དི་སཱཧཱ།  ཞེས་ལན་གསུམ་གྱིས་གཏོར་མ་འབུལ། ཕྱི་ནང་གི་མཆོད་པས་མཆོད།  དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་

[072B] །ཅེས་འཕྲིན་ལས་བཅོལ།  ཧཱུཾ། སྲིན་པོའི་གཟུགས་
ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ། །བདག་གིས་བཙུན་བར་ཁྱོད་བསྟོད་དོ། །འཇིག་རྟེན་འདི་ན་རང་དབང་ཐོབ། །སྔོན་གྱི་བྲམ་ཟེས་
སྨྲས་པ་ལྟར། །བཀྲ་ཤིས་མཆོག་གྲུབ་སེམས་བདེར་བྱེད། །ཡིད་མྱུར་གཟུགས་ཅན་ཀུན་ཏུ་གྲགས། །མགོན་པོ་བྱེད་ཅིང་འཇིག་རྟེན་སྐྱོང། །འཐབ་པའི་ཚེན་རྟག་ཏུ་རྒྱལ། །གཤིན་རྗེ་མ་མོ་མངོན་པར་བསྟོད། །དར་གྱི་སྟོད་གཡོགས་
སྔོན་པོ་ཅན། །སྡུག་དང་མི་སྡུག་ལུས་སུ་སྟོན། །མིག་གིས་ཐམས་ཅད་དང་ངས་པར་བྱེད། །མཆོག་གྲུབ་དཔག་མེད་སེམས་བདེར་བྱེད། །སྙིང་དང་ལྡན་ཞིང་རབ་ཏུ་དཔའ། །རྟག་ཏུ་ཁྱོད་ལ་བདག་གིས་བསྟོད།  །ཅེས་པས་བསྟོད། བཟླས་པ་བྱ་བ་ནི།  རང་
ཡི་དམ་དུ་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་མགོན་གཙོ་འཁོར་གྱི་ཐུགས་ཀར་ཕོག་པར་ཐུགས་རྒྱུད་བསྐུལ་ཏེ་ལས་རབ་འབྱམས་ཐམས་ཅད་བསྒྲུབ་པར་ བསམས་ལ།  ཨོཾ་ཨུ་ཙཏྟ་ཙཏྟེ་སཱཧཱ་ཧཱུཾ།  ཞེས་གྲོང་ཁྱེར་བསྐྱོད་སྔགས་ཅུང་
ཟད་དང།  ཨོཾ་མྷཱ་ཀཱ་ལ་ཀཱ་ལ་ ནས་  དེ་ཝཱི་བྷྱོ་ཧཱུཾ་ཕཊ།  ཅེས་བསྙེན་སྔགས་དང།  ཨོཾ་མྷཱ་ཀཱ་ལ་ཀཱ་ལ། བི་ཀཊྚ་ཀ་རཱ་ལ། ལམྦི་ཏ་ཨོཥྛ། ལམྦ་ཀ་བེ་ཀ། ལམྦ་ཀ་བ་ལེ། ར་བི་གྷཎྚ། རུ་ཏྲ་མཱ་ལ་བི་ཧུ་རེ། ཚེ་ཆ་ཧ་ཀ་ལེ། ཀ་ལེ་ན་ཧེ་ལེ། པིཾ་བི་ཛཱ་ལི། བཱ་མེ་ཀུནྡི་

[073A]༄༅། །དྷ་རི་ཡཾ་མ་ཨོཾ། ད་ཧི་ན་ཀརྟི་ཀ་རོ་ཏྲི། བི་གྷི་ཥ་ན་དྷ་ཨེཾ། བཱ་མེད་ཤཱུ་ལ་པཱ་ཎི། ཧ་ར་དཧོ་ར། ན་ར་སཱི་ར་མཱ་ལ། པཱ་ཏ་ལེ་ཀྵིཾ་ཀཱ་ར་ཀ་ལ། མྷཱ་པོ་ཊ་ལེ། མཧ་ཀཱ་ལ་ཤྲཱི། ཀ་པི་ལ་ཀི་བི་ལ། སིཾ་ཀྵེ་ཏྲ་པཱ་ལ་
ཧ་ཧ་ཀ་རེ། ཧཱུཾ་ཧཱུཾ་ཀ་རེ། པཱུརྦ་བྷ་ཥ་བཧི་ཨུཾ། ཛཽ་ཛནྚི། མཱ་ས། བྷ་ཏ། ཕུལླ། དྷཱུ་པ། ཨི་གྷ་ཧ། པ་ལིཾ། ཇི་གྷྲ་ཧ། ད་ཤ་དི་ཀ། ཨུཏྟ་ར་ཝུ་རི། ཌོ་བཧི་ནཱི། ཙཎྜ་ལཱི། རཀྵ་སཱི། རཀྵ་སཱི། སིངྒ་ལཱི། དེ་ཝཱི། ཧ་ན་ཧ་ན། བནྡྷ་བནྡྷ། མཱ་ར་མཱ་ར། ད་ཧ་
ད་ཧ། པ་ཙ་པ་ཙ། ཀྵིཾ་ཀྵིཾ་ལེ་ཧི། བ་ལིཾ་དེ་ཧི་སིདྡྷི། བི་ཀཱ་ལ་ཤ་ཏྲུན་མཱ་ར་ཡ་ཕཊ།  ཅེས་རྩ་སྔགས་དང།  ས་ཨཻ་ཡཾ། ས་ཀཱ་ར་ལ་ཧི་ཡཾ། ས་ཧུ་བཾ། གྷྲཱི་ཏ་ཀཱི་ལོ་ཀཱི་ལ་ཡ། བི་བཧི་ཥ་ན་པ་ཏ་ཡ་ན་མཿ་ ཞེས་ལས་རབ་འབྱམས་ཀྱི་སྔགས་འདི་གསུམ་ཙམ་བཟླ་
ཡིག་བརྒྱ་བརྗོད།  དཔལ་རྡོ་རྗེ་ནག་པོ་ཆེན་པོ་གདོང་བཞི་པས་ཡོན་ཏན་བརྙེས་པ་ཐམས་ཅད་གཞན་དོན་དུ་བརྙེས་པ་ལགས་པས་བདག་གི་སློབ་མ་འདི་ལ་བྱིན་རླབས་སྩལ་དུ་གསོལ།  ཞེས་སློབ་མའི་དོན་དུ་གསོལ་བ་བཏབ་པོ། །སློབ་མ་བླ་མེད་ཀྱི་དབང་
གི་རྒྱུད་སྨིན་ཅིང་དམ་ཚིག་དང་སྡོམ་པ་ལ་གནས་པ་རྣལ་འབྱོར་ལ་བརྩོན་པ་གཅིག་གམ། གཉིས་སམ། གསུམ་ཚུན་ལ་བྱ་རུང་བར་གསུངས་ཀྱང་གཅིག་ཙམ་ལ་བསྐུར་བ་ཡང་ཤིན་ཏུ་འཚུབས་ཤིང་གཉན་པ་མྱོང་བས་གྲུབ་པས་བག་མོད་པར་བྱ་བ་གལ་ཆེ་བས་དེས་ན་དེ་ལྟ་བའི་སྣོད་ལྡན་གྱི་སློབ་མ་གཅིག་ཁོ་ན་ཁྲུས་ཕྱག་སྔོན་
དུ་འགྲོ་བས་མཎྜལ་ཕུལ། སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ཆོས་གསན་པའི་ཀུན་སློང་ཀུན་སྤྱོད་རྣམས་ལེགས་པར་གསལ་པར་གསལ་བཏབ་སྟེ་

[073B] གསན་པར་བྱ་བའི་ཆོས་ནི། དཔལ་མགོན་ཞལ་བཞི་པ་སྐུའི་རྣམ་འགྱུར་མང་དུ་བཞུགས་པ་ལས། ཆེས་ཤིང་ཏུ་གཉན་པ་གདོང་བཀས་མའམ། བརྩེགས་ཞལ་མར་གྲོགས་པའི་རྗེས་གནང་ཡིན། དེ་ཉིད་ཞི་བའི་ཡོན་
དུ་མཎྜལ་འབུལ་བར་ཞུ།  མཎྜལ་འབུལ།  གསོལ་བ་འདེབས་བ་འདིའི་རྗེས་བློས་མཛོད། གང་གི་དྲིན་གྱིས།  སོགས་དང།  ཀུན་མཁྱེན་ཡེ་ཤེས།  སོགས་དང།  ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་
ཆེན་གྱིས། །བློ་མཆོག་བདག་ལ་གནང་བར་མཛོད།  །ལན་གསུམ།  བྱང་སྡོམ་འཛིན་པ་ལ་གནས་ཁང་འདི་ཡང་བསིལ་བའི་ཚལ་དངོས་དང། རྡོ་ནག་གི་མཎྜལ་དང་རྟེན་གཏོར་རྣམས་དཔལ་མགོན་འཁོར་བཅས་བཞགས་སྙམ་པ་དང། སྟེང་
དུ་སྐྱབས་ཡུལ་རྣམས་མངོན་སུམ་དུ་བཞུགས་སྙམ་པའི་མོས་པ་དང་བཅས་འདིའི་རྗེས་མཛོད། དཀོན་མཆོག་གསུམ་ལ་ སོགས་ལན་གསུམ།  སྔགས་སྡོམ་འཛིན་པ་ལ་འདིའི་རྗེས་ཟློས་མཛོད། སྲས་བཅས་སངས་རྒྱས་ཐམས་ཅད་
དང༑ ༑དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར།  སོགས་ལན་གསུམ།  དེ་ནས་ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་
བདག་ལ་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་བརྩེགས་ཞལ་མ་གཙོ་འཁོར་ལྔའི་སྐུ་གསུང་ཐུགས་ཀྱི་རྗེས་སུ་གནང་བ་མ་ལུས་པ་སྩལ་དུ་གསལ།  ཞེས་ལན་གསུམ།  རྗེས་གནང་གི་གཞི་འགོད་པའི་ཕྱིར་ངེད་ཀྱི་ཆོ་གའི་ཚིག་འགྲོས་དང་
[074A]༄༅། །བ་སྟུན་པའི་སྤྱན་དམིགས་མཛོད། མདུན་གྱི་གཏོར་མ་རྡོ་ནག་གི་མཎྜལ་དང་བཅས་པ་འདི་རྣམས་དང་དབྱེར་མེད་པའི་རྡོ་རྗེ་ནག་པོ་ཆེན་པོ་བརྩེགས་ཞལ་མ་སྐུ་མདོག་ནག་པོ་ཞལ་བཞི་ཕྱག་བཞི་པ། གཡས་
   ༈    གཡོན་ཞལ་ལྗང་གུ་གཉིས་བརྩེགས་པ། ཕྱག་བཞི་ཕྱག་མཚན་དང་བཅས་བ། ཞབས་གཉིས་བརྐྱང་བསྐུམ་དོར་སྟབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་བ། གཡས་སུ་
གཡུང་མོ་ནག་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག་རྒྱབ་ཏུ་སིངྒ་ལི་མ་སེར་མོ། མཐའ་སྐོར་དུ་བཀའ་ཉན་བ་སམ་གྱིས་མི་ཁྱབ་པའི་ཚོགས་དང་བཅས་པ། དེ་ཐམས་ཅད་སྐུ་གཟི་བརྗིད་ཕུན་སུམ་ཚོགས་
ཤིང༑ གར་དུའི་ཉམས་དང་ལྡན་པ། གསུང་ཧཱུཾ་དང་བྷྱོ་དང་ཀཥིཾ་གི་སྒྲ་དྲག་པོ་གྲག་སྟོང་སྐྱེ་མེད་འབྲུག་སྒྲ་སྟོང་ལྟར་སྒྲོག་པ། ཐུགས་བདེ་གསལ་མི་རྟོག་པའི་ངང་ནས་བསྟན་པ་བསྲུང་བ། དགྲ་བགེགས་སྒྲོལ་བའི་དྲག་ཤུལ་
ཅན་རྣལ་འབྱོར་སྒྲུབ་པ་པོའི་ལས་ལ་བརྩོན་པར་བླ་མ་གོང་མ་རྣམས་ཀྱིས་བཀའ་བསྒོས་དམ་ལ་བཞག་བ་བཞིན་མངོན་གསུམ་ལྟ་བུ་བཞུགས་སྙམ་པའི་མོས་པ་མཛོད།  ཅེས་བརྡ་སྤྲད། དེ་ནས།  ཁྱེད་རང་གིས་སློབ་དཔོན་ལ་མོས་གུས་
དྲག་པོ་བྱས་པས་སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ་ཐུགས་ཀ་ནས་ཧཱུཾ་སྔོན་པོ་སྒྲ་དང་བཅས་པ་ཞིག་བྱུང་

[074B] སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་འོད་ཟེར་གྱིས་ལུས་ཐམས་ཅད་གང་བས་སྐུ་ཚེ་འཁོར་བ་ཐོག་མ་
མེད་པ་རྣམས་བསགས་པའི་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་བསྲེག་སྐུ་ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར། སྟོང་ཉི་དེའི་ངང་ལས་ཨེ་
ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་གི་དབུས་དང་ཕྱོགས་བཞིར་ཆོས་འབྱུང་གྲུ་གསུམ་རེ་རེ། ཆོས་འབྱུང་དབུས་མའི་ནང་དུ་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དང། ཕྱོགས་བཞིའི་
ཆོས་འབྱུང་གི་ནང་དུ་ཁྱེད་རང་གི་སེམས་ཉིད་ཀྱི་ངོ་བོ་དབུས་སུ་ཧཱུཾ་མཐིང་དང་གཡས་སུ་ནག་པོ། གཡོན་དུ་ལྗང་གུ། མདུན་དུ་དམར་ནག་རྒྱབ་ཏུ་སེར་ནག་དེ་རྣམས་ལས་འོད་ཟེར་འཕྲོས། དགྲ་བགེགས་གདུག་པ་ཅན་
ཐམས་ཅད་ཚད་བཅད་ཚུར་འདུས་ཧཱུཾ་ལ་ཐིམ། དེ་ཡོངས་སུ་གྱུར་པ་ལས་ཁྱེད་རང། དབུས་སུ་རྡོ་རྗེ་ནག་པོ་ཆེན་པོ་ཞེས་པ་ནས། གཙོ་འཁོར་ལྔ་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་སྤྱི་བོར་ཨོཾ་དཀར་པོ། ཞེས་པ་ནས་

[075A]༄༅། །མོས་པ་མཛོད། དེ་ནས། སྐུའི་རྗེས་གནང་གི་དོན་དུ་སྤྱན་དམིགས་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ། བསིལ་བའི་ཚལ། པོ་ཏ་ལ་
སིངྒའི་གླིང། ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཏྲ། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་
རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པའི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་དེ་དག་གི་སྐུའི་
བྱིན་རླབས་དང་ནུས་མཐུ་ཐམས་ཅད་དཔལ་མགོན་བརྩེགས་ཞལ་མ་ལྷ་ལྔའི་སྐུ་ཆེ་བ་རི་རབ་ཙམ། ཆུང་བ་རྡུལ་ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་
ཐིབ་ཐིབ་བྱོན་ནས་སྐུ་ལུས་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་  དེ་ཝཱི་བྷྱོ་ཧཱུཾ་ཕཊ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  དེས་སྟོབས་འཕྲོག་ནག་པོའི་སྐུའི་རྗེས་གནང་
ཐོབ༑ ལུས་ཀྱི་བར་ཆད་ཐམས་ཅད་བསལ། ནག་པོ་ཆེན་པོའི་སྐུའི་འཕྲིན་ལས་སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་སྐུའི་གནང་གྲུབ། དེ་ན། གསུང་གི་རྗེས་གནང་གི་དོན་དུ་དམིགས་པ་འདི་བཞིན་མཛོད།།

[075B] མདུན་བསྐྱེད་དང། གང་སྟེ་སེ། ཞེས་པ་ནས། དཔལ་མགོན་ཞལ་བཞི་པ་འཁོར་དང་བཅས་པའི་གསུང་གི་བྱིན་རླབས་དང། ནུས་མཐུ་ཐམས་ཅད་རྩ་སྔགས་དང། སྙིང་པོ་དང། ཉེ་སྙིང་དང་
གཞན་ཡང་འབྲུ་གསུམ་དང་ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་པ་ཁ་དོག་མཐིང་ནག་མེ་འབར་བའང་སྒྲ་སྒྲོགས་བཞིན་པ་ནམ་མཁའ་གང་བ་འུར་འུར་ཐིབ་ཐིབ་བྱོན་ནས། ཁྱེད་རང་གི་མགྲིན་པ་ལ་སོགས་པའི་གནས་ནས་སིབ་
སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་  དེ་ཝཱི་བྷྱོ་ཧཱུཾ་ཕཊ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་
མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕྲེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་སྟོབས་འཕྲོག་ནག་པོར་གསལ་བའི་ཞལ་དུ་ཞུགས། སྙིང་གར་
ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད་པའི་མོས་པ་མཛོད་ལ་སྔགས་འདིའི་རྗེས་ཟློས་ལན་གསུམ་རེ་གསུང་བར་ཞུ། ཨོཾ་མཧཱ་ཀཱ་ལ་བི་ཀཱ་ལ་ར་ཏྲི་ཏ་ཌོམྦྷི་ནཱི་ཙནྜ་ལཱི་རཀྵ་སཱི་སིངྒ་ལཱི་དེ་ཝཱི་བྷྱོ་ཧཱུཾ་ཕཊ།  ཅེས་ལན་གསུམ་
འདི་རང་གུ་ཐུན་མོང་མ་ཡིན་པའི་སྔགས། བསྙེན་སྔགས་ལས་འབྲུ་རེ་རེ་ལྡོག་པ་ཤོག་བུ་ལ་བྲིས་པ་དེ་ཡི་སྟེང་ནས་རྗེས་ཟློས་བྱེད་པའམ། དཀྱུས་བཞི་བཟླས་ཀྱང་ཆོག་ཅིང་ཤིས་པ་ཡིན། འབྲུ་ལྡོག་པ་དེ་བརྩེགས་ཞལ་ཅན་གྱི་གདམས་པ་རང་གི་ཉམས་སུ་ལེན་པའི་ཚེ་ངེས་པར་དགོས་པས་སྐབས་སུ་གང་བབ་ཤེས་

[076A]༄༅། །པར་བྱོས་ཤིག་  །སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་་བདག་ལ་ཉེ་བར་་ ལན་གསུམ། སློབ་དཔོན་གྱིས།  བཅོམ་ལྡན་འདི་ལ་་འདི་ལ་ཉེ་བར་་སྔགས་ཀྱི་
དངོས་གྲུབ་་བརྟུལ་ཞུགས་བརྟན་པར་་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་ཀྱི་ནུས་མཐུན་ཐམས་ཅད་རིག་པ་འཛིན་པ་འདིའི་རྒྱུད་
ལ་འཇུག་པར་གྱུར་ཅིག་ །ཅེས་བརྗོད་ཅིང་མེ་ཏོག་སྤྱི་བོར་བཞག་གོ་  །དེས་གསུང་གི་རྗེས་གནང་ཐོབ། ངག་གི་བར་ཆད་ཐམས་ཅད་བསལ། སྔགས་བཟླ་བ་དང་སྔགས་ཀྱི་སྒོ་ནས་ལས་སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་གསུང་
གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།  དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་
པའི་དཔལ་མགོན་འཁོར་བཅས་ཀྱི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་རྡོ་རྗེ་རྩེ་ལྔ་པ་དང་གྲི་གུག་དང་རལ་གྲི་རྩེ་གསུམ་མདུང་རྣོན་ཐོད་ཁྲག་རུས་ཕྲེང་བདུད་རྩིས་གང་བཱ་བུམ་པ་ལ་སོགས་
པའི་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་དྲངས། ཁྱེད་རང་གི་མདུན་གྱི་ནམ་མཁའ་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་གིས་ཆོས་བསྒྲུབ་པ་ལ་བར་དུ་གཅོད་པའི་

[076B] སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་ལུས་ཀྱི་བ་སྤུའི་བུ་ག་ཐམས་ཅད་ལ་སིབ་སིབ་
ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ ནས་  ཨཱ་བེ་ཤ་ཡ་ཨ་ཨ།  ཞེས་ལན་གསུམ་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེས་གནང་ཐོབ། ཡིད་ཀྱི་བར་ཆད་ཐམས་ཅད་བསལ། ཐུགས་ཀྱི་འཕྲིན་ལས་
སྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་ཐུགས་ཀྱི་རྗེས་གནང་གྲུབ། དེ་དག་གིས་རྗེས་གནང་དངོས་གཞི་རྣམས་གྲུབ་ནས། མགོན་པོ་འདི་ཉིད་བསྒྲུབ་ཀྱང་ལས་མི་བྱེད་ན་ཤིས་བསྟན་པའི་གནད་ལྔ་ཡོད་དེ། འཁྲུལ་འཁོར་དང་
ཏིང་ངེ་འཛིན་གྱི་མན་ངག་དང་ལྡན་པས། ཡི་དམ་མ་མ། གུར་མགོན་དཔལ་མགོན་འདིའི་སྤྱི་བོར་བསྒོམ་པ་ནི་གོང་གནོན་བྱ་བ་ཡིན། ཡབ་ཡུམ་གྱི་སྔགས་རིང་སྦྲེལ་ནས་བཟླས། དེས་མཉན་ན་སྔགས་ཐུང་བཟློག་ལ་བཟླ། དེས་མ་ཉན་ན་
སྔགས་རིང་བཟློག་ལ་བཟླ། མོན་པ་དང་མི་ནག་ཐང་ལ་འཁྱམས་པ་དང། ངུ་བ། ཚུར་འདུད་པ་ལ་སོགས་པ་བྱུང་ན། ཆོད་བསྟོད་གཏོར་མ་འབུལ་བ། ཐུགས་དམ་བསྐང་བ་བྱས་ལ་དགྲ་ལ་རྦད་པ་རྣམས་ཉམས་སུ་བླང་མཛོད་
 ཅེས་ཤིས་བསྟན་པའི་སྤོག་ཆོག་བསྟན་པ་འདི་རྗེས་གནང་གི་ཡིག་ཆ་ཁ་ཤས་སུ་མི་སྣང་ཡང། འདི་ཡི་ཁྱད་ཆོས་ཀྱི་གཙོ་བོ་ཡིན་པས་ངེས་པར་དགོས་སོ།  །འཕྲིན་ལས་གཏོར་མའི་བཀའ་བསྒོ་བ་ནི།  གཏོར་མཱ་དཔལ་འབར་བཙུགས་ལ། སྟབས་བདེ་ན་དེ་དང། རྡོ་ནག་གི་མཎྜལ་གཉིས་ཀའམ། ཡང་ན་གཏོར་མ་

[077A]༄༅། །རྐྱང་པ་སྤྱི་བོར་བཞག་འདིར་ལྡན་མ་སྤྲུལ་སྐུ་རིན་པོ་ཆེའི་ཕྱག་ལེན་མན་ངག་ཏུ། མགོན་པོའི་ཐུགས་ཀར་གནམ་ལྕགས་ཀྱི་འཁོར་ལོ་གསལ་བཏབ་ནས་གཟེར་བས་རང་དབང་མེད་པར་བཀའ་ཉན་ཅིང་ལས་བྱེད་པར་མོས་གསུངས་པ་ལྟར་བསམས་ལ།  ངས་གཏོར་མ་འདི་
ཉིད་ཁྱེད་རང་གི་སྤྱི་བོར་བཞག་ནས་རྩ་བརྒྱུད་ཀྱི་བླ་མའི་མཚན་ནས་བརྗོད་དེ་བཀའ་བསྒོ་བའི་ཚེ་སྟེང་གི་ནམ་མཁར་བཞུགས་པའི་རྩ་བརྒྱུད་ཀྱི་བླ་མ་རྣམས་ཀྱིས་མགྲིན་གཅིག་ཏུ་བཀའ་བསྒོ་བའི་མོས་པ་མཛོད། ཨོཾ་མཧཱ་
ཀཱ་ལ་ཀཱ་ལ་ ནས་  དེ་ཝཱི་བྷྱོ་ཧཱུཾ་ཕཊ། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵ། རྒྱལ་བ་རྡོ་རྗེ་འཆང། དཔལ་མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། དཔལ་མར་མེ་མཛད། དཔལ་བདེ་
བ༑ བི་མཱ་ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་པ། རི་སུལ་གྱི་རྣལ་འབྱོར་མ། གཉན་ལོ་ཙཱ་བ་དར་མ་གྲགས་པ། བླ་མ་གནམ་ཁའུ་པ། རྗེ་བཙུན་ས་སྐྱ་པ་ཡབ་སྲས་ནས་བདག་གི་དྲིན་ཅན་རྩ་བའི་བླ་མའི་བར་
གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་སྐྱོངས། ཁྱད་པ་རྡོ་རྗེ་སློབ་མ་འདིའི་སྐུ་ལུས་དང་གྲིབ་མ་
ལྟར་འགྲོགས་ལ་ཆོས་མཐུན་གྱི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པ་དང། སྲུང་པ་དང། བསྐྱབ་པ་དང། སྦ་བའི་འཕྲིན་ལས་དང། སྟོངས་གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསྒོས་པས་ཆོས་སྐྱོང་

[077B] ཆོས་སྐྱོང་འཁོར་བཅས་ལ་ཐིམ། ཆོས་སྐྱོང་འཁོར་བཅས་འོད་དུ་ཞུ་ནས་ཁྱེད་རང་གི་སྤྱི་བོ་ནས་
ཐིམ་པས། ཁྱོད་རང་དཔལ་སྟོབས་འཕྲོག་ནག་པོ་ཆེན་པོ་གདོང་བཞི་པ་དངོས་སུ་གྱུར་པའི་མོས་པ་མཛོད། ཛཿ་ཧཱུམ་བཾ་ཧོཿ་ ཞེས་བརྗོད་དེ་ནག་གི་མཎྜལ་གྱི་སྟེང་གི་ཚོམ་བུ་ནས་ཅུང་ཟད་མེ་སློབ་མའི་སྤྱི་བོར་བཞག་ཅིང་ལག་ཏུ་གཏད་ནས།  འདི་ནི་ཁོ་རང་གི་མེ་ཏོག་ཅེས་
བྱ་བ་བསྙེན་སྒྲུབ་ལས་གསུམ་གྱི་དུས་སུ་གཏོར་མའི་རྒྱུར་བསྲེ་བ་དང། དུད་པ་གཏོང་བ་དང། མཎྜལ་གྱི་ཚོམ་བུའི་གཏའ་མ་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འབྱུང་པ་སོགས་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་
བར་ཞུ།  ཞེས་བརྗོད། འདིར་ཡིག་ཆ་འགའ་ཞིག་ཏུ་ཡོན་ཏན་སྒྲུབ་པའི་ལུང་སྦྱིན་པ་འདུག་ཀྱང་མཁན་ཆེན་ངག་དབང་ཆོས་གྲགས་ཀྱི་ཡིག་ཆར་མི་གསལ་ཞིང་ཕྱག་ལེན་དུ་ཡང་མི་མཛད་པས་མི་དགོས་སོ།  །དེ་ལྟར་རྡོ་རྗེ་ནག་པོ་ཆེན་པོ་གདོང་བཞི་པ་བརྩེགས་ཞལ་མར་གྲགས་པའི་རྗེས་
གནང་ལེགས་པར་ཐོབ་ཟིན་པ་ཡིན་པས། འདིའི་སྐབས་སུ་ཐོབ་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་བསྲུང་སྙམ་པའི་སྒོ་ནས་འདིའི་རྗེས་ཟློས་མཛོད། གཙོ་བོས་ཇི་ལྟར་ སོགས་མཇུག་ཆོག་རྣམས་སྔ་མ་དང་འདྲའོ། །འདི་ནི་ཤིན་ཏུ་
གཉན་ཅིང་རྩུབ་བ་མྱོང་བས་གྲུབ་པས་གྱ་ཚོམ་གང་བྱུང་དུ་སྤེལ་ན་རྡོ་རྗེའི་ཆད་པ་དྲག་པོ་འོང་བར་གདོན་མི་ཟ་བས་ཤིན་ཏུ་བག་ཡོད་པར་བྱའོ། །འདིའི་བརྒྱུད་པ་ནི། འཕགས་པ་ཡན་བསྙེན་དུས་དང་འདྲ། དེ་ནས་རོང་པ་ཤེས་རབ་སེང་གེ། བླ་མ་བསོད་ནམས་ལྷུན་གྲུབ། བླ་མ་ངག་གི་དབང་ཕྱུག་བླ་མ་དཔལ་

[078A]༄༅། །ལྡན་ལེགས་དབང། བླ་མ་བསོད་ནམས་བཟང་པོ། གོང་དགའ་རྡོ་རྗེ་གདན་པ། ཐུགས་སྲས་ཀུན་དགའ་རྒྱལ་པོ། སྔགས་འཆང་ཆོ་དབང་བཀྲ་ཤིས། ཚར་ཆེན་ལས་གྲས། རྗེས་དབང་བུ། མགོན་པོ་བསོད་ནམས་མཆོག་ལྡན། རྗེ་རིན་ཆེན་རྒྱ་མཚོ། རྗེ་མང་ཐོས་རྒྱ་མཚོ། སྟག་
ཕུ་བ་ཆེན་པོ་བློ་བཟང་བསྟན་པའི་རྒྱལ་མཚན། འཇམ་བཞད་འཇིགས་མེད་དབང་པོ། རྗེ་དོན་ཡོད་རྡོ་རྗེ། ལྡན་སྤྲུལ་དཔལ་ལྡན་ཐུབ་བསྟན་རྒྱལ་མཚན། ངག་དབང་སྨིན་སྒྲོལ་རྒྱ་མཚོ། ས་སྐྱ་པ་ཆེན་པོ་ངག་དབང་ཀུན་དགའ་རིན་ཆེན། གཟིམས་འོག་གོང་མ་ངག་དབང་བསྟན་འཛིན་སྙན་གྲགས་མན་འདྲའོ།།
   ༈    བླ་མ་རྡོ་རྗེ་ནག་པོ་ཆེན་པོས་གནང་བསྩལ་དུ་གསོལ། སྟེགས་ཀྱི་ཁར་རྡོ་ནག་གི་མཎྜལ་ཚོམ་བུ་ལྔ་དང་བཅས་
བའི་སྟེང་དུ་རྟེན་གཏོར་གཙོ་བོ་སྙིང་གཟུགས་འཁོར་བཞི་ཟུར་གསུམ་ཁ་དོག་ནག་པོར་བསྒྱུར་བ་ལ་མདའ་དར་ནག་པོ་བཙུག་འབུལ་གཏོར་དེ་མཚུང་དང་མཆོད་པ་སྤྱི་ལྟར་བསམ། སློབ་དཔོན་གྱིས་བདག་བསྐྱེད་བཟླས་བ་གཏོར་འབུལ་དང་བཅས་གྲུབ་ནས། མདུན་གྱི་མཆོད་གཏོར་བྱིན་གྱིས་བརླབ། མཎྜལ་
ཚོམ་བུ་རྟེན་གཏོར་དང་བཅས་པ་བསངས་སྦྱངས།  སྟོང་པའི་ངང་ལས་རང་གི་མདུན་དུ་ཁྲག་མཚོ་ཁོལ་མའི་ཀློང་ཉི་ཟླ་ཁ་སྦྱོར་གྱི་གུར་ཁང་གི་ནང་དུ་མ་ཧེ་ནག་པོའི་སྟེང་དུ་ཧཱུཾ་ནག་པོ་ཡོངས་སུ་གྱུར་པ་ལས་དཔལ་མགོན་ཞལ་བཞི་པ་སྐུ་མདོག་
ནག་པོ་ཞལ་བཞི་ཕྱག་བཞི་པ། རྩ་ཞལ་ནག་པོ་མ་ཧེའི་གདོང་པ་ཅན་ཞལ་ནས་དུག་གི་བུ་ཡུག་འཚུབས་པ། གཡས་ལྷའི་ཞལ་དཀར་པོ་གླང་པོ་ཆེའི་གདོང་པ་ཅན། གཡོན་གླུའི་ཞལ་དམར་སྐྱ་ཆུ་སྲིན་གྱི་གདོང་པ་ཅན། རྒྱབ་

[078B] ཐམས་ཅད་ཀྱང་རབ་ཏུ་ཁྲོས་པ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་སྟེང་འོག་ཏུ་འཛིན་པ། གཡས་འོག་མས་རལ་གྲི་དང། གཡོན་འོག་མས་མདུང་ཐུང་འདེབས་པའི་
ཚུལ་གྱིས་འཛིན་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། ཞབས་བརྐྱང་བསྐུམ་གྱད་ཀྱི་དོར་སྟབས་ཀྱིས་ཡེ་ཤེས་ཀྱི་མེ་དབུང་འབར་བའི་དབུས་ན་བཞུགས་པ། ཕྱོགས་བཞིར་ཧཱུཾ་བཞི་ལས་གཡས་སུ་གཡུང་མོ། གཡོན་དུ་
གཏུམ་མོ། མདུན་དུ་སྲིན་མོ། རྒྱབ་ཏུ་སིངྒ་ལི་མ་བཞི་ཀའང་སྐུ་མདོག་ནག་མོ། ཕྱག་གཡས་གྲི་གུག་ནམ་མཁའ་ལ་འཕྱར་བ། གཡོན་ཐོད་པ་འཛིན་པ་ཁྲོ་མོའི་ཆ་ལུགས་ཅན། ཞབས་གཡས་བསྐུམ་གཡོན་བརྐྱང་བའི་གར་
སྟབས་ཀྱིས་གཙོ་བོ་ལ་ཞལ་ཕྱོགས་པར་བཞུགས་པ། སྤྲུལ་བའི་འཁོར་ཚོགས་རྒྱ་མཚོས་བསྐོར་བའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གངས་ཏེ་སེ། བསིལ་བའི་ཚལ། པོ་
ཊ་པ། སིངྒའི་གླིང། ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁུའི་བྲག་རྫོང། ཕུ་གསུམ་འོལ་ཁ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་
མ་རྣམས་ཀྱིས་བསྟེན་ཅིང་བསྒྲུབས་པའི་གནས་ནས་དཔལ་ཞིང་སྐྱོང་ནག་པོ་ཆེན་པོ་འཁོར་དང་བཅས་པ་སྐད་ཅིག་གིས་སྤྱན་དྲངས། ཧཱུཾ༑ སྔོན་ཚེ་རྡོ་རྗེ་འཆང་གི་སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །འཕྲིན་
[079A]༄༅། །ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་ཀཱ་ལ་ནས་དེ་ཝཱི་ས་པ་རི་ཝཱ་ར་ཨེ་ཧྱེ་ཧི། ཇཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། པདྨ་ཀ་མ་ལཱ་ཡེ་སྟྭཾ། ཨོཾ་མཧཱ་ཀཱ་ལ་ཀཱ་ལ་ནས་དེ་
ཝཱི་ས་པ་རི་ཝཱ་ར་གྲྀཧྞེ་དཾ་ཨརྒྷཾ་ སོགས་ཀྱིས་མཆོད།  ཨོཾ་མཧཱ་ཀཱ་ལ་ཀཱ་ལ་ནས་དེ་ཝཱི་ས་པ་རི་ཝཱ་ར་ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་པ་བདག་ཅག་གིས་ཆོས་བསྒྲུབ་པའི་བར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང་
བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ། ཞེས་བཀའ་བསྒོ། དཔལ་སྟོབས་འཕྲོག་དབང་པོ་འཁོར་དང་བཅས་པའི་ལྗགས་རྡོ་རྗེའི་ནས་ཨོཾ་མཧཱ་ཀཱ་ལ་ཀཱ་ལ་ནས་ག་ག་ན་ཁཾ་གྲྀཧྣེ་དཾ་བ་ལྱ་དི་སཱཧཱ།  ཞེས་ལན་གསུམ་གྱིས་གཏོར་མ་འབུལ། ཕྱི་ནང་མཆོད་པས་མཆོད།།
དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་བ་བདག་གིས་ཇི་ལྟར་བཅོལ་བའི་ཞི་རྒྱས་དབང་དྲག་གི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་
འཕྲིན་ལས་བཅོལ།  ཧཱུཾ༑ སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ། །བདག་གིས་བཙུན་པར་ཁྱོད་བསྟོད་དོ། །འཇིག་རྟེན་འདི་ན་རང་

[079B] །སྔོན་གྱི་བྲམ་ཞེས་སྨྲས་པ་ལྟར། །བཀྲ་ཤིས་མཆོག་གྲུབ་སེམས་བདེར་བྱེད། །ཡིད་མྱུར་གཟུགས་ཅན་ཀུན་ཏུ་གྲགས། །མགོན་པོ་བྱེད་ཅིང་འཇིག་རྟེན་སྐྱོང། །འཐབ་པའི་ཚེ་ན་རྟག་ཏུ་རྒྱལ། །གཤིན་རྗེ་མ་མོ་མངོན་པར་
བསྟོད། །དར་གྱི་སྟོད་གཡོཌ་སྔོན་པོ་ཅན། །སྡུག་དང་མི་སྡུག་ལུས་སུ་སྟོན། །མིག་གིས་ཐཾད་དང་ངས་པར་བྱེད། །མཆོག་གྲུབ་དཔག་མེད་སེམས་བདེར་བྱེད། །སྙིང་དང་ལྡན་ཞིང་རབ་ཏུ་དཔའ། །རྟག་ཏུ་ཁྱོད་ལ་བདག་གིས་བསྟོད། །བཟླས་པ་བྱ་བ་ནི། རང་ཡི་དམ་དུ་གསལ་
བའི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། ལས་རབ་འབྱམས་ཐམས་ཅད་བསྒྲུབ་པར་བསམས་ལ། ཨོཾ་ཨུ་ཙཊྚ་ཙཊྚ་སཱཧཱ། ཞེས་གྲོང་ཁྱེར་བསྐྱོད་སྤགས་དང། ཨོཾ་
མཧཱ་ཀཱ་ལ་ཀཱ་ལ། བི་ཀཱ་ལ། ར་ཏྲི་ཏ། ཌོམྦྷི་ནཱི། ཙནྜ་ལཱི། རཀྵ་སཱི། སིངྒ་ལཱི། དེ་ཝཱི་བྷྱོ་ཧཱུཾ་ཕཊ།  ཅེས་བསྙེན་སྔགས་དང།  ཨོཾ་མཧཱ་ཀཱ་ལ་ཀཱ་ལ། བི་ཀཊྚ་ཀ་རཱ་ལ། ལམྦི་ཏ་ཨོཥྛ། ལམྦ་ཀ་བེ་ཀ། ལམྦ་ཀ་བ་ལེ། ར་བིགྷྞྜ། རུ་
ཏྲ་མ་ལ་བི་ཧུ་རེ། ཙྪེ་ད་ཀ་ལེ། ཧ་ལེ་ན་ཧ་ལེ། བིཾ་བི་ཛཱ་ལི། བཱ་མེ་ཀུ་ནི་དྷ་རི་ཡཾ་མ་ཨེཾ། ད་ཧི་ན་ཀརྟི་ཀ་རོ་ཏྲི། པི་པིཧ་ཥ་ན་དྷ་ཨེཾ། བཱ་མེ་ཤཱུ་ལ་པཱ་ཎི། ཧ་ར་དཧོར། ན་ར་སཱི་ར་མཱ་ལ། པཱ་ཏ་ལེ་ཀྵིཾ་ཀཱ་ར་ཀ་ལ། མཧཱ་པོ་ཊ་ལེ། མཧཱ་ཀཱ་ལ་ཤྲཱི་
ཀ་པི་ལ་ཀི་བ་སིཾ་ཀྵེ་ཏྲ་པཱ་ལ། ཧ་ཧ་ཀ་རེ། ཧཱུཾ་ཧཱུཾ་ཀ་རེ། པཱུ་རྦ་བྷ་ཥ་བཧི་ཨུཾ། ཛཽ་ཛནྟི། མཱཾ་ས། བྷ་ཏ། ཕུལླ། དྷཱུ་པ། ཨི་གྷ་ཧ་བ་ལིཾ། ཛི་གྷྲ་ཧ། ད་ཤ་དིཀ། ཨུཊྚ་ར་ཝཱུ་རི། ཌོམྦྷི་ནཱི། ཙཎྜ་ལཱི། རཀྵ་སཱི། སིངྒ་ལཱུ་དེ་ཝཱི། ཧ་ན་ཧ་ན། བནྜྷ་བནྜྷ་

[080A]༄༅། །མཱ་ར་མཱ་ར། ད་ཧ་ད་ཧ། པ་ཙ་པ་ཙ། ཀྵིཾ་ཀྵིཾ་ལེ་ཧི། བ་ལིཾ་དེ་ཧི་སིངྡྷི། བི་ཀཱ་ལ་ཤ་ཏྲུན་མཱ་ར་ཡ་ཧཱུཾ་ཕཊ།  ཅེས་རྩ་སྔགས་སམ་ཕྲེང་སྒགས་དང།  ས་ཨི་ཡཾ། ས་ཀཱ་ར་ལ་ཧི་ཡཾ། ས་ཧུ་བཾ། གྷྲི་ཏ་ཀཱི་ལི་ཀཱི་ལ་ཡ། བི་བཧི་ཥ་ན་
པ་ཏ་ཡ་ན་མཿ་ ཞེས་འཁོར་ལོའི་སྔགས་ལྔའམ་སྒ་རབ་འབྱམས་ཀྱི་སྔགས་འདི་གསུམ་ཙམ་བཟླ། ཡིག་བརྒྱས་ལྷག་ཆད་ཀྱི་ཉེས་པ་ཁ་བསྐང།  དཔལ་རྡོ་རྗེ་ནག་པོ་ཆེན་པོ་གདོང་བཞི་པས་ཡོན་ཏན་བརྙེས་པ་ཐམས་ཅད་གཞན་དོན་དུ་བརྙེས་པ་ལགས་པས་བདག་གི་
སློབ་མ་འདི་རྣམས་ལ་བྱིན་ཕྱིས་བརླབ་པ་སྩལ་དུ་གསོལ།  ཞེས་སློབ་མའི་དོན་དུ་གསོལ་བ་གདབ་བོ། །དམ་ཚིག་ལ་གནས་པའི་སློབ་མ་གཅིག་ལས་མི་མང་པ་ཁྲུས་ཕྱག་སྔོན་དུ་འགྲོ་བས། སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ཆོས་གསན་པའི་ཀུན་སློང་ཀུན་སྤྱོད་རྣམས་ལེགས་པར་གསལ་བཏབ་སྟེགས་ན་པར་འཚལ། གསན་པ་བྱ་བའི་ཆོས་ནི། དཔལ་མགོན་ཞལ་བཞི་པ་གནད་དབབ་ཀྱི་
མགོན་པོ་ནང་གཤིན་རྗེ་ལྟར་བསྒྲུབ་པ་གཙོ་འཁོར་ལྔའི་རྗེས་གནང་ཤིན་ཏུ་གཉན་པ་ཞུ་བའི་ཡོན་དུ་མཎྜལ་འབུལ་བར་ཞུ།  ཞེས་མཎྜལ་འབུལ་དུ་གཞུག་  །གསོལ་པ་འདེབས་པ་འདིའི་རྗེས་ཟློས་མཛོད། གང་གི་དྲིན་གྱིས་སོགས་དང་
ཀུན་མཁྱེན་ཡེ་ཤེས་སོགས་དང། ཁྱོད་ཞབས་པདྨོ་སྦངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདས་ལ་གནང་བར་མཛོད། །ལན་གསུམ། བྱང་སྡོམ་འཛིན་པ་ལ་གནས་

[080B] རྡོ་ནང་གི་མཎྜལ་དང་རྟེན་གཏོར་རྣམས་དཔལ་མགོན་འཁོར་བཅས་བཞུགས་སྙམ་པ་དང། སྟེང་དུ་ཡང་སྐྱབས་ཡུལ་རྣམས་མངོན་སྩལ་དུ་བཞུགས་སྙམ་བུའི་མོས་པ་དང་བཅས་
འདིའི་རྗེས་ཟློས་མཛོད། དཀོན་མཆོག་གསུམ་ལ་སོགས་ལན་གསུམ། སྔགས་སྡོམ་འཛིན་པ་ལ་འཛིའི་རྗེས་བཟློས་མཛོད། སྲས་བཅས་སངས་རྒྱས་ཐམས་ཅད་དང། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར་
མཛད་དུ་གསོལ། །བདག་མིང་འདི་ནས་འདས་ལ་འགོད།  །ཅེས་ལན་གསུམ།  དེ་ནས་ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་
པས། བདག་ལ་དཔལ་སྟོབས་འཕྲོག་ནག་པོ་གདོང་བཞི་པ་གནད་དབབ་ཀྱི་མགོན་པོ་ནང་གཤིན་རྗེ་ལྟར་བསྒྲུབ་པ་གཙོ་འཁོར་ལྔའི་སྐུ་གསུང་ཐུགས་ཀྱི་རྗེས་སུ་གནང་བ་མ་ལུས་པ་སྩལ་དུ་གསོལ།  ཞེས་ལན་གསུམ།  རྗེས་གནང་གི་
གཞི་འགོད་པའི་ཕྱིར་ངེད་ཀྱི་ཆོ་གའི་ཚིག་འགྲོས་དང་བསྟུན་པའི་སྤྱན་དམིགས་མཛོད། མདུན་གྱི་གཏོར་མ་རྡོ་ནག་གི་མཎྜལ་ལ་དང་བཅས་པ་འདི་རྣམས་དང་དབྱེར་མེད་པའི་རྡོ་རྗེ་ནག་པོ་ཆེན་པོ་སྐུ་མདོག་ནག་པོ། ཞལ་བཞི་ཕྱག་བཞི་
པ༑ རྩ་ཞལ་ནག་པོ་མ་ཧེའི་གདོང་པ་ཅན། གཡས་ལྷའི་ཞལ་དཀར་པོ་གླང་པོ་ཆེའི་གདོང་ཅན། གཡོན་ཀླུའི་ཞལ་དམར་སྐྱ་ཆུ་སྲིན་གྱི་གདོང་པ་ཅན། རྒྱབ་གཟའ་ཞལ་ནག་པོ་ཁྱུང་གི་གདོང་ཅན། ཕྱག་བཞི་ཕྱག་མཚན་དང་བཅས་

[081A]༄༅། །པ༑ མ་ཧེ་ནག་པོའི་སྟེང་དུ་ཞབས་བརྐྱང་བསྐུམ་གྱད་ཀྱི་དོར་སྟབས་ཀྱིས་བཞུགས་པ། གཡས་སུ་གཡུང་མོ། གཡོན་དུ་གཏུམ་མོ། མདུན་དུ་སྲིན་མོ། རྒྱབ་ཏུ་སིངྒ་ལི་མ་བཞི་ཀའང་ནག་མོ་ཁྲོ་མོའི་
ཆ་བྱད་ཅན། མཐའ་སྐོར་དུ་བཀའ་ཉན་བསམ་གྱིས་མི་ཁྱབ་པའི་ཚོགས་དང་བཅས་པ། དེ་ཐམས་ཅད་སྐུ་གཟི་བརྗིད་ཕུན་སུམ་ཚིགས་ཤིང་གར་དགུའི་ཉམས་དང་ལན་པ། གསུང་ཧཱུམ་དང་བྷྱོ་དང་ཀྵིཾ་གི་སྒྲ་དྲག་པོ་གྲག་
སྟོང་སྐྱེ་མེད་འབྲུག་སྒྲ་སྟོང་ལྟར་སྒྲོག་པ། ཐུགས་བདེ་གསལ་རྣམ་པར་མི་རྟོག་པའི་ངང་ནས་བསྟན་པ་བསྲུང་བ་དང། དགྲ་བགེགས་སྒྲོལ་བའི་དྲག་ཤུལ་ཅན་རྣལ་འབྱོར་སྒྲུབ་པ་པོའི་ལས་ལ་བརྩོན་པར་བླ་མ་གོང་མ་རྣམས་
ཀྱིས་བཀའ་བསྒོས་དམ་ལ་བཞག་བཞིན་མངོན་སུམ་ལྟ་བུ་བཞུགས་སྙམ་པའི་མོས་པ་མཛོད།  ཅེས་བརྡའ་སྤྲད།  དེས་ནས་ཁྱེད་ཀྱིས་སློབ་དཔོན་ལ་མོས་གུས་དྲག་པོ་བྱས་པས་སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་
འཕྲོས། མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ་ཐུགས་ཀ་ནས་ཧཱུཾ་སྔོན་པོ་སྒྲ་དང་བཅས་པ་ཅིག་བྱུང། ཤངས་བུག་ནས་འཐོན་ཏེ་ཁྱེད་རང་གི་ལུས་ལ་གཡས་སྐོར་དུ་ལན་
གསུམ་བསྐོར་ནས་ཁ་ནས་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་ཧཱུཾ་གི་འོད་ཟེར་གྱིས་ལུས་ཐམས་ཅད་གང་བས་སྐུ་ཚེ་འཁོར་པ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་

[081B] སྐུ་ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་ཡུར་གྱུར། སློབ་དཔོན་གྱིས་དེ་ལ་དམིགས་ཏེ། སཱ་བྷཱ་ཝ་སོགས་བརྗོད་དེ། ཁྱེད་རང་གི་ཕུང་ཁམས་སྐྱེ་མཆེད་ལ་སོགས་
པ་སྣང་སྲིད་འཁོར་འདས་ཀྱིས་བསྡུས་བའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་དུ་གྱུར། སྟོང་ཉིད་དེའི་ངང་ལས་ཁྲག་མཚོ་ཁོལ་མའི་ཀློང་ཉི་ཟླ་ཁ་སྦྱོར་གྱི་གུར་ཁང་གི་ནང་དུ་མ་ཧེ་ནག་
པོའི་སྟེང་དུ་ཁྱེད་རང་གི་སེམས་ཉིད་ཀྱི་ངོ་བོ་ཧཱུཾ་ནག་པོ་ཡོངས་སུ་གྱུར་པ་ལས་ཁྱེད་རང། དཔལ་མགོན་ཞལ་བཞི་པ་ཞེས་པ་ནས་གཙོ་བོ་ལ་ཞལ་ཕྱོགས་པར་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་
ཧཱུཾ་སྔོན་པོས་མཚན་པར་གྱུར་པའི་མོས་པ་མཛོད། དེ་ནས་སྐུའི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང་གངས་ཏེ་སེ། བསིལ་བའི་ཚལ། པོ་ཊ་ལ། སིངྒའི་གླིང་
ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཊ། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། དཔལ་ལྡན་ནས་སྐྱ། ཆོ་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་
བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པའི་ཐུགས་ཀར་ལོག་པས་ཐུགས་རྒྱུད་བསྐུལ་ཏེ་དེ་དག་གི་སྐུའི་བྱིན་རླབས་དང་ནུས་མཐུ་ཐམས་

[082A]༄༅། །ཅད་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་གཙོ་འཁོར་ལྔའི་སྐུ་ཆེ་བ་རི་རབ་ཙ། ཆུང་བ་རྡུལ་ཕྲ་རབ་ཀྱི་གྲངས་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་
སྣང་གང་བ་འུར་འུར་ཐིབ་ཐིབ་བྱོན་ནས་སྐུ་ལུས་ལ་སིབ་སིབ་ཐིམ་པ་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ནས། དེ་ཝཱི་བྷྱོ་ཧཱུཾ་ཕཊ། ཨཱ་མེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  དེས་སྟོབས་
འཕྲོག་ནག་པོའི་སྐུའི་རྗེས་གནང་ཐོབ། ལུས་ཀྱི་བར་ཆད་ཐམས་ཅད་བསལ། ནག་པོ་ཆེན་པོའི་སྐུའི་འཕྲིན་ལས་སྒྲུབ་པ་ལ་དབང་བར་བྱས་སོ།  །ཞེས་དག་པ་བརྗོད།  དེས་སྐུའི་རྗེས་གནང་གྲུབ། དེ་ནས་གསུང་གི་རྗེས་གནང་གི་དོན་དུ་
དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང་གངས་ཏེ་སེ།  ཞེས་པ་ནས།  དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་དཔལ་མགོན་ཞལ་བཞི་པ་
འཁྲོ་དང་བཅས་པའི་གསུང་གི་བྱིན་རླབས་དང་ནུས་མཐུ་ཐམས་ཅད་རྩ་སྔགས་དང། སྙིང་པོ་དང། གཞན་ཡང་འབྲུ་གསུམ་དང་ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་པ་ཁ་དོག་མཐིང་ནག་མེ་འབར་བ་རང་སྒྲ་སྒྲོགས་བཞིན་
པ་ནམ་མཁའ་གང་བ་འུར་འུར་ཐིབ་ཐིབ་བྱོན་ནས་ཁྱེད་རང་གི་མགྲིན་པ་ལ་སོགས་པའི་གནས་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ནས། བྷྱོ་ཧཱུཾ་ཕཊ། ཨཱ་པེ་ཤ་ཡ་ཨ་ཨ་

[082B]  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕྲེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་
ཞལ་ནས་ཐོན། ཁྱེད་རང་དཔལ་སྟོབས་འཕྲོག་ནག་པོར་གསལ་བའི་ཞལ་དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད་པའི་མོས་པ་མཛོད་ལ་སྔགས་ཀྱི་རྗེས་ཟློས་གསུང་བར་ཞུ།  ཞེས་སྔགས་རིང་ཐུང་འཕྲུར་
ནས་ལྡོག་ལ་རྗེས་ཟློས་བྱེད་དུ་བཅུག་ཅེས་པའི་ལྡོག་ལུགས་ལ་ཕྱག་ལེན་མི་འདྲ་བ་གཉིས་སུ་སྣང་པས་གཞུང་ལྟར་འབྲུ་རེ་རེ་ནས་ལྡོག་པ་ལ་སྔགས་རིང་གོ་ལྡོག་པ་ནི།  ཕཊ་ཧཱུཾ་ཡ་ར་མཱ་ཏྲུན་ཤ་ལ་ཀཱ་པི། རིཾ་ཝུ་ར་ཏ་ཨུད། ཀ་དི་ཤ་དཾ་ཏི་ཛ་ན་ཛཽ། ཨུཾ་བྷིཥ། བྷ་རྦ་པཱུ་རེ་ཀ་
ཧཱུཾ། རེ་ཀ་ཧ་ཧ། ལ་པཱ་ཏྲ་ཀྵེ་སིཾ། ལ་བི་ཀི། ལ་བི་ཀ། ཤྲཱི་ལ་ཀཱ་ཧཱ་མ། ལེ་ཊ་བོ་ཧཱ་མ། ལ་ཀ་ར་ཀཱ་ཀཥིཾ་ལེ་ཏ་པཱ། ལ་མཱ་ར་སཱི་ར་ན། ར་དཧོ་ར་ཧ་ཎི་པཱ་ལ་ཤཱུ་མེ་བཱ། ཨེཾ་དྷ་ན་ཤ་བཧི་བི། ཏྲི་རོ་ཀ་ན་ཧི་ད། ཨེཾ་མ་ཡཾ་རི་དྷནྡི། ཀུ་མེ་བཱ། ལི་ཛཱ་བི་པིཾ་
བེ་ཧ་ན་ལེ་ཧ། ལེ་ཀ་ཧ་ད་ཙྪེ། རེ་ཧུ་བི། ལ་མཱ་ཏྲ་རུ། ཎྜགྷ་བི་ར། ལེ་བ་ཀ་མྦ་ལ། ཀ་བེ་ཀ་མྦ་ལ། ཥྛ་ཨོ་ཏ་མབི་ལ། ལ་རཱ་ཀ། ཊྚ་ཀ་པི། ལ་ཀཱ་ལ་ཀཱ་ཧཱ་མ་ཨོཾ།  སྔགས་ཐུང་གོ་ལྡོག་པ་ནི།  ཕཊ་ཧཱུཾ་བྷྱོ་ཝཱི་དེ་ལཱི་ག་སིང་སཱི་རཀྵ་ལཱི་ཌ་ཙཎ་ནཱི་བཧི་ཌོ་མ་ཏ་
ར་ལ་ཀཱ་བི་ལ་ཀཱ་ལ་ཧཱ་མ་ཨོཾ།  ཞེས་ལྡོག་སྡེ་དགེ་ས་སྐྱོང་བླ་མའི་ཡིག་ཆར་སྔགས་གོ་ལྡོག་པ་ནི།  ཕཊ་ཧཱུཾ་ཡ་ར་མཱ་སརྦ་ཤ་ཏྲཱུཾ་ཏ་ཏྲི་ར་ལ་ཀཱ་བི་ལ་ཀཱ་ལ་ཀཱ་ཧཱ་མ་ཨོཾ་ །ཞེས་གསུངས། བདག་གི་བླ་མའི་ཕྱག་བཞེས་འབྲུ་གཉིས་གསུམ་གང་བདེར་ལྡོག་པ་དཔེར་ན་སྔགས་ཐུང་ལྟ་

[083A]༄༅། །བུར༑  བྷྱོ་ཧཱུཾ་ཕཊ་དེ་ཝཱི་སིངྒ་ལཱི། རཀྵ་སཱི་ཙཎྜ་ལཱི་ཌོམྦྷི་ནཱི་ར་ཏྲི་ཏ་བི་ཀཱ་ལ་ཀཱ་ལ་ཀཱ་ལ་མཧཱ་ཨོཾ།  ཞེས་ལྡོག་པར་མཛད། སྔགས་རིང་ལ་ཡང་དེས་རིགས་འགྲེ་ལ། ལྡོག་ལུགས་གཉིས་པོ་དེ་ལས་སྔ་མ་རྩུབ་ཅིང་ཕྱི་མ་འཇམ་པའི་ཕྱག་ལེན་གྱི་ཁྱད་
ཡིན་པར་སྣང་ཞིང། འདི་ལ་མངོན་པོའི་སྲོག་གི་གནད་ཡོད་པས་བྱུང་རྒྱལ་དུ་སྤེལ་ཞིང་བསྒྲག་པ་གཏན་ནས་མི་རུང་ངོ།  །དེ་ནས་སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་་བདག་ལ་ཉེ་བར་་ལན་གསུམ། སློབ་དཔོན་
གྱིས། བཅོམ་ལྡན་འདི་ལ་་འདི་ལ་ཉེ་བར་་སྔགས་ཀྱི་དངོས་གྲུབ་་བརྟུལ་ཞུགས་བརྟན་པར་དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པའི་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་པ་སྔགས་
ཀྱི་ནུས་མཐུ་ཐམས་ཅད་རིག་པ་འཛིན་པ་འདི་ཉིད་ཀྱི་རྒྱུད་ལ་འཇུག་པར་གྱུར་ཅིག་ །ཅེས་བརྗོད་ཅིང་མེ་ཏོག་སྤྱི་བོར་བཞག་གོ་  །དེས་གསུང་གི་རྗེས་གནང་ཐོབ། ངག་གི་བར་ཆད་ཐམས་ཅད་བསལ། སྔགས་བཟླ་བ་དང་སྔགས་ཀྱི་སྒོ་ནས་ལས་
བསྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་
སེ།  ཞེས་པ་ནས།  དཔལ་མགོན་འཁོར་བཅས་ཀྱི་ཐུགས་ཀར་ཕོག་དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་རྡོ་རྗེ་རྩེ་ལྔ་པ་དང། གྲི་གུག་དང། རལ་གྲི་རྩེ་གསུམ་མདུང་རྣོན་ཐོད་ཁྲག་རུས་ཕྲེང་བདུད་རྩིས་གང་བའི་བུམ་

[083B] ཁྱེད་རང་གི་མདུན་གྱི་ནམ་མཁར་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་གིས་ཆོས་སྒྲུབ་པ་ལ་བར་དུ་གཅོད་པའི་ཚོགས་ཐམས་
ཅད་རྡུལ་ཕྲན་བཞིན་དུ་ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་གི་སྐུ་ལུས་ཀྱི་བ་སྤུའི་བུ་ག་ཐམས་ཅད་ལ་སིབ་སིབ་ཐིམ་པས་
ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ནས། བྷྱོ་ཧཱུཾ་ཕཊ། ཨཱ་བེ་ཤ་ཡ་ཨ་ཨ།  ཞེས་ལན་གསུམ་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེས་གནང་ཐོབ། ཡིད་ཀྱི་བར་ཆད་ཐམས་ཅད་བསལ། ཐུགས་ཀྱི་
འཕྲིན་ལས་བསྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད།  དེས་ཐུགས་ཀྱི་རྗེས་གནང་གྲུབ། འཕྲིན་ལས་གཏོར་མའི་བཀའ་བསྒོ་བ་ལ།  སློབ་དཔོན་གྱིས་རྟེན་གཏོར་ལ་དཔལ་འབར་སྦར་བ་སློབ་མའི་སྤྱི་བོར་བཟུང།  ངས་གཏོར་མ་འདི་ཉིད་ཁྱེད་རང་
གི་སྤྱི་བོར་བཞག་ནས་རྩ་བརྒྱུད་ཀྱི་བླ་མའི་མཚན་ནས་བརྗོད་དེ་བཀའ་བསྒོ་བའི་ཚེ་སྟེང་གི་ནམ་མཁར་བཞུགས་པའི་རྩ་བརྒྱུད་ཀྱི་བླ་མ་རྣམས་ཀྱིས་མགྲིན་གཅིག་ཏུ་བཀའ་བསྒོ་བ་ལ་འོག་གི་ཉི་མ་ལས་མེ་འབར། སྟེང་གི་ཟླ་བ་ལས་
ཆུ་བབས་པས་ཚ་བསིལ་གྱིས་གདུང་པས་གང་བསྒོ་བ་ཐམས་ཅད་སྒྲུབ་པར་གྱུར་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་ནས། དེ་ཝཱི་བྷྱོ་ཧཱུཾ་ཕཊ། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྒྱལ་བ་རྡོ་རྗེ་འཆང། དཔལ་
[084A]༄༅། །མགོན་ཀླུ་སྒྲུབ། བ་ལིཾ་ཏ་པ། སངས་རྒྱས་ཡེ་ཤེས་ཞབས། དཔལ་མར་མེ་མཛད། དཔལ་བདེ་བ། བི་མཱ་ལ་གུཔྟ། ཁ་ཚོ་རིན་ཆེན་རྡོ་རྗེ། ཁ་ཚེ་རིན་ཆེན་གྲགས་པ་རི་སུལ་གྱི་རྣལ་འབྱོར་མ། གཉན་ལོ་ཙཱ་པ་
དར་མ་གྲགས། བླ་མ་གནམ་ཁའུ་པ། རྗེ་བཙུན་ས་སྐྱ་པ་ཡབ་སྲས་ནས་བདག་གི་རྩ་བའི་བླ་མའི་བར་གྱི་རྩ་བརྒྱུད་ཀྱི་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར། སངས་རྒྱས་ཀྱི་བསྟན་པ་སྲུངས། དཀོན་མཆོག་གི་
དབུ་འཕང་སྟོད། དགེ་འདུན་གྱི་སྡེ་སྐྱོངས། ཁྱད་པར་དུ་རྡོ་རྗེ་སློབ་མ་འདིའི་སྐུ་ལུས་དང་གྲིབ་མ་ལྟར་འགྲོགས་ལ་ཆོས་མཐུན་གྱི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པ་དང། སྲུང་བ་དང། བསྐྱབ་པ་དང་
སྦ་བའི་འཕྲིན་ལས་དང། སྟོངས་གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསྒོ་པས་ཆོས་སྐྱོང་འཁོར་དང་བཅས་པས་དེ་ལྟར་བགྱིའོ་ཞེས་ཞལ་གྱིས་བཞེས་པས་དེ་ལ་ལེགས་སོ་སྦྱིན་པའི་ཚུལ་དུ་སྟེང་གི་བླ་མ་རྣམས་
འོད་དུ་ཞུ། ཆོས་སྐྱོང་འཁོར་བཅས་ལ་ཐིམ། ཆོས་སྐྱོང་འཁོར་བཅས་འོད་དུ་ཞུ་ནས་ཁྱེད་རང་གི་སྤྱི་བོ་ནས་རྡོ་ཚན་ལ་ཁ་བ་བབས་པའམ། བྱེ་མ་ལ་ཆུ་སིམ་པ་ལྟར་ཐིམ་པས་ལུས་ཐམས་ཅད་འོད་ཟེར་སྔོན་པོ་བདེ་བ་ཆེན་པོའི་རང་
བཞིན་གྱི་ཁྲིག་མེར་གྱིས་གང། ནད་གདོན་སྡིག་སྒྲིབ་ཐམས་ཅད་བྱང་ཞིང་དག་ནས་ཁྱེད་རང་རྡོ་རྗེ་ནག་པོ་ཆེན་པོ་གདོང་བཞི་པ་དངོས་སུ་གྱུར་པའི་མོས་པ་མཛོད། ཛཧཱུཾ་བཾ་ཧོཿ་ ཞེས་བརྗོད་དེ་རྡོ་ནག་གི་མཎྜལ་གྱི་སྟེང་གི་ཚོམ་བུ་ནས་ཅུང་ཟད་རེ་སློབ་

[084B] མའི་སྤྱི་བོར་བཞག་ཅིང། ལག་ཏུ་གཏད་ནས།  འདི་ནི་ཁོ་རང་གི་མེ་ཏོག་ཅེས་བྱ་བ་བསྙེན་སྒྲུབ་ལས་གསུམ་གྱི་དུས་སུ་གཏོར་མའི་རྒྱུར་བསྲེབ་དང། དུད་པ་གཏོང་བ་དང། མཎྜལ་གྱི་ཚོམ་བུའི་གཏའ་མ་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འབྱུང་
བ་སོགས་གནད་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་པར་ཞུ།  ཞེས་བརྗོད། དེ་ནས།  རྡོ་རྗེ་ནག་པོ་ཆེན་པོ་གནད་དབབ་ཀྱི་མགོན་པོ་ནང་གཤིན་རྗེ་ལྟར་བསྒྲུབ་པ་གཙོ་འཁོར་ལྔའི་རྗེས་གནར་ལེགས་པར་ཐོབ་ཟིན་པ་ཡིན་
བས༑ འདིའི་སྐབས་སུ་ཐོབ་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་བསྲུང་སྙམ་པའི་སྒོ་ནས་འདིའི་རྗེས་ཟློས་མཛོད། གཙོ་བོས་ཇི་ལྟར་ སོགས་མཇུག་ཆོག་རྣམས་སླ་མ་དང་འདྲའོ། །འདི་ཡང་ཤིན་ཏུ་གཉན་ཅིང་རྩུབ་བ་མྱོང་བས་གྲུབ་པས་གྱ་ཚོམ་གང་
བྱུང་དུ་སྤེལ་ན་རྡོ་རྗེའི་ཆད་པ་དྲག་པོ་འོང་བར་གདོན་མི་ཟ་བས་ཤིན་ཏུ་བབ། ཡོད་པར་བྱའོ། །འདིའི་བརྒྱུད་པ་ནི། འཕགས་པ་ཡན་གོང་གི་བརྒྱུད་པ་ལྟར་ལ། དེ་ནས་དམ་བ་ཀུན་དགའ་གྲགས། སྔགས་འཆང་བཟང་པོ་དཔལ། ནམ་མཁའ་ལེགས་པ། བླ་མ་དམ་པ་བསོད་ནམས་རྒྱལ་མཚན། བདག་ཆེན་ཀུན་
དགའ་རིན་ཆེན། གཞི་ཐོག་པ་བློ་གྲོས་རྒྱལ་མཚན། ཆོས་རྗེ་དགེ་པ་རྒྱལ་མཚན། གྲ་ཐང་པ་ཤེས་རབ་ཟླ་བ། རྗེ་བཙུན་རྡོ་རིང་པ། ཚར་ཆེན་ཡབ་སྲས། སྔགས་འཆང་ཚེ་དབང་བཀྲ་ཤིས། རྗེ་རྣམ་ལྡན་བཀྲ་ཤིས། བླ་མ་ལྷ་དབང་བཀྲ་ཤིས། ཉི་མ་གླིང་པ། མཁས་མཆོག་རྣམ་རྒྱལ་བཀྲ་ཤིས། རྗེ་མང་ཐོས་རྒྱ་མཚོ་
མན་འདྲའོ།། །།    ༈    ཆེས་ཤིན་ཏུ་གསང་ཞིང་བཀའ་གཉན་པ་གསང་འཁྲིད་ཀྱི་སྔོན་འགྲོ་གསང་སྒྲུབ་མགོན་པོའི་རྗེས་གནང་ཚར་ཆེན་གྱི་གསུང་བཞིན་ནག་འགྲོས་སུ་འགོད་པ་ལ། བླ་མ་རྡོ་རྗེ་ནག་པོ་ཆེན་པོས་གནང་བ་སྩལ་དུ་གསོལ།།

[085A]༄༅།  །སྟེགས་གཙང་མའི་ཁར་རྡོ་ནག་གི་མཎྜལ་ལ་ནས་ནག་གི་ཚོམ་བུ་ལྔ། དེའི་སྟེང་དུ་མཉྫིའི་ཁར་རྟེན་གཏོར་གཙོ་བོ་སྙིང་གཟུགས། འཁོར་གྲུ་གསུམ་བཞིས་བསྐོར་བ། མདུན་དུ་འབུལ་གཏོར། ཐུན་གཏོར། ཞི་དྲག་གི་ཉེར་མཆོད་སོགས་སྒྲུབ་དུས་ཀྱི་སྐབས་ལྟར་རྒྱས་པར་བཤམ་
སློབ་དཔོན་གྱིས་བདག་བསྐྱེད་བཟླས་པ་གཏོར་འབུལ་དང་བཅས་པ་སྔོན་དུ་བཏང། མདུན་གྱི་མཆོད་གཏོར་བྱིན་གྱིས་བརླབ། རྟེན་གཏོར་རྡོ་ནག་གི་མཎྜལ། ཚོམ་བུ་དང་བཅས་པ་བསངས་སྦྱངས།  སྟོང་པའི་ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་དབུས་སུ་
སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་ཀྱི་འདབ་མ་བཞིའི་སྟེང་དུ་ཉི་མ་དང་རོའི་གདན་རེ་རེ། དབུས་ཀྱི་གདན་གྱི་སྟེང་དུ་ཧཱུཾ་ལས་རྡོ་རྗེ་གྲི་གུག་གི་ལྟེ་བ་ལ་ཧཱུཾ་གིས་མཚན་པ། ཕྱོགས་བཞིའི་གདན་གྱི་སྟེང་དུ་ཧཱུཾ་རེ་རེ་
དེ་རྣམས་ཡོངས་སུ་གྱུར་པ་ལས་གཙོ་འཁོར་ལྔ་དུས་གཅིག་ཏུ་གྲུབ་པ་ནི། དབུས་སུ་རྡོ་རྗེ་ནག་པོ་ཆེན་པོ་གདོང་བཞི་པ་དགྲ་བོའི་སྟོབས་འཕྲོག་པའི་གཟུགས་ཅན། སྲིན་པོ་ཁྲོས་པ་ལྟ་བུ་སྐུ་མདོག་ནག་པོ་ཞལ་བཞི་ཕྱག་
བཞི་པ། རྩ་ཞལ་ནག་པོ་རྔམ་ཞིང་ཁྲོས་པ། གཡས་ཞལ་དཀར་པོ་ཁྲོ་ཞིང་འཛུམ་པ། གཡོན་ཞལ་དམར་པོ་རྒྱ་ཆེར་བཞད་པ། སྟེང་ཞལ་དུད་ཁ་ཁྲོ་གཉེར་དབྲལ་པའི་དབྱིངས་སུ་བསྡུས་པ། ཞལ་རེ་རེ་ལ་དམར་ལ་
ཟླུམ་པའི་སྤྱན་གསུམ་གསུམ་དང་ལྡན་པ། སྨ་ར་དང་སྨིན་མ་མེ་ལྟར་འབར་བ། ཞལ་མཆེ་བ་གཙིགས་ཤིང། ལྗགས་འདྲིལ་བ། མ་མཆུ་ཕྱིར་འཕྱང་ཞིང་ཧ་ཧ་དང། ཧི་ཧི་དང། ཧཱུཾ་ཧཱུཾ་དང། ཀྵིཾ་ཀྵིཾ་གི་ངོར་དྲག་པོ་འབྲུག་སྒྲ་འབུམ་

[085B] ཕྱག་བཞིའི་གཡས་དང་པོ་རྡོ་རྗེ་གྲི་གུག་དང། གཡོན་དང་པོ་ཐོད་པ་ཁྲག་དྲོན་མོས་གང་བའི་ནང་ན་དམ་ཉམས་ཀྱི་སྙིང་འདར་བཞིན་པ་དང་བཅས་པ་ཐུགས་ཀར་སྟེང་འོག་ཏུ་འཛིན་པ། གཡས་འོག་མ་རྩེ་
གསུམ་དང། གཡོན་འོག་མ་མདུང་རྣོན་བ་དན་དང་བཅས་པ་འཕྱར་སྟབས་སུ་འཛིན་པ། བདུད་རྩིས་གང་བའི་བུམ་པ་མཆན་ཁུང་གཡོན་ན་ཐོགས་པ། རུས་འཕྲོང་ལྷ་བ་དམར་ཆིལ་ལེ་བ་ཕྱག་འགག་ཏུ་བརྒྱུས་བ། དབུ་སྐྲ་
ཁམ་པ་གྱེན་དུ་གཟིངས་ཤིང་འབར་བ། མི་མགོ་སྐམ་པོ་རྫོགས་པ་ལྔའི་དབུ་རྒྱན་དང། རློན་པ་ཁྲག་འཛག་པ་ལྔ་བཅུ་མིའི་རྒྱུ་མ་རློན་པ་ལ་བརྒྱུས་པའི་དོ་ཤལ་འཕྱང་བ། དུག་སྦྲུལ་ནག་པོས་མཆོད་ཕྱིར་ཐོགས་བྱས་པ་
རུས་པའི་རྒྱན་དྲུག་གིས་བརྒྱན་ཅིང། ཚངས་པའི་སྐུད་བའི་སེ་རལ་ཁ་ཐོགས་པ། མི་རྐང་གི་གླིང་བུ་དང། གསེར་དངུལ་གྱི་དྲིལ་བུ་གཡེར་ཁའི་དྲ་བ་སིལ་སིལ་གྱི་སྒྲ་སྒྲོག་པ། དཔའ་བོ་སྟག་ལྤགས་རློན་པའི་ཤམ་ཐབས་
གསོལ་བ། དྲག་ལ་རྔམ་པའི་ཆ་བྱད་ཅན། ཞབས་གཡས་བསྐུམ་ཞིང་གཡོན་བརྐྱང་བའི་གྱད་ཀྱི་དོར་སྟབས་ཀྱིས་དམ་ཉམས་དགྲ་བོའི་སྟེང་ན་འཇིགས་པའི་བྲོ་བརྡུང་བ། དེའི་སྤྱི་བོའི་འཁོར་ལོའི་དབུས་སུ་པདྨ་དམར་པོ་འདབ་
མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། དཔལ་མགོན་ཞལ་བཞི་པ་དཀར་པོ་ཚེ་འཕེལ་སྐུ་མདོག་དུང་ལྟར་དཀར་བ། ནོར་བུ་ཆུ་ཤེལ་ལྟར་འོད་འཕྲོ་བ། ཞལ་བཞི་ཕྱག་

[086A]༄༅། །བཞི་པ། རྩ་ཞལ་དཀར་པོ། གཡས་ཞལ་སྔོན་པོ། གཡོན་ཞལ་དམར་པོ། སྟེང་ཞལ་དུད་ཁ་རྣམས་ཁྲོ་འཛུམ་བཞད་པའི་ཉམས་ཅན། དམར་ལ་ཟླུམ་པའི་སྤྱན་གསུམ་གསུམ་དང་ལྡན་བ། མཆེ་བའི་མྱུ་གུ་
ཅུང་ཟད་གཙིགས་པ། ཕྱག་གཡས་ཀྱི་དང་པོ་ན་བུམ་པ་བདུད་རྩིས་གང་བ། གཡོན་གྱི་དང་པོ་ན་ཐོད་པ་བདུད་རྩིས་གང་བ་ཐུགས་ཀར་འཛིན་པ། གཡས་ཀྱི་འོག་མ་གྲི་གུག་དང། གཡོན་གྱི་འོག་མ་རྩེ་གསུམ་འཕྱར་སྟབས་སུ་
འཛིན་པས་ཚེའི་བར་ཆད་བསྲུང་བ། རུས་པའི་ཕྲེང་བ་གཡེར་ཁའི་དྲ་བས་སྦྲས་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། མགྲིན་པར་སྣ་ཚོགས་པདྨ་དང་ཉི་མ་མི་རོའི་གདན་གྱི་
སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། དཔལ་མགོན་ཞལ་བཞི་པ་དམར་པོ་དབང་སྡུད་སྐུ་མདོག་དམར་ཞིང་ཆགས་པའི་ཉམས་ཅན། ཞལ་བཞི་ཕྱག་བཞི་པ། རྩ་ཞལ་དམར་བོ། གཡས་སྔོ། གཡོན་དཀར། སྟེང་ཞལ་དུད་
ཁ༑ ཕྱག་གཡས་དང་པོ་ལྕགས་ཀྱུ་དང། གཡོན་དང་པོ་ཞགས་པ་འཛིན་པ། གཡས་འོག་མ་རུས་ཕྲེང་དང། གཡོན་འོག་མ་བུམ་པ་བདུད་རྩིས་གང་བ་འཛིན་པ། སྐུ་ལ་རིན་པོ་ཆེ་དང། རུས་པའི་ཕྲེང་བས་བརྒྱན་པ། ཞབས་
གཉིས་བརྐྱང་བསྐུམ་དོར་སྟབས་ཀྱིས་བཞུགས་པ། སྙིང་གར་སྣ་ཚོགས་པདྨ་དང་ཉི་མ་མི་རོའི་གདན་གྱི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། དཔལ་མགོན་ཞལ་བཞི་པ་སྐུ་མདོག་ནག་པོ། ཞལ་བཞི་པ་ཕྱག་བཞི་པ། རྩ་ཞལ་

[086B]གཡས་དཀར། གཡོན་དམར་བ། ཞལ་ཐམས་ཅད་མཆེ་བ་གཙིགས་པ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་འོག་མ་གཉིས་ཀྱིས་རྩེ་གསུམ་དང་མདུང་རྣོན་བགེགས་ལ་བསྣུན་པའི་ཚུལ་དུ་
འཛིན་བ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་བཞུགས་པ། ལྟེ་བར་སྣ་ཚོགས་པདྨ་དང་ཉི་མ་མི་རོའི་གདན་གྱི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། དཔལ་མགོན་ཞལ་བཞི་པ་
བསོད་ནམས་རྒྱས་བྱེད་སྐུ་མདོག་སེར་ཞིང་བརྗིད་པའི་ཉམས་ཅན། ཞལ་བཞི་ཕྱག་བཞི་པ། རྩ་ཞལ་སེར་བ། གཡས་དཀར། གཡོན་དམར་བ། སྟེང་ཞལ་དུད་ཁ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། འཛུམ་ཟིང་
མཆེ་བའི་མྱུ་གུ་ཅུང་ཟད་གཙིགས་པ། སྨ་ར་དང་སྨིན་མ་དང། དབུ་སྐྲ་དམར་སེར་གྱེན་དུབ་རྫེས་པ། ཕྱག་དང་པོ་གཉིས་ཀྱིས་རིན་པོ་ཆེའི་ཕྲེང་བ་ཞགས་པའི་ཚུལ་དང། རིན་པོ་ཆེས་གང་བའི་ཐོད་པ་ཐུགས་ཀར་སྟེང་འོག་ཏུ་
འཛིན་པ། གཡས་འོག་མ་གྲི་གུག་དང། གཡོན་འོག་མ་བུམ་པ་ནོར་བུས་གང་བ་འཛིན་པ། ཚངས་སྐུད་དང་རུས་པ་དང་རིན་པོ་ཆེའི་རྒྱན་དང་དྲིལ་བུ་གཡེར་ཁའི་དྲ་བས་སྤྲས་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་
བསླུགས་པའོ། །གཙོ་བོའི་གཡས་སུ་ཡུམ་ཆེན་གཡུང་མོ་ནག་མོ། གཡོན་དུ་ལས་མཛད་གཏུམ་མོ་ལྗང་གུ། མདུན་དུ་དམར་ནག་སྲིན་མོ་ཆེན་མོ། རྒྱབ་ཏུ་སེར་ནག་སིངྒ་ལི་མ་བཞི་ཀའང་སྲིན་མོ་ཁྲོས་བའི་ཆ་ལུགས་ཅན། ཞལ་གཅིག་

[087A]༄༅། །ཕྱག་གཉིས་མ། གཡས་གྲི་གུག་རྣམ་མཁའ་ལ་འཕྱར་ཞིང། གཡོན་ཐོད་ཁྲག་གཙོ་བོ་ལ་སྟོབ་པ། གཅེར་བུ་རལ་པ་ཐུར་དུ་འཕྱང་བ། རྒྱུ་མ་རློན་པའི་ག་ཤ་ཅན་ཁྲོ་ཞིང་གྲིམས་ལ་རྔམ་ཞིང་རྒོད་པ་
ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་བཞེངས་པ། གཙོ་འཁོར་ལྔ་ཀའང་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པའོ། །དེ་དག་གི་མཐའ་སྐོར་དུ་དྲེགས་པ་ཕོ་བདུན་མོ་བདུན། སྲོག་གི་དགུ་བདུད་
ནག་པོ། ལས་བྱེད་བཤན་པ་ཉེར་གཅིག་ཞིང་སྐྱོང་ཕོ་མོ་འབུམ་སྡེ། སྣང་སྲིད་ལྷ་སྲིན་སྡེ་བརྒྱད་ཀྱི་དམག་ཚོགས་འཁོར་དང་བཅས་པ་ཁ་དོག་དང་ཆ་ལུགས་མི་འདྲ་བ་དུ་མ་མཚོན་ཆ་སྣ་ཚོགས་འཛིན་པ། དྲག་ཅིང་གཏུམ་ལ་
ཁྲོ་ཞིང་རྔམ་པས་ལས་ཐམས་ཅད་ཐོགས་མེད་དུ་སྒྲུབ་པ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཐུགྶ་ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གངས་ཏེ་སེ། བསིལ་བའི་ཚལ། པོཏ་ལ། སིངྒའི་
གླིང༑ ཧ་ཧ་རྒོད་པའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་གཙུག་ལག་ཁང་ལ་སོགས་པ་བླ་མ་གོང་མ་རྣམས་ཀྱིས་
བསྟེན་ཅིང་སྒྲུབ་པའི་གནས་ནས་དཔལ་ཞིང་སྐྱོང་ནག་པོ་ཆེན་པོ་འཁོར་དང་བཅས་པ་སྐད་ཅིག་གིས་སྤྱན་དྲངས་པར་ བསམས་ལ། སྤོས་སྦྱོར་བསྲེག་གཡབ་དར་བྱིས་གཡབ། རོལ་མོ་དབྱངས་དང་བཅས་པས།  ཧཱུཾ༑ སྔོན་ཚེ་རྡོ་རྗེ་འཆང་གི་སྤྱན་སྔ་

[087B] ༑གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། ། འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ ནས།  དེ་ཝཱི་ས་བ་རི་ཝཱ་ར་ཨེ་ཧྱེ་ཧི། ཛཧཱུཾ་བཾ་ཧོཿ་
གཉིས་སུ་མེད་པར་གྱུར།  དེ་ལྟར་སྤྱན་དྲངས་ནས་མདུན་བསྐྱེད་ལ་བསྟིམ་པ་ཡིད་ཆེས་ངེས་བྱས་ཏེ།  པདྨ་ཀ་མ་ལཱ་ཡེ་སྟྭཾ།  ཞེས་གདན་འབུལ།  ཨོཾ་མ་ཧཱ་ཀཱ་ལ་ཀཱ་ལ་ནས་དེ་ཝཱི་ས་པ་རི་ཝཱ་ར་གྲྀཧྞེ་དཾ་ཨ་རྒཧཾ་ནས་ཤཔྟ་པྲ་ཏཱི་ཙྪ་སཱཧཱ།  ཞེས་པའི་བར་གྱིས་མཆོད། རང་ཡི་དམ་དུ་གསལ་པས་
རྡོ་རྗེ་རྩེ་ལྔ་པའི་དམ་ཚིག་གི་ཕྱག་རྒྱ་སྤྱི་བོར་བཞག་ལ།  ཨོཾ་མཧཱ་ཀཱ་ལ་ཀཱ་ལ་ ནས།  དེ་ཝཱིས་པ་རི་ཝཱ་ར། ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ར་རཀྵ་ནྟུ། དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་ཁྱེད་རྣམས་ཀྱིས་
རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་པ་བདག་ཅག་གིས་ཆོས་བསྒྲུབ་པའི་བར་ཆད་ཐམས་ཅད་ཞི་བ་དང། བསམ་སྦྱོར་
ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང། བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོ་བས་དམ་ལ་གནས་ཤིང་ཞལ་གྱིས་བཞེས་པར་བསྡམ་མོ། །ཐོད་པའི་ཕྱག་རྒྱ་བྱས་ལ།  སྟོབས་འཕྲོག་དབང་པོ་འཁོར་
དང་བཅས་པའི་ལྗགས་རྡོ་རྗེའི་འོད་ཟེར་གྱི་སྤུ་གུས་ནས་ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ནས་ག་ག་ན་ཁཾ་གྲྀཧྞེ་དཾ་བ་ལྱཱ་དི་སཱཧཱ།  ཞེས་གསུམ་མམ་ལྔའམ་བདུན་བརྗོད་ལ་འབུལ་  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ནས་དེ་ཝཱིས་པ་རི་ཝཱ་ར་གྲྀཧྞེ་དཾ་ཨརྒྷཾ།  སོགས་ཀྱིས་མཆོད།།

[088A]༄༅། ། ནང་མཆོད་ཀྱང་འབུལ།  རྡོ་རྗེ་ནག་པོ་ཆེན་པོ་གདོང་བཞི་པ་ཡབ་ཡུམ་འཁོར་དང་བཅས་པ་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་བ་བདག་གིས་ཇི་ལྟར་བཅོལ་བའི་ཞི་རྒྱས་དབང་དྲག་
གི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་འཕྲིན་ལས་བཅོལ། དྲིལ་བུ་གསིལ་བ་དང་བཅས་པས།  ཧཱུཾ༑ སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་
འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ། །བདག་གིས་བཙུན་པར་ཁྱོད་བསྟོད་དོ། །འཇིག་རྟེན་འདི་ན་རང་དབང་ཐོབ། །སྔོན་གྱི་བྲམ་ཟེས་སྨྲས་བ་ལྟར། །བཀྲ་ཤིས་མཆོག་གྲུབ་སེམས་བདེར་བྱེད། །ཡིད་མྱུར་གཟུགས་
ཅན་ཀུན་ཏུ་གྲགས། །མགོན་པོ་བྱེད་ཅིང་འཇིག་རྟེན་སྐྱོང། །འཐབ་པའི་ཚེན་རྟག་ཏུ་རྒྱལ། །གཤིན་རྗེ་མ་མོ་མངོན་བར་བསྟོད། །དར་གྱི་སྟོད་གཡོགས་སྔོན་པོ་ཅན། །སྡུག་དང་མི་སྡུག་ལུས་སུ་སྟོན། །མིག་གིས་ཐམས་ཅད་
དངངས་པར་བྱེད། །མཆོག་གྲུབ་དཔག་མེད་སེམས་བདེར་བྱེད། །སྙིང་དང་ལྡན་ཞིང་རབ་ཏུ་དཔའ། །རྟག་ཏུ་ཁྱོད་ལ་བདག་གིས་བསྟོད།  །ཅེས་པས་བསྟོད།  རང་ཡི་དམ་དུ་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་
མགོན་གཙོ་འཁྱོར་གྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་ལས་རབ་འབྱམས་ཐམས་ཅད་སྒྲུབ་པར་ བསམས་ལ། ཡི་དམ་གྱི་ང་རྒྱལ་བརྟན་པོས།  ཨོཾ་ཨུ་ཙཊྚ་ཙཊྚེ་སཱཧཱུ།  ཞེས་གྲོང་ཁྱེར་བསྐྱོད་སྔགས་ཉུང་ཟད་དང།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལར་

[088B]  ཅེས་བསྙེན་སྔགས་བརྒྱ་རྩ་ཙམ་དང།  ཨོཾ་མཧཱ་ཀཱ་ལ་ཀཱ་ལ། བི་ཀཊྚ་ཀ་རཱ་ལ། ལམྦི་ཏ་ཨོཥྛ། ལམྦ་ཀ་བེ་ཀ། ལམྦ་ཀ་བ་ལེ། ར་བི་གྷ་ཊྚ། རུ་ཏྲ་མཱ་ལ་བི་རུ་རེ། ཙྪེ་ད་ཧ་ཀ་ལེ། ཧ་ལེ་ན་ཧ་ལེ། པིཾ་པི་ཛཱ་
ལི༑ བཱ་མ་ཀུནྡི་དྷ་རི་ཡཾ་མ་ཨེཾ། ད་ཧི་ན་ཀརྟི་ཀ་རོ་ཏྲི། བིབྷི་ཥ་ན་དྷ་ཨེཾ། བཱ་མེ་ཤཱུ་ལ་པཱ་ཎི། ཧ་ར་དཧོ་ར། ན་ར་སཱི་ར་མཱ་ལ། པཱ་ཏ་ལེ་ཀྵིཾ་ཀཱ་ར་ཀ་ལ། མཧཱ་པོ་ཊ་ལེ། མཧཱ་ཀཱ་ལ་ཤྲཱི། ཀ་བི་ལ། ཀི་བི་ལ་སིཾ་ཀྵེ་ཏྲ་པཱ་ལ། ཧ་ཧ་ཀ་རེ། ཧཱུཾ་ཧཱུཾ་ཀ་རེ། པཱུ་རྦ་
བྷ་ཥ་བཧི་ཨུཾ། རྫོ་ཛ་ནྟི། མཱཾ་ས། བྷ་ཏ། ཕུལླ། དྷྖ་པ། ཨི་གྷ་ཧ། བི་ལཾ། ཛི་གྷྲ་ཧ། ད་ཤ་དི་ཀ། ཨུཏྟ་ར་ཝུ་རི། ཌོམྦྷི་ནཱི། ཙཎྜ་ལཱི། རཀྵ་སཱི། སིངྒ་ལཱི། དེ་ཝཱི། ཧ་ན་ཧ་ན། བནྡྷ་བམྦྷ། མའར་མའར། ད་ཧ་ད་ཧ། པ་ཙ་པ་ཙ། ཀྵིཾ་ཀྵིཾ་ལེ་ཧི། བ་ལིཾ་
དེ་ཧི་སིདྡྷི། བི་ཀཱ་ལ་ཤ་ཏྲུན་མཱ་ར་ཡ་ཧཱུཾ་ཕཊ།  ཅེས་རྩ་སྔགས་སམ་ཕྲེང་སྔགས་དང།  ས་ཨི་ཡཾ། ས་ཀཱ་ར་ལ་ཧི་ཡཾ། ས་ཧུ་བཾ། གྷྲི་ཏ་ཀཱི་ལི་ཀཱི་ལ་ཡ། བི་བཧི་ཁ་ན་པ་ཏ་ཡ་ནམ་ ཞེས་འཁོར་ལོའི་སྔགས་ལྔའམ་ལས་རབ་འབྱམས་ཀྱི་སྔགས་འདི་གསུམ་ཙམ་བཟླ། ཡིག་
བརྒྱས་ལྷག་ཆད་ཀྱི་ཉེས་པ་ཁ་བསྐང། དེ་ནས་སློབ་མའི་དོན་དུ་གསོལ་བ་གདབ་པ་ནི།  དཔལ་རྡོ་རྗེ་ནག་པོ་ཆེན་པོ་གདོང་བཞི་པས་ཡོན་ཏན་བརྙེས་པ་ཐམས་ཅད་གཞན་དོན་དུ་བརྙེས་པ་ལགས་པས་བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་
གསོལ།  ཞེས་གསོལ་བ་གདབ་བོ། །དེ་ནས་སྣོད་ལྡན་གྱི་སློབ་མ་དམ་ཚིག་ཚུལ་བཞིན་དུ་བསྲུང་ནུས་པ་དད་པ་བརྟན་པོ་དང་ལྡན་པ། ཆོས་སྐྱོང་འདི་ཉིད་ལ་གུས་ཤིང་འདིའི་བསྙེན་སྒྲུབ་ཀྱི་སྨིན་བྱེད་ཐུན་མོང་དང་ཐུན་མོང་མ་ཡིན་པ་རྣམས་ལེགས་པར་ནོས་པའི་སློབ་མ་གཅིག་གམ་གསུམ་མམ་ལྔ་ལས་མི་མང་བ་ཁྲུས་ཕྱག་
[089A]༄༅།  །སྔོན་དུ་འགྲོ་བས་མདུན་དུ་འཁོད་པ་ལ་སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཆོས་གསན་པའི་ཀུན་
སློང་ཀུན་སྤྱོད་རྣམས་ལེགས་པར་གསལ་བཏབ་སྟེ་གསན་བར་འཚལ། གསན་པར་བྱ་བའི་ཆོས་ནི་གསང་བ་ལས་ཀྱང་ཆེས་གསང་བ་ཐུན་མོང་མ་ཡིན་པའི་དཔལ་མགོན་ཞལ་བཞི་བ་གསང་སྒྲུབ་མགོན་པོའི་རྗེས་གནང་ཆེས་
ཤིན་ཏུ་བཀའ་རྒྱ་དམ་པ་འདི་ཉིད་འབུལ་བ་ལ་སློབ་དཔོན་ཡི་དམ་དུ་གསལ་བ་ལ་རྗེས་གནང་ཟབ་མོ་ཞུ་བའི་ཡོན་དུ་མཎྜལ་ཞིག་འབུལ་བར་ཞུ།  ཞེས་མཎྜལ་འབུལ་དུ་གཞུག་  །དེ་ནས་སློབ་དཔོན་ལ་མོས་གུས་དྲག་པོས་གསོལ་བ་
འདེབས་པ་འདིའི་རྗེས་ཟློས་མཛོད། གང་གི་དྲིན་གྱིས་བདེ་ཆེན་སོགས་དང། ཀུན་མཁྱེན་ཡེ་ཤེས་སོགས་ལན་གསུམ། བྱང་སྡོམ་འཛིན་པ་ལ་གནས་ཁང་འདི་ཉིད་ཀྱང་ཐ་མལ་པའི་རྣམ་པ་ཅན་མ་ཡིན་པར་དུར་ཁྲོད་ཆེན་པོ་
བསིལ་བའི་ཚལ་དངོས་ཡིན་སྙམ་པ་དང། མཎྜལ་འདི་དང་གཏོར་མ་འདི་ཉིད་ཀྱང་བསྒྲུབས་ཟིན་པ་ལྟར་དཔལ་མགོན་གསང་སྒྲུབ་འཁོར་བཅས་ཁྲ་ལམ་མེར་བཞུགས་འདུག་སྙམ་བ་དང། སྟེང་གི་ནམ་མཁའ་ལ་ཡང་རྒྱལ་བ་རྡོ་རྗེ་
འཆང་ནས་བདག་གི་དྲིན་ཅན་རྩ་བའི་བླ་མའི་བར་གྱི་བླ་མ་རྣམས་དང་ཡི་དམ་སངས་རྒྱས་བྱང་སེམས་གནས་གསུམ་དཔའ་བོ་མཁའ་འགྲོའི་ཚོགས་དང་བཅས་པ་ཏིལ་གྱི་གང་བུ་བཞིན་དུ་གང་བར་བཞུགས་འདུག་སྙམ་པའི་མོས་པ་

[089B]  །དཀོན་མཆོག་གསུམ་ལ་སོགས་ལན་གསུམ་དང། སྲས་བཅས་སངས་རྒྱས་སོགས་ལན་གསུམ་གྱིས་སྔགས་སྡོམ་བཟུང།  ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རྡོ་རྗེ་འཛིན་པ་ཆེན་པོས། བདག་
ལ་སྟོབས་འཕྲོག་གདོང་བཞི་པ་གསང་སྒྲུབ་ཀྱི་རྗེས་སུ་གནང་པ་སྩལ་དུ་གསོལ།  ཞེས་ལན་གསུམ་གསོལ་བ་གདབ།  དེ་ནས་རྗེས་གནང་གི་གཞི་འགོད་པའི་ཕྱིར་ངེད་ཀྱི་ཆོ་གའི་ཚིག་འགྲོས་དང་བསྟུན་པའི་སྤྱན་དམིགས་མཛོད། མདུན་གྱི་གཏོར་
མ་རྡོ་ནག་གི་མཎྜལ་དང་བཅས་པ་འདི་རྣམས་དང་དབྱེར་མེད་པའི་རྡོ་རྗེ་ནག་པོ་ཆེན་པོ་གདོང་བཞི་པ། སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་ནག་པོ། གཡས་དཀར། གཡོན་དམར། སྟེང་ཞལ་དུད་ཁ། ཕྱག་བཞི་ཕྱག་མཚན་
དང་བཅས་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་དམ་ཉམས་དགྲ་པོའི་སྟེང་ན་འཇིགས་པའི་བྲོ་བརྡུང་བ། དེའི་སྤྱི་བོར་དཀར་པོ་ཚེ་འཕེལ། མགྲིན་པར་དམར་པོ་དབང་སྡུད། སྙིང་གར་ནག་པོ་བགེགས་འཇོམས། ལྟེ་བར་སེར་པོ་
བསོད་ནམས་རྒྱས་བྱེད། གཡས་སུ་གཡུང་མོ་སྔོན་མོ། གཡོན་དུ་གཏུམ་མོ་ལྗང་གུ། མདུན་དུ་སྲིན་མོ་དམར་ནག་རྒྱབ་ཏུ་སིངྒ་ལི་མ་སེར་མོ། མཐའ་སྐོར་དུ་བཀའ་ཉན་བསམ་གྱིས་མི་ཁྱབ་པ་བླ་མ་གོང་མ་རྣམས་ཀྱིས་བཀའ་བསྒོས་དམ་ལ་
བཞག་པ་ལྟར་མངོན་སུམ་ལྟ་བུ་བཞུགས་སྙམ་པའི་མོས་པ་མཛོད།  རྒྱས་པར་འདོད་ན་མངོན་རྟོགས་རྒྱས་པར་བརྗོད་ཅིང་ལྟ་ངོ་སྟོན།  དེ་ནས་ཁྱེད་རང་རྣམས་ཀྱིས་སློབ་དཔོན་ལ་མོས་གུས་དྲག་པོ་བྱས་པས་སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་

[090A]༄༅། །འཕྲོས། མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ་ཐུགས་ཀ་ནས་ཧཱུཾ་སྔོན་པོ་སྒྲ་དང་བཅས་པ་ཅིག་བྱུང། ཤངས་བུག་ནས་ཐོན་ཏེ་ཁྱེད་རང་རྣམས་པའི་ལུས་ལ་
གཡས་སྐོར་དུ་ལན་གསུམ་བསྐོར་ནས་ཁ་ནས་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་ཧཱུཾ་གི་འོད་ཟེར་གྱིས་ལུས་ཐམས་ཅད་གང་བས་སྐུ་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་
ཡེ་ཤེས་ཀྱི་མེས་བསྲེག་སྐུ་ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར། སློབ་དཔོན་གྱིས་དེ་ལ་དམིགས་ཏེ། ཨོཾ་སྭ་བྷཱ་ཝ་སོགས་བརྗོད་དེ། ཁྱེད་རང་རྣམས་ཀྱི་ཕུང་ཁམས་
སྐྱེ་མཆེད་ལ་སོགས་པའི་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་དུ་གྱུར། སྟོང་ཉིད་དེའི་ངང་ལས་ཨེ་ལས་ཆོས་འབྱུང་གྲུ་གསུམ་མཐིང་ནག་
ཡངས་ཤིང་རྒྱ་ཆེ་བའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང། ཕྱོགས་ཀྱི་འདབ་མ་བཞིའི་སྟེང་དུ་ཉི་མ་དང་རོའི་གདན་རེ་རེ། དེ་རྣམས་ཀྱི་སྟེང་དུ་ཁྱེད་རང་རྣམས་ཀྱི་སེམས་ཉིད་ཀྱི་ངོ་བོ་དབུས་སུ་ཧཱུཾ་མཐིང་ནག་གཡས་
སུ་སྔོན་པོ། གཡོན་དུ་ལྗང་གུ། མདུན་དུ་དམར་ནག་རྒྱབ་ཏུ་སེར་པོ། དེ་རྣམས་ཡོངས་སུ་གྱུར་པ་ལས། ཁྱེད་རང་རྣམས་དབུས་སུ་དཔལ་རྡོ་རྗེ་ནག་པོ་ཆེན་པོ་གདོང་བཞི་པ་ཞེས་པ་ནས། འཇིགས་པའི་བྲོ་བརྡུང་བ། གཡས་སུ་ཡུམ་

[090B] གཡོན་དུ་ལས་མཛད་གཏུམ་མོ་ལྗང་གུ། མདུན་དུ་དམར་ནག་སྲིན་མོ་ཆེན་མོ། རྒྱབ་ཏུ་སེར་ནག་སིངྒ་ལིམ་བཞི་ཀའང་སྲིན་མོ་ཁྲོས་པའི་ཆ་ལུགས་ཅན། ཞལ་གཅིག་ཕྱག་གཉིས་མ། གཡས་གྲི་གུག་ནམ་མཁའ་
ལ་འཕྱར་ཞིང། གཡོན་ཐོད་ཁྲག་གཙོ་བོ་ལ་སྟོབ་པ། གཅེར་བུ་རལ་པ་ཐུར་དུ་འཕྱང་བ། རྒྱུ་མ་རློན་པའི་ག་ཤ་ཅན་ཁྲོ་ཞིང་གྲིམས་ལ་རྔམ་ཞིང་རྒོད་པ། ཞབས་གཡས་བསྐུམ་ཞིང་གཡོན་བརྐྱང་བའི་གར་སྟབས་ཀྱིས་བཞེངས་པ། གཙོ་
འཁོར་ལྔ་ཀའང་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པའི་གཙོ་བོའི་སྤྱི་བོར་ཧཱུཾ་དཀར་པོ། མགྲིན་པར་ཧཱུཾ་དམར་པོ། སྙིང་གར་ཧཱུཾ་ནག་པོ། ལྟེ་བར་ཧཱུཾ་སེར་པོ་རྣམས་ཀྱིས་མཚན་པའི་མོས་པ་མཛོད། དེ་ནས་སྐུའི་རྗེས་གནང་
གི་སླད་དུ་བླ་མ་ལ་མོས་གུས་དུང་དུང་བ་བྱས་པས། བླ་མའི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དེའི་སྤྱི་བོའི་མགོན་པོ་དཀར་པོ་ལས་དེ་འདྲ་བ་ཆེ་བ་རི་རབ་
ཙམ༑ ཆུང་བརྡུལ་ཕྲ་རབ་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས་ཁྱེད་རང་རྣམས་ཀྱི་སྤྱི་བོའི་ཧཱུཾ་དཀར་པོ་ལ་སིབ་སིབ་ཐིམ་པའི་མོས་པ་མཛོད། ཨོཾ་མཧཱ་
ཀཱ་ལ་ཀཱ་ལ་བི་ཀཱ་ལར་ཏྲི་ཏ་ཧཱུཾ་ཕཊ། ཨཱ་བེ་ཤ་ཡ་ཨ་ཨ། ཞེས་བརྗོད་ཅིང་སྤོས་རོལ་བྱ། མཐར། ཧཱུཾ་དཀར་པོ་དེ་ཉིད་དཔལ་མགོན་ཞལ་བཞི་པ་དཀར་པོ་ཚེ་འཕེལ་སྐུ་མདོག་དུང་ལྟར་དཀར་བ། ནོར་བུ་ཆུ་ཤེལ་ལྟར་འོད་འཕྲོ་བ། ཞལ་བཞི་ཕྱག་བཞི་

[091A]༄༅། །པ༑ རྩ་ཞལ་དཀར་པོ། གཡས་ཞལ་སྔོན་པོ། གཡོན་ཞལ་དམར་པོ། སྟེང་ཞལ་དུད་ཁ་རྣམས་ཁྲོ་འཛུམ་བཞད་པའི་ཉམས་ཅན། དམར་ལ་ཟླུམ་པའི་སྤྱན་གསུམ་གསུམ་དང་ལྡན་བ། མཆེ་བའི་མྱུ་གུ་
ཅུང་ཟད་གཙིགས་པ། ཕྱག་གཡས་ཀྱི་དང་བོ་ན་བུམ་པ་བདུད་རྩིས་གང་བ། གཡོན་གྱི་དང་པོ་ན་ཐོད་པ་བདུད་རྩིས་གང་པ་ཐུགས་ཀར་འཛིན་པ། གཡས་ཀྱི་འོག་མ་རལ་གྲི་དང། གཡོན་གྱི་འོག་མ་རྩེ་གསུམ་འཕྱར་སྟབས་སུ་
འཛིན་པས་ཚེའི་བར་ཆད་བསྲུང་བ། རུས་པའི་ཕྲེང་བ་གཡེར་ཁའི་དྲ་བས་སྤྲས་བ། ཞབས་གཉིས་བརྐྱང་བསྐུམ་དོར་སྟབས་ཀྱིས་བཞུགས་པ་ཞིག་ཏུ་གྱུར་པའི་མོས་པ་མཛོད། དེས་སྐུའི་རྗེས་གནང་གྲུབ། དེ་ནས་གསུམ་གི་
རྗེས་གནང་གི་སླད་དུ་བླ་མ་ལ་མོས་གུས་དུང་དུང་པ་བྱས་པས། བླ་མའི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དེའི་མགྲིན་པའི་མགོན་པོ་དམར་པོ་
ལས་དེ་འདྲ་བ་ཆེ་བ་རི་རབ་ཙམ། ཆུང་བརྡུལ་ཕྲ་རབ་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་པ་འུར་འུར་ཐིབ་ཐིབ་བྱོན་ནས་ཁྱེད་རང་རྣམས་ཀྱི་མགྲིན་པའི་ཧཱུཾ་དམར་པོ་ལ་སིབ་སིབ་
ཐིམ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་པི་ཀཱ་ལ་ར་ཏྲི་ཏ་ཧཱུཾ་ཕཊ། ཨཱ་བེ་ཤ་ཡ་ཨ་ཨ། ཞེས་བརྗོད་ཅིང་སྤོས་རོལ་བྱ་མཐར། ཧཱུཾ་དམར་པོ་དེ་ཉིད་དཔལ་མགོན་ཞལ་བཞི་པ་དམར་པོ་དབང་སྡུད་སྐུ་མདོག་དམར་ཞིང་ཆགས་པའི་ཉམས་

[091B] རྩ་ཞལ་དམར་པ། གཡས་སྔོ། གཡོན་དཀར་བ། སྟེང་ཞལ་དུད་ཁ། ཕྱག་གཡས་དང་པོ་ལྕགས་ཀྱུ་དང། གཡོན་དང་པོ་ཞགས་པ་འཛིན་པ། གཡས་འོག་མ་རུས་ཕྲེང། གཡོན་འོག་མ་བུམ་པ་བདུད་རྩིས་
གང་བ་འཛིན་པ་སྐུ་ལ་རིན་པོ་ཆེ་དང་རུས་པའི་ཕྲེང་བས་བརྒྱན་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་བཞུགས་པ་ཞིག་ཏུ་གྱུར་པའི་མོས་པ་མཛོད། དེས་གསུང་གི་རྗེས་གནང་གྲུབ། དེ་ནས་ཐུགས་ཀྱི་རྗེས་གནང་གི་སླད་དུ་བྲ་
མ་ལ་མོས་གུས་དུང་དུང་བ་བྱས་པས། བླ་མའི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དེའི་ཐུགས་ཀའི་མགོན་པོ་ནག་པོ་ལས་དེ་འདྲ་བ་ཆེ་བ་རི་རབ་ཙམ་
ཆུང་བརྡུལ་ཕྲ་རབ་དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས་ཁྱེད་རང་རྣམས་ཀྱི་སྙིང་གའི་ཧཱུཾ་ནག་པོ་ལ་སིབ་སིབ་ཐིམ་པའི་མོས་པ་མཛོད། ཨོཾ་མཧཱ་ཀཱ་
ལ་ཀཱ་ལ་པི་ཀཱ་ལ་ར་ཏྲི་ཏ་ཧཱུཾ་ཕཊ། ཨཱ་བེ་ཤ་ཡ་ཨ་ཨ། ཞེས་བརྗོད་ཅིང་སྦོས་རོལ་བྱ་མཐར། ཧཱུཾ་ནག་པོ་དེ་ཉིད་དཔལ་མགོན་ཞལ་བཞི་པ་ནག་པོ་བགེགས་འཇོམས་སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་དང་སྟེང་ཞལ་མཐིང་ནག་
གཡས་དཀར། གཡོན་དམར་བ། ཞལ་ཐམས་ཅད་མཆེ་བ་གཙིགས་པ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་འོག་མ་གཉིས་ཀྱིས་རྩེ་གསུམ་དང་མདུང་རྣོན་བགེགས་ལ་བསྣུན་པའི་ཚུལ་དུ་འཛིན་པ། ཁྲོ་བོའི་རྒྱན་ཐམས་ཅད་

[092A]༄༅། །ཀྱིས་བརྒྱན་པ། ཞབས་གཉིས་བརྐྱང་བསྐུམ་དོར་སྟབས་ཀྱིས་བཞུགས་པ་ཞིག་ཏུ་གྱུར་པའི་མོས་པ་མཛོད། དེས་ཐུགས་ཀྱི་རྗེས་གནང་གྲུབ། དེ་ནས་ཡོན་ཏན་གྱི་རྗེས་གནང་གི་སླད་དུ་ཟླ་མ་ལ་མོས་
གུས་དུང་དུང་བ་བྱས་པས་བླ་མའི་ཐུགས་ཀ་ནས་འོད་ཟེར་བསམ་གྱིས་མི་ཁྱབ་པ་འཕྲོས། མདུན་བསྐྱེད་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དེའི་ལྟེ་བའི་མགོན་པོ་སེར་པོ་ལས་དེ་འདྲ་བ་ཆེ་བ་རི་རབ་ཙམ་ཆུང་བ་རྡུལ་ཕྲ་རབ་ཀྱི་གྲངས་
དང་མཉམ་པ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས་ཁྱེད་རང་རྣམས་ཀྱི་ལྟེ་བའི་ཧཱུཾ་སེར་པོ་ལ་སིབ་སིབ་ཐིམ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་བི་ཀཱ་
ལ་ར་ཏྲི་ཏ་ཧཱུཾ་ཕཊ། ཨཱ་བེ་ཤ་ཡ་ཨ་ཨ། ཞེས་བརྗོད་ཅིང་སྦོས་རོལ་བྱ་མཐར། ཧཱུཾ་སེར་པོ་དེ་ཉིད་དཔལ་མགོན་ཞལ་བཞི་པ་སེར་པོ་བསོད་ནམས་རྒྱས་བྱེད་སྐུ་མདོག་སེར་ཞིང་བརྗིད་པའི་ཉམས་ཅན་ཞལ་བཞི་ཕྱག་བཞི་པ། རྩ་ཞལ་སེར་བ་
གཡས་དཀར། གཡོན་དམར་པ། སྟེང་ཞལ་དུད་ཁ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། འཛུམ་ཞིང་མཆེ་བའི་མྱུ་གུ་ཅུང་ཟད་གཙིགས་པ། སྨར་དང་སྨིན་མ་དང། དབུ་སྐྲ་དམར་སེར་གྱེན་དུ་བརྫེས་པ། ཕྱག་དང་པོ་
གཉིས་ཀྱིས་རིན་པོ་ཆེའི་ཕྲེང་བ་ཞགས་པའི་ཚུལ་དང། རིན་པོ་ཆེས་གང་བའི་ཐོད་པ་ཐུགས་ཀར་སྟེང་འོག་ཏུ་འཛིན་པ། གཡས་འོག་མ་གྲི་གུག་དང། གཡོན་འོག་མ་བུམ་པ་ནོར་བུས་གང་བ་འཛིན་པ། ཚངས་སྐུད་དང་རུས་པ་དང་

[092B] དྲིལ་བུ་གཡེར་ཁའི་དྲ་བས་སྤྲས་པ། ཞབས་གཉིས་བརྐྱང་བསྐུ་མདོར་སྟབས་ཀྱིས་བཞུགས་པ་ཞིག་ཏུ་གྱུར་པའི་མོས་པ་མཛོད། དེས་ཡོན་ཏན་ཀྱི་རྗེས་གནང་གྲུབ། སྐབས་འདིར། སྔགས་ཀྱི་བཟླས་ལུང་སྦྱིན་པ་
ལ༑ བླ་མའི་ཐུགས་ཀའི་ས་བོན་ལས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་ལས་སྔགས་ཕྲེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་སྟོབས་འཕྲོག་
ནག་པོ་རྡོ་རྗེ་གདོང་བཞི་པར་གསལ་བའི་ཞལ་དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོད་པའི་མོས་པ་བྱས་ལ་སྔགས་ཀྱི་རྗེས་ཟློས་གསུང་བར་ཞུ། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། ཅེས་
ལན་གསུམ་རེ་རྗེས་ཟློས་བྱ། སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་སྩལ་ལགས་ཀྱི། །བདག་ལ་ཉེ་བར་མཛད་དུ་གསོལ།  །ལན་གསུམ། སློབ་དཔོན་གྱིས་ཕྲེང་བའམ་མེ་ཏོག་སྤྱི་བོར་བཞག་ལ།  བཅོམ་ལྡན་
འདི་ལ་སྩལ་ལགས་ཀྱི། །འདི་ལ་ཉི་བར་མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། །དཔལ་སྟོབས་འཕྲོག་ནག་པོ་རྡོ་རྗེ་གདོང་བཞི་པ་འཁོར་དང་བཅས་པའི་སྐུ་གསུང་
ཐུགས་ཡོན་ཏན་འཕྲིན་ལས་དང་བཅས་པའི་བྱིན་རླབས་དང། རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ཅེས་བརྗོད་ཅིང་མེ་ཏོག་སྤྱི་བོར་བཞག་གོ་དེས་སྔགས་ཀྱི་བཟླས་ལུང་སྦྱིན་པ་

[093A]༄༅། །གྲུབ༑ དེ་ནས་ཕྲིན་ལས་ཀྱི་རྗེས་གནང་ནི། གཏོར་མ་བླ་རྡོ་དང་བཅས་བ་སློབ་མའི་སྤྱི་བོར་བཞག་ཅིང། ངས་གཏོར་མ་འདི་ཉིད་ཁྱེད་རང་རྣམས་ཀྱི་སྤྱི་བོར་བཞག་ནས་རྩ་བརྒྱུད་ཀྱི་བླ་མའི་མཚན་ནས་བརྗོད་དེ་བཀའ་བསྒོ་བའི་ཚེ་
སྟེང་གི་ནམ་མཁར་བཞུགས་པའི་རྩ་བརྒྱུད་ཀྱི་བླ་མ་རྣམས་ཀྱིས་ཀྱང་མགྲིན་གཅིག་ཏུ་བཀའ་བསྒོ་བའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཌོམྦྷི་ནཱི་ཙཎྜ་ལཱི་རཀྵ་སཱི་སིངྒ་ལཱི་དེ་ཝཱི་བྷྱོཧཱུཾ་ཕཊ། ས་མ་ཡ་སྨར། ས་མ་ཡ་མཱ་ཏི་
ཀྲམ། སམ་ཡ་རཀྵནྟུ། རྒྱལ་བ་རྡོ་རྗེ་འཆང། དཔལ་མགོན་འཕགས་པ་ཀླུ་སྒྲུབ། པ་ལིཾ་ཏ་པ། སངས་རྒྱས་ཡེ་ཤེས་ཞབས། མར་མེ་མཛད་བཟང་པོ། དཔལ་བདེ་བ། པི་མཱ་ལ་གུཔྟ། ཁ་ཆེ་རིན་ཆེན་རྡོ་རྗེ། ཁ་ཆེ་རིན་ཆེན་གྲགས་
པ༑ པཎྜི་ཏ་ཏ་ཐཱ་ག་ཏ་རཀྵི་ཏ། གཉན་ལོཙཱ་བ་དར་མ་གྲགས། བླ་མ་གནམ་ཁའུ་པ། རྗེ་བཙུན་ས་སྐྱ་པ་ཡབ་སྲས་ནས་བདག་གི་དྲིན་ཅན་རྩ་བའི་བླ་མའི་བར་གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་སངས་རྒྱས་
ཀྱི་བསྟན་པ་སྲུངས། དཀོན་མཆོག་གི་དབུ་འཕང་སྟོད། དགེ་འདུན་གྱི་སྡེ་སྐྱོངས། ཁྱད་པར་རྡོ་རྗེ་སློབ་མ་འདི་རྣམས་ཀྱི་སྐུ་ལུས་དང་གྲིབ་མ་ལྟར་འགྲོགས་ལ་ཆོས་མཐུན་གྱི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པ་དང་
སྲུང་བ་དང། བསྐྱབ་པ་དང། སྦ་བའི་འཕྲིན་ལས་དང། སྟོངས་གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསྒོས་པས་ཆོས་སྐྱོང་འཁོར་དང་བཅས་པས་དེ་ལྟར་བགྱིའོ་ཞེས་ཞལ་གྱིས་བཞེས་པས་དེ་ལ་ལེགས་སོ་སྦྱིན་པའི་ཚུལ་

[093B] ཆོས་སྐྱོང་འཁོར་བཅས་ལ་ཐིམ། ཆོས་སྐྱོང་འཁོར་བཅས་འོད་དུ་ཞུ་ནས་ཁྱེད་རང་རྣམས་ཀྱི་སྤྱི་པོ་ནས་ཐིམ་པས་ཁྱེད་རང་རྣམས་དཔལ་སྟོབས་འཕྲོག་ནག་དོ་རྡོ་རྗེ་གདོང་བཞི་པ་དངོས་སུ་གྱུར་སོང་སྙམ་པའི་
ཐུགས་མོས་མཛོད། ཛཧཱུཾ་བཾ་ཧོཿ་ཞེས་བརྗོད་ཅིང་དམ་ཚིག་བསྲེ་ཕྱིར་གཏོར་མའི་མཐེབ་ཀྱུ་བྱིན་ལ། བླ་རྡོའི་ཚོམ་བུ་ནས་ནག་གི་མཐའ་ནས་ཅུང་ཟད་སྦྱིན། འདི་ནི་ཁོ་རང་གི་མེ་ཏོག་ཅེས་བྱ་བ་བསྙེན་སྒྲུབ་ལས་གསུམ་གྱི་དུས་སུ་གཏོར་མའི་རྒྱུར་བསྲེ་བ་དང། དུད་པ་གཏོང་
བ་དང། མཎྚལ་གྱི་ཚོམ་བུའི་གཏའ་མ་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འབྱུང་བ་སོགས་གནད་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་པར་ཞུ། ཞེས་བརྗོད། དེ་ནས་སྒྲུབ་པའི་ལུང་སྦྱིན་བ་ནི། དེ་ལྟ་བུའི་རྗེས་སུ་གནང་བ་
ཐོབ་ནས་འདིའི་ཕྱི་ནང་གསང་གསུམ་གྱི་མན་ངག་རྣམས་ཉན་པ་ལ་དབང་བ་ཡིན་པས། བླ་མ་མཚན་ཉིད་ལྡན་པའི་དྲུང་དུ་འདིའི་སྒྲུབ་སྐོར་རྣམས་ཞུས་ཏེ་ཉམས་ལེན་ལ་བརྩོན་པར་བྱས་ན་བསྟན་པ་དང་སེམས་ཅན་གྱི་དོན་དུ་འགྱུར་བས་ཅི་
ནུས་སུ་འབད་པར་མཛོད། ཅེས་བརྗོད། དེ་ནས། མི་འབྲལ་བར་བརྟེན་ཅིང་གསང་བར་གདམས་པ་ནི། འདི་ལྟ་བུའི་ཆོས་སྐྱོང་ལ་ཞག་རེ་བཞིན་གཏོར་བསྔོ་མ་ཆག་པ་དང། བཅུ་བཞི་གཉིས་ལ་སོགས་པར་མཆོད་གཏོར་རྒྱས་པར་འབུལ་ཞིང་བསྐང་
གསོ་ལ་སོགས་པ་བྱས་ཏེ་ཆོས་སྐྱོང་འདི་མ་ཉེས་པའི་ཐབས་ལ་འབད་པ་དང། འདིའི་རྗེས་གནང་དང། སྒྲུབ་སྐོར་རྣམས་དམ་ཚིག་དང་མི་ལྡན་པ་དང། ལྟ་གྲུབ་མི་གཅིག་པ། ཉམས་ལེན་ལ་མི་བརྩོན་བ་རྣམས་ཀྱི་རྣ་ལམ་དུ་མི་བསྒྲག་
[094A]༄༅། །ཅིང་བཤད་པར་མི་བྱ། འདི་སྟོན་པའི་བླ་མ་ལ་རྡོ་རྗེ་འཆང་གི་འདུ་ཤེས་བསྐྱེད། དམ་ཚིག་མཐའ་དག་ཅི་ནུས་སུ་བསྲུང། ཀླུ་སྒྲུབ་ཀྱི་ལྟ་བའི་ཆོས་སྐྱོང་ཡིན་པས་དབུ་མའི་ལྟ་བ་ལ་ཤིན་ཏུ་གུས་པ་བྱེད། ཡུམ་
ཆེན་བཞི་པོ་འདི་ནི་བདེ་མཆོག་གི་སྒོམ་བཞི་ཁྲོས་པ་ཡིན་པས། བདེ་མཆོག་གི་གདོང་བརྙན་རྣམས་ལའང་གུས་པ་དང། གཞན་ཡང་བྱ་ནག་ཁྱི་ནག་ལ་རྡོ་མི་བརྡེག་པ་སོགས་ཀྱང་བསླབ་བྱ་ཡིན་ནོ། །དེ་ལྟར་ན་དཔལ་སྟོབས་འཕྲོག་ནག་པོ་རྡོ་
རྗེ་གདོང་བཞི་པ་གསང་བ་ཐུན་མོང་མ་ཡིན་པ་གསང་སྒྲུབ་ཀྱི་རྗེས་སུ་གནང་བ་ལེགས་པར་ཐོབ་ཟིན་པ་ཡིན་པས། འདིའི་སྐབས་སུ་ཐོབ་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་སྙམ་པས་འདིའི་རྗེས་ཟློས་མཛོད། གཙོ་བོས་ཇི་ལྟར་
བཀའ་སྩལ་པ། །དེ་དག་ཐམས་ཅད་བདག་གིས་བགྱི།  །ལན་གསུམ།  རང་ཉིད་བྲན་དུ་འབུལ་སྙམ་པས་འདིའི་རྗེས་ཟློས་མཛོད། དེང་ནས་བརྩམས་ཏེ་བདག་བྲན་དུ། །ཁྱེད་ལ་བདག་ནི་ ཞེས་སོགས་ལན་གཅིག་དེ་ནས་གཏང་རག་གི་མཎྜལ་འབུལ་བ་སོགས་
མཇུག་ཆོག་རྣམས་སྤྱི་དང་འདྲའོ། །འདི་ཡང་ཤིན་ཏུ་གསང་ཞིང་གཉན་པས་གོང་དུ་བཤད་པ་ལྟར་གྱི་མཚན་ཉིད་དང་ལྡན་པའི་སློབ་མ་ལྔ་ལས་མང་བ་ལ་དུས་གཅིག་ཏུ་སྤེལ་ན་རྡོ་རྗེའི་ཆད་པ་དྲག་པོ་འོང་བར་གདོན་མི་ཟ་བས་བག་ཡོད་པར་བྱའོ། །འདིའི་བརྒྱུད་པ་ནི། འགྲོ་མགོན་འཕགས་པ་ཡན་བསྙེན་དུས་ལྟར་ལ། དེ་ནས་དམ་པ་ཀུན་
དགའ་གྲགས། བླ་མ་བདག་ཉིད་ཆེན་པོ། བླ་མ་དམ་པ་བསོད་ནམས་རྒྱལ་མཚན། སྔགས་འཆང་གཟུངས་ཀྱི་དཔལ་བ། ཆོས་རྗེ་བཟང་པོ་རྒྱལ་མཚན། རྭ་ལོ་དགེ་བ་རྒྱལ་མཚན། ཆོས་རྗེ་སངས་རྒྱས་མཆོག་པ། སྐྱེས་མཆོག་རྒྱལ་མཚན། མདོ་ཁམས་ལྕགས་མོ་བཀྲ་ཤིས་སེངྒེ། ཚར་ཆེན་ཡབ་སྲས། སྔགས་འཆང་བསོད་

[094B] དབང་ཕྱུག་རབ་བརྟན། རིན་ཆེན་བསོད་ནམས་མཆོག་གྲུབ། མཁྱེན་རབ་བྱམས་པ་ངག་དབང་ལྷུན་གྲུབ། རྨོར་ཆེན་ཀུན་དགའ་ལྷུན་གྲུབ། ཁམས་སྟོན་སངས་རྒྱས་རྒྱ་མཚོ། གནས་གསང་བ། མཆེན་ཀུན་བློ། མཁན་ཆེན་དཀོན་མཆོག་གྲགས་པ། ཀུན་དགའ་རབ་རྒྱས། མུས་ཆེན་ཆོས་ཉིད་ཡེ་ཤེས། སློབ་དཔོན་
ཀུན་དགའ་བཀྲ་ཤིས། སྔགས་འཆང་ཀུན་དགའ་རིན་ཆེན། གཟིམས་འོག་བསྟན་འཛིན་སྙན་གྲགས་མན་འདྲའོ།། །།    ༈    དམག་དཔོན་མགོན་པོར་གྲགས་པའི་རྗེས་གནང། ཚར་ཆེན་དང་མཁྱེན་བརྩེའི་གསུང་བཞིན་འགོད་པ་ལ། སྟེགས་ཀྱི་ཁར་
རྡོ་ནག་གི་མཎྜལ་ལ་ནས་ནག་གི་ཚོམ་བུ་གསུམ་བཀོད། སྟེང་དུ་རྟེན་གཏོར་དབུས་མ་སྙིང་གཟུགས་གཡས་གཡོན་དུ་གྲུ་གསུམ་གཉིས་དང་བཅས་པ་ལ་དོག་དམར་པོ་ལ་མདའ་དར་ནག་པོ་བཙུག་གྲི་གུག་ཐོད་ཁྲག་རལ་གྲི་ཐོད་འཕྲེང་སོགས་འོག་ཏུ་དགོས་པའི་ཡོ་བྱད་རྣམས་བཤམ། མདུན་དུ་གཏོར་མ་དང་མཆོད་པ་སོགས་སྔར་
བཞིན་བཀོད། སློབ་དཔོན་གྱིས་བདག་བསྐྱེད་བཟླས་པ་གཏོར་འབུལ་དང་བཅས་པ་སོང་ནས་མདུན་གྱི་མཆོད་གཏོར་བྱིན་གྱིས་བརླབ། མཎྜལ་ཚོམ་བུ་རྟེན་གཏོར་དང་བཅས་པ་བསངས་སྦྱངས།  སྟོང་པའི་ངང་ལས་ལྕགས་ཀྱི་ཁང་སྒྲོམ་ནག་པོ་གྲུ་གསུམ་པའི་ནང། དུས་ཀྱི་མེ་རླུང་འཁྲུགས་པའི་
དབུས་སུ། དམ་ཉམས་གན་རྐྱལ་དུ་བསྒྱེལ་བའི་ཁར། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ།  བརྗོད་བཙམ་གྱིས། དཔལ་མགོན་ཁྱུང་ཞལ་ཅན་སྐུ་མདོག་ནག་པོ་ཞལ་བཞི་ཕྱག་བཞིག་  རྩ་ཞལ་བརྩེགས་མ་གཉིས་ནག་པོ། གཡས་གཡོན་གཉིས་མཐིང་ག་དབུ་གཙུག་ན་ཁྱུང་
ཞལ་ནག་པོ་ནམ་མཁའི་དབྱིངས་སུ་གདེངས་པ།  འདིའི་ཞལ་གྱི་རྣམ་གྲངས་འདིར་ཡིག་རྙིང་ལྟར་བྲིས་ཤིང། ལྕང་ལུང་གི་གསུང་སོགས་ཡིག་ཆ་འགའ་ཞིག་ཏུ་ཁྱུད་ཞལ་ལས་ལོགས་སུ་སྟེང་ཞལ་མི་སྣང་བས་སླར་དཔྱད་དགོས།  ཕྱག་གཡས་དང་པོས་རྡོ་རྗེས་མཚན་པའི་གྲི་གུག་ཐུགས་ཀར་

[095A]༄༅། །འཛིན་ཅིང། གཡོན་དང་པོས་ཐོད་པ་དམ་ཉམས་ཀྱི་སྙིང་དམ་པ་བྲག་དང་བཅས་པས་ཕྱུར་བུར་གང་བ་ཞལ་དུ་གསོལ་བ། གཡས་འོག་མས་རལ་གྲི་དང། གཡོན་འོག་མས་མི་རུས་ཀྱི་ཕྲེང་བ་ལྷ་བ་དམར་ཆིལ་
ལེ་བ་བཟུང་ནས་དམ་ཉམས་དགྲ་བགེགས་ཀྱི་མིང་ནས་འདྲེན་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། སྟག་གི་པགས་པའི་ཤམ་ཐབས་ཅན། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་བཞུགས་
པ༑ དེའི་གཡས་སུ་མ་ལས་ཡུམ་ཆེན་ལྷ་མོ་ནག་མོ་དང། གཡོན་དུ་ཀྵ་ལས་ལྕམ་ཆེན་གནོད་སྦྱིན་མ་ནག་མོ་གཉིས་ཀའང་སྐུ་མདོག་ནག་མོ་གྲི་ཐོད་འཛིན་པ། སྐྲ་ཤལ་བ། གྱད་ཀྱི་དོར་སྟབས་ཀྱིས་དམ་ཉམས་དགྲ་བགེགས་ཀྱི་སྟེང་དུ་
འཇིགས་པའི་བྲོ་བརྡུང་བ། དེའི་འཁོར་སྲོག་གི་དགུ་བདུད་ནག་པོ། ལས་བྱེད་བཤན་པ་ཉེར་གཅིག་ཞིང་སྐྱོང་ཕོ་མོ་འབུམ་སྡེ། སྣང་སྲིད་ལྷ་སྲིན་སྡེ་བརྒྱད་ཀྱི་དམག་ཚོགས་འཁོར་དང་བཅས་པ་ཁ་དོག་དང་ཆ་ལུགས་མི་འདྲ་བ་དུ་མ་མཚོན་
ཆ་སྣ་ཚོགས་འཛིན་ཅིང། དྲག་ཅིང་གཏུམ་ལ་ཁྲོས་ཤིང་རྔམ་པས་ལས་ཐམས་ཅད་ཐོགས་མེད་དུ་སྒྲུབ་པ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་
གངས་ཏེ་སེ། བསིལ་བའི་ཚལ། པོ་ཊ་ལ། སིངྒའི་གླིང། ཧ་ཧ་རྒོད་བའི་དུར་ཁྲོད། དར་ལུང་གཉན་གྱི་ཕོ་བྲང། གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། གདན་ས་ཆེན་པོ་དཔལ་ལྡན་ས་སྐྱ། ཆོས་འཁོར་རྒྱལ་གྱི་

[095B] ཧཱུཾ༑ སྔོན་ཚེ་རྡོ་རྗེ་འཆང་གི་མ་སྤྱན་སྔ་རུ། །གཏུམ་པོ་ཁྱོད་ཀྱིས་ཇི་ལྟར་ཁས་
བླངས་བཞིན། །འཕྲིན་ལས་རྣམ་བཞིའི་ལས་ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ས་པ་རི་ཝཱ་ར་ཨེ་ཧྱེ་ཧི། ཛཧཱུཾ་བཾ་ཧོགྙིས་སུ་མེད་པར་གྱུར། པདྨ་ཀ་མ་ལཱ་
ཡེ་སྟྭཾ། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ས་པ་རི་ཝཱ་ར་གྲྀཧྞེ་དཾ་ཨརྒྷཾ་ སོགས་ཀྱིས་མཆོད།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ས་པ་རི་ཝཱ་ར་ས་མ་ཡ་སྨ་ར། ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། དཔལ་མགོན་ཁྱུང་ཞལ་ཅན་འཁོར་དང་བཅས་
པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་བ་བདག་ཅག་གིས་ཆོས་སྒྲུབ་པའི་བར་ཆད་ཐམས་ཅད་ཞི་བ་
དང༑ བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང་བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་བཀའ་བསྒོ།  དཔལ་མགོན་ཁྱུང་ཞལ་ཅན་འཁོར་དང་བཅས་པའི་ལྗགས་རྡོ་རྗེའི་
 ནས༑  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ན་མསརྦ་ཏ་ཐཱ་ག་ཏེ་བྷྱོ་ སོགས་ཀྱིས་གཏོར་མ་འབུལ། ཕྱི་ནང་གི་མཆོད་པས་མཆོད།  དཔལ་མགོན་ཁྱུང་ཞལ་ཅན་འཁོར་དང་བཅས་པ་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་པ་

[096A]༄༅། །བདག་གིས་ཇི་ལྟར་བཅོལ་བའི་ཞི་རྒྱས་དབང་དྲག་གི་ལས་ཐམས་ཅད་ཐོགས་པ་མེད་པར་འགྲུབ་པར་མཛོད་ཅིག་ །ཅེས་འཕྲིན་ལས་བཅོལ།  ཧཱུཾ༑ སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་
སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ། །བདག་གིས་བཙུན་པར་ཁྱོད་བསྟོད་དོ། །འཇིག་རྟེན་འདི་ན་རང་དབང་ཐོབ། །སྔོན་གྱི་བྲམ་ཟེས་སྨྲས་པ་ལྟར། །བཀྲ་ཤིས་མཆོག་གྲུབ་
སེམས་བདེར་བྱེད། །ཡིད་མྱུར་གཟུགས་ཅན་ཀུན་ཏུ་གྲགས། །མགོན་པོ་བྱེད་ཅིང་འཇིག་རྟེན་སྐྱོང། །འཐབ་བའི་ཚེན་རྟག་ཏུ་རྒྱལ། །གཤིན་རྗེ་མ་མོ་མངོན་པར་བསྟོད། །དར་གྱི་སྟོད་གཡོགས་སྔོན་པོ་ཅན། །སྡུག་དང་མི་སྡུག་ལུས་
སུ་སྟོན། །མིག་གིས་ཐམས་ཅད་དངས་པར་བྱེད། །མཆོག་གྲུབ་དཔག་མེད་སེམས་བདེར་བྱེད། །སྙིང་དང་ལྡན་ཞིང་རབ་ཏུ་དཔའ། །རྟག་ཏུ་ཁྱོད་ལ་བདག་གིས་བསྟོད།  །ཅེས་པས་བསྟོད། བཟླས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་
ཀའི་ཧཱུཾ་ལས་འོད་ཟེར་འཕྲོས། དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ། འོད་ཟེར་གྱི་སྣེ་ལ་མཐུན་པའི་དམ་རྫས་དཔག་མེད་སྤྲོས། མདུན་གྱི་གཙོ་འཁོར་གསུམ་ལ་ཕུལ་བས་ཐུགས་རབ་ཏུ་མཉེས་ཏེ་ལས་
རབ་འབྱམས་ཐམས་ཅད་བསྒྲུབ་པར་ བསམས་ལ།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ།  ཅེས་ཅི་མང་བཟླ། ལྡན་སྤྲུལ། སྨིན་གྲོལ་རྣམ་གཉིས་ཀྱི་ཕྱག་བཞེས་ལ་ཡིག་རྙིང་སྒྲུབ་སྐོར་ལས་བྱུང་བའི་འབོད་ནད་བསད་གསུམ་གྱི་སྔགས་བཟླ་བར་མཛད་མཐར། ཡིག་བརྒྱ་བརྗོད།  དཔལ་

[096B]  ཞེས་སློབ་མའི་དོན་དུ་གསོལ་བ་གདབ་བོ། །དེ་ནས་སློབ་མ་རྣམས་ཁྲུས་བྱས་མཎྜལ་ཕུལ་ལ།  གསོལ་བ་
འདེབས་པ་འདིའི་རྗེས་ཟློས་མཛོད། གང་གི་དྲིན་གྱིས་བདེ་ཆེན་ཉིད།  །སོགས་ནས།  བད་ལ་འདུད། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལ་གནང་བར་
མཛོད།  །ལན་གསུམ།  བྱང་སྡོམ་འཛིན་པ་ལ་གནས་ཁང་འདི་ཡང་བསིལ་བའི་ཚལ་དངོས་དང། རྡོ་ནག་གི་མཎྜལ་དང་རྟེན་གཏོར་རྣམས་དཔལ་མགོན་འཁོར་བཅས་བཞུགས་སྙམ་པ་དང། སྟེང་དུ་ཡང་སྐྱབས་ཡུལ་རྣམས་མངོན་སུམ་
དུ་བཞུགས་པའི་མོས་པ་དང་བཅས་འདིའི་རྗེས་ཟློས་མཛོད། དཀོན་མཆོག་གསུམ་ལ་ སོགས་ལན་གསུམ།  སྔགས་སྡོམ་འཛིན་པ་ལ་འདིའི་རྗེས་ཟློས་མཛོད། སྲས་བཅས་སངྱས་ཐཾད་དང། །དཔའ་བོ་རྣལ་འབྱོར་མ་རྣམས་ཀུན། །བདག་ལ་
དགོངས་པར་ སོགས་ལན་གསུམ།  ཐུན་མོང་མ་ཡིན་པའི་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པས་བདག་ལ་དཔལ་མགོན་ཁྱུང་ཞལ་ཅན་གཙོ་འཁོར་གསུམ་གྱི་
སྐུ་གསུང་ཐུགས་ཀྱི་རྗེས་སུ་གནང་བ་མ་ལུས་པ་སྩལ་དུ་གསོལ།  ལན་གསུམ།  རྗེས་གནང་གི་གཞི་འགོད་པའི་ཕྱིར་ངེད་ཀྱི་ཆོ་གའི་ཚིག་འགྲོས་དང་བསྟུན་བའི་དམིགས་པ་མཛོད། མདུན་གྱི་གཏོར་མ་རྡོ་ནག་གི་མཎྜལ་དང་བཅས་པ་འདི་རྣམས་

[097A]༄༅། །དང་དབྱེར་མེད་པའི་དཔལ་མགོན་ཁྱུང་ཞལ་ཅན་སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་བརྩེགས་མ་གཉིས་ནག་པོ། གཡས་གཡོན་གཉིས་མཐིང་ནག་དབུ་གཙུག་ན་ཁྱུང་ཞལ་ནག་པོ། ཕྱག་བཞི་ཕྱག་
མཚན་དང་བཅས་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། གཡས་སུ་ཡུམ་ཆེན་ལྷ་མོ་ནག་མོ་དང། གཡོན་དུ་ལྕམ་ཆེན་གནོད་སྦྱིན་མ་ནག་མོ། མཐའ་སྐོར་དུ་བཀའ་ཉན་བསམ་གྱིས་མི་ཁྱབ་བའི་ཚོགས་དང་བཅས་པ། དེ་
ཐམས་ཅད་སྐུ་གཟི་བརྗིད་ཕུན་སུམ་ཚོགས་ཤིང་གར་དགུའི་ཉམས་དང་ལྡན་བ། གསུང་ཧཱུཾ་དང་སྨྱོདདྐྵིཾ་གི་སྒྲ་དྲག་པོ་གྲག་སྟོང་སྐྱེ་མེད་འབྲུག་སྒྲ་སྟོང་ལྟར་སྒྲོག་པ། ཐུགས་བདེ་གསལ་རྣམ་པར་མི་རྟོག་པའི་ངང་ནས་བསྟན་པ་
བསྲུང་བ། དགྲ་བགེགས་སྒྲོལ་བའི་དྲག་ཤུལ་ཅན་རྣལ་འབྱོར་སྒྲུབ་པ་པོའི་ལས་ལ་བརྩོན་པར་བླ་མ་གོང་མ་རྣམས་ཀྱིས་བཀའ་བསྒོས་དམ་ལ་བཞག་པ་བཞིན་མངོན་སུམ་ལྟར་བཞུགས་པའི་མོས་པ་མཛོད།  ཅེས་བརྡ་སྤྲད།  དེ་ནས་ཁྱེད་
རང་རྣམས་ཀྱིས་སློབ་དཔོན་ལ་མོས་གུས་དྲག་པོ་བྱས་པས་སློབ་དཔོན་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཆོས་སྐྱོང་འཁོར་བཅས་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཏེ་ཐུགས་ཀ་ནས་ཧཱུཾ་སྔོན་
པོ་སྒྲ་དང་བཅས་པ་ཞིག་བྱུང། ཤངས་བུ་གནས་འཐོན་ཏེ་ཁྱེད་རང་རྣམས་པའི་ལུས་ལ་གཡས་སྐོར་དུ་ལན་གསུམ་བསྐོར་ནས་ཁ་ནས་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་གནས་པའི་ཧཱུཾ་གི་འོད་ཟེར་གྱིས་ལུས་ཐམས་

[097B]ལུས་རྣམ་སྨིན་གདོས་བཅས་ཤ་ཁྲག་གི་ཕུང་པོ་འདི་ཉིད་ཀྱང་འོད་གསལ་གྱི་ངང་དུ་སྦྱངས་ཏེ་འོད་ཀྱི་གོང་བུར་གྱུར།  སློབ་དཔོན་གྱིས་
དེས་དམིགས་ཏེ།  སྭ་བྷཱ་ཝ་ སོགས་བརྗོད།  ཁྱེད་རང་རྣམས་ཀྱི་ཕུང་ཁམས་སྐྱེ་མཆེད་ལ་སོགས་པའི་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཅི་ཡང་མི་དམིགས་ཏེ་འོད་གསལ་སྟོང་ཉིད་ནམ་མཁའ་ལྟ་བུའི་ངང་དུ་གྱུར། སྟོང་པའི་
ངང་ལས་ལྕགས་ཀྱི་ཁང་སྒྲོམ་ནག་པོ་གྲུ་གསུམ་པའི་ནང་དུས་ཀྱི་མེ་རླུང་འཁྲུགས་པའི་དབུས་སུ་དམ་ཉམས་གན་རྐྱལ་དུ་བསྒྱེལ་བའི་སྟེང་དུ་ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ།  ཅེས་བརྗོད་པས།  སློབ་མ་རྣམས་དཔལ་མགོན་ཁྱུང་
ཞལ་ཅན་སྐུ་མདོག་ནག་པོ་ཞལ་བཞི་ཕྱག་བཞི་པ། རྩ་ཞལ་བརྩེགས་མ་གཉིས་ནག་པོ། གཡས་གཡོན་གཉིས་མཐིང་ནག་དབུ་གཙུག་ན་ཁྱུང་ཞལ་ནག་པོ་ནམ་མཁའི་དབྱིངས་སུ་གདེངས་པ། ཕྱག་གཡས་དང་པོས་རྡོ་རྗེས་མཚན་པའི་
གྲི་གུག་ཐུགས་ཀར་འཛིན་ཅིང། གཡོན་དང་པོས་ཐོད་པ་དམ་ཉམས་ཀྱི་སྙིང་དམར་ཁྲག་དང་བཅས་པས་ཕྱུར་པུར་གང་བ་ཞལ་དུ་གསོལ་བ། གཡས་འོག་མས་རལ་གྲི་དང། གཡོན་འོག་མས་མི་རུས་ཀྱི་ཕྲེང་བ་ལྷ་བ་དམར་ཆིལ་ལེ་བ་བཟུང་ནས་
དམ་ཉམས་དགྲ་བགེགས་ཀྱི་མིང་ནས་འདྲེན་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། སྟག་གི་པགས་པའི་ཤམ་ཐབས་ཅན། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་དཔུང་འབར་བའི་དབུས་ན་བཞུགས་པ། དེའི་གཡས་

[098A]༄༅། །སུ་ཡུམ་ཆེན་ལྷ་མོ་ནག་མོ། གཡོན་དུ་ལྕམ་ཆེན་གནོད་སྦྱིན་མནག་མོ། གཉིས་ཀའང་སྐུ་མདོག་ནག་མོ་གྲི་ཐོད་འཛིན་པ་སྐྲ་ཤལ་བ། གྱད་ཀྱི་དོར་སྟབས་ཀྱིས་དམ་ཉམས་དགྲ་བགེགས་ཀྱི་སྟེང་དུ་འཇིགས་
པའི་བྲོ་བརྡུང་བ། མཐའ་སྐོར་དུ་བཀའ་ཉན་བསམ་གྱིས་མི་ཁྱབ་པས་བསྐོར་བའི་སྤྱི་བོར་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར་པའི་མོས་པ་མཛོད། དེ་ནས་སྐུའི་རྗེས་གནང་གི་དོན་དུ་དམིགས་
པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང་གངས་ཏེ་སེ། པོ་ཊ་ལ། བསིལ་བའི་ཚལ། སིངྒའི་གླིང། ཧ་ཧ་རྒོད་པའི་དུར་ཁྲོད། དེ་ཝཱི་ཀོ་ཊིའི་རི་སུལ། ཙ་རི་ཏྲ། དར་ལུང་གཉན་གྱི་ཕོ་བྲང་
གནས་མཆོག་ཁའུ་བྲག་རྫོང། ཕུ་གསུམ་འོལ་ཁ། དཔལ་ལྡན་ས་སྐྱ། ཆོས་འཁོར་རྒྱལ། གཞན་ཡང་ཡུལ་སུམ་ཅུ་རྩ་གཉིས། གནས་ཉེར་བཞི། དུར་ཁྲོད་བརྒྱད་ལ་སོགས་པའི་གནས་རྣམས་ན་བཞུགས་པའི་དཔལ་མགོན་
ཁྱད་ཞལ་ཅན་འཁོར་དང་བཅས་པའི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དཔལ་མགོན་འཁོར་དང་བཅས་པའི་སྐུའི་བྱིན་རླབས་དང་ནུས་མཐུ་ཐམས་ཅད་དཔལ་མགོན་ཁྱུང་ཞལ་ཅན་གཙོ་འཁོར་གསུམ་གྱི་སྐུ་ཆེ་བ་རི་རབ་
ཙམ། ཆུང་བརྡུལ་ཕྲ་རབ་ཀྱི་གྲངས་དང་མཉམ་བ་གྲངས་མེད་ཚད་མེད་བསམ་གྱིས་མི་ཁྱབ་པ་ནམ་མཁའ་ས་གཞི་བར་སྣང་གང་བ་འུར་འུར་ཐིབ་ཐིབ་བྱོན་ནས། སྐུ་ལུས་ལ་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་

[098B] ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  དེས་དཔལ་མགོན་ཁྱུང་ཞལ་ཅན་གྱི་སྐུའི་རྗེས་གནང་ཐོབ། ལུས་ཀྱི་བར་ཆད་ཐམས་ཅད་བསལ། དཔལ་ནག་པོ་ཆེན་པོའི་སྐུའི་འཕྲིན་ལས་
བསྒྲུབ་པ་ལ་དབང་བར་བྱས་པ་ཡིན།  ཞེས་དག་པ་བརྗོད། དེས་སྐུའི་རྗེས་གནང་གྲུབ། དེ་ནས།  གསུང་གི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།།
དཔལ་མགོན་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ། དཔལ་མགོན་འཁོར་བཅས་ཀྱི་གསུང་གི་བྱིན་རླབས་དང་ནུས་མཐུ་ཐམས་ཅད་སྙིང་པོ་དང། འབྲུ་གསུམ་དང། ཨཱ་ལི་ཀཱ་ལི་ལ་སོགས་པའི་སྔགས་ཀྱི་རྣམ་
པ་ཁ་དོག་མཐིང་ནག་མེ་འབར་བ་རང་སྒྲ་སྒྲོགས་བཞིན་པ་ནམ་མཁའ་གང་བ་འུར་འུར་ཐིབ་ཐིབ་བྱོན་ནས། ཁྱེད་རང་རྣམས་ཀྱི་མགྲིན་པ་ལ་སོགས་པའི་གནས་ནས་སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད་
ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། ཨཱ་བེ་ཤ་ཡ་ཨ་ཨ།  ཞེས་བརྗོད་ཅིང་སྤོས་རོལ་བྱ།  སྔགས་ཀྱི་བཟླས་ལུང་སྦྱིན་པ་ལ། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་ཀར་ཕོག་ཐུགས་ཀའི་སྔགས་ཕྲེང་
ལས་སྔགས་ཕྲེང་ཆུ་ལས་ཆུ་བུར་རྡོལ་བ་བཞིན་བྱུང། མདུན་བསྐྱེད་ཀྱི་ཞལ་ནས་ཐོན། ཁྱེད་རང་རྣམས་དཔལ་མགོན་ཁྱུང་ཞལ་མར་གསལ་བའི་ཞལ་དུ་ཞུགས། སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོ་
[099A]༄༅། །པའི་མོས་པ་མཛོད་ལ་སྔགས་འདིའི་རྗེས་ཟློས་ལན་གསུམ་གསུང་བར་ཞུ། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། ས་ཨི་ཡཾ། ས་ཀཱ་ར་ལ་ཧི་ཡཾ། ས་ཧུ་བཾ། གྷྲི་ཏ་ཀཱི་ལི་ཀཱི་ལ་ཡ། བི་བི་ཥ་ན་པ་ཏ་
ཡེ་ན་མཿ་ ཞེས་ལན་གསུམ་རྗེས་ཟློས་བྱ། ལྡན་སྤྲུལ། སྨིན་གྲོལ་རྣམ་གཉིས་ཀྱི་ཕྱག་ལེན་ལ་འདིའི་འབོད་རྦད་བསང་གསུམ་གྱི་བཟླས་ལུང་མཛད་པ་ལྟར་སྤྲོན། བསྙེན་པ་ནི།  ཨོཾ་མཧཱ་ཀཱ་ལ་ཀཱ་ལ། བི་ཀཊྚ་ཀརཱ་ལ། ལཾ་བི་ཏ་ཨོཥྛ། ལམྦ་ཀ་བེ་ཀ། ལཾ་བ་ཀ་བ་ལེ། ར་བིགྷཎྚ། རུ་ཏྲ་མཱ་ལ་བི་ཧུ་རེ། ཚེ་ད་
ཧ་ཀ་ལེ། ཧ་ལེན་ཧ་ལེ། པིཾ་བི་ཛཱ་ལི། བཱ་མེ་ཀུནྡི། དྷ་རི་ཡཾ་མ་ཨེཾ། ད་ཧི་ན་ཀརྟི་ཀ་རོ་ཏྲི། བི་བཧི་ཥ་ན་དྷ་ཨེཾ། བཱ་མེ་ཤཱུ་ལ་པཱ་ཎི། ཧ་ར་དཧོ་ར། ན་ར་སཱི་ར་མཱ་ལ། པཱ་ཏ་ལེཀྵིཾ་ཀཱ་ར་ཀ་ལ། མཧཱ་པོཊ་ལེ། མཧཱ་ཀཱ་ལ་ཤྲཱི་ཀ་བི་ལ། ཀི་བི་ལ། སིཀྵེ་ཏྲ་
པཱ་ལ༑ ཧ་ཧ་ཀ་རེ། ཧཱུཾ་ཧཱུཾ་ཀ་རེ། པཱུརྦ་བྷ་ཥ་བཧི་ཨུཾ། ཛཽ་ཛམྟི། མཱཾ་ས་བྷ་ཏ་ཕུལླ། དྷཱུ་པ། ཨི་གྷ་ཧ། བ་ལིཾ། ཛིགྷྲ་ཧ་ད་ཤ་དི་ཀ། ཨུཏྟཱ་ར་ཝུ་རི། ཌོམྦྷི་ནཱི། ཙཎྜ་ལཱི། རཀྵ་སཱི། སིངྒ་ལཱི། དེ་ཝཱི་ཧ་ན་ཧ་ན། བནྡྷ་བནྡྷ། མཱ་ར་མཱ་ར། ད་ཧ་ད་ཧ། པ་ཙ་པ་ཙ་
ཀྵིཾ་ཀྵིཾ། ལེ་ཧེ་བ་ལིཾ། དེ་ཧི་སིདྡྷི། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ། ར་ཏྲི་ཏ་ཧཱུཾ་ཕཊ་སཱ་ཧཱ།  རྦད་སྔགས་ནི།  ཨོཾ་ཤྲཱི་མཧཱ་ཀཱ་ལ་པཱུ་ཛནྟེ། ནིརྨ་ཕུ་ལན་ཙ། མཧཱ་མཾ་ས་དྷཱུ་པ། མཧཱ་མཾ་སྱཻ་དཧུཾ་དཧུ་པ། ཨེ་ཀཾ་མནྡྲ་ན། ཡཀྵ་ཎི་ཊྚོ། བྲི་ལ་བཧེན། བ་ལིཾ་བྷ་དྭ་ཀ་ར་
ཡེ་ཏ་ཡཀྵི་ནི་བྷ་ལིཾ། མིར་ཏཾ། ཤྲཱི་ཡེ་ཀ། ར་ཏྲི་སོ་ཡ་ཏེ། ཨ་ཀ་རོ། མ་ད་བྷཉྫ། ད་པད་དཱ་ཏ་བྱེ། ཨ་བྷ་བེ་པ་དཱ་སཱ་བྷཱ་ཏ་ཡ། ཆེ་གེ་མོ་མཱ་ར་ཡ་རྦད།  གྲོང་ཁྱེར་བསྐྱོད་སྔགས་དང་བསང་སྔགས་ནི།  ཨོཾ་ཨུ་ཙཊྚ་ཙཊྚེ་ཧཱུཾ་ཕཊ་སཱཧཱ། པུ་རཀྵེ་ས་མན་ཏྲ་ཏ་ཡ་ན་

[099B] ཆེ་གེ་མོའི་སྲོག་ལས་ཨི་ཡཾ། ས་ཀཱ་ར་ལ་ཧི་ཡཾ། ས་ཧུ་བཾ་གྷྲི་ཏ་ཀཱི་ལི་ཀཱི་ལ་ཡ། བི་བཧི་ཥ་ན་པ་ཏ་ཡེ་ནམ་ཀི་ཙུ་བི་བི་ཤ་ཀ་ར་དུ་མི་ཙྪ་དྷ།  ཞེས་འཇུག་པར་མཛད་དོ། །དེ་ནས།  སློབ་དཔོན་ལ་མེ་ཏོག་འཐོར་བ་དང་བཅས་འདིའི་རྗེས་
ཟློས་མཛོད། བཅོམ་ལྡན་བདག་ལ་ སོགས་ལན་གསུམ། སློབ་དཔོན་གྱིས།  བཅོམ་ལྡན་འདི་ལ་ ནས་  མཛད་དུ་གསོལ། དཔལ་མགོན་ཁྱུང་ཞལ་ཅན་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་ཀྱི་ནུས་མཐུ་ཐམས་ཅད་
རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་པར་གྱུར་ཅིག་ །ཅེས་བརྗོད་ཅིང། ནས་ནག་སྤྱི་བོར་བཞག་ཅིང་ལག་ཏུ་གཏད།  དེས་གསུང་གི་རྗེས་གནང་ཐོབ། ངག་གི་བར་ཆད་ཐམས་ཅད་བསལ། སྔགས་བཟླ་བ་དང་སྔགས་ཀྱི་སྒོ་ནས་ལས་བསྒྲུབ་པ་ལ་
དབང་བར་བྱས་པ་ཡིན།  ཞེས་དག་པ་བརྗོད།  དེས་གསུང་གི་རྗེས་གནང་གྲུབ། ཐུགས་ཀྱི་རྗེས་གནང་གི་དོན་དུ་དམིགས་པ་འདི་བཞིན་མཛོད། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་དང། གངས་ཏེ་སེ།  ཞེས་པ་ནས།།
དཔལ་མགོན་ཁྱུང་ཞལ་ཅན་འཁོར་དང་བཅས་པའི་ཐུགས་ཀར་ཕོག་པས་དེ་དག་གི་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་རྡོ་རྗེ་རྩེ་ལྔ་པ་དང་གྲི་གུག་དང། རལ་གྲི་རྩེ་གསུམ་མདུང་རྣོན་ཐོད་ཁྲག་རུས་ཕྲེང་བདུད་རྩིས་གང་བའི་བུམ་
པ་ལ་སོགས་པ་ཕྱག་མཚན་གྱི་བྱེ་བྲག་དཔག་ཏུ་མེད་པའི་རྣམ་པར་སྤྱན་དྲངས། ཁྱེད་རང་རྣམས་ཀྱི་མདུན་གྱི་ནམ་མཁར་མཚོན་ཆ་དེ་རྣམས་ཕན་ཚུན་གཟིངས་ཤིང་འཁྲུགས་པ་ལས་ཁྱེད་རང་རྣམས་ཀྱིས་ཆོས་བསྒྲུབ་པ་ལ་བར་དུ་གཅོད་པའི་

[100A]༄༅། །ཚོགས་ཐམས་ཅད་རྡུལ་ཕྲན་བཞིན་དུ་ཚར་བཅད་པར་བྱས། སླར་ཡང་གྲི་གུག་ལ་སོགས་པའི་ཕྱག་མཚན་རྣམས་འོད་སྔོན་པོ་བདེ་བ་ཆེན་པོའི་རང་བཞིན་དུ་མེར་གྱིས་ཞུ། ཁྱེད་རང་རྣམས་ཀྱི་སྐུ་ལུས་ཀྱི་བ་སྤུའི་བུ་ག་ཐམས་ཅད་ལ་
སིབ་སིབ་ཐིམ་པས་ཐུགས་རྒྱུད་བྱིན་གྱིས་བརླབ་པའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། ཨཱ་པེ་ཤ་ཡ་ཨ་ཨ།  ཞེས་ལན་གསུམ་བརྗོད་ཅིང་སྤོས་རོལ་བྱ།  དེས་ཐུགས་ཀྱི་རྗེས་གནང་ཐོབ། ཡིད་ཀྱི་བར་ཆད་ཐམས་ཅད་བསལ། ཐུགས་ཀྱི་འཕྲིན་ལས་བསྒྲུབ་པ་
ལ་དབང་པར་བྱས་པ་ཡིན།  ཞེས་དག་པ་བརྗོད།  དེས་ཐུགས་ཀྱི་རྗེས་གནང་གྲུབ། དེའི་མཐའ་རྟེན་དུ་མདུན་བསྐྱེད་ཀྱི་ཕྱག་གཡས་པའི་གྲི་གུག་ལས་དེ་འདྲ་བ་ཞིག་ཆད། སློབ་མའི་ཕྱག་གི་གྲི་གུག་ལ་ཐིམ་པར་ བསམས་ལ།  སྟོབས་ཆེན་ཤུགས་དྲག་གྲི་གུག་རྣོ། །དགྲ་བགེགས་བསྒྲལ་
ཕྱིར་བཞེས་སུ་གསོལ།  །ཞེས་བརྗོད་ལ་གྲི་གུག་ལག་ཏུ་གཏད། དེ་བཞིན་དུ།  བདེ་ཆེན་ཐོད་ཁྲག་བདུད་རྩིའི་རྒྱུན། །རྣལ་འབྱོར་བསྐྱང་ཕྱིར་བཞེས་སུ་གསོལ།  །ཞེས་བརྗོད་ལ་ཐོད་ཆང་ལག་པ་གཡོན་པར་གཏད།  སྟོབས་ཆེན་ཤུགས་དྲག་རལ་གྲི་རྣོ། །དགྲ་བགེགས་བསྒྲལ་ཕྱིར་བཞེས་སུ་གསོལ།  །ཞེས་བརྗོད་ལ་རལ་གྲི་
གཏད།  དུང་ཆེན་ཕྲེང་མཛེས་འགུག་པའི་རྒྱུན། །རྣལ་འབྱོར་བསྐྱང་ཕྱིར་བཞེས་སུ་གསོལ།  །ཞེས་བརྗོད་ལ་ཐོད་ཕྲེང་གཏད། དེ་ནས།  འཕྲིན་ལས་གཏོར་མའི་བཀའ་བསྒོ་བ་ལ།  སློབ་དཔོན་གྱིས་རྟེན་གཏོར་ལ་དཔལ་འབར་ལྔ་སྤར་བ་སློབ་མའི་སྤྱི་བོར་བཟུང།  ངས་གཏོར་མ་འདི་ཉིད་ཁྱེད་རང་རྣམས་ཀྱི་སྤྱི་
བོར་བཞག་ནས། རྩ་བརྒྱུད་ཀྱི་བླ་མའི་མཚན་ནས་བརྗོད་དེ་བཀའ་བསྒོ་བའི་ཚེ་སྟེང་གི་ནམ་མཁར་བཞུགས་པའི་རྩ་བརྒྱུད་ཀྱི་བླ་མ་རྣམས་ཀྱིས་མགྲིན་གཅིག་ཏུ་བཀའ་བསྒོ་བའི་མོས་པ་མཛོད། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཊ། སམ་ཡ་

[100B] ས་མ་ཡ་མཱ་ཏི་ཀྲ་མ། ས་མ་ཡ་རཀྵནྟུ། རྒྱལ་བ་རྡོ་རྗེ་འཆང། མཧཱ་དེ་བ། པཎྜི་ཏ་ཤྲཱི་ཀདྷི། ཨཱ་ཙརྱ་གཉན་ཆེན་དཔལ་དབྱངས། རྒྱ་གར་ཀ་མ་རཱུ་པ། གཉན་ལོ་ཙཱ་བ། གླན་བ་ན་ག་རོད་པ། མཚོ་དཀར་བ། སྤྱན་སྔ་
བསོད་ནམས་གྲགས་པ། བསོད་ནམས་བཟང་པོ། མཁན་ཆེན་སེང་གེ་དཔལ། དགེ་བ་རྒྱལ་མཚན། གྲྭ་ཐང་བ་ཤེས་རབ་ཟླ་བ། རྡོ་རིང་པ། གྲུབ་མཆོག་སྦྱིན་པ་རྒྱ་མཚོ། ཚར་ཆེན་བློ་གསལ་རྒྱ་མཚོ་ནས་བདག་གི་དྲིན་ཅན་རྩ་བའི་བླ་མའི་བར་
གྱི་རྩ་བརྒྱུད་ཀྱི་བླ་མ་རྣམས་ཀྱི་བཀའ་དང་དམ་ལས་མ་འདའ་བར་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་སྟོད། དགེ་འདུན་གྱི་སྡེ་སྐྱོངས། ཁྱད་པར་རྡོ་རྗེ་སློབ་མ་འདི་རྣམས་ཀྱི་སྐུ་ལུས་དང་གྲིབ་མ་ལྟར་འགྲོགས་པ་ཆོས་
མཐུན་གྱི་བསམ་པའི་དོན་ཐམས་ཅད་ཡིད་བཞིན་དུ་འགྲུབ་པ་དང། སྲུང་བ་དང། བསྐྱབ་པ་དང། སྦ་བའི་འཕྲིན་ལས་དང། སྟོངས་གྲོགས་རྒྱ་ཆེན་པོ་མཛད་དུ་གསོལ། དེ་ལྟར་བཀའ་བསློ་བས་ཆོས་སྐྱོང་འཁོར་དང་བཅས་པས་དེ་ལྟར་
བགྱིའོ་ཞེས་ཞལ་གྱིས་བཞེས་པས་དེ་ལ་ལེགས་སོ་སྦྱིན་པའི་ཚུལ་དུ་སྟེང་གི་བླ་མ་རྣམས་འོད་དུ་ཞུ། ཆོས་སྐྱོང་འཁོར་བཅས་ལ་བི་མ། ཆོས་སྐྱོང་འཁོར་བཅས་འོད་དུ་ཞུ་ནས་ཁྱེད་རང་རྣམས་ཀྱི་སྤྱི་བོ་ནས་ཐིམ་པས། ཁྱེད་རང་རྣམས་དཔལ་
མགོན་ཁྱུང་ཞལ་ཅན་དངོས་སུ་གྱུར་པའི་མོས་པ་མཛོད། ཛཧཱུཾ་བཾ་ཧོཿ་ ཞེས་བརྗོད་དེ། རྡོ་ནག་གི་མཎྜལ་གྱི་སྟེང་གི་ཚོམ་བྱ་ནས་ཅུང་ཟད་རེ་སློབ་མའི་སྤྱི་བོར་བཞག་ཅིང། ལག་ཏུ་གཏད་ནས།  འདི་ནི་ཁོ་རང་གི་མེ་ཏོག་ཅེས་བྱ་བ་བསྙེན་སྒྲུབ་ལས་གསུམ་གྱི་དུས་སུ་གཏོར་

[101A]༄༅། །མའི་རྒྱུར་བསྲེ་བ་དང། དུད་པ་གཏོང་པ་དང། མཎྜལ་གྱི་ཚོམ་བུའི་གཏའ་མ་བྱས་པས་སྒྲུབ་པ་མྱུར་ཞིང་འཁུ་ལྡོག་མི་འགྱུང་བ་སོགས་གནད་ཀྱི་མན་ངག་དམ་པ་ཡིན་པས་ལེགས་པར་ཚགས་མཛད་པར་ཞུ་
 ཞེས་བརྗོད།  གཙོ་བོས་ཇི་ལྟར་ སོགས་མཇུག་ཆོག་རྣམས་སྤྱི་དང་འདྲ། འདི་ནི་ཁྱུང་ཞལ་གསེར་གྱི་རུ་ཐུར་ཅན། །དམག་དཔོན་དམག་ལ་འགྲོ་བའི་མགོན་པོ་ཡིན། །ཞེས་ཕ་རོལ་གྱི་དམག་བཟློག་ལ་བསྔགས་པས། ལས་སྦྱོར་གྱི་མགོན་པོ་ཡིན་པར་གསུངས། འདིའི་བརྒྱུད་པ་ནི། སྤྱན་སྔ་བསོད་ནམས་གྲགས་པ་ཡན་
སེར་པོ་རྒྱས་བྱེད་ཐུན་མོང་མ་ཡིན་པ་དང་འདྲ། དེ་ནས། མཉག་ཕུག་པ་བསོད་ནམས་བཟང་པོ། མཁན་ཆེན་སེངྒེ་དཔལ། རྭ་ལོ་དགེ་བ་རྒྱལ་མཚན། གྲྭ་ཐང་ཤེས་རབ་ཟླ་བ། རྗེ་བཙུན་རྡོ་རིང་པ། གྲུབ་མཆོག་སྦྱིན་པ་རྒྱ་མཚོ། ཚར་ཆེན་ཡབ་སྲས། བསོད་ནམས་ཆོས་འཕེལ། རྗེ་དབང་ཕྱུག་རབ་བརྟན། མགོན་
པོ་བསོད་ནམས་མཆོག་ལྡན། རིན་ཆེན་རྒྱ་མཚོ། རྣམ་རྒྱལ་བཀྲ་ཤིས། དེ་གཉིས་ཀ་ལ་རྗེ་མང་ཐོས་རྒྱ་མཚོས་གསན་པ་མན་འདྲའོ།། །།    ༈   
ཕྱག་ལེན་གྱིས་བརྒྱན་ཏེ་འགོད་པ་ལ། སྟེགས་ཀྱི་ཁར་མཉྫིའི་སྟེང་དུ་རྟེན་གཏོར་གྲུ་གསུམ་ལྔ་ཁ་དོག་དམར་པོར་བསྒྱུར་བ་ལ་དམའ་དར་སྔོན་པོ་བཙུག་སློབ་མ་ལ་སྦྱིན་རྒྱུའི་མདའ་དར་དངོས་སམ་རི་མོར་བྲིས་པ་སློབ་མའི་གྲངས་དང་མཉམ་པ་བཤམ། མདུན་དུ་འབུལ་གཏོར་དང་མཆོད་པ་སྤྱི་ལྟར་བཤམ་
འདི་ཡི་སྒོས་ཀྱི་ཡི་དམ་རྡོ་རྗེ་རྣམ་འཇོམས་ལ་མཛད་པས་དེའི་ཚུལ་ནི་སྐྱབས་སེམས་སྔོན་དུ་འགྲོ་བས།  སྭ་བྷཱ་ཝ་ ་སྟོང་པར་སྦྱངས།  སྟོང་པའི་ངང་ལས་པད་ཉིའི་སྟེང་དུ་རང་གི་སེམས་ཉིད་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ་ཡོངས་སུ་གྱུར་པ་ལས་

[101B] ཕྱག་གཡས་རྡོ་རྗེ། གཡོན་སྡིག་མཛུབ། ཞབས་གཉིས་བརྐྱང་བསྐུམ་གྱི་སྟབས་ཀྱིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱཐུགྶ་
ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར།  མཆོད་པ་
བྱིན་གྱིས་བརླབས་ལ།  ཨོཾ་བཛྲ་བཥི་ད་ར་ཨརྒྷཾ་ནས། ཤཔྟའི་བར་གྱིས་མཆོད། ཧཱུཾ༑ འཇིགས་པའི་ཧཱུཾ་སྒྲ་ངེས་སྒྲོག་ཅིང། །ནས། དགྲ་ལ་ཕྱག་འཚལ་བསྟོད།  །ཅེས་པས་བསྟོད།  ན་མཤྕཎྜ་བཛྲ་ཀྲོ་དྷཱ་ཡ།  ཞེས་པ་ནས།  ཨམྲྀ་ཏེ་ཧཱུཾ་ཕཊ།  ཅེས་བཟླས་པ་བྱ་
དེ་ནས་མདུན་བསྐྱེད་སྒྲུབ་པ་ནི།  ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེའི་དཀྱིལ་འཁོར་གྱི་སྟེང་དུ་ཀཾ་ཀཾ་ཀཾ་ལས་མི་མགོའི་སྒྱེད་པུ་རི་རབ་ཙམ་གྱི་སྟེང་དུ། ཨ་ལས་ཐོད་པ་ཕྱི་དཀར་ལ་ནང་དམར་
བ་ཡངས་ཤིང་རྒྱ་ཆེ་བ་འཇིག་རྟེན་གྱི་ཁམས་དང་མཉམ་པའི་ནང་དུ། གོ་ཀུ་ད་ཧ་ན་བི་མུ་མ་ར་ཤཱུ་ལས་དགྲ་བགེགས་ཀྱི་ཤ་ཁྲག་གི་རྒྱ་མཚོ་ཆེན་པོར་གྱུར། ཨ་ལས་ཟླ་བ་ཨས་མཚན་པས་ཁ་བཅད་པ། རང་གི་ཐུགས་ཀའི་ས་བོན་ལས་
འོད་ཟེར་འཕྲོས། རླུང་གཡོས་མེ་སྦར་བས། ཐོད་པའི་བསྲེག་རྫས་རྣམས་ཆིལ་གྱིས་ཞུ། རྡོ་རྗེ་ཟླ་བ་ཡིག་འབྲུ་དང་བཅས་པ་ཐོད་པར་ལྷུང། རྡོ་རྗེས་དཀྲུགས། ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཧཱུཾ་ཧ་ཧོཧྲཱི་

[102A]༄༅།  །ལན་གསུམ།  མདུན་གྱི་ནམ་མཁའི་གནས་སུ་པདྨ་དང་ཟླ་བའི་སྟེང་དུ། བླ་མ་ཡི་དམ་རྡོ་རྗེ་སྙིང་པོའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་པ་སྤྱན་དྲངས། ཨོཾ་བཛྲ་བི་
དར་ས་བ་རི་ཝཱ་ར་ཨརྒྷཾ་ ལ་སོགས་པས་མཆོད།  དེའི་མདུན་དུ་དུར་ཁྲོད་རོལ་པའི་གཞལ་ཡས་ཁང་ཆེན་པོའི་དབུས་སུ་སེང་གེ་དང་གླང་པོ་ཆེ་དང་རུས་སྦལ་ནག་པོ་རྣམས་བསྣོལ་བའི་སྟེང་དུ་རུ་ལས་གནོད་སྦྱིན་ཆེན་པོ་སྐུ་མདོག་
མཐིང་ནག་ཞལ་བཞི་ཕྱག་དྲུག་པ། རྩ་ཞལ་མཐིང་ནག་ གཡས་དཀར། གཡོན་དམར། སྟེང་ཞལ་སེང་གེའི་གདོང་ཅན། ཕྱག་དང་པོ་གཉིས་རྡོ་རྗེ་དང། དྲིལ་བུ་འཛིན་པས་ཡུམ་ལ་འཁྱུད་པ། གཡས་ཀྱི་གཉིས་
པས་བེང་ཆེན་དང་ཁྲམ་ཤིང། གསུམ་པས་རུ་དར། གཡོན་གྱི་གཉིས་པས་སྤྲུལ་ནག་གི་ཞགས་པ། གསུམ་པས་སྟག་སེང་གེ་དོམ་དྲེད་སྡིག་པ་ཅེ་སྤྱང་བྱ་ནག་འཛིན་བ། གླང་པོ་ཆེའི་ཀོ་བ་རློན་པའི་སྟོད་གཡོགས་
དང། སྲིན་པོའི་པགས་པ་རློན་པའི་ཤམ་ཐབས་ཅན། རྒྱུ་མ་དང་གཟའ་ཆེན་བརྒྱད་སྐ་རགས་ལ་བཅིངས་པ། ཐོད་པ་སྐམ་པོ་ལྔའི་དབུ་རྒྱན་དང། མི་མགོ་རློན་པ་ཁྲག་འཛག་པ་ལྔ་བཅུས་དོ་ཤལ་བྱས་བ། རུས་པའི་རྒྱན་དྲུག་
དང། སྦྲུལ་གྱིས་བརྒྱན་པ། དེའི་པང་ན་ཡུམ་ཆེན་སྲིད་པའི་བདག་མོ་སྐུ་མདོག་ནག་ལ་སྤྱན་རྩ་དམར་བ། ཕྱག་གཡས་ལྕགས་ཀྱུ་མེ་འབར་བ་དང། གཡོན་ཐོད་པ་ཁྲག་གིས་གང་བ་འཛིན་པས་ཡབ་ལ་འཁྱུད་པ། མདུན་དུ་

[102B]གཡས་སུ་ཡུམ་ཆེན་ཨེ་ཀ་ཛཱ་ཊི། གཡོན་དུ་སྒྲོལ་ཡུམ་དང། གཟའ་བདུད། རྒྱབ་ཏུ་ཙནྡྲ་དང་བ་རེ་བྷ་གུ་མ། གཞན་ཡང་གནོད་སྦྱིན་གིང་ཆེན། བདུད་པོ་སྐོལ་རྗེ་སོགས་འཁོར་ཚོགས་བྱེ་བ་
འབུམ་གྱིས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཤར་ལྷོ་བསིལ་བའི་ཚལ་གྱི་དུར་ཁྲོད་ནས་འཇིགས་བྱེད་སེང་གེ་ནག་པོ་འཁོར་
དང་བཅས་པ་བཛྲ་ས་མཱ་ཡ་ཛས་སྤྱན་དྲངས་པར་བསམས་ལ། ཧཱུཾ་དད་པ་དང་ནི་དམ་ཚིག་གིས། །ཚུར་གཤེགས་ཚུར་གཤེགས་ནག་པོ་ཆེ། །དཀྱིལ་འཁོར་གསང་བའི་གནས་འདིར་སྦྱོན། །གསང་རྟེན་སྐུ་འབག་འདི་ལ་བརྟེན་ཏེ་
སྦྱོན༑ །བ་ལིང་གཏོར་མ་འདི་ལ་བརྟེན་ཏེ་སྦྱོན། །དམ་ཚིག་སྨྱུག་རྒོད་འདི་ལ་  ྾  གཙང་མའི་གསེར་སྐྱེམས་འདི་ལ་  ྾  དམ་རྫས་མཆོད་གཏོར་འདི་ལ་  ྾  དམིགས་རྟེན་བརྟེན་རྫས་འདི་ལ་བརྟེན་ཏེ་སྦྱོན། །རྣལ་འབྱོར་བདག་གི་
དགྲ་བགེགས་སྒྲོལ་བ་དང། །བླ་མ་དམ་པའི་འཕྲིན་ལས་སྒྲུབ་པ་དང། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་སིང་ཧ་མུ་ཁ་རུ་ཏྲ་པ་ཏྲས་པ་རི་ཝཱ་ར་ས་མཱ་ཡ་ཛཛཧཱུཾ་བཾ་ཧོཔདྨ་ཀ་མ་ལཱ་ཡེ་སྟྭཾ་
 ཞེས་བསྐྱེད་བསྟིམ་གདན་འབུལ་རྣམས་བྱ།  ཨོཾ་མཧཱ་ཀཱ་ལ་སིང་ཧ་མུ་ཁ་རུ་ཏྲ་པ་ཏྲ་ས་པ་རི་ཝཱ་ར་ཨརྒྷཾ།  སོགས་ཀྱིས་མཆོད།  ཨོཾ་མཧཱ་ཀཱ་ལ་སིང་ཧ་མུ་ཁ་རུ་ཏྲ་པ་ཏྲ་ས་པ་རི་ཝཱ་ར་ཨོཾ་ཨཱཧཱུཾ།  ཞེས་ནང་མཆོད་འབུལ།  འཇིགས་བྱེད་སེང་གེ་ནག་པོ་འཁོར་དང་

[103A]༄༅། །བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་པ་བདག་ཅག་གིས་
ཆོས་སྒྲུབ་པའི་བར་ཆད་ཞི་བ་དང། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་ཅིང། བསྟན་པ་དང། བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་པར་མཛད་དུ་གསོལ།  ཞེས་དམ་བཞག་བཀའ་བསྒོ་བྱ། དེ་ནས།  འཇིགས་
བྱེད་སེང་གེ་ནག་པོ་འཁོར་དང་བཅས་པའི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། རུ་ཏྲ་བ་ཏྲ་མུ་ཁྲག་ཙ་ར་ཁྲག་ཙ་པ་རེ་ཕོ་བདུན་ཧ་བ་སཱཧཱ། རུ་ཏྲ་པ་ཏྲ་ཐུན་ཁྲག་ཤི་ཏྲི་མོ་རོ་
ཐུན་ཁྲག་ཁ་ལ་ཡ། ཆུ་ཐུན་ཁྲག་མི་ཤ་རོ་ལ་ཐུན་ཁྲག་ཁྲིར་རོ་ཙ་ཐུན་ཁྲག་སྟེང་ཉ་ཀུ་པ་ཐུན་ཁྲག་མ་ཀུ་ས་ར་ཐུན་ཁྲག་དགྲ་བགེགས་ལ་བྷྱོ་ཨི་དཾ་བ་ལིཾ་ཡཀྵ་དགྲ་བོའི་ཙིཏྟ་ལ་ཁཱ་ཧི་ཁཱ་ཧི།  ཞེས་ལན་གསུམ་གྱིས་གཏོར་མ་འབུལ།  ཨོཾ་
མཧཱ་ཀཱ་ལ་སིང་ཧ་མུ་ཁ་རུ་ཏྲ་པ་ཏྲ་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད།  ཨོཾ་མཧཱ་ཀཱ་ལ་སིང་ཧ་མུ་ཁ་རུ་ཏྲ་པ་ཏྲ་ས་པ་རི་ཝཱ་ར་ཨོཾ་ཨཱཧཱུཾ།  ཞེས་ནང་མཆོད་འབུལ།  ཧཱུཾ༑ བསྐལ་པ་མེ་ལྟར་འབར་བའི་ཀློང་དཀྱིལ་ན། །གཡས་བསྐུམ་གཡོན་
བརྐྱང་སེང་གེ་གླང་ཆེན་དང། །རུས་སྦལ་ནག་པོའི་སྟེང་ན་བྲོ་བརྡུང་ཞིང། །སྐུ་མདོག་མཐིང་ནག་ཞལ་བཞི་ཕྱག་དྲུག་པ། །རྩ་ཞལ་ནག་པོ་གཡས་དཀར་གཡོན་པ་དམར། །སྟེང་ཞལ་སེང་གེའི་གདོང་ཅན་འཇིགས་པའི་སྐུ། །རྩ་

[103B] །གཡས་ཀྱི་གཉིས་པས་ཁྲམ་ཤིང་བདེ་ཆེན་བསྣམས། །གསུམ་པས་གནོད་སྦྱིན་རུ་མཚོན་ནག་པོ་དང། །གཡོན་གྱི་གཉིས་པས་སྦྲུལ་ནག་ཞགས་པ་འཛིན། །གསུམ་པས་སྟག་དང་
སེང་གེ་དོམ་དང་དྲེད། །སྡིག་པ་ཅེ་སྦྱང་བྱ་ནག་ལ་སོགས་འཛིན། །གླང་པོ་ཆེ་ཡི་ཀོ་རློན་སྟོད་གཡོགས་ཤིང། །གདུག་པའི་སྲིན་པོའི་པགས་པས་སྨད་ཤམ་བཅིངས། །སྐེད་བར་རྒྱུ་མ་གཟའ་ཆེན་བརྒྱད་ཀྱིས་བསྐོར། །མི་མགོ་
སྐམ་པོ་ལྔ་ཡི་དབུ་རྒྱན་དང། །རློན་པ་ཁྲག་འཛག་ལྔ་བཅུའི་དོ་ཤལ་ཅན། །རུས་རྒྱན་དྲུག་དང་སྦྲུལ་ནག་དར་གྱིས་བརྒྱན། །ཕོ་ཉ་གནོད་སྦྱིན་བྱེ་བ་འབུམ་གྱིས་བསྐོར། །དེ་ཡི་པང་ན་ཡུམ་ཆེན་སྲིད་པའི་བདག་སྐུ་མདོག་ནག་
པོ་རྩ་ཞལ་དམར་ཞིང་འཁྲུགས། །ཞལ་གཅིག་ཕྱག་གཉིས་གཡས་པ་ལྕགས་ཀྱུ་དང། །གཡོན་པ་ཐོད་ཁྲག་འཛིན་པས་ཡབ་ལ་འཁྱུད། །ཡབ་ཡུམ་ཟུང་འཇུག་སྐུ་ལ་ཕྱག་འཚལ་བསྟོད། །གཞན་ཡང་གནོད་སྦྱིན་གིང་ཆེན་
ཡབ་ཡུམ་དང། །བདུད་པོ་སྐུ་མཆེད་ཡབ་ཡུམ་སྲོག་བདག་དང། །གཟའ་བདུད་ཡབ་ཡུམ་བདུད་རིགས་བསམ་མི་ཁྱབ། །འདིར་གཤེགས་རྒྱན་གྱི་གཏོར་མ་འདི་བཞོས་ཤིག་ཤ་ཁྲག་དམར་གྱི་གཏོར་མ་འདི་བཞེས་
ཤིག་ཛམ་བུ་ཏི་བའི་ཞལ་ཟས་འདི་  ྾  སྨན་རཀ་ཕུད་ཀྱི་གཏོར་མ་འདི་  ྾  སྔར་བཅོལ་ལས་ཀྱི་གཏང་རག་གཉན་པོར་འབུལ། །ད་འཆོལ་ལས་ཀྱི་གསོལ་འདེབས་གཉན་པོར་བཞེས། །འཁོར་བཅས་སྲུང་ཞིང་རྐྱེན་རྣམས་
[104A]༄༅། །བཟློག་པ་དང། །སྡང་བའི་དགྲ་དང་གནོད་པའི་བགེགས་ལ་སོགས། །བདུད་དང་བར་དུ་གཅོད་པ་རྣམ་མང་པོ། །ཐམས་ཅད་རྡུལ་ཕྲན་བཞིན་དུ་བརླག་པར་མཛོད། །བསྟན་པ་རྒྱས་པའི་ལས་
འདི་མྱུར་དུ་སྒྲུབས། །རྣལ་འབྱོར་བཅོལ་བའི་འཕྲིན་ལས་འགྲུབ་བར་མཛོད།  །ཅེས་འཕྲིན་ལས་བཅོལ། བཟླས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། འཇིགས་བྱེད་སེང་གེ་ནག་པོ་འཁོར་
བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ཏེ་ལས་རབ་འབྱམས་ཐམས་ཅད་སྒྲུབ་པར་ བསམས་ལ།  རུ་ཏྲ་པ་ཏྲ་མུ་ཁྲག་ཙ་ར་ཁྲག་ཙ་པ་རེ་ཕོ་བདུན་ཧ་བ་སཱཧཱ།  ཞེས་དྲག་སྔགས།  རུ་ཏྲ་པ་ཏྲ་ཐུན་ཁྲག་ཤི་ཏྲི་མོ་རོ་ཐུན་ཁྲག་
ཁ་ལ་ཡ་ཆ་ཐུན་ཁྲག་མི་ཤ་རོ་ལ་ཐུན་ཁྲག་ཁྲི་ར་རོ་ཙ་ཐུན་ཁྲག་སྟེང་ཉ་ཀུ་བ་ཐུན་ཁྲག་མ་ཀུ་སར་ཐུན་ཁྲག་དགྲ་བགེགས་ལ་བྷྱོ་ ཞེས་བསང་སྔགས་རྣམས་ཅི་འགྲུབ་བཟླས་མཐར་ཡིག་བརྒྱ་བརྗོད།  འཇིགས་བྱེད་སེང་གེ་ནག་པོ་འཁོར་དང་བཅས་
པས་ཡོན་ཏན་བརྙེས་པ་ཐམས་ཅད་གཞན་དོན་དུ་བརྙེས་པ་ལགས་པས་བདག་གི་སློབ་མ་འདི་རྣམས་ལ་བྱིན་རླབས་སྩལ་དུ་གསོལ།  ཞེས་གསོལ་བ་གདབ། སློབ་མ་བོས་ལ། སློབ་དཔོན་གྱིས།  མ་སེམས་ཅན་ཐམས་ཅད་ཀྱི་དོན་དུ་
བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཆོས་གསན་པའི་ཀུན་སློང་ཀུན་སྤྱོད་རྣམས་ལེགས་པར་གསལ་བཏབ་སྟེ་གསན་པར་འཚལ། གསན་པར་བྱ་བའི་ཆོས་ནི། དཔལ་མགོན་སེང་གེ་

[104B] དེ་ཞུ་པའི་ཡོན་དུ་མཎྚལ་འབུལ་བར་ཞུ།  མཎྚལ་འདུལ།  སྙིམ་པ་མེ་ཏོག་དང་བཅས་གསོལ་བ་འདེབས་པ་འདིའི་རྗེས་ཟློས་མཛོད། རྡོ་རྗེ་འཛིན་པ་དགོངས་སུ་གསོལ། །བདག་ནི་འགྲོ་ལ་ཕན་དོན་དུ།།
བརྩེ་ཆེན་ཁྱོད་ལ་གསོལ་འདེབས་ཀྱིས། །མ་ལུས་རྗེས་གནང་སྩལ་དུ་གསོལ། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་མཐུ་ཆེན་གྱིས། །བློ་མཆོག་བདག་ལ་གནང་བར་
མཛོད། །ཡིད་ཀྱིས་སྤྲུལ་པའི་ཕོ་བྲང་དུ། །ལྕང་ལོ་ཅན་མཚུངས་གནས་མཆོག་འདིར། །གསང་བདག་རྡོ་རྗེ་རྣམ་འཇོམས་དང། །དེ་བཞིན་དཀྱིལ་འཁོར་ལྷ་ཚོགས་དང། །སངས་རྒྱས་བྱང་ཆུབ་སེམས་དཔའ་ལ། །ལུས་
ངག་ཡིད་གསུམ་གུས་ལྡན་པས། །རབ་ཏུ་དང་བས་ཕྱག་འཚལ་ལོ།  །ལན་གསུམ།  བྱང་སྡོམ་འཛིན་པ་ལ་གནས་ཁང་འདི་ཡང་བསིལ་བའི་ཚལ་དངོས་དང། རྟེན་གཏོར་ཡང་སེང་གེ་ནག་པོ་འཁོར་བཅས་བཞུགས་སྙམ་
པ་དང་སྟེང་དུ་སྐྱབས་ཡུལ་རྣམས་མཛོན་སུམ་དུ་བཞུགས་སྙམ་པའི་མོས་པ་དང་བཅས་འདིའི་རྗེས་ཟློས་མཛོད། དཀོན་མཆོག་གསུམ་ལ་ སོགས་ལན་གསུམ།  དེ་ནས་སྐུའི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་
ཟློས་མཛོད། བླ་མ་རིན་པོ་ཆེ། བདག་ལ་ཆོས་སྐྱོང་སེང་གེ་ནག་པོའི་སྐུའི་རྗེས་གནང་སྩལ་དུ་གསོལ།  ལན་གསུམ།  དེ་ནས་སློབ་མ་ལྷར་བསྐྱེད་པ་ནི། སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། སློབ་མའི་ལུས་ལ་པོག་པས་

[105A]༄༅། །སྡིག་སྒྲིབ་སྦྱངས། འོད་ཀྱི་རང་བཞིན་དུ་གྱུར། དེའི་ངང་ལས་པད་ཉིའི་སྟེང་དུ་སློབ་མ་རྣམས་ཀྱི་སེམས་ཉིད་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ་ཡོངས་སུ་གྱུར་པ་
ལས༑ ཁྱེད་རང་རྣམས་རྡོ་རྗེ་རྣམ་པར་འཇོམས་པ་སྐུ་མདོག་མཐིང་ནག་ཞལ་གཅིག་ཕྱག་གཉིས་པ་གཡས་རྡོ་རྗེ། གཡོན་སྡིགས་མཛུབ་མཛད་པ། ཞབས་གཉིས་བརྐྱང་བསྐུམ་སྟབས་ཀྱིས་བཞུགས་པའི་སྤྱི་བོར་
ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར་པའི་མོས་པ་མཛོད། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམས་པ་དང་འདྲ་པའི་ཡེ་ཤེས་པ་དབང་ལྷ་དང་བཅས་པ་སྤྱན་
དྲངས། ཛཧཱུཾ་བཾ་ཧོགྙིས་སུ་མེད་པར་གྱུར། དབང་ལྷས་དབང་བསྐུར། མི་བསྐྱོད་པས་དབུ་བརྒྱན་པའི་མོས་པ་མཛོད།  །དེ་ལྟར་ཡེ་ཤེས་བ་སྦྱན་དྲངས་ལ་བསྟིམ། དབང་བསྐུར་མི་བསྐྱོད་པས་རྒྱས་བཏབ་པ་ནི་གོང་གནོན་ནོ། །དེ་ནས།  སློབ་མའི་ལུས་ཀྱི་ཆ་ཐམས་
ཅད་རྡོ་རྗེའི་གོ་ཁྲབ་ཀྱིས་གཏམས་པར་བསམས་ལ། ཨོཾ་བཛྲ་རཀྵ་རཀྵ། ཞེས་བསྲུང་བ་བྱ། དེ་ནས་མདུན་དུ་ཆོས་སྐྱོང་བཀའ་སྡོད་ཀྱི་ཆུ་ལ་དུ་བསྐྱེད་དགོས་པས། དེའི་ཚུལ་ནི།  སློབ་མ་རྣམས་ཀྱི་མདུན་དུ་དུར་ཁྲོད་རོལ་པའི་གཞལ་ཡས་ཁང་ཆེན་པོའི་དབུས་སུ་སེང་གེ་
དང་གླང་པོ་ཆེ་དང་རུས་སྤལ་ནག་པོ་རྣམས་བསྣོལ་བའི་སྟེང་དུ་རྟེན་གཏོར་དང་གཉིས་སུ་མེད་པའི་གནོད་སྦྱིན་ཆེན་པོ་ནས། བདུད་པོ་སྐོལ་རྗེ་སོགས་འཁོར་ཚོགས་བྱེ་བ་འབུམ་གྱིས་བསྐོར་བ་མངོན་སུམ་དུ་བཞུགས་པའི་མོས་པ་

[105B] སློབ་དཔོན་ཡི་དམ་དུ་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས་ཤར་ལྷོ་བསིལ་བའི་ཚལ་གྱི་དུར་ཁྲོད་ནས་ཆོས་སྐྱོང་སེང་གེ་ནག་པོ་འཁོར་བཅས་སྤྱན་དྲངས། སློབ་མ་རྣམས་ལ་ཐིམ། མདུན་གྱི་ཆོས་སྐྱོང་ལས་ཀྱང་
རང་འདྲ་དཔག་ཏུ་མེད་པ་ཆད་དེ་སློབ་མ་རྣམས་ལ་ཐིམ་པར་གྱུར་ པར་བསམས་ལ།  ཨོཾ་མཧཱ་ཀཱ་ལ་སིདྷ་མུ་ཁ་རུ་ཏྲ་པ་ཏྲ་ས་པ་རི་ཝཱ་ར་ཨཱ་བེ་ཤ་ཡ་ཨ་ཨ།  ཞེས་སྔགས་རོལ་བྱ།  དེས་སྐུའི་རྗེས་གནང་གྲུབ། དེ་ནས་གསུང་གི་རྗེས་གནང་གི་དོན་
དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རིན་པོ་ཆེ་བདག་ལ་ཆོས་སྐྱོང་སེང་གེ་ནག་པོའི་གསུང་གི་རྗེས་གནང་སྩལ་དུ་གསོལ།  ལན་གསུམ།  སློབ་དཔོན་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་
འཕྲོས། ཆོས་སྐྱོངས་སེང་གེ་ནག་པོའི་ཐུགས་ཀར་ཉི་གདན་ལ་རུ་ཡིག་ནག་པོའི་མཐར་སྔགས་ཀྱིས་བསྐོར་པ་ལ་ཕོག་པས་དེ་ལས་སྔགས་ཕྲེང་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང། ཆོས་སྐྱོང་སེང་གེ་ནག་པོའི་ཞལ་
ནས་ཐོན། སློབ་མ་རྣམས་ཀྱི་ཞལ་དུ་ཞུགས། ཐུགས་ཀའི་ཧཱུཾ་གི་མཐར་འཁོད་པའི་མོས་པ་མཛོད་ལ་སྔགས་ཀྱི་རྗེས་ཟློས་གསུང་པར་ཞུ། རུ་ཏྲ་པ་ཏྲ་མུ་ཁྲག་ཙར་ཁྲག་ཙ་པ་རེ་ཕོ་བ་དུན་ཧ་བ་སཱཧཱ།  ཞེས་དྲག་སྔགས་དང།  རུ་ཏྲ་པ་ཏྲ་ཐུན་
ཁྲག་ཤི་ཏྲི་མོ་རོ་ཐུན་ཁྲག་ཁ་ལ་ཡ། ཆུ་ཐུན་བྲག་མི་ཤ་རོ་ལ་ཐུན་ཁྲག་ཁྲིར་རོ་ཙ་ཐུན་ཁྲག་སྟེང་ཉ་གུ་བ་ཐུན་ཁྲག་མ་ཀུ་ས་ར་ཐུན་ཁྲག་དགྲ་བགེགས་ལ་བྷྱོ་ ཞེས་བསད་སྤགས་རྣམས་ལན་གསུམ་རེ་རྗེས་ཟློས་བྱ།  སློབ་དཔོན་ལ་མི་ཏོག་

[106A]༄༅། །འཐོར་པ་དང་བཅས་འདིའི་རྗེས་ཟློས་མཛོད། བཅོམ་ལྡན་བདག་ལ་  ྾  བདག་ལ་ཉེ་བར་  ྾   ལན་གསུམ། སློབ་དཔོན་གྱིས་མེ་ཏོག་སྤྱི་བོར་བཞག་ལ།  བཅོམ་ལྡན་འདི་ལ་སྩལ་  ྾  འདི་ལ་ཉེ་བར་  ྾  སྔགས་ཀྱི་
དངོས་གྲུབ་  ྾  བརྟུལ་ཞུགས་བརྟན་པར་  ྾  འཇིགས་བྱེད་སེང་གེ་ནག་པོ་འཁོར་དང་བཅས་པའི་སྐུ་གསུང་ཐུགས་ཀྱི་བྱིན་རླབས་དང། རིག་སྔགས་ཀྱི་ནུས་མཐུ་ཐམས་ཅད་རིག་པ་འཛིན་པ་འདི་རྣམས་ཀྱི་རྒྱུད་ལ་འཇུག་
པར་གྱུར་ཅིག་ །ཅེས་བརྗོད་ཅིང་མེ་ཏོག་སྤྱི་བོར་བཞག་  དེས་གསུང་གི་རྗེས་གནང་གྲུབ། དེ་ནས་ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། བླ་མ་རིན་པོ་ཆེ་བདག་ལ་ཆོས་སྐྱོང་སེང་གེ་ནག་པོའི་ཐུགས་
ཀྱི་རྗེས་གནང་སྩལ་དུ་གསོལ།  ལན་གསུམ།  སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་རྗེ་དང་མཐུ་སྟོབས་ཐམས་ཅད་ཕྱག་མཚན་གིར་གུག་ལ་སོགས་པའི་རྣམ་པ་དཔག་ཏུ་མེད་པ་དག་ཆོས་སྐྱོང་ལས་
ཀྱང་རང་འདྲ་མང་པོ་བྱུང་ནས་སློབ་མ་རྣམས་ཀྱི་སྙིང་གར་ཐིམ་པའི་མོས་པ་མཛོད། ཨོཾ་མཧཱ་ཀཱ་ལ་སིདྷ་མུ་ཁ་རུ་ཏྲ་པ་ཏྲ་ས་པ་ར་ཝཱ་ར་ཨཱ་བེ་ཤ་ཡ་ཨ་ཨ།  ཞེས་སྔགས་རོལ་བྱ།  དེས་ཐུགས་ཀྱི་རྗེས་གནང་གྲུབ།  དེ་ནས་རྟེན་གཏོར་སློབ་མ་དི་
ལག་ཏུ་བཞག་ལ། རུ་ཏྲ་བ་ཏྲ་མུ་ཁྲག་ཙ་ར་ཁྲག་ཙ་པ་རེ་ཕོ་བདུན་ཧ་བ་སཱཧཱ། རུ་ཏྲ་པ་ཏྲ་ཐུན་ཁྲག་ཤི་ཏྲི་མོ་རོ་ཐུན་ཁྲག་ཁ་ལ་ཨ། ཆུ་ཐུན་ཁྲག་མི་ཤ་རོ་ལ་ཐུན་ཁྲག་ཁྲིར་རོ་ཙ་ཐུན་ཁྲག་སྟེང་ཉ་ཀུ་བ་ཐུན་ཁྲག་མ་ཀུ་ས་ར་ཐུན་ཁྲག་དགྲ་

[106B] ཆོས་སྐྱོང་ཆེན་པོ་སེང་གེ་ནག་པོ་འཁོར་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་སངས་རྒྱས་ཀྱི་བསྟན་པ་
སྲུངས། དཀོན་མཆོག་གི་དབུ་འཕང་སྟོད། དགེ་འདུན་གྱི་སྡེ་སྐྱོངས། དུས་འདི་ནས་བཟུང་སྟེ་བྱང་ཆུབ་མ་ཐོབ་ཀྱཻ་བར་དུ་རྡོ་རྗེ་སློབ་མ་འདི་རྣམས་ཀྱི་ལུས་དང་གྲིབ་མ་བཞིན་དུ་འགྲོགས་ལ་མཐུན་རྐྱེན་ཐམས་ཅད་སྒྲུབས་
འགལ་རྐྱེན་བར་ཆད་སོལ། ཅི་བསམ་ཡིད་བཞིན་དུ་འགྲུབ་པ་དང། བསྟན་པ་ལ་གནོད་པའི་གདུག་པ་ཅན་ཐམས་ཅད་ཚར་གཅོད་པའི་འཕྲིན་ལས་མཛོད་ཅིག་ །ཅེས་ལན་གསུམ་གྱིས་བཀའ་བསྒོ།  རུ་ཏྲ་པ་ཏྲ་མུ་ཁྲག་ཙ་ར་
ཁྲག་ཙ་པ་རེ་ཕོ་བ་དུན་ཧ་བ་སཱཧཱ། རུ་ཏྲ་པ་ཏྲ་ཐུན་ཁྲག་ཤི་ཏྲི་མོ་རོ་ཐུན་ཁྲག་ཁ་ལ་ཡ། ཆུ་ཐུན་ཁྲག་མི་ཤ་རོ་ལ་ཐུན་ཁྲག་ཁྲིར་རོ་ཙ་ཐུན་ཁྲག་སྟེང་ཉ་ཀུ་བ་ཐུན་ཁྲག་མ་ཀུ་ས་ར་ཐུན་ཁྲག་དགྲ་བགེགས་ལ་བྷྱོ་ ཞེས་སྔགས་གཉིས་ཀྱང་
བརྗོད་པས།  འཁོར་རྣམས་འོད་ཀྱི་རང་བཞིན་དུ་གྱུར་ནས་གཙོ་བོ་ལ་ཐིམ། གཙོ་བོ་ཡང་འོད་དུ་ཞུ་ནས་སློབ་མ་རྣམས་ཀྱི་སྙིང་གའི་ཧཱུཾ་གི་ཞབས་ཀྱུ་ལ་ཐིམ་པའི་མོས་པ་མཛོད།  སློབ་མ་རྣམས་ལ་མདའ་དར་ལག་ཏུ་བྱིན་ནས།  འདི་ནི་སྐུའི་རྟེན་
ཡིན་པས་སྒྲུབ་པའི་སྙིང་ཉེ་ཤེང་འཁུ་ལྡོག་ཆུང་བ་ཡིན་པས་ཚགས་མཛད་པར་ཞུ།  ཞེས་བརྗོད།  དེ་ལྟ་བུའི་ཆོས་སྐྱོང་ཆེན་པོ་སེང་གེ་ནག་པོའི་རྗེས་གནང་ལེགས་པར་ཐོབ་ཟིན་པ་ཡིན་པས། འདི་ལྟ་བུའི་ཆོས་སྐྱོང་གི་རྗེས་གནང་

[107A]༄༅། །ཐོབ་ནས་དུས་རྒྱུན་དུ་གཏོར་མ་ལ་བརྩོན་པ་དང། ཁྱད་པར་དུས་གཏོར་མ་ཆགས་པ་ལ་འབད། སེམས་ཅན་ལ་བྱམས་དང་སྙིང་རྗེ་བསྒོམ། བྱ་ནག་དང་ཁྱི་ནག་ལ་གནོད་པ་མི་བྱ། ཆོས་སྐྱོང་ལ་
མནའ་མི་བོར། སྐུ་གསུང་ཐུགས་ཀྱི་དམ་ཚིག་གསང་སྟེ་བསྲུང། ཡིད་ཆེས་པར་བྱ་བ་སོགས་དམ་ཚིག་དང་སྡོམ་པ་རྣམས་ཚུལ་བཞིན་དུ་སྲུང་སྙམ་པའི་སྒོ་ནས་འདིའི་རྗེས་ཟློས་མཛོད། གཙོ་བོས་ཇི་ལྟར།  སོགས་མཇུག་
ཆོག་རྣམས་སྔ་མ་དང་འདྲའོ། །འདིའི་བརྒྱུད་པ་ནི། རྡོ་རྗེ་འཆང། ཕྱག་ན་རྡོ་རྗེ། གཤིན་རྗེ་གཤེད། མཧཱ་ཀཱ་ལ། བྲམ་ཟེ་མཆོག་སྲེད། ཨུ་པ་ལ། བྷ་སུ་རི་པ། རྡོ་རྗེ་གདན་པ། མི་འཁྲུགས་པ། ཏེ་བུ་དབང་ཕྱུག་སཱུརྱ་བ། གྲུབ་ཆེན་ཤོལ་བོ་བ། རིན་པོ་ཆེ་སངས་རྒྱས་དཔོན། ཞིག་པོ་རིན་པོ་ཆེ། ཟུར་ཆེན་པ། སྤྱན་སྔ་ཆོས་གཞོན་པ། ཁང་མོ་
ཆེ་པ་དར་མ་རྡོ་རྗེ། མཁས་གྲུབ་ཤེས་རབ་གྲགས། བླ་མ་བསོད་ནམས་བཟང་པོ། རིན་པོ་ཆེ་སེང་གེ་དཔལ། བླ་མ་དཔལ་ལྡན་རྒྱ་མཚོ། རྗེ་དཔལ་འཛིན་བཟང་པོ། རྗེ་བཙུན་ཀུན་དགའ་རྣམ་རྒྱལ། པཎ་ཆེན་འབུམ་ཕྲག་གསུམ་པ། སྔགས་འཆང་ཡོན་ཏན་རྒྱ་མཚོ། ཚེ་དབང་བཀྲ་ཤིས། ཨོ་རྒྱན་
རྒྱལ་པོ། བསོད་ནམས་རྒྱལ་པོ། ཀུན་དགའ་བཀྲ་ཤིས། རྡོ་རྗེ་འཆང་རིན་ཆེན་རྒྱ་མཚོ། མང་ཐོས་རྒྱ་མཚོ་མན་འདྲའོ།། །།    ༈    མདུན་དུ་མཉྫིའི་སྟེང་དུ་རྟེན་
གཏོར་ཟུར་གསུམ་ཆེ་བ་ལ་མེ་རིའི་རྩེ་རྒྱན་བྱས་པའི་མཐར་བཤོས་བུ་ཟུར་གསུམ་ཆུང་བརླུག་གིས་བསྐོར་བ། མཆོད་གཏོར་སྔར་ལྟར། བདག་བསྐྱེད་དང། མཆོད་གཏོར་བྱིན་རླབས་བསྙེན་སྒྲུབ་དང་འདྲ། རྟེན་གཏོར་བསངས་སྦྱངས།  སྟོང་པའི་ངང་ལས་རང་གི་མདུན་དུ་

[107B] གཡས་རལ་གྲི་རབ་ཏུ་འབར་བ་ནམ་མཁའ་ལ་འཕྱར་ཞིང། གཡོན་ཐོད་ཁྲག་ཐུགས་ཀར་འཛིན་པ་
མི་རུས་ཀྱི་ཕྲེང་བ་ཕྱག་འགག་ཏུ་བརྒྱུས་པ། ཆང་གིས་གང་པའི་གསེར་བུམ་དང་མདུང་རྩེ་གསུམ་མཆན་ཁུང་དུ་བསྣམས་པ། དབུ་སྐྲ་དཀར་སེར་གྱེན་དུ་བརྫེས་པ། སྨ་ར་དང་སྨིན་མ་མེ་ལྟར་འབར་བ། སྤྱན་གསུམ་སྡང་
མིག་ཏུ་བགྲད་པ། ཞལ་གདངས་ཤིང་མཆེ་བའི་མྱུ་གུ་གཙིགས་པ། མི་མགོ་སྐམ་པོ་ལྔའི་དབུ་རྒྱན་དང། རློན་པ་ཉི་ཤུ་རྩ་གཅིག་གི་དོ་ཤལ་དང། སྤྲུལ་དང་ཚངས་པའི་སྐུད་པ་དང། རུས་པའི་འཕྲེང་བ་སྐྱ་ཆབས་སེ་བརྒྱན་
པ༑ སྟག་གི་པགས་པའི་ཤམ་ཐབས་ཅན། ཡེ་ཤེས་ཀྱི་མེ་རབ་ཏུ་འབར་པའི་དབུས་ན་བཞུགས་པ། དེའི་འཁོར་དུ་ལས་མཁན་བཤན་པ་དྲུག་པོ་ཕྱག་གཡས་པས་ཕྱག་མཚན་སྣ་ཚོགས་དང། གཡོན་པས་མདའ་གཞུ་
ཁྱི་འཁྲིད་བྱེད་པ། ཤིན་ཏུ་རྔམ་ཞིང་འཁྲུགས་པ། གཙོ་འཁོར་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ། དེ་ལས་འོད་ཟེར་འཕྲོས་པས། ཤར་ལྷོ་བསིལ་བའི་ཚལ་ལ་སོགས་པ་ནས་དཔལ་མགོན་
བྲམ་ནག་བཤན་པའི་ཚོགས་དང་བཅས་པ་བྫྲ་ས་མཱ་ཛཿ་ ས་སྦྱན་དྲངས་པར་བསམས་ལ། སྦོས་རོལ་དེང་བཅས་པས།  ཧཱུཾ༑ སྔོན་ཆེ་རྡོ་རྗེ་འཆང་གི་སྤྱན་སྔར་རུ། །གཏུམ་པོ་ཁྱོད་ཀྱིས་ཇི་ལྟར་ཁས་བླངས་བཞིན། །འཕྲིན་ལས་རྣམ་བཞིའི་ལས་

[108A]༄༅། །ལ་སྤྱན་འདྲེན་ན། །སངས་རྒྱས་བསྟན་པ་བསྲུང་ཕྱིར་གཤེགས་སུ་གསོལ། །ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ས་པ་རི་ཝཱ་ར་ཨེ་ཧྱེ་ཧི། ཛཧཱུཾ་བཾ་ཧོཔདྨ་ཀ་མ་ལཱ་ཡེ་སྟྭཾ།  ཞེས་བསྟིམ་ལ་
གདན་འབུལ།  ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ས་པ་རི་ཝཱ་ར་ཨརྒྷཾ་ནས་ཤཔྟ་པྲ་ཏཱིཙྪ་ཡེ་སཱ་ཧཱ། དཔལ་མགོན་བྲམ་ནག་བཤན་པའི་ཚོགས་དང་བཅས་པ་ཁྱེད་རྣམས་ཀྱིས་རྩ་བ་དང་བརྒྱུད་པར་བཅས་པའི་དཔལ་ལྡན་
བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དམ་ཚིག་སྲུངས། བསྟན་པ་སྐྱོངས། རྣལ་འབྱོར་པ་བདག་ཅག་གིས་ཆོས་སྒྲུབ་པའི་འགལ་རྐྱེན་པར་ཆད་ཐམས་ཅད་ཞི་བ་དང། བསམ་སྦྱོར་ཆོས་མཐུན་ཡིད་
བཞིན་དུ་འགྲུབ་ཅིང། བསྟན་པ་དང། བསྟན་པ་འཛིན་པ་དང། འཇིག་རྟེན་ཀུན་དར་ཞིང་རྒྱས་ཕར་མཛད་དུ་གསོལ།  ཞེས་དམ་བཞག་བཀའ་བསྒོ་བྱ། དེ་ནས།  དཔལ་མགོན་བྲམ་ཟེ་ནག་པོ་འཁོར་དང་བཅས་པའི་ལྗགས་
རྡོ་རྗེའི་འོད་ཟེར་གྱིས་ནས་གསོལ་བར་གྱུར། ཨོཾ་མཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ས་པ་རི་ཝཱ་ར་ན་མསརྦ་ཏ་ཐཱ་ག་ཏེ་ ཞེས་སོགས་བཏགས་ལ་གཏོར་མ་ལན་གསུམ་གྱིས་འབུལ།  ཨོཾ་མཧཱ་ཀཱ་ལ་ཀཱ་ལ་ར་ཏྲི་ཏ་ས་བ་རི་ཝཱ་ར་ཨརྒྷམ་
 སོགས་ཀྱིས་མཆོད། སྔགས་བཏགས་པས་ནང་མཆོད་ཀྱང་འབུལ།  དཔལ་མངོན་ཕྲམ་ནག་བཤན་པའི་ཚོགས་དང་བཅས་པ་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་རྣལ་འབྱོར་བ་བདག་གིས་ཇི་ལྟར་བཅོལ་པའི་

[108B] །ཅེས་འཕྲིན་ལས་བཅོལ།  ཧཱུཾ༑ སྲིན་པོའི་གཟུགས་ཀྱིས་གདུག་བ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་
བརྒྱུ་གཏུམ་པོ་ཁྱོད་ལ་བདག་བསྟོད་དོ། །ཞེས་བསྟོད། བཟླས་པ་བྱ་བ་ནི། རང་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས། དཔལ་མགོན་བྲམ་ནག་གི་ཐུགས་ཀར་ཕོག་པས་ཐུགས་རྒྱུད་བསྐུལ། འོད་ཟེར་གྱི་རྩེ་ལ་མཐུན་
པའི་དམ་རྫས་དཔག་མེད་བཀོད། མདུན་གྱི་གཙོ་འཁོར་ལ་ཕུལ་བས་ཐུགས་རབ་ཏུ་མཉེས་ཏེ་ལས་རབ་འབྱམས་ཐམས་ཅད་སྒྲུབ་པར་བསམས་ལ། ཨོཾ་མ་ཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཧཱུཾ་ཕཌ།  ཅེས་ཅི་མང་བཟླས་མཐར་ཡིག་བརྒྱ་བརྗོད་
དཔལ་མགོན་བྲམ་ནག་ཁྱོད་ཀྱིས་ཡོན་ཏན་བརྙེས་པ་ཐམས་ཅད་གཞན་དོན་དུ་བརྙེས་པ་ལགས་པས་བདག་གི་སློབ་མ་འདི་རྣམས་ལ་བྱིན་གྱིས་བརླབ་པ་སྩལ་དུ་གསོལ།  ཞེས་གསོལ་བ་གདབ་བོ། །སློབ་མ་པོས་ལ། སློབ་དཔོན་གྱིས།  མ་
སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཆོས་གསན་པའི་ཀུན་སློང་ཀུན་སྤྱོད་རྣམས་ལེགས་པར་གསལ་བཏབ་སྟེ་གསན་པར་འཚལ། གསན་པར་བྱ་བའི་
ཆོས་ནི། དཔལ་མགོན་བྲམ་ནག་བཤན་པ་དྲུག་བསྐོར་གྱི་རྗེས་གནང་ཡིན། དེ་ཉིད་ཞུ་པའི་ཡོན་དུ་མཎྜལ་འབུལ་བར་ཞུ། མཎྜལ་འབུལ། གསོལ་བ་འདེབས་པ་འདིའི་རྗེས་ཟློས་མཛོད། རྡོ་རྗེ་འཛིན་པ་དགོངས་སུ་གསོལ་བ་བྡགྟེན་པ་ཡིན་ཚེ་རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱངས་བརྩེ་སྦྱར་བ་རྟེན་གཏོར་འོག་ཏུ་ཕྱོགས་སར་བཟུང་བ་གྱེན་དུ་འཕང་
བའི་ཚུལ་ལྟར་བྱས་ལ་མཐར་རྣ་བའི་དྲུང་དུ་སེ་གོལ་གཏོག་ཅིང། ངག་ཏུ། ཨོཾ་བཛྲ་ཨུ་ཏིཥྛ། རྒྱལ་ཆེན་རྡོ་རྗེ་ཤུགས་ལྡན་འཁོར་བཅས་མདུན་གྱི་ནམ་མཁར་བཞུགས་པར་གྱུར། ཅེས་བརྗོད་ཅིང་རྟེན་གཏོར་གྱི་ལྷ་ནམ་མཁར་བཏེག་གཏོར་གདུགས་ཙཀླི་
བཅས་ལེན། རྟེན་གཏོར་དེ་ཉིད་ཁ་གསོས་ཏེ་བྱིན་གྱིས་བརླབས་ལ་བསྐང་ཆོག་ལྟར་ཆོས་སྐྱོང་འཁོར་བཅས་ལ་ཕུལ། གཏོར་མ་ལ་བརྟེན་པ་མིན་ཚེ་འདི་ཡན་མི་དགོས་ཤིང། བཟླས་གཏོར་བྱིན་གྱིས་བརླབ་སྟེ་འབུལ་བ་རྒྱུན་ལྟར་བྱ། དེ་གཉིས་གང་བྱས་ཀྱང་
གཏོར་རྫོངས། བསྟོད་པ། འཕྲིན་བསྐུལ་སོགས་བསྐང་ཆོག་ལྟར་བྱ། དེ་ནས་གཏོར་མ་སྐྱོང་བ་ལ། གསར་དུ་བཟོས་པའི་འདིར་གཤེགས་རྒྱན་གྱི་གཏོར་མ་ཟུར་གསུམ་དཀར་རྒྱན་ཅན། ཤ་ཁྲག་དམར་གྱི་གཏོར་མ་ཟུར་གསུམ་ཤ་ཁྲག་གིས་བརྒྱན་པ། ཛམྦུ་ཏི་

[019A]༄༅། །པའི་ཞལ་ཟས་ནོར་བུ་འབར་བའི་དབྱིབས་ཅན་རྒྱན་ཅན། རཀྟ་ལ་བཟང་དྲུག་དང་རིན་པོ་ཆེའི་ཕྱེ་མ། བདུད་རྩི་རིལ་བུ་བཏབ་པའི་སྨན་རཀ་ཆང་ལ་དེ་དག་བཏབ་པའི་ཛ་གད། ཇ་དྭངས་ལ་གསེར་གཡུ་དང་སྨན་བཏབ་
པའི་གསེར་སྐྱེམས་ཏེ་བཟའ་བ་གསུམ་དང་བཏུང་བ་གསུམ། ཆུ་གཉིས་ཉེར་སྤྱོད། ནང་མཆོད་བཅས་ཐོག་ཁ་ལྟ་བུ་བླ་གབ་མེད་པའི་གནས་སུ་ལེགས་པར་བསྒྲིག་སྟེ་བྱིན་གྱིས་བརླབ། སྔགས་དྲུག་ཕྱག་དྲུག་གིས་ཀྱང་བྱིན་གྱིས་བརླབས་ལ། རང་གི་ཐུགས་ཀའི་
ཧཱུཾ་ལས་འོད་ཟེར་འཕྲོས། གར་བཞུགས་རྡོ་རྗེའི་ཕོ་བྲང་ནས་སྤྲུལ་པའི་རྒྱལ་ཆེན་རྡོ་རྗེ་ཤུགས་ལྡན་འཁོར་དང་བཅས་པ་སྐད་ཅིག་གིས་སྤྱན་དྲངས་པར་མོས་ལ། ཀྱཻ༑ རབ་འབྱམས་རྒྱལ་བའི་འཕྲིན་ལས་བསྒྲུབ་པའི་ཕྱིར། །
རབ་གཏུམ་སྣང་སྲིད་དྲེགས་པའི་སྡེ་དཔོན་དུ། །རབ་བཞེངས་རྒྱལ་ཆེན་རིགས་ལྔ་འཁོར་བཅས་རྣམས། །རབ་དཀར་དད་པའི་སེམས་ཀྱིས་སྤྱན་འདྲེན་གཤེགས། །རྣམ་དག་རང་བཞིན་འོད་གསལ་ཞིང་ཁམས་འདིར། །རྣམ་
མང་མཆོད་སྤྲིན་རྒྱ་མཚོ་གཏིབས་པའི་དབུས། །རྣམ་མཁྱེན་རྒྱལ་བའི་བསྟན་སྲུང་དབང་པོ་ཁྱོད། །རྣམ་སྦྲུལ་དུ་མའི་འཁོར་བཅས་བཞུགས་སུ་གསོལ། །རྣམ་དཀར་ཐུགས་བསྐྱེད་བཟང་པོའི་རྗེས་འགྲོ་ལྟར། །རྣམ་མང་ཕྱི་ནང་
གསང་བའི་མཆོད་སྤྲིན་འདིས། །རྣམ་དག་ཏིང་འཛིན་སྔགས་རྒྱས་བྱིན་བརླབས་ནས། །རྣམ་སྤྲུལ་དཔག་མེད་སྲུང་མ་འཁོར་བཅས་མཆོད། །ཁ་དོག་དྲི་རོ་ནུས་པ་ཕུན་ཚོགས་ཀྱི། །ཤ་ཁྲག་གཏོར་ཚོགས་སྐྱེམས་ཆང་རྒྱ་མཚོའི་ཚོགས། །

[019B] །རྒྱལ་ཆེན་འཁོར་བཅས་དགྱེས་བཞིན་བཞེས་སུ་གསོལ། །འདི་ནི་ས་ཆེན་ཀུན་བློའི་གསུང་དྲི་མ་མེད་པ་ཚིག་ཟུར་ཅུང་ཟད་བཅོས་པའོ། །དེ་ནས། བསྟན་སྲུང་རྒྱལ་པོ་ཆེན་པོ་རྡོ་རྗེ་ཤུགས་ལྡན་རིགས་
ལྔ་དྲག་པོ་རྩལ་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་པའི་ཞེས་པ་ནས། པཉྩ་ཀཱུ་ལ་ཨོཾ་ཨཱཧཱུཾ་ གིས་ནང་མཆོད་འབུལ་བའི་བར་བསྐང་ཆོ་ག་ལྟར་བཏང། གཞི་བདག་གཏོར་མ་བསྔོ། དེ་ནས་སྤྱི་བསྟབ་བྱ་བ་ནི།  ཧཱུཾ༑ རྒྱལ་བ་ཀུན་དངོས་
འཇམ་མགོན་ཙོང་ཁ་པའི། །བསྟན་སྲུང་མཐུ་ལྡན་དགྲ་ལྷ་ཡོངས་ཀྱི་གཙོ། །རབ་འཇིགས་རྡོ་རྗེ་ཤུགས་ལྡན་དྲག་པོ་རྩལ། །ལས་བཞིའི་དངོས་གྲུབ་གཏེར་མཛོད་རིགས་ལྔའི་ཚོགས། །མཛེས་སྡུག་ཡུམ་དགུ་སྣ་འདྲེན་དགེ་སློང་བརྒྱད། །
ལས་མཁན་བཏུམ་པའི་སྟག་ཤར་བཅུ་ལ་སོགས། །ཁྱོད་ཀྱི་བཀའ་སྡོད་གཟའ་བདུད་པེ་ཧར་དང། །དྲེགས་པ་སྡེ་བརྒྱད་མ་མོ་གཤིན་རྗེའི་ཚོགས། །རུ་འདྲེན་ལ་སོགས་ཡུལ་ལྷ་གཞི་བདག་བཅས། །བཀའ་བསྒོས་དམ་ལ་བཞག་པའི་ཐ་ཚིག་
བཞིན། །འདིར་གཤེགས་རྒྱན་གྱི་གཏོར་མ་འདི་བཞེས་ཤིག་ཤ་ཁྲག་དམར་གྱི་གཏོར་མ་འདི་བཞེས་ཤིག་ཛམྦུ་ཏི་བའི་ཞལ་ཟས་འདི་བཞེས་ཤིག་སྨན་རཀ་ཕུད་ཀྱི་མཆོད་པ་འདི་བཞེས་ཤིག་ཛ་གད་དཔའ་བོའི་སྨན་ཕུད་འདི་
བཞེས་ཤིག་གཙང་མ་ཕུད་ཀྱི་གསེར་སྐྱེམས་འདི་བཞེས་ཤིག་གསོལ་ལོ་མཆོད་དོ་རྒྱལ་ཚེན་རིགས་ལྔ་མཆོད། །འཇམ་མགོན་བསྟན་སྲུང་དབང་པོ་འཁོར་བཅས་མཆོད། །ཆོས་འཁོར་ཡོངས་ཀྱི་སྲུང་མ་འཁོར་བཅས་མཆོད། །བསྟན་

[020A]༄༅། །འཛིན་སྐྱེས་བུའི་དཔུང་གཉེན་འཁོར་བཅས་མཆོད། །རྣལ་འབྱོར་སྐྱོང་བའི་གཉེན་གཅིག་འཁོར་བཅས་མཆོད། །སྐྱེ་འགྲོའི་བདེ་སྐྱིད་འབྱུང་གནས་འཁོར་བཅས་མཆོད། །སྣང་སྲིད་དྲེགས་
པའི་སྡེ་དཔོན་འཁོར་བཅས་མཆོད། །དགྲ་བགེགས་སྲོག་གི་གཤེད་མ་འཁོར་བཅས་མཆོད། །སྔར་བཅོལ་ལེགས་པའི་གཏང་རག་གཉན་པོར་གཏོང། །ད་བཅོལ་ལས་ཀྱི་གསོལ་འདེབས་གཉན་པོར་འབུལ། །བློ་བཟང་རྒྱལ་
བའི་བསྟན་འདི་ཁྱོད་ཀྱིས་སྐྱོངས། །དཀོན་མཆོག་གསུམ་གྱི་དབུ་འཕང་ཁྱོད་ཀྱིས་སྟོད། །བསྟན་འཛིན་སྐྱེས་བུའི་འཕྲིན་ལས་ཁྱོད་ཀྱིས་སྒྲུབས། །འཇིག་རྟེན་སྤྱི་དང་ཁྱད་པར་བོད་ཡུལ་འདིར། །ནད་དང་དམག་འཁྲུག་མུ་གེ་
ཞི་བར་མཛོད། །ཆར་ཆུ་དུས་འབེབས་ལོ་ཕྱུགས་རྟག་ཏུ་ལེགས། །ཚེ་རིང་ནད་མེད་བདེ་སྐྱིད་ལྡན་པར་མཛོད། །བདག་ཅག་ཡོན་མཆོད་འགལ་རྐྱེན་བར་ཆད་ཀུན། །ཐལ་བའི་རྡུལ་ཕྲན་བཞིན་དུ་བརླག་པར་མཛོད། །འདོད་དགུའི་
ཡོ་བྱད་མ་ལུས་ཁྱོད་ཀྱིས་སྒྲུབས། །བསམ་པའི་དྲོན་ཀུན་འབད་མེད་ཁྱོད་ཀྱིས་སྒྲུབས། །ཞིང་བཅུའི་དགྲ་བགེགས་མ་ལུས་ཁྱོད་ཀྱིས་སྒྲོལ། །བསྟན་པ་རྒྱས་པའི་ལས་འདི་ཁྱོད་ཀྱིས་སྒྲུབས། །བཅོལ་བའི་འཕྲིན་ལས་མ་ལུས་བསྒྲུབ་
པར་མཛོད། །ཅེས་སྤྱི་བསྟབ་བྱ། གཏོར་མའི་ཕུད་ནས་བཅད་དེ་ནམ་མཁར་གཏོར། སྨན་རཀ་དང་གསེར་སྐྱེམས་ཀྱི་ཕུད་ཀྱང་འཐོར། ལྷག་མ་དངོས་གྲུབ་ཀྱི་ཚུལ་དུ་ནང་དུ་བསྡུ། སླར་ཡང་ཕྱི་ནང་གི་མཆོད་པས་མཆོད། གང་ཞིག་དྲན་པ་ཙམ་གྱིས་ཕྱི་ནང་

[020B] བར་ཆད་ཀུན་སེལ་ལས་བཞིའི་འཕྲིན་ལས་རྣམས། །སྩོལ་མཛད་རྒྱལ་ཆེན་ཤུགས་ལྡན་དྲག་པོ་རྩལ། །བསྟན་སྲུང་འཁོར་དང་བཅས་ལ་ཕྱག་འཚལ་བསྟོད།  །ཅེས་བསྟོད་པ་བྱ། དེ་ནས་བསྐང་ཆོག་ལྟར་གྱི་མངའ་གསོལ་དང། ནང་དུ་
འོང་ནས་ཚོགས་ཀྱི་འཁོར་ལོ་ཁོ་བོས་བྲིས་པ་ཕྱོགས་ལས་རྣམ་པར་རྒྱལ་བའི་དགའ་སྟོན་ལྟར་ལེགས་པར་དབུལ། ཡི་དམ་དང་ཆོས་སྐྱོང་གི་གཏང་རག་མཆོད་བསྟོད་རྒྱས་པར་བྱ། འདོད་དོན་གསོལ་གདབ་ནི།  བླ་མ་དང་ཡི་དམ་འཇམ་དཔལ་གཤིན་རྗེ་གཤེད་ཀྱི་ལྷ་ཚོགས་སྤྱི་དང་
ཁྱད་པར་དུ་ཡང་སྤྲུལ་པའི་རྒྱལ་ཆེན་རྡོ་རྗེ་ཤུགས་ལྡན་རིགས་ལྔ་དྲག་པོ་རྩལ་འཁོར་བཅས་བདག་ལ་དགོངས་སུ་གསོལ། ཁྱེད་རྣམས་ལ་ཐུགས་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབ་པའི་
ནུས་མཐུ་བསམ་གྱིས་མི་ཁྱབ་པ་མངའ་བ་ལགས་པས། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པའི་སྙིང་པོ་དྲི་མ་མེད་པ་འདི་ཉིད་ཕྱོགས་དུས་ཀུན་ཏུ་དར་ཞིང་རྒྱས་པ་དང། འཇིག་རྟེན་གྱི་ཁམས་ཐམས་ཅད་དུ་བདེ་
སྐྱིད་ཕུན་སུམ་ཚོགས་པ་འབྱུང་བ་དང། ཁྱད་པར་དུ་ཡང་བྱང་ཆུབ་མ་ཐོབ་ཀྱི་བར་ཚེ་རབས་ཐམས་ཅད་དུ་བདག་གི་ལུས་དང་གྲིབ་མ་བཞིན་དུ་འགྲོགས་ནས་འགལ་རྐྱེན་གྱི་བར་ཆད་ཐམས་ཅད་སོལ། མཐུན་རྐྱེན་ཐམས་ཅད་སྒྲུབས་
འདི་རྒྱས་དབང་དྲག་གི་ལས་གང་བཅོལ་བ་ཐམས་ཅད་ཐོགས་པ་མེད་པར་བསྒྲུབ་པར་མཛད་དུ་གསོལ།  ཞེས་གདུང་ཤུགས་དྲག་པོས་གསོལ་བ་གདབ། ཡིག་བརྒྱ་མང་དུ་བརྗོད།  གང་ཡང་བདག་བློ་རྨོངས་པ་ཡིས།  །ཞེས་སོགས་ཀྱིས་ནོངས་པ་

[021A]༄༅། །བཟོད་པར་གསོལ།  འདིར་ནི་རྟེན་དང་ལྷན་ཅིག་ཏུ།  །ཞེས་སོགས་དང།  ཨོཾ་སུ་པྲ་ཏིཥྛ་བཛྲ་ཡེ་སཱཧཱ།  ཞེས་བྲིས་སྐུ་ལ་བརྟན་བཞུགས་བྱ་བའམ། རང་ལ་བསྡུ་བ་ཅི་རིགས་བྱས་རྗེས་བདག་བསྐྱེད་ཉེར་བསྡུ་བྱས་ལ་བསྔོ་སྨོན་
དང་བཀྲ་ཤིས་ཀྱི་ཚིགས་བཅད་རྒྱས་པར་བརྗོད་ཅིང། མེ་ཏོག་གི་ཆར་དབབ་པར་བྱའོ། །མཚམས་ཐོའི་ལྷ་ལ་གཏང་རག་དཔག་ཤོགས་གསོལ་བྱ། འདིར་མ་འཁོད་པའི་བསྙེན་སྒྲུབ་སྤྱིའི་སྤང་བླང་མཐའ་དག་སྤྱི་འགྲོ་ལྟར་བསྙེན་ཡིག་ཆེན་མོ་དག་ལས་ཤེས་པར་བྱ་
རྟེན་གཏོར་གྱི་གཏོར་མ་བྱ་ཁྱི་དང་དམ་ཚིག་ཉམས་པ་སོགས་ལ་མི་སྟེར་བར། རང་དང་མཚམས་གཡོག་པས་ལོངས་སྤྱད། བྲིས་སྐུ་དང་ནང་གསང་གི་རྟེན་སོགས་གཞན་གྱིས་མི་མཐོང་བར་བཅད། མཎྜལ་ཡོད་ན་རྡུལ་ཚོན་དང་མཆོད་གཏོར་སོགས་བསྡུས་ཏེ་ལས་ཀྱི་
རྗེས་མི་མངོན་པར་བྱའོ། །དེ་དག་གིས་བསྙེན་པ་ཇི་ལྟར་བྱ་བའི་ཚུལ་རྒྱས་པར་སྤྲོས་ཏེ་བཤད་ཟིན་ཏོ། །གཉིས་པ་སྒྲུབ་པ་དང་ལས་སྦྱོར་གྱི་རྣམ་བཞག་གི་གཞི་འདིང་བ་ལ་གཉིས། སྒྲུབ་པའི་རྣམ་གཞག་གི་གཞི་འདིང་བ་དང། ལས་སྦྱོར་་ཡི་རྣམ་གཞག་གི་གཞི་
འདིང་བའོ། །དང་པོ་ནི། ཞི་རྒྱས་དབང་དྲག་རང་རང་གི་ལས་བསྒྲུབ་པའི་སྔོན་དུ་དེ་དང་དེའི་སྒྲུབ་པ་བྱ་བར་གསུངས་པས། འདིར་དེ་ལྟ་བུའི་སྒྲུབ་པ་བྱ་ཚུལ་གྱི་རྣམ་གཞག་མདོ་ཙམ་འཆད་པ་ལ་གཉིས། གཙོ་བོ་ལ་བརྟེན་ནས་ལས་རབ་འབྱམས་ཀྱི་སྒྲུབ་པ་བྱ་བ་
དང༑ རིགས་བཞི་སོ་སོ་ལ་བརྟེན་ནས་ལས་སོ་སོའི་སྒྲུབ་པ་བྱའོ། །དང་པོ་ནི། དགོས་པ་བློ་བཟང་རྒྱལ་བའི་བསྟན་པ་ཁོ་ན་སྙིང་དུ་གཅེས་པས་ལས་རབ་འབྱམས་བསྒྲུབ་པའི་ཆེད་དུ་བྱེད་པ་ཡིན། དུས་ཧོར་ཟླ་བཅུ་པའི་ཚེས་བྕུའམ། ཟླ་བ་གང་ཡང་

[021B] བརྒྱད། བཅུ་ལ་སོགས་པའི་ཉིན་ཕྱེད་ནས་འགོ་འཛུག་པར་བྱེད། བསམ་པ་བློ་བཟང་རྒྱལ་བའི་བསྟན་པ་ཉམས་པར་མ་བཟོད་པའི་ཀུན་སློང་ཁོ་ནས་འཇུག་དེ་ཡང་ཡིད་མཐུན་གྱི་གནས་སུ་བ་བྱུང་དང། དྲི་བཟང་དང། བདུད་རྩི་རིལ་བུ་
སྦྱར་བའི་ཆད་གིས་ཆག་ཆག་གདབ། སྟེགས་བུ་གཙང་མར་བསྙེན་པའི་སྐབས་སུ་སྨྲས་པ་ལྟར་གྱི་རྡུལ་ཚོན་ནམ། ཆུ་ཚོན་གྱིས་ཆོས་འབྱུང་གྲུ་གསུམ་དམར་ནག་རྩེ་མོ་ཚུར་བསྟན་པའི་དབུས་སུ་གྲི་ཁྲག་གིས་སྤགས་པའི་ཚོམ་བུ་དམར་པོ་དགོད། དེའི་སྟེང་དུ་མཉྫི་ལ་རིན་པོ་
ཆེའི་སྣོད་དུ་གཏོར་མའི་རྒྱུ་ནས་ནག་རྗེན་བཏགས་ལ་དཀར་གསུམ་མངར་གསུམ། རིན་པོ་ཆེ་སྣ་ལྔ་བརྡར་བའི་ཕྱེ་མ། འབྲས་བུ་མངར་སྐྱུར་གྱི་རིགས་སོགས་སྨན་སྣ་ཚོགས། བདུད་རྩི་རིལ་བུ། ཆང་གར་མ་བཅས་བཏབ་པའི་སྒྲུབ་གཏོར་སྙིང་གཟུགས་དམར་པོ་ཁྲུ་
གང་ལས་མི་ཆུང་བ། མཐེབ་སྐྱུ་ཁ་ནང་བསྟན་གྱིས་བསྐོར་བ། སྣོད་མ་ཁེངས་པ་དང། སྣོད་ལས་ཕྱིར་ཐལ་བ་མ་ཡིན་པར་མར་རྒྱན་ཅི་མཛེས་ཀྱིས་སྤྲས་པ་ལ་དར་སེར་པོའི་གཏོར་གདུགས་དང། གཙོ་བོའི་ཙཀླི་དང་བཅས་པ་བཙུགས་པ་བྲིས་ཐང་གི་ཐུགས་ཀར་སླེབས་
བའི་ཚོད་ཙམ་དུ་བཞག་བྲིས་ཐང་དང་གཏོར་མའི་མདའ་ལག་ལེན་བཞིན་གཟུངས་ཐག་གིས་སྦྲེལ་བའི་སྣེ་ནས་སྒྲུབ་པ་པོ་རྣམས་ཀྱིས་བཟུང་ཆོག་པ་བྱ། དེའི་མདུན་དུ་རྒྱུ་དེ་དང་འདྲ་བའི་འབུལ་གཏོར་རྒྱས་པ་གཙོ་འཁོར་ཡོངས་རྫོགས། བསྡུ་ན་རིགས་ལྔའི་གཏོར་མ་ཤ་གཟུགས་
མ་ལྔ་མཐེབ་སྐྱུས་བསྐོར་བ། གཡས་ཕྱོགས་སུ་ཡི་དམ་གྱི་གཏོར་མ། མཁའ་འགྲོ་སྤྱི་གཏོར། གཞི་བདག་གཏོར་མ་བཅས་བཤམ། སྒྲུབ་པའི་སྐབས་འདིར་ཆོས་སྐྱོང་རིགས་མི་མཐུན་པ་གཞན་མང་པོ་ལ་གཏོར་མ་མི་གཏོང་བར་གསུངས་པས་ངེས་པར་བྱ་དགོས་རྣམས་
[114A]༄༅། །དམ་ཚིག་གི་མགོན་པོའི་རིག་གཏད་ཐུན་མོང་མ་ཡིན་པ་རྗེ་བཙུན་མཐུ་སྟོབས་ཀྱི་དབང་ཕྱུག་ཆེན་པོའི་ཕྱག་ལེན་དང་གསུང་རྒྱུན་མ་ཉམས་པ་ཁྱེད་རང་རྣམས་ལ་ཕུལ་པ་ལགས་པས་དེས་རང་གཞན་གྱི་
དོན་རྒྱ་ཆེན་པོ་མཛད་པར་ཞུ།  ཞེས་བརྗོད་དོ། །གཏང་རག་གི་མཎྜལ་སོགས་རྔེས་ཀྱི་ཆོ་ག་སྤྱི་ལྟར་བྱའོ། །འདི་ཆིག་བརྒྱུད་ཡིན་པས་སློབ་མ་དམ་ལྡན་གཅིག་ཁོ་ན་མ་གཏོགས་གཞན་ལ་མི་སྦྱིན། འཆོལ་བར་སྤྱད་ན་དམ་ཚིག་གི་ཉེས་པ་ཆེན་པོར་འགྱུར་རོ། །དེ་བས་གསང་ཞིང་སྦ་བར་བྱའོ། །དེ་ལྟར་
བྲམ་ཟེ་མངག་གཏད་ཀྱི་རྗེས་གནང་ལྷ་བཙུན་ཨ་ནན་ཏའི་གསུང་གཞིར་བཞག་ཐོག་མཐོང་བརྒྱུད་བླ་མའི་ཕྱག་ལེན་གྱིས་བརྒྱན་ཏེ་ནག་འགྲོས་སུ་བཀོད་པའོ། །འདིའི་བརྒྱུད་པ་ནི་བཤད་མ་ཐག་པ་དེ་བཞིན་ནོ། །དེ་ལྟར་དཔལ་མགོན་ཞལ་རྣམ་འགྱུར་བཅུ་བདུན་དང། བྲམ་ཟེ་མངག་གཏད་བཅས་ཀྱི་རྗེས་གནང་གི་ཆོ་
ག་དཔལ་ལྡན་ས་སྐྱ་པའི་བཞེད་སྲོལ་དྲི་མ་མེད་པའི་མན་ངག་གི་གནད་རྣམས་མ་སྦས་པར་ནག་འགྲོས་སུ་བཀོད་ཡོད་ན་སློབ་དཔོན་དང་སློབ་མའི་མཚན་ཉིད་བརྟགས་པ། གྲངས་ཀྱི་ཁྱད་པར་སོགས་གོང་དུ་ཇི་སྐད་བཤད་པ་ལྟར་ཚུལ་དང་མཐུན་བར་བྱ་བ་ལས་གྱ་ཚོམ་གང་བྱུང་དུ་སྤེལ་བྱས་ན་དཔལ་མགོན་བཀའ་
ཉན་དང་བཅས་པས་རྡོ་རྗེའི་ཆད་པ་དྲག་པོ་འོང་བར་གདོན་མི་ཟ་བས་ཤིན་ཏུ་བག་དང་ལྡན་པར་བྱའོ།།  སྨྲས་པ། རབ་ཁྲོས་དྲག་ཤུལ་སྲིན་པོའི་ཉམས་གང་འགྲོ་ལ་རྗེས་བརྩེའི་རྣམ་འགྱུར་ཉིད། །གང་སྐུ་ཤིན་ཏུ་མི་སྡུག་ཉིད་ཀྱང་མཐོང་བས་ཡིད་ཀྱི་བདུད་
རྩི་ཉིད། །རྡོ་རྗེ་སྐུ་ཡི་ཕྱག་རྒྱ་གཅིག་ཀྱང་སྣ་ཚོགས་སྒྱུ་འཕྲུལ་འབུམ་ཕྲག་ཉིད། །ཁྱོད་ནི་མཐའ་ཡས་འགྲོ་མགོན་ཉིད་ཀྱང་བདག་ཉིད་ལྷག་པར་རྗེས་སུ་སྐྱོངས། །ནམ་མཁའི་ཕ་མཐར་འཁྱུད་པའི་མཁྱེན་བརྩེའི་འཛུམ། །འགྲོ་བའི་

[114B] །ཚད་བཟུང་སར་གནས་འཕགས་པས་དཔོག་མིན་ན། །བྱིས་བློས་གྲངས་སུ་བརྩི་བ་ཇི་ལྟར་གཞལ། །འོན་ཏེ་མཁས་དང་གྲུབ་པས་སྲོལ་ཕྱེ་བའི། །ཡོངས་སུ་གྲགས་པའི་སྐུ་ཡི་རྣམ་འགྱུར་གང། །བདུན་
ལྷག་བཅུ་ཕྲག་གཅིག་དང་ཟླ་བའི་གྲངས། །འགྲོ་འདིའི་བསོད་ནམས་དཔལ་གྱི་སྙིང་པོར་བྱོན། །གང་འདིར་སྐལ་བཟང་ལས་ལྡན་རྗེས་བཟུང་ཚུལ། །ནག་འགྲོས་བཀོད་འདི་དྲིན་ཅན་བླ་མ་དང། །སྟོབས་འཕྲོག་དབང་པོ་དགྱེས་པའི་
མཆོད་སྤྲིན་དུ། །སྤྲོ་བའི་སྐལ་བཟང་བདག་གི་སྐལ་བར་ཐོབ། །འདི་ལས་འོངས་པའི་དགེ་ཚོགས་སྟོན་ཟླའི་སྤུན། །འགྲོ་རྒྱུད་དུག་ལྔའི་ཚ་གདུང་བཅིལ་བ་དང། །ཆབས་ཅིག་བློ་བཟང་རྒྱལ་བསྟན་སྣང་བའི་དཔལ། །ས་གསུམ་ཁྱོན་ཀུན་འགེངས་
པའི་རྒྱུ་རུ་བསྔོ། །བླ་མ་མགོན་པོའི་ཞབས་སེན་འོད་ཆགས་ཀྱི། །རྩེ་དགའ་སྙིང་གི་པད་མོར་དམ་འཁྱུད་པའི། །དགའ་སྟོན་ཚེ་རབས་ཕྲེང་བར་མི་གཏོང་བའི། །མ་ཉེས་གཤིན་རྗེས་བརྩེས་བདག་ཀྱང་རྟག་སྐྱོང་ཤོག་ །དེ་ལྟར་བསྟན་སྲུང་ཀུན་
གྱི་ནང་ནས་ལས་བཞིའི་འཕྲིན་ལས་གཉན་མྱུར་ཐོགས་པ་མེད་པའི་ཁྱད་པར་གྱིས་ལྷག་པའི་སྲུང་མའི་དབང་པོ་དཔལ་མགོན་སྟོབས་འཕྲོག་ནག་པོ་རྡོ་རྗེ་གདོང་བཞི་པ་སྐུའི་རྣམ་འགྱུར་བཅུ་བདུན་དང། བྲམ་ཟེ་མངག་གཏད་བཅས་ཀྱི་རྗེས་གནང་གི་ཆོ་ག་ནག་འགྲོས་སུ་བཀོད་པ་ཞིང་སྐྱོང་དགྱེས་པའི་
མཆོད་སྤྲིན་སྐལ་བཟང་སྙིང་གི་ནོར་བུ་ཞེས་བྱ་བ་འདི་ནི་སྔ་སོར་ཁྲི་བྱང་མཆོག་སྤྲུལ་རིན་པོ་ཆེ་ནས་ཀྱང་བསྐུལ་མ་མཛད་ཅིང། ཉེ་ཆར་བདག་ཅག་གི་རྣམ་པར་འདྲེན་པ་ཆེན་པོ་བཀའ་དྲིན་མཚུངས་མེད་ཆེ་ཤོས་རྡོ་རྗེ་འཆང་དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་ངག་དབང་བྱང་ཆུབ་བསྟན་པའི་སྒྲོན་མེ་དཔལ་བཟང་

[115A]༄༅། །པོས་ཆབ་ཤོག་གི་ཉེར་ལེན་ལས། ཟླ་བྲལ་རིགས་ཀྱི་བདག་པོ་བཀའ་དྲིན་མཚུངས་མེད་སྟག་བྲག་རྡོ་རྗེ་འཆང་དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་ངག་དབང་གསུང་རབ་མཐུ་ཐོབ་བ་བསྟན་པའི་རྒྱལ་མཚན་དཔལ་བཟང་པོ་མཆོག་གི་བཀའི་བསྐུལ་མ་སྙིང་གི་ལྗིད་དུ་
ནོན་པའི་ཞབྶ་འདེགས་བཀའ་བཞིན་སྒྲུབ་པའི་མཆོད་པར་ཞིང་སྐྱོང་དགྱེས་པའི་རྣལ་འབྱོར་པའི་གཟུགས་བརྙན་ཕ་བོང་ཁའི་སྤྲུལ་སྐུ་བྱམས་པ་བསྟན་འཛིན་འཕྲིན་ལས་རྒྱ་མཚོས་རྗེས་གནང་གི་ཡིག་རྙིང་ཐོར་བུ་ཐོར་བུར་བཞུགས་པ་རྣམས་གཞིར་བཟུང། དེ་དག་ཏུ་མི་གསལ་བ་རྣམས་དམ་པ་
གཞན་གྱི་གསུང་ལས་ཁ་བསྐང། མཐོང་བརྒྱུད་ཕྱག་ལེན་མན་ངག་གིས་བརྒྱན། བླ་མ་མགོན་པོ་ལ་གནང་བ་གསོལ་ཏེ་དཔལ་ལྡན་ས་སྐྱ་པའི་བཞེད་སྲོལ་མན་ངག་གི་གནད་ཟབ་མཐའ་དག་མ་སྤས་པར་ནག་འགྲོས་སུ་ལྷུག་པར་སྤེལ་ཏེ་རབ་བྱུང་བཅུ་དྲུག་པའི་མེ་ཡོས་ཀྱི་ཧོར་ཟླ་དགུ་པའི་གྲལ་ཚེས་ཉེར་དགུའི་སྲོད་ཀྱི་
དུས་སུ་བོད་ཡུལ་བསྟན་པའི་མེ་རྩ་གནས་ཆེན་ཡེར་པ་སེ་བ་ལུང་དུ་མཇུག་གྲུབ་པར་བགྱིས་པའི་ཡི་གེ་པ་ནི་བྱ་བྲལ་སྒྲུབ་པའི་རྒྱལ་མཚན་འཛིན་པ་ཞྭ་སྒབ་ཆོས་མཛད་དགེ་སློང་ཐུབ་བསྟན་དབང་རྒྱལ་གྱིས་བགྱིས་པ་བླ་མ་མགོན་པོ་དགྱེས་བའི་མཆོད་སྤྲིན་ཁོ་ནར་གྱུར་ཅིག་  །།
   ༈    །དམ་ཉམས་ཀླད་ན་འགྱིང་པའི་མི་བཟད་སྐུ། །ཐུབ་བསྟན་སྲོག་གི་སྙིང་པོར་ཆེ་བའི་མཆོག་སྟོབས་འཕྲོག་དབང་པོ་ཁྱོད་ཀྱིས་རྟག་ཏུ་སྐྱོངས། །གང་གི་འཕྲིན་
ལས་རབ་འབྱམས་དེ་དང་དེ། །ཇི་བཞིན་སྐུ་ཡི་སྒྱུ་འཕྲུལ་སྣ་ཚོགས་སུ། །རོལ་པའི་རྗེས་སུ་གནང་བའི་ཆོ་གའི་ཁྲིགས། །སྐལ་བཟང་བསོད་ནམས་དཔྱིད་དུ་རྫོགས་པ་ན། །ངལ་མེད་ཆོས་སྦྱིན་རྒྱ་ཆེར་སྤེལ་

[115B] །འཛད་མེད་པར་དུ་བསྐྲུན་པའི་རྒྱུ་སྦྱོར་མཆོག་བསྟན་འགྲོའི་སྣང་བྱེད་ཞྭ་འཕེལ་མཆོག་སྤྲུལ་གྱི། །གསང་གསུམ་ཚེ་མཐའ་ཡས་པའི་མགོན་བཞིན་ཤོག་མཁས་བཙུན་བཟང་
པོའི་རྣམ་ཐར་ངོ་མཚར་དབྱིག་བསྟན་དང་འགྲོ་བའི་དགུང་མཁར་ཉིན་བྱེད་བཞིན། །བཤད་སྒྲུབ་འཕྲིན་ལས་འོད་རྣོན་རྩེ་དགའ་ཡི། །སྣང་པས་གསུམ་ཁྱོན་དུ་བརྡལ་གྱུར་ཅིག་
ཞིང་སྐྱོང་དབང་པོ་ཡིས་ཀྱང་འཕྲིན་ལས་བཞིའི། །རྣམ་འགྱུར་དུས་བཞི་དུས་ལས་མི་ཡོལ་བཞིན། །རྗེས་སུ་སྒྲུབ་ལ་ཤིན་ཏུ་རིངས་པས་ཀྱང། །བཞེད་དོན་འབད་མེད་ལྷུན་གྱིས་
གྲུབ་གྱུར་ཅིག་སྐུ་གཤེགས་ཛ་སག་བློ་བཟང་བསྟན་འཛིན་དང། །དད་ལྡན་ཆོས་བཙུན་བློ་བཟང་ཡེ་ཤེས་དང། །ཡེ་ཤེས་ཆོས་སྒྲོན་འབྲེལ་ཐོགས་འདས་གསོན་རྣམས། །བླ་མ་
མགོན་པོས་རྟག་ཏུ་རྗེས་སྐྱོང་ཞིང། །རིག་པའི་ཁྱེའུ་ཆུང་མི་ཁོམ་འཆིང་རྒྱ་ལས། །གྲོལ་ནས་དལ་དང་འབྱོར་པའི་འཛུམ་སྒེག་ལུས། །ཐེག་མཆོག་མདོ་སྔགས་ཤིང་རྟའི་ཤུགས་
མྱུར་པོས། །སྐུ་གསུམ་གྲོང་ཁྱེར་མཆོག་ཏུ་མྱུར་ཕྱིན་ཤོག་ །དེ་ལྟར་དཔལ་མགོན་གདོང་བཞི་པ་རྣམ་འགྱུར་བཅུ་བདུན་མང་བ། གཏད་དང་བཅས་པའི་ཆོ་ག་སྤེལ་ལེགས་ཨཀྵ་རའི་ཕྲེང་བར་ལེགས་པར་རྫོགས་པ་ན་བསྟན་

[116A]༄༅། །པའི་གསལ་བྱེད་ལི་ཐང་ཞྭ་འཕེལ་བཀའ་འགྱུར་བ་ངག་དབང་དམ་ཆོས་བློ་བཟང་དཔལ་བཟང་པོ་ནས་རྒྱུ་སྦྱར་ཏེ་པར་དུ་སྒྲུབ་གནང་མཛད་ཅིང། དད་ལྡན་ཆོས་
དྲུང་བློ་བཟང་ཡེ་ཤེས་དང། ལྕམ་ཡེ་ཤེས་ཆོས་སྒྲོན་བཅས་ནས་ཀྱང་སྐུ་གཤེགས་ཛ་སག་བློ་བཟང་བསྟན་འཛིན་གྱི་དགོངས་རྫོགས་སུ་དམིགས་ཞལ་འདེབས་དངུལ་ཊཾ་སྲང་བདུན་
ཅུ་ཕུལ་བ་བཅས་ཀྱི་དགེ་བསྔོའི་ཚིགས་སུ་བཅད་པར་འྥ་བོང་ཁའི་སྤྲུལ་མིང་པས་ལྷག་བསམ་གྱི་སྨོན་པས་མཚམས་སྦྱར་བའོ།། །།
དགེའོ།། དགེའོ།། ་ས་བྱི་ལོར་འཛུགས་ཞུས་ལེགས་པར་སོང།། དགེའོ།། །།



