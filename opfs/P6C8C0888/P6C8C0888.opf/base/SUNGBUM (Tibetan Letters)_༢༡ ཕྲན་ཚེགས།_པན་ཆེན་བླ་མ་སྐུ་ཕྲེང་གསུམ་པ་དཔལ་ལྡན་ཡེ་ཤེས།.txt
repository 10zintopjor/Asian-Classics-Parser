༄༅། །རྟེན་གསར་བཞེངས་ཀྱི་དཀར་ཆག་དང་རྒྱབ་ཡིག་ཞལ་བྱང་སོགས་ཀྱི་སྐོར་བཞུགས་

[001] །ན་མོ་གུ་རུ། རིག་དང་གྲོལ་བའི་ཡོན་ཏན་གྱིས་ཕྱུག་པ། །ཚུལ་ཁྲིམས་གཙང་མས་བརྒྱན་པའི་འདུས་པའི་སྡེར། །ཟག་མེད་བདུད་རྩིའི་བཏུང་སྣོད་འདི་ཕུལ་བས། །འགྲོ་ཀུན་དམ་ཆོས་
རོ་ཡིས་ཚིམས་པར་ཤོག་སརྦ་ཛ་ག་ཏཾ།། ཞེས་པ་འདི་ནི་ཤིང་ཕག་ཟླ་ཚེས་་ལ། ཚོགས་གདན་གསར་སྤོས་ཐོག་ཟངས་ལྟིར་བརྒྱད་ཅུ་གྱ་དྲུག་ཕུལ་བའི་ཞལ་བྱང་དུ་་ཤཱཀྱའི་བཙུན་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
གང་གི་མཚན་ཙམ་དྲན་བས་སྡིག་མུན་ཀུན། །ཞི་མཛད་བདེ་གཤེགས་སོ་ལྔའི་ལྷ་ཚོགས་དང། །གསུང་རབ་ཡང་རྩེ་བདེ་གསང་ལ་སོགས་པའི། །ཆོ་གའི་རིམ་པ་རབ་ཏུ་གནས་བྱེད་སོགས། །བློ་བཟང་ཆོས་
གྲགས་ལྷག་བསམ་རབ་དགེ་བས། །ལེགས་བརྐོས་འདུས་པའི་རྒྱུད་གྲྭ་ཆེར་ཕུལ་བས། །ཚེ་རབས་ཀུན་ཏུ་དམ་པས་རྗེས་འཛིན་ཅིང། །བླ་མེད་རྫོགས་བྱང་མྱུར་དུ་ཐོབ་པར་ཤོག། ཅེས་པ་འདི་ནི་རྒྱུད་སྨད་སྔགས་རམ་པ་བློ་

[002A]༄༅། །བཟང་ཆོས་གྲགས་ཀྱིས་བསྐུལ་བ་བཞིན་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    རྣམ་རྒྱལ་གྲྭ་ཚང་མཁས་མང་འདུས་པའི་སྡེར། །ལྷ་རྫས་རྣམ་
པར་བཀྲ་བའི་དར་གྱི་འཕན། །ངག་དབང་ཡེ་ཤེས་སེམས་དགེས་ལེགས་ཕུལ་པས། །བདུད་བཞིའི་གཡུལ་ལས་རྣམ་པར་རྒྱལ་བར་ཤོག་གཞན་ཡང་འདིས་མཚོན་དགེ་བས་སྐྱེ་བ་ཀུན། །
རྒྱལ་དབང་མཆོག་གི་གཟིགས་པས་བཅའ་བ་དང། །ལམ་བཟང་སྒོམ་དང་སྒྲུབ་པ་མཐར་ཕྱིན་ཏེ། །ཟུང་འཇུག་གོ་འཕང་རིང་མིན་ཐོབ་པར་ཤོག། ཅེས་པ་འདི་ནི་རྒྱལ་དབང་མཚུངས་མེད་དམ་པ་དེ་
ཉིད་ཀྱི་གྲྭ་པ་ངག་དབང་ཡེ་ཤེས་ཀྱིས་རྣམ་རྒྱལ་གྲྭ་ཚང་དུ་དར་གྱི་འཕན་བཟང་པོ་ཕུལ་བའི་དགེ་བ་རྫོགས་བྱང་དུ་བསྔོ་བའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་དགའ་ལྡན་རྣམ་པར་
རྒྱལ་བའི་གླིང་ཁྲི་ཐོག་ཁང་གི་གཟིམས་ཆུང་འོད་གསལ་ཕུག་ཏུ་སྦྱར་བའོ།།    ༈    སྒྲིབ་དང་ལྷན་ཅིག་མི་གནས་བློ་བཟང་གྲགས། །རྗེས་ཞུགས་ལེགས་བཤད་ནོར་ཕུའི་སྒྲ་དབྱངས་

[002B]དཔག་མེད་སྒྲོག་པས་གང་བའི་ཐོས་བསམ་གླིང། །ཁྲི་འཛིན་བློ་གྲོས་ལྷུན་པོར་མཛད་བཟང་གི་བཀྲ་ཤིས་རི་དབང་མཚོ་བདུན་གྱིས་བསྐོར་བའི། །སྐྱེས་བུ་གང་དེས་དགེ་འདུན་འདུས་པའི་སྡེ། །ཆོས་གྲགས་
གཞུང་ལུགས་ལ་སོགས་བསྟན་བཅོས་ཀྱི། །འབེལ་བའི་གཏམ་གྱིས་འདའ་བྱེད་གཙུག་ལག་ཁང། །རྣམ་པར་རྒྱལ་བྱེད་ཁང་བཟང་ལྟར་བསྒྲུབས་དང། །དེར་གནས་མཐར་ཕྱིན་ཤེས་དང་བློ་གྲོས་ཀྱི། །འཇུག་པ་གསར་བུར་གྱུར་
རྣམས་མཐའ་དག་ལ། །རིག་ཚོགས་འཆད་པའི་དགའ་སྟོན་སྩལ་བ་སོགས། །མ་ལུས་པ་དང་ཁྱད་པར་སྐུ་ཚེ་འདིའི། །མཛད་པ་ཉེར་བཏང་དེ་ཡི་ཞབས་འབྲིང་པས། །དགོངས་པ་རྫོགས་བྱེད་མཆོག་གསུམ་བསྙེན་བཀུར་
དང༑ ༑མཆོད་རྟེན་བཞེངས་སོགས་དགེ་བ་བགྱིས་བ་རྣམས། །འབྲས་བུ་ཆུ་ཤིང་ཇི་བཞིན་ཟད་མིན་པར། །རྫོགས་པའི་བྱང་ཆུབ་ཐོབ་པའི་རྒྱུར་བསྔོ་བས། །རྒྱལ་དང་སྲས་ཚོགས་ཀུན་གྱིས་དར་འགྱུར་མཛོད།། ཅེས་པ་འདི་
ནི་དབོན་པོ་དྲུང་རམ་པ་ཡེ་ཤེས་དཀོན་མཆོག་གིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གངས་ཅན་འགྲོ་བའི་སྐྱབས་གཅིག་པད་དཀར་འཛིན་པ་ཐམས་ཅད་མཁྱེན་གཟིགས་
རྡོ་རྗེ་འཆང་ཆེན་པོ་དེ་ཉིད་ཀྱི་ཐུགས་ཀྱི་དགོངས་པ་ཡོངས་སུ་རྫོགས་པར་བྱ་བ་དང། འཁྲུལ་བ་མེད་པའི་ཡང་སྲིད་རིན་པོ་ཆེ་བསྟན་འགྲོའི་དཔལ་དུ་གསལ་བར་བྱ་བའི་ཕྱིར་གྱི་རིམ་གྲོ་སོགས་སུ་དམིགས་ནས་མཉམ་མེད་ཡང་དག་པར་རྫོགས་པའི་སངས་

[003A]༄༅། །རྒྱས་ཤཱཀྱ་ཐུབ་པ་དེ་ཉིད་ཀྱི་བཀའ་རིན་པོ་ཆེ་མཐའ་ཡས་པ་ཞིག་བཞུགས་པའི་ནང་ནས། གངས་ཅན་གྱི་ལྗོངས་འདིར་སྔོན་གྱི་ལོ་པཎ་སྐུ་དྲིན་ཅན་རྣམས་ཀྱིས་བོད་ཀྱི་ཡུལ་དུ་ཇི་ལྟར་གྲགས་པའི་བརྡ་སྐད་དུ་བསྒྱུར་བ་རྣམས་
ནམ་མཁའི་ཁ་དོག་ཡུལ་ཡུལ་པོར་བྱེད་པའི་མདངས་ཅན་གྱི་མཐིང་ཤོག་བཟང་པོའི་ངོས་ལ་རིན་ཆེན་དང་པོ་རབ་ཏུ་སྦྱངས་པའི་ཁུ་བས་བུ་སྟོན་ཐམས་ཅད་མཁྱེན་པས་ཞུས་དག་ལེགས་པར་མཛད་པའི་རྒྱལ་རྩེ་ཐེམ་སྤངས་མར་གྲགས་པ་ལ་ཕྱི་མོ་བྱས་ཏེ་
ལེགས་པར་བྲིས་པའི་དབུ་ཁང་དང་པོ་རྣམས་ས་རྩེགས་འབུར་དོད་དང། དེ་ཕྱིན་གར་བྲིས་ཞེ་ཅིག་གི་མདོ་སྡེ་བསྐལ་པ་བཟང་པོའི་དབུ་ལྷ་གཡས་གཡོན་གཉིས་འབུར་བཟོ་དང། དེ་འཕྲོས་རས་བྲིས་ལས་བླ་མ་ཡི་དམ་སངས་རྒྱས་བྱང་
སེམས་ཆོས་སྲུང་དང་བཅས་པའི་སྣང་བརྙན། བཟང་གོས་ཤ་སྟག་གི་ཞལ་ཁེབས་དང་གདོང་དར་རྩེགས་ལྡན་བ་ཏོན་སྐུད་ཀྱི་བར་ཕྱིན་ཀ་ཐོ་ཅན། གླེགས་ཤིང་རྣམས་རྒྱ་བཟོ། སེ་ཏ་ཧུ་ཁྲ་ལྷས་ཀྱི་གླེགས་ཐག་ལྗོན་དམར་ཚ་གསེར་མའི་
ཆབ་ཧྲལ་གཉིས་མ། ན་བཟའ་མཛོད་གོས་སེར་པོས་བྱས་པ་ཞེ་མཚུངས་ཁྱོན་པུ་སྟ་ཀ་བརྒྱ་ཕྲག་གཅིག་དང་བཅུ་གཅིག་གི་གྲངས་ལྡན་ཕུན་སུམ་ཚོགས་པ་ཐམས་ཅད་ཀྱི་གཞི་རྟེན་དུ་གསར་བསྐྲུན་གྱི་དོ་དམ་རྩེ་དྲུང་གཞི་སྡེ་བ་ནོར་བུ་རྒྱ་མཚོ། །སྐྱིད་
སྦུག་པ་དཀའ་བཅུ་ཡེ་ཤེས་རྒྱལ་མཚན། ལས་རྒྱབ་པ་དགེ་སློང་བྱམས་པ་ཡར་འཕེལ། དཀའ་བཅུ་བློ་བཟང་འཕྲིན་ལས། བློ་བཟང་ཡོན་ཏན། བློ་གྲོས་མཆོག་ལྡན་སོགས་དང། བྲིས་པ་ལྟོ་གར་བ་ཨེ་སེར་ནང་བསྟན་འཛིན་བག་གྲོ། སྟོད་སྲིབ་

[003B] སྙེ་མོ་བ་ཆི་བས་བསོད་ནམས་དབང་པོ། ཞུར་ལེགས་བསོད་ནམས་ཆོས་འཕེལ། བྱིངས་གྲས། ཨེ་རི་བསོད་ནམས་ཚེ་བརྟན། ཛམ་ལ། གཉན་བསོད་ནམས་ཚེ་རིང། སུམ་སྒྲིལ་བསོད་ནམས་ནོར་བུ། གོང་འཕྲིས། སྙེ་
མོ་བ་ཆིབས་བསྟན་རྒྱལ། ཤག་དར་རྒྱས་ཚེ་རིང། ཆུ་དོན་ཡོད་ཕུན་ཚོགས། བཟང་རབ་བརྟན་རྡོ་རྗེ། ཁྱུང་རྡོ་རྗེ་ཕུན་ཚོགས། གཉན་འཇམ་དཔལ་སོགས་མི་གྲངས་བརྒྱ་དང་བཞི་བཅུ་སྐོར། ཤོག་ལས་པ་ཨེ་ཕུ་ལྷ་མོ་ཚེ་རིང། སྟོད་སྲིབ་ལྷ་
རྒྱལ། སྙེ་མོ་བ་དགོན་བཀྲ་ཤིས་རབ་བརྟན། བཟང་བགྲོ་སོགས་མི་གྲངས་བདུན་ཅུ་སྐོར། ཞུས་དག་པ། འབྲས་སྤུངས་སྒོ་མངས་པ་བསམ་བློ་དཀའ་བཅུ་བློ་བཟང་དབྱིག་གཉེན། རབ་འབྱམས་པ་ཡེ་ཤེས་རྒྱ་མཚོ། ཧར་གདོང་དཀའ་བཅུ་བློ་
བཟང་དགེ་འདུན། བློ་གསལ་གླིང་པ། ཧྲེ་བོ་རབ་འབྱམས་པ་བློ་བཟང་ཤེས་རབ། དཀའ་བཅུ་སྐལ་བཟང་སངས་རྒྱས། ཚ་བ་རབ་འབྱམས་བ་རྒྱལ་མཚན་དོན་གྲུབ། བདེ་ཡངས་པ་རབ་འབྱམས་པ་ངག་དབང་ཕུན་ཚོགས། སྔགས་པ་སྔགས་
རམ་པ་གྲགས་པ་ཕུན་ཚོགས། སེ་ར་བ་བྱེས་བྲག་རི་དཀའ་བཅུ་ཀུན་དགའ་དཔལ་འབྱོར། བསམ་བློ་རབ་འབྱམས་པ་བློ་བཟང་ཀུན་དགའ། སྨད་ཡེར་པ་དཀའ་བཅུ་བློ་བཟང་དོན་གྲུབ། སྤོ་འབོར་རབ་འབྱམས་པ་སྐལ་བཟང་རྣམ་རྒྱལ་
སྔགས་པ་དགེ་སློང་སྐལ་བཟང་དོན་ལྡན། དགའ་ལྡན་ནས། བྱང་རྩེ་གཙང་པ་རབ་འབྱམས་པ་ཡེ་ཤེས་དཔལ་འབྱོར། ཏྲེ་བོ་རབ་འབྱམས་པ་བློ་བཟང་སྐལ་བཟང། ཤར་རྩེ་བ། རྡོ་ཁང་རབ་འབྱམས་པ་སྐལ་བཟང་མགོན་པོ། ཐེ་བོ་རབ་

[004A]༄༅། །འབྱམས་པ་བློ་བཟང་ཡར་འཕེལ། གསེར་རྒྱབ་པ། འབྲས་སྒོ་མངས་པ་བློ་གྲོས་རབ་འབྱོར། བློ་གླིང་རབ་འབྱམས་པ་རྒྱ་མཚོ་ཆོས་འཛིན། རབ་འབྱམས་པ་ངག་དབང་འབྱོར་ལྡན། སེར་བྱེས་ངག་དབང་བཟང་པོ། སྨད་
རབ་འབྱམས་པ་བྱམས་པ་ཡོན་ཏན། སྔགས་རམ་པ་སྐལ་བཟང་བསྟན་འཛིན། ལག་གཡོག་ཆོས་འཁོར་རྒྱལ་གཞིས་ཁུལ། ལས་རྒྱབ་པ་ལྷས་བྱིན་སོགས་འུལ་མི་བརྒྱ་དང་ཉི་ཤུ་རྩ་གཅིག་བཅས་ནས་ལས་རྒྱུན་ཟླ་བ་གཅིག་དང་ཞག་
ཉི་ཤུ་རྩ་བརྒྱད་ཀྱི་ཁོངས་སུ་ལེགས་པར་གྲུབ་པར་མཛད་པའི་དགེ་ཚོགས་དང་ལས་བྱེད་དང་དོ་དམ་པ་ལ་སོགས་པ་ཐམས་ཅད་ཀྱིས་འདིར་འབད་པའི་དགེ་བ་རྣམས་ཁྱབ་བདག་འཁོར་ལོའི་མགོན་པོ་དེ་ཉིད་ཀྱི་དགོངས་པ་ཟབ་མོ་རྫོགས་ཤིང་
མཆོག་གི་སྤྲུལ་སྐུ་འཁྲུལ་བྲལ་མྱུར་གསལ་གྱི་ཆེད་དང་བླ་ན་མེད་པའི་རྫོགས་བྱང་དུ་བསྔོ་བ་ནི་འདི་ལྟར།    ༈   རིན་ཆེན་དང་པོས་ལེགས་བྲིས་ཆ་ཚང་བ། །དྭང་བས་བསྐྲུན་པའི་མཐུ་ལས་
རྡོ་རྗེ་འཆང། །ཟླ་མེད་དེ་ཡི་དགོངས་པ་ཡོངས་རྫོགས་ཤིང། །ཡང་སྲིད་འཁྲུལ་པའི་སྐྱོན་བྲལ་མྱུར་གསལ་ནས། །རྒྱལ་བསྟན་གསལ་བྱེད་དམ་པར་འགྱུར་བ་དང། །ལེགས་པར་སྒྲུབ་བྱེད་གཙོ་བོ་དོ་དམ་པ། །ལས་བྱེད་གཡོག་དང་བཅས་པ་
ཐམས་ཅད་ཀྱིས། །ཚུལ་འདིར་རིང་དུ་འབད་པའི་དགེ་བའི་ཚོགས། །ཇི་སྙེད་མཆིས་ཀུན་མཐུ་ལས་སེམས་ཅན་རྣམས། །འཁོར་བའི་གནས་ལས་སྒྲོལ་ཕྱིར་བླ་མེད་ཀྱི། །རྫོགས་པའི་བྱང་ཆུབ་ཐོབ་བྱེད་ཐབས་སུ་བསྔོ།། ཞེས་པ་འདི་ནི་སྐྱབས་

[004B]
རྣམ་དཀར་གྱི་ཕུང་པོ་རྣམས་དམིགས་ཡུལ་སོ་སོར་བསྔོ་བའི་ཚིག་རྩོམ་ཞིག་དགོས་ཞེས་རྒྱལ་ཚབ་སྤྲུལ་སྐུ་རིན་པོ་ཆེ་ནས་བསྐུལ་མ་མཛད་པ་བཞིན་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    བློ་བཟང་བསྟན་པའི་ཉི་མ་ཀུན་མཁྱེན་ཆེའི། །རིང་
ལུགས་འཛིན་ལ་མཁས་པའི་མཆོག་གྱུར་པ། །ཞི་བར་གཤེགས་པའི་དགོངས་ཟབ་རྫོགས་པའི་ཆེད། །ཤར་རྩེ་གྲྭ་ཚང་མཁས་མང་འདུས་པའི་སྡེ། །དེར་བཞུགས་དགེ་འདུན་ཐུགས་དམ་མཛད་པའི་རྟེན། །བླ་མའི་སྐུ་འབག་ཐང་སྐུ་དང་
བཅས་པ། །ལེགས་པར་ཕུལ་བས་དགོངས་པ་ལེགས་རྫོགས་ནས། །བྱང་ཆུབ་དམ་པ་མྱུར་དུ་ཐོབ་པར་ཤོག་ཁྱད་པར་མྱུར་བར་གནས་འདིར་ཡང་སྲིད་པ། །གསལ་བར་གྱུར་ནས་གདུལ་བྱ་དབུགས་ཕྱུང་ཞིང། །ཁམས་གསུམ་ཆོས་
ཀྱི་རྒྱལ་བོའི་བསྟན་པ་ལ། །ཕན་ཐོགས་བྱ་བ་ཆེས་ཆེར་མཛད་གྱུར་ཅིག། ཅེས་པ་འདི་ནི་དཀའ་བཅུ་ཡེ་ཤེས་རྒྱལ་མཚན་དང་དཀའ་བཅུ་ཡོན་ཏན་རྒྱལ་མཚན་གཉིས་ཀྱིས་བསྐུལ་བ་བཞིན་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈   
ཙ་ཀྲ་སཾ་བ་རཱ་ཡ། བདེ་ཆེན་ཡེ་ཤེས་རང་བཞིན་རྡོ་རྗེ་འཆང། །མཐུ་སྟོབས་དབང་ཕྱུག་རྒྱལ་སྲས་གསང་བའི་བདག་ས་ར་ཧ་དཔལ་ཀླུ་སྒྲུབ་ཤ་བ་རི། །ལཱུ་ཨི་པ་དང་དཱ་རི་ཀ་པ་དང། །རྡོ་རྗེ་དྲིལ་བུ་པ་དང་རུས་སྦལ་ཞབས། །ཛཱ་ལནྡྷ་ར་བ་

[005A]༄༅། །དང་ནག་པོ་པ། གུ་ཧེ་པ་དང་རྣམ་རྒྱལ་ཞབས་དང་ནི། །ཏཻ་ལོ་ནཱ་རོ་ལ་སོགས་བླ་མའི་ཚོགས། །སྤྱི་དང་ཁྱད་པར་བློ་བཟང་ཡབ་སྲས་ལ། །གསོལ་བ་འདེབས་སོ་རིམ་གཉིས་མཐར་ཕྱིན་ཅིང། །རྗེ་བཙུན་བློ་བཟང་དཔལ་
ལྡན་ཡེ་ཤེས་ཞབས། །ཞབས་པད་བསྐལ་བརྒྱར་བརྟན་པའི་བྱིན་ཆེན་སྩོལ། །མཆོག་གསུམ་རྒལ་དང་རྒྱལ་སྲས་ནུས་མཐུ་དང། །ཆོས་སྲུང་དམ་ཅན་རྒྱ་མཚོའི་མཐུ་སྟོབས་ལས། དྲིན་ཅན་རྩ་བའི་བླ་མ་ཐམས་ཅད་མཁྱེན། །སྲིད་
མཐའི་བར་དུ་ཞབས་པད་རྟག་བརྟན་ཤོག་ཁྱད་པར་བདག་ཉིད་ལྷག་བསམ་རབ་དགེ་བས། །གྲུབ་པའི་དབང་ཕྱུག་དབེན་གནས་འདུས་པའི་སྡེར། །དཔལ་ལྡན་འཁོར་ལོ་སྡོམ་པའི་དཀྱིལ་འཁོར་ཆེར། །འཇུག་པའི་ཆས་གོས་ཕྱོགས་
ཀྱི་གྲངས་བཅུ་ལྡན། །ཕུལ་བའི་དགེ་བས་ཆེས་ཕྲའི་གཉུག་མའི་ལུས། །དཔེ་དོན་འོད་གསལ་བྱེད་པོའི་འདུ་བྱེད་ཀྱི། །བྱེད་པོས་ཉེར་བསྐྲུན་སྒྱུ་འཕྲུལ་དྲ་བའི་གར། །མཚན་དཔེའི་དཔལ་འབར་ཚེ་འདིར་འགྲུབ་པར་ཤོག་གཞན་
ཡང་དེང་ནས་སྐྱེ་དང་སྐྱེ་བ་ཀུན། །དམ་པ་ཁྱེད་ཀྱི་ཞབས་ཟུང་ལེགས་བསྟེན་ནས། །ཁྲག་འཐུང་དབང་པོའི་རིམ་གཉིས་བདུད་རྩིའི་ཆུ། །ངོམས་མེད་རྟག་ཏུ་བཏུང་བའི་བཀྲ་ཤིས་ཤོག། ཅེས་པ་འདི་ནི་མཁར་ནུབ་ཨེམ་ཆི་བློ་བཟང་དཔལ་འབྱོར་གྱིས་
དབེན་དགོན་འདུས་སྡེར་བདེ་མཆོག་སྒྲུབ་མཆོད་སྐབས་དབང་ཆས་ཆ་ཚང་བརྒྱ་ཕྲག་དང་འདིར་ཡང་དེའི་ཕུད་ཆ་ཆང་རྣམས་ཕུལ་ནས་དགེ་བ་རྫོགས་བྱང་དུ་བསྔོ་བའི་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་འཁོར་ལོ་སྡོམ་པའི་རྣལ་འབྱོར་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ་

[005B]   ༈    ཕུན་ཚོགས་གཟི་བྱིན་འབུམ་གྱིས་འཁྱུད་པའི་སྐུ། །དམར་སེར་ཆབ་ཀྱིས་སྦགས་པའི་མདངས་ལྡན་པ། །འཇམ་མགོན་ལྷ་ཡི་བླ་མས་ཤིས་པའི་ཚོགས། །རིང་མིན་དེང་འདིར་བདག་ཅག་རྣམས་ལ་སྩོལ། །མགོན་ཁྱོད་ཁ་བ་ཅན་
ལྗོངས་མི་ཡི་ཟོལ། །ཉེར་བཟུངས་བླ་གོས་ཀྱིས་ཀླུབས་ཙོང་ཁ་པའི། །ངོ་མཚར་མཛད་པ་བརྒྱད་ཅུའི་བྲིས་སྐུ་འདི། །བཞེངས་པའི་རྣམ་དཀར་ཕུང་པོ་ཅི་མཆིས་པ། །དེ་ཡི་མཐུ་ལས་ཚེ་རབས་ཀུན་ཏུ་བདག་མཚུངས་མེད་འཇམ་མགོན་བླ་མས་
རྗེས་བཟུང་སྟེ། །ཟུང་འཇུག་རྡོ་རྗེ་འཆང་དབང་མྱུར་འགྲུབ་ནས། །འགྲོ་བ་མ་ལུས་འདྲེན་པའི་དཔལ་གྱུར་ཅིག་ཁྱད་པར་གངས་ལྗོངས་བསྟན་འགྲོའི་ཕན་བདེའི་གཞི། །སྤྱན་རས་གཟིགས་དབང་བདེ་ཅན་མགོན་པོ་རྣམས། །བཤེས་གཉེན་
གཟུགས་འཆང་ཡབ་སྲས་ཞབས་བརྟན་ཅིང། །ཆོས་ཀྱི་འཁོར་ལོ་རབ་ཏུ་བསྐོར་བར་ཤོག་སོར་མོའི་འདུ་བྱེད་ལས་བསྐྲུན་བྲིས་སྐུ་འདི། །གང་དུ་བཞུགས་པའི་ས་ཕྱོགས་མ་ལུས་པ། །བཀྲ་ཤིས་དཔལ་གྱི་འབྱོར་པས་རབ་གང་སྟེ། །བདེ་
ལེགས་རྒྱ་མཚོ་ཕྱོགས་བརྒྱར་འབར་གྱུར་ཅིག་བློ་བཟང་རྒྱལ་བ་གཉིས་པའི་མཛེས་སྐུ་འདི། །བཞེངས་པས་བསྟན་ལ་རབ་དགའི་ལྷ་ཚོགས་དང། །ཆོས་སྲུང་རྒྱ་མཚོས་བདག་གི་གྲོགས་མཛད་ནས། །རེ་བའི་འབྲས་བུ་མཐའ་དག་གེགས་
མེད་ཤོག། ཅེས་པ་འདི་ནི་འབྲོང་རྩེ་ནས་ཀྱིས་འཇམ་མགོན་ཙོང་ཁ་པ་ཆེན་པོའི་རྣམ་ཐར་ཐང་ཀ་ཙོང་ཁ་བརྒྱད་ཅུ་མ་ནང་བཞིན་གསར་བཞེངས་ཀྱི་རྒྱབ་ཡིག་ཏུ་བྲིས་ཆོག་པའི་སྨོན་ཚིག་དགོས་ཚུལ་བྱུང་བ་བཞིན་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སུག་བྲིས་སུ་བགྱིས་པའོ།། །།

[006A]༄༅། །དཔལ་ལྡན་དང་པོའི་སངས་རྒྱས་དཀྱིལ་འཁོར་ཆེ། །མིག་གི་བདུད་རྩི་སྤུངས་འདྲ་ལེགས་བྲིས་པའི། །དགེ་བའི་རྩ་བས་མར་གྱུར་འགྲོ་བ་ཀུན། །འགྱུར་མེད་བདེ་བ་མཆོག་ལ་གནས་པར་ཤོག་ཉི་ཟླ་རྒྱུ་སྐར་ལ་སོགས་ཕྱིའི་དུས་ཀྱི། །
འཁོར་ལོའི་ཚུལ་ལས་ནང་གི་རླུང་འཕོ་བའི། །དུས་འཁོར་རྣམ་གཞག་ཤེས་པས་གཞན་དུས་འཁོར། །རྒྱུད་ལ་སྐྱེ་བའི་ཐབས་ལ་འབད་པར་ཤོག་གཉིས་སྤང་དབུས་སུ་དཀར་དམར་ཡུངས་འབྲུའི་རྫས། །མཐོན་པོར་བརྩེགས་པའི་ནུས་མཐུས་བེམ་
པོའི་ཆོས། །ཟོས་པའི་པིར་གྱིས་ལེགས་བྲིས་སྟོང་གཟུགས་སྐུ། །ཕྱག་རྒྱ་ཆེ་དང་སྙོམས་པར་སྦྱོར་གྱུར་ཅིག་བྲིས་སྐུ་འདི་ཉིད་བཞེངས་པའི་ལས་བྱེད་དང། །ལེགས་བཤད་གཏམ་གྱིས་གསལ་བར་སྟོན་བྱེད་སོགས། །ཀུན་ཀྱང་མ་འོངས་བྱང་
ཕྱོགས་ཤམྦྷ་ལར། །རིགས་ལྡན་གསུང་ལ་སྤྱོད་པའི་སྐལ་བཟང་ཤོག། ཅེས་པ་འདི་ནི་དུས་ཀྱི་འཁོར་ལོའི་རྣལ་འབྱོར་བ་བློ་བཟང་དཔལ་ལྡན་ཡེ་ཤེས་ཀྱིས་དུས་འཁོར་གྱི་དཀྱིལ་ཐང་གསར་བཞེངས་ཀྱི་རྒྱབ་ཡིག་ཏུ་སྦྱར་བའོ།།    ༈    སྐྱབས་གསུམ་ཀུན་འདུས་རྩ་བའི་བླ་
མ་ཡི༑ ༑སྐུ་བརྙན་གསེར་ཟངས་ལས་སྦྱངས་འོད་འབར་བ། །བཞེངས་པའི་དགེ་བས་མར་གྱུར་འགྲོ་བའི་ཕྱིར། །རྫོགས་སངས་རྒྱས་ཀྱི་གོ་འཕང་མྱུར་ཐོབ་ཤོག་སརྦ་ཛ་ག་ཏཾ།།    ༈    གང་ཞིག་མཐོང་ཐོས་དྲན་པས་མི་ཤེས་པའི། །མུན་
ཚོགས་སེལ་ཞིང་མཆོག་ཐུན་དངོས་གྲུབ་ཀུན། །སྩོལ་མཛད་བླ་མ་ཡི་དམ་ཆོས་སྲུང་གི་འདོད་དགུའི་དངོས་གྲུབ་ཆར་དུ་བསྙིལ་དུ་གསོལ། །རིགས་ལམ་ཕྲ་མོས་རྨོངས་པའི་མུན་ནག་རྣམས། །ལེགས་པར་བཅོམ་ནས་རྩོད་པའི་ང་རོ་ཡིས། །བྱང་ཆུབ་

[006B] །ཆོས་ཀྱི་དགའ་སྟོན་རྒྱས་པར་བྱིན་གྱིས་རློབས། །ཚུལ་གསུམ་རྟགས་ཀྱིས་རྒྱུ་འབྲས་དམིགས་མ་དམིགས། །རང་བཞིན་ལ་སོགས་ཡང་དག་ཀུན་རྟོགས་ནས། །ཆོས་ཀྱི་གྲགས་པའི་ལེགས་བཤད་རྒྱ་མཚོ་ལ་
ལེགས་བརྒལ་སྙིང་པོའི་ནོར་བུ་ལོན་པར་ཤོག་མཐའ་བྲལ་དབུ་མའི་རིགས་ལམ་ཕྲ་མོ་དང། །སྦས་དོན་མངོན་རྟོགས་དོན་སྟོན་ཕ་རོལ་ཕྱིན། །ཕྲ་རྒྱས་རི་བོ་འཇོམས་བྱེད་མཛོད་ཀྱི་སྡེ། །རང་སེམས་འདུལ་བྱེད་ལུང་རིགས་རྒྱས་པར་མཛོད། །བསྐྱེད་
རིམ་རིམ་པ་གཉིས་པ་དང་བཅས་པ། །བསྒོམས་པས་མངོན་དུ་གྱུར་ཏེ་རྡོ་རྗེ་འཆང། །ཚེ་འདིར་ཐོབ་ཅིང་བདེ་ཆེན་བླ་མ་ལྷ། །སྐུ་བཞི་མངོན་དུ་བྱེད་པར་མཛད་དུ་གསོལ། །དེ་ལྟར་འགྱུར་བའི་འགལ་རྐྱེན་བར་གཅོད་ཀུན། །དཔལ་ལྡན་ལྷ་མོས་
བསལ་ཞིང་མཐུན་རྐྱེན་རྣམས། །དེ་ཡིས་བསྒྲུབ་སྟེ་བཀྲ་ཤིས་བརྒྱ་ཕྲག་གི་ཤིས་པས་ཕྱོགས་བརྒྱར་ཁྱབ་པར་བྱིན་གྱིས་རློབས། །བཀྲ་ཤིས།། ཞེས་པ་འདི་ནི་རི་ཁུད་མི་ཚན་འདུས་སྤྱིས་དགེ་འདུན་བློ་བཟང་གི་སྐུ་བརྙན་བཞངས་པའི་རྒྱབ་ཡིག་ཏུ་འདི་ལྟ་བུ་ཞིག་
དགོས་ཞེས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་དུས་ཀུན་གྱི་རྒྱལ་བའི་སྙིང་རྗེའི་གཏེར། །འཕགས་མཆོག་ཕྱག་ན་པདྨ་བཅུ་གཅིག་ཞལ། །དཀྱིལ་འཁོར་ཏིང་ངེ་འཛིན་དང་ཆུ་ཚོན་གྱིས་
ལེགས་པར་བཞེངས་པས་དེ་ཡི་མཐུ་མཆོག་ལས། །འཕགས་མཆོག་ཡབ་སྲས་ཞབས་པད་བསྐལ་བརྒྱར་བརྟན། །ཆོས་ཀྱི་འཁོར་ལོ་ཉི་ཟླའི་བགྲོད་པ་བཞིན། །བར་མ་ཆད་པར་བསྐོར་ཞིང་བདག་ཅག་རྣམས། །སྐྱེ་བའི་འཕྲེང་བ་ཀུན་ཏུ་རྗེས་སུ་

[007A]༄༅། །བཟུངས། །འདི་ནས་ཤི་འཕོས་གྱུར་ནས་དག་པའི་ཞིང། །བདེ་བ་ཅན་དང་པོ་ཏ་ལ་ལ་སོགས། །གེགས་མེད་སྐྱེས་ནས་འཕགས་མཆོག་ཞལ་བཟང་མཐོང། །ཐེག་མཆོག་ཆོས་ལ་སྤྱོད་པའི་སྐལ་བཟང་ཤོག། ཅེས་པ་འདི་ནི་བ་སོ་མི་
ཚན་གྱི་གྲྭ་པ་གྲངས་ཉི་ཤུ་རྩ་དྲུག་གིས་སྨྱུང་གནས་བསྲུང་ཞིང་བྲིས་ཐང་བཞེངས་པའི་དགེ་རྩ་བསྔོ་བའི་ཚུལ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བཀྱིས་པའོ།།    ༈    དགེ་འདུན་ཀུན་གྱི་དབུས་ན་རབ་བརྗིད་ཅིང། །བློ་
བཟང་གྲགས་པའི་བསྟན་པའི་རྒྱལ་མཚན་འཛིན། །ཡོངས་ཀྱི་དགེ་བའི་བཤེས་གཉེན་མཁས་པའི་གཙོ། །དཔལ་ལྡན་བླ་མ་ཁྱོད་ལ་སྙིང་ནས་འདུད། །ཁྱོད་སྐུ་ལེགས་པར་བསྐྲུན་ནས་མཆོད་པའི་མཐུས། །མགོན་ཁྱོད་རྗེས་འབྲངས་དགེ་འདུན་འདུས་
པའི་སྡེར། །བཤད་དང་སྒྲུབ་པའི་རྒྱལ་མཚན་ལེགས་ཚུགས་ནས། །སྙན་པའི་གྲགས་པ་ཕྱོགས་བཅུར་རྒྱས་པར་མཛོད། །རིགས་ལམ་ཕྲ་མོར་ཞུགས་རྣམས་བསྡུས་སྦྱོར་གྱི། །ལྡེ་མིག་བཟང་པོས་ཕྱེ་ནས་དོན་ཀུན་རྟོགས། །གནད་ཀྱི་སྙིང་པོ་མཐོང་
བས་ལེགས་པའི་ལམ། །མཆོག་རབ་དེ་ནི་གསལ་བར་མཐོང་གྱུར་ཅིག་དེ་ཡིས་སྒོ་མོ་ཕྱ་བའི་ལམ་མཆོག་ལས། །ཆོས་ཀྱི་གྲགས་པའི་གཞུང་བཟང་ཀུན་རྟོགས་ཏེ། །རང་དང་གཞན་དོན་དེ་དག་མངོན་སུམ་གྱིས། །གྲུབ་དང་ལམ་གྱི་རིམ་པར་དེས་
རྙེད་ཤོག་སྦས་དོན་མངོན་རྟོགས་ཕ་རོལ་ཕྱིན་པའི་ལམ། །བྱམས་མགོན་ཐོགས་མེད་དགོངས་བཞིན་ལེགས་པར་ངེས། །མཐའ་བྲལ་ལམ་བཟང་རྒྱུད་ལ་རྟོགས་གྱུར་ཅིང། །འཁོར་བའི་རྒྱ་མཚོའི་ཕ་མཐར་བརྒལ་བར་ཤོག་རང་སེམས་འདུལ་བའི་སྡེ་

[007B] །རྡོ་རྗེ་ཐེག་པའི་ལམ་མཆོག་ལ་སོགས་པ། །ཀུན་ཀྱང་ལེགས་པར་མཐར་ཕྱིན་དེ་དག་གི་འཆད་ཉན་རྣལ་འབྱོར་རིམ་པ་མཆོག་རྒྱས་ཤོག་དོན་འདི་རྣམས་ལ་བར་གཅོད་ཅི་མཆིས་པ། །དམ་གཟོར་རྒྱལ་མོས་རྩད་ནས་
འབྱིན་པ་དང། །མཐུན་རྐྱེན་མ་ལུས་ལེགས་པར་བསྒྲུབ་པ་ཡི། །སྟོང་གྲོགས་གཉན་པོའི་བཀྲ་ཤིས་སྩལ་དུ་གསོལ།། ཞེས་པ་འདི་ནི་རི་ཁུང་མི་ཚན་ནས་མི་ཚན་འདུས་སྤྱིའི་ཞལ་འདོན་དུ་བཙུགས་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །གཅིག་ཏུ་འདུས་པ་གང་གི་སྐུ་གཟུགས་འདིར། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །ཉེར་བཞུགས་བདག་ཅག་རྣམས་ལ་བྱིན་གྱིས་རློབས། །ཇི་སྲིད་འབྱུང་
པའི་གནོད་པས་གཟུགས་བརྙན་འདི། །འཇིག་པར་མ་གྱུར་དེ་སྲིད་འདིར་བཞུགས་ལ། །ལེགས་བཤད་ཆོས་ཀྱི་བྱ་བ་མཐར་ཕྱིན་ནས། །བསམ་པའི་དོན་ཀུན་ལྷུན་གྱིས་འགྲུབ་པར་མཛོད། །ཆོས་སྐྱོང་དྲེགས་པ་ལྕམ་སྲིང་འཁོར་བཅས་ཀྱིས། །སྐུ་འདིའི་
གཉེར་མཛོད་འཕྲིན་ལས་ཐོགས་མེད་དུ། །བསྒྲུབ་ཅིང་བདག་ཅག་རྣམས་ཀྱི་མཐུན་པའི་རྐྱེན། །མ་ལུས་ཡིད་བཞིན་འགྲུབ་པའི་སྟོང་གྲོགས་མཛོད།། ཅེས་པའང་ན་ཤུ་ཁུང་པ་དཀའ་ཆེན་བློ་བཟང་རྒྱལ་མཚན་གྱིས་འདི་ལྟ་བུ་ཞིག་དགོས་ཞེས་བསྐུལ་ངོར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    །རྡོ་རྗེ་འཆང་དང་མཉམ་མེད་དོན་ཀུན་གྲུབ། །རྒྱལ་བ་གཉིས་པ་བློ་བཟང་གྲགས་པའི་དཔལ། །དགེ་ལེགས་དཔལ་བཟང་ལ་སོགས་དངོས་

[008A]༄༅། །བརྒྱུད་ཀྱི། །དཔལ་ལྡན་བླ་མ་ཐམས་ཅད་དེང་འདིར་དགོངས། །གསང་བ་ཀུན་འདུས་དཔལ་ལྡན་ཧེ་རུ་ཀ། །འཇིགས་མཛད་རྡོ་རྗེ་ཕྱག་ན་བཛྲ་སོགས། །བདག་གིས་བསྟེན་ཅིང་བསྒྲུབ་པའི་ཡི་དམ་ལྷ། །དཀྱིལ་འཁོར་
རྒྱ་མཚོར་བཅས་ཏེ་དགོངས་སུ་གསོལ་མྱུར་མཛད་མགོན་པོ་ལས་གཤིན་ཕྱི་ནང་གསང། །འདོད་ཁམས་དབང་ཕྱུག་ཞལ་བཞི་རྣམ་ཐོས་སྲས། །ཆོས་སྐྱོང་ལྕམ་སྲིང་ལྷ་ཆེན་ཚངས་པ་ཆེ། །ནེ་སེར་ཇོ་བོ་ཆེ་སོགས་བདག་ལ་དགོངས། །
རྒྱལ་བའི་ཞིང་ཀུན་སྐུ་ཡི་བ་སྦུ་རེར། །བྱེ་བ་ཕྲག་བརྒྱར་བཞུགས་པའི་མགོན་པོའི་སྐུ། །ཉེ་བར་བསྐྲུན་པའི་དགེ་བའི་རྩ་བ་ཡིས། །འགྲོ་བའི་དོན་དུ་བྱང་ཆུབ་ཐོབ་བར་ཤོག་དགེ་འདིའི་མཐུ་ལས་རྩ་བའི་བླ་མ་མཆོག་རྗེ་བཙུན་བློ་བཟང་
དཔལ་ལྡན་ཡེ་ཤེས་ཞབས། །འགྱུར་མེད་རྡོ་རྗེའི་ཁྲི་ལ་རྟག་བཞུགས་ནས། །ཟབ་རྒྱས་ཆོས་ཀྱི་འཁོར་ལོ་བསྐོར་བར་ཤོག་ཁྱོད་གསུང་ཆོས་ཀྱི་བདུད་རྩིའི་རོ་དང་བཅུད། །ལེགས་པར་མྱངས་པས་ཟུང་འཇུག་རྡོ་རྗེ་འཆང། །སྐུ་གསུང་
ཐུགས་ཀྱི་རྡོ་རྗེ་ཅན་ཐོབ་ནས། །འགྲོ་ཀུན་དེ་ཡིས་ལ་འགོད་པར་ཤོག་ཀུན་ཕན་རྡོ་རྗེ་སྣང་བའི་འོད་ཟེར་འབུམ། །སྤྲོ་མཛད་རྒྱལ་བ་ཡབ་སྲས་སྒྱུ་འཕྲུལ་ལས། །བསྐྲུན་པའི་ཆོས་གྲྭ་ཆེ་དང་གསང་སྔགས་ཀྱི། །འདུས་སྡེ་སྲིད་མཐའི་བར་དུ་
རྒྱས་པར་ཤོག་ཁྱད་པར་རིག་སྔགས་འཆང་བའི་གྲྭ་ཚང་འདིའི། །བླ་སློབ་དགེ་འདུན་སྡེ་རྣམས་འཕྲིན་ལས་བཞི། །གྲུབ་ཆེན་བརྒྱད་དང་ཕྱག་རྒྱ་ཆེན་པོ་ཡི། །དངོས་གྲུབ་དམ་པ་བདེ་བླག་ཐོབ་པར་ཤོག་ཞི་བའི་ལས་ཀྱིས་བར་གཅོད་

[008B] །རྒྱས་པའི་ལས་ཀྱིས་ལེགས་ཚོགས་ཐམས་ཅད་སྤེལ། །དབང་གི་ལྕགས་ཀྱུས་ཁམས་གསུམ་དབང་དུ་སྡུད། །དྲག་པོས་དམ་ཉམས་མ་ལུས་སྒྲོལ་བར་ཤོག་རལ་གྲི་མིག་སྨན་རྐང་མགྱོགས་ས་འོག་རིལ། །བུམ་
བཟང་ལ་སོགས་གྲུབ་ཆེན་བརྒྱད་གྲུབ་ནས། །ལེགས་ཚོགས་མ་ལུས་སྤྲོ་ཞིང་བསྡུ་པ་ཡི། །རིག་འཛིན་དྲང་སྲོང་བདེན་ཚིག་གྲུབ་པར་ཤོག་རིམ་པ་དང་པོ་བདེན་གསུམ་སྒྱུ་འོད་གཉིས། །མཐར་ཕྱིན་ཟུང་འཇུག་དབང་རྒྱལ་སྐུ་བཞིའི་བདག་
མངོན་གྱུར་རྡོ་རྗེ་འཆང་གིས་དེ་ལ། །འགྲོ་བ་མ་ལུས་རིང་མིན་འགོད་པར་ཤོག། ཅེས་པ་འདི་ནི་རྗེ་ཞལ་སྔ་ནས་རིག་པ་འཛིན་པ་བློ་བཟང་དཔལ་འབྱོར་གྱིས་མཉམ་མེད་ཐུབ་པའི་དབང་པོ་དང། པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོ། ངོས་
བཅས་ཀྱི་སྐུ་ནང་གཞུག་བྱིན་ཅན་གྱིས་སྦ་བ་བཞེངས་ནས་གསང་སྔགས་རྒྱལ་བ་གྲྭ་ཚང་གི་ཐུགས་དམ་རྟེན་དུ་ཕུལ་སྐབས་ཚུལ་དེའི་དགེ་བ་རྫོགས་བྱང་དུ་བསྔོ་ཞིང། འདོད་དོན་བསྒྲུབ་ཚིག་འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ།།    ༈    མཁྱེན་རབ་དབང་ཕྱུག་བློ་བཟང་གྲགས་པ་དང། །དབྱེར་མེད་རྗེ་བཙུན་བླ་མར་གསོལ་འདེབས་ཀྱི། །བདག་གིས་སྨོན་ཅིང་བདེན་པར་བརྗོད་པའི་ཚིག་འདི་དག་མ་ལུས་འགྲུབ་པར་མཛད་དུ་གསོལ། །གསང་གསུམ་སྒྱུ་
འཕྲུལ་སྐྱེས་རབས་མུ་ཏིག་གི་ཕྲེང་བ་སྟར་དུ་བརྒྱུས་འདྲ་བྲིས་པ་ཡི། །དགེ་བའི་རྩ་བས་འགྲོ་བ་ཀུན་གྱི་ཕྱིར། །རྣམ་མཁྱེན་རྒྱལ་བའི་གོ་འཕང་ཐོབ་པར་ཤོག་གཞན་ཡང་དགེ་བ་འདི་ཡི་མཐུ་སྟོབས་ལས། །མི་དགེ་སྡིག་པའི་ས་བོན་རྒྱུན་ཆད་

[009A]༄༅། །ཅིང། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་པར་ཤོག་མགོན་པོ་ཁྱོད་དང་ཚེ་རབས་ཐམས་ཅད་དུ། །མི་འབྲལ་གསུང་གི་བདུད་རྩི་ལེགས་བཏུངས་ནས། །ཁྱོད་ཀྱི་གོ་
འཕང་མྱུར་བ་ཉིད་ཐོབ་སྟེ། །འགྲོ་བ་མ་ལུས་གནས་དེར་འགོད་པར་ཤོག། ཅེས་པ་འདི་ནི་སྔགས་པ་ནོར་གཉེར་རྙིང་པ་དྲུང་རམ་པ་བློ་བཟང་དགའ་བ་དང་ཚ་བོ་བློ་བཟང་བསྟན་དར། བློ་བཟང་དབང་ཕྱུག་བཅས་ནས་་འཁྲུངས་རབས་བཅུ་གཉིས་ཀྱི་བྲིས་ཐང་བཞེངས་པའི་དགེ་
བའི་རྩ་བ་རྫོགས་བྱང་དུ་བསྔོ་བྱེད་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་རིགས་པ་སྨྲ་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དགའ་ལྡན་ལྷ་བརྒྱའི་མགོན་པོ་བློ་བཟང་གྲགས། །ཡབ་སྲས་དང་བཅས་གསལ་ལེར་བཀྲ་བའི་
སྐུ། །བཞེངས་པའི་མཐུ་ལས་མགོན་ཁྱོད་འདིར་བཞུགས་ཏེ། །བདག་ལ་བྱིན་གྱིས་བརླབ་པར་མཛད་དུ་གསོལ། །འདི་ཡི་དགེ་བས་བདག་དང་མཁའ་མཉམ་གྱི། །འགྲོ་བ་ཐམས་ཅད་བྱམས་ཆེན་གོ་འཕང་ལ། །འཁོད་པར་བྱ་བའི་དམ་
བཅའི་ཁུར་ཆེན་པོ། །བདག་གིས་རིང་བོར་མི་ཐོགས་འཁྱེར་བར་ཤོག་དེ་ནས་རྗེ་བཙུན་གོ་འཕང་མངོན་བྱས་ཏེ། །མཐའ་ཡས་སྐྱེ་བོ་ཐམས་ཅད་ས་དེ་ལ། །ལེགས་པར་བཀོད་ནས་འཁོར་བའི་གནས་ཆེན་པོ། །ཡོངས་རྫོགས་སྟོངས་པའི་
དགའ་སྟོན་སྤེལ་བར་ཤོག། མངྒ་ལཾ། །ཞེས་པ་འདི་ནི་ཚུལ་ཁྲིམས་བྱམས་པས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   ཐབས་དང་ཤེས་རབ་ལེགས་པར་ཟུང་འབྲོལ་བའི། །རྒྱལ་བ་ཀུན་གྱི་

[009B] །སྔ་རབས་འཕྲུལ་གྱིས་བསྐོར་བའི་འཕྲུལ་འཁོར་གྱིས། །འཁོར་བའི་འཆིང་ཐག་མ་ལུས་གཅོད་པར་ཤོག་ཉེར་འཚེམ་ལུས་ཤཱནྟི་དཀུ་རུ་ཡེ། །ཚེ་དང་བསོད་ནམས་དཔལ་འབྱོར་པུཥྚིཾ་ཨོཾ། །སངས་རྒྱས་གོ་འཕང་མངོན་
དུ་བྱས་ནས་ཀྱང། །འགྲོ་ཀུན་དེ་ཡིས་ལ་འགོད་པར་ཤོག་དེ་ཡི་མཐུ་ལས་ཚེ་རབས་ཐམས་ཅད་དུ། །སྤྱན་རས་གཟིགས་ཀྱིས་དགེ་བའི་བཤེས་མཛད་དེ། །ཇི་ལྟ་ཇི་སྙེད་ཆོས་ཀྱི་གནས་ལུགས་ཀུན། །འགྲོ་བའི་དཔལ་དུ་ལེགས་པར་
རྟོགས་པར་ཤོག། ཅེས་པ་འདི་ནི་ཇ་སག་ཐའི་ཇི་དཔའ་བཟང་དབང་འདུས་ཀྱིས་མ་ཎི་ཁྲི་སྐོར་བཞེངས་པའི་སྤེལ་ཚིག་འདི་ལྟ་བུ་ཞིག་དགོས་ཞེས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ལྷ་ཆེན་མཐུ་སྟོབས་
དབང་ཕྱུག་འཁོར་དང་བཅས། །བྲིས་པའི་སྐུ་འདིར་བརྟན་པར་བཞུགས་ནས་ཀྱང། །གསོལ་བའི་འདེབས་པའི་རྣལ་འབྱོར་བདག་ཅག་གི་རེ་བ་མ་ལུས་ཡིད་བཞིན་འགྲུབ་པར་མཛོད། །སརྦ་ཛ་ག་ཏཾ། །ཞེས་པ་འདི་ནི་དཔལ་ལྡན་ནོ་མོན་ཧན་
ངག་དབང་འཇམ་དཔལ་བདེ་ལེགས་ཀྱི་བཀས་བསྐུལ་བ་ལྟར་་གཤིན་རྗེའི་བཤེད་ཀྱི་རྣལ་འབྱོར་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རབ་འབྱམས་རྒྱལ་བ་ཀུན་གྱི་ངོ་བོ་ཉིད། །བཀའ་དྲིན་གསུམ་གྱི་བདག་ཉིད་བླ་མ་ལྷ། །སྐྱབས་ཀུན་འདུས་པའི་
བདག་ཉིད་བྲིས་སྐུ་འདིར། །དབྱེར་མེད་རོ་གཅིག་བརྟན་པར་བཞུགས་སུ་གསོལ། །བདག་གིས་མཆོད་བསྟོད་བགྱིས་པའི་དགེ་བ་ལས། །ཚེ་རབས་ཀུན་ཏུ་རྗེ་བཙུན་བླ་མ་ཡིས། །མཉེས་བཞིན་རྗེས་སུ་བཟུངས་ནས་མ་རྣམས་ཀྱི། །དོན་

[010A]༄༅། །དུ་སྟོབས་བཅུའི་གོ་འཕང་མངོན་བྱེད་ཤོག་རྒྱལ་བ་ཐམས་ཅད་ངོ་བོ་བླ་མ་ལྷ། །མཆོད་པའི་མཐུ་ལས་བླ་མ་ལྷའི་གོ་འཕང། །མངོན་དུ་བྱས་ནས་མྱུར་དུ་རྫོགས་སངས་རྒྱས། །ཐམས་ཅད་མཁྱེན་པ་བདེ་བླག་འགྲུབ་
པར་ཤོག་མངྒ་ལཾ།། ཞེས་པ་འདི་ནི་མདའ་དཔོན་ཕུ་ལུང་བ་ཟིལ་གནོན་རྡོ་རྗེས་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་འཁྲུངས་རབས་ཐང་སྐུ་བཞེངས་པའི་རྒྱབ་ཡིག་ཏུ་སྦྱར་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།
   ༈    ལྷུན་གྲུབ་བདེ་ཆེན་ཆོས་སྐུའི་མཁའ་དབྱིངས་ལས། །གཟུགས་སྐུར་བཞེངས་པའི་བླ་མ་ལྷ་ཚོགས་སྐུ། །བཞེངས་པའི་རྟེན་འདིར་ཕྱོགས་བཅུའི་རྒྱལ་བ་ཀུན། །ལེགས་པར་བཞུགས་ནས་བྱིན་གྱིས་བརླབ་ཏུ་གསོལ། །འདི་
ཡི་མཐུ་ལས་ཚེ་རབས་ཀུན་ཏུ་བདག་བླ་མ་ལྷ་ཚོགས་རྣམས་ཀྱིས་རྗེས་བཟུངས་ནས། །ཟུང་འཇུག་སྐུ་བཞིའི་གོ་འཕང་ཐོབ་པ་དང། །སྐྱེས་བུ་མཆོག་རྣམས་ཞབས་པད་བརྟན་པར་ཤོག་དགེ་འདིས་སྐྱེས་ཆེན་རྒྱལ་བ་ཡབ་སྲས་རྣམས། །ཞབས་
པད་བསྐལ་བརྒྱར་བརྟན་ཅིང་ཆོས་འཁོར་བསྐོར། །ཚེ་རབས་ཀུན་ཏུ་འབྲལ་མེད་རྗེས་བཟུངས་ནས། །དགེ་བའི་བཤེས་གཉེན་རྟག་ཏུ་མཛད་དུ་གསོལ། །མངྒ་ལཾ།། ཞེས་པ་འདི་ནི་རྣམ་རྒྱལ་གྲྭ་ཚང་པ་དགེ་སློང་སྐལ་བཟང་ཆོས་རྒྱལ་དང་སྐལ་བཟང་ཡེ་ཤེས་གཉིས་
ཀྱིས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །ལེགས་པར་བྲིས་འདིར་མགོན་པོ་ཁྱོད་བཞུགས་ལ། །བདག་གི་འདོད་པའི་དོན་རྣམས་མ་ལུས་པ། །འབད་པ་མེད་

[010B] །བཀྲ་ཤིས།།    ༈    དེ་བཞིན་གཤེགས་པའི་མཛད་པ་རྨད་བྱུང་བ། །བསོད་ནམས་ཞིང་དུ་ལེགས་པར་བསྐྲུན་པའི་མཐུས། །ཚེ་རབས་ཀུན་ཏུ་དེ་བཞིན་གཤེགས་པ་ཡིས། །འབྲལ་བ་མེད་པར་རྗེས་
སུ་འཛིན་པར་ཤོག་དེ་ལྟར་གྱུར་ནས་རྒྱལ་པའི་དམ་ཆོས་ཀུན། །ཕྱོགས་བཅུའི་ཞིང་དུ་སྤེལ་བའི་ཁུར་འཁྱེར་ཏེ། །འཇམ་པའི་དབྱངས་དང་ཀུན་ཏུ་བཟང་པོ་ལྟར། །རྒྱལ་དང་རྒྱལ་སྲས་སྤྱོད་ལ་བརྩོན་པར་ཤོག་དེ་ནས་འགྲོ་བའི་དོན་དུ་རྫོགས་
སངས་རྒྱས། །མངོན་དུ་བྱས་ནས་སེམས་ཅན་མ་ལུས་པ། །བླ་མེད་རྫོགས་པའི་བྱང་ཆུབ་ལ་བཀོད་དེ། །ཟག་མེད་བདེ་བའི་དཔལ་ལ་སྦྱོང་པར་ཤོག་སརྦ་མངྒ་ལཾ།།    ༈    ཕུན་ཚོགས་གཟི་བྱིན་སྟོང་གི་འོད་འབར་བའི། །དཔལ་
ལྡན་སྟོབས་བཅུ་མངའ་བའི་སྐུའི་འཕྲེང་བ། །ཚར་དུ་བརྒྱུས་པའི་ཕྲེང་བ་སྤེལ་ལེགས་འདི། །ཕྱོགས་བཅུའི་སངས་རྒྱས་རྣམས་ཀྱིས་བྱིན་གྱིས་རློབ། །དགེ་བ་འདི་ཡིས་བདག་གཞན་འགྲོ་བ་ཀུན། །རྒྱལ་བ་མཆོག་གིས་ཚེ་རབས་ཐམས་ཅད་
དུ༑ ༑མཉེས་བཞིན་རྗེས་སུ་བཟུངས་ནས་མགོན་ཁྱོད་ཀྱི། །གསུང་གི་བདུད་རྩི་ངོམས་མེད་འཐུང་བར་ཤོག་ཁྱད་པར་བློ་བཟང་རྒྱལ་བ་རྒྱ་མཚོ་ཡི། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་དཔལ། །ཞབས་པད་བསྐལ་པ་རྒྱ་མཚོའི་བར་
བཞུགས་ཏེ། །ཆོས་ཀྱི་འཁོར་ལོ་ཡུན་རིང་བསྐོར་བར་ཤོག་སརྦ་ཛ་ག་ཏཾ།། ཞེས་པ་འདི་གཉིས་དར་ཧན་མཁན་པོ་སྐལ་བཟང་ཡོན་ཏན་གྱིས་དེ་བཞིན་གཤེགས་པའི་འཁྲུངས་རབས་ཀྱི་བྲིས་ཐང་རྨད་དུ་བྱུང་བ་དང་་སྐྱབས་མགོན་རྒྱལ་བའི་དབང་པོའི་འཁྲུངས་རབས་གྲ་ཐང་

[011A]༄༅། །བཅས་གསར་བཞེངས་ཀྱི་རྒྱ་བ་ཡིག་ཏུ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱི་སྦྱར་བའོ།།    ༈    མི་འགྱུར་བདེ་ཆེན་འགྱུར་མེད་རྡོ་རྗེའི་ཁམས། །རྣམ་བཀྲ་དབང་པོའི་གཞུ་བཞིན་
གཟུགས་ཀྱི་སྐུར། །ཤར་བ་བཀའ་དྲིན་མཚུངས་མེད་དྲིན་ཆེན་རྗེ། །གཟུགས་ཀྱི་སྐུ་འདིར་བརྟན་པར་བཞུགས་སུ་གསོལ། །ནམ་མཁའི་ཁམས་ཀྱི་མཐས་ཀླས་འགྲོ་བ་ཀུན། །མི་གནས་ཟག་མེད་བདེ་ལམ་བཞག་པ། །དེ་སྲིད་དགེ་བ་འདིས་
ནི་མགོན་ཁྱོད་ཀྱི། །ཞབས་པད་མི་འགྱུར་རྡོ་རྗེ་ལྟར་བརྟན་ཤོག་གཞན་ཡང་དགེ་བ་འདི་ཡིས་བདག་གིས་མཚོན། །སྐྱེ་བོ་མ་ལུས་བྱང་ཆུབ་མ་ཐོབ་བར། །དམ་པ་ཁྱོད་ཀྱིས་འབྲལ་མེད་རྗེས་བཟུང་སྟེ། །ཟུང་འཇུག་རྡོ་རྗེ་འཆང་དབང་འགྲུབ་པར་
ཤོག། ཅེས་པ་འདི་ནི་རྩིས་པ་ཡང་གྲོང་པས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་དང་རྒྱལ་སྲས་ཐོས་སྒྲོག་རང་རྒྱལ་སོགས། །ཀུན་གྱིས་བགྲོད་པ་གཅིག་པའི་ལམ་གཅིག་པུ། །ཐེག་པ་མཆོག་གི་ལམ་མཆོག་
ཤེར་ཕྱིན་དོན། །བཅོམ་ལྡན་འདས་ཀྱི་ཞལ་ལས་འོངས་པ་རྣམས། །གླེགས་བམ་གཟུགས་སུ་གནས་པའི་མཆོད་པའི་རྟེན། །བཞེངས་ཏེ་དགེ་འདུན་འདུས་པའི་སྡེ་རྣམས་ཀྱིས། །ཀློག་པ་ཐོས་བསམ་འཁོར་ལོའི་བྱ་བ་ཡི། །ཆེད་དུ་ཕུལ་
བའི་དགེ་བའི་རྩ་བ་ལས། །ཐོག་མ་མེད་ནས་འཁོར་བའི་རྒྱ་མཚོ་ཆེར། །ཀུན་ནས་འཁོར་བྱེད་བདག་འཛིན་བག་ཆགས་བཅས། །ཟབ་མོ་རྟེན་འབྱུང་རིགས་པས་དྲུངས་ཕྱུང་སྟེ། །ཐར་པའི་བདེ་བ་མྱང་འདས་མཆོག་ཐོབ་ཤོག། ཅེས་པ་འདི་ནི་རྒྱ་

[011B]།    ༈    གང་ཐུགས་ཉོན་མོངས་ཤེས་བྱའི་
སྒྲིབ་ཀུན་ཡོངས་ཟད་ཅིང། །གང་གསུང་འགྲོ་ཀུན་རང་རང་སྐད་ཀྱིས་ཡང་དག་འཇུག་གང་སྐུ་མཚན་དང་དཔེ་བྱད་གསལ་རྫོགས་རེ་ཀུན་སྐོངས། །ལྷ་ཡི་ལྷ་ཁྱོད་བྲིས་པའི་གཟུགས་འདིར་བརྟན་པར་བཞུགས། །ཁྱོད་སྐུ་མཐོང་བས་དོན་ལྡན་པ། །
བློ་བཟང་སྨོན་ལམ་ཞེས་བྱ་བའི། །དགེ་སློང་བདག་གིས་བཞེངས་པ་ལས། །འདོད་པའི་དོན་ཀུན་འགྲུབ་པར་མཛོད། །ཡུལ་ཕྱོགས་བདེ་ལེགས་ཕུན་ཚོགས་ཤིང། །བཀྲ་ཤིས་དགེ་མཚན་དཔག་མེད་འཕེལ། །ཆར་ཆུ་རྒྱས་ཤིང་ནད་ཡམས་
མེད༑ ༑བསམ་དོན་ཐམས་ཅད་འགྲུབ་པར་མཛོད།། ཅེས་པ་འདི་ནི་དགེ་སློང་བློ་བཟང་སྨོན་ལམ་གྱིས་བཞད་བཀྲ་ཤིས་དགེ་འཕེལ་གྱི་དགོན་པར་་ཐུབ་པའི་གོས་སྐུ་གསར་བཞེངས་ཀྱི་སྨོན་ལམ་དུ་དགོས་ཚུལ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈   
རུ་མུ་ནི་ཨིནྡྲཱ་ཡ། །རྣམ་མད་རྒྱུ་སྐར་དོ་ཤལ་ལ་འཁུ་བའི། །རབ་མཛེས་རིན་ཆེན་མང་པོའི་འོད་ཟེར་ཅན། །རིན་ཐང་དཔག་པར་དཀའ་བའི་ཕྲེང་མཛེས་འདི། །མར་གྱུར་སེམས་ཅན་ཀུན་གྱི་དོན་གྱི་ཆེད། །ཕྱོགས་བཅུའི་རྒྱལ་བ་སྲས་དང་བཅས་པ་
དང༑ ༑རིག་གྲོལ་གཉིས་ལྡན་འཕགས་ཚོགས་འདུས་པའི་སྡེ། །དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །ཀུན་ལ་དྭང་བའི་ཡིད་ཀྱིས་དབུལ་བར་བགྱི། །ལེགས་བཤད་དམ་ཆོས་སྒྲ་དབྱངས་གསུང་སྙན་པོ། །སྒྲོག་ཅིང་བསམ་

[012A]༄༅། །གཏན་ཏིང་འཛིན་སྒོམ་བྱེད་པའི། །ཀུན་དགའ་ར་བ་འོད་ཟེར་དྲ་བ་ཡིས། །མཛེས་པའི་དགའ་ཚལ་ཅིར་ཡང་མཛེས་གྱུར་ཅིག་དེ་ཡི་དགེ་བས་བདག་གཞན་འགྲོ་བ་ཀུན། །སོ་གཉིས་མཚན་གྱིས་གཟི་བྱིན་འབར་བ་དང། །དཔེ་
བྱད་བརྒྱད་ཅུའི་ཕྲ་ཚོམ་འབར་བ་ཡིས། །འགྲོ་བ་འདྲེན་པའི་སངས་རྒྱས་འགྲུབ་པར་ཤོག་རྣམ་མང་འདུས་པ་རྒྱ་མཚོའི་ཚོགས་རྣམས་ཀྱང། །བཤད་སྒྲུབ་འཁོར་ལོ་གསུམ་གྱི་བྱ་བ་ཡིས། །ཉིན་མཚན་རྟག་ཏུ་འདའ་བའི་བརྟུལ་ཞུགས་ཀྱིས། །
འཇམ་མགོན་བླ་མའི་རིང་ལུགས་རྒྱས་པར་ཤོག་གཞན་ཡང་ལེགས་ཚོགས་བྱ་བ་ཇི་སྙེད་པ། །ཀུན་ཀྱང་འབད་པ་མེད་པར་ལྷུན་གྲུབ་ཅིང། །ཕ་རོལ་ཕྱིན་དྲུག་སྤྱོད་པ་ཟབ་མོ་རྣམས། །འཇམ་པའི་དབྱངས་བཞིན་ཕ་མཐར་ཕྱིན་པར་ཤོག་
སྤངས་པ་ཁྱད་པར་གསུམ་གྱིས་བདེ་བར་གཤེགས། །རྟོགས་པའི་ཡོན་ཏན་བླ་གོས་ཀྱིས་ཀླུབས་པ། །གསེར་མདོག་སྣང་བྱེད་དྲ་བའི་ཁོར་ཡུག་ཅན། །རྫོགས་སངས་རྒྱས་ཀྱི་སྐུ་བཞི་འགྲུབ་པར་ཤོག། ཅེས་པ་འདི་ནི་ཆུ་ལུག་འདུས་པ་རྒྱ་མཚོའི་འདུ་ཁང་མཇེས་པར་
བྱེད་པའི་རིན་པོ་ཆེའི་དྲ་བ་དང་དྲ་བ་བྱེད་པའི་རྒྱན་མང་པོ་ཕུལ་བའི་དགེ་བའི་རྩ་བ་རྣམས་རྫོགས་བྱང་དུ་བསྔོ་བའི་ཕྱིར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འོད་མཚན་མཐའ་ཡས་སྤྲུལ་པའི་རོལ་གར་འཕྲེང། །འཕགས་ཡུལ་བོད་སོགས་
ཡུལ་གྲུ་སྣ་ཚོགས་སུ། །རྣམ་པར་སྤྲུལ་པའི་སྐུ་ཡི་བཀོད་པ་ནི། །ཚོན་གྱིས་ཕྱེ་བའི་གཟུགས་སུ་འཁོད་པ་ཡི། །བྲིས་པའི་སྐུ་འདིར་ཡེ་ཤེས་ལྷ་ཡི་ཚོགས། །ལེགས་པར་བཞུགས་ནས་བདག་དང་སེམས་ཅན་ལ། །མཆོག་དང་ཐུན་མོང་དངོས་གྲུབ་མ་

[012B] །ད་ལྟ་ཉིད་དུ་མྱུར་དུ་སྩལ་དུ་གསོལ། །དགེ་བའི་རྩ་བ་འདི་ཡིས་འགྲོ་བ་ཀུན། །འཁོར་བའི་རྒྱ་མཚོ་ཆེན་པོ་ལེགས་བསྒྲལ་ཏེ། །རྣམ་པ་ཐམས་ཅད་མཁྱེན་པའི་ཡེ་ཤེས་ཆེ། །མྱུར་བ་ཉིད་དུ་འགྲུབ་པར་མཛད་དུ་གསོལ། །སརྦ་ཛ་ག་ཏཾ། །
ཞེས་པ་འདི་ནི་འགག་པ་ངག་དབང་བཀྲ་ཤིས་ཀྱིས་འཁྲུངས་རབས་བཅུ་གསུམ་སོགས་ཀྱི་བྲིས་ཐང་བཞེངས་པའི་རྒྱབ་ཡིག་ཏུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དཔལ་ལྡན་ཡོན་ཏན་རིན་ཆེན་བྱེ་བའི་གཏེར། །ཀུན་གྱིས་
ཕྱུག་པའི་མཛད་བཟང་སྣང་བརྙན་འདིར། །ཡེ་ཤེས་ལྷ་ཚོགས་བཞུགས་ལ་ཤེས་ཉོན་གྱི། །སྒྲིབ་པ་མ་ལུས་བྱང་ཞིང་དག་པར་མཛོད། །འདི་ཉིད་བསྐྲུན་པའི་རྣམ་དཀར་དགེ་བ་ཡིས། །ཚེ་རབས་ཀུན་ཏུ་རྗེ་བཙུན་བླ་མ་རྗེས། །དགྱེས་བཞིན་རྗེས་སུ་
བཟུངས་ཏེ་མ་རྒན་ཀུན། །སྐུ་གསུམ་གོ་འཕང་ཆེ་ལ་འགོད་བར་ཤོག་ཕྱོགས་དུས་ཀུན་ན་བཀྲ་ཤིས་ཇི་སྙེད་པ། དེ་སྙེད་དགེ་བས་དཔལ་ལྡན་བླ་མ་ཡི། །ཞབས་པད་བརྟན་ཅིང་བདག་གི་འདོད་པའི་དོན། །འབད་མེད་ལྷུན་གྱིས་འགྲུབ་པའི་བཀྲ་
ཤིས་ཤོག་མངྒ་ལཾ།། ཞེས་པ་འདི་ནི་མ་ཎི་བསྐོར་དཔོན་པ་ཡེ་ཤེས་རྒྱལ་མཚན་གྱིས་ཇོ་བོ་རྗེའི་ལམ་ཡིག་སོགས་ཐང་སྐུ་འགའ་ཞིག་བཞེངས་པའི་རྒྱབ་ཡིག་འདོད་གསོལ་དུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་
བཅུའི་རྒྱལ་བསྲས་དང་བཅས་པ་དང། །ཡི་དམ་ལྷ་ཚོགས་དཔའ་བོ་མཁའ་འགྲོའི་ཚོགས། །ཆོས་སྐྱོང་བསྲུང་མ་འཁོར་དང་བཅས་པ་ཡིས། །དེང་འདིར་དགེ་ལེགས་སྣང་བ་རྒྱས་པར་མཛོད། །མི་མཐུན་རྒུད་ཚོགས་མ་ལུས་ཡོངས་ཞི་ཞིང། །མཐུན་

[013A]༄༅། །རྐྱེན་ཆོས་དང་ནོར་གྱི་ལེགས་ཚོགས་ཀུན། །ཡར་ངོའི་ཟླ་དང་དབྱར་གྱི་ཆུ་བོ་བཞིན། །གོང་ནས་གོང་དུ་འཕེལ་ཞིང་རྒྱས་པར་མཛོད། །ཁྱད་པར་འདིར་བཞུགས་རྣལ་འབྱོར་སྤྱོད་པ་ཡི། །དགེ་སློང་དགེ་འདུན་འདུས་པའི་སྡེ་ཆེན་པོ། །
ཁྲིམས་གཙང་ཐུགས་མཐུན་བཤད་སྒྲུབ་འཕེལ་བ་དང། །རྩེ་གཅིག་ཏིང་འཛིན་འཕེལ་བར་བྱིན་གྱིས་རློབ། །སརྦ་ཛ་ག་ཏཾ།། ཞེས་པ་འདི་ནི་ངར་རྒྱས་སྒྲུབ་སྡེའི་བླ་གྲྭ་མཐུན་མོང་གིས་དབྱེན་བསྡུམས་མཆོད་རྟེན་གསར་བཞེངས་ཀྱི་སྲོག་ཤིང་བརྟན་པའི་བདེན་ཚིག་ཏུ་དགོས་ཞེས་
བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཟག་མེད་ཡེ་ཤེས་བདུད་རྩིའི་བཅུད་ཆེན་པོ། །གཅིག་ཏུ་འཁྱིལ་བའི་རིན་ཆེན་སྣོད་ཡངས་འདི། །བྱང་རྩེ་གྲྭ་ཚང་འདུས་པའི་སྡེ་ཆེན་པོར། །ལེགས་པར་ཕུལ་བས་དགེ་
བའི་རྩ་བ་འདིས་བསྟན་པའི་རྩ་ལག་སྐྱེས་ཆེན་དམ་པ་རྣམས། །ཞབས་པད་སྲིད་མཐའི་བར་དུ་བརྟན་པ་དང། །འདུས་སྡེ་འདིས་མཚོན་དགེ་འདུན་སྡེ་མཐའ་དག་བཤད་སྒྲུབ་ཡར་ངོའི་ཟླ་ལྟར་འཕེལ་བར་ཤོག་ཡུལ་ཕྱོགས་འདི་དང་འཇིག་
རྟེན་ཁམས་ཀུན་ཏུ། །ནད་མུག་འཁྲུག་རྩོད་ལོ་ཉེས་ཀུན་ཞི་ཞིང། །ཆར་ཆུ་རྟག་ཕེབས་ལོ་ལེགས་བདེ་སྐྱིད་ཀུན། །དབྱར་གྱི་ཆུ་བོ་ལྟ་བུར་རྒྱས་པར་ཤོག་འདིར་ནི་འབད་པ་བྱེད་པའི་ཡོན་བདག་དང། །གྲྭ་འདིར་འཆད་ཉན་བྱེད་པའི་དཔོན་སློབ་
ཀུན༑ ༑ཚེ་རབས་ཀུན་ཏུ་ཐེག་པ་མཆོག་གི་ནི། །ལམ་བཟང་རྣམས་དང་འབྲལ་བ་མེད་གྱུར་ཅིག་སརྦ་ཛ་ག་ཏཾ།། ཞེས་པ་འདི་ནི་དགའ་ལྡན་བྱང་རྩེ་གྲྭ་ཚང་དུ་འཆད་ཉན་སློབ་དཔོན་སངས་རྒྱས་ཆོས་འཕེལ་གྱི་དུས་སྡེ་པ་རབ་འབྱམས་པ་སྐལ་བཟང་འཇམ་དཔལ་གྱིས་དགེ་འདུན་གྱི་ཚོགས་

[013B]།    ༈    སྲིད་གསུམ་བླ་མ་ཀུན་མཁྱེན་ཙོང་ཁ་པའི། །བསྟན་པའི་སྲོག་ཤིང་རྗེ་བཙུན་བྱམས་པའི་མཚན། །གང་གི་ཞབས་ཀྱི་པདྨོ་བྱང་ཆུབ་
བར༑ ༑བདག་གི་སྤྱི་བོའི་གཙུག་ཏུ་གུས་པས་བསྟེན། །མགོན་ཁྱོད་ཐུགས་ཀྱི་ཟབ་མོའི་དགོངས་པ་ཀུན། །ཡོངས་སུ་རྫོགས་པར་བྱ་དང་ཞིང་འདི་རུ། །སླར་ཡང་གསར་སྐུའི་སྒྱུ་འཕྲུལ་འགྱེད་པའི་ཕྱིར། །ལྷག་བསམ་རྣམ་པར་དག་པའི་འདུ་བྱེད་ཀྱིས། །
བསྐལ་བཟང་དེ་བཞིན་གཤེགས་པ་སྟོང་གི་སྐུ། །མདའ་ཡི་གྲངས་ལྡན་འཁོར་ཚོགས་དང་བཅས་པ། །མཆོག་ཏུ་སྨོན་ཕྱིར་དྭང་བ་དང་བཅས་ཏེ། །བསོད་ནམས་ཞིང་དུ་ལེགས་པར་བསྐྲུན་པའི་མཐུས། །རྒྱལ་བ་ཟླ་མེད་ཐུབ་པའི་དབང་པོའི་གསུང། །ཀུན་
གྱི་སྙིང་པོ་བློ་བཟང་རྒྱལ་བ་ཡི། །བསྟན་པ་ཡོངས་རྫོགས་མངའ་བདག་མགོན་དེ་ཡི། །ཐུགས་དགོངས་མ་ལུས་ཆོས་དབྱིངས་རྫོགས་པར་ཤོག་ཁྱད་པར་སླར་ཡང་བསྟན་འགྲོ་མ་ལུས་པའི། །ཕན་བདེ་ཕྱོགས་དུས་ཀུན་ཏུ་སྤེལ་བའི་ཕྱིར། །གསར་དུ་
བཞད་པའི་སྤྲུལ་པའི་རོལ་གར་མཆོག་འཁྲུལ་མེད་ངོམས་པའི་དགའ་སྟོན་ཅིར་ཡང་སྩོལ། །སྤྲུལ་པའི་རོལ་གར་གསར་དུ་བསྟན་དེའང། །ཐ་མལ་སྣང་ངོའི་ཀུན་རྫོབ་དང་བྲལ་ཏེ། །མགོན་པོ་དེ་ཉིད་ཇི་བཞིན་བསྟན་འགྲོ་ཡི། །རླབས་ཆེན་བྱ་བ་མཛད་
པ་ཟླ་མེད་ཤོག་གཞན་ཡང་ཆོས་ཀྱི་རྒྱལ་པོ་ཙོང་ཁ་པའི། །བསྟན་པ་རིན་ཆེན་སྲོག་ཤིང་དུ་གྱུར་ནས། །དེ་ཡི་གསུང་གསང་མདོ་སྔགས་གཉིས་ཀྱི་གནད། །མི་ནུབ་འཛིན་པའི་དགའ་སྟོན་ཅིར་ཡང་སྩལ། །འོད་མཚན་དཔག་མེད་སྤྱན་རས་གཟིགས་

[014A]༄༅། །དབང་ཕྱུག་མི་ཡི་སྲིད་བའི་རོལ་གར་བསྒྱུར་མཛད་མཁན། །ལ་སོགས་བསྟན་པའི་རྩ་ལག་སྐྱེས་ཆེན་རྣམས། །ཞབས་པད་བརྟན་ཅིང་འཕྲིན་ལས་རྒྱས་པར་ཤོག་ཡུལ་ཕྱོགས་འདིར་ཡང་ནད་ཡམས་མུ་གེ་སོགས། །མི་
མཐུན་ཉེར་འཚེ་མ་ལུས་རབ་ཞི་ཞིང། །འབྲུ་རྣམས་དུས་སྨིན་རྒྱལ་པོ་ཆོས་བཞིན་སྤྱོད། །འཇིག་རྟེན་བདེ་ལེགས་ཐམས་ཅད་འགྲུབ་བར་ཤོག་རྗེ་བཙུན་བླ་མ་འདི་ཡི་ཐུགས་རྗེ་ཡིས། །འཇུག་པས་ཁྱབ་ཅིང་དད་པའི་འབྲེལ་ཐོགས་པ། །ཀུན་གྱིས་
མཚོན་པའི་མར་གྱུར་སེམས་ཅན་ཀུན། །རྟག་ཏུ་མགོན་དེས་རྗེས་སུ་འཛིན་པར་ཤོག་དེ་ནས་གསུང་གི་གསང་བ་མ་ལུས་པ། །ལེགས་པར་རྣམ་དཔྱོད་བློ་གྲོས་ཀྱིས་གཟུང་སྟེ། །ཐོས་བསམ་སྒོམ་པའི་བློ་གྲོས་ཟབ་མོ་ཡིས། །རིང་མིན་རྫོགས་པའི་
བྱང་ཆུབ་ལ་རེག་ཤོག། ཅེས་བདག་གི་དཔལ་ལྡན་བླ་མ་དམ་པ་བཀའ་དྲིན་མཚུངས་པ་མེད་པ་་རྗེ་ངག་དབང་བྱམས་པ་གང་གི་དགོངས་པ་ཡོངས་སུ་རྫོགས་པར་བྱ་བའི་ཕྱིར་གང་གི་ཞབས་འབྲིད་རྣམ་དཔྱོད་ཕུལ་དུ་བྱུང་བ་རབ་འབྱམས་པ་དགེ་སློང་བློ་བཟང་དར་རྒྱས་ནས་་རྫོགས་པའི་སངས་རྒྱས་སྟོང་གི་
སྣང་བརྙན་གྲས་ཐང་དུ་འཞེངས་པར་མཛད་པའི་རྒྱབ་ཡིག་ཏུ་བསྐུལ་བ་ལྟར་་དཔལ་ལྡན་བླ་མ་གང་གི་སློབ་མར་གྱུར་པ་་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    ཨོཾ་ཧྲཱི་ཥྚྲཱི་ཝི་ཀྲི་ཏཱ་ནུ་ན་ཧཱུཾ་ཕཊ། ཕྱོགས་བཅུའི་དགེ་འདུན་
ཐམས་ཅད་ས་མ་ཡ་ཛཿ་ཞེས་པ་དང་དབྱེན་བསྡུམས་པའི་འཁོར་ལོ་ནི། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། འདིར་བཞུགས་པའི་དགེ་འདུན་གྱི་སྡེ་རྣམས་ཀྱི་མི་མཐུན་པའི་ཕྱོགས་དབྱེན་གྱི་གནོད་པ་ཐམས་ཅད་ཤཱནྟིཾ་ཀུ་རུ་ཡེ་སཱ་ཧཱ། ཞེས་བྱ་ཞིང་འདི་གཉིས་

[014B] སྔགས་བཏུ་བ་དང། སྔགས་དྲང་བ་དང། སྔགས་བསྲེ་བ་དང། འཁོར་ལོ་སྤོབ་དང། ཚུལ་བཞིན་དུ་ཁ་སྦྱར་བ་དང། འཁོར་ལོ་བསྒྲུབ་པ་དང། སྦ་བའི་གནད་རྣམས་ལེགས་པར་ཤེས་པར་བྱ་ཞིང་
འདི་དག་གི་གོང་འོག་ཏུ་ཚོགས་ཀྱི་འཁོར་ལོ་དང་ལས་ཀྱི་གཤིན་རྗེ་དང་ཕྱོགས་སྐྱོང་ལ་གཏོར་མ་འབུལ་པ་སོགས་ཕྱག་ལེན་རྣམས་ཕྲ་ལ་ཞིབ་པ་མ་་ཆོལ་བ་གལ་ཆེ། ཞེས་པ་འདི་ནི་སེར་སྨ་གྲྭ་ཚང་གི་དཀའ་བཅུ་ངག་དབང་ཆོས་གྲགས་ཀྱིས་གྲྭ་ཚང་གི་དགེ་འདུན་ཐུགས་
མཐུན་ཞིང་ཁྲིམས་གཙང་བར་བྱ་བའི་ཕྱིར་དབྱེན་བསྡུམས་མཆོད་རྟེན་བཞེངས་པའི་ནང་དུ་བཞུགས་པའི་སྤེལ་ཚིག་ཏུ་དགོས་ཞེས་བསྐུལ་བ་ལྟར་་གཤིན་རྗེའི་གཤེད་ཀྱི་རྣལ་འབྱོར་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་རྒྱལ་བའི་ངོ་བོ་རྫུས་
ཏེ་སྐྱེས། །ཨུ་རྒྱན་པདྨ་ཀཱ་རའི་ཐང་སྐུ་འདི། །བཞེངས་པའི་དགེ་བས་དགའ་ལྡན་རྣམ་རྒྱལ་གྱི། །ཐུགས་དགོངས་མ་ལུས་ཡོངས་སུ་རྫོགས་པར་ཤོག་སརྦ་ཛ་ག་ཏཾ།།    ༈   བློ་བཟང་དགའ་ལྡན་རྣམ་པར་རྒྱལ་
བའི་སྐུ། །བྲིས་ཏེ་ལེགས་པར་བཞེངས་པའི་དགེ་བའི་མཐུས། །དེ་ཡི་དགོངས་པ་མ་ལུས་ཡོངས་རྫོགས་ཤིང། །ཚེ་རབས་ཀུན་ཏུ་འབྲལ་བ་མེད་པར་ཤོག་བཀྲ་ཤིས། ཞེས་པ་འདི་ནི་་རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
གྱུར་ཅིག་དཔལ་ལྡན་བདེ་ཆེན་ཁྲག་འཐུང་མགུར་གྱི་དཔལ། །བཞད་པའི་དབྱངས་ཀྱི་ཡི་གེ་གསང་བའི་གླུ། པར་དུ་བསྒྲུབས་པའི་དགེ་བས་འགྲོ་བ་ཀུན། །ཟུང་འཇུག་ཕྱག་རྒྱ་ཆེན་པོའི་སྐུ་ཐོབ་ཤོག། ཅེས་པ་འདི་ནི་རྒྱུད་སྨད་སྔགས་རམ་པ་བློ་བཟང་ཆོས་གྲགས་

[015A]༄༅། །ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    ངག་གི་དབང་ཕྱུག་བློ་བཟང་གྲགས་པའི་དཔལ། །གང་གི་ངོ་མཚར་མཛད་པའི་བྲིས་སྐུ་སོགས། །ལེགས་པར་བཞེངས་
འདིར་རྒྱལ་བ་སྲས་དང་བཅས། །ལེགས་པར་བཞུགས་ལ་བྱིན་གྱིས་བརླབ་ཏུ་གསོལ། །དགེ་བ་འདི་ཡིས་རྒྱལ་བའི་བསྟན་པ་མཆོག་མི་ནུབ་ཕྱོགས་དུས་ཀུན་ཏུ་དར་པ་དང། །དཔལ་ལྡན་བླ་མའི་སྐུ་ཚེ་རབ་བརྟན་ཅིང། །རྣམ་དཀར་འཕྲིན་ལས་
ཕྱོགས་བཅུར་རྒྱས་པར་ཤོག་བདག་ཅག་རྣམས་ཀྱང་སྐྱེ་བ་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་བཟུངས་ཏེ། །ཟབ་ལམ་རིམ་གཉིས་ལམ་གཙོ་རྣམ་པ་གསུམ། །མཐར་ཕྱིན་ཟུང་འཇུག་རྡོ་རྗེའི་སྐུ་ཐོབ་ཤོག་སརྦ་ཛ་ག་ཏཾ།། ཞེས་པ་
འདི་ནི་སྔགས་ཆེན་ཞལ་སྔ་ནས་བློ་བཟང་དཔལ་འབྱོར་གྱིས་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་ཐར་མཛད་པ་བརྒྱད་ཅུའི་བྲིས་ཐང་སོགས་བཞེངས་པར་མཛད་པའི་རྒྱབ་ཡིག་ཏུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དེ་བཞིན་གཤེགས་པ་
ཁྲོ་དང་རྒྱས་པའི་ཚུལ། །གང་གི་སྐུ་མཆོག་བཞེངས་པ་འདི་དག་ལ། །ཡེ་ཤེས་ལྷ་རྣམས་རབ་ཏུ་བརྟན་བཞུགས་ནས། །བར་གཅོད་ཀུན་སོལ་མཐུན་རྐྱེན་ཆོས་བཞིན་སྒྲུབས། །ལེགས་སྨོན་གསོལ་བ་བཏབ་པའི་རེ་བ་ཀུན། །བར་གཅོད་མེད་
བར་ལྷུན་གྱིས་འགྲུབ་པ་དང། །ཚེ་དང་བསོད་ནམས་དཔལ་འབྱོར་སྙན་གྲགས་འཁོར། །རབ་ཏུ་རྒྱས་པར་མཛོད་ཅིག་བླ་མ་ལྷ། །འདི་ཡི་དགེ་བས་འགྲོ་བ་མ་ལུས་པ། །མྱ་ངན་འདས་པའི་ལམ་ལ་བཀྲི་བའི་ཕྱིར། །སྟོབས་བཅུ་མི་འཇིགས་བཞི་ཡི་

[015B] །རྫོགས་པའི་སངས་རྒྱས་གོ་འཕང་ཐོབ་པར་ཤོག། ཅེས་པ་འྡིའང་ལྷ་མགོན་སྤྲུལ་པའི་སྐུ་བློ་བཟང་རྣམ་རྒྱལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་བཅུའི་ཞིང་ཁམས་རབ་འབྱམས་
གྲངས་མེད་ན། །བཞུགས་པའི་བླ་མ་ལྷ་དང་རྒྱལ་བའི་ཚོགས། །ཡི་དམ་མཁའ་འགྲོ་ཆོས་སྐྱོང་སྲུངས་མ་རྣམས། །ཐུགས་རྗེའི་དབང་གིས་དེང་འདིར་དགོངས་སུ་གསོལ། །སེམས་ཅན་བསམ་པ་ལས་དང་མོས་པ་ཁམས། །སྣ་ཚོགས་སྤྱོད་པའི་དབང་
གི་ཉལ་འགྲོ་ལ། །རྒྱུ་བའི་སྲོག་ཆགས་འཆི་བདག་ཁར་སོང་བར། །མི་འཇིགས་སྐྱབས་ཀྱི་སྦྱིན་པ་བྱིན་པའི་མཐུའི། །དགེ་བའི་རྩ་བ་དེ་ཡིས་འགྲོ་བ་ཀུན། །ངན་འགྲོའི་འཇིགས་པ་ཆེ་ལས་སྒྲོལ་བ་ཡི། །དེད་དཔོན་སངས་རྒྱས་མཆོག་ཏུ་འགྱུར་བར་
ཤོག་འདི་ལ་མཐུན་རྐྱེན་བགྱིད་པའི་སྐྱེ་བོ་ཀུན། །གནས་སྐབས་ཚེ་རིང་ལོངས་སྤྱོད་དབང་ཐང་དང། །བསོད་ནམས་འཕེལ་ཞིང་ཆོས་ཀྱི་འབྱོར་བ་རྒྱས། །མཐར་ཐུག་རྫོགས་སངས་རྒྱས་ཀྱི་གོ་འཕང་མཆོག་རིང་པོར་མི་ཐོགས་མྱུར་དུ་ཐོབ་པར་ཤོག་
སྔོན་ཆད་སྡིག་ལས་སྤྱོད་པའི་ཉ་པ་ཀུན། །དེང་ནས་བརྩམས་ཏེ་ལས་ངན་སྤྱོད་དང་བྲལ། །རྟག་ཏུ་དམ་པའི་ཆོས་ལ་ལོངས་སྤྱོད་ཅིང། །མྱ་ངན་འདས་པའི་ས་ལ་རེག་པར་ཤོག། ཅེས་པ་འདི་ནི་ཨ་མ་དྲུང་ནས་ཆུ་ལ་རྒྱུ་བའི་སྲོག་ཆགས་མང་པོ་ལ་སྲོག་གི་སྦྱིན་པ་སྩལ་ཏེ་
དེའི་དགེ་བ་རྫོགས་བྱང་དུ་བསྔོ་ཐབས་འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་རྒྱལ་བ་ཀུན་གྱི་མཐུ་སྟོབས་ཀུན། །གཅིག་ཏུ་བསྡུས་པ་དཔལ་ལྡན་གསང་བའི་

[016A]༄༅། །བདག་བྲིས་པའི་སྐུ་འདིར་བརྟན་པར་བཞུགས་ནས་ཀྱང། །དངོས་གྲུབ་མ་ལུས་བདག་ལ་སྩལ་དུ་གསོལ། །སརྦ་ཛ་ག་ཏཾ།། ཞེས་པ་འདི་ནི་བཞད་པ་ཡེ་ཤེས་རྒྱལ་མཚན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་
སྦྱར་བའོ།།    ༈   དུས་གསུམ་རྒྱལ་བ་ཀུན་དངོས་རྡོ་རྗེ་འཆང། །བློ་བཟང་གྲགས་པའི་དཔལ་དང་དབྱེར་མེད་པའི། །རྩ་བའི་བླ་མ་སྐུ་འདིར་བརྟན་བཞུགས་ལ། །བདག་ཅག་བལྟོས་པར་བཅས་ལ་བྱིན་གྱིས་རློབ་
གནས་སྐབས་ཚེ་རིང་དཔལ་འབྱོར་དབང་ཐང་རྒྱས། །ནད་མུག་འཁྲུག་རྩོད་ཉེར་འཚེ་མ་ལུས་ཞི། །ཆོས་དང་ཆོས་ལྡན་རེ་བ་མ་ལུས་པ། །འབད་མེད་ལྷུན་གྱིས་འགྲུབ་པའི་དགེ་ལེགས་སྩོལ། །གཞན་ཡང་བྱང་ཆུབ་སེམས་དཔའི་ཆོས་ཀུན་ལ།།
རབ་ཏུ་འབད་པས་སྦྱངས་ནས་མཐར་ཕྱིན་ཏེ། །འགྲོ་བ་མ་ལུས་རྫོགས་པའི་སངས་རྒྱས་ཀྱི། །ས་ལ་འགོད་བྱེད་བྱང་ཆུབ་མཆོག་ཐོབ་ཤོག།    ༈   
པར་བཞེངས་ཏེ་དེ་ལ་གསོལ་བ་འདེབས་པར་བྱེད་པའི་གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   སྲིད་དང་ཞི་བའི་མཐའ་ལ་མི་གནས་ཤིང། །ཉོན་མོངས་ཀུན་
གྲོལ་བྱང་ཆུབ་དམ་པ་བརྙེས། །རྒུད་མུན་མཐར་མཛད་ཤཱཀྱའི་རྒྱལ་པོ་ཡིས། །དེང་འདིར་དགེ་ལེགས་བྱེ་བ་ཆར་དུ་ཕོབ། །མགོན་པོ་ཁྱོད་ཀྱིས་གསུང་རབ་གསེར་རིའི་དབུས། །ལྷུན་པོ་ལྟར་བརྗིད་ཟབ་མོ་རྟེན་འབྱུང་དོན། །ལེགས་པར་འདོམས་

[016B] །བྱང་ཆུབ་སྙིང་པོའི་བར་དུ་སྤྱི་བོས་མཆོད། །གསུང་རབ་སྒྱུ་འཕྲུལ་གཟུགས་སུ་ཤར་བ་དང། །བདེ་གཤེགས་སྨན་གྱི་བླ་མའི་སྣང་བརྙན་འདི། །སངས་རྒྱས་ཆོས་རྣམས་རྗེས་སུ་དྲན་པའི་ཕྱིར། །འདུས་
པའི་སྡེ་ལ་ཕུལ་བའི་དགེ་བའི་མཐུས། །ཚེ་རབས་ཀུན་ཏུ་སྟོང་ཉིད་ལྟ་བའི་དོན། །ལེགས་པར་རྟགས་ཤིང་ཉོན་མོངས་ནད་ཀྱི་སྐྱོན། །མ་ལུས་དྲུངས་ནས་ཕྱུང་སྟེ་རྫོགས་སངས་རྒྱས། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་གནས་སྐབས་
སུ་ཡང་འདུས་པའི་སྡེ་འདི་ཉིད། །མི་ཉམས་བཤད་སྒྲུབ་དཔལ་འབྱོར་ལེགས་ཚོགས་ཀུན། །ཡར་ངོའི་ཟླ་དང་དབྱར་གྱི་མཚོ་ལྟ་བུར། །གོང་ནས་གོང་དུ་འཕེལ་བའི་བཀྲ་ཤིས་ཤོག། ཅེས་པ་འདི་ནི་ལུང་དགའ་ལྡན་གྱི་བླ་སྤྱི་ཐུན་མོང་གིས་སྦྱིན་བདག་རྣམས་ལ་
དགེ་བསྐུལ་བགྱིས་ནས་ཡུམ་རྒྱས་འབྲིང་བསྡུས་གསུམ་གྱི་གླེགས་བམ་རྣམས་དང། ཙནྡན་དམར་པོ་ལས་གྲུབ་པའི་སྨན་རྒྱལ་གྱི་སྣང་བརྙན་ཁྲི་རྒྱབ་དང་བཅས་པ་སྤྱི་སོར་སྦྱོར་འཇགས་སུ་ཕུལ་བའི་དགེ་བ་རྫོགས་བྱང་དུ་བསྔོ་བའི་སྨོན་ཚིག་འདི་ལྟ་བུ་ཞིག་དགོས་ཞེས་ལུང་དགའ་ལྡན་གྱི་བླ་སྤྱི་ཐུན་མོང་ནས་བསྐུལ་ངོར་་ཆོས་
སྨྲ་བའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ལེགས་འཕེལ་བར་གྱུར་ཅིག།    ༈    འཆི་མེད་བདུད་རྩིའི་བཅུད་ཀྱིས་ཀ་ལ་ཤ། །རབ་ཏུ་གང་བའི་བྱིན་གྱི་ཆར་ཆེན་གང། །ཀུན་ནས་འབེབས་ལ་མཚུངས་པའི་ཟླ་བྲལ་བ།།
ཚེ་དཔག་མེད་ཀྱིས་དགེ་ལེགས་བྱེ་བ་ཕོབ། །འོད་མཐའ་ཡས་པ་དུར་སྨྲིག་སྒྱུ་འཕྲུལ་གར། །མི་ཡི་ཟོལ་གྱིས་རྩེན་པ་ཡིད་ཀྱི་དོར། །རྗེས་སུ་དྲན་ཕྱིར་བསྐྲུན་པའི་སྣང་བརྙན་འདིར། །བླ་མ་ཕྱོགས་བཅུའི་རྒྱལ་བ་སྲས་བཅས་བཞུགས།།

[017A]༄༅། །དགེ་བ་འདི་ཡིས་དེང་ནས་ཚེ་རབས་ཀུན། །རྗེ་བཙུན་བླ་མ་གང་གིས་དགྱེས་བཞིན་དུ། །རྗེས་སུ་བཟུངས་ནས་ཐེག་པ་མཆོག་གི་ཆོས། །རྒྱུན་ཆད་མེད་པར་ལེགས་པར་སྩལ་དུ་གསོལ། །མི་འཇིགས་རྡོ་རྗེ་གཡུང་དྲུང་
རྟག་བརྟན་ཁམས། །མི་ཤིགས་ངོ་བོར་མགོན་ཁྱོད་བརྟན་བཞུགས་ནས། །བསྟན་པ་སྤྱི་དང་ཁྱད་པར་འདུས་སྡེ་འདི། །སྲིད་མཐའ་ཇི་སྲིད་རྒྱས་པའི་བཀའ་དྲིན་སྩོལ། །རབ་དང་ཕུལ་དུ་གྱུར་པའི་རྒྱལ་བའི་གསུང། །ཀུན་གྱི་རྩེ་མོར་སོན་
པ་རྡོ་རྗེའི་ཐེག་གང་གི་མན་ངག་བཅུད་ཀྱི་བྱིན་ཆེན་པོས། །གཉུག་མའི་ལུས་སེམས་བྱིན་རློབ་སྐལ་བཟང་སྩོལ། །ཆེས་ཕྲའི་ལུས་དབང་རིམ་གཉིས་ཕན་བདེའི་གོས། །གསར་པས་ཀླུབས་པའི་འཇའ་ཚོན་སྒྱུ་མའི་དཔྱིད། །ནམ་ཡང་འགྱུར་
མེད་བདེ་བའི་རྒྱས་ཐེབས་ཏེ། །སྟོབས་བཅུ་མི་འཇིགས་བཞི་ཡི་ཆོས་ཐོབ་ཤོག་གནས་སྐབས་སུ་ཡང་མི་མཐུན་མ་ལུས་ཞི། །ཚེ་རིང་ནད་མེད་བསམས་པ་ལྷུན་གྱིས་འགྲུབ། །བར་གཅོད་གདོན་བགེགས་དགྲ་ཚོགས་དྲུངས་ཕྱུང་བའི། །
བཀྲ་ཤིས་རྒྱ་མཚོ་ཆར་དུ་བསྙིལ་གྱུར་ཅིག། ཅེས་བཀྲ་ཤིས་ཤིང་དོན་འགྲུབ་པའི་བདེན་ཚིག་དགེ་ལེགས་འདོད་རྒུའི་ཆར་འབེབ་ཅེས་བྱ་བ་འདི་ནི་རྡོ་རྗེ་སློབ་དཔོན་ཆེན་པོ་སྔགས་ཆེན་ཞལ་སྔ་ནས་བློ་བཟང་དཔལ་འབྱོར་ནས་ངོས་ཀྱི་འདྲ་འབག་བཞེངས་ཏེ་རྒྱུད་གྲྭའི་འདུ་ཁང་དུ་སྦྱོར་འཇགས་མཛད་སྐབས་
དེའི་དགེ་བ་རྫོགས་བྱད་དུ་བསྔོ་ཐབས་འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་གཡར་ཕྲལ་ཙམ་དུ་བགྱིས་པའོ།།    ༈    ཕྱོགས་བཅུའི་རྒྱལ་བ་སྲས་དང་བཅས་པ་དང། །བླ་མ་ཡི་དམ་ཆོས་སྲུངས་རྒྱ་མཚོ་

[017B] ༑བདག་གི་འདོད་པ་མ་ལུས་འགྲུབ་པའི་ཕྱིར། །བདེན་པ་ཆེན་པོའི་བྱིན་རླབས་སྩལ་དུ་གསོལ། །དགེ་བའི་བཤེས་གཉེན་གང་གི་ཚོགས་གཉིས་པོ། །རྫོགས་པར་བྱ་ཕྱིར་བདེ་གཤེགས་མཆོད་རྟེན་ཆེ། །བཞེངས་པའི་དགེ་བའི་རྩ་བ་
འདི་ཡིས་ནི། །གང་དེས་རྫོགས་པའི་བྱང་ཆུབ་ཐོབ་གྱུར་ཅིག་སྒྲིབ་གཉིས་བག་ཆགས་བཅས་པ་དྲུངས་ཕྱུང་ཞིང། །ཚོགས་གཉིས་ཡོན་ཏན་མ་ལུས་རབ་རྫོགས་ཏེ། །སྐུ་གཉིས་ཟུང་འཇུག་གོ་འཕང་མངོན་བྱས་ནས། །རྫོགས་པའི་སངས་རྒྱས་
ཐོབ་པར་བྱིན་གྱིས་རློབ་དག་བའི་ཞིང་ཁམས་རྣམས་སུ་རོལ་གྱུར་ན། །སངས་རྒྱས་བྱེ་བའི་ཞལ་མཐོང་ཆོས་ཀྱང་ཐོས། །གཟུངས་སྤོབས་མངོན་ཤེས་ཏིང་འཛིན་རབ་ཐོབ་སྟེ། །འགྲོ་བ་མ་ལུས་སྒྲོལ་བའི་དཔལ་གྱུར་ཅིག་གལ་ཏེ་མི་ཡི་
ཁྲོད་དུ་སྐྱེས་གྱུར་ན། །མཁས་པ་ཀུན་དང་གྲུབ་པའི་དཔལ་གྱུར་ཏེ། །ཐེག་པ་ཆེན་པོའི་དགེ་བའི་བཤེས་མཛད་ནས། །ཀུན་ལ་ཕན་པའི་ལམ་བཟང་སྦྱིན་པར་ཤོག་འདོད་པའི་དོན་རྣམས་འདི་དག་ཐམས་ཅད་ལ། །བར་དུ་གཅོད་པའི་ཉེར་འཚེ་མ་
ལུས་ཀུན། །དམག་ཟོར་རྒྱལ་མོས་ལེགས་པར་བསལ་བྱས་ཏེ། །མཐུན་རྐྱེན་ཡིད་བཞིན་འགྲུབ་པའི་བཀྲ་ཤིས་སྩོལ།། ཅེས་མཐོ་ལྡིང་མཁན་ཟུར་དཀའ་ཆེན་བློ་བཟང་འཕྲིན་ལས་གཤེགས་པའི་དགོངས་རྫོགས་སུ་དངུལ་ལས་བྱས་པའི་གདུང་རྟེན་བཞེངས་ཏེ་དགེ་བ་རྫོགས་
བྱང་དུ་བསྔོ་ཐབས་འདི་ལྟ་བུ་ཞིག་དགོས་ཞེས་ཉེ་གནས་དྲུང་རམ་པ་བློ་བཟང་ངག་དབང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྨྲས་བའོ། །སརྦ་མངྒ་ལཾ།།    ༈    ཨོཾ་སྭ་སྟི། ཐུབ་དབང་གནས་བརྟན་བཅུ་དྲུག་འཁོར་དང་བཅས། །རྟེན་

[018A]༄༅། །འདིར་བརྟན་པར་བཞུགས་ལ་བླ་མ་ཡི། །སྐུ་ཚེ་སྲིངས་ཤིང་བདག་ཅག་འཁོར་དང་བཅས། །ཚེ་རིང་བསམ་དོན་ཆོས་བཞིན་འགྲུབ་པར་མཛོད། །སརྦ་ཛ་ག་ཏཾ།། ཞེས་དང་བཅུ་གསུམ་གྱི་གཙོ་ཐད་དུ། དཔལ་ལྡན་བླ་མའི་སྐྱེས་
རབས་འཕྲེང་བར་བཅས། །བཞེངས་པའི་དགེ་བའི་རྩ་བའི་མཐུ་ལ་བརྟེན། །དཔལ་ལྡན་བླ་མ་སྐུ་ཚེ་བརྟན་པ་དང། །བདག་ཅག་རྟག་ཏུ་བདེ་ཞིང་སྐྱིད་པར་མཛོད། །སརྦ་ཛ་ག་ཏཾ།། ཞེས་པ་འདི་ནི་བཞད་ཐུབ་བསྟན་སྐྱིད་སྤུག་པའི་འཚོ་བྱེད་དགེ་བསྙེན་རྟ་
མགྲིན་བལྟོས་བཅས་ཀྱིས་ཐུབ་དབང་གནས་བརྟན་བཅུ་དྲུག་དང་སྐྱེས་རབས་བཅུ་གསུམ་གྱི་ཐང་སྐུ་བཞེངས་པའི་རྒྱབ་ཡིག་འདི་ལྟ་བུ་ཞིག་དགོས་ཞེས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    ན་མོ་མ་ཧཱ་ཀཱ་ལཱ་ཡ། ཙནྡན་རྐང་གཅིག་དྲུང་ན་
བཞུགས་པ་ཡི། །ནག་པོ་ཆེན་པོ་བགེགས་ཀྱི་སྟེང་དུ་འཁྲབ། །སྡང་བའི་དགྲ་དང་བགེགས་ལ་མཆེ་བ་གཙིགས། །བླ་མ་མགོན་པོ་སྐུ་འདིར་བརྟན་པར་བཞུགས། །མ་ཧཱ་ཀཱ་ལ་འཁོར་དང་བཅས་རྣམས་ཀྱིས། །གཙུག་ལག་ཁང་འདི་
རྒྱས་པར་བྱེད་པ་དང། །དགེ་འདུན་སྡེ་རྣམས་བཤད་སྒྲུབ་འཕེལ་བ་དང། །བགེགས་ཀྱི་བར་གཅོད་མ་ལུས་བཟློག་པར་མཛོད། །དཔལ་ལྡན་བླ་མའི་སྐུ་ཚེ་བརྟན་པ་དང། །བར་གཅོད་གདོན་བགེགས་མ་ལུས་བཟློག་པ་དང། །བསམ་
པ་ཐམས་ཅད་ཆོས་བཞིན་འགྲུབ་པ་དང། །ཉེར་འཚེ་མ་ལུས་དབྱིངས་སུ་ཞི་བར་མཛོད།། སརྦ་ཛ་ག་ཏཾ།། ཞེས་པ་འདི་ནི་འཁོར་བཟང་དགོན་པའི་གྲྭ་རྒྱུན་རྣམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[018B] །དཔལ་ལྡན་ཁྲག་འཐུང་དབང་པོ་འཁོར་དང་བཅས། །བྲིས་པའི་སྐུ་འདིར་བརྟན་པར་བཞུགས་ནས་ཀྱང། །རྣལ་འབྱོར་བདག་གི་རེ་བ་མ་ལུས་སྒྲུབས། མངྒ་ལཾ།།    ༈    དེ་བཞིན་
གཤེགས་པ་སྨན་བླ་འཁོར་བཅས་ཀྱི། །བྲིས་སྐུ་བཞེངས་པའི་མཐུ་ལས་ཚེ་རབས་ཀུན། །ངེས་འབྱུང་བྱང་སེམས་ཡང་དག་ལྟ་བ་དང། རིམ་གཉིས་ལམ་གྱི་རྟོགས་པ་མཐར་ཕྱིན་ཤོག་ཛ་ག་ཏཾ།།    ༈    དངོས་གྲུབ་ཀུན་འབྱུང་
ཐུབ་དབང་རྡོ་རྗེ་འཆང། །འགྲོ་ལ་རྗེས་བརྩེས་མི་ཡི་ཟློས་གར་ཅན། །འཇམ་མགོན་བློ་བཟང་གྲགས་པ་ཡབ་སྲས་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ། །འོད་གསལ་མཁའ་དབྱིངས་ལ་མ་ལས་དབང་པོའི་གཞུ། །གསལ་
ལ་དྭངས་ལྟར་བཀྲ་བའི་ལྷ་ཡི་ཚོགས། །ནམ་མཁའ་གང་བས་མེ་ཏོག་ཆར་ཕབ་སྟེ། །དགེ་ལེགས་རྒྱ་མཚོ་དབྱར་གྱི་མཚོ་ལྟར་སྤེལ། །དཔལ་ལྡན་བླ་མའི་མཛེས་སྐུ་ལེགས་བསྐྲུན་ཏེ། །འབྲོང་རྩེ་ཆོས་སྡེ་དགེ་འདུན་ཚོགས་རྣམས་ཀྱིས། །རྗེས་སུ་
དྲན་པའི་རྟེན་དུ་ཕུལ་བ་ལས། །བསམ་པ་ཐམས་ཅད་ཆོས་བཞིན་འགྲུབ་པར་ཤོག་ཆོས་དང་ཟང་ཟིང་འབྱོར་པའི་ལེགས་ཚོགས་ཀུན། །ཐུགས་རྗེའི་ཤུགས་ཀྱིས་གནས་འདིར་རབ་བཀུག་ནས། །ཇི་ལྟ་ཇི་སྙེད་ཆོས་ཚུལ་རྒྱ་མཚོ་ལ། །རྣམ་
དཔྱོད་བློ་ཡི་འཇུག་པ་རྒྱས་པར་མཛོད། །བསྟན་སྲུང་རྒྱ་མཚོའི་ཚོགས་རྣམས་མ་ལུས་པ། །ཀུན་གྱིས་བདག་གི་རེ་བའི་འབྲས་བུ་ཀུན། །འབད་པ་མེད་པར་ལྷུན་གྱིས་འགྲུབ་པ་དང། །བཀྲ་ཤིས་རྒྱ་མཚོ་ཀུན་ཏུ་འཕེལ་བར་མཛོད།། ཅེས་པ་འདི་ནི་

[019A]༄༅། །སྔགས་ཆེན་ཞལ་སྔ་ནས་སེང་ཆེན་བློ་བཟང་དཔལ་འབྱོར་གྱིས་འབྲོང་རྩེ་ཆོས་སྡེར་་ངོས་ཀྱི་འདྲ་འབག་བཞེངས་ནས་དད་རྟེན་དུ་སྦྱོར་འཇགས་མཛད་དེ་དེའི་དགེ་བ་རྫོགས་བྱང་དུ་བསྔོ་ཞིང། ཆོས་སྡེ་དེ་ཉིད་ངར་ཞིང་རྒྱས་པར་བྱེད་པའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་
་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་ཛ་ག་ཏཾ།།    ༈    སྤྲོས་བྲལ་བདེ་ཆེན་ཡེ་ཤེས་རོལ་པའི་དཔྱིད། །ཕྱི་ནང་མཆོད་པའི་གཟུགས་སུ་ཤར་བ་གང། །རབ་ཡངས་མཚན་ལྡན་སྣོད་འདིར་ལེགས་འཁྱིལ་ནས། །
བདེ་སྟོང་ཡེ་ཤེས་མཆོག་ལ་རོལ་པར་ཤོག་སརྦ་ཛ་ག་ཏཾ།། ཞེས་པ་འདི་ནི་གསང་སྔགས་རྒྱུད་པ་གྲྭ་ཚང་གི་ཚོགས་ཁྲོའི་ཞལ་བྱང་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བཅོམ་ལྡན་ཐུགས་རྗེའི་མངའ་བདག་ཆེ། །
རིག་པའི་རྒྱལ་མཆོག་ཁྲོ་བོའི་གཙོ། །ཁམས་གསུམ་ཟ་བྱེད་མཐུ་སྟོབས་ཅན། །གར་མཛད་ཁྱོད་ནི་རི་རབ་གཡོ། །ཨ་ཛ་ནག་པོའི་དུམ་བུ་འདྲ། །སོལ་པ་བཅག་པའི་མདོག་ལྟར་གནག་ཧྲཱི་ཥྚྲཱི་འི་སྔགས་ཀྱིས་ཀུན་འཇོམས་པའི། །ཁྲོ་ཁྱོད་སྤྲུལ་
གདུག་ལྟ་བུར་འཇིགས། །གདུག་པའི་ཁ་རླངས་ས་གཞི་འཐོར། །ནམ་མཁའི་མདོག་ཅན་སྤྲིན་ནག་འདྲ། །དབྱངས་ཅན་མ་དང་མཉམ་རོལ་བ། །བདུད་ཀྱི་ལོ་ལ་སེར་དྲག་འདྲ། །ཁྲག་འཛག་དབུ་བརྒྱད་འབར་བ་ལ། །དམར་སེར་མཐོན་མི་ཐང་
ཟུར་ཕུད་ཅན། །ཧ་ཧ་ཧེ་ཧེ་ཧོ་ཧོ་ཧཾ། །ཧཿ་ཡིས་བཞད་ཁྱོད་རོ་ལངས་འདྲ། །བདག་གི་སྐྱབས་གཅིག་ཁྱོད་ཉིད་ལ། །བསྟོད་དང་སྐུ་ཡི་འདུ་བྱེད་འདི། །སྔོན་གྱི་དོན་བསྒྲུབས་གཏང་རག་དང། །ཕྱིས་ནས་དོན་བསྒྲུབས་གསོལ་འདེབས་ལགས།། ཞེས་པ་འདི་ནི་

[019B]། 
ཐུགས་རྗེའི་གཏེར། །གང་གི་མཛད་བཟང་ཕ་མཐའ་དང་བྲལ་བ། །བྱང་ཆུབ་མཆོག་གི་སྤྱད་པ་སྤྱོད་པའི་ཚུལ། །ལེགས་པར་བཞེངས་ཤིང་མཆོད་པའི་དགེ་ཚོགས་ཀྱིས། །ཕྱོགས་བཅུའི་རྒྱལ་བ་རྒྱལ་སྲས་མ་ལུས་པ། །རྟེན་འདིར་བཞུགས་ནས་
བདག་དང་འགྲོ་ཀུན་ལ། །ཕན་དང་བདེ་བའི་ལམ་བཟང་མ་ལུས་པ། །སྦྱིན་པའི་དགའ་སྟོན་དམ་པ་སྩལ་དུ་གསོལ། །ཁྱད་པར་དགེ་བ་འདི་ཡིས་འགྲོ་བ་ཀུན། །བྱང་ཆུབ་དམ་པ་མཆོག་ལ་འགོད་པའི་ཕྱིར། །དེ་བཞིན་གཤེགས་པ་ཁྱོད་དང་རྣམ་
ཀུན་ཏུ། །མཚུངས་པའི་རྫོགས་སངས་རྒྱས་ཀྱིས་ཐོབ་ཤོག་མངྒ་ལཾ། ཞེས་པ་འདི་ཡང་ལྕགས་ར་སྤྲུལ་པའི་སྐུ་ཨེར་ཏེ་ནི་པཎྜི་ཏ་ཁོ་ཐོག་ཐུས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་བ་ཀུན་དང་སྟོན་པ་ཤཱཀྱའི་རྒྱལ་
གང་གི་གཙུག་ཏོར་ལས་འོངས་གདུགས་དཀར་མོ། །ཉེར་གཅིག་ཕྱག་རྒྱའི་ཚོགས་བཅས་རྟེན་འདི་ལ། །བརྟན་པར་བཞུགས་ལ་ཆོས་གྲྭ་ཆེ་འདི་སྐྱོབས། བཅོམ་ལྡན་འདས་མ་གདུགས་དཀར་མོ་ཅན། གཞན་གྱིས་མི་ཐུབ་པ་ཕྱིར་བཟློག་པ་
ཆེན་མོ། ཕས་ཀྱི་རྒོལ་བ་ཐམས་ཅད་འཇོམས་པར་མཛད་མ། དབུ་སྟོང་མངའ་བ་ཆེན་མོ། ཕྱག་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་པོའི་ས་གསུམ་གྱི་དཀྱིལ་

[020A]༄༅། །འཁོར་ལ་མངའ་མཛད་པ། ཉེར་གཅིག་ཕྱག་རྒྱའི་ཚོགས་དང་བཅས་པ། ཁྲོ་བོ་དང་ཁྲོ་མོ་དང། མངག་གཞུག་པ་དང་མངག་གཞུག་མ་དང། ལེགས་ལྡན་མཆེད་གསུམ། ཚངས་པ་དང་བཅས་པ་ཐམས་ཅད་རྟེན་འདི་ལ་
བརྟན་པར་བཞུགས་ལ། ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་ཆེན་པོ་འདི་ཉིད་ན་བཞུགས་པའི་དཔོན་སློབ་དགེ་འདུན་གྱི་སྡེ་དང་བཅས་པ་ཐམས་ཅད་ལ་དུས་ཀུན་ཏུ་བསྲུང་བ་
དང༑ བསྐྱབ་པ་དང་སྤ་བ་དང། སྤེལ་བའི་འཕྲིན་ལས་མཛོད་ཅིག་ཕྱོགས་འདིར་དཔག་ཚད་བཅུ་གཉིས་ཀྱི་ནང་ཚུན་ཆད་དུ་འབྱུང་པོ་དང། རོ་ལངས་དང། ཤ་བཟའ་དང། རིམས་དང། རྒྱལ་པོ་དང། གཟའ་དང། རྒྱུ་སྐར་དང། གནོད་
སྦྱིན་དང། མཁའ་འགྲོ་དང་མཁའ་འགྲོ་མ་དང། འབྱུང་པོའི་བདག་པོ་དང། རྨི་ལམ་ངན་པ་དང། མཚན་མ་ངན་པ་དང། ལྟས་ངན་པ་དང། ལྕེ་འབབ་པ་དང། ས་གཡོ་བའི་འཇིགས་པ་ཐམས་ཅད་ལས་བསྲུང་དུ་གསོལ། །བསད་
དུ་གསོལ། བསྲུང་དུ་གསོལ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་བདག་ཅག་དཔོན་སློབ་དགེ་འདུན་གྱི་སྡེ་དང་བཅས་པ་ཐམས་ཅད་ལ་རཱ་ཀྵ་རཱ་ཀྵ། ཞེས་པ་འདི་ནི་གཟིམས་ཁང་དང་ངོ་མཚར་ཀུན་འདུས་ལྷ་ཁང་ཕུན་ཚོགས་བཀྲ་ཤིས་འཁྱིལ་བཅས་ཀྱི་སྟེང་དུ་གསེར་
ཟངས་ལས་གྲུབ་པའི་རྒྱ་ཕུབས་དང་རྒྱལ་མཚན་བཅས་གསར་སྐྲུན་སྐབས་འདོད་གསོལ་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    མཐུ་སྟོབས་ཀྱི་དབང་ཕྱུག་ཆོས་སྐྱོང་དྲེགས་པའི་རྒྱལ་པོ་སྲོག་བདག་བེག་ཙེ་ཆེན་པོ་

[020B] ལས་མཁན་པ་ཤན་པ་སྲོག་བདག་མར་པོ་ལ་སོགས་པ་ཐམས་ཅད་རྟེན་འདི་ལ་བརྟན་པར་བཞུགས་ལ། རྣལ་འབྱོར་བ་བདག་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་ཇི་ལྟར་བསམ་པའི་དོན་ཐམས་
ཅད་ཐོགས་པ་མེད་པར་འགྲུབ་པར་མཛོད་ཅིག་ཐེག་ཆེན་ཐུན་མོང་དང་ཐུན་མོང་མིན་པ་དང། ཆེས་ཐུན་མོང་མིན་པའི་ལམ་བསྒོམས་པ་ཐམས་ཅད་མཐར་ཕྱིན་པའི་འཕྲིན་ལས་མཛོད་ཅིག་རྣལ་འབྱོར་པ་བདག་ལ་ལོག་པར་སྨྲ་བ་དང། གནོད་
པར་སེམས་པ་དང། བར་དུ་གཅོད་པའི་ཚིག་སྨྲ་བ་དང། རྦོད་གཏོང་ལ་སོགས་པའི་ཉེར་འཚེ་བྱེད་པ་བྱུང་སྲིད་ན། རྟེན་འདི་ཉིད་ཕྱར་བ་ཙམ་གྱིས་ཀླད་པ་ཁྲག་དང་བསྲེས་ལ་དཀྲུགས་ཤིག་སྙིང་སྲོག་རྩ་དང་བཅས་པ་ཤོགས་ཤིག་གློ་བ་ཁྲག་
དང་བཅས་པ་སྐྱུགས་སུ་ཆུག་ཅིག་མཆིན་པ་མཁྲིས་པ་དང་བསྲེས་ཏེ་འཐུར་དུ་ཕོབ་ཅིག་གྲི་རྣོན་བྲང་དམར་དུ་གསོད་ཅིག་མདུང་རྣོན་རྒྱུ་ལུག་ཏུ་གསོད་ཅིག་ཐག་འཆིང་ལག་ཉག་ཏུ་གསོད་ཅིག་མདའ་རྣོན་མཇིད་དམར་དུ་གསོད་ཅིག་
རྟ་གྲི་ཤལ་ཐག་ཏུ་གསོད་ཅིག་ཁྱི་གྲི་བྱིན་དམར་དུ་གསོད་ཅིག་རྣམ་པར་ཤེས་པ་ཆོས་ཀྱི་དབྱིངས་སུ་དྲོངས་ཤིག་ས་མ་ཡ་སྟྭཾ། ཞེས་པ་འདི་ནི་ཆོས་སྐྱོང་བེག་ཙེ་ལྕམ་སྲིང་གི་ཕྱར་དར་བཞེངས་པའི་རྒྱབ་ཡིག་ཏུ་བྲིས་པའོ།།    ༈    སྟོན་པ་མཉམ་པ་
མེད་པ་ཟས་གཙང་སྲས། །གང་གི་གསུང་རབ་ཆུ་ཡི་གཏེར་ཆེན་པོ། །བློ་བཟང་རྣམ་དཔྱོད་འཁོར་ལོའི་ལག་ལྡན་པས། །ལེགས་བཤད་ལྷུན་པོའི་སྲུབ་ཤིང་བརྟན་བཙུགས་ཏེ། །བསྲུབས་པའི་གསུང་རབ་ཨ་མྲྀ་ཏ་ཆེན་པོ། །མིང་ཚིག་གཟུགས་

[021A]༄༅། །ཀྱི་བུམ་པའི་ནང་འཁྱིལ་བ། །བཀྲ་ཤིས་བང་རིམ་བརྩེགས་པའི་ལྷུན་པོ་ལ། །རབ་གནས་ལྷ་དབང་ཁྱོད་ཀྱིས་ཉེར་བདག་མཛོད། །ངེས་འབྱུང་སྟེགས་བུ་ཆེན་པོའི་ཁྲིའུ་ལ། །བྱང་སེམས་བཟང་པོའི་འགྱིང་སྟབས་ཀྱིས་
གནས་པ། །ཡང་དག་ལྟ་བའི་ཅོད་ཕན་གཡོ་བ་ཡི། །རྒྱལ་སྲིད་དེ་ནི་ཁྱོད་ཀྱིས་ཅི་དགར་སྐྱོངས། །སྲིད་དེ་ལས་ནི་གཡོ་བ་རབ་སྤངས་ཀྱང། །བདེ་ཆེན་སྒྱུ་མའི་རོལ་མོ་དྲག་དཀྲོལ་བས། །སྟོང་ཉིད་དགའ་མའི་གྲོགས་ལ་རྩེ་བ་ཡི། །རིམ་གཉིས་རྣལ་
འབྱོར་ནོར་བུ་ཁྱོད་ཀྱིས་ཆོངས། །ལེགས་བཤད་མཆེ་བ་རིང་དཀར་གཙིགས་པ་ཡི། །བསམ་གཏན་བཟོས་པའི་སྙིང་རྗེའི་སྐོམ་རྐྱེན་གྱིས། །གསུང་རབ་གངྒཱ་ཀུན་བཏུང་སླར་སྐྱུགས་པའི། །རི་ཥཱི་ཁྱོད་ཀྱིས་དག་བྱེད་ཉལ་འགྲོ་ཕོབ། །ཆོས་སྐུ་མཐའ་
བཞིའི་རྡུལ་སྤྲིན་ཁུག་རྣས་དབེན། །ལོངས་སྤྱོད་ལྷ་གཞུ་བཀྲ་བའི་རྣམ་འགྱུར་ལ། །སྤྲུལ་པའི་ཁ་དོག་སྣ་ལྔ་བཀྲ་བའི་དཔྱིད། །ཅིར་ཡང་འཆར་ཕྱིར་འདི་ཡང་གཟུགས་ལྟར་སྣང། །རང་སྣང་ཅིར་ཡང་བསྒྱུར་བའི་འཁོར་ལོ་ལ། །གཞན་སྣང་
ཡང་དག་འདྲེན་པའི་སྲོག་ཤིང་ཅན། །ཐབས་མཁས་ཐུགས་རྗེའི་ཁང་བུས་ལེགས་འདྲེན་པའི། །ཤིང་རྟའི་བྱིན་མཆོག་འདིར་ཡང་ངེས་པར་ཕོབ། །ཞི་རྒྱས་དབང་དང་མངོན་སྤྱོད་བཤད་རྩོད་སྒྲུབ། །རྩོམ་དང་ཐོས་བསམ་སྒོམ་པའི་དགེ་ལེགས་
ཀྱིས། །གསེར་དངུལ་རིན་ཆེན་གོས་དར་འབྲུ་སྣ་མང། །དྲོངས་ཤིག་ཐུགས་རྗེ་ཆེན་པོས་ཉེ་བར་གཟིགས། །མངྒ་ལཾ། ཞེས་པ་འདི་ནི་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །བསྟན་པའི་དཔལ་

[021B]གདུལ་བྱ་ཀུན་གྱི་འདྲེན་མཆོག་དཔལ་བཟང་པོ། །རྟེན་མཆོག་འདི་ལ་བརྟན་པར་བཞུགས་སུ་གསོལ། །དགེ་འདིས་བདག་དང་མར་གྱུར་འགྲོ་བ་ཀུན། །ཁྱོད་ཀྱི་སྐུ་མཆོག་འདི་འདྲ་མ་ཐོབ་པ། །དེ་སྲིད་འབྲལ་པ་
མེད་པར་རྗེས་བཟུངས་ནས། །གསུང་གི་བདུད་རྩི་ལེགས་པར་འཐུང་བར་ཤོག་མངྒ་ལཾ།། ཞེས་པ་འདི་ནི་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་བདེ་བར་གཤེགས་པ་ཐམས་ཅད་ཀྱི། །སྐུ་གསུམ་ཡེ་ཤེས་རྡོ་
རྗེ་གཅིག་བསྡུས་པ། །སྐུ་མཆོག་འདི་ལ་བརྟན་པར་བཞུགས་ནས་ཀྱང། །བདག་གི་འདོད་དོན་འགྲུབ་པར་བྱིན་གྱིས་རློབས། །དགེ་བའི་རྩ་བ་འདི་ཡིས་བདག་ཅག་ལ། །ཕན་བདེའི་དཔལ་གྱུར་བླ་མ་དམ་པ་ཁྱེད། །བསྟན་པའི་དཔལ་དུ་ཡུན་རིང་
ཞབས་བརྟན་ནས། །ཆོས་ཀྱི་འཁོར་ལོ་རྒྱུན་ཆད་མེད་པར་སྩོལ། །བདག་ཀྱང་བྱང་ཆུབ་སེམས་དང་མི་འབྲལ་ཞིང། །ཐེག་པ་ཆེན་པོའི་ཆོས་ཀྱི་བདུད་རྩི་མཆོག་ལེགས་པར་མྱངས་པས་བདག་ཅག་འཁོར་དང་བཅས། །མྱུར་དུ་རྫོགས་སངས་རྒྱས་
ཀྱི་ས་ཐོབ་ཤོག་མངྒ་ལམ། ཞེས་པ་འདི་ནི་མགྲོན་གཉེར་རབ་འབྱམས་པ་བློ་བཟང་དགེ་ལེགས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་གི་མཚན་སྙན་སྒྲ་འཛིན་བུག་པའི་ནང། །འཕོས་པའི་མོད་ལ་ཉོན་
མོངས་དགྲ་སྡེའི་དཔུང། །རྩད་ནས་འབྱིན་བྱེད་ཐུབ་དབང་ལྷ་ཡི་ལྷ། །འཇམ་མགོན་སྲས་དང་བཅས་པས་དགེ་ལེགས་སྩོལ། །ཡང་དག་ལམ་སྟོན་བླ་མ་དམ་པ་དང། །སངས་རྒྱས་དབྱེར་མེད་མོས་པའི་མཆོད་པའི་སྦྲིན། །སྤྲོ་བ་དེ་ནི་རྒྱལ་བ་

[022A]༄༅། །དགྱེས་པ་ཡི། །ལམ་མཆོག་ཡིན་ཞེས་མཁས་ཀུན་ཅ་ཅོ་སྒྲོག་དེ་ལྟ་ན་ཡང་དང་པོའི་ལས་ཅན་པ། །སྙོམས་ལས་མལ་དུ་འདུ་འཇིའི་ཟས་ནོར་ལ། །སྤྱོད་པར་བྱེད་པའི་རྣམ་ཐར་རིང་སྐྱོང་བ། །བདག་ལ་བྱིན་རླབས་ནུས་མཐུ་ཙི་ལ་
སྲིད། །ཚུལ་ཁྲིམས་མཆོག་ཏུ་འཆལ་བའི་མཁན་པོ་ལའང། །སྟོན་དང་འདྲ་བར་འདུ་ཤེས་བསྐྱེད་ཅིག་ཅེས། །གསུངས་པའི་རྣམ་ཐར་བཟང་པོ་རྗེས་སྐྱོང་བའི། །དམ་པ་རྣམས་ལ་ངེས་པར་རྗེས་ཡི་རང། །དེ་ཕྱིར་རིག་སྔགས་འཆང་བའི་
འདུས་སྡེ་ཡིས། །རྗེས་དྲན་བྱ་ཕྱིར་མེ་ཁྱེར་ཉི་འོད་ལ། །འཁུ་དང་འདྲ་བ་ངེད་ཀྱི་སྣང་བརྙན་འདི། །བསྒྲུབ་པའི་འདུ་བྱེད་རྡོ་རྗེ་འཛིན་པས་མཛད། །དེ་ལ་དང་པོར་རིན་ཆེན་འོད་དམར་ཅན། །ཁག་གཉིས་ཉག་བཅུ་དྲུག་གི་བདག་ཉིད་ལས། །བསྒྲུབས་
པའི་ངོས་ལ་བྱུགས་བའི་ཚ་གསེར་ལ། །ཞོ་གྲངས་བཅུ་བདུན་རབ་ཏུ་བཀྲ་བ་སྣང། །ལག་གཉིས་ཆོས་འཆད་མཉམ་གཞག་ཕྱག་རྒྱ་ཡིས། །བརྟེན་པའི་ལག་གཡོན་སྟེང་ན་སྦུར་ལེན་ལས། །གྲུབ་པའི་ཚེ་ཡི་བུམ་པ་ཁ་དང་མཐིལ། །དངུལ་གྱིས་
བརྒྱན་ལ་གཡུ་གསེར་མུ་ཏིག་སྤ། །ཧོར་ཤེལ་འཕྲེང་བརྒྱན་ལན་ལག་སྤྲས་ཤིང། །གོས་བཟང་ཇུས་སེར་བེར་གྱིས་ཀླུབས་པ་ལ། །གོང་པར་རྟ་ཀླད་མུ་ཏིག་བྱུ་རུ་གཡུའི། །ཕྲ་ཡིས་སྤ་བས་རྒྱུ་སྐར་ཉི་ཟླར་འཁུ། །བྱང་ཆུབ་ཤིང་གཟུགས་སྙེ་
འབོལ་སེང་ཁྲི་དང། །ཉེར་དཔྱད་སྟེགས་བུ་བཅས་པར་ལྗོན་དམར་ཁལ། །མེ་དང་ཆ་ཤས་ཕྱོགས་ཀྱི་གྲངས་ལྡན་ལ། །རྡུལ་ཆུས་བཅིངས་པའི་གསེར་སྦྱངས་ཞེ་བརྒྱད་ཞོ། །བྱུགས་པའི་ཤིང་སྟེང་དངུལ་དཀར་སྲང་ཆེན་གྲངས། །ཉི་ཤུ་ལས་

[022B] །དེ་ཡི་ཕྱག་ན་བྱུ་རུའི་ཚེ་ཡི་བུམ། །གཡུ་བཟང་ཕྲ་ཡིས་རབ་ཏུ་སྤགས་པར་ལྡན། །རྒྱ་ཡི་སྐད་དུ་ཅོག་ཙེ་ཞེས་གྲགས་པ། །མདུན་དུ་འཁོད་སྟེང་རྣལ་འབྱོར་བའི་ཡོ་བྱད། །ཌཱ་དྲིལ་རྡོ་རྗེ་བུམ་བ་ཀ་པཱ་ལ། །རྣམ་
རྒྱལ་བུམ་པ་ཁ་རྒྱན་བཅས་པ་དང། །བླ་ཆེན་ཡོ་བྱད་དཀར་ཡོལ་སྟེགས་བཅས་དང། །བཟེད་ཞལ་སྤྱི་བླུགས་བཅས་པས་རབ་ཏུ་བཀྲ། །གཡུ་བཟང་པད་དབ་དང་ནི་འདབ་བརྒྱད་གཟུགས། །ཕྱོགས་སྐྱོང་གྲངས་ཀྱིས་རབ་ཏུ་མཛེས་པ་དང། །ཤིང་
དང་ཁྲི་སོགས་ཀུན་ལ་རིན་ཆེན་གྱི། །ཕྲ་ཡོད་བསྡོམས་གྲངས་སྤོས་དཀར་ཤེལ་བཅུ་བཞི། །བྱེ་མ་སྐྱེས་གྲངས་སུམ་ཅུ་སོ་དགུ་དང། །དེ་ཉིད་དཀར་པོའི་གྲངས་འཛིན་མིག་གི་གྲངས། །མུ་མན་ཤེལ་དམར་རྡོག་རིལ་བདུན་གྲངས་དང། །ཤེལ་གྱི་
པད་འདབ་གཉིས་བཅས་ཤིན་ཏུ་མཛེས། །དེ་ཡི་ཁྱད་གཞི་ཁྱད་ཆོས་ཉེར་བསྡུས་ཏེ། །བཤད་ན་ཟངས་ཁལ་དྲུག་ཞོ་བཅོ་ལྔས་འདོམས། །རྡུལ་ཆུ་མེ་དང་འཕྲད་པ་བཅོས་པའི་གསེར། །ཞོ་གྲངས་ཕར་ཕྱིན་འཁོར་སྒྱུར་སྲིད་ཡོན་ཏན། །བཟོ་བོ་མགོ་
བྱེད་དངུལ་སྲང་དགུ་བཅུ་བདུན། །བཅས་ཀྱིས་ལེགས་པར་བསྒྲུབ་ནང་གཞུག་པའི་རྫས། །ཇི་འདྲ་བཞུགས་པའི་རྒྱུ་མཚན་འདི་ལྟ་སྟེ། །གནོད་སྦྱིན་འཁོར་ལོ་ཞལ་སྦྱོར་ཚད་ལྡན་དང། །ཆོས་སྐུའི་རིང་བསྲེལ་ངེད་ཀྱིས་བྲིས་པ་ཡི། །ཡི་གེ་དབུ་ཆེན་
གཟུགས་ཀྱི་ཡི་དམ་གཟུངས། །ཤིས་བརྗོད་ཡིག་རིས་སྣ་ཚོགས་བཅས་པ་བཞུགས། །གཞན་ཡང་གཟུགས་འདི་གང་གི་ཡིན་པ་ཡི། །ཐོད་པའི་ནང་གནས་མུ་ཏིག་ལོ་མ་དང། །ལག་བྲིས་བརྗོད་བྱ་སྣ་ཚོགས་ལེགས་བཤད་ཅན། །ཕྱག་ཚ་སྣ་

[023A]༄༅། །ཚོགས་རྒྱ་ཡི་ལྟ་སྣོད་ཅིག་བགྲང་འཕྲེང་ལག་ཐོགས་སྤོས་དང་སྙུག་བུའི་ཤས། །ཨ་ཏི་ཤ་ཡི་གདུང་ཐལ་ཙོང་ཁ་བའི། །དབུ་ཞྭའི་ཚལ་བུ་གྲུབ་དབང་དབེན་ས་པའི། །དབུ་ལོ་རྗེ་བཙུན་ཆོས་ཀྱི་རྒྱལ་མཚན་གྱིས། །ཕྱག་འཕྲེང་
ལུང་ཐག་བློ་བཟང་ཡེ་ཤེས་ཀྱི། །དབུ་སྐྱེས་ཤངས་མཚལ་རིལ་བུ་བཅས་པ་བཞུགས། །ཁྱད་པར་རིགས་ཀུན་ཁྱབ་བདག་རྡོ་རྗེ་འཆང། །རྗེ་བཙུན་བློ་བཟང་བསྐལ་བཟང་རྒྱ་མཚོ་ཡི། །དབུ་སྐྱེས་འབྲུ་སྣན་དར་ཟས་གནས་ཆེན་གྱི། །ས་སྣ་རྡོ་སྣ་
བཅས་པས་རབ་ཏུ་བརྗིད། །དེ་ནི་རྒྱུད་གྲྭའི་རྡོ་རྗེའི་གཞལ་ཡས་ཀྱི། །ནང་དུ་རིག་འཛིན་འདུས་པའི་སྡེ་ཆེན་པོའོ། །ཐུགས་དམ་རྟེན་དུ་གནས་ལ་ལྷ་ཚོགས་ཀྱིས། །ཤིས་བརྗོད་སྒྲ་དབྱངས་དབྱར་རྔ་ལྟ་བུར་སྒྲོག་གཞན་ཡང་རིན་ཆེན་སྣ་ཚོགས་སྦྱངས་
པའི་ཁམས། །ལེགས་གྲུབ་ཐུབ་དབང་རྡོ་རྗེ་འཆང་དབང་དང། །རྗེ་བཙུན་བློ་བཟང་ཡེ་ཤེས་དཔལ་བཟང་པོའི། །སྣང་བརྙན་འགྲོ་ཀུན་བསོད་ནམས་ཞིང་དུ་བཞུགས། །མང་ལཾ།།    ༈    ས་ཆེན་སྟེང་ན་མདོ་དང་འདུལ་བ་ཡིས། །བརྒྱན་
པའི་རིག་སྔགས་ཉམས་སུ་སྟར་བ་ཡི། །སངས་རྒྱས་བསྒྲུབ་ལ་འགྲན་ཟླ་དང་བྲལ་བའི། །རྒྱུད་གྲྭའི་ཚོགས་ཁང་ཆེན་མོར་ངེད་ཀྱི་གཟུགས། །དངུལ་དཀར་སྲང་ཆེན་ཉིས་བརྒྱ་ལྔ་བཅུ་ལས། །གྲུབ་པར་པཎ་ཞྭ་ན་བཟའ་གླེགས་བམ་ལ། །ཚ་གསེར་
ཞོ་ནི་བཅུ་དྲུག་སྦྱར་བ་ཡི། །བཞུགས་འབོལ་པདྨ་བཅས་ལ་ཟངས་ནི་ཁལ། །རྩེ་མོ་ཞོ་གྲངས་མ་འདྲེས་ཆོས་ཚོགས་དང། །ལྡན་ལ་གསེར་གྱིས་བྱུགས་ཤིང་དེ་དག་ཀུན། །བསྡོམས་ལ་ཚ་གསེར་ཞོ་ནི་བདུན་ཅུ་གཅིག། སོང་ཞིང་རྡུལ་ཆུ་ལྷ་གསོལ་

[023B] །བསྡོམས་བར་དངུལ་སྲང་བདུན་ཅུ་དོན་ལྔ་དང། །བཅས་ལ་རིན་ཆེན་ཁྲ་ཚོམ་སྣ་ཚོགས་འབར། །ནང་གཞུག་རེད་ཀྱི་ཉེར་དཔྱད་སྣ་ཚོགས་དང། །མགོ་སྐྱེས་ཉག་ལྔ་ཆོས་ཀྱི་རྒྱལ་མཚན་གྱི། །དབུ་ལོ་ཉག་ལྔ་བློ་བཟང་ཡེ་ཤེས་ཀྱི་
དབུ་ལོའང་དེ་ཡི་གྲངས་དང་མཚུངས་པར་བཞུགས། །གཞན་ཡང་མཁས་གྲུབ་ཐམས་ཅད་མཁྱེན་པ་ཡི། །དབུ་སྐྱེས་ཉག་ལྔ་རྗེ་བཙན་ཙོང་ཁ་པའི། །དབུ་ཞྭའི་ཚལ་བུ་མགོ་ཡི་ནང་དུ་ནི། །ཀླད་པ་མཚོན་བྱེད་མུཀྟི་བཟང་པོ་གསུམ། །ངེད་ཀྱིས་རྩོམ་པའི་
བརྟན་བཞུགས་སྣ་ཚོགས་དང། །གཟུངས་ཆེན་སྡེ་ལྔ་གསང་བདེ་འཇིགས་གསུམ་གྱི། །རྩ་རྒྱུད་ཡོངས་རྫོགས་དུས་འཁོར་བསྡུས་བའི་རྒྱུད། །མཚན་བརྗོད་གཟུངས་བསྡུས་དབུ་ཕར་འདུལ་མཛོད་རྩ། །འདུལ་བ་རྒྱ་མཚོའི་སྙིང་པོར་བཅས་པ་དང། །རྣམ་
འགྲེལ་ལེའུ་དང་པོ་སྙིང་ཁ་རུ། །སྨྲི་ཏིའི་ཕྱག་ཚ་རྡོ་རྗེ་འཆང་དབང་གི། །སྣང་བརྙན་ཐུབ་དབང་འཇམ་དབྱངས་བཅས་པ་ཡི། །སྐུ་འདྲ་སྒྲོལ་མ་འཇིགས་བྱེད་རྭ་པར་མ། །གཞན་ཡང་ངེད་ཀྱི་ཆ་ལས་བྱུང་བ་ཡི། །ཡོ་བྱད་འགའ་ཞིག་སྨན་སོགས་ཚང་པས་
གཏམས། །ལག་ཏུ་གླེགས་བམ་བཞུགས་ནང་གསང་བདེ་འཇིགས། །རྩ་རྒྱུད་ལེའུ་དང་པོ་རེ་རེ་ནི། །བརྟན་བཞུགས་བཅས་པས་རབ་ཏུ་བརྗིད་ཅིང་སྤྲས། །བདེར་དང་སྐུ་སྙེ་གདུགས་སོགས་མཛེས་པ་ལ། །རབ་ཏུ་གནས་པ་ལ་སོགས་རྒྱ་མཚོ་
ཡིས༑ ༑བྱིན་རླབས་ཕབ་པས་འགྲོ་བ་མ་ལུས་ལ། །ཕན་བདེ་ཡང་དག་བསྒྲུབ་པའི་རྟེན་དུ་བཞུགས། །མངྒ་ལཾ།། ཞེས་པ་འདི་ནི་སྔགས་ཆེན་ཞལ་སྔ་ནས་བློ་བཟང་དཔལ་འབྱོར་གྱིས་གསང་སྔགས་རྒྱུད་པ་གྲྭ་ཚང་གི་དགེ་འདུན་རྣམས་ཀྱི་ཐུགས་དམ་རྟེན་དུ་དམིགས་ནས། གཟིམས་ཆུང་

[024A]༄༅། །རྡོ་རྗེ་ཕོ་བྲང་དུ་ངོས་ཀྱི་འདྲ་འབག་གསེར་ཟངས་ལས་གྲུབ་པ་ཁྲི་རྒྱབ་ཅན་དང། །རྗེ་བཙུན་བློ་བཟང་ཡེ་ཤེས་དཔལ་བཟང་པོའི་སྣང་བརྙན་གསེར་ཟངས་ལས་གྲུབ་བ་དང་ལི་ལས་གྲུབ་བའི་ཐུབ་དབང་རྡོ་རྗེ་འཆང་ཆེན་པོའི་སྣང་བརྙན་ན་བཟའ་དང་བཅས་པ་ཕྱིན་ཅན་རེ། འདུ་ཁང་དུ་དངུལ་
ལས་གྲུབ་པའི་ངོས་ཀྱི་འདྲ་འབག་བཅས་སྦྱོར་འཇགས་མཛད་པའི་དཀར་ཆག་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྗེ་བཙུན་བླ་མ་གང་གི་སྣང་བརྙན་འདི། །ལེགས་པར་བཞེངས་པའི་དགེ་
བས་བདག་ཅག་ལ། །དངོས་གྲུབ་རླབ་འཕྲེང་བྱེ་བ་བརྒྱ་འཁྲིགས་ཏེ། །དོན་གཉིས་ལྷུན་གྱིས་འགྲུབ་པར་མཛད་དུ་གསོལ། །འོད་མཚན་དཔག་ཏུ་མེད་པའི་སྣང་བརྙན་འདི། །ལེགས་པར་བཞེངས་བའི་དགེ་བས་བདག་ཅག་ལ། །དངོས་གྲུབ་རླབ་
འཕྲེང་བྱེ་བ་བརྒྱ་འཁྲིགས་ཏེ། །དོན་གཉིས་ལྷུན་གྱིས་འགྲུབ་པར་མཛད་དུ་གསོལ། །མགོན་པོ་སྤྱན་རས་གཟིགས་ཀྱི་སྣང་བརྙན་འདི། །ལེགས་པར་བཞེངས་པའི་དགེ་བས་བདག་ཅག་ལ། །དངོས་གྲུབ་རླབ་འཕྲེང་བྱེ་བ་བརྒྱ་འཁྲིགས་ཏེ། །དོན་
གཉིས་ལྷུན་གྱིས་འགྲུབ་པར་མཛད་དུ་གསོལ། །མངྒ་ལཾ།། ཞེས་པ་འདི་ནི་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་པ་གསུམ་ན་ཆེ་ཞིང་འགྱིང་བ་ཡི། །ཚངས་དང་བརྒྱ་བྱིན་ཐོས་སྒྲོགས་ཐམས་ཅད་ཀྱིས། །ཞབས་ལ་
ལེགས་བཏུད་ཐུབ་པ་སྲས་བཅས་པས། །དེང་འདིར་བདག་ཅག་རྣམས་ལ་བྱིན་གྱིས་རློབས། །ཁྱེད་རྣམས་མཆོད་ཅིང་གསོལ་བ་བཏབ་པའི་མཐུས། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །ཞབས་ཀྱི་པདྨོ་སྲིད་མཐའི་བར་བརྟན་ཅིང་

[024B] །དེ་ཡི་མཐུ་ལས་ཚེ་རབས་ཐམས་ཅད་དུ། །མགོན་པོ་ཁྱོད་དང་འབྲལ་བ་མེད་སྐྱེས་ཤིང། །གསུང་གསང་མྱངས་ལས་ཟུང་འཇུག་རྡོ་རྗེ་འཆང། །གོ་འཕང་བླ་ན་མེད་པ་མྱུར་ཐོབ་ཤོག་ཁྱད་པར་དགེ་སློང་
ཡེ་ཤེས་བསྟན་འཛིན་གང། །ས་ལམ་བགྲོད་བའི་བར་གཅོད་ཀུན་ཞི་ཞིང། །ལམ་གྱི་རྟོགས་པ་མ་ལུས་རབ་སྐྱེས་ཏེ། །མྱུར་དུ་སངས་རྒྱས་ས་ལ་རེག་པར་ཤོག་དེ་ནས་ནམ་མཁའ་ཇི་སྲིད་ཡིད་བཞིན་ནོར། །བུམ་པ་བཟང་དང་དཔག་བསམ་ཤིང་
ལྟ་བུར། །འགྲོ་བ་ཀུན་གྱི་རེ་བ་མ་ལུས་པ། །བསམས་པ་ཇི་བཞིན་ཡོངས་སྐུ་སྐོང་གྱུར་ཅིག་ཅེས་པ་འདི་ནི་བཞད་གཉེར་པ་ཡེ་ཤེས་རྒྱལ་མཚན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཤེས་རབ་རིན་ཆེན་སྣོད་ཡངས་བོར། །ཚུལ་ཁྲིམས་རོ་བདའི་བཅུད་མང་འཁྱིལ་བ་འདི། །འཕགས་ཆོགས་འདུས་བ་རྒྱ་མཚོའི་སྡེ་ཆེན་པོའི། །ལེགས་བཤད་སྒྲ་དབྱངས་མངོན་པར་འཕེལ་གྱུར་ཅིག་སརྦ་ཛ་ག་ཏཾ།། ཞེས་འདུས་ཚོགས་སུ་ཟངས་ལྟིར་
གསར་སྦྱོར་བྱེད་རྒྱུའི་ཞལ་བྱང་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་དཔལ་བཟང་བོས་སྦྱར་བའོ།།    ༈    །བྲིས་པའི་སྐུ་འདིར་ལེགས་པར་བརྟན་བཞུགས་ལ། །དཔལ་ལྡན་བླ་མའི་སྐུ་ཚེ་བརྟན་པ་
དང༑ ༑བདག་གི་འདོད་དོན་མ་ལུས་ལྷུན་གྱིས་སྒྲུབས། །གནས་སྐབས་ཚེ་རིང་མངའ་ཐང་ལོངས་སྤྱོད་རྒྱས། །རེ་བ་མ་ལུས་ཡིད་བཞིན་ནོར་ལྟར་སྐོངས། །བར་གཅོད་དགྲ་བགེགས་འབྱུང་པོ་ཆེར་བཅད་ནས། །བསམས་པ་འགྱུར་བ་མེད་པའི་

[025A]༄༅། །འཕྲིན་ལས་མཛོད། །ཕྱོགས་དུས་བྱེ་བ་སྙེད་ཀྱི་བཀྲ་ཤིས་པ། །དེ་སྙེད་བཀྲ་ཤིས་རྒྱ་མཚོ་འདིར་ཕབ་ནས། །གཡང་དང་བདེ་ལེགས་བཀྲ་ཤིས་རྒྱ་མཚོ་ཡིས། །ཀུན་ཏུ་ཤིས་པར་གྱུར་ཅིག་ས་མ་ཡ། །ཞེས་པ་འདི་ནི་ཇ་སག་དཔའ་
བཟང་དབང་འདུས་ཀྱིས་བསྐུལ་བ་ལ་བརྟེན་ནས་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕུན་ཚོགས་ཚུལ་ཁྲིམས་རིན་ཆེན་བདུད་རྩིའི་བཅུད། །ཀུན་ནས་འཁྱིལ་བའི་འཆི་མེད་སྣོད་ཡངས་པོ། །གསར་དུ་བསྒྲུབ་འདི་དགེ་
འདུན་འདུས་པའི་སྡེར། །ལེགས་པར་ཕུལ་བའི་དགེ་བའི་རྩ་བ་ཡིས། །ཕྱོགས་བཅུའི་ཞིང་ཁམས་མུ་མཐའ་ཡས་པར་ནི། །ལྷ་ཀླུ་གནོད་སྦྱིན་ལྷ་མ་ཡིན་གྱི་ཚོགས། །གང་ལ་འདོད་དགུའི་བཟའ་བཅའི་དཔལ་མང་པོ། །མཆིས་པ་ཐམས་ཅད་
སྣོད་བཟང་འདི་རུ་ཁུག་འདི་ལས་དགེ་འདུན་འདུས་པའི་སྡེ་ཆེན་པོར། །མཆོད་པའི་ཡོ་བྱད་སྤྲོ་བར་བྱེད་པ་རྣམས། །ཏིང་འཛིན་བཟས་ཀྱིས་སྐྱེ་བ་ཐམས་ཅད་དུ། །ལེགས་པར་སྤྱོད་པའི་སྐལ་བཟང་ཐོབ་གྱུར་ཅིག་རྣམ་མང་འདུས་པའི་
སྡེ་མཆོག་ཐམས་ཅད་ཀྱང། །འཁོར་ལོ་གསུམ་གྱི་བྱ་བས་དུས་འདའ་ཞིང། །ཚུལ་ཁྲིམས་ཡོན་ཏན་རིན་ཆེན་ཕུང་པོ་ཡིས། །རང་རྒྱུད་ཕྱུར་བུར་གཏམས་པའི་དགེ་ལེགས་སྩོལ། །འདི་ཉིད་བཟས་ཀྱིས་ཇི་ལྟར་འགེངས་པ་བཞིན། །རང་གི་
རྒྱུད་རྣམས་ཕྱེན་དྲུག་གིས་འགེངས་ཤིང། །འདི་ནས་བཟས་ལ་ལོངས་སྤྱོད་བྱེད་པ་ལྟར། །ཐེག་པ་མཆོག་གི་དཔལ་ལ་སྤྱོད་པར་ཤོག་ཆོས་སྐྱོང་དགྲ་ལྷའི་རྒྱལ་པོ་ལྕམ་སྲིང་གིས། །འདི་ཡི་གཉེར་ཁ་ལེགས་པར་མཛད་ནས་ཀྱང། །ཁྲིམས་

[025B] །ཡར་ཟླ་ལྟ་བུར་འཕེལ་བའི་འཕྲིན་ལས་མཛོད། །སྟོབས་བཅུའི་དཔལ་དང་མི་འཇིགས་བཞི་ལ་སོགས། །རྒྱལ་བའི་བྱ་བྱེད་འཕྲིན་ལས་མ་ལུས་པ། །འདྲེན་བྱེད་དྲན་པ་ཉེ་པར་བཞག་པ་ཀུན། །
ཡང་དག་དོན་བཞིན་རྟོགས་པའི་བཀྲ་ཤིས་སྩོལ། །མངྒ་ལཾ།།    ༈    ལེགས་ཚོགས་དགེ་ལེགས་བྱེ་བའི་བདུད་རྩི་ཀུན། །གཅིག་ཏུ་འཁྱིལ་བའི་རིན་ཆེན་ཡོལ་གོ་ཆེ། །དགེ་འདུན་འདུས་པ་རྒྱ་མཚོའི་སྡེ་ཆེན་པོར། །ལེགས་
པར་ཕུལ་བའི་དགེ་བའི་རྩ་བ་ཡིས། །འདི་ཉིད་བགྱིད་དང་ལས་བྱེད་སྐྱེ་བོ་ཀུན། །ཚེ་རབས་ཀུན་ཏུ་ཐེག་པ་མཆོག་གི་སྣོད། །བྱང་ཆུབ་སེམས་ཀྱི་བདུད་རྩིས་ཡོངས་གང་བ། །དེ་དང་ནམ་ཡང་འབྲལ་བ་མེད་གྱུར་ཅིག་ལེགས་པར་བཤད་དང་
ཟབ་མོ་སྟོང་པ་ཉིད། །ཀུན་ནས་ཟུང་དུ་འཇུག་པའི་ཡང་དག་ལམ། ། འཆད་རྩོད་རྩོམ་པའི་ས་མཁན་གྱིས་དྲངས་པ། །གང་དེར་མར་གྱུར་འགྲོ་བ་ཀུན་འཁྲིད་ཤོག་ཐེག་ཆེན་ཆོས་ཀྱི་བདུད་རྩིའི་བགོ་ཤ་ཆེ། །ཀུན་ལ་འཆད་པ་མེད་པར་གྲིམས་པ་
ཡིས༑ ༑རྒྱལ་བའི་སྲས་པོ་གཡོ་མངགས་མཁན་གྱུར་ཏེ། །འགྲོ་བ་ཀུན་ལ་དམ་ཆོས་བདུད་རྩི་སྟེར། །རིག་པའི་གནས་ལྔ་ལ་སོགས་ཡོན་ཏན་ཀུན། །འཇམ་པའི་དབྱངས་བཞིན་བློ་གྲོས་འོད་ཟེར་གྱིས། །རང་གི་རྒྱུད་དུ་བཀུག་པའི་བཏུད་པ་
དེས༑ ༑ འགྲོ་བའི་ཉོན་མོངས་སྐོམ་ནད་སེལ་བར་ཤོག་ཚུལ་དང་ཚུལ་མིན་ལེགས་པར་འབྱེད་པ་ཡིས། །བློ་གྲོས་སྤོབས་པའི་འོད་ཟེར་སྣང་བ་བརྒྱ། །འགྱེད་བྱེད་གཟི་བྱིན་བྱེ་བ་འབར་བའི་ལུས། །ཀུན་ཏུ་བརྟས་པའི་སྐལ་བཟང་ཅིར་ཡང་སྩོལ།།

[026A]༄༅། །བཀྲ་ཤིས་རབ་འབྱམས་མུ་མཐའ་མེད་པ་ཡི། །རྒྱུད་མང་ཇི་སྙེད་མཆིས་པ་དེ་སྙེད་ཀྱིས། །ཕྱོགས་འདིར་དགེ་ལེགས་བཀྲ་ཤིས་བརྒྱ་ཕྲག་དག་རབ་ཏུ་བྱེད་པའི་བཀྲ་ཤིས་སྟེར་གྱུར་ཅིག་སརྦ་ཛ་ག་ཏཾ།། ཞེས་པ་འདི་ནི་འདུས་
པ་རྒྱ་མཚོའི་ཚོགས་ཁྲོ་གཉིས་གསར་བླུག་བགྱིས་བའི་ཞལ་བྱད་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །ལེགས་པར་བཀང་བའི་རིན་ཆེན་བུམ་བཟང་འདི། །འདུས་སྡེ་རྒྱ་མཚོར་ཕུལ་བའི་དགེ་བ་
ཡིས༑ ༑བྱང་ཆུབ་སེམས་ཀྱིས་བདག་རྒྱུད་གང་བར་ཤོག། ཅེས་པ་འདི་ནི་གྲྭ་ཚང་གྲྭ་རིགས་ངག་དབང་བསྐལ་བཟང་གིས་རྣམ་རྒྱལ་གྲྭ་ཚང་དུ་བུམ་པ་ཕུལ་བའི་དགེ་པ་རྫོགས་བྱང་དུ་བསྡོ་བ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་
སྦྱར་བའོ།།    ༈    དུས་གསུམ་བདེ་བར་གཤེགས་པ་ཐམས་ཅད་ཀྱི། །མཁྱེན་བརྩེ་མ་ལུས་དྲག་པོའི་སྐུར་ཤར་བ། །འཇམ་དཔལ་གཤིན་རྗེ་གཤེད་པོ་བྲིས་སྐུ་འདིར། །བརྟན་པར་བཞུགས་ལ་དངོས་གྲུབ་མ་ལུས་སྩོལ། །སརྦ་
ཛ་ག་ཏཾ།།    ༈    །བྲིས་པའི་སྐུ་འདིར་ལེགས་པར་བརྟན་བཞུགས་ལ། །བདག་ཅག་ཀུན་ལ་མཆོག་དང་ཐུན་མོང་གི་དངོས་གྲུབ་མྱུར་བ་ཉིད་དུ་སྩལ་དུ་གསོལ། །མངྒ་ལཾ།། ཞེས་པ་འདི་ནི་དྲུང་
ཡིག་བཀྲས་མཐོངས་པས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་ལྡན་ཞིང་མགོན་འོད་དཔག་མེད་པ་དང། །དགའ་ལྡན་གནས་མཆོག་རྗེ་བཙུན་བྱམས་པ་མགོན། །ཐུགས་རྗེའི་མངའ་བདག་

[026B] །བདག་ལ་ཐུགས་རྗེའི་དབང་གིས་དགོངས་སུ་གསོལ། །མགོན་པོ་ཁྱེད་རྣམས་གདུལ་བྱའི་བསམ་པ་བཞིན། །རང་རང་བྲིས་པའི་སྐུ་འདིར་བརྟན་བཞུགས་ནས། །ཞི་རྒྱས་དབང་དྲག་མཆོག་དང་ཐུན་མོང་གི་དངོས་
གྲུབ་མ་ལུས་མྱུར་དུ་སྩལ་དུ་གསོལ། །ཁྱད་པར་དམིགས་ཡུལ་བསྒྲུབ་བྱ་གང་དེ་ཡི། །ཉེས་ལྟུང་སྡིག་སྒྲིབ་མ་ལུས་ཡོངས་ཟད་ཅིང། །སྒྲིབ་གཉིས་བྱང་ཞིང་ཚོགས་གཉིས་ཡོངས་རྫོགས་ནས། །རྫོགས་པའི་སངས་རྒྱས་ཐོབ་པར་བྱིན་གྱིས་རློབས་
མངྒ་ལཾ།། ཞེས་པ་འདི་ནི་རྒྱལ་ཡུམ་ཕུན་ཚོགས་དབང་མོའི་བཀས་བསྐུལ་མ་མཛད་པ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བེམ་ཆོས་རྡུལ་ཕྲན་མ་ལུས་ཡོངས་ཟད་པ། །སྟོང་གཟུགས་རྣམ་མེད་ཕྱག་རྒྱས་དམ་འཁྱུད་པའི། །དཔལ་
ལྡན་བླ་མའི་བདག་ཉིད་དུས་འཁོར་ལོ། །བྲིས་སྐུ་འདིར་བཞུགས་བདག་ལ་བྱིན་གྱིས་རློབས། །ཛ་ག་ཏཾ།། ཞེས་པ་འདི་ནི་རྣམ་རྒྱལ་གྲྭ་ཚང་གི་དུས་འཁོར་ཆོག་གྲྭ་བ་དགེ་སློང་རིན་ཆེན་རྒྱ་མཚོས་དཔལ་དུས་ཀྱི་འཁོར་ལོའི་བྲིས་ཐང་བཞེངས་པའི་རྒྱབ་ཡིག་ཏུ་འདི་རྒྱུ་འདི་ལྟ་བུ་ཞིག་དགོས་
ཞེས་བསྐུལ་བ་ལྟར་ཤཱཀྱའི་བཙུན་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་གཤེགས་ཀུན་འདུས་མི་ཕམ་མགོན་པོ་ཡི། །སྣང་བརྙན་ཞིང་ཁམས་བཀོད་པ་དང་བཅས་པ། །ལེགས་པར་བཞེངས་པའི་དགེ་བས་བདག་ཅག་རྣམས།།
དགའ་ལྡན་ཆོས་ཀྱི་མདུན་སར་སྐྱེ་བར་ཤོག་མངྒ་ལཾ།། ཞེས་པ་འདི་ནི་ལྕགས་རི་རིག་བྱེད་གླིང་གི་མཁན་ཟུར་ཨེ་མ་ཆི་བློ་བཟང་འཇམ་དབྱངས་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱོར་བའོ།།    ༈    མཁྱེན་བརྩེའི་དབང་ཕྱུག་འཕགས་པ་

[027A]༄༅། །སྦྱན་རས་གཟིགས། །མ་རུངས་འདུལ་ཕྱིར་ཁྲོ་བོའི་སྐུར་བསྟན་པ། །མྱུར་མཛད་མགོན་པོ་བྲིས་པའི་སྐུ་འདི་ལ། །བརྟན་པར་བཞུགས་ལ་མཆོག་མཐུན་དངོས་གྲུབ་སྩོལ། །མངྒ་ལཾ།། ཞེས་པ་འདི་ནི་མཁར་རྡོ་སྤྲུལ་སྐུ་བློ་བཟང་ཆོས་ལྡན་
དབང་པོས་བསྐུལ་བ་ལ་བརྟན་ནས་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    མཐུ་སྟོབས་ནུས་པའི་དབང་ཕྱུག་དཔལ་རྟེ་མགྲིན། །བྲིས་སྐུ་འདིར་བཞུགས་གདོན་བགེགས་ཚར་བཅད་ནས། །མཆོག་དང་ཐུན་མོང་དངོས་གྲུབ་མ་
ལུས་པ། །ད་ལྟ་ཉིད་དུ་བདག་ལ་སྩལ་དུ་གསོལ། །མངྒ་ལཾ།། ཞེས་པ་འདི་ནི་དགེ་ཚུལ་བསྐལ་བཟང་རིན་ཆེན་གྱིས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
སྐུ༑ ༑གང་འདིར་དེ་བཞིན་གཤེགས་ཀུན་བརྟན་བཞུགས་ནས། །མཆོག་དང་ཐུན་མོང་དངོས་གྲུབ་མ་ལུས་པ། །བདག་ལ་མྱུར་བ་ཉིད་དུ་སྩལ་དུ་གསོལ། །མངྒ་ལཾ།། ཞེས་པ་འདི་ནི་གསོལ་ཐབ་པ་རོང་པ་བློ་བཟང་བསོད་ནམས་ཀྱིས་བསྐུལ་བ་ལ་བརྟེན་ནས་
་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །རྣམ་ཐར་བྲིས་ཐང་འདི་བཞེངས་དགེ་བ་ཡིས། །སྲིད་ཞིའི་གཙུག་རྒྱན་རྒྱལ་དབང་ཡབ་སྲས་ཀྱི། །སྐུ་ཚེ་ཞབས་པད་སྲིད་མཐར་བརྟན་
པར་ཤོག་གཞན་ཡང་འདི་ཡི་མཐུ་ལས་ཚེ་རབས་ཀུན། །ཁྱོད་ཀྱིས་ལམ་སྟོན་དགེ་པའི་བཤེས་མཛད་དེ། །ཐེག་ཆེན་ཐུན་མོང་ཐུན་མིན་པ་ཡི། །ལམ་གྱི་རྟོགས་པ་མཆོག་རྣམས་འདོམས་པར་ཤོག་མངྒ་ལཾ།། ཞེས་བ་འདི་ནི་བརྒྱལ་

[027B]།    ༈    །སངས་རྒྱས་དཔལ་ལྡན་རྒྱུ་སྐར་དཀྱིལ་འཁོར་ཆེ། །
བྲིས་པའི་སྐུ་འདིར་བརྟན་པར་བཞུགས་ནས་ཀྱང། །འདས་དང་མ་འདས་དངོས་གྲུབ་མ་ལུས་སྩོལ།། ཞེས་པ་འདི་ནི་རྣམ་རྒྱལ་གྲྭ་ཚང་གི་དབུ་མཛད་ཁྲི་པ་དགེ་སློང་བསྐལ་བཟང་འབྱོར་རྒྱས་ནས་་དཔལ་དུས་ཀྱི་འཁོར་ལོའི་དཀྱིལ་ཐང་གི་རྒྱབ་ཡིག་ཏུ་བསྐུལ་བ་ལྟར་་ཤཱཀྱའི་བཙུན་པ་བློ་བཟང་
དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །བྲིས་པའི་སྐུ་འདི་རླེགས་པར་བརྟན་བཞུགས་ནས། །བདག་ལ་དངོས་གྲུབ་བྱེ་བའི་ཆར་བབ་སྟེ། །དོན་གཉིས་ལྷུན་གྱིས་གྲུབ་པར་མཛད་དུ་གསོལ། །གཞན་ཡང་
སྐྱེ་བ་ཀུན་ཏུ་ཙོད་ཁ་པའི། །བསྟན་པ་རིན་པོ་ཆེ་དང་མི་འབྲལ་ཞིང། །འཁོར་ལོ་སྡོམ་པའི་རིམ་གཉིས་མཐར་ཕྱིན་ཏེ། རྫོགས་པའི་སངས་རྒྱས་གོ་འཕང་ལྷུན་གྲུབ་ཤོག་མངྒ་ལཾ།། ཞེས་པ་འདི་ནི་སྐལ་བཟང་ལེགས་གྲུབ་ཀྱིས་བྲིས་ཐང་བཞེངས་པའི་རྒྱབ་
ཡིག་ཏུ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདུད་བཞིའི་དགྲ་འཇོམས་ཕྱུགས་བདག་གཽ་རི་མ། །རྟག་ཆད་མཐའ་གཉིས་སྤངས་པའི་ཁྲོ་བོ་ཆེ། །ཨ་ཛ་ནག་པོ་གདུག་
པའི་སྦྲུལ་གྱི་མདོག་ཁྲོ་བོའི་རྒྱལ་པོ་ཁྱོད་ཀྱིས་རྟག་ཏུ་སྲུངས། །མགོན་ཁྱོད་བྲིས་པའི་སྐུ་འདིར་རྟག་བཞུགས་ནས། །བདུད་ཀྱི་ལོ་ལ་སེར་བའི་དང་ཚུལ་བཞིན། །མཛོད་ཅིག་བདག་གི་བར་གཅོད་ཀུན་བསྲེག་པའི། །ཡེ་ཤེས་མེ་ཡི་རང་བཞིན་

[028A]༄༅། །ཁྱོད་ཀྱེས་མཛོད། །ཞི་རྒྱས་དབང་དགྲ་གྲུབ་པ་ཆེན་པོ་བརྒྱད། །ཕྱག་རྒྱ་ཆེན་པོ་མཆོག་གི་དངོས་གྲུབ་རྣམས། །ཇི་ལྟར་འདོད་པའི་རེ་བ་མ་ལུས་པ། །ད་ལྟ་ཉིད་དུ་བདག་ལ་སྩལ་དུ་གསོལ།། ཅེས་པ་འདི་ནི་ཞྭ་སེར་བསྟན་པ་འཛིན་
བྱེད་དཔལ་ལྡན་ནོ་མིན་ཧན་དེ་མོ་སྦྲུལ་པའི་སྐུ་ངག་དབང་འཇམ་དཔལ་བདེ་ལེགས་རྒྱ་མཚོས་་དཔལ་རྡོ་རྗེ་འཇིགས་བྱེད་ཆེན་པོའི་བྲིས་ཐང་གསང་བཞེངས་གནང་བའི་རྒྱབ་ཡིག་ཏུ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁ་སྦྱོར་རོ་ཡི་དབྱིངས་ལས་འོངས་
རྡོ་རྗེ་སེམས་དཔའ་འཇའ་ལྟ་བུ། །རེག་བྱ་རྡོ་རྗེས་མགུལ་ནས་འཁྱུད། །ལྷན་སྐྱེས་བདུད་རྩིའི་ངོ་བོ་ཁྱོད། །བྲིས་པའི་སྐུ་འདིར་ཆུ་ལ་ཆུའི། །རང་བཞིན་ཇི་བཞིན་ཇི་བཞིན་རབ་འདྲེས་ཏེ། །དངོས་གྲུབ་རོ་མངར་བདུད་རྩི་བརྒྱས། །བདག་ཡིད་བུམ་བཟང་
རབ་ཏུ་སྐོངས། །སྒྱུ་ལུས་མཆོག་གི་ཆ་ལྟར་བཀྲ་འོད་གསལ་ནམ་མཁའི་དབྱིངས་ལྟ་བུ། །ཟུང་འཇུག་དབང་གི་རྒྱལ་པོ་དེ། །བདག་གི་ཡིད་ཀྱི་པར་བུར་སྩོལ། །མངྒ་ལཾ།། ཞེས་པ་འདི་ནི་ཞྭ་སེར་བསྟན་པ་འཇིན་བྱེད་དཔལ་ལྡན་ནོ་མིན་ཧ་ན་དེ་མོ་སྤྲུལ་པའི་སྐུ་ངག་
དབང་འཇམ་དཔལ་བདེ་ལེགས་རྒྱ་མཚོས་དཔལ་གསང་བ་འདུས་པའི་བྲིས་ཐང་གསར་བཞེངས་གནང་བའི་རྒྱབ་ཡིག་ཏུ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །འཕགས་ཚོགས་དགེ་འདུན་ཁྱད་པར་རང་
རང་ལྷ། །བྲིས་པའི་སྐུ་འདིར་བརྟན་པར་བཞུགས་ནས་ཀྱང། །དངོས་གྲུབ་བྱེ་བ་ཕྲག་བརྒྱའི་དགའ་སྟན་སྩོལ། ཞེས་པ་འདི་ནི་སྒྲུབ་ཁང་སྤྲུལ་སྐུ་ངག་དབང་འཇམ་དཔལ་རྒྱ་མཚོས་བྲིས་ཐང་གསར་བཞེངས་ཀྱི་རྒྱབ་ཡིག་ན་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[028B]   ༈    །ལྷན་སྐྱེས་བདེ་ཆེན་དྲ་བར་ཡོངས་སྡོམས་པའི། །དཔལ་ལྡན་ཁྲག་འཐུང་ལྷ་ཡི་ཚོགས་ཐམས་ཅད། །འདིར་ནི་བརྟན་བཞུགས་དངོས་གྲུབ་རྣམ་གཉིས་སྩོལ། །དགེ་འདིས་རྗེ་བཙུན་བློ་
བཟང་བསྟན་པ་ཡི། །དཔལ་དང་ལྡན་པའི་ཡེ་ཤེས་རོལ་པ་ཅན། །གང་གི་ཞབས་ཀྱི་པདྨོ་སྲིད་པའི་མཐའ། །ཇི་སྲིད་བར་དུ་བརྟན་པའི་དངོས་གྲུབ་སྩོལ། །ས་སྟེང་འགྲན་ཟླ་ཀུན་དང་ཡོངས་བྲལ་བའི། །རིག་སྔགས་འཆང་བའི་དགེ་འདུན་སྡེ་འདི་
ཉིད༑ ༑སྲིད་མཐའི་བར་དུ་མི་ནུབ་རབ་དར་ཞིང། །རིམ་གཉིས་ཏིང་འཛིན་དཔལ་ལ་སྤྱོད་པར་ཤོག། ཅེས་པ་འདི་ནི་སྔགས་ཆེན་ཞལ་སྔ་ནས་རྡོ་རྗེ་འཛིན་པ་བློ་བཟང་དཔལ་འབྱོར་གྱིས་གསང་སྔགས་རྒྱུད་པ་གྲྭ་ཚང་དུ་་བདེ་མཆོག་ལྷ་དྲུག་ཅུ་རྩ་གཉིས་དང། ་པཎ་ཆེན་ཐམས་
ཅད་མཁྱེན་པ་ཆེན་པོའི་འཁྲུངས་རབས་ཐུན་མོང་དང་ཐུན་མོང་མིན་པ་བཅས་ཀྱི་ཕན་སྐོར་འབུལ་གནང་གི་རྒྱབ་ཡིག་ཏུ་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྤྱར་བའོ།།    ༈    །བྲིས་པའི་སྐུ་འདིར་
བརྟན་པར་བཞུགས་ནས་ཀྱང། །དགེ་འདུན་སྡེ་འདི་དར་ཞིང་རྒྱས་པ་དང། །ཆོས་མཐུན་རེ་བ་མ་ལུས་འགྲུབ་པར་མཇོད། །དཔལ་ལྡན་མ་ཧཱ་ཀཱ་ལ་འཁོར་དང་བཅས། །ཆོས་སྐྱོང་བསྲུང་མ་བྲིས་སྐུ་འདིར་བཞུགས་ལ། །བསྟན་དགྲ་དམ་ཉམས་
རྩད་ནས་གཅོད་པ་དང། །བློ་བཟང་གྲགས་བསྟན་ཕྱོགས་བཅུར་རྒྱས་པར་མཇོད། །མ་ཧཱ་ཀཱ་ལི་འཁོར་བཅས་ལ་སོགས་པ། །བྲིས་སྐུ་འདིར་ནི་བརྟན་པར་བཞུགས་ནས་ཀྱང། །དངོས་གྲུབ་རླབས་འཕྲེང་བྱེ་བའི་ཆར་ཕབ་སྟེ་འདོད་པ་མ་

[029A]༄༅། །ལུས་ལྷུན་གྱིས་འགྲུབ་པར་མཛོད།། ཅེས་པ་འདི་ནི་གྲྭ་ཚད་གི་གྲྭ་རིགས་བློ་བཟང་ཉིམས་ཐང་ཀ་བཞེངས་པའི་རྒྱབ་ཡིག་ཏུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   ཐུབ་དབང་རྡོ་རྗེ་འཆང་དང་བློ་
བཟང་གྲགས། །རྒྱལ་ཚབ་རྗེ་དང་མཁས་གྲུབ་དགེ་ལེགས་དཔལ། །ཁྱད་པར་པད་དཀར་འཆད་བ་ལ་བཏུད་ནས། །འགྲོ་བའི་ཡིད་མུན་སེལ་བྱེད་དཀར་ཆག་འཆད། དེ་ཡང་བྲག་འགོ་ཆོས་སྡེ་དགའ་ལྡན་རྣམ་རྒྱལ་གླིང་གི་རྟེན་གསུམ་
རྣམས་ཇི་ལྟར་བཞུགས་པའི་རིམ་པ་ཅུང་ཟད་བརྗོད་ན། གཙུག་ལག་ཁང་གསར་བཞེངས་ཀྱི་རྟེན་གཙོ་བྱམས་ཆེན་ཞལ་ཚད་འདོམ་གང་གིས་གཞལ་བའི་སྐུ་བརྙན། དེའི་གཡས་གཡོན་དུ་སངས་རྒྱས་འོད་སྲུང་དང། ཐུབ་དབང། དེའི་རྒྱན་སྣ་དྲུག་
གི་པན་ཚུན་སྤྲིན་དང། མེ་ཏོག་གི་སྟེང་དུ་རྗེ་རྩོང་ཁ་པ། གོང་ས་སྐྱབས་མགོན་རིན་པོ་ཆེ། པཎ་ཆེན་རིན་པོ་ཆེ། རྗེ་ངག་དབང་བྱམས་པ་རིན་པོ་ཆེ་རྣམས་ཀྱི་སྣང་བརྙན། ལོགས་བྲིས་ལ་ཁྲི་ཆེན་ངག་དབང་མཆོག་ལྡན། དོན་གྲུབ་རྒྱ་མཚོའི་ཡང་སྲིད་
རིགས་གསུམ་ཚར་གཉིས། སྒོ་ལོགས་སུ་རྒྱལ་ཆེན་སྡེ་བཞི་རྣམས་བཞུགས་པའི་འབུར་སྐུ་རྣམས་ཀྱི་ནང་གཞུག་ཏུ་སྐུ་གསུང་ཐུགས་རྟེན་བྱིན་རྟེན་སོགས་ཇི་ལྟར་བཞུགས་པ་ནི། དང་བོ་སྐུ་རྟེན་དུ་ཐུབ་དབང་བད་སྐོར་མས་གཙོས་གསེར་སྐུ་བཅུ་
བཞི༑ པཎ་ཆེན་སྨྲི་ཏིའི་ཕྱག་ཚས་དབུས་རྗེ་བཙུན་དམ་པ་རྣམས་ཀྱིས་བཏབ་པའི་ཕྱག་ཚ་ལྔ་བཅུང་དགུ་སྐུ་ཞབས་གོང་མ་རིན་པོ་ཆེས་གཙོས་ཡོངས་འཛིན་དམ་པ་རྣམས་ཀྱི་པུར་ཚྭ་དགུ་ཨ་རྟགས་མ་བཅོ་ལྔ། སྐུ་ཐང་བརྒྱ་དང་ཉི་ཤུ་རྩ་གསུམ་

[029B] བཀའ་འགྱུར་རིན་པོ་ཆེ་ཚར་གཅིག་གཞན་ཡང་རྒྱུད་འབུམ་ཆ་ཚང། ཡུམ་རྒྱས་པ་ཚར་གཅིག་བསྐལ་བཟང་ཚར་བཞི། གསེར་འོད་ཚར་གཉིས། གྲྭ་ལྔ་ཚར་ལྔ། ཏོག་གཟུངས། རྒྱ་ཆེ་རོལ་པ། ཏིང་འཛིན་པདྨ་
དཀར་པོ། ཐར་མདོ་རྣམས་ཚར་རེ། མདོ་སྡུད་པ་ཚར་བཞི། ཉི་ཁྲི་ཚར་གཉིས། རྡོར་གཅོད་ཚར་བརྒྱ་དང་དྲུག་ཁྱོན་པུ་སྟི་བཞི་བཅུ་ཐམ་པ། རྒྱུད་སྡེ་གོང་མའི་སྐོར་ལ་གསང་བདེ་འཇིགས་གསུམ་དང་སྔགས་རིམ་ཆེན་མོས་གཙོས་བླ་མེད་སྐོར་
ཆོས་ཚན་བརྒྱད་ཅུ་གྱ་དྲུག་དང། ཀུན་རིག་རྣམ་བཤད་ཀྱིས་གཙོས་རྒྱུད་སྡེ་འོག་མའི་སྐོར་ཆོས་ཚན་ལྔ་བཅུང་གསུམ། ལམ་རིམ་ཆེན་མོས་གཙོས་ལམ་རིམ་སྐོར་ཆོས་ཚན་ལྔ་བཅུ་ང་དྲུག་འཇམ་དཔལ་ཞལ་ལུང་གི་གཤམ་དུ་གོང་ས་རིན་པོ་ཆེའི་
ཕྱག་རྗེས་འབྱར་བ། ཕར་ཕྱིན་སྐོར་ཆོས་ཚན་ཉེར་དྲུག་སངས་རྒྱས་བྱང་སེམས་སོགས་ཀྱི་བསྟོད་ཚོགས་གསོལ་འདེབས་སྐོར་ཆོས་ཚན་བདུན་ཅུ། ཡང་དེ་དག་གི་རྣམ་ཐར་ཆོས་འབྱུང་སྐོར་ཆོས་ཚན་ཉི་ཤུ་རྩ་ལྔ། འདུལ་བའི་སྐོར་ཆོས་ཚན་ཉེར་
གསུམ། ཆོས་སྐྱོང་སྐོར་ཆོས་ཚན་དགུ་ཁྱོན་ཆོས་ཚན་སུམ་བརྒྱ་དང་བཞི་བཅུ་ཞེ་བརྒྱད། གསུམ་པ་ཐུགས་རྟེན་ལ། གསེར་ཟངས་ལས་གྲུབ་པའི་མཆོད་རྟེན་གཅིག་གཞན་ཡང། སངས་རྒྱས་ཀྱི་འཕེལ་གདུང་གསུམ། ཤཱ་རི་བུའི་རིང་
བསྲེལ། དར་མ་མདོ་སྡེའི་དབུ་ཐོད། རས་ཆུང་རྡོ་རྗེ་གྲགས་ཀྱི་དབུ་ཐོད། རྗེ་རིན་པོ་ཆེའི་ཚེམས་དང་ན་བཟའ་སྣམ་སྦྱར། རྒྱལ་དབང་ལྔ་པ་ཆེན་པོའི་ཚེམས་སོགས་ཕབ་རྒྱུན་དུ་བཏང་བའི་རྟེན་བསྡུས་རིལ་བུ། དོན་ཡོད་མཁས་གྲུབ་པའི་དབུ་སྐྲ། ན་

[030A]༄༅། །བཟའ། གདུང་རུས། སེམས་བསྐྱེད་མཆོད་པའི་མེ་ཏོག་འཕགས་པ་ལྷ་སྐུ་ཐོག་གཉིས་ཀྱི་དབུ་སྒྲ། ན་བཟའ། ཞལ་ཕྱིས། བསོད་ནམས་བཟང་པོའི་དབུ་སྐྲ། ན་བཟའ། རྗེ་ངག་དབང་བྱམས་པ་རིན་པོ་ཆེའི་དབུ་སྐྲ། ན་བཟའ་
སྐུ་རགས། ཕྱག་སེན་ཞབས་སེན། སྐུ་ཁྲུས་གསོལ་བའི་རིལ་བུ། ཕྱག་རྗེས། མཁར་རྡོ་གོང་མའི་ན་བཟའ། རྒྱལ་སྲས་གོང་འོག་གི་ན་བཟའ། བཀྲ་ཤིས་ལྷུན་པོ། པོ་ཏ་ལ། ཕུར་བུ་ལྕོག་རྣམས་ཀྱི་རྟེན་བསྡུས་རིལ་བུ། རྒྱལ་དབང་བསྐལ་བཟང་རྒྱ་
མཚོའི་དབུ་སྐྲ། གདུང་རས། ཤངས་མི་ཚལ། དབུ་ཞྭ། ན་བཟའ་ཆ་ཚང། སྐུ་རགས། ཞབས་ལྷ་མ། ཞལ་ཕྱིས། གསོལ་ལྷག་བཞུགས་གདན། པཎ་ཆེན་སྐུ་ཐོག་གསུམ་གྱི་ན་བཟའ། དབུ་སྐྲ། སྟོང་འཁོར་ཞབས་དྲུང་གོང་མའི་དབུ་སྐྲ། ན་བཟའ་
ཁྲི་ཆེན་ངག་དབང་མཆོག་ལྡན་གྱི་གདུང་རུས། དབུ་སྐྲ། ན་བྯ། དེ་མོ་སྤྲུལ་སྐུའི་དབུ་སྐྲ། ན་བཟའ། མདའ་རིས་ཞལ་སྔ་ནས་ཀྱི་དབུ་སྐྲ། ན་བཟའ། གྲུབ་དབང་རིན་པོ་ཆེའི་དབུ་སྨྲ། ན་བཟའ། པཎ་ཆེན་ཐམས་ཅད་མཁྱེན་པའི་ཕྱག་རྗེས། གནས་
བརྟན་བཅུ་དྲུག་གི་ཞབས་ཆགས། ཇོ་བོ་རིན་པོ་ཆེའི་སྟོང་ཁེབས། རྒྱལ་དབང་ལྔ་པ་ཆེན་པོའི་པུར་ཚྭ། གདུང་རས། ན་བཟའ། བཞུགས་གདན། ཚངས་དབྱངས་རྒྱ་མཚོའི་ཤངས་ཕྱིས། རྗེ་བཙུན་གྲགས་པ་རྒྱལ་མཚན་གྱི་སྐུ་བེར། རྗེ་བསོད་ནམས་
རྒྱ་མཚོའི་ཚོམས། ན་བཟའ། འགྲོ་མགོན་ཆོས་རྒྱལ་འཕགས་པའི་སྐུ་བེར་ཚལ་བུ། རྒྱལ་བ་དགེ་འདུན་རྒྱ་མཚོའི་སྣམ་སྦྱར། རྡོ་རྗེ་འཆང་ནམ་མཁའ་བཟང་པོའི་ན་བཟའ། གདུང་རུས། ཁྲི་དོན་གྲུབ་རྒྱ་མཚོའི་ཡང་སྲིད་ཀྱི་ཕྱག་སེན་ཞབས་སེན། ན་

[030B] དབུ་སྐྲ། ཕྱག་འཕྲེང། ཕྱག་ཕུར། སེམས་དཔའ་གོང་མའི་གདུང་ཚྭ། ན་བཟའ། དབུ་སྐྲ། ཞི་བ་ལྟའི་དབུ་སྐྲ། ཆོས་སྐུའི་རིང་བསྲེལ། གཟུངས་ཆེན་སྡེ་ལྔ་རྒྱས་པ་ཚར་བཅུ་གསུམ་དང་བསྡུས་པ་མང་བ། བྱམས་པ་དམ་བཅས་ཀྱི་གཟུངས་
མང་བ། བྱིན་རྟེན། གཞན་ཡང་བཀྲ་ཤིས་ལྷུན་པོའི་བདུད་རྩི་རིལ་བུ་དྲུག་ས་སྐྱའི་བདུད་རྩི་བརྒྱ་རྡོ་བཅུ་བདུན་དང་གསིལ་ཚོགས་མང་བ། སྐྱེ་བདུན་རིལ་བུ། མ་ཎི་རིལ་བུ། རྒྱུད་སྨད་པའི་ཚེ་རིལ་དང་མ་ཎི་རིལ་བུ། རྒྱུད་སྟོད་པའི་ཚེ་རིལ། སེར་
འབྲས་དགེ་ལྡན་ཕུར་བུ་ལྕོག་བཞིའི་སྨྱུང་གནས་བུམ་ཆུའི་རིལ་བུ། དགེ་ལྡན་རྟེན་བསྡུས་ཕབ་རྟ་མ་ཎི་རིལ་བུ། གཞན་ཡང་འོད་སྲུངས་དང་ཐུབ་དབང་གཉིས་ཀྱི་ནང་གཞུག་ལ། འབུམ་ཚར་གསུམ། མདོ་མང། ཉི་ཁྲི་ཚར་གཉིས། བརྒྱད་སྟོང་པ་གཉིས་
འདུལ་བ། དྲི་མེད་འོད། དཀོན་བརྩེགས། བསྐལ་བཟང་ཚར་བདུན། གསེར་འོད་གཉིས། མཚན་བརྗོད་གཉིས། རྡོར་གཅོད། རྒྱ་ཆེ་རོལ་པ། གླང་རུ་ལུང་བསྟན། གཞན་ཡང། སྒྲོལ་མའི་སྐུ་ལུགས་མ་གཅིག་སྨན་འདམ་ལས་གྲུབ་པའི་སྣང་བརྙན་སྣ་
ཚོགས་བཞི་བཅུ། ཕྱག་ཚ་བཅུ་དགུ། མཆོད་རྟེན་གཅིག་ཨ་རྟགས་མ་གཉིས། ཞལ་ཐང་སངས་རྒྱས་སྟོང་སྐུ། ཚེ་དཔག་མེད་དང་སྨན་བླ། བྱམས་པ། སྦྱན་རས་གཟིགས། རྣམ་རྒྱལ་མ། སྒྲོལ་མ་དཀར་མོ། སྒྲོལ་ལྗང་བཅས་ཀྱི་སྟོང་ཐང་རེ་
ཡང་ཞལ་ཐང་བརྒྱ་དང་ལྔ་བཅུ་ང་དགུ་གཞན་ཡང། པཎ་ཆེན་ཆོས་ཀྱི་རྒྱལ་མཚན་གྱི་གསུང་ཨེ་ཝཾ་པུ་སྟི་གཅིག་ལྕང་སྐྱ་རིན་པོ་ཆེའི་གསུང་འབུམ་པུ་སྟི་ལྡས་མཚོན་ཆོས་ཚན་དགུ་བཅུ་གོ་གསུམ། བྱམས་པའི་ཁྲི་གཟུངས་ལ། གནོད་སྦྱིན་ཕོ་མོ་དང་

[031A]༄༅། །ཚོགས་བདག་གི་འཁོར་ལོ་རྣམས་ཆ་ཚང། བུམ་གཏེར་ལ་དཀར་ཡོལ་དང་རིན་པོ་ཆེ་ལས་གྲུབ་པའི་གཏོར་སྣོད་སུམ་ཅུ་སོ་བརྒྱད་རིན་པོ་ཆེ་དང། དྲི་བཟང་གིས་བཀང་བ། གཞན་ཡང་གོང་མཚོན་ཇ་དངུལ་དར་གོས་སོགས་དགོས་ཆའི་
རིགས་རྣམས་རྒྱས་པར་བཞུགས་སུ་གསོལ། རྒྱན་སྣ་དྲུག་སྐོར་གྱི་འདོད་ལྷ། རྗེ་རིན་པོ་ཆེའི་ནང་གཞུག་ལ། བཀའ་གདམས་ལྷ་བཞི། འཇིགས་བྱེད། ཚེ་དཔག་མེད། ཕྱག་དྲུག་པ་རྣམས་དང། གོངས་རིན་པོ་ཆེའི་སྐུ་བརྙན་གྱི་ནང་གཞུག་ཏུ་
རྗེའི་སྐུ། སྨན་བླ། ཕྱག་རྡོར། ལྷ་མོ་རྣམས་དང། པཎ་ཆེན་རིན་པོ་ཆེའི་སྐུ་བརྙན་གྱི་ནང་གཞུག་ཏུ། བཀའ་གདམས་ལྷ་བཞི། ཕྱག་རྡོར། སྨན་བླ་རྣམས་དང། རྗེ་ངག་དབང་བྱམས་པ་རིན་པོ་ཆེའི་སྣང་བརྙན་གྱི་ནང་གཞུག་ཏུ། འཇིགས་བྱེད་ཕྱག་
རྡོར། སྨན་བླ། པཎ་ཆེན་རིན་པོ་ཆེའི་སྐུ་བརྙན་རྣམས་དང། གཞན་ཡང་གཟུངས་གཞུག་ཆ་ཚང་རེ་བཞུགས་ཤིང། དེ་དག་གི་ཕྱི་རོལ་ཏུ་མ་ཎི་ཁྲི་ཕྲག་མང་པོ་བཅས་བསོད་ནམས་ཀྱི་ཞིང་དུ་བསྐྲུན་པ་ལ་རབ་གནས་སོགས་འདུ་བགྱིས་ཏེ། ཡུལ་
ཕྱོགས་དེ་དག་གི་བསྟན་འགྲོའི་བདེ་ཐབས་བླ་ན་མེད་པར་བཞུགས་སུ་གསོལ་པ་ཡིན་པས། །གཙུག་ལག་ཁང་རྟེན་དང་བརྟེན་པར་བཅས་པ་འདི་ལ་གང་གིས་ཕྱག་འཚལ་བ་དང། མཆོད་པ་འབུལ་བ་དང། རིམ་གྲོ་བྱེད་པ་དང། ཁྱད་པར་དུ་
སྐོར་བ་ལན་ཁྲི་ཚོ་དྒུའམ་འབུམ་ཕྲག་གཅིག་ཏུ་བྱེད་པ་ནི་དོན་དང་ལྡན་པ་ཡིན་ནོ། །དེ་ལྟར་འདིར་འབད་དགེ་བ་གང་ཐོབ་པ། །དེར་ནི་ཞི་བ་གཤེགས་རྣམས་དགོངས་པ་རྫོགས། །ངག་དབང་དོན་གྲུབ་ཚེ་བརྟན་ནོར་བུ་དང། །དབང་རྒྱལ་ཚེ་བརྟན་

[031B] །དེ་ལྟར་འཁོང་རྣམས་ཚེ་བསོད་དཔལ་འབྱོར་དང། །དབང་ཐང་ལོངས་སྤྱོད་མ་ལུས་ཆེར་རྒྱས་ཤིང། །སྡིག་སྒྲིབ་ཉེས་ལྟུང་མ་ལུས་དག་གྱུར་ཏེ། །རྫོགས་པའི་སངས་རྒྱས་གོ་འཕང་ཐོབ་པར་ཤོག་བཀྲ་ཤིས་རྒྱ་
མཚོ་ཇི་སྙེད་མཆིས་པ་ཡི། །བདེན་པ་གང་དེས་འགྲོ་བ་མ་ལུས་དང། །ཁྱད་པར་ས་ཕྱོགས་འདིར་འཁོད་སྐྱེ་བོ་ཀུན། །བཀྲ་ཤིས་རྒྱ་མཚོའི་དཔལ་ལ་སྤྱོད་པར་ཤོག་མངྒ་ལཾ། ཞེས་བྲག་འོག་ཆོས་སྡེ་དགའ་ལྡན་རྣམ་རྒྱལ་གླིང་གི་རྟེན་གསུམ་རྣམས་ཇི་ལྟར་བཞུགས་
པའི་དཀར་ཆག་ཧོར་བྲག་འགོའི་དགོན་དང་བླ་མ་ངག་དབང་དོན་གྲུབ་མཆོད་ཡོན་སོགས་ནས་བསྒྲིགས་འདུག་པ་རྣམས་དཀར་ཆག་ངོ་བོ་ལ་བཟོ་བཅོས་ཕྲན་བུ་ལས་སྦྱིན་བདག་རྣམས་ཀྱི་འདོད་པ་ལྟར་སོར་བཞག་ཐོག་མགོ་མཇུག་གི་ཤིས་བརྗོད་དང་སྐོར་ཚད་བཅས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་
བགྱིས་པའོ།།    ༈    ཨོཾ་ཙཱ་མུཎྜི་ཧཱུཾ་ཕཊ། ཨོཾ་ཀཱ་ལ་རཱུ་པ་ཡ་མརཱ་ཛ་ཧཱུཾ་ཕཊ། ཨོཾ་ཀཱ་ལ་རཱུ་པ་ཡ་མརཱ་ཛ་སརྦ་སིདྡྷི་ཛཿ་ཨོཾ་ཀཱ་ལ་རཱུ་པ་ཡ་མ་རཱ་ཛ་བཧཻར་ཝ་སཏ་ཧཱུཾ་ཕཊ། དམ་ཆེན་གཤིན་རྗེ་ཆོས་ཀྱི་རྒྱལ་པོ་འཁོར་དང་བཅས་
པ་རྟེན་འདི་ལ་བརྟན་པར་བཞུགས་ལ། ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ཆེན་པོའི་བསྟན་པ་བསྟན་འཛིན་དང་བཅས་པའི་སྟོང་གྲོགས་གཉན་པོ་མཛོད། ཁྱད་པར་དུ་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་བདེ་ཆེན་ཕྱོགས་
ཐམས་ཅད་ལས་རྣམ་པར་རྒྱལ་བའི་གླིང་འདིར་བཞུགས་པའི་དཔོན་སློབ་དགེ་འདུན་གྱི་སྡེ་དང་བཅས་པའི་བསམ་པ་ཐམས་ཅད་སྒྲུབས། དགྲ་བགེགས་ཐམས་ཅད་ཐུལ། ཉིན་མཚན་ཀུན་ཏུ་བསྲུང་ཞིང་སྐྱོངས་ཤིག་བསྡུས་སྦྱོར་དང་ཚད་མ་རྣམ་

[032A]༄༅། །འགྲེལ་དང་དབུ་མ་དང་ཕར་ཕྱིན་དང་འདུལ་བ་དང་མཛོད་རྣམས་ཀྱི་བཤད་རྩོད་ཆེར་རྒྱས་པར་མཛོད་ཅིག་རྒྱས་པར་མཛོད་ཅིག་རྒྱས་པར་མཛོད་ཅིག་གསང་བདེ་འཇིགས་གསུམ་གྱི་བཤད་སྒྲུབ་ཀྱང་དང་བར་མཛོད་ཅིག་
དར་བར་མཛོད་ཅིག་དར་བར་མཛོད་ཅིག་ས་མ་ཡ་སྟྭཾ།། ཞེས་པ་འདི་གཟིམས་ཁང་གི་ཐུགས་ལ་ཞིག་གསོས་བགྱིས་སྐབས་ནང་གཞུག་ཙ་ཀ་ལིའི་རྒྱབ་ཡིག་ཏུ་་འཇམ་དཔལ་གཤིན་རྗེ་གཤེད་ཀྱི་རྣལ་འབྱོར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སུག་བྲིས་སུ་བགྱིས་པའོ།། །།
   ༈    །ཁྱད་པར་རང་རང་གནས་ཀྱི་རྟེན་རྣམས་ལ། །སྙན་དར་འདི་ཕུལ་ལེགས་བཞེས་དམ་བ་དེའི། །དགོངས་པ་རྫོགས་ཤིང་ཐུགས་བཞེད་ལྷུན་གྲུབ་ཤོག་མངྒ་ལཾ།། ཞེས་པ་འདི་ནི་བུ་པོ་དམ་
པ་དགའ་ལྡན་རྣམ་རྒྱལ་གྱི་དགོངས་རྫོགས་སུ་འབྲུག་ཆོས་འཛོམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྐྱབས་གསུམ་ཀུན་འདུས་རྡོ་རྗེ་འཆང་དབང་ཆེ། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །སྐུ་
མཆོག་འདི་ལ་བརྟན་པར་བཞུགས་ནས་ཀྱང། །མཆོག་དང་ཐུན་མོང་དངོས་གྲུབ་མ་ལུས་སྩོལ། །དལ་འབྱོར་དོན་ཆེའི་གནད་ནས་མི་སློབ་པའི། །ཟུང་འཇུག་མངོན་དུ་བྱེད་པའི་ལམ་གྱི་བར། །ཁྱོད་སྐུ་མངོན་དུ་མ་གྱུར་དེ་སྲིད་དུ། །ལེགས་པར་
འདོམས་པའི་དགེ་བའི་བཤེས་གཉེན་མཛོད། །གཞན་ཡང་འདི་ལྟར་བསྐྲུན་པའི་དགེ་བའི་མཐུས། །བདེ་ལྡན་ཞིང་དུ་པདྨོར་ལེགས་སྐྱེས་ཏེ། །གཟུངས་དང་སྤོབས་པ་མངོན་ཤེས་རྫུ་འཕྲུལ་རྣམས། །ཐོགས་པ་མེད་པར་འགྲུབ་པར་བྱིན་གྱིས་

[032B]། ཞེས་པ་འདི་ནི་དྲུང་རྣམ་པ་བྱམས་པར་བརྒྱས་ཀྱིས་དེད་ཀྱི་སྣང་བརྙན་བཞེངས་པའི་དགེ་བ་རྫོགས་བྱང་དུ་བསྔོ་བའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་ཕྱོགས་
བཅུར་བཞུགས་པའི་རྒྱལ་བ་དང། །ཡི་དམ་རྒྱལ་སྲས་ཉན་ཐོས་རང་རྒྱལ་ཚོགས། །འཕགས་པའི་དགེ་འདུན་མཁའ་འགྲོ་ཆོས་བསྲུང་གིས། །བདེན་པ་ཆེན་པོའི་བྱིན་རླབས་དེང་འདིར་ཕོབ། །དགེ་བ་གང་བྱས་སྤྱི་དང་ཁྱད་པར་དུ། །བྱང་ཆུབ་རྒྱུར་
བསྡོས་ཟད་པ་མེད་གསུངས་པས། །འདིར་ཡང་དེ་ཡི་ཐབས་མཁས་བླ་ན་མེད། །ཡང་ཡང་སྤེལ་ཕྱིར་གསོལ་བ་འདི་ལྟར་འདེབས། །བཀྲ་ཤིས་ལྷུན་གྱིས་གྲུབ་པའི་སྤོ་ཆེན་པོ། །མཐོང་ན་མངོན་པར་དགའ་པའི་སྦྱིན་པའི་བདག་བདག་ཅག་འཁོར་
དང་བཅས་པས་དགེ་བའི་ལས། །ཇི་ལྟ་ཇི་སྙེད་བགྱིས་པ་ཐམས་ཅད་དང། །ཁྱད་པར་བཀྲ་ཤིས་ལྷུན་པོའི་དགེ་འདུན་སྡེ། །དཀོན་མཆོག་གསུམ་དང་བཅས་པ་བསྙེན་བཀུར་དང། །གསང་སྔགས་རྒྱུད་པ་གྲྭ་ཚང་བསྙེན་བཀུར་བ། །གཞན་ཡང་བླ་
མ་སངས་རྒྱས་བྱང་སེམས་དང། །ཡི་དམ་དཔའ་བོ་མཁའ་འགྲོའི་སྐུ་བཞེངས་པ། །ལ་སོགས་དགེ་བའི་རྩ་བ་ཇི་སྙེད་པ། །དེ་དག་ཐམས་ཅད་གཅིག་ཏུ་བསྡུས་པ་དང། །ཡང་སྒོས་དེང་འདིར་ཙནྡན་དམར་པོ་ལས། །བླ་མ་རྒྱལ་དབང་ཡབ་སྲས་སྣང་
བརྙན་དང། །དཔལ་ལྡན་རྡོ་རྗེ་འཇིགས་བྱེད་འདོད་ཁམས་མ། །གདོང་གཉན་གཉིས་བཅས་བེ་གཙེ་མཐུ་སྟོབས་ཅན། །ཚེ་དཔག་མེད་མགོན་རྗེ་བཙུན་སྒྲོལ་མ་ཆེ། །ཙནྡན་དཀར་ལས་ཁ་སརྤཱ་ཎི་དང། །ཆོས་ཀྱི་རྒྱལ་པོའི་གསུང་རབ་གླེགས་བམ་

[033A]༄༅། །གཟུགས། །བཞེངས་པ་ལ་སོགས་དེ་དག་རྣམས་ཀྱི་མཐུས། །དེང་ནས་ཕ་བུ་བ་ལྟོས་བཅས་བྱང་ཆུབ་བར། །མགོན་པོ་ཁྱོད་དང་འབྲལ་བ་མེད་འགྱུར་ཞིང། །བསླབ་པ་གསུམ་ལྡན་ཤཱཀྱའི་སྲས་སུ་སྐྱེས། །གསུང་གི་གསང་
བ་མ་ལུས་ཡོངས་གཟུངས་ནས། །འགྲོ་བ་ཀུན་གྱི་འདྲེན་མཆོག་བགྱིད་པར་ཤོག་ཁྱད་པར་དགེ་འདིས་ཁྱབ་བདག་རྡོ་རྗེ་འཆང། །རྗེ་བཙུན་བློ་བཟང་དཔལ་ལྡན་ཡེ་ཤེས་དབང། །སྲིད་མཐར་ཞབས་བརྟན་ཐེག་ཆེན་ཆོས་ཀི་གནད། །རྒྱུན་ཆད་མེད་
པར་ལེགས་པར་ཕབ་ཏུ་གསོལ། །གནས་སྐབས་བདག་ཅག་ཐམས་ཅད་རེ་བ་མཐུན་ཞིང། །ཚེ་དང་བསོད་ནམས་དཔལ་འབྱོར་ཟླ་ལྟར་འཕེལ། །བསམ་པ་མ་ལུས་ཆོས་བཞིན་རབ་འགྲུབ་སྟེ། །རྟག་ཏུ་བདེ་སྐྱིད་དཔལ་ལ་སྤྱོད་པར་ཤོག། ཅེས་
སྦྱིན་བདག་བཀྲ་ཤིས་མཐོང་སྨོན་པ་རྣམས་ཀྱི་འདོད་དོན་ཡིད་བཞིན་དུ་འགྲུབ་པའི་སྨོན་ཚིག་འདི་ལྟ་བུ་ཞིག་དགོས་ཞེས་པ་དཀོན་མཆོག་ཚེ་བརྟན་དང་རིན་ཆེན་རྣམ་རྒྱལ། རྗེ་དྲུང་ངག་དབང་སྙན་གྲགས་དང་བློ་བཟང་སྦྱིན་པ། ངག་དབང་རྣམ་རྒྱལ། ཕུན་ཚོགས་བསམ་འགྲུབ། དཀོན་མཆོག་བཀྲ་ཤིས་བཅས་
ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། བཀྲ་ཤིས།།    ༈    གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་ཐོགས་པ་དགེ་སློང་
གི་ཆ་བྱད་ཅན་བེར་དང་པཎ་ཞྭ་སེར་པོ་སྣེ་རིངས་དང་བཅས་པ་འདྲི། དེའི་རྒྱབ་ཏུ་འདྲི་བའི་སྨོན་ཚིག་ནི། ཨོཾ་སྭ་སྟི། དུས་གསུམ་སངས་རྒྱས་བླ་མ་སྲས་དང་བཅས། །བྲིས་པའི་སྐུ་འདིར་རྟག་ཏུ་བརྟན་བཞུགས་ནས། །མཆོག་དང་ཐུན་མོང་དངོས་གྲུབ་

[033B] །ལུང་རྟོགས་ཡོན་ཏན་མ་ལུས་སྩལ་དུ་གསོལ། །མངྒ་ལཾ།། ཞེས་པ་འདི་ནི་རབ་འབྱམས་པ་མདོ་རྒྱུད་བདེ་ལེགས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    གང་ཞིག་འཁྱུང་པ་ཙམ་གྱིས་འཁོར་
བའི་མུན། །རྩད་ནས་ཕྱུང་བའི་རྩེ་དགའ་དང་འགྲོགས་པ། །ཆོས་ཀུན་སྣང་བྱེད་བདེན་གཉིས་བགྲོད་པ་ཅན། །ཀུན་གསལ་ལྷ་མཆོག་དུར་སྨྲིག་གོས་ཅན་རྒྱལ། །མགོན་ཁྱོད་གསང་མཐའི་བཀོད་པ་བྱེ་བ་བརྒྱ། །སངས་རྒྱས་བྱང་སེམས་ཀུན་དང་རོ་
གཅིག་པ། །བྲིས་སྐུ་འདིར་བཞུགས་བདག་ནི་ཚེ་རབས་ཀུན། །འབྲལ་བ་མེད་པར་རྗེས་སུ་བཟུང་དུ་གསོལ། །ཚེ་འདིའི་བར་གཅོད་ཀུན་ཞི་ཚེ་བསོད་རྒྱས། །གནས་སྐབས་བསམ་པ་ཐམས་ཅད་ཆོས་བཞིན་འགྲུབ། །ངེས་འབྱུང་བྱང་སེམས་ལྟ་བ་
མཐར་ཕྱིན་ནས། །རྫོགས་སངས་གོ་འཕང་རིང་མིན་ཐོབ་པར་ཤོག། ཅེས་པ་འདི་ནི་རྗེ་དྲུང་བསྐལ་བཟང་ཆོས་དབང་གིས་་འཇམ་མགོན་བློ་བཟང་གྲགས་པའི་མཛད་པ་བརྒྱད་ཅུའི་གྲྭ་ཐང་བཞེངས་པའི་རྒྱབ་ཡིག་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕུན་ཚོགས་ཡོན་ཏན་བདུད་རྩིའི་བཅུད་མང་པོ། །གཅིག་ཏུ་འཁྱིལ་བའི་རོ་བདའི་སྣོད་ཡངས་འདི། །འདུས་སྔེར་ཕུལ་བས་དགེ་འདུན་ཐུགས་མཐུན་ཞིང། །ཁྲིམས་གཙང་བཤད་སྒྲུབ་གོང་དུ་
འཕེལ་བར་མཛོད།། ཅེས་པ་འདི་ནི་རྒྱལ་ཆེན་རྩེ་པི་མཚན་གྱིས་ཚོགས་ཁྲོ་གསར་བླུག་གི་ཁ་བྱང་དུ་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    །གཅིག་བསྡུས་ལྷ་ཚོགས་འདིར་བཞུགས་ལ། །

[034A]༄༅། །བདག་ལ་མཆོག་དང་ཐུན་མོང་གི་དངོས་གྲུབ་མ་ལུས་སྩལ་དུ་གསོལ།། ཞེས་པ་འདི་ནི་དཀའ་བཅུ་ཡེ་ཤེས་བསྟན་འཛིན་གྱིས་བསྐུལ་བ་ལྟར་ཤཱཀྱའི་དེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕུན་
ཚོགས་ཡོན་ཏན་ཀུན་གྱི་འབྱུང་གནས་མཆོག་དུས་གསུམ་རྒྱལ་བ་ཀུན་འདུས་ངོ་བོ་ཆེ། །སྐྱབས་གསུམ་གཅིག་བསྡུས་བླ་མ་ལྷ་ཚོགས་རྣམས། །སྣང་བརྙན་འདི་ལ་བརྟན་པར་བཞུགས་སུ་གསོལ། །འདི་ལྟར་བསྐྲུན་པའི་དགེ་བའི་རྩ་བ་ལས། །སྐུ་
བཞིའི་བདག་ཉིད་ཟུང་འཇུག་རྡོ་རྗེ་འཆང། །ལེགས་པར་ཐོབ་ནས་འགྲོ་བ་མ་ལུས་པ། །དེ་ཡིས་ལ་འགོད་པའི་བཀའ་དྲིན་སྩོལ། །ཇི་ལྟར་སྨོན་པའི་རེ་འབྲས་མ་ལུས་པ། །འབད་པ་མེད་པར་ལྷུན་གྱིས་འགྲུབ་པ་དང། །དེ་ལྟར་འགྱུར་བའི་བགེགས་དང་
བར་གཅོད་ཀུན། །རྒྱལ་པོ་ཆེན་པོ་བཞི་ཡིས་རྟག་ཏུ་སྲུངས།། ཞེས་པ་འདི་ནི་ཁྲོན་པ་སྤུག་པ་དཀའ་ཆེན་བློ་བཟང་དཔལ་འབྱོར་དང་དྲུང་རམ་པ་བློ་བཟང་རབ་རྒྱས་གཉིས་ཀྱིས་བླ་མ་མཆོད་པའི་བྲིས་ཐང་གསར་བཞེངས་ཀྱི་རྒྱབ་ཡིག་ཏུ་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་
ལྡན་ཡེ་ཤེས་ཀྱིས་སྦྱར་བའོ།།    ༈    །འོད་གསལ་དང་དུ་ཐིམ་ལས་བཞེངས་པའི་ལྷ། །ཡོངས་སྒྲུབ་རྣལ་འབྱོར་རོལ་བའི་ཏིང་ངེ་འཛིན། །སྒྲུབ་མཛད་རིག་བ་འཛིན་པའི་འདུས་པའི་སྡེར། །རོ་བདར་འཁྱིལ་བའི་
བཅུད་ལྡན་ཇ་བཟང་རོ། །ལ་སོགས་བྲིམས་བྱེད་སྣོད་ཀྱི་ཡོལ་གོ་འདི། །ཕུལ་བས་དགེ་འདུན་སྡེ་རྣམས་ཐུགས་མཐུན་ཅིང། །རྟག་ཏུ་རྣལ་འབྱོར་མཆོག་ལ་རོལ་པར་ཤོག་བདག་ཀྱང་དགེ་བ་འདི་ཡིས་བྱང་ཆུབ་སེམས། །རིམ་གཉིས་ཀྱིས་བརྒྱན་རྡོ་

[034B] །ཉོན་མོངས་བུད་ཤིང་མ་ལུས་དྲུངས་ཕྱུང་ནས། །སྐུ་གསུམ་གོ་འཕང་བདེ་བླག་ཉིད་ཐོབ་ཤོག། ཅེས་པ་འདི་ནི་སྔགས་པ་ནོར་གཉེར་བ་དྲུང་རམ་པ་ཡེ་ཤེས་དཀོན་མཆོག་གིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་དཔལ་ལྡན་ཡེ་
ཤེས་ཀྱིས་སྦྱར་བའོ།།    ༈    དུས་གསུམ་ཕྱོགས་བཅུའི་རྒྱལ་བ་མ་ལུས་པ། །ཡོངས་རྫོགས་ལོངས་སྤྱོད་རྫོགས་པ་རྡོ་རྗེ་འཆང། །སྣ་ཚོགས་སྒྱུ་འཕྲུལ་དུར་སྨྲིག་གར་འཛིན་པའི། །ཁྱབ་བདག་རྡོ་རྗེ་འཆང་དབང་ཁྱོད་ལ་འདུད། །རྗེ་བཙུན་
དཔལ་སྟུག་མ་ལུས་འོད་གསལ་གྱི། །དྲ་བར་བསྡོམས་པའི་དབྱིངས་ཀྱི་བཞིན་རས་འཛུམ། །བློ་བཟང་གྲགས་བསྟན་དཔལ་དུ་འཁྱིལ་བའི་མདངས། །བསྐལ་བཟང་རྒྱ་མཚོར་འགྱེད་མཁས་ཁྱོད་ལ་བསྟོད། །ཁ་སྦྱོར་བདེ་སྟོང་དམིགས་མེད་ལྷའི་རྫིང་བུར་
ལྔ་ལྡན་ཉི་ཟླའི་བགྲོད་པ་མུ་མེད་བས། །གདུལ་བྱའི་གནས་ཀུན་ཚད་མེད་ཐུགས་རྗེའི་འོད། །སྣུམ་པོར་སྤྲོ་མཛད་མགོན་པོ་ཁྱོད་ལ་འདུད། །དེ་ལྟར་གསོལ་བ་བཏབ་པས་ཚེ་རབས་ཀུན། །ཁྱོད་ཀྱིས་འབྲལ་བ་མེད་པར་རྗེས་བཟུངས་ནས། །གསུང་གསང་
མྱངས་པས་ཟུང་འཇུག་རྡོ་རྗེ་འཆང། །མྱུར་ཐོབ་འགྲོ་ཀུན་དེ་ཡི་སར་འགོད་ཤོག་ཁྱད་པར་མགོན་ཁྱོད་གང་དུ་སངས་རྒྱས་པའི། །འཁོར་གྱི་ཐོག་མ་ཉིད་དུ་བདག་གྱུར་ནས། །གནས་སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྲུབ་བཀྲ་
ཤིས་ཀྱིས་ཁྱབ་ཤོག། ཅེས་་རྒྱལ་བ་མ་ལུས་འདུས་པའི་བདག་ཉིད་བཀའ་དྲིན་མཚུངས་ཟླ་མ་མཆིས་པ་རྒྱལ་བ་ཁྱབ་བདག་རྡོ་རྗེ་འཆང་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་བློ་བཟང་བསྐལ་བཟང་རྒྱ་མཚོའི་བྲིས་སྐུ་ལྷན་ཐབས་སུ་བྱས་པ་འདི་ཉིད་བཞེངས་ཏེ་གསོལ་བ་འདེབས་པའི་ཚིག་འདི་རྣམས་གང་གི་

[035A]༄༅། །སློབ་བུའི་ཐ་ཤལ་བ་་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དྭང་བས་ཕུལ་བའོ།།    ༈    དུས་གསུམ་བདེ་བར་གཤེགས་བམ་ལུས་པ། །ལེགས་བསྒྲུབ་སྐུ་འདིར་བརྟན་པར་བཞུགས་ནས་ཀྱང། །མཆོག་དང་ཐུན་མོང་དངོས་
གྲུབ་དམ་པ་རྣམས། །མྱུར་བར་མྱུར་བ་ཉིད་དུ་སྩལ་དུ་གསོལ། །འདི་ལྟར་བཞེངས་བའི་དགེ་བའི་རྩ་བ་ལས། །དཔལ་ལྡན་བླ་མའི་སྐུ་ཚེ་བརྟན་པ་དང། །དགེ་འདུན་སྡེ་རྣམས་ཐུགས་མཐུན་ཁྲིམས་གཙང་ཞིང། །འགྲོ་ཀུན་བདེ་ཞིང་སངས་རྒྱས་ཐོབ་
ཕྱིར་བསྔོ། །མཐུ་སྟོབས་དབང་ཕྱུག་དམག་ཟོར་རྒྱལ་མོ་ལ། །རྟེན་གསུམ་མཆོད་རྫས་བཅས་པ་གཉེར་གཏད་ཀྱིས། །རྟག་ཏུ་གཡེལ་བ་མེད་པར་བསྲུང་བ་དང། །མི་མཐུན་ཕྱོགས་ལས་རྒྱལ་བའི་འཕྲིན་ལས་མཛོད།། ཅེས་པ་འདི་ནི་རོང་པ་མི་ཚན་གྱི་
གྲྭ་རིགས་དགེ་སློང་བློ་བཟང་བསྟན་འཛིན་བློ་བཟང་ཀུན་དགའ་བློ་བཟང་དཔལ་འབྱོར་བཅས་ནས་མི་ཚན་གྱི་འདུ་ཁང་དུ་་བླ་མ་སངས་རྒྱས་བྱང་སེམས་སོགས་ཀྱི་སྐུ་བརྙན་ལྡེབས་བྲིས་སུ་བཞེངས་པའི་དགེ་བ་རྫོགས་བྱང་དུ་བསྔོ་ཞིང་གཉེར་གཏད་དང་བཅས་པ་འདི་ལྟ་བུ་ཞིག་དགོས་ཞེས་བསྐུལ་ངོར་་ཤཱཀྱའི་དགེ་སློང་
བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཕགས་ཡུལ་དུ་དབུས་ཀྱི་བཟོ་རྒྱུན་ངོ་མཚར་ཅན་པདྨ་ཉིས་བརྩེགས་
དང་བཅས་པ་དབངས་ལ་སོར་བཞི་བཅུ་ཕྱེད་ཞེ་གཉིས་ཡོད་པ། བདུད་འདུལ་ཆེན་པོའི་ཆ་བྱང་དུ་བཞུགས་པ་འདི་ཉིད་ཀྱི་ནང་གཞུག་ཏུ་གཙོ་བོར་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་དབུ་ལོ་བུབས་དང་ཕྱག་སེན་ཞབས་

[035B] དེ་བཞིན་གཤེགས་པའི་འཕེལ་གདུང་ཆོས་སྐུའི་རིང་བསྲེལ་འགལ་འཁྲུལ་གྱིས་སྐྱོན་གྱིས་མ་གོས་པ་བཟང་པོ་དང། ཐུགས་ཀར་དེ་བཞིན་གཤེགས་པ་ཤཱཀྱ་ཐུབ་པའི་དངུལ་སྐུ་དང། བཅོམ་ལྡན་འདས་དཔལ་
དུས་ཀྱི་འཁོར་ལོའི་སྣང་བརྙན་པཎ་ཆེན་གོང་མ་རྣམས་ཀྱིས་ཐུགས་དམ་རྟེན་ཡུན་རིང་གནང་པ། གདུང་རྟེན་ལྕགས་རྩེ་མ་གཅིག་དང་ཤེལ་ལས་གྲུབ་པའི་མཆོད་རྟེན་གཅིག་ཡང་བདུད་འདུལ་མཆོད་རྟེན་ཆུང་དུ་གཅིག་ཆབ་མདོ་ལི་མའི་
སྤྱན་རས་གཟིགས་ཁ་སརྤཱ་ཎི་གཙོ་འཁོར་གསུམ། མགོན་ཁང་ཆེན་མོའི་ལྷ་རྣམས་ཀྱི་ཞལ་ལ་གཟན་དྲིལ་བྱས་པའི་བྱིན་རླབས་རིལ་བུ། བསིལ་བ་ཚལ་གྱི་རྡོ་ནག་ལས་གྲུབ་པའི་དཔལ་མགོན་ཕྱག་བཞི་པའི་སྣང་བརྙན་བྱིན་རླབས་ཀྱི་གཟི་འོད་
འབར་བ། འདི་ཁའི་ཕྱག་ཚའི་རིགས་མང་པོ། བདུད་རྩི་རིལ་བུ་དང་སྐྱེ་བདུན། རྟེན་བསྡུས་རིལ་བུ་བཅས་མང་ཙམ་ཤིན་ཏུ་འཛོམ་པ། ངོས་ཀྱི་མགོ་སྐྱེས་བུབས་དང་རྐང་ལག་གི་སེན་མོ་སོགས་ལུས་ཀྱི་ཆ་ཤས། སྨན་སྣ། འབྲུ་སྣ། བསངས་སྣ་
དར་སྣ་རིན་པོ་ཆེའི་རིགས་ལ་སོགས་པ་མ་ཚང་བ་མེད་པའི་གནོད་སྦྱིན་འཁོར་ལོ་ཚད་དང་ལྡན་པ་བཞུགས་ཤིང། ན་བཟའ་གོས་མངགས་བཏགས་སེར་པོ་གསེར་འབྲུག་གིས་སྤྲ་བ་བར་རྣམས་སྔོན་པོའི་བཅད་ཐིག་ལེའི་རིས་ཡོད་པ། གོང་པ་
ཇུས་རྙིང་དམར་སྔོ་ལྗང་གསུམ་བརྩེགས་པ་བཟང་གོས་དམར་པོའི་ནང་ལྡན། ཤེལ་ཕྲེན་སྤུས་ལེགས་བྱུ་རུའི་རྒྱན་གསུམ་ཡོད་པ། རྒྱ་བ་ཡོལ་རིན་པོ་ཆེ་གཉིས་པ་ཐུར་སྲང་དྲུག་ཅུ་རེ་བརྒྱད་དང་ཞོ་ལྔ་ལས་གྲུབ་པ་བཟོ་བཀོད་ཕུལ་དུ་ཕྱིན་པའི་དེ་བཞིན་

[036A]༄༅། །གཤེགས་པའི་འཁྲུངས་རབས་སོ་བཞི་པ་དང་ཐུབ་པའི་དབང་པོ་ལུང་བསྟན་མའི་སྣང་བརྙན། གླང་པོ་ཆེ་ནོར་སྐྱོང་དང། སེངྒེ། སྤྲེའུ། གནོད་སྦྱིན་འཕྲོག་མ་རྣམས་བ་ཉུལ་བའི་བཀོད་པ། ཡང་དག་པར་རྫོགས་པའི་སངས་
རྒྱས་དང་ཆོས་སྐྱོང་དྲེགས་པ་ལྕམ་སྲིང་གཉིས་ཀྱི་སྐུ་ཚེ་སྔོན་མའི་རྣམ་ཐར། ལྕམ་སྲིང་ལས་མཁན་དང་བཅས་པའི་སྣང་བརྙན་ཐོད་མཁར་གྱིས་བརྗིད་པས་མཛེས་པར་བྱས་པའི་རྒྱབ་ཡོལ་ཉིས་རིམ་དང། དེའི་ཕྱི་རོལ་ཏུ་ཀླུའི་རྒྱལ་པོ་བཏང་
ཟུང་གིས་སྦྲུལ་གྱི་གདེངས་ཀ་བདུན་གྱི་གདུགས་ཕུལ་བའི་བཀོད་པ། དེའི་ཕྱི་རོལ་ཏུ་བྱང་ཆུབ་ཤིང་གི་བཀོད་པ་ལ་བྱུ་རུ་ཉི་ཤུ་རྩ་བཞི། གཡུའི་པད་འདབ་གཟུགས་བདུན། མུ་མེན་གཉིས། སྤོས་ཤེལ་དྲུག་རྣམས་ཀྱིས་སྤྲས་པ། བཞུགས་
ཁྲིའི་ཁ་ཁྱེར་གྱི་ངོས་ལ་ཀླུའི་རྒྱལ་པོ་བཏང་ཟུང་གི་གནས་ཆུའི་སྲོག་ཆགས་ཀྱིས་གང་བའི་རྒྱ་མཚོ་ཆེན་པོའི་བཀོད་པ་དང། དེའི་འོག་ཏུ་སེངྒེ། གླང་ཆེན། རྟ་མཆོག་གྱད་མི་རྣམས་ཀྱིས་བཏེག་པའི་བར་དུ་གཞན་འཕྲུལ་དབང་བྱེད་ཀྱི་བདག་པོ་
ཤི་ནས་མདའ་གཞུ་ཆག་པའི་ཚུལ་དང། དབང་ཕྱུག་ཆེན་པོ་པུས་མོ་བཙུགས་ཏེ་ཐལ་མོ་སྦྱར་བ། བཞུགས་ཁྲིའི་ས་འཛིན་གྱི་ངོས་ལ་རྡོ་རྗེ་གདན་གྱི་བཀོད་པ་བྲག་རིའི་དབྱིབས་དང་བཅས་པ་རྣམས་ཀྱི་བཏང་ཟུང་གི་ལུས་ཀྱི་བཀོད་པ་མན་ཆད་
གསེར་ཟངས་ཚ་གསེར་མ་ལུས་གྲུབ་པ་འདི་ཉིད་ནི་མཐོང་བ་དང། ཐོས་པ་དང། དྲན་པ་དང། རེག་པ་ཙམ་གྱིས་སྡིག་པ་རྣམས་ཡོངས་སུ་དག་ནས་ཐར་པའི་ས་བོན་ཁྱད་པར་ཅན་བསྐྲུན་པར་བྱེད་པར་འགྱུར་རོ།།    ༈   

[036B] དབུ་རྒྱན་གྱི་ངོས་སུ་རིན་པོ་ཆེ་པུཥྵ་རཱ་ག་གཅིག་པདྨ་རཱ་ག་རྡོག་གཅིག་གཡུ་དམར་གྱི་པད་འདབ་གཟུགས་བཅུ་
གསུམ་དང་གཡུའི་ཕྲ་ཚོམས་ལྔ། གཙུག་ཏོར་གྱི་སྟེང་དུ་གཡུ་གཉིས་དང་བྱུ་རུ་གཅིག་བཅས་ཀྱི་ནོར་གཟུགས། སྐུའི་དབྱིངས་སུ་གཡུའི་ཕྲ་སུམ་ཅུ་སོ་དགུ་པདྨ་རཱ་ག་རྡོག་བཅུ་དགུ་མུ་མེན་གཉིས། བྱུ་རུ་བརྒྱད་རྣམས་ཀྱིས་མཛེས་པའི་སྐུ་
རྒྱུ་རིན་གཉིས་ཐུར་སྲང་ཉིས་བརྒྱ་དང་བཅུ་གཅིག་དང་ཞོ་བརྒྱད་ལས་གྲུབ་པ། དཔངས་ལ་སོར་སུམ་ཅུ་སོ་བརྒྱད་ཡོད་པའི་ནང་གཞུག་ཏུ་པཎ་ཆེན་བློ་བཟང་ཡེ་ཤེས་དཔལ་བཟང་པོའི་དབུ་ལོ་དང། ཕྱག་སེན། ཞབས་སེན། ཤངས་མཚལ་
སོགས་སྐུའི་ཆ་ཤས། ཆོས་སྐུའི་རིང་བསྲེལ་དཔག་ཏུ་མེད་པ། དེ་བཞིན་གཤེགས་པའི་འཕེལ་གདུང་གཅིག་འཕགས་ཡུལ་ལྷོ་ཕྱོགས་ཀྱི་ལི་ལས་གྲུབ་པའི་བྱམས་པའི་སྣང་བརྙན། རྗེ་བཙུན་མ་འཕགས་མ་སྒྲོལ་མའི་སྐུ་བརྙན་ཆུང་དུ་
གཅིག་རྗེ་རིན་པོ་ཆེའི་ཕྱག་ཆ་ཨ་རྟགས་མ་གཅིག་གཞན་མ་ཕྱག་ཚ་གཅིག་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་དངུལ་སྐུ་གཟིམས་ཆུང་དུ་ཡུན་རིང་བཞུགས་པ་གཅིག་ཡང་གོང་མཚུངས་ཀྱི་འཕགས་པ་ཛམྦྷ་ལ་དང། ཚེ་དཔག་
ཏུ་མེད་པའི་དངུལ་སྐུ་རེ། བསིལ་ཚལ་རྡོ་ནག་ལས་གྲུབ་པའི་དཔལ་མགོན་ཕྱག་དྲུག་པའི་སྐུ་བརྙན་བཞུགས་ཁང་དང་བཅས་པ་བྱིན་ཅན་གཅིག་བཀའ་གདམས་གདུང་རྟེན་གཅིག་ངོས་ཀྱི་ལུས་ཀྱི་ཆ་ཤས་སྣ་ཚོགས་པ། པཎ་ཆེན་བློ་

[037A]༄༅། །བཟང་ཆོས་ཀྱི་རྒྱལ་མཚན་གྱི་ཡིན་ཟེར་བའི་རྡོ་ལ་ཕྱག་རྗེས་བྱས་པ་གཅིག་རིན་པོ་ཆེ། སྨན་སྣ། འབྲུ་སྣ། དར་སྣ་སོགས་མ་ཚང་བ་མེད་པའི་གནོད་སྦྱིན་འཁོར་ལོ་ཁུངས་ལྡན་དང། ལྡོང་རོས་ལས་གྲུབ་པའི་རྒྱ་ནག་གི་མི་ཚེ་རིང་གི་གཟུགས་
རྣམས་བཞུགས་ཤིང། དེ་ཉིད་ཀྱི་རྒྱབ་ཡོལ་གསེར་ཟངས་ལས་གྲུབ་པར་མེ་རིས། ཤིང་གི་སེང་ཁྲི་དང་བཅས་པ། ཁཎྜཱ་ར་པ་ཆའི་ཡུལ་གྱི་གོས་དཀར་པོའི་ན་བཟའ་འཇའ་བཅས། ཤེལ་གྱི་ཕྱག་འཕྲེང་རྒྱན་བྱུ་རུ་གསུམ་ཡོད་པ་བཅས། འདི་ཉིད་ནི་དྲན་པ་ཙམ་གྱིས་
བདུད་དང་མི་མཐུན་པའི་ཕྱོགས་ཐམས་ཅད་ལས་རྒྱལ་བར་འགྱུར་བའི་རང་བཞིན་དུ་གྱུར། ཐུབ་པའི་དབང་པོའི་བཞུགས་ཁང་གི་སྒོ་ཁྱིམ་ཙནྡན་དམར་པོ་ལས་གྲུབ་པ་ཁྲི་དྲུག་འདེགས་པཊ་དང་བཅས་པ་ཐོག་ཚད་མ་གྲང་གསེར་གྱི་རི་མོས་ཕྱུག་ཅིང་བཟོ་བཀོད་ཕུན་
སུམ་ཚོགས་པ། བཞུགས་ཁང་གི་གནམ་རྒྱན་གན་གོས་སེར་པོ་མདགས་བཏགས་གསེར་འབྲུག་གི་རི་མོ་ཅན། དབུ་ཐོག་ཏུ་བླ་རེ་མཐོངས་གན་གོས་སེ་ཧུ་སྔོ་སྐྱ་མཐའ་ཚོས་གཉིས་མས་བྱས་པ་སྨན་རྙིང་གི་ཤམ་བུ་ཡོད་པ་གཅིག་དང། འཕགས་མ་གདུགས་དཀར་མོ་
ཅན་གྱི་བཞུགས་ཁང་གི་སྒོ་ཁྱིམ་ཤིང་ལས་གྲུབ་པའི་གཡས་གཡོན་གྱི་ནང་ངོས་མེ་ཏོག་རྐང་འཁོར་གྱི་གསེབ་ཏུ་བཀྲ་ཤིས་རྟགས་བརྒྱད་ཀྱི་རི་མོ་དང། དེའི་ཕྱི་རིམ་དུ་དུང་དང། སེངྒེ། གླང་ཆེན་སོགས་ཀྱི་གཟུགས་བརྙན་ཅན་གྱི་བྲག་རིའི་བཀོད་པ་ཐོད་སྤྲིན་འབྲུག་
གིས་སྤ་བའི་དབུས་ལྷའི་བུ་བདུད་རྩིའི་བུམ་པ་འཛིན་པ་ཟུང་བཅས་འབུར་བརྐོས་སུ་ཡོད་པའི་རྩི་ཚོན་ཁྲ་གསེར་རིས་ཀྱིས་ཕྱུག་པ། སྒོ་ཁྱིམ་ནང་ནས་འཕྱད་པའི་རིན་པོ་ཆེ་བྱུ་རུ་མུ་མེན། ཤེལ་དཀར་སེར་སྡོ་ལྗང་སོགས་ལས་གྲུབ་པའི་དྲ་བ་དྲ་ཕྱེད་དབུས་མར་བྱུ་རུ་

[037B] མཐའ་གཉིས་སུ་མུ་མེན་རྡོག་བཅུ་གཉིས་རེ་དང་སྣེ་འདོགས་བྱུར་ཆུང་སྤོས་ཤེལ་དང་བཅས་པ་
དེའི་ནང་སྐོར་དུ་མུ་མན་སྲན་སྦོས་ཙམ་རྡོག་སུམ་ཅུ་སོ་བཞི་འཛོམ་རྒྱན་བྱུ་རུ་བཞི། མུ་མེན་གཉིས་མཐའ་བཀག་ཤེལ་ལྗང་གི་ཕ་ཝང་གཟུགས་རེ་བཅས་ཡོད་པའི་དྲ་བའི་ནང་དུ་དྲ་ཕྱེད་རྐང་གསུམ་དབུས་མར་བྱུ་རུ་རྡོག་བཅུ་གསུམ། མཐའ་གཉིས་སུ་ཤེལ་
སེར་རྡོག་བཅུ་རེ་ཡོད་པའི་སྣེར་གཡུ་རྡོག་རེ་བཅས་ལ་མགོ་བསྡེམས་བྱུར་འདྲ། གཡུ། མུ་མེན། བྱུ་རུ༑ ཤེལ་ལྗང་རྡོག་རེ་བཅས་ཡོད་པ། དེའི་གཡས་གཡོན་གཉིས་སུ་ཤེལ་སྔོན་རྡོག་ཉི་ཤུ་རྩ་བདུན་དང། སྤོས་ཤེལ་དང་བྱུ་རུ་རྡོག་གཉིས་རེའི་རྒྱན་ལྡན་གྱི་
དྲ་ཕྱེད་རྐང་གསུམ་དཔུས་མར་མུ་མེན་རྡོག་བཅོ་ལྔ་དང་སྤོས་ཤེལ་བྱུར་ཆུང་བཅས་ཀྱི་སྣེ་འདོགས་ཅན། མཐའ་གཉིས་སུ་ཤེལ་སེར་རྡོག་བཅུ་གསུམ་ཡོད་པ། མུ་མེན། བྱུར་ཆུང། ཤེལ་ལྗང་བཅས་ཀྱི་སྣེ་འདོགས་ཅན་རེ། མཐའ་གཉིས་སུ་ཁྱོན་བསྡོམས་
ཤེལ་དཀར་རྡོག་བརྒྱད་ཅུ་གྱ་བརྒྱད། བྱུ་རུ་རྡོག་བརྒྱ་དང་བདུན་ཅུ་དོན་གཉིས། མུ་མེན་རྡོག་ཉི་ཤུ་རྩ་བརྒྱད། རིན་པོ་ཆེ་ལྗང་ཁྲ་རྡོག་བཅུ་དགུ། སྤོས་ཤེལ་དགུ། ཤེལ་སྔོན་བཞི་རྣམས་ཡོད་པའི་ཤེལ་དཀར་དང་བྱུ་རུའི་དྲ་བ་ཉིས་རིམ་དྲ་ཕྱེད་རྐང་གསུམ་
པ་བཞི་བཅས་ཡོད་པ་མཚར་དུ་དངར་བ་དང། འོད་དཔག་མེད་ཀྱི་མགུལ་རྒྱན་དུ། བླུག་ཤེལ་དཀར་པོའི་འཕྲེང་བ་བརྒྱ་རྩ་བརྒྱད་པ་གཅིག་དང། རྟེན་ཁྲིའི་སྟེང་དུ་བླ་བྲེ་མཐོངས་གོས་ལི་སེ་ཧུ་མ། མཐའ་སེ་ཧུ་སྔོན་པོས་བྱས་པ་སྨན་རྙིང་གཤམ་བུ་དང་

[038A]༄༅། །བཅས་པ་རྣམས་ཀྱིས་མཚར་དུ་དངར་བའོ།། ཞེས་པ་འདི་ནི་མེ་ཕག་ལོ་་ཐུབ་པའི་དབང་པོའི་སྣང་བརྙན་གསེར་སྦྱངས་པ་འབའ་ཞིག་ལས་གྲུབ་པ་དང་འཕགས་མ་གདུགས་དཀར་མོ་ཅན་གྱི་སྣང་བརྙན་དངུལ་ལས་གྲུབ་པ་གཉིས་བཞེངས་ཏེ་བཀའ་འགྱུར་ལྷ་ཁང་དུ་ཕུལ་བའི་
དཀར་ཆག་ཏུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དཔལ་ལྡན་བླ་མ་ཐུགས་རྗེའི་མདའ་བདག་ཅན། །སྐུ་གསུང་ཐུགས་ཀྱི་རྣམ་འགྱུར་དང་བཅས་པ། །བྲིས་སྐུར་བཞེངས་པའི་དགེ་བའི་རྩ་བ་ཡིས། །རྫོགས་
པའི་སངས་རྒྱས་གོ་འཕང་ཐོབ་པར་ཤོག་ཚེ་རབས་ཀུན་ཏུ་མི་འབྲལ་རྗེས་བཟུངས་ནས། །ལེགས་པར་བཤད་པའི་གསུང་གི་བདུད་རྩི་ལ། །མྱངས་པས་སྡིག་སྒྲིབ་མ་ལུས་རབ་བྱང་སྟེ། །འགྲོ་བ་མ་ལུས་འདྲེན་པའི་དཔལ་གྱུར་ཅིག་གཞན་ཡང་
གནས་སྐབས་བས་མདོན་ཐམས་ཅད་འགྲུབ། །བར་གཅོད་མི་མཐུན་ཕྱོགས་རྣམས་མ་ལུས་ཞི། །བཀྲ་ཤིས་དགེ་ལེགས་རྒྱ་མཚོས་ཁྱབ་གྱུར་ཏེ། །ཤིས་པ་སྩོལ་ཕྱིར་རྟེན་འདིར་བརྟན་པར་བཞུགས། །མངྒ་ལཾ།། ཞེས་པ་འདི་ནི་རྗེ་དྲུང་ཡེ་ཤེས་ཆོས་
འཕེལ་ནས་འཁྲུངས་རབས་བཅུ་གསུམ་གྱི་བྲིས་ཐང་བཞེངས་པའི་རྒྱབ་ཡིག་ཏུ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་བཞི་བདུད་དང་བཅས་འཇོམས་པ། །དཔལ་ལྡན་རྡོ་རྗེ་
འཇིགས་བྱེད་ནི། །སྐུ་མཆོག་འདི་ལ་དུས་མྱུར་བར། །བརྟན་པར་བཞུགས་ལ་ཆོས་འཁོར་བསྐོར། །དཔལ་ལྡན་བླ་མའི་སྐུ་ཚེ་བརྟན། །འཕྲིན་ལས་ཡར་ཟླ་ལྟ་བུར་འཕེལ། །བདུད་དང་མུ་སྟེགས་ལ་སོགས་པ། །ཚར་ཆོད་དངོས་གྲུབ་མ་ལུས་

[038B]། ཞེས་པ་འདི་ནི་རྒྱུད་འདོན་པ་ཡོངས་ཀྱི་དགེ་བའི་བཤེས་གཉེན་དཀའ་ཆེན་བློ་བཟང་བཤེས་གཉེན་གྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །ཁོར་ཡུག་མཛེས་པའི་དར་གྱི་
ཤམ་བུ་ཅན། །མཆོད་པའི་སྤྲིན་གྱི་ཕུང་པོ་མཐའ་ཡས་པ། །བཅོམ་ལྡན་ཐུབ་པའི་དབང་པོ་མཉེས་ཕྱིར་འབུལ། །དགྱེས་བཞིན་ལེགས་པར་བཞེས་ནས་སྐུ་དང་གསུང། །ཐུགས་ཀྱི་དངོས་པོའི་བྱིན་རླབས་མཐའ་ཡས་པས། །བདག་གི་རྒྱུད་
ལ་ལེགས་པར་བྱིན་བརླབས་ནས། །ཐབས་ཤེས་བླ་བྲེས་ཀུན་ཏུ་ཁྱབ་པར་མཛོད། །ལེགས་བཤད་ཆོས་ཀྱི་སྒྲ་དབྱངས་མཐའ་དག་གིས། །འགྲོ་བ་ཀུན་གྱི་ཉོན་མོངས་མུན་པ་བསངས། །ཐོགས་མེད་བློ་གྲོས་དཔལ་གྱི་གཏེར་ཆེན་པོས། །ཐུབ་དབང་གོ་
འཕང་བདེ་བླག་ཐོབ་པར་ཤོག། ཅེས་པ་འདི་ནི་བཀའ་དྲིན་མཚུངས་མེད་དམ་བ་དོན་གྱི་སླད་དུ་མཚན་ནས་སྨོས་ཏེ་རྡོ་རྗེ་སློབ་དཔོན་ཆེན་པོ་བློ་བཟང་ཆོས་འཕེལ་དཔལ་བཟང་པོའི་ཞལ་སྔ་ནས་ཀྱིས་དཀྱིལ་ཁང་ལེགས་བཤད་སྒྲོག་པའི་གྲྭ་ཚང་ཆེན་པོའི་ཐུབ་དབང་གི་སྣང་བརྙན་ཆེན་པོར་བླ་བྲེ་བཀོད་པ་རྨད་དུ་བྱུང་བའི་མཆོད་སྤྲིན་མཛད་
སྐབས་ཞལ་བྱང་དུ་དགོས་ཚུལ་གནང་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་བཅུའི་རྒྱལ་བ་སྲས་དང་བཅས་པ་ཡི། །མཁྱེན་དང་བརྩེ་བ་མ་ལུས་གཅིག་བསྡུས་པ། །རྗེ་བཙུན་བླ་མའི་སྐུར་ཤར་མགོན་པོ་ཁྱེད། །
བདག་གི་དགེ་བ་མ་ལུས་བྱིན་གྱིས་རློབས། །མགོན་ཁྱོད་མདུན་གྱི་ནམ་མཁའི་དབྱིངས་བཞུགས་ནས། །ངེས་འབྱུང་བྱང་སེམས་ཡང་དག་ལྟ་བ་དང། །རིམ་པ་གཉིས་ཀྱི་རྟོགས་པ་མ་ལུས་པ། །བདུད་རྩིའི་ཚུལ་གྱིས་བདག་ལ་སྩལ་དུ་གསོལ། །ཨོཾ་

[039A]༄༅། །ཨཱ་གུ་རུ་སུ་མ་ཏི་ཤྲཱི་མཱ་ན་ཛྙཱ་ན་སིདྡྷི་ཧཱུཾ་ཧཱུཾ། ཞེས་གསོལ་བ་བཏབ་པས་རྟག་ཏུ་བྱིན་གྱིས་བརླབས་པར་བསམ་མོ། ཞེས་པ་འདི་ནི་དགེ་སློང་ཕུན་ཚོགས་ཆོས་འཕེལ་ནས་ངོས་ཀྱི་འདྲ་ཅོག་གསར་བསྐྲུན་བགྱིས་པའི་དགེ་བསྔོ་ཞིང་རྒྱུན་གྱི་ཁ་བདོན་དུ་ཁྱེར་
ཆོག་པ་དགོས་ཚུལ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    ཕུན་ཚོགས་ཡོན་ཏན་ཀུན་གྱི་འབྱུང་གནས་ཆེ། །དཔལ་ལྡན་བླ་མའི་སྐུ་གཟུགས་འདི་བགྱིས་པའི། །དགེ་བའི་མཐུ་ལས་དེང་ནས་ཚེ་རབས་ཀུན། །འབྲལ་
བ་མེད་པར་རྗེས་སུ་བཟུང་དུ་གསོལ། །མཁས་དང་གྲུབ་པའི་ཡོན་ཏན་མ་ལུས་པ། །དངོས་གྲུབ་རྣམ་གཉིས་དང་བཅས་འདིར་སྩལ་ཏེ། །མགོན་ཁྱོད་གོ་འཕང་ཐོབ་ནས་འགྲོ་བ་ཀུན། །སྒྲོལ་བར་བྱ་བའི་ཕྱིར་ཏུ་དགེ་འདི་བསྔོ། །གཞན་ཡང་
འདིས་མཚོན་དགེ་བ་མ་ལུས་པས། །འགྲོ་འདི་སྡུག་བསྔལ་རྒྱ་མཚོ་ལས་སྒྲོལ་ཕྱིར། །ཐམས་ཅད་གཟིགས་པའི་ཐོབ་བྱ་མཐར་ཐུག་པ། །ཚེ་འདི་ཉིད་ལ་ཐོབ་པར་བྱིན་གྱིས་རློབས།། ཞེས་པ་འདི་ནི་ནོར་བུ་དགའ་ལྡན་པ་བློ་བཟང་དགེ་འདུན་གྱིས་ངོས་ཀྱི་འདྲ་འབག་
བཞེངས་པའི་དགེ་བ་རྫོགས་བྱང་དུ་བསྔོ་ཞིང་རྗེས་འཛིན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་དོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །ཞལ་ཕྱག་རྣམ་པར་ཤར་བའི་ཡི་དམ་ལྷ། །ཁྱོད་ཀྱི་སྐུ་
མཆོག་བཞེངས་པའི་དགེ་བའི་མཐུས། །ཁྱོད་ཉིད་མངོན་དུ་འགྱུར་བར་བྱིན་གྱིས་རློབས།། ཞེས་པ་འདི་ནི་ལེགས་བཤད་གླིང་པ་དཀའ་ཆེན་བློ་བཟང་འབྱུང་གནས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་

[039B] །ཡི་དམ་ལྷ་ཚོགས་དཔའ་བོ་མཁའ་འགྲོ་མ། །ལ་སོགས་བླ་མ་ཡི་དམ་མཆོག་གསུམ་ལ། །ཀུན་བཟང་མཆོད་པའི་སྤྲིན་གྱིས་འབུལ་བར་བགྱི། །ལེགས་པར་བཞེས་ནས་ཞི་བར་གཤེགས་གྱུར་པ། །བློ་བཟང་
ཆོས་ཀྱི་སྒྲོལ་མ་ཞེས་བྱ་བའི། །དགོངས་པ་ཡོངས་རྫོགས་ས་ལམ་མཐར་ཕྱིན་ནས། །སངས་རྒྱས་གོ་འཕང་མྱུར་དུ་ཐོབ་པར་མཛོད། །མངྒ་ལཾ།།    ༈    འགྲན་བླ་ཀུན་དང་བྲལ་བའི་སངས་རྒྱས་ཆེ། །ཤཱཀྱའི་དབང་པོ་གནས་བརྟན་བཅུ་
དྲུག་དང། དགེ་བསྙན་རྒྱལ་ཆེན་བཞི་དང་སྐྱབས་ཡུལ་ཀུན། །བདག་གི་རྟེན་ལ་བརྟན་པར་བཞུགས་སུ་གསོལ། །དེ་བཞིན་གཤེགས་པ་ཐུགས་རྗེ་ཅན་གྱི་བཀའ། །བྱང་ཕྱོགས་ཡུལ་དུ་ལེགས་འགྱུར་མ་ལུས་པ། །སྲི་ཞུས་མཆོད་ཅིང་ཀློགས་པའི་
དགེ་བའི་ཚོགས། །རབ་དཀར་བདག་གིས་བགྱིས་པ་གང་དེ་ཡིས། །ཕ་མས་ཐོག་དྲངས་མཁའ་མཉམ་སེམས་ཅན་ཀུན། །སྲིད་པའི་སྡུག་བསྔལ་རྒྱ་མཚོ་ཆེན་པོ་ལས། །རབ་ཏུ་བསྒྲལ་ནས་ཐམས་ཅད་གཟིགས་པ་ཡི། །གོ་འཕང་ཆེ་ལ་རིང་མིན་འགོད་
པར་ཤོག་བསྟན་པ་ཡོངས་རྫོགས་མངའ་བདག་བླ་མ་རྣམས། །ཞབས་ཀྱི་པདྨོ་སྲིད་མཐའི་བར་བརྟན་ཅིང། །ཆོས་དང་སྲིད་ཀྱི་མཛད་བཞེད་མ་ལུས་པ། །དགོངས་པ་ཇི་བཞིན་ལྷུན་གྱིས་འགྲུབ་པར་མཛོད། །འདིར་འབད་བདག་དང་རོགས་ལམ་བྱེད་
པ་ཀུན། །གནས་སྐབས་ཚེ་རིང་བསམ་པ་མ་ལུས་འགྲུབ། །མཐར་ཐུག་སྒྲིབ་གཉིས་བག་ཆགས་ཀུན་བྱང་སྟེ། །སྐུ་གསུམ་གོ་འཕང་བདེ་བླག་ཉིད་ཐོབ་ཤོག། ཅེས་པ་འདི་ནི་ཨུ་ཅུ་མུ་ཆིན་པའི་ལེའི་ཚ་བོ་སེ་ཆེན་ཆོས་རྗེ་གུ་ཤྲཱི་ཐོན་བློ་བཟང་སྙན་གྲགས་ཀྱིས་འདི་ལྟ་བུ་ཞིག་དགོས་ཞེས་

[040A]༄༅། །བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་དང་ཞི་བའི་མཐའ་ལ་མི་གནས་ཀྱང། །སྲིད་ཞི་གཉིས་ལ་རྣམ་པར་དགྱེས་པ་ཡི། །བླ་མ་ཡི་དམ་ཆོས་སྲུང་དམ་ཅན་ཚོགས། །ཀུན་གྱིས་
དངོས་གྲུབ་མ་ལུས་ཆར་དུ་ཕོབས། །སརྦ་ཛ་ག་ཏཾ།། ཕན་སྐོར་གྱི་རྒྱབ་ཡིག་གོ།    ༈    །འཁོར་དང་བཅས་པ་གནས་འདིར་རྟག་བཞུགས་ལ། །བདག་དང་རྡོ་རྗེ་སློབ་མའི་ཚོགས་རྣམས་ཀྱི། །བཤད་སྒྲུབ་
བྱ་བ་གོང་དུ་འཕེལ་བར་མཛོད། །སརྦ་ཇ་ག་ཏཾ།། ཞེས་ཕན་སྐོར་དང་ཐང་སྐུའི་རྒྱབ་ཡིག་འདི་ལྟ་བུ་ཞིག་དགོས་ཞེས་ཤར་རྩེ་ཞལ་སྔ་ནས་ཡོན་ཏན་རྒྱལ་མཚན་གྱིས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    མ་ཧཱ་ཀཱ་ལཱ་ཡ་
བླ་མ་མཆོག་དང་དབྱེར་མེད་སྲིན་པོའི་གཟུགས། །མྷཱ་ཀཱ་ལ་ཕྱག་དྲུག་ལྷ་མོ་དང། །གནོད་སྦྱིན་བཞི་དང་གཙང་རིས་མགོན་པོའི་ཚོགས། །སྔོན་གྱི་ཁས་བླང་དམ་བཅའ་མ་གཡེལ་ཅིག་རྡོ་རྗེ་འཆང་སོགས་རྩ་བརྒྱུད་བླ་མ་དང། །ཁྱད་པར་
ཆོས་ཀྱི་རྒྱལ་པོ་ཙོང་ཁ་པའི། །བསྟན་པ་རིན་ཆེན་རྒྱས་པར་ཞལ་བཞེས་བཞིན། །དེང་འདིར་སྲུང་དང་སྐྱོབ་ལ་མ་གཡེལ་ཅིག། ཅེས་པ་འདི་ནི་སྔགས་རམ་པ་བློ་བཟང་ཤེས་རབ་ཀྱིས་ཐང་ཀའི་རྒྱབ་ཡིག་ཞིག་དགོས་ཚུལ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་
སྦྱར་བའོ།།

[040B][BLANK PAGE]



﻿
[001A]༄༅། །ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱི་ངག་ཐོར་བུ་པ་རྣམས་ཆབས་གཅིག་ཏུ་བསྒྲིགས་པ་བཞུགས་སོ།།

[001B] །ཞིང་མཆོག་དམ་པ་དགའ་ལྡན་གནས་མཆོག་ནས། །གླང་ཆེན་ཐལ་ཀར་མཆོག་གྱུར་རྣམ་པས་གཤེགས། །སྒྱུ་འཕྲུལ་གསོ་སྦྱོང་མཛད་པའི་
ལྷུམས་ཞུགས་ནས། །འགྲོ་ཀུན་རྗེས་འཛིན་ལུམ་བིའི་ཚལ་བལྟམས་པའི། །མཉམ་མེད་ཤཱཀྱའི་རྒྱལ་པོ་གང་དེར་འདུད།།    ༈   
ཏུ་རྒྱས། །བློ་བཟང་མཁྱེན་བརྩེའི་འོད་སྟོང་ཕྱོགས་བཅུར་འཕྲོ། །བསོད་ནམས་ཡེ་ཤེས་ཚོགས་གཉིས་རབ་རྫོགས་པའི། །དཔལ་ལྡན་བླ་མ་དམ་པར་གསོལ་བ་འདེབས་
ཞེས་པ་འདི་ནི་ཞབས་འབྲིང་པ་རྣམས་ཀྱིས་འདི་ལྟ་བུ་ཞིག་དགོས་ཞེས་ཡང་ཡང་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་ཐོགས་མེད་དུ་སུག་
 ༄༅། ། ཟླ་མེད་སྟོན་པ་དོན་ཀུན་གྲུབ།། ༄༅། །བདེ་ལྡན་ཞིང་མགོན་འོད་དཔག་མེད།།།

[002A]༄༅། །བྲིས་སུ་བགྱིས་པའོ།།    ༈    །རྒྱུད་སྡེ་བཞི་ཡི་དགོངས་དོན་འབྱེད་པ་དང། །ཐུབ་བསྟན་རྒྱལ་མཚན་
ཕྱོགས་བཅུར་སྤེལ་བ་ལ། །བློ་བཟང་གྲགས་པའི་དཔལ་དང་དབྱེར་མེད་པའི། །དཔལ་ལྡན་བླ་མ་དམ་པ་ཞབས་བརྟན་ཤོག།    ༈   
པའི། །གསང་སྔགས་རྒྱུད་སྡེའི་དགོངས་པ་འགྲེལ་པ་ལ། །བློ་བཟང་གྲགས་པའི་དཔལ་དང་མགོན་པོ་ཁྱོད། །མཉམ་ཉིད་མཚུངས་མེད་དམ་པར་གསོལ་བ་འདེབས། ཞེས་
པ་འདི་ནི་སྔགས་པའི་ལས་འཛིན་པ་རྣམས་ཀྱིས་རྗེ་ཞལ་སྔ་ནས་སྔགས་པ་ལ་གསོལ་འདེབས་ཚོགས་འདོན་དུ་བཙུགས་ཆོག་པ་ཞིག་དགོས་ཞེས་ཡང་ཡང་བསྐུལ་བ་ལ་བརྟེན་ནས་
 ༄༅། །རྒྱལ་ཀུན་སྤྱི་གཟུགས་ཙོང་ཁ་པ།། ༄༅། །བློ་བཟང་ཡེ་ཤེས་བསྟན་འགྲོའི་དཔལ།།།

[002B]།    ༈    །མཁའ་མཉམ་འགྲོ་རྣམས་བྱམས་དང་བརྩེ་བས་སྐྱོང། །ཕྱོགས་གླང་གྲགས་པའི་རིང་ལུགས་བླ་ན་མེད། །
གདུལ་བྱ་ཡོངས་ཀྱི་རྣ་བར་སྒྲོག་མཁས་པའི། །བཤེས་གཉེན་བཟང་པོའི་ཞབས་ལ་གསོལ་བ་འདེབས། ཞེས་པ་འདི་ནི་ཐོས་བསམ་གླིང་གི་ལས་འཛིན་པ་རྣམས་ཀྱིས་རྗེ་ཞལ་སྔ་ན་ཐོས་བསམ་གླིང་པ་ལ་གསོལ་འདེབས་ཚོགས་འདོན་དུ་བཙུགས་
ཆོག་པ་ཞིག་དགོས་ཞེས་ཡང་ཡང་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་ཐོགས་མེད་དུ་སྨྲས་པའོ།།    ༈    །མ་རུངས་འདུལ་ཕྱིར་འཕྲིན་ལས་རྣམ་བཞི་སྟོན། །བཀྲ་ཤིས་ལྷུན་
གྱིས་གྲུབ་པའི་ཆོས་གྲྭ་ཆེ། །གཡེལ་མེད་རྟག་ཏུ་བསྲུང་ཞིང་སྐྱོང་བ་ཡི། །འདོད་ཁམས་དབང་ཕྱུག་རེ་མ་ཏི་ལ་བསྟོད།།    ༈    །བསྟན་ལ་གནོད་པའི་དམ་ཉམས་མ་ལུས་པ། །མངོན་སྤྱོད་དྲག་པོའི་ཆད་
པས་ཚར་གཅོད་པའི། །བསྟན་སྲུངས་ཆོས་སྐྱོང་ལྕམ་སྲིང་གཉིས་ལ་བསྟོད།།    ༈    །བཀའ་བསྒོས་དམ་ཚིག་གཉེར་དུ་གཏད་པ་ཡི། །ལྷ་ཡི་དགེ་བསྙེན་ཟླ་བའི་ཅོད་པན་ཅན། །སྤྲུལ་
པའི་ཆོས་སྐྱོང་ཆེན་པོ་ཁྱོད་ལ་བསྟོད།། བཀྲ་ཤིས།།    ༈    འདིར་དམར་སེར་གུར་ཀུམ་མདོག་ཅན་འཇམ་དཔལ་དབྱངས་ལ་བརྟེན་པའི་བླ་མའི་རྣལ་འབྱོར་ཉམས་སུ་ལེན་པར་འདོད་པའི་གང་ཟག་གིས། སྐྱབས་

[003A]༄༅། །འགྲོ་སེམས་བསྐྱེད་ཚད་མེད་བཞི་སྒོམ་བརྒྱུད་དང་འདྲེས་ངེས་པ་སྔོན་དུ་བཏང་ལ། མ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཟབ་མོ་སྟོང་ཉིད་རྟོགས་པའི་ཤེས་རབ་དང་མི་ལྡན་པས། འཁོར་བ་སྡུག་བསྔལ་གྱི་
རྒྱ་མཚོ་འདིར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་མྱོང་འདུག་ཀྱང། ད་དུང་སྡུག་བསྔལ་གྱི་གཏིང་མཐའ་མངོན་པར་དཀའ་བར་འདུག་དེས་ན་བདག་གིས་ཚེ་གཅིག་ལུས་གཅིག་ལ་རྗེ་བཙུན་འཇམ་པའི་དབྱངས་ཀྱི་གོ་འཕང་སྔོན་
དུ་བྱས་ཏེ། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སྤྱིར་འཁོར་བ་དང། ཁྱད་པར་ངན་འགྲོའི་སྡུག་བསྔལ་ལས་བསྒྲལ། རྣམ་མཁྱེན་རྒྱལ་བའི་གོ་འཕང་ལ་དགོད་པར་བྱའོ། །དེའི་ཕྱིར་དུ་བླ་མ་རྗེ་བཙུན་འཇམ་དཔལ་
དབྱངས་ཀྱི་རྣལ་འབྱོར་ཉམས་སུ་བླང་བང་བྱའོ་སྙམ་པའི་བསམ་པ་བཅོས་མ་མ་ཡིན་པ་དུང་དུང་བ་བསྐྱེད་པའི་ངང་ནས། སྒྲུབ་པ་པོ་རང་ཐ་མལ་དུ་གནས་པའི་སྤྱི་བོར་ཆུ་སྐྱེས་ཉི་ཟླ་རྒྱས་པའི་སྟེང་དུ་བཀའ་དྲིན་གསུམ་ལྡན་གྱི་རྩ་བའི་བླ་མ་དང་དབྱེར་མ་
མཆིས་པའི་རྗེ་བཙུན་འཇམ་པའི་དབྱངས་དམར་སེར་གུར་ཀུམ་བཟང་པོའི་མདོག་ཅན། ཞལ་གཅིག་ཕྱག་གཉིས་པ་ཆོས་སྟོན་གྱི་ཕྱག་རྒྱས་ཨུཏྤ་ལའི་སྡོང་བུའི་རྩ་བ་ཐུགས་ཀར་བཟུངས་ནས་འདབ་མ་སྙན་གྱི་ཐད་དུ་ཁ་བྱེ་བའི་སྟེང་ན་མི་ཤེས་པའི་
མུན་པ་གཅོད་པའི་ཤེས་རབ་ཀྱི་རལ་གྲི་དང། སྟོང་ཉིད་ཟབ་མོའི་དོན་སྟོན་པའི་ཤེར་ཕྱིན་གྱི་པུསྟེ་ཀ་བསྣམས་པ་དབུ་སྐྲ་རལ་པའི་ཐོར་ཚུགས་ཅན། རལ་པའི་ཟུར་ཕུད་ལྔ་དང་ལྡན་པ། དབུ་ལ་མེ་ཏོག་གི་ཕྲེང་བས་མཛེས་ཤིང་རིན་པོ་ཆེའི་

[003B] སྐུ་སྟོང་ལྷ་རྫས་ཀྱི་དར་གྱི་སྟོང་གཡོགས་དང། སྐུ་སྨད་ལྷ་རྫས་ཀྱི་དར་གྱི་ཤམ་ཐབས་གསོལ་བ། སྒེག་བ་འཛུམ་པའི་ཉམས་དང་ལྡན་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་
པོ། ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས། རང་བཞིན་གྱི་གནས་ནས་རང་འདྲའི་ཡེ་ཤེས་པ་སྤྱན་དྲངས། སྤྱི་པོའི་བླ་མ་རྗེ་བཙུན་འཇམ་པའི་དབྱངས་ལ་ཐིམ་པས་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས་
བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོའི་ཆོགས་དང་བཅས་པ་ཐམས་ཅད་རྗེ་བཙུན་འཇམ་དབྱངས་ཀྱི་རྣམ་པར་སྤྱན་དྲངས། སྤྱི་བོར་བཞུགས་པའི་བླ་མ་ལ་ཐིམ་པས་དེ་ཉིད་སྐྱབས་གསུམ་ཀུན་འདུས་ཀྱི་བདག་ཉིད་དུ་མོས་
ལ། ཡན་ལག་བདུན་པ་མཎྜལ་དང་བཅས་པ་རྒྱས་བསྡུས་ཅི་རིགས་པ་ཕུལ། དེ་ནས་གསོལ་བ་འདེབས་པ་ནི། གང་གིས་རྩེ་གཅིག་གུས་པས་མཆོད་གྱུར་ན། །སྟོང་ཉིད་རྟོགས་པའི་ཤེས་རབ་སྩོལ་མཛད་ཅིང། །རྒྱལ་བ་ཀུན་གྱི་ཡབ་
གཅིག་འཇམ་དཔལ་དང། །དབྱེར་མེད་དཔལ་ལྡན་བླ་མར་གསོལ་བ་འདེབས། །བདག་གི་བློ་ལ་དགེ་སེམས་ཁྱད་པར་ཅན་སྐྱེ་བར་བྱིན་གྱིས་བརླབ་ཏུ་གསོལ། བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་མ་ཡིན་པའི་རྣམ་
རྟོག་སྐད་ཅིག་ཀྱང་མི་སྐྱེ་བར་བྱིན་གྱིས་བརླབ་ཏུ་གསོལ། ཆོས་སྒྲུབ་པའི་ཕྱི་ནང་གི་བར་དུ་གཅོད་པ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཁྱད་པར་ཟབ་མོ་སྟོང་ཉིད་རྟོགས་པའི་ཤེས་རབ་མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་ཏེ་

[004A]༄༅། །གསོལ། ཞེས་གསོལ་བ་བཏབ་བས། སྤྱི་བོའི་བླ་མའི་སྐུ་གསུང་ཐུགས་ཀྱི་གནས་གསུམ་གྱི་ཡི་གེ་གསུམ་ལས་བདུད་རྩི་དཀར་དམར་མཐིང་གསུམ་གྱི་རྒྱུན་བབས་པས། རང་གི་སྤྱི་བོ་ནས་རྐང་མཐིལ་གྱི་བར་བདུད་རྩིས་མིར་
གྱིས་གང། ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་བླ་མའི་སྐུ་གསུང་ཐུགས་ཀྱི་བྱིན་རླབས་ཞུགས་པར་བསམ། སླར་ཡང། བླ་མ་རྗེ་བཙུན་འཇམ་དབྱངས། བདག་དང་ནམ་མཁའི་མཐའ་དང་མཉམ་པའི་སེམས་ཅན་ཐམས་
ཅད་བླ་མ་ཁྱེད་རང་ལྟ་བུར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་བས། སྤྱི་བོའི་བླ་མ་དེ་ཉིད་རང་ལ་ཐིམ་པས་རང་ཉིད་བླ་མ་རྗེ་བཙུན་འཇམ་པའི་དབྱངས་སུ་གྱུར་པ་ལ་ངག་རྒྱལ་དང་གསལ་སྣང་བརྟན་པའི་བླ་མ་ལྷའི་རྣལ་འབྱོར་ལ་གནས་
བཞིན་པའི་ངང་ནས་རང་གི་སྙིང་ཁར་ཤེས་རབ་ཀྱི་འཁོར་ལོ་རྩིབས་པའི་དྲུག་པའི་ལྟེ་བར་དྷཱི་དང། མདུན་ནས་གཡས་སྐོར་དུ་རྩིབས་དྲུག་ལ་ཨ་ར་པ་ཙ་ནའི་སྔགས་ཕྲེང་གསལ་བཏབ་ནས་བཟླས་པ་བྱ། མཇུག་ཏུ། དགེ་བ་འདི་ཡིས་མྱུར་དུ་བདག་
ཅེས་སོགས་བསྔོ་བ་སྨོན་ལམ་བཀྲ་ཤིས་ཀྱིས་བརྒྱན་པ་བྱའོ། །ཞེས་པ་འདི་ནི་རིགས་ཀུན་ཁྱབ་བདག་རྡོ་རྗེ་འཛིན་པ་ཆེན་པོ་བློ་བཟང་དོན་གྲུབ་པས་བླ་མའི་རྣལ་འབྱོར་འཁྱེར་བདེ་བ་ཞིག་དགོས་ཞེས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་
ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།།    ༈   བློ་བཟང་བསྟན་པའི་འཆི་མེད་ལམ་ཡངས་ནས། །མཁྱེན་བརྩེའི་ཡེ་ཤེས་སྣང་བྱེད་སྟོང་འཕྲོ་བས། །མ་ལུས་འགྲོ་བའི་མུན་པ་སེལ་མཛད་པའི།།

[004B]ཚུལ་ཁྲིམས་རྣམ་དག་རྩ་བ་རབ་བརྟན་ཅིང། །རིམ་གཉིས་ཟབ་མོའི་བང་རིམ་མངོན་པར་མཐོ། །མཁས་མང་གསེར་རིའི་དབུས་ན་ལྷམ་མེ་བ། །འགྲོ་འདྲེན་ས་འཛིན་དབང་པོ་ཞབས་བརྟན་
ཤོག་བློ་ཆེན་རྩལ་ལྡན་སྤྱོད་པ་རབ་རྫོགས་ཤིང། །འཕྲིན་ལས་བཟང་པོའི་གར་གྱིས་རྣམ་རོལ་པ། །མཁྱེན་པའི་ཡེ་ཤེས་གོམས་པ་མཐར་ཕྱིན་པའི། །འགྲོ་འདྲེན་དམ་པ་ཡུན་རིང་ཞབས་བརྟན་ཤོག་བློ་བཟང་གྲགས་བརྟན་བསིལ་
རི་ལ་གནས་ཤིང། །མདོ་སྔགས་གཞུང་ལུགས་རལ་པའི་ཁུར་གྱིས་བརྗིད། །ཡེ་ཤེས་ལུས་སྟོབས་རྒྱས་པའི་གདོང་ལྔ་པ། །འགྱུར་མེད་རྡོ་རྗེའི་མཆེད་ཟླར་ཞབས་བརྟན་ཤོག། །བློ་གསལ་སྐལ་བཟང་ཡོངས་ཀྱི་ཟུར་ཕུད་ལ། །རྣམ་དཀར་
མཛད་པའི་གོམ་པ་འགོད་མཁས་པ། །ཡེ་ཤེས་མཚན་ལྡན་འགྲོ་འདྲེན་དེད་དཔོན་ཆེ། །བསྐལ་བརྒྱར་ནམ་ཡང་གཡོ་བ་མེད་པར་ཤོག་དཀོན་མཆོག་ཐུགས་རྗེ་དྲང་སྲོང་བདེན་ཚིག་དང། །དད་ལྡན་སྐྱེ་དགུའི་མོས་པའི་རྟེན་འབྲེལ་དང།།
བསྟན་སྲུངས་འདོད་ཁམས་དབང་ཕྱུག་མཐུ་སྟོབས་ཀྱིས། །བསྟན་པའི་སྒྲོན་མེ་ཡུན་རིང་ཞབས་བརྟན་ཤོག། །འདིས་མཚོན་རྣམ་དཀར་དགེ་བའི་ཕུང་པོའི་མཐུས། །དཔལ་ལྡན་བླ་མས་འབྲལ་མེད་རྗེས་བཟུངས་ཏེ། །ས་དང་ལམ་གྱི་བགྲོད་པ་
མཐར་ཕྱིན་ནས། །རྣམ་མཁྱེན་ཐར་པའི་གླིང་དུ་ཕྱིན་པར་ཤོག། ཅེས་པ་འདི་ནི་ཉེ་འཁོར་བ་རྣམས་ཀྱིས་རིང་འཚོའི་ཚིགས་བཅད་ཚོགས་འདོན་དུ་བཙུགས་ཆོག་པ་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཡིད་

[005A]༄༅། །དགའ་ཆོས་འཛིན་དུ་སྦྱར་བའོ།། མངྒལཾ།།    ༈   ནམ་མཁའི་ནོར་བུ་བྱེ་བའི་འོད་འབར་ཞིང། །ལེགས་བྱས་ཀུན་གྱི་དབུས་ན་ལྷམ་མེ་བ། །རིན་ཆེན་དུ་མའི་ཕྲ་མཛེས་ཅོད་པན་འདི། །ཉི་མའི་
གཉེན་གྱི་དབུ་ལ་ཕུལ་བ་ཡིས། །ཐུབ་དབང་བསྟན་པ་ཡུན་རིང་གནས་པ་དང། །ཁྱད་པར་རྒྱལ་བ་གཉིས་པ་ཙོང་ཁ་པའི། །བསྟན་པ་རིན་ཆེན་དར་ཞིང་རྒྱས་པ་དང། །སྐྱེ་དགུ་ཡོངས་ལ་བདེ་སྐྱིད་འབྱུང་བར་ཤོག་གཞན་ཡང་དགེ་དེས་
ཚེ་རབས་ཐམས་ཅད་དུ། །ཤཱཀྱ་སེང་གེས་འབྲལ་མེད་རྗེས་བཟུངས་ནས། །ཚོགས་གཉིས་གོ་འཕང་ཡོན་ཏན་རབ་རྫོགས་ཏེ། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག།    ༈   
པའི། །དར་གྱི་རྒྱན་ལྡན་རྣམ་བཀྲའི་རྟེན་ཐུགས་འདི། །དཔལ་ལྡན་ལྷ་མོ་དགྱེས་པ་བསྐྱེད་ཕྱིར་དུ། །འབུལ་གྱི་སངས་རྒྱས་བསྟན་པའི་བྱ་ར་མཛོད། །རྡོ་རྗེ་འཆང་གིས་བཀའ་བསྟོས་དམ་བཞག་པའི། །འདོད་ཁམས་དབང་ཕྱུག་འཁོར་
དང་བཅས་རྣམས་ཀྱིས། །ཕྱི་དང་ནང་གི་བསྟན་དགྲ་དམ་ཉམས་རྣམས། །དྲག་པོའི་ཆད་པས་སྒྲོལ་བའི་འཕྲིན་ལས་མཛོད། །བཀྲ་ཤིས་ལྷུན་གྱིས་གྲུབ་པའི་དགོན་གནས་ཆེ། །དར་ཞིང་རྒྱས་ལ་ཡུན་དུ་གནས་པ་དང། །དེ་འཛིན་སྐྱེས་
བུ་རྣམས་ཀྱི་ཞབས་བརྟན་ཅིང། །འཕྲིན་ལས་ཡར་ངོའི་ཟླ་ལྟར་འཕེལ་བར་མཛོད། མངྒལཾ།།    ༈    རྒྱ་ཆེན་བློ་ཡི་རྟ་ལྗང་གིས་དྲངས་པས། །བཟང་མང་གསུང་རབ་མཁའ་ལ་ཐོགས་མེད་རྒྱུ། །ཡེ་ཤེས་ཉིན་བྱེད་འབུམ་

[005B] །སྐྱེ་དགུའི་མུན་སྟུག་སེལ་ལ་གསོལ་བ་འདེབས། །རབས་ཆེན་ཚོགས་གཉིས་ཆུ་གཏེར་ལས་འཐོན་པའི། །མཛེས་སྡུག་སྐུ་ཡི་ས་འཛིན་དབང་པོའི་སྦོར། །སྐུ་བཞི་འབྲས་བུའི་ལྕོག་གིས་རབ་མཛེས་པའི། །བཤེས་གཉེན་
རི་དབང་མཆོག་ལ་གསོལ་བ་འདེབས། །ཕུལ་བྱུང་བློ་གྲོས་བཟང་པོའི་གཞལ་མང་ཁང། །སྙིང་སྟོབས་ཡེ་ཤེས་བ་གམ་མཐོན་པོའི་རྩེར། །བསྟན་པའི་རྒྱལ་མཚན་འཛིན་ལ་ཟླ་བྲལ་བའི། །ཡོངས་འཛིན་དགེ་བའི་བཤེས་ལ་གསོལ་བ་འདེབས། །
བསྐལ་བརྒྱའི་བར་དུ་ཁྱོད་སྐུའི་དཀྱིལ་འཁོར་ནི། །ནག་ཕྱོགས་ཕྱོགས་གོས་གནོད་པས་མི་སྒྲིབ་ཅིང། །ལེགས་བཤད་གསུང་གི་འོད་བརྒྱའི་སྣང་བ་ནི། །ཐུབ་བསྟན་པདྨོའི་གཉེན་དུ་འགྱུར་བར་ཤོག་དེང་ནས་ཡང་སྲིད་སྐྱེ་བ་ཐམས་ཅད་
དུ། །མགོན་ཁྱོད་བཀའ་བཞིན་བསྒྲུབ་པས་མཉེས་པ་དང། །བཤད་སྒྲུབ་བསྟན་པའི་བྱ་བ་མཐར་ཕྱིན་ཏེ། །དད་ལྡན་འགྲོ་བའི་དཔལ་དུ་འགྱུར་བར་ཤོག། ཅེས་པ་འདི་ནི་བྱང་ཕྱོགས་ཀྱི་བསྟན་པའི་མངའ་བདག་ཞབས་དྲུང་ངག་དབང་བློ་བཟང་
བསྟན་པའི་རྒྱལ་མཚན་གྱི་གསུང་གིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    མཐུ་སྟོབས་ནུས་པའི་སྒྱུ་འཕྲུལ་བརྒྱ་ཕྲག་གིས། །བྱང་ཕྱོགས་འགྲོ་བ་འདྲེན་པར་
ལུང་བསྟན་པའི། །ཚུལ་ཁྲིམས་མཚན་གྱི་གྲགས་འབར་དགེ་བའི་བཤེས། །སྤྱན་སྔར་རིན་པོ་ཆེ་ལ་གསོལ་བ་འདེབས། །བསོད་ནམས་བྱེ་བའི་དཔལ་གྱིས་ལེགས་བསྐྲུན་པའི། །མཐོན་པོའི་རིགས་སོན་ལུང་རྟོགས་དམ་ཆོས་ཀྱི། །བསྟན་

[006A]༄༅། །པའི་རྒྱལ་མཚན་འཛིན་པའི་ཆོས་ཀྱི་རྗེ། །བསོད་ནམས་རྒྱལ་མཚན་ཞབས་ལ་གསོལ་བ་འདེབས། །གཞོན་ནུ་ཉིད་ནས་བག་ཡོད་བློ་གྲོས་ཀྱིས། །རྣམ་དག་བཅས་པའི་མཚམས་ལས་མི་འདའ་ཞིང། །རྒྱལ་བ་གཉིས་
བའི་བསྟན་པ་རྒྱས་མཛད་པའི། །སེམས་དཔའ་ཆེན་པོའི་ཞབས་ལ་གསོལ་བ་འདེབས། །ཚོགས་གཉིས་རྒྱ་མཚོའི་འཛིན་ལས་ལེགས་འཐོན་ཞིང། །ཐོས་བསམ་བསྒོམ་པའི་བྱི་དོར་གྱིས་མཛེས་པས། །རྣམ་མང་གདུལ་བྱའི་རེ་བ་སྐོང་
མཛད་པའི། །བཤེས་གཉེན་དམ་པའི་ཞབས་ལ་གསོལ་བ་འདེབས། །བློ་གྲོས་ལུས་སྟོབས་གསེར་གྱི་འཁོར་ལོ་ཡིས། །བྱང་ཕྱོགས་ཆོས་ཀྱི་སྲིད་ལ་དབང་བསྒྱུར་ཞིང། །དྲེགས་ལྡན་དུ་མའི་སྤྱི་བོར་ངལ་གསོ་བའི། །བློ་གྲོས་རྒྱ་མཚོའི་
ཞབས་ལ་གསོལ་བ་འདེབས། །འཆད་རྩོད་རྩོམ་ལ་ཐོགས་མེད་ངག་གི་དབང། །བློ་བཟང་བསྟན་པའི་རྒྱལ་མཚན་འཛིན་པ་ལ། །མཚུངས་བྲལ་དམ་པའི་རྗེས་འགྲོར་ཡོངས་བསྔགས་པའི། །འགྲོ་བའི་འདྲེན་པ་མཆོག་ལ་གསོལ་བ་
འདེབས། །མགོན་ཁྱོད་བསྟོད་པའི་རབ་དཀར་དགེ་བའི་མཐུས། །ཚེ་རབས་ཀུན་ཏུ་ཁྱེད་ཀྱིས་རྗེས་འཛིན་ཅིང། །དམ་པའི་ཞབས་ཟུང་སྲིད་མཐར་བརྟན་པ་དང། །བཀྲ་ཤིས་དཔལ་གྱིས་ཕྱོགས་ཀུན་ཁྱབ་པར་ཤོག། ཅེས་ལ་མོ་ཞབས་
དྲུང་གི་སྤྲུལ་པའི་སྐུ་ངག་དབང་བློ་བཟང་བསྟན་པའི་རྒྱལ་མཚན་གྱི་འཁྲུངས་རབས་དང་འབྲེལ་བའི་གསོལ་འདེབས་བརྟན་བཞུགས་ཀྱི་རིམ་པར་ཕྱེ་བ་འདི་ནི། དབོན་ཆུང་ངག་དབང་ཕུན་ཚོགས་སོགས་གྲྭ་རིགས་རྣམས་ཀྱིས་མགྲིན་གཅིག་ཏུ་བསྐུལ་བ་

[006B]    ༈    འདིར་བླ་མའི་རྣལ་འབྱོར་སྒོམ་པར་འདོད་པས། སྐྱབས་འགྲོ་སེམས་སྐྱེད་རྒྱུད་དང་འབྲེས་ངེས་པ་སྔོན་དུ་བཏང། མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཀུན་མཁྱེན་སངས་རྒྱས་བཅོམ་ལྡན་འདས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མའི་རྣལ་འབྱོར་བསྒོམ་པའི་ཉམས་ལེན་ལ་འཇུག་པར་བྱའོ་སྙམ་དུ་བསམས་པའི་སྒོ་ནས། མདུན་གྱི་ནམ་མཁར་སེང་
ཁྲི་པད་ཟླའི་སྟེང། །ཁྱབ་བདག་རྡོ་རྗེ་འཆང་དང་དབྱེར་མེད་པའི། །རྩ་བའི་བླ་མ་གསུམ་ལྡན་རྡོ་རྗེ་འཛིན། །སྐུ་མདོག་དཀར་སེར་ཞལ་གཅིག་ཕྱག་གཉིས་ཀྱི། །ཕྱག་གཡས་ཆོས་འཆད་གཡོན་པ་མཉམ་གཞག་སྟེང། །བདུད་རྩིས་གང་བའི་
དྲང་སྲོང་སྣོད་མཆོག་བསྣམས། །ཆོས་གོས་གསུམ་གསོལ་གསེར་མདོག་པཎ་ཞྭས་མཛེས། །གནས་གསུམ་ཡི་གེ་གསུམ་མཚན་འོད་ཟེར་གྱིས། །རང་བཞིན་གནས་ནས་རང་འདྲའི་ཡེ་ཤེས་པ། །སྤྱན་དྲངས་དམ་ཚིག་པ་དང་དབྱེར་མེད་གྱུར།།
རིགས་ཀུན་བདག་པོ་ཁྱབ་བདག་རྡོ་རྗེ་འཆང། །སྙིགས་དུས་དུང་སྨྲིག་གར་གྱིས་རྣམ་རོལ་ཞིང། །བདེ་ལེགས་འདོད་དགུ་མ་ལུས་སྩོལ་མཛད་པའི། །རྗེ་བཙུན་བླ་མའི་ཞབས་ལ་གུས་ཕྱག་འཚལ། །དངོས་བཤམས་ཡིད་སྤྲུལ་ཕྱི་ནང་མཆོད་
སྤྲིན་འབུལ། །ཐག་མེད་ནས་བསགས་སྡིག་ལྟུང་མ་ལུས་བཤགས། །རང་གཞན་རྣམ་དཀར་དགེ་ལ་རྗེས་ཡི་རང། །ཆོས་འཁོར་རྒྱུན་ཆད་མེད་པར་བསྐོར་བ་དང། །མྱ་ངན་མི་འདའ་རྟག་པར་བཞུགས་སུ་གསོལ། །འདིས་མཚོན་རྣམ་

[007A]༄༅། །དཀར་བྱང་ཆུབ་ཆེན་པོར་བསྔོ། །དུས་གསུམ་རྣམ་འདྲེན་ཀུན་གྱི་ངོ་བོ་ཉིད། །ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གནས། །འཕགས་ཚོགས་ཀུན་གྱི་དབུས་ན་ལྷང་ངེ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས་
དྲན་པ་ཙམ་གྱིས་བར་ཆད་ཀུན་སེལ་ཞིང། །སྐྱབས་སུ་སོང་ན་ངན་འགྲོའི་འཇིགས་ལས་སྐྱོབས། །ཚུལ་བཞིན་བསྟེན་ནས་དངོས་གྲུབ་ཀུན་སྩོལ་བའི། །དྲིན་ཅན་བླ་མའི་ཞབས་ལ་གསོལ་བ་འདེབས། །དཀོན་མཆོག་རིན་ཆེན་རྣམ་གསུམ་
འདུས་པའི་ཚོགས། །གནས་གསུམ་དཔའ་བོ་དཔའ་མོ་ཀུན་གྱི་གཙོ། །བསྟན་སྲུངས་དམ་ཅན་རྒྱ་མཚོས་བཀའ་སྒྲུབ་པའི། །དཔལ་ལྡན་བླ་མ་དམ་པར་གསོལ་བ་འདེབས། །དེ་ལྟར་གསོལ་བ་མང་དུ་བཏབ་པའི་མཐར་བླ་མ་འོད་དུ་ཞུ་ནས་
བདག་ཉིད་ལ་ཐིམ་པར་མོས་ཤིང། སྐྱེ་བ་ཀུན་ཏུ་ཡང་དག་བླ་མ་དང་ཞེས་སོགས་བསྔོ་བ་སྨོན་ལམ་བཀྲ་ཤིས་ཀྱིས་བརྒྱན་པར་བྱའོ། །ཞེས་པ་འདི་ནི་བོད་ཆོས་རྒྱལ་གྱི་གདུང་རྒྱུད་དྲི་མ་མེད་པ་གུ་གེ་རྒྱལ་སྲས་བློ་བཟང་པདྨས་འདི་ལྟ་བུའི་བླ་མའི་
རྣལ་འབྱོར་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོའི་གཟིམས་ཆུང་བཀའ་གདམས་ཕོ་བྲང་དུ་སྦྱར་བའོ། མངྒལཾ།།
   ༈    མཁྱེན་བརྩེའི་རང་བཞིན་པད་དཀར་བསིལ་ཟེར་སྟེང། །ཤེལ་དཀར་ཞུན་མའི་ལྷུན་པོ་ལ་འཁུ་བའི། །འགྲོ་ལ་ཐུགས་རྗེའི་སྤྱན་རས་གཡོ་བ་ཅན། །ཚེ་སྦྱིན་ཡིད་བཞིན་འཁོར་ལོས་དགེ་ལེགས་སྩོལ། །བློ་གྲོས་བཟང་པོའི་

[007B] །ཕན་བདེའི་ལྷག་བསམ་ཡལ་འདབ་ཆེར་རྒྱས་ཤིང། །དེན་གཉིས་ལྷུན་གྲུབ་འབྲས་བུས་ཡོངས་དུད་པའི། །བཤེས་གཉེན་དམ་པ་ཡུན་རིང་ཞབས་བརྟན་ཤོག་ཅེས་པ་འདི་ནི་རྭ་ལོ་སྐུ་སྐྱེའི་དཔོན་པོ་བཀྲ་
ཤིས་ཕུན་ཚོགས་ཀྱིས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈   བློ་བཟང་རྒྱལ་ཀུན་མཁྱེན་བརྩེའི་འོད་དཀར་གྱིས། །སྐལ་
ལྡན་གདུལ་བྱའི་ཀུན་ནའི་ཚལ་བཞད་ཅིང། །ཡེ་ཤེས་ཟེར་གྱིས་འགྲོ་བའི་རེ་བ་སྐོང། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་བསྟན་པའི་བསིལ་རི་ལ་གནས་ཤིང། །མདོ་སྔགས་གཞུང་ལུགས་རལ་པའི་ཚོགས་ཀྱིས་
མཛེས། །ཡེ་ཤེས་རིགས་པའི་གང་རྒྱངས་ཆེར་སྒྲོག་པའི། །སྨྲ་བའི་སེང་གེའི་ཞབས་ལ་གསོལ་བ་འདེབས། །བློ་བཟང་གྲགས་བསྟན་སྙན་པའི་རྔ་བོ་ཆེ། །སྲིད་རྩེའི་བར་དུ་སྒྲོག་ལ་ཟླ་བྲལ་ཞིང། །མཁྱེན་དང་བརྩེ་བའི་ཡེ་ཤེས་ཀྱོ་བ་ཡིས།།
འགྲོ་འདྲེན་དམ་པའི་ཞབས་ལ་གསོལ་བ་འདེབས། །དཀོན་མཆོག་རིན་ཆེན་ཐུགས་རྗེའི་བྱིན་རླབས་དང། །བསྟན་སྲུངས་དམ་ཅན་བཀའ་སྔོད་མཐུ་རྩལ་དང། །དྲང་སྲོང་རིག་སྔགས་འཆང་བའི་བདེན་ཚིག་དང། །མཐའ་ཡས་སྐྱེད་དགུའི་ལེགས་
སྤྱད་བསོད་ནམས་མཐུས། །དཔལ་ལྡན་བླ་མ་ཡུན་རིང་ཞབས་བརྟན་ཤོག་འདིས་མཚོན་དུས་གསུམ་རྣམ་དཀར་ཕུང་པོའི་མཐུས། །དཔལ་ལྡན་བླ་མས་འབྲལ་མེད་རྗེས་འཛིན་ཅིང། །གསུང་དབྱངས་སྙན་པོའི་འཆི་མེད་བདུད་རྩི་ཡིས། །ཆེས་

[008A]༄༅། །དཀར་ཡིད་ཀྱི་ཤེལ་བུམ་གང་བར་ཤོག་ཅེས་པ་འདི་ནི་རྒྱལ་པོ་བཞིན་དུ་ཐའི་ཇིའི་ཁ་ཏོན་དུ་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྦྱར་བའོ།། མངྒལཾ།།    ༈    །མྱུར་མགྱོགས་བློ་གྲོས་
བཟང་པོའི་རྟ་བདུན་གྱིས། །ཟབ་རྒྱས་ཤེས་བྱའི་མཁའ་ལ་ཐོགས་མེད་རྒྱུ། །ཡེ་ཤེས་གཟི་འོད་ཕྱོགས་བརྒྱར་རབ་འབར་བས། །ཕན་བདེའི་པད་ཚལ་བཞད་ལ་གསོལ་བ་འདེབས། །བློ་བཟང་བསྟན་པའི་དབྱིག་འཛིན་ཁྱོན་ཡངས་པོར། །རྨད་
བྱུང་མཛད་པའི་དྲི་བསུང་འབུམ་འཕྲོ་ཞིང། །སྐུ་གསུམ་ཡེ་ཤེས་འབྲས་བུས་ཡོངས་དུད་པའི། །བཤེས་གཉེན་ལྗོན་པའི་དབང་པོར་གསོལ་བ་འདེབས། །བློ་ལྡན་སྐལ་བཟང་ཡིད་ཀྱི་དོར་ཆེར། །ངོ་མཚར་འཕྲིན་ལས་གར་གྱི་རྣམ་རོལ་གྱིས་
ཡེ་ཤེས་ལས་གྲུབ་གཞལ་མེད་ཁང་ཆེན་བོར། །འགྲོ་ཀུན་འདྲེན་མཛད་ཁྱོད་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །བདག་སོགས་འགྲོ་ཀུན་ལེགས་སྤྱད་བསོད་ནམས་མཐུས། །ལེགས་ཚོགས་འབྱུང་གནས་
དཔལ་ལྡན་བླ་མ་ཡི། །ཞབས་ཟུང་སྲིད་མཐའི་བར་དུ་བརྟན་གྱུར་ཅིག། །དེ་ལྟར་རྩེ་གཅིག་གསོལ་བ་བཏབ་པའི་མཐུས། །ཚེ་རབས་ཀུན་ཏུ་བཤེས་གཉེན་ཆེན་པོ་ཡིས། །འབྲལ་བ་མེད་པར་རྗེས་སུ་འཛིན་པ་དང། །རྣམ་མཁྱེན་ནོར་བུའི་
གླིང་དུ་མྱུར་བགྲོད་ཤོག་ཅེས་པ་འདི་ནི་རྒྱལ་པོ་ཕུན་ཚོགས་རྒྱ་མཚོས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བྲིས་པའོ།། སརྦ་མངྒལཾ།།    ༈    རིགས་བརྒྱའི་བདག་པོ་དཔའ་

[008B] །བཤེས་གཉེན་ཚུལ་བཟུངས་བློ་བཟང་གྲགས་བསྟན་དཔལ། །དོན་ཀུན་གྲུབ་པའི་རབ་འབྱམས་གསུང་རབ་མཛོད། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཐའ་ཡས་སྐྱེ་དགུའི་ཕན་བདེ་ཀུན་གྱི་གཞི། །རྒྱལ་
བ་གཉིས་པའི་བསྟན་པ་རིན་པོ་ཆེ། །མི་ནུབ་རྒྱལ་མཚན་འཛིན་ལ་ཟླ་བྲལ་བའི། །རྗེ་བཙུན་བླ་མ་ཡུན་རིང་ཞབས་བརྟན་ཤོག་འདི་ལྟར་བགྱིས་པའི་རྣམ་དཀར་ཕུང་པོའི་མཐུས། །མཚུངས་མེད་རྗེ་བཙུན་བླ་མ་རྗེས་བཟུངས་ནས། །རིམ་
གཉིས་ཟབ་མོའི་རྣལ་འབྱོར་མཐར་ཕྱིན་ཏེ། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་ཅེས་པ་འདི་ནི་དགེ་སློང་དོན་གྲུབ་རྒྱལ་མཚན་གྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་དང་བས་སྨྲས་པའོ།། མངྒལཾ།། །།
   ༈    བསླུ་མེད་གཏན་གྱི་སྐྱབས་གནས་མཆོག་གསུམ་གྱི། །བྱིན་རླབས་བདུད་རྩིའི་ཆར་ཆེན་འབབས་མཛད་ཅིང། །མདོ་སྔགས་གཞུང་ལ་མཁྱེན་པའི་སྤྱན་ཡངས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཤིང་
རྟ་ཆེན་པོའི་བཞེད་སྲོལ་མ་ལུས་པ། །བསིལ་ལྡན་ལྗོངས་འདིར་གསལ་བར་མཛད་པ་ལ། །འཕགས་ཆོགས་ཀུན་གྱི་དབུས་ན་ལྷང་ངེ་བ། །དཔལ་ལྡན་བླ་མ་དམ་པར་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །བསྟན་
སྲུངས་དམ་ཅན་རྒྱ་མཚོའི་མཐུ་སྟོགས་ཀྱིས། །མཚན་ཉིད་བཅུ་ལྡན་ཡོད་འཛིན་དགེ་བའི་བཤེས། །ཞབས་པད་བསྐལ་བརྒྱའི་བར་དུ་བརྟན་པར་ཤོག་བློ་བཟང་གྲགས་བསྟན་ཉིད་མོར་བྱེད་པ་ཡི། །མདོ་སྔགས་གཞུང་ལུགས་དུ་མའི་ལུང་

[009A]༄༅། །གིས་ཕྱུག་འཆད་ལ་ངལ་མེད་དོན་ལྡན་དགེ་བའི་བཤེས། །དཔལ་ལྡན་བླ་མ་སྲིད་མཐར་ཞབས་བརྟན་ཤོག་འདི་ལྟར་བསྟོད་ཅིང་གསོལ་བ་བཏབ་པའི་མཐུས། །བཤེས་གཉེན་དམ་པས་འབྲལ་མེད་རྗེས་བཟུངས་
ཏེ། །ཐོས་བསམ་སྒོམ་པའི་ཉམས་ལེན་མཐར་སོན་ནས། །ཀུན་མཁྱེན་རྒྱལ་བའི་གོ་འཕང་ཐོབ་པར་ཤོག་ཅེས་པ་འདི་ནི་ཡོངས་ཀྱི་དགེ་བའི་བཤེས་གཉེན་རྡོ་རྗེ་འཛིན་པ་ཆེན་པོ་བློ་བཟང་དོན་གྲུབ་པའི་གསུང་གིས་བསྐུལ་བ་ལ་བརྟེན་
ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་སུ་གྱུར་ཅིག།    ༈   ཨོཾ་སསྟི། བློ་གྲོས་བཟང་པོའི་ཡོངས་འདུས་བརྟོལ་རྩེར། །ཡེ་ཤེས་འབྲས་བཟང་གཡུར་དུ་ཟ་བ་ཡིས། །སྐལ་བཟང་
གདུལ་བྱའི་འཆི་མེད་ཚོགས་རྣམས་ལ། །འདོད་དགུ་ཡིད་བཞིན་སྩོལ་ལ་གསོལ་བ་འདེབས། །བློ་བཟང་ལུང་རྟོགས་ས་འཛིན་ལ་གནས་ཤིང། །བསླབ་གསུམ་རྣམ་པར་རྒྱལ་བའི་ཁང་བཟང་རྩེར། །ཡེ་ཤེས་རྣམ་པར་བཀྲ་བའི་རྒྱལ་
མཚན་མཆོག་འཛིན་མཁས་དམ་པའི་མགོན་ལ་གསོལ་བ་འདེབས། །མདོར་ན་དེང་ནས་ཚེ་རབས་ཐམས་ཅད་དུ། །དཔལ་ལྡན་བླ་མས་འབྲལ་མེད་རྗེས་བཟུངས་ཏེ། །རིམ་གཉིས་ཟབ་མོའི་ལམ་བཟང་མཐར་ཕྱིན་ནས། །ཟུང་འཇུག་
རྡོ་རྗེ་འཆང་ཆེན་མྱུར་ཐོབ་ཤོག་ཅེས་པ་འདི་ནི་རྒྱལ་པོ་དགེ་འདུན་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པའོ།། མངྒཾ།།    ༈   

[009B] །རབ་མཛེས་གཞོན་ནུ་བཅུ་དྲུག་ལོན་པའི་ཉམས། །འགྲོ་ལ་ཐུགས་རྗེའི་སྤྱན་རས་གཡོ་བ་ཡི། །བཅོམ་ལྡན་ཡིད་བཞིན་འཁོར་ལོས་དགེ་ལེགས་སྩོལ། །བློ་བཟང་གྲགས་འབར་ངག་གི་དབང་ཕྱུག་གི་རིང་ལུགས་
ཕྱོགས་མཐར་དར་རྒྱས་སྤེལ་བ་ལ། །འཕྲིན་ལས་ཕུན་ཚོགས་དཔལ་ལ་དབང་འབྱོར་པའི། །དཔལ་ལྡན་བླ་མ་ཡུན་རིང་ཞབས་བརྟན་ཤོག་བསླུ་མེད་བླ་མ་ཡི་དམ་བྱིན་རླབས་དང། །ཕྱག་དྲུག་དམ་ཅན་བསྲུང་མའི་མཐུ་སྟོབས་ཀྱིས། །
དང་ལྡན་སྐྱེ་དགུའི་འདྲེན་པ་དམ་པ་ཡི། །ཞབས་ཟུང་མི་འགྱུར་ཁྲིལ་གཡོ་མེད་ཤོག་ཅེས་པ་འདི་ནི་དྲུང་རམ་པ་བསྟན་པ་ཡར་འཕེལ་གྱིས་དཔལ་འཁོར་ཆོས་སྡེའི་མཁན་རིན་པོ་ཆེ་བློ་བཟང་ངག་དབང་ཕུན་ཚོགས་ཀྱི་ཞབས་བརྟན་ཉུང་འདུས་
ཤིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    །ངུར་སྨྲིག་གར་གྱིས་རྣམ་རོལ་སྤྲུལ་པའི་སྐུ། །སླར་ཡང་ཞིང་འདིར་བྱོན་ནས་
འགྲོ་བའི་དོན། །བཞེད་པ་ཇི་བཞིན་ལྷུན་གྱིས་གྲུབ་པར་ཤོག་བློ་བཟང་བསྟན་འཛིན་རྒྱ་མཚོའི་སྤྲུལ་པའི་སྐུ། །ཡང་ཡང་གོམས་པའི་ཐུགས་རྗེས་རབ་བསྐུལ་ཏེ། །མང་མང་གདུལ་བྱའི་མགོན་དུ་མྱུར་བྱོན་ནས། །ཟབ་ཟབ་དམ་ཆོས་
གསུང་གིས་འདོམས་པར་ཤོག་བློ་བཟང་གྲགས་པའི་གཞུང་ལུགས་རྒྱ་མཚོ་ཆེའི། །ལེགས་བཤད་གསར་པའི་དགའ་སྟོན་འགྱེད་མཁས་ཤིང། །མི་ནུབ་བསྟན་པའི་རྒྱལ་མཚན་འཛིན་པ་ཡི། །སྤྲུལ་སྐུའི་ཟློས་གར་མྱུར་དུ་སྨིན་པར་

[010A]༄༅། །ཤོག་སངས་རྒྱས་ཀུན་དངོས་བློ་བཟང་བསྟན་པ་ཡི། །བཤད་དང་སྒྲུབ་པའི་རིང་ལུགས་རྒྱ་མཚོ་ཆེར། །ལེགས་པར་འཁྲིད་པའི་དེད་དཔོན་ཆོས་ཀྱི་རྗེ། །ཐར་འདོད་གདུལ་བྱའི་འདྲེན་པར་མྱུར་འབྱོན་ཤོག་མཆོག་
གསུམ་བསླུ་བ་མེད་པའི་བདེན་པ་དང། །མོས་ལྡན་བསླབ་གསུམ་འདུས་པའི་སྡེ་རྣམས་ཀྱིས། །སྙིང་ནས་ཤུགས་དྲག་ཡུན་རིང་གསོལ་བཏབ་མཐུས། །སྤྲུལ་སྐུའི་ཉིན་བྱེད་མྱུར་དུ་འཆར་བར་ཤོག་ཅེས་རྒྱལ་སྲས་བློ་བཟང་བསྟན་འཛིན་
རྒྱ་མཚོའི་སྤྲུལ་སྐུ་མྱུར་འབྱོན་གྱི་གསོལ་འདེབས་འདི་ནི་དཔོན་པོ་བློ་བཟང་རྒྱལ་མཚན་དང་ངག་དབང་བསྟན་འཛིན་རྒྱ་མཚོ་གཉིས་ཀྱིས་བསྐུལ་བ་ལྟར། ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།
   ༈    སྐྱབས་བསླུ་མེད་རྩ་བའི་བླ་མ་དང། །དོན་དབྱེར་མེད་ཀུན་མཁྱེན་ཙོང་ཁ་པས། །དུས་ཀུན་ཏུ་འབྲལ་མེད་རྗེས་བཟུངས་ནས། །མི་བདག་གིས་ཉིང་གི་པདྨོར་བཞུགས། །རྟེན་དལ་འབྱོར་མི་ལུས་རིན་
ཆེན་འདི། །ལར་རྙེད་པར་དཀའ་བས་དུས་ནམ་ཡང། །དོན་སྙིང་པོ་མེད་པར་མི་བཏང་བར། །ཆོས་སྙིང་ནས་ཚུལ་བཞིན་སྒྲུབ་པར་ཤོག། །ཚེ་འདི་སྣང་སྲིད་པའི་ཕུན་ཚོགས་འདི། །ཡིད་མི་བརྟན་དྲི་ཟའི་གྲོང་ཁྱེར་འདྲ། །དོན་དེ་ལྟར་
ཤེས་ནས་དགེ་སྡིག་གི་ལས་སྤང་བླང་ཚུལ་བཞིན་སྒྲུབ་པར་ཤོག་སེམས་མི་གཡོ་རྩེ་གཅིག་གནས་པའི་ངང། །དབྱིངས་སྤྲོས་བྲལ་ཆོས་ཀུན་སྟོང་པའི་གཤིས། །ཡུལ་ཕྱག་རྒྱ་ཆེན་པོའི་ཀློང་ཡངས་སུ། །དབྱིངས་རིག་བ་དབྱེར་

[010B]རྗེ་བློ་བཟང་ཆོས་ཀྱི་རྒྱལ་མཚན་གྱི། །ཐུགས་སྒྱུ་འཕྲུལ་དྲ་བའི་ཡེ་ཤེས་ལས། །དུས་ད་ལྟ་དུར་སྨྲིག་རྣམ་རོལ་བའི། །རྗེ་ཁྱེད་ཀྱིས་འབྲལ་མེད་རྗེས་འཛིན་ཤོག་ཅེས་པ་འདི་ནི་ལ་མོ་ཚེར་གསེབ་སྐུ་རྟེན་པའི་ཕྱག་ཕྱི་
བསོད་ནམས་གྲགས་པས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    འདིར་ཆེར་གསེབ་ཆོས་སྐྱོང་ཆེན་པོ་ལ་མཆོད་གཏོར་འབུལ་བའི་ཚུལ་ནི། རང་ཡི་དམ་གྱི་ང་རྒྱལ་དང་ལྡན་
པས་ནང་མཆོད་མཆོད་པ་བསྐང་རྫས་རྣམས་གཏོར་ཆོག་སྔན་མ་རྣམས་སུ་འབྱུང་བ་ལྟར་བྱིན་གྱིས་བརླབས་ལ།།    ༈    །སྟོང་གསུམ་ཡུད་བགྲོང་རྟ་མཆོག་རག་པའི་སྟེང། །དབང་གི་མདོག་ཅན་
རབ་ཏུ་ཁྲོས་པའི་སྐུ། །ཞལ་གཅིག་ཕྱག་གཉིས་དམར་ལ་ཟླུམ་པའི་སྤྱན། །དམར་སེར་སྨ་ར་འཁྱུག་ཅིང་མཆེ་བ་གཙིགས། །གཡས་གཡོན་ཕྱག་གིས་བདེ་ཆེན་ཞགས་པ་འཛིན། །བསེ་ཡི་ཁྲབ་རྨོག་སྐུ་དང་དབུ་ལ་གསོལ། །ཤིན་ཏུ་
བཀྲ་བའི་དར་ལྗང་སྟོང་གཡོགས་དང། །ཟ་འོག་བེར་ཆེན་ལྷབ་ལྷུབ་ཀྱིས་མཛེས་ཤིང། །མཛེས་ལྡན་མཚལ་བུ་དུ་མ་རོལ་དུ་ཁྲིད། །འཁོར་ཚོགས་དམ་ཅན་རྒྱ་མཚོས་ཡོངས་བསྐོར་ནས། །གཏུམ་དྲག་རྔམ་པའི་ཚུལ་གྱིས་བཞུགས་
པར་གྱུར།། ཀྱཻ༑ ཆོས་དབྱིངས་བདེ་བ་ཆེན་པོའི་ཕོ་བྲང་ནས། །སྤྲུལ་པའི་གར་མཛད་ལྷ་ཡི་དགེ་བསྙེན་ཆེ། །བསྟན་པ་བསྲུང་ཞིང་རྣལ་འབྱོར་བུ་བཞིན་དུ། །སྐྱོང་མཛད་དགྲ་ལྷ་ཆེན་པོ་གཤེགས་སུ་གསོལ།། ཨེ་ཧྱ་ཧི། དམ་

[011A]༄༅། །ཚིག་པ་དང་གཉིས་སུ་མེད་པར་གྱུར། །རྒྱལ་བ་ཀུན་གྱི་གསང་བ་མ་ལུས་པ། །གཅིག་བསྡུས་མཐུ་སྟོབས་གར་མཛད་རྡོ་རྗེ་འཛིན། །པདྨཱ་ཀ་རའི་དགེ་བསྙེན་ཚངས་པ་ཆེར། །ལུས་ངག་ཡིད་གསུམ་གུས་པས་ཕྱག་
འཚལ་ལོ།། ཧཱུཾ༑ ཆོས་ཀུན་སྤྲོས་པའི་མཐའ་དང་རབ་བྲལ་ཡང། །བློ་བུར་ཉེས་པའི་སྐྱོན་གྱིས་རབ་བསྒྲིབས་པ། །ཆུ་ཟླ་བཞིན་དུ་ནོངས་གྱུར་སྒྱུ་མ་ལྟར། །གདོད་ནས་དག་པའི་དབྱིངས་སུ་བཤགས་པར་བགྱི། །བདག་ཅག་ཉོན་
མོངས་བག་མེད་དབང་གྱུར་པས། །ཆོས་སྐྱོང་ཁྱེད་ཀྱི་དམ་ལས་འདས་གྱུར་པ། །གནོང་ཞིང་འགྱོད་པའི་སེམས་ཀྱིས་བཤགས་བགྱིད་ན། །ཉམས་ཆགས་སོས་ཤིང་དངོས་གྲུབ་མ་ལུས་སྩོལ།། ཀྱཻ༑ བཀོད་ལེགས་རིན་ཆེན་སྤྲས་
པའི་སྣོད་ཡངས་སུ། །དྭངས་འཇམ་བསིལ་བའི་མཆོད་ཡོན་མཚོ་ལྟར་འཁྱིལ། །སྤེལ་ལེགས་ནམ་མཁའ་གང་བའི་མེ་ཏོག་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །ཤིན་ཏུ་དྲི་ཞིམ་སྤོས་ཀྱི་དུད་པའི་སྤྲིན།།
ལྷ་ཡི་ལམ་ཀུན་ཡོངས་སུ་གང་བ་དང། །འོད་ཟེར་སྟོང་འབར་སྒྲོན་མེའི་འཕྲེང་བ་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །སྟོང་གསུམ་ཀུན་ཏུ་ངད་ལྡང་དྲི་ཆབ་དང། །ལྷ་མིའི་བཟའ་བཅའ་སྤུངས་པའི་ཞལ་
ཟས་དང། །སྙན་ཅིང་འགྱུར་བའི་རོལ་མོའི་སྒྲ་དབྱངས་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །ཞིང་བཅུ་བསྒྲལ་བའི་སྙིང་ཁྲག་རླབས་ཀྱི་ཕྲེང། །ཆལ་ཆིལ་གཡོ་བས་ནམ་མཁའ་གང་བ་དང། །དབང་པོ་

[011B] །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །དྲག་པོའི་རྫས་མཆོག་བསྲེགས་པའི་དུད་སྤྲིན་དང། །དམ་ཉམས་གཟུགས་ཕུང་སྦར་བའི་མེ་ལྕེའི་འོད། །སྟོང་གསུམ་ཀུན་ཏུ་འཕྲོ་བའི་སྣང་
གསལ་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །དགྲ་བགེགས་ཁྲག་ཞག་ག་པུར་སྦྱར་བ་ལ། །ཏིང་འཛིན་སྔགས་ཀྱིས་བདུད་རྩིར་བྱིན་བརླབས་པའི། །གངྒའི་རྒྱུན་ལྟར་འབབ་པའི་དྲི་ཆབ་འདིས། །ལྷ་ཆེན་ཆངས་
པ་འཁོར་བཅས་ཐུགས་དམ་བསྐངས། །ཤ་རུས་སྣ་ཚོགས་སྤུངས་པའི་ཞལ་ཟས་དང། །ཐོས་པ་ཙམ་གྱིས་དགྲ་བགེགས་སྙིང་འགས་པའི། །དྲག་པོའི་སྒྲ་སྒྲོག་རྔམ་པའི་རོལ་མོ་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་
བསྐངས། །ཆེས་དཀར་མཛེས་པའི་དར་གྱི་ལ་ཐོད་དང། །ལྷ་མིའི་རིན་ཆེན་སྟོང་གི་ཕྲ་བཏབ་པའི། །སིལ་སིལ་སྒྲ་འཁྲོལ་རྒྱན་གྱི་བྱེ་བྲག་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །ལྷ་མིན་མཚོན་ཆས་གཞོམ་
པར་མི་ནུས་པའི། །བསེ་ཡི་ཡ་ལང་རྨ་བྱའི་མདོངས་ཀྱིས་མཛེས། །གཡུལ་ལས་རྣམ་པར་རྒྱལ་བའི་བསེ་ཁྲབ་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །སྤྲུལ་པའི་དམག་དཔུང་འགྱེད་བའི་བེང་ཆེན་དང། །བཏབ་
པ་ཙམ་གྱིས་དགྲ་བགེགས་འབྱུང་པོའི་ཚོགས། །ཅིག་ཅར་འཆིང་བྱེད་དུས་ཀྱི་ཞགས་པ་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །རྡོ་རྗེའི་ཐོག་དང་མཚུངས་པའི་མདའ་པོ་ཆེ། །རྣོ་ངར་མི་བཟད་ལྡན་པའི་མདུང་ཐུང་

[012A]༄༅། །དང། དགྲ་བགེགས་སྲོག་རྩ་གཅོད་པའི་རལ་གྲི་འདིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །རྫུ་འཕྲུལ་ཤུགས་ལྡན་མཛེས་པའི་རྟ་མཆོག་དང། །རྡོ་རྗེའི་རྭ་ལྡན་དྲག་པོའི་ངར་སྒྲ་སྒྲོག་མཚམས་
སྤྲིན་ལྟར་གཏིབས་ཞོལ་གཡག་ཁམ་པ་འདི། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །མཛེས་པའི་རྒྱན་ལྡན་སྟོབས་ལྡན་ར་དང་ལུག་འཕུར་ལྡིང་རོལ་པའི་བྱ་ཡི་ཚོགས་རྣམས་དང། །མཆེ་གཙིགས་གཏུམ་པའི་
གཅན་གཟན་དུམ་ཡིས། །ལྷ་ཆེན་ཚངས་པ་འཁོར་བཅས་ཐུགས་དམ་བསྐངས། །གླིང་གཞི་ལྷུན་པོ་གསེར་གྱི་རི་བདུན་དང། །ཉི་ཟླ་རྒྱུ་སྐར་རྒྱལ་སྲིད་རིན་ཆེན་བདུན། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདིས། །ལྷ་ཆེན་
ཚངས་པ་འཁོར་བཅས་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བསམ་དོན་མ་ལུས་ཡིད་བཞིན་འགྲུབ་པར་མཛོད།།    ༈    །ལྷ་མིའི་མགོན་པོ་སྣང་
མཐའི་འོད་ཟེར་ལས། །སྣ་ཚོགས་སྤྲུལ་པ་ཕྱོགས་བཅུར་འགྱེད་མཛད་ཅིང། །སྐྱེ་དགུ་ཡོངས་ལ་བླང་དོར་གནས་སྟོན་པའི། །ཐོགས་མེད་རྫུ་འཕྲུལ་ལྡན་པ་ཁྱོད་ལ་བསྟོད། །རེས་འགའ་བཙན་རྒོད་དྲེགས་པའི་རྒྱལ་པོ་ལྟར། །སྐུ་མདོག་
དམར་པོ་བསེ་ཡི་གོ་ཁྲབ་གསོལ། །སྤྱན་གསུམ་སྡང་མིག་མཆེ་བ་གཙིགས་པ་ཡིས། །ངམ་ཉམས་དགྲ་བོའི་སྲོག་འཕྲོག་ཁྱོད་ལ་བསྟོད། །ལྷ་ཀླུ་མི་ཡི་འཇིག་རྟེན་མ་ལུས་པར། །གང་འདུལ་ཅིར་ཡང་སྤྲུལ་པའི་རྫུ་འཕྲུལ་ཅན་

[012B] །འཁོར་ཚོགས་ཡུལ་ལྷ་གཞི་བདག་བཅས་ལ་བསྟོད། ཀྱཻ༑ མཚོ་སྐྱེས་རྡོ་རྗེས་སྒྲུབ་ཆེན་བཀའ་བརྒྱད་དུ། །དབང་བསྐུར་བྱིན་བརླབས་བསྟན་འཛིན་མཐའ་དག་དང། །ཁྱད་པར་ཡང་གསང་བླ་མེད་
ཉམས་བཞེས་པའི། །རིག་འཛིན་ཀུན་གྱི་ཕོ་ལྷང་མངའ་གསོལ་ལོ། །དྲན་པ་ཙམ་གྱིས་དངོས་གྲུབ་མ་ལུས་པའི། །འདོད་དགུའི་ཆར་འབེབས་དབང་གི་རྒྱལ་པོ་ལྟར། །ལྷ་མིའི་དཔལ་འབྱོར་མ་ལུས་སྩོལ་བ་ཡི། །ནོར་བདག་ཀུན་གྱི་
གཙོ་བོར་མངའ་གསོལ་ལོ། །ཁྱོད་ནི་ས་གསུམ་ཀུན་གྱི་བདག་པོ་སྟེ། །དྲེགས་པའི་ལྷ་སྲིན་ཐམས་ཅད་ཟིལ་གྱིས་གནོན། །དམ་ཉམས་དགྲ་བོའི་སྲོག་དབུགས་ལེན་མཛད་པའི། །དགྲ་ལྷ་ཡོངས་ཀྱི་གཙོ་བོར་མངའ་གསོལ་ལོ། །ཁྱད་
པར་ཆོས་ཀྱི་རྒྱལ་པོ་ཙོང་ཁ་པའི། །བསྟན་པ་ཚུལ་བཞིན་འཛིན་པའི་སྐྱེས་བུ་ལ། །འཕྲིན་ལས་རྣམ་བཞིས་གཡེལ་མེད་སྐྱོང་མཛད་པའི། །ཆོས་སྐྱོང་ཀུན་གྱི་གཙོ་བོར་མངའ་གསོལ་ལོ། །མདོར་ན་རྣལ་འབྱོར་དཔོན་སློབ་འཁོར་བཅས་ཀྱིས་
བསྟན་སྲུངས་ཁྱེད་ལ་གསོལ་བ་བཏབ་པའི་མཐུས། །ཕྱི་ནང་བར་ཆད་མ་ལུས་ཀུན་ཞི་ནས། །བཤད་སྒྲུབ་ཡར་ངོའི་ཟླ་ལྟར་འཕེལ་བར་ཤོག་ཤིང་རྟ་ཆེན་པོ་གཉིས་ཀྱི་བཞེད་པའི་གཞུང། །གསུང་རབ་ཀུན་གྱི་སྙིང་པོའི་གནད་བསྡུས་པ་
དྲི་མེད་རིགས་པས་ཞིབ་མོར་འབྱེད་ནུས་པའི། །རྣམ་དཔྱོད་སྤོབས་པ་རྒྱས་པའི་འཕྲིན་ལས་མཛོད། །བསྟན་པའི་དཔལ་དུ་བླ་མའི་ཞབས་པད་བརྟན། ཅེས་སོགས་བཀྲ་ཤིས་ཅི་རིགས་པས་མཐའ་རྟེན་ནོ། ཞེས་པ་འདི་ནི་ལ་མོ་ཆེར་གསེབ་

[013A]༄༅། །ཆོས་སྐྱོང་ཆེན་པོ་ལ་མཆོད་བསྟོད་མངའ་གསོལ་དང་བཅས་པ་འདི་ལྟ་བུ་ཞིག་དགོས་ཞེས་བསོད་ནམས་གྲགས་པས་བསྐུལ་བ་ལ་བརྟེན་ནས་ཆོས་སྨྲ་བའི་བརྩུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། །།
   ༈    གཞུང་ལུགས་ཀུན་མཁྱེན་དགེ་འདུན་བསམ་གྲུབ་དང། །སྨྲ་བའི་ཉི་མ་སྟོབས་ལྡན་འོད་ཟེར་ཞབས། །ལུང་རིགས་སྨྲ་བ་ཆོས་གྲགས་གཉིས་པའི་རྗེ། །དཔལ་ལྡན་བླ་མ་གསུམ་ལ་ཕྱག་འཚལ་ལོ། །མཁས་པའི་དབང་པོ་
བློ་གྲོས་རྒྱ་མཚོ་དང། །བསྟན་པའི་མངའ་བདག་ལེགས་པ་དོན་གྲུབ་ཞབས། །ཐུབ་བསྟན་གཉེན་གཅིག་བློ་གྲོས་ལེགས་བཟང་སྟེ། །མཁས་གྲུབ་དམ་པ་གསུམ་ལ་ཕྱག་འཚལ་ལོ། །སྨྲ་བའི་ཟླ་བ་བསམ་གཏན་འོད་ཟེར་དང། །མཁས་
པའི་མཆོག་གྱུར་ཤཱཀྱ་ཡེ་ཤེས་དང། །བསླབ་གསུམ་རྣམ་དག་དམ་ཆོས་ཡར་འཕེལ་ཏེ། །སྔོམ་བརྩོན་དམ་པ་གསུམ་ལ་ཕྱག་འཚལ་ལོ། །ཆོས་ཀུན་མཁྱེན་པ་ལྷ་དབང་བློ་གྲོས་དང། །ཤཱཀྱའི་བསྟན་ལ་བྱ་བ་གྲུབ་པའི་མཆོག་གདུལ་
བྱའི་བསམ་པ་ལྷུན་གྱིས་གྲུབ་མཛད་པ། །ཡོངས་འཛིན་དམ་པ་གསུམ་ལ་ཕྱག་འཚལ་ལོ། །འདུལ་འཛིན་དམ་པ་དགེ་འདུན་འོད་ཟེར་དང། །འཕགས་ནོར་བདུན་ལྡན་དཔལ་འབྱོར་དབང་པོའི་རྗེ། །རྒྱལ་བསྟན་འཛིན་པ་གྲགས་པ་དཔལ་
འབྱོར་ཏེ། །བཤེས་གཉེན་དམ་པ་གསུམ་ལ་ཕྱག་འཚལ་ལོ། །རིག་གནས་ལ་མཁས་ཆོས་གྲགས་རྒྱལ་མཚན་དང། །བསླབ་གསུམ་གྱིས་ཕྱུག་བློ་བཟང་པདྨའི་ཞབས། །རིགས་པ་སྨྲ་བ་བློ་བཟང་དཔལ་འབྱོར་དང། །མཁས་གྲུབ་

[013B] །བློ་བཟང་གྲགས་པའི་རིང་ལུགས་དམ་པའི་ཆོས། །བཤད་དར་སྒྲུབ་པའི་བྱ་བས་འཛིན་པ་ལ། །མཁས་མང་དབུས་ན་འགྲན་པའི་ཟླ་བྲལ་བ། །བློ་གསལ་རྒྱ་མཚོའི་མགོན་ལ་ཕྱག་འཚལ་ལོ། །གསོལ་
འདེབས་དང་འབྲེལ་ཚ་གོང་གི་ཆིག་རྐང་ཐ་མའི་ཕྱག་འཚལ་གྱི་ཚིག་རྣམས་གསོལ་འདེབས་སུ་བསྒྱུར་རོ། ཞེས་པ་འདི་ནི་དྲུང་རམ་པ་ཤེས་རབ་དཔལ་འབྱོར་དང་བློ་བཟང་ཡང་འཕེལ་གཉིས་ཀྱིས་ཤར་རྩེའི་སློབ་དཔོན་རྒྱུད་འདེབས་འདི་ལྟ་བུ་ཞིག་དགོས་ཞེས་
བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ། །མངྒལཾ།།    ༈   སསྟི། བསླབ་གསུམ་རྣམ་དག་ཚུལ་ཁྲིམས་རབ་ལྡན་ཅིང། །གཞུང་ལུགས་གནས་ལ་ཐོགས་མེད་མཁྱེན་པ་རྒྱས།།
རྒྱལ་བའི་བསྟན་པ་དར་ཞིང་རྒྱས་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་བསྟན་པའི་རིང་ལུགས་དམ་པ་མཆོག་གངས་ཅན་ལྗོངས་འདིར་ཉིན་མོར་བྱེད་པ་ལ། །འཕགས་ནོར་བདུན་ལྡན་དབུས་ན་མངོན་མཐོ་
བ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །མདོ་སྔགས་གཞུང་ལུགས་ཀུན་ལ་ཐོགས་མེད་ཅིང། །ལེགས་ལམ་སྨྲ་བས་ཕས་རྒོལ་མ་ལུས་འཇོམས། །རྒྱལ་བསྟན་འཛིན་ལ་འགྲན་པའི་ཟླ་བྲལ་བའི། །དཔལ་ལྡན་བླ་མའི་
ཞབས་ལ་གསོལ་བ་འདེབས། །བསླུ་མེད་སངས་རྒྱས་སྲས་བཅས་བྱིན་རླབས་དང། །དྲང་སྲོང་རིག་སྔགས་འཆར་བའི་བདེན་ཚིག་དང། །དམ་ཅན་རྒྱ་མཚོའི་ཚོགས་ཀྱི་མཐུ་སྟོབས་ཀྱིས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་

[014A]༄༅། །ཅེས་ཁྲི་རིན་པོ་ཆེ་ཚུལ་ཁྲིམས་དར་རྒྱས་ཀྱི་སྐུ་བསྟོད་གསོལ་འདེབས་བརྟན་བཞུགས་དང་བཅས་པ་འདི་ལྟ་བུ་ཞིག་དགོས་ཞེས་རབ་འབྱམས་པ་དཔལ་འབྱོར་རྒྱལ་མཚན་གྱིས་བསྐུལ་བའི་ངོར་རིགས་པ་སྨྲ་བའི་བཙུན་པ་བློ་བཟང་ཡེ་
ཤེས་ཀྱིས་སྨྲས་པའོ།།    ༈    །དད་ལྡན་འགྲོ་བའི་པད་ཚལ་རྒྱས་མཛད་ཅིང། །རིག་གནས་ཤེས་བྱ་ཀུན་ལ་མཁྱེན་ཡངས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླབ་
གསུམ་ཡོན་ཏན་དུ་མས་རྒྱུད་ཕྱུག་ཅིང། །རྨད་བྱུང་མཁས་པའི་བྱ་བ་གསུམ་གྱིས་མཛེས། །ཀུན་མཁྱེན་གཉིས་པའི་བསྟན་པ་རྒྱས་མཛད་པ། །ཡོངས་འཛིན་དགེ་བའི་བཤེས་ལ་གསོལ་བ་འདེབས། །དཀོན་མཆོག་གསུམ་གྱི་བདེན་པའི་བྱིན་
རླབས་དང། །རྒྱལ་བའི་བསྟན་སྲུངས་རྣམས་ཀྱི་མཐུ་སྟོབས་དང། །དད་ལྡན་སྐྱེ་དགུ་ཡོངས་ཀྱིས་གསོལ་བཏབ་མཐུས། །དཔལ་ལྡན་བླ་མ་སྲིད་མཐར་ཞབས་བརྟན་ཤོག་ཅེས་པ་འདི་ནི་ཛ་ཡ་པཎྜི་ཏའི་སྐུ་བསྟོད་བརྟན་བཞུགས་དང་བཅས་
པ་འདི་ལྟ་བུ་ཞིག་དགོས་ཞེས་ཡོངས་ཀྱི་དགེ་པའི་བཤེས་གཉེན་བསོད་ནམས་གྲགས་པས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈    ངག་གི་དབང་ཕྱུག་
འཇམ་དཔལ་གཞོན་ནུའི་སྐུ། །དུར་སྨྲིག་གར་གྱིས་རྣམ་རོལ་ཙོང་ཁ་པའི། །བསྟན་པ་ཕྱོགས་ཀྱི་ཐ་གྲུར་ཁྱབ་མཛད་པའི། །འཕྲིན་ལས་རྒྱུན་མི་འཆད་ལ་གསོལ་བ་འདེབས། ཞེས་པ་འདི་ནི་ཉི་ཐང་སྐུ་སྐྱེ་ངག་དབང་གཞོན་ནུའི་སྐུ་བསྟོད་

[014B] མངྒལཾ།།    ༈   
པའི་ཞབས་ལ་གུས་པས་ཕྱག་འཚལ་ལོ། །མདུན་གྱི་ནམ་མཁར་སྐྱབས་གསུམ་ཀུན་འདུས་པའི། །རྩ་བའི་བླ་མ་རྗེ་བཙུན་སྤྱན་རས་གཟིགས། །སྐུ་མདོག་དཀར་པོ་ཞལ་གཅིག་ཕྱག་གཡས་ཀྱིས། །མཆོག་སྦྱིན་ཡི་དྭགས་བཀྲེས་སྐོམ་སྡུག་
བསྔལ་སེལ། །གཡོན་པ་ཆུ་སྐྱེས་སྡོང་བུས་རབ་མཚན་ཞིང། །མཚན་དཔེའི་གཟི་འབར་རིན་ཆེན་རྒྱན་མང་དང། །ལྷ་རྫས་གོས་ཀྱི་ན་བཟས་མཛེས་བར་ཀླུབས། །སེམས་དཔའི་སྐྱིལ་ཀྲུང་འགྱིང་པའི་ཚུལ་གྱིས་བཞུགས། །སྤྱི་བོར་ཨོཾ་དཀར་
མགྲིན་པར་ཨཱདྨར་པོ། །ཐུགས་ཀར་ཧཱུཾ་སྔོན་ཧཱུཾ་ཡིག་འོད་ཟེར་གྱིས། །པོ་ཏ་ལ་སོགས་དག་པའི་ཞིང་ཁམས་ནས། །སྤྱན་དྲངས་དམ་ཚིག་པ་དང་དབྱེར་མེད་གྱུར། །ནམ་མཁའི་མཐའ་དང་མཉམ་པའི་སེམས་ཅན་ལ། །ཐུགས་རྗེའི་སྤྱན་
གྱིས་རྟག་པར་ལེགས་གཟིགས་ནས། །དོན་གཉིས་བསམ་པ་ལྷུན་གྱིས་གྲུབ་མཛད་པའི། །བླ་མ་འཇིག་རྟེན་མགོན་པོ་ལ་ཕྱག་འཚལ། །དངོས་སུ་བཤམས་སོགས་མཆོད་པའི་བྱེ་བྲག་གིས། །དཔག་མེད་ལྷ་ཡི་ལམ་ཀུན་གང་བ་ནི། །
དགྱེས་པ་བསྐྱེད་ཕྱིར་གདུང་ཤུགས་དྲག་པོ་ཡིས། །ལྷ་དང་བླ་མའི་ཚོགས་རྣམས་མཉེས་ཕྱིར་འབུལ། །འཁོར་བ་ཐོག་མ་མེད་ནས་ད་ལྟའི་བར། །མི་དགེ་བཅུ་དང་མཚམས་མེད་ལ་སོགས་པའི། །སྡིག་ལྟུང་ཇི་སྙེད་བགྱིས་པ་ཐམས་ཅད་ལ།།

[015A]༄༅། །གནོང་ཞིང་འགྱོད་པའི་སྒོ་ནས་བཤགས་པར་བགྱི། །རང་གཞན་ཀུན་གྱིས་དུས་གསུམ་བསགས་པ་ཡི། །རྣམ་དཀར་ཕུང་པོ་ཇི་སྙེད་མཆིས་པ་དང། །བསླབ་གསུམ་ལུང་དང་རྟོགས་པའི་ཡོན་ཏན་ལ། །བདག་ཅག་
བསམ་པ་དག་པས་རྗེས་ཡི་རང། །མཁའ་མཉམ་མར་གྱུར་སེམས་ཅན་ཐམས་ཅད་ལ། །རང་རང་དབང་པོའི་རིམ་པ་དང་འཚམ་པར། །ཐེག་པ་གསུམ་གྱི་བྱ་བས་ཉིན་མཚན་དུ། །ཆོས་འཁོར་རྒྱུན་མི་འཆད་པར་སྐོར་དུ་གསོལ། །མི་
བཟད་སྡུག་བསྔལ་དྲག་པོས་གཟིར་བ་ཡི། །ཉམ་ཐག་འགྲོ་ལ་བརྩེ་བས་ལེགས་གཟིགས་ནས། །སྔོན་གྱི་ཐུགས་བསྐྱེད་དམ་བཅའ་མ་གཡེལ་བར། །འཁོར་བ་མ་སྟོངས་བར་དུ་བཞུགས་སུ་གསོལ། །དེ་ལྟར་ཕྱག་མཆོད་བཤགས་པ་ཡི་
རང་དང། །བསྐུལ་ཞིང་གསོལ་བཏབ་དགེ་བ་ཅི་བསགས་པ། །དེ་དག་ཐམས་ཅད་རྫོགས་པའི་བྱང་ཆུབ་ཆེའི། །གོ་འཕང་དམ་པ་ཐོབ་པའི་རྒྱུ་རུ་བསྔོ། །བསྐལ་པ་དཔག་མེད་སྔ་རོལ་ཐུགས་བསྐྱེད་ནས། །གྲངས་མེད་གསུམ་དུ་ཚོགས་
གཉིས་རབ་རྫོགས་ཤིང། །སྣ་ཚོགས་སྐུ་ཡིས་གདུལ་བྱ་འདུལ་མཛད་པ། །འཇིག་རྟེན་མགོན་པོའི་ཞབས་ལ་གསོལ་བ་འདེབས། །ཉེས་པའི་སྐྱོན་བྲལ་སྒྲིག་གཉིས་མ་ལུས་སྤངས། །ལྷ་དང་ལྷ་མིན་རྣམས་ཀྱིས་གཙུག་ཏུ་མཆོད། །
འགྲོ་བའི་སྡུག་བསྔལ་མ་ལུས་སེལ་མཛད་པ། །འཕགས་པ་སྤྱན་རས་གཟིགས་ལ་གསོལ་བ་འདེབས། །མཐའ་དག་སྐྱེ་དགུས་གདུང་ཤུགས་དྲག་པོ་ཡིས། །གསོལ་བ་བཏབ་ན་འདོད་དགུ་མ་ལུས་བ། །སྐད་ཅིག་ཉིད་ལ་བདེ་བླག་སྩོལ་

[015B] །འཕགས་མཆོག་སྤྱན་རས་གཟིགས་ལ་གསོལ་བ་འདེབས། །མཁྱེན་བརྩེ་ནུས་པ་དཔག་ཏུ་མེད་པའི་མཐུས། །དེད་དཔོན་འཁོར་བཅས་སྲིན་མོའི་འཇིགས་ལས་སྐྱབས། །སྲིད་པ་གསུམ་གྱི་འགྲོ་བའི་བླ་མ་མཆོག་
འཕགས་པ་སྤྱན་རས་གཟིགས་ལ་གསོལ་བ་འདེབས། །རྒྱལ་སྲས་གཞན་གྱིས་གདུལ་བར་མ་སྤྱོད་པའི། །སྙིང་སྟོབས་ཆེན་པོས་གངས་ཅན་འགྲོ་བ་ལ། །གང་ལ་གང་འདུལ་སྣ་ཚོགས་སྐུར་སྟོན་པ། །འཕགས་མཆོག་སྤྱན་རས་གཟིགས་
ལ་གསོལ་བ་འདེབས། །འདི་ལྟར་བསྐྲུན་པའི་རྣམ་དཀར་པུང་པོའི་དངོས། །དཔལ་ལྡན་བླ་མས་འབྲལ་མེད་རྗེས་འཛིན་ཅིང། །རིམ་གཉིས་གོ་འཕང་དམ་པར་ལེགས་བགྲོད་ནས། །མཐར་ཐུག་རྣམ་འདྲེན་གོ་འཕང་ཐོབ་ཕྱིར་བསྔོ། །དེང་
ནས་བཟུངས་ཏེ་ཚེ་རབས་ཐམས་ཅད་དུ། །དལ་འབྱོར་ཚར་བའི་རྟེན་བཟང་རྙེད་གྱུར་ནས། །སྐྱེ་བ་ཀུན་ཏུ་ཆོས་ཀྱི་བདུད་རྩིལ། །ངོམས་པ་མེད་པར་ལོངས་སུ་སྤྱོད་པར་ཤོག་འཕགས་མཆོག་ཁྱེད་ལ་རྩེ་གཅིག་གསོལ་བཏབ་པས། །ཕྱི་ནང་
ཉེར་འཚེམ་ལུས་ཀུན་ཞི་ཞིང། །བསམ་པའི་དོན་རྣམས་ཡིད་བཞིན་འགྲུབ་པ་དང། །སྐྱེ་བ་ཀུན་ཏུ་འབྲལ་མེད་རྗེས་འཛིན་ཤོག་བདག་སོགས་དེང་ནས་ཚེ་རབས་ཐམས་ཅད་དུ། །བསླབ་གསུམ་ཡོན་ཏན་ནོར་གྱིས་རྒྱུད་ཕྱུག་ནས། །དབེན་
བའི་གནས་སུ་སྒྲུབ་ལ་རྩེ་གཅིག་ཏུ། །འདོད་ཆུང་ཆོག་ཤེས་དུལ་བར་སྤྱོད་པར་ཤོག་མདོར་ན་དེང་ནས་སྐྱེ་པ་ཐམས་ཅད་དུ། །འཕགས་མཆོག་ཁྱེད་ཀྱི་ཞལ་བཟང་མཐོང་བ་དང། །ཞིང་ཁམས་མཆོག་གི་པདྨོའི་ཟེའུ་འབྲུ་ལས། །རྫུས་ཏེ་སྐྱེས་

[016A]༄༅། །ནས་ཁྱོད་མཉེས་འགྱིད་པར་ཤོག་དུར་སྨྲིག་གིས་མཛེས་བསླབ་གསུམ་ལྡན་པའི་སྡེ། །ཞྭ་སེར་ཅོད་པན་འཆང་བའི་སྐྱེས་བུ་ཡིས། །བསིལ་ལྗོངས་འཛིན་མའི་ཁྱོན་འདི་ཡོངས་གང་ནས། །དགའ་ལྡན་བསྟན་པ་རྒྱས་
པའི་བཀྲ་ཤིས་ཤོག་ཅེས་པ་འདི་ནི་དགེ་སློང་དོན་གྲུབ་རྒྱལ་མཚན་གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སུ་ག་བྲིས་སུ་བགྱིས་པའོ། མངྒལཾ།    ༈    གང་ལ་
བརྟེན་ན་བསླུ་བ་མེད་པའི་སྐྱབས། །དཀོན་མཆོག་གསུམ་གྱི་ངོ་བོ་གཅིག་བསྡུས་ནས། །མདོ་རྒྱུད་བསྟན་པའི་རྒྱལ་མཚན་འཛིན་པ་ལ། །ཟླ་བྲལ་དཔལ་ལྡན་བླ་མ་མཆོག་དེ་བསྔགས། །གནས་གསུམ་དཔའ་པོ་མཁའ་འགྲོའི་གསང་བའི་
མཛོད། །སྙན་བརྒྱུད་གདམས་པ་ཐུགས་ལ་བསྟར་པའི་མཐུས། །མཁས་དང་གྲུབ་པའི་གོ་འཕང་མཐོར་གཤེགས་པའི། །རྗེ་བཙུན་བླ་མ་གང་ངེས་ཤིས་པར་མཛོད། །དེ་ཡང་མཉམ་མེད་ཟས་གཙང་སྲས་པོ་དེས། །རབ་དགའ་རབ་
བཟང་ཐ་མར་སྨིན་མཛད་ལྟར། །དངོས་ལ་ཆོས་ཀྱི་འཁོར་ལོ་བསྐོར་བའི་མཐར། །འོད་གསལ་ཆོས་ཀྱི་དབྱིངས་སུ་སྙོམས་པར་ཞུགས། །དེ་ཚེ་ཡབ་རྗེ་བློ་བཟང་ཆོས་རྒྱན་གྱི། །སྐུ་གདུང་རིལ་པོར་བཞུགས་བས་བྱིན་ཆགས་ལྟར། །ཐུགས་
སྲས་དམ་པ་འདི་ཡི་གཟུགས་སྐུ་ཡང། །མཉམས་བཞུགས་ལ་སུ་ཡིས་ཀླན་ཀ་འཚོལ། །དེ་ཕྱིར་དེ་ཉིད་གང་དུ་བཞུགས་པའི་རྟེན། །རིན་ཆེན་ལས་གྲུབ་བདེ་གཤེགས་མཆོད་རྟེན་ཆེའི། །རྒྱུ་ཚོགས་བཟོ་བོའི་མཐུན་རྐྱེན་ཕལ་ཆེ་

[016B] །བདག་ཉིད་བསམ་པ་དག་པས་ཁུར་དུ་བླངས། །དེ་ཡང་ཕ་རྒྱུད་གསང་བ་འདུས་པ་ལས། །སངས་རྒྱས་ཐམས་ཅད་མཆོད་ལས་སློབ་དཔོན་གྱི། །བ་སྤུ་གཅིག་མཆོད་བསོད་ནམས་ལྷག་གསུངས་ན། །སྐུ་གདུང་རིལ་པོ་མཆོད་ན་ལྟ་
ཅི་སྨོས། །ཨ་ཏི་བཀོད་པའི་རྒྱུད་ཆེན་ལ་སོགས་པར། །སངས་རྒྱས་སྐུ་གཟུགས་རིན་ཆེན་ལས་གྲུབ་པ། །དཔག་མེད་བགྱིས་ལས་བླ་མའི་སྐུ་འཕག་གཅིག་བགྱིས་པ་བསོད་ནམས་ཆེ་བར་གསུངས་པ་དང། །རྡོ་རྗེ་འཆང་ལ་བསྐལ་
པར་མཆོད་བསྟོད་ལས། །བླ་མའི་སྐུ་འཕགས་མཆོད་པ་ལྷག་པར་གསུངས། །དེ་བཞིན་རྡོ་རྗེ་སྙིང་པོའི་རྒྱུད་ལས་ཀྱང། །བླ་མ་འདས་པའི་ལོ་ཟླ་ཚེས་གྲངས་རྣམས། །མ་ནོར་ངེས་པར་བཟུངས་ནས་མཆོད་ན་ནི། །ཚེ་རིང་ལོངས་སྤྱོད་ལྡན་པར་
འགྱུར་ཞེས་གསུངས། །དེ་ལྟར་ཕན་ཡོན་རབ་མང་གདུང་རྟེན་རྒྱུར། །སྲང་གསུམ་ལྷག་པའི་དབུལ་སྲང་སྟོང་རྩ་གཅིག་ས་འཛིན་སྒོ་རྒྱན་བུམ་པའི་རྐེད་ཆིངས་དང། །དྲ་ཕྱེད་རྒྱན་ལ་གསེར་ཞོ་བརྒྱ་ཕྲག་དང། །གྱ་གཉིས་བསེབ་བཅུ་
གཉིས་ཟངས་ཁལ་ནི། །བརྒྱ་དང་ཟངས་ཉག་བཅུ་བཞི་བཅས་པ་བསྒྲུབས། །ས་འཛིན་ནས་བཟུངས་ཉི་ཟླའི་ཏོག་གི་པར། །རིན་ཆེན་སྣ་ཚོགས་སྤུངས་པའི་ཕྲ་རྒྱན་ལ། །མ་ཎ་ཧུ་གཅིག་གཡང་ཊི་ཆེ་ཆུང་བདུན། །ཤེལ་རིགས་ཆེ་བའི་
རྒྱན་ནི་བཅུ་དགུ་དང། །གཞན་ཡང་བྱུ་རུ་སྤོས་ཤེལ་རིགས་མང་དང། །པད་རག་རྡོག་པོ་བརྒྱ་དང་རེ་དྲུག་དང། །སྒོ་རྒྱན་མ་གཏོགས་སྤོས་ཤེལ་ལྔ་བཅུ་དྲུག་སྒོ་རྒྱན་ལས་གཞན་བྱུ་རུ་སོ་གཅིག་དང། །གཡུ་པད་ཆེ་ཆུང་བཅུ་དང་ཁྲོམ་

[017A]༄༅། །ཚར་ལྔ། །བདེ་ཆེན་བཟང་གཡུའི་རྒྱན་སོགས་གཡུ་བཟང་མང། །སྒོ་རྒྱན་མུ་ཏིག་སུམ་བརྒྱ་བཅུ་གཉིས་དང། །མུ་མེན་རྡོག་འབྲིང་དྲུག་ཅུ་རེ་དགུས་མཚོན། །མདོར་ན་དངུལ་དཀར་ལྷུན་པོའི་ཕྱོགས་མཚམས་སུ། །
ཉི་ཟླ་རྒྱུ་སྐར་ཕྲ་ཡིས་བཏབ་པ་ལ། །གསེར་གྱི་རི་བོ་བདུན་གྱིས་བསྐོར་བ་བཞིན། །དེ་ཡི་སེང་ཁྲིར་གནོད་སྦྱིན་འཁོར་ལོའི་སྟེང། །ཛམ་ལ་ཚོགས་བདག་ལ་སྐུ་རེ་རེ་བཞུགས། །གཞན་ཡང་ཆོས་སྐྱོང་ནོར་ལྷའི་གཟུངས་སྔགས་གཤམ།།
འདོད་གསོལ་རྒྱ་སྐད་མཆོག་ཐོབ་གཟུངས་སྔགས་དང། །བསྔོ་བའི་གཟུངས་སྔགས་བཀྲ་ཤིས་ཚིགས་བཅད་སྦྱར། །རྟེན་འབྲེལ་སྙིང་པོ་གཟུངས་འཁྲུགས་ཉེས་སེལ་བའི། །རིག་པ་ཕུག་རོན་མཆོད་པའི་སྤྲིན་གཟུངས་དང། །ཆོས་སྐྱོང་མང་
པོའི་མངོན་རྟོགས་བསྐང་གསོའི་རིགས། །དེ་དག་བར་དུ་ཤུག་ཕྱེ་དྲི་བཟང་སྤོས། །ཟས་སྣ་འབྲུ་སྣ་རྒྱ་ཇ་དར་ཟབ་དང། །རིན་ཆེན་སྣ་ཚོགས་བཀྲ་ཤིས་རྫས་ཀྱིས་བཀང། །པཎ་ཆེན་ཐམས་ཅད་མཁྱེན་པའི་ཀྲུམ་ཤན་དང། །དཔོན་སློབ་
ཉིད་ཀྱི་ཀྲུམ་གྱི་ངོས་ཀྱིའང་ཡོད། །བང་རིམ་མཚམས་ནས་ཏོག་བར་སྲོག་ཤིང་ལ། །རིག་པ་ཆེན་མོ་སྲོག་ཤིང་བརྟེན་པའི་གཟུངས། །གང་མང་བྲིས་པར་དཔོན་སློབ་དེ་ཉིད་ཀྱི། །ཕྱག་འཁར་སྦྱར་ནས་བསྔམས་པ་དྲང་པོར་བཞུགས། །
མཆོད་རྟེན་དབྱིངས་སུ་སྐུ་གདུང་འདུས་པའི་ལྷ། །གཙོ་བོ་མི་བསྐྱོད་རྡོ་རྗེར་བསྐྱེད་བ་ལ། །རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི། །ཅོད་པན་སྒྲོན་ནས་སྙིང་པོའི་ཚུལ་དུ་བཞུགས། །ཟ་མ་ཏོག་གི་འོག་ཏུ་བཞུགས་གདིང་དང། །ཕྱོགས་

[017B] །ཆོས་སྐུའི་རིང་བསྲེལ་གསང་བདེ་འཇིགས་གསུམ་སོགས། །རྒྱུད་སྡེ་བཞི་ཡི་རྩ་སྔགས་སྙིང་པོ་དང། །ཉེ་སྙིང་ཁྱད་པར་གཟུངས་ཆེན་སྡེ་ལྔ་སོགས། །གཟུངས་སྔགས་ཟབ་མོ་བསམ་
གྱིས་མི་ཁྱབ་དང། །འདུས་པའི་རྩ་རྒྱུད་འགྲེལ་པ་ཆ་ལག་སོགས། །བརྒྱང་སྟོང་གསེར་འོད་མཛད་བླུན་སྐལ་བཟང་དང། །ཚེ་མདོ་བརྒྱ་ལྷག་བྱམས་ཆོས་སྡེ་ལྔ་དང། །བཀའ་གདམས་གླེགས་བམ་ཆོས་འབྱུང་གླེང་འབུམ་དང། །རྗེ་
བཙུན་ཆོས་ཀྱི་རྒྱལ་པོ་ཙོང་ཁ་བའི། །གསུང་འབུམ་ཐོར་བུ་མདོ་སྔགས་ལམ་རིམ་དང། །མཁས་གྲུབ་གསུང་འབུམ་རྒྱལ་བ་དབེན་ས་བ། །ཡབ་སྲས་གཉིས་ཀྱི་བཀའ་འབུམ་རེ་རེ་དང། །རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི། །
གསུང་འབུམ་ཚར་གསུམ་སྔགས་གྲྭའི་འདོན་ཆའི་སྐོར། །སློབ་དཔོན་ཉིད་ཀྱི་གསུང་འབུམ་གང་ཡོད་སོགས། །དྲི་མེད་གསུང་རབ་མི་རྒྱབ་ལྔ་ལོངས་ཙམ། །སྟེང་འོག་བར་གསུམ་གང་དུ་གང་འོས་བཞུགས། །བུམ་ནང་ཞལ་ཀོའི་མདུན་དུ་
མཆོད་བའི་ཚུལ། །པཎ་ཆེན་ཐམས་ཅད་མཁྱེན་པའི་ཞལ་དཀར་དང། །ཉ་སྐྱོགས་བདུན་དང་ཏིང་ཚར་བདུན་རྣམས་ཀྱང། །དྲི་བཟང་འབྲུ་སྣས་བཀང་སྟེ་ཚར་དུ་དངར། །ཇོ་བོའི་ཕྱག་ཚ་གདུང་རྟེན་ལྕགས་རྩེ་མ། །ཁྲོ་ཕུ་ཐོག་ཐུབ་སྣར་ཐང་
རས་རྒྱབ་མ། །བསིལ་ཚལ་རྡོ་ནག་ལས་གྲུབ་མྱུར་མཛད་སྐུ། །འཕགས་འོད་སྤུར་ཐལ་ལས་གྲུབ་སངས་རྒྱས་ཀྱི། །སྐུ་བརྙན་བུ་སྟོན་སྨན་སྐུ་ལྕགས་སྲོག་མ། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །ཕྱག་ཚ་ཨ་ཐམ་མ་ཞེས་

[018A]༄༅། །གྲགས་པ་དང། །པཎ་ཆེན་དགེ་འདུན་གྲུབ་ཀྱི་ཕྱག་ཚ་གཅིག་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི། །ཕྱག་འཕྲེང་སྐུ་སྤྱར་བུབས་དང་ཕྱག་དྲིལ་དང། །ཕྱག་ཚ་དུ་མ་རྒྱལ་བ་ཐམས་ཅད་མཁྱེན། །བློ་བཟང་རྒྱ་
མཚོའི་ན་བཟའི་ཚལ་བུ་དང། །ཕྱག་ཚ་གསང་ཆབ་གཞན་འདོད་དང་སྦྱར་ཏེ། །ངོས་ཀྱི་ཕྲེང་བ་ལུས་བྱུང་ཆ་ཤས་འགའ། །དཔོན་སློབ་ཉིད་ཀྱི་ཕྱག་ཕྲེང་སྐུ་སྦྱར་བུབས། །སྣར་ཐང་ཞ་ལུའི་བུམ་ཆུའི་ཁྲུས་རིལ་དང། །སྨྲྀ་ཏིའི་ཕྱག་ཚ་ལ་
སོགས་གཞན་ཡང་མང། །བང་རིམ་བཞི་བའི་མདུན་ངོས་དྲང་ཐད་ཀྱི། །ཤེལ་སྒོའི་ནང་དུ་བླ་མ་དབུ་མ་པའི། །ཞུན་ཐིགས་ལས་གྲུབ་གྲགས་ལ་རིང་བསྲེལ་གྱི། །བདེ་མཆོག་ཡུམ་བཅས་འབུར་དོད་གསལ་བ་དང། །བུམ་སྒོའི་ནང་དུ་
ཐུབ་དབང་སྐུ་བརྙན་ནི། །བཀྲ་ཤིས་ལི་མར་གྲགས་པ་མཚར་ཆགས་ཅན། །བྱུ་རུས་མགུལ་རྒྱན་ན་བཟས་ཀླུབས་པ་བཞུགས། །ཉི་ཟླ་ནོར་བུའི་ཏོག་ལ་སངས་རྒྱས་ཀྱི། །འཕེལ་གདུང་ཟུང་ལྡན་ཚེམས་ཀྱི་དུམ་བུ་དང། །ཇོ་བོའི་དབུ་
ཀླད་རིང་བསྲེལ་གདུང་ནག་དང། །སྐུ་སྦྱར་ཚལ་བུ་ཤྭ་བོ་སྒང་པ་ཡི། །སྐུ་གདུང་མརྒད་མ་དང་དུང་མདོག་ཅན། །ཁྱུང་པོ་མཉམ་མེད་རིན་ཆེན་བརྩོན་འགྲུས་ཀྱི། །གདུང་རུས་རྒྱལ་བ་གཡུང་གི་སྤུར་ཐལ་ལས། །བྱུང་བའི་རིང་བསྲེལ་
རྗེ་བཙུན་ཙོང་ཁ་པའི། །ཆབ་སེར་ལས་འཁྲུངས་རིང་བསྲེལ་ངོ་མཚར་ཅན། །ཡུངས་ཀར་ཉིས་འགྱུར་དབུ་ཞྭའི་ཚལ་བུ་དང། །རྟོགས་ལྡན་འཇམ་དཔལ་རྒྱ་མཚོའི་དབུ་ཀླད་ཀྱི། །རིལ་བུ་དབུ་ཐོད་དུམ་བུའི་ཆ་ཤས་དང། །མཁས་གྲུབ་

[018B] །དབུ་ལྤགས་ཚེམས་ཀྱི་ཆ་ཤས་ཙམ་རེ་དང། །པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི། །ཚེམས་ལས་བྱོན་པའི་རིང་བསྲེལ་ནས་འབྲིང་ཙམ། །དབུ་ལོ་བྱང་སེམས་བདུད་རྩི་རིལ་བུ་སོགས། །རྒྱལ་དབང་
ཐམས་ཅད་མཁྱེན་པ་ལྔ་པ་ཡི། །དབུ་ལོ་སྐུ་མཚལ་ན་བཟའི་ཚལ་བུ་དང། །གནས་བཅུ་རབ་འབྱམས་དགེ་འདུན་རྒྱལ་མཚན་གྱི། །རིང་བསྲེལ་གཞན་ངོ་དང་བསྟུན་བདག་ཉིད་ཀྱི། །སླར་སྐྱེས་གོས་ཀྱི་ཚལ་བུ་འགའ་ཟུང་སོགས། །ཉི་ཟླ་
ཆོས་འཁོར་བཅུ་གསུམ་བྲེ་ཡི་ནང། །གསང་འདུས་རྩ་རྒྱུད་བླ་མའི་མཚན་སྔགས་དང། །རྟེན་འབྲེལ་སྙིང་པོ་གཞུག་དང་ལེགས་པར་དཀྲིས། །དེ་ལའང་ན་བཟའ་བརྒྱད་བརྩེགས་དར་དཔྱངས་དང། །ཧོར་གོས་ལས་གྲུབ་བླ་བྲེའི་གནམ་རྒྱན་དང་
སྐུ་མདུན་ཟག་མེད་དགྱེས་པ་བསྐྱེད་པའི་ཐབས། །ཀུན་བཟང་མཆོད་པའི་སྤྲིན་ལྟར་བཤམས་བ་ལ། །གསུམ་ལྡན་རྡོ་རྗེ་འཛིན་པའི་འདུས་བའི་སྡེས། །དཔལ་ལྡན་མི་བསྐྱོད་རྡོ་རྗེའི་དཀྱིལ་འཁོར་ལ། །བརྟེན་ནས་རབ་གནས་རྒྱུད་སྡེའི་
དགོངས་པ་བཞིན། །ཤིས་བརྗོད་དགེ་མཚན་མེ་ཏོག་ཆར་དུ་ཕབ། །འདི་ལྟར་བསྒྲུབས་པའི་དགེ་བ་ཟླ་ཤེལ་ལྟར། །ཆེས་དཀར་དྲི་མེད་ཇི་སྙད་བསགས་པ་དེས། །འཁོར་ལོ་བཞི་ལྡན་རྡོ་རྗེའི་ལུས་ཐོབ་སྟེ། །ཟུང་འཇུག་རྡོ་རྗེ་འཆར་གི་ས་
ཐོབ་ཤོག་འཇིག་རྟེན་ཁམས་སུའང་སྙིགས་མའི་རྒུད་པའི་དངོས། །དམག་འཁྲུག་ལོ་ཉེས་མུ་གེ་ནད་ཡམས་དང། །ནག་པོའི་ཕྱོགས་ཀྱིས་ཡིད་ནི་བསྐྱོད་པ་ཡི། །བསམ་སྦྱོར་ངན་པའི་རླུང་འཚུབ་ཞི་བར་ཤོག་ལྷ་དང་བླ་མའི་ལུན་

[019A]༄༅། །བསྟན་ཇི་བཞིན་དུ། །བཀྲ་ཤིས་རྟགས་མཚན་སྤུངས་པའི་ལྷུན་པོའི་སྤོར། །འདོད་ཆུང་ཆོག་ཤེས་ཁྲིམས་ལྡན་འདུས་པའི་སྡེས། །རིགས་ལམ་བསྟན་པའི་རྒྱལ་མཚན་བསྒྲེང་བར་ཤོག་ཁྱད་པར་དྲིན་ཅན་བླ་མའི་དགོངས་
པ་ལྟར། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་པའི་རིང་ལུགས་མཆོག་སྲིང་མཐའི་བར་དུ་འཛིན་སྐྱོང་སྤེལ་པར་ཤོག་ཆོས་གྲྭ་ཆེ་འདིར་དགེ་འདུན་ཐུགས་མཐུན་ཞིང། །ཆོས་མཐུན་འབྱོར་པས་ནམ་ཡང་མི་
འཕོངས་པར། །ལུང་རྟོགས་བསྟན་པ་ཡར་ངོའི་ཟླ་བ་ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག་ཅེས་པ་འདི་ནི་རྡོ་རྗེ་འཛིན་པ་དཀོན་མཆོག་རྒྱལ་མཚན་དེ་ཉིད་ཀྱི་སྐུ་གདུང་རིན་པོ་ཆེའི་དཀར་ཆག་ཏུ་ཆོས་སྨྲ་བའི་བཙུན་པ་བློ་བཟང་ཡེ་
ཤེས་ཀྱིས་སྦྱར་པའོ།། སརྦ་མངྒལཾ།    ༈    དཔལ་ལྡན་རྡོ་རྗེ་རབ་བརྟན་མ་ལ་མཆོད་གཏོར་འབུལ་ཚུལ་ནི། རང་རྡོ་རྗེ་འཇིགས་བྱེད་དུ་གསལ་བས་ནང་མཆོད་དང་མཆོད་པ་དང་གཏོར་མ་རྣམས་ཨོཾ་ཨཱ་ཧཱུཾ་ལན་གསུམ་གྱིས་བྱིན་གྱིས་བརླབ་
ལ། བྷྱཽ་འདོད་ཁམས་དབང་ཕྱུག་རྡོ་རྗེ་རབ་བརྟན་མ། །སྐུ་མདོག་སྨུག་ནག་རབ་འབར་རལ་གྲི་འཕྱར། །གཡོན་པ་ཁྲག་གིས་གང་བའི་ཐོད་པ་དང། །མཆན་ཁུང་གཡོན་དུ་གཏེར་གྱི་ནེའུ་ལེ་བསྣམས། །དྲེའུ་སྟེང་བཞུགས་གདུག་པ་
ཚར་གཅོད་ཅིང། །འཕྲིན་ལས་རྣམ་བཞི་ཐོགས་མེད་བསྒྲུབ་ཕྱིར་དུ། །རང་བཞིན་གནས་ནས་དཔལ་ལྡན་འདོད་ཁམས་མ། །འཁོར་དང་བཅས་པ་གནས་འདིར་གཤེགས་སུ་གསོལ། །སྔགས་དང་ཕྱག་རྒྱས་བདུད་རྩིར་བྱིན་བརླབས་པའི། །

[019B] །རོ་བརྒྱ་ལྡན་པའི་མཆོད་གཏོར་རྒྱ་མཚོ་འདི། །དཔལ་ལྡན་ལྷ་མོ་འཁོར་དང་བཅས་ལ་འབུལ། །ཨོཾ་ཀཱ་ལི་དེ་ཝིས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་མམ་བདུན་གྱིས་གཏོར་མ་
ཕུལ། ཨོཾ་ཀཱ་ལི་དེ་ཝི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཀཱ་ལི་དེ་ཝི་ས་པ་རི་ཝཱ་ར་པཱ་དྱཾ་པཱ་ཏཱིཙྪ་ཧཱུཾ་སཱཧཱ། ཨོཾ་ཀཱ་ལི་དེ་ཝི་ས་པ་རི་ཝཱ་ར་པུཥྤེ་པྲ་ཏཱིཙྪ་ཧཱུཾ་སཱཧཱ། དེ་བཞིན་དུ་སྦྱར་ཏེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔྟ་པྲ་ཏཱིཙྪ་ཧཱུཾ་སཱཧཱས་
མཆོད་པ་དང། ཨོཾ་ཀཱ་ལི་དེ་ཝི་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་ཕུལ་ལ། བྷྱཽ་རང་བཞིན་ཆོས་དབྱིངས་ངག་ལས་མ་གཡོས་ཀྱང། །གདུག་པ་འདུལ་ཕྱིར་སྲིན་མོ་ཁྲོས་པའི་སྐུ། །རྒྱལ་བའི་བསྟན་པ་བསྲུང་ལ་གཡེལ་མེད་པ། །རྡོ་
རྗེ་རབ་བརྟན་འཁོར་དང་བཅས་ལ་བསྟོད། །སངས་རྒྱས་བསྟན་ལ་གནོད་བྱེད་འདུལ་ཕྱིར་དུ། །སྣ་ཚོགས་སྤྲུལ་པའི་ཟློས་གར་བསྒྱུར་མཛད་ཅིང། །རྣལ་འབྱོར་བུ་བཞིན་སྐྱོང་བའི་བསྟན་སྲུངས་ཆེ། །དཔལ་ལྡན་ལྷ་མོ་འཁོར་དང་བཅས་ལ་བསྟོད་
ཞི་རྒྱས་དབང་དང་དྲག་པོའི་ལས་བཞི་ཡིས། །བསྟན་འཛིན་སྐྱེས་བུའི་ལུས་དང་གྲིབ་མ་བཞིན། །འབྲལ་མེད་འཕྲིན་ལས་ཚུལ་བཞིན་སྒྲུབ་མཛད་པའི། །དཔལ་ལྡན་རྡོ་རྗེ་རབ་བརྟན་འཁོར་བཅས་བསྟོད། །རིག་འཛིན་པདྨ་འབྱུང་གནས་བཀའ་
བཞིན་དུ། །བསྟན་པ་བསྲུངས་ཉིན་མཚན་དུས་དྲུག་ཏུ། །ནམ་ཡང་གཡེལ་བ་མེད་པའི་མཐུ་སྟོབས་ཅན། །རྒྱལ་བའི་བསྟན་སྲུངས་ཆེན་མོ་འཁོར་བཅས་བསྟོད། །མདོར་ན་བདག་ཅག་འཁོར་དང་བཅས་རྣམས་ཀྱིས། །བསྟན་སྲུངས་

[020A]༄༅། །ཁྱེད་ལ་རྩེ་གཅིག་གསོལ་བཏབ་པས། །ཕྱི་ནང་བགེགས་རིགས་བར་གཅོད་ཀུན་ཞི་ནས། །བསམ་པའི་དོན་རྣམས་ཡིད་བཞིན་འགྲུབ་པར་མཛོད། །ཞྭ་སེར་བསྟན་པ་འཛིན་པའི་སྐྱེས་བུ་ཡིས། །འཛིན་མའི་ཁྱོན་ཀུན་
ཡོངས་སུ་གང་བ་དང། །མདོ་སྔགས་བཤད་སྒྲུབ་ཡར་ངོའི་ཟླ་བ་ལྟར། །ཕྱོགས་དུས་ཀུན་ཏུ་རྒྱས་པའི་བཀྲ་ཤིས་ཤོག་ཅེས་དཔལ་ལྡན་རྡོ་རྗེ་རབ་བརྟན་མ་ལ་མཆོད་གཏོར་འབུལ་ཚུལ་འདི་ནི་སྤེལ་རྒྱང་པ་བློ་བཟང་དར་རྒྱས་ཀྱིས་བསྐུལ་བ་
ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སུག་བྲིས་སུ་བགྱིས་པའོ།། སརྦ་མངྒལཾ།།    ༈    ཨོཾ་བདེ་ལེགས་སུ་གྱུར་ཅིག་གཉིས་མེད་གསུང་བའི་གསུང་རབ་ཀུན་གྱི་གཙོ། །
ཟབ་ལམ་རྒྱུད་སྡེའི་གླེགས་བམ་གསར་བཞེངས་མཐུས། །ལྷ་མི་ཡོངས་ཀྱི་རྣམ་འདྲེན་གཅིག་པུ་པ། །བསིལ་ལྗོངས་འགྲོ་མགོན་སྲིད་མཐར་ཞབས་བརྟན་ཅིང། །གནམ་བསྐོས་སྟོབས་ཀྱི་འཁོར་ལོས་བསྒྱུར་རྒྱལ་ཆེ། །མི་དབང་སངས་རྒྱས་
རྒྱ་མཚོ་སྐུ་ཚེ་བརྟན། །བློན་འབངས་བདེར་འགོད་བཀའ་ཁྲིམས་ཅོད་པན་མཆོག་སྐྱེ་དགུའི་ཟུར་ཕུད་རྩེ་མོར་རྟག་མཛེས་ཤིང། །རྫོགས་ལྡན་དཔལ་གྱི་ཆབ་སྲིད་ཆུ་གཏེར་ཆེ། །ཕ་མཐའ་བརྒལ་ཞིང་སྙན་པའི་གྲགས་པ་ཡིས། །གདུགས་
དཀར་སྲིད་རྩེའི་བར་དུ་བསྒྲེང་བ་དང། །འགྲོ་ཀུན་ཐམས་ཅད་མཁྱེན་པའི་ས་ཐོབ་ཤོག།    ༈    ཨོཾ་སྭ་སྟི། སྐྱེ་དགུའི་རྨོངས་མུན་སེལ་བའི་རྟ་ལྗང་ཆེ། །ཟབ་དོན་མདོ་སྡེའི་གླེགས་བམ་བཞེངས་པའི་མཐུས། །སྟར་སྡོང་མགྲོན་

[020B] །དངོས་གྲུབ་ལགས་སོགས་ཞི་བར་གཤེགས་པ་རྣམས། །དལ་འབྱོར་ཚང་བའི་རྟེན་དང་མི་འབྲལ་ཞིང། །མཚན་ཉིད་ལྡན་པའི་བཤེས་ཀྱིས་རྗེས་བཟུངས་ནས། །རླབས་ཆེན་ཚོགས་གཉིས་སྤྱོད་པ་མཐར་
ཕྱིན་ཏེ། །ཁམས་གསུམ་འགྲོ་བའི་མགོན་པོར་འགྱུར་བར་ཤོག།    ༈    ཨོཾ་བདེ་ལེགས་སུ་གྱུར་ཅིག་གཽ་ཏཾ་བཀའ་ལ་བསྟི་སྟང་བགྱིས་པ་འདིས། །མི་མིན་འབྱུང་པོའི་གནོད་པ་ཞི་བ་དང། །དམ་ཆོས་ཚུལ་བཞིན་སྤྱོད་
པའི་ཡ་རབས་རིགས། །འབྱོར་པའི་མཐུ་དང་གཟི་བརྗིད་མི་ཉམས་ཤོག།    ༈    སྭ་སྟི། རྒྱལ་བསྟན་ཀུན་གྱི་རྩབ་སོ་ཐར་གྱི། །བསླབ་ཁྲིམས་རྣམ་དག་སྟོན་པ་སྡེ་བཞིའི་ལུང། །ལྷག་བསམ་དག་པས་བསྒྲུབས་པའི་རྣམ་
དཀར་གྱིས། །དུར་སྨྲིག་འཛིན་པས་ཀུན་བཟོད་ཁྱོན་གང་ཤོག།    ༈    སྭ་སྟི། རྒྱལ་ཀུན་ཡུམ་གྱུར་བཅོམ་ལྡན་ཤེར་ཕྱིན་མདོ། །རྣམ་དཀར་བསམ་པས་བཞེངས་པའི་དགེ་བ་དེས། །བུ་རམ་ཤིང་བསྟན་སྤྱི་དང་ཁྱད་པར་དུ་
འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །མདོ་སྔགས་བསྟན་པས་དབྱིག་འཛིན་ཁྱོན་ཡངས་གང། །བསྟན་ལ་ཆེས་གུས་འབྱོར་པ་རིགས་རྒྱུད་འཕེལ། །ཕུན་ཚོགས་ཆོས་ལྡན་འདོད་དགུས་ཚིམ་པ་དང། །བློ་བཟང་གྲགས་བསྟན་ཉིན་
བྱེད་ལྟར་འབར་ཤོག།    ༈    སྭ་སྟི། ཟབ་དོན་འཆད་པའི་བཅོམ་ལྡན་ཤེར་ཕྱིན་ཡུམ། །སྟོང་ཕྲག་ཉི་ཤུ་ལྔ་པའི་པུསྟ་ཀ་འབྲི་དང་མཆོད་སོགས་བཀུར་སྟི་བགྱིས་པའི་མཐུས། །བློ་བཟང་རབ་བརྟན་བློ་བཟང་ཚེ་རིང་དང། །རབ་

[021A]༄༅། །བརྟན་ཕུན་ཚོགས་ཁྲི་ལྕམ་བསོད་ནམས་དབང། །བློ་བཟང་དཔལ་སྒྲོན་ཨ་ལགས་ཤེལ་དཀར་དང། །གཡང་འཛོམ་འདོག་གོག་ལ་སོགས་སྟར་སྡོང་བའི། །རིགས་རུས་ཆོ་འབྲང་བྲན་འཁོར་འབངས་གཏོགས་བཅས་
གནས་སྐབས་ནད་མེད་དཔལ་འབྱོར་བདེ་སྐྱིད་ལྡན། །ཕྱི་མར་ལྷ་མི་ནོར་བུའི་སྐས་འཛེགས་ཏེ། །རྣམ་མཁྱེན་གཞལ་མེད་ཁང་དུ་ཕྱིན་པར་ཤོག།    ༈    ཨོཾ་བདེ་ལེགས་སུ་གྱུར་ཅིག་བསིལ་ལྡན་ལྗོངས་འདིར་བཀའ་
རྣམས་འགྱུར་རོ་ཅོག་བཞེང་བའི་བྲིས་པ་བཟོ་རིགས་ལས་བྱེད་དང། །ཟས་དངོས་ཟུར་འདེགས་ཞལ་འདེབས་མཐུན་རྐྱེན་སྒྲུབ། །སྙིང་ནས་རྗེས་སུ་ཡི་རང་བྱེད་པ་ཡང། །དུཁའི་གནས་སུ་ནམ་ཡང་མི་སྐྱེ་ཞིང། །འཕགས་པའི་ནོར་
བདུན་མཆོག་གིས་བརྒྱན་པ་དང། །མི་དགེའི་ལས་རྣམས་ནམ་ཡང་མི་བགྱིད་ཅིང། །རྟག་ཏུ་དམ་ཆོས་ཁོ་ནར་ལོངས་སྤྱོད་ཤོག།    ༈    སྭ་སྟི། ཤཱཀྱའི་ཏོག་གི་རྨད་བྱུང་མཛད་པའི་མཆོག་བདེན་མེད་རྟེན་འབྲེལ་
སྟོན་པའི་མདོ་བཞེངས་པས། །ནམ་ཞིག་རྡོ་རྗེ་གདན་དུ་དགའ་ལྡན་གཙོ། །བྱོན་ཚེ་འཁོར་གྱི་ཐོག་མར་འགྱུར་བར་ཤོག།    ༈    ན་མོ་མུ་ནཱིནྡྲ་ཡ། རྒྱལ་དང་རྒྱལ་སྲས་ཀུན་གྱི་ཡུམ། །ཤེར་ཕྱིན་ཟབ་མོ་ལེགས་བསྐྲུན་
པས། །ཐམས་ཅད་ཐབས་ལ་མཁས་གྱུར་ཏེ། །སྡུག་བསྔལ་ཀུན་ལས་ཐར་བར་ཤོག།    ༈    །སིདྡྷིར་སྟུ། དེ་བཞིན་གཤེགས་གསུང་གཅེས་པའི་མཛོད། །ཡུམ་ཆེན་ཕ་རོལ་ཕྱིན་པའི་བཀའ། །འབད་པས་བྲིས་

[021B] །ཚུལ་འདིར་འབད་པ་བགྱིས་པ་རྣམས། །དཀོན་མཆོག་གསུམ་ལ་གཞོལ་པ་དང། །སངས་རྒྱས་ཆོས་ནོར་ཆེར་ལྡན་ཞིང། །བྱམས་དང་སྙིང་རྗེ་དགའ་བ་དང། །ཉོན་མོངས་བཏང་སྙོམས་གནས་པར་ཤོག། །།
   ༈    ན་མོ་རཏྣ་ཏྲ་ཡཱ་ཡ། རྒྱལ་བའི་མཛད་པ་ཕལ་ཆེན་སྟོན་པའི་མདོ། །བཞེངས་པས་རིགས་དྲུག་ཡིད་ཅན་མ་ལུས་ཚོགས། །སྦྱིན་སོགས་ཕྱིན་དྲུག་རིན་ཆེན་སྐས་སོན་ཏེ། །སྟོབས་བཅུའི་ཁྲི་འཕང་མཐོན་པོའི་སར་འགྱིང་
ཤོག།    ༈    སསྟི། དཔལ་སྟུག་སྲས་བཅས་རླབས་ཆེན་མཛད་པའི་ཚོགས། །ལེགས་སྟོན་དཀོན་མཆོག་བརྩེགས་པའི་གླེགས་བམ་རྣམས། །བསྐྲུན་མཐུས་མདོ་སྔགས་བསྟན་པ་སྤེལ་བ་ལ། །ཀུན་བཟང་བསྟན་པའི་
འཁོར་ལོ་དང་མཚུངས་ཤོག།    ༈    སསྟི་པྲ་ཛཱ་བྷྱ་མཐུ་སྟོབས་དབང་ཕྱུག་པདྨཱ་ཀ་ར་དང། །དྲི་མེད་བཤེས་གཉེན་བཻ་རོ་ཙ་ནའི་ཞབས། །གནུབས་ཆེན་གཉིས་སོགས་བགྲང་ཡས་མཁས་གྲུབ་ཀྱིས། །ཐུགས་ཉམས་བསྟར་
བ་སྔ་འགྱུར་རྒྱུད་སྡེའི་ཚོགས། །བསྐྲུན་འདིས་ཉེར་འཚེའི་ཚོགས་ཀུན་ཞི་བ་དང། །ཆོས་སྤོང་སྒྲིབ་པའི་གཡང་སར་མི་ལྟུང་ཞིང། །དག་སྣང་འོ་འཚོའི་རླབས་འཕྲེང་ཆེར་གཡོ་བའི། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག། །།
   ༈    གང་སྐུ་མཚན་དཔེའི་དཔལ་གྱིས་རབ་མཛེས་ཤིང། །རྣ་བར་སྙན་འཇེབས་གཅིག་ཏུ་ཕན་པའི་གསུང། །རིས་མེད་འགྲོ་ལ་རྗེས་བརྩེའི་ཐུགས་རྗེ་ཅན། །ཟས་གཙང་སྲས་དེས་ཁྱོད་ལ་ཤིས་པར་མཛོད། །

[022A]༄༅། །འཇིག་རྟེན་མི་ཡི་ཁྲིམས་ལ་ལེགས་གནས་ན། །ལྷ་ཡུལ་གནས་སུ་བགྲོད་པ་ཐག་མི་རིང། །དེ་བས་འདི་ཕྱིར་དགེ་བའི་ལུགས་གཉིས་ཀྱི། །བསླབ་བྱ་བརྗོད་ལ་ཤེས་ལྡན་རྣ་བ་བློགས། །དེ་ཡང་ཡུལ་འཁོར་སྐྱེ་བོའི་
བྱེད་སྤྱོད་རྣམས། །ཆེན་པོ་རྣམས་ཀྱི་སྤྱོད་པ་རག་ལས་བས། །ཆོས་ལྡན་རྒྱལ་པོའི་བཀའ་ཁྲིམས་བཙན་པོ་རྣམས། །ལྟ་དང་དྲི་བས་རང་གིས་ཤེས་པར་བྱ། །ཡུལ་དུས་གང་དུའང་དམན་འབྲིང་ཆེན་པོ་གསུམ། །སུ་ལ་སྨྲ་ཡང་ཐོག་མར་
ལེགས་བསམས་ནས། །ཧ་ཅང་ཕེར་ཤ་ཧ་ཅང་མ་ཞུམ་པར། །བདེན་གཏམ་འཇམ་པོས་དོན་རྣམས་ཕིགས་པར་སྨྲོས། །གང་དག་གཏམ་མགོ་སུ་མཐོ་ལྟ་བའི་མིས། །འཕྲལ་ལ་ཕན་འདོགས་བློ་གཏད་ལྟར་སྣང་ཡང། །ཡིད་བརྟན་མི་
རུང་གཞན་ལ་ཇི་བཞིན་དུ། །བདག་ལའང་ནམ་ཞིག་ལྟོས་མེད་བྱེད་པ་སྲིད། །མང་དང་འཁོན་ཞིང་ངན་དང་མཛའ་བ་དང། །སྟོབས་ལྡན་ལ་རྩོད་བདག་ཉིད་ཉམས་པའི་རྒྱུ། །བློ་ལྡན་འགྱུར་མེད་གྲོགས་ལ་བརྟེན་པ་ནི། །རང་གི་བདེ་སྐྱིད་
གོང་དུ་འཕེལ་བའི་རྐྱེན། །མཐོ་འདོད་ཆེ་བ་གཡངས་སུ་ལྷུང་བ་སྲིད། །ཤིན་ཏུ་ཞུམ་པའང་བརྩོན་འགྲུས་གེགས་ཡིན་པས། །རང་གི་སྟོབས་འབྱོར་བློ་ནུས་ལ་དཔགས་ནས། །འཕྲལ་ཆོས་བཟུང་བ་གནད་ཀྱི་དོན་པོ་ཡིན། །སྙིགས་མ་
ལྔ་པོ་ཆེས་ཆེར་བདོ་དུས་འདིར། །ཕལ་ཆེའི་སྙིང་ལ་ཆགས་སྡང་གདོན་འཇུག་པས། །རང་གིས་དམན་ཆ་བཟུངས་ནས་སུ་ལ་ཡང། །འགྲན་སེམས་སྤངས་ན་རང་གཞན་ཀུན་ལ་ཕན། །མང་པོ་བསྐྱབ་ཕྱིར་ཁྲིམས་ལུགས་མ་གཏོགས་

[022B] །རང་ཉིད་དངོས་པོའི་མིག་ཉེ་བློ་ཡུལ་དུ། །བཞག་ནས་ཆད་ལས་དཔྱ་ཁྲལ་གསར་འགེལ་སོགས། །ཡུལ་འཁོར་ཉམས་པའི་ལས་ཐབས་འབད་པས་སྤོངས། །རང་ལ་འཕྲལ་ཕུགས་དགོས་པའི་ཆ་རྐྱེན་ཡང། །གཞན་ལ་མི་གནོད་
རང་གི་བརྩོན་འགྲུས་དང། །ཞིབ་ཐིག་བློ་ཡིས་གསར་དུ་སྒྲུབ་པ་དང། །ངན་པ་བཟང་པོར་བསྒྱུར་ན་མཁས་རྣམས་མགུ། །བཤུལ་རིང་ལམ་གྱིས་དུབ་པའི་འགྲོན་པོ་དག་བློ་བུར་ལྷགས་ལ་ཇག་རྐུན་བསྲུང་བ་དང། །འཕྲལ་དགོས་བཟའ་
བཏུང་འོས་པས་ཕན་བཏགས་ན། །ཚེ་འདིར་སྙན་གྲགས་ཕྱི་མར་བདེ་བའི་རྒྱུ། །སྙན་ཡང་མི་བདེན་ཡང་མི་ཕན་པའི། །གཅམ་བུའི་ཚིག་ལ་རྣ་པ་མི་གཏོད་ཅིང། །ཕུགས་སུ་ཕན་ན་འཕྲལ་ལ་མི་སྙན་ཡང། །བདེན་པའི་ཚིག་
རྣམས་བློ་ཡི་ཟུར་ལ་ཞོག་གཡོ་རྒྱུ་བརྫུན་དང་ཕྲ་མས་དཀྲུག་པ་དང། །བསམ་ངན་དུག་སྦྱོར་མནའ་ལ་མི་བརྩི་བའི། །མི་སྲུན་སྐྱེ་བོ་རེ་ཞིག་བསྡིགས་པ་དང། །ཡུལ་གཞན་སྤྱུག་པར་རིན་ཆེན་འཕྲེང་བར་གསུངས། །ཤ་ཚ་སྙིང་
ཉེ་ནམ་ཡང་མི་བསླུ་བའི། །ཁ་ཞན་སྐྱེ་བོའང་བྱམས་བརྩེས་སྐྱོང་བ་དང། །ཉམས་མྱོང་ཅན་གྱི་རྒན་རབས་མཁས་པ་ལ། །གྲོས་ཀྱིས་བསྟུན་ན་བྱ་བྱད་ཧང་བུག་ཆུང། །བག་མེད་མི་ལ་བྱ་བྱེད་འཆོལ་བ་དང། །ཤ་མི་ཚལ་གྲོས་ཕུགས་
འཆོལ་བ་སྦང། །ཁྲེལ་གཞུང་མེད་པ་གྲོགས་སུ་མི་བསྟེན་ཅིང། །མི་ཉན་པ་ལ་ཁ་ཏ་བྱེད་པ་སྤང། །སྔོན་ནས་རིགས་ཀྱིས་མཐོ་བའི་ཁུངས་བཙུན་དང། །རྒན་རབས་ཆོས་བཞིན་སྤྱོད་པའི་དམ་པ་ལ། །ཇི་ལྟར་འོས་པའི་བཀུར་སྟིས་

[023A]༄༅། །མཆོད་བྱས་ན། །བདེ་སྐྱིད་འཕེལ་བར་སྐྱེས་རབས་མདོ་ལས་གསུངས། །མདོར་ན་རང་ཉིད་གང་ལ་མི་དགའ་བ། །གཞན་དག་དེ་ལ་སྦྱར་བར་མི་བྱ་སྟེ། །རང་གཞན་ཀུན་ཀྱང་སྡུག་བསྔལ་མི་འདོད་ཅིང། །བདེ་བ་
འདོད་པ་ཤ་སྟག་ཡིན་ཕྱིར་རོ།།    ༈    །ཕྱི་མར་བདེ་བའི་ལྷ་ཆོས་ཅུང་ཟད་བཤད། །དེ་ཡང་ཐོག་མར་གང་འོས་བླ་མ་ལས། །ཉ་སྟོང་བརྒྱད་ལ་བསྙེན་གནས་ལེགས་པར་བླང། །དེ་ཡི་དུས་སུ་དཀོན་
མཆོག་མཆོད་པ་དང། །དམན་པ་རྣམས་ལ་ཅུང་ཟད་བྱིན་པ་ཡང། །རྟེན་གྱི་སྟོབས་ཀྱིས་ཤིན་ཏུ་ཆེར་འགྱུར་བ། །ཐབས་མཁས་འདི་འདྲ་ཁྱིམ་པར་རྒྱལ་བས་བསྔགས། །ལུས་ཀྱི་སྲོག་གཅོད་ལོག་གཡེམ་རྐུ་བ་གསུམ། །ངག་གི་
བརྫུན་ཕྲ་ཚིག་རྩུབ་བཀྱལ་བ་བཞི། །ཡིད་ཀྱི་བརྣབ་སེམས་གནོད་སེམས་ལོག་ལྟ་གསུམ། །སྤངས་ན་ལྷ་མི་ཐོབ་པར་གདོན་མི་ཟ། །ཁྱད་པར་དུས་ཆེན་བཞི་དང་གཟའ་འཛིན་དུས། །དགེ་བ་གང་བྱས་ཤིན་ཏུ་འཕེལ་ཆེ་བས། །མཆོད་
དང་སྦྱིན་གཏོང་ཕྱག་དང་སྐོར་བ་དང། །བཟླས་བརྗོད་སོགས་ལ་ཆེས་ཆེར་བརྩོན་པར་མཛོད། །གསོད་པར་ངེས་པའི་མི་དང་སྒོ་ཕྱུགས་དང། །རི་དྭགས་བྱ་དང་ཉ་ཡི་སྲོག་བླུ་དང། །ཉམས་ཐག་ནད་པར་སྨན་གྱིས་ཕན་བཏགས་ན། །
ཚེ་རིང་ནད་མེད་འགྱུར་བས་ཅི་ནུས་མཛོད། །སྨན་བླ་བདེ་གཤེགས་བདུན་སོགས་སངས་རྒྱས་དང། །བྱང་སེམས་མང་པོའི་མཚན་བརྗོད་དྲན་པ་ཡང། །ཆོས་དྲེད་མ་ཁྱེར་དད་པ་གསོ་མའི་དུས། །ཚེགས་ཆུང་ཕན་ཡོན་ཆེ་བས་རྒྱུན་དུ་མཛོད།།

[023B] །སྔར་བྱས་དགེ་བ་འཇོམས་པར་གདོན་མི་ཟ། །དེ་ཕྱིར་རྣམ་པ་ཀུན་ཏུ་བསྲན་གཟུགས་ཏེ། །མི་སྲུན་སྐྱེ་བོའི་གནོད་པ་བཟོད་པར་མཛོད། །ཚུལ་ཁྲིམས་བཟླས་བརྗོད་སོགས་ཀྱི་དགེ་བ་ཡང་
རྣམ་པར་གཡེང་བས་ཡུན་དུ་སྦྱད་ན་ཡང། །འབྲས་བུ་ཆེན་པོ་མི་འབྱུང་གསུངས་པས་ན། །རྩེ་གཅིག་གནས་པའི་སེམས་ཀྱིས་བསྒྲུབ་པར་བྱ། །དེ་ཡང་ལས་འབྲས་ཡིད་ཆེས་སེམས་བརྟན་ན། །སྡིག་ལ་འཛེམ་ཞིང་དགེ་ལ་དང་གིས་འཇུག་
སྡིག་པའི་གྲོགས་པོའི་དབང་དུ་མ་སོང་བར། །མཛངས་ལུན་སྐྱེས་རབས་སོགས་ལ་བལྟ་རྟོག་མཛོད། །དབུས་གཙང་མངའ་རིས་བར་གྱི་གྲུབ་པའི་མཐའ། །ཀུན་ཀྱང་རྒྱལ་བསྟན་ཁོ་ན་ཡིན་པས་ན། །ཕྱོགས་ལྷུང་གདོན་གྱིས་སྡང་ཤུགས་མི་
མཛད་པར། །དག་སྣང་ནོར་བུའི་འོད་ཀྱིས་ཁྱབ་ན་ལེགས། །དེ་ལྟར་འབད་པས་བསྒྲུབས་པའི་དགེ་ཚོགས་རྣམས། །རང་ཉིད་གཅིག་པུའི་ཆེད་དུ་མ་ཡིན་པར། །དྲིན་ཅན་ཕ་མ་འཁོར་བའི་རྒྱ་མཆོ་ལས། །བསྒྲལ་ཕྱིར་རྫོགས་བྱང་ཐོབ་པའི་རྒྱུ་རུ་
བསྔོས། །སྨྲ་མཁན་ན་ཅོ་རིལ་ཏོན་ཇི་བཞིན་དུ། །རང་གིས་མི་སྒྲུབ་གཞན་ལ་གདམས་པ་འདི། །མཁས་དང་དམ་པས་གཟིགས་ན་ཁྲེལ་མོད་ཀྱི། །གཞན་གྱིས་བསྐུལ་ཕྱིར་གོ་སླའི་ངག་གིས་སྨྲས། །དེ་ལྟར་གཡར་ཁྲལ་བགྱིས་ལ་རྣམ་
དཀར་ཆ། །ཅུང་ཟད་མཆིས་ན་དེ་ཡང་སྙིགས་དུས་ཀྱི། །འགྲོ་ཀུན་སྒྲོལ་ལ་སྙིང་སྟོབས་ཕུལ་བྱུང་བའི། །ཤཱཀྱའི་རྒྱལ་པོ་ལྟ་བུར་བདག་གྱུར་ཅིག་ཅེས་ལུགས་ཟུང་བླང་དོར་གསལ་བྱེད་ཅེས་བྱ་བ་འདི་ནི་ལ་ཐགས་ནས་རྒྱལ་མོ་དཔལ་མཛེས་ཕུན་

[024A]༄༅། །ཚོགས་ཀྱིས་ལུགས་གཉིས་དང་འབྲེལ་བའི་བསླབ་བྱ་ཞིག་དགོས་ཞེས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། མངྒལཾ།།    ༈   
ཞབས་ལ་གུས་པ་ཆེན་པོས་ཕྱག་འཚལ་ལོ། །འདིར་དཔལ་གུར་གྱི་མགོན་པོའི་ཡུམ་ལྷ་མོ་ཡཀྵ་མར་གྲགས་པ་ལ་མཆོད་གཏོར་འབུལ་ཚུལ་ཇི་ལྟར་བྱ་བ་ནི་ནང་མཆོད་མཆོད་གཏོར་སྤྱན་གཟིགས་རྣམས་སྔར་གྱི་ཕྱག་རྒྱུན་ལྟར་བཤམས་ལ། རང་
ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར་པར་བསམས་ནས། ནང་མཆོད། མཆོད་པ་བྱིན་རླབས་རྣམས་དཔལ་ལྡན་དམག་ཟོར་རྒྱལ་མོའི་
གཏོར་ཆོག་གི་ནང་མཆོད་དང། མཆོད་པ་བྱིན་རླབས་ལྟར་བྱས་ནས། ཧྲཱིཥྚཱི་ས་བསངས། སྭ་བྷཱ་ལྦས་སྟོང་པར་སྦྱངས། སྟོང་པའི་ངག་ལས་རང་གི་མདུན་དུ་ཁྲག་ཞག་འཁྲུག་པའི་རྒྱ་མཚོ་ཆེན་པོའི་དབུས་སུ། རླུང་ནག་འཚུབ་མའི་གུར་གྱི་
ནང་དུ། དྲེའུ་རྐྱང་སེར་གྭ་པ་སྲིན་པོའི་ཐོད་སྒ་དང་པེགས་པས་གཡོགས་ཤིང། གོང་རྨེད་དང་སྲབ་མཐུར་གདུག་པའི་སྦྲུལ་ལས་བྱས་པ། དེའི་སྟེང་དུ་མཾ་ལས་དཔལ་ལྡན་ལྷ་མོ་ཡཀྵ་མ་སྐུ་མདོག་སྔོ་ནག་ཞལ་གཅིག་ཕྱག་བཞི་མ། ཞབས་
གཉིས་ཕྱེད་སྐྱིལ་གྱི་ཚུལ་གྱིས་བཞུགས་པ་ལ་ལྕགས་སྒྲོག་གིས་བརྒྱན་པ། མཆེ་བ་གཙིགས་ཤིང་རྒྱུ་མས་ཞལ་བརྒྱན་པ། ཤིན་ཏུ་རིད་པའི་གཟུགས་ཅན་གཡས་དང་པོ་རལ་གྲི། འོག་མ་ན་ཐོད་ཁྲག་གཡོན་དང་པོ་ཤཀྟི། མདུང། འོག་

[024B] མི་མགོ་སྐམ་པོ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་ལྡས་བརྒྱན་པ། གླང་ལྤགས་ཀྱི་སྟོད་གཡོགས་དང། རེ་ལྡེའི་ཤམ་ཐབས་ཅན། སྙན་གཡས་ལ་སྦྲུལ་དང་
གསེར་གྱི་དྲིལ་བུ་དང།  རྩེ་གསུམ།  གཡོན་ལ་སེང་གེ་དང་གཡུའི་དྲིལ་བུས་བརྒྱན་པ། རཀྟའི་ཐིག་ལེ། ཞག་གི་སོར་རིས། རུས་པའི་རྒྱན་དང་ལྡན་པ། ལྟེ་བའི་ཐད་ནས་ཉི་ཟླ་འཆར་ཞིང་མཆན་ཁུང་གཡོན་ན་རིན་པོ་ཆེས་གཏམས་པའི་ནེའུ་ལེ་
བསྣམས་པ། དེའི་མཐའ་སྐོར་དུ་བསྟན་མ་བཅུ་གཉིས་དང། །མ་མོ་དང། བདུད་དང། གཤིན་རྗེ་དང། སྲིན་པོ་དང། ཞིང་སྐྱོང་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང། མིའམ་ཅི་དང། ལྟོ་འཕྱེ་ཆེན་པོ་ལ་སོགས་པའི་
འཁོར་ཚོགས་དཔག་ཏུ་མེད་པས་བསྐོར་བ། དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་དཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། གུར་མགོན་དཔལ་ལྡན་ལྷ་མོ་ཡཀྵ་མ་དང། གར་བཞུགས་རྡོ་རྗེའི་ཕོ་བྲང་སོ་སོ་ནས་
བསྟན་མ་བཅུ་གཉིས་ལ་སོགས་པ་འཁོར་དང་བཅས་པ་སྤྱན་དྲངས། བྷྱཽ་འོག་མིན་རྣམ་སྣང་ལོངས་སྐུའི་ཞིང་ཁམས་ནས། །དཔལ་ལྡན་ནག་པོ་ཆེན་པོ་གྱུར་མགོན་ཡུམ། །མ་གཅིག་སྲིད་གསུམ་བདག་མོ་ཡཀྵ་མ། །འཁོར་དང་བཅས་པ་
གནས་འདིར་གཤེགས་སུ་གསོལ། །བསྡུ་ན་དེ་ཙམ་དང། ཅུང་ཟད་རྒྱས་ཙམ་བྱེད་ན་ཡིག་རྙིང་ནས་འབྱུང་པ་འདི་ལྟར། མགོན་པོ་ཀུན་གཤེགས་གདན་ལ་བཞུགས། །ད་ལྟ་སྙིགས་མ་ལྔ་ཡི་དུས། །གཤེགས་ཤིང་བཞུགས་པའི་གནས་ངན་

[025A]༄༅། །ཡང། །ཤཱཀྱའི་བསྟན་པ་བསྲུང་བ་དང། །བདག་ཅག་རྣམས་ལ་ཕན་གདགས་ཕྱིར། །གནས་འདི་ཉིད་དུ་གཤེགས་སུ་གསོལ། །ཨོཾ་ཤྲཱི་མཧཱ་ཀཱ་ལ་ཡཀྵ་ཀཱ་ལི་དེ་ཝི་ས་པ་རི་ཝཱ་ར་ཨེ་ཧྱ་ཧི་ཛཿ་ཧཱུཾ་བཾ་ཧོཿ་གཉིས་སུ་མེད་
པར་གྱུར། བྷྱཽ་སྤྲོས་ཀུན་ཉེར་ཞིའི་ངག་ལས་མ་གཡོས་ཀྱང། །ཐུགས་རྗེས་གདུག་པ་མ་ལུས་འདུལ་བའི་ཕྱིར། །འཇིགས་རུང་དྲག་མོ་ཆེན་མོའི་སྐུར་བསྟན་མ། །གནོད་སྦྱིན་རེ་མ་ཏི་ལ་ཕྱག་འཚལ་ལོ། །བདག་གིས་དངོས་བཤམས་ཡིད་
ཀྱིས་སྤྲུལ་པ་ལས། །ལེགས་པར་བྱུང་བའི་མཆོད་ཡོན་མཐའ་ཡས་པ། །དཔལ་ལྡན་ལྷ་མོ་འཁོར་དང་བཅས་ལ་འབུལ། །བཞེས་ནས་བསྟན་དགྲ་མ་ལུས་བརླག་པར་མཛོད། །ཨོཾ་ཀཱ་ལི་དེ་ཝི་ས་པ་རི་ལྦཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ། དེ་བཞིན་
དུ། ཞབས་བསིལ་ནས། སྦརཤཱི་བར། དཔལ་ལྡན་ལྷ་མོ་འཁོར་དང་བཅས་ལ་འབུལ། ཞེས་པའི་ཚིག་རྐང་གསུམ་པ་བརྗེ་བ་མ་གཏོགས་དམག་ཟོར་མའི་གཏོར་ཆོག་གི་སྐབས་ལྟར་བྱས་ན་འཇུག་པ་བདེ་བར་མངོན་པས་དེ་བཞིན་དུ་བྱ། །དེ་
ནས་ནང་མཆོད་འབུལ་བ་ནི། མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་
འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། རྒྱལ་བ་རྡོ་རྗེ་འཆང་གི་ཞལ་དུ་ཨོ་ཨཱཧཱུཾ། དེ་བཞིན་དུ་དཔལ་མགོན་ཀླུ་སྒྲུབ། པདྨའི་རྒྱལ་པོ་ཐོད་འཕྲེང་རྩལ། སློབ་དཔོན་བྲམ་ཟེ་མཆོག་

[025B] །ནོར་བུ་གླིང་པ་བདེ་བའི་རྡོ་རྗེ། ཤྲཱུདྡྷ་ཀ་ར་ཝརྨ། ལོ་ཙཱ་བ་རིན་ཆེན་བཟང་པོ། བྲག་སྟེང་པ་ཡོན་ཏན་ཚུལ་ཁྲིམས། མལ་གྱོ་བློ་གྲོས་གྲགས། ས་ཆེན་ཀུན་དགའ་སྙིང་པོ། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་
རྒྱལ་མཚན། ཆོས་རྗེས་སྐྱ་པཎྜི་ཏ། འགྲོ་མགོན་ཆོས་རྒྱལ་འཕགས་པ། ཞང་དཀོན་མཆོག་དཔལ། ན་བཟའ་བྲག་ཕུག་པ། བླ་མ་དམ་པ་བསོད་ནམས་རྒྱལ་མཚན། ཆོས་ཀྱི་རྒྱལ་པོ་ཙོང་ཁ་པ་ཆེན་པོ། མཁས་གྲུབ་དགེ་ལེགས་
དཔལ་བཟང། བ་སོ་ཆོས་ཀྱི་རྒྱལ་མཚན། གྲུབ་ཆེན་ཆོས་རྡོ་རྗེ། རྒྱལ་བ་བློ་བཟང་དོན་གྲུབ། མཁས་གྲུབ་སངས་རྒྱས་ཡེ་ཤེས། རྡོ་རྗེ་འཆང་པཎ་ཆེན་བློ་བཟང་ཆོས་ཀྱི་རྒྱལ་མཚན། སླར་ཡང་རྒྱལ་བ་རྡོ་རྗེ་འཆང། མཁའ་འགྲོ་མརྡོ་
རྗེ་གུར། བྲམ་ཟེ་ཆེན་པོ། ནོར་བུ་གླིང་པ། སློབ་དཔོན་ཤྲཱདྡྷ་ཀ་ར་ཝརྨ། ལོ་ཆེན་རིན་བཟང། བྲག་སྟེང་པ་ཡོན་ཏན་ཚུལ་ཁྲིམས། མལ་གྱོ་ལོ་ཙཱ་བ། གོང་མ་ལྔ། བཀྲས་ལུང་པ་ནམ་མཁའ་བསོད་ནམས། དགེ་སྡིངས་པ་ཆེན་པོ། །
རྗེ་སངས་རྒྱས་དཔལ། རིན་ཆེན་གླིང་པ། དཀར་གཞོང་པ་རིན་ཆེན་རྡོ་རྗེ། ཐེག་ཆེན་ཆོས་རྒྱལ། ཀུན་དགའ་རྒྱལ་མཚན། མཁན་ཆེན་ནམ་མཁའ་ལྷུན་བཟང། བྲག་སྟེང་པ་དཔལ་འཛིན་བཟང་པོ། གོང་དཀར་རྡོ་རྗེ་གདན་པ། དཔལ་
ཀུན་བཟང་རྩེ་པ། དྲིན་ཅན་ཆོས་ཀྱི་རྒྱལ་པོ། ས་སྐྱ་ལོ་ཙཱ་བ། དཀོན་མཆོག་ལྷུན་གྲུབ། ཤེས་རབ་རྒྱལ་མཚན། ཐར་རྩེ་བ་ནམ་མཁའ་དཔལ་བཟང། མཆོག་ལེགས་རྡོ་རྗེ། མཁྱེན་རབ་བསྟན་འཛིན་བཟང་པོ། རྗེ་བྱམས་པ་ངག་

[026A]༄༅། །དབང་ལྷུན་གྲུབ། སློབ་དཔོན་རིན་པོ་ཆེ་བློ་བཟང་དོན་གྲུབ། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཧཱུཾ། མདོར་བསྡུ་ན། རྒྱལ་བ་རྡོ་རྗེ་འཆང་སོགས་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་
ཨོཾ་ཨཱཧཱུཾ། ཀཱ་ལི་དེ་ཝིའི་ཞལ་དུ་ཨོཾ་ཨཱཧཱུཾ། ཚེ་རིང་མཆེད་ལྔ་ཞེས་སོགས་ལྷ་མོ་ལྟར་འབུལ། དེ་ནས་བཤགས་པ་བྱ་བ་ནི། ཡི་གེ་བརྒྱ་པ་གང་མང་བཟླས་ནས། བྷྱཽ་དཔལ་ལྡན་རྡོ་རྗེ་འཆང་དབང་ཀླུ་སྒྲུབ་སོགས། །རྩ་བརྒྱུད་བླ་མའི་
ཚོགས་རྣམས་དགོངས་སུ་གསོལ། །ཟུང་འཇུག་སྔོན་དུ་གྱུར་པ་ཁྱེད་རྣམས་ལ། །མ་དད་ལོག་ལྟ་བགྱིས་པ་མཐོལ་ལོ་བཤགས། །བླ་མེད་རྡོ་རྗེ་ཐེག་པའི་སྒོར་ཞུགས་ནས། །དམ་ཚིག་སྡོམ་པ་བསྲུང་བར་ཁས་བླངས་པ། །བག་
མེད་ཉོན་མོངས་དབང་གིས་ཉམས་པ་རྣམས། །ཡི་དམ་ལྷ་ཚོགས་རྣམས་ལ་བཤགས་པར་བགྱི། །ཕྱི་ནང་གསང་བའི་མཆོད་པ་མ་ལུས་པ། །མ་ཆགས་དད་པའི་སེམས་ཀྱིས་མ་ཕུལ་དང། །ཟབ་གསལ་གཉིས་མེད་ངག་ལས་མ་
གཡོས་པར། །བཟླས་སྒྲུབ་ཚུལ་བཞིན་མ་བགྱིས་མཐོལ་ལོ་བཤགས། །ལོ་ཟླ་དུས་ཀྱི་མཆོད་གཏོར་བགྱིད་འོས་རྣམས། །རྣམ་གཡེང་ལེ་ལོའི་དབང་གིས་ཆག་པ་དང། །བསྟན་དགྲ་དམ་ཉམས་ཞིང་བཅུ་ཚང་བ་ལ། །མཐུན་
པའི་གཏམ་འདྲེས་གྲོགས་བགྱིས་མཐོལ་ལོ་བཤགས། །རྒྱལ་བའི་བསྟན་དང་བསྟན་འཛིན་ལ་འཁུ་བའི། །དམ་ཉམས་སྡིག་ཅན་མྱུར་དུ་ཆང་བཅད་ནས། །ཆོས་བཞིན་སྒྲུབ་རྣམས་གཡེལ་མེད་བསྐྱངས་པ་ལ། །གཏང་རག་དུས་སུ་མ་

[026B] །ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །ཐོག་མེད་མ་རིག་འཁྲུལ་པའི་བག་ཆགས་ཀྱིས། །དཔལ་ལྡན་ལྷ་མོའི་ཐུགས་དང་འགལ་བགྱིས་པ། །དེ་དག་ཐམས་ཅད་སོ་སོར་བཤགས་པར་བགྱི་
དཔལ་ལྡན་ལྷ་མོའི་འཕྲིན་ལས་རྣམ་བཞི་ལ། །བདག་ཅག་བསམ་པ་དག་པས་ཡི་རངས་ཤིང། །ཆོས་འཁོར་བསྐོར་ཕྱིར་བརྟན་པར་བཞུགས་སུ་གསོལ། །འདིས་མཚོན་དགེ་བ་བྱང་ཆུབ་ཕྱིར་བསྔོའོ། །དེ་ནས་བསྐང་རྫས་བྱིན་གྱིས་
བརླབ་པ་ནི། ཧྲཱིཥྚི་ས་བསངས། སྭ་བྷཱ་ཝས་སྟོང་པར་སྦྱངས། ཞེས་པ་ནས། ཐོགས་པ་མེད་པར་འབྱུང་གྱུར་ཅིག་ཅེས་པའི་བར་ཕྱག་རྒྱ་དང་བཅས་པས་བྱིན་གྱིས་བརླབ་པའི་བར་དམག་ཟོར་རྒྱལ་མོའི་གཏོར་ཆོག་ལྟར་བྱས་ནས། བྷྱཽ་ལྷན་
སྐྱེས་བདེ་བ་ཆེན་པོའི་རོལ་པ་ལས། །ཕྱི་ནང་གསང་བའི་མཆོད་པ་མཐའ་ཡས་པ། །དཔལ་ལྡན་ལྷ་མོ་འཁོར་བཅས་སྤྱན་ལམ་དུ། །ལེགས་པར་བྱུང་བས་ཐུགས་དམ་སྐོངས་གྲུབ་ཅིག་གདུག་པའི་སྙིང་ཁྲག་དྲོན་མོ་མཚོ་ལྟར་འཁྱིལ། །
དགྲ་བགེགས་དབང་པོའི་མེ་ཏོག་ཚར་དུ་དངར། །ཤ་ཆེན་ཚིལ་ཆེན་དུད་པས་མཁའ་ལམ་ཁྱབ། །སྟོང་གསུམ་གསལ་བའི་ཞུན་ཆེན་སྒྲོན་མེ་འདིས། །མི་ཕམ་སྲིད་གསུམ་བདག་མོའི་ཐུགས་དམ་བསྐང། །འཁོར་ཚོགས་དམ་ཅན་རྒྱ་
མཚོའི་ཐུགས་དམ་བསྐང། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་དུ་གསོལ། །ག་བུར་དད་ལྡན་ཁྲག་ཞག་དྲི་ཆབ་དང། །དགྲ་བགེགས་ཤ་རུས་བཟའ་བ་རི་ལྟར་སྤུངས། །སྨན་

[027A]༄༅། །རཀ་བདུད་རྩི་གསེར་སྐྱེམས་རྒྱ་མཚོ་དང། །སྙན་འགྱུར་རོལ་མོའི་བྱེ་བྲག་སྣ་ཚོགས་ཀྱིས། །མི་ཕམ་སྲིད་གསུམ་བདག་མོའི་ཐུགས་དམ་བསྐང། །འཁོར་ཚོགས་དམ་ཅན་རྒྱ་མཚོའི་ཐུགས་དམ་བསྐང། །ཐུགས་དམ་
སྐོངས་ཤིང་ཉམས་ཆགས་སོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་དུ་གསོལ། །སྲ་བཙན་གོ་ཁྲབ་རྣོ་བའི་མཚོན་ཆ་དང། །གླིང་བཞི་རི་རབ་རིན་ཆེན་སྣ་བདུན་སོགས། །ཕྱི་ནང་གསང་རྟེན་མ་ཚང་མེད་པ་འདིས། །མི་ཕམ་
སྲིད་གསུམ་བདག་མོའི་ཐུགས་དམ་བསྐང། །འཁོར་ཚོགས་དམ་ཅན་རྒྱ་མཚོའི་ཐུགས་དམ་བསྐང། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་དུ་གསོལ། །རླུང་ལྟར་འཕྱོ་ཞིང་མཛེས་
པའི་རྟ་ནག་དང། །ཆར་སྤྲིན་ལྟར་གཏིབས་ཞོལ་ཕོ་ཞོལ་མོའི་ཚོགས། །སྤུ་སྡུག་རྭ་བཞི་མཛེས་པའི་ལུག་ནག་དང། །ཁྱུང་ལྟར་ལྡིང་བའི་བྱ་ནག་ཚོགས་རྣམས་ཀྱིས། །མི་ཕམ་སྲིད་གསུམ་བདག་མོའི་ཐུགས་དམ་བསྐང། །འཁོར་
ཚོགས་དམ་ཅན་རྒྱ་མཚོའི་ཐུགས་དམ་བསྐང། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་དུ་གསོལ། །དྲག་པོའི་ངར་སྒྲ་སྒྲོག་པའི་ཁྱི་ནག་དང། །ཁ་གདངས་མཆེ་བ་གཙིགས་པའི་
སྟག་གཟིག་དང། །གདོང་ལྔ་པ་དང་དྲེའུ་རྐྱང་སེར་དང། །རོ་བརྒྱའི་བཅུད་ལྡན་བསྐང་གཏེར་དམ་པ་འདིས། །མི་ཕམ་སྲིད་གསུམ་བདག་མོའི་ཐུགས་དམ་བསྐང། །འཁོར་ཚོགས་དམ་ཅན་རྒྱ་མཚོའི་ཐུགས་དམ་བསྐང། །ཐུགས་

[027B] །བར་ཆད་སེལ་ཞིང་དངོས་གྲུབ་སྩལ་དུ་གསོལ། །དེ་ནས་བཟླས་པ་བྱ་བ་ནི། རང་ཡི་དམ་དུ་གསལ་བའི་ཐུགས་ཀའི་ཧཱུཾ་ལས་འོད་འཕྲོས། གུར་མགོན་དང། ལྷ་མོའི་ཐུགས་ཀའི་སྔགས་
ཕྲེང་ས་བོན་དང་བཅས་པ་ལ་འཕོག་པས་ཐུགས་རྒྱུད་རང་དབང་མེད་པར་བསྐུལ། ཇི་ལྟར་བཅོལ་བའི་ལས་ཐམས་ཅད་སྒྲུབ་པར་བསམས་ལ། མགོན་པོ་ལ་ཨོཾ་ཤྲཱི་མཧཱ་ཀཱ་ལ་ཡེ་ཧཱུཾ་ཕཊ་སཱཧཱ། ཞེས་པ་དང། ལྷ་མོ་ལ་ཨོཾ་རུ་རུ་རོ་རུ་བི་ཏིཥྵ་བ་ཏོ་
པི་ཀ་ལ་རཱཀྵ་སི་ཧཱུཾ་བྷྱཽ་ཧཱུཾ། ཞེས་པ་གཉིས་གང་མང་བཟླ་ཞིང། ཡི་གེ་བརྒྱ་པ་གང་མང་བཟླས་པས་ལྷག་ཆད་ཁ་བསྐང། དེ་ནས་གཏོར་མ་འབུལ་བ་ནི། གཏོར་མ་ནང་མཆོད་ལྟར་བྱིན་གྱིས་བརླབས་ནས། གུར་མགོན་ལྷ་མོ་དང་བཅས་པའི་
ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་རྣམས་རྡུ་བས་པར་བསམས་ལ། ཨོཾ་ཤྲཱི་མཧཱ་ཀཱ་ལ་ཡེ་ཀཱ་ལི་དེ་ལྦི་ས་པ་རི་ལྦཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་ལན་བདུན་ནམ་གསུམ་གྱིས་
འབུལ་ཞིང་སྔར་ལྟར་མཆོད། ཤྲཱི་མཧཱ་ཀཱ་ལ་ཡེ་ཀཱ་ལི་དེ་ཝིས་པ་རི་ཝ་ར་ཨོཾ་ཨཱ་ཧཱུཾ་གིས་ནང་མཆོད་འབུལ། ཨ་ཀཱ་རོ་གསུམ་ཅམ་གྱིས་འཁོར་རྣམས་ལ་གཏོར་མ་ཕུལ། གཞི་བདག་གཏོར་མ་བསྔོས་ལ། བྷྱཽ་དཔལ་ནག་པོ་ཆེན་པོ་སྲིད་
གསུམ་གྱི་བདག་མོ་ཡཀྵ་མ་འཁོར་དང་བཅས་པ། གཙུག་ལག་ཁང་དང་དཀྱིལ་འཁོར་གྱི་བསྲུང་མ། བསྟན་པའི་སྲོག་ཤིང། རྣལ་འབྱོར་གྱི་དགྲ་ལྷ་ཁྱེད་རྣམས་ཀྱིས་མཆོད་པ་དང་གཏོར་མ་འདི་དག་བཞེས་ལ། ཕྱི་ནང་གི་བར་དུ་གཅོད་པ་

[028A]༄༅། །ཐམས་ཅད་ཞི་བ་དང་དགྲ་བགེགས་ཐམས་ཅད་ཐལ་བའི་རྡུལ་ཕྲན་བཞིན་དུ་བརླག་པའི་འཕྲིན་ལས་མཛོད་ཅིག་དེ་ནས་བསྟོད་པ་བྱ་བ་ནི། ཧཱུཾ་བྷྱཽ་འོག་མིན་རྣམ་སྣང་ཐུགས་རྗེའི་ཀློང་ཡངས་ནས། །འཕྲིན་ལས་དྲག་པོས་བསྟན་
པ་བསྲུང་བའི་ཕྱར། །སྲིན་པོ་ཁྲོས་པའི་སྐུར་བསྟན་འཇིགས་གཟུགས་ཅན། །གུར་མགོན་རྡོ་རྗེ་ནག་པོ་ཁྱོད་ལ་བསྟོད། །དུས་གསུམ་རྒྱལ་བ་སྐྱེད་མཛད་དབྱངས་ཅན་མ། །གནོད་སྦྱིན་དྲག་མོའི་སྐུང་བསྟན་བགེགས་ཀྱི་གཤེད། །བསྟན་
འཛིན་བུ་བཞིན་སྐྱོང་བའི་འཕྲིན་ལས་ཅན། །མི་ཕམ་སྲིད་གསུམ་བདག་མོ་ཁྱོད་ལ་བསྟོད། །ཁྲག་ཞག་རྒྱ་མཚོ་ཆལ་ཆིལ་གཡོ་བའི་སྟེང། །རླུང་ནག་འཚུབ་མར་འཚུབས་པའི་དབུས་ཉིད་ན། །རྫུ་འཕྲུལ་ཤུ་གས་ལྡན་དྲེའུ་རྐྱང་སེར་སྟེང། །
ཕྱེད་སྐྱིལ་སྟབས་ཀྱིས་རོལ་པ་ཁྱོད་ལ་བསྟོད། །རབ་ཞི་ཞི་བའི་ངག་ལས་མ་གཡོས་ཀྱང། །རབ་འཇིགས་འཇིགས་པའི་སྣ་ཚོགས་སྤྲུལ་པ་ཡིས། །མི་སྡུག་གདུག་ཅན་གདོན་བགེགས་འབྱུང་པོའི་ཚོགས། །མ་ལུས་ལུས་པ་མེད་པ་འཇོམས་
ལ་བསྟོད། །མིག་སྨན་མདོག་འཛིན་ཞལ་གཅིག་ཕྱག་བཞི་མ། །དམར་སེར་རལ་པ་མཁའ་དབྱིངས་ཀློང་ན་འཁྱིལ། །སྐམ་རློན་མགོ་བོའི་དབུ་རྒྱན་དོ་ཤལ་འཕྱང། །ཀླུ་དབང་སེང་གེའི་སྙན་རྒྱན་མཛེས་ལ་བསྟོད། །ཕྱག་གཡས་རལ་གྲི་
མཚན་ལྡན་བཅུད་གཏམས་འཛིན། །གཡོན་པར་བརྣོའི་མཚོན་ཆ་དགྲ་ལ་འཕྱར། །མཆན་ཁུང་རིན་ཆེན་ནེའུ་ལེ་ལེགས་པར་བསྣམས། །འདོད་དགུའི་དངོས་གྲུབ་སྩོལ་བ་ཁྱོད་ལ་བསྟོད། །དེ་ནས་བསྐུལ་བྱ་བ་ནི། བྷྱཽ་ལྷ་མོ་མི་ཕམ་སྲིད་

[028B]དུང་སྐྱོང་རྒྱལ་མོ་ཕོ་ཉ་ནི། །མདུན་ནས་རྒྱུག་ཅིང་དྲག་ཤུལ་ཆོ། །བུད་མེད་གྲི་ཐོད་ཐོགས་པ་བརྒྱ། །གཡས་ནས་རུ་འདྲིན་དཔའ་རྩ་ལ་ཅན། །སྐྱེས་པ་རུ་མཚོན་ཐོགས་པ་བརྒྱ། །གཡོན་ནས་རུ་འདྲེན་སྤྲུལ་པའི་སྐུ། །ཉན་
ཐོས་ལ་བར་གསིལ་ཐོགས་པ་བརྒྱ། །སླད་ཀྱི་རྗེས་འབྲང་འཇིགས་སུ་དུང། །བནྡྷེ་ཕུར་པ་ཐོགས་པ་བརྒྱ། །པོ་ཉ་དྲག་གཏུམ་མི་བཟང་འབར། །སྲིན་མོ་རལ་པ་གཡེངས་པའི་ཚོགས། །བསྟན་པ་སྲུངས་ཤིག་དཔལ་ལྡན་མ། །པོ་ཉར་མང་གང་
ཀྱི་རྩལ་མ་ཆུང། །བྷྱཽ་བྷྱཽ་སྡང་བའི་དགྲ་ལ་བྷྱཽ་བྷྱཽ་བྷྱཽ་གནོད་བའི་བགེགས་ལ་བྷྱཽ་ཆོས་ཤིག་བསྐུལ་ལོ་དམག་ལ་ཆོས། །དམག་དབུང་བསྐྱེད་ལ་རུ་མཆོན་ཕྱོར། །སྡང་དགྲ་གནོད་བགེགས་དམ་ཉམས་རྣམས། །རྡུལ་ཕྲན་བཞིན་དུ་
བརླག་པར་མཛོད། ཅེས་པ་དང། བྷྱཽ་བྷྱཽ་དེ་ནི་དམ་ཉམས་དགྲ་ལ་བྷྱཽ་བགེགས་རིགས་སྟོང་ཕྲག་བརྒྱད་ཅུ་དགྲ་ལ་བྷྱཽ་གདོན་རིགས་སུམ་བརྒྱ་དྲུག་ཅུ་དགྲ་ལ་བྷྱཽ་ནད་ཀྱི་བདག་མོ་འཁོར་བཅས་དགྲ་ལ་བྷྱཽ་ཤ་ཟ་ཁྲག་འཐུང་ཐམས་
ཅད་དགྲ་ལ་བྷྱཽ་དགྲ་བོའི་སྲོག་ལ་དབང་བྱེད་བཤན་པའི་ཚོགས། །དམ་ཉམས་དགྲ་བོ་མྱུར་དུ་བསྒྲལ་བར་གྱིས། །མཐུ་རྩལ་དུས་ལ་བབ་བེ་ས་མ་ཡ། །དེ་ནས་བཟློག་བ་བྱེད་ན། བྷྱཽ་དབལ་ལྡན་ལྷ་མོ་འཁོང་བཅས་ཀྱིས། །མཐུན་
པའི་དམ་རྫས་འདི་བཞེས་ལ། །གཞན་གྱིས་བསམ་སྦྱོར་ངན་པ་དང། །ཚེ་ཟོར་ཡུངས་ཟོར་འཕེན་པ་བཟློག་ཅེས་སོགས་དམག་ཟོར་མའི་གཏོར་ཆོག་ནས་འབྱུང་བ་ལྟར་བཟློག་པ་བྱས་རྗེས། མཆོད་པ་རྣམས་སྔར་ལྙར་བསངས་སྦྱངས་བྱིན་

[029A]༄༅། །གྱིས་བརླབས་ལ། ཨོཾ་ཤྲཱི་མཧཱ་ཀཱ་ལ་ཀཱ་ལི་དེ་ཝི་ས་པ་རི་ཝཱ་ར་ཨ་རྒྷཾ་པྲ་ཏཱིཙྪ་ཧཱུཾ་སཱཧཱ། དེ་བཞིན་དུ་ཤཔྟའི་བར་གྱིས་མཆོད་ཅིང། སྔར་ལྟར་ནང་མཆོད་ཕུལ་ནས། བྷྱཽ་སངས་རྒྱས་ཀུན་གྱི་མཐུ་སྟོབས་གཅིག་བསྡུས་ནས། །
རྡོ་རྗེ་སྲིན་བོའི་སྐུར་བསྟན་གུར་གྱི་མགོན། །དཔལ་ལྡན་ལྷ་མོ་སྲིད་པ་གསུམ་གྱི་བདག་ལྕམ་དྲལ་བཀའ་སྡོད་འཁོར་དང་བཅས་ལ་བསྟོད། །ཡཀྵ་ལྷ་མོ་ཞེས་གྲགས་འཁོར་བཅས་ལ། །ཤ་ཁྲག་རྒྱན་གྱི་གཏོར་མ་སྨན་རཀ་སོགས། །
སྔར་བཅོལ་ལེགས་དང་ད་འཆོལ་གསལ་འདེབས་སུ། །འབུལ་ལོ་བཅོལ་བའི་འཕྲིན་ལས་སྒྲུབ་པར་མཛོད། །དེ་ནས་མངའ་གསོལ་ནི། བྷྱཽ་རྡོ་རྗེ་འཆང་དབང་ཀླུ་སྒྲུབ་ཡབ་སྲས་དང། །ལྷུན་གྲུབ་བདེ་བ་ཆེན་པོར་དབྱེར་མེད་ཀྱང། །བསྟན་
དགྲ་ཚར་གཅོད་དྲག་མོའི་སྐུར་བསྟན་མ། །རྩ་རྒྱུད་བླ་མའི་ཚོགས་སུ་མངའ་གསོལ་ལོ། །མཆོག་དང་ཐུན་མོང་དངོས་གྲུབ་མ་ལུས་པ། །སྩོལ་མཛད་ཡི་དམ་དཀྱིལ་འཁོར་ལྷ་ཚོགས་དང། །སྲིད་ཞིའི་འཇིགས་པ་སེལ་བའི་སྐྱབས་དང་གྲོགས་
བསླུ་མེད་དཀོན་མཆོག་ངོ་བོར་མངའ་གསོལ་ལོ། །བསྟན་དགྲ་དམ་ཉམས་མི་དང་མི་མིན་ཀུན། །དྲག་པོའི་ཆད་པས་མྱུར་དུ་ཚར་གཅོད་ཅིང། །བསྟན་དང་བསྟན་འཛིན་བུ་བཞིན་སྐྱོང་མཛད་ཕྱིར། །བསྟན་སྲུང་ཀུན་གྱི་གཙོ་མོར་མངའ་གསོལ་
ལོ། །ཞིང་སྐྱེས་སྔགས་སྐྱེས་ལྷན་སྐྱེས་ཕོ་ཉའི་ཚོགས། །གནས་གསུམ་མཁའ་འགྲོའི་གཙོ་མོར་མངའ་གསོལ་ལོ། །འདོད་ཁམས་དབང་ཕྱུག་གཙོ་མོར་མངའ་གསོལ་ལོ། །མ་མོ་འབུམ་སྡེའི་གཙོ་མོར་མངའ་གསོལ་ལོ། །མདོར་

[029B] །རྣལ་འབྱོར་དཔོན་སློབ་མི་ནོར་དགོན་གནས་བཅས། །དཔལ་ལྡན་ལྷ་མོ་ཁྱོད་ལ་གཉེར་གཏད་ཀྱིས། །འཕྲིན་ལས་རྣམ་བཞིས་གཡེལ་མེད་སྐྱོང་བང་མཛོད། །བཀྲ་ཤིས་ནི། བྷྱཽ་དུས་གསུམ་རྒྱལ་བའི་
འཕྲིན་ལས་ཀུན་གྱི་དངོས། །གཅིག་ཏུ་བསྡུས་པ་རྩ་རྒྱད་བླ་མ་དང། །དག་པའི་སྣོད་བཅུད་སྤྲུལ་པའི་ཟློས་གར་མཁན། །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག་སྤྲོས་ཀུན་ཉེར་ཞིའི་དབྱིངས་ལས་མ་གཡོས་ཀྱང། །སྣ་ཚོགས་སྒྱུ་
འཕྲུལ་དྲ་བའི་འཕྲིན་ལས་ཀྱིས། །དམ་ལྡན་སྒྲུབ་པོ་བུ་བཞིན་སྐྱོང་མཛད་པའི། །མ་གཅིག་དཔལ་ལྡན་ལྷ་མོའི་བཀྲ་ཤིས་ཤོག་བསོད་ནམས་དར་རྒྱས་རི་རྒྱལ་ལྷུན་པོ་བཞིན། །སྙན་གྲགས་ཆེན་པོས་ནམ་མཁའ་བཞིན་དུ་ཁྱབ། །ཚེ་རིང་
ནད་མེད་བཞེད་དོན་ལྷུན་གྲུབ་པའི། །ཡོན་ཏན་རྒྱ་མཚོ་མཆོག་གི་བཀྲ་ཤིས་ཤོག་འབད་དང་སྩོལ་བ་མི་དགོས་པའི། །ཡིད་བཞིན་ནོར་བུ་དཔག་བསམ་ཤིང། །སེམས་ཅན་རེ་བསྐོང་མཛད་བའི། །བསམ་པ་འགྲུབ་པའི་བཀྲ་ཤིས་ཤོག་
སྨྲས་པ། གང་ཐུགས་བདེ་བ་ཆེན་པོའི་རྣམ་རོལ་ལས། །གདུག་པ་འདུལ་ཕྱིར་དྲག་མོའི་སྐུར་བསྟན་མ། །འདོད་ཁམས་དབང་ཕྱུག་དཔལ་ལྡན་དུང་གསོལ་མའི། །གཏོར་ཆོག་ཁྲིགས་སུ་བསྡེབས་བའི་དགེ་བའི་མཐུས། །ཐུབ་བསྟན་
འཛིན་སྐྱོང་སྤེལ་ལ་མངོན་དགའ་བའི། །ལྷ་ཀླུ་དགེ་འདུན་སྦྱིན་བདག་དགོན་གནས་བཅས། །ཡིད་སྲུབས་སྡེ་བཅས་གཡུལ་ལས་རྣམ་རྒྱལ་ཏེ། །བཀྲ་ཤིས་དགའ་བདེའི་དཔལ་ལ་རོལ་པར་ཤོག་ཅེས་པ་འདི་ནི་འདར་དར་རྒྱས་གླིང་བི་

[030A]༄༅། །བླ་མ་དཔལ་འབྱོར་ཚུལ་ཁྲིམས་ཀྱིས། ལྷ་མོ་འདིའི་གཏོར་ཆོག་རྙིང་པ་ཞིག་འདུག་པ་ཡི་གེ་མ་དག་བ་སོགས་ཀྱི་སྐྱོན་དང་བཅས་པ་ནས་གདེང་ཁེལ་བ་ཞིག་མ་བྱུང་བས། འདིས་མ་ཐུས་ཚེ་གསར་བསྒྲིགས་ཤིག་དགོས་ཞེས་
བསྐུལ་བའི་ངོར་ཡིག་རྙིང་དེ་ཉིད་ལ་གཞི་བྱས་ཁ་འགེངས་དགོས་པ་རྣམས་འཇུག་པ་བདེ་བའི་ཕྱིར་དཔལ་ལྡན་དམག་ཟོར་རྒྱལ་མོའི་གཏོར་ཆོག་ནས་ཁ་བསྐངས་ཤིང། མཁས་གྲུབ་ཐམས་ཅད་མཁྱེན་བས་འབྲོང་རྩེ་བློ་གྲོས་ཆོས་སྐྱོང་ལ་གནང་བའི་
གུར་མགོན་སྒྲུབ་ཡིག་སོགས་ལ་བརྟགས་ནས། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། མངྒལཾ།།    ༈    གཏོར་མ་བགགས་གཏར་ལྟ་
བུ་བཤམས་པའམ། ཡང་ན་ཆུ་ལ་རིལ་བུ་འབྲས་སོགས་བཏབ་པའང་རུང་བས་ལེགས་པར་བཤམས་ནས་བསྐང་གསོ་དང་འབྲེལ་ཚེ་གཞི་བདག་གཏོར་མའི་མཇུག་ཏུ་ཨ་ཀཱ་རོ་གསུམ་ཙམ་གྱིས་བྱིན་གྱིས་བརླབ་པའམ། ཡང་ན་ཨོཾ་བཛྲ་ཨ་
མྲྀ་ཏ་ཀུནྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦཱ་དྷརྨཱ་སྭ་བྷཱ་ཝ་ཤུདྡྷོཉཧཾ། གཏོར་མ་མི་དམིགས་པའི་སྟོང་པར་གྱུར། སྟོང་པའི་དང་ལས་བྷཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ཕུན་སུམ་
ཚོགས་བའི་སྟེང་དུ་ཨོཾ་ཨཱ་ཧཱུཾ་གིས་མཚན་པ་ལས་འདོ་ཟེར་འཕྲོས། འཁོར་འདས་ཀྱི་བཅུད་ཐམས་ཅད་བསྡུས་ནས་གཏོར་མ་ལ་ཐིམ་པས་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ཨོཾ་སརྦ་བིད་པཱུར་པཱུ་ར་སུ་ར་སུ་ར། ཨཱ་རྦརྟ་ཡ་ཨཱ་

[030B] ལན་གསུམ། ནམ་མཁའ་མཛོད་ཀྱི་ཕྱག་རྒྱ་དང་བཅས་པས་བྱིན་གྱིས་བརླབས་ལ། རང་གི་ཐུགས་ཀའི་ཧཱུཾ་གི་འོད་ཟེར་གྱིས། ལྗོན་ལེགས་རྒྱལ་པོ་ལ་སོགས་པའི་དཀོར་བདག་རྒྱལ་པོ། མ་མོ་བཙན་བདུད་
དམ་སྲི་ལ་སོགས་པ་དར་རྒྱས་གླིང་བ་དཔོན་སློབ་སྦྱིན་བདག་མི་ནོར་དང་བཅས་པ་ལ་གནོད་ཅིང་འཚེ་བར་བྱེད་པའི་བགེགས་ཐམས་ཅད་བཀུག་ནས་གཏོར་མ་ལ་ལོངས་སྤྱོད་པར་གྱུར། ཨོཾ་སརྦ་ནི་གྷྣཱཾ་ན་མཿ་སརྦྦ་ཏ་ཐཱ་ག་ཏེ་བྷྱོ་བི་ཤཱ་མུ་ཁེ་བྷྱ་སརྦྦ་ཏ་ད་ཁཾ་
ཨུདྦ་ཏེ་སྤར་ཎ་ཧི་མཾ། །ག་ན་ཁཾ་བ་ལིཾ་ཏ་ཡེ་སཱཧཱ། གསུམ་ཙམ་གྱིས་བསྔོ་བའམ། ཡང་ན་སམྦྷ་ར་བདུན་ཙམ་གྱིས་བསྔོས་ལ། བདག་གི་བསམ་པའི་སྟོབས་དང་ན། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་
རྣམས་ཀྱིས། །དོན་རྣམས་གང་དག་བསམས་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག་ལྗོན་ལེགས་རྒྱལ་པོ་ལ་སོགས་པ། །གཏོར་མ་འདི་ཡིས་ཚིམ་བྱོས་ལ། །བདག་ཅག་དཔོན་སློབ་
ཐམས་ཅད་དང། །སྦྱིན་བདག་འཁོང་དང་བཅས་རྣམས་ཀྱི། །མི་ཕྱུགས་རྣམས་ཀྱི་ཚེ་སྲོག་ལ། །ཉེ་བར་འཚེ་བའི་བར་གཅོད་དང། །ནོར་རྫས་འབྱོར་པར་གོང་ཁ་སོགས། །མི་མཐུན་ཕྱོགས་རྣམས་ཞི་བར་མཛོད། །དངོས་པོ་ཕྱི་
འགྲོའི་རྗེས་འབྲངས་ནས། །གནོད་བའི་འགབ་འདྲེ་མི་མཛད་ཅིང། །བདག་སོགས་འཁོར་དང་བཅས་པ་ལ། །བཀྲ་ཤིས་བདེ་ལེགས་ཕུན་ཚོགས་མཛོད། ཅེས་བས་གཏོར་མ་བསྔོས་ན་དྒེའམ་སྙམ། །བཀྲ་ཤིས།། །།

[031A]༄༅། །ཨོཾ་སསྟི། སངས་རྒྱས་ཀུན་དངོས་བློ་བཟང་གྲགས་པ་ཡི། །རིང་ལུགས་འཆད་མེད་གངྒའི་རྒྱུན་བཞིན་དུ། །འབི་བས་ལ་རབ་སྨོན་ལྷག་བསམ་ཁུར་འཁྱེར་བའི། །ཡེ་ཤེས་མཚན་ཅན་ཞབས་ལ་གསོལ་བ་འདེབས། །
བློ་བཟང་རྒྱལ་བའི་བསྟན་ལ་རབ་གུས་པའི། །དད་ལྡན་སློབ་མས་ཚུལ་བཞིན་གསོལ་བཏབ་ན། །དངོས་གྲུབ་ཀུན་སྩོལ་གསུམ་ལྡན་རྡོ་རྗེ་འཛིན། །ཡེ་ཤེས་མཚན་ལྡན་ཞབས་ལ་གསོལ་བ་འདེབས། །བློ་ཆེན་རྒྱལ་བ་རྣམས་ཀྱིས་མགྲིན་གཅིག་
ཏུ། །སྐལ་བཟང་གདུལ་བྱའི་བསོད་ནམས་ཞིང་དམ་པར། །རབ་བསྔགས་བཤེས་གཉེན་དམ་པའི་ཚུལ་འཛིན་པའི། །རྗེ་བཙུན་བླ་མའི་ཞབས་ལ་གསོལ་བ་འདབས། །བསླུ་མིད་མཆོག་གསུམ་དམ་པའི་བྱིན་རླབས་དང། །དཔལ་ལྡན་
འདོད་ཁམས་དབང་ཕྱུག་མཐུ་སྟོབས་དང། །མཐའ་ཡས་སྐྱེ་དགུའི་ལེགས་སྦྱད་བསོད་ནམས་མཐུས། །རྗེ་བཙུན་བླ་མ་བསྐལ་བ་རྒྱར་ཞབས་བརྟན་ཤོག་དེ་ལྟར་དང་བའི་ཡིད་ཀྱིས་གསོལ་བཏབ་མཐུས། །ཕྱོགས་འདིའི་རྒྱལ་བློན་
བཙུན་མོ་སྲས་བཅས་དང། །བློན་འབངས་མ་ལུས་སྐྱེ་བ་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་འཛིན་ཤོག་ཡུལ་ཕྱོགས་འདིར་ཡང་བློ་བུར་བུ་ཡུག་དང། །ནད་ཡམས་ཕྱི་དགྲའི་ཉེར་འཚེ་ཀུན་ཞི་ཞིང། །སྲིད་ཞིའི་
དཔལ་འབྱོར་དབྱར་མཚོ་ལྟར་འཕེལ་ནས། །རྫོགས་ལྡན་དགའ་བདེའི་དཔལ་ལ་སྤྱོད་པར་ཤོག་ཁྱད་པར་རྒྱལ་བ་གཉིས་པ་ཙོང་ཁ་བའི། །མདོ་སྔགས་བསྟན་པ་ཕྱོགས་མཐར་རྒྱས་པ་དང། །རིག་གྲོལ་གཉིས་ལྡན་འཕགས་ཚོགས་

[031B] །ཡར་ངོའི་ཟླ་ལྟར་འཕེལ་བའི་བཀྲ་ཤིས་ཤོག་ཅེས་པ་འདི་ནི་ཐོར་ཁོ་རྒྱལ་པོ་ཨཱ་ཡུརྵའི་གསུང་གིས་མངགས་པ་བཞིན་རབ་འབྱམས་པ་དར་ཁན་ཆོས་རྗེས་བསྐུལ་བ་ལ་བརྟེན་ནས། ཤཱཀྱའི་བཙུན་པ་བློ་བཟང་ཡེ་ཤེས་
ཀྱིས་བཀའ་གདམས་ཕོ་བྲང་དུ་སྨྲས་པ་ཛ་ཡན་ཏུ།།    ༈    མཁྱེན་བརྩེའི་དབང་ཕྱུག་རྗེ་བཙུན་པད་དཀར་འཛིན། །དུར་སྨྲིག་གར་གྱིས་རྣམ་རོལ་ཐམས་ཅད་མཁྱེན། །གངས་ཅན་འགྲོ་མགོན་བློ་བཟང་རྒྱ་མཚོའི་དཔལ། །རྗེ་བཙུན་
བླ་མའི་ཞབས་ལ་གསོལ་བ་འདེབས། །བློ་ཆེན་བཟང་པོའི་ཤེལ་གྱི་བ་གམ་རྩེར། །བསླབ་གསུམ་ལུང་རྟོགས་རྒྱལ་མཚན་རབ་བསྒྲེང་ཞིང། །ཡེ་ཤེས་འོད་འབར་ཏོག་གིས་རབ་མཚན་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །
དེ་ལྟར་ཤུགས་དྲག་དང་བས་གསོལ་བཏབ་མཐུས། །བློ་བཟང་རྒྱལ་བ་གཉིས་པའི་བསྟན་པའི་གཉེན། །ཕན་བདེའི་འབྱུང་གནས་རྗེ་བཙུན་བླ་མ་ཡི། །ཞབས་ཟུང་མི་འགྱུར་ཁྲི་ལ་བརྟན་བར་ཤོག་གནས་སྐབས་ལམ་གྱི་བར་ཆད་ནད་གདོན་
ཀུན༑ །ཉེར་ཞི་དཔལ་ལྡན་བླ་མའི་འཛུམ་ཞལ་ལ། །སླར་ཡང་དད་པའི་མིག་གིས་བལྟ་བ་སོགས། །བསམ་དོན་མ་ལུས་ཡིད་བཞིན་འགྲུབ་པར་ཤོག་ཅེས་པ་འདི་ནི་ཐོར་ཁོ་ཨེམ་ཆི་སྦྱིན་པ་རྒྱ་མཚོས་བསྐུལ་བ་ལྟར་ཤཱཀྱའི་བཙུན་པ་བློ་བཟང་
ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་ཛ་ཡནྟུ། །   ༈    གྲངས་མེད་བསྐལ་པར་ཆོགས་གཉིས་མཐར་ཕྱིན་ཀྱང། །ས་བཅུའི་དབང་ཕྱུག་རྒྱལ་སྲས་ཚུལ་འཛིན་པ། །གངས་ཅན་འགྲོ་བའི་གཉེན་གཅིག་ཐམས་ཅད་མཁྱེན་

[032A]༄༅། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱལ་ཀུན་ངོ་བོ་བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་ལ་མངོན་མཐོ་ཞིང། །ཡེ་ཤེས་འོད་ཀྱིས་འགྲོ་བའི་རྨོངས་མུན་སེལ། །རྗེ་བཙུན་བླ་མའི་
ཞབས་ལ་གསོལ་བ་འདེབས། །མཆོག་གསུམ་བསླུ་མེད་ཐུགས་རྗེའི་བྱིན་རླབས་དང། །དཀར་ཕྱོགས་ཆོས་སྐྱོང་བསྲུང་མའི་མཐུ་སྟོབས་དང། །མཐའ་དག་སྐྱེ་དགུ་ཡོངས་ཀྱིས་གསོལ་བཏབ་མཐུས། །འདྲེན་མཆོག་དམ་པ་བསྐལ་
བརྒྱར་ཞབས་བརྟན་ཤོག་དེ་ལྟང་དང་བས་ལེགས་བྱས་བསོད་ནམས་མཐུས། །འཛམ་གླིང་སྦྱི་དང་དགེ་བཅུ་ཚང་བའི་གནས། །ཡུལ་ཕྱོགས་འདི་ཡི་སྐྱ་སེར་བོད་འབྲོག་ལ། །ནད་ཡམས་མུ་གེ་གཡུལ་འཁྲུག་ཞི་བར་ཤོག། །ཕྱོགས་
འདིར་འཁོད་པའི་སྐྱེ་དགུ་མ་ལུས་པ། །པན་ཚུན་བྱམས་པའི་སེམས་དང་རབ་ལྡན་ཞིང། །རྫོགས་ལྡན་བཞིན་དུ་ཆོས་འབྱོར་སླར་འཕེལ་ཏེ། །བསམ་པའི་དོན་ཀུན་ཡིད་བཞིན་འགྲུབ་བར་ཤོག་ཅེས་པ་འདི་ནི་བཀའ་ཆེན་ནོར་བུས་བཞད་
ཁུལ་གྱི་སྐྱ་སེར་ཐམས་ཅད་ཀྱིས་ངག་འདོན་བྱས་ཆོག་པའི་རིང་མཚོའི་ཚིགས་བཅད་སྤྱིར་རྒྱལ་ཁམས་དང་ཁྱད་པར་བཞད་བོད་འབྲོག་དང་བཅས་པར་མི་ཕྱུགས་ཀྱི་ནད་ཡམས་ཞི་བ་དང། ལོ་ཕྱུགས་ལེགས་པ་སོགས་དགེ་མཚན་གོང་འཕེལ་དུ་
འགྱུར་བ་དང་བཅས་པ་ཞིག་དགོས་ཞེས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བྲིས་པ་དགེ་ལེགས་འཕལ། །མངྒལཾ། །    ༈    རིགས་བརྒྱའི་ཁྱབ་བདག་དཔལ་ལྡན་རྡོ་རྗེ་

[032B] །རྒྱལ་བ་ཀུན་གྱི་ཡབ་གཅིག་ངག་གི་ལྷ། །དུར་སྨྲིག་གར་གྱིས་རྣམ་རོལ་སྤྲུལ་པའི་སྐུ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཤེར་ཕྱིན་འཆད་ལ་ཟླ་བྲལ་རབ་འབྱོར་ཆེ། །གཉིས་མེད་རྒྱུད་ཀྱི་མངའ་བདག་འཇམ་
དཔལ་གྲགས། །མཐུ་སྟོབས་དབང་ཕྱུག་གྲུབ་དབང་པདྨ་འབྱུང། །ཀླུ་སྒྲུབ་སྲས་མཆོག་གྱུར་ལ་གསོལ་བ་འདེབས། །རྗེ་བཙུན་མ་ཡིས་རྗེས་བཟུངས་ཨ་བྷ་ཡ། །ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། །རྒྱ་བོད་གཉིས་
སུ་མཁས་པའི་ལོཙྪ་བ། །རྟ་ནག་བགོས་ཀྱི་ཞབས་ལ་གསོལ་བ་འདེབས། །བཀའ་ཕྱག་གདམས་པའི་གཏེར་གྱུར་སྒམ་པོ་པ། །གནས་ལྔ་མཁྱེན་པའི་ཀུན་དགའ་རྒྱལ་མཚན་དང། །སྣང་སྲིད་བྲན་འཁོལ་གཡུང་སྟོན་རྡོ་རྗེ་དཔལ། །
མཁས་གྲུབ་དམ་པ་གསུམ་ལ་གསོལ་བ་འདེབས། །སྨྲ་བའི་ཉི་མ་དགེ་ལེགས་དཔལ་བཟང་དང། །གཞུང་ལུགས་ཐོགས་མེད་ཕྱོགས་ཀྱི་གླང་པོའི་ཞབས། །ཟུང་འཇུག་མངོན་གྱུར་བློ་བཟང་དོན་ཡོད་གྲུབ། །ཆོས་ཀྱི་རྒྱལ་མཚན་ཞབས་
ལ་གསོལ་བ་འདེབས། །འཇམ་མགོན་བླ་མ་བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་ལ་ཟླ་བྲལ་ཞིང། །མཁྱེན་པའི་ཡེ་ཤེས་གཟི་འོད་རབ་འབར་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དཀོན་མཆོག་
གསུམ་གྱི་ཐུགས་རྗེའི་བྱིན་རླབས་དང། །མོས་ལྡན་སྐྱེ་དགུའི་ལེགས་བྱས་བསོད་ནམས་དང། །དཔལ་ལྡན་འདོད་ཁམས་དབང་ཕྱུག་མཐུ་སྟོབས་ཀྱིས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་དེང་ནས་ཇི་སྲིད་བྱང་ཆུབ་

[033A]༄༅། །སྙིང་པོའི་བར། །ཡོན་ཏན་ཀུན་རྫོགས་ཐེག་མཆོག་དགེ་བའི་བཤེས། །བསམ་སྦྱོར་གཉིས་ཀྱིས་ཚུལ་བཞིན་བསྟེན་པ་ལས། །འབྲལ་བ་མེད་པར་མཉེས་ཤིང་རྗེས་འཛིན་ཤོག་དེ་ནས་དེ་ཡིས་བརྩེབས་གདམས་
པ་ཡི། །དལ་འབྱོར་དོན་ཆེ་འཇིག་པར་སླ་བ་དང། །ངན་འགྲོའི་སྡུག་བསྔལ་བསམས་ནས་སྐྱབས་འགྲོ་ཞིང། །སྡིག་སྦོང་དགེ་བ་སྒྲུབ་ལ་བརྩོན་པར་ཤོག་རེ་ཞིག་བདེ་འགྲོའི་གོ་འཕང་མཆོག་ཐོབ་ཀྱང། །ཡིད་བརྟན་མི་རུང་བསླུ་
བའི་ཚུལ་བསམས་ནས། །བསླུ་མེད་ཐར་པའི་གོ་འཕང་ཐོབ་བྱའི་ཕྱིར། །རྣམ་དག་བསླབ་པ་གསུམ་ལ་སློབ་ཕར་ཤོག་མར་གྱུར་འགྲོ་བའི་སྡུག་བསྔལ་མ་བཟོད་པར། །བྱམས་དང་སྙིང་རྗེ་དྲག་པོས་ཡིད་བསྐུལ་ནས། །སྨོན་འཇུག་
བྱང་ཆུབ་མཆོག་ཏུ་སེམས་བསྐྱེད་དེ། །ཕྱིན་དྲུག་བསྡུ་བ་བཞི་ལ་སྤྱོད་པར་ཤོག་ཁྱད་པར་རང་གི་དྲན་པའི་ངོ་བོའམ། །ལྷ་སྐུ་ཐིག་ལེ་དབུགས་ཀྱི་རྒྱུ་བ་ལ། །རྩེ་གཅིག་མཉམ་བར་བཞག་པའི་ཤིན་སྦྱངས་ཀྱི། །བདེ་བས་ཟིན་པའི་
ཞི་གནས་འགྲུབ་པར་ཤོག་ཞི་གནས་ངང་ལས་གཞན་དུ་མ་ཡེངས་པར། །ཆོས་ཀུན་རང་སྣང་ངོ་བོས་མ་གྲུབ་པར། །རིག་པས་དཔྱད་ན་བདེན་མེད་མངོན་སུམ་དུ། །རྟོགས་པའི་ལྷག་མཐོང་ཚེ་འདིར་འགྲུབ་པར་ཤོག་དེ་ལྟར་ཐུན་མོང་
ལམ་གྱིས་རྒྱུད་སྦྱངས་ནས། །རྡོ་རྗེའི་སློབ་དཔོན་མཚན་ཉིད་ལྡན་པ་ལས། །སྐུ་བཞིའི་ས་བོན་ཐེབས་པའི་དབང་བཞི་ཐོབ། །དམ་ཚིག་སྔོམ་པ་སྲོག་ལས་གཅེས་འཛིན་ཤོག་སྐྱེ་ཤི་བར་དོའི་ཐ་མལ་སྣང་ཞེན་ཀུན། །སྦྱོང་བའི་བསྐྱེད་

[033B] །ཐུན་མོང་དངོས་གྲུབ་ཐོབ་དང་རྫོགས་རིམ་གྱི། །རྟོགས་པ་མཐའ་དག་སྐྱེ་བའི་རྒྱུད་སྨིན་ཤོག་དབེན་པ་གསུམ་གྱི་ཏིང་འཛིན་གོམས་པའི་མཐར། །རླུང་སེམས་ཙམ་ལས་གྲུབ་པའི་སྒྱུ་མའི་སྐུ། །དོན་
དམ་འོད་གསལ་དབྱིངས་སུ་བཅུག་པ་ལས། །སླར་ཡང་ཟུང་འཇུག་སྐུ་རུ་ལྡང་བར་ཤོག་མདོར་ན་ཚེ་འདིར་དེ་དག་མ་ཐོབ་ན། །ཕྱི་མར་འཁོར་ལོ་བཞི་ལྡན་རྡོ་རྗེའི་ལུས། །ཐོབ་ནས་བླ་མེད་གདུལ་བྱའི་མཆོག་གྱུར་ཏེ། །སྐུ་གསུམ་གོ་
འཕང་མྱར་དུ་ཐོབ་པར་ཤོག་དེ་ནས་སྐྱེ་བ་ཀུན་ཏུ་ཡང་དག་བླ་མ་ཞེས་སོགས་བསྔོ་བ་སྨོན་ལམ་བཀྲ་ཤིས་སོགས་རང་གི་བློ་དང་སྤྱར་ནས་ཇི་ལྟར་རིགས་པར་བྱའོ། །ཞེས་པ་འདི་ནི་མཛོ་དགེ་དྲུང་འཚོ་བ་དགེ་སློང་ངག་དབང་བསྟན་འཛིན་གྱིས་བསྐུལ་བ་ལ་
བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བསྐུལ་བ་པོའི་འདོད་པ་བཞིན་ཉི་འོད་ལ་བྱིལ་པར་སྨྲས་པའོ།། མངྒལཾ།།    ༈    དེ་ལ་འདིར་འཕགས་མ་དུག་སེལ་མ་བསྒྲུབ་པར་འདོད་པས། །བླ་མ་ལ་སྐྱབས་
སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །དཔལ་མགོན་དམ་པ་ཆོས་སྐྱོང་བའི་བསྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། ཞེས་ལན་གསུམ་
གྱིས་སྐྱབས་འགྲོ་དང། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོག་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་

[034A]༄༅། །པ་ལན་གསུམ་གྱིས་སེམས་བསྐྱེད་དང། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་
སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་པའི་བཏང་སྙོམས་ཚད་མེད་པ་ལ་གནས་པར་གྱུར་ཅིག་ཅེས་པ་ལན་གསུམ་གྱིས་ཚད་མེད་བཞི་སྒོམ་པ་སྔོན་དུ་བཏང་ནས། སྐད་ཅིག་
གིས་རང་ཉིད་འཕགས་མ་དུག་སེལ་མར་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། བླ་མ་དང་གཉིས་སུ་མེད་པའི་འཕགས་མ་དུག་སེལ་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་པ་སྤྱན་དྲངས། དུས་གསུམ་བདེ་
གཤེགས་ཀུན་གྱི་འཕྲིན་ལས་རྣམས། །རབ་མཛེས་ལྷ་མོའི་གཟུགས་སུ་ཤར་བ་གང། །དྲན་པ་ཙམ་གྱིས་དུག་གི་ཉེས་པ་ཀུན། །ཞི་མཛད་འཕགས་མ་སྒྲོལ་མ་ལ་ཕྱག་འཚལ། །མཆོད་ཚོགས་ཀུན་འབུལ་ཉེས་ལྟུང་མ་ལུས་
བཤགས། །དགེ་ལ་ཡི་རང་ཆོས་འཁོར་བསྐོར་པ་དང། །སྲིད་མཐར་མྱ་ངན་མི་འདའ་རྟག་བཞུགས་གསོལ། །འདིས་མཚོན་དགེ་བ་བླ་མེད་རྫོགས་བྱང་བསྔོ། །ཚོགས་ཞིང་རང་ལ་ཐིམ་པས་བྱིན་གྱིས་བརླབས་པར་གྱུར། ཨོཾ་སྭ་
བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དམར་པོ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཛམ་སེར་པོ་ལས་འོད་ཟེར་འཕྲོས། འཕགས་པ་མཆོད་སྣོད་བཅུད་ཀྱི་དུག་རིགས་ལ་སོགས་

[034B] ཚུར་འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་འཕགས་མ་སྒྲོལ་མ་དུག་སེལ་མ་སྐུ་མདོག་སེར་མོ་སྤྲུལ་གྱི་གདེངས་ཀ་བདུན་དང་ལྡན་པ། ཞལ་གསུམ་སྤྱན་གསུམ་དང་ལྡན་ཞིང། ཁྲོ་ཞིང་རྒོད་པའི་
ཉམས་ཅན་སྤྲུལ་གྱི་སྐ་རགས་བཅིངས་པ། གཡས་ཞལ་སྔོ། གཡོན་ཞལ་དཀར། ཕྱག་དྲུག་གི་གཡས་གསུམ་ན་རྡོ་རྗེ། རལ་གྲི། གར་གྱི་ཉམས་སྟབས་ཀྱིས་མདའ་བཟུངས་པ། གཡོན་གསུམ་ན་སྡིགས་མཛུབ་དང་བཅས་པའི་ཞགས་
པ། དུག་གི་མེ་ཏོག་སྔོན་པོ། གསུམ་པ་ན་གཞུ་འཛིན་པ། མེ་ཏོག་གི་ཕྲེང་བས་དབུ་བརྒྱན་ཅིང། རིན་པོ་ཆེ་སྣ་ཚོགས་པའི་དོ་ཤལ་དང་སྦྲུལ་གྱིས་བརྒྱན་པ། དར་གྱི་ན་བཟས་མཛེས་པར་ཀླུབས་ཤིང། ཞབས་གཉིས་རོལ་པའི་སྟབས་
ཀྱིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་
མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་
བྲོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཧཱུཾ། ཞེས་བདུད་རྩིའི་ཆུས་དབང་བསྐུར། ལུས་གང་དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། ཨོཾ་བཛྲ་ཨ་མྲྀ་ཏ་

[035A]༄༅། །ཀུནྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས། ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་པ་ལས་བྱུང་པའི་མཆོད་རྫས་རྣམས་ཕུལ་དུ་
བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས་ལ། ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔྟ་པྲ་ཏཱི་ཙྪ་སཱཧཱ། ཞེས་པས་མཆོད། འཁོར་བ་ལས་སྤྲལ་ཏཱ་རེ་
མ། །ཏུ་ཏྟཱ་རེ་ཡིས་འཇིགས་བརྒྱད་སྒྲོལ། །ཏུ་རེས་ན་པ་རྣམས་ལས་སྒྲོལ། །སྒྲོལ་མ་ལ་ནི་ཕྱག་འཚལ་ལོ། ཞེས་པས་བསྟོད། བཟླས་པ་བྱ་བ་ནི། ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཛི་ཡིག་སེར་པོའི་མཐར། ཨོཾ་ཛཾ་གུ་ལཱི་
སརྦཱ་བི་ཥ་མ་ནི་ཕུཿ་སཱཧཱ། ཞེས་པས་བསྐོར་བ་ལ་དམིགས་ནས་ཅི་མང་བཟླ། མཇུག་ཏུ། དགེ་བ་འདི་ཡིས་མྱུར་དུ་བདག་རྗེ་བཙུན་སྒྲོལ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་བ། །དེ་ཡི་ས་ལ་འགོད་པར་ཤོང། །ཅེས་
བསྔོ་བ་དང་སྨོན་ལམ་བྱའོ། །ཞེས་པ་འདི་ནི་ཨེར་ཏེ་ནི་རྗོ་རིག་ཐུ་ཧོང་ཐའི་ཇིའི་གསུང་གིས་མང་གས་པ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་པོ་བྲང་དུ་སྦྱར་བ་ཛ་ཡན་ཏུ།།    ༈   ན་མོ་མུ་ནི་ཨིནྡྲཱ་ཡ། ལགས་སྦྱངས་གསར་
གྱི་ལྷུན་པོ་ལྟར་བརྗིད་ཅིང། །མཚན་དཔེའི་འོད་སྣང་ཕྱོགས་བརྒྱར་འཕྲོ་བ་ཡིས། །འགྲོ་འདིའི་རྨོངས་མུན་ཅིག་ཅར་སེལ་མཛད་པའི། །མཉམ་མེད་བུ་རམ་ཤིང་བ་གཙུག་གིས་མཆོད། །མགོན་དེས་གདུལ་བྱའི་ཁམས་དང་བསམ་པ་ཀུན།།

[035B] །མདོ་དང་རྒྱུད་སྡེའི་གསུང་རབ་རིན་པོ་ཆེ། །མཛད་པ་ཀུན་གྱི་མཆོག་ཏུ་ཡང་ཡང་བསྔགས། །ཚུལ་དེར་དང་བའི་ཡིད་ཀྱིས་ཀུན་བསླངས་ནས། །བཧོ་ཊའི་ལྗོངས་འདིར་ཐུབ་གསུང་འགྱུར་
རོ་ཅོག་སུམ་རྩེན་ལ་འཁུ་དགེ་ལྡན་ཞོལ་གྱི་ཆར། །འབྱོར་ལྡན་ལོ་པ་ནང་པར་ཡོངས་གྲགས་པས། །བཙོ་མའི་གསེར་སྦྱངས་ཏོག་གིས་ཉེར་མཛེས་ཤིང། །ཟླ་ཞུན་ཁུ་བས་བྱུགས་འདྲའི་གླེགས་བུའི་ངོས། །ཡོངས་རྫོགས་བསྐྲུན་བའི་
རྣམ་དཀར་ཕུང་པོ་དང། །དུས་གསུམ་ལེགས་སྦྱད་གཅིག་ཏུ་བསྔོམས་པའི་མཐུས། །འཛམ་བུས་ཉེར་མཚན་བྱང་ཕྱོགས་རྒྱལ་ཁམས་འདིར། །རྒྱལ་བའི་བསྟན་བ་དང་ཞིང་རྒྱས་པ་དང། །བསྟན་འཛིན་ཀུན་མཐུན་བསྟན་པའི་སྦྱིན་བདག་
ཆེ། །ཁྱད་བར་དང་ལྡན་ངག་དབང་མགོན་པོ་དང། །དགེ་སློང་བློ་བཟང་རབ་བརྟན་བསྟན་འཛིན་དང། །ནམ་མཁའ་རྡོ་རྗེ་ཁྱིམ་འཛིན་ལྷ་མོ་འཛོམ། །བུ་མ་ཕུན་ཚོགས་སྒྲོལ་མ་དཀོན་མཆོག་མཚོ། །འཁོར་འབངས་འདི་ལ་མཐུན་པ་
སྒྲུབ་པའི་ཚོགས། །གནས་སྐབས་ཚེ་རིང་ནད་མེད་འབྱོར་པ་རྒྱས། །བསམ་དོན་གེགས་མེད་ཡིད་བཞིན་འགྲུབ་པ་དང། །ཡང་སྲིད་རྒྱུད་མར་དལ་འབྱོར་རྟེན་ཐོབ་སྟེ། །ཐུབ་བའི་བསྟན་ལ་བྱ་བ་བྱེད་བར་ཤོག་འཇིན་མའི་ཁྱོན་འདིར་སད་
སེར་ཐན་པ་དང། །དམག་འཁྲུག་ནད་ཡམས་དགྲ་དང་ཆོམ་རྐུན་གྱི། །འཇིགས་པ་ཀུན་བྲལ་ཕན་ཚུན་ཕ་མ་ལྟར། །བྱམས་བརྩེའི་སེམས་ཀྱིས་རྟག་ཏུ་གནས་བར་ཤོག་མདོར་ན་བསྟན་པའི་སྦྱིན་བདག་སྲིད་མཐའི་བར། །རིགས་

[036A]༄༅། །རྒྱུད་མངའ་ཐང་དབྱར་མཚོ་ལྟར་འཕེལ་ཞིང། །བསྟན་དང་དེ་འཛིན་གུས་བས་མཆོད་པ་སོགས། །ལེགས་ཚོགས་ཀུན་གྱིས་རྟག་ཏུ་ཤིས་གྱུར་ཅིག་ཅེས་པ་འདི་ནི་སྐྱིད་ཤོད་ནང་བ་ལོ་བས་རྒྱལ་བའི་བཀའ་འགྱུར་རོ་ཅོག་
གསར་བཞེངས་ཀྱི་མཇུག་ཏུ་སྨོན་ལམ་ཚིགས་བཅད་ཅིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈    རབ་འབྱམས་ཞིང་བཞུགས་རྒྱལ་བ་མ་ལུས་
པའི། །མཁྱེན་བརྩེ་གཅིག་བསྡུས་བློ་བཟང་གྲགས་པ་ཡི། །བསྟན་བའི་དཔལ་གྱུར་ཡེ་ཤེས་འོད་འབར་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བ་གཉིས་པ་ཙོང་ཁ་པའི། །མདོ་སྔགས་ཆོས་ཚུལ་མ་ལུས་གསལ་
མཛད་ཅིང། །མཁྱེན་པའི་ཡེ་ཤེས་འོད་སྟོང་ཟེར་འཕྲོ་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་མཁྱེན་པའི་གཏིང་མཐའ་དཔག་དཀའ་ཞིང། །ཡེ་ཤེས་ལུས་ལྡན་སྨྲ་བའི་ཁྱུ་མཆོག་ལྷ། །དུར་སྨྲིག་གིས་བཀླུབས་ཀུན་
མཁྱེན་གཉིས་བ་ཡི། །བསྟན་བའི་རྒྱལ་མཚན་འཛིན་ལ་གསོལ་བ་འདེབས། །བློ་བཟང་རྒྱལ་བའི་མཁྱེན་བརྩེའི་འོད་དཀར་གྱིས། །དད་ལྡན་སྐྱེ་དགུའི་ཀུནྡའི་ཚལ་འབྱེད་ཅིང། །ཡེ་ཤེས་འོད་ཀྱིས་འགྲོ་བའི་ཚ་གདུང་སེལ། །དཔལ་ལྡན་བླ་
མའི་ཞབས་ལ་གསོལ་བ་འདེབས། །བློ་བཟང་གྲགས་བསྟན་སྙན་པའི་ཆོས་ཀྱི་དུང། །ཕྱོགས་དུས་ཀུན་ཏུ་སྒྲོག་ལ་ཟླ་བྲལ་ཞིང། །མཁྱེན་བརྩེའི་ཡེ་ཤེས་ཐུགས་རྗེའི་ལྕགས་ཀྱུ་ཡིས། །འགྲོ་འདྲེན་དམ་པའི་ཞབས་ལ་གསོལ་བ་འདེབས། །

[036B] །ཡེ་ཤེས་ལྔ་ལྡན་འབྲས་བུ་གཡུར་ཟ་བས། །སྐལ་ལྡེན་གདུལ་བྱའི་ལེགས་བྲིས་ཚོགས་རྣམས་ལ། །དགོས་འདོད་ཡིད་བཞིན་སྩོལ་ལ་གསོལ་བ་འདེབས། །བློ་བཟང་བསྟན་པའི་ལུགས་
བཟང་དམ་པ་མཆོག་ལྗོངས་འདིར་ཉིན་མོར་བྱེད་ལ་འགྲན་མེད་ཅིང། །འཕགས་ཚོགས་དགེ་འདུན་དབུས་ན་མངོན་མཐོ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་མཁྱེན་བརྩེའི་ཕ་མཐའ་མི་མངོན་ཞིང། །བག་
ཡོད་བཟང་པོའི་སྤྱོད་པ་མི་འདོར་ལ། །མཁྱེན་པའི་ཡེ་ཤེས་ཕྱོགས་བརྒྱར་འཕྲོ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པ་ཡི། །མི་ནུབ་བསྟན་པའི་རྒྱལ་མཚན་འཛིན་མཛད་ཅིང། །
མཁྱེན་པའི་ཡེ་ཤེས་འོད་ཟེར་འཕྲོ་བ་ཡི། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤག་བློ་བཟང་བསྟན་པའི་སྙན་པའི་གདུགས་དཀར་པོ། །ཕྱོགས་དུས་ཀུན་ཏུ་འཛིན་ལ་ཟླ་བྲལ་ཞིང། །ཆོས་ཀུན་མཁྱེན་པའི་ཡེ་ཤེས་སྤྱན་ཡངས་པ་
རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་བློ་བཟང་སྙན་གྲགས་སྲིད་རྩེར་གསལ་བ་ཅན། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་བའི། །མདོ་སྔགས་བསྟན་པའི་པར་ཚལ་བཞད་པའི་གཉེན། །ཡེ་ཤེས་འོད་སྣང་མི་ནུ་བརྟག་འཆར་
ཤོག་བསླུ་མེད་བླ་མ་ཡི་དམ་བྱིན་རླབས་དང། །གདུག་པ་འདུལ་མཛད་དམ་ཅན་མཐུ་སྟོབས་དང། །མཐའ་ཡས་སྐྱེ་དགུའི་ལེགས་སྤྱད་བསོད་ནམས་ཀྱིས། །འགྲོ་འདྲེན་དམ་བ་བསྐལ་བརྒྱར་ཞབས་བརྟན་ཤོག་དེ་ལྟར་རྩེ་གཅིག་

[037A]༄༅། །གུས་བས་གསོལ་བཏབ་མཐུས། །ཐེག་མཆོག་དགེ་བའི་བཤེས་ཀྱིས་རྗེས་བཟུངས་ནས། །ཕྱིན་དྲུག་རིམ་གཉིས་རྟོགས་པ་མཐར་ཕྱིན་ཏེ། །སྐུ་གསུམ་གོ་འཕང་དམ་པ་མྱུར་བགྲོད་ཤོག་དེར་མ་སོན་པའི་སྐྱེ་བ་
ཐམས་ཅད་དུ། །དལ་འབྱོར་ཚང་བའི་རྟེན་བཟང་རབ་རྙེད་དེ། །ནག་པོའི་ལས་ལ་ནམ་ཡང་མི་འཇུག་ཅིང། །དགེ་བཅུའི་ལས་ཀྱི་ལམ་ལ་སྤྱོད་པར་ཤོག་མཆོག་གསུམ་དམ་པའི་ཐུགས་རྗེའི་བྱིན་རླབས་དང། །རྨང་བྱུང་རྟེན་འབྲེལ་བསླུ་
བ་མེད་པའི་མཐུས། །འདོད་པའི་འབྲས་བུ་ཡིད་བཞིན་འགྲུབ་པ་དང། །ཕུན་ཚོགས་དཔལ་འབྱོར་འཕེལ་བའི་བཀྲ་ཤིས་ཤོག་ཅེས་པ་འདི་ནི་དད་པ་དང་གཏོང་བ་དང་རྣམ་དཔྱོད་ཕུན་སུམ་ཚོགས་པ་སྡེ་པ་རིན་པོ་ཆེ་རིན་ཆེན་རྩེ་ནས་ལེགས་
ལྡན་དོན་གྲུབ་ཀྱི་གསུང་གིས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ཞིང་བཀྲ་ཤིས་པར་གྱུར་ཅིག།    ༈    རྣམ་དཀར་བསོད་ནམས་ཟླ་བའི་མ་མ་ལས་
ལགས་འཁྲུངས་མཁྱེན་པའི་དཀྱིལ་འཁོར་ཆེར་རྒྱས་ཤིང། །རྒྱལ་བསྟན་པད་ཚལ་འབྱེད་པའི་སྙན་གྲགས་ཅན། །ཡོངས་འཛིན་དམ་པའི་ཞབས་ལ་གསོལ་བ་འདེབས། །སྔ་འགྱུར་གསང་སྔགས་ཟབ་མོའི་གདམས་པ་མཆོག། །
ཉམས་སུ་བསྟར་བས་རླུང་སེམས་དབང་གྱུར་ཏེ། །སྤྲུལ་བསྒྱུར་མངའ་བརྙེས་གྲུབ་མཆོག་རྐྱང་སྟོན་རིགས། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྲིད་བའི་ཕུན་ཚོགས་སྙིང་པོ་མེད་གཟིགས་ནས། །ཁྱིམ་གྱི་འབྱོར་

[037B] །བསྟན་ལ་རབ་ཞུགས་ཉེས་ལྟུང་དྲི་མས་དཔེན། །དཔལ་ལྡན་བླ་མའི་ཞབས་ལ་གསོལ་བ་འདེབས། །རིགས་པའི་དབར་ཕྱུག་ཕྱོགས་གླང་གྲགས་པ་སོགས། །རྒྱ་བོད་མཁས་གྲུབ་གཞུང་ལ་ལེགས་སྦྱངས་པས། །
ཕྱོགས་ལས་རྣམ་རྒྱལ་བློ་གསལ་སྐྱེ་དགུའི་གཉེན། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཨ་ཏི་ཤ་དང་རྒྱལ་བ་གཉིས་པ་ཡི། །དྲི་མེད་ཆོས་ཚུལ་མ་ལུས་ཐུགས་ཆུང་པས། །གསུང་རབ་མ་ལུས་གང་མས་བར་ལེགས་ཤར་བ་
དཔལ་ལྡན་བླ་མའི་ཞབས་ལ་གསོལ་བ་འདེབས། །ཤིན་ཏུ་ཕྲ་བའི་དཀར་ནག་ལས་འབྲས་ཀྱི། །བླང་དོར་ཚུལ་བཞིན་འབྱེད་པའི་རྣམ་དཔྱོད་ཀྱིས། །དམ་པའི་ཆོས་ཚུལ་འབའ་ཞིག་སེམས་པ་ཡི། །དཔལ་ལྡན་བླ་མའི་ཞབས་ལ་གསོལ་བ་
འདེབས། །འཁོར་བའི་ཕུན་ཚོགས་དུཿ་ཁའི་རླབས་འཕྲེང་ཅན། །ཉེས་མངན་ཀྲའི་འབྱུང་གནས་ལྟར་གཟིགས་ནས། །འགྲོ་ཀུན་དོན་དུ་བསླབ་གསུམ་ཉམས་བཞེས་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བདག་
ཉིད་གཅིག་པུས་འགྲོ་ཀུན་ཕན་བདེའི་ཚོགས། །སྒྲུབ་བོ་སྙམ་བའི་ལྷག་བསམ་ཁུར་འཁྱེར་བའི། །སྙིང་སྟོབས་ཆེན་པོའི་དམ་བཅའ་རབ་བརྟན་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྨོན་འཇུག་བྱང་ཆུབ་མཆོག་ཏུ་
ཐུགས་བསྐྱེད་ནས། །རླབས་ཆེན་བྱ་དཀའི་རྒྱལ་སྲས་སྤྱོད་པ་ལ། །ཚུལ་བཞིན་བསླབས་པས་ཉེས་བའི་དྲི་མ་བྲལ། །དཔལ་ལྡན་བླ་མའི་ཞབས་ལ་གསོལ་བ་འདེབས། །གང་འཚམ་སྦྱིན་བས་འོག་བ་མ་ལུས་པ། །ཉེ་བར་བསྡུས་ནས་

[038A]༄༅། །གདམས་པའི་མཆོག་སྟོན་ཅིང། །སྙན་བར་སྨྲ་དང་ཉམས་སུ་ལེན་འཇུག་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྐལ་བཟང་གདུལ་བྱའི་བསོད་ནམས་ཞིང་གི་མཆོག་བློ་བཟང་གྲགས་པའི་མདོ་
སྔགས་བཤད་སྒྲུབ་ཀྱིས། །བསྟན་པའི་རྒྱལ་མཚན་འཛིན་ལ་ཟླ་དྲལ་བ། །བཤེས་གཉེན་དམ་པ་བསྐལ་བརྒྱར་ཞབས་བརྟན་ཤོག་བློ་བཟང་གྲགས་སྙན་འབར་བའི་བསྟན་སྲུངས་ཆེ། །མྱུར་མཛད་ཡེ་ཤེས་མགོན་བའི་མཐུ་སྟོབས་དག་
བདག་སོགས་དང་ལྡན་ལེགས་བྱས་བསོད་ནམས་མཐུས། །རྗེ་བཙུན་དམ་པ་སྲིད་མཐར་ཞབས་བརྟན་ཤོག་འདིས་མཚོན་དུས་གསུམ་རྣམ་དཀར་ཕུང་པོའི་མཐུས། །ལེགས་ཆོགས་ཀུན་གྱི་འབྱུང་གནས་དགེ་བའི་བཤེས། །དཔལ་ལྡན་
བླ་མས་འབྲལ་མེད་རྗེས་འཛིན་ཅིང། །ཟབ་རྒྱས་ཆོས་ཀྱི་དཔལ་ལ་སྤྱོད་པར་ཤོག་ཅེས་བ་འདི་ནི་ཁལ་ཁ་ཛ་ཡ་པཎྜི་ཏས་ཡོངས་ཀྱི་དགེ་བའི་བཤེས་གཉེན་བསོད་ནམས་གྲགས་པའི་རྣམ་ཐར་གསོལ་འདེབས་བརྟན་བཞུགས་དང་བཅས་པ་ཞིག་
དགོས་ཞེས་བསྐུལ་བ་ལྟར། ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་བ་དགེ་ལེགས་འཕེལ།།    ༈    བློ་བཟང་རྒྱལ་བའི་རིང་ལུགས་ཟླ་མེད་པ། །ཕྱོགས་འདིར་མཁྱེན་པའི་ཡེ་
ཤེས་དཀྱིལ་འཁོར་གྱིས། །གསལ་མཛད་སྐྱེ་དགུ་ཡོངས་ཀྱི་གཉེན་གཅིག་པུ། །རྗེ་བཙུན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་དད་པ་དང་གཏོང་བའི་ཡོན་ཏན་དང་ལྡན་པ་དཔོན་མོ་ཆོས་སྐྱབས་ཀྱིས་བསྒུལ་བ་ལྟར། ཆོས་

[038B]། མངྒ་ལཾ།།    ༈    རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །ལྗོངས་འདིར་དུར་སྨྲིག་གར་གྱིས་རྣམ་རོལ་ཞིང། །འཆད་རྩོར་རྩོམ་པས་བསྟན་པ་ཉིན་མོ་ལྟར། །
གསལ་མཛད་བླ་མའི་ཞབས་ལ་གསོལ་བ་འདེབས། །དེ་ལྟར་རྩེ་གཅིག་གསོལ་བ་བཏབ་པའི་མཐུས། །སྐྱེ་བ་ཀུན་ཏུ་དཔལ་ལྡན་བླ་མ་ཡིས། །འབྲལ་བ་མེད་པར་རྗེས་སུ་འཛིན་པ་དང། །གསུང་གི་བདུད་རྩི་དོམས་མེད་འཐུང་བར་ཤོག་
གནས་སྐབས་སུ་ཡང་ཚེ་རིང་ནད་མེད་ཅིང། །ལེགས་ཚོགས་དཔལ་འབྱོར་མ་ལུས་འཕལ་བ་སོགས། །ཇི་ལྟར་བསམ་བའི་དོན་རྣམས་འགྲུབ་གྱུར་ཏེ། །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ཅེས་པ་འདི་ནི་བཀྲ་ཤིས་རྣམ་རྒྱལ་
གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་ཉི་འོད་འཁྱིལ་པར་སྨྲས་པའོ།། མངྒལཾ།།    ༈    གནས་འཇོག་གི་མདོ་ལས། །གངྒཱ་ལ་སོགས་པའི་ཆུ་ཀླུང་ཆེན་པོ་ལྔ་དང། རྒྱ་མཚོ་
ཆེན་པོའི་ཆུ་བུམ་པའི་གྲངས་ཀྱིས་གཟུང་བར་ནུས་ཀྱི། བསྙེན་གནས་ཀྱི་ཕན་ཡོན་ནི་ཚད་གཟུང་བར་མི་ནུས་ཤིང། འཛམ་བུའི་གླིང་གང་བའི་དགྲ་བཅོམ་པ་ལ་རིན་པོ་ཆེ་ལ་སོགས་པའི་ཡོ་བྱད་ཐམས་ཅད་བྱིན་པའི་བསོད་ནམས་ཀྱིས་བསྙེན་གནས་ཀྱི་
བསོད་ནམས་ཀྱི་བརྒྱའི་ཆར་ཡང་མི་ཕོད། །སྟོང་གི་ཆར་ཡང་མི་འགྲོ་བར་གསུངས་ལ། བསྙེན་གནས་གཙང་མ་ལན་གཅིག་བསྲུངས་ན། རྒྱལ་ཆེན་རིགས་བཞི། སུམ་ཅུ་རྩ་གསུམ། འཐབ་བྲལ། དགའ་ལྡན། འཕྲུལ་དགའ། གཞན་

[039A]༄༅། །འཕྲུལ་དབང་བྱེད་དེ་འདོད་ལྷ་རིགས་དྲུག་གང་རུང་གཅིག་ཏུ་སྐྱེ་བར་གསུངས་གཞན་ཡང་ད་ལྟ་བསྙེན་གནས་གཙང་མ་ལན་གཅིག་བསྲུངས་ན། ཐེག་པ་ཆེན་པོར་སེམས་བསྐྱེད་པ་རྣམས་མ་གཏོགས། རྒྱལ་བ་བྱམས་པའི་
བསྟན་པ་ལ་འབྲས་བུ་བཞི་གང་རུང་ཐོབ་བར་བྱམས་པ་ལུང་བསྟན་པའི་མདོ་ལས་གསུངས་ཤིང། དེར་མ་ཟད་བདག་ཅག་གི་སྟོན་པ་ལྟ་བུའི་སངས་རྒྱས་སུ་འགྱུར་བར་གསུངས་ཏེ། མདོ་ལས། བསྙེན་གནས་ཡན་ལག་བརྒྱད་བསྲུངས་ན། །དེ་
ནི་ང་དང་འདྲ་བར་འགྱུར། ཞེས་གསུངས་པའི་ཕྱིར། གཞན་ཡང་སངས་རྒྱས་འོད་སྲུངས་ཀྱི་བསྟན་པ་ལ། བྲམ་ཟེ་གཉིས་ཀྱིས་བསྙེན་གནས་ཀྱི་སྡོམ་པ་བླངས་ནས། གཅིག་གིས་ལྷར་སྐྱེ་བར་སྨོན་ལམ་བཏབ། ཅིག་ཤོས་ཀྱིས་རྒྱལ་པོར་
སྐྱེ་བར་སྨོན་ལམ་བཏབ་པ་ལས། ལྷར་སྐྱེ་བར་སྨོན་པ་དེ་ཆུང་མའི་དབང་དུ་སོང་ནས་ཕྱི་དྲོའི་ཁ་ཟས་ཟོས་ནས་བསྙེན་གནས་ཀྱི་ཡན་ལག་ཉམས་བས་ཀླུ་ཞིག་ཏུ་སྐྱེས། རྒྱལ་པོར་སྨོན་པ་དེས་ཚུལ་བཞིན་བསྲུངས་པས་ཇི་ལྟར་སྨོན་པ་ལྟར་རྒྱལ་པོར་
སྐྱེས་པའི་ཚེ། ཀླུར་སྐྱེས་པ་དེས་རྒྱལ་པོ་དེ་ལ་ངས་ཉིན་ཞག་གཅིག་པའི་ཚུལ་ཁྲིམས་ཉམས་པས་ཀླུར་སྐྱེས་ཀྱི། ཉིན་ཞག་གཅིག་པའི་ཆོ་ག་བསྐུར་ཞིག་ཇི་སྟེ་མི་གནང་ན་རྒྱལ་པོ་ཁྱོད་ཀྱི་ཡུལ་ཁམས་ཐམས་ཅད་རྒྱ་མཚོར་བསྒྱུར་རོ་
ཞེས་འཕྲིན་བསྐུར་བས། རྒྱལ་པོ་དེས་ཀྱང་བསྙེན་གནས་ཡན་ལག་བརྒྱད་པའི་ཆོ་གའི་དཔེ་ཚེགས་ཆེན་པོས་བཙལ་ནས་བསྐུར། ཀླུ་ངེས་ཀྱང་བསྙེན་གནས་བསྲུངས་ཤིང་གཞན་ཡང་བསྲུང་དུ་བཅུག་པས་གཉིས་ཀ་མཉམ་དུ་ལྟར་སྐྱེས་པར་

[039B]།    ༈    ཐེག་པ་ཆེན་པོའི་གསོ་སྦྱོང་ཡིན་པས་
སྡོམ་པ་ལེན་པའི་ཆོ་ཡང་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སེམས་བསྐྱེད་ཀྱིས་ཟིན་པ་ཞིག་ངེས་པར་དགོས། དེ་ལྟར་སེམས་བསྐྱེད་ཀྱིས་ཟིན་ནས་བླངས་ན། བསྙེན་གནས་ཡན་ལག་བརྒྱད་པ་ལས་ཕན་ཡོན་
ཡང་ལྷག་པར་ཆེ། དེ་ཡང་གནས་སྐབས་ཕན་པ་ཕུན་སུམ་ཚོགས་པ་སྒྲུབ་ཅིང། ངན་སོང་གི་སྡུག་བསྔལ་འཇིགས་སུ་རུང་བ་དང། ལུས་སེམས་གདུང་བར་བྱེད་པའི་ནད་དང། དབུལ་ཞིང་འཕོངས་པ་ལ་སོགས་སྡུག་བསྔལ་བའི་རྒྱུ་མུ་
གེ་སོགས་རྒྱུན་གཅོད་ཅིང་མཐར་ཐུག་ཉོན་མོངས་པ་དང་ཤེས་བྱའི་སྒྲིབ་པ་ལས་གྲོལ་བའི་ཐམས་ཅད་མཁྱེན་པའི་གོ་འཕང་ཐོབ་པར་འགྱུར། མདོར་ན་སྨྱུང་གནས་བྱེད་པ་དེ་ལ་ཚྭ་འམ་ཆུ་མེ་ཤིང་སོགས་ཀྱི་ཕན་པ་སྒྲུབ་པ་ཡང་ཕན་ཡོན་ཆེ་བར་འཕགས་
པ་ཐུགས་རྗེ་ཆེན་པོས། ཆུ་བཟང་པ་ལ་དངོས་སུ་གསུངས་ན། སྨྱུང་གནས་བྱེད་པ་ཕན་ཡོན་ཆེ་བ་སྨོས་ཅི་དགོས། སྒོམ་སྒྲུབ་བྱེད་པ་གཞན་པས་སྨྱུང་གནས་བྱེད་པ་རྣམས་ཡི་དམ་ལྷའི་ཞལ་གཟིགས་བ་མྱུར་བར་སྨྱུང་གནས་བརྒྱུད་པའི་བླ་མ་
རྣམས་ཀྱི་རྣམ་ཐར་ལས་གསུངས།། བཀྲ་ཤིས།།    ༈    བློ་བཟང་ལུང་རྟོགས་དམ་ཆོས་འཛིན་པའི་དཔལ། །བཤད་སྒྲུབ་རྣམ་པར་དཀར་བའི་འཕྲིན་ལས་ཀྱིས། །མི་ནུབ་བསྟན་པའི་རྒྱལ་མཚན་འཛིན་བའི་མཆོག། །དཔལ་

[040A]༄༅། །ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཐོས་བསམ་གླིང་གི་ལས་འཛིན་པ་རྣམས་ཀྱིས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    ཀུན་
མཁྱེན་གཉིས་པ་བློ་བཟང་གྲགས་པ་ཡི། །མདོ་སྔགས་གཞུང་ལུགས་འཛིན་པའི་བསྟན་པའི་གཉེན། །ཡེ་ཤེས་རྣམ་དཀར་མཛད་པས་འགྲོ་འདྲེན་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་རྩེ་གཅིག་གུས་པས་
གསོལ་བཏབ་མཐུས། །ཚེ་རབས་ཀུན་ཏུ་ཐེག་མཆོག་དགེ་བའི་བཤེས། །མཚན་ཉིད་ལྡན་བས་འབྲལ་མེད་རྗེས་བཟུངས་ཏེ། །སྐུ་གསུམ་གོ་འཕང་བདེ་བླག་མྱུར་ཐོབ་ཤོག་ཅེས་པ་འདི་ནི་ནོ་ནོ་བློ་བཟང་དངོས་གྲུབ་ཀྱིས་བསྐུལ་བ་ལྟར་ཤཱཀྱའི་
བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈    བློ་བཟང་རྒྱལ་བསྟན་གཞུང་ལུགས་པདྨོའི་གཉེན། །བསླབ་གསུམ་དག་པའི་འོད་སྟོང་རབ་འཕྲོ་ཞིང། །མཁྱེན་བརྩེའི་ཡེ་ཤེས་དཀྱིལ་
འཁོར་རབ་རྒྱས་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་ལྟར་ཤུགས་དྲག་དད་པས་གསོལ་བཏབ་པས། །སྐྱེ་བ་ཀུན་ཏུ་རྗེ་བཙུན་བླ་མ་ཡིས། །འབྲལ་བ་མེད་པར་མཉེས་ཤིང་རྗེས་བཟུངས་ཏེ། །མཐོ་རིས་ཐར་པའི་གོ་
འཕང་མྱུར་བགྲོད་ཤོག་ཅེས་པ་འདི་ནི་དབོན་པོ་ཆོས་བཟང་པོ་དང། གཉེར་པ་དགེ་སློང་བརྩོན་འགྲུས་འཇམ་དབྱངས་གཉིས་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    བློ་བཟང་རྒྱལ་

[040B] །དད་ལྡན་གདུལ་བྱའི་རྨོངས་མུན་ཀུན་སེལ་ཞིང། །མདོ་སྔགས་གཞུང་ལུགས་ཀུནྡའི་ཚལ་འབྱེད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །དངོས་བཤམས་ཡིད་སྤྲུལ་མཆོད་
ཚོགས་རྒྱ་མཚོས་མཆོད། །ཉེས་ཚོགས་ཀུན་བཤགས་དགེ་ལ་རྗེས་ཡི་རང། །འགྲོ་ལ་ཟབ་རྒྱས་ཆོས་ཆར་འབེབས་ཕྱིར་དུ། །བསྐལ་བརྒྱར་མྱ་ངན་མི་འདའ་རྟག་བཞུགས་གསོལ། །དུས་གསུམ་རྣམ་དཀར་སྤྱི་དང་བྱེ་བྲག་ཏུ། །རྗེ་
བཙུན་བླ་མའི་སྣང་བརྙན་ཡིད་འོང་དག་ལེགས་པར་བསྒྲུབས་པའི་དགེ་ཚོགས་ཅི་མཆིས་པ། །བླ་མེད་བྱང་ཆུབ་དམ་པའི་རྒྱུ་རུ་བསྔོ། །དཀོན་མཆོག་གསུམ་གྱི་བདེན་པའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་
ཀྱིས། །ལྷ་མིའི་འདྲེན་པ་དཔལ་ལྡན་བླ་མ་ཡི། །ཞབས་ཀྱི་པདྨོ་བསྐལ་བརྒྱར་བརྟན་པར་ཤོག་དེ་ལྟར་བསྐྲུན་པའི་ལེགས་དཔྱད་བསོད་ནམས་ཀྱིས། །བསླབ་གསུམ་དག་པའི་དགེ་འདུན་ཐུགས་མཐུན་ཞིང། །མདོ་སྔགས་བཤད་སྒྲུབ་
ཡར་ངོའི་ཟླ་བ་ལྟར། །འཕེལ་ཞིང་རྒྱས་ལ་ཡུན་རིང་གནས་པར་ཤོག་ཅེས་པ་འདི་ནི་རབ་འབྱམས་པ་ཕུན་ཚོགས་དཔལ་མགོན་གྱིས་ཉུག་ཆོས་འཁོར་གླིང་དུ་རྗེ་བཙུན་ཙོང་ཁ་པ་ཆེན་པོ་དང་ངེད་རང་གི་འདྲ་འབག་མི་ཆད་ཙམ་བསམ་པ་དག་པས་
བཞེངས་པའི་དགེ་རྩ་བསྔོ་ཕྱིར་དུ་ཚིགས་བཅད་འདི་ལྟ་བུ་ཞིག་དགོས་ཞེས་བསྐུལ་བའི་ངོར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་སརྦ་ཛ་ཡནྟུ།།    ༈    བཙོམ་གསེར་གྱི་རི་བོའི་

[041A]༄༅། །མདངས་ལྡན་ཞིང། །མཚན་དཔེ་རྒྱུ་སྐར་བྱེ་བ་རྣམ་པར་བཀྲ། །སྙིང་སྟོབས་བརྩོན་འགྲུས་གཞན་ལས་ཕུལ་བྱུང་བའི། །མཉམ་མེད་ཤཱཀྱའི་གཙོ་དེ་རྒྱལ་གྱུར་ཅིག་དུས་གསུམ་རྒྱལ་བ་ཀུན་གྱི་མཁྱེན་པའི་དཔྱིད།།
དུར་སྨྲིག་འཛིན་པའི་གར་གྱིས་རྣམ་རོལ་ནས། །མདོ་རྒྱུད་བསྟན་པ་ཉི་ལྟར་གསལ་མཛད་པ། །འཇམ་མགོན་བློ་བཟང་གྲགས་པ་རྒྱལ་གྱུར་ཅིག་དེ་ཡང་རིགས་གསུམ་མགོན་པོས་འདུལ་བའི་ཞིང། །གངས་ཅན་ཤར་ཕྱོགས་མདོ་
སྨད་ས་ཡི་ཆ། །མཱ་ནུ་བྱམས་པ་གླིང་གི་ཆོས་གྲྭ་ཆེའི། །རྟེན་གསུམ་དཀར་ཆག་འབུམ་ཕྲག་སྐོར་བའི་ཚད། །ཕྱག་སྐོར་ཕན་ཡོན་དད་པའི་གསོས་འདེབས་བརྗོད། །དུས་གསུམ་སངས་རྒྱས་སྐུ་བརྙན་འབྱུང་བ་མེའི། །གནོད་པས་
མ་འཇིག་ངོ་མཚར་གཟི་འོད་འབར། །རབ་གནས་མེ་ཏོག་བཞེས་པའི་བྱམས་པའི་སྐུ། །འཕྲེང་འཛིན་མ་ཞེས་གྲགས་པས་ཕྱོགས་ཀུན་འགེངས། །བསྐལ་བཟང་འདྲེན་པ་སྟོང་གི་བཅུ་གཅིག་པར། །སྤྲུལ་སྐུའི་མཛད་པ་སྟོན་འགྱུར་
ཙོང་ཁ་པའི། །གསེར་སྐུ་ཆུ་འཛིན་མ་ཞེས་གྲགས་པ་དང། །ནང་རྟེན་བདེ་གཤེགས་འཕེལ་གདུང་འཕྲུལ་མེད་གཅིག་ནཱ་རོ་ཏ་པའི་གདུང་ལས་རང་བྱུང་བའི། །རྡོ་རྗེའི་རྣམ་པ་གསལ་བའི་འབུར་དོང་ཅན། །ཇོ་བོ་ཆེན་པོའི་བླ་མ་
ཀུན་གྱི་མཆོག་བྱང་ཆུབ་སེམས་ཀྱི་མངའ་བདག་གསེར་གླིང་པའི། །ཞུན་ཐིགས་ལས་གྲུབ་རིང་བསྲེལ་བྱིན་རླབས་ཅན། །ལ་སོགས་སྐུ་རྟེན་བསམ་གྱིས་མི་ཁྱབ་དང། །དྲི་མེད་བཀའ་རྣམས་བོད་དུ་འགྱུར་རོ་ཅོག་དགོངས་

[041B] །ཐུགས་རྟེན་དེ་བཞིན་གཤེགས་པའི་མཆོད་རྟེན་ནི། །བྲིས་འབུར་ཆེ་ཆུང་སྣ་ཚོགས་མ་ངེས་ཤིང། །བླ་མ་ཡི་དམ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་ཆོས་སྐྱོང་བསྲུང་
མའི་སྐུ། །སྐུ་རུས་མ་ངེས་གོང་མ་ཡབ་སྲས་ཀྱིས། །ཡེ་ཤེས་སེམས་དཔའ་བསྟིམ་ཞིང་མེ་ཏོག་ཆར། །དངོས་སུ་ཕབ་པའི་རྟེན་གསུམ་མང་དུ་བཞུགས། །དེ་དག་རྣམས་ལ་མཆོད་ཅིང་བསྟོད་པ་དང། །དང་བས་སྐོར་བ་བགྱིས་པའི་
ཕན་ཡོན་ལ། །ཡིད་ཆེས་བསྐྱེད་ཕྱིར་མདོ་ཡི་ཁུངས་དང་སྦྱར། །དེ་ཡང་འདི་ལྟར། འཕགས་པ་སྤྱན་རས་གཟིགས་ཀྱི་མདོ་ལས། འཇིག་རྟེན་མགོན་གྱི་མཆོད་རྟེན་ལ། །མི་གང་སྐོར་བ་བྱེད་པ་ཡི། །བསྔགས་པ་བསྐལ་པ་བྱེ་
བར་ཡང། །བརྗོད་པས་ཟད་པར་བྱ་མི་ནུས། །སུ་ཞིག་བྱ་བ་སེམས་བསྐྱེད་ནས། །སྟོན་པའི་མཆོད་རྟེན་ཕྱག་འཚལ་བ། །དེ་ནི་བསྐལ་བ་བྱེ་བར་ཡང། །ནམ་ཡང་འོན་ལོང་མཐོང་མི་འགྱུར། །མཆོད་རྟེན་སྐོར་བ་བྱས་ན་ནི། །བརྩོན་
འགྲུས་བརྟན་ཅིང་མཐུ་བརྟན་ལ། །བརྟན་ཅིང་རྣམ་པར་གནོན་བརྟན་དང། །དེ་ནི་མྱུར་དུ་མཁས་པར་འགྱུར། །ཞེས་དང། མཆོད་རྟེན་སྐོར་བའི་ཚིགས་སུ་བཅད་པ་ལས། ཤེས་རབ་ཆེན་པོ་ཤ་རིའི་བུས། །སྟོན་པ་ལ་ནི་ཞུ་བ་ཞུས། །
མཆོད་རྟེན་སྐོར་བ་བགྱིས་པ་ཡི། །རྣམ་པར་སྨིན་པ་ཅིར་འགྱུར་ལགས། །བསྐལ་པ་ཆེན་པོའི་འཇིག་རྟེན་མཆོག་རྣམ་པར་འདྲེན་པས་བདག་ལ་གསུངས། ཞེས་ཞུས་པའི་ལན་དུ། མཆོད་རྟེན་སྐོར་བ་བྱས་པས་ནི། །རིན་ཆེན་

[042A]༄༅། །བདུན་དང་ལྡན་པ་ཡི། །འཁོར་ལོས་བསྒྱུར་བའི་རྒྱལ་པོར་འགྱུར། །ཆོས་བཞིན་འཁོར་ལོ་བསྐོར་བར་བྱེད། །མཆོད་རྟེན་སྐོར་བ་བྱས་པས་ནི། །སུམ་ཅུ་རྩ་གསུམ་དབང་ཕྱུག་རྗེ། །རྫུ་འཕྲུལ་ཆེ་བའི་བརྒྱ་བྱིན་དུ། །ལྷ་
ཡི་དབང་པོ་ཆེན་པོར་འགྱུར། །མཆོད་རྟེན་སྐོར་བ་བྱས་པས་ནི། །འཐབ་བྲལ་ལྷ་ཡི་རྒྱལ་པོ་དང། །དེ་བཞིན་ཡོངས་སུ་དགའ་ལྡན་དང། །འཕྲུལ་དགའ་གཞན་འཕྲུལ་དབང་བྱེད་འགྱུར། །ཞེས་དང། མཁས་པ་གང་གིས་སངས་རྒྱས་
མཆོད་རྟེན་ལ། །དགའ་བའི་སེམས་ཀྱིས་གོམ་པ་གཅིག་བོར་བ། །འཛམ་བུའི་ཆུ་ཀླུང་གསེར་སྲང་སྟོང་གྲངས་སྙེད། །དེ་ནི་དེ་དང་མཚུངས་པ་ཡོད་མ་ཡིན། །མཁས་པ་གང་ཞིག་སངས་རྒྱས་མཆོད་རྟེན་ལ། །དགའ་བའི་སེམས་
ཀྱིས་མར་མེ་འབུལ་བྱེད་པ། །ཛམྦུའི་ཆུ་ཀླུང་གསེར་སྲང་བྱེ་བ་འབུམ། །དེ་ནི་དེ་དང་མཚུངས་པ་ཡོད་མ་ཡིན། །མཁས་པ་གང་ཞིག་སངས་རྒྱས་མཆོད་རྟེན་ལ། །དགའ་བའི་སེམས་ཀྱིས་རྒྱལ་མཚན་འཕན་གུགས་སོགས། །གསེར་
གྱི་རི་བོ་ལྷུན་པོ་ཚད་འབུམ་ཡང། །དེ་ནི་དེ་དང་མཚུངས་པ་ཡོད་མ་ཡིན། །འདི་ནི་དཔག་མེད་དེ་བཞིན་གཤེགས། །རྒྱ་མཚོ་འདྲ་བའི་རྫོགས་སངས་རྒྱས། །དེད་དཔོན་བླ་ན་མེད་པ་ལ། །ཕུལ་བའི་ཕན་ཡོན་བསྟན་པ་ཡིན། །བཞུགས་
པའི་ཚེ་ན་གང་གིས་མཆོད། །མྱ་ངན་འདས་འོག་གང་གིས་མཆོད། །སེམས་དགེ་བ་ནི་མཚུངས་གྱུར་ན། །བསོད་ནམས་ལ་ནི་ཁྱད་པར་མེད། །དེ་ལྟར་སངས་རྒྱས་བསམ་མི་ཁྱབ། །སངས་རྒྱས་ཆོས་ཀྱང་བསམ་མི་ཁྱབ། །

[042B] །རྣམ་པར་སྨིན་པའང་བསམ་མི་ཁྱབ། ཅེས་སོགས་རྒྱ་ཆེར་གསུངས་ཤིང། ཁྱད་པར་དམ་ཆོས་པདྨ་དཀར་པོ་ལས། བདེ་གཤེགས་རིང་བསྲེལ་ལ་ནི་ཅུང་ཟད་དང། །སིལ་སྙན་གཅིག་བརྡུངས་པ་ཡི་སྒྲ་
བྱུང་ངམ། །མེ་ཏོག་གཅིག་ཙམ་གྱིས་ནི་མཆོད་པ་དང། །བདེ་གཤེགས་གཟུགས་དྭངས་རྩིག་ངོས་བྲིས་བ་ལ། །འཁྲུགས་བཞིན་པ་ཡི་སེམས་ཀྱིས་བལྟས་ན་ཡང། །དེ་དག་རིམ་གྱིས་སངས་རྒྱས་བྱང་ཆུབ་འཐོབ། །མཆོད་རྟེན་དེ་ལ་
གང་གིས་ཐལ་མོ་སྦྱོར། །ཡོངས་སུ་ཚང་བའམ་ཐལ་མོ་ཡ་གཅིག་གམ། །ཡང་ན་མགོ་བོ་སྐད་ཅིག་བཏུད་པ་དང། །དེ་བཞིན་ལུས་ཀྱང་སྐད་ཅིག་བཏུད་པ་དང། །གང་གིས་རིང་བསྲེལ་གནས་པ་དེ་དག་ལ། །ཡེངས་པའི་སེམས་ཀྱིས་
སངས་རྒྱས་ཕྱག་འཚལ་ཞེས། །ཚིགས་བཅད་ལན་འགའ་བརྗོད་པར་བྱས་ན་ཡང། །དེ་དག་ཀུན་གྱིས་བྱང་ཆུབ་མཆོག་འདི་འཐོབ། །ཅེས་གསུངས་པ་ཡི་ཕན་ཡོན་ཇི་སྙེད་པ། །འདི་དག་རྣམས་ལ་ངེས་པར་སྦྱར་དུ་རུང། །འབུམ་
ཕྲག་སྐོར་ཚད་བརྒྱ་བོ་ཉི་ཤུ་དང། །ཁ་སྐོང་རང་གི་བློ་ནུས་རྗེས་འགྲོར་བྱ། །འབུམ་ཕྲག་ཕན་ཡོན་གཅིག་ལ་རྗེས་དཔགས་ནས། །གོང་དུ་འགྱུར་བར་སེམས་ཀྱིས་ཡིད་ཆེས་མཛོད། །ཅེས་པ་འདི་ནི་ཅོ་ནེ་རབ་འབྱམས་པ། །བློ་བཟང་སྦྱིན་
པས་རིང་ནས་བསྐུལ་བའི་ངོར། །ཆོས་སྨྲ་དགེ་སློང་བློ་བཟང་ཡེ་ཤེས་ཀྱིས། །གོ་སླའི་ཚིག་གིས་སྨྲས་པ་མངྒལཾ།།    ༈    བློ་བཟང་ཐུགས་ཀྱི་ཆུ་གཏེར་ལས་འཁྲུངས་པའི། །བསླབ་གསུམ་ལུང་རྟོགས་ཡིད་བཞིན་བསམ་

[043A]༄༅། །འཕེལ་དབང། །ཐར་འདོད་ཡོངས་ལ་འདོད་དགུ་སྩོལ་མཛད་པ། །བསྟན་པའི་དཔལ་གྱུར་ཁྱེད་ལ་གསོལ་བ་འདེབས། །ཚུལ་ཁྲིམས་རྣམ་དག་ཧ་རི་ཙནྡན་ལྗོན། །མདོ་སྔགས་ཡོན་ཏན་དྲི་བསུང་མངོན་པར་འཕྲོ།།
གདུལ་བྱའི་ཉོན་མོངས་ཚ་གདུང་སེལ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་གྲགས་བསྟན་ཉིན་མོར་བྱེད་པའི་དཔལ། །ཡེ་ཤེས་སྣང་བ་འབུམ་ཕྲག་འགྱེད་པ་ཡིས། །བསྟན་པའི་པད་ཚལ་བཞད་པའི་
གཉེན་གཅིག་པུ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཆོག་གསུམ་བསླུ་མེད་དཀོན་མཆོག་བྱིན་རླབས་དང། །བཀའ་སྲུངས་དམ་ཅན་རྒྱ་མཚོའི་མཐུ་སྟོབས་དང། །རིག་སྔགས་གྲུབ་པ་རྣམས་ཀྱི་བདེན་ཚིག་གིས།།
བཤེས་གཉེན་དམ་པ་བསྐལ་བརྒྱར་ཞབས་བརྟན་ཤོག་འདི་ལྟར་གསོལ་བཏབ་འབད་པ་བགྱིས་པ་ཡིས། །སྐྱེ་བ་ཀུན་ཏུ་དཔལ་ལྡན་བླ་མ་ཡིས། །རྗེས་བཟུངས་དམ་ཆོས་བདུད་རྩིའི་དགའ་སྟོན་ལ། །ངོམས་པ་མེད་པར་འདོད་དགུར་སྤྱོད་
པར་ཤོག། །ཅེས་པ་འདི་ནི་དགའ་ལྡན་ཆོས་འཁོར་གྱི་བླ་མ་ཚུལ་ཁྲིམས་གྲགས་པས་བསྐུལ་བར་བརྟེན་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོའི་གཙུག་ལག་ཁང་དུ་སྨྲས་པའོ།། མངྒལཾ།།    ༈    བིརྭ་པ་དང་ཤཱཀྱ་ཤྲཱི་
ཡི། །རྗེས་འབྲང་བཀའ་བསྒོས་བསྟན་ལ་མངོན་དགའ་བ། །བསྟན་དགྲ་འདུལ་ཕྱིར་ཕྱག་གཡས་བེ་ཅོན་བསྣམས། །རེས་འགའ་འཁར་གསིལ་ལྷུང་བཟེད་ཆོས་གོས་ཅན། །ཞྭ་སེར་གྱོན་ཞིང་ར་དམར་ཆིབས་སྟེང་ན། །ཡིག་དྲུག་

[043B] །འཁོར་བཅས་མཆོད་པའི་གནས་འདིར་སྤྱན་འདྲེན་ན། །དམ་ཚིག་དབང་གིས་གནས་འདིར་གཤེགས་སུ་གསོལ། །ཏིང་འཛིན་སྔགས་དང་ཕྱག་རྒྱས་བྱིན་བརླབས་བའི། །བསངས་ཀྱི་དུད་པའི་ཆུ་འཛིན་
རབ་ཏུ་འཁྲིགས། །དཀར་གསུམ་འབྲུ་སྣ་རིན་ཆེན་སྣ་བདུན་གྱིས། །བྲག་བཙན་འཁོར་དང་བཅས་པའི་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །དཔོན་སློབ་འཁོར་དང་བཅས་པའི་འཕྲིན་ལས་
སྒྲུབས། །ར་དམར་ཞོལ་གཡག་མཛེས་ལྡན་རྟ་ཡི་ཚོགས། །རྔམ་ཞིང་བརྗིད་པའི་གཅན་གཟན་སྣ་ཚོགས་དང། །མི་གཡོ་ལམ་རྒྱུ་འདབ་ལྡན་ཚོགས་རྣམས་ཀྱིས། །བྲག་བཙན་འཁོར་དང་བཅས་པའི་ཐུགས་དམ་བསྐངས། །ཐུགས་
དམ་སྐོངས་ཤིང་ཉམས་ཆགས་སོས་གྱུར་ནས། །དཔོན་སློབ་འཁོར་དང་བཅས་པའི་འཕྲིན་ལས་སྒྲུབས། །དཀར་གསུམ་མངར་གསུམ་འབྲུ་སྣ་ལེགས་སྦྱར་བའི། །ལྷ་མིའི་རོ་བཅུད་ལྡན་པའི་གཏོར་མའི་ཚོགས། །ཟག་མེད་བདེ་སྟེར་
རི་ལྟར་སྤུངས་པ་འདིས། །བྲག་བཙན་འཁོར་དང་བཅས་པའི་ཐུགས་དམ་བསྐངས། །ཐུགས་དམ་སྐོར་ཤིང་ཉམས་ཆོགས་སོས་གྱུར་ནས།།དཔོན་སློབ་འཁོར་དང་བཅས་པའིའྥྲིན་ལས་སྒྲུབས། །མདོར་ཨན་རྒྱ་བོད་མཁས་གྲུབ་ཚོགས་
རྣམས་ཀྱིས། །ཇི་ལྟར་བཀའ་བསྒོས་དམ་ལས་མ་འྡ་བར། །ཆོས་གྲྭ་ཆེ་འདིར་བསླབ་གསུམ་བཤད་སྒྲུབ་རྣམས། སྦྱར་གྱི་ཆུ་གཏེར་ཇི་བཞིན་འཕེལ་པར་མཛོད། །འཇིག་རྟེན་ཁམས་སུ་འཐབ་རྩོད་ལོ་ཉེས་དང། །བདུན་རིགས་

[044A]༄༅། །བར་ཆད་མ་ལུས་ཀུན་ཞི་ཞིང། །དཔལ་འབྱོར་བཤད་སྒྲུབ་མངའ་ཐང་ལོངས་སྤྱོད་རྣམས། །ཡར་ངོའི་ཟླ་ལྟར་འཕེལ་བའི་བཀྲ་ཤིས་ཤོག་ཅེས་བསམ་གྲུབ་དགའ་ལྡན་གྱི་ཆོས་སྲུངས་ཞྭ་ལུའི་བྲག་བཙན་དུ་གྲགས་པ་ལ་
བསངས་མཆོད་མཆོད་གཏོར་འབུལ་ཚུལ་གྱི་རིམ་པ་འདི་ནི་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྨྲས་པའོ།། བཀྲ་ཤིས།།    ༈    བློ་བཟང་མཁྱེན་བརྩེའི་ཡོངས་འདུ་ས་བརྟོལ་
རྩེར། །བསླབ་གསུམ་འབྲས་བུ་ལེགས་སྨིན་ཁུར་གྱིས་བརྗིད། །དོན་གཉིས་ཡེ་ཤེས་རྩ་བ་རབ་བརྟན་པ། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་རྨད་བྱུང་དཀོན་མཆོག་ཐུགས་རྗེའི་བྱིན་རླབས་དང། །རིག་སྔགས་གྲུབ་
བ་རྣམས་ཀྱི་བདེན་སྟོབས་དང། །དམ་ཅན་ཆོས་སྐྱོང་བསྲུང་མའི་མཐུ་རྩལ་གྱིས། །ལྷ་མིའི་འདྲེན་པ་བསྐལ་བརྒྱར་ཞབས་བརྟན་ཤོག་ཅེས་པ་འདི་ནི་བློ་བཟང་དོན་ཡོད་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་
པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྨྲས་བའོ།། མངྒལཾ།།    ༈    འགྲོ་རྣམས་འདྲེན་པའི་འཇིག་རྟེན་དབང་ཕྱུག་དང། །དབྱེར་མེད་དུར་སྨྲིག་འཛིན་པས་རྣམ་རོལ་བ། །དཔལ་ལྡན་བླ་མར་རྩེ་གཅིག་སྙིང་ཁོང་
ནས། །ཤུགས་དྲག་གུས་པའི་ཡིད་ཀྱིས་གསོལ་བ་འདེབས། །ཚོགས་གཉིས་གོམས་པའི་མཛད་པ་བཟང་པོ་ཡིས། །འཕྲིན་ལས་གདུགས་དཀར་ཕྱོགས་བཅུར་ཁྱབ་གྱུར་ནས། །ཕན་བདེའི་ལམ་བཟང་བདེ་ལ་ལུས་ཅན་རྣམས། །

[044B] །བློ་བཟང་བསྟན་པའི་པད་ཚལ་འབྱེད་མཁས་པའི། །ཡེ་ཤེས་སྣང་བྱེད་འབུམ་གྱི་འོད་འཕྲོ་ཞིང། །གདུལ་བྱའི་རྨོངས་མུན་མཐའ་དག་སེལ་མཛད་པའི། །དཔལ་ལྡན་བླ་མའི་ཞབས་
ལ་གསོལ་བ་འདེབས། །ཕུལ་བྱུང་བསླུ་མེད་དཀོན་མཆོག་བྱིན་རླབས་དང། །རིག་སྔགས་འཆང་བ་རྣམས་ཀྱི་བདེན་ཚིག་དང། །དམ་ཅན་བསྲུང་མ་རྣམས་ཀྱི་མཐུ་སྟོབས་ཀྱིས། །ལྷ་མིའི་འདྲེན་པ་སྲིད་མཐར་ཞབས་བརྟན་ཤོག་དེ་
ལྟར་རྩེ་གཅིག་གུས་པས་གསོལ་བཏབ་པས། །བླ་མ་ལྷ་ཡིས་འབྲལ་མེད་རྗེས་བཟུངས་ཏེ། །ཐེག་མཆོག་ལམ་གྱི་ཡོན་ཏན་ཡོངས་རྫོགས་ནས། །འགྲོ་རྣམས་འདྲེན་ཕྱིར་ཀུན་མཁྱེན་མྱུར་ཐོབ་ཤོག་ཅེས་པ་འདི་ནི་བསྐུལ་བ་པོའི་འདོད་
པ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྨྲས་པའོ།། མངྒལཾ།།    ༈    བླ་མ་དང་རྗེ་བཙུན་འཇམ་པའི་དབྱངས་དབྱེར་མེད་དུ་སྒོམ་པའི་རྣལ་འབྱོར་ཉམས་ལེན་དུ་བྱ་བར་འདོད་པས་
སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང་ནས། མདུན་གྱི་མཁའ་དབྱིངས་ཆུ་སྐྱེས་ཟླ་བའི་སྟེང། །དུས་གསུམ་རྒྱལ་ཀུན་ལྷ་མཆོག་འཇམ་དབྱངས་དང། །དབྱེར་མེད་དྲིན་ཅན་བླ་མ་སྐུ་མདོག་དཀར། །ཞལ་གཅིག་ཕྱག་
གཡས་ཆོས་འཆད་གཡོན་མཉམ་གཞག་རྒྱལ་ཡུམ་གླེགས་བམ་བསྣམས་ཤིང་གསེར་མདོག་ཞྭས། །ལེགས་མཛེས་རྡོ་རྗེ་སྐྱིལ་ཀྲུང་གིས་བཞུགས་པའི། །གནས་གསུམ་ཡི་གེ་གསུམ་མཚན་ཧཱུཾ་ཡིག་གི་འོད་ཟེར་ལྕགས་ཀྱུ་ལྟ་

[045A]༄༅། །བུས་རང་བཞིན་གནས། །ཡེ་ཤེས་སྤྱན་དྲངས་དབྱེར་མེད་བརྟན་པར་བཞུགས། །བློ་བཟང་ལུང་རྟོགས་ཡོན་ཏན་གྱིས་ཕྱུག་ཅིང། །རླབས་ཆེན་མཛད་པའི་ཡེ་ཤེས་བསིལ་ཟེར་གྱིས། །གླིང་བཞིའི་མུན་པ་མཐའ་དག་སེལ་
མཁས་པའི། །དབྱེར་མེད་དཔལ་ལྡན་བླ་མར་གུས་ཕྱག་འཚལ། །ཕྱི་ནང་མཆོད་སྤྲིན་དངོས་བཤམས་ཡིད་སྤྲུལ་བ། །ཀུན་ཁྱབ་ལམ་རྣམས་ཡོངས་སུ་གང་བ་དང། །དུས་གསུམ་རྣམ་དཀར་དང་འབྲེལ་ལུས་ལོངས་སྤྱོད། རྗེ་བཙུན་བླ་
མ་ཁྱོད་ཉིད་མཉེས་ཕྱིར་འབུལ། །བག་མེད་དབང་གིས་བགྱིས་པའི་སྡིག་ལྟུང་རྣམས། །གནོང་ཞིང་འགྱོད་པས་རྗེ་བཙུན་བླ་མ་ལ། །སྙིང་ནས་བཤགས་ཤིང་སྡོམ་སེམས་ཡང་དག་བགྱིད། །རང་གཞན་རྣམ་དཀར་བྱ་བ་ཇི་སྙེད་དང། །
ཁྱད་པར་དཔལ་ལྡན་བླ་མ་ཁྱོད་ཉིད་ཀྱི། །བསླབ་གསུམ་ཡོན་ཏན་ཀུན་ལ་རྗེས་ཡི་རང། །བདག་སོགས་མི་ཤེས་རྨོངས་པ་དྲུངས་ཕྱུང་ཞིང། །མཐའ་བྲལ་སྟོང་ཉིད་ལམ་ཟབ་གསལ་མཛད་པའི། །སྐལ་བཟང་གདུལ་བྱའི་བསམ་པ་
ཇི་བཞིན་དུ། །ཆོས་འཁོར་རྒྱུན་ཆད་མེད་པར་སྐོར་དུ་གསོལ། །འགྲོ་རྣམས་ཕན་བདེའི་ལམ་བཟང་དམ་པ་ལ། །འགོད་ཕྱིར་བསྟན་དང་འགྲོ་བའི་མགོན་པོ་ཁྱོད། །རྡོ་རྗེའི་ཁྲི་འཕང་མཐོན་པོར་གཡོ་མེད་དུ། །བསྐལ་པ་ཇི་སྲིད་
གནས་པར་རྟག་བཞུགས་གསོལ། །འདི་ལྟར་འབད་པའི་རྣམ་དཀར་ཕུང་པོའི་མཐུས། །དཔལ་ལྡན་བླ་མས་འབྲལ་མེད་རྗེས་བཟུངས་ཏེ། །རྨད་བྱུང་ལུང་རྟོགས་ཡོན་ཏན་ཡོངས་རྫོགས་ནས། །ཀུན་མཁྱེན་རྒྱལ་བའི་གོ་འཕང་ཐོབ་

[045B] ཞེས་བརྗོད་པས། དཔལ་ལྡན་བླ་མ་དགྱེས་བཞིན་དུ་རང་ལ་ཐིམ་ཞིང། རང་དང་དབྱེར་མེད་གཅིག་ཏུ་གྱུར་པར་བསམས་ལ། ཨོ་ཨཱགུ་རུ་སུ་མ་ཏི་ཛྙཱ་ན་ཤྲཱི་བྷ་དྲ་སིདྡྷི་ཧཱུཾ། ཞེས་ཅི་མང་བཟླས་ཏེ། མཇུག་ཏུ། དགེ་བ་འདི་
ཡིས་མྱུར་དུ་བདག་ཅེས་སོགས་བསྔོ་བ་སྨོན་ལམ་བཀྲ་ཤིས་བློ་དང་བསྟུན་པ་ཅི་རིགས་བྱའོ། ཞེས་པ་འདི་ནི་དཔོན་པོ་དགེ་སློང་བློ་བཟང་རྣམ་རྒྱལ་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་
གཙུག་ལག་ཁང་དུ་སྨྲས་པའོ།། བཀྲ་ཤིས།།    ༈    རྒྱལ་བ་གཉིས་པ་བློ་བཟང་གྲགས་པ་ཡི། །བྱིན་རླབས་གཟི་འབར་དགའ་ལྡན་དངུལ་གདུང་ཆེར། །ལྷ་གོས་ལས་གྲུབ་བླ་བྲེ་འདི་ཕུལ་བས། །ཞྭ་སེར་
བསྟན་པ་ཕྱོགས་བཅུར་རྒྱས་པ་དང། །ཕྱི་ནང་བདུད་རིགས་ཞི་ཞིང་བསམ་དོན་ཀུན། །མྱུར་འགྲུབ་རྗེ་བཙུན་བླ་མས་རྗེས་བཟུངས་ནས། །མདོ་སྔགས་བཤད་སྒྲུབ་བྱ་བ་མཐར་ཕྱིན་ཤོག་འདི་ལྟར་དང་བའི་ཡིད་ཀྱིས་བསྒྲུབས་པའི་མཐུས།།
སྐྱེ་བ་ཀུན་ཏུ་གཅིག་ཏུ་རྣམ་དག་ཁྲིམས། །ཚུལ་བཞིན་བསྲུང་ལ་གོམས་པ་ལེགས་འཕེལ་ནས། །འགྲོ་རྣམས་སྒྲོལ་བའི་ཁུར་ཆེན་འཁྱེར་བར་ཤོག་རྒྱལ་ཁམས་རྣམས་སུ་མུ་གེ་འཁྲུག་པ་དང། །ཆར་ཆུ་དུས་སུ་མི་འབབ་ལོ་ཉེས་
སོགས། །མི་མཐུན་རྒུད་པ་ཐམས་ཅད་རབ་ཞི་ནས། །བདེ་སྐྱིད་དཔག་བསམ་ལྗོན་བཞིན་རྒྱས་པར་ཤོག་སྐྱེ་བ་འདི་དང་ཚེ་རབས་ཐམས་ཅད་དུ། །དཔལ་ལྡན་བླ་མས་འབྲལ་མེད་རྗེས་བཟུངས་ནས། །གསུང་གི་དགའ་སྟོན་བཟང་པོ་

[046A]༄༅། །ལ་སྤྱོད་པའི། །རེ་བའི་འབྲས་བུ་བཟང་པོ་མྱུར་སྨིན་ཤོག་མདོ་སྔགས་བཤད་སྒྲུབ་འཆད་རྩོད་རྩོམ་གསུམ་གྱིས། །མཁས་པའི་བྱ་བ་མ་ལུས་མཐར་ཕྱིན་ཏེ། །རྒྱལ་བསྟན་མི་ནུབ་ཡུན་རིང་སྤེལ་བ་ལ། །ཟླ་བྲལ་འཇམ་
མགོན་བླ་མའི་བཀྲ་ཤིས་ཤོག་ཅེས་བ་འདི་ནི་གངས་ཅན་གྱི་མཁས་པ་ཀུན་གྱི་གཙུག་རྒྱན་རྗེ་བཙུན་བླ་མ་ཙོང་ཁ་པ་ཆེན་པོའི་དངུལ་གདུང་རིན་པོ་ཆེར་དབུ་བླབས་ན་བཟའ་སོགས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཕུལ་བའི་དགེ་བ་འདིས་འགྲོ་བ་
ཀུན་ལ་ཕན་བདེ་མ་ལུས་བ་འབྱུང་བའི་སྒོ་ཆེན་པོ་རྒྱལ་བའི་བསྟན་པ་ཡུན་རིང་དུ་གནས་པར་གྱུར་ཅིག། བཀྲ་ཤིས།།    ༈    བློ་བཟང་རྒྱལ་ཀུན་མཁྱེན་པའི་བསིལ་ཟེར་གྱིས། །དད་ལྡན་ཕན་བདེའི་ཀུནྡའི་ཚལ་བཞད་ཅིང། །ཡེ་ཤེས་
འོད་ཀྱིས་གདུལ་བྱའི་རེ་སྐོར་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་བསྟན་པའི་ཀཻ་ལ་ཤར་གནས་ཤིང། །མདོ་སྔགས་གཞུང་ལུགས་རལ་བའི་ཁུར་གྱིས་བརྗིད། །ཡེ་ཤེས་ལུང་རིགས་ང་རོ་ཆེར་སྒྲོག་བའི། །
འཇིགས་མེད་སྨྲ་བའི་སེང་གེར་གསོལ་བ་འདེབས། །བློ་བཟང་གྲགས་བསྟན་སྙན་པའི་གདུགས་དཀར་པོ། །སྲིད་རྩེའི་བར་དུ་བསྒྲེང་ལ་ཟླ་མེད་ཅིང། །མཁྱེན་བརྩེའི་ཡེ་ཤེས་ཐུགས་རྗེའི་ལྕགས་ཀྱུ་ཡིས། །འགོ་འདྲེན་དཔལ་ལྡན་བླ་
མར་གསོལ་བ་འདེབས། །དཀོན་མཆོག་གསུམ་གྱི་ཐུགས་རྗེའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་དང། །མོས་ལྡན་སྐྱེ་དགུའི་ལེགས་སྤྱད་བསོད་ནམས་མཐུས། །དཔལ་ལྡན་བླ་མ་སྲིད་མཐར་ཞབས་

[046B]འདིས་མཚོན་དུས་གསུམ་དགེ་ཚོགས་ཕུང་པོའི་མཐུས། །ཡོངས་འཛིན་དམ་བས་འབྲལ་མེད་རྗེས་འཛིན་ཅིང། །གསུང་དབྱངས་ཆེས་སྙན་འཆི་མེད་བདུད་རྩི་ཡིས། །རྣམ་དཀར་ཡིད་ཀྱི་ཤེལ་བུམ་ཡོངས་གང་ཤོག་ཅེས་
པ་འདི་ནི་ཟི་ན་ནང་སོ་དཔལ་འབྱོར་དར་རྒྱས་ཀྱིས་རིང་མཚོའི་ཚིགས་བཅད་གསོལ་འདེབས་དང་བཅས་པ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈    བསླུ་མེད་
བླ་མ་ཡི་དམ་བྱིན་རླབས་དང། །དྲང་སྲོང་རིག་སྔགས་འཆང་བའི་བདེན་མཐུ་དང། །སྟོབས་ལྡན་ཡེ་ཤེས་མགོན་བོའི་འཕྲིན་ལས་ཀྱིས། །འཇམ་དབྱངས་བཀྲ་ཤིས་སྤྲུལ་སྐུ་མྱུར་འབྱོན་ཤོག་ཕྱག་ན་པདྨོའི་ཐུགས་རྗེའི་བྱིན་རླབས་དང། །
དད་ལྡན་གདུལ་བྱས་རྩེ་གཅིག་གསོལ་བཏབ་པས། །རྟེན་འབྲེལ་བསླུ་བ་མེད་པའི་བདེན་པའི་མཐུས། །སྤྲུལ་སྐུའི་འབྲས་བུ་མྱུར་དུ་སྨིན་པར་ཤོག་དེ་ལྟར་རྩེ་གཅིག་མོས་པས་གསོལ་བཏབ་པས། །ཉམས་ཐག་འགྲོ་བའི་ཚ་གདུང་
ཀུན་སེལ་བའི། །སྤྲུལ་སྐུའི་དཔག་བསམ་དབང་པོ་རབ་རྒྱས་ཏེ། །བདེ་སྐྱིད་འབྲས་བུས་ཕྱོགས་ཀུན་གང་བར་ཤོག་ཅེས༑ གནས་རྙིང་ཞབས་དྲུང་འཇམ་དབྱངས་བཀྲ་ཤིས་ཀྱི་སྐུ་སྐྱེ་མྱུར་དུ་འབྱོན་པའི་ཚིགས་བཅད་འདི་ནི་ཆོས་སྨྲ་བའི་བཙུན་པ་བློ་
བཟང་ཡེ་ཤེས་ཀྱིས་བགྱིས་པའོ།།    ༈   བློ་བཟང་བསྟན་པའི་ཀུན་གསལ་ལམ་ཡངས་ལས། །མཁྱེན་དང་བརྩེ་བའི་ཡེ་ཤེས་འོད་སྣང་གིས། །མ་ལུས་སྐྱེ་དགུའི་མུན་པ་སེལ་མཛད་པའི། །བཤེས་གཉེན་

[047A]༄༅། །ཉིན་བྱེད་དབང་བོ་ཞབས་བརྟན་ཤོག་བློ་བཟང་རྒྱལ་བ་གཉིས་པའི་གཞུང་ལུགས་མཆོག་ཇི་བཞིན་འབྱེད་ལ་མི་འཇིགས་སྤོབས་པ་ཅན། །ཡེ་ཤེས་མཚན་ལྡན་འགྲོ་བའི་གཉེན་གཅིག་བུ། །རྗེ་བཙུན་བླ་མ་སྲིད་
མཐར་ཞབས་བརྟན་ཤོག་བློ་བཟང་རྒྱལ་བསྟན་དྲི་མེད་འོད་དཀར་གྱིས། །དད་ལྡན་གདུལ་བྱའི་ཀུནྡའི་ཚལ་བཞད་ཅིང། །ཡེ་ཤེས་ཟེར་གྱིས་འགྲོ་བའི་མི་ཤེས་མུན། །སེལ་མཛད་རྗེ་བཙུན་བླ་མ་ཞབས་བརྟན་ཤོག་བློ་གསལ་སྐལ་ལྡན་
ཡོངས་ཀྱི་ཅོད་པན་ལ། །ཆེས་དཀར་མཛད་བཟང་གོམ་བ་འགོད་མཁས་པ། །ཡེ་ཤེས་མཚན་ཅན་འགྲོ་བའི་མིག་གཅིག་པུ། །དཔལ་ལྡན་བླ་མ་ཡུན་རིང་ཞབས་བརྟན་ཤོག་བློ་བཟང་རྒྱལ་བའི་རིང་ལུགས་སྦེལ་བ་ལ། །མཁས་མང་
རྒྱ་མཚོའི་གཙུག་ན་མངོན་པར་བརྗིད། །གཞུང་ལུགས་ཀུན་ལ་ཡེ་ཤེས་སྤྱན་ཡངས་པ། །དཔལ་ལྡན་བླ་མ་སྲིད་མཐར་ཞབས་བརྟན་ཤོག་དེ་ལྟར་རྩེ་གཅིག་གསོལ་བ་བཏབ་པའི་མཐུས། །གངས་རིའི་ར་བས་རབ་མཛེས་ཞིང་ཁམས་འདིར་
ཕན་བདེའི་འབྱུང་གནས་དཔལ་ལྡན་བླ་མ་ཡི། །ཞབས་ཀྱི་པདྨ་ཡུན་རིང་བརྟན་པར་ཤོག་བསླུ་མེད་དཀོན་མཆོག་རིན་ཆེན་བྱིན་རླབས་དང། །དྲང་སྲོང་རིག་སྔགས་གྲུབ་པའི་བདེན་ཚིག་དང། །བསྟན་སྲུངས་དམ་ཅན་རྒྱ་མཚོའི་མཐུ་རྩལ་གྱིས་
རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ཅེས་པ་འདི་ནི་དགའ་ལྡན་ཕུན་ཚོགས་གླིང་པའི་རྡོ་རྗེ་སློབ་དཔོན་དང་དབུ་ཆོས་སོགས་ཀྱིས་རིང་འཚོའི་ཚིགས་བཅད་ཚོགས་འདོན་དུ་བཅུགས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་

[047B]།    ༈    བློ་བཟང་ཡེ་ཤེས་མཆོག་གིས་བདེ་བ་ཆེར། །རོལ་བས་སྐུ་གསུམ་གོ་འཕང་མངོན་གྱུར་པ། །རྒྱལ་བ་གཉིས་པའི་བསྟན་པ་རྒྱས་མཛད་པའི། །དཔལ་
ལྡན་བླ་མའི་ཞབས་ལ་གསོལ་བ་འདེབས། །ཧེ་རུ་ཀ་དངོས་བློ་བཟང་གྲགས་པ་ཡི། །བསྟན་པའི་གསལ་བྱེད་ཡེ་ཤེས་འོད་སྣང་གིས། །ས་གསུམ་འགྲོ་བའི་མུན་བ་སེལ་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་ཆེན་
སྤྱོད་པ་བཟང་པོས་ལྷ་ཡི་ལམ། །ཅིག་ཅར་ཁྱབ་མཛད་མཁྱེན་པའི་ཡེ་ཤེས་ཀྱིས། །དད་ལྡན་གདུལ་བྱའི་པད་ཚལ་འབྱེད་བའི་གཉེན། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་མོས་བློས་གསོལ་བ་བཏབ་པའི་མཐུས། །
ཆོས་བརྒྱད་སྤྲོས་པའི་ཁོལ་པོར་མི་འགྱུར་ཞིང། །རྩེ་གཅིག་སྒྲུབ་པ་སྙིང་པོ་ལྷུར་བླངས་བས། །བླ་མ་ཧེ་རུ་ཀ་ཡིས་རྗེས་འཛིན་ཤོག་མདོར་ན་བདག་གི་དགེ་བ་ཇི་སྙེད་པ། །ཉམ་ཐག་འགྲོ་བ་འདི་ཀུན་སྲིད་མཚོ་ལས། །སྒྲོལ་ཕྱིར་རིམ་
གཉིས་རྟོགས་པ་མངོན་གྱུར་ཏེ། །ཚེ་གཅིག་སངས་རྒྱས་ཐོབ་པའི་རྒྱུ་རུ་བསྔོ། ཞེས་པ་འདི་ནི་ཨ་མདོ་བླ་མ་བློ་བཟང་ཆོས་སྐྱོང་གིས་བསྐུལ་བ་ལྟར། ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་འགྲོ་ཀུན་ཧེ་རུ་ཀས་རྗེས་སུ་འཛིན་པའི་
རྒྱུར་གྱུར་ཅིག། བཀྲ་ཤིས།།    ༈    བློ་བཟང་གྲགས་བསྟན་འཆི་མེད་རྒྱལ་མཚན་གྱིས། །ཚངས་པའི་ཡུལ་སའི་བར་དུ་ཁྱབ་མཛད་ཅིང། །མཁས་བཙུན་ཡོན་ཏན་ཏོག་གིས་རབ་མཛེས་པའི། །དཔལ་ལྡན་བླ་མའི་ཞབས་ལ་གསོལ་

[048A]༄༅། །བ་འདེབས། །མདོ་སྔགས་ཚིག་དོན་མ་ལུས་འཆད་བ་ཡིས། །གདུལ་བྱ་ཐར་འདོད་ལམ་དུ་འདྲེན་མཛད་ཅིང། །བསྟན་པའི་རྒྱལ་མཚན་འཛིན་ལ་ཟླ་བྲལ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་
འཕྲིན་ལས་ཡེ་ཤེས་འོད་བོ་ཆེས། །མཐའ་བཁོབ་མུན་བའི་སྨག་རུམ་སེལ་མཛད་ཅིང། །སྐལ་བཟང་གདུལ་བྱའི་པདྨོའི་ཚལ་འབྱེད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །དཀོན་མཆོག་གསུམ་གྱི་བདེན་པའི་བྱིན་
རླབས་དང། །རིག་སྔགས་འཆང་བའི་བདེན་མཐུ་རྣམ་དག་དང། །བསྟན་སྲུངས་དམ་ཅན་རྒྱ་མཚོའི་མཐུ་རྩལ་གྱིས། །འགྲོ་འདྲེན་སྐྱབས་མགོན་དམ་བ་ཞབས་བརྟན་ཤོག་བློ་བཟང་ཆོས་ཀྱི་མདུན་སའི་དགའ་ཚལ་ཆེར། །ལེགས་
བཤད་མཁས་མང་དབུས་སུ་སྒྲོག་བ་ལ། །ཟླ་མོད་རྣམ་དཔྱོད་སྤོབས་བ་མངོན་མཐོ་བ། །ལྷ་མིའི་འདྲེན་མཆོག་ཡུན་རིང་ཞབས་བརྟན་ཤོག་དེ་ལྟར་དད་དང་གུས་བས་གསོལ་བཏབ་མཐུས། །སྐྱེ་བ་འདི་དང་ཚེ་རབས་ཐམས་ཅད་དུ། །རྗེ་
བཙུན་བླ་མས་འབྲལ་མེད་རྗེས་བཟུངས་ཏེ། །བཀའ་བཞིན་སྒྲུབ་བ་སྙིང་པོར་བྱེད་པར་ཤོག་ཚེ་རབས་ཀུན་ཏུ་བླ་མ་ལྷ་མཆོག་ལ། །གསོལ་བ་ལེགས་བར་བཏབ་པའི་བྱིན་རླབས་ཀྱིས། །རྗེས་བཟུངས་གསུང་གི་ཆོས་ཀྱི་སྐལ་བཟང་ལ། །ངོམས་
པ་མེད་པར་རྒྱུན་དུ་སྤྱོད་པར་ཤོག་ཅེས་པ་འདི་ནི་དགེ་སློང་ཆོས་མཛད་ཀྱིས་བསྐུལ་བ་ལྟར། །ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈    བདེ་སྟོང་དབྱེར་མེད་ལྷ་ཡི་

[048B] །རིན་ཆེན་སྣ་ཚོགས་ཀྱིས་སྤྲས་ཁྲི་ཡི་སྟེང། །སྣ་ཚོགས་པདྨ་ཉི་ཟླའི་དཀྱིལ་འཁོར་དབུས། །བཀའ་དྲིན་གསུམ་ལྡན་རྩ་བའི་བླ་མ་དང། །དབྱེར་མེད་རྒྱལ་བའི་ཡབ་གཅིག་འཇམ་པའི་དབྱངས། །སྐུ་མདོག་ཉི་མ་འཆར་
ཀའི་མདངས་ལྟ་བུ། །བཅུ་དྲུག་ལོ་ལོན་གཞོན་ཤ་ཆགས་པའི་སྐུ། །ཞལ་གཅིག་ཕྱག་གཉིས་གླེགས་བམ་རལ་གྲིས་མཚན། །སྒེག་ཅིང་འཛུམ་པའི་ཉམས་ལྡན་ཟུར་ཕུད་འཆང། །རིན་ཆེན་ཅོད་བན་སྣ་ཚོགས་དར་གྱིས་ཀླུབས། །ཡིད་
འཕྲོག་འཇའ་ཚོན་སྣ་ལྔའི་གུར་ཁྱིམ་དབུས། །རྡོ་རྗེ་སྐྱིལ་ཀྲུང་ཚུལ་གྱིས་བཞུགས་པ་ཡི། །སྤྱི་བོར་ཨོཾ་དཀར་མགྲིན་པར་ཨཱདྨར་པོ། །ཐུགས་ཀར་ཧཱུཾ་སྔོན་ཧཱུཾ་ཡིག་འོད་ཟེར་གྱིས། །ངང་བཞིན་གནས་ནས་རྩ་བའི་བླ་མ་དང། །དབྱེར་
མེད་ཡེ་ཤེས་སྤྱན་དྲངས་རོ་གཅིག་གྱུར། །ཕྱག་འཚལ་མཆོད་ཅིང་ཉེས་ལྟུང་མ་ལུས་བཤགས། །རང་གཞན་རྣམ་དཀར་ཀུན་ལ་རྗེས་ཡི་རང། །ཆོས་འཁོར་བསྐོར་ཕྱིར་སྲིད་མཐར་རྟག་བཞུགས་གསོལ། །འདིས་མཚོན་དགེ་བ་རྫོགས་
བྱང་རྒྱུ་རུ་བསྔོ། །རྒྱལ་ཀུན་མཁྱེན་བརྩེའི་གཏེར་ཆེན་ངག་གི་ལྷ། །དུར་སྨྲིག་གར་གྱིས་རྣམ་རོལ་སྦྲུལ་པའི་སྐུ། །སྙིགས་དུས་འགྲོ་བ་ཀུན་གྱི་སྐྱབས་གཅིག་པུ། །དཔལ་ལྡན་བླ་མའི་ཞབས་ལ་གསོལ་བ་འདེབས། །འཕགས་པའི་
ནོར་བདུན་ཡོན་ཏན་གྱིས་ཕྱུག་ཅིང། །རྒྱལ་བསྟན་མི་ནུབ་འཛིན་ལ་ཟླ་བྲལ་ཞིང། །ཆོས་ཀུན་མ་ལུས་མངོན་སུམ་གཟིགས་བ་ཡི། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཆོག་གསུམ་བསླུ་མེད་བདེན་པའི་བྱིན་རླབས་དང་

[049A]༄༅། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་དང། །སྐལ་ལྡན་འགྲོ་བ་ཡོངས་ཀྱིས་གསོལ་བཏབ་མཐུས། །ལྷ་མིའི་འདྲེན་བ་བསྐལ་བརྒྱར་ཞབས་བརྟན་ཤོག་དེ་ལྟར་རྩེ་གཅིག་གསོལ་བ་བཏབ་བའི་མཐུས། །ཚེ་རབས་ཀུན་
ཏུ་ཐེག་མཆོད་དགེ་བའི་བཤེས། །མགོན་བོ་ཁྱོད་ཀྱིས་འབྲལ་མེད་རྗེས་བཟུངས་ནས། །གསུང་གི་བདུད་རྩི་ངོམས་མེད་འཐུང་བར་ཤོག་གནས་སྐབས་སུ་ཡང་ཕྱི་ནང་འཚེ་བ་ཀུན། །ཉེར་ཞི་དམ་ཆོས་ཚུལ་བཞིན་སྒྲུབ་བ་ཡི། །མཐུན་
རྐྱེན་མ་ལུས་ཡིད་བཞིན་འགྲུབ་བ་དང། །རྒྱལ་བསྟན་མི་ནུབ་ཕྱོགས་མཐར་རྒྱས་བྱེད་ཤོག་ཅེས་བ་འདི་ནི་དགེ་སློང་ངག་དབང་སྟོབས་ལྡན་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་
སྨྲས་བའོ། །མངྒལཾ།།    ༈   འཆི་མེད་ལམ་ཡངས་མཆོད་སྤྲིན་འཁྲིགས་བའི་དབུས། །གཉིས་འཐུང་དབང་པོས་ལེགས་བཏེག་རིན་ཆེན་ཁྲིར། །ཆུ་སྐྱེས་ཉི་ཟླ་རྒྱས་བའི་དཀྱིལ་འཁོར་སྟེང། །བཀའ་
དྲིན་གསུམ་ལྡན་རྩ་བའི་བླ་མ་ནི། །རྣམ་དག་དགེ་སློང་ཚུལ་བཟུངས་སྐུ་མདོག་དཀར། །ཞལ་གཅིག་ཕྱག་གཉིས་ཆོས་འཆད་མཉམ་གཞག་སྟེང། །བདུད་རྩིས་གང་བའི་དྲང་སྲོང་སྣོད་མཆོག་བསྣམས། །གསེར་གྱི་མདངས་ལྡན་པཎ་ཞྭ་
རབ་མཛེས་ཤིང། །དུར་སྨྲིག་མདོག་ཅན་ཆོས་གོས་བསུམ་གྱིས་ཀླུབས། །འོད་ཟེར་སྟོང་འབར་གུར་ཁྱིམ་འཁྲིགས་བའི་དབུས། །དགྱེས་ཤིང་འཛུམ་པའི་ཉམས་ཆགས་གཟི་འོད་འབར། །རྡོ་རྗེ་སྐྱིལ་ཀྲུང་ཚུལ་གྱིས་ལེགས་པར་བཞུགས་

[049B] །མགྲིན་པར་རྒྱལ་བ་གཉིས་བ་ཙོང་ཁ་བ། །སྙིང་གར་པཎ་ཆེན་བློ་བཟང་ཆོས་རྒྱན་ནི། །ཡེ་ཤེས་སེམས་དཔའི་ཚུལ་དུ་བརྟན་པར་བཞུགས། །མཐའ་སྐོར་བརྒྱུད་བའི་བླ་མ་ཡི་དམ་དང། །སངས་རྒྱས་
བྱང་སེམས་དཔའ་བོ་མཁའ་འགྲོ་དང། །གང་ལ་གང་འདུལ་སྣ་ཚོགས་སྐུར་སྟོན་པའི། །བསྟན་སྲུངས་རྒྱ་མཚོའི་ཚོགས་ཀྱིས་གང་བར་བཞུགས། །གནས་གསུམ་ཡི་གེ་གསུམ་མཚན་འོད་ཟེར་གྱིས། །རང་བཞིན་གནས་ནས་ཡེ་ཤེས་
སེམས་དབའ་རྣམས། །སྦྱན་དྲངས་རང་རང་དམ་ཚིག་སེམས་དཔའ་དང། །དབྱེར་མེད་དགྱེས་བའི་ཚུལ་གྱི་བཞུགས་པར་གྱུར། །ཕྱག་འཚལ་མཆོད་ཅིང་སྡིག་ལྟུང་མ་ལུས་བཤགས། །སྐྱོན་བྲལ་མཛད་པ་ཀུན་ལ་ཡི་རང་ཞིང། །
འགྲོ་ལ་ཆོས་འཁོར་བསྐོར་ཕྱིར་རྟག་བཞུགས་གསོལ། །འདིས་མཚོན་རྣམ་དཀར་བྱང་ཆུབ་ཆེན་བོར་བསྔོ། །བློ་བཟང་རྒྱལ་བསྟན་འཛིན་ལ་མངོན་མཐོ་ཞིང། །ཡེ་ཤེས་འོད་ཀྱིས་གདུལ་བྱའི་རྨོངས་མུན་སེལ། །རླབས་ཆེན་མཛད་པས་ཕྱོགས་
ཀུན་ཁྱབ་པ་ཡི། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྨད་བྱུང་བསླུ་མེད་མཆོག་གསུམ་བྱིན་རླབས་དང། །དམ་ཅན་རྒྱ་མཚོའི་ཚོགས་ཀྱི་མཐུ་སྟོབས་དང། །མོས་ལྡན་སྐྱེ་དགུས་རྩེ་གཅིག་གསོལ་བཏབ་མཐུས། །རྗེ་བཙུན་
བླ་མ་སྲིད་མཐར་ཞབས་བརྟན་ཤོག་དེ་ལྟར་གུས་པའི་ཡིད་ཀྱིས་གསོལ་བཏབ་མཐུས། །སྐྱེ་བ་ཀུན་ཏུ་དཔལ་ལྡན་བླ་མ་དང། །སྐད་ཅིག་ཙམ་ཡང་ནམ་ཡང་མི་འབྲལ་ཞིང། །ཐེག་མཆོག་དམ་བའི་ཆོས་ལ་སྤྱོད་པར་ཤོག་ཡུལ་

[050A]༄༅། །ཕྱོགས་འདིར་ཡང་དབལ་འབྱོར་མི་ཉམས་ཤིང། །མི་མཐུན་ཉེར་འཚེ་མ་ལུས་ཞི་བ་དང། །ཁམས་གསུམ་ཆོས་ཀྱི་རྒྱལ་བོ་ཙོང་ཁ་བའི། །བསྟན་པ་ཕྱོགས་མཐར་རྒྱས་བའི་བཀྲ་ཤིས་ཤོག་ཅེས་བའི་དི་ནི་དགའ་ལྡན་
ཆོས་གླིང་གི་བླ་མ་དཀའ་བཅུ་བློ་བཟང་རྒྱལ་མཚན་གྱི་འདོད་བ་བཞིན། ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈    །མི་ཟད་ངག་གི་འདོད་འཇོ་འཇམ་བའི་དབྱངས་
མ་རུངས་འདུལ་ཕྱིར་གཤིན་རྗེའི་སྐུར་བསྟན་བ། །འཇིགས་མཛད་དབའ་བོ་ཆེན་པོ་ལ་བཏུད་ནས། །གཉེར་གཏད་གཡེལ་བ་མེད་པའི་དམ་ཚིག་བརྗོད། །དབལ་ལྡན་མྱུར་མཛད་མགོན་པོ་ཕྱག་དྲུག་བ། །ཡབ་ཡུམ་གཏུམ་དྲག་འཁོར་
ཚོགས་རྒྱ་མཚོ་དང། །ལེགས་ཉེས་ཤན་འབྱེད་ཆོས་ཀྱི་རྒྱལ་བོ་ནི། །འཆི་བདག་བཀའ་ཉན་ཕོ་མོའི་ཆོགས་དང་བཅས། །སྲིད་གསུམ་བདག་མོ་སྙིགས་དུས་གདུལ་དཀའ་བ། །འདུལ་མཛད་མོ་རྒྱུད་བསྟན་སྲུངས་ཚོགས་རྣམས་དང་
གུ་གྱི་མགོན་པོ་དབལ་ལྡན་ཕྱག་བཞི་བ། །ཞིང་སྐྱོང་གཟི་ལྡན་ཡུམ་ཆེན་སྲིང་མོ་བཞི། །འགྲི་ཐོགས་བཤན་པའི་ཚོགས་ཀྱིས་བསྐོར་བ་དང། །དྲེགས་བ་ལྕམ་སྲིད་འཁོར་དང་བཅས་པ་སོགས། །སྙིང་མའི་དུས་འདིར་རྡོ་རྗེ་
འཆང་དབང་གིས། །གཉེར་དུ་གཏད་བའི་ཆོས་སྲུངས་མཐའ་དག་ལ། །ཆོས་གྲྭ་ཆེ་འདིར་གསར་དུ་བཀོད་པ་ཡི། །རྣམ་དག་གཞལ་མེད་ཁང་འདྲའི་མཆོད་ཁང་རྣམས། །རྒྱལ་དང་རྒྱལ་སྲས་སྐུ་གསུང་ཐུགས་ཀྱི་རྟེན། །བྱིན་

[050B] །ཕྱོགས་བཅུ་དག་ནས་ཡོངས་འདུས་མཆོད་བའི་རྫས། །རྨད་བྱུང་དཔག་ཡས་དམ་རྫས་སྦྱན་གཟིགས་ཆགས། །བཅོལ་ལོ་གཏད་དོ་མ་གཡེལ་བདག་མཛད་ནས། །འདི་དག་རྣམས་ལས་རྡུལ་ཕྲན་ཙམ་
ཞིག་ཀྱང། །འཇབས་བུས་རྐུ་དང་སྟོབས་ཀྱིས་འཁྱེར་བ་སོགས། །བསམ་སྦྱོར་ངན་པའི་སེམས་འཆད་མ་ལུས་བ། །དྲག་པོས་ཚར་ཆོང་སྙིང་ཁྲག་ཞལ་དུ་གསོལ། །བཀྲ་ཤིས་ལྷུན་གྱིས་གྲུབ་བའི་གཙུག་ལག་ཁང། །དགེ་འདུན་སྡེ་
བཅས་རྟེན་གསུམ་མཆོད་རྫས་རྣམས། །ནམ་ཡང་སྲུང་སྐྱོབ་གཡེལ་བ་མེད་པར་མཛོད། །ས་མ་ཡ་ཏཱིཥྛ། ཞེས་བ་འདི་ནི་གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཡེ་ཤེས་ཀྱིས་བསྟན་བའི་རྒྱུན་ལ་ཕན་པར་བསམས་ནས་བཀོད་བའོ།།
མངྒལཾ།།    ༈    ལྷ་ཆེན་དྲག་བོ་དཔལ་ལྡན་ཞལ་བཞི་བ། །ཡུམ་བཞི་གྲི་ཐོགས་བཤན་པ་འཁོར་བཅས་དང། །འདོད་ཁམས་དབང་ཕྱུག་དམག་ཟོར་རེ་མ་ཏི། །མོ་རྒྱུད་སངས་རྒྱས་བསྟན་སྲུངས་ཚོགས་རྣམས་ལ་
གྲྭ་འདིའི་དགེ་འདུན་སྡེ་དང་ཕྱི་ནང་གི་ནོར་དང་ལོངས་སྤྱོད་དཔལ་འབྱོར་མ་ལུས་བ། །བཅོལ་ལོ་གཏད་དོ་སྲུང་སྐྱོབ་མ་གཡེལ་བར། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། སརྦ་མངྒལཾ།།    ༈   བློ་
བཟང་རྒྱལ་བའི་བསྟན་ལ་རབ་ཞུགས་ནས། །ཐོས་བསམ་སྒོམ་ལ་བརྩོན་པ་ལྷུར་ལེན་ཅིང། །སྐལ་བཟང་གདུལ་བྱའི་རེ་བ་སྐོང་བ་ཡི། །ཡེ་ཤེས་མཚན་ཅན་ཞབས་ལ་གསོལ་བ་འདེབས། །འཁོར་ལོ་གསུམ་དང་བཤད་སྒྲུབ་བྱ་བ་

[051A]༄༅། །ཡིས། །རྒྱལ་བ་གཉིས་བའི་བསྟན་བ་འཛིན་བའི་དཔལ། །འཕྲིན་ལས་འོད་ཟེར་ཕྱོགས་བཅུར་འཕྲོ་བ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་གྲོས་བཟང་བོའི་བ་གམ་མཐོན་པོ་ནས། །འགྲོ་ལ་
བརྩེ་བའི་ཡེ་ཤེས་འོད་སྟོང་འཕྲོ། །དད་ལྡན་གདུལ་བྱའི་པད་ཚལ་རྒྱས་མཛད་བའི། །བསྟན་པའི་ཉི་མ་མཆོག་ལ་གསོལ་བ་འདེབས། །ལྷག་བསམ་རྣམ་དག་རྩ་བ་རབ་བརྟན་ཅིང། །ཚད་མེད་བཞི་ཡི་བང་རིམ་མངོན་པར་མཐོ། །དོན་
གཉིས་ལྷུན་གྲུབ་ལྕོག་གིས་རབ་མཛེས་བའི། །བཤེས་གཉེན་རི་དབང་མཆོག་ལ་གསོལ་བ་འདེབས། །ཐུབ་བསྟན་ཀཻ་ལ་ཤ་ཡི་རི་བོ་ནས། །ལེགས་པར་འོངས་བའི་དམ་ཆོས་གངྒའི་རྒྱུན། །རྣམ་དཔྱོད་བློ་གྲོས་རྒྱ་མཚོར་ལེགས་
འཁྱིལ་བའི། །ཡོངས་འཛིན་དམ་བའི་ཞབས་ལ་གསོལ་བ་འདེབས། །རྒྱལ་བ་གཉིས་པའི་རིང་ལུགས་ཤིང་རྟ་ཆེ། །ལྷག་བསམ་སྟོབས་ཀྱིས་འདྲེན་ལ་ཟླ་བྲལ་ཞིང། །འགྲོ་ལ་འདོད་དགུའི་མཆོག་སྦྱིན་མཛད་པ་ཡི། །བཤེས་གཉེན་དམ་
བའི་མགོན་ལ་གསོལ་བ་འདེབས། །བློ་ཆེན་རྒྱལ་སྲས་རྣམས་ཀྱི་མཁྱེན་བའི་དབྱིད། །བཟང་པོའི་མཛད་པས་འགྲོ་བ་སྨིན་མཛད་ཅིང། །ཡེ་ཤེས་འོད་ཀྱིས་རྨོངས་བ་ཀུན་སེལ་བའི། །ཐུབ་བསྟན་ཉིན་མོའི་མགོན་ལ་གསོལ་བ་འདེབས། །
མཐོང་བས་ཡིད་འཕྲོག་མཚན་དཔེ་འབར་བའི་སྐུ། །རྣ་བར་སྙན་འཇེབས་ཆོས་སྒྲ་སྒྲོག་བའི་གསུང། །ཟབ་ཡངས་བློ་གྲོས་གཏིང་དཔག་དཀའ་བའི་ཐུགས། །འགྲོ་བའི་འདྲེན་བ་མཆོག་ལ་གསོལ་བ་འདེབས། །མདོ་རྒྱུད་ཚིག་དོན་འཆད་

[051B] །རྩོད་བས་ཕ་རོལ་རྒོལ་བཟིལ་གྱིས་གནོན། །རྩོམ་པས་མཁས་པ་ཀུན་གྱི་ཡིད་འཕྲོག་པའི། །མཁྱེན་རབ་དབང་ཕྱུག་ཞབས་ལ་གསོལ་བ་འདེབས། །བློ་གྲོས་བཟང་བོའི་ཛམ་བུ་བྲཱྀཀྵའི་རྩེར། །བསླབ་གསུམ་འབྲས་
བུའི་ཁུར་གྱིས་གཡུར་ཟ་ཞིང། །མི་འདད་ཚ་གདུང་སེལ་བའི་གྲི་བ་བསིལ་ཅན། །བཤེས་གཉེན་དཔག་བསམ་དབང་བོར་གསོལ་བ་འདེབས། །སྨོན་འཇུག་ཐིག་པ་ཆེན་པོར་སེམས་བསྐྱེད་ཅིང། །རྒྱལ་སྲས་རླབས་ཆེན་སྤྱོད་བའི་བྱ་བ་ཡིས།།
འགྲོ་རྣམས་སྨིན་གྲོལ་ལམ་ལ་འགོད་མཛད་བའི། །དཔལ་ལྡན་བླ་མའི་ཞབས་ལ་གསོལ་བའི་དེབས། །གདོང་ལྔ་འབར་བས་བཏེག་པའི་ཁྲི་འཕང་རྩེར། །བསྐལ་བརྒྱའི་བར་དུ་གཡོ་བ་མེད་བཞུགས་ནས། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་
བའི། །རིང་ལུགས་ཆད་བ་མེད་པར་སྤེལ་བར་ཤོག་བསླུ་མེད་བླ་མ་ཡི་དམ་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །ཀུན་མཁྱེན་རྒྱལ་བའི་བསྟན་པའི་གཉེན་གཅིག་པུ། །སྲིད་མཐའི་བར་དུ་ཡུན་རིང་ཞབས་
བརྟན་ཤོག་ཁ་བ་ཅན་པའི་སྐྱེ་དགུའི་བསོད་ནམས་དང། །དད་ལྡན་གདུལ་བྱས་གསོལ་བ་བཏབ་པའི་མཐུས། །འགྲོ་ལ་ཕན་བདེ་མ་ལུས་འབྱུང་བའི་གཞི། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་དེ་ལྟར་བསྟོད་ཅིང་གསོལ་
བ་བཏབ་པའི་མཐུས། །རྟག་ཏུ་དལ་འབྱོར་ཚང་བའི་རྟེན་ཐོབ་ཅིང། །བཤེས་གཉེན་དམ་བ་ནམ་ཡང་འབྲལ་མེད་དུ། །བསྟེན་ནས་བཀའ་བཞིན་སྒྲུབ་པས་མཉེས་བྱེད་ཤོག་འཁོར་བའི་ཕུན་ཚོགས་སྙིང་པོ་མེད་མཐོང་ཞིང། །ཐུབ་པའི་བསྟན་

[052A]༄༅། །ལ་རབ་བྱུང་ཐོས་བསམ་གྱིས། །ལེགས་པར་དུལ་ཞིང་བག་ཡོད་བྱ་བ་ཡིས། །རྣམ་དག་བཅས་པའི་མཚམས་ལས་གཡེལ་མེད་ཤོག་རྣམ་གཡེང་ལེ་ལོས་ནམ་ཡང་མི་བསྐྱོད་བའི། །ཏིང་འཛིན་མཆོག་ལ་རྟག་ཏུ་ཡིད་གཞོལ་ཞིང་
སོ་སོར་རྟོག་བའི་ཤེས་རབ་ཟབ་མོ་ཡིས། །སྲིད་པའི་རྩ་བ་མ་ལུས་དྲུངས་འབྱིན་ཤོག་འགྲོ་ལ་བརྩེ་བའི་བྱམས་དང་སྙིང་རྗེ་ཡིས། །ཐེག་ཆེན་རིགས་ཀྱི་བག་ཆགས་ཡོངས་སད་དེ། །སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་ནས། །ཕྱིན་
དྲུག་སྤྱོད་བས་ཉིན་མཚན་འདའ་བར་ཤོག་དེ་ལྟར་ཐུན་མོང་ལམ་གྱིས་རྒྱུད་སྤྱངས་ནས། །སྐུ་བཞིའི་ས་བོན་ཐེབས་བའི་དབང་བཞི་ཡིས། །གསང་སྔགས་ཟབ་མོའི་སྒོ་འཕར་ལེགས་ཕྱེ་ནས། །དམ་ཚིག་སྡོམ་པ་སྲོག་ལྟར་གཅེས་འཛིན་ཤོག་
དེ་ནས་རིམ་གཉིས་ཟབ་མོའི་རྣལ་འབྱོར་ལ། །རྩེ་གཅིག་མཉམ་བར་འཇོག་པའི་ཏིང་འཛིན་གྱིས། །ཐ་མལ་སྣང་ཞེན་འཁྲུལ་བརྒྱད་བསྲིངས་ཏེ། །ཚེ་གཅིག་ཉིད་ལ་ཟུང་འཇུག་མཆོག་ཐོབ་ཤོག་མདོར་ན་དམ་ཆོས་སྒྲུབ་པའི་མི་མཐུན་ཕྱོགས།།
མི་ཤིས་མཚན་མཉེ་བར་ཞི་བ་དང། །དབལ་ལྡན་བླ་མའི་འཕྲིན་ལས་དར་ཞིང་རྒྱས། །འགྲོ་ཀུན་བདེ་ལ་སྤྱོད་བའི་བཀྲ་ཤིས་ཤོག་ཅེས་པ་འདི་ནི་དགེ་སློང་དོན་གྲུབ་རྒྱལ་མཚན་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་
ཉི་འོད་འཁྱིལ་པར་སུག་བྲིས་སུ་བགྱིས་པ་མངྒལཾ།།    ༈    བློ་བཟང་རྒྱལ་བ་གཉིས་པའི་ལུང་རྟོགས་ཀྱི། །བསྟན་པའི་རྒྱལ་མཚན་འཛིན་པའི་དཔལ་གྱུར་ཅིང། །མཐའ་ཡས་གདུལ་བྱའི་བསོད་ནམས་ཞིང་གི་མཆག་

[052B] །བློ་ཆེན་རྒྱལ་སྲས་ཀུན་གྱི་མཛད་བའི་ཕུལ། །གདུལ་དཀའ་འདུལ་ཕྱིར་བཟང་པོའི་མཛད་བ་ཅན། །མཁས་དང་གྲུབ་པའི་རྒྱལ་མཚན་འཛིན་པའི་མཆོག་དཔལ་ལྡན་བླ་མའི་ཞབས་ལ་གསོལ་
བ་འདེབས། །དུས་གསུམ་རྒྱལ་བ་ཀུན་གྱི་ཐུགས་རྗེ་དང། །བསླུ་མེད་རྟེན་འབྲེལ་དམ་ཆོས་བདེན་བ་དང། །རིག་གྲོལ་གཉིས་ལྡན་འཕགས་པའི་བྱིན་རླབས་ཀྱིས། །བསྟན་བའི་རྒྱལ་མཚན་རྟག་ཏུ་གཡོ་མེད་ཤོག་གཟུངས་དང་ཏིང་
འཛིན་མཐུ་ལ་དབང་འབྱོར་བའི། །དྲང་སྲོང་གྲུབ་བའི་སྨོན་ལམ་བདེན་ཚིག་དང། །དད་ལྡན་གདུལ་བྱས་གསོལ་བ་བཏབ་བའི་མཐུས། །བསྟན་འཛིན་དམ་པ་བསྐལ་བརྒྱར་ཞབས་བརྟན་ཤོག་དེ་ལྟར་གདུང་བའི་ཡིད་ཀྱིས་གསོལ་བཏབ་
མཐུས། །དེང་ནས་ཡང་སྲིད་སྐྱེ་བ་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་བཟུངས་ནས། །དམ་ཆོས་དགའ་བ་དེའི་དཔལ་ལ་རོལ་པར་ཤོག་ཅེས་རྗེ་བཙུན་དམ་བ་འཇམ་དབྱངས་སྤྲུལ་པའི་སྐུའི་གསོལ་འདེབས་བརྟན་བཞུགས་དང་
བཅས་པ་འདི་ནི་ཀུན་དགའ་བཀྲ་ཤིས་ཀྱིས་བསྐུལ་བལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་གཟིམས་ཁང་རྒྱལ་མཚན་མཐོན་པོའི་ཉི་འོད་འཁྱིལ་བར་སྦྱར་བ་དགེ་ལེགས་འཕེལ།།    ༈    མཁྱེན་བའི་ཡེ་ཤེས་དཀྱིལ་འཁོར་འོད་སྟོང་ཅན་
ཚོགས་གཉིས་རྒྱ་མཚོའི་ཀློང་ལས་ལེགས་འཐོན་པ། །བློ་གསལ་གདུལ་བྱའི་པད་ཚལ་རྒྱས་མཛད་པའི། །ཡོངས་འཛིན་དམ་པའི་ཞབས་ལ་གསོལ་བ་འདེབས། ཞེས་དཀྱིལ་ཁང་ཞལ་སྔ་ནས་ཡེ་ཤེས་རྒྱ་མཚོའི་སྐུ་བསྟོང་བླ་རྒྱུད་གསོལ་འདེབས་

[053A]༄༅། །སུ་བཏོན་ཆོག་བ་ཞིག་དགོས་ཞེས་ཤུད་ཁུང་རབ་འབྱམས་བ་དགེ་འདུན་དཔལ་འབྱོར་གྱིས་བསྐུལ་བ་ལྟར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་སརྦ་ཛ་ཡནྟུ།།    ༈   
རྨད་བྱུང་བཀོད་ལེགས་རིན་ཆེན་ཡོལ་གོ་འདི། །མདོ་རྒྱུད་སྨྲ་བ་བློ་བཟང་ཆོས་འཛིན་དང། །སྤྱི་མི་ལས་བྱེད་རྣམས་ཀྱིས་ཁུར་བླངས་ཤིང། །ལྷོ་བོད་འགའ་ཡིས་མཐུན་རྐྱེན་སྦྱར་ཏེ་བསྒྲུབས། །འདི་ལྟར་བགྱིས་པའི་རྣམ་དཀར་ཕུང་པོའི་མཐུས། །
བློ་བཟང་རྒྱལ་བསྟན་འདབ་བརྒྱ་པདྨོའི་གཉེན། །ནམ་མཁའི་ནོར་བུ་ཡེ་ཤེས་འོད་འབར་བ། །བསྐལ་བརྒྱའི་བར་དུ་གཡོ་མེད་ཆེས་གསལ་ཞིང། །སྡེ་འདིར་དཔལ་འབྱོར་བཤད་སྒྲུབ་འཕེལ་བ་དང། །ཚུལ་འདི་སྒྲུབ་ལ་སྒོ་གསུམ་ཅི་རིགས་ཀྱིས་
མཐུན་རྐྱེན་སྒྲུབ་པའི་ལུས་ཅན་མ་ལུས་ཀྱང། །བསམ་དོན་ཇི་བཞིན་འབད་མེད་འགྲུབ་བར་ཤོག་ཕུན་ཚོགས་འདོད་དགུའི་གཡང་ཆགས་སྣོད་མཆོག་འདི། །ནག་ཕྱོགས་བདུད་དབུང་འཇོམས་ལ་ཐོགས་མེད་ཅིང། །བར་ཆད་ཀུན་སེལ་
དངོས་གྲུབ་ཀུན་སྩོལ་བའི། །མྱུར་མཛད་ཡེ་ཤེས་མགོན་པོར་གཉེར་དུ་གཏད།། མངྒལཾ།།    ༈    བློ་བཟང་རྒྱལ་བ་གཉིས་པའི་དགོངས་དོན་རྣམས། །ཕྱོགས་འདིར་གསལ་མཛད་འཇམ་མགོན་བསྟན་བའི་གཉེན། །བསླབ་
གསུམ་ཡོན་ཏན་འཕགས་ནོར་གྱིས་ཕྱུག་བའི། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་གཞོན་ནུ་ཉིད་ནས་ཐུབ་བའི་ལེགས་བཤད་ལ། །རིང་དུ་འདྲིས་བས་མངོན་པར་ཡིད་དགའ་ཞིང། །སྐལ་བཟང་ཐར་འདོད་ཡོངས་ཀྱི་དེད་

[053B]དབལ་ལྡན་བླ་མ་སྲིད་མཐར་ཞབས་བརྟན་ཤོག་རྒྱལ་གསུང་དྲི་མེད་རྣམས་ཀྱི་ཚིག་དོན་རྣམས། །ཇི་བཞིན་འབྱེད་ལ་ཐོགས་མེད་སྤོབས་བ་ཅན། །མཁས་མང་རྒྱ་མཚོའི་དབུས་ན་རབ་བརྗིད་བའི། །འགྲོ་འདྲེན་དམ་བ་ཡུན་
རིང་ཞབས་བརྟན་ཤོག་བླ་མ་ཡི་དམ་ལྷ་ཡི་བྱིན་རླབས་དང། །རིག་སྔགས་འཆང་བ་རྣམས་ཀྱི་བདེན་ཚིག་དང། །བཀའ་ཉན་དམ་ཅན་རྒྱ་མཚོའི་མཐུ་རྩལ་གྱིས། །ལྷ་མིའི་རྣམ་འདྲེན་ཡུན་རིང་ཞབས་བརྟན་ཤོག་དེ་ལྟར་གདུང་ཤུགས་
དྲག་པོས་གསོལ་བཏབ་མཐུས། །སྐྱེ་བ་ཀུན་ཏུ་དཔལ་ལྡན་བླ་མ་ཡིས། །རྟག་ཏུ་འབྲལ་མེད་རྗེས་སུ་ལེགས་བཟུངས་ཏེ། །བདག་སོགས་ཆོས་ཀྱི་ཆར་བས་སྨིན་བྱེད་ཤོག་རྒྱལ་ཁམས་སྦྱིར་ཡང་དུས་མིན་འཁྲུག་བ་སོགས། །མི་མཐུན་
བདུད་རིགས་པར་ཆད་མྱུར་ཞི་སྟེ། །དཀར་ཕྱོགས་དགའ་བའི་ལྷ་རྣམས་སྟོབས་རྒྱས་ནས། །ལོ་ཏོག་འབྲུ་བཅུད་དབྱར་མཚོ་བཞིན་འཕེལ་ཤོག་མདོ་སྔགས་གཞུང་གི་བརྗོད་བྱ་མཐའ་དག་ནི། །གདམས་བར་ལེགས་ཤར་སྟོན་བའི་བསྟན་པ་
ལ། །བྱ་བ་ལེགས་མཛད་བསིལ་ལྡན་ལྗོངས་ཀྱི་གཙོ། །ཁམས་གསུམ་ཆོས་ཀྱི་རྒྱལ་བོའི་བཀྲ་ཤིས་ཤོག་ཅེས་བ་འདི་ནི་དགའ་ལྡན་ཕུན་ཚོགས་གླིང་གི་མཁན་ཟུར་དང་གསོལ་དཔོན་ཆེན་མོ་འབྲི་ལུང་ནས་གཉིས་ཀྱིས་བསྐུལ་བའི་ངོར་
ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་སུ་གྱུར་ཅིག། བཀྲ་ཤིས།།    ༈    རྒྱལ་བ་མཚན་ལེགས་རིན་ཆེན་ཟླ་བའི་ཞབས། །གསེར་བཟང་མྱ་ངན་མེད་མཆོག་ཆོས་བསྒྲགས་དང། །མངོན་

[054A]༄༅། །མཁྱེན་རྒྱལ་བོ་བཅོམ་ལྡན་སྨན་གྱི་བླ། །ཤཱཀྱའི་རྒྱལ་པོ་རྣམས་ལ་གསོལ་བ་འདེབས། །ཁ་བ་ཅན་ལྗོངས་ཐུབ་བསྟན་སྤེལ་སླད་དུ། །སྦྱན་རས་གཟིགས་མགོན་དུར་སྨྲིག་གིས་རོལ་ཏེ། །མཐའ་ཡས་སྐྱེ་དགུར་ཕན་བདེ་
སྩོལ་མཛད་བའི། །ངག་དབང་བློ་བཟང་རྒྱ་མཚོར་གསོལ་བ་འདེབས། །བློ་བཟང་རྒྱལ་བའི་རིང་ལུགས་པདྨོའི་ཚལ། །མཁྱེན་བའི་ཡེ་ཤེས་འོད་སྟོང་ཆེར་འབར་བས། །གངས་ཅན་ལྗོངས་འདིར་འབྱེད་ལ་ཐོགས་མེད་བའི། །དཔལ་ལྡན་བླ་མའི་
ཞབས་ལ་གསོལ་བ་འདེབས། །རབ་འབྱམས་ཤེས་བྱའི་གནད་དོན་མ་ལུས་བ། །ཤེས་རབ་ཆེན་བོས་ཚུལ་བཞིན་ལེགས་རྟོགས་ནས། །གདུལ་བྱའི་དོན་གཉིས་ལྷུན་གྱིས་གྲུབ་མཛད་བའི། །ཡོངས་འཛིན་དམ་བའི་ཞབས་ལ་གསོལ་བ་
འདེབས། །འདིས་མཚོན་དགེ་བས་ཡང་སྲིད་ཐམས་ཅད་དུ། །དབལ་ལྡན་བླ་མས་འདྲལ་མེད་རྗེས་བཟུངས་ཏེ། །ཐོས་བསམ་སྒོམ་བའི་བྱ་བ་མཐར་ཕྱིན་ནས། །རྒྱལ་བསྟན་འཛིན་པའི་དབལ་དུ་འགྱུར་བར་ཤོག་བསླབ་གསུམ་རྣམ་པར་དག་
པས་རྒྱུད་ཕྱུག་ཅིང། །འཆད་རྩོད་རྩོམ་བའི་སྒྲ་དབྱངས་རྒྱུད་མར་སྒྲོག་འཁོར་ལོ་གསུམ་གྱི་བྱ་བས་དུས་འདའ་བས། །བསྟན་བའི་རྒྱལ་མཚན་ཕྱོགས་བཅུར་སྒྲེང་བར་ཤོག། །གནས་སྐབས་སུ་ཡང་དམ་ཆོས་སྒྲུབ་བའི་གེགས། །ཕྱི་ནང་
ཉེར་འཚེ་མ་ལུས་ཞི་བ་དང། །མཐུན་རྐྱེན་དཔལ་དང་འབྱོར་བ་མ་ལུས་བ། །ཡིད་ལ་བསམས་བ་ཙམ་གྱིས་འགྲུབ་བར་ཤོག་ཁྱད་བར་ཀུན་མཁྱེན་རྒྱལ་བ་གཉིས་བ་ཡི། །བསྟན་པའི་གདུགས་དཀར་ས་ཆེན་ཀུན་ཁྱབ་ཅིང། །བསྟན་

[054B] །རྫོགས་ལྡན་དགའ་བདེའི་དཔལ་ལ་རོལ་བར་ཤོག་དགོན་གནས་དགེ་འདུན་སྡེ་དང་བཅས་པ་རྣམས། །མཐུ་ལྡན་བསྲུང་མ་རྣམས་ཀྱིས་སྐྱོང་མཛད་ཅིང། །དཀར་ཕྱོགས་སྐྱོང་བའི་ཡུལ་ལྷ་གཞི་
བདག་གིས། །གཡེལ་མེད་བསྲུང་མཛད་རྟག་ཏུ་གྲོགས་བྱེད་ཤོག་ཅེས་བ་འདི་ནི་རབ་འབྱམས་པ་ཤེས་རབ་ལྷུན་གྲུབ་དཔོན་སློབ་རྣམས་ཀྱིས་སྨན་བླའི་ཆོ་ག་འཛུགས་པ་སོགས་བསྟན་བ་ལ་བཀུར་སྟི་ཆེས་ཆེར་མཛད་བའི་ཆེ་འདི་ལྟ་བུ་ཞིག་དགོས་
ཞེས་བསྐུལ་བའི་ངོར་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། མངྒལཾ།།    ༈    བློ་བཟང་སྙན་གྲགས་འཕྲིན་ལས་འོད་དཀར་གྱིས། །སྐྱེ་དགུའི་ཚ་གདུང་མ་ལུས་སེལ་མཛད་ཅིང། །མདོ་སྔགས་ཡོན་ཏན་རྒྱ་མཚོའི་མཐར་
ཕྱིན་པའི། །དཔལ་ལྡན་བླ་མ་ཡུན་རིང་ཞབས་བརྟན་ཤོག་ཅེས་བ་འདི་ནི་གདན་ཟུར་ངག་དབང་སྙན་གྲགས་རྣམ་རྒྱལ་གྱིས་སེམས་དཔའ་སྤྲུལ་སྐུ་བློ་བཟང་སྙན་གྲགས་རྒྱ་མཚོའི་བརྟན་བཞུགས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་
པ་བློ་བཟང་ཡེ་ཤེས་ཀྱིས་སྨྲས་བའོ།། བཀྲ་ཤིས།།    ༈    རྨད་བྱུང་མཛད་བའི་དཀྱིལ་འཁོར་ཡོངས་རྫོགས་ཤིང། །མདོ་སྔགས་གཞུང་ལུགས་པད་ཚལ་འབྱེད་བའི་གཉེན། །གདུལ་བྱ་ཐར་བའི་གླིང་དུ་འཁྲིད་བའི་མགོན། །དཔལ་
ལྡན་བླ་མའི་ཞབས་ལ་གསོལ་བ་འདེབས། །མདོ་སྔགས་ཡོན་ཏན་གངས་ཅན་རི་བོ་ནས། །འཕྲིན་ལས་འཆད་མེད་ལྷུན་གྲུབ་གངྒའི་རྒྱུན། །སྐལ་བཟང་གདུལ་བྱའི་ཞིང་སར་རྟག་འབབ་པའི། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་

[055A]༄༅། །ཅེས་པ་འདི་ནི་འབྲས་སྤུངས་སྤྱི་གཉེར་བཀའ་བཅུ་ངག་དབང་བློ་བཟང་གིས་བརྒྱད་སྟོང་པ་གསེར་མ་དང་མདོ་སྡེ་བསྐལ་པ་བཟང་པོ་གསེར་དངུལ་སྤེལ་མས་བསྒྲུབས་སྐབས་ངེད་རང་གི་བསྟོད་པ་དང་རིང་འཚོའི་ཚིགས་བཅད་གླེགས་བམ་
གཉིས་བཞེངས་པའི་དགེ་བ་བསྔོ་ཕྱིར་དུ་ཚིགས་སུ་བཅད་པ་ཞིག་དགོས་ཞེས་བསྐུལ་བའི་དོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈    འཇིག་རྟེན་མགོན་པོ་ཁྲོས་པའི་སྐུར་བསྟན་པ། །ཡེ་ཤེས་མགོན་
དང་དབྱེར་མེད་གཅིག་གྱུར་པའི། །རྗེ་བཙུན་བློ་བཟང་ཡེ་ཤེས་ཞབས་པད་ལ། །རྟག་ཏུ་རྩེ་གཅིག་གུས་པས་གསོལ་བ་འདེབས།། མངྒལཾ།།    ༈    སྔོན་ནས་གོམས་པའི་བག་ཆགས་བཟང་པོའི་མཐུས། །འཇམ་མགོན་བླ་
མའི་ཆོས་ཀྱི་དགའ་སྟོན་ལ། །ཅི་དགར་སྤྱོད་པའི་དཔལ་དང་རབ་ལྡན་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །གཞོན་ནུའི་དུས་ནས་བློ་ཆེན་རྒྱལ་སྲས་གྱི། །བཟང་པོའི་མཛད་ལས་ནམ་ཡང་མི་གཡོ་བས། །ཐུབ་བསྟན་
ཉིན་མོར་བྱེད་པའི་མཐུ་ལྡན་པ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །ངག་དབང་བློ་བཟང་བསྟན་པའི་ཆོས་སྲིད་ལ། །འཆད་རྩོད་རྩོམ་པའི་འཁོར་ལོས་དབང་བསྒྱུར་ཞིང། །སྐལ་ལྡན་ཐར་པའི་བདེ་ལ་འགོད་མཛད་པའི། །
མཁས་གྲུབ་དམ་པའི་ཞབས་ལ་གསོལ་བ་འདེབས། །བློ་གྲོས་ཕ་མཐའ་ཡངས་པའི་ལྷ་ལམ་ངོས། །མཁས་བཙུན་བཟང་པོའི་ཆ་ཤས་ཡོངས་རྫོགས་ཤིང། །དམ་ཆོས་འཕྲིན་ལས་བསིལ་ཟེར་སྟོང་ལྡན་པའི། །སྨྲ་བའི་ཟླ་བ་མཆོག་ལ་གསོལ་

[055B] །བསླུ་མེད་བླ་མ་ཡི་དམ་བྱིན་རླབས་དང། །དམ་ཅན་རྒྱ་མཚོའི་ཚོགས་ཀྱི་མཐུ་སྟོབས་ཀྱིས། །བསྟན་འཛིན་དམ་པ་ཡུན་རིང་ཞབས་བརྟན་ཅིང། །འཕྲིན་ལས་ཡར་ངོའི་ཟླ་བཞིན་འཕེལ་བར་ཤོག་ཅེས་ལྕང་སྐྱ་ཁོ་ཐོག་ཐུ་ངག་
དབང་བློ་བཟང་ཆོས་ལྡན་ལ་བསྟོད་པ་བརྟན་བཞུགས་དང་བཅས་པ་འདི་ནི་ཉིད་ཀྱི་སློབ་མ་དབལ་རས་རབ་འབྱམས་པ་བློ་བཟང་དཔལ་འབྱོར་སོགས་དགོན་ལུང་སྤྱི་སོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། སརྦ་ཛཱ་ག་ཏཾ།། །།
   ༈    འདིར་ནག་པོ་སྐོར་གསུམ་ལྷ་མོ་བསྟན་མ་བཅས་ལ་མཆོད་གཏོར་འབུལ་ཚུལ་ནི། ཕྱི་ནང་གི་མཆོད་གཏོར་སྤྱན་གཟིགས་རྣམས་ཚོགས་པར་བྱས་ལ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་
གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ནང་མཆོད་བྱིན་རླབས་བྱ་བ་ནི། ཨོཾ་ཧྲཱི་ཥྚྲཱི་ས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཞེས་པ་ནས། ཨོཾ་ཨཱཧཱུཾ་ལན་
གསུམ་བརྗོད་པའི་བར་འཇིགས་བྱེད་ལྟར་བྱས། དེ་ནས་མཆོད་རྫས་དང་གཏོར་མ་རྣམས་བྱིན་གྱིས་བརླབ་པ་ནི། མཆོད་རྫས་དང་གཏོར་མ་རྣམས། ཧྲཱི་ཥྚཱི་ས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་རང་རང་གི་མིང་ཡིག་
དང་པོ་ཐིག་ལས་བརྒྱན་པ་ཞུ་བ་ལས་བྱུང་བའི་བླ་མ་དང་ཡི་དམ་མྱུར་མཛད་མགོན་པོ་དམ་ཅན་ཆོས་ཀྱི་རྒྱལ་པོ། དཔལ་ལྡན་ལྷ་མོ་འཁོར་བཅས་མཉེས་པར་བྱེད་པའི་དམ་རྫས་སྤྱན་གཟིགས་མཆོད་གཏོར་རྣམས་རང་བཞིན་སྟོང་པ་ཟག་པ་མེད་པའི་བདེ་བ་

[056A]༄༅། །ཁྱད་པར་ཅན་བསྐྱེད་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་ལ་བྱིན་གྱིས་བརླབས། ཧཱུཾ༑ མདུན་གྱི་ནམ་མཁར་ཡེ་ཤེས་མེ་དཔུང་དབུས། །དམ་ཉམས་ཁྲག་ཞག་རྒྱ་མཚོ་འཁྱིལ་བའི་དབུས། །སྣ་ཚོགས་པདྨ་ཉི་མའི་
དཀྱིལ་འཁོར་སྟེང། །རྒྱལ་བའི་ཡབ་གཅིག་རྗེ་བཙུན་འཇམ་པའི་དབྱངས། །དྲག་པོའི་སྐུར་བསྟན་བཅོམ་ལྡན་གཤིན་རྗེའི་གཤེད། །དཔལ་ལྡན་ཕྱག་དྲུག་མགོན་པོ་འཁོར་བཅས་དང། །ལས་ཀྱི་གཤིན་རྗེ་ཡབ་ཡུམ་འཁོར་དང་བཅས། །
སྲིད་གསུམ་དབང་བསྒྱུར་དཔལ་ལྡན་རེ་མ་ཏི། །བསྟན་མ་བཅུ་གཉིས་འཁོར་དང་བཅས་པ་རྣམས། །དད་ཅིང་གུས་པའི་ཡིད་ཀྱིས་སྤྱན་འདྲེན་ན། །ཐོགས་པ་མེད་པར་གནས་འདིར་མྱུར་དུ་སྤྱོན། །པདྨ་ཀ་མ་ལ་ཡེ་སྟྭཾ། བཅོམ་ལྡན་འཇམ་
དཔལ་གཤིན་རྗེའི་གཤེད་པོ་དང། །མྱུར་མཛད་མགོན་པོ་དམ་ཅན་ཆོས་ཀྱི་རྒྱལ། །དཔལ་ལྡན་འདོད་ཁམས་དབང་ཕྱུག་འཁོར་བཅས་ལ། །ལུས་ངག་ཡིད་གསུམ་གུས་པས་ཕྱག་འཚལ་ལོ། །ཨོཾ་གུ་རུ་བཛྲ་བཧཻ་ར་ཝཱ་ཡ་མཧཱ་ཀཱ་ལ་ཀཱ་
ལ་རཱུ་པ་ཀཱ་ལི་དེ་ཝི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། །ཨོཾ་གུ་རུ་བཛྲ་བཧཻ་ར་ཝཱ་ཡ་མཧཱ་ཀཱ་ལ་ཀཱ་ལ་རཱུ་པ་ཀཱ་ལི་དེ་ཝི་ས་པ་རི་ཝཱ་ར་ཨོཾ་ཨཱ་ཧཱུཾ། ཞེས་པས་ནང་མཆོད་ཕུལ། ཡིག་བརྒྱ་བཟླ་ཞིང་བཤགས་པ་བྱ། །དེ་ནས་ཐུགས་
དམ་བསྐང་བ་ནི། ཧཱུཾ། དངོས་སུ་བཤམས་དང་ཡིད་ཀྱིས་སྤྲུལ་བ་ལས། །བྱུང་བའི་ཕྱི་ནང་གསང་བའི་མཆོད་སྤྲིན་དང། །དམ་ཉམས་སྙིང་ཁྲག་འཁྱིལ་བའི་མཆོད་ཡོན་སོགས། །བླ་མ་ཡི་དམ་བསྲུང་མའི་ཚོགས་ལ་འབུལ། །ཐུགས་དམ་

[056B] །མཆོག་དང་ཐུན་མོང་དངོས་གྲུབ་མ་ལུས་སྩོལ། །དེ་ནས་གཏོར་མ་འབུལ་བ། བླ་མ་ཡི་དམ་བསྲུང་མའི་ཚོགས་དང་བཅས་པ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་
ཅད་དྲངས་ཤིང་གསོལ་བར་གྱུར། ཨོཾ་གུ་རུ་བཛྲ་བཏཻ་ར་ཝཱ་ཡ་སོགས་ལ་བི་ལཾ་ཏ་ཁ་ཁ་ཁཱ་ཧི་ཁཱ་ཧི། བཏགས་ལ་ལན་བདུན་གྱིས་གཏོར་མ་དབུལ། ཨོཾ་གུ་རུ་ཞེས་སོགས་ལ་ཨརྒྷཾ་པཱ་དྱཾ་ཞེས་པ་ནས་ཤབྟའི་བར་གྱིས་མཆོད། ཨོཾ་གུ་རུ་བཛྲ་བཧཻ་
ར་ཝཱ་ཡ་ལ་ཨོཾ་ཨཱ་ཧཱུཾ་བཏགས་ལ་ནང་མཆོད་དབུལ། བསྟོད་པ་ནི། རྒྱལ་ཀུན་མཁྱེན་བརྩེའི་གཏེར་ཆེན་འཇམ་པའི་དབྱངས། །གདུག་པ་འདུལ་ཕྱིར་དྲག་པོའི་སྐུར་བསྟན་ནས། །དངོས་གྲུབ་འདོད་དགུ་མ་ལུས་སྩོལ་མཛད་པའི། །བཅོམ་
ལྡན་གཤིན་རྗེའི་གཤེད་ལ་བསྟོད་པར་བགྱི། །སྤྱན་རས་གཟིགས་དབང་དྲག་པོའི་སྐུར་བསྟན་ནས། །མཐའ་དག་སྐྱེ་དགུའི་རེ་བ་ཚུལ་བཞིན་དུ། །སྐོང་མཛད་ཡེ་ཤེས་མགོན་པོ་ཕྱག་དྲུག་པ། །འཁོར་ཚོགས་རྒྱ་མཚོས་བསྐོར་ལ་བསྟོད་
པར་བགྱི། །འཇམ་དཔལ་བཀའ་ཉན་ལེགས་ཉེས་ཚུལ་བཞིན་དུ། །འབྱེད་མཛད་ལས་ཀྱི་གཤིན་རྗེ་ཆོས་ཀྱི་རྒྱལ། །ཙཱ་མུཎྜཱི་དང་ཕོ་བརྒྱད་མོ་བརྒྱད་སོགས། །འཇིགས་རུང་གཤིན་རྗེའི་ཚོགས་ལ་བསྟོད་པར་བགྱི། །སྔོན་ཆོ་རྡོ་རྗེ་འཆང་
གིས་བཀའ་བསྒོས་བཞིན། །རྒྱལ་བའི་བསྟན་པ་བསྲུང་བར་དམ་བཅས་པའི། །འདོད་ཁམས་དབང་ཕྱུག་བསྟན་མ་བཅུ་གཉིས་སོགས། །མོ་རྒྱུད་བསྲུང་མའི་ཚོགས་ལ་བསྟོད་པར་བགྱི། །དེ་ལྟར་མཆོད་ཅིང་བསྟོད་པས་གྲྭ་ཚང་འདི། །

[057A]༄༅། །དར་ཞིང་རྒྱས་ལ་ཡུན་རིང་གནས་པ་དང། །འགལ་རྐྱེན་ཀུན་ཞི་བསམ་དོན་མ་ལུས་པ། །མྱུར་དུ་གེགས་མིང་འགྲུབ་པའི་འཕྲིན་ལས་མཛོད། །རྒྱལ་མཚན་རྩེ་མོར་དབང་གི་རྒྱལ་པོ་སོགས་དང། སྔོན་ཆོ་རྡོ་རྗེ་འཆང་གི་
སྤྱན་སྔ་ཞེས་སོགས་ཀྱི་བཀྲ་ཤིས་གང་རིགས་བྱའོ། ཞེས་པ་འདི་ཡང་བཧིན་དུ་དབོན་པོ་བློ་བཟང་དངོས་གྲུབ་ཀྱིས་འབྲས་སྤུངས་སྔགས་པ་གྲྭ་ཚང་དུ་བཙུགས་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་
སྨྲས་པའོ།། སརྦ་ཛཱ་ག་ཏཾ།།    ༈    རིགས་བརྒྱའི་ཁྱབ་བདག་འཁོར་ལོ་སྡོམ་པ་དང། །དབྱེར་མེད་འགྲོ་བ་ཀུན་གྱི་སྐྱབས་གཅིག་པུ། །ཐམས་ཅད་མཁྱེན་པ་བློ་བཟང་ཡེ་ཤེས་ལ། །ཤུགས་དྲག་དང་བའི་ཡིད་ཀྱིས་གསོལ་
བ་འདེབས། །དེ་ལྟར་གུས་པའི་ཡིད་ཀྱིས་གསོལ་བཏབ་པས། །སྐྱེ་ཞིང་སྐྱེ་བར་རྗེ་བཙུན་བླ་མ་ཡིས། །འབྲལ་བ་མེད་པར་རྗེས་སུ་འཛིན་པ་དང། །འཁོར་ལོ་བཞི་ལྡན་རྟེན་བཟང་ཐོབ་པར་ཤོག་ཅེས་པ་འདི་ནི་དགེ་སློང་བློ་བཟང་དོན་
གྲུབ་ཀྱི་བློ་ངོ་དང་བསྟུན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈   རླབས་ཆེན་ཚོགས་གཉིས་ཡོན་ཏན་མཐར་ཕྱིན་ཅིང། །བདུད་སྡེའི་དཔུང་ཚོགས་ཡན་ལག་བཞི་
བཅོམ་ནས། །ལྷ་མི་ཡོངས་ཀྱི་སྐྱབས་གྱུར་ཤཱཀྱའི་ཏོག་མཉམ་མེད་བུ་རམ་ཤིང་པས་དགེ་ལེགས་སྩོལ། །དེ་ལ་ཆོས་གྲྭ་འདིར་བཞུགས་པའི་དགེ་འདུན་རྣམས་ཀྱིས་དགོངས་རྒྱུ་ལ་སྡེ་སྣོད་གསུམ་དང་རྒྱུད་སྔ་བཞིའི་བཤད་སྒྲུབ་རྣམ་པར་

[057B] རྒྱལ་བའི་བསྟན་པའི་རྩ་བ་
ཡང་སོ་སོ་ཐར་པ་ཡིན་པས་གཞི་གསུམ་གྱི་ཕྱག་ལེན་གཙང་ལམ་ཉམས་པ་གལ་ཆེ། གལ་སྲིད་རྩ་བ་བཞི་དང་འགལ་བ་བྱས་པ་གནས་ནས་དབྱུང་བར་དྲག་ཞན་ཀུན་གྱིས་རེ་འཁང་མི་བྱེད། སྟོན་པས་ཆང་སྲོག་གི་ཕྱིར་དུ་ཡང་མ་གནང་བས་ཆང་འཐུངས་
ན་མར་མེ་མཚན་ཐུབ་ཕུལ་ནས་ཟླ་བ་གཅིག་གི་བར་དུ་བརྒྱ་ཕྱག་རྨ་ཁྲག་འཐོན་པའི་བརྡེག་རེས་བྱས་ཚེ་མར་མེ་མཚན་ཐུབ་ཕུལ་ནས་ཞག་ལྔའི་བར་དུ་བརྒྱ་ཕྱག་འཚལ་དུ་འཇུག་རྩ་ལྟུང་ལ་མི་གནོད་པའི་སྐུ་འཕྲོག་བྱས་ན་ཞག་ལྔའི་བར་དུ་བརྒྱ་ཕྱག་
བཙལ་ནས་ཕྱིར་བཅོས་ཚུལ་བཞིན་བྱེད་དུ་འཇུག་ཞྭ་གདིང་བ་ཟླ་གམ་མེད་པར་ཚོགས་ལ་མི་འཇུག་ཚོགས་ལ་འགྲོ་བ་རྣམས་ཀྱིས་རབ་བྱུང་གི་ཆ་ལུགས་མིན་པའི་སྦུ་གུ་ཅན་མི་གྱོན། །གསོ་སྦྱོང་ལ་མ་བྱུང་ན་ཕྱག་གསུམ་བརྒྱ། །བསླབ་གྲལ་
བཞིན་རྒན་པས་མ་བཞུགས་ན་དགེ་འདུན་སྤྱིར་བརྒྱ་ཕྱག་གཞོན་པས་བསླབ་གྲལ་བཞིན་མ་བསྡད་ན་བསླབ་པ་རྒན་པ་དེ་ལ་ཕྱག་ཉིས་བརྒྱ། དགེ་འདུན་ཚོགས་ནས་གྲལ་མ་གྱེས་ཀྱི་བར་ལ། ཆོས་སྤྱོད་མི་བྱེད་པར་ཁ་རོག་འདུག་པ་དང། བྲེ་
མོའི་གཏམ་བྱེད་པ་དང། དགོས་མེད་ཕྱི་རོལ་དུ་འགྲོ་བ་དང། ལྷམ་གྱོན་བཞིན་པར་ཟས་ལ་སྤྱོད་པ་དང། སྒོག་པའི་རིགས་ཟ་བ་དང། སྐྲ་ཚད་ལས་ལྷག་པ་འཇོག་པ་རྣམས་ལ་བརྒྱ་ཕྱག་ལམ་སྲང་ལ་སོགས་པ་མངོན་མཚན་ཆེ་བར་

[058A]༄༅། །འདུས་ནས་དགོས་མེད་ཀྱི་ཅལ་ཅོལ་སྨྲ་བ་དང། དམིག་མང་དང་ཆོ་ལོང་རྩེ་བ་དང། རྡོ་སྐོར་འཕེན་པ་དང། མཆོངས་བྱེད་པ་དང། དེ་དག་ལ་ཆེད་ལྟད་ཀྱིས་ལྟད་མོ་ལྟ་བ་དང། གླུ་གར་དང་རོལ་མོ་བརྡུང་བ་སོགས་ལ་འཕྱར་
གཡེང་གིས་བལྟ་བ་དང། ཁྱིམ་པ་མི་དད་པའི་ཀུན་སྤྱོད་མི་མཛེས་པ་བྱས་ན་ཚོགས་སུ་བརྒྱ་ཕྱག་ཁྲིམས་གྲོགས་མེད་པར་གྲོང་གསེབ་ཏུ་འགྲོ་བ་ལ་བརྒྱ་ཕྱག་ལྔ་མཆོད། དགུན་ཆོས། སྐུ་རིམ། དཔྱིད་ཆོས། སྨོན་ལམ་ཆེན་མོ་
དབྱར་ཆོས། དབྱར་གནས། སྟོན་ཆོས་རྣམས་ལ། དགེ་འདུན་འདུ་བ་བླ་མས་གསུངས་པའི་ཚེས་གྲངས་ལ་ངེས་པར་སླེབས་པ་བྱེད་དགོས། ཆོས་ཐོག་རྣམས་ལ་ཚོགས་འདོན་ཆོ་ག་ཆོས་སྤྱོད་དགོས་པ་རྣམས་སྔར་རྒྱུན་བཞིན་མ་ཉམས་པ་དང་
ལེ་རེ་བཞིན་ཚོགས་འདོན་དགོས་པ་རྣམས་ལ་དགེ་སྐོས་ཀྱིས་འོས་བབས་བལྟས་ནས་རྒྱུགས་ལེན་སླ་ཆོས་སུ་མ་སོང་བར་བྱེད། ཆོས་ཐོག་གི་སྐབས་རིག་ལུང་དང་འཛིན་སྐྱོར་ལ་བླ་མ་དང་དགེ་སྐོས་ཀྱིས་བསྐུལ་ལྕག་གང་དྲག་ངོས་བླ་མས་འཛིན་ཆོས་
ཇི་ཙམ་གསུངས་པའི་རྒྱུགས་ལེན་དོ་གང་དམ་བྱེད། བླ་བྲང་དང་སྤྱི་པས་ཞོན་རྟ་དང་ཆུ་ལེན་པའི་བོང་བུ་དགོས་ཚོད་མ་གཏོགས་མི་བསྟེན། དེ་མིན་གྲྭ་པ་རྣམས་ཀྱིས་ཀྱང་ཞོན་རྟ་རེ་དང་བཞོན་མ་ལྔ་རེ་མ་གཏོགས་བོང་བུ་ར་ལུག་རྣམས་དགོན་པར་མི་
བསྟེན། ཁྱི་མི་གོས། དགེ་སྐོས་སོགས་ལ་གནང་བ་མ་ཞུས་པར་བུད་མེད་གླིང་གསེབ་ཏུ་མི་གཏོང། སྲོག་བསྐྱབ་ཕྱིར་མ་གཏོགས་བུད་མེད་ཞག་ཏུ་མི་སྡོད། དག་སྣང་གིས་གནས་མཇལ་བའི་བུད་མེད་ཞག་ཏུ་འདུག་ན་དགེ་སྐོས་ལ་གནང་

[058B] མཚམས་མཐོའི་ནང་ཁོངས་ཚུན་ཆད་རྟ་སོགས་བཞོན་པའི་རིགས་མི་ཞོན། གྲྭ་ཚང་དང་སྡེ་ཕན་ཚུན་ཕྱོགས་རིགས་སུ་བཅད་ནས་གཤགས་འགྱེད་པ་འདི་གཞན་མ་དད་པ་དང་ཆགས་སྡང་གི་རྒྱུ་ཤིན་ཏུ་ཆེན་པོར་འདུག་པས་དེ་འདྲའི་
རིགས་ཀྱི་མི་འོས་པ་བྱས་ན་ཕྱག་སྟོང་ཕྲག་རེ་འགེལ། འདིར་མ་ཐུས་པ་ཡུལ་དུས་ཀྱི་དབང་གིས་འཕྲལ་འཕྲལ་སྤང་བླང་དགོས་པ་རྣམས་ལ་བླ་མ་དགེ་སྐོས་ཀྱིས་སྡོམ་པ་གསུམ་གྱི་བཅས་མཚམས་རྣམས་ཞིབ་ཏུ་གཟིགས་ནས་འོས་འཚམ་གྱི་སྤོང་
ལེན་བྱེད་དུ་འཇུག་དགེ་སྐོས་ཀྱིས་ཀྱང་བློ་གཟུ་བོར་མི་གནས་པའི་དོ་དམ་ཚུལ་བཞིན་དུ་མ་བྱས་ན་བླ་མ་དང་བགྲེས་པ་རྣམས་ཐུགས་བསྟུན་ནས་གྲོས་འདེབས་དང་བཤགས་པ་བྱེད་དུ་འཇུག་བགྲེས་གཞོན་ཀུན་གྱིས་ཀྱང་འདི་དོན་གཡོ་མེད་
དོགས་པ་སོགས་མདོར་ན་མཉམ་མེད་བུ་རམ་ཤིང་པའི་བསྟན་པ་སྤྱི་དང། ཁྱད་པར་རྒྱལ་བ་ཙོང་ཁ་པ་ཆེན་པོའི་ལུགས་སྲོལ་དྲི་མ་མེད་པ་ལ་ཐོས་བསམ་སྒོམ་པས་བརྩོན་པར་བྱས་ཏེ་བསྟན་པ་རིན་པོ་ཆེ་སྤྱི་སྒེར་ལ་ཕན་པ་མཛད་དགོས་ཤིང། འདི་
དག་ལས་འགལ་བ་བྱས་ཚེ་དམ་ཅན་ཆོས་ཀྱི་རྒྱལ་པོ་ལ་སོགས་པའི་བསྟན་སྲུངས་མཐུ་རྩལ་ཅན་རྣམས་ཀྱིས་ཆད་པ་དྲག་པོས་མྱུར་དུ་ཚར་གཅོད་པ་དང། ཚུལ་བཞིན་སྒྲུབ་པ་རྣམས་ལ་འཕྲིན་ལས་རྣམ་པ་བཞེའི་སྒོ་ནས་མཐུན་རྐྱེན་ཐམས་ཅད་ཡིད་
བཞིན་དུ་འགྲུབ་པར་མཛོད། གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་པར་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག་འགྲོ་བའི་སྡུག་བསྔལ་སྨན་གཅིག་པུ། །

[059A]༄༅། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་ཅེས་བྱ་ཁྱུང་དགོན་གྱི་ཁྲིམས་སུ་བཅའ་བ་འདི་ནི་འབྲུ་མང་ཞེས་པས་ཕོ་སྟག་གི་ལོ་ཁྱུ་མཆོག་ཟླ་བའི་
དུས་དགེ་བ་ལ་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    རང་གི་སྤྱི་བོར་པད་ཟླ་ཉི་དཀྱིལ་སྟེང། །བཅོམ་ལྡན་ཧེ་རུ་ཀ་དང་དབྱེར་མེད་པའི། །སྐྱབས་གནས་ཀུན་འདུས་རྩ་བའི་བླ་
མ་ནི། །སྐུ་མདོག་དཀར་ཞིང་མཚན་དཔེའི་གཟི་བརྗིད་འབར། །ཞལ་གཅིག་ཕྱག་གཉིས་གཡས་པ་ཆོས་འཆད་དང། །གཡོན་པ་མཉམ་གཞག་རྡོར་དྲིལ་བཟུང་བའི་ཚུལ། །གསེར་མདོག་པཎ་ཞུ་མན་བས་ཤིང་མཛེས་པར་ཀླུབས། །
ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི། །སྤྱི་བོར་ཨོཾ་དཀར་མགྲིན་པར་ཨཱདྨར་པོ། །ཐུགས་ཀར་ཧཱུཾ་སྔོན་ཧཱུཾ་ཡིག་འོད་ཟེར་གྱིས། །སྤྱན་དྲངས་དམ་ཚིག་བ་དང་དབྱེར་མེད་གྱུར། །རབ་འབྱམས་དཀྱིལ་འཁོར་ཀུན་གྱི་བདག་
པོ་མཆོག་བཅོམ་ལྡན་འཁོར་ལོ་སྡོམ་པའི་ལྷ་ཚོགས་དང། །དབྱེར་མེད་རྗེ་བཙུན་བླ་མའི་ཞབས་པད་ལ། །དང་བའི་ཡིད་ཀྱིས་རྟག་བཞུགས་གསོལ་བ་འདེབས། །དེ་ལྟར་གསོལ་བ་ཤུགས་དྲག་བཏབ་པའི་མཐུས། །མགོན་པོ་ཁྱོད་
ཀྱིས་འབྲལ་མེད་རྗེས་བཟུངས་ནས། །གནས་སྐབས་དམ་ཆོས་ཚུལ་བཞིན་སྒྲུབ་པ་ཡི། །འགལ་རྐྱེན་ཀུན་ཞི་བསམ་དོན་མྱུར་འགྲུབ་ཤོག་ཅེས་པ་འདི་ནི་ཧེ་རུ་ཀ་དང་དབྱེར་མེད་དུ་བྱས་ཆོག་པའི་བླ་མའི་རྣལ་འབྱོར་འདི་ལྟ་བུ་ཞིག་དགོས་

[059B] ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈    བླ་མའི་རྣལ་འབྱོར་སྒོམ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་
དུ་བཏང་ནས། མདུན་གྱི་ལྷ་ལམ་ཡངས་པར་རིན་ཆེན་ཁྲིར། །སྣ་ཚོགས་ཆུ་སྐྱེས་ཉི་ཟླའི་དཀྱིལ་འཁོར་སྟེང། །དུས་གསུམ་རྒྱལ་བ་ཀུན་དང་དབྱེར་མེད་པའི། །བཀའ་དྲིན་གསུམ་ལྡན་རྩ་བའི་བླ་མ་ནི། །སྐུ་མདོག་དཀར་གསལ་ཞལ་གཅིག་
ཕྱག་གཉིས་ཀྱིས། །ཨུཏྤལ་སྡོང་བུ་བཟུངས་ནས་ལོ་འདབ་རྣམས། །སྙན་གྱི་ཐད་ཀར་ཁ་བྱེའི་དཀྱིལ་དུ་ནི། །ཤེས་རབ་རལ་གྲི་ཤེར་ཕྱིན་གླེགས་བམ་བསྣམས། །མཚན་དཔེ་གསལ་རྫོགས་འོད་ཀྱི་དཀྱིལ་འཁོར་དབུས། །ཞབས་
གཉིས་རྡོ་རྗེ་སྐྱིལ་ཀྲུང་གིས་བཞུགས་པའི། །གནས་གསུམ་ཡི་གེ་གསུམ་མཚན་འོད་ཟེར་གྱིས། །རང་བཞིན་གནས་ནས་རྩ་བའི་བླ་མ་ལ། །དངོས་དང་བརྒྱུད་པའི་བླ་མ་ཡི་དམ་དང། །སངས་རྒྱས་བྱང་སེམས་ཚོགས་ཀྱིས་བསྐོར་བ་
རྣམས། །སྤྱན་དྲངས་བསོད་ནམས་ཞིང་གི་དམ་པར་བཞུགས། །སྒྲིབ་གཉིས་བག་ཆགས་མ་ལུས་དྲུངས་ཕྱུངས་ནས། །སྤངས་རྟོགས་གཉིས་ཀྱི་ཡོན་ཏན་མཐར་ཕྱིན་པའི། །ལྷ་མིའི་སྐྱབས་གཅིག་རྗེ་བཙུན་བླ་མ་དང། །དབྱེར་མེད་
སྐྱབས་གནས་མཆོག་ལ་གུས་ཕྱག་འཚལ། །མཆོད་ཚོགས་ཀུན་འབུལ་ཉེས་ལྟུང་ཐམས་ཅད་བཤགས། །རང་གཞན་རྣམ་དཀར་མཛད་པར་རྗེས་ཡི་རང། །འགྲོ་ལ་ཆོས་འཁོར་སྐོར་ཕྱིར་རྟག་བཞུགས་གསོལ། །འདིས་མཚོན་དགེ་

[060A]༄༅། །བ་ཀུན་མཁྱེན་རྒྱུ་རུ་བསྔོ། །བློ་བཟང་གྲགས་བསྟན་སྙན་པའི་གདུགས་དཀར་ཆེ། །སྲིད་པ་གསུམ་གྱི་རྩེ་ན་མངོན་པར་བསྒྲེང། །ཡེ་ཤེས་དབང་གི་རྒྱལ་པོའི་ཏོག་མཛེས་པའི། །དཔལ་ལྡན་བླ་མའི་ཞབས་ལ་
གསོལ་བ་འདེབས། །བསླབ་གསུམ་རྣམ་དག་མཛད་པ་བཟང་པོ་ཡིས། །སྐལ་ལྡན་འགྲོ་རྣམས་ཡིད་རབ་ཚིམ་མཛད་ཅིང། །རྒྱལ་བསྟན་ཉིན་མོར་བྱེད་ལ་ཟླ་བྲལ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་
རྒྱལ་བ་གཉིས་པའི་མདོ་སྔགས་བསྟན། །ཕྱོགས་དུས་ཀུན་ཏུ་མི་ནུབ་སྤེལ་བ་ལ། །ཞུམ་པ་མེད་པའི་སྤོབས་པ་མངོན་མཐོ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་རྩེ་གཅིག་གུས་པས་གསོལ་བཏབ་
མཐུས། །སྐྱེ་བ་ཀུན་ཏུ་རྗེ་བཙུན་བླ་མ་ཡིས། །འབྲལ་བ་མེད་པར་དགྱེས་བཞིན་རྗེས་བཟུངས་ཏེ། །ཀུན་མཁྱེན་སངས་རྒྱས་གོ་འཕང་མྱུར་ཐོབ་ཤོག་གནས་སྐབས་སུ་ཡང་དམ་ཆོས་ཚུལ་བཞིན་དུ། །སྒྲུབ་པའི་འགལ་རྐྱེན་མ་
ལུས་ཀུན་ཞི་ཞིང། །ཚེ་རིང་ནད་མེད་འབྱོར་པ་འཕེལ་བ་སོགས། །བསམ་དོན་ཡིད་བཞིན་འགྲུབ་པའི་བཀྲ་ཤིས་ཤོག་ཅེས་པ་འདི་ནི་སྔགས་རམ་པ་བློ་བཟང་རིན་ཆེན་གྱིས་བླ་མའི་རྣལ་འབྱོར་སྐྱེ་བ་ཀུན་ཏུ་རྗེས་སུ་འཛིན་པའི་སྨོན་ལམ་
དང་བཅས་པ་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    རྨང་བྱུང་བསླུ་མེད་རྩ་བརྒྱུད་བླ་མ་དང། །རྣལ་འབྱོར་བླ་མེད་ལྷ་ཚོགས་ཇི་སྙེད་པའི། །བྱིན་རླབས་

[060B] །ལེགས་བསྒྲུབས་རྒྱལ་བསྟན་ཡུན་རིང་གནས་པར་ཤོག་དུས་གསུམ་རྣམ་དཀར་ལས་དང་འབྲེལ་བ་ཡི། །ལུས་ངག་ཡིད་ཀྱིས་བྱ་བ་གང་བགྱིས་པ། །མྱུར་དུ་སྟོབས་བཅུ་མངའ་བའི་གོ་འཕང་མཆོག་
ཐོབ་ནས་མ་ལུས་འགྲོ་རྣམས་འདྲེན་པར་ཤོག་དགོན་གནས་འདིར་ཡང་བསླབ་གསུམ་རྣམ་དག་གི་འདུལ་ཁྲིམས་གཙང་ཞིང་ལོངས་སྤྱོད་འཕེལ་བ་དང། །བགེགས་རིགས་བར་ཆད་ནད་ཡམས་ཀུན་ཞི་ནས། །མདོ་སྔགས་བསྟན་པ་ཡུན་
རིང་གནས་པར་ཤོག་དེང་ནས་སྐྱེ་བ་ཀུན་ཏུ་ལྷག་པའི་ལྷས། །དགྱེས་བཞིན་འབྲལ་མེད་རྗེས་སུ་ལེགས་བཟུངས་ཏེ། །སྐྱེ་བ་ཀུན་ཏུ་དམ་ཆོས་སྒྲུབ་པའི་རྟེན། །རྙེད་ནས་གསུང་གི་བདུད་རྩི་འཐུང་བར་ཤོག་དེ་ལྟར་རྩེ་གཅིག་གུས་
བས་བསྐྲུན་པ་འདིས། །བདག་དང་མཁའ་མཉམ་འགྲོ་བ་མ་ལུས་པའི། །སྒྲིབ་གཉིས་ཉེས་པ་མཐའ་དག་དྲུངས་ཕྱུངས་ཏེ། །སྐུ་གསུམ་གོ་འཕང་མྱུར་དུ་མཐར་ཕྱིན་ཤོག་བསླབ་གསུམ་ངུར་སྨྲིག་འཆང་བའི་འདུས་པའི་སྡེས། །རྒྱ་མཚོའི་
གོས་ཅན་ཡོངས་སུ་གང་གྱུར་ཏེ། །མདོ་སྔགས་བཤད་སྒྲུབ་བྱ་བ་ཡུན་རིང་དུ། །མི་ནུབ་བསྟན་པ་འཛིན་པའི་བཀྲ་ཤིས་ཤོག་སྡེ་སྣོད་གསུམ་སོགས་འཆད་རྩོད་རྩོམ་གསུམ་གྱིས། །ཐུབ་བསྟན་ཉིན་མོར་བྱེད་ལ་ཟླ་བྲལ་ཞིང། །ས་
གསུམ་འགྲོ་བའི་གཙུག་གི་རྒྱན་གྱུར་པ། །བློ་བཟང་གྲགས་པའི་དཔལ་གྱི་བཀྲ་ཤིས་ཤོག། མངྒལཾ།།    ༈    འཛིན་མའི་ཁྱོན་དུ་དལ་འགྲོའི་ཕུང་པོ་ལྟར། །བཀྲ་ཤིས་ལྷུན་གྱིས་གྲུབ་པའི་འདུས་པའི་སྡེའི། །འཕགས་ཚོགས་

[061A]༄༅། །མཆོད་པའི་བདུད་རྩིས་ཡོངས་གང་བའི། །རིན་ཆེན་ལས་གྲུབ་རྨད་བྱུང་ཡོལ་གོ་འདི། །ལེགས་པར་བསྒྲུབས་པའི་རྣམ་དཀར་བྱ་བ་ཡིས། །དགོན་གནས་དགེ་འདུན་སྡེ་དང་བཅས་པ་རྣམས། །དར་ཞིང་རྒྱས་ལ་ལོངས་
སྦྱོང་འཕེལ་བ་དང། །སངས་རྒྱས་བསྟན་པ་ཡུན་རིང་གནས་གྱུར་ཅིག་བདག་དང་བདག་ལ་ལྟོས་པའི་ལུས་ཅན་རྣམས། །རྟག་ཏུ་ཐེག་པ་མཆོག་གི་སྣོད་གྱུར་ཏེ། །རྒྱལ་སྲས་སྤྱོད་པ་རྒྱ་མཚོ་མཐར་ཕྱིན་ནས། །ཐམས་ཅད་མཁྱེན་
པའི་གོ་འཕང་མྱུར་ཐོབ་ཤོག་འདི་ཡི་ལས་ལ་འབད་པ་བགྱིད་པ་རྣམས། །གནས་སྐབས་ཚེ་རིང་འབྱོར་པ་འཕེལ་བ་དང། །མཐར་ཐུག་སྒྲིབ་གཉིས་བག་ཆགས་དྲུངས་ཕྱུངས་ནས། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག་
མངྒལཾ།།    ༈    བཀྲ་ཤིས་ལྷུན་གྲུབ་འཕགས་ཆོགས་དགེ་འདུན་སྡེ། །མཉེས་བྱེད་བདུད་རྩིའི་རྒྱ་མཚོའི་སྣོད་མཆོག་འདི། །ལྷག་བསམ་རྣམ་པར་དཀར་བས་བསྒྲུབས་པའི་མཐུས། །ཀུན་མཁྱེན་རྒྱལ་བའི་བསྟན་པ་
རྒྱས་པར་ཤོག་འདིས་མཚོན་རྣམ་དཀར་བྱ་བ་ཅི་བགྱིས་པ། །ཟས་གཙང་སྲས་ཀྱི་གོ་འཕང་མ་ཐོབ་བར། །ལྷ་མིའི་སྟོན་པ་མཆོག་གིས་རྗེས་བཟུངས་ནས། །ལུང་རྟོགས་ཡོན་ཏན་རྒྱ་མཚོ་གོང་འཕེལ་ཤོག་ཆོས་གྲྭ་ཆེ་འདིར་
གསར་དུ་ལེགས་བསྐྲུན་པའི། །འཕགས་ཚོགས་དགེ་འདུན་མཉེས་བྱེད་སྣོད་མཆོག་འདི། །ལས་ཀྱི་གཤིན་རྗེ་དམག་ཟོར་རྒྱལ་མོ་སོགས། །མཐུ་ལྡན་བསྲུང་མ་རྣམས་ལ་གཉེར་དུ་གཏད། །དམ་ལས་མ་འདའ་ཆོས་གྲྭ་ཆེ་འདི་ནས། །

[061B] །གནོད་པའི་སེམས་འཕྱང་མི་དང་མི་མིན་རྣམས། །ཆད་པ་དྲག་པོས་མྱུར་དུ་ཚར་ཆོད་མཛད། །སྣོད་མཆོག་འདི་ནས་འཕགས་ཚོགས་ཀྱིས་མཆོད་པས། །བདག་དང་མཁའ་མཉམ་འགྲོ་བ་
མ་ལུས་པ། །འཁོར་ལོ་བཞི་དང་ནམ་ཡང་མི་འབྲལ་ཞིང། །སྐུ་གསུམ་གོ་འཕང་མཐོན་པོར་བགྲོད་པར་ཤོག་བཀྲ་ཤིས།།    ༈    །རྗེ་བཙུན་བླ་མའི་ཞབས་ལ་གསོལ་བ་འདེབས། ཅེས་
པ་འདི་ནི་འ་པ་བློ་བཟང་ཆོས་དར་གྱི་ཁ་འདོན་དུ་བགྱིས་པའོ།།    ༈   བློ་བཟང་རྒྱལ་བསྟན་འཛིན་པའི་དཔལ་ཡོན་ཅན། །འཕྲིན་ལས་རྣམ་དཀར་ཆད་མེད་གངྒཱའི་རྒྱུན། །འགྲོ་ལ་འདོད་དགུར་སྩོལ་མཛད་ཡེ་ཤེས་
ཞབས། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཤེས་བྱའི་གནས་ཀུན་མཁྱེན་པས་མཁས་རྩེར་སོན། །སྒོ་གསུམ་ལེགས་པར་བསྡམས་པས་བཙུན་པའི་མཆོག་མཁས་མང་འདུས་པའི་དབུས་ན་མངོན་པར་བརྗིད། །རྗེ་
བཙུན་བླ་མའི་ཞབས་ལ་གསོལ་བ་འདེབས། །ལུས་ཅན་བསོད་ནམས་ནོར་འཛིན་ཁྱོན་ཡངས་པོར། །བསླབ་གསུམ་ལུང་རྟོགས་ཡོན་ཏན་གྱིས་ཕྱུག་ཅིང། །འགྲོ་རྣམས་ཐར་པའི་ལམ་དུ་འགོད་མཁས་པའི། །རྗེ་བཙུན་བླ་མའི་ཞབས་ལ་གསོལ་
བ་འདེབས། །རྡོ་རྗེའི་རེ་ཁས་མཚན་པའི་ཁྲི་འཕང་རྩེར། །ངེས་པ་ལྔ་ལྡན་ལོངས་སྤྱོད་རྫོགས་སྐུ་བཞིན། །འཁོར་བ་ཇི་སྲིད་གནས་པ་དེ་སྲིད་དུ། །ཡུན་རིང་བར་དུ་སྲིད་མཐར་ཞབས་བརྟེན་ཤོག་རྨད་བྱུང་དཀོན་མཆོག་རིན་ཆེན་བྱིན་

[062A]༄༅། །རླབས་དང། །བསྟན་སྲུངས་རྒྱ་མཚོའི་ཚོགས་ཀྱི་མཐུ་སྟོབས་དང། །སྐལ་ལྡན་སྐྱེ་དགུས་རྩེ་གཅིག་གསོལ་བཏབ་མཐུས། །འགྲོ་འདྲེན་དམ་པ་ཡུན་རིང་བརྟན་པར་ཤོག་ཅེས་པ་འདི་ནི་ལྷུན་པོ་རྩེའི་མཁན་རིན་པོ་ཆེ་གྲྭ་
རིས་སྤྱི་མི་སོགས་ཀྱིས་རིང་འཚོའི་ཚིགས་བཅད་འདི་ལྟ་བུ་ཚོགས་འདོན་དུ་བཙུགས་ཆོག་པ་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    སྐྱབས་སེམས་སྔོན་དུ་བཏང་
ནས་ཚད་མེད་བཞི་བསྒོམ། རང་གསང་བདེ་འཇིགས་གསུམ་སོགས་གང་རུང་གི་ང་རྒྱལ་དང་གསལ་སྣང་བརྟན་པོ་དང་ལྡན་བས། བསངས་རྫས་ཕྱི་ནང་གི་མཆོད་གཏོར་སྤྱན་གཟིགས་རྣམས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས་
རོལ་མོ་དབྱངས་དང་བཅས་པས། ཀྱཻ༑ ལྷུན་གྲུབ་བདེ་ཆེན་འཆི་མེད་ལམ་རོལ་ནས། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པ། །དངོས་དང་བརྒྱུད་པའི་བླ་མ་ཡི་དམ་དང། །རྒྱུད་སྡེ་བཞི་ཡི་འཁོར་ལོའི་ལྷ་ཚོགས་དང། །དཔའ་བོ་མཁའ་
འགྲོ་ཆོས་སྲུངས་མ་ལུས་པས། །ཡོངས་བསྐོར་ཚད་མེད་ཐུགས་རྗེས་གནས་འདིར་གཤེགས་རྣལ་འབྱོར་བདག་ཅག་རྣམས་ལ་རྗེས་བརྩེ་བའི། །འགོ་བའི་ལྷ་སྲུངས་ནུས་ལྡན་ཐམས་ཅད་དང། །ཡུལ་ལྷ་གཞི་བདག་ལྷ་ཀླུ་ལ་སོགས་པ་
གནས་འདིར་སྤྱན་འདྲེན་མྱུར་དུ་གཤེགས་སུ་གསོལ། །ཨོཾ་རྩ་རྒྱུད་བླ་མ་མཆོག་གསུམ་དང། །བསྟན་སྲུངས་རྒྱ་མཚོ་འཁོར་བཅས་དང། །རིགས་དྲུག་ལན་ཆགས་མགྲོན་བཅས་པའི། །ཞིང་གི་ཆོགས་ལ་ཕྱག་འཚལ་ལོ། །བདེ་སྟོང་

[062B] །བྱུང་བའི་མཆོད་སྦྲིན་ཚོགས་རྣམས་ཀྱིས། །གཏན་གྱི་སྐྱབས་གནས་དམ་པ་མཆོག་རྩ་བའི་བླ་མ་ཐམས་ཅད་བསངས། །མཉམ་ཟླ་མེད་བཟས་གཙང་སྲས། །དཔལ་ལྡན་རྡོ་རྗེ་འཆད་དབང་ནས། །མདོ་
རྒྱུད་གདམས་པ་གསལ་མཛད་པའི། །རྩ་རྒྱུད་བླ་མ་ཐམས་ཅད་བསངས། །བདེ་གསང་འཇིགས་གསུམ་ལ་སོགས་དང། །མྱུར་མཛད་ཡེ་ཤེས་མགོན་པོ་དང། །ལས་ཀྱི་གཤིན་རྗེ་འཁོར་བཅས་སོགས། །བསྟན་སྲུངས་རྒྱ་མཚོའི་ལྷ་
ཚོགས་བསངས། །མདོར་ན་གནས་གསུམ་བཞུགས་པ་ཡི། །ཆོས་སྐྱོང་བསྲུང་མ་མ་ལུས་དང། །དཀར་ཕྱོགས་མངོན་པར་དགའ་བ་ཡི། །ཕྱོགས་སྐྱོང་འཁོར་བཅས་ཐམས་ཅད་བསངས། །ས་ཡི་ལྷ་མོ་ལ་སོགས་པའི། །ཡུལ་
ཕྱོགས་འདིར་གནས་ཡུལ་ལྷ་དང། །གཞི་བདག་འཁོར་དང་བཅས་པ་བསངས། །རྒྱུ་སྐར་ཉི་ཤུ་རྩ་བརྒྱད་སོགས། །ལོ་ཟླ་ཞག་དུས་རྒྱུ་བ་ཡི། །ལྷ་ཀླུ་དྲི་ཟ་ལ་སོགས་པ། །ཕྱོགས་འདིར་གནས་པ་ཐམས་ཅད་བསངས། །ཁྱད་པར་
རྣལ་འབྱོར་སྒྲུབ་བ་བོ། །འཁོར་དང་བཅས་པ་ཐམས་ཅད་ཀྱི། །འགོ་བའི་ལྷ་སྲུངས་ཅི་མཆིས་བའི། །བཀའ་ཉན་ལྷ་ཚོགས་ཐམས་ཅད་བསངས། །སྣང་སྲིད་འབྱུང་པོའི་ཆོགས་རྣམས་དང། །ལན་ཆགས་བུ་ལོན་ཡི་དྭགས་སོགས། །
མཁའ་ལ་རྒྱུ་བའི་དྲེ་གས་པ་ཀུན། །མགྲོན་དུ་འོས་པ་ཐམས་ཅད་བསངས། །ཁམས་གསུམ་འཁོར་བར་གནས་པ་ཡི། །སྲིད་རྩེ་ནས་བཟུངས་དམྱལ་བའི་བར། །སྡུག་བསྔལ་དྲག་པོས་མནར་བ་ཡི། །སེམས་ཅན་ཇི་སྙེད་མཆིས་པ་

[063A]༄༅། །བསངས། །འཇིག་རྟེན་ཁམས་ན་གནས་པ་ཡི། །མགྲོན་དུ་འོས་པ་ཐམས་ཅད་ལ། །བསངས་རྫས་སྤོས་སྣ་སྣ་ཚོགས་པས། །གྲིབ་འཕོག་ཉམས་ཆགས་ཞི་གྱུར་ཅིག་གང་དུ་གནས་པའི་ས་ཕྱོགས་དེར། །བྱ་བ་
བཟང་ངན་ཅི་བགྱིད་ཀྱང། །ཀུན་སློང་གནོད་སེམས་ངན་སྦོངས་ལ། །གཏན་དུ་མགོན་སྐྱབས་དཔུང་གཉེན་མཛོར། །ཅི་བསམ་དོན་རྣམས་མ་ལུས་བ། །འགྲུབ་ཕའི་བགེགས་རིགས་གནོད་པ་སོགས། །ཉེར་འཚེ་མ་ལུས་ཀུན་ཞི་ནས་
རྟག་ཏུ་གཡེལ་མེད་འཕྲིན་ལས་མཛོད། །ལོ་བརྒྱར་འཚོ་ཞིང་འབྱོར་པ་འཕེལ། །གནས་སྐབས་བདེ་བ་དང་ལྡན་ཞིང། །བཤད་སྒྲུབ་བསྟན་པའི་བྱ་བ་སོགས། །དབྱར་མཚོ་ལྟ་བུར་རྒྱས་པར་མཛོད། །འཁོར་འདས་སྣོད་བཅུད་འབྱོར་པ་
རྣམས། །ལྷ་ཡི་ཆུ་བོའི་རྒྱུན་བཞིན་དུ། །ཟད་པ་མེད་བར་རབ་འཕེལ་ནས། །ཅི་འདོད་དབང་སྡུད་འཕྲིན་ལས་མཛོད། །རྒྱལ་བསྟན་སྤྱི་དང་ཁྱད་པར་དུ། །ཀུན་མཁྱེན་གཉིས་པ་ཅོང་ཁ་པའི། །བསྟན་ལ་གནོད་བྱེད་གདུག་པ་ཅན། །དྲག་
པོའི་ལས་ཀྱིས་ཚར་གཅོད་མཛོད། ཅེས་པ་འདི་ནི་རྒྱལ་མོ་བཀྲ་ཤིས་ཀྱིས་བསངས་དཔེ་འཁྱེར་བདེ་བ་ཞིག་དགོས་ཞེས་གསུངས་པ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ཞིང་བཀྲ་ཤིས་པར་གྱུར་ཅིག། །།
   ༈    །རང་བཞིན་རྣམ་དག་ཆོས་དབྱིངས་ཕོ་བྲང་ནས། །བསྟན་པ་བསྲུང་ལ་ཐོགས་མེད་རྫུ་འཕྲུལ་ཅན། །ཆོས་ལྡན་གང་ཟག་ཚུལ་བཞིན་སྐྱོང་མཛད་པའི། །ཆོས་རྒྱལ་ཆེན་པོ་གནས་འདིར་གཤེགས་སུ་གསོལ་

[063B] །ཡོངས་སུ་བཀངས་ཏེ་ལེགས་པར་འབུལ་བགྱིད་ན། །རྣལ་འབྱོར་བདག་ཅག་འཁོར་དང་བཅས་རྣམས་ལ། །ཆོས་སྐྱོང་འཁོར་བཅས་དགྱེས་ཤིང་བཞེས་སུ་གསོལ། །རྣམ་བཀྲ་དབང་པོའི་གཞུལ་
འགྲན་བཟོད་པའི། །སྣ་ཚོགས་དར་སྣས་རབ་མཛེས་སྒ་སྲབ་ཅན། །རླུང་ལྟར་མྱུར་མགྱོགས་རྫུ་འཕྲུལ་རྟ་ནག་སྟེང། །རྔམ་བརྗིད་སྲིན་པོ་རབ་ཏུ་ཁྲོས་པའི་གཟུགས། །འཇོལ་བེར་ལྷབ་ལྷུབ་སྐུ་ལ་གསོལ་ལ་བསྟོད། །ཞལ་གཅིག་ཕྱག་
གཉིས་རྡོ་རྗེ་འབར་བ་ཡིས། །དམ་ཉམས་མ་ལུས་རྡུལ་དུ་བརླག་མཛད་ཅིང། །རིན་ཆེན་བུམ་པས་འདོད་དགུའི་མཆོག་སྟེར་བའི། །བསྟན་སྲུངས་ཆེན་པོ་ཁྱོད་ལ་བསྟོད་པར་བགྱི། །གྲུབ་བའི་དབང་ཕྱུག་མཆོ་སྐྱེས་རྡོ་རྗེ་དང། །ཡང་སྦྲུལ་
ཁམས་གསུམ་ཆོས་ཀྱི་རྒྱལ་པོ་ཡིས། །ཇི་ལྟར་བསྒོས་བཞིན་བསྟན་པ་བསྲུང་བ་དང། །རྣལ་འབྱོར་འཕྲིན་ལས་ཚུལ་བཞིན་སྒྲུབ་པར་མཛོད། །ཁྱད་པར་ཕན་བདེ་མ་ལུས་འབྱུང་བའི་སྒོ། །དཔལ་ལྡན་ཆོས་ཀྱི་སྡེ་ཆེན་ཐེག་ཆེན་གླིང། །
འཕགས་ནོར་བདུན་ལྡན་མཁས་མང་འདུས་ཚོགས་རྣམས། །དབྱར་མཚོ་ལྟ་བུར་གོང་དུ་འཕེལ་བར་མཛོད། །སྣང་སྲིད་དྲེགས་པ་ཟིལ་གནན་སློབ་དཔོན་གྱི། །བཀའ་ལས་མི་འདའ་ཆོས་ཀྱི་རྒྱལ་པོ་ཁྱོད། །སྔོན་གྱི་རྡོ་རྗེའི་དམ་ཚིག་གཡེལ་
མེད་བར། །སྣང་བརྙན་འདི་ལ་དངོས་སུ་ཐིམ་བཞིན་དུ། །རྒྱལ་བ་ཀུན་གྱི་གཙུག་གི་ཅོད་བན་རྗེ། །འཇམ་མགོན་བླ་མའི་བསྟན་པ་སྦྱི་དང་ནི། །ཁྱད་བར་ཐེག་ཆེན་གླིང་འདིའི་སྨད་ཀྱི་ཆར། །ཐོས་བསམ་སྒོམ་པ་གོང་ནས་གོང་འཕེལ་ཞིང་

[064A]༄༅། །བཤད་སྒྲུབ་རིང་ལུགས་ཟླ་བཞིན་འཕེལ་བར་མཛོད། །གནོད་བྱེད་བདུད་རིགས་ཀུན་གྱི་ཉེར་འཚེ་རྣམས། །མྱུར་དུ་ཞི་ནས་ཐེག་ཆེན་ཆོས་སྡེ་ཆེར། །བདུད་རིགས་ཚར་ཆོད་ཞི་རྒྱས་དབང་དྲག་གི་ལས་བཞི་ཐོགས་མེད་ལྷུན་གྱིས་སྒྲུབ་པར་མཛོད་
བསླབ་གསུམ་གྱིས་ཕྱུག་དུར་སྨྲིག་རྟགས་འཆང་བའི། །འཕགས་ཚོགས་འདུས་པས་ས་སྟེང་ཡོངས་གང་ཞིང། །མདོ་སྔགས་བཤད་སྒྲུབ་བྱ་བས་བསྐལ་བརྒྱའི་བར། །རྒྱལ་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག་ཅེས་པ་འདི་ནི་གྲོང་སྨད་
གཞིས་ཀའི་ཕྱག་ཕྱི་ཨ་བོ་བསམ་པས་ཐ་འོག་ཆོས་སྐྱོང་ཆེན་པོ་ལ་མཆོད་གཏོར་འབུལ་ཚུལ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། སརྦ་ཛཱ་ག་ཏཾ།།    ༈    བློ་བཟང་རྒྱལ་བའི་ལུང་
རིགས་དྲི་མེད་ཀྱིས། །སྨྲ་བ་ངན་པའི་རྒོལ་བ་ཚར་གཅོད་ཅིང། །བྱམས་པའི་བག་ཆགས་ལེགས་པར་བསྒོས་པ་ཡི། །དམ་པའི་ཡང་སྲིད་གསལ་པོར་མྱུར་འབྱོན་ཤོག་ཅེས་པ་འདི་ནི་ཐོས་བསམ་གླིང་གི་སློབ་དཔོན་བློ་བཟང་བྱམས་པའི་སྐུ་སྐྱེ་མྱུར་
འབྱོན་གྱི་དོན་དུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    ལུང་རྟོགས་མངའ་བདག་སངས་རྒྱས་ཡེ་ཤེས་ཞབས། ཞེས་པའི་མཇུག་ཏུ། རིམ་གཉིས་མཐར་ཕྱིན་བློ་བཟང་ཆོས་རྒྱན་
ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཕྱག་ན་པདྨོའི་རྣམ་སྤྲུལ་ཐམས་ཅད་མཁྱེན། །དཀྱིལ་འཁོར་བདག་པོ་དཀོན་མཆོག་རྒྱལ་མཚན་ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་  ྾ ། །འཇིགས་

[064B] རྗེ་བཅུན་བློ་བཟང་ཆོས་ཀྱི་རྒྱལ་མཚོ་དཔལ་བཟང་པོའི་ཞལ་དུ་ཨོཾ་ཨཱཧཱུཾ། ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོ་དཔལ་བཟང་པོའི་ཞལ་དུ་ཨོཾ་ཨཱཧཱུཾ། རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་
པོའི་ཞལ་དུ་ཨོཾ་ཨཱཧཱུཾ། དྲིན་ཅན་རྩ་བའི་བླ་མ་བློ་བཟང་ཡེ་ཤེས་དཔལ་བཟང་པོའི་ཞལ་དུ་ཨོཾ་ཨཱཧཱུཾ། ཞེས་འཇུག་བདེ་མཆོག་གི་བླ་རྒྱུད་གསོལ་འདེབས་ཀྱི། ཧེ་རུ་ཀ་དཔལ་དུས་ཀྱི་མཐར། །དུར་སྨྲིག་གར་གྱིས་རྣམ་རོལ་བའི། ཞེས་པའི་
མཇུག་ཏུ། བདེ་ཆེན་བློ་བཟང་ཆོས་རྒྱན་ཞབས། །གསོལ་བ་འདེབས་སོ་བྱིན་གྱིས་རློབས། །དཀོན་མཆོག་གསུམ་གྱི་ངོ་བོ་ཉིད། །བསྟན་པའི་རྒྱལ་མཚན་འཛིན་མཛད་དང། །རྗེ་བཙུན་བློ་བཟང་ཡེ་ཤེས་ལ། །གསོལ་བ་འདེབས་སོ་  ྾ ། ཞེས་འཇུག་
བདེ་མཆོག་གི་ནང་མཆོད་འབུལ་དུས་འདི་ལྟར་བྱེད། རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་དུ་ཨོཾ་ཨཱཧཱུཾ། རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོའི་ཞལ་དུ་ཨོཾ་ཨཱཧཱུཾ། དྲིན་ཅན་རྩ་བའི་བླ་མ་བློ་
བཟང་ཡེ་ཤེས་དཔལ་བཟང་པོའི་ཞལ་དུ་ཨོཾ་ཨཱཧཱུཾ། ཞེས་འཇུག་ཕྱག་ཆེན་གསོལ་འདེབས་ཀྱི་མཇུག་ཏུ། དྲིན་ཅན་རྩ་བའི་བླ་མ་ལ་གསོལ་བ་འདེབས་ཀྱི་ཚབ་ལ། བློ་བཟང་ཆོས་ཀྱི་རྒྱལ་མཚན་ལ་གསོལ་བ་འདེབས། །རྒྱུད་བདག་འཛིན་ཞེས་
སོགས་དང། རྒྱུད་བསླབ་གསུམ་རིན་ཆེན་རྒྱན་གྱིས་མཛེས། །དུས་ནམ་ཡང་ཉེས་ལྟུང་དྲི་མས་དབེན། །རྒྱུད་ཆེན་དཀོན་མཆོག་རྒྱལ་མཚན་ལ་གསོལ་བ་འདེབས། །རྒྱུད་བདག་འཛིན་ཞེས་སོགས་འདོན། སྐྱབས་ཀུན་འདུས་བློ་བཟང་ཆོས་རྒྱན་

[065A]༄༅། །རྗེ། །སླར་བསྟན་པའི་དཔལ་དུ་ལེགས་བྱོན་པ། །རྗེ་བཙུན་བློ་བཟང་ཡེ་ཤེས་ལ་གསོལ་བ་འདེབས། །རྒྱུད་བདག་འཛིན་  ྾ ། །དཔལ་མགོན་སྡེ་ལྔའི་དམ་བསྒྲགས་ཀྱི་སྐྱབས་གནས་ཀུན་འདུས་ཆོས་ཀྱི་རྒྱལ་མཚན་དང་ཞེས་པའི་
མཇུག་ཏུ། མཁས་པའི་དཔལ་གྱུར་དཀོན་མཆོག་རྒྱལ་མཚན་རྗེ། །བསླུ་མེད་སྐྱབས་མཆོག་བློ་བཟང་ཡེ་ཤེས་སོགས་ཞེས་འདོན།།    ༈    བློ་བཟང་གྲགས་པའི་མདོ་སྔགས་གཞུང་ལུགས་རྣམས། །ཕྱོགས་འདིར་མི་ནུབ་ཡུན་དུ་སྦེལ་བ་ལ། །
འཕྲིན་ལས་འོད་སྟོང་བྱེ་པ་འགྱེད་མཁས་པའི། །ལྷ་མིའི་འདྲེན་པ་དམ་པར་གསོལ་བ་འདེབས། །རྨད་བྱུང་བསླུ་མེད་དཀོན་མཆོག་བྱིན་རླབས་དང། །དམ་ཅན་ཆོས་སྐྱོང་བསྲུང་མའི་མཐུ་རྩལ་དང། །དད་ལྡན་སྐྱེ་དགུས་ཤུགས་དྲག་གསོལ་བཏབ་
པས། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་ཚེ་རབས་ཀུན་ཏུ་རྗེ་བཙུན་བླ་མ་ཡིས། །འབྲལ་བ་མེད་པར་དགྱེས་བཞིན་རྗེས་བཟུངས་ཏེ། །སྐུ་གསུམ་ཡིད་བཞིན་རྒྱ་མཚོའི་འཇུག་ངོགས་སུ། །འཁྲིད་པའི་དེད་དཔོན་བཟང་པོ་མྱུར་ཐོབ་ཤོག་
གནས་སྐབས་སུ་ཡང་རྗེ་བཙུན་ཙོང་ཁ་པའི། །བསྟན་པ་ཉིན་བྱེད་དབང་པོ་ལྟར་གསལ་ཞིང། །འཇིག་རྟེན་ཁམས་སུ་ནག་ཕྱོགས་བདུད་རིགས་ཀྱི། །བར་གཅོད་མ་ལུས་མྱུང་དུ་ཞི་གྱུར་ཅིག་ཅེས་པ་འདི་ནི་ལྕང་སྐྱ་ཞབས་དྲུང་གིས་བསྐུལ་བའི་ངོར་
ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    མདུན་དུ་པདྨ་ཉི་མའི་དཀྱིལ་འཁོར་སྟེང། །ལྷ་བཙན་སྒྲ་འཛིན་རབ་སྨུག་འཇིགས་པའི་གཟུགས། །ཞལ་གཅིག་ཕྱག་གཉིས་གཡས་པ་མདུང་དམང་དང། །གཡོན་པ་

[065B] །རྫུ་འཕྲུལ་ལྡན་པའི་རྟ་ནག་རྟིང་དཀར་ཆིབས། །འཁོར་ཚོགས་བཙན་གྱི་དམག་དབུང་འབུམ་གྱི་སྡེས། །ཡོངས་སུ་བསྐོར་བའི་སྦྱི་བོར་ཨོཾ་དཀར་པོ། །མགྲིན་པར་ཨཱདྨར་ཐུགས་ཀར་ཧཱུཾ་སྔོན་པོ། །ཐུགས་
ཀའི་ཧཱུཾ་ཡིག་སྔོན་པོའི་འོད་ཟེར་གྱིས། །གར་བཞུགས་འཇིགས་རུང་གནས་མཆོག་ཕོ་བྲང་ནས། །སྣ་ཚོགས་རྣམ་སྤྲུལ་ཉམས་དགུ་དང་ལྡན་པ། །འཁོར་བཅས་ཐོགས་པ་མེད་པར་སྤྱན་འདྲེན་ན། །དད་དང་དམ་ཚིག་ལྡན་པས་གཤེགས་སུ་གསོལ།།
ཛཧཱུཾ་བཾ་ཧོཿ་པདྨ་ཀ་མ་ལ་ཡེ་སྩྭཾ། མཆོད་པ་བྱིན་རླབས་བྱ་བ་ནི། ཨོཾ་བཛྲ་ཨ་མྲྀ་ཏ་ཀུཎ་ལ་ཧི་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས། ཨཱལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན་ཞབས་བསིལ་མེ་ཏོག་བདུག་སྦོས་སྣང་གསལ་དྲི་ཆབ་ཞལ་ཟས་རོལ་མོ་རྣམས་རང་བཞིན་བདེ་སྟོང་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་
བསྐྱེད་པར་གྱུར། ཨོཾ་ཨརྒྷཾ་ཨཱཧཱུཾ་ནས་ཤྤཏའི་བར་གྱིས་མཆོད། ཨོཾ་ཨཱཧཱུཾ་གིས་ནང་མཆོད་ཕུལ། བསྟོད་པ་ནི། སྐུ་མདོག་སྨུག་ནག་ཞལ་གཅིག་ཕྱག་གཉིས་ཀྱི། །གཡས་བ་མདུང་དམར་གཡོན་པ་ཞགས་པ་འཛིན། །རླུང་ལྟར་མགྱོགས་པའི་རྫུ་འཕྲུལ་
རྟ་ཡི་སྟེང། །འཁོར་ཚོགས་རྒྱ་མཚོར་བཅས་ལ་བསྟོད་པར་བགྱི། ཞེས་བསྟོད། གཏོར་མ་བྱིན་གྱིས་བརླབ་པ་ནི། གཏོར་མ་ཨཀཱ་རོས་བྱིན་གྱིས་བརླབས། བཙན་རྒོད་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་འོད་ཀྱི་སྦུ་གུ་

[066A]༄༅། །ཅན་གྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨདྱ་ནུཏྤན་ན་ཏྭད་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་གྱིས་གཏོར་མ་ཕུལ། ཨོཾ་ཨརྒྷཾ་ནས་ཤྤཏའི་བར་
གྱིས་མཆོད། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨ་དྱ་ནུཏྤན་ན་ཏྭད་ཨོཾ་ཨཱཧཱུཾ། ཞེས་པས་ནང་མཆོད་ཕུལ། དེ་ནས་པ་སྟོང་པས་བསྟོད། ཟག་མེད་བདུད་རྩིའི་གཏོར་མ་འདི་བཞེས་ལ། །སྔོན་གོམས་གདུག་སེམས་འཚེ་བ་ཀུན་ཞི་
ནས། །བདེ་ལེགས་འབྱོར་པ་དབྱར་མཚོ་ལྟར་འཕེལ་བའི། །མཐུན་རྐྱེན་བསམ་དོན་འགྲུབ་པའི་འཕྲིན་ལས་མཛོད། །ཁྱོད་ཀྱི་རྣམ་དཀར་ལེགས་བྱས་དང་འབྲེལ་བའི། །དུས་གསུམ་དགེ་བའི་ཕུང་པོ་ཅི་མཆིས་པ། །འགྲོ་རྣམས་
སྐུ་གསུམ་གོ་འཕང་ཐོབ་ཕྱིར་དུ། །འཁོར་གསུམ་ཡོངས་དག་བློ་ཡིས་བསྔོ་བར་བགྱི། །རྨད་བྱུགྣ་རྒྱལ་བ་སྲས་བཅས་བྱིན་རླབས་དང། །རྟེན་འབྲེལ་བསླུ་མེད་ཆོས་ཉིད་བདེན་པ་དང། །བདག་གི་བསམ་པ་རྣམ་དག་མཐུ་སྟོབས་ཀྱིས།།
ཇི་ལྟར་སྨོན་པའི་དོན་བཞིན་འགྲུབ་པར་ཤོག་སྡེ་སྣོད་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་གཟིགས་པའི་ཞེས་སོགས་བཀྲ་ཤིས་ཀྱིས་བརྒྱན་པར་བྱའོ། ཞེས་པ་འདི་ནི་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་
པའོ།། མངྒལཾ།། །།

[066B]༄༅། །ཤྲཱི་མ་ནས་རྦ་ཀུ་ལ་བྲ་བཧུཿ་ཤ་རཱི་ར་ནི་རྨཱ་ནཱ་ནཱ་དེ་ཤན་བྫྲ་དྷཱ་ར་འཀྱ་ཀེ་ཏུཿ་ནཱ་ཏཱ་ནུཿ་ཨ་པི་རུ་ཀཥཱ་ཡདྷ་རྨ་རཱ་ཛ་ནིས་བརྞ་བ་ལ་ལི་ཏ་ཀཿ་པ་ལ་ཎྚུ་བྐྐྲ།།
༄༅། །རིགས་ཀུན་བདག་པོ་དཔལ་ལྡན་རྡོ་རྗེ་འཆར། །སྣ་ཚོགས་སྦྲུལ་པའི་སྐུར་སྟོན་ཤཱཀྱའི་ཏོག་སླར་ཡང་དུར་སྨྲིག་གར་གྱིས་རྣམ་རོལ་པ། །ཆོས་ཀྱི་རྒྱལ་པོ་ཙོང་ཁ་པ་ལ་འདུད་
མགོན་དེའི་སྲས་མཆོག་ངེས་གསང་རྒྱུད་སྡེའི་གཙོ། །འདུས་པའི་ལམ་བཟང་ཟབ་མོ་སྦེལ་ག། །རྨད་བྱུགྣ་སྙིང་སྟོབས་སྨོན་ལམ་མཐུ་ཐོབ་པ། །མཁས་གྲུབ་ཤེས་རབ་སེང་གེའི་མགོན་དེས་སྐྱོངས། །གང་གི་ལེགས་བཤད་གདམས་པ་ཟབ་མོ་རྣམས། །གངྒའི་རྒྱུན་

[067A]༄༅། །བཞིན་སྦེལ་མཛད་སྦྱིན་པ་དཔལ། །འདུལ་འཛིན་དཔལ་ལྡན་ཤེར་བཟང་རྣམ་གཉིས་སོགས། །རྒྱུད་རྒྱལ་སྟོན་མཛད་བླ་མ་མཆོག་རྣམས་བསྔགས། །དེ་ལ་འདིར་སྐུ་འབུམ་བྱམས་པ་གླིང་གི་དགོན་སྡེ་ཆེན་པོ་འདི་ཉིད་
ནི་ཁམས་གསུམ་ཆོས་ཀྱི་རྒྱལ་བོ་ཙོང་ཁ་པ་ཆེན་པོ་བལྟ་མས་བའི་སར་ཙནྡན་གྱི་ལྗོན་བ་ཞིག་འཁྲུངས་པའི་འདབ་མར་རྒྱལ་བའི་སྣང་བརྙན་འབུམ་གྱིས་སྦུང་པའི་ངོ་མཚར་གྱིས་བཀྲ་བས་ན་སྐུ་འབུམ་ཞེས་མཚན་དུ་གྲགས་ཤིང། དེ་ཡང་རྗེ་བླ་མ་
ཙོང་ཁ་པ་ཆེན་པོ་དེ་ཉིད་སྔོན་བྲམ་ཟེའི་ཁྱེའུ་གྱུར་པའི་དུས་སུ་འདྲེན་པ་མཉམ་མེད་ཤཱཀྱའི་རྒྱལ་བོ་ལ་ཤེལ་དཀར་པོ་དྲི་མ་མེད་པའི་ཕྲེང་བ་བརྒྱ་རྩ་ཞིག་ཕུལ་ནས་ཟབ་མོ་སྟོང་པ་ཉིད་ཀྱི་ལྟ་བ་དང་འབྲེལ་བའི་རྡོ་རྗེ་ཐེག་པའི་ལམ་རྒྱས་པར་བྱེད་པའི་སྨོན་ལམ་
བཏབ་པ་ལ་བརྟེན་ནས་མདོ་སྨད་ཙོང་ཁའི་ཡུལ་དུ་ཡབ་ཀླུ་འབུམ་དགེ་དང་ཡུམ་ཤིང་ས་ཨ་ཆོས་ཀྱི་སྲས་སུ་སྐུ་བལྟམས་ནས་ཆོས་རྗེ་དོན་གྲུབ་རིན་ཆེན་བའི་དྲུང་དུ་བཞུགས་ཏེ་བྱམས་པའི་གཞུང་མདོ་སྡེ་རྒྱན་དང་གསང་སྔགས་ཀྱི་དབང་ལུང་དུ་མ་ཞིག་
ཞུས་ནས་བསྙེན་སྒྲུབ་བདག་འཇུག་སོགས་ལ་ཤིན་ཏུ་འགྲུས་བར་མཛད། དགུང་ལོ་བཅུ་བདུན་བཞེས་པའི་ཚེ་དབུས་སུ་བྱོན་ཏེ་གསོ་དབྱང་ཀྱི་གཞུང་ཡན་ལག་བརྒྱད་པ་ལ་སྦྱངས་ཤིང་མཁས་པ་དང་གྲུབ་པའི་དམ་པ་དུ་མའི་ཞབས་ལ་གཏུགས་
ནས་མདོ་རྒྱུད་གཞུང་ལུགས་རིག་གནས་མཐའ་དག་ལ་མཁས་བར་མཛད་ནས་འོལ་ཁའི་ཆོས་ལུང་དགོན་སོགས་དབེན་གནས་དུ་མར་བསག་སྦྱང་ལ་ཐུགས་བརྩོན་ཤིན་ཏུ་ཆེ་བར་མཛད་པས་འཛམ་གླིང་མཛེས་པའི་རྒྱན་དྲུག་མཆོག་གཉིས་སོགས་པཎ་

[067B] ཡི་དམ་སངས་རྒྱས་བྱང་སེམས་མང་པོས་རྗེས་སུ་བཟུངས་ནས་བྱིན་གྱིས་བརླབས། དེ་ནས་གཞིས་ཀ་སྣེའུ་དཔོན་ནམ་མཁའ་བཟང་པོས་མཐུན་རྐྱེན་ཕུན་སུམ་ཚོགས་པ་ལེགས་པར་བསྒྲུབས་པ་ལ་བརྟེན་ཆོ་འཕྲུལ་ཆེན་
པོའི་དུས་མཆོད་ལྷ་ས་སྨོན་ལམ་ཆེན་མོར་གྲགས་པ་ལེགས་པར་བཙུགས་ཏེ་བསྟན་པ་རྒྱས་པའི་སྨོན་ལམ་རྒྱ་ཆེར་འདེབས་པ་གནང། ལོ་དེ་ཀའི་ས་མོ་གླང་ལོར་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་ཞེས་པའི་དགོན་པ་ལེགས་པར་
བཏབ་སྟེ་ནུབ་ཛ་ལནྡྷ་ར་ནས་ཤར་ཕྱོགས་རྒྱ་མཚོའི་ཕ་མཐའ་ཚུན་གྱི་ཡུལ་ལྗོངས་ཐམས་ཅད་དུ་དགེ་འདུན་གྱི་སྡེ་རྣམ་པར་དག་པས་ཁྱབ་བང་མཛད་པ་སོགས་རྣམ་འདྲེན་བུ་རམ་ཤིང་པའི་རྒྱལ་ཚབ་ཆེན་པོ་དེ་ཉིད་འཁྲུངས་པའི་ཡུལ་སྐུ་འབུམ་ཞེས་པ་
འདི་ཉིད་ཀྱི་སར་འདུས་པའི་སྡེ་ཆེན་པོར་འཕེལ་ཞིང་དབྱིག་འཛིན་དང་རིན་ཆེན་གཉིས་པའི་མཆོད་སྡོང་དུ་སྲི་ཞུ་སོགས་རྒྱས་པར་རྒྱལ་དབང་མཆོག་གིས་སྩལ་བའི་དཀར་ཆག་ཏུ་གསལ་བ་ལྟར་ཡིན་ལ། བསྟི་གནས་དམ་པ་འདི་ཉིད་དུ་གསང་
བ་སྔགས་ཀྱི་གྲྭ་ཚང་ཐོག་མར་འཛུགས་པ་པོ་ནི་ཟི་ན་སློབ་དཔོན་ལེགས་པ་རྒྱ་མཚོ་བ་ཡིན་ཞིང། དེ་ཉིད་ཀྱིས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་མཇལ་སྐབས་མདོ་སྔགས་ཀྱི་བསྟན་པ་འབྱུང་བའི་ལུང་བསྟན་གནང་བ་ལྟར་
གསེར་ཐོག་ཆོས་རྗེས་སྦྱིན་བདག་བྱས་ཏེ་ས་མོ་གླང་ལོར་སློབ་དཔོན་དེ་ཉིད་ཀྱིས་དཔལ་ལྡན་རྒྱུད་སྨད་ཀྱི་ཕྱག་ལེན་དང་མཐུན་པའི་སྔགས་གྲ་གསར་དུ་བཙུགས་ཏེ་ཕྱོགས་ཇ་ཚུལ་ལོ་ཟླ་འཁོར་མང་གནང་ནས་འཆད་ཉན་དང་བཅའ་ཁྲིམས་རྣམ་པར་

[068A]༄༅། །དག་པའི་སྲོལ་བཙུགས། དེ་ནས་དགའ་བཞེས་པ་ཆུ་འབྲུག་གི་ལོར་རྒྱལ་དབང་ཐམས་ཅད་མཁྱེན་པ་དབང་ཕྱོགས་རྒྱལ་ཁབ་ཆེན་པོར་ཕེབས་སྐབས་བཀའ་ཤོག་བསླབ་སྟོན་དང་བཅས་པ་གནང་ཞིང། དེ་མཐུན་པཎ་
ཆེན་བློ་བཟང་ཆོས་ཀྱི་རྒྱལ་མཚན་གྱིས་ཀྱང་བཀའ་ཤོག་སྩལ། སླར་ཡང་རྣམ་རྒྱལ་ཞེས་པའི་བགྲང་གཞིར་རྒྱལ་དབང་ཐམས་ཅད་མཁྱེན་པ་ཆེན་པོས་བཅའ་ཡིག་དང་སྦྱིན་བདག་ཆོ་ལྔར་ཡང་བསྐྱར་གྱིས་གཏད་གཉེར་མཛད། ཆོས་རྗེ་
ལེགས་པ་རྒྱ་མཚོ་ལ་གནང་བ་ཞུས་རྗེས་ཆོས་རྗེ་བསོད་ནམས་རིན་ཆེན་ལ་དེ་ནང་དུ་གདན་སར་བསྐོ་བཞག་གནང་ནས་གཙུག་ལག་ཁང་ཀ་བཞི་མ་གསར་དུ་བཞེངས་ཏེ་འཆད་ཉན་གོང་འཕེལ་དུ་མཛད། དེ་རྗེས་ཤིང་མོ་ལུག་ལོར་ཆོས་རྗེ་དམ་
ཆོས་ཕུན་ཚོགས་གདན་སར་བྱོན་ནས་སྔར་གྱི་གཙུག་ལག་ཁང་ལ་ཤིང་རྩི་ལོགས་བྲིས་རབ་གནས་སོགས་མཛད། དེ་ནས་ཀུན་ལྡན་གྱི་ལོར་ཆོས་རྗེ་གྲགས་པ་བཀྲ་ཤིས་གདན་སར་བྱོན། སླར་འདུ་ཁང་ཀ་པ་སོ་གཉིས་ཅན་བཞེངས་
དེ་རྗེས་ཆོས་རྗེ་ཤེས་རབ་བཟང་པོ་གདན་སར་བྱོན། བླ་བྲང་སྔོན་མ་ལས་རྒྱ་བསྐྱེད་དེ་རྒྱ་ལུགས་ལྟར་དངོས་གཙང་བསྒྲུབས། དེ་ནས་ཆོས་རྗེ་བློ་བཟང་བསྟན་པའི་རྒྱལ་མཚན་གདན་སར་བྱོན་བླ་བྲང་དུ་བླ་མའི་གཟིམས་ཆུང་སོགས་གསར་
བཞེངས་མཛད། དེ་རྗེས་ཆོས་རྗེ་ངག་དབང་དཔལ་ལྡན། ཆོས་རྗེ་བློ་བཟང་རྡོ་རྗེ། ཆོས་རྗེ་དགེ་ལེགས་དཔལ་ལྡན། ཆོས་རྗེ་དོན་གྲུབ་འོད་ཟེར་རྣམས་གདན་སར་རིམ་པ་བཞིན་བྱོན། དེ་ནས་རབ་བྱུང་བྕ་ནུ་གཉིས་པའི་སྟེང་གི་ན་ཚོད་

[068B]
གཙུག་ལག་ཁང་བོད་ལུགས་ལྟར་གསར་བཞེད་གི་ལས་མགོ་བཙུགས་ཏེ་སྦྱིན་བདག་ཚོ་ལྔའི་དད་འབུལ་གཙོ་བོར་གྱུར་བའི་མཐུན་རྐྱེན་ལ་བརྟེན་ནས་གཙུག་ལག་ཁང་ཀ་བ་ང་དྲུག་སྒོ་མཆོར་ཀ་སྤུངས་བཞི་རྒྱ་མཚོངས་བཅས་ལ་མཚོན་རྩི་གསེར་ཤོག་
ཞིབ་རྒྱས་དང། གདུང་གང་ཡོད་ལ་གསེར་གྱི་ལཱ་ཉྗས་རྣམ་རྒྱལ་མའི་གཟུངས་སོགས་གཟུངས་སྔགས་མང་པོས་སྤྲས་ཤིང། སྟེང་གི་རབ་གསལ། མཆོད་ཁང་གི་རྒྱ་མཐོངས་ལ་རྒྱ་ཕིབས་དང། མགོན་ཁང་མཛོད་ཁང་སོགས་ཤག་སྐོར་
འཁོར་མར་ཡོད་བ་སྦེན་ཐོག་མི་གང་གི་ཚད་ལ་མདུན་དུ་གསེར་ཟངས་ཀྱི་རྣམ་བཅུ་དབང་ལྡན་ཟུང་དང་ཨཱདྲྷ་ཆེ་ཆུང་ཅི་རིགས་ཀྱིས་བརྒྱན་པ། གཙུག་ལག་ཁང་སྒོ་ལྕགས་གཤན་གསེར་དངུལ་གྱི་ཚ་གས་ཡོད་པ་གསར་བཟོས། རྒྱ་
མཐོངས་ཀྱི་ཀ་རིང་ལ་བཟང་གོས་ཀྱི་འཕན་རིང་རྒྱ་མཚོའི་གྲངས་ལྡན་དང། ཀ་བ་རྣམས་ཀྱི་ཕྲག་ལ་ཟ་འོག་ཁྲ་བསྒྲིགས་ཀྱི་རྒྱལ་མཚན་ཡོན་ཏན་གྱིས་སྤ་བ་བཅས་ལོ་དེ་ནང་དུ་ལེགས་པར་གྲུབ་པའི་དོ་དམ་གྱི་གཙོ་བོ་ཆོས་རྗེ་ངག་དབང་བློ་བཟང་
གིས་མཛད། གཞན་ཡང་དགེ་སྐོས་གྲགས་པ་དོན་གྲུབ་དང། དབུ་མཛད་ངག་དབང་ལྷུན་གྲུབ། རྒེ་རྒན་ཤེས་རབ་རིན་ཆེན། ཤེས་རབ་རྒྱལ་མཚན། བློ་བཟང་བཀྲ་ཤིས། ཚུལ་ཁྲིམས་བཟང་པོ། བློ་བཟང་རིན་ཆེན། བཟད་

[069A]༄༅། །པོ་རྒྱལ་མཚན་རྣམས་དང། ལས་ཀའི་ཁུར་ཆེ་བ་དགེ་འདུན་སྤྱིས་མཛད་ཅིང། ཤིང་བཟོའི་དབུ་མཛད་ཆེན་ཧོའུ་སོའུ་སོགས་མི་བཅུ་ཕྲག་གཉིས་དང། སོ་ཕག་རྩིག་མི་ལི་ཞོའུ་སོགས་ཕྱོགས་ཀྱི་གྲངས་ལྡན་གྱིས་
བགྱིས་པའི་རྒྱུ་ཡོན་ཕྱོགས་སོགས་ཁྱོན་དྲིལ་དངུལ་དཀར་སྲང་འཁོར་སུམ་སྟོང་ལྷག་བཅས་ལས་བསྒྲུབ་སྟེ། རྣམ་པར་དཀར་བའི་དད་འདུན་ཤུགས་དྲག་པོས་བསྟན་པ་རིན་པོ་ཆེ་དང་འདུས་སྡེའི་ཞབས་ཏོག་ཏུ་འགྱུར་བའི་བདག་རྐྱེན་ཕུལ་དུ་བྱུང་
བ་མཛད་དེ་ཕན་བདེའི་རྩ་ལག་ཏུ་གྱུར་པ་འདིའོ། ཞེས་འདིར་སྨྲས་པ། ཨེ་མ་ཟླ་ཉིའི་བགྲོད་པས་ས་མོས་དང། །སྦྲང་རྩིའི་རྒྱལ་མཚན་ཚལ་ཆེན་བཞད་པ་བཞིན། །རྒྱུ་འབྲས་ཐེག་པའི་ཐེམ་སྐས་ཟུང་ཉིད་དུ། །བཙུགས་ཏེ་སྐལ་བཟང་མགྲོན་
དུ་འགུགས་འདི་མཚར། །གསང་ཆེན་མཆོག་གི་རྩེར་འཛེགས་བདུད་རྩིའི་དབྱིད། །ཡེ་ཤེས་རོ་བདའི་ཡོལ་གོར་འདུས་པའི་རྒྱུད། །འཆད་དང་ཉན་པའི་ལྔ་སྐྱེས་གཡས་འཁྱིལ་དུང། །འཕྲིན་ལས་བཟང་བོའི་སྒྲ་དབྱངས་སྒྲོག་འདི་སྙན། །
རྣམ་དཀར་བྱ་བ་ལས་ཀྱི་འཁོར་ལོ་ཡི། །དལ་འགྲོའི་རྒྱུན་བཟང་འོ་མའི་རྫིང་བུ་ཆེར། །འཁྱིལ་གང་བསོད་ནམས་རྒྱ་མཚོའི་དངོས་ཉིད་དུ། །འཕེལ་འདིར་འཇིག་རྟེན་བྱེད་པོས་སྒྲུན་དུ་ཅི། །འདི་ལྟར་བསྒྲུབས་པའི་དགེ་ཚོགས་ཟླ་ཤེལ་ལྟར་
མཆོག་ཏུ་དཀར་བ་གང་ཞིག་བསགས་པ་དེ། །ཐུབ་བསྟན་སྤྱི་དང་ཁྱད་པར་ཙོང་ཁ་པའི། །མདོ་སྔགས་བསྟན་པ་ཕྱོགས་མཐར་སྤེལ་ཕྱིར་བསྔོ། །ཆོས་གྲྭ་ཆེ་འདི་མི་ནུབ་ཡུན་གནས་ཤིང། །འཕགས་ཚོགས་དགེ་འདུན་རྟག་ཏུ་ཁྲིམས་

[069B] །བཤད་སྒྲུབ་བསྟན་བའི་བྱ་བ་ལེགས་ཚོགས་རྣམས། །དབྱར་གྱི་ཆུ་གཏེར་བཞིན་དུ་འཕེལ་བར་ཤོག་འདི་ཡི་མཐུན་རྐྱེན་བསྒྲུབས་དང་ལས་བྱེད་རྣམས། །གནས་སྐབས་ཚེ་རིང་ནད་མིད་བདེ་ལྡན་ཞིང། །མཐར་ཐུག་རྒྱལ་
བའི་གོ་འཕང་མྱུར་ཐོབ་ནས། །འགྲོ་རྣམས་གཏན་བདེའི་ལམ་ལ་འགོད་པར་ཤོག་འཇིག་རྟེན་ཁམས་འདིར་ནག་ཕྱོགས་བདུད་རིགས་ཀྱི། །བར་གཅོད་མི་མཐུན་ཉེར་འཚེ་ཞི་བ་དང། །མཐུན་རྐྱེན་འབྱོར་པ་གོང་ནས་གོང་འཕལ་ཞིང། །
འགྲོ་ཀུན་བདེ་ལ་འགོད་པའི་བཀྲ་ཤིས་ཤོག་ཅེས་བ་འདི་ནི་སྐུ་འབུམ་བྱམས་པ་གླིང་གི་སྔགས་གྲྭའི་གཙུག་ལག་ཁང་གསར་བཞེངས་བྱས་བའི་དཀར་ཆག་ཏུ་ཆོས་རྗེ་ངག་དབང་བློ་བཟང་བླ་སྤྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་
ཀྱིས་སྨྲས་བའོ།། མངྒལཾ།།    ༈    ཆོས་གྲྭ་ཆེན་པོ་འདི་ཁའི་བྱམས་ཆེན་གྱི་སྐུ་བརྙན་རིན་པོ་ཆེར་བཟང་གོས་ཀྱི་སྣམ་སྦྱར་ཕུལ་བའི་ཞལ་ཡིག།  རྒྱལ་བའི་རྒྱལ་ཚབ་མ་ཕམ་མགོན་པོ་ལ། །མཚམས་སྤྲིན་གཞོན་ནུའི་མདངས་ཆགས་སྣམ་སྤྱར་འདི། །ཕུལ་བས་བདག་
དང་འགྲོ་བ་མ་ལུས་པ། །ཐེག་མཆོག་བདུད་རྩིའི་ཆོས་ལ་སྦྱོང་བར་ཤོག་ཁྱད་པར་དུ་ཡང་ཀུན་མཁྱེན་ཙོང་ཁ་པའི། །བསྟན་པའི་རྒྱལ་མཚན་མི་ནུབ་འཛིན་པ་དང། །འགྲོ་རྣམས་བདེ་སྐྱིད་འབྱོར་པ་དང་ལྡན་ཞིང། །ཐམས་ཅད་མཁྱེན་པའི་
གླིང་དུ་ཕྱིན་པར་ཤོག་སྐྱེ་བ་ཀུན་ཏུ་རྗེ་བཙུན་བྱམས་པ་ཡིས། །འབྲལ་བ་མེད་པར་རྗེས་སུ་ལེགས་བཟུངས་ཏེ། །མགོན་ཁྱོད་ཞལ་གྱི་དཀྱིལ་འཁོར་མངོན་སུམ་དུ། །མཐོང་བའི་སྐལ་བ་བཟང་པོ་ལ་སྤྱོད་ཤོག་སརྦ་ཛཱ་ག་ཏཾ།། །།

[070A]༄༅། །   ༈    ས་སྟག་མཆོད་མཇལ་གནང་བ་དང་བསྟུན་ཡི་དམ་ཆོས་སྲུངས་རྣམས་ལ་སྙན་དར་གྱི་ཞལ་ཡིག།  ཛཿ་གདུག་པ་མཐར་བྱེད་འཇིགས་མཛད་གཤིན་རྗེའི་གཤེད། །འཁོར་བཅས་དགྱེས་ཕྱིར་སྙན་ཤལ་འདི་ཕུལ་བས། །སངས་རྒྱས་བསྟན་ལ་
གནོད་བྱེད་དགྲ་བགེགས་རྣམས། །དྲག་པོའི་ཆད་པས་སྒྲོལ་བའི་འཕྲིན་ལས་མཛོད།། ཧཱུཾ༑ ཡེ་ཤེས་མགོན་པོ་འཁོར་དང་བཅས་རྣམས་ལ། །ལྷ་རྫས་ལྷ་ལམ་ཀུན་ཁྱབ་འདི་ཕུལ་བས། །གཅེས་པ་སངས་རྒྱས་བསྟན་པ་བསྲུང་བ་ལ། །
ནམ་ཡང་གཡེལ་བ་མེད་པའི་འཕྲིན་ལས་མཛོད།། ཛཿ་དམ་ཅན་གཤིན་རྗེ་འཁོར་དང་བཅས་རྣམས་ལ། །བསྟན་པ་བསྲུང་ཕྱིར་སྙན་ཤལ་འདི་ཕུལ་བས། །བློ་བཟང་རྒྱལ་བ་གཉིས་པའི་བསྟན་པ་ལ། །སྡང་བའི་དམ་ཉམས་མ་ལུས་
ཚར་ཆོད་མཛོད།། བྷྱཽ་དྲེགས་པ་ཀུན་གྱི་གཙོ་མོ་འདོད་ཁམས་མར། །སྙན་ཤལ་ཡིད་འོང་འདི་ཉིད་ལེགས་ཕུལ་བས། །དགོན་གནས་དགེ་འདུན་སྡེ་དང་བཅས་བ་རྣམས། །བསྲུང་སྐྱོབ་འཕྲིན་ལས་བསམ་དོན་ཚུལ་བཞིན་སྒྲུབས།།
སྟོང་གསུམ་འཆི་མེད་ལམ་ཀུན་ཡོངས་གང་བའི། །ཕྱི་ནང་དམ་རྫས་སྤྱན་གཟིགས་སྣ་ཚོགས་བ། །དཔལ་ལྡན་ལྷ་མོ་འཁོར་དང་བཅས་རྣམས་ལ། །དགྱེས་པ་བསྐྱེད་ཕྱིར་དད་པའི་ཡིད་ཀྱིས་འབུལ། །ཁྱོད་ནི་སྔོན་ཚེ་རྡོ་རྗེ་འཆང་
དབང་གིས། །ཇི་ལྟར་བཀའ་བསྒོས་དམ་ལས་མ་འདའ་བར། །རྒྱལ་བསྟན་སྤྱི་དང་རྗེ་བཙུན་ཙོང་ཁ་པའི། །བསྟན་པ་བསྲུང་ལ་འཕྲིན་ལས་རྣམ་བཞི་སྒྲུབས།། ཀྱཻ༑ བསྟན་ལ་གནོད་བྱེད་འདུལ་ལ་ཐོགས་མེད་པ། །དྲེགས་པ་ལྕམ་

[070B] །མཆོད་པའི་བྱེ་བྲག་དམ་རྫས་སྤྱན་གཟིགས་རྣམས། །ཤུགས་དྲག་དང་བའི་ཡིད་ཀྱིས་ལེགས་འབུལ་ན། །ཕན་བདེ་མ་ལུས་འབྱུང་བའི་གཉེན་གཅིག་པུ། །བློ་བཟང་གྲགས་བསྟན་ཡུན་རིང་གནས་བ་
དང། །དེ་འཛིན་སྐྱེས་བུ་སྐུ་ཚེ་བརྟན་བ་དང། །ལས་བཞིའི་འཕྲིན་ལས་ཐོགས་མེད་སྒྲུབ་པར་མཛོད། །ཆོས་སྐྱོང་བསྲུང་མ་འཁོར་བཅས་ཁྱེད་རྣམས་ལ། །རྩེ་གཅིག་ཡིད་ཀྱིས་གསོལ་བ་བཏབ་པའི་མཐུས། །བསམ་དོན་གེགས་མེད་
མྱུར་དུ་གྲུབ་གྱུར་ནས། །མདོ་སྔགས་གཞུང་ལ་སྤོབས་བ་ཐོགས་མེད་ཤོག་    ༈    འཆི་མེད་ལམ་ཀུན་ཡོངས་སུ་གང་བ་ཡི། །ཕྱི་ནང་དམ་རྫས་སྤྱན་གཟིགས་སྣ་ཚོགས་པ། །ཡི་དམ་ཆོས་སྐྱོང་བསྲུང་མ་འཁོར་བཅས་ལ། །
དགྱེས་པ་བསྐྱེད་ཕྱིར་དད་པའི་ཡིད་ཀྱིས་འབུལ། །ཕན་བདེ་མ་ལུས་འབྱུང་བའི་གཉེན་གཅིག་པུ། །བློ་བཟང་གྲགས་བསྟན་ཡུན་རིང་གནས་པ་དང། །དེ་འཛིན་སྐྱེས་བུ་སྐུ་ཚེ་བརྟན་པ་དང། །ལས་བཞིའི་འཕྲིན་ལས་ཐོགས་མེད་སྒྲུབ་
བར་མཛོད། །ཁྱེད་རྣམས་བསྟེན་ཅིང་གསོལ་བ་བཏབ་པའི་མཐུས། །ཆོས་གྲྭ་ཆེ་འདི་དར་རྒྱས་ཁྲིམས་གཙང་ཞིང། །བསམ་དོན་གེགས་མེད་མྱུར་དུ་གྲུབ་གྱུར་ནས། །མདོ་སྔགས་གཞུང་ལ་སྦོབས་བ་ཐོགས་མེད་ཤོག། །།
ས་མ་ཡ་ཏཱིཥྛ།།    ༈    །བསླབ་གསུམ་རྟ་བདུན་ཤིང་རྟས་ལེགས་དྲངས་ཏེ། །གླིང་བཞིའི་འགྲོ་བའི་རྨོངས་མུན་རབ་སེལ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཁས་

[071A]༄༅། །མང་རྒྱ་མཚོའི་དབུས་སུ་ལེགས་བཤད་ཀྱིས། །སྨྲ་ངན་རི་དྭགས་ཚོགས་རྣམས་སྐྲག་མཛད་ཅིང། །རྣམ་དཔྱོད་སྤོབས་པའི་རྩལ་ཀུན་ཡོངས་རྫོགས་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཚོགས་
གཉིས་ཆུ་གཏེར་ཆེན་པོ་ལས་འོངས་པའི། །རྣམ་དཔྱོད་རིན་ཆེན་དབང་གི་རྒྱལ་པོ་ཡིས། །འགྲོ་ལ་འདོད་དགུ་མ་ལུས་ལེགས་སྩོལ་བའི། །ཡོངས་འཛིན་དམ་པའི་ཞབས་ལ་གསོལ་བ་འདེབས། །རྩེ་གཅིག་མོས་པས་གསོལ་བ་ལེགས་
བཏབ་པས། །དེང་ནས་བཟུངས་ཏེ་སྐྱེ་བ་ཐམས་ཅད་དུ། །རྗེ་བཙུན་བླ་མ་ཁྱེད་དང་མི་འབྲལ་ཞིང། །ཐེག་པ་མཆོག་གི་སྐལ་བཟང་སྤྱོད་པར་ཤོག་གནས་སྐབས་ཉེར་འཚེ་མི་མཐུན་ཀུན་ཞི་ཞིང། །ཚེ་རིང་ནད་མེད་བདེ་སྐྱིད་དབྱར་
མཚོ་ལྟར། །བླ་ནས་བླར་འཕེལ་བསམ་དོན་ཀུན་བགྲུབ་ཅིང། །བཀྲ་ཤིས་དགའ་བདེའི་དཔལ་ལ་རོལ་པར་ཤོག་ཅེས་པ་འདི་ནི་ཁོད་རྣམ་རྒྱལ་གྱི་དཔོན་མོ་འཛོམ་པས་དང་བས་གསོལ་བ་འདེབས་ཚུལ་འདི་ལྟ་བུ་ཞིག་དགོས་ཞེས་བསྐུལ་
བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ། །བཀྲ་ཤིས།།    ༈    །རྣམ་དཔྱོད་རི་དྭགས་མཚན་མའི་ཟེར་འཕྲེང་གིས། །ལེགས་པར་ཕྱེ་ནས་འགྲོ་རྣམས་ཆིམ་མཛད་
པ། །འགྲོ་འདྲེན་དམ་པ་ཁྱོད་ལ་གསོལ་བ་འདེབས། །ཚོགས་གཉིས་ཡོངས་རྫོགས་ཁང་བཟང་མཐོན་པོའི་རྩེར། །སྐུ་གསུམ་ནོར་བུས་མཚན་པའི་རྒྱལ་མཚན་འཛིན། །བློ་བཟང་བསྟན་པའི་དགའ་བའི་མཛད་བཟང་གིས། །འགྲོ་རྣམས་

[071B] །དེང་ནས་བཟུངས་ཏེ་སྐྱེ་བ་ཐམས་ཅད་དུ། །དཔལ་ལྡན་བླ་མ་ཁྱེད་དང་མི་འབྲལ་ཞིང། །ཐེག་པ་མཆོག་གི་ལམ་བཟང་ལེགས་བགྲོད་ནས། །རྣམ་འདྲེན་རྒྱལ་བའི་གོ་འཕང་མྱུར་ཐོབ་ཤོག་ཅེས་
པ་འདི་ནི་རྒྱལ་མཁན་ཟུར་ཨེར་ཏེ་ནི་པཎྜི་ཏ་ལུགས་ཟུང་བསྟན་འགྲོའི་ཉི་མ་བློ་བཟང་དགའ་ལྡན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈    བློ་བཟང་
ཐུགས་ཀྱི་ཆུ་གཏེར་ལས་འཁྲུངས་པའི། །བསླབ་གསུམ་ལུང་རྟོགས་ཡིད་བཞིན་བསམ་འཕེལ་དབང། །ཐར་འདོད་ཡོངས་ལ་འདོད་དགུ་སྩོལ་མཛད་པ། །བསྟན་པའི་དཔལ་གྱུར་ཁྱོད་ལ་གསོལ་བ་འདེབས། །ཚུལ་ཁྲིམས་རྣམ་དག་ཧ་རི་
ཙནྡན་ལྗོན། །མདོ་སྔགས་ཡོན་ཏན་དྲི་བསུང་མངོན་པར་འཕྲོ། །གདུལ་བྱའི་ཉོན་མོངས་ཚག་དུང་སེལ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་གྲགས་བསྟན་ཉིན་མོར་བྱེད་པའི་དཔལ། །ཡེ་ཤེས་སྣང་
བ་འབུམ་ཕྲག་འགྱེད་པ་ཡིས། །བསྟན་པའི་པད་ཚལ་བཞང་བའི་གཉེན་གཅིག་པུ། །རྗེ་བཙུན་བླ་མའི་ཞབས་ལ་གསོལ་བ་འདེབས། །སྐྱབས་གསུམ་བསླུ་མེད་དཀོན་མཆོག་བྱིན་རླབས་དང། །བཀའ་སྲུངས་དམ་ཅན་རྒྱ་མཚོའི་མཐུ་
སྟོབས་དང། །རིག་སྔགས་གྲུབ་པ་རྣམས་ཀྱི་བདེན་ཚིག་གིས། །བཤེས་གཉེན་དམ་པ་བསྐལ་བརྒྱར་ཞབས་བརྟན་ཤོག་འདི་ལྟར་གསོལ་བཏབ་འབད་པ་བགྱིས་པ་ཡིས། །སྐྱེ་བ་ཀུན་ཏུ་དཔལ་ལྡན་བླ་མ་ཡིས། །རྗེས་བཟུངས་

[072A]༄༅། །དམ་ཆོས་བདུད་རྩིའི་དགའ་སྟོན་ལ། །ངོམས་པ་མེད་པར་འདོད་དགུར་སྤྱོད་པར་ཤོག་ཅེས་པ་འདི་ནི་དགའ་ལྡན་ཆོས་འཁོར་གྱི་བླ་མ་ཚུལ་ཁྲིམས་གྲགས་པས་བསྐུལ་བར་བརྟེན་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་
ཆོས་གྲྭ་ཆེན་པོའི་གཙུག་ལག་ཁང་དུ་སྨྲས་པའོ།། མངྒལཾ།།    ༈    འདིར་གཞི་བདག་སྡོང་བཙན་འཁོར་ཚོགས་རྒྱ་མཚོར་བཅས་པ་ལ་མཆོད་གཏོར་འབུལ་བའི་ཕྱག་ལེན་ཇི་ལྟར་བྱ་བའི་ཚུལ་ལ། །སྣོད་གས་ཆག་
སོགས་ཀྱི་སྐྱོན་དང་བྲལ་བའི་ནང་དུ་འབྲུ་སྣ་ལྔ། སྨན་སྣ་ལྔ། རིན་པོ་ཆེ་ལྔ། དཀར་གསུམ་མངར་གསུམ་སོགས་བསྲིས་པའི་འབྲང་རྒྱས་གྲུ་གསུམ་པ་རྒྱན་གྱིས་སྤྲས་པ་མཐེབ་སྐྱུས་སྐོར་བ་བཤམས། གཞན་ཡང་མདའ་དར་རུ་མཚོན་རྣོན་
པོ། བསངས་སྣ་ཚོགས་ཚད། མཆོད་འབྲུ་གསེར་སྐྱེམས། འབྱོར་ན་ཁྲབ་རྨོག་གྲི་གསུམ། ལྷ་ཤ་ལག་པ། བཙན་ར་ཁམ་པ། བཙན་ཡུག་མཚལ་མགོ་ཅན་ལ་སོགས་པ་ཅི་འབྱོར་བ་ཚོགས་པར་བྱས། རང་ཡི་དམ་གང་ཡང་རུང་བའི་
ང་རྒྱལ་ལ་གནས་པས། ཨོཾ་ཨཱ་གྱེར་སང། ཐུང་རུང། སྦུངས། ས་མ་ཡཱ། ཨཱ་ཏྲི་ཤྭ་རི་ཡཱ། དུན་དུན་ཛཱཾ་ཛཱཾ་ཞེས་སོགས་ཀྱི་སྔགས་ཅི་མང་བཟླས་བརྗོད་བྱ། དེ་ནས་མཆོད་གཏོར་རྣམས་རྒྱས་པར་སྔགས་དྲུག་དང་ཕྱག་རྒྱ་དྲུག་གིས་
བྱིན་གྱིས་བརླབས་པའམ་བསྡུས་པ་བྱེད་ན། ཨོཾ་ཨཱཧཱུཾ་གིས་བྱིན་གྱིས་བརླབས། དེ་ནས་སྤྱན་འདྲེན་པ་ནི། ཀྱཻ། གདུང་ཤུགས་དྲག་པོས་དད་དང་དམ་ཚིག་གིས། །དཔག་མེད་མཆོད་པའི་ཡུལ་འདིར་སྤྱན་འདྲེན་ན། །ཚུར་སྤྱོན་ཡུལ་

[072B] །འཕྲིན་ལས་ཐོགས་མེད་སྒྲུབ་ཕྱིར་འདིར་གཤེགས་ཤིག་རྒྱལ་བའི་བསྟན་པ་གཡེལ་མེད་བསྲུང་བ་དང། །ཡུལ་ཕྱོགས་བཀྲ་ཤིས་དགེ་མཚན་སྤེལ་བའི་ཕྱིར། །ཞི་རྒྱས་དབང་དྲག་ཇི་ལྟར་འཚམ་
བའི་སྐུ། །མ་ཐོགས་རིངས་པའི་ཚུལ་གྱིས་གནས་འདིར་སྤྱོན། །ཀ་མ་ལ་ཡེ་སྟྭཾ། དུས་གསུམ་རྩ་བ་བརྒྱུད་པའི་བླ་མ་དང། །རྒྱུད་སྡེ་བཞི་ཡི་ལྷ་ཚོགས་འཁོར་བཅས་དང། །བསླུ་མེད་དཀོན་མཆོག་གསུམ་དང་བསྟན་སྲུངས་ཚོགས་
ཡུལ་ལྷ་འཁོར་དང་བཅས་ལ་ཕྱག་འཚལ་ལོ། །དངོས་བཤམས་ཡིད་སྦྲུལ་ལས་བྱུང་མཆོད་ཚོགས་ནི། །འཆི་མེད་ལམ་ཀུན་ཁྱབ་པར་ཡོངས་བཀངས་ཏི། །བཀུར་སྟིའི་མགྲོན་དང་ཡུལ་ལྷ་གཞི་བདག་དང། །རིགས་དྲུག་འགྲོ་བ་ཀུན་ལ་
དང་བས་འབུལ། །བདག་སོགས་རྣམས་ཀྱི་མི་ཤེས་རྨོངས་པ་ཡིས། །འཁོར་བ་ཐོགས་མེད་ནས་བསགས་སྡིག་ལྟུང་དང། །སྡོང་བཙན་འཁོར་ཚོགས་ཐུགས་དང་འགལ་བགྱིས་རྣམས། །གནོང་ཞིང་འགྱོད་པའི་སེམས་ཀྱིས་སོ་སོར་
བཤགས། །སྐྱེ་འཕགས་ཀུན་གྱི་ཆེས་དཀར་ལེགས་བྱས་དང། །གཞི་བདག་རྣམས་ཀྱི་ཡུལ་ཕྱོགས་བསྲུང་སྐྱོབ་སོགས། །ཕན་བདེའི་མཛད་བཟང་ཀུན་ལ་རྗེས་ཡི་རང། །ཡུལ་ཕྱོགས་སྐྱོང་ཕྱིར་རྟག་པར་ལེགས་བཞུགས་ནས། །མི་
མཐུན་གནོད་པ་ཀུན་ལས་སྐྱོབ་པ་དང། །ཚེ་རིང་ནད་མེད་འབྲུ་བཅུད་རབ་འཕེལ་ཏེ། །རྫོགས་ལྡན་དཔལ་ལ་སྤྱོད་པའི་འཕྲིན་ལས་མཛོད། །དེ་ནས་ཐུགས་དམ་བསྐང་བ་ནི། ཀྱཻ༑ ཡིད་འོངས་དྭངས་བསིལ་མཆོད་ཡོན་རྒྱ་མཚོ་འདིས། །སྡོང་

[073A]༄༅། །བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །མཛེས་ཤིང་ལྟ་ན་སྡུག་བའི་མེ་ཏོག་འདིས། །སྡོང་བཙན་འཁོར་
དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །བསངས་སྣ་ཚོགས་པའི་དྲི་ཞིམ་བདུག་སྤོས་འདིས། །སྣོང་བཙན་འཁོར་དང་བཅས་པའི་ཐུགས་
དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །སྟོང་གསུམ་གསལ་བའི་སྣང་གསལ་སྒྲོན་མེ་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་
དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །བཟང་པོའི་དྲི་ང་ད་ལྡང་བའི་དྲི་ཆབ་འདྲིས། །སྡོང་བ་ཙན་འཁྲོ་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་
གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །རོ་བརྒྱའི་བཅུད་ལྡན་ལྷ་ཡི་བཤོས་བུ་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུད་ནས། །ཚེ་རིང་ནད་མེད་
འབྲུ་བཅུད་རྒྱས་པར་མཛོད། །སྙན་འགྱུར་རབ་བརྗིད་རོལ་མོ་སྣ་ཚོགས་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད་

[073B] །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །དམ་ཉམས་བསྒྲལ་བའི་སྙིང་ཁྲག་
རྒྱ་མཚོ་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །ངར་འཇོ་དང་ལྡན་ཞོལ་གཡག་ཁམ་པ་འདིས། །སྡོང་བཙན་
འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །མཚམས་སྤྲིན་ལ་འཁུ་བཙན་གྱིར་སྐྱེས་འདིས། །སྡོང་བཙན་འཁོར་དང་བཅས་པའི་ཐུགས་
དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །མཛེས་པའི་རྒྱན་ལྡན་བཙན་ལུག་མགོ་དམར་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་
དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །འཕུར་ལྡིང་རོལ་པའི་བྱ་ཚོགས་གྲངས་མེད་ཀྱིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་
དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །རྫུ་འཕྲུལ་ཤུགས་ལྡན་བཙན་རྟན་ཁམ་པ་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་

[074A]༄༅། །རིང་ནད་མེད་འབྲུ་བཅུང་རྒྱས་པར་མཛོད། །ཁ་གདངས་མཆེ་གཙིགས་གཅན་གཟན་ཚོགས་རྣམས་ཀྱིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །
ཚེ་རིང་ནད་མེད་འབྲུ་བཅུད་རྒྱས་པར་མཛོད། །མི་ཤིགས་སྲ་བཙན་རྡོ་རྗེའི་གོ་ཁྲབ་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་
པར་མཛོད། །འཇིགས་རུང་རྣོ་ངར་ལྡན་པའི་མཚོན་ཆ་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །མི་མཐུན་
གཡུལ་ལས་རྒྱལ་བའི་བ་དན་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །རོ་བརྒྱའི་བཅུད་དང་ལྡན་པའི་བསྐང་
གཏོར་འདིས། །སྡོང་བཙན་འཁོར་དང་བཅས་པའི་ཐུགས་དམ་བསྐངས། །འཁོར་དང་བཅས་པའི་ཐུགས་དམ་སྐོངས་གྱུར་ནས། །ཚེ་རིང་ནད་མེད་འབྲུ་བཅུད་རྒྱས་པར་མཛོད། །དེ་ནས་བསྟོད་པ་བྱ་བ་ནི། ཀྱཻ༑ པདྨ་རཱ་ག་ལྟར་དམར་
བརྗིད་པའི་སྐུ། །ཟ་འོག་གོས་བཟང་བེར་ཆེན་ལྷབ་ལྷུབ་གསོལ། །རབ་དཀར་དར་གྱི་འགྱིང་ཐོད་ལེགས་པར་བཅིང། །ཕྱག་གཡས་རུ་མཚོན་བསྣམས་པ་ཁྱོད་ལ་བསྟོད། །གཡོན་པ་བཙན་གྱི་ཞགས་པས་དམ་ཉམས་འཆིང། །བསེ་

[074B] །བྲག་བཙན་འཁོར་ཚོགས་ཕོ་མོའི་འཁོར་གྱིས་བསྐོར། །སྣ་ཚོགས་སྤྲུལ་པའི་ཕོ་ཉ་འགྱེད་ལ་བསྟོད། །གཞན་ཡང་བཙན་རྒོད་གྲགས་པའི་རྒྱལ་མཚན་དང། །གྲགས་པའི་དཔལ་དང་གྲགས་
པ་རིན་ཆེན་དང། །གྲགས་པ་རྡོ་རྗེ་ཀླུ་བདུད་ཆེན་པོ་སོགས། །རྣམ་མང་འཁོར་ཚོགས་རྒྱ་མཚོར་བསྟོད་པར་བགྱི། །དེ་ནས་བསྐུལ་བྱ་བ་ནི། ལྷ་ཁྱོད་སྤྲུལ་བསྒྱུར་སྟོན་ཙན། །ཁྲོས་ཤིང་རྔམས་པའི་ཆ་བྱད་ཅན། །མྱུར་མགྱོགས་རྟ་
ནག་རྟིང་དཀར་ཆིབས། །དམ་ཉམས་དགྲ་ལ་ཀླུ་ནད་ཐོངས། །གཡས་པ་གནམ་ལྕགས་རལ་གྲི་ཡིས། །དམ་ཉམས་དགྲ་བོའི་སྲོག་དབུགས་ཆོད། །གཡོན་པ་དུག་སྦྲུལ་ཞགས་པ་ཡིས། །ས་བདག་ནད་ངན་དགྲ་ལ་ཐོངས། །བདུད་
བཙན་འབུམ་གྱི་སྤྲུལ་ཚོགས་བཅས། །སྡང་བའི་དགྲ་ལ་ཐོག་སེར་ཕོབ། །ཡུལ་འདིར་དུས་འཁྲུག་ནད་ཡམས་སོགས། །བདུད་རིགས་ཉེར་འཚེ་ཞི་བ་དང། །ལྷ་ཀླུ་རྣམས་ཀྱིས་ཆར་འབེབས་ཤིང། །ལོ་ཏོག་འཕེལ་ཞིང་རྒྱས་པར་མཛོད་
ཁྱད་པར་རྒྱལ་བ་ཙོང་ཁ་པའི། །བསྟན་པ་ཡུན་དུ་གནས་པ་དང། །བསྟན་འཛིན་ཡོན་མཆོད་འཁོར་བཅས་རྣམས། །རྟག་ཏུ་དགེ་བའི་བཀྲ་ཤིས་ཤོག་ཅེས་གཞི་བདག་སྡོང་བཙན་འཁོར་བཅས་ལ་མཆོད་གཏོར་འབུལ་ཚུལ་འདི་ནི་རྒྱལ་
ཆེན་རྩེའི་མི་སེར་སྤྱིའི་འདོད་པ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། བཀྲ་ཤིས།།    ༈   བློ་བཟང་བསྟན་པའི་ཀུནྡའི་ཚལ་ཡངས་པོར། །མཁྱེན་པའི་ཡེ་ཤེས་

[075A]༄༅། །འོད་དཀར་གཟི་འབར་ཞིང། །གདུལ་བྱ་གླིང་བཞིའི་མུན་པ་སེལ་བའི་མགོན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་གྲགས་པའི་གཞུང་ལུགས་རྒྱ་མཚོ་ལས། །ལོངས་པའི་སྐུ་གསུམ་ཡེ་ཤེས་
འོད་དཀར་གྱིས། །སྐལ་བཟང་འགྲོ་བའི་མི་ཤེས་མུན་སེལ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །གངས་ཅན་ལྗོངས་འདིར་འཇམ་མགོན་བློ་བཟང་བསྟན། །འཛིན་ལ་ཟླ་མེད་ལྷ་མིའི་སྐྱབས་གཅིག་དུ། །ཚོགས་གཉིས་
ཡེ་ཤེས་ཡོན་ཏན་ཡོངས་རྫོགས་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཡང་ཐང་ལྷོ་པ་དཀོན་མཆོག་དཔལ་བཟང་གིས་གསོལ་འདེབས་ཚིགས་བཅད་འདི་ལྟ་བུ་ཞིག་དགོས་ཞེས་བསྐུལ་བ་ལྟར་བགྱིས་པའོ།། །།
བཀྲ་ཤིས།།    ༈    དགའ་ལྡན་ཆོས་ཀྱི་འཁོར་ལོའི་འཕགས་ཚོགས་རྣམས། །མཉེས་བྱེད་རོ་བདའ་འཁྱིལ་བའི་ཡོལ་གོ་འདི། །ཆེས་དཀར་ལྷག་བསམ་དག་བས་ལེགས་བསྒྲུབས་མཐུས། །དགེ་འདུན་ཁྲིམས་གཙང་བཤད་
སྒྲུབ་འཕེལ་གྱུར་ཅིག་ཅེས་པ་འདི་ནི་ཤངས་དགའ་ལྡན་ཆོས་འཁོར་དུ་ཚོགས་ཁྲོ་གསར་པ་བསྒྲུབས་པའི་ཞལ་བྱང་དུ་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།། མངྒལཾ།།    ༈    བློ་བཟང་རྒྱལ་བའི་བསྟན་པའི་པད་ཚལ་ལས། །
ལེགས་འོངས་གསུང་གི་བུང་བའི་དབྱངས་སྙན་ཆེ། །སྐལ་བཟང་གདུལ་བྱའི་རྣ་བའི་ལྡུམ་རའི་གནས། །སྒྲོག་མཁས་དཔལ་ལྡན་བླ་མ་ཞབས་བརྟན་ཤོག་རབ་འབྱམས་ཞིང་བཞུགས་བསླུ་མེད་དཀོན་མཆོག་དང། །རིག་སྔགས་གྲུབ་པ་

[075B] །མཐུ་ལྡན་དམ་ཅན་བསྲུང་མའི་དྲག་ཤུལ་གྱིས། །ལྷ་མིའི་སྐྱབས་མགོན་བསྐལ་བརྒྱར་ཞབས་བརྟན་ཤོག་དེ་ལྟར་རྩེ་གཅིག་སྙིང་ནས་གསོལ་བཏབ་བས། །སྐྱེ་བ་ཀུན་ཏུ་རྗེ་བཙུན་བླ་མ་ཡིས། །ནམ་ཡང་འབྲལ་
མེད་རྗེས་སུ་འཛིན་པ་དང། །རྣམ་མཁྱེན་རྒྱལ་བའི་གོ་འཕང་མྱུར་ཐོབ་ཤོག་ཅེས་དཀའ་བཅུ་བློ་བཟང་ཕུན་ཚོགས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། མངྒལཾ།། །།
   ༈    མདུན་དུ་ཆུ་སྐྱེས་ཉི་ཟླའི་དཀྱིལ་འཁོར་སྟེང། །རིགས་གསུམ་མགོན་དང་དབྱེར་མེད་བླ་མ་ནི། །སྐུ་མདོག་དཀར་སེར་ཞལ་གཅིག་ཕྱག་གཉིས་བ། །གཡས་པ་ཆོས་འཆད་གཡོན་པ་གླེགས་བམ་བསྣམས། །ཆོས་གོས་གསུམ་
གསོལ་གསེར་མདོག་པཎ་ཞུས་མཛེས། །དགྱེས་ཤིང་འཛུམ་དཀར་འཕྲོ་བའི་གཟི་མདངས་ཅན། །སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་ཡིག་འོད་ཟེར་གྱིས། །རང་བཞིན་གནས་ནས་བསྒོམས་
པ་དང་འདྲ་བའི། །ཡེ་ཤེས་པ་ལ་ཡི་དམ་ལྷ་ཚོགས་དང། །སངས་རྒྱས་བྱང་སེམས་དཔའ་བོ་མཁའ་འགྲོའི་ཚོགས། །སྤྱན་དྲངས་དམ་ཚིག་པ་དང་དབྱེར་མེད་གྱུར། །སྐྱབས་གསུམ་མ་ལུས་འདུས་པའི་བདག་ཉིད་ཅན། །སྙིགས་དུས་འགྲོ་
རྣམས་སྡུག་བསྔལ་རྒྱ་མཚོ་ལས། །སྒྲོལ་བའི་ཐར་འདོད་ཡོངས་ཀྱི་དད་དཔོན་མཆོག་རྗེ་བཙུན་བླ་མའི་ཞབས་ལ་གུས་ཕྱག་འཚལ། །དངོས་བཤམས་ཏིང་འཛིན་གྱིས་སྤྲུལ་མཆོད་པ་འབུལ། །སྡིག་ལྟུང་ཀུན་བཤགས་དགེ་ལ་རྗེས་ཡི་རང་

[076A]༄༅། །ཟབ་རྒྱས་ཆོས་འཁོར་བསྐོར་ཕྱིར་རྟག་བཞུགས་གསོལ། །རང་གཞན་དགེ་རྩ་རྫོགས་བྱང་རྒྱུ་རུ་བསྔོ། །རྒྱལ་ཀུན་ཡབ་གཅིག་བསྟན་པའི་འཁོར་ལོ་དང། །དབྱེར་མེད་རྒྱལ་བ་གཉིས་པ་ཙོང་ཁ་པའི། །རིང་ལུགས་ཆུ་
བོའི་རྒྱུན་བཞིན་སྤེལ་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །འགྲོ་རྣམས་ཐུགས་རྗེའི་སྤྱན་རས་ཀྱིས་བཙའ་བ། །ཕྱག་ན་པདྨོ་འཆང་བའི་ཞིང་ཁམས་འདིར། །ཐུགས་བསྐྱེད་སྨོན་ལམ་བཟང་པོས་འགྲོ་འདྲེན་པའི། །
རྗེ་བཙུན་ཐུགས་རྗེ་ཅན་ལ་གསོལ་བ་འདེབས། །མ་ལུས་བདུད་སྡེ་འཇོམས་ལ་ཐོགས་མེད་པའི། །རྒྱུད་རྒྱལ་གསང་བའི་བདག་པོ་གཉིས་བའི་རྗེ། །རྒྱལ་བསྟན་ཚུལ་བཞིན་བསྲུང་བའི་སྙིང་སྟོབས་ཅན། །བཤེས་གཉེན་དམ་པའི་ཞབས་
ལ་གསོལ་བ་འདེབས། །བློ་བཟང་རྒྱལ་བསྟན་འཛིན་པའི་སྙན་གྲགས་རྔ། །ཕྱོགས་ཀྱི་འཁོར་ལོ་འགེངས་པའི་རྣམ་དཔྱོད་ཅན། །བསླབ་གསུམ་ཡོན་ཏན་འདོད་དགུའི་ཆར་འབེབས་པའི། །དཔལ་ལྡན་བླ་མའི་སྲིད་མཐར་ཞབས་བརྟན་ཤོག་
བསླུ་མེད་བླ་མ་ཡི་དམ་བྱིན་རླབས་དང། །མྱུར་མཛད་མགོན་པོ་དམ་ཅན་ཆོས་ཀྱི་རྒྱལ། །དམག་ཟོད་དྲེགས་པ་ལྕམ་སྲིང་མཐུ་རྩལ་གྱིས། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་དྲང་སྲོང་རིག་སྔགས་འཆང་བའི་བདེན་ཚིག་
དང༑ །མཐའ་དག་འགྲོ་བའི་ལེགས་བྱས་བཟང་པོ་དང། །ཁྱད་པར་བདག་གིས་སྙིང་ནས་གསོལ་བཏབ་མཐུས། །སྐྱབས་མགོན་དམ་པ་ཡུན་རིང་ཞབས་བརྟན་ཤོག་དེ་ལྟར་སྙིང་ནས་རྩེ་གཅིག་གསོལ་བཏབ་པས། །གནས་སྐབས་ནག་

[076B] །ཅི་བསམ་གེགས་མེད་མྱུར་དུ་འགྲུབ་པ་དང། །ཚེ་རིང་ནད་མེད་བདེ་ལྡན་འབྱོར་ཐོབ་ཤོག་དེང་ནས་བཟུངས་ཏེ་ཚེ་རབས་ཐམས་ཅད་དུ། །རྗེ་བཙུན་བླ་མས་དགྱེས་བཞིན་རྗེས་བཟུངས་ཏེ། །ཐུན་མོང་ལམ་གྱི་རིམ་
པས་རྒྱུད་སྦྱངས་ནས། །བཀའ་བཞིན་སྒྲུབ་པའི་མཆོད་པས་མཉེས་བྱེད་ཤོག་དེ་ནས་རྣམ་དག་དབང་གིས་རྒྱུད་སྨིན་ཅིང། །དམ་ཚིག་སྡོམ་པ་སྲོག་ལྟར་གཅེས་བཟུངས་ནས། །རྒྱུད་རྒྱལ་གསང་བའི་ཆོས་ཀྱི་བགོ་སྐལ་ལ། །འདོད་དགུར་
སྤྱོད་པའི་སྐལ་བཟང་ཐོབ་པར་ཤོག་འཇིག་རྟེན་ཁམས་སུ་དམག་འཁྲུག་མུ་གེ་དང། །གདོན་བགེགས་ནད་རིམས་ཉེར་འཚེ་ཀུན་ཞི་ཞིང། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །མདོ་སྔགས་བསྟན་པ་དར་བའི་བཀྲ་ཤིས་ཤོག་ཅེས་
འཚོ་བྱེད་དགེ་སློང་ནམ་མཁའ་དོན་གྲུབ་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་རྣམ་གནོན་ཞེས་པ་ལྕགས་འབྲུག་རང་ལོ་སོ་བརྒྱད་ལོན་པའི་ཡང་ངོའི་ཚེས་བཅུའི་ཉིན་བཀའ་གདམས་ཕོ་བྲང་དུ་སྨྲས་པའོ།། མངྒལཾ།། །།
   ༈    མདུན་དུ་ཡིད་བཞིན་ནོར་སྤྲས་ཁྲི་སྟེང་དུ། །སྣང་མཐའི་མགོན་པོ་བློ་བཟང་ཡེ་ཤེས་དང། །དུར་སྨྲིག་གར་གྱིས་རྣམ་རོལ་བསྟན་པའི་དཔལ། །རྗེ་བཙུན་བློ་བཟང་བསྟན་པའི་རྒྱལ་མཚན་ནི། །གཞོན་ནུའི་ཉམས་ཆགས་དགྱེས་
པའི་འཛུམ་ལྡན་ཅན། །ཞལ་གཅིག་ཕྱག་གཉིས་ཆོས་འཁོར་བསྐོར་བའི་ཚུལ། །ཡིད་འོང་གསེར་མདོག་ཞྭ་ཡིས་ལེགས་པར་མཛེས། །རྡོ་རྗེ་སྐྱིལ་ཀྲུང་གིས་བཞུགས་གནས་གསུམ་དུ། །ཡི་གེ་གསུམ་གྱིས་མཚན་པའི་འོད་ཟེར་གྱིས། །

[077A]༄༅། །རང་བཞིན་གནས་ནས་རྒྱལ་བ་སྲས་བཅས་ཀྱིས། །ལེགས་བསྐོར་ཡེ་ཤེས་སེམས་དཔའ་སྤྱན་དྲངས་ཏེ། །དམ་ཚིག་པ་དང་དབྱེར་མེད་དགྱེས་བཞིན་བཞུགས། །སྒོ་གསུམ་གུས་འདུད་མཆོད་སྤྲིན་མ་ལུས་འབུལ། །སྡིག་
ལྟུང་ཀུན་བཤགས་རྣམ་དཀར་མཛད་བཟང་ལ། །ཡི་རང་ཆོས་འཁོར་བསྐོར་ཕྱིར་ལེགས་བཞུགས་གསོལ། །འདིས་མཚོན་རྣམ་དཀར་བྱང་ཆུབ་རྒྱུ་རུ་བསྔོ། །བློ་བཟང་མཁྱེན་བརྩེའི་ཡེ་ཤེས་འོད་སྟོང་གིས། །རྣམ་དཔྱོད་སྦྲང་རྩིའི་རྒྱལ་
མཚན་ཁ་ཕྱེ་ནས། །བློ་གསལ་བུང་བའི་ཚོགས་རྣམས་ཆིམས་བྱེད་པའི། །བློ་བཟང་བསྟན་པའི་མགོན་ལ་གསོལ་བ་འདེབས། །བློ་བཟང་རྒྱལ་བ་གཉིས་པའི་མདོ་སྔགས་ཀྱི། །བསྟན་པའི་རྒྱལ་མཚན་ཕྱོགས་བཅུར་བསྒྲེང་བ་ལ། །
རླབས་ཆེན་སྙིང་སྟོབས་བག་ཆགས་བཟང་པོ་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླབ་གསུམ་རྣམ་པར་དག་པའི་ཚུལ་ཁྲིམས་ཀྱིས། །བློ་བཟང་རྒྱལ་བསྟན་མཛེས་བྱེད་བཙུན་པའི་མཆོད། །བཤད་སྒྲུབ་བསྟན་
པའི་རྒྱལ་མཚན་གཉེན་གཅིག་པུ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །བསླུ་མེད་དཀོན་མཆོག་རིན་ཆེན་བྱིན་རླབས་དང། །གནས་གསུམ་མཁའ་འགྲོ་བསྲུང་མའི་མཐུ་རྩལ་གྱིས། །རྗེ་བཙུན་བླ་མ་སྲིད་མཐར་ཞབས་
བརྟན་ཅིང། །མཁས་བཙུན་བཟང་པོའི་མཛད་པ་མཐར་ཕྱིན་ཤོག་དེ་ལྟར་རྩེ་གཅིག་ཡིད་ཀྱིས་གསོལ་བཏབ་པས། །བྱིན་རླབས་གཞུག་ཕྱིར་དགྱེས་ཤིང་རང་ལ་ཐིམ། །རང་གི་སྙིང་གའི་པདྨོར་ལེགས་བཞུགས་པའི། །ཐུགས་ཀར་

[077B] ཅེས་དམིགས་པ་དང་བཅས་བརྗོད་པའི་ངང་ནས། ཨོཾ་ཨཱ་གུ་རུ་སུ་མ་ཏི་ཤཱ་ས་ན་སྱ་དཧྭ་ཛ་སིདྡྷི་ཧཱུཾ་ཧཱུཾ། ཞེས་གང་ལྕོགས་བཟླས་པའི་མཐར། དགེ་བ་འདི་ཡིས་མྱུར་དུ་བདག་ཅེས་སོགས་དང་
སྐྱེ་བ་ཀུན་ཏུ་ཡང་དག་བླ་མ་དང་ཞེས་སོགས་རང་གི་བློ་དང་བསྟུན་པའི་བསྔོ་བ་སྨོན་ལམ་བཀྲ་ཤིས་ཀྱིས་མཐའ་བརྟེན་པར་བྱའོ། ཞེས་པ་འདི་ནི་དགེ་སློང་ཆོས་མཛད་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། །།
བཀྲ་ཤིས།།    ༈    བླ་མ་ཡི་དམ་མཁའ་འགྲོའི་ཚོགས་རྣམས་དང། །མགོན་པོ་ཚེ་དཔག་མེད་པའི་བྱིན་རླབས་ཀྱིས། །སྤྲུལ་པའི་ཟླ་ཚེས་རྡོ་རྗེ་ལྟར་བརྟན་ཅིང། །བཟང་པོའི་འཕྲིན་ལས་ཕྱོགས་མཐར་རྒྱས་པར་ཤོག་མཐུ་སྟོབས་
མྱུར་མཛད་མགོན་དང་རེ་མ་ཏི། །ཁྱད་པར་དུས་མཚན་འོད་ཆེན་འབར་མ་ལ། །མགོན་པོ་ཚེ་བརྟན་གཉེར་དུ་ལེགས་གཏོད་ཀྱིས། །འབྲལ་མེད་བསྲུང་སྐྱོབ་འཕྲིན་ལས་གཡེལ་མེད་མཛོད། ཅེས་པ་འདི་ནི་དགེ་སློང་བློ་བཟང་བསམ་གཏན་
གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    བློ་བཟང་རྒྱལ་བའི་མདོ་རྒྱུད་གཞུང་ལུགས་རྣམས། །མཁྱེན་པའི་ཡེ་ཤེས་དཀྱིལ་འཁོར་རྟག་འཆར་བས། །གངས་རིའི་ལྗོངས་
འདིར་གསལ་བར་མཛད་པའི་རྗེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་ཆེན་རྨད་བྱུང་མཛད་པ་བཟང་པོ་ཡིན། །སྐུ་གསུམ་ཡེ་ཤེས་མྱུ་གུ་སྨིན་མཛད་ཅིང། །སྐལ་བཟང་གདུལ་བྱ་ཡོངས་ཀྱི་འདྲེན་པ་མཆོག་དཔལ་

[078A]༄༅། །ལྡན་བླ་མའི་ཞབས་ལ་གསོལ་བ་འདེབས། །བསླབ་གསུམ་རྣམ་དག་ཚུལ་ཁྲིམས་ཀྱིས་ཕྱུག་ཅིང། །བློ་བཟང་རྒྱལ་བསྟན་ཉིན་མོར་བྱད་པའི་མགོན། །གདུལ་བྱའི་མ་རིག་མུན་པ་སེལ་མཛད་པའི། །ཡེ་ཤེས་མཚན་ཅན་
ཞབས་ལ་གསོལ་བ་འདེབས། །དེ་ལྟར་རྩེ་གཅིག་གསོལ་བ་བཏབ་པའི་མཐུས། །ཚེ་འདིའི་བདེ་འབྱོར་སྲིད་པའི་ཕུན་ཚོགས་ལ། །རྨི་ལམ་དུ་ཡང་ཞེན་པ་རབ་སྤངས་ཤིང། །རྣམ་དག་བསླབ་པ་གསུམ་ལ་ལེགས་བསླབས་ཏེ། །འཁོར་
བའི་རྒྱ་མཚོ་ཆེ་ལས་མྱུར་བགྲོད་ཤོག་ཡང་ཡང་དྲིན་གྱིས་བསྐྱངས་པའི་འགྲོ་བ་རྣམས། །སྡུག་བསྔལ་གསུམ་གྱིས་མནར་བ་མ་བཟོད་ནས། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །ཐེག་མཆོག་ལམ་གྱི་བགྲོད་པ་
མཐར་ཕྱིན་ཤོག་དེ་ལྟར་ཐུན་མོང་ལམ་ལ་ལེགས་བསླབས་ཏེ། །བླ་མེད་རྡོ་རྗེ་ཐེག་པའི་སྒོར་ཞུགས་ནས། །དམ་ཚིག་སྡོམ་པ་སྲོག་ལྟར་གཅས་བཟུངས་ཏེ། །ཚེ་འདི་ཉིད་ལ་ཟུང་འཇུག་ཐོབ་པར་ཤོག་མདོ་རྒྱུད་གཞུང་ལུགས་
གདམས་པར་ཤར་བ་ཡིས། །རྒྱལ་བསྟན་ཕྱོགས་ཀྱི་ཐ་གྲུ་ཁྱབ་མཛད་ཅིང། །སྙིགས་དུས་གངས་ཅན་འགྲོ་བ་ཡོངས་ཀྱི་མགོན། །བློ་བཟང་གྲགས་པའི་དཔལ་གྱི་བཀྲ་ཤིས་ཤོག་ཅེས་པ་འདི་ནི་ཡོངས་སུ་རྫོགས་པའི་བཤེས་གཉེན་ཆེན་
པོ་རྒྱལ་ལྷུན་གྲུབ་དགའ་ཚལ་གྱི་དབུ་མཛད་བློ་བཟང་རྒྱལ་མཚན་གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈   

[078B] གཏོར་མ། གསེར་སྐྱེམས། མཆོད་འབྲུ། མངའ་དར་སོགས་སྤྱན་གཟིགས་ཅི་འབྱོར་ཚོགས་པར་བྱས་ལ་རང་ཉིད་ཡི་དམ་གྱི་ལྷ་གང་ཡང་རུང་བའི་ང་རྒྱལ་དང་ལྡན་པས་མཆོད་གཏོར་རྣམས། སྔགས་དྲུག་དང་ཕྱག་རྒྱ་དྲུག་གིས་
བྱིན་གྱིས་བརླབ་པའམ། ཡང་ན་ཨ་ཀཱ་རོ་གསུམ་གྱིས་བྱིན་གྱིས་བརླབ་པའམ། མི་ནུས་ན་ཨོཾ་ཨཱ་ཧཱུཾ་གསུམ་གྱིས་བྱིན་གྱིས་བརླབས་ལ། ཀྱཻ༑ ཟས་གཙང་སྲས་པོ་རྒྱལ་བའི་བསྟན་པ་ལ། །རྡོ་རྗེ་འཆང་གིས་ཇི་ལྟར་བཀའ་བསྒོས་བཞིན་
རྒྱལ་བའི་བསྟན་པ་བསྲུང་བའི་དྲག་ཤུལ་ཅན། །མཐུ་ལྡན་རྡོ་རྗེ་ལེགས་པ་གཤེགས་སུ་གསོལ། །ཡུལ་ཁམས་རྟ་ལྗང་ཅན་ནུབ་དབང་བསྒྱུར་ཅིང། །གནམ་སའི་བར་གྱི་འབྱུང་པོ་འདུལ་བའི་གཙོ། །འཇམ་གླིང་གནས་མཆོག་མཛེས་པའི་རྒྱན་
གཅིག་པུ། །རྣལ་འབྱོར་དགྲ་ལྷ་ཆེན་པོ་འདིར་སྤྱོན་ཅིག་ཡིད་དུའོ་བའི་གནས་མཆོག་དམ་པ་ནས། །སྐྱེས་མཆོག་གདུག་པའི་འཁོར་ཚོགས་བྲག་སྐྱེས་པོ། །འཕགས་ཡུལ་བསིལ་ལྡན་མདོ་ཁམས་ཡོངས་ཀྱི་བདག་འཇིགས་པའི་
བཙན་རྒོད་ཆེན་པོ་གཤེགས་སུ་གསོལ། །ཀུན་དགའ་ར་བ་ཆོས་འཁོར་དབེན་པའི་གནས། །བྱིན་རླབས་ཆགས་པའི་གནས་མཆོག་གར་བཞུགས་ཀྱང། །རྩེ་གཅིག་དད་དང་དང་བས་སྤྱན་འདྲེན་གྱིས། །སྔོན་གྱི་དམ་ཚིག་གཉན་པོ་
དགོངས་ཤིང་གཤེགས། །བཛྲ་ཏྲི་ཤུ་ལ། ཛཧཱུཾ་བཾ་ཧོཿ་བཛྲ་ས་མ་ཡ་ཛཛཧཱུཾ། དམ་ཅན་ནུས་ལྡན་འཁོར་ཚོགས་བསྲུང་མར་བཅས། །དེ་རིང་ལས་རྣམས་བསྒྲུབ་ཕྱིར་ཡུལ་མཆོག་འདིར། །མོས་པས་སྤྱན་དྲངས་མཉེས་པའི་གདན་

[079A]༄༅། །ལ་བཞུགས། །ལུས་ངག་ཡིད་གསུམ་ཕྱག་འཚལ་མཆོད་སྤྲིན་འབུལ། །དམ་རྫས་བཟང་སྨན་བསྲེས་གཏོར་རཀྟ་དང། །ཟག་མེད་ཕྱི་ནང་གསང་བའི་མཆོད་གཏོར་རྣམས། །རྔ་མ་འཇིགས་དམ་ཅན་འཁོར་བཅས་ལ་
འབུལ་ན། །རྒྱལ་བསྟན་སྲུང་མཛད་ཐུགས་དམ་སྐོངས་གྱུར་ཅིང། །རྣལ་འབྱོར་བཅོལ་བའི་འཕྲིན་ལས་གཡེལ་མེད་མཛོད། །བཛྲ་ཏྲི་ཤུ་ལ་མཧཱ་བྷ་ལིཾ་ཏ་མཧཱ་རཀྟ་ཙིཏྟ་སུ་ཏ་གོ་རོ་ཙ་ན་ཀེང་ནཻ་ཏི་ཏ་ཁཱ་ཧི་ཁཱ་ཧི། ཡུལ་ཕྱོགས་ཕྱོགས་དེ་ཕ་
རོལ་ན། །རྟག་འཆར་བྱང་ཤར་ཕ་རོལ་ན། །གར་བཞུགས་རྡོ་རྗེའི་ཕོ་བྲང་ན། །ལྕགས་མཁར་མཐོན་པོ་གཟེངས་སེ་གཟེངས། །གནས་མཆོག་ཕོ་བྲང་ནང་ཤེད་ན། །ཡབ་ནི་བདུད་རིགས་ཡུམ་ནི་དམུ། །དམུ་བདུད་གཤོས་པའི་
ནུས་མཐུ་ཆེ། །བསྟན་སྐྱོང་རྡོ་རྗེ་ལེགས་པ་བྱུང། །མངོན་ཤེས་རྫུ་འཕྲུལ་མཐུ་རྩལ་བདག་བཞོན་པར་སི་དྷ་དཀར་མོ་རོལ། །ཡུད་ཙམ་གཅིག་ལ་སྟོང་གསུམ་ཉུལ། །དར་དམར་བེར་ཆེན་སྐུ་ལ་མ་ནབས། །སག་ཞུ་དམར་པོ་དབུ་
ལ་གྱོན། །སྐུ་མདོག་དམར་ནག་རབ་ཁྲོས་ཞལ། །རྣོ་ཐུང་རབ་རྣོ་མཆེ་གཙིགས་ཤིང། །གཡས་པ་གནམ་ལྕགས་རྡོ་རྗེ་བསྣམས། །གཡོན་པ་དམ་ཉམས་སྙིང་ཞལ་གསོལ། །སྟག་རལ་གཡས་མཛེས་གཟིག་ཤུབས་གཡོན། །
བཙན་གྱི་མདུང་དམར་དགྲ་ལ་འཕྱར། །གཡས་ན་སུམ་བརྒྱ་དྲུག་ཅུའི་འཁོར། །ཞིབ་ཅན་རྟ་པ་སིལ་ལི་ལི། །གཡོན་ཕྱོགས་དགེ་བསྙེན་ཉི་ཤུའི་འཁོར། །སྐབས་གསུམ་དཔུང་སྒྲ་དིར་དིར་སྒྲོག་ཕྱི་རོལ་བསྟན་པ་བུད་མེད་ཚོགས། །

[079B] །མདུན་ན་འཛིན་ཀིང་བཞི་བཅུ་གཉིས། །མཚོན་ཞགས་འཇིགས་དགྲར་འདེབས་ལ་རྔམས། །ཕྱི་ན་གཏུམ་པའི་བཙན་འཁོར་སྟོང། །བཙན་གྱི་འཇིགས་སྐད་བཤུ་སྒྲ་དིར། །མདུན་བསུས་ཁ་གདངས་ལྕགས་
སྤྱང་དགུ། །དམ་ཉམས་སྲོག་ལ་འདུར་ཞིང་རྒྱུག་རྒྱབ་ནས་ཟངས་ཀྱི་འབར་དགུ་རྒྱུག་བསྟན་དགྲའི་བླ་བརྐུའི་ལས་ལ་བརྩོན། །བསྲུང་མ་འཁོར་ཚོགས་རྒྱ་མཆོར་བཅས། །རབ་ཏུ་དང་བས་འདུད་ཅིང་བསྟོད། །གསང་སྔགས་བདག་
པོ་ཆེན་པོ་དང། །གྲུབ་དབང་པདྨ་ཐོད་ཕྲེང་གིས། །བཀའ་བསྒོས་དམ་ཚིག་ལེགས་གཏད་དེ། །དབང་གིས་ཡོངས་སྨིན་གསང་མཚན་གསོལ། །གསང་སྔགས་བསྟན་པ་བསྲུང་བར་བསྐོས། །རྒྱལ་བསྟན་སྲུང་མཛད་བསྟོད་པར་བགྱི། །
སྔོན་གྱི་དམ་ཚིག་གཡེལ་མེད་པར། །ཤ་ཁྲག་གཏོར་ཚོགས་འདི་བཞེས་ལ། །རྣལ་འབྱོར་སྒྲུབ་པོའི་བསམ་པའི་དོན། །ཇི་ལྟར་བཅོལ་བའི་འཕྲིན་ལས་དང། །ཡེངས་མེད་ལས་བཅོལ་འཕྲིན་ལས་སྒྲུབས། །ཡུལ་ཕྱོགས་རྣམས་སུ་
དམག་འཁྲུག་ལོ་ཉེས་དང། །ནད་ཡམས་དལ་ཡམས་ཉེར་འཚེ་ཀུན་ཞི་ཞིང། །བསམ་དོན་གེགས་མེད་ལྷུན་གྱིས་གྲུབ་པ་དང། །ཀུན་ཀྱང་ཡིད་མཐུན་ཆོས་ལ་སྤྱོད་པར་ཤོག་བསྟན་དང་འགྲོ་བའི་མགོན་པོ་ཞབས་བརྟན་ཅིང། །འཕྲིན་
ལས་དབྱར་མཚོ་བཞིན་དུ་འཕེལ་བ་དང། །སྙན་པའི་གྲགས་པ་དབྱར་སྐྱེས་རྔ་གསངས་ལྟར། །ནམ་ཡང་ཆད་མེད་སྒྲོག་པའི་བཀྲ་ཤིས་ཤོག་ཅེས་པ་འདི་ནི་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈    རྟག་

[080A]༄༅། །ཏུ་འགྲོ་རྣམས་བརྩེ་བའི་ཐུགས་རྗེ་ཡིས། །ངན་སོང་སྡུག་བསྔལ་གནས་ལས་སྒྲོལ་མཛད་པའི། །ཉེས་པའི་དྲི་བྲལ་ཕྱག་ན་པདྨོ་ཡི། །རས་བྲིས་དཀྱིལ་འཁོར་བཞེངས་པའི་དགེ་བའི་མཐུས། །གཡུལ་ལྷོ་དགོས་སྐྱེས་ཉེ་
འབྲེལ་འཁོར་བཅས་རྣམས། །ཚེ་རིང་ནད་མེད་དཔལ་འབྱོར་རྒྱས་པ་སོགས། །བསམ་དོན་མ་ལུས་ཡིད་བཞིན་གྲུབ་གྱུར་ཏེ། །ཕྱི་མ་གྲུ་འཛིན་གནས་སུ་སྐྱེ་བར་ཤོག།    ༈    །ཚེ་དང་ཡེ་ཤེས་དཔག་
མེད་ལྷ་དགུའི་ཚོགས། །རས་བྲིས་དཀྱིལ་འཁོར་ལེགས་པར་བསྒྲུབས་པའི་མཐུས། །འདི་ཡི་སྦྱིན་བདག་འཁོར་དང་བཅས་པ་རྣམས། །གནས་སྐབས་ཚེ་བསོད་མྱུར་དུ་འཕེལ་བ་དང། །པདྨ་འོད་ཀྱི་ཞིང་ཁམས་མྱུར་བགྲོད་ནས། །འགྲོ་ཀུན་
དོན་དུ་རྫོགས་པའི་སངས་རྒྱས་ཀྱི། །གོ་འཕང་དམ་པ་མྱུར་དུ་ཐོབ་པར་ཤོག།    ༈    །ཞིང་བཀོད་རྨད་བྱུང་རས་བྲིས་འདི་བཞེངས་པས། །གཡུལ་ལྷོ་དགོས་སྐྱེས་འཁོར་དང་བཅས་པ་རྣམས། །
ཕན་ཚུན་མཐུན་ཞིང་ཆོས་ལ་སྤྱོད་པ་དང། །བདེ་སྐྱིད་དབྱར་མཚོ་བཞིན་དུ་འཕེལ་གྱུར་ནས། །ཡིད་ལ་སྨོན་པའི་དོན་རྣམས་ལེགས་གྲུབ་སྟེ། །བདེ་བ་ཅན་དུ་པདྨོའི་ཟེའུ་འབྲུ་ལས། །སྐྱེས་ཏེ་རྒྱལ་སྲས་སྤྱོད་པ་མཐར་ཕྱིན་ཤོག་ཅེས་པ་
འདི་ནི་པ་རྣམ་རྫོང་དཔོན་གཡུལ་ལྷོ་དགོས་སྐྱེས་ཀྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒ་ལཾ།།    ༈    མཚམས་སྤྲིན་གཞོན་ནུའི་མདངས་མཛེས་འཇམ་པའི་དབྱངས་

[080B] །ཡབ་སྲས་བརྒྱུད་པར་བཅས་ལ་གུས་བཏུད་ནས། །དགའ་ལྡན་ལྷ་ཁང་གསར་པའི་དཀར་ཆག་བྲི།།    ༈    །ལྷ་ཚོགས་གྲངས་མེད་རྣམས་ལ་གུས་བཏུད་ནས།།
བཟང་པོའི་དྲི་ལྡང་ཙནྡན་ལས་གྲུབ་པའི། །ངོ་མཚར་བླ་མེད་ལྷ་ཁང་དཀར་ཆག་བྲི།།    ༈    །དུས་མིན་འཆི་བའི་ནད་ལས་སྐྱོབ་པའི་མགོན། །སྲས་དང་བཅས་ལ་དང་བས་རབ་བཏུད་ནས། །བཀྲ་ཤིས་ལི་
མ་འབའ་ཞིག་ལས་གྲུབ་པའི། །མཆོད་ཁང་བདེ་བ་ཅན་གྱི་དཀར་ཆག་བརྗོད།།    ༈    །འཇིགས་པ་བརྒྱད་ལས་སྒྲོལ་བའི་ཐུགས་རྗེ་ཅན། །རྗེ་བཙུན་སྒྲོལ་མའི་ཞབས་ལ་གུས་བཏུད་ནས། །དེ་ཉིད་
སྣང་བརྙན་གཙོར་གྱུར་སངས་རྒྱས་དང། །བྱང་སེམས་ལ་སོགས་མངོན་སུམ་བཞུགས་འདྲ་བའི། །འཕགས་ཡུལ་ལི་མ་ལྷ་ཁང་དཀར་ཆག་བྲི།།    ༈    །དྲེགས་ལྡན་ཀུན་གྱིས་གཙུག་ཏུ་ལེགས་
མཆོད་པ། །རྣམ་འདྲེན་ཟས་གཙང་སྲས་བོར་གུས་བཏུད་ནས། །བསྟན་པའི་བདག་པོས་ཇི་ལྟར་བཀའ་བསྒོས་བཞིན། །བསྟན་པ་ཚུལ་བཞིན་སྐྱོང་བར་ཞལ་བཞེས་པའི། །གནས་བརྟན་བཅུ་དྲུག་དགེ་བསྙེན་རྒྱལ་ཆེན་བཞི། །མངོན་སུམ་མིག་གི་
དགའ་སྟོན་སྤུངས་འདྲ་པའི། །ཙནྡན་གནས་བཅུ་ལྷ་ཁང་དཀར་ཆག་བྲི།།    ༈    །སྲིད་ཞིའི་འཇིགས་པ་ཀུན་ལས་སྐྱོབས་མཛད་པའི། །རིན་ཆེན་ལས་གྲུབ་བྱང་ཆུབ་མཆོད་རྟེན་ཆེའི། །བཞུགས་ཁང་

[081A]༄༅། །ངོ་མཚར་དཀར་ཆག་བྲི་བར་བྱ།།    ༈    གུས་པས་བཏུད་ནས་འགྲོ་བའི་རྨོངས་པའི་མུན། །སེལ་ཞིང་ཤེས་རབ་སྣང་བ་སྐྱེད་བྱེད་པའི། །བསྟན་འགྱུར་ལྷ་ཁང་ངོ་མཚར་
དཀར་ཆག་བྲི།།    ༈    །བཀའ་དྲིན་གསུམ་ལྡན་རྩ་བའི་བླ་མ་དང། །རྒྱ་ཆེན་སྤྱོད་རྒྱུད་ཟབ་མོ་ལྟ་རྒྱུད་དང། །བྱིན་རླབས་རྒྱུད་པའི་བླ་མ་རྣམས་ལ་འདུད།།    ༈    །བློ་ཆེན་མཛད་བཟང་
མཁྱེན་པའི་དཀྱིལ་འཁོར་ལས། །ཡེ་ཤེས་འོད་སྟོང་འགྲོ་བའི་འཕྲིན་ལས་ཀྱིས། །སྐལ་བཟང་གདུལ་བྱའི་འབྲས་བཟང་སྨིན་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བསླབ་གསུམ་རྣམ་དགེ་ཡོན་ཏན་ཡོངས་རྫོགས་
ཤིང། །ཤེས་བྱ་ཀུན་ལ་ལྟ་བའི་མཁྱེན་པ་ཅན། །སྙིགས་དུས་འགྲོ་བའི་མགོན་དང་སྐྱབས་གཅིག་པུ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བླ་མ་ཡི་དམ་བསྲུང་མའི་བྱིན་རླབས་དང། །དད་ལྡན་གདུལ་བྱས་སྙིང་ནས་
གསོལ་བཏབ་མཐུས། །ལྟེ་མིའི་འདྲེན་པ་བསྐལ་བརྒྱད་ཞབས་བརྟན་ཅིང། །འཕྲིན་ལས་དབྱར་མཚོ་བཞིན་དུ་འཕེལ་བང་ཤོག་བདག་ཀྱང་དེང་ནས་ཚེ་རབས་ཐམས་ཅད་དུ། །མི་ཁོམ་གནས་སུ་ནམ་ཡང་མི་སྐྱེ་ཞིང། །མཐོ་རིས་ཡོན་
ཏན་བདུན་གྱིས་རབ་མཛེས་ཏེ། །དཔལ་ལྡན་བླ་མས་རྗེས་སུ་འཛིན་པར་ཤོག་དེ་ནས་རྒྱལ་བའི་བསྟན་ལ་རབ་ཞུགས་ཏེ། །རྣམ་དག་བཅས་པའི་མཚམས་ལས་མི་འདའ་ཞིང། །ཐོས་བསམ་སྒོམ་པས་རང་རྒྱུད་སྨིན་བྱས་ཏེ། །འགྲོ་ཀུན་

[081B]ཅེས་པ་འདི་ནི་བློ་བཟང་ཆོས་འཛིན་གྱིས་བསྐུལ་བ་ལྟར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈   ན་མོ་གུ་རུ་མཉྫུ་གྷོ་ཥཱ་ཡ། །ཀྱཻ༑ དཔལ་ལྡན་ཨ་ཏི་ཤ་སོགས་རྩ་རྒྱུད་ཀྱི། །
བླ་མ་དམ་པས་ཇི་ལྟར་བཀའ་བསྒོས་བཞིན། །རྒྱལ་བའི་བསྟན་པ་ཡུན་རིང་གནས་པ་དང། །དེ་འཛིན་རྗེ་བཙུན་བླ་མའི་སྐུ་ཆེ་ལ། །བར་དུ་གཅོད་པའི་དགྲ་བགེགས་མི་མིན་རྣམས། །ལས་བཞིའི་སྒོ་ནས་ཆར་གཅོད་འཕྲིན་ལས་སྒྲུབས།། །།
བཀྲ་ཤིས།།    ༈    གངས་ཅན་སྐྱེ་འགྲོ་ཡོངས་ཀྱི་མགོན་པོ་མཆོག་འཇིག་རྟེན་དབང་ཕྱུག་མགོན་དང་དབྱེར་མེད་པ། །མཐའ་ཡས་འགྲོ་རྣམས་ཐེག་མཆོག་ལམ་བཟང་པོར། །འགོད་མཁས་རྗེ་བཙུན་བླ་མར་གསོལ་བ་འདེབས། །
རྒྱ་མཚོའི་གོས་ཅན་ཁྱོན་ལ་ལེགས་སྦྱོད་པའི། །འགྲོ་བ་ཡོངས་ཀྱིས་རྩེ་གཅིག་གསོལ་བཏབ་པས། །ཇི་ལྟར་སྨོན་པའི་བདེན་ཚིག་བསླུ་མེད་པའི། །ལྷ་མིའི་སྐྱབས་མགོན་བསྐལ་བརྒྱར་ཞབས་བརྟན་ཤོག་དེ་ལྟར་སྒོ་གསུམ་རྩེ་གཅིག་
གསོལ་བཏབ་མཐུས། །ཚེ་རབས་འཕྲེང་བར་དཔལ་ལྡན་བླ་མ་ཡིས། །རྗེས་བཟུངས་རྒྱལ་བའི་འཁོར་དུ་སྐྱེ་བ་དང། །ཅི་གསུང་སྒྲུབ་པའི་སྐལ་བཟང་ལ་སྤྱོད་ཤོག་ཅེས་པ་འདི་ནི་མ་ཎི་བ་ཆོས་འཕེལ་རྒྱ་མཚོ་སོགས་ཀྱིས་བསྐུལ་བའི་ངོར་
ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པའོ།། མངྒལཾ།།    ༈    གདུལ་བྱའི་བློ་མུན་སེལ་མཛད་འཇམ་པའི་དབྱངས། །དུར་སྨྲིག་ཚུལ་འཆང་རྒྱལ་བ་གཉིས་པ་ཡི། །ཆོས་ཚུལ་མ་ལུས་ཡོངས་

[082A]༄༅། །སུ་འཕེལ་མཛད་པར། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཅེས་པ་འདི་ནི་རྗེ་ཞལ་སྔ་ནས་འཇམ་དབྱངས་ཆོས་འཕེལ་གྱི་སྐུ་བསྟོད་ཡི་དམ་གྱི་བླ་རྒྱུད་གསོལ་འདེབས་སུ་བཅུག་ཆོག་པ་ཞིག་དྲུང་རམ་པ་བསོད་ནམས་
དཔལ་མགོན་གྱིས་བསྐུལ་པའི་དོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། བཀྲ་ཤིས།།    ༈    །བསླབ་གསུམ་དག་པའི་མཁས་མང་འདུས་པའི་སྡེར། །བཀོད་ལེགས་ཕུལ་བྱུང་རིན་ཆེན་སྣོད་
མཆོག་འདི། །ཕུལ་བས་དགེ་མཚན་ཆོས་དཀར་ཇི་སྙེད་ཀྱིས། །ཕུན་སུམ་ཚོགས་པའི་འབྱོར་པ་སླར་འཕེལ་ཤོག་ཅེས་ལྕགས་སྦྲུལ་ཟླ་བ་གཉིས་པའི་ཚོས་གཉིས་གཟའ་བ་སངས་དང། །སྐར་མ་ཤེ་སའི་འགྲུབ་སྦྱོར་འཛོམ་པའི་ཉིན་
འཕགས་ཚོགས་འདུས་པ་རྒྱ་མཚོར་ཟངས་ལྟིར་གྲྭ་མཚུངས་བརྒྱ་དང་གཅིག་གསར་བསྐྲུན་གྱི་ཞལ་བྱང་དུ་བཀོད་པའོ།། མངྒལཾ།།    ༈    །འགྲོ་བའི་བློ་ཡི་མུན་སྟུག་སེལ་མཛད་ཅིང། །སྐྱེ་དགུའི་
དབུས་ན་བརྗིད་ཅིང་མངོན་མཐོ་བའི། །བཤེས་གཉེན་དམ་པ་ཡུན་རིང་ཞབས་བརྟན་ཤོག་དུས་གསུམ་བསགས་པའི་དགེ་ཚོགས་རླབས་ཆེན་མཐུས། །རྗེ་བཙུན་བླ་མའི་བྱིན་རླབས་ལེགས་ཞུགས་ཏེ། །རྒྱལ་བསྟན་ཕྱོགས་མཐར་སྤེལ་ཞིང་
འཛིན་པ་ལ། །མཐུ་སྟོབས་ནུས་པ་ཕུལ་བྱུང་ཐོབ་པར་ཤོག། །དེང་ནས་སྐྱེ་ཞིང་སྐྱེ་བ་ཀུན་ཏུ་ཡང། །བཤེས་གཉེན་མཆོག་གིས་འབྲལ་མེད་རྗེས་འཛིན་ཅིང། །བསླབ་གསུམ་མང་ཐོས་ལུང་རྟོགས་ཡོན་ཏན་གྱིས། །ཡིད་ཀྱི་ཤེལ་བུམ་ཡོངས་

[082B]ཅེས་པ་འདི་ནི་རྒྱ་རི་སྐུ་སྐྱེ་བློ་བཟང་འཕྲིན་ལས་ཀྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    རིགས་ཀུན་ཁྱབ་བདག་རྡོ་རྗེ་འཆང་དབང་དང། །རྒྱལ་
ཀུན་མཁྱེན་བརྩེའི་གཏེར་ཆེན་འཇམ་པའི་དབྱངས། །སྙིགས་དུས་རྒྱལ་བ་གཉིས་པ་ཙོང་ཁ་པ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རླུང་སེམས་དབང་ཐོབ་འཇམ་དཔལ་རྒྱ་མཚོའི་ཞབས། །སྙན་རྒྱུད་གདམས་པའི་མཛོད་འཛིན་
བ་སོ་རྗེ། །འཆི་མེད་སྐུ་བརྙེས་དྷརྨ་བཛྲ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཆོས་བརྒྱད་རང་གྲོལ་བློ་བཟང་དོན་གྲུབ་དང། །དེ་སྲས་ཐུ་བོ་སངས་རྒྱས་ཡེ་ཤེས་ཞབས། །རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བློ་བཟང་རྒྱལ་བ་གཉིས་པའི་རིང་ལུགས་པ། །མཁྱེན་བརྩེའི་ཡེ་ཤེས་འོད་དཀར་སྟོང་འཕྲོ་བས། །གདུལ་བྱའི་ཉོན་མོངས་ཚ་གདུང་སེལ་མཛད་པ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །དེ་ལྟར་ཤུགས་དྲག་ཡིད་ཀྱིས་གསོལ་བཏབ་བས། །སྐྱེ་བ་ཀུན་ཏུ་དལ་བརྒྱད་འབྱོར་བཅུའི་རྟེན། །རྙེད་ནས་ཐུན་མོང་ལམ་གྱིས་རྒྱུད་སྦྱངས་ཏེ། །ཟབ་ལམ་རྡོ་རྗེ་ཐེག་པའི་སྒོར་འཇུག་ཤོག་ཅེས་པ་འདི་ནི་ལྷུན་གྲུབ་གླིང་པ་མགོན་སྐྱབས་
དོན་གྲུབ་ཀྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། བཀྲ་ཤིས།།    ༈    བསླབ་གསུམ་རྣམ་དག་འདུས་པ་རྒྱ་མཚོའི་སྡེར། །བཀོད་ལེགས་ངོ་མཚར་རིན་ཆེན་སྣོད་མཆོག་འདི། །

[083A]༄༅། །དགེ་ལེགས་ཚེ་བརྟན་ལྷག་བསམ་དག་པ་ཡིས། །དུལ་བ་ཕུན་ཆགས་འབྱེད་པར་ལོངས་སྦྱོད་ཤོག། མངྒལཾ།།    ༈    རྨད་བྱུང་མཛད་པའི་དཀྱིལ་འཁོར་ཡོངས་རྫོགས་ཤིང། །མདོ་སྔགས་གཞུང་ལུགས་འབྱེད་པའི་
འོད་སྣང་ཅན། །ས་གསུམ་སྐྱེ་དགུའི་མུན་པ་སེལ་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བའི་བསྟན་པའི་སྒོར་ཞུགས་ནས། །ཐོས་བསམ་སྒོམ་པའི་ཡེ་ཤེས་རབ་རྒྱས་པས། །སྐལ་བཟང་གདུལ་བྱའི་
མུན་པ་སེལ་བའི་གཉེན། །བཤེས་གཉེན་མཚན་མོའི་མགོན་ལ་གསོལ་བ་འདབས། །ཚོགས་གཉིས་རྒྱ་མཚོའི་འཇིང་ལས་ལེགས་འཐོན་པའི། །སྐུ་གསུམ་འདོད་དགུ་སྩོལ་བའི་ཡིད་བཞིན་ནོར། །བློ་བཟང་བསྟན་པའི་རྒྱལ་མཚན་རྩེར་སོན་
པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །མདོ་སྔགས་ཡོན་ཏན་གངས་ཅན་རི་བོ་ནས། །འཕྲིན་ལས་ཆད་མེད་ལྷུན་གྲུབ་གངྒཱའི་རྒྱུན། །དད་ལྡན་གདུལ་བྱའི་ཞིང་སར་རྟག་འབབ་པའི། །རྗེ་བཙུན་བླ་མ་སྲིད་མཐར་ཞབས་བརྟན་
ཤོག་དེ་ལྟར་གུས་པས་གསོལ་བྤ་བཏབ་པའི་མཐུས། །ཚེ་རབ་ཀུན་ཏུ་དཔལ་ལྡན་བླ་མ་དང། འབྲལ་མེད་དམ་ཆོས་དགའ་སྟོན་ལ་སྤྱོད་ཅིང། །མཐར་ཐུག་ཀུན་མཁྱེན་གོ་འཕང་མྱུར་ཐོ་བ་ཤོག་ཅེས་པ་འདི་ནི་འབྲས་སྦུངས་སྒྱི་གཉེན་
དཀའ་བཅུ་ངག་དབང་བློ་བཟང་གིས་ངེད་རང་གི་བསྟོད་པ་རིང་མཚོའི་ཚིགས་བཅད་ངག་འདོན་དུ་བྱས་ཆོ་ག་བ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། བཀྲ་ཤིས།།    ༈    རྟག་ཆད་མཐའ་དང་

[083B] །ཡིད་འོང་ཨུཏྤལ་ལྟ་བུའི་ངོས་དག་ཏུ། །གསེར་སྦྱངས་ལས་གྲུབ་ཤེར་ཕྱིན་བརྒྱད་སྟོང་པ། །བཀའ་བཅུ་ངག་དབང་བློ་བཟང་བསོད་ནམས་ཞིང། །ལེགས་པར་བསྒྲུབས་པའི་དགེ་ཚོགས་ཆེས་དཀར་ངེས། །པདྨ་རྡོ་རྗེ་ལ་
སོགས་ཚེ་འདས་རྣམས། །ངན་སོང་མི་ཁོམ་གནས་སུ་མི་སྐྱེ་ཞིང། །མཐོ་རིས་ཐར་པའི་ཞིང་དུ་བགྲོད་པར་ཤོག་རྒྱུ་སྦྱོར་དཀའ་བཅུ་ངག་དབང་བློ་བཟང་དང། །གྲོགས་བྱེད་དཔོན་ཡིག་བཟོ་བོ་ལ་སོགས་པ། །གནས་སྐབས་ཚེ་བསོད་དཔལ་
འབྱོར་རྒྱས་པ་དང། །མཐར་ཐུག་ཀུན་མཁྱེན་གོ་འཕང་མྱུར་ཐོབ་ཤོག་ཅེས་པ་འདི་ནི་འབྲས་སྤུངས་སྤྱི་གཉེར་དཀའ་བཅུ་ངག་དབང་བློ་བཟང་གིས་བརྒྱད་སྟོང་པ་གསེར་མ་བསྒྲུབས་པའི་དགེ་རྩ་བླ་མེད་དུ་བསྔོ་བའི་ཚིགས་སུ་བཅད་པ་ཞིག་དགོས་ཞེས་
བསྐུལ་བའི་ངོང་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈    དཀའ་བཅུ་ངག་དབང་བློ་བཟང་དད་སྟོབས་ཀྱིས། །མདོ་སྡེ་རྣམས་ཀྱི་མཆོག་གྱུར་བསྐལ་བཟང་ཆེ། །རྨད་བྱུང་རིན་ཆེན་གསེར་དངུལ་ལས་བསྒྲུབས་
པའི། །རྣམ་དཀར་དགེ་ཚོགས་ཕུང་པོ་ཅིམ་ཆིས་པས། །ཕ་མས་གཙོ་བྱས་ཉེ་འབྲེལ་ཚེ་འདས་རྣམས། །ཉམས་ཐག་འཁོར་པའི་སྡུག་བསྔལ་རབ་སྤངས་ཏེ། །སྦངས་རྟོགས་ཡོན་ཏན་ཡོངས་སུ་རྫོགས་བ་ཡི། །ཀུན་མཁྱེན་རྒྱལ་བའི་གོ་འཕང་
མྱུར་ཐོབ་ཤོག་སྦྱིན་བདག་དཀའ་བཅུ་ངག་དབང་བློ་བཟང་དང། །ཕུན་ཚོགས་ལྷུན་གྲུབ་ཕུན་ཚོགས་རབ་བརྟན་སོགས། །གྲོགས་དོན་བྱེད་དང་དྲུང་ཡིག་བཟོ་བོ་དང། །མཐུན་པ་སྒྲུབ་རྣམས་ཚེ་རིང་ནད་མེད་ཤོག་ཅེས་པ་འདི་ནི་འབྲས་

[084A]༄༅། །སྦུངས་སྦྱི་གཉེར་དཀའ་བཅུ་ངག་དབང་བློ་བཟང་གིས་མདོ་སྡེ་བསྐལ་བ་བཟང་པོ་གསེར་དངུལ་སྤེལ་མར་བསྒྲུབས་པའི་དགེ་བ་རྫོགས་བྱང་དུ་བསྔོ་བའི་ཚིགས་སུ་བཅད་པ་ཞིག་དགོས་ཞེས་བསྐུལ་བའི་ངོར་ཆོས་སྨྲ་པའི་བཙུན་པ་བློ་
བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈    བློ་བཟང་གསུང་གི་ལེགས་བཤད་དྲི་མེད་ཆར། །སྐལ་བཟང་གདུལ་བྱའི་ཞིང་སང་རྟག་འབེབས་ཤིང། །བསླབ་གསུམ་ཡོན་ཏན་མངོན་བར་བརྗིད་པ་ཡི། །དཔལ་ལྡན་བླ་མའི་
ཞབས་ལ་གསོལ་བ་འདེབས། །བློ་ཆེན་རྣམ་དབྱོད་རྟ་ལྗང་དཀྱིལ་འཁོར་ལས། །རྣམ་དཀར་འཕྲིན་ལས་འོད་ཟེར་འཕྲོ་བ་ཡིས། །གླིང་བཞིའི་འགྲོ་བའི་མུན་པ་སེལ་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཇམ་
མགོན་བླ་མའི་བསྟན་པའི་གདུགས་དཀར་པོ། །ཁམས་གསུམ་སྲིད་རྩེའི་བར་དུ་བསྒྲེང་བ་ལ། །སྔོན་བསགས་ལེགས་བྱས་སྨོན་ལམ་མཐུ་གྲུབ་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་
དང། །དྲང་སྲོང་རིག་སྔགས་འཆང་བའི་བདེན་མཐུ་དང། །དད་ལྡན་སྐྱེ་དགུས་རྩེ་གཅིག་གསོལ་བཏབ་པས། །བསྐལ་བརྒྱར་ཞབས་བརྟན་འཕྲིན་ལས་རྒྱས་པར་ཤོག་དེང་ནས་བཟུངས་ཏེ་སྐྱེ་བ་ཐམས་ཅད་དུ། །དལ་བརྒྱད་འབྱོར་
བཅུའི་རྟེན་བཟང་རབ་རྙེད་དེ། །རྗེ་བཙུན་བླ་མ་མཆོག་དང་མི་འབྲལ་ཞིང། །རྟ་ག་ཏུ་དམ་ཆོས་འདོད་དགུར་སྤྱོད་པར་ཤོག་ཅེས་པ་འདི་ནི་དགེ་སློང་དམ་ཆོས་ལྷུན་གྲུབ་དང་དགེ་སློང་བསོད་ནམས་རྒྱལ་མཚན་གཉིས་ཀྱིས་བསྐུལ་པའི་ངོར་ཆོས་

[084B]། མངྒལཾ།།    ༈    །བསླབ་གསུམ་རྣམ་དག་ཡོན་ཏན་མཛད་བཟང་གིས། །གདུལ་བྱ་ཐར་པའི་ལམ་དུ་འདྲེན་མཁས་པའི། །དཔལ་
ལྡན་བླ་མ་ཡུན་རིང་ཞབས་བརྟན་ཤོག་ཅེས་པ་འདི་ནི་ས་རྡོར་གདན་གྱི་དཔོན་སློབ་བསྟན་འཛིན་བཟང་པོའི་རིང་འཚོའི་ཚིགས་བཅད་སྦྱི་སོས་ཚོགས་འདོན་དུ་བཙུགས་ཆོག་པ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་
ཀྱིས་སྨྲས་པ་དག་ལགས་འབེལ།།    ༈    བློ་བཟང་གྲགས་བསྟན་ལྷ་ཡི་ལམ་ཡངས་བར། །ལུང་རྟོགས་ཆོས་ཀྱི་ཉི་མའི་དཀྱིལ་འཁོར་རྒྱས། །མཁྱེན་བརྩེའི་འོད་ཀྱིས་གདུལ་བྱའི་མུན་སེལ་བའི། །དཔལ་ལྡན་བླ་མའི་ཞབས་ལ་གསོལ་
བ་འདེབས། །བློ་ཆེན་རྣམ་དཔྱོད་ཕུལ་བྱུང་མཛད་བཟང་གིས། །སྐལ་ལྡན་གདུལ་བའི་ཡིད་ལ་བདེ་སྟེར་ཞིང། །རྒྱལ་བསྟན་ཆོས་ཚུལ་གསལ་བའི་ཉི་མ་མཆོག་དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་བསྟན་པ་
ཤང་རིའི་རྩེར་འཕགས་ཤིང། །མདོ་སྔགས་ཆོས་ཚུལ་འབྱེད་པའི་འོད་སྟོང་གིས། །ཉི་མའི་གཉེན་གྱི་བསྟན་པ་གསལ་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་གཞུང་ལུགས་ཡིད་བཞིན་འཇུག་དོགས་
ལས། །འོངས་པའི་བསྟན་པ་ཉི་མའི་ཆོས་ཚུལ་གྱིས། །སྐལ་བཟང་གདུལ་བྱའི་ལོ་ཏོག་སྨིན་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླབ་གསུམ་ཡོན་ཏན་འབྲས་བུ་བཟང་པོ་ཡིས། །ལྷ་མིའི་རེ་བསྐོང་བའི་

[085A]༄༅། །དཔག་བསམ་ལྗོན། །ཚུལ་ཁྲིམས་དྲི་བསུང་ཕྱོགས་བརྒྱར་འཕྲོ་བ་ཡི། །བཤེས་གཉེན་དམ་པའི་ཞབས་ལ་གསོལ་བ་འདེབས། །རྨད་བྱུང་བསླུ་མེད་དཀོན་མཆོག་བྱིན་རླབས་དང། །དྲང་སྲོང་རིག་སྔགས་འཆང་བའི་
བདེན་མཐུ་དང། །དམ་ཅན་རྒྱ་མཚོའི་ཚོགས་ཀྱི་མཐུ་སྟོབས་ཀྱིས། །དཔལ་ལྡན་བླ་མ་ཡུན་རིང་ཞབས་བརྟན་ཤོག་དེ་ལྟར་རྩེ་གཅིག་གསོལ་བ་བཏབ་བའི་མཐུས། །ཚེ་རབས་ཀུན་ཏུ་བཤེས་གཉེན་དམ་པ་ཡིས། །འབྲལ་བ་མེད་པར་
རྗེས་སུ་ལེགས་བཟུངས་ནས། །རྣམ་མཁྱེན་རྒྱལ་བའི་གོ་འཕང་མྱུར་ཐོབ་ཤོག་ཅེས་སྟག་ལུང་སྐུ་སྐྱེ་བློ་བཟང་བསྟན་པ་ཆོས་ཀྱི་ཉི་མའི་སྐུ་བསྟོད་བརྟན་བཞུགས་སྨོན་ལམ་དང་བཅས་པ་ཞིག་དགོས་ཞེས་དབོན་ཆུང་བློ་གྲོས་བསྟན་དར་དང་གྲྭ་
རིགས་རྣམས་ཀྱིས་བསྐུལ་བ་ལྟང་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈   མཐའ་ཡས་ཞིང་ན་ལེགས་བཞུགས་རྒྱལ་བ་རྣམས། །གདུལ་བྱའི་ཁམས་
དང་བསམ་པ་ཇི་བཞིན་དུ། །ཞིང་འདིར་དང་བའི་ཡིད་ཀྱིས་སྤྱན་འདྲེན་ན། །འཁོར་བཅས་ཐོགས་མེད་གནས་འདིར་གཤེགས་སུ་གསོལ། །དབང་པོའི་གཞུ་ལྟར་དྭངས་བའི་ལྷ་རྫས་ལས། །ལེགས་བསྒྲུབས་བཀྲ་ཤིས་རེ་ཁས་མཚན་
པ་ཡི། །སྲབ་འཇམ་གོས་བཟང་གདན་མཆོག་ཡིད་འོང་འདི། །བླ་མ་སངས་རྒྱས་བྱང་སེམས་མཉེས་ཕྱིར་འབུལ། །འཆི་མེད་ལམ་ཀུན་ཡོངས་སུ་གང་བ་ཡི། །བླ་མ་ཡི་དམ་དཀོན་མཆོག་མཁའ་འགྲོའི་ཚོགས། །དམ་ཅན་ཆོས་

[085B] །སྒོ་གསུམ་གུས་པའི་ཡིད་ཀྱིས་ཕྱག་འཚལ་ལོ། །དྭངས་པའི་མཚོ་ནང་ཟླ་གཟུགས་ཤར་བ་བཞིན། །དངོས་བཤམས་ཡིད་སྤྲུལ་ལྷ་མིའི་མཆོད་བའི་ཚོགས། །རབ་འབྱམས་ཞིང་ཀུན་གང་བར་
ཡོངས་འབུལ་ན། །དགྱེས་ཤིང་བཞེས་ནས་མཆོག་ཐུན་དངོས་གྲུབ་སྩོལ། །གླིང་བཞི་རི་རབ་རིན་ཆེན་རྣམ་པ་བདུན། །ཉེ་བའི་རིན་ཆེན་བདུན་དང་ཉི་ཟླ་གཉིས། །ལྷ་མིའི་ལོངས་སྤྱོད་དགེ་ཆོགས་ཅི་མཆིས་པ། །རྩ་རྒྱུད་བླ་མ་དཀོན་
མཆོག་མཉེས་ཕྱིར་འབུལ། །ཐོག་མེད་དུས་ནས་སྒོ་གསུམ་སྡིག་པའི་ལས། །བགྱིས་དང་བགྱིད་སྩལ་ཇི་སྙེད་མཆིས་བ་རྣམས། །བླ་མ་རྒྱལ་བ་སྲས་དང་བཅས་རྣམས་ཀྱི། །སྤྱན་སྔར་བསམ་པ་ཐག་པས་བཤགས་ཤིང་སྡོམ། །དུས་
གསུམ་བསགས་པའི་རྣམ་དཀར་ཕུང་པོ་ལ། །སྙིང་ནས་བསམ་པ་ཐག་པས་ཡི་རང་ཞིང། །འགྲོ་བའི་ཉོན་མོངས་ཚག་དུང་སེལ་ཕྱིར་དུ། །དམ་ཆོས་བདུད་རྩིའི་ཆར་ཆེན་དབབ་ཏུ་གསོལ། །ཞིང་མཆོག་མཆོད་དང་དབུལ་འཕོངས་སྦྱིན་
གཏོང་དང། །ཐོས་བསམ་སྒོམ་སོགས་དགེ་བ་ཅི་བགྱིས་པ། །དྲིན་ཅན་མ་རྣམས་སྲིད་མཚོ་ལས་སྒྲོལ་ཕྱིར། །མྱུར་དུ་རྫོགས་བྱང་ཐོབ་པའི་རྒྱུ་རུ་བསྔོ། །བསླབ་གསུམ་རྣམ་དག་རྩ་བ་རབ་བརྟན་ཅིང། །འཆད་རྩོད་རྩོམ་བའི་ཡལ་ག་རབ་ཏུ་
རྒྱས། །དོན་གཉིས་འབྲས་བུའི་ཁུར་གྱིས་རབ་བརྗིད་པའི། །བློ་བཟང་ཡེ་ཤེས་ཞབས་ལ་གསོལ་བ་འདེབས། །བསླུ་མེད་དཀོན་མཆོག་རྣམ་གསུམ་བྱིན་རླབས་དང། །བསྟན་བསྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །ལྷ་མིའི་འདྲེན་

[086A]༄༅། །བ་བློ་བཟང་ཡེ་ཤེས་ཀྱི། །ཞབས་པད་བསྐལ་བརྒྱའི་བར་དུ་རབ་བརྟན་ཤོག་དུས་འདི་ནས་བཟུངས་བྱང་ཆུབ་སྙིང་བོའི་བར། །རྗེ་བཙུན་བླ་མས་འབྲལ་མེད་རྗེས་བཟུངས་ཏེ། །མདོ་སྔགས་ཡོན་ཏན་མ་ལུས་མཐར་ཕྱིན་ནས། །
ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག་འདི་ལྟར་བསྐྲུན་པའི་རྣམ་དཀར་དགེ་ཚོགས་ལ། །བརྟེན་ནས་རྒྱལ་སྲས་སྤྱོད་པ་ཕྱིན་དྲུག་རྣམས། །རྟག་ཏུ་སྤྱོད་པའི་སྐལ་བཟང་ལེགས་ཐོབ་ནས། །བླ་མེད་བྱང་ཆུབ་ཐོབ་པའི་རྒྱུར་གྱུར་ཅིག་
དཀར་ཕྱོགས་ལྷ་རྣམས་མཐུ་སྟོབས་མི་ཉམས་ཤིང། །བཟང་པོའི་ཞིང་སར་ལོ་ཐོག་འཕེལ་པ་དང། །དཔལ་འབྱོར་ལེགས་ཚོགས་བྱ་བ་དབྱར་མཚོ་ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག་ཅེས་པ་འདི་ནི་ལྕི་ལུང་ཆོས་རྗེ་བསོང་
ནམས་དཔལ་བཟང་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    བློ་བཟང་མཁྱེན་བརྩེའི་ཉིན་བྱེད་དཀྱིལ་འཁོར་གྱིས། །དད་ལྡན་གདུལ་བྱའི་བད་མོ་ཁ་འབྱེད་ཅིང། །མཁས་མང་དབུས་ན་མངོན་པར་
བརྗིད་པའི་མགོན། །རྗེ་བཙུན་བླ་མའི་ཞབས་ལ་གསོལ་བ་འདེབས། །སྐྱེ་བ་ཀུན་ཏུ་མ་གོན་པོ་ཁྱོད་ཉིད་ཀྱིས། །འབྲལ་བ་མེད་པར་རྗེས་སུ་འཛིན་པ་དང། །བཀའ་བཞིན་སྒྲུབ་བའི་མཆོད་པས་མཉེས་བྱས་ནས། །ཐེག་མཆོག་ཆོས་ཀྱི་དགའ་
སྟོན་ལ་སྤྱོད་ཤོག་ཅེས་པ་འདི་ནི་ལྷུན་གྲུབ་གླིང་པ་མགོན་སྐྱབས་དོན་གྲུབ་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་བའོ།། མངྒལཾ།།   ༈   ཕན་བདེ་མ་ལུས་

[086B] །གངས་ཅན་ཁྲོད་དུ་ཇི་སྙེད་འགྱུར་རོ་ཅོག་མཚན་སྒྲོག་འདུས་སྡེ་དར་རྒྱས་གླིང་ཆེན་པོར། །བསྒྲུབས་པའི་རྣམ་དཀར་དགེ་བ་ཟླ་ཤེལ་ལྟར། །མཆོག་ཏུ་དཀར་བ་གང་ཞིག་བསགས་པ་དེས། །ཐུབ་བསྟན་སྦྱི་དང་
རྒྱལ་བ་གཉིས་པ་ཡི། །མདོ་སྔགས་ཆོས་ཚུལ་རིང་དུ་གནས་བ་དང། །རྒྱལ་བའི་དབང་པོ་ཡབ་སྲས་ཞབས་པད་བརྟན། །བསླབ་གསུམ་རྣམ་དག་འཕགས་ཚོགས་དགེ་འདུན་རྣམས། །འཁོར་ལོ་གསུམ་གྱི་རོལ་པས་དུས་འདའ་ཞིང། །ཡུལ་
ཕྱོགས་འདིར་ཡང་ནད་འཁྲུག་མུ་གེ་སོགས། །ཞི་ཞིང་ཆོས་འབྱོར་འཕེལ་བའི་བཀྲ་ཤིས་ཤོག་ཅེས་པ་འདི་ནི་མཚན་སྒྲོག་དགའ་ལྡན་དར་རྒྱས་གླིང་དུ་བཀའ་འགྱུར་ཡོངས་རྫོགས་བསྒྲུབས་བའི་ཚེ་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་
གདམས་ཕོ་བྲང་དུ་སྨྲས་པའོ།། མངྒལཾ།།    ༈    དཔལ་ལྡན་འདོད་ཁམས་གཙོ་མོ་འཁོར་བཅས་ལ། །ཕྱི་ནང་དམ་རྫས་སྤྱན་གཟིགས་འདི་ཕུལ་བས། །བསམ་སྦྱོར་ངན་པའི་བྱད་ཁ་ཕུར་ཁ་སོགས། །འགལ་རྐྱེན་བར་ཆད་ཐམས་
ཅད་མྱུར་ཞི་ཞིང། །ཡབ་རྗེ་ཆོས་ཀྱི་རྒྱལ་པོ་ཙོང་ཁ་བའི། །བསྟན་པ་མི་ནུབ་དར་ཞིང་རྒྱས་པ་དང། །ཚེ་དང་བསོད་ནམས་དཔལ་འབྱོར་སྙན་གྲགས་རྣམས། །ཡར་ངོའི་ཟླ་ལྟར་རྒྱས་པའི་འཕྲིན་ལས་མཛོད།།    ༈   
ཡིས། །བཀའ་བསྒོས་དམ་ལས་ནམ་ཡང་གཡེལ་མེད་པར། །བགེགས་རིགས་བར་ཆད་བསམ་སྦྱོར་ངན་པ་རྣམས། །ཞི་ཞིང་ཅི་བསམ་གེགས་མེད་འགྲུབ་པར་མཛོད། །ཅེས་པ་འདི་མཆོག་དང་ཐུན་མོང་དངོས་གྲུབ་སྩལ་དུ་གསོལ་ཞེས་པའི་

[087A]༄༅། །མཇུག་ཏུ་འདོན།།    ༈    །གཞན་གྱི་ངན་གཏད་མཐུ་ཟུར་བྱད་ཁ་སོགས། །ཞི་བའི་འཕྲིན་ལས་ཚུལ་བཞིན་བསྒྲུབ་པ་དང། །མདོ་སྔགས་ཡོན་ཏན་ཟླ་ལྟར་རྒྱས་པར་མཛོད།།
ཡང་ན། བདག་ཅག་དཔོན་སློབ་འཁོར་དང་བཅས་རྣམས་ཀྱིས། །དམག་ཟོར་རྒྱལ་མོར་རྩེ་གཅིག་གསོལ་འདེབས་ན། །གཞན་གྱི་མནན་གཏད་བྱད་ཁ་རྦོད་གཏོང་སོགས། །བྱང་པོ་ཉིད་ཀྱི་གཤེད་དུ་འབེབས་པར་མཛོད།།    ༈   
མཁྱེན་བརྩེའི་རྟ་ལྗང་གིས་དྲངས་པའི། །ཡེ་ཤེས་སྣང་བས་མ་རིག་མུན་སེལ་ཞིང། །གདུལ་བྱའི་པད་ཚལ་མ་ལུས་བཞད་པའི་གཉེན། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །རྗེ་བཙུན་
བླ་མ་ཁྱེད་དང་མི་འབྲལ་ཞིང། །ཐེག་པ་མཆོག་གི་ཆོས་ཀྱི་དགའ་སྟོན་ལ། །འདོད་དགུར་སྤྱོད་པའི་སྐལ་བཟང་ཐོབ་པར་ཤོག་ཅེས་བ་འདི་ནི་དགེ་སློང་འཇམ་དབྱངས་བཀྲ་ཤིས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་
པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    ཐུབ་དབང་གསུང་གི་པད་ཚལ་ལས་འོངས་པའི། །ཤེས་ཕྱིན་ལེགས་བཤད་སྦྲང་རྩིས་རབ་མྱོས་བའི། །ཕུལ་དུ་བྱུང་བའི་སྒྲ་དབྱངས་ཆེང་སྒྲོག་པ། །གནས་བརྟན་རབ་
འབྱོར་ཞབས་ལ་གསོལ་བ་འདེབས། །ཀ་ལཱ་བ་ཡི་གྲོང་ཁྱེར་ཆེན་པོ་དེར། །ཉི་མའི་ཤིང་རྟ་ལ་སོགས་དྲང་སྲོང་རྣམས། །དང་པོའི་སངས་རྒྱས་དབང་གིས་སྨིན་གྲོལ་ལ། །འགོད་མཛད་འཇམ་དཔལ་གྲགས་ལ་གསོལ་བ་འདེབས། །རང་

[087B] །རྩོད་པས་ཚུལ་བཞིན་མུ་སྟེགས་ཕམ་མཛད་ཅིང། །ཀླུ་སྒྲུབ་སྲས་ཀྱི་གཙོར་གྱུར་མཁས་པའི་མཆོག་སློབ་དཔོན་ལེགས་ལྡན་ཞབས་ལ་གསོལ་བ་འདེབས། །འཇིགས་རུང་མི་བཟད་བཙོན་ཁང་
ཉམས་ཐག་པར། །སྡིག་སྤྱོད་རྒྱལ་པོས་ཕྱུགས་སུ་བསྒྱུར་བ་ཡི། །མཆོད་སྦྱིན་རྒྱུ་རྣམས་སྡུག་བསྔལ་ལས་སྐྱབས་པའི། །ཨ་བྷཱཡ་ཀ་རའི་ཞབས་ལ་གསོལ་བ་འདེབས། །ཆོས་ཕྱིར་ལུགས་སྲོག་པ་ཡལ་བོར་ནས། །འཕགས་ཡུལ་
དབུས་བགྲོད་སྐད་གཉིས་རིག་གནས་སོགས། །མཁས་བར་སྦྱངས་ནས་དཔལ་ལྡན་འདུས་པའི་རྒྱུད། །བསྒྱུར་མཛད་འགོས་ལོ་ཆེན་པོར་གསོལ་བ་འདེབས། །དམར་སེར་རལ་གྲི་ཅན་གྱིས་རྗེས་བཟུངས་ནས། །འཕགས་པ་ཝ་ཏིའི་མདུན་
ས་ཆེན་པོ་དེར། །འཕྲོག་བྱེད་ལ་སོགས་རྒོལ་ངན་ཚར་གཅོད་པའི། །ས་སྐྱ་པཎ་ཆེན་ཞབས་ལ་གསོལ་བ་འདེབས། །གསང་སྔགས་རྙིང་མའི་ཆོས་སྐོར་མཐའ་དག་དོན། །གཞོན་ནུ་ཉིད་ནས་ཉམས་སུ་བླངས་བའི་མཐུས། །དམ་ཅན་
གཤིན་རྗེ་དངོས་སུ་བྲན་འཁོལ་བ། །གཡུང་སྟོན་རྡོ་རྗེ་དཔལ་ལ་གསོལ་བ་འདེབས། །མང་ཐོས་བསླབ་གསུམ་ཡོན་ཏན་གྱིས་གང་ཡང། །རྒྱལ་བ་གཉིས་པའི་སྲས་ཀྱི་ཚུལ་བཟུངས་ཏེ། །དམ་ཅན་བསྲུང་མས་ཚུལ་བཞིན་བཀའ་ཉན་པའི་
མཁས་གྲུབ་དགེ་ལེགས་དཔལ་ལ་གསོལ་བ་འདེབས། །གཞུང་ལུགས་ཤེས་བྱའི་གནས་ལ་མཁས་གྱུར་ཅིང། །རྩེ་གཅིག་རིམ་གཉིས་རྣལ་འབྱོར་ཉམས་བཞེས་པས། །སྐུ་གསུམ་ཡོན་ཏན་མངོན་དུ་གྱུར་པ་ཡི། །བསོད་ནམས་ཕྱོགས་

[088A]༄༅། །གླང་ཞབས་ལ་གསོལ་བ་འདེབས། །ཆོས་བརྒྱད་འཆིང་བ་མཐའ་དག་རིང་སྤངས་ནས། །སྒྲུབ་པའི་རྒྱལ་མཚན་མི་ནུབ་འཛིན་པའི་མཆོག་འགྲོ་ལ་ཆོས་ཆར་འབེབས་མཁས་གྲུབ་པའི་རྗེ། །བློ་བཟང་དོན་གྲུབ་ཞབས་ལ་
གསོལ་བ་འདེབས། །རྒྱལ་བསྟན་ཡིད་བཞིན་འཇུག་དོགས་ལས་འོངས་པའི། །འཇམ་དཔལ་སྙིང་པོའི་བསྟན་པའི་ལྷུན་པོའི་སྤོར། །ཆོས་ཀྱི་རྒྱལ་མཚན་མི་ནུབ་བསྒྲེང་མཁས་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །
ཞྭ་སེར་རིང་ལུགས་བསྟན་པའི་སྒོར་ཞུགས་ནས། །རྨད་བྱུང་རླབས་ཆེན་མཁས་པའི་མཛད་བཟང་གིས། །སྐལ་བཟང་གདུལ་བྱ་ཐར་པའི་ལམ་བཟང་པོར། །འགོད་མཛད་རྗེ་བཙུན་བླ་མར་གསོལ་བ་འདེབས། །བླ་མ་ཡི་དམ་བསྲུང་མའི་བྱིན་
རླབས་དང། །དད་ལྡན་གདུལ་བྱས་རྩེ་གཅིག་གསོལ་བཏབ་པས། །ལྷ་མིའི་འདྲེན་པ་ཡུན་རིང་ཞབས་བརྟན་ཅིང། །འཕྲིན་ལས་དབྱར་མཚོ་བཞིན་དུ་འཕེལ་བར་ཤོག་འཇམ་དཔལ་རྣམ་སྤྲུལ་བློ་བཟང་བསྟན་པའི་གཉེན། །མང་ཐོས་ལུང་
རྟོགས་ཆོས་ཀྱི་རྒྱལ་མཚན་མཆོག། །མ་འོངས་ཀླ་ཀློའི་ཚོགས་རྣམས་འཇོམས་མཛད་ཚེ། །བདག་ཀྱང་འཁོར་གྱི་ཐོག་མར་སྐྱེ་བར་ཤོག་དེར་མ་སོན་བའི་ཚེ་རབས་ཀུན་ཏུ་ཡང། །བྱང་ཆུབ་སྒྲུབ་པའི་རྟེན་མཆོག་རབ་ཐོབ་ནས། །ཐོས་
བསམ་སྒོམ་པས་རང་རྒྱུད་སྨིན་བྱས་ཏེ། ཐེག་མཆོག་ཆོས་ཀྱི་སྣོད་དུ་འགྱུར་བར་ཤོག་དེ་ལྟར་གུས་པས་གསོལ་བ་བཏབ་པའི་མཐུས། །བདག་གི་བསམ་དོན་ཡིད་བཞིན་འགྲུབ་པ་དང། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །

[088B]ཅེས་པ་འདི་ནི་བདེ་ཐང་སྐུ་སྐྱེས་བསྐུལ་བ་ལ་བརྟེན་ནས་ཆོས་སྨ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈   ལྷ་མིའི་སྟོན་པ་ཤཱཀྱའི་རྒྱལ་པོ་
དང། །པཎ་གྲུབ་ཞི་མཚོ་པདྨ་ཀ་ར་དང། །ཁམས་གསུམ་ཆོས་ཀྱི་རྒྱལ་པོ་ཙོང་ཁང་པ། །ཡབ་སྲས་བརྒྱུད་བར་བཅས་བ་སྤྱི་བོས་མཆོད། །ལྷ་སའི་ཇོ་བོའི་སྐུ་ཚད་ཡོངས་རྫོགས་དང། །གཙུག་ཏོར་ཀོ་ཀོ་ཡན་ཆད་ཚད་མཉམ་པའི། །
བསམ་ཡས་བྱང་ཆུབ་ཆེན་པོའི་སྐུ་རྒྱབ་ཏུ། །གསེར་བཟང་ལས་བསྒྲུབས་མཛེས་པའི་རྒྱབ་ཡོལ་དང། །བླ་སྐུ་དྲུག་དང་སྨན་བླ་བདེ་གཤེགས་བརྒྱད། །བཞུགས་ཁང་གནྡྷོ་ལ་དང་རྒྱ་ཕིབས་བཅས། །ཀ་བ་གཉིས་ལ་འབྲུག་བཞིས་འཁྱུད་
པ་དང། །ལོགས་བཀག་སྒོ་བཅས་གསེར་ཟངས་གྲུབ་བ་ལ། །རིན་ཆེན་དུ་མའི་ཕྲ་ཡིས་མཛེས་པ་དང། །ཇོ་བོ་མཆོག་ཟུང་བཅས་ལ་སྣམ་སྦྱར་དང། །རྒྱལ་འཕན་ཆ་གཅིག་ཕྱེ་ཕུར་ཆ་གཅིག་དང། །ཇོ་བོའི་དབུ་སྟེང་ཐོག་ཏུ་དྲ་མིག་ལ། །
འཇམ་རྡོར་དཀྱིལ་འཁོར་རས་བྲིས་ཡོངས་རྫོགས་དང། །ཤིན་ཏུ་མཛེས་པའི་མེ་ཏོག་བུམ་པ་ཟུང། །སྒེ་ཁུང་སྒོ་བཅས་ལྕགས་དྲ་དྲ་མིག་དང། །མཁན་ཆེན་ཞི་བ་འཚོ་ཡི་དབུ་ཐོག་ཏུ། །གསེར་ཟངས་ལས་བསྒྲུབས་དབེན་བསྡུམས་མཆོད་
རྟེན་དང། །དཔལ་ལྡན་ཨ་ཏི་ཤ་དང་ཙོང་ཁ་བ། །བློ་བཟང་ཡེ་ཤེས་པདྨ་འབྱུང་གནས་ཀྱི། །སྐུ་བརྙན་གསེར་ཟངས་ལས་གྲུབ་ཁྲུ་ཚད་རེ། །ཟ་འོག་ལས་བསྒྲུབས་མེ་ཏོག་དྲ་ཕྱེད་དང། །འཕན་ཕུར་སྣམ་སྦྱར་ཕུལ་བའི་རྣམ་དཀར་མཐུས་

[089A]༄༅། །འཇིག་རྟེན་ཁམས་འདིར་བདུད་རིགས་བར་གཅོད་ཀྱི། །བསམ་སྦྱོར་ངན་པ་མཐའ་དག་ཞི་བ་དང། །འཐའ་རྩོད་ནད་ཡམས་མུ་གེ་ཀུན་ཞི་ཞིང། །ཆར་ཆུ་དུས་ཕེབས་རྩི་བཅུད་ལོ་ཐོག་རྒྱས། །རྒྱལ་བསྟན་སྦྱི་དང་རྗེ་བཙུན་ཙོང་
ཁ་པའི། །དྲི་མེད་བསྟན་པ་ཕྱོགས་བཅུར་རྒྱས་པ་དང། །བསྟན་པའི་སྦྱིན་བདག་སྐྱི་ཤོད་དགའ་ལྡན་པའི། །རིགས་རྒྱུད་མངའ་ཐང་ཆབ་སྲིད་བརྟན་གྱུར་ཅིང། །གནས་སྐབས་མཐར་ཐུག་བཞེད་དོན་འགྲུབ་པ་དང། །ལེགས་ཚོགས་མ་
ལུས་དབྱར་མཚོ་ལྟར་འཕེལ་ནས། །བཀྲ་ཤིས་རྒྱ་མཚོས་ཕྱོགས་མཐར་ཁྱབ་པར་ཤོག།    ༈   སྐྱེ་དགུའི་ཕན་བདེ་མ་ལུས་འབྱུང་བའི་གཞི། །ལྷ་མི་ཡོངས་ཀྱི་སྐྱབས་གཅིག་གཙུག་ནོར་ཆེ། །ཆོས་འཁོར་
རིམ་པ་གསུམ་གྱིས་གདུལ་བྱ་རྣམས། །འདུལ་མཛད་ཟས་གཙང་སྲས་ལ་ཕྱག་འཚལ་ལོ། །རྣམ་དག་བསླབ་པ་གསུམ་གྱིས་རྒྱུད་བསྡམས་ཤིང། །རིམ་གཉིས་ཟབ་མོའི་རྣལ་འབྱོར་མཐར་སོན་པས། །བྱང་ཕྱོགས་སྐྱེ་དགུ་ཡོངས་ཀྱི་
བསྟན་པའི་གཉེན། །ཁམས་གསུམ་ཆོས་ཀྱི་རྒྱལ་པོར་ཕྱག་འཚལ་ལོ། །དེ་ལ་གསང་སྔགས་དར་རྒྱས་གྲྭ་ཚང་འདིར་བཞུགས་པ་རྣམས་ཀྱིས་དགོངས་རྒྱུ་ལ། ཇི་སྐད་དུ། སྤྱོད་འཇུག་ལས། འགྲོ་བའི་སྡུག་བསྔལ་སྨན་གཅིག་པུ་
བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་ཅེས་གསུངས་པ་ལྟར་ཡིད་ཅན་རྣམས་ཀྱི་སྡུག་བསྔལ་མ་ལུས་པ་སེལ་ཞིང་བདེ་བ་ཐམས་ཅད་འབྱུང་བའི་གནས་ནི་རྒྱལ་བའི་

[089B] དེ་འཛིན་པའི་ཚུལ་ཡང་བཤད་པ་ཐོས་བསམ་གྱི་སྒོ་ནས་ལུང་གི་བསྟན་པ་འཛིན། སྒྲུབ་པ་ཉམས་ལེན་གྱི་སྒོ་ནས་རྟོགས་པའི་བསྟན་པ་འཛིན་པ་གཉིས་སུ་ངེས་ཏེ། མཛོད་ལས། སྟོན་པའི་དམ་ཆོས་རྣམ་གཉིས་ཏེ། །
ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་དང། །སྒྲུབ་པར་བྱེད་པ་ཁོ་ནའོ། ཞེས་གསུངས་པའི་ཕྱིར། རྟོགས་པའི་བསྟན་པ་ཚུལ་བཞིན་ཉམས་སུ་ལེན་པ་ཡང་ལུང་གི་བསྟན་པའི་བརྗོད་བྱ་ཚུལ་བཞིན་གོ་བ་ལ་རག་ལས་
པས་ཐོག་མར་རྒྱལ་བའི་གསུང་རབ་ལ་ཐོས་བསམ་གྱིས་འཇུག་པ་གལ་ཆེ་སྟེ། ཐེག་པ་ཆེན་པོ་མདོ་སྡེ་རྒྱན་ལས། འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང། ཚུལ་བཞིན་ཡིད་ལ་བྱེད་ལས་ཡང་དག་དོན་ཡུལ་ཡེ་
ཤེས་འབྱུང། ཞེས་གསུངས་པའི་ཕྱིར། རྟོགས་པའི་བསྟན་པ་ཡང་བསླབ་བ་གསུམ་གྱི་ཉམས་ལེན་དུ་འདུས་ཤིང། ཏིང་ངེ་འཛིན་གྱི་བསླབ་པ་དང་ཤེས་རབ་ཀྱི་བསླབ་པ་ཡང་ཚུལ་ཁྲིམས་ཀྱི་བསླབ་པ་ལ་བརྟེན་ནས་འབྱུང་བ་ལུང་སྨན་གྱི་གཞི་
ལས་གསུངས་བ་ལྟར། གྲྭ་ཚང་འདིར་བཞུགས་པའི་དགེ་ཚུལ་སློང་རྣམས་ཀྱིས་ཐོག་མར་ཚུལ་ཁྲིམས་གཙང་པ་གལ་ཆེ། དེ་ཡང་ཚུལ་ཁྲིམས་བསྲུང་ཚུལ་འདུལ་བའི་སྡེ་སྣོད་རྣམས་ལས་ཤེས་དགོས་ཤིང། བསྲུང་ཚུལ་རགས་རིམ་སྡེ་སྣོད་
འཛིན་པ་རྣམས་ལ་དྲིས་ནས་ཇི་ལྟར་གདམས་པ་ལྟར་ལག་ཏུ་ལན་པ་ཉམས་ལེན་གྱི་གཙོ་བར་བཟུང་དགོས། དགེ་སློང་ལ་ཕམ་པ་དང་དགེ་ཚུལ་ལ་ཕམ་འདྲས་གོས་ན་གནས་ནས་དབྱུང། ལྷུང་བ་ལྷག་མ་རྣམས་ཀྱིས་གོས་ཚེ་ཕྱིར་བཅོས་ཚུལ་

[090A]༄༅། །བཞིན་དུ་བྱེད་དུ་འཇུག་ཅིང། ཆང་ནི་སྲོག་གི་ཕྱིར་ཡང་མ་གནང་བས་འཐུངས་ན་མར་མེ་མཚན་ཐུབ་ཕུལ་ནས་བརྒྱ་ཕྱག་དང་བཅས་ཕྱིར་བཅོས་ཚུལ་བཞིན་བྱེད་དུ་བཅུག་རྗེས། སླར་མི་འཐུང་བའི་རྩི་ཁ་ལེན་ཞིང་མྱོས་འགྱུར་
འཐུང་བའི་ཆར་གཏོགས་ཐ་མ་ཁི་ཡང་སྤོང་གང་ཐུབ་བྱེད། གྲལ་ལ་དགེ་ཚུལ་སློང་རྣམས་བསླབ་གྲལ་བཞིན་མི་བྱེད་པར་དབང་ཆེ་ཆུང་རིགས་རུས་མཐོ་བའི་རློས་པ་རྐང་པ་གང་མགྱོགས་མི་བྱེད། གསོ་སྤྱོང་ལ་འདུ་བའི་ས་ཚིགས་བསླབ་པ་གང་ཡང་
མ་བླངས་པ་རྣམས་མི་འཇུག་ཡུལ་དུས་དང་བསྟུན་པའི་ཁྱིམ་པ་མ་དད་བའི་སྤྱོད་པ་བྱས་ཚེ་བླ་མ་དགེ་སྐོས་རྒན་པ་རྣམས་ཀྱིས་བསླབ་སྟོན་ཞིབ་མོར་བྱས་པ་ལ་ཉན་འཇོག་གང་ཆེ་བྱེད་དགོས། རྒྱུན་དུ་ཚོགས་འདོན་ཆོ་ག་ཆོས་སྤྱོད་སྐབས་སུ་གང་
བབ་ལ་ཆིག་སྒྲིལ་བྱེད་པ་མ་གཏོགས་ལོར་གཏམ་མི་བྱེད། འཚོག་པའི་དུས་སུ་འཆོག་བརྡ་ནས་བྱུང་ཐོག་འདུ་བ་དང། ཞལ་འདོན་ཚུགས་ནས་མ་འབྱོར་ན་ཕྱག་གསུམ་འཚལ་བར་བཅད། བྱ་བ་བློ་བུར་བ་བྱུང་ན་མ་གཏོགས་ཚོགས་མ་གྲོལ་བར་
ཚོགས་ནས་ཕྱིར་མི་འགྲོ། གུང་སེང་ལྟ་བུ་ལ་མདའ་དང་རྡོ་སྐོར་འཕེན་པ་དམིག་མངས་ཤོ་རྒྱག་པ་སོགས་སྤྱོད་ལམ་མི་མཛེས་པ་མི་བྱེད། སྦྱིན་བདག་གི་རིམ་གྲོ་སོགས་ཀྱི་ཕྱིར་འགྲོ་དགོས་བྱུང་ཚེ་དམིགས་བསལ་གྱིས་པ་གཉིས་ལས་སྦྲོས་རེ་མོས་
ཀྱིས་དབུ་མཛད་དགེ་སྐོས་ནས་གཏོང་བ་མ་གཏོགས་རང་གི་འདོད་པ་ཁ་འཆངས་ཀྱིས་མི་འགྲོ། རང་དོན་དུ་ཞག་གསུམ་ཕན་ཆད་དུ་འགྲོ་དགོས་བྱུང་ཚེ་དགེ་སྐོས་པ་གནང་བཞུ། སྦྱིན་བདག་གི་མང་ཇ་བྱུང་ཚེ་ཆོས་སྐྱོང་ལ་སྙན་དར། བླ་མ་དགེ་སྐོས་

[090B]སྤྱི་འབུལ་བྱུང་ཚེ་རྙེད་པ་བསྙེན་པར་རྫོགས་མ་རྫོགས་ཀྱི་ཁྱད་པར་ཡུལ་སྲོལ་ལྟར་བྱེད། བླ་བྲང་སྤྱི་དོན་མ་གཏོགས་རང་དོན་དུ་ཕྱིན་ཅིང་ཚོགས་སུ་མ་བྱུང་ན་སྐལ་བ་མི་གཏོང་
ལག་འདྲེས་བའི་འཐབ་རྩོད་བྱུང་ན་ཉེས་པ་ཆེ་ཆུང་གི་ཆད་བ་གཙོད། དུས་ནམ་ཡང་རང་གིས་ཁས་བླངས་པའི་བསླ་བ་ཁྲིམས་རྣམས་ལ་དྲན་ཤེས་ནར་མར་བསྟེན་ནས་བག་ཡོད་པར་བྱ། མདོ་སྔགས་ཀྱི་ཁྲིར་དང་གསང་བདེ་འཇིགས་གསུམ་གྱི་བསྐྱེད་
རྫོགས་གྱི་ཐོས་བསམ་བར་སྐབས་སྟོབས་ཀྱིས་ཀུན་རིག་ཚེ་ཆོག་སོགས་ཀྱི་ཁ་ཏོན་བསྙེན་སྒྲུབ་སོགས་ལ་བརྩོན་པ་དང། ཡུལ་དུས་ཀྱི་དབང་གིས་ཁྲིམས་སུ་བཅའ་པ་མ་ངེས་པ་སྣ་ཚོགས་འགྱུར་བ་རྣམས་ལ་ལས་བྱེད་པ་རྣམས་ཀྱིས་དགེ་འདུན་རྣམས་
ཐུགས་མི་བསུན་པའི་དག་བཀོད་གང་ཐོན་བྱེད། བསྟན་པ་རིན་པོ་ཆེ་སྔར་སྲོལ་བཟང་པོ་ཉམས་པའི་དུས་འདིར་བསླབ་པ་སྣ་གཅིག་བསྲུང་བ་དང་དམ་པའི་ཆོས་འཛིན་པ་ཕན་ཡོན་ཆེ་བར་གསུངས་པས་ཐུབ་པའི་བསྟན་པ་སྤྱི་དང་ཁྱད་པར་ཁམས་གསུམ་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ཚང་ལ་མ་ནོང་བ་འདི་ཉིད་སྒོ་ཐམས་ཅད་ནས་དར་ཞིང་རྒྱས་པར་བྱེད་འདོད་པའི་བསམ་པ་བཟང་པོ་དང། བསྟན་པ་འདི་དང་དེ་འཛིན་པར་བྱེད་པའི་དགེ་འདུན་རྣམས་ལ་དད་པས་བསྙེན་བཀུར་བའི་སྦྱིན་
བདག་རྣམས་ལ་སྙིང་བརྩེ་བ་དང། བསྟན་པ་བསྟན་འཛིན་དང་བཅས་པའི་སྐུ་རིམ་རྒྱབ་ཆོས་བསྐང་སོ་ཆོས་སྤྱོད་ལ་བརྩོན་པ་དང། ལྟོས་བཅས་དམིགས་ཡུལ་རྣམས་ལ་སྨོན་ལམ་རྣམ་པར་དག་པའི་བསམ་སྦྱོར་ལ་བརྩོན་པ་གལ་ཤིན་ཏུ་ཆེ། མདར་

[091A]༄༅། །ན་བགྲེས་གཞོན་ཐམས་ཅད་ཀྱིས་བསྟན་པ་རྒྱས་པའི་བསམ་ཁུར་ཆེན་པོ་མཛོད། དེ་ལྟར་བྱེད་པ་རྣམས་ལ་དཔལ་ཡེ་ཤེས་ཀྱི་མགོན་པོ་ཕྱག་དྲུག་པ། དམ་ཅན་ཆོས་ཀྱི་རྒྱལ་པོ། དཔལ་ལྡན་དམག་ཟོར་རྒྱལ་མོ་རེ་མ་ཏི་འཁོར་
དང་བཅས་པ་རྣམས་ཀྱིས་འགལ་རྐྱེན་ཐམས་ཅད་སོལ། མཐུན་རྐྱེན་ཐམས་ཅད་ཡིད་བཞིན་དུ་སྒྲུབས། ཁྱད་གསོད་ཀྱིས་འདའ་བར་བྱེད་པ་རྣམས་ལ་དྲག་པོའི་ཆད་པས་ཚར་བཅད་ནས་སླར་ཡང་རྣལ་དུ་འགོད་བའི་འཕྲིན་ལས་མཛོད་ཅིག་གཙུག་
ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་པར་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །རྟེན་འབྲེལ་བསླུ་བ་མེད་པའི་
བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་ཆོས་ཀྱི་རྒྱལ་པོ་ཙོང་ཁ་པའི། །ཆོས་ཚུལ་རྣམ་དག་འཕེལ་བ་ལ། །གེགས་ཀྱི་མཚན་མ་ཞི་བ་དང། །མཐུན་
རྐྱེན་མ་ལུས་ཚར་བང་ཤོག་སྡེ་སྣོད་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་ཤར་བའི་བཤད་སྒྲུབ་ཀྱིས། །ཐུབ་བསྟན་ཕྱོགས་དུས་ཀུན་ཏུ་རྒྱས་མཛད་པའི། །བློ་བཟང་གྲགས་པའི་དཔལ་གྱི་བཀྲ་ཤིས་ཤོག་ཅེས་
གསང་སྔགས་དར་རྒྱས་གྲྭ་ཚང་གི་ཁྲིམས་སུ་བཅའ་བ་མདོར་བསྡུས་པ་འདི་ནི་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྣ་ཚོགས་ཞེས་པ་ཆུ་ཕོ་རྟའི་ལོ་ཧོར་ཟླ་བདུན་པའི་དཀར་ཕྱོགས་ཀྱི་ཚེས་བཅུ་བཞིའི་ཉིན་ཆོས་གྲྭ་ཆེན་པོ་བཀྲ་ཤིས་ལྷུན་པོའི་

[091B]།    ༈   བསླུ་མེད་དཀོན་མཆོག་གསུམ་ལ་སྐྱབས་འགྲོ་ཞིང། །ངན་སོང་གནས་སུ་ནམ་ཡང་མི་སྐྱེ་བར། །རྗེ་བཙུན་བླ་མ་བློ་བཟང་ཡེ་ཤེས་ཀྱིས། །
འབྲལ་མེད་རྗེས་འཛིན་ཆོས་ལ་སྤྱོད་པང་ཤོག་ཅེས་པ་འདི་ནི་དགེ་སློང་ཆོས་མཆོག་གི་བསྐུལ་བའི་ངོར་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། མངྒལཾ།།    ༈    །རྡོ་རྗེ་འཆང་སོགས་རྩ་རྒྱུད་བླ་མ་ཡིས། །
བཀའ་བསྒོས་དམ་ཚིག་གཉེར་དུ་ལེགས་གཏད་ཅིང། །རྒྱལ་བ་གཉིས་པ་བློ་བཟང་གྲགས་པ་ཡི། །མདོ་སྔགས་བསྟན་པ་ཚུལ་བཞིན་བསྲུང་མཛད་པའི། །ལྷ་ཡི་དགེ་བསྙེན་ཚངས་པ་དུང་གཙུག་ཅན། །དམ་ཅན་རྒྱ་མཚོ་འཁོར་དང་བཅས་
རྣམས་ལ། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེའི། །མཁན་སློབ་དགེ་འདུན་གཉེར་དུ་གཏད་བས་ན། །དམ་ཚིག་འཕྲིན་ལས་ནམ་ཡང་གཡོལ་མེད་པར། །བསྟན་དགྲ་དམ་ཉམས་མ་ལུས་ཚར་གཅོད་ཅིང། །ནད་གདོན་བགེགས་
རིགས་བར་ཆད་ཞི་བ་དང། །ཆོས་ལྡན་བསམ་དོན་ཡིད་བཞིན་འགྲུབ་པར་མཛོད།། བཀྲ་ཤིས།།    ༈   མདུན་གྱི་ལྷ་ལམ་ཡངས་པའི་དབྱིངས་ངོས་སུ། །ཡིད་འོང་ལྷ་རྫས་གོས་ཀྱི་གདན་ཁྲིའི་སྟེམ། །རྩ་
བའི་བླ་མ་དགེ་སློང་རྡོ་རྗེ་འཛིན། །སྐུ་མདོག་དཀར་སེར་ཞལ་གཅིག་ཕྱག་གཉིས་པ། །ཕྱག་གཡས་ཆོས་འཆད་གཡོན་པ་མཉམ་བཞག་སྟེང། །རོ་བརྒྱའི་འབྲས་བུས་ཡོངས་གང་ལྟུང་བཟེད་བསྣམས། །དུར་སྨྲིག་མདངས་ལྡན་ཆོས་

[092A]༄༅། །གོས་རྣམ་གསུམ་གསོལ། །གསེར་མདོག་ཞྭ་ཡི་ཅོད་པན་ལེགས་པར་མནབས། །མཐའ་སྐོར་དངོས་རྒྱུད་བླ་མ་ཡི་དམ་དང། །སངས་རྒྱས་བྱང་སེམས་བསྟན་སྲུངས་ཡེ་ཤེས་ཚོགས། །གྲངས་མེད་འཁོར་
ཚོགས་རྒྱ་མཚོས་བསྐོར་བ་ཡི། །གནས་གསུམ་ཡི་གེ་གསུམ་གྱིས་མཚན་པར་གྱུར། །སྒོ་གསུམ་གུས་པས་སྙིང་ནས་ཕྱག་འཚལ་ཞིང། །མཆོད་འབུལ་སྡིག་ལྟུང་མ་ལུས་སོ་སོར་བཤགས། །རྣམ་དཀར་ཡི་རང་ཆོས་འཁོར་བསྐོར་
བ་དང། །བསྐལ་བརྒྱར་བཞུགས་གསོལ་དགེ་ཚོགས་བྱང་ཆུབ་བསྔོ། །རྒྱལ་བ་གཉིས་པའི་རིང་ལུགས་དྲི་མེད་ཀྱི། །བསྟན་པའི་རྒྱལ་མཚན་འཛིན་པའི་མགོན་གྱུར་ཅིང། །འཆད་རྩོད་རྩོམ་པའི་སྤོབས་པས་མངོན་པར་བརྗིད། །དཔལ་
ལྡན་བླ་མའི་ཞབས་ལ་གསོལ་བ་འདེབས། །དེང་ནས་བཟུངས་ཏེ་སྐྱེ་བ་ཀུན་ཏུ་ཡང། །རྗེ་བཙུན་བླ་མས་འབྲལ་མེད་རྗེ་ས་འཛིན་ཅིང། །གསུང་གི་ཆོས་ཆར་བགོ་སྐལ་ལ་སྤྱོད་པའི། །འཁོར་གྱི་ཐོག་མཉིད་དུ་སྐྱེ་བར་ཤོག་ཅེས་པ་འདི་ནི་
རྒྱལ་བ་འཕགས་པ་ལྷའི་སློབ་མ་དགེ་སློང་ངག་དབང་བསམ་འཕེལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈    འཕགས་པ་སྤྱན་རས་གཟིགས་ཀྱི་སྒོམ་བཟླས་ནི། ཐོག་མར་སྐྱབས་
འགྲོ་སེམས་བསྐྱེད་རྒྱུད་དང་འདྲེས་ངེས་པ་སྔོན་དུ་བཏང་ནས། རང་ཉིད་སྐད་ཅིག་གིས་སྤྱན་རས་གཟིགས་སུ་གསལ་བའི་ཐུགས་ཀའི་ཧྲཱི་ཡིག་གི་འོད་ཟེར་གྱིས་དྲིན་ཅན་རྩ་བའི་བླ་མ་དང་གཉིས་སུ་མེད་པའི་འཕགས་པ་སྤྱན་རས་གཟིགས་ལ་རྩ་

[092B] འགྲོ་ལ་བུ་གཅིག་ལྟ་བུར་བརྩེར་དགོངས་ཤིང། །སྒོ་གསུམ་ཉེས་བའི་སྐྱོན་གྱིས་མ་གོས་པར། །ཡི་
དྭགས་བཀྲེས་སྐོམ་སྡུག་བསྔལ་སེལ་མཛད་པའི། །བླ་མ་སྤྱན་རས་གཟིགས་ལ་ཕྱག་འཚལ་ལོ། །མཆོད་ཚོགས་རྣམས་འབུལ་དམ་ཚིག་ཉམས་ཆགས་བཤགས། །རྣམ་དཀར་མཛད་ལ་ཡི་རང་ཆོས་འཁོར་བསྐོར། །རྟག་པར་བཞུགས་
གསོལ་དགེ་ཚོགས་བྱང་ཆུབ་བསྔོ། །གངས་རི་རི་མགོན་པོ་དུར་སྨྲིག་ཚུལ་བཟུངས་ནས། །ཁ་བ་ཅན་ལྗོངས་འགྲོ་རྣམས་བྱམས་བརྩེས་སྐྱོང། །འཇིག་རྟེན་སྲིད་པ་གསུམ་གྱི་སྟོན་པ་པོ། །རྗེ་བཙུན་བླ་མའི་ཞབས་ལ་གསོལ་བ་འདེབས་
ཞེས་གསོལ་བ་བཏབ་པས་བླ་མ་ཚོགས་ཞིང་དང་བཅས་པ་རང་ཉིད་ལ་ཐིམ་པས་བྱིན་གྱིས་བརླབས་པར་གྱུར། ཨོཾ་སྭ་བྷཱ་ཝས་སྟོང་པར་སྦྱངས། འཁོར་བའི་སྐྱོན་གྱིས་མ་གོས་པའི་པདྨ་དང། ཟླ་བའི་གདན་གྱི་སྟེང་དུ་ཧྲཱི་ཡིག་དཀར་པོ་ཡོངས་སུ་
གྱུར་པ་ལས། རང་ཉིད་སྤྱན་རས་གཟིགས་སྐུ་མདོག་གངས་ཀྱི་རི་བོ་ལ་ཉི་མ་ཤར་བ་ལྟར་དཀར་ཞིང་འཚེར་བ་ཞལ་གཅིག་ཕྱག་བཞི་པ་ཕྱག་དང་པོ་གཉིས་དུས་གསུམ་གྱི་ཕྱོགས་བཅུའི་སངས་རྒྱས་ཐམས་ཅད་ལ་གུས་པས་ཐལ་མོ་སྤྱོར་བ། ཕྱག་
གཡས་ནོར་བུ་ཆུ་ཤེལ་གྱི་འཕྲེང་བ་བརྒྱ་རྩ་བརྒྱད་འཛིན་པ། གཡོན་པདྨ་དཀར་པོ་འདབ་མ་ཁ་བྱེ་བའི་རྩ་བ་ནས་འཛིན་པ། རིན་པོ་ཆེ་སྣ་ཚོགས་ཀྱི་རྒྱན་གྱིས་བརྒྱན་པ་པཉྩ་ལི་ཀའི་གོས་ལྟར་རེག་ན་བདེ་བའི་ལྷ་རྫས་ཀྱི་ན་བཟའ་གསོལ་བ་ཞབས་

[093A]༄༅། །གཉིས་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ་ཐུགས་ཀའི་ཧྲཱི་ཧཱུཾ་གིས་མཚན་པ་ལས་འོད་ཟེར་འཕྲོས། རི་བོ་གྲུ་འཛིན་གྱི་གནས་ནས་འཕགས་པ་སྤྱན་རས་
གཟིགས་ཡེ་ཤེས་པ་སྤྱན་དྲངས། དམ་ཚིག་པ་དང་གཉིས་སུ་མེད་བར་གྱུང། སླར་ཡང་ཐུགས་ཀའི་ཧྲཱི་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུང་དུ་གསོལ། ཞེས་གསོལ་
བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཞིང་དབང་བསྐུར་བས་ལུས་ཐམས་ཅད་གང་དྲི་མ་ཐམས་ཅད་དག་ཆུ་ལྷག་པ་སྤྱི་གཙུག་
ཏུ་གནས་པ་ཡོངས་སུ་གྱུར་པ་ལས་སྣང་བ་མཐའ་ཡས་ཀྱིས་དབུ་བརྒྱན་པར་གྱུར་མཆོད་པ་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤཱ་ར་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། སྐྱོན་གྱིས་མ་གོས་སྐུ་མདོག་དཀར། ཞེས་སོགས་
ཀྱིས་བསྟོད། འཁྱེར་སོ་གསུམ་ལྡན་གྱི་སྒོ་ནས་ཡིག་དྲུག་ཅི་མང་བཟླས། མཇུག་ཏུ་དགེ་བ་འདི་ཡིས་མྱུར་དུ་བདག་ཅེས་སོགས་དང། བྱང་ཆུབ་སེམས་མཆོག་རིན་པོ་ཆེ་ཞེས་སོགས་དང། སྐྱེ་བ་ཀུན་ཏུ་ཡང་དག་བླ་མ་དང་ཞེས་སོགས་
ཀྱི་བསྔོ་སྨོན་ཅི་རིགས་པར་བྱའོ། ཞེས་པ་འདི་ནི་མདར་པ་དཀའ་བཅུ་དགེ་སློང་བསོད་ནམས་ཡར་འཕེལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། བཀྲ་ཤིས།།    ༈    དུས་

[093B] །བཅོམ་ལྡན་སྨན་གྱི་བླ་དང་ཤཱཀྱའི་ཏོག་དམ་ཆོས་རིག་གྲོལ་འདུས་པའི་ཐུགས་རྗེ་ཡིས། །བདེན་ཚིག་སྨོན་པ་ཇི་བཞིན་གྲུབ་གྱུར་ཅིག་འཆི་མེད་བདུད་རྩི་ལྟ་བུའི་གཏུང་བའི་བཅུད། །རྒྱ་
མཚོར་འཁྱིལ་བའི་རིན་ཆེན་སྣོད་མཆོག་འདི། །ལྷག་བསམ་དག་པས་ལེགས་པར་ཕུལ་བའི་མཐུས། །ཕུན་ཚོགས་དབང་པོ་མཐོ་རིས་རྟེན་ཐོབ་ཤོག་དམིགས་ཡུལ་དོན་དུ་དཀོན་མཆོག་མཆོད་པ་དང། །དཀྱིལ་འཁོར་སྒྲུབ་མཆོད་གསང་
སྔགས་བཟླས་བརྗོད་དང། །སྐུ་གཟུགས་བཞེངས་དང་སྦྱིན་གཏོང་བགྱིས་པ་ཡིས། །སྡུག་བསྔལ་འཁོར་བའི་མཚོ་ལས་སྒྲོལ་བར་ཤོག་དེ་ཡི་མཐུ་ལས་ཚེ་རབས་ཐམས་ཅད་དུ། །འཁོར་ལོ་བཞི་ལྡན་རྟེན་བཟང་ཐོབ་པ་དང། །རྒྱལ་བའི་
བསྟན་ལ་བྱ་བ་བྱེད་པ་ལ། །ཀུན་བཟང་འཇམ་པའི་དབྱངས་དང་མཚུངས་པར་ཤོག་མདོར་ན་འདིས་མཚོན་རྣམ་དཀར་དགེ་བའི་མཐུས། །འགྲོ་རྣམས་བདེ་སྐྱིད་འབྱོར་པ་འཕེལ་བ་དང། །བཤད་སྒྲུབ་བསྟན་པ་ཡར་ངོའི་ཟླ་བ་ལྟར། །ཆེས་ཆེར་
རྒྱས་ཤིང་ནམ་ཡང་མི་ནུབ་ཤོག་ཅེས་པ་འདི་ནི་རྒྱལ་རྩེ་རྫོང་དཔོན་ལྐོག་ནས་བློ་བཟང་དབང་པོས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། དགེའོ།།    ༈   བློ་བཟང་གྲགས་བསྟན་
འཆི་མེད་ལམ་ཡངས་པོར། །བསླབ་གསུམ་ནོར་བུའི་དཀྱིལ་འཁོར་རབ་ཏུ་རྒྱས། །ཡེ་ཤེས་འོད་སྟོང་འབར་བའི་གཟི་བྱིན་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །བསྟན་སྲུངས་

[094A]༄༅། །དམ་ཅན་རྒྱ་མཚོའི་མཐུ་སྟོབས་ཀྱིས། །དད་ལྡན་འགྲོ་བའི་འདྲེན་མཆོག་སྲིད་མཐའི་བར། །ནམ་ཡང་གཡོ་མེད་འཕྲིན་ལས་རྒྱས་པར་ཤོག་འདི་ལྟར་བསྐྲུན་པའི་རྣམ་དཀར་ལེགས་བྱས་དང། །རྗེ་བཙུན་བླ་མར་སྙིང་ནས་
གསོལ་བཏབ་མཐུས། །དགའ་ལྡན་ཆོས་ཀྱི་ཁང་བཟང་ཉམས་དགའ་བར། །འཇམ་དཔལ་སྙིང་པོའི་དྲུང་དུ་སྐྱེ་བར་ཤོག་ཅེས་པ་འདི་ནི་ཨཱ་དཧར་དགེ་ཚུལ་གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།
   ༈   ཉན་ཐོས་མཆོག་གྱུར་རབ་འབྱོར་འཇམ་དཔལ་གྲགས། །ཀླུ་སྒྲུབ་སྲས་མཆོག་ལེགས་ལྡན་ཨ་བྷ་ཡཱ། །སྐད་གཉིས་སྨྲ་བ་འགོས་ལོ་ས་པཎ་རྗེ། །འཕགས་བོད་མཁས་གྲུབ་རྣམས་ལ་གསོལ་བ་འདེབས་
སྣང་སྲིད་ཟིལ་གནོན་གཡུང་སྟོན་དགེ་ལེགས་དཔལ། །བསོད་ནམས་ཕྱོགས་གླང་གྲུབ་པའི་དབང་ཕྱུག་རྗེ། །ཆོས་ཀྱི་རྒྱལ་མཚན་བློ་བཟང་ཡེ་ཤེས་ཏེ། །བསྟན་པའི་མངའ་བདག་རྣམས་ལ་གསོལ་བ་འདེབས། །ནག་ཕྱོགས་མི་སྲུན་
ཀླ་ཀློའི་དཔུང་ཚོགས་རྣམས། །དྲག་པོའི་འཁོར་ལོས་བཅོམ་ནས་བླ་མེད་ཀྱི། །གདུལ་བྱར་འགོད་མཛད་འཁོར་ལོ་བསྒྱུར་བའི་མཆོག་རིགས་ལྡན་དབང་པོར་འགྱུར་ལ་གསོལ་བ་འདེབས། །དེ་ལྟར་དད་པའི་ཡིད་ཀྱིས་གསོལ་བཏབ་
མཐུས། །ཚེ་འདིར་ཐུན་མོང་ལམ་གྱིས་རྒྱུད་སྦྱངས་ནས། །མ་འོངས་ཀ་ལཱ་པ་ཡི་གྲོང་ཁྱེར་དུ། །གཉིས་མེད་རྒྱུད་ཀྱི་གདུལ་བྱར་རབ་སྨོན་ཏེ། །སྟོང་གཟུགས་ཕྱག་རྒྱ་ཆེན་པོའི་སྐུ་ཐོབ་ཤོག་གནས་སྐབས་སུ་ཡང་ནད་མེད་ཚེ་

[094B] །དབལ་འབྱོར་ལོངས་སྤྱོད་དབྱར་གྱི་ཆུ་གཏེར་ལྟར། །ཆེས་ཆེར་རྒྱས་ཤིང་རྒྱལ་བསྟན་འཛིན་པ་ལ། །སྙིང་སྟོབས་ཆེན་པོ་ཕུལ་དུ་བྱུང་བར་ཤོག་ཅེས་བ་འདི་ནི་ཅོ་ནེ་རྒོད་ཚང་ཕུག་གི་རི་ཁྲོད་བ་དགེ་སློང་ངག་དབང་རྡོ་རྗེ་དང་
ངག་དབང་དོན་གྲུབ་གཉིས་གྱིས་བསྐུལ་པའི་བློ་ངོ་དང་བསྟུན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེབ།།    ༈    དཀོན་མཆོག་གསུམ་གྱི་བདེན་པའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་
མཐུ་རྩལ་གྱིས། །རྒྱལ་བའི་བསྟན་འཛིན་བློ་བཟང་དོན་གྲུབ་ཀྱི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཅིག་ཅེས་པ་འདི་ནི་བྱ་ཁྱུང་མཁན་པོ་རྭ་ལོ་སྐུ་སྐྱེ་བློ་བཟང་དོན་གྲུབ་ཀྱི་ཞབས་བརྟན་དུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་
པའོ།། མངྒལཾ།།    ༈   རྣམ་དག་བསླབ་གསུམ་ལྡན་པའི་བླ་མ་དང། །དབྱེར་མེད་ཡེ་ཤེས་མགོན་པོ་འཁོར་བཅས་ལ། །རྩེ་གཅིག་གུས་པའི་ཡིད་ཀྱིས་གསོལ་འདེབས་ན། །འགལ་རྐྱེན་བར་ཆད་ཞི་པའི་
འཕྲིན་ལས་མཇོད། ཅེས་པ་འདི་ནི་སྔགས་རམ་པ་སངས་རྒྱས་བསྟན་འཛིན་གྱིས་བསྐུལ་པའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈   རྣམ་དག་བསླབ་པ་གསུམ་གྱིས་རྒྱུད་
བསྡམས་ཤིང། །ཤེར་ཕྱིན་ཟང་མོའི་སྒྲ་དབྱངས་ཆེར་བསྒྲགས་པས། །འདྲི་ཞིང་འདོན་པའི་མཆོག་ཏུ་ལུང་བསྟན་པ། །གནས་བརྟན་རབ་འབྱོར་ཞབས་ལ་གསོལ་བ་འདེབས། །དཔལ་ལྡན་དུས་ཀྱི་འཁོར་ལོའི་དཀྱིལ་འཁོར་དུ། །ཉི་མའི་

[095A]༄༅། །ཤིང་རྟལ་སོགས་དྲང་སྲོང་རྣམས། །ཟབ་མོའི་དབང་གིས་རྡོ་རྗེའི་རིགས་གཅིག་ཏུ། །སྨིན་མཛད་འཇམ་དཔལ་གྲགས་ལ་གསོལ་བ་འདེབས། །འཕགས་མཆོག་ཀླུ་སྒྲུབ་དགོངས་དོན་མ་ལུས་པ། །ཐུགས་སུ་ཆུད་ཀྱང་
རང་རྒྱུད་ཤིང་རྟའི་སྲོལ། །ལེགས་པར་འབྱེད་མཛད་ཀླུ་སྒྲུབ་སྲས་ཀྱི་མཆོག་སློབ་དཔོན་ལེགས་ལྡན་འབྱེད་ལ་གསོལ་བ་འདེབས། །རྒྱལ་ཡུམ་རྣལ་འབྱོར་མ་ཡིས་བྱིན་བརླབས་པས། །དཀྱིལ་འཁོར་བརྒྱ་ཕྲག་དུ་མའི་ཞལ་འབྱེད་ཅིང། །
དགོངས་འགྲེལ་བསྟན་བཅོས་དུ་མ་མཛད་པ་ཡི། །ཨ་བྷྱཱ་ཀ་རའི་ཞབས་ལ་གསོལ་བ་འདེབས། །འཕགས་ཡུལ་དབུས་སུ་དཀའ་བ་བརྒྱ་ཕྲག་གིས། །བཅུ་གཉིས་བགྲོད་ནས་རྒྱུད་སྡེ་རྒྱ་མཚོའི་ཚོགས། །བོད་དུ་བསྒྱུར་ནས་གཏན་ལ་ཕབ་པ་
ཡི། །རྟ་ནག་འགོས་ཀྱི་ཞབས་ལ་གསོལ་བ་འདེབས། །སྐྱེ་བདུ་མར་བརྟན་པའི་འཁོར་ལོ་ཡིས། །རྗེས་སུ་བཟུངས་བས་རིག་གནས་མཐའ་དག་ལ། །མཁྱེན་པ་ཐོགས་པ་མེད་པའི་རྣམ་དཔྱོད་ཅན། །ཆོས་རྗེ་ས་པཎ་ཞབས་ལ་གསོལ་བ་
འདེབས། །སྔ་འགྱུར་རྒྱུད་སྡེའི་དོན་ལ་ལེགས་སྦྱངས་ཤིང། །རིམ་གཉིས་ཟབ་མོའི་ཉམས་ལེན་མཐར་ཕྱིན་པས། །དྲེགས་པ་སྡེ་བརྒྱད་བྲན་དུ་འཁོལ་བ་ཡི། །གཡུང་སྟོན་རྡོ་རྗེ་དཔལ་ལ་གསོལ་བ་འདེབས། །གཞན་ཕྱོགས་ང་རྒྱལ་
ཅན་རྣམས་རིགས་པ་ཡིས། །ཚར་བཅད་རྩོད་པའི་ཁྱུ་མཆོག་རླབས་པོ་ཆེས། །ཡབ་རྗེའི་དགོངས་དོན་གསལ་བར་མཛད་པ་ཡི། །མཁས་གྲུབ་བསྟན་པའི་ཉི་མར་གསོལ་བ་འདེབས། །རླབས་ཆེན་བསོད་ནམས་བྱེ་བས་བསྐྲུན་པ་ཡི། །

[095B] །སྐུ་གསུམ་ཡིད་བཞིན་དབང་གི་རྒྱལ་པོས་མཛེས། །བསོད་ནམས་ཕྱོགས་གླང་ཞབས་ལ་གསོལ་བ་འདེབས། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེ་ལས། །སྙན་རྒྱུད་གདམས་པའི་བདུད་རྩེ་
ལེགས་མནོས་ནས། །རྩེ་གཅིག་སྒྲུབ་པ་སྙིང་པོར་མཛད་པ་ཡི། །གྲུབ་པའི་དབང་ཕྱུག་ཞབས་ལ་གསོལ་བ་འདེབས། །གཞོན་ནུའི་དུས་ནས་ངག་དབང་ལྷ་མོ་ཡིས། །རྗེས་སུ་བཟུངས་བས་བརྡ་སྤྲོད་གཙུག་ལག་ལ། །ཐོགས་པ་མེད་པར་
མཁྱེན་པའི་རྣམ་དཔྱོད་ཅན། །ཆོས་ཀྱི་རྒྱལ་མཚན་ཞབས་ལ་གསོལ་བ་འདེབས། །བློ་བཟང་རྒྱལ་བ་གཉིས་པའི་བསྟན་པའི་སྒོར། །ལེགས་པར་ཞུགས་ནས་སྐལ་བཟང་གདུལ་བྱའི་ཚོགས། །ཆོས་ཀྱི་ཆར་པས་ཡིད་རབ་ཚིམ་མཛད་པའི་
རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་ལྟར་དམ་པ་རྣམས་ལ་གསོལ་བཏབ་པས། །ཚེ་རབས་ཀུན་ཏུ་དལ་འབྱོར་རྟེན་ཐོབ་ཅིང། །ལུང་རྟོགས་ཡོན་ཏན་མ་ལུས་མཐར་ཕྱིན་ཏེ། །སྐུ་གསུམ་གོ་འཕང་མྱུར་དུ་ཐོབ་པར་ཤོ་ག་ཅེས་
པ་འདི་ནི་བྱ་ཁྱུང་མཁན་པོ་རྭ་ལོ་སྐུ་སྐྱེ་བློ་བཟང་དོན་གྲུབ་ཀྱིས་བསྐུལ་པའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    བློ་བཟང་བསྟན་པའི་དེ་ཉིད་གཟིགས་པ་ཡི། །ཡེ་ཤེས་སྤྱན་ལྡན་ཁམས་
གསུམ་འགྲོ་བའི་མགོན། །དད་ལྡན་གདུལ་བྱས་སྙིང་ནས་གསོལ་བཏབ་མཐུས། །ཞབས་ཟུང་བསྐལ་བརྒྱར་གཡོ་བ་མེད་པར་ཤོག་ཅེས་པ་འདི་ནི་ཐང་སག་དགའ་ལྡན་ཆོས་འཁོར་གྱི་ཚོགས་འདོན་གྱི་ཆེད་དུ་འདི་ལྟ་བུ་ཞིག་དགོས་ཞེས་

[096A]༄༅། །བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   བློ་གྲོས་བཟང་པོའི་ཡལ་འདབ་རབ་རྒྱས་ཤིང། །བསླབ་གསུམ་སྤྱོད་པའི་དྲི་བསུང་ཕྱོགས་
བརྒྱར་འཕྲོ། །སྐུ་གསུམ་ཡེ་ཤེས་འབྲས་བུ་གཡུར་ཟ་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བླ་མ་ཡི་དམ་ཐུགས་རྗེའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །དཔལ་ལྡན་བླ་མ་བསྐལ་
བརྒྱར་ཞབས་བརྟན་ཅིང། །འཕྲིན་ལས་དབྱར་མཚོ་བཞིན་དུ་འཕེལ་བར་ཤོག་བདག་གིས་དུས་གསུམ་བསགས་པའི་རྣམ་དཀར་དང། །དང་བའི་ཡིད་ཀྱིས་གསོལ་བ་བཏབ་པའི་མཐུས། །སྐྱེ་ཞིང་སྐྱེ་བར་བློ་བཟང་ཡེ་ཤེས་ཀྱིས། །
འབྲལ་མེད་དགྱེས་བཞིན་རྗེས་སུ་འཛིན་པར་ཤོག་ཅེས་པ་འདི་ནི་རབ་འབྱམས་པ་བློ་བཟང་ཉི་མས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   བདག་གི་དུས་
གསུམ་བསགས་པའི་ལེགས་བྱས་དང། །དཔལ་ལྡན་བླ་མར་རྩེ་གཅིག་གསོལ་བཏབ་མཐུས། །དེང་ནས་ཡང་སྲིད་སྐྱེ་པ་ཐམས་ཅད་དུ། །མགོན་པོ་ཁྱོད་ཀྱི་འཁོར་དུ་སྐྱེ་བར་ཤོག་དེར་ནི་རྒྱལ་བའི་བསྟན་ལ་རབ་ཞུགས་ཏེ། །དད་བརྩོན་
ཤེས་རབ་ཡིད་གཞུངས་རྒྱན་གྱིས་སྤྲས། །འཆད་རྩོད་རྩོམ་པས་རྒོལ་ངན་ཚར་གཅོད་ཅིང། །སྡིག་པའི་གྲོགས་པོའི་དབང་དུ་མི་འགྱུར་ཤོག་ངེས་འབྱུང་བྱང་ཆུབ་སེམས་ཀྱིས་རྒྱུད་སྦྱངས་ཤིང། །མཐའ་བྲལ་ཟབ་མོའི་དོན་ལ་ངེས་པ་

[096B] །རིམ་གཉིས་ལམ་གྱི་རྟོགས་པ་མཐར་ཕྱིན་ཏེ། །ཟུང་འཇུག་བདེ་བ་ཆེན་པོའི་སྐུ་ཐོབ་ཤོག་ཅེས་པ་འདི་ནི་དགེ་སློང་བློ་བཟང་ཆོས་འཕེལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ་
   ༈    རྗེ་བཙུན་བླ་མ་བློ་བཟང་ཡེ་ཤེས་ལ། །སྙིང་ནས་གུས་པས་གསོལ་བ་བཏབ་པའི་མཐུས། །སྐྱེ་བ་ཀུན་ཏུ་འབྲལ་མེད་རྗེས་འཛིན་ཅིང། །ཐེག་མཆོག་ཆོས་ཀྱི་དཔལ་ལ་ལོངས་སྤྱོད་ཤོག་ཅེས་པ་འདི་ནི་
རྒྱལ་པོ་དབང་ཕྱུག་གིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   བློ་ལྡན་སྐལ་བཟང་གདུལ་བྱའི་མགོན་གྱུར་ཅིང། །ཡེ་ཤེས་སྣང་བས་མ་རིག་མུན་པ་
སེལ། །བསྟན་པའི་རྒྱལ་མཚན་འཛིན་པའི་མཆོག་གྱུར་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཕྱག་དྲུག་ལས་མགོན་དཔལ་ལྡན་རེ་མ་ཏི། །ངལ་བསོས་དྲེགས་པ་ལྕམ་སྲིང་མཐུ་སྟོབས་ཀྱིས། །དཔལ་ལྡན་བླ་མའི་
ཞབས་པད་བསྐལ་བརྒྱའི་བར། །གཡོ་མེད་རྡོ་རྗེ་ལྟ་བུར་བརྟན་པར་ཤོག་བདག་གི་སྒོ་གསུམ་རྣམ་དཀར་དགེ་བའི་མཐུས། །བཀའ་དྲིན་གསུམ་ལྡན་རྗེ་བརྩུན་བླ་མ་ཡིས། །འདི་ཕྱི་བར་དོ་གསུམ་དུ་རྗེས་བཟུངས་ཏེ། །སྐུ་གསུམ་
གོ་འཕང་མྱུར་དུ་ཐོབ་པར་ཤོག་ཅེས་པ་འདི་ནི་པར་པ་བློ་བཟང་དར་རྒྱས་ཀྱིས་བསྐུལ་བའི་ངོར་ཆོས་སྨྲ་བའི་བཅུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    །རྒྱལ་ཀུན་ཡབ་གཅིག་རྗེ་བཙུན་

[097A]༄༅། །འཇམ་དབྱངས་དང། །དབྱེར་མེད་བློ་བཟང་ཡེ་ཤེས་དཔལ་བཟང་པོར། །བྱང་ཆུབ་སྙིང་པོའི་བར་དུ་གསོལ་འདེབས་ན། །བསྐལ་བརྒྱར་མྱ་ངན་མི་འདའ་བཞུགས་སུ་གསོལ། །མི་འདོད་སྡུག་བསྔལ་མཐའ་དག་
འབྱུང་བའི་གཞི། །རང་ཉིད་གཅེས་པར་འཛིན་པའི་གཅོད་ནས་འདི། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །ཚེ་འདི་ཉིད་ལ་དྲུངས་ནས་འབྱིན་པར་ཤོག་གནས་ལུགས་ཇི་བཞིན་རྟོགས་པའི་ཤེས་རབ་ཀྱིས། །མཐར་
ལྟའི་བྲག་རི་མ་ལུས་གཞོམ་བྱེད་ཅིང། །དཀར་ནག་ལས་འབྲས་ཚུལ་ལ་ཡིད་ཆེས་ནས། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། ཞེས་པ་འདི་ནི་རྒོད་ཚང་བླ་མ་བཀྲ་ཤིས་རྣམ་རྒྱལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་
བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    བློ་བཟང་མཁྱེན་པའི་ཡེ་ཤེས་རབ་རྒྱས་པས། །གདུལ་བྱའི་ཡིད་ཀྱི་མུན་པ་སེལ་མཛད་ཅིང། །ཐུབ་བསྟན་པད་ཚལ་བཞད་པའི་དཔལ་ཡོན་ཏན། །དཔལ་ལྡན་བླ་མའི་
ཞབས་ལ་གསོལ་བ་འདེབས། །ངག་གི་དབང་ཕྱུག་བློ་བཟང་གྲགས་པའི་བསྟན། །འཛིན་མཁས་མདོ་སྔགས་ཡོན་ཏན་ཁུར་གྱིས་བརྗིད། །ཡེ་ཤེས་རྣམ་པར་དག་པས་རྒྱུད་ཕྱུག་པའི། །ཡོངས་འཛིན་དམ་པའི་ཞབས་ལ་གསོལ་བ་
འདེབས། །ངག་གི་དབང་ཕྱུག་མཁས་མང་དགེ་འདུན་གཙོ། །མདོ་སྔགས་གཞུང་ལུགས་འཆད་པའི་རྣམ་དཔྱོད་ཀྱིས། །བློ་གསལ་ཡིད་ལ་དགའ་བ་བསྐྱེད་མཛད་པའི། །བཤེས་གཉེན་བཟང་པོའི་ཞབས་ལ་གསོལ་བ་འདེབས། །

[097B] །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་དང། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་བདག་སོགས་དེང་ནས་ཚེ་རབས་
ཐམས་ཅད་དུ། །མཐོ་རིས་ཡོན་ཏན་རྒྱན་དང་མི་འབྲལ་ཞིང། །མཁའ་ལྟར་ཡངས་པའི་རྣམ་དཔྱོད་བཟང་པོ་ཡིས། །ཐུབ་བསྟན་མི་ནུབ་རིང་དུ་འཛིན་པར་ཤོག་ཅེས་པ་འདི་ནི་ཤེལ་དཀར་ཆོས་སྡེ་སྤྱི་སོས་བསྐུལ་བ་ལ་བརྟེན་ནས་ཆོས་སྨྲ་
བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    གཉིས་མེད་གསུང་པའི་གཞལ་གྱི་བུམ་བཟང་ལས། །ལེགས་པར་འོངས་པའི་མདོ་སྡེ་ཀུན་གྱི་མཆོག་སངས་རྒྱས་སྐུ་ཚེའི་ཚད་ལ་མཐའ་མེད་ཀྱང། །ཐབས་
ལ་མཁས་པས་རིང་བསྲེལ་བཞག་ཚུལ་དང། །སྟོན་པ་སྔོན་དུས་ཁྱིའུ་ཆུ་འབེབས་སུ། །གྱུར་ཚེ་ཁྲི་ཁྲག་ཉ་ཡི་ཚོགས་རྣམས་ནི། །སངས་རྒྱས་རིན་ཆེན་གཙུག་ཏོར་ཅན་གྱི་མཚན། །བརྗོད་ཚེ་དུད་འགྲོའི་སྐྱེ་གནས་ལས་གྲོལ་ཏེ། །སུམ་
ཅུ་རྩ་གསུམ་ལྷ་ཡི་ལུས་ཐོབ་དང། །བྱང་ཆུབ་སེམས་དཔས་སྟག་མོར་ལུས་སྦྱིན་ཚུལ། །རྨི་ལམ་གསེར་གྱི་རྔ་སྒྲའི་ཚིགས་བཅད་ལས། །བྱུང་བའི་སྡིག་པའི་རྣམ་གྲངས་བཤགས་པའི་ཐབས། །དབྱངས་ཅན་སྤོབས་པ་ཅན་གྱི་སྒྲུབ་ཐབས་
དང། །ཤེས་རབ་བློ་འཕེལ་མན་ངག་ཟབ་མོ་དང། །ནོར་ལྷ་མང་པོའི་རས་བྲིས་ལ་བརྟེན་ནས། །ལོངས་སྤྱོད་འདོད་དགུ་སྤྱི་འདོད་སྒྲུབ་པའི་ཐབས། །གསེར་འོད་དམ་པ་མཆོག་ཏུ་རྣམ་རྒྱལ་དང། །དམ་ཆེན་དམ་ཆུང་གཉིས་སུ་ཡོངས་གྲགས་

[098A]༄༅། །པའི། །མདོ་སྡེའི་དབང་པོ་ཆེ་ཆུང་རྣམ་གཉིས་དང། །བྱ་རྒྱུད་དེ་བཞིན་གཤེགས་པའི་རིགས་ཀྱི་ཡུམ། །སྟོང་ཆེན་རབ་འཇོམས་རྨ་བྱ་ཆེན་མོ་དང། །སོར་འབྲང་བསིལ་ཚལ་གསང་སྔགས་རྗེས་འཛིན་ཏེ། །མཆོག་ཏུ་བྱིན་
རླབས་ཆེ་བའི་ལྷ་མོ་ལྔའི། །གཟུངས་ཆེན་གྲྭ་ལྔའི་ཆོས་སྦྱིན་སྤེལ་སླད་དུ། །བཀྲ་ཤིས་དགེ་མཚན་དཔལ་གྱིས་རབ་མཛེས་ཤིང། །ལྷུན་པོ་ལྟར་བརྟན་གཙང་སྟོད་ཆོས་གྲྭ་ཆེར། །ལྷག་བསམ་རྣམ་པར་དག་པས་པར་དུ་བསྒྲུབས། །དེ་ཡི་མཐུ་
ལས་རྒྱལ་བའི་བསྟན་པ་སྤྱི། །མི་ནུབ་ཡུན་རིང་དར་ཞིང་རྒྱས་པ་དང། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །བསྟན་ལ་གནོད་བྱེད་བར་ཆད་མྱུར་ཞི་ནས། །བསམ་དོན་གེགས་མེད་ཡིད་བཞིན་འགྲུབ་པ་དང། །དཔལ་ལྡན་བླ་མ་
ཞབས་པད་བརྟན་པ་དང། །བསྟན་པའི་སྦྱིན་བདག་དང་སྟོབས་མངའ་ཐང་ཆེ། །ཕན་ཚུན་བྱམས་པའི་སེམས་ཀྱིས་རྒྱུད་ཕྱུག་ཅིང། །གནས་སྐབས་ཚེ་རིང་ནད་མེད་བདེ་སྐྱིད་ཤོག། མངྒལཾ།།    ༈   
བཅས་ལ། །ལྷ་རྫས་སྣ་ལྔའི་སྙན་ཤལ་འདི་ཕུལ་བས། །རིན་ཆེན་རྩེ་པ་མི་ནོར་འཁོར་བཅས་ཀྱི། །འགལ་རྐྱེན་བར་ཆད་ཐམས་ཅད་ཞི་བ་དང། །བསམ་དོན་ཡིད་བཞིན་འགྲུབ་པའི་འཕྲིན་ལས་མཛོད།།    ༈    རྒྱལ་བའི་
བསྟན་སྲུངས་ཆེན་པོ་ཁྱེད་རྣམས་ལ། །ལྷ་རྫས་གངས་རིའི་མདངས་ལྡན་འདི་ཕུལ་བས། །རིན་ཆེན་རྩེ་བ་དཔོན་གཡོག་འཁོར་བཅས་ཀྱི། །ཡིད་ལ་གཅགས་པའི་བསམ་དོན་འགྲུབ་པ་ལ། །འཕྲིན་ལས་རྣམ་བཞི་རྟག་ཏུ་གཡེལ་

[098B] ཅེས་པ་འདི་ནི་སྡེ་པ་རིན་ཆེན་རྩེ་བ་ལེགས་ལྡན་དོན་གྲུབ་ཀྱིས་འདོད་གསོལ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈    བློ་བཟང་
རྒྱལ་བའི་བསྟན་ལ་རབ་བྱུང་སྟེ། །ངག་དབང་འཇིགས་པ་མེད་པའི་རྣམ་དཔྱོད་ཀྱིས། །བློ་གསལ་མཁས་མང་ཚོགས་རྣམས་ཚིམས་མཛད་པའི། །རྗེ་བཙུན་སྤྲུལ་པའི་སྐུ་ལ་གསོལ་བ་འདེབས། །མཆོག་གསུམ་བསླུ་མེད་རྒྱལ་བའི་བྱིན་རླབས་
དང། །དྲང་སྲོང་སྨོན་ལམ་གྲུབ་པའི་བདེན་ཚིག་གིས། །བློ་བཟང་ངག་དབང་འཇིགས་མེད་སྤྲུལ་པའི་སྐུ། །མཁས་བཙུན་བཟང་པོའི་མཛད་པ་མཐར་ཕྱིན་ཤོག་དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཕྱི་ནང་གསང་གསུམ་དམ་
ཅན་ཆོས་ཀྱི་རྒྱལ། །དཔལ་ལྡན་དམག་ཟོར་རྒྱལ་མོའི་མཐུ་སྟོབས་ཀྱིས། །རྒྱལ་བའི་སྲས་བོ་སྐལ་བརྒྱར་ཞབས་བརྟན་ཤོག་ཅེས་པ་འདི་ནི་རྒྱལ་སྲས་ཞི་བ་ལྷའི་སྤྲུལ་སྐུ་རིན་པོ་ཆེ་བློ་བཟང་ངག་དབང་འཇིགས་མེད་ཀྱི་གསོལ་འདེབས་ཞབས་
བརྟན་དུ་སྤྲུལ་པའི་སྐུ་ཉིད་ཀྱི་ཞབས་འབྲིང་པ་ངག་དབང་བསྟན་འཛིན་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    །མ་ལུས་བསྟན་
པའི་འཕྲིན་ལས་སྒྲུབ་སླད་དུ། །སྲིད་གསུམ་བདག་མོའི་སྐུར་བསྟན་རེ་མ་ཏི། །རྟེན་ཐུགས་འདི་ལ་དགྱེས་བཞིན་རྟག་བཞུགས་ནས། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །བསྟན་དང་བསྟན་འཛིན་ཀུན་ལ་དད་སྟོབས་ཅན། །སེ་ཆེས་

[099A]༄༅། །ཐའི་ཇི་མི་ནོར་འཁོར་བཅས་རྣམས། །གཞིས་བྱེས་ཀུན་ཏུ་འབྲལ་མེད་བུ་བཞིན་སྐྱོངས། །ཁྱད་པར་དུ་ཡང་དཔོན་གཡོག་འདི་དག་ལ། །ལོག་པར་འཁུ་བའི་མི་དང་མི་མིན་གྱི། །བསམ་སྦྱོར་ངན་པའི་ཉེར་འཚེ་ཀུན་ཞི་ནས། །
ཚེ་རིང་ནད་མེད་བསམ་དོན་ཡིད་བཞིན་སྒྲུབས།། བཀྲ་ཤིས།།    ༈    མཆོག་གསུམ་བསླུ་མེད་དམ་པའི་བྱིན་རླབས་དང། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས། །བློ་བཟང་བསྟན་པའི་རྒྱལ་མཚན་སྤྲུལ་པའི་སྐུ། །
སླར་ཡང་ཞིང་འདིར་མྱུར་དུ་འབྱོན་པར་ཤོག་ཅེས་པ་འདི་ནི་དགོན་ཀླུང་རི་ཁྲོད་ཀྱི་སུཾ་བྷ་རབ་འབྱམས་པས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    འདིར་རྟ་
མགྲིན་ཡང་གསང་ལྷ་དགུ་ལ་མཆོད་གཏོར་འབུལ་བའི་ཚུལ་ནི་རང་རྟ་མགྲིན་གྱི་ང་རྒྱལ་དང་གསལ་སྣང་བརྟན་པོ་དང་ལྡན་བཞིན་པའི་ངང་ནས། ཧྲཱིཀ་དག་ལྷན་སྐྱེས་བདེ་ཆེན་རོལ་པ་ལས། །དམ་རྫས་སྤྱན་གཟིགས་མཆོད་གཏོར་བསམ་མི་ཁྱབ་
དངོས་སུ་བཤམས་དང་ཡིད་ཀྱིས་སྤྲུལ་པ་ཡིས། །མཐའ་ཡས་ཞིང་ཀུན་ཡོངས་སུ་གང་གྱུར་ཅིག་དམར་ནག་གྲུ་གསུམ་འབར་བའི་ཀློང་དཀྱིལ་ནས། །ཡང་གསང་ལྷ་དགུ་ལས་བྱེད་གིང་ཆེན་ལྔ། །གཟའ་གདོང་བེག་ཙེ་ལྕམ་སྲིང་གྲི་
ཐོགས་བརྒྱད། །ཡུལ་ལྷ་གཞི་བདག་འཁོར་བཅས་གནས་འདིར་སྤྱོན། །རྩ་རྒྱུད་བླ་མ་ཡང་གསང་ལྷ་དགུ་དང། །ཞི་ཁྲོ་གནས་གསུམ་དཔའ་བོ་མཁའ་འགྲོའི་ཚོགས། །འཁོར་དང་བཅས་ལ་གུས་པས་རབ་བཏུད་ནས། །དགྱེས་པ་བསྐྱེད་

[099B] །བདག་ཅག་ཉོན་མོངས་བག་མེད་དབང་གྱུར་པས། །བླ་མ་ཡི་དམ་བསྲུང་མའི་ཚོགས་རྣམས་ཀྱི། །སྐུ་གསུང་ཐུགས་དང་འགལ་བ་ཅི་བགྱིས་པ། །སྙིང་ནས་བཤགས་ཤིང་ཚངས་པ་སྩལ་དུ་གསོལ། །
མཚམས་སྤྲིན་ལ་འཁུ་གཡག་རོག་རྟ་མཆོག་དང། །བྱ་ཁྱི་ལྕེ་སྤྱང་བླ་མེད་རྟེན་མཆོག་འདི། །རྩ་རྒྱུད་བླ་མ་པདྨ་ཁྲོ་རྒྱལ་དང། །གཟའ་རྒོད་བེག་ཙེ་ལྕམ་སྲིད་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སེས་གྱུར་ནས།།
མཁས་མང་བྱེས་པ་གྲྭ་ཚང་དཔོན་སློབ་ཀྱི། །ཆོས་མཐུན་བྱ་བ་ཡིད་བཞིན་འགྲུབ་པར་མཛོད། །དམ་ཉམས་བསྒྲལ་བའི་ཤ་ཁྲག་གཏོར་ཚོགས་དང། །རཀྟ་སྨན་བུད་གསེར་སྐྱེམས་མཆོད་པ་འདི། །པདྨ་ཡང་གསང་ཆོས་སྐྱོང་འཁོར་བཅས་
ལ། །དད་པས་འབུལ་ལོ་བརྩེ་བས་དགྱེས་བཞིན་བཞེས།། ཧྲཱི་སྣང་མཐའི་མགོན་པོའི་ཐུགས་ཀྱི་ཀློང་ཡངས་ནས། །མི་མིན་འབྱུང་པོའི་ཆོ་འཕྲུལ་གཞོམ་པའི་ཕྱིར། །གར་དགུའི་ཉམས་ལྡན་ཁྲོ་རྒྱལ་སྐུར་བཞེངས་པ། །རྟ་མགྲིན་ལྷ་ཚོགས་
འཁོར་བཅས་བསྟོད་པར་བགྱི། །བསྟན་དགྲ་མ་ལུས་ཐལ་བར་བརླག་བྱེད་ཅིང། །བསྟན་འཛིན་ཚུལ་བཞིན་སྐྱོང་བའི་རཱ་ཧུ་ལ། །དྲེགས་པ་ལྕམ་སྲིང་ལས་མཁན་སྲོག་བདག་དམར། །གྲི་ཐོགས་བཤན་པའི་ཚོགས་ལ་བསྟོད་པར་བགྱི། །
རྒྱལ་བ་ཀུན་གྱི་མཁྱེན་རྩེ་གཅིག་བསྡུས་པ། །འཇམ་མགོན་བླ་མ་བློ་བཟང་གྲགས་པ་ཡི། །མདོ་སྔགས་བསྟན་པའི་བཤད་སྒྲུབ་བྱ་བ་རྣམས། །དབྱར་མཚོ་ལྟ་བུར་རྒྱས་པའི་འཕྲིན་ལས་མཛོད། །འཕགས་མཆོག་སྤྲུལ་པའི་གར་གྱིས་

[100A]༄༅། །རོལ་མཛད་པའི། །ངག་དབང་ཡེ་ཤེས་རྒྱ་མཚོ་དཔལ་བཟང་པོ། །བརྩོན་མཛད་བསྟན་འཛིན་ཆོས་རྒྱལ་ཞབས་བརྟན་ཅིང། །ཆོས་སྲིད་མངའ་ཐང་རྒྱས་པའི་འཕྲིན་ལས་སྒྲུབས། །ཁྱད་པར་མཁས་མང་བརྒྱ་ཁྲག་འདུ་
བའི་གནས། །བྱེས་པ་གྲྭ་ཚང་དཔོན་སློབ་འཁོར་བཅས་ལ། །སྡང་དགྲའི་བསམ་སྦྱོར་ངན་བ་ཞི་བ་དང། །འཆད་རྩོད་རྩོམ་ལ་ནམ་ཡང་གཡེལ་མེད་ཤོག་ཅེས་པ་འདི་ནི་སེར་བྱེས་ཀྱི་སློབ་དཔོན་པ་བློ་བཟང་ནོར་བུས་བསྐུལ་བའི་ངོར་
ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   བསླབ་གསུམ་ཡལ་འདབ་རྒྱས་བའི་དཔག་བསམ་ཤིང། །ལེགས་བཤད་འབྲས་བུའི་ཁུར་གྱིས་རབ་བརྗིད་ཅིང། །ཚུལ་ཁྲིམས་
རྣམ་དག་དྲི་བསུང་འཕྲོ་བ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེང་ནས་བཟུངས་ཏེ་སྐྱེ་བ་ཐམས་ཅད་དུ། །བློ་བཟང་ཡེ་ཤེས་སྤྱན་གྱིས་བཅའ་བ་དང། །གསུང་གི་བདུད་རྩི་ངོམས་མེད་ལེགས་འཐུངས་ཏེ། །ཡང་
དག་ལམ་གྱི་རྟོགས་པ་མཐར་ཕྱིན་ཤོག་ཅེས་པ་འདི་ནི་དར་ཁན་ཨེར་ཁེ་གསོལ་དཔོན་གྱིས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ་བར་གྱུར་ཅིག། མངྒལཾ།།    ༈    རྒྱལ་བའི་
ཡུམ་གཅིག་ཤེས་རབ་ཕ་རོལ་ཕྱིན། །སྟོང་ཕྲག་བརྒྱ་པ་བཞེངས་པའི་རྣམ་དཀར་མཐུས། །ལོ་པ་ནང་པ་དཔོན་གཡོག་འཁོར་བཅས་ཀྱི། །གནས་སྐབས་མཐར་ཐུག་བསམ་དོན་འགྲུབ་པར་ཤོག་ཅེས་པ་འདི་ནི་ལོ་པ་ནང་པས་འབུམ་

[100B]།    ༈   མདུན་དུ་སེང་ཁྲི་པད་ཟླ་ཉི་དཀྱིལ་སྟེང། །
དྲུག་པ་རྡོ་རྗེ་འཆང་དང་དབྱེར་མེད་པའི། །སྐྱབས་གསུམ་ཀུན་འདུས་དཔལ་ལྡན་བླ་མ་ནི། །གསུམ་ལྡན་རྡོ་རྗེ་འཛིན་པའི་དགེ་སློང་ཚུལ། །སྐུ་མདོག་དཀར་གསལ་བརྗིད་པའི་ཉམས་ལྡན་ཞིང། །ཆོས་གོས་གསུམ་མནབས་གསེར་མདོག་
ཞྭ་ཡིས་མཛེས། །ཕྱག་གཡས་ཆོས་འཆད་གཡོན་པ་མཉམ་གཞག་སྟེང། །བདུད་རྩིས་ཡོངས་གང་ཚེ་ཡྀ་བུམ་བཟང་བསྣམས། །རྩ་རྒྱུད་བླ་མ་ཡི་དམ་ཆོས་སྲུངས་དང། །གནས་གསུམ་དཔའ་བོ་དཔའ་མོ་རྣལ་འབྱོར་མ། །སྤྱན་འདྲེན་
མཆོད་པའི་གནས་འདིར་ལེགས་བཞུགས་གསོལ། །མཆོད་ཚོགས་ཀུན་འབུལ་སྡིག་ལྟུང་མ་ལུས་བཤགས། །འགྲོ་ལ་ཆོས་འཁོར་རྒྱུན་མི་འཆད་པ་དང། །དངོས་གྲུབ་ཆར་བཞིན་འབེབས་ལ་རྟག་རོལ་ཏེ། །བསྐལ་བརྒྱར་མྱ་ངན་མི་འདའ་
གསོལ་བ་འདེབས། །རྣམ་དཀར་དགེ་ཚོགས་བྱང་ཆུབ་ཆེན་པོར་བསྔོ། །བློ་བཟང་རྒྱལ་བ་གཉིས་པའི་མདོ་སྔགས་ཀྱི། །དྲི་མེད་ཆོས་ཚུལ་དགོངས་དོན་འབྱེད་པ་ལ། །མཁས་མང་དབུས་ན་མངོན་པར་རབ་བརྗིད་པའི། །རྗེ་བཙུན་བླ་མའི་
ཞབས་ལ་གསོལ་བ་འདེབས། །དཀོན་མཆོག་རིན་ཆེན་རྣམ་གསུམ་བྱིན་རླབས་དང། །དཀར་ཕྱོགས་དགེ་བའི་ལྷ་དང་བསྲུང་མའི་མཐུས། །འཇམ་མགོན་བསྟན་པའི་དཔལ་གྱུར་བླ་མ་ཡི། །ཞབས་ཀྱི་པདྨོ་བསྐལ་བརྒྱར་བརྟན་པར་ཤོག་

[101A]༄༅། །དེ་ལྟར་གསོལ་བ་བཏབ་པས་དགྱེས་བཞིན་དུ། །སྤྱི་བོར་ལེགས་བྱོན་རང་དང་རོ་གཅིག་ཏུ། །ཐིམ་ནས་བྱིན་རླབས་བདུད་རྩི་དཀར་དམར་གྱི། །རྣམ་པར་ཞུ་ནས་ལུས་ཀྱི་ནང་གང་བས། །ཟག་མེད་བདེ་ཆེན་རྒྱུན་ཆད་
མེད་པ་ཡི། །མཆོག་ཐུན་དངོས་གྲུབ་འདོད་དགུ་སྩོལ་བ་དང། །རིམ་གཉིས་ཟ་བ་མོའྀ་ཡོན་ཏན་མཐར་ཕྱིན་ཏེ། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་ཅེས་པ་འདི་ནི་རྗེ་བཙུན་མ་བློ་བཟང་སྒྲོལ་མས་བསྐུལ་བའི་ངོར་ཆོས་སྨྲ་བའི་བཙུན་
པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    བློ་བཟང་རྒྱལ་བའི་བསྟན་པ་རིན་པོ་ཆེ། །ཕྱོགས་དུས་ཀུན་ཏུ་འཛིན་སྐྱོང་སྤེལ་བ་ལ། །བཀྲ་ཤིས་བཟང་པོའི་སྨོན་ལམ་མཐའ་བཙན་པའི། །དཔལ་ལྡན་བླ་མའི་
ཞབས་ལ་གསོལ་བ་འདེབས། །བློ་གྲོས་རྣམ་དཔྱོད་ཡལ་འདབ་རབ་རྒྱས་ཤིང། །མཁས་བཙུན་བཟང་པོའི་དྲི་བསུང་མངོན་འཕྲོ་བས། །རྣམ་མང་གདུལ་བྱའི་ཡིད་རབ་ཚིམ་མཛད་པའི། །འཕྲིན་ལས་བཟང་པོའི་ཞབས་ལ་གསོལ་བ་
འདེབས། །བློ་ཆེན་རྣམ་དཔྱོད་ལུས་སྟོབས་རབ་རྒྱས་ཤིང། །བསླབ་གསུམ་ལུང་རྟོགས་ཡོན་ཏན་ཁུར་གྱིས་བརྗིད། །རྒོལ་ངན་འདམ་བུའི་ཚལ་རབ་འཇོམས་མཛད་པའི། །ཡོངས་འཛིན་བཤེས་གཉེན་དམ་པར་གསོལ་བ་འདེབས། །
བསླུ་མེད་བླ་མ་ཡི་དམ་དཀོན་མཆོག་གསུམ། །ཡེ་ཤེས་མགོན་པོ་མ་ཧེའི་ཞལ་ཅན་དང། །སྲིད་གསུམ་བདག་མོའི་མཐུ་རྩལ་ནུས་པ་ཡིས། །རྒྱལ་བའི་བསྟན་འཛིན་སྲིད་མཐར་ཞབས་བརྟན་ཤོག་དྲང་སྲོང་རིག་སྔགས་འཆང་བའི་

[101B] །མཐའ་ཡས་གདུལ་བྱས་རྩེ་གཅིག་གསོལ་བཏབ་པས། །དཔལ་ལྡན་བླ་མ་བསྐལ་པ་རྒྱ་མཚོའི་བར། །རབ་བརྟན་འཕྲིན་ལས་རྒྱས་པའི་བཀྲ་ཤིས་ཤོག་ཅེས་པ་འདི་ནི་དྷ་ལས་ཧོ་ཐུག་ཐུ་བློ་བཟང་བཀྲ་ཤིས་ཀྱི་གསོལ་
འདེབས་ཞབས་བརྟན་དུ་དབོན་པོ་དང་གྲྭ་རིགས་སྤྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    འཇམ་མགོན་བློ་བཟང་གྲགས་པའི་མདོ་སྔགས་གཞུང། །ཡེ་ཤེས་སྤྱན་
གྱིས་གཟིགས་པའི་རྣམ་དཔྱོད་ཅན། །རྣམ་དག་བསླབ་གསུམ་ཡོན་ཏན་གྱིས་ཕྱུག་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ལུང་རྟོགས་དཀྱིལ་འཁོར་རབ་རྒྱས་ཤིང། །མཁྱེན་པའི་ཡེ་ཤེས་འོད་སྟོང་འཕྲོ་བ་
ཡིས། །སྐལ་ལྡན་ཡིད་དབང་གསལ་བར་མཛད་པ་པོ། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བའི་གཞུང་ལུགས་མ་ལུས་པ། །འཛིན་མཁས་བསྟན་པ་ཉིན་མོར་བྱེད་པའི་མགོན། །བག་ཡོད་ཚུལ་
ཁྲིམས་དྲི་བསུང་ངང་ལྡང་བའི། །ཡོངས་འཛིན་དམ་པའི་ཞབས་ལ་གསོལ་བ་འདེབས། །རྨད་བྱུང་དཀོན་མཆོག་རྣམ་གསུམ་བྱིན་རླབས་དང། །ཞྭ་སེར་བསྟན་སྲུངས་དམ་ཅན་རྒྱ་མཚོའི་མཐུས། །བསྟན་འཛིན་སྐྱེས་བུ་རྣམས་ཀྱི་ཞབས་
བརྟན་ཅིང། །འཕྲིན་ལས་དབྱར་མཚོ་བཞིན་དུ་འཕེལ་བར་ཤོག་དེ་ལྟར་དང་བའི་ཡིད་ཀྱིས་གསོལ་བཏབ་པས། །སྐྱེ་བ་ཀུན་ཏུ་དཔལ་ལྡན་བླ་མ་ཡིས། །རྗེས་བཟུངས་ཐེག་པ་མཆོག་གི་དགའ་སྟོན་ལ། །ནམ་ཡང་ངོམས་པ་མེད་པར་

[102A]༄༅། །སྤྱོད་པར་ཤོག་ཅེས་པ་འདི་ནི་བྲག་ཡག་ཕྱག་མཛོད་ཀྱིས་བསྐུལ་བའི་ངོར། ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།    ༈   བདེ་མཆོག་དཀར་པོ་ལ་བརྟེན་པའི་བླ་
མའི་རྣལ་འབྱོར་བྱ་བའི་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང་ནས། རང་གི་སྤྱི་བོར་པདྨ་ཉི་དཀྱིལ་སྟེང། །སྐྱབས་གསུམ་ཀུན་འདུས་རྩ་བའི་བླ་མ་དང། །དབྱེར་མེད་དཔལ་ལྡན་འཁོར་ལོ་སྡོམ་པ་ནི། །ཞལ་
གཅིག་ཕྱག་གཉིས་བུམ་པ་དམར་པོ་བསྣམས། །དེ་ཡི་པང་ན་རྡོ་རྗེ་རྣལ་འབྱོར་མ། །སྐུ་མདོག་དམར་པོ་ཀ་པཱ་ལ་བཟུངས་ནས། །ཡབ་ཡུམ་སྙོམས་པར་ཞུགས་པའི་ཚུལ་གྱིས་བཞུགས། །ཡི་གེ་གསུམ་མཚན་ཧཱུཾ་ཡིག་འོད་ཟེར་གྱིས། །
རང་བཞིན་གནས་ནས་སངས་རྒྱས་བྱང་སེམས་དང། །དཔའ་བོ་མཁའ་འགྲོ་བསྲུང་མས་ཡོངས་བསྐོར་ཏེ། །སྤྱན་དྲངས་དམ་ཚིག་པ་དང་རོ་གཅིག་གྱུར། །ཞིང་ཀུན་རྡུལ་གྱི་གྲངས་དང་མཉམ་པ་ཡི། །རང་ལུས་དཔག་ཏུ་མེད་པ་ཡོངས་
སྤྲུལ་ཏེ། །དཔལ་ལྡན་ཧེ་རུ་ཀ་དཔལ་ལྷ་ཚོགས་ལ། །སྒོ་གསུམ་དང་བའི་ཡིད་ཀྱིས་ཕྱག་བགྱིའོ། །ཕྱི་ནང་གསང་བའི་མཆོད་ཚོགས་མ་ལུས་འབུལ། །ཉེས་ལྟུང་ཅི་བགྱིས་སྤྱན་སྔར་མཐོལ་ཞིང་བཤགས། །རྣམ་དཀར་དགེ་ལ་རྟག་
ཏུ་ཡི་རང་ཞིང། །ཆོས་འཁྲོ་བསྐོར་ཕྱིར་བསྐལ་བརྒྱར་བཞུགས་སུ་གསོལ། །རང་གཞན་དུས་གསུམ་རྣམ་དཀར་ཕུང་པོ་རྣམས། །ཐོགས་མེད་དུས་ནས་དྲིན་གྱིས་བསྐྱངས་པ་ཡི། །མཁའ་མཉམ་མར་གྱུར་སེམས་ཅན་ཐམས་ཅད་ཀྱིས།།

[102B] དེ་ནས། གང་ལ་བརྟེན་ན་འཆི་མེད་བདེ་ཆེན་གནས། །ཚེ་འདི་ཉིད་ལ་ངེས་པར་སྟེར་མཛད་པ། །བླ་མ་ལྷག་པའི་ལྷ་མཆོག་བདེ་བ་ཆེ། །ཁྱོད་ཞབས་པདྨོར་གུས་པས་གསོལ་བ་འདེབས། ཞེས་དང་
སྐྱབས་གསུམ་མ་ལུས་འདུས་པའི་ངོ་བོ་བླ་མ་འཁོར་ལོ་བདེ་མཆོག་ལ་གསོལ་བ་འདེབས། ཞེས་སོགས་ལན་གང་མང་གསོལ་བ་བཏབ་པས་བླ་མ་འཁོར་ལོ་བདེ་མཆོག་དགྱེས་བཞིན་དུ་རང་ཉིད་ལ་ཐིམ་པས་རང་ཉིད་འཁོར་ལོ་བདེ་མཆོག་ཡབ་ཡུམ་
དུ་གྱུར་པའི་སྙིང་ཁར་འཆི་མེད་ཚེའི་བདུད་རྩིས་གང་བའི་བུམ་པའི་དབུས་སུ་རྡོ་རྗེ་དཀར་པོ་རྩེ་ལྔ་པའི་ལྟེ་བར་ཟླ་གདན་ལ་རང་གི་སེམས་ཉིད་ཧཱུཾ་ཡིག་དཀར་པོའི་མཐར་ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ་ཕཊ་ཚེ་ལ་སྲུངས་ཤིག་སཱཧཱ། ཞེས་པའི་སྔགས་གཡོན་བསྐོར་དུ་བསྐོར་
བ་ལ་དམིགས་ནས་བཟླས་པ་ཅི་འགྲུབ་བྱས་པའི་མཐར་སྣོད་བཅུད་ཀྱི་ཡོན་ཏན་ཐམས་ཅད་འཆི་མེད་ཀྱི་ཚེའི་བདུད་རྩིར་ཞུ་ནས་རང་ཡབ་ཡུམ་དུ་གསལ་བ་ལ་ཐིམ། རང་ཡབ་ཡུམ་དུ་གསལ་བ་བུམ་པ་ལ་ཐིམ། བུམ་པ་རྡོ་རྗེ་ལ་ཐིམ། དེ་ཡང་སྔགས་འཕྲེང་ཧཱུཾ་དང་
བཅས་པ་ལ་ཐིམ། ཧཱུཾ་ཡིག་ཀྱང་འོད་གསལ་དུ་ཐིམ་པ་ལ་རྩེ་གཅིག་ཏུ་མཉམ་པར་བཞག་འོད་གསལ་གྱི་ངང་ནས་རང་ཉིད་ཧེ་རུ་ཀ་ཡབ་ཡུམ་གྱི་རྣམ་པར་བཞེངས་པར་མོས་ནས། དགེ་བ་འདི་ཡིས་མྱུར་དུ་བདག། འཁོར་ལོ་སྡོམ་པ་གྲུབ་གྱུར་ནས་ཞེས་སོགས་བསྔོ་བ་
སྨོན་ལམ་བཀྲ་ཤིས་ཀྱིས་བརྒྱན་པར་བྱའོ། ཞེས་པ་འདི་ནི་སྐུ་འབུམ་དཀའ་བཅུ་པ་ངང་དབང་བློ་གྲོས་ཀྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   སྐལ་བཟང་དང་པོའི་

[103A]༄༅། །སངས་རྒྱས་འཁོར་བ་འཇིག་ཨིནྡྲ་བྷཱུ་ཏི་ཨཱརྱ་དེ་བའི་ཞབས། །འགྲོ་བའི་མགོན་པོ་རྡོ་རྗེ་རྒྱལ་པོ་སོགས། །ངོ་མཚར་སྐྱེས་རབས་ལྡན་ལ་གསོལ་བ་འདེབས། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །དྲི་མེད་རིང་
ལུགས་བསྟན་པའི་སྒྲོན་མེ་ཆེ། །མཐའ་འཁོབ་མུན་པའི་གླིང་དུ་སྦོར་མཛད་པའི། །དཔལ་ལྡན་འཕགས་པ་ལྟ་ལ་གསོལ་བ་འདེབས། །རིམ་གཉིས་ཏིང་འཛིན་རྩལ་ལ་དབང་འབྱོར་པས། །གྲུབ་པའི་མཚན་མ་གསལ་པོར་སྟོན་པ་དང།།
ཆོས་སྐྱོང་བསྲུང་མས་འཕྲིན་ལས་སྒྲུབ་མཛད་པའི། །འཕགས་པ་སངས་རྒྱས་ཞབས་ལ་གསོལ་བ་འདེབས། །སྔོན་ནས་ཚོགས་གཉིས་རྒྱ་ཆེན་ཡོངས་རྫོགས་པས། །དྲེགས་ལྡན་རྒྱལ་པོས་གཙུག་གིས་གུས་མཆོད་ལ། །སྤྱན་རས་གཟིགས་
དབང་དངོས་སུ་བསྟན་པ་ཡི། །མཐོང་བ་དོན་ལྡན་ཞབས་ལ་གསོལ་བ་འདེབས། །ཞི་ཁྲོ་རབ་འབྱམས་མཁའ་འགྲོའི་ཞལ་གཟིགས་ཤིང། །ལོག་པར་འཁུ་བའི་ལྟ་གྲུབ་ངན་པའི་ཚོགས། །མངོན་སྤྱོད་དྲག་པོས་མ་ལུས་ཚར་གཅོད་པའི།།
འཕགས་པ་ཆོས་ཀྱི་རྒྱལ་པོར་གསོལ་བ་འདེབས། །གཞོན་ནུ་ཉིད་ནས་དག་པའི་སྣང་བ་གཟིགས། །བསོད་ནམས་ལྷུན་གྱིས་གྲུབ་པའི་དགེ་ལེགས་ཀྱི། །བསྟན་པ་འཛིན་སྐྱོང་སྤེལ་བའི་འཕྲིན་ལས་ཅན། །རྒྱལ་བ་རྒྱ་མཚོའི་ཞབས་ལ་
གསོལ་བ་འདེབས། །ནམ་ཡང་བསླུ་བ་མེད་པའི་དཀོན་མཆོག་གི་ཐུགས་རྗེ་ཆད་མེད་དྲང་སྲོང་བདེན་ཚིག་གིས། །རྒྱལ་བའི་བསྟན་འཛིན་རྒྱལ་བ་འཕགས་པ་ལྷ། །སྐུ་ཚེ་བརྟན་ཅིང་འཕྲིན་ལས་རྒྱས་པར་ཤོག་ཅེས་པ་འདི་ནི་འཕགས་

[103B]། །།
   ༈   འདིར་ཡང་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་འཕོ་བ་དང་བཅས་པ་ཉམས་སུ་ལེན་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང་ནས། རང་ཉིད་ཁྲོ་རྒྱལ་འཇིགས་
མཛད་རྡོ་རྗེ་ཡི། །ང་རྒྱལ་གསལ་སྣང་བརྟན་པོའི་སྙིང་དབུས་སུ། །གནས་པའི་དྷཱུ་ཏཱིའི་ནང་དུ་རང་གི་སེམས། །ཡེ་ཤེས་སེམས་དཔའི་ངོ་བོ་ཧཱུཾ་མཐིང་ཁ། །འཚེར་ཞིང་གསལ་ལ་འཕུར་ལ་ཁད་པར་བསམ། །རང་གི་སྤྱི་བོར་ཉི་མའི་གདན་
སྟེང་དུ། །རྩ་བའི་བླ་མ་མཆོག་དང་དབྱེར་མེད་པའི། །རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས་སྐུ། །ལེགས་པར་བསྒོམས་ནས་ཕྱག་འཚལ་མཆོད་པ་འབུལ། །སྡིག་ལྟུང་ཀུན་བཤགས་དགེ་ལ་རྗེས་ཡི་རང། །ཆོས་འཁོར་བསྐོར་
ཕྱིར་བསྐལ་པར་བཞུགས་སུ་གསོལ། །འདིས་མཚོན་དགེ་བ་རྫོགས་བྱང་རྒྱུ་རུ་བསྔོ། །སྐད་ཅིག་དྲན་པས་བར་ཆད་ཀུན་སེལ་ཞིང། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །སྐྱབས་གསུམ་ཀུན་འདུས་རྡོ་རྗེ་འཇིགས་བྱེད་ལ། །
སྙིང་ནས་གསོལ་འདེབས་ཐུགས་རྗེའི་ལྕགས་ཀྱུས་ཟུངས། །རྐྱེན་ངན་གནད་གཅོད་ཞི་བར་བྱིན་གྱིས་རློབས། །བདུད་དང་གཤིན་རྗེའི་འཇིགས་ལས་བསྐྱབ་ཏུ་གསོལ། །ངན་སོང་མི་ཁོམ་གནས་ལས་ཐར་བར་མཛོད། །མཁའ་སྤྱོད་བདེ་

[104A]༄༅། །བ་ཅན་དུ་དྲང་དུ་གསོལ། ཅེས་གདུང་ཤུགས་དྲག་པོས་གསོལ་བ་མང་དུ་བཏབ་པའི་མཐར་བར་དོ་འཕྲང་སྒྲོལ་གྱི་གསོལ་འདེབས་འདུན་བ་དྲག་པོས་བྱས་པའི་མཐར་སྤྱི་བོའི་བླ་མའི་ཐུགས་ཀའི་ཧཱུཾ་ཡི་ག་ལས་འོད་ཟེར་ལྕགས་ཀྱུ་ལྟ་
བུ་བྱུང་རང་གི་སྤྱི་བོ་ནས་ཞུགས་སྙིང་ཁའི་ཧཱུཾ་ཡིག་ལ་བཏབ་སྟེ་ཡར་དྲངས་ནས་སྤྱི་བོ་ནས་འཐོན་བླ་མའི་ཐུགས་ཀར་སིབ་ཀྱིས་ཐིམ། བླ་མ་རྡོ་རྗེ་འཇིགས་བྱེད་མཁའ་སྤྱོད་དང་བདེ་བ་ཅན་སོགས་གང་ཡང་རུང་བར་ཕེབས། ཐུགས་ཀ་ནས་འཐོན་ཞིང་
གང་ཡང་རུང་བར་སྐྱེ་བ་བླངས་པར་བསམ། སྦྱོང་བའི་དུས་སུ་རྣམ་ཤེས་སྤྱི་བོ་ནས་རིང་དུ་མི་འདོན་བར་སླར་ཡང་སྙིང་ཁར་གནས་བར་བསམ། དེ་ལྟར་སྦྱངས་བས་བླ་མ་རྡོ་རྗེ་འཇིགས་བྱེད་རང་ཉིད་ལ་ཐིམ་པས་རང་ཉིད་རྡོ་རྗེ་འཇིགས་བྱེད་དུ་གྱུར་བར་
བསམས་ལ་བཟླས་བཅུང་ཟད་བྱས་ལ་བསྔོ་བ་དང་སྨོན་ལམ་གྱིས་རྒྱས་གདབ་བར་བྱའོ། ཞེས་པ་འདི་ནི་མཛོ་དགེ་སྐུ་སྐྱེ་ངང་དབང་དཀོན་མཆོག་བཟང་པོས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།། །
   ༈    རྒྱལ་གསུང་དྲི་མ་མེད་པ་འགྱུར་རོ་ཅོག་རྙིང་མའི་རྒྱུད་འབུམ་གསུམ་དང་བཅས་པ་རྣམས། །ལེགས་པར་བཞེངས་ནས་སྤེན་སེར་གྲྭ་ཚང་དུ། །ལྷག་བསམ་དག་པས་ཕུལ་བའི་དགེ་བའི་མཐུས། །འགྲོ་ལ་ཕེན་བདེ་མ་ལུས་འབྱུང་
བའི་གནས། །བསྟན་པའི་རྩ་ལག་རྒྱལ་བ་ཡབ་སྲས་དང། །མཆོད་ཡོན་ཞབས་ཟུང་བསྐལ་བརྒྱར་བརྟན་པར་ཤོག་ཡབ་མེས་གོང་མ་མགྲོན་གཉེར་གུ་རུ་དང། །བློ་བཟང་ཚེ་བརྟན་ལ་སོགས་འཁོར་བཅས་རྣམས། །དལ་འབྱོར་རྟེན་བཟང་

[104B]དད་ལྡན་རབ་བརྟན་ཕུན་ཚོགས་རྒྱུད་བཅས་རྣམས། །གནས་སྐབས་འགལ་རྐྱེན་མི་མཐུན་ཉེར་ཞི་ཞིང། །རིགས་རྒྱུད་མངའ་ཐང་འབྱོར་པ་འཕེལ་བ་དང། །སྙན་གྲགས་ཕྱོགས་ཀྱི་འཁོར་ལོ་འགེངས་པར་ཤོག་མཁས་མང་
འདུ་བའི་སྦེན་སེར་གྲྭ་ཚང་དུ། །བསླབ་གསུམ་རྣམ་དག་དགེ་འདུན་འཕེལ་རྒྱས་ཤིང། །ཁྲིམས་གཙང་ཐུགས་མཐུན་འཆད་རྩོད་རྩོམ་གསུམ་གྱི། །ཆོས་ཀྱི་རྒྱལ་རྔ་རྒྱུད་མར་བརྡུང་བར་ཤོག།    ༈   མདུན་གྱི་ལྷ་ལམ་
ཡངས་བའི་སེང་ཁྲིའི་སྟེང། །ཆུ་སྐྱེས་ཉི་ཟླའི་དཀྱིལ་འཁོར་རྒྱས་པའི་དབུས། །འཇམ་མགོན་བླ་མ་མཆོག་དང་དབྱེར་མེད་པའི། །བཀའ་དྲིན་གསུམ་ལྡན་རྩ་བའི་བླ་མ་ནི། །སྐུ་མདོག་དཀར་གསལ་བརྗིད་པའི་ཉམས་ལྡན་པའི། །ཕྱག་གཡས་
ཆོས་འཆད་གཡོན་པ་མཉམ་གཞག་སྟེང། །བརྒྱད་ཁྲི་བཞི་སྟོང་ཆོས་ཕུང་གླེགས་བམ་བསྣམས། །གསེར་མདོག་ཞྭ་མན་བས་རྡོ་རྗེ་སྐྱིལ་ཀྲུང་བཞུགས། །ཏིང་འཛིན་སྔགས་དང་ཕྱག་རྒྱས་ལེགས་སྦྲུལ་པའི། །ཕྱི་ནང་གསང་བའི་མཆོད་སྤྲིན་རྒྱ་
མཚོ་ཡིས། །མཐའ་ཡས་ཞིང་ཀུན་གང་བར་ཡོངས་འབུལ་ན། །དགྱེས་ཤིང་བཞེས་ནས་མཆོག་ཐུན་དངོས་གྲུབ་སྩོལ། །དེ་ནས་དམིགས་བརྩེ་མ་སྐབས་དང་བསྟན་ནས་ཅི་མང་བཟླ། །ཚུལ་ཁྲིམས་རྣམ་དག་དཔག་བསམ་ལྗོན་པའི་རྩེར། །རིམ་
གཉིས་ཟབ་མོའི་འབྲས་བུ་མངོན་པར་བརྗིད། །འཕྲིན་ལས་དྲི་བསུང་ཕྱོགས་བརྒྱར་འཕྲོ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་རྩལ་གྱིས་

[105A]༄༅། །ལྷ་མིའི་སྐྱབས་མགོན་རྗེ་བཙུན་བླ་མ་ཡི། །ཞབས་བད་རྡོ་རྗེའི་ཁྲི་ལ་གཡོ་མེད་ཤོག་དེ་ལྟར་སྙིང་ནས་དད་པས་གསོལ་བཏབ་མཐུས། །དལ་འབྱོར་རྟེན་ཐོབ་རྒྱལ་བའི་བསྟན་ལ་ཞུགས། །ཐོས་བསམ་སྒོམ་པའི་བྱ་བ་མཐར་
ཕྱིན་ཏེ། །སྐུ་གསུམ་གོ་འཕང་མངོན་དུ་འགྱུར་བར་ཤོག་གནས་སྐབས་སུ་ཡང་རྒྱལ་བ་ཙོང་ཁ་པའི། །བསྟན་པ་མི་ནུབ་དར་ཞིང་རྒྱས་པ་དང། །ནག་ཕྱོགས་བགེགས་རིགས་བར་ཆད་མྱུར་ཞི་ནས། །བསམ་དོན་གེགས་མེད་འགྲུབ་
པའི་བཀྲ་ཤིས་ཤོག་ཅེས་པ་འདི་ནི་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   བསླུ་མེད་བླ་མ་ཡི་དམ་བྱིན་རླབས་དང། །མཐུ་ལྡན་ཆོས་སྐྱོང་བསྲུང་མའི་མཐུ་སྟོབས་ཀྱིས། །བཤེས་གཉེན་
ཆེན་པོ་ནམ་མཁའ་བསམ་གྲུབ་ཀྱི། །སྦྲུལ་སྐུའི་ཟླ་བ་གསར་པ་མྱུར་ཚེས་ཤོག་ཅེས་པ་འདི་ནི་ར་སྒྲེང་ཡང་དགོན་སྤྱི་སོ་དང་དབེན་བོ་ནམ་མཁའ་གྲགས་པ་ནམ་མཁའ་དར་རྒྱས་རྣམས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་
ཀྱིས་སྨྲས་པ་དགེ་ལེགས་འཕེལ།།    ༈   བསླབ་གསུམ་རྣམ་དག་དྲི་བསུང་འཕྲོ་བ་ཡིས། །ཤིན་ཏུ་བཙུན་ཞིང་བརྟན་པའི་མཆོག་གྱུར་པ། །མང་ཐོས་ཡོན་ཏན་བདུན་གྱིས་ཕྱུག་པ་ཡི། །གནས་བརྟན་རབ་
འབྱོར་ཞབས་ལ་གསོལ་བ་འདེབས། །བྱང་ཕྱོགས་ཤམྦྷལ་ཡི་གྲོང་ཁྱེར་ཆེར། །ཉི་མའི་ཤིང་རྟ་ལ་སོགས་ཚངས་པ་རྣམས། །དང་པོའི་སངས་རྒྱས་རྒྱུད་ཀྱི་རྒྱལ་པོ་ཡིས། །སྨིན་མཛད་འཇམ་དཔལ་གྲགས་ལ་གསོལ་བ་འདེབས། །ཀླུ་སྒྲུབ་

[105B] །འཕགས་ཡུལ་མཁས་བའི་མདུན་སར་འབྱེད་པ་ཡི། །ཕྱོགས་ལས་རྒྱལ་བའི་གྲགས་པའི་གདུགས་དཀར་པོ། །བསྒྲེང་མཁས་ལེགས་ལྡན་ཞབས་ལ་གསོལ་བ་འདེབས། །རྗེ་བཙུན་རྣལ་འབྱོར་མ་སོགས་ཡི་
དམ་ལྷས། །མངོན་སུམ་ལུང་བསྟན་རྡོ་རྗེ་འཕྲེང་བ་སོགས། །འབུམ་ཕྲག་ལོངས་པའི་གཞུང་བརྩམས་འཆད་མཁས་པའི། །སློབ་དཔོན་ཨ་བྷྱཱ་ཀ་རར་གསོལ་བ་འདེབས། །འཕགས་ཡུལ་པཎ་གྲུབ་དུ་མའི་ཞབས་གཏུགས་ནས། །སྐད་གཉིས་
ཕུལ་དུ་བྱུང་བ་མཁྱེན་པ་ཡིས། །བསྟན་བཅོས་བསྒྱུར་མཁས་ཐམས་ཅད་མཁྱེན་པ་ཅན། །འགོས་ལོ་སྨྲ་བའི་དབང་པོར་གསོལ་བ་འདེབས། །དམ་ཅན་བསྲུང་མས་སྲོག་སྙིང་ལེགས་ཕུལ་ཏེ། །ཚུལ་བཞིན་བཀའ་སྒྲུབ་གཞོན་ནུའི་དུས་ཉིད་ནས་
ཏཱ་རེ་ངག་ཏུ་བརྗོད་ལ་ཐོགས་མེད་པའི། །ཆོས་རྗེས་པཎ་ཞབས་ལ་གསོལ་བ་འདེབས། །གསང་སྔགས་རྙིང་མའི་གདམས་པ་ཟབ་མོ་ལ། །བརྟེན་ནས་མཐུ་ཡིས་དབང་ཕྱོགས་ཡུལ་གྲུ་ཆེར། །ཆར་ཕབ་སྐྱེ་དགུ་བདེ་ལ་འགོད་མཁས་པའི་
གཡུང་སྟོན་རྡོ་རྗེ་དཔལ་ལ་གསོལ་བ་འདེབས། །གུར་མགོན་ལྕམ་དྲལ་རུ་འཕྲེང་སྡེ་བཞི་སོགས། །ཆོས་སྐྱོང་བསྲུང་མས་ཚུལ་བཞིན་འཕྲིན་ལས་རྣམས། །ཇི་ལྟར་བཀའ་བསྒོས་སྒྲུབ་པར་ཁས་བླངས་པའི། །མཁས་གྲུབ་ཆོས་རྗེའི་ཞབས་ལ་
གསོལ་བ་འདེབས། །ལྷ་དང་བླ་མ་མཁའ་འགྲོས་མཚམས་སྦྱར་ཏེ། །ཇོ་གདན་བསོད་ནམས་རིན་ཆེན་ཞེས་བྱ་ལས། །དུར་སྨྲིག་བླ་གོས་ལེགས་བཞེས་བསྟན་པའི་སྒོར། །ཞུགས་མཛད་བསོད་ནམས་ཕྱོགས་གླང་གསོལ་བ་འདེབས། །པདྨ་

[106A]༄༅། །ཅན་ལ་སོགས་པའི་སྒྲུབ་གནས་སུ། །ཡིད་མ་མཁའ་འགྲོ་ཆོས་སྐྱོང་དཔང་བཙུགས་ཏེ། །སྦྲུལ་བའི་གླེགས་བམ་ཕྱག་ཏུ་ལེགས་གཏད་པའི། །གྲུབ་པའི་དབང་ཕྱུག་ཞབས་ལ་གསོལ་བ་འདེབས། །ཡི་དམ་ལྷ་དང་ཆོས་
སྐྱོང་བསྲུང་མ་ཡི། །ཞལ་གཟིགས་དངོས་སུ་རྒྱལ་བ་ཙོང་ཁ་པས། །བསྟན་པའི་བདག་པོར་མངའ་གསོལ་ཐོས་བསམ་ལ། །བསྐུལ་མཛད་བློ་བཟང་ཆོས་རྒྱན་གསོལ་བ་འདེབས། །ཞྭ་སེར་བསྟན་པའི་མཁས་མང་རྒྱ་མཚོའི་སྡེར། །མདོ་
སྔགས་འཆད་རྩོད་རྩོམ་པའི་བྱ་བ་ཡིས། །བློ་བཟང་རྒྱལ་བའི་རིང་ལུགས་འཛིན་མཁས་པའི། །རྗེ་བཙུན་བློ་བཟང་ཡེ་ཤེས་གསོལ་བ་འདེབས། །མཆོག་གསུམ་བསླུ་མེད་རྣམས་ཀྱི་བྱིན་རླབས་དང། །དཀར་ཕྱོགས་སྐྱོང་བའི་ལྷ་དང་བསྲུང་
མའི་མཐུས། །སྐྱབས་མགོན་མཆོག་གི་ཞབས་པད་སྲིད་མཐའི་བར། །ནམ་ཡང་མི་ནུབ་ཡུན་རིང་བརྟན་པར་ཤོག་ཅེས་པ་འདི་ནི་དཀའ་ཆེན་བློ་བཟང་བཟང་པོས་བསྐུལ་བའི་ངོར། ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་
ལེགས་འཕེལ།།    ༈   བློ་བཟང་གྲགས་བའི་བསྟན་པའི་རྒྱལ་མཚན་རྩེར། །བསླབ་གསུམ་ལུང་རྟོགས་ཡོན་ཏན་ཏོག་གིས་མཛེས། །ཐོས་བསམ་འཆད་རྩོད་རྩོམ་པའི་རི་མོ་བཀྲ། །ཡོངས་འཛིན་དམ་པའི་
ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །དམ་ཅན་བསྲུང་མའི་ཚོགས་ཀྱི་མཐུ་རྩལ་གྱིས། །བློ་བཟང་བསྟན་པའི་རྒྱལ་མཚན་ཞབས་བརྟན་ཅིང། །ཆོས་ལྡན་བཞེད་པ་ལྷུན་གྱིས་གྲུབ་པར་ཤོག་དེ་ལྟར་

[106B] །ཚེ་རབས་ཀུན་ཏུ་དཔལ་ལྡན་བླ་མ་ཡིས། །ནམ་ཡང་འབྲལ་མེད་རྗེས་སུ་འཛིན་པ་དང། །བཀའ་བཞིན་སྒྲུབ་པའི་མཆོད་པས་མཉེས་བྱེད་ཤོག་ཅེས་པ་འདི་ནི་ཤངས་མཁའ་སྤྱོད་སྒྲུབ་སྡེ་སྤྱི་སོས་
བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    བློ་བཟང་གྲགས་བསྟན་པད་ཚལ་བཞད་པའི་གཉེན། །ཡེ་ཤེས་སྣང་བས་འགྲོ་བའི་མུན་སེལ་ཞིང། །ཐུགས་རྗེའི་དཀྱིལ་འཁོར་ཆ་ཤས་
ཡོངས་རྫོགས་པ། །དཔལ་ལྡན་བླ་མ་ཡུན་རིང་ཞབས་བརྟན་ཤོག་ཅེས་པ་འདི་ནི་སྔགས་པ་བླ་སྤྱིས་བསྐུལ་བ་ལ་བརྟེན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   ཚུལ་
ཁྲིམས་ཡོན་ཏན་ནོར་གྱིས་རབ་ཕྱུག་ཅིང། །འཆད་རྩོད་རྩོམ་པའི་སྤོབས་པ་མངོན་པར་མཐོ། །མཆོག་ཐུན་དངོས་གྲུབ་མ་ལུས་སྩོལ་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཆོག་གསུམ་བསླུ་མེད་བདེན་པའི་བྱིན་
རླབས་དང། །དམ་ཅན་ཆོས་སྐྱོང་བསྲུང་མའི་མཐུ་སྟོབས་ཀྱིས། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས། །སྐྱེ་དགུའི་འདྲེན་པ་གཡོ་མེད་བརྟན་པར་ཤོག་ལྷག་བསམ་དག་པས་དཔལ་ལྡན་བླ་མ་ཡི། །ཡིད་འོང་སྣང་བརྙན་
བཞེངས་པའི་རྣམ་དཀར་མཐུས། །དཔལ་ལྡན་བླ་མས་འབྲལ་མེད་རྗེས་འཛིན་ཅིང། །བསམ་དོན་ཡིད་བཞིན་འགྲུབ་པའི་བཀྲ་ཤིས་ཤོག་ཅེས་པ་འདི་ནི་མན་ལུང་རི་ཁྲོད་པ་དཀའ་བཅུ་བསོད་ནམས་ཡར་འཕེལ་དང་དྲུང་རམ་པ་ངག་དབང་ཤེས་རབ་

[107A]༄༅། །གཉིས་ཀྱིས་ངེད་རང་གི་འདྲའ་བ་ག་བཞེངས་པའི་ཚེ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    བསོད་ནམས་དབྱར་གྱི་རྔག་སངས་སྒྲ། །
ཕྱོགས་བཅུར་བསྒྲགས་པའི་གྲགས་པ་ཆེ། །གླིང་བཞིའི་དབུས་ན་མངོན་མཐོ་བའི། །བཀྲ་ཤིས་ལྷུན་པོ་རྒྱས་གྱུར་ཅིག་རྒྱ་མཚོ་བཞིན་དུ་ཁྱོན་ཡངས་ཤིང། །ལྷུན་པོ་བཞིན་དུ་རབ་ཏུ་བརྟན། །ཉི་ཟླ་བཞིན་དུ་མངོན་འཕགས་པའི། །བཀྲ་ཤིས་
ལྷུན་གྲུབ་རྒྱས་གྱུར་ཅིག་བསོད་ནམས་གངྒཱའི་རྒྱུན་བཞིན་དུ། །རྟག་ཏུ་ཆད་མེད་འབབ་པའི་གནས། །ལྷ་དང་བླ་མས་ལུང་བསྟན་པའི། །གནས་ཀྱི་མཆོག་རབ་རྒྱས་གྱུར་ཅིག་བཀའ་སྲུང་རྒྱལ་པོ་ཆེན་པོ་བཞིས། །དུས་བཟང་རྣམས་ལ་
གླིང་ཉུལ་ཞིང། །འཛམ་གླིང་ཡངས་པའི་གནས་ཀྱི་མཆོག་ཆོས་གྲྭ་ཆེན་པོ་རྒྱས་གྱུར་ཅིག་དཔལ་འབྱོར་མི་ཟད་གཏེར་གྱི་མཆོག་ནམ་མཁའ་མཛོད་བཞིན་ཆད་མེད་པའི། །བསོད་ནམས་བརྒྱ་ཕྲག་ལས་བསྒྲུབས་པའི། །བཀྲ་ཤིས་ལྷུན་
བོ་རྒྱས་གྱུར་ཅིག་མདོ་སྔགས་ཡོན་ཏན་ཕུལ་ཕྱིན་ནས། །དཀྱིལ་འཁོར་ཆོ་གའི་རྣམ་གཞག་ལ། །མཁས་པའི་ཕུལ་ཕྱིན་བཞུགས་པའི་གནས། །ཆོས་སྡེ་ཆེན་པོ་རྒྱས་གྱུར་ཅིག་ལྟབས་མི་ངོམས་བརྗིད་ཆགས་བའི། །ལྷ་དང་མཁའ་
འགྲོས་མཚན་གསོལ་ཅིང། །དགོས་འདོད་མ་ལུས་འབྱུང་བའི་གཞི། །བཀྲ་ཤིས་ལྷུན་གྲུབ་རྒྱས་གྱུར་ཅིག་ཐུབ་ཆེན་རྒྱལ་བ་མ་ཕམ་མགོན། །རྗེ་བཙུན་སྒྲོལ་མ་རྣམ་གཉིས་ཀྱི། །གསུང་བྱོན་ཡེ་ཤེས་སེམས་དཔའི་གནས། །གླིང་མཆོག་ཆོས་

[107B]ཅེས་བཀྲ་ཤིས་ལྷུན་བོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གནས་བསྟོད་ཚིགས་སུ་བཅད་པ་འདི་ནི་མ་ཎི་བ་བློ་བཟང་དགེ་ལེགས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་
འཕེལ།།    ༈   ཐམས་ཅད་མཁྱེན་པའི་ཞབས་ཀྱི་པདྨོ་དྲི་མ་མེད་པ་ལ་གུས་པ་ཆེན་པོས་ཕྱག་འཚལ་ལོ། །ཐུབ་དབང་རྡོ་རྗེ་འཆང་དང་དབྱེར་མེད་པའི། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་ལ་
གུས་བཏུད་ནས། །ཐར་པར་བགྲོད་པའི་ཐེམ་སྐས་བཅའ་ཡིག་བརྗོད། །དེ་ལ་འདིར་བཞུགས་པའི་དགེ་འདུན་རྣམས་ཀྱི་ཁྲིམས་སུ་བཅའ་བ་བརྗོད་པ་ལ། རབ་ཏུ་བྱུང་ཕྱིན་ཆད་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་ལམ་བསླབ་པ་གསུམ་
ལ་ཚུལ་བཞིན་དུ་སློབ་བར་ཁས་བླངས་པ་ཡིན་པས་གཞི་གསུམ་གྱིས་ཕྱག་ལེན་མཉམས་པར་ཚུལ་བཞིན་དུ་ཉམས་སུ་ལེན་དགོས། དེ་ཡང་གསོ་སྦྱོང་གི་ཚེ་ཐུན་མོང་བ་བྱང་ཆུབ་སེམས་དཔའི་སྡོམ་པ་འཛིན་པ་སྔོན་དུ་བཏང་ནས་སྔགས་སྡོམ་ཐོབ་པ་རྣམས་ཀྱིས་སོ་
ཐར་བྱང་སེམས་གསང་སྔགས་ཀྱི་ཕྱིར་བཅོས་སྔོན་དུ་འགྲོ་བའི་གསོ་སྦྱོང་འཆག་མེད་བྱེད་དགོས། ཁྱད་པར་སྔགས་སྡོམ་ཐོབ་པ་རྣམས་ཀྱིས་ཐུན་དྲུག་གི་རྣལ་འབྱོར་ལ་བརྩོན་པ་བྱས་ན་གསེར་ཆོས་ཀྱི་གདམས་པ་དང་འདྲ་བས་མ་ཆག་པ་གལ་ཆེ། སྡོམ་གསུམ་
སོ་སོའི་བསྔོ་བགྲང་བྱས་ནས་ལྟུང་བ་བྱུང་བར་མཐོང་ཚེ་ལྟུང་བ་རིགས་མཐུན་མ་བྱུང་བའི་བཤགས་ཡུལ་མཚན་ཉིད་དང་ལྡན་པའི་དྲུང་དུ་བཤགས་པ་རང་རང་གི་ལུགས་བཞིན་སྐྱེན་པར་བྱེད་དགོས། །དེ་ལྟར་ཚུལ་ཁྲིམས་དག་པ་གཞིར་བཟུངས་ནས་རྗེ་བདག་ཉིད་ཆེན་

[108A]༄༅། །བོའི་ལམ་རིམ་ཆེ་ཆུང་བཀའ་གདམས་གོང་མ་རྣམས་ཀྱི་ལམ་རིམ་ལ་མཐའ་ཆོད་པར་སྒྲོ་འདོགས་བཅད། བྱང་ཆུབ་ཏུ་བགྲོད་པའི་བདེ་ལམ་དང། འཇམ་དཔལ་ཞལ་ལུང་གི་སྙིབ་པོ་ལྟ་བུའི་སྐྱོང་རྒྱུ་གུད་པ་རེ་ལ་ཡང་ཐུན་བྮིའམ་མ་ཐུན་གཅིག་
ཏུ་དམིགས་རྣམ་སྐྱོང། ཐུན་མཚམས་རྣམས་སུའང་དལ་འབྱོར་དོན་ཆེ། རྙེད་དཀའ་ནམ་འཆི་ངེས་མེད་ངན་འགྲོའི་སྡུག་བསྔལ་ལས་རྒྱུ་འབྲས་རྣམས་བསམས་ནས་ཚེ་འདི་དང་ཕྱི་མའི་སྣང་ཤས་རྣམས་འགོག་པ་གནད་ཀྱི་དོན་པོར་བཟུང། བློ་མཐོ་བ་རྣམས་ཀྱིས་
ནི་གསང་བདེ་འཇིགས་གསུམ་གང་རུང་གི་བསྐྱེད་རྫོགས་ལ་འབད་བ་དང། ཟླ་བ་བྱུང་ངོ་ཅོག་གི་ཚེས་བཅུ་གང་རིགས་ལ། དཔལ་གསང་བ་འདུས་པའི་བདག་འཇུག་ཡོངས་སུ་རྫོགས་པའམ། བྲེལ་དབང་གིས་མ་གྲུབ་ཚེ་རྡོ་རྗེ་སློབ་དཔོན་གྱི་དབང་མན་ཆད་བླངས་
ན་སྔགས་སྡོམ་ཉམས་པ་གསོས་པར་འགྱུར་བས་འཆག་མེད་བྱེད། སྦྱིན་བདག་ཁྱད་པར་ཅན་གྱིས་གསོལ་བ་བཏབ་པའི་ངོར་དགེ་འདུན་སྤྱི་མཐུན་གྱིས་གཏོང་ནམ་གཏོགས་རང་རང་གི་འདོད་ཞེན་གྱིས་གྲོང་ཆོག་ལ་གཏན་མི་འགྲོ། །ཚོགས་ལ་འདུས་པ་ནས་མ་
གྲོལ་གྱི་བར་ལ་ལོང་གཏམ་མི་བྱེད། སྦྱིལ་བུ་སོ་སོར་ཡང་ཆོས་ལྡན་གྱི་དགོས་པའི་ཆེད་མ་གཏོགས་པ་དམག་དང་ཆོམ་རྐུན་འདུ་འཛི་སྡེ་རིགས་ཀྱི་ཕྱོགས་གཏམ་སོགས་ཀྱིས་དུས་འདའ་བར་མི་བྱེད། ཆོས་ལྡན་གྱི་འཚོ་ཆས་མ་གཏོགས་ཚོང་བུན་སྐྱེད་སོག་
མི་བྱེད། ཆང་འཐུངས་ན་སྟོན་པས་སྲོག་གི་ཕྱིར་ཡང་མ་གནང་བས་གྲྭ་འདིར་སྡོད་ས་མེད་པར་བྱས། དབང་ཆེས་ནས་ཐུགས་དམ་བཀའ་ཤོག་བླངས་ནས་དབུལ་འཕོངས་ལ་ཁྲལ་འུལ་མི་འགེལ། འཕྲལ་གྱི་མཛད་སྤྱོད་ཀྱང་ཁྱིམ་པ་མ་དད་པའི་སྤྱོད་པར་

[108B] ཁྱད་བར་ཞི་བ་ལྷས། བསྐལ་བ་སྟོང་དུ་བསགས་པ་ཡི། ཞེས་སོགས་གསུངས་པ་ལྟར། སྦྱིར་ཁོང་ཁྲོ་ཁྱད་པར་གྲོགས་ཚངས་པ་མཚུངས་པར་སྤྱོད་པ་རྡོ་རྗེ་སྤུན་ནང་ཕན་ཚུན་བླ་མ་སློབ་དཔོན་སོགས་ཞིང་
ཁྱད་པར་ཅན་ལ་ཁོང་ཁྲོ་བ་རྣམ་སྨིན་ཤིན་ཏུ་ཚབས་ཆེ་བས་གཉེན་པོ་བསྐྱེད་ནས་འགོག་པ་གལ་ཆེ། མདོར་ན་ལམ་ཕྱོགས་རེ་བར་མ་སོང་བར་ངེས་འབྱུང་བྱང་ཆུབ་ཀྱི་སེམས་ཡང་དག་པའི་ལྟ་བ་སྟེ་ལམ་གྱི་གཙོ་བོ་གསུམ་གྱིས་མཚོན་འཁྲུལ་མེད་ཀྱི་ལམ་ལ་ཐོས་
བསམ་སྒོམ་གསུམ་མཛད་པའི་སྒོ་ནས་རྒྱལ་བའི་བསྟན་པ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་པའི་བདག་རྐྱེན་དམ་པར་འགྱུར་བར་མཛོད། གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་ཏུ་དགེ་
འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག། །བསླབ་བ་ནོད་པའི་དགེ་སློང་དག་དབེན་པ་དག་ཀྱང་ཐོབ་པར་ཤོག་གཡེང་བ་ཐམས་ཅད་སྤངས་ནས་ནི། །སེམས་ནི་ལས་རུང་སྒོམ་གྱུར་ཅིག་ཅེས་པ་འདི་ནི་ཆོས་སྨྲ་བའི་བཙུན་བ་བློ་
བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    འདིར་གསང་བ་འདུས་པ་ལ་བརྟེན་པའི་བླ་མའི་རྣལ་འབྱོར་བྱ་བར་འདོད་པས། སྐྱབས་འགྲོ་བཞི་སྐོར་སེམས་བསྐྱེད་ཚད་མེད་བཞི་སྒོམ་པ་སྤྱི་འགྲོ་ལྟར་རམ། ཡང་ན། ཡིད་
ཀྱི་རོལ་པ་དྲི་མེད་ཟླ་འདྲས་བསྒྲུབས། ཞེས་སོགས་རྒྱུད་དང་འདྲེས་ངེས་བ་སྔོན་དུ་བཏང་ནས། རང་ཉིད་ཞེ་སྡང་རྡོ་རྗེ་ཡུམ་བཅས་སུ་གྱུར། ཨོཾ་ཨཱཧཱུཾ་ལན་གསུམ་གྱིས་ནང་མཆོད་དང་མཆོད་རྫས་ཅིག་ཅར་དུ་བྱིན་གྱིས་བརླབས་ཏེ། རང་གི་མདུན་གྱི་ཐད་

[109A]༄༅། །དྲང་གནམ་མཁའི་གནས་སུ་རིན་པོ་ཆེ་སྣ་ཚོགས་ལས་གྲུབ་པའི་པདྨ་འདབ་མ་སྟོང་དང་ལྡན་པའི་ལྟེ་བར་སེང་ཁྲི་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་རྡོ་རྗེ་འཆང་སྐུ་
མདོག་སྔོན་པོ་མི་བསྐྱོད་པའི་དབུ་རྒྱན་ཅན་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ། པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། དབུ་སྐྲ་རལ་པའི་ཐོར་ཚུགས་ཅན། མཚན་དང་དཔེ་བྱད་ཀྱིས་བརྒྱན་པ། ཡུམ་རེག་
བྱ་རྡོ་རྗེ་མ་སྔོན་མོ་མི་བསྐྱོད་བའི་དབུ་རྒྱན་ཅན་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ། པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། དབུ་སྐྲ་རལ་པ་བྱེད་བཅིངས་སུ་བྱས་པ་ཤིན་ཏུ་སྒེག་ཅིང་བཞིན་འཛུམ་བག་དང་ལྡན་པ་
ཟུར་གྱི་ལྟ་བ་ལ་སོགས་པའི་རྣམ་འགྱུར་གྱིས་མཛེས་པ་ལང་ཚོ་དར་ལ་བབ་ཅིང་འདོད་ཡོན་ལྔའི་དགའ་བས་རོལ་པ། ཡབ་ཡུམ་གྱི་ཕྱག་དང་པོ་གཉིས་ཀྱིས་ཕན་ཚུན་དུ་འཁྱུད་པ། གཉིས་ཀའང་རིན་པོ་ཆེའི་དབུ་རྒྱན་གསོལ་བ། རིན་པོ་ཆེའི་སྙན་རྒྱན་དང་
སྙན་གོང་ཨུཏྤ་ལའི་གདེངས་ཀ་དང་དར་དབྱངས་ཀྱིས་མཛེས་པར་བྱས་པ། རིན་པོ་ཆེའི་མགུལ་རྒྱན་དང་མུ་ཏིག་གི་སེ་མོ་དོ་དང། རིན་པོ་ཆེའི་དོ་ཤལ་དང། ཕྱག་གདུབ་དང། ཞབས་གདུབ་དང། རིན་པོ་ཆེའི་འོག་པག་སྟེ་རིན་པོ་ཆེའི་རྒྱན་བརྒྱད་ཀྱིས་
བརྒྱན་བ། སྐུ་སྟོད་ལྷ་རྫས་ཀྱི་གོས་ཀྱིས་ག་ཤལ་བྱས་ཤིང་སྐུ་སྨད་ལྷ་རྫས་ཀྱི་དར་གྱི་ཤམ་ཐབས་འཕྱར་བ་འོད་ཀྱི་དཀྱིལ་འཁོར་གྱིས་བསྐོར་བའི་དབུས་ན་ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར། དེའི་ཐུགས་ཀར་མི་བསྐྱོད་པ། སྤྱི་བོར་

[109B] མགྲིན་པར་འོད་དཔག་མེད། ལྟེ་བར་རིན་འབྱུང། བརླའི་རྩ་བར་དོན་གྲུབ། ལྟེ་བར་སྤྱན་མ། སྙིང་ཁར་མཱ་མ་ཀཱི་མགྲིན་པར་གོས་དཀར་མོ། སྤྱི་གཙུག་ཏུ་སྒྲོལ་མ། མིག་ཏུ་ས་སྙིང། རྣ་བར་ཕྱག་རྡོར། སྣར་
ནམ་སྙིང། ལྕེར་འཇིག་རྟེན་དབང་ཕྱུག་སྙིང་ཁར་འཇམ་དཔལ། གསང་གནས་སུ་སྒྲིབ་སེལ། ཚིགས་རྣམས་ལ་ཀུན་བཟང། སྤྱི་གཙུག་ཏུ་བྱམས་པ། མིག་གི་སྒོར་གཟུགས་རྡོ་རྗེ་མ། རྣ་བའི་སྒོར་སྒྲ་རྡོ་རྗེ་མ། རྣའི་སྒོར་དྲི་རྡོ་རྗེ་མ་
ཁའི་སྒོར་རོ་རྡོ་རྗེ་མ། རྡོ་རྗེའི་སྒོར་རེག་བྱ་རྡོ་རྗེ་མ། ལག་པ་གཡས་ལ་གཤིན་རྗེ་གཤེད། ལག་པ་གཡོན་ལ་གཞན་གྱིས་མི་ཐུབ་པ། ཁ་ལ་རྟ་མགྲིན། རྡོ་རྗེ་ལ་བགེགས་མཐར་བྱེད། དཔུང་པ་གཡས་བའི་རྩ་བར་མི་གཡོ་བ། དཔུང་པ་
གཡོན་པའི་རྩ་བར་འདོད་རྒྱལ། པུས་མོ་གཡས་ལ་དབྱུག་སྔོན་ཅན། པུས་མོ་གཡོན་ལ་སྟོབས་པོ་ཆེ། སྤྱི་གཙུག་ཏུ་གཙུག་ཏོར་འཁོར་ལོས་བསྒྱུར་བ། རྐང་མཐིལ་གཉིས་སུ་གནོད་མཛེས་རྒྱལ་པོ། དེའི་མཐའ་སྐོར་དུ་བླ་མ་ཡི་དམ་སངས་
རྒྱས་བྱང་ཆུབ་སེམས་དཔའ་དཔའ་བོ་དཔའ་མོ་མཁའ་འགྲོ་ཆོས་སྐྱོང་བསྲུང་མའི་ཚོགས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་རང་རང་གིས་གསུངས་པའི་ལུང་གི་ཆོས་རྣམས་པོ་ཏིའི་རྣམ་པར་ཡོད་བ། གཙོ་འཁོར་ཐམས་ཅད་ཀྱི་སྤྱི་
བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་བར་གྱུར། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་རང་བཞིན་གྱི་གནས་ནས་བླ་མ་དང་

[110A]༄༅། །གཉིས་སུ་མེད་པའི་མི་བསྐྱོད་བའི་དཀྱིལ་འཁོར་འཁོར་དང་བཅས་པ་སྤྱན་དྲངས། ཨོཾ་བཛྲ་ས་མ་ཡ་ཛཛ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། གང་གི་དྲིན་གྱི་བདེ་ཆེན་གནས། །སྐད་ཅིག་གིས་ནི་འཐོབ་འགྱུར་བ་
བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་བད་ལ་འདུད། །རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་བདེ་སྟོང་རོ་ལ་རྟག་རོལ་ཅིང། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །རྒྱལ་བ་ཡན་ལག་བདུན་
ལྡན་ལ་ཕྱག་འཚལ། །ལོང་བྱུང་ན། གང་ཞིག་གཟུགས་དང་ཚོར་བ་འདུ་ཤེས་ཞེས་སོགས་དང། མདོར་བསྡུ་ན། སྟོན་པ་བླ་མེད་སོགས་དང། ཕྱག་བྱར་འོས་པ་ཞེས་སོགས་ཀྱི་ཕྱག་བྱ། རང་གི་ཐུགས་ཀའི་ཧཱུཾ་ལས་བྱུང་བའི་མཆོད་བའི་
ལྷ་མོ་རྣམས་ཀྱིས་མཆོད་པར་བསམ། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་སྤརཤའི་བར་གྱིས་མཆོད། ཨོཾ་གུ་རུ་བུདྡྷ་བོ་དཧི་སཏ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་ཕུལ། དེ་ནས་བླ་མ་ཡབ་ཡུམ་སྙོམས་པར་ཞུགས་བས་ལྷན་སྐྱེས་ཀྱི་དགའ་བ་སྐྱེས་
བདེ་བས་སྟོང་པ་ངེས་བའི་བདེ་སྟོང་དབྱེར་མེད་ཀྱི་ཡེ་ཤེས་སྐྱེས་པ་གསང་བ་དང། དེ་ཁོ་ན་ཉིད་ཀྱི་མཆོད་པས་མཉེས་བར་གྱུར། དེ་ནས་མཎྜལ་རྒྱས་བསྡུས་སྐབས་དང་བསྟུན་ནས་འབུལ། །དེ་ནས་བླ་མ་རྡོར་འཛིན་མ་ཚར་གསུམ་བྱ་ཞིང། གང་ཞིག་
ཐོགས་མེད་སྲིད་བའི་ཆུ་ཀླུང་དུ། །མ་ལུས་ཀུན་རྟོག་གིས་བསགས་རྙོག་བ་རྣམས། །ཐུགས་རྗེ་ཆེ་ལྡན་སྤྱན་སྔར་དེ་དག་ནི། །ཆོ་ག་བཞིན་དུ་ཐམས་ཅད་བཤགས་བར་བགྱི། །རྫོགས་སངས་རྒྱས་དང་བྱང་ཆུབ་སེམས་དཔའ་དང། །འཕགས་

[110B] །དེ་དག་ཀུན་ལ་ཡང་དག་ཡི་རང་ཞིང། །བྱང་ཆུབ་ཏུ་ནི་ཡོངས་སུ་བསྔོ་བར་བགྱི། །དེ་ནས་སྒྲུབ་པའི་མཆོད་པར་རིགས་ལྔའི་སྡོམ་པ་བཟུང་བ་བྱས་ཏེ། བླ་མ་དེ་ཉིད་སྐྱོན་ཐམས་ཅད་དང་བྲལ་ཞིང། །ཡོན་
ཏན་གྱི་རིགས་ཐམས་ཅད་ཡོངས་སུ་རྫོགས་པ། །མཚན་ཐོས་བ་ཙམ་གྱིས་འཁོར་བ་དང་ངན་སོང་གི་འཇིགས་པ་ལས་སྒྲོལ་ཞིང། དྲན་བཙམ་གྱིས་མཆོག་དང་ཐུན་མོང་གི་དངོས་གྲུབ་ཐམས་ཅད་བདེ་བླག་ཏུ་སྩོལ་བ་དཀོན་མཆོག་གསུམ་པོ་འདུས་
པའི་བདག་ཉིད་སྐྱབས་གནས་བསླུ་བ་མེད་པ་ཡིན་སྙམ་དུ། གདུང་ཤུགས་དྲག་པོས། བླ་མ་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །དཀྱིལ་འཁོར་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །སངས་རྒྱས་ཀུན་
གྱི་བདག་ཉིད་བླ་མ་རིན་པོ་ཆེ་ལ་གསོལ་བ་འདེབས་སོ། །དམ་ཆོས་བདུད་རྩིའི་འབྱུང་གནས་བླ་མ་རིན་པོ་ཆེ་ལ་གསོལ་བ་འདེབས་སོ། །འཕགས་ཚོགས་ཀུན་གྱི་འདྲེན་པ་བླ་མ་རིན་པོ་ཆེ་ལ་གསོལ་བ་འདེབས་སོ། །བསླུ་མེད་སྐྱབས་ཀྱི་དམ་པ་བླ་མ་རིན་
པོ་ཆེ་ལ་གསོལ་བ་འདེབས་སོ། །བདག་གི་བློ་ཆོས་སུ་འགྲོ་བ་བྱིན་གྱིས་བརླབ་ཏུ་གསོལ། ཆོས་ལམ་དུ་ལོངས་པར་བྱིན་གྱིས་བརླབ་ཏུ་གསོལ། ཆོས་མ་ཡིན་བའི་རྟོག་པ་སྐད་ཅིག་ཙམ་ཡང་མི་སྐྱེ་བར་བྱིན་གྱིས་བརླབ་ཏུ་གསོལ། ཞེས་སྙིང་
ཁོང་རུས་པའི་གཏིང་ནས་གསོལ་བ་བཏབ་པས། མདུན་གྱི་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་བའི་རྒྱུན་དཔག་ཏུ་མེད་པ་བབས་བདག་དང་མ་གྱུར་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་ནད་གདོན་

[111A]༄༅། །བར་ཆད་ཐམས་ཅད་སྦྱངས། ཚེ་དང་བསོད་ནམས་ལུང་དང་རྟོགས་བའི་ཡོན་ཏན་ཐམས་ཅད་འཕེལ་ཞིང་རྒྱས། སླར་ཡང་སྔར་བཞིན་གསོལ་བ་བཏབ་པས་བླ་མའི་ཐུགས་ཀཾ་འོད་ཟེར་གྱིས་མཐའ་སྐོར་གྱི་ཞི་ཁྲོ་རབ་འབྱམས་ཐམས་
ཅད་འོད་དུ་སྦྱངས་ནས་བླ་མ་ཡབ་ཡུམ་ལ་ཐིམ། དེ་གཉིས་ཀྱང་དགྱེས་བཞིན་དུ་བདག་ཉིད་ཀྱི་སྤྱི་བོ་ནས་ཨ་ཝ་དྷཱུ་ཏིའི་ལམ་ནས་བརྒྱུད་དེ་སྙིང་ཁ་ཆོས་ཀྱི་འཁོར་ལོའི་དབུས་སུ་པདྨའི་གདན་ལ་ཞུགས། དེའི་ཐུགས་ཀའི་ས་བོན་སྔགས་འཕྲེང་ལ་དམིགས་
ནས་ཨོཾ་ཨཱ་བཛྲ་དཧྲྀ་ག་ཧཱུཾ་ཧཱུཾ། ཞེས་སོགས་སྐབས་དང་བསྟུན། དགེ་བ་འདི་ཡིས་མྱུར་དུ་བདག་ཅེས་སོགས་སྨོན་ལམ་རྒྱས་བསྡུས་ཅི་རིགས་པ་བཀྲ་ཤིས་ཀྱིས་བརྒྱན་པར་བྱའོ། ཞེས་བླ་མའི་རྣལ་འབྱོར་དད་པའི་ལྕགས་ཀྱུ་ཞེས་བྱ་བ་འདི་ནི་བཀྲ་
ཤིས་ལྗོངས་སྤྲུལ་སྐུ་བློ་བཟང་འཕྲིན་ལས་ཀྱི་གསུང་གིས་བསྐུལ་བ་ལྟར་བླ་མ་གོང་མའི་གསུང་ལ་བརྟེན་ནས་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    བརྟན་མཁས་ཡོན་ཏན་གཉིས་དང་ལེགས་ལྡན་ཞིང། །
བསླབ་གསུམ་རྣམ་པར་དག་པའི་ཡོན་ཏན་གྱིས། །ཀླུ་དང་མཁའ་ལྡིང་བསླབ་པའི་གཞིར་བཀོད་པའི། །འཕགས་པ་རབ་འབྱོར་ཞབས་ལ་གསོལ་བ་འདེབས། །བྱང་ཕྱོགས་ཀ་ལཱ་པ་ཡི་གྲོང་ཁྱེར་ཆེར། །ཉི་མའི་ཤིང་རྟ་ལ་སོགས་ཚངས་སྲས་
རྣམས། །དང་པོའི་སངས་རྒྱས་དབང་གིས་སྨིན་མཛད་བའི། །འཇམ་དཔལ་གྲགས་བའི་ཞབས་ལ་གསོལ་བ་འདེབས། །ལེགས་པའི་དོན་ལྡན་རང་རྒྱུད་གྲུབ་མཐའི་སྲོལ། །རབ་ཏུ་འབྱེད་མཁས་ཀླུ་སྒྲུབ་སྲས་ཀྱི་མཆོག་གསང་བའི་བདག་པོ་

[111B] །ལེགས་ལྡན་འབྱེད་ཀྱི་ཞབས་ལ་གསོལ་བ་འདེབས། །རྒྱུད་སྡེ་འབུམ་ཕྲག་ཐུགས་སུ་ལེགས་ཆུད་ནས། །ན་ལེནྡྲ་ཞེས་བྱ་བའི་ཡུལ་དབུས་སུ། །མཁས་བའི་བྱ་བ་གསུམ་གྱིས་དུས་འདའ་བའི། །སློབ་དཔོན་ཨ་
བྱཱའི་ཞབས་ལ་གསོལ་བ་འདེབས། །ལྔ་རིག་ཡོན་ཏན་རྒྱ་མཚོའི་མཐར་ཕྱིན་པས། །སྒྲ་བསྒྱུར་སྨྲ་བའི་དབང་པོ་མཁས་པ་ཆེ། །མདོ་སྔགས་འཆད་རྩོད་རྩོམ་པའི་སྦོབས་པ་ཅན། །འགོས་ལོ་ཆེན་པོའི་ཞབས་ལ་གསོལ་བ་འདེབས། །རྗེ་བཙུན་
འཇམ་དབྱངས་ཉིད་ཀྱིས་རྗེས་བཟུངས་ནས། །སྐྱིད་གྲོང་ཚོང་འདུས་ས་ཡི་ཉེ་འདབས་སུ། །འཕྲོག་བྱེད་ཕམ་མཛད་ཆོས་ཀྱི་རྒྱལ་རྔ་བརྡུངས། །ས་སྐྱ་པཎྜི་ཏ་ལ་གསོལ་བ་འདེབས། །མཐུ་སྟོབས་ནུས་བས་སྡེ་བརྒྱད་བྲན་འཁོལ་ཞིང། །གྲགས་
པ་གཞོན་ནུའི་ཞབས་རྡུལ་ལེགས་བསྟེན་ཏེ། །ཡོངས་སུ་རྫོགས་པའི་དངོས་པོར་རབ་བསྒྲུབས་པ། །གཡུང་སྟོན་རྡོ་རྗེ་དཔལ་ལ་གསོལ་བ་འདེབས། །མདོ་སྔགས་རིག་གནས་ཀུན་ལ་ཐོགས་མེད་ཅིང། །ཡབ་རྗེ་དམ་པའི་བསྟན་པའི་སྲོག་ཤིང་
འཛིན། །དམ་ཅན་རྒྱ་མཚོའི་ཚོགས་ཀྱིས་རབ་བསྔགས་པའི། །མཁས་གྲུབ་དགེ་ལེགས་དཔལ་ལ་གསོལ་བ་འདེབས། །གཡས་རུ་གཙང་འགྲམ་ལྷོ་ཡི་བྱ་འདབས་སུ། །ལྡོང་རིགས་གྲུབ་པའི་རྒྱུད་དུ་སྐུ་བལྟམས་ནས། །བཤད་སྒྲུབ་བསྟན་
བའི་བྱ་བ་མཐར་སོན་བའི། །བསོད་ནམས་ཕྱོགས་གླང་ཞབས་ལ་གསོལ་བ་འདེབས། །སྙན་རྒྱུད་གདམས་པའི་ཐུགས་ཀྱི་བཅུད་ཕྱུང་ནས། །སྐལ་ལྡན་གདུལ་བྱའི་ཡིད་རབ་ཚིམ་མཛད་ཅིང། །ཚེ་གཅིག་ཉིད་ལ་ཟུང་འཇུག་སྐུ་བརྙེས་བའི། །

[112A]༄༅། །བློ་བཟང་དོན་གྲུབ་ཞབས་ལ་གསོལ་བ་འདེབས། །གཞོན་ནུ་ཉིད་ནས་ཤེས་རབ་ལྷ་མོ་སོགས། །ལྷག་བའི་ལྷ་ཡིས་མངོན་སུམ་བྱིན་བརླབས་པས། །མཁྱེན་དཔྱོད་འཕྲིན་ལས་ཕ་མཐའ་ཡས་པ་ཡི། །བློ་བཟང་ཆོས་རྒྱན་ཞབས་
ལ་གསོལ་བ་འདེབས། །བློ་བཟང་རྒྱལ་བ་གཉིས་བའི་རིང་ལུགས་ཀྱིས། །བསྟན་བའི་ཁུར་ཆེན་འཁྱེར་བའི་མོས་བློ་ཅན། །ཞྭ་སེར་བསྟན་པ་མི་ནུབ་འཛིན་བའི་རྗེ། །བློ་བཟང་ཡེ་ཤེས་ཞབས་ལ་གསོལ་བ་འདེབས། །རྒྱལ་བའི་ཡབ་གཅིག་རྗེ་
བཙུན་འཇམ་དབྱངས་ཀྱིས། །ཐོས་བསམ་ཆོས་ཀྱི་འབྱོར་ཅེས་ལུང་བསྟན་ཅིང། །འབྲོམ་སྟོན་ཐམས་ཅད་མཁྱེན་པའི་ཐུགས་ཀྱི་སྲས། །རིག་པའི་དབང་ཕྱུག་ཆོས་འབྱོར་དཔལ་བཟང་པོ། །རྨད་བྱུང་སྐྱེས་རབས་ཚར་དུ་མངར་བ་ཡི། །སྣང་
བརྙན་བི་ཤྭ་ཀརྨས་བསྒྲུབས་འདྲ་རྣམས། །རབ་འབྱམས་གཞུང་ལུགས་སྨྲ་བའི་སློབ་དཔོན་པ། །དམ་ཆོས་རྒྱལ་མཚན་མཐུན་རྐྱེན་ཁུར་དུ་བཞེས། །སྐུ་སྐྱེ་བློ་བཟང་བསྟན་པའི་རྒྱལ་མཚན་སོགས། །ཡེ་ཤེས་རྒྱ་མཆོས་བཀོད་བས་ཁྱབ་བྱས་
ཤིང། །མཐུན་སྐྱེན་དགོས་དགུ་མ་ལུས་ཚོགས་པར་བྱས། །བིར་ཐོགས་བློ་བཟང་ཚེ་དབང་མཆེད་གྲོགས་ཀྱིས། །ཡིད་གཞུང་ས་ལྷག་བསམ་དག་པས་བསྒྲུབས་པའི་མཐུས། །རྒྱལ་བསྟན་སྤྱི་དང་ཁྱད་པར་ཙོང་ཁ་བའི། །བཤད་སྒྲུབ་བསྟན་པ་
རྒྱས་པའི་བཀྲ་ཤིས་ཤོག།    ༈    བློ་བཟང་གྲགས་བསྟན་ཤར་རི་མཐོན་པོའི་རྩེར། །བསླབ་གསུམ་ལུང་རྟོགས་དཀྱིལ་འཁོར་རབ་རྒྱས་ཤིང། །ཡེ་ཤེས་འོད་སྟོང་ཕྱོགས་བཅུར་འཕྲོ་བ་ཡི། །དཔལ་ལྡན་བླ་མའི་ཞབས་

[112B] །མཆོག་གསུམ་བསླུ་མེད་རྒྱལ་བའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །རྗེ་བཙུན་བླ་མ་སྲིད་མཐར་ཞབས་བརྟན་ཅིང། །འཕྲིན་ལས་དབྱར་མཚོ་བཞིན་དུ་འཕེལ་བར་ཤོག་དེང་ནས་ཡང་
སྲིང་སྐྱེ་བ་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་འཛིན་ཅིང། །གནས་སྐབས་བདེ་སྐྱིད་དབལ་འབྱོར་རྒྱས་པ་དང། །མཐར་ཐུག་ཀུན་མཁྱེན་གོ་འཕང་མྱུར་ཐོབ་ཤོག་ཅེས་པ་འདི་ནི་རྒྱལ་མོ་ཚེ་དབང་དབལ་མོས་བསྐུལ་བའི་ངོར་འཀྱའི་
དགེ་སློང་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    འདིར་མཚོ་བྲག་མགོན་པོ་ལ་བསངས་མཆོད་འབུལ་ཚུལ་ནི། མཆོད་གཏོར། གསེར་སྐྱེམས། བསངས་རྫས། བ་དན་གོ་ཁྲབ་སོགས་སྤྱན་གཟིགས་
ཅི་འབྱོར་བཤམས་ལ། རང་ལྷག་པའི་ལྷ་གང་ཡང་རུང་བའི་ང་རྒྱལ་དང་ལྡན་བའི་ངང་ནས། མཆོད་རྫས་རྣམས་ལ་དམིགས་ཏེ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པའི་དང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ཨོཾ་ལས་མཆོད་རྫས་རྣམས་འདོད་ཡོན་ལྔ་དང་ལྡན་པ་དྭངས་ཤིང་ཐོགས་པ་མེད་པ། བླ་མ་ཡི་དམ་དཔའ་བོ་མཁའ་འགྲོ་ཆོས་སྐྱོང་བསྲུང་མ་བྲག་ལྷ་མགོན་པོ་འཁོར་དང་བཅས་པ་མཉེས་པར་བྱེད་བའི་དམ་རྫས་སྤྱན་གཟིགས་བསམ་གྱིས་མི་ཁྱབ་བས་གང་
བར་གྱུར། ཨོཾ་ཨཱ་ཧཱུཾ་ལན་གསུམ། ཨོཾ་སརྦ་བིད་པཱུ་ར་པཱུ་ར་རུ་ར་སུ་ར་ཨ་བརྟ་ཡ་ཨ་བརྟ་ཡ་ཧོ། བཛྲ་སྥ་ར་ཎ་ཁཾ་སཱཏཱ། ཞེས་ནམ་མཁའ་མཛོད་ཀྱི་སྔགས་དང་ཕྱག་རྒྱས་བྱིན་གྱིས་བརླབས།། ཀྱཻ༑ མདུན་དུ་མཚོ་བྲག་རྡོ་རྗེའི་རྗ་རི་དང། །རབ་

[113A]༄༅། །མཛེས་སྦང་རིས་བརྒྱན་པའི་གནས་མཆོག་ཏུ། །མཚོ་བྲག་མགོན་བོ་ཡབ་ཡུམ་སྲས་དང་བཅས། །ལྷ་ཀླུ་བདུད་བཙན་དྲི་ཟ་ཀླུ་སྨན་སོགས། །མ་ལུས་འཁོར་དང་བཅས་བ་སྤྱན་འདྲེན་ན། །རང་རང་འདོད་པའི་གདན་ལ་དགྱེས་
བཞིན་བཞུགས། །སྔོན་ཚེ་ཟ་མ་ཏོག་གི་མདོ་སྡེ་ལས། །ལུང་བསྟན་པདྨ་སཾ་བཧའི་བཀའ་ཉན་པའི། །བྲག་ལྷ་མགོན་པོ་འཁོར་དང་བཅས་ལ་འདུད། །ག་བུར་ཙནྡན་དཀར་དམར་ཨ་ཀ་རུ། །སྤ་ཤུག་མཁན་བ་བ་ལུ་སུ་ལུ་དང། །ཕུར་མོ་སིལ་
ཛཱ་ཏིའི་དུད་སྤྲིན་གྱིས། །བླ་མ་ཡི་དམ་དཀོན་མཆོག་རྣམ་པ་གསུམ། །དཔའ་བོ་དཔའ་མོ་མཁའ་འགྲོའི་ཚོགས་རྣམས་དང། །ཡེ་ཤེས་སྤྱན་ལྡན་བསྲུང་མ་འཁོར་བཅས་ལ། །མི་གཙང་གྲིབ་ཀྱིས་ཕོག་བ་ཐམས་ཅད་བསངས། །ཁྱད་པར་དྲག་ལྷ་
མགོན་པོ་འཁོར་བཅས་བསངས། །ཟུར་ཕུད་ལྔ་ལྡན་དྲི་ཟའི་ཚོགས་རྣམས་བསངས། །གཙུག་ན་རིན་ཆེན་ཀླུ་ཆེན་འཁོར་བཅས་བསངས། །རྡོ་རྗེ་གཡུ་སྒྲོན་སྨན་བཙུན་འཁོར་བཅས་བསངས། །མདོར་ན་དབུ་རུ་སྟོད་ཀྱི་ཡུལ་ཕྱོགས་ཀྱི། །དཀར་
ཕོ་ལྷ་དང་དམར་པོ་བཙན་གྱི་སྡེ། །ནག་པོ་བདུད་དང་ཁྲ་བོ་གཟའ་ཡི་སྡེ། །དམུ་དར་རྒྱལ་པོ་མ་མོ་གཤིན་རྗེའི་སྡེ། །ས་བདག་ཀླུ་གཉེན་རིགས་རྣམས་ཐམས་ཅད་བསངས། །ཕྱེ་མར་རོ་བརྒྱ་ལྡན་བའི་གཏོར་མ་དང། །འོ་ཆོལ་ཇ་ཆང་བཏུང་
བའི་ཚོགས་རྣམས་ཀྱིས། །བྲག་ལྷ་མགོན་པོ་འཁོར་བཅས་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ཅིག་མཛེས་ལྡན་རླུང་གི་ཤུགས་འཆང་རྟ་མཆོག་དང། །རྔམ་བརྗིད་གཡག་རྒོད་ཞོལ་པོའི་ཚོགས་རྣམས་ཀྱིས་

[113B] །ཐུགས་དམ་སྐོངས་ཤིང་ཉམས་ཆགས་སོས་གྱུར་ཅིག་ཤ་རྒྱས་སྦུ་སྡུག་གཡོ་བའི་ལུག་དང། །རྩེད་འཇོར་འཁྱུ་བའི་རི་དྭགས་ཚོགས་རྣམས་ཀྱིས། །བྲག་ལྷ་མགོན་བོ་འཁོར་བཅས་ཐུགས་
དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ཅིག་སྟག་གཟིག་ང་རོ་སྒྲོག་པའི་ཁྱི་ནག་དང། །འཕུར་ལྡིང་རོལ་བའི་འདབ་ལྡན་ཚོགས་རྣམས་ཀྱིས། །བྲག་ལྷ་མགོན་པོ་འཁོར་བཅས་ཐུགས་དམ་བསྐངས། །ཐུགས་དམ་
སྒོངས་ཤིང་ཉམས་ཆགས་སོས་གྱུར་ཅིག་འཇའ་ཚོན་ལྟར་བཀྲ་ཕྱར་བའི་བ་དན་དང། །རང་བསྲུང་གོ་ཆ་གཞན་འཇོམས་མཚོན་ཆ་ཡིས། །བྲག་ལྷ་མགོན་པོ་འཁོར་བཅས་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་
གྱུར་ཅིག་དེ་ནས་གཏོར་མ་ཟུར་བ་ཡོད་ན་ཨ་ཀཱ་རོ་གསུམ་གྱིས་བསྔོ་ཞིང། གཞི་བདག་གཏོར་མ་གཏོང། བྲག་ལྷ་མགོན་པོ་འཁོར་བཅས་ཀྱིས། །གཏོར་ཚོགས་རྒྱ་མཚོ་འདི་བཞེས་ལ། །བདག་ཅག་དབོན་སློབ་འཁོར་བཅས་ཀྱི། །འགལ་
རྐྱེན་སོལ་ལ་མཐུན་རྐྱེན་སྒྲུབས། ཞེས་འཕྲིན་ལས་བཅོལ་ཞིང་བཀྲ་ཤིས་བྱའོ། ཞེས་མཚོ་བྲག་མགོན་པོ་ལ་མཆོད་གཏོར་འབུལ་ཚུལ་འདི་ནི་འོད་སྣ་དགོན་གྲྭ་སྤྱིས་བསྐུལ་བའི་ངོར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ་
   ༈    ལྷ་མིའི་སྟོན་བ་སྨྲ་བ་བླ་མེད་དང། །བདེ་ལྡན་ཞིང་གི་གཙོ་བོ་འོད་དཔག་མེད། །བྱང་སེམས་ཉེ་བའི་སྲས་བརྒྱད་འཇིག་རྟེན་དབང། །པདྨ་རཱ་གའ་མདངས་ལྡན་ཙནྡྲན་ལས། །ལེགས་བར་བསྒྲུབས་པའི་རྣམ་དཀར་དགེ་བའི་མཐུས། །

[114A]༄༅། །གཡུལ་ལྷོ་དགོས་སྐྱེས་ཉེ་དུར་བཅས་པ་རྣམས། །གནས་སྐབས་ཚེ་རིང་ནད་མེད་བདེ་ལྡན་ཞིང། །བདེ་བ་ཅན་དུ་ཐོགས་མེད་སྐྱེ་བར་ཤོག་ཅེས་པ་འདི་ནི་གཡུལ་ལྷོ་དགོས་སྐྱེས་ཀྱིས་རྟེན་བཞེངས་རྣམས་བགྱིས་པའི་དགེ་བ་བསྔོ་
ཕྱིར་དུ་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། བཀྲ་ཤིས།།    ༈   རྒྱལ་ཀུན་བརྩེ་བའི་བདག་ཉིད་སྤྱན་རས་གཟིགས། །གང་གི་སྣང་བརྙན་མངོན་སུམ་བྱོན་འདྲ་འདི། །དད་པས་བཞེངས་བས་བློ་བཟང་
དབང་གི་རྒྱལ། །འཁོར་བཅས་བདེ་ལྡན་ས་ལམ་མཐར་ཕྱིན་ཤོག་ཅེས་པ་འདི་ནི་བློ་བཟང་དབང་རྒྱལ་གྱིས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    བློ་ཆེན་རྒྱལ་སྲས་བཟང་བའི་སྤྱོད་
བ་ལ། །ཡང་ཡང་གོམས་པས་ཡེ་ཤེས་སྣང་བ་ཐོབ། །དུལ་དུལ་བཅས་པའི་མཚམས་ལས་མི་འདའ་བའི། །མང་མང་གདུལ་བྱའི་མགོན་ལ་གསོལ་བ་འདེབས། །དུས་གསུམ་རྒྱལ་བ་རྒྱལ་སྲས་ཐུགས་རྗེ་དང། །བཀའ་སྡོད་དམ་ཅན་རྒྱ་མཚོའི་
མཐུ་སྟོབས་ཀྱིས། །དབལ་ལྡན་བླ་མ་བསྐལ་བརྒྱར་ཞབས་བརྟན་ཅིང། །འཕྲིན་ལས་ཡར་ངོའི་ཟླ་ལྟར་འཕེལ་བར་ཤོག་རྩ་རྒྱུད་བླ་མ་སྨན་བླ་བདེ་གཤེགས་བརྒྱད། །འཕགས་མཆོག་ཐུགས་རྗེ་ཆེན་པོའི་བྱིན་རླབས་ཀྱིས། །དགེ་འཕེལ་
ཆོས་འཁོར་གླིང་གི་དགེ་འདུན་སྡེ། །ཁྲིམས་གཙང་ཐུགས་མཐུན་དར་ཞིང་རྒྱས་པར་ཤོག་ཅེས་པ་འདི་ནི་ཟི་ན་ཆོས་རྗེ་ངག་དབང་བློ་བཟང་གིས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།

[114B]   ༈    རྒྱལ་དང་རྒྱལ་སྲས་ཐུགས་རྗེའི་བྱིན་རླབས་དང། །ཆོས་ཉིད་རྣམ་པར་དག་པའི་བདེན་སྟོབས་ཀྱིས། །དཔལ་ལྡན་བླ་མ་ཚུལ་ཁྲིམས་དར་རྒྱས་ཀྱི། །ཡང་སྲིད་བསྟན་པའི་དཔལ་དུ་མྱུར་འབྱོན་ཤོག་ཅེས་བ་འདི་ནི་ཁྲི་ཆེན་དེ་ཉིད་
ཀྱི་གསོལ་དབོན་གྱིས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    བློ་བཟང་རྒྱལ་བ་གཉིས་པའི་རིང་ལུགས་མཆོག་ཕྱོགས་འདིར་མདོ་སྔགས་གཞུང་ལུགས་སྤེལ་བྱེད་ཅིང། །ཡེ་
ཤེས་མཚན་ཅན་འགྲོ་བ་འདྲེན་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །དཔལ་ལྡན་བླ་མ་ཡུན་རིང་ཞབས་བརྟན་ཅིང། །
འཕྲིན་ལས་དབྱར་མཚོ་བཞིན་དུ་འཕེབ་བར་ཤོག་ཅེས་པ་འདི་ནི་ར་སྒྲེང་ཡར་དགོན་གྱི་གྲྭ་བ་དགེ་སློང་བློ་བཟང་བྱམས་པས་བསྐུལ་བ་ལ་བརྟེན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    བློ་བཟང་རྒྱལ་
བའི་རིང་ལུགས་སྤེལ་བ་ལ། །ཕྱོགས་འདིར་སྙིང་སྟོབས་མཆོག་གི་དཔལ་ལྡན་པ། །ཡེ་ཤེས་མཚན་ཅན་རྗེ་བཙུན་བླ་མ་ཡི། །ཞབས་ཀྱི་པདྨོ་བསྐལ་བརྒྱར་བརྟན་བར་ཤོག་ཅེས་པ་འདི་ནི་རབ་འབྱམས་བ་བློ་བཟང་བསྟན་པས་བསྐུལ་བའི་ངོར་
ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་པའོ།།    ༈    ཚུལ་ཁྲིམས་རྣམ་དག་རྩ་བ་རབ་བརྟེན་ཅིང། །མདོ་སྔགས་གཞུང་ལུགས་ལོ་འདབ་རབ་ཏུ་རྒྱས། །རྣམ་དཔྱོད་འབྲས་བུའི་ཁུར་གྱིས་རབ་དུད་པའི། །དཔལ་ལྡན་བླ་མའི་

[115A]༄༅། །ཞབས་ལ་གསོལ་བ་འདེབས། ཞེས་བ་འདི་ནི་ཨེར་ཏེ་ནེ་མེར་རྒན་ཆོས་རྗེས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    རྒྱལ་བའི་ཡབ་གཅིག་རྗེ་བཙུན་འཇམ་པའི་དབྱངས་
དྲག་པོའི་སྐུར་བསྟན་དབའ་བོ་གཅིག་པ་ལ། །ཕྱི་ནང་གསང་བས་མཆོད་ཅིང་བསྟོད་པའི་མཐུས། །རྡོ་རྗེའི་ལུས་ཀྱི་རྟེན་བཟང་ཐོབ་པར་ཤོག་རང་སེམས་ལ་སོགས་འཁོར་འདས་ཆོས་རྣམས་ཀུན། །གདོད་ནས་དག་བའི་དབྱིངས་སུ་བསྒོམས་
པ་ཡིས། །ཐ་མལ་འཆི་བའི་མུན་པ་ཀུན་བསལ་ཏེ། །འོད་གསལ་ཆོས་སྐུའི་ཉི་འོད་འཆར་བར་ཤོག་རྒྱུ་འབྲས་རྡོ་རྗེ་འཛིན་བའི་རྣལ་འབྱོར་གྱིས། །བར་དོའི་སྲིད་སྦྱངས་སྤྲུལ་པའི་ཟློས་གར་གྱིས། །མ་དག་སྣོད་བཅུད་དྲི་མ་ཀུན་སྦྱངས་
ནས། །འགྲོ་ཀུན་བདེ་ཆེན་གནས་ལ་འགོད་བར་ཤོག་དེ་ལྟར་རིམ་གཉིས་ལམ་ལ་འབད་པ་ཡིས། །འཇམ་མགོན་བླ་མ་བློ་བཟང་གྲགས་པ་དང། །དབྱེར་མེད་དཔལ་ལྡན་རྡོ་རྗེ་འཇིགས་བྱེད་ཀྱིས། །སྐྱེ་བ་ཀུན་ཏུ་འབྲལ་མེད་རྗེས་འཛིན་
ཤོག།    ༈    །རྡོ་རྗེ་འཇིགས་བྱེད་རྩ་རྒྱུད་བླ་མ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་ཅག་རྣམས་ལ་རྟག་ཏུ་བདེ་ལེགས་ཤོག་ཞེ་སྡང་འདུལ་ཕྱིར་སྲིན་པོ་ཁྲོས་
པའི་སྐུ། །བདུད་ལས་རྣམ་རྒྱལ་འཇིགས་མཛད་དཔའ་བོ་ལ། །ལེགས་ཚོགས་ཇི་སྙེད་མཆིས་བའི་བཀྲ་ཤིས་དེས། །བདག་ཅག་རྣམ་ལ་རྟག་ཏུ་བདེ་ལེགས་ཤོག་རྣམ་དག་བདེ་ཆེན་རོལ་བ་ལས་བྱུང་བའི། །རྟེན་གྱི་གཞལ་ཡས་བསྲུང་འཁོར་

[115B] །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་ཅག་རྣམས་ལ་རྟག་ཏུ་བདེ་ལེགས་ཤོག་དེ་ནས། ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཅེས་སོགས་སྐབས་དང་བསྟུན་པའི་རྒྱས་བསྡུས་ཅི་རིགས་པ་
གནང་བར་འཚལ། ཞེས་པ་འདི་ནི་ཇིང་གིར་རྒྱལ་པོའི་བཀས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   མཐུ་སྟོབས་ནུས་པས་ལྷ་སྲིན་སྡེ་བརྒྱད་རྣམས། །ཟིལ་
གནོན་གསང་བདག་སྙན་རྒྱུད་གདམས་ངག་གིས། །ཐུགས་ཀྱི་བང་མཛོད་ཡོངས་སུ་གང་བ་ཡི། །གྲུབ་ཆེན་ལས་ཀྱི་རྡོ་རྗེར་གསོལ་བ་འདེབས། །དགེ་ཚོགས་ཀུན་ལ་འདུན་པའི་རྣམ་དཔྱོད་ཀྱི། །ལེགས་བཤད་མཁས་མང་དབུས་སུ་སྒྲོག་པ་
ཡི། །བཀྲ་ཤིས་དགེ་མཚན་ཕྱོགས་བཅུར་ཁྱབ་མཛད་པའི། །རྡོ་རྗེ་འཛིན་པའི་གཙོ་ལ་གསོལ་བ་འདེབས། །ཤེས་བྱ་ཀུན་ལ་ཐོགས་པ་མེད་བ་ཡི། །བསོད་ནམས་མཚན་ཅན་ཐམས་ཅད་མཁྱེན་པའི་སྲས། །བསྟན་པ་རྒྱ་མཚོའི་འཇིང་ལ་
མངའ་བསྒྱུར་བའི། །གྲུབ་མཚན་གདེངས་ཀ་འཕགས་ལ་གསོལ་བ་འདེབས། །འཕགས་ཚོགས་དགེ་འདུན་གཙུག་གི་རྒྱན་གྱུར་ཅིང། །ཁམས་གསུམ་ཆོས་ཀྱི་རྒྱལ་པོ་ཙོང་ཁ་པའི། །བཤད་སྒྲུབ་བསྟན་པའི་རྒྱལ་མཚན་འཛིན་པའི་མཆོག་
གྲུབ་པའི་དབང་ཕྱུག་ཞགས་ལ་གསོལ་བ་འདེབས། །བློ་བཟང་འཕྲིན་ལས་གྲགས་པའི་འོད་དཀར་གྱིས། །གླིང་བཞིའི་མུན་པ་མ་ལུས་སེལ་མཛད་ཅིང། །སྐལ་བཟང་གདུལ་བྱ་ཡོངས་ཀྱི་གཉེན་གཅིག་བུ། །བཤེས་གཉེན་དམ་པའི་ཞབས་ལ་

[116A]༄༅། །གསོལ་བ་འདེབས། །དཀོན་མཆོག་རིན་ཆེན་རྣམ་གསུམ་བྱིན་རླབས་དང། །བསྟན་སྲུངས་འོད་ཆེན་འབར་མའི་མཐུ་སྟོབས་ཀྱིས། །རྒྱལ་བའི་བསྟན་འཛིན་བློ་བཟང་འཕྲིན་ལས་ཀྱི། །ཞབས་ཀྱི་པདྨོ་ནམ་ཡང་གཡོ་མེད་
ཤོག་གནས་སྐབས་སུ་ཡང་ནག་ཕྱོགས་བདུད་རིགས་ཀྱི། །བསམ་སྦྱོར་ངན་པའི་རླུང་གིས་མི་བསྐྱོད་ཅིང། །འཆད་རྩོད་རྩོམ་དང་ཐོས་བསམ་སྒོམ་གསུམ་གྱིས། །བསྟན་པའི་བྱ་བ་མ་ལུས་མཐར་ཕྱིན་ཤོག་ཅེས་པ་འདི་ནི་དགེ་
སློང་བློ་བཟང་བསམ་གཏན། སྦྱིན་བ་དབལ་བཟང། དབོན་པོ་བློ་བཟང་ཆོས་འཛིན་རྣམས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། དགེ་ལེགས་འཕེལ།།    ༈    བློ་བཟང་རྒྱལ་བ་གཉིས་པའི་རིང་
ལུགས་མཆོག་ལྗོངས་འདིར་གསལ་མཛད་ཟླ་མེད་དགེ་བའི་བཤེས། །སྐལ་བཟང་གདུལ་བྱ་ཡོངས་ཀྱི་གཉེན་གཅིག་པུ། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ཅེས་པ་འདི་ནི་རབ་བྱུང་མ་ཡེ་ཤེས་སྒྲོལ་མས་བསྐུལ་བའི་ངོར་
ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།། ཨོཾ་བདེ་ལེགས་སུ་གྱུར་ཅིག་བླ་མ་ཡི་དམ་མཆོག་གསུམ་བྱིན་རླབས་དང། །ཆོས་ཉིད་མི་འགྱུར་དྲང་སྲོང་བདེན་ཚིག་གིས། །བྱང་ཕྱོགས་བསྟན་པའི་ཉི་མ་ཆོས་ཀྱི་
རྗེ། །བསྟན་བའི་རྒྱལ་མཚན་བསྐལ་བརྒྱར་ཞབས་བརྟན་ཤོག་ཡེ་ཤེས་མགོན་པོ་དམ་ཅན་ཆོས་ཀྱི་རྒྱལ། །ཞིང་སྐྱོང་གཟི་ལྡན་དབང་ཕྱུག་རེ་མ་ཏི། །དྲེགས་བ་ལྕམ་སྲིང་འཁོར་བཅས་མཐུ་སྟོབས་ཀྱིས། །བསྟན་འཛིན་སྐྱེས་བུ་ཡུན་རིང་

[116B]བྱང་ཕྱོགས་སྐྱེ་དགུའི་ལེགས་བྱས་ཕུང་པོ་དང། །དད་ལྡན་སློབ་མས་གསོལ་བ་བཏབ་པའི་མཐུས། །བློ་བཟང་བསྟན་པའི་རྒྱལ་མཚན་གཡོ་མེད་བརྟན། །འཕྲིན་ལས་ནམ་མཁའི་མཐའ་དང་མཉམ་པར་ཤོག་ཅེས་པ་འདི་
   ༈    བཀྲ་ཤིས་དགེ་འཕེལ་འཕགས་ཚོགས་འདུས་བའི་སྡེར། །ཆོས་རྗེ་ངག་དབང་དར་བོས་ལྷག་
བསམ་གྱིས། །རྒྱ་ཟའི་ལྟུང་བའི་སྣོད་མཆོག་ཟངས་ལྟར་བརྒྱད། །ཕུལ་བས་བསམ་དོན་ཡིད་བཞིན་འགྲུབ་བར་ཤོག་གཞན་ཡང་དགེ་དེས་དགེ་འདུན་ཐུགས་མཐུན་ཞིང། །འཇིག་རྟེན་རྣམ་གཡེང་ལོག་བའི་འཚོ་བ་སྤངས། །ཆོས་སྤྱོད་བཅུ་
ཡིས་ཉིན་མཚན་འདའ་བ་དང། །ཡུལ་ཕྱོགས་དགེ་ཞིང་དར་བའི་བཀྲ་ཤིས་ཤོག། མངྒལཾ།།    ༈    ཐུབ་དབང་གསུང་གི་པད་ཚལ་ལས་འོངས་པའི། །ཤེར་ཕྱིན་ལེགས་བཤད་སྦྲང་རྩིས་རབ་མྱོས་པའི། །ཕུལ་དུ་བྱུང་བའི་སྒྲ་དབྱངས་
ཆེར་སྒྲོག་པ། །གནས་བརྟན་རབ་འབྱོར་ཞབས་ལ་གསོལ་འདེབས། །ཀ་ལཱ་བ་ཡི་གྲོང་ཁྱེར་ཆེན་བོ་དེར། །ཉི་མའི་ཤིང་རྟ་ལ་སོགས་དྲང་སྲོང་རྣམས། །དང་བོའི་སངས་རྒྱས་དབང་གིས་སྨིན་གྲོལ་ལ། །འགོད་མཛད་འཇམ་དབལ་གྲགས་ལ་
གསོལ་བ་འདེབས། །རང་རྒྱུད་གཞུང་ལུགས་ཤིང་རྟའི་སྲོལ་ཕྱེ་ནས། །རྩོད་པས་ཚུལ་བཞིན་མུ་སྟེགས་ཕམ་མཛད་ཅིང། །ཀླུ་སྒྲུབ་སྲས་ཀྱི་གཙོར་གྱུར་མཁས་བའི་མཆོག་སློབ་དཔོན་ལེགས་ལྡན་ཞབས་ལ་གསོལ་བ་འདེབས། །འཇིགས་

[117A]༄༅། །རུང་མི་བཟད་བཙོན་ཁང་ཉམས་ཐག་བར། །སྡིག་སྤྱོད་རྒྱལ་བོས་ཕྱུགས་སུ་བསྒྱུར་བ་ཡི། །མཆོད་སྦྱིན་རྒྱུ་རྣམས་སྡུག་བསྔལ་ལས་བསྐྱབས་བའི། །ཨ་བྷྱ་ཀ་རའི་ཞབས་ལ་གསོལ་བ་འདེབས། །ཆོས་ཕྱིར་ལུས་སྲོག་དཀའ་
བ་ཡལ་བོར་ནས། །འཕགས་ཡུལ་དབུས་བགྲོད་སྐད་གཉིས་རིག་གནས་རྣམས། །མཁས་པར་སྦྱངས་ནས་དཔལ་ལྡན་འདུས་པའི་རྒྱུད། །བསྒྱུར་མཛད་འགོས་ལོ་ཆེན་པོར་གསོལ་བ་འདེབས། །དམར་སེར་རལ་གྲི་ཅན་གྱིས་རྗེས་བཟུངས་
ནས། །འཕགས་པ་ཝ་ཏིའི་མདུན་ས་ཆེན་པོ་དེར། །འཕྲོག་བྱེད་ལ་སོགས་རྒོལ་ངན་ཚར་གཅོད་པའི། །ས་སྐྱ་པཎ་ཆེན་ཞབས་ལ་གསོལ་བ་འདེབས། །གསང་སྔགས་རྙིང་མའི་ཆོས་སྐོར་མཐའ་དག་དོན། །གཞོན་ནུ་ཉིད་ནས་ཉམས་སུ་
བླངས་པའི་མཐུས། །དམ་ཅན་གཤིན་རྗེ་དངོས་སུ་བྲན་འཁོལ་བ། །གཡུང་སྟོན་རྡོ་རྗེ་དཔལ་ལ་གསོལ་བ་འདེབས། །མང་ཐོས་བསླབ་གསུམ་ཡོན་ཏན་གྱིས་གང་ཡང། །རྒྱལ་བ་གཉིས་བའི་སྲས་ཀྱི་ཚུལ་བཟུངས་ཏེ། །དམ་ཅན་བསྲུང་
མས་ཚུལ་བཞིན་བཀའ་ཉན་བའི། །མཁས་གྲུབ་དགེ་ལེགས་དཔལ་ལ་གསོལ་བ་འདེབས། །གཞུང་ལུགས་ཤེས་བྱའི་གནས་ལ་མཁས་གྱུར་ཅིང། །རྩེ་གཅིག་རིམ་གཉིས་རྣལ་འབྱོར་ཉམས་བཞེས་པའི། །སྐུ་གསུམ་ཡོན་ཏན་མངོན་
དུ་གྱུར་བ་ཡི། །བསོད་ནམས་ཕྱོགས་གླང་ཞབས་ལ་གསོལ་བ་འདེབས། །ཆོས་བརྒྱད་འཆིང་བ་མཐའ་དག་རབ་སྤངས་ནས། །སྒྲུབ་པའི་རྒྱལ་མཚན་མི་ནུབ་འཛིན་བའི་མཆོག་འགྲོ་ལ་ཆོས་ཆར་འབེབས་མཁས་ཆོས་ཀྱི་རྗེ། །བློ་བཟང་

[117B] །རྒྱལ་བསྟན་ཡིད་བཞིན་འཇུག་ངོགས་ལས་འོངས་པའི། །འཇམ་དཔལ་སྙིང་པོའི་བསྟན་པའི་ལྷུན་པོའི་སྤོར། །ཆོས་ཀྱི་རྒྱལ་མཚན་མི་ནུབ་བསྒྲེང་མཁས་པའི། །དཔལ་ལྡན་བླ་མའི་ཞབས་ལ་གསོལ་
བ་འདེབས། །བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་མ་དམ་པར་གསོལ་བ་འདེབས། །བླ་མ་ཡི་དམ་བསྲུང་
མའི་བྱིན་རླབས་དང། །དད་ལྡན་གདུལ་བྱས་རྩེ་གཅིག་གསོལ་བཏབ་བས། །ལྷ་མིའི་འདྲེན་པ་ཡུན་རིང་ཞབས་བརྟན་ཅིང། །འཕྲིན་ལས་དབྱར་མཚོ་བཞིན་དུ་འཕེལ་པར་ཤོག་འཇམ་དཔལ་རྣམ་འཕྲུལ་བློ་བཟང་བསྟན་པའི་གཉེན། །མང་
ཐོས་ལུང་རྟོགས་ཆོས་ཀྱི་རྒྱལ་མཚན་མཆོག་མ་འོངས་ཀླ་ཀློའི་ཚོགས་རྣམས་འཇོམས་མཛད་ཚེ། །བདག་ཀྱང་འཁོར་གྱི་ཐོག་མར་སྐྱེ་བར་ཤོག་དེར་མ་སོན་པའི་ཚེ་རབས་ཀུན་ཏུ་ཡང། །བྱང་ཆུབ་བསྒྲུབ་པའི་རྟེན་མཆོག་རབ་ཐོབ་ནས། །
ཐོས་བསམ་སྒོམ་པས་རང་རྒྱུད་སྨིན་བྱས་ཏེ། །ཐེག་མཆོག་ཆོས་ཀྱི་སྣོད་དུ་འགྱུར་བར་ཤོག་དེ་ལྟར་གུས་པས་གསོལ་བ་བཏབ་བའི་མཐུས། །བདག་གི་བསམ་དོན་ཡིད་བཞིན་འགྲུབ་བ་དང། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །
བསྟན་བ་དར་ཞིང་རྒྱས་པའི་བཀྲ་ཤིས་ཤོག་ཅེས་པ་འདི་ནི་རྒྱལ་མཁན་པོ་བདེ་ཐང་སྐུ་སྐྱེ་བློ་བཟང་ཚངས་དབྱངས་བསྟན་པའི་རྒྱལ་མཚན་ཁོ་ཐོག་ཐུས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། མངྒལཾ།།

[118A]༄༅། །ཨོཾ་སསྟི། རྩ་རྒྱུད་བླ་མ་ཡི་དམ་སངས་རྒྱས་དང། །ཉན་རང་བྱང་སེམས་བསྟན་བསྲུང་མཁའ་འགྲོའི་ཚོགས། །བདེན་ཚིག་སྨོན་ལམ་འགྲུབ་བའི་དབང་བཞུགས་ནས། །ཇི་ལྟར་འདོད་པའི་དོན་རྣམས་མྱུར་འགྲུབ་ཤོག་
བློ་གྲོས་བཟང་པོའི་ཡོངས་འདུ་ས་བརྟོལ་རྩེར། །ཡེ་ཤེས་འབྲས་བཟང་ཁུར་གྱིས་ཡོངས་བརྗིད་ཅིང། །ལྷར་བཅས་སྐྱེ་འགྲོའི་བསམ་པ་སྐོང་མཛད་པའི། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་སྐྱེ་ཞིང་སྐྱེ་བར་དཔལ་ལྡན་བླ་མ་
ཡིས། །ནམ་ཡང་འབྲལ་མེད་དགྱེས་བཞིན་རྗེས་བཟུངས་ནས། །མདོ་སྔགས་ཡོན་ཏན་མཐར་ཕྱིན་ས་ལམ་གྱི། །རྟོགས་པ་མྱུར་བགྲོད་ཀུན་མཁྱེན་ཐོབ་བར་ཤོག་ཅེས་པ་འདི་ནི་རྒྱལ་མཁན་པོ་བདེ་ཐང་སྤྲུལ་པའི་སྐུ་བློ་བཟང་ཚངས་
དབྱངས་ཕྱོགས་ལས་རྣམ་རྒྱལ་ཨེར་ཏེ་ནེ་པཎྜི་ཏ་ཁ་ཐོག་ཐུས་བསྐུལ་བ་ལྟར་འཀྱའི་བཙུན་པ་བཟློ་བཟང་ཡེ་ཤེས་ཀྱིས་སྨྲས་བ་དགེ་ལེག་འཕེལ་བར་གྱུར་ཅིག།    ༈    བླ་མ་ཐུབ་བའི་དབང་པོའི་སྦྱན་སྔ་རུ། །རབ་ཏུ་བྱུང་ནས་དགྲ་བཅོམ་
མངོན་སུམ་མཛད། །རྒྱལ་ཆེན་བཞི་ཡིས་བཀའ་སྒྲུབ་རྫུ་འཕྲུལ་གྱིས། །རྒྱ་མཚོའི་ཀླུ་རྣམས་འདུལ་མཛད་རབ་འབྱོར་ཆེ། །ཆོས་ཀྱི་རྒྱལ་པོ་ལྷ་ཡི་དབང་ལྡན་གྱིས། །དཔལ་ལྡན་དུས་ཀྱི་འཁོར་ལོའི་དཀྱིལ་འཁོར་དུ། །དབང་བསྐུར་
རྡོ་རྗེ་ཤུགས་ཀྱིས་བཀའ་སྒྲུབ་པའི། །རིགས་ལྡན་ཀུན་གྱི་ཐོག་མ་འཇམ་དཔལ་གྲགས། །སློབ་དཔོན་ཀླུ་སྒྲུབ་ཞབས་ལ་ལེགས་བཏུགས་ནས། །ལྷོ་ཕྱོགས་ཡུལ་དུ་མ་སྟེགས་ཚར་བཅད་དེ། །གསང་བདག་མངོན་སུམ་ཞལ་གཟིགས་

[018B] ། བྲན་འཁོལ་སློབ་དཔོན་ཆེན་པོ་ལེགས་ལྡན་ཞབས། ། རིན་ཆེན་འབྱུང་གནས་ཞིབས་རྗེས་བཟུང་ཤིང། །རྡོ་རྗེ་བཙུན་མོའི་ཞལ་དཀྱིལ་མངོན་སུམ་གཟིགས། ། གཏུམ་ཆེན་མ་ཧཱ་ཀཱ་ལས་བྲན་མཛད་པའི། །རྡོ་རྗེ་གདན་
པ་ཨ་བྷྱཱ་ཀ་རའི་ཞབས། །ཨ་ཏི་ཤ་ཡི་གཙང་གི་སློབ་མའི་གཙོ། །གསང་བ་ཀུན་འདུས་སྒྲུབ་བཤད་གཏན་ལ་ཕབ། །ཆོས་ཀྱི་བསྟན་སྲུངས་གྲི་གུག་མགོན་བོ་བསྟེན། །བསྟན་བ་རྒྱས་མཛད་རྟ་ནག་འགོས་ལོའི་ཞབས། །རྗེ་བཙུན་ཆེན་
པོ་གྲགས་བ་རྒྱལ་མཚན་དང། །ཡི་དམ་བསྟན་པའི་འཁོར་ལོའི་ཐུགས་རྗེ་ལས། །མུ་སྟིགས་ཚར་བཅད་དྲག་པོ་གདོར་བཞི་བས། །འཕྲིན་ལས་གྲོགས་མཛད་ས་སྐྱ་པཎྜི་ཏ། །ཟུར་དབང་བྱམས་བ་སེངྒེའི་ཞབས་བཏུད་ཅིང། །འཇམ་དཔལ་
གཤིན་རྗེའི་གཤེད་ཀྱི་ཏིང་འཛིན་གྱིས། །མ་མགོན་ལེགས་ལྡན་འཁོར་བཅས་བྲན་དུ་འཁོལ། །དྲེགས་པ་ཟིལ་གནོན་གཡུང་སྟོན་རྡོ་རྗེ་དཔལ། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་བས། །རྡོ་རྗེ་འཇིགས་བྱེད་དབང་དང་གདམས་པ་གནང། །
ཕྱག་དྲུག་མགོན་པོ་བསྙེན་སྒྲུབ་བིའུ་བུམ་པ། །ལྷད་ཞུགས་བསལ་མཛད་མཁས་གྲུབ་དགེ་ལེགས་དཔལ། །མཁའ་འགྲོས་ལུང་བསྟན་བསོད་ནམས་རིན་ཆེན་ལས། །དུར་སྨྲོག་རྟགས་བཞིས་འཇམ་པའི་རྡོ་རྗེ་བསྒྲུབས། །དཔལ་ལྡན་ལྷ་མོའི་
མངོན་སུམ་ཞལ་གཟིགས་ནས། །བཀའ་སྲུངས་མཛད་བའི་བསོད་ནམས་ཕྱོགས་གླང་ཞབས། །ཆོས་ཀྱི་རྡོ་རྗེའི་ཞབས་རྡུལ་ལེགས་བསྟེན་ནས། །འཁོར་ལོ་སྔོམ་པའི་དབང་དང་གདམས་པ་ཞུས། །ལས་ཀྱི་གཤིན་རྗེ་ཕྱི་ནང་གསང་གསུམ་

[119A]༄༅། །སོགས། །མངོན་སུམ་བྲན་འཁོལ་གྲུབ་བའི་དབང་ཕྱུག་ཆེ། །མཁས་གྲུབ་ཆེན་པོ་སངས་རྒྱས་ཡེ་ཤེས་ཞབས། །ལེགས་བསྟེན་ཧེ་རུ་ཀ་ཡིས་བྱིན་བརླབས་ཤིང། །རྣམ་ཐོས་སྲས་ཀྱིས་འཕྲིན་ལས་ཚུལ་བཞིན་དུ། །
སྒྲུབ་མཛད་བློ་བཟང་ཆོས་ཀྱི་རྒྱལ་མཚན་ཞབས། །མཁན་ཆེན་རྡོ་རྗེ་འཛིན་པའི་བཀའ་དྲིན་ལས། །རྡོ་རྗེ་འཇིགས་བྱེད་དབང་དང་གདམས་པ་ཐོབ། །འདོད་ཁམས་དབང་མོ་ཆོས་ཀྱི་བསྲུང་མར་བསྟེན། །བློ་བཟང་ཡེ་ཤེས་གདུལ་བྱའི་
བསོད་ནམས་ཞིང། །དེ་ལྟར་སྐྱེས་རབས་ཉི་མའི་གྲངས་ལྡན་པའི། །སྣང་བརྙེན་བར་དུ་སློབ་འཁོར་སྤྱི་ཚོགས་ཀྱིས། །དང་བས་བསྒྲུབས་པའི་དགེ་ཚོགས་གངྒཱའི་རྒྱུན། །ཀུན་ཀྱང་རྗེས་སུ་འཛིན་པའི་རྒྱུར་གྱུར་ཅིག། མངྒལཾ།། །།
   ༈   ལྷ་མིའི་རྣམ་འདྲེན་ཤཱཀྱའི་རྒྱལ་པོ་དང། །དབྱེར་མེད་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་ལ་གུས་བཏུད་ནས། །རྣམ་དག་བསླབ་བའི་བཅའ་ཁྲིམས་བརྗོད་པར་བྱ། །དེ་ལ་
གྲྭ་ཚང་འདིར་བཞུགས་པའི་གྲྭ་རིགས་རྣམས་ཀྱིས་དགོངས་རྒྱུ་ལ། ཡུལ་དུས་ཀྱིས་མ་བཏུབ་ན་མ་གཏོགས་གཞི་གསུམ་གྱི་ཕྱག་ལེན་འཆག་མེད་དང། ལྷག་པར་གསོ་སྦྱོང་འཆག་མེད་བྱེད་དགོས། །དེའི་སྟེང་ནས་བསླབ་པ་གསུམ་གྱི་
བཅའ་མཚམས་སྟོན་པའི་སོ་ཐར་བྱང་སེམས་ཀྱི་བསླབ་བྱ་རྒྱས་བསྡུས་ཅི་རིགས་པ་རྣམས་ལ་འཕྲལ་འཕྲལ་ལ་ལྟ་རྟོག་བྱེད་ཅིང་ཕན་ཡོན་ཉེས་དམིགས་རྣམས་ལེགས་པར་བསམས་ནས་བླང་དོར་ལ་རྩལ་ཅི་ཡོད་ཀྱིས་འབད་པར་བྱ་ཞིང། གྲྭ་ཚང་

[119B] །འཕྲལ་གྱི་ཀུན་སྤྱོད་ཐོག་མར་ཚོགས་ཀྱི་སྒྲིགས་སྐོར་ལ། དུང་ཐེང་གསུམ་གྱི་གཉིས་བའི་ཐོག་སྡེབས་འཚོགས་གྲུབ་པ་དང། གསུམ་བའི་ཐོག་ཆོས་སྤྱོད་ཀྱི་མགོ་ཚུགས་པ་བྱེད་ཅིང་
དུང་ཐེང་གཉིས་པ་ལས་འགྱངས་ཚེ་ཕྱག་གསུམ་རེ་བྱེད། གྲལ་ལ་བསླབ་གྲལ་དགེ་བཤེས་ཡོན་ཏན་ཆེ་བའི་རིགས་ལ་བཀུར་བཟོས་གང་ཆེ་བྱེད། ཚོགས་འཚོགས་པ་ནས་མགྲོལ་གྱི་རིང་ལ་ལུས་གདན་སྲོངས་ནས་སྡོད་པ་མ་གཏོགས་གཞོགས་
སྙེས་གཉིད་ལོག་པ། བཞད་གད། ལོང་གཏམ་སོགས་བྱེད་པ་དང། དགོས་མེད་དུ་འགྲོ་བ་སོགས་ཁྱིམ་བ་མ་དད་པའི་སྤྱོད་པ་མི་བྱེད། སྐྱབས་འགྲོ་སེམས་བསྐྱེད་དང། རྒྱལ་བ་ཡབ་སྲས་ཀྱི་ཞབས་བརྟན། ཤེར་སྙིང་གི་བཟློག་པ་
རྣམས་འཆག་མེད་བྱེད། དེ་ཕྱིན་སྦྱིན་བདག་སོ་སོའི་འདོད་པ་དང་བསྟུན་བའི་རིམ་གྲོ་སྨོན་ལམ་རྣམས་འགྲོ་གང་ཆེ་བྱེད་ཅིང། བསྐང་གསོ་སྐོར་རྣམས་རྒྱུད་སྟོད་སྨད་དང། སྨོན་ལམ་ལྷས་སྨོན་ལམ་དང་མཐུན་པ་བྱེད་ཅིང། ཡུལ་དུས་གང་
དུའང་འཕྲེང་བ་ཆབ་བླུག་བཟན་ཆེན་སོགས་རབ་བྱུང་གི་རྟགས་ཆ་ལུགས་དང་མ་བྲལ་བ་བྱེད། ཆང་འཐུང་བ་མ་བྱིན་ལེན་བྱེད་པ་མདའ་རྒྱག་པ་སོགས་འདུལ་ཁྲིམས་དང་འགལ་བའི་བག་མེད་ཀྱི་སྤྱོད་པ་མི་བྱེད། འགྱེད་སོགས་ཀྱི་སྐབས་སུ་
བླ་མ་དབུ་མཛད་པར་བདུན་སྐལ་དང། བླ་མ་གཞན་རྣམས་ལ་ལྔ་སྐལ། དབུ་ཆོས་གཉེར་བ་སོགས་ལ་ཉིས་སྐལ། དེ་ཕྱིན་སྦྱིན་བདག་གི་བློས་བསླངས་ནས་བྱིན་པ་མ་གཏོགས་གཞན་མ་འདྲེན་ས་མེད། གལ་སྲིད་བསླབ་ཚུགས་ལ་ཚུལ་

[120A]༄༅། །བཞིན་མ་གནས་པའི་རིགས་ལ། བླ་མ་དབུ་ཆོས་རྣམས་ཀྱིས་དབྱིབས་ལྟས་ཀྱི་འགེལ་བཀོད་བྱེད། གཞན་མ་ཆོས་སྦྱོད་ཆོ་ག་ཀུན་སྤྱོད་སོགས་གང་སྦྱིར་བསྟན་བ་རིན་པོ་ཆེའི་མིག་ལྟོས་ལ་གང་ཕན་བྱེད་དགོས་པར་བླ་མ་
དབུ་ཆོས་སོགས་ཀྱིས་ཡུལ་དུས་དང་བསྟུན་ནས་བཀོད་བ་བྱེད། བླ་མ་དབུ་ཆོས་སོགས་ལས་སྣེ་པ་རྣམས་ཀྱིས་བསྟན་པ་དང་གྲྭ་ཚང་ལ་རྒྱར་བསམས་བའི་འཛིན་སྐྱོང་བྱེད་སྒོ་ཚང་མ་ཕྱོགས་ལྷུང་ཉེ་འགྱངས་རང་འདོད་སྤངས་བའི་ལྷག་བསམ་རྣམ་དག་
བྱེད་ཅིང། དེ་བྱས་ཕྱིན་དམངས་སོགས་ནས་ཁ་ལག་སློག་པའི་རིགས་སོགས་བྱུང་ན་བྱས་ཚབས་དང་བསྟུན་བའི་ཆད་པ་འགྲེལ། མདོར་ན་ལས་འབྲས་དབང་བཞག་གི་བྱ་བས་རང་གཞན་གྱི་མཐོ་རིས་དང་ཐར་པའི་རྒྱུར་འགྲོ་བའི་བདག་
རྐྱེན་བྱེད་པ་གལ་ཆེ། གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་བར་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་བར་ཤོག་ཆོས་ཀྱི་རྒྱལ་པོ་ཙོང་ཁ་པའི། །ཆོས་ཚུལ་རྣམ་
དག་འཕེལ་བ་ལ། །གེགས་ཀྱི་མཚན་མ་ཞི་བ་དང། །མཐུན་སྐྱེན་མ་ལུས་ཚང་བར་ཤོག་ཅེས་པ་འདི་ནི་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    རྩ་རྒྱུད་བླ་མ་ཡི་དམ་ལྷ་ཚོགས་དང། །
ཕྱོགས་བཅུའི་སངས་རྒྱས་བྱང་སེམས་ཉན་རང་ཚོགས། །དྲང་སྲོང་གྲུབ་བ་རྣམས་ཀྱི་བདེན་ཚིག་གིས། །ཇི་ལྟར་སྨོན་པའི་དོན་རྣམས་འགྲུབ་པར་མཛོད། །སྐུ་གཤེགས་དེ་ཡིས་གཙོ་བྱས་འགྲོ་ཀུན་གྱིས། །ཐོགས་མེད་དུས་ནས་བསགས་

[120B] །མ་ལུས་བྱང་ཞིང་དག་ནས་མི་ཁོམ་གནས། །སྤངས་ཏེ་མཐོ་རིས་རྟེན་བཟང་ཐོབ་པར་ཤོག་གཞོན་ནུ་ཉིད་ནས་བསྟན་པའི་སྒོར་ཞུགས་ཏེ། །བསླབ་གསུམ་བཅས་པའི་མཚམས་ལས་མི་འདའ་ཞིང། །ཐོས་བསམ་
སྒོམ་དང་འཆད་རྩོད་རྩོམ་གསུམ་གྱིས། །རྒྱལ་བའི་བསྟན་ལ་བྱ་བ་བྱེད་པར་ཤོག་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །བསྟན་པ་འཛིན་སྐྱོང་སྤེལ་བའི་ཁུར་བཟུངས་ནས། །རླབས་ཆེན་སྤྱོད་བའི་བྱ་བ་སྒྲུབ་པ་ལ། །འགལ་རྐྱེན་ཞི་ཞིང་
མཐུན་རྐྱེན་འགྲུབ་པར་ཤོག་དེ་ལྟར་སྨོན་བ་ཇི་བཞིན་དག་པའི་ཞིང། །ཞིང་ཁམས་དམ་པར་ཆོས་ཀྱི་དགའ་སྟོན་ལ། །རྟག་ཏུ་ངོམས་པ་མེད་པར་སྤྱོད་པ་དང། །འཇམ་དཔལ་སྙིང་པོའི་ཞལ་བཟང་མཐོང་བར་ཤོག་ཅེས་པ་འདི་ནི་
སྐུ་གཤེགས་དའི་ཆིང་ཧོང་ཐའི་ཇི་དལ་འབྱོར་རྟེན་བཟང་ཐོབ་ཐབས་སྨོན་ལམ་འདི་ལྟ་བུ་ཞིག་དགོས་ཞེས་ཇོ་གདན་མཁན་རིན་པོ་ཆེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་པོ་བྲང་དུ་སྨྲས་པའོ།། བཀྲ་ཤིས།། །།
   ༈    སྔོན་གྱི་གྲུབ་དབང་པདྨ་འབྱུང་གནས་སོགས། །རྩ་རྒྱུད་བླ་མས་བཀའ་བསྒོས་དགེ་བསྙེན་ཆེ། །ཆོས་སྐྱོང་དྷརྨ་ཤྲཱི་འཁོར་བཅས་ཀྱིས། །ཀུན་ར་བུ་སློབ་བཅས་བ་ཚུལ་བཞིན་སྐྱོངས། །བསླབ་གསུམ་རྣམ་དག་འཕགས་
ཚོགས་འདུས་པའི་སྡེ། །ཕན་ཚུན་མཐུན་ཞིང་མདོ་སྔགས་བཤད་སྒྲུབ་ཀྱིས། །བསྟན་པ་དར་ཞིང་རྒྱས་ལ་ཡུན་རིང་དུ། །མི་ནུབ་འགལ་རྐྱེན་པ་གེགས་རིགས་ཞི་བར་མཛོད། །ཁྱད་པར་འཇམ་མགོན་བླ་མ་ཙོང་ཁ་པའི། །བསྟན་ལ་གནོད་

[121A]༄༅། །བྱེད་དགྲ་བགེགས་གཞོམ་བ་དང། །ཆོས་སྐྱོང་འཁོར་བཅས་མཐུ་སྟོབས་རབ་རྒྱས་ནས། །འཕགས་ཚོགས་དགེ་འདུན་སྐུ་ཚེ་རྒྱས་པར་ཤོག་ཅེས་ཆོས་སྐྱོང་དྷརྨ་ཤྲཱི་ལ་འཕྲིན་བཅོལ་གྱི་ཚིགས་བཅད་འདི་ནི་གཞུ་ཀུན་རའི་
གྲྭ་སློབ་རྣམས་ཀྱི་འདོད་བ་ལྟར་ཆོས་སྨྲ་བ་རི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ་བར་གྱུར་ཅིག།    ༈    བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་
འདུན་ལ་སྐྱབས་སུ་མཆིའོ། །འཕགས་པ་སྤྱན་རས་གཟིགས་དབང་ཕྱུག་གི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །དཔལ་མགོན་དམ་པ་ཆོས་སྐྱོང་བའི་བསྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། །
སངས་རྒྱས་ཆོས་ཚོགས་མ་ཚར་གསུམ། ཚད་མེད་བཞི་སྒོམ་བ་སྤྱི་འགྲོ་ལྟར་དང། ཁྱད་པར་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་པར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་བར་བྱ། དེའི་ཕྱིར་དུ་སྤྱན་རས་
གཟིགས་ཁ་སངྤཱ་ཎིའི་སྒོམ་བཟླས་ལ་འཇུག་པར་བགྱིའོ། །ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པར་གྱུར། སྟོང་བའི་དང་ལས་རང་གི་སེམས་ཉིད་ཧྲཱིདྐར་པོ་དེ་ལས་འོད་ཟེར་འཕྲོས། རྒྱལ་བ་སྲས་དང་བཅས་པ་ཐམས་
ཅད་མཉེས་བར་བྱིས། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས། རང་ཉིད་ཐུགས་རྗེ་ཆེན་པོ་ཁ་སརྤཱ་ཎི་ཞལ་གཅིག་ཕྱག་གཉིས་པ་གཡས་མཆོག་སྤྱིན་དང་གཡོན་པདྨ་དཀར་པོ་བསྣམས་པ། རིན་པོ་ཆེའི་རྒྱན་དང་དར་

[121B] ཞབས་གཉིས་སེམས་དཔའི་སྐྱིལ་མོ་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱདྨར་བོ། ཐུགས་ཀར་ཧྲཱི་དཀར་པོ་ཧཱུཾ་སྔོན་བོས་མཚན་བ། དེ་ལས་འོད་འཕྲོས། བསྒོམས་བ་
དང་འདྲ་བའི་ཡེ་ཤེས་པ་སྤྱན་དྲངས། ཛཧཱུཾ་བཾ་ཧོདམ་ཚིག་བ་དང་གཉིས་སུ་མེད་པར་གྱུར། མཆོད་པ་བྱ་རྒྱུད་ལྟར་བྱིན་གྱིས་བརླབས། ཨརྒྷཾ་སོགས་ཀྱིས་མཆོད། སྐྱོན་གྱིས་མ་གོས་སྐུ་མདོག་དཀར། ཞེས་སོགས་ཀྱིས་བསྟོད། རང་
གི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧྲཱི་ཡིག་གི་མཐར་ཨོཾ་ཨཱཧྲཱིཧཱུཾ། ཞེས་བས་བསྐོར་བ་ལ་དམིགས་ནས་བཟླས་བ་བྱ། མཇུག་ཏུ་དགེ་བ་འདི་ཡིས་མྱུར་དུ་བདག་ཅེས་སོགས་དང། བྱང་ཆུབ་སེམས་ཉིད་རིན་པོ་ཆེ་ཞེས་སོགས་བསྔོ་
བ་སྨོན་ལམ་བཀྲ་ཤིས་ཀྱིས་བརྒྱན་པར་བྱའོ། ཞེས་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ཞིང་བཀྲ་ཤིས་བར་གྱུར་ཅིག།    ༈    འཇིགས་བྱེད་ལ། ཕྱི་ནང་གསང་བའི་འཆི་བདག་འཇོམས་མཛད་སྐུ། །མཚན་སྒྲོག་དགའ་
ལྡན་དར་རྒྱས་ཆོས་གླིང་དུ། །གཡུལ་ལྷོ་དགོས་སྐྱེས་དད་པས་ཕུལ་བའི་དགེས། །འགྲོ་ཀུན་འཆི་བདག་གཡུལ་ལས་རྒྱལ་གྱུར་ཅིག་ཕྱག་དྲུག་པ་ལ། དམུ་རྒོད་གདུལ་དཀའ་ཐབས་ཀྱིས་འདྲེན་པའི་ཕྱིར། །ཐུགས་རྗེ་ཆེན་པོ་གནོད་
སྦྱིན་ལྟར་ཁྲོས་པའི། །སྐུ་བརྙན་དང་བས་བཞེངས་ཏེ་ཕུལ་བའི་མཐུས། །གཡུལ་ལྷོ་དགོས་སྐྱེས་བར་ཆད་ཀུན་སེལ་ཤོག་ལྷ་མོ་ལ། དུས་གསུམ་རྒྱལ་བའི་ཡུམ་གཅིག་དབྱངས་ཅན་མ། །བསྟན་དགྲ་ཚར་གཅོད་དམག་ཟོར་ལ་དགྱེས་

[122A]༄༅། །ཚུལ། །བྲིས་སྐུ་མཚན་སྒྲོག་ཆོས་སྡེར་སྦྱར་ལགས་ཀྱིས། །དངོས་གྲུབ་རིན་ཆེན་འདོད་དགུ་ཆར་དུ་ཕོབ། །ཆོས་རྒྱལ་ལ། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །དཀའ་སྡོད་ཆོས་ཀྱི་རྒྱལ་པོའི་སྣང་བརྙན་སྐུ། །
བི་ཤྭ་ཀརྨས་བསྐྲུན་འདྲ་འདི་ཕུལ་བས། །བསྟན་དགྲ་མ་ལུས་མྱུར་དུ་ཚར་གཅོད་ཤོག་མགོན་པོ་གུར། རྣམ་སྣང་ཐུགས་སྤྲུལ་ཐུབ་བསྟན་བསྲུང་མའི་གཙོ། །གུར་མགོན་ནག་པོ་ཆེན་བོའི་བྲིས་ཟང་འདི། །མཚན་སྒྲོག་ཆོས་སྡེར་
ཕུལ་བའི་ལེགས་བྱས་མཐུས། །དགེ་འདུན་སྡེ་རྒྱས་སྦྱིན་བདག་འབྱོར་ལྡན་ཤོག་ཞལ་བཞི་པ། སྟོབས་འཕྲོག་ནག་པོ་ཆེན་པོའི་བྲིས་ཐང་འདི། །བ་སྣམ་རྫོང་སྡོད་གཡུལ་ལྷོ་དགོས་སྐྱེས་ཀྱིས། །དགའ་ལྡན་དར་རྒྱས་གླིང་གི་
དགེ་འདུན་སྡིར། །དུ་ལ་བས་མཐུ་ལྡན་རྣམས་ཀྱིས་གྲོགས་བྱེད་ཤོག་རྣམ་སྲས། རིན་ཆེན་མང་སྦྲུལ་ངལ་བསོས་རྒྱལ་པོ་ཆེའི། །མཚར་ཆགས་བརྗིད་བའི་ཉམས་ལྡན་གསེར་མདོག་སྐུ། །ལྷག་བསམ་དག་བས་ཕུལ་བའི་བསོད་
ནམས་དེས། །ཡོན་མཆོད་འདི་ཕྱིར་དགེ་བའི་བཀྲ་ཤིས་ཤོག་ཅེས་པ་འདི་ནི་ལྷ་ས་བ་གཡུལ་ལྷོ་དགོས་སྐྱེས་ཀྱིས་ཆོས་སྐྱོང་ཡོངས་རྫོགས་ཀྱི་བྲིས་ཐང་ཐོག་ཚད་མ་མཚན་སྒྲོག་དགའ་ལྡན་དར་རྒྱས་གླིང་དུ་དད་པས་འབུལ་རྒྱུའི་རྒྱབ་ཡིག་
སྨོན་ལམ་བཅས་བ་དགོས་ཞེས་བསྐུལ་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    དཀོན་མཆོག་ཐུགས་རྗེ་ཆོས་དབྱིངས་བདེན་པ་དང། །དད་ལྡན་གདུལ་བྱའི་མོས་བའི་རྟེན་འབྲེལ་གྱིས། །

[122B] །ཡང་སྲིད་བསྟན་འགྲོའི་དཔལ་དུ་མྱུར་འབྱོན་ཤོག་ཅེས་པ་འདི་ནི་ཉི་ཐང་སྤྲུལ་སྐུ་རིན་པོ་ཆེ་སླར་ཡང་བསྟན་འགྲོའི་དཔལ་དུ་མྱུར་ཕེབས་ཀྱི་གསོལ་འདེབས་སུ་ཆོས་སྨྲ་བའི་བཙུན་པ་བློ་བཟང་ཡེ་
ཤེས་ཀྱིས་སྨྲས་བ་དགེ་ལེགས་འཕེལ།།    ༈   སྣང་བ་མཐའ་ཡས་ཐུགས་རྗེའི་འོད་ཟེར་ལས། །ཞིང་འདིར་ཉན་ཐོས་ཚུལ་བསྟན་རབ་འབྱོར་ཆེ། །པདྨའི་ངང་ཚུལ་འཇམ་དཔལ་གྲགས་བ་དང། །རང་རྒྱུད་
སྲོལ་འབྱེད་མཛད་ལ་གསོལ་བ་འདེབས། །གྲུབ་བའི་དབང་ཕྱུག་རྡོ་རྗེ་དྲིལ་བུ་བ། །མཐའ་བྲལ་དོན་རྟོགས་རིག་པའི་ཁུ་བྱུག་ཆེ། །དཀྱིལ་འཁོར་རྒྱ་མཚོའི་མངའ་བདག་ཨ་བྷ་ཡ། །འགོས་ལོ་ཆེན་པོ་རྣམས་ལ་གསོལ་བ་འདེབས། །
ཇོ་འབྲོམ་རྡོག་ལོའི་ཐུགས་སྲས་གྲོ་ལུང་པ། །གནས་ལྔ་མཐར་སོན་ས་སྐྱ་པཎྜི་ཏ། །སྔ་འགྱུར་རིང་ལུགས་གསལ་མཛད་གཡུང་སྟོན་དང། །མཁས་གྲུབ་ལྷ་དབང་རྣམས་ལ་གསོལ་བ་འདེབས། །འཆད་རྩོད་རྩོམ་པའི་ཁྱུ་མཆོག་དགེ་
ལེགས་དཔལ། །བསོད་ནམས་ཕྱོགས་གླང་བློ་བཟང་དོན་གྲུབ་དང། །བློ་བཟང་ཆོས་ཀྱི་རྒྱལ་མཚན་འཛིན་པ་གང། །མ་འོངས་འཁོར་ལོས་བསྒྱུར་ལ་གསོལ་བ་འདེབས། །དམ་པའི་ཐུགས་བསྐྱེད་མཆོག་གི་མཚམས་སྦྱར་ཞིང། །
བློ་བཟང་རྒྱལ་བའི་བསྟན་ལ་རབ་བྱུང་ནས། །ཐོས་བསམ་སྒོམ་ལ་བརྩོན་པའི་ངང་ཚུལ་ཅན། །བློ་བཟང་ཡེ་ཤེས་ཞབས་ལ་གསོལ་བ་འདེབས། །བླ་མ་ཡི་དམ་མཁའ་འགྲོའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་

[123A]༄༅། །ཀྱིས། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཅིང། །འཕྲིན་ལས་དབྱར་མཚོ་ལྟ་བུར་རྒྱས་བར་ཤོག་བདག་ཀྱང་དེང་ནས་ཚེ་རབས་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་བཟུངས་ནས། །
མདོ་སྔགས་ཡོན་ཏན་མཐའ་དག་རབ་རྫོགས་ཤིང། །རྒྱལ་བའི་བསྟན་པ་ཕྱོགས་བཅུར་སྤེལ་བར་ཤོག་ཁྱད་པར་ཚེ་འདིའི་སྣང་བ་འགག་བའི་ཚེ། །གནད་གཅོད་སྡུག་བསྔལ་ཅུང་ཟད་མི་འབྱུང་ཞིང། །རྗེ་བཙུན་བླ་མའི་ཐུགས་རྗེའི་
འོད་ཟེར་གྱིས། །དག་བའི་ཞིང་དུ་ཐོགས་མེད་འདྲེན་པར་ཤོག་གནས་སྐབས་བདག་ཅག་གང་དུ་གནས་པ་དེར། །ནད་འཁྲུག་མུ་གེའི་རྒུད་པ་རབ་ཞི་ནས། །ཕན་ཚུན་གནོད་མེད་བྱམས་པའི་སེམས་ལྡན་པས། །འགྲོ་ཀུན་ཕན་
བདེའི་དཔལ་ལ་སྦྱོད་བར་ཤོག་ཅེས་བ་འདི་ནི་རོང་བོ་གྲུབ་ཆེན་སྐལ་ལྡན་རྒྱ་མཚོས་པཎ་ཆེན་གོང་མའི་འཁྲུངས་རབས་མཛད་པ་ལྟར་རོང་པོ་བློ་བཟང་རྣམས་རྒྱལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་
པོ་བྲང་དུ་སྦྱར་བ་དགེ་ལེགས་འཕེལ།།    ༈    བློ་བཟང་རྒྱལ་བ་གཉིས་པའི་མདོ་སྔགས་ཀྱི། །གཞུང་ལུགས་གནས་ལ་མཁྱེན་པའི་དཀྱིལ་འཁོར་རྒྱས། །ཡེ་ཤེས་འོད་ཀྱིས་མ་རིག་མུན་སེལ་པའི། །རྗེ་
བཙུན་བླ་མའི་ཞབས་ལ་གསོལ་བ་འདེབས། །མཚན་དཔེ་གསལ་རྫོགས་ལྟ་བས་མི་ངོམས་ཤིང། །ཡན་ལག་དྲུག་ཅུའི་དབྱངས་ཀྱིས་དམ་ཆོས་སྟོན། །ཀུན་ལ་སྙོམས་པའི་ཐུགས་རྗེ་རྒྱུན་ཆད་མེད། །རྗེ་བཅུན་བླ་མའི་ཞབས་ལ་

[123B] །བསླུ་མེད་བླ་མ་ཡི་དམ་དཀོན་མཆོག་གསུམ། །དྲང་སྲོང་བདེན་ཚིག་གྲུབ་པའི་སྨོན་ལམ་དང། །ཆོས་དབྱིངས་རྣམ་པར་དག་པའི་བདེན་སྟོབས་ཀྱིས། །སྐྱབས་མགོན་དམ་པ་བསྐལ་བརྒྱར་ཞབས་བརྟན་ཤོག་
ཕྱག་དྲུག་མགོན་པོ་དམ་ཅན་ཆོས་ཀྱི་རྒྱལ། །དམག་ཟོར་རྒྱལ་མོ་རྣམ་མང་ཐོས་སྲས་དང། །ཞལ་བཞི་དྲེགས་བ་ལྕམ་སྲིང་མཐུ་སྟོབས་ཀྱིས། །དཔལ་ལྡན་བླ་མའི་བཞེད་དོན་ལྷུན་གྲུབ་ཤོག་གནས་སྐབས་བདག་ཅག་ནད་མེད་འབྱོར་
པ་འཕེལ། །ཚེ་རིང་བསམ་དོན་ཡིད་བཞིན་འགྲུབ་འགྱུར་ཞིང། །རྒྱལ་བའི་བསྟན་ལ་བྱ་བ་བྱེད་བ་དང། །མཐར་ཐུག་ཀུན་མཁྱེན་ཐོབ་པའི་བཀྲ་ཤིས་ཤོག་ཅེས་པ་འདི་ནི་སྨན་རི་བླ་མ་གཡུང་དྲུང་ཚུལ་ཁྲིམས་སོགས་བླ་སྤྱི་རྣམས་ཀྱིས་
བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    འཇམ་པའི་དབྱངས་ཀྱིས་དངོས་སུ་བྱིན་བརླབས་བས། །བྱང་སེམས་བསླབ་བའི་གནས་ཀུན་སྟོན་མཛད་ཅིང། །བརྟུལ་ཞུགས་
སྤྱོད་པས་ཕ་རོལ་ཟིལ་གནོན་པའི། །རྒྱལ་སྲས་ཞི་བའི་ལྷ་ལ་གསོལ་བ་འདེབས། །གཞོན་ནུ་ཉིད་ནས་བཀའ་གདམས་བསྟན་བ་ལ། །རབ་ཏུ་ཞུགས་ནས་སྒྲུབ་པའི་རྒྱལ་མཚན་འཛིན། །གསང་ཐུགས་སྒོ་བརྒྱ་འབྱེད་བའི་ཕུ་ཆུང་པ། །
གཞོན་ནུ་རྒྱལ་མཚན་ཞབས་ལ་གསོལ་བ་འདེབས། །སྐྱེས་སྟོབས་ཏིང་འཛིན་བརྟན་པོའི་མཐུ་ལས་ནི། །ཡེ་ཤེས་སྣང་བ་འབར་བའི་རྫུ་འཕྲུལ་ཅན། །མཐུ་སྟོབས་ནུས་པའི་མངའ་བདག་མི་གཡོ་དངོས། །སྣེའུ་ཟུར་བའི་ཞབས་ལ་

[124A]༄༅། །གསོལ་བ་འདེབས། །འཇམ་དཔལ་དབྱངས་དངོས་རྒྱལ་བ་ཙོང་ཁ་བའི། །སྒྲུབ་བརྒྱུད་བསྟན་པའི་རྒྱ་མཚོ་སྤེལ་བ་ལ། །ཐུགས་བསྐྱེད་སྨོན་ལམ་བཟང་པོའི་མཐུ་གྲུབ་པའི། །འཇམ་དཔལ་རྒྱ་མཚོའི་
ཞབས་ལ་གསོལ་བ་འདེབས། །ཤེས་རབ་མཆོག་གིས་ཟབ་མོའི་དེ་ཉིད་གཟིགས། །བྱང་ཆུབ་སེམས་གཉིས་འཕེལ་བའི་སྐྱེས་བུའི་མཆོག་སྦས་པའི་བརྟུལ་ཞུགས་འཛིན་བའི་རྣལ་འབྱོར་པ། །རྒྱལ་སྲས་ཤེས་རབ་འཕེལ་
ལ་གསོལ་བ་འདེབས། །དམ་ཆོས་བདུད་རྩིའི་ཆུ་གཏེར་འཕེལ་བའི་མཚོ། །ཚོགས་གཉིས་སྤྱོད་པའི་རླབས་འཕྲེང་གཡོ་བ་ཡིས། །སྐྱེ་དགུའི་ཕན་བདེའི་ལོ་ཏོག་རྒྱས་མཛད་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས།།
མཐོང་བ་དོན་ཡོད་ཀུན་མཁྱེན་ཆོས་ཀྱི་རྒྱལ། །བློ་བཟང་བསྟན་པའི་རིང་ལུགས་དྲི་མེད་བའི། །རྒྱ་མཚོའི་གོས་ཅན་ཀུན་ལ་ཁྱབ་མཛད་བའི། །དོན་ཡོད་ཆོས་ཀྱི་རྒྱ་མཚོར་གསོལ་བ་འདེབས། །བློ་གྲོས་བཟང་པོའི་གྲགས་པ་
གསལ་འབར་བའི། །བསྟན་བའི་རྒྱ་མཚོར་མཁས་བཙུན་ནོར་བུ་འཛིན། །སྐུ་གསུམ་གདེངས་ཀ་འབར་བའི་འོད་སྟོང་ཅན། །རྒྱལ་སྲས་ཀླུ་དབང་མཆོག་ལ་གསོལ་བ་འདེབས། །ཡེ་ཤེས་ལུས་ཅན་རྗེ་བཙུན་འཇམ་པའི་དབྱངས།།
དུར་སྨྲིག་གར་གྱིས་རྣམ་རོལ་ཙོང་ཁ་བའི། །བསྟན་པ་འཛིན་སྐྱོང་སྤེལ་ལ་རབ་བརྩོན་པའི། །གྲགས་པའི་མཚན་ཅན་ཞབས་ལ་གསོལ་བ་འདེབས། །དེ་ལྟར་སྙིང་ནས་གསོལ་བ་བཏབ་པའི་མཐུས། །རྗེ་བཙུན་བླ་མ་སྲིད་མཐར་

[124B] །རྗེ་བཙུན་ཆོས་ཀྱི་རྒྱལ་བོ་ཅོང་ཁ་བའི། །བསྟན་པ་ཡུན་དུ་གནས་པའི་བཀྲ་ཤིས་ཤོག་ཅེས་རྒྱལ་སྲས་བློ་བཟང་བསྟན་འཛིན་རྒྱ་མཚོའི་སྐྱེས་རབས་དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་པོ་རིན་པོ་ཆེ་
གོང་མ་ལྔ་པ་ཆེན་བོས་མཛད་བའི་གོ་རིམས་དང་མཐུན་པ་ལྟར་འཁྲུངས་རབས་བརྟན་བཞུགས་དང་བཅས་པ་འདི་ནི་ཞབས་འབྲིང་པ་རྣམས་ཀྱིས་བསྐུལ་ངོ་དང་བསྟུན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ཞིང་བཀྲ་ཤིས་པར་
གྱུར་ཅིག།    ༈    འདི་ལྟར་བདག་གི་འབད་བས་བསྒྲུབས་པ་ཡི། །དགེ་བའི་རྩ་བ་ཇི་སྙེད་མཆིས་པ་དེས། །འདི་ནས་སྐྱེ་བ་གཞན་གྱིས་མཆོད་བར། །རྣམ་སྨིན་བརྒྱད་ལྡན་རྟེན་བཟང་ཐོབ་པར་ཤོག་དེ་ཚེ་ཇོ་བོ་ཡབ་
སྲས་སྐུ་མཆེད་གསུམ། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །ཐུན་མོང་མིན་པའི་རྣམ་ཐར་གཙང་མ་ལ། །དང་ཅིང་མོས་པའི་སེམས་ཀྱིས་འཇུག་པར་ཤོག་ཁྱད་པར་རྒྱལ་བ་ཡབ་སྲས་རྣམ་གསུམ་གྱིས། །འབྲལ་
བ་མེད་པར་དགྱེས་བཞིན་རྗེས་བཟུངས་ཏེ། །དད་བརྩོན་ཤེས་རབ་ཕུལ་དུ་བྱུང་བ་དང། །དམ་ཆོས་བདུད་རྩིའི་དཔལ་ལ་སྤྱོད་པར་ཤོག་དེ་ཡི་མཐུ་ལས་གསུང་རབ་ཀུན་གྱི་གནད། །སྐྱེས་བུ་གསུམ་གྱི་ལམ་གྱི་རིམ་པ་ཡིས། །
རང་རྒྱུད་སྦྱོང་ཞིང་ཕྱིན་དྲུག་བསྡུ་བཞི་ཡིས། །འགྲོ་ཀུན་དོན་དུ་སངས་རྒྱས་མྱུར་ཐོབ་ཤོག་གནས་སྐབས་སུ་ཡང་རིགས་རྒྱུད་མངའ་ཐང་དང། །ཚེ་བསོད་འདོད་དགུའི་དཔལ་འབྱོར་སྣ་ཚོགས་བ། །དགེ་ལྡན་བསྟན་པ་རྒྱས་

[125A]༄༅། །ཕྱིར་འཕེལ་བ་དང། །འཛམ་གླིང་བདེ་ལེགས་ཆེན་བོས་ཁྱབ་པར་ཤོག་ཅེས་བ་འདི་ནི་རྒྱལ་མོ་ཚེ་རིང་བཀྲ་ཤིས་ཡུམ་སྲས་ཀྱི་འབད་བ་ཆེན་བོས་བྱང་ཆུབ་ལམ་གྱི་རིམ་པའི་ལུང་གསན་བའི་དགེ་རྩ་རྫོགས་བྱང་དུ་
བསྔོ་བའི་ཕྱིར་དུ་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    རྒྱལ་ཀུན་ཡུམ་གཅིག་སྟོན་ཀའི་ཟླ་ལྟར་དཀར། །ཞལ་གཅིག་ཕྱག་གཡོན་ཨུཏྤལ་སྔོན་པོས་མཛེས། །འགྲོ་ལ་ཚེ་
དང་ཡེ་ཤེས་སྩོལ་མཛད་པའི། །རྗེ་བཙུན་ཡིད་བཞིན་འཁོར་ལོའི་ཞབས་ལ་འདུད། ཅེས་བ་འདི་ནི་རྒྱལ་སྲས་སཱུརྱའི་ཞལ་འདོན་དུ་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།    ༈    དུས་
གསུམ་རྒྱལ་བའི་ཡབ་གཅིག་འཇམ་བའི་དབྱངས། །རྒྱ་བོད་ཀུན་ཏུ་སྦྲུལ་བའི་ཟློས་གར་གྱིས། །བསྟན་བའི་སྙིང་པོ་གསལ་བར་མཛད་པ་ཡི། །བློ་བཟང་གྲགས་བའི་ཞབས་ལ་གསོལ་བ་འདེབས། །མགོན་པོ་གང་དེའི་ཐུགས་
རྗེའི་བྱིན་རླབས་ཀྱིས། །བློ་བཟང་བསྟན་བའི་ཉི་མ་ཆོས་ཀྱི་རྗེ། །གདུལ་བྱ་པདྨོའི་གཉེན་དུ་འབྱོན་བ་དང། །བཞེད་དོན་མ་ལུས་ལྷུན་གྱིས་འགྲུབ་པར་ཤོག་བདག་ཀྱང་དེང་ནས་ཚེ་རབས་ཐམས་ཅད་དུ། །རྡོ་རྗེ་འཆང་དབང་བློ་
བཟང་གྲགས་བ་དང། །བཤེས་གཉེན་དམ་བས་འབྲལ་མེད་རྗེས་འཛིན་ཅིང། །ཐེག་མཆོག་ཆོས་ཀྱི་དཔལ་ལ་སྦྱོད་བར་ཤོག་སྐྱེ་ཞིང་སྐྱེ་བ་དག་ནི་ཐམས་ཅད་དུ། །དལ་འབྱོར་རྟེན་ཐོབ་བསྟན་ལ་རབ་བྱུང་ནས། །ཐོས་བསམ་

[125B] །བློ་གྲོས་སྤོབས་པའི་སྣང་བ་ཐོབ་པར་ཤོག་དེ་ལྟར་སྒྲུབ་ལ་གནས་གསུམ་མཁའ་འགྲོ་དང། །ཆོས་སྐྱོང་བསྲུང་མས་རྟག་ཏུ་གྲོགས་མཛད་ནས། །རྒྱལ་བའི་བསྟན་པ་འཛིན་སྐྱོང་སྤེལ་བ་ལ། །
བར་གཅོད་བགེགས་ཀྱི་མཚན་མ་ཞི་བར་ཤོང། །ཅེས་བ་འདི་ནི་དབོན་ཆུང་བློ་བཟང་རྒྱལ་མཚན་གྱིས་བསྐུལ་པའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྦྱར་བའོ།།    ༈   བློ་བཟང་བསྟན་པའི་ཀུནྡའི་
ཚལ་ཡངས་པོར། །མཁྱེན་བའི་ཡེ་ཤེས་འོད་དཀར་གཟི་འབར་ཞིང། །གདུལ་བྱ་གླིང་བཞིའི་མུན་བ་སེལ་བའི་མགོན། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་གྲགས་པའི་གཞུང་ལུགས་རྒྱ་མཚོ་ལས། །
འོངས་བའི་སྐུ་གསུམ་ཡེ་ཤེས་འོད་དཀར་གྱིས། །སྐལ་བཟང་འགྲོ་བའི་མི་ཤེས་མུན་སེལ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །གངས་ཅན་ལྗོངས་འདིར་འཇམ་མགོན་བློ་བཟང་བསྟན། །འཛིན་ལ་ཟླ་མེད་ལྷ་མིའི་
སྐྱབས་གཅིག་བུ། །ཚོགས་གཉིས་ཡེ་ཤེས་ཡོན་ཏན་ཡོངས་རྫོགས་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་ཤུགས་དྲག་གསོལ་བ་བཏབ་པའི་མཐུས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །རྗེ་
བཙུན་བླ་མས་འབྲལ་མེད་རྗེས་བཟུངས་ཏེ། །ས་དང་ལམ་གྱི་རྟོགས་པ་མཐར་ཕྱིན་ཤོག་གནས་སྐབས་སུ་ཡང་ཚེ་རིང་ནད་མེད་ཅིང། །རིགས་རྒྱུད་མངའ་ཐང་འབྱོར་པ་རབ་འཕེལ་ཞིང། །ཇི་ལྟར་བསམས་པའི་དོན་རྣམས་མ་ལུས་པ། །

[126A]༄༅། །འབད་མེད་ལྷུན་གྱིས་གྲུབ་བའི་བཀྲ་ཤིས་ཤོག་ཅེས་བ་འདི་ནི་ཡང་ཐང་ལྷོ་པ་དཀོན་མཆོག་དཔལ་བཟང་བ་བུའི་རྒྱུན་ལྡན་ངག་འདོན་དུ་བྱས་ཆོག་བའི་གསོལ་འདེབས་སྨོན་ལམ་བཀྲ་ཤིས་དང་བཅས་པ་འདི་ལྟ་བུ་ཞིག་དགོས་
ཞེས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། བཀྲ་ཤིས།།    ༈   བློ་བཟང་གྲགས་བའི་བསྟན་པའི་རྒྱལ་མཚན་མཆོག་ཕྱོགས་དུས་ཀུན་ཏུ་མི་ནུབ་འཛིན་པ་ལ། །
སྙིང་སྟོབས་འཕྲིན་ལས་བཟང་པོའི་དཔལ་མངའ་བ། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་ཅེས་བ་འདི་ནི་སེམས་དཔའ་སྤྲུལ་བའི་སྐུ་གྲགས་པ་རྒྱལ་མཚན་དཔལ་བཟང་པོའི་ཞབས་བརྟན་འདི་ལྟ་བུ་ཞིག་དགོས་ཞེས་གྲྭ་རིགས་
རྣམས་ཀྱིས་བསྐུལ་བའི་དོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།། བཀྲ་ཤིས།།    ༈    བློ་བཟང་མཁྱེན་པའི་དཀྱིལ་འཁོར་རབ་རྒྱས་ཤིང། །ཡེ་ཤེས་འཕྲིན་ལས་འོད་སྟོང་འབར་བ་ཡིས། །དད་ལྡན་པདྨོའི་
ཚལ་རབ་ཁ་འབྱེད་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །དྲེགས་ལྡན་ཆོས་སྐྱོང་བསྲུང་མའི་མཐུ་སྟོབས་ཀྱིས། །བསྟན་བའི་སྒྲོན་མེ་བློ་བཟང་ཡེ་ཤེས་ཀྱི། །ཞབས་ཀྱི་
པདྨོ་བསྐལ་བརྒྱར་བརྟན་པར་ཤོག་དེ་ལྟར་རྩེ་གཅིག་ཡིད་ཀྱིས་གསོལ་བཏབ་བས། །སྐྱེ་བ་ཀུན་ཏུ་དཔལ་ལྡན་བླ་མ་དང། །ནམ་ཡང་འབྲལ་མེད་ཆོས་ལ་ལོངས་སྤྱད་དེ། །ཐོས་བསམ་སྒོམ་པ་མ་ལུས་མཐར་ཕྱིན་ཤོག་ཅེས་

[126B]།    ༈    ཕྱོགས་བཅུའི་ཞིང་བཞུགས་རྒྱལ་བ་ཀུན་གྱི། །
མཁྱེན་བརྩེའི་བདག་ཉིད་འཇམ་མགོན་བླ་མས། །རྗེས་བཟུངས་རྗེ་བཙུན་བློ་བཟང་ཡེ་ཤེས། །རྩེ་གཅིག་གུས་པས་གསེལ་བ་འདེབས་སོ། །དེང་ནས་བཟུངས་ཏི་མགོན་པོ་ཁྱོད་ཀྱིས། །བྱང་ཆུབ་སྙིང་པོར་མཆིས་ཀྱི་བར་དུ། །འབྲལ་
བ་མེད་པར་རྗེས་སུ་བཟུངས་ནས། །དངོས་གྲུབ་མ་ལུས་ཆར་ལྟར་ཕོབ་ཅིག་རྒྱལ་བ་གཉིས་པའི་མདོ་སྔགས་གཞུང་གི། །ཆོས་ཚུལ་མ་ལུས་གསལ་བར་བྱེད་པའི། །མཁྱེན་བའི་ཡེ་ཤེས་འོད་སྟོང་འཕྲོ་བ། །རྗེ་བཙུན་བླ་
མར་གསོལ་བ་འདེབས་སོ། །དེང་ནས་ཆོས་སྐུ་མངོན་དུ་མ་གྱུར། །དེ་སྲིད་འབྲལ་མེད་རྗེས་སུ་བཟུངས་ནས། །རྣམ་གྲོལ་ཐར་པའི་གླིང་དུ་བགྲོད་བར། །རྗེ་བཙུན་བླ་མས་བྱིན་གྱིས་བརློབས་ཤིག་ལྔ་བརྒྱ་ཐ་མང་གྱུར་པའི་དུས་
སུ། །འགྲོ་རྣམས་ཐར་བའི་ལམ་ལ་འགོད་ཕྱིར། །སྣ་ཚོགས་སྤྲུལ་བའི་མཛད་པ་སྟོན་བའི། །དཔལ་ལྡན་བླ་མར་གསོལ་བ་འདེབས་སོ། །དེང་ནས་བྱང་ཆུབ་མ་ཐོབ་བར་དུ། །རྩེ་བའི་སྤྱན་གྱིས་ཉེ་བར་གཟིགས་ལ། །མཐོ་
རིས་ཐར་པའི་ལམ་སྣ་དྲངས་ཏེ། །ངན་སོང་འཇིགས་པ་ཀུན་ལས་སྐྱོབས་ཤིག་དུས་གསུམ་རྒྱལ་དང་རྒྱལ་སྲས་གཞན་གྱིས། །མངོན་སུམ་འདུལ་བའི་སྐལ་དམན་བདག་གི་སྐྱབས་མགོན་རྗེ་བཙུན་བློ་བཟང་ཡེ་ཤེས། །

[127A]༄༅། །ཤུགས་དྲག་དད་པས་གསོལ་བ་འདེབས་སོ། །ལྷ་མིའི་གཉེན་གཅིག་བླ་མ་ཁྱེད་ཀྱིས། །བདག་སོགས་མར་གྱུར་སེམས་ཅན་རྣམས་ལ། །ཟབ་རྒྱས་ཆོས་ཀྱི་ཆར་ཆེན་ཕབ་ནས། །དགེ་བའི་ལོ་ཏོག་སྨིན་བར་
མཛོད་ཅིག་ཐུབ་པའི་ཉིན་བྱེད་ཞིང་གཞན་གཤེགས་ནས། །མ་རིག་མུན་བའི་སྨག་ཆེན་གཏིབས་ཚེ། །གདུལ་བྱའི་ཡིད་ཀྱི་ཀུ་མུད་འབྱེད་བའི། །མཁས་གྲུབ་དམ་པར་གསོལ་བ་འདེབས་སོ། །ལས་ཉོན་སྡུག་བསྔལ་དྲག་པོས་
གཙེས་པའི། །ཉམས་ཐག་མགོན་མེད་འགྲོ་བ་བདག་ལ། །བརྩེ་བའི་མ་ཡིས་བུ་ལ་ཇི་བཞིན། །རྒྱུན་ཆད་མེད་བར་ཐུགས་རྗེས་གཟིགས་ཤིག་སངས་རྒྱས་དངོས་ལ་མཆོད་ཅིང་བསྟོད་ལས། །རྩ་བའི་བླ་མར་གསོལ་བ་བཏབ་
ན། །དངོས་གྲུབ་མྱུར་པར་གསུངས་པར་ཡིད་ཆེས། །གུས་པའི་ཡིད་ཀྱིས་གསོལ་བ་འདེབས་སོ། །དེང་ནས་བླ་མའི་མཛད་སྤྱོད་ཀུན་ལ། །མ་དད་ལོག་ལྟ་ཅུང་ཟད་མེད་ཅིང། །དད་བ་བརྟན་པོ་རྒྱུན་ཆད་མེད་བར། །རྒྱུད་ལ་སྐྱེ་
བར་བྱོན་གྱིས་རློབས་ཤིག་ཚེ་འདིར་རང་བདེ་འདོད་བའི་སེམས་ཀྱིས། །དབང་མེད་མི་དགེའི་ལས་ལ་འཇུག་ཚེ། །ངན་སོང་གཡངས་ལས་སྒྲོལ་བའི་འདྲེན་བ། །སྐྱབས་གནས་རྗེ་བཙུན་བློ་བཟང་ཡེ་ཤེས། །ཚིག་ཙམ་མིན་བར་སྙིང་
ནས་གུས་བས། །རྒྱུན་ཆད་མེད་བར་གསོལ་བ་འདེབས་སོ། །མི་འདོད་རྒུད་བ་ཀུན་ལས་སྐྱོབ་ཅིང། །འཆི་མེད་བདུད་རྩིའི་དགའ་སྟོན་སྕོལ་ཅིག་ལས་ཉོན་ཆུ་ཀླུང་དྲག་པོའི་རྒྱུན་གྱིས། །མཐའ་མེད་སྲིད་པའི་རྒྱ་མཚོར་ཁྱེར་ཚེ། །

[127B] །དེད་དཔོན་བཟང་བོ་བློ་བཟང་ཡེ་ཤེས། །བློ་སྙིང་བྲང་གསུམ་གཏད་བའི་ཡིད་ཀྱིས། །གདུང་ཤུགས་དྲག་པོས་གསོལ་བ་འདེབས་སོ། །ཡང་དག་ལྟ་བས་སྲིད་བའི་རྩ་བ། །དྲུང་ནས་འབྱིན་བར་བྱིན་
གྱིས་རློབས་ཤིག་རང་དོན་འབའ་ཞིག་སྒྲུབ་བའི་བསམ་བས། །དྲིན་ཅན་མ་རྣམས་འདོར་ལ་ཕྱོགས་ཚེ། །ཐེག་མཆོག་ལམ་དུ་བཀྲི་བའི་བཤེས་གཉེན། །ཡོངས་འཛིན་དམ་པ་བློ་བཟང་ཡེ་ཤེས། །བཀའ་དྲིན་ཆེན་པོ་ཡང་ཡང་
དྲན་པའི། །ལྷག་བསམ་དག་པས་གསོལ་བ་འདེབས་སོ། །བྱམས་དང་སྙིང་རྗེ་བྱང་ཆུབ་སེམས་ཀྱི། །གདམས་པ་ཟབ་མོས་ཚིམ་བར་མཛོད་ཅིག་ཐུན་མོང་ལམ་ཀུན་ཉམས་སུ་བསྟར་བས། །བླ་མེད་གདུལ་བྱའི་སྣོད་རུང་དག་ལ། །
ལམ་དུས་དབང་བཞིས་སྨིན་བར་མཛད་པའི། །རྡོ་རྗེའི་སློབ་དཔོན་བློ་བཟང་ཡེ་ཤེས། །རིགས་ཀུན་ཁྱབ་བདག་རྡོ་རྗེ་འཆང་དུ། །ཡིད་ཆེས་གུས་བས་གསོལ་བ་འདེབས་སོ། །སྐུ་གསུམ་གོ་འཕང་བདེ་བ་ཆེན་པོ། །མྱུར་དུ་ཐོབ་བར་
བྱིན་གྱིས་རློབས་ཤིག་མདོར་ན་འདི་ཕྱི་བར་དོ་གསུམ་དུ། །གསོལ་བ་འདེབས་སོ་བྱིན་གྱིས་རློབས་ལ། །མ་འོངས་སྲས་ཀྱི་ཐུ་བོར་འགྱུར་བར། །རྗེ་བཙུན་བླ་མས་བྱིན་གྱིས་རློབས་ཤིག་ཅེས་བླ་མའི་ཐུགས་རྗེའི་ཆར་རྒྱུན་བསྐུལ་
བའི་སྤྲིན་སྒྲ་ཞེས་བྱ་བ་འདི་ནི། ལ་མོ་ཆོས་སྐྱོང་ཆེན་བོའི་དྲུང་ཡིག་བ་བསོད་ནམས་གྲགས་བས་འདི་ལྟ་བུ་ཞིག་དགོས་ཞེས་བསྐུལ་བའི་བློ་ངོ་དང་བསྟུན་ནས་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་བའོ། །མངྒལཾ་

[128A]༄༅། །ཨོཾ་སསྟི། འདིར་བླ་མའི་རྣལ་འབྱོར་སྟོབས་བཞི་བི་བཤགས་བསྡོམས་དང་བཅས་པ་བྱ་ཚུལ་ནི། སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང་ནས། རང་ཡི་དམ་གྱི་ལྷ་གང་ཡང་རུང་བའི་རྣལ་འབྱོར་ལ་གནས་བཞིར་
པའི་ངང་ནས། ཨོཾ་ཨཱཧཱུཾ་ལན་གསུམ་གྱིས་མཆོད་རྫས་རྣམས་བྱིན་གྱིས་བརླབས། དགེ་སེམས་ཁྱད་པར་ཅན་བྱང་ཆུབ་ཀྱི་སེམས་ཀྱི་ངང་ནས། མདུན་གྱི་ནམ་མཁར་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲིའི་སྟེང་དུ་པད་ཟླ་ཉི་མའི་
དཀྱིལ་འཁོར་གྱི་སྟེང་དུ་བླ་མ་གསུམ་ལྡན་རྡོ་རྗེ་འཛིན་བའི་རྣམ་པ་ཅན། སྐུ་མདོག་གུར་ཀུམ་གྱི་མདངས་དང་ལྡན་པ་ཞལ་གཅིག་ཕྱག་གཉིས་བ། ཕྱག་གཡས་ཆོས་འཆད་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་
པ། སྐུ་ལ་ཆོས་གོས་དུར་སྨྲིག་གི་མདོག་ཅན་དང། དབུ་ལ་པཎ་ཞྭ་སེར་པོ་གསོལ་བ། ཞབས་གཉིས་རྡོ་རྗེ་སྐྱིལ་གྲུང་གི་ཚུལ་གྱིས་བཞུགས་ཤིང་རང་རེ་རྣམས་ལ་དགྱེས་བའི་འཛུམ་མདངས་དང་ལྡན་པའི་ཚུལ་གྱིས་བཞུགས་པ། དེའི་མཐའ་
སྐོར་དུ་བརྒྱུད་བའི་བླ་མ། ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་བའི་བསྲུང་མ་རང་རང་གིས་གསུངས་བའི་ལུང་གི་ཆོས་དང་བཅས་ཏེ་བཞུགས་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ། མགྲིན་བར་ཨཱ་ཐུགས་ཀར་ཧཱུཾ་
གིས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་བ་སྤྱན་དྲངས། རང་འདྲའི་དམ་ཚིག་བ་སོ་སོ་ལ་ཐིམ་བར་གྱུར། དེ་ནས། གང་གི་དྲིན་གྱིས་བདེ་ཆེན་གནས་

[128B] ཕྱི་ནང་གསང་བའི་མཆོད་ཚོགས་མ་ལུས་འབུལ། །མི་དགེ་སྡིག་བའི་ལས་རྣམས་སོ་སོར་བཤགས། །དགེ་ཚོགས་ཀུན་ལ་སྙིང་ནས་ཡི་རངས་ཤིང། །ཆོས་འཁོར་བསྐོར་ཕྱིར་ཞབས་བརྟན་དགེ་བ་བསྔོ། །དུས་
གསུམ་སངས་རྒྱས་སྲས་བཅས་སྤྱན་སྔ་རུ། །སེམས་བསྐྱེད་སྐྲག་པའི་ཡིད་ཀྱིས་སྐྱབས་སུ་མཆི། །མི་དགེ་སྡོམ་གསུམ་བཅས་མཚམས་ལས་འདས་པ། །ཁོང་བར་དུག་སོང་བཞིན་དུ་འགྱོད་ཅིང་བཤགས། །སླན་ཆད་མི་བགྱིད་ལྷ་
ཡི་སྒོམ་བཟླས་དང། །ཕྱག་མཆོད་སྐོར་བ་མདོ་སྡེའི་ཚིག་འཛིན་ཀློག་སྡིག་པའི་འཁོར་གསུམ་སྟོང་པར་བསྒོམ་པ་སོགས། །གཉེན་པོའི་སྟོབས་ལ་རྒྱུན་དུ་འབད་པར་བགྱི། །དེ་ནས་དམིགས་བརྩེ་མའམ། དགེ་ལེགས་ཡོན་ཏན་
བའམ། བློ་གྲོས་ཡངས་བའི་སྐལ་བཟང་གདུལ་བྱའི་ཚོགས། ཞེས་སོགས་རང་གང་མོས་ཀྱིས་གསོལ་བ་བཏབ་པས། བླ་མའི་ཐུགས་ཀ་ནས་འོད་ཟེར་འཕྲོས་པས་ཚོགས་ཞིང་གཞན་རྣམས་ལ་འཕོག་པས་ཐམས་ཅད་འོད་དུ་ཞུ་ནས་བླ་མ་ལ་
ཐིམ། བླ་མ་ཡང་འོད་དུ་ཞུ་ནས་རང་ལ་ཐིམ་བས། བླ་མའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་དུ་གྱུར་པ་ལ་མཉམ་པར་འཇོག་པ་ནི་བླ་མའི་རྣལ་འབྱོར་གྱི་སྙིང་པོ་ཡིན། དེ་ནས། སྐྱེ་བ་ཀུན་ཏུ་ཡང་དག་བླ་མ་དང། ཞེས་
སོགས་དང། འདི་ལྟར་བགྱིས་པའི་རྣམ་དཀར་དགེ་བ་དང། །དཀོན་མཆོག་ཐུགས་རྗེ་དྲང་སྲོང་བདེན་ཚིག་གིས། །དེང་ནས་ཡང་སྲིད་སྐྱེ་བ་ཐེམས་ཅད་དུ། །རྗེ་བཙུན་བླ་མས་འབྲལ་མེད་རྗེས་འཛིན་ཤོག་ཅེས་པ་འདི་ནི་མཚོ་སྣ་དཀར་

[129A]༄༅། །བཅུ་བ་བློ་གྲོས་ཉི་མས་བསྐུལ་བའི་ངོར། ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    དུས་གསུམ་རྒྱལ་བའི་ཡེ་ཤེས་གཅིག་བསྡུས་ནས། །བཤེས་གཉེན་དམ་པའི་ཚུལ་གྱིས་
རྣམ་རོལ་ཞིང། །མ་ནོར་ལམ་བཟང་སྟོན་པའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་དང་རྒྱལ་སྲས་ཕལ་ཆེར་བཏང་སྙོམས་ཀྱིས། །བདག་ཅག་མགོན་མེད་འགྲོ་བ་ཡལ་བོར་ཚེ། །ཐུགས་རྗེ་རྒྱུན་ཚད་མེད་
པའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དམུ་རྒོད་གདུལ་དཀའི་མཐའ་འཁོབ་འགྲོ་བ་རྣམས། །སྔོན་གྱི་ཐུགས་བསྐྱེད་བཟང་པོའི་གཟི་བྱིན་གྱིས། །སྲིད་ཞིའི་འཇིགས་ལས་སྐྱོབ་པའི་བླ་མ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །བཤེས་གཉེན་དམ་པ་སྲོག་ལྟར་གཅེས་འཛིན་ཅིང། །རྙེད་དཀའ་འཇིག་སླའི་དལ་འབྱོར་རྟེན་བཟང་འདི། །ནམ་འཆི་ངེས་མེད་ངན་འགྲོའི་སྡུག་བསྔལ་གྱིས། །སྐྲག་པའི་བློ་ཡིས་སྐྱབས་ལ་
བློ་གཏོད་ཤོག་དཀར་ནག་ལས་ཀྱི་རྣམ་སྨིན་རྒྱུ་མཐུན་དང། །བདག་འདྲས་ཚུལ་ལ་ཞིབ་ཏུ་བསམས་པའི་མཐུས། །བག་ཡོད་སྦྱོར་བ་དྲག་པོའི་བརྩོན་འགྲུས་ཀྱིས། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། །མཐོ་རིས་རྟེན་
ལའང་ཡིད་བརྟན་མི་རུང་ཞིང། །སྐྱེ་རྒ་ན་འཆི་ངེས་མེད་ངོམས་མི་ཤེས། །འཐབ་རྩོད་གཉེན་དང་འབྲལ་བའི་སྡུག་བསྔལ་སོགས། །བསྒོམས་པས་འཁོར་བ་སྤྱི་ལས་བརྒལ་འདོད་ཤོག་ངེས་འབྱུང་ཚུལ་ཁྲིམས་རྩེ་གཅིག་གནས་པའི་

[129B] །འཁོར་བའི་རྩ་བ་བཅོད་པའི་ལམ་གཅིག་པུ། །གནས་ལུགས་ཇི་བཞིན་རྟོབས་པའི་ཤེས་རབ་ཀྱིས། །གཏན་བདེའི་ཐར་པ་མྱུར་དུ་ཐོབ་པར་ཤོག་རང་ཉིད་ཇི་བཞིན་དྲིན་ཅན་ཕ་མ་རྣམས། །སྡུག་བསྔལ་གསུམ་གྱིས་མནར་
བའི་ཚུལ་བསམས་ཏེ། །བྱང་ཆུབ་མཆོག་ཏུ་སེམས་བསྐྱེད་ཕྱིན་དྲུག་དང། །བསྡུ་བ་བཞི་ཡི་ཉམས་ལེན་མཐར་ཕྱིན་ཤོག་གཞན་ཡང་ཞི་བ་ལྷ་ཡི་དགོངས་པ་བཞིན། །བདག་གཞན་བརྗེ་བའི་སྙིང་སྟོབས་ཆེན་པོ་ཡིས། །འགྲོ་ཀུན་
སྡུག་ཀུན་བདག་ལ་ལེན་པ་དང། །བདག་གི་བདེ་དགེ་གཞན་ལ་གཏོང་བར་ཤོག་རེ་དོགས་སྤངས་པའི་སྐྱབས་འགྲོ་བསག་སྦྱང་དང། །གདོན་ལ་གཏོར་མ་ཆོས་སྐྱོང་བསྲུང་མ་ལ། །གསོལ་བ་འདེབས་པའི་སྦྱོར་བཞིའི་ཉམས་ལེན་
གྱིས། །རྐྱེན་ངན་ལམ་གྱི་གྲོགས་སུ་སྒྱུར་བར་ཤོག་བྱང་ཆུབ་སེམས་གཉིས་སྦྱོང་བའི་འཕེན་པ་དང། །ཡང་ཡང་གོམས་དང་ཚོགས་གཉིས་གསོག་ལ་བརྩོན། །གཅེས་འཛིན་འདུལ་ཞིང་དགེ་བ་བྱང་ཆུབ་བར། །སེམས་
མཆོག་འཕེལ་བའི་རྒྱུ་རུ་བསྔོ་བར་ཤོག་སྟོབས་ལྔ་ཡང་དག་སྦྱར་བའི་འཕོ་བ་ཡིས། །དག་པའི་ཞིང་དུ་ཐོགས་མེད་བགྲོད་པ་དང། །བློ་སྦྱོང་དམ་ཚིག་བསླབ་བྱའི་ཉམས་ལེན་གྱིས། །དལ་འབྱོར་རྟེན་ལ་སྙིང་པོ་ལོངས་པར་ཤོག་
ཐུན་མོང་ལམ་སྦྱངས་རྣམ་དག་དབང་བཞི་ཐོབ། །དབང་དུས་ཁས་བླངས་དམ་ཚིག་འབད་པས་བསྲུངས། །རིམ་གཉིས་ཟབ་མོའི་གནད་ལ་བརྩོན་པ་ཡིས། །ཚེ་གཅིག་ཉིད་ལ་སངས་རྒྱས་མྱུར་ཐོབ་ཤོག་དེ་ལྟར་གསོལ་ཞིང་སྨོན་

[130A]༄༅། །ལམ་བཏབ་བའི་མཐུས། །ཡོངས་རྫོགས་མན་ངག་སྟོན་པའི་བཤེས་གཉེན་རྣམས། །བསྐལ་བརྒྱའི་བར་དུ་ཞབས་པད་བརྟན་པ་དང། །སངས་རྒྱས་བསྟན་པ་དར་བའི་བཀྲ་ཤིས་ཤོག།    ༈    བློ་བཟང་རྒྱལ་
བ་གཉིས་པའི་མདོ་སྔགས་ཀྱི། །བསྟན་པའི་རྒྱལ་མཚན་འཛིན་པའི་དཔལ་ཡོན་ཅན། །ཡེ་ཤེས་འཕྲིན་ལས་འོད་དཀར་འཕྲོ་བ་ཡིས། །གདུལ་བྱའི་བློ་མུན་སེལ་ལ་གསོལ་བ་འདེབས། །དཀོན་མཆོག་རིན་ཆེན་རྣམ་གསུམ་བྱིན་རླབས་
དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་དང། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས། །དཔལ་ལྡན་བླ་མ་སྲིད་མཐར་ཞབས་བརྟན་ཤོག་དེ་ལྟར་ཤུགས་དྲག་དང་བས་གསོལ་བཏབ་པས། །དེང་ནས་
ཡང་སྲིད་སྐྱེ་བ་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་བཟུངས་ནས། །དམ་ཆོས་བདུད་རྩིའི་དཔལ་ལ་སྤྱོད་བར་ཤོག་ཅེས་པ་འདི་ནི་ཨེར་ཏེ་ནི་ཇོ་རིག་ཐུ་ཧོར་ཐའི་ཇིའི་མི་སྣ་རབ་འབྱམས་བ་ཆོས་འཕེལ་སོགས་ཀྱིས་བསྐུལ་
བའི་ངོང་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    དུས་གསུམ་རྒྱལ་བའི་མཁྱེན་བརྩེ་གཅིག་བསྡུས་ནས། །བློ་བཟང་བསྟན་པའི་རྒྱལ་མཚན་འཛིན་པའི་དཔལ། །ཡེ་ཤེས་འོད་ཀྱིས་
རྨོངས་པ་ཀུན་སེལ་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བླ་མ་ཡི་དམ་མཆོག་གསུམ་ཐུགས་རྗེ་དང། །རིག་སྔགས་གྲུབ་པ་རྣམས་ཀྱི་བདེན་ཚིག་གིས། །འདྲེན་མཆོག་དམ་པ་བསྐལ་བརྒྱར་ཞབས་བརྟན་

[130B] །འཕྲིན་ལས་དབྱར་མཚོ་ལྟ་བུར་རྒྱས་བར་ཤོག་དད་ལྡན་སྐྱེ་དགུས་རྩེ་གཅིག་གསོལ་བཏབ་པའི། །རྟེན་འབྲེལ་ཆོས་ཉིད་འགྱུར་བ་མེད་པའི་མཐུས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཅིང། །བསྟན་པའི་སྦྱིན་བདག་
མངའ་ཐང་འཕེལ་བར་ཤོག་ཅེས་པ་འདི་ནི་དཀར་ཆན་རིན་ཆེན་གྱིས་བསྐུལ་བ་ལྟར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱི་ས་སྨྲས་པ་དགེ་ལེགས་འཕེལ།།    ༈    ཚོགས་གཉིས་ཡོན་ཏན་རྒྱ་མཚོས་མངོན་བརྗིད་ཅིང། །འཇམ་
མགོན་ཞྭ་སེར་བསྟན་པ་འཛིན་པའི་རྗེ། །བློ་བཟང་རྒྱལ་བའི་མདོ་སྔགས་ཆོས་ཚུལ་རྣམས། །མཁྱེན་པའི་ཡེ་ཤེས་མངའ་ལ་གསོལ་བ་འདེབས། །དེ་ལྟར་ཤུགས་དྲག་གུས་པས་གསོལ་བཏབ་པས། །ཚེ་འདས་ཨ་ཅེ་རྟ་མགྲིན་ཆོས་སྒྲོལ་
སོགས། །ངན་སོང་གསུམ་དུ་ནམ་ཡང་མི་སྐྱེ་ཞིང། །མཐོ་རིས་རྟེན་བཟང་རྟག་ཏུ་ཐོབ་པར་ཤོག་དཀོན་མཆོག་ཚེ་བརྟན་མགོན་པོ་རྣམ་པ་གཉིས། །བློ་བཟང་མཆོག་མཛེས་བློ་བཟང་རྒྱལ་མཚན་དང། །ཚེ་བརྟན་མགོན་
པོ་བསམ་གྲུབ་རྒྱལ་བོ་དང། །ཚེ་རིང་དབྱངས་ཅན་བསོད་ནམས་བུ་ཁྲིད་རྣམས། །གནས་སྐབས་ཚེ་རིང་ནད་མེད་འབྱོར་ལྡན་ཤོག་མདོར་ན་བདག་སོགས་ཉེ་དུར་བཅས་པ་རྣམས། །དེང་ནས་བྱང་ཆུབ་སྙིང་པོ་མ་ཐོབ་བར། །ཡོན་
ཏན་ཀུན་རྫོགས་མགོན་པོ་ཁྱོད་ཉིད་ཀྱིས། །འབྲལ་མེད་དགྱེས་བཞིན་རྗེས་སུ་འཛིན་པར་ཤོག་འཇིག་རྟེན་ཁམས་སུ་དམག་འཁྲུག་མུ་གེ་སོགས། །མི་ཤིས་མཚན་མ་བརྒུད་པ་མི་འབྱུང་ཞིང། །ཕན་ཚུན་བྱམས་པའི་སེམས་དང་ལྡན་

[131A]༄༅། །གྱུར་ནས། །རྟག་ཏུ་བདེ་བའི་དཔལ་ལ་སྤྱོད་པར་ཤོག་ཅེས་པ་འདི་ནི་ནང་སོ་ལྕང་ལོ་ཅན་ཚེ་བརྟན་མགོན་པོ་ཕ་བུས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ། དགེ་
ལེགས་འཕེལ།།    ༈    འདིར་བླ་མའི་རྣལ་འབྱོར་སྒོམ་པར་འདོད་པས། ཐོག་མར་བླ་མ་བསྟེན་པའི་ཕན་ཡོན་མ་བསྟེན་པའི་ཉེས་དམིགས་རྣམས་ཞིབ་ཏུ་བསམ་ཞིང། ཁྱད་པར་དམ་ཚིག་དང་སྡོམ་པ་ཚུལ་བཞིན་མི་བསྲུང་བ་རྣམས་
ཀྱིས་སངས་རྒྱས་བྱང་སེམས་རྣམས་ལ་མཆོད་ཀྱང་དགྱེས་བཞིན་བཞེས་པའི་དགེ་བ་མི་ཐོབ་མོད། འོན་ཀྱང་དེ་ལྟ་བུའི་སློབ་མས་བླ་མ་སོ་སོ་སྐྱེ་བོ་ཞིག་ལ་མཆོད་པའང། སངས་རྒྱས་བྱང་སེམས་རྣམས་བྱོན་ནས་བླ་མ་དེའི་ལུས་ལ་བཞུགས་ཤིང། མཆོད་
པ་རྣམས་དགྱེས་བཞིན་བཞེས་པ་དང། ཕྱོགས་བཅུའི་སངས་རྒྱས་ཐམས་ཅད་མཆོད་པ་ལས་བླ་མའི་བ་སྦུའི་བུ་ག་གཅིག་མཆོད་པ་ཕན་ཡོན་ཆེ་བའི་ཚུལ་ལ་ངེས་པ་དྲངས་ནས། དད་པ་ཆེན་པོའི་ངང་ནས། རང་འཇིགས་བྱེད་ལྟ་བུའི་ང་རྒྱལ་ལ་
གནས་བཞིན་པས། འབྲུ་གསུམ་ལན་གསུམ་བརྗོད་པས། ནང་མཆོད་མཆོད་རྫས་རྣམས་བྱིན་གྱིས་བརླབས་ལ། འདི་ལྟར། མདུན་གྱི་ནམ་མཁར་དཔག་བསམ་ལྗོན་པའི་རྩེར། །སེང་ཁྲི་པང་ཟ་ཉི་མའི་དཀྱིལ་འཁོར་སྟེང། །རྩ་བའི་
བླ་མ་གསུམ་ལྡན་རྡོ་རྗེ་འཛིན། །ཕྱག་གཡས་ཆོས་འཆད་གཡོན་བ་གླེགས་བམ་བསྣམས། །མཐའ་སྐོར་རིམ་བཞིན་དངོས་རྒྱུད་བླ་མ་དང། །ཡི་དམ་སངས་རྒྱས་བྱང་སེམས་ཉན་རང་དང། །དཔའ་བོ་དཔའ་མོ་མཁའ་འགྲོ་ཆོས་སྐྱོང་དང་

[131B] །གནས་གསུམ་རྡོ་རྗེ་གསུམ་གྱི་ས་བོན་གྱིས། །ལེགས་པར་མཚན་ཞིང་ཧཱུཾ་ཡིག་འོད་ཟེད་གྱིས། །རང་བཞིན་གནས་ནས་སོ་སོའི་ཡེ་ཤེས་པ། །སྤྱན་དྲངས་དམ་ཚིག་པ་དང་དབྱེར་མེད་
གྱུར། །གང་གི་ཞབས་སེན་གུས་པས་བརྟེན་པ་ཡིས། །སྐུ་གསུམ་གོ་འཕང་མྱུར་དུ་སྩོལ་མཛད་ཅིང། །གནས་སྐབས་བསམ་དོན་ཡིད་བཞིན་འགྲུབ་པ་ཡི། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་
ཕྱི་ནང་གསང་བ་ཡི། །མཆོད་ཚོགས་ཀུན་འབུལ་སྡིག་ལྟུང་སོ་སོར་བཤགས། །རང་གཞན་དགེ་ལ་རྗེས་སུ་ཡི་རངས་ཤིང། །ཆོས་འཁོར་བསྐོར་ཕྱིང་བསྐལ་བརྒྱར་བཞུགས་སུ་གསོལ། །དེ་ལྟར་ཚོགས་བསགས་སྤེལ་དང་བཤགས་པ་
ཡི། །དགེ་བའི་རྩ་བ་ཇི་སྙེད་མཆིས་པ་དང། །ཁྱད་པར་བཤེས་གཉེན་ཚུལ་བཞིན་བསྟེན་པ་ཡི། །དགེ་བ་རྫོགས་བའི་བྱང་ཆུབ་ཕྱིར་བསྔོའོ། །གང་གི་རྣམ་དཔྱོད་ཐུགས་རྗེའི་འཁོར་ལོ་ཡིས། །དགེ་ལེགས་རྒྱ་མཚོའི་དཔལ་ལ་དབང་
བསྒྱུར་ཞིང། །གདུལ་བྱ་ཐར་བའི་གླིང་དུ་འཁྲིད་མཛད་པའི། །དྲིན་ཅན་བླ་མའི་ཞབས་ལ་གསོལ་བ་འདེབས། །རྣམ་དག་ངེས་འབྱུང་ཤིང་རྟ་ལ་བརྟེན་ནས། །བསླབ་གསུམ་རིམ་གཉིས་གདམས་པ་དབང་གི་རྒྱལ། །མདོ་རྒྱུད་རྒྱ་མཚོའི་
ཀློང་ནས་འདྲེན་མཛད་བའི། །ཐར་འདོད་དེང་དཔོན་མཆོག་ལ་གསོལ་བ་འདེབས། །དགེ་ལེགས་རྒྱ་མཚོའི་དཔལ་གྱིས་བསྐྲུན་པ་ཡི། །མང་ཐོས་ཚུལ་ལྡན་འཁོར་ལོ་བཞི་དང་ལྡན། །དོན་གྱི་སྙིང་བོ་ཐར་ལམ་སྟོན་པ་ཡི། །མཚན་

[132A]༄༅། །མཆོག་དོན་དང་ལྡན་ལ་གསོལ་བ་འདེབས། །བསླུ་མེད་དཀོན་མཆོག་ཡི་དམ་དཔའ་བོ་དང། །མཁའ་འགྲོ་ཆོས་སྐྱོང་བསྲུང་མའི་མཐུ་སྟོབས་ཀྱིས། །རྒྱལ་བའི་བསྟན་འཛིན་དགེ་ལེགས་རྒྱ་མཚོའི་དཔལ། །ཞབས་
པད་བསྐལ་བརྒྱའི་བར་དུ་བརྟན་པར་ཤོག་དེ་ནས། སྐྱབས་གསུམ་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། །ཆོས་ལམ་དུ་ལོངས་བར་བྱིན་གྱིས་བརླབ་ཏུ་
གསོལ། །ཁྱད་པར་སྐྱེས་བུ་གསུམ་གྱི་ལམ་གྱི་རིམ་པའི་རྟོགས་པ་ཁྱད་པར་ཅན་མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་གདུང་ཤུགས་དྲག་པས་གསོལ་བ་བཏབ་པས། བླ་མའི་སྐུ་ལས་བདུད་རྩི་སྣ་ལྔ་འོད་ཟེར་དང་བཅས་
པའི་རྒྱུན་བྱུང་བ། རང་གི་ལུས་སེམས་ལ་ཞུགས་པས། རང་རྒྱུད་ལ་བླ་མའི་བྱིན་རླབས་ཞུགས་པར་བསམ་མོ། །དེ་ནས། དེ་ལྟར་མཆོད་ཅིང་གསོལ་བ་བཏབ་པའི་མཐུས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །བཤེས་གཉེན་དམ་
པས་འབྲལ་མེད་རྗེས་འཛིན་ཅིང། །བསམ་སྦྱོར་གཉིས་ཀྱིས་ཚུལ་བཞིན་བསྟེན་པར་ཤོག་དེ་ནས་དེ་ཡིས་ཇི་ལྟར་གདམས་པ་བཞིན། །དལ་འབྱོར་དོན་ཆེ་རྙེད་བར་དཀའ་བ་དང། །ནམ་འཆི་ངེས་མེད་ངན་འགྲོའི་འཇིགས་པ་ཡིས། །
དཀོན་མཆོག་གསུམ་ལ་སྐྱབས་སུ་འགྲོ་བར་ཤོག་སྐྱེ་རྒ་ན་འཆི་ངེས་མེད་ངོམས་མི་ཤེས། །འདུ་བྱེད་སྡུག་བསྔལ་ཕྲ་མོའི་ཚུལ་རྟོགས་ནས། །བསླབ་གསུམ་ཉམས་ལེན་གནད་ལ་བརྩོན་པ་ཡིས། །རྣམ་གྲོལ་ཐར་པའི་གླིང་དུ་བགྲོད་

[132B]རང་ཉིད་ཇི་བཞིན་དྲིན་ཅན་ཕ་མ་རྣམས། །སྡུག་བསྔལ་གསུམ་གྱིས་མནར་བའི་ཚུལ་བསམས་ནས། །བྱམས་དང་སྙིང་རྗེ་བྱང་ཆུབ་སེམས་བསྐྱེད་ནས། །ཕྱིན་དྲུག་བསྡུ་བ་བཞི་ལ་སྤྱོད་པར་ཤོག་ཐུན་མོང་ལམ་སྦྱངས་རྣམ་
དག་དབང་བཞི་ཐོབ། །དམ་ཚིག་སྡོམ་བ་སྲོག་ལྟར་གཅེས་འཛིན་ཅིང། །རིམ་གཉིས་ལམ་གྱི་གནད་ལ་བརྩོན་པ་ཡིས། །ཚེ་གཅིག་སངས་རྒྱས་འགྲུབ་པའི་སྐལ་ལྡན་ཤོག་ཅེས་སེ་ར་རྩེའི་བླ་མ་དགེ་ལེགས་རྒྱ་མཚོ་ལ་གསོལ་བ་འདེབས་
ཚུལ། བརྟན་བཞུགས། ལམ་གྱི་རིམ་པ་ལ་བརྟེན་པའི་སྨོན་ལམ་དང་བཅས་པ་ཞིག་དགོས་ཞེས་སྒྲུབ་སྡེ་ཕན་ཚུན་གྱི་དགེ་སློང་རི་ཁྲོད་པ་རྣམས་ཀྱིས་བསྐུལ་བའི་དོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།། །
   ༈    བླ་མའི་རྣལ་འབྱོར་སྒོམ་པར་འདོད་པས་སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང། བླ་མ་བསྟེན་པའི་ཕན་ཡོན། མ་བསྟེན་པའི་ཉེས་དམིགས་རྣམས་བསམ་ཞིང། དགེ་སེམས་ཁྱད་པར་ཅན་གྱི་ངང་ནས་
འདི་ལྟར་གདོན་པར་བྱ་སྟེ། མདུན་གྱི་ལྷ་ལམ་ཡངས་པར་སེང་ཁྲི་དང། །ཆུ་སྐྱེས་ཉི་ཟླ་རྒྱས་པའི་དཀྱིལ་འཁོར་སྟེང། །རྩ་བའི་བླ་མ་དཀར་སེར་འཛུམ་དཀར་འཕྲོ། །ཞལ་གཅིག་ཕྱག་གཉིས་ཕྱག་གཡས་ཆོས་འཆད་དང། །གཡོན་པ་མཉམ་
གཞག་སྟེང་ན་གླེགས་བམ་བསྣམས། །ཆོས་གོས་གསུམ་གསོལ་གསེར་མདོག་པཎ་ཞྭས་མཛེས། །མཐའ་སྐོར་དངོས་རྒྱུད་སངས་རྒྱས་བྱང་སེམས་དང། །དཔའ་བོ་མཁའ་འགྲོ་བསྲུང་མས་བསྐོར་བར་གྱུར། །རིགས་ཀུན་བདག་པོ་

[133A]༄༅། །ཁྱབ་བདག་རྡོ་རྗེ་འཆང། །དུར་སྨྲིག་གར་གྱིས་རྣམ་རོལ་ཙོང་ཁ་པའི། །བསྟན་པའི་རྒྱལ་མཚན་ཕྱོགས་བཅུར་བསྒྲེང་མཛད་པའི། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །ཕྱི་ནང་གསང་བ་སྒྲུབ་པའི་མཆོད་
པས་མཆོད། །ལུས་ངག་ཡིད་ཀྱི་སྡིག་ལྟུང་ཐམས་ཅད་བཤགས། །དགེ་ལ་ཡི་རང་ཆོས་འཁོར་བསྐོར་བ་དང། །བསྐལ་བརྒྱར་བཞུགས་གསོལ་དགེ་ཚོགས་བྱང་ཆུབ་བསྔོ། །དུས་གསུམ་རྒྱལ་བ་ཀུན་གྱིས་མ་ཐུལ་བའི། །བདག་
སོགས་འགྲོ་བའི་སྐྱབས་གྱུར་དགེ་བའི་བཤེས། །བཀའ་དྲིན་ཆེན་པོ་རྗེས་སུ་ལེགས་དྲན་པས། །རྩེ་གཅིག་དང་བའི་ཡིད་ཀྱིས་གསོལ་བ་འདེབས། །དེ་ལྟར་དང་བའི་ཡིད་ཀྱིས་གསོལ་བཏབ་པས། །དཔལ་ལྡན་བླ་མས་འགྲལ་
མེད་རྗེས་བཟུངས་ཏེ། །ངེས་འབྱུང་བྱང་སེམས་ཡང་དག་ལྟ་བ་ལ། །བརྟེན་ནས་ཀུན་མཁྱེན་གོ་འཕང་མྱུར་ཐོབ་ཤོག་གནས་སྐབས་སུ་ཡང་ཚེ་རིང་ནད་མེད་ཅིང། །དམ་ཆོས་སྒྲུབ་པའི་མཐུན་རྐྱེན་མ་ལུས་པ། །འབད་རྩོལ་མེད་
བར་ལྷུན་གྱིས་གྲུབ་པ་དང། །བཤད་སྒྲུབ་བསྟན་པ་དར་བའི་བཀྲ་ཤིས་ཤོག་ཅེས་པ་འདི་ནི་སྟག་རྩེ་རྗེ་བཙུན་མ་བསོད་ནམས་ཆོས་འཛོམ་དང། དགེ་སློང་བློ་བཟང་ཚེ་བརྟན་གཉིས་ཀྱིས་བསྐུལ་པའི་ངོར་ཆོས་སྨྲ་བའི་བཙུན་པ་བློ་བཟང་
ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    དཀོན་མཆོག་ཐུགས་རྗེ་དྲང་སྲོང་བདེན་ཚིག་དང། །དམ་ཅན་ཆོས་སྐྱོང་བསྲུང་མའི་མཐུ་སྟོབས་ཀྱིས། །བློ་བཟང་བསྟན་པའི་རྒྱལ་མཚན་འཛིན་པའི་དཔལ། །ཞབས་

[133B]ཅེས་པ་འདི་ནི་དགེ་སློང་ཆོས་གྲགས་ཀྱིས་བསྐུལ་བའི་ངོར་བཙུན་པ་བློ་བཟང་ཡེ་ཤེས་ཀྱིས་དང་བས་སྦྱར་བའོ།། བཀྲ་ཤིས།།    ༈    འཇིག་རྟེན་དབང་ཕྱུག་པད་དཀར་འཆང་བ་ཡིས། །གདུལ་
བའི་ཞིང་གྱུར་བསིལ་ལྗོངས་བོད་ཡུལ་འདིར། །མདོ་རྒྱུད་འགྱུར་རོ་ཅོག་གི་གསུང་རབ་རྣམས། །བཞེངས་པའི་དགེ་ཚོགས་ཟླ་ཤེལ་ལྟར་དཀར་དང། །ཚེ་རབས་སྔོན་ནས་ཉེར་བསགས་ལེགས་བྱས་དང། །བསྟན་སྲུངས་ཆོས་སྐྱོང་རྒྱ་
མཚོའི་མཐུ་སྟོབས་ཀྱིས། །གནས་སྐབས་ཚེ་རིང་ནད་མེད་འབྱོར་ལྡན་ཞིང། །སྲིད་པའི་ཕུན་ཚོགས་སྒྲུབ་ལ་མི་སྨོན་པར། །ཟབ་གསལ་རྣོ་མྱུར་ཡངས་པའི་རྣམ་དཔྱོད་ཀྱིས། །མདོ་རྒྱུར་བསྟན་བཅོས་ཀུན་གྱི་གཏིང་དཔོགས་ནས། །རླབས་
ཆེན་རྒྱལ་སྲས་སྤྱོད་པ་མཐར་ཕྱིན་ཏེ། །མ་རྣམས་དོན་དུ་སངས་རྒྱས་མྱུར་ཐོབ་ཤོག་ཅེས་པ་འདི་ནི་སྐྱིད་ཤོད་སྡེ་པ་མཚོ་སྐྱེས་རྡོ་རྗེའི་སྐུ་སྐྱེ་རིན་པོ་ཆེས་བཀའ་འགྱུར་བཞེངས་པའི་དགེ་བ་བསྔོ་བའི་སྨོན་ལམ་དུ་ཆོས་སྨྲ་བའི་བཙུན་པ་བློ་བཟང་ཡེ་
ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈   མཆོག་ཐུན་དངོས་གྲུབ་མ་ལུས་བདུད་རྩིའི་རྒྱུན། །དད་ལྡན་གདུལ་བྱའི་རྒྱ་མཚོར་འབེབས་མཁས་པའི། །རྗེ་བཙུན་བླ་མ་གང་དུ་བཞུགས་ཀྱང་རུང། །
བདག་སོགས་རྩེ་གཅིག་གུས་པས་གསོལ་བ་འདེབས། ཅེས་པ་འདི་ནི་ཐང་སག་དགའ་ལྡན་ཆོས་འཁོར་གྱི་སློབ་དཔོན་དངོས་གྲུབ་རྒྱ་མཚོ་དེ་ཉིད་དག་པའི་ཞིང་གང་དུ་བཞུགས་ཀྱང་གསོལ་བ་འདེབས་པའི་ཚིགས་བཅད་འདི་ལྟ་བུ་ཞིག་དགོས་ཞེས་

[134A]༄༅། །བསྐུལ་བའི་ངོར་ཆོས་སྨྲ་པའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    འཕགས་པ་སྤྱན་རས་གཟིགས་དང་འབྲེལ་བའི་བླ་མའི་རྣལ་འབྱོར་ཇི་ལྟར་བགྱི་བའི་རིམ་པ་ནི། ཐོག་མང་སྐྱབས་འགྲོ་སེམས་བསྐྱེད་
ནི། བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །འཕགས་པ་སྤྱན་རས་གཟིགས་དབང་ཕྱུག་གི་ལྷ་ཚོགས་འཁོར་དང་བཅས་པ་རྣམས་ལ་
སྐྱབས་སུ་མཆིའོ། ཞེས་བ་ཚར་གསུམ། དེ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྤྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་ཅེས་སོགས་ཚད་མེད་བཞི་སྒོམ་པ་སྔོན་དུ་བཏང་ནས། མདུན་གྱི་ནམ་
མཁར་པད་དཀར་ཟླ་བའི་སྟེང། །རྩ་བའི་བླ་མ་འཕགས་མཆོག་སྤྱན་རས་གཟིགས། །སྐུ་མདོག་དཀར་པོ་ཞལ་གཅིག་ཕྱག་བཞི་པ། །སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་ཡིག་འོད་ཟེར་
གྱིས། །པོ་ཊ་ལ་ནས་ཡེ་ཤེས་སེམས་དཔའ་དང། །དབང་ལྷར་བཅས་པ་སྤྱན་དྲངས་དབྱེར་མེད་བཅིང། །དབང་བསྐུར་འོད་དབག་མེད་ཀྱིས་དབུ་བརྒྱན་གྱུར། །སྣང་བ་མཐའ་ཡས་སྲས་ཀྱི་ཐུ་བོ་མཆོག་འགྲོ་བ་ཀུན་ལ་བུ་ལྟར་

[134B] །གངས་ཅན་འགྲོ་བའི་མགོན་དང་སྐྱབས་གྱུར་བའི། །བླ་མ་སྤྱན་རས་གཟིགས་ལ་ཕྱག་འཚལ་ལོ། །མཆོད་ཚོགས་ཀུན་འབུལ་སྡིག་ལྟུང་མ་ལུས་བཤགས། །དགེ་ལ་ཡི་རང་ཆོས་འཁོར་བསྐོར་བའི་ཕྱིར། །བསྐལ་
བར་བཞུགས་གསོལ་འདིས་མཚོན་རྣམ་དཀར་ཚོགས། །འགྲོ་ལ་ཕན་ཕྱིར་སངས་རྒྱས་རྒྱུ་རུ་བསྔོ། །གང་ལ་སྙིང་ནས་གསོལ་བ་འདེབས་བ་རྣམས། །གནས་སྐབས་འཇིགས་པ་ཀུན་ལས་སྐྱོབ་པ་དང། །ཕྱི་མ་བདེ་བ་ཅན་དུ་འདྲེན་མཛད་
པའི། །བླ་མ་སྤྱན་རས་གཟིགས་ལ་གསོལ་བ་འདེབས། ཞེས་པའི་བླ་མ་སྤྱན་རས་གཟིགས་ལ་བློ་ལིང་བསྐྱུར་གྱིས་དོན་དྲན་བཞིན་པས། ལན་གསུམ་མམ། བདུན་ནམ་ཉེར་གཅིག་སོགས་སྐབས་དང་བསྟུན་ནས་བརྗོད་པས། བླ་མ་སྤྱན་རས་
གཟིགས་རང་ཉིད་ལ་ཐིམ་པས་རང་ཡང་འཕགས་པ་སྤྱན་རས་གཟིགས་ཀྱི་སྐུར་གྱུར་ཅིང། གཟུགས་སྣང་ཐམས་ཅད་སྤྱན་རས་གཟིགས་ཀྱི་སྐུ་དང། སྒྲར་སྣང་ཐམས་ཅད་ཡིག་དྲུག་གི་སྒྲ། རང་སེམས་ལ་སོགས་སེམས་སྣང་ཐམས་ཅད་སྟོང་ཉིད་སྙིང་རྗེའི་
སྙིང་པོ་ཅན་དུ་དྲན་བཞིན་པས་ཡིག་དྲུག་གང་མང་བཟླ་ཞིང། མཇུག་ཏུ། དགེ་པ་འདི་ཡིས་མྱུར་དུ་བདག་སྤྱན་རས་གཟིགས་དབང་གྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག། །འདི་ནས་ཉིད་མཚམས་
སྦྱར་མ་ཐག་དག་པའི་ཞིང་ཁམས་བདེ་བ་ཅན། །པདྨའི་སྙིང་པོའི་ཟེའུ་འབྲུ་ལ། །རྫུས་ཏེ་སྐྱེ་བ་ལེན་པར་ཤོག་སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་བློ་དང་བསྟུན་ནས་བྱའོ། །ཞེས་པ་འདི་ནི་བཞད་པ་ཚེ་རིང་དཔལ་འབྱོར་

[135A]༄༅། །གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ། མངྒལཾ།།    ༈    རྒྱལ་བ་གཉིས་པ་བློ་བཟང་གྲགས་པ་ཡི། །མདོ་སྔགས་ཆོས་ཀྱི་དེ་ཉིད་ཀུན་ལ་མཁས། །རིག་གྲོལ་འདུས་
པའི་དབུས་ན་མངོན་མཐོ་བ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །བློ་གསལ་སྐལ་བཟང་གདུལ་བྱའི་ཚོགས་རྣམས་ལ། །ཤེས་བྱའི་གནས་ཀུན་རིག་པའི་རྣམ་དཔྱོད་ཀྱིས། །རྣམ་གྲོལ་ཐར་པའི་ལམ་བཟང་སྟོན་
མཛད་པའི། །བཤེས་གཉེན་དམ་པའི་ཞབས་ལ་གསོལ་བ་འདེབས། །བློ་གྲོས་བཟང་པོས་ཆོས་ཀྱི་གནད་རིག་པས། །འཇིག་རྟེན་འཆིང་བའི་རྒྱ་ལས་རབ་གྲོལ་ཏེ། །བཤད་སྒྲུབ་བསྟན་པའི་རྒྱལ་མཚན་འཛིན་པ་ཡི། །ཡོངས་
འཛིན་དམ་པའི་ཞབས་ལ་གསོལ་བ་འདེབས། །བླ་མ་ཡི་དམ་མཁའ་འགྲོའི་ཚོགས་རྣམས་དང། །དམ་ཅན་ཆོས་སྐྱོང་བསྲུང་མའི་མཐུ་སྟོབས་ཀྱིས། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཅིང། །ཆོས་ལྡན་བཞེད་པའི་
དོན་ཀུན་འགྲུབ་བར་ཤོག་བདག་སོགས་དེང་ནས་ཚེ་རབས་ཐམས་ཅད་དུ། །དམ་པའི་མགོན་གྱིས་རྗེས་སུ་འཛིན་པ་དང། །གནས་སྐབས་ཉེར་འཚེ་མ་ལུས་ཀུན་ཞི་ཞིང། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་ཅེས་
པ་འདི་ནི་ཤར་རྩེ་སློབ་དཔོན་པ་བློ་བཟང་རིག་གྲོལ་ལ་བསྟོད་པ་རིང་འཚོའི་ཚིགས་བཅད་དང་བཅས་པ་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈    དུས་

[135B] །ནག་ཕྱོགས་བདུད་སྡེའི་དཔུང་རྣམས་འཇོམས་མཛད་ཅིང། །མཆོག་དང་ཐུན་མོང་དངོས་གྲུབ་ཀུན་སྩོལ་བའི། །དཔལ་ལྡན་གསང་བའི་བདག་ལ་གསོལ་བ་འདེབས། །འཕགས་
ཡུལ་ས་སྤྱོད་འགྲོ་བ་བཟང་པོ་དང། །བལ་ཡུལ་རྒྱལ་པོ་དྷརྨཱ་ཕ་ལའི་ཞབས། །ཀོང་པོ་ཤུ་ལའི་ཀླུ་མཆོག་ཇུ་ལང་དང། །རཱ་ཛ་ཤྲཱིའི་སྲས་ལ་གསོལ་བ་འདེབས། །བོད་རྗེ་མེས་པོ་ཨག་ཚོམ་སྲས་ཀྱི་མཆོག་ལྗང་ཚ་ལྷ་དབོན་ཞེས་
བ་མཛེས་སྡུག་ཅན། །མུ་སྟེགས་འདུལ་མཛད་རིགས་ལྡན་རྒྱལ་པོ་དང། །ཁྲི་སྟན་ཆོས་མཁན་གྱུར་ལ་གསོལ་བ་འདེབས། །སུམ་ཅུ་རྩ་གསུམ་ལྷ་ཡི་སྲས་པོ་མཆོག་སྤ་གྲོ་གྲུབ་ཐོབ་ཆོས་ཀྱི་སེང་གེ་དང། །བསམ་བཞིན་མ་
ཎི་འདྲེན་པའི་ནེ་ཙོ་དང། །གླ་བ་དཀར་པོར་འཁྲུངས་ལ་གསོལ་བ་འདེབས། །མངའ་རིས་ཁྱིམ་བདག་བྱང་ཆུབ་བཟང་པོ་དང། །ཆོས་ལ་མོས་པའི་གནོད་སྦྱིན་ཆེན་པོ་དང། །ལྷོ་ནུབ་དིང་མའི་མཁན་པོ་གྲུབ་པ་དང། །དཔོན་ཆེན་
སེང་གེར་གྱུར་ལ་གསོལ་བ་འདེབས། །རྔ་ཡབ་གླིང་དུ་གུ་རུ་པདྨ་དང། །ཌཱ་ཀི་རྣམས་ཀྱིས་རྗེས་བཟུངས་རང་རྒྱུད་སྨིན། །ལུང་བསྟན་ཐོབ་བའི་སྲིན་པོའི་དཔའ་བོ་ཆེ། །ཆོས་ཀྱི་གོ་ཆར་གྱུར་ལ་གསོལ་བ་འདེབས། །ཐུགས་རྗེ་ནམ་
མཁའ་ལྟ་བུར་ཀུན་ལ་ཁྱབ། །ལུང་རྟོགས་བསྟན་པའི་རྒྱལ་མཚན་འཛིན་པའི་མཆོག་མཚན་ཙམ་ཐོས་པས་མཐོ་རིས་འདྲེན་པའི་མགོན། །ལས་ཀྱི་རྡོ་རྗེའི་ཞབས་ལ་གསོལ་བ་འདེབས། །རིག་གྲོལ་དགེ་འདུན་འདུས་པ་ཀུན་གྱི་

[136A]༄༅། །གཙོ། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་མཛད་ཅིང། །རིག་གནས་ཀུན་ལ་མ་བས་པའི་ལོ་ཙཱ་བ། །རབ་འབྱམས་སྨྲ་བའི་དབང་པོར་གསོལ་བ་འདེབས། །རིགས་བརྒྱའི་ཁྱབ་བདག་རྡོ་རྗེ་འཆང་དབང་དང། །
དབྱེར་མེད་བསྟན་པ་རྒྱ་མཚོ་སྤེལ་བའི་མགོན། །མཐུ་སྟོབས་གསང་བའ་བདག་པོ་གཉིས་པའི་ཞབས། །བསྟན་པ་རྒྱ་མཚོའི་ཞབས་ལ་གསོལ་བ་འདེབས། །དགེ་ལ་འདུན་པའི་ཐུགས་ཀྱི་བྱེད་པོ་ཡིས། །ཆོས་ཀྱི་རྒྱལ་པོའི་སྲིད་ལ་དབང་
བསྐུར་ཞིང། །དབང་ཕྱུག་བརྒྱད་ཀྱི་གོ་འཕང་མཆོག་བརྙེས་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་བསྟན་ལ་རབ་བྱུང་སྤྲུལ་པའི་སྐུ། །འཕྲིན་ལས་ཕ་མཐའ་ཡས་པར་གྱུར་པའི་གསུང། །མཁྱེན་བརྩེ་
ནུས་པ་དཔག་པར་དཀའ་བའི་ཐུགས། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཆོག་གསུམ་ཐུགས་རྗེ་དྲང་སྲོང་བདེན་ཚིག་དང། །བསྟན་སྲུངས་འོད་ཆེན་འབར་མའི་མཐུ་སྟོབས་ཀྱིས། །བསྟན་འཛིན་སྐྱེས་བུའི་བཞེད་དོན་
ཀུན་འགྲུབ་ཅིང། །ཞབས་པད་སྲིད་མཐའི་བར་དུ་བརྟན་པར་ཤོག་དེ་ལྟར་དུང་དུང་ཡིད་ཀྱིས་གསོལ་བཏབ་པས། །བརྩེ་བརྩེའི་ཐུགས་ཀྱིས་ནམ་ཡང་མི་འདོར་ཞིང། །སྙན་སྙན་གསུང་གི་ལེགས་བཤད་བདུད་རྩིའི་རྒྱུན། །ཡང་
ཡང་ངོམས་པ་མེད་པར་འཐུང་བར་ཤོག་ཅེས་པ་འདི་ནི་དགེ་སློང་སྦྱིན་པ་དཔལ་བཟང་གིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་པོ་བྲང་དུ་སྦྱར་བའོ།། །།

[136B]   ༈   རབ་འབྱོར་རིགས་ལྡན་ཀླུ་སྒྲུབ་སྲས་ཀྱི་མཆོག་ཨ་བྷྱཱ་ཀ་ར་འགོས་ལོ་ཐམས་ཅད་མཁྱེན། །ཆོས་རྗེ་ས་པཎ་གཡུང་སྟོན་རྡོ་རྗེ་དཔལ། །མཁས་གྲུབ་དགེ་ལེགས་བསོད་ནམས་ཕྱོགས་གླང་དང། །
གྲུབ་པའི་དབང་ཕྱུག་བློ་བཟང་ཆོས་རྒྱན་ཏེ། །པཎ་གྲུབ་དམ་པར་གྱུར་ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་བ་ཡི། །བསྟན་ལ་རབ་བྱུང་ཚུལ་ཁྲིམས་རྣམ་པར་དག་མདོ་སྔགས་ཡོན་ཏན་ཡེ་ཤེས་རབ་འབར་བའི་
རྗེ་བཙུན་བླ་མའི་ཞབས་ལ་གསོལ་བ་འདེབས། །ཞྭ་སེར་བསྙན་སྲུངས་རྒྱ་མཚོའི་མཐུ་སྟོབས་དང། །དང་ལྡན་གདུལ་བྱའི་མོས་པའི་རྟེན་འབྲེལ་དང། །ཆོས་ཉིད་བསླུ་བ་མེད་པའི་བདེན་སྟོབས་ཀྱིས། །དཔལ་ལྡན་བླ་མ་བསྐལ་བརྒྱར་ཞབས་
བརྟན་ཤོག་བདག་སོགས་དེར་ནས་ཚེ་རབས་ཐམས་ཅད་དུ། །ཀུན་མཁྱེན་ཁྱེད་ཀྱིས་འབྲལ་མེད་རྗེས་འཛིན་ཅིང། །ཁྱད་པར་མ་འོངས་བྱང་ཕྱོགས་ཤམྦྷ་ལར། །འཁོར་གྱི་ཐོག་མ་ཉིད་དུ་འགྱུར་བར་ཤོག་ཅེས་པ་འདི་ནི་སྤྲུལ་པའི་སྐུ་
བློ་བཟང་འབྲིན་ལས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ། །བཀྲ་ཤིས།།    ༈    པད་དཀར་འཛིན་པ་ངག་གི་དབང་ཕྱུག་གི་ཡེ་ཤེས་ཐུགས་
རྗེའི་སྒྱུ་འཕྲུལ་དྲ་བ་ལས། །བསྟན་པ་རྒྱ་མཚོའི་དཔལ་དུ་ལེགས་བྱོན་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྩ་རྒྱུད་བླ་མ་ཡི་དམ་སངས་རྒྱས་དང། །བྱང་སེམས་ཉན་རང་འཕགས་པའི་ཚོགས་དང་བཅས། །དྲང་སྲོང་

[137A]༄༅། །གྲུབ་པ་ཐོབ་པའི་བདེན་ཚིག་གིས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ཡེ་ཤེས་མགོན་བོ་དམ་ཅན་ཆོས་ཀྱི་རྒྱལ། །དམག་ཟོར་དུང་སྐྱོང་དབང་མོའི་མཐུ་སྟོབས་ཀྱིས། །སྤྲུལ་སྐུའི་ཡང་སྲིད་སྐུ་ཚེ་
རབ་བརྟན་ཅིང། །དགའ་ལྡན་ཆོས་སྲིད་དར་ཞིང་རྒྱས་པར་ཤོག་དད་ལྡན་གདུལ་བྱའི་མོས་པའི་རྟེན་འབྲེལ་དང། །མཐའ་ཡས་སྐྱེ་དགུའི་ལེགས་བྱས་བསོད་ནམས་མཐུས། །རྗེ་བཙུན་བླ་མ་མི་འཇིགས་སེང་གེའི་ཁྲ་རི། །ནམ་
ཡང་གཡོ་བ་མེད་ཅིང་བརྟན་པར་ཤོག་ཆེས་དཀར་ལྷག་བསམ་རྣམ་པར་དག་པ་དང། །ཆོས་དབྱིངས་མི་འགྱུར་བདེན་པའི་བྱིན་རླབས་ཀྱིས། །ཕན་ཚུན་གནོད་མེད་བྱམས་པའི་སེམས་ལྡན་ཅིང། །བཤད་སྒྲུབ་བསྟན་པ་ཕྱོགས་བཅུར་
རྒྱས་པར་ཤོག་ཅེས་པ་འདི་ནི་རྒྱལ་དབང་མཆོག་གི་སྤྲུལ་སྐུ་རིན་པོ་ཆེ་པད་དཀར་འཛིན་པ་ངག་དབང་ཡེ་ཤེས་རྒྱ་མཚོ་དཔལ་བཟང་པོའི་སྐུ་བསྟོད་ཞབས་བརྟན་དང་བཅས་པ་འདི་ནི་བརྩོན་མཛད་བསྟན་འཛིན་ཆོས་ཀྱི་རྒྱལ་པོ་ཡུམ་སྲས་དང། མཁན་
པོ་རྣམ་པ་གཉིས། སྟག་རྩེ་ཞབས་དྲུང་དང་བཅས་པས་བསྐུལ་བར་མཛད་པ་བཞིན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་འཕགས་པ་འཇིག་རྟེན་དབང་ཕྱུག་གི་བཞུགས་གནས་དངོས་དང་དབྱེར་མ་མཆིས་པའི་ཕོ་བྲང་ཆེན་པོ་པོ་ཏ་ལར་
སྦྱར་བ་དགེ་ལེགས་འཕེལ།།    ༈    །བརྩོན་མཛད་བསྟན་འཛིན་ཆོས་ཀྱི་རྒྱལ་པོའི་ཞབས། །སྲིད་མཐར་བརྟན་ཅིང་ཆབ་སྲིད་རྒྱས་པ་དང། །བཞེད་དོན་མ་ལུས་ཆོས་བཞིན་འགྲུབ་པར་ཤོག་

[137B]། མངྒལཾ།།    ༈   མཆོག་གསུམ་བསླུ་མེད་བདེན་པའི་བྱིན་རླབས་དང། །དང་ལྡན་སྐྱེད་དགུའི་
མོས་པའི་རྟེན་འབྲེལ་གྱིས། །བློ་བཟང་བསྟན་པའི་ཉི་མ་ཆོས་ཀྱི་རྗེའི། །ཡང་སྲིད་བསྟན་པའི་དཔལ་དུ་མྱུར་འབྱོན་ཤོག་ཅེས་པ་འདི་ནི་སྟག་ལུང་ཁུ་ཐུག་ཐུའི་སྐུ་སྐྱེ་མྱུར་འབྱོན་གྱི་ཚིགས་སུ་བཅད་པ་འདི་ལྟ་བུ་ཞིག་དགོས་ཞེས་དཔོན་པོ་རབ་འབྱམས་
པ་བསྟན་དར་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    སྤྱིར་འཕོ་བ་ལ་
རབ་སྟོང་ཉིད་ཀྱི་ངང་ནས་འཕོ་བ། བླ་མའི་ཐུགས་ཀར་འཕོ་བ། ཡི་དམ་གྱི་ཐུགས་ཀར་འཕོ་བ། རྫས་ཀྱི་འཕོ་བ་སོགས་འཕོ་བའི་རིགས་མང་ཡང། ཇོ་བོ་རྗེ་ཨ་ཏི་ཤས། མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། ཞེས་
བ་ལ་བསྟེན་པའི་འཆི་ཁ་མའི་གདམས་པ་གསུངས་པ་ནི་ཚོགས་ཆུང་ལ་དོན་ཆེ་བ་ཡིན་པས། དེའི་ཚུལ་ནི། ཐོག་མར་སྐྱབས་འགྲོ་སེམས་བསྐྱེད་བྱ་བ་ལ། རང་ཉིད་འཁོར་པ་དང་ངན་སོང་གི་སྡུག་བསྔལ་གྱིས་འཇིགས་ཤིང། དཀོན་མཆོག་
ལ་དེ་ལས་སྐྱོབ་བའི་ནུས་པ་ཡོད་པར་ཡིད་ཆེས་བའི་དང་པ་ཤུགས་དྲག་པོའི་སྒོ་ནས། བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །སངས་རྒྱས་

[138A]༄༅། །ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་བ་རྣམས་
ལན་གསུམ་གསུམ་རྒྱུད་དང་འདྲེས་ངེས་བྱ། དེ་ནས་རང་ཉིད་སྐད་ཅིག་གིས་སངས་རྒྱས་སྨན་པའི་རྒྱལ་པོ་སྐུ་མདོག་བཻཌཱུརྱའི་མདོག་ལྟ་བུ། དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས་པ་ཕྱག་གཡས་མཆོག་སྦྱིན་གྱི་ཕྱག་
རྒྱས་ཨ་རུ་རའི་སྡོང་བུ་འཛིན་པ། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་དམང་པོ་གསོལ་བ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པར་གྱུར། དེ་ལྟར་བསམ། དེ་ནས་
རང་གི་ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་གནས་ནས། སྔར་བཤད་པ་ལྟར་གྱི་སྨན་པའི་རྒྱལ་པོ་ལ་སངས་རྒྱས་བྱང་སེམས་ཀྱིས་བསྐོར་བ་སྤྱན་དྲངས་བ་ལ། ཡན་ལག་བདུན་པ་འབུལ་བ་ནི། ཐུགས་རྗེ་ཀུན་ལ་སྙོམས་
པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བེཌཱུརྱ་ཡི་འོད་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོགས་
མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་ཀུན་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང། །བདག་གཞན་དགེ་རྣམས་བྱང་ཆུབ་

[138B] དེ་ནས། བདག་མིང་འདི་ཞེས་བགྱི་བ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻཌཱྲྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ། སྐྱབས་སུ་མཆི། ཞེས་
པ་ཉེར་གཅིག་གམ། བདུན་ནམ་གསུམ་ཙམ་ཡིད་རྩེ་གཅིག་པས་གསོལ་བ་བཏབ་པས། སྨན་པའི་རྒྱལ་པོའི་ཐུགས་རྗེ་དང། མཚན་བརྗོད་པའི་ཕན་ཡོན་དྲན་བཞིན་པའི་མོད་ལ་འཕོ་བར་བྱའོ། །དེ་ལྟར་བྱས་ནས་ཤི་ན་ངན་འགྲོར་མི་ལྟུང་
ཞིང། བདེ་བ་ཅན་ནམ། སྨན་བླའི་ཞིང་ཁམས་སུ་སྐྱེ་བར་སངས་རྒྱས་ཀྱི་ཞལ་གྱིས་བཞེས་ཤིང། དེ་ཡང་སྔོན་སངས་རྒྱས་སྨན་པའི་རྒྱལ་པོས་བྱང་ཆུབ་སེམས་པའི་སྤྱད་པ་སྤྱོད་པའི་ཚེ་དགེ་བའི་རྩབ་བསགས་པ་རྣམས་རང་ཉིད་མངོན་པར་
རྫོགས་པར་སངས་རྒྱས་པའི་ཚེ། སྨན་བླ་རང་ཉིད་ཀྱི་མཚན་ཐོས་ཤིང་དད་མོས་བྱེད་པ་རྣམས་བདེ་བ་ཅན་དུ་སྐྱེ་བའི་རྒྱུར་བསྔོས་པའི་རྟེན་འབྲེལ་གྱིས་བདེ་བ་ཅན་དུ་སྐྱེ་བ་ལ་འོད་དཔག་མེད་ལ་གསོལ་བ་བཏབ་པ་ལས། སྨན་པའི་རྒྱལ་བོའི་མཚན་
ནས་བརྗོད་ཅིང་གསོལ་བ་བཏབ་པ་མྱུར་བར་གསུངས་པས། སྨན་པའི་རྒྱལ་པོའི་མཚན་ཉིན་མཚན་དུ་བདུན་བདུན་བརྗོད་ཅིང་གསོལ་འདེབས་རྒྱུན་དུ་མཛད་པ་གལ་ཆེ་ལགས། གཞན་ཡང་སྨན་པའི་རྒྱལ་པོའི་སྔོན་གྱི་སྨོན་ལམ་གྱི་སྟོབས་ཀྱིས་
སངས་རྒྱས་གཞན་ལས་སྙིགས་མའི་དུས་སུ་སྨན་པའི་རྒྱལ་པོ་ཐུགས་རྗེ་མྱུར་ཞིང། སེམས་ཅན་གཞན་འཆི་ཁ་མ་ལ་ཡང་འཆི་ཁའི་གདམས་པ་བྱེད་ན། ཁོ་རང་སྨན་རྒྱལ་དུ་བསྐྱེད་ཅིང། སྨན་རྒྱལ་ཡེ་ཤེས་པ་སྤྱན་དྲངས་ཡན་ལག་བདུན་

[139A]༄༅། །པ་དབུལ་ལ། འཆི་ཁམ་དེ་ཉིད་ཀྱི་མིང་ནས་སྨོས་པའི་སྨན་རྒྱལ་ལ་གསོལ་བ་བཏབ་ནས་དེ་ཉིད་བསྟིམས་བ་སོགས་ཇོ་བོ་རྗེའི་གདམས་པ་ལས་འབྱུང་བས་དེ་ལྟར་བྱའོ།།    ༈   བློ་བཟང་རྒྱལ་
བ་གཉིས་པའི་མདོ་སྔགས་ཀྱི། །བསྟན་པའི་རྒྱལ་མཚན་འཛིན་པའི་གཙོ་བོ་མཆོག་འཕྲིན་ལས་ལྷུན་གྲུབ་རྒྱུན་མི་འཆད་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་སྐལ་ལྡན་གདུལ་བྱའི་ཚོགས་རྣམས་ལ་
མཁྱེན་བརྩེའི་ཡེ་ཤེས་སྟོང་གི་འོད་འཕྲོས་བས། །ཕན་བདེའི་ལོ་ཏོག་སྨིན་པའི་དགའ་སྟོན་འགྱེད། །བློ་བཟང་ཡེ་ཤེས་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་རྫོགས་སངས་རྒྱས། །ཞི་བའི་མཆོག་གྱུར་ལུང་རྟོགས་
དམ་པའི་ཆོས། །འཕགས་ཆོགས་དགེ་འདུན་ཀུན་གྱི་བྱིན་རླབས་ཀྱིས། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་ཞྭ་སེར་ཅོད་པན་མན་བས་པའི་བསྟན་སྲུངས་ཆེ། །ཡེ་ཤེས་མགོན་པོ་ལས་མགོན་གཤིན་རྗེའི་ཆོགས།།
འདོད་ཁམས་དབང་མོ་འཁོར་དང་བཅས་རྣམས་ཀྱིས། །དཔལ་ལྡན་བླ་མའི་འཕྲིན་ལས་རྒྱས་བར་མཛོད། །ཆོས་དབྱིངས་འགྱུར་བ་མེད་པའི་བདེན་པ་དང། །དད་ལྡན་གདུལ་བྱའི་མོས་པའི་རྟེན་འབྲེལ་གྱིས། །རྗེ་བཙུན་བླ་མ་བསྐལ་
བརྒྱར་ཞབས་བརྟན་ཅིང། །འགྲོ་ཀུན་སྨིན་ཅིང་གྲོལ་བའི་བཀྲ་ཤིས་ཤོག་ཅེས་པ་འདི་ནི་སྐུ་སྐྱེ་བློ་བཟང་བསྟན་པའི་རྒྱལ་མཚན་གྱིས་རིང་འཚོའི་ཚིགས་བཅད་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཇོ་བོ་རྗེ་དཔལ་ལྡན་ཨ་ཏི་ཤ་དང་

[139B]།    ༈    ཡོངས་འཛིན་ཆོས་རྗེ་
དཔལ་ལྡན་ཡེ་ཤེས་ཀྱིས། །འཕགས་ཚོགས་དགེ་འདུན་དགྱེས་བ་བསྐྱེད་ཕྱིར་དུ། །རིན་ཆེན་བཀོད་མཛེས་སྣོད་ཡངས་བསྒྲུབས་པའི་མཐུས། །རྣམ་མང་མཁས་པའི་འབྱུང་ཁུངས་ཐོས་བསམ་གླིང། །གྲྭ་ཚང་ཆེ་འདིའི་བློ་གསལ་
འདུས་པའི་ཚོགས། །ཐུགས་མཐུན་ཁྲིམས་གཙང་འཆད་རྩོད་རྩོམ་པ་གསུང། །ཡར་ངོའི་ཟླ་དང་དབྱར་མཚོ་ལྟར་འཕེལ་ཞིང། །ཆོས་མཐུན་འབྱོར་པ་ལྷུན་གྱིས་འགྲུབ་པར་ཤོག་ཅེས་པ་འདི་ནི་ཞལ་སྔ་ནས་དཔལ་ལྡན་ཡེ་ཤེས་ཀྱིས་
འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་གྱིས་སྨྲས་པ་དགེ་ལེགས་འཕེལ།།    ༈   ཁམས་གསུམ་ཆོས་ཀྱི་རྒྱལ་པོ་ཅོང་ཁ་པའི། །ཆོས་ཚུལ་རྒྱ་མཚོ་སྐྱོང་བའི་དགེ་བའི་
བཤེས། །དད་ལྡན་གདུལ་བྱར་ཐར་པའི་ལས་བཟང་པོ། །སྟོན་མཁས་དཔལ་ལྡན་བླ་མར་གསོལ་བ་འདེབས། །བློ་ཆེན་བཟང་པོའི་རྨད་བྱུང་མཛད་པའི་མཐུས། །མདོ་སྔགས་ཆོས་ཚུལ་རྒྱ་མཚོ་སྤེལ་མཁས་ཤིང། །བསླབ་
གསུམ་གདེངས་ཀ་འབར་བའི་ཀླུ་དབང་མཆོག་དཔལ་ལྡན་བླ་མའི་ཞབས་ལ་གསོལ་བ་འདེབས། །ཚོགས་གཉིས་ཡོན་ཏན་རྒྱ་མཚོའི་དཔལ་མདའ་ཞིང། །རྣམ་དཔྱོད་ནོར་བུའི་རྒྱན་གྱིས་རྣམ་པར་མཛེས། །འགྲོ་ལ་བརྩེ་བའི་ཐུགས་

[140A]༄༅། །རྗེ་རྒྱུན་ཆད་མེད། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་དཀོན་མཆོག་གསུམ། །ཞྭ་སེར་བསྟན་སྲུངས་དམ་ཅན་རྒྱ་མཚོའི་མཐུས། །དཔལ་ལྡན་བླ་མའི་ཡང་སྲིད་མྱུར་
འབྱོན་ཞིང། །བསྟན་དང་འགྲོ་བའི་དཔལ་དུ་འགྱུར་བར་ཤོག་དྲང་སྲོང་རིག་སྔགས་འཆང་བའི་བདེན་ཚིག་དང། །དད་ལྡན་སྐྱེ་དགུས་སྙིང་ནས་གསོལ་བཏབ་མཐུས། །བློ་བཟང་ཆོས་སྐྱོང་ཡོངས་འཛིན་དགེ་བའི་བཤེས། །བདག་
སོགས་གདུལ་བྱའི་མགོན་དུ་མྱུར་འབྱོན་ཤོ་ག་བདག་སོགས་དེང་ནས་ཚེ་རབས་ཐམས་ཅད་དུ། །དཔལ་ལྡན་བླ་མས་འབྲལ་མེད་རྗེས་བཟུངས་ཏེ། །ངེས་འབྱུང་བྱང་སེམས་ཡང་དག་ལྟ་བའི་ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་
རློབས། །གནས་སྐབས་སུ་ཡང་འཐབ་རྩོད་མུ་གེ་སོགས། །འགལ་རྐྱེན་ཀུན་ཞི་ཚེ་རིང་ནད་མེད་ཅིང། །ཆོས་མཐུན་འབྱོར་པས་ནམ་ཡང་མི་འཕོངས་པར། །འགྲོ་རྣམས་བདེ་ལ་འགོད་པའི་བཀྲ་ཤིས་ཤོག་ཅེས་ཇོ་གདན་བྱེ་རྫིང་
མཁན་པོའི་གསོལ་འདེབས་སྐུ་སྐྱེ་མྱུར་འབྱོན་སྨོན་ལམ་དང་བཅས་པ་འདི་ནི་དཔོན་པོ་གྲྭ་རིགས་སྦྱིན་བདག་དང་བཅས་པ་རྣམས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།། །།
   ༈   རྩ་རྒྱུད་བླ་མ་གངས་ཅན་འགྲོ་བའི་མགོན། །སྤྱན་རས་གཟིགས་ཀྱི་ཐུགས་རྗེའི་བྱིན་རླབས་ཀྱིས། །ངག་དབང་ལྷུན་གྲུབ་གདུལ་བྱའི་དཔལ་མགོན་དུ། །མྱུར་བྱོན་བསྟན་པའི་རྒྱལ་མཚན་འཇུགས་པར་ཤོག་

[140B] །།
   ༈    དུས་འཁོར་ལ་བརྟེན་པའི་བླ་མའི་རྣལ་འབྱོར་ནི། །སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང་ནས། མདུན་དུ་ཟླ་ཉི་སྒྲ་གཅན་དུས་མེའི་སྟེང། །རྗེ་བཙུན་བླ་མ་མཆོག་དང་དབྱེར་མེད་པའི་
དཔལ་ལྡན་དུས་ཀྱི་འཁོར་ལོ་སྐུ་མདོག་བསྔོ། །ཞལ་བཞི་དཔུང་པ་ཉི་མའི་གྲངས་ལྡན་ཞིང། །ཕྱག་ནི་བཞི་ལྷག་ཉི་ཤུ་སྣ་ཚོགས་མདོག་ཞབས་གཉིས་རོལ་སྟབས་འདོད་ལྷ་དྲག་པོ་མནན། །གསེར་མདོག་སྣ་ཚོགས་ཡུམ་དང་དགྱེས་རོལ་
པའི། །མཐའ་སྐོར་ཞི་ཁྲོ་བསྲུང་མས་བསྐོར་ནས་བཞུགས། །གནས་གསུམ་ཡི་གེ་གསུམ་མཚན་འོད་ཟེར་གྱིས། །རང་བཞིན་གནས་ནས་རང་རང་ཡེ་ཤེས་པ། །སྤྱན་དྲངས་དམ་ཚིག་པ་དང་དབྱེར་མེད་དུ། །བདག་ཅག་བསོད་ནམས་
ཞིང་དུ་བཞུགས་པར་གྱུར། །གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་འཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སྟོང་ཉིད་སྙིང་རྗེའི་བདག་ཉིད་ཅན། །སྲིད་གསུམ་སྐྱེ་དང་འཇིག་པ་
མེད། །ཤེས་དང་ཤེས་བྱ་གཅིག་པའི་སྐུ། །དཔལ་ལྡན་དུས་འཁོར་ལ་ཕྱག་འཚལ། །དྲི་དང་མེ་ཏོག་བདུག་པ་མ། །མར་མེ་ཞལ་ཟས་འབྲས་བུ་མ། །སྒེག་བཞད་རོལ་མོ་གར་མ་དང། །གླུ་མ་འདོད་མ་རྣམས་ཀྱིས་མཆོད། །ཐོག་

[141A]༄༅། །མེད་དུས་ནས་ད་ལྟའི་བར། །ཆགས་སྡང་ཞེ་སྡང་གཏི་མུག་གི་སྡིག་པ་ཐམས་ཅད་སོ་སོར་བཤགས། །རྫོགས་སངས་རྒྱས་དང་བྱང་ཆུབ་སེམས། །འཕགས་པ་རྣམས་ཀྱི་དགེ་ཚོགས་དང། །གཞན་ཡང་
དགེ་བ་ཐམས་ཅད་ལ། །མངོན་པར་དགའ་བས་ཡི་རང་ངོ། །ཉོན་མོངས་ནད་ཀྱིས་གདུངས་པ་ཡི། །སྐྱེ་བོ་བདེ་ཕར་གསོ་བྱའི་ཕྱིར། །རྡོ་རྗེ་ཐེག་པའི་བདུད་རྩི་ཡི། །ཆོས་གྱི་འཁོར་ལོ་སྐོར་དུ་གསོལ། །མ་གཏོགས་འཁོར་བའི་
སྡུག་བསྔལ་ལས། །མྱ་ངན་དའའ་བཞེད་སྤངས་ནས་ནི། །རྨོངས་མེད་འཁོར་བ་དག་ཚུལ་གྱིས། །མཐའ་ཡས་བསྐལ་བར་བཞུགས་སུ་གསོལ། །སངས་རྒྱས་སློབ་དཔོན་དབང་མཆོག་ཐོབ། །དེས་བསྟན་ཐབས་ཤེས་དབྱེར་མེད་
ཆོས། །དེར་གནས་དགེ་འདུན་རྣམ་གཉིས་ལ། །རབ་ཏུ་དང་བས་སྐྱབས་སུ་མཆི། །བླ་མ་སངས་རྒྱས་སྲས་བཅས་ལ། །བདག་ཉིད་རྣམ་པ་ཀུན་ཏུ་འབུལ། །ཡོན་གནས་དམ་པ་ཁྱེད་རྣམས་ཀྱིས། །བྲན་དད་འབངས་སུ་
གཟུང་དུ་གསོལ། །བདག་གི་དུས་གསུམ་དགེ་བ་རྣམས། །རང་དོན་དྲི་མས་མ་གོས་བར། །སྲིད་གསུམ་སེམས་ཅན་མ་ལུས་པ། །སངས་རྒྱས་ཐོབ་པའི་རྒྱུར་གྱུར་ཅིག་དུས་འདི་ནས་བཟུང་བྱང་ཆུབ་བར། །བྱང་ཆུབ་སེམས་
ནི་བསྐྱེད་བགྱི་ཞིང། །བསམ་པ་རྣམ་པར་དག་པ་བསྐྱེད། །བདག་དང་བདག་གིར་འཛིན་པ་སྤངས། །ཟབ་གསལ་གཉིས་མེད་བདེ་ཆེན་རྣམ་རོལ་ལས། །ཐབས་མཁས་གཟུགས་སྐུའི་སྣང་པ་རྟག་འཆར་ཞིང། །ཡོངས་དག་ས་

[141B]གཉིས་མེད་དུས་ཀྱི་འཁོར་ལོར་གསོལ་བ་འདེབས། །དུས་གསུམ་རྒྱལ་བའི་མཁྱེན་བརྩེ་ནུས་མཐུ་རྣམས། །མཐའ་ཡས་གདུལ་བྱའི་ལས་རྣམས་ཇི་བཞིན་དུ། །བཤེས་གཉེན་རི་མོའི་གར་གྱི་རོལ་བ་
ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །རིགས་ལྡན་གྲགས་པོ་སླང་ཡང་དུར་སྨྲིག་གིས། །རྣམ་རོལ་བློ་བཟང་ཆོས་ཀྱི་རྒྱལ་མཚན་གྱིས། །མཚན་གྱིས་བྱིན་རླབས་བཤེས་གཉེན་ཚུལ་འཛིན་པ། །བློ་བཟང་ཡེ་ཤེས་
ཞབས་ལ་གསོལ་པ་འདེབས། །དེ་ལྟར་གསོལ་བ་བཏབ་པས་ཚོགས་ཞིང་རྣམས། །རབ་ཏུ་དགྱེས་ནས་མཐའ་ནས་འོད་དུ་ཞུ། །གཙོ་བོར་ཐིམ་པ་རང་གི་སྤྱི་བོར་བྱོན། །བྱིན་གྱིས་བརླབས་ཕྱིར་རང་དང་རོ་གཅིག་གྱུར། །འདི་ལྟར་
བགྱིས་པའི་རྣམ་དཀར་དགེ་བའི་མཐུས། །ཡང་སྲིད་ཕྱི་མར་ཁྱེད་ཀྱིས་རྗེས་སུ་བཟུང། །བཀའ་བཞིན་སྒྲུབ་པའི་མཆོད་པས་མཉེས་བྱས་ཏེ། །ཐབ་ལམ་རྡོ་རྗེའི་རྣལ་འབྱོར་མཐར་ཕྱིན་ཤོག་ཅེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་ཡེ་
ཤེས་ཀྱིས་སྨྲས་བའོ།། མངྒལཾ།།    ༈    ཐོག་མར་ཚེ་འདིའི་ཆེ་འདོད་གྲགས་འདོད་ཕྱི་མ་ལྷ་མིའི་གོ་འཕང་ཐོབ་ནས་དེའི་བདེ་བ་ལ་སྤྱོད་འདོད་
ཙམ་མ་ཡིན་པར། །སེམས་ཅན་ཐམས་ཅད་རང་གི་ཕ་མ་ཤ་སྟག་ཡིན་པས་དེ་རྣམས་སྡུག་བསྔལ་ལས་བསྒྲལ་བའི་ཕྱིར་དུ་བླ་མའི་རྣལ་འབྱོར་བསྒོམ་པར་བྱའོ་སྙམ་པའི་དགེ་སེམས་ཁྱད་པར་ཅན་དུང་དུང་བ་བསྐྱེད། །དེ་ནས་སྐྱབས་འགྲོ་སེམས་བསྐྱེད་

[142A]༄༅། །ཚད་མེད་བཞི་སྒོམ་པ་སྔོན་དུ་བཏང་ནས། འདི་ལྟར་བྱ་སྟེ། མདུན་གྱི་ནམ་མཁར་སེང་ཁྲི་པད་ཟླའི་སྟེང། །འཇམ་པའི་དབྱངས་དང་དབྱེར་མེད་བླ་མ་ནི། །སྐུ་མདོག་དཀར་སེར་གསུམ་ལྡན་རྡོ་རྗེ་འཛིན། །ཞལ་
གཅིག་ཕྱག་གཉིས་ཆོས་འཆད་མཉམ་གཞག་ཅན། །མཐར་སྐོར་དངོས་རྒྱུད་བླ་མ་ཡི་དམ་དང། །སངས་རྒྱས་བྱང་སེམས་དཔའ་བོ་མཁའ་འགྲོ་དང། །ཆོས་སྐྱོང་བསྲུང་མས་བསྐོར་ནས་བཞུགས་པ་ཡི། །ཡི་གེ་གསུམ་མཚན་ཧཱུཾ་
ཡིག་འོད་ཟེར་གྱིས། །རང་བཞིན་ཆོས་སྐུའི་ངང་ལས་མ་གཡོས་པར། །གཟུགས་སྐུའི་རྣམ་པར་ནམ་མཁའི་འཇའ་ཚོན་བཞིན། །དགྱེས་ཤིང་ཡི་ཤེས་སེམས་དཔའི་ཚུལ་གྱིས་ནི། །རང་འདྲ་སྤྱན་དྲངས་སོ་སོར་ཐིམ་བར་གྱུར། །ཡན་
ལག་བདུན་པ་འབུལ་བ་ལ་ཕྱག་འཚལ་བ་ནི། ཕྱོགས་བཅུའི་རྒྱལ་བ་རྒྱལ་སྲས་ཐམས་ཅད་ལས། །བདག་ཅག་བསོད་ནམས་ཞིང་གི་མཆོག་གྱུར་ཅིང། །འཇམ་དཔལ་དུར་སྨྲིག་གར་གྱིས་རྣམ་རོལ་བའི། །རྗེ་བཙུན་བླ་མའི་ཞབས་ལ་
ཕྱག་འཚལ་ལོ། །ཆུ་གཉིས་མེ་ཏོག་བདུག་སྤོས་མར་མེ་དང། །དྲི་ཆབ་ཞལ་ཟས་རོལ་མོ་སྣ་ཚོགས་པ། །གཟུགས་སྒྲ་དྲི་རོ་རེག་བྱ་བསམ་མི་ཁྱབ། །བདག་ལུས་བྲན་གྱི་ཚུལ་དུ་ལེགས་པར་འབུལ། །ཐོག་མེད་དུས་ནས་བསགས་
པའི་སྡིག་པ་དང། །ཚེ་འདིའི་བག་མེད་ཐོ་ཙའི་སྤྱོད་པ་ཡིས། །སྡོམ་གསུམ་བཅས་པའི་མཚམས་ཀྱི་ར་བ་ལས། །འདས་ལ་སྙིང་ནས་འགྱོད་ཅིང་སོ་སོར་བཤགས། །རང་གཞན་དགེ་ལ་རྗེས་སུ་ཡི་རངས་ཤིང། །ཕྱི་ནང་གསང་

[142B] །གྲངས་མེད་འགྲོ་བའི་བསམ་པ་ཇི་བཞིན་དུ། །མཐའ་ཡས་བསྐལ་པར་ཞབས་བརྟན་དགེ་བ་བསྔོ། །དེ་ནས། བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་
ཤེས་འབྲས་བུ་ཡིས། །ལེགས་དུང་རླུང་གི་རྒྱལ་མཚན་ལྟར་བཀྲ་པ། །དཔལ་ལྡན་བླ་མ་དམ་པར་གསོལ་བ་འདེབས། ཞེས་པ་ཉེར་གཅིག་ཙམ་གྱིས་གསོལ་བ་འདེབས་ཤིང། གཞན་ཡང། བླ་མ་རྗེ་བཙུན་འཇམ་པའི་དབྱངས་
ལ་ཕྱག་འཚལ་ལོ་མཆོད་དོ་སྐྱབས་སུ་མཆིའོ། །ཞེས་བསྐབས་དང་བསྟུན་ནས་གསོལ་བ་བཏབ་པས་བླ་མའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་བ་བྱུང། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ནད་
གདོན་སྡིག་སྒྲིབ་ཐམས་ཅད་དག་ལུས་དྭངས་གསལ་འོད་ཀྱི་རང་བཞིན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། མཐར་ཚོགས་ཞིང་མཐའ་ནས་འོད་དུ་ཞུ་བ་མདུན་གྱི་བླ་མ་ལ་ཐིམ། བླ་མ་ཡང་
འོད་དུ་ཞུ་བ་རང་ལ་ཐིམ། རང་གི་ལུས་ངག་ཡིད་གསུམ་དང་བླ་མའི་སྐུ་གསུང་ཐུགས་དབྱེར་མེད་པར་བསམས་ལ། རང་གི་སྙིང་ཁར་དྷཱིདྨར་སེར་གྱི་མཐར། ཨོཾ་ཨཱགུ་རུ་སུ་མ་ཏི་ཛྙཱ་ན་སིདྡྷི་ཧཱུཾ་ཧཱུཾ། ཞེས་པས་བསྐོར་བ་ལ་དམིགས་
ནས་བཟླས་པ་ཅི་འགྲུབ་བྱས། དགེ་བ་འདི་ཡིས་མྱུར་དུ་བདག་ཅེས་སོགས་བསྔོ་བ་སྨོན་ལམ་དང། ཁྱད་པར། འདི་ལྟར་བསྒྲུབས་པའི་རྣམ་དཀར་དགེ་བའི་མཐུས། །དེང་ནས་བྱང་ཆུབ་སྙིང་པོར་མཆིས་ཀྱི་བར། །བླ་མ་ལྷག་

[143A]༄༅། །པའི་ལྷ་ཡིས་རྗེས་བཟུངས་ནས། །དམ་ཆོས་བདུད་རྩིའི་དཔལ་ལ་སྤྱོད་པར་ཤོག་གནས་སྐབས་སུ་ཡང་མི་མཐུན་ཕྱོགས་ཀུན་ཞི། །ཆོས་མཐུན་འབྱོར་པ་ཕུན་སུམ་ཚོགས་པ་དང། །ནམ་ཞིག་དགའ་ལྡན་གནས་
སུ་ཙོང་ཁ་བའི། །སྲས་ཀྱི་ཐུ་བོར་འགྱུར་བའི་བཀྲ་ཤིས་ཤོག་ཅེས་པ་འདི་ནི་རབ་འབྱམས་པ་བློ་བཟང་བཀྲ་ཤིས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    མཆོག་
གསུམ་བསླུ་མེད་དཀོན་མཆོག་ཐུགས་རྗེ་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །ངག་དབང་ཕུན་ཚོགས་དམ་པའི་སྐྱེས་བུ་མཆོག་ཡང་སྲིད་བསྟན་འགྲོའི་དཔལ་དུ་མྱུར་འབྱོན་ཤོག་དྲང་སྲོང་རིག་སྔགས་གྲུབ་
པའི་བདེན་ཚིག་དང། །མཐའ་ཡས་སྐྱེ་དགུའི་ལེགས་བྱས་བསོད་ནམས་དང། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས། །དམ་པའི་ཡང་སྲིད་གེགས་མེད་མྱུར་འབྱོན་ཤོག་སྐྱེ་བ་ཀུན་ཏུ་དཔལ་ལྡན་བླ་མ་ཡིས། །ནམ་
ཡང་འབྲལ་བ་མེད་པར་རྗེས་བཟུངས་ནས། །གསུང་གི་དགའ་སྟོན་མཆོག་ལ་ལོངས་སྤྱོད་དེ། །མདོ་སྔགས་ཡོན་ཏན་མ་ལུས་ཡོངས་རྫོགས་ཤོག་ཅེས་པ་འདི་ནི་བཀྲ་ཤིས་ལྗོངས་སྤྲུལ་སྐུའི་ཡང་སྲིད་གེགས་མེད་མྱུར་དུ་འབྱོན་པའི་
གསོལ་འདེབས་སུ་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། མངྒལཾ།།    ༈   བློ་ཆེན་རྒྱལ་བའི་ཡབ་གཅིག་འཇམ་པའི་དབྱངས། །བཟང་པོའི་མཛད་པས་འགྲོ་བ་འདྲེན་པའི་དཔལ་

[143B] །ལུང་རྟོགས་བསྟན་པས་ཕྱོགས་བཅུར་ཁྱབ་པར་ཤོག་མངྒལཾ།།    ༈    རང་ཡི་དམ་གང་ཡང་རུང་བའི་ང་རྒྱལ་ལ་གནས་པས། ནང་མཆོད་མཆོད་གཏོར་རྣམས་བླ་མེད་ལྟར་
བྱིན་གྱིས་བརླབས། ཨོཾ་སྭ་བྷཱ་ཝ་ཤུདྡྷ་སརྦདྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས། མདུན་དུ་མེ་དཔུང་དམར་ནག་འབར་བའི་ཀློང་དཀྱིལ་ན། སྟོང་གསུམ་ཡུད་ཀྱིས་མྱུལ་བའི་རྟ་མཆོག་ནག་པོ་གསེར་གྱི་
སྒ་སྲབ་ཅན་ལ་ཆིབས་པའི་ཆོས་སྐྱོང་རྫོང་བ་ཙན་དྲེགས་པའི་རྒྱལ་པོ་སྐུ་མདོག་དམར་པོ་སྲིན་པོ་ཁྲོས་པའི་གཟུགས་ཅན་ཞལ་གདངས་ཤིང་མཆེ་བརྣོན་ཕོ་བཞི་གཙིགས་པ། གཡས་མདུང་དམར་རྣོན་པོ་དགྲ་ལ་བསྣུན་ཅིང། གཡོན་བཙན་
ཞགས་དམར་པོས་དགྲ་བགེགས་འཆིང་བ། བསེ་ཡི་ཡ་ལད་དང་བསྲེ་རྨོག་གྱོན་ནས་བསྟན་དགྲ་ཚར་གཅོད་པའི་ཚུལ་གྱིས་བཞུགས་པ། དེའི་སྤྱི་གཙུག་ཏུ་དགེ་བསྙེན་ཆེན་པོ་ཞི་བ་དགེ་སློང་གི་ཆ་བྱད་ཅན། མདུན་དུ་ཀླུ་ཆེན་དཀར་པོ་སྤྲུལ་
གྱི་གདེངས་ཀ་ཅན། སྟེང་དུ་གནམ་ལྕགས་ཀྱི་ཐོག་སེར་འབེབས་པའི་གཡུ་འབྲུག་སྔོན་པོ་ཁ་གདངས་ཤིང་ལྕེ་གློག་ལྟར་འཁྱུག་པ། གཡས་གཡོན་དུ་སྤྲུལ་པའི་ལྕེ་སྦྱང་འཕྱོ་ཞིང་རྒྱུ་བ་འཁོར་ཚོགས་རྒྱ་མཚོས་བསྐོར་ནས་བཞུགས་པའི་སྤྱི་བོར་
ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གར་བཞུགས་རྡོ་རྗེའི་ཕོ་བྲང་ནས། ཆོས་སྐྱོང་བཙན་རྒོད་འཁོར་དང་བཅས་པ་སྤྱན་དྲངས། རོལ་མོ་དབྱངས་དང་བཅས་

[144A]༄༅། །པས། སློབ་དཔོན་མཚོ་སྐྱེས་པདྨ་ཐོད་འཕྲེང་སོགས། །རྩེ་བརྒྱུད་བླ་མས་དམ་བཞག་དགེ་བསྙེན་ཆེ། །བསྟན་དང་བསྟན་འཛིན་ཚུལ་བཞིན་སྐྱོང་བའི་ཕྱིར། །འཁོར་བཅས་ཐོགས་པ་མེད་པར་གཤེགས་སུ་གསོལ་
ཞེས་སྤྱན་འདྲེན་དང། བཤགས་པ་ནི། སེམས་ཉིད་ནམ་མཁའ་ལྟ་བུར་རྣམ་དག་ཀྱང། །བློ་བུར་ཉོན་མོངས་སྐྱོན་གྱིས་བསྒྲིབས་པ་རྣམས། །ནོངས་པར་གང་གྱུར་སྙིང་ནས་བསམ་པ་ཡིས། །གདོད་ནས་དག་པའི་དབྱིངས་སུ་བཤགས་
པར་བགྱི། །དེ་ནས་ཐུགས་དམ་བསྐང་བ་ནི། དངོས་བཤམས་ཡིད་སྤྲུལ་དམ་རྫས་སྤྱན་གཟིགས་དང། །ཤ་ཁྲག་གཏོར་མ་རལ་གྲི་ཁྲབ་རྨོག་དང། །རྐང་གླིང་ཐོད་རྔ་མདུང་དམར་མདའ་བོ་ཆེ། །ཆོས་སྐྱོང་འཁོར་དང་བཅས་པའི་
ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆད་ཞི་ཞིང་མཐུན་རྐྱེན་མ་ལུས་སྒྲུབས། །དགྲ་བགེགས་སྙིང་ཁྲག་གིས་བཀང་ཐོད་པ་དང། །དབང་པོའི་མེ་ཏོག་ཤ་སྣའི་དུང་སྤྲིན་དང། །
ཁྲག་ཞག་རྒྱ་མཚོ་འཁྱིལ་བའི་དྲི་ཆབ་སོགས། །ཆོས་སྐྱོང་འཁོར་དང་བཅས་པའི་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆད་ཞི་ཞིང་མཐུན་རྐྱེན་མ་ལུས་སྒྲུབས། །རོ་བརྒྱ་ལྡན་པའི་
གསེར་སྐྱེམས་རྒྱ་མཚོ་དང། །གཞན་ཡང་མཆོད་རྫས་སྣ་ཚོགས་བྱེ་བྲག་དང། །སྙན་ཅིང་འགྱུར་བའི་རོལ་མོའི་སྒྲ་དབྱངས་ཀྱིས། །དགེ་བསྙེན་ཆེན་པོ་འཁོར་བཅས་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་

[144B] །བར་ཆད་ཞི་ཞིང་མཐུན་རྐྱེན་མ་ལུས་སྒྲུབས། །བསྟན་དགྲ་འཆིང་བྱེད་བཙན་ཞགས་དམར་པོ་དང། །རབ་མཛེས་རྨ་བྱའི་མདོངས་དང་དར་རུ་ཆིང། །བདུད་བཞིའི་གཡུལ་ལས་རྣམ་རྒྱལ་རྒྱལ་མཚན་འདིས། །
དགེ་བསྙེན་འཁོར་དང་བཅས་པའི་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆད་ཞི་ཞིང་མཐུན་རྐྱེན་མ་ལུས་སྒྲུབས། །ཤ་ཁྲག་གཏོར་མ་རི་ལྟར་སྤུངས་པ་ལ། །དམར་ནག་དར་གྱི་ཅོད་
བན་གྱིས་མཛེས་ཤིང། །སྤྱངས་རྟོགས་སྦར་བྱས་བདུད་རྩིའི་རྒྱ་མཚོ་འདིས། །ཆོས་སྐྱོང་འཁོར་དང་བཅས་པའི་ཐུགས་དམ་བསྐངས། །ཐུགས་དམ་སྐོངས་ཤིང་ཉམས་ཆགས་སོས་གྱུར་ནས། །བར་ཆར་ཞི་ཞིང་མཐུན་རྐྱེན་མ་ལུས་
སྒྲུབས། །དེ་ནས་བསྟོད་པ་ནི། དགོན་གནས་དགེ་འདུན་སྡེ་དང་བཅས་པ་རྣམས། །ཚུལ་བཞིན་བསྲུང་བའི་རྫོང་བཙན་དགེ་བསྙེན་ཆེ། །དབང་གི་མདོག་ཅན་སྲིན་པོ་ཁྲོས་པའི་གཟུགས། །ཆོས་སྐྱོང་འཁོར་དང་བཅས་ལ་བསྟོད་
བ་རབ་གྱི། །བློ་བཟང་རྒྱལ་བ་གཉིས་པའི་མདོ་སྔགས་ཀྱི། །བཤད་སྒྲུབ་བསྟན་པའི་བྱ་བ་རྒྱས་པ་དང། །བསྟན་ལ་གནོད་བྱེད་དམ་ཉམས་ཚར་བཅད་ནས། །ལས་བཞིའི་འཕྲིན་ལས་རྣམ་བཞི་གཡེལ་མེད་མཛོད། ཅེས་པ་འདི་ནི་
རྒྱལ་བྱེད་སྤྱི་མི་བློ་བཟང་དཔལ་འབར་དང་མགོན་ཁང་པ་དཀའ་བཅུ་ཆོས་དབང་དོན་གྲུབ་གཉིས་ཀྱི་བློ་དོ་དང་བསྟུན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    བློ་བཟང་གྲགས་བསྟན་བ་གམ་མཐོན་པོའི་རྩེར། །

[145A]༄༅། །ལུང་རྟོགས་ཆོས་ཀྱི་རྒྱལ་མཚན་སྒྲེང་པ་ལ། །མངོན་པར་ཕྱོགས་པའི་རྣམ་དཔྱོད་བཟང་པོ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །སྔོན་གོམས་བག་ཆགས་བཟང་པོའི་མཐུ་བརྟས་པས། །
གཞོན་ནུ་ཉིད་ནས་སྲིད་པའི་ཕུན་ཚོགས་ལ། །མངོན་པར་སྲེད་པའི་རྙོག་པ་དང་བྲལ་ཞིང། །འཆད་རྩོད་རྩོམ་པའི་སྣང་བ་རབ་རྒྱས་ཤོག་ཚུལ་གནས་ཐོས་བསམ་སྒོམ་པའི་བྱ་བ་ལ། །གཅིག་ཏུ་གཞོལ་བའི་སྦྱོར་བའི་བརྩོན་
འགྲུས་ཀྱིས། །ངེས་འབྱུང་བྱང་སེམས་ཕ་རོལ་ཕྱིན་དྲུག་དང། །བསྡུ་པ་བཞི་ཡི་ལུས་སྟོབས་རྒྱས་པར་ཤོག་མཆོག་གསུམ་ཐུགས་རྗེ་དྲང་སྲོང་འདེན་ཚིག་དང། །དམ་ཅན་ཆོས་སྐྱོང་བསྲུང་མའི་མཐུ་སྟོབས་ཀྱིས། །བློ་བཟང་
བསྟན་པའི་རྒྱལ་མཚན་འཛིན་པ་ལ། །བར་ཆད་མི་མཐུན་ཕྱོགས་ཀུན་ཞི་བར་མཛོད། །དྲང་སྲོང་ཚེ་དཔག་མེད་དང་རྒྱལ་བའི་ཡུམ། །རྗེ་བཙུན་ཡིད་བཞིན་འཁོར་ལོའི་བྱིན་རླབས་ཀྱིས། །དཔལ་ལྡན་བླ་མ་བསྐལ་བརྒྱར་ཞབས་
བརྟན་ཅིང། །འཕྲིན་ལས་ཕྱོགས་ཀྱི་འཁོར་ལོ་འགེངས་པར་ཤོག་ཅེས་པ་འདི་ནི་ར་སྒྲེང་ཡང་དགོན་གྱི་རི་ཁྲོད་པ་སྤྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།། །།
   ༈    ལྷ་གཉན་ཆེན་རྟ་ནག་འཁོར་བཅས་ལ་མཆོད་གཏོར་འབུལ་བར་འདོད་ན། རིན་པོ་ཆེའི་སྣོད་གས་ཆག་སོགས་སྐྱོན་དང་བྲལ་བའི་ནང་དུ། འབྲུ་སྣ་སྣ་ཚོགས་བསྲེས་པའི་ཕྱེ་ཟན་ལ་རི་རྒྱལ་ལྷུན་པོའི་གཟུགས་

[145B] བླ་མའི་གཏོར་མ་ཟླུམ་པོ་པད་འདབ་བཞིས་མཛེས་པ་མཐེབ་སྐྱུ་བཞི། ལྷུན་པོའི་བང་རིམ་གཡས་ཕྱོགས་གཉིས་པར་ཡི་དམ་གྱི་གཏོར་མ། བང་རིམ་གཡོན་ཕྱོགས་སུ་མཁའ་འགྲོའི་གཏོར་མ་དབྱིབས་ཟླ་ཁམ། ལྷུན་པོའི་
རྒྱབ་ངོས་སུ་ཆོས་སྐྱོང་ལ་གྲུ་གསུམ་གྱི་དབྱིབས་ཅན། ལྷུན་པོའི་མདུན་དུ་ནོར་གྱི་ལྷ་དང་གཞི་བདག་ཡུལ་དེར་གནས་པ་ལ་གཏོར་ཟླུམ་རེ་རེ་སོ་སོ་ལ་མཐེབ་སྐྱུ་བཞི་བཞི། ལྷུན་པོའི་བང་རིམ་གསུམ་པར་ལྷ་སྲིན་སྡེ་བརྒྱད་ཀྱི་བཤོས་བུ་སོགས་
ལྷུན་པོའི་མདུན་ཕྱོགས་སུ་གཡག་ལུག་ར་གསུམ། ལྷུན་པོའི་བང་རིམ་བཞི་པར་མི་ནོར་ཆོས་དགུ། ཆུ་གཏེང་བདག་ཡས་སྣ་ཚོགས། འདབ་བསྐྱོད་སྣ་ཚོགས། རི་དྭགས་གཅན་གཟན་སོགས་སྲོག་ཆགས་ཀྱི་བྱེ་བྲག་ལྷ་ལམ་ལ་འཕུར་
བ། ས་གཞི་ལ་འཛུལ་འགྲོ་བ། ས་དང་པར་སྣང་མཚམས་ལ་འགྲིམ་ཞིང་རྒྱུ་བ། མཆོད་སྤྲིན་སྦྱན་གཟིགས་ཀྱི་བྱེ་བྲག་སྣ་ཚོགས་ཀྱིས་བསྐོར། གཞན་ཡང། ལྷ་ལ་དབུལ་བའི་ཞལ་ཟས། ཙིཏྟ། དམར་གྱི་གཏོར་མ་དང། གསང་
ཕྱི་འབྲང་རྒྱས། ཏིང་ལོ། དབུས་ཀྱི་མཐེ་བ་སྐྱུ། ཟན་ཆང། མཐེབ་སྐྱུ་སོགས་ཀྱིས་བསྐོར་བའི་གཏོར་མའི་རིམ་པ་དང་བཅས་བཤམས། སྟེགས་བུ་གཙང་ཞིང་ཡིད་དུ་འོང་པའི་ཁར་སྣམ་འཕྱིང་གཙང་མ་བཏིང་པའི་སྟེང་དུ། མེ་ཏོག་གཅལ་
དུ་བཀྲམ་པའི་ཁར་གཏོར་མ་བཞག་གཏོར་མ་ལ་འབྲུ་སྣ་སྨན་སྣ་དར་སྣ་ཚོགས་གང་འཛོམ་དང་དམར་གྱིས་བརྒྱན་པ། དེའི་མདུན་ངོས་སུ་ཕྱེ་མར་ཆང་གི་ཕུད། ཀ་ར་བུ་རམ་སྤྲང་རྩི་སོགས་མཆོད་པ་སྣ་ལྔ་ལེགས་པར་བཤམས། གཞན་ཡང་

[146A]༄༅། །གང་རིགས་སུ། མདུང་དར་སྦ་ཚིགས་གསུམ་མ་ལ་སྟག་གཟིག་རས་མ་དང་མེ་ལོང་ལ་དར་གྱིས་མཛེས་པ་དང། ཉག་ཕྲན་བྱ་རྒོད་ཀྱི་སྒྲོས་བརྒྱན་བ་ལ་དར་ཁ་དོག་སྣ་ལྔ་བཏགས་བ་རྣམས་མ་ནོར་བར་བཤམས་
སྭ་བྷཱ་ཝས་སྣོད་བཅུད་ཀྱིས་བསྡུས་བའི་ཆོས་ཐམས་ཅད་སྟོང་བར་སྦྱངས། སྟོང་བའི་ངང་ལས་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་གདན་གྱི་སྟེང་དུ་ཧཱུཾ་ཡོངས་སུ་གྱུར་པ་ལས། བདག་ཉིད་ཁྲོ་བོ་འཇིག་རྟེན་གསུམ་ལས་རྣམ་བར་རྒྱལ་
བ་སྐུ་མདོག་ཆར་སྤྲིན་བཞིན་སྔོ་བ། ཞལ་གཅིག་ཕྱག་གཉིས་ཧཱུཾ་མཛད་ཀྱི་ཕྱག་རྒྱས་རྡོ་རྗེ་དྲིལ་བུ་བསྣམས་བ། སྤྱན་གསུམ་པ། སྨར་དང་སྨིན་མ་རབ་ཏུ་འབར་ཞིང། དབུ་སྐྲ་ཁམ་སེར་གྱེན་དུ་གཟིངས་པ། ལྟོ་འཕྱང་དང། རིན་
པོ་ཆེས་བརྒྱན་པ། སྟག་གི་བགས་པའི་ཤམ་ཐབས་ཅན། ཞབས་གཡས་བསྐུམས་གཡོན་བསྐྱངས་པས་ཁམས་གསུམ་གྱི་སྣང་སྲིད་ཐམས་ཅད་ཟིལ་གྱིས་གནོན་པ། ཡེ་ཤེས་ཀྱི་མེ་དཔུང་རབ་ཏུ་འཁྲུག་པའི་དབུས་ན་བཞུགས་
པར་གྱུར། དེ་ནས་མཆོད་གཏོར་རྣམས་ལ། ཨོཾ་བཛྲ་ཀྲོདྷ་ཧཱུཾ་ཀ་ར་ཧཱུཾ་གརྫ་གརྫ་ཧཱུཾ་ཕཊ་ཀྱིས་བསངས། ཨོཾ་སྭ་བྷཱ་ཝ་སོགས་ཀྱིས་མཆོད་གཏོར་རྣམས་རང་བཞིན་གྱིས་སྟོང་པ་ཉིད་དུ་གྱུར། སྟོང་བའི་ངང་ལས་བཧུཾ་ཡོངས་སུ་གྱུར་པ་ལས་
རིན་པོ་ཆེའི་གཏོར་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཧཱུཾ་འོད་དུ་ཞུ་བ་ལས་བྱུང་བའི་མཆོད་གཏོར་བཟང་ཞིང་རྒྱ་ཆེ་བ་དྭངས་ཤིང་ཐོགས་པ་མེད་པ་ཡུལ་ཕྱོགས་སྐྱོང་བའི་གཞི་བདག་ལྷ་ཀླུ་གཉན་པོ་སོགས་ཀྱི་དབང་པོ་ལྔ་ཚིམ་པར་

[146B] བར་སྣང་དབྱིངས་ནས་སྤྲིན་བཅུད་བཞིན་དུ་བབས། རྒྱ་མཚོའི་གོས་ཅན་གྱི་ཁྱོན་ལ་ལོ་ཐོག་བཞིན་རང་རང་ཅི་ལ་ཅི་དགྱེས་པ་
སྡུལ་པ་སྣ་ཚོགས་པས། ཟད་མེད་འདོད་ཡོན་ལྔ་དང་ལོངས་སྤྱོད་རྒྱ་ཆེན་པོ་འབྱུང་བར་གྱུར་ཅིག་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨ་དྱ་ནུདྤན་ན་ཏྭད་ཨོཾ་ཨཱཧཱུཾ་ཕཊ་སཱཧཱ། དེ་ནས་སྤྱན་འདྲེན་པ་ནི། གསེར་ཕུད། སྤོས་སྣ་ཚོགས་
བའི་བསངས་དུད་རོལ་མོ་དབྱངས་དང་བཅས་པས། ཅན་སེ་བ་སེ། འབྲམ་ས་འབྲམ། སེ་དུ་སེ་དུ་ཙན་ཙན་ར་ང་འདུ་ར་ཙ་ན། ཨ་ཀརྵ་ཡ་དུན་དུན་ཛ་ཛཿ་ཀྱི། ཕུན་ཁ་བའི་རི་དཀར་བ་མ་དང། །བ་ལུ་བརྩེགས་མདའི་ཆུ་བོ་
གཡའ་ཆུ་འབབ། །བར་ན་ཁྱོད་གནས་གཉན་པོའི་རི་ཡི་རྩེ། །ནོར་བུ་ཨནྡ་རྙིལ་བའི་དབྱིབས་འདྲ་པ། །གཡས་ཕྱོགས་རི་སྔོན་གཡུ་ཡི་མདངས་ལྡན་དང། །ཆར་སྦྲིན་དབྱར་སྐྱེས་རྔ་གསངས་སྒྲོག་བྱེད་ཅིང། །ཉི་ཟླ་ཟུང་ནི་ལྷ་
ཡི་ལམ་ལ་རྒྱུ། །སྐར་ཚོགས་གྲངས་མེད་ནམ་མཁའི་ལམ་ལ་ཁྱབ། །ཀུན་གསལ་ལམ་ལ་འཇའ་ཡིས་ཡོངས་སུ་གང། །ལྷས་རྩེན་ལམ་ཀུན་དར་གྱི་ལྡ་ལྡི་བྲེས། །འཆི་མེད་རྣམས་ཀྱིས་མེ་ཏོག་ཆང་འབེབས་སོགས། །དེ་ལྟ་
བུ་ཡི་གཞལ་ཡས་ཉམས་དགའ་བར། །ལྷ་བདུད་ཆེན་པོ་ཁྱོད་ཀྱི་གནས་མཆོག་ནི། །རྨང་གཞི་ལྕགས་ལས་གྲུབ་པའི་ཟུར་བཞི་བོ། །མཆོད་ལས་བྱས་ཤིང་ལོགས་བཞི་བསེ་ལས་གྲུག་བ་གམ་སྔོན་པོ་ལེགས་མཛེས་མཐིང་

[147A]༄༅། །ལ་བགྱིས། །བད་ཆེན་མདོག་སྨུག་མཆོད་ལས་མཇོས་པར་བྱས། །ཡ་ཐེམ་ས་ཟླ་ལས་གྲུབ་མ་ཐེམ་དུང། །མདོར་ན་མཁའ་ཁྱིམ་ཕོ་བྲང་དང་འདྲ་བའི། །རྒྱ་ཁྱོན་ཆེ་ཞིང་འཕངས་མཐོ་ཕྱི་ནང་གསལ། །བདུད་
ཀྱི་གྲོང་དང་བཙན་མཁར་གྱིས་བསྐོར་བའི། །བདུད་མཁར་གཉན་པོ་དེ་ཡི་གནས་ཆེན་ནས། །དཔོན་ཆེན་རྟ་ནག་དམར་ནག་རབ་ཏུ་བརྗིད། །ཞལ་གཅིག་ཕྱག་གཉིས་ཕྱག་གཡས་རལ་གྲི་འཕྱར། །གཡན་པ་སྦྲུལ་ཞགས་
དགྲ་དང་བགེགས་ལ་འདེབས། །ཞལ་གདངས་ལྗགས་འདྲིལ་རྟ་ནག་རྟིང་དཀར་ཆིབས། །མཆེད་བཅས་ལྕམ་མོ་གཉིས་སོགས་འཁོར་དང་བཅས། །དམ་ཚིག་ཅན་གྱི་གནས་འདིར་གཤེགས་སུ་གསོལ། །དེང་འདིར་ཁྲིམས་
དང་ཆ་ལ་གཤེགས། །དེང་འདིར་གྲོགས་དན་མཛད་ཕྱིར་བྱོན། །དེང་འདིར་ནུས་པ་བསྐྱེད་ཕྱིར་བྱོན། །དེ་རིང་རྫུ་འཕྲུལ་མཐུ་དཔུང་བསྐྱེད། །དེ་རིང་སྔར་བཅོལ་གཏང་རག་བགྱིད། །དེ་རིང་ཕྱི་མའི་ཞུ་སྐྱེམས་ནི། །དགྱེས་པ་
བསྐྱེད་ཕྱིར་ལེགས་བར་འབུལ། །དེ་རིང་དམ་ཚིག་ཉམས་ཆགས་སྐོང། །ཁྱེད་ལ་མཆོད་པ་འབུལ་བ་ནི། །ཡིད་འཕྲོག་ལྷ་ཡི་མེ་ཏོག་དང། །བཟང་པོའི་དི་ལྡང་བདུག་སྤོས་དང། །མུན་སེལ་མར་མེ་ཡིད་འོད་དང། །དྲི་
ཞིམ་ལེགས་སྦྱར་བཤོས་བཟང་དང། །དགྲ་བོ་བསྒྲལ་བའི་ཤ་ཁྲག་དང། །རྒུན་འཁུར་ལ་ཕུག་ལ་དུ་དང། །འབྲས་ཆན་འབྲུ་བཅུད་རཀྟ་ཞག་སྙན་འགྱུར་རོལ་མོའི་བྱེ་བྲག་རྣན་ས། །ཡུལ་ལྷ་འཁོར་དང་བཅས་ལ་འབུལ།།

[147B] །བཅོལ་བའི་ལས་རྣམས་གཡེལ་མེད་མཛོད། །བགེགས་འདུལ་བསྲུང་མ་ཁྱོད་ཉིད་འཁོར་ཚོགས་ཀྱིས། །བྱིན་རླབས་གཏོར་མ་རྒྱ་མཚོ་འདི་བཞེས་ལ། །བསྟན་པ་ཡུན་རིང་འཛིན་མཛད་
སྐྱེས་བུ་དང། །ཁྱད་པར་བདག་ཅག་ཡོན་མཆོད་འཁོར་བཅས་ལ། །ནག་པོའི་ཕྱོགས་ཀྱི་བར་ཆད་ཞི་བ་དང། །བཀྲ་ཤིས་བདེ་འབྱོར་མངའ་ཐང་གོང་འཕེལ་མཛོད།། ཀྱཻ༑ གདོང་ནག་དམུ་བཙན་འཁོར་བཅས་ཀྱིས། །བར་གཅོད་གདོན་
རིགས་ཚོགས་ཉམས་གྱིས། །ཤ་ར་སྐྱ་བདུན་ལ་སོགས་པའི། །བཙན་གྱི་དམག་དབུང་བགེགས་ལ་དྲོངས། །བཙན་གྱི་ཞགས་པ་བསྟན་དགྲར་ཐོབ། །བཙན་ལྕགས་འབྱུང་བོའི་ཆོགས་ལ་བྲོབས། །དེ་རིང་གུས་པས་གསོལ་མཆོད་
འབུལ། །འཕྲིན་ལས་རྣམ་བཞི་མ་ཡེངས་སྒྲུབས།། བྷྱཽ་ལྕམ་མོ་ཀླུ་བདུད་ནག་མོའི་སྐུ། །སྔོ་སངས་ཀུན་གསལ་དྭངས་པའི་མདོག་གོས་སུ་ཆུ་དར་སྟོན་པོ་གྱོན། །མཐིང་ཞུན་མདངས་ལྡན་དབུ་སྐྲ་ལ། །གཡུ་གསེར་རྒྱན་
སྤེལ་ཐོད་བཅིངས་ཤིང། །སྤྱི་བོར་དབང་གི་རྒྱལ་པོས་མཛེས། །རིན་ཆེན་གཡུ་ཡི་ཕུ་ཁྱུ་དང། །མུ་ཏིག་ཆུན་པོའི་དོ་ཤལ་སྤྲས། །ཕྱག་ཞེབས་ནོར་པུའི་གདུབ་ཀོར་འཁྲོལ། །གཡས་པ་གཡུ་ཡི་ལྕེ་འདེ་བསྣམས། །གཡོན་
པ་དུག་སྤྲུལ་འཛིན་མཛད་པའི། །དམ་ཚིག་ཉམས་ལ་ནད་རྣམས་གཏོང། །ཡིད་འཕྲོག་ཁྲི་ལ་མངོན་པར་འགྱིང། །ཁྱོད་ནི་གདེངས་ཅན་དཔལ་འབར་མ། །གདོལ་རིགས་ནག་པོའི་མཛེས་མ་སྟེ། །མཚོ་མོ་གཡས་འཁྱིལ་བུ་

[148A]༄༅། །མོ་ཡིན། །དེང་འདིར་རྟ་ནག་བདུད་ལྕམ་གྲགས། །གཞི་བདག་རྣམས་དང་ས་བདག་སོགས། །འབུམ་གྱིས་ཡོངས་སུ་བསྐོར་བ་དང། །གནས་ཆེན་བསྟེན་པ་ལེ་མ་ལུ། །ཡིད་བཞིན་བྲག་གི་ཐེམ་སྐས་
ཅན། །ལྟོ་འགྲོའི་ཕོ་བྲང་ཡིད་བཞིན་ནས། །མཆོད་པའི་ཡུལ་དུ་སྤྱན་འདྲེན་ན། །ལས་ཚུལ་སྒྲུབ་ཕྱིར་གཤེགས་སུ་གསོལ། །ཡིད་འཕྲོག་དཀར་གསུམ་སྦྱར་བ་ཡི། །གཏོར་མ་མངར་གསུམ་འོ་མ་ཡི། །རྒྱ་མཚོ་ཆེན་
པོའི་ནང་ཉིད་དུ། །བཟང་པོའི་སྣན་སྣ་བདུད་རྩི་ལྡན། །སྨན་སྦྱར་བཤོས་བུ་ལེགས་པ་ལ། །གཟུགས་མཛེས་ཀླུ་ར་དཀར་མོ་དང། །ཆུ་གཏེར་བདག་མོ་འཕར་འགྲོ་ལ། །ཞོན་པའི་སྤྱན་གཟིགས་དགྱེས་ཕྱིར་འབུལ། །དུག་ནད་
དུ་གྱུར་སྣ་ཚོགས་པས། །སྡང་བའི་དགྲ་བོ་རྣམས་ཚར་ཆོད། །རྣལ་འབྱོར་བདག་ཅག་ཆོས་སྒྲུབ་ལ། །དུག་རིགས་ནད་སྔར་ཞི་བ་དང། །ཕྱིས་ནས་ཀྱང་ནི་མི་སྒྲུབ་པ། །ཆོས་སྒྲུབ་ཤ་སྟག་ལུས་ཅན་ལ། །ཀླུ་ཡི་ཐུན་མོང་ནོར་
རྣམས་ཀྱི། །དགོས་འདོད་དེ་རིང་ལེགས་པར་སྩོལ། །བདག་ཅག་དཔོན་སློབ་འཁོར་དང་བཅས་རྣམས་ལ། །ལོག་པར་ལྷ་བའི་ཡིད་ཅན་བགེགས་རིགས་རྣམས། །དཔོན་ཆེན་ཁྱེད་ཀྱིས་སྙིང་ཁྲག་ཞལ་དུ་གསོལ། །མི་མཐུན་
གདུག་པའི་ཚོགས་རྣམས་ཟིལ་གནོན་ཚེ། །རྣལ་འབྱོར་བདག་གིས་ལྷ་ཁྱོད་རབ་བསྐུལ་ན། །མྱུར་དུ་བྱོན་ལ་དྲག་པོས་སྒྲོལ་བའི་ལས། །གཡེལ་མེད་བསྒྲུབ་ཅིང་བཅོལ་བའི་འཕྲིན་ལས་མཛོད། །སྐུ་མདོག་མཐིང་ནག་ཆིབས་སུ་རྟ་

[148B] །ཕྱག་གཉིས་རལ་གྲི་དགྲ་ལ་ཡར་གདེངས་པས། །ནག་ཕྱོགས་གདུག་ཅན་མ་ལུས་སྒྲོལ་བར་མཛོད། །སྦྲུལ་ཞགས་འཛིན་པའི་སྡིགས་མཛུབ་རབ་བགྲད་པས། །བདུད་དཔུང་མཐའ་དག་འཆིང་བའི་ལས་མཛོད་ཅིག་
མཐུ་ལྡན་ནག་ཕྱོགས་འདུལ་མཛད་ཁྱེད་རྣམས་ཀྱིས། །སྔགས་དང་ཕྱག་རྒྱས་བྱིན་བརླབས་གཏོར་ཚོགས་འདི། །བཞེས་ནས་རྒྱལ་བསྟན་འཛིན་པའི་སྐྱེས་བུ་དང། །ཁྱད་པར་རྒྱུ་སྦྱོར་ཡོན་གྱི་བདག་པོ་ལ། །བགེགས་རིགས་མི་མཐུན་
བར་གཅོད་བྱེད་པ་རྣམས། །རྡུལ་ཕྲན་ཙམ་ཡང་མེད་པར་མཛད་པ་དང། །བཀྲ་ཤིས་བདེ་ལེགས་འབྱོར་རྒྱས་འཕྲིན་ལས་མཛོད། །སྐུ་མདོག་མིག་སྨན་ལྟར་གནག་པའི། །གཅུང་པོ་ཤིང་ནག་དམུ་ཅན་ནི། །སྐུ་ལ་ཟ་འོག་བེར་ལྷབ་
ལྷུབ། །གཞའ་ཚོན་སྣ་ལྔའི་སྐ་རགས་བཅིང། །དབུ་ལ་སེ་མན་ཐོད་བཅིང་ཤིང། །གཡས་པ་རལ་གྲི་དགྲ་ལ་གདེངས། །གཡོན་པ་གསེར་ལུས་སྣ་ལོ་བསྒྱུར། །མཛོ་ཕོ་རོག་སྔོན་བཞོན་པའི་སྟེང། །རིན་ཆེན་གྱིས་མཛེས་
རྒྱན་བཟང་སྤྲས། །མགུལ་རྒྱན་ས་ཟླའི་དྲིལ་བུ་འཁྲལ། །སྟོང་གསུམ་སྐད་ཅིག་བགྲོད་པའི་སྟབས། །གདུག་པའི་འཁོར་ཚོགས་དམ་ཅན་རྣམས། །གྲངས་མེད་བྱེ་བས་བསྐོར་བ་ཡི། །ཡིད་འོང་རོ་བདའ་འབྲས་བརྒྱན་པས། །
རྩ་ཤིང་ནགས་ཚལ་ནས་འབོད་ན། །བཅོལ་བའི་ལས་རྣམས་གཡེལ་མེད་སྒྲུབས།། ཀྱཻ། ཀླུ་བདུད་བཙན་པོ་འཁོར་བཅས་ནི། །སྐུ་མདོག་དམར་པོ་རྫུ་འཕྲུལ་རྟེ། །ཆིབས་ཤིང་དར་གྱི་འཇོལ་བེར་གསོལ། ནཱ་གའི་གདེངས་ཀ་དབུ་ལ་

[149A]༄༅། །དཀྲིས། །གཡས་པ་མདུང་དར་དམར་པོ་འཕྱར། །གཡོན་པ་མཆོག་དཀར་དགྲ་ལ་གདེངས། །འབྱུང་པོའི་འཁོར་ཚོགས་བཙན་གྱི་དཔུང། །སྤྲུལ་པའི་འཁོར་ཚོགས་རྒྱ་མཚོས་བསྐོར། །ལྷུང་ལྷུང་ཆེས་སྙན་
སྒྲ་འབྱིན་ཞིང། །དྲི་ཞིམ་མཚོའི་ཀའི་འཕྲེང་བ་ཅན། །ཆེས་གཉན་ཆུ་མིག་གནས་ཕྱོགས་དང། །བྲག་རི་དམར་པོའི་ལྕོང་ལྡིང་གི། །གནས་མཆོག་དམ་པ་ནས་གཤེགས་གསོལ། །དགྱེས་པའི་མཆོད་སྤྲིན་སྣ་ལྔ་དང། །སྤྱན་
གཟིགས་བྱེ་བྲག་བསམ་མི་ཁྱབ། །དངུལ་ཞིང་བཅོལ་བའི་འཕྲིན་ལས་ནི། །རྣལ་འབྱོར་བདག་ཅག་འཁོར་བཅས་ཀྱི། །ཕྱི་ནང་གནས་པའི་གདུག་པ་ཐུལ། །སྣང་སྲིད་དྲེགས་པ་ཅན་རྣམས་ཀྱི། །སྟོབས་དང་རྫུ་འཕྲུལ་རྣམས་
ཆོམས་ཤིབ། །བཙན་དམག་བྱེ་བ་དགྲ་ལ་ཁྱེ། །བཙན་གྱི་ཞགས་པས་དམ་ཉམས་ཆིངས། །དེ་རིང་ཁྱེད་ལ་གུས་མཆོད་ན། །ལས་བཞི་དུས་ལས་མ་ཡེངས་སྒྲུབས།། བྷྱཽ་ལྕམ་གཅིག་ཀླུ་བདུད་ནག་མོ་ནི། །སྐུ་མདོག་སྔོ་
སངས་མཛེས་སྡུག་ཅན། །ཆུ་དར་སྔོན་པོ་སྐུ་ལ་མནབས། །མཐོན་ཀ་དབུ་སྐྱེས་གསར་པའི་རྩེར། །སུ་ཝརྞ་དང་གཡུའི་ཐོད་མཛེས། །སྤྱི་བོར་བསམ་འཕེལ་དབང་རྒྱལ་བརྒྱན། །གཡུ་ཡི་རྒྱན་བཟང་ཡིད་འཕྲོག་དང། །མུཀྟི་
ཀ་ཡི་འཕྲེང་བ་འཕྱང། །ནོར་བུའི་གདུབ་ཀོར་སྒྲ་འཁྲོལ་ཕྱག་གཡས་པ་གཡུ་ཡི་དབྱར་སྐྱེས་སྔོན། །གཡོན་པ་ལྷོ་འཕྱང་ཆུན་པོ་འཛིན། །བསྟན་ལ་གནོད་བྱེད་ཚོགས་རྣམས་ལ། །མཛེ་ནད་ལ་སོགས་ནད་ངན་གཏོང། །

[149B] །ཀླུ་བདུད་མ་ཁྱོད་རླུང་ཟས་མ། །གདོལ་རིགས་ནག་པོའི་མཛེས་མ་སྟེ། །སྔོན་ཆད་མཚོ་མོ་གཡས་འཁྱིལ་མ། །ད་ལྟ་རྟ་ནག་བདུད་ལྕམ་ཞེས། །གྲགས་པའི་དཔོན་ཆེན་ལྷ་གཉན་ནི། །ས་
བདག་ལྕེ་གཉིས་པ་ཡི་རིགས། །གདུག་པ་ཅན་འབུམ་འཁོར་གྱིས་བསྐོར། །ཀླུ་ཡི་ཕོ་བྲང་ཡིད་བཞིན་ནས། །གདུག་ཅན་འདུལ་ཕྱིར་སྤྱན་འདྲེན་ན། །མཆོད་པའི་གནས་འདིར་མྱུར་དུ་བྱོན། །རབ་མཛས་དཀར་གསུམ་དང་སྤྱར་
བའི། །ཟག་པ་མེད་པའི་གཏོར་མ་དང། །མངར་གསུམ་འོ་མའི་གླིང་ལྡན་ཆེར། །ནད་གསོའི་སྨན་སྣ་ཚོགས་བདུད་རྩི། །བཟང་ནུས་ལྡན་པའི་སྨན་བཤོས་དང། །དུག་ཅན་ཆོས་དྭངས་ར་དཀར་མོ། །ལྟོ་འཕྱང་འཕྲོག་བྱེད་
ལ་ཞོན་པའི། །ཡིད་འོང་སྤྱན་གཟིགས་དགྱེས་ཕྱིར་འབུལ། །དུག་རིགས་སུ་གྱུར་སྣ་ཚོགས་པ། །འབྱུང་པོ་མི་མིན་གདུག་རྩུབ་ཅན། །སྡང་བའི་དགྲ་བགེགས་རྣམས་ལ་ཐོངས། །རྣལ་འབྱོར་དམ་ཆོས་སྒྲུབ་རྣམས་ལ། །སྔན་
ཆད་དུག་རིགས་ཞི་བ་དང། །ཕྱིས་ཀྱང་མི་སྒྲུབ་དམ་ཆོས་ལ། །ཀླུ་ཡི་ཡོན་ཏན་མ་ལུས་པའི། །དངོས་གྲུབ་པ་དག་ལ་དེ་རིང་སྩོལ། །དེ་ནས། སྔར་བྱིན་གྱིས་བརླབས་པའི་གཏོར་མའི་བཅུད་རྣམས། དཔོན་ཆེན་འཁོར་བཅས་
ཀྱི་ལྗགས་འོད་ཟེར་གྱི་སྤུ་གུས་དྲངས་ཏེ་གསོལ་བས་དགྱེས་ཤིང་ཚིམ་པར་བསམས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨ་དྱ་ནུཏྤནྣ་ཏྭད་ན་མསརྦ་ཏ་ཐཱ་ག་ཏ་བྷྱོ་བི་ཤོ་མུ་ཁོ་བྷྱ་སརྦ་ཏད་ཁཾ་ཨུད་ག་ཏེ་སྥ་ར་ཎ་ཧི་མཾ་བ་ལིཾ་ཏ་ཁ་ཁ་ཁཱ་ཧི་

[150A]༄༅། །ཁཱ་ཧི། ཞེས་པ་ལན་གསུམ་གྱིས་བསྔོ་ཞིང། གཏོར་མ་རྣམས་ཀྱི་ཕུད་བཅད་དེ་རང་རང་གི་ལུགས་ཀྱི་གཞི་བདག་ལྷག་མགྲོན་གྱི་བར་ལ་གསོལ་མཆོད་རྒྱས་པར་བྱས་ནས།། ཀྱཻ། སུམ་རྩེན་ཆེན་པོ་དགོངས་
སུ་གསོལ། །བདུད་ཀྱི་གཙོ་བོ་དགོངས་སུ་གསོལ། །ཕོ་ལྷ་གཉན་ཁྱོད་དགོངས་སུ་གསོལ། །ལྷ་གཉན་རྟ་ནག་དགོངས་སུ་གསོལ། །དགེ་བསྙེན་ཆེ་ཁྱོད་དགོངས་སུ་གསོལ། །ཁྱོད་ནི་སྔོན་ཆད་ཀཻ་ལ་ཤ་ཡི་རིགས། །
དབུས་ཀྱི་བསམ་ཡས་ཞེས་བྱའི་གནས་མཆོག་དེར། །མཚོ་སྐྱེས་སྔགས་འཆང་ཆེན་པོ་པདྨ་འབྱུང། །ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་རྗེས། །བསམ་ཡས་དཔལ་ལྷུན་བཞེང་བ་མཛད་པའི་ཁར། །མཐུ་ལྡན་དྲེགས་པ་ཐོག་
རྫི་བྱ་བ་དེས། །དཀྱིལ་འཁོར་ཞལ་ཕྱེ་བསིལ་ལྗོངས་གདུག་པ་ཅན། །རྣམ་མང་དམ་ལ་ཚུལ་བཞིན་བཏགས་པའི་དུས། །ཁྱེད་ཀྱིས་གྲོས་དབང་ཆེ་བའི་ཐོག་ཆོད་ནས། །དཔོན་ཆེན་རྟ་ནག་ཅེས་བྱར་མཚན་ཡང་གསོལ།།
ཁ་ཞའི་རི་ཡི་བསྲུང་མར་ཞལ་གྱིས་བཞེས། །རྒྱལ་བསྟན་གནོད་པ་ཅན་འདུལ་དམ་ཡང་བཅས། །རྣལ་འབྱོར་སྟོངས་གྲོགས་བྱེད་པར་མ་ཆད་དམ། །སྔོན་གྱི་དམ་ཚིག་ནམ་ཡང་གཡེལ་མེད་པར། །དམ་རྫས་ལྡན་པའི་གཏོར་
མ་འདི་བཞེས་ལ། །བཅོལ་བའི་ལས་ལ་མ་ཡེངས་འཕྲིན་ལས་སྒྲུབས། །ཁྱོད་སྔོན་གཙང་བྱེ་སེང་གེ་ཞེས་བྱའི་གནས། །དཔལ་ལྡན་ཤ་ཝ་རི་བས་ལུང་བསྟན་པའི། །དྲིན་ཅན་མཁས་གྲུབ་རས་པ་སྐུ་མཆེད་དང། །དམ་ཅན་

[150B] །བགྲང་ཡས་རྣམས་ཀྱིས་ཡང་དག་མི་གཅིག་གི། །དཀྱིལ་འཁོར་ཞལ་ཕྱེ་རྟ་ནག་མཆེད་གསུམ་པོ། །དམ་ལ་བཞག་ཚེར་ར་རང་སྲོག་རྙིང་ཕུལ། །དགེ་བསྙེན་ཚུལ་བཟུང་གསང་མཚན་ལེགས་
གསོལ་ནས། །བཀའ་བརྒྱུད་ལུགས་ཀྱི་བསྟན་སྲུངས་ཞལ་གྱིས་བཞེས། །རས་པའི་ལུགས་བརྒྱུད་སྲོལ་སྐྱོང་དམ་ཡང་བཅས། །མི་རྒྱུད་ཕོ་ལྷར་བསྟེན་བ་བར་མ་ཆད། །སྔོན་གྱི་ཐུགས་དམ་ཅན་ལས་གཡེལ་མེད་པར། །ཟག་
མེད་གཏོར་མ་འབུལ་བ་འདི་བཞེས་ལ། །མྱུར་དུ་བཅོལ་བའི་འཕྲིན་ལས་སྒྲུབ་པར་མཛོད། །སློབ་དཔོན་པདྨ་ཐོད་འཕྲེང་དང། །བཀའ་བརྒྱུད་སངས་རྒྱས་རས་བ་ཡིས། །བཀའ་བསྒོ་དམ་བཞག་མཛད་པ་ཡི། །དཔོན་ཆེན་རྟ་ནག་
འཁོར་ཚོགས་རྣམས། །ཕོ་བྲང་གནས་ན་བཞུགས་པའི་ཚེ། །རིན་ཆེན་ཁྲི་ཡི་སྟེང་དུ་ནི། །སྐུ་མདངས་དམར་ལ་གཟི་བྱིན་འཕྲོ། །ཤེལ་པེར་དམར་ཁྲ་ལེགས་མནབས་ཤིང། །རིན་ཆེན་ཅོད་པན་མཛེས་པར་མན་བས། །གཡས་
པ་ཡིད་བཞིན་འཕྲེང་བ་དང། །གཡོན་པ་སྲེ་མོང་རྒྱལ་ཐོགས་ཤིང། །ལྷ་བདག་འཁོར་ཚོགས་དཔག་མེད་ལས། །འཛད་མེད་ཅི་བསམ་དངོས་གྲུབ་སྟེར། །བསྲུང་མ་རྟ་ནག་འཁོར་བཅས་ནི། །སྣང་སྲིད་འབྱུང་པོ་སྡེ་བརྒྱད་ཀུན།།
གྲོས་འདེབས་མདུན་མ་བསྒྱུར་བའི་ཚེ། །པདྨ་ཟ་འོག་གོས་བཟང་གདན། །ལེགས་བཞུགས་གཅན་གཞན་ལྤགས་པའི་གོས། །དབུ་ལ་འབྲོང་གི་ཡེ་ཞུ་མནབས། །ནད་ངན་རྐྱལ་པ་ཕྱག་ན་བསྣམས། །འཁོར་ཚོགས་དཔག་མེད་

[151A]༄༅། །ཀྱིས་བསྐོར་བས། །དོ་ནུབ་མཚན་གྱི་གུང་བབ་ཚེ། །དགྲ་བོ་ཅཏྟི་ལོག་པའི་ཚེ། །འབྲལ་བའི་དཀྱིལ་ནས་འདྲེན་བྱེད་ཕྱུངས། །ལྟག་ཕྱོགས་བདུད་རིགས་ཚར་ཆོད་ཅིག་དོན་སྙིང་རྩ་བ་ནས་ཕྱུངས་ཤིག་རྒྱུ་
མ་གླང་ཁྲག་ཐང་ལ་བོར། །པགས་བཤུས་ཉིང་ལག་ཡན་ལག་ཆོད། །བདུན་རྒྱུད་རྩད་ནས་གཅོད་པར་མཛོད། །སྡང་བའི་ས་གསུམ་གནས་སྟོངས་གྱིས། །དམག་དཔུང་གནོད་པའི་དགྲ་ལ་དྲོངས། །མདུང་རྣོན་དམ་ཚིག་ཉམས་
ལ་ཕྱོར། །རྣལ་འབྱོར་དམ་ཆོས་ཚུལ་བཞིན་དུ། །སྒྲུབ་པོ་བདག་ཅག་འཁོར་བཅས་རྣམས། །གཏན་གྱི་མདུན་མ་ལེགས་བདེ་ཞིང། །ཚེ་རིང་འབྱོར་འཕེལ་བདེ་སྐྱིད་ཤོག་ཅེས་པ་འདི་ནི་རྒྱུན་མཆོད་ལ་མི་བྱ་ཞིང། ཤིན་
ཏུ་བཀའ་གཉན་པས་གལ་ཆེའི་དུས་སུ་བྱའོ། །བསྲུང་མ་རྟ་ནག་འཁོར་བཅས་རྣམས། །གར་བཞུགས་དབྱིངས་ཀྱི་གནས་མཆོག་གཤེགས། །ཡུལ་ཕྱོགས་སོ་སོར་ལེགས་པར་གཤེགས། །རང་རང་བཞུགས་གནས་སུ་
གཤེགས་ཀྱང། །སླར་ཡང་སྤྱན་འདྲེན་དུས་ཀྱི་ཚེ། །བྱོན་ནས་འཕྲིན་ལས་ཡེངས་མེད་སྒྲུབས། །བདེ་ལེགས་བསྔོ་སྨོན་བགྱིད་པར་སྨོན། །དཔོན་ཆེན་བསྲུང་མ་གཞི་བདག་རྟ་ནག་འཁོར་བཅས་ལ་མཆོད་པ་འབུལ་ཚུལ་
འདི་ཡང་མཆོད་དཔོན་དཀའ་བཅུ་བློ་བཟང་བཀྲ་ཤིས་ཀྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་བང་དུ་སྨྲས་པའོ།། མངྒལཾ།།    ༈    དད་བརྩོན་ལྡན་པ་བློ་བཟང་

[151B] །གཙུག་ལག་ཁང་རྒྱན་འཕན་ཆ་འདི་ཕུལ་བས། །རྗེ་བཙུན་བླ་མ་བློ་བཟང་ཡེ་ཤེས་ཀྱི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཅིག་ཅེས་པ་འདི་ནི་འབྲོང་རྩེ་རྗེ་བཙུན་མ་བློ་བཟང་ཆོས་སྒྲོན་གྱིས་འདུ་ཁང་ཆེན་
མོར་འཕན་ཆ་ཕུལ་བའི་ཞལ་བྱང་དུ་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈   བློ་གྲོས་བཟང་པོའི་དཔག་བསམ་ལྗོན་པའི་རྩེར། །ཡེ་ཤེས་མཆོག་གི་འབྲས་བུ་སྨིན་པ་ཅན།།
བྱམས་དང་སྙིང་རྗེའི་འདབ་མ་སྟོང་ལྡན་པའི། །འགྲོ་བའི་གདུང་བ་སིལ་ལ་གསོལ་བ་འདེབས། །རྣམ་དཔྱོད་བློ་ཡིས་ཤེས་བྱའི་གནས་ཀུན་ལ། །ཞིབ་མོར་ལྟ་འདོད་བཟང་པོའི་བསམ་པ་ཅན། །སྙིགས་དུས་འགྲོ་བའི་མགོན་དང་སྐྱབས་
གྱུར་བ། །ཡེ་ཤེས་མཚན་ཅན་ཞབས་ལ་གསོལ་བ་འདེབས། །བླ་མ་ཡི་དམ་མཆོག་གསུམ་བྱིན་རླབས་དང། །དྲང་སྲོང་བདེན་ཚིག་གྲུབ་པའི་སྨོན་ལམ་དང། །ཆོས་སྐྱོང་བསྲུང་མའི་ལས་བཞིའི་འཕྲིན་ལས་ཀྱིས། །འདྲེན་མཆོག་
དམ་པ་བསྐལ་བརྒྱར་ཞབས་བརྟན་ཤོག་སྙིང་ནས་འགྱུར་མེད་རྩེ་གཅིག་གསོལ་བཏབ་མཐུས། །དེང་ནས་ཡང་སྲིད་སྐྱེ་བ་ཐམས་ཅད་དུ། །འབྲལ་བ་མེད་པར་དགྱེས་བཞིན་རྗེས་བཟུངས་ཏེ། །དམ་ཆོས་བདུད་རྩིའི་དཔལ་ལ་སྤྱོད་
པར་ཤོག་གནས་སྐབས་སུ་ཡང་ཉེར་འཚེ་ཀུན་ཞི་ཞིང། །ཆོས་ལྡན་རེ་བའི་བསམ་པ་མ་ལུས་པ། །འབད་རྩོལ་མེད་པར་ལྷུན་གྱིས་གྲུབ་པ་དང། །ཞྭ་སེར་བསྟན་པ་རྒྱས་པའི་བཀྲ་ཤིས་ཤོག་ཅེས་པ་འདི་ནི་དགའ་ལྡན་ནོ་

[152A]༄༅། །མོ་ཁང་གིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕིལ།།    ༈   དཀོན་མཆོག་གསུམ་གྱི་ངོ་བོ་བླ་མ་
དང། །དབྱེར་མེད་འོད་དཔག་མེད་མགོན་ཉེ་སྲས་བརྒྱད། །ནཻ་པཱ་ལ་ཡི་མཁས་པ་དུ་མ་ཡིས། །དྲི་མེད་གསེར་བཟང་ལས་བསྒྲུབས་འབུར་སྐུར་བཞེངས། །བདེ་བ་ཅན་དང་ཀུན་གཟིགས་ཞིང་བཀོད་དང། །དཀའ་ལྡན་ཞིང་གི་བཀོད་
པ་རབ་མཛེས་ཤིང། །གནས་བཅུ་ཆུ་འཇམ་མཁས་པའི་ལོ་རྒྱུས་ལྟར། །པིར་ཐོགས་མཁས་བསྡུས་ཡིད་གཞུངས་བརྩོན་པས་བསྒྲུབས། །ཁྱད་པར་རྒྱལ་བ་འོད་དཔག་མེད་མགོན་ལ། །བིཀྵུ་མཆོག་གི་ན་བཟའ་སྣམ་སྦྱར་དང།།
ཟག་མིད་བདུད་རྩིས་གང་བའི་དྲང་སྲོང་སྣོད། །ལྷག་བསམ་དག་པས་བསྒྲུབས་པའི་ལེགས་བྱས་མཐུས། །བསྟན་འཛིན་སྐྱེས་པུ་ཐམས་ཅད་གཡོ་མེད་བརྟན། །ཚོགས་མཆོག་དགེ་འདུན་བསླབ་གསུམ་རྣམ་པར་དག། །མདོ་སྔགས་
བཤད་སྒྲུབ་བསྟན་པའི་བྱ་བ་རྣམས། །ཡར་ངོའི་ཟླ་བ་ལྟ་བུར་འཕེལ་བ་དང། །དམ་ཆོས་འཛིན་པའི་ཁུར་ཆེན་འཁྱེར་བར་ཤོག་ནག་པོའི་ཕྱོགས་ཀྱི་བསམ་སྦྱོར་ངན་པ་དང། །སྙིགས་མའི་རྒུད་པ་ཉེ་བར་ཞི་བ་དང། །ཆོས་
མཐུན་འབྱོར་པས་ནམ་ཡང་མི་འཕོངས་ཤིང། །མཐར་ཐུག་བདེ་བ་ཅན་དུ་སྐྱེ་བར་ཤོག་ཅེས་པ་འདི་ནི་ལྷ་ཁང་བདེ་བ་ཅན་གྱི་འོད་དཔག་མེད་ཀྱི་སྐུ་སྦྱར་ལ་བསམ་དོན་སྨོན་ལམ་གྱི་ཚུལ་དུ་ཆོས་སྨྲ་བའི་བཙུན་པ་བློ་བཟང་ཡེ་ཤེས་

[152B]    ༈    ན་མོ་མཉྫུ་གྷོ་ཥཱ་ཡ། ས་བཅུའི་བྱང་ཆུབ་སེམས་དཔས་བསྟེན་པའི་གནས། །དགའ་ལྡན་ཆོས་ཀྱི་ཕོ་བྲང་དམ་པ་ན། །རྒྱལ་
བའི་རྒྱལ་ཚབ་མ་ཕམ་མགོན་པོ་ནི། །སྐྱེ་བ་གཅིག་ཐོགས་སེམས་དཔའི་ཚུལ་དུ་བཞུགས། །གཡས་སུ་ནམ་མཁའ་དྲི་མ་མེད་པ་དང། །གཡོན་དུ་འཇམ་དཔལ་སྙིང་པོ་འཁོར་གྱི་ཚུལ། །ཐེག་པ་གསུམ་གྱི་ལམ་སྲོལ་ལས་
བརྩམས་པའི། །དམ་པའི་ཆོས་ཀྱི་གསུང་དབྱངས་རྒྱུན་དུ་སྒྲག་གཞན་ཡང་གསལ་མཆོག་སྙིང་སྟོབས་ཕུལ་བྱུང་ཞིང། །རྣམ་དཔྱོད་སྤོབས་པའི་དོ་ཤལ་རིང་དུ་འཕྱང། །མང་ཐོས་ནོར་བུས་སྙན་ཤལ་རབ་མཛེས་པའི། །རླབས་
ཆེན་སྤྱོད་པའི་འོད་ཀྱིས་ཕྱོགས་ཀུན་འགེངས། །ཞིང་དེར་སྐྱེ་འདོད་ཐར་པ་དོན་དུ་གཉེར། །མང་དུ་ཐོས་ཤིང་དམ་ཆོས་འཛིན་ལ་སྨོན། །ཤེས་རབ་ལྡན་ཞིང་ཡོན་ཏན་རིགས་དག་ལ། །དགའ་བར་བྱ་ཞིང་བསྔོ་བས་ཁ་ལོ་བསྒྱུར།།
དགའ་ལྡན་ཞིང་བཀོད་བསྒྲུབས་པའི་ལེགས་བྱས་མཐུས། །མ་འོངས་རྡོ་རྗེ་གདན་དུ་བྱམས་པ་མགོན། །སྤྲུལ་སྐུའི་མཛད་པས་རྣམ་པར་རོལ་པའི་ཚེ། །འདུས་པ་དང་པོའི་འཁོར་དུ་སྐྱེ་བར་ཤོག།    ༈   
བྲིས་ཞལ་བྱང། ཨོཾ་བདེ་ལེགས་སུ་གྱུར་ཅིག་མི་མཇེད་ཞིང་ནས་ནུབ་ཏུ་འཇིག་རྟེན་ཁམས། །བྱེ་བ་ཕྲག་ཁྲིག་བརྒྱ་སྟོང་འདས་པ་ན། །ཁམས་གསུམ་འཁོར་བའི་གནས་སུ་མ་གཏོགས་པའི། །དག་པའི་ཞིང་ཁམས་བདེ་བ་

[153A]༄༅། །ཅན་ཞེས་ཡོད། །ཞིང་གི་མཆོག་དེའི་དབུས་ན་བྱང་ཆུབ་ཤིང། །རྩ་བའི་སྦོམས་ནི་དཔག་ཚད་ལྔ་བརྒྱ་པ། །འདབ་མ་དཔག་ཚད་བརྒྱ་བརྒྱ་འཕྱང་བ་ལ། །མེ་ཏོག་འབྲས་བུ་དུ་མས་རྣམ་པར་བརྒྱན། །ལྗོན་
པའི་དབང་པོའི་དྲུང་ན་འོད་དཔག་མེད། །པདྨ་རཱ་གའི་ལྷུན་པོ་ལྟར་བརྗིད་པ། །གཡས་གཡོན་པད་དཀར་འཛིན་དང་མཐུ་ཆེན་ཐོབ། །དག་པའི་འཁོར་ཚོགས་རྒྱ་མཚོས་བསྐོར་ནས་བཞུགས། །རྒྱལ་བ་དེ་ཡི་མཚན་ཐོས་དྲན་མོས་
ཤིང། །ཐེ་ཚོམ་མེད་པར་སྙིང་ནས་གསོལ་འདེབས་ན། །ཞིང་དེའི་པདྨའི་སྦུབས་སུ་སྐྱེ་འགྱུར་ཞིང། །སླར་ཡང་ངན་སོང་གནས་སུ་ལྟུང་མི་སྲིད། །བདེ་ལྡན་ཞིང་གི་བཀོད་པ་འདི་བཞེངས་པས། །མཐོང་ཐོས་དྲན་རེག་ལྟོས་
བཅས་འགྲོ་བ་རྣམས། །བདེ་བ་ཅན་དུ་ཐོགས་མེད་སྐྱེ་བ་དང། །སངས་རྒྱས་བསྟན་པ་རྒྱས་པའི་བཀྲ་ཤིས་ཤོག། མངྒལཾ།།    ༈    སསྟི། རྡུལ་མེད་བསགས་ཞེས་ཀུན་
གཟིགས་ཞིང་མཆོག་ནི། །གངྒཱའི་ཀླུང་གི་བྱེ་མའི་རྡུལ་སྙེད་དང། །མཉམ་པའི་ཞིང་གཞན་ཀུན་ལས་ཐ་གྲུ་ཡངས། །འཇིག་རྟེན་གཞན་གྱི་སྣོད་ཀྱི་ཡོན་ཏན་ཀུན། །ཀུན་ཚང་ཀུན་གཟིགས་ཞིང་གི་ལྟེ་བ་ན། །སྟོང་གསུམ་
འཇིག་རྟེན་བཅུ་དང་ཁྱོན་མཉམ་པའི། །བྱང་ཆུབ་ཤིང་དྲུང་མི་འཇིགས་སེང་གེའི་ཁྲིར། །རྒྱལ་བ་ཀུན་གཟིགས་གསེར་རི་ལྟ་བུར་བརྗིད། །དཔག་ཚད་བརྒྱད་ཁྲི་བཞི་སྟོང་སྐུ་ཡི་ཚད། །མཐོང་བའི་མོད་ལ་ཐེ་ཚོམ་ཀུན་གཅོད་

[153B] །བདེ་བ་ཅན་སོགས་དག་ཞིང་གཞན་ལས་ཀྱང། །ཆེས་ཆེར་རྣམ་དག་གདུལ་བྱའང་ཤིན་ཏུ་མང། །གྲངས་མེད་རྒྱལ་བ་གཞན་གྱི་མཚན་འཛིན་ལས། །ཀུན་གཟིགས་རྒྱལ་བའི་མཚན་བརྗོད་ཕན་ཡོན་ཆེ། །འཇམ་
དཔལ་དབྱངས་ཀྱི་སྒོམ་བཟླས་ལ་བརྩོན་ན། །ལྷ་ཚོགས་གཞན་གྱི་སྒོམ་བཟླས་བྱས་པར་འགྱུར། །དེ་ཕྱིར་འཇམ་དབྱངས་ལྷག་པའི་ལྷར་འཛིན་ཅིང། །ཀུན་ཏུ་གཟིགས་པའི་ཞིང་གི་ཡོན་ཏན་རྣམས། །ཡང་ཡང་བསམས་
ཤིང་གསོལ་བ་བཏབ་པ་ཡིས། །ཞིང་དེར་ཐོགས་པ་མེད་པར་སྐྱེ་བར་ཤོག། བཀྲ་ཤིས།།    ༈    ཆོས་དབྱིངས་ངང་ལས་པད་དཀར་ཟླ་དཀྱིལ་སྟེང། །རང་སེམས་ཧྲཱི་ཡིག་དཀར་པོའི་འཕྲོ་འདུ་ལས།།
བདེ་ལེགས་འབྱུང་གནས་དཔལ་ལྡན་བླ་མ་དང། །དབྱེར་མེད་བདེ་ལྡན་མགོན་པོ་སྣང་མཐའ་ཡས། །རྣམ་པ་ཐུགས་རྗེའི་བདག་ཉིད་པད་དཀར་འཛིན། །མཚན་དཔེའི་གཟི་འབར་འཇའ་མཚོན་སྣ་ལྔའི་དབུས། །རྡོ་རྗེ་སྐྱིལ་ཀྲུང་ཚུལ་
བཞུགས་ཡིག་གསུམ་གྱིས། །གནས་གསུམ་ལེགས་མཚན་ཧཱུཾ་ཡིག་འོད་ཟེར་གྱིས། །སྐུ་གསུམ་ལྷུན་གྲུབ་ཆོས་སྐུའི་རོལ་པ་ལས། །རང་རང་ཡེ་ཤེས་སེམས་དཔའ་དབང་ལྷར་བཅས། །སྤྱན་དྲངས་དམ་ཚིག་པ་དང་དབྱེར་མེད་
ཅིང། །དབང་བསྐུར་འོད་དཔག་མེད་ཀྱིས་རྒྱས་བཏབ་གྱུར། །ཕྱག་འཚལ་དངོས་བཤམས་ཡིད་སྤྲུལ་མཆོད་ཚོགས་འབུལ། །ནོངས་པ་ཀུན་བཤགས་དགེ་ཚོགས་རྗེས་ཡི་རང། །ཟབ་རྒྱས་ཆོས་འཁོར་བསྐོར་ཕྱིར་བསྟན་པར་བཞུགས། །

[154A]༄༅། །དུས་གསུམ་རྣམ་དཀར་བྱང་ཆུབ་ཆེན་བོར་བསྔོ། །ཉེས་ཀུན་གཏན་བཅོམ་དྲི་མེད་དུང་མདོག་ཅན། །ཡན་ལག་མཆོག་ལ་འོད་མཚན་རྒྱལ་བས་མཛེས། །འགྲོ་ལ་ཐུགས་རྗེ་རྒྱུན་ཆད་མེད་འཇུག་པའི། །འཕགས་མཆོག་སྤྱན་རས་གཟིགས་
ལ་ཕྱག་འཚལ་ལོ། །ཞེས་གདུང་ཤུགས་དྲག་པོས་བསྟོད་ལེགས་ལ་སྣང་དང་ང་རྒྱལ་ཅི་རིགས་པའི་སྒོ་ནས། ཨོཾ་མ་ཎི་པདྨེ་ཧཱུཾ། ཞེས་བརྒྱ་སྟོང་ཁྲི་འབུམ་སོགས་ཟླ་ཞིང། མཇུག་ཏུ་ཆད་ལྷག་ཁ་བསྐངས་ལ། དགེ་བ་འདི་ཡིས་མྱུར་དུ་བདག་སྤྱན་རས་
གཟིགས་དབང་འགྲུབ་གྱུར་ནས། ཞེས་སོགས་དང། བདག་ཉིད་འདི་སྣང་ནུབ་ཚེ་གསུམ་ལྡན་རྗེས། །ལམ་བསྟན་བདེ་ལྡན་པདྨོར་ལེགས་སྐྱེས་ནས། །བླ་མ་སྣང་མཐའ་དབྱེར་མེད་ཞལ་མཐོང་གསུང། །མཉན་ཅིང་རྒྱལ་སྲས་སྤྱོད་པ་བདག་སྤྱོད་ཤོག་
རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། ཞེས་སོགས་འདོད་དོན་ལ་གསོལ་བ་དང་སྨོན་ལམ་བཏབ་ལ་བཀྲ་ཤིས་ཀྱིས་ཀྱང་བརྒྱན་པར་བྱའོ། །ཞེས་པ་འདི་ནི་ས་ཁུད་བ་བློ་བཟང་བརྩོན་འགྲུས་ཀྱིས་བསྐུལ་བལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་
ཀྱིས་བཀའ་གདམས་ཕོ་བྲང་དུ་སྦྱར་བ་འགྲོ་ཀུན་བདེ་བ་ཅན་དུ་སྐྱེ་བའི་རྒྱུར་གྱུར་ཅིག། མངྒལཾ།།    ༈    ཉོན་མོངས་བྲལ་བའི་མཆོག་གྱུར་རབ་འབྱོར་ཆེ། །དང་པོའི་སངས་རྒྱས་མངའ་བདག་འཇམ་དཔལ་གྲགས། །ཀླུ་སྒྲུབ་དགོངས་པ་རྒྱ་ཆེར་སྤེལ་མཛད་
པའི། །ལེགས་ལྡན་འབྱེད་ཀྱི་ཞབས་ལ་གསོལ་བ་འདེབས། །རྡོ་རྗེ་བཙུན་མོས་བྱིན་བརླབས་ཨ་བྷ་ཡ། །འཇིག་རྟེན་མིག་གྱུར་འགོས་ལོ་ཆེན་པོའི་ཞབས། །ཕྱི་རོལ་རྒོལ་ངན་ཚར་གཅོད་པཎྚི་ཏ། །ཀུན་དགའ་རྒྱལ་མཚན་ཞབས་ལ་གསོལ་བ་འདེབས། །

[154B] །ལོག་སྨྲ་འཇོམས་མཛད་མཁས་གྲུབ་དགེ་ལེགས་དཔལ། །བཤད་སྒྲུབ་བསྟན་པའི་བྱ་བ་མཐར་སོན་པའི། །བསོད་ནམས་ཕྱོགས་གླང་ཞབས་ལ་གསོལ་བ་འདེབས། །སྙན་རྒྱུད་གདམས་པའི་
གཏེར་གྱི་མཛོད་འཛིན་ཅིང། །ཆོས་བརྒྱད་བྱ་བ་མཐའ་དག་རིང་སྤངས་ནས། །མངོན་ཤེས་རྫུ་འཕྲུལ་ཐོགས་མེད་མངའ་བ་ཅན། །གྲུབ་པའི་དབང་ཕྱུག་ཞབས་ལ་གསོལ་བ་འདེབས། །བློ་བཟང་གྲགས་བསྟན་བ་གམ་མཐོན་པོའི་རྩེར། །མི་ནུབ་ཆོས་
ཀྱི་རྒྱལ་མཚན་ཆེར་བསྒྲེངས་ཤིང། །སྐུ་གསུམ་ནོར་བུའི་ཏོག་གིས་རབ་མཚན་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྨད་བྱུང་བློ་གྲོས་བཟང་པོའི་དཀྱིལ་འཁོར་རྒྱས། །ཡེ་ཤེས་འོད་དཀར་དྲ་བ་སྟོང་འགྱེད་པས། །
གདུལ་བྱའི་མ་རིག་མུན་པ་སེལ་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །སྐལ་ལྡན་གདུལ་བྱས་གསོལ་བ་བཏབ་པའི་མཐུས། །ཟུང་འཇུག་བདེ་བ་ཆེན་པོའི་ཟ་མ་ཏོག་གཞོམ་གཞིག་པྲལ་བའི་ཁྲི་འཕང་
མཐོན་པོའི་རྩེར། །ནམ་ཡང་གཡོ་བ་མེད་པར་བརྟན་པར་ཤོག་བདག་སོགས་དེང་ནས་ཡང་སྲིད་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་འཛིན་ཅིང། །ཆོས་མཐུན་བཞེད་པ་ཇི་བཞིན་སྒྲུབ་པ་ལ། །ངལ་བ་མེད་པར་བཀའ་
བཞིན་སྒྲུབ་པར་ཤོག་གནས་སྐབས་སུ་ཡང་ནང་ཡམས་མུ་གེ་དང། །འཐབ་རྩོད་ལོ་ཉེས་མི་ཤིས་རྒུད་པ་ཀུན། །ཉེ་བར་ཞི་ཞིང་བསམ་དོན་མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག་ཅེས་པ་འདི་ནི་དགེ་ལེགས་

[155A]༄༅། །འབྱུང་གནས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕལ།།    ༈    འདིར་ཆོས་སྐྱོང་བ་གཙེ་འཁོར་བཅས་ལ་མཆོད་གཏོར་ཕུལ་ནས་གཉེར་གཏད་
འཕྲིན་བཅོལ་བྱ་བ་ལ། རང་ཡི་དམ་གང་རུང་གི་ང་རྒྱལ་དང་ལྡན་པས་ནང་མཆོད་མཆོད་གཏོར་སྤྱན་གཟིགས་རྣམས་བྱིན་རླབས་རྒྱས་བསྡུས་ཅི་རིགས་དང། མ་མཐའ་ཡིད་ཀྱིས་ཨོཾ་ཨཱ་ཧཱུཾ་བརྗོད་ནས་བྱིན་གྱིས་བརླབས་ནས།། ཀྱཻ། མདུན་
དུ་ཁྲག་ཞག་རྒྱ་མཚོ་འཁྲུག་པའི་དབུས། །རྟ་རོ་མི་རོ་པད་ཉིའི་གདན་སྟེང་དུ། །ཆོས་སྐྱོང་ལྕམ་སྲིང་སྲོག་བདག་དམང་པོ་དང། །གྲི་ཐོགས་བཤན་པ་འཁོར་བཅས་བཞུགས་བར་གྱུར། །བྱང་ཤར་མ་རུ་རྩེ་ཡི་དུར་ཁྲོད་ནས། །བླ་མ་
ཡི་དམ་གནས་གསུམ་མཁའ་འགྲོ་དང། །དྲེགས་པ་ལྕམ་སྲིང་འཁོར་དང་བཅས་པ་རྣམས། །དམ་ཚིག་སོ་སོའི་རྟེན་ལ་དགྱེས་ཤིང་བཞུགས། །ཆུ་གཉིས་དབང་པོའི་མེ་ཏོག་སུང་པོར་སྤུངས། །བསུང་ཆན་དུད་བ་ཞུན་ཆེན་སྒྲོན་མེ་དང་
མཁྲིས་པའི་དྲི་ཆབ་ཤ་ཁྲག་ཞལ་ཟས་ཚོགས། །ཆོས་སྐྱོང་དྲེགས་པ་ལྕམ་སྲིང་མཉེས་ཕྱིར་འབུལ། །བཞེས་ནས་ལས་བཞིའི་འཕྲིན་ལས་སྐྲུབ་པར་མཛོད། །རྐང་གླིང་ཐོད་རྔ་མཁའ་འགྲོའི་ཅིང་ཏེ་སོགས། །སྙན་བརྗིད་འགྱུར་བའི་རོལ་
མོ་སྣ་ཚོགས་པ། །ཆོས་སྐྱོང་ལྕམ་སྲིང་འཁོར་བཅས་མཉེས་ཕྱིར་འབུལ། །བཞེས་ནས་འཕྲིན་ལས་རྣམ་བཞི་སྒྲུབ་པར་མཛོད། །མཚམས་སྤྲིན་མདངས་ཆགས་མཛེས་པའི་ར་སྐྱེས་དང། །ཞོལ་གཡག་ཁམ་པ་གློག་འགྱུའི་མགྱོགས་

[155B] །བྱ་ཁྱི་ལྕེ་སྤྱང་སྟག་གཟིག་དོམ་དྲེད་ཚོགས། །ཆོས་སྐྱོང་ལྕམ་སྲིང་འཁོར་བཅས་མཉེས་ཕྱིར་འབུལ། །བཞེས་ནས་འཕྲིན་ལས་རྣམ་བཞི་སྒྲུབ་པར་མཛོད། །མཚན་ལྡན་ཡངས་པའི་བདེ་སྐྱེད་སྣོད་ཡངས་སུ། །ཤ་ཁྲག་
གཏོར་མའི་ཚོགས་རྣམས་བྱིན་བརླབས་ནས། །ཆོས་སྐྱོང་ལྕམ་སྲིང་འཁོར་བཅས་མཉེས་ཕྱིར་འབུལ། །བཞེས་ནས་འཕྲིན་ལས་རྣམ་བཞི་སྒྲུབ་པར་མཛོད། །ཆོས་སྐྱོང་དྲེགས་པའི་རྒྱལ་པོ་འཁོར་བཅས་ཀྱིས། །རྩ་རྒྱུད་བླ་མའི་དམ་ལས་
མ་འདའ་བར། །མདའ་པ་བཀྲ་ཤིས་ལྷུན་གྱིས་གྲུབ་པའི་སྡེ། །དར་ཞིང་རྒྱས་ལ་འཕེལ་བའི་འཕྲིན་ལས་མཛོད། །གལ་ཏེ་ལོག་པར་འཁུ་བའི་དགྲ་བགེགས་ཀྱི། །སྙིང་ཁྲག་དྲོན་མོ་ཧུབ་ཀྱིས་འདྲེན་པ་དང། །དད་ཅིང་བཀུར་བའི་
བསྟན་པའི་སྦྱིན་བདག་རྣམས། །རིགས་རྒྱུད་མངའ་ཐང་རྒྱས་པའི་འཕྲིན་ལས་མཛོད། མདོར་ན་མཁན་སློབ་དགེ་འདུན་སྡེ་དང་བཅས། །ཁྲིམས་ལྡན་བཤད་སྒྲུབ་བྱ་བ་མཐར་ཕྱིན་ནས། འཇམ་དབྱངས་མཁས་པའི་དབང་པོ་ཤཱནྟི་པའི།།
བསྟན་པ་ཡུན་དུ་གནས་པའི་བཀྲ་ཤིས་ཤོག་ཅེས་པ་འདི་ནི་གུ་གེ་མདའ་པ་བཀྲ་ཤིས་ལྷུན་པོའི་བླ་མ་བསོད་ནམས་དར་རྒྱས་ཀྱིས་ཡང་ཡང་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།། །།
   ༈   འཇམ་དཔལ་གཤིན་རྗེའི་གཤེད་ཀྱི་སྤྲུལ་པ་མཆོག་པདྨ་ཡང་གསང་བཀའ་སྡོད་མཐུ་རྩལ་ཅན། །དམ་ཚིག་རྟེན་འདིར་དགྱེས་ཤིང་བཞུགས་མཛོད་ལ། །མདའ་བ་བཀྲ་ཤིས་ལྷུན་གྱིས་གྲུབ་པའི་སྡེ།།

[156A]༄༅། །ཕྱི་ནང་ནོར་རྫས་གྲྭ་རིགས་སྦྱིན་བདག་བཅས། །གཉེར་དུ་གཏད་གྱིས་བདག་ཏུ་ཟུངས་མཛོད་ལ། །གནོད་བྱེད་དགྲ་བགེགས་མ་ལུས་ཚར་གཅོད་ཅིང། །བསྲུང་ཞིང་སྐྱོང་ལ་གཡེལ་བ་མེད་པར་མཛོད། །ཏཱཥྛི་
བཛྲ། མངྒལཾ།།    ༈    མདོ་སྔགས་ཆོས་ཀྱི་དཔལ་འབྱོར་རྒྱ་མཚོ་ཆེ། །བསླབ་གསུམ་ལུང་རྟོགས་ནོར་བུས་ཡོངས་གང་ཞིང། །འཆད་རྩོད་རྩོམ་པའི་རླབས་ཕྲེང་གཡོ་བ་ཅན། །ཡོངས་འཛིན་དམ་པའི་ཞབས་ལ་གསོལ་
པ་འདེབས། །མཆོག་གསུམ་བླ་མ་ཡི་དམ་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །བསྟན་འཛིན་སྐྱེས་བུའི་ཞབས་པད་བརྟན་པ་དང། །བཤད་སྒྲུབ་བསྟན་པ་དར་ཞིང་རྒྱས་པར་ཤོག་ཅེས་པ་འདི་
ནི་དཀྱིལ་ཁང་སློབ་དཔོན་པ་དཔལ་འབྱོར་རྒྱ་མཚོའི་བསྟོད་བ་བརྟན་བཞུགས་དང་བཅས་བཞིག་དགོས་ཞེས་བློ་བཟང་ཡར་འཕེལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ཞིང་བཀྲ་ཤིས་པར་གྱུར་ཅིག། །།
   ༈    འདོད་ཁམས་དབང་ཕྱུག་དཔལ་ལྡན་རེམ་ཏི། །རྟེན་འདིར་བཞུགས་ལ་དགའ་ལྡན་ཨེར་ཏེ་ནེ། །ཇུ་ནང་དཔོན་གཡོག་འཁོར་དང་བཅས་རྣམས་ལ། །གཡེལ་བ་མེད་བར་རྟག་ཏུ་བསྲུང་སྐྱོབས་མཛོད། །ཏཱིཥྛ་བཛྲ་
   ༈   མ་ཕམ་རྒྱལ་བའི་དབང་པོར་གསེར་ཆབ་དང། །སྙན་ཤལ་མཛེས་བྱེད་མཆོད་སྤྲིན་ཚོགས་ཕུལ་བས། །བསླབ་གསུམ་རྣམ་དག་རྟེན་བཟང་རིང་དུ་འཚོ། །ཐུབ་བསྟན་འཛིན་སྐྱོང་སྤེལ་བའི་མཐུ་ལྡན་

[156B]གཞན་ཡང་འདི་ལྟར་བསྒྲུབས་པའི་དགེ་བའི་མཐུས། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེའི། །དགེ་འདུན་ཐུགས་མཐུན་ཁྲིམས་གཙང་བཤད་སྒྲུབ་འཕེལ། །ནག་ཕྱོགས་བདུད་སྡེའི་གཡུལ་ལས་རྒྱལ་བར་ཤོག་འདི་
ལྟར་བསྒྲུབ་ལ་བརྩོན་པའི་སྐྱེ་དགུ་རྣམས། །གནས་སྐབས་བསམ་དོན་ཡིད་བཞིན་འགྲུབ་པ་དང། །མ་འོངས་ཞིང་འདིར་རྒྱལ་བ་མ་ཕམ་མགོན། །བྱོན་ཚེ་འཁོར་གྱི་ཐོག་མར་སྐྱེ་བར་ཤོག། མངྒལཾ།།    ༈   
མཁའ་འགྲོས་ལུང་བསྟན་བཀྲ་ཤིས་ལྷུན་པོའི་སྤོར། །བདུད་དཔུང་ཕྱེ་མར་འཐག་ཅིང་ཟིལ་གནོན་པའི། །བྱིན་རླབས་གཟི་འོད་འབར་བའི་ཐུབ་དབང་སྐུར། །གསེར་ཆབ་བླ་གོས་སྙན་ཤལ་ཕུལ་བའི་མཐུས། །ཕན་བདེའི་འབྱུང་གནས་
ཆོས་གྲྭ་ཆེན་པོ་འདི། །རྣམ་གཡེང་ལྷའི་བུའི་བདུད་ཀྱིས་མི་བསྐྱོད་བར། །ཐོས་བསམ་སྒོམ་ལ་རྩེ་གཅིག་གཞོལ་བ་དང། །བསྟན་འཛིན་སྐྱེས་བུའི་ཞབས་ཟུང་རབ་བརྟན་ཤོག་བསྟན་ལ་གུས་པས་སྲི་ཞུ་ལྷུར་ལེན་པས། །བསྟན་
པའི་སྦྱིན་བདག་དང་ལྡན་ཇི་སྙེད་པ། །དགེ་བཅུའི་ལམ་གྱི་ཐེམ་སྐས་ལ་འཛེགས་ཏེ། །སྐུ་གསུམ་གཞལ་མེད་ཁང་དུ་འཇུག་པར་ཤོག། མངྒལཾ།།    ༈    འཇིག་རྟེན་མགོན་པོའི་ཐུགས་རྗེ་ལས་འཁྲུངས་པའི།།
བཀྲ་ཤིས་དཔལ་འབར་ཡིད་བཞིན་འཁོར་ལོ་ལ། །རིན་ཆེན་གསེར་ཆབ་མཛེས་པའི་རྒྱན་ཕྲེང་དང། །མཆོད་སྤྲིན་རྒྱ་མཚོས་བསྙེན་བཀུར་གསོལ་བཏབ་པས། །ཚེ་དང་བསོད་ནམས་དམིགས་མེད་སྙིང་རྗེ་དང། །འཆད་རྩོད་རྩོམ་

[157A]༄༅། །བའི་རྣམ་དཔྱོད་དངོས་གྲུབ་སྩོལ། །ཕྱིན་དྲུག་སྤྱོད་པས་རང་རྒྱུད་མཛེས་བ་དང། །བསྡུ་བཞིའི་ཐབས་ཀྱིས་གཞན་རྒྱུད་སྨིན་བྱེད་ཤོག་གནས་འདིར་བསམ་སྦྱོར་ངན་པའི་གདུག་རྩུབ་ཞི། །ཚུལ་གནས་ཐོས་
བསམ་སྒོམ་ལ་རབ་བརྩོན་པའི། །བློ་གསལ་འདུས་བའི་ཚོགས་ཀྱིས་ཡོངས་གང་ཞིང། །ལེགས་བཤད་ཆོས་ཀྱི་སྒྲ་དབྱངས་སྒྲོག་པར་ཤོག། བཀྲ་ཤིས།།    ༈   འཆི་མེད་དཔལ་སྟེར་མགོན་པོ་ཚེ་དཔག་
མེད། །ལྷ་དགུའི་དཀྱིལ་འཁོར་བསྒྲུབས་ཤིང་མཆོད་བ་ཡིས། །བཀའ་དྲིན་ཆེ་ལྡན་རྗེ་བཙུན་སྤྲུལ་པའི་སྐུ། །བློ་བཟང་ཡེ་ཤེས་བསྐལ་བརྒྱར་ཞབས་བརྟན་ཤོག་དགེ་བ་འདི་ཡིས་བདག་དང་དྲིན་ཅན་མ། །ཉེ་དུར་བཅས་རྣམས་
གནས་སྐབས་ཚེ་རིང་བདེ། །ཆོས་སྐྱོང་བསྲུང་མས་གཡེལ་མེད་གྲོགས་མཛད་ཅིང། །དཀོན་མཆོག་སོགས་དགེ་ལ་བརྩོན་པར་ཤོག་དེང་ནས་ཡང་སྲིད་སྐྱེ་བ་ཐམས་ཅད་དུ། །མཐོ་རིས་ཡོན་ཏན་བདུན་གྱིས་རབ་མཛེས་ཤིང།།
ངེས་འབྱུང་བྱང་ཆུབ་སེམས་ཀྱིས་རྒྱུད་ཕྱུག་ནས། །མཐར་ཐུག་བདེ་བ་ཅན་དུ་སྐྱེ་བར་ཤོག་ཅེས་པ་འདི་ནི་ཉེ་འཁོར་བ་དགེ་ལེགས་ཚེ་བརྟན་གྱིས་གཅེན་ལུང་མཁའ་སྤྱོད་དགོན་བར་ཚེ་ཆོག་འཆི་མེད་འདོད་འཇོ་རྒྱུན་འཛུགས་བྱས་པའི་དགེ་བ་བསྔོ་
བའི་ཆེད་དུ་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ཞིང་བཀྲ་ཤིས་པར་གྱུར་ཅིག།    ༈    །རྒྱལ་བ་གཉིས་པའི་ལུང་རྟོགས་དམ་ཆོས་ཀྱི། །དཔལ་འབྱོར་བཟང་པོའི་བདུད་རྩིའི་དགའ་སྟོན་མཆོག་

[157B] །ཡོངས་འཛིན་དམ་པའི་ཞབས་ལ་གསོལ་བ་འདེབས། ཞེས་ཤར་རྩེ་སློབ་དཔོན་བ་དམ་ཆོས་དཔལ་འབྱོར་གྱི་བསྟོད་པ་བླ་རྒྱུད་རིམ་བར་བཅུག་ཆོག་པ་ཤར་རྩེ་སྤྱི་མི་རྣམས་ཀྱིས་བསྐུལ་བའི་ངོར་
ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ།།   ༈   བློ་ལྡན་བཟང་པོའི་ཞིང་ས་རབ་ཡངས་པར། །དགེ་བའི་ས་བོན་གྲུང་པོ་ལེགས་བཏབ་སྟེ། །ཡེ་ཤེས་ཐུགས་རྗེའི་འོད་ཀྱིས་སྙེམས་
མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་སྙིང་ནས་གུས་པས་གསོལ་བཏབ་པས། །རྒྱལ་བ་གཉིས་པའི་བསྟན་པ་རིན་པོ་ཆེ། །བཤད་སྒྲུབ་བྱ་བས་འཛིན་སྐྱོང་སྤེལ་མཛད་པའི། །བསྟན་འཛིན་སྐྱེས་
བུའི་ཞབས་པད་བརྟན་པར་ཤོག་ཆོས་བཞིན་སྤྱོད་པའི་བསྟན་པའི་སྦྱིན་བདག་རྣམས། །མངའ་ཐང་རིགས་རྒྱུད་དབྱར་མཚོ་ལྟར་འཕེལ་ནས། །འགྱུར་མེད་དད་པས་དགེ་འདུན་བསྙེན་བཀུར་ཞིང། །དཀོན་མཆོག་གསུམ་དང་ནམ་ཡང་
འབྲལ་མེད་ཤོག་བདག་སོགས་འཁོར་འབངས་ལྟོས་བཅས་སྐྱེ་དགུའི་ཚོགས། །གནས་སྐབས་ཚེ་རིང་ནད་མེད་བདེ་ལྡན་ཞིང། །དགེ་བཅུའི་ལམ་གྱི་ཐེམ་སྐས་ལ་འཛེགས་ཏེ། །མངོན་མཐོའི་ཁང་བཟང་དམ་པར་འཇུག་པར་ཤོག་
འཁོར་བའི་གནས་འདིར་ངེས་འབྱུང་བྱང་ཆུབ་སེམས། །ཡང་དག་ལྟ་བའི་ལམ་གྱི་ཉམས་ལེན་གྱིས། །སྡུག་བསྔལ་རྩ་བ་བདག་འཛིན་རྒྱུན་བཅད་ནས། །རྣམ་གྲོལ་ཐར་པའི་གླིང་དུ་བགྲོད་པར་ཤོག་ཅེས་པ་འདི་ནི་ནོམ་ཇི་ཐའི་ཇིས་

[158A]༄༅། །བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    །གྲངས་མེད་རྒྱལ་བ་བསྐྲུན་མཛད་འཇམ་བའི་དབྱངས། །དུར་སྨྲིག་
འཛིན་པའི་གར་གྱིས་རྣམ་རོལ་ནས། །ཕྱོགས་འདིར་མདོ་སྔགས་བསྟན་པ་གསལ་མཛད་པའི། །ཁམས་གསུམ་ཆོས་ཀྱི་རྒྱལ་བོར་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པ་ཡི། །ལུང་རྟོགས་ཆོས་ཀྱི་རྒྱལ་མཚན་
འཛིན་པའི་མཆོག་སྣང་མཐའི་མགོན་བོ་རྒྱལ་བ་དབེན་ས་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ངག་གི་དབང་ཕྱུག་ཕྱག་ན་པདྨ་ཡི། །བློ་ཆེན་མཁྱེན་བརྩེའི་རྒྱ་མཚོ་རབ་ཡངས་བར། །བཟང་པོའི་སྤྱོད་པའི་
ནོར་བུས་ཡོངས་གང་པ། །གངས་ཅན་འགྲོ་བའི་མགོན་ལ་གསོལ་བ་འདེབས། །བློ་ཆེན་བཟང་པོའི་དཔག་བསམ་ལྗོན་པ་ལས། །ཡེ་ཤེས་འབྲས་བུ་སྨིན་པས་གཡུང་ཟ་ཞིང། །འཕྲིན་ལས་དྲི་བསུང་ཕྱོགས་བརྒྱར་འཕྲོ་བ་ཅན། །
བློ་བཟང་ཡེ་ཤེས་ཞབས་ལ་གསོལ་བ་འདེབས། །དྲང་སྲོང་མཆོག་དང་ཆོས་དབྱིངས་བདེན་པ་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །རྗེ་བཙུན་བླ་མའི་ཞབས་ཟུང་རྡོ་རྗེའི་ཁྲིར། །ནམ་ཡང་གཡོ་བ་མེད་པར་བརྟེན་
པར་ཤོག་དེ་ཡི་མཐུ་ལས་ཐུབ་པའི་རིང་ལུགས་ཀྱི། །ཆོས་ཚུལ་སྤྱི་དང་རྒྱལ་བ་ཙོང་ཁ་བའི། །མདོ་སྔགས་བསྟན་པ་དར་ཞིང་རྒྱས་པ་དང། །བསྟན་པའི་སྦྱིན་བདག་མངའ་ཐང་ཡར་འཕེལ་ཤོག་ཁྱད་པར་བཀྲ་ཤིས་འཕེལ་

[158B] །ཡོངས་འཛིན་བློ་གསལ་རྣམ་དཔྱོད་ཡངས་བའི་ཚོགས། །བག་མེད་རྣམ་གཡེང་རླུང་གིས་མི་བསྐྱོད་པར། །ཚུལ་ལྡན་ཐོས་བསམ་སྒོམ་ལ་གཞོལ་བར་ཤོག་མཐུན་པ་སྒྲུབ་པའི་དད་ལྡན་སྦྱིན་བའི་བདག་ནོམ་
ཆི་ཐའི་ཇི་འབུམ་སྐྱབས་འཁོར་བཅས་རྣམས། །ཚེ་རིང་ནད་མེད་དགེ་འདུན་བསྙེན་བཀུར་ཞིང། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་ཅེས་པ་འདི་ནི་བླ་མ་ངག་དབང་ཚུལ་ཁྲིམས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་
བཟང་ཡེ་ཤེས་ཀྱིས་སྨྲས་བའོ།། མངྒལཾ།།    ༈    །རྡོ་རྗེ་འཆང་དབང་གསང་བ་ཤིས་རབ་དང། །འབྱུང་གནས་བཟང་པོ་རྒྱལ་བ་ཡེ་ཤེས་ཞབས། །པྲཛྙཱ་གུ་རུ་སཾ་གྷ་བྷ་དྲ་དང། །འོད་
ཆེན་རྡོ་རྗེ་རྩེ་མོ་ཉི་མ་འོད། །རིན་ཆེན་རྣམ་རྒྱལ་སངས་རྒྱས་འབྱུང་བ་དང། །འཇམ་དབྱངས་འཁོན་སྟོན་བྱང་སེམས་རིན་ཆེན་མགོན། །ཉི་མ་བཤེས་གཉེན་ནམ་མཁའ་རྡོ་རྗེ་དང། །དཔལ་ལྡན་རྡོ་རྗེ་རིན་ཆེན་ཆོས་བཟང་དང། །དགེ་
འདུན་གྲུབ་དང་ཀུན་དགའ་རྒྱལ་མཚན་དང། །དགེ་འདུན་གྲུབ་དང་ཀུན་དགའ་རྒྱལ་མཚན་དང། །དགེ་འདུན་རྒྱ་མཚོ་མཁས་པ་ཡོན་ཏན་མཆོག་བསོད་ནམས་རྒྱ་མཚོ་སངས་རྒྱས་ཡེ་ཤེས་ཞབས། །བློ་བཟང་ཆོས་རྒྱན་བློ་བཟང་རྒྱ་མཚོའི་སྡེ། །བློ་བཟང་ཡེ་ཤེས་རྩ་རྒྱུད་བླ་མ་ཡི། །
བཀའ་དང་དམ་ལས་ནམ་ཡང་མ་འདའ་བར། །དགའ་ལྡན་བཀྲ་ཤིས་ཆོས་འཕེལ་གླིང་གི་མཆོག་དཔོན་སློབ་དགེ་འདུན་ཆོས་འབངས་འཁོར་དང་བཅས། །བཤད་སྒྲུབ་དཔལ་འབྱོར་ལེགས་ཚོགས་རྒྱས་པའི་གེགས། །ནག་

[159A]༄༅། །ཕྱོགས་འབྱུང་པོའི་བསམ་སྦྱོར་ཞི་བ་དང། །མཐུན་རྐྱེན་ཡིད་བཞིན་འགྲུབ་པའི་འཕྲིན་ལས་མཛོད། ཅེས་དགའ་ལྡན་ཆོས་འཕེལ་བཀྲ་ཤིས་གླིང་དཔལ་ལྡན་ལྷ་མོ་ལ་གཉེར་དུ་གཏད་པའི་ཚིགས་སུ་བཅད་པ་འདི་ནི་སྐུ་
འབུམ་མཁན་རིན་པོ་ཆེ་ཆུ་བཟང་ཁོ་ཐོག་ཐུ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    དུས་གསུམ་རྒྱལ་བ་ཀུན་གྱི་
བགྲོད་གཅིག་ལམ། །ཆུང་འབྲིང་ཆེན་པོའི་ཉམས་ལན་གནད་རྣམས་ཀུན། །དཔལ་ལྡན་མར་མེ་མཛད་ཀྱིས་ལེགས་བསྡུས་པའི། །བྱང་ཆུབ་ལམ་གྱི་སྒྲོན་མའི་དགོངས་པའི་དོན། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པས། །ཤིང་
རྟ་ཆེན་པོ་རྣམས་ཀྱི་བཞེད་པ་བཞིན། །ཚད་ལྡན་གཞུང་དང་བཀའ་གདམས་གོང་མ་ཡི། །གསུང་གིས་ལེགས་བརྒྱན་ལམ་རིམ་ཆེན་མོ་འདི། །སེམས་རྒྱུད་ཆོས་དང་བསྟུན་འདོད་དང་པ་ཅན། །རྣམ་དཔྱོད་ཡངས་པ་བློ་བཟང་ཆོས་འཚོ་
ཡིས། །ལྷག་བསམ་དག་པས་རྐྱེན་སྦྱར་ལེགས་བསྐུལ་ནས། །གཙང་སྟོད་བཀྲ་ཤིས་ལྷུན་པོར་པར་དུ་བསྒྲུབ། །དགེ་བ་འདི་ཡིས་རྒྱ་བོད་ཧོར་གསུམ་གྱི། །བསྟན་པའི་སྦྱིན་བདག་དང་ལྡན་ཕོ་མོའི་ཚོགས། །ཕྱོགས་རེའི་ལམ་
གྱིས་ཚིམ་པ་མ་མཆིས་པར། །འཁྲུལ་མེད་ལམ་འདིར་ཡིད་ཆེས་རྙེད་པར་ཤོག་བསྟན་འཛིན་སྐྱེས་བུའི་ཞབས་པད་བརྟན་པ་དང། །འཆད་རྩོད་རྩོམ་དང་ཐོས་བསམ་སྒོམ་པ་ལ། །ལེགས་པར་བརྩོན་པའི་དགེ་འདུན་ཐུགས་མཐུན་

[159B] །ཆོས་ལྡན་རྒྱལ་པོའི་མངའ་ཐང་རྒྱས་པར་ཤོག་ཅེས་པ་འདི་ནི་དགེ་ཚུལ་མ་བློ་བཟང་ཆོས་འཚོས་བསྐུལ་ནས་ལམ་རིམ་ཆེན་མོའི་པར་གསར་དུ་བསྒྲུབས་པའི་ཚེ་ཆོས་སྨྲ་པའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་
ཅིག།    ༈    སྐལ་བཟང་འདྲེན་པ་སྟོང་གི་སྤྲུལ་པའི་གཞི། །གང་ལ་གང་འདུལ་སྟོན་པའི་ཟློས་གར་ཅན། །འོད་དཔག་མེད་མགོན་སྲས་ཀྱི་ཚུལ་འཛིན་པ། །འཕགས་བ་སྤྱན་རས་གཟིགས་ལ་གསོལ་བ་འདེབས་
ཟབ་མོའི་ཐུགས་ཀྱིས་ཡོན་ཏན་སྒམ་པོར་སྦེད། །ཆོས་ལྡན་རྒྱལ་པོའི་ཁྲིམས་ཀྱིས་ལེགས་སྲོང་ཞིང། །མཐའ་བཞིའི་ལས་ཅན་དབང་དུ་སྡུད་མཛད་པའི། །སྤྲུལ་པའི་ཆོས་རྒྱལ་ཆེ་ལ་གསོལ་བ་འདེབས། །གངས་རིའི་ལྗོངས་སུ་དགེ་
བསྙེན་རྫུ་འཕྲུལ་ཅན། །ཆོས་འཕེལ་ཞེས་འབྱུང་རྒྱལ་བས་ལུང་བསྟན་ཅིང། །བཀའ་གདམས་བསྟན་པའི་སྲོལ་ཆེན་ལེགས་བཏོད་པའི། །ཕ་སྟོན་རྒྱལ་བ་འབྲོམ་ལ་གསོལ་བ་འདེབས། །གསང་བ་ཡེ་ཤེས་མཁའ་འགྲོས་ལུང་
བསྟན་པའི། །ཆོས་གྲྭ་ཆེན་པོར་རྒྱལ་བ་ཙོང་ཁ་བའི། །མདོ་སྔགས་བསྟན་པ་རྒྱ་ཆེར་སྤེལ་མཛད་པའི། །ཐམས་ཅད་མཁྱེན་པའི་ཞབས་ལ་གསོལ་བ་འདེབས། །གཞོན་ནུ་ཉིད་ནས་རིག་པའི་གནས་ལྔ་དང། །མདོ་སྔགས་ཀུན་
ལ་མཁྱེན་པའི་སྤྱན་ཡངས་ཤིང། །བཤད་སྒྲུབ་བསྟན་པ་སྤེལ་བའི་འཕྲིན་ལས་ཅན། །དགེ་འདུན་རྒྱ་མཚོའི་དཔལ་ལ་གསོལ་བ་འདེབས། །བསོད་ནམས་ཡེ་ཤེས་རྒྱ་མཚོའི་མཐར་སོན་ཀྱང། །ཀུན་ལ་དག་པའི་ཐུགས་ཀྱིས་ཁྱབ་

[160A]༄༅། །མཛད་ཅིང། །མཐའ་འཁོབ་འགྲོ་བའི་མགོན་དང་སྐྱབས་གྱུར་པའི། །བསོད་ནམས་རྒྱ་མཚོའི་ཞབས་ལ་གསོལ་བ་འདེབས། །གནམ་སྐོས་རྒྱལ་པོའི་རིགས་སུ་ལེགས་བལྟམས་ཤིང། །མཐུ་སྟོབས་ཡོན་
ཏན་ནོར་བུས་ཡོངས་སུ་གང། །འཕྲིན་ལས་རྒྱ་མཚོའི་ཁྱོན་ལ་དབང་བསྒྱུར་བའི། །མཐོང་བ་དོན་ལྡན་མཛད་ལ་གསོལ་བ་འདེབས། །ངག་དབང་དབྱངས་ཅན་ལྷ་མོས་བྱིན་རླབས་ཤིང། །མཁྱེན་རབ་འཇམ་དཔལ་དབྱངས་དང་གཉིས་
སུ་མེད། །ཆོས་སྲིད་དཔལ་དང་འབྱོར་པས་ལེགས་ཕྱུག་པ། །གངས་ཅན་འགྲོ་བའི་མགོན་ལ་གསོལ་བ་འདེབས། །ངག་གི་དབང་ཕྱུག་པད་དཀར་འཛིན་པ་ཡི། །ཡེ་ཤེས་རྒྱ་མཚོའི་ཀློང་ལས་ལེགས་འཁྲུངས་ཤིང། །མཁས་བཙུན་
བཟང་པོས་འགྲོ་བ་འདྲེན་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་དང་རྒྱལ་སྲས་འཕགས་པའི་བྱིན་རླབས་དང། །དྲང་སྲོང་བདེན་ཚིག་གྲུབ་པའི་སྨོན་ལམ་དང། །མཐའ་དག་སྐྱེ་འགྲོའི་ལེགས་བྱས་བསོད་
ནམས་མཐུས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ཡེ་ཤེས་མགོན་པོ་དམ་ཅན་ཆོས་ཀྱི་རྒྱལ། །དམག་ཟོར་རྒྱལ་མོ་དུང་སྐྱོང་དབང་མོ་སོགས། །བསྟན་སྲུངས་རྣམས་ཀྱི་འཕྲིན་ལས་མཐུ་སྟོབས་ཀྱིས། །ཆོས་སྲིད་
དཔལ་གྱིས་མངོན་པར་མཐོ་བར་ཤོག་ཅེས་ཐམས་ཅད་མཁྱེན་པ་སྐུ་ན་རིམ་གྱི་མཛད་པ་དང་སྦྱར་བའི་སྐུ་བསྟོད་ཚིགས་སུ་བཅས་པ་འདི་དག་ཇོ་སྟན་སྤོས་ཁང་མཁན་པོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་

[160B]།    ༈    ཧཱུཾ༑ བཟོད་པར་དཀའ་བའི་གཟི་བརྗིད་མཐའ་ཡས་ཤིང། །ཕྱི་ནང་འབྱུང་པོ་འདུལ་མཛད་གཤིན་རྗེའི་གཤེད། །མཆོག་དང་ཐུན་མོང་དངོས་གྲུབ་མ་ལུས་པ། །སྩོལ་
མཛད་དཔལ་ལྡན་རྡོ་རྗེ་འཇིགས་བྱེད་ཆེར། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདེ་སྟེར་མཆོད་སྤྲིན་རྒྱ་མཚོའི་ཚོགས། །འཆི་མེད་ལམ་ཀུན་ཡོངས་སུ་རབ་བཀང་སྟེ། །མི་ཕྱེད་དད་པའི་ཡིད་ཀྱིས་ལེགས་
འབུལ་ན། །འཕྲིན་ལས་རྣམ་བཞིས་རྒྱལ་བའི་བསྟན་པ་ལ། །སྡང་བའི་སེམས་འཆང་མི་དང་མི་མིན་ཀུན། །སྐད་ཅིག་ཉིད་ལ་རྡུལ་ཏུ་བརླག་པ་དང། །བསྟན་པའི་སྒྲོན་མེ་ཕྱོགས་བརྒྱར་འབར་བར་མཛོད།། མངྒལཾ།། །།
   ༈    ཧཱུཾ༑ རབ་ཞི་ཆོས་སྐུའི་ངང་ལས་མ་གཡོས་ཀྱང། །བགེགས་ཚོགས་གཞོམ་ཕྱིར་མི་བཟད་ཁྲོ་བོའི་སྐུར། །བསྟན་ནས་འདོད་དགུ་མ་ལུས་སྟེར་མཛད་པའི། །དཔལ་ལྡན་
ཡེ་ཤེས་མགོན་པོའི་སྤྱན་ལམ་དུ། །བསྒྲལ་བའི་ཞིང་བཅུ་ཚང་བའི་རཀྟའི་མཚོ། །ལྷུན་པོ་ལ་འཁུ་དམར་ཆེན་གཏོར་མ་དང། །ཕྱི་ནང་གསང་རྟེན་མ་ཚང་མེད་པ་བཅས། །ཤུགས་དྲག་དད་པའི་ཡིད་ཀྱིས་འབུལ་ལགས་ན། །རྒྱལ་བའི་
བསྟན་ལ་འཚེ་བའི་དྲག་བགེགས་དང། །ཕྱི་ནང་བདུད་རིགས་མ་ལུས་ཉེར་བཅོམས་ནས། །མདོ་སྔགས་བསྟན་པ་ཕྱོགས་མཐར་རྒྱས་པ་དང། །དཔལ་འབྱོར་དབང་དུ་འདུ་བའི་འཕྲིན་ལས་མཛོད། ས་མ་ཡ་ཏཱིཥྛ།།    ༈   

[161A]༄༅། །ལ། ཧཱུཾ།། རྒྱལ་བ་ཀུན་གྱི་མཁྱེན་བརྩེ་མ་ལུས་པ། །གཅིག་བསྡུས་གངས་རིའི་མགོན་པོ་སྤྱན་རས་གཟིགས། །སྣ་ཚོགས་སྤྲུལ་པས་འགྲོ་བའི་དོན་མཛད་པའི། །མགོན་པོ་ཡིད་བཞིན་ནོར་བུ་དགྱེས་བསྐྱེད་
ཕྱིར། །རོ་བརྒྱའི་བཅུད་མགོན་དཀར། ལྡན་སྣ་ཚོགས་དམ་རྫས་སྤྲིན། །དཔག་ཡས་ལྷ་ཡི་ལམ་ཀུན་གང་བ་དང། །གླིང་བཞི་རི་རབ་རིན་ཆེན་བདུན་ལ་སོགས། །དངོས་བཤམས་ཡིད་སྤྲུལ་མཆོད་ཚོགས་མ་ལུས་འབུལ། །དེང་
ནས་ཇི་སྲིད་བྱང་ཆུབ་མ་ཐོབ་བར། །འབྲལ་མེད་ཐུགས་རྗེའི་བརྩེ་བས་ལེགས་བཟུངས་ནས། །བྱང་ཆུབ་སྒྲུབ་པའི་འགལ་རྐྱེན་ཀུན་ཞི་ནས། །བསམ་དོན་གེགས་མེད་འགྲུབ་པའི་འཕྲིན་ལས་མཛོད། ས་མ་ཡ་ཏཱིཥྛ།།    ༈   
རྒྱབ་ལ། ཨོཾ་བཛྲ་མཧཱ་ཀཱ་ལ་ཀྵཱིཾ་ཀྵེ་ཏྲ་བི་གྷཱ་ན་བི་ནཱ་ཡ་ཀ་ཧཱུཾ་ཧཱུཾ་ཕཊ། བདག་ཅག་མཁན་སློབ་དགེ་འདུན་གྱི་སྡེ་དང་བཅས་པའི་ལེགས་ཚོགས་བསྟན་པའི་བྱ་བ་རྣམས་རྒྱས་པར་མཛད་དུ་གསོལ་ཕཊ་སཱཧཱ། ཨོཾ་ཤྲཱི་མཧཱ་ཀཱ་ལ་ཤཱ་ས་ན་ཨུ་པ་ཧ་
རི་ཎེ། ཨེ་ཥ་ཨ་བྵིཙ་མ་ཀ་ལོ། ཨ་ཡཾ་ཨི་དཾ་རཏྣ་ཏྲ་ཡ། ཨ་པ་ཀ་རཱི་ཎཱཾ། ཡ་ཏི་པྲ་ཏི་ཛྙཱཾ། སྨ་ར་སི། ཏ་ད་ཨི་དཾ་དུཥྚཾ། ཁ་ཁ་ཁཱ་ཧི་ཁཱ་ཧི། མ་ར་མ་ར། གྲྀ་ཧྞ་གྲྀ་ཧྞ། བནྡཧ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དི་ན་མི་
ཀེ་ན་མཱ་ར་ཡ་ཧཱུཾ་ཧཱུཾ་ཕཊ། བདག་ཅག་མཁན་སློབ་དགེ་འདུན་གྱི་སྡེ་དང་བཅས་པ་དར་ཞིང་རྒྱས་པ་དང། བསམ་དོན་ཡིད་བཞིན་དུ་འགྲུབ་པར་མཛད་དུ་གསོལ་ཕཊ་སཱ་ཧཱ།།    ༈    ཛཿ་འཇམ་

[161B] །ཁམས་གསུམ་ལོག་འདྲེན་ཐལ་བར་ཆེར་རློག་ཅིང། །སྣང་སྲིད་ཟིལ་གནོན་བསྟན་བགྲ་རྩད་ནས་སྒྲོལ། །བློ་བཟང་རྒྱལ་བའི་བསྟན་སྲུངས་མཐུ་སྟོབས་ཆེར། །ལྷན་སྐྱེས་བདེ་བ་ཆེན་པོའི་རོལ་
པ་ལས། །བྱུང་པའི་དམ་རྫས་ཕྱི་ནང་མཆོད་པ་དང། །སྣ་ཚོགས་མཆོད་པའི་བྱེ་བྲག་མཐའ་ཡས་པ། །དཔག་ཡས་སྟོང་གསུམ་ཁྱོན་ཀུན་བཀང་སྟེ་འབུལ། །རྒྱལ་བསྟན་སྤྱི་དང་ཀུན་མཁྱེན་ཙོང་ཁ་པའི། །བསྟན་དང་དེ་འཛིན་བུ་བཞིན་
སྐྱོང་བ་དང། །བསྟན་ལ་གནོད་བྱེད་མ་ལུས་ཚར་བཅད་ནས། །བཤད་སྒྲུབ་བསྟན་པ་དར་ཞིང་རྒྱས་བར་མཛོད།། བྫྲ་ས་མ་ཡ་ཏཱིཥྛ།།    ༈    ཨོཾ་ཀཱ་ལ་རཱུ་བ་ཧཱུཾ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
བསྟན་པ་བསྟན་འཛིན་དང་བཅས་པའི་འགལ་རྐྱེན་མི་མཐུན་པའི་ཕྱོགས་ཐམས་ཅད་བཟློག་པར་མཛོད་ཕཊ། ཨོཾ་ཙཱ་མུཎྜི་ཧཱུཾ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་བསྟན་འཛིན་དང་བཅས་པའི་འགལ་རྐྱེན་མི་མཐུན་པའི་
ཕྱོགས་ཐམས་ཅད་བཟློག་པར་མཛོད་ཕཊ།།    ༈    བྷྱཽ་ས་བཅུའི་དབང་ཕྱུག་སྤྲོས་ཀུན་ཉེར་ཞི་ཡང། །སྣ་ཚོགས་སྤྲུལ་པའི་ཐབས་ཚུལ་སྣ་ཚོགས་ཀྱིས། །བསྟན་དགྲ་གཞོམ་ཕྱིར་མི་བཟད་
དྲག་མོའི་སྐུར། །སྟོན་མཛད་འདོད་ཁམས་དབང་ཕྱུག་སྤྱན་ལམ་དུ། །རང་བཞིན་རྣམ་དག་ཆོས་དབྱིངས་ལྷ་ལམ་ལས། །བྱུང་བའི་ཕྱི་ནང་གསང་བའི་མཆོད་པའི་སྤྲིན། །དམ་རྫས་སྤྱན་གཟིགས་བླ་མེད་རྟེན་གྱི་ཚོགས། །རབ་འབྱམས་

[162A]༄༅། །ཞིང་ཀུན་བཀང་སྟེ་ལེགས་འབུལ་ན། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེ། །ནམ་ཡང་བསྲུང་སྐྱོབ་གཡེལ་བ་མེད་པ་དང། །ལེགས་ཚོགས་བསྟན་པའི་བྱ་བ་མ་ལུས་པ། །ཡར་ངོའི་ཟླ་ལྟར་རྒྱས་པའི་འཕྲིན་
ལས་མཛོད། །ས་མ་ཡ་ཏཱིཥྛ།    ༈    བྷྱཽ་རཀྨོ་བྷྱོ་རཀྨོ་བྷྱོ་བྷྱོ་རཀྨོ་ཐུན་བྷྱོ་ཁ་ལ་ར་ཀ་ཆེན་མོ། རཀྨོ་ཨ་བྱ་ཏ་བྱ་ཐུན་བྷྱོ། རུ་ལུ་རུ་ལུ་ཧཱུཾ་བྷྱོ་ཆོས་གྲྭ་ཆེན་པོ་བཀྲ་ཤིས་ལྷུན་པོའི་མཁན་སློབ་དགེ་འདུན་གྱི་སྡེ་དང་བཅས་པའི་
འགལ་རྐྱེན་བར་དུ་གཅོད་པ་ཐམས་ཅད་ཞི་ཞིང། ལེགས་ཚོགས་བསྟན་པའི་བྱ་བ་དང། བསླབ་པ་གསུམ་གྱི་ཉམས་ལེན་རྣམས་ཡར་ངོའི་ཟླ་ལྟར་འཕེལ་ཞིང་རྒྱས་པར་མཛད་དུ་གསོལ་ཧཱུཾ།།    ༈    ཧཱུཾ་རྟེན་
འབྱུང་མཐའ་བྲལ་རྡོ་རྗེའི་མེ་ཆར་གྱིས། །མཐར་ལྟའི་རི་བོ་ཕྱེ་མར་གཞོམ་བྱེད་པའི། །ཀླུ་སྒྲུབ་རིང་ལུགས་སྐྱོང་བའི་དཔའ་བོ་གང། །ཞིང་སྐྱོང་ཆེན་པོ་འཁོར་བཅས་དགྱེས་སྐྱེད་རྟེན། །དགྲ་བགེགས་ཁྲག་ཞག་འཁྱིལ་བའི་མཆོད་
ཡོན་དང། །བཤོས་བུ་དམར་ནག་ཤ་རུས་ལྷུན་པོར་སྤུངས། །རྣ་བའི་བཅུད་ལེན་འགྱེད་པའི་རོལ་མོ་སོགས། །སྟོབས་འཕྲོག་ནག་པོ་འཁོར་དང་བཅས་ལ་འབུལ། །བཞེས་ནས་རང་བཞིན་རྣམ་དག་སེམས་ཀྱི་དབྱིངས། །མཐར་
འཛིན་བློ་བུར་ཉེས་པའི་དབང་སོང་བས། །བསྟན་ལ་གནོད་བྱེད་དགྲ་བགེགས་ཚར་ཆོད་ལ། །ཟབ་ལམ་བསྟན་པའི་སྙིང་པོ་རྒྱས་པར་མཛོད།། ས་མ་ཡ་ཏཱིཥྛ།།    ༈    ཨོཾ་མ་ཧཱ་ཀཱ་ལ་ཀཱ་ལ་བི་ཀཱ་ལ་ར་ཏྲི་ཏ་ཌོཾ་བཧི་ནི་

[162B] དེ་ཝི་ཧཱུཾ་བདག་ཅག་མཁན་སློབ་དགེ་འདུན་གྱི་སྡེ་དང་བཅས་པ་ལ་སྡང་ཞིང་གདུག་པའི་སེམས་འཆང་བའི་དགྲ་བགེགས་ཐམས་ཅད་ཐལ་བའི་རྡུལ་ཕྲན་བཞིན་དུ་བརླག་པར་མཛོད་ཕཊ།།    ༈    ཨོཾ་གུ་རུ་
མཧཱ་ཀཱ་ལ་ཧ་རི་ཎི་སིདྡྷི་ཛཿ་བདག་ཅག་མཁན་སློབ་དགེ་འདུན་གྱི་སྡེ་དང་བཅས་པའི་མདོ་སྔགས་བཤད་སྒྲུབ་ཀྱི་བསྟན་པའི་བྱ་བ་རྣམས་ཡར་ངོའི་ཟླ་བ་ལྟར་འཕེལ་ཞིང་རྒྱས་པར་མཛད་དུ་གསོལ་ཕཊ་སཱ་ཧཱ།།    ༈    བྷྱོ་མ་མོ་ནག་
མོ་བེཏྟཱ་ལི་སེན་དྷ་ཀུ་ལུ་ཀུ་ལུ་ཧཱུཾ། བདག་ཅག་དཔོན་སློབ་འཁོར་དང་བཅས་པའི་ཆོས་ལྡན་གྱི་བྱ་བ་ཁྱད་པར་ཅན་སྒྲུབ་པ་ལ་བར་དུ་གཅོད་པའི་མི་མཐུན་པའི་ཕྱོགས་ཐམས་ཅད་བཟློག་པར་མཛད་དུ་གསོལ་ཕཊ།།    ༈   
ལ། ཀྱཻ༑ ཡང་གསང་བཀའ་སྡོད་བོ་སྟན་དགྲ་འདུལ་མཛད་ཅིང། །རྣལ་འབྱོར་བཅོལ་བའི་འཕྲིན་ལས་བསྒྲུབ་པ་ལ། །རྟག་ཏུ་གཡེལ་བ་མེད་པའི་དམ་ཚིག་ཅན། །སྒྲོལ་གྱིང་སྲོག་བདག་དམར་པོ་འཁོར་བཅས་ལ། །དངོས་
བཤམས་ཡིད་སྤྲུལ་མཆོད་ཚོགས་ཀུན་འབུལ་ན། །བཞེས་ནས་རྒྱལ་བ་གཉིས་པའི་མདོ་སྔགས་ཀྱི། །བསྟན་པ་དྲི་མེད་ཉི་ལྟར་གསལ་བ་དང། །དབྱར་མཚོ་བཞིན་དུ་འཕེལ་ཞིང་རྒྱས་པར་མཛོད། །ཁྱད་པར་བདག་ཅག་དཔོན་སློབ་
འཁོར་བཅས་ཀྱི། །འགལ་རྐྱེན་མི་མཐུན་ཕྱོགས་ཀུན་བཟློག་པ་དང། །རྒྱ་མཚོའི་རླབས་བཞིན་འཕྲིན་ལས་རྣམ་བཞི་ཡིས། །བསྟན་པ་ཚུལ་བཞིན་བསྲུ་པ་ལས་མ་གཡེལ་ཅིག༑ ས་མ་ཡ་ཏཱིཥྛ།    ༈    ཨོཾ་པྲ་ཎ་ཨཱཏྨ་ཀྵི་

[163A]༄༅། །རུ་པུ་རུ་ཥ་ལོ་ཧི་ཏ་སརྦ་ཤ་ཧཱུཾ་མཱ་ར་ཡ་ཧཱུཾ་བདག་ཅག་མཁན་སློབ་དགེ་འདུན་གྱི་སྡེ་དང་བཅས་པ་ལ་གནོད་ཅིང་འཚེ་བར་བྱེད་བའི་དགྲ་བགེགས་ཐམས་ཅད་ཐལ་བའི་རྡུལ་ཕྲན་བཞིན་དུ་བརླག་པར་མཛོད་ཕཊ། ཨོཾ་རཀྨོ་ཡ་མ་ཙིཏྟ་
ཛྭ་ལ་རཾ་པྲ་ཏི་དེ་ཝི་ཧཱུཾ་སྲོག་ལ་ཡ་མ་ཛཿ་སརྦ་ཤ་ཏྲཱུཾ་མཱ་ར་ཡ་རྦད་ཕཊ། དགོན་གནས་དགེ་འདུན་གྱི་སྡེ་དང་བཅས་པ་ལ་བསམ་སྦྱོར་ངན་པའི་སེམས་འཆང་བའི་མི་དང་མི་མིན་ཐམས་ཅད་དྲག་པོའི་ཆད་པས་ཚར་ཆོད་ཕཊ།།    ༈   
ཐང་ལ། ཀྱཻ༑ ལྔ་བརྒྱའི་གཙུག་རྒྱན་དའི་པཾ་ཀ་ར་དང། །གངས་ཅན་མགོན་པོ་ཕྱག་ན་པདྨ་ཡི། །བཀའ་ཉན་ཆེན་པོ་ལྷ་ཡི་དགེ་བསྙེན་ཆེ། །རབ་འབྱམས་འཁོར་ཚོགས་རྒྱ་མཚོའི་སྤྱན་ལམ་དུ། །རྒྱུ་སྐར་ལམ་ཀུན་ཡོངས་སུ་གང་བ་
ཡི། །ལྷ་མིའི་མཆོད་པའི་བྱེ་བྲག་མ་ལུས་འབུལ། །བཞེས་ནས་སྔོན་གྱི་གཡར་དམ་ཆེས་གཉེན་པ། །མ་བསྙེལ་སངས་རྒྱས་བསྟན་བ་བསྲུང་བ་དང། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེ། །དགོན་གནས་འཕགས་ཚོགས་
འདུས་པའི་སྡེ་བཅས་རྣམས། །ནམ་ཡང་བསྲུང་སྐྱོབ་གཡེལ་བ་མེད་བ་དང། །བཀའ་གདམས་བསྟན་པ་ཕྱོགས་བཅུར་རྒྱས་པར་མཛོད།། ས་མ་ཡ་ཏཱིཥྛ།།    ༈    བཻ། རིན་ཆེན་མང་
སྤྲུལ་གང་སྐུ་གསེར་སྤྱངས་ཀྱི། །ལྷུན་པོ་ཉི་མ་འབུམ་གྱི་གཟི་འབར་ཞིང། །བསླབ་གསུམ་རྣམ་དག་ཐར་འདོད་སྐྱེས་བུ་ཡི། །འདོད་པའི་རེ་སྐོང་རྒྱལ་པོ་ཆེན་པོ་ལ། །དྲི་མེད་གོས་སྔོན་ལུང་ཐང་ཕྲེང་བ་དང། །སྐུ་གསུང་ཐུགས་

[163B] །འདོད་ཡོན་ལྔ་དང་རིན་ཆེན་བདུན་ལ་སོགས། །དངོས་བཤམས་ཡིད་སྤྲུལ་མཆོད་ཚོགས་མ་ལུས་འབུལ། །མི་བཟད་སྲིད་ཞིའི་དབུལ་བ་འབར་བའི་མེ། །རབ་བསིལ་འདོད་དགུའི་ཆད་གྱིས་ཉེར་སེལ་ཞིང།།
རབ་གཙང་ཁྲིམས་ལྡན་ཐར་འདོད་སྐྱེས་བུ་ཡི། །རབ་དཀར་བསམ་དོན་མ་ལུས་ཡིད་བཞིན་བསྒྲུབས།། ས་མ་ཡ་ཏཱིཥྛ།།    ༈    ཨོཾ་བཾ་ཤྲ་མ་ཎ་ཡེ་དགེ་འདུན་གྱི་སྡེ་འདིར་ཕྱི་ནང་གི་ཉེར་འཚེ་ཐམས་ཅད་ཞི་བ་དང། དཔལ་
འབྱོར་ལེགས་ཚོགས་ཐམས་ཅད་རྒྱས་པར་མཛད་དུ་གསོལ་སཱཧཱ། ཨོཾ་མ་ཎི་བྷ་དྲཱ་ཡ་སཱ་ཧཱ། ཨོཾ་དྷ་ན་དཱ་ཡ་སཱ་ཧཱ། ཨོཾ་བཻ་ཤྲ་ཝ་ཎཱ་ཡ་སཱཧཱ། ཨོཾ་ཀེ་ལི་མཱ་ལི་ནི་སཱ་ཧཱ། ཨོཾ་པི་ཙི་ཀུཎྜ་ལེ་ནི་སཱ་ཧཱ། ཨོཾ་མུ་ཁེནྡྲ་ཡ་སཱ་ཧཱ། ཨོཾ་ཙ་རེནྡྲཱ་ཡ་
བདག་ཅག་དཔོན་སློབ་འཁོར་དང་བཅས་པའི་ཕྱི་ནང་གི་བར་དུ་གཅོད་པ་ཐམས་ཅད་ཞི་བ་དང། དཔལ་འབྱོར་ཕུན་སུམ་ཚོགས་པ་ཐམས་ཅད་རྒྱས་པར་མཛོད་སཱ་ཧཱ།།    ༈   ལྷ་མིའི་སྟོན་པ་མཉམ་མེད་ཤཱཀྱའི་ཏོག་
བཀའ་གདམས་བསྟན་པའི་སྲོལ་བཏོད་མར་མེ་མཛད། །ཡབ་སྲས་རྒྱལ་བ་གཉིས་པ་ཙོང་ཁ་པ། །རྒྱུད་བར་བཅས་ལ་གུས་པས་ཕྱག་འཚལ་ལོ། །དེ་ལ་འདིར་སྡེ་ཆེན་སྒྲུབ་སྡེ་དང། དགེ་ལྡན་གསང་སྔགས་ལུང་དུ་བཞུགས་པའི་དགེ་འདུན་
རྣམས་ཀྱི་བཅའ་ཁྲིམས་སྤྱི་སྒོས་ཀྱི་སྤང་བླང་བྱ་ཚུལ་ལ། དགོན་ཕན་ཚུན་གྱི་མཐོ་ཁོངས་ཚུན་ཆད་དུ་གནས་བརྟན་ལ་གནང་བ་མ་ཞུས་པར་མི་ནག་དང་བུད་མེད་ཀྱི་རིགས་མི་གཏོང་ཞིང་བུད་མེད་སྐྱ་སེར་གང་ཡང་ཞག་སྡོད་མི་བྱེད། ཐག་རིངས་དང་སྤྱི་

[164A]༄༅། །དོན་དུ་འོངས་པ་སོགས་མི་ནག་སྐྱེས་པ་མི་སྡོད་དཀའ་མེད་བྱུང་ནམ་གཏོགས་ཉེ་སྐོར་བ་རྣམས་ཀྱང་ཞག་ཏུ་མི་སྡོད། བུད་མེད་ཀྱི་རིགས་བླ་བྲང་དང་སྤྱི་ཁང་དུ་འགྲོ་དགོས་བྱུང་ན་མ་གཏོགས་གཞན་སྤྱིལ་བུ་སོ་སོར་མི་གཏོང་
ཚུལ་ཁྲིམས་དག་པ་ཤིན་ཏུ་གལ་ཆེ་བས་གཞི་གསུམ་གྱི་ལག་ལེན་རྒྱུན་གནས་དང། ལོ་རེའི་ནང་དུ་དབྱར་དགུན་སྟོན་དཔྱིད་བཞི་ལ་མཚམས་གྲྭ་ཟླ་བ་རེ་འཆག་མེད་བྱེད། མཚམས་དུས་སྤྱི་དོན་དང་དམིགས་བསལ་རྐྱེན་དགོས་བྱུང་ན་མ་
གཏོགས་གནང་བ་མི་ཞུ། རྒྱུན་བར་ཡང་གནང་བ་མ་ཞུས་པར་གྲོང་ཁྱིམ་སོགས་སུ་མི་འགྲོ་གནང་བ་ཐོབ་ཀྱང་སྤྱི་དོན་དང་ཆོས་ཞུ་བ་ལ་སོགས་དམིགས་བསལ་བབ་འབྲེལ་ཡོད་ནམ་ཨ་གཏོགས་ཞག་བཅུ་ལས་ལྷག་པ་མི་སྡོད། གལ་ཏེ་
སྡོད་ན་ཞག་གྲངས་ཀྱི་ཕྱོགས་སྤྱི་སོར་འབུལ་ཞིང། ཟླ་བ་འདས་ན་ཕོགས་སྟེང་དུ་སྒྲུབ་སྡེ་སོ་སོར་ཉིན་གང་ཞབས་ཏོག་དང། ལོ་འདས་ན་སྒྲུབ་གྲྭར་མི་འཇུག་སྒྲུབ་གྲྭར་འཇུག་མཚམས་ཕོགས་དུས་ཡིན་པས་ཆུ་མ་འཕྲོད་པ་སོགས་དགེ་
སྦྱོར་མི་འཕེལ་བའི་དམིགས་བསལ་བཀྲ་ཤིས་ལྷུན་པོར་དགོངས་ཁྲོལ་ཞུས་གྲགས་རྣམས་ཕོགས་ལྷག་སྤྱི་སོར་འབུལ། ཟླ་རེའི་ནང་དུ་གསོ་སྦྱོངས་གཉིས་དང། དགུ་གཏོར་སྒྲུབ་མཆོད་གཉིས་ལ་འདུ་འཚོག་དང། དེ་ཕྱིན་མཆོད་ཡོན་ཡབ་
སྲས་རྣམས་ཀྱི་ཞབས་བརྟན་གུས་སྒྲུབ་དམིགས་བསལ་བྱུང་ནས་གཏོགས་ཇ་ཐུག་སྤྱིལ་བུ་སོ་སོར་འབུལ་ཞིང། སོ་སོ་ནས་བག་ཡེངས་སྤངས་ཏེ་བློ་ནུས་དང་བསྟུན་པའི་བསྙེན་སྒྲུབ་དང་མདོ་སྔགས་གཉིས་ཀྱི་ལམ་གྱི་ལམ་གྱི་རིམ་པར་ཉམས་འཁྲིད་ལ་

[164B] བསམ་གཏན་གྱི་ཚེར་མ་སྒྲ་ཡིན་པས་གླིང་གསེར་ཏུ་རྒྱང་འབོད་མི་བྱེད། ཆོས་མཐུན་འཚོ་སྒྲུབ་མ་གཏོགས་དགོས་མེད་ཁེ་ཚོང་སོགས་དགེ་སྦྱོར་ལ་གནོད་པའི་ཡོ་ལང་མི་བྱེད། དུས་བདེ་མིན་ཅི་བྱུང་ཡང་གཞན་གྱི་བསྐྱས་
ཁུངས་མི་བྱེད། བསྟན་དོན་སྤྱི་རིམ་སོགས་དམིགས་བསལ་བྱུང་ན་མ་གཏོགས་གཞན་དོན་དུ་མིང་བཏགས་པའི་གྲོང་ཆོག་གི་རིགས་གཏན་ནས་མི་བྱེད། འདིར་མ་འཁོད་པའི་དུས་དང་བསྟུན་པའི་སྒྲིགས་ལམ་ཀུན་སྤྱོད་སྤང་བླང་སྐབས་བབས་
ཐམས་ཅད་ཀྱང་བླ་མའི་ངག་བཀོད་ལྟར་བྱེད་ཅིང། བག་ཡོད་པའི་སྒོ་ནས་སྤྱིར་ཐར་པ་དོན་གཉེར་དང། འདི་དག་གི་རྒྱབ་རྟེན་དུ་པཎ་ཆེན་ཐམས་ཅད་མཁྱེན་པས་མཛད་པའི་རེ་ཁྲོད་པའི་བཅའ་ཡིག་ཡང་ཡང་བལྟས་ནས་དྲན་པ་གསོ་ཞིང། མདོར་
ན་ལྟོ་གོས་གཏམ་གསུམ་དོན་དུ་གཉེར་བའི་ཚེ་འདིའི་སྣང་ཤས་དང། སྐྱེ་བ་གཞན་དུ་ལྷ་མིའི་བདེ་བ་ཐོབ་འདོད་ཀྱི་ཕྱི་མའི་སྣང་ཤས་བཟློག་པའི་གཉེན་པོར་དལ་འབྱོར་དོན་ཆེ་རྙེད་དཀའ། འཆི་བ་མི་རྟག་བ། ལས་རྒྱུ་འབྲས་རྣམས་རྒྱུད་དང་འདྲེས་
ངེས་པ་བསྐྱངས་ནས། བློ་ཆོས་སུ་འགྲོ་བ་དང། ཆོས་ལམ་དུ་འགྲོ་བའི་ཐབས་སུ་ལམ་རིམ་བློ་སྦྱོང་སོགས་ལ་ཞིབ་ཏུ་བལྟས་ནས་ཐར་པའི་གྲོང་ཁྱེར་དུ་འཇུག་པར་འཚལ་ལོ། །གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་
ལེགས་གནས་ཤོ་རྟག་པར་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག་ཚེ་རབས་ཀུན་ཏུ་དཔེན་གནས་པ། །ཕུན་སུམ་ལྡན་པ་ཐོབ་པར་ཤོག་ཅེས་པ་འདི་ནི་རྗེ་ཞལ་སྔ་ནས་རིག་གྲོལ་གྱིས་བསྐུལ་བའི་

[165A]༄༅། །ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་བ་དགེ་ལེགས་འཕེལ་ཞིང་བཀྲ་ཤིས་པར་གྱུར་ཅིག།།    ༈   འདི་ལྟར་བསྒྲུབས་པའི་རྣམ་དཀར་ལེགས་བྱས་མཐུས། །དཔལ་ལྡན་
བླ་མའི་སྐུ་ཚེ་སྲིད་མཐའི་བར། །ནམ་ཡང་མི་ནུབ་ཡུན་རིང་བརྟན་པ་དང། །བདག་ཀྱང་དཔལ་ལྡན་བླ་མས་རྗེས་འཛིན་ཤོག་ཅེས་པ་འདི་ནི་དཔོན་ཚང་དགེ་སློང་ནམ་མཁའ་དོན་གྲུབ་ཀྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་
བཟང་ཡེ་ཤེས་ཀྱིས་སུག་བྲིས་སུ་བགྱིས་པའོ།། མངྒླཾ།། སསྟི། རབ་འབྱོར་རིགས་ལྡན་སློབ་དཔོན་ལེགས་ལྡན་འབྱེད། །ཨ་བྷྱཱ་འགོས་ལོ་ས་སྐྱ་པཎྜི། །གཡུང་སྟོན་མཁས་གྲུབ་བསོད་ནམས་ཕྱོགས་གླང་དང། །གྲུབ་
བའི་དབང་ཕྱུག་ཆོས་ཀྱི་རྒྱལ་མཚན་ཞབས། །བློ་བཟང་ཡེ་ཤེས་སྐྱེས་རབས་སྣང་བརྙན་འདི། །འཚོ་བྱེད་དགེ་སློང་ནམ་མཁའ་དོན་གྲུབ་ཀྱིས། །དད་པས་ཀུན་བསླངས་འབད་པས་བསྒྲུབ་པའི་མཐུས། །སྐྱེ་བ་ཀུན་ཏུ་བཤེས་གཉེན་
དམ་པ་ཡི། །བཞེད་དོན་ཚུལ་བཞིན་སྒྲུབ་ལ་སྐྱོ་ངལ་མེད། །གསོ་རིག་མདོ་སྔགས་ཡོན་ཏན་མཐར་ཕྱིན་ཏེ། །འགྲོ་ཀུན་ཉོན་མོངས་ནད་ལས་སྒྲོལ་བར་ཤོག་ཅེས་པ་འདི་ནི་འཚོ་བྱེད་དགེ་སློང་ནམ་མཁའ་དོན་གྲུབ་ཁུ་ཚན་གྱིས་བསྐུལ་
བའི་ངོར་ཆོས་སྨྲས་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈    །མཚན་ཙམ་ཐོས་ཤིང་ཡིད་ལ་དྲན་པས་ཀྱང། །བདེ་བ་ཅན་དུ་སྐྱེ་བར་ཞལ་བ་ཞེས་པའི། །

[165B]།    ༈    །འཁོར་བཅས་སྤྱན་དྲངས་མཚན་གྱི་ཕན་ཡོན་བསྟན། །འཇིག་རྟེན་སྐྱོང་བ་སྡེ་དཔོན་བཅུ་གཉིས་ལ། །གཏད་ནས་བསྲུང་བར་
དམ་བཅས་ཤཱཀྱའི་ཏོག།    ༈    །ནད་དང་གདོན་རིགས་དུ་མས་མི་འཚེ་ཞིང། །མི་དགེ་བཅུ་དང་མཚམས་མེད་བགྱིད་རྣམས་ཀྱང། །མཐོ་རིས་ཐོབ་མཛད་མཚན་ལེགས་
ཡོངས་བསྒྲགས་དཔལ།།    ༈    །མཚན་ཙམ་ཐོས་པས་ཤེས་རབ་མཆོག་ཐོབ་ཅིང། །བུད་མེད་ཉེས་སྤངས་བརྫུས་ཏེ་སྐྱེ་འགྱུར་བའི། །སྒྲ་དབྱངས་རྒྱལ་པོའི་ཞབས་ལ་ཕྱག་འཚལ་ལོ།།    ༈   
གྱི་ལྷུན་པོ་ལས་ཀྱང་རབ་བརྗིད་ཅིང། །མཚན་ཙམ་སྒྲ་འཛིན་དབང་པོས་ཐོས་པས་ཀྱང། །བསླབ་དྲལ་ངན་སོང་འཇིགས་ལས་སྐྱོབ་མཛད་པའི། །གསེར་བཟང་དྲི་མེད་སྣང་ལ་ཕྱག་འཚལ་ལོ།།    ༈   
པར་གྱིས། །མངོན་པར་སངས་རྒྱས་མཚན་ཙམ་དྲན་པ་ཡིས། །མནར་མེད་དམྱལ་བའི་སྡུག་བསྔལ་ཞི་མཛད་པའི། །མྱ་ངན་མེད་མཆོག་ཞབས་ལ་ཕྱག་འཚལ་ལོ།།    ༈    །ཡིད་ལ་
དྲན་པས་འཐབ་རྩོད་ཀུན་ཞི་ཞིང། །དད་དང་ཆོག་ཤེས་ནོར་དང་ལྡན་མཛད་པའི། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ།།    ༈    །མཚན་ཙམ་རྣ་བའི་ལམ་དུ་གྲགས་

[166A]༄༅། །པས་ཀྱང། །གཞན་དབང་མི་འགྱུར་གཡེང་བ་ཞི་མཛད་པའི། །མངོན་མཁྱེན་རྒྱལ་པོ་དེ་ལ་ཕྱག་འཚལ་ལོ། ཞེས་པ་འདི་ནི་འཚེ་བྱེད་དགེ་སློང་ནམ་མཁའ་དོན་གྲུབ་གྱིས་སྨན་བླ་བདེ་གཤེགས་བ་རྒྱད་ཀྱི་སྐུ་བརྙན་
ཙནྡན་དམར་པོ་ལས་བསྒྲུབ་པའི་མཚན་བྱང་དུ་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།   ༈   འདིར་འོད་དཔག་མེད་ལ་བརྟེན་པའི་བླ་མའི་རྣལ་འབྱོར་སྒོམ་པར་འདོད་པས། སྐྱབས་འགྲོ་
སེམས་བསྐྱེད་ཚད་མེད་བཞི་སྒོམ་པ་སྔོན་དུ་བཏང། མདུན་གྱི་ནམ་མཁར་རྨ་བྱས་བཏེག་པའི་རིན་པོ་ཆེའི་ཁྲིའི་སྟེང་དུ་པདྨ་དང་ཟླ་བའི་གདན་ལ་དྲིན་ཅན་རྩ་བའི་བླ་མ་དང་དབྱེར་མི་ཕྱེད་པའི་བཅོམ་ལྡན་འདས་མགོན་པོ་འོད་དཔག་མེད་སྐུ་མདོག་
བྱུ་རུའི་ལྷུན་པོ་ལ་ཉི་མ་བྱེ་བའི་མདངས་ཀྱིས་འཁྱུད་བ་ལྟར་དམར་ཞིང་འོད་ཟེར་འཕྲོ་བ། ཞི་ཞིང་འཛུམ་པའི་ཉམས་ལྡན་ཞལ་གཅིག་ཕྱག་གཉིས་པ་དགུ་གཙུག་ཏོར་དང་ལྡན་ཅིང། ཕྱག་གཉིས་མཉམ་གཞག་གི་སྟེང་ན་ཆི་མེད་འདུད་
རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོལ་དམར་པོ་གསུམ་གསོལ་ཞིང། ཞབས་གཉིས་རྡོ་རྗེའི་སྐྱིལ་གྲུབ་གིས་བཞུགས་པ། དེའི་གཡས་སུ་བྱང་ཆུབ་སེམས་དཔའ་སྤྱན་རས་གཟིགས་སྐུ་མདོག་དཀར་པོ་ཕྱག་གཡས་
པདྨ་དཀར་པོ་འཛིན་པ། གཡོན་དུ་བྱང་ཆུབ་སེམས་དཔའ་མཐུ་ཆེན་ཐོབ་གཡོན་པདྨའི་ཡུལ་འཛིན་པའི་སྟེང་ན་རྡོ་རྗེ་མཚན་པ་གཉིས་ཀཱང་གཙོ་བོ་ལ་ཕྱོགས་པའི་ཚུལ་གྱིས་བྱང་ཆུབ་ཀྱི་ཤིང་དཔག་ཚད་སྟོད་ཕྲག་དྲུག་ཅུ་པའི་མདུན་ན་

[166B] དེ་དག་གི་གཡས་གཡོན་དུ་ཉེ་བའི་སྲས་གཞན་རྣམས་དང་སྤྲུལ་པའི་ཉན་ཐོས་མང་པོ་རྫུ་འཕྲུལ་གྱིས་ནམ་མཁའ་ལ་འཕུར་ར་སོགས་རྩེ་ཞིང་བཞུགས་པ། དེ་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་
ཐུགས་ཀའི་ཧཱུཾ་ལས་འོད་ཟེར་འཕྲོས་པས་བདེ་བ་ཅན་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། སོ་སོའི་དམ་ཚིག་པ་ལ་ཐིམ་པར་གྱུར། །གང་གི་མཚན་ཙམ་ཐོས་ཤིང་དྲན་པས་ཀྱང། །དུས་མིན་གཤིན་རྗེའི་ཆད་པ་ལས་
གྲོལ་ཞིང། །བདེ་ལྡན་ཞིང་དུ་ཐུགས་རྗེས་འདྲེན་མཛད་པའི། །མགོན་པོ་འོད་དཔག་མེད་ལ་ཕྱག་འཚལ་ལོ། །དངོས་བཤམས་ཡིད་ཀྱིས་སྤྲུལ་པའི་མཆོད་པའི་སྤྲིན། །མེ་ཏོག་བདུག་སྤོས་སྣང་གསལ་དྲི་ཆ་བ་དང། །ཞལ་ཟས་
རོལ་མོ་འདོད་ཡོན་ལྔ་ལ་སོགས། །ཕུལ་བྱུང་ཞིང་གི་མཆོག་ལ་དབུལ་བར་བགྱི། །ཐོག་མེད་དུས་ནས་བསགས་བའི་མི་དགེའི་ལས། །སྔོན་པ་གསུམ་དང་འགལ་བའི་ཉེས་ལྟུང་སོགས། །ངན་སོང་འཇིགས་པས་ཤིན་ཏུ་སྐྲག་
གྱུར་ཏེ། །བཤགས་ཤིང་སླན་ཆད་མེ་བགྱིད་བསྡམ་པར་བྱ། །རང་བཞན་རྣམ་དཀར་དགེ་བའི་ཚོགས་རྣམས་ལ། །རྗེས་སུ་ཡི་རང་ཆོས་འཁོར་བསྐོར་ཕྱིར་དུ། །མཐའ་ཡས་བསྐལ་བའི་བར་དུ་རབ་བཞུགས་ནས། །འགྲོ་ཀུན་སྲིད་
པའི་མཚོ་ལས་སྒྲོལ་བར་མཛོད། །དེ་ལྟར་ཚོགས་བསགས་བཤགས་པའི་དགེ་བ་རྣམས། །ཁམས་གསུམ་ལས་འདས་དག་པའི་ཞིང་གི་མཆོག་བདེ་བ་ཅན་དུ་སྐྱེས་ནས་འགྲོ་བ་ཀུན། །ངན་སོང་གནས་ལས་སྒྲོལ་བའི་ཕྱིར་དུ་

[167A]༄༅། །བསྔོ། །དེ་ལྟར་ཡན་ལག་བདུན་པ་ཕུལ་ནས་ཡིད་རྩེ་གཅིག་པའི་དད་པ་ཆེན་པོའི་སྒོ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་
ལོ། །མཆོད་དོ། སྐྱབས་སུ་མཆིའོ། ཞེས་ལན་ཉེར་གཅིག་བརྗོད་པས་འོད་དཔག་མེད་གཙོ་འཁོར་གྱི་སྐུ་ལས་བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་བ་རང་གི་ལུས་ངག་ཡིད་གསུམ་ལ་ཐིམ་པས་ཐོག་མ་མེད་པ་ནས་བསགས་
པའི་སྡིག་སྒྲིབ་སྤྱི་དང། ཁྱད་པར་བདེ་བ་ཅན་དུ་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ཐམས་ཅད་བྱང་ཞིང་དག་འཆི་མེད་ཚེའི་དངོས་གྲུབ་ཐོབ་པར་བསམ་ཞིང། བདེ་བ་ཅན་གྱི་སྨོན་ལམ་ཡོངས་རྫོགས་སམ། ལོང་མ་བྱུང་ཚེ་ཚིགས་བཅད་
རྣམས་འདོན་ཞིང་ཚོགས་ཞིང་རྣམས་རྟེན་ཡོད་ན་དེ་ལ་བསྟིམ་པའམ། རང་ཉིད་ལ་བྱིན་གྱིས་བརླབ་པའི་ཕྱིར་བསྟིམ་པ་གང་མོས་བྱ་ཞིང། བཀྲ་ཤིས་ཀྱི་ཚིག་བཅད་གང་རིགས་བརྗོད། ཅེས་པ་འདི་ནི་དགེ་ཚུལ་མ་ངན་དབང་དབྱངས་
ཅན་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་བགྱིས་པ་བདེ་ལེགས་སུ་གྱུར་ཅིག།།    ༈   སྲིད་གསུམ་ཟིལ་གནོན་པདྨ་ཀ་ར་ཡི། །བཀའ་སྡོད་བསྟན་དང་བསྟན་འཛིན་བུ་
བཞིན་དུ། །སྐྱོང་མཛད་ཚངས་པ་དུང་གི་ཐོར་ཚུགས་ཅན། །ཡབ་ཡུམ་འཁོར་དང་བཅས་ལ་བསྟོད་པར་བགྱི། །ག་པུར་ཛཱ་ཏི་ཙནྡྣ་ཨ་ཀ་རུ། །སྤ་ཤུག་བ་ལུ་སུ་ལུ་ལ་སོགས་པ། །བསྲེག་པའི་དུད་སྤྲིན་ལྷ་ལམ་འགེངས་

[167B] །ཆོས་སྐྱོང་ཆེན་པོ་འཁོར་དང་བཅས་པ་བསངས། །བདག་ཅག་གཞིས་བྱེད་གང་དུ་གནས་ཀྱང་རུང། །ཚེ་རིང་ནད་མེད་དཔལ་འབྱོར་ཕུན་སུམ་ཚོགས། །གནས་སྐངས་བསམ་དོན་ཡིད་བཞིན་འགྲུབ་པ་དང། །མཐར་ཐུག་
ཀུན་མཁྱེན་འགྲུབ་པའི་འཕྲིན་ལས་མཛོད། ཅེས་པ་འདི་ནི་ནང་སོ་དབང་འདུས་རྒྱལ་པོས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   རྩ་རྒྱུད་བླ་མ་ཡི་དམ་སངས་རྒྱས་
དང། །ཉན་རང་བྱང་སེམས་བསྟན་སྲུངས་མཁའ་འགྲོའི་ཚོགས། །བདེན་ཚིག་སྨོན་ལམ་འགྲུབ་པའི་དཔང་བཞུགས་ནས། །ཇི་ལྟར་འདོད་པའི་དོན་རྣམས་མྱུར་འགྲུབ་ཤོག་འཁོར་ལོས་བསྒྱུར་རྒྱལ་རྩིགས་ཀྱི་མུ་ཁྱུད་ཀྱིས། །རྫོགས་
སྨིན་སྤྱངས་གསུམ་སྤྱོད་པ་མཐར་ཕྱིན་ཏེ། །ཡོངས་དག་བདེ་བ་ཅན་དུ་སངས་རྒྱས་པའི། །སངས་རྒྱས་ཚེ་དཔག་མེད་ལ་གསོལ་བ་འདེབས། །བློ་གྲོས་བཟང་པོའི་ཡོངས་འདུ་ས་བརྟོལ་རྩེར། །ཡེ་ཤེས་འབྲས་བུའི་ཁུར་གྱིས་ཡོངས་
བརྗིད་ཅིང། །ལྷར་བཅས་འགྲོ་བའི་བསམ་པ་སྐོང་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་ལྟར་གསོལ་བ་བཏབ་པའི་ཐུགས་རྗེ་ལས། །འགྲོ་བའི་འདྲེན་པ་བློ་བཟང་ཡེ་ཤེས་ཀྱི། །ཞབས་པད་སྲིད་མཐའི་
བར་དུ་རབ་བརྟན་ཅིང། །ཆོས་འཁོར་རྒྱུན་ཆད་མེད་པར་བསྐོར་བར་ཤོག་དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཕྱི་ནང་གསང་གསུམ་དམ་ཅན་ཆོས་ཀྱི་རྒྱལ། །འདོད་ཁམས་དབང་ཕྱུག་དྲེགས་པ་ལྕམ་སྲིད་མཐུས། །བློ་བཟང་

[168A]༄༅། །ཡེ་ཤེས་བསྐལ་བརྒྱད་ཞབས་བརྟེན་ཤོག་སྐྱེ་ཞིང་སྐྱེས་བར་རྗེ་བཙུན་བླ་མ་ཡིས། །ནམ་ཡང་འབྲལ་མེད་དགྱེས་བཞིན་རྗེས་བཟུང་ནས། །མདོ་སྔགས་ཡོན་ཏན་མཐར་ཕྱིན་ས་ལམ་གྱི། །རྟོགས་པ་མྱུར་
བགྲོད་རྣམ་མཁྱེན་ཐོབ་པར་ཤོག་རྒྱལ་བསྟན་སྤྱི་དང་འཇམ་མགོན་རྩོང་ཁ་པའི། །བཤད་སྒྲུབ་མདོ་སྔགས་དར་ཞིང་རྒྱས་པ་དང། །ཕན་བདེའི་འབྱུང་གནས་བསྟན་པ་མི་ནུབ་པར། །ཕྱོགས་མཐར་དར་རྒྱས་ཡུན་རིང་གནས་པར་ཤོག་
མཐའ་དག་འགྲོ་འདི་མངོན་མཐོའི་ལམ་བཟང་ལ། །བརྟེན་ནས་ངེས་ལེགས་ཐར་པའི་ཁང་བཟང་རྩེར། །འཇོགས་ནས་ཟག་མེད་བདེ་ལ་སྤྱོད་པ་དང། །གནས་སྐབས་བསམ་དོན་འགྲུབ་པའི་བཀྲ་ཤིས་ཤོག་ཅེས་པ་འདི་ནི་རྒྱལ་མཁན་
པོ་བདེ་ཐང་སྤྲུལ་པའི་སྐུ་བློ་བཟང་ཚངས་དབྱངས་ཕྱོགས་ལ་རྣམ་རྒྱལ་ཨེར་ཏེ་ནེ་ཁོ་ཐོག་ཐུས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈    གང་
གི་བདེ་གཤེགས་ཤཱཀྱ་ཐུབ་ཆེན་ནས། །བསྐལ་བཟང་འདྲེན་པ་གསུམ་པ་འོད་སྲུངས་བར། །བརྩོན་འགྲུས་དྲག་པོས་ཚོགས་གཉིས་རབ་རྫོགས་ནས། །རྩོད་དུས་འགྲོ་བའི་མགོན་གྱུར་ལ་ཕྱག་འཚལ། །དེ་ནས་དགའ་ལྡན་ཆོས་
ཀྱི་ཕོ་བྲང་དུ། །གྲངས་མེད་ལྷ་ལ་དམ་ཆོས་བསྟན་པའི་ཕྱིར། །སྐྱེ་བ་མངོན་པར་སྐྱེ་བའི་ཚུལ་བཟུང་སྟེ། །དམ་པ་ཏོག་དཀར་གྱུར་ལ་ཕྱག་འཚལ་ལོ། །དེ་ཆོས་ཕྱོགས་བཅུའི་རྒྱལ་བས་བསྐུལ་བ་ལས། །ཡུལ་དུས་གླིང་དང་

[168B] །གཟིགས་ནས་གླིང་ཆེན་དཀར་པོའི་རྣམ་པ་ཡིས། །དགའ་ལྡན་གནས་ནས་འཕོ་ལ་ཕྱག་འཚལ་ལོ། །དེ་ནས་ཡུམ་གྱི་ལྷུམས་སུ་ཞུགས་པའི་ཚེ། །ལྷ་ཡི་གཞལ་མེད་ཕོ་བྲང་ཉམས་དགའ་བར། །མཚན་
དང་དཔེ་བྱད་བཟང་པོས་སྤྲས་པ་ཡི། །ཉེས་པའི་དྲི་མ་སྤངས་ལ་ཕྱག་འཚལ་ལོ། །མུམ་བི་ནི་ཡི་སྐྱེད་ཚལ་ཉམས་དགའ་བར། །སྒྱུ་འཕྲུལ་ཆེན་མོའི་སྐུ་ལས་བདེ་བར་བལྟམས། །ང་ནི་འཇིག་རྟེན་ཀུན་གྱི་མཆོག་ཡིན་ཞེས། །དབྱངས་
ཀྱིས་གོ་བར་མཛད་ལ་ཕྱག་འཚལ་ལོ། །ང་རྒྱལ་སྟོབས་ཀྱིས་བསྙེམས་པའི་ལུས་ཅན་རྣམས། །དམ་ཆོས་བསྟན་པའི་སྣོད་དུ་རུང་བའི་ཕྱིར། །ཡིག་རྩིས་ལ་སོགས་སྒྱུ་རྩལ་རྩེར་སོན་པའི། །འགྲན་ཟླ་བྲལ་བ་མཛད་ལ་ཕྱག་འཚལ་
ལོ། །འདམ་སྐྱེས་འདམ་གྱིས་ཅུང་ཟད་མ་གོས་ལྟར། །ཆགས་དང་བྲལ་ཡང་བཙུན་མོའི་འཁོར་ལ་སོགས། །གྲངས་མེད་འགྲོ་རྣམས་སྨིན་པར་བྱ་བའི་ཕྱིར། །རྒྱལ་སྲིད་ཚུལ་བཞིན་བསྐྱངས་ལ་ཕྱག་འཚལ་ལོ། །དེ་ནས་སྐྱེ་རྒ་
ན་འཆིས་ཐུགས་བྱུང་ནས། །འཁོར་ལོས་བསྒྱུར་རྒྱལ་སྲིད་ལ་མ་ཆགས་པར། །གཅིག་པུར་ནེ་རཉྩཱ་ནའི་ཆུ་འགྲམ་དུ། །ལོ་དྲུག་དཀའ་ཐུབ་མཛད་ལ་ཕྱག་འཚལ་ལོ། །དེ་ནས་ཁ་ཟས་རགས་པས་སྟོབས་བསྐྱེད་ནས། །མ་གདཧ་
ཡི་བྱང་ཆུབ་ཤིང་དྲུང་དུ། །བྱམས་པའི་མཆོན་གྱིས་བདུད་སྡེ་རབ་བཅོམས་ཏེ། །མངོན་པར་སངས་རྒྱས་དེ་ལ་ཕྱག་འཚལ་ལོ། །བྱང་ཆུབ་བརྙེས་ནས་བཱ་ར་ནཱ་སི་རུ། །འཁོར་གྱི་ཐོག་མ་ལྔ་སྡེ་བཟང་པོ་དང། །དབང་པོ་རབ་སྨིན་

[169A]༄༅། །ལྷ་རྣམས་བརྒྱད་ཁྲི་ལ། །བདེན་བཞིའི་ཆོས་འཁོར་བསྐོར་ལ་ཕྱག་འཚལ་ལོ། །མི་འགྱུར་རྡོ་རྗེ་ལྟ་བུའི་སྐུ་བརྙེས་ཀྱང། །རྟག་འཛིན་ལེ་ལོ་ཅན་རྣམས་བསྐུལ་བའི་ཕྱིར། །བྱང་ཕྱོགས་གྱད་ཡུལ་སཱ་ལའི་ཤིང་
དྲུང་དུ། །ཐ་མའི་གཟིམས་མལ་བསྟན་ལ་ཕྱག་འཚལ་ལོ། །ཞིང་འདིར་མྱ་ངན་འདས་པའི་ཚུལ་བསྟན་ཀྱང། །གྲངས་མེད་ཞིང་དུ་མཛད་པ་བཅུ་གཉིས་སོགས། །གང་ལ་གང་འདུལ་སྤྲུལ་པའི་ཟློས་གར་གྱིས། །ལུས་ཅན་ཐར་
པར་འདྲེན་ལ་ཕྱག་འཚལ་ལོ། །དེ་ལྟར་སྟོན་པའི་མཛད་པ་བཅུ་གཉིས་ཚུལ། །དང་བའི་ཡིད་མཚོར་མངོན་སུམ་བྱོན་འདྲ་བའི། །བཟོ་ཡི་རིག་བྱེད་མཐར་སོན་སྙེ་མོ་བ། །བློ་བཟང་ཚེ་དབང་མཐུན་པའི་གྲོགས་བཅས་ཀྱིས། །ཡིད་
གཞུངས་བརྩོན་པ་དྲག་པོས་ཚུགས་བཟང་ཞིང། །རྣམ་འགྱུར་དུ་མའི་རྒྱན་གྱིས་སྤྲས་ཏེ་བྲིས། །འདི་ལྟར་བསྐྲུན་པའི་རྣམ་དཀར་ལེགས་བྱས་མཐུས། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །མདོ་སྔགས་བསྟན་པ་དར་
ཞིང་རྒྱས་པ་དང། །བསྟན་འཛིན་སྐྱེས་བུའི་ཞབས་ཟུང་བརྟན་པར་ཤོག་འདི་ལྟར་སྒྲུབ་ལ་གུས་པའི་ལྷག་བསམ་ཅན། །མཐུན་པའི་ཡོ་བྱད་དགོས་དགུ་སྩོལ་བ་དང། །སྒོ་གསུམ་རེ་རེས་འབད་པ་བགྱིས་རྣམས་ཀྱི། །གནས་སྐབས་
མཐར་ཐུགས་བསམ་དོན་འགྲུབ་པར་ཤོག་འཇིག་རྟེན་ཁམས་སུ་ནད་ཡམས་མུ་གེ་དང། །དམག་འཁྲུག་སྙིགས་མའི་རྒུད་པ་ཀུན་ཞི་ཞིང། །འགྲོ་ཀུན་དགེ་བཅུའི་ལམ་ལ་སྤྱོད་པ་དང། །རྣམ་ཀུན་མཁྱེན་པའི་ཡེ་ཤེས་

[169B]    ༈    སྨན་བླ་མཆེད་བདུན་འཁོར་དང་བཅས་རྣམས་ཀྱིས། །སྙིགས་མ་ལྔ་བདོའི་ཉམས་ཐག་འགྲོ་བ་ལ། །ཐུགས་རྗེ་བརྩེ་བ་ཆེན་པོས་རབ་དགོངས་ཏེ། །ཚོགས་གཉིས་རྒྱ་ཆེར་བསགས་ཤིང་
སྨོན་པ་ནི། །བརྒྱད་དང་བཞི་དང་བཅུ་གཉིས་བཏབ་ནས་ནི། །སྨོན་ལམ་ཡོངས་སུ་རྫོགས་ཏེ་ཤར་ཕྱོགས་ཀྱི། །འཇིག་རྟེན་ཁམས་སུ་ད་ལྟ་འཚོ་ཞིང་གཞེས། །སྔོན་ཚེ་རྒྱལ་བ་ཤཱཀྱ་ཐུབ་པ་ཡིས། །ཐུགས་དམ་རྒྱུད་བསྐུལ་འཁོར་
དང་བཅས་པ་རྣམས། །མི་མཇེད་ཞིང་འདིར་གདན་འཛོམ་མངོན་སུམ་བཞུགས། །དེ་ཚེ་ལྷ་མི་ཡིད་ཆེས་གྱུར་པ་ན། །མདོ་སྡེའི་ཆོ་ག་གསུངས་ཤིང་བྱིན་གྱིས་བརླབས། །དེ་ལ་དག་པའི་ཞིང་གི་བཀོད་པ་རྣམས། །གནས་འདིར་
མངོན་སུམ་བྱོན་འདྲའི་སྣང་བརྙན་ལ། །བལྟ་དང་གུས་མཆོད་སྐལ་བ་བཟང་སྙམ་དུ། །དགེ་བའི་ལས་ལ་བརྩོན་པ་དག་ཏུ་གྱིས། །ཁྱད་པར་སྨན་པའི་རྒྱལ་པོའི་མཚན་ཙམ་ཞིག་དྲན་ཞིང་ཚེ་ཡི་འདུ་བྱེད་གཏོང་བ་ན། །ཕྱི་
མར་ངན་འགྲོའི་སྐྱེ་གནས་དང་བྲལ་ཞིང། །མཐོ་རིས་ལྷ་མིའི་གོ་འཕང་ཐོབ་པར་ངེས། བཀྲ་ཤིས།།    ༈    ན་མོ་ཨཱརྱ་མཻ་ཏྲི་ཡ། དཀའ་སྤྱད་དྲག་པོའི་ཚུལ་ལ་མ་ལྟོས་པར། །ཐེག་པ་བདེ་ཞིང་ལམ་
ཡང་བདེ་བ་དང། །འཇུག་པ་བདེ་བས་གྲངས་མེད་ཚོགས་རྫོགས་ནས། །བསྐལ་བཟང་སངས་རྒྱས་ལྔ་པར་འགྱུར་ལ་འདུད། །དམ་པ་ཏོག་དཀར་འཛམ་གླིང་གནས་འཕོ་ཚེ། །རྒྱལ་ཚབ་དམ་པར་དབང་བསྐུར་ལུང་ཡང་བསྟན། །

[170A]༄༅། །མངོན་པར་སྐྱེ་བའི་མཛད་པ་བསྟན་པའི་ཕྱིར། །ས་བཅུའི་དབང་ཕྱུག་གྱུར་ལ་ཕྱག་འཚལ་ལོ། །འཛམ་གླིང་ཚེ་ཆེད་བརྒྱད་ཁྲིར་གྱུར་པའི་ཚེ། །འཕོ་བའི་ཡུལ་དུས་མངོན་པར་མཁྱེན་ནས་ནི། །མདུན་ན་འདོན་
གཙོ་བྲམ་ཟེ་ཚངས་རབ་དང། །ཚངས་ལྡན་ཡུམ་གྱི་ལྷུམས་སུ་ཞུགས་པར་འགྱུར། །དེ་ནས་ཟླ་བཅུ་ཡོངས་སུ་རྫོགས་པ་ན། །མེ་ཏོག་རྒྱས་པ་ཞེས་བྱའི་སྐྱེད་ཚལ་དུ། །ཡུམ་གྱི་རྩིབ་ལོགས་གཡས་ནས་གནོད་མེད་དུ། །བལྟམས་
ཚེ་བརྒྱ་བྱིན་ལྷ་ཡི་དབང་པོས་བླངས། །རིག་བྱེད་བཞི་དང་སྒྱུ་རྩལ་རྩེར་སོན་ཚེ། །བྲམ་ཟེའི་བུ་མོ་ཟླ་བའི་གདོང་ཅན་དང། །དུང་གི་རྒྱལ་བུ་བརྒྱད་ཁྲི་འཁོར་དང་བཅས། །ཚུལ་བཞིན་རྒྱལ་སྲིད་སྐྱོང་ལ་ཕྱག་འཚལ་ལོ། །རིན་ཆེན་
བཞི་ལས་གྲུབ་པའི་མཆོད་སྡོང་ཆེ། །བྲམ་ཟེ་རྣམས་ཀྱིས་སོ་སོར་བགོས་པ་ན། །མི་རྟག་ཡིད་འབྱུང་སྐྱོ་བའི་ཚུལ་བསྟན་ཏེ། །རབ་ཏུ་འབྱུང་བར་མཛད་ལ་ཕྱག་འཚལ་ལོ། །རབ་ཏུ་བྱུང་བའི་མཚན་མོ་དེ་ཉིད་ལ། །དཀའ་ཐུབ་བདུད་
ཀྱི་གནོད་པ་མ་མཆིས་པར། །ཐོ་རངས་རྡོ་རྗེ་ལྟ་བུའི་ཏིང་འཛིན་གྱིས། །མངོན་པར་འཚང་རྒྱ་དེ་ལ་ཕྱག་འཚལ་ལོ། །བྱང་ཆུབ་བརྙེས་ནས་ཆོས་འཁོར་བསྐོར་བའི་ཚེ། །འདུས་པ་གསུམ་རེར་དུང་ཕྱུར་ཕྲག་དགུ་དང། །བྱེ་བ་དྲུག་བཞི་
གཉིས་ཀྱི་དགྲ་བཅོམ་གྱི། །འཁོར་གྱིས་ཡོངས་སུ་བསྐོར་ལ་ཕྱག་འཚལ་ལོ། །ཞིང་འདིའི་དངོས་ཀྱི་གདུལ་བྱ་རྫོགས་པ་ན། །ཟག་མེད་མྱ་ངན་འདས་པའི་དབྱིངས་བཞུགས་ནས། །སྐུ་གདུང་རིལ་པོ་གཅིག་ཏུ་བཞུགས་པ་སོགས་

[170B] །བདེ་གཤེགས་སྔ་མའི་གདུལ་བྱ་ལེ་ལོ་ཅན། །ཕལ་ཆེར་བྱམས་པའི་བསྟན་ལ་བྱ་བ་བྱེད། །དམ་བཅའི་གཟུངས་ཐོས་རི་དྭགས་བྱ་རྣམས་ཀྱང། །མ་འོངས་རྫོགས་བྱང་ལུང་བསྟན་འཐོབ་པར་
གསུངས།།    ༈    །སྨན་བླའི་ཞིང་བཀོད་བྱམས་པའི་མཛད་པ་བཅུ། །འཇམ་དབྱངས་རྣམ་འཕྲུལ་སྨན་བླ་ཡབ་སྲས་ཀྱི། །རིང་ལུགས་སྐྱོང་ལ་ངང་ཚུལ་བཟང་པོ་ཅན། །སྔོན་བྱོན་མཁས་
པའི་ཚོགས་ལ་འགྲན་བཟོད་པའི། །པིར་ཐོགས་དབང་པོ་རྗེ་དྲུང་མཁོས་ཁང་པ། །བློ་བཟང་ནོར་བུ་མཆེད་གྲོགས་སློབ་འཁོར་གྱིས། །དང་མདུན་གུས་པས་བསྒྲིམས་ཏེ་གཟབས་ནས་བྲིས། །འདི་ལྟར་བསྒྲུབས་ལས་བྱུང་བའི་རྣམ་
དཀར་དགེ་ཀུནྡ་དུང་ལྟར་དཀར་བ་ཇི་སྙེད་པར། །མར་གྱུར་འགྲོ་བ་ཀུན་ལ་ཕན་དོན་དུ། །བླ་མེད་རྫོགས་བྱང་ཆེན་པོར་བསྔོ་བར་བགྱི།། བཀྲ་ཤིས།།    ༈    ན་མོ་གུ་རུ་མཉྫུ་གྷོ་ཥཱ་ཡ། གདེངས་
ཅན་དབང་པོས་བཟུངས་པའི་འདབ་བརྒྱའི་སྟེང། །གསེར་རི་ལྟར་བརྗིད་ཤཱཀྱའི་རྒྱལ་པོ་ནི། །འཁོར་དང་བཅས་པའི་རས་བྲིས་མཐོང་ཙམ་གྱིས། །མི་དགེ་བཅུ་དང་མཚམས་མེད་ཉེ་བ་ལྔ། །སྡིག་ཀུན་བྱང་ཞིང་ཚོགས་གཉིས་ཡོངས་སུ་
རྫོགས། །གཙང་གནས་འཕགས་པའི་གནས་སུ་སྐྱེ་འགྱུར་ཞེས། །འཇམ་དཔལ་རྩ་བའི་རྟོག་པར་གསུངས་པ་ལ། །སྙིང་ནས་ཡིད་ཆེས་དད་པས་དཔའ་བ་དང། །ཕྱག་དང་མཆོད་པ་ཉིན་མཚན་ཉིད་བྱེད་ཅིང། །སྡིག་ལྟུང་

[171A]༄༅། །ཀུན་བཤགས་སླན་ཆད་མི་བགྱིད་སྡོམ། །རྗེས་སུ་ཡི་རང་ཆོས་འཁོར་བསྐོར་བ་སོགས། །བསག་སྦྱང་གནད་ལ་བརྩོན་པ་ལྷོད་མེད་རིགས། །བཀྲ་ཤིས།།    ༈    ཐུབ་དབང་འོད་
མའི་ཚལ་དུ་བཞུགས་པའི་ཚེ། །མུ་སྟེགས་སྟོན་པ་དྲུག་གི་ཕྲག་དོག་གིས། །གཟུགས་ཅན་སྙིང་པོར་གོའུ་ཏ་མ་དང། །རྫུ་འཕྲུལ་འགྲན་ཞེས་བསྐུལ་ཚེ་སྤྱོས་ཏེ་བཏང། །སླར་ཡང་མཉན་ཡོད་གྲོང་ཁྱེར་ཆེན་པོ་རུ། །ཡང་ཡང་
འགྲན་ཞེས་གསལ་རྒྱལ་རྒྱལ་པོར་བསྐུལ། །དེ་ཡིས་སྟོན་པར་ཞུགས་ཏེ་འགྲན་ནོ་ཞེས། །བདེ་བར་གཤེགས་པས་འགྲན་ཞེས་ཞལ་གྱིས་བཞེས། །དེ་ནས་དཔྱིད་རའི་དགའ་བ་དང་པོ་ལ། །གསལ་རྒྱལ་གྱིས་མཆོད་ཚེམས་ཤིང་
བཙུགས་མ་ཐག་སྡོང་པོ་ལོ་འདབ་འབྲས་བུས་རབ་བརྗིད་པའི། །དཔག་བསམ་དབང་པོ་སྐད་ཅིག་དེ་ལ་བྱུང། །བཟང་པོ་དང་པོར་ཨུ་ཏྲ་ཡ་ནས་མཆོད། །གཡས་གཡོན་རིན་ཆེ་ས་འཛིན་ཆེན་པོ་འཁྲུངས། །ཤུན་ཙིས་མཆོད་
ཚེ་ཞལ་བསིལ་བོར་མ་ཐག་ཡན་ལག་བརྒྱད་ལྡན་ཆུ་ཀླུང་ཆེན་པོར་གྱུར། །དེ་ནས་ཉིན་གསུམ་མཆོད་སྤྲིན་སྤྲོས་པའི་ཚེ། །དེ་སྙེད་ངོ་མཚར་ཆོ་འཕྲུལ་དུ་མ་བསྟན། །དགའ་བ་གཉིས་པ་བཟང་པོ་གཉིས་པ་ལ། །མཆོད་ཚེ་
འཁོར་རྣམས་ཕན་ཚུན་སེམས་ཤེས་ཤིང། །འཁོར་ལོས་བསྒྱུར་བའི་རྒྱལ་པོ་ཆེན་པོར་གྱུར། །ཚེས་བརྒྱད་སེང་གེའི་ཁྲི་ལས་སྲིན་པོ་དང། །རྡོ་རྗེ་འཛིན་པས་ཆམ་རྔམས་དྲག་པོ་ཡིས། །སྟོན་པ་དྲུག་བཅོམ་དགུ་ཁྲི་སྲིད་ལས་

[171B] །དེ་ནས་རང་བྱུང་སྣང་བ་བརྒྱད་པ་དང། །འཇིག་རྟེན་སྐྱོང་དང་མགོན་མེད་ཟས་སྦྱིན་གྱིས། །མཆོད་ཚེ་སྐུ་ཡི་བཀོད་པ་རྒྱ་ཆེ་ཞིང། །གསུང་གི་ཆོ་འཕྲུལ་དུ་མ་རིམ་པར་བསྟན། །བཅུ་གཉིས་བདག་པོའི་ཚེས་དང་བཅུ་གསུམ་
དང། །བཅུ་བཞི་རྒྱལ་བའི་སྐུ་མཆོག་དམ་པ་དང། །ཤིང་རྟ་སྟོང་དང་ཉིས་བརྒྱ་ལྔ་བཅུས་གང། །ཡར་ངོའི་ཉ་ཡི་ཚེས་པ་བཟང་པོ་ལ། །ཕྱག་སོར་ལས་བྱུང་གསེར་སྦྱངས་འོད་ཟེར་གྱིས། །ལས་འབྲས་མངོན་སུམ་བསྟན་ནས་
སྟོན་པ་དྲུག་མཐོ་རིས་ཐར་པའི་ལམ་ལ་འདྲེན་པར་མཛད། །དེ་ལྟར་རྒྱལ་བའི་དུས་ཆེན་བཞི་པོ་ལ། །དགེ་བའི་རྩ་བ་ཇི་སྙེད་བགྱིས་པ་རྣམས། །ས་ཡ་ཕྲག་བརྒྱའི་འགྱུར་དུ་རྒྱལ་བས་གསུངས། །དེ་ཡང་ཞིབ་མོར་རྩིས་ན་དེ་
ཡི་ཚེ། །ནས་ཕུལ་གང་ཞིག་ལྷག་བསམ་རྣམ་དག་གིས། །གཞན་ལ་སྦྱིན་པར་བཏང་ན་ནས་ཕུལ་ནི། །ས་ཡ་ཕྲག་བརྒྱ་ར་སྦྱིན་པར་འགྱུར་བའི་ཕྱིར། །ནས་ཁལ་འབུམ་ཕྲག་བརྒྱད་དང་སུམ་ཁྲི་དང། །སུམ་སྟོང་སུམ་བརྒྱ་
སུམ་ཅུ་རྩ་གསུམ་དང། །བྲེ་དྲུག་ཕུལ་བཞི་སྦྱིན་པའི་འབྲས་བུ་འབྱུང། །དེ་ལྟར་གསུངས་ལ་ཡིད་ཆེས་སྐྱེས་ནས་ནི། །དུས་ཆེན་རྣམས་ལ་དགེ་ལ་འབད་པར་མཛོད།། བཀྲ་ཤིས།།    ༈   
ཡངས་པར། །ཚོགས་གཉིས་དཔལ་གྱི་དཀྱིལ་འཁོར་རབ་ཏུ་རྫོགས། །ཡེ་ཤེས་འོད་སྟོང་ཕྱོགས་བརྒྱར་འཕྲོ་བ་ཡིས། །གདུལ་བྱའི་ཀུ་མུད་འབྱེད་ལ་གསོལ་བ་འདེབས། །བློ་ལྡན་གྲང་མེད་གདུལ་བྱར་བཟང་པོའི་ལམ། །ཚུལ་

[172A]༄༅། །བཞིན་སྟོན་ལ་ཡེ་ཤེས་སྤྱན་ལྡན་ཞིང། །སྙིགས་དུས་འགྲོ་བའི་སྐྱབས་གཅིག་དམ་པ་མཆོག་རྗེ་བཙུན་བླ་མའི་ཞབས་ལ་གསོལ་བ་འདེབས། །སྨོན་འཇུག་བློ་ཡི་རྩ་བ་རབ་ཏུ་བརྟན། །བཟང་པོའི་སྤྱོད་པའི་
ཡལ་འདབ་སྟོང་ལྡན་ཞིང། །ཡེ་ཤེས་འབྲས་བུ་སྨིན་པའི་ཁུར་གྱིས་བརྗིད། །བཤེས་གཉེན་དཔག་བསམ་དབང་པོར་གསོལ་བ་འདེབས། །བློ་ཆེན་རྒྱལ་སྲས་བཟང་པོའི་སྤྱོད་པ་རྣམས། །གཅིག་ཏུ་བསྡུས་ནས་ཚུལ་བཞིན་འདོམས་
པ་ལ། །ཡེ་ཤེས་སེམས་དཔའི་ཚོགས་དང་དབྱེར་མེད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་ལྟར་སྙིང་ནས་གསོལ་བ་བཏབ་པའི་མཐུས། །བདག་སོགས་དེང་ནས་ཚེ་རབས་ཐམས་ཅད་དུ། །རྗེ་བཙུན་བླ་མས་
འབྲལ་མེད་རྗེས་བཟུངས་ཏེ། །རྣམ་སྨིན་བརྒྱད་ལྡན་རྟེན་བཟང་མྱུར་ཐོབ་ཤོག་དེ་ནས་ཐུན་མོང་ལམ་གྱིས་རྒྱུད་སྦྱངས་ཤིང། །བླ་མེད་རྡོ་རྗེ་ཐེག་པར་རབ་ཞུགས་ཏེ། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །ཟུང་འཇུག་
རྡོ་རྗེ་འཆང་དབང་མྱུར་ཐོབ་ཤོག་ཅེས་པ་འདི་ནི་ཕུག་སྒོ་བླ་མ་ངག་དབང་བསམ་འཕེལ་གྱི་འདོད་པ་ལྟར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈    བདེ་གཤེགས་གཙུག་ཏོར་ལས་
འཁྲུངས་གདུགས་དཀར་ཅན། །བསྐལ་བཟང་འདྲེན་པ་སྟོང་གི་བྱིན་རླབས་ཀྱིས། །བསྟན་འཛིན་དམ་པ་རྒྱལ་བ་འཕགས་པ་ལྷ། །ཞབས་ཟུང་མི་འགྱུར་ཡུན་རིང་བརྟན་པར་ཤོག་དཔལ་མགོན་སྡེ་ལྔ་དམག་ཟོར་རྒྱལ་མོ་དང། །

[172B] །བསྟན་འཛིན་དམ་པ་ཡུན་རིང་ཞབས་བརྟན་ཅིང། །འཕྲིན་ལས་ཕྱོགས་མཐར་རྒྱས་པའི་བཀྲ་ཤིས་ཤོག་མཐུ་སྟོབས་དབང་ཕྱུག་གསང་བདག་གཏུམ་པོ་དང། །ཡེ་ཤེས་ཁྱུང་
ཁྲའི་འཕྲིན་ལས་གཟི་བྱིན་གྱིས། །འཕགས་པ་བསོད་ནམས་ལྷུན་གྲུབ་དགེ་ལེགས་དཔལ། །སྟེང་འོག་གདོན་གྱི་གཡུལ་ལས་རྒྱལ་བར་ཤོག་ཅེས་རྒྱལ་བ་འཕགས་པ་ལྷའི་འཁྲུངས་རབས་གསོལ་འདེབས་ཀྱི་ཞབས་སུ་འཐུད་ཆོག་
པ་འདི་ནི་ཕུག་སྒོ་བླ་མ་ངག་དབང་བསམ་འཕེལ་གྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈    ངག་དབང་རྒྱལ་བ་གཉིས་པ་ཙོང་ཁ་པའི། །སྙན་རྒྱུད་
གདམས་པ་བསམ་འཕེལ་དབང་གི་རྒྱལ། །གང་ཐུགས་ཟབ་ཡངས་རྒྱ་མཚོར་ལེགས་འཁྱིལ་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །སྔོན་ནས་སྔོན་དུ་ལེགས་པར་གོམས་པ་ཡི། །བཟང་པོའི་བག་ཆགས་སད་པའི་
སྙིང་སྟོབས་ཅན། །དཀའ་དཔྱད་དྲག་པོས་གདམས་པ་ཉམས་བཞེས་པའི། །ངག་དབང་བསམ་འཕེལ་ཞབས་ལ་གསོལ་བ་འདེབས། །སྲིད་པའི་ཕུན་ཚོགས་སྙིང་པོ་མེད་གཟིགས་ནས། །ཚེ་འདིའི་རྣམ་གཡེང་བྱ་བ་རིང་སྤངས་ཏེ། །
གདམས་པའི་སྙིང་པོ་རང་གིས་ཉམས་བཞེས་ནས། །གཞན་ལ་ལེགས་པར་འདོམས་ལ་གསོལ་བ་འདེབས། །དུས་གསུམ་རྒྱལ་སྲས་འཕགས་པའི་བྱིན་རླབས་དང། །དྲང་སྲོང་བདེན་ཚིག་གྲུབ་པའི་སྨོན་ལམ་དང། །ཆོས་སྐྱོང་བསྲུང་

[173A]༄༅། །མ་འཁོར་བཅས་མཐུ་སྟོབས་ཀྱིས། །བཤེས་གཉེན་དམ་པ་ཡུན་རིང་ཞབས་བརྟན་ཤོག་བདག་ཅག་སློབ་མར་བརྒྱུད་པའི་གདུལ་བྱ་རྣམས། །བཤེས་གཉེན་དམ་པས་དགྱེས་བཞིན་རྗེས་བཟུངས་ཏེ། །
སྐྱེས་བུ་གསུམ་གྱི་ལམ་གྱི་རིམ་པ་དང། །ཕྱག་རྒྱ་ཆེན་པོའི་ཉམ་ལེན་མཐར་ཕྱིན་ཤོག་ཅེས་པ་འདི་ནི་རབ་འབྱམས་པ་བློ་བཟང་ཆོས་འཛིན། །དཀའ་བཅུ་ངག་དབང་ཤེས་རབ། །དགེ་སློང་བློ་བཟང་རྒྱལ་མཚན། དགེ་སློང་ངག་
དབང་དཔལ་ལྡན། སོགས་ཀྱིས་བསྐུལ་བའི་དོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈    རྗེ་བཙུན་སྒྲོལ་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང། དེ་ནས་
ཨོཾ་སཱ་བྷཱ་ཝ་ཤུདྡྷ་སརྦདྷརྨྨ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཏཱཾ་ཡིག་དཀར་པོ་ལས་འོད་འཕྲོས། སེམས་ཅན་ཐམས་ཅད་ཀྱི་མི་ཤེས་
པའི་མུན་པ་དང་ཚེའི་བར་གཅོད་ཐམས་ཅད་བསལ། །རྒྱལ་བ་སྲས་དང་བཅས་པ་ལ་མཉེས་པའི་མཆོད་པ་ཕུལ། ཚུར་འདུས་ཡོངས་སུ་གྱུར་པ་ལས། རང་ཉིད་ཇོ་མོ་སྒྲོལ་མ་ཡིད་བཞིན་འཁོར་ལོ་སྟོན་ཟླ་ལྟར་དྭངས་པ་ཞི་ཞིང་འཛུམ་
པའི་ཉམས་ཅན་ཞལ་གཅིག་ཕྱག་གཉིས་སྤྱན་གསུམ་མ། ཕྱག་ཞབས་ཀྱི་མཐིལ་ན་རྣམ་ཐར་སྒོ་བཞི་མཚོན་པའི་སྤྱན་རེ་རེ་མངའ་བ། གཡས་མཆོག་སྦྱིན་གཡོན་ཨུདྤ་ལའི་སྡོང་བུའི་རྩ་བ་ཐུགས་ཀར་མཐེབ་སྲིན་གྱིས་བཟུངས་པའི་ཡལ་

[173B] གཡས་འདབ་མ་སྤུད་ནས་འབྲས་བུ་ཡོད་པ། གཡོན་པ་ཁ་མ་བྱེ་བས་དུས་གསུམ་གྱི་སངས་རྒྱས་མཚོན་པ། དབུ་སྐྲ་རལ་པ་ཕྱེད་སྤྱི་བོར་བཅིངས་ཤིང་ཕྱེད་གསིལ་བུར་གྲོལ་བ། དབུའི་གཙུག་
ཏུ་ཉི་ཟླའི་མདངས་འཕྲོག་པ་ལྟ་བུའི་ནོར་བུས་བརྒྱན་པ། གཞན་ཡང་དབུ་རྒྱན་སྙན་རྒྱན་མགུལ་རྒྱན་ལ་སོགས་པས་སྤྲས་ཤིང་དར་སྣ་ཚོགས་པའི་ན་བཟའ་ཅན་ཟླ་བའི་དཀྱིལ་འཁོར་ལ་སྐུ་རྒྱབ་དྲང་པོར་བརྟེན་པ། ཞབས་གཉིས་རྡོ་རྗེའི་སྐྱིལ་
ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཏཱཾ་ཡིག་དཀར་པོ་ཧཱུཾ་སྔོན་པོས་མཚན་པ། ཐུགས་ཀའི་ཧཱུཾ་ལས་འོད་འཕྲོས། བདེ་བ་ཅན་སོགས་རང་བཞིན་གྱི་གནས་རྣམས་ནས་ཡེ་ཤེས་པ་
སྤྱན་དྲངས། དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་
བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ཨ་བྷིཥེ་ཀ་ཏ་ས་མ་ཡ་ཤྲི་ཡེ་ཨཱཧཱུཾ། ཞེས་དབང་བསྐུར། སྐུ་གང་དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
ཚེ་དཔག་མེད་ཀྱིས་དབུ་བརྒྱན་པར་གྱུར། མཆོད་པ་དངོས་སུ་བཤམས་པ་མེད་ན། འདིར་ཨཱོཾ་ཨཱཧཱུཾ་གསུམ་གྱིས་བྱིན་གྱིས་བརླབས། ཨོཾ་ཨཱརྱ་ཏཱ་རེ་ཨརྒྷཾ། པཱཏྱཾ། པུཥྤེ། དྷཱུ་པེ། ཨཱ་ལོ་ཀེ་གནྡྷེ། ནཻ་བིཏྱ། ཤཱཔྟ་

[174A]༄༅། །སཱ་ཧཱའི་བར་གྱིས་མཆོད་པ་འབུལ། འོད་དཔག་མེད་མགོན་ཐུགས་རྗེའི་འོད་ཟེར་ལས། །ལེགས་འཁྲུངས་འགྲོ་བའི་གདུང་སྐྱོབ་རྒྱལ་བའི་ཡུམ། །རྗེ་བཙུན་ཡིད་བཞིན་འཁོར་ལོའི་ཞབས་ཟུང་ལ། །
ཡན་ལག་མཆོག་གི་གཙུག་གིས་ཕྱག་འཚལ་ལོ། ཞེས་པས་བསྟོད། ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་འཁོར་ལོ་དཀར་པོ་རྩིབ་ས་བརྒྱད་པ་མུ་ཁྱུད་གསུམ་དང་བཅས་པའི་ལྟེ་བར་ཏཱཾ་ཡིག་དཀར་པོ། དེའི་མདུན་དུ་ཨོཾ་
མདུན་ནས་བརྩམ་ཏེ་རྩིབས་བརྒྱད་ལ་ཏཱ་རེ་ཏུཏྟཱ་རེ་སྭའ་རྣམས་འགོད་ཅིང། ཏཱཾ་ཡིག་གི་རྒྱབ་ཏུ་འགོད། མུ་ཁྱུད་དང་པོ་ཨཱ་ལི་གཡོན་སྐོར་དང། གཉིས་པ་ལ་ཀཱ་ལི་གཡས་སྐོར། །གསུམ་པ་ལ་རྟེན་འབྲེལ་སྙིང་པོས་བསྐོར་བ་
ལས་འོད་ཟེར་དཀར་པོའི་ཚོགས་འཕྲོས། ཞི་བའི་ལས་འགྲུབ་པར་བྱས་འོད་ཟེར་བ་སྤུའི་སྒོ་ནས་ཕྱིར་འཕྲོས། རང་གི་མཐའ་སྐོར་དུ་འོད་ཟེར་དཀར་པོའི་གུར་ཁྱིམ་གྱིས་བསྐོར། ཡང་སྔགས་འཕྲེང་རྣམས་ལས་འོད་ཟེར་སེར་པོའི་ཚོགས་
འཕྲོས། རྒྱས་བའི་ལས་འགྲུབ་པར་བྱས། འོད་ཟེར་དཀར་པོའི་གུར་ཁྱིམ་གྱི་མཐར་འོད་ཟེར་སེར་པོའི་གུར་ཁྱིམ་གྱིས་བསྐོར། ཡང་འོད་ཟེར་དམར་པོའི་ཚོགས་འཕྲོགས་དབང་གི་ལས་རྣམས་འགྲུབ་པར་བྱས། འོད་ཟེར་སེར་པོའི་
མཐའ་སྐོར་དུ་འཁོད། ཡང་འོད་ཟེར་ནག་པོའི་ཚོགས་འཕྲོས། དྲག་པོའི་ལས་འགྲུབ་པར་བྱས། འོད་ཟེར་ལྗང་ཁུའི་ཚོགས་འཕྲོས། ལས་རབ་འབྱམས་འགྲུབ་པར་བྱས། འོད་ཟེར་མཆིན་ཁའི་ཚོགས་འཕྲོས། དེ་

[174B] འདོད་ཟེར་ལྗང་ཁུའི་གུར་ཁྱིམ་གྱིས་བསྐོར་བར་བསམས་ནས་ཡི་གེ་བཅུ་པའི་བཟླས་པ་གང་འགྲུབ་བྱས་ཏེ། ཡི་གེ་བརྒྱ་པས་ལྷག་ཆད་ཁ་བསྐང་ཞིང་བརྟན་པར་བྱས། དགེ་པ་འདི་ཡིས་མྱུར་དུ་བདག་རྗེ་
བཙུན་སྒྲོལ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་ཇོ་བོས་འབྲོམ་སྟོན་པ་ལ་གསུངས་པའི་སྒྲུབ་ཐབས་སྲས་དོན་མ་དང་མཐུན་པར་བྱས་པ་འདི་ནི་ཡེ་ཤེས་དགེ་སློང་གིས་བསྐུལ་
བའི་ངོར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་སུ་གྱུར་ཅིག།    ༈    བླ་མའི་རྣལ་འབྱོར་སྒོམ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་
དུ་བཏང། བླ་མ་བསྟེན་པའི་ཕན་ཡོན། མ་བསྟེན་པའི་ཉེས་དམིགས་རྣམས་བསམ་ཞིང། དགེ་སེམས་ཁྱད་པར་ཅན་གྱི་ངང་ནས་འདི་ལྟར་གདོན་པར་བྱ་སྟེ།།    ༈    །ཆུ་སྐྱེས་ཉི་ཟླ་རྒྱས་
པའི་དཀྱིལ་འཁོར་སྟེང། །རྩ་བའི་བླ་མ་དཀར་སེར་འཛུམ་དཀར་འཕྲོ། །ཞལ་གཅིག་ཕྱག་གཉིས་ཕྱག་གཡས་ཆོས་འཆད་དང། །གཡོན་པ་མཉམ་གཞག་སྟེང་ནས་གླེགས་བམ་བསྣམས། །ཆོས་གོས་གསུམ་གསོལ་གསེར་མདོག་
པཎ་ཞུས་མཇེས། །མཐའ་སྐོར་དངོས་རྒྱུད་སངས་རྒྱས་བྱང་སེམས་དང། །དཔའ་བོ་མཁའ་འགྲོ་བསྲུང་མས་བསྐོར་བར་གྱུར། །རིགས་ཀུན་བདག་པོ་ཁྱབ་བདག་རྡོ་རྗེ་འཆང། །དུར་སྨྲིག་གར་གྱིས་རྣམ་རོལ་ཙོང་ཁ་བའི། །བསྟན་པའི་

[175A]༄༅། །རྒྱལ་མཚན་ཕྱོགས་བཅུར་སྒྲེང་མཛད་བའི། །རྗེ་བཙུན་བླ་མའི་ཞབས་ལ་ཕྱག་ཚལ་ལོ། །ཕྱི་ནང་གསང་བ་སྒྲུབ་པའི་མཆོད་པས་མཆོད། །ལུས་ངག་ཡིད་ཀྱི་སྡིག་ལྷུང་ཐམས་ཅད་བཤགས། །དགེ་ལ་ཡི་
རབ་ཆོས་འཁོར་བསྐོར་བ་དང། །བསྐལ་བརྒྱར་བཞུགས་གསོལ་དགེ་ཚོགས་བྱང་ཆུབ་བསྔོ། །དུས་གསུམ་རྒྱལ་བ་ཀུན་གྱིས་མ་ཐུལ་བའི། །བདག་སོགས་འགྲོ་བའི་སྐྱབས་གྱུར་དགེ་པའི་བཤེས། །བཀའ་དྲིན་ཆེན་པོ་རྗེས་སུ་
ལེགས་དྲན་བས། །རྩེ་གཅིག་དང་བའི་ཡིད་ཀྱིས་གསོལ་པ་འདེབས། །དེ་ལྟང་དང་བའི་ཡིད་ཀྱིས་གསོལ་བཏབ་པས། །དཔལ་ལྡན་བླ་མས་འབྲལ་མེད་རྗེས་བཟུངས་ཏེ། །ངེས་འབྱུང་བྱང་སེམས་ཡང་དག་ལྟ་པ་ལ། །བརྟེན་
ནས་ཀུན་མཁྱེན་གོ་འཕང་མྱུར་ཐོབ་ཤོག་གནས་སྐབས་སུ་ཡང་ཚེ་རིང་ནས་མེད་ཅིང། །དམ་ཆོས་སྒྲུབ་པའི་མཐུན་རྐྱེན་མ་ལུས་བ། །འབད་རྩོལ་མེད་པར་ལྷུན་གྱིས་གྲུབ་པ་དང། །བཤད་སྒྲུབ་བསྟན་པ་དར་བའི་བཀྲ་ཤིས་ཤོག་ཅེས་
པ་འདི་ནི་སྔགས་རམ་པ་བཀྲ་ཤིས་རྒྱས་ཚོགས་བསྐུལ་བའི་ངོར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་སྨྲས་བ་དགེ་ཞིང་བཀྲ་ཤིས་པར་གྱུར་ཅིག།    ༈    འདུལ་བ་ལུང་རྣམས་ལ་ཐུན་མོང་དུ། རྒྱལ་བའི་བསྟན་པའི་སྙིང་
པོ་འདུལ་བ་ལུང། །བསོད་ནམས་དཔལ་འཛོམ་དད་པས་བཞེངས་པའི་མཐུས། །རྒྱལ་བསྟན་སྤྱི་དང་རྒྱལ་པ་གཉིས་པ་ཡི། །མདོ་སྔགས་བསྟན་པ་དར་ཞིང་རྒྱ་པར་ཤོག།    ༈    དུས་

[175B] །སྟོང་ཕྲག་བརྒྱ་བའི་ཤེར་ཕྱིན་ལེགས་བཞེངས་པས། །བསྟན་འཛིན་སྤྱི་དང་གངས་ཅན་འགྲོ་བའི་མགོན། །རྒྱལ་བ་ཡབ་སྲས་བསྐལ་བརྒྱར་ཞབས་བརྟན་ཤོག།    ༈   
ཐུན་མོང་དུ། ཡུམ་འབྲིང་ཉི་ཁྲི་ལྔ་སྟོང་བསྒྲུབས་པའི་དགེས། །ཕྱག་རྡོར་སྤྲུལ་པ་སྟོང་བཙན་འགར་གྱི་རིགས། བསྟན་པའི་སྦྱིན་བདག་དགའ་ལྡན་སྐྱིད་ཤོད་པ། །རིགས་རྒྱུད་མངའ་ཐད་ཆབ་སྲིད་བརྟན་པར་ཤོག།    ༈   
བརྒྱད་སྟོང་པ་ལ་ཐུན་མོང་དུ། ཁྲི་དང་བརྒྱད་སྟོང་ཤེར་ཕྱིན་ཡུམ་གྱི་མདོ། །ལྷག་བསམ་དག་བས་བཞེངས་པའི་རྣམ་དཀར་གེགས། །བདག་དང་མར་གྱུར་འགྲོ་བ་མ་ལུས་པའི། །སྡིག་སྒྲིབ་ཀུན་བྱང་ཚོགས་གཉིས་རྫོགས་པར་
ཤོག།    ༈    ཤེས་རབ་ཁྲི་བ་བསྡུས་པ་བརྒྱད་སྟོང་པ། །ཤོག་དཀར་འཛིན་མའི་ངོས་ལ་བཀོད་པའི་མཐུས། །ཆོས་ཀུན་གནས་ལུགས་རྟོགས་བའི་ཤེས་རབ་ཀྱིས། །སྡུག་བསྔལ་
རྩ་བ་དྲུངས་ནས་འབྱིན་པར་ཤོག།    ༈    ཤར་ཕྱིན་ལ་སོགས་སྣ་ཚོགས་རྒྱལ་བའི་བཀའ། །བསོད་ནམས་དཔལ་འཛོམ་དང་པ་སྒྲུབ་པའི་དགེས། །སྒོ་གསུམ་མ་དག་དྲི་མ་ཀུན་སྦྱངས་ནས། །ངན་
སོང་གནས་སུ་སླར་ཡང་མི་ལྷུང་ཤོག།    ༈    ཕལ་ཆེན་ལ་སོགས་རྒྱལ་བའི་གསུང་རབ་ཀུན། །བཞེངས་ལ་མཐུན་པ་བསྒྲུབ་པའི་ལུས་ཅན་རྣམས། །དལ་འབྱོར་རྟེན་བཟང་རྒྱུན་མར་འཐོབ་པ་དང། །རྣམ་ཀུན་

[176A]༄༅། །མཁྱེན་པའི་ཡེ་ཤེས་མཆོག་ཐོབ་ཤོག།    ༈    དཀོན་བརྩེགས་ལ་སོགས་ཟབ་དང་རྒྱ་ཆེ་བའི། །དྲི་མེད་བཀའ་ལ་སྲི་ཞུ་བགྱིས་པ་ཡིས། །དཀོན་མཆོག་གསུམ་དང་ནམ་ཡང་མི་
འབྲལ་ཞིང། །རྒྱལ་སྲས་སྤྱོད་ལ་ཞུམ་མེད་སློབ་པར་ཤོག།    ༈    རྒྱལ་བའི་མཛད་པ་ཀུན་གྱི་མཆོག་གྱུར་བ། །བྱང་ཕྱོགས་གངས་རིའི་ལྗོངས་འདིར་འགྱུར་རོ་འཚལ། །འབྲི་དང་ཀློག་དང་མཆོད་ཅིང་
བསྟོད་པ་རྣམས། །མི་གནས་མྱ་ངན་འདས་བ་མྱུར་ཐོབ་ཤོག།    ༈    ཐུབ་པའི་གསུང་རབ་ཀུན་གྱི་རྩེར་སོན་པ། །གསང་ཆེན་རྒྱུད་སྡེ་རྒྱ་མཚོ་འགྱུར་རོ་འཚལ། །བཞེངས་པའི་དགེ་བ་ཟླ་
བསྟན་འཛིན་གྱིས། །གསེར་ལྡན་དགའ་མའི་མངལ་འཁུར་ལྕི་གྱུར་ཅིག།    ༈    ཐུབ་པའི་གསུང་རབ་ཀུན་གྱིས་རྩེར་སོན་པ། །གསང་ཆེན་རྒྱུད་སྡེ་རྒྱ་མཚོ་འགྱུར་རོ་འཚལ། །བཞེངས་པའི་དགེ་བ་ཟླ་
ཤེལ་ལྟར་དཀར་དེས། །མདོ་སྔགས་བསྟན་པ་དར་པའི་བཀྲ་ཤིས་ཤོག་ཅེས་པ་འདི་ཡང་སྟག་རྩེའི་ཡུམ་བསོད་ནམས་དབལ་འཛོམ་གྱིས་དད་བརྩོན་ཆེན་པོས་རྒལ་བའི་བཀའ་འགྱུར་རོ་ཅིག་བཞེངས་པའི་དགེ་རྩ་རྣམས་རྫོགས་བྱང་དུ་
བསྡོ་བའི་ཕྱིར་དུ་ཆོས་སྨྲ་བའི་དགེ་སློང་བླཽ་བཟང་ཡེ་ཤེས་ཀྱིས་སྨྲས་པ་དགེ་ཞིང་བཀྲ་ཤིས་པར་གྱུར་ཅིག།    ༈    །འཇམ་དཔལ་གཤིན་རྗེའི་གཤེད་དང་དབྱེར་མེད་དུ། །རྩེ་གཅིག་མོས་པའི་ཡུལ་གྱུར་རྡོ་རྗེ་

[176B] །ལྷ་བཅས་འགྲོ་བའི་གཙུག་རྒྱན་ཡིད་བཞིན་ནོར། །རྗེ་བཙུན་བླ་མའི་ཞབས་ལ་གསོལ་བ་འདེབས། །བསླུ་མེད་དཀོན་མཆོག་གསུམ་གྱིས་བྱིན་རླབས་དང། །དགེ་ལྡན་བསྟན་སྲུངས་རྒྱ་མཚོའི་མཐུ་སྟོབས་ཀྱིས། །བློ་
བཟང་ཡེ་ཤེས་ཞབས་སེན་རྡོ་རྗེའི་ཁྲིར། །གཡོ་མེད་འཕྲིན་ལས་ཕྱོགས་བཅུར་རྒྱས་པར་ཤོག་སྔོན་ནས་བཟང་པོའི་ལས་ཀྱིས་ཡོངས་འབྲེལ་བའི། །དད་ལྡན་ཕུ་ནུ་ཚེ་རབས་ཐམས་ཅད་དུ། །རྗེ་བཙུན་བླ་མས་དགྱེས་བཞིན་རྗེས་
བཟུངས་ཏེ། །མཐར་ཐུག་ཀུན་མཁྱེན་གོ་འཕང་ཐོབ་པར་ཤོག་ཅེས་པ་འདི་ནི་པའི་སངས་སྲོང་བཙན་བསྟན་སྐྱོང་གིས་བླ་མ་དང་ཡི་དམ་དབྱེར་མེད་དུ་གསོལ་བ་འདེབས་ཤིང་ཞབས་པད་བརྟན་པ་དང། ངེད་རང་ཕུ་ནུ་གཉིས་རྗེས་སུ་
འཛིན་པའི་སྨོན་ལམ་བཅས་འཁྱེར་བདེ་བཞིག་དངོས་ཞེས་བསྐུལ་བའི་དེར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག།    ༈    སྐུ་བཞིའི་བདག་ཉིད་དྲིན་ཅན་བླ་མ་དང། །དབྱར་མེད་མགོན་པོ་
ཡིད་བཞིན་ནོར་བུ་ལ། །སྙིང་ནས་འདུད་དོ་མཆོག་དང་ཐུན་མོང་གི། །དངོས་གྲུབ་མ་ལུས་མྱུར་དུ་སྩལ་དུ་གསོལ། །དེ་ལ་འདིར་མགོན་དཀར་ཡིད་བཞིན་ནོར་བུའི་རྗེས་གནང་བྱ་བར་འདོད་པས། གནས་དབེན་ཟིང་བཀྲ་ཤིས་ལ་
ཉམས་དགའ་བར། ཕྱག་བདར་ལེགས་པར་བྱས། དཀོན་མཆོག་གི་རྟེན་དང། ཁྱད་པར་མགོན་པོ་འདིའི་བྲིས་སྐུ་སོགས་རབ་གནས་ཅན་བཤམ། ས་གཞི་འམ། །མཎྜལ་དྲི་བཟང་གིས་ལེགས་པར་བྱུགས་པ་ལ་པདྨ་དཀར་

[177A]༄༅། །པོ་འདབ་མ་བཞི་པ་ལྟེ་བ་དམར་སེར་གྱི་དབུས་སུ་ཧཱུཾ་དཀར་པོ་དང། པདྨའི་མཐའ་མེ་རིས་སྐོར་བ་བྲི། དེའི་སྟེད་མཉྫིའམ། རྐང་གསུམ་གྱི་སྟེང་དུ་འབྱོར་ན་ནས་དཀར་པོ་རྗེན་བཏགས། མ་འབྱོར་ན་ནས་དཀར་
མོ་ལས་གྲུབ་བའི་གཏོར་མ་ཟུར་གསུམ་བ་མཐའ་མཐེབ་སྐྱུས་བསྐོར་བ་ལ། མར་རྒྱན་ནོར་བུའི་གཟུགས་ཅན་དང་སྦྲང་རྩི་ལ་སོགས་པས་བརྒྱན་ཅིང། མདའ་རྒོད་སྒྲོ་མ་ལ་མངའ་དར་མེ་ལོང། མགོན་པོ་འདིའི་ཙ་ཀ་ལི་དང་བཅས་བ་བཙུགས་
མཆོད་གཏོར་སྤྱན་གཟིགས་ཟས་སྣ་ཚོགས་ཀྱིས་བསྐོར་བ་བཤམས་ལ། སྐྱབས་སེམས་ཚད་མེད་བཞི་སྤྱི་འགྲོ་ལྟར་ལ། ཁྱད་པར་སེམས་ཅན་ཐམས་ཅད་དབུལ་བའི་སྦུག་བསྔལ་དང་བྲལ་བ་དང། མཐར་ཐུག་རྫོགས་པའི་
སངས་རྒྱས་ཀྱི་ས་ལ་དགོད་པར་བྱ། དེའི་ཕྱིར་དུ་མགོན་པོ་ཡིད་བཞིན་ནོར་བུའི་སྒོམ་བཟླས་ལ་འཇུག་པར་བྱ་སྙམ་པ་སྙིང་ཐག་པ་ནས་ལན་མང་དུ་བསམས་ནས། རང་ཐ་མལ་དུ་གནས་པའི་སྙིང་ནང་དུ་ཐིག་ལྟེར་དམར་པོ་རྒྱ་སྲན་ཙམ་
དེའི་དབུས་སུ་ཧཱུཾ་ཡིག་དཀར་པོ་དངུལ་ཆུའི་མདོག་འདྲ་བ། དེ་ལས་འོད་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དབུལ་བའི་སྡུག་བསྔལ་བསལ། སྲིད་ཞིའི་དཔལ་འབྱོར་ཕུན་སུམ་ཚོགས་པ་ཐམས་ཅད་བསྔ་ས། ཐིག་
ལེ་ས་བོན་དང་བཅས་པ་ལ་ཐིམ་པ་ཡོངས་སུ་གྱུར་པ་ལས། རང་ཉིད་མགོན་པོ་ཡིད་བཞིན་གྱི་ནོར་བུ་ཞེས་པ་ནས། ཡེ་ཤེས་པ་དགུག་གཞུག་གི་བར་བསྐང་གསོའི་སྐབས་ལྟར་ལ། ནང་མཆོད་བ་བླ་མེད་ལྟར་བྱིན་གྱིས་བརླབ་

[177B] ཕྱོགས་བཅུ་དུས་གསུམ་ཞེས་སོགས་ཀྱིས་བསྟོད་ནས། བསྙེན་བའི་སྐབས་སུ་རང་མགོན་པོར་གསལ་བའི་ཐུགས་ཀའི་མཁའ་འགྲོ་མའི་སྙིང་ཁར། ཐིག་ལེ་དམར་བོ་ཧཱུཾ་དཀར་པོ་དང་བཅས་པའི་མཐར་གུ་རུ་མ་ཧཱ་ཀཱ་ལ་ཧ་རི་
ནི་སིདྡྷི་ཛ། ཞེས་པ་གཡས་སུ་བསྐོར་བ་ལ་དམིགས་ནས་བཟླས་པ་བྱ། དེ་ལྟར་བསྙེན་པ་སྔོན་དུ་སོང་ནས་རྗེས་གནང་བྱེད་པའི་ཚེ་ཁ་བཱ་ཎིའི་བདག་བསྐྱེད་བཟླས་པ་དང་བཅས་པ་སྔོན་དུ་བཏང། དེ་ནས་མདུན་བསྐྱེད་ཀྱི་དཀྱིལ་འཁོར་གཏོར་
མ་དང་བཅས་པ་སཱ་བྷཱ་ཝས་སྟོང་པར་སྦྱངས། སྟོང་བའི་ང་ལས་ཧཱུཾ་ལས་ནོར་བུ་ཧཱུཾ་གིས་མཚན་པ་ཡོངས་གྱུར་པ་ལས། མགོན་པོ་ཡིད་བཞིན་ནོར་བུ་སྐུ་མདོག་དཀར་ལ་དམར་བའི་མདངས་ཆགས་པ། ཁྲོ་འཛུམ་སྒེགས་པའི་ཉམས་ཅན། ཞལ་
གཅིག་ཕྱག་དྲུག་པ། ཕྱག་གཡས་ཀྱི་དང་བོས་ནོར་བུ་རིན་པོ་ཆེ་དབང་གི་རྒྱལ་པོ་དང། གཡོན་དང་པོས་རིན་པོ་ཆེས་གང་བའི་ཐོད་བུམ་དཀུ་གཡོན་པ་ལ་བརྟེན་ནས་འཛིན་བས་པས་འདོད་དགུའི་ཆར་འབེབས་པ། བར་པ་གྨུཨྶ་མ་དབུལ་བ་
རྩད་ནས་གཅོད་པའི་རྡོ་རྗེ་གྲི་གུག་དང། ཁམས་གསུམ་ཟིལ་གྱིས་གནོན་པའི་རྩེ་གསུམ་འཛིན་པ། འོག་མ་གཉིས་ན་གནས་གསུམ་མཁའ་འགྲོ་འབོད་པའི་ཅང་ཏེའུ་དང། སྲིད་ཞི་དབང་དུ་སྡུད་པའི་ལྕགས་གྱུ་འཛིན་པ། སྨིན་མ་དང་སྨར་དམར་སེར་
འབར་ཞིང། དབུ་སྐྲ་ཁམས་སེར་གྱེན་དུ་བརྗེས་པའི་སྤྱི་བོར་བླ་མ་མི་བསྐྱོད་དབང་གི་རྒྱལ་པོས་རྒྱས་བཏབ་ཅིང། དཔྲལ་བར་སིནྡྷུ་རས་བྱུགས་པ། རིན་པོ་ཆེ་སྣ་ཆོས་ལས་གྲུབ་བའི་དབུ་རྒྱན། སྙན་རྒྱན། མགུལ་རྒྱན་ ཕྱག་གདུབ། ཞབས་གདུབ་ལ་

[178A]༄༅། །སོགས་པ་རིན་པོ་ཆའི་རྒྱན་བརྒྱད་ཀྱིས་བརྒྱན་པ། ལྷ་ལྔ་ལས་གྲུབ་པའི་དར་བཟང་པོའི་སྟོད་གཡགས་དང་སྨད་གཡོགས་ལྷ་བ་ལྷུབ་ཏུ་གསོལ་བ། རིན་པོ་ཆེའི་འཕྲེང་བ་དང་གསེར་གྱི་དྲིལ་བུ་གཡིར་
ཁས་སྤྲས་པ། ཞབས་གཉིས་འགྲོ་འཕྲོ་ལ་འཆོམས་བ་ལྟ་བུ་ལ་མཁའ་གྲོ་དང། གནོད་སྦྱིན་དང། ནོར་བདག་མང་པོས་བསྐོར་ནས་བཞུགས་བའི་ཐུགས་ཀར་དབང་སྡུད་ཀྱི་མཁའ་འགྲོར་སྡེ་ལྔ་བཞུགས་པའི་གཙོའ་འཁོར་ཐམས་
ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་གི་འོད་ཟེར་ལྕགས་ཀྱུའི་རྣམ་བཅན་གྱིས་ཤར་ལྷོ་ཞེས་སོགས། །ཡེ་ཤེས་པ་སྤྱན་དྲང་ནས་བསྟན། གདན་འབུལ་བ། མཆོད་
པ་བསྟོད་པ་བཟླས་པ། གཏོར་མ་འབུལ་བ་གསོལ་བ་འདེབས་པ་རྣམས་བྱ། །དེ་ནས་སློབ་མ་ཁྲུས་བྱས་མཎྜལ་ཕུལ་ནས་འདུག་པ་ལ། སྔོན་འགྲོའི་ཆོས་བཤད་ནས། སྤྱིར་གྱིས་མགོན་པོའི་ཐུགས་བསྐྱེད་ཚུལ་ཁྱད་པར་
མགོན་པོ་འདི་ཉིད་ལ་ཞི་བ་ནོར་དུ་བསྒྲུབ་པར་བྱ་བ་དང། དྲག་པོ་མཐུ་རུ་བསྒྲུབ་པ་གཉིས་ལས། འདི་མྱུར་མཛད་ཅེས་པ་ལ་བརྟན་ནས་ཞི་བ་ནོར་དུ་བསྒྲུབ་པ་ཡིན་པས། འདི་ཉིད་ཚུལ་བཞིན་བསྒྲུབས་ན་ཆོས་སྒྲུབ་པའི་མཐུན་རྐྱེན་
དགོས་འདོད་མ་ལུས་པ་སྩོལ་ཞིང། དབུལ་བའི་སྡུག་བསྔལ་མཐའ་དག་ལས་སྐྱོབ་བ་དང། མཐར་མཁའ་སྤྱོད་དུ་འདྲེན་བ་སོགས་ཀྱི་ཕན་ཡོན་ཤིན་ཏུ་ཆེ། དེའི་དམག་དག་ཁྱད་པར་ཅན་གྲུབ་ཆེན་རཱ་ཧཱུ་ལས། མཁས་གྲུབ་ཁྱུང་

[178B] དེའི་དུས་སུ་མཁས་གྲུབ་ཁྱུང་བོ་རྣལ་འབྱོར་སྐུ་མཚམས་དམ་བར་བཞུགས་ཡོད་བའི་ཐོ་རངས་ཁ་བ་ཆེན་པོ་གཅིག་བྱུང་བའི་ནམ་ལངས་མ་ཐོག་ལ། ཨཱ་ཙཱ་རྱ་གཅིག་མཇལ་ཟེར་བ་ཨ། ང་
མཚམས་དམ་པོ་ལ་ཡོད་བས་མཇལ་བ་མི་ཡོང་བྱས་བས། ང་རྒྱ་གར་ར་ངེ་ནས་འོངས་པ་ན་བ་ཡིན། ཅིས་ཀྱང་མཇལ་དགོས་ཟེར་ནས་འཇལ། སྨན་པ་ལ་བསྟན་པས་ཁྲག་ཏུ་འཇུག་ཟེར་ནས་གཏར་ཁ་བྱེད་བར་བྱས་པས། རྣལ་
འབྱོར་བའི་གཏར་ཁ་དེས་མི་ཡོངས་གསུངས་ནས། ནམ་མཁའ་ལ་སྐྱིལ་མོ་ཀྲུང་དུ་བཞུགས་ནས་བསྲུགས་པས་སྐུ་ལས་ཁྲག་མང་པོ་བཏོན་ནས་ནམ་མཁའ་ལ་བཞུགས་སོ། །ཡངས་ལ་བཞུགས་རླང་ལངས་གསུང་བ་ལ། བསྐུ་མཉེ་
བྱ་དགོས་བས་རྩི་མར་འབྱུག་ཞུས་པས། རྣལ་འབྱོར་པའི་བསྐུ་མཉེ་དེས་མི་ཡོངས་གསུངས། ཡང་འུ་རུ་རུ་འདུག་པ་དང། ནམ་མཁའ་ལ་བཞུགས་ནས། བ་སྤུའི་བུ་ག་ཐམས་ཅད་ནས་ཀུ་ནད་མནང་པོ་བསྟན་ནས་ནམ་མཁའ་ལ་ཆགས་
པ་དང། ཡང་དེ་རྣམས་བ་སྤུའི་བུ་གར་སིབ་བསྡུས་ནས་བསྐུ་མཉེ་མཛད་པ་ལ་ནམ་མཁའ་ལ་མཁའ་འགྲོ་མང་པོས་བསྐོར་ནས་གར་སྣ་ཚོགས་བསྒྱུར་རོ། །དེ་ནས་ཁྱུང་པོའི་དགོངས་པ་ལ་འདི་གྲུབ་ཐོབ་ཅིག་ཏུ་འདུག་དགོངས་ནས་ཕྱག་
བཙལ་བསྐོར་བ་བྱས་གསེར་གྱི་མཎྜལ་ཕུལ་ནས་ཐུགས་རྗེས་གཟིགས་བར་ཞུ་འཚལ་བྱས་བས། གུཎ་ཨ་ཀ་ར་ལ་སོགས་བ་གྲུབ་ཐོབ་མང་བོས་ཁྱོད་བོད་ལ་རྒྱུ་གཅེས་ལུང་བསྟན་ནས་ཁྱོད་ཅན་འོངས་པ་ཡིན། རྒྱ་གར་ནས་ཉི་མ་

[179A]༄༅། །ཤར་མ་ཐག་ཡོངས་བས་བོད་ས་རོང་དོག་བས་ནམ་ལངས་མ་ཐོག་སླེབས་པ་ཡིན་གསུངས། དེ་ནས་འཕན་ཡུལ་འཆད་ཁར་ཟླ་བ་གསུམ་བཞུགས་ནས་ཆོས་དང་གདམས་པ་མང་པོ་དང། ཁྱད་བར་མགོན་
པོའི་ཆོས་སྐོར་རྣམས་རྫོགས་པར་གསན་པ་ཡིན། མདོར་ན་ཡེ་ཤེས་མགོན་པོ་འདི་དག་གིས། བླ་མ་ཡི་དམ་མཁའ་འགྲོ་ཆོས་སྐྱོང་ནོར་ལྷ་ཐམས་ཅད་ཀྱི་གོ་ཆོད་བས། ཆོས་སྐོར་འདི་དག་དང་མཇལ་བ་སྐལ་བ་བཟང་སྙམས་
ནས་སྤྲོ་བ་བསྐྱེད་ནས་གསན་བར་ཞུ། དེས་ན་གནས་ཁང་འདི་ཉིད་ཀྱང་ཐ་མལ་གྱི་རྣམ་པ་ཅན་མ་ཡིན་པར་དུར་ཁྲོད་ཆེན་པོ་བསིལ་པའི་ཚལ་ལ་སོགས་པའི་གནས་ཁྱད་པར་ཅན་ཡིན་སྙམ་པ་དང། གཏོར་མ་འདི་ཉིད་ཀྱང་སྔར་མདུན་
བསྐྱེད་ཀྱི་སྐབས་ལྟར་མགོན་དཀར་ཡིད་བཞིན་གྱི་ནོར་བུ་དངོས་ཡིན་སྙམ་པ་དང། དེའི་སྟེང་གི་ནམ་མཁའ་ལ་རྒྱལ་པ་རྡོ་རྗེ་འཆང་ནས་བརྒྱུད་པ་རིན་ཆེན་སྣ་བདུན་ལ་སོགས་པ་རྩ་རྒྱུད་ཀྱི་བླ་མ་ཡི་དམ་དཀྱིལ་འཁོར་གྱི་ལྷ་ཚོགས་
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས་དང་བཅས་བས་ནམ་མཁའ་གང་བར་བཞུགས་པ་དང། བླ་མ་ཡང་རྗེ་བཙུན་ཁ་སར་བཱ་ནི་སྐུ་མདོག་དཀར་པོ་ཞལ་གཅིག་ཕྱག་གཉིས་པ་ཞབས་གཉིས་
མཉམ་པའི་སྟབས་ཀྱིས་བཞེངས་པ་ཅིག་ཏུ་མོས་ནས། དེའི་སྦྱང་སྔར་སྤྱིར་འཁོར་བ་དང། ཁྱད་བར་ངན་སོང་གི་སྡུག་བསྔལ་དྲག་ཅིང་རྩུ་བ་ལ་ཡུན་རིང་བས་འཇིགས་པ་དང། གཞན་ཡང་ཤེས་བྱའི་སྒྲིབ་པ་དང། དམན་

[179B] རེ་ས་གཞན་ན་མེད་པའི་བློ་ལྟོས་བཅས་ནས་སྐྱབས་སུ་འགྲོ་བ་དང། སྔར་བྱས་ཀྱི་སྡིག་པ་ལ་ཁོང་བར་དུག་སོང་བ་ལྟ་བུའི་འགྱོད་སེམས་དང། ཕྱིན་ཆད་སྲོག་ལ་བབ་ཀྱང་མི་བྱེད་སྙམ་
པའི་སྡོམ་སེམས་སྔོན་དུ་འགྲོ་པའི། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱའོ་སྙམ་པའི་སྨོན་པའི་སེམས་དང། དེའི་ཆེད་དུ་རྒྱལ་སྲས་ཀྱི་སྡོམ་པ་བཟུངས་ནས་སྦྱིན་སོགས་ཀྱི་སྦྱོད་པ་
ལ་བསླབ་པར་བྱའོ་སྙམ་པའི་སྒོ་ནས་འདིའི་རྗེས་ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་
གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་གྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །
སེམས་ཅན་ཐམས་ཅད་བདག་གི་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོད་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་པའི་རྗེས་ཟློས་ལན་གསུམ་བྱ། །དེ་ནས། གང་གི་དྲིན་གྱིས་བདེ་
ཆེན་ཉིད། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་བད་ལ་འདུད། །ཁྱོད་ཞབས་པདྨོ་སྤངས་ནས་ནི། །གཙོ་བོ་གཞན་ན་སྐྱབས་མ་མཆིས། །འགྲོ་བའི་དཔའ་བོ་ཐུབ་ཆེན་བོས། །

[180A]༄༅། །བདག་ལ་བློ་མཆོག་སྩལ་དུ་གསོལ། །ཞེས་པའི་རྗེས་ཟློས་ལན་གསུམ་གྱིས་གསོལ་པ་བཏབ། །དེ་ནས་བླ་མ་རྗེ་བཙུན་ཁ་སརྦཱ་ཎི་ཞལ་གཅིག་ཕྱག་གཉིས་པར་གསལ་པའི་ཐུགས་ཀར་མགོན་པོ་ཡིད་
བཞིན་གྱི་ནོར་བུ། དེའི་ཐུགས་ཀར་དབང་སྦུད་ཀྱི་མཁའ་འགྲོ་མ་དམར་མོ། །དེའི་ཐུགས་ཀར་ཐིག་ལེན་མར་བོ་རྒྱ་སྲན་ཙམ་པ། །དེའི་སྟེང་དུ་ཧཱུཾ་དཀར་ལ་དམར་པའི་མདངས་ཆགས་པ་ཅིག་བཞུགས་པ་གསལ་བཏབ། དེ་ལ་སློབ་མ་
རྣམས་ཀྱིས་མོས་གུས་དྲག་བོ་བྱེད་དགོས་ཞེས་བརྡ་སྦྲད། དེ་ནས་སློབ་མ་རྣམས་ཐ་མལ་དུ་གནས་བའི་སྙིང་ཁར་ཐིག་ལེ་དམར་པོའི་སྟེང་དུ་ཐིག་ལེ་དཀར་པོ་གཅིག་ཡོད་པ་དེ་ལས་འོད་འཕྲོས། འཕགས་པ་མཆོད། སེམས་ཅན་གྱི་
དོན་བྱས། ཚུར་འདུས་ཡོངས་སུ་གྱུར་པ་ལས། མགོན་པོ་ཡིད་བཞིན་གྱི་ནོར་བུ། དེའི་ཐུགས་ཀར་དབང་སྡུད་གྱི་མཁའ་འགྲོ་མ། དེའི་ཐུགས་ཀར་ཐིག་ལེ་དམར་པོ་ཧཱུཾ་དཀར་པོ་དང་བཅས་པར་གྱུར། །དེ་ལྟར་གྱུར་པའི་མོས་པ་ཡང་
མཛོད་ཅེས་བརྡ་སྦྲད། དེ་ནས་ཁྱེད་རང་རྣམས་ཐལ་མོ་སྦྱར་ནས་འདིའི་རྗེས་ཟློས་མཛོད། བླ་མ་རིན་བོ་ཆེ། བདག་ལ་མགོན་པོ་ཡིད་བཞིན་གྱི་ནོར་བུའི་སྐུའི་བྱིན་རླབས་སྩལ་དུ་གསོལ། ཞེས་རྗེས་ཟློས་དང་བསྟུན་ནས་གསོལ་པ་བཏབ་
པས། དཔོན་སློབ་གཉིས་ཀའི་ཐུགས་ཀའི་ཧཱུཾ་ལས་འོད་ཟེར་འཕྲོས། དུར་ཁྲོད་བསིལ་པའི་ཚལ་ནས་མགོན་པོ་མཁའ་འགྲོ་མའི་ཚོགས་ཀྱིས་བསྐོར་བ་དཔག་ཏུ་མེད་པ་སྤྱན་དྲངས། རོལ་མོའི་སྒྲ་དང་བཅས་པས་ཀྵཱིཾ་ཉེར་གཅིག་བརྗོད་

[180B] ཛཿ་ཧཱུཾ་བཾ་ཧོཿ་ཞེས་སློབ་མ་ལ་བསྟིམ། མདུན་གྱི་གཏོར་མ་མགོན་པོར་བསྐྱེད་པ་ཁྱེད་རང་རྣམས་ཀྱི་སྤྱི་བོར་བྱོན་བ་ལུས་ལ་ཟིམས་བས་མགོན་པོའི་སྐུའི་བྱིན་རླབས་ཐོབ་པའི་མོས་པ་མཛོད་བྱས་ལ། གཏོར་མ་སློབ་མའི་མགོ་ཐོག་
ཏུ་བཞག་ནས་རྒྱལ་པ་ཁྱབ་བདག་རྡོ་རྗེ་འཆང་ཆེན་པོས་བྱིན་གྱིས་རློབས་ཤིག་དཔལ་ལྡན་ཤ་ཝ་རི་དབང་ཕྱུག་གིས་བྱིན་གྱིས་རློབས་ཤིག་མངའ་བདག་མཻ་ཏྲི་བ་ཆེན་པོས་བྱིན་གྱིས་རློབས་ཤིག་གྲུབ་ཆེན་རཱ་ཧུ་ལས་བྱིན་གྱིས་རློབས་
ཤིག་མཁས་གྲུབ་ཁྱུང་པོ་རྣལ་འབྱོར་གྱིས་བྱིན་གྱིས་རློབས་ཤིག་མཉམ་མེད་རིན་ཆེན་བརྩོན་འགྲུས་ཀྱིས་བྱིན་གྱིས་རློབས་ཤིག་དཔོན་སྟོན་སྐྱེར་སྒང་པ་ཆེན་པོས་བྱིན་གྱིས་རློབས་ཤིག་གཉན་སྟོན་སྤས་པའི་རྣལ་འབྱོར་གྱིས་
བྱིན་གྱིས་རློབས་ཤིག་ཆོས་རྗེ་སངས་རྒྱས་སྟོན་པས་བྱིན་གྱིས་རློབས་ཤིག་མཁས་གྲུབ་ཤངས་སྟོན་ཆེན་པོས་བྱིན་གྱིས་རློབས་ཤིག་མུས་ཆེན་རྒྱལ་མཚན་དཔལ་བཟང་བོས་བྱིན་གྱིས་རློབས་ཤིག་སྔགས་འཆང་རྡོ་རྗེ་གཞོན་
ནུས་བྱིན་གྱིས་རློབས་ཤིག་མཉམ་མེད་ནམ་མཁའི་རྣལ་འབྱོར་པ་ཆེན་པོས་བྱིན་གྱིས་རློབས་ཤིག་མཁས་གྲུབ་དགེ་ལེགས་དཔལ་བཟང་པོས་བྱིན་གྱིས་རློབས་ཤིག་པཎ་ཆེན་ཆོས་ཀྱི་རྒྱལ་མཚན་གྱིས་བྱིན་གྱིས་རློབས་ཤིག་
འཁྲུལ་ཞིག་རིན་ཆེན་བཤེས་གཉེན་གྱིས་བྱིན་གྱིས་རློབས་ཤིག་རབ་འབྱམས་སྨྲ་བ་སངས་རྒྱས་རྒྱ་མཚོས་བྱིན་གྱིས་རློབས་ཤིག་རྒྱལ་བ་བློ་བཟང་དོན་གྲུབ་ཀྱིས་བྱིན་གྱིས་རློབས་ཤིག། །མཁས་གྲུབ་སངས་རྒྱས་ཡེ་ཤེས་ཀྱིས་བྱིན་

[181A]༄༅། །གྱིས་རློབས་ཤིག་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་བྱིན་གྱིས་རློབས་ཤིག་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོས་བྱིན་གྱིས་རློབས་ཤིག་ཡིད་བཞིན་གྱི་མགོན་པོ་ཁྱེད་ཀྱིས་
རྡོ་རྗེ་སློབ་མ་འདི་རྣམས་ཀྱི་ཕྱི་བཞིན་རྒྱུག་ལ། ལུས་དང་གྲིབ་མ་བཞིན་དུ་འགྲོགས་ནས་སངས་རྒྱས་མཐོབ་ཀྱི་བར་དུ་འཕྲིན་ལས་གང་དོགས་ཐམས་ཅད་ཚུལ་བཞིན་དུ་སྒྲུབ་ཤིག་ཅེས་པའི་བཀའ་བསྒོ་ཚར་གཅིག་བྱ། དེས་ཁྱེད་
དང་རྣམས་ཀྱི་ཚེ་འཁོར་པ་ཐོག་མ་མེད་པ་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་མགོན་པོའི་སྐུའི་བྱིན་རླབས་ཐོབ་སྙམ་པའི་མོས་བ་མཛོད། ཅེས་བརྗོད། །ཡང་བླ་མ་རིན་པོ་ཆེ་བདག་ལ་མགོན་པོ་ཡིད་བཞིན་
ནོར་བུའི་གསུང་གི་བྱིན་རླབས་སྩལ་དུ་གསོལ། ཞེས་པའི་རྗེས་ཟློས་བྱས་པས། །བླ་མ་ཁ་སརྤཱ་ཎིའི་ཐུགས་ཀའི་མཁའ་འགྲོ་མའི་ཐུགས་ཀར་ཧཱུཾ་དཀར་པོའི་མཐར། གུ་རུ་མ་ཧཱ་ཀའ་ལ་ཧ་རི་ནི་སིདྡྷི་ཛཿ་ཞེས་པའི་སྔགས་ཀྱིས་བསྐོར་ནས་
ཡོད་པ་ལས་སྔགས་འཕྲེང་མར་མེ་གཅིག་ལས་གཉིས་ཆད་ཀྱི་ཚུལ་གྱིས་བྱུང་པ། ཁྱེད་རང་རྣམས་ཀྱི་ཞལ་ནས་ཞུགས་སྙིང་ཁའི་ཧཱུཾ་ཡིག་གི་མཐར་འཁོད་པའི་མོས་བ་མཛོད་ལ། འདིའི་རྗེས་ཟློས་གྱིས་བྱས་ལ། གུ་རུ་མ་ཧཱ་ཀཱ་ལ་ཧ་
རི་ནི་སིདྡྷི་ཛཿ་ཞེས་པའི་རྗེས་ཟློས་ལན་གསུམ་བྱ། དེ་ནས་རོལ་མོའི་སྒྲི་དང་བཅས་བཀའ་བསྒོ་རྒྱས་བསྡུས་ཅི་རིགས་བྱ་དེས་ཁྱེད་རང་རྣམས་བས་ཚེ་ཐོག་མ་མེད་པ་ནས་བསགས་པའི་ངག་གི་སྡིག་སྒྲིབ་ཐམས་ཅད་དག་མགོན་

[181B] དེ་ནས་བླ་མ་རིན་པོ་ཆེ་བདག་ལ་མགོན་པོ་ཡིད་བཞིན་གྱི་ནོར་བུའི་ཐུགས་ཀྱི་བྱིན་རླབས་སྩལ་དུ་གསོལ། ཞེས་རྗེས་བློས་ཀྱི་སྒོ་ནས་གསོལ་པ་ལན་གཅིག་བཏབ་བས། བླ་མའི་ཐུགས་
ཀར་པད་ཉིའི་སྟེང་དུ་ཧཱུཾ་དཀར་ལ་འཚེར་བའི་ནང་དུ་སངས་རྒྱས་མཁའ་འགྲོ་མ། །དེའི་ཤར་དུ་རྡོ་རྗེ་མཁའ་འགྲོ་མ། །ལྷོར་རིན་ཆེན་མཁའ་འགྲོ་མ། ནུབ་ཏུ་པདྨ་མཁའ་འགྲོ་མ། །བྱང་དུ་ལས་གྱི་མཁའ་འགྲོ་མ་རྣམས་བཞུགས་པ་ཤངས་བུག་
གཡས་པ་ནས་འཐོན། ཁྱོད་རང་རྣམ་པའི་ཤངས་བུག་གཡོན་ནས་ཞུགས། ཁྱེད་རང་རྣམ་པའི་སྙིང་ཁར་མཁའ་འགྲོ་སྡེ་ལྡ་ཧྲམ་མེ་ཡོད་པའི་མོས་པ་མཛོད་བྱས་ལ་རོལ་མོ་དང་བཅས་བཀའ་བསྒོ་སྔར་ལྟར་བྱ། །དེས་ཁྱེད་རང་རྣམ་པས་
ཚེ་ཐོག་མ་མེད་པ་ནས་ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་མགོན་པོའི་ཐུགས་ཀྱི་བྱིན་རླབས་ཐམས་ཅད་ཐོབ་པའི་མོས་པ་མཛོད། ཅེས་བརྗོད། ཡང་འདིའི་རྗེས་ཟློས་མཛོད། བླ་མ་རིན་པོ་ཆེ། བདག་ལ་མགོན་པོ་
ཡིད་བཞིན་གྱི་ནོར་བུའི་ཡོན་ཏན་འཕྲིན་ལས་ཀྱི་བྱིན་རླབས་སྩལ་དུ་གསོལ། ཞེས་གསོལ་པ་བཏབ་པས། བླ་མའི་སྤྱི་བོ་བདེ་ཆེན་གྱི་རྩ་འཁོར་ལ་སངས་རྒྱས་མཁའ་འགྲོ་མས་གཙོ་བྱས་པའི་མཁའ་འགྲོ་སྡེ་ལྔ། མགྲིན་པ་ལོངས་སྤྱོད་
ཀྱི་རྩ་འཁོར་ལ་པདྨ་མཁའ་འགྲོ་མས་གཙོ་བྱས་པའི་མཁའ་འགྲོ་སྡེ་ལྔ། སྙིང་ཁ་ཆོས་ཀྱི་འཁོར་ལོའི་རྩ་འཁོར་ལ་རྡོ་རྗེ་མཁའ་འགྲོས་གཙོ་བྱས་པའི་མཁའ་འགྲོ་སྡེ་ལྔ། ལྟེ་བ་སྤྲུལ་པའི་རྩ་འཁོར་ལ་རིན་ཆེན་མཁའ་འགྲོས་གཙོ་བྱས་

[182A]༄༅། །བའི་མཁའ་འགྲོ་སྡེ་ལྔ། བླ་མའི་སྨིན་ཕྲག་ཏུ་སྣ་ཚོགས་མཁའ་འགྲོ་མས་གཙོ་བྱས་བའི་མཁའ་འགྲོ་སྡེ་ལྔ་བཞུགས་པའི་མོས་བ་བྱས་ནས། མཁའ་འགྲོ་མ་དེ་དག་ལས་རང་འདྲའི་མཁའ་འགྲོ་མ་ལྕགས་ཀྱུ་ཐོགས་
པ་དཔག་ཏུ་མེད་པ་འཕྲོས་པ་དང། བླ་མའི་ཐུགས་ཀའི་མགོན་པོའི་ཞབས་འོག་གི་ཚོགས་བདག་གི་ཐུགས་ཀ་ནས་ཀྱང་འོད་ཟེར་ལྕགས་ཀྱུ་ལྟ་བུ་དཔག་ཏུ་མེད་པ་འཕྲོས་པས། །ནོར་ལྟ་སོགས་དང། །འབྱུང་པོ་མཐུ་པ་ཆེ་རྣམས་དང། །བསྒྲུབ་
བྱ་དབང་དུ་འདོད་པ་དེ་དག་བཀུག་སྟེ་ཁྱེད་རང་རྣམས་མགོན་པོ་ཡིད་བཞིན་གྱི་ནོར་བུར་གསལ་བའི་ཞབས་འོག་གི་ཚོགས་བདག་ལ་ཐིམས་པས་ཁྱེད་རང་རྣམས་ཇི་ལྟར་འདོད་པའི་ལས་ཐམས་ཅད་སྒྲུབ་པའི་མོས་པ་མཛོད། བླ་མའི་རྩ་འཁོར་
བཞིའི་མཁའ་འགྲོ་མ་རྣམས་དབུ་མའི་ནང་ན་ཡར་སོང། སྨིན་ཕྲག་གི་མཁའ་འགྲོ་མ་ལ་ཐིམས། དེ་རྣམས་ལས་རང་འདྲ་དཔག་ཏུ་མེད་པ་འཕྲོས། སློབ་མ་རྣམས་ཀྱི་སྨིན་ཕྲག་ཏུ་ཐིམས་པས། སློབ་མ་རྣམས་ཀྱི་སྨིན་ཕྲག་ཏུ་མཁའ་
འགྲོ་མ་ལྔ་བཞུགས་པའི་མོས་པ་མཛོད། ཡང་ཁྱེད་རང་རྣམས་མགོན་པོར་གསལ་པའི་བུམ་པ་ནས་རིན་པོ་ཆེ་ལུད། ཐོད་པ་རིན་པོ་ཆེས་གང་བ་ཡང་ལུད། ཚོགས་བདག་གི་ཁ་དང་བཤང་ལམ་ཐམས་ཅད་ནས་ཀྱང་རིན་པོ་ཆེ་ལ་སོགས་
པ་ལྷུང་ལྷུག་བྱུང་པས་བང་མཛོད་ཐམས་ཅད་གང། །ལོངས་སྤྱོད་ཟས་ནོར་ཐམས་ཅད་ཟད་མི་ཤེས་བ་ཙམ་དུ་གྱུར་པའི་མོས་པ་མཛོད་བྱས་ལ། །རོལ་མོ་དང་བཅས་པའི་བཀའ་བསྒོ་ལན་གཅིག་བྱ། །དེ་ནས་མཎྜལ་ཕུལ། །ཚོགས་འཁོར་

[182B] འདིའི་དུས་སུ་ཕྱག་རྟེན་དུ་གང་ཕུལ་བ་དེ་དངོས་གྲུབ་ཀྱི་ཐོག་མར་འབྱུང་གསུང་བས་རྟེན་འབྲེལ་ལེགས་པ་གལ་ཆེའོ། །འདི་ལྟར་བགྱིས་བའི་རྣམ་དཀར་དགེ་པའི་མཐུས། །མགོན་པོ་ཡིད་བཞིན་ནོར་
བུས་རྗེས་བཟུངས་ཏེ། །གནས་སྐབས་དབུལ་བའི་སྡུག་བསྔལ་དང་བྲལ་ཞིང། །མཐར་ཐུག་མཁའ་སྤྱོད་གནས་སུ་འདྲེན་པར་ཤོག་ཅེས་མགོན་དཀར་ཡིད་བཞིན་ནོར་བུའི་རྗེས་གནང་བྱེད་ཚུལ་དངོས་གྲུབ་ཆར་འབེབས་ཞེས་པ་འདི་ནི། སློབ་
དཔོན་རིན་པོ་ཆེ་རྡོ་རྗེ་འཛིན་པ་བློ་བཟང་དོན་གྲུབ་བས་བསྐུལ་བར་མཛད་པ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བཀོད་པའི་ཡི་གེ་བ་ནི་དཀའ་བཅུ་བློ་བཟང་དང་པོའོ།། མངྒལཾ།། །།
   ༈    གང་ཞིག་སྒོམ་ཞིང་གསང་སྔགས་བཟླས་ཙམ་གྱིས། །མི་གཙན་གྲིབ་དང་ཁྱད་པར་སྡི་འཁྲུག་གི། །གཉེས་པའི་དྲི་མ་མ་ལུས་དྲུངས་འབྱིན་པའི། །ཁྲོ་ཆེན་མེ་བ་བརྩེགས་ལ་ཕག་འཚལ་
ལོ། །དེ་ལ་འདིར་ཁྲོ་བོ་ཆེན་པོ་སྨེ་བ་བརྩེགས་པའི་རྗེས་གནང་བྱ་བར་འདོད་པས། །ས་གཞི་བ་བྱུང་དང་དྲི་བཟང་གིས་བྱུགས་པའམ། །ཡང་ན་མཎྜལ་ལ་པདྨ་འདབ་བརྒྱད་མཛེས་ཚོན་དུ་བྲིས་པའི་སྟེང་མྙྫིའི་ཁར་བུམ་པ་མཚན་ཉིད་དང་
ལྡན་པ་མགུལ་ཆིངས་ཁ་རྒྱན་བུམ་རྫས་དྲི་བཟང་གི་ཆུ་དང་བཅས་པའི་ཁར་གཟུངས་རྡོར་བཞག་པའི་མཐར་བུམ་པའི་ལྟ། །ཆོས་སྐྱོང་གཞི་བདག་རྣམས་ལ་འབུལ་རྒྱུའི་གཏོར་མ་གསུམ། །ཆུ་གཉིས་ཉེར་སྤྱོད་དང་བཅས་པ་བཤམས་ལ་

[183A]༄༅། །སྐྱབས་འགྲོ་སེམས་སྐྱེད་ཚད་མེད་བཞི་སྒོམ་པ་སྤྱི་འགྲོ་ལྟར་སྔོན་དུ་བཏང་ནས། ཁྲོ་བོ་ཆེན་པོ་སྨེ་བ་བརྩེགས་པའི་བདག་བསྐྱེད་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུངས་འབུམ་ནས་འབྱུང་བ་ལྟར་བཟླས་པའི་བར་
ཉམས་སུ་བླངས་ནས། བུམ་པ་བསངས་ནས་བཾ་ལས་བྱུང་པའི་རིན་པོ་ཆིའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར། །ཨོཾ་ཏཱཔྟེ་མ་ཧཱ་ཏཱ་བཏེ་སཱ་ཧཱ། ལྷའི་ཆུ་བོ་གངྒའ་
དང་བུམ་པའི་ཆུ་དབྱེར་མི་ཕྱེད་པར་གྱུར། བུམ་པའི་ནང་དུ་པདྨ་དང་ཉི་མའི་སྟེང་དུ་ཧཱུཾ་དུད་ཁ་ཞེས་སོགས་བདག་བསྐྱེད་ལྟར་བསྐྱེད་ནས། །དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པ། །ཐུགས་ཀའ་ཧཱུཾ་ལས་འོད་ཟེར་
འཕྲོས་པས་བསྒོམས་པ་དང་འདྲ་པའི་ཡེ་ཤེས་པ་སྤྱན་དྲངས། ཛཿ་ཧཱུཾ་པཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས་དབང་གི་ལྷ་རྣམས་སྤྱན་དྲངས། །ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། །ཞེས་
གསོལ་པ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིད་གང་བའི་བུམ་པ་ཐོགས་ནས། །ཨོཾ་སརྦ་ཏ་ཐཱ་ག་ཏ་ཞེས་སོགས་གསུངས་ནས་དབང་བསྐུར། །མི་བསྐྱོད་པས་དབུ་བརྒྱན་པར་གྱུར། །ཨོཾ་བཛྲ་མ་ཧཱ་ཀྲོ་དྷ་རཱ་ཛཱ་ས་བ་རི་ཝཱ་ར་ཨརྒྷཾ་
པྲ་ཏཱིཙྪ་སཱ་ཧཱ་ནས། ཤཔྟའི་བར་གྱིས་མཆོག། །འཇིགས་པའི་ཧཱུཾ་སྒྲ་ངེས་སྒྲོག་ཅིང། །ཞེས་སོགས་ཤོ་ལོ་ཀ་གཅིག་གམ། །ཡང་ན། དུད་གསུམ་སངས་རྒྱས་ཐམས་ཅད་ཀྱི། །འཕྲིན་ལས་གཅིག་ཏུ་བསྡུས་ནས་ནི། །ཁྲོ་བོའི་

[183B] །སྨྲེ་བ་བརྩེགས་ལ་ཕྱག་ཏལ་ལོ། །ཞེས་པས་བསྟོད། དེ་ནས་བཟླས་པ་ཅི་འགྲུབ་ལྷག་ཆང་ཁ་སྐོང་པ་སོགས་བྱས་ནས། གཏོར་མ་རྣམས་བྱིན་གྱིས་བརླབས་ནས། དང་པོ་བུམ་པའི་ལྷ་ལ་ཨོཾ་བྷུརྐུཾ་ཞེས་
སོགས་ཀྱི་མཐར། ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་གསུམ་གྱིས་འབུལ་བའམ། ཡང་ན་ཨོཾ་བཛྲ་མཧཱ་ཀྲོདྷ་རཱ་ཛཱ་ས་བ་རི་ཝཱ་ར་ཨིད་པ་ལིཾ་ཏ་ཁ་ཁ་ཁཱ་ཧི་ཁཱ་ཧི་གསུམ་གྱིས་འབུལ། གཏོང་མ་གཉིས་པ་ཤྲཱི་དྷརྨ་པཱ་ལ་ས་བ་རི་ཝཱ་ར་ཞེས་སོགས་
ཀྱིས་ཆོས་སྐྱོང་ལ་འབུལ། གསུམ་པ་ན་མཿ་སརྦ་ཏ་ཐཱ་ག་ཏ་སོགས་གསུམ་གྱིས་བཞི་བདག་ལ་འབུལ། དེ་ནས། རང་ཉིད་ཀྱིས་བུམ་པའི་ལྷ་ལས་རྗེས་གནང་མདོར་བསྡུས་ཤིག་བླངས་ནས། འདོད་དོན་ལ་གསོལ་པ་གདབ་སྟེ་སློབ་དཔོན་གྱི་
བྱ་བ་རྣམས་གྲུབ་ནས་སློབ་མ་རྣམས་ཁྲུས་བྱས། ཕྱག་དང་མཎྜལ་སྔོན་དུ་བཏང་ནས་འདུག་པ་ལ། ཁྱེད་རང་རྣམས་བླ་མ་དང་ཁྲོ་བོའི་རྒྱལ་པོ་དབྱེར་མ་མཆིས་པ་ལ་གསོལ་པའི་དེབས་པ་འདིའི་རྗེས་ཟློས་མཛོད་བྱས་ལ། བླ་མ་བརྒྱུད་
པ་དང་བཅས་པ་རྣམས་དང། ཕྱོགས་བཅུའི་རྒྱལ་པ་སྲས་དང་བཅས་པ་དང། ཡི་དམ་དཀྱིལ་འཁོར་གྱི་ལྷ་ཚོགས་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་གྱི་བས། །སེམས་ཅན་ཐམས་ཅད་འཁོར་
བ་སྡུག་བསྔལ་གྱི་རྒྱ་མཚོ་ལས་སྒྲོལ་ཞིང་རྫོགས་བའི་སངས་རྒྱས་ཀྱིས་ས་ལ་འགོད་པའི་ཕྱིར། བཅོམ་ལྡན་འདས་ཁྲོ་བོའི་རྒྱ་པོ་སྨེ་བ་བརྩེགས་པ་ཡི་དམ་དུ་སྩལ་དུ་སྩལ་དུ་གསོལ། །ཞེས་པའི་རྗེས་ཟློས་ལན་གསུམ་བྱེད་དུ་འཇུག་དེ་ནས་

[184A]༄༅། །འོ་ལགས་ཁྱེད་རང་རྣམས་ཐུགས་བསམ་འདི་བཞིན་དུ་མཛོད། །རང་རེ་རྣམས་ཀྱིས་རྙེད་པར་དཀའ་ཞིང་རྙེད་ན་དོན་ཆེ་པའི་དལ་འབྱོར་གྱི་རྟེན་ཁྱད་པར་ཅན་ཐོབ་པའི་དུས་འདིར། །སྐྱེ་པ་ཕྱི་མའི་དོན་དུ་དམ་པའི་
ཆོས་རྣམ་པར་དག་པ་ཅིག་བྱེད་དགོས་ཏེ། འཆི་བར་ངེས་ཤིང་ནམ་འཆིལ་ངེས་པ་མེད་པས། །དེ་རིང་སང་ཙམ་འཆི་ཉེན་ཡང་ཡོད། །འཆི་པའི་ཚེ་ཚེ་འདིའི་གཉེན་ཉེ་དུ་གནས་ལུས་ལོངས་སྤྱོད་ཐམས་ཅད་བོར་ཏེ། །རང་ཉིད་གཅིག་པུ་མར་གྱི་
གསེབ་ནས་སྤུ་བཏོན་པ་ལྟར་འགྲོ་དགོས། །ཤི་བའི་འོག་ཏུ་ཡང་མེད་དེ་མི་འགྲོ་བར་སྐྱེ་བ་ཞིག་བླང་དགོས་ཤིང་དེ་ཡང་ལས་བཟང་དང་གྱི་རྗེས་སུ་འགྲོ་བ་ལས་གར་སྐྱེལ་རང་དབང་ནི་མེད། །སྐྱེ་བ་སྔ་མ་ཕན་ཆད་ཀྱི་ལས་གན་རྣམས་པར་
ཞོག་ཚེ་འདི་ཉིད་རང་ལ་རང་བློ་རང་ལ་ལྐོག་ཏུ་མ་གྱུར་པས་བསམས་ཚེ། །སྐྱེ་པ་ཕྱི་མར་ཕན་པའི་ཐོས་བསམ་སྒོམ་གསུམ་སྦྱིན་པ་ཚུལ་ཁྲིམས་སོགས་ནི་ཉིན་ཞག་གཅིག་ཀྱང་མ་བྱས། །ཐོས་བསམ་སྦྱིན་གཏོང་སོགས་ཅུང་ཟད་
བྱས་པ་རྣམས་ནི་ཚེ་འདིའི་སྣང་ཤས་དང་འབྲེལ་བ་ཤ་སྟགས་ཡིན་པས་གལ་ཏེ་ངན་སོང་གསུམ་དུ་སྐྱེས་ན། དམྱལ་བ་བ་རྣམས་ལ་ཚ་གྲང། །ཡི་དྭགས་རྣམས་ལ་བཀྲེས་སྒོམ། །དུད་འགྲོ་རྣམས་ལ་གཅིག་ལ་གཅིག་ཟ་བ་དང་བཀོལ་
སྤྱོད་ཀྱི་སྡུག་བསྔལ་བསམ་གྱིས་མི་ཁྱབ་པ་ཡོད་ཅིང། །ད་ལྟ་ལུས་ལ་མེ་མདག་འཕོག་བ་དང། དགུན་གྲང་བསྒང་ལ་གཅེར་བུར་ཞག་གཅིག་ཙམ་སྡོད་དགོས་པ་དང། བཟའ་བཏུང་ཡེ་མེད་པར་ཞག་ཁ་ཡར་སྡོད་དགོས་བྱུང་ན་

[184B] ངན་སོང་གསུམ་དུ་སྐྱེས་ན་ལྟ་ཅི་སྨོས། །ཡང་སྟེང་དབང་གིས་རེ་ཞིག་བདེ་འགྲོ་ལྷ་མིའི་གོ་འཕང་ཐོབ་ཀྱང་མི་རྣམས་ལ་དགྲ་མི་སྡུག་བ་དང་འཕྲད་པ། །གཉེན་སྡུག་པ་དང་བྲལ་བ། །འདོད་
པ་བཙལ་ཏེ་མ་རྙེད་པ། མི་འདོད་པའི་དངོས་པོ་ཐོག་ཏུ་བབས་པ། །སྐྱེ་རྒན་འཆི་ལ་སོགས་པའི་སྡུག་བསྔལ་རང་རེ་རྣམས་ཀྱིས་མངོན་སུམ་དུ་མཐོང་ཞིང་མྱོང་བས་གྲུབ་པ་ཡིན། །འདོད་ལྷ་འོག་མ་རྣམས་ལ་ལྷ་མ་ཡིན་དང་འཐབ་པ་
སོགས་དང། གཟུགས་དང་གཟུགས་མེད་ཀྱི་ལྷ་ལའང་སྔར་གྱི་ལས་བཟང་པོའི་འཕེན་པ་ཟད་ནས་འོག་ཏུ་ལྟུང་པའི་སྡུག་བསྔལ་བརྗོད་ཀྱིས་མི་ལང་བས་སྡུག་བསྔལ་དེ་ཐམས་ཅད་སླར་མྱོང་མ་དགོས་པའི་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོག་པར་བྱ། །དེའི་ཆེད་དུ་དམ་པའི་ཆོས་སྒྲུབ་དགོས་ཤིང། དམ་པའི་ཆོས་སྒྲུབ་པ་ལ་ཡང་ཉམས་གྲིབ་མི་གཙང་བས་འཕོག་ན་ནད་དང་གདོན་དུ་མས་འཚེ་ཞིང། །ཤེས་བ་བྱིང་ཞིང་མི་གསལ་
བས་ཐོས་བསམ་སྒོམ་གསུམ་བྱས་ཀྱང་ལམ་རྒྱུད་ལ་མི་སྐྱེ། །དེ་ལྟ་བུའི་འགལ་རྐྱེན་སེལ་བ་ལ་ཁྲོ་བོའི་དབང་པོ་འདི་ལྟ་བུ་ལ་བཟླས་བསྒོམ་བྱས་ན་ཤིན་ཏུ་བསྔགས་ཤིང་དེ་ཡང་ཁྲོ་བོའི་དབང་པོ་འདིའི་ལོ་རྒྱུས་ཀྱི་དབང་དུ་བྱས་ན་
སྔོན་ལྷའི་ཡུལ་ན་བདུད་རུ་ཏྲ་ཐར་བ་ནག་པོ་བྱ་བ་རྒན་པོ་གཅིག་ཡོད་པ་དེས་ལྷ་མ་ཡི་སྡེ་བརྒྱད་ཀྱི་དཔོན་བྱས་ནས་འཛམ་བུ་གླིང་ན་ཆོས་བ་ཡོད་ཚད་ལ་པར་ཆད་བྱེད་པས། །དེ་འདུལ་བའི་ཐབས་སུ་བཅོམ་ལྡན་འདས་ཕྱག་ན་རྡོ་རྗེས་རུ་ཏྲའི་

[185A]༄༅། །ཁྱིམ་དུ་བྱོན་པས། །རུ་ཏྲ་དོན་གཉེར་ལ་སོང་ནས་རུ་ཏྲ་མོ་ལས་མེད་པ་ལ། དེར་དཔལ་ཕྱག་ན་རྡོ་རྗེས་རུ་ཏྲ་དེ་འདྲ་བ་ཞིག་ཏུ་སྤྲུལ་ནས་བཞུགས་པས། །རུ་ཏྲ་འོངས་ནས་ངའི་ཁྱིམ་དུ་ཁྱོད་ཅི་བྱེད་ཟེར་བས་
ཕྱག་ན་རྡོ་རྗེས་ཁྱོད་པའི་ཁྱིམ་དུ་མ་འོང་གསུངས་ནས་ཁྱིམ་ལ་འཐབས་སོ། །དེའི་དུས་སུ་ཕྱག་ན་རྡོ་རྗེས་ཁྲོད་བོ་འདི་སྤྲུལ་ནས་རུ་ཏྲ་མོ་ལ་སྐྱེར་བཅུ་གནས། །དེ་མ་ཐག་རུ་ཏྲ་དེ་ཁྱུར་མིད་བྱས་བཤང་ལམ་ནས་བཏོན་པས། །རུ་ཏྲ་ཤིན་ཏུ་
སྐྲག་ནས་སྲོག་སྙིང་ཕུལ་ལོ། །དེས་ན་ཁྲོ་བོའི་རྒྱལ་པོ་འདི་མི་གཙང་བ་ཟ་བའི་ཁྲོ་བོ་ཡིན་པས། སྡིག་སྒྲིབ་དང་དམ་ཚིག་ཉམས་པ་དང། །མི་གཙང་པ་འཕོག་པ་བསངས་པར་བྱེད་པ་ལ་ཤིན་ཏུ་གལ་ཆེ་སྟེ། ཇོ་བོའི་ཞལ་ནས་
སྙིགས་དུས་སྡེ་འཁྲུག་བྱས་སར་ལོ་བཅུ་གཉིས་སྒྲུབ་པ་བྱས་ཀྱང་འབྲས་བུ་མི་འབྱུང་ཡང། །འདིའི་སྒྲུབ་པ་པོས་མེ་དགུ་བྱས་སར་བསྔགས་ཀྱང་མི་ལྟོ། ཉེས་བས་མི་འཕོག་སྡེ་འཁྲུག་ཉམས་གྲིབ་ཀྱི་གཉེན་པོ་འདི་ཁོ་ནའོ། །ཞེས་
གསུངས་ཤིང། །རྗེ་བཙུན་ས་པཎ་ཡང་འདི་ལ་ཐུགས་རྩིགས་ཤིན་ཏུ་ཆེ་བས། །འདི་ལ་སྒོམ་བཟླས་བྱེད་པ་ཤིན་ཏུ་སྦྲོ་ཞིང། །སྦྲོ་བ་དེ་དང་ལྡན་པའི་སྒོ་ནས་དཀོན་མཆོག་གསུམ་ལ་སྐྱབས་སུ་འགྲོ་བ་དང། །སྡིག་པ་བཤགས་
པ་དང། དགེ་པ་ལ་རྗེས་སུ་ཡི་རང་བ་གསུམ་སྔོན་དུ་འགྲོ་བ་སྨོན་པ་དང་འཇུག་པའི་བདག་ཉིད་ཅན་གྱི་བྱང་ཆུབ་ཀྱི་མཆོག་ཏུ་སེམས་བསྐྱེད་པར་བྱའོ་སྙམས་པའི་སྒོ་ནས་འདིའི་རྗེས་ཟློས་ཀྱིས་བྱས་ལ། དཀོན་མཆོག་གསུམ་ལ་

[185B] །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །
རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་གྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་
བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་ལན་གསུམ་གྱིས་རྗེས་ཟློས་བྱེད་དུ་འཇུག་དེ་ནས་ཁྱེད་རང་རྣམས་དམིགས་བ་འདི་བཞིན་དུ་མཛོད་ཅེས་བརྡ་སྤྲད་ལ། །སློབ་མ་རྣམས་ཐ་མལ་དུ་གནས་པའི་སྤྱི་བོར་
པདྨ་དང་ཉི་མའི་སྟེང་དུ་ཧཱུཾ་དུ་བའི་མདོག་ཅན་ཡོངས་སུ་གྱུར་པ་ལས། །ཁྲོ་བོ་སྨེ་བ་བརྩེགས་པ་སྐུ་མདོག་དུད་ཁ་གཡས་ཞལ་དཀར་པོ། གཡོན་ཞལ་དམར་པོ། ཕྱག་དྲུག་གི་གཡས་དང་པོ་ན་རྡོ་རྗེ་རྒྱ་གྲམ། གཉིས་པས་རྡོ་རྗེ་རྩི་ལྔ་
པ། གསུམ་པ་ན་རྡོ་རྗེ་ལྕགས་ཀྱུ། །གཡོན་དང་པ་ན་རྡོ་རྗེ་དབྱུག་པ། །གཉིས་པ་ན་རྡོ་རྗེ་ཞགས་པ། གསུམ་པ་སྡིག་མཛུབ་མཛད་པ། ཐོས་སྐམ་པོ་ལྣའི་དབུ་རྒྱན་དང། །རློན་པ་ལྔ་བཅུའི་དོ་ཤལ་ཅན། །ཐོད་པ་སྐྱབ་པོའི་
འཕྲེང་བས་སེ་རལ་ག་བྱས་པ། །ཡན་ལག་ཐམས་ཅད་སྦྲུལ་གྱིས་བརྒྱན་ཅིང། །ཅི་ལྤགས་ཀྱི་སྟོད་གཡོགས་དང། །སྟག་གི་པགས་པའི་ཤམ་ཐབས་ཅན། །ཞབས་གཉིས་བགྲད་པའི་སྟབས་ཀྱིས་བཞུགས་པའི་ཐུགས་ཀར་ཧཱུཾ་

[186A]༄༅། །དུ་བའི་མདོག་ཅན། །དེའི་འོད་ཀྱིས་སེམས་ཅན་ཐམས་ཅད་ཀྱི་སྡུག་བསྔལ་བསལ། ཡེ་ཤེས་པ་སྤྱན་དྲངས། །ཁྲོ་བོའི་སྐུ་ལ་ཐིམས། །སྐུ་དེ་ཉིད་སློབ་མའི་སྤྱི་བོར་ཐིམས་པས། །ལུས་རྣམ་སྨིན་
ཤ་ཁྲག་རུས་པའི་ཚོགས་བསྲེགས། །སེམས་ཁྲོ་རྒྱལ་སྨེ་བ་བརྩེགས་པའི་སྐུར་གྱུར། །དེ་ལྟར་གྱུར་པའི་མོས་པ་ཡང་བརྫོད། །དེ་བརྟན་པར་བྱ་པའི་ཕྱིར། །ཀྱེད་རང་རྣམས་ཐལ་མི་སྦྱར་ཏེ་འདིའ་རྗེས་ཟློས་མཛོད། སངས་
རྒྱས་ཀུན་ལ་རྡོར་འཆང་གིས། །དབང་བསྐུར་བཞིན་དུ་འགྲོ་བ་རྣམས། །རྒྱལ་ཞིང་ཡོན་ཏན་འབྱུང་པའི་དབང། །དེ་བཞིན་བདག་ལ་གནང་བར་ཞུ། ཞེས་ལན་གསུམ་གསོལ་བ་བཏབ་བས། །བླ་མས་བུམ་ནང་གི་ལྷ་ལ་
དམིགས་ཏེ། ཁྲོ་བོའི་རྒྱལ་བོ་འཁོར་དང་བཅས་པ་རྣམས་ཀྱིས་བདག་གི་སློབ་མ་འདི་རྣམས་ཀྱི་ལུས་ངག་ཡིད་གསུམ་སྐུ་གསུང་ཐུགས་ཀྱི་རང་བཞིན་དུ་བྱིན་གྱིས་བརླབ་ཏུ་གསོལ། །ཞེས་བརྗོད་ཅིང་བུམ་པ་སྤྱི་བོར་བཞག་ལ་
དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཨོཾ་བཧུར་ཀུཾ་
མ་ཧཱ་པྲ་ཎཱ་ཡ་བྷཱུརྩི་བྷཱུར་ཀི་མ་ནཱ་སེ་ཨུ་ཙུཥམ་ཀྲོ་དྷ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཨ་བཧི་ཥིཉྩ་ཧཱུཾ་ཞེས་བརྗོད་ཅིང། །བུམ་ཆུ་སྦྱིན་ལ། དབང་བསྐུར། །ལུས་གང། །དྲི་མ་དྒ་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་

[186B] །དེ་ལྟར་གྱུར་པའི་མོས་པ་མཛོད། ཅེས་བརྡ་སྤྲད། །དེས་ཚེ་འཁོར་བ་ཐོག་མ་མེད་པ་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་ཁྲོ་བོ་སྨི་བ་བརྩེགས་པའི་སྐུའི་རྗེས་གནང་
ཐོབ་པ་ཡིན། །གསུང་གི་རྗེས་གནང་ལ། །བླ་མ་ཁྲོ་བོའི་རྒྱལ་པོར་གསལ་བ་ལ་སྔགས་ཀྱི་རྗེས་གནང་ཞུ་བའི་དོན་དུ་འདིའི་རྗེས་ཟློས་མཛོད། །བཅོམ་ལྡན་བདག་ལ་སྩལ་ལགས་ཀྱིས། །སྔགས་ཀྱི་དངོས་གྲུབ་སྩལ་དུ་གསོལ།།
ཞེས་ལན་གསུམ་གསོལ་བ་བཏབ་པས། །བླ་མའི་ཐུགས་ཀ་ནས་སྔགས་ཀྱི་འཕྲེང་པ་མེའི་འཕྲེང་བ་ལྟ་བུ་བྱང་བ། །བྱེད་རང་རྣམས་ཁྲོ་རྒྱལ་དུ་གསལ་བའི་ཞལ་ནས་ཞུགས། །ཐུགས་ཀར་ཧཱུཾ་དུ་བའི་མདོག་ཅན་གྱི་མཐར་
གཡས་སྐོར་དུ་འཁོར་པའི་མོས་བ་མཛོད་བྱས་ལ། ཨོཾ་བྷཱུར་ཀུཾ་མྷཱ་ཞེས་སོགས་སྔགས་ཀྱི་རྗེས་ཟློས་ལན་གསུམ་བྱ། །དེ་ནས་སློབ་མའི་མགོ་བོར་མེ་ཏོག་བཞག་ལ། བཅོམ་ལྡན་འདི་ལ་སྩལ་ལགས་ཀྱི། །འདི་ལ་འོག་
པར་མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །ཞེས་སློབ་དཔོན་རང་ཉིད་ཀྱིས་ལན་གསུམ་བརྗོད། །དེས་ཁྱེད་རང་རྣམས་ཀྱི་ཚེ་འཁོར་བ་ཐོག་མ་མེད་པ་ནས་ངག་གི་སྒོ་ནས་བསགས་པའི་སྡིག་སྒྲིབ་
ཐམས་ཅད་དག་གསུང་གི་རྗེས་གནང་ཐོབ་པ་ཡིན། །དེ་ནས་ཐུགས་ཀྱི་རྗེས་གནང་ནི། །དཔོན་སློབ་གཉིས་ཀའི་ཐུགས་ཀའི་ཧཱུཾ་ལས་འོད་ཟེར་འཕྲོས་སྣོད་བཅུད་ཐམས་ཅད་ལ་འཕྲོག། གྲིབ་དང་མི་གཙང་བ། །དེ་དག་གི་

[187A]༄༅། །རྩ་བ་ལས་དང་ཉོན་མོངས་པ་ཐམས་ཅད་སྦྱངས། །སྣོད་བཅུད་ཐམས་ཅད་ཁྲོ་བོའི་རང་བཞིན་དུ་གྱུར་པ་འོད་དུ་ཞུ་ནས་སློབ་མ་ལ་ཐིམ། །ཁྱེད་རང་ལྷར་གསལ་བ་ཡང་སྟོང་སྨད་ནས་འོད་དུ་ཞུ། །ཐུགས་
ཀའི་སྔགས་ཕྲེང་ལ་ཐིམ། །སྔགས་འཕྲེང་ཡང་ཧཱུཾ་ལ་ཐིམ། །ཧཱུཾ་ཞབས་ཀྱུ་ནས་རིམ་གྱིས་ཡལ་བས་མི་དམིགས་པར་སོང་པའི་ངང་ལ་སིང་ངེ་ཡེར་རེ་བ་རང་གི་ངོ་བོས་གྲུབ་པ་རྡུལ་ཙམ་ཡང་མེད་པའི་ལྟ་ཐོག་ཏུ་བཞག་ནས་མི་དམིགས་
བར་གྱུར། །དེ་ལྟར་གྱུར་པའི་མོས་པ་ཡང་མཛོད། སྟོང་པའི་ངང་ལས་སྐད་ཅིག་གིས་ཁྲོ་བོའི་རྒྱལ་བོ་སྨེ་བ་བརྩེགས་པའི་སྐུར་བཞེངས་པའི་མོས་པ་མཛོད། །དེས་ཚེ་འཁོར་པ་ཐོག་མ་མེད་པ་ནས་ཡིད་ཀྱི་སྒོ་ནས་བསགས་པའི་
སྡིག་སྒྲིབ་དག་ཁྲོ་བོའི་རྒྱལ་བོའི་ཐུགས་ཀྱི་རྗེས་གནང་ཐོབ་པ་ཡིན་ནོ། །བསྔན་དེ་ཙམ་གྱིས་ཆོག་གོ་རྒྱས་པར་ན། །འཕྲིན་ལས་ཀྱི་རྗེས་གནང་ནི། །སློབ་མ་ཁྲོ་བིའི་དབང་པོར་གསལ་བའི་མིག་གཉིས་སུ་མེའི་རང་
བཞིན་གྱི་རཾ་རེ་རེ། སྣ་བུག་གཉིས་སུ་རླུང་གི་རང་བཞིན་གྱི་ཡཾ་སྔོན་པོ་རེ་རེ། ལྕེའི་རྩེ་མོར་བདུད་རྩིའི་རང་བཞིན་གྱི་བཾ་དཀར་པོ་ཡོད་པར་གྱུར། །གྱུར་པའི་མོས་བ་མཛོད། །བླ་མའི་ཐུགས་ཀ་ནས་འོད་ཟེར་འཕྲོས། སངས་རྒྱས་
བྱང་སེམས་ཀྱི་བྱིན་རླབས་དང། །མེ་ཆུ་རླུང་གསུམ་གྱི་ནུས་པ་བསུད་ནས་དེ་དག་ལ་ཐིམ། རཾ་ལས་ཡེ་ཤེས་ཀྱི་མེ་འབར། །ནད་གདོན་མི་གཙན་བ་སོགས་བསྲེགས། སེམས་ཅན་ཐམས་ཅད་ཀྱི་ཞེ་སྡང་གི་དྲི་མ་སྦྱངས་

[187B] །ནད་གདོན་མི་གཙང་བ་སོགས་བསྲེགས་པའི་ཐལ་པ་ཡང་མ་ལུས་པར་བུས། །སེམས་ཅན་ཐམས་ཅད་ཀྱི་གཏི་མུག་གི་དྲི་མ་སྦྱངས། །བཾ་ལས་བདུད་རྩིའི་རྒྱུན་བྱུང་སྣོད་བཅུད་ཐམས་ཅད་བཀྲུས། །
སེམས་ཅན་ཐམས་ཅད་ཀྱི་འདོད་ཆགས་ཀྱི་དྲི་མ་སྤྱངས། །སླར་ཡང་མེ་རླུང་བདུད་རྩི་གསུམ་དང། །སྐུའི་འོད་ཀྱིས་སེམས་ཅན་ཐམས་ཅད་ཀྱི་དགུ་གསུམ་གྱི་དིར་མ་བག་ཆགས་དང་བཅས་པ་སྦྱངས། །སྣོད་ཐམས་ཅད་ཁོར་བོའི་གཞལ་ཡས་
ཁང་དང། བཅུད་ཐམས་ཅད་ཁྲོ་བོའི་སྐུར་གྱུར། །གྱུར་པའི་མོས་པ་ཡང་མཛོད། ཅེས་བརྡ་སྤྲད་ནས་སྒོམ་དུ་བཅུག་དེས་ཚེ་འཁོར་བ་ཐོག་མ་མེད་པ་ནས་སྒོ་གསུམ་གྱི་སྒོ་ནས་བསགས་པའི་བག་ཆགས་ཀྱིས་ཐམས་ཅད་དང་
སེམས་ཅན་ཐམས་ཅད་ཀྱི་དྲི་མ་བག་ཆགས་དང་བཅས་བ་སྦྱངས། ཁྲོ་བོའི་རྒྱལ་པོ་་སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པའི་རྗེས་གནང་ཐོབ་པ་ཡིན་ནོ། །ཞེས་དག་པ་ཡང་སྦྱིན་པར་བྱའོ། །དེ་ནས་བླ་མ་ལ་ཁྲོ་བོའི་དབང་
པོ་སྨེ་བ་བཙེགས་པའི་རྗེས་གནག་ཐོབ་པའི་ཡོན་ཏུ་མཎྜལ་ཕུལ། །བླ་མས་མདུན་བསྐྱེད་ཀྱི་ལྷ་ལ་མཆོད་བསྟོད་བཟོད་གསོལ་བྱས་ནས་བུམ་པ་སྐྱེད་ཀྱི་ཡེ་ཤེས་པ་གཤེགས། །དམ་ཚིག་བ་ཞུབ་ལས་བུམ་ཆུང་གྱུར། །བསྔོ་བ། སྨོན་
ལམ། བཀྲ་ཤིས་རྣམས་བྱའོ། །འདིར་འབད་དགོ་བ་ཟླ་ཤེལ་ལྟར་དཀར་ངེས། །མིག་ཙང་གྲིབ་ཀྱི་མུན་བ་ཀུན་བསལ་ཏེ། །ཤེས་བྱའི་དཀྱིལ་འཁོར་ཐམས་ཅད་ཅིག་ཅར་དུ། །མངོན་སུམ་གཟིགས་པའི་ཡེ་ཤེས་མཆོག་ཐོབ་ཤོག་

[188A]༄༅། །ཅེས་པ་འདི་ནི་སློབ་དཔོན་རིན་པོ་ཆེ་བློ་བཟང་དོན་གྲུབ་པའི་གསུང་གིས་བསྐུལ་པའི་ངོ་ཆོས་སྨྲ་པའི་བཙུན་བ་བློ་བཟང་ཡེ་ཤེས་ཀྱིས་བླ་མ་གོང་མའི་གསུང་ལ་བརྟེན་ནས་བཀའ་གདམས་ཕོ་བྲང་དུ་སྦྱར་པའི་ཡེ་གེ་བ་
ནི་དཀའ་བཅུ་བློ་བཟང་དབང་པོས་བགྱིས་བ་དགེ་ལེགས་འཕེལ།།    ༈    །དཔལ་རྡོ་རྗེ་འཇིགས་བྱེད་ལ་བརྟེན་ནས་འཕོ་བ་ཉམས་སུ་ལེན་པ་ལ། ཀུན་སློང་གི་བསམ་པ་སྦྱང་བ། འཕོ་བ་སྦྱང་བ། ལས་
ལ་སྦྱར་པའོ། །དང་པོ་ནི། ལུས་སེམས་བདེ་བ་ལ་གནས་པའི་སྐབས་ཀྱི་ཉི་མ་རེ་རེ་བཞིན་ཡང། རྙེད་བར་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་རྟེན་འདི་མྱུར་དུ་འཇིག་པར་འགྱུར་ཞིང། །རྒན་གཞོན་བར་མའི་འོག་རིམས་མ་
མཆིས་པར་ནམ་འཆིལ་ངེས་པ་མེད་ཅིང། །འཆི་བའི་ཚེ་ཚེ་འདིའི་གནས་ལུས་ལོངས་སྤྱོད། །གྲོགས་དགའ་མཛའ་ཐམས་ཅད་ཀྱིས་རང་ཉིད་དབང་མེད་དུ་འདོར། །རང་ཉིད་ཀྱིས་ཀྱང་དེ་རྣམས་དབང་མེད་དུ་འདོར་དགོས་པས་ཆེ་འདིའི་
སྣང་ཞེན་དྲག་པོ་རྣམས་ཇེ་ཆུང་ཇེ་ཆུང་དུ་གཏོང་པ་དང། ལྷག་པར་ཚེ་འདིའི་མངོན་ཞེན་དྲག་པོ་ནི་བྱ་ནམ་མཁའ་ལ་འཕུར་པའི་རྐང་པ་ལ་རྡོ་བཏགས་པ་ལྟ་བུའི་འཁོར་པའི་གེགས་ཀྱི་གཙོ་བོ་ཡིན་པས་དེའི་གཉེན་པོར་ནམ་འཆི་ངེ་མེད་ཤིང་
པའི་འོག་ཏུ་ངན་སོང་དུ་ལྷུང་གི་དོགས་པའི་འཇིགས་ཤིང་སྐྲག་པ་དང། དཀོན་མཆོག་གསུམ་ལ་འཇིགས་པ་དེ་དག་ལས་སྐྱབ་པའི་ནས་པ་ཡོད་པར་ཡིད་ཆེས་ནས་ཉིན་མཚན་ཀུན་དུ་དཀོན་མཆོག་ལ་སྐྱབས་སུ་འགྲོ་ཞིང། སྡིག་སྤོང་

[188B] །གཉིས་པ་འཕོ་བ་སྦྱང་བ་ནི། སྐྱབས་འགྲོ་སེམས་བསྐྱེད་སྔོན་དུ་བཏང། རང་ཉིད་རྡོ་རྗེ་འཇིགས་བྱིང་ཞལ་གཅིག་ཕྱག་གཉིས་པ་གྲི་གུག་དང་ཐོད་ཁྲག་འཛིན་པ། ཞབས་གཡས་བསྐུམས་ཤིང་
གཡོན་བརྐྱངས་པའི་སྟབས་ཀྱིས་བཞུགས་པ། རང་གི་ལུས་ཚད་ཙམ་དུ་གསལ་པའི་ལུས་ཀྱི་དབུས་དྲང་ཐད་དུ་རྩ་དབུ་མངའ་སྨྱུག་ཙམ་ཞིག་ལུས་ཀྱི་གཞུང་ཤིང་གི་ཚུལ་དུ་ཡོད་པའི་ཡར་སྣ་སྤྱི་བོ་ཚངས་བུག་ཏུ་ཟུག་པ་རྒྱ་མཐོངས་ཁ་ཕྱེ་
བ་ལྟ་བུ་སྐྱ་ཐལ་ལེ་བ་དང། མར་སྣ་ལྟེ་འོག་སོར་བཞི་ཙམ་དུ་ཡོད་པར་བསམས་པའི་སྙིང་ཁའི་ཐད་ཀྱི་དབུ་མའི་ནང་དུར་དང་གི་སེམས་ཉིད་ཧཱུཾ་ཡིག་སྔོན་པོར་གསལ་བཏབ། རང་གི་སྤྱི་བོར་དྲིན་ཅན་རྩ་བའི་བླ་མ་དང་དབྱེར་མེད་པའི་རྡོ་རྗེ་འཇིགས་
བྱེད་སྔར་ལྟར་གསལ་བཏབ་པ་བཞུགས་པའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་འདྲའི་ཡེ་ཤེས་པ་དང་སངས་རྒྱས་བྱང་སེམས་དཔའ་མོ་མཁའ་འགྲོ་ཆོས་སྐྱོང་བསྲུང་མའི་ཚོགས་དང་བཅས་པ་སྤྱན་དྲངས་ནས་དེ་ཉིད་ལ་བསྟིམས་པས་
སྐྱབས་གསུམ་ཀུན་འདུད་པའི་བདག་ཉིད་དུ་བསམས་ནས། ཡན་ལག་བདུན་པ་མདོར་བསྡུས་འབུལ་བ་ལ་ཐོག་མར་ཕྱག་འཏལ་ནི་ནི། དུས་གསུམ་རྒྱལ་པའི་ཡབ་གཅིག་མཁྱེན་པའི་གཏེར། །སྦྲོས་ཀུན་ཉེར་ཞིའི་དབྱིངས་ལས་
མ་གཡོས་ཀྱང། །གདུག་པ་འདུལ་ཕྱིར་ཁྲོ་བོའི་སྐུར་བསྟན་པ། །བླ་མ་རྡོ་རྗེ་འཇིགས་བྱེད་ལ་ཕྱག་འཚལ། །ཞིང་ཀུན་མཆོད་རྫད་བཀང་ནས་ལེགས་འབུལ་ཞིང། །སྒོ་གསུམ་ཉེས་ལྟུང་མ་ལུས་སོ་སོར་བཤགས། །རབ་

[189A]༄༅། །དཀར་དགེ་ལ་ཡི་རང་ཆོས་སྟོན་ཕྱིར། །བསྐལ་བརྒྱར་བཞུགས་གསོལ་དགེ་རྩ་རྫོགས་བར་བསྔོ། ཞེས་སྙིང་ཐག་པ་ནས་ཡན་ལག་བདུན་བ་འབུལ། བླ་མ་རྡོ་རྗེ་འཇིགས་བྱེད་དབྱེར་མེད་ལ། །རྩེ་གཅིག་
གདུང་ཤུགས་དྲག་པོས་གསོལ་བ་འདེབས། །གནད་གཅོད་གཤིན་རྗེའི་འཇིགས་ལས་བསྐྱབ་ཏུ་གསོལ། །དགའ་ལྡན་མཁའ་སྤྱོད་གནས་སུ་དྲང་དུ་གསོལ། ཅེས་གདུང་ཤུགས་དྲག་པོས་གསོལ་བ་གང་མང་བཏབ་པས་བླ་མ་
རྡོ་རྗེ་འཇིགས་བྱེད་ཀྱི་ཐུགས་ཀའི་ཧཱུཾ་ལས་འོད་ཟེར་ལྕགས་ཀྱུ་ལྟ་བུ་འཕྲོས། རང་གི་སྤྱི་བོ་ཚངས་པའི་བུ་གནས་ཞུགས་ནས་སྙིང་ཁའི་ཧཱུཾ་ཡིག་ལ་བཏབ་ནས་གྱེན་དུ་འདྲེན་པ་དང་མཉམ་དུ་ཧིཀ་དྲག་པོ་མང་དུ་བརྗོད་པས་ཧཱུཾ་ཡིག་དེ་ཉིད་ཚངས་
བུག་ནས་འཐོན་ལ་ཁད་པར་བསམ། སླར་ཡང་དལ་བུས་སྙིང་ཁར་བབས། ཡང་སྔར་བཞིན་ཧཱུཾ་ཡིག་གྱེན་དུ་འདྲེན་པ་དང་མཉམ་དུ་ཧིག་དྲག་པོ་མང་དུ་བརྗོད་པ་སྔར་བཞིན་བྱས་པས་སྤྱི་བོ་ཟ་བ་དང་འཁྲིག་པ་སོགས་མ་བྱུང་བར་དུ་
བྱའོ། །གསུམ་པ་ལས་ལ་སྦྱར་བ་ནི། བདག་ཉིད་འཆི་བའི་ནད་ཀྱིས་ཐེབས་ནས་འཆི་བར་ཐག་ཆོད་པ་ན་ཚེ་འདིའི་གནས་ལུས་ལོངས་སྤྱོད་གང་ལ་ཡང་ཆགས་ཞེན་སྤངས་ཏེ་ལོངས་སྤྱོད་རྣམས་དཀོན་མཆོག་གི་མཆོད་པ་དགེ་འདུན་
གྱི་བསྙེན་བཀུར་སོགས་བསོད་ནམས་གང་ཆེ་སར་བཏང་ནས་དགའ་ལྡན་མཁའ་སྤྱོད་སོགས་སུ་སྐྱེ་བའི་རྒྱུར་བསྔོ་བ་དང་སྨོན་ལམ་སྙིང་ཐག་པ་ནས་བྱ། དེ་ནས་སྔར་སྦྱོང་བའི་སྐབས་ལྟར་སྐྱབས་འགྲོ་སེམས་བསྐྱེད་བྱས་ནས་དམིགས་པ་

[189B] རང་གི་རྣམ་ཤེས་ཧཱུཾ་ཡིག་ཏུ་གསལ་བ་དེ་ཉིད་སྤྱི་བོའི་ཚངས་བུག་ཁ་ཕྱ་བ་ནས་འཐོན། བླ་མ་རྡོ་རྗེ་འཇིགས་བྱེད་ཀྱི་ཐུགས་ཀར་ཐིམ། བླ་མ་རྡོ་རྗེ་འཇིགས་བྱེད་དགའ་ལྡན་དུ་གཤེགས། དེའི་ཐུགས་
ཀ་ནས་རང་གི་རྣམ་ཤེས་ཧཱུཾ་ཡིག་ཏུ་གསལ་བ་དེ་ཉིད་པདྨའི་སྦུབས་སུ་སྐྱེ་བ་བླངས་པར་བསམ་མོ།།    ༈    །ཀུནྡ་དུང་དང་ཟླ་ཤེལ་ལྟར་དཀར་དེས། །མི་ཕམ་འཇམ་དཔལ་སྙིང་བོའི་ཞབས་
དྲུང་དུ། །སྐྱེས་ནས་དགྱེས་བཞིན་རྗེས་སུ་འཛིན་བར་ཤོག་དེ་ནས་གསུང་གི་བདུད་རྩི་ལེགས་མྱངས་ཏེ། །སྤྱན་དང་མངོན་ཤེས་རྫུ་འཕྲུལ་ཐོགས་མེད་པས། །རབ་འབྱམས་ཞིང་དུ་རྒྱལ་བ་སྲས་བཅས་རྣམས། །ཀུན་བཟང་
མཆོད་སྤྲིན་རྒྱ་མཚོས་མཆོད་པར་ཤོག་སླར་ཡང་བདག་གཞན་བརྗེ་བའི་སྙིང་སྟོབས་ཀྱིས། །མ་དག་ཞིང་དུ་བསམས་བཞིན་སྲིད་བཟུངས་ཏེ། །རྒྱལ་སྲས་གཞན་གྱིས་གདུལ་བར་མ་སྤྱོད་པ། །དེ་ཀུན་རྨིན་གྲོལ་ལམ་ལ་
འགོད་བར་ཤོག་ཅེས་བ་འདི་ནི་དད་སྟོབས་དང་ལྡན་བ་ཨེར་ཏེ་ནེ་ཐའི་ཇིས་ཡང་ཡང་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    བློ་བཟང་མཁྱེན་བརྩེའི་དཀྱིལ་འཁོར་
རབ་རྒྱས་ཤིང། །ཡེ་ཤེས་འཕྲིན་ལས་འོད་སྟོང་འབར་བ་ཡིས། །དད་ལྡན་པདྨོའི་ཚལ་རབ་ཁ་འབྱེད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །དྲེགས་ལྡན་ཆོས་

[190A]༄༅། །སྐྱོང་བསྲུང་མའི་མཐུ་སྟོབས་ཀྱིས། །བསྟན་འགྲོའི་མགོན་བོ་བློ་བཟང་ཡེ་ཤེས་ཞབས། །བསྐལ་བརྒྱའི་བར་དུ་ཞབས་པད་བརྟན་པར་ཤོག་དད་པའི་ཡིད་ཀྱིས་རྩེ་གཅིག་གསོལ་བཏབ་མཐུས། །ཚེ་རབས་
ཀུན་ཏུ་དཔལ་ལྡན་བླ་མ་དང། །ནམ་ཡང་འབྲལ་མེད་ཆོས་ལ་ལོངས་སྤྱད་དེ། །ཐོས་བསམ་སྒོམ་བ་མ་ལུས་མཐར་ཕྱིན་ཤོག་ཅེས་པ་འདི་ནི་སྐུ་སྐྱེ་བློ་བཟང་བསྟན་བའི་རྒྱལ་མཚན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་
བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    བློ་བཟང་རྒྱལ་བ་གཉིས་པའི་མདོ་སྔགས་ཀྱི། །བསྟན་པའི་རྒྱལ་མཚན་འཛིན་པའི་དཔལ་ཡོན་ཅན། །ཡེ་ཤེས་འཕྲིན་ལས་འོད་སྟོང་འཕྲོ་བ་ཡིས། །གདུལ་
བྱའི་བློ་མུན་སེལ་ལ་གསོལ་བ་འདེབས། །དཀོན་མཆོག་རིན་ཆེན་རྣམ་གསུམ་བྱིན་རླབས་དང། །དཀར་ཕྱོགས་སྐྱོང་བའི་བསྟན་སྲུངས་མཐུ་སྟོབས་དང། །དད་ལྡན་གདུལ་བྱས་གསོལ་བ་བཏབ་པའི་མཐུས། །རྗེ་བཙུན་བླ་
མ་སྲིད་མཐར་ཞབས་བརྟན་ཤོག་དེ་ལྟར་རྩེ་གཅིག་དང་བས་གསོལ་བཏབ་པས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །དཔལ་ལྡན་བླ་མས་འབྲལ་མེད་རྗེས་བཟུངས་ནས། །དམ་ཆོས་བདུད་རྩི་ངོམས་མེད་འཐུང་བར་ཤོག་
ཅེས་པ་འདི་ནི་ཤངས་དགའ་ལྡན་ཆོས་འཁོར་གྱི་གཉེར་པ་ངག་དབང་ཚེ་རིང་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   འཇམ་དབྱངས་དགའ་བའི་ཞིང་ཁམས་ངོ་མཚར་

[190B] །མི་ཡི་ཟོལ་བསྟེན་འཇམ་དཔལ་དབྱེར་མེད་སྐུ། །འཁོར་བརྒྱུར་རྒྱལ་བོའི་ཚུལ་བཟུངས་མཛད་བ་ཅན། །ངག་གི་དབང་ཕྱུག་ཞབས་ལ་གསོལ་བ་འདེབས། །འཇམ་མགོན་བསྟན་པའི་རིང་ལུགས་མ་ལུས་བ། །ཕྱོགས་
བརྒྱར་སྦེལ་མཛད་གནམ་བསྐོས་རྒྱལ་བོའི་ཞབས། །ལྷ་མིའི་དཔྱིད་དུ་འགྱུར་མེད་སེང་གེའི་ཁྲིར། །གཡོ་བ་མེད་ཅིང་ཞབས་བད་བརྟན་བར་ཤོག་དད་ལྡན་གདུལ་བྱའི་མོས་བའི་རྟེན་འབྲེལ་དང། །མཐའ་ཡས་སྐྱེ་རྒུའི་ལེགས་
བྱས་བསོད་ནམས་མཐུས། །རྒྱལ་སྲིད་དཔལ་འབྱོར་ཆོས་བཞིན་སྤྱོད་པ་དང། །ཕན་ཚུན་གནོད་མེད་བྱམས་པའི་སེམས་ལྡན་ཤོག་ཅེས་པ་འདི་ནི་འཇམ་དབྱངས་གོང་མ་ཆེན་པོའི་གསོལ་འདེབས་ཞབས་བརྟན་དང་བཅས་བ་འདི་
ལྟ་བུ་ཞིག་དགོས་ཞེས་ཇ་སག་བླ་མ་དགེ་ལེགས་ཆོས་འཕེལ་དང། ཏཱ་བླ་མ་བཟོད་པ་རིན་ཆེན་གཉིས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   
ལས་འོངས་བའི། །བསླབ་གསུམ་རིམ་གཉིས་ནོར་བུའི་དགའ་སྟོན་གྱིས། །སྐལ་བཟང་འགྲོ་ལ་ཕན་བདེའི་དཔལ་སྩོལ་བ། །འཇམ་དབྱངས་མཚན་ཅན་ཞབས་ལ་གསོལ་བ་འདེབས། །བསླུ་མེད་དཀོན་མཆོག་གསུམ་གྱི་བྱིན་
རླབས་དང། །གཡེལ་མེད་ཆོས་སྐྱོང་བསྲུང་མའི་མཐུ་སྟོབས་ཀྱིས། །དཔལ་ལྡན་ངག་གི་དབང་ཕྱུག་རྒྱལ་བའི་སྲས། །གདུལ་བྱའི་མགོན་དུ་ཡུན་རིང་ཞབས་བརྟན་ཤོག་དེ་ལྟར་གསོལ་བཏབ་རྣམ་དཀར་ཕུང་པོའི་མཐུས། །

[191A]༄༅། །ཚེ་རབས་ཀུན་ཏུ་བཤེས་གཉེན་དམ་པ་ཡིས། །དགྱེས་བཞིན་རྗེས་སུ་བཟུངས་ཏེ་དམ་ཆོས་ཀུན། །རྒྱལ་བའི་དགོངས་བ་ཇི་བཞིན་འགྲུབ་བར་ཤོག་ཅེས་མུ་ལི་འཇམ་དབྱངས་སྐུ་སྐྱེའི་གསོལ་འདེབས་
བརྟན་བཞུགས་སྨོན་ལམ་དང་བཅས་བ་འདི་ནི་གསོལ་དཔོན་རྡོ་རྗེ་རྒྱལ་མཚན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈    བློ་བཟང་བསྟན་པའི་ཉི་མ་ཕན་བདེའི་དཔལ། །རིག་གྲོལ་གཉིས་
ལྡན་དགེ་འདུན་ཀུན་གྱི་རྗེ། །སྐྱབས་གསུམ་ཀུན་འདུས་དཔལ་ལྡན་བླ་མ་ཡི། །ཞབས་པད་ནམ་ཡང་གཡོ་མེད་བརྟན་པར་ཤོག་ཅེས་པ་འདི་ནི་སྔགས་པ་གྲྭ་ཚང་གི་བླ་བརྒྱུད་གྲས་ལ་བཅུག་ཆོག་བ་འདི་ལྟ་བུ་ཞིག་དགོས་ཞེས་
བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈    ཇི་བཞིན་གཟིགས་པའི་ཡེ་ཤེས་མི་དམན་ཞིང། །ཆོས་སྲིད་དཔལ་འབྱོར་རྒྱས་པའི་མཛད་པ་ཅན། །ཡོངས་འཛིན་དམ་པ་དཔལ་
ལྡན་བླ་མ་ཡི། །ཞབས་བད་གཡོ་མེད་ཡུན་དུ་བརྟན་པར་ཤོག་ཅེས་པ་འདི་ནི་དཀྱིལ་ཁང་གྲྭ་ཚང་གི་རྒྱུན་བསྐང་པ་བཀའ་ཆེན་ཡེ་ཤེས་ཀྱིས་བསྐུལ་བ་ལྟར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།། བཀྲ་ཤིས།།
   ༈    བློ་བཟང་བསྟན་པའི་དཔལ་གྱུར་ཉིན་མོའི་མགོན། །ཇི་བཞིན་གཟིགས་པའི་ཡེ་ཤེས་མི་དམན་ཞིང། །གཞན་ལ་འདོམས་པའི་པའི་བློ་གྲོས་དཔལ་མངའ་བ། །ཟླ་མེད་དགེ་བའི་བཤེས་ལ་གསོལ་བ་འདེབས། །རྒྱལ་བ་

[191B] །མདོ་སྔགས་བསྟན་བའི་གཞུང་ལུགས་སྤེལ་བ་ལ། །འཕྲིན་ལས་འོད་བསིལ་བྱེ་བ་འགྱེད་མཁས་པ། །འགྲོ་བའི་མུན་སེལ་དམ་བའི་ཞབས་བརྟན་ཤོག་བསླུ་མེད་སྐྱབས་ཀྱི་དམ་པ་ཁྱེད་ཉིད་
ལ། །གུས་པའི་ཡིད་ཀྱིས་རྩེ་གཅིག་གསོལ་བཏབ་མཐུས། །ཕྱི་ནང་འགལ་རྐྱེན་བར་གཅོད་ཀུན་ཞི་ཞིང། །བསམ་དོན་ཆོས་བཞིན་འགྲུབ་པར་བྱིན་གྱིས་རློབས། །དེང་ནས་བཟུངས་ཏེ་བྱང་ཆུབ་སྙིང་པོའི་བར། །རྟག་ཏུ་དལ་
འབྱོར་ཚང་བའི་རྟེན་ཐོབ་ཅིང། །མཚན་ཉིད་ལྡན་བའི་དགེ་བའི་བཤེས་གཉེན་གྱིས། །འབྲལ་མེད་རྗེས་སུ་འཛིན་པ་ཉིད་གྱུར་ཅིག་བསྟན་འགྲོའི་དཔལ་དུ་བླ་མའི་ཞབས་བད་བརྟན། །དེ་འཛིན་སྐྱེས་བུས་ས་སྟེངས་ཀུན་ལ་ཁྱབ། །
བསྟན་པའི་སྦྱིན་བདག་དཔལ་འབྱོར་མངའ་ཐང་རྒྱས། །བསྟན་བ་ཡུན་རིང་གནས་པའི་བཀྲ་ཤིས་ཤོ་ག་ཅེས་པ་འདི་ནི་དད་སྟོབས་དང་ལྡན་པ་དཔོན་མོ་ཆོས་སྐྱིད་ཀྱི་གསུང་གིས་བསྐུལ་བ་ལ་བརྟེན་ནས་ཤཱཀྱའི་དགེ་སློང་བློ་བཟང་ཡེ་ཤེས་
ཀྱིས་སྨྲས་པའོ།།    ༈   ངག་གི་དབང་ཕྱུག་སྨྲ་བའི་ཟླ་བ་མཆོག་རྒྱལ་བའི་བསྟན་པ་དར་ཞིང་རྒྱས་མཛད་པ། །ཐུགས་རྗེའི་འོད་ཀྱིས་འགྲོ་ཀུན་རྗེས་འཛིན་པའི། །མཚུངས་མེད་བླ་མའི་ཞབས་ལ་
གསོལ་བ་འདེབས། །དེ་ལྟར་དང་བའི་ཡིད་ཀྱིས་གསོལ་བཏབ་པས། །རྒྱལ་བ་གཉིས་པའི་བསྟན་པ་རིན་པོ་ཆེ། །བཤད་སྒྲུབ་བྱ་བས་འཛིན་སྐྱོང་སྤེལ་མཛད་བའི། །བསྟན་འཛིན་སྐྱེས་བུའི་ཞབས་བད་བརྟན་པར་ཤོག་སྙིང་

[192A]༄༅། །ནས་འགྱུར་མེད་རྩེ་གཅིག་གསོལ་བཏབ་མཐུས། །དེང་ནས་ཡང་སྲིད་སྐྱེ་བ་ཐམས་ཅད་དུ། །འབྲལ་བ་མེད་པར་དགྱེས་བཞིན་རྗེས་བཟུངས་ཏེ། །དམ་ཆོས་བདུད་རྩིའི་དཔལ་ལ་སྤྱོད་པར་ཤོག་ཅེས་
པ་འདི་ནི་བཀྲ་ཤིས་ལྗོངས་མཛོད་པ་ངག་དབང་ལེགས་འབྱོར་དང་བློ་བཟང་དགེ་འདུན་གཉིས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག། །།
   ༈    བློ་བཟང་རྒྱལ་བ་གཉིས་བའི་གཞུང་ལུགས་ཀྱི། །བསྟན་པའི་རྒྱལ་མཚན་འཛིན་པའི་དཔལ་ཡོན་ཅན། །ཡེ་ཤེས་འཕྲིན་ལས་འོད་དཀར་འཕྲོ་བ་ཡིས། །འགྲོ་བའི་བློ་མུན་སེལ་ལ་གསོལ་བ་འདེབས། །བསླུ་མེད་
དཀོན་མཆོག་གསུམ་གྱི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་རྩལ་དང། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་དེ་ལྟར་སྙིང་ནས་གསོལ་
བ་བཏབ་པའི་མཐུས། །དེང་ནས་བཟུངས་ཏེ་ཚེ་རབས་ཐམས་ཅད་དུ། །དཔལ་ལྡན་བླ་མས་འབྲལ་མེད་རྗེས་བཟུངས་ནས། །ངོམས་མེད་བདུད་རྩིའི་དཔལ་ལ་སྤྱོད་པར་ཤོག་ཅེས་པ་འདི་ནི་བཀྲ་ཤིས་ལྗོངས་པ་བློ་བཟང་དགེ་
འདུན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈    བློ་བཟང་གྲགས་པའི་རིང་ལུགས་ཆུ་གཏེར་ཆེ། །དོན་གཉིས་ལྷུན་གྱིས་གྲུབ་བའི་གདུལ་བྱའི་དཔལ། །བསླབ་གསུམ་རྣམ་དག་

[192B] །རབ་མཛེས་བླ་མའི་ཞབས་ལ་གསོལ་བ་འདེབས། ཅེས་པ་འདི་ནི་རབ་འབྱམས་པ་བློ་བཟང་ཐེག་མཆོག་གིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཉི་འོད་འཁྱིལ་དུ་སྨྲས་པ་དགེ་ཞིང་བཀྲ་
ཤིས་པར་གྱུར་ཅིག།    ༈    མཚན་ཙམ་དྲན་པས་སྡིག་སྒྲིབ་ཀུན་འཇོམས་པ། །བདེ་བར་གཤེགས་པ་སོ་ལྔའི་སྣང་བརྙན་མཆོག་ཙནྡན་ལས་གྲུབ་དད་དང་བརྩོན་པ་ཡིས། །ལེགས་བསྐྲུན་དགེ་ཚོགས་ཟླ་ཤེལ་
འོད་སྟོང་གིས། །དཔལ་ལྡན་བླ་མའི་བཞེད་དགོངས་ཀུནྡའི་ཚལ། །སྐུ་གསུམ་གེ་སར་བཟང་པོས་རབ་མཛེས་ཤིང། །སྐྱེ་དང་སྐྱེ་བར་མགོན་དེས་རྗེས་བཟུངས་ཏེ། །ཐེག་པ་མཆོག་གི་གོ་འཕང་མྱུར་ཐོབ་ཤོག་ཕན་བདེ་འོད་
བརྒྱའི་འབྱུང་གནས་རྒྱལ་བསྟན་ཉི། །ཕྱོགས་དུས་ཀུན་ཏུ་གསལ་ཞིང་རྒྱས་པ་དང། །ཡུལ་ཕྱོགས་རྣམས་སུ་མི་ཤིས་རྒུད་པ་ཡི། །མིང་ཡང་མི་འབྱུང་སྡེ་བཞིས་འབྱོར་གྱུར་ཅིག་ཅེས་ལྕགས་ར་སྦྲུལ་བའི་སྐུ་ངག་གི་དབང་བོས་
བསྐུལ་བ་ལྟར་ཤཱཀྱའི་བཙུན་ཕ་བློ་བཟང་ཡེ་ཤེས་ཀྱི་སྦྱར་བའོ།།    ༈    ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །བསྟན་པའི་པད་ཚལ་ཉིན་མོར་བྱེད་པའི་མགོན། །དད་ལྡན་གདུལ་བྱས་རྩེ་གཅིག་གསོལ་བཏབ་མཐུས།།
དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་ཅེས་པ་འདི་ཤིང་ལུག་དྲི་ཞིན་ལྔན་གྱི་ཟླ་བའི་དཀར་ཕྱོགས་ཀྱི་རྒྱལ་བ་གཉིས་པའི་ཆེས་ལ་ལྷ་ཡི་བླ་མ་རྒྱལ་སར་བྱོན་པའི་སྦྱོར་བ་ཁྱད་པར་ཅན་ལ་ཉེ་འཁོར་བ་རྣམས་ཀྱིས་རིང་འཚོའི་བརྟན་

[193A]༄༅། །བཞུགས་ཕུལ་སྐབས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཆོས་སྨྲ་བའི་བཙུན་བ་བློ་བཟང་ཡེ་ཤེས་ཀྱིས་ཐོགས་མེད་དུ་སྨྲས་བའོ། །ཛཡནྟུ།།    ༈   བློ་གཏེར་བཟང་པོའི་ཉིན་བྱེད་རབ་
གསལ་ཞིང། །མཁྱེན་བརྩེའི་ཡེ་ཤེས་འོད་ཟེར་སྟོང་འབར་བས། །ཕན་བདེའི་འབྱུང་གནས་རྒྱལ་བསྟན་འདབ་བརྒྱའི་ཚལ། །འཕེལ་མཛད་དཔལ་ལྡན་བླ་མར་གསོལ་བ་འདེབས། །གཞོན་ནུ་ཉིད་ནས་དམ་པའི་ཆོས་འཛིན་ཅིང། །
རྣམ་དབྱོད་ཤེས་བྱའི་དཀྱིལ་འཁོར་རྒྱས་པ་ཡིས། །གླིང་བཞིའི་སྐལ་ལྡན་གདུལ་བྱའི་མགོན་པོ་ཉིད། །བསྐལ་བརྒྱར་རྡོ་རྗེའི་ཁྲི་ལ་བརྟན་པར་ཤོག་རྗེ་བཙུན་བླ་མ་བསྟན་དང་འགྲོ་བའི་དཔྱིད། །ཞབས་ཀྱི་པདྨོ་གཡོ་བ་མེད་བ་
དང། །རྣམ་དཀར་འབྲིན་ལས་བཟང་བོའི་དབལ་ཡོན་རྣམས། །དབྱར་གྱི་ཆུ་བོ་བཞིན་དུ་འཕེལ་བར་ཤོག་ཅེས་བ་འདི་ནི་དཀའ་ཆེན་སྐལ་བཟང་རྒྱ་མཚོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།། །།
   ༈   ཟབ་མོ་མཐའ་གཉིས་བྲལ་བའི་གནས་ལུགས་ཀྱི། །དོན་བཟང་ཚུལ་བཞིན་འབྱེད་ལ་ཟླ་མེད་པའི། །སྐལ་བཟང་གདུལ་བྱ་ཡོངས་ཀྱི་གཉེན་གཅིག་བུ་ཡོངས་འཛིན་དགེ་བའི་བཤེས་གཉེན་ཞབས་
བརྟན་ཤོག་བློ་བཟང་རིང་ལུགས་དྲི་མེད་མདོ་སྔགས་ཀྱི། །ཆོས་ཚུལ་འཆད་ལ་མཁས་བའི་གྲགས་པ་ཡིས། །ཕྱོགས་རྣམས་ཀུན་ཏུ་གསལ་ཞིང་རྒྱས་མཛད་པའི། །དཔལ་ལྡན་བླ་མ་ཡུན་རིང་ཞབས་བརྟན་ཤོག་མཆོག་

[193B] །རིག་སྔགས་འཆང་བ་རྣམས་ཀྱི་བདེན་ཚིག་དང། །དད་ལྡན་རྣམས་ཀྱིས་གསོལ་བ་བཏབ་བ་ཡིས། །བསྟན་འགྲོའི་དཔལ་དུ་ཡུན་རིང་ཉེར་འཚོ་ཤོག། །ཅེས་བ་འདི་ནི་རྒོད་ཚང་གནས་
བླ་མ་བློ་བཟང་རབ་རྒྱས་ཀྱིས་ཡང་ཡང་བསྐུལ་བའི་ངོར་ཆོས་སྨྲ་བ་བློ་བཟང་ཡེ་ཤེས་ཀྱིས་སྨྲས་བའོ།།    ༈    ཤིང་ལུག་སྔགས་གྲར་བཟང་གོས་ཀྱི་དྲ་བ་དྲ་ཕྱེད་སྦྱར་བའི་ཞལ་ཡིག་  །ན་མོ་གུ་རུ་བྷུདྡྷ་བོ་དཧི་སཏཱ་ཡ། བླ་མ་ཡི་དམ་སྐྱབས་གནས་དཀོན་མཆོག་གསུམ། །
རྒྱུད་སྡེ་བཞི་ཡི་དཀྱིལ་འཁོར་ལྷ་རྣམས་དང། །བཀའ་ཉན་དམ་ཅན་ཆོས་སྐྱོང་བསྲུང་མའི་ཚོགས། །འཁོར་ངང་བཅས་བ་དགྱེས་བྱེད་སྤྱན་ལམ་དུ། །ལྷ་རྫས་ལིད་འོང་ནོར་བུའི་རྒྱན་གྱིས་མཛེས། །འདོད་ཡོན་ལྔ་དང་རིན་ཆེན་བཀྲ་ཤིས་
བརྒྱད། །དངོས་བཤམས་ཡིད་ཀྱིས་སྤྲུལ་པའི་མཆོད་སྤྲིན་འདི། །བླ་མ་ཡི་དམ་ཆོས་སྲུངས་མཉེས་ཕྱིར་འཕུལ། །རྫུ་འཕྲུལ་ཤུགས་འཆང་མཛེས་བའི་རྟ་མཆོག་དང། །སྤྲིན་ལྟར་གཏིབས་པའི་གཡག་རོག་ལུག་ནག་དང། །དགྲ་
བོའི་སྙིང་འབྱིན་བྱ་ནག་ཁྱི་ནག་ཚོགས། །ཆོས་སྐྱོང་བསྲུང་མ་དགྱེས་པ་བསྐྱེད་ཕྱིར་འབུལ། །ཚེ་དང་བསོད་ནམས་རྣམ་དཀར་བགྱིད་འཕྲིན་རྣམས། །དབྱར་གྱི་ཆུ་བོ་བཞིན་དུ་རབ་རྒྱས་ནས། །བསམ་པའི་དོན་ཀུན་གེགས་མེད་
འགྲུབ་པ་སོགས། །ལས་བཞིའི་འཕྲིན་ལས་གཡེལ་བ་མེད་བར་མཛོད། །དགེ་འདིས་མཚོན་ནས་སྐྱེ་བ་ཐམས་ཅད་དུ། །མཐུ་ལྡན་བསྲུང་མས་ཚུལ་བཞིན་གྲོགས་བྱས་ཏེ། །གདོན་བགེགས་འབྱུང་པོ་མི་མཐུན་ཕྱོགས་

[194A]༄༅། །ཞི་ནས། །མདོ་སྔགས་བསྟན་པ་ཕྱོགས་བཅུར་རྒྱས་གྱུར་ཅིག་བསླབ་པ་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་ལེགས་པར་གཟིགས་པ་ཡི། །མི་ནུབ་ཐུབ་བསྟན་རྒྱལ་
མཚན་འཛིན་བ་ལ། །འཇམ་མགོན་བླ་མ་དང་མཚུངས་བཀྲ་ཤིས་ཤོག།    ༈    ཨོཾ་སསྟི། བསླབ་གསུམ་རྣམ་དག་མཁན་སློབ་དགེ་འདུན་སྡེའི། །ཕྱི་དང་ནང་གི་བར་གཅོད་ཞི་བ་དང། །མི་དང་མི་མིན་
བསམ་པ་ངན་བ་རྣམས། །དྲག་པོའི་ཆད་པས་མྱུར་དུ་ཚར་ཆོད་མཛོད། །ས་མ་ཡ་ཏཱིཥྛ།།    ༈    ངག་གི་དབང་ཕྱུག་བློ་བཟང་བསྟན་པའི་གཉེན། །ལུང་རིགས་ཆོས་ཀྱི་དཔལ་ལྡན་དགེ་བའི་བཤེས། །བསླབ་གསུམ་
དག་པའི་དཀྱིལ་འཁོར་རབ་རྒྱས་པའི། །སྤྲུལ་སྐུའི་ཟླ་བ་མྱུར་དུ་འཆར་བར་ཤོག་སྔོན་གོམས་མཁྱེན་བརྩེའི་ལྷ་ལམ་ཡངས་པ་ནས། །དགེ་ལེགས་ཉིན་བྱེད་འོད་ཀྱི་སྣང་པ་ཡིས། །གདུལ་བྱའི་པད་ཚལ་བཞད་མཛད་མགོན་
ཁྱོད་ཀྱིས། །རྗེས་བཟུངས་ཡང་སྲིད་ཟློས་གར་བསྒྱུར་བར་ཤོག་རྨད་བྱུང་བསླུ་མེད་ཐུགས་རྗེའི་བྱིན་རླབས་དང། །བསྟན་སྲུངས་དམ་ཅན་རྒྱ་མཚོའི་མཐུ་སྟོབས་ཀྱིས། །དད་ལྡན་གདུལ་བྱའི་ཚོགས་ཀྱིས་ཡོངས་སྨོན་པའི། །
འདོད་པའི་རེ་བ་ཇི་བཞིན་འགྲུབ་གྱུར་ཅིག་ཅེས་པ་འདི་ནི་ཆོས་རྗེ་ཕུན་ཚོགས་རྣམ་རྒྱལ་དང། ཕྱག་མཛོད་བསོད་ནམས་སེང་གེ་གསོལ་དཔོན་ལྷུན་གྲུབ་རྒྱ་མཚོ་བཅས་ཀྱིས་བསྐུལ་བ་ལྟར། ཆོས་སྨྲ་བའི་བཙུན་པ་བློ་བཟང་ཡེ་

[194B]།    ༈    རྒྱལ་བའི་རིང་ལུགས་ཉིན་མོར་བྱེད་པའི་མགོན། །འཇམ་དབྱངས་སྤྲུལ་བའི་གར་གྱི་རྣམ་རོལ་སྐུ། །བློ་བཟང་བསྟན་པའི་རྒྱལ་མཚན་འཛིན་པའི་རྗེ། །དཔལ་ལྡན་བླ་མའི་
ཞབས་ལ་གསོལ་བ་འདེབས། །འཆད་རྩོད་རྩོམ་པའི་རྣམ་དཔྱོད་སྤོབས་པ་ཡིས། །ཐུབ་པའི་ལུང་རྟོགས་དཀར་ཆའི་ཟླ་བཞིན་དུ། །འཕེལ་མཛད་རྗེ་བཙུན་བླ་མ་བསྟན་འགྲོའི་མགོན། །བསྐལ་བརྒྱར་གདོང་ལྔའི་ཁྲི་
ལ་གཡོ་མེད་ཤོག་དཀོན་མཆོག་རིན་ཆེན་རྣམ་གསུམ་བྱིན་རླབས་དང། །དྲང་སྲོང་རིག་སྔགས་གྲུབ་པའི་བདེན་ཚིག་དང། །དད་ལྡན་གདུལ་བྱས་གསོལ་བ་བཏབ་པའི་མཐུས། །འགྲོ་འདྲེན་དམ་པ་སྲིད་མཐར་ཞབས་
བརྟན་ཤོག་ཅེས་པ་འདི་ནི་ཕུན་ཚོགས་ཡེལ་ཏིང་དབང་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། མངྒ་ལཾ།།    ༈   བློ་བཟང་
མཁྱེན་བརྩེའི་དཀྱིལ་འཁོར་རབ་རྒྱས་ཤིང། །ཡེ་ཤེས་སྣང་བས་གདུལ་བྱའི་མུན་པ་སེལ། །མདོ་སྔགས་གཞུང་གི་ཆོས་ཚུལ་སྤེལ་མཛད་པའི། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་ཅེས་པ་འདི་
ནི་དགའ་ལྡན་རབ་རྒྱས་པ་གཞིས་བྱེས་བླ་སྤྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།། དགེའོ།།    ༈    ངག་དབང་བློ་གྲོས་བཟང་པོའི་དཀྱིལ་འཁོར་རྒྱས། །ལུང་རིགས་

[195A]༄༅། །མཆོག་གི་འོད་ལྡན་བཤེས་གཉེན་ཆེའི། །རབ་དཀར་ལྷག་བསམ་ཟླ་བའི་མ་མ་ལས། །རྒྱལ་བའི་མཆོད་རྟེན་གཙུག་ལག་ཁང་རྣམས་ལ། །ཉམས་གསོས་བྱི་དོར་ལེགས་པར་བགྱིས་པ་
དང། །འགྲོ་ལ་དམ་པའི་བདུད་རྩི་སྤེལ་བས་མཚོན། །བདག་དང་གཞན་གྱི་དུས་གསུམ་དགེ་བའི་ཚོགས། །ཇི་སྙེད་མཆིས་དང་མཆོག་གསུམ་བྱིན་རླབས་མཐུས། །དུས་འདི་ནས་བཟུངས་རྣམ་མཁྱེན་མ་ཐོབ་བར།།
ངེས་འབྱུང་བྱང་སེམས་ཡང་དག་ལྟ་བ་དང། །རིམ་གཉིས་ལམ་གྱི་རྣལ་འབྱོར་ཟབ་མོའི་དོན། །རྣམ་དག་བློ་ཡིས་སྒྲུབ་ལ་བརྩོན་པར་ཤོག་དེང་ནས་བརྩམས་ཏེ་ཚེ་རབས་ཐམས་ཅད་དུ། །དགའ་ལྡན་ཆོས་
ཀྱི་ཞིང་ཁམས་དམ་པ་དེར། །རྒྱལ་བའི་རྒྱལ་ཚབ་མ་ཕམ་མགོན་པོ་དང། །འཇམ་དཔལ་སྙིང་པོ་ནམ་མཁའ་དྲི་མ་མེད། །རྒྱལ་སྲས་རྣམས་ཀྱི་གསུང་གི་བདུད་རྩིའི་བཅུད། །ངོམས་པ་མེད་པར་བགོ་
སྐལ་ལོངས་སྤྱད་ནས། །རླབས་ཆེན་སྤྱོད་པ་ཚོགས་གཉིས་ཡོངས་རྫོགས་ཏེ། །འགྲོ་ཀུན་རྒྱལ་བའི་གོ་འཕང་མྱུར་ཐོབ་ཤོག་ཅེས་པ་འདི་ནི་མཐོ་ལྡིང་མཁན་པོ་ངག་དབང་མཆོག་ལྡན་གྱིས་འདི་ལྟ་བུ་ཞིག་
དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། །།

[195B]   ༈    རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ནང་མཆོད་
མཆོད་གཏོར་རྣམས་འཇིགས་བྱེད་ལྟར་བྱིན་གྱིས་བརླབས་ལ།། ཧཱུཾ། སྟོང་པའི་ངང་ལས་མདུན་དུ་པད་ཉིའི་སྟེང། །ཡེ་ཤེས་མེ་དཔུང་འབར་བའི་ཀླུང་དཀྱིལ་ན། །མྷཱ་ཀཱ་ལ་ཕྱག་དྲུག་མཐུ་སྟོབས་ཅན། །གཡས་པས་གྲི་གུག་ཐོད་འཕྲེང་
ཅང་ཏེའུ་འཁྲོལ། །གཡོན་གྱིས་ཐོད་ཁྲག་རྩེ་གསུམ་ཞགས་པ་འཕེན། །གླང་ཆེན་སྟག་ལྤགས་མི་མགོ་སྤྲུལ་གྱིས་བརྒྱན། །རེ་མ་ཏི་དང་འཁོར་ཚོགས་རྒྱ་མཚོར་བཅས། །ལས་བཞིའི་འཕྲིན་ལས་སྒྲུབ་ཕྱིར་བརྟན་པར་བཞུགས་
དམ་ཅན་ཆོས་རྒྱལ་མ་ཧེའི་ཞལ་ཅན་ནི། །མཐིང་ནག་ཕྱག་གཉིས་ཐོད་དབྱུག་ཞགས་པ་འཛིན། །ཙཱ་མུཎྜི་སོགས་ཕོ་མོའི་འཁོར་གྱིས་བསྐོར། །གཡས་བསྐུམས་སྟབས་ཀྱིས་མ་ཧེའི་གདན་ལ་བཞུགས། །དམ་ག་ཟོར་ལས་དགྱེས་
སྲིན་མོ་ཁྲོས་པའི་གཟུགས། །ཞལ་གཅིག་ཕྱག་གཉིས་བེ་ཅོན་ཐོང་ཁྲག་འཛིན། །དུས་བཞིའི་ལྷ་མོ་མ་མོ་ཀུན་གྱི་དབུས། །རྫུ་འཕྲུལ་དྲེའུ་སྟེང་དུ་བརྟན་པར་བཞུགས། །གནོད་སྦྱིན་ཞལ་གཅིག་ཕྱག་གཉིས་སྐུ་མདོག་དམར་
ཟངས་གྲི་གློ་མཆིན་མདའ་གཞུ་རུ་མཚོན་བསྣམས། །གདོང་དམར་སྲོག་བདག་གྲི་ཐོགས་བཀའ་ཉན་བཅས། །པད་ཉི་རྟ་རོ་མི་རོ་ཁྲིར་བརྩེགས་བཞུགས། །དབང་གི་མདོག་ཅན་ཕྱག་གཡས་ཙནྡན་བེ་ར། །གཡོན་པ་བཙན་གྱི་

[196A]༄༅། །ཞགས་པ་བཟུངས་ནས་ནི། །བསྟན་དགྲ་འཆིང་བྱེད་བདུད་བཞི་འདུལ་མཛད་པའི། །རླུང་ལྟར་མྱུར་འགྱོགས་རྟ་ཡི་གདན་ལ་བཞུགས། །སྤྱན་འདྲེན་ནི། ཧཱུཾ། སྔོན་ཚེ་རྡོ་རྗེ་འཆང་གིས་བཀའ་བསྒོས་
ཤིང། །བསྟན་དང་བསྟན་པ་འཛིན་པའི་སྐྱེས་བུ་རྣམས། །ཚུལ་བཞིན་གཡེལ་མེད་སྲུང་ཞིང་སྐྱོང་མཛད་པའི། །ཆོས་སྐྱོང་བསྲུང་མ་འཁོར་དང་བཅས་པ་རྣམས། །རང་རང་སྔོན་གྱི་གནས་མཆོག་སོ་སོ་ནས། །འཕྲིན་ལས་
སྒྲུབ་ཕྱིར་གནས་འདིར་གཤེགས་སུ་གསོལ། །ཨེ་ཧྱ་ཧི། བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཀ་མ་ལ་ཡེ་སྟྭཾ། ཧཱུཾ། དགྲ་བགེགས་བསྒྲལ་བའི་ཁྲག་ཞག་མཆོད་ཡོན་དང། །
དབང་པོའི་མེ་ཏོག་ཚིལ་ཆེན་དུད་པའི་སྤྲིན། །ཞུན་ཆེན་སྒྲོན་མེ་ཁྲག་ཞག་ག་བུར་དྲི། །ཤ་རུས་འབྲུ་ནག་ཞལ་ཟས་རོལ་མོའི་ཚོགས། །འདོད་ཡོན་ཏན་རིན་ཆེན་བདུན་དང་ཕྱི་ནང་མཆོད། །དངོས་བཤམས་ཡིད་སྤྲུལ་མཆོད་སྤྲིན་
རྒྱ་མཚོ་འདི། །རབ་འབྱམས་ས་དང་ནམ་མཁའི་ཁྱོན་བཀང་སྟེ། །ཆོས་སྐྱོང་བསྲུང་མ་འཁོར་བཅས་མཉིས་ཕྱིར་འབུལ། །བཞེས་ནས་རྒྱལ་བསྟན་སྤྱི་དང་ཙོང་ཁ་པའི། །བསྟན་ལ་གནོད་བྱེད་མི་དང་མི་མིན་ཚོགས། །ཐམས་
ཅད་རྡུལ་ཕྲན་བཞིན་དུ་བརླག་པར་མཛོད། །དེ་ནས་ཡིག་བརྒྱ་ཅི་རིགས་བཟླས་ཏེ། བཤགས་པ་བྱ་བ་ནི། ཧཱུཾ་རྡོ་རྗེ་འཆང་དང་རྩ་རྒྱུད་བླ་མ་དང། །ཡི་དམ་དཀྱིལ་འཁོར་བཀའ་སྡོད་བཅས་རྣམས་ལ། །འཁོར་བ་ཐོག་

[196B] །གནོང་ཞིང་འགྱོད་པའི་སྒོ་ན་ས་མཐོལ་ལོ་བཤགས། །རྩ་བ་ཡན་ལག་དམ་ཚིག་འགལ་བ་དང། །སྐུ་གསུང་ཐུགས་དང་ཡོན་ཏན་འཕྲིན་ལས་ཀྱི། །སྒྲུབ་རྫས་དམན་དང་མཆོད་གཏོར་ཉམས་པ་སོགས་
གཏང་རག་དུས་སུ་མ་བཏང་མཐོལ་ལོ་བཤགས། །མདོར་ན་སྒོ་གསུམ་ཉེས་ཚོགས་ཅི་མཆིས་པ། །བླ་མ་ཡི་དམ་བསྲུང་མར་བཅས་པ་ལ། །སྤྲོས་བྲལ་མི་མངོན་དབྱིངས་ནས་བཤགས་བགྱིས་ན། །ཐུགས་རྗེ་ཆེ་ལྡན་རྣམས་ཀྱིས་
བཟོད་པར་གསོལ། །དེ་ནས་བསྐང་རྫས་བྱིན་བརླབ་ནི། ཧྲཱི་ཥྚཱི་ས་བསངས། སྭ་བྷཱ་ཝ་ས་སྟོང་བར་སྦྱངས། སྟོང་པའི་ངན་ལས་བསྐང་རྫས་རྣམས་ཀྱི་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་དང་
ཡི་དམ་ཆོས་སྐྱོང་བསྲུང་མ་འཁོར་དང་བཅས་པ་མཉེས་པར་བྱེད་པའི་དམ་རྫས་སྤྱན་གཟིགས་མཆོད་པའི་བྱེ་བྲག་བསམ་གྱིས་མི་ཁྱབ་བཞིག་བླ་མ་ཡི་དམ་ཆོས་སྐྱོང་བསྲུང་མ་འཁོར་དང་བཅས་པ་རྣམས་ཀྱི་སྤྱན་ལམ་དུ་འབྱུང་ཞིབ་རྒྱས་པར་
གྱུར་ཅིག་ཨོཾ་སརྦ་བིད་ཅེས་སོགས་ནམ་མཁའ་མཛོད་ཀྱི་སྔགས་དང་ཕྱག་རྒྱས་བྱིན་གྱིས་བརླབས། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ་སྦྱར་ཏེ། སྤརཤ་ཨཱ་ཧཱུཾ། བསྐང་གསོ་ནི། ཧཱུཾ། བླ་མ་ཡི་དམ་ཆོས་བསྲུང་འཁོར་བཅས་ལ་
དམ་རྫས་སྤྱན་གཟིགས་མཆོད་པའི་བྱེ་བྲག་རྣམས། །མ་ཚང་མེད་པར་དགྱེས་བྱེད་ལེགས་འབུལ་ན། །ཡེ་ཤེས་སྤྱན་ལམ་ཡོངས་སུ་མཛེས་གྱུར་ཅིག་དགྲ་བགེགས་སྙིང་ཁྲག་དམར་གྱི་ཨརྒྷཾ་དང། །དབང་པོ་ལྔ་ཡི་མེ་ཏོག་རི་

[197A]༄༅། །ལྟར་སྤུངས། །གུ་གུལ་ཚི་ལ་ཆེན་བསྲེགས་པའི་དུད་སྤྲིན་འཁྲིགས། །ཞུན་ཆེན་སྒྲོན་མེ་སྟོང་གསུམ་གསལ་བ་འདིས། །བླ་མ་ཡི་དམ་འཁོར་བཅས་ཐུགས་དམ་བསྐངས། །ཆོས་སྐྱོང་བསྲུང་མ་
འཁོར་བཅས་ཐུགས་དམ་བསྐངས། །ཐུགས་དམ་བསྐངས་ཤིང་ཉམས་ཆགས་གསོས་གྱུར་ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །དགྲ་བགེ་གས་བསྒྲལ་བའི་ཁྲག་ཞག་དྲི་ཆབ་དང། །ཤ་རུས་ཞལ་
ཟས་ལྷུན་པོར་རབ་ཏུ་སྤུངས། །མྱོས་བྱེད་བདུད་རྩིའི་བཏུང་བ་མཚོ་ལྟར་བསྐྱིལ། །སྙན་བརྗིད་རོལ་མོའི་སྒྲ་ཡིས་ས་གསུམ་ཁྱབ། །བླ་མ་ཡི་དམ་འཁོར་བཅས་ཐུགས་དམ་བསྐངས། །ཆོས་སྐྱོང་བསྲུང་མ་འཁོར་བཅས་
ཐུགས་དམ་བསྐངས། །ཐུགས་དམ་བསྐངས་ཤིང་ཉམས་ཆགས་གསོས་གྱུར་ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །རྫུ་འཕྲུལ་ཤུགས་འཆང་ཟླ་བའི་མདོངས་ལྡན་པའི། །མཛེས་པའི་རྒྱན་སྦས་རྟ་
ནག་རླུང་ལྟར་འཕྱོ། །རྡོ་རྗེའི་རྭ་ལྡན་ཆང་སྤྲིན་ལྟ་བུར་གཏིབས། །དྲག་པོའི་ངར་སྒྲ་སྒྲོག་པའི་ཞོལ་ཆེན་འདིས། །བླ་མ་ཡི་དམ་འཁོར་བཅས་ཐུགས་དམ་བསྐངས། །ཆོས་སྐྱོང་བསྲུང་མ་འཁོར་བཅས་ཐུགས་དམ་བསྐངས་
ཐུགས་དམ་བསྐངས་ཤིང་ཉམས་ཆགས་གསོས་གྱུར་ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །འཇམ་པའི་སྤུ་ཚོགས་སྤྱི་གཙུག་ཤེལ་ལྟར་འཚེར། །རྭ་བཞི་ཅོ་ད་པན་གྱིས་མཛེས་ལུག་ནག་དང། །རྡོ་རྗེའི་

[197B] །འཕུར་ལྡིང་རོལ་པས་ཁམས་ཀུན་ཁྱབ་པ་འདིས། །བླ་མ་ཡི་དམ་འཁོར་བཅས་ཐུགས་དམ་བསྐངས། །ཆོས་སྐྱོང་བསྲུང་མ་འཁོར་བཅས་ཐུགས་དམ་བསྐངས། །ཐུགས་དམ་བསྐངས་ཤིང་ཉམས་ཆགས་གསོས་གྱུར་
ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །ཁྲོས་པའི་ཁ་གདངས་འབར་བའི་ཆེ་བ་གཙིགས། །དམ་ཉམས་སྲོག་ལ་རྔམས་པའི་ཁྱི་ནག་དང། །གཡང་གཞི་རྒྱུ་རློན་མགོ་འཕྲེང་དོ་ཤལ་དང། །གླང་ཆེན་སྟག་ལྤགས་དྲག་པོའི་ཆས་
རྣམས་ཀྱིས། །བླ་མ་ཡི་དམ་འཁོར་བཅས་ཐུགས་དམ་བསྐངས། །ཆོས་སྐྱོང་བསྲུང་མ་འཁོར་བཅས་ཐུགས་དམ་བསྐངས། །ཐུགས་དམ་བསྐངས་ཤིང་ཉམས་ཆགས་གསོས་གྱུར་ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །བདུད་
སྡེའི་དཔུང་གིས་མཚོན་ཆའི་ཆར་ཕབ་ཀྱང། །གཞོམ་གཞིག་བྲལ་བའི་རྡོ་རྗེའི་གོ་མཚོན་དང། །དམ་རྫས་དམར་ཆེན་གཏོར་མ་རི་ལྟར་སྤུངས། །མཐིང་ནག་དར་བརྒྱན་སྦྱངས་རྟོགས་སྦར་བྱས་བས། །བླ་མ་ཡི་དམ་འཁོར་བཅས་ཐུགས་དམ་
བསྐངས། །ཆོས་སྐྱོང་བསྲུང་མ་འཁོར་བཅས་ཐུགས་དམ་བསྐངས། །ཐུགས་དམ་བསྐངས་ཤིང་ཉམས་ཆགས་གསོས་གྱུར་ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །འདོད་ཡོན་རིན་ཆེན་བདུན་དང་བཀྲ་ཤིས་རྟགས། །ཉི་ཟླ་རི་
རབ་གླིང་བཞི་རྒྱལ་སྲིད་བདུན། །ཕྱི་ནང་གསང་བ་བླ་ན་མེད་པའི་རྟེན། །དངོས་ཤམས་ཡིད་སྤྲུལ་ཚང་ཞིང་ཡིད་འོང་འདིས། །བླ་མ་ཡི་དམ་འཁོར་བཅས་ཐུགས་དམ་བསྐངས། །ཆོས་སྐྱོང་བསྲུང་མ་འཁོར་བཅས་ཐུགས་དམ་བསྐངས། །ཐུགས་དམ་

[198A]༄༅། །བསྐངས་ཤིང་ཉམས་ཆགས་གསོས་གྱུར་ནས། །བར་གཅོད་ཀུན་གསོལ་དངོས་གྲུབ་མ་ལུས་སྩོལ། །བསྐུ་ལ་ནི། ཧཱུཾ། རྡོ་རྗེ་འཆང་དང་གྲུབ་ཆེན་ལྭ་བ་པ། །སངྒྷ་བྷ་དྲ་འོད་བོ་ཆེ་སོགས་དང། །བརྒྱུད་པའི་བླ་མའི་ཚོགས་ལ་སྨོང་པ་ཡི། །དམ་
ཉམས་སྡིག་ཅན་དེ་དག་བསྒྲལ་དུ་གསོལ། །རྣལ་འབྱོར་དགེ་འདུན་སྡེ་དང་བཅས་རྣམས་ལ། །གཤེ་ཞིང་སྐུར་བ་འདེབས་པའི་དགྲ་བགེགས་ཚོགས། །མཐུ་དང་རྫུ་འཕྲུལ་མ་ལུས་ཀུན་ཉམས་ཏེ། །རྒྱལ་བས་བཀའ་བསོགས་དྲག་པོའི་ལས་རྣམས་སྒྲུབས་
བསྟན་ལ་གནོད་བྱེད་དགྲ་བགེགས་ཚར་བཅད་ནས། །རྣལ་འབྱོར་དཔོན་སློབ་དགོན་གནས་དགེ་འདུན་བཅས། །ཚུལ་བཞིན་བསྲུང་ལ་གཡེལ་བ་མེད་པ་དང། །བསྟན་འཛིན་སྐྱེས་བུའི་ཞབས་པད་བརྟན་པར་མཛོད། །མདོ་སྔགས་ཡོན་ཏན་མཐའ་དག་རྒྱས་པ་
དང། །བསྟན་ལ་གནོད་བྱེད་གདུག་པའི་སེམས་འཆང་རྣམས། །བསྲུང་མ་རྣམས་ཀྱིས་སྙིང་ཁྲག་ཞལ་གསོལ་ནས། །འདུལ་བར་ཞལ་བཞེས་དམ་བཅའ་མ་བསྙེལ་བར། །རྟག་ཏུ་བསྲུང་སྐྱོབ་གཡེལ་བ་མེད་པར་མཛོད། །བཟློག་པ་ནི། ཆོས་སྐུ་ཡང་
པའི་ཕོ་བྲང་ནས། ཞེས་སོགས་བྱེད། བཟླས་པ་སྦྲོ་ན་ཆོས་སྐྱོང་སོ་སོའི་བསྐང་གསོ་ནང་ལྟར་བྱེད། དེ་ནས་གཏོར་མ་བྱིན་གྱིས་བ་རླབས་ལ། གཏོར་མ་འབུལ་བ་ནི་མགོན་པོ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་
སྦུ་གུ་ཅན་དུ་གྱུར་པའི་སྤུ་གུས་གཏོར་མ་རྡུབས་ཏེ་གསོལ་བས། ཟག་མེད་ཀྱི་བདེ་བས་ཐུགས་རྒྱུད་ཚིམས་པར་གྱུར། ཨོཾ་བཛྲ་མྷཱ་ཀཱ་ལ་ཀྵཱི་ཀྵི་ཏྲ་བིགྷྣཱན་བི་ནཱ་ཡ་ཀ་ཧཱུཾ་ཧཱུཾ་ཕཊ་ཕཊ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་གྱིས་གཅོ་བོ་ཡབ་

[198B] ཤཱས་ནའི་མཇུག་ཏུ། བིལཾ་ཏ་བཏགས་པ་གསུམ་གྱིས་དམ་ཅན་སྤྱི་ལ་དབུལ། །ཨོམ་ཤྲཱི་མྷཱ་ཀཱ་ལ་ས་པ་རི་ཝཱ་ར་ཨརྒྷ་ནས། ཤབྟ་པྲ་ཏཱིཙྪ་ཧཱུཾ་སཱ་ཧཱ། ཨོཾ་བཛྲ་མ་ཧཱ་ཀཱ་ལ་ཀྵཱིཾ་ཀྵེ་ཏྲ་བི་གྷྣཱན་བི་ནཱ་ཡ་ཀ་ཧཱུཾ་ཧཱུཾ་ཕཊ་ཕཊ་ས་པ་རི་ཝཱ་ར་ཨོཾ་
ཨཱ་ཧཱུཾ། ཨོཾ་ཤྲཱི་མྷཱ་ཀཱ་ལ་ཤཱ་ས་ན་ཞེས་པ་ནས་ཕཊ་ཕཊ་ཨོཾ་ཨཱ་ཧཱུཾ་གིས་ནང་མཆོད་དབུལ། ཆོས་ཀྱི་རྒྱལ་པོ་ཡབ་ཡུམ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩ་གཅིག་པ་དམར་པོ་འདི་ཀྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་
ཨོཾ་ཀཱ་ལ་རཱུ་པ་ས་པ་རི་ཝཱ་ར་སརྦ་བི་གྷྣཱན་ཤ་ཏྲུཾ་མཱ་ར་ཡེ་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཙཱ་མུཎྜི་ས་པ་རི་ཝཱ་ར་སརྦ་བི་གྷྣཱན་ཤ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་བདུན་བདུན་བརྗོད་དེ་གཏོར་མ་ཕུལ་བས་འཁོར་དང་བཅས་བས་གསོལ་བར་
བསམས་ལ། ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱ་ཧཱ། ཨོཾ་ཀཱ་ལ་རཱུ་པ་ཨོཾ་ཨཱ་ཧཱུཾ། ཨོཾ་ཙཱ་མུཎྜི་ཨོཾ་ཨཱ་ཧཱུཾ། ཡ་བ་ཏི་ལ་སོགས་པ་གཤིན་རྗེ་པོ་མོའི་ཚོགས་དང་བཅས་པའི་ཞལ་དུ་ཨོཾ་ཨཱ་ཧཱུཾ། ཞེས་པས་དབུལ་
དཔལ་ལྡན་ལྷ་མོ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཀཱ་ལི་དེ་ཝི་ས་པ་རི་ཝ་ར་སརྦ་བི་གྷྣཱན་ཤ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་
ཁ་ཁ་ཁཱ་ཧི་ཁཱ་ཧི། ཞེས་པ་ཉེར་གཅིག་གིས་དབུལ། ཨོཾ་ཨ་ཀཱ་རོ་གསུམ་གྱིས་འཁོར་རྣམས་ལ་དབུལ། ཨོཾ་ཀཱ་ལི་དེ་ཝི་ས་བ་རི་ཝཱ་ར་ཨྲྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱ་ཧཱ། ཨོཾ་ཀཱ་ལིཾ་དེ་ཝི་ས་པཾ་རི་ཝཱ་ར་ཨོཾ་ཨཱ་ཧཱུཾ། ཆོས་སྐྱོན་

[199A]༄༅། །ལྕམ་སྲིང་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་བ་དམར་པོ་འོད་ཀྱི་སྦུ་གུ་ཅན་དུ་གྱུར་བས་གཏོར་མའི་བཅུད་དྲངས་ཏེ་གསོལ་བར་བསམས་ལ། ཨོ་རཀྨོ་པྲ་ཎ་ཨཱངྨ་ས་བ་རི་ཝཱ་ར་སརྦ་བི་
གྷྣཱན་ཤ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་གྱིས་འབུལ། འཁོར་རྣམས་ལ་ཨ་ཀཱ་རོ་གསུམ་གྱིས་དབུལ། ཨོཾ་རཀྨོ་བ་ཎ་ཨཱངྨ་ས་བ་རི་ཝཱ་ར་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱཧཱ། ཨོཾ་རཀྨོ་པྲ་ཎ་ཨཱངྨ་ས་བ་རི་ཝཱ་
ར་ཨོཾ་ཨཱཧཱུཾ། ཆོས་སྐྱོང་ཚངས་པ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། མ་ཧཱ་བྲཱ་ཧྨ་ཎ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་དང་
འཁོར་རྣམས་ལ་ཨ་ཀཱ་རོ་གསུམ་གྱིས་དབུལ། མཧཱ་བྲཱ་ཧྨ་ཎ་ས་བ་རི་ཝཱ་ར་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱ་ཧཱ། མཧཱ་བྲཱཧྨ་ཎ་ས་པ་རི་ཝཱ་ར་ཨོཾ་ཨཱཧཱུཾ། ཆོས་སྐྱོང་བསྲུང་མ་འཁོར་བཅས་ལ། །བདག་གིས་གཏོར་མ་ཕུལ་བ་ཡིས། ཞེས་
སོགས་བརྗོད། གཞི་བདག་གཏོར་མ་བཏང། དེ་ནས་བསྟོད་པ་བྱ་བ་ནི། ཧཱུཾ། ཆོས་དབྱིངས་ངང་ལས་རྣམ་ཡང་མ་གཡོས་པར། །མ་རུངས་འདུལ་ཕྱིར་དྲག་པོའི་སྐུར་བཞེངས་ནས། །མངོན་སྤྱོད་ལས་ཀྱིས་བསྟན་དགྲ་འདུལ་མཛད་པའི་
ནག་པོ་ཆེན་པོ་འཁོར་བཅས་བསྟོད་པར་བགྱི། །ཀཱ་ལ་རཱུ་པ་འཇིགས་རུངས་དྲག་པོའི་གཟུགས། །བསྟན་ལ་གནོད་བྱེད་འཇོམས་མཛད་མཐུ་སྟོབས་ཅན། །རྒྱལ་བས་བཀའ་བསྒོས་བསྟན་པ་སྲུང་མཛད་པའི། །ཆོས་རྒྱལ་ཡབ་ཡུམ་འཁོར་དད་

[199B] །རྡོ་རྗེ་འཆང་དབང་དཔལ་ལྡན་བླ་མ་ཡི། །སྤྱན་སྔར་བསྟན་པ་ཚུལ་བཞིན་སྲུང་བའི་གཙོ། །དཔལ་ལྡན་འདོད་ཁམས་དབང་ཕྱུག་འཁོར་བཅས་ལ། །བསམ་པ་དག་པས་ཡི་རང་ཕྱག་འཚལ་ལོ། །བཅོམ་ལྡན་གཤིན་རྗེའི་
གཤེད་ཀྱི་བཀའ་ཉན་པའི། །སྒྲོལ་གྱིང་སྲོག་བདག་དམར་པོ་འཁོར་བཅས་ཀྱིས། །གནོད་བྱེད་དགྲ་བགེགས་མཐའ་དག་ཞི་མཛད་པའི། །འཁོར་ཆོགས་རྒྱ་མཚོར་བཅས་ལ་གུས་བས་བསྟོད། །རྫུ་འཕྲུལ་ཤུགས་འཆང་རྟ་མཆོག་རག་པའི་
གདན། །དབང་གི་མདོག་ཅན་བེང་ཆེན་ཞགས་པ་འཛིན། །འཇིགས་རུངས་སྲིན་པོ་དྲག་ཏུ་ཁྲོས་པའི་གཟུགས། །མཆེ་གཙིགས་ཐོད་སྐམ་ལྡ་ཡིས་དབུ་བརྒྱན་ཅིང། །བསེ་ཡི་རྨོག་དང་བསེ་ཡི་ཡ་ལད་གྱོན། །བསྟན་དགྲ་ཚར་གཅོད་རལ་གྲི་རྐེད་ལ་
བཏགས། །ལས་བཞིའི་འཕྲིན་ལས་ཚུལ་བཞིན་སྒྲུབ་མཛད་པའི། །འཁོར་ཚོགས་དམ་ཅན་རྒྱ་མཚོར་བསྟོད་པར་བགྱི། །མངའ་གསོལ་ནི། བླ་མ་ཡི་དམ་ཆོས་སྲུངས་ཚོགས་རྣམས་ཀྱིས། །འཕྲིན་ལས་མ་ལུས་ཚུལ་བཞིན་སྒྲུབ་པ་ལ། །ནམ་ཡང་གཡེལ་
བ་མེད་པར་གྲོགས་མཛད་པའི། །སྐྱབས་གནས་ཀུན་འདུས་ངོ་བོར་མངའ་གསོལ་ལོ། །དྲན་པ་ཙམ་གྱིས་མཆོག་ཐུན་དངོས་གྲུབ་རྣམས། །སྩོལ་མཛད་རྩ་རྒྱུད་བླ་མ་ཡི་དམ་ལྷ། །དཔའ་བོ་མཁའ་འགྲོ་ཆོས་སྐྱོང་བསྲུང་ཚོགས་ཀྱིས། །རྟག་ཏུ་སྲུང་སྐྱོབ་དགེ་བའི་
བཀྲ་ཤིས་ཤོག་ཅེས་པ་འདི་ནི་སྐུ་སྐྱེ་བློ་བཟང་བསྟན་པའི་རྒྱལ་མཚན་གྱིས་འདི་ལྟ་བུ་ཞིག་དགོས་ཞེས་ཡང་ཡང་ནན་གྱིས་བསྐུལ་བ་ལྟང་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་བདེ་ལེགས་སུ་གྱུར་ཅིག། །

[200A]༄༅། །སྙན་དར་སྤྱིར། ཨོཾ་སསྟི། དངོས་སུ་བཤམས་དང་ཡིད་ཀྱིས་སྦྲུལ་པ་ཡི། །མཆོད་སྤྲིན་བདེ་བ་ཆེན་པོས་རྒྱས་བཏབ་རྣམས། །བདུད་བཞི་ལས་རྒྱལ་རྒྱལ་བའི་དབང་སྐུ་ལ། །ལེགས་ཕུལ་རྣམ་དཀར་བྱ་བ་བཟང་པོའི་མཐུས། །མི་
ཤེས་མི་མཐུན་རྒུད་པ་ཀུན་ཞི་ནས། །བསམ་དོན་གེགས་མེད་མྱུར་དུ་འགྲུབ་པར་ཤོག།    ༈    མཆོད་སྤྲིན་ལྷ་ཡི་ལམ་གང་དངོས་བཤམས་དང། །ཏིང་འཛིན་གྱིས་སྤྲུལ་མཆོད་ཚོགས་ཅི་མཆིས་ང། །འཇམ་མགོན་ཆོས་ཀྱི་རྒྱལ་པོ་
ཙོང་ཁ་པར། །ཕུལ་བའི་ཆེས་དཀར་བཟང་པོའི་བྱ་བའི་མཐུས། །དུག་གསུམ་ཉེས་ཚོགས་རྩད་ནས་དྲུངས་ཕྱུང་སྟེ། །ཆོས་ཀུན་རྟེན་འབྲེལ་ངོས་སུ་ལེགས་ཤར་ནས། །སྐྱེ་བ་ཀུན་ཏུ་རྒྱལ་བ་ཙོང་ཁ་པས། །འབྲལ་མེད་རྗེས་འཛིན་བསམ་དོན་མྱུར་
འགྲུབ་ཤོག།    ༈    ཞ་ལུའི་དུས་གསུམ་སངས་རྒྱས་ཀྱི་ཡུག་གྱོན་ལ།  ཨོཾ་སསྟི། དངོས་སུ་བཤམས་དང་ཡིད་ཀྱིས་ལེགས་སྤྲུལ་བའི། །མཐའ་ཡས་མཆོད་སྤྲིན་བདེ་སྟོང་རྒྱས་བཏབ་རྣམས། །དུག་གསུམ་ལས་རྒྱལ་ཐམས་ཅད་མཁྱེན་སྐུ་ལ། །དད་བས་
ཕུལ་བའི་ཆེས་དཀར་ལེགས་བྱས་མཐུས། །ཤེས་བྱའི་གནས་ལུགས་ཇི་བཞིན་རྟོགས་པ་ཡི། །ཟབ་ཡངས་མྱུར་པའི་རྣམ་དཔྱོད་ཆེར་འཕེལ་ཏེ། །ལུང་རྟོགས་བསྟན་པ་ཡུན་རིང་སྤེལ་འདོད་པའི། །བསམ་དོན་མ་ལུས་གེགས་མེད་འགྲུབ་པར་
ཤོག་མངྒ་ལཾ།།    ༈    ཡི་དམ།  ཨོཾ་སསྟི། གདུག་པ་ཅན་རྣམས་ད་ངང་བྱེད་གཤིན་རྗེའི་གཤེད། །འཇིགས་མཛད་དཔའ་བོ་ཆེན་པོ་དགྱེས་སྐྱེད་ཕྱིར། །སྙན་ཤལ་མཛེས་བྱེད་ལྷ་རྫས་འདི་ཕུལ་བས། །མ་རིག་མུན་པའི་ཚོགས་རྣམས་དྲུངས་

[200B] །བསམ་དོན་མྱུར་འགྲུབ་འཕྲིན་ལས་གཡེལ་མེད་སྒྲུབས།།    ༈    མགོན་པོ།  འཇིག་རྟེན་དབང་ཕྱུག་ཁྲོས་པའི་སྐུར་བསྟན་ནས།། །མ་རུངས་འདུལ་མཛད་ཡེ་ཤེས་མགོན་པོ་ཆེར། །སྙན་ཤལ་ཡིད་འོང་འདི་ཕུལ་དགེ་བའི་མཐུས། །ཕྱི་ནང་ནག་ཕྱོགས་
བར་ཆད་ཀུན་ཞི་ནས། །ཇི་བཞིན་བསམ་དོན་མྱུར་འགྲུབ་འཕྲིན་ལས་མཛོད།།    ༈    ཆོས་རྒྱལ།  འཇམ་དཔལ་བཀའ་ཉན་ཆོས་ཀྱི་རྒྱལ་པོ་ཆེར། །ཤིན་ཏུ་ཡིད་འཕྲོག་ལྷ་དར་ཕུལ་བ་ཡིས། །ཤེས་བྱའི་གནས་ལུགས་ཐོགས་མེད་འབྱེད་ནུས་ཤིང། །
སྡང་དགྲ་ཞི་ནས་བསམ་དོན་ཆོས་བཞིན་སྒྲུབས།།    ༈    ལྷ་མོ།  འདོད་པ་ཁམས་ལ་མཐུ་སྟོབས་དབང་སྒྱུར་ཞིག། །བསྟན་འཛིན་ཀུན་གྱི་གཉེན་གཅིག་མཁའ་འགྲོའི་གཙོར། །སྙན་ཤལ་ཡིད་འཕྲོག་ལྷ་རྫས་འདི་ཕུལ་བས། །མདོ་སྔགས་གཞུང་
ལུགས་གནས་རྣམས་མ་ལུས་པའི། །ཚིག་དོན་མྱུར་རྟོགས་བགེགས་རིགས་ཞི་བར་མཛོད།།    ༈    རྟ་མགྲིན།  རྒྱལ་བ་ཀུན་གྱི་མཁྱེན་བརྩེ་མཐའ་དག་རྣམས། །གཅིག་བསྡུས་རྒྱལ་བསྲེན་འཇོམས་ལ་མཐུ་རྩལ་ཆེ། །ཁྲོ་བོའི་རྒྱལ་པོ་རྟ་མཆོག་
རོལ་པ་ཆེ། །དགྱེས་ཕྱིར་སྙན་ཤལ་ཡིད་འོང་འདི་ཕུལ་བས། །བདུད་རིགས་སྟོབས་ཆེན་མྱུར་བཟློག་འཕྲིན་ལས་སྒྲུབས།།    ༈    བྱམས་པ།  མ་འོངས་རྡོ་རྗེ་གདན་དུ་སངས་རྒྱས་ནས། །བདུད་བཞི་ལས་རྒྱལ་མ་ཕམ་མགོན་པོ་ལ། །སྙན་ཤལ་
མཛེས་བྱེད་ལྷ་དར་འདི་ཕུལ་བས། །ངེས་འབྱུང་བྱང་ཆུབ་སེམས་ཀྱིས་རྒྱུད་ཕྱུག་ཅིང། །བསླབ་གསུམ་རྣམ་དག་ཡིད་གཞུངས་བག་དང་ལྡན། །ཤེས་བྱའི་གནས་ཀུན་མ་འདྲེས་འབྱེད་པ་ལ། །ཟབ་གསལ་ཆེས་མྱུར་ཡངས་པའི་རྣམ་དཔྱོད་

[201A]༄༅། །དང། །སྤོབས་པ་ཐོགས་མེད་དགེ་ལ་སྦྲོ་བར་ཤོག།    ༈    རྡོ་རྗེ་རབ་བརྟན་མ།  ལྷ་སྲིན་སྡེ་བརྒྱད་བྲན་འཁོལ་བསྟན་སྲུངས་ཆེ། །ནོར་གྱི་མཆོག་སྩོལ་རྡོ་རྗེ་རབ་བརྟན་མར། །སྙན་ཤལ་མཛེས་བྱེད་ལྷ་རྫས་འདི་ཕུལ་བས། །ཆོས་ལྡན་
རེ་བའི་བསམ་པ་ཀུན་འགྲུབ་ཤོག། བཀྲ་ཤིས།    ༈    ཆོས་རྒྱལ་གྱི་ཡུམ་ཙཱ་མུཎྜི་ལ།  བྷྱཽ་དམ་ཅན་གཤིན་རྗེའི་ལྕམ་གཅིག་ཙཱ་མུཎྜིར། །སྙན་ཤལ་མཛེས་བྱེད་ལྷ་རྫས་འདི་འབུལ་གྱི། །ནག་ཕྱོགས་བདུད་རིགས་བགེགས་རྣམས་ཚར་ཆོད་ལ། །
བསམ་དོན་ཚུལ་བཞིན་འགྲུབ་པའི་འཕྲིན་ལས་མཛོད།། མངྒ་ལཾ།།    ༈    བློ་བཟང་རྒྱལ་བ་གཉིས་པའི་གཞུང་ལུགས་ལ། །མཁས་དང་གྲུབ་པའི་དཔལ་གྱུར་ཐམས་ཅད་མཁྱེན། །ཆོས་ཀྱི་རྒྱལ་མཚན་འཛིན་ལ་ཟླ་
བྲལ་བ། །མགོན་དེའི་གསུང་གི་ལེགས་བཤད་པུསྟ་ཀ། །རྣམ་དཔྱོད་ཕུལ་ཕྱིན་བཀྲ་ཤིས་ཆོས་འཕེལ་གྱིས། །བསྟན་འགྲོའི་དོན་དུ་ཆོས་སྦྱིན་སྤེལ་སླད་ཆེ། །མི་ཕྱེད་དད་པས་པར་དུ་བསྒྲུབས་པའི་མཐུས། །ཀུན་མཁྱེན་བྱང་ཆེན་ཐོབ་པའི་
རྒྱུ་རུ་བསྔོ། །མདོར་ན་དེང་ནས་ཚེ་རབས་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་བཟུངས་ཏེ། །ས་དང་ལམ་གྱི་རིམ་པ་མཐར་ཕྱིན་ནས། །བླ་མེད་གོ་འཕང་མྱུར་དུ་ཐོབ་པར་ཤོག་ཅེས་པ་འདི་ནི་ཤཱཀྱའི་དགེ་སློང་བློ་བཟང་ཡེ་ཤེས་
ཀྱིས་སྨྲས་པ་དགེ་ལེགས་འཕེལ།།    ༈    རྡོ་རྗེ་འཆང་དང་དབྱེར་མེད་པའི། །བཀའ་དྲིན་གསུམ་ལྡན་དྲིན་ཅན་རྗེ། །མི་ཕྱེད་འབད་པས་བགྱིས་པ་ཡིས། །སྐྱེ་བ་ཀུན་ཏུ་རྗེས་འཛིན་ཤོག།    ༈   

[201B] །སྐུ་ཡི་རྣམ་འཕྲུལ་དཔག་མེད་སྟོན་མཛད་བློ་བཟང་གྲགས། ཤེས་བྱའི་དཀྱིལ་འཁོར་མཐའ་དག་གཟིགས་པའི་སྤྱན་ལྡན་བའི། །རྣམ་ཐར་ངོ་མཚར་རྨད་བྱུང་ཇི་བཞིན་འདི་བྲིས་དགེ།    ༈   
ཞིང་འདིར་ཉན་ཐོས་ཚུལ་བཟུངས་རབ་འབྱོར་སོགས། །འཁྲུངས་རབས་སྣང་བརྙན་གུས་པས་བཞེངས་པའི་མཐུས། །རྗེ་བཙུན་བླ་མས་འབྲལ་མེད་རྗེས་འཛིན་ཤོག།    ༈    །ཕྱི་ནང་གསང་བའི་འཆི་
བདག་འཇོམས་མཛད་སྐུ། །སྒོ་གསུམ་གུས་པས་ལེགས་པར་བསྒྲུབས་པ་ཡིས། །འགྲོ་ཀུན་འཆི་བདག་གཡུལ་ལས་རྒྱལ་གྱུར་ཅིག།    ༈    །བཅོམ་ལྡན་འཁོར་ལོ་ཆེན་པོ་གོས་སྔོན་ཅན། །འདི་ལྟར་བསྐྲུན་
པའི་རྣམ་དཀར་དགེ་ཚོགས་ཀྱིས། །གནས་སྐབས་འཇིགས་ཆེན་བརྒྱད་ལས་ཐར་བར་ཤོག།    ༈    །སྨན་བའི་རྒྱལ་པོ་བདེ་གཤེགས་བདུན་དང་བཅས། །ལེགས་པར་བསྐྲུན་པའི་རྣམ་དཀར་བྱེ་བའི་མཐུས།།
དག་པའི་ཞིང་དུ་ཐོགས་མེད་བགྲོད་པར་ཤོག་སངས་རྒྱས་བསྟན་པ་སྐྱོན་བར་ཞལ་བཞེས་པའི། །བྱང་ཆུབ་སེམས་དཔའི་ཚུལ་བཟུངས་ཉེ་སྲས་བརྒྱད། །སྣང་བརྙན་ཕུལ་དུ་བྱུང་བ་བསྐྲུན་བ་ཡིས། །བྱང་ཆུབ་སེམས་དང་རྣམ་ཡང་འབྲལ་མེད་ཤོག་
   ༈    །གཡུ་ཡི་ལྗོན་ཤིང་ཡལ་ག་བརྐྱངས་འདྲའི་སྐུ། །སྣང་བརྙན་ཡིད་འོད་ཚར་དུ་དངར་བ་འདི། །   ༈    དམུ་རྒོད་གདུལ་དཀའ་ཐབས་ཀྱིས་

[202A]༄༅། །འདྲེན་པའི་ཕྱིར། །ཐུགས་རྗེ་ཆེན་པོ་གནོད་སྦྱིན་ལྟར་ཁྲོས་པའི། །སྐུ་བརྙན་གཙོ་འཁོར་དང་བས་བཞེངས་པའི་མཐུས། །སྦྱིན་པའི་བདག་པོའི་བར་ཆད་ཀུན་སེལ་ཤོག།    ༈   །
བཀའ་སྡོང་ཆོས་ཀྱི་རྒྱལ་པོའི་སྣང་བརྙན་སྐུ། །ལྷག་བསམ་རྣམ་པར་དག་པའི་དགེ་ཚོགས་ཀྱིས། །བསྟན་ལ་གནོད་བྱེད་མ་ལུས་ཚར་གཅོད་ཤོག།    ༈    འགྲོ་ཀུན་དབུལ་བ་མ་ལུས་སེལ་མཛད་པའི། །མྱུར་མཛད་ཡིད་བཞིན་མགོན་པོའི་བྲིས་
སྐུ་འདི། །འབད་པས་བགྱིས་པའི་ལེགས་བྱས་ཕུང་པོའི་མཐུས། །འདོད་དགུའི་དངོས་གྲུབ་མ་ལུས་ཆར་ལྟར་ཕོབས།།    ༈    །བསྟན་དགྲ་ཚར་གཅོད་དམག་ཐོར་ལ་དགྱེས་སྐུ། །རྔམ་བརྗིད་འགྱིད་
པག་ལྡན་པའི་བྲིས་སྐུ་འདིས། །དངོས་གྲུབ་རིན་ཆེན་འདོད་དགུ་ཆར་ལྟར་ཕོབས།།    ༈    །མཚར་ཆགས་བརྗིད་པའི་ཉམས་ལྡན་གསེར་མདོག་སྐུ། །ལྷག་བསམ་དག་པས་བགྱིས་པའི་བསོད་ནམས་དེས།།
ཡིད་བཞིན་ནོར་དང་ཆོས་རྣམས་འཕེལ་བར་ཤོག། །བཀྲ་ཤིས།།    ༈    བློ་གྲོས་རྣམ་དཔྱོད་དཔག་བསམ་ལྗོན་པ་བཟང། །མདོ་སྔགས་ཡོན་ཏན་དུ་མའི་ཡལ་འདབ་རྒྱས། །ཚུལ་ཁྲིམས་རྣམ་དག་འབྲས་བུས་རབ་མཛེས་པ། །དཔལ་ལྡན་
བླ་མའི་ཞབས་ལ་གསོལ་བ་འདེབས། །བློ་གསལ་སྐལ་བཟང་གདུལ་བྱའི་ཚོགས་རྣམས་ལ། །ཟབ་དང་རྒྱ་ཆེའི་ལུང་རྟོགས་ཆོས་ཚུལ་གྱི། །གདམས་པས་ཀུན་ནས་ཚིམས་པར་མཛད་པ་ཡི། །ཡོངས་འཛིན་དགེ་བའི་བཤེས་ལ་གསོལ་བ་འདེབས་

[202B] །བསྟན་སྲུངས་དམ་ཅན་རྒྱ་མཚོའི་མཐུ་རྩལ་གྱིས། །བཤེས་གཉེན་ཆེན་པོ་མཐའ་དག་འགྲོ་བའི་དཔལ། །བསོད་ནམས་ཞིང་དུ་བཞུགས་ལ་གསོལ་བ་འདེབས། ཞེས་པ་འདི་ནི་སྟོད་སྒར་དཔོན་ཁང་ཆེན་ནས་ཀྱིས་
ཡང་ཡང་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈   ངག་གི་དབང་ཕྱུག་བློ་བཟང་གྲགས་པ་ཡི། །ཆོས་ལྡན་འབྱོར་པའི་དགའ་སྟོན་སྤེལ་བ་ལ། །དཔལ་ལྡན་འཕྲིན་
ལས་བཟང་པོའི་མཛད་པ་ཅན། །མཐའ་ཡས་གདུལ་བྱའི་དཔལ་དུ་བརྟན་པར་ཤོག་བསླབ་གསུམ་རིན་ཆེན་རྒྱན་གྱིས་རྣམས་པར་མཛེས། །གསུང་རབ་ཚུལ་བཞིན་འཆད་ལ་མཁས་པའི་མཆོག་ཤེས་བྱའི་གནས་ཀུན་རབ་ཏུ་མཁྱེན་པ་རྒྱས།།
རྗེ་བཙུན་བླ་མའི་ཞབས་ལ་གསོལ་བ་འདེབས། །དེང་ནས་བཟུངས་ཏེ་སྐྱེ་བ་ཐམས་ཅད་དུ། །འདྲེན་མཆོག་བླ་མ་ཁྱེད་རྗེས་བཟུངས་ནས། །བཀའ་བཞིན་བསྒྲུབ་ལ་བརྩོན་པ་ལྷུར་ལེན་ཅིང། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག་
ཅེས་པ་འདི་ནི་ཉི་ཐང་བླ་སྤྱིས་སྤྲུལ་པའི་སྐུ་ངག་དབང་ཆོས་ལྡན་དཔལ་བཟང་པོའི་བརྟན་བཞུགས་གསོལ་འདེབས་སྨོན་ལམ་དང་བཅས་པ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཆོས་སྨྲ་པའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་
དུ་བགྱིས་པའོ།།    ༈    རྣམ་དག་ཚུལ་ཁྲིམས་རྩ་བ་རབ་བརྟན་ཅིང། །བ་སླབ་གསུམ་མདོ་སྔགས་ཡོན་ཏན་ཡལ་ག་རྒྱས། །དོན་གཉིས་གདུལ་བྱའི་འབྲས་བུ་ལྷུན་གྲུབ་པའི། །ཡོངས་འཛིན་བསྟན་འགྲོའི་མགོན་པོ་ཞབས་བརྟན་ཤོག་

[203A]༄༅། །བློ་བཟང་མཁྱེན་བརྩེའི་ཡེ་ཤེས་པདྨོའི་གཉེན། །འགྲོ་བའི་བློ་མུན་མ་ལུས་སེལ་བ་ལ། །ཟླ་བྲལ་ཀུན་མཁྱེན་རིང་ལུགས་འཛིན་པའི་རྗེ། །མཁས་གྲུབ་དམ་པ་བསྐལ་བརྒྱར་བརྟན་པར་ཤོག་བློ་གྲོས་བཟར་པོའི་རྣམ་
དཔྱོད་གངྒཱའི་རྒྱུན། །ལེགས་བཤད་ཡན་ལག་བརྒྱད་ལྡན་རྫིང་བུ་རུ། །ལེགས་བྲིས་དགའ་བའི་དཔལ་ལ་ལོངས་སྤྱོད་པའི། །ལྷ་མིའི་མགོན་པོ་བསྐལ་བརྒྱར་ཡུན་འཚོ་ཤོག་མཆོག་གསུམ་སླུ་མེད་ཐུགས་རྗེའི་བྱིན་རླབས་དང། །བསྟན་སྲུངས་
དམ་ཅན་རྒྱ་མཚོའི་མཐུ་རྩལ་དང། །སྐལ་ལྡན་གདུལ་བྱས་རྩེ་གཅིག་གསོལ་བཏབ་མཐུས། །འགྲོ་བའི་མགོན་པོ་ཡུན་རིང་ཞབས་བརྟན་ཤོག་བདག་སོགས་དེང་ནས་སྐྱེ་བ་ཐམས་ཅད་དུ། །དཔལ་ལྡན་བླ་མ་ཁྱེད་དང་མི་འཕྲལ་ཞིང། །ཐེག་
མཆོག་ཆོས་ཀྱི་དཔལ་ལ་ལོངས་སྤྱད་ནས། །བཞེད་དོན་ལྷུན་གྱིས་གྲུབ་པའི་བཀྲ་ཤིས་ཤོག། ཅེས་པ་འདི་ནི་སྡེ་པ་རིན་ཆེན་རྩེ་ནས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་
བའོ།།    ༈    བློ་གྲོས་བཟང་པོའི་རྣམ་དཔྱོད་ཡངས་པ་ལས། །ལེགས་བཤད་འབྱོར་བས་སྐལ་ལྡན་གདུལ་བྱའི་ཚོགས། །མགོན་པོ་ཁྱོད་ཀྱིས་ཚིམ་པར་མཛད་པ་ཡི། །བཤེས་གཉེན་བཟང་པོའི་ཞབས་ལ་གསོལ་བ་འདེབས། །ཞེས་པ་འདི་
ནི་ཤར་རྩེའི་སྤྱི་མི་རྣམས་ཀྱིས་བསྐུལ་བའི་ངོ་ར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།།    ༈    འཇམ་མགོན་བླ་མའི་སྣང་བརྙན་ཡིད་འཕྲོག་འདི། །བློ་བཟང་བསྟན་པའི་རྒྱལ་མཚན་གྱིས་བསྒྲུབས་པས། །སྐྱེ་བ་ཀུན་ཏུ་

[203B] །འབྲལ་མེད་རྗེས་བཟུངས་རྣམ་དཀར་བྱང་ཆུབ་བསྔོ། ཞེས་པ་འདི་ནི་རྗེ་བཙུན་ཅོང་ཁ་བའི་སྐུ་བརྙན་གྱི་རྒྱབ་ཡིག་ལ་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    བློ་
གསལ་ཉིན་བྱེད་འོད་སྟོང་འབར་བ་ཡི། །བཟང་པོའི་མཛད་པས་གདུལ་བྱའི་མུན་པ་སེལ། །མདོ་སྔགས་ཤེས་བྱའི་གནས་ཀུན་ཡེ་ཤེས་ཀྱིས། །གསལ་མཛད་དཔལ་ལྡན་བླ་མ་ཞབས་བརྟན་ཤོག་བསླབ་གསུམ་རྣམ་དག་ལྗོན་པ་བཟང་པོའི་
འབྲས། །ཡོངས་སུ་གང་བའི་མིག་སྟོང་འབྱོང་པ་ཡིས། །འགྲོ་ལ་འདོད་དགུའི་ཕན་བདེ་སྩོལ་མཛད་པའི། །བཤེས་གཉེན་དཔག་བསམ་ལྗོན་པ་ཞབས་བརྟན་ཤོག་དཀོན་མཆོག་རྣམ་གསུམ་བློ་གྲོས་མཁྱེན་བརྩེའི་གཏེར། །གཅིག་བསྡུས་
བཟང་པོའི་དུར་སྨྲིག་གང་རོལ་ཞིང། །ཡེ་ཤེས་སྒྲིབ་བྲལ་བདེ་བའི་དཔལ་མངའ་བ། །ཡོངས་འཛིན་དམ་པ་ཡུན་རིང་ཞབས་བརྟན་ཤོག་སྡོམ་གསུམ་བང་རིམ་མཐོན་པོའི་བ་གམ་ཅན། །མཐའ་བྲལ་རིམ་གཉིས་དོན་རྟོགས་ནོར་གྱིས་ཕྱུག་རྩེ་
གཅིག་མཉམ་གཞག་མི་གཡོ་རབ་བརྟན་པའི། །ཟུང་འཇུག་རྡོ་རྗེ་འཆང་ལ་གསོལ་བ་འདེབས། །བསླབ་གསུམ་དག་པའི་དགེ་འདུན་འདུས་པའི་ཚོགས། །ཁྲིམས་གཙང་དབྱར་གྱི་ནོར་བུའི་གནས་ལྟར་འཕེལ། །བློ་བཟང་གསུང་གི་རིང་ལུགས་ཉམས་
མེད་པར། །ཉིན་མཚན་ཀུན་ཏུ་ངལ་མེད་སྤྱོད་པར་ཤོག་དགེ་འདིས་མཚོན་ནས་སྐྱེ་བ་ཐམས་ཅད་དུ། །དཔལ་ལྡན་བླ་མས་འབྲས་མེད་རྗེས་བཟུངས་ཏེ། །མདོ་སྔགས་ཡོན་ཏན་མ་ལུས་མཐར་ཕྱིན་ནས། །ཀུན་མཁྱེན་རྒྱལ་བའི་གོ་འཕང་མྱུར་

[204A]༄༅། །ཐོབ་ཤོག་བློ་བཟང་གསུང་གི་ལེགས་བཤད་མ་ལུས་པ། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ནས། །ཐུབ་པའི་རིང་ལུགས་མཐའ་དག་རབ་རྒྱས་ཤིང། །ཕུན་ཚོགས་དཔལ་འབྱོར་རྒྱས་པའི་བཀྲ་ཤིས་ཤོག་
ཅེས་པ་འདི་ནི་སྙེ་མོ་རྒྱལ་བྱེད་མཁན་སློབ་འདུས་ཚོགས་རྣམས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    །མ་ཧེ་རབ་ཏུ་ཁྲོས་པའི་
གདན་སྟེང་དུ། །སྐུ་མདོག་དམར་པོ་འཇིགས་སུ་རུང་བའི་གཟུགས། །ཞལ་གཅིག་ཕྱག་གཉིས་ཕྱག་གཡོན་ཐོད་པའི་སྟེང། །གཡས་པ་ཡིད་བཞིན་ནོར་བུས་མཚན་པ་བསྣམས། །ཞབས་གཉིས་གཡས་བསྐུམས་གཡོན་བརྐྱངས་
བཞུགས་ལ་བསྟོད། །བློ་བཟང་རྒྱལ་བ་གཉིས་པ་ཙོང་ཁ་པའི། །མདོ་སྔགས་བསྟན་པ་ཚུལ་བཞིན་སྲུང་བ་དང། །འཕྲིན་ལས་ཚུལ་བཞིན་ཐོགས་མེད་སྒྲུབ་མཛད་པའི། །དམ་ཅན་གཤིན་རྗེ་འཁོར་དང་བཅས་ལ་བསྟོད། །རྣལ་འབྱོར་བདག་
ཅག་དགོན་གནས་དགེ་འདུན་སྡེ། །སྲུང་སྐྱོ་བ་གཡེལ་མེད་ཚུལ་བཞིན་སྒྲུབ་པ་དང། །ནག་ཕྱོགས་བདུད་རིགས་བར་གཅོད་ཚར་བཅད་དེ། །མཐུན་རྐྱེན་ཚུལ་བཞིན་འགྲུབ་པའི་འཕྲིན་ལས་མཛོད། །ཅེས་པ་འདི་ནི་རབ་འབྱམས་པ་ངག་དབང་
ཆོས་འཕེལ་གྱིས་ནན་གྱིས་ཡང་ཡང་བསྐུལ་བ་ལྟར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    བླ་མའི་རྣལ་འབྱོར་བསྒོམ་པར་འདོད་པས། སྐྱབས་འགྲོ་སེམས་སྐྱེད་

[204B] སྭ་བྷཱ་ཝས་སྟོང་པར་སྦྱངས། སྟོང་པའི་དང་ལས། རང་གི་མདུན་དུ་ཀུན་བཟང་མཆོད་སྤྲིན་དབུས། །གདོང་ལྔས་ལེགས་བཏེག་འོད་འབར་རེན་ཆེན་ཁྲི། །འདབ་སྟོང་གེ་སར་ཉི་ཟླའི་དཀྱིལ་འཁོར་སྟེང། །རིགས་བརྒྱའི་
ཁྱབ་བདག་དཔལ་ལྡན་རྡོ་རྗེ་འཆང། །དབྱེར་མེད་མཁས་པའི་གཙུག་རྒྱན་ཀུན་གྱི་རྗེ། །སྐུ་མདོག་ཤལ་ལྟར་མདངས་གསལ་དགྱེས་བའི་ཞལ། །ཕྱག་གཡས་ཆོས་འཆད་གཡོན་པ་མཉམ་གཞག་སྟེང། །བརྒྱད་ཁྲི་བཞི་སྟོང་གླེགས་བམ་གྱིས་མཛེས་
ཤིང། །འོད་སྟོང་གཞོན་ནུའི་མདངས་ཅན་ཆོས་གོས་གསུམ། །གསོལ་ཞིང་གསེར་མདོག་པཎ་ཞྭས་ལེགས་པར་མཛེས། །སྐྱབས་གསུམ་དཀོན་མཆོག་འདུས་པའི་བདག་ཉིད་ཅན། །ཡིད་འཕྲོག་འཇའ་ཚོན་སྣ་ལྔའི་གུར་ཁྱིམ་དབུས། །ཞབས་
གཉིས་རྡོ་རྗེ་སྐྱིལ་ཀྲུང་ཚུལ་གྱིས་བཞུགས། །གནས་གསུམ་རྡོ་རྗེ་གསུམ་མཚན་ཧཱུཾ་ཡིག་གི། །འོད་ཀྱིས་ཡེ་ཤེས་པ་རྣམས་སྦྱན་དྲངས་ཏེ། །དབྱེར་མེད་འགྲོ་བའི་བསོད་ནམས་ཞིང་དུ་བཞུགས། །མཐའ་ཡས་རྒྱལ་བ་ཀུན་གྱི་མཁྱེན་བརྩེ་རྣམས། །
གཅིག་བསྡུས་དུར་སྨིག་གར་གྱིས་རྣམ་རོལ་བ། །བསྟན་དང་འགྲོ་བའི་དཔལ་གྱུར་ཐམས་ཅད་མཁྱེན། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །ཡིད་འོང་མཚོ་དང་རྫིང་བུ་པདྨས་བརྒྱན། །དྲི་ཞིམ་ཙནྡན་དཀར་དམར་སྣང་གསལ་དང། །
སྤོས་ཆུའི་མཚོ་ཆེན་ལྷ་མིའི་རོ་བརྒྱར་ལྡན། །སྙན་འཇེབས་དངོས་བཤམས་ཡིད་ཀྱིས་སྤྲུལ་ནས་འབུལ། །ཐོག་མེད་དུས་ནས་སྒོ་གསུམ་ཉེས་ལྟུང་རྣམས། །བགྱིས་དང་བགྱིད་སྩལ་ཡི་རང་ཅི་མཆིས་པ། །བསམ་པ་ཐག་པས་དཔལ་ལྡན་

[205A]༄༅། །བླ་མ་ཡི། །སྤྱན་སྔར་བཤགས་ཤིང་མི་བགྱིད་སྡོམ་པ་ནོད། །སྔོན་བསགས་སྐྱེ་འཕགས་དགེ་བའི་ལས་རྣམས་ལ། །ཡང་དང་ཡང་དུ་དགའ་བ་ལེགས་སྐྱེས་ནས། །རླབས་ཆེན་དགེ་ཚོགས་རྒྱ་ཆེར་འཕེལ་འགྱུར་བའི། །
རྣམ་དཀར་བསོད་ནམས་ཀུན་ལ་རྗེས་ཡི་རང། །མ་རིག་དུག་གསུམ་དྲི་མས་སྦགས་པ་རྣམས། །མཁྱེན་བརྩེའི་ཆུ་གཏེར་རྒྱ་མཚོས་རབ་བསལ་ནས། །རང་རང་གདུལ་བྱའི་བློ་དང་འཚམ་པ་ཡི། །ཟབ་དང་རྒྱ་ཆེའི་ཆོས་འཁོར་བསྐོར་དུ་
གསོལ། །བསྟན་དང་བདག་སོགས་འགྲོ་བའི་དཔལ་ཉིད་དུ། །བཤེས་གཉེན་མཆོག་གི་ཐུགས་རྗེའི་འོད་ཟེར་གྱིས། །གདུལ་བྱའི་བློ་མུན་མ་ལུས་སེལ་མཛད་ཕྱིར། །གྲངས་མེད་བསྐལ་བརྒྱའི་བང་དུ་བརྟན་པར་བཞུགས། །དེ་ཡི་
མཐུ་ལས་ཚེ་རབས་ཀུན་ཏུ་བདག་མཚན་ཉིད་ལྡན་པའི་བཤེས་གཉེན་དམ་པ་ཡིས། །འབྲལ་བ་མེད་པར་རྗེས་སུ་འཛིན་པ་དང། །མདོ་སྔགས་ཡོན་ཏན་མ་ལུས་རྒྱས་ཕྱིར་བསྔོ། །དེ་ནས་དམིགས་པ་དང་བཅས་རང་གང་མོས་ཀྱི་བླ་མའི་
གསོལ་འདེབས་སམ། མཚན་སྔགས་ཅི་མང་བཟླ། །རྒྱལ་བ་ཀུན་གྱིས་བསྔགས་པའི་རྣམ་གྲོལ་ལམ། །ལེགས་པར་སྟོན་མཛད་འཛམ་གླིང་མཁས་པའི་རྒྱན། །བསྟན་དང་འགྲོ་བའི་ཡོངས་འཛིན་དགེ་བའི་བཤེས། །དཔལ་ལྡན་བླ་
མའི་ཞབས་ལ་གསོལ་བ་འདེབས། །ཕྱོགས་བཅུའི་རྒྱལ་བ་རྣམས་ཀྱི་མཁྱེན་བརྩེའི་གཏེར། །ལེགས་བར་འབྱེད་ལ་ཐོགས་མེད་བློ་གྲོས་རྒྱས། །ཐུབ་དབང་བསྟན་པ་སྤེལ་ལ་ཟླ་བྲལ་བ། །སྐྱབས་མགོན་ཐུགས་རྗེའི་གཏེར་ལ་གསོལ་བ་

[205B] །དམ་པའི་ཆོས་ཚུལ་ལྷ་ལམ་ཡངས་པ་ལ། །ལུང་དང་རིགས་པའི་ཉིན་བྱེད་སྟོང་འབར་བ། །སྐྱེ་དགུའི་ལེགས་བྱས་དཔལ་དུ་ཤར་པ་ཡི། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཇམ་མགོན་བསྟན་པའི་ལུགས་བཟང་
འདབ་བརྒྱའི་ཚལ། །ལེགས་བཤད་སྦྲང་རྩེ་ཟབ་མོའི་བཅུད་ཆགས་པ། །སྐལ་བཟང་བུང་བའི་ཚོགས་རྣམས་ཚིམ་མཛད་པའི། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །ཡོན་ཏན་ཀུན་གྱི་གཞི་གྱུར་སྡོམ་བརྩོན་ལྡན། །མཐའ་
བྲལ་སྟོང་ཉིད་རྣམ་དཔྱོད་ཡལ་འདབ་རྒྱས། །རིམ་གཉིས་མཐར་ཕྱིན་ཟུང་འཇུག་འབྲས་བུས་བརྗིད། །རྡོ་རྗེ་འཛིན་པའི་གཙོལ་གསོལ་བ་འདེབས། །དེ་ལྟར་དད་ཤུགས་དྲག་པོས་གསོལ་བཏབ་པས། །བླ་མའི་ཡི་གེ་གསུམ་ལས་བདུད་རྩིའི་
རྒྱུན། །རིམ་དང་ཅིག་ཅར་བྱུང་ནས་བདག་ཉིད་ཀྱི། །སྒོ་གསུམ་ཐིམས་ནས་སྒྲིབ་བཞི་རྣམ་པར་དག་དབང་དང་སྐུ་བཞི་ཐོབ་ཅིང་བླ་མ་ཉིད། །དགྱེས་ཤིང་ཐིམ་པས་རང་དང་དབྱེར་མེད་གྱུར། །སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་
བ་སྔོ་སྨོན་ཤིས་བརྗོད་རྣམས་སྐབས་སྦྱར་བྱའོ། ཞེས་བླ་མའི་རྣལ་འབྱོར་འདི་ནི་ཁལ་ཁ་ནས་སྔོམ་བརྩོན་དང་ལྡན་པ་རྗེ་བཙུན་སྤྲུལ་པའི་སྐུ་བློ་བཟང་བསྟན་པའི་རྒྱལ་མཚན་གྱི་བཀས་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཡེ་ཤེས་
ཀྱིས་བཀའ་གདམས་ཕོ་བྲང་དུ་སྨྲས་པའོ། །སརྦ་ཛཱ་ག་ཏཾ།།    ༈   ངག་གི་དབང་ཕྱུག་དགེ་ལེགས་འོད་དཀར་ཅན། །འཇམ་མངོན་བསྟན་པའི་ཟླ་མཛེས་གསལ་མཛད་ཅིང། །འགྲོ་བའི་ཚ་གདུང་མ་ལུས་བསིལ་

[206A]༄༅། །བའི་དཔལ། །རྗེ་བཙུན་བླ་མ་རྡོ་རྗེ་ལྟར་བརྟན་ཤོག་རྒྱལ་བ་གཉེས་པའི་རིང་ལུགས་མཐའ་དག་ལ། །ལེགས་པར་སྦྱངས་པས་བློ་གྲོས་ཐོགས་མེད་མཁྱེན། །གདུལ་བྱའི་རེ་བ་མཐའ་དག་སྩོལ་མཛད་པའི། །བཤེས་གཉེན་བཟང་
པོའི་ཞབས་ལ་གསོལ་བ་འདེབས། །བདག་སོགས་སྐྱེ་ཞིང་སྐྱེ་བ་ཐམས་ཅད་དུ། །ཐེག་མཆོག་དགེ་བའི་བཤེས་གཉེན་ཆེན་པོ་ཡིས། །འབྲལ་བ་མེད་པར་རྗེས་སུ་བཟུངས་ནས་ནི། །ཐམས་ཅད་མཁྱེན་པའི་གོ་འཕང་མཐར་ཕྱིན་ཤོག་ཅེས་པ་འདི་ནི་མཚན་
སྒྲོག་ཞབས་དྲུང་ལ་བརྟན་བཞུགས་གསོལ་འདེབས་ཤིག་དགོས་ཞེས་དཔོན་པོ་དགེ་སློང་བློ་བཟང་བསམ་གཏན་དང་གྲྭ་ཚོགས་རྣམ་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒ་ལཾ།།    ༈   
བློ་བཟང་རྒྱལ་བ་གཉིས་པའི་མདོ་སྔགས་ཀྱི། །ཡོན་ཏན་མ་ལུས་རབ་ཏུ་གསལ་མཛད་ཅིང། །སྐལ་ལྡན་གདུལ་བྱ་ཡོངས་ཀྱི་གཉེན་གཅིག་པུ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེང་ནས་བཟུངས་ཏེ་ཚེ་རབས་ཐམས་ཅད་དུ་
བཤེས་གཉེན་མཚན་ཉིད་ལྡན་པས་རྗེས་བཟུངས་ཏེ། །ཐེག་པ་མཆོག་གི་ལམ་བཟང་དམ་པ་ལ། །བདེ་བླ་གཉིད་དུ་མྱུར་དུ་བགྲོད་པར་ཤོག་དགེ་འདིས་མཚོན་ནས་སྐྱེ་བ་ཐམས་ཅད་དུ། །དལ་བརྒྱད་འབྱོར་བཅུ་ཚང་བའི་རྟེན་ཐོབ་ཅིང་
རྣམ་དག་ལམ་བཟང་མཆོག་ལ་སྤྱོད་པ་ཡི། །འགྲོ་ཀུན་འདྲེན་པའི་དཔལ་དུ་འགྱུར་བར་ཤོག་ཅེས་པ་འདི་ནི་རྗེ་བཙུན་མ་བཀྲ་ཤིས་ཆོས་འཕེལ་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ། །

[206B]   ༈   བློ་བཟང་རྒྱལ་བའི་རིང་ལུགས་འཛིན་པ་ལ། །མཁས་མང་རྒྱ་མཚོའི་དབུས་ན་མངོན་བརྗིད་ཅིང། །འཇམ་མགོན་བསྟན་པའི་རྒྱལ་མཚན་འཛིན་པའི་རྗེ། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་
བསླབ་གསུམ་ཡན་ལག་བརྒྱད་ལྡན་ཆུ་གཏེར་ལས། །འོངས་བའི་ལེགས་བཤད་བདུད་རྩི་བཟང་པོ་ཡིས། །དད་ལྡན་གདུལ་བྱའི་ཡིད་རབ་ཚིམ་མཛད་པའི། །ཡོངས་འཛིན་བཤེས་གཉེན་རྡོ་རྗེ་ལྟར་བརྟན་ཤོག་མཆོག་གསུམ་སླུ་མེད་བདེན་པའི་བྱིན་
རླབས་དང། །མོས་ལྡན་འདུས་པས་རྩེ་གཅིག་གསོལ་བཏབ་མཐུས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ནས། །འཕྲིན་ལས་བཟང་པོ་དབྱར་མཚོ་ལྟར་འཕེལ་ཤོག་ཅེས་ཁལ་ཁ་རྗེ་བཙུན་སྤྲུལ་པའི་སྐུ་ལ་བརྟན་བཞུགས་ཤིག་དགོས་ཞེས་
རྟ་ནག་པ་སློབ་དཔོན་མེར་རྒན་ཆོས་རྗེ་ངག་དབང་ཆོས་འཕེལ་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    །འཕྲིན་ལས་རྣམ་བཞི་གཡེལ་མེད་
མཛད་ཕྱིར་དུ། །གཏང་རག་དགྱེས་པ་བསྐྱེད་ཕྱིར་ལེགས་འབུལ་ན། །བཞེས་ནས་བགེགས་རིགས་བར་ཆད་བཟློག་པར་མཛོད།། མངྒ་ལཾ།།    ༈    །འདོད་ཁམས་དབང་ཕྱུག་དབྱེར་མེད་ལྕམ་སྲིང་ཁྱོད། །འཕྲིན་
ལས་བཞི་གཞིར་རྟག་ཏུ་བསྒྲུབས་པ་ཡིས། །འགལ་རྐྱེན་ཀུན་སོལ་མཐུན་རྐྱེན་བསམ་དོན་སྒྲུབས།།    ༈   དཔལ་མགོན་ཡེ་ཤེས་མགོན་པོ་འཁོར་བཅས་ལ། །བསྟན་དང་བསྟན་འཛིན་བཅོལ་ཞིང་ལེགས་གཏད་པས། །

[207A]༄༅། །བསྟན་འཛིན་སྐྱེས་བུའི་ཞབས་པད་བརྟན་བ་དང། །མཐུ་ལྡན་ཁྱོད་ཀྱིས་ལས་བཞི་བཀའ་བཞིན་སྒྲུབས།།    ༈    །བདག་ཅག་འགྲོ་དྲུག་འཁོར་བཅས་བདེ་ལྡན་ཞིང། །ལས་བཞི་
རྟག་ཏུ་བསྒྲུབ་ལམ་གཡེལ་བར། །བདེ་སྐྱིད་མཆོག་ཏུ་འགྲུབ་པའི་འཕྲིན་ལས་མཛོད།།    ༈    །འཁོར་ཚོགས་རྒྱ་མཚོས་ལས་རྣམས་ཚུལ་བཞིན་དུ། །སྒྲུབ་མཛད་བསྲུང་མས་རྟག་ཏུ་བྱ་ར་དང། །
མདོ་སྔགས་ཡོན་ཏན་རྒྱས་པའི་འཕྲིན་ལས་སྩོལ།།    ༈    །བསྟན་པ་ཚུལ་བཞིན་སྲུང་མཛད་ཆོས་ཀྱི་རྒྱལ། །འཕྲིན་ལས་རྣམ་བཞི་གཡེལ་མེད་མཛད་པ་དང། །ལས་རྣམས་མྱུར་དུ་བདེ་སྐྱིད་ལྡན་བར་
སྒྲུབས།།    ༈    །འཁོར་དང་བཅས་བས་ལས་བཞི་གཡེལ་མེད་པར། །རྟག་ཏུ་ཚུལ་བཞིན་སྒྲུབ་པར་མཛད་པ་དང། །བསམ་དོན་ཡིད་བཞིན་འགྲུབ་པའི་འཕྲིན་ལས་མཛོད།།    ༈   
ཀྱིས། །དགོས་འདོད་རེ་བ་ཡིད་བཞིན་སྒྲུབ་བ་དང། །བདེ་སྐྱིད་འབྱོར་པ་ནོར་འབྲུ་རབ་འཕེལ་ཞིང། །བསམ་དོན་གེགས་མེད་འགྲུབ་པའི་འཕྲིན་ལས་མཛོད། ཅེས་མེ་བྱ་ཆོས་སྲུངས་རྣམས་ལ་སྙན་ཤལ་སོ་སོར་ཕུལ་བའི་ཞལ་ཡིག་ཏུ་ཤཱཀྱའི་བཙུན་པ་བློ་
བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    །དངོས་གྲུབ་མི་ཟད་ལེགས་པར་སྩོལ་མཛད་པའི། །སངས་རྒྱས་བསྟན་པ་ཆེས་ཆེར་རྒྱས་པ་དང། །གནས་སྐབས་སུ་ཡང་བྱམས་

[207B] ཅེས་པ་འདི་ཡང་མེ་བྱ་མ་གཅིག་དཔལ་གྱི་ལྷ་མོར་སྙན་ཤལ་ཕུལ་བའི་ཞལ་ཡིག་ཏུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་བདེ་བ་ཅན་དུ་སྨྲས་པའོ།།    ༈   
པོ་ལ། །བསྟན་པ་རྒྱས་པའི་གསོལ་བ་བཏབ་པའི་མཐུས། །འཐབ་རྩོད་དམག་འཁྲུག་མི་མཐུན་ཀུན་ཞི་ནས། །འགྲོ་ལ་བདེ་སྐྱིད་འབྱོར་ལྡན་ནད་མེད་ཤོག་ཅེས་པ་འདི་ཡང་ཇོ་བོ་རིན་པོ་ཆེར་སྙན་ཤལ་ཕུལ་བའི་ཞལ་ཡིག་ཏུ་ཤཱཀྱའི་དགེ་སློང་བློ་བཟང་ཡེ་
ཤེས་ཀྱིས་ཕོ་བྲང་ཆེན་པོ་པོ་ཏ་ལར་སྨྲས་པའོ།།    ༈    །པདྨོའི་སྦུབས་སུ་རྫུས་ཏེ་སྐྱེས་གྱུར་ནས། །ཞལ་བཟང་གསུང་གི་དབྱངས་སྙན་ལེགས་ཐོས་ཏེ། །བླ་མེད་ཐེག་པའི་གོ་འཕང་མྱུར་ཐོབ་ཤོག། ཅེས་
བདེ་བ་ཅན་དུ་སྐྱེ་བའི་སྨོན་ལམ་འདི་ཡངས་ཁུད་པ་རྗེ་དྲུང་བློ་བཟང་བརྩོན་འགྲུས་ཀྱིས་ཇོ་བོ་རིན་པོ་ཆེར་སྙན་ཤལ་ཕུལ་བའི་ཞལ་ཡིག་ཏུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་ཕོ་བྲང་ཆེན་པོ་པོ་ཏ་ལར་སྨྲས་པའོ།།    ༈   
མ་ཏི། །འཕྲིན་ལས་ཚུལ་བཞིན་སྒྲུབ་པར་ཁས་བླངས་བཞིན། །མདོ་སྔགས་ཡོན་ཏན་མཐའ་དག་རྒྱས་འགྱུར་བའི། །སྲིད་མཐའ་བར་དུ་བརྟན་པའི་འཕྲིན་ལས་མཇོད། ཅེས་པ་འདི་ཡང་དཔལ་ལྡན་ལྷ་མོར་སྙན་ཤལ་ཕུལ་བའི་ཞལ་ཡིག་ཏུ་ཤཱཀྱའི་
བཙུན་པ་བློ་བཟང་ཡེ་ཤེས་ཀྱིས་དབེན་ས་ཆོས་ཀྱི་ཕོ་བྲང་དུ་སྨྲས་པའོ།།    ༈    བླ་མ་ཡི་དམ་ཆོས་སྲུངས་ཚོགས་རྣམས་ཀྱིས། །ཇི་ལྟར་བཅོལ་བའི་ལས་བཞི་ཐོགས་མེད་དུ། །གཡེལ་བ་མེད་པར་ཚུལ་བཞིན་རབ་བསྒྲུབས་ནས། །རྣལ་འབྱོར་དགོན་

[208A]༄༅། །གནས་དགེ་འདུན་སྡེ་བཅས་སྐྱོངས། ཞེས་ཆོས་སྲུངས་རྣམས་ལ་འཕྲིན་འཆོལ་ཚིགས་བཅད་འདི་ཡང་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་པོ་བྲང་དུ་སྨྲས་པའོ།། བཀྲ་ཤིས།།    ༈   
གྱུར་ཅིག་འཇམ་མགོན་བསྟན་པའི་དཔལ་གྱུར་བླ་མ་མཆོག་སྐུ་གསུང་ཐུགས་དང་ཡོན་ཏན་འཕྲིན་ལས་རྣམས། །གཅིག་ཏུ་བསྡུས་པ་དགེ་ལེགས་རྒྱ་མཚོའི་དཔལ། །དབྱེར་མེད་བླ་མ་མཆོག་ལ་གསོལ་བ་འདེབས། །བློ་བཟང་རྒྱལ་
བའི་མདོ་སྔགས་ཆུ་གཏེར་ལས། །འོངས་པའི་ལེགས་བཤད་རྣམ་དཔྱོད་བདུད་བདུད་རྩིའི་རྒྱུན། །འགྲོ་རྣམས་ཚིམ་མཛད་རྗེ་བཙུན་བླ་མ་ལ། །རྩེ་གཅིག་གུས་པའི་ཡིད་ཀྱིས་གསོལ་བ་འདེབས། །བསླབ་གསུམ་རྣམ་པར་དག་པའི་མཁའ་དབྱིངས་
ལ། །ལུང་རྟོགས་ཡོན་ཏན་ཉིན་བྱེད་སྟོང་འབར་བས། །སྐལ་བཟང་གདུལ་བྱའི་བློ་མུན་སེལ་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བའི་ཆོས་ཚུལ་ཀུན་ལ་ཐོགས་མེད་པས། །བཤད་སྒྲུབ་བསྟན་པའི་རྒྱལ་
མཚན་འཛིན་པ་ལ། །མཁས་མང་རྒྱ་མཚོའི་དབུས་ན་མངོན་མཐོ་བ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེང་ནས་བཟུངས་ཏེ་ཚེ་རབས་ཐམས་ཅད་དུ། །དཔལ་ལྡན་བླ་མས་འབྲལ་མེད་རྗེས་བཟུངས་ནས། །མཆོག་དང་ཐུན་མོང་
དངོས་གྲུབ་སྩོལ་མཛད་པའི། །བཀའ་བཞིན་སྒྲུབ་པ་ཁོ་ནས་མཉེས་བྱེད་ཤོག། ཅེས་པ་འདི་ནི་སྒྲུབ་ཁང་གཞན་ཕན་གླིང། ར་ཁ་བྲག་བདེ་ཆེན་གླིང། ཕུར་བུ་ལྕོག་བྱང་ཆུབ་གླིང་གསུམ་གྱི་དགེ་སློང་བྱ་བྲལ་བ་རྣམས་ཀྱིས་རྩ་བའི་བླ་མ་དང་དབྱེར་མེད་དུ་

[208B]། བཀྲ་ཤིས།།    ༈    བློ་བཟང་རྒྱལ་བའི་རིང་ལུགས་འཛིན་པའི་རྗེའི། །སྣང་
བརྙན་ངོ་མཚར་མཛེས་སྐུ་འདི་བཞེངས་པས། །ནམ་ཡང་མི་ནུབ་བསྐལ་བརྒྱར་ཞབས་བརྟན་ཅིང། །འདིས་མཚོན་དགེ་བས་དོན་ཀུན་གྲུབ་གྱུར་ཅིག། འཚོ་བྱེད་ནམ་མཁའ་དོན་གྲུབ་ཀྱིས་བསྐུལ་བའོ།། དགེའོ།།    ༈    རྨད་བྱུང་བསླུ་མེད་དཀོན་མཆོག་
ཐུགས་རྗེ་དང། །སྐལ་ལྡན་གདུལ་བྱས་བརྩེ་གཅིག་གསོལ་བཏབ་མཐུས། །བསྟན་འགྲོའི་དཔལ་དུ་སྤྲུལ་སྐུའི་བསིལ་ཟེར་ཅན། །མྱུར་དུ་ཚེས་བའི་འདོད་པ་ཡོངས་སྨིན་ཤོག་བློ་གྲོས་འཕྲིན་ལས་བཟང་པོའི་རྣམ་དཀར་གྱིས། །རླབས་ཆེན་བྱ་བ་མྱུར་དུ་ཡོངས་
སྨིན་པས། །སྤྲུལ་པའི་བཞེད་དོན་བཟང་པོ་ལེགས་གྲུབ་ནས། །ཡང་སྲིད་བསྟན་འགྲོའི་ཉེར་འཚོར་འགྱུར་བར་ཤོག་མཐུ་ལྡན་ཆོས་སྐྱོང་བསྲུང་མའི་མཐུ་རྩ་ལ་དང། །དྲང་སྲོང་རིག་སྔགས་འཆང་བའི་བདེན་ཚིག་དང། །མཐའ་ཡས་འགྲོ་བའི་ལེགས་བྱས་བསོད་
ནམས་མཐུས། །གདུལ་བྱའི་རེ་བ་ཡོངས་སུ་སྨིན་གྱུར་ཅིག་ཅེས་པ་འདི་ནི་འབྲི་ཁུང་སྤྲུལ་སྐུ་དཀོན་མཆོག་འཕྲིན་ལས་བཟང་པོའི་ཡང་སྲིད་མྱུར་འབྱོན་གྱི་ཚིགས་བཅད་ཚོགས་འདོན་དུ་བཙུགས་ཆོག་པ་ཅིག་དགོས་ཞེས་སྤྲུལ་པའི་སྐུ་དཀོན་མཆོག་འཕྲིན་ལས་དོན་
གྲུབ་ཆོས་ཀྱི་རྒྱལ་པོའི་གསུང་གིས་ནན་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པའོ།། སརྦ་ཛ་ག་ཏཾ།།    ༈    རྩ་རྒྱུད་བཤད་རྒྱུད་ལ་སོགས་རྒྱུད་ཀྱི་གཞུང། །བོད་ཡུལ་གསལ་

[209A]༄༅། །བར་མཛད་བརྒྱལ་བའི་བཀའ། །ཁ་བ་ཅན་ལྗོངས་ཇི་སྙེད་འགྱུར་རོ་ཅོག་ལེགས་པར་བཞེངས་པའི་དགེ་བ་མཐར་ཕྱིན་ཤོག།    ༈    །ལེགས་པར་བགྱིས་པས་མར་གྱུར་འགྲོ་ཀུན་གྱི། །
སྒྲིབ་གཉིས་བག་ཆགས་བཅས་བ་དག་གྱུར་ནས། །ཀུན་མཁྱེན་རྒྱལ་བའི་བསྟན་བ་རྒྱས་གྱུར་ཅིག།    ༈    །ཤེར་ཕྱིན་བརྒྱད་སྟོང་ལེགས་པར་བསྐྲུན་པའི་མཐུས། །འཇིག་རྟེན་ཁམས་འདིར་བདེ་སྐྱིད་འབྱུང་བ་དང། །མཐར་ཐུག་བླ་མེད་བྱང་
ཆུབ་མྱུར་ཐོབ་ཤོག།    ༈   ལེགས་པར་བཞེངས་པའི་དགེ་ཚོགས་དུ་མའི་མཐུས། །བདེ་སྐྱིད་འབྱོར་བ་སྙན་གྲགས་རྒྱས་བ་དང། །ཐུབ་པའི་བསྟན་པ་ཡུན་དུ་རྒྱས་ཕྱིར་བསྔོ། །    ༈    །
ལེགས་པར་བསྒྲུབས་པའི་རྣམ་དཀར་བྱ་བའི་མཐུས། །རྒྱལ་བསྟན་ཡུན་རིང་མི་ནུབ་གནས་པ་དང། །ཐུབ་དབང་གོ་འཕང་བདེ་བླག་ཐོབ་པར་ཤོག།    ༈    །འགྲོ་ལ་བདེ་སྐྱིད་མཐའ་དག་འབྱུང་བ་དང། །ཚོགས་གཉིས་ཡོངས་རྫོགས་སྒྲིབ་
གཉིས་ཀུན་བྱང་ནས། །ཀུན་མཁྱེན་ཐུབ་བསྟན་ཕྱོགས་བཅུར་རྒྱས་པར་ཤོག།    ༈    །བདག་སོགས་མར་གྱུར་སེམས་ཅན་ཐམས་ཅད་ཀྱི། །མ་རིག་མུན་པ་མཐའ་དག་ལེགས་བསལ་ནས། །གྲངས་མེད་དག་པའི་
ཞིང་དུ་སྐྱེ་བར་ཤོག།    ༈    །རྒྱལ་བསྟན་མི་ནུབ་ཡུན་དུ་བརྟན་པ་དང། །དེ་འཛིན་སྐྱེས་བུའི་སྐུ་ཚེ་འཕྲིན་ལས་རྒྱས། །དམག་འཁྲུག་ནད་ཡམས་མི་མཐུན་ཞི་བར་ཤོག།    ༈   

[209B] །བསྐྲུན་ལ་མཐུན་རྐྱེན་སྒྲུབ་པའི་འགྲོ་བ་ཡིས། །སྒོ་གསུམ་གུས་པའི་སྒོ་ནས་འབད་པའི་དགེས། །འགྲོ་ཀུན་དོན་དུ་སངས་རྒྱས་མྱུར་ཐོབ་ཤོག།    ༈    བསླབ་གསུམ་རྣམ་དག་ཡོན་ཏན་ཀུན་གྱི་གཞིར། །བློ་བཟང་ལུང་རྟོགས་ས་
བརྟོལ་ཡལ་འདབ་རྒྱས། །ཚོགས་གཉིས་ཡེ་ཤེས་འབྲས་བུས་ལེགས་མཛེས་པའི། །བསྟན་འགྲོའི་མགོན་པོ་བསྐལ་བརྒྱར་ཞབས་བརྟན་ཤོག་རྒྱལ་བའི་བསྟན་པ་རིན་ཆེན་ཆུ་གཏེར་ལས། །རྣམ་དག་བློ་གྲོས་ལྡན་པའི་དེད་དཔོན་གྱིས། །ཟབ་
རྒྱས་ཡིད་བཞིན་ནོར་བུའི་ཁུར་ཁྱེར་བའི། །བསྟན་བའི་ཉེར་འཚོ་ཡུན་རིང་ཞབས་བརྟན་ཤོག་ལྷར་བཅས་འགྲོ་བ་ཀུན་གྱི་སྐྱབས་ཀྱི་མཆོག་བྱམས་དང་སྙིང་རྗེའི་འོད་སྟོང་འཕྲོ་བ་ཡིས། །སྐྱེ་དགུའི་རྨོངས་བའི་མུན་པ་སེལ་མཛད་པའི། །རྗེ་བཙུན་བླ་
མ་ཡུན་རིང་རྟག་བརྟན་ཤོག་བསོད་ནམས་ཕུན་སུམ་ཚོགས་པའི་གཞལ་མེད་ཁར། །བསླབ་གསུམ་རིམ་གཉིས་ནོར་བུས་ཡོངས་གང་ཞིང། །འཕྲིན་ལས་བཟང་བོའི་རྒྱལ་མཚན་ཆེར་བསྒྲེང་བའི། །ཡོངས་འཛིན་དམ་པ་བསྐལ་བརྒྱར་གཡོ་མེད་ཤོག། །
བློ་བཟང་མཁྱེན་བརྩེའི་དཔལ་གོས་སྦྲང་རྩིས་གཏམས། །ལེགས་བཤད་ངོ་མཚར་དྲི་བསུང་ཕྱོགས་བརྒྱར་འཕྲོ། །སྐལ་བཟང་བུང་བའི་ཚོགས་རྣམས་ཚིམས་མཛད་པའི། །འགྲོ་བའི་འདྲེན་མཆོག་ཞབས་པད་བརྟན་པར་ཤོག་མདོ་རྒྱུད་གཞུང་ལུགས་
ཀུན་ལ་མཁྱེན་པ་རྒྱས། །འཆད་རྩོད་རྩོམ་པའི་ལེགས་བཤད་རྒྱུན་མི་འཆད། །མཚན་དཔེ་རྡོ་རྗེ་ལྟ་བུར་རབ་བརྟན་པའི། །སྐྱོན་བྲལ་རྗེ་བཙུན་བླ་མར་གསོལ་བ་འདེབས། །འཕགས་ཚོགས་འདུས་བས་རྩེ་གཅིག་གསོལ་བཏབ་མཐུས། །ཞབས་

[210A]༄༅། །ཟུང་མི་ནུབ་རི་དབང་ལྟར་བརྟན་ཅིང། །འདིས་མཚོན་དགེ་བས་མཁའ་མཉམ་འགྲོ་བ་ཀུན། །འབྲལ་མེད་རྗེས་བཟུངས་ཆོས་ལ་སྤྱོད་པར་ཤོག་ཅེས་བ་འདི་ནི་ཟུར་བཞི་སློབ་དཔོན་དགེ་བསྐོས་འདུས་ཚོགས་བཅས་བས་རིང་དུ་འཚོ་
བའི་ཚིགས་བཅད་ཚོགས་འདོན་དུ་བཙུགས་ཆོ་ག་པ་ཞིག་དགོས་ཞེས་བསྐུལ་བ་ལྟར་བུ་རམ་ཤིང་བའི་རིང་ལུགས་བ་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།    ༈    སྐུ་བཞིའི་བདག་ཉིད་བློ་བཟང་རྡོ་རྗེ་འཆང། །དབྱེར་
མེད་གསུམ་ལྡན་ཡེ་ཤེས་འོད་དཀར་གྱིས། །སྐལ་ལྡན་གདུལ་བྱའི་ཀུ་མུད་རབ་བཞད་བའི། །འཁོར་ལོའི་མགོན་བོ་སྲིད་མཐར་ཞབས་བརྟན་ཤོག་ཅེས་རིང་འཚོའི་ཚིགས་བཅད་འདི་ནི་སྔགས་གྲྭ་སྤྱི་སོས་བསྐུལ་བ་ལྟར་ཤཱཀྱའི་དགེ་སློང་བློ་བཟང་
ཡེ་ཤེས་ཀྱིས་སྨྲས་བའོ།།    ༈   བློ་གསལ་གསུང་རབ་ཀུན་ལ་མཁྱེན་བ་རྒྱས། །བཟང་བོའི་མཛད་བས་འགྲོ་ལ་ཐུགས་བརྩེ་ཞིང། །ཡེ་ཤེས་འཕྲིན་ལས་གདུལ་བྱར་སྩོལ་མཛད་པའི། །བཤེས་གཉེན་བཟང་
བོ་བསྐལ་བརྒྱར་ཞབས་བརྟན་ཤོག་བློ་བཟང་གྲགས་བསྟན་པདྨའི་གཉེན་གཅིག་བུ། །བསྟན་དང་འགྲོ་བའི་དཔལ་དུ་ལེགས་ཤར་བའི། །ཡེ་ཤེས་འོད་ཀྱིས་ཐུབ་བསྟན་གསལ་མཛད་པ། །རྗེ་བཙུན་བླ་མ་གཡོ་མེད་བརྟན་བར་བཞུགས། །ཟབ་
རྒྱས་ཆོས་ཚུལ་ཀུན་ལ་མངའ་བརྙེས་ཤིང། །མཁས་མང་འདུས་བའི་ཚོགས་སུ་སྒྲོག་པ་ལ། །མཁས་པའི་དཔལ་གྱུར་ཀུན་མཁྱེན་རིང་ལུགས་བ། །ཡོངས་འཛིན་དགེ་བའི་བཤེས་གཉེན་ཞབས་བརྟན་ཤོག་བློ་གྲོས་རྣམ་དཔྱོད་འཆི་མེད་ལམ་

[210B] །མ་རིག་ཆུ་འཛིན་དྲི་མས་མ་བསྒྲིབས་ཤིང། །སྦངས་རྟོགས་བདུད་རྩིའི་འབྱུང་གནས་འོད་གསལ་བ། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་མདོ་སྔགས་ཡོན་ཏན་མ་ལུས་ཐུགས་ཆུད་ནས། །བཤད་སྒྲུབ་བསྟན་པའི་རྒྱལ་
མཚན་འཛིན་པ་ལ། །མཁས་མང་རྒྱ་མཚོའི་དབུས་ན་མངོན་བར་མཛེས། །མི་འཇིགས་ཁྲི་ལ་གཡོ་བ་མེད་པར་ཤོག་བློ་བཟང་རྒྱལ་བ་གཉིས་པའི་ལུང་རྟོགས་ཀྱི། །བསྟན་པ་རིན་ཆེན་ཕྱོགས་བརྒྱར་གསལ་མཛད་ཅིང། །ཞྭ་སེར་རིང་ལུགས་
འཛིན་ལ་ཟླ་བྲལ་བ། །འགྲོ་འདྲེན་དམ་པར་གུས་པས་གསོལ་བ་འདེབས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །ཡོངས་འཛིན་བཤེས་གཉེན་མཆོག་གིས་རྗེས་འཛིན་ཅིང། །རྣམ་དག་བདེ་འགྲོའི་རྟེན་བཟང་ལེགས་བརྒྱུད་ནས། །མཐར་ཐུག་བླ་
མེད་བྱང་ཆུབ་མྱུར་ཐོབ་ཤོག་ཅེས་པ་འདི་ནི་དཀྱིལ་ཁང་ཞལ་སྔ་ནས་ཡེ་ཤེས་དཔལ་འབྱོར་གྱིས་རིང་འཚོའི་ཚིགས་བཅད་ཞིག་དགོས་ཞེས་ནན་གྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་གཟིམས་ཁང་རྒྱལ་མཚན་མཐོན་པོར་སྦྱར་
བའོ།།    ༈   རྒྱལ་བའི་ཆོས་ཚུལ་ཀུན་ལ་བློ་གྲོས་རྒྱས། །ལུང་དང་རིགས་པས་སྐལ་བཟང་གདུལ་བྱ་ལ། །རྩེ་གཅིག་ཡེ་ཤེས་སྤྱན་གྱིས་ལེགས་གཟིགས་པའི། །མཚུངས་མེད་རྗེ་བཙུན་བླ་མ་ཞབས་བརྟན་ཤོག་
བློ་བཟང་རྒྱལ་བ་གཉིས་པའི་ཆོས་སྲིད་ལ། །རབ་བསྔགས་མཁས་མང་དབུས་ན་མངོན་པར་བརྗིད། །ཡེ་ཤེས་འཕྲིན་ལས་ས་གསུམ་སྐྱེ་དགུའི་གཉེན། །བཤེས་གཉེན་དམ་པ་ཡུན་རིང་ཞབས་བརྟན་ཤོག་བྱམས་པ་དང་སྙིང་རྗེའི་ལྷ་ལམ་ཡངས་

[211A]༄༅། །པ་ལ། །བློ་བཟང་མཁྱེན་བརྩེའི་དཀྱིལ་འཁོར་རབ་རྒྱས་ཤིང། །ཡེ་ཤེས་འོད་ཀྱིས་ཐུབ་བསྟན་པདྨོའི་ཚལ། །རྒྱས་མཛད་དཔལ་ལྡན་བླ་མ་ཞབས་བརྟན་ཤོག་བསླབ་གསུམ་རིན་ཆེན་འབྱུང་གནས་རྒྱ་མཚོ་ལས། །འཐོན་
པའི་བྱང་སེམས་ཡིད་བཞིན་དབང་གི་རྒྱལ། །འགྲོ་ལ་ཕན་བདེའི་ལམ་བཟང་མཆོག་སྩོལ་བའི། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་འཇིག་རྟེན་ཁམས་འདིར་དམག་འཁྲུག་མུ་གེ་སོགས། །མི་ཤིས་མི་མཐུན་རྒྱུད་པ་ཀུན་ཞི་ཞིང། །
ཐུབ་བའི་བསྟན་པ་ཡུན་རིང་གནས་པ་དང། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག་ཅེས་པ་འདི་ནི་སྡེ་སྲིད་རིན་པོ་ཆེ་དང་དཔོན་ཇའི་སང་རྣམས་ཀྱི་གསུང་གི་ནན་གྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་
དུ་འཕྲལ་དུ་བགྱིས་པའོ།།    ༈    བློ་བཟང་རྒྱལ་བ་གཉིས་པའི་ལུང་རྟོགས་རྣམས། །ཕྱོགས་འདིར་སྦེལ་ལ་རྣམ་དཔྱོད་ཁུར་ཁྱེར་ནས། །ཡེ་ཤེས་ཐུགས་རྗེས་འགྲོ་བའི་དོན་མཛད་བ། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག་རྨད་
བྱུང་བློ་གྲོས་མཛད་བའི་ཡོངས་འདུ་ཆེ། །མདོ་སྔགས་ཡོན་ཏན་ཡལ་འདབ་རབ་ཏུ་རྒྱས། །རིམ་གཉིས་ཟབ་མོའི་འབྲས་བུས་ལེགས་དུད་པའི། །ཡོངས་འཛིན་དམ་པ་ཞབས་པད་བརྟན་པར་ཤོག་བླ་མ་ཡི་དམ་བསྲུང་མའི་བྱིན་རླབས་དང། །གུས་ལྡན་
མོས་པས་སྙིང་ནས་གསོལ་བཏབ་མཐུས། །བསྟན་འགྲོའི་མགོན་པོ་བསྐལ་བརྒྱར་ཞབས་བརྟན་ནས། །འགྲོ་ཀུན་ལམ་བཟང་མཆོག་ལ་འགོད་པར་ཤོག་ཅེས་པ་འདི་ནི་བཀའ་བློན་བཀྲ་ཤིས་རྩེ་ནས་བཀྲ་ཤིས་ཚེ་རིང་གིས་བསྐུལ་བའི་ངོར་ཤཱཀྱའི་

[211B]།    ༈    ཕུན་ཚོགས་བློ་གྲོས་གངས་ཀྱི་རི་བོ་ནས། །བྱིན་རླབས་ཐུགས་རྗེའི་རྒྱུན་བཟང་ལེགས་འོངས་བའི། །ཡེ་ཤེས་བདུད་རྩིས་འགྲོ་ཀུན་ཚིམས་མཛད་པ། །དཔལ་ལྡན་བླ་མ་སྲིད་མཐར་ཞབས་བརྟན་
ཤོག་ཐོག་མེད་དུས་ནས་ཉོན་མོངས་དུག་གསུམ་གྱིས། །སྦགས་པའི་ཉེས་ཚོགས་མ་ལུས་ཅི་མཆིས་པ། །བསམ་བ་ཐག་བས་སྤྱན་སྔར་བཤགས་ཤིང་སྔོམ། །བདག་གཞན་དུས་གསུམ་དགེ་ཚོགས་ཇི་སྙེད་བ། །དེ་དག་ཐམས་ཅད་བླ་མེད་བྱང་ཆུབ་
ཏུ། །ལེགས་པར་བསྔོས་པས་བདག་གཞན་འགྲོ་བ་ཀུན། །རྫོགས་པའི་སངས་རྒྱས་ཐོབ་པའི་རྒྱུར་གྱུར་ཅིག་ཅེས་པ་འདི་ནི་སྒོ་མང་བླ་མ་བློ་བཟང་ཕུན་ཚོགས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈    འཇམ་
དཔལ་དཔའ་བོའི་རིམ་གཉིས་ཟབ་མོའི་ལམ། །བསྒོམས་པའི་ལེགས་ཚོགས་རྣམ་པར་དག་པར་བདག་ཟུང་འཇུག་བདེ་བ་ཆེན་པོའི་གོ་འཕང་མཆོག་ཐོབ་ནས་འགྲོ་ཀུན་ཐེག་མཆོག་ལམ་འགོད་ཤོག་ཅེས་མི་དབང་མཐུ་སྟོབས་དབང་པོས་
འཇིགས་བྱེད་སྨོན་ལམ་མདོར་བསྡུས་ཤིག་དགོས་གསུང་བ་ལྟར་གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    ལྷ་མིའི་སྟོན་པ་ཟས་གཙང་སྲས་པོ་ཡིས། །རྨད་བྱུང་མཛད་པ་བཅུ་གཉིས་རྣམ་རོལ་བའི། །རྒྱ་
ཆེར་རོལ་པ་ལ་སོགས་དྲི་མེད་བཀའ། །བཞེངས་པའི་དགེ་བས་རྫོགས་བྱང་མྱུར་ཐོབ་ཤོག།    ༈    དྲི་མ་མེད་པའི་གསུང་རབ་རྣམས་བཞེངས་པས། །སྒྲིབ་གཉིས་བག་ཆགས་བཅས་པ་དྲུངས་ཕྱུང་སྟེ། །བདག་སོགས་མར་གྱུར་སེམས་ཅན་

[212A]༄༅། །ཐམས་ཅད་ཀྱིས། །ཡང་དག་ལམ་བཟང་མྱུར་དུ་ཐོབ་པར་ཤོག་དགེ་འདིས་མཚོན་ནས་དུས་གསུམ་དང་འབྲེལ་བའི། །རྣམ་དཀར་ཅི་མཆིས་དཔལ་ལྡན་བླ་མ་ཡིས། །འབྲལ་མེད་རྗེས་སུ་འཛིན་པའི་རྒྱུར་གྱུར་ཏེ། །རྒྱལ་བའི་
བསྟན་ལ་བྱ་བ་བྱེད་པར་ཤོག་ཅེས་པ་འདི་ནི་བློ་བཟང་ཕུན་ཚོགས་ཀྱིས་ཕ་མ་ཉེ་འབྲེལ་སོགས་ཀྱི་ལས་སྒྲིབ་སྦྱང་ཕྱིར་རྒྱ་ཆེར་རོལ་བ་སོགས་གླེགས་བམ་བཞི་བཞེངས་བའི་དགེ་བ་རྫོགས་བྱང་དུ་བསྔོ་བའི་ཚིགས་བཅད་ཅིག་དགོས་ཞེས་བསྐུལ་བ་ལྟར་
ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་བའོ།།    ༈    འཕགས་བོད་མཁས་པའི་གཞུང་ལུགས་རབ་འབྱམས་ལ། །བློ་གྲོས་ཡེ་ཤེས་རྒྱས་པའི་རྣམ་དཔྱོད་ཀྱིས། །གཟིགས་ནས་བསྟན་བའི་མགོན་པོར་རབ་བསྔགས་པའི། །རྗེ་བཙུན་བླ་
མ་བསྐལ་བརྒྱར་ཞབས་བརྟན་ཤོག་ཅེས་འཕགས་པ་སྤྲུལ་པའི་སྐུའི་བརྟན་བཞུགས་འདི་ནི་སེ་ར་ཁམས་ཚན་སྤྱི་སོས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།།    ༈   
ཚོགས་གཉིས་ཡོངས་རྫོགས་མངོན་པར་རབ་འཕགས་པས། །ཡེ་ཤེས་འོད་དཀར་འཕྲེང་བའི་ལེགས་བཤད་ཀྱིས། །ཐུབ་བསྟན་ཀུནྡའི་ཚལ་ཀུན་རྒྱས་མཛད་པའི། །འགྲོ་བའི་མགོན་པོ་བསྐལ་བརྒྱར་ཞབས་བརྟན་ཤོག་འཕགས་པ་མཆོག་གི་སྲིད་
ལ་ཡེ་ཤེས་ཀྱིས། །དབང་བསྒྱུར་བསྟན་པའི་རྒྱལ་མཚན་འཛིན་པ་ལ། །སྤྲུལ་སྐུའི་ཡང་སྲིད་རྣམ་དཔྱོད་ཐུགས་རྗེའི་རྒྱུན། །ལེགས་འོང་བསྟན་འགྲོའི་མགོན་པོ་ཞབས་བརྟན་ཤོག་ཆུ་འཛིན་དྲིས་དབེན་འཕགས་པའི་ལྷ་ལམ་ལ། །ཤང་བའི་ཡེ་

[212B] །རྒྱལ་བ་གཉིས་པའི་བསྟན་བའི་པདྨོའི་ཚལ། །འབྱེད་མཛད་མགོན་པོ་ཁྱོད་ཉིད་ཞབས་བརྟན་ཤོག་གཞོན་ནུ་ཉིད་ནས་ཁྱོད་སྐུའི་ས་འཛིན་ལ། །ཆོས་གོས་མཚམས་སྦྲིན་གསར་པས་རབ་མཛེས་ཤིང། །མཁས་མང་
གསེར་རིའི་དབུས་ན་རབ་བརྗིད་པའི། །བང་རིམ་མངོན་མཐོ་སྲིད་མཐར་ཞབས་བརྟན་ཤོག་བློ་བཟང་རྒྱལ་བ་གཉིས་པའི་གསུང་རབ་དོན། །ཇི་བཞིན་ཐུགས་སུ་ཆུད་ནས་གདུལ་བྱ་ལ། །འཆད་ལ་ངལ་མེད་ཡན་ལག་དྲུག་ཅུའི་གསུང། །རྒྱུན་ཆད་
མེད་པར་ཡུན་རིང་སྒྲོག་པར་ཤོག་ཁྱོད་ཐུགས་དཔལ་འབབ་མཛོད་ལས་ཉིན་རེ་བཞིན། །ཐུགས་རྗེའི་ཆུ་ཀླུང་བྱེ་བ་འབུམ་ཕྲག་བརྒྱ། །ནམ་ཡང་ཆད་མེད་གངྒའི་རྒྱུན་བཞིན་དུ། །འབེབ་མཁས་རྗེ་བཙུན་བླ་མ་ཞབས་བརྟན་ཤོག་བླ་མ་ཡི་དམ་བསྲུང་
མའི་ཐུགས་རྗེ་དང། །དད་ལྡན་སྐལ་བཟང་གདུལ་བྱའི་མོས་པའི་མཐུས། །སྤྲུལ་སྐུའི་སྐུ་ཚེ་བགྲང་ཡས་བསྐལ་བརྒྱའི་བར། །ནམ་ཡང་གཡོ་མེད་རྡོ་རྗེ་ལྟ་བུར་ཤོག་ཅེས་འཕགས་པ་རྒྱལ་བརྒྱ་མཚོའི་མཆོག་གི་སྤྲུལ་པའི་སྐུ་འཕགས་པ་ཡེ་ཤེས་
བསྟན་པའི་མགོན་པོའི་བརྟན་བཞུགས་ཚིགས་སུ་བཅད་པ་འདི་ནི་ཆོས་རྗེ་ངག་དབང་བསྟན་འཛིན་ལྷུན་གྲུབ་ཀྱི་གསུང་གིས་བསྐུལ་བ་ལ་བརྟེན་ནས་ཆོས་སྨྲ་པའི་བཙུན་པ་བློ་བཟང་ཡེ་ཤེས་ཀྱིས་བཟླ་བའི་ཡར་ཚེས་དགེ་བ་ལ་བཀའ་གདམས་པོ་བྲང་དུ་སྨྲས་
པའོ།། མངྒ་ལཾ།།    ༈    བྱང་ཆུབ་སེམས་དཔའ་བརྒྱད་ཀྱིས་ཞིང་ཁམས་མཆོག་བགྲོད་པའི་ལམ་བཟང་སྒོ་བརྒྱ་ལེགས་ཕྱེ་ནས། །མགོན་ཕོ་འོད་དབག་མེད་ཀྱི་ཞལ་དཀྱིལ་བཟང། །ལེགས་པར་མཐོང་བའི་སྐལ་བཟང་ལ་སྤྱོད་ཤོག་

[213A]༄༅། །ཅེས་བའོ།།    ༈    དཔག་མེད་བསྐལ་བར་འགྲོ་ལ་རབ་གཟིགས་པའི། །རྨད་བྱུང་ཐུགས་རྗེ་རླབས་ཆེན་མཛད་པ་ཡིས། །དོན་ཀུན་ལྷུན་གྲུབ་གཞན་དོན་རྒྱུན་མི་འཆད། །ཐུབ་དབང་
རྡོ་རྗེ་འཆང་ལ་གསོལ་བ་འདེབས། །བདག་གཞན་སེམས་ཉིད་འབྱོངས་བར་བྱིན་གྱིས་རློབས། །ངག་གི་དབང་ཕྱུག་གཞོན་ནུ་མཛེས་བའི་སྐུ། །ཆོས་ཚུལ་ཀུན་ལ་བློ་གྲོས་མཁྱེན་བ་རྒྱས། །འགྲོ་ལ་བྱམས་དང་བརྩེ་བས་རབ་དགོངས་ནས། །ཤེས་རབ་
མཆོག་སྩོལ་ཁྱོད་ལ་གསོལ་བ་འདེབས། །བདག་གཞན་སེམས་ཉིད་འབྱོངས་བར་བྱིན་གྱིས་རློབས། །བློ་གྲོས་བཟང་པོས་ལུང་རྟོགས་དམ་ཆོས་རྣམས། །སྤེལ་ལ་ཟླ་བྲལ་ངུར་སྨྲིག་འཆང་བའི་ཚུལ། །གྲགས་བའི་ལེགས་བཤད་ཆོས་སྒྲ་མངོན་པར་
བསྒྲགས། །འཆོས་ཀྱི་རྒྱལ་པོར་གྱུར་པ་ལ་གསོལ་བ་འདེབས། །བདག་གཞན་སེམས་ཉིད་འབྱོངས་ཕར་བྱིན་གྱིས་རློབས། །བློ་བཟང་གསུང་གི་ལེགས་བཤད་བགོ་སྐལ་ལ། །སྤྱོད་བའི་འགྲོ་ལ་ཡེ་ཤེས་ཀྱིས་གཟིགས་ནས། །སྨིན་གྲོལ་ལམ་ལ་
འགོད་པའི་དེད་དཔོན་མཆོག་བསླུ་མེད་གཏན་གྱི་སྐྱབས་ལ་གསོལ་བ་འདེབས། །བདག་གཞན་སེམས་ཉིད་འབྱོངས་པར་བྱིན་གྱིས་རློབས། །བསླབ་གསུམ་རྣམ་པར་དག་པའི་ཡོན་ཏན་ལས། །བྱུང་བའི་མཁས་བཙུན་བསྟན་པའི་དཔལ་དུ་གྱུར། །
གྲགས་པའི་འབྲུག་སྒྲ་འཇིག་རྟེན་གསུམ་ན་སྒྲོག་མཚུངས་མེད་རྗེ་བཙུན་བླ་མར་གསོལ་བ་འདེབས། །བདག་གཞན་སེམས་ཉིད་འབྱོངས་པར་བྱིན་གྱིས་རློབས། །ཇི་ལྟ་ཇི་སྙེད་མཁྱེན་བ་རབ་རྒྱས་ཤིང། །རྨད་བྱུང་བསླུ་མེད་སྔོན་ནས་ཐུགས་བསྐྱེད་

[213B] །ལྡྲོངས་འདིར་སྐྱེ་དགུའི་མ་རིག་མུན་སེལ་བའི། །བཤེས་གཉེན་ཉིན་མོའི་མགོན་ལ་གསོལ་བ་འདེབས། །བདག་གཞན་སེམས་ཉིད་འབྱོངས་པར་བྱིན་གྱིས་རློབས། །གསུང་རབ་དགོངས་དོན་ཚུལ་བཞིན་ལེགས་པར་རྟོགས། །ཟབ་
ལམ་རིམ་གཉིས་ཟབ་མོའི་རྣལ་འབྱོར་ལས། །ནམ་ཡང་མི་གཡོ་བྱིང་རྒོད་སྐྱོན་བྲལ་བའི། །ཏིང་འཛིན་རྩེ་གཅིག་སྒྲུབ་ལ་གསོལ་བ་འདེབས། །བདག་གཞན་སེམས་ཉིད་འབྱོངས་པར་བྱིན་གྱིས་རློབས། །དུས་གསུམ་བདག་གཞན་དགེ་རྣམས་
མཆོག་ཏུ་དཀར། །བསགས་པའི་བུང་པོ་ཇི་སྙེད་མཆིས་པ་རྣམས། །འགྲོ་བའི་དོན་དུ་བྱང་ཆུབ་རྒྱུར་གྱུར་ནས། །ཐར་འདོད་ཐར་བའི་གྲོང་དུ་འཇུག་པར་ཤོག་ཅེས་འདི་དགེ་སློང་རི་ཁྲོད་པ། །དཀའ་བཅུ་བློ་བཟང་བསམ་གཏན་གྱིས། །རྒྱུན་པར་
ཁ་འདོན་བྱས་ཆོག་པའི། །ཐུང་དབང་རྡོ་རྗེ་འཆང་ཆེན་དང། །བླ་མ་རྗེ་དང་འཇམ་དབྱངས་ལ། །གསོལ་འདེབས་སྨོན་ལམ་དང་བཅས་ཞིག་དགོས་ཞེས་ནན་གྱིས་བསྐུལ་ངོ་དང། །བསྟུན་ནས་དགེ་སློང་བཏང་སྙོམས་པ། །བློ་བཟང་ཡེ་ཤེས་ཞེས་
བྱས་སྨྲས། །དགེ་བས་འགྲོ་ཀུན་བདེ་གྱུར་ཅིག། སརྦ་ཛ་ག་ཏི།།    ༈    བློ་བཟང་མཁྱེན་བརྩེའི་དམག་བསམ་ལྗོང་བའི་རྩེར། །བསླབ་གསུམ་དག་པའི་མེ་ཏོག་ཡོངས་མཛེས་ཤིང། །ཡེ་ཤེས་འབྲས་བུ་བཟང་པོས་ཡོངས་སུ་དུད་པའི། །
འགྲོ་འདྲེན་དཔག་བསམ་ཡོངས་འདུ་ཞབས་བརྟན་ཤོག་ཀུན་མཁྱེན་གཉིས་པའི་རིང་ལུགས་འཛིན་པ་ལ། །མདོ་སྔགས་ཡོན་ཏན་ཀུན་ལ་བློ་གསལ་ཞིང། །འཕྲིན་ལས་བཟང་བོས་གདུལ་བྱའི་རེ་བ་སྐོང། །ཡེ་ཤེས་མཚན་ལྡན་ནམ་ཡང་གཡོན་

[214A]༄༅། །མེད་ཤོག་མཆོག་གསུམ་བསླུ་བ་མེད་པའི་བྱིན་རླབས་དང། །དཔལ་ལྡན་ཡེ་ཤེས་མགོན་པོའི་མཐུ་སྟོབས་དཔུང། །དད་ལྡན་གདུང་ཤུགས་དྲག་པོའི་རྟེན་འབྲེལ་གྱིས། །སྐྱེ་དགུའི་གཉེན་མཆོག་སྲིད་མཐར་ཞབས་བརྟན་
ཤོག་ཅེས་བ་འདི་ནི་ཧང་ཐོང་སྤྱི་གཉེར་དཀའ་བཅུ་བློ་བཟང་བཀྲ་ཤིས་ཀྱིས་ནན་ཏན་ཆེ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    རིན་ཆེན་དུ་མ་བཞུ་བའི་སྣོད་ཡངས་སུ། །འཆི་མེད་བདུད་རྩིའི་རྒྱ་མཚོ་
འཁྱིལ་བ་ལས། །ཕུན་ཚོགས་རོ་བརྒྱའི་མཆོད་སྦྱིན་རྦ་རླབས་གཡོ། །མཆོག་གསུམ་ཡེ་ཤེས་བདུད་རྩིས་མཉེས་བར་ཤོག་བློ་བཟང་ཆོས་ལྡན་དང་པས་རྒྱུ་སྦྱར་ཞིང། །ལས་བྱེད་སྒོ་གསུམ་དང་བས་བསྒྲུབས་པ་ཡི། །དགེ་ཚོགས་འོད་དཀར་
འཕྲེང་བའི་བསོད་ནམས་ཀྱིས། །དལ་འབྱོར་རྟེན་རྒྱུད་ཐར་བའི་གྲོང་འཇུག་ཤོག་ཅེས་པ་འདི་ནི་བློ་བཟང་ཆོས་ལྡན་གྱིས་སྣར་ཐང་ལེགས་བཤད་གླིང་གྲྭ་ཚང་དུ་ཚོགས་ཁྲོ་གསར་བཟོས་ཀྱི་ཞལ་ཡིག་ཏུ་བཙུན་པ་བློ་བཟང་ཡེ་ཤེས་ཀྱིས་སྨྲས་བ་སརྦ་ཛ་
ག་ཏཾ།།    ༈    མཐའ་ཡས་འགྲོ་ལ་རྗེས་བརྩེས་རབ་གཟིགས་ནས། །གྲངས་མེད་བསྐལ་བར་བསོད་ནམས་ཡེ་ཤེས་ཀྱི། །ཚོགས་རྫོགས་མི་མཇེད་ཞིང་གི་མཆོག་གྱུར་བ། །མཉམ་མེད་ཤཱཀྱའི་གཙོ་ལ་ཕྱག་འཚལ་ལོ།།
ལྷ་མིའི་རང་ནར་ལེགས་བྲིས་གཙོ་བོས་བསྒྲུབས། །སྤྲུལ་བའི་བཟོ་བོ་བི་ཤྭ་ཀརྨ་ཡིས། །ལེགས་བསྐྲུན་རྒྱལ་བ་ཉིད་དང་གཉིས་མེད་སྐུར། །སླར་ཡང་ཡེ་ཤེས་སྤྱན་དྲངས་དབྱེར་མེད་གྱུར། །སྤྱན་རས་གཟིགས་དབང་རྗེ་བཙུན་ཞི་ཁྲོ་མས། །ཐུགས་

[214B] །དགེ་མཚན་དུ་མས་སྦ་བ་ཡུལ་གྱི་མཆོག་བསིལ་ལྗོངས་བསྟན་འགྲོའི་བདེ་སྐྱིད་སྤེལ་བ་ལ། །ངལ་མེད་རྩེ་གཅིག་བསྒྲུབས་བའི་རྣམ་དཔྱོད་ཀྱིས། །བྱང་ཆུབ་སྙིང་བོའི་གནས་དང་ལེགས་མཚུངས་པ། །
ལྷ་ལྡན་སྤྲུལ་པའི་གཙུག་ལག་ཁང་ཆེན་བོའི། །མི་འཇིགས་རྒྱན་གྱིས་སྤྲས་པའི་ཁྲི་འཕང་རྩེར། །ལེགས་བྱོན་གསེར་གྱི་ལྷུན་བོ་ལྟར་བརྗིད་ཅིང། །ཡིད་འོང་ལྷ་མི་ཀུན་གྱི་སྐྱབས་ཀྱི་མཆོག་རྒྱལ་བ་ཉིད་དང་དབྱེར་མེད་སྣང་བརྙན་ཆེར། །སྒོ་གསུམ་
གུས་པའི་སྒོ་ནས་ཕྱག་འཚལ་ལོ། །དངོས་བཤམས་ཡིད་སྤྲུལ་ལྷ་མིའི་མཆོད་པའི་རྫས། །ཆུ་འཛིན་ལྟར་འཁྲིགས་ཞིང་ཀུན་ཁྱོན་གང་བ། །ཀུན་བཟང་མཆོད་པའི་སྤྲིན་ལ་འགྲན་བ་བཞིན། །རྒྱལ་བ་རྒྱལ་སྲས་འཁོར་བཅས་མཉེས་ཕྱིར་འབུལ། །
འཁོར་བ་ཐོག་མ་མེད་ནས་སྡིག་པའི་ལས། །ད་ལྟའི་བར་དུ་བགྱིས་པ་ཅི་མཆིས་པ། །སྤྱན་སྔར་བསམ་པ་ཐག་པས་བཤགས་བགྱིས་ནས། །སླན་ཆད་སྒོ་གསུམ་ཡང་དག་སྔོམ་ལ་གནས། །སངས་རྒྱས་བྱང་སེམས་ཉན་རང་སྐྱེ་དགུ་ཡི། །དུས་གསུམ་
རླབས་ཆེན་ཚོགས་གཉིས་རྒྱ་མཚོ་ལས། །བྱུང་བའི་དགེ་ཚོགས་རླབས་འཕྲེང་ཆེར་གཡོས་པའི། །བདག་གཞན་དགེ་ལ་སྙིང་ནས་རྗེས་ཡི་རང། །ཕྱོགས་བཅུའི་སངས་རྒྱས་འཇིག་རྟེན་བྱོན་པ་རྣམས། །འཁོར་བ་ཇི་སྲིད་མ་སྟོངས་དེ་སྲིད་དུ། །རང་རང་
གདུལ་བྱའི་བསམ་པ་དང་བསྟུན་ནས། །ཟབ་ཅིང་རྒྱ་ཆེའི་ཆོས་འཁོར་བསྐོར་བར་བསྐུལ། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པས། །ཐུགས་བསྐྱེད་སྨོན་ལམ་བཟང་པོ་བསྐྲུན་བ་བཞིན། །མདོ་སྔགས་བསྟན་པ་ཕྱོགས་བཅུར་རྒྱས་པ་དང། །གངས་ལྗོངས་

[215A]༄༅། །འགྲོ་བའི་མགོན་དུ་བརྟན་བར་བཞུགས། །ལྷ་ཡི་དབང་པོ་བརྒྱ་བྱིན་བསོད་ནམས་མཐུས། །ཐུབ་པའི་ཞལ་དཀྱིལ་བཟང་བོ་ལེགས་མཐོང་ནས། །དང་བས་རིན་ཆེན་ཕུང་པོར་རབ་བསྐྲུན་བའི། །རྒྱལ་བའི་སྐུ་མཆོག་ཞིང་འདིར་
བརྟན་པར་བཞུགས། །མཚུངས་མེད་རྣམ་འདྲེན་བསྐལ་བཟང་བཞི་པ་ཡིས། །རང་ཉིད་བསྟན་འགྲོའི་བདེ་སྐྱིང་སྤེལ་བ་ལ། །དབྱེར་མེད་རབ་གནས་ལེགས་བརྩལ་རྟེན་གྱི་མཆོག་ལྗོངས་འདིར་སྲིད་མཐའི་བར་དུ་རྟག་བཞུགས་གསོལ། །ཕན་བདེའི་
འབྱུང་གནས་བསྟན་བརྒྱས་པ་དང། །གངས་ཅན་འགྲོ་ལ་བདེ་སྐྱིད་ཀུན་སྩོལ་བའི། །ཟླ་མེད་ཤཱཀྱའི་རྒྱལ་པོའི་སྣང་བརྙན་མཆོག་འཛིན་མའི་ཁྱོན་འདིར་བཞུགས་པར་གསོལ་བ་འདེབས། །དེ་ལྟར་གདུང་ཤུགས་དྲག་པོས་གསོལ་བཏབ་མཐུས། །
གངས་ལྗོངས་བསྟན་དང་འགྲོ་བའི་དཔལ་ཉིད་དུ། །གཡོ་མེད་བརྟན་ཅིང་ཕན་བདེ་མཆོག་སྩོལ་བའི། །ཐུབ་དབང་ཉི་མའི་གཉེན་ལ་གསོལ་བ་འདེབས། །ཁྱོད་ལ་ཕྱག་འཚལ་མཆོད་ཅིང་གསོལ་བཏབ་བའི། །དགེ་ཚོགས་པད་དཀར་རྩ་བ་ལྟར་དཀར་
བ། །བླ་མེད་རྫོགས་བྱང་ཐོབ་པའི་རྒྱུར་གྱུར་ནས། །སྟོབས་བཅུ་མངའ་བའི་གོ་འཕང་ཐོབ་ཕྱིར་བསྔོ། །འདིར། སེམས་ཅན་དོན་དུ་བདག་གིས་སྔོན། ཞེས་སོགས་བསྟན་འབར་མ་བྱ། དེ་ནས། བདག་གཞན་དུས་གསུམ་བསགས་བའི་དགེ་བའི་མཐུས། །
རྣམ་དག་སྨོན་པའི་རེ་བ་ལེགས་གྲུབ་སྟེ། །མཐར་ཐུག་ཀུན་མཁྱེན་གོ་འཕང་མྱུར་བགྲོད་ནས། །འགྲོ་བའི་དོན་ལ་ངལ་བ་མེད་པར་ཤོག་ཕྱོགས་འདིར་འབྱུང་བའི་གནོད་པ་ལ་སོགས་པ། །མི་མཐུན་རྒུད་པ་མ་ལུས་ཀུན་ཞི་ནས། །བདེ་སྐྱིད་འབྱོར་

[215B] །མཆོག་ཐུན་བཞེད་པ་ལྷུན་གྱིས་འགྲུབ་པར་ཤོག་ཐུབ་བསྟན་སྤྱི་དང་འཇམ་མགོན་བླ་མ་ཡི། །བསྟན་པ་མི་ནུབ་ཡུན་རིང་གནས་པ་དང། །དེ་འཛིན་སྐྱེས་ཆེན་དགེ་འདུན་སྡེ་དང་བཅས། །ཕྱོགས་དུས་ཀུན་ཏུ་ཡུན་རིང་
གནས་གྱུར་ཅིག་བསླབ་པ་གསུམ་དང་མདོ་སྔགས་ཡོན་ཏན་མཐུས། །ཡུལ་ཕྱོགས་འདིར་ཡང་དམག་འཁྲུག་ལོ་ཉེས་དང། །མུ་གེ་ལ་སོགས་མི་མཐུན་ཀུན་ཞི་ནས། །སྐྱེ་དགུ་ཡོངས་ལ་ཚེ་རིང་བཀྲ་ཤིས་ཤོག་ཕུན་སུམ་ཚོགས་པ་མངའ་བ་
གསེར་གྱི་རི་བོ་འདྲ། ཞེས་སོགས་ཤིས་བརྗོད་ཀྱང་བྱའོ། ཞེས་སངས་རྒྱས་བཅོམ་ལྡན་འདས་འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ་བླ་ན་མེད་པའི་སྣང་བརྙན་རིན་པོ་ཆེ་བསྟན་འགྲོའི་མགོན་དུ་ལྷ་ལྡན་སྤྲུལ་བའི་གཙུག་ལག་ཁར་
ཆེན་པོར་ནམ་ཡང་མི་གཡོ་བར་བཞུགས་སུ་གསོལ་བ་འདེབས་བའི་ཚུལ་འདི་ནི་རང་ཉིད་ཀྱང་སྒོ་གསུམ་གུས་པ་ཆེན་པོའི་ཐོག་དད་གཏོང་གི་ཡོན་ཏན་གྱིས་ཕྱུག་པ་སྡེ་སྲིད་རིན་པོ་ཆེ་མཐུ་སྟོབས་དབང་པོའི་གསུང་གིས་བསྐུལ་པ་ལ་བརྟེན་ནས་ཤཱཀྱའི་
བཙུན་པ་བློ་བཟང་ཡེ་ཤེས་ཀྱིས་གཟིམས་ཁང་རྒྱལ་མཚན་མཐོན་པོར་སྦྱར་བ་འདིས་ཀྱང་བསྟན་འགྲོའི་བདེ་སྐྱིད་དབྱར་མཚོ་ལྟར་འཕེལ་བའི་རྒྱུར་གྱུར་ཅིག། སརྦ་མངྒ་ལཾ།།    ༈    འཆི་མེད་བདུད་རྩི་སྐྱེངས་བྱེད་ཨ་མྲྀ་ཏའི། །སྣོད་མཆོག་རིན་
ཆེན་ལས་གྲུབ་བཀོད་ལེགས་མངའ། །དགེ་འདུན་དགྱེས་བྱེད་ཡོན་ཏན་ཕུན་ཚོགས་ཀྱིས། །ཕུལ་པའི་དགེ་འདི་བྱང་ཆུབ་ཆེན་པོར་བསྔོ། ཞེས་ཡོན་ཏན་ཕུན་ཚོགས་ཀྱིས་བ་སོ་མི་ཚན་ལ་འཇམ་རྐྱེན་ཕུལ་བའི་ཞལ་བྱང་དུ་བགྱིས་བའོ།། །།

[216A]༄༅། །ན་མོ་གུ་རུ། རིག་གྲོལ་གཉིས་ལྡན་མཁས་མང་འདུས་བའི་ཚོགས། །མཉེས་བྱེད་ཟག་མེད་བདེ་འཐུང་ཡོལ་གོ་མཆོག་ལེགས་ཕུལ་དགེ་བས་འགྲོ་ཀུན་ཆོས་མཐུན་གྱི། །འབྱོར་བ་མི་ཟད་གངྒའི་རྒྱུན་འབབ་ཤོག། སརྦ་ཛ་ག་ཏཾ་
ཞེས་བ་འདི་ནི་འདུས་ཚོགས་སུ་ཟངས་ལྟིར་དྲུག་ཅུ་རེ་གཅིག་ཕུལ་བའི་ཞལ་ཡིག་ཏུ་བགྱིས་བའོ།།    ༈    ཨོཾ་བདེ་ལེགས་སུ་གྱུར་ཅིག་ཐུབ་དབང་མཁྱེན་བརྩེའི་འཕྲིན་ལས་ཕ་མཐའ་ལྷ་ཡི་ལམ་བརྒལ་ཞིང། །སྐྱོན་བྲལ་ཡོན་ཏན་
ཀུན་གྱི་གཏེར་གྱུར་མི་མཇེད་ཞིང་གི་མགོན། །ཀུན་ལ་བྱམས་སྡང་མི་མངའ་བརྩེ་བས་བུ་ལྟར་སྐྱོང་མཛད་བའི། །ཟླ་མེད་བསྐལ་བཟང་བཞི་པ་ཉི་མའི་གཉེན་གྱི་ཞབས་ལ་འདུད། །རྒྱལ་བའི་ནང་མཛོད་གཅེས་བསྡུས་འདུལ་བ་ལུང། །སྡུད་མཛད་
འཕགས་མཆོག་ཉེ་བར་འཁོར་སོགས་དང། །བསིལ་རིའི་ར་བས་ཡོངས་བསྐོར་མཛེས་རྒྱན་དུ། །སྒྱུར་བྱེད་ལོ་པཎ་རྣམས་ལ་གུས་བས་འདུད། །བསྟན་བའི་རྩ་བ་འབུལ་བ་ལུང་སྡེ་བཞི། །བཻཌཱུར་མདངས་ལྡན་མཐིང་ཤོག་ཀུན་གསལ་ངོས། །
སུ་ཝརྞ་ཡི་རྒྱུ་སྐར་རབ་བཀྲ་བར། །མཁས་མང་བསྡུས་བའི་སོར་མོའི་འཕྲུལ་ལས་བསྐྲུན། །དྲི་མེད་བཀའ་ལ་ལྷག་བསམ་དག་པ་ཡིས། །ལེགས་བྱས་བསྒྲུབས་བས་ལུས་ཅན་ཕན་བདེའི་གནས། །ཐུབ་དབང་འཇམ་དཔལ་སྙིང་པོའི་ལུང་རྟོག་
བསྟན། །རྒྱས་ཤིང་དེ་འཛིན་ཡུན་རིངས་ཞབས་བརྟན་ཤོག་འགྲོ་ལ་བདེ་སྐྱིད་རྒྱ་ཆེར་འབྱུང་བའི་གཞི། །ཐུབ་བསྟན་རྩ་བ་འདུལ་བའི་སྡེ་སྣོད་རྣམས། །བཞེངས་ལ་མཐུན་རྐྱེན་སྒོ་གསུམ་ཅི་རིགས་བས། །བསྐྲུན་བའི་ཡིད་ཅན་སྒྲིབ་བྱང་ཚོགས་

[216B]བདག་སོགས་དམུ་རྒོད་རེངས་བའི་གླང་ཆེན་ལ། །དྲན་ཤེས་ཚུལ་ཁྲིམས་ལྕགས་ཀྱུས་ཉེར་བཏབ་ནས། །བག་ཡོད་ལ་སྦྱར་དུལ་བའི་རྣམ་དཔྱོད་ཀྱི། །བསླབ་གསུམ་རིན་ཆེན་དྲ་བས་སྤྲས་པར་ཤོག་འགྲོ་ཀུན་གོ་འཕང་མཆོག་ལ་མ་
རེག་བར། །སྐྱེ་ཞིང་སྐྱེ་བར་རྒྱལ་བའི་བསྟན་པ་ལ། །རབ་ཏུ་བྱུང་ནས་ཚུལ་ཁྲིམས་གཙང་མའི་གོས། །ཀླུབས་ནས་མི་འཁྲུགས་དགེ་སློང་ལྟ་བུར་ཤོག།    ༈    ཟབ་གསལ་སྦྲོས་བྲལ་སྟོང་
ཉིད་སྙིང་རྗེ་ཅན། །སྐྱེ་འགག་ཕ་མཐར་བྲལ་བ་ནམ་མཁའ་བཞིན། །ཀུན་ཁྱབ་རྒྱལ་བ་མ་ལུས་བསྐྱེད་མཛད་པའི། །ཡུམ་ཆེན་ཤེས་རབ་ཕ་རོལ་ཕྱིན་མར་འདུད། །རྒྱལ་བས་ལུང་བསྟན་ནཱ་གཱརྫུན་ཡིས། །གདེངས་ཅན་གནས་བྱོན་ནད་གསོས་ཆོས་སྦྱིན་
སྤེལ། །མི་ཡུལ་བསོད་ནམས་ཞིང་དུ་ཤེར་ཕྱིན་འབུམ། །སྤྱན་དྲངས་བཀའ་དྲིན་མཉམ་མེད་དེ་ལ་འདུད། །དུས་གསུམ་བདེ་གཤེགས་ཀུན་གྱི་ལམ་གཅིག་བུ། །མཐའ་བྲལ་སྟོང་ཉིད་དོན་སྟོན་ཐུབ་པའི་བཀའ། །རྒྱལ་བ་ཉིད་དང་དབྱེར་མེད་
ལེགས་གསུངས་པ། །བཞེངས་བས་འགྲོ་ཀུན་རྟེན་འབྲེལ་དོན་རྟོགས་ཤོག་བདག་ཀྱང་དེང་ནས་ཡང་སྲིད་ཐམས་ཅད་དུ། །ཡོངས་འཛིན་བཤེས་གཉེན་མཆོག་གིས་རྗེས་འཛིན་ཅིང། །མཐའ་བྲལ་དོན་རྟོགས་འགྲོ་ཀུན་སྒྲོལ་བ་ལ། །འཇམ་
དབྱངས་མགོན་པོ་ཉིད་དང་མཚུངས་པར་ཤོག་མཐའ་ཡས་འགྲོ་པའི་ཉོན་མོངས་དུག་གསུམ་དབུང། །བདག་མེད་ཤེས་རབ་མཚོན་ཆས་དྲུངས་ཕྱུང་ནས། །གཏན་དུ་ཕན་དང་བདེ་བའི་གྲོང་ཁྱེར་ཆེར། །འཇུག་ལ་སྐུ་གསུམ་གོ་འཕང་ཐོབ་ཕྱིར་

[217A]༄༅། །བསྔོ།།    ༈    སྟོང་ཕྲག་ཉི་ཤུ་ལྔ་པའི་པུསྟ་ཀ་བགྱིས་ལ་ལུས་ངག་ཡིད་གསུམ་ཟང་ཟིང་གིས། །ཕན་བྱེད་ལུས་ཅན་ཀུན་ཀྱང་ཐུབ་བའི་བཀའ་
ཚུལ་བཞིན་རྟོགས་ནས་ས་ལམ་རིམ་འཛེག་ཤོག་ཕྱོགས་འདི་མཛེས་བྱེད་ཤེས་རབ་ཕ་རོལ་ཕྱིན། །བཞེངས་པའི་དགེ་འདིས་མར་གྱུར་འགྲོ་བ་ཀུན། །གནས་སྐབས་མངོན་མཐོ་ལྷ་མིའི་རྟེན་བརྒྱུད་དེ། །མཐར་ཐུག་ཟས་གཙང་སྲས་དང་མཚུངས་
གྱུར་ཅིག།    ༈    དུས་གསུམ་རྒྱལ་བ་ཀུན་བསྐྱེད་ཤེར་ཕྱིན་མདོ། །ཁྲི་བརྒྱད་སྟོང་པ་ཡི་གེར་བྲིས་བའི་མཐུས། །འགྲོ་ཀུན་གནོད་མེད་བྱམས་པའི་སེམས་ལྡན་ཞིང། །
ཐམས་ཅད་གཟིགས་པའི་གོ་འཕང་ཐོབ་ཕྱིར་བསྔོ།།    ༈    ཤེས་རབ་ཁྲི་བ་རི་མོར་བགྱིས་བའི་མཐུས། །འགྲོ་ཀུན་ཉོན་མོངས་བག་ཆགས་གཉིད་སད་ནས། །དགའ་ལྡན་ཆོས་
ཀྱི་ཕོ་བྲང་ཉམས་དགའ་བར། །ཐེག་མཆོག་ལམ་བཟང་ཆོས་ལ་ལོངས་སྤྱོད་ཤོག།    ༈    ལེགས་གསུངས་འཁོར་ལོ་བར་བ་བསྡུས་པའི་མདོ། །རྣམ་དག་
བསམ་པས་ཚུལ་འདིར་འབད་པའི་དགེས། །བདག་ལ་རེ་ལྟོས་བཅས་པའི་ཡིད་ཅན་ཀུན། །བདེ་ལྡན་ཞིང་དེར་མྱུར་དུ་འདྲེན་བར་ཤོག།    ༈    ཤེར་ཕྱིན་སྣ་ཚོགས་གླེགས་བམ་བགྱིས་པའི་མཐུས། །ཤཱཀྱའི་

[217B] །རྣམ་གྲོལ་ཐར་པའི་ལམ་མཆོག་བཟང་པོ་དེར། །མྱུར་འཇུག་མགོན་དེའི་བཞེད་པ་སྒྲུབ་གྱུར་ཅིག།    ༈    སངས་རྒྱས་མཚན་གྱི་རྣམ་གྲངས་མང་སྟོན་པ། །ཆོས་འཁོར་གསུམ་བ་ལས་
བྱུང་རྒྱལ་བའི་བཀའ། །ཕལ་ཆེན་བླ་མར་བགྱིས་པའི་དགེ་བ་འདིས། །བསྟན་པ་རིན་ཆེན་ཕྱོགས་བཅུར་རྒྱས་པར་ཤོག་འདི་ཡིས་མཚོན་ནས་མཞུམ་སྙིང་སྟོབས་ཀྱིས། །བསྟན་ལ་བྱ་བ་བགྱིས་པའི་བསོད་ནམས་མཐུས། །འཇིག་རྟེན་ཁམས་
འདིར་ལོ་བྱུགས་ལེགས་པ་དང། །འགྲོ་ཀུན་ཚེ་རིང་ནད་མེད་བདེ་ལྡན་ཤོག།    ༈    ཐེག་ཆན་ལས་གསུངས་དམ་ཆོས་དཀོན་མཆོག་གི་རྣམ་བ་ཐམས་ཅད་བསྡུས་བས་དཀོན་བརྩེགས་ཞེས། །ཐུབ་བས་བྱང་ཆུབ་
སེམས་དཔའ་རྣམས་ལས་བརྩམས། །ཐེག་ཆེན་རྣམ་པ་བཅུ་དྲུག་ཆོས་བསྟན་ཏོ། །ཆོས་ཀྱི་འཁོར་ལོ་ཐ་མ་སྨོན་པའི་ལམ། །བསིལ་ལྗོངས་བསྟན་འགྲོའི་དཔལ་དུ་ལེགས་ཤར་བ། །སྲི་ཞུར་བགྱིས་བའི་དགེ་ཚོགས་འོད་དཀར་གྱིས། །འགྲོ་རྣམས་
ཀུན་མཁྱེན་ཞིང་མང་བགྲོད་ཕྱིར་བསྔོ།།    ༈    ཐུབ་དབང་མྱ་ངན་འདའ་ཁར་ཞལ་ཆེམས་འབུམ། །གསུངས་པ་བོད་ཡུལ་བསོད་ནམས་ཞིང་མཆོག་ཏུ། །བཀུར་སྟིར་བགྱིས་བས་ཉམས་ཐག་མ་རྒན་རྣམས། །སྒྲིབ་བྱང་ཚོགས་
རྫོགས་མྱང་འདས་ཐོབ་གྱུར་ཅིག།    ༈    རྒྱལ་བས་ཆོས་འཁོར་གསུམ་དུ་བསྐོར་བ་ལས། །ཐེག་པ་ཆེད་མན་ཅི་རིགས་གཏོགས་པའི་བཀའ། །ཡི་གེར་བྲིས་པའི་རྣམ་དཀར་བསོད་ནམས་མཐུས། །རྒྱལ་བའི་བསྟན་པ་ཕྱོགས་

[218A]༄༅། །བཅུར་རྒྱས་པར་ཤོག་ཐུབ་གསུང་བྱང་ཕྱོགས་ཇི་སྙེད་འགྱུར་རོ་འཚལ། །བཞེངས་པ་མཐུན་རྐྱེན་སྒྲུབ་པའི་ལུས་ཅན་རྣམས། །དལ་འབྱོར་རྟེན་བརྒྱུད་བཤེས་གཉེན་དམ་པ་ཡིས། །འབྲལ་མེད་རྗེས་སུ་འཛིན་པའི་རྒྱུར་གྱུར་
ཅིག་གཞན་ཡང་དགེ་འདིས་མར་གྱུར་འགྲོ་བ་ཀུན། །སྐྱེ་རྒན་འཆིའི་སྡུག་བསྔལ་ལས་གྲོལ་ནས། །རྟག་ཏུ་དམ་བའི་ཆོས་ལ་སྤྱོད་པ་དང། །བདེ་ལྡན་ཞིང་དུ་ཐོགས་མེད་སྐྱེ་བར་ཤོག།    ༈    གང་སྐུ་མཚན་དཔེའི་དཔལ་གྱིས་ཀུན་
ནས་མཛེས། །གསུང་དབྱངས་དྲུག་ཅུས་དམ་ཆོས་རྣ་བར་འཇེ་བས། །ཟབ་ཡངས་མཁྱེན་བརྩེའི་ཐུགས་ཀྱིས་འགྲོ་ལ་གཟིགས། །ཐུབ་དབང་འཁོར་ལོའི་མགོན་པོར་ཕྱག་བགྱིའོ། །འགྲོ་བ་ཉོན་མོངས་ནད་ཀྱིས་མནར་བ་ཡི། །གཉེན་པོར་ཆོས་
ཕུང་ཇི་སྙེད་ལགས་གསུངས་བའི། །ནང་ནས་འབྲས་བུ་རྡོ་རྗེ་ཐེག་པའི་ལམ། །མཆོག་ཏུ་གྱུར་པ་ཡིན་ཅེས་རབ་ཏུ་བསྔགས། །གདུལ་བྱ་དམན་འབྲིང་མཆོག་དང་ཆེས་མཆོག་ལ། །ལྟ་དང་རྒོད་བཅང་གཉིས་འཁྱུད་རྣམ་པ་བཞིར། །གསུངས་
པ་གསང་སྔགས་རྒྱུད་སྡེའི་བུསྟ་ཀ་བཞེངས་དགེས་འགྲོ་ཀུན་ལམ་འདིར་འཇུག་པར་ཤོག་ཐུན་མོང་ལམ་སྦྱངས་དབང་གིས་རྒྱུད་སྨིན་ནས། །མཚན་བཅས་མཚན་མེད་ལྷ་ཡི་རྣལ་འབྱོར་དང། །བསྐྱེད་རྫོགས་ཟུང་འཇུག་ལམ་སོགས་རྒྱུད་སྡེ་
ཡི། །དགོངས་དོན་མ་འདྲེས་སོ་སོར་རྟོགས་པར་ཤོག་ཐབས་ཀྱི་ཐེག་པ་ལས་གསུངས་དམ་ཚིག་སྡོམ། །ཚུལ་བཞིན་བསྲུངས་པས་བདག་སོགས་མཁའ་མཉམ་འགྲོ། །འྡིའམ་ཡང་སྲིད་བཅུ་དྲུག་མི་འདའ་བར། །བཅུ་གསུམ་རྡོ་རྗེ་འཛིན་

[218B]ཕྱོགས་འདིང་ཐུབ་བའི་གསུང་རབ་འགྱུར་རོ་འཚལ། །ཨནྡ་རྙིལ་འདྲའི་རྒྱ་ཤོག་རྨང་བྱུང་ལ། །རིན་ཆེན་གསེར་སྦྱངས་གཙོ་མའི་ཁུ་བ་ཡིས། །སྡེབ་གཟུགས་ལེགས་བཀྲ་སོར་མོའི་ཟློས་གར་བསྒྱུར། །གླེགས་བམ་
བརྒྱ་ཕྲག་བརྒལ་ལ་མཐུན་སྦྱོར་དང། །སྒོ་གསུམ་བྱ་བ་བགྱིས་དང་བགྱིད་སྩལ་བའི། །འགྲོ་ཀུན་བྱང་ཆུབ་ཐོབ་པའི་རྒྱུར་བསྔོས་པས། །དུས་གསུམ་རྒྱལ་བའི་སྨོན་ལམ་ཀུན་འགྲུབ་ཤོག་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས། །བདེ་གཤེགས་
བཀའ་རྣམས་གཟུགས་སུ་བགྱིས་པའི་མཐུས། །མཁའ་མཉམ་འགྲོ་བའི་མི་མཐུན་རབ་ཞི་ནས། །རིང་མིན་སངས་རྒྱས་གོ་འཕང་ཐོབ་ཕྱིར་བསྔོ། །ལྷ་དང་བཅས་པའི་འགྲོ་བ་མ་ལུས་པའི། །འཕྲལ་ཡུན་ཕན་བདེ་འབྱུང་བའི་གནས་ཀྱི་མཆོག་
དོན་ཀུན་གྲུབ་དང་འཇམ་མགོན་བླ་མ་ཡི། །མདོ་སྔགས་བསྟན་པ་ཕྱོགས་བཅུར་རྒྱས་གྱུར་ཅིག་རྒྱལ་བའི་ལུང་དང་རྟོགས་པའི་བསྟན་བ་ཉིད། །མི་ནུབ་ཡུན་རིང་ཕྱོགས་བརྒྱར་སྤེལ་བ་ལ། །རྩེ་གཅིག་རྣམ་པར་དག་པའི་སྨོན་ལམ་གྱིས། །བཞེད་
པ་ཇི་བཞིན་ལྷུན་གྱིས་གྲུབ་གྲུར་ཅིག་རྣམ་འདྲེན་བཞི་བའི་དགོངས་དོན་ཇི་ལྟ་བར། །འཁྲུལ་མེད་ཚུལ་བཞིན་སྟོན་མཛད་ཙོང་ཁ་པའི། །མདོ་སྔགས་བཤད་སྒྲུབ་ནོར་འཛིན་ཁྱོན་ཁྱབ་ནས། །བསྟན་འཛིན་སྐྱེས་བུའི་ཞབས་པད་བརྟན་བར་ཤོག་ཆོས་
གྲྭ་ཆེ་འདིའི་བསླབ་གསུམ་དགེ་འདུན་སྡེས། །མཚོན་པའི་ཕྱོགས་བཅུའི་དགེ་འདུན་ཇི་སྙེད་པ། །ཐུགས་མཐུན་ཁྲིམས་གཙང་བསྟན་པའི་བྱ་བ་རྣམས། །འཕེལ་ཞིང་འཁོར་ལོས་ཉིན་མཚན་འདའ་བར་ཤོག་བདག་ལ་སྐྱབས་ཡུལ་བཅོལ་བའི་

[219A]༄༅། །ཡིད་ཅན་ཀུན། །གནས་སྐབས་ཚེ་རིང་ནད་མེད་དཔལ་འབྱོར་རྒྱས། །མཐར་ཐུག་བདེ་ལྡན་ཞིང་གི་གཙོ་བོ་ཡི། །ཞལ་མཐོང་གསུང་གི་བདུད་རྩིའི་རོ་མྱོང་ཤོག་རྣམ་དཔྱོད་ཕུལ་དུ་བྱུང་པ་རྒྱལ་བའི་བཀའ། །ཡུལ་ཕྱོགས་
གང་དང་གང་དུ་བཞུགས་གྱུར་པ། །དེ་དང་དེར་ནི་བདུང་རིགས་མི་མཐུན་ཕྱོགས། །ཞི་ཞིང་བདེ་ལེགས་ཆེན་བོས་ཁྱབ་གྱུར་ཅིག། །དེ་ལྟར་ངོ་མཚར་ཡོན་ཏན་རྒྱ་མཚོའི་གཏེར། །རྒྱལ་བའི་དམ་ཆོས་འདི་ཡི་བྱིན་རླབས་ཀྱིས། །ཚེ་རབས་ཀུན་ཏུ་རྒྱལ་
བའི་བཀའ་བསྒྲུབས་ནས། །འགྲོ་ཀུན་སྤྲོལ་ལ་ངལ་བ་མེད་བར་ཤོག་ཅེས་བཧོ་ཊའི་ཡུལ་འདིར་རྒྱལ་བ་དོན་ཀུན་གྲུབ་བའི་བཀའ་ཡོད་དོ་ཅོག་རྣམས་བསྟན་ལ་གཅེས་འཛིན་བུ་སྟོན་ཐམས་ཅད་མཁྱེན་བ་ཆེན་པོས་གསལ་བར་མཛད་པའི་དཀར་ཆག་
ཞིབ་མོར་འཁོད་བ་དབང་དུ་བཞག་ཕྱི་མོ་ཞྭ་ལུ་ལོ་ཙཱ་བ་དྷརྨ་བཱ་ལ་བྷ་དྲས་ཞུས་དག་ལན་བདུན་སོང་ཞེས་བའི་མ་དཔེ་ཆེན་མོར་གྲགས་པ་ལ་དངོས་སུ་བཏུགས་པའི་སྐྱེ་ཆོས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་དག་ཐེར་མཛད་པ་སོར་བཞག་
ཐོག་ཧོར་ཁོངས་རེ་གཉིས་མཚལ་བར་མ་ནས་ཞལ་བཀའི་ཏེ་བསྟན་འགྲོའི་དབལ་དུ་བཀའ་འགྱུར་རིན་པོ་ཆེ་རྒྱ་ཤོག་ངོ་མཚར་བ་ལ་སྔ་ཕྱིར་རྩོལ་བས་བཞེངས་འདུན་ཐོག་མཛོད་པ་དཀའ་བཅུ་བློ་བཟང་རྡོ་རྗེས་བཙུན་བས་ཁུར་བླངས། རབ་
འབྱམས་པ་རིན་ཆེན་དོན་གྲུབ་དང་བློ་བཟང་ཆོས་འཕེལ་གཉིས་ཀྱི་དོ་དམ་དང། དཔོན་ཡིག་བ་ཨེ་དབྱིབས་པ་དང། སྙེ་མོ་བ་དང། གདོར་དཀར་པ་མཁས་བསྒྲུགས་བསྡུས་ཏེ་སླ་ཆོས་དམ་ཆོས་དང་མ་གྱོགས་ཁྱད་དུ་མ་སོང་བར་དད་རིངས་དལ་བུས་བཀོད་

[219B] ཆོས་གྲྭ་ཆེན་བོ་འདི་ཉིད་ཀྱི་རབ་འབྱམས་སྨྲ་ལ་སོགས་བས་དཔྱད་གསུམ་དག་པར་བགྱིས་ཤིང་ཕུན་སུམ་ཚོགས་བའི་གླེགས་བམ་རིན་པོ་ཆེ་བསོད་ནམས་ཀྱི་ཡང་རྩེར་སོན་པའི་སྡེ་ཚན་སོ་སོའི་མཇུག་ཏུ་ཆེ་བ་རྗོད་སྨོན་
ལམ་ཚིགས་སུ་བཅད་བ་འདི་ཡང་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། སརྦ་མངྒཾལི།།    ༈    རྨད་བྱུང་བློ་གྲོས་བཟང་པོའི་རྣམ་སྤྱོད་ཀྱིས། །རབ་འབྱམས་ཤེས་བྱ་ཀུན་ལ་མཁྱེན་པ་རྒྱས།།
བསླུ་མེད་ཐུགས་རྗེ་དང་ལྡན་མོས་བའི་མཐུས། །ཞབས་བད་མེ་གཡོ་བརྟན་བར་གསོལ་བ་འདེབས། ཞེས་ཉེ་མོ་རྒྱལ་བྱེད་དཀྱིལ་ཁང་གྲྭ་ཚང་གི་སློབ་དཔོན་པར་གསོལ་འདེབས་བརྟན་བཞུགས་འདི་ནི་ངག་དབང་བསྟན་འཛིན་དང། དཀའ་བཅུ་ཡེ་
ཤེས་དཔལ་འབྱོར་གྱིས་བསྐུལ་བའི་ངོར་དགེ་སློང་བློ་བཟང་ཡེ་ཤེས་ཀྱིས་སྨྲས་བའོ།།    ༈    བསོད་ནམས་ཡེ་ཤེས་ཚོགས་གཉིས་ཡོངས་རྫོགས་པའི། །ཡོན་ཏན་བྲལ་བས་ཆེན་ཆུ་གཉེར་འཁྱིལ་བ་ལས། །འཕྲ་ནི་
ལས་རླབས་འཕྲེང་ཕྱོགས་བཅུར་གཡོ་བ་ཅན། །རྗེ་བཙུན་བླ་མ་ཡུན་རིང་རྟག་བརྟན་ཤོག་དྲི་བྲལ་འདབ་རྒྱ་བཞད་པའི་ཕང་ཕུང་ལ། ། མཁྱེན་བརྩེ་སྦྲང་རྩི་ཟབ་མོའི་བཅུད་ཆགས་པས། །སྐལ་ལྡན་བུང་བའི་ཚོགས་རྣམས་ཚིམས་མཛད་བའི། །
མཚུངས་མེད་བསྟན་འགྲོའི་དཔལ་དུ་ཞབས་བརྟན་ཤོག་དར་དང་གཏོང་བས་མངོན་བར་འཕགས་པ་ཡི། །སྣང་བརྙན་རྨད་བྱུང་རིན་ཆེན་ལས་གྲུབ་པ། །ལོགས་བྱས་རྣམ་དཀར་བཟང་པོས་བསྐྲུན་བའི་མཐུས། །སྐྱེ་བ་ཀུན་ཏུ་རྗེས་བཟུང་འབྲལ་མེད་

[220A]༄༅། །ཤོག་ཅེས་བ་འདི་ནི་སྦེལ་རྒྱང་ནས་དཀའ་ཆེན་བློ་བཟང་འཕྲིན་ལས་དང་བློ་བཟང་རྣམ་རྒྱལ་སྤུན་གཉིས་ཀྱིས་ངོས་རིང་འཚེའི་རྟེན་འབྲེལ་དུ་རྒྱལ་བ་ཚེ་དཔག་མེད་དང་འོད་དཔག་མེད། སྟོན་བ་ཤཱཀྱ་ཐུབ་པ། སྐྱེས་རབས་བཅོ་
ལྔ་བར་གྲགས་པ་རྣམས་ཀྱི་སྐུ་བརྙན་གསེར་ཟངས་ལས་བཞེངས་པའི་རྒྱབ་ཡིག་ཏུ་འདི་ལྟ་བུ་དགོས་ཞེས་ནན་གྱིས་བསྐུལ་པའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།། དགེའོ།།    ༈    སྣ་ཚེགས་རི་མོས་སྤྲས་པའི་གོས་
བཟང་ལས། །བདུད་རིགས་མི་མཐུན་བཟློག་བའི་འཆམ་གོས་མཆོག་ཡོན་ཏན་ཕུན་ཚོགས་དད་པས་ཕུལ་བའི་དགེས། །འགྲོ་ཀུན་མི་མཐུན་རྐྱེན་ལས་ཐར་བར་ཤོག།    ༈    །བ་སོ་གཙུག་ལག་ཁང་
གི་མཛེས་རྒྱན་དུ།། ཡོན་ཏན་ཕུན་ཚོགས་དད་བས་ཀུན་བླངས་ནས། །ཕུལ་བའི་དགེ་འདིས་བསྟན་བར་བ་རྒྱས་ཤོག་ཅེས་པ་འདི་ཡང་ཡོན་ཏན་ཕུན་ཚོགས་ཀྱིས་བ་སོ་ལྷུན་གྲུབ་བདེ་ཆེན་དུ་ཕོད་ཀ་ཆ་དང་འཕན་ཕུལ་བའི་དགེ་བ་བསྔོ་ཕྱིར་སྨྲས་བའོ།།
   ༈    རྗེ་བཙུན་བླ་མའི་སྣང་བརྙན་རྒྱུ་སྐར་འཕྲེང། །དགེ་ལེགས་ཚེ་བརྟན་བགྲང་ཡས་བསོད་ནམས་ཀྱིས། །བསྐྲུན་པའི་རབ་དཀར་ལེགས་བྱས་ཇི་སྙེད་པ། །འགྲོ་ཀུན་བླ་མེད་བྱང་ཆུབ་ཐོབ་ཕྱིར་བསྔོ།། མངྒཾ།།    ༈   
ན་ཡེ། སྐྱེ་དགུའི་མ་རིག་འཛོམས་མཛད་ཐུབ་བའི་ལེགས་བཤད་འགྲོ་བའི་སྒྲོན། །ལྗོངས་འདིར་འགྱུར་འཚལ་དགའ་ལྡན་རབ་རྒྱས་བླ་སྤྱིའི་མོས་བློ་ཡི། །བརྩོན་པས་བཀའ་བློན་བཀྲ་ཤིས་རྩེ་པར་བསྐུལ་བཞིན་ལེགས་ཕུལ་བའི། །དགེ་བ་འདི་

[220B] ཅེས་བཀའ་བློན་བཀྲ་ཤིས་ཚེ་རིང་གིས་དགའ་ལྡན་རབ་རྒྱས་སུ་རྒྱལ་བའི་བཀའ་འགྱུར་ཕུལ་བའི་མཇུག་ཏུ་འདི་ལྟ་བུ་ཞེས་པའི་ངོར་འཀྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།། །།
   ༈    རྣམ་མང་ཐོས་སྲས་ནོར་ལ་མངའ་བརྙེས་པ། །གདུང་པ་འདུལ་ཕྱིར་མདུང་དམར་རྣོན་པོ་བཟུངས། །དམ་ཉམས་སྲོག་དབུགས་ལེན་ཞིང་འཕྲིན་ལས་སྒྲུབ། །ལྷ་ཡི་ཚངས་པ་དབང་གི་རང་བཞིན་རྒྱལ། ཅེས་བ་འདི་ཡང་ལྕགས་བྱི་
ལ་མོ་ཆོས་སྐྱོང་ལ་གཏང་རག་ཕུལ་བའི་མགོ་བརྗོད་དུ་སྨྲས་བའོ།།    ༈    གོས་བཟང་བཀོད་ལེགས་རབ་མཛེས་བསྐང་རྫས་འཕན། །ཡེ་ཤེས་མགོན་པོ་འཁོར་བཅས་བཅས་སྤྱན་ལམ་དུ། །ལེགས་འབྱུང་དགྱེས་བསྐྱེད་རབ་འབྱམས་འཕྲིན་ལས་ཀུན་
རྟག་ཏུ་གཡེལ་བ་མེད་བར་སྩོལ་བར་མཛོད། །དགེ་ལེགས་ལྷུན་གྲུབ་དང་བའི་རྫིང་བུ་རུ། །རྣམ་དཀར་ལེགས་བྱས་འོད་དཀར་ཤར་བ་བཞིན། །བསྟན་དང་དེ་འཛིན་དགོན་གནས་རབ་བརྟན་ཅིང། །རྒྱུ་སྦྱོར་ནད་མེད་བདེ་བས་འབྱོར་གྱུར་ཅིག། །།
   ༈    །མཉེས་བྱེད་སྤྱན་གཟིགས་བྱེ་བྲག་བསམ་མི་ཁྱབ། །ཕུལ་བའི་དགེ་བས་མཁའ་མཉམ་འགྲོ་བ་ཡི། །བྱང་ཆུབ་སྒྲུབ་པའི་འགལ་རྐྱེན་བར་གཅོད་སྲུངས། ཅེས་པ་འདི་ནི་དཀའ་ཆེན་དགེ་ལེགས་
ལྷུན་གྲུབ་ཀྱིས་རྒྱུད་ཁང་དུ་མགོན་བོ་ལྷ་མོའི་བསྐང་ཐང་ཕུལ་བའི་འདོད་གསོལ་དུ་སྦྱར་བའོ།།    ༈    བློ་བཟང་མཁྱེན་པའི་གཏིང་མཐའ་མི་མངོན་ཞིང། །ཡེ་ཤེས་ལུས་ཅན་རྒྱལ་ཀུན་ཡབ་གཅིག་ལྷ། །ངུར་སྨྲིག་གིས་མཛེས་ཀུན་མཁྱེན་

[221A]༄༅། །ཙོང་ཁ་བའི། །དམ་ཆོས་རྒྱལ་མཚན་འཛིན་ལ་གསོལ་བ་འདེབས་རྒྱལ་དང་རྒྱལ་སྲས་གཞན་གྱིས་མ་ཐུལ་བའི། །སྙིགས་དུས་མ་རུངས་སྐྱེ་དགུ་མཐའ་དག་ལ། །ཐུགས་རྗེའི་སྤྱན་གྱིས་ཉེ་བར་གཟིགས་མཛད་པ། །རྗེ་
བཙུན་བླ་མའི་ཞབས་ལ་གསོལ་བ་འདེབས། །རིག་གནས་ཀུན་མཁྱེན་ཆུ་གཏེར་ལས་འཐོན་པའི། །ལེགས་པར་བཤད་པའི་དབྱར་སྐྱེས་འབུམ་དཀྲིས་ཏེ། །ཟབ་རྒྱས་ཆར་འབེབས་བའི་ཀླུ་དབང་མཆོག་དཔལ་ལྡན་བླ་མའི་ཞབས་ལ་
གསོལ་བ་འདེབས། །དེ་ལྟར་དུངས་དུངས་གུས་བས་གསོལ་བཏབ་མཐུས། །ཡང་ཡང་སྐྱེ་བའི་འཕྲེང་བ་མ་ཆད་བར། །བརྩེ་བརྩེའི་སྤྱན་རས་བཙའ་བའི་བཀའ་དྲིན་ལས། །མཐོ་མཐོའི་རིག་སྐྱེས་རབ་ཏུ་འབྱུང་བར་ཤོག་དེང་ནས་བཟུངས་ཏེ་
སྐྱེ་བ་ཐམས་ཅད་དུ། །མགོན་ཁྱོད་ཞབས་བད་གཙུག་ཏུ་ལེགས་བཀོད་དེ། །དཀར་ནག་ལས་འབྲས་ཁྱད་དུ་མི་གསོད་ཅིང། །ཟབ་གསལ་ཆེས་མྱུར་བློ་དང་ལྡན་པར་ཤོག་འདི་ཕྱི་བང་དོའི་གནས་སྐབས་ཐམས་ཅད་དུ། །འཇིགས་སྐྲག་འཁྲུལ་
པའི་སྣང་བ་རང་སར་ཞི། །རྨད་བྱུང་གདམས་པ་ཉམས་སུ་བླངས་པ་ལས།། ཞིང་ཁམས་དམ་པར་ཐོགས་མེད་སྐྱེ་བར་ཤོག་དེར་ཡང་ཞི་བའི་བདེ་ལ་མ་ཆགས་ཤིང། །ལྷ་མིག་མངོན་ཤེས་རྫུ་འཕྲུལ་ཐོགས་མེད་བས། །མ་དག་ཞིང་གི་ཉམ་ཐག་
འགྲོ་བ་ཀུན། །སྐད་ཅིག་གཅིག་གིས་བདེ་བ་ལ་འགོད་བར་ཤོག་ཅེས་པ་འདི་ནི་དགེ་སློང་ངག་དབང་རིན་ཆེན་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་བའོ།། མངྒླཾ།།    ༈    ཕྱོགས་བཅུའི་རྒྱལ་བ་རྒྱལ་སྲས་

[221B] །རབ་འབྱམས་འཕགས་ཚོགས་དགེ་འདུན་བྱིན་རླབས་ཀྱིས། །རྗེ་བཙུན་དམ་པ་ཆོས་རྒྱལ་དབང་ཕྱག་གི་སྤྲུལ་སྐུ་བཟློས་གར་མྱུར་དུ་སྟོན་པར་ཤོག་དྲང་སྲོང་བདེན་ཚིག་ཆོས་སྲུངས་མཐུ་སྟོངས་དང། །དད་ལྡན་གདུལ་བྱའི་མོས་པའི་རྟེན་
འབྲེལ་གྱིས། །མཐའ་ཡས་འགྲོ་ལ་ཆོས་འཁོར་སྐོར་ཕྱིར་དུ། །བསམས་བཞིན་ཞིང་འདིར་སྤྲུལ་སྐུ་མྱུར་འབྱོན་ཤོག་སྔོན་གྱི་ཐུགས་བསྐྱེད་བཟང་པོས་རབ་བསྐུལ་ཏེ། །རང་བདེ་ཞི་བའི་དབྱིངས་སུ་མི་མནལ་བང། །ཤིན་ཏུ་ཉམ་ཐག་མགོན་མེད་དབུགས་
འབྱུང་ཕྱིར། །ཞིང་འདིར་གཟུགས་སྐུའི་སྣང་བརྙན་མྱུར་སྟོན་ཤོག་འགྲོ་ལ་རྟག་ཏུ་བརྩེ་བའི་ཐུགས་རྗེ་དང། །ལྷག་བསམ་རྣམ་པར་དག་པའི་དཀྱིལ་འཁོར་རྒྱས། །བཤད་སྒྲུབ་ཉིན་མོར་བྱེད་པའི་དཔལ་ཡོན་ཅན། །མངལ་གྱི་ཆུ་འཛིན་རྒྱ་ལས་མྱུར་
གྲོལ་ཤོག་ཁྱད་བར་ཀུན་མཁྱེན་གཉིས་པ་ཡབ་སྲས་ཀྱི། །བསྟན་ལ་རབ་གུས་སྐལ་བཟང་བུང་བའི་ཚོགས་ལེགས་བཤད་བདུད་རྩིའི་སྦྲང་རྩིས་ཚིམ་སླད་དུ། །ལྗོངས་འདིར་སྤྲུལ་སྐུའི་འདབ་རྒྱ་བཞད་བར་ཤོག་རྨད་བྱུང་རྟེན་འབྲེལ་སླུ་
མེད་བདེན་པ་དང། །དད་ལྡན་སྐྱེ་དགུའི་ལེགས་བྱས་བཟང་པོའི་མཐུས། །ཕན་བདེའི་འབྱུང་གནས་དབལ་ལྡན་བླ་མ་ཡི། །སྤྲུལ་སྐུའི་ཟླ་བ་གསར་པ་མྱུར་ཚེས་ཤོག་དེ་ལྟར་སྨོན་ཅིང་གསོལ་བ་བཏབ་པའི་མཐུས། །མི་མཐུན་ནག་པོའི་ཕྱོགས་
ཀུན་རབ་ཞི་ནས། །བདག་སོགས་གདུལ་བྱའི་རེ་བའི་འབྲས་བཟང་ཚོགས། །ཕྱོགས་འདིར་བསམ་བཞིན་མྱུར་དུ་སྨིན་པར་ཤོག་ཅེས་རྗེ་དྲུང་དགེ་འདུན་ཆོས་རྒྱལ་དབང་ཕྱུག་གི་སྐུ་སྐྱེ་མྱུར་ཕེབས་ཀྱི་ཚིགས་བཅད་འདི་ནི་དེ་ཉིད་ཀྱི་རྗེས་འཇུག་རྣམས་ཀྱིས་

[222A]༄༅། །བསྐུལ་བ་ལྟར་ཤའྐྱའི་བཙུན་བ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། མངཾ།།   ༈   བློ་བཟང་རྒྱལ་བ་གཉིས་པའི་བསྟན་པ་གཉེན། །མདོ་སྔགས་གཞུང་ལུགས་
སྨྲ་ལ་ཐོགས་མེད་ཅིང། །ཡེ་ཤེས་སྤྱན་གྱིས་ཆོས་ཀུན་མ་ལུས་གཟིགས། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཚུལ་ཁྲིམས་རྣམ་པར་དག་པས་རྒྱུད་བསྔམས་ཤིང། །བག་ཡོད་ཙནྡན་དྲི་ཡིས་ལེགས་བསྒོས་པ། །འགྲོ་ཀུན་
མ་ལུས་སྤྲོལ་བའི་ཁུར་འཁྱུང་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱ་ཆེན་ལེགས་བྱས་བཟང་པོ་སྨིན་པའི་མཐུས། །ཤེས་བྱ་ཀུན་ལ་ཐོགས་མེད་རྣམ་དཔྱོད་ཀྱིས། །ལྗོངས་འདིར་སྐལ་ལྡན་འགྲོ་ལ་དམ་ཆོས་ཀྱི།།
བདུད་རྩིའི་དགའ་སྟོན་འགྱེད་ལ་གསོལ་བ་འདེབས། །དེ་ལྟར་ཤུགས་བྲག་མོས་པས་གསོལ་བཏབ་པས། །མགོན་པོ་ཁྱོད་ཀྱི་ཐུགས་རྗེས་ཉེར་བཟུངས་ནས། །སྐྱེ་བ་ཀུན་ཏུ་འཁོར་ལོ་བཞི་ལྡན་གྱི། །རྟེན་བཟང་རྙེད་ནས་ཆོས་ལ་སྤྱོད་པར་
ཤོག་མགོན་ཁྱོད་མ་འོངས་བྱང་ཕྱོགས་ཤམྦྷ་ལར། །འཁོར་ལོས་བསྒྱུར་བའི་མཛད་པ་སྟོན་པའི་ཚེ། །གཉིས་མེད་རྒྱུད་ཀྱི་གདུལ་བྱའི་མཆོག་གྱུར་ཏེ། །ཚེ་གཅིག་ཉིད་ལ་རྡོ་རྗེའི་སྐུ་ཐོབ་ཤོག་ཅེས་བ་འདི་ནི་དགེ་སློང་བསམ་གཏན་རྒྱ་
མཚོས་འདི་ལྟ་བུ་ཞིག་དགོས་ཞེས་བསྐུལ་བའི་འདོད་པ་དང་སྦྱར་ཏེ་ཤཱཀྱའི་བཙུན་པ་བཟློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒླཾ།།    ༈    ཐུགས་རྗེའི་བདག་ཉིད་རྗེ་བཙུན་པད་དཀར་འཆང། །དུར་སྨྲིག་

[222B] །གངས་ཅན་འགྲོ་བ་ཡོངས་ཀྱི་སྐྱབས་མགོན་མཆོག་རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་ཆེན་གཏིང་དབག་དཀའ་བའི་བརྩེ་བ་ཡིས། །བཟང་པོའི་སྤྱོད་བ་ནམ་ཡང་མི་འདིར་ཞིང། །མཁྱེན་
པའི་ཡེ་ཤེས་ཕྱོགས་ཀུན་འཕྲོ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས་དཀོན་མཆོག་རིན་ཆེན་གསུམ་གྱི་བྱིན་རླབས་དང། །ཞྭ་སེར་བསྟན་སྲུངས་དམ་ཅན་རྒྱ་མཚོའི་མཐུས། །རྗེ་བཙུན་བླ་མ་ཡབ་སྲས་སྲིད་མཐའི་བར། །ཞབས་
ཟུང་མི་འགྱུར་གཡོ་མེད་བརྟན་བར་ཤོག་བདག་སོགས་དེང་ནས་ཚེ་རབས་ཐམས་ཅད་དུ། །དཔལ་ལྡན་བླ་མས་དགྱེས་བཞིན་རྗེས་བཟུངས་ཏེ། །མངོན་པར་འཚང་རྒྱའི་མཛད་པ་སྟོན་པའི་ཚེ། །འདུས་པ་དང་པོའི་འཁོར་དུ་སྐྱེ་བར་ཤོག་དེ་ཚེ་གསུང་
གི་བདུད་རྩི་རབ་མྱངས་ཏེ། །བཤད་སྒྲུབ་བྱ་བའི་བརྩོན་པ་མི་འདོར་ཞིང། །ལམ་ལྔས་བཅུའི་རིམ་པ་མཐར་ཕྱིན་ཏེ། །སྐུ་གསུམ་གོ་འཕང་མངོན་དུ་འགྱུར་བར་ཤོག་ཅེས་པ་འདི་ནི་རབ་འབྱམས་བ་འཇམ་དབྱངས་རྒྱ་མཚོས་བསྐུལ་བ་ལྟར་ཆོས་སྨྲ་
བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་འཕེལ།།    ༈   ཨོཾ་བདེ་ལེགས་སུ་གྱུར་ཅིག་གསུམ་ལྡན་རབ་འབྱམས་སྨྲ་བ་འདུས་བའི་སྡེ། །དགྱེས་སྐྱེད་རོ་བརྒྱའི་མཆོད་ཡོན་སྦྲེང་བའི་ཆེད། །སྣ་ཚོགས་རིན་ཆེན་ལས་གྲུབ་ཡོལ་གོ་
འདི། །ལྷག་བསམ་དག་བས་བསྒྲུབས་པའི་རྣམ་དཀར་མཐུས། །ལྷ་མིའི་འདྲེན་མཆོག་ཁྱབ་བདག་རྡོ་རྗེ་འཆང། །བློ་བཟང་གྲགས་བསྟན་འདབ་སྟོང་པདྨོའི་གཉེན། །ཡེ་ཤེས་སྣང་མཛོད་ཉི་མ་འོད་པོ་ཆེ། །སྲིད་མཐའི་བར་དུ་གཡོ་མེད་ཆེས་གསལ་

[223A]༄༅། །ཤོག་འདི་ཡི་ཆེད་དུ་སྒོ་གསུམ་ཅི་རིགས་པས། །འབད་པ་བགྱིས་པའི་བླ་སློབ་ལས་བྱེད་སོགས། ། བསམ་དོན་ཀུན་འགྲུབ་ཡངས་པའི་རྒྱལ་ཁམས་སུ། ། སྙིངས་མའི་རྒུད་བྲལ་རྫོགས་ལྡན་དཔལ་རྒྱས་ཤོག། མངྒླཾ།།
   ༈   ཨོཾ་བདེ་ལེགས་སུ་གྱུར་ཅིག་གསུམ་ལྡན་རབ་འབྱམས་སྨྲ་བ་འདུས་པའི་སྡེར། །རོ་བདའི་མཆོད་ཡོན་སྦྲེང་ཆེད་ཡོལ་གོ་འདི། ། འབད་པས་བསྒྲུབས་པའི་ཁྱུ་མཆོག་རླབས་པོ་ཆེས། །རིགས་ཀུན་ཁྱབ་བདག་བློ་བཟང་གྲགས་པ་ཡི། །མདོ་
སྔགས་བཤད་སྒྲུབ་ཡེ་ཤེས་འདོར་བར་བ། །གཡོ་མེད་བསྐལ་པ་རྒྱ་མཚོར་ཆེས་གསལ་ཞིང། །ཚུལ་འདིར་འབད་བགྱིས་བླ་སློབ་ལས་བྱེད་སོགས། །བསམ་དོན་ཀུན་འགྲུབ་འཇིག་རྟེན་བདེ་ལེགས་ཤོག། མངྒཾ། ཞེས་པ་འདི་གཉིས་
སྔགས་གྲྭའི་ཚོགས་ཁྲོ་གསར་བཞེངས་ཀྱི་ཁ་བྱང་དུ་བགྱིས་པའོ།།    ༈    ཆོས་སྐུ་འགྱུར་མེད་བདེ་བའི་ལྷ་ལམ་དུ། །ངོ་མཚར་གཟུགས་སྐུའི་ཆུ་ཁུར་འབུམ་དཀྲིགས་ཏེ། །སྙན་འཇེབས་དྲུག་ཅུའི་དབྱངས་སྒྲོག་ཕན་
བདེའི་ཆར། །འབེབས་མཁས་ཟས་གཙང་སྲས་བོས་དགེ་ལེགས་སྩོལ། །གསུང་རབ་མ་ལུས་གདམས་པའི་མཆོག་གཟིགས་ནས། །ཤིང་རྟ་ཆེན་པོ་གཉིས་ཀྱི་བཞེད་བའི་སྲོལ། །ལྗོངས་འདིར་གསལ་ལ་ཟླ་བྲལ་ངག་གི་ལྷ། །འཇམ་དཔལ་
སྙིང་པོས་དེང་འདིར་ཤེས་པར་མཛོད། །ཕྱག་ན་པདྨོའི་ཐུགས་རྗེའི་རོལ་བ་ཡི། །དྲང་སྲོང་རུས་པའི་རང་བཞིན་ལས་འཁྲུངས་ཤིང། །ཡིད་སྒྲུབས་སྡེ་བཅས་རི་འཇོམས་རྩེ་བརྒྱ་བའི། །རྡོ་རྗེ་ཐོགས་མེད་རྩལ་ཀྱིས་འགྲོ་འདི་སྐྱོངས། །མཁྱེན་བརྩེ་

[223B] །མཐའ་ཡས་ཞིང་བཞུགས་རྒྱལ་བ་མ་ལུས་དང། །ལེགས་གསུངས་ལུང་རྟོགས་ཆོས་དང་ཚོགས་མཆོག་ལ། །སྒོ་གསུམ་མི་བྱེད་དང་བས་ཕྱག་པ་གྱིའི། །དངོས་བཤམས་ཡིད་སྤྲུལ་མཆོད་ཚོགས་མ་ལུས་འབུལ།།
ནོངས་པ་ཀུན་བཤགས་རྣམ་དཀར་རྗེས་ཡི་རང། །སྲིད་མཐར་བཞུགས་ལ་ཟབ་རྒྱས་ཆོས་འཁོར་སྐོར། །དུས་གསུམ་དགེ་ཚོགས་བྱང་ཆུབ་ཆེན་པོར་བསྔོ། །མཁའ་མཉམ་འགྲོ་འདིའི་ཕན་བདེའི་བསོད་ནམས་ཞིང། །རྒྱལ་བའི་བསྟན་དང་དེ་ཡང་
དཀོན་མཆོག་གི་སྐུ་གསུང་ཐུགས་ཀྱི་རྟེན་ལ་རག་ལས་ཤིང། །ཁྱད་པར་རིང་བསྲེལ་རྣམ་བཞིའི་མཆོད་རྟེན་དང། །བདེ་གཤེགས་གསུང་རབ་བསྐྲུན་པའི་བསོད་ནམས་གང། ། སྐྱེ་དགུའི་ཕན་བདེའི་འབྱུང་གནས་དམ་པ་རུ། །ལན་ཅིག་མིན་
པར་ཟས་གཙང་སྲས་པོ་དེས། །མདོ་རྒྱུད་རྒྱ་མཚོར་གསུངས་པས་ཡིད་དྲངས་ཏེ། །བསྟན་ལ་རབ་གུས་པ་མཛངས་བརྟུལ་ཕོད་ཅན། །ས་ཡི་ཉེ་དབང་ལ་འཁུ་སྟར་སྡོང་པ། །བློ་བཟང་ཡེ་བརྟན་དགོངས་པ་རྫོགས་ཐབས་སུ། །སྐུ་གསུང་ཐུགས་
རྟེན་བཞེངས་པའི་དཀར་ཆག་བྲི། །སྐྱེད་བྱེད་མཐུན་དངོས་གསེར་དངུལ་སྤུས་ལེགས་དང། །སྙེམ་ཟངས་གཡུ་རྙིང་ཕྲ་རྒྱུ་དུ་མ་དང། །དངུལ་ཆུ་ཏི་ཚ་ཤོག་སང་གོས་དར་དང།། བཟོ་བོའི་ཆ་རྐྱེན་ལ་སོགས་རིན་ཐང་རྣམས། །གསེར་དྲིལ་དབུས་འགྱུར་
འཆང་གི་ཞོའི་འཁོར་ལོ། །མཁའ་གཟུགས་མེ་གྲངས་སེ་བ་ཕྱེད་བཞི་དང། །དངུལ་སྲང་མིག་མཁའ་མདའ་དང་བསེ་རུའི་གྲངས། །ཞོ་གསུམ་སྐར་བརྒྱད་དེ་ཡི་བཞི་ཆ་ཡིས། །མཁྱེན་བརྩེའི་བདག་ཉིད་རྗེ་བཙུན་པད་དཀར་འཆང། །གངས་ཅན་

[224A]༄༅། །འགྲོ་བའི་རྣམ་འདྲེན་ཟླ་བྲལ་བའི། །ཐམས་ཅད་མཁྱེན་གཟིགས་སྣང་བརྙན་བྱིན་ཆགས་བ། །ལྟ་བྱེད་དགའ་སྟོན་མ་ལུས་སྤུངས་པ་བཞིན། །སྙིགས་མའི་མགོན་བོ་བདེ་གཤེགས་མཆེད་བརྒྱད་དང། །རྒྱལ་སྲས་རྒྱ་མཚོའི་
རླབས་ཆེན་མཛད་བའི་ཚོགས། །ལེགས་པར་སྟོན་པ་དཀོན་བརྩེགས་ཡོངས་རྫོགས་དང། །ཤེས་རབ་ཕ་རོལ་ཕྱིན་བ་རྡོ་རྗེ་གནང། །ཐར་པ་ཆེན་པོ་གྲ་ལྔར་བཅས་པ་དང། །ཐུགས་རྟེན་བྱང་ཆེན་མཆོད་རྟེན་གསེར་ཟངས་དང། །དངུལ་དཀར་
ལས་གྲུབ་རྣམ་མང་ཕྲས་སྤྲས་པ། །གཟུངས་བཞུགས་རབ་གནས་དང་བཅས་ལེགས་པར་བསྒྲུབས། །འདིས་མཚོན་དུས་གསུམ་དགེ་ཚོགས་སྟོན་ཟླ་ལྟར། །མཆོག་ཏུ་དཀར་བ་གང་ཞིག་བསགས་བ་དེས། །ས་གསུམ་འགྲོ་བའི་སྐྱབས་མགོན་
གཅིག་པུ་བ། །གངས་ཅན་མགོན་པོ་སྲིད་མཐར་ཞབས་བརྟན་ཅིང། །དགའ་ལྡན་ཆོས་སྲིད་གསེར་སྦྱངས་ཅོད་པན་ནི།། ཡན་ལག་དམ་བའི་རྒྱན་དུ་ལགས་བཞེས་ཤིང། །གནམ་བསྐོས་ས་ཡི་དབང་ཕྱུག་མི་དབང་མཆོག་སངས་རྒྱས་རྒྱ་
མཚོ་བསྐལ་བརྒྱར་ཞབས་བརྟན་ཅིང། །གང་གི་ཆོས་སྲིད་ཉི་ཟླ་ཟུང་འབྲེལ་བའི། །ལུང་ལས་འཛིན་པ་བློ་བཟང་ཚེ་བརྟན་གཙོས། །མགྲོན་གཉེར་འགྲུབ་བློ་བཟང་རིན་ཆེན་དང། །སྨོན་སྐྱིད་དངོས་གྲུབ་ལ་སོགས་ཞིར་ཞུགས་རྣམས། །ཐོག་མེད་
དུས་ནས་སྐྱེ་བའི་འཕྲེང་རིང་བོར། །མི་དགེ་བཅུ་དང་མཚམས་མེད་ཉེ་བ་སོགས། །བགྱིས་དང་བགྱིད་རྩ་ལམ་ལུས་བྱང་གྱུར་ཏེ། །སྐུ་གསུམ་གཞལ་མེད་ཁང་དུ་ཕྱིན་གྱུར་ཅིག་དེར་མ་སོན་པའི་ཚེ་རབས་ཀུན་ཏུ་ཡང། །དལ་བརྒྱད་འབྱོར་བཅུའི་

[224B] །བཤེས་གཉེན་དམ་བའི་མགོན་གྱིས་ལེགས་ཟིན་ཏེ། །རྒྱུ་འབྲས་ཐེག་པའི་ས་ལམ་མཐར་ཕྱིན་ཤོག་དཀའ་བཅུ་རབ་བརྟན་བཀྲ་ཤིས་རྒྱ་མཚོ་དང། །རབ་བརྟན་ཕུན་ཚོགས་ཁྲི་ལྕམ་བསོད་ནམས་དབང། །བློ་བཟང་
དཔལ་སྒྲོན་བློ་བཟང་ཆོས་འཛོམ་དང། །ཤེལ་དཀར་གཡང་འཛོམ་མདོག་གོག་ལ་སོགས་ཀྱང། །གནས་སྐབས་མི་མཐུན་ཕྱོགས་ཀུན་རབ་ཞི་ཞིང། །ཚེ་རིང་དཔལ་འབྱོར་རིགས་བརྒྱུད་ལེགས་ཚོགས་རྣམས། །ཆང་མེད་དབྱར་མཚོ་ལྟ་བུར་
འཕེལ་བ་དང། །དགེ་བཅུའི་ལམ་གྱིས་མངོན་མཐོའི་རྟེན་ཐོབ་ཅིང། །མཚན་ཉིད་ལྡན་པའི་བཤེས་ཀྱི་དེད་དཔོན་མཆོག་བསམ་དང་སྦྱོར་བས་ཚུལ་བཞིན་ལེགས་བསྟེན་ནས། །ཕྱིན་དྲུག་བསྡུ་བཞིའི་གྲུ་ཆེན་ནང་ཞུགས་ཏེ། །སྐུ་གསུམ་ནོར་བུའི་
གླིང་དུ་ཕྱིན་པར་ཤོག་འདི་ལྟར་བསྒྲབས་པའི་བཟོ་རིགས་ལས་བྱེད་དང། །མཐུན་རྐྱེན་ཟུར་འདེགས་ཞལ་འདེབས་བུལ་བ་སོགས། །སྒོ་གསུམ་ཅི་རིགས་འབྲེལ་བ་ཐོགས་པས་མཚོན། །བདག་སོགས་མར་གྱུར་སེམས་ཅན་ཐམས་ཅད་ཀྱིས།།
ཕྱོགས་བཅུ་དུས་གསུམ་སྲས་བཅས་རྒྱལ་རྣམས་ཀྱི། །ཐུགས་བསྐྱེད་སྨོན་ལམ་རྨད་བྱུང་མཛད་པའི་ཚོགས། །མ་ལུས་གཅིག་ཏུ་བསྡུས་ནས་སྒྲུབ་པ་དང། །སྡིག་པའི་ལས་ལ་ནམ་ཡང་མི་འཇུག་ཅིང། །བག་ཡོད་དགེ་བཅུའི་ལས་ཀྱིས་དུས་
འདའ་བའི། །དལ་འབྱོར་རྟེན་ཐོབ་རྒྱལ་བསྟན་སྒོར་ཞུགས་ནས། །ཕྱིན་དྲུག་རིམ་གཉིས་རྣལ་འབྱོར་མཐར་ཕྱིན་ཏེ། །ཟུང་འཇུག་རྡོ་རྗེ་འཆང་གི་ས་ཐོབ་ཤོག་སྤྱི་དང་ཁྱད་པར་འཇམ་མགོན་བླ་མ་ཡི། །བསྟན་དང་དེ་འཛིན་བསྐལ་བརྒྱར་ཞབས་བརྟན་

[225A]༄༅། །ཅིང། །བསྟན་ལ་གུས་མཆོད་དཔལ་འབྱོར་རིགས་རྒྱུད་འཕེལ། །བཀྲ་ཤིས་རྒྱ་མཚོས་དེང་འདིར་བཀྲ་ཤི་ཤོག་འཇིག་རྟེན་ཁམས་སུའང་ལྔ་བདོའི་རྒུད་པའི་དངོས། །གཡུལ་འཁྲུག་ལོ་ཉེས་མུ་གེ་ནད་ཡམས་
སོགས། །ཕྱི་ནང་ཉེར་འཚེམ་ལུས་རབ་ཞི་ནས། །རྫོགས་ལྡན་དཔལ་ལ་སྤྱོད་པའི་བཀྲ་ཤིས་ཤོག་ཅེས་སྟར་སྡོང་ནས་བློ་བཟང་ཚེ་བརྟེན་གྱི་དགོངས་རྫོགས་སུ་སྐུ་གསུང་ཐུགས་རྟེན་བཞེངས་པའི་དཀར་ཆ་སྨོན་ལམ་དར་བཅས་བ་འདི་ནི་དཀའ་
བཅུ་སྨྲ་བ་བློ་བཟང་རབ་བརྟན་དང་ཞལ་ངོ་བཀྲ་ཤིས་རྒྱ་མཚོ་སོགས་ཀྱིས་རྟེན་སོ་སོའི་རྒྱུ་སོང་གི་བསྔོམས་ཐོ་རྩོམ་གཞི་བཅས་བསྲིངས་ངོས། དཀར་ཆག་ཚིགས་བཅད་ངག་འདོན་ལྟ་བུ་བྱས་ཀྱང་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་འཀྱའི་
བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བ་དགེ་ཞིང་བཀྲ་ཤིས་པར་གྱུར་ཅིག་ངག་འདོན་བྱེད་ན་ཡན་ལག་བདུན་པའི་མཇུག་ནས་ཤླཽཀ་བརྒྱད་བཞག་པའི་དེ་ཕྱིན་འདོན།།    ༈   རྒྱལ་བ་གཉིས་
བའི་མདོ་སྔགས་གཞུང་ལུགས་རྣམས། །སྐལ་ལྡན་གདུལ་བྱའི་ཡིད་ལ་རྩོམ་མཛད་ཅིང། །འབྲས་བུ་བཟང་པོས་འགྲོ་རྣམས་སྨིན་གྲོལ་ལས། །འགོད་མཛད་དཔལ་ལྡན་བླ་མས་རྗེས་འཛིན་ཤོག་ཅེས་པ་འདི་ནི་རབ་འབྱམས་པ་སངས་རྒྱས་རྒྱས་དོན་
གྲུབ་ལ་གནང་པའོ།།    ༈    །སྲབ་འཇམ་ཡང་བའི་དར་ཚོན་སྣ་ལྔ་འདི། །མི་ཕྱེད་དད་པས་སྐུ་ལ་ཕུལ་བའི་མཐུས། །འགལ་རྐྱེན་ཀུན་ཞི་བདེ་བ་རྒྱས་ཐོབ་ཤོག། །།

[225B]   ༈    མྱུར་མཛད་ཡེ་ཤེས་མགོན་པོ་སྤྱན་རས་གཟིགས། །ཚེ་དཔག་མེད་མགོན་སྒྲོལ་དཀར་ཚེ་སྦྱིན་ན་མ། །འདོད་ཁམས་དབང་ཕྱུག་རྟ་མགྲིན་གསང་སྒྲུབ་བཅས། །ལེགས་པར་བཞེངས་པས་བསམ་དོན་འགྲུབ་པར་མཛོད།།
   ༈    བར་ཆད་ཀུན་སེལ་ཡིད་བཞིན་མགོན་པོ་ལ། །ཀཻ་ལ་ཤ་ཡི་མདངས་མཛེས་ལྷ་རྫས་འདི། །ཕུལ་བའི་རྣམ་དཀར་ལེགས་བྱས་དཔལ་ཡོ་ན་གྱིས། །ཡིད་ལ་བསམས་པའི་དོན་བཞིན་འགྲུབ་པར་མཛད།།    ༈   
པའི་དཔལ་ལྟར་དམ་གཟོར་རྒྱལ་མོ་ལ།། བཀྲ་སིས་རྟགས་མཚན་ཡིད་འོང་ལྷ་གོས་འདི། །དང་བའི་ཡིད་ཀྱིས་ཕུལ་བའི་དགེ་ཚོགས་ཀྱིས། །ཡིད་ལ་བསམས་པ་ཐོགས་མེད་འགྲུབ་པར་མཛོད།།    ༈   
ཐོགས་མེད་པར། །བཀྲ་ཤིས་རྟགས་ཀྱིས་མཚན་པའི་ལྷ་གས་འདི། །ལྷ་ཆེན་ཚངས་པ་ཆེན་པོ་ཁྱོད་ཉིད་ལ། །ཕུལ་བས་བསམ་དོན་ཡིད་བཞིན་འགྲུབ་པར་མཛོད། །བཀྲ་ཤིས།།   ༈   
མར། །སྙན་ཤལ་མཛེས་བྱེད་དར་ཚོན་སྣ་ལྔ་འདི། །ཕུལ་བས་ཚེ་དང་བསོད་ནམས་དཔལ་འབྱོར་དང། །ལེགས་པའི་བྱ་བ་ཐམས་ཅད་ཡིད་བཞིན་དུ། །བསམ་དོན་གེགས་མེད་འགྲུབ་པའི་འཕྲིན་ལས་སྩོལ།། བཀྲ་ཤིས།། །།
   ༈    སྐུ་མཚན་བཟང་སྨད་བྱུང་ལོངས་སྤྱོད་རྫོགས། །གསུང་འགག་མེད་བརྗོད་དང་བྲལ་བའི་དབྱངས། །ཐུགས་དམིགས་མེད་ཞི་བའི་མཐའ་སྤངས་པ། །རིགས་དཀྱིལ་འཁོར་བདག་པོར་གསོལ་བ་འདེབས། །

[226A]༄༅། །ཟས་གཙང་མའི་སྲས་པོ་འདྲེན་པ་མཆོག་སྒྱུ་དྲུག་ཅུ་རྩ་བཞིའི་རྩ་ལ་ལ་མཁས། །དོན་སྙིང་པོ་མཐར་ཕྱིན་ལྷུན་གྱིས་གྲུབ། །ལྷ་ཉི་མའི་གཉེན་གྱི་ཞབས་ལ་འདུད། །ཡུལ་ཁ་བ་ཅན་ལྗོངས་བྱང་ཕྱོགས་འདིར། །
བཀའ་སྡེ་སྣོད་ཟབ་མོའི་ཆོས་སྒྲ་བསྒྲགས། །རྗེ་ཐུབ་བསྟན་འཛིན་ལ་ཟླ་བྲལ་བ། །དཔལ་འཇམ་དཔལ་སྙིང་པོའི་ཞབས་ལ་འདུད། །རྗེ་སངས་རྒྱས་ཀུན་ལས་ལྷག་པའི་མགོན། །སྐྱབས་བསླུ་མེད་ཀུན་འདུས་དགེ་བའི་བཤེས། །ཡོངས་
བདག་སོགས་འགྲོ་བའི་གཙུག་གི་རྒྱན། །དོན་སྙིང་པོ་ལེན་པར་བྱིན་གྱིས་རློབས། །དུས་དེང་ནས་བྱང་ཆུབ་མ་ཐོབ་པར། །སྙིང་ཁོངས་ནས་སྐྱིད་སྡུག་ལམ་འཁྱེར་ཚེ། །ཡིད་གུས་པས་འབྲལ་མེད་ལེགས་བསྟེན་ན། །ཐུགས་རྩེ་བས་
   ༈    ལས་སྒྲུབ་འབྲས་བསླུ་མེད་ཡིད་ཆེས་ཤིང། །སྡིག་མི་དགེའི་ལས་ལ་མི་འཇུག་པར། །དྲན་ཤེས་བཞིན་བག་ཡོད་བསྟེན་པར་ཤོག། །ཕྱི་སྣང་བའི་འདོད་དགུ་སྒྱུ་མའི་
ནོར། །རྟག་མི་ཐུབ་རྩ་རྩེའི་ཟིལ་པར་མཚུངས། །སྲོག་འཚོ་བའི་ཟས་གོས་ཅི་བྱས་བདེ། །གསོག་རུམ་གྱི་བློ་སྣ་བསྟུང་བར་ཤོག་སྤྱིར་བློ་ངན་མི་དགོས་བྱ་བ་མེད། །ཕྱི་དངོས་པོ་འཚེལ་རིན་མི་ཚེ་འཛད། །ནང་ཁོ་ཐག་ཆོད་པ་འབྱོར་པའི་
མཆོག་དཔལ་ཕུན་ཚོགས་ཡང་རྩེ་རྙེད་བར་ཤོག།།    ༈    །སྦྲིན་ན་བུན་ཞིན་དུ་འཐིབས་པ་ཡོང། །བློ་ནང་དུ་མ་སྦྱངས་ཡན་པས་ལན། །ནང་སེམས་གཉིས་འབྱོངས་པར་བྱིན་གྱིས་རློབས།།

[226B] །ལྷ་ལྷ་མིན་དུད་འགྲོ་མི་རྣམས་ཀུན། །ཁྲོ་གཏུམ་པའི་རྣམ་འགྱུར་མང་སྟོན་ཀྱང། །ཀུན་སྒྱུ་མ་ལྟ་བུར་རྟོགས་པར་ཤོག་དོན་དེ་ལྟར་ཡང་ཡང་གོམས་པའི་མཐུས། །རྐྱེན་བར་གཅོད་གནོད་པས་
མི་བརྗི་ཞིང། །དཔལ་བླ་མེད་བྱང་ཆུབ་སྒྲུབ་པ་ལ། །ཟས་གཙང་མའི་སྲས་དང་མཚུངས་པར་ཤོག།    ༈    །རྒྱུ་མི་དགེའི་ལས་ལ་གོམས་པའི་འབྲས། །རྐྱེན་མི་འདོད་སྡུག་བསྔལ་ཆར་བབས་ཀྱང། །རང་
ཁོ་ནས་ལེན་པར་ཤེས་པར་ཤོག་ལར་མི་བཟོད་སྡུག་བསྔལ་ཆེས་ལྕི་བ། །རི་ཆེན་པོ་བརྡིབས་པ་ལྟར་གྱུར་ཀྱང། །དང་ལེན་ཞིང་བག་ཡོད་ལེགས་བསྟེན་པས། །ཡིད་བདེ་བ་ཆེན་པོའི་ངང་གནས་ཤོག་མ་འགྲོ་བའི་སྡུག་བསྔལ་
བཟོད་དཀའ་བ། །ཀུན་བདག་གི་སྟེང་དུ་སྨིན་པའི་ཁུར། །བློས་ཁྱེར་བས་སྡུག་བསྔལ་རྒྱ་མཚོ་ཆེ། །དུས་མྱུར་དུ་སྐེམས་པར་བྱིན་གྱིས་རླབས།།    ༈    །བརྡེག་མཚང་འབྲུ་མི་འདོད་དགྲར་བལྟ་ཡང་
ལམ་བཟོད་པ་བསྒོམ་པའི་རྟེན་གྱུར་བས། །ཀུན་བཀའ་དྲིན་ཆེ་བར་རྟོགས་པར་ཤོག་སྤྱིར་འདི་ནང་དགྲད་བཟུངས་སྐྱེ་འགྲོ་རྣམས། །ཐོག་མེད་ནས་དྲིན་གྱིས་བསྐྱངས་པའི་ན། །དྲིན་ཆེ་བ་ཤ་སྟག་ཡིན་པས་ན། །བྱམས་སྙིང་རྗེ་དགའ་
བ་སྒོམ་པར་ཤོག་སྒོས་བྱང་ཆུབ་སྒྲུབ་ལ་བཟོད་སྒོམ་རྟེན། །དགྲ་མ་གཏོགས་གཞན་མི་གདའ་བས། །འདི་བརྟགས་ན་བཀའ་དྲིན་ཤིན་ཏུ་ཆེ། །དོན་བཤེས་གཉེན་ཉི་མ་འཆར་བར་ཤོག།    ༈   

[227A]༄༅། ། ནས། །དགུ་གསུམ་གྱིས་ཀུན་བསླངས་གཡོ་ཁྲམ་སོགས། ། མི་དགེ་བའི་ལས་ལ་དབང་མེད་བཀོལ། །བདག་འཛིན་འདི་འཇོམས་པར་བྱིན་གྱིས་རློབས། །ཉོན་མོངས་སོགས་ཕྱི་ནང་གནོད་པའི་ཚོགས། ། ཅི་བྱུང་ཡང་ཆོས་ཀུན་རང་མཚན་རུ། །བདེན་གྲུབ་པ་རྡུལ་ཙམ་
མེད་རྟོགས་ནས། །བློ་འཁྲུལ་པའི་བདག་གཉིས་གཞོམ་པར་ཤོག་དེ་ལྟར་དུག་གསུམ་ལས་སངས་རྒྱས་རྒྱུ། །བློས་ཆོད་ན་ཅི་ནས་སྒྲུབ་ཏུ་ཡོད། །དོན་དེ་ཕྱིར་བླ་མའི་གདམས་ངག་རྣམས། །ཡིད་མ་ཡེངས་སྒོམ་པར་བྱིན་གྱིས་རློབས། །དགེ་འདིས་མཚོན་དུས་གསུམ་སྐྱེ་འཕགས་
ཀྱི། །ལས་མཆོག་ཏུ་དཀར་བ་ཅི་མཆིས་པ། །དྲིན་ཆེ་བའི་མར་གྱུར་འགྲོ་བ་ཀུན། །དཔལ་ཀུན་མཁྱེན་ཐོབ་པའི་རྒྱུ་རུ་བསྔོ། །དུས་རྣམ་པ་ཀུན་ཏུ་བདེ་སྟེར་ཞིང། །དོན་མངོར་སྟོན་པ་གདམས་པའི་ཕུལ། །རྗེ་བཀའ་གདམས་གོང་མའི་དགོངས་བའི་དོན། །ཕྱོགས་ཀུན་ཏུ་དར་རྒྱས་
བཀྲ་ཤིས་ཤོག། །ཅེས་པ་འདི་ནི་རི་ཁྲོད་འཛིན་པའི་དཀའ་བཅུ་བ་བློ་བཟང་ནས་རྒྱལ་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། པྲྀཙྪ། །   ༈   སྶྟི། བློ་ལྡན་རླབས་ཆེན་སྤྱོད་པའི་གཏེར་མངའ་བ། །བཟང་པོའི་
མཛད་པས་གུས་ལྡན་རེ་བ་སྐོང། །རིག་པས་གསུང་རབ་ཀུན་ལ་ལེགས་སྦྱངས་པས། །གྲོལ་གྱུར་བཤེས་གཉེན་བཟང་བོར་གསོལ་བ་འདེབས། །མཐའ་དག་ཞིང་མང་གདུལ་བྱའི་དོན་གྱི་ཆེད། །སྣ་ཚོགས་ཐུགས་རྗེ་གངྒའི་གཟེགས་མའི་རྡུལ། །རབ་འཛག་འགྲོ་བའི་སྡུག་
བསྔལ་ཚ་གདུང་རྣམས། །སེལ་ཕྱིར་ཞིང་འདིར་རྒྱུན་ཆད་མེད་པར་ཤོག་དཀོན་མཆོག་རིན་ཆེན་རྣམ་གསུམ་བྱིན་རླབས། །དད་ལྡན་མོས་བས་གདུང་ཤུགས་དྲག་པོ་ཡིས། །རྩེ་གཅིག་གསོལ་བ་བཏབ་པས་ཡང་སྲིད་ཀྱི། །ཟླ་ཚེས་བཟང་པོ་མྱུར་དུ་འཆད་བར་ཤོག་

[227B] ཞལ་སྔ་ནས་བློ་བཟང་རིག་གྲོལ་གྱི་ཡང་སྲིང་མྱུར་འབྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ། །དགེའོ་
   ༈    བླ་མ་ཡི་དམ་ལྷ་སྲུངས་ཚོགས་རྣམས་ཀྱི། །སྣང་བརྙན་ཡེ་ཤེས་སེམས་དཔའ་དངོས་བྱོན་པར། །རི་ཁུད་ཆོས་སྡེ་དཔོན་སློབ་ཡོན་སྦྱོར་རྣམས། །གཉེར་གཏད་མཐུ་ལྡན་བསྲུང་མས་འཕྲིན་ལས་བཞིས། །སྐྱོང་ཞིང་མི་མིན་ལོག་ལྟ་ཚར་ཆོད་ཅིག་
ས་མ་ཡ་ཏིཥྛ། ཞེས་པ་འྡིའང་བློ་བཟང་བརྩོན་འགྲུས་ཀྱིས་རི་ཁུད་ཆོས་སྡེར་ཆོས་སྐྱོང་ཡོངས་རྫོགས་ཀྱི་སྐུ་ཐང་ཕུལ་བའི་གཉེར་གཏད་དུ་སྨྲས་པའོ།།    ༈    དུར་ཁྲོད་ཆེན་པོ་བསིལ་བའི་ཚལ་གནས་པའི། །འཇིགས་རུང་གཟུགས་ཅན་མགོན་པོའི་བཀའ་ཉན་གཙོ་
སྔོན་ཚེ་ཁས་བླངས་དམ་བཅའ་མ་བསྙེལ་བར། །བདག་སོགས་རྟག་ཏུ་བསྲུང་སྐྱོབ་གཡེལ་མེད་མཛོད། ཅེས་པ་འདི་ཡང་མགོན་ཁང་ཆེན་མོའི་ཀྵེ་ཏྲ་པཱ་ལའི་སྐུར་སྙན་ཤལ་ཕུལ་བའི་ཞལ་ཡིག་ཏུ་བགྱིས་པའོ།།    ༈    ས་གསུམ་འགྲོ་བ་
ཀུན་གྱི་མཆོད་སྡོང་ཆེར། །རབ་དཀར་ལྷ་རྫས་དྲི་བྲལ་ཕུལ་བའི་དགེས། །ལྗོངས་འདིར་འགྲོ་ལ་བདེ་སྐྱིད་འབྱུང་བའི་གཞི། །མགོན་ཁྱོད་ལུང་རྟོགས་ཆོས་ཚུལ་འབར་གྱུར་ཅིག་ཅེས་པ་འདི་ཡང་ལྕགས་བྱི་དབུས་སུ་ཕྱིན་སྐབས་དགའ་ལྡན་དངུལ་
གདུང་རིན་པོ་ཆེར་བརྒྱ་མཆོད་དང་བཅས་སྙན་ཤལ་ཟུང་འབྲེལ་གྱི་ངོས་ལ་བསྟན་བ་རྒྱས་པའི་གསོལ་འདེབས་སུ་བྲིས་པའོ།།    ༈    །སྣ་མང་རིན་ཆེན་དུ་མས་རབ་མཛེས་ཤིང། །མདའ་དར་མེ་ལོང་

[228A]༄༅། །རིན་ཆེན་གཏེར་སྣོད་འཛིན། །ནམ་ཡང་གཡེལ་མེད་འཕྲིན་ལས་རྣམ་བཞིས་སྐྱོངས། ཞེས་ལྕགས་བྱི་དབུས་མྱུལ་སྐབས་དཔལ་ལྷའི་སྙན་ཤལ་གྱི་ངོས་ལ་འཕྲིན་ལས་བཅོ་དུ་བགྱིས་སོ།།    ༈   
གྱུར་ཅིག་ཕུལ་བྱུང་བློ་གྲོས་འཆི་མེད་ལམ་ཡངས་བར། །སྔོན་གོམས་ཐུགས་བསྐྱེད་བཟང་པོའི་ཆུ་འཛིན་འཁྲིགས། །ལེགས་བཤད་གྲུ་ཆར་སྐལ་བཟང་རྒྱ་མཚོའི་དབུས། །འབེབས་མཁས་དཔལ་ལྡན་བླ་མར་གསོལ་བ་འདེབས། །
མགོན་ཁྱོད་བློ་བཟང་རྒྱལ་བའི་བསྟན་པ་ལ། །ཉེར་ཞུགས་རིག་གྲོལ་གཉིས་ལྡན་སྐལ་བཟང་ཚོགས། །འཕྲིན་ལས་རྒྱ་མཚོའི་རླབས་ཀྱིས་སྐྱོང་མཛད་པའི། །བསྟན་པའི་མངའ་བདག་མཆོག་ལ་གསོལ་བ་འདེབས། །ས་འཛིན་དཀར་པོས་
ཡོངས་བསྐོར་ཞིང་ཁམས་འདིར། །རྒྱལ་བའི་དམ་ཆོས་མ་ལུས་སྤེལ་བ་ལ། །ལྔ་རིག་དུ་མས་བསྒྲུན་དུ་མ་མཆིས་པའི། ། འཇིགས་མེད་སྨྲ་བའི་སེང་གེར་གསོལ་བ་འདེབས། །གང་ཐུགས་བློ་ཆེན་བུམ་བཟང་ལས་འོངས་པའི། །ད་
ཆོས་བདུད་རྩིས་སྐལ་བཟང་རྒྱ་མཚོའི་ཚོགས། །སྲིད་པའི་མཚོ་ལས་རོལ་བའི་སར་བཀྲི་བའི། །ཕན་བདེའི་ལམ་སྟོན་སྲིད་མཐར་ཞབས་བརྟན་ཤོག་རྩ་རྒྱུད་བླ་མ་ཚེ་དཔག་མེད་མགོན་དང། །རྣམ་རྒྱལ་ཡིད་བཞིན་འཁོར་ལོ་ལ་སོགས་
པ། །འཆི་མེད་མཆོག་སྩོལ་ཡི་དམ་ལྷ་ཚོགས་ཀྱི། །བྱིན་རླབས་འཛད་པ་མེད་པའི་སྤྲིན་བཅུད་ཀྱིས། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག།    ༈    །རྒྱལ་བའི་ཆོས་སྲིད་འཕྲིན་

[228B] །སྦེལ་ལ་སྒོ་གསུམ་ངལ་མེད་བརྩོན་པ་དང། །དཔལ་འབྱོར་ལོངས་སྤྱོད་དབྱར་མཚོ་ལྟར་འཕེལ་ཤོག་ཅེས་པ་འདི་ནི་འཕྱོང་རྒྱས་རི་བོ་སྡེ་ཆེན་སྤྱི་སོས། ཐམས་ཅད་མཁྱེན་པ་བློ་བཟང་རྒྱ་མཚོར་གསོལ་
འདེབས་བརྟན་བཞུགས་དང། ཡབ་ལའང་ཞམ་རིང་དུ་འགྱུར་བ་སོགས་ཀྱི་འདོད་གསོལ་ཡོད་པ་ཙག་དགོས་ཞེས་བསྐུལ་བའི་བློ་ངོ་དབང་བསྟུན་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    བློ་བཟང་རྒྱལ་བ་གཉིས་
པའི་ཐུགས་ཀྱི་བཅུད། །གཅིག་བསྡུས་སྐལ་བཟང་རྒྱ་མཏོས་ལས་འཐོན་པའི། །བགྲང་ཡས་སྐྱེ་དགུའི་རེ་སྐོང་ཡིད་བཞིན་ནོར། །བསམ་འཕེལ་དབང་གི་རྒྱལ་པོར་གསོལ་བ་འདེབས། །འགྲོ་ཀུན་དུཿ་ཁ་ལས་སྒྲོལ་དམ་བཅས་ནས། །གང་
འདུལ་ཇི་བཞིན་སྒྱུར་མཁས་གྲུ་འཛིན་བདག་སྒྱུ་འཕྲུལ་དྲ་བ་ལས་བྱོན་འཕགས་ཡུལ་གྱི། །མི་རྗེ་པཎ་གྲུབ་ཚོགས་ལ་གསོལ་བ་འདེབས། །མགོན་ཁྱོད་ཐུགས་རྗེའི་འོད་གཟིགས་བསིལ་ལྗོངས་འདིར། །དགེ་བཅུའི་ཁྲིམས་སྤེལ་ངན་འགྲོའི་
ལམ་བཀག་ནས། །ཐུབ་བསྟན་སྣང་བའི་མཛད་ཀྱིས་ཁྱབ་མཛད་པའི། །ཆོས་རྒྱལ་ལོ་པཎ་རྣམས་ལ་གསོལ་བ་འདེབས། །སྒྲོལ་མས་ལུང་བསྟན་དའི་པཾ་ཀ་རའི་སྲས། །བཀའ་གདམས་ཤིང་རྟའི་སྲོལ་འབྱེད་འབྲོམ་སྟོན་རྗེ། །འཁོན་རིགས་
བསྟན་པའི་མངའ་བདག་འཁོར་ལོའི་མགོན། །ཀུན་དགའ་སྙིང་པོའི་ཞབས་ལ་གསོལ་བ་འདེབས། །འདིར་སྣང་སྲིད་བདིར་སྙིང་པོ་མེད་གཟིགས་ནས། །ལམ་བཟང་སྒྲུབ་མཛད་སངས་རྒྱས་སྒོམ་པ་དང། །རྒྱལ་བའི་དགོངས་དོན་འབྱེད་

[229A]༄༅། །མཁས་ཐམས་ཅད་མཁྱེན། །དགེ་འདུན་གྲུབ་ཀྱི་ཞབས་ལ་གསོལ་བ་འདེབས། །འཇམ་དཔལ་སྙིང་པོའི་ལུང་རྟོགས་ཆོས་སྲིད་ལ། །དབང་སྒྱུར་དགེ་འདུན་རྒྱ་མཚོའི་དབུས་གནས་ཤིང། །གདུལ་དཀའ་མཐའ་
འཁོབ་སྐྱེ་འགྲོར་ཐར་པའི་ལམ། །སྟོན་མཁས་བསོད་ནམས་རྒྱ་མཚོར་གསོལ་བ་འདེབས། །ཟབ་ལམ་རིམ་གཉིས་མཐར་ཕྱིན་བདུད་སྡེའི་དཔུང། །ཕྱི་མར་འཐག་མཛད་ཡོན་ཏན་རྒྱ་མཚོའི་དཔལ། །རྣམ་འདྲེན་ཀུན་གྱི་གཙུག་རྒྱན་ཐམས་ཅད་
མཁྱེན། །ངག་དབང་བློ་བཟང་རྒྱ་མཚོར་གསོལ་བ་འདེབས། །སྨྱོས་རིགས་ལས་འཁྲུངས་ཀུན་མཁྱེན་ངག་གི་དབང། །བློ་བཟང་རིན་ཆེན་ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོས་འགྲོ་ལ་དམ་ཆོས་ཆར། །འབེབས་མཁས་
སྐལ་བཟང་རྒྱ་མཚོར་གསོལ་བ་འདེབས། །མགོན་ཁྱོད་ཞབས་ཟུང་མི་འགྱུར་རྡོ་རྗེའི་ཁྲིར། །བགྲང་ཡས་བསྐལ་པར་གཡོ་མེད་བརྟན་པའི་ངོས། །ཟབ་རྒྱས་ཆོས་འཁོར་མཐོ་རིས་རྔ་བོ་ཆེ། །གཞོམ་མེད་རྟག་པའི་ང་རོར་སྩལ་པ་གང། །
མཁའ་མཉམ་འགྲོ་བའི་ཁྱུ་མཆོག་རླབས་ཆེན་གྱིས། །ཐོས་པའི་དགའ་སྟོན་ཕུན་ཚོགས་རོལ་པ་ལས། །སྨིན་གྲོལ་ལམ་བཟང་ཐེམ་སྐས་རྩེར་འཛེགས་ནས། །སྐུ་གསུམ་གཞལ་མེད་ཁང་དུ་མྱུར་འཇུག་ཤོག་གཞན་ཡང་ལྗོངས་
འདིར་ནད་མཚོན་མུ་གེ་སོགས། །མི་མཐུན་རྒུད་པའི་མིང་ཡང་མི་གྲག་ཅིང། །བློ་བཟང་གྲགས་བསྟན་ཕྱོགས་བཅུར་རྒྱས་པ་དང། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག་ཅེས་ཐམས་ཅད་མཁྱེན་པ་བློ་བཟང་སྐལ་བཟང་

[229B]
ཤེས་ཀྱིས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་བདེ་བ་ཅན་དུ་སྦྱར་བའོ།།    ༈   བློ་གཏེར་ཁང་བཟང་བསླབ་གསུམ་ནོར་གྱིས་ཕྱུག་ཟབ་ལམ་རིམ་གཉིས་ཏོག་གིས་རབ་མཛེས་ཤིང། །ལུང་རྟོགས་
བསྟན་པའི་རྒྱལ་མཚན་མངོན་མཐོ་བའི། །རྗེ་བཙུན་དམ་པ་ཡུན་རིང་ཞབས་བརྟན་ཤོག་དམ་པའི་ཆོས་ཚུལ་ཀུན་ལ་བློ་གྲོས་རྒྱས། །བསྐལ་བཟང་གདུལ་བྱའི་རེ་སྐོང་བསྟན་པའི་གཉེན། །བསླབ་གསུམ་རྣམ་དག་རྒྱལ་མཚན་འཛིན་པའི་
དཔལ། །འགྲོ་བའི་འདྲེན་པ་བསྐལ་བརྒྱར་ཞབས་བརྟན་ཤོག་སྔོན་གོམས་དགེ་ཚོགས་ས་བོན་སྨིན་པའི་འབྲས། །རབ་འབྱམས་གཞུང་ལུགས་ཀུན་ལ་ཐོགས་མེད་པར། །དྲི་མེད་དགོངས་དོན་ཚུལ་བཞིན་ལེགས་འབྱེད་པའི། །མཁྱེན་
རབ་དབང་ཕྱུག་འགྱུར་མེད་རྟག་བརྟན་ཤོག་བློ་བཟང་རྒྱལ་བ་གཉིས་པའི་མདོ་སྔགས་ཀྱི། །རིང་ལུགས་འཛིན་ལ་མཁས་མང་གཙུག་ན་མཛེས། །སྙན་གྲགས་ལྷ་ཡི་རྔ་དབྱངས་ས་སྟེང་ཁྱབ། །རྗེ་བཙུན་བླ་མའི་ཞབས་པད་བརྟན་པར་ཤོག་
རྒྱལ་བའི་དགོངས་དོན་རིན་ཆེན་འབྱུང་གནས་ལས། །ཟབ་གསལ་ཤེས་རབ་ལྡན་པའི་དེད་དཔོན་གྱིས། །ཟབ་ལམ་རིམ་གཉིས་ནོར་བུའི་ཁུར་བླངས་ནས། །བསྟན་པའི་རྩ་ལག་གྱུར་ལ་གསོལ་བ་འདེབས། །ཚོགས་གཉིས་ཕུན་སུམ་

[230A]༄༅། །ཚོགས་པས་རྒྱུད་གཏམས་ཤིང། །སྐུ་གསུམ་མངོན་གྱུར་གསང་གསུམ་མི་ཟད་པ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །འགྲོ་ཀུན་བརྩེ་བས་སྐྱོང་ལ་གསོལ་བ་འདེབས། །དཀོན་མཆོག་རིན་ཆེན་
ཡི་དམ་འཁོར་ལོའི་ལྷའི། །བྱིན་རླབས་གནས་གསུམ་མཁའ་འགྲོའི་འཕྲིན་ལས་ཀྱིས། །ཞབས་ཟུང་འགྱུར་མེད་རྡོ་རྗེ་ལྟར་བརྟན་ཅིང། །ཉིན་མཚན་རྟག་ཏུ་དགེ་བའི་བཀྲ་ཤིས་ཤོག་ཅེས་མཚུངས་མེད་བསྟན་པའི་གསལ་བྱེད་རྗེ་བཙུན་
དམ་པ་བློ་བཟང་བསྟན་པའི་རྒྱལ་མཚན་དཔལ་བཟང་པོའི་བརྟན་བཞུགས་གསོལ་འདེབས་དང་བཅས་པ་འདི་ཡང་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་དང་བའི་ཡིད་ཀྱིས་བཀའ་གདམས་ཕོ་བྲང་དུ་སྨྲས་པའོ། །སརྦ་མྔྒལཾ།། །།
   ༈    རླབས་ཆེན་དགེ་ཚོགས་འཛིན་མའི་ལྟོར་འཁྱིལ་བའི། །ལེགས་བཤད་སྡོང་བུ་ཡལ་ག་ལོ་འདབ་རྒྱས། །བསླབ་གསུམ་རྣམ་དག་རིམ་གཉིས་འབྲས་བུས་བརྗིད། །འགྲོ་འདྲེན་དཔག་བསམ་དབང་པོར་གསོལ་བ་
འདེབས། །བྱམས་དང་སྙིང་རྗེའི་ལྷ་ལམ་ཡངས་བ་ལས། །ལུང་རྟོགས་ཆུ་འཛིན་འཁྲིགས་པའི་གྲུ་ཆར་གྱིས། །སྐལ་བཟང་གདུལ་བྱའི་ཡིད་ལ་དགོས་འདོད་སྩོལ། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་བདག་སོགས་དེང་
ནས་སྐྱེ་ཞིང་སྐྱེ་བ་རུ། །མགོན་ཁྱོད་ཐུགས་རྗེས་ནམ་ཡང་མི་བཏང་བར། །བཀའ་བཞིན་གཡེལ་མེད་སྒྲུབ་པས་མཉེས་བྱས་ནས། །བླ་མེད་བྱང་ཆུབ་སྒྲུབ་ལ་བརྩོན་པང་ཤོག་ཅེས་པ་འདི་ནི་འཇམ་དབྱངས་གོང་མ་ཆེན་པོའི་ཞམ་རིང་པ་

[230B]།    ༈    ངག་གི་དབང་ཕྱུག་མཚན་དཔེའི་དཔལ་འབར་ཞིང། །ཐུགས་རྗེའི་འོད་ཀྱིས་འགྲོ་བློའི་མ་རིག་པའི། །སྨག་རུམ་ཀུན་
སེལ་དྲན་པ་ཙམ་གྱིས་ཀྱང། །གཏན་གྱི་བདེ་བ་སྟེང་ལ་གསོལ་བ་འདེབས། །སྔོན་བསགས་དགེ་ཚོགས་དུ་མའི་བསོད་ནམས་མཐུ། །རྒྱ་ཆེན་མཁའ་ལྟར་ཁྱབ་པ་ལུགས་བརྒྱའི་ཁྲིམས། །ཀུན་གྱི་གཉའ་བར་ལྕི་མཛད་མི་བདག་རྗེའི། །
སྐུ་ཚེ་ཆབ་སྲིད་སྲིད་མཐར་བརྟན་པར་ཤོག་འཇིགས་བྲལ་གདོང་ལྔས་ཉེར་མཛེས་རིན་ཆེན་ཁྲིར། །གནམ་བསྐོས་ས་ཡི་བདག་པོ་རྡོ་རྗེ་ལྟར། །མི་འགྱུར་འཇམ་དཔལ་སྙིང་པོའི་བསྟན་པ་ལ། །གུས་པས་མཆོད་ཅིང་མངའ་ཐང་རབ་རྒྱས་ཤོག་
ཅེས་འཇམ་དབྱངས་གོང་མ་ཆེན་པོར་གསོལ་འདེབས་བརྟན་བཞུགས་དང་བཅས་པ་ཞིག་དགོས་ཞེས་ཞམ་རིང་པ་རྒུང་ཚེ་དབང་ནོར་བུས་བསྐུལ་བ་ལྟར་ཤའྐྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བ་སྲྦ་ཛ་གྟཾ།། །།
   ༈    ཕུན་ཚོགས་བློ་གྲོས་བཟང་པོའི་བི་གམ་རྩེར། །ལུང་དང་རྟོགས་པས་བརྒྱན་པའི་ལྷབ་ལྷུབ་ཅན། །མཐའ་བྲལ་ནོར་བུའི་ཏོག་གིས་རབ་མཛེས་པའི། །བསྟན་པའི་རྒྱལ་མཚན་འཛིན་ལ་གསོལ་བ་འདེབས། །མདོ་སྔགས་གཞུང་
ལུགས་བསིལ་རིར་གནས་བཅས་ནས། །དྲི་མེད་རིགས་པའི་སྡེར་འཕྲེང་ཆེར་གཡོ་ཞིང། །འཆད་རྩོད་རྩོམ་པའི་ངོར་ས་གསུམ་སྒྲོག་ འཇིག་བྲལ་སྨྲ་བའི་སེང་གེ་རྟག་བཞུགས་གསོལ། །རྨད་བྱུང་བློ་གྲོས་དཀྱིལ་འཁོར་ཡངས་པ་ལ།།

[231A]༄༅། །ངེས་འབྱུང་ཚུལ་ཁྲིམས་རི་དྭགས་མཚན་མས་མཛེས། །གདུལ་བྱའི་ཀུན་འབྱེད་པའི་འོད་དཀར་ཅན། བགྲང་ཡས་བསྐལ་པར་ནུབ་མེད་སྣང་བར་ཤོག་རྣམ་འདྲེན་མ་ལུས་འདུས་པ་ཙོང་ཁ་པའི། །རིང་ལུགས་དགོངས་
དོན་མཐའ་དག་སྤེལ་བ་ལ། །ངལ་མེད་འཕྲིན་ལས་ཕྱོགས་ཀུན་འགེངས་མཛད་པའི། །བཤེས་གཉེན་མཆོག་དེ་བསྐལ་བརྒྱར་ཞབས་བརྟན་ཤོག་དེང་ནས་སྟོབས་བཅུ་མངའ་བའི་གོ་འཕང་མཆོག་མ་ཐོབ་དེ་སྲིད་བདེ་བའི་ལམ་སྟོན་
མཁན། །མགོན་བོ་ཁྱོད་དང་འབྲལ་མེད་དམ་ཆོས་ལ། །སྤྱོད་པའི་སྐལ་བ་བཟང་པོར་བདག་གྱུར་ཅིག་ཅེས་རྗེ་བཙུན་དམ་པ་བློ་བཟང་བསྟན་པའི་རྒྱལ་མཚན་དཔལ་བཟང་པོར་གསོལ་འདེབས་བརྟན་བཞུགས་དང་བཅས་པ་འདི་ནི་དཀྱིལ་
ཁང་ཞལ་སྔ་ནས་ཡེ་ཤེས་དཔལ་འབྱོར་གྱིས་གསུང་བ་བཞིན་ཆོས་སྨྲ་བ་བློ་བཟང་ཡེ་ཤེས་ཀྱིས་བགྱིས་སོ།།    ༈    རྣམ་དཀར་བསོད་ནམས་ཉེར་སད་དལ་འབྱོར་རྟེན། །མི་རྟག་སྙིང་པོ་ལེན་བློས་གཞོན་ནུ་ནས། །ཐུབ་བསྟན་
སྙིང་པོ་སོ་སོ་ཐར་པའི་སྒོང། །ཉེར་ཞུགས་དཔལ་ལྡན་བླ་མར་གསོལ་བ་འདེབས། །བློ་བཟང་རྒྱལ་བའི་ལུང་རྟོགས་ཆོས་ཚུལ་ལ། །མངའ་བརྙེས་འཆད་རྩོད་རྩོམ་པ་གཡས་འཁྱིལ་སྒྲ། །སྙན་པའི་གྲགས་བས་ཕྱོགས་ཀུན་འགེངས་
མཛད་པའི། །རྗེ་བཙུན་བླ་མ་སྲིད་མཐར་ཞབས་བརྟན་ཤོག་དགེ་ཚོགས་ས་གཞིར་དལ་འབྱོར་ལྗོན་པའི་ཤིང། །དད་པའི་གཞི་བརྟན་ཚུལ་ཁྲིམས་རྩ་བ་བཟང། །ཐོས་པའི་སྡོང་བུ་གཏོང་བའི་ཡལ་འདབ་ཀླུབས། །ངོ་ཚ་ཁྲེལ་ཡོད་

[231B] །ལེགས་དུད་མི་གཡོ་གཡུང་དྲུང་ལྟང་བརྟན་ཤོག་ཟུང་འཇུག་སྐུ་བརྙེས་སངས་རྒྱས་རྡོ་རྗེ་འཆང། །ལུང་རྟོགས་དམ་ཆོས་དེ་སྒྲུབ་དགེ་འདུན་གྱི། །བྱིན་རླབས་དྲང་སྲོང་གྲུབ་པའི་བདེན་ཚིག་གིས། །སྤྲུལ་སྐུའི་
ཞབས་ཟུང་འགྱུར་མེད་བརྟན་པར་ཤོག་ཕྱག་དྲུག་རྣམ་མང་ཐོས་སྲས་ཆོས་ཀྱི་རྒྱལ། །ཞྭ་སེར་འཆང་བའི་བསྟན་སྲུངས་རྒྱ་མཚོའི་མཐུས། །བློ་བཟང་རྒྱལ་བསྟན་འཛིན་མཁས་སྤྲུལ་པའི་སྐུའི། །འཕྲིན་ལས་སྙན་གྲགས་ཕྱོགས་བཅུར་
རྒྱས་པར་ཤོག་ཅེས་ཛ་ཡ་པཎྜི་ཏའི་ཡང་སྲིད་ཀྱི་བརྟན་བཞུགས་འདོད་གསོལ་དང་བཅས་པ་འདི་ཡང་ཇ་སག་བླ་མ་དང་གྲྭ་ཆང་བཞིའི་སློབ་དཔོན་གྲྭ་རིགས་བཅས་པས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།། །།
   ༈    བློ་གྲོས་ཁང་བཟང་བསམ་འཕེལ་ཡིད་བཞིན་དབང། །བསླབ་གསུམ་རིན་ཆེན་དཔལ་འབར་མདོ་སྔགས་གཞུང། །ལེགས་བཤད་འཆད་རྩོད་རྩོམ་པའི་པིཎྜ་ཏ། །ཆོས་ཀྱི་རྒྱལ་པོའི་ཞབས་ལ་གསོལ་བ་འདེབས། །རྙེང་
དཀའ་དལ་ངང་འབྱོར་པའི་ཀཱ་ར་ལི། །བསྟན་པའི་སྙིང་པོ་ཚངས་སྤྱོད་བརྟུལ་ཞུགས་ཅན། །རྡུལ་གྱི་ཆུས་དབེན་ལུང་རྟོགས་འབྲས་བུས་མཛེས། །བཤེས་གཉེན་ཡོངས་འདུའི་དབང་པོ་ཞབས་བརྟན་ཤོག་བྱང་སེམས་སྡོམ་པའི་ཆུ་གཏེར་ལས་
འཐོན་པའི། །བྱམས་དང་སྙིང་རྗེའི་དཔལ་གོས་གེ་སར་གྱིས། །སྐལ་ལྡན་སྦྲང་རྩིའི་བརྟུལ་ཞུགས་འཛིན་བའི་ཚོགས། །ཚིམས་མཛད་དཔལ་ལྡན་བླ་མ་རྟག་བཞུགས་གསོལ། །གསང་སྔགས་ས་འཛིན་དཀར་པོའི་རྩེར་འགྱིང་ཞིང། །རིགས་

[232A]༄༅། །ལྔ་སྤྱི་དང་བྱེ་བྲག་དམ་ཚིགས་སྔོམ། །ཉེས་བྲལ་རལ་པའི་ཁུར་འཆང་ཟབ་དོན་སྒྲ། །སྒྲོག་མཁས་གདོང་ལྔའི་དབང་པོ་རྟག་བརྟན་ཤོག་སྡོམ་གསུམ་རྣམ་དག་མེ་ཞལ་ལམ་ཡངས་པར། །ལུང་དང་རིགས་པའི་ཆུ་ཁུར་
ཆེར་འཁྲིགས་ཤིང། །ལོག་སྨྲ་རྒོལ་འཇོམས་དབྱར་སྐྱེས་རྔ་གསང་སྒྲ། །སྲིད་མཐའི་བར་དུ་ངལ་མེད་སྒྲོག་པར་ཤོག་མཆོག་གསུམ་བྱིན་རླབས་བསྟན་སྲུངས་རྒྱ་མཚོའི་མཐུས། །བློ་བཟང་དབང་ཆེན་དཔལ་འབར་པཎྡིཏ། །ཆོས་ཀྱི་
རྒྱལ་པོའི་ཞབས་བྲུང་རྡོ་རྗེའི་ཁྲིར། །ནམ་ཡང་གཡོ་མེད་པ་སྐལ་བརྒྱར་བརྟན་པར་ཤོག་ཤའྐྱའི་རྒྱལ་པོའི་རིང་ལུགས་གདུགས་དཀར་པོས། །ལེགས་ཁྱབ་འཇམ་གླིང་ཡངས་པའི་གཞི་ཆེན་པོར། །མགོན་ཁྱོད་འཕྲིན་ལས་བཅུ་
གཉིས་བདག་པོ་ཡི། །ཚ་ཟེར་གྱིས་གར་ཆོས་འབྱོར་རྒྱས་པར་ཤོག་ཅེས་སྤྲུལ་པའི་སྐུ་བློ་བཟང་དབང་ཆེན་དཔལ་འབར་པཎྜ་ཏི་ནོ་མོན་ཁང་ལ་གསོལ་འདེབས་བརྟན་བཞུགས་མཛད་འཕྲིན་རྒྱས་བའི་སྨོན་ཚིག་དང་བཅས་པ་ཅིག་དགོས་
ཞེས་དཔོན་ཨེར་ཏེ་ནེ་ཆིང་དབང་དང། གྲྭ་ཚང་གསུམ་གྱི་སློབ་དཔོན་གྲྭ་རིགས། ཕྱག་མཛོད་བློ་བཟང་མཁས་མཆོག་དབུས་ཅེང་ཐོ་ཡོན། ཨ་ཆི་ཐུ་དར་རྒན་ནང་སོ་སོགས་ཀྱིས་བསྐུལ་པའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་
ཀྱིས་སྨྲས་པའོ།།    ༈    སྐུ་བཞིའི་བདག་ཉིད་རྡོ་རྗེ་འཆང་དབང་དངོས། །མཚམས་སྤྲིན་གཞོན་ནུའི་མདངས་ལྡན་ན་བཟས་ཀླུབས། །རྩེ་གཅིག་ཡིད་ཀྱིས་ཁྱོད་ལ་མངོན་ཕྱོགས་ཏེ། །ཤུགས་དྲག་དང་བའི་སྒོ་ནས་

[232B] །རྣམ་དག་རླབས་ཆེན་སྤྱོད་པའི་འོད་དཀར་གྱིས། །བདག་སོགས་གདུལ་བྱའི་ཀུ་མུད་ལེགས་ཕྱེ་ནས། །ཁ་སྦྱོར་བདུན་ལྡན་ལོངས་སྤྱོང་རྫོགས་པའི་སྐུའི། །གོ་འཕང་མངོན་སུམ་སྩོལ་ལ་གསོལ་བ་འདེབས། །ཚེ་རབས་
སྔོན་ནས་ལེགས་སྨོན་གྱིས་འབྲེལ་བའི། །མགོན་པོ་ཁྱོད་དང་བྱང་ཆུབ་མ་ཐོབ་བར། །ནམ་ཡང་འབྲལ་མེད་གསུང་གི་བདུད་རྩིལ། །སྤྱོད་ཅིང་བཀའ་བཞིན་སྒྲུབ་བས་མཉེས་བྱེད་ཤོག་ཅེས་པ་འདི་ཡང་བསྟེན་པའི་རྩ་ལག་ཆེན་པོ་རྗེ་བཙུན་དམ་
པ་བློ་བཟང་བསྟན་པའི་རྒྱལ་མཚན་དཔལ་བཟང་པོའི་བཀས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈   སྶྟི། པད་དཀར་འཆང་དང་བློ་
བཟང་ཡེ་ཤེས་ཞབས། །དམ་པའི་མཚན་ཅན་འཇམ་དབྱངས་མི་བདག་རྗེར། །གུས་པས་གསོལ་འདེབས་ཉེས་ལྟུང་ཅི་མཆིས་པ། །བཤགས་ཤིང་མི་བགྱིད་འབྲལ་མེད་རྗེས་འཛིན་ཤོག་ཅེས་རིགས་འབྱོར་ཕུན་སུམ་ཚོགས་པ་ཁལ་
ཁ་དོན་གྲུབ་དབང་གི་རྒྱུན་གྱི་ཁ་འདོན་དུ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་སྨྲས་པའོ།།    ༈    གང་གི་བློ་གྲོས་དྲི་བྲལ་འཆི་མེད་ལམ། །ཆ་ཤས་ཡོངས་རྫོགས་རྒྱུ་སྐར་བདག་པོ་བཞིན། །འཛམ་གླིང་སྐྱེ་དགུའི་
དབུས་ན་མངོན་བརྗིད་པའི། །ས་ཡི་དབང་ཕྱུག་ཡུན་རིང་ཞབས་བརྟན་ཤོག་སྐལ་བཟང་རྣམ་འདྲེན་བཞི་པའི་རིང་ལུགས་ཀྱི། །གདུགས་དཀར་སྲིད་རྩེར་འདེགས་ལ་འཇམ་པའི་དབྱངས། །མི་ཡི་ཟོལ་བསྟེན་མཁྱེན་བརྩེ་ནུས་པའི་དཔུང། །

[233A]༄༅། །རབ་རྒྱས་བསྐལ་པ་རྒྱ་མཆོར་གཡོ་མེད་ཤོག་གསར་གྱི་སྒྲོག་བྱེད་སྡེར་ལྔས་ཉེར་མཛེས་ཁྲིར། །ས་ཡི་བདག་པོ་མི་གཡོ་གཡུང་དྲུང་ལྟར། །རྟག་བརྟན་ཐུབ་བསྟན་སྤྱི་དང་ཙོང་ཁ་པའི། །བསྟན་ལ་གུས་
མཆོད་བཞེད་དོན་ལྷུན་གྲུབ་ཤོག་ལྷོ་ཕྱོགས་མབུ་འི་ལྗོན་པས་སྤ་བའི་གཞིར། །རླབས་ཆེན་མཛད་པས་དབང་བསྒྱུང་གནམ་བསྐོས་ལྷའི། །རིགས་རྒྱུད་མངའ་ཐང་བླ་ནས་བླར་འཕེལ་ཞིང། །ཆབ་འབངས་དགེ་བཅུའི་ཁྲིམས་ཀྱིས་
འཚོ་བར་ཤོག་བསླུ་མེད་མཆོག་གསུམ་དམ་པའི་བྱིན་རླབས་དང། །མངའ་འབངས་མོས་བའི་རྟེན་འབྲེལ་ཕུན་ཚོགས་མཐུས། །ཞབས་ཟུང་བསྐལ་པ་རྒྱ་མཚོར་གཡོ་མེད་ཅང། །འགྲོ་ཀུན་འཆི་མེད་བདེ་བའི་བཀྲ་ཤིས་ཤོག་ཅེས་
ལྷ་མིའི་གཙུག་རྒྱན་འཇམ་དབྱངས་གོང་མ་ཆེན་པོའི་བརྟན་བཞུགས་འདི་ཡང་མེ་ཏོག་ཟླ་བའི་དུས་ཆེན་ཉིན་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ།།    ༈   
བློ་ཆེན་ཐེག་པ་ཀུན་གྱི་གསང་བའི་མཛོད། །མ་ནོར་ཡོངས་སུ་སྟོན་མཛད་དགེ་བའི་བཤེས། །འགྲོ་ཀུན་ཕན་བདེའི་ལམ་ལ་འགོད་མཁས་པའི། །རྗེ་བཙུན་བླ་མ་རྡོ་རྗེ་ལྟར་བརྟན་ཤོག་སྟོབས་ལྡན་ཡེ་ཤེས་མགོན་པོ་ཕྱག་དྲུག་པ།།
དམ་ཅན་ཆོས་ཀྱི་རྒྱལ་པོ་སྐྱེ་འགྲོའི་བདག། །གུར་མགོན་སྟོབས་འཕྲོག་ནག་པོ་ཞལ་བཞི་པ། །འདོད་ཁམས་དབང་མོ་གནོད་སྦྱིན་ཡབ་ཤུར་དམར། །རྣམ་མང་ཐོས་སྲས་འཁོར་བཅས་ཁྱེད་རྣམས་ལ། །སྔོན་ནས་མཁས་གྲུབ་དུ་མས་

[233B] །ལྷུན་གྲུབ་བདེ་ཆེན་དགོན་གནས་དགེ་འདུན་སྡེ། །རྟེན་གསུམ་མཆོད་ཐེབས་དཀོར་རྫས་ལོངས་སྤྱོད་འཁོར། །བཅོལ་ལོ་གཏད་དོ་རྟག་ཏུ་མེལ་ཚེ་དང། །མི་དང་མི་མིན་ལོག་ལྷའི་གནོད་བྱེད་རྣམས། །མ་ལུས་རྣལ་
ཕྲན་བཞིན་དུ་རླག་པ་དང། །འཕྲིན་ལས་རྣམ་བཞིས་གཡེལ་མེད་གྲོགས་མཛོད་ཅིག་ཅེས་པའང་ལྷུན་པོ་རྩེ་འདུས་སྡེས་འཕྲིན་བཅོལ་ཆོགས་འདོན་དུ་བཙུགས་ཆོག་པ་ཞིག་དགོས་ཞེས་ནན་གྱིས་བསྐུལ་བའི་ངོར་གཤིན་རྗེའི་གཤེད་ཀྱི་རྣལ་
འབྱོར་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    །དཔལ་ལྡན་འདོད་པ་ཁམས་ཀྱི་དབང་ཕྱུག་མ། །མཐུ་སྟོབས་ཐོགས་མེད་འཁོར་དང་བཅས་པ་རྣམས། །དངོས་བཤམས་རུང་མཐུན་
འདི་ལ་བརྟན་བཞུགས་ལ། །སངས་རྒྱས་བསྟན་པ་དཀོན་མཆོག་དབུ་འཕང་བསྟོད། །ཁྱད་པར་མར་རྒནྡའི་ཆིང་འཁོར་བཅས་རྣམས། །བཅོལ་ལོ་བལྟོས་སོ་ལུས་དང་གྲིབ་མ་བཞིན། །འགྲོགས་ལ་གཞན་གྱི་མནན་གཏང་བྱད་ཕུར་
སོགས། །བསམ་ངན་སྦྱོར་རྩུབ་མི་དང་མི་མིན་གྱི། །གནོད་བྱེད་མི་མཐུན་གེགས་རྣམས་ཞི་བ་དང། །ཚེ་དང་བསོད་རྣམས་དཔལ་འབྱོར་རིགས་རྒྱུད་འཕེལ། །འབངས་བཅས་མངའ་ཐད་དར་ཞིང་རྒྱས་པ་སོགས། །འཕྲིན་ལས་གཡེལ་མེད་
མཐུན་པའི་རྐྱེན་ཀུན་སྒྲུབས།། ས་མ་ཡ་ཏིཥྛ། ཅེས་པ་འདི་ཡང་རྒན་དའི་ཆིང་གིས་དཔལ་ལྡན་ལྷ་མོའི་རྟེན་ཐུགས་གསར་བཟོའི་འདོད་གསོལ་དུ་ཤའྐྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈   

[234A]༄༅། །བློ་གྲོས་ཡོན་ཏན་ཁུར་གྱིས་རབ་བརྗིད་ཅིང། །མཁས་བཙུན་བཟང་པོའི་དྲི་བསུང་ཕྱོགས་བརྒྱར་འཕྲོ། །ཡེ་ཤེས་འོད་ཀྱིས་རྒྱལ་བསྟན་གསལ་མཛད་པའི། །སྣང་བརྙན་མཐོང་བ་དོན་ལྡན་འདི་བསྐྲུན་དགེས། །
མཚོན་པའི་རྣམ་དཀར་ཕུང་བོ་ཅི་མཆིས་དང། །དུས་གསུམ་རྒྱལ་བ་སྲས་དང་སློབ་མར་བཅས། །མཆོག་གསུམ་ཐུགས་རྗེ་བསྲུང་མའི་མཐུ་སྟོབས་ཀྱིས། །ཡོངས་འཛིན་ཆེན་པོ་བསྐལ་བརྒྱར་ཞབས་བརྟན་ཤོག་སྐྱེ་དགུའི་ཕན་
བདེ་མཐའ་དག་འབྱུང་བའི་གཞི། །སངས་རྒྱས་བསྟན་པ་མདོ་སྔགས་དམ་ཆོས་ཀྱིས། །རྒྱུད་གཏམས་འདུས་པའི་ཚོགས་ཀྱིས་ཡོངས་གང་བའི། །དགེ་མཚན་རྫོགས་ལྡན་འགྲན་བཞིན་རྒྱས་པར་ཤོག་འཇིག་རྟེན་དུས་འཁྲུག་ནད་
ཡམས་མུ་གེ་སོགས། །རྒུད་པ་ཀུན་ཞི་འཁོར་བར་དུས་རིང་ནས། །འཁྱམས་བའི་འགྲོ་ཀུན་སྡུག་བསྔལ་ལས་གྲོལ་ཞིང། །བྱང་ཆེན་སྤྱོད་པའི་རྒྱ་མཚོར་མྱུར་འཇུག་ཤོག་ཅེས་པ་འདི་ཡང་གློ་སྤུག་པ་དཀའ་ཆེན་བློ་བཟང་མཁས་
མཆོག་གིས་སྔ་ཕྱིར་ནན་གྱིས་བསྐུལ་བའི་ངོར་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    རྣམ་དག་དད་པའི་རྟེན་གྱི་མཆོག་གྱུར་པ། །རྣམ་དཔྱོད་གཟུགས་སྐུའི་རྣམ་འགྱུར་ངོ་མཚར་ཅན། །རྣམ་དག་དགེ་འདིས་
མི་མཐུན་ཀུན་ཞི་ནས། །རྣམ་དག་སྐུ་གསུམ་གོ་འཕང་མྱུར་ཐོབ་ཤོག་ཅེས་པ་འདི་ཡང་ཁང་ཆེན་ནས་དའི་ཆིང་བཱ་དུར་གྱིས་སྐྱེས་རབས་བཅོ་ལྔ་དང། གནས་བཅུའི་སྐུ་ཐང་བཞེངས་བའི་རྒྱབ་ཡིག་ཏུ་བཀོད་བའོ།།    ༈    ཚེ་རབས་

[234B] །བསླབ་གསུམ་ཁང་བཟང་རྩ་བ་རབ་བརྟན་ཅིང། །འཆད་རྩོད་རྩོམ་བའི་རྒྱལ་མཚན་འཛིན་མཁས་པའི། །ཡོངས་འཛིན་དགེ་བའི་བཤེས་ལ་གསོལ་བ་འདེབས། ཞེས་ཐོས་བསམ་གླིང་ཞལ་
སྔ་ནས་ཚེ་བརྟན་རྒྱལ་མཚན་གྱི་གསོལ་འདེབས་འདི་ཡང་སྤྱི་མི་རྣམས་ཀྱིས་བསྐུལ་བའི་ངོར་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    དག་གི་དབང་ཕྱུག་རྒྱལ་བཙོང་ཁ་པའི། །གསུང་རབ་དགོངས་དོན་འཆད་
ལ་མཁས་པའི་མཆོག་གསུམ་ལྡན་ངུར་སྨྲིག་རྒྱན་གྱིས་རྣམ་པར་མཛེས། །ཐེག་མཆོག་དགེ་བའི་བཤེས་ལ་གསོལ་བ་འདེབས། ཅེས་རྒྱུད་སྨད་བླ་མ་དག་དབང་མཆོག་ལྡན་གྱི་གསོལ་འདེབས་འདི་ཡང་བླ་མ་དབུ་མཛད་ངག་དབང་བཀྲ་
ཤིས་ཀྱིས་བརྒྱུད་རིམ་གསོལ་འདེབས་སུ་བཅུག་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈   ངག་དབང་ཆོས་ཀྱི་འདུན་ས་མཛེས་པའི་རྒྱན། །གྲགས་
པའི་འོད་དཀར་གཡོ་པའི་ལྷབ་ལྷུབ་ཅན། །མདོ་སྔགས་བསྟན་པའི་རྒྱལ་མཚན་འཛིན་པའི་དཔལ། །བཟང་པོའི་མཛད་པས་རོལ་ལ་གསོལ་བ་འདེབས། །རབ་འབྱམས་ཤེས་བྱའི་ནམ་མཁའ་ཡངས་པ་ལ། །ལུང་རིགས་འོད་སྟོང་འཕྲོ་
བའི་དཀྱིལ་འཁོར་རྒྱས། །སྐལ་བཟང་གདུལ་བྱའི་ཆུ་སྐྱེས་རབ་བཞད་པའི། །སྤྲུལ་སྐུའི་ཉིན་བྱེད་བསྐལ་བརྒྱར་བརྟན་པར་ཤོག་བགྲང་ཡས་བསྐལ་པར་ཚོགས་གཉིས་གོམས་པའི་མཐུས། །གཞོན་ནུ་ཉིད་ནས་ཐུབ་བསྟན་སྒོར་

[235A]༄༅། །ཞུགས་ཏེ། །མཚམས་སྤྲིན་ལ་འགྲན་ངུར་སྨྲིག་བླ་གོས་འཆང། །ལུང་རྟོགས་ཡོན་ཏན་དབྱར་མཚོ་ལྟར་འཕེལ་ཤོག་བསླབ་གསུམ་རྣམ་དག་ནོར་འཛིན་ཡངས་པའི་གཞིར། །ཚུལ་ཁྲིམས་དྲི་བསུང་འཕྲོ་བའི་
དཔག་བསམ་ལྗོན། །རིམ་གཉིས་འབྲས་བུའི་ཁུར་གྱིས་རབ་བརྗིད་པའི། །སྐལ་ལྡན་གདུལ་བྱའི་རེ་བ་ཡོངས་སྨིན་ཤོག་བློ་བཟང་རྒྱལ་བ་གཉིས་པའི་བསྟན་པ་ལ། །རབ་གུས་དམ་པའི་མགོན་གྱིས་རྗེས་བཟུངས་ནས། །དང་ལྡན་
འགྲོ་ཀུན་སྲིད་པའི་རྒྱ་མཚོ་ལས། །སྒྲོལ་བའི་དེད་དཔོན་ཆེན་པོར་འགྱུར་བར་ཤོག་རྨད་བྱུང་དགེ་ཚོགས་ཀུན་ལ་སྤྱད་པའི་མཐུས། །མདོ་སྔགས་གཞུང་ལུགས་རྒྱ་མཚོ་ཆེན་པོ་ལ། །འདོད་དགུར་དབང་བསྒྱུར་མཚུངས་མེད་སྤྲུལ་པའི་སྐུ།།
མཁས་པའི་དབང་ཕྱུག་སྲིད་མཐར་བརྟན་པར་ཤོག་དཀོན་མཆོག་ཐུགས་རྗེ་དཔལ་མགོན་ཆོས་སྐྱོང་བའི། །བསྲུང་མའི་མཐུ་དང་དད་ལྡན་མོས་པའི་མཐུས། །སྤྲུལ་སྐུའི་སྐུ་ཚེ་རྣམ་དཀར་འཕྲིན་ལས་རྣམས། །ཡར་ངོའི་ཟླ་ལྟར་
འཕེལ་བའི་བཀྲ་ཤིས་ཤོག་ཅེས་ལྕང་སྐྱ་ཞབས་དྲུང་གི་སྐུ་སྐྱེ་ངག་དབང་ཆོས་ཀྱི་གྲགས་པ་བསྟན་པའི་རྒྱལ་མཚན་དཔལ་བཟང་པོའི་གསོལ་འདེབས། བརྟན་བཞུགས། འདོད་གསོལ་དང་བཅས་པ་འདི་ནི། འཇམ་དབྱངས་གོང་མ་
ཆེན་བོའི་གསེར་ཡིག་པ་ཏཱ་བླ་མ་དཀའ་བཅུ་ཤེས་རབ་དར་རྒྱས་ཀྱིས་བསྐུལ་བ་ལྟར་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་བའོ།།    ༈    ངག་གི་དབང་ཕྱུག་བློ་བཟང་གྲགས་བ་ཡི། །བསྟན་བའི་རྒྱ་མཚོ་ཕྱོགས་བཅུར་

[235B] །བརྩོན་འགྲུས་ལྷོད་པ་མེད་པའི་སྙིང་སྟོབས་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་བདུང་ཤུགས་དྲག་པོས་རྩེ་གཅིག་ཏུ། །གསོལ་བཏབ་བདེན་ཚིག་མཆོག་གསུམ་བྱིན་རླབས་མཐུས། །
ཐུབ་བསྟན་པད་ཚལ་འབྱེད་མཁས་ཆོས་ཀྱི་རྗེའི། །ཡང་སྲིད་ཉིན་མོའི་འདྲེན་པ་མྱུར་སྣང་ཤོག་ཕྱག་དྲུག་གུར་ཞལ་རྣམ་སྲས་ཆོས་ཀྱི་རྒྱལ། །ཐུབ་བསྟན་བསྲུང་བའི་དམ་ཅད་རྒྱ་མཚོ་ཡིས། །བདག་སོགས་རེ་བའི་རྫིང་བུ་ཡོངས་གང་བའི།།
འཕྲིན་ལས་གྲུ་ཆར་རྟག་ཏུ་འབེབས་གྱུར་ཅིག་ཅེས་པ་འདི་ནི་སྒོ་མང་བླ་མ་ངག་དབང་བརྩོན་འགྲུས་ཀྱི་སྤྲུལ་སྐུ་མྱུར་འབྱོན་གྱི་གསོལ་འདེབས་ཤིག་དགོས་ཞེས་ནོ་ཡོན་སྡེ་བ་དང་དབེན་ཆུང་རབ་འབྱམས་བ་འཇམ་དབྱངས་མཁས་མཆོག་གཉིས་
ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   ཨོཾ་བདེ་ལེགས་སུ་གྱུར་ཅིག་བློ་ཆེན་རྣམ་འདྲེན་ཀུན་གྱི་མཁྱེན་བརྩེའི་གཏེར། །གཅིག་བསྡུས་ངུར་སྨྲིག་གོས་བཟང་འཆང་བའི་གཟུགས། །ཡེ་ཤེས་
རང་སྣང་གསལ་བས་འགྲོ་མུན་སེལ། །ཞབས་ཟུང་མི་འགྱུར་རྡོ་རྗེ་ལྟར་བརྟན་ཤོག་དགེ་ཚོགས་འབུམ་ཕྲག་བྱེ་བས་བསྐྱེད་པའི་སྐུ། །སྐལ་བཟང་འདུན་ལྡན་རྒྱ་མཚོའི་གཙུག་ན་བརྗིད། །རྒྱལ་བ་གཉིས་པའི་ལུང་རྟོགས་འཛིན་མའི་ཁྱོན།།
འགེངས་མཛད་བཤེས་གཉེན་དམ་བ་ཞབས་བརྟན་ཤོག་བློ་གསལ་མཁས་མང་འདུས་པའི་ཚོགས་རྣམས་ཀྱི། །བཤད་སྒྲུབ་བསྟན་བའི་བྱ་བ་མཐར་སོན་ནས། །རྗེ་བཙུན་བླ་མས་བྱང་ཆུབ་མ་ཐོབ་བར། །རྗེས་བཟུངས་བཀའ་བཞིན་སྒྲུབ་

[236A]༄༅། །པས་མཉེས་བྱེད་ཤོག་ཅེས་རིང་འཚོ་འདོད་གསོལ་གྱི་ཚིགས་བཅད་འདི་ནི་ཤར་རྩེ་ལེགས་བཤད་གླིང་པ་སློབ་གྲྭ་སྤྱིས་ནན་གྱིས་བསྐུལ་ངོར་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་
བགྱིས་སོ།།    ༈    རྒྱལ་བས་འདི་འདོན་མཆོག་ཏུ་ལུང་བསྟན་ཅིང། །ཤེར་ཕྱིན་འདོམས་ལ་ཟླ་བྲལ་རབ་འབྱོར་ཚེ། །དང་པོའི་སངས་རྒྱས་དབང་གིས་ལོག་ལྟ་ཅན། །གྲོལ་མཛད་འཇམ་དཔལ་གྲགས་
པར་གསོལ་བ་འདེབས། །འཕགས་ཡུལ་ས་འཚོར་སྐུ་བལྟམས་མཁས་མང་བསྟེན། །རིག་གྲོལ་འདུས་པའི་དབུ་མཛད་ལེགས་ལྡན་འབྱེད། །མེས་འཇིགས་གྲོང་ཁྱེར་དུ་མ་བདེན་ཆར་གྱིས། །ཞི་མཛད་ཨ་བྷྱཱ་ཀ་རར་གསོལ་བ་
འདེབས། །དམ་པས་རྗེས་བཟུངས་སློབ་མ་མང་བསྟེན་ཅིང། །གསུང་རབ་དགོངས་དོན་གསལ་མཛད་སྒྲ་བསྒྱུར་རྗེ། །རིག་གནས་ཀུན་ལ་མཁྱེན་པའི་སྙན་གྲགས་རྡས། །ཀུན་ཁྱབས་པཎ་ཞབས་ལ་གསོལ་བ་འདེབས། །བསྙེན་
སྒྲུབ་མཐར་སོན་བསྟན་སྲུངས་རྒྱ་མཚོ་ཡིས། །བཀའ་ཉན་མཐུ་སྟོབས་དབང་ཕྱུག་རྡོ་རྗེ་དཔལ། །བློ་བཟང་རྒྱལ་བའི་གཞུང་ལུགས་བདབ་བརྒྱའི་ཚལ། །བཞད་མཛད་མཁས་གྲུབ་ཉིན་མོར་གསོལ་བ་འདེབས། །མཁའ་འགྲོས་
བརྡའ་སྦྱར་བསླབ་གསུམ་ནོར་གྱིས་ཕྱུག་ཟབ་དོན་ཁོ་ནར་གཞོལ་བ་བསོད་ནམས་མཚན། །མ་སྦྱངས་སྒྲ་བཤད་མཁས་ཚོགས་མགུ་མཛད་པ། །བློ་བཟང་དོན་ཡོད་གྲུབ་པར་གསོལ་བ་འདེབས། །གཡུལ་ངོར་ཕམ་པའི་སྐྱེ་

[236B] །སྐྱབས་སྦྱིན་ལེགས་མཛད་བློ་བཟང་ཆོས་རྒྱན་རྗེ། །གཞོན་དུ་ཉིད་ནས་ཐུབ་བསྟན་སྦེལ་བ་ལ། །བརྩོན་མཛད་བཤེས་གཉེན་དམ་པར་གསོལ་བ་འདེབས། །དེ་ལྟར་རྩེ་གཅིག་ཡིད་ཀྱིས་གསོལ་བཏབ་ཅིང། །དྲི་
མེད་བཀའ་ལ་བཀུར་སྟི་བགྱིས་པའི་མཐུས། །བགྲང་ཡས་བསྐལ་པར་བསགས་པའི་ཉེས་ལྟུང་ཚོགས། །མ་ལུས་ད་ལྟ་ཉིད་དུ་བྱང་བར་ཤོག་ཕ་མས་ཐོག་དྲངས་བདག་ཅག་ཉེ་འབྲེལ་སོགས། །བདེ་ལྡན་ཞིང་དུ་པདྨོའི་སྦུབས་ཉིད་
ལས། །སྐྱེས་ཏེ་རྒྱལ་བའི་ཞལ་མཐོང་ཐུགས་བཅུད་ཀྱིས། །ཚིམས་ནས་རླབས་ཆེན་སྤྱོད་པ་མཐར་ཕྱིན་ཤོག་ཅེས་ཨེར་ཏེ་ནེ་དར་རྒན་ཆོས་རྗེས་རྒྱལ་བའི་བཀའ་འགྱུར་རིན་པོ་ཆེ་བཞེངས་པའི་ཤམ་དུ་འབྲི་འདོན་བྱེད་རྒྱུར་རྗེ་བཙུན་བློ་བཟང་
ཆོས་ཀྱི་རྒྱལ་མཚན་གྱི་གསང་པའི་རྣམ་ཐར་བཞིན་གྱི་སྐྱེས་རབས་གསོལ་འདེབས་འདོད་གསོལ་དང་བཅས་པ་ཞིག་དགོས་ཚུལ་ནན་ཆེར་བྱུང་ཀྱང་འདི་ལྟར་ལེགས་པར་མངོན་ནས་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་པ་དགེ་ལེགས་
འཕེལ།།    ༈    བླ་མ་མཆོག་དང་དུས་གསུམ་སངས་རྒྱས་དང། །བདེ་གཤེགས་བདུན་གྱི་གཟུགས་སྐུ་རབ་བསྐྲུན་དགེས། །བློ་བཟང་དགེ་ལེགས་མཆེད་ཀྱིས་དལ་འབྱོར་རྟེན། །ཐོབ་ནས་རྗེ་བཙུན་བླ་མར་འབྲལ་མེད་ཤོག་
ཅེས་པ་འདི་ཡང་དགེ་སློང་བློ་བཟར་བཀྲ་ཤིས་ཀྱིས་བསྐུལ་བ་ལྟར་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    རིན་ཆེན་ལས་གྲུབ་བཏུང་བའི་སྣོད་ལངས་མཆོག་ཁྲིམས་ལྡན་དགེ་འདུན་སྡེ་རྣམས་དགྱེས་ཕྱིར་

[237A]༄༅། །དུ། །བུལ་བས་ལྷ་མིའི་དཔལ་འབྱོར་དང་ལྡན་ཞིང། །བཤད་སྒྲུབ་དགེ་ཚོགས་རྟག་ཏུ་རྒྱས་པར་ཤོག་ཅེས་པ་འདི་ནི་ཞི་གནས་གྲྭ་ཚང་གི་ཚོགས་ཁྲོའི་ཁ་བྱང་དུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་
པའོ།།    ༈    འདིར་ཐུགས་རྗེ་ཆེན་པོ་རྒྱལ་བ་རྒྱ་མཚོ་ལ་བརྟེན་པའི་བླ་མའི་རྣལ་འབྱོར་ཉམས་སུ་ལེན་པར་འདོད་པས། སྐྱབས་སུ་འགྲོ་བ་དང། སེམས་བསྐྱེད་པ་དང། ཚད་མེད་པ་བཞི་སྒོམ་པ་རྣམས་སྔོན་
དུ་བཏང་ནས། རང་ཉིད་སྐད་ཅིག་གིས་ཐུགས་རྗེ་ཆེན་པོ་ཡབ་ཡུམ་དུ་གྱུར་པར་བསམ་ཞིང། འབྲུ་གསུམ་བརྗོད་པས་ནང་མཆོད་མཆོད་རྫས་རྣམས་ཅིག་ཙར་དུ་བྱིན་གྱིས་བརླབས། དེ་ནས། མདུན་གྱི་ནམ་མཁར་རང་གི་སྨིན་མཚམས་
ཐད། །འདབ་སྟོང་གེ་སར་ཐབས་ཤེས་ཉི་ཟླའི་སྟེང། །སྐྱབས་གནས་ཀུན་འདུས་རྩ་བའི་བླ་མ་དང། །དབྱེར་མེད་ཐུགས་རྗེའི་བདག་ཉིད་སྤྱན་རས་གཟིགས། །སྐུ་མདོག་དཀར་དྭངས་ཁྲོ་འཛུམ་དགྱེས་པའི་ཉམས། །ཞལ་གཅིག་ཕྱག་
གཡས་མུ་ཏིག་བགྲང་འཕྲེང་དང། །གཡོན་པས་དྲི་བྲལ་པད་དཀར་སྡོང་བུ་བསྣམས། །ཞབས་གཉིས་ཅུང་ཟད་གཡས་བརྐྱངས་ཀྱིས་བཞུགས་པར། །ཡུམ་མཆོག་གསང་བ་ཡེ་ཤེས་མཁའ་འགྲོ་མ། །དམར་མོ་ཕྱག་གཡས་གསེར་
གྱི་ཌཱ་མ་རུ། །གཡོན་པ་ཐོད་ཁྲག་འཛིན་པས་མགུལ་ནས་འཁྱུད། །གཉིས་ཀའང་མཚན་དཔེའི་དཔལ་འབར་རུས་པས་སྤྲས། །མཐའ་སྐོར་བླ་མ་ཡི་དམ་སངས་རྒྱས་དང། །བྱང་སེམས་ཉན་རང་བཀའ་སྡོད་བསྲུང་མའི་ཚོགས། །

[237B] །དེ་དག་སྒོ་གསུམ་སྐུ་གསུང་ཐུགས་རྡོ་རྗེས། །མཚན་བའི་ཧཱུཾ་ལས་འོད་འཕྲོས་པོ་ཊ་ལ། །སོགས་ནས་རང་འདྲའི་ཡེ་ཤེས་སེམས་དཔའི་ཚོགས། །སྤྱན་དྲངས་ཛཿ་ཧཱུཾ་བཾ་ཧོཿ་དབྱེར་མེད་དུ་
ཆུ་ལ་ཆུ་བཞིན་གཉིས་མེད་རོ་གཅིག་གྱུར། །རབ་འབྱམས་ཞིང་གི་ཕྲ་རབ་རྡུལ་གྱི་གྲངས། །དེ་རྙེད་བདག་ལུས་དཔག་མེད་རབ་སྤྲུལ་ནས། །བླ་མ་ལྷ་ཚོགས་འཁོར་དང་བཅས་རྣམས་ལ། །ལུས་ངག་ཡིད་གསུམ་སྒོ་ནས་ཕྱག་བགྱིའོ། །
ཅི་འབྱོར་བཀོད་པ་ཁྱད་འཕགས་དངོས་བཤམས་དང། །ཡིད་སྤྲུལ་ཕྱི་ནང་གསང་བའི་མཆོད་སྤྲིན་འབུལ། །ཐོག་མེད་དུས་ནས་ད་ལྟའི་བར་བསགས་པའི། །སྡིག་ལྟུང་ཀུན་བཤགས་ཕྱིན་ཆད་མི་བགྱིད་སྔོམ། །རྒྱལ་དང་རྒྱལ་སྲས་ཉན་
རང་སོ་སྐྱེ་ཡིས། །དུས་གསུམ་དགེ་ཚོགས་བསྐྲུན་ལ་རྗེས་ཡི་རང། །བདག་ཅག་འགྲོ་བའི་བློ་ངོ་དང་འཚམ་པའི། །ཟབ་རྒྱས་ཆོས་འཁོར་རྒྱ་མཚོ་བསྐོར་དུ་གསོལ། །ཐུབ་བསྟན་སྙིང་པོ་ལུང་རྟོགས་སྤེལ་བ་དང། །བདག་ཅག་མོས་
བློར་བསྐལ་བརྒྱར་བཞུགས་གསོལ་འདེབས། །འདིས་མཚོན་དགེ་ཚོགས་ཀུནྡ་ལྟར་དཀར་གང། །འགྲོ་རྣམས་ཀུན་མཁྱེན་གོ་འཕང་ཐོབ་ཕྱིར་བསྔོ། །སྔོན་གོམས་དགེ་ཚོགས་རྒྱ་མཚོའི་དཔལ་ཉིད་ལས། །བྱུང་བའི་ཁྱོད་སྐུ་མཚན་དང་
དཔེ་བྱད་ཀྱིས། །རབ་མཛེས་ལྟ་བས་མི་ངོམས་མཐོང་དང་ཐོས། །དྲན་རེག་དོན་ལྡན་མཛད་ལ་གསོལ་བ་འདེབས། །གང་སྐུ་འགྱུར་མེད་དབལ་གྱི་མགུལ་ཉིད་ནས། །གསུང་དབྱངས་དྲུག་ཅུས་བརྒྱད་ཁྲི་བཞི་སྟོང་ཆོས། །མཐའ་དག་

[238A]༄༅། །གདུལ་བྱ་ཡོངས་ལ་སྒྲོག་མཛད་པའི། །སྨྲ་བའི་དབང་པོ་མཆོག་ལ་གསོལ་བ་འདེབས། །ཟབ་ལམ་རིམ་གཉིས་ནོར་གྱིས་ལེགས་ཕྱུག་ཅིང། །མཁྱེན་བརྩེ་ནུས་པ་ལྷ་ཡི་ལམ་ཇི་བཞིན། །མུ་མཐའ་དཔག་པར་དཀའ་
བའི་ཐུགས་མངའ་བ། །སྤྲོས་བྲལ་ཟླ་མེད་མཆོག་ལ་གསོལ་བ་འདེབས། །གང་གི་སྐུ་གསུང་ཐུགས་ཀྱིས་མཛད་པའི་གར། །གསང་གསུམ་མི་ཟད་འཁོར་ལོའི་རོལ་པ་ཡིས། །གདུལ་བྱ་སྨིན་གྲོལ་ལམ་ལ་འགོད་མཛད་པའི། ། འགྲོ་
བའི་དེད་དཔོན་མཆོག་ལ་གསོལ་བ་འདེབས། །བདེ་ལེགས་མ་ལུས་འབྱུང་བའི་སྒོ་གཅིག་བུ། །དྲིན་ཅན་བླ་མ་རྒྱལ་བ་རྒྱ་མཚོའི་དཔལ། །ཁྱོད་མིན་རེ་སའི་སྐྱབས་གཞན་མ་མཆིས་པས། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། ཞེས་གདུང་ཤུགས་དྲག་པོས་གསོལ་བ་གང་མང་བཏབ་པའི་མཐར། དེ་ལྟར་གསོལ་བཏབ་བླ་མའི་སྐུའི་ཆ་ལས། །བདུད་རྩིའི་རྒྱུན་བབས་སྡིག་སྒྲིབ་ནད་གདོན་སྦྱངས། །ཚེ་དང་བསོད་ནམས་ལུང་རྟོགས་ཡོན་ཏན་རྒྱས། །
ལུས་སེམས་བདེ་ཆེན་བདུད་རྩིའི་རྒྱུན་གྱིས་གང། །སླར་ཡང་གསོལ་བཏབ་བླ་མའི་ཐུགས་ཀ་ནས། །འོད་འཕྲོས་མཐའ་སྐོར་ཞི་ཁྲོའི་ཚོགས་ལ་འཕོག་འོད་དུ་སྦྱངས་ནས་བླ་མ་ཡབ་ཡུམ་ལ། །ཐིམ་པས་དེ་གཉིས་དགྱེས་ཤིང་སྤྱི་
པོར་བྱོན། །ཨ་པ་དྷཱུ་ཏིའི་རྒྱུན་ལམ་ནས་བརྒྱུད་དེ། །སྙིང་ཁ་ཆོས་ཀྱི་འཁོར་ལོའི་རྩ་འཁོར་དབུས། །སྣ་ཚོགས་པདྨ་ཉི་ཟླའི་དཀྱིལ་འཁོར་ལ། །དགྱེས་ཤིང་བཞུགས་ནས་གྱིས་བརླབས་པར་བསམ། །དགེ་བ་འདི་ཡིས་མྱུར་དུ་

[238B]ཅེས་སོགས་དང། སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་སྨོན་ལམ་རྒྱས་བསྡུས་ཅི་རིགས་བཀྲ་ཤིས་ཀྱིས་བརྒྱན་པ་བྱའོ། ཞེས་པ་འདི་ནི་ཨེར་ཏེ་ནེ་སྤོ་ཤོག་ཐུས་བསྐུལ་བའི་ངོར་ཆོས་སྨྲ་བ་དགེ་སློང་བློ་བཟང་ཡེ་ཤེས་
ཀྱིས་ཆོ་འཕྲུལ་དུས་ཆེན་ལ་བགྱིས་བའོ།།    ༈    རྣམ་དག་བདག་བློ་དད་བའི་རྫིང་བུ་རུ། །རྗེ་བཙུན་མཁྱེན་པའི་གཟུགས་སྐུ་འོད་དཀར་ཅན། །སྒྲིབ་མེད་སྣང་བས་མ་རིག་མུན་སྟུག་པོ། །སེལ་མཛད་དཔལ་ལྡན་བླ་མར་གསོལ་བ་
འདེབས། །དེང་ནས་སྐྱེ་ཞིང་སྐྱེ་བར་ཕ་མས་གཙོས། །བདག་སོགས་ཉེ་འབྲེལ་དགེ་བའི་བཤེས་ཁྱོད་ཀྱིས། །རྗེས་བཟུངས་འཁོར་གྱི་ཐོག་མར་སྐྱེས་གྱུར་ནས། །འགྲོ་ཀུན་འདྲེན་པའི་དཔལ་དུ་འགྱུར་བར་ཤོག་ཕ་མེས་རྒྱུད་ནས་བསྟེན་
པའི་དམག་ཟོར་མ། །རྡོ་རྗེ་རབ་བརྟན་རྒྱལ་པོ་ཆེན་པོ་ལྔ། །གཡའ་སྤང་རྡོ་རྗེ་མཆེད་གསུམ་འོག་བའི་ལྷས། །ཆོས་མཐུན་བཞེད་པ་མ་ལུས་གྲུབ་པར་མཛོད། །ཁྱད་པར་བསྲུང་མ་ཆེན་པོ་ཁྱེད་རྣམས་ཀྱིས། །ལུས་དང་གྲིབ་མ་བཞིན་དུ་
རྟག་འགྲོགས་ནས། །བརྩེ་བའི་མ་ཡིས་བུ་ལ་ཇི་བཞིན་དུ། །འཕྲིན་ལས་རྣམ་བཞིས་གཡེལ་མེད་སྐྱོང་བར་མཛོད། །དུས་མིན་འཆི་དང་གནོད་བགེགས་ནད་ལ་སོགས། །རྐྱེན་ངན་བར་གཅོད་གནོད་པས་མི་བརྫི་ཞིང། །མཁོ་དགུའི་
འབྱོར་བ་རྟག་ཏུ་འཕེལ་བ་དང། །མངའ་ཐང་ཚབ་སྲིད་རྒྱས་པའི་བཀྲ་ཤིས་ཤོག་ཅེས་པ་འདི་ནི། སྡེ་སྲིད་ཐོན་ནས་སྲི་ཆོད་ཚ་བརྟན་གྱིས་བསྐུལ་པའི་ངོར་ཤའྐྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བ་སརྦ་མངྒླཾ།།

[239A]༄༅། །འཇམ་མགོན་རྒྱལ་བ་གཉིས་པའི་ལུང་རྟོགས་བསྟན། །འཛིན་སྐྱོང་སྤེལ་མཛད་རྗེ་བཙུན་བླ་མ་ཡིས། །བྱང་ཆུབ་བར་དུ་འབྲལ་མེད་རྗེས་བཟུངས་ཏེ། །ནོར་འབྲུ་ཆེ་འཕེལ་སངས་རྒྱས་མྱུར་ཐོབ་ཤོག་ཅེས་པ་འདི་
ནི་ཚེ་དབང་རྡོ་རྗེས་བསྐུལ་བའི་ངོར་བགྱིས་པའོ།།    ༈   སསྟི། བློ་གྲོས་ཕུལ་བྱུང་ཡངས་བའི་གཞལ་མེད་ཁང། །རྣམ་དག་ཚུལ་ཁྲིམས་བཟང་པོའི་རྩ་བ་བརྟན། །འོད་འབར་ཡེ་ཤེས་ནོར་བུས་ཡོངས་ཕྱུག་པའི། །བཤེས་གཉེན་དབང་
གི་རྒྱལ་པོ་ཞབས་བརྟན་ཤོག་བློ་བཟང་རྒྱལ་བའི་རིང་ལུགས་སྤེལ་བ་ལ། །ཕྱོགས་འདིར་མཁས་མང་དབུས་ན་མངོན་པར་འཕགས། །གདུལ་བྱའི་སྨག་རུམ་ཡེ་ཤེས་འོད་རྣོན་པོས། །སེལ་མཛད་མཚུངས་མེད་བླ་མ་རྟག་བརྟན་
ཤོག་དེང་ནས་དང་བའི་ཡིད་ཀྱིས་གསོལ་བཏབ་པས། །རྗེས་བཟུངས་བདག་སོགས་དལ་འབྱོར་རྟེན་བརྒྱུད་དེ། །འགྲོ་ཀུན་སྡུག་བསྔལ་རྒྱ་མཚོ་ལས་སྒྲོལ་ཕྱིར། །ཀུན་མཁྱེན་གོ་འཕར་མྱུར་དུ་ཐོབ་པར་ཤོག་ཅེས་པ་འདི་ནི་
མདོ་སྨད་ཏྲེའོ་ཧོར་མ་ཟུར་མཁན་པོ་ཡེ་ཤེས་རྒྱལ་མཚན་གྱིས་ནན་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།། མངྒལཾ། །   ༈   སསྟི། རྣམ་འདྲེན་སྦྱི་གཟུགས་བློ་བཟང་གྲགས་པ་ཡིས། །རྗེས་
བཟུངས་ཡེ་ཤེས་འོད་ཀྱིས་ཞིང་བརྒྱ་འགེངས། །སྐལ་བཟང་གདུལ་བྱའི་མ་རིག་མུན་འཇོམས་པ། །གདུལ་བྱའི་གཉེན་གྱུར་རྡོ་རྗེ་ལྟར་བརྟན་ཤོག་ཚེ་སྦྱིན་པདྨ་རཱ་གའི་མདངས་ལྡན་གྱིས། །འཆི་མེད་བདུད་རྩིས་བྱིན་བརླབས་རྫོགས་སྐུ་

[239B] །སྲིད་མཐའི་བར་དུ་འགྲོ་བའི་དོན་སླད་དུ། །གཡོ་མེད་ཆོས་འཁོར་རྒྱུན་ཆད་མེད་སྐོར་ཤོག་དེ་ལྟར་རྩེ་གཅིག་སྒོ་གསུམ་གུས་པ་ཡིས། །གསོལ་བ་བཏབ་པས་ཞབས་ཟུང་རྡོ་རྗེའི་ཁྲིར། །མ་འགྱུར་བདག་སོགས་བརྩེ་བས་མི་འདོད་
ཞིང། །མཐར་ཐུག་ཀུན་མཁྱེན་ས་ལ་རེག་པར་ཤོག་ཅེས་པ་འདི་ཡང་ཨུ་རུ་སུ་བྱ་ཁྱུད་ཆོས་རྗེ་དག་དབང་དར་པོས་ནན་ཆེར་བསྐུལ་བ་བཞིན་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།། ཤུ་བཧི། །   ༈   
ཅིག་བློ་གཏེར་ཁང་བཟང་བསླབ་གསུམ་ནོར་ལྔ་རྩེར། །འཆད་རྩོད་རྩོམ་པའི་བ་དན་གཡོ་བ་ཅན། །རིམ་གཉིས་ནོར་བུའི་ཏོག་གིས་ལེགས་མཛེས་པའི། །བསྟན་པའི་རྒྱལ་མཚན་གཡོ་མེད་རྟག་བརྟན་ཤོག་རྨད་བྱུང་བློ་གྲོས་བཟང་
པོའི་དཀྱིལ་འཁོར་རྒྱས། །ལུང་རྟོགས་བསྟན་པའི་སྙིང་པོ་སྒྲུབ་ལ་བརྩོན། །རྒྱལ་གསུང་ཟེར་གྱིས་མཚན་མོ་སྣང་བྱེད་པ། །བགྲང་ཡས་བསྐལ་པར་ནུབ་མེད་སྣང་བར་ཤོག་དཀོན་མཆོག་ཐུགས་རྗེ་དཔལ་མགོན་མཐུ་རྩལ་དང། །
སྨོན་གྲུབ་བདེན་ཚིག་དད་མོས་རྟེན་འབྲེལ་མཐུས། །ཞབས་ཟུང་མི་འགྱུར་སྲིད་མཐར་རྟག་བརྟན་ནས། །བདག་སོགས་རེ་བའི་འབྲས་བུ་ཡོངས་སྨིན་ཤོག་ཅེས་འཕགས་པ་རྗེ་བཙུན་དམ་པའི་བརྟན་བཞུགས་གསོལ་འདེབས་འདི་ཡང་ཅང་
ཅུན་རྒུང་ཚེ་དབང་ནོར་བུས་རྒྱུན་པར་ཁ་འདོན་དུ་བྱས་ཆོག་པ་ཞིག་དགོས་ཞེས་བསྐུལ་བ་ལྟར་ཆོས་སྨྲ་བ་བློ་བཟང་ཡེ་ཤེས་ཀྱིས་སྨྲས་པའོ།།    ༈   སསྟི། རྒྱལ་བའི་དམ་ཆོས་རྒྱུད་སྡེའི་དགོངས་པའི་གནད། །ཇི་བཞིན་ལེགས་གཟིགས་རིམ་

[240A]༄༅། །གཉིས་ཟབ་མོའི་དོན། །དཔལ་ལྡན་ཆོས་འབྱོར་རྒྱས་བའི་འདུས་པའི་སྡེར། །འདོམས་མཁས་དཔལ་ལྡན་བླ་མར་གསལ་པ་འདེབས། ཞེས་སྔགས་བ་ཞལ་སྔ་ནས་དམ་ཆོས་དཔལ་འབྱོར་ལ་གསོལ་འདེབས་
བརྒྱུད་འདེབས་སུ་བཅུག་ཆོག་པ་ཞིག་དགོས་ཞེས་ཆོས་ཁྲིམས་པ་དཀའ་ཆེན་ཡེ་ཤེས་དཔལ་འབྱོར་གྱིས་བསྐུལ་བ་ལྟར་སྦྱར་བའོ།།    ༈   མཚན་ད་བེའི་དཔལ་འབར་མི་མཇེད་སྙིང་པོ་ཡི། །མདོ་སྔགས་
བསྟན་པའི་མངའ་བདག་ཙོང་ཁ་པའི། །རིང་ལུགས་ལེགས་སྐྱོང་གནམ་བསྐོས་ཡེ་ཤེས་སྐུ། །རིན་ཆེན་ཁྲི་མཐོར་གཡོ་མེད་ཞབས་བརྟན་ཤོག་མཆོག་གསུམ་བསླུ་བ་མེད་པའི་བདེན་བྱིན་དང། །མཁའ་མཉམ་འགྲོ་བའི་ལེགས་
སྤྱད་བསོད་ནམས་མཐུས། །རིགས་ལྡན་བརྟན་པའི་འཁོར་ལོ་མི་ཡི་ལྷ། །ཞབས་ཟུང་གཡོ་མེད་བསྐལ་བརྒྱར་བརྟན་པར་ཤོག་འཛམ་བུའི་ལྗོན་བས་སྤ་བའི་རྒྱལ་ཁམས་འདིར། །འགྲོ་ཀུན་ཕན་བདེའི་དཔལ་ལ་སྤྱོད་པའི་གཞི། །
ཐུབ་བསྟན་ཆོས་སྲིད་དབྱར་གྱི་ཆུ་གཏེར་བཞིན། །འཕེལ་རྒྱས་ཡུན་རིང་གནས་པའི་བཀྲ་ཤིས་ཤོག་ཅེས་འཇམ་དབྱངས་གང་མ་རྒྱལ་པོར་བརྟན་བཞུགས་འདི་ལྟ་བུ་ཞིག་དགོས་ཞེས་ཨེར་ཏེ་ནེ་སྦོ་ཤོག་ཐུས་ནན་གྱིས་བསྐུལ་བའི་ངོར་ཤཱཀྱའི་
བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    །སྙིགས་དུས་མི་མཐུན་རྒུད་པ་རབ་བཅོམ་སྟེ། །རྣལ་འབྱོར་བསྲུང་སྐྱོབ་བཅོལ་བའི་འཕྲིན་ལས་རྣམས། །ད་ལྟ་ཉིད་དུ་གཡེལ་མེད་

[240B] ཅེས་པའང་འབྲས་སྤུངས་ཀྱི་ཡི་དམ་ལ་སྙན་ཤལ་ཕུལ་བའི་ཞལ་ཡིག་ཏུ་སྦྱར་བའོ།།    ༈    །ཕུན་ཚོགས་བལྟ་བས་མི་ངོམས་སྐུ་གཟུགས་ལ། །དྲི་བྲལ་ལྷ་རྫས་བཀྲ་
ཤིས་རི་མོ་ཡིས། །རབ་མཛེས་ཕུལ་དགོས་འགྲོ་ཀུན་བདེར་གནས་ཤོག་ཅེས་པའང་ལྷ་སའི་ཇོ་ཤཱཀྱ་རྣམ་གཉིས་དང་རང་བྱོན་ལྔ་ལྡན་ལ་སྙན་ཤལ་སྒྲོན་པའི་ཞལ་བྱང་དུ་བཀོད་པའོ།།    ༈    དཀོན་མཆོག་ཐུགས་རྗེས་ཚངས་
སྤྱོད་བླ་གོས་ཀྱིས། །རབ་མཛེས་ལྷུན་པོ་ལྟ་བུར་ཞབས་བརྟན་ཅིང། །བདག་སོགས་གདུལ་བྱར་ཕན་བདེའི་མཆོག་སྩོལ་བའི། །བཤེས་གཉེན་བཟང་པོའི་ཞབས་ལ་གསོལ་བ་འདེབས། ཞེས་པ་འདི་ཡང་གངས་ཅན་ཤར་རྩེ་གྲྭ་ཚར་གི་སློབ་དཔོན་
དཀོན་མཆོག་རབ་བརྟན་གྱི་བརྟན་བཞུགས་གསོལ་འདེབས་སུ་སྤྱི་ཚོགས་ཀྱིས་བསྐུལ་ངོར་སྨྲས་པའོ།།    ༈    བསྟན་སྲུངས་དྲེགས་བ་ལྕམ་སྲིང་འཁོར་བཅས་ལ། །དགོན་གནས་དགེ་འདུན་མཁོ་དགུའི་ལོངས་སྤྱོད་རྣམས། །གཉེར་གཏད་
ཆོས་འབྱོར་ཡར་ངོའི་ཟླ་བ་ལྟར། །འཕེལ་རྒྱས་འཕྲིན་ལས་རྣམ་བཞིས་རྟག་ཏུ་སྐྱོངས།། ས་མ་ཡ་ཏིཥྛ། ཞེས་པ་འདི་ཡང་གངས་ཅན་ཤར་རྩེ་གྲྭ་ཚང་གི་བསྟན་སྲུངས་ལ་གཉེར་གཏད་འཕྲིན་འཆོལ་དུ་སྤྱི་ཚོགས་ཀྱིས་བསྐུལ་བ་ལྟར་བགྱིས་པའོ།། །།
   ༈    རྣམ་འདྲེན་བཞི་པ་འཕགས་པ་མཆོག་ཟུང་དང། །གནས་བརྟན་འཁོར་ཚོགས་རྒྱ་མཚོའི་སྣང་བརྙན་སོགས། །བསྐྲུན་པའི་དགེ་ཚོགས་འོད་དཀར་འབུམ་འཕྲོ་བས། །མཚུངས་མེད་བླ་མ་བསྐལ་བརྒྱར་ཞབས་བརྟན་ཤོག་རྣམ་དག་བསླབ་

[241A]༄༅། །གསུམ་ནོར་གྱིས་ཕྱུག་པའི་སྐུ། །ལེགས་བཤད་ཆོས་ཕུང་བརྒྱད་ཁྲི་འདོམས་པའི་གསུང། །ཤེས་བྱའི་གནས་ཀུན་ཐོགས་མེད་མངའ་བའི་ཐུགས། །ནམ་ཡང་གཡོ་མེད་ཆོས་འཁོར་བསྐོར་བར་ཤོག་ཆོས་གཟུགས་སྐུ་
བརྙེས་རྡོ་རྗེ་འཆང་དབང་དངོས། །ཁྱོད་ཉིད་འབྲལ་མེད་སྐྱེ་ཞིང་སྐྱེ་བ་རུ། །ལེགས་བསྟེན་དུག་ལྔས་སྦགས་པའི་ཉམ་ཐག་འགྲོ། །ཉིན་མཚན་ཕྱིན་དྲུག་སྤྱོད་པར་སྦྱོར་ནུས་ཤོག་ཅེས་པ་འདི་ཡང་སྤེལ་རྐྱང་ནས་དཀའ་ཆེན་བློ་བཟང་འཕྲིན་ལས་སྦུན་གྱིས་
དངོས་ཅག་རིང་འཚོའི་རྟེན་འབྲེལ་དུ་ཐུབ་པ་གནས་བརྟན་བཅུ་དྲུག་འཁོར་བཅས་ཀྱི་བྲིས་ཐང་བཞེངས་པའི་རྒྱབ་ཡིག་ཏུ་སྦྱར་བའོ།།    ༈    །གསེར་སྦྱངས་ཏམ་ལས་གྲུབ་སྡུག་གུའི་སྐུ། །བགྱིས་པས་
རྗེ་བཙུན་བླ་མའི་ཞབས་ཟུང་བརྟན། །བདག་སོགས་མ་རྣམས་རྣམ་མཁྱེན་སར་བགྲོད་ཤོག་ཅེས་སྦེལ་རྐྱང་ནས་དཀའ་ཆེན་བློ་བཟང་འཕྲིན་ལས་དང་བློ་བཟང་རྣམ་རྒྱལ་གྱིས་ངོས་རིང་དུ་འཚོ་བའི་ཕྱིར། རྗེ་བདག་ཉིད་ཆེན་པོ། མཁན་ཆེན་ཐམས་ཅད་
མཁྱེན་པ། རྒྱལ་བ་ཚེ་དཔག་མེད་ཐུབ་དབང་གནས་བརྟན་བཅུ་དྲུག་བཀའ་ཉན་རྒྱལ་ཆེན་སོགས་དང་ངོས་ཀྱི་འདྲ་ཅོག་རྣམས་གསེར་ཟངས་ལས་བསྐྲུན་པའི་འདོད་གསོལ་དུ་བགྱིས་སོ།། མངྒལཾ།།    ༈    མཆོག་དཀར་ཨཱ་དརཤ་ངོས་སྐྱེས་
རབས་གཟུགས། །ངོ་མཚར་དབང་གཞུ་ལྟར་བཀྲ་བྲིས་པའི་མཆོག་ཡེ་ཤེས་སྐལ་ལྡན་མོས་བློས་འདུས་རྟེན་དུ། །ཕུལ་བའི་དགེ་འདིས་བྱང་ཆུབ་མྱུར་ཐོབ་ཤོག།    ༈    །མི་བསྲུན་ཚར་གཅོད་

[241B] །ཆོས་ལྡན་འཕྲིན་ལས་རྣམ་བཞིས་སྐྱོང་མཛད་པའི། །འདོད་ཁམས་དབང་ཕྱུག་འཁོར་དང་བཅས་ལ་བསྟོད། ཅེས་བྲིས་པ་ཡེ་ཤེས་སྐལ་ལྡན་གྱིས་མཚན་སྒྲོགས་འདུས་སྡེར་འཕགས་པ་རབ་འབྱོར་གྱི་འཁྲུངས་རབས་བྲིས་ཐང་སྦྱོང་
འཇགས་དང་ལྷ་མོའི་བྲིས་ཐང་གསར་བཞེངས་ཀྱི་རྒྱབ་ཡིག་ཏུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    །ཡེ་ཤེས་དཀྱིལ་འཁོར་རྒྱས་པས་ས་གསུམ་གྱི། །ཁྱོན་གནས་ཡིད་ཅན་བློ་ཡི་མུན་
སེལ་ཕྱིར། །སྲིད་མཐའི་བར་དུ་མི་ནུབ་བརྟན་པར་ཤོག་སླུ་མང་བླ་མ་ཡི་དམ་ཆོས་སྐྱོང་བའི། །ཞི་ཁྲོ་རབ་འབྱམས་བསྲུང་མའི་ཚོགས་རྣམས་ཀྱི། །བྱིན་རླབས་མཐུ་ལས་རྒྱལ་བསྟན་ལེགས་སྤེལ་བའི། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཅིང། །
དང་ལྡན་འདིར་འབད་དགེ་བ་ཅི་མཆིས་པས། །ཚེ་རབས་ཀུན་ཏུ་དལ་འབྱོར་རྟྣེ་ཐོབ་ནས། །རྗེ་བཙུན་འབྲལ་མེད་རྗེས་འཛིན་ཅིང། །དོན་གཉིས་ལྷུན་གྲུབ་བླ་མ་མཉེས་བགྱིད་ཤོག་ཅེས་པ་འདི་ཡང་དད་ལྡན་དཔོན་མོ་འབུམ་སྐྱབས་ཀྱི་བློ་ངོ་དང་བསྟུན་བཙུན་པ་
བློ་བཟང་ཡེ་ཤེས་ཀྱིས་སྨྲས་པའོ།།    ༈    རབ་དཀར་གཙང་མའི་རས་ལ་ཡིད་སྨོན་གྱི། །སྣང་བརྟན་རྨང་བྱུང་ངོ་མཚར་རབ་བཀྲ་བ།། དགེ་ལེགས་ཚེ་བརྟན་གྱིས་བཞེངས་རྣམ་དཀར་མཐུས། །འགྲོ་ཀུན་བདེ་བའི་དཔལ་ལ་སྤྱོད་པར་ཤོག། །།
   ༈    །བལྟ་བས་མི་ངོམས་ཡིད་འོང་རབ་བཞེངས་པའི། །དགེ་བས་བདག་དང་འགྲོ་ཀུན་མ་ལུས་པ། །བཞེད་པའི་འབྲས་བུ་ཡོངས་སུ་རྒྱས་པར་ཤོག་ཅེས་པ་འདི་ཡང་བློ་བཟང་བརྩོན་འགྲུས་ཀྱིས་འདོད་ལྷའི་བྲིས་ཐང་བཞེངས་

[242A]༄༅། །པའི་དགེ་བ་བསྔོ་ཕྱིར་བགྱིས་པའོ།།    ༈     འདིར་བླ་མ་ལྷའི་རྣལ་འབྱོར་ཉམས་སུ་ལེན་བར་འདོད་པས། རང་ཉིད་འཇིགས་བྱེད་དུ་གསལ་པའི་ངང་ནས།། ནང་མཆོད་མཆོད་གཏོར་རྣམས་གཞུང་ལྟར་རམ། བསྡུ་ན་འབྲུ་གསུམ་བརྗོད་པས་བྱིན་གྱིས་བརླབ། དགེ་སེམ་
ཁྱད་པར་ཅན་གྱི་ངང་ནས།  མདུན་གྱི་ནམ་མཁར་སྣ་ཚོགས་པང་ཉིའི་སྟེང། །རྒྱལ་བ་ཀུན་དངོས་བློ་བཟང་གྲགས་པ་དང། །བཀའ་དྲིན་གསུམ་ལྡན་བློ་བཟང་ཡེ་ཤེས་ཞབས། །ངོ་བོ་དབྱེར་མེད་རྣམ་པ་འཇིགས་བྱེད་ཆེ། །མིག་སྨན་མདོག་ཅན་ཞལ་གཅིག་ཕཡྒ་གཉིས་
ཀྱིས། །གྲི་གུག་ཐོད་འཛིན་གཡས་བསྐུམས་གཡོན་བརྐྱང་གིས། །མེ་དཔུང་ཀློང་བཞུགས་རྡོ་རྗེ་རོ་ལངས་མ། །ཞལ་གཅིག་ཕྱག་གཉིས་གྲི་ཐོད་འཛིན་པའི་སྐུས། །འཁྱུད་པའི་གནས་གསུམ་འབྲུ་གསུམ་གྱིས་མཚན་པའི། །ཐུགས་ཀའི་ཧཱུཾ་ལས་འོད་འཕྲོས་
ཡེ་ཤེས་པ། །དབང་ལྷར་བཅས་པ་སྦྱན་དྲངས་དབྱེར་མེད་གྱུར། །དབང་བསྐུར་མི་བསྐྱོད་རྡོ་རྗེས་སྦྱི་བོར་བརྒྱན། །མཆོག་གསུམ་ཀུན་འདུས་བླ་མ་འཇིགས་བྱེད་ལ། །ཕྱག་འཚལ་མཆོད་འབུལ་སྡིག་ལྟུང་མ་ལུས་བཤགས། །སླན་ཆད་མི་བགྱིད་དགེ་ལ་རྗེས་ཡི་རང། །
བདག་སོགས་འགྲོ་བ་སྲིད་མཚོ་ལས་སྲོལ་ཕྱིར། །ཆོས་ཀྱི་འཁོར་ལོ་དམ་པ་བསྐོར་བ་དང། །བསྐལ་བརྒྱར་མྱ་ངན་མི་འདའ་བཞུགས་གསོལ་འདེབས། །འདིས་མཚོན་དགེ་བ་བླ་མ་ལྷ་མཆོག་གི། །གོ་འཕང་དམ་པ་ཐོབ་པའི་རྒྱུ་རུ་བསྔོ། །གླིང་བཞི་རི་རབ་ཉི་ཟླ་འདོད་
དགུའི་གཏེར། །ཆུ་གཉིས་ཉེར་སྦྱོད་རོལ་མོ་འདོད་ཡོན་ལྔ། །ནང་མཆོད་གསང་བ་བདེ་བ་ཆེན་པོ་དང། །བདུད་རྩིར་བྱིན་བརླབས་གཏོར་ཚོགས་རྒྱ་མཚོས་མཆོད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་པོ་མཆོག་གི་སྤྱོད་ཡུལ་ཅན། །གདུལ་

[242B] །བླ་མ་རྡོ་རྗེ་འཇིགས་བྱེད་ལ། །གུས་པས་ཕྱག་འཚལ་གསོལ་བ་འདེབས། །ཞེས་གསོལ་བ་མང་དུ་བཏབ་པའི་མཐར། །བླ་མའི་སྐུ་ལས་བདུད་རྩི་འོད་ཟེར་བཅས། །དཔག་མེད་བྱུང་ནས་བདག་ཉིད་ཐིམ་པས། །ཐོག་མེད་ནས་བསགས་
སྡིག་ལྟུང་མ་ལུས་བྱང། །ཚེ་དང་བསོད་ནམས་ལུང་རྟོགས་ཡོན་ཏན་འཕེལ། །ཡང་སྔར་བཞིན་གསོལ་བ་བཏབ་པའི་མཐར། །བདག་གིས་ལུས་ངག་ཡིད་གསུམ་སྐུ་གསུམ་དུ། །ད་ལྟ་ཉིད་དུ་བྱིན་གྱིས་བརླབ་ཏུ་གསོལ། །དེ་ལྟར་གསོལ་བཏབ་བླ་མ་འཇིགས་བྱེད་ཆེ། །
དགྱེས་ཤིང་ཐིམ་པས་སྣ་ཚོགས་པད་ཉིའི་སྟེང། །རང་ཉིད་བླ་མ་འཇིགས་བྱེད་ཆེན་པོའི་སྐུར། །གྱུར་པའི་གནས་གསུམ་ཡིག་གསུམ་གྱིས་མཚན་པའི། །ཐུགས་ཀར་ཉི་དཀྱིལ་སྟེང་དུ་ཧཱུཾ་ཡིག་ལ། །བཟླས་བྱའི་སྔགས་ཀྱི་ཕྲེང་བས་བསྐོར་བར་གྱུར། པར་
བསམས་ལ། །ཡ་མ་རཱ་ཛཱ། དང། ཡ་མཱནྟ་ཀ་གསུམ་ཅི་ནུས་བཟླ། ཡིག་བརྒྱས་ལྷག་ཆད་བསྐང། །མཇུག་ཏུ། །དགེ་བ་འདི་ཡིས་མྱུར་དུ་བདག་བླ་མ་འཇིགས་བྱེད་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་དེང་ནས་གཟུངས་
ཏེ་མགོན་ཁྱོད་ཀྱིས། །རྗེས་བཟུངས་རྣམ་མཁྱེན་མ་ཐོབ་བར། །བཀའ་བཞིན་བསྒྲུབ་ལ་བརྩོན་པ་དང། །འགྲོ་ཀུན་འདྲེན་པའི་དཔལ་འགྱུར་ཤོག་ཅེས་པ་དང། །གཞན་ཡང་བསྔོ་སྨོན་བཀྲ་ཤིས་སོགས་སྐབས་སྦྱར་བྱའོ། །ཞེས་འདི་ལྟ་བུའི་བླ་མ་ལྷའི་རྣལ་འབྱོར་ཉམས་སུ་ལེན་ཚུལ་འཁྱེར་བདེ་ཞིག་
དགོས་ཞེས་དགེ་སློང་བསྟན་འཛིན་རྒྱ་མཚོས་བསྐུལ་བའི་བློ་ངོ་དང་བསྟུན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   

[243A]༄༅། །རྣམས་དང། རྗེ་བཙུན་བསྟན་པའི་འཁྲོ་ལོ་ཕྱི་ནང་གསང་བའི་གཤིན་རྗེ་མ་ལུས་པ་འདུལ་བའི་གཉེན་པོ་ཁྲོད་དབང་དུས་དགྲའི་དབང་པོའི་རྣམ་པར་བསྟན་པ་གང་གིས་བཀའ་ཉན་གྱི་གཙོ་བོ་ལས་གཤིན་ཕྱི་ནང་གསང་གསུམ་འཁོར་དང་བཅས་པ་
ཁྱེད་རྣམས་ལ། །རྡོ་རྗེ་འཛིན་པ་བློ་བཟང་ཡེ་ཤེས་དཔལ་བཟང་པོ་བདག་གིས་གཉེར་དུ་གཏད་པ་ནི། །མཉམ་མེད་རྗེ་བཙུན་ཙོང་ཁ་པ་ཆེན་པོའི་བསྟན་པའི་སྦྱིན་བདག་བློ་བཟང་བསྟན་སྐྱོང་བའི་འདི་ཉིད་ལ་ཕ་རོལ་གྱི་བྱང་ཁ་སྦོད་གཏོང་མནན་གཏད་འཕང་གསུམ་སོགས་སྟེང་
གདོན་གཟའ། འོག་གདོན་ཀླུ་དང་ས་བདག་བར་གདོན་བཙན་དང་མ་མོ། །རྒྱལ་པོའི་ཆོ་འཕྲུལ་དང་བཅས་པའི་གནོད་འཚེའི་རིགས་སྔར་བྱས་པ་དང། །སླར་བྱེད་འགྱུར་གྱི་ཚོགས་རྣམས་ཞི་བ་དང། །ཚེ་དང་བསོད་ནམས་རིགས་བརྒྱུད་སྟོབས་འབྱོར་མངའ་ཐང་
སྙན་གྲགས་གཟི་བྱིན་རྣམས་ཕྱོགས་མཐར་རྒྱས་ཤིང་འཕེལ་བ་དང། །ཁམས་གསུམ་གྱི་སྐྱེ་བོ་ཐམས་ཅད་ཆོས་བཞིན་དུ་དབང་དུ་འདུས་ནས་ལེགས་པའི་དཔལ་ལ་སྦྱོར་བ་དག། །དེ་ལྟར་ལས་གསུམ་གྱིས་མ་ཐུལ་བའི་མི་དང་མི་མ་ཡིན་པ་ཐམས་ཅད་མངོན་སྦྱོད་དྲག་
པོའི་ལས་ཀྱིས་ཚར་གཅོད་པ་སོགས་མདོར་ན་འདི་ཉིད་ཀྱི་ཉིན་གསུམ་གྱི་བྱ་ར་མཚན་གསུམ་གྱི་མེལ་ཚེ་མཛོད་ལ་བསམ་དོན་ཐམས་ཅད་ལྷུན་གྱིས་འགྲུབ་པའི་འཕྲིན་ལས་རྣམ་བཞི་གཡེལ་བ་མེད་པར་མཛོད་ཅིང། སམ་ཡ་ཏིཥྛ།།    ༈    རབ་འབྱམས་
ཕྱོགས་བཅུའི་ཞིང་ན་ལེགས་བཞུགས་པའི། །རྒྱལ་དང་དེ་སྲས་འཕགས་པའི་ཚོགས་མ་ལུས། །བདག་ཅག་བསོད་ནམས་ཞིང་དུ་སྦྱན་འདྲེན་ན། །རྫུ་འཕྲུལ་ཤུགས་ཀྱིས་བརྩེབས་གནས་འདིར་གཤེགས། །རྣམ་བཀྲ་དབང་པོའི་གཞུ་ལྟར་ཡིད་འོང་བ། །

[243B] །ལེགས་བསྒྲུབ་ལྷ་རྫས་བཟང་པོའི་གདན་མཆོད་འདི། །བླ་མ་ལྷ་ཆོགས་དགྱེས་པ་བསྐྱེད་ཕྱིར་འབུལ། །མཆོག་གསུམ་ངོ་བོ་དཔལ་ལྡན་བླ་མ་དང། །སངས་རྒྱས་བྱང་སེམས་ཡི་དམ་ཆོས་སྲུངས་ཚོགས་
འཆི་མེད་ལམ་ཀུན་གང་བའི་ཞིང་མཆོག་ལ། །བདག་ལུས་དཔག་མེད་སྦྲུལ་ནས་ཕྱག་འཚལ་ལོ། །ལྷ་མིའི་མཆོད་རྫས་རྨད་བྱུང་བཀོད་ལེགས་དང། །ས་གཞི་སྤོས་བྱུགས་གླིང་བཞི་ཉི་ཟླ་ཟུང། །རི་རབ་དང་བཅས་ཀུན་བཟང་མཆོད་སྦྲིན་ཚོགས། །སླུ་མེད་
སྐྱབས་ཀྱི་དམ་པ་དགྱེས་ཕྱིར་འབུལ། །དུག་གསུམ་དབང་གིས་སྒོ་གསུམ་མི་དགེའི་ལས། །ཐོག་མེད་དུས་ནས་བགྱིས་དང་བགྱིད་འགྱུར་རྣམས། །སྐབས་མགོན་དམ་པ་འཁོར་བཅས་སྦྱན་ལམ་དུ། །བཤགས་ཤིང་མི་བགྱིད་སྒོ་གསུམ་ཡང་དག་སྡོམ། །
ཕྱོགས་བཅུའི་རྒྱལ་སྲས་མཆོད་ལ་སོགས། །རྣམ་དཀར་ཕུང་པོ་ཀུན་ལ་ཡི་རང་ཞིང། །བདག་སོགས་ཉོན་མོངས་ཆ་གདུལ་གིས་གཟིར་བའི། །འགྲོ་ལ་དམ་ཆོས་ཆར་ཆེན་དབབ་ཏུ་གསོལ། །ཚེ་རབས་སྔོན་ནས་ཐ་མ་ད་ལྟའི་བར། །སྒོ་གསུམ་
འབད་པས་མཆོད་སྦྱིན་བགྱིས་པ་དང། །ཐོས་བསམ་སྒོམ་སོགས་དགེ་ཚོགས་ཅིམ་ཆིས་པ། །མ་རྣམས་དོན་དུ་རྫོགས་བྱང་ཐོབ་ཕྱིར་བསྔོ། །སྡོམ་གསུམ་བཅས་མཚམས་མིག་འབྲས་བཞིན་བསྲུངས་ནས། །རིམ་གཉིས་རྣལ་འབྱོར་མཆོག་ལ་གཞོལ་བའི་
མཐུས། །དོན་གཉིས་འབྲས་བུའི་ཁུར་གྱིས་རབ་བརྗིད་པའི། །སྐྱེ་དགུའི་འདྲེན་པ་མཆོག་ལ་གསོལ་བ་འདེབས། །འཆི་མེད་མཆོག་སྩོལ་ཡི་དམ་ལྷ་ཚོགས་དང། །ཞ་སེར་རིང་ལུགས་སྐྱོང་བའི་བསྲུང་མ་ཡིས། །བྱིན་རླབས་མཐུ་ལས་བསྟན་པའི་རྩ་ལག་

[244A]༄༅། །མཆོག་བློ་བཟང་ཡེ་ཤེས་ཞབས་ཟུང་འགྱུར་མེད་ཤོག་དེང་ནས་སྟོབས་བཅུ་མངའ་བའི་གོ་འཕང་མཆོག་མངོན་དུ་མ་གྱུར་དེ་སྲིད་མགོན་ཁྱོད་ཀྱིས། །འབྲལ་མེད་རྗེས་གཟུང་གསུང་གི་བགོ་སྐལ་ལ། །སྤྱོད་པའི་སྐལ་བ་བཟང་པོར་
བདག་འགྱུར་ཤོག་ཁྱད་པར་བཀའ་བཞིན་སྒྲུབ་པ་ལྷུར་ལེན་ཅིང། །མི་མཉེས་སྐད་ཅིག་ཙམ་ཡང་མི་སྒྲུབ་པར། །རླབས་ཆེན་སེམས་དཔའི་སྤྱོད་པ་མཐར་ཕྱིན་ནས། །སྐུ་གསུམ་གོ་འཕང་དམ་པ་མྱུར་ཐོབ་ཤོག་བསིལ་ལྡན་ལྗོངས་འདིའི་སྣོད་བཅུད་སྡིག་
པའི་འབྲས། །ཀུན་བྱང་ཆོས་འབྱོར་རྫོགས་ལྡན་དཔལ་འགྲན་བཞིན། །འཕེལ་ཞིང་འགྲོ་ལ་ཕན་བདེ་འབྱུང་བའི་གཞི། །སངས་རྒྱས་བསྟན་པ་རྒྱས་པའི་བཀྲ་ཤིས་ཤོག་ཅེས་པ་འདི་ནི་ཁང་ཆེན་ནས་དའི་ཆིང་བཱ་ཐུར་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་
ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈    །བློ་གཏེར་བསྟན་པའི་རྒྱ་མཚོ་ལས་འཐོན་པའི། །འཕྲིན་ལས་བཟང་པོའི་ཡེ་ཤེས་འོད་སྣང་གིས། །ས་གསུམ་འགྲོ་བློའི་སྨག་རུམ་ཀུན་སེལ་བའི། །བཤེས་གཉེན་མཚན་མོའི་མགོན་
པོ་ཞབས་བརྟན་ཤོག་ཐུབ་བསྟན་སྙིང་པོ་འདུལ་གཞུང་མཐའ་དག་དོན། །ཐུགས་བརྙེས་ཚུལ་ཁྲིམས་གཙང་མའི་གཞི་བཟུངས་ནས། །སྐལ་ལྡན་གྲངས་མེད་ལུགས་བཟང་དེར་འགོད་པའི། །འདུལ་འཛིན་ཀུན་གྱི་གཙོལ་གསོལ་བ་འདེབས། །སྨོན་འཇུག་
བྱང་ཆུབ་མཆོག་ཏུ་ཐུགས་བསྐྱེད་ནས། །བདག་བས་གཞན་གཅེས་སྒྲུབ་པའི་ལྷག་བསམ་གྱིས། །བཀའ་གདམས་གོང་མའི་རིང་ལུགས་ལེགས་སྐྱོང་བའི། །བྱང་ཆུབ་སེམས་མངའ་ཁྱོད་ལ་གསོལ་བ་འདེབས། །རྣམ་དག་རྒྱུད་སྡེའི་རྒྱ་མཚོ་ཆེར་ཞུགས་

[244B] །དབང་ནོད་དམ་ཚིག་སྔོམ་པ་ཚུལ་བཞིན་དུ། །ལེགས་བསྲུངས་རིམ་གཉིས་རྣལ་འབྱོར་མཐར་སོན་པའི། །རྡོ་རྗེ་འཆང་དངོས་ཁྱོད་ལ་གསོལ་བ་འདེབས། །དེ་ལྟར་གསོལ་བཏབ་བྱང་ཆུབ་མ་ཐོབ་པར། །འབྲལ་མེད་རྗེས་གཟུང་བཀའ་བཞིན་སྒྲུབ་པ་དང། །
སྡེ་འདིའི་དགེ་འདུན་ཁྲིམས་གཙང་ཡོན་སྦྱོར་བཅས། །ཆོས་མཐུན་བཞེད་པ་འགྲུབ་པའི་བཀྲ་ཤིས་ཤོག་ཅེས་པ་འདི་ནི་ཆོས་རྗེ་བློ་བཟང་རྡོ་རྗེས་ནན་གྱིས་བསྐུལ་བའི་བློ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   
བློ་བཟང་བསྟན་པའི་སྒྲོན་མེ་ལེགས་བཟུངས་ནས། །སྐལ་བཟང་འགྲོ་བའི་བློ་མུན་སེལ་མཛད་ཅིང། །རྒྱ་མཚོའི་གོས་ཅན་འགེངས་པའི་སྙན་གྲགས་ཅན། །རྗེ་བཙུན་བླ་མ་ཡུན་རིང་ཞབས་བརྟན་ཤོག་རབ་འབྱམས་མདོ་རྒྱུད་གཞུང་ལུགས་མཐའ་དག་ལ། །
ཕུན་ཚོགས་བློ་གྲོས་བཟང་པོའི་སྤོབས་བ་རྒྱས། །སྐལ་བཟང་ཐར་བར་བཀྲི་བའི་དེད་དཔོན་མཆོག་བསྐལ་པ་རྒྱ་མཚོའི་བར་དུ་བརྟན་པར་ཤོག་བསླབ་གསུམ་དག་པའི་ལུས་སྟོབས་རབ་རྒྱས་ཤིང། །བྱང་ཆུབ་སེམས་ཀྱི་དྲ་བས་རྣམ་པར་མཛེས། །དྲི་མེད་
རིགས་པའི་མཆེ་བ་དྲུག་ལྡན་པ། །མི་འགྱུར་རྡོ་རྗེ་ལྟ་བུར་བརྟན་པར་ཤོག་ཡིད་ཅན་ཀུན་ལ་བརྩེ་བའི་པད་དཀར་འཆང། །དུར་སྨྲིག་གར་རོལ་སྙིགས་དུས་འགྲོ་བའི་མགོན། །བཤད་སྒྲུབ་བསྟན་པའི་རྒྱལ་མཚན་བསྒྲིང་མཁས་པའི། །བསྟན་པའི་དཔལ་
གྱུར་མཆོག་ལ་གསོལ་བ་འདེབས། །མཆོག་གསུམ་བྱིན་རླབས་སྨོན་གྲུབ་དྲང་སྲོང་གི་བདེན་ཚིག་ཕྱག་དྲུག་མགོན་པོའི་མཐུ་སྟོབས་དང། །བདག་སོགས་མོས་པའི་རྟེན་འབྲེལ་ཕུན་ཚོགས་མཐུས། །འཇིགས་མེད་རྡོ་རྗེའི་ཁྲི་ལ་གཡོ་མེད་ཤོག་ཅེས་

[245A]༄༅། །རྗེ་བཙུན་ཐམས་ཅད་མཁྱེན་པའི་བརྟན་བཞུགས་གསོལ་འདེབས་འདི་ཡང་ཆོས་རྗེ་བློ་བཟང་རྡོ་རྗེས་བསྐུལ་བ་ལྟར་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།།    ༈   རྒྱ་ཆེན་ཤེས་བྱའི་ལྷ་ལམ་ཡངས་པ་
ལ། །བྱམས་དང་སྙིང་རྗེའི་ཆུ་འཛིན་རབ་འཁྲིགས་ཤིང། །སྐྱེ་དགུའི་ཚ་གདུང་སེལ་བའི་ཐུགས་རྗེའི་ཆར། །འབེབས་མཁས་སྐྱབས་ཀྱི་དམ་པ་ཞབས་བརྟན་ཤོག་གང་སྐུ་ལུང་རྟོགས་ཡིད་བཞིན་རྒྱ་མཚོ་ཆེ། །རྣམ་དག་ཚུལ་ཁྲིམས་གསུམ་གྱི་ནོར་གྱིས་
ཕྱུག་རིག་གྲོལ་གཉིས་ལྡན་དགེ་འདུན་དབུས་ན་མཛེས། །ཐར་འདོད་དེད་དཔོན་ཁྱོད་ལ་གསོལ་བ་འདེབས། །ཀུན་གཟིགས་ཞིང་ལྟར་ཁྱོད་ཡངས་ཤམྦྷ་ལ། །དེ་དབུས་རྣམ་པར་རྒྱལ་བའི་ཁང་བཟང་ལ། །འགྲན་བཟོད་ཀ་ལཱ་པ་ཡི་ཆོས་ཀྱི་ཁྲིར། །
རབ་འགྱིང་ཆོས་རྒྱལ་རིགས་ལྡན་ཡོངས་ལ་འདུད། །མི་ཡི་བདག་པོ་འཇམ་དཔལ་གྲགས་པ་གང། །ཀླ་ཀློའི་དཔུང་གཞོམ་དུམ་བུ་བཅུ་གཉིས་སར། །འདོད་དགུར་སྦྱོད་པའི་འཁོར་ལོ་ཅན་གྱུར་ཚེ། །བདག་ཀྱང་འཁོར་གྱི་ཐོག་མར་སྐྱེ་བར་ཤོག་དེའི་ཚེ་དང་
པོའི་སངས་རྒྱས་རྒྱུད་རྒྱལ་ཆེ། །མཉན་པའི་སྣོད་རུང་དབང་གིས་རྒྱུད་སྨིན་ཅིང། །ཟབ་ལམ་མངོན་གྱུར་ཀུན་མཁྱེན་སངས་རྒྱས་ཀྱི། །གོ་འཕང་དམ་པ་ཚེ་དེར་ཐོབ་པར་ཤོག་མགོན་ཁྱོད་མཁའི་ཡུལ་ཞུགས་ཀླ་ཀློའི་དཔུང། །གཞོམ་ཚེ་གང་འདུལ་དཔའ་
བའི་ཟློས་གར་གྱིས། །ཐུགས་ཀྱི་བཞེད་པ་མ་ལུས་སྐོང་བ་ལ། མི་ཞུམ་བློ་གྲོས་སྦོབས་པར་བརྒྱས་ཤོག་དེར་མ་སོན་པའི་ཚེ་རབས་འཕྲེང་བར་ཡང། །མགོན་ཁྱོད་ཐུགས་རྗེའི་ལྕགས་ཀྱུས་མི་བཏང་བར། །རྗེས་བཟུང་བཀའ་བཞིན་སྒྲུབ་པ་ལྷུར་ལེན་ཅིང།།

[245B]ཅེས་པ་འདི་ནི་ཨེར་ཏེ་ནི་ཁུ་ཐུག་ཐུ་ནོ་མོན་ཨེ་ཙེན་ངག་དབང་བསྟན་འཛིན་འཕྲིན་ལས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བ་དགེ་ལེགས་འཕེལ།།    ༈   སླུ་མེད་
བདེན་པ་གསུང་དང་དམ་པའི་ཆོས། །འཕགས་ཚོགས་མཆོག་གསུམ་འདུས་པའི་སྡེས་མཚོན་པར། །རྣམ་དཀར་བདག་དང་གཞན་གྱིས་བསགས་པའི་མཐུས། །སྨོན་པ་ཇི་བཞིན་འགྲུབ་པར་བྱིན་གྱིས་རློབས། །རྣམ་དག་བསླབ་གསུམ་འཛིན་མའི་མངལ་ཡངས་
ལས། །འཐོན་པའི་ངག་དབང་བསྟན་འཛིན་རྒྱ་མཚོ་ཡི། །སྤྲུལ་སྐུའི་དཔག་བསམ་ལྗོན་པ་འཁྲུང་བ་དང། །གདུལ་བྱའི་རེ་བ་མྱུར་དུ་སྨིན་པར་ཤོག་གཟིགས་པ་སྒྲིབ་མེད་དྲང་སྲོང་རིག་སྔགས་འཆང། །མཐུ་ལྡན་ཆོས་སྐྱོང་བསྲུང་མའི་ཚོགས་བཅས་པས། །སྤྲུལ་
སྐུའི་ཡང་སྲིད་མྱུར་དུ་འབྱོན་པ་དང། །ཐེག་མཆོག་ཆོས་ལ་སྤྱོད་པའི་འཕྲིན་ལས་མཛོད། ཅེས་པ་འདི་ནི་ཐུ་མང་དར་ཁན་པད་ལི་རབ་བརྟན་གྱི་བླ་མ་ངག་དབང་བསྟན་འཛིན་རྒྱ་མཚོའི་ཡང་སྲིད་མྱུར་འབྱོན་གྱི་གསོལ་འདེབས་ཉུང་བསྡུས་ཤིག་དགོས་ཞེས་དགེ་སློང་བློ་གྲོས་
རྒྱ་མཚོ་ཅན་གྱིས་བསྐུལ་བའི་ངོར་བཙུན་བ་བློ་བཟང་ཡེ་ཤེས་ཀྱིས་སྨྲས་བའོ།།    ༈    །འདིར་རྗེ་བཙུན་འཇམ་པའི་དབྱངས་ཨ་ར་པ་ཙ་ན་སྒྲུབ་པར་འདོད་པས། སྐྱབས་སུ་འགྲོ་བ་དང། སེམས་བསྐྱད་པ་དང། ཚད་མེད་པ་བཞི་བསྒོམ་པ་
རྣམས་སྔོན་དུ་བཏང་ནས་འདི་ལྟར། རང་ཉིད་རྗེ་བཙུན་འཇམ་དབྱངས་སུ་གསལ་བའི་ཐུགས་ཀའི་ཧཱུཾ་ལས་འོད་འཕྲོས། རང་བཞིན་ཆོས་སྐུའི་གནས་ནས་བླ་མ་འཇམ་པའི་དབྱངས་ལ་ཕྱོགས་བཅུའི་རྒྱལ་བ་སྲས་བཅས་ཀྱིས་བསྐོར་བ་མདུན་གྱི་རྣམ་མཁར་སྦྱན་དྲངས། འོད་ཟེར་

[246A]༄༅། །རང་གི་སྙིང་ཁར་ཐིམ། ཕྱོགས་བཅུའི་རྒྱལ་བ་ཀུན་གྱི་ཡབ་གྱུར་ཀྱང། །གཞོན་ནུའི་ཆ་ལུགས་ས་བཅུའི་དབང་ཕྱུག་ཚུལ། །རྨོངས་པའི་མུན་སེལ་བསྟན་པའི་འཁོར་ལོ་དང། །རྒྱལ་བ་སྲས་བཅས་ཚོགས་ལ་གུས་ཕྱག་འཚལ། །ཡིད་
འོང་དངོས་བཤམས་ཡིད་སྤྲུལ་མཆོད་ཚོགས་འབུལ། །གནའ་ནས་ད་ལྟའི་བར་བསགས་ཉེས་བཤགས་སྔོམ། །རྒྱལ་དང་དེ་སྲས་ཉན་རང་སོ་སྐྱེ་ཡི། །དུས་གསུམ་རྣམ་དཀར་དགེ་ལ་རྗེས་ཡི་རང། །འགྲོ་ལ་བགོ་སྐལ་ཆོས་འཁོར་བསྐོར་བྱའི་ཕྱིར། །མྱ་ངན་
མི་འདའ་བཞུགས་སུ་གསོལ་འདེབས་ཤིང། །བདག་གཞན་ཇི་སྙེད་བསགས་མཆིས་དགེ་བ་གང། །འགྲོ་རྣམས་བྱང་ཆུབ་ཐོབ་བའི་རྒྱུ་རུ་བསྔོ། །ཞེས་ཡན་ལག་བདུན་པ་ཕུལ་ནས། །དཀོན་མཆོག་གསུམ་པ་བདག་སྐྱབས་མཆི། ཞེས་པ་ནས། །འགྲོ་ལ་
ཕན་ཕྱིར་སངས་རྒྱས་འགྲུབ་པར་ཤོག་ཅེས་པའི་བར་ལན་གསུམ་གྱིས་བྱང་སྔོམ་གཟུང། ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབས་པར་བསམ་པ་ནི་བསོད་ནམས་ཀྱི་ཚོགས་བསག་བའོ།།    ༈    སྟོང་
པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་དཀར་པོ་འདབ་མ་དྲུག་པའི་ལྟེ་བར། ཨ་ལས་རྒྱུ་སྐར་བདག་པོ་ཉ་གང་བའི་སྟེང་དུ། རང་གི་སེམས་ཉིད་དྷཱིལས་རལ་གྲི་དྷཱི་ས་མཚན་པ། དེ་ལས་འོད་འཕྲོས་པས་འཕགས་པ་མཆོད། འགྲོ་བའི་དོན་བྱས། ཚུང་
འདུས་དྷཱིལ་ཐིམ་པ་ཡོངས་སུ་གྱུར་པ་ལས། རང་ཉིད་རྗེ་བཙུན་འཇམ་པའི་དབྱངས་སྐུ་མདོག་ཉི་གཞོན་འཆར་ཁའི་མདངས་ལྟར་མཛེས་བ། གཞོན་ནུ་ལང་ཚོ་དང་ལ་བབ་པཾ། ཤིན་ཏུ་འཛུམ་པའི་ཉམས་ཅན། ཞལ་གཅིག་ཕྱག་གཉིས་ཀྱི་གཡས་པས་མ་རིག་པ་

[246B] ཕྱག་གཡོན་ཆོས་འཆད་ཀྱིས་བཟུང་བའི་སྟེང་འཐུང་སྙན་གྱི་ཐང་དུ་ཡང་དག་རྒྱས་བའི་སྟེང་དུ་ཤེར་ཕྱིན་གྱི་པུསྟ་ཀ་བསྣམས་པ། དབུ་སྐྲ་མཐོན་མཐིང་ཟུར་ཕུང་ལྔའི་ཐོར་ཚུགས་ཀྱིས་མཛེས་ཤིང། མཚན་དང་
དཔེ་བྱད་ཀྱིས་སྤྲས་པ། རིན་ཐང་བྲལ་བའི་རིན་ཆེན་དུ་མའི་རྩེ་ཕྲན་དང་རྒྱན་གྱིས་རྣམ་པར་བརྒྱན་པ། ལྷ་རྫས་ཀྱི་ན་བཟས་ཀྲུབས་ཤིང། འོད་ཀྱི་ཕུང་པོའི་དབུས་ན་ཡིད་འོང་མཛེས་པ་འགྱིད་བག་ཅན། རྡོ་རྗེའི་སྐྱིལ་རྐུང་གིས་བཞུགས་པའི་སྦྱི་བོར་ཨོ་དཀར་
པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པ། དེ་ལས་འོད་ཟེར་འཕྲོས་བས། རང་བཞིན་གྱི་གནས་ནས་མགོན་པོ་འཇམ་པའི་དབྱངས་ལ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་བསྟན་སྲུངས་ཡེ་ཤེས་པའི་ཚོགས་ཀྱིས་
བསྐོར་བ་སྦྱན་དྲངས། ཛཧཱུཾ་པཾ་ཧོགྙིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་སམ་ཡ་ཤྲི་ཡེ་ཧཱུཾ། ཞེས་གསུང་ཞིང་དབང་བསྐུར། སྐུ་གང། དྲི་མ་
དག་ཆུ་ལྷག་པ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང་དབང་གི་ལྷ་རྣམས་རང་ཉིད་ལ་ཐིམ་པར་གྱུར། དེ་ནས་མཆོད་པ་རྣམས་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་མཆོད་རྫས་རྣམས་
དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ། ནས། སྦརཤ་ཨཱཧཱུཾ་གི་བར་གྱིས་ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབ། ཨོཾ་ཨཱརྱ་མཉྫུ་ཤྲཱ་ས་པར་ཝཱི་ར་ཨརྒྷཾ། ནས། སྦརཤ་པྲ་ཏཱིཙྪ་སཱཧཱའི་བར་གྱིས་མཆོད་

[247A]༄༅། །དུས་གསུམ་རྣམ་འདྲེན་ཡབ་གཅིག་གཞོན་ནུའི་སྐུ། །འཛུམ་ལྡན་ཞལ་གཅིག་ཕྱག་གཡས་རལ་གྲི་དང། །གཡོན་པ་ཆོས་འཆང་ཨུཏྤལ་བཟུང་བའི་སྟེང། །གླེགས་བམ་གྱིས་མཛེས་འཇམ་པའི་བྱངས་ལ་བསྟོང། །དམར་སེར་མདངས་
ལྔན་རིན་ཆེན་བརྩེགས་པའི་རྩང། །ཨུཏྤལ་སྔོན་པོའི་ཅོད་བན་བཅིངས་འདྲ་བའི། །མཐོན་མཐིང་རལ་བའི་ཐོར་ཚུགས་སྤྱི་བོར་མཛེས། །སྤྲོས་བྲལ་ཡིད་འོད་མཚན་མ་འཛིན་ལ་བསྟོད། །མཛེས་སྐུའི་ས་བརྟོལ་མཚན་དཔའི་མེ་ཏོག་བཀྲ། །ལྷ་རྫས་ན་བཟའི་
སྒྲིབ་བྱེད་ལང་ལོང་གཡོ། །བདག་མེད་ཤེས་རབ་མཆོག་སྩོལ་འབྲས་བུས་བརྗིད། །འཇམ་མགོན་བླ་མ་མཆོག་ལ་བདག་ཕྱག་འཚལ། ཞེས་བསྟོད་ནས་བཟླས་པ་བྱ་བ་ནི། རང་ཉིད་རྗེ་བཙུན་འཇམ་དབྱངས་སུ་གསལ་བའི་ཐུགས་ཀར་ཟླ་བའི་སྟེང་དུ་འཁོར་ལོ་
རྩིབས་དྲུག་པའི་ལྟེ་བར་དྷཱིཡིག་གི་མཐར་སྔགས་འཕྲེང་གིས་བསྐོར་བ་ལས་དམར་སེར་འོད་ཕུང་འབར་བའི་འཕྲོ་འདུས་མི་ཤེས་པའི་མུན་པ་བཅོམ་ནས་ཤེས་རབ་ཀྱི་སྣང་བ་རྒྱས་པར་བསམ་པའམ། ཡང་ན་འཁོར་ལོ་གཡས་ལ་ཡིག་འབྲུ་གཡོན་དུ་མཉམ་དུ་འཁོར་
བའམ་རེས་འཛོག་འཁོར་བས་མཁྱེན་རབ་འཇམ་པའི་དབྱངས་དང་མཚུངས་པར་བསམས་ལ། ཨོཾ་ཨར་པ་ཙ་ན་དྷཱིཞེས་པའི་བཟླས་པ་བྱ། དེ་ནས། དགེ་བ་འདི་ཡིས་མྱུར་དུ་བདག་རྗེ་བཙུན་འཇམ་དབྱངས་འགྲུབ་གྱུར་ནས། ཞེས་སོགས་དང། འདིས་མཚོན་
སྐྱེ་འཕགས་དགེ་བའི་ཚོགས། ཟླ་ཤེལ་ཞུན་མའི་རྒྱུན་བཟང་གིས། །བདག་སོགས་སྒྲིབ་གཉིས་ཀུན་བཀྲུས་ནས། །ཤེས་རབ་སྐུ་ཉིད་ཐོབ་ཕྱིར་བསྔོ། །རྣམ་པར་དག་པའི་བསམ་པ་ཡིས། །རྣམ་དག་དགེ་ཚོགས་འདིས་མཚོན་པ། །རྣམ་ཀུན་སྤྱད་པས་སྐྱེ་བོ་ཀུན། །རྣམ་དག་སྐུ་

[247B]ཅེས་དང། གཞན་ཡང་བསྔོ་སྨོན་བཀྲ་ཤིས་ཅི་རིགས་བས་བརྒྱན་པ་བྱའོ། །ཐུན་མཚམས་སུ་གཏོར་མ་འབུལ་བར་འདོད་ན། དཀར་གཏོར་རྒྱན་གྱིས་སྤྲས་པ་བཤམས་ལ་བྱིན་གྱིས་བརླབས་ནས། རང་ཉིད་འཇམ་དབྱངས་
སུ་གསལ་བའི་ཐུགས་ཀའི་དྷཱིཡིག་ལས་འོད་ཟེར་འཕྲོས། མགོན་པོ་འཇམ་པའི་དབྱངས་ཀྱི་ལྷ་ཚོགས་མདུན་གྱི་ནམ་མཁར་སྤྱན་དྲངས་བའི་ལྗགས་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བས་ཐུགས་ཟག་མེད་ཀྱི་བདེ་བས་དགྱེས་པར་བསམ་
ཞིང། ཨོཾ་ཨཱརྱ་མཉྫུ་ཤྲཱི་ས་པ་རི་ཝཱར་བ་ལིཾ་ཏ་ཁ་ཁ་ཁཱ་ཧི་ཁཱི་ཧི། ལན་བདུན་ནམ་གསུམ་གྱིས་གཏོར་མ་ཕུལ། ཨོཾ་ཨཱརྱ་མཉྫུ་ཤྲཱི་ས་པ་རི་ཝཱ་ར་ཨརྒྷཾ་ནས། ཤབྷའི་བར་གྱིས་མཆོད། བསྟོད་པ་ནི། གཞོན་ནུའི་ཆ་ལུགས་འཆང་བ་པོ། །ཤེས་རབ་
སྒྲོན་མེས་རབ་ཏུ་བརྒྱན། །འཇིག་རྟེན་ཀུན་གྱི་མུན་སེལ་བའི། །འཇམ་པའི་དབྱངས་ལ་ཕྱག་འཚལ་ལོ། །ཞེས་བསྟོད་ནས། ཡེ་ཤེས་པ་གཤེགས་སུ་གསོལ་བའམ་སྐུ་ཡང་ན་དེ་དང་རང་ལ་བསྟིམ་པ་ཅི་རིགས་བྱའོ། །ཞེས་རྗེ་བཙུན་འཇམ་པའི་དབྱངས་ཀྱི་
སྒྲུབ་ཐབས་འདི་ནི། ཁང་ཆེན་ནས་ངའི་ཆིང་བཱ་ཐུར་གྱིས་བསྐུལ་བལ་བརྟེན་ནས་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་འགྲོ་ཀུན་རྗེ་བཙུན་འཇམ་པའི་དབྱངས་ཀྱི་གོ་འཕང་ཐོབ་པའི་རྒྱུར་གྱུར་ཅིག། སརྦ་མངྒལཾ།། །།
   ༈    རྗེ་བཙུན་མ་སྒྲོལ་མ་དཀར་མོ་སྒྲུབ་པར་འདོད་པས། སྐྱབས་འགྲོ་སེམས་སྐྱེད་ཚང་མེད་བཞི་བསྒོམ་པ་སྔོན་དུ་བཏང་ནས། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྗེ་བཙུན་མ་

[248A]༄༅། །སྒྲོལ་མ་བསྒྲུབ་པར་བྱའོ་སྙམ་དུ་བསམ། རང་ཉིད་སྒྲོལ་མར་གསལ་བའི་ཐུགས་ཀ་ཡི། །ཏཱཾ་ལས་འོད་འཕྲོས་པོཊ་ལ་སོགས་ནས། །བླ་མ་མཆོག་དང་གཉིས་མེད་འཕགས་མའི་ཚོགས། །སྤྱན་དྲངས་བསོད་ནམས་ཞིང་གི་དམ་པར་
བཞུགས། །ཕྱག་འཚལ་བ་དང་མཆོད་ཅིང་བཤགས་པ་དང། ཞེས་སོགས་ཡན་ལག་བདུན་པ་དང། དཀོན་མཆོག་གསུམ་ལ་བདག་སྐྱབས་མཆི། ནས། སངས་རྒྱས་འགྲུབ་པར་ཤོག་གི་བར་ལན་གསུམ། ཚོགས་ཞིང་རྣམས་རང་ལ་བསྟིམ་
བའམ་རང་གནས་སུ་གཤེགས་པ་གང་རུང་བྱ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། འཁོར་འདས་ཆོས་ཀུན་མཁའ་ལྟར་སྟོང་པར་གྱུར། །སྟོང་པའི་ངང་ལས་མི་ཤིགས་རྡོ་རྗེ་ཡི། །ས་གཞིར་གུར་བླ་རེ་མེ་རིས་བསྐོར། །དེ་དབུས་པཾ་ལས་པད་དཀར་
ཨ་ཡིག་ལས། །ཟླ་དཀྱིལ་སྟེང་དུ་ཏཱཾ་ལས་ཨུཏྤལ། །ཏཱཾ་གྱིས་མཚན་པ་ལས་འཕྲོས་འོད་ཟེར་གྱིས། །འཕགས་མཆོད་སེམས་ཅན་དོན་བྱས་ཚུར་འདུས་ཐིམ། །ཡོངས་གྱུར་རང་ཉིད་བཅོམ་ལྡན་སྒྲོལ་མ་ཉིད། །གངྒའི་ཡབ་ཀྱི་མདངས་འཕྲོག་གཞོན་ནུའི་
སྐུ། །ཞལ་རས་ཟླ་རྒྱས་ཚེམས་དཀར་འཕྲེང་བ་འཁྲིགས། །མཆུ་བགྲོས་བི་མྦ་ལྟར་དམར་སྦྱན་དཀྱུས་རིང། །མཐོན་མཐིང་ལན་བུ་ཕྱེད་བཅིངས་སྤྱི་བོ་རུ། །རིགས་ཀྱི་བདག་པོ་ཚེ་དཔག་མེད་མགོན་བཞུགས། །ཟག་མེད་བདེ་ཆེན་འབར་བའི་དཀར་འཛིན་
རྒྱས། །ཤེལ་གྱི་འཁྲི་ཤིང་ཡལ་ག་བརྐྱངས་འདྲའི་ཕྱག་འདོད་དགུའི་དཔལ་སྩོལ་མཆོག་སྦྱིན་ཕྱག་རྒྱ་མཛད། །གཡོན་པ་དཀོན་མཆོག་གསུམ་མཚོན་ཕྱག་ཟུང་ལ། །ཡིད་འོང་ཨུཏྤལ་སྡོང་བུས་རྣམ་པར་མཛེས། །དབྲལ་དབུས་ཡེ་ཤེས་སྦྱན་ལྡན་

[248B] །རྣམ་ཐར་སྒོ་བཞི་མཚོན་པའི་སྤྱན་མངའ་བ། །ཉི་འབུམ་འོད་འཕྲོག་རིན་ཆེན་དུ་མ་ཡི། །རྒྱན་དང་གདུ་བུ་དོ་ཤལ་གྱིས་སྤྲས་ཤིང། །མཚན་དཔེའི་དཔལ་འབར་ཆུ་ཞེང་གབ་པའི་སྐུ། །ལྷ་རྫས་དར་གྱི་ན་བཟས་ཀུན་ནས་འཁྱུད། །ཉ་གང་ཟླ་བའི་
འོད་ཀྱི་རྒྱབ་ཡོལ་ཅན། །རྡོ་རྗེའི་སྐྱིལ་ཀྲུང་གིས་བཞུགས་གནས་གསུམ་དུ། །ཨོཾ་དང་ཨཱཡིག་ཧཱུཾ་གིས་ལེགས་མཚན་པའི། །ཧཱུཾ་ལས་འོད་འཕྲོས་རྨད་བྱུང་བདེ་བ་ཅན། པོ་ཊ་ལ་སོགས་ཞིང་མཆོག་དམ་པ་ནས། །རང་འདྲའི་ཡེ་ཤེས་དབང་ལྷར་བཅས་
སྤྱན་དྲངས། །ཛཧཱུཾ་བཾ་ཧོཆུ་ལ་ཆུ་བཞིན་ཐིམ། །དབང་བསྐུར་ཚེ་དཔག་མེད་ཀྱིས་རྒྱས་བཏབ་གྱུར། དེ་ནས་མཆོད་པ་རྣམས་བསངས་སྦྱངས་བྱ་སྦྱོད་ལྟར་བྱིན་གིས་བརླབས་ལ། ཨོཾ་ཨཱརྱ་ཏཱ་རེས་པ་རི་ཝཱ་ར་ཨརྒཧཾ་སོགས་གྱིས་མཆོད། རྒྱལ་བ་ཀུན་གི་
འཕྲིན་ལས་མ་ལུས་བ། །གཅིག་ཏུ་བསྔོམས་པ་རབ་མཛེས་ལྷ་མོའི་སྐུ། །དྲན་བས་ཚེ་དང་ཡེ་ཤེས་མཆོག་སྩོལ་བའི། །བཅོམ་ལྡན་ཇོ་མོ་སྒྲོལ་མར་ཕྱག་འཚལ་ལོ། །གང་སྐུ་དྲི་མེད་ཤེལ་དཀར་ལྷུན་པོ་ལ། །སྣ་ཚོགས་དབང་གཞུས་འཁྱུད་འདྲའི་ན་བཟས་
མཛེས། །འོད་འབར་རིན་ཆེན་རྒྱན་གྱིས་རབ་སྤྲས་པའི། །མཚན་དཔེའི་གཟི་བརྗིད་འབར་ལ་ཕྱག་འཚལ་ལོ། །ཁྱོད་ཉིད་མཐོང་ཐོས་ཡིད་ལ་དྲན་ཙམ་གྱིས། །དེ་ཡི་མོད་ལ་དུས་མིན་འཆིབ་དང། །འཇིགས་པ་བརྒྱད་སོགས་འཁོར་བའི་ཉེས་རྒྱ་ལས། །སྒྲོལ་
མཛད་བཅོམ་ལྡན་འདས་མར་གུས་བས་འདུད། །རང་ཉིད་རྗེ་བཙུན་སྒྲོལ་མར་གསལ་བ་ཡི། །ཐུགས་ཀའི་སྔགས་འཕྲེང་ལས་འཕྲོས་འོད་ཟེར་གྱིས། །འགྲོ་བའི་ཉེས་ལྟུང་སྡིག་སྒྲིབ་ཀུན་སྦྱངས་ནས། །འཕགས་མའི་གོ་འཕང་མཆོག་ལ་ལེགས་པར་བཀོད།།

[249A]༄༅། །སྣོད་བཅུད་ཡོན་ཏན་སངས་རྒྱས་བྱང་ཆུབ་སེམས། །ཞི་ཁྲོ་རབ་འབྱམས་ཐུགས་རྗེའི་བྱིན་རླབས་རྣམས། །འཆི་མེད་ཚེ་ཡི་བདུད་རྩིའི་རྣམ་པར་བཀུག་སྤྱི་བོའི་ཚེ་དཔག་མེད་དང་བུམ་པར་ཐིམ། །དེ་ལས་འཆི་མེད་བདུད་རྩིའི་རྒྱུན་བབས་ཏེ།།
རང་གི་སྤྱི་བོ་ནས་ཞུགས་ལུས་གང་ཞིང། །ཚེ་དང་བསོད་ནམས་ལུང་རྟོགས་ཡོན་ཏན་འཕེལ། །མཆོག་དང་ཐུན་མོང་དངོས་གྲུབ་ཐོབ་པར་གྱུར། ཨོཾ་ཏཱ་རེ་ཏུཏྟཱ་རེ་ཏུ་ར་མ་མ་ཨཱ་ཡུརྦུབྚིཾ་ཀུ་རུ་སཱཧཱ། ཞེས་ཅི་ནུས་བཟླ། མཇུག་ཏུ། དགེ་བ་འདི་ཡིས་མྱུར་དུ་
བདག་འཕགས་མ་སྒྲོལ་མ་འགྲུབ་གྱུར་ནས། ཞེས་སོགས་བསྔོ་བ་དང་སྨོན་ལམ་དང་ཤིས་བརྗོད་ཀྱིས་བརྒྱན་པ་བྱ། ཐུན་མཐར་གཏོར་མ་འབུལ་ན། དཀར་གཏོར་གཙང་མ་བཤམས་ལ་བསངས་སྦྱངས་བྱིན་གྱིས་བརླབས། རང་གི་ཐུགས་ཀའི་ཏཱཾ་གྱི་
འོད་ཟེར་གྱིས་རྒྱལ་ཡུམ་སྒྲོལ་མ་ལ་སངས་རྒྱས་བྱང་སེམས་ཡེ་ཤེས་པའི་ཚོགས་ཀྱིས་བསྐོར་བ་སྤྱན་དྲངས། ལྗགས་འོད་ཟེར་གྱི་སྤུ་གུས་དྲངས་ཏེ་གསོལ་བར་བསམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་བདུན་
ནམ་གསུམ་གྱིས་ཕུལ། ཨརྒྷཾ་སོགས་ཀྱིས་མཆོད་ཅིང་གོང་ལྟར་བསྟོད། འདོད་དོན་ལ་གསོལ་བ་གདབ། བཟོད་པར་གསོལ་ཏེ་གཤེགས་པར་བྱའོ། །དེ་ལྟར་ཉམས་སུ་བསྟར་བས་གནས་སྐབས་སུ་ཚེ་དང་ཤེས་རབ་བསོད་ནམས་འཕེལ་ཞིང་མཐར་ཐུག་
བདེ་བ་ཅན་དུ་སྐྱེ་བ་སོགས་ཕན་ཡོན་མཐའ་ཡས་སོ། །ཞེས་རྗེ་བཙུན་མ་ཡིད་བཞིན་འཁོར་ལོའི་སྒྲུབ་ཐབས་འདི་ནི་དཔོན་ས་ཨྱོན་སྒྲོལ་མས་གསོལ་བ་བཏབ་པའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པ་དགེ་ལེགས་འཕེལ། །   ༈    བློ་གྲོས་

[249B] །མདོ་སྔགས་ཆོས་ཚུལ་ཟབ་དོན་ཡིད་བཞིན་ནོར། །སྐལ་བཟང་རྒྱ་མཚོའི་གོས་ཅན་ཁྱབ་པའི་འགྲོར། །སྩོལ་མཁས་རྗེ་བཙུན་བླ་མར་གསོལ་བ་འདེབས། ཞེས་རྗེ་བཙུན་ཐམས་ཅད་མཁྱེན་པར་གསོལ་འདེབས་རྒྱ་ཆེར་
སྤེལ་ཆོག་པ་ཞིག་དགོས་ཞེས་མདའ་དཔོན་ནུ་མ་ནས་པཎྜི་ཏ་ཐའི་ཇིས་བསྐུལ་བའི་ངོར་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ། །   ༈   ཆོས་འཁོར་བར་པ་ལས་བྱུང་དྲི་མེད་བཀའ། །མཉམ་མེད་སྟོབས་བཅུ་མངའ་བའི་ཐུགས་
ཀྱི་བཅུད། །རྒྱལ་ཀུན་བསྐྱེད་ཡུམ་ཤེས་རབ་ཕ་རོལ་ཕྱིན། །ལྗོངས་འདིར་བསྒྱུར་མཛད་ལོ་པཎ་ཡོངས་ལ་འདུད། །དཔལ་ལྡན་བློ་འཆང་དྲིན་ཐོབ་ཤེར་ཕྱིན་འབུམ། །དྲུག་ལྷག་བཅུས་མཛེས་གླེགས་བམ་རིན་ཆེན་སྒྲོན། །གཟུགས་སུ་བགྱིས་པའི་
དགེ་ཚོགས་རྒྱ་མཚོ་གང། །བདག་སོགས་མཁའ་མཉམ་སྐྱེ་དགུ་མཐའ་དག་གི་སྒྲིབ་བྱང་ཚོགས་རྫོགས་སྐུ་གསུམ་ཐོབ་ཕྱིར་བསྔོ། །འདི་ཡི་མཐུ་ལས་འཇིག་རྟེན་ཁམས་འདིར་ཡང། །ཆར་ཆུ་དུས་ཕེབས་ལོ་ཕྱུགས་ལེགས་པ་དང། །ནད་མཚོན་མུ་
གེའི་མིང་ཡང་མི་གྲག་པར། །རྫོགས་ལྡན་དཔལ་ལ་སྤྱོད་པའི་བཀྲ་ཤིས་ཤོག་ཅེས་པ་འདི་ནི་རྟ་ནག་སྡིང་ཁ་བྱ་བཟང་པས་ཡུམ་པོ་ཏི་བཅུ་དྲུག་བཞེངས་པའི་དགེ་བ་རྫོགས་བྱང་དུ་བསྔོ་བའི་ཕྱིར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བགྱིས་པའོ།། །།
   ༈    །ལུང་རྟོགས་དམ་ཆོས་འཕགས་པའི་མཆོག་རྣམས་ཀྱི། །བདེན་བྱིན་མཐུ་ལས་བློ་བཟང་གྲགས་པ་ཡི། །བསྟན་པའི་རྒྱལ་མཚན་ཡང་སྲིད་མྱུར་འཛིན་ཤོག་ཁྱད་པར་ཚེ་རིང་གནམ་གྱི་ཤེ་མོང་ལས།།

[250A]༄༅། །མང་པོས་བཀུར་བཆིང་གིས་ཀྱིས་སྐྱོང་བའི། །ཡུལ་འཁོར་རྣམ་པར་རྒྱལ་བའི་ཆོ་འབྲང་དུ། །ཡང་སྲིད་མཆོག་སྤྲུལ་ཕུལ་བྱུང་སྒྲུམ་པར་ཤོག་རྡོ་རྗེའི་སྐུ་བརྙེས་སྐྱེ་འཆིའི་ཐ་སྙད་དང། །བྲལ་ཡང་ཐུགས་བསྐྱེད་ཇི་བཞིན་བྱང་ཕྱོགས་
འདིར། །ཟུང་འཇུག་དབང་གི་རྒྱལ་པོའི་ཟ་མ་ཏོག་ཆིང་གིས་ས་སྐྱོང་རིགས་སུ་མྱུར་སྟོན་གསོལ། །མེ་མཇེད་སྙིང་པོའི་བསྟན་པ་འཆི་མེད་ལམ། །མཆོག་སྤྲུལ་བདེ་འབྱུང་གཙུག་རྒྱན་འོད་དཀར་གྱིས། །ལུས་ཅན་སྟེང་འཐུང་དཀར་པོའི་ཚིལ་འབྱེད་པའི། །རེ་བ་
ཇི་བཞིན་མྱུར་དུ་སྐོང་བར་ཤོག་མཆོག་གསུམ་བྱིན་རླབས་མོས་ལྡན་འདུས་པའི་སྡེས། །གསོལ་བཏབ་བདེན་ཚིག་རྟེན་འབྲེལ་སླུ་མེད་མཐུས། །ཕྱིན་དྲུག་བསྡུ་བཞིས་ཕྱུག་པའི་སྤྲུལ་པའི་སྐུ། །མྱུར་འབྱོན་དགའ་སྟོན་དཔལ་ལ་སྤྱོད་གྱུར་ཅིག་ཅེས་རྗེ་བཙུན་
དམ་པ་བློ་བཟང་བསྟན་པའི་རྒྱལ་མཚན་དཔལ་བཟང་པོའི་སྤྲུལ་པའི་ཟློས་གར་ཁལ་ཁའི་ཡུལ་ཆིང་གིས་ཀྱི་རིགས་སུ་མྱུར་ཕེབས་ཀྱི་གསོལ་འདེབས་སྨོན་ཚིག་འདི་ལྟ་བུ་ཞིག་དགོས་ཞེས་རྗེ་བཙུན་མ་བཀྲ་ཤིས་ཆོས་འཕེལ་དང་ལྷ་བཙུན་མཉྫུ་ཤྲཱིས་དབུས་དཔོན་ཁག་སྦྱིན་
བདག་གྲྭ་རིགས་དམངས་བཅས་ཕྱོགས་མཐུན་ནས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་དང་བའི་སེམས་ཀྱིས་བགྱིས་པའོ། །   ༈    །ལུང་རྟོགས་བསྟན་པའི་རྒྱལ་མཚན་ཆེར་སྒྲེང་བའི། །སྐྱབས་
གསུམ་ཀུན་འདུས་རྩ་བའི་བླ་མ་ལ། །གསོལ་བ་འདེབས་སོ་མྖྒོ་ཐུན་དངོས་གྲུབ་སྩོལ། །ཞེས་རྗེ་བཙུན་དམ་པ་བློ་བཟང་བསྟན་པའི་རྒྱལ་མཚན་དཔལ་བཟང་པོར་གསོལ་འདེབས་ཤིག་དགོས་ཞེས་དཔོན་དབང་འཛིན་རྡོ་རྗེས་བསྐུལ་བའི་ངོད་ཤཱཀྱའི་དགེ་སློང་བློ་བཟང་

[250B] །   ༈    བློ་བཟང་བསྟན་པའི་མེ་ཞལ་ལམ་ཡངས་པར། །ཚོགས་གཉིས་མངའ་ཐང་རྒྱས་པའི་རྒྱུ་སྐར་གཙོ། །ཡེ་ཤེས་འོད་སྣང་འགྱེད་པའི་དཔལ་ཡོན་ཅན། །བདག་བློ་དད་པའི་རྫིང་བུར་རྟག་འཆར་གསོལ།།
དེང་ནས་དགེ་བའི་འབྱུང་གནས་གོ་འཕང་མཆོག་མ་ཐོབ་དེ་སྲིད་སྐྱེ་ཞིང་སྐྱེ་བ་རུ། །རིག་ལྡན་བཙུན་ཞིང་ཕུལ་བྱུང་ངལ་འབྱོར་རྟེན། །ལེགས་ཐོབ་མགོན་པོ་ཁྱོད་དང་འབྲལ་མེད་ཤོག་གཞན་ཡང་བཀའ་བཞིན་སྒྲུབ་པ་ལྷུར་ལེན་ཅིང། །ཟབ་དོན་གསུང་
གི་བདུད་རྩིས་འཚོ་བ་དང། །མར་གྱུར་དོན་དུ་སངས་རྒྱས་ཐོབ་འདོད་བློ། །རྒྱུན་ཆད་མེད་པར་སྐྱེ་བར་བྱིན་གྱིས་རློབས། ཞེས་པ་འདི་ནི་ཡེ་ཤེས་བདེ་ལེགས་དར་ཁན་ནང་སོས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་
སྨྲས་པའོ། །   ༈    བགྲང་ཡས་སྐྱེ་ཆུར་ཐར་པའི་ལམ་སྟོན་ཤཱཀྱ་སེང་གེའི་ལྗགས་ཡངས་པདྨོ་ལས་འཐོན་དམ་པའི་ཆོས། །འགྲོ་བའི་ཉོན་མོངས་ཟུག་རྡུ་ཀུན་འཇོམས་སྨན་མཆོག་དམ་པར་སྲི་ཞུ་ལེགས་པར་བགྱིས་པ་འདི་ཡིས་མཚོན། །བདག་
གི་རྣམ་དཀར་བསོད་ནམས་འབྲས་བུས་ཐུབ་པས་བསྔགས་པའི་ཞིང་མཆོག་དེར་སྐྱེས་མཁའ་ཁྱབ་འགྲོ་ཀུན་གྱི། །སྒྲིབ་གཉིས་བག་ཆགས་མ་ལུས་དྲུང་འབྱིན་རྒྱལ་སྲས་ཀུན་ལས་མཆོག་གྱུར་འདྲེན་མཆོག་དམ་པར་བདག་གྱུར་ཅིག་ཅེས་པ་འདི་ནི་དགེ་ཚུལ་
མ་བློ་བཟང་ཆོས་འཚོས་འཕགས་པ་བརྒྱད་སྟོང་པ་དང་གྲྭ་ཏོག་གསེར་གསུམ་གསེར་ལས་བསྐྲུན་པའི་སྨོན་ཚིག་ཏུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པ་སརྦ་ཛ་ག་ཏཾ། །   ༈    འདིར་བླ་མའི་རྣལ་འབྱོར་བསྒོམ་པར་འདོད་

[251A]༄༅། །པས་སྐྱབས་འགྲོ་སེམས་སྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས་འདི་ལྟར། ཕུན་ཚོགས་མཆོད་སྤྲིན་རྒྱ་མཚོ་འཁྲིགས་པའི་དབུས། །ཡོངས་འདུ་མེ་ཏོག་འབྲས་བུ་རྒྱས་པའི་རྩེར། །རིན་ཆེན་འོད་འབར་འཇིགས་བྲལ་གྱིས་བཏེག་
ཁྲིར། །འདབ་སྟོང་གེ་སར་ཉི་ཟླ་གསལ་བའི་སྟེང། །རྩ་བའི་བླ་མ་སྐྱབས་གནས་ཀུན་འདུས་དང། །དབྱེར་མེད་མགོན་པོ་འོད་དཔག་མེད་མགོན་ཉིད། །སྐུ་མདོག་པདྨ་རཱ་གའི་མདངས་འཕྲོག་པ། །ཞལ་གཅིག་ཕྱག་གཉིས་ཏིང་འཛིན་ཕྱག་རྒྱའི་ཁར། །
བདུད་རྩིས་གང་བའི་ལྷུང་བཟེད་བཟང་པོ་བསྣམས། །མཚན་དང་དཔེ་བྱད་བརྒྱད་ཅུས་རྣམ་པར་སྤྲས། །ཆོས་གོས་གསུམ་གསོལ་ཞབས་གཉིས་སྐྱིལ་ཀྲུང་གིས། །སྣ་ཚོགས་དབང་གཞུས་བསྐོར་བའི་དབུས་སུ་བཞུགས། །མཐའ་སྐོར་རྩ་བརྒྱུད་བླ་མ་
ཡི་དམ་ལྷ། །སངས་རྒྱས་བྱང་སེམས་དཔའ་བོ་མཁའ་འགྲོ་དང། །བསྟན་སྲུངས་དམ་ཅན་རྒྱ་མཚོའི་ཚོགས་རྣམས་ཀྱང། །རང་རང་འཁོར་ཚོགས་རྒྱ་མཚོས་བསྐོར་ནས་བཞུགས། །དེ་དག་སྒོ་གསུམ་རྡོ་རྗེ་གསུམ་མཚན་པའི། །ཧཱུཾ་ཡིག་འོད་ཟེར་ལྕགས་
ཀྱུའི་རྣམ་པ་ཡིས། །བདེ་ལྡན་ཞིང་ནས་བླ་མ་སྣང་མཐའ་ཡས། །འཁོར་དང་བཅས་པ་སྐད་ཅིག་གིས་སྤྱན་དྲངས། །ཛཧཱུཾ་བཾ་ཧོདམ་ཚིག་སོ་སོ་ལ། །ཡེ་ཤེས་པ་རྣམས་ཆུ་ལ་ཆུ་བཞིན་དུ། །དགྱེས་ཤིང་ཐིམ་པས་དབྱེར་མེད་རོ་གཅིག་འདྲེས། །སྐྱབས་
གསུམ་མ་ལུས་འདུས་པའི་བདག་ཉིད་གྱུར། །དུས་གསུམ་སངས་རྒྱས་མ་ལུས་འདུས་པའི་སྐུ། །མདོ་སྔགས་ཆོས་ཕུང་མ་ལུས་སྒྲོགས་པའི་གསུང། །ཤེས་བྱ་མ་ལུས་མངོན་སུམ་མཁྱེན་པའི་ཐུགས། །བླ་མའི་སྐུ་གསུང་ཐུགས་ལ་ཕྱག་འཚལ་ལོ། །ཟག་མེད་

[251B] །དངོས་བཤམས་ཡིད་སྤྲུལ་བདག་ལུས་ལོངས་སྤྱོད་འབུལ། །ཐོག་མེད་དུས་ནས་བསགས་པའི་ཉེས་ལྟུང་རྣམས། །གནོང་ཞིང་འགྱོད་པས་སྤྱན་སྔར་བཤགས་ཤིང་སྡོམ། །སྐྱེ་འཕགས་དུས་གསུམ་རྣམ་དཀར་དགེ་བ་ལ། །
བདག་ཉིད་བསམ་པ་ཐག་པས་ཡི་རང་ཞིང། །འཁོར་བར་འཁྱམས་པའི་སྐྱེ་དགུ་མ་ལུས་པར། །བརྩེ་བས་ཟབ་རྒྱས་ཆོས་འཁོར་བསྐོར་དུ་གསོལ། །སྲིད་བ་ཇི་སྲིད་མ་སྟོངས་གནས་ཀྱི་བར། །མྱ་ངན་མི་འདའ་རྟག་པར་བཞུགས་གསོལ་བ་འདེབས། །འདིས་མཚོན་
རྣམ་དཀར་དགེ་བ་ཅི་མཆིས་པ། །འགྲོ་ཀུན་བྱང་ཆུབ་ཐོབ་པའི་རྒྱུ་རུ་བསྔོ། །གང་གི་ཐུགས་རྗེས་མཆོག་ཐུན་དངོས་གྲུབ་རྣམས། །སྐད་ཅིག་ཉིད་ལ་སྩོལ་མཛད་ཡིད་བཞིན་ནོར། །སླུ་མེད་སྐྱབས་ཀྱི་དམ་པ་གཅིག་གྱུར་པ། །བླ་མ་འོད་དཔག་མེད་ལ་གསོལ་བ་འདེབས། །
སྲིད་བདེར་སྙིང་པོ་མེད་མཐོང་ལས་འབྲས་ལ། །ཡིད་ཆེས་དད་དང་ངེས་འབྱུང་བྱང་ཆུབ་སེམས། །ཡང་དག་ལྟ་དང་བདག་མེད་རྟོགས་པ་ཡི། །ཤེས་རབ་རྒྱུད་ལ་སྐྱེ་བར་བྱིན་གྱིས་རློབས། །སྐྱབས་གནས་བསླུ་བ་མེད་པར་གསོལ་བཏབ་མཐུས། །འདི་སྣང་འགགས་
ཚེ་བླ་མ་སྣང་མཐའ་ཡས། །མངོན་སུམ་མཐོང་ནས་བདེ་ལྡན་ཞིང་མཆོག་དེར། །སྐྱེས་ནས་གསུང་གི་བདུད་རྩི་འཐུང་བར་ཤོག་ཅེས་བརྗོད་ཅིང་སླར་ཡང། །གང་གི་ཐུགས་རྗེས་ཞེས་པ་ཤོ་ལོ་ཀ་གཅིག་གིས་གསོལ་བ་ལན་གསུམ་བཏབ་པའི་མཐར། དེ་ལྟར་
གསོལ་བ་བཏབ་པས་བླ་མ་ཉིད། །དགྱེས་ཤིང་ཐིམ་པས་རང་གི་སྒོ་གསུམ་དང། །བླ་མའི་སྐུ་གསུང་ཐུགས་གསུམ་དབྱེར་མེད་དུ། །གྱུར་ནས་ཐ་མལ་སྣང་ཞེན་བཟློག་པར་ཤོག་རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། ཞེས་སོགས་བསྔོ་སྨོན་ཤིས་

[252A]༄༅། །བརྗོད་སྐབས་སྦྱར་བྱའོ། །ཞེས་དཔོན་མེར་གན་ཇུ་ནང་གིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་དགེ་ལེགས་འཕེལ། །   ༈   
ཡ། འདིར་རྒྱལ་བའི་བསྟན་སྲུངས་འགའ་ཞིག་གི་ཐུགས་དམ་བསྐང་ཞིང་མཆོད་གཏོར་མདོར་བསྡུས་པའི་ཚུལ་གྱིས་འབྲུལ་བར་འདོད་པས། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་
སྐུར་བཞེངས་པར་གྱུར་པར་བསམས་ལ། ནང་མཆོད་མཆོད་གཏོར་བསྐང་རྫས་སོགས་འཇུག་པ་བདེ་བའི་ཕྱིར་ཆབས་གཅིག་ཏུ་བྱིན་གྱིས་རློབ་པ་ནི། ཕྱི་དང་ནང་དང་གསང་བ་བདེ་ཆེན་གྱི། །མཆོད་དང་གཏོར་མ་དམ་རྫས་སྤྱན་གཟིགས་ཚོགས། །ཟག་མེད་
ཡེ་ཤེས་བདུད་རྩིའི་རྒྱ་མཚོ་ཆེར། །བྱིན་བརླབས་ཀུན་བཟང་མཆོད་སྤྲིན་ལ་འགྲན་གྱུར། ཨོཾ་ཨཱཧཱུཾ། ལན་གསུམ། ཧཱུཾ། མདུན་དུ་ཆོས་འབྱུང་ཁྲག་ཞག་རྒྱ་མཚོའི་དབུས། །པད་ཉིའི་གདན་བཞུགས་ཡི་དམ་ཆོས་སྲུངས་ཀྱི། །ཐུགས་ཀའི་ཧཱུཾ་ལས་འོད་འཕྲོས་
སོ་སོ་ཡི། །གནས་ནས་ཡེ་ཤེས་སེམས་དཔའི་ཚོགས་སྤྱན་དྲངས། །རྡོ་རྗེ་འཇིགས་བྱེད་དཀར་ནག་ཕྱག་དྲུག་མགོན། །ཕྱི་ནང་གསང་བའི་གཤིན་རྗེ་དམག་ཟོར་རྒྱལ། །རྒྱལ་ཆེན་རྣམ་མང་ཐོས་སྲས་མདུང་དམར་ཅན། །ཤིང་བྱ་ཅན་སོགས་སྐུ་ལྔ་འཁོར་བཅས་
སྤྱོན། །གཞན་ཡང་ཡུལ་ལྷ་གཞི་བདག་ཐམས་ཅད་དང། །ཁྱད་པར་ཡུལ་འདིའི་གཞི་བདག་འཁོར་དང་བཅས། །སྤྱན་དྲངས་ཛཧཱུཾ་བཾ་ཧོསོ་སོ་ཡི། །དམ་ཚིག་པ་དང་གཉིས་སུ་མེད་པར་གྱུར། ཀ་མ་ལ་ཡེ་སྟྭཾ། ཧཱུཾ། ཡི་དམ་ཆོས་སྲུངས་གཞི་བདག་འཁོར་

[252B] །ཕྱག་འཚལ་དངོས་བཤམས་ཡིད་ཀྱིས་སྤྲུལ་པ་ཡི། །ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ། །ནང་མཆོད་གསང་བདེས་མཆོད་ཅིང་ཉེས་ལྟུང་བཤགས། ཧཱུཾ། དངོས་བཤམས་ཡིད་སྤྲུལ་སྤྱན་གཟིགས་མཆོད་གཏོར་གྱིས། །ཡིད་དམ་ཆོས་སྲུངས་
འཁོར་བཅས་ཐུགས་དམ་བསྐང། །ཐུགས་དམ་སྐོངས་ཤིང་བར་ཆད་བཟློག་པ་དང། །ཉམས་ཆགས་གསོས་ཤིང་དངོས་གྲུབ་མ་ལུས་སྩོལ། །ཧཱུཾ། དགྲ་བགེགས་ཤ་ཁྲག་འབྲུ་སྣ་ལྔ་དང་བཅས། །ཏིང་འཛིན་སྔགས་ཀྱིས་བྱིན་བརླབས་གཏོར་མ་འདི། །ཡི་དམ་
ཆོས་སྲུངས་ཞིང་ཚོགས་ཀུན་ལ་འབུལ། །བཞེས་ནས་ཐུབ་བསྟན་སྙིང་པོ་རྒྱས་པར་མཛོད། །རྡོ་རྗེ་འཆང་དབང་རྩ་བརྒྱུད་བླ་མ་ཡིས། །བཀའ་བསྒོས་ཇི་བཞིན་རྒྱལ་བའི་བསྟན་པ་དང། །བདག་ཅག་འཁོར་བཅས་གཞིས་བྱེས་གར་འདུག་ཀྱང། །བསྲུང་སྐྱོབ་མཐུན་
རྐྱེན་མ་ལུས་སྒྲུབ་པར་མཛོད། །ཧཱུཾ། འཇམ་དཔལ་དཔའ་བོ་རྡོ་རྗེ་འཇིགས་བྱེད་དང། །ཕྱག་དྲུག་མགོན་པོ་དཀར་ནག་ཆོས་ཀྱི་རྒྱལ། །ཕྱི་ནང་གསང་གསུམ་དམག་ཟོར་ལས་དགྱེས་པའི། །བསྟན་སྲུངས་འཁོར་དང་བཅས་ལ་བདག་བསྟོད་དོ། །འདོད་དགུའི་མཆོག་
སྩོལ་རྒྱལ་ཆེན་མདུང་དམར་ཅན། །རྒྱལ་པོ་སྐུ་ལྔ་ཡུལ་ལྷ་གཞི་བདག་སོགས། །འགོ་ཞིང་སྟོངས་གྲོགས་མཛད་པའི་བསྲུང་མའི་ཚོགས། །ཀུན་ལ་བསམ་པ་ཐག་པས་བསྟོད་པར་བགྱི། །ཧཱུཾ། ཡི་དམ་ཆོས་སྲུངས་གཞི་བདག་ལ་སོགས་པས། །འབྲལ་མེད་བདག་
གི་མགོན་དང་སྐྱབས་མཛོད་ལ། །འགལ་རྐྱེན་ཀུན་སོལ་མཐུན་རྐྱེན་སྒྲུབ་པ་དང། །གནོད་ཅིང་འཚེ་བའི་དགྲ་བགེགས་ཚར་གཅོད་མཛོད། །དགྲ་ལྷ་འཁོར་བཅས་བསྟེན་ཚེ་སྙིང་མ་རིང། །བསྐུལ་རྦད་དུས་སུ་མགྱོགས་རྩལ་མཐུ་བསྐྱེད་ལ། །སྡང་ཞིང་གདུག་པའི་སེམས་ལྡན་

[253A]༄༅། །དགྲ་དང་བགེགས། །ལོ་ཟླར་མ་བཞག་ད་ལྟ་ཉིད་དུ་སྒྲོལ། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །བསྟན་པ་རིན་ཆེན་བསྲུང་ཞིང་སྐྱོང་བ་དང། །བདག་ཅག་རྣམས་ཀྱིས་ཇི་ལྟར་བསམས་པའི་དོན། །མ་ལུས་མྱུར་བ་ཉིད་དུ་
འགྲུབ་པར་མཛོད། ཅེས་བརྗོད་ཅིང་རྟེན་ཡོད་ན་བརྟན་བཞུགས་དང་མེད་ན་གཤེགས་གསོལ་བསྔོ་བ་སྨོན་ལམ་བཀྲ་ཤིས་སོགས་སྐབས་སྦྱར་བྱའོ། །ཚུལ་འདི་ཡང་དཔོན་མེར་གང་ཇུ་ནང་གིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་
ཤེས་ཀྱིས་སྨྲས་པའོ། །   ༈    རབ་དཀར་བསོད་ནམས་ཕུང་པོ་ལས་གྲུབ་པའི། །ཕུན་ཚོགས་བློ་གྲོས་བཟང་པོའི་ནོར་གྱིས་ཕྱུག་བཀྲ་ཤིས་ཆོས་ཕུང་གདུལ་བྱར་སྙན་སྒྲོགས་པའི། །ཡོངས་འཛིན་བཤེས་གཉེན་དམ་པར་གསོལ་བ་འདེབས་
ཞེས་དཀྱིལ་ཁང་ཞལ་སྔ་ནས་ལ་བརྒྱུད་འདེབས་སུ་བཅུག་ཆོག་པའི་གསོལ་འདེབས་ཤིག་དགོས་ཞེས་དཀའ་ཆེན་བློ་བཟང་མཆོག་གྲུབ་ཀྱིས་བསྐུལ་བ་ལྟར་སྨྲས་པའོ། །   ༈    འདིར་སྐལ་ལྡན་གྱི་སྐྱེས་བུ་རྗེ་བཙུན་བླ་མའི་རྣལ་འབྱོར་
ལ་བརྟེན་ནས་མཆོག་ཐུན་མོང་གི་དངོས་གྲུབ་བསྒྲུབ་པར་འདོད་པས། སྐྱབས་འགྲོ་སེམས་སྐྱེད་ཚད་མེད་བཞི་བསྒོམ་པ་སྔོན་དུ་བཏང་སྟེ། རང་ཉིད་དཔལ་རྡོ་རྗེ་འཇིགས་བྱེད་ཡུམ་བཅས་སམ་རང་གི་ལྷག་པའི་ལྷ་གང་ཡིན་དུ་གསལ་བཏབ། དོན་བསྒོམ་བཞིན་པས་
འདི་ལྟར་གདོན་པར་བྱ་སྟེ།    ༈    །འོད་འཕྲོས་སྣོད་བཅུད་སྡིག་པའི་སྐྱོན་ཀུན་སྦྱངས། །རྣམ་དག་ཡོན་ཏན་ཚོགས་དང་ལེགས་ལྡན་པའི། །རྨད་བྱུང་དག་བའི་ཞིང་དུ་བྱིན་བརླབས་གྱུར། །དངོས་སུ་བཤམས་

[253B] །ལེགས་པར་བྱུང་བའི་ཀུན་བཟང་མཆོད་པའི་སྤྲིན། །རབ་འབྱམས་འཆི་མེད་ལམ་ཀུན་ཡོངས་གང་བ། །ཟག་མེད་ཡེ་ཤེས་བདུད་རྩིའི་ངོ་བོར་གྱུར། ཨོཾ་ཨཱཧཱུཾ། ལན་གསུམ་བརྗོད་པས་བྱིན་གྱིས་བརླབ། རང་མདུན་སྨིན་མཚམས་
ཐད་དྲང་མཁའ་དབྱིངས་དབུས། །རིན་ཆེན་འོད་འབར་ནོར་བུའི་ཁྲི་འཕང་རྩེར། །པདྨ་ཉི་ཟླའི་དཀྱིལ་འཁོར་རྒྱས་པའི་སྟེང། །རྒྱལ་ཀུན་ངོ་བོ་གསུམ་ལྡན་བླ་མ་མཆོག་རྣམ་པ་དུར་སྨྲིག་འཛིན་པའི་དགེ་སྦྱོང་ཚུལ། །སྐུ་མདོག་དཀར་དམར་དགྱེས་པའི་འཛུམ་ཞལ་
ཅན། །ཕྱག་གཡས་ཆོས་འཆང་གཡོན་པ་ཏིང་འཛིན་གྱི། །ཕྱག་རྒྱའི་སྟེང་དུ་དྲང་སྲོང་སྣོད་མཆོག་འཛིན། །གསེར་སྦྱངས་བཙོ་མའི་མདངས་ལྡན་པཎ་ཞྭ་གསོལ། །ཡིད་འོད་ཆོས་གོས་གསུམ་གྱིས་རྣམ་པར་ཀླུབས། །ཉི་འབུམ་འོད་འཕྲོག་དབང་
གཞུའི་གུར་ཁང་དབུས། །ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས། །གནས་གསུམ་རྡོ་རྗེ་གསུམ་མཚན་ཐུགས་ཀ་ཡི། །ས་བོན་ལས་འཕྲོས་འོད་ཀྱིས་རང་བཞིན་གནས། །འོག་མིན་བདེ་བ་ཅན་སོགས་ཞིང་མཆོག་ནས། །དངོས་དང་བརྒྱུད་
པའི་བླ་མ་ཡི་དམ་ལྷ། །སངས་རྒྱས་བྱང་སེམས་དཔའ་བོ་དཔའ་མོ་དང། །མཁའ་འགྲོ་ཆོས་སྐྱོང་བསྲུང་མའི་ཚོགས་མ་ལུས། །སྤྱན་དྲངས་ཛཧཱུཾ་བཾ་ཧོདམ་ཚིག་པར། །དགྱེས་ཤིང་ཐིམ་ནས་དབྱེར་མེད་བརྟན་པར་བཞུགས། །ཆོས་ཕུང་བརྒྱད་ཁྲི་
བཞི་སྟོང་འབྱུང་བའི་སྒོ། །འདི་ཕྱིའི་ལེགས་ཚོགས་ཐམས་ཅད་སྩོལ་བའི་གཞི། །ངན་སོང་འཇིགས་ལས་སྒྲོལ་བའི་དཔའ་བོ་ཆེ། །དཀོན་མཆོག་གསུམ་དངོས་ཁྱོད་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་ཚོགས་མ་ལུས་འབུལ། །ཐོག་

[254A]༄༅། །མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འགྲོ་ལ་ཆོས་ཀྱི་འཁོར་ལོ་བསྐོར་བ་དང། །འཁོར་བ་མ་སྟོངས་བར་དུ་བཞུགས་གསོལ་འདེབས། །བདག་གཞན་དགེ་རྣམས་བྱང་
ཆུབ་ཆེན་པོར་བསྔོ། །དེ་ལྟར་བདུན་རྣམ་དག་ཕུལ་ནས། གདུང་ཤུགས་དྲག་པོས། རབ་འབྱམས་རྒྱལ་བ་ཀུན་གྱི་ངོ་བོ་ཉིད། །རྨད་བྱུང་དམ་ཆོས་བདུད་རྩི་འབྱུང་བའི་གནས། །འཕགས་ཚོགས་དགེ་འདུན་གྱི་གཙུག་གི་རྒྱན། །སླུ་མེད་སྐྱབས་ཀྱི་དམ་
པར་གསོལ་བ་འདེབས། །མཐོང་ཐོས་ཡིད་ལ་དྲན་པ་ཙམ་གྱིས་ཀྱང། །མི་འདོད་རྒུད་པ་མཐའ་དག་ཞི་མཛད་ཅིང། །ཚུལ་བཞིན་བསྟེན་ན་མཆོག་ཐུན་དངོས་གྲུབ་ཀུན། །སྩོལ་མཛད་རྗེ་བཙུན་བླ་མར་གསོལ་བ་འདེབས། །བདག་སོགས་མཁའ་མཉམ་
འགྲོ་བ་མཐའ་དག་གི་དབུགས་འབྱིན་སྐྱབས་གནས་ཀུན་འདུས་རིན་པོ་ཆེ། །གསུམ་ལྡན་དུར་སྨྲིག་འཆང་བའི་ཚུལ་འཛིན་པར། །གསོལ་བ་འདེབས་སོ་རྗེ་བཙུན་མཁྱེན་པའི་གཏེར། །ཐོག་མེད་དུས་ནས་ཐ་མ་ད་ལྟའི་བར། །མ་རིག་འཁྲུལ་བས་བསྐྱེད་
བའི་འཁོར་བ་པ། །བདག་ཅག་ལས་ཉོན་སྡུག་བསྔལ་རྒྱ་མཚོ་ལས། །དེད་དཔོན་བཤེས་གཉེན་མཆོག་གིས་བསྒྲལ་དུ་གསོལ། །འདི་སྣང་འགགས་ཤིང་རྣམ་ཤེས་བར་མའི་ཚེ། །བླ་མའི་གདམས་ངག་མ་ལུས་དྲན་པ་དང། །སྐུ་གསུམ་ཡེ་ཤེས་ལྔ་
ལྡན་བདེ་ཆེན་དུ། །སེམས་ཉིད་རང་ངོ་འཕྲོད་པར་བྱིན་གྱིས་རློབས། །འདོད་ཆགས་ཞེ་སྡང་གཏི་མུག་དབང་དག་གིས། །ཐོག་མེད་དུས་ནས་བསགས་པའི་མི་དགེའི་འབྲས། །ཡང་དག་ལམ་གྱི་གེགས་རྐྱེན་སྡིག་སྒྲིབ་ཚོགས། །མ་ལུས་བྱང་ཞིང་དག་པར་བྱིན་

[254B] །མགོན་ཁྱོད་ཐུགས་རྗེའི་འོད་དཀར་འབུམ་ཕྲག་གིས། །བདག་བློའི་མི་རིག་མུན་པ་ཀུན་བསལ་ནས། །ཇི་སྙེད་ཤེས་བྱའི་གནས་ཀུན་རྟོགས་བ་སོགས། །བླ་མ་ཁྱེད་རང་ལྟ་བུར་བྱིན་གྱིས་རློབས། །དེ་ལྟར་གསོལ་བ་བཏབ་པས་བླ་མ་ཡི། །སྐུ་
གསུང་ཐུགས་ཀྱི་རྡོ་རྗེ་གསུམ་དང་ནི། །སྐུ་ཡི་ཆ་ཤས་ཀུན་ནས་བདུད་རྩིའི་རྒྱུན། །བྱུང་ནས་རང་གི་སྒོ་གསུམ་ལུས་ལ་ཐིམ། །སྒྲིབ་བཞི་བྱང་ཞིང་རྣམ་ངག་དབང་བཞི་ཐོབ། །སྐུ་བཞི་མངོན་གྱུར་བླ་མ་གཉིས་པ་ཞིག་དགྱེས་ཤིང་ཐིམ་པས་བསྒོམས་པ་དང་
འདྲ་བའི། །བླ་མ་དམ་ཚིག་སེམས་དབང་བདག་ཉིད་གྱུར། །སྙིང་ཁ་པད་འདབ་བརྒྱད་དབུས་ཉི་ཟླའི་སྟེང། །རང་སེམས་མར་མེ་དྭངས་པ་ལྟར་གནས་ལ། །བླ་མ་གཉིས་པ་ཞིག་ཐིམ་ཡོངས་གྱུར་ལས། །ཡེ་ཤེས་སེམས་དཔའ་བླ་མ་རྒྱལ་ཀུན་དངོས། །རྣམ་པ་དུར་
སྨྲིག་འཛིན་པའི་དགེ་སློང་ཚུལ། །དཀར་དམར་མདངས་ཆགས་མཛེས་སྐུ་འཛུམ་ཞལ་ལྡན། །ཕྱག་གཡས་ཆོས་འཆད་གཡོན་པ་མཉམ་བཞག་སྟེང། །བདུད་རྩིས་གང་བའི་ལྷུང་བཟེད་བཟང་པོ་བསྣམས། །བླ་གོས་གསུམ་དང་གསེར་མདོག་པཎ་ཞྭས་
མཛེས། །ཐུགས་ཀར་ཉི་ཟླའི་དཀྱིལ་འཁོར་རྒྱས་པའི་སྟེང། །ཏིང་འཛིན་སེམས་དཔའ་ཧཱུཾ་ཡིག་མཐའ་སྐོར་དུ། །བཟླས་བྱའི་སྔགས་ཀྱི་འཕྲེང་བས་བསྐོར་བ་ལས། །འོད་ཟེར་དུ་མ་ཕྱོགས་བཅུར་རབ་འཕྲོས་པས། །སྣོད་བཅུད་སྐྱོན་སྦྱངས་བཅུད་རྣམས་བླ་མ་
ལྷའི། །གོ་འཕང་ལ་བཀོད་སླར་ཡང་འོད་ཟེར་གྱི། །སྣེ་ལས་མཆོད་པའི་ལྷ་མོ་དཔག་མེད་སྤྲོས། །རབ་འབྱམས་ཕྱོགས་བཅུའི་རྒྱལ་བསྲས་བཅས་དང། །རིགས་དྲུག་བླ་མ་ལྷར་གསལ་ཐམས་ཅད་མཆོད། །ཚུང་འདུས་ཐུགས་ཀའི་སྔགས་འཕྲེང་ཧཱུཾ་ལ་ཐིམ་

[255A]༄༅། །བདུད་རྩིའི་རྒྱུན་བབས་ཐོག་མེད་ནས་བསགས་པའི། །སྒོ་གསུམ་སྒྲིབ་གཉིས་བག་ཆགས་ལ་སོགས་པ། །ལམ་བཟང་སྒྲུབ་པའི་གེགས་རྐྱེན་ཐམས་ཅད་དག་ཚེ་དང་བསོད་ནམས་བསླབ་གསུམ་ལུང་རྟོགས་སོགས། །ཕུན་ཚོགས་
ཡོན་ཏན་ཐམས་ཅད་རྒྱས་པར་གྱུར། པར་བསམས་ལ་རང་དང་རིགས་དྲུག་བླ་མ་ལྷར་གསལ་བ་ཐམས་ཅད་ཀྱིས་བཟླ་བར་མོས་ནས་བླ་མའི་མཚན་སྔགས་ཅི་འགྲུབ་བཟླ། ཡིག་བརྒྱས་ལྷག་ཆད་བསྐང། མ་རྙེད་ཡོངས་སུ་མ་ཤེས་དང་སོགས་ཀྱིས་བཟོད་པར་
གསོལ། སླར་ཡང་མདུན་གྱི་བླ་མ་ལ་གདུང་ཤུགས་དྲག་པོས། རབ་འབྱམས་རྒྱལ་བ་ཀུན་གྱི་ངོ་བོ་ཉིད། ཅེས་སོགས་ཤོ་ལོ་ཀ་གཅིག་གིས་གསོལ་བ་བཏབ། དེ་ལྟར་གསོལ་བ་བཏབ་པས་བླ་མ་ཡི། །ཐུགས་ཀའི་ས་བོན་ལས་འཕྲོས་འོད་ཟེར་
གྱིས། །དག་པའི་སྣོད་བཅུད་ཐམས་ཅད་འོད་བསྡུས་ནས། །དགྱེས་པ་ཆེན་པོས་རང་གི་སྤྱི་བོར་བྱོན། །དྷཱུ་ཏཱི་ནང་བརྒྱུད་ཡེ་ཤེས་སེམས་དཔའ་ལ། །ཐིམ་པས་དེ་ཉིད་བདག་སྙིང་ཟམ་ཏོག་འཇའ་འོད་གུར་ཁྱིམ་འབར་བའི་དབུས་ཉིད་དུ། །དགྱེས་ཤིང་
བསོད་ནམས་ཞིང་གི་དམ་པར་བཞུགས། །སྐྱེ་བ་ཀུན་ཏུ་ལང་དག་བླ་མ་དང། ཞེས་སོགས་དང། འདིས་མཚོན་དུས་གསུམ་སྐྱེ་འཕགས་ཐམས་ཅད་ཀྱིས། །རྣམ་དཀར་ཕུང་པོ་ཇི་སྙེད་བསགས་པའི་མཐུས། །དཔལ་ལྡན་བླ་མའི་གོ་འཕང་མཆོག་ཐོབ་
ནས། །འགྲོ་ཀུན་བྱང་ཆུབ་གནས་ལ་འགོད་པར་ཤོག་གོ་འཕང་མཆོག་དེ་ཚེ་འདིར་མཐོབ་ན། །འཆི་ཚེ་བླ་མ་རྒྱལ་བ་སྲས་བཅས་ཀྱིས། །ངོ་མཚར་ལྟས་བཟང་མང་པོའི་བསུ་བ་བཅས། །བདེ་ལྡན་ཞིང་དུ་ཐོགས་མེད་འཇུག་པར་ཤོག་དེར་ནི་རིན་ཆེན་

[255B] །རྫུས་ཏེ་སྐྱེས་ནས་སྲས་བཅས་རྒྱལ་བ་ཡི། །ཞལ་མཐོང་ཐེག་མཆོག་ཆོས་ཀྱི་དགའ་སྟོན་ལ། །སྤྱོད་པའི་སྐལ་བ་བཟང་པོར་བདག་འགྱུར་ཤོག་སླར་ཡང་འགྲོ་ཀུན་སྲིད་ལས་བསྒྲལ་བྱའི་ཕྱིར། །མདག་ཞིང་དུ་སྐྱེ་སྲིད་ལེགས་བཟུང་ནས། །གང་
ལ་གང་འདུལ་སྤྲུལ་པའི་ཟློས་གར་གྱིས། །འགྲོ་ཀུན་སྒྲོལ་ལ་ཞུམ་པ་མེད་པར་ཤོག་ཅེས་དང། གཞན་ཡང་ལོང་སྐབས་དང་བསྟུན་པའི་བཟང་པོ་སྤྱོད་པ་ལ་སོགས་པའི་སྨོན་ལམ་གདབ་ཅིང། དུས་རྒྱུན་དུ་ཅི་ཟ་ཅི་འཐུང་ཕུད་ཀྱིས་སྙིང་ཁའི་བླ་མ་ལ་མཆོད་ཅིང་
གསོལ་བ་འདེབས་པ་དང། རྒྱལ་བ་ཀུན་འདུས་ཀྱི་ངོ་བོ་གསུམ་ལྡན་དུར་སྨྲིག་འཛིན་པའི་བླ་མ་དེ་ཉིད་ངའོ་སྙམ་པའི་གསལ་སྣང་དང་མ་བྲལ་བར་བྱ་ཞིང། སླར་ཡང་གོང་ལྟར་གསལ་བཏབ་ནས་ཐུན་གྱི་ངོ་བོ་སྐྱོང་བ་སོགས་རྣལ་འབྱོར་གྱི་རིམ་པ་ལ་འབད་པར་བྱའོ། །ཞེས་འདི་
ཕྱིའི་ལེགས་ཚོགས་ཐམས་ཅད་སྩོལ་བའི་བླ་མའི་རྣལ་འབྱོར་སྙིང་གི་ཟེའུ་འབྲུམ་ཞེས་པ་འདི་ལྟ་བུ་ཞིག་དགོས་ཞེས་ཤར་རྩེ་ཞལ་སྔ་ནས་བློ་བཟང་མགོན་པོའི་གསུང་གིས་ཡང་ཡང་བསྐུལ་བ་ལ་བརྟེན་ནས། ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་
ཕོ་བྲང་དུ་སྨྲས་པའོ། །འདིས་ཀྱང་འགྲོ་བ་རྣམས་བླ་མ་ལྷའི་གོ་འཕང་ཐོབ་པའི་རྒྱུར་གྱུར་ཅིག་མངྒ་ལཾ།།    ༈    ཆོས་དབྱིངས་བདེ་བ་ཆེན་པོའི་ངང་ཉིད་ནས། །དབང་གི་ངང་བཞིན་སྣ་ཚོགས་སྤྲུལ་པའི་གར། །འཕྲིན་ལས་སྒྲུབ་
ཕྱིར་དྲག་པོའི་སྐུར་སྟོན་པ། །མཐུ་ལྡན་རྫོང་བཙན་ཆེན་པོ་གནས་འདིར་གཤེགས། །གནམ་ལྕགས་སེར་ཆེན་འབེབས་པའི་གཡུ་འབྲུག་ལྡིར། །ཀླུ་ཆེན་རབ་དཀར་བྲང་འགྲོའི་གདེངས་ཀ་ཅན། །དགྲ་བགེགས་སྲོག་ལ་རྔམས་པའི་ཅེ་སྤྱང་ཚོགས། །སྤྱན་འདྲེན་

[256A]༄༅། །མཆོད་པའི་གནས་འདིར་གཤེགས་སུ་གསོལ། བསྐང་གི་མཇུག་ཏུ་བསྐུལ་ནི། སྔོན་ཚེ་སློབ་དཔོན་པདྨ་འབྱུང་གནས་ཀྱིས། །བཀའ་བསྒོས་གཉེར་གཏད་དམ་ལ་ལེགས་བཞག་པའི། །རང་གིས་ཁས་བླངས་དམ་ཚིག་རྗེས་དགོངས་
ལ། །མཐུ་དཔུང་བསྐྱེད་ལ་བཅལ་བའི་ལས་ཀུན་སྒྲུབས། །མེ་དཔུང་དམར་ནག་འབར་བའི་དཀྱིལ་འཁོར་ན། །ཆོས་སྐྱོང་བཙན་རྒོད་དྲག་པོའི་སྐུར་སྟོན་པ། །འཇིགས་རུང་བདུད་སྡེ་འཇོམས་པའི་དམག་ཚོགས་ཀྱིས། །བསྟན་བཤིག་ཆོམ་རྐུན་འདི་དག་མྱུར་
དུ་སྒྲོལ། །དཀོན་མཆོག་རིན་ཆེན་གསུམ་གྱི་དབུ་འཕང་སྨད། །རྒྱལ་དང་འཇམ་མགོན་བསྟན་པའི་རྩབ་བཤིག་རྣལ་འབྱོར་དཔོན་སློབ་ཡོངས་ལ་འཚེ་བྱེད་པའི། །ཞིང་བཅུ་ཚང་བའི་དམ་ཉམས་དགྲ་བགེགས་སྒྲོལ། །ཁྱད་པར་དགོན་གནས་དགེ་འདུན་
བཅས་པ་ལ། །གནོད་ཅིང་འཚེ་བར་བྱེད་པའི་དགྲ་བགེགས་ཀྱི། །ལེགས་ཚོགས་ཀུན་ཁྲོལ་སྙིང་ཁྲག་ཧུབ་གཅིག་གིས། །འདྲེན་མཛད་ཆོས་སྐྱོང་འཁོར་བཅས་ལས་ལ་ཆོས། །བསྟན་ལ་གནོད་ཅིང་སེམས་ཅན་ཡོངས་ལ་འཚེ། །རྣལ་འབྱོར་ཆོས་ལྡན་བཞེད་
བ་བསྒྲུབ་པ་ལ། །ལོག་པར་ལྟ་བའི་མི་དང་མི་མིན་རྣམས། །མངོན་སྤྱོད་ལས་ཀྱིས་ད་ལྟ་ཚར་ཆོད་མཛོད། །བསྟོད་པའི་མགོ་རུ། །བསྐལ་པའི་མེ་དཔུང་འབར་འདྲའི་དབུས་ཉིད་ན། །རིན་ཆེན་སྒ་སྲབ་ཀྱིས་སྤྲས་རྟ་མཆོག་སྟེང། །པད་རཱག་མདངས་ཆགས་འཇིགས་
རུང་སྲིན་པོའི་གཟུགས། །ཁྲོས་པའི་སྤྱན་ཟླུམ་དམར་པོ་འཁྲུག་ལ་བསྟོད། །ཞལ་གདངས་མཆེ་གཙིགས་ལྗགས་ཀྱི་གློག་འཕྲེང་འཁྱུག་དགྲ་བགེགས་སྙིང་ལ་བསྣུན་པའི་ཤུགས་དྲག་མདུང། །བཅན་ཞགས་དམར་པོ་དམ་ཉམས་སྐྱེ་ལ་འདེབས། །སྲ་བརྟན་

[256B] །དྲག་པོའི་བཞད་སྒྲས་གདུག་ཅན་དགྲ་བོའི་སྙིང། །ཅིག་ཅར་འགས་པ་ཁྱོད་ཀྱི་སྙན་གྲགས་རྣམས། །ས་སྟེར་ཀུན་ཁྱབ་རྣལ་འབྱོར་བདག་ཅག་གི་བསྟན་སྲུངས་གཙོ་བོ་ཁྱོད་ལ་གུས་པས་འདུད། །ཁྱོད་ཉིད་བསྟེན་ནས་
རྦད་ཅིང་བསྐུལ་བ་ཡིས། །ཡིད་ལ་གནག་པའི་སེམས་འཆང་དགྲ་བགེགས་ཀུན། །མིང་མེད་སྐད་ཅིག་ཉིད་ལ་རླག་བྱེད་པའི། །མཐུ་སྟོབས་རྫུ་འཕྲུལ་ཐོགས་མེད་མངའ་ལ་བསྟོད། །ཁྱོད་ཉིད་སྒྲུབ་ཅིང་མཆོད་ནི་ར་འདོད་སོགས། །ལྷུན་གྲུབ་རྒྱུན་མི་འཆད་པའི་
དངོས་གྲུབ་ཀུན། །སྩོལ་མཛད་རིན་ཆེན་དབང་གི་རྒྱལ་པོ་བཞིན། །འདོད་དགུའི་ཆར་འབེབས་མཛད་ལ་བསྟོད་པར་བགྱི། །བཀའ་ཉན་སྤྲུལ་པ་གཡུ་འབྲུག་ཐོག་འབེབས་དང། །ཅི་འདོད་རེ་བ་སྐོང་བའི་ཀླུ་རྒྱལ་མཆོག་དགྲ་བགེགས་སྲོག་ལ་རྒོལ་བའི་ཅེ་སྤྱང་
ཚོགས། །འཕྲིན་ལས་ཐོགས་མེད་སྒྲུབ་མཛད་རྣམས་ལ་བསྟོད། །བཀའ་ཉན་གནམ་ས་བར་སྣང་ཁྱོན་གང་བའི། །ལྷ་ཀླུ་བཅན་དང་སྲིན་པོའི་གཟུགས་འཛིན་པ། །དཀར་ཕྱོགས་སྐྱོང་བའི་མཐུ་ལྡན་བསྲུང་ཚོགས་ལ། །དུས་གསུམ་རྟག་ཏུ་མཆོད་ཅིང་བསྟོད་པར་
བགྱི། ཞེས་སྔ་གོང་ནས་ཆོས་སྐྱོང་རྫོང་བཙན་པའི་མཆོད་གཏོར་འབུལ་ཆུལ་བགྱིས་པའི་སྤྱན་འདྲེན་བསྟོད་པའི་མཚམས་སུ་བཅུག་ཆོག་པའི་རྒྱས་ཙམ་ཞིག་དང། བསྐུལ་ཞིག་ཀྱང་དགོས་ཞེས་དྲུང་རམ་བ་བློ་བཟང་དགེ་ལེགས་ཀྱིས་ནན་གྱིས་བསྐུལ་ངོར་ཆོས་སྨྲ་བའི་
བཙུན་པ་བློ་བཟང་ཡེ་ཤེས་ཀྱིས་སྨྲས་པ་སརྦ་ཛ་ག་ཏཾ།།    ༈    རླབས་ཆེན་ཚོགས་གཉིས་འབྲུ་ཀུན་སྐྱེ་བའི་མའ། །མངལ་ཁུར་ལས་འཐོན་བསླབ་གསུམ་རྩ་བ་བརྟན། །རིམ་གཉིས་འབྲས་བུའི་ཁུར་གྱིས་ལེགས་དུད་པའི། །

[257A]༄༅། །ཡོངས་འཛིན་དཔག་བསམ་དབང་པོར་བདག་གསོལ་འདེབས། །དེང་ནས་སྐྱེ་ཞིང་སྐྱེ་བའི་ཚེ་རབས་འཕྲེང། །མགོན་ཁྱོད་ཐུགས་རྗེའི་སྲད་བུས་མི་བཏང་བར། །མི་ཁོམ་སྡུག་བསྔལ་གནས་ལས་ཕྱིར་བཟློག་སྟེ། །རྙེད་དཀའི་དལ་འབྱོར་རྟེན་བཟང་
ཐོབ་པར་ཤོག་དེ་ཐོབ་ནས་ཀྱང་མགོན་པོ་ཁྱོད་ཉིད་ཀྱི། །གསུང་གི་བདུད་རྩི་ངོམས་མེད་སྤྱོད་པ་དང། །མདོ་སྔགས་ཟབ་དོན་གསང་བ་ཀུན་འཛིན་པའི། །སྐལ་བཟང་སྲས་ཀྱི་ཐུ་བོར་འགྱུར་བར་ཤོག་ནམ་ཞིག་ཀ་ལཱ་བ་ཡི་ཕོ་བྲང་ཆེར། །གཉིས་མེད་སྟོན་
པ་བཞི་ལྡན་རྒྱུད་ལམ་ལ། །བརྟེན་ནས་འགྲོ་ཀུན་སྨིན་གྲོལ་ལམ་འགོད་ཚེ། །གསུང་གི་བགོ་སྐལ་ཐོག་མ་ཉིད་ཐོབ་ཤོག་དེ་ལྟར་ཐོབ་ནས་གྲངས་མེད་བསྐལ་པ་རུ། །ཚོགས་གསོག་ལྟོས་པ་མེད་པར་ཚེ་དེ་ལ། །རྣམ་དག་དམ་ཚིག་སྡོམ་པ་ཉེར་བརྟན་
ནས། །ཟུང་འཇུག་སྐུ་བརྙེས་འགྲོ་ཀུན་སྒྲོལ་བར་ཤོག་ཅེས་ཆོས་མཛད་བློ་བཟང་བསོད་ནམས་ཀྱིས་རྒྱུན་དུ་ཁ་ཏོན་བྱས་ཆོག་པའི་སྨོན་ཚིག་ཅིག་དགོས་ཞེས་ནན་གྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་སརྦ་ཇ་ག་ཏཾ།། །།
   ༈    རང་ཅག་རྣམས་ཀྱིས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཆེད་པའི་མི་ལུས་ཁྱད་པར་ཅན་ཐོབ་པའི་དུས་འདིར་ཚེ་འདི་དོན་མེད་དུ་མི་བཏང་བར་སྐྱེ་བ་གཏན་གྱི་མདུན་མ་བསྒྲུབ་དགོས་ཤིང། དེ་ཡང་ཐར་འདོད་རྣམས་ཀྱིས་རང་ལ་
ལམ་ཕྱིན་ཅི་མ་ལོག་པར་སྟོན་པའི་དགེ་བའི་བཤེས་གཉེན་མཚན་ཉིད་ཚང་བ་བསྟེན་དགོས། དེ་ཉིད་མཆོད་ཅིང་བསྙེན་བཀུར་བ་སོགས་སློབ་མའི་ཚོགས་བསག་སྒྲིབ་སྦྱོང་གི་ཞིང་དུ་སངས་རྒྱས་ཀུན་ལས་ཀྱང་ལྷག་པར་གསུངས་ཏེ། སྡོམ་འབྱུང་ལས། འདི་ནི་

[257B] །ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་དང། ཡེ་ཤེས་ཐིག་ལེ་ལས། བླ་མའི་ཞལ་སྔ་མཆོད་བྱས་ན། །ཅི་འདོད་པ་ཡི་དངོས་གྲུབ་ཐོབ། ཅེས་གསུངས་པ་ལྟར་
རྗེ་རྡོ་སློབ་དཔོན་དངོས་གྲུབ་ཀྱི་འབྱུང་གནས་དམ་པར་ཤེས་ཤིང་ཡིད་ཆེས་པའི་སྒོ་ནས། སེམས་ཅན་ཐམས་ཅད་ཀྱི་དོན་དུ་བདག་གིས་ཚེ་འདི་ཉིད་ལ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་
རྣལ་འབྱོར་ཉམས་སུ་བླང་པར་བགྱིའོ་སྙམ་པའི་དགེ་སེམས་ཁྱད་པར་ཅན་བསྐྱེད་པའི་ངང་ནས། སྐྱབས་འགྲོ་སེམས་སྐྱེད་ཚད་མེད་བཞི་བློ་འཁྲུལ་ངེས་བསྒོམ་པ་སྔོན་དུ་བཏང་ནས། རང་ཉིད་དཔལ་གསང་བ་འདུས་པ་སོགས་ཡི་དམ་གང་མོས་ཀྱི་ང་རྒྱལ་གསལ་སྣང་དང་
ལྡན་པའི་ཐུགས་ཀའི་ས་བོན་ལས་འོད་ཟེར་ཕྱོགས་བཅུར་འཕྲོས་པས་སྣོད་བཅུད་ཀྱི་མ་དག་པའི་ཉེས་སྐྱོན་སྦྱངས། སྣོད་ཐམས་ཅད་གཞལ་ཡས་ཁང་དང། བཅུད་རྣམས་ལྷ་དང་ལྷ་མོའི་རང་བཞིན་དུ་གྱུར་བར་བསམ་ཞིང། ནང་མཆོད་རྫས་རྣམས་བླ་མེད་ལྟར་གྱི་ཆོ་
གས་བྱིན་གྱིས་བརླབས། དེ་ནས་ཡིད་མ་ཡེངས་པར་དམིགས་པ་བརྟན་པོས།    ༈    །བཏེག་པའི་འོད་འབར་རིན་ཆེན་ཁྲི་འཕང་རྩེར། །སྣ་ཚོགས་ཆུ་སྐྱེས་འདབ་འབུམ་མང་བཞད་དབུས། །འདབ་བཞི་ལྟེ་བ་གསར་དང་
ལྡན་པའི། །ལྟེ་བར་ཉི་ཟླའི་དཀྱིལ་འཁོར་རྒྱས་པའི་སྟེང། །རྩ་བའི་བླ་མ་སྐྱབས་གསུམ་ཀུན་འདུས་དངོས། །སྤྲུལ་སྐུ་དུར་སྨྲིག་འཛིན་པའི་དགེ་སློང་ཚུལ། །ཞལ་གཅིག་ཕྱག་གཉིས་དགྱེས་པའི་འཛུམ་དཀར་འཕྲོ། །ཕྱག་གཡས་ཆོས་སྟོན་གཡོན་པ་མཉམ་གཞག་

[258A]༄༅། །སྟེང། །འཆི་མེད་བདུད་རྩིས་གང་བའི་ལྷུང་བཟེད་བསྣམས། །ཞྭ་སེར་ཅོད་པན་ཆོས་གོས་གསུམ་གྱིས་ཀླུབས། །མཚན་བཟང་དཔེ་བྱད་བརྒྱད་ཅུའི་མེ་ཏོག་བཀྲ། །འཇའ་འོད་གུར་དབུས་རྡོ་རྗེའི་སྐྱིལ་ཀྲུང་བཞུགས། །བཀའ་དྲིན་གསུམ་ལྡན་
མགོན་པོ་ཁྱོད་ཉིད་ཀྱི། །ཕུང་ཁམས་སྐྱེ་མཆེད་རྩ་རྒྱུས་ཚིགས་རྣམས་ལ། །བདེ་གཤེགས་རིགས་ལྔ་ཡུམ་བཞི་རྒྱལ་སྲས་བརྒྱད། །ཡན་ལག་ཁྲོ་དབང་བ་སྤུ་དགྲ་བཅོམ་དངོས། །འོད་ཟེར་ཕྱོགས་སྐྱོང་གནོད་སྦྱིན་གསང་བ་པ། །མཐའ་སྐོར་རིམ་བཞིན་ཆུ་
སྐྱེས་ཟླ་ཉིའི་སྟེང། །དངོས་དང་བརྒྱུད་པའི་བླ་མའི་ཚོགས་རྣམས་དང། །ཡི་དམ་དཀྱིལ་འཁོར་འཁོར་ལོའི་ལྷ་ཡི་ཚོགས། །སངས་རྒྱས་བྱང་སེམས་ཉན་རང་དཔའ་བོ་དང། །དཔའ་མོ་མཁའ་འགྲོ་བསྟན་སྲུངས་བཀའ་སྡོད་བཅས། །རང་རང་འཁོར་ཚོགས་རྒྱ་མཚོས་
བསྐོར་ནས་བཞུགས། །དེ་དག་སྒོ་གསུམ་འབྲུ་གསུམ་གྱིས་མཚན་པའི། །ཐུགས་ཀའི་ས་བོན་ལས་འཕྲོས་འོད་ཟེར་གྱིས། །དཔག་མེད་དག་པའི་ཞིང་ཁམས་རྒྱ་མཚོ་ནས། །ཡེ་ཤེས་སེམས་དཔའི་ཚོགས་རྣམས་སྤྱན་འདྲེན་ན། །སྒྲིབ་བྲལ་སྐུ་བཞིའི་བདག་ཉིད་
བླ་མ་ལྷ། །སངས་རྒྱས་བྱང་སེམས་ཡི་དམ་ཆོས་སྲུངས་སོགས། །བདག་ཅག་འགྲོ་ལ་ཐུགས་རྗེས་བརྩེར་དགོངས་ལ། །འདིར་གཤེགས་ཛཿ་ཧཱུཾ་བཾ་ཧོཿ་གཉིས་མེད་གྱུར། །དཀོན་མཆོག་རིན་ཆེན་རྣམ་གསུམ་འདུས་པའི་སྐུ། །མ་ལུས་ཆོས་ཕུང་ལྷང་ལྷང་འདོམས་
པའི་གསུང། །ལྔ་བདོའི་འགྲོ་ལ་བརྩེ་བའི་ཐུགས་མངའ་བ། །དྲིན་ཅན་བླ་མའི་ཞབས་ལ་ཕྱག་འཚལ་ལོ། །ཨོཾ་ཨཱགུ་རུ་བཛྲ་དྷ་ར་སརྦ་ཏ་ཐཱ་ག་ཏ་ཨརྒྷཾ་ནས། སྤརཤ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱགུ་རུ་བཛྲ་དྷ་ར་སརྦ་ཏ་ཐཱ་ག་ཏ་ཨོཾ་ཨཱཧཱུཾ་གིས་ནང་མཆོད་འབུལ་ཞིང་མཎྜལ་

[258B] ཐོག་མེད་དུས་ནས་ཉེས་ལྟུང་སྡིག་པའི་ཚོགས། །བགྱིས་དང་བགྱིད་ལ་ཡི་རང་བགྱིས་པ་སོགས། །མི་འཆབ་བླ་མ་ལྷ་ཚོགས་སྤྱན་སྔ་རུ། །བཤགས་ཤིང་སྲོག་གི་ཕྱིར་ཡང་མི་བགྱིད་སྡོམ། །ཕྱོགས་བཅུར་བཞུགས་པའི་བླ་མ་འཇིག་རྟེན་འདུལ་
སྲས་དང་བཅས་པའི་ཚོགས་གཉིས་ཟབ་པ་དང། །ཉན་རང་སོ་སྐྱེས་བསྐྲུན་པའི་དགེ་ཚོགས་ལ། །རྣམ་དག་བསམ་པས་རྗེས་སུ་ཡི་རང་ངོ། །མར་གྱུར་མཁའ་མཉམ་འགྲོ་བ་མཐའ་དག་ལ། །རང་རང་བློ་ཡི་བསམ་པ་དང་མཚུངས་པའི། །ཕན་དང་བདེ་བའི་འབྱང་
གནས་དམ་པ་ཆེ། །ཟབ་རྒྱས་ཆོས་ཀྱི་འཁོར་ལོ་བསྐོར་དུ་གསོལ། །ཉེས་ལྟུང་སྒྲིབ་གཉིས་བག་ཆགས་གཏན་སྤངས་ཤིང། །བསླབ་གསུམ་བྱང་ཆུབ་སེམས་ཀྱིས་རྣམ་པར་མཛེས། །ལུང་རྟོགས་ཡོན་ཏན་དུ་མའི་མངའ་བདག་མཆོག་མྱ་ངན་མི་འདའ་སྲིད་
མཐར་བཞུགས་སུ་གསོལ། །འདིས་མཚོན་དགེ་བ་དུང་དང་པད་རྩ་ལྟར། །རབ་ཏུ་དཀར་བ་ཇི་སྙེད་བསགས་པའི་མཐུས། །དཔལ་ལྡན་བླ་མས་འབྲལ་མེད་རྗེས་འཛིན་ཅིང། །ཁ་སྦྱོར་བདུན་ལྡན་གོ་འཕང་ཐོབ་ཕྱིར་བསྔོ། ཞེས་ཡན་ལག་བདུན་པ་ཕུལ། དེ་ནས་
བླ་མའི་བཀའ་དྲིན་དྲན་པ་དང། སྐྱབས་གནས་བསླུ་བ་མེད་པ་དཀོན་མཆོག་གསུམ་འདུས་པའི་བདག་ཉིད་དུ་བསམས་ལ། གདུང་ཤུགས་དྲག་པོའི་སྒོ་ནས། ཕུལ་བྱུང་དགེ་ལེགས་དུ་མས་བསྐྲུན་པའི་སྐུ། །འགྲོ་ཀུན་སྨིན་གྲོལ་ལམ་ལ་འགོད་པའི་གསུང། །ཤེས་བྱ་
ཇི་ལྟ་ཇི་བཞིན་འཇིགས་པའི་ཐུགས། །གསང་གསུམ་རྒྱན་གྱི་འཁོར་ལོར་གསོལ་བ་འདེབས། །བསླབ་གསུམ་རྣམ་པར་དག་པའི་རྒྱ་མཚོ་ཆེ། །རླབས་ཆེན་ཚོགས་གཉིས་རིན་ཆེན་ནོར་གྱིས་ཕྱུག་དོན་གཉིས་ལྷུན་གྲུབ་གཞན་དོན་རླབས་འཕྲེང་གཡོ། །རིན་

[259A]༄༅། །ཆེན་འབྱུང་གནས་ཁྱོད་ལ་གསོལ་བ་འདེབས། །སྔོན་བྱོན་རྒྱལ་བ་རྣམས་ཀྱིས་བཏང་སྙོམས་སུ། །བཞག་པའི་ལྔ་བདོའི་སྐྱེ་རྒྱུ་མཐའ་དག་ལ། །ཐར་པའི་ལམ་བཟང་གསལ་བར་སྟོན་མཛད་པའི། །མཚུངས་མེད་བླ་མ་མཆོག་ལ་གསོལ་བ་
འདེབས། །བདག་ཏུ་འཛིན་པ་འཁོར་བའི་མུན་ཁང་དུ། །ཐོག་མེད་དུས་ནས་འཁྱམས་པའི་ཉམ་ཐག་འགྲོར། །བདག་མེད་གནས་ལུགས་སྒྲོན་མེའི་ལམ་སྟོན་མཁན། །གསོལ་བ་འདེབས་སོ་རྗེ་བཙུན་མཁྱེན་པའི་གཏེར། །གང་གི་ཕུང་ཁམས་སྐྱེ་མཆེད་ཡན་ལག་
སོགས། །བདེ་གཤེགས་རིགས་ལྔ་ཞི་ཁྲོའི་ལྷ་ཚོགས་ཏེ། །རབ་འབྱམས་དཀྱིལ་འཁོར་ལོའི་ངོ་བོ་ཉིད། །གསོལ་བ་འདེབས་སོ་གསུམ་ལྡན་གསང་སྔགས་རྒྱལ། །བྱིན་གྱིས་རློབས་ཤིག་བློ་བཟང་དང་པོའི་མགོན། །བདག་སོགས་མཁའ་མཉམ་མར་གྱུར་འགྲོ་
ཀུན་གྱི། །འདི་ཕྱི་བར་དེའི་འཁྲུལ་སྣང་སྡུག་བསྔལ་རྣམས། །མགོན་ཁྱོད་ཐུགས་རྗེས་ད་ལྟ་བསྐྱབ་ཏུ་གསོལ། །དེ་ལྟར་གསོལ་བཏབ་མཐུ་ལས་བླ་མ་ཡི། །སྤྱི་བོའི་ཨོཾ་ལས་བདུད་རྩིའི་རྒྱུན་བྱུང་བ། །སྤྱི་བོར་ཐིམ་པས་ལུས་གང་དྲི་མ་དག་བུམ་དབང་ཐོབ་ཅིང་སྐུ་ཡི་
བྱིན་རླབས་ཞུགས། །མགྲིན་པའི་ཨཱལས་བདུད་རྩིའི་རྒྱུན་བྱུང་བ། །མགྲིན་པར་ཐིམ་པས་ལུས་ཀྱི་ནང་གང་ཞིང། །ངག་གི་སྡིག་སྒྲིབ་ཐམས་ཅད་བྱང་ཞིང་དག་གསང་དབང་ཐོབ་ཅིང་གསུང་གི་བྱིན་རླབས་ཞུགས། །ཐུགས་ཀའི་ཧཱུཾ་ལས་བདུད་རྩིའི་རྒྱུན་བབས་པ། །
སྙིང་ཁར་ཐིམ་པས་ལུས་ཀྱི་ནང་ཁེངས་ཤིང། །ཡིད་ཀྱི་སྡིག་སྒྲིབ་ཐམས་ཅད་བྱང་ཞིང་དག་ཤེར་དབང་ཐོབ་ཅིང་ཐུགས་ཀྱི་བྱིན་རླབས་ཞུགས། །བླ་མའི་གནས་གསུམ་སྐུ་ཡི་ཆ་ཤས་ལས། །བདུད་རྩི་དཀར་དམར་མཐིང་ཁ་དཔག་མེད་བྱུང། །རང་གི་གནས་གསུམ་ལུས་

[259B] །ཐོག་མེད་ནས་བསགས་སྒྲིབ་གཉིས་མ་ལུས་བྱང། །ཚིག་གི་དབང་ཐོབ་བླ་མའི་སྐུ་གསུང་ཐུགས། །ཡོན་ཏན་འཕྲིན་ལས་བཅས་པའི་བྱིན་རླབས་ཞུགས། །བླ་མ་གཉིས་པ་ཞིག་བྱོན་སྤྱི་བོར་ཐིམ། །སྒོ་གསུམ་སྐུ་གསུང་ཐུགས་དང་དབྱེར་མེད་གྱུར་
དེ་ལྟར་དམིགས་པ་དང་བཅས་པས་གསོལ་བ་བཏབ་པས་རང་ཉིད་བླ་མ་རྡོ་རྗེ་འཆང་དུ་དངོས་གནས་ལ་གྱུར་སོང་སྙམ་པའི་ང་རྒྱལ་དང་གསལ་སྣང་བརྟན་པོའི་སྒོ་ནས་སྙིང་ཁར་པད་ཉིའི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་གིས་བསྐོར་བ་ལ་སྤྲོ་བསྡུའི་དམིགས་པ་དང་ལྡན་པས་བླ་མའི་
མཚན་སྔགས་བཟླ་ཞིང། མཇུག་ཏུ་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་བར་དོ་གསོལ་འདེབས་སོགས་དང། ཆོགས་ཞིང་རྣམས་རིམ་གྱིས་བསྡུས་ནས་མཐར་བླ་མ་རང་ལ་བསྟིམ། སྐྱེ་བ་ཀུན་ཏུ་ཡང་དག་བླ་མ་དང་ཞེས་སོགས་བསྔོ་བ་སྨོན་ལམ་བཀྲ་ཤིས་རྒྱས་
བསྡུས་ཅི་རིགས་པ་བྱའོ། །ཞེས་འདི་བས་མཐའི་རི་ཁྲོད་པ། །བཀྲ་ཤིས་གླིང་པ་དགེ་སློང་སྤྱིས། །ཡང་ཡང་ནན་ཆེར་བསྐུལ་བའི་ངོར། །བློ་བཟང་ཡེ་ཤེས་ཞེས་བྱས་སྨྲས། །འདིས་མཚོན་དུས་གསུམ་སྐྱེ་འཕགས་ཀྱི། །མཛད་པ་སྨོན་ལམ་ཕུལ་བྱུང་བའི། །པད་
རྩ་ལྟར་དཀར་དགེ་ཚོགས་ཀུན། །འགྲོ་ཀུན་བྱང་ཆེན་ཐོབ་ཕྱིར་བསྔོ། །གསུམ་ལྡན་བླ་མ་གངྒཱའི་ཡབ། །གདམས་ངག་ཆུ་བོའི་འབྱུང་གནས་ལས། །ཐུགས་རྗེའི་བྱིན་རླབས་རྒྱན་བཟང་པོ། །གདུལ་བྱའི་རྒྱ་མཚོར་རྟག་འབབ་ཤོག། སརྦ་མངྒླཾ།། །།
   ༈    ཕུན་ཚོགས་བློ་གྲོས་བཟང་པོའི་མཁའ་དབྱིངས་ལས། །ཡེ་ཤེས་འོད་ཀྱི་དྲ་བ་སྟོང་སྤྲོས་ནས། །གདུལ་བྱའི་མ་རིག་མུན་པ་སེལ་བའི་མགོན། །བགྲང་ཡས་བསྐལ་པར་ནུབ་མེད་རྟག་བརྟན་གསོལ། །མཆོག་གསུམ་བྱིན་རླབས་བསྟན་སྲུངས་རྒྱ་མཚོ་

[260A]༄༅། །ཡི། །མཐུ་དང་དད་ལྡན་གདུལ་བྱས་གསོལ་བཏབ་ཀྱི། །རྟེན་འབྲེལ་རྒྱུ་ལས་མར་གྱུར་འགྲོ་བའི་མགོན། །མི་འགྱུར་རྡོ་རྗེའི་ཁྲི་ལ་གཡོ་མེད་ཤོག་བདག་ཀྱང་སྐྱེ་ཞིང་སྐྱེ་བ་ཐམས་ཅད་དུ། །དགེ་བའི་བཤེས་དང་ནམ་ཡང་མི་འབྲལ་
ཞིང། །བཀའ་བཞིན་སྒྲུབ་བས་སྤྱི་བོར་བསྟེན་པ་དང། །དམ་ཆོས་བདུད་རྩིའི་དཔལ་ལ་ལོངས་སྤྱོད་ཤོག་དུས་དང་གནས་སྐབས་དག་ནི་ཐམས་ཅད་དུ། །འཐབ་རྩོད་དབུལ་ཕོངས་དུས་མིན་འཆིབ་སོགས། །མི་མཐུན་ཀུན་ཞི་ཚེ་བསོད་རྒྱས་པ་དང། །ཀུན་མཁྱེན་
རྒྱལ་བའི་གོ་འཕང་མྱུར་ཐོབ་ཤོག་ཡང་དག་རྫོགས་སངས་རྒྱས་དང་དེ་ཡི་གསུང། །ཚུལ་བཞིན་བསྒྲུབ་པ་རྒྱལ་སྲས་རྒྱ་མཚོ་ཡི། །རླབས་ཆེན་ཚོགས་གཉིས་བྱིན་རླབས་སླུ་མེད་མཐུས། །ཡིད་སྨོན་ཇི་བཞིན་འགྲུབ་པའི་བཀྲ་ཤིས་ཤོག་ཅེས་པ་འདི་ནི་ཁང་ཆེན་
ནས་པདྨ་ཚེ་རིང་གིས་རྒྱུན་གྱི་ཁ་ཏོན་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ། །མངྒླཾ།།    ༈    ཤཱཀྱའི་རིང་ལུགས་མཁར་འཕགས་བློ་གྲོས་ཀྱི། །སྣང་བས་གསུང་རབ་འདབ་བརྒྱའི་ཚལ་ཕྱེ་ཞིང།།
ལེགས་བཤད་སྤྲང་རྩིས་སྐལ་ལྡན་བུང་བའི་ཚོགས། །ཡང་དག་ཚིམ་བར་མཛད་ལ་གསོལ་བ་འདེབས། ཞེས་པ་འདི་ཡང་ལྡང་ཆེན་བླ་མ་ཤཱཀྱ་བློ་གྲོས་ཀྱི་གསོལ་འདེབས་སུ་དྲུང་རམ་པ་བློ་བཟང་ཚེ་རིང་གིས་བསྐུལ་བ་ལྟར་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།
   ༈    ས་གསུམ་འགྲོ་བའི་གཉེན་གཅིག་བླ་མ་མཆོག་སྲིད་མཐར་ཞབས་བརྟན་རྟེན་ཅིང་འབྲེལ་འབྱུང་དུ། །རབ་དམིགས་རྩ་བརྒྱུད་བླ་མ་ཡི་དམ་ལྷ། །བསྟན་སྲུངས་རྒྱ་མཚོའི་གྲ་ཐང་གཟི་འབར་བ། །ཕྱོགས་ཀྱི་གྲངས་ལྡན་སྡོམ་བརྩོན་དཀའ་བཅུ་བ། །

[260B] །ཕྱིས་སྐྱེས་བློ་བཟང་རྣམ་རྒྱལ་སོར་མོ་ཡི། །ཟློས་གར་ལས་བསྐྲུན་རྣམ་དཀར་དགེ་བའི་མཐུས། །བདུད་དཔུང་ཀུན་གཞོམ་དཀར་ཕྱོགས་སྟོབས་འཕེལ་ནས། །རྗེ་བཙུན་བལ་མའི་སྐུ་ཚེ་རབ་བརྟན་ཅིང། །བདག་སོགས་
འགྲོ་ཀུན་འབྱང་ཆེན་མྱུར་ཐོབ་པའི། །འཕྲིན་ལས་རྣམ་བཞི་བསྲུང་མས་རྟག་བསྒྲུབ་ཤོག་ཅེས་པ་འདི་ནི་སྤེལ་རྐྱང་པ་དཀའ་བཅུ་བློ་བཟང་འཕྲིན་ལས་དང་བློ་བཟང་རྣམ་རྒྱལ་སྤུན་གྱིས་ངོས་ཀྱི་རིང་འཚོར་དམིགས་རྒྱལ་བའི་བསྟན་སྲུངས་རྣམས་ཀྱི་བྲིས་ཐང་བཞེངས་
པའི་རྒྱབ་ཡིག་ཏུ་བཙུན་པ་བློ་བཟང་ཡེ་ཤེས་ཀྱིས་སྦྱར་བ་སརྦ་མངྒླཾ།།    ༈    སྟོན་པ་མཆོག་དང་སྐྱབས་དངོས་དམ་པའི་ཆོས། །དེ་བསྒྲུབ་གཉེན་གཅིག་འཕགས་མཆོག་དགེ་འདུན་ཏེ། །སྐྱབས་གནས་རྣམ་གསུམ་དབང་དུ་ལེགས་བཞུགས་ལ། །བདེན་
ཚིག་རེ་སྨོན་འགྲུབ་བའི་གྲོགས་མཛོད་ཅིག་རྒྱལ་བསྟན་སྤྱི་དང་འཇམ་དཔལ་སྙིང་པོ་ཡི། །རིང་ལུགས་དགེ་ལ་རྩེ་གཅིག་ལེགས་འདུན་པའི། །ཕུན་ཚོགས་འོད་སྟོང་རབ་སྤྲོ་རྟ་ལྗང་དབང། །གདུལ་བྱའི་མཁའ་ངོས་སྒྲིབ་མེད་མྱུར་སྟོན་ཤོག་རྣམ་དག་ཚངས་
པར་སྤྱོད་པའི་བརྟུལ་ཞུགས་ཀྱི། །འོད་སྟོང་དྲ་བ་འགྱེད་ལ་སྒྲིབ་བྱེད་གེགས། །ཆུ་འཛིན་དྲིས་དབེན་རྒྱལ་བ་ཙོང་ཁ་པའི། །བསྟན་པའི་པད་ཚལ་འབྱེད་པའི་མཐུ་ལྡན་ཤོག་ཐོག་མེད་དུས་ནས་ངན་གོམས་ལས་དབང་མཐུས། །མ་རིག་མུན་ཁང་ཆུད་པའི་འགྲོ་ཚོགས་
ལ། །ཐར་པ་དམ་པའི་ལམ་བཟང་ཉེར་སྟོན་པའི། །བཤེས་གཉེན་ཉིན་མོའི་མགོན་པོ་ཉིད་གྱུར་ཅིག་རྩ་བརྒྱུད་བླ་མ་ལྷ་ཡི་བྱིན་རླབས་དང། །བདག་ཅག་མོས་པས་རྩེ་གཅིག་གསོལ་བཏབ་མཐུས། །རེ་བའི་སྨོན་པ་མ་ལུས་ལྷུན་གྲུབ་སྟེ། །ཕུན་ཚོགས་དཔལ་ལ་

[261A]༄༅། །སྤྱོད་པའི་བཀྲ་ཤིས་ཤོག་ཅེས་པ་འདི་ནི་གདན་ས་ཆེན་པོ་རི་བོ་དགེ་ལྡན་གྱི་ཁྲི་ཟུར་དགེ་འདུན་ཕུན་ཚོགས་ཀྱི་སྐྱེ་མྱུར་འབྱོན་སྨོན་ཚིག་ཅིག་དགོས་ཞེས་ངག་དབང་ཕུན་ཚོགས་ཀྱིས་བསྐུལ་པའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་
ཀྱིས་བཀའ་གདམས་ཕོ་བྲང་དུ་སྦྱར་བའོ། །   ༈    བློ་ཆེན་ཆོས་ཀུན་མངོན་གཟིགས་སྟོབས་བཅུ་པའི། །རིང་ལུགས་སྐལ་བཟང་གདུལ་བྱའི་ཚོགས་རྣམས་ལ། །སྤེལ་པའི་ཡེ་ཤེས་སྣང་བ་རབ་སྤྲོ་བའི། །བཤེས་གཉེན་དམ་པ་སྲིད་མཐར་
ཞབས་བརྟན་ཤོག་མགོན་ཁྱོད་གདན་གསུམ་ཚང་བའི་ཁྲི་འཕང་རྩེར། །འཆི་མེད་ཚེ་མཐའ་ཡས་པའི་སྐུར་བཞེངས་ནས། །འགྱུར་མེད་བསྐལ་པའི་བར་དུ་རབ་བརྟན་ཅིང། །ཆོས་འཁོར་རྒྱུན་ཆད་མེད་པར་བསྐོར་བར་ཤོག་བྱམས་དང་སྙིང་རྗེའི་
ཆུ་གཏེར་ལས་འཁྲུངས་པའི། །ཟུང་འཇུག་ཡིད་བཞིན་ནོར་བུའི་ཟམ་ཏོག་བསྟན་དང་འགྲོ་བའི་དཔལ་དུ་ལེགས་བཞུགས་ཏེ། །བདག་སོགས་རྣམ་ཀུན་རྗེས་སུ་འཛིན་པར་ཤོག་ཅེས་པ་འདི་ནི་ཡེ་ཤེས་སྨོན་ལམ་གྱིས་རིང་འཚོའི་ཚིགས་བཅད་
འདུས་སྡེར་བཙུགས་ཆོག་པ་ཞིག་དགོས་ཞེས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ། །    ༈    རྨད་བྱུང་བློ་མཆོག་མཐའ་བྲལ་ཡངས་པ་ལ། །ལུང་རིགས་ཆུ་འཛིན་བཟང་པོ་ལང་ལིང་གཡོ། །ཐར་པ་དོན་
གཉེར་གདུལ་བྱར་དམ་ཆོས་ཆར། །འབད་མེད་ལྷུན་གྲུབ་འབེབས་ལ་གསོལ་བ་འདེབས། ཞེས་པ་འདི་ནི་དཀྱིལ་ཁང་ཞལ་སྔ་ནས་བློ་བཟང་དོན་གྲུབ་ཀྱི་གསོལ་འདེབས་སུ་དགེ་སྐོས་ཆེན་མོ་ཚོགས་གསོག་པ་བློ་བཟང་བཀྲ་ཤིས་ཀྱིས་བསྐུལ་བའི་ངོར་སྨྲས་

[261B] །    ༈    འདིར་རྗེ་བཙུན་བླ་མའི་རྣལ་འབྱོར་བསྒོམ་པར་འདོད་པས་སྐྱབས་འགྲོ་སེམས་སྐྱེད་ཚད་མེད་བཞི་བསྒོམ་པ་སྔོན་དུ་བཏང་སྟེ། འདི་ལྟར། ཆོས་དབྱིངས་ངང་ལས་མཆོད་སྤྲིན་རྒྱ་མཚོ་འཁྲིགས་པའི་དབུས།།
གདོང་ལྔས་ལེགས་བཏེག་པད་ཉི་རྒྱུ་སྐར་བདག་པོའི་སྟེང། །བཀའ་གདམས་བསྟན་པའི་འབྱུང་གནས་དཔལ་ལྡན་མར་མེ་མཛད། །སྙིགས་དུས་རྒྱལ་བསྟན་གསལ་མཛད་བློ་བཟང་གྲགས་པའི་དཔལ། །དབྱེར་མེད་ངུར་སྨྲིག་གར་རོལ་གསུམ་ལྡན་བླ་མ་
རྗེ། །སྐུ་མདོག་དཀར་དམར་ཡིད་འོང་དགྱེས་པའི་འཛུམ་ཞལ་ཅན། །ཕྱག་གཡས་འགྲོ་ལ་དམ་པའི་ཆོས་གསུང་ཕྱག་རྒྱ་མཛད། །ཕྱག་གཡོན་བདུད་རྩིས་གང་བའི་དྲང་སྲོང་སྣོང་མཆོག་བསྣམས། །གུར་ཀུམ་མདངས་ཆགས་གོས་མཆོག་རྣམ་གསུམ་
པཎ་ཞྭས་མཛེས། །རྣམ་དག་གཟུགས་ཕུང་མཚན་དེའི་གཟི་བྱིན་རབ་འབར་བའི། །ཕྱོགས་ཀུན་རྩ་བརྒྱུད་བླ་མ་ཡི་དམ་དཀྱིལ་འཁོར་ལྷ། །སངས་རྒྱས་བྱང་སེམས་ཉན་རང་བསྟན་སྲུངས་རྒྱ་མཚོ་ཡིས། །ཡོངས་བསྐོར་མཆོག་གསུམ་ངོ་བོ་བླ་མ་རྡོ་རྗེ་
འཆང། །འཁོར་ཆོགས་དང་བཅས་བསོད་ནམས་ཞིང་གི་མཆོག་རྣམས་ཀྱི། །གནས་གསུམ་རྡོ་རྗེ་གསུམ་མཚན་ཧཱུཾ་ཡིག་འོད་ཟེར་གྱིས། །ཡེ་ཤེས་པ་རྣམས་སྤྱན་དྲངས་དམ་ཚིག་སོ་སོར་ཐིམ། ཞེས་དམ་ཚིག་པ་དང་ཡེ་ཤེས་པ་དབྱེར་མེད་དུ་བྱས་ནས་སྐྱབས་
གནས་ཀུན་འདུས་ཀྱི་བདག་ཉིད་དུ་བསམས་ལ། མཆོད་པ་རྣམས་རྒྱས་བསྡུས་ཅི་རིགས་པར་བྱིན་གྱིས་བརླབས་ལ། སྙིང་ཐག་པའི་སྒོ་ནས་བསག་སྦྱང་གི་གནད་བསྡུས་པ་ཡན་ལག་བདུན་པ་འབུལ་བ་ནི། རྒྱལ་ཀུན་སྤྱི་གཟུགས་རྣམ་དག་ངུར་སྨྲིག་འཛིན་

[262A]༄༅། །པའི་སྐུ། །བགྲང་ཡས་འགྲོ་བའི་བློར་འཚམ་ཆོས་ཕུང་སྒྲོགས་པའི་གསུང། །ཤེས་བྱའི་གནས་ལུགས་མངོན་མཁྱེན་ཟབ་ཡངས་རྒྱ་མཚོའི་ཐུགས། །རབ་མངའ་འགྲོ་བའི་སྐྱབས་མཆོག་དེ་ལ་གུས་ཕྱག་འཚལ། །རབ་འབྱམས་ཞིང་
ན་སྲིད་ཞིའི་མཆོད་སྤྲིན་མཐའ་ཡས་པ། །དངོས་འབྱོར་ཡིད་སྤྲུལ་ཀུན་བཟང་མཆོད་སྤྲིན་ལ་འགྲན་དང། །བདག་ལུས་ལོངས་སྤྱོད་དུས་གསུམ་རྣམ་དཀར་དགེ་བའི་ཚོགས། །བློ་ཡིས་བསླངས་ནས་མཆོག་གསུམ་འདུས་པའི་ངོ་བོར་འབུལ། །དུག་གསུམ་དབང་
གིས་ཉེར་བསགས་སྒོ་གསུམ་སྡིག་ལྟུང་ཚོགས། །བགྱིས་དང་བགྱིད་སྩལ་ཡི་རང་ཐར་པའི་གེགས་ཅི་མཆིས། །གནོང་ཞིང་འགྱོད་པས་བརྩེ་ལྡན་རྡོ་རྗེ་འཛིན་པའི་དྲུང། །སྟོབས་བཞི་ཚང་བས་ཡང་ཡང་སྙིང་ནས་བཤགས་ཤིང་སྡོམ། །རྫོགས་སངས་རྒྱས་
དང་ཉན་ཐོས་རང་རྒྱལ་བྱང་ཆུབ་སེམས། །བདག་གཞན་ཀུན་གྱིས་བསྒྲུབས་པའི་ཆོས་དཀར་ཕུང་པོ་དང། །ཁྱད་པར་རྗེ་བཙུན་བླ་མའི་སྐུ་གསུང་ཐུགས་ཉིད་ཀྱི། །སྐྱོན་བྲལ་མཛད་པ་ཀུན་ལ་བདག་ནི་རྗེས་ཡི་རང། །གདོད་ནས་བདག་ཅག་མ་རིག་འཐིབས་
པོས་མུན་འཐོམས་པར། །བླང་ངོར་རབ་གསལ་ཡང་དག་ལམ་བཟང་ལ་བཀྲི་བའི། །ཟབ་དང་རྒྱ་ཆེའི་ཆོས་འཁོར་རྒྱུན་མི་འཆད་ཉིད་དུ། །མཐའ་ཡས་གདུལ་བྱའི་ཁམས་བསམ་ཇི་བཞིན་བསྐོར་དུ་གསོལ། །གསང་གསུམ་རྒྱན་འཁོར་འཆང་བའི་རྣམ་འདྲེན་
མཐའ་དག་ལས། །ལྷག་པའི་བདག་ཅག་བསོད་ནམས་ཞིང་དུ་རབ་བསྔགས་པར། །ཡིད་གཉིས་སྤངས་ཏེ་རྩེ་གཅིག་གུས་པས་གསོལ་འདེབས་ན། །ཞབས་ཟུང་རྡོ་རྗེའི་ཁྲི་མཐོར་གཡོ་མེད་བརྟན་པར་བཞུགས། །བདག་གཞན་ཀུན་གྱིས་ཐོག་མེད་དུས་ནས་ད་ལྟའི་བར།།

[262B] །ལུས་པ་མེད་པར་མཁའ་མཉམ་མ་རྒན་ཀུན་དོན་དུ། །བསྔོས་པས་བླ་མེད་རྫོགས་པའི་བྱང་ཆུབ་ཐོབ་གྱུར་ཅིག་ཅེས་དེ་ལྟར་ཡན་ལག་བདུན་པ་ཕུལ་བའི་མཇུག་ཏུ། རང་གང་མོས་ཀྱི་བླ་མའི་
གསོལ་འདེབས་རྒྱུད་འཁུལ་ངེས་གང་ལྕོགས་བྱས་ནས། ཚོགས་ཞིང་རྣམས་མཐའ་ནས་རིམ་གྱིས་བལ་མར་བསྟིམ། བླ་མ་ཡང་རང་ལ་བསྟིམས་པས་རང་གི་སྒོ་གསུམ་དང་དབྱེར་མེད་གཅིག་ཏུ་གྱུར་པར་བསམ་མོ། །ཞེས་བླ་མའི་རྣལ་འབྱོར་འདི་ནི་ལྷའི་བཙུན་པ་བྱ་
བྲལ་བ་བློ་བཟང་འབྱུང་གནས་ཀྱིས་བསྐུལ་ངོ་དང་བསྟུན་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་ས་ག་ཟླ་བའི་དུས་ཆེན་ཐོག་བཀའ་གདམས་ཕོ་བྲང་དུ་སྨྲས་པའོ།། སརྦ་ཛ་ག་ཏཾ།།    ༈    རྒྱལ་ཀུན་མཁྱེན་པའི་སྤྱི་གཟུགས་ཙོང་ཁ་
པ། །པད་དཀར་འཆང་བ་གངས་ལྗོངས་འགྲོ་བའི་མགོན། །བློ་བཟང་རྒྱལ་བསྟན་གསལ་བྱེད་ཡེ་ཤེས་ཀྱི། །སྣང་བ་རབ་སྤྲོའི་སྐྱེས་རབས་ཉི་མའི་གྲངས། །ངག་གི་དབང་ཕྱུག་འཇིག་རྟེན་མགོན་པོ་དང། །ཚེ་དཔག་མེད་མགོན་ཚེ་སྦྱིན་ཕོངས་སྐྱོབ་མ། །རྒྱལ་བའི་
བཀའ་སྲུངས་དམག་ཟོར་རྣམ་ཐོས་སྲས། །དགོན་གནས་ལེགས་སྐྱོང་གཏེར་བདག་ཆེ་སོགས་ཀྱི། །སྣང་བརྙན་སྔོན་མེད་གསར་བསྐྲུན་ཆ་ཚད་ལྡན། །ཡིད་འོང་དབང་པོའི་གཞུ་ལྟར་རབ་བཀྲ་ཞིང། །ཡེ་ཤེས་མངོན་སུམ་བྱོན་འདྲའི་གཟི་འབར་བ། །པིར་ཐོགས་
མཁས་དབང་བློ་བཟང་རྣམ་རྒྱལ་གྱིས། །སྒོ་གསུམ་དང་བས་ཀུན་བསླངས་གྲོགས་བཅས་ནས། །ལྷ་མིའི་བསོད་ནམས་ཞིང་དུ་ལེགས་བསྒྲུབས་དགེས། །རྗེ་བཙུན་བླ་མའི་སྐུ་ཚེ་བརྟན་པ་དང། །བཀའ་གདམས་བསྟན་པའི་འབྱུང་གནས་སྣར་ཐང་པའི། །དགེ་འདུན་

[263A]༄༅། །ཆོས་ཚུལ་སླ་ནས་སླར་འཕེལ་ཏེ། །འཁོར་ལོ་གསུམ་གྱིས་ཉིན་མཚན་འདའ་བ་དང། །སྣོད་བཅུད་ཕུན་ཚོགས་དགེ་བཅུའི་དགའ་སྟོན་ལ། །རྟག་རོལ་ནམ་ཡང་གཡོ་མེད་རབ་བརྟན་ཤོག་ཅེས་བཀའ་གདམས་བསྟན་པའི་འབྱུང་
གནས་དཔལ་སྣར་ཐང་གི་གཙུག་ལག་ཁང་རྣམས་གཞིག་རྐྱེན་ཆེ་བར་ཁང་ཆེན་ནས་དའི་ཆིང་བླ་ཐུར་གྱིས་གཞིག་གསོས་བྱི་དོར་མཛད་པའི་སྐབས། བྲིས་པའི་རྩེར་སོན་སྤེལ་རྐྱང་པ་བློ་བཟང་རྣམ་རྒྱལ་གྱིས་ངོས་རིང་འཚོའི་རྟེན་འབྱུང་དུ་དམིགས། གནས་བཅུ་ལྷ་
ཁང་གི་གསེད་གཡབས་ལྡེབས་བྲིས་སྒོ་གསུམ་ཕུ་དུད་བགྱིས་པར་སྨོན་ཚིག་ཅིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་གྱིས་སྦྱར་བའོ། །མངྒླཾ། །    ༈   ཕུན་ཚོགས་བློ་གྲོས་མཐའ་བྲལ་ཡངས་
པ་ལ། །མཁྱེན་བརྩེའི་འོད་མཛོད་བཟང་པོ་རབ་ཏུ་རྒྱས། །ཡེ་ཤེས་འཕྲིན་ལས་སྣང་བ་འབུམ་སྤྲོ་བའི། །འགྲོ་བའི་མུན་སེལ་སྲིད་མཐར་ཞབས་བརྟན་ཤོག་བློ་བཟང་རྒྱལ་བའི་ཆོས་ཚུལ་པདྨོའི་ཚལ། །ཡེ་ཤེས་ཐུགས་རྗེའི་འོད་ཀྱིས་ལེགས་ཕྱེ་ནས། །སྐལ་
ལྡན་བུང་བའི་ཚོགས་རྣམས་དགའ་སྟོན་ལ། །སྦྱོར་བའི་མགོན་པོ་ཆེ་ཁྱོད་ཞབས་བརྟན་གསོལ། །བདག་སོགས་དེང་ནས་ཚེ་རབས་འཕྲེང་བར་ཡང། །དལ་བརྒྱད་དཡོའ་བཅུའི་རྟེན་བཟང་རབ་བརྒྱུད་དེ། །ལུང་རྟོགས་དམ་ཆོས་སྒྲུབ་པ་མཐར་སོན་ནས། །བླ་མེད་
བྱང་ཆུབ་མཆོག་ལ་རེག་བར་ཤོག་ཅེས་བ་འདི་ནི་ཏྲེའོ་ཁང་གསར་མཁན་པོ་ངག་དབང་བསོད་ནམས་ཀྱིས་ནན་གྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ། །    ༈    བློ་བཟང་གྲགས་བསྟན་ལུང་རྟོགས་ཤར་རིའི་རྩེར། །

[263B] །དམ་ཆོས་ཀུནྡའི་ཚལ་བཟང་འཕེལ་བྱེད་པའི། །མོས་ལྡན་རེ་པའི་ཟླ་བ་མྱུར་ཚེ་ཤོག་ཅེས་ཤག་སྒོར་བལ་མ་བློ་བཟང་ཚུལ་ཁྲིམས་ཆོས་འཕེལ་གྱི་ཡང་སྲིད་མྱུར་འབྱོན་གྱི་གསོལ་འདེབས་འདི་ཡང་ངར་ཁན་ཨེར་
ཏེ་ནི་རབ་འབྱམས་བ་སེ་ཆེན་ཆོས་རྗེས་ནན་གྱིས་བསྐུལ་བ་ལྟར་དགེ་སློང་བློ་བཟང་ཡེ་ཤེས་ཀྱིས་བགྱིས་པའོ།།    ༈    རྒྱལ་ཀུན་སྤྱི་གཟུགས་བློ་བཟང་གྲགས་པ་ཡི། །ཆོས་ཚུལ་ཀུན་ལ་ཐོགས་མེད་མཁྱེན་པ་རྒྱས། །ཁྲིམས་ལྡན་འདུས་པའི་དབུས་ན་
ཡོངས་བརྗིད་ཅིང། །གདུལ་བྱའི་རེ་བ་སྐོང་ལ་གསོལ་བ་འདེབས། །སྡོམ་གསུམ་རྩ་བ་རབ་བརྟན་པ་གམ་རྩེར། །ལུང་རིགས་གོས་མཛེས་གསེར་གྱི་ཡུ་བར་བརྟེན། །རིམ་གཉིས་ནོར་བུའི་ཏོག་གིས་རབ་མཚན་པའི། །བཤེས་གཉེན་བསྟན་པའི་རྒྱལ་མཚན་
ཞབས་བརྟན་ཤོག་མཆོག་གསུམ་བྱིན་རླབས་བསྲུང་མའི་མཐུ་རྩལ་དང། །སྨོན་གྲུབ་དྲང་སྲོང་བདེན་ཚིག་དང་ལྡན་འགྲོས། །གསོལ་བཏབ་མཐུ་ལས་ལྷུན་པོ་ལྟར་བརྟན་ཅིང། །འཕྲིན་ལས་དབྱར་མཚོ་བཞིན་དུ་ཆེར་འཕེལ་ཤོག་ཅེས་བཀའ་འགྱུར་བ་ཏཱ་བླ་མ་ནོ་
མོན་ཧན་བློ་བཟང་ཚུལ་ཁྲིམས་ལ་གསོལ་འདེབས་བརྟན་བཞུགས་ཤིག་དགོས་ཞེས་གྲྭ་སྤྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།    ༈    དངོས་གྲུབ་ཀུན་སྩོལ་རྣམ་མང་ཐོས་སྲས་ལ། །དགོན་གནས་དགེ་འདུན་ཡོན་བདག་
འཁོར་དང་བཅས། །བཅོལ་ལོ་གཏད་དོ་བསྲུང་ཞིང་སྐྱོང་བ་དང། །རྣམ་ཀུན་མཐུན་རྐྱེན་བསྒྲུབ་པའི་གྲོགས་མཛོད་ཅིག་ཅེས་དགོན་བསྟན་འཛིན་དར་རྒྱས་གླིང་མཆོད་ཡོན་གཉེར་དུ་གཏད་ཅིང་འཕྲིན་བཅོལ་གྱི་ཚོགས་སུ་བཅད་པ་འདི་ཡང་ཅོ་ན་དཔོན་དམག་ཟོར་མགོན་

[264A]༄༅། །པོས་བསྐུལ་བའི་རོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    ཐུགས་རྗེའི་མངའ་བདག་རྩ་བའི་བླ་མ་མཆོག་བདག་ཉིད་བདེ་ཆེན་འཁོར་ལོའི་པད་སྟེང་བཞུགས། །གསོལ་བ་འདེབས་གསོན་བྱང་ཆུབ་མ་
ཐོབ་པར། །རྗེས་བཟུངས་དངོས་གྲུབ་མ་ལུས་དེང་འདིར་སྩོལ། ཅེས་པ་འདི་ཡང་ཡེ་ཤེས་སྨོན་ལམ་དང་བློ་བཟང་ལེགས་གྲུབ་གཉིས་ཀྱི་ཁ་ཏོན་དུ་བགྱིས་པའོ།།    ༈    རྩ་བརྒྱུད་བླ་མ་ཡི་དམ་བདེ་བར་གཤེགས། །བྱང་སེམས་
ཉན་རང་དཔའ་བོ་མཁའ་འགྲོའི་ཚོགས། །བདག་སོགས་བསོད་ནམས་ཞིང་དུ་སྤྱན་འདྲེན་ན། །ཐུགས་རྗེས་དགོངས་ལ་གནས་འདིར་གཤེགས་སུ་གསོལ། །རྒྱལ་ཀུན་ཡབ་གཅིག་རྗེ་བཙུན་འཇམ་པའི་དབྱངས། །གདུལ་དཀའ་འདུལ་ཕྱིར་དྲག་པོའི་སྐུར་བསྟན་པ། །མཐུ་
སྟོབས་དབང་ཕྱུག་བཅོམ་ལྡན་འཇིགས་བྱེད་ལ། །གདུང་ཤུགས་དྲག་པོའི་སྒོ་ནས་གསོལ་བ་འདེབས། །རབ་འཇིགས་དུས་མཐའི་མེ་ལྟར་འབར་བའི་སྐུ། །ཧ་ཧའི་སྒྲ་ཡིས་ཁམས་གསུམ་འགེངས་པའི་གསུང། །ཟབ་ཅིང་རྒྱ་ཆེ་རྣམ་པར་དག་པའི་ཐུགས། །
སྤྲུལ་པས་འགྲོ་བ་འདྲེན་ལ་གསོལ་བ་འདེབས། །ལྷུན་གྲུབ་བདེ་ཆེན་ཆོས་སྐུའི་ངོ་བོ་ལ། །བརྩེ་ཆེན་སྡང་བའི་མཚན་ཉིད་མི་མངའ་ཡང། །མི་བསྲུན་ལོག་འདྲེན་མཐའ་དག་འདུལ་མཛད་པའི། །འཇིགས་མཛད་དཔའ་བོ་ཆེལ་གསོལ་བ་འདེབས། །རབ་མང་
འགྲོ་ལ་བརྩེ་བས་ལེགས་གཟིགས་ནས། །བསྐལ་པར་རླབས་ཆེན་ཚོགས་གཉིས་ཡོངས་རྫོགས་ཤིང། །ཁམས་གསུམ་སྐྱེ་རྒུ་ཀུན་གྱི་སྐྱབས་གྱུར་པ། །མཚུངས་མེད་དམ་པ་རྣམས་ལ་ཕྱག་འཚལ་ལོ། །ཐུགས་རྗེ་ཀུན་ལ་སྙོམས་མཛད་དཀོན་མཆོག་

[264B] །མཚན་ཙམ་ཐོས་བས་མི་འདོད་སྡུག་བསྔལ་སེལ། །ཚུལ་བཞིན་བསྟེན་ན་གཏན་གྱི་བདེ་སྟེར་ལ། །རྣམ་པ་ཀུན་ཏུ་དང་བས་ཕྱག་བགྱིའོ། །སླུ་མེད་ཕྱག་བྱར་འོས་པ་ཐམས་ཅད་ལ། །ཞིང་མང་རྡུལ་དང་མཉམ་པའི་ལུས་སྤྲུལ་ཏེ། །དཔག་མེད་
ཡོན་ཏན་བསྔགས་པའི་སྙན་ཚིག་བཅས། །ལུས་ངག་ཡིད་གསུམ་གུས་པས་ཕྱག་འཚལ་ལོ། །དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོ་འབུལ། །ཉེས་ལྟུང་ཀུན་བཤགས་དགེ་ལ་ཡི་རང་ཞིང། །ཆོས་འཁོར་བསྐུལ་དང་མྱ་ངན་མི་འདའ་གསོལ། །
འདིས་མཚོན་དགེ་ཚོགས་བྱང་ཆེན་རྒྱུ་རུ་བསྔོ། ཞེས་པ་འདི་ནི་ཏྲེའོ་ཁང་གསར་མཁན་པོ་བསྟན་པའི་ཉི་མས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། །།
   ༈    རིགས་གསུམ་སྒྱུ་དྲའི་གར་མཁན་ཙོང་ཁ་པ། །དབྱེར་མེད་སྐྱབས་གཅིག་བློ་བཟང་ཡེ་ཤེས་ཞབས། །འགྱུར་མེད་རྟག་བཞུགས་བདག་སོགས་བྱང་ཆུབ་བར། །རྫས་བཟུངས་འདི་ཕྱིར་མཆོག་ཐུན་དངོས་གྲུབ་སྩོལ། ཅེས་པ་འདི་ནི་དཀའ་ཆེན་
ཡེ་ཤེས་ཡར་འཕེལ་གྱི་བློ་དོར་སྨྲས་པའོ།།    ༈    སྐུ་བཞིའི་ངོ་བོ་རྡོ་རྗེ་འཆང་དུ། །བགྲོད་པའི་ལམ་ཟབ་རྡོ་རྗེ་ཐེག་པའི། །སྒོར་ཞུགས་མཆོག་ཐུན་དངོས་གྲུབ་རྣམ་གཉིས། །དམ་ཚིག་སྡོམ་པ་རྣམ་པར་དག་ལ། །རེག་ལས་བླང་དོར་
གསལ་བྱེད་རྣམ་བཤད། །ཆོས་སྦྱིན་འཛད་མེད་ལྷ་ལམ་མཛོད་འགྲན། །བཀྲ་ཤིས་སྒོ་འཕར་ལྷུན་གྲུབ་ཆེན་པོར། །བར་དུ་བསྒྲུབས་པའི་རྣམ་དཀར་དགེ་འདིས། །མཐུན་རྐྱེན་བསྒྲུབ་པའི་འགྲོགས་དང་འགྲོ་ཀུན། །མ་རིག་སྒྲིབ་གཉིས་གཡུལ་ལས་རྣམ་རྒྱལ་

[265A]༄༅། །རིམ་གཉིས་ཐེམ་སྐས་ཟབ་མོར་སོན་ནས། །ཟུང་འཇུག་གོ་འཕང་ཐོབ་པའི་རྒྱུ་ར་བསྔོ།། སརྦ་མངྒ་ལཾ།། ཞེས་པ་འདི་ནི་རྩ་ལྟུང་རྣམ་བཤད་ཀྱི་པར་བྱང་དུ་བགྱིས་བའོ།།    ༈    །བུ་ལྟར་
སྐྱོང་ཞིང་འཕྲིན་ལས་ཐོགས་མེད་མཛོད། ཅེས་མ་གཅིག་དཔལ་ལྷར་འཕྲིན་བཅོལ་གྱི་སྙན་ཤལ་དུ་བགྱིས་བའོ།།    ༈    ཕུན་ཚོགས་བློ་གྲོས་བཟང་པོའི་དཀྱིལ་འཁོར་རྒྱས། །ཡེ་ཤེས་འོད་ཀྱིས་ཐུབ་བསྟན་ཀུནྡའི་ཚལ། །འབྱེད་མཁས་སྐྱབས་
ཀྱི་དམ་པ་མཚན་མོའི་མགོན། །བསྐལ་པ་རྒྱ་མཚོའི་བར་དུ་སྣང་བར་ཤོག་རྩེ་གཅིག་མོས་པའི་ཡིད་མཚོར་མགོན་ཁྱོད་སྐུའི། །སྣང་བརྙན་ཆ་རྫོགས་ཟླ་བ་རབ་བཀོད་ནས། །རྩེ་གཅིག་གདུང་ཤུགས་དྲག་པོས་གསོལ་འདེབས་ཀྱིས། །ཉོན་མོངས་ཚ་གདུང་ཞི་བར་
མཛད་དུ་གསོལ། །དེང་ནས་ཇི་སྲིད་སངས་རྒྱས་མ་ཐོབ་བར། །མགོན་པོ་ཁྱོད་དང་ནམ་ཡང་མི་འབྲལ་ཞིང། །གསུང་གི་གསང་མཛོད་མ་ལུས་འཛིན་བ་དང། །འགྲོ་ཀུན་སྒྲོལ་བའི་སྙིང་སྟོབས་ཕུལ་ཕྱིན་ཤོག་ཅེས་པ་འདི་ནི་རི་ཁྲོད་བ་དགེ་སློང་བློ་བཟང་མཆོག་
གྲུབ་ཀྱིས་ནན་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    བློ་བཟང་རྒྱལ་བསྟན་རིང་ལུགས་གངས་རིའི་སྤོར། །རབ་འགྱིང་མདོ་སྔགས་ལུས་སྟོབས་དར་དྲག་ཅིང། །མི་འཇིགས་སྤོབས་བ་རྒྱས་བའི་གང་རྒྱངས་
ཅན། །མཁས་མཆོག་སྨྲ་བའི་སེང་གེར་གསོལ་བ་འདེབས། ཞེས་དགའ་ལྡན་ཁྲི་ཟུར་བློ་བཟང་དར་རྒྱས་ཀྱི་གསོལ་འདེབས་འདི་ཡང་ཕྱག་མཛོད་རབ་འབྱམས་པ་དཀོན་མཆོག་རྒྱ་མཚོས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། །།

[265B]   ༈    མཉམ་མེད་སྟོབས་བཅུ་མངའ་བའི་གོ་འཕང་མཆོག་མཐོབ་ངེ་སིང་སྐྱེ་ཞིང་སྐྱེ་བ་རུ། །མགོན་པོ་ཁྱོད་དང་ན་མ་ཡང་མི་འབྲལ་ཞིང། །དམ་ཆོས་བདུད་རྩིའི་རོ་ཡིས་འཚོ་བར་ཤོག་ཁྱད་པར་མ་འོངས་བྱང་ཕྱོགས་ཤམྦྷ་ལར། །དང་པོའི་སངས་རྒྱས་རྒྱུད་ལམ་
ལ་བརྟེན་ནས། །འགྲོ་ཀུན་སྨིན་གྲོལ་འགོད་ཚེ་བདག་ཉིད་གྱིས། །གསུང་གི་བགོ་སྐལ་ཐོག་མར་མྱོང་གྱུར་ཅིག་ཅེས་པ་འདི་ནི་བྱེས་བླ་ཟུར་བྱམས་ཆེན་མཁན་པོ་བློ་བཟང་ནོར་བུས་ནན་གྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་ཕོ་བྲང་ཆེན་པོ་པོཊ་
ལར་བགྱིས་པའོ།།    ༈    ཕུན་ཚོགས་བློ་གྲོས་ཁང་བཟང་རབ་ཡངས་པ། །ལུང་རྟོགས་ཡོན་ཏན་ནོར་བུའི་ཚོགས་ཀྱིས་ཕྱུག་སྐལ་ལྡན་གདུལ་བྱར་འདོད་དགུའི་མཆོག་སྩོལ་བའི། །ཡོངས་འཛིན་དགེ་བའི་བཤེས་ལ་གསོལ་བ་འདེབས། ཞེས་པ་
འདི་ཡང་བྱེས་མཁས་མང་གྲྭ་ཆང་གི་བླ་བརྒྱུད་གསོལ་འདེབས་སུ་བཅུ་ག་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    དྲིན་ཅན་རྩ་བའི་བླ་མ་ལ་གསོལ་བ་འདེབས་
ཞེས་བའི་ཚབ་ལ། བློ་བཟང་ཆོས་ཀྱི་རྒྱལ་མཚན་ལ་གསོལ་བ་འདེབས། །རྒྱུད་བདག་འཛིན། ཞེས་སོགས་དང། བཀའ་མདོ་རྒྱུད་གདམས་པའི་མཛོད་འཛིན་ཅིང། །དོ་ན་ཟབ་རྒྱས་འགྲོ་ལ་སྩོལ་མཛད་བ། །བློ་བཟང་བསྟན་པའི་རྒྱལ་མཚན་ལ་གསོལ་བ་འདེབས། །
རྒྱུད་བདག་འཛིན། ཞེས་སོགས་འདོན། ཞེས་པ་འདི་ནི་ཨ་པ་ཀ་དར་ཁན་པད་ལི་བདེ་མཆོག་གིས་དགེ་ལྡན་བཀའ་རྒྱུད་རིན་པོ་ཆེའི་ཕྱག་ཆེན་གྱི་ཁྲིད་རྗེ་བཙུན་དམ་པ་བློ་བཟང་བསྟན་པའི་རྒྱལ་མཚན་ལས་ཐོབ་བ་བཞིན་བརྒྱུད་རིམ་གསོལ་འདེབས་སུ་བཅུག་ཆོག་པ་ཞིག་

[266A]༄༅། །དགོས་ཞེས་བསྐུལ་བ་ལྟར་བགྱིས་པའོ།།    ༈    །འབུལ་གྱིས་བཀའ་བསྒོས་དྲན་བྱོས་ནག་ཕྱོགས་བདུད་དཔུང་མ་ལུས་གཞོམ་དང་ཀུན་
མཁྱེན་རྒྱལ་བའི་བསྟན། །སྤྱི་དང་ཞྭ་སེར་བསྟན་པའི་རྒྱལ་མཚན་མི་ནུབ་ཆེར་སྒྲེང་འགྲོ་ལ་བླང་དོར་གསལ་སྟོན་སོགས། །ལྷ་ཁྱོད་འཕྲིན་ལས་གངྒའི་རྒྱུན་བཟང་བསྟན་འགྲོའི་རྒྱ་མཚོར་རྟག་འབེབས་དམ་བས་ལ་གཡེལ་སྒྲུབས།། ས་མ་ཡ་ཏིཧྚྷ།།
   ༈   སསྟི། ཐེག་ཆེན་གསང་སྔགས་ལམ་བརྩོན་བདུས་པའི་སྡེ། །དགྱེས་བྱེད་བཏུང་བ་རྒྱ་མཚོའི་སྣོད་མཆོག་འདི། །དགེ་ལེགས་ཆོས་རྗེས་ཕུལ་བའི་དགེ་བ་གང། །འགྲོ་ཀུན་བླ་མེད་གོ་འཕང་ཐོབ་ཕྱིར་བསྔོ། ཤུ་བྷ་མསྟུ།། ཞེས་པ་འདི་ནི་དགེ་ལེགས་ཆོས་
རྗེས་རྒྱུད་གྲྭའི་ཚོགས་ཁྲོ་གསར་བསྐྲུན་གྱི་ཁ་བྱང་དུ་བགྱིས་པའོ།།    ༈    དཀྱིལ་ཁང་གྲྭ་ཚང་ཁྲིམས་ལྡན་འདུས་པའི་སྡེར། །ནོར་འཛིན་ལྟར་ཡངས་ཡོལ་གོ་བླ་ན་མེད། །སྣ་མང་རིན་ཆེན་ཕུང་པོ་ལས་བསྒྲུབས་པར། །ཟག་བྲལ་རོ་བདའི་བཅུང་བ་
འཛད་མེད་ཤོག།    ༈    རྡོ་རྗེ་འཆང་དབང་རྩ་བརྒྱུད་བླ་མ་ཡི། །བཀའ་བཞིན་བསྒྲུབ་པའི་བསྲུང་མ་དམ་ཚིག་ཅན། །འདོད་པ་ཁམས་ལ་དབང་བསྒྱུར་མཁའ་འགྲོའི་གཙོར། །བཀྲ་ཤིས་གླིང་དགོན་དགེ་འདུན་འཁོར་འབངས་དང། །ཉེ་བན་མཁོ་རྫས་
མཆོག་གསུམ་མཆོད་པའི་རྟེན། །གཉེར་དུ་གཏད་ཀྱིས་བདག་ཏུ་ཟུངས་མཛོད་ལ། །སྟོབས་དང་འཇབ་བུས་འཕྲོག་དང་རྐུ་བྱེད་རྣམས། །སྐད་ཅིག་ཉིད་ལ་མངོན་སྤྱོད་ལས་ཀྱིས་སྒྲོལ། །ཁྱད་པར་རྩེ་གཅིག་བྱང་ཆེན་བསྒྲུབ་པའི་གེགས། །རྣམ་གཡེང་བདུད་

[266B] །ཐོས་བསམ་སྒོམ་སོགས་ལེགས་ཚོགས་མ་ལུས་པ། །ཡར་དེའི་ཟླ་བཞིན་འཕེལ་བའི་འཕྲིན་ལས་མཛོད། ཅེས་བ་འདི་ནི་བཀྲ་ཤིས་གླིང་རི་ཁྲོད་པ་སྤྱིས་ཡང་ཡང་བསྐུལ་བ་ལྟར་གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཡེ་ཤེས་
ཀྱིས་སྨྲས་པ་དགེ་ལེགས་འཕེལ།།    ༈    ཐུབ་དབང་གཉིས་པ་འཇམ་མགོན་ཙོང་ཁ་པའི། །གདམས་པའི་མཛེད་འཛིན་ངག་དབང་གྲགས་བ་ཞེས། །མཁས་མང་རྒྱ་མཚོའི་དབུས་ན་མངོན་བརྗིད་པའི། །མཚུངས་མེད་དཔལ་ལྡན་བླ་མར་གསོལ་བ་
འདེབས། །བསླབ་གསུམ་རྣམ་དག་བློ་གྲོས་བཟང་པོའི་མཁར། །ཡེ་ཤེས་འོད་ཀྱི་དྲ་བ་སྟོང་འགྱེད་ཅིང། །སྐལ་ལྡན་གདུལ་བྱའི་པད་ཚལ་རྒྱས་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བསོད་ནམས་ཡེ་ཤེས་ཚོགས་གཉིས་རབ་རྫོགས་
ཤིང། །གྲངས་མེད་འགྲོ་ལ་བརྩེ་བའི་པད་དཀར་འཛིན། །གངས་ལྗོངས་སྐྱེ་རྒྱུའི་དཔལ་དུ་ལེགས་བྱོན་པ། །བློ་བཟང་སྐལ་བཟང་རྒྱ་མཚོར་གསོལ་བ་འདེབས། །དེ་ལྟར་གསོལ་བཏབ་མཐུ་ལས་ཚེ་རབས་སུ། །རྗེ་བཙུན་བླ་མ་མཆོག་དང་མི་འབྲལ་ཞིང། །
གསུང་གི་བདུད་རྩི་ངོམས་མེད་འཐུང་བ་དང། །འགྲོ་ཀུན་དོན་དུ་ཀུན་མཁྱེན་མྱུར་ཐོབ་ཤོག་ཅེས་པ་འདི་ནི་ཚ་ཁོ་དཔོན་པོ་ངག་དབང་གྲགས་པའི་གདན་ས་པ་བློ་བཟང་འཕྲིན་ལས་ཀྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་
སྨྲས་པའོ།།    ༈    བློ་གྲོས་བཟང་པོས་མདོ་རྒྱུད་འདབ་བརྒྱའི་ཚལ། །ལེགས་པར་འབྱེད་མཛད་འགྲོ་བའི་སྒྲོན་མ་ཞེས། །སྙན་པའི་གྲགས་པས་ས་གསུམ་ཀུན་ཁྱབ་པ། །མཚུངས་མེད་བླ་མ་མཆོག་ལ་གསོལ་བ་འདེབས། །བློ་བཟང་རྒྱལ་བ་གཉིས་

[267A]༄༅། །པའི་ལུང་རྟོགས་བསྟན། །ལེགས་པར་སྤེལ་ལ་མི་ཞུམ་སྙིང་སྟོབས་ཅན། །ཡེ་ཤེས་འོད་ཀྱིས་གདུལ་བྱའི་བློ་མུན་ཀུན། །སེལ་མཛད་སྐྱབས་ཀྱི་དམ་བར་གསོལ་བ་འདེབས། །རྣམ་དཔྱོད་བློ་གྲོས་བཟང་པོའི་ཡལ་འདབ་རྒྱས། །དོན་གཉིས་
འབྲས་བུའི་ཁུར་གྱིས་ཡོངས་དུད་པས། །སྐལ་བཟང་གདུལ་བྱ་རྒྱ་མཚོར་མཆོག་སྩོལ་བ། །བཤེས་གཉེན་དཔག་བསམ་དབང་པོར་གསོལ་བ་འདེབས། །མཆོག་གསུམ་བྱིན་རླབས་མོས་ལྡན་གསོལ་བཏབ་མཐུས། །དཔལ་ལྡན་བླ་མ་བསྐལ་བརྒྱར་ཞབས་
བརྟན་ཅིང། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རིང་ལུགས་སྲིད་མཐའི་བར་དུ་རྒྱས་གྱུར་ཅིག་འཇིག་རྟེན་བདེ་ཞིང་བདག་སོགས་བྱང་ཆུབ་བར། །དཔལ་ལྡན་བླ་མ་མཆོག་དང་མི་འབྲལ་ཞིང། །གསུང་གི་བདུད་རྩི་ངོམས་མེད་འཐུང་བ་དང། །མཐར་
ཐུག་ཀུན་མཁྱེན་གོ་འཕང་མྱུར་ཐོབ་ཤོག་ཅེས་པ་འདི་ནི་རྨེ་རུ་དཀའ་བཅུ་འཇམ་དབྱངས་རྒྱ་མཚོས་འདི་ལྟ་བུ་ཞིག་དགོས་ཞེས་བསྐུལ་པ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    སྐྱོན་བྲལ་ཡོན་ཏན་
མཆོག་མངའ་བ། །དྲན་པས་འདི་ཕྱིའི་ལེགས་ཚོགས་ཀུན། །སྩོལ་མཛེད་བླ་མ་མཆོག་གསུམ་ལ། །རྣམ་པ་ཀུན་ཏུ་ཕྱག་བགྱིའོ། །ལེགས་བྱས་ཆུ་གཏེར་ལས་ཐོན་པའི། །མི་ཡི་ལུས་རྟེན་རིན་ཆེན་འདི། །རྙེད་དཀའ་བསྟན་དང་མཇལ་བ་ཡང། །ལན་འགའ་མ་
ལགས་ད་རེས་ཙམ། །དེ་ཡང་མི་རྟག་མྱུར་འཇིག་སོགས། །རྒྱལ་བས་མདོ་རྒྱུད་དུ་མ་རུ། །གསུངས་ལ་ཡིད་ཆེས་གུས་པ་ཡིས། །སྡིག་སྤོང་དགེ་ལ་འབད་བརྩོན་འཚལ། །རང་ཉིད་མཐོན་བོའི་སེར་འདུག་ཚེ། །སྔོན་བྱོན་ཆོས་རྒྱལ་སྤྱོད་ཚུལ་ལ། །ཞིབ་བརྟགས་དེ་

[267B] །ཐར་པར་བགྲོད་པའི་ལམ་ཐག་ཉེ། །རིས་མེད་གྲུབ་མཐར་ཞུགས་པ་ཡི། །སེར་གཟུགས་ཕ་མ་སློབ་དཔོན་སོགས། །རྙེད་བཀུར་བསོད་ནམས་ཞིང་མཆོག་ལ། །ཕུ་དུད་རིམ་གྲོ་བླ་མེད་མཛོད། །མཐོ་དམན་པར་མའི་འཁོར་གཡོག་
ལ། །གསར་འགྲོགས་ཕྱི་ཐག་ཐུང་བ་དང། །ཆགས་སྡང་ཁྲོ་གཏུམ་ངག་སྨྲ་སོགས། །རང་གཞན་གཉིས་སྡུག་བྱ་བ་སྤོངས། །ཉེ་རིང་མེད་པའི་བརྩེ་སེམས་ཀྱིས། །འབངས་ཀུན་བུ་སྡུག་བཞིན་དུ་སྐྱོངས། །རང་ཉིད་མ་བཞིན་བཀུར་བ་དང། །ཀུན་ཀྱང་བདེ་
བའི་དོན་ཆེན་འགྲུབ། །ཡ་རབས་བཟང་པོར་མངའ་གསོལ་ནས། །ངར་འཛིན་འདོད་སྲེད་གཡོ་ཁྲམ་སོགས། །ངན་སྤྱོད་དུཿ་ཁའི་རྒྱུ་ཚོགས་རྣམས། །ཟས་ངན་དྲུག་ལྟར་རྒྱང་སྲིངས་མཛོད། །བདག་ཉིད་སྡུག་བསྔལ་མི་འདོད་བཞིན། །དགྲ་ལའང་འཁྲུག་
སེམས་མི་བྱ་སྟེ། །རྒྱུད་ངན་ཁྲོ་བའི་མེ་ཆེན་དེས། །བསོད་ནམས་བཟང་པོའི་ལྗོན་ཤིང་བསྲེག་མི་དག་ཨ་མྲའི་འབྲས་དང་མཚུངས། །གཡོ་ཅན་དྲང་རྫུའི་བསླུ་ཚིག་དང། །ཤ་ཚ་སྙིང་ཉེའི་གྲོས་འཆད་མཁན། །མི་འཁྲུལ་བློ་ཞིབ་བརྟག་དཔྱད་དགོས། །
འཕྲལ་ཕུགས་ཕན་དང་བདེར་འགྱུར་བར། །ཡིད་ཆེས་ཚིག་ཉན་དེས་དུལ་སེམས། །མཚོ་ལྟར་གཏིང་ཟབ་ཁོངས་ཡངས་ཤིང། །འགྱུར་མེད་རི་རབ་ལྟ་བུར་མཛོད། །ལེ་ལོ་གཡེང་སེམས་ལོང་གཏམ་དང། །སྡིག་གྲོགས་མྱོས་བྱེད་བཏུང་བ་སོགས། །ཐར་
པའི་སྲོག་འཕྲོག་སྦྲུལ་གདུག་འདྲ། །ཞིབ་མོའི་བློ་ཡིས་བག་ཟོན་འཚལ། །ཕ་མ་བླ་མ་སློབ་དཔོན་དང། །བདག་པོའི་བཀའ་དང་དམ་ཚིག་སྡོམ། །འཇིག་རྟེན་མ་ནའ་ཚིག་ཁས་བླངས་དག་མི་འདོར་གཡག་རྔ་བཞིན་དུ་སྲུངས། །ཕུན་ཚོགས་མ་ལུས་འབྱུང་བའི་

[268A]༄༅། །སྒོ། །མདོ་རྒྱུད་བསྟན་བཅོས་མཐའ་དག་ལ། །ཟབ་ཡངས་བློ་ཡིས་ལེགས་དབྱད་ནས། །དམ་པའི་སྤྱོད་ཚུལ་རྟག་ཏུ་སྐྱོངས། །སྐྱེས་རྟིང་འཆི་བར་མངོན་ཕྱོགས་ལ། །གཏན་དུ་སྡོད་རྩིས་གསོག་རུམ་མཁན། །མི་ཡི་གཟུགས་
ཅན་དུད་འགྲོ་དངོས། །ཡིན་ཕྱིར་མཆོད་སྦྱིན་འབད་འབུངས་འཚལ་གཅེས་ལུས་བུ་དང་གྲོགས་གཉེན་འཁོར། །བསགས་པའི་ནོར་རྫས་ཀུན་བོར་ནས། །དབང་མེད་གཅིག་བུར་འགྲོ་དགོས་ན། །དོན་མེད་ངལ་དུབ་འབད་པས་ཅི། །ཕྱིར་འོད་དཀར་ནག་ལས་
འབྲས་དང། །སྐྱབས་སུ་འོས་པ་མཆོག་གསུམ་ལས། །མེད་ཕྱིར་གདུང་ཤུགས་དྲག་པོ་ཡིས་ཡན་ལག་བདུན་འབུལ་བསག་སྦྱང་འཚལ། །དུས་རྣམ་ཀུན་ཏུ་གང་མོས་ཀྱི། །བླ་མ་ལྷ་ཡི་རྣལ་འབྱོར་དང། །བཟླས་བརྗོད་གཏོར་མ་ཕྱག་སྐོར་སོགས། །
དགེ་ཚོགས་ཀུན་ལ་འགྲུས་བར་མཛོད། །ཁྱད་བར་རྒྱལ་བས་ཁྱིམ་པ་ལ། །ཡོངས་བསྔགས་གསོ་སྦྱོང་ཡན་ལག་བརྒྱད། །བསྲུང་སྔོམ་ཚུལ་དང་ལྡན་སྒོ་ནས། །དུས་བཟང་བྱུང་ངོ་ཅོག་ལ་འཚལ། །བསླབ་བྱ་བླང་དོར་རབ་གསལ་འདི། །ཉིན་མཚན་
ཉམས་བླངས་དགེ་བསྔོའི་ཕྱིར། །མཆོག་གསུམ་ཞིང་མཆོག་མདུན་གསལ་བཏབ། །དག་ཏུ་འདི་ལྟར་བརྗོད་བར་བྱ།།    ༈    །དགོངས་ཤིག་བདག་གིས་དེང་གི་དུས། །ཀུནྡ་ལྟར་དཀར་དགེ་བསགས་མཐུས། །ངན་འགྲོ་
མ་ལུས་སྟོངས་གྱུར་ཅིག་བདག་ནི་ཚེ་རབས་ཐམས་ཅད་དུ། །དལ་འབྱོར་ཚང་བའི་ཐོབ་ཅིང། །རྟག་ཏུ་རབ་ཏུ་འབྱུང་བ་དང། །ཚངས་སྤྱོད་བརྟུལ་ཞུགས་མཐར་ཕྱིན་ཤོག་ཚེ་རབས་ཀུན་ཏུ་དགེ་བའི་བཤེས། །མཚན་ཉིད་ལྡན་པས་རྗེས་འཛིན་ཅིང། །གདམས་

[268B] །བཀའ་བཞིན་སྒྲུབ་པ་ལྷུར་ལེན་ཤོག་མདོ་རྒྱུད་རྒྱ་མཚོའི་ཚིག་དོན་ཀུན། །མ་འདྲེས་འབྱེད་པའི་རྣམ་དཔྱོད་ཀྱིས། །ངེས་འབྱུང་བྱང་སེམས་ཡང་དག་ལྟ། །རིམ་གཉིས་རྣལ་འབྱོར་མཐར་ཕྱིན་ཤོག་ཕ་མར་གྱུར་པའི་འགྲོ་བ་ཀུན། །
ཉམ་ཐག་སྲིད་མཚོ་ལས་སྒྲོལ་ཕྱིར། །སྐུ་གསུམ་གོ་འཕར་མྱུར་ཐོབ་ནས། །དེད་དཔོན་མཆོག་ཏུ་བདག་འགྱུར་ཤོག་ཅེས་པ་འདི་ནི་དད་སྟོབས་དང་ལྡན་པ་གུ་གེ་བདག་མོ་ཚེ་རིང་བུ་ཁྲིད་ཀྱིས་བསླབ་བྱ་སྨོན་ཚིག་དང་བཅས་བཞིག་དགོས་ཞེས་བསྐུལ་བ་དང། གཞན་
ལའང་ཅུང་ཟད་བན་དུ་རེ་བའི་བསམ་པས་ཀུན་ནས་བསླངས་ཏེ་དགེ་སློང་བློ་བཟང་ཡེ་ཤེས་ཀྱིས་སྨྲས་པའོ།།    ༈    འདིར་མཁའ་འགྲོ་སྙན་རྒྱུད་ཀྱི་ཆོས་བདག་ཚོགས་བདག་དམར་པོ་སྤྲེའུ་གདོང་ཅན་ལ་མཆོད་གཏོར་འབུལ་བར་འདོད་པས། རང་
ཉིད་བདེ་མཆོག་གམ་ཇི་ལྟར་མོས་པའི་ཡི་དམ་གྱི་བདག་བསྐྱེད་སྔོན་དུ་བཏང་ནས། ཕྱི་ནང་གི་མཆོད་བ་དམ་རྫས་སྤྱན་གཟིགས་སོགས་ཕྱག་ལེན་ལྟར་ལེགས་པར་བཤམས་ལ། བླ་མེད་སྤྱི་འགྲོ་ལྟར་བྱིན་གྱིས་བརླབས་ནས་རྟེན་བསྐྱེད་པ་ནི། སྟོང་པའི་ངན་ལས་རང་
མདུན་མཁའ་དབྱིངས་ངོས། །རྡོར་མེ་རི་ཟླུམ་པོས་བསྐོར་བའི་ནང། །དཀྱིལ་འཁོར་དམར་པོ་ཟླ་ཁམ་སྒོ་གཅིག་དབུས། །པད་དམར་འདབ་བརྒྱད་ཉི་དཀྱིལ་རྒྱས་པའི་སྟེང། །པད་རཱག་མདངས་ཆགས་ལྷ་ཆེན་ཚོགས་ཀྱི་བདག་ཤཱ་ལ་དྲྀ་ཀའི་གདོང་ཅན་ཞལ་གཅིག་པ་
ཕྱག་བཞིའི་དང་པོས་འཇིག་རྟེན་སྲིད་མེས་དང། །གཡོན་བར་ནུའི་རྒྱལ་མཚན་མཁའ་ལ་འབྱར། །འོག་མའི་ཕྱག་གཉིས་ཐུགས་ཀར་ལྠལ་སྦྱར་དབུས། །ཁམས་གསུམ་དབང་དུ་སྡུད་པའི་སྤོས་ཕོར་འཛིན། །དར་ཟབ་ན་བཟའ་ལྷབ་ལྷུབ་དུ་མ་དང། །རིན་ཆེན་སྣ་ཚོག་

[269A]༄༅། །རྒྱན་གྱིས་ལེགས་བར་སྤྲས། །དབུ་སྐྲ་བ་སྦུ་ཁམ་ནག་གཡས་སུ་འཁྱིལ། །མཆེ་གཙིགས་སྤྱན་གསུམ་སྡང་མིག་དམར་ལ་ཟླུམ། །ཨག་ཚོམ་སྨིན་དམར་སེར་གློག་ལྟར་འཁྱུག་མེ་དཀྱིལ་དབུས་ན་རྒྱལ་པོ་རོལ་སྟབས་
བཞུགས། །ཕྱོགས་བཞིར་པདྨ་ཉི་གདན་རེ་རེ་དང། །སྒོ་དང་གྲུ་ཚད་གཉིས་སུ་པད་ཟླའི་གདན། །རེ་རེ་གྲུབ་པའི་ཤར་གྱི་གདན་ཉིད་ལ། །རྡོ་རྗེ་གར་མཁན་ཁ་བའི་མདངས་འཕྲོག་སྐུ། །ལྷོ་རུ་རྡོ་རྗེ་མྱུར་མགྱོགས་བད་རཱག་མདོག་ནུབ་ཏུ་རྡོ་རྗེ་སྟོབས་ཆེན་
བཻཌཱུར་མདངས། །བྱང་དུ་རྡོ་རྗེ་དངོས་གྲུབ་ལྗང་ཁུ་སྟེ། །ཀུན་ཀྱང་ཞལ་གཅིག་ཕྱག་གཉིས་གཡས་པ་རྣམས། །ལྕགས་ཀྱུ་ཐོ་བ་དགྲ་སྟ་མདུང་འཛིན་ཅིང། །གཡོན་རྣམས་ནེའུ་ལེ་ནོར་སྐྱུག་མཁའ་ལ་འཕྱར། །རིན་ཆེན་རྒྱན་སྤྲས་ཞལ་བཀྲད་མཆེ་བ་གཙིགས་
སྤྱན་དམར་དབུ་སྐྲ་སྨ་ར་མེ་སྟག་འཕྲོ། །མཇུག་མ་གྱེན་སྒྲིལ་རྩེ་མོར་མེ་ཆེན་འབར། །ཞབས་གཉིས་རྡོ་རྗེ་ལྕགས་སྒྲོག་བགྲོས་འཚམ་ཅན། །ཡེ་ཤེས་མེ་ཆེན་འབར་བའི་དབུས་ན་བཞུགས། །སྒོ་དབུས་ཟས་བཅུད་འགུགས་པའི་ཕོ་ཉ་མོ། །གྲུ་ཚད་གཡས་
སུ་ནོར་འགུགས་ཕོ་ཉ་མོ། །གཡོན་བར་རྒྱལ་བློན་བཙུན་མོ་འབངས་དང་བཅས། །འགུགས་པའི་ལས་བྱེད་བཀའ་ཉན་མཁའ་འགྲོ་གསུམ། །ཞལ་གཅིག་ཕྱག་གཉིས་པདྨ་རཱ་གའི་མདོག་གཡས་པ་ལྕགས་ཀྱུ་མཁའ་གདེངས་གཡོན་ཞགས་འཆད། །
སྤྲེའུ་གདོང་ཅན་གཅེར་བུ་རྒྱན་དང་བྲལ། །མཇུག་མ་གྱེན་བསྒྲེངས་སྐྲ་དང་བ་སྤུ་ལས། །མེ་སྟག་རབ་འཕྲོ་གཞན་ཡང་བཀའ་ཉན་ཚོགས། །གནམ་སའི་ཁྱོན་གང་ཆོས་ལྡན་རྣལ་འབྱོར་ལ། །མཁོ་དགུའི་ཆར་འབེབས་བར་གཅོད་ཀུན་སེལ་བའི། །ལྷ་ཆེན་

[269B] །གནས་གསུམ་ཡི་གེ་གསུམ་གྱིས་མཚན་པར་གྱུར། །ཐུགས་ཀའི་ས་བོན་ལས་འཕྲོས་འོད་ཟེར་གྱིས། །སུམ་ཅུ་རྩ་གསུམ་གནས་སོགས་གར་བཞུགས་ནས། །ཚོགས་ཀྱི་བདག་པོ་འཁོར་བཅས་སྤྱན་འདྲེན་ན། །རྫུ་འཕྲུལ་
ཤུགས་ལྡན་བརྩེ་བ་ཆེན་པོས་དགོངས། ཞེས་སྤོས་སྦྱོར་བསྲེག་ཅིང་རོལ་མོ་དབྱངས་དང་བཅས་བས།    ༈    དཔལ་འབྱོར་ལྷུན་གྲུབ་སུམ་རྩེན་ད་མ་པ་ནས། །འདོད་དགུའི་ཆར་འབེབས་ལྷ་ཆེན་ཚོགས་ཀྱི་བདག་བསྟན་པ་བསྲུང་དང་རྣལ་འབྱོར་དོན་བསྒྲུབ་ཕྱིར། །
སྤྱན་འདྲེན་མཆོད་པའི་གནས་འདིར་གཤེགས་སུ་གསོལ། །ཁྱོད་ཀྱི་སྐུ་གསུང་ཐུགས་ཀྱི་ཟློས་གར་ལས། །ལེགས་བར་སྤྲུལ་བའི་བཀའ་ཉན་གནོད་སྦྱིན་བཞི། །མཁའ་འགྲོ་གསུམ་སོགས་འཁོར་ཚོགས་དཔག་མེད་རྣམས། །སྤྱན་དྲངས་ཛཧཱུཾ་བཾ་ཧོགྙིས་མེད་
གྱུར། །སླར་ཡང་ཐུགས་ཀའི་ས་བོན་འོད་ཟེར་གྱིས། །དབང་ལྷ་སྤྱན་དྲངས་དབང་བསྐུར་དྲི་མ་དག་ཆུ་ཡི་ལྷག་མ་སྤྱི་བོར་འཁྱིལ་བ་ལས། །རིགས་བདག་སྤྱན་རས་གཟིགས་ཀྱིས་རྒྱས་བཏབ་གྱུར། ཨོཾ་གཎ་པཏི་ས་པ་རི་ཝཱ་ར་ཨྲྒྷཾ་ནས་ཤཔྟའི་བར་གྱིས་མཆོད་ཅིང་
ནང་མཆོད་ཀྱང་དངུལ། ཕྱག་འཚལ་མཆོད་འབུལ་ཉེས་ལྟུང་སྡིག་སྒྲིབ་བཤགས། །དགེ་ལ་ཡི་རང་བསྐུལ་ཞིང་བདག་གསོལ་འདེབས། །འདིས་མཚོན་དགེ་བས་ངན་འགྲོ་ཀུན་སྟོངས་ནས། །འགྲོ་ཀུན་བདེ་ཆེན་གོ་འཕང་ཐོབ་ཕྱིར་བསྔོ། །དེ་ནས་བསྐང་གསོ་ནི་
ཧཱུཾ། ལྷུན་གྲུབ་བདེ་སྟོང་རོལ་པའི་རང་ཉིད་ལས། །ཕྱི་ནང་གསང་བའི་མཆོད་སྤྲིན་བསམ་མི་ཁྱབ། །ཡིད་ཀྱིས་སྦྲུལ་དང་དངོས་སུ་བཤམས་པའི་ཚོགས། །ཏིང་འཛིན་སྔགས་དང་ཕྱག་རྒྱས་བྱིན་བརླབས་ནས། །མཐུ་ལྡན་ཆོས་བདག་ཆེན་པོ་འཁོར་དང་བཅས། །

[270A]༄༅། །དགྱེས་པ་སྐྱེད་བྱེད་ཀུན་བཟང་མཆོད་བའི་སྤྲིན། །འཆི་མེད་ལམ་ཀུན་མ་ལུས་ཡོངས་གང་བ། །འཁོར་བཅས་སྤྱན་སྔར་འབྱུང་ཞིང་དགྱེས་གྱུར་ཅིག།    ༈   དགྲ་བགེགས་སྙིང་གི་ཁྲག་
དྲོན་མཆོད་ཡོན་དང། །ཡིད་འོང་གེ་སར་ཨུཏྤལ་ཕང་ཕུང་འཕྲེང། །ཤ་སྣ་དབང་པོ་ལྔ་ཡི་མེ་ཏོག་འདིས། །ལྟ་ཆེན་ཚོགས་ཀྱི་བདག་པོའི་ཐུགས་དམ་བསྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་བསྐང། །ལས་བྱེད་མཁའ་འགྲོ་གསུམ་གྱི་ཐུགས་
དམ་བསྐང། །བཀའ་ཉན་འཁོར་དང་བཅས་པའི་ཐུགས་དམ་བསྐངས། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་
དུ་སྒྲུབ་པར་མཛོད། །ཙནྡན་ཨ་ཀ་རུ་དང་གུ་གུལ་ནག་མཾ་ས་ཚིལ་ཆེན་བསྲེགས་པའི་བུ་ཡུག་འཚུགས། །འབྲུ་མར་རྩི་བཅུད་སྦར་བའི་མར་མེའི་འཕྲེང། །ཚིལ་ཆེན་ཞུན་མེ་ཉི་ལྟར་གསལ་བ་འདིས། །ལྷ་ཆེན་ཚོགས་ཀྱི་བདག་པོའི་ཐུགས་དམ་བསྐང། །
རྡོ་རྗེ་གནོད་སྦྱིན་བཞི་ཡི་ཐུགས་དམ་བསྐང། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐང། །བཀའ་ཉན་འཁོར་དང་བཅས་པའི་ཐུགས་དམ་སྐངས། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་འཁོར་དང་བཅས་
རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་པར་མཛོད། །ག་པུ་ར་གུར་ཀུམ་སྤོས་ཆུའི་མཚོ་ཆེན་འཁྱིལ། །ཁྲག་སྣ་སྣ་ཚོགས་མཁྲིས་པའི་དྲི་ཆབ་འཁྲུགས། །ལ་ཕུག་ལ་དུ་འབྲས་ཆན་ཤ་རུས་སྤུངས། །

[270B] །ལྷ་ཆེན་ཚོགས་ཀྱི་བདག་པོའི་ཐུགས་དམ་བསྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་སྐངས། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐངས། །བཀའ་ཉན་འཁོར་དང་བཅས་བའི་ཐུགས་དམ་
བསྐང། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་པར་མཛོད། །རྣ་བར་སྙན་ཞིང་འཇེབས་བའི་གླིང་བུ་དང། །དུང་
དང་ཐོད་རྔ་རྔ་ཆེན་མི་རྐང་གླིང། །རྔམ་ཞིང་བརྗིད་པའི་རོལ་མོའི་སྒྲ་སྐད་ཚོགས། །སྟོང་གསུམ་མ་ལུས་ཡོངས་སུ་གང་བ་འདིས། །ལྷ་ཆེན་ཚོགས་ཀྱི་བདག་པོའི་ཐུགས་དམ་སྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་སྐང། །ལས་བྱེད་མཁའ་འགྲོ་གསུམ་
གྱི་ཐུགས་དམ་བསྐང། །བཀའ་ཉན་འཁོར་དང་བཅས་བའི་ཐུགས་དམ་བསྐང། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་བ་ཚེ་མཐའ་དག་ཞི་བ་དང། །འཕྲིན་ལས་ཐོགས་
མེད་མྱུར་དུ་སྒྲུབ་པར་མཛོད། །གླིང་བཞི་ཡུད་ཉུལ་རྟ་མཆོག་སྒ་སྲབ་ལྡན། །འཇིགས་པའི་གཡག་རྒོད་རྭ་འགྱིང་ངར་སྒྲ་སྒྲོགས། །དར་གྱི་ཅོད་པ་ན་འཕྱང་བའི་ར་ལུག་དང། །དགྲ་བགེགས་སྙིང་འབྱིན་འཕུར་ལྡིང་བྱ་ཚོགས་ཀྱིས། །ལྷ་ཆེན་ཚོགས་ཀྱི་བདག་པོའི་ཐུགས་
དམ་བསྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་བསྐངས། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐང། །བཀའ་ཉན་འཁོར་དང་བཅས་པའི་ཐུགས་དམ་བསྐང། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་

[271A]༄༅། །འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་བར་མཛོད། །མུན་བའི་མདངས་ཆགས་ཁྱི་ངར་དགྲ་ལ་ཟུག་སྟག་གཟིག་ཅེ་སྦྱང་དོ་མནག་འདུར་རྒྱུག་བྱེད། །སྤྲིའུ་རྒོད་མི་ནག་
སྟོབས་ལྡན་བགེགས་ལ་རྔམ། །འཇིགས་བའི་གད་རྒྱངས་དྲག་བོའི་སྒྲ་སྒྲོགས་བས། །ལྷ་ཆེན་ཚོགས་ཀྱི་བདག་པོའི་ཐུགས་དམ་བསྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་བསྐང། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐང། །བཀའ་ཉན་
འཁོར་དང་བཅས་པའི་ཐུགས་དམ་བསྐང། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དབོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་བར་མཛོད། །འབྲུ་སྣ་ཤ་
ཁྲག་གཏོར་ཆེན་རི་ལྟར་སྤུངས། །འབྲང་རྒྱས་འཛམ་བུ་ཏི་བ་ནོར་བུས་སྤྲས། །ཛག་ད་རཀྟ་གསེར་སྐྱེམས་དམ་པ་དང། །སྲ་བརྟན་གོ་ཁྲབ་རྡོ་རྗེའི་མཚོན་ཆ་ཡིས། །ལྷ་ཆེན་ཚོགས་ཀྱི་བདག་བོའི་ཐུགས་དམ་བསྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་
བསྐང། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐང། །བཀའ་ཉན་འཁོར་དང་བཅས་པའི་ཐུགས་དམ་བསྐང། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་
མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་བར་མཛོད། །གོས་དང་ཇ་བཟང་འདོད་ཡོན་ལྟུན་པོར་སྤུངས། །རིན་ཆེན་ལྔ་དང་རྒྱད་བུ་ལས་གྲུབ་བའི། །རྣམ་པར་རྒྱལ་པའི་ཁང་བཟང་དམ་བ་དང། །ཉི་ཟླ་གླིང་བཞི་གླིང་ཕྲན་གཟའ་སྐར་གྱིས། །

[271B] །རྡོ་རྗེ་གནོད་སྦྱིན་བཞི་ཡི་ཐུགས་དམ་བསྐང། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐང། །བཀའ་ཉན་འཁོར་དང་བཅས་པའི་ཐུགས་དམ་བསྐང། །འཁོར་བཅས་ཐུགས་དམ་དབྱིངས་སུ་སྐོངས་
གྱུར་ཞས། །རྣལ་འབྱོར་དཔོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་བར་མཛོད། །གཞན་ཡང་ཕྱི་ནང་གསང་བའི་རྟེན་གྱི་མཆོག་མཚང་མེད་པ་མཐུན་བའི་དམ་རྫས་དང། །དངོས་སུ་
བཤམས་དང་ཡིད་སྤྲུལ་ལས་བྱུང་བའི། །འཇིག་རྟེན་འཇིག་རྟེན་འདས་པའི་མཆོད་སྦྲིན་གྱིས། །ལྷ་ཆེན་ཚོགས་ཀྱི་བདག་པོའི་ཐུགས་དམ་བསྐང། །རྡོ་རྗེ་གནོད་སྦྱིན་བཞི་ཡི་ཐུགས་དམ་བསྐང། །ལས་བྱེད་མཁའ་འགྲོ་གསུམ་གྱི་ཐུགས་དམ་བསྐང། །བཀའ་
ཉན་འཁོར་དང་བཅས་པའི་ཐུགས་དམ་བསྐང། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་དཔོན་སློབ་འཁོར་དང་བཅས་རྣམས་ཀྱི། །ཕྱི་ནང་ཉེར་འཚེ་མཐའ་དག་ཞི་བ་དང། །འཕྲིན་ལས་ཐོགས་མེད་མྱུར་དུ་སྒྲུབ་པར་མཛོད། །
དེ་ལྟར་ལྷ་མཆོག་མཐུ་ཆེན་འཁོར་བཅས་ཀྱིས། །མཐུན་བའི་མཆོད་གཏོར་དམ་རྫས་འདི་བཞེས་ལ། །རྒྱལ་དང་རྒྱལ་བ་གཉིས་བ་ཙོང་ཁ་བའི། །བསྟན་དང་བསྟན་འཛིན་བུ་བཞིན་སྐྱོང་བར་མཛོད། བཤགས་བ་ནི། ཧཱུཾ། དམ་རྫས་མཆོད་བ་དམན་ཞིང་
བཤམས་ཉེས་དང། །བག་མེད་སྤྱོད་པས་ལྷ་ཆེན་འཁོར་བཅས་ཀྱི། །སྐུ་གསུང་ཐུགས་དང་འགལ་བ་ཅི་མཆིས་པ། །བསམ་པ་ཐག་པའི་སྒོ་ནས་བཤགས་པར་བགྱི། །ཐུགས་དམ་བསྐུལ་བ་ནི། ཧཱུཾ། རྩ་བརྒྱུད་བླ་མས་བཀའ་བསྒོས་པ། །བསྒྲུབ་པར་ཞལ་

[272A]༄༅། །འཆེས་མ་བསྙེལ་བར། །སངས་རྒྱས་བསྟན་པ་རིན་ཆེན་ལ། །གནོད་པར་བྱེད་པའི་དགྲ་དང་བགེགས། །མ་ལུས་སྒྲོལ་བའི་དུས་ལ་བབ། །རྣལ་འབྱོར་དཔོན་སློབ་འཁོར་བཅས་ཀྱིས། །བསྟེན་ཅིང་མཆོད་པའི་ཆོས་སྲུངས་རྣམས། །
བསྐུལ་ལོ་རྦད་དོ་བསྟན་པའི་དགྲའི། །སྲོག་རྩ་ཆོད་ལ་སྙིང་ཁྲག་གསོལ། །ཁྱད་པར་དགོན་གནས་སྐྱེ་འགྲོ་ལ། །སྡང་ཞིང་འཚེ་བའི་མི་བསྲུན་ཚོགས། །ད་ལྟ་ཉིད་དུ་བརླག་པ་དང། །ཆོས་ལྡན་རེ་བའི་དོན་ཀུན་སྒྲུབས། ཞེས་དང། བཟླས་པ་བྱ་བར་འདོད་ན། །
རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས། མདུན་བསྐྱེད་ཀྱི་ཚོགས་བདག་གི་ཐུགས་ཀར་ཟླ་བའི་སྟེང་དུ་གཾ་ཡིག་དམར་པོའི་མཐར་སྔགས་འཕྲེང་གིས་བསྐོར་བ་ལ་ཕོག་པས་ཐུགས་རྒྱུད་རང་དབང་མེད་པར་བསྐུལ། སེམས་ཅན་ཐམས་ཅད་
སྤྱན་རས་གཟིགས་ཀྱི་གོ་འཕང་ལ་བཀོད། འཇིག་རྟེན་དང་འཇིག་རྟེན་ལས་འདས་པའི་དཔལ་འབྱོར་ལོངས་སྤྱོད་ཐམས་ཅད་དབང་དུ་བསྡུས་ནས་དགོས་འདོད་ཐམས་ཅད་ཆར་བཞིན་དུ་འབེབས་པར་བསམས་ལ། ཨོཾ་གཾ་ག་ཎ་མ་ག་ཎ་ཛ་ཡ་སཱཧཱ། ཨོཾ་རཌྞ་རཌྞ། རཌྞོ་
རཌྞོ། ག་ཎ་པ་ཏི། ག་ག་ག་ག་ཎ་པ་ཏི་སཱཧཱ། ཙུ་རུ་ཅུ་རུ། མ་ནུ་བྷ་དྲ། ཏུ་རུ་ཏུ་རུ། གྷ་གྷ་གྷ་ཡ། ག་ཎ་པ་ཏ་ཡེ་སཱཧཱ། ཞེས་བཟླ། མཇུག་ཏུ་གཏོར་མ་བྱིན་གྱིས་བརླབས་ལ། དཔལ་ཚོགས་ཀྱི་བདག་པོ་ཡིད་བཞིན་གྱི་ནོར་བུ་འཁོར་དང་བཅས་པའི་ལྗགས་ཀྱི་སྟེང་
དུ་ཡི་གེ་ཧཱུཾ་འབར་བ་རེ་རེ། དེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བས་ཐུགས་རྒྱུད་ཟག་མེད་ཀྱི་བདེ་བས་ཚིམས་པར་གྱུར་པར་བསམས་ལ། ཨོཾ་ག་ཎ་པ་ཏི་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་མམ་བདུན་གྱིས་གཙོ་བོ་ལ་འབུལ་

[272B] ཨོཾ་ག་ཎ་པ་ཏི་ས་པ་རི་ཝཱར་ཨརྒྷཾ་ནས་ཤཔྟའི་བར་གྱིས་མཆོད་ཅིང་ནང་མཆོད་ཀྱང་དབུལ། བསྟོད་པ་ནི། ཐུགས་རྗེའི་མངའ་བདག་རྗེ་བཙུན་པད་དཀར་འཆང། །དེ་ཡི་རྣམ་སྤྲུལ་དཔལ་ལྡན་ཆོགས་ཀྱི་
བདག་དབང་གི་མདོག་ཅན་ཞལ་གཅིག་ཕྱག་བཞི་པ། །དགོས་འདོད་ཀུན་སྩོལ་ཁྱོད་ལ་བདག་ཕྱག་འཚལ། །ཁྲོ་གཉེར་བསྡུས་ཤིང་དབུ་སྐྲ་གཡས་སུ་འཁྱིལ། །མཆེ་གཙིགས་སྨར་སྨིན་མ་གློག་ལྟར་འཁྱུག་སྤྱན་གསུམ་ཟངས་མིག་སྲིད་གསུམ་ཟིལ་
གྱིས་གནོན། །འཇིགས་མཛད་དཔའ་བོ་ཆེན་པོ་ཁྱོད་ལ་བསྟོད། །སྐུ་ལ་སྲབ་འཇམ་དར་ཟབ་ན་བཟའ་དང། །རིན་ཆེན་དུ་མའི་རྒྱན་གྱིས་རྣམ་པར་སྤྲས། །ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞགས། །ཅི་བསམ་འདོད་དགུའི་དཔལ་འབྱོར་སྩོལ་ལ་
བསྟོད། །སྐུ་གསུང་ཐུགས་དང་ཡོན་ཏན་འཕྲིན་ལས་ཀྱི། །ཟློས་གར་ལས་བྱུང་ཅི་བགྱིའི་བཀའ་ཉན་ཅིང། །རྣལ་འབྱོར་འཕྲིན་ལས་ཐོགས་མེད་སྒྲུབ་མཛད་པའི། །ནོར་བདག་ཕོ་ཉའི་ཚོགས་ལ་བདག་བསྟོད་དོ། །ཟས་བཅུད་ནོར་སོགས་ཁམས་གསུམ་སྐྱེ་འགྲོ་
རྣམས། །ཐོགས་མེད་མྱུར་འགུགས་མཁའ་འགྲོ་བསྲུང་ཚོགས་བཅས། །དམ་རྫས་མཆོད་གཏོར་རྒྱ་མཚོ་འདི་བཞེས་ལ། །རྣལ་འབྱོར་བཅོལ་བའི་འཕྲིན་ལས་སྒྲུབ་པར་མཛོད། བཟོད་གསོལ་དང་བསྔོ་བ་སྨོན་ལམ་བཀྲ་ཤིས་ཀྱིས་ཀྱང་བརྒྱན་པར་བྱའོ། །ཞེས་
ལྕགས་ཟབ་མོ་བྲག་གི་ཆོས་བདག་ཚོགས་བདག་སྤྲེའུ་གཟུགས་ཅན་ལ་མཆོད་གཏོར་འབུལ་ཚུལ་འདི་ནི་ཟབ་བྲག་དགེ་སློང་སྤོང་བ་པ་རྣམས་ཀྱིས་ནན་ཆེར་བསྐུལ་ངོ་དང་བསྟུན་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས། འདིའི་གཏོར་ཆོག་གི་ཡིག་རྙིང་ཞིག་འདུག་

[273A]༄༅། །པ་ལ་གཞི་བྱས་ཏེ་བགྱིས་པའོ།། སརྦ་མངྒལཾ།།    ༈    བློ་ཆེན་ཐུགས་བསྐྱེད་བཟང་པོའི་སྤྲོན་ལམ་ལ། །སྒྲིབ་གཉིས་ཆུ་འཛིན་དྲི་བྲལ་སྲིད་པའི་མིག་བསྟན་པའི་ཆུ་སྐྱེས་རྣམ་
འབྱེད་གཟི་བྱིན་ཅན། །ལེགས་ཤར་སྒྲོན་མེ་ལྟ་བུ་རྟག་བརྟན་ཤོག་བློ་གཏེར་དུར་སྨྲིག་གར་རོལ་ཙོང་ཁ་པའི། །ལུགས་བཟང་བསྟན་པའི་སྒྲོན་མེ་ལེགས་བཟུང་ནས། །གདུལ་བྱའི་ཡིད་ཀྱི་མ་རིག་མུན་སེལ་བའི། །ཡོངས་
འཛིན་དགེ་བའི་བཤེས་ལ་གསོལ་བ་འདེབས། །མཆོག་གསུམ་བྱིན་རླབས་སྨོན་གྲུབ་དྲང་སྲོང་གི་བདེན་ཚིག་མཐུ་ལྡན་བསྲུང་མའི་འཕྲིན་ལས་དང། །མོས་ལྡན་གསོལ་བཏབ་ཕུན་ཚོགས་རྟེན་འབྲེལ་གྱིས། །འགྲོ་མགོན་
སྐུ་ཚེ་འཕྲིན་ལས་རབ་རྒྱས་ཤོག་ཅེས་རྗེ་བཙུན་དམ་པ་བློ་བཟང་བསྟན་པའི་རྒྱལ་མཚན་གྱི་སྤྲུལ་པའི་སྐུར་གསོལ་འདེབས་བརྟན་བཞུགས་དང་བཅས་པ་ཞིག་དགོས་ཞེས་རྗེ་བཙུན་བཀྲ་ཤིས་ཆོས་འཕེལ་གྱིས་དབུས་དཔོན་ཁག་
སློབ་འཁོར་སྤྱི་ཚོགས་ཀྱིས་བསྐུལ་བའི་ངོར་ཆོས་སྨྲ་བའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།། མངྒལཾ།།    ༈    ཕན་བདེ་ཡོན་ཏན་མཐའ་དག་འབྱུང་བའི་གནས། །དུར་སྨྲིག་
གར་རོལ་ཐུབ་བསྟན་འཛིན་པའི་གཙོ། །རྗེ་བཙུན་བླ་མར་རྩེ་གཅིག་གསོལ་བཏབ་པས། །སྐྱེ་ཞིང་སྐྱེ་བར་འབྲལ་མད་རྗེས་འཛིན་ཤོག་ཅེས་པ་འདི་ནི་ཁལ་ཁ་ཨེར་ཏེ་ནི་དའི་ཆིང་གིས་འདོད་སྨོན་ཞིག་དགོས་ཚུལ་ལྟར་བཙུན་པ་

[273B]། །།སསྟི། བསིལ་ལྗོངས་འགྲོ་བའི་མགོན་པོ་པད་དཀར་འཛིན། །བསླབ་གསུམ་རྒྱན་མཛེས་བློ་བཟང་ཡེ་ཤེས་ཞབས། །དབྱེར་མེད་བློ་བཟང་བསྟན་པའི་རྒྱལ་མཚན་རྗེར། །གསོལ་
འདེབས་འབྲལ་མེད་རྗེས་སུ་འཛིན་གྱུར་ཅིག་ཅེས་པ་འདི་ནི་ཁལ་ཁ་ཨེར་ཏེ་ནི་སྤྲུལ་སྐུ་བློ་བཟང་འགྱུར་མེད་རྡོ་རྗེ་དང། ཆེ་ཆེན་ནོ་ཡོན་མགོན་སྐྱབས་རྡོ་རྗེས་འདི་ལྟ་བུ་ཞིག་དགོས་ཞེས་བསྐུལ་ངོར་བཙུན་པ་བློ་བཟང་ཡེ་ཤེས་ཀྱིས་སྨྲས་
པའོ།།    ༈    ཡོན་ཏན་མཆོག་མངའ་རྒྱལ་བ་སྲས་བཅས་ཀྱིས། །ཐུགས་རྗེའི་ཆར་རྒྱུན་དད་ལྡན་ཞིང་ས་ལ། །ཕབ་པས་སྤྲུལ་སྐུའི་འབྲས་བཟང་རབ་སྨིན་ནས། །བྱང་ཆུབ་བར་དུ་འབྲལ་མེད་རྗེས་འཛིན་ཤོག་
ཅེས་པ་འདི་ན་ཁལ་ཁ་ཁུ་རལ་གྲྭ་ཚང་གི་དགེ་སྐོས་བློ་བཟང་རྡོ་རྗེས་འདོད་སྨོན་རྒྱུན་དུ་བཏོན་ཆོག་པ་ཞིག་དགོས་ཞེས་བསྐུལ་བ་ལྟར་བགྱིས་པའོ།།    ༈    བློ་ཆེན་བསྐལ་བཟང་འདྲེན་པ་ཐུབ་དབང་གི་རིང་ལུགས་
གདམས་པས་ཡོངས་ཕྱུག་ཁྲིམས་ལྡན་དབུས། །ཡེ་ཤེས་འོད་ཀྱི་དྲ་བ་སྟོང་འགྱེད་པའི། །རྗེ་བཙུན་བླ་མ་སྲིད་མཐར་ཞབས་བརྟན་གསོལ། །རབ་འབྱམས་མདོ་དང་རྒྱུད་སྡེའི་གཞུང་ལུགས་ལ། །འདོད་དགུར་སྤྱད་པས་རྨད་བྱུང་ངོ་
མཚར་ཅན། །ལེགས་བཤད་བདུད་རྩིའི་དགའ་སྟོན་འགྱེད་མཁས་པ། །མི་འགྱུར་རྡོ་རྗེའི་ཁྲི་ལ་གཡོ་མེད་ཤོག་རིང་ནས་ཐུགས་བསྐྱེད་སྨོན་གྲུབ་བུམ་སྐྱེས་གཟུགས། །བདག་ཅག་ཕུ་ནུའི་དད་རྫིང་ལྷུང་བའི་མོད། །ཡན་ལག་

[274A]༄༅། །བརྒྱད་ལྡན་ཆབ་ཏུ་ཡོངས་གྱུར་ཏེ། །འགྲོ་བློའི་མ་རིག་འཁྲུད་པའི་མཐུ་ལྡན་ཤོག་རྣམ་དག་བསམ་པས་ཚུལ་འདིར་འབད་པ་ལ། །མཐུན་པ་སྒྲུབ་པའི་ལུས་ཅན་མ་ལུས་ཀྱང། །རྗེ་བཙུན་བླ་མས་འབྲལ་
མེད་རྗེས་བཟུངས་ཏེ། །སྐུ་གསུམ་གོ་འཕང་དམ་པ་མྱུར་ཐོབ་ཤོག་གཞན་ཡང་ལྗོངས་འདིར་ནད་མཚོན་མུ་གེ་སོགས། །མི་འདོད་རྒུད་པ་མཐའ་དག་ཉེར་ཞི་ཞིང། །ཕུན་ཚོགས་ཡོན་ཏན་ཟླ་ལྟར་རབ་འཕེལ་ཏེ། །རྫོགས་
ལྡན་དཔལ་ལ་འགྲན་པའི་བཀྲ་ཤིས་ཤོག་ཅེས་པ་འདི་ནི་སྤེལ་རྐྱང་པ་དཀའ་བཅུ་བློ་བཟང་འཕྲིན་ལས་དང། བྲིས་པ་རྗེ་དྲུང་བློ་བཟང་རྣམ་རྒྱལ་སྤུན་གྱིས། ངོས་ཀྱི་འདྲ་ཅོག་མི་ཚད་ཙམ་གསེར་ཟངས་ལས་བསྒྲུབས་པའི་
དགེ་བསྔོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བགྱིས་པའོ།། སརྦ་མངྒ་ལཾ།།    ༈    རང་གི་རྩ་བའི་བླ་མ་དང་རྗེ་བཙུན་བྱམས་པ་མགོན་པོ་ཐ་མི་དད་དུ་བྱས་པའི་བླ་མའི་རྣལ་འབྱོར་
བསྒོམ་པོར་འདོད་པས། ཡིད་དང་མཐུན་པའི་གནས་སུ་སྟན་བདེ་བ་ལ་གནས་ནས། སྐྱབས་འགྲོ་སེམས་སྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། འདི་ལྟར་ཉམས་སུ་བླང་བར་བྱ་སྟེ། རང་གི་མདུན་གྱི་ནམ་མཁར་
སེང་གེའི་ཁྲི། །དེ་སྟེང་འདབ་སྟོང་གེ་སར་ཟླ་གདན་ལ། །རྩ་བའི་བླ་མ་བཀའ་དྲིན་གསུམ་ལྡན་རྗེ། །རྣམ་པ་རྗེ་བཙུན་བྱམས་མགོན་གསེར་སྦྱངས་མདོག་གཙུག་ཏོར་རབ་གསལ་སྤྲུལ་སྐུའི་ཆ་ལུགས་ཅན། །མཚམས་

[274B] །སྐུ་ལ་འཁྱུད་ཅིང་ཞལ་གཅིག་ཕྱག་གཉིས་པོ། །ཐུགས་ཀར་ཆོས་ཀྱི་འཁོར་ལོའི་ཕྱག་རྒྱ་མཛད། །ཕྱག་གཡོན་མཐེབ་མཛུབ་ཀྱིས་བཟུང་ཀླུ་ཤིང་ནི། །ཡལ་འདབ་མེ་ཏོག་
འབྲས་བུ་སྤྱི་བླུགས་ལྡན། །མཚན་དང་དཔེ་བྱད་བཟང་པོས་སྤྲས་པའི་སྐུ། །ཉི་མ་བྱེ་བའི་གཟི་བྱིན་ལྟར་འབར་ཞིང། །ཞབས་གཉིས་བཟང་པོའི་འདུག་སྟངས་ཀྱིས་བཞུགས་པའི། །མཐའ་སྐོར་བླ་མ་ཡི་དམ་སངས་རྒྱས་དང་
བྱང་སེམས་སྒྲོལ་མ་དམག་ཟོར་བསྲུང་ཚོགས་སོགས། །རིང་ནས་བསྟེན་པའི་ལྷ་མང་འཁོར་བཅས་བཞུགས། །དེ་དག་གནས་གསུམ་ཨོཾ་ཨཱཧཱུཾ་ཡིག་གིས། །ལེགས་མཚན་ཐུགས་ཀའི་ཧཱུཾ་ལས་འོད་ཟེར་འཕྲོས། །རྩ་བརྒྱུད་བླ་
མ་རྗེ་བཙུན་བྱམས་པ་མགོན། །འཁོར་བཅས་དགའ་ལྡན་ཆོས་ཀྱི་ཕོ་བྲང་སོགས། །རང་རང་གནས་ནས་གུས་པས་སྤྱན་འདྲེན་ན། །ཐོགས་མེད་རྫུ་འཕྲུལ་ལྡན་པས་གནས་འདི་རུ། །མྱུར་གཤེགས་ཛཧཱུཾ་བཾ་ཧོདམ་ཚིག་
པར། །ཡེ་ཤེས་སེམས་དཔའ་དབྱེར་མེད་རོ་གཅིག་གྱུར། །ཕྱོགས་བཅུའི་སངས་རྒྱས་ཀུན་གྱི་ངོ་བོ་ཉིད། །ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གཞི། །འཕགས་ཚོགས་དགེ་འདུན་ཀུན་གྱི་མངའ་བདག་མཆོག་བྱམས་
མགོན་བླ་མའི་ཞབས་ལ་མགོས་ཕྱག་འཚལ། །ཅི་འབྱོར་དངོས་བཤམས་ཡིད་སྤྲུལ་ལས་བྱུང་བའི། །མཆོད་ཚོགས་ཀུན་འབུལ་ཉེས་ལྟུང་དྲི་མའི་ཚོགས། །སྒོ་གསུམ་གནོད་ཞིང་འགྱོད་པས་བཤགས་ཤིང་སྡོམ། །བདག་

[275A]༄༅། །གཞན་དུས་གསུམ་དགེ་ལ་རྗེས་ཡི་རང། །སྐལ་ལྡན་འགྲོ་ལ་ཆོས་འཁོར་བསྐོར་བའི་ཕྱིར། །སྲིད་མཐར་མྱ་ངན་མི་འདའ་རྟག་བཞུགས་གསོལ། །འདིས་མཚོན་རབ་དཀར་དགེ་ཚོགས་ཅི་མཆིས་ཀུན། །བདག་
སོགས་མ་ཕམ་མདུན་སར་འཇུག་ཕྱིར་བསྔོ། །ལུང་རྟོགས་ཡོན་ཏན་རྒྱ་མཚོའི་དཔལ་མངའ་ཞིང། །ཕན་བདེའི་མཆོག་སྩོལ་བསླབ་གསུམ་རྒྱན་དང་ལྡན། །མཐའ་ཡས་སྐྱེ་རྒུའི་རེ་བ་ཡོངས་སྐོང་བའི། །སླུ་མེད་སྐྱབས་ཀྱི་དམ་
པར་གསོལ་བ་འདེབས། །བདག་ཅག་ཐོག་མེད་དུས་ནས་སྲིད་པའི་མཚོར། །ལས་ཉོན་རྦ་ཀློང་དྲག་པོས་རབ་བསྐྱོད་དེ། །སྡུག་བསྔལ་འཇིགས་རུང་ཆུ་སྲིན་ཁར་ཆུད་པས། །མྱུར་དུ་སྐྱོབས་ཤིག་བླ་མ་བྱམས་མགོན་རྗེ། །
འདི་སྣང་འགགས་ནས་རྣམ་ཤེས་བར་མ་དོར། །འཁྱམས་ཚེ་འཁྲུལ་སྣང་འཇིགས་སྐྲག་སྡུག་བསྔལ་ལས། །བྱམས་མགོན་ཐུགས་རྗེའི་འོད་ཟེར་ལྕགས་ཀྱུ་ཡིས། །ཞིང་མཆོག་དགའ་ལྡན་གནས་སུ་དྲང་དུ་གསོལ། །དེ་ལྟར་
གདུང་ཤུགས་དྲག་པོས་གསོལ་བཏབ་མཐུས། །བྱམས་མགོན་བླ་མའི་གནས་གསུམ་ས་བོན་ལས། །བདུད་རྩི་འོད་ཟེར་དཀར་དམར་མཐིང་ཁ་གསུམ། །རིམ་དང་ཅིག་ཅར་བྱུང་བ་གནས་གསུམ་དུ། །ཐིམས་པས་སྒྲིབ་
བཞི་ཡོངས་དག་སྐུ་བཞི་ཐོབ། །སླར་ཡང་བླ་མ་གཉིས་པ་ཞིག་ཆད་ནས། །དགྱེས་ཤིང་ཐིམས་པས་བླ་མ་བྱམས་མགོན་དང། །དབྱེར་མི་ཕྱེད་པའི་ངོ་བོར་བདག་ཉིད་གྱུར། ཅེས་བརྗོད་ཅིང་བསྔོ་བ་སྨོན་ལམ་ཤིས་

[275B] །ཚུལ་འདི་ནི་སྐུ་གདུང་རིན་པོ་ཆེའི་མཆོད་འབུལ་བ་རབ་འབྱམས་པ་བློ་བཟང་བཀྲ་ཤིས་ཀྱིས་ཡང་ཡང་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།།
   ༈    །བླ་གོས་འདི་ཕུལ་གསོལ་བ་བཏབ་པའི་མཐུས། །འཐབ་རྩོད་དམག་འཁྲུག་མི་མཐུན་ཀུན་ཞི་ནས། །འགྲོ་ལ་བདེ་སྐྱིད་འབྱོར་ལྡན་ནད་མེད་ཤོག་ཅེས་པའང་ཆོས་འཁོར་
ལྷུན་པོའི་བྱམས་མགོན་ལ་བླ་གོས་ཕུལ་བའི་ཞལ་ཡིག་ཏུ་བགྱིས་པའོ།།    ༈    ཐུབ་དབང་གསུང་སྐྱེས་ཆོས་ཀྱི་གྲགས་པ་ཡི། །བཞེད་གཞུང་ཚད་མ་རྣམ་འགྲེལ་དགོངས་པའི་དོན། །མ་ནོར་རབ་སྟོན་རྣམ་
བཤད་ཐར་པའི་ལམ། །གསལ་བྱེད་རྒྱལ་ཚབ་དམ་པས་ལེགས་བསྐྲུན་པ། །བཀྲ་ཤིས་དགེ་བཅུའི་དཔལ་གྱིས་ཉེར་མཚན་ཞིང། །ལྷུན་པོ་ལྟ་བུར་བརྟན་པའི་ཆོས་གྲྭ་ཆེར། །པར་དུ་བསྒྲུབས་པའི་དགེ་ཚོགས་ཉི་འོད་ཀྱིས། །
ཐུབ་བསྟན་འཛིན་མའི་ཁྱོན་ཀུན་ཁྱབ་གྱུར་ཅིག་འདི་ཉིད་བསྒྲུབས་ལ་སྒོ་གསུམ་རེ་རེས་ཀྱང། །བརྩོན་པ་བགྱིས་པའི་ཡིད་ཅན་མ་ལུས་པ། །སྒྲིབ་བྱང་ཚོགས་གཉིས་ཡོངས་སུ་རྫོགས་གྱུར་ཏེ། །སྐུ་གསུམ་གོ་འཕང་དམ་
པ་མྱུར་ཐོབ་ཤོག་ཅེས་པའང་རྣམ་བཤད་ཐར་ལམ་གསལ་བྱེད་ཀྱི་པར་བྱང་དུ་བགྱིས་པའོ།། སརྦ་མངྒ་ལཾ།།    ༈    རབ་ཞི་ཆོས་སྐུར་གཡོ་བ་མི་མངའ་ཡང། །རབ་མང་འགྲོ་བ་སྲིད་

[276A]༄༅། །ལས་བསྒྲལ་བྱའི་ཕྱིར། །རབ་ཁྲོས་མྱུར་མཛད་མགོན་པོ་འཁོར་བཅས་ལ། །རབ་ཏུ་དང་བའི་ཡིད་ཀྱིས་ཕྱག་བགྱིད་དོ། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །མཚན་ཉིད་ཕུན་ཚོགས་
ཡིད་འོང་རུ་མཚོན་འདི། །རྟེན་དུ་འབུལ་གྱིས་པད་མཚོར་ངང་པའི་ཚོགས། །འདུ་བཞིན་འཁོར་བཅས་དགྱེས་པས་རྟག་བཞུགས་ལ། །སྲིད་གསུམ་འགྲོ་བའི་བླ་མ་ཙོང་ཁ་པའི། །བསྟན་དང་བསྟན་འཛིན་ཀུན་ལ་ཕུ་དུད་
མཁན། །ཁོ་ཤུའི་ཆིང་དབང་དགའ་ལྡན་ཨེར་ཏེ་ནེ། །ཇུ་ནང་འཁོར་བཅས་ཉིན་མཚན་མེལ་ཚེ་ཡིས། །བསྲུང་སྐྱོབ་ནད་གདོན་བར་ཆད་ཞི་བ་དང། །ཚེ་དཔལ་བསོད་ནམས་ཆོ་འབྲང་ལོངས་སྤྱོད་འཁར། །དབྱར་གྱི་ཆུ་གཏེར་
བཞིན་དུ་འཕེལ་བ་སོགས། །འཕྲིན་ལས་རྣམ་བཞིས་བསམ་དོན་ཀུན་འགྲུབ་མཛོད།། ས་མ་ཡ་ཏིཥྵ།། ཞེས་པ་འདི་ནི་དད་སྟོབས་དང་ལྡན་པ་ཁོ་ཤུའི་ཆིང་དབང་དགའ་ལྡན་ཨེར་ཏེ་ནེ་ཇུ་ནང་གིས་མགོན་པོ་ཕྱག་དྲུག་
པའི་རྟེན་ཐུགས་དགོས་གསུང་བའི་འཕྲིན་བཅོལ་དུ་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།། བཀྲ་ཤིས།།    ༈    དངོས་གྲུབ་ཀུན་གྱི་འབྱུང་གནས་དབང་གི་རྒྱལ། །གཏན་གྱི་མཛོད་
དུ་འཛད་མེད་ལེན་པའི་ཐབས། །ཟབ་ལམ་བླ་མའི་རྣལ་འབྱོར་བསྒོམ་པའི་ཚུལ། །ཉམས་ལེན་དམ་པའི་མན་ངག་བཞིན་དུ་བྲི། །འདིར་བླ་མའི་རྣལ་འབྱོར་ཉམས་སུ་ལེན་པར་བྱེད་པ་ལ། རང་ཉིད་བླ་མར་གསལ་བའི་ངང་ནས་

[276B]།    ༈    །སེང་ཁྲི་པདྨ་ཟླ་བའི་དཀྱིལ་འཁོར་ལ། །སངས་
རྒྱས་ཀུན་དངོས་རྩ་བའི་བླ་མ་མཆོག་དཀར་དམར་མདངས་ཆགས་འཛུམ་ཞལ་ཕྱག་གཉིས་གཡས། །ཆོས་འཆད་གཡོན་པ་མཉམ་གཞག་ལྷུང་བཟེད་བསྣམས། །བཙོ་མའི་གསེར་མདངས་པཎ་ཞྭ་དབུ་ལ་གསོལ། །དུར་སྨྲིག་
ཆོས་གོས་གསུམ་གྱིས་སྐུ་ལ་མཛེས། །མཚན་དཔེའི་དཔལ་འབར་འོད་ཕུང་འཁྱིལ་བའི་དབུས། །མི་ཕྱེད་རྡོ་རྗེའི་སྐྱིལ་ཀྲུང་ཚུལ་བཞུགས་པའི། །གནས་གསུམ་ཡི་གེ་གསུམ་གྱིས་ལེགས་པར་མཚན། །ཐུགས་ཀའི་ས་བོན་
ལས་འཕྲོས་འོད་ཟེར་གྱིས། །བླ་མ་རྒྱལ་བ་སྲས་བཅས་ཞི་ཁྲོ་རྣམས། །སྤྱན་དྲངས་དམ་ཚིག་པ་དང་དབྱེར་མེད་པར། །དགྱེས་ཤིང་ཐིམས་པས་སྐྱབས་གསུམ་ཀུན་འདུས་ཀྱི། །ངོ་བོར་གྱུར་པ་བདག་སོགས་འགྲོ་རྣམས་ཀྱི། །བསོད་
ནམས་ཞིང་གི་དབལ་དུ་བརྟན་པར་བཞུགས། །གང་གི་དྲིན་གྱིས་སྐུ་གསུམ་བདེ་བའི་དཔལ། །ཐུན་མོང་དངོས་གྲུབ་དང་བཅས་བདེ་བླག་ཏུ། །སྩོལ་མཛད་སྐྱབས་གནས་འདུས་པའི་ངོ་བོ་ལ། །ལུས་ངག་ཡིད་གསུམ་གུས་
པས་ཕྱག་བགྱིའོ། །དངོས་བཤམས་ཡིད་སྤྲུལ་ལྷ་མིའི་མཆོད་པའི་སྤྲིན། །བདག་ལུས་སྲིད་ཞིའི་ལོངས་སྤྱོད་ཀུན་འབུལ་ཞིང། །ཐོག་མེད་དུས་བསགས་སྡིག་ལྟུང་མི་དགེའི་ཚོགས། །གནོད་ཞིང་འགྱོད་པས་བཤགས་

[277A]༄༅། །ཤིང་ཡང་དག་སྡོམ། །སངས་རྒྱས་བྱང་སེམས་ཉན་རང་སྐྱེ་འཕགས་ཀྱིས། །བསྐྲུན་པའི་རྣམ་དཀར་དགེ་ལ་རྗེས་ཡི་རང། །གྲངས་མེད་ཞིང་བཞུགས་བླ་མ་རྒྱལ་སྲས་བཅས། །ཟབ་ཅིང་རྒྱ་ཆེའི་
ཆོས་འཁོར་བསྐོར་བར་བསྐུལ། །འགྲོ་ལ་ཕན་བདེ་བསྒྲུབ་ཕྱིར་བསྐལ་པའི་བར། །མི་གཡོ་རྟག་བཞུགས་གདུང་བས་གསོལ་འདེབས་ཤིང། །འདིས་མཚོན་བདག་གཞན་དགེ་བ་ཅི་བསགས་པ། །མཁའ་མཉམ་མ་
རྒན་སྒྲོལ་བའི་རྒྱུ་རུ་བསྔོ། ཞེས་ཡན་ལག་བདུན་པའི་མཇུག་ཏུ་རང་གི་བླ་མའི་གསོལ་འདེབས་གང་ལྕོགས་བྱ་ཞིང་མདོར་བསྡུ་ན་འདི་ལྟར། བླ་མ་སངས་རྒྱས་བྱང་སེམས་འཕགས་པའི་ཚོགས། །ཡི་དམ་དཀྱིལ་འཁོར་ལྷ་
ཚོགས་བསྲུང་མར་བཅས། །སྐྱབས་གནས་ཀུན་འདུས་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གདོད་ནས་སྐུ་གསུམ་གོ་འཕང་བརྙེས་གྱུར་ཀྱང། །བརྩེ་བས་ཐ་མལ་འགྲོ་བ་འདྲེན་སླད་
དུ། །དུར་སྨྲིག་གར་རོལ་བརྩེ་ལྡན་བླ་མ་ལ། །གསོལ་བ་། །རྒྱལ་ཀུན་མཁྱེན་བརྩེའི་ཟློས་གར་ལས་བྱུང་ཞིང། །དཀྱིལ་འཁོར་རྒྱ་མཚོའི་ཁྱོན་ལ་དབང་བསྒྱུར་བའི། །ཁ་སྦྱོར་བདུན་ལྡན་མགོན་པོ་ཁྱོད་ཉིད་ལ། །
གསོལ་བ་། །དེ་ལྟར་གདུང་ཤུགས་དྲག་པོས་གསོལ་བཏབ་མཐུས། །བླ་མའི་སྐུ་གསུང་ཐུགས་ཀྱི་གནས་རྣམས་ལས། །བདུད་རྩི་འོད་ཟེར་དཀར་དམར་མཐིང་ཁ་གསུམ། །རིམ་དང་ལྷན་ཅིག་བྱུང་བ་གནས་

[277B] །སྒྲིབ་བཞི་རྣམ་ངག་དབང་དང་སྐུ་བཞི་ཐོབ། །སླར་ཡང་བླམ་མར་མེ་གཅིག་ལས་གཉིས། །ཆད་པའི་ཚུལ་གྱིས་བདག་ཉིད་ལ་ཐིམས་པས། །དབྱེར་མེད་རྗེ་བཙུན་བླ་མའི་ངོ་བོར་གྱུར། །དཔལ་ལྡན་བླ་མའི་
རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང། །ཅི་མཛད་ལེགས་པར་མཐོང་བའི་མོས་གུས་གྱིས། །བླ་མའི་བྱིན་རླབས་སེམས་ལ་འཇུག་བར་ཤོག་ཅེས་པ་འདི་ནི་དགེ་སློང་ཡེ་ཤེས་སྐལ་བཟང་གིས་བསྐུལ་
བའི་ངོར་ཤཱཀྱའི་བཙུན་པ་བློ་བཟང་ཤེས་ཀྱིས་སྨྲས་བའོ།།    ༈    རྩ་བརྒྱུད་བླ་མ་དཀོན་མཆོག་གསུམ་དང་འཇིགས་མཛད་དཔའ་བོའི་བྱིན་རླབས་དང། །མི་བསྲུན་དམ་ཉམས་བསྟན་དགྲ་
ཕྱེར་འཐག་དམ་ཅན་རྒྱ་མཚོའི་མཐུ་སྟོབས་ཀྱིས། །འཛམ་གླིང་སྤྱི་དང་ལྗོངས་འདིར་དམག་འཁྲུག་མུ་གེ་ནད་ཡམས་ཀུན་ཞི་ཞིང། །ལེགས་ཚོགས་ཀུན་སྤེལ་སྲིད་གསུམ་དབང་སྡུས་བསྟན་དགྲ་ཚར་གཅོད་འཕྲིན་ལས་སྒྲུབས།།
སརྦ་མངྒ་ལཾ།། ཞེས་པ་འདི་ནི་མེ་ལུག་དུས་གཟིར་སྐབས་བླ་མ་ཡི་དམ་ཆོས་སྲུངས་རྒྱ་མཚོར་མཆོད་གཏོར་དང་བཅས་གཡུལ་ངོ་ཞི་བའི་འཕྲིན་འཆོལ་དུ་བགྱིས་པའོ།།    ༈    བླ་མ་མཆོག་གསུམ་རྒྱུད་སྡེའི་ལྷ་
ཚོགས་དང། །ཁྱད་པར་བསྟན་སྐྱོང་བསྲུང་མའི་ཚོགས་རྣམས་ཀྱིས། །མཁན་སློབ་ཆོས་འབངས་གནས་ལུས་ལོངས་སྤྱོད་སོགས། །འཕྲིན་ལས་རྣམ་བཞིས་རྟག་ཏུ་བསྲུང་སྐྱོབ་མཛོད།། ས་མ་ཡ་ཏིཥྵ།། ཞེས་པའང་

[278A]༄༅། །མེ་ལུག་དུས་གཟིར་སྐབས་འཕྲིན་འཆོལ་དུ་བགྱིས་པའོ།།    ༈    དཔལ་ལྡན་རྣལ་འབྱོར་བླ་མེད་རྒྱུད་རྒྱལ་སོགས། །རྒྱུད་སྡེ་རྒྱ་མཚོའི་ཁྱོན་ལ་དབང་བསྒྱུར་ཞིང། །ཟབ་ལམ་རིམ་གཉིས་
ནོར་གྱིས་ལེགས་ཕྱུག་པའི། །ཡོངས་འཛིན་དགེ་བའི་བཤེས་ལ་གསོལ་བ་འདེབས། ཞེས་པ་འདི་ཡང་སྔགས་གྲྭ་ཞལ་སྔ་ནས་དཔལ་འབྱོར་རྒྱ་མཚོར་བརྒྱུད་འདེབས་སུ་བཅུག་ཆོག་པའི་གསོལ་འདེབས་ཤིག་དགོས་ཞེས་ཡར་
འཕེལ་གྱིས་བསྐུལ་བ་ལྟར་བགྱིས་པའོ།། བཀྲ་ཤིས།།    ༈    ཐུབ་དབང་གནས་བརྟན་བཅུ་དྲུག་འཁོར་དང་བཅས། །བདེ་གཤེགས་མཆེད་བརྒྱད་བདེ་ལྡན་ཞིང་བཀོད་དང། །རབ་འབྱོར་འཁྲུངས་
རབས་བདེ་གཤེགས་མཆོད་རྟེན་བརྒྱད། །བྲིས་འབུར་ངོ་མཚར་རྨད་བྱུང་བསྐྲུན་པའི་དགེས། །རྗེ་བཙུན་བླ་མ་སྐུ་ཚེ་རབ་བརྟན་ཅིང། །བསིལ་ལྡན་ལྗོངས་འདིར་བདེ་སྐྱིད་འཕེལ་བ་དང། །ཁྱད་པར་རྒྱུ་སྦྱོར་བཀྲ་ཤིས་ཚེ་རིང་
སྤུན། །བུ་ཚ་ཚེ་རིང་ནད་མེད་བདེ་ལྡན་ཞིང། །སྤུན་བུ་ཚ་ཉེ་ཚེ་འདས་ཕ་མ་ཡིས། །བསགས་པའི་སྡིག་སྒྲིབ་ཉེས་ལྟུང་ཀུན་བྱང་ནས། །ཕ་མར་གྱུར་པའི་འགྲོ་བ་མ་ལུས་པ། །སྒྲོལ་ཕྱིར་མྱུར་འཚང་རྒྱ་བའི་རྒྱུ་རུ་བསྔོ། ཞེས་
པ་འདི་ནི་བཀྲ་ཤིས་རྫོང་ཁའི་གཉེར་པ་བཀྲ་ཤིས་ཚེ་རིང་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། སརྦ་ཛ་ག་ཏོ།།    ༈    དབེན་ས་ཆོས་ཀྱི་ཕོ་བྲང་འདུས་པའི་ཚོགས། །

[278B] །བསྒྲུབས་དགེ་རྒྱལ་བསྟན་ཕྱོགས་བཅུར་རྒྱས་པ་དང། །འགྲོ་ཀུན་སངས་རྒྱས་གོ་འཕང་ཐོབ་ཕྱིར་བསྔོ། །འདིས་མཚོན་རྟེན་གསུམ་མཆོད་རྫས་དངོས་ཅི་མཆིས། །འཇིགས་
མཛད་དཔའ་བོ་དཔལ་མགོན་སྡེ་ལྔ་དང། །རྣམ་གསུམ་ལྷ་མོར་གཏད་ཀྱིས་བདག་ཟུངས་ལ། །རྐུ་འཕྲོག་བསམ་སྦྱོར་ལོག་ཀུན་དྲག་པོས་སྒྲོལ།། ས་མ་ཡ་ཏིཥྵ།། ཞེས་པའང་དབེན་ས་ཆོས་ཀྱི་ཕོ་བྲང་གི་ཚོགས་ཁྲོའི་
ཞལ་ཡིག་ཏུ་བགྱིས་པའོ།།    ༈    དམིགས་མེད་ཐུགས་རྗེས་བསྐྱོད་པའི་ཟློས་གར་གྱིས། །གྲངས་མེད་ཞིང་དུ་སྦྲུལ་པས་རྣམ་རོལ་བ། །སྐྱབས་གསུམ་ཀུན་འདུས་དཔལ་ལྡན་བླ་མ་ལ། །གུས་པས་གསོལ་
འདེབས་འབྲལ་མེད་རྗེས་གཟུང་གསོལ། ཞེས་པ་འདི་ཡང་དད་ལྡན་དཔོན་མོ་རྣམ་རྒྱལ་གྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།། མངྒ་ལཾ།།    ༈   
རླབས་ཆེན་ཚོགས་གཉིས་ཡོངས་རྫོགས་འཛིན་མའི་ལྟོར། །ཐུགས་བསྐྱེད་ས་བོན་ལེགས་འཁྲུངས་དཔག་བསམ་ལྗོན། །གཞན་ཕན་དྲི་བསུང་སྲིད་གསུམ་ཁྱབ་འཕྲོ་བའི། །རྣམ་འདྲེན་ཉི་མའི་གཉེན་ལ་མགོས་ཕྱག་འཚལ།།
བསླབ་གསུམ་རྣམ་དག་གསུང་སྐྱེས་འདུ་བའི་གནས། །ནོར་བུ་ཆོས་འཁོར་གཙུག་ལག་ཁང་མཛེས་རྒྱན། །དར་གྱི་ལྔ་ལྡི་གོས་བཟང་ལས་གྲུབ་པའི། །གོང་པ་བར་མཚམས་འཕན་ཆུང་གིས་སྤ་བ། །དཀའ་བཅུ་བློ་བཟང་ཆོས་

[279A]༄༅། །གྲགས་ལྷག་བསམ་གྱིས། །བསྒྲུབས་པ་འདིས་མཚོན་རྣམ་དཀར་དགེ་བའི་ཚོགས། །ཇི་སྙེད་སྤྱད་ཀུན་མར་གྱུར་འགྲོ་སྒྲོལ་ཆེད། །མྱུར་དུ་རྫོགས་བྱང་ཐོབ་པའི་རྒྱུ་རུ་བསྔོ། །གོ་འཕང་མཆོག་དེ་མ་ཐོབ་
ཚེ་རབས་སུ། །དལ་འབྱོར་རྟེན་ཐོབ་བཤེས་གཉེན་དམ་པ་ཡིས། །འབྲལ་མེད་རྗེས་འཛིན་གསུང་གི་བགོ་སྐལ་ལ། །ཉེར་སྤྱོད་ཚངས་སྤྱོད་ལྡན་པ་ཉིད་གྱུར་ཅིག་གནས་སྐབས་སུ་ཡང་བར་གཅོད་བདུད་རིགས་དཔུང།།
ནམ་མཁའི་གླང་པོ་ལྟ་བུ་དག་ཞི་ནས། །བདེ་སྐྱིད་ཕུན་ཚོགས་རྟ་ལྗང་ཅན་ཟེར་གྱིས། །གངས་ཅན་འཛིན་མའི་ཁྱོན་ཀུན་ཁྱབ་གྱུར་ཅིག་ཅེས་པ་འདི་ནི་དཀའ་བཅུ་བློ་བཟང་ཆོས་གྲགས་ཀྱིས་སྲད་ནོར་བུ་ཆོས་འཁོར་དུ་ལྔ་
ལྡི་ཕུལ་བའི་དགེ་སྔོའི་ཚིགས་བཅད་ཅིག་དགོས་ཞེས་ནན་གྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བགྱིས་པའོ།། མངྒ་ལཾ།།    ༈    ཚོགས་གཉིས་ཡོངས་རྫོགས་རྣམ་འདྲེན་
ཤཱཀྱའི་ཏོག་བརྒྱད་ཁྲི་བཞི་སྟོང་ཉོན་མོངས་ཀུན་སེལ་སྨན། །ཚུལ་བཞིན་སྤྱོད་པ་ཐེག་གསུམ་དགེ་འདུན་བཅས། །སྐྱབས་མཆོག་རྣམ་པ་གསུམ་ལ་མགོས་ཕྱག་འཚལ། །ཕ་རོལ་སོན་པ་ཕན་ཚོགས་དབང་མོ་ཡི། །སྒྲིབ་
སྦྱོང་ཚོགས་གཉིས་ཡོངས་སུ་རྫོགས་སླད་དུ། །ཕྱག་ཆེན་བརྒྱུད་རིམ་རྒྱད་སྡེ་རྣམ་པ་བཞིའི། །སྣང་བརྙན་ལྡེབས་བྲིས་བཅས་པ་ལེགས་བསྒྲུབས་དགེ་དཔག་མེད་སྔོན་ནས་ད་ལྟའི་བར་བསགས་པའི། །མི་དགེ་སྡིག་པའི་
བ་ཚོགས་ཀུན་བྱང་བ་དང། །ཕུན་ཚོགས་ཡོན་ཏན་ཀུན་གྱི་རྒྱན་ལྡན་པའི། །སྐུ་གསུམ་གོ་འཕང་དམ་པ་ཐོབ་ཕྱིར་བསྔོ། ཞེས་པ་འདི་ནི་རིན་ཆེན་རྩེ་ནས་ལྕམ་བསོད་ནམས་གཡང་འཛིན་གྱིས་ཡུམ་ཕུན་ཚོགས་དབང་མོའི་དགོངས་
རྫོགས་སུ་ལྷ་ཁང་གསར་བཞེངས་མཛད་པའི་དགེ་བསྔོའི་ཚིགས་བཅད་ཅིག་དགོས་གསུང་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ། །བཀྲ་ཤིས།།    ༈   བདུད་དཔུང་
འཇོམས་མཛད་འཇམ་དཔལ་གཤིན་རྗེའི་གཤེད། །བར་གཅོད་ཀུན་སེལ་གུར་མགོན་ཕྱག་བཞི་པ། །དགེ་སྡིག་ཤན་འབྱེད་དམ་ཅན་ཆོས་ཀྱི་རྒྱལ། །ཁྱད་པར་སྲིད་གསུམ་བདག་མོ་འདོད་ཁམས་མ། །དྲེགས་པ་ལྕམ་སྲིང་
གནོད་སྦྱིན་ཡང་དག་ཤེས། །དམ་ཅན་རྒྱ་མཚོ་འཁོར་བཅས་ཁྱེད་རྣམས་ལ། །མཁའ་སྤྱོད་གཙུག་ལག་ཁང་དང་དགེ་འདུན་སྡེ། །རྟེན་གསུམ་མཆོད་རྫས་སྤྱན་གཟིགས་མ་ལུས་དང། །ཁང་ཕྲན་མཁོ་དགུའི་ཡོ་བྱད་ལོངས་སྤྱོད་
རྣམས། །གཉེར་དུ་གཏད་དོ་བཀའ་སྲུངས་རྒྱ་མཚོ་ཡིས། །དུས་ཀུན་བསྲུང་ཞིང་བསྐྱབ་དང་སྦ་བ་དང། །ཉིན་མཚན་རྟག་ཏུ་མ་གཡེལ་མེ་ལ་ཚེ་མཛོད། །ལོག་པའི་བསམ་པས་འཕྲོག་ཅིང་བཅོམ་པ་དང། །ཐབས་ཀྱིས་རྐུ་
སོགས་གཞན་དུ་འཁྱེར་བྱེད་པའི། །མི་བསྲུན་སྡིག་ལྡན་མི་དང་མི་མིན་རྣམས། །མངོན་སྤྱོད་ལས་ཀྱི་ཆད་པས་ཚར་ཆོད་མཛོད། །དགོན་གནས་དགེ་འདུན་དཀོན་མཆོག་རྟེན་གསུམ་ལ། །དང་བའི་སེམས་ཀྱིས་མཆོད་བསྟོད་

[280A]༄༅། །ལྷུར་ལེན་རྣམས། །ཚེ་རིང་ནང་མེད་བདེ་སྐྱིད་ལྡན་པ་དང། །འགྲོ་ཀུན་སངས་རྒྱས་མྱུར་ཐོབ་འཕྲིན་ལས་མཛོད།། བཛྲ་ས་མ་ཡ་ཏིཥྛ། ཞེས་པ་འདི་ནི་གཅེན་ལུང་མཁའ་སྤྱོད་མཁན་པོ་བསོད་
ནམས་ཕྱོགས་གླང་གིས་ནན་ཏན་ཆེན་པོས་བསྐུལ་ངོར་གཤིན་རྗེའི་གཤེད་ཀྱི་རྣལ་འབྱོར་བ་བློ་བཟང་ཡེ་ཤེས་ཀྱིས་སྦྱར་བའོ།།    ༈    རྒྱལ་ཀུན་ངོ་བོ་བློ་བཟང་གྲགས་པ་དང། །སྐྱབས་ཀྱི་དམ་པ་བློ་བཟང་ཡེ་
ཤེས་ཞབས། །དབྱེར་མེད་གསོལ་འདེབས་བྱང་ཆུབ་མ་ཐོབ་བར། །འབྲལ་མེད་རྫེས་ཟུངས་མཆོག་ཐུན་དངོས་གྲུབ་སྩོལ། །བརྟན་པའི་འཁོར་ལོ་འཇིགས་མཛད་གདུགས་དཀར་མོ། །ལས་གཤིན་འདོད་ཁམས་དབང་མོ་
བེག་རྩེ་ཅན། །དགེ་བསྙེན་ཆེན་པོར་ལྷ་བཙུན་མི་ནོར་འཁོར། །བཅོལ་ལོ་འཕྲིན་ལས་རྣམ་བཞིས་སྐྱོང་བར་མཛོད། །ཅེས་པ་འདི་ནི་ལྷ་བཙུན་རབ་འབྱམས་པ་བློ་བཟང་ཡར་འཕེལ་གྱིས་འདི་ལྟ་བུ་ཞིག་དགོས་ཞེས་བསྐུལ་བའི་
ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    དུས་གསུམ་རྒྱལ་བའི་མཁྱེན་བརྩེ་ཡོན་ཏན་ཀུན། །གཅིག་ཏུ་བསྡུས་པ་བཀའ་དྲིན་གསུམ་ལྡན་རྗེ། །དུར་སྨྲིག་གར་
རོལ་མཆོག་ཐུན་དངོས་གྲུབ་ཀུན། །སྩོལ་མཛད་ཡིད་བཞིན་ནོར་བུའི་ཞབས་ལ་འདུད། །དེ་ལ་འདིར་བླ་མའི་རྣལ་འབྱོར་བསྒོམ་པར་འདོད་པས་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་སྐྱེད་ཚད་མེད་བཞི་

[280B] རང་ཉིད་ཞེ་སྡང་རྡོ་རྗེ་ཡབ་ཡུམ་དུ། །གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། །སྣོད་བཅུད་མ་དག་དྲི་མ་ཀུན་སྦྱངས་ཏེ། །དག་བའི་ཞིང་གྱུར་ལྷ་དང་ལྷ་མོས་ཁྱབ། །ལུས་
མཆོག་བརྟས་བྱེད་འདོད་ཡོན་ལྔ་ལྡན་པའི། །སྣ་ཚོགས་མཆོད་པའི་བྱེ་བྲག་སྤྱན་གཟིགས་ཚོགས། །ལྷ་རྫས་ལས་གྲུབ་གནམ་སའི་ཁྱོན་གང་བ། །ཟག་མེད་ཀུན་བཟང་མཆོད་སྤྲིན་རྒྱ་མཚོར་གྱུར། །ཨོཾ་ཨཱཧཱུཾ། ལན་
གསུམ་བརྗོད་པས་བྱིན་གྱིས་བརླབས། །དེ་ནས། རང་གི་སྨིན་མཚམས་ཐད་དྲང་དྲང་ནམ་མཁའི་ངོས། །གཙུག་ཕུད་ལྔ་པས་བཏེག་པའི་འཕང་མཐོའི་ཁྲི། །རིན་ཆེན་གཟར་བུ་དུ་མས་རྣམ་སྤྲས་སྟེང། །འདབ་སྟོང་ཉི་ཟླའི་
དཀྱིལ་འཁོར་རྒྱས་པའི་དབུས། །གསུམ་ལྡན་བླ་མ་རྒྱལ་ཀུན་ངོ་བོ་ཉིད། །རྡོ་རྗེ་འཆང་དངོས་རྣམ་པ་དགེ་སློང་ཚུལ། །སྐུ་མདོག་དཀར་དམར་ཞི་ཞིང་དགྱེས་འཛུམ་ལྡན། །ཞལ་གཅིག་ཕྱག་གཉིས་ཕྱག་གཡས་ཆོས་འཆད་
དང། །གཡོན་པ་མཉམ་གཞག་དྲང་སྲོང་སྣོད་མཆོག་བསྣམས། །ཉི་གཞོན་འཆར་ཀའི་མདངས་ལྡན་ཆོས་གོས་གསུམ། །ལེགས་པར་གསོལ་ཞིང་པཎ་ཞྭས་དབུ་ལ་མཛེས། །རྨད་བྱུང་མཚན་དང་དཔྱེ་བྱང་དཔལ་
འབར་བའི། །འཇའ་འོད་གུར་ཁྱིམ་འཁྲིགས་པའི་དབུས་དག་ཏུ། །ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི། །ཕུང་ཁམས་རྣམ་དག་བདེ་གཤེགས་ཡབ་ཡུམ་ལྔ། །སྐྱེ་མཆེད་རྩ་རྒྱུས་ཚིགས་རྣམས་བྱང་

[281A]༄༅། །སེམས་དངོས། །བ་སྤུ་དགྲ་བཅོམ་ཡན་ལག་ཁྲོ་དབང་ཉིད། །མཐའ་སྐོར་དངོས་བརྒྱུད་བླ་མའི་ཚོགས་རྣམས་དང། །རྒྱུད་སྡེ་བཞི་འབྲེལ་ཡི་དམ་ལྷ་ཡི་ཚོགས། །སངས་རྒྱས་བྱང་སེམས་
ཉན་རང་དཔའ་བོ་དང། །མཁའ་འགྲོ་བསྟན་སྲུངས་རྒྱ་མཚོས་བསྐོར་ནས་བཞུགས། །དེ་དག་གནས་གསུམ་རྡོ་རྗེ་གསུམ་མཚན་པའི། །ཧཱུཾ་ཡིག་འོད་ཀྱིས་ཆོས་སྐུའི་གནས་མཆོག་ནས། །རང་རང་ཡེ་ཤེས་བ་རྣམས་
སྐད་ཅིག་གིས། །སྤྱན་དྲངས་དམ་ཚིག་སེམས་དཔའ་སོ་སོ་ལ། །དགྱེ་ཤིང་ཐིམས་པས་ཚུལ་ཆུ་བཞག་བཞིན། །དབྱེར་མེད་གཅིག་གྱུར་བདག་ཅག་མོས་ལྡན་འགྲོའི། །བསོད་ནམས་ཞིང་མཆོག་ཉིད་དུ་བརྟན་
པར་བཞུགས། །དེ་ནས་ཡན་ལག་བདུན་པ་འབུལ་བ་ནི། དཀྱིལ་འཁོར་རྒྱ་མཚོའི་བདག་པོ་རྡོ་རྗེ་འཆང། །སྙིགས་དུས་ཉམ་ཐག་མགོན་མེད་འགྲོ་བ་རྣམས། །སྒྲོལ་ཕྱིར་ངུར་སྨྲིག་འཛིན་པའི་ཚུལ་འཆང་བ། །མཚུངས་
མེད་རྗེ་བཙུན་བླ་མར་ཕྱག་འཚལ་ལོ། །སྲིད་ཞིའི་དཔལ་འབྱོར་ལས་འོངས་མཆོད་པའི་རྫས། །རིན་ཆེན་མཎྜལ་ཀུན་བཟང་མཆོད་སྤྲིན་ལ། །རབ་འགྲན་མཆོད་པའི་བྱེ་བྲག་བསམ་མི་ཁྱབ། །སྐྱབས་གནས་ཀུན་འདུས་
ངོ་བོ་མཉེས་ཕྱིར་འབུལ། །གདོད་ནས་ད་ལྟའི་བར་བསགས་མི་དགེའི་ལས། །གནོང་ཞིང་འགྱོད་པས་བླ་མ་ལྷ་ཚོགས་དྲུང། །མི་འཆབ་བསམ་པ་ཐག་པས་བཤགས་བགྱིད་ཅིང། །སླན་ཆད་མི་དགེའི་ལས་རྣམས་

[281B] །ཆོས་ཀུན་རང་བཞིན་གྱིས་གྲུབ་བདེན་བྲལ་ཡང། །སྒྱུ་མ་སྨིག་རྒྱུ་ཆུ་ཟླ་ཇི་བཞིན་དུ། །སྐྱེ་འཕགས་ཀུན་གྱིས་བསགས་པའི་རྣམ་དཀར་དགེར། །བདག་ནི་བསམ་པ་ཐག་པས་རྗེས་ཡི་རང། །རང་རང་
གདུལ་བྱའི་ཁམས་དང་བསམ་པ་བཞིན། །ཕན་དང་བདེ་བ་མ་ལུས་འབྱུང་བའི་གནས། །ཟབ་དང་རྒྱ་ཆེའི་ཆོས་འཁོར་བླ་མེད་པ། །རྟག་པར་རྒྱུན་ཆད་མེད་པར་བསྐོར་བར་བསྐུལ། །ཆོས་སྐུར་འགྱུར་མེད་སྐྱེ་འཆི་དང་བྲལ་
ཡང། །ཐ་མལ་ཚུལ་བཟུང་ངུར་སྨྲིག་འཛིན་པའི་སྐུ། །མར་གྱུར་སྨིན་གྲོལ་ལམ་ལ་འགོད་སླད་དུ། །འཁོར་བ་མ་སྟོངས་པར་དུ་རྟག་བཞུགས་གསོལ། །འདིས་མཚོན་བདག་དང་གཞན་གྱིས་དུས་གསུམ་དུ། །བསགས་
པའི་ཕུལ་བྱུང་བསོད་ནམས་ཅི་མཆིས་པ། །འགྲོ་ཀུན་བྱང་ཆུབ་མཆོག་ལ་དགོད་བྱའི་ཕྱིར། །ཟུང་འཇུག་རྡོ་རྗེ་འཆང་ཆེན་ཐོབ་ཕྱིར་བསྔོ། ཞེས་ཡན་ལག་བདུན་པ་ཕུལ་ནས་སྐྱབས་གནས་བསླུ་བ་མེད་པའི་བདག་ཉིད་དུ་མོས་
ཏེ་ར་ས་གཞན་ན་མེད་པའི་བློ་ལྟོས་བཅས་ལ་ཁ་ཙམ་ཚིག་ཙམ་མ་ཡིན་པར་གདུང་ཤུགས་དྲག་པོའི་སྒོ་ནས་རང་གི་རྩ་བའི་བླ་མ་གང་ཡིན་གྱི་གསོལ་འདེབས་གང་ལྕོགས་བྱས་པའི་མཐར། ཡོན་ཏན་ཀུན་འབྱུང་ཚུལ་ཁྲིམས་ཞིང་ས་
ལ། །རྣམ་དག་བསླབ་གསུམ་ལྗོན་པའི་ལོ་འདབ་རྒྱས། །ངེས་འབྱུང་བྱང་ཆུབ་སེམས་ཀྱི་འབྲས་བུས་བརྗིད། །འདུལ་བ་འཛིན་པའི་གཙོལ་གསོལ་བ་འདེབས། །རྒྱལ་ཀུན་མཁྱེན་བརྩེའི་ཟློས་གར་ལས་འོངས་པའི།།

[282A]༄༅། །གང་སྐུ་བདེ་གཤེགས་རིགས་ལྔ་བྱང་སེམས་སོགས། །དཀྱིལ་འཁོར་རྒྱ་མཚོའི་ལྷ་ཚོགས་ཀུན་འདུས་པའི། །བདག་ཉིད་རྡོ་རྗེ་འཆང་ལ་གསོལ་བ་འདེབས། །སྲས་བཅས་རྒྱལ་བའི་ཐུགས་རྗེའི་ཉི་འོད་
ལས། །གང་གི་མཁྱེན་བརྩེའི་འོད་ཟེར་ཆ་ཤས་ཙམ། །བདག་གི་བློ་གྲོས་པདྨོ་བཞད་པ་ལ། །ཟླ་བྲལ་རྩ་བའི་བླ་མར་གསོལ་བ་འདེབས། །དེ་ལྟར་རྩེ་གཅིག་གསོལ་བ་བཏབ་པའི་མཐུས། །བླ་མའི་གནས་གསུམ་
ལས་བྱུང་བདུད་རྩིའི་རྒྱུན། །རིམ་དང་ཅིག་ཅར་བདག་གི་སྒོ་གསུམ་ལ། །ཐིམས་པས་སྒྲིབ་བཞི་རྣམ་དག་དབང་བཞི་ཐོབ། །སྐུ་བཞི་ཐོབ་ཅིང་རྩ་བའི་བླ་མ་ཉིད། །དགྱེས་ཤིང་ཐིམས་པས་སྙིང་གའི་པདྨོར་བཞུགས། །ཕུན་
ཚོགས་ཡོན་ཏན་མ་ལུས་སྩོལ་མཛད་པའི། །སྐྱབས་གནས་ཀུན་འདུས་རྗེ་བཙུན་བླ་མ་ལ། །གུས་པས་མཆོད་ཅིང་སྙིང་ནས་གསོལ་བཏབ་པས། །མཉེས་བཞིན་རྗེས་སུ་འཛིན་པར་བྱིན་གྱིས་རློབས། །འདི་ལྟར་བགྱིས་
པའི་རྣམ་དཀར་དགེ་བ་ཡང། །དུས་གསུམ་བདེ་གཤེགས་སྲས་བཅས་ཐམས་ཅད་ཀྱི། །མཛད་པ་སྨོན་ལམ་མ་ལུས་བསྒྲུབ་པ་དང། །ལུང་རྟོགས་དམ་ཆོས་འཛིན་པའི་རྒྱུ་རུ་བསྔོ། །དེ་ཡི་མཐུ་ལས་ཚེ་རབས་ཀུན་ཏུ་
བདག་ཐེག་མཆོག་འཁོར་ལོ་བཞི་དང་མི་འབྲལ་ཞིང། །ངེས་འབྱུང་བྱང་སེམས་ཡང་དག་ལྟ་བ་དང། །རིམ་གཉིས་ལམ་གྱི་བགྲོད་པ་མཐར་ཕྱིན་ཤོག་ཅེས་སོགས་བསྔོ་བ་སྨོན་ལམ་རྒྱས་བསྡུས་ཅི་རིགས་པ་བྱའོ།།

[282B]
ཐོག་བགྱིས་པའོ།།    ༈    བདེ་ལྡན་ཞིང་སོགས་ཕྱོགས་བཅུའི་ཞིང་ཁམས་ནས། །བླ་མ་རྒྱལ་བ་སྲས་དང་བཅས་པ་རྣམས། །རྣམ་དག་སྨོན་པའི་ཞིང་དུ་སྤྱན་འདྲེན་ན། །འཁོར་བཅས་ཐོགས་པ་མེད་པར་
གཤེགས་སུ་གསོལ། །ཟླ་བའི་ཟེར་གྱིས་ཕོག་པའི་པདྨོ་བཞིན། །ལག་པའི་སོར་མོ་སྙིང་ཁར་ཟུམ་བྱས་ཏེ། །ཡང་དག་ལམ་བཟང་སྟོན་པའི་བླ་མ་ལ། །རྩེ་གཅིག་གུས་པའི་ཡིད་ཀྱིས་གསོལ་བ་འདེབས། །རྙེད་དཀའི་དལ་
འབྱོར་རྟེན་བཟང་ཐོབ་གྱུར་ཅིང། །མ་ལྟར་བརྩེ་བའི་དགེ་བའི་བཤེས་གཉེན་གྱིས། །རྗེས་བཟུང་ཆོས་ལ་སྤྱོད་པའི་སྐབས་ལྡན་འདིར། །གསུང་གི་བདུད་རྩི་ངོམས་མེད་འཐུང་བར་ཤོག་རྒྱལ་བའི་གསུང་རབ་ཀུན་གྱི་སྙིང་པོའི་
དོན། །རྩེ་གཅིག་ཉམས་སུ་ལེན་པའི་བློ་ཤུགས་དང། །མར་གྱུར་དོན་དུ་སངས་རྒྱས་ཐོབ་འདོད་བློ། །ཤུགས་དྲག་ལྷན་ཅིག་རྒྱུད་ལ་སྐྱེ་བར་ཤོག་གནས་སྐབས་སུ་ཡང་དམ་ཆོས་སྒྲུབ་པའི་གེགས། །ཕྱི་ནང་ཉེར་འཚེ་
མ་ལུས་ཞི་བ་དང། །ཆོས་ལྡན་འབྱོར་པ་ལུང་རྟོགས་ཡོན་ཏན་ཚོགས། །ཟླ་བ་ཡར་གྱི་ངོ་བཞིན་འཕེལ་བར་ཤོག་ཇི་སྲིད་སངས་རྒྱས་མ་ཐོབ་དེ་སྲིད་དུ། །དལ་འབྱོར་རྟེན་བརྒྱུད་བཤེས་གཉེན་དམ་པ་ཡིས། །རྗེས་

[283A]༄༅། །བཟུང་རྟག་ཏུ་རབ་བྱུང་ཐོབ་པ་དང། །ཐེག་མཆོག་ཆོས་ཀྱིས་རང་རྒྱུད་ཡོངས་སྨིན་ཤོག་འདི་སྣང་འགགས་ཚེ་བདེ་ལྡན་ཞིང་མཆོག་ཏུ། །པདྨོ་ལས་སྐྱེས་མགོན་པོ་འཁོར་བཅས་ཀྱི། །ཞལ་མཐོང་
གསུང་གི་བདུད་རྩིར་སྤྱོད་བྱེད་པའི། །སྐལ་བཟང་སྲས་ཀྱི་ཐུ་བོར་འགྱུར་བར་ཤོག་ཅེས་བཀྲ་ཤིས་ལྗོངས་སྤྲུལ་པའི་སྐུའི་གསོལ་དཔོན་དཀའ་བཅུ་དགེ་ཚོགས་བསྟན་འཛིན་གྱིས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་
ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    རྗེ་རྒྱལ་བ་ཀུན་གྱི་ཡེ་ཤེས་ཉིད། །ཕ་མཚུངས་མེད་དྲིན་ཅན་བླ་མའི་ཞབས། །སྤྲང་བདག་སྙིང་པདྨོའི་དབུས་བཞུགས་ལ་
བློ་ཆོས་ལ་ཕྱོགས་པར་བྱིན་གྱིས་རློབས། །རྟེན་དལ་བརྒྱད་འབྱོར་བཅུ་ཚང་བའི་ལུས། །འདི་ཐོབ་དཀའ་ཇིག་སླའི་ཚུལ་མཐོང་ན། །ད་དོན་མེད་བྱ་བས་མི་འདའ་བར། །དོན་སྙིང་པོ་ལེན་པར་མི་རིགས་སམ། །དཀོར་ནོར་
རྫས་སྦྲང་མའི་སྦྲང་རྩི་དང། །ལུས་མི་རྟག་རྩྭ་རྩེའི་ཟིལ་པ་འདྲ། །སྲོག་བརྟན་མེད་ནམ་མཁའི་གློག་དང་མཚུངས། །ད་འཁོར་བའི་གནས་ལ་ཆགས་པ་འཁྲུལ། །ཚེ་རླུང་ནང་མར་མེ་བཏེག་པ་ལྟར། །ལར་སྐད་ཅིག་ཉིད་
ལ་འཇིག་འགྱུར་ཞིང། །ཀུན་མི་འདོད་འཆི་བདག་ཁར་ཆུད་ན། །དུས་གཏན་གྱི་མདུན་མ་སྒྲུབ་རེ་རན། །ལུས་ལོངས་སྤྱོད་གཉེན་འཁོར་དབུས་གནས་ཀྱང། །སྐྱབས་རེ་ས་བྲལ་བའི་བར་དོའི་འཕྲད། །ཡིད་འཕྱོ་ཞིང་

[283B] །སྐྱབས་དམ་ཆོས་མིན་པ་ཅང་འདུག་གམ། །སྔོན་ཐོག་མེད་དུས་ནས་ད་ལྟའི་བར། །ལས་མི་དགེ་བཅུ་དང་མཚམས་མེད་ལྔ། །ཅི་བསགས་ཀུན་རང་རྗེས་ངེས་འབྲང་བས། །ད་མྱོང་འགྱུར་སྡུག་བསྔལ་
ཨ་ཙ་མ། །སྤྱིར་སྲིད་པའི་རྒྱ་མཚོ་གཏིང་རེ་ཟབ། །སྒོས་ཉོན་མོངས་ཆུ་སྲིན་འཇིགས་པའི་ཁར། །ལས་ངན་པའི་རླབས་ཀྱིས་ཡོངས་འཕངས་པའི། །ཐར་མེད་ཀྱི་སྡུག་བསྔལ་ཨེ་བཟོད་སོམས། །ཚངས་དབང་པོ་མདའ་ལྔ་པ་ལ་
སོགས། །སྟོབས་ལོངས་སྤྱོད་འདོད་དགུར་རོལ་མཛད་ཀྱང། །དུས་ནམ་ཞིག་དམྱལ་བའི་མེས་བསྲེག་ན། །ཁམས་གསུམ་གྱི་བདེ་ལ་ཆགས་ལ་འཁྲུལ། །ཡིད་བརྟན་དུ་མེད་པ་འཁོར་བའི་ཆོས། །ལར་དེང་སང་སྐྱེ་བོའི་
འགྱུར་ལྡོག་རྣམས། །དབུགས་འབྱུང་འཇུག་ཙམ་ལ་དགྲ་གཉེན་འགྱུར། །ད་སྡིག་གྲོགས་སྤོངས་ལ་རང་ཚུགས་ཟུངས། །ལས་སྐྱེ་རྒན་འཆིའི་ལྕགས་སྒྲོག་གིས། །ཚེ་ཐོག་མེད་དུས་ནས་ད་བར་བསྡམས། །དེ་འགྲོ་ལ་
ཐབས་རང་དབང་ཡོད་པའི་སྐབས། །ལམ་བསླབ་གསུམ་རྣམ་དག་བསྟེན་པར་རིགས། །དོན་དེ་ལྟར་དྲན་ནས་དཀོན་མཆོག་ལ། །དུས་རྣམ་པ་ཀུན་ཏུ་གསོལ་འདེབས་ཤིང། །སྡིག་མི་དགེའི་ལས་རྣམས་རྒྱང་བསྲིངས་ཏེ་
ད་ཐར་པ་སྒྲུབ་ལ་མི་བརྩོན་ནམ། །ལས་དཀར་ནག་ཕྲ་ཞིབ་ཕྱིར་འབྲང་བ། །བློ་གཟུ་བོར་གནས་པས་ལེགས་བརྟགས་ནས། །ད་སྡིག་སྤོང་དགེ་བའི་ལས་རྣམས་ལ། །སེམས་འགྱོད་མེད་བླང་དོར་བསྟེན་པ་འཚལ། །མར་

[284A]༄༅། །གྱུར་པའི་སེམས་ཅན་མཐའ་ཡས་པར། །བྱམས་སྙིང་རྗེ་བྱང་ཆུབ་སེམས་བསྐྱེད་ཅིང། །རྗེ་རྒྱལ་བའི་ཐུགས་ཀྱི་ཟབ་དོན་དང། །རྒྱ་ཆེ་བའི་ཆོས་ལ་འབད་རྩོལ་དགོས། །དུས་རྟག་ཏུ་བསྟེན་ན་སྲིད་ཞི་
ཡི། །དཔལ་འདོད་དགུའི་འབྱོར་པ་མཆོག་སྟེར་བའི། །ནོར་འཕགས་ནོར་བདུན་གྱི་མཛོད་བཟང་པོ། །ད་ལུས་གྲིབ་བཞིན་དུ་བསྟེན་ར་རན། །དྲིན་ཆེ་བའི་སེམས་ཅན་ཕ་མ་ལ། །བྱམས་སྙིང་རྗེ་ལྡན་པའི་སེམས་བསྐྱེད་ནས་
རྗེ་དུས་གསུམ་མཁྱེན་པའི་རྗེས་ཞུགས་ན། །དེ་དལ་འབྱོར་ཐོབ་པ་དོན་ལྡན་ཡིན། །ཡིད་གུས་པས་བླ་མའི་རྣལ་འབྱོར་དང། །ལར་གང་སྣང་སྒྱུ་མ་ལྷ་སྐུ་དང། །དོན་སྟོང་ཉིད་སྙིང་རྗེའི་རྣལ་འབྱོར་ལ། །དུས་ཉིན་མཚན་
གཡེལ་མེད་སྐྱོང་བ་གཅེས། །ཚོགས་དྲུག་ཏུ་སྣང་བ་གང་ཤར་ཡང། །དེ་དགག་སྒྲུབ་སྤོངས་ལ་སྣང་ཚུལ་ལྟོས། །ཚུལ་དེ་བཞིན་བརྟགས་པས་རྗེན་པར་གསལ། །དོན་དེ་ལྟའི་ངང་དུ་མཉམ་པར་ཞོག་གནས་
དབེན་པར་འདུག་ཀྱང་བག་མེད་ཀྱིས། །དོན་མེད་པའི་བྱ་བས་འདའ་གྱུར་ན། །དགོན་སྟོང་པའི་རི་དྭགས་སྤྱོད་ཚུལ་འདྲ། །ད་ཡེངས་མེད་བག་དང་ལྡན་པར་བྱོས། །རྗེ་རྒྱལ་བ་གོང་མའི་རྣམ་ཐར་བཞིན། །དུས་གསུམ་
དུ་བསགས་པའི་བདག་གཞན་དགེ་དོན་འཁོར་གསུམ་དག་པས་རྒྱས་བཏབ་སྟེ། །མ་འགྲོ་ཀུན་བྱང་ཆེན་རྒྱུ་རུ་བསྔོ། ཞེས་པ་འདི་ནི་རི་ཁྲོད་པ་དཀའ་བཅུ་ཡེ་ཤེས་བསྟན་འཛིན་གྱིས་འདི་ལྟ་བུ་ཞིག་དགོས་ཞེས་སྔ་ཕྱིར་ཡང་

[284B] །    ༈    བསྐལ་བཟང་རྣམ་འདྲེན་བཞི་པ་ཐུབ་དབང་གི་ངོ་མཚར་བརྒྱ་ཕྲག་ཟློས་གར་འཁྲུངས་རབས་ཀྱི། །
སྣང་བརྙན་དབང་པོའི་གཞུ་རིས་ལྟར་བཀྲ་བ། །ཡེ་ཤེས་མངོན་སུམ་བྱོན་འདྲའི་གྲྭ་ཐང་དང། །ལྗོངས་འདིར་ཐུབ་པའི་གསུང་རབ་འགྱུར་རོ་ཅོག་བདེ་གཤེགས་ཐུགས་རྟེན་རྣམ་བརྒྱད་ཚར་གཉིས་དང། །གཞན་ཡང་སྐུ་རྟེན་
གསུང་སོགས་ཐོར་བུ་བཅས། །བསོད་ནམས་ཞིང་དུ་དང་བས་ལེགས་པར་བསྐྲུན། །འདིས་མཚོན་རྣམ་དཀར་དགེ་བ་ཅི་བསགས་པ། །བདག་སོགས་མཁའ་མཉམ་མ་རྒན་འགྲོ་བ་རྣམས། །མངོན་མཐོ་ལྷ་མིའི་རྟེན་བཟང་
ལེགས་བརྒྱུད་དེ། །ངེས་ལེགས་སྐུ་གསུམ་གོ་འཕང་ཐོབ་ཕྱིར་བསྔོ། །ཞེས་པ་རྒྱ་སྟོན་སྐུ་སྐྱེ་ཡིས། །ཟས་གཙང་སྲས་ཀྱི་སྐུ་གསུང་ཐུགས། །རྟེན་མཆོག་བཞེངས་པའི་བསྔོ་ཚིག་ཏུ། །སྦྱར་བས་འགྲོ་རྣམས་བདེ་ལྡན་
ཤོག།    ༈    །སསྟི། རྣམ་འདྲེན་ཐུགས་རྗེའི་སྤྱི་གཟུགས་ཙོང་ཁ་པ། །བསླབ་གསུམ་རྒྱན་མཛེས་བློ་བཟང་ཡེ་ཤེས་ཞབས། །པད་དཀར་འཛིན་པ་སྐལ་བཟང་རྒྱ་མཚོའི་སྡེ། །མཉམ་མེད་བླ་མ་གསུམ་ལ་གསོལ་
བ་འདེབས། །རབ་འབྱམས་རྒྱལ་བ་རྒྱ་མཚོའི་ཡེ་ཤེས་མཆོག་གཅིག་བསྡུས་ངག་གི་དབང་ཕྱུག་འཇམ་པའི་དབྱངས། །གདུལ་བྱར་ཆེས་ཚུལ་སྟོན་ལ་དབྱེར་མེད་པའི། །འགྲོ་རྣམས་བྱམས་པས་སྐྱོང་ལ་གསོལ་བ་འདེབས།།

[285A]༄༅། །སྐྱེ་རབས་དུ་མར་ཆུ་ཡི་གཟེགས་མ་ལྟར། །ཉེར་བསགས་ཚོགས་གཉིས་རྒྱ་མཚོ་ལས་ཐོན་ཞིང། །ཕུན་ཚོགས་ཡོན་ཏན་ལྡན་པའི་འོད་དཀར་ཅན། །གདུལ་བྱའི་ཀུ་མུད་བཞད་ལ་གསོལ་བ་འདེབས་
དག་ལ་དབང་བསྒྱུར་བློ་གྲོས་གཞལ་མེད་ཁང། །བྱམས་དང་སྙིང་རྗེ་ལྷག་བསམ་ནོར་གྱིས་བལྟམས། །འགྲོ་ལ་ཆོས་སྦྱིན་རྒྱ་ཆེར་སྤེལ་མཛད་པའི། །བཤེས་གཉེན་དམ་པ་སྲིད་མཐར་རྟག་བརྟན་ཤོག་མདོ་རྒྱུད་གཞུང་
ལུགས་ཀུན་ལ་མཁྱེན་པ་རྒྱས། །བསླབ་གསུམ་རྣམ་དག་ཡོན་ཏན་འབྱུང་བའི་གཞི། །ལུང་རྟོགས་དམ་ཆོས་ཀུན་གྱི་མཛོད་འཛིན་པ། །ཟླ་བྲལ་དགེ་བའི་བཤེས་གཉེན་ཞབས་བརྟན་ཤོག་ཐུབ་དབང་གཉིས་པ་རྗེ་བཙུན་ཙོང་ཁ་
པའི། །དྲི་མེད་རིང་ལུགས་ཕྱོགས་བཅུར་སྤེལ་བ་ལ། །ཉིན་མཚན་དཀའ་པ་མེད་པའི་སྙིང་སྟོབས་ཅན། །ཡོངས་འཛིན་དམ་པ་བསྐལ་བརྒྱར་ཞབས་བརྟན་ཤོག་འདིས་མཚོན་དགེ་བས་བདག་གཞན་འགྲོ་བ་ཀུན། །ཐེག་
མཆོག་ཡོངས་འཛིན་དམ་པས་རྗེས་བཟུངས་ཏེ། །རིམ་གཉིས་ཟབ་མོའི་རྣལ་འབྱོར་མཐར་ཕྱིན་ནས། །ཟུང་འཇུག་གོ་འཕང་མྱུར་དུ་ཐོབ་པར་ཤོག་ཅེས་པ་འདི་ནི་རབ་འབྱམས་སྨྲ་བ་ངག་དབང་བྱམས་པ་ལ་བརྟན་བཞུགས་
གསོལ་འདེབས་འདི་ལྟ་བུ་ཞིག་དགོས་ཞེས་མཁན་པོ་སྐུ་སྐྱེ་ཡེ་ཤེས་བསྟན་སྒྲོན་གྱིས་སྔ་ཕྱིར་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་སོ། །    ༈    འདིར་བླ་མའི་རྣལ་འབྱོར་

[285B] །རང་ཉིད་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་བྱས་ཏེ་དགེ་སེམས་ཁྱད་པར་ཅན་གྱི་ངང་ནས་འདི་ལྟར་ཉམས་སུ་བླང་བར་བྱ་སྟེ། །    ༈    །དཔག་
བསམ་ལོ་འདབ་འབྲས་བུས་དུད་པའི་སྟེང། །སྣ་ཚོགས་རིན་ཆེན་ལས་གྲུབ་འོད་འབར་ཁྲིར། །ཆུ་སྐྱེས་ཉི་ཟླའི་དཀྱིལ་འཁོར་རྒྱས་པའི་སྟེང། །དུས་གསུམ་རྒྱལ་ཀུན་ཐུགས་རྗེའི་ངོ་བོ་ཉིད། །རྩ་བའི་བླ་མ་གསུམ་ལྡན་དགེ་སློང་
ཚུལ། །སྐུ་མདོག་དཀར་གསལ་དགྱེས་པའི་འཛུམ་ཞལ་ཅན། །ཞལ་གཅིག་ཕྱག་གཉིས་གཡས་པས་ཆོས་འཆད་དང། །ཕྱག་གཡོན་མཉམ་གཞག་སྟེང་ན་གླེགས་བམ་བསྣམས། །གསེར་མདོག་པཎ་ཞྭ་ཆོས་གོས་རྣམ་
པ་གསུམ། །གསོལ་ཞིང་ཞབས་གཉིས་རྡོ་རྗེའི་སྐྱིལ་ཀྲུང་བཞུགས། །མཐའ་སྐོར་དངོས་བརྒྱུད་བླ་མ་ཡི་དམ་ལྷ། །སངས་རྒྱས་བྱང་སེམས་ཉན་རང་མཁའ་འགྲོ་དང། །བསྟན་སྲུངས་དམ་ཅན་རྒྱ་མཚོའི་ཚོགས་དང་བཅས།།
འོད་ཕུང་དབུས་ན་ལྷ་མ་མེར་གསལ་བ་ཡི། །གནས་གསུམ་ཡི་གེ་གསུམ་གྱིས་ལེགས་མཚན་པའི། །ཐུགས་ཀའི་ཧཱུཾ་གི་འོད་ཟེར་ལྕགས་ཀྱུ་ཡིས། །གར་བཞུགས་གནས་ནས་ཡེ་ཤེས་སེམས་དཔའ་ཀུན། །སྤྱན་
དྲངས་དམ་ཚིག་སོ་སོར་དབྱེར་མེད་ཐིམ། །བདག་ཉིད་བསོད་ནམས་ཞིང་གི་མཆོག་ཏུ་གྱུར། །གང་གི་ཞབས་བརྟེན་པདྨོ་གུས་བསྟེན་ན། །མཆོག་ཐུན་དངོས་གྲུབ་འདོད་དགུ་སྩོལ་མཛད་ཅིང། །མ་ནོར་ལམ་བཟང་གསལ་བར་

[286A]༄༅། །སྟོན་མཛད་པའི། །ཐེག་མཆོག་དགེ་བའི་བཤེས་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་ཚོགས་མ་ལུས་འབུལ། །ནོངས་པ་ཀུན་བཤགས་དགེ་ཚོགས་རྗེས་ཡི་རང། །ཟབ་
རྒྱས་ཆོས་འཁོར་བསྐོར་ཞིང་བརྟན་པར་བཞུགས། །དུས་གསུམ་རྣམ་དཀར་བྱང་ཆུབ་ཆེན་པོར་བསྔོ། །རྨད་བྱུང་ཐུགས་རྗེའི་རྟ་ལྗང་ཅན་འོད་ཀྱིས། །བུ་རམ་ཤིང་བསྟན་པདྨོའི་ཚལ་ཕྱེ་ནས། །སྐལ་ལྡན་བུང་བར་
ལེགས་བཤད་སྦྲང་རྩིའི་བཅུད། །སྩོལ་ལ་ཟླ་བྲལ་མགོན་པོར་གསོལ་བ་འདེབས། །གང་གི་བློ་གྲོས་ཁང་བཟང་ཁྱོན་ཡངས་པོ། །བསླབ་གསུམ་རྣམ་དག་ངེས་འབྱུང་བྱང་སེམས་དང། །ཡང་དག་ལྟ་བ་ཕྱིན་དྲུག་བསྡུ་
བཞིས་ཕྱུག་དམ་ཆོས་དགོས་འདོད་སྩོལ་ལ་གསོལ་བ་འདེབས། །རླབས་ཆེན་བསོད་ནམས་མཆོག་གིས་བསྐྲུན་པའི་སྐུ། །ཟབ་རྒྱས་ཆོས་སྒྲ་སྙན་འཇེབས་སྒྲོགས་པའི་གསུང། །ཇི་ལྟ་ཇི་སྙེད་ཤེས་བྱ་ཀུན་གཟིགས་
ཐུགས། །ལེགས་མངའ་དགེ་བའི་བཤེས་ལ་གསོལ་བ་འདེབས། །བདག་འཛིན་སྲིད་པའི་བཙོན་ཁང་ར་བ་འདིར། །གྲངས་མེད་དུས་ནས་ཆུང་པའི་ཉམ་ཐག་འགྲོར། །བདག་མེད་གནས་ལུགས་ལམ་བཟང་སྟོན་པ་ལ། །
ཟླ་བྲལ་དཔལ་ལྡན་བླ་མར་གསོལ་བ་འདེབས། །དེ་ལྟར་སྙིང་གི་ཁོང་ནས་གསོལ་བཏབ་མཐུས། །བླ་མ་ལྷ་ཚོགས་རྣམས་ཀྱི་སྐུའི་ཆ་ལས། །བདུད་རྩི་འོད་ཟེར་སྣ་ལྔའི་རྒྱུན་བྱུང་བ། །བདག་གཞན་ཀུན་གྱི་སྒོ་གསུམ་

[286B] །ནད་གདོན་སྡིག་སྒྲིབ་བག་ཆགས་དང་བཅས་དག་ཚེ་དང་བསོད་ནམས་ལུང་རྟོགས་ཡོན་ཏན་འཕེལ། །ཞིང་མཆོག་དམ་པའི་བྱིན་རླབས་མ་ལུས་པ། །བདག་གཞན་སེམས་ཅན་ཀུན་ལ་ཐིམ་པར་གྱུར། །
ཚོགས་ཞིང་རྣམས་ཀྱང་དགྱེས་པ་ཆེན་པོ་ཡིས། །མཐའ་ནས་འོད་ཞུ་རྩ་བའི་བླ་མར་ཐིམ། །དེ་ཡང་འོད་ཞུ་བདག་ཉིད་ལ་ཐིམས་པས། །སྒོ་གསུམ་སྐུ་གསུང་ཐུགས་དང་རོ་གཅིག་གྱུར། །དེ་ལྟ་བུའི་ང་རྒྱལ་དང་གསལ་སྣང་
བརྟན་པོའི་ངང་དུ་ཅུང་ཟད་མཉམ་པར་བཞག་སྟེ། དེ་ནས། འདིས་མཚོན་དུས་གསུམ་རྣམ་དཀར་དགེ་བའི་མཐུས། །བདག་སོགས་དེང་ནས་བྱང་ཆུབ་སྙིང་པོའི་བར། །རྗེ་བཙུན་བླ་མ་མཆོག་གིས་རྗེས་བཟུངས་ནས། །མདོ་རྒྱུད་
བདུད་རྩིའི་རོ་ལ་སྤྱོད་པར་ཤོག་སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་བསྔོ་བ་སྨོན་ལམ་བཀྲ་ཤིས་ཀྱིས་བརྒྱན་པ་བྱའོ། །ཞེས་རི་ཁྲོད་ཕུར་བུ་ཅོག་གི་བླ་མ་ངག་དབང་བྱམས་པ་ལ་བརྟེན་པའི་བླ་མའི་རྣལ་འབྱོར་ཞིག་
དགོས་ཞེས་རབ་འབྱམས་པ་བརྩོན་འགྲུས་དང། །རབ་འབྱམས་པ་རིན་ཆེན་ལེགས་པ། །སྤེལ་རྐྱང་པ་ཚེ་དབང་བསམ་གྲུབ་གསུམ་གྱིས་གཙོས་སློབ་བུ་དོན་གཉེར་ཅན་མང་པོས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་
བཟང་ཡེ་ཤེས་ཀྱིས་གཟིམས་ཁང་རྒྱལ་མཚན་མཐོན་པོར་སྦྱར་བའོ། །སརྦ་ཛག་ཏམ།།    ༈   སྒྲིབ་གཉིས་སྤྲིན་བྲལ་བློ་གྲོས་དཀྱིལ་འཁོར་རྒྱས། །རྣམ་དག་བསླབ་གསུམ་

[287A]༄༅། །རི་དྭགས་མཚན་མས་མཛེས། །སྐལ་བཟང་འགྲོ་ཀུན་ཡེ་ཤེས་འོད་དཀར་གྱིས། །སྐྱོང་མཁས་སྐྱབས་ཀྱི་དམ་པ་ཞབས་བརྟན་ཤོག་རྣམ་འདྲེན་ཀུན་ཡ་བ་བློ་གཏེར་གཉིས་པ་བཞིན། །
ཇི་ལྟ་ཇི་སྙེད་ཆོས་ཀུན་ཐུགས་ཆུད་ནས། །བདག་མེད་གནས་ལུགས་ལམ་བཟང་ལེགས་སྟོན་པའི། །བསྟན་པའི་སྒྲོན་མེ་བསྐལ་བརྒྱར་ཞབས་བརྟན་ཤོག་ཅེས་པ་འདི་ཡང་དང་ལྡན་དཔོན་ཐུ་ས་ལག་ཆི་ལྷ་སྲུངས་
རྡོ་རྗེས་འདི་ལྟ་བུ་ཞིག་དགོས་ཞེས་བསྐུལ་བའི་དོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    རྨད་བྱུང་བློ་གྲོས་ཟབ་ཡངས་ཆུ་གཏེར་ཆེ། །རྣམ་དག་བསླབ་གསུམ་རིམ་གཉིས་ནོར་གྱིས་
ཕྱུག་འཕྲིན་ལས་བཟང་པོའི་རླབས་འཕྲེང་ཕྱོགས་བཅུར་གཡོ། །ཡེ་ཤེས་མཚན་ཅན་བསྐལ་བརྒྱར་ཞབས་བརྟན་ཤོག་ཅེས་པ་འདི་ནི་བསླབ་པ་གསུམ་གྱིས་ཐུགས་རྒྱུད་ཡོངས་སུ་ཕྱུག་པ་བློ་བཟང་དབང་ཆེན་དཔལ་
འབར་པཎྜི་ཏ་ནོ་མོན་ཁང་གིས་དབུས་ཁལ་ཁ་བླ་དཔོན་ཚང་མས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བགྱིས་པའོ།།    ༈    ཕུལ་བྱུང་བློ་གྲོས་འཆི་མེད་ལམ་བཟང་ལས། །ཡེ་ཤེས་འོད་སྟོང་སྤྲོ་བས་
རྒྱལ་བ་ཡི། །བསྟན་པའི་པད་ཚལ་འབྱེད་ལ་ཟླ་བྲལ་བ། །བཤེས་གཉེན་ཉིན་མོའི་མགོན་ཁྱོད་ཞབས་བརྟན་གསོལ། །ཟུར་ཕུད་ལྔ་པས་གདུལ་བའི་ཞིང་གཟིགས་ནས། །ཆོས་ཀྱི་རྒྱལ་པོའི་ཟློས་གར་གྱིས་རོལ་

[287B] །ཁྲི་ལ་མི་འཇིགས་དབང་བསྒྱུར་གནམ་སྐོས་ལྷ། །བསྐལ་པ་རྒྱ་མཚོའི་བར་དུ་ཞབས་བརྟན་ཤོག་རྣམ་དག་དགེ་བའི་ཆུ་གཏེར་ལས་འཁྲུངས་ཤིང། །འཕྲིན་ལས་སྣང་བས་ཕྱོགས་ཀུན་འགེངས་མཛད་པའི། །མི་རྗེ་
འཇམ་མགོན་ཟླ་བ་སྲིད་མཐའི་བར། །བདུད་རིགས་ནམ་མཁའི་གླང་པོས་སྒྲིབ་མེད་ཤོག་མྱུར་མཛད་མགོན་པོ་རྣམ་མང་ཐོས་བའི་སྲས། །ཆོས་ཀྱི་རྒྱལ་པོ་ལ་སོགས་བསྲུང་མ་ཡིས། །འཇམ་དབྱངས་གོང་མའི་ཆབ་སྲིད་
བརྟན་པ་དང། །འཕྲིན་ལས་ཕྱོགས་བཅུར་རྒྱས་པའི་གོགས་མཛོད་ཅིག་མཆོག་གསུམ་བྱིན་རླབས་རྟེན་འབྲེལ་སླུ་མེད་མཐུས། །གནམ་སྐོས་གོང་མའི་འཕྲིན་ལས་གདུགས་གཅིག་གིས། །རྒྱ་མཚོའི་གོས་ཅན་ཁྱོན་
ཀུན་ཡོངས་ཁྱབ་སྟེ། །རྫོགས་ལྡན་དཔལ་ལ་རོལ་བའི་བཀྲ་ཤིས་ཤོག་ཅེས་པ་འདི་ནི་དང་སྟོབས་དང་ལྡན་པ་དཔོན་མཐོ་རོན་པད་ལི་ཆེ་མཆོག་རྣམ་རྒྱལ་གྱིས་འདི་ལྟ་བུ་ཞིག་དགོས་ཞེས་བསྐུལ་པའི་ངོར་ཤཱཀྱའི་བཙུན་པ་བློ་
བཟང་ཡེ་ཤེས་ཀྱིས་བགྱིས་པའོ།།    ༈    བསོད་ནམས་ཡེ་ཤེས་ཆོགས་གཉིས་ཡོངས་རྫོགས་པའི། །གཉིས་མེད་བདེན་པ་གསུང་དང་དམ་པའི་ཆོས། །རིག་གྲོལ་གཉིས་ལྡན་རྒྱལ་
སྲས་དགེ་འདུན་ཏེ། །མཆོག་གསུམ་ཐུགས་རྗེའི་གཟི་འོད་དེང་འབར་མཛོད། །དྲག་པོའི་འོད་ཀྱིས་ཆུ་སྐྱེས་ཚལ་འབྱེད་བཞིན། །བློ་བཟང་རྒྱལ་བའི་མདོ་སྔགས་ཆོས་ཚུལ་ཀུན། །གསལ་བྱེད་བསྟན་པའི་སྒྲོན་མེ་འོད་པོ་ཆེ། །བགྲང་

[288A]༄༅། །ཡས་བསྐལ་པ་རྒྱ་མཚོར་གཡོ་མེད་ཤོག་རྨད་བྱུང་བློ་གྲོས་བཟང་པོའི་ཡལ་ག་ལས། །གཞན་ཕན་འཕྲིན་ལས་འོད་ཟེར་སྟོང་སྤྲོ་བའི། །བཤེས་གཉེན་བསྟན་པའི་སྒྲོན་མེ་སྲིད་མཐའི་བར། །
མཐའ་ཀླས་ཡིད་ཅན་མགོན་དུ་རྟག་བརྟན་ཤོག་གངས་རིའི་མདངས་འཕྲོག་བཅོམ་ལྡན་འཁོར་ལོ་སྡོམ། །ཚེ་དཔག་མེད་མགོན་ཡིད་བཞིན་འཁོར་ལོ་སོགས། །འཆི་མེད་མཆོག་སྩོལ་ལྷ་ཡི་བྱིན་རླབས་མཐུས། །བློ་བཟང་
བསྟན་པའི་སྒྲོན་མེ་ཞབས་བརྟན་ཤོག་ཐུབ་བསྟན་གངས་རིའི་སྤོ་ལ་གནས་བཅས་ཤིང། །ལུང་རིགས་ཆོས་ཀྱི་སྒྲ་དབྱངས་སྒྲོགས་པ་ལ། །མི་འཇིགས་སྤོབས་པའི་གོ་འཕང་མཆོག་བརྙེས་པ། །མཁས་མཆོག་གདོང་
ལྔའི་དབང་པོ་ཁྱོད་གསོལ་འདེབས། །ཚོགས་གཉིས་རྒྱ་མཚོའི་ཀློང་ཡངས་ལས་ཐོན་ཞིང། །དྲི་མེད་མཁའ་ལས་འཕྲིན་ལས་ཟེར་སྟོང་སྤྲོ། །ལུས་ཅན་ཕན་བདེའི་པད་ཚལ་རྒྱས་མཛད་པའི། །བཤེས་གཉེན་རྟ་བདུན་དབང་
པོར་གསོལ་བ་འདེབས། །དེང་ནས་འགྲོ་ཀུན་རྡོ་རྗེ་འཛིན་པའི་ས། །མ་ཐོབ་དེ་སྲིད་ཁྱེད་ཀྱིས་མི་བཏང་ཞིང། །ཐེག་མཆོག་ཆོས་ཀྱི་བདུད་རྩིའི་རྒྱུན་བཟང་པོས། །འགྲོ་བློའི་བུམ་བཟང་གང་པ་ཉིད་གྱུར་ཅིག་ཅེས་རྗེ་བཙུན་
དམ་པ་བློ་བཟང་བསྟན་པའི་སྒྲོན་མེར་གསོལ་འདེབས་བརྟན་བཞུགས་དང་བཅས་པ་ཞིག་དང་བས་འབུལ་འདོད་ཡོད་པའི་ཐོག་མདོ་སྔགས་ཡོངས་སུ་རྫོགས་པའི་བཤེས་གཉེན་ཆེན་པོ་བློ་བཟང་དབང་ཆེན་དཔལ་འབར་པཎྜི་ཏ་ནོ་མོན་

[288B] །   ༈    །རབ་འབར་སྟོབས་བཅུ་མངའ་དང་དམ་པའི་
ཆོས། །རིག་གྲོལ་གཉིས་ལྡན་རྒྱལ་སྲས་དགེ་འདུན་ཏེ། །སྐྱབས་མཆོག་རྣམ་པ་གསུམ་ལ་མགོས་ཕྱག་འཚལ། །ནཱ་གཱརྫུ་ནའི་སྲས་མཆོག་འབར་བའི་གཙོ། །གྲུབ་པ་མཆོག་བརྙེས་ནག་པོ་སྤྱོད་པའི་ཞབས། །ས་སྐྱོང་དགེ་
བའི་རིགས་འཁྲུངས་རཱ་ཏན་ཆེ། །མཚུངས་མེད་པཎ་ཆེན་གསུམ་ལ་གསོལ་བ་འདེབས། །སྐད་གཉིས་སྨྲ་དབང་རོང་ཟོམ་ཆོས་བཟང་དང། །བདེ་ཆེན་མཆོག་བརྙེས་དར་མ་དབང་ཕྱུག་ཞབས། །མཐའ་བཞི་བྲལ་བ་དབུ་མའི་
དོན་བཟང་པོ། །ཐུགས་བརྙེས་འོད་ཟེར་དཔལ་ལ་གསོལ་བ་འདེབས། །གཤིན་རྗེའི་གཤེད་དངོས་འབྲུག་སྒྲ་རྒྱལ་མཚན་དང། །རྟེན་འབྱུང་དོན་གཟིགས་སངས་རྒྱས་རས་ཆེན་ཞབས། །རབ་འབྱམས་ཤེས་བྱའི་གནས་ཀུན་
མི་འཇིགས་མཁྱེན། །སངྒྷ་བྷ་དྲའི་ཞབས་ལ་གསོལ་བ་འདེབས། །འཇམ་པའི་དབྱངས་དངོས་བཀྲ་ཤིས་དཔལ་ལྡན་དང། །ལྔ་རིག་པཎ་ཆེན་ཆོས་ཀྱི་ཉིན་བྱེད་ཞབས། །རྣམ་དཀར་འཕྲིན་ལས་བཟང་པོའི་མཐུ་བརྟས་པ། །
ཀུན་དགའ་གྲོལ་མཆོག་ཞབས་ལ་གསོལ་བ་འདེབས། །ཕན་བདེའི་མཆོག་སྩོལ་དགའ་བྱེད་ས་སྐྱོང་དང། །འཁོར་ལོའི་མགོན་དངོས་ཀུན་དགའ་སྙིང་པོའི་ཞབས། །བློ་བཟང་རྒྱལ་བ་གཉིས་པའི་མདོ་སྔགས་ཀྱི། །བསྟན་

[289A]༄༅། །པའི་རྒྱལ་མཚན་འཛིན་ལ་གསོལ་བ་འདེབས། །ཟབ་ཡངས་བློ་གྲོས་ལུང་རྟོགས་ནོར་གྱིས་གང། །བཟང་པོའི་མཛད་པས་འགྲོ་ལ་ཐར་པའི་ལམ། །མ་ནོར་སྟོན་ལ་ཟླ་མེད་དགེ་བའི་བཤེས། །བསྟན་
པའི་སྒྲོན་མེའི་ཞབས་ལ་གསོལ་བ་འདེབས། །མཆོག་གསུམ་བསླུ་བ་མེད་པའི་བྱིན་རླབས་དང། །དམ་ཅན་ཆོས་སྐྱོང་བསྲུང་མའི་མཐུ་སྟོབས་ཀྱིས། །འགྲོ་མགོན་ཞབས་ཟུང་བསྐལ་བརྒྱར་རབ་བརྟན་ཅིང། །འཕྲིན་ལས་
དབྱར་མཚོ་ལྟ་བུར་རྒྱས་གྱུར་ཅིག་བདག་སོགས་དེང་ནས་སངས་རྒྱས་མ་ཐོབ་པར། །སྐྱབས་མཆོག་ཁྱེད་དང་ནམ་ཡང་མི་འབྲལ་ཞིང། །གསུང་གི་གསང་མཛོད་མ་ལུས་ལེགས་འཛིན་པའི། །སྲས་ཀྱི་ཐུ་བོ་ཉིད་དུ་འགྱུར་
བར་ཤོག་ཅེས་རྗེ་བཙུན་མཆོག་གི་སྤྲུལ་པའི་སྐུ་བློ་བཟང་བསྟན་པའི་སྒྲོན་མེའི་འཁྲུངས་རབས་གསོལ་འདེབས་བརྟན་བཞུགས་དང་བཅས་པ་ཞིག་དགོས་ཞེས་རྗེ་བཙུན་དམ་པའི་མགྲོན་གཉེར་སྦི་ལིག་ཐུ་ནང་སོ་བློ་བཟང་བསྟན་འཛིན་
རྒྱ་མཚོས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པའོ།།    ༈    རབ་འབྱམས་རྒྱལ་ཀུན་འདུས་པའི་ངོ་བོ་ཉིད། །སླུ་མེད་སྐྱབས་གཅིག་བློ་བཟང་ཡེ་ཤེས་
དང། །བཀའ་དྲིན་འཁོར་མེད་དམ་པའི་མཚན་ཅན་ལ། །གསོལ་བ་འདེབས་སོ་འབྲལ་མེད་ཐུགས་རྗེས་གཟིགས། །ཁྱད་པར་མ་འོངས་བྱང་ཕྱོགས་ཤམྦྷ་ལར། །འཁོར་ལོས་བསྒྱུར་ཚེ་བདག་ཀྱང་དེར་སྐྱེས་ནས། །ཐུགས་

[289B] །སྐལ་བཟང་སྲས་ཀྱི་ཐུ་བོ་ཉིད་གྱུར་ཅིག་ཅེས་པ་འདི་ཡང་རྗེ་བཙུན་དམ་པའི་མཚན་ཅན་གྱི་ཞབས་འབྲིང་བ་ནོ་ཡོན་ཆོས་རྗེ་བློ་བཟང་རྡོ་རྗེ་རབ་བརྟན་གྱིས་འདི་ལྟ་བུ་ཞིག་དགོས་ཞེས་བསྐུལ་
བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    གསེར་གྱི་ལྷུན་པོ་ཉི་འོད་འབུམ་ཕྲག་གིས། །འཁྱུད་པ་ཇི་བཞིན་མཚན་པའི་གཟི་འབར་བ། །བླ་མ་ཐུབ་པའི་དབང་པོར་
གུས་བཏུད་ནས། །སྡིག་ལྟུང་བཤགས་ཐབས་མདོར་བསྡུས་བྲི་བར་བྱ། །དེ་ཡང་དཔལ་མར་མེ་མཛད་ཡེ་ཤེས་བོད་དུ་འབྱོན་པའི་ལམ་ཁར་ཉེས་པ་ཕྲ་མོ་ཞིག་བྱུང་བ་ལ་དེ་མ་ཐག་ཚོང་པའི་སྣ་བསྐྱིལ་བཤགས་པ་མཛད། སྡིག་
ལྟུང་དང་ཞག་ཏུ་མི་འགྲོགས་པ་ཡིན་གསུངས་པ་ལྟར་ཉིན་རེ་བཞིན་བསམ་པ་ཐག་པ་ནས་བཤགས་སྡོམ་ཐུབ་ན་ལེགས་ཚོགས་ཆེ་བས། ནང་བར་ལངས་མ་ཐག་གམ་མཚན་མོའི་དུས་ལྟ་བུ་གང་ཡང་རུང་བར་སྐྱབས་སེམས་སྔོན་དུ་བཏང་
ནས། ཕྱོགས་བཅུའི་ཞིང་ཁམས་དཔག་མེད་ན་བཞུགས་པའི། །བླ་མ་རྒྱལ་བ་སྲས་དང་བཅས་པ་རྣམས། །སྤྱན་འདྲེན་དྲི་མེད་མཁའ་ལ་རྒྱུ་སྐར་བཞིན། །འཁོར་བཅས་མདུན་གྱི་ནམ་མཁར་བཞུགས་སུ་གསོལ། །རབ་
འབྱམས་ཞིང་གི་རྒྱལ་བ་སྲས་བཅས་ལ། །ཕྱག་འཚལ་མཆོད་འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་ངན་མི་འདའ་གསོལ་འདེབས་དགེ་བྱང་བསྔོ། ཞེས་ཡན་ལག་

[290A]༄༅། །བདུན་པ་ཕུལ་ནས། ནད་དྲག་པོ་སྨན་པ་མཁས་པ་ལ་སྐྱབས་འཆའ་བ་ལྟར། རང་གཞན་གྱི་སྡིག་པ་དང། དེ་འབྲས་ཀྱིས་ངན་སོང་གསུམ་དུ་སྐྱེ་འགྱུར་སོགས་ལ་འཇིགས་སེམས་དང། དེ་ལས་སྐྱོབ་པའི་
ནུས་པ་མདུན་ན་བཞུགས་པའི་བླ་མ་དཀོན་མཆོག་གསུམ་ལ་ཡོད་པར་ཡིད་ཆེས་པའི་སྒོ་ནས། སྦངས་རྟོགས་ཡོན་ཏན་མཐར་སོ་ན་སངས་རྒྱས་དང། །ཉོན་མོངས་ནང་སལ་སྨན་མཆོག་དམ་པའི་ཆོས། །ཚུལ་བཞིན་སྤྱོད་པ་རྒྱལ་
སྲས་རྒྱ་མཚོ་ལ། །བདག་ཅག་དེ་རིང་ཉིད་ནས་སྐྱབས་སུ་མཆི། ཞེས་ལན་གསུམ་སོགས་བརྗོད་པ་ནི་གཙོ་བོར་རྟེན་གྱི་སྟོབས་སུ་འགྱུར། མཉམ་མེད་ཤཱཀྱའི་རྒྱལ་པོ་ལ་སོགས་པའི། །སངས་རྒྱས་སོ་ལྔ་བདེ་གཤེགས་རབས་
བདུན་དང། །ཕྱོགས་བ་ཅུའི་སངས་རྒྱས་བསྐལ་བཟང་རྣམ་འདྲེན་སྟོང། །སྙིགས་མའི་མགོན་པོ་དེ་བཞིན་གཤེགས་པ་བརྒྱད། །འདས་དང་མ་བྱོན་བལྟར་བཞུགས་པ་ཡི། །རྒྱལ་བ་སྲས་བཅས་ཀུན་ལ་ཕྱག་འཚལ་ཞིང། །
མཆོད་འབུལ་སྙིང་ནས་སྐྱབས་སུ་མཆི་ལགས་ན། །ངན་སོང་སྲིད་པའི་འཇིགས་ལས་བསྐྱབ་ཏུ་གསོལ། ཞེས་བསམ་པ་ཐག་པ་ནས་བརྗོད་པ་ནི་གཉེན་པོ་ཀུན་ཏུ་སྤྱོད་པའི་སྟོབས་སུ་འགྱུར། བསོད་ནམས་ཞིང་བཞུགས་རྒྱལ་པ་
སྲས་བཅས་གསོན། །ཐོག་མེད་དུས་ནས་ཐ་མ་ད་ལྟའི་བར། །སྒོ་གསུམ་གྱིས་བསགས་ཉེས་ལྟུང་ཐམས་ཅད་དང། །ཁྱད་པར་སོ་ཐར་བྱང་སེམས་གསང་སྔགས་ཀྱི། །བཅས་པའི་ར་བ་ལས་འདས་ནོངས་པའི་ཚོགས། །

[290B] །གནས་སུ་མཆི་འགྱུར་མ་ལུས་མི་འཆབ་ཅིང། །མི་སྦེད་མགོན་པོ་འཁོར་བཅས་དྲུང་དུ་བཤགས། ཞེས་བརྗོད་པ་ནི་རྣམ་པར་སུན་འབྱིན་པའི་སྟོབས་སུ་འགྱུར། སླུ་མེད་སྐྱབས་ཀྱི་དམ་པ་
འཁོར་བཅས་ལ། །གུས་པས་ཐལ་སྦྱར་སྙིང་ནས་གསོལ་བ་ནི། །དེང་ནས་ཕྱིན་ཆད་ལུས་ངག་ཡིད་སྒོ་ནས། །ཉེས་ལྟུང་མི་དགེ་མི་བགྱིད་ཡང་དག་སྡོམ། ཞེས་སྔོམས་སེམས་དང་ལྡན་པས་བརྗོད་པ་ནི་ཉེས་པ་ལས་སླར་ལྡོག་པའི་སྟོབས་སུ་
འགྱུར་ཞིང། མཇུག་ཏུ་འཇམ་དཔལ་དཔའ་བོས་སོགས་བསྔོ་སྨོན་དང་བཟོད་གསོལ། རྟེན་ཡོང་ན་བརྟན་བཞུགས། མེད་ན་གཤེགས་གསོལ་སོགས་བྱའོ། །ཞེས་པ་འདི་ནི་མདོ་སྔགས་ཡོངས་སུ་རྫོགས་པའི་བ་ཤེས་གཉེན་ཆེན་པོ་
བློ་བཟང་དབང་ཆེན་དཔལ་འབར་པ་ཎྜི་ཏ་མོ་མོན་ཁང་གི་གསུང་གིས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པའོ།།    ༈    གྲུབ་པའི་དབང་ཕྱུག་རྒྱལ་བ་དབེན་ས་པའི། །
གསང་ཆེན་གསུང་གི་བདུད་རྩི་ངོ་མས་མེད་དུ། །སྤྱང་པས་རང་གཞན་ལེགས་ཚོགས་ལྷུན་གྲུབ་སྟེ། །འགྲོ་བའི་སྐྱབས་གྱུར་མཆོག་ལ་གསོལ་པ་འདེབས། །རིགས་ཀུན་བདག་པོ་བློ་བཟང་ཆོས་རྒྱན་རྗེའི། །སྲས་གྱུར་བློ་གྲོས་ཁང་
བཟང་ལུང་རྟོགས་ཀྱི། །ནོར་བུས་ཡོངས་གང་བསྟན་པའི་རྒྱལ་མཚན་འཛིན། །ཡོངས་འཛིན་དགེ་བའི་བཤེས་ལ་གསོལ་བ་འདེབས། །བློ་བཟང་རྒྱལ་བ་གཉིས་པའི་གསུང་མཛོད་ལ། །བདག་གིར་དབང་བསྒྱུར་རིན་ཆེན་སེམས་བཟུངས་

[291A]༄༅། །ནས། །འགྲོ་ཀུན་གཏན་བདེའི་དཔལ་ལ་སྦྱོར་མཛད་པའི། །ཕུན་ཚོགས་གཟི་འོད་འབར་ལ་གསོལ་བ་འདེབས། །ཚོགས་གཉིས་འཛིན་མའི་ལྟོ་བ་ལས་འཁྲུངས་ཤིང། །ཕྱིན་དྲུག་བསྡུ་བཞིའི་ལོ་འདབ་
མདོན་པར་བཀྲ། །གཞན་ཕན་འབྲས་བུའི་ཁུར་གྱིས་ཡོངས་དུང་པའོ། །བཤེགས་གཉེན་དཔག་བསམ་དབང་པོ་ཞབས་བརྟན་ཤོག་དེང་ནས་ཁ་སྦྱོར་བདུན་ལྡན་གོ་འཕང་མཆོག་མ་ཐོབ་དེ་སྲིད་བདག་ཅག་པདྨོའི་ཚལ། །
མགོན་ཁྱོད་ཐུགས་རྗེའི་ཉི་འོད་ཀྱིས་སྐྱོང་ཞིང། །དགེ་ལེགས་འདབ་སྟོང་བཞད་པའི་བཀྲ་ཤིས་ཤོག་ཅེས་བློ་བཟང་དབང་ཆེན་དཔལ་འབར་པཎྜི་ཏ་ནོ་མོན་ཁང་གི་འཁྲུངས་རབས་གསོལ་འདེབས་བརྟན་བཞུགས་དང་བཅས་པ་འདི་
ལྟ་བུ་ཞིག་དགོས་ཞེས་ཡབ་དར་རྒན་ནོ་ཡོན་པཱ་ཎི་སྐྱབས་དང། གཅུང་དར་རྒན་ཐའི་ཇི་དབང་འཕེལ་ནོར་བུ། དགེ་སློང་དར་རྒན་ནང་སོ་ཤེས་རབ་སོགས་ཀྱིས་དབུས་ཞམ་རིང་པ་ཚང་མས་བསྐུལ་བ་ལྟར་ཤཱཀྱའི་བཙུན་པ་བློ་བཟང་
ཡེ་ཤེས་ཀྱིས་བགྱིས་པའོ།།    ༈   མཁྱེན་རབ་འཇམ་པའི་དབྱངས་དང་གཉིས་མེད་པས། །བློ་བཟང་གྲགས་བསྟན་ཕྱོགས་བཅུར་སྤེལ་བ་ལ། །ཟླ་བྲལ་འགྲོ་ལ་ཐར་པའི་ལམ་
སྟོན་མཁན། །རྗེ་བཙུན་བསྟན་པའི་སྒྲོན་མེར་བདག་གསོལ་འདེབས། །རྒྱལ་བསྟན་སྤེལ་དང་བདག་ཅག་ཡིད་ཅན་ལ། །ཟབ་དང་རྒྱ་ཆེའི་ཆོས་འཁོར་བསྐོར་སླད་དུ། །གཞོམ་གཞིག་བྲལ་བ་རྡོ་རྗེའི་ཁྲི་འཕང་རྩེར། །ནམ་

[291B] །གང་ལ་བརྟེན་ན་བསླུ་བ་མེད་པའི་སྐྱབས། །མགོན་པོ་ཁྱོད་དང་ནམ་ཡང་མི་འབྲལ་ཞིང། །འགྲོ་ཀུན་དོན་དུ་རྫོགས་བྱང་དོན་གཉེར་བློ། །རྒྱུན་ཆད་མེད་པར་སྐྱེ་བར་བྱིན་གྱིས་རློབས་
ཞེས་པ་འདི་ནི་དབང་པོ་ཨེར་ཏེ་ནེ་ནང་སོས་རྗེ་བཙུན་དམ་པ་བློ་བཟང་བསྟན་པའི་སྒྲོན་མེར་གསོལ་འདེབས་བརྟན་བཞུགས་དང་བཅས་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།། །།
   ༈    འགྲོ་བའི་མགོན་གྱུར་ཐུབ་བསྟན་ཆུ་སྐྱེས་ཚལ། །འ་བྱེད་པའི་ཉི་མ་མཆོག་གསུམ་ཐུགས་རྗེ་ཡི། །ཤིང་རྟས་ཉེར་དྲངས་བདག་སོགས་མོས་པའི་མཁར། །བར་གཅོད་སྤྱིན་གྱིས་སྒྲིབ་མེར་མྱུར་འཆར་
ཤོག་ཅེས་པ་འདི་ནི་ཇ་སག་རབ་བརྟན་དང། རྗེ་དྲུང་ཨེར་ཏེ་ནེ་ཤྲཱི་ཀ་ཐུ་གྲྭ་ཚང་སྤྱི་ཚོགས་བཅས་པའི་བླ་མ་འགྲོ་མགོན་བསྟན་པའི་ཉི་མའི་སྐུ་སྐྱེ་མྱུར་འབྱོན་གྱི་སྨོན་ཚིག་ཅིག་དགོས་ཚུལ་ལྟར་དགེ་སློང་ཆོས་སྨྲ་བ་བློ་བཟང་ཡེ་ཤེས་ཀྱིས་
བགྱིས་པའོ།།    ༈    བླ་མ་ཡི་དམ་བསྲུང་མའི་བདེན་བྱིན་མཐུས། །བཀྲ་ཤིས་དགེ་ཆོས་རབ་འཕེལ་རྗེ་བཙུན་མའི། །སྐུ་ཚེའི་བར་གཅོད་ཐམས་ཅད་ཉེར་ཞི་ཞིང། །བཞེད་དོན་གེགས་མེད་འགྲུབ་པ་ཉིད་
གྱུར་ཅིག་ཅེས་པ་འདི་ཡང་དབང་པོ་ཨེར་ཏེ་ནེ་ནང་སོས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཆོས་སྨྲ་བ་བློ་བཟང་ཡེ་ཤེས་ཀྱིས་བགྱིས་པའོ།།    ༈    ངག་གི་དབང་ཕྱུག་བློ་བཟང་གྲགས་པ་ཡི། །རིང་

[292A]༄༅། །ལུགས་བསྟན་པའི་རྒྱལ་མཚན་འཛིན་པ་ལ། །དཔལ་ལྡན་ཐུགས་བསྐྱེད་བཟང་པོའི་མཐུ་གྲུབ་པ། །ཡོངས་འཛིན་དགེ་བའི་བཤེས་ལ་གསོལ་བ་འདེབས། མགོན་ཁྱོད་གང་དུ་བཞུགས་ཀྱང་
མི་ངལ་ཞིང། །མཐའ་ཀླས་འགྲོ་བའི་དོན་ལས་མ་མཆིས་ཀྱང། །བདག་སོགས་མོས་བློའི་ཀུནྡའི་ཚལ་འབྱེད་ཕྱིར། །ཡང་སྲིད་མཆོག་སྤྲུལ་ཟླ་བ་མྱུར་སྟོན་གསོལ། །མཆོག་གསུམ་ངོ་བོ་འཇམ་མགོན་ཅིང་ཁ་པའི། །
བྱིན་རླབས་དམ་ཅན་རྒྱ་མཚོའི་མཐུ་སྟོབས་ཀྱིས། །སྙིང་ནས་གསོལ་བཏབ་ཇི་ལྟར་སྨོན་པའི་དོན། །གེགས་མེད་མྱུར་དུ་འགྲུབ་པ་ཉིད་གྱུར་ཅིག་ཅེས་ཚ་ཁང་ནོ་མིན་ཁང་ངག་དབང་བློ་བཟང་བསྟན་པའི་རྒྱལ་མཚན་དཔལ་
བཟང་པོའི་སྤྲུལ་སྐུ་མྱུར་ཕེབས་ཀྱི་གསོལ་འདེབས་ཤིག་དགོས་ཞེས་ཨེར་ཏེ་ནེ་སྡེ་བ་དང། །སྡེ་པ་ཨུའི་ཇའི་སང། རབ་འབྱམས་པ་བཅས་སློབ་འཁོར་ཚང་མས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བགྱིས་
པའོ།།    ༈    མཁྱེན་བརྩེ་གཏིང་དཔག་དཀའ་བའི་ཆུ་གཏེར་ཆེ། །རྣམ་དག་བསླབ་གསུམ་རིམ་གཉིས་ནོར་གྱིས་གང། །གཞན་ཕན་འཕྲིན་ལས་རླབས་འཕྲེང་ཆེར་གཡོ་བའི། །མཚུངས་མེད་རྗེ་
བཙུན་བླ་མར་གསོལ་བ་འདེབས། །རྨད་བྱུང་ཐུགས་བསྐྱེད་བཟང་པོའི་ལྷ་ལམ་ལས། །བྱམས་དང་སྙིང་རྗེའི་ཆར་རྒྱུན་ལེགས་ཕབ་སྟེ། །འགྲོ་བའི་དུག་གསུམ་ཚ་གདུང་བཅིལ་མཁས་པའི། །གཏན་གྱི་སྐྱབས་གནས་

[292B] །དེ་ལྟར་གསོལ་བཏབ་མཐུ་ལས་བླ་མ་ཡིས། །བསྟན་འཛིན་ཆོས་དཀར་སྐྱེ་སྲིད་ཐམས་ཅད་དུ། །རྗེས་བཟུངས་ངལ་བརྒྱད་འབྱོར་བཅུའི་རྟེན་ཐུབ་ནས། །ཟུང་འཇུག་བདེ་ཆེན་གོ་འཕང་མྱུར་
ཐོབ་ཤོག་ཅེས་པ་འདི་ནི་ཞུས་དག་པ་དཀའ་ཆེན་མཁས་བཙུན་གྱི་མའི་འདོད་སྨོན་དུ་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    ཕུལ་བྱུང་བློ་གྲོས་ཡངས་པའི་མཁའ་དབྱིངས་སུ། །འཕྲིན་ལས་བཟང་པོའི་
དཀྱིལ་འཁོར་རབ་རྒྱས་ཤིང། །ཡེ་ཤེས་སྣང་བས་ཕྱོགས་ཀུན་ཁྱབ་མཛད་པ། །སྐལ་བཟང་འདབ་བརྒྱའི་གཉེན་མཆོག་ཞབས་བརྟན་ཤོག། །བློ་གཏེར་དུར་སྨྲིག་གར་རོལ་རིང་ལུགས་གཞིར། །བསླབ་གསུམ་ལྗོན་
པ་བཟང་པོའི་རྩ་བ་བརྟན། །ཡེ་ཤེས་ཡལ་འདབ་འབྲས་བུ་གཡུར་ཟ་བའི། །རྗེ་བཙུན་དཔག་བསམ་དབང་པོ་ཞབས་བརྟན་ཤོག་རྨད་བྱུང་བདེ་ལེགས་འབྱུང་གནས་གསང་རི་ལས། །རྒྱ་ཆེན་འཕྲིན་ལས་འཆད་མེད་དལ་
འགྲོའི་རྒྱུན། །ཉེར་ཕབ་འགྲོ་བློའི་རྒྱ་མཚོ་ཡོངས་འགངས་ཤིང། །ཕན་བདེའི་རླབས་འཕྲེང་གཡོ་ལ་གསོལ་བ་འདེབས། །མཆོག་གསུམ་བྱིན་རླབས་དྲང་སྲོང་བདེན་པའི་ཚིག་གྲུབ་པའི་སྨོན་པ་བསྟན་སྲུངས་མཐུ་རྩལ་
དང། །དད་ལྡན་གདུལ་བྱས་གསོལ་བཏབ་རྟེན་འབྲེལ་མཐུས། །བསྟན་པའི་ཉེར་འཚོར་རྟག་བཞུགས་གསོལ་བ་འདེབས། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རིང་ལུགས་མཐར་ཁྱབ་བླ་ནས་བླར་འཕེལ་ཞིང།།

[293A]༄༅། །ལྗོངས་འདིར་ནད་མཚོན་ཉེར་འཚེ་རབ་ཞི་ནས། །བདེ་སྐྱིད་ལེགས་ཚོགས་འཕེལ་པའི་བཀྲ་ཤིས་ཤོག་ཅེས་པ་འདི་ནི་པའི་སི་ཕོ་ལྷ་ནས་ཀྱིས་རྒྱུན་པར་ཁ་ཏོན་དང་གཞན་ལ་སྤེལ་ཆོག་པ་ཞིག་དགོས་
ཞེས་ནན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བགྱིས་པའོ།།    ༈    ཚོགས་གཉིས་ཡོངས་རྫོགས་མཚན་དཔེའི་གཟི་འབར་བའི། །རྒྱལ་དང་དེའི་གསུང་དེ་སྒྲུབ་དགེ་འདུན་བཅས། །
སྐྱེ་རྒུ་ཡོངས་ཀྱི་བསོད་ནམས་ཞིང་མཆོག་ལ། །ལུས་ངག་ཡིད་གསུམ་དང་བས་ཕྱག་བགྱིད་དོ། །ཐུབ་དབང་གནས་བརྟན་བཅུ་དྲུག་བདེ་གཤེགས་བརྒྱད། །ཤེར་ཕྱིན་ཟབ་དོན་འཆད་མཁས་རབ་འབྱོར་ཆེའི། །
འཁྲུངས་རབས་སྣང་བརྙན་གཟི་བྱིན་རབ་འབར་དང། །གྲུབ་པའི་དབང་ཕྱུག་རྒྱལ་བ་དབེན་ས་པ། །ཡབ་སྲས་གསུང་ཟབ་གཅེས་མཇོད་པུ་སྟ་ཀ་སྡོམ་བཙོན་བསོད་ནམས་ལྷུན་གྲུབ་ལྷག་བསམ་གྱིས། །བསྐྲུན་པ་
འདིས་མཚོན་བདག་གཞན་ཐམས་ཅད་ཀྱི། །དུས་གསུམ་རྣམ་དཀར་དགེ་ཚོགས་གཅིག་བསྡུས་མཐུས། །རྗེ་བཚུན་བློ་ཟང་ཡེ་ཤེས་དཔལ་བཟང་པོ། །མི་གཞིག་རྡོ་རྗེ་ལྟར་བརྟན་ཁྲི་འཕང་རྩེར། །བསྐལ་བརྒྱར་མི་གཡོ་
མཐའ་ཀླས་ཡིད་ཅན་འགྲོའི། །བསམ་པ་དང་མཐུན་ཆོས་འཁོར་བསྐོར་བར་ཤོག་གཞན་ཡང་དགེ་འདིས་མཁས་མང་འདུ་བའི་གནས། །མདའ་པ་བཀྲ་ཤིས་ལྷུན་པོའི་དགེ་འདུན་ཚོགས། །ཐུགས་མཐུན་ཁྲིམས་གཙང་

[293B] །འཁོར་ལོ་གསུམ་གྱིས་ཉིན་མཚན་འདའ་བར་ཤོག་མཆོག་གསུམ་བླ་མར་བ་གྱིད་མཛད་ཆོས་ཀྱི་རྒྱལ། །བློ་བཟང་པདྨ་སྐུ་ཚེ་རབ་བརྟན་ཅིང། །རིགས་བརྒྱུད་མདའ་ཐད་ལེགས་འཕེལ་སྲིད་བརྟན་
སོགས། །ཐུགས་བཞེད་མ་ལུས་ལྷུན་གྱིས་གྲུབ་གྱུར་ཅིག་བདག་སོགས་དེང་ནས་ཚེ་རབས་ཐམས་ཅད་དུ། །རྗེ་བཙུན་བླ་མས་འབྲལ་མེད་རྗེས་བ་ཟུངས་ནས། །མ་འོངས་དྲག་པོ་འཁོར་ལོ་ཅན་གྱུར་ཚེ། །འཁོར་གྱི་དང་
པོར་སྐྱེ་བའི་བཀྲ་ཤིས་ཤོག་ཅེས་མདའ་པ་བཀྲ་ཤིས་ལྷུན་པོའི་བླ་མ་རབ་འབྱམས་སྨྲ་བ་བསོད་ནམས་ལྷུན་གྲུབ་ཀྱིས་སྐུ་རྟེན་དང། གསུང་རྟེན་འགའ་ཞིག་བཞེངས་པའི་འདོད་སྨོན་ཚོགས་འདོན་དུ་བཙུགས་ཆོ་ག་པ་ཞིག་དགོས་ཞེས་
ནན་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།།    ༈    ཀྱེ༑ རྡོ་རྗེ་འཆང་སྖེན་རྩ་བརྒྱུད་བླ་མ་ཡི། །བཀའ་སྡོད་རྒྱལ་པོ་ཆེན་པོ་མཐུ་སྟོབས་ཅན། །འཕྲིན་ལས་བསྒྲུབ་
ཕྱིར་གནས་མཆོག་དམ་པ་འདིར། །སྤྱན་འདྲེན་འཁོར་བཅས་མ་ཡེངས་གཤེགས་སུ་གསོལ། །སྐུ་མདོག་ཤེལ་ལྟར་རབ་འཚེར་སྲོག་གི་བདག་ཞལ་གཅིག་ཕྱག་གཉི་དང་མདུར་རལ་གྲི་བསྣམས། །བསེ་ཁྲབ་
གསོལ་ཞིང་ཡེ་ཤེས་སྤྱན་གཅིག་པ། །རྫུ་འཕྲུལ་གདོང་ལྡའི་སྟེང་དུ་བརྟན་པར་བཞུགས། །དངོས་བཤམས་ཡིད་སྤྲུལ་ཕྱི་ནང་མཆོད་པའི་སྤྲིན། །དམ་རྫས་ཤ་ཁྲག་གསེར་སྐྱེམས་གཏོར་ཚོགས་དང། །སྤྱན་གཟིགས་

[294A]༄༅། །འདོད་དགུའི་འབྱོར་བ་བསམ་མི་ཁྱབ། །སྦྱངས་རྟོགས་སྦར་བྱས་འཁོར་བཅས་ཁྱེད་ལ་འབུལ། །དུང་ལྟར་དཀར་བའི་ཕོ་བྲང་དམ་པ་ནས། །གང་འཚམ་ཐབས་ཀྱི་སྤྲུལ་པ་སྣ་ཚོགས་པས། །བསྟན་
དགྲ་དམ་ཉམས་མ་ལུས་བརླག་མཛད་པའི། །བཀའ་ཡི་རྒྱལ་ཆེན་འཁོར་དང་བཅས་ལ་བསྟོད། །སྙིགས་དུས་འཇམ་མགོན་བསྟན་དང་བསྟན་འཛིན་ལ། །ལོག་ལྟའི་དགྲ་བགེགས་ཉེར་འཆོ་ཀུན་ཆོམས་ལ། །རྣལ་འབྱོར་
བདག་ཅག་མི་ནོར་འཁོར་དང་བཅས། །འཕྲིན་ལས་རྣམ་བཞིས་བུ་བཞིན་སྐྱོང་བར་མཛོད། ཅེས་པ་འདི་ནི་དགའ་ལྡན་རབ་རྒྱས་བླ་མ་བཀའ་ཆེན་དོན་གྲུབ་རྒྱ་མཚོས་ཆོས་བདག་རྒྱལ་པོ་ཆེན་པོ་ལ་འཕྲིན་འཆོ་ལ་ཞིག་དགོས་ཞེས་བསྐུལ་
ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    ན་མཤཱཀྱ་མུ་ན་ཡེ། དོན་ཀུན་གྲུབ་པའི་ཐུགས་ཀྱི་བཅུད་ཕྱུང་བ། །བསྟན་པའི་སྙིང་པོ་འདུལ་བ་ལུང་སྡེ་བཞི། །ཀུནྡ་ལྟར་
དཀར་ཤོག་བུའི་ངོས་ཡངས་སུ། །མགོན་པོ་བཀྲ་ཤིས་སྟོབས་རྒྱས་ལྷག་བསམ་གྱིས། །གཟུགས་སུ་བགྱིས་པའི་དགེ་ཚོགས་རླབས་ཆེན་མཐུས། །རྒྱུ་སྦྱོར་ཉེ་འབྲེལ་འཁོར་དང་བཅས་པ་རྣམས། །ཚེ་རིང་ནད་མེད་
དཔལ་འབྱོར་ལེགས་འཕེལ་ཞིང། །རྟག་ཏུ་ངལ་འབྱོར་ཚང་བའི་རྟེན་ཐོབ་ཤོག་གདོད་ནས་ཉེར་བསགས་བསོད་ནམས་ས་བོན་བཟང། །དལ་འབྱོར་ཚུལ་ཁྲིམས་ལྡན་པའི་གཞིར་སྐྱེས་ལྗོན། །ངེས་ལེགས་འབྲས་བུའི་

[294B] །མར་གྱུར་འགྲོ་ཀུན་ཅི་དགར་སྤྱོད་གྱུར་ཅིག།    ༈    ཆོས་ཀུན་རང་བཞིན་གྱིས་སྟོང་མཐའ་བྲལ་དོན། །ལེགས་པར་སྟོན་པ་ཐུབ་པའི་གསུང་ཟབ་མོ། །དུས་གསུམ་རྒྱལ་ཀུན་
བསྐྱེད་ཡུམ་ཕ་རོལ་ཕྱིན། །རི་མོར་བགྱིས་ལ་མཐུན་སྦྱོར་གྲོགས་བྱེད་རྣམས། །སྒྲིབ་བྱང་རྒྱལ་བའི་དགོངས་དོན་ལེགས་རྟོགས་ནས། །གཟུང་འཛིན་འཁྲུལ་པའི་ཚང་ཚིང་སྟུག་པོའི་ཚོགས། །བདག་མེད་ཤེས་རབ་མེ་ཆེན་གྱིས་
བསྲེགས་ཏེ། །བདེ་ཆེན་ཡེ་ཤེས་སྣང་བ་རབ་རྒྱས་ཤོག།    ༈    ཐུབ་གསུང་ཕལ་ཆེན་བླ་མར་བགྱིས་པའི་མཐུས། །སྟོབས་བཅུ་མངའ་ཀུན་མཚན་བརྗོད་ཕན་ཡོན་སོགས། །བདག་སོགས་སྐྱེ་རྒུ་ཀུན་
གྱི་ཡིད་དབང་དུ། །ཉེར་སིམ་ཕན་བདེའི་དཔལ་ལ་སྤྱོད་པར་ཤོག་གཞན་ཡང་དགེ་འདིས་ཡོན་བདག་རིགས་རྒྱུད་བཅས། །ཉེར་འཚེ་ཀུན་བྲལ་རིགས་འབྱོར་འབྲུ་འཕེལ་ཞིང། །དལ་བརྒྱད་འབྱོར་བཅུའི་རྟེན་བཟང་ལེགས་
བརྒྱུད་ནས། །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག།    ༈    སྲིད་ཞིའི་བདེ་ལ་ཆགས་པ་རབ་སྤངས་ནས། །མཁའ་མཉམ་འགྲོ་བ་སྲིད་པའི་རྒྱ་མཚོ་ལས། །སྟོབས་བཅུ་མངའ་བའི་ས་རུ་
འཁྲིད་པའི་ཁུར། །ལྕི་བ་མི་འདོར་ཁྱེར་བའི་བྱང་སེམས་ལས། །བརྩམས་ཏེ་གསུངས་པ་དཀོན་བརྩེགས་པུསྟ་ཀ་ཡིད་ཅན་བསོད་ནམས་གསོག་པའི་རྟེན་མཆོག་ཏུ། །བགྱིས་པ་འདིས་མཚོན་དགེ་ཚོགས་ཅི་མཆིས་པ། །

[295A]༄༅། །འགྲོ་ཀུན་དོན་དུ་བྱང་ཆུབ་ཆེན་པོར་བསྔོ།།    ༈    །མདོ་མང་ལ། མི་མཇེད་ཞིང་གཙོ་ཟས་གཙང་སྲས་པོ་ཡིས། །ཆོས་འཁོར་རིམ་པ་གསུམ་དུ་བསྐོར་བ་ལས། །དེ་གསུམ་ཅི་རིགས་གཏོགས་
པའི་ཆོས་དཀོན་མཆོག་གླེགས་བུར་བགྱིས་པ་འདིས་མཚོན་བདག་དང་གཞན། །སྐྱེ་འཕགས་ཀུན་གྱིས་དུས་གསུམ་དུ་བསགས་བའི། །ཀུནྡ་དུང་ལྟར་རབ་དཀར་དགེ་ཚོགས་མཐུས། །ལྗོངས་འདིར་ནད་མཚོན་མུ་གེ་མི་
མཐུན་ཕྱོགས། །ཉེར་ཞི་རྫོགས་ལྡན་དཔལ་ལ་ལོངས་སྤྱོད་ཤོག།    ༈    རྟག་འཛིན་ཅན་རྣམས་གདུལ་ཕྱིར་མྱ་ངན་ལས། །འདའ་ཚུལ་བསྟན་ཚེ་གསུངས་པ་མྱང་འདས་ཚེ། །བླ་མར་བགྱིས་པའི་
བསོད་ནམས་ཕུང་པོ་གང། །འགྲོ་ཀུན་མྱང་འདས་ཐོབ་པའི་རྒྱུ་རུ་བསྔོ།།    ༈    གདུལ་བྱ་རིགས་བཞིའི་བསམ་པ་དང་མཐུན་པར། །རྒྱལ་བས་རྒྱུད་སྡེ་རྣམ་པ་བཞིར་གསུངས་པ། །བཞེངས་པའི་
དགེ་བས་བདག་དང་མ་རྒན་འགྲོ་རིང་མིན་རྡོ་རྗེ་འཆང་ཆེན་ཐོབ་ཕྱིར་བསྔོ། །གངས་ཅན་ལྗོངས་འདིར་ཐུབ་གསུང་འགྱུར་རོ་འཚལ། །གླེགས་བམ་བཅུ་ཕྲག་བཅུ་དང་བརྒྱད་ལྷག་པ། །གཟུགས་སུ་བགྱིས་ལ་མཐུན་སྦྱར་
བགྱིད་སོགས་འགྲོ་སྡིག་ལྟུང་ཀུན་བྱང་གནས་སྐབས་བདེ་ལྡན་ཞིང། །མཐར་ཐུག་ཀུན་མཁྱེན་གོ་འཕང་ཐོབ་པ་དང། །རྒྱུ་སྦྱོར་འཁོར་བཅས་ཚེ་རིང་ནད་མེད་ཅིང། །རིགས་རྒྱུད་མངའ་ཐང་བླ་ནས་བླར་འཕེལ་ཏེ། །དལ་

[295B]ཅེས་པ་རྣམ་པད་ཚལ་ནས་མགོན་པོ་བཀྲ་ཤིས་སྟོབས་རྒྱས་ཀྱིས་རྒྱལ་བའི་བཀའ་འགྱུར་རོ་འཚལ་བཞེངས་སྐབས་འདོད་སྨོན་ཚིགས་སུ་བཅད་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་
པ་བློ་བཟང་ཡེ་ཤེས་ཀྱིས་སྦྱར་བའོ།། སརྦ་ཛ་ག་ཏམ།།    ༈    བཅོས་བུའི་ཛྷཻ་ཀྵིཾ་ལས་བསྒྲུབས་ངོ་མཚར་རྨད་བྱུང་སྣང་མཐའི་སྐུ་མཆོག་འདིར། །ནང་གཞུག་རིང་བསྲེལ་རྣམ་གསུམ་རྟེན་མང་དང་བཅས་བློ་
བཟང་ཡེ་ཤེས་ཀྱིས། །ལེགས་བསྐྲུན་ཡེ་ཤེས་པ་བསྟིམ་བསོད་ནམས་ཞིང་མཆོག་བསྒྲུབས་པ་འདིས་མཚོན་དགེས། །རྒྱུ་སྦྱོར་ཡེ་ཤེས་བསྟན་འཛིན་བདེ་ལྡན་ཞིང་དེར་ཐོགས་མེད་རབ་བགྲོང་ཤོག་ཅེས་པ་འདི་ནི་ས་ཁུད་པ་ཡེ་
ཤེས་བསྟན་འཛིན་གྱིས་རྒྱལ་བ་འོད་དཔག་མེད་ཀྱི་སྣང་བརྙན་བཅོས་མའི་ཇྷོ་ཀྵིཾ་ལས་བཞེངས་པའི་རྒྱབ་ཡིག་ཏུ་བགྱིས་པའོ།། སརྦ་མངྒ་ལཾ།།    ༈    བློ་བཟང་རྒྱལ་བའི་རིང་ལུགས་ཁ་བའི་སྤོར། །མི་འཇིགས་
དབང་བསྒྱུར་དཔལ་ལྡན་གདོང་ལྔ་པ། །ལུང་རིགས་ཆོས་ཕུང་སྙན་གྲགས་ཆེར་སྒྲོགས་པའི། །ཡང་སྲིད་གདུལ་བྱའི་མགོན་དུ་མྱུར་སྟོན་གསོལ། །ཁྱོད་ཀྱི་འཕྲིན་ལས་འཆད་རྩོད་རྩོམ་པ་དང། །ཐོས་བསམ་སྒོམ་པའི་རླུང་
ཤུགས་ཆེས་དྲག་པས། །འཇམ་མགོན་བླ་མའི་ཆོས་ཚུལ་ཆུ་གཏེར་ཆེ། །གཡོ་བའི་ཡང་སྲིད་རླབས་འཕྲེང་མྱུར་སྟོན་ཤོག་མྱུར་མཛད་མགོན་པོ་དམ་ཅན་ཕྱི་ནང་གསང། །སྲིད་གསུམ་བདག་མོའི་མཐུ་རྩལ་འཕྲིན་ལས་དང། །

[296A]༄༅། །དང་ལྡན་གདུལ་བྱས་གསོལ་བཏབ་རྟེན་འབྲེལ་མཐུས། །རེ་བ་ཇི་བཞིན་མྱུར་དུ་གྲུབ་གྱུར་ཅིག་ཅེས་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་གདན་ཁྲི་འཛིན་པ་དཔལ་ལྡན་གྲགས་པའི་ཡང་སྲིད་
མྱུར་འབྱོན་གྱི་གསོལ་འདེབས་སྨོན་ཚིག་དང་བཅས་པ་ཞིག་དགོས་ཞེས་ཕྱག་མཛོད་སོགས་ཞབས་འབྲིང་པ་རྣམས་ཀྱིས་བསྐུལ་བའི་དོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    རྣམ་འདྲེན་ཀུན་དངོས་
བློ་བཟང་གྲགས་པ་ཡི། །མདོ་སྔགས་བསྟན་པ་འཛིན་ཅིང་རབ་སྤེལ་བར། །འཕྲིན་ལས་རྒྱ་མཚོའི་ཕ་མཐའ་ཉེར་བརྒལ་བ། །སྐལ་བཟང་གདུལ་བྱའི་ཉེར་འཚོར་ཞབས་བརྟན་ཤོག་ཁྱོད་ཀྱི་ཐུགས་བསྐྱེད་ཚངས་པའི་རལ་
ཀློང་ལས། །འཁྲུངས་པའི་རྣམ་དཀར་འཕྲིན་ལས་ཆབ་རྒྱུན་གྱིས། །ལུས་ཅན་བསོད་ནམས་རྒྱ་མཚོ་ཡོངས་འགེངས་ཕྱིར། །སྲིད་མཐའི་བར་དུ་གཡོ་མེད་བཞུགས་གསོལ་འདེབས། །མཆོག་གསུམ་བདེན་ཚིག་གྲུབ་དང་
ཆོས་སྲུངས་ཀྱི། །བྱིན་རླབས་ནུས་མཐུ་བསམ་གྱིས་མི་ཁྱབ་པས། །མགོན་ཁྱོད་ཞབས་ཟུང་མི་འགྱུར་རྡོ་རྗེའི་ཁྲིར། །ཉེར་བརྟན་ཆོས་མཐུན་བཞེད་པ་ལྷུན་གྲུབ་ཤོག་ཅེས་བཙན་པོ་ནོ་མིན་ཁང་བློ་བཟང་བསྟན་འཛིན་རྒྱ་
མཚོར་བརྟན་བཞུགས་གསོལ་འདེབས་འདི་ལྟ་བུ་ཞིག་དགོས་ཞེས་སྦྱིན་བདག་མཚོ་སྔོན། ཁལ་ཁ། ཁོད་བཅས་སེར་སྐྱ་ཐུན་མོང་ནས་བསྐུལ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈   

[296B] མི་མཇེད་ཞིང་གི་སྟོན་བཟས་གཙང་སྲས། །གང་གི་ལུང་རྟོགས་བསྟན་པ་ཉིན་མོ་ལར། །གསལ་མཛད་འཇམ་མགོན་བླ་མ་ཙོང་ཁ་པ། །ཡབ་སྲས་བརྒྱུད་པར་བཅས་ལ་གུས་ཕྱག་འཚལ། །ཐུབ་པའི་སྣང་
བརྙན་དངོས་ཀྱིས་རབ་གནས་ཤིང། །བྱིན་རླབས་མཛད་པའི་སྐུ་མཆོག་རྣམ་པ་གཉིས། །གངས་ཅན་བསོད་ནམས་ཞིང་བཞུགས་དཔེར་བླངས་ནས། །གསེར་ཟངས་ལས་བསྐྲུན་ངོ་མཚར་བྱིན་ཅན་དང། །སྣེ་གདོང་རྟེན་གཙོ་
འཕགས་པ་འཇའ་མ་ལིར། །གྲགས་དང་རྡོ་རྗེ་འཇིགས་བྱེད་གསུང་བྱོན་མ། །བསིལ་ཚལ་རྡོ་ནག་ལས་གྲུབ་མྱུར་མཛད་མགོན། །ཐུབ་གསུང་དགོངས་འགྲེལ་བསྟན་བཅོས་འགྱུར་རོ་ཅོག་མདོ་སྨད་བཙན་པོའི་ཡུལ་ཕྱོགས་
དགེ་བ་དང། །ཡིད་ཅན་བསོད་ནམས་གསོག་པའི་ཞིང་མཆོག་ཏུ། །བློ་གྲོས་བཟང་པོས་ཐུབ་བསྟན་འཛིན་པའི་ཁུར། །རྒྱ་མཚོའི་གོས་ཅན་ཁྱེར་བས་སྤྱན་དྲངས་པའི། །རྟེན་མཆོག་རྣམས་ལ་གུས་པས་ཕྱག་འཚལ་ཞིང། །མཆོད་
འབུལ་སྡིག་བཤགས་བདག་གཞན་གྱིས་བསྐྲུན་དགེར། །རྗེས་སུ་ཡི་རང་ཆོས་འཁོར་བསྐོར་བ་དང། །བསྐལ་བརྒྱར་བཞུགས་གསོལ་བཏབ་པའི་དགེ་བ་གང། །ཡུལ་ཕྱོགས་བདེ་ཞིང་མི་མཐུན་རྒུད་པའི་ཚོགས། །ཉེར་ཞི་
འགྲོ་ཀུན་ཕན་ཚུན་ཕ་མ་ལྟར། །བརྩེ་ཞིང་བྱམས་པས་དགེ་བཅུར་སྤྱོད་པ་དང། །ཀུན་མཁྱེན་རྒྱལ་བའི་གོ་འཕང་ཐོབ་ཕྱིར་བསྔོ། །གཞན་ཡང་རྟེན་མཆོག་འདི་དག་གིས་མཚོན་ནས། །མཆོག་གསུམ་བླ་མར་བགྱིས་པའི་མཐུ་

[297A]༄༅། །སྟོབས་ཀྱིས། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །ལུང་རྟོགས་བསྟན་པ་ཕྱོགས་བཅུར་རྒྱས་པ་དང། །དེ་ཉིད་འཛིན་ཅིང་སྤེལ་ལ་མི་ཞུམ་པའི། །རླབས་ཆེན་ཐུགས་འཆར་སྐྱེས་བུ་མ་ལུས་
པའི། །སྐུ་ཚེ་བརྟན་ཞིང་རྣམ་དཀར་འཕྲིན་ལས་ཀྱིས། །འཛིན་མའི་ཁྱོན་ཀུན་ཡོངས་སུ་ཁྱབ་གྱུར་ཅིག་ཕ་མར་གྱུར་པའི་འགྲོ་བ་མ་ལུས་ཀྱང། །སྒྲིབ་གཉིས་བྱང་ཞིང་ཚོགས་གཉིས་ཡོངས་རྫོགས་ཏེ། །མཚན་དང་དཔེ་
བྱང་བཟང་པོའི་དཔལ་འབར་བའི། །རྫོགས་བྱང་མྱུར་དུ་ཐོབ་པ་ཉིད་གྱུར་ཅིག་མཆོག་གསུམ་དགེ་འདུན་སྡེ་དང་བཅས་པ་ལ། །གུས་མཆོད་ལྷུར་མཛད་ཡོན་བདག་མ་ལུས་ཀྱང། །ཐུགས་མཐུན་མངའ་ཐང་ལོངས་སྤྱོད་རིགས་
རྒྱུད་སོགས། །དབྱར་གྱི་ཆུ་གཏེར་བཞིན་དུ་འཕེལ་རྒྱས་ཤོག་དཔལ་ལྡན་མྱུར་མཛད་མགོན་པོ་འཁོར་བཅས་ལ། །དགོན་གནས་དགེ་འདུན་རྟེན་གསུམ་མཆོད་རྫས་དང། །འཁོར་དང་ལོངས་སྤྱོད་མ་ལུས་གཉེར་
གཏད་པས། །རྟག་ཏུ་བསྲུང་སྐྱོབ་གཡེལ་མེད་འཕྲིན་ལས་མཛོད། ཅེས་པ་འདི་ནི་བཙན་པོ་ནོ་མིན་ཁང་བློ་བཟང་བསྟན་འཛིན་རྒྱ་མཚོས་ལྷ་སའི་ཇོ་ཤཱཀ་རྣམ་གཉིས་ལ་དཔེ་མཛད་དེ་སྐུ་གཟུགས་གཉིས་བཞེངས་པ་དང་
གཞན་ཡང་སྐུ་རྟེན་གསུང་རྟེན་འགའ་ཞིག་མདོ་སྨད་བཙན་པོར་སྤྱན་འདྲེན་མཛད་པར་འདོད་གསོལ་གཉེར་གཏད་དང་བཅས་བ་ཞིག་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།། །།

[297B]   ༈    བློ་ཆེན་རྣམ་འདྲེན་སྟོབས་བཅུ་མངའ་བ་ཡི། །ལུགས་བཟང་འདབ་བརྒྱའི་དག་འཚལ་རབ་རྒྱས་ཤིང། །ཡེ་ཤེས་འོད་སྟོང་འབར་བས་ལེགས་བཞད་པ། །བསྟན་པ་གསལ་མཛད་བསྐལ་
བརྒྱར་གཡོ་མེད་ཤོག་རྣམ་དག་བསླབ་གསུམ་ལྡན་པའི་ཁང་བཟང་མཆོག་ལྷག་བསམ་བྱང་ཆུབ་སེམས་ཀྱི་ནོར་གྱིས་གཏམས། །མདོ་རྒྱུད་ཟབ་དོན་རིན་ཆེན་ཏོག་གིས་སྤྲས། །ཐུབ་བསྟན་རྒྱལ་
མཚན་འཛིན་ལ་གསོལ་བ་འདེབས། །དེ་ལྟར་གསོལ་བཏབ་ཐུགས་རྗེས་བདག་བཟུངས་ནས། །བྱང་ཕྱོགས་རིན་ཆེན་བང་མཛོད་ཤམྦྷ་ལར། །མགོན་ཁྱོད་འཁོར་དུ་སྐྱེས་ནས་རིམ་གཉིས་ཀྱི། །རྣལ་འབྱོར་མཐར་
ཕྱིན་ཟུང་འཇུག་མྱུར་ཐོབ་ཤོག་ཅེས་པ་འདི་ནི་ཁལ་ཁ་བླ་མ་སྔགས་རམ་པ་བློ་བཟང་དཔལ་འབྱོར་གྱིས་འདི་ལྟ་བུ་ཞིག་དགོས་ཞེས་བསྐུལ་ངོ་དང་བསྟུན་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། །།
   ༈    རྒྱལ་ཀུན་སྤྱི་གཟུགས་བློ་བཟང་གྲགས་པ་ཡི། །ལུང་རྟོགས་འདབ་བརྒྱའི་ཚལ་རབ་འབྱེད་པ་ལ། །ཡེ་ཤེས་ཟེར་སྟོང་སྤྲོ་བའི་དཔལ་ཡོན་ཅན། །བཤེས་གཉེན་རྟ་བདུན་དབང་པོ་ཞབས་
བརྟན་གསོལ། །བློ་གྲོས་གངས་རི་ལས་འོངས་དམ་པའི་ཆོས། །གངྒཱའི་རྒྱུན་བཟང་འགྲོ་བློའི་ཆུ་གཏེར་ཆེར། །ལེགས་ཕབ་བསོད་ནམས་ཡེ་ཤེས་རིན་ཆེན་གྱིས། །འགེངས་མཁས་འགྲོ་མགོན་བསིལ་རི་གཡོ་

[298A]༄༅། །མེད་ཤོག་མདོ་རྒྱུད་ཆོས་ཚུལ་ཀུན་ལ་མངའ་བརྙེས་ཤིང། །བཤད་སྒྲུབ་རྣམ་པར་དཀར་བའི་འཕྲིན་ལས་ཀྱིས། །སྐལ་བཟང་གདུལ་བྱ་ཐར་ལམ་བཀྲི་མཁས་པའི། །མཁྱེན་རབ་
དབང་ཕྱུག་ཞབས་ལ་གསོལ་བ་འདེབས། །དྲི་མེད་བསླབ་གསུམ་སྡོམ་པས་རྒྱུད་གཏམས་ཤིང། །སྒོ་གསུམ་དགེ་ལ་འདུན་པའི་རྣམ་དཔྱོད་དང། །བག་ཡོད་ངེས་འབྱུང་བྱང་སེམས་ཀྱིས་ཕྱུག་པའི། །བཤེས་
གཉེན་བཟང་པོ་གཡོ་མེད་བཞུགས་གསོལ་འདེབས། །མཆོག་གསུམ་ཐུགས་རྗེ་དྲང་སྲོང་བདེན་ཚིག་དང། །བསྟན་སྲུངས་འཕྲིན་ལས་འདུས་པས་གསོལ་བཏབ་མཐུས། །འགྲོ་མགོན་ཞབས་ཟུང་བསྐལ་བརྒྱར་གཡོ་
མེད་ཅིང། །ཟབ་རྒྱས་ཆོས་འཁོར་རྒྱུན་ཆད་མེད་སྐོར་ཤོག་བདག་སོགས་འདུས་པས་རྩེ་གཅིག་གསོལ་བཏབ་མཐུས། །དེང་ནས་བྱང་ཆུབ་བར་དུ་རྗེས་བཟུངས་ཏེ། །མི་ཁོམ་གནས་སྤངས་དལ་འབྱོར་རྟེན་
བརྒྱུད་ནས། །བླ་མེད་བྱང་ཆུབ་མྱུར་དུ་ཐོབ་ཕྱིར་བསྔོ། །བློ་གསལ་མཁས་མང་ཁྲིམས་ལྡན་འདུས་པའི་ཚོགས། །རྣམ་གཡེང་ཀུན་བྲལ་རྩེ་གཅིག་བསྒྲུབ་ལ་བརྩོན། །ཆོས་མཐུན་ལེགས་ཚོགས་ཡར་ངོའི་
འོད་དཀར་ཅན། །ཇི་བཞིན་བླ་ནས་བླར་འཕེལ་བཀྲ་ཤིས་ཤོག་ཅེས་རིང་འཚོའི་ཚིགས་སུ་བཅད་པ་འདི་ནི་དབེན་ས་ཆོས་ཀྱི་ཕོ་བྲང་བ་འདུས་ཆོགས་ལས་བྱེད་དང་བཅས་པས་ནན་ཆེར་བསྐུལ་བ་ལྟར་ཤཱཀྱའི་བཙུན་

[298B]།    ༈    རྣམ་དཔྱོད་ཡོན་ཏན་ཀུན་འབྱུང་བློ་མཆོག་རྒྱས། །སྐལ་བཟང་གདུལ་བྱའི་འདྲེན་པ་བླ་ན་མེད། །ཐུགས་རྗེའི་སྣང་མཛོད་
ཡེ་ཤེས་འོད་ཆེན་པོ། །གདུལ་བྱའི་བློ་མུན་སེལ་ཕྱིར་ཞབས་བརྟན་ཤོག་བློ་ཆེན་བུམ་བཟང་རྒྱལ་ཀུན་མཁྱེན་བརྩེ་དང། །ཚེ་དང་ཡེ་ཤེས་ཀྱིས་གང་བྱིན་རླབས་རྒྱན། །འགྲོལ་མཆོག་སྩོལ་ཡོངས་འཛིན་དགེ་བའི་
བཤེས། །འཆི་མེད་ཚེ་མཐའ་ཡས་བཞིན་རྟག་བརྟན་ཤོག་རྒྱ་ཆེན་ཚོགས་གཉིས་མ་ལ་ཡར་ཐོན་པའི། །རྣམ་དག་ཚངས་སྤྱོད་ཚུལ་ཁྲིམས་ཙནྡན་དྲིས། །གདུལ་བྱའི་ཉོན་མོངས་ཚ་གདུང་བཅིལ་མཛད་པ། །
འགྱུར་མེད་རྡོ་རྗེ་ལྟ་བུར་བརྟན་པར་ཤོག་རྣམ་འདྲེན་བཞི་པའི་རིང་ལུགས་ནམ་མཁའི་མཐར། །ཇི་བཞིན་སྤེལ་མཛད་ཀུན་མཁྱེན་ཙོང་ཁ་བའི། །ཆོས་ཚུལ་སྐྱོང་ལ་སྙིང་སྟོབས་ཟླ་བྲལ་བ། །བསྐལ་བརྒྱར་
ཆོས་འཁོར་བསྐོར་ཕྱིར་ཞབས་བརྟན་ཤོག་ཡོན་ཏན་ཀུན་གཞི་ཚུལ་ཁྲིམས་ཆུ་གཏེར་ལས། །ལེགས་འོངས་ཕྱིན་དྲུག་བསྡུ་བཞིས་ཕྱུག་པའི་ནོར། །ལུང་རྟོགས་བསྟན་པའི་རྒྱལ་མཚན་རྩེར་མཐོ་བའི། །བསམ་
འཕེལ་དབང་གི་རྒྱལ་པོར་གསོལ་བ་འདེབས། །གཉིས་མེད་བདེན་པ་གསུང་དང་དམ་པའི་ཆོས། །རྒྱལ་སྲས་རྒྱ་མཚོའི་མཁྱེན་བརྩེ་གཅིག་བསྡུས་ནས། །འགྲོ་བ་ཀུན་ལ་བུ་གཅིག་ལྟར་བརྩེ་བའི། །སྐྱབས་མཆོག་རྗེ་

[299A]༄༅། །བཙུན་བླ་མར་གསོལ་བ་འདེབས། །རབ་མང་རྒྱུད་སྡེའི་རྒྱ་མཚོ་ལས་ཐོན་པའི། །རབ་མཆོག་ཟབ་ལམ་རིམ་གཉིས་རིན་ཆེན་གྱིས། །རབ་དད་གདུལ་བྱའི་རེ་བ་ཡོངས་སྐོང་བར། །རབ་
བསྔགས་དེད་དཔོན་ཆེན་པོར་གསོལ་བ་འདེབས། །མཆོག་གསུམ་བྱིན་རླབས་སྨོན་གྲུབ་བདེན་ཚིག་དང། །བསྟན་སྲུངས་མཐུ་རྩལ་འདུས་ཚོགས་འཁོར་འབངས་ཀྱིས། །རྩེ་གཅིག་གསོལ་བཏབ་རྟེན་
འབྲེལ་སླུ་མེད་མཐུས། །བསྐལ་བརྒྱར་མི་གཡོ་བཞེད་དོན་ལྷུན་གྲུབ་ཤོག་ཐུབ་པའི་རྒྱལ་ཚབ་མཉམ་མེད་ཙོང་ཁ་པའི། །རྨད་བྱུང་ལུང་རྟོགས་རྒྱ་མཚོས་ནོར་འཛིན་ཁྱོན། །ཡོངས་གང་ཕན་བདེའི་
རླབས་འཕྲེང་ཆེར་གཡོས་ཏེ། །སྲིད་ཞིའི་དགེ་མཚན་བླ་ནས་བླར་འཕེལ་ཤོག་བདག་སོགས་ཕ་མར་གྱུར་པའི་ཡིད་ཅན་ཀུན། །རྗེས་བཟུང་བྱང་ཆུབ་སྙིང་པོར་མཆིས་ཀྱི་བར། །མི་ཁོམ་མི་བཏང་
མངོན་མཐོའི་ལམ་བཀོད་ནས། །ངེས་ལེགས་ཕོ་བྲང་ཆེན་པོར་མྱུར་འཇུག་གསོལ། །བཧོ་ཊའི་ལྗོངས་འདིར་ནད་འཁྲུག་མུ་གེ་སོགས། །མི་ཤིས་མཚན་མ་མཐའ་དག་ཉེར་ཞི་ཞིང། །ཕུན་ཚོགས་དགེ་མཚན་
ཡང་ངོའི་ཟླ་བ་ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག་ཅེས་རིང་འཚོའི་ཚིགས་སུ་བཅད་པ་འདི་ནི་ཆོས་གྲྭ་ཆེན་པོ་བཀྲ་ཤིས་ལྷུན་པོའི་སློབ་དཔོན་རྣམ་པ། ཆོས་ཁྲིམས་སོགས་ལས་བྱེད་རྣམས་

[299B] ཉེ་འཁོར་བ། རྫོང་གཞི་ས་ཁག་གི་ལས་བྱེད་རྣམས་དང་བཅས་པས་ནན་ཆེར་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། སརྦ་ཛ་ག་ཏཾ།། །།
   ༈    ཟབ་ཡངས་བློ་ཆེན་ཤཱཀྱའི་རྒྱལ་པོ་ཡི། །ཡང་དག་ལུགས་བཟང་སྐྱོང་བའི་དཔལ་ཡོན་ཅན། །བརྩེ་ཆེན་ཡེ་ཤེས་སྒྲོན་མེས་ཕྱོགས་ཀུན་གྱི། །སྐྱེ་དགུའི་མ་རིག་མུན་སེལ་གཡོ་མེད་ཤོག་
འཇམ་མགོན་བླ་མའི་གཞུང་ལུགས་གངས་རི་ལས། །རབ་དཀར་དགེ་ཚོགས་ཡན་ལག་བརྒྱད་ལྡན་ཆབ། །བསྟན་འགྲོར་ཕན་བདེའི་མྱུ་གུ་རྒྱས་ཕྱིར་དུ། །འབེབས་མཁས་རྗེ་བཙུན་བླ་མར་གསོལ་བ་འདེབས།།
རྒྱལ་ཀུན་མཁྱེན་བརྩེའི་ངོ་བོ་བཤེས་གཉེན་ཚུལ། །ཚུལ་བཞིན་བསྟེན་ན་འདི་ཕྱིར་རབ་དགེ་བའི། །ཐུན་མོང་མཆོག་གི་དངོས་གྲུབ་སྩོལ་མཛད་པར། །རྩེ་གཅིག་གསོལ་འདེབས་བདག་རྒྱུད་བྱིན་གྱིས་རློབས། །
བདག་སོགས་ཉེ་འབྲེལ་དེང་ནས་བྱང་ཆུབ་བར། །ཁྱོད་ལ་གསོལ་འདེབས་རེ་སའི་སྐྱབས་གཞན་མེད། །འབྲལ་མེད་རྗེས་བཟུངས་ས་ལམ་རིམ་བཀོད་དེ། །ཀུན་མཁྱེན་གོ་འཕང་དམ་པར་མྱུར་འགོད་གསོལ་
གནས་སྐབས་ནད་གདོན་ཀུན་ཞི་ཚེ་རིང་ཞིང། །མཁོ་དགུའི་དཔལ་འབྱོར་མངའ་ཐང་རྒྱས་པ་དང། །རྣམ་ཀུན་མི་དགེའི་བྱ་བས་མི་འདའ་བར། །འགྲོ་རྣམས་འདྲེན་པའི་མཆོག་ཏུ་བདག་གྱུར་ཅིག་ཅེས་

[300]༄༅། །པ་འདི་ནི་སྙེ་མོ་དམག་ལམ་པ་རྡོ་རྗེ་རབ་བརྟན་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།།    ༈    བློ་གྲོས་བཟང་པོའི་ལྷ་ལམ་ཁྱོན་
ཡངས་ལས། །སྒྲིབ་གཉིས་སྤྲིན་བྲལ་ཡེ་ཤེས་འོད་སྤྲོས་ནས། །ཐུབ་བསྟན་ལུང་རྟོགས་པང་ཚལ་བཞད་མཛད་པའི། །ཡོངས་འཛིན་ཉིན་བྱེད་དབང་པོ་ཞབས་བརྟན་ཤོག་བློ་བཟང་གྲགས་བསྟན་
པ་གམ་མཐོན་པོའི་རྩེར། །བདུད་བཞིའི་གཡུལ་ལས་རྒྱལ་མཚན་རིན་ཆེན་ཏོག་ཡེ་ཤེས་གཟི་འབར་འདོད་དགུའི་ཆར་འབེབས་པའི། །འགྲོ་མགོན་བསྟན་པའི་རྒྱལ་མཚན་གཡོ་མེད་ཤོག་གང་སྐུ་
རྨད་བྱུང་ངུར་སྨྲིག་གོས་ཀྱིས་མཛེས། །གང་གསུང་ཆོས་ཕུང་ཁྲིམས་ལྡན་དབུས་ན་འདོམས། །གང་ཐུགས་ཟབ་ཡངས་བསླབ་གསུམ་ནོར་གྱིས་ཕྱུག་ཟབ་གསལ་རྗེ་བཙུན་བླ་མ་ཞབས་བརྟན་ཤོག་
རྒྱལ་དང་རྒྱལ་བ་གཉིས་པའི་མདོ་སྔགས་ཀྱི། །བསྟན་པ་རྒྱ་མཚོའི་དཔལ་དུ་ལེགས་བྱོན་ནས། །དྲི་མེད་ཆོས་ཚུལ་ཇི་བཞིན་སྐྱོང་བ་ལ། །མི་འཇིགས་སྤོབས་པ་བརྙེས་ལ་གསོལ་བ་འདེབས། །ངེས་འབྱུང་
རྣམ་པར་དག་པའི་ཞིང་ས་ལ། །བྱང་སེམས་ལྗོན་ཤིང་ལོ་འདབ་ཀྱིས་མཛེས་ཤིང། །ཡང་དག་ལྟ་བའི་འབྲས་བུ་གཡུར་ཟ་བས། །ལམ་མཆོག་ཚུལ་བཞིན་སྐྱོང་ལ་གསོལ་བ་འདེབས། །མཆོག་གསུམ་

[300B] །གང་སྐུ་རི་དབང་ལྟ་བུར་རབ་བརྟན་ཅིང། །བདག་སོགས་འགྲོ་ཀུན་འབྲལ་མེད་རྗེས་བཟུངས་ཏེ། །སྐུ་གསུམ་གོ་འཕང་ཐོབ་པར་བྱིན་གྱིས་རློབས། །ཐོར་གོང་འཛིན་
མའི་ཁྱོན་དུ་ཉེར་འཁོད་པའི། །རྗེ་འབངས་ཀུན་གྱི་ནད་མཚོན་མུ་གེ་སོགས། །ཉེར་འཚེ་ཀུན་ཞི་ཆབ་སྲིད་དར་རྒྱས་ཏེ། །ཕུན་ཚོགས་ཕྱོགས་ཀུན་གང་བའི་བཀྲ་ཤིས་ཤོག་ཅེས་པ་འདི་ནི་ཐོར་གོད་དཔོན་ཚེ་རིང་དོན་
གྲུབ་ཀྱིས་གཙོས་དཔོན་ཁག་རྣམས་ཀྱི་མི་སྣ་དྷ་ཡན་དར་གན་ནང་སོ་དང། བཱ་དུར་དཔོན་པོ་དགེ་སློང་སོགས་མི་སྣ་མང་པོས་མ་གྲིན་གཅིག་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།། །།
   ༈    དུས་གསུམ་རྒྱལ་བའི་མཁྱེན་བརྩེ་ནུས་མཐུའི་ཚོགས། །བློ་གྲོས་ཟ་མ་ཏོག་ཏུ་ལེགས་གཏམས་པའི། །འཕྲིན་ལས་བཟང་པོས་འགྲོ་བའི་མ་རིག་མུན། །སེལ་བའི་ཡེ་ཤེས་སྒྲོན་མེ་ཞབས་
བརྟན་ཤོག་སྡེ་སྣོད་གསུམ་གྱི་གཞུང་ལུགས་འཛིན་མའི་གཞིར། །བསླབ་གསུམ་དག་པའི་དཔག་བསམ་རྩ་བ་བརྟན། །ཚོགས་གཉིས་ཡོངས་སུ་རྫོགས་པའི་འབྲས་བུས་བརྗིད། །གདུལ་བྱའི་རེ་བ་སྐོང་ལ་
གསོལ་བ་འདེབས། །བདག་སོགས་དེང་ནས་བྱང་ཆུབ་སྙིང་པོའི་བར། །འབྲལ་མེད་བརྩེ་བའི་ལྕགས་ཀྱུས་རྗེས་བཟུངས་ནས། །དལ་འབྱོར་རྟེན་བརྒྱུད་ས་ལམ་རིམ་བགྲོད་དེ། །རིང་མིན་རྣམ་མཁྱེན་གོ་འཕང་

[301A]༄༅། །མྱུར་ཐོབ་ཤོག་ཅེས་པ་འདི་ནི་རི་ཁྲོད་ཁྲོམ་སྟེང་དགེ་སློང་བློ་བཟང་རྒྱལ་མཚན་གྱིས་ཡང་དང་ཡང་དུ་བསྐུལ་བའི་ངོར་དགེ་སློང་བླ་བཟང་ཡེ་ཤེས་ཀྱིས་བགྱིས་སོ།།    ༈    མདོ་རྒྱུད་
པད་ཚལ་ལ་ཆགས་གེ་སར་འཛིན། །ལེགས་བཤད་དབྱངས་སྙན་སྒྲོགས་པའི་གྲགས་པ་ཅན། །ལྷུན་གྲུབ་འཕྲིན་ལས་གདུལ་བྱའི་དཔལ་དུ་ཤར། །འཇམ་མགོན་བསྟན་པའི་གཉེན་ལ་གསོལ་བ་འདེབས། ཞེས་
པ་འདི་ནི་རྒྱུད་སྨད་བླ་མ་གྲགས་པ་ལྷུན་གྲུབ་ལ་གསོལ་འདེབས་བརྒྱུད་འདེབས་གྲས་སུ་བཅུག་ཆོག་པ་ཞིག་དགོས་ཞེས་འདུས་ཚོགས་ཀྱིས་བསྐུལ་ངོར་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    བླ་མ་ཡི་དམ་སངས་རྒྱས་
བྱང་སེམས་དང། །དཔའ་བོ་མཁའ་འགྲོ་བསྟན་སྲུངས་རྒྱ་མཚོ་ཡི། །མཁྱེན་བརྩེ་ནུས་མངའ་འཇམ་མགོན་ཆོས་ཀྱི་རྗེས། །དུས་རྣམ་ཀུན་ཏུ་ཐུགས་རྗེའི་མཐུ་དཔུང་སྐྱེད། །རྒྱལ་དང་རྒྱལ་བ་གཉིས་པའི་བསྟན་པ་
མཆོག་སྤེལ་ལ་སྔོན་བསགས་རྣམ་དཀར་བསོད་ནམས་དང། །དད་པའི་སྟོབས་རྒྱས་འཕྲིན་ལས་བཟང་པོའི་རྒྱུན། །རྒྱ་མཚོའི་རླབས་བཞིན་ཡོལ་མེད་རྟག་བརྟན་ཤོག་ལྗོངས་འདིར་སྟོབས་ཀྱིས་དབང་
བསྒྱུར་མི་ཡི་བདག་ལུགས་བརྒྱའི་ཁྲིམས་ཀྱིས་བསྟན་འགྲོའི་བདེ་སྤེལ་བར། །རྣམ་དཀར་ཐུགས་བསྐྱེད་བཟང་པོའི་མཐུ་དཔུང་དང། །སྐུ་ཚེ་ཆག་སྲིད་ཡར་ཟླ་ལྟར་འཕེལ་ཤོག་བསིལ་རིའི་ར་བས་བསྐོར་

[301B] །རྗེ་འབངས་མཐའ་དག་ནང་མཚོན་མུ་གེ་སོགས། །ཉེར་འཚེ་དུཿ་ཁའི་མུན་ལས་རྣམ་རྒྱལ་ཏེ། །ཚེ་རིང་རྫོགས་ལྡན་དུས་དང་སྐལ་མཉམ་ཤོག་མཆོག་གསུམ་བྱིན་རླབས་དྲང་སྲོང་བདེན་
ཚིག་དང། །དཀར་ཕྱོགས་སྐྱོང་བའི་བསྲུང་མའི་མཐུ་སྟོབས་ཀྱིས། །རྗེ་འབངས་ཀུན་གྱི་རེ་འབྲས་ཡོངས་སྨིན་ཞིང། །སུམ་རྩེན་དཔལ་ལ་འགྲན་པའི་བཀྲ་ཤིས་ཤོག་ཅེས་པ་འདི་ནི་ཐུའུ་ཀན་གྱི་གྲྭ་པོ་བློ་བཟང་ངར་
རྒྱས་ཀྱིས་མི་དབང་མཐོ་རོན་པད་ལི་བསོད་ནམས་སྟོབས་རྒྱས་སྐུ་ཚེ་ཆབ་སྲིད་བརྟན་པའི་ཚིགས་བཅད་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། །།
   ༈    རྒྱལ་བའི་ཡབ་གཅིག་གཞོན་ནུའི་ཆ་ལུགས་ཅན། །སྙིགས་དུས་དུར་སྨྲིག་གར་རོལ་ཙོང་ཁ་པའི། །ཆོས་ཚུལ་མ་ནོར་དོན་ཡོད་སྟོན་པ་ལ། །མཁས་ཤིང་གྲུབ་པའི་དཔལ་གྱུར་ཞབ་བརྟན་
ཤོག་ཐོས་བསམ་སྒོམ་པའི་ལུས་སྟོབས་རབ་རྒྱས་ཤིང། །ནོར་བདུན་ཡོན་ཏན་རིན་ཆེན་དྲ་བས་སྤས། །ཕྱིན་དྲུག་མཆེ་བ་བསྡུ་བཞིའི་ཡན་ལག་ལྡན། །བཤེས་གཉེན་གཉིས་འཐུང་དབང་པོ་རྟག་བརྟན་ཤོག་
གང་ཐུགས་སྒྲིབ་གཉིས་ཡོངས་དག་མཁའ་དབྱིངས་ལས། །བློ་བཟང་གྲགས་བསྟན་ལུང་རྟོགས་པདྨོའི་ཚལ། །རབ་འབྱེད་ཟེར་སྟོང་སྤྲོ་བའི་ཉིན་མོར་བྱེད། །མོས་ལྡན་བཞེད་དོན་བསྒྲུབ་ཕྱིར་གཡོ་མེད་ཤོག་ཅེས་

[302A]༄༅། །བླ་མ་དོན་ཡོད་མཁས་གྲུབ་ཀྱི་བརྟན་བཞུགས་ཚིགས་སུ་བཅད་པ་ཞིག་དགོས་ཞེས་མགོན་པོ་ལྷ་སྐྱབས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྨྲས་པ་དགེའོ།། །།
   ༈    ངག་ལ་དབང་བསྒྱུར་བློ་གྲོས་བཟང་པོ་ཡིས། །བཤད་སྒྲུབ་བསྟན་པ་དར་ཞིང་རྒྱས་མཛད་ཅིང། །གདུལ་བྱར་ཆོས་འཁོར་བསྐོར་བའི་འཕྲིན་ལས་ཅན། །ཡོངས་འཛིན་དགེ་བའི་བཤེས་གཉེན་
ཞབས་བརྟན་ཤོག་འཇམ་མགོན་བླ་མའི་ཆོས་ཚུལ་རྒྱ་མཚོ་ལས། །ཟབ་ཅིང་རྒྱ་ཆེའི་ནོར་བུའི་ཁུར་ཁྱེར་བའི། །འགྲོ་བའི་རེ་སྐོང་ཡིད་བཞིན་ནོར་བུའི་གཏེར། །ཐར་འདོད་དེད་དཔོན་ཁྱེད་ལ་གསོལ་བ་འདེབས། །
རིང་ནས་ཚོགས་བསགས་རྗེ་བཙུན་ཙོང་ཁ་པས། །རྗེས་བཟུངས་རིང་ལུགས་རྒྱ་མཚོའི་མཐའ་ཀླས་བར། །སྤེལ་ལ་ཞུམ་མེད་བཤེས་གཉེན་སྙིང་སྟོབས་ཅན། །བདག་སོགས་རྗེས་བཟུང་འཕྲིན་ལས་གོང་འཕེལ་
ཤོག་ཅེས་མཁའ་སྤྱོད་གུར་ཁང་བླ་མའི་བརྟན་བཞུགས་ཚིགས་བཅད་འདི་ནི། མཁའ་སྤྱོད་རི་ཁྲོད་པ་དགེ་སློང་སྤྱིས་བསྐུལ་དོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། ་སྭ་སྟི། ངག་
གི་དབང་ཕྱུག་འཇམ་མགོན་ཆོས་རྗེ་ཡི། །ཆོས་ཚུལ་སྤེལ་ལ་བློ་གྲོས་རྣམ་པར་བཀྲ་ཕྱོགས་འདིར་དགེ་མཚན་ཤེས་པས་སྐྱོང་མཛད་པའི། །བཤེས་གཉེན་བཟང་པོ་སྲིད་མཐར་ཞབས་བརྟན་ཤོག་བསླབ་

[302B] །ལུང་རྟོགས་ཡོན་ཏན་དཔག་བསམ་ལོ་འདབ་རྒྱས། །ལེགས་བཤད་འབྲས་བུའི་ཁུར་གྱིས་ཡོངས་དུད་པའི། །འགྲོ་བའི་རེ་བ་སྐོང་ལ་གསོལ་བ་འདེབས། །མཆོག་
གསུམ་བྱིན་རླབས་ལས་གཤིན་འཕྲིན་ལས་དང། །འདུས་པས་གསོལ་བཏབ་རྟེན་འབྲེལ་ཕུན་ཚོགས་ཀྱིས། །ཡོངས་འཛིན་ཞབས་བརྟན་ཁྲིམས་ལྡན་འདུས་ཚོགས་འཕེལ། །བཤད་སྒྲུབ་དཔལ་འབྱོར་དབྱར་མཚོ་
ལྟར་འཕེལ་ཤོག་ཅེས་པ་འདི་ནི་ཚངས་དབང་དགའ་ལྡན་ཨེར་ཏེ་ནི་ཇུ་ནང་གི་གྲྭ་ཚང་བཀྲ་ཤིས་འཁྱིལ་བླ་མར་འདུས་ཚོགས་སྤྱིས་བརྟན་བཞུགས་ཚིགས་བཅད་ཅིག་དགོས་ཚུལ་བྱུང་བ་ལྟར་ཤཱཀྱའི་བཙུན་པ་བློ་བཟང་ཡེ་
ཤེས་ཀྱིས་བགྱིས་པའོ།།    ༈    བློ་ཆེན་ཐུབ་པའི་དགོངས་ཟབ་རྒྱུད་སྡེའི་དོན། །སྐལ་བཟང་གདུལ་བྱར་འཆད་ལ་སྨྲ་མཁས་པ། །རིམ་གཉིས་ལམ་ལ་བཀྲ་བའི་བློ་གྲོས་ཀྱིས། །དགེ་
མཚན་ཤིས་པ་བརྗོད་ལ་གསོལ་བ་འདེབས། ཞེས་པ་སྔགས་པ་སློབ་དཔོན་བློ་བཟང་བཀྲ་ཤིས་ཀྱི་གསོལ་འདེབས་ཚིགས་བཅད་འདི་ནི། སྔགས་གྲྭའི་བརྒྱུད་འདེབས་སུ་ཆོས་རྗེ་བཀའ་བཅུ་པ་བློ་བཟང་ཚེ་རིང་གིས་བསྐུལ་
ངོར་བཙུན་པ་བློ་བཟང་ཡེ་ཤེས་ཀྱིས་སྨྲས་སོ།།    ༈    ཁམས་གསུམ་སྐྱེ་དགུ་སྲིད་མཚོར་འཁྱམས་པ་ལ། །བརྩེ་བས་གྲངས་མེད་གསུམ་དུ་ཚོགས་རྫོགས་ནས། །ཞིང་འདིར་འདྲེན་པ་སྟོང་ལས་ཁྱད་

[303A]༄༅། །པར་འཕགས། །མཉམ་མེད་ཤཱཀྱའི་གཙོ་ལ་གུས་ཕྱག་འཚལ། །རྒྱལ་ཀུན་ཡབ་གཅིག་འཇམ་དབྱངས་ངུར་སྨྲིག་གར། །ཐུབ་བསྟན་ཉིན་མོར་གསལ་མཛད་འཇམ་མགོན་རྗེ། །གང་གི་ལུགས་
བཟང་སྐྱོང་བ་ཡེ་ཤེས་མཚན། །རྗེ་བཙུན་བླ་མ་གཉིས་ལ་གསོལ་བ་འདེབས། །རྒྱལ་བའི་ཆོས་ཚུལ་འཕགས་ཡུལ་མཁས་པའི་ལུགས། །ཞིབ་མོར་གསལ་བའི་ཡེ་ཤེས་སྣང་བ་རྒྱས། །ཐུབ་བསྟན་རྒྱ་མཚོའི་
ཕ་མཐར་ཁྱབ་མཛད་པའི། །འགྲོ་བའི་མགོན་པོ་ནམ་ཡང་གཡོ་མེད་ཤོག་སྔོན་ནས་ཐུགས་བསྐྱེད་གོམས་པའི་མ་ལ་ཡར། །ཚོགས་གཉིས་ཡོངས་རྫོགས་ལྗོན་པ་དར་ལ་བབས། །བརྩེ་བའི་བསེར་བུས་དྲི་
བསུང་འགྲོ་ལ་ཁྱབ། །ཉོན་མོངས་ཚ་གདུང་སེལ་མཛད་ཞབས་བརྟན་ཤོག་རྒྱལ་ཀུན་སྤྱི་གཟུགས་ཀུན་མཁྱེན་ཙོང་ཁ་པའི། །དྲི་མེད་རིང་ལུགས་ཕྱོགས་བརྒྱར་སྤེལ་བ་ལ། །ངལ་མེད་བསྒྲུབ་ལ་བརྩོན་པའི་
སྙིང་སྟོབས་ཅན། །འགྱུར་མེད་རྡོ་རྗེའི་ཁྲི་ལ་གཡོ་མེད་ཤོག་རྨད་བྱུང་བློ་གྲོས་ལྷ་ལམ་ཡངས་པ་ལ། །བསླབ་གསུམ་རྣམ་དག་དཀྱིལ་འཁོར་རབ་རྒྱས་ཤིང། །འཆད་རྩོད་རྩོམ་པའི་འོད་སྟོང་ཕྱོགས་བཅུར་
འཕྲོ། །བཤེས་གཉེན་ཉིན་མོའི་མགོན་པོར་གསོལ་བ་འདེབས། །མདོ་དང་རྒྱུད་སྡེའི་གཞུང་ལུགས་ཆུ་གཏེར་ལས། །མན་ངག་གདམས་པའི་ཟབ་ལམ་དབང་གི་རྒྱལ། །སྐལ་བཟང་གདུལ་བྱའི་རེ་བ་ཡོངས་

[303B] །མཚུངས་མེད་ངེད་དཔོན་ཆེན་པོར་གསོལ་བ་འདེབས། །དམ་པའི་ཆོས་ཚུལ་ཀུན་ལ་མངའ་བརྙེས་ཤིང། །ཐོས་བསམ་སྒོམ་ལ་རིང་ནས་གོམས་པའི་མཐུས། །སྙིགས་དུས་ཕན་བདེའི་ལམ་བཟང་སྟོན་
མཁས་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །དགེ་མཚན་དུ་མས་མཛེས་པའི་བྱམས་པ་གླིང། །རིག་གྲོལ་དགེ་འདུན་ཐུགས་མཐུན་ཚངས་སྤྱོད་ལྡན། །འཁོར་ལོ་གསུམ་གྱིས་ཉིན་མཚན་
འདའ་བ་དང། །བཤད་སྒྲུབ་ལོངས་སྤྱོད་བླ་ནས་བླར་འཕེལ་ཤོག་འཇིགས་རྟེན་ཁམས་སུ་ནང་མཚོན་མུ་གེ་སོགས། །མི་ཤིས་ཉེར་འཚེ་མ་ལུས་ཀུན་ཞི་ནས། །ལོ་ཐོག་རྩི་བཅུད་འདོད་དགུའི་འབྱོར་པ་རྒྱས། །
ཕན་ཚུན་ཡིད་མཐུན་བྱམས་པའི་སེམས་ལྡན་ཤོག་ཡིད་ཅན་ཀུན་གྱི་སྙིང་ལ་དུས་གསུམ་དུ། །གཅིག་ཏུ་དགེ་བ་མཆོག་གསུམ་དམ་པ་དང། །སླུ་མེད་རྟེན་འབྲེལ་བདེན་པའི་སྨོན་པ་ཀུན། །ལེགས་འགྲུབ་
ཁམས་གསུམ་མཐའ་དག་ཤིས་གྱུར་ཅིག་ཅེས་ཆབ་མདོ་འཕགས་པ་ལྷའི་སྤྲུལ་པའི་སྐུ་འཕགས་པ་ཡེ་ཤེས་བསྟན་པའི་མགོན་པོའི་བརྟན་བཞུགས་འདོད་གསོལ་འདི་ནི་ཞམ་རིང་བ་དབོན་རབ་འབྱམས་པ་བློ་བཟང་དབང་
ཕྱུག་གིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པ་སརྦ་མངྒ་ལཾ།།    ༈    དོན་ཡོད་ཐོས་བསམ་སྒོམ་པའི་བ་གམ་ཅན། །མཁས་བཙུན་

[304A]༄༅། །བསླབ་གསུམ་ལྡན་པའི་ནོར་གྱིས་ཕྱུག་གྲུབ་པའི་རྒྱལ་མཚན་འཛིན་པའི་དཔལ་གྱུར་པ། །བཤེས་གཉེན་བཟང་པོ་སྲིད་མཐར་ཞབས་བརྟན་ཤོག་བློ་བཟང་རྒྱལ་བའི་ཆོས་ཚུལ་འདབ་
བརྒྱའི་ཚལ། །ཇི་བཞིན་འབྱེད་ལ་སྨྲ་བའི་འོད་སྟོང་ཅན། །མདོ་རྒྱུད་གདམས་པའི་སྦྲང་རྩིའི་བཅུད་ཆགས་པ། །སྐལ་ལྡན་བུང་བར་སྩོལ་ལ་གསོལ་བ་འདེབས། །མཆོག་གསུམ་ཐུགས་རྗེ་བསྲུང་མའི་འཕྲིན་
ལས་དང། །གུས་ལྡན་གསོལ་བཏབ་རྟེན་འབྲེལ་ཕུན་ཚོགས་མཐུས། །བསྟན་དང་གདུལ་བྱའི་ཉེར་འཚོར་རྟག་བཞུགས་ནས། །འཕྲིན་ལས་ཡར་ངོའི་ཟླ་ལྟར་འཕེལ་བར་ཤོག་ཅེས་པ་འདི་ནི་བླ་མ་དོན་ཡོད་
མཁས་གྲུབ་བར་བརྟན་བཞུགས་ཚིགས་བཅད་འདི་ལྟ་བུ་ཞིག་དགོས་ཞེས་ངག་དབང་བསྐལ་བཟང་གིས་བསྐུལ་བ་ལྟར་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    བཅོམ་ལྡན་འདས་གདུགས་
དཀར་མོ་ཞལ་གཅིག་ཕྱག་གཉིས་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། ཨོཾ་སྭ་བྷ་ཝ་ཤུདྡྷ་སརྦ་དྡྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར་སྟོང་པའི་ངང་
ལས། པདྨ་དང་ཟླ་བའི་དཀྱིལ་འཁོར་དཀར་བསིལ་ཉ་གང་བའི་སྟེང་དུ་གདུགས་དཀར་པོ་གསེར་གྱི་ཡུ་བ་ཅན་གྱི་ཏོག་ལ་ཨོཾ་ཡིག་གིས་མཚན་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་ནད་རིམས་

[304B]ཚུར་འདུས་ཡོངས་སུ་གྱུར་པ་ལས། རང་ཉིད་འཕགས་མ་བཅོམ་ལྡན་འདས་གདུགས་དཀར་མོ། སྐུ་མདོག་སྟོན་ཀའི་བསིལ་ཟེར་ལྟར་དཀར་བ་གཞོན་ནུ་ལང་ཚོ་དར་ལ་བབ་པའི་ན་
ཚོད་ཅན། ཅུང་ཟད་སྒེག་ཅིང་དཔའ་བའི་ཉམས་ཅན་ཞལ་གཅིག་ཕྱག་གཉིས་མ་གཡས་སྐྱབས་སྦྱིན་གྱི་ཕྱག་རྒྱ་དང། གཡོན་གདུགས་དཀར་པོ་གསེར་གྱི་ཡུ་བ་ཅན་རིན་པོ་ཆེའི་ཏོག་གིས་མཚན་པ་འཛིན་པ། དབུ་
སྐྲ་རལ་པ་ཕྱེད་ཐོར་ཚུགས་སུ་བྱས་ཤིང། ལྷག་མ་སིལ་བུར་བབས་པས་སྐུ་སྟོད་ཁེབས་པ་རིན་པོ་ཆེའི་དབུ་རྒྱན་སྙན་རྒྱན། མགུལ་རྒྱན་ཕྱག་གདུབ་ཞབས་གདུབ། གསེར་གྱི་སྐ་རགས་དོ་ཤལ་ལ་སོགས་པ། །
རིན་པོ་ཆེའི་རྒྱན་སྣ་ཚོགས་ཀྱིས་སྤྲས་པ། །སྐུ་སྟོད་ལྷ་རྫས་ཀྱི་གོས་ཀྱིས་གཤལ་བྱས་ཤིང། སྐུ་སྨད་ལྷ་རྫས་ཀྱི་དར་གྱི་ཤམ་ཐབས་གསོལ་བ། འོད་ཀྱི་དཀྱིལ་འཁོར་གྱིས་བསྐོར་བའི་དབུས་ན། ཞབས་གཉིས་
རྡོ་རྗེ་སྐྱིལ་ཀྲུང་གིས་བཞུགས་པའི། སྤྱི་བོར་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། བཅོམ་ལྡན་འདས་
འཕགས་མ་གདུགས་དཀར་མོའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་

[305A]༄༅། །ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་
བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར། སྐུ་གང་དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། དེ་བཞིན་
གཤེགས་པའི་རིགས་ཀྱི་ལྷས་དབུ་བརྒྱན་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྡྷརྨཱ་སྭ་བྷཱ་བ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས། ཨོཾ་ལས་རིན་པོ་
ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་པ་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ། ཨརྒྷཾ། པཱདྱཾ། པུཥྤཾ། དྷཱུ་པཾ། ཨཱ་ལོ་ཀེ་
གནྡྷེ། ནཻ་ཝི་དྱ། ཤབྟ་པྲ་ཏཱིཙྪ་ཧཱུཾ་སཱཧཱ། རྒྱལ་བ་ཀུན་གྱི་འཕྲིན་ལས་མཐའ་དག་རྣམས། །གཅིག་བསྡུས་ཕས་རྒོལ་འཇོམས་པའི་མཐུ་ལྡན་ཅན། །དྲན་པས་དངོས་གྲུབ་མཆོག་སྩོལ་ཡིད་བཞིན་ནོར། །འཕགས་
མ་གཙུག་ཏོར་གདུགས་དཀར་བསྟོད་ཕྱག་འཚལ། བཟླས་པ་བྱ་བ་ནི། རང་གི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨོཾ་ཡིག་གི་མཐར་སྔགས་འཕྲེང་གིས་བསྐོར་བ་ལས་བདུད་རྩིའི་རྒྱུན་བབས། སྡིག་སྒྲིབ་

[305B] །ཚེ་དང་བསོད་ནམས་མངའ་ཐང་འབྱོར་པ་ཐམས་ཅད་རྒྱས། དངོས་གྲུབ་ཐམས་ཅད་བདེ་བླག་ཏུ་སྩོལ་བར་བསམས་ལ། ཏདྱ་ཐཱ། ཨོ་ཨ་ན་ལེ། ཨ་ན་ལེ། བཻ་རི་བཻ་རི་བཛྲ་དྷཱ་
རི་བནྡྷ་བནྡྷ་ནི་ཧཱུཾ་ཧཱུཾ་ཕཊ་ཕཊ་སཱཧཱ། ཡིག་བརྒྱས་ལྷག་ཆད་ཁ་བསྐང། དེ་ནས་གཏོར་མ་འབུལ་བ་ནི། ཨོཾ་བཛྲེ་ཨ་མྲྀ་ཏས་བསངས། སྭ་བྷཱ་བས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་
རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་སུ་གྱུར། ཨོཾ་ཨཱུ་ཧཱུཾ་ལན་གསུམ་གྱིས་བྱིན་གྱིས་བརླབས། བཅོམ་ལྡན་གདུགས་དཀར་གྱི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་
གྱུར་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་ཨི་ད་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་མམ་བདུན་གྱིས་གཏོར་མ་ཕུལ། དེ་ནས་ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏེ་ཨརྒྷཾ་ནས་ཤབྟཱི་
བར་གྱིས་མཆོད་པ་ཕུལ། གོང་བཞིན་བསྟོད། དགེ་བ་འདི་ཡིས་མྱུར་དུ་བདག་འཕགས་མ་གདུགས་དཀར་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བསྔོ་
བ་དང་སྨོན་ལམ་བཀྲ་ཤིས་བྱའོ།། བཅོམ་ལྡན་འདས་གདུགས་དཀར་མོའི་སྒྲུབ་ཐབས་དངོས་གྲུབ་འདོད་འཇོ་ཞེས་བྱ་བ་འདི་ཐོར་ཁོད་དཔོན་མོ་མཚོ་རྒྱལ་གྱིས་དགོས་ཞེས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་བློ་བཟང་ཡེ་

[306A]༄༅། །ཤེས་ཀྱིས་བཀའ་གདམས་ཕོ་བྲང་དུ་བགྱིས་པའོ།། མངྒ་ལཾ།།    ༈    རྒྱལ་པོ་ཆེན་པོ་རྣམ་ཐོས་སྲས་ལ་མཆོད་གཏོར་འབུལ་བར་འདོད་པས། མཆོད་
གཏོར་རྣམས་ཕྱག་ལེན་ལྟར་ལེགས་པར་བཤམས་ལ། དཔལ་ཕྱག་ན་རྡོ་རྗེའི་བདག་བསྐྱེད་ལ་གནས་པའི་སྒོ་ནས། མཆོད་པ་རྣམས་བཛྲ་ཀུཎྜ་ལིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་
ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱཧཱུཾ། ཞེས་པ་ནས་
ཤཔྟ་ཨཱཧཱུཾ་གི་བར་གྱིས་བྱིན་གྱིས་བརླབ། གཏོར་མ་ཡང་སྔར་ལྟར་བསངས་སྦྱངས་ལ། སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཁཾ་འོད་དུ་ཞུ་བ་ལས་བྱུང་བའི་ལྷའི་ཞལ་ཟས་
དྲི་རོ་ཕུན་སུམ་ཚོགས་པ། དེའི་སྟེང་དུ་ཨོཾ་ཨཱཧཱུཾ་གི་ཡི་གེ་གསུམ་སྟེང་ནས་སྟེང་དུ་བརྩེགས་ཏེ་གནས་པ་འོད་དུ་ཞུ་བ་ལས་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ་ལན་གསུམ་བརྗོད་པས་བྱིན་
གྱིས་བརླབ།།    ༈    སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་མདུན་དུ་བྷྲཱུཾ་ཡིག་ལས་བྱུང་བའི། །རིན་ཆེན་གཞལ་མེད་ཁང་པ་གྲུ་བཞི་སྒོ་བཞི་པ། །རྟ་བབས་བཞི་

[306B] །ཁང་བརྩེགས་དགུ་ཡོང་དབུས་མ་ཕོ་བྲང་སུམ་བརྩེགས་སུ། །གནས་པའི་རྩེ་མོར་ནོར་བུའི་ཏོག་དང་ལོགས་རྣམས་སུ་དྲ་བ་དྲ་ཕྱེད་འཕྱང་ཞིང་མངའ་ཡབ་པུ་
ཤུ་ལྡན། ཤེལ་དང་བཻ་ཌཱུརྱ་དང་པདྨ་རཱ་ག་དང། །གསེར་ལས་གྲུབ་པའི་ཀ་བ་ཉིས་སྟོང་ལྔ་བརྒྱ་ཡིས། །ཤར་སོགས་ཕྱོགས་བཞི་རིམ་བཞིན་མཛེས་བརྒྱན་གཏེར་ཁང་ནི། །བཅོ་ལྔ་དག་གིས་སྦྲས་པའི་ཕྱི་
རོལ་ཕྱོགས་མཚམས་སུ། །བུམ་བཟང་དཔག་བསམ་ཤིང་དང་རིན་ཆེན་ལྗོན་ཤིང་བརྒྱད། །རྫིང་བཟང་རིན་ཆེན་ལྗོན་ཤིང་མེ་ཏོག་དང་ལྡན་བརྒྱད། །འདོད་འཇོའི་བ་བརྒྱད་རྣམས་ཀྱིས་སྤེལ་མར་ལེགས་བརྒྱན་པའི།།
ཕྱི་རོལ་རིན་ཆེན་ར་བས་གྲུ་བཞིར་བསྐོར་བ་ཡི། །ཕོ་བྲང་དབུས་མའི་ནང་དུ་སྣ་ཚོགས་པད་ཟླའི་སྟེང། །བཙོ་མ་གསེར་གྱི་མདངས་ལྡན་རྒྱལ་ཆེན་ངལ་བསོས་པོ། །ཞལ་གཅིག་ཕྱག་གཉིས་གཡས་གཡོན་རྒྱལ་
མཚན་ནེའུ་ལེ་འཛིན། །གདོང་ལྔའི་དབང་པོ་ཉལ་བ་རང་ལ་བལྟ་བའི་སྟེང། །སེམས་དཔའི་སྐྱིལ་ཀྲུང་གིས་བཞུགས་ཞལ་ནས་རིན་ཆེན་ཆར། །འབེབས་པས་སྐྱེ་རྒུ་མ་ལུས་ཕོངས་པའི་གནས་ལས་སྐྱོབ། །དབུ་
ལ་རིན་ཆེན་དབུ་རྒྱན་ཕྲག་གོང་ཉི་ཟླས་བརྒྱན། །ནམ་མཁའ་མཛོད་ལ་མངའ་བརྙེས་ཉི་འབུམ་གཟི་བརྗིད་ལྡན། །ཤར་སོགས་ཕྱོགས་མཚམས་ཁང་བརྩེགས་ནང་དུ་པད་གདན་ལ། །ཛམྦྷ་ལ་སོགས་དཔའ་བརྗིད་

[307A]༄༅། །རྔམས་ཤིང་མི་སྡུག་པའི། །ཆ་བྱད་ཅན་དང་འཁོར་ས་བར་མཐར་གནས་པ་ཡི། །གནོད་སྦྱིན་བྱེ་བ་ལྷ་སྲིན་སྡེ་བརྒྱད་ལ་སོགས་པའི། །གཙོ་འཁོར་ཀུན་གྱི་སྐུ་གསུང་ཐུགས་ཀྱི་
གནས་རྣམས་སུ། །དཀར་དམར་སྔོ་བའི་ཡི་གེ་གསུམ་གྱིས་མཚན་པར་གྱུར། །བདག་གི་ཐུགས་ཀའི་ཧཱུཾ་ཡིག་ལས་སྤྲོས་འོད་ཟེར་སྣར། །འདོད་རྒྱལ་དམར་པོ་ལྕགས་ཀྱུ་ཞགས་ཐེགས་སྤྲོས་པ་
ཡིས། །ལྕང་ལོ་ཅན་ནས་རྣམ་མང་ཐོས་སྲས་འཁོར་དང་བཅས། །སྤྱན་འདྲེན་སེམས་ཅན་དོན་ཕྱིར་གནས་འདིར་གཤེགས་སུ་གསོལ། །ཨོཾ་བཻ་ཤྲ་ཝ་ཎ་ཡེ་ས་པ་རི་ཝཱ་ར་ཛཛཛ་ཛཿ་ཧཱུཾ་བཾ་ཧོཿ་
ཨོཾ་བཻ་སཱཧཱ། ཨོཾ་བཻ་ཤྲ་ཝ་ཎ་ཡེ་ཨཱ་ཀདྵ་ཡཛ་ཞེས་བརྗོད་ཅིང། བཻ་རིང་པོ་བརྗིད་བག་བཅས་མིག་འཛུམ་སོ་གཉིས་བར་དུ་བརྗོད་པས། རྒྱལ་པོའི་ཐུགས་ཀར་པད་འདབ་བརྒྱད་ཀྱི་འདབ་མ་རེ་རེར་བཻ་བཞི་
བཞི་བསམ་ཞིང། དམ་ཚིག་པ་དང་ཡེ་ཤེས་སེམས་དཔའི་ཐུགས་ཀར་འོད་ཟེར་གྱི་ལྕགས་ཀྱུས་སྦྲེལ་བར་བསམ་མོ། །དེ་ནས། ཨོཾ་རཏྣ་མུ་ཀུ་ཊ་ཨ་བཧི་ཥིཉྩ་མཾ། ཞེས་རིན་པོ་ཆེའི་ཅོད་པན་གྱི་དབང་
བསྐུར་བར་བསམ། དེ་ནས་མཆོད་པ་འབུལ་བ་ནི། ཨོཾ་བཻ་ཤྲ་ཝ་ཎ་ས་པ་རི་ཝཱ་ར་པྲོཀྵ་ཎཾ་པྲ་ཏཱིཙྪ་ཡེ་ཨཱཏཱུཾ། དེ་བཞིན་དུ་པྲོཀྵ་ཎཾ་གྱི་གནས་སུ། ཨརྒྷཾ། པཱ་དྱཾ། ཨཉྩ་མཱ་ནཾ། པུཥྤེ་སོགས་སྦྱར་བས་ཆུ་

[307B] སྐབས་འདིར་བསྐང་བཤགས་བཟླས་པ་སོགས་བྱེད་པར་འདོད་ན་མཆོད་གཏེར་འབུལ་བའི་རིམ་པ་དངོས་གྲུབ་ཀྱི་བང་མཛོད་ནས་འབྱུང་བ་ལྟར་བྱ། དེ་ནས་གཏོར་མ་འབུལ་
བ་ནི། ཆོས་སྐྱོང་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་དཀར་པོ་རྩེ་གཅིག་པ་འོད་ཀྱི་སྦུ་གུ་ཅན་དུ་གྱུར་པར་བསམས་ལ། རྡོ་རྗེ་ཐལ་མོ་ཁ་ཕྱེ་བས། ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་
བཻ་ཤྲ་ཝ་ཎ་ཡེ། ཨི་དཾ་བ་ལིཾ་ཏ་གྲྀཧྞཾ་ཏུ་ས་མ་ཡ་རཀྵནཱུ། མ་མ་སརྦ་སིདྡྷིམྨེ་པྲ་ཡཙྪ། མ་མ་སརྦ་ཀརྨ་སཱ་དྷ་ཨ་མོ་གྷ་ཡེ་སཱཧཱ། ལན་གསུམ། ཨི་དཾ་གྱི་གོང་དུ་ས་པ་རི་ཝཱ་ར་ཞེས་པ་བཅུག་ཀྱང་ཉེས་པ་མེད་
འཁོར་རྣམས་ལ་ཡང་རང་རང་གི་སྔགས་ཀྱི་སཱཧཱའི་གོང་དུ་ཨི་དཾ་མན་ཆད་བཏགས་ལ་འབུལ། ཨོཾ་ཨཥྚ་ནཱ་ག་ཤཱནྟ་སཱཧཱ། པྲ་ཀོ་ཏི་ཡཀྵ་རཱཀྵ་ས། ཞེས་པ་ལ་ཨི་དཾ་མན་ཆད་བཏགས་ལ་ཀླུ་བརྒྱད་དང་གནོད་
སྦྱིན་དང་སྲིན་པོ་བྱེ་བའི་ཚོགས་ལ་འབུལ། ཡང་ན་ཨ་ཀཱ་རོ་གསུམ་མམ་བདུན་གྱིས་འབུལ་ལོ། །དེ་ནས་ཨརྒྷཾ་སོགས་ཀྱིས་མཆོད་ལ། ཧཱུཾ། མི་འཇིགས་སེང་གེའི་གདན་སྟེང་ན། །བཻ་ལས་བྱུང་བའི་མགོན་པོ་
ནི། །ངལ་བསོས་དགེ་བ་སྟོབས་པོ་ཆེ། །ས་བརྒྱད་དབང་ཕྱུག་ཁྱོད་ལ་འདུད། །བཙུན་མོ་བཞི་དང་སྲས་བཞི་དང། །ཁྱད་པར་ལས་བསྒྲུབ་གནོད་སྦྱིན་བརྒྱད། །ནོར་སྟེར་བ་ཡི་ཀླུ་ཆེན་བརྒྱད། །ལྷ་

[308A]༄༅། །སྲིན་སྡེ་བརྒྱད་འཁོར་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །དགྲ་བགེགས་མ་ལུས་གཞོམ་པ་དང། །འབྱོར་པའི་ལོངས་སྤྱོད་ཕུན་ཚོགས་ཤིང། །འདོད་དགུ་ཡིད་
བཞིན་འགྲུབ་པ་དང། །གཞན་དོན་ལྷུན་གྱིས་གྲུབ་པར་མཛོད། ཅེས་བསྟོད་ཅིང་འཕྲིན་ལས་བཅོལ་ལ། ཡིག་བརྒྱས་ལྷག་ཆད་ཁ་བསྐངས་ཏེ། ནོངས་པ་བཟོད་པར་གསོལ་ནས། ཨོཾ་ཁྱེད་ཀྱིས་
སེམས་ཅན་དོན་ཀུན་མཛད། ཅེས་སོགས་ཀྱིས་ཡེ་ཤེས་པ་རྣམས་གཤེགས་སུ་གསོལ་བའམ། བྲིས་སྐུ་སོགས་རྟེན་ཡོད་ན། ཡེ་ཤེས་པ་རྣམས་འདིར་ནི་གཟུགས་དང་ལན་ཅིག་ཏུ། ཞེས་སོགས་
བརྗོད་ཅིང། སུ་པྲ་ཏིཥྛ་ས་བརྟན་བཞུགས་དང། སྨོན་ལམ་བཀྲ་ཤིས་ཀྱིས་བརྒྱན་པ་བྱའོ། །རྒྱལ་པོ་ཆེན་པོ་རྣམ་ཐོས་སྲས་ལ་མཆོད་གཏོར་འབུལ་ཚུལ་འཁྱེར་བདེ་བ་ཞིས་དགོས་ཞེས་མཛོད་པ་དཀའ་བཅུ་
བློ་བཟང་དབང་རྒྱལ་གྱིས་བསྐུལ་བ་ལྟར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བགྱིས་པའོ།།    ༈    རིགས་བརྒྱའི་དཀྱིལ་འཁོར་ཀུན་ལ་དབང་བསྒྱུར་ཞིང། །
གང་འདུལ་ཐབས་ཀྱིས་ཆོས་སྟོན་རྡོ་རྗེ་འཆང། །འགྲོ་ལ་རྟག་པར་གཟིགས་མཛད་པད་དཀར་འཛིན། །གསོལ་བ་འདེབས་སོ་བྱིན་རླབས་དངོས་གྲུབ་སྩོལ། །བྱང་ཆུབ་སེམས་དཔའ་བློ་གྲོས་རིན་ཆེན་དང། །

[308B] །རྣལ་འབྱོར་དབང་ཕྱུག་རོལ་པའི་རྡོ་རྗེའི་ཞབས། །གསོལ་བ་  ྾ ། །རྫུ་འཕྲུལ་སྟོབས་མངའ་མི་ཏྲ་ཛོ་ཀི་དང། །སྐད་གཉིས་སྨྲ་བའི་དབང་པོ་བྱམས་པ་དཔལ། །བསླབ་
གསུམ་རྒྱན་མཛེས་བསོད་ནམས་དབང་ཕྱུག་ལ། །གསོལ་བ། །རྣམ་དཔྱོད་ཕུལ་ཕྱིན་མཁན་ཆེན་སེང་གེའི་མཚན། །མཁྱེན་རབ་ཡང་རྩེ་རིན་ཆེན་སེང་གེ་དང། །ཐུབ་བསྟན་གསལ་མཛད་རིན་ཆེན་གྲུབ་
པ་ལ། །གསོལ་བ་  ྾ ། །རིག་སྔགས་འཆང་བ་ཁྱུང་པོ་ལྷས་བ་དང། །འགྲོ་ལ་ཐར་ལམ་སྟོན་མཁས་ཙོང་ཁ་པ། །ལུང་རྟོགས་མངའ་བདག་མཁས་གྲུབ་ཆོས་ཀྱི་རྗེར། །གསོལ་བ་  ྾ ། །གདམས་
པའི་མཛོད་འཛིན་ཆོས་ཀྱི་རྒྱལ་མཚན་དང། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེའི་ཞབས། །ཆོས་བརྒྱད་རིང་སྤངས་བློ་བཟང་དོན་གྲུབ་ལ། །གསོལ་བ་  ྾ ། །སྤངས་རྟོགས་མཐར་སོན་སངས་རྒྱས་ཡེ་ཤེས་དང། །
རིམ་གཉིས་མཐར་ཕྱིན་བློ་བཟང་ཆོས་རྒྱན་ཞབས། །བསྟན་པའི་དཔལ་གྱུར་དགེ་འདུན་དོན་གྲུབ་ལ། །གསོལ་བ་  ྾ ། །མདོ་རྒྱུད་རྒྱ་མཚོའི་ཁྱོན་ལ་དབང་བསྒྱུར་བས། །ཟབ་ལམ་སྟོན་མཁས་བློ་བཟང་དོན་
གྲུབ་དང། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་བ་  ྾ ། །གང་གི་མཚན་ཅེམ་ཐོས་འཛིན་ལྷུང་བས་ཀྱང། །འཆི་མེད་ཚེ་དང་ཡེ་ཤེས་མཆོག་སྩོལ་བའི། །ཚེ་དཔག་མེད་མགོན་རྣམ་པར་

[309A]༄༅། །རྒྱལ་མ་ལ། །གསོལ་བ་འདེབས་སོ་བྱིན་རླབས་དངོས་གྲུབ་སྩོལ། །དེ་ལྟར་སྒོ་གསུམ་གསོལ་བ་བཏབ་པའི་མཐུས། །ཡང་དག་ལམ་ལ་འཁྲིད་པའི་བཤེས་གཉེན་གྱིས། །བྱང་
ཆུབ་སྙིང་པོའི་བར་དུ་རྗེས་བཟུང་སྟེ། །སྐུ་གསུམ་གོ་འཕང་དམ་པ་མྱུར་ཐོབ་ཤོག།    ༈    ཟབ་གསལ་གཉིས་སུ་མེད་པའི་ངང་ཉིད་ལས། །འཆི་མད་དཔལ་སྟེར་རྣམ་རྒྱལ་ལྷ་ཡི་ཚོགས། །
བསྒྲུབས་ཤིང་མཆོད་བསྟོད་བཟླས་སོགས་བགྱིས་བས་མཚོན། །དུས་གསུམ་བསགས་པའི་རྣམ་དཀར་དགེ་བའི་མཐུས། །མཁའ་མཉམ་འགྲོ་ལ་བདེ་སྐྱིད་འབྱུང་བའི་གཞི། །ཐུབ་བསྟན་རྒྱལ་
མཚན་འཛིན་པའི་སྐྱེས་བུ་མཆོག་བགྲང་ཡས་བསྐལ་པའི་བར་དུ་ཞབས་བརྟན་ཞིང། །རྣམ་དཀར་འཕྲིན་ལས་ཕྱོགས་བཅུར་རྒྱས་པར་ཤོག་བདག་དང་ཕ་མར་གྱུར་པའི་འགྲོ་ཀུན་ཀྱང། །བྱང་
ཆུབ་མ་ཐོབ་བར་གྱི་ཚེ་རབས་སུ། །མཐོ་རིས་ཡོན་ཏན་བདུན་གྱི་རྒྱན་ལྡན་པའི། །དལ་འབྱོར་རྟེན་བཟང་རྒྱུན་ཆད་མེད་ཐོབ་ཤོག་དེ་ཐོབ་ནས་ཀྱང་ཐམས་ཅད་མཁྱེན་པའི་སར། །བཀྲི་བའི་བཤེས་
གཉེན་མཆོག་གིས་རྗེས་འཛིན་ཅིང། །དེ་ཉིད་སྲོག་གི་ཕྱིར་ཡང་མི་འདོར་བ། །བསམ་དང་སྦྱོར་བས་ཚུལ་བཞིན་བསྟེན་ནུས་ཤོག་དེ་ཡིས་ཉེ་བར་བསྟན་པ་གདམས་པའི་ཕུལ། །ཆུང་འབྲིང་མཆོག་

[309B] །འབད་རྩོལ་བསྒོམས་པས་ངེས་པ་རྙེད་གྱུར་ཏེ། །ཟབ་མོ་རྡོ་རྗེ་ཐེག་པའི་སྣོད་འགྱུར་ཤོག་དེ་ནས་ཚེ་དཔག་མེད་མགོན་རྣམ་རྒྱལ་མའི། །དཀྱིལ་འཁོར་དམ་པར་ཞུགས་ནས་
རྣམ་དག་དབང། །ཐོབ་སྟེ་རིགས་གསུམ་སྤྱི་དང་བྱེ་བྲག་གི་དམ་སྡོམ་མིག་འབྲས་བཞིན་དུ་བསྲུང་ནུས་ཤོག་རྗེ་བཙུན་རྣམ་པར་རྒྱལ་མའི་ལྷ་ཡི་ཚོགས། །འཆི་མེད་ལམ་ཀུན་ཁྱབ་པའི་ཞིང་མཆོག་ལ། །
བསོད་ནམས་ཚོགས་བསག་ཆོ་ག་བཞིན་བགྱིས་པའི། །དགེ་ཚོགས་ཡར་ངོའི་ཟླ་བཞིན་གོང་འཕེལ་ཤོག་བཟླས་བརྗོད་ཡན་ལག་བཞི་ཡི་བསམ་གཏན་དང། །བཟླས་བརྗོད་དག་ལ་མི་ལྟོས་བསམ་གཏན་
མེས། །ཐ་མལ་སྣང་ཞེན་ཉེས་པའི་ཚལ་བསྲེགས་ཏེ། །མཚན་བཅས་མཚན་མེད་རྣལ་འབྱོར་མཐར་ཕྱིན་ཤོག་ཁྱད་པར་འཆི་བ་རྒྱུན་གཅོད་གཟུངས་སྔགས་དག་བཟླས་པས་ནད་གདོན་སྡིག་སྒྲིབ་
ཀུན་ཞི་ནས། །ཞི་རྒྱས་དབང་དྲག་གྲུབ་པ་བརྒྱད་ལ་སོགས། །རབ་འབྱམས་ལས་ཀུན་ཐོགས་མེད་འགྲུབ་པར་ཤོག་ཚེ་ཡི་མཐར་ཡང་ནམ་མཁའི་ཁྱོན་གང་བའི། །རྣམ་རྒྱལ་འཁོར་དང་བཅས་པས་
ལེགས་བསུས་ཏེ། །ཞིང་མཆོག་བདེ་བ་ཅན་གྱི་དགའ་ཚལ་དུ། །རིན་ཆེན་པདྨོའི་ལྟོ་ལས་རྫུས་སྐྱེ་ཤོག་དེར་ཡང་འདྲེན་པ་འཁོར་བཅས་ཞལ་མཐོང་ཞིང། །ཐེག་ཆེན་གསུང་གི་བདུད་རྩིས་ཚིམ་གྱུར་

[310A]༄༅། །ནས། །རྒྱལ་སྲས་རླབས་ཆེན་སྤྱོད་པ་ཀུན་རྫོགས་ཏེ། །སྐུ་གསུམ་གོ་འཕང་བདེ་བླག་ཉིད་ཐོབ་ཤོག་དེ་ཐོབ་ནས་ཀྱང་ཕ་མར་གྱུར་པའི་འགྲོ། །སྒྲོལ་ཕྱིར་སྲིད་མཚོར་ཡུན་རིང་གནས་
དགོས་ཀྱང། །སྐྱོ་ངལ་མེད་ངའི་སྙིང་སྟོབས་ཐབས་མཁས་ཀྱིས། །འགྲོ་ཀུན་སངས་རྒྱས་ས་ལ་འགོད་ནུས་ཤོག།    ༈    རབ་འབྱམས་ལྷ་ལམ་འཛིན་མའི་ཁྱོན་མ་ལུས། །ཡོངས་གང་
རྣམ་པར་རྒྱལ་མའི་ལྷ་ཡི་ཚོགས། །འགའ་ཞིག་ཆུ་སྐྱེས་སྣ་ཚོགས་ཆར་རྒྱུན་འབེབས། །ལ་ལ་ཤིས་པ་བརྗོད་པའི་གླུ་དབྱངས་སྒྲགས། །ཀུན་ཀྱང་འཆི་བདག་བགེགས་འཇོམས་འཕྲིན་ལས་ཀྱིས། །ཁྱོད་ལ་
འཆི་མེད་འདོད་དགུའི་མཆོག་སྩོལ་བར། །ཡོངས་ཤས་གྱིས་ལ་དགའ་བ་སྐྱེད་ཅིག་དང། །ཤིས་བརྗོད་དབྱངས་སྙན་བདག་གིས་རབ་ཏུ་བསྒྲག་ཚེ་དཔག་མེད་མགོན་ཡིད་འོང་ལྷ་མོའི་སྐུར། །ཡོངས་སྦྲུལ་
མཚན་ཙམ་ཐོས་སམ་དྲན་པས་ཀྱང། །ཅི་འདོད་དངོས་གྲུབ་ཀུན་སྩོལ་ལྷག་པའི་ལྷ། །རྣམ་པར་རྒྱལ་མའི་ཞབས་ལ་མགོས་ཕྱག་འཚལ། །རྡོ་རྗེ་འཆང་དང་རྗེ་བཙུན་སྤྱན་རས་གཟིགས། །བློ་གྲོས་རིན་ཆེན་
གྲུབ་ཆེན་ཏཻ་ལོ་པ། །རོལ་པའི་རྡོ་རྗེ་མི་ཏྲ་ཛོ་ཀི་སོགས། །དངོས་གྲུབ་ཀུན་འབྱུང་རྩ་བརྒྱུད་བླ་མ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང། །བདེ་

[310B] །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་འཆི་མེད་མཆོག་སྩོལ་རྣམ་པར་རྒྱལ་མ་དང། །འཇིག་རྟེན་དབང་ཕྱུག་གསང་བདག་གནས་གཙང་ལྷ། །མི་
གཡོ་འདོད་རྒྱལ་དབྱུག་སྔོན་སྟོབས་ཆེན་ཏེ། །དགུ་ཡི་བདག་ཉིད་རྣམ་རྒྱལ་ལྷ་ཚོགས་ལ། །  ྾    ྾    ྾    ྾ ། །ཕྱག་ན་པདྨོས་གསོལ་བ་བཏབ་པ་བཞིན། །བདེ་ལྡན་ཞིང་དུ་ཚེ་དཔག་མེད་མགོན་གྱིས། །ལེགས་
གསུངས་བྱ་རྒྱུད་དེ་བཞིན་གཤེགས་པ་ཡི། །རིགས་ཀྱི་གཙུག་ཏོར་རྣམ་རྒྱལ་རྟོག་པ་ལ། །  ྾    ྾    ྾    ྾ ། །རབ་འབྱམས་ཞིང་ན་རྣམ་པར་རྒྱལ་མ་ཡི། །གཟུངས་དང་རྟོག་པའི་ཟབ་དོན་མཐའ་དག་ལ། །རྩེ་གཅིག་
གུས་པས་ཐོས་བསམ་སྒོམ་བཟླས་དང། །འབྲི་ཀློག་གུས་མཆོད་བགྱིད་པ་ཐམས་ཅད་ལ། །  ྾    ྾    ྾    ྾ ། །སྣ་ཚོགས་རིན་ཆེན་ལས་གྲུབ་གཞལ་མེད་ཁང། །རྣམ་བཀྲ་དབང་པོའི་གཞུ་ལྟར་ཡིད་འོང་ཞིང། །རྣམ་
དག་འཆི་མེད་ལམ་ལྟར་ཁྱོན་ཡངས་པ། །རྒྱན་མཆོག་དུ་མས་སྤ་བའི་ཕོ་བྲང་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟང་ཅིང། །བདེ་ལེགས་ཡར་ངོའི་ཟླ་
ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག་ཅེས་རྗེ་བཙུན་རྣམ་པར་རྒྱལ་མའི་སྒྲུབ་མཆོད་སྐབས་བཙུགས་ཆོག་པའི་བརྒྱུད་འདེབས། སྨོན་ལམ་ཤེས་བརྗོད་དང་བཅས་བ་ཞིག་

[311A]༄༅། །དགོས་ཞེས་དགའ་ལྡན་རབ་རྒྱས་སྤྱི་སོས་སྔ་ཕྱིར་བསྐུལ་བ་དང། ཉེ་དུས་མཚར་ལྷུན་གྲུབ་ཆོས་གླིང་གི་སྤོང་བ་པ་རྣམས་ཀྱིས་ཀྱང་ནན་ཆེར་བསྐུལ་བ་ལ་བརྟེན་ནས་ཆོས་སྨྲ་བའི་དགེ་སློང་བློ་བཟང་ཡེ་
ཤེས་ཀྱིས་གཟིམས་ཆུང་ཡིད་དགའ་ཆོས་འཛིན་དུ་སྦྱར་བའོ།།    ༈   །    ༈   
ཏཱ་བྷཱ་ཡ། བདག་ཅག་གི་སྟོན་པ་ཤཱཀྱའི་རྒྱལ་པོས། ཞིང་འདིའི་འགྲོ་བ་རྣམས་ཀྱིས་བདེ་བ་ཅན་དུ་འགྲོ་བ་ལ་མོས་པ་ཤུགས་དྲག་པོ་བསྐྱེད་དགོས་པར་གསུངས་པ་དང། གཞན་ཡང་མདོ་དང་རྟོག་པ་དང་
གཟུངས་དུ་མར་ཕན་ཡོན་གྱི་སྐབས་སུ་བདེ་བ་ཅན་དུ་སྐྱེ་བར་བཀའ་སྩལ་བའི་སྒོ་ནས་ཞིང་དེར་སྐྱེ་བའི་ཐབས་མང་དུ་གསུངས་ཤིང། དེ་རྣམས་ད་ལྟར་གྱི་གང་ཟག་རྣམས་ཀྱིས་བསྒྲུབ་པར་མི་ནུས་པ་མི་སྣང་བས་
དྲི་མ་མེད་པའི་གསུང་རབ་རྣམས་ལས་ངེས་པར་བྱས་ཏེ་ཐེ་ཚོམ་མེད་པར་བསྒྲུབ་དགོས། འདིར་དེར་སྐྱེ་བའི་རྒྱུ་ཚོགས་བསག་པའི་ཕྱིར་རྒྱུན་གྱི་ཉམས་ལེན་ཅུང་ཟད་བྲི་སྟེ། སྐྱབས་འགྲོ་སེམས་སྐྱེད་ཆེད་མེད་བཞི་
བསྒོམ་པ་སྔོན་དུ་བཏང་ནས་འདི་ལྟར།།    ༈    །ཆོས་དབྱིངས་མི་འགྱུར་བདེན་མཐུས་ཞིང་ཁམས་འདི། །རྒྱལ་བ་འཁོར་བཅས་དགྱེས་པའི་ཕོ་བྲང་མཆོག་

[311B]ས་གཞི་བསྟར་བ་རིན་ཆེན་དུ་མས་མཛེས། །སྤོས་ཆུས་ལེགས་བྱུགས་མེ་ཏོག་གཅལ་དུ་བཀྲམ། །རིན་ཆེན་ལྗོན་ཤིང་ལོ་འབྲས་རྒྱན་ལྡན་སོགས། །བདེ་བ་
ཅན་དང་མཚུངས་པ་བློས་སྤྲུལ་བའི། །གནས་འདིར་རྒྱལ་བ་འཁོར་བཅས་སྤྱན་འདྲེན་གྱིས། །རྫུ་འཕྲུལ་ཤུགས་ཀྱིས་བརྩེ་བས་འདིར་གཤེགས་ནས། །བྱང་ཆུབ་ཤིང་དབང་དྲུང་དུ་གནས་མཆོག་ལ། །བདག་ཅག་
བསོད་ནམས་ཞིང་དུ་བཞུགས་གསོལ་འདེབས། །སྲིད་ཞིའི་འདྲེན་པ་རྒྱལ་བ་འོད་དཔག་མེད། །རྒྱལ་སྲས་རྒྱ་མཚོའི་འཁོར་དང་བཅས་རྣམས་ལ། །ཞིང་རྡུལ་གྲངས་མཉམ་དེ་སྙེད་ལུས་སྤྲུལ་ནས། །སྒོ་
གསུམ་གདུང་ཤུགས་དྲག་པོས་ཕྱག་འཚལ་ལོ། །འདོད་ཡོན་ལྔ་དང་རྒྱལ་སྲིད་རིན་ཆེན་སོགས། །སྲིད་ཞིའི་རྣམ་དཀར་ལས་བྱུང་མཆོད་པའི་ཚོགས། །དངོས་བཤམས་ཡིད་སྤྲུལ་ཀུན་བཟང་མཆོད་སྤྲིན་ལ།།
འགྲན་དང་བདག་ལུས་ལོངས་སྤྱོད་ཐམས་ཅད་འབུལ། །ཐོག་མེད་དུས་ནས་དུག་གསུམ་དབང་གྱུར་པས། །སྒོ་གསུམ་གྱིས་བསགས་སྡིག་ལྟུང་དྲི་མ་ཀུན། །གནོང་ཞིང་འགྱོད་པས་བསོད་ནམས་ཞིང་མཆོག་
དྲུང། །མི་འཆབ་བཤགས་བགྱི་སླན་ཆད་མི་བགྱིད་སྡོམ། །ཆོས་རྣམས་རང་བཞིན་སྤྲོས་པའི་མཐའ་བྲལ་ཡང། །རྨི་ལམ་སྒྱུ་མ་ཇི་བཞིན་སྐྱེ་འཕགས་ཀྱིས། །དུས་གསུམ་བསགས་པའི་རྣམ་དཀར་དགེ་

[312A]༄༅། །ཚོགས་ལ། །བདག་ཅག་རྣམ་པ་ཀུན་ཏུ་རྗེས་ཡི་རང། །མཐའ་ཡས་འགྲོ་ལ་བརྩེ་བས་རབ་དགོངས་ཏེ། །གང་འཚམས་ཐབས་ཀྱིས་བློ་དང་ལེགས་བསྡུན་ནས། །ཕུལ་བྱུང་ཟབ་དང་རྒྱ་
ཆེ་དམ་ཆོས་ཀྱི། །འཁོར་ལོ་རྒྱུན་ཆད་མེད་པར་བསྐོར་བར་བསྐུལ། །བདག་སོགས་དམུ་རྒོད་གདུལ་དཀའི་སེམས་ཅན་རྣམས། །མཐའ་མེད་འཁོར་བའི་རྒྱ་མཚོ་ལས་སྒྲོལ་ཕྱིར། །བཏང་སྙོམས་ཞི་བའི་དབྱིངས་
སུ་མི་གནས་པར། །གཟུགས་སྐུའི་བཀོད་པ་བསྐལ་བརྒྱར་གཡོ་མེད་ཤོག་འདིས་མཚོན་བདག་གཞན་དུས་གསུམ་དགེ་བའི་ཚོགས། །ཀུནྡ་ལྟར་དཀར་ཇི་སྙེད་ཅི་བསགས་པ། །ཐམས་ཅད་མཁའ་མཉམ་
མ་རྒན་འགྲོ་བ་ཀུན། །རིང་མིན་རྫོགས་བྱང་ཐོབ་པའི་རྒྱུ་རུ་བསྔོ། །སྔོན་རྣམ་དཀར་དགེ་བའི་འབྲས་བུའི་མཐུས། །རྟེན་ཤིན་ཏུ་རྙེད་དཀའ་དལ་འབྱོར་འདི། །ད་ཕྱིན་ཆད་དོན་མེད་མི་སྒྲུབ་པར། །དོན་སྙིང་པོ་
ལེན་པར་བྱིན་གྱིས་རློབས། །ནོར་སྲིད་པའི་ཕུན་ཚོགས་སྦྲང་རྩི་དང། །ལུས་བརྟན་མེད་ཆུ་ཡི་ལྦུ་བ་འདྲ། །སྲོག་རི་གཟར་འབབ་པའི་ཆུར་མཚུངས་ན། །དུས་གཏན་བདེ་བསྒྲུབ་ལ་བརྩོན་པར་ཤོག་ཡིད་
གདུང་བའི་གཉེན་བཤེས་མང་འདུས་ཤིང། །ནོར་འདོད་ཡོན་ཚོགས་ཀྱིས་འབྱོར་གྱུར་ཀྱང། །ཀུན་བོར་ནས་གཅིག་པུར་འགྲོ་དགོས་ན། །གདོན་བདག་འཛིན་འཇོམས་པར་བྱིན་གྱིས་རློབས། །དུས་དེང་

[312B] །བསྲན་མི་བཟོད་སྡུག་བསྔལ་གྱིས་མནར་ན། །ལར་དམྱལ་བར་སྡིག་འབྲས་བཟོད་གླགས་མེད། །ད་དོན་ཆེན་སྙིང་པོ་ལེན་པར་ཤོག་བདག་མ་རིག་པས་བསྒྲིབས་བླང་དོར་དམན།།
དོན་དཀར་ནག་ལས་འབྲས་ཡལ་བར་དོར། །དགྲ་ཉོན་མོངས་དྲག་པོས་རྒྱུན་མར་གཙེས། །སྐྱབས་གཞན་ན་མ་མཆིས་ཐུགས་རྗེས་གཟིགས། །ལར་འཇིགས་རུང་གཤིན་རྗེས་མདུན་ནས་བསུས། །ལས་
ཉོན་མོངས་རླུང་གིས་རྒྱབ་ནས་དེད། །རང་གཅིག་པུར་ཉམ་ངའི་ཐང་ཕྱོགས་ཚེ། །ཞིང་བདེ་བ་ཅན་དེར་དྲང་དུ་གསོལ། །འོད་དཔག་མེད་མགོན་པོ་འཁོར་བཅས་ཀྱིས། །ཆོས་ཐེག་ཆེན་བདུད་རྩི་སྩལ་པའི་ཚེ། །
སྐོམ་བ་ཚྭའི་ཆུ་འཐུང་སྐྱེས་བུ་བཞིན། །དུས་ནམ་ཡང་ངོམས་མེད་སྤྱོད་པར་ཤོག་དུས་དེ་ཚེ་སྤྱན་རས་གཟིགས་དབང་སོགས། །སྲས་མཐུ་ཆེན་རྣམས་དང་སྐལ་མཉམ་ཞིང། །ལུས་གྲངས་མེད་སྤྲུལ་ནས་
སངས་རྒྱས་ཀྱི། །ཞིང་ཀུན་ཏུ་དམ་ཆོས་ཐོས་པར་ཤོག་དྲིན་འཁོར་མེད་ཕ་མ་སྲིད་མཚོ་ལས། །དུས་མྱུར་བར་སྒྲོལ་བ་མི་ཞུམ་སོགས། །རྗེ་རྒྱལ་བ་སྲས་བཅས་མཛད་ཀུན་དང། །དོན་མཐུན་པར་སྤྱོད་
པའི་སྐལ་ལྡན་ཤོག་ཅེས་པ་འདི་ནི་ཐོའུ་ཀན་ཁོ་ཐོག་ཐུས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བགྱིས་པ་སརྦ་ཛ་ག་ཏཾ།།    ༈    རྣམ་འདྲེན་ཀུན་གྱི་མཁྱེན་

[313A]༄༅། །བརྩེ་ནུས་མཐུ་གང། །ལེགས་འདོམས་མཚུངས་བྲལ་འཇམ་མགོན་བློ་བཟང་གྲགས། །སྙིགས་དུས་མགོན་མེད་འགྲོ་བའི་སྐྱབས་ཀྱི་ཕུལ། །གུས་པས་འདུད་དོ་བརྩེ་བའི་སྤྱན་གྱིས་
གཟིགས། །མི་མཇེད་ཞིང་གི་སྟོན་པ་ཤཱཀྱའི་ཏོག་ངོ་མཚར་མཛད་པས་རྣམ་པར་རོལ་བའི་ཚེ། །རླབས་ཆེན་སྤྱོད་པས་བྱང་ཆུབ་ཐུགས་བསྐྱེད་དེ། །རྒྱལ་སྲས་དཔའ་བོ་ཁྱོད་ལ་གསོལ་བ་འདེབས། །གཞོན་
ནུའི་དུས་ནས་རྣམ་དཔྱོད་ངེས་འབྱུང་གིས། །སྲིད་བདེར་སྙིང་མེད་ཐུགས་ཀྱིས་ལེགས་རྟོགས་ནས། །དྲན་ཤེས་བག་ཡོད་ལྡན་པའི་མཐུ་དཔུང་གིས། །རྒྱལ་བའི་བརྟུལ་ཞུགས་འཛིན་ལ་གསོལ་བ་འདེབས། །
སྡེ་སྣོད་གཞུང་ལུགས་མ་ལུས་ཐུགས་སུ་ཆུད། །རྣམ་དག་བསླབ་པ་གསུམ་གྱིས་རྒྱུད་ཕྱུག་ཅིང། །བསྡུ་བཞིའི་འབྱོར་བས་གདུལ་བྱའི་རེ་བ་སྐོང། །ཐུབ་བསྟན་གསལ་བར་མཛད་ལ་གསོལ་བ་འདེབས། །བགྲང་
ཡས་དུ་མར་ལེགས་སྦྱངས་མངོན་གྱུར་མཐུས། །རབ་འབྱམས་མདོ་རྒྱུད་གཞུང་ལུགས་མཐའ་དག་རྣམས། །ཇི་ལྟ་ཇི་བཞིན་མ་ལུས་ལེགས་རྟོགས་པ། །ཚུལ་བཞིན་ཉམས་ལེན་མཛད་ལ་གསོལ་བ་འདེབས། །
རྒྱལ་ཀུན་ཡབ་གཅིག་ལྷག་པའི་ལྷ་མཆོག་དེས། །ཟབ་དོན་དཀའ་གནད་གདམས་པའི་བདུད་རྩིའི་རྒྱུན། །ཁྱོད་ཐུགས་དག་པའི་བུམ་བཟང་ལེགས་གང་བ། །གདམས་པའི་འབྱུང་གནས་ཁྱོད་ལ་  ྾ ། །

[313B] །ཆོས་ཀྱི་རྒྱལ་སྲིད་དག་ལ་དབང་བསྒྱུར་ཞིང། །མདོ་རྒྱུད་བསླབ་གསུམ་རིམ་གཉིས་རྒྱས་མཛད་པའི། །ཁམས་གསུམ་ཆོས་ཀྱི་རྒྱལ་བོར་  ྾ ། །བདག་ཉིད་
དེང་ནས་བྱང་ཆུབ་སྙིང་པོའི་བར། །ཁྱོད་མིན་རེ་སའི་སྐྱབས་གཞན་མ་མཆིས་པས། །ཐུགས་རྗེ་བརྩེ་བའི་ལྕགས་ཀྱུས་ཉེར་གཟུང་ལ། །ཁྱོད་ཞབས་པདྨོ་སྤྱི་བོའི་རྒྱན་དུ་བསྟེན། །ཤིན་ཏུ་རྙེད་དཀའི་དལ་འབྱོར་
རྟེན་བཟང་འདི། །ཐོབ་ནས་དོན་མེད་བྱ་བ་རིངས་སྤངས་ནས། །དོན་ཆེན་སྡིག་སྤོང་དགེ་བ་བསྒྲུབ་བ་ལ། །ད་ལྟ་ཉིད་ནས་བརྩོན་པར་བྱིན་གྱིས་རློབས། །སྤྱད་པས་མི་ངོམས་སྲིད་པའི་ཕུན་ཚོགས་ལ། །སྐད་
ཅིག་ཙམ་ཡང་ཡིད་བརྟན་མི་རུང་བར། །ཤེས་ནས་བདག་མེད་རྟོགས་པའི་ཤེས་རབ་ཀྱིས། །ཉེས་བརྒྱའི་འཆིང་བ་གྲོལ་བར་བྱིན་  ྾ ། །མཁན་སློབ་སྤྱན་སྔར་ཇི་ལྟར་ཁས་བླངས་པའི། །དམ་ཚིག་སྡོམ་པ་ཕྲ་
ཞིང་ཕྲ་བ་རྣམས། །ངེས་འབྱུང་བསམ་པས་བླ་མེད་རྫོགས་བྱང་པར། །ལུས་དང་སྲོག་ལས་གཅེས་པར་བྱིན་  ྾ ། །འཁོར་འདས་ཆོས་ཀུན་རང་བཞིན་གདོད་མ་ནས། །བདེན་པར་གྲུབ་པའི་དངོས་པོ་རྡུལ་ཙེམ་
ཡང། །མེད་པར་རྟག་ཆད་བྲལ་བའི་ཆོས་ཉིད་དེ། །རྟོགས་པའི་ལྟ་བའི་རྒྱལ་པོར་བྱིན་  ྾ ། །དེ་ལྟར་རྟོགས་དོན་སྤྲོས་བྲལ་ཟབ་དབྱིངས་དེ། །བྱིང་རྒོད་རྣམ་གཡེང་སྐྱོན་ཀུན་རབ་སྤངས་ཏེ། །དྲན་དང་ཤེས་

[314A]༄༅། །བཞིན་ཆད་མེད་རྒྱུན་སྐྱོང་བ། །ཡང་དག་བསྒོམ་ལ་བརྩོན་པར་བྱིན་  ྾ ། །རྗེས་ཐོབ་མཉམ་གཞག་བརྟན་པོའི་རྩིས་ཟིན་པའི། །སྒྱུ་མའི་རྣལ་འབྱོར་ངང་ནས་སྒོ་གསུམ་གྱི། །སྡིག་སྤོང་
དགེ་བའི་ལས་ཀུན་མཐའ་དག་ལ། །འཇུག་པ་དམ་པའི་སྤྱོད་པ་སྐྱོང་བར་ཤོག་རྣམ་དག་དབང་བཞི་གངྒཱའི་ཆུ་རྒྱུན་གྱིས། །སྒོ་གསུམ་ཉེས་ལྟུང་དྲི་མ་ཀུན་བཀྲུས་ནས། །སྐུ་བཞིའི་ས་བོན་ལེགས་བཞག་
དམ་ཚིག་སྡོམ། །བསྲུངས་པས་རིམ་གཉིས་སྣོད་རུང་འགྱུར་བར་ཤོག་སྐྱེ་ཤི་བར་དོའི་ཐ་མལ་གང་ཤར་ཡང། །རྒྱལ་བའི་སྐུ་གསུམ་ངོ་བོར་ལེགས་བསྒྱུར་ནས། །རིམ་པ་དང་པོའི་བརྟན་པ་ངེས་རྙེད་དེ། །
རྫོགས་རིམ་རྒྱུད་སྨིན་ཟུང་འཇུག་མྱུར་ཐོབ་ཤོག་འཇམ་དཔལ་སྙིང་པོས་བདག་ཉིད་ཚེ་རབས་ཀུན། །རྗེས་བཟུངས་ཉིད་ཀྱི་བསྟན་པའི་སྒོར་ཞུགས་ཏེ། །ཐོས་བསམ་སྒོམ་པའི་བྱ་བ་མཐར་ཕྱིན་ནས། །ཞལ་
མཐོང་གསུང་གི་བདུད་རྩིས་འཚོ་བར་ཤོག་འདིས་མཚོན་བདག་གཞན་དགེ་བ་སྟོན་ཟླ་ལྟར། །རབ་ཏུ་དཀར་བ་ཀུན་བསགས་ཕུང་པོའི་མཐུས། །བདག་སོགས་འགྲོ་རྣམས་ཚོགས་གཉིས་ཡོངས་རྫོགས་
ནས། །ཀུན་མཁྱེན་རྒྱལ་བའི་གོ་འཕང་ཐོབ་གྱུར་ཅིག་ཅེས་རྗེ་བདག་ཉིད་ཆེན་པོ་ལ་གསོལ་འདེབས་བྱིན་རླབས་ཀྱི་ཆུ་ཀླུང་ཞེས་བྱ་བ་འདི་ནི་བདག་ཉིད་རྗེ་བཙུན་བླ་མར་མི་ཕྱེད་པའི་དད་པའི་ཐོག་དཔལ་འཁོར་

[314B]།    ༈    ཐུབ་བསྟན་དྲི་མེད་གསལ་
མཛད་འཇམ་མགོན་རྗེ། །དམ་པའི་ལུགས་སྐྱོང་དར་མ་རིན་ཆེན་དང། །ལྟ་ངན་མུན་སེལ་མཁས་གྲུབ་དགེ་ལེགས་དཔལ། །མཚུངས་མེད་བླ་མ་གསུམ་ལ་གསོལ་བ་འདེབས། །སྙན་པའི་གྲགས་པ་བྱམས་
ཆེན་ཆོས་ཀྱི་རྗེ། །མཁྱེན་རབ་འཇམ་དབྱངས་བཀྲ་ཤིས་དཔལ་ལྡན་པ། །ཆོས་ཀུན་མཁྱེན་པ་བློ་གྲོས་རིན་སེང་ཞབས། །བཤེས་གཉེན་བཟང་པོ་གསུམ་ལ་  ྾ ། །ཆོས་ཚུལ་ལ་མཁས་ངག་དབང་
གྲགས་པ་སྟེ། །ལམ་བཟང་སྟོན་མཛད་དཔལ་འབྱོར་ལྷུན་གྲུབ་རྗེ། །བསླབ་གསུམ་རྣམ་དག་དོན་ཡོད་དཔལ་ལྡན་པ། །བསྟན་པའི་དཔལ་གྱུར་གསུམ་ལ་  ྾ ། །འཇམ་མགོན་ལུང་རྟོགས་ཆོས་ཀྱི་རྒྱལ་
མཚན་འཛིན། །ཚུལ་ཁྲིམས་རྣམ་དག་ཤེས་རབ་སེང་གེ་དང། །ལུང་རིགས་སྨྲ་བ་ཤེས་རབ་རྒྱ་མཚོའི་ཞབས། །འགྲོ་བའི་འདྲེན་པ་གསུམ་ལ་  ྾ ། །མཁྱེན་བརྩེ་ནུས་མངའ་དཔལ་འབྱོར་རྒྱལ་མཚན་དང། །
འདུལ་བའི་མངའ་བདག་བདེ་ལེགས་ཉི་མ་སྟེ། །མཁས་པའི་དཔལ་གྱུར་མཁས་བཙུན་རྒྱ་མཚོ་ཆེ། །ཐར་འདོད་དེད་དཔོན་གསུམ་ལ་  ྾ ། །ཟབ་ལམ་སྟོན་མཛད་ནམ་མཁའ་རྒྱལ་མཚན་པ། །ལྟ་བས་

[315A]༄༅། །རྒྱུད་ཕྱུག་རིན་ཆེན་བཤེས་གཉེན་དང། །སྡོམ་བརྩོན་དཔལ་འབྱོར་བསོད་ནམས་ལྷུན་གྲུབ་མཚན། །བསྟན་པ་གསལ་མཛད་གསུམ་ལ་  ྾ ། །ཆོས་ཀྱི་ཚུལ་ལ་འཕྲིན་ལས་ལྷུན་གྲུབ་
ཅིང། །འཁོན་སྟོན་མཁས་པ་དཔལ་འབྱོར་ལྷུན་གྲུབ་རྗེ། །མཁྱེན་དཔྱོད་ཕུལ་ཕྱིན་བསམ་གྲུབ་རིན་ཆེན་དཔལ། །ཡོངས་འཛིན་ཆེན་པོ་གསུམ་ལ་  ྾ ། །སྙིང་རྗེས་རྒྱུད་ཕྱུག་བྱམས་པ་སྨོན་ལམ་རྗེ། །
རིགས་ལམ་ལ་སྦྱངས་འཕྲིན་ལས་བསམ་གྲུབ་སྟེ། །ལེགས་བཤད་སྨྲ་མཁས་བསོད་ནམས་རྒྱལ་མཚན་དཔལ། །དཔལ་ལྡན་བླ་མ་གསུམ་ལ་  ྾ ། །དག་ལ་དབང་བསྒྱུར་འཇམ་དབྱངས་ལྷུན་གྲུབ་དང། །
རྣམ་དག་ཁྲིམས་གཙང་བློ་བཟང་བཀྲ་ཤིས་པ། །ཆོས་ཚུལ་གསལ་བ་རྒྱལ་མཚན་དོན་གྲུབ་སྟེ། །གདུལ་བྱའི་རེ་སྐོང་གསུམ་ལ་  ྾ ། །འཆད་ལ་མཁས་པ་ངག་དབང་རྒྱ་མཚོ་དང། །ཚངས་སྤྱོད་ལ་
གནས་བློ་བཟང་ནོར་བུ་སྟེ། །ལུང་རིགས་ཐོགས་མེད་བློ་བཟང་དོན་གྲུབ་ཞབས། །མཁྱེན་རབ་དབང་ཕྱུག་གསུམ་ལ་  ྾ ། །བག་ཡོད་ལ་སྦྱོར་བློ་བཟང་ཡར་འཕེལ་དང། །བློ་གྲོས་རབ་ཡངས་བློ་བཟང་
ནམ་མཁའི་ཞབས། །ཆོས་ཚུལ་ལ་མཁས་བློ་བཟང་ཆོས་འཕེལ་ཏེ། །དགེ་བའི་བཤེས་གཉེན་གསུམ་ལ་གསོལ་བ་འདེབས། །དེ་ལྟར་སྒོ་གསུམ་རྩེ་གཅིག་གསོལ་བཏབ་མཐུས། །ཐུགས་རྗེའི་བྱིན་

[315B] །མ་རིག་མུན་པའི་ཚོགས་ཀུན་གཏན་བཅོམ་སྟེ། །རྨད་བྱུང་བློ་གྲོས་སྤོབས་པ་རྒྱས་པར་ཤོག་ཁྲིམས་ལྡན་ཕུན་སུམ་ཚོགས་པ་འདུས་པའི་སྡེ། །བཀའ་དང་བསྟན་
བཅོས་ཟབ་ཅིང་རྒྱ་ཆེ་བར། །འཆད་རྩོད་རྩོམ་སོགས་ཡར་ངོའི་ཟླ་བ་བཞིན། །གོང་ནས་གོང་འཕེལ་ཐུབ་བསྟན་རབ་རྒྱས་ཤོག་ཅེས་པ་འདི་ནི་སེ་ར་ཐེག་ཆེན་གླིང་བྱེས་པ་གྲྭ་ཚང་གི་བླ་མ་རྣམས་ཀྱི་བརྒྱུད་འདེབས་
འདི་ལྟ་བུ་ཞིག་དགོས་ཞེས་ཆོས་ཀྱི་སྤྱན་ལྡན་བླ་མ་ངག་དབང་བྱམས་པས་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པ་མངྒ་ལཾ།།    ༈    ཤར་རྩེ་གྲྭ་
ཚང་ཁྲིམས་ལྡན་འདུས་པའི་ཚོགས། །དགྱེས་བསྐྱེད་རྒྱ་ཇའི་སྣོད་མཆོག་ཁྱོན་ཡངས་ཤིང། །བཀོད་མཛེས་ཕུལ་བྱུང་རིན་ཆེན་སྣ་ཚོགས་ལས། །སློབ་དཔོན་ལས་བྱེད་དང་བས་ཁུར་བླངས་ཏེ། །ལེགས་
པར་བསྒྲུབས་པའི་རྣམ་དཀར་དགེ་ཚོགས་མཐུས། །འདུས་ཚོགས་ཐུགས་མཐུན་ཁྲིམས་གཙང་བཤད་སྒྲུབ་སོགས། །འཕེལ་ཞིང་སྣོད་མཆོག་འདིར་འབད་སྐྱེ་བོ་ཀུན། །དཔལ་ལྡན་བླ་མས་འབྲལ་མེད་རྗེས་
འཛིན་ཤོག་མཐུ་སྟོབས་ནུས་ལྡན་མྱུར་མཛད་མགོན་པོ་ལ། །གཉེར་དུ་གཏད་དོ་སྣོད་མཆོག་འདི་ཉིད་དང། །ཆོས་མཐུན་བཞེད་པ་བསྒྲུབ་པའི་གང་ཟག་རྣམས། །རྟག་ཏུ་བསྲུང་སྐྱོབ་འཕྲིན་ལས་རྣམ་བཞིས་

[316A]༄༅། །སྐྱོངས། །མངྒལཾ།།    ༈    རིག་གྲོལ་གཉིས་ལྡན་དགེ་བཅུར་སྤྱོད་པའི་གནས། །དགའ་ལྡན་རབ་རྒྱས་འདུས་ཚོགས་དགྱེས་བསྐྱེད་རྟེན། །བཏུང་བའི་
སྣོད་མཆོག་རིན་ཆེན་ལས་བསྐྲུན་དགེས། །ཐུགས་མཐུན་ཁྲིམས་གཙང་དགེ་བཅུར་རྟག་རོལ་ཤོག་ཅེས་པ་འདི་ཡང་དགའ་ལྡན་རབ་རྒྱས་སུ་ཚོགས་ཁྲོ་གསར་དུ་བསྐྲུན་པའི་ཞལ་ཡིག་ཏུ་བཙུན་པ་བློ་བཟང་ཡེ་
ཤེས་ཀྱིས་བགྱིས་པའོ།།    ༈   ཆོས་འཁོར་བདེ་ཆེན་ཁྲིམས་ལྡན་འདུས་པའི་ཚོགས། །མཉེས་བྱེད་བཏུང་བའི་ཡོལ་གོ་ཡིད་འོང་བ། །ལེགས་བསྒྲུབས་
འདིས་མཚོན་དུས་གསུམ་དགེ་བའི་མཐུས། ཉིན་མཚན་འཁོར་ལོ་གསུམ་གྱིས་འདའ་བར་ཤོག་ཅེས་པ་འདི་ཡང་རྒྱལ་ཆེན་རྩེ་ཆོས་འཁོར་སྡེ་ཆེན་དུ་ཚོགས་ཁྲོ་གསར་བསྐྲུན་བགྱིས་པའི་ཞལ་བྱང་དུ་དགེ་
སློང་བློ་བཟང་ཡེ་ཤེས་ཀྱིས་སྦྱར་བའོ།།    ༈    ཐུབ་བསྟན་རྩ་ལག་སོ་ཐར་བསླབ་པའི་ཁྲིམས། །གསལ་བར་སྟོན་པ་འདུལ་བ་ལུང་སྡེ་བཞི། །བཀུར་སྟིར་བགྱིས་པའི་
རབ་དཀར་དགེ་བའི་མཐུས། །བདག་སོགས་སྐྱེ་བར་དུར་སྨྲིག་འཆང་བར་ཤོག།    ༈    སྨྲ་བསམ་བརྗོད་བྲལ་སྐྱེ་འགག་ནམ་མཁའ་བཞིན། །སོ་སོ་རང་རིག་རྒྱལ་ཀུན་བསྐྱེད་པའི་

[316B] །གླེགས་བུར་བགྱིས་པའི་དགེ་བས་སྐྱེ་དགུ་རྣམས། །གཟུང་འཛིན་རྣམ་རྟོག་དབྱིངས་ལས་གྲོལ་བར་ཤོག།    ༈    ཟབ་མོའི་དོན་སྟོན་ཉི་ཁྲི་ལྔ་སྟོང་རྣམས། །རབ་ཏུ་གུས་
པས་རི་མོར་བགྱིས་པའི་མཐུས། །རྨུ་ཁུ་རིན་ཆེན་དངོས་གྲུབ་རིགས་རྒྱུད་འཁོར། །ཚེ་རིང་དཔལ་འབྱོར་ལེགས་ཚོགས་གོང་འཕེལ་ཤོག།    ༈    ཁྲི་དང་བརྒྱད་སྟོང་བམ་པོ་
དྲུག་ཅུ་པ། །ཤེར་ཕྱིན་འབྲིང་པོའི་པུསྟ་ཀ་བཞེངས་པར། །སྒོ་གསུམ་མཐུན་རྐྱེན་བསྒྲུབ་པའི་ལུས་ཅན་དང། །ཡོན་བདག་སྡིག་སྒྲིབ་ཉེས་ལྟུང་ཀུན་བྱང་ཤོག།    ༈    ཐབས་
མཁས་ཐུབ་པའི་དབང་པོའི་དགོངས་ཟབ་མཆོག་བདེན་མེད་ངེས་དོན་སྟོན་བའི་དམ་པའི་ཆོས། །བཞེངས་པའི་རྣམ་དཀར་དགེ་བས་བདག་གཞན་ཀུན། །བདེན་འཛིན་འཁོར་བའི་གནས་ལས་གྲོལ་བར་ཤོག་
   ༈    ཡུམ་ཆེན་ཤེར་ཕྱིན་བསྡུས་པ་བརྒྱད་སྟོང་པ། །ལེའུ་སོ་གཉིས་གླེགས་བུར་རབ་བསྐྲུན་པས། །བདག་སོགས་ཕ་མར་གྱུར་པའི་འགྲོ་བ་ཀུན། །སྒྲིབ་བྱང་ཡུམ་ཆེན་གོ་འཕང་
མྱུར་ཐོབ་ཤོག།    ༈    ཐུབ་པའི་གསུང་རབ་ཤེར་ཕྱིན་སྣ་ཚོགས་པ། །འགྲོ་བའི་ནད་ཀུན་འཇོམས་པའི་སྨན་གྱི་མཆོག་རིན་ཆེན་དངོས་གྲུབ་ཕུ་དུད་བགྱིས་པའི་དགེས། །བདག་སོགས་

[317A]༄༅། །ཉོན་མོངས་ནད་ཀུན་འཇོམས་པར་ཤོག།    ༈    ཐ་མ་ཆོས་འཁོར་བསྐོར་བ་ལས་བྱུང་བའི། །རྒྱལ་བའི་སྤྱོད་ཚུལ་ཕལ་ཆེན་གསལ་བའི་མདོ། །བཞེངས་
པའི་དགེ་བ་པད་རྩ་ལྟར་དཀར་བས། །ལུས་ཅན་འཁོར་བའི་མཚོ་ལས་སྒྲོལ་བར་ཤོག།    ༈    རྒྱལ་བས་ཐེག་ཆེན་ལས་གསུངས་ཆོས་དཀོན་མཆོག་བྱང་སེམས་རླབས་
ཆེན་སྤྱོད་པ་རྣམ་བ་བཅུ། །དྲུག་ལྷག་བརྩེགས་པའི་གླེགས་བམ་བཞེངས་པའི་མཐུས། །བདག་སོགས་ཉེ་འབྲེལ་རླབས་ཆེན་སྤྱོད་པར་ཤོག།    ༈    ཆོས་འཁོར་གསུམ་པོ་ཅི་
རིགས་གཏོགས་པའི་བཀའ། །ཐེག་པ་སྣ་ཚོགས་གོང་འོག་མདོ་མང་པོ། །བཀུར་སྟིར་བགྱིས་པའི་བདག་གཞན་དགེ་བའི་མཐུས། །དྲི་མེད་ཐུབ་བསྟན་ཉིན་མོ་ལྟར་གསལ་ཤོག།    ༈   
འགྲོ་བ་མ་རིག་འཁྲུལ་པས་བསྐྱེད་པ་རྣམས། །རྟག་འཛིན་ཆོས་ལ་བསྐུལ་ཕྱིར་རྒྱལ་བ་ཡིས། །མཛད་པ་ཀུན་ལས་མཆོག་གྱུར་སྟོན་པའི་ཆོས། །གླེགས་བུར་བསྐྲུན་པས་མྱང་འདས་མྱུར་ཐོབ་ཤོག། །།
   ༈    ཨུ་དུཾ་ཝཱ་རའི་མེ་ཏོག་ལས་དཀོན་པའི། །གསང་ཆེན་རྒྱུད་སྡེའི་ལེགས་བཤད་བདུད་རྩིའི་རྒྱུན། །སྐལ་བཟང་གདུལ་བྱར་སྩོལ་བའི་བུ་སྟ་ཀ་བཞེངས་པས་བདག་སོགས་རྡོ་རྗེ་

[317B]ཀུན་ལ་མ་འདྲིས་མཛའ་བཤེས་སྟོབས་བཅུ་པས། །འགྲོ་ལ་བརྩེར་དགོངས་རྒྱུ་འབྲས་ཐེག་པའི་བཀའ། །མཚུངས་མེད་ལོ་པཎ་རྣམས་ཀྱི་བཀའ་དྲིན་ལས། །བྱུང་བའི་བསིལ་ལྡན་ལྗོངས་འདིར་གྱུར་རོ་ཅོག་
རྨུ་ཁུ་རིན་ཆེན་དངོས་གྲུབ་ཉེ་འབྲེལ་གྱིས། །གུས་པས་རི་མོར་བགྱིས་ལ་མཐུན་བསྒྲུབས་གྲོགས། །ཚེ་རིང་ནད་མེད་དལ་འབྱོར་རྟེན་བརྒྱུད་དེ། །རིང་མིན་རྒྱལ་བའི་གོ་འཕང་མྱུར་བགྲོད་ཤོག་འཇིག་རྟེན་ཁམས་
འདིར་ནད་འཁྲུག་མུ་གེ་དང། །མི་འདོད་རྒྱུད་པ་མཐའ་དག་ཀུན་ཞི་ཞིང། །བདེ་སྐྱིད་དཔལ་འབྱོར་ཡར་ངོའི་ཟླ་འཕེལ་བཞིན། །རྫོགས་ལྡན་དཔལ་ལ་སྤྱོད་པའི་བཀྲ་ཤིས་ཤོག་ཅེས་པ་འདི་ནི་མགྲོན་གཉེར་རྨུ་
ཁུ་ནས་རིན་ཆེན་དངོས་གྲུབ་ཀྱིས་རྒྱལ་བའི་བཀའ་འགྱུར་རོ་འཚལ་གསར་དུ་བཞེངས་པའི་འདོད་གསོལ་སྨོན་ཚིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།། སརྦ་མངྒ་ལཾ།། །།
   ༈    བགྲང་ཡས་བསྐལ་པར་རླབས་ཆེན་སྤྱོད་པ་ཡིས། །བསོད་ནམས་ཡེ་ཤེས་ཚོགས་གཉིས་ཡོངས་རྫོགས་ཤིང། །རྩོད་དུས་མི་མཇེད་ཞིང་གི་མགོན་གྱུར་པ། །འདྲེན་མཆོག་ཤཱཀྱའི་ཏོག་དེར་
མགོས་ཕྱག་འཚལ། །གང་གི་ལྗགས་ཡངས་ལས་འོངས་དམ་པའི་ཆོས། །གངས་ལྗོངས་སྐྱེ་རྒུའི་དཔལ་དུ་འགྱུར་རོ་ཅོག་སྔོན་བསགས་བསོད་ནམས་བཟང་པོའི་སྟོབས་རྒྱས་ཤིང། །འཁོར་ལོས་བསྒྱུར་

[318A]༄༅། །རྒྱལ་འཇམ་དབྱངས་གོང་མའི་བཀས། །མཐོ་རོན་པད་ལིའི་མཚན་བཅས་བོད་འབངས་སྤྱིའི། །མི་རྗེར་དབང་བསྐུར་གང་གིས་ལྗོན་ཤིང་ལོགས། །པར་བརྐོའི་ཐུགས་བསྐྱེད་ཡོངས་གྲུབ་
རྣམ་དཀར་མཐུས། །སྐུ་ཚེ་ཆབ་སྲིད་མངའ་ཐང་རྒྱས་གྱུར་ཅིག་གཞན་ཡང་འདིའི་ཆེད་སྒོ་གསུམ་རབ་གུས་པས། །རྒྱུ་སྦྱོར་སྦྱིན་བདག་ལས་བྱེད་མ་ལུས་ཀྱང། །བདུད་བཞིའི་གཡུལ་ལས་མྱུར་དུ་རྒྱལ་གྱུར་
ཏེ། །སྐུ་བཞིའི་གོ་འཕང་དམ་པ་ཐོབ་གྱུར་ཅིག་ཡིད་ཅན་ཀུན་ལ་བདེ་སྐྱིད་འབྱུང་བའི་གཞི། །ཐུབ་བསྟན་སྤྱི་དང་རྒྱལ་པ་ཙོང་ཁ་པའི། །ལུང་རྟོགས་བསྟན་པ་ཐུགས་རྗེའི་ཉི་འོད་ཀྱིས། །རྒྱ་མཚོའི་གོས་
ཅན་ཁྱོན་ཀུན་ཁྱབ་གྱུར་ཅིག་འྫམྦུའི་ལྗོན་པས་སྤ་བའི་ཞིང་སྤྱི་དང། །ཁྱད་པར་གངས་ཅན་ལྗོངས་འདིའི་སྣོད་བཅུད་ཀྱི། །སྡིག་འབྲས་ཀུན་ཞི་རྫོགས་ལྡན་དགའ་སྟོན་ལ། །སྤྱོད་པའི་བཀྲ་ཤིས་སྒོ་བརྒྱ་
བྱེ་གྱུར་ཅིག་ཅེས་པ་འདི་ཡང་མི་དབང་མཐོ་རོན་བད་ལི་བསོད་ནམས་སྟོབས་རྒྱས་ཀྱིས་རྒྱལ་བའི་བཀའ་འགྱུར་རིན་པོ་ཆེ་བར་དུ་ཐུགས་བསྐྱེད་རླབས་པོ་ཆེས་བསྐྲུན་པའི་མཇུག་ཏུ་དགེ་བསྔོའི་སྨོན་ཚིག་ཅིག་དགོས་གསུང་
བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པ་སརྦ་ཛ་ག་ཏཾ།།    ༈    མཁའ་མཉམ་འགྲོ་བའི་ཕན་བདེ་འབྱུང་བའི་གནས། །མཐོང་ཐོས་

[318B] །བདུད་སྡེའི་དཔུང་བཅོམ་བླ་མེད་མངོན་བྱང་ཆུབ། །མ་ག་དྷ་དེར་བྱང་ཆུབ་མཆོད་རྟེན་བཞེངས། །དེ་ལྟར་ཕྱོགས་ཀུན་དྲི་བསུང་གིས་འགེངས་པའི། །མ་ལ་ཡ་སྐྱེས་ལས་གྲུབ་ཆོས་
སྐུའི་རྟེན། །བྱང་ཆུབ་མཆོད་རྟེན་ཆ་ཚད་དང་ལྡན་པ། །སྣ་ཚོགས་རིན་ཆེན་རྒྱན་གྱིས་རྣམ་པར་སྤྲས། །རྒྱུད་སྡེ་དང་མཐུན་རིང་བསྲེལ་རྣམ་བཞི་ཡིས། །ལེགས་གཏམས་བསོད་ནམས་ཞིང་གི་དམ་པ་རུ། །
བཞེངས་པས་སློབ་དཔོན་ངག་དབང་ལེགས་པ་ཡི། །ཐུགས་དགོངས་ཇི་བཞིན་མ་ལུས་རྫོགས་པར་ཤོག་འདིས་མཚོན་སྲིད་ཞིའི་དགེ་ཚོགས་ཅི་མཆིས་པས། །འཇམ་མགོན་བླ་མའི་ཆོས་སྲིང་བྱམས་བསྟན་དར།།
རབ་བརྟན་མཚན་སྒྲོགས་འདུས་སྡེ་ཁྲིམས་གཙང་ཞིང། །བཤད་སྒྲུབ་བྱ་བས་ཉིན་མཚན་འདའ་བར་ཤོག་ལྷག་བསམ་རབ་དཀར་རྒྱུ་སྦྱོར་བཟོ་བོས་མཚོན། །སྒོ་གསུམ་འབད་རྣམས་ཚེ་རིང་བདེ་ལྡན་ཞིང། །
སྐྱེ་བར་མངོན་མཐོའི་རྟེན་བཟང་ཉེར་བརྒྱུད་དེ། །ངེས་ལེགས་བླ་མེད་བྱང་ཆུབ་མྱུར་ཐོབ་ཤོག་ཅེས་པ་འདི་ནི་པད་ཚལ་བ་མགོན་པོ་དབང་འདུས་དང། །དགེ་སློང་ནོར་བུ་དང་འཇམ་དཔལ་གཉིས་ཀྱིས་སློབ་དཔོན་ངག་དབང་
ལེགས་པའི་ཐུགས་དགོངས་རྫོགས་ཕྱིར་དུ་དྲིའི་སྙིང་པོ་ལས་གྲུབ་པའི་བྱང་ཆུབ་མཆོད་རྟེན་བཞེངས་པའི་འདོད་སྨོན་ཚིགས་བཅད་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།།

[319A]༄༅། །སསྟི། རས་དཀར་དད་པའི་རྫིང་བུར་གཟུགས་འདྲ་ཟླ། །བསོད་ནམས་ཞིང་དུ་ལེགས་ཤར་འདིས་མཚོན་དགེས། །ལྗོངས་འདིར་མི་རྗེ་སྐུ་ཚེ་ཆབ་སྲིད་བརྟན། །དགེ་བཅུའི་ཁྲིམས་གཙང་རྫོགས་
ལྡན་ལ་འགྲན་ཤོག་ཅེས་པ་འདི་ནི་མི་དབང་བསོད་ནམས་སྟོབས་རྒྱས་ཀྱིས་ངོས་ཀྱི་གཟུགས་འདྲ་ཐང་ཀ་བཞེངས་པའི་རྒྱབ་ཡིག་དགོས་ཚུལ་ལྟར་བགྱིས་སོ།།    ༈   ཐུབ་
བསྟན་སྲོག་ཤིང་འཛིན་པ་ཙོང་ཁ་པའི། །ལུགས་བཟང་ཕྱོགས་ཀུན་སྤེལ་བའི་སྐྱེས་ཆེན་དང། །མཆན་སྒྲོགས་འདུས་པས་མཚོན་པའི་དགེ་འདུན་སྡེ། །སྐུ་ཚེ་གཡུང་དྲུང་ལྟ་བུར་བརྟན་ཕྱིར་དུ། །རྡོར་སེམས་
འཆི་མེད་མགོན་པོ་ཚེ་མཐའ་ཡས། །སྲས་ཀྱི་ཐུ་བོ་གཉིས་དང་འཇམ་པའི་དབྱངས། །སྒྲོལ་དཀར་སྣང་བརྙན་བཞེངས་པའི་ལྷག་བསམ་གྱིས། །རྒྱུ་སྦྱོར་འབྲེལ་ཐོགས་བཅས་པའི་དགེ་བ་དེས། །བདེ་ཞིང་ཡུན་
འཚོ་ཕྱི་མ་བདེ་ལྡན་དུ། །སྐྱེས་ནས་ཞིང་གཙོའི་ཞལ་མཐོང་གསུང་མཉན་ཅིང། །རྒྱལ་སྲས་རླབས་ཆེན་སྤྱོད་ལ་མི་ཞུམ་པར། །འགྲོ་བའི་དོན་དུ་སྐུ་གསུམ་ཐོབ་གྱུར་ཅིག་ཅེས་པ་འདི་ནི་རྗེ་དྲུང་དགེ་སྨེད་གེ་བཟང་
འབྱུང་གནས་དང། དགེ་ཚུལ་བསོད་ནམས་མགོན་པོས་མཚན་སྒྲོགས་གཙང་ཁང་དུ་རྟེན་བཞེངས་པའི་འདོད་སྨོན་ཚིགས་བཅད་དགོས་ཚུལ་ལྟར་བཙུན་པ་བློ་བཟང་ཡེ་ཤེས་ཀྱིས་སྦྱར་བའོ།།    ༈   

[319B] དུས་གསུམ་ཕྱོགས་བཅུའི་རྒྱལ་བ་མཐའ་ཡས་པ། །བསྐྱེད་མཛད་ཤིན་ཏུ་ཞི་བ་འཇམ་དཔལ་དབྱངས། །གདུག་པ་འདུལ་ཕྱིར་ཁྲོ་རྒྱལ་སྐུར་སྟོན་པ། །བདུད་དཔུང་འཇོམས་མཛད་བཅོམ་ལྡན་
གཤིན་རྗེའི་གཤེད། །སྙིགས་དུས་དམུ་རྒོད་ལྟ་ངན་དམ་སྡོམ་ཉམས། །ཁེངས་ཆེ་འདོད་སྲེད་ལོག་རྟོག་སྤྱོད་པའི་དུས། །ལྷ་མཆོག་གཞན་ལས་རབ་བསྔགས་གནད་ལྔ་ལྡན། །རྡོ་རྗེ་འཇིགས་བྱེད་དཀྱིལ་འཁོར་
ལྷ་ཡི་ཚོགས། །ཆོས་སྐུའི་ངང་ལས་གཟུགས་སྐུའི་རྣམ་པ་རུ། །ཡེ་ཤེས་མངོན་སུམ་བྱོན་འདྲའི་རྟེན་བརྟེན་པ། །བློ་ལྡན་ངོ་མཚར་བལྟ་བས་ཆོག་མི་ཤེས། །གུས་པས་བསོད་ནམས་ཞིང་གི་དམ་པར་བསྐྲུན། །
བསྒོམ་དང་མཆོད་བསྟོད་སྨོན་འཇུག་སེམས་བསྐྱེད་དེ། །ཐུན་མོང་ལམ་སྦྱངས་དབང་བཞིས་ས་བོན་བཞག་རྣམ་དག་དམ་ཚིག་སྡོམ་པ་ལ་བརྩོན་ཞིང། །རིམ་གཉིས་ཟབ་མོའི་རྣལ་འབྱོར་མཐར་ཕྱིན་ཤོག་འདིས་
མཚོན་བདག་གཞན་དགེ་བ་བད་རྩ་ལྟར། །དཀར་བ་ཀུན་བསགས་གང་དེས་ཡིད་ཅན་རྣམས། །མ་རིག་འཁྲུལ་པའི་འཁོར་བ་རབ་སྟོངས་ནས། །འཇམ་དཔལ་དཔའ་བོའི་གོ་འཕང་མྱུར་ཐོབ་ཤོག་ཅེས་པ་འདི་
ནི་མདོང་མཁར་བ་ཞབས་དྲུང་ཚེ་རིང་དབང་རྒྱལ་གྱིས་ཙནྡན་དཀར་པོ་ལས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རྟེན་དང་བརྟེན་པའི་དཀྱིལ་འཁོར་གློས་བསླངས་གུས་པས་གསར་དུ་བཞེངས་པའི་སྨོན་ཚིག་དགོས་ཚུལ་

[320A]༄༅། །ལྟར་གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཡེ་ཤེས་ཀྱིས་སྨྲས་པའོ།།    ༈    །བདེ་གཤེགས་སྨན་གྱི་བླ་མའི་
ཕྱག་སོར་གྱིས། །གསེར་མདོག་རྣམ་པར་རྒྱལ་བའི་སྨན་མཆོག་འཆང། །རོ་ནུས་སྐྱེ་དགུའི་ནང་ཀུན་དྲུངས་ནས་འབྱིན། །བདེ་གཤེགས་མཚན་ལེགས་སྨོན་ལམ་བརྒྱད་བཏབ་པས། །འཁོར་བའི་རྒྱ་མཚོ་
མ་ལུས་རབ་བསྐམ་ཞིང། །འགྲོ་ལ་མཁྱེན་བརྩེའི་འོད་དཀར་འབུམ་ཕྲག་བཀྱེ། །སྲིད་པའི་མུན་འཇོམས་བདེ་གཤེགས་རིན་ཆེན་ཟླ། །ཐུགས་རྗེའི་ཆར་གྱིས་གདུལ་བྱའི་ལེགས་བྱས་ལྗོན། །བསྐྱེད་མཛད་
བདེ་གཤེགས་གསེར་བཟང་དྲི་མེད་ཞབས། །གཟོད་ནས་རྣམ་སྨིན་ནག་པོས་སྲིད་འཁྱམས་འགྲོར། །ཐར་པའི་ལམ་སྟོན་བདེ་གཤེགས་མྱ་ངན་མེད། །འགྲོ་བའི་ཁམས་དང་བསམ་པ་དང་འཚམས་པར། །
ཆོས་འཁོར་རྟག་བསྐོར་བདེ་གཤེགས་ཆོས་བསྒྲགས་དབྱངས། །སྲིད་པ་མེ་འོ་བས་ལྟར་གཟིགས་ཐུགས་རྗེའི་ཆར། །སྒོ་གསུམ་རབ་བ་སིལ་བདེ་གཤེགས་མངོན་མཁྱེན་རྒྱལ། །འདོམ་གང་འོད་ཀྱིས་སྐྱེ་དགུའི་
མ་རིག་སྨག་རབ་བཅོམ་དབུགས་དབྱུང་མངོན་མཐོ་ངེས་ལེགས་ཀྱི། །གོ་འཕང་དམ་པར་བདེ་བླག་འགོད་མཛད་པའི། །བདེ་བར་གཤེགས་པ་ཟས་གཙང་སྲས་དེ་ཀྱེ།།    ༈   

[320B] །རིན་ཆེན་འོད་འཕྲོ་རྒྱལ་བའི་དབང་པོ་དང། །ཏིང་འཛིན་གླང་པོ་དམ་པ་པདྨོའི་དཔལ། །ཉི་མའི་དཀྱིལ་འཁོར་སྣང་བ་དམ་པ་དང། །སངས་རྒྱས་གདུགས་དམ་པདྨོའི་དཔལ་ཞེས་དང། །
དགའ་བའི་དཔལ་བཅས་ཕྱོགས་བཅུར་བཞུགས་པ་ཡི། །ཞིང་ཁམས་རྨད་བྱུང་བཀོད་པ་ཁྱད་པར་འཕགས། །ཡོན་ཏན་ཕུན་སུམ་ཚོགས་པའི་ཞིང་མཆོག་ཏུ། །བདེ་བར་གཤེགས་པ་སྲས་དང་བཅས་རྣམས་ཀྱི།།
ཐུགས་རྗེའི་འོད་སྟོང་ཕྱོགས་བཅུར་རབ་འཕྲོ་བས། །སྐྱེ་དགུའི་མ་རིག་མུན་པའི་སྨག་རུ་མ་རྣམས། །བསལ་བའི་སྟོང་གསུམ་འཇིག་རྟེན་འོད་ཀྱིས་འགེངས།།    ༈   
ཡིས། །གཞན་ཕན་དེ་བཞིན་གཤེགས་པ་རྣམ་པར་གཟིགས། །སྲིད་པའི་རྒྱ་མཚོ་མཐར་མཛད་ཆོས་སྟོན་པ། །དེ་བཞིན་གཤེགས་པ་གཙུག་ཏོར་མངའ་བ་བ། །ཚོགས་གཉིས་ཡོངས་རྫོགས་གཟི་བརྗིད་
མངོན་པར་འཕགས། །ཀུན་ལ་སྙོམས་མཛད་རྒྱལ་བ་ཐམས་ཅད་སྐྱོབ། །གྲགས་པའི་ཟླ་འོད་ས་སྟེང་ཀུན་ལ་ཁྱབ། །ངོ་མཚར་ཡོན་ཏན་ཀུན་འབྱུང་འཁོར་བ་འཇིག་ལྷ་ཡིས་བསྙེན་བ་ཀུར་དྲི་མེད་ཐུགས་རྗེའི་
འོད། །མུན་པའི་ཚོགས་བཅོམ་སངས་རྒྱས་གསེར་ཐུབ་གང། །སྣང་བྱེད་བྱེ་བས་བསྒྲུན་མིན་མངོན་པར་མཛེས། །ལྷར་བཅས་འགྲོ་བའི་ཕྱག་འོས་འོད་སྲུངས་ཞབས། །ཚངས་དབང་བརྒྱ་བྱིན་ལྷ་སོགས་གཙུག་

[321A]༄༅། །གིས་བཏུད། །བཅོ་མའི་གསེར་ལྟར་མཛེས་སྐུ་ཤཱཀྱའི་ཏོག་མཆོད་གནས་དམ་པ་སངས་རྒྱས་དཔའ་བོ་བདུན། །འགྲོ་ལ་བྱང་ཆུབ་བར་དུ་རྟག་གཟིགས་ཤིག།    ༈   
མཐའ་དཔག་དཀའ་ཡོན་ཏན་ཀུན་གྱི་མཛོད། །ཀུན་མཁྱེན་ཡེ་ཤེས་སྤྱན་མངའ་མར་མེ་མཛད། །རྒྱལ་ཀུན་བཏང་སྙོམས་མཛད་པའི་རྩོད་དུས་འདིར། །བརྩོན་འགྲུས་དྲག་པོས་ཐུགས་བསྐྱེད་ཟས་གཙང་སྲས། །
དགའ་ལྡན་གནས་ན་ཐེག་ཆེན་ཆོས་བསྐོར་ཡང། །ས་སྟེང་འགྲོ་ལ་བརྩེ་བའི་མ་ཕམ་མགོན། །དུས་གསུམ་རྒྱལ་བའི་མཁྱེན་བརྩེ་ནུས་པའི་མཐུས། །ཡིད་ཅན་བྱང་ཆུབ་མཆོག་ལ་མྱུར་འཇུག་ཤོག།    ༈   
འདྲེན་གཞན་དང་སྤངས་རྟོགས་དབྱེར་མེད་ཀྱང། །ཆེར་སྙིགས་ལྔ་བདོའི་དུས་ཀྱི་སྐལ་ངན་འགྲོ་འདྲེན་ལ་རྒྱལ་བ་ཀུན་ལས་ཁྱད་འཕགས་པ། །མི་མཇེད་ཞིང་གི་སྟོན་པ་སྟོབས་བཅུ་པ། །གང་གི་རྣམ་སྤྲུལ་
དགྲ་བཅོམ་གནས་བརྟན་རྣམས། །ཉན་ཐོས་ཚུལ་བཟུང་ཐུབ་པས་བསྟན་པ་གཏད། །བསྲུང་ཞིང་སྐྱོང་མཛད་འཁོར་ཚོགས་རྒྱ་མཚོའི་ཚོགས། །བསྟན་དང་དེ་འཛིན་སྐྱོད་བར་བྱིན་གྱིས་རློབས། །གདོན་
བགེགས་དཔུང་འཇོམས་ཁྲོ་རྒྱལ་དཔལ་རྟ་མགྲིན། །ཚེ་སྦྱིན་ཡིད་བཞིན་འཁོར་ལོས་རིག་འཛིན་སྩོལ། །རྨུགས་འཛིན་ནོར་འཆང་བེག་ཙེ་དགྲ་བགེགས་སྒྲོལ། །གནས་འདི་བསྲུང་སྐྱོབ་དར་རྒྱས་དགེ་

[321B] །རྒྱལ་བ་རྒྱ་མཚོ་ཉན་ཐོས་བསྲུང་ཚོགས་སོགས། །ངོ་མཚར་སྣང་བརྙན་མིག་གི་བདུད་རྩིའི་དཔྱིད། །དབུ་མཛད་དར་རྒྱས་རྒྱལ་མཚན་གྲོགས་བཅས་ཀྱིས། །ཡིད་གཞུངས་སོར་མོའི་ཟློས་གར་
ངག་གིས་བསྐྲུན། །སྐྱེ་འཕགས་ཁྲིམས་ལྡན་དགེ་འདུན་འདུས་ཚོགས་ཀྱི། །ཐུགས་དམ་ཟབ་མོའི་སྤྱན་རྟེན་ཡིད་འོང་བ། །སྣ་ཚོགས་གོས་བཟང་མང་པོས་རབ་སྤྲས་ཤིང། །ལེགས་བྱས་ཞིང་གི་མཆོག་
ཏུ་རབ་ཏུ་བསྔགས། །དགེ་མཚན་རྣམ་པར་བཀྲ་བས་ཕྱོགས་ཀུན་ཤིས། །ལྷུན་པོ་བཞིན་དུ་མི་གཡོ་འདུས་གླིང་གི་ཀུན་དགའ་ར་བའི་མཐོངས་སྐོར་ཁོར་མོ་ཡུག་བསམ་པས་ཀུན་ནས་རབ་ཏུ་མཛེས་
པར་བྱས། །བསྐལ་བཟང་བཞི་པའི་རིང་ལུགས་འདབ་བརྒྱའི་ཚལ། །འབྱེད་ལ་བློ་གྲོས་འོད་སྟོང་འདུས་པའི་སྡེ། །མ་ཕམ་འབྱོན་མིན་རི་དབང་ལྟར་བརྟན་ཅིང། །ཞྭ་སེར་བསྟན་པ་བླ་ནས་བླར་འཕེལ་ཤོག་
འདིས་མཚོན་བདག་གཞན་དགེ་བ་བད་རྩ་ལྟར། །དཀར་བས་ས་གསུམ་གཏོགས་སོ་ཅོག་གི་འགྲོ་དལ་འབྱོར་རྟེན་ཐོབ་རིང་མིན་ཐར་པའི་ལམ། །བརྒྱུད་ནས་སྐུ་གསུམ་གཞལ་མེད་ཁང་འཇུག་ཤོག་སྐྱེ་
དགུའི་མ་འདྲིས་མཛའ་བཤེས་རྫོགས་སངས་རྒྱས། །ཐོག་མཐའ་བར་གསུམ་དགེ་བ་དམ་པའི་ཆོས། །ཚུལ་བཞིན་བསྒྲུབ་མཛད་ཚངས་སྤྱོད་དགེ་འདུན་གྱིས། །སྲིད་ཞི་མ་ལུས་ཁྱབ་པའི་བཀྲ་ཤིས་ཤོག། །།

[322A]༄༅། །སསྟི། རབ་འབྱམས་ཞིང་གི་སངས་རྒྱས་སྲས་སློབ་བཅས། །བཀྲ་ཤིས་ལྷུན་པོའི་བྱང་ཆུབ་སྙིང་པོའི་གནས། །ཡེ་ཤེས་སེམས་དཔའ་དངོས་བྱོན་གཟུགས་སྐུ་དང། །དབྱེར་མེད་
སྐྱབས་གསུམ་འདུས་པའི་སྤྱན་སྔ་རུ། །བདག་ཉིད་རིང་མོ་ཉིད་ནས་ཁྱུ་མཆོག་གི་བྱ་བ་ཅུང་ཟད་བསགས་པའི་རྣམ་སྨིན་གྱི། །འབྲས་བུ་དཀར་པོར་འཛག་པ་ད་ལྟའི་སྐབས། །ཕྱོགས་ཀུན་ནས་འདུས་
མོས་པ་སྣ་ཚོགས་ཀྱིས། །བསྟབས་པའི་རིན་ཆེན་དུ་མ་ལས་བྱུང་བའི། །དྲ་པ་དྲ་ཕྱེད་རབ་འཕྱང་རྒྱན་འཕྲེང་དང། །འཕན་གཟུགས་ངོས་ལ་མཆོད་པའི་བྱེ་བྲག་སོགས། །མུ་ཏིག་རིན་ཆེན་དག་གིས་
ལེགས་པར་བསྒྲུབས། །སྟོང་འཁུན་གན་མཛོད་ལ་སོགས་ཡུལ་གྲུ་ནས། །ཐོན་པའི་གོས་བཟང་སྣ་ཚོགས་ལས་གྲུབ་པའི། །ཕྱེ་ཕུར་རྒྱལ་མཚན་བཟོ་བཀོད་རྨད་བྱུང་བ། །བློ་བཟང་བཀྲ་ཤིས་ཟླ་གྲོགས་
དག་གིས་བགྱིས། །འདིས་མཚོན་དངོས་བཤམས་ཡིད་སྤྲུལ་མཆོད་པའི་སྤྲིན། །ནམ་མཁའ་མཛོད་ཀྱི་སྒོ་བརྒྱ་ཡོངས་ཕྱེ་ནས། །རྣམ་དག་བདུན་ལ་རབ་ཏུ་བརྩོན་བསྐྱེད་དེ། །གྲངས་མེད་རྒྱལ་བས་འགྲོ་ལ་
ཐུགས་རྗེས་གཟིགས། །རང་ལུས་གྲངས་མེད་རྡུལ་དང་མཉམ་སྦྲུལ་ནས། །སླུ་མེད་སྐྱབས་ཡུལ་ཚོགས་ལ་ཕྱག་འཚལ་ཞིང། །ཀུན་བཟང་མཆོད་སྤྲིན་ས་དང་བར་སྣང་བཀང། །དགྱེས་བ་བསྐྱེད་ཕྱིར་དང་

[322B] །ཐོག་མེད་དུས་ནས་ཉོན་མོངས་སྡིག་ལྟུང་ཀུན། །གཉེན་པོ་སྟོབས་བཞིའི་སྒོ་ནས་བཤགས་ཤིང་སྡོམ། །བདག་གཞན་དགེ་བ་བྱས་དང་བྱེད་བཞིན་པ། །བྱེད་འགྱུར་ཀུན་ལ་སྙིང་ནས་ཡི་རང་
ངོ། །དུས་གསུམ་རྣམ་འདྲེན་སློབ་མར་བཅས་པའི་ཚོགས། །འགྲོ་ལ་དམ་ཆོས་ཆད་མེད་བསྐོར་བར་བསྐུལ། །མཆོག་དམན་ཀུན་གྱིས་མཐོང་བའི་སྐལ་ཅན་དུ། །གཟུགས་སྐུ་ཇི་སྲིད་བར་དུ་རྟག་བཞུགས་
གསོལ། །བདག་སོགས་སྒོ་གསུམ་འབད་ལས་བྱུང་བ་ཡིས། །ཅི་བསགས་རྣམ་དཀར་དགེ་ཚོགས་མ་ལུས་པ། །སྲིད་མཚོར་འཁྱམས་པའི་མགོན་མེད་ཡིད་ཅན་རྣམས། །སྟོབས་བཅུ་མངའ་བའི་གོ་འཕང་ཐོབ་
ཕྱིར་བསྔོ། །སྐྱེ་དགུ་ཀུན་ལ་སྙོམས་པ་མཆོག་གསུམ་གྱི། །མཁྱེན་བརྩེ་ཉི་མའི་འོད་སྟོད་འབར་བའི་ལུས། །འཇིག་རྟེན་སྤྱི་དང་ཁ་བས་ཡོངས་བསྐོར་ལྗོངས། །འགྲོ་བའི་བསོད་ནམས་ཀུན་གསལ་ལ་འཆར་
ཤོག་ཚངས་སྤྱོད་བསླབ་གསུམ་ལྡན་པ་འདུས་བའི་སྡེས། །མཚོན་པས་ཕྱོགས་ཀུན་དགེ་འདུན་ཐུགས་མཐུན་ཞིང། །བཤད་སྒྲུབ་རྣམ་པར་དཀར་བའི་བྱ་བ་ལ། །སྐད་ཅིག་ཙམ་ཡང་བརྩོན་པ་མི་དམན་ཤོག་
རྒྱལ་བ་གཉིས་པ་འཇམ་དཔལ་སྙིང་པོ་ཡི། །ལུང་རྟོགས་བསྟན་པ་ནམ་མཁའི་མཐའ་ཀླས་པ། །གྱེན་དུ་འདེགས་མཛད་ཁྲིམས་ལྡན་དགེ་འདུན་ཚོགས། །འཆད་རྩོད་རྩོམ་ལ་རྟག་ཏུ་གཞོལ་བར་ཤོག་སྐྱབས་

[323A]༄༅། །ཡུལ་ཀུན་གྱི་མཁྱེན་བརྩེའི་མཐུ་དཔུང་གིས། །རྒྱ་ཧོར་བོད་སོགས་ཡུལ་ཁམས་མ་ལུས་བར། །རྒྱལ་པོ་ཆོས་སྤྱོད་འཇིག་རྟེན་བདེ་ལྡན་ཞིང། །རྫོགས་ལྡན་དཔལ་ལ་སྤྱོད་པའི་བཀྲ་
ཤིས་ཤོག་ཅེས་པ་འདི་ནི་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་གི་མཐོངས་སྐོར་དང་གསེར་གཡབས་ཀྱི་མཛེས་རྒྱན་གསར་བསྐྲུན་བགྱིས་པའི་སྨོན་ཚིག་ཏུ་ཤཱཀྱའི་བཙུན་པ་བློ་བཟང་ཡེ་ཤེས་
ཀྱིས་སྦྱར་བའོ།།    ༈   ཕུན་ཚོགས་སྲིད་ཞིའི་ཡོན་ཏན་མཐའ་དག་རྣམས། །སྐྱེ་དགུར་སྩོལ་ཞིང་སྡུག་བསྔལ་མཐར་མཛད་པའི། །མཆོག་གསུམ་ངོ་བོ་ཤཱཀྱའི་
རྒྱལ་པོ་ལ། །སྙིང་ནས་འདུད་དོ་བརྩེ་བའི་ལྕགས་ཀྱུས་ཟུངས། །ཐུབ་གསུང་རིམ་བསྡུས་ཉན་ཐོས་དགྲ་བཅོམ་དང། །ཤིང་རྟའི་སྲོལ་འབྱེད་ཀླུ་སྒྲུབ་ཐོགས་མེད་ཞབས། །དགེ་བཅུའི་ཁྲིམས་བཅས་ཆོས་རྒྱལ་མེས་
དབོན་སོགས། །བཀའ་དྲིན་མཚུངས་མེད་རྣམས་ལ་གུས་པས་འདུད། །ཆོས་ཀྱི་སྒྲོན་མེ་དཔལ་ལྡན་ཨ་ཏི་ཤ་བཀའ་གདམས་མེས་བོ་འབྲོམ་སྟོན་རྒྱལ་བའི་འབྱུང། །ཐུབ་བསྟན་སྲོག་ཤིང་འཛིན་མཛད་
འཇམ་མགོན་རྗེ། །ཡབ་སྲས་བརྒྱུད་པར་བཅས་པ་སྤྱི་བོས་བསྟེན། །དགེ་མཚན་དུ་མ་ལྡན་པའི་ས་ཡི་ཆར། །འཇིག་རྟེན་དབང་ཕྱུག་ཐུགས་རྗེའི་ཟློས་གར་ཡིས། །བྱུང་བའི་ལྷ་ལྡན་སྤྲུལ་བའི་གནྡྷོ་ལའི། །

[323B] །རིག་གྲོལ་ཡོན་ཏན་ལྡན་བའི་དགེ་འདུན་སྡེའི། །གཙུག་ལག་ཁང་གི་གསེང་གཡབས་ངོས་དག་ལ། །ཤིན་ཏུ་དཔག་དཀའ་བྱང་ཆུབ་ལམ་རིམ་གྱི། །བརྒྱུད་བ་
རྒྱ་བོད་མཁས་གྲུབ་དུ་མའི་ཚོགས། །པཎ་ཆེན་བློ་བཟང་ཆོས་ཀྱི་རྒྱལ་མཚན་དང། །བློ་བཟང་སྐལ་བཟང་རྒྱ་མཚོའི་འཁྲུངས་རབས་ཕྲེང། །བདེ་བ་ཅན་དང་དགའ་ལྡན་ཞིང་གི་བཀོད། །བལྟ་བས་མི་ངོམས་མིག་
གི་བདུད་རྩིའི་དཔྱིད། །འདུ་ཁང་ཁྱམས་སྟོད་གཡས་ཀྱི་ཕྱོགས་དག་ལ། །སངས་རྒྱས་རབས་བདུན་རྒྱལ་བ་དོན་ཀུན་གྲུབ། །དགྲ་བཅོམ་འཕགས་པའི་གནས་བརྟན་བཅུ་དྲུག་པོ། །དཀོན་མཆོག་
གསུམ་དངོས་འཁོར་ཚོགས་རྒྱ་མཚོར་བཅས། །གཡོན་ཕྱོགས་སེང་གེའི་ང་རོ་བདེ་གཤེགས་བདུན། །རྗེ་བཙུན་བླ་མར་དག་པ་རྣམ་བརྒྱད་འཁོར། །འཇམ་དབྱངས་གཙང་པ་བདུན་བརྒྱུད་ཞྭ་སེར་གྱི། །ཅོད་པན་
འཆང་བའི་བསྟན་འཛིན་ཚར་དུ་དངར། །ནུབ་ཕྱོགས་ངོས་ལ་གསང་བདེ་འཇིགས་གསུམ་དང། །ཀུན་རིག་རྩ་བའི་ལྷ་ཚོགས་སུམ་ཅུ་བདུན། །ཇོ་བོ་རྗེའི་ལུགས་སྒྲོལ་མ་ཉེར་གཅིག་གི་ལྷ་ཚོགས་ཕུལ་བྱུང་ཀུན་
གྱི་ཡིད་འབབ་པ། །ཤར་རྒྱུད་བྲིས་སྐུ་མཐོང་བ་དོན་དང་ལྡན། །ཐུབ་བས་ངོ་མཚར་ཆོ་འཕྲུལ་མཛད་པའི་ཚུལ། །སྒྲོལ་དཀར་གཡུ་ལོ་བཀོད་པའི་ཞིང་མཆོག་རྣམས། །ལེགས་པར་ཤར་བ་མིག་གི་བདུད་རྩི་

[324A]༄༅། །སྤུངས། །ལྷོ་ངོས་མྱུར་མཛད་མགོན་པོ་ཆོས་ཀྱི་རྒྱལ། །འདོད་ཁམས་དབང་མོ་དཔལ་ལྷ་རྣམ་ཐོས་སྲས། །ལྷ་ཆེན་ཚངས་པ་གནོད་སྦྱིན་བས་ཁྲབ་ཅན། །བསྟན་སྲུངས་དམ་ཅན་རྒྱ་
མཚོ་བསམ་མི་ཁྱབ། །སྒོ་ཁང་དག་ལ་སྒོ་སྐྱོང་རྒྱལ་ཆེན་བཞི། །དར་ཤམ་ངོས་ལ་ཚེ་དཔག་མེད་མགོན་གསལ། །རྐེད་བཀྲིས་རྣམས་ལ་གཟུངས་སྔགས་ལཉྪ་ཅན། །ཤིང་རྩི་གསེར་ཤོག་ཚོན་ཚོགས་
བཀོད་པས་མཛེས། །ཤར་དུ་སུམ་ཐོག་རྩ་བཞེངས་ཕྱི་སྐོར་ཤག་གཙུག་ལག་ཁང་སྟེང་ཤར་ལྷོའི་ཁང་བཟང་དེར། །ཐུབ་པ་གནས་བརྟན་བཅུ་དྲུག་འཁོར་ཚོགས་བཅས། །ལྡེར་བཟོ་ཡུལ་ལྗོངས་བཀོད་པ་
ཕུན་སུམ་ཚོགས། །གསེང་གཡབས་རྒྱབ་ཏུ་མཆོད་ཁང་ཀ་བཞིའི་ནང། །འཕགས་ཡུལ་སྟོད་ཧོར་ཁ་ཆེ་རྒྱ་ནག་བོད། །ཡུལ་གྲུ་ནས་ཐོན་ལི་མ་ཀླུ་ཡི་འཇིམ། །བསིལ་ཚལ་རྡོ་ནག་གསེར་ཟངས་ཙནྡན་
ལས། །གྲུབ་པའི་བླ་མ་སངས་རྒྱས་བྱང་སེམས་ཀྱི། །སྣང་བརྙན་བྱིན་ཅན་གཟི་བྱིན་རབ་འབར་ཞིང། །རྒྱལ་བའི་བཀའ་གསང་གངས་ཁྲོད་འགྱུར་རོ་འཚལ། །གསར་བཞེངས་དབུ་ཤོག་རི་སྐྱེས་ཁུ་བ་ས་
བསྐྲུན། །བཟང་གོས་ཞལ་ཁེབས་གདོང་དར་བརྩེགས་མང་དང། །གླེགས་ཤིང་མཚལ་རྩི་སྐུ་རགས་བསེ་བཏགས་ཧོ། །ཡུམ་ཆེན་རྒྱས་འབྲིང་བསྡུས་དང་གཞན་མ་འགའ། །རྣམ་པར་བཀྲ་བའི་ཁྲི་ལ་རབ་

[324B] །བདེ་གཤེགས་ཆོས་སྐུའི་རྟེན་མཆོག་མཆོད་རྟེན་བརྒྱད། །གསེར་ཟངས་ལས་གྲུབ་རིན་ཆེན་དུ་མས་སྤུད། །སྐྱེ་དགུའི་བསོད་ནམས་ཆུ་གཏེར་སྤེལ་བ་ལ། །འབད་པས་བསྒྲུབས་པ་ཕུལ་བྱུང་
ཨེ་མ་མཚར། །གཙུག་ལག་ཁང་དང་མཆོད་ཁང་རྣམ་གཉིས་སུ། །གོས་བཟང་བླ་བྲེ་ཡོལ་བ་འཕན་ཕྱེ་ཕུར། །དངུལ་སྲང་བརྒྱ་ལས་བདུག་སྤོས་འཐུལ་སྣོད་ཟུང། །རོལ་མོའི་བྱེ་བྲག་དཀར་ཤེལ་ཡོལ་
གོའི་རིགས། །གཟུགས་འགྲོས་སྣ་ཚོགས་ཏིང་སོགས་མཆོད་རྫས་ཀྱི། །བྱེ་བྲག་དངོས་འབྱོར་དུ་མཚར་དུ་དངར། །མཆོད་ཁང་ཀ་བཞིའི་སྟེང་དུ་གསེར་ཟངས་ལས། །གྲུབ་པའི་གཉྫིར་ཡིས་རྣམ་པར་བརྒྱན།།
གཟོད་མ་ཉིད་ནས་བསགས་པའི་ཁྱུ་མཆོག་དང། །མཆོག་གསུམ་ཐུགས་རྗེ་ལ་བརྟེན་དངོས་འབྱོར་ཚོགས། །སྙིང་མེད་དོན་ལྡན་ཆུད་མི་འཛའ་བའི་ཕྱིར། །བསམ་པས་ཀུན་བསླངས་རྟེན་དང་བརྟེན་བཅས་པ།།
ལྷར་བཅས་འགྲོ་བ་ཀུན་གྱི་སྐྱབས་དང་ཕུལ། །ངོ་མཚར་ཡེ་ཤེས་སེམས་དཔའ་མངོན་སུམ་བཞིན། །མཐོང་བས་སྨིན་གྲོལ་འོག་མིན་གནས་མཆོག་དེ། །ལྗོངས་འདིར་འཕོས་པ་ཇི་འདྲ་སྐལ་བཟང་ཞིང། །ལྷ་
ལྡན་ཆོ་འཕྲུལ་དུས་སུ་འདུས་སྡེ་དང། །དགའ་ལྡན་སེར་འབྲས་བཀྲ་ཤིས་ལྷུན་པོ་སོགས། །དགོན་མང་མཁན་སློབ་འདུས་པ་རྒྱ་མཚོའི་ཚོགས། །བསྙེན་ཅིང་བཀུར་ལ་བརྩོན་པའི་སྙིང་སྟོབས་ཅན། །བཀའ་བཅུ་

[325A]༄༅། །འཇམ་དབྱངས་རྒྱ་མཚོས་ཕུ་དུད་ཀྱིས། །རྟེན་གསུམ་བཞེངས་དང་དཀོན་མཆོག་བཀུར་སྟི་ལ། །ཀུན་བཟང་མཆོད་སྤྲིན་རྒྱ་མཚོའི་རྗེས་འགྲོ་ཞིང། །བསྔགས་འོས་སྤུངས་པའི་གཏོང་
བའི་སྒོ་བརྒྱ་ཕྱེ། །དེ་ལྟར་འབད་ལས་བྱུང་བའི་དགེ་བས་མཚོན། །སྐྱེ་འཕགས་དུས་གསུམ་བསགས་པའི་རྣམ་དཀར་གྱིས། །ཐུབ་བསྟན་རྒྱལ་མཚན་འཛིན་པ་ཙོང་ཁ་པའི། །ལུང་རྟོགས་ནམ་མཁའི་མཐར་
ཐུག་ཁྱབ་པར་ཤོག་རྨེ་རུ་ཕུན་སུམ་ཚོགས་པ་འདུས་པའི་སྡེ། །སྔོམ་བརྩོན་བསླབ་གསུམ་ནོར་བུའི་རྒྱན་གྱིས་མཛེས། །ཐོས་བསམ་སྒོམ་པ་མཐར་ཕྱིན་བསྒྲུབ་པའི་གླིང། །གཡོ་མེད་དར་རྒྱས་སྲིད་མཐར་
བརྟན་པར་ཤོག་རྣམ་དཀར་འབད་ལ་ཡིད་ཅན་སྒོ་གསུམ་གྱིས། །མཐུན་གྲོགས་བདོག་པའི་འབྲེལ་བ་བྱེད་པོས་མཚོན། །འགྲོ་ཀུན་མངོན་མཐོ་ཟམ་མི་འཆད་བརྒྱུད་དེ། །ཐར་པའི་གྲོང་ཁྱེར་དམ་པར་མྱུར་
འཇུག་ཤོག་བཀའ་བཅུ་འཇམ་དབྱངས་མི་ཁོམ་གནས་སྤངས་ཏེ། །དལ་འབྱོར་ལ་བརྟེན་དབང་ཕྱུག་བརྒྱད་ལྡན་པ། །འགྲུབ་བྱེད་རྒྱུ་འབྲས་རྟེན་འབྲེལ་སླུ་མེད་ཆོས། །འཛད་མེད་ནམ་མཁའ་མཛོད་ལ་ལོངས་
སྤྱོད་ཤོག་རང་གཞན་རྒྱུད་ལ་གོས་པའི་དགེ་བ་གང། །མཁའ་མཉམ་འགྲོ་རྣམས་ཀུན་མཁྱེན་ཐོབ་པའི་རྒྱུར། །ལེགས་བསྔོས་རྨད་བྱུང་ཡན་ལག་བརྒྱད་ལྡན་རྒྱུན། །བྱང་ཆེན་རྒྱ་མཚོ་ཟད་མིན་རབ་འཕེལ་

[325B]གང་འཚམས་སྣ་ཚོགས་རྫུ་འཕྲུལ་མཐའ་ཀླས་ཤིང། །བསྟན་དང་དེ་འཛིན་འཕྲིན་ལས་རྣམ་པ་བཞིས། །བུ་བཞིན་སྐྱོང་མཛད་ལྷ་ཆེན་ཚངས་པ་ཆེར། །རྨེ་རུ་དགོན་གནས་རྟེན་གསུམ་དགེ་འདུན་སྡེ། །
ཕྱི་ནང་མཆོད་པའི་བྱེ་བྲག་ནོར་རྫས་དང། །མཁོ་དགུའི་དཔལ་འབྱོར་མཐའ་དག་གཉེར་གཏད་པས། །དུས་དང་རྣམ་པ་ཀུན་ཏུ་མེལ་ཆེ་དང། །བསྲུང་སྐྱོབ་གཡེལ་བ་མེད་པས་གྲོགས་མཛོད་ཅིག་འདུས་སྡེ་
ཁྲིམས་གཙང་བློ་གསལ་ནོར་བུས་གང། །ཕུ་ནུ་བཞིན་དུ་རྟག་ཏུ་ཐུགས་མཐུན་ཞིང། །འཁོར་ལོ་གསུམ་གྱིས་དུས་ལས་མི་ཡོལ་བར། །བཤད་སྒྲུབ་བསྟན་པ་རྒྱས་པའི་འཕྲིན་ལས་མཛོད། །རྩ་བརྒྱུད་བླ་མའི་
བྱིན་རླབས་མྱུར་འཇུག་ཅིང། །ཡི་དམ་ལྷ་ཚོགས་ཀུན་གྱིས་དངོས་གྲུབ་སྩོལ། །ཆོས་སྐྱོང་བསྲུང་མས་འཕྲིན་ལས་བསྒྲུབ་མཛད་པའི། །ཆོས་མཐུན་བཞེད་དོན་འགྲུབ་པའི་བཀྲ་ཤིས་ཤོག་ཅེས་པ་འདི་ནི་ནག་
ཆུ་མཁན་པོ་བཀའ་བཅུ་འཇམ་དབྱངས་རྒྱ་མཚོས་འདི་ལྟ་བུ་ཞིག་དགོས་ཞེས་ནན་ཆེར་བསྐུལ་བ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་གཟིམས་ཆུང་ཡིད་དགའ་ཆོས་འཛིན་དུ་སྦྱར་བ།། སརྦ་མངྒལ།། །།
   ༈    སྟོབས་བཅུ་མངའ་བ་རྒྱུ་སྐར་བརྒྱ་ཕྲག་བཅུའི། །དབུས་ན་སྙིང་སྟོབས་ཆེར་འབར་བསིལ་སྦྱིན་མཁན། །མཁྱེན་བརྩེ་ནུས་པའི་འོད་དཀར་ས་གསུམ་འགེངས། །ཐུབ་དབང་སྨྲ་བའི་ཟླ་བ་སྤྱི་བོས་

[326A]༄༅། །བསྟེན། །གང་དེའི་ཟབ་དོན་ཆོས་ཚུལ་རྒྱ་མཚོ་ལས། །ཟབ་ལམ་ཕན་བདེའི་བཀའ་གདམས་ཆུ་བོའི་རྒྱུན། །ལེགས་པར་འདྲེན་མཁས་དཔལ་ལྡན་མར་མེ་མཛད། །བྱང་ཆུབ་སྙིང་པོའི་
བར་དུ་སྙིང་ནས་འདུད། །བསོད་ནམས་ཞིང་མཆོག་སྐྱེ་འཕགས་དགེ་འདུན་སྡེ། །གནས་གཞི་གསར་བསྐྲུན་གཏུམ་སྟོན་བློ་གྲོས་གྲགས། །མདོ་སྔགས་བསྟན་པ་ཉིན་མོར་གསལ་མཛད་པ། །རིགས་བརྒྱའི་
ཁྱབ་བདག་འཇམ་མགོན་བླ་མར་འདུད། །དེ་ཡང། རིས་མེད་པའི་ཡིད་ཅན་ཀུན་གྱི་ཕན་པ་དང་བདེ་བ་ཐམས་ཅད་འབྱུང་བའི་སྒོ་གཅིག་པུ་ནི། མཉམ་མེད་བུ་རམ་ཤིང་བའི་བསྟན་པ་རིན་པོ་ཆེ་འདི་ཉིད་ཡིན་ཏེ། ཇི་སྐད་
དུ་ཡང། ཕན་བདེ་འབྱུང་བའི་གནས་གཅིག་པུ། །བསྟན་པ་ཡུན་རིང་གནས་པ་དང། ཞེས་གསུངས་པ་ལྟར། བསྟན་པ་དེ་ཡང་ལུང་རྟོགས་ཀྱི་བསྟན་པ་དང། དེ་འཛིན་པའི་གཙོ་བོ་དགེ་འདུན་ལ་རག་ལས་
ཏེ། ཀུན་མཁྱེན་དབྱིག་གཉེན་གྱིས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་དང། །སྒྲུབ་པར་བྱེད་པ་ཁོ་ནའོ། །ཞེས་གསུངས་པ་ལྟར་
ལུང་གི་བསྟན་པ་སྡེ་སྣོད་རིན་པོ་ཆེ་རྣམ་པ་གསུམ་དང། རྟོགས་པའི་བསྟན་པ་བསླབ་པ་རིན་པོ་ཆེ་རྣམ་པ་གསུམ་དུ་འདུ་ཞིང། དེའི་ནང་ནས་ཚུལ་ཁྲིམས་ཀྱི་བསླབ་པ་ནི། ཏིང་ངེ་འཛིན་དང། ཤེས་རབ་ཀྱི་བསླབ་པ་

[326B] དགེ་སློང་ལ་རབ་ཏུ་གཅེས་པའི་མདོ་ལས། ཚུལ་ཁྲིམས་འདི་ནི་བདེ་བའི་མཆོག་ཚུལ་ཁྲིམས་འདི་ནི་ཐར་པའི་ལམ། །ཚུལ་ཁྲིམས་འདི་
ནི་ཡོན་ཏན་གཞི། །ཚུལ་ཁྲིམས་འདི་ནི་སངས་རྒྱས་རྒྱུ། ཞེས་སོགས་བཀའ་དགོངས་འགྲེལ་དུ་མ་ནས་གསུངས་པ་བཞིན། །དཔལ་སྣར་ཐང་གི་འདུས་གྲྭ་འདིར་བཞུགས་པ་རྣམས་ཐར་པ་དང་ཐམས་ཅད་མཁྱེན་པ་
དོན་དུ་གཉེར་བ་ཤ་སྟག་ཡིན་པས་དེ་དག་ཐུགས་ལ་བཅངས་པའི་འདུལ་བའི་སྤང་བླང་ཕྲ་རགས་ལ་ཚུལ་བཞིན་དུ་བསླབས་ནས་བཅས་མཚམས་ལེགས་པར་བསྲུངས་ཏེ་ཕྱི་འདུལ་བའི་ཀུན་སྤྱོད་གཙང་སིང་སིང་བ། ཀུན་ཡིད་
འདྲེན་པ། ནང་གསང་ཆེན་རྣལ་འབྱོར་མཆོག་གི་ཉམས་ལེན་ལ་བརྩོན་ཞིང་ཉེས་ལྟུང་གི་དྲི་མས་མ་གོས་ན་མྱུར་དུ་མཆོག་གི་དངོས་གྲུབ་ཐོབ་སྟེ། སཱ་ར་ཧས། མ་བསྒོམས་གྱུར་ཀྱང་ལྟུད་མེད་ན། །སྐྱེ་བ་བཅུ་དྲུག་
དག་ནས་འགྲུབ། ཅེས་གསུངས་པ་ལྟར་སོ་སོའི་བླང་དོར་རྣམས་ལ་ཚུལ་བཞིན་དུ་གཞོལ་བ་ཞིག་དགོས་ཤིང། དེས་ན་ཡུལ་དུས་གནས་སྐབས་དང་བསྟུན་པའི་སྤྱིར་བཏང་དམིགས་བསལ་གྱི་ཉེར་མཁོ་འགའ་ཞིག་
ཁྲིམས་སུ་བཅའ་བར་བྱ་བ་ནི། ཆོས་སྡེ་འདིར་བཞུགས་པའི་དགེ་བའི་བཤེས་གཉེན་རྣམས་ཀྱིས་གཞི་གསུམ་གྱི་ཕྱག་ལེན་མ་ཉམས་པར་མཛད་དགོས་ཤིང། གདིང་བ་ལྷུང་བཟེད་ལ་སོགས་པ་རབ་ཏུ་བྱུང་བའི་རྟགས་

[327A]༄༅། །གང་དགོས་ཚང་མར་འཆང་དགོས་མང་ཇ་སྐུ་རིམ་སོགས་ལ་འོས་འཚམས་ཀྱིས་གནང་བ་མ་ཞུས་པ་དང། གསོ་སྦྱོང་ལ་མ་བྱོན་ན་བརྒྱ་ཕྱག་བསླབ་གྲལ་ལ་རྒན་པས་མ་བཞུགས་ན་
དགེ་འདུན་ལ་བརྒྱ་ཕྱག་གཞོན་པས་བསླབ་གྲལ་བཞིན་མ་བསྡད་ན་བསླབ་པ་རྒན་པ་དེ་ལ་བརྒྱ་ཕྱག་དགེ་འདུན་འཚོགས་ནས་གྲལ་མ་གྱེས་གྱི་བར་ལ་ཞལ་འདོན་མི་བྱེད་པར་ཁ་རོག་འདུག་པ་དང། འདུ་འཇིའི་
གཏམ་བྱེད་པ་དང། ལྷ་མ་གྱོན་ནས་ཟས་ལ་སྤྱོད་པ་དང། སྒོག་པའི་རིགས་ཟ་བ་དང། སྐྲ་རིང་པོར་འཇོག་པ་དང། སྲང་ཁའི་འཇེམ་ལ་སོགས་པར་འཚོགས་ནས་ལོང་གཏམ་བྱེད་པ། མིག་མངས་དང་
ཆོ་ལོ་བརྩེབ། མདའ་རྡོ་འཕེན་པ། མཆོངས་རྒྱང་བྱེད་པ། དེ་དག་ལ་ཆེད་དུ་གཉེར་ནས་ལྟས་མོ་བལྟ་བ་དང། བྲོ་པ་དང་གླུ་གར་བྱེད་པ་སོགས་ལ་བལྟ་བ། དབྱར་ནང་དུ་རྟ་བོང་སོགས་བསྟེན་པ་དང་
ཚོང་ཁེ་བོགས་དང་བུན་ཁྱེ་སོགས་གཏན་ནས་མི་བྱེད། སྐུ་རིམ་གྲོལ་མཚམས་ནས་ལོ་རེར་མི་འགྲོ་མཐུ་མེད་བྱུང་ན་ཆོས་ཁྲིམས་པར་གནང་བ་ཞུ། ལོ་རེ་སོགས་ཕྱི་ནང་བར་གསུམ་གང་དུ་ཡང་ཆང་བཏུང་བ་སོགས་
ཁྱིམ་པ་མ་དད་པའི་སྤྱོད་པ་མི་མཛེས་པ་བྱས་ན། དཀོན་མཆོག་ལ་མཆོད་མེ་སྣུམ་བྲེ་རེ་ཕུལ་ནས་ཚོགས་ལ་བརྒྱ་ཕྱག་ཕྱིང་པ་ལ་སོགས་པ་ཁ་མ་བསྒྱུར་བ་གྱོན་པ་དང། གོས་ཕུ་ཐུང་ཅན་གྱོན་པ་བྱུང་ན། ཚོགས་

[327B]ཚོགས་འདུ་སོགས་ཕྱི་ནང་གང་དུ་རྨ་ཁྲག་ཐོན་པའི་བརྡེག་རེས་བྱས་པ་དང། དེའི་རྒྱབ་གནོན་བྱས་པ་བྱུང་ན་གནས་དབྱུང་བྱེད། ཕྱི་དྲོ་ཁ་ཟས་ཟོས་ན་མར་མེ་མཚན་ཐུབ་དང་ཚོགས་ལ་བརྒྱ་ཕྱག་
ཆོས་སྡེའི་བྲང་ཁང་སོགས་ཀྱི་ཤིང་ཆ་ཡིན་ངེས་རྒྱལ་སྒོ་འདས་ནས་ཕྱིར་ཁྱེར་ན་ཆོས་སྡེ་ལ་གནོད་རྐྱེན་དུ་འདུག་པས་ཤིང་ཆ་ཕྱིར་ལོག་ངོས། མང་ཇ་དང། ཆོས་སྐྱོང་ལ་སྙན་དར་བཤགས་སྡོམ་བྱེད། སྡེ་ཕན་
ཚུན་གྱི་ཕྱོགས་ཞེན་བྱས་པ་དང་གཞན་དང་ཁ་གཤགས་འགྱེད་པ་འདི་གཞན་མ་དད་པེ་དང། ཆགས་སྡང་གི་རྒྱུ་ཤིན་ཏུ་ཆེ་བར་འདུག་པས། དེ་འདྲ་བྱས་ན་ཕྱག་སྟོང་ཕྲག་རེ་འཚལ་དུ་འཇུག་ཉེས་པ་དེ་རྣམས་
བྱས་ཚེ། གོང་གི་ཆད་ལས་རྣམས་ཀྱི་ཐོག་ཕྱིར་བཅོས་འདུལ་བ་ནས་བཤད་པ་བཞིན་བྱ་དགོས། །བསྐང་གསོ་སྒྲུབ་མཆོད་རྣམས་ཚུགས་སྐབས། རྡོ་རྗེ་སློབ་དཔོན་དང། གཉེར་པ་རྣམས་ནས་ཉེ་རིང་དང་གཞན་གྱི་ངོ་ཞུས་
སོགས་སུ་མ་སོང་བའི་རྒྱགས་ལེན་ཚད་མ་མཐར་ཕྱིན་པ་མཛད་ནས་མ་འཕྲོད་ན་མི་འཛུད། ཚོགས་སྐལ་བཞུགས་ཁྲི་རིན་པོ་ཆེར་ལྔ། རྡོ་རྗེ་སློབ་དཔོན་པར་གསུམ་སྐལ། གཉེར་པ། དབུ་ཆོས། མཆོད་
དཔོན་རྣམས་ལ་གཉིས་སྐལ། དུང་མཁན། ཇ་དཔོན་གཉིས་ལ་སྐལ་འཕར་གཅིག་ཆོས་སྡེ་སྤྱིའི་དོན་ཡིན་ངེས་མ་གཏོགས། གཞན་ཕྱོགས་ཕེབས་རྣམས་ལ་ཚོགས་སྐལ་མི་སྟེར། མཚམས་པ་

[328A]༄༅། །རྣམས་ལ་ཇ་རེ་ནས་ཕོར་ཚད་རེ་གཏོང། བླ་བྲང་དུ་ཇ་རེ་ནས་ཕོར་ཚད་བདུན་རེ་དང། ཆོས་ཁྲིམས་པར་མགྲོན་སྟེགས་སུ་ཇ་རེ་ནས་ཕོར་ཚད་གསུམ་རེ་གཏོང། ཉུང་ཇ་གཞུང་བླ་བྲང་གཉིས་
དང་རྒྱུན་ཇ་མ་གཏོགས། ཟུང་ཇ་རེ་ནས་ཉང་ཇ་སྒོར་རེ། མར་ཉག་རེ་འབུལ། སྨོས་སྨན། ཤུག་ལས། སྤོས་རྒྱག་སོགས་ལ་ཞག་བཅོ་ལྔའི་རིང་མི་མདུན་ལ་མང་ཇ་རེ་ནས་ཕོར་ཚད་རེ་གཏང། ནད་པ་
ཡིན་པས་སྒྲིགས་མ་ཕེར་ན་གནང་བ་ཞུས་ནས་འགག་ཇ། ཚོགས་སྐོར་རེ་གཉིས་མ་གཏོགས་གཞན་བླ་བྲང་དུ་གནང་བ་ཞུ་བ་དང། ནང་མཆོད། སྤོས་ཆང་བུད་ཆད་རྣམས་ཀྱང་གནང་བ་མ་ཞུས་པར་མི་ལེན་
ཕུད་མེད་རྣམས་ཀྱང་སྤྱི་ལས་དང་མཆོད་མཇལ། དམིག་རྩེ་ནས་འདོན་འཇུད་སོགས་ལ་ཆོས་ཁྲིམས་པས་དྲི་བ་ཞིབ་བསེད་ངེས་འདྲོངས་བྱས་ནས་གཏོང་བ་མ་གཏོགས་གཞན་མི་གཏོང། གཞུང་དང། བླ་བྲང་
གི་མང་སྐོལ། ཆོས་ཐོག་དང། སྒྲུབ་མཆོད་རྣམས་ཀྱི་ཇ་མར་གང་ཐོབ་རྣམས། སློབ་དཔོན། གཉེར་པ། དབུ་ཆོས་འཛོམས་ཐོག་ཏུ་འདེགས་ཀ་དང། བཙུན་པ་གསར་པ་ལོ་བཅུ་གསུམ་མ་ལོན་པར་
མི་འཛུད། ཚུད་ནས་ཟླ་བ་གཅིག་ལས་མི་འགྱངས་པ་རབ་བྱུང་བསྒྲུབ། དེ་བར་འགག་ཇ་བྱས་ནས་ཀློག་འདོན་སོགས་ལ་བརྩོན་པར་བྱ། རབ་བྱུང་ཟླ་བ་གཅིག་ལས་འགྱངས་ན་ཕོགས་སྐལ་གཅོད། དབང་

[328B] ཁལ་གཅིག་ལོངས་པ་བརྐུས་པ་སོགས་རྩ་ལྟུང་བྱུང་ཚེ། སྤྱི་སོར་མང་ཇ་གཅིག་ལ་ཇ་ཉག་ལྔ། མར་ལྔ་སྐོར། འོ་ཚྭ་ཤིང་རིན། བཞུགས་ཁྲི་
རིན་པོ་ཆེར་དངུལ་སྲང་དོ་ལ་བསྐོར་བའི་ཚན་གྲངས། རྡོ་རྗེ་སློབ་དཔོན་པར་སུམ་ཚན། ལས་ཚན་པ་སོ་སོར་རྣམ་གཞག་ཁ་བཏགས་རེ། ཆོས་སྐྱོང་ལ་སྙན་དང། ཐུགས་དར་ལྕོག་བཅས་བསྒྲུབ་རྗེས་ཕྱིར་
འབུད་བྱེད། འདིར་མ་ཐུས་པའི་ཀུན་སྤྱོད་མཛད་དགོས་རྣམས། རྡོ་རྗེ་སློབ་དཔོན། གཉེར་པ། དབུ་ཆོས་སོགས་ནས་ཀྱང་ཕྱོགས་ལྷུང་དུ་མ་སོང་བར་མངའ་ལྟར་དྲང་ཞིང་ཆོས་ལྡན་གྱི་བྱ་བ་རྣམས་ལ་ཞབས་བསྐུལ་
བསྙེལ་གསོ་ཞུ་བ་དང། དགེ་འདུན་རྣམས་ནས་ཀྱང་སྤྱོད་ལམ་ཐམས་ཅད་དུ་དྲན་དང་ཤེས་བཞིན་བག་དང་ལྡན་པར་མཛད་ཅིང། རང་རང་གིས་ཁས་བླངས་པའི་དམ་ཚིག་དང་སྡོམ་པ་རྣམ་དག་བསྲུང་བ་གཞིར་བཟུངས་
ཁྲིམས་སུ་བཅའ་བ་རྣམས་ཀྱི་གཅེས་འཛིན་དང། ཐོས་བསམ་གྱི་སྒྲོ་འདོགས་ཆོད་པ། སྒོམ་སྒྲུབ་ཀྱི་མྱོང་བ་ཐོན་པ། གཞན་ཕན་འཕྲིན་ལས་ལ་བརྩོན་པ་ལྷུར་བཞེས་ཀྱིས་རང་གཞན་རིས་མེད་མཐའ་དག་གི་རྒྱུད་ལ་
ལུང་རྟོགས་ཀྱི་བསྟན་པ་རིན་པོ་ཆེ་དར་ཞིང་རྒྱས་པ་དང། སྲིད་ཞིའི་ལེགས་ཚོགས་མ་ལུས་པ་འཕེལ་བའི་ཐབས་ལ་ཐུགས་བསམ་རྣམ་པར་དག་པའི་ཁུར་བཞེས་འཚལ། དེ་ལྟར་བླང་དོར་ཚུལ་བཞིན་བསྒྲུབ་པ་རྣམས་

[329A]༄༅། །ལ། བསྟན་སྲུངས་ངམ་ཅན་རྒྱ་མཚོའི་ཚོགས་ཀྱིས་འཕྲིན་ལས་རྣམ་བཞིས་གཡེལ་མེད་སྐྱོང་བ་དང། བསམ་སྤྱོར་ངན་པའི་སྒོ་ནས་ལྟ་ངན་ལོག་སྒྲུབ་བྱེད་པ་རྣམས་ལ་ཚར་གཅོད་རྗེས་འཛིན་
མཛོད་ཅིག་གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག་རྟག་ཏུ་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག། སརྦ་མངྒལཾ།། །
   ༈   སསྟི། རྣམ་འདྲེན་ཀུན་གྱི་ཡབ་གྱུར་གཞོན་ནུའི་ཚུལ། །བྱམས་དང་སྙིང་རྗེའི་འོད་ཀྱིས་ཆབ་འབངས་ཀྱི། །ཚ་གདུང་ཀུན་སེལ་དགེ་ལེགས་ཀུནྡའི་ཚལ། །རྒྱས་མཛད་ཀུན་ཕན་ཆོས་རྒྱལ་རྟག་བརྟན་
ཤོག་རྒྱལ་པ་སྟོང་གི་མཆོག་གྱུར་ཤཱཀྱའི་ཏོག་བསྟན་པ་རིན་ཆེན་དབྱར་མཚོ་ལྟར་སྤེལ་ཞིང། །འཛམ་གླིང་བདེ་ལེགས་ཆེན་པོས་ཁྱབ་མཛད་པའི། །མི་བདག་སྐུ་ཆེ་གཡུང་དྲུང་ལྟ་བུར་ཤོག་
འཇམ་དཔལ་སྙིང་པོའི་བསྟན་པ་ཕན་བདེའི་གཞི། །སྲི་ཞུར་བརྩོན་མཛད་གནམ་བསྐོས་བདག་པོ་ཡི། །མངའ་ཐང་ཆབ་སྲིད་དཔལ་འབྱོར་ལེགས་ཚོགས་རྣམས། །ཡར་ངོའི་ཟླ་བཞིན་གོང་ནས་གོང་འཕེལ་ཤོག་
ཁྱུ་མཆོག་རླབས་ཆེན་ལས་འོངས་སྟོབས་འཁོར་བསྒྱུར། །མང་བཀུར་ཁྲི་ལ་ལུགས་བརྒྱའི་སྒོ་འཕར་ཕྱེ། །ཆབ་འབངས་ཁྲིམས་ཀྱིས་བདེ་བར་རབ་བསྐྱངས་ནས། །རྫོགས་ལྡན་དཔལ་གྱི་དུས་ལྟར་སྤྱོད་

[329B]དཀོན་མཆོག་ཐུགས་རྗེ་བསྟན་སྲུངས་མཐུ་རྩལ་དང། །དྲང་སྲོང་བདེན་མཐུས་རྒྱ་ཧོར་བོད་ཡུལ་ཀུན། །ནད་མུག་འཁྲུག་རྩོད་མི་འདོད་ཀུན་ཞི་ཞིང། །སྲིང་ཞིའི་དགེ་མཚན་སྩོལ་པའི་བཀྲ་ཤིས་
ཤོག་ཅེས་བ་འདི་ནི་གོང་མ་བདག་པོ་ཆན་པོའི་ཞམ་རིང་བ་མེ་རེན་ཅང་གི་དགེ་འདུན་ཆོས་འཕེལ་གྱིས་ལྷ་མིའི་གཙུག་རྒྱན་འཇམ་དབྱངས་གོང་མ་རྒྱལ་པོའི་བརྟན་བཞུགས་འདོད་གསོལ་ཆིགས་བཅད་ཅིག་དགོས་ཞེས་
བསྐུལ་བ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྨྲས་པའོ།། མངྒལཾ།།    ༈    རྒྱལ་བ་ཀུན་ལས་ཆེར་བསྔགས་པད་དཀར་བཞིན། །བུ་རམ་ཤིང་པའི་ཆོས་
ཚུལ་བླ་ན་མེད། །ཚུལ་བཞིན་ཉམས་སུ་ལེན་ལ་ཟླ་བྲལ་བ། །ཕན་བདའི་ལམ་སྟོན་བཀའ་གདམས་ཤིང་རྟའི་སྲོལ། །ཇི་བཞིན་འབྱེད་མཛད་ལེགས་པའི་ཤེས་རབ་དང། །བློ་ལྡན་ཤེས་རབ་མཁས་གྲུབ་
རིམ་བྱོན་གྱིས། །བཤད་སྒྲུབ་བྱ་བས་ཐུབ་བསྟན་གསལ་བའི་གནས། །དཔལ་གསང་ནེའུ་ཐོག་གི་དགོན་གནས་ཀྱི། །བསྟི་གནས་གནྡྷོ་ལ་དེར་བྱི་དོར་དང། །གསེར་གྱི་ལྷུན་པོ་ལ་འགྲན་གསེར་ཟངས་ལས།།
གྲུབ་པའི་རྒྱ་ཕིགས་ངོ་མཚར་གཟི་བྱིན་འབར། །བལྟ་བས་མི་བཟོངས་ས་ཕྱོགས་འོད་ཀྱིས་འགེངས། །སྤྲུལ་སྐུ་བློ་བཟང་བསྟན་པས་ཕུ་དུང་ཀྱིས། །བདོག་པའི་དངོས་འབྱོར་སྤུངས་པའི་རྒྱུ་སྦྱར་ཞིང། །མཐུན་

[330A]༄༅། །སྦྱོར་མི་དབང་བསོད་ནམས་སྟོབས་རྒྱས་ཀྱིས། །མངོན་པར་ལྡང་པའི་སྒོ་ནས་ལེགས་བར་བསྒྲུབས། །འདིས་མཆོན་དགེ་ཚོགས་སྟོན་ཀའི་འོད་དཀར་བཞིན། །དཀར་བ་གང་དེས་རྡོག་ལོ་ཁུ་
དཔོན་དང། །བདག་ཉིད་ཆེན་པོའི་བསྟན་དང་ངེ་འཛིན་རྣམས། །མ་ཕམ་འབྱོན་མིན་བར་དུ་གཡོ་མེད་ཤོག་བསིལ་ལྗོངས་ཞྭ་སེར་ལགས་གཉིས་བསྟན་པའི་གདུགས། །གྱེན་དུ་ལེགས་འདེགས་མི་དབང་ཆོས་
རྒྱལ་གྱི། །སྐུ་ཚེ་མངའ་ཐང་ཆབ་སྲིང་རྟག་བརྟན་ཅིང། །འཆི་མེད་དབང་པོའི་དཔལ་ལ་འགྲན་གྱུར་ཅིག་འདིའི་ཆེད་སྒོ་གསུམ་འབད་པར་གཏོགས་སོ་ཅོག་བྱང་ཆུབ་བར་དུ་ལེགས་ཚོགས་ཀུན་གྲུབ་པ། །
གཏན་མདུན་ཐར་པའི་ཁང་བཟང་རམ་པ་དེར། །མྱུར་འཇུག་སྐལ་བ་བཟང་པོར་འགྱུར་བར་ཤོག་མདོ་ཁམས་བཀྲ་ཤིས་ཆོས་རྫོང་མ་ལག་དགོན། །བླ་སློབ་བསླབ་གསུམ་ལྡན་པའི་འདུས་པའི་ཚོགས། །འཇམ་
མགོན་བླ་མའི་གཞུང་ལུགས་སྤེལ་བ་ལ། །བཤད་སྒྲུབ་བྱ་བས་ཉིན་མཚན་འདའ་བར་ཤོག་སྟོང་གསུམ་ཡུད་བསྐོར་རྫུ་འཕྲུལ་རྟ་ཡི་སྟེང། །བསྟན་སྲུངས་གཙོ་བོ་བས་ཡི་ཡ་ལ་དགྱོན། །དགོན་གནས་
དགེ་འདུན་འཁོར་དང་ལོངས་སྦྱོད་རྣམས། །འཕྲིན་ལས་རྣམ་བཞིས་གཡེལ་མེད་སྐྱོང་བར་མཛོད། །འཇིག་རྟེན་ཁམས་སུ་མི་འདོད་ཀུན་ཞི་ཞིང། །སྲིད་ཞིའི་ཕུན་ཚོགས་སྲིད་རྩེའི་བར་ཁྱབ་ནས། །སྐྱེ་རྒུ་ཕན་ཚུན་

[330B] །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་བར་ཤོག་ཅེས་པ་འདི་ནི་བྲག་ཡག་སྤྲུལ་པའི་སྐུ་བློ་བཟང་བསྟན་པས་རྒྱུ་ཡོན་སྦྱར་ཏེ་ས་སྐྱོང་མིའི་དབང་པོས་འགན་བཞེས་ཀྱིས་གསང་ནེའུ་ཐོག་གི་
གཙུག་ལག་ཁང་ལ་ཞིག་གསོས་དང་སྟེང་དུ་གསེར་ཟངས་ལས་གྲུབ་པའི་རྒྱ་ཕིགས་ངོ་མཚར་པ་གསར་དུ་བསྐྲུན་པའི་འདོད་སྨོན་གྱི་ཆགས་བཅད་འདི་ལྟ་བུ་ཞིག་དགོས་ཞེས་བྲག་ཡག་སྤྲུལ་པའི་སྐུ་བློ་བཟང་བསྟན་པས་བསྐུལ་བ་ལ་
བརྟེན་ནས་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་སྦྱར་པའོ།།    ༈    བླ་མ་ཡི་དམ་མཐུ་ལྡན་ཆོས་སྲུངས་དཔའ་བོ་མཁའ་འགྲོའི་ཚོགས་རྣམས་ལ། །དགྱེས་བསྐྱེད་སྲབ་འཇམ་ལྷ་གོས་ཕུལ་བས་སྔོན་གྱི་ཐུགས་
དམ་རྗེས་དགོངས་ལ། །དཔོན་སློབ་དགོན་གནས་བཅས་ལ་ལོག་ལྟའི་བསམ་སྦྱོར་འགལ་རྐྱེན་བར་གཅོད་སོགས། །མི་མཐུན་ཀུན་སེལ་ཚེ་བསོད་སྲིད་འབྱོར་བཤད་སྒྲུབ་རྒྱས་པའི་འཕྲིན་ལས་མཛོད། ཅེས་པ་འདི་ནི་
ངོས་རང་ལོ་དོན་གསུམ་དུ་སླེབ་པའི་ཐོག་ཆོས་སྲུངས་རྒྱ་མཚོར་སྙན་ཤལ་འབུལ་བར་འཕྲིན་བཅོལ་དགོས་པ་ལ་མཛོད་པས་བསྐུལ་ངོར་བགྱིས་པའོ།།    ༈    བློ་མཆོག་ཐུབ་པའི་མདོ་རྒྱུད་གངྒའི་ཡབ། །
སྐལ་བཟང་གདུལ་བྱར་འཕྲིན་ལས་རྒྱུན་མི་འཆད། །བརྩེ་ཆེན་ཡེ་ཤེས་འོད་སྟོང་གིས་ཕྱུང་བ། །བསྟན་འགྲོའི་མགོན་དུ་སྲིད་མཐར་ཞབས་བརྟན་ཤོག་མགོན་ཁྱོད་མདོངས་ལྡན་གྱིས་བཏེག་གདན་གསུམ་ཁྲིར།།

[331A]༄༅། །འགྱུར་མེད་ཚེ་མཐའ་ཡས་པའི་ངོ་བོ་བཞིན། །བསྐལ་པར་འགྲོ་ལ་གང་འཚམས་ཆོས་འཁོར་བསྐོར། །འོག་མིན་ཞིང་གཙོའི་མགོན་པོ་ལྟར་བརྟན་ཤོག་ཟབ་བརླིང་བློ་གྲོས་ཡངས་
པའི་གྲུ་གཟིངས་ཀྱིས། །བསྐལ་བཟང་བཞི་པའི་ལུང་རྟོགས་རྒྱ་མཚོའི་མཐར། །སོན་པའི་ཟབ་དོན་ཡེ་ཤེས་ནོར་བུའི་གཏེར། །སྐྱེ་དགུའི་རེ་བ་སྐོང་མཛད་གཡོ་མེད་ཤོག་རྒྱལ་ཀུན་གསང་གསུམ་
ངོ་བོ་ཙོང་ཁ་བའི། །དགོངས་དོན་ཆོས་ཚུལ་ཟབ་གསལ་རྒྱ་ཆེའི་གཞུང། །རྒྱ་མཚོའི་ཕ་མཐར་སྤེལ་ལ་མེ་ཞུམ་པའི། །ཟླ་མེད་རྗེ་བཙུན་བླ་མར་གསོལ་བ་འདེབས། །བསླབ་གསུམ་རྣམ་པར་དག་པའི་འདག་
སྟོང་རྒྱས། །ངེས་འབྱུང་བྱང་སེམས་སྦྲང་རྩིའི་བཅུད་ཆགས་པ། །ཁྲིམས་ལྡན་བུང་པའི་ཚོགས་རྣམས་འདོད་དགུར་སྤྱོད། །བཤེས་གཉན་བག་དང་ལྡན་ལ་གསོལ་བ་འདེབས། །མཆོག་གསུམ་ཐུགས་རྗེ་
བསྲུང་མའི་འཕྲིན་ལས་དང། །ལྷ་དང་དྲང་སྲོང་བདེན་པ་གྲུབ་པའི་ཚིག་གདུལ་བྱས་གསོལ་བཏབ་རྟེན་འབྲེལ་མི་སླུ་བས། །རེ་བའི་སྨོན་པ་ལྷུན་གྱིས་གྲུབ་པར་ཤོག་བདག་སོགས་བྱང་ཆུབ་མཆོག་ལ་མ་
རེག་བར། །ཁྱོད་ཞབས་གུས་བསྟེན་འབྲལ་མེད་རྗེས་བཟུངས་ཏེ། །ལམ་ལྔ་ས་བཅུའི་ཐེག་པ་རིམ་འཛོགས་ནས། །འགྲོ་ཀུན་སངས་རྒྱས་ས་ལ་འགོད་ནུས་ཤོག་ཅེས་རིང་འཚོའི་ཆིགས་བཅད་འདི་ནི་

[331B] ཉེ་འཁོར་ཆབ་འབངས་སེར་སྐྱའི་ཚོགས་ཀྱིས་ནན་ཆེར་བསྐུལ་པའི་ངོར་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་ཆོ་འཕྲུལ་གྱི་དུས་ཆེན་བཟང་པོར་བཀའ་གདམས་ཕོ་བྲང་དུ་སྨྲས་པ་
སརྦ་ཛ་ག་ཏཾ།།    ༈    ཆོས་ཚུལ་ཀུན་ལ་བློ་གྲོས་ཐོགས་མེད་རྒྱས། །སྐལ་བཟང་གདུལ་བྱར་སྩོལ་ལ་ཟླ་བྲལ་ཞིང། །སྡོམ་བརྩོན་མཁས་མང་དབུས་ན་མཆོག་གྱུར་པ། །བཤེས་གཉེན་
སྨྲ་བའི་དབང་པོར་གསོལ་བ་འདེབས། ཞེས་ཤར་རྩེ་ཞལ་སྔ་ནས་བློ་བཟང་མཁས་མཆོག་གི་གསོལ་འདེབས་འདི་ནི་ལས་བྱེད་རྣམས་ཀྱིས་ཤར་རྩེའི་སློབ་དཔོན་བརྒྱུད་འདབས་གྲས་སུ་བསྐུལ་ངོར་བཙུན་པ་བློ་བཟང་ཡེ་ཤེས་
ཀྱིས་སྨྲས་སོ།།    ༈    རས་མཆོག་མན་ཤེལ་བྱུགས་འདྲའི་ཀུན་གསལ་ངོས། །འདྲེན་མཆོག་རླུང་གི་རྒྱལ་མཚན་ལྟར་བཀྲ་བའི། །གཟུགས་མཆོག་ངོ་མཚར་མིག་གི་བདུད་རྩིར་སྦུངས། །ཞིང་
མཆོག་ཚོགས་གཉིས་རྟེན་དུ་ཐང་གསུམ་བསྐྲུན། །གུས་པས་རྒྱུ་སྦྱར་མིག་ཡངས་སྤེལ་རྐྱང་པས། །སོར་མོའི་ཟློས་གར་ཀུན་གྱི་ཡིད་འབབ་པར། །མཚམས་སྦྱོར་གཏོགས་རྣམས་ཆོས་འབྱོར་ཚེ་དཔལ་འཕེལ།།
ཚངས་སྤྱོད་བརྟུལ་ཞུགས་རྣམ་དག་དྲིས་དབེན་ཤོག་འདིས་མཚན་སྐྱེ་འཕགས་རབ་དཀར་དགེ་ཚོག་ས་དེས། །གསུམ་ལྡན་བླ་མ་བསྐལ་མང་རྡོ་རྗེའི་ཁམས། །ལྟར་བརྟན་བདག་སོགས་འབྲལ་མེད་རྗེས་བཟུང་

[332A]༄༅། །སྟེ། །ཕྱི་མ་བདེ་ལྡན་ཞིང་དེར་སྲས་མཚུངས་ཤོག། ཅེས་པ་འདི་ནི་མགྲོན་གཉེར་ས་ཁུད་བ་ཡེ་ཤེས་བསྟན་འཛིན་གྱིས། །གནས་བཅུ་ཆུ་འཇམ་མ། རྗེ་དེ་ཉིད་ཀྱི་གསང་བའི་རྣམ་ཐར། ངོས་ཀྱི་འདྲ་ལྕོག་ཡན་ལག་
གི་རྗེས་ཡོད་པའི་ཐང་ཀ་བྲིས་ནས་བསྟབས་བའི་རྒྱབ་ཡིག་ཏུ་སྦྱར་བ་སརྦ་མངྒ་ལཾ།།    ༈    དུས་གསུམ་རྒྱལ་བའི་ཡབ་གཅིག་སྨྲ་བའི་ལྷ། །སྙིགས་དས་ངུར་སྨྲིག་ཚུལ་བཟུང་འཇམ་མགོན་རྗེའི། །གདུང་
ཁང་ཆོས་སྐུའི་རྟེན་མཆོག་དམ་པ་ལ། །དྲི་མེད་ཡོན་ཏན་ལྡན་བའི་ཆོས་ཀྱི་གོས། །ཕུལ་བས་འདིས་མཚོན་དགེ་བ་ཀུན་ད་ལྟར། །དཀར་བ་གང་དེས་ཁམས་གསུམ་འགྲོ་ཀུན་གྱི། །མི་འདོད་རྒུད་པ་མཐའ་དགར་རབ་བཅལ་ནས། །ཕན་དང་
བདེ་བའི་དཔལ་ལ་རྟག་རོལ་ཤོག་རྒྱལ་བསྟན་འཇམ་དཔལ་སྙིང་པོའི་རིང་ལུགས་གང། །རྒྱལ་བསྲས་དང་སློབ་མར་བཅས་རྣམས་ཀྱིས། །ཐུགས་བསྐྱད་བདེན་ཚིག་སྨོན་ལམ་བཙན་པོའི་མཐུས། །མི་ནུབ་སྲིད་མཐའི་བར་དུ་དར་རྒྱས་ཤོག་
   ༈    འཇིག་རྟེན་འདྲེན་པ་རྒྱལ་བ་སྟོང་གི་ནང། །སྟོབས་བཅུ་མངའ་བ་ཟས་གཙང་སྲས་མཆོག་དེའི། །ངོ་མཚར་གཟུགས་སྐུ་ཀུན་གྱི་ཡིད་འཕྲོག་པ། །ལྷ་དང་མི་ཡི་བསོད་ནམས་ཞིང་མཆོག་ལ། །འཛམ་བུའི་གསེར་གྱི་
མདངས་དང་རབ་མཚུངས་པའི། །སྲབ་འཇམ་ལས་གྲུབ་ཕུན་སུམ་ཚོགས་པའི་གོས། །བདག་ཉིད་མི་ཕྱེད་ཡང་དག་དད་པ་ཡིས། །ཕུལ་བའི་རྣམ་པར་དཀར་བའི་དགེ་བ་དེས། །ཉོན་མོངས་དུཿ་ཁས་མནར་བའི་མ་རྒན་རྣམས། །ཐུབ་པའི་

[332B] །རྟག་ཏུ་ལྷ་མིའི་རྟེན་བཟང་ཉེར་བརྒྱུད་དེ། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག།    ༈    བཀའ་གདམས་བསྟན་པའི་འབྱུང་གནས་ར་སྒྲེང་གི་རྟེན་མཆོག་འཇམ་དཔལ་རྡོ་རྗེའི་སྣང་
བརྙན་ལ། །ལྷ་རྫས་ན་བཟའ་ཕུལ་བའི་དགེ་བ་དེས། །འཇིག་རྟེན་ཀུན་ཏུ་དགེ་བའི་རྒྱུར་གྱུར་ཅིག། ཅེས་དགའ་ལྡན་དུ་རྗེ་བདག་ཉིད་ཆེན་པོའི་སྐུ་གདུང་དིན་པོ་ཆེ་དང། །ལྷ་ལྡན་དུ་ཇོ་ཤཱ་ཀ་རྣམ་གཉིས། ར་སྒྲེད་དུ་ཇོ་བོ་འཇམ་དཔལ་རྡོ་རྗེའི་
ཞབས་དྲུང་དུ་མཆོད་འབུལ་ཐོག་ན་བཟའ་ཕུལ་པའི་སྨོན་ཚིག་ཏུ་ཤཱཀྱའི་བཙུན་བ་བློ་བཟང་ཡེ་ཤེས་ཀྱིས་བཀོད་པའོ།།    ༈    རྒྱལ་ཀུན་སྤྱི་གཟུགས་ཀུན་མཁྱེན་ཙོང་ཁ་པའི། །རྨད་བྱུང་དིང་ལུགས་འདབ་བརྒྱ་གཞོན་ནུའི་ཚལ། །ལེགས་
པར་འབྱེད་མཛད་ཡེ་ཤེས་འོད་སྟོང་ཅན། །བསྟན་པའི་སྒྲོན་མེ་སྲིད་མཐར་ཞབས་བརྟན་ཤོག་ཚུལ་ཁྲིམས་རྣམ་པར་དག་པའི་རྩ་བ་བརྟན། །མང་ཐོས་ཡོན་ཏན་ཡལ་འདབ་རབ་རྒྱས་ཤིང། །དེས་འབྱུང་བྱང་ཆུབ་སེམས་ཀྱི་མེ་ཏོག་བཀྲ། །དོན་
གཉིས་ལྷུན་གྲུབ་ཡུམ་རིང་ཞབས་བརྟན་ཤོག་ཆོས་ཚུལ་ཀུན་ལ་མཁྱེན་པའི་ཡེ་ཤེས་ཀྱིས། །བསྟན་པའི་བྱ་བ་བསྒྲུབ་ལ་རྟག་འགྲུས་ཤིང། །གདུལ་བྱའི་བློ་མུན་སེལ་བའི་སྒྲོན་མེ་མཆོག་མཚུངས་མེད་བླ་མ་བསྐལ་པར་རྟག་བཞུགས་གསོལ། །
དཀོན་མཆོག་ཐུགས་རྗེ་དྲང་སྲོང་བདེན་པའི་ཚིག་དམ་ཅན་ཆོས་ཀྱི་རྒྱལ་པོའི་མཐུ་རྩལ་དང། །གདུལ་བྱས་གསོལ་བཏབ་དཔལ་ལྡན་བླ་མ་ཡི། །ཞབས་ཟུང་མི་འགྱུར་འཕྲིན་ལས་གོང་འཕེལ་ཤོག་འདིས་མཚོན་རྣམ་པར་དཀར་བའི་དགེ་

[333A]༄༅། །བའི་མཐུས། །དཔལ་ལྡན་བླ་མའི་བཞེད་པ་ཀུན་འགྲུབ་ཅིང། །བདག་སོགས་སྐྱེ་བར་རྒྱལ་བའི་བསྟན་པ་ལ། །རབ་ཏུ་བྱུང་ནས་རྣམ་མཁྱེན་མྱུར་ཐོབ་ཤོག། ཅེས་ལྕང་སྐྱ་སྤྲུལ་པའི་སྐུ་ཡེ་ཤེས་བསྟན་པའི་སྒྲོན་མེའི་བརྟན་
བཞུགས་ཆིགས་བཅད་འདི་ནི་རྫ་སག་བླ་མ་བློ་བཟང་དོན་ཡོད་སོགས་ཞམ་རིང་བ་རྣམས་ཀྱིས་བསྐུལ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བའོ།།    ༈    རྣམ་འདྲེན་ཀུན་ལས་
མཆོག་བསྔགས་དོན་ཀུན་གྲུབ། །དེ་བསྟན་ཉིན་མོར་གསལ་མཛད་འཇམ་མགོན་རྗེ། །གནས་འདིའི་བསྟན་པའི་དབུ་བརྙེས་དགེ་འདུན་གྲུབ། །བསྟན་འཛིན་རིམ་བྱོན་རྣམས་ལ་གུས་པས་འདུད། །དུས་གསུམ་རྒྱལ་བསྲས་དང་སློབ་མར་
བཅས། །རྣམ་བཀྲ་དྲི་བཟང་ཁང་བར་བུང་བའི་ཚོགས། །འདུ་བའི་དམ་ཆོས་སྒྲ་དབྱངས་ཤིས་པས་སྐྱོངས། །ལྷུན་པོ་བཞིན་དུ་ནམ་ཡང་གཡོ་མེད་ཤོག་དགེ་མཚན་འབྱུང་གནས་ཆོས་ཀྱི་ཕོ་བྲང་ཆེར། །གནམ་ལོའི་ཞལ་ངོམ་དགའ་བ་དང་
པོའི་ཐོག་བླ་མ་ཡི་དམ་མཆོག་གསུམ་གཏན་གྱི་སྐྱབས། །སྲིད་གསུམ་བདག་མོ་བསྟན་སྲུངས་རྒྱ་མཚོའི་ཚོགས། །མཉེས་བྱེད་སྲིད་ཞིའི་རྣམ་དཀར་ལས་བྱུང་བའི། །དངོས་བཤམས་ཡིད་སྤྲུལ་ཕྱི་ནང་གསང་བ་ཡི། །མཆོད་བའི་སྤྲིན་
ཕུང་གནམ་སའི་ཁྱོན་བཀང་སྟེ། །བླ་མ་ལྷ་ཚོགས་མཆོད་ཅིང་དགའ་སྟོན་སྐབས། །སྟོང་འཁུན་གན་མཇོད་ལས་ཐོན་གོས་བཟང་པོར། །ཡུལ་ལྗོངས་ཚེ་རིང་བྱ་སོགས་གཟུགས་འགྲོས་བཀྲ་གཞོན་ནུ་རོལ་རྩེད་རྣམ་འགྱུར་མཆོད་སྤྲིན་སོགས་

[333B] །མགྲོན་གཉེར་ཡེ་ཤེས་བསྟན་འཛིན་ཕུ་དུད་ཀྱིས། །ཕུལ་བ་འདིས་མཚོན་སྐྱེ་འཕགས་དུས་གསུམ་དུ། །བསགས་པའི་ཀུནྡ་ལྟར་དཀར་དགེ་བ་དེས། །རྩ་བའི་བླ་མ་སྲིད་མཐར་རྟག་བཞུགས་གསོལ། །
བསླབ་གསུམ་ངུར་སྨྲིག་འཛིན་པ་མཁན་སློབ་སྡེ། །བཤད་སྒྲུབ་ལུང་རྟོགས་ཡོན་ཏན་མཛོད་འཛིན་པ། །རྒྱལ་བ་གཉིས་པའི་ལུགས་བཟང་སྤེལ་སླད་ཟམ་ཕ་མ་འབྱོན་མིན་བར་དུ་རབ་བརྟན་ཤོག། །རྒྱུ་སྦྱོར་བླ་མས་འབྲལ་མེད་རྗེས་བཟུངས་
ནས། །ཉེས་ལྟུང་དྲི་མའི་ཚོགས་ཀུན་གཏན་བཅོམ་སྟེ། །ཉིང་མཚམས་སྦྱར་མར་བདེ་ལྡན་ཞིང་གཙོའི་དྲུང། །སྐྱེས་ནས་རྒྱལ་སྲས་རླབས་ཆེན་སྤྱོད་གྱུར་ཅིག་འཇིག་རྟེན་ཁམས་སུ་རྒུད་པ་ཀུན་བྲལ་ཞིང། །ཕན་བདེའི་འོད་སྟོང་ཀུན་གསལ་
རྟག་འཆར་བ། མར་གྱུར་འགྲོ་རྣམས་ལྷ་མིའི་རྟེན་བརྒྱུད་དེ། །རིང་མིན་བླ་མེད་བྱང་ཆུབ་ཐོབ་པར་ཤོག། །ཅེས་བ་འདི་མའི་མགྲོན་གཉེར་ས་ཁུང་བ་ཡེ་ཤེས་བསྟན་འཛིན་ཀྱིས་ལོ་གསར་དགའ་སྟོན་གྱི་སྐབས་ངོས་ཀྱི་སྟེང་དུ་བཟང་གོས་མངགས་
བཏགས་ཀྱི་བླ་བྲེ། ཤར་ངོས་ལྟར་གྱུགས་སུམ་མཁའ་འགྲོ་བཀྲལ་བཏགས་ཀྱི་ཡོལ་བ་བཟང་པོ། བྱང་ངོས་ལ་ལྷུག་དང་རྒྱུར་བཀྲས་བཏགས་ཆོས་ཁ་སྣ་ཚོགས་བཅས་ཕུལ་བར་འདོད་སྨོན་ཚིགས་སུ་བཅད་པ་དགོས་ཞེས་ནན་གྱིས་བསྐུལ་བའི་ངོར་
ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ། །སརྦ་ཛག་ཏཾ།།    ༈    བློ་མཆོག་ཐུ་པའི་རིང་ལུགས་ཀུན་གསལ་ལ། །མཁས་བཙུན་བཟང་པོའི་རྒྱུ་སྐར་རྣམ་བཀྲ་བ། །ཡེ་ཤེས་བདུད་རྩིའི་འོད་ཀྱིས་འགྲོ་མུན་སེལ་

[334A]༄༅། །གདུལ་བྱའི་གཉེན་མཆོག་གཡོ་མེད་ཞབས་བརྟན་ཤོག་རྨད་བྱུང་བསླབ་གསུམ་རྣམ་དག་མལ་ཡར། །ཚངས་སྤྱོད་བརྟུལ་ཞུགས་ས་མཆོག་དྲི་བསུང་ལྡང། །ཐུགས་རྗེའི་བསེར་བུས་བསྐྱོད་བའི་སྐལ་ལྡན་འགྲོའི་
ཉོན་མོངས་ཚ་གདུང་བཅིལ་མཛད་ཞབས་བརྟན་ཤོག་མདོ་དང་རྒྱུད་སྡེ་རྒྱ་མཚོའི་གཞུང་ལུགས་ལ། །ལེགས་བར་སྦྱངས་པའི་བློ་གྲོས་སྤོབས་པ་ཅན། །ཟབ་ལམ་རིམ་གཉིས་ཟབ་མོའི་རྣལ་འབྱོར་ལ། །བརྩོན་མཛད་དཔལ་ལྡན་བླ་མ་ཞབས་
བརྟན་ཤོག་དམ་བའི་ཆོས་ཚུལ་ཀུན་ལ་མངའ་བརྙེས་ཤིང། །བཤད་སྒྲུབ་རྣམ་པར་དཀར་བའི་མཛད་པ་ཅན། །འཕྲིན་ལས་རྒྱ་མཚོའི་གོས་ཅན་ཁྱབ་མཛད་པའི། །མཚུངས་མེད་རྗེ་བཙུན་བླ་མ་རྟག་བཞུགས་གསོལ། །རྒྱལ་བའི་
དགོངས་དོན་ཚུལ་བཞིན་ལེགས་བཟུངས་ནས། །སྙིགས་དུས་གྲངས་མེད་འགྲོ་བ་མུ་མཐའ་བྲལ། །དུས་གསུམ་རྒྱལ་བ་བགྲོད་བའི་ལམ་བཟང་ལ། །འགོད་པའི་དེད་དཔོན་ཆེན་པོར་གསོལ་བ་འདེབས། །དེ་ལྟར་སྒོ་གསུམ་དང་པས་གསོལ་
བཏབ་མཐུས། །ལྔ་ལྡན་རྫོགས་སྐུ་ལྟ་བུར་གཡོ་མེད་ཅིང། །བདག་སོགས་དེང་ནས་བྱང་ཆུབ་སྙིང་བོའི་བར། །འབྲལ་མེད་རྗེས་བཟུངས་ཆོས་ལ་ལོངས་སྤྱོད་ཤོག་འཛམ་གླིང་སྤྱིད་ད་ཁྱད་བར་ཡུལ་ལྗོངས་འདིར། །མི་ཤིས་མཚན་མ་
ཀུན་གྱིས་རྟག་ཏུ་དབེན། །མཐུན་རྐྱེན་ལེགས་ཚོགས་ཕུན་སུམ་ཚོགས་གྱུར་ནས། །ཉིན་མཚན་ཀུན་ཏུ་དགེ་བའི་བཀྲ་ཤིས་ཤོག། ཅེས་བ་འདི་ནི་རྒྱལ་ཆེན་རྩོལ་ཆོས་རྗེ་དམ་ཆོས་ཡར་འཕེལ་གྱིས་ངོས་ཀྱི་རིང་འཚོའི་ཆིགས་བཅད་དགོན་

[334B]།    ༈    དོན་གཉིས་ལྷུན་གྲུབ་རྫོགས་པའི་སངས་རྒྱས་དང། །དེ་གསུང་འདོད་ཆགས་བྲལ་བ་དམ་བའི་ཆོས། །བསོད་
ནམས་ཞིང་མཆོག་འཕགས་བའི་དགེ་འདུན་སྡེ། །སླུ་མེད་དམ་པ་རྣམས་ཀྱིས་བྱིན་གྱིས་རློབས། །ངག་གི་དབང་ཕྱུག་འཇམ་དཔལ་གཞོན་ནུ་ཡི། །རྣམ་རོལ་ཆོས་ཀྱི་རྒྱལ་པོ་ཙོང་ཁ་པའི། །དགོངས་དོན་ཆོས་ཚུལ་རྒྱ་མཚོ་ཆེན་པོ་ལ། །འདོད་
དགུར་སྤྱོད་བའི་བཤེས་གཉེན་ཞབས་བརྟན་ཤོག་རྨད་བྱུང་བསླབ་གསུམ་ལྡན་བའི་བ་གམ་ཅན། །ལུང་རྟོགས་རིན་ཆེན་ནོར་བུའི་ཆོགས་ཀྱིས་ཕྱུག། །རྟག་པར་གདུལ་བྱར་སྩོལ་ལ་ངལ་མེད་བ། །འགྲོ་བའི་རེ་སྐོང་སྲིད་མཐར་ཞབས་བརྟན་
ཤོག་མན་ངག་གཞུང་བརྒྱའི་ཚོགས་ལ་དབང་བསྒྱུར་ཞིང། །ལེགས་བཤད་ཆོས་ཀྱི་རྒྱལ་མཚན་འཛིན་པའི་དཔལ། །འཕྲིན་ལས་རྒྱ་མཚོའི་རླངས་འཕྲེང་གཡོ་བ་ཅན། །གདུལ་བྱའི་དོན་དུ་གཡོ་མེད་བཞུགས་གསོལ་འདེབས། །བདག་
སོགས་དཔལ་ལྡན་བླ་མས་བྱང་ཆུབ་བར། །འབྲལ་མེད་རྗེས་བཟུངས་བཀའ་བཞིན་བསྒྲུབ་བ་དང། །སྡིག་སྤོང་ཕན་བདེ་བསྒྲུབ་ལ་རྟག་འགྲུས་ཤིང། །མ་གྱུར་དོན་དུ་ཀུན་མཁྱེན་མྱུར་ཐོབ་ཤོག་ཅེས་པ་འདི་ནི་ཐུའུ་ཀྭ་ན་ཧུ་ཐོག་ཐུ་ངག་དབང་
ཆོས་ཀྱི་རྒྱ་མཚོའི་བརྟན་བཞུགས་འདོད་སྨོན་གྱི་ཚིགས་བཅད་ཉམས་ལེན་འཁྱེར་བདེ་ཞིག་ཧར་ཆིན་དབང་ཡི་དམ་སྐྱབས་ཀྱིས་བསྐུལ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་བ་མངྒལཾ།། ལུ་སསྟི། །

[335A]༄༅། །རྣམ་འདྲེན་བློ་ཆེན་རྣམས་ཀྱི་ཐུགས་རྗེ་ལས། །བྱུང་བའི་འཕྲིན་ལས་བཟང་པོའི་དཔལ་མངའ་བ། །རིག་གྲོལ་འདུས་པའི་དབུས་ན་མངོན་པར་འཕགས། །དགེ་ལེགས་རྒྱུན་མི་འཆད་ལ་གསོལ་བ་འདེབས། །བློ་བཟང་
རྒྱལ་བའི་བསྟན་པ་རབ་དད་ཅིང། །ཆོས་ཀྱི་ཚུལ་ལ་མཁས་པའི་དཔལ་གྱུར་པ། །ལེགས་བཤད་ཡར་ངོའི་ཟླ་ལྟར་རབ་འཕེལ་བ། །བཤེས་གཉེན་བཟང་བོའི་ཞབས་ལ། ཟབ་ཅིང་བློ་གྲོས་ཡངས་པའི་ཁང་བཟང་རྩེར། །ལུང་རིགས་
ཆོས་ཀྱི་རྒྱལ་མཚན་ཆེར་བསྒྲེང་བའི། །ལྷག་བསམ་བསམ་འཕེལ་ནོར་བུའི་ཏོག་གིས་མཛེས། །བསྟན་པ་རྒྱས་བར་མཛད་ལ་་བློ་གསལ་སྐལ་བཟང་འདུས་པའི་ཚོགས་རྣམས་ལ། །ཟབ་དོན་གསལ་པར་སྟོན་ལ་རབ་མཁས་པ། །
ལུང་རྟོགས་དར་ཞིང་རྒྱས་པའི་རྣམ་དཔྱོད་ཅན། །ཟླ་མེད་དཔལ་ལྡན་བླ་མར་་བྱམས་དང་སྙིང་རྗེ་ཀུན་བཟོད་མ་ཡི་གཞིར། །ལྷག་བསམ་བྱང་སེམས་ལྗོན་པའི་མེ་ཏོག་མཛེས། །དོན་གཉིས་རྣམ་བར་རྒྱལ་བའི་འབྲས་བུས་བརྗིད། །གདུལ་
བྱའི་རེ་བ་སྐོང་ལ་་དཔལ་ལྡན་མི་མཇེད་སྙིང་བོའི་བསྟན་པ་ལ། །རྣམ་དག་ཚངས་སྤྱོད་ངུར་སྨིག་གོས་ཀྱིས་ཀླུབས། །རྟག་པར་ཆོས་འཁོར་བསྐོར་བའི་གྲགས་པ་ཅན། །ཡོངས་འཛིན་དམ་པའི་ཞབས་ལ་་རྒྱུད་སྔེའི་གཞུང་ལུགས་རིན་
ཆེན་འབྱུང་གནས་ལས། །ཟབ་ལམ་རིམ་གཉིས་ཡིད་བཞིན་དབང་གི་རྒྱལ། །ཕུན་སུམ་ཚོགས་པའི་དགོས་འདོད་མ་ལུས་པ། །སྩོལ་མཛད་དཔལ་ལྡན་བླ་མར་་རྒྱལ་བ་གཉིས་པའི་ལུགས་བཟང་གངས་རིའི་སྤོར། །འཆད་རྩོད་

[335B] །ལུང་རིགས་ལུས་སྟོབས་རྒྱས་པའི་སེང་གེའི་རྩལ། །འཇིགས་བྲལ་དགེ་བའི་བཤེས་ལ་་ཤེས་བྱ་ཀུན་ལ་ནམ་མཁའ་ལྟར་ཡངས་པ། །མཁྱེན་བརྩེའི་རླུང་གིས་ཤིང་རྟ་ལང་ལོང་གཡོ། །ཕན་
བདེའི་གྲུ་ཆར་བཟང་པོ་གདུལ་བྱ་ལ། །འབེབས་མཛད་བཤེས་གཉེན་དམ་པར་་རྒྱལ་དང་རྒྱལ་བ་གཉིས་པའི་ཐུགས་ཀྱི་བཅུད། །ཉི་ཟླ་ལྟར་གྲགས་གསང་སྔགས་རྡོ་རྗེ་ཐེག་ཟབ་དང་རྒྱ་ཆེའི་སྣང་བྱེད་འོད་པོ་ཆེ། །སྐལ་བཟང་པདྨོའི་ཚལ་
རབ་རྒྱས་བྱེད་པ། །རིག་གྲོལ་ཡོན་ཏན་ལྡན་པ་འདུས་པའི་ཚོགས། །བཀའ་དང་དགོངས་འགྲེལ་གདམས་པ་ཟབ་མོའི་དོན། །འཆད་དང་ཐོས་བསམ་སྒོམ་པ་ངལ་འགྲོའི་རྒྱུན། །བྱམས་བསྟན་བར་དུ་ཆད་མེད་རབ་འཕེལ་བར། །མཧཱ་ཀཱ་ལ་
ཆོས་ཀྱི་རྒྱལ་པོ་ལ། །བཅོལ་ལོ་གཏད་དོ་རྣམ་ཀུན་དང་རྒྱས་དང། །འཕྲིན་ལས་རྣམ་བཞིས་བྱང་ཆུབ་མ་ཐོབ་བར། །རྟག་ཏུ་གཡེལ་བ་མེད་པའི་གྲོགས་མཛོད་ཅིག་སྔོམ་བརྩོན་རྣམ་དག་དུར་སྨྲིག་གོས་ཀྱིས་བརྒྱན། །ངེས་འབྱུང་བྱང་ཆུབ་སེམས་
ཀྱིས་རྒྱུད་ཕྱུག་ཅིང། །ཉིན་མཚན་འཁོར་ལོ་གསུམ་གྱིས་དུས་འདའ་བར། །ཤཱཀྱའི་རྒྱལ་པོའི་ལུགས་བཟང་འཛིན་པར་ཤོག་རྒྱལ་བ་གཉིས་པ་འཇམ་དཔལ་སྙིང་པོ་ཡི། །དྲི་མེད་མདོ་སྔགས་གཞུང་གིས་ཁམས་གསུམ་ཁྱབ། །འགྲོ་ལ་ཕན་བདེ་
འབྱུང་བའི་སྒོ་གཅིག་པུ། །ཡར་ངོའི་ཟླ་བཞིན་བླ་ནས་བླ་འཕེལ་ཤོག་འཇིག་རྟེན་ཁམས་སུ་མི་འདོད་རྒུད་པ་ཀུན། །ཞི་ཞིང་རྫོགས་ལྡན་དཔལ་ལ་སྤྱོད་པ་དང། །སྐྱེ་རྒུ་ཕན་ཚུན་བྱམས་པའི་སེམས་ལྡན་ཞིང། །བླ་མེད་བྱང་ཆེན་ཐོབ་པའི་

[336A]༄༅། །བཀྲ་ཤིས་ཤོག། ཅེས་པ་འདི་ནི་རྒྱུད་སྟོང་གྲྭ་ཚང་གི་བླ་མ་འགའ་ཞིག་གི་བརྒྱུད་འདེབས་དང། འདོད་ཚིག་སྨོན་ལམ་བཅས་འདི་ལྟ་བུ་ཞིག་དགོས་ཞེས་བླ་སྤྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་
པ་དགེ་ལེགས་འཕེལ།།    ༈    རྒྱལ་བ་དེ་གསུང་དགེ་འདུན་ཐུགས་རྗེའི་བཅུད། །རྨད་བྱུང་བློ་གྲོས་བུམ་བཟང་ལས་ཕྱུར་བའི། །འགྲོ་བའི་སྡིག་ལྟུང་དྲི་མ་འཁྲུད་མཛད་ཅིང། །བརྩེ་ཆེན་ཡེ་ཤེས་འོད་འབར་ཞབས་བརྟན་ཤོག་
ཉེས་བྲལ་བསླབ་པ་གསུམ་གྱིས་རྒྱུད་ཕྱུག་ཅིང། །རྣམ་དཔྱོད་དུར་སྨྲིག་རྒྱལ་མཚན་འཛིན་པའི་མཆོག་རྒྱལ་བའི་རིང་ལུགས་ཕྱོགས་བརྒྱར་སྤེལ་མཛད་ཆེ། །བདག་སོགས་བདེ་ཆེན་འཁོར་ལོར་རྟག་བཞུགས་གསོལ། །ཐུབ་པའི་དགོངས་
དོན་མཐར་ཐུག་རྒྱུད་གཞུང་ལ། །ལེགས་པར་སྤྱད་པས་ཟབ་ལམ་རིམ་གཉིས་ཀྱི། །རྣལ་འབྱོར་མཐར་ཕྱིན་དབང་ཕྱུག་བརྒྱད་ལྡན་ལ། །རྩེ་གཅིག་གུས་པའི་ཡིད་ཀྱིས་གསོལ་བ་འདེབས། །བཅོས་མིན་གདུང་ཤུགས་དྲག་པོས་གསོལ་བཏབ་
མཐུས། །རྗེས་བཟུང་དལ་འབྱོར་རྟེན་བརྒྱུད་བླ་མེད་ལམ། །བརྟེན་ནས་དམ་སྔོམ་མིག་འབྲས་ལྟར་བསྲུངས་ནས། །ཟུང་འཇུག་གོ་འཕང་དམ་པ་མྱུར་ཐོབ་ཤོག་རྒྱལ་དང་རྒྱལ་བ་གཉིས་པའི་ལུང་རྟོགས་ཀྱི། །བསྟན་པ་ཡར་དོའི་ཟླ་ལྟར་
རབ་འཕེལ་ཞིང། །སྐྱེ་དགུ་ཕན་ཚུན་བྱམས་པའི་སེམས་ལྡན་པས། །སྲིད་གསུམ་བདེ་ལེགས་ཆེན་པོས་ཁྱབ་པར་ཤོག། ཅེས་པ་འདི་ནི་འཇམ་དབྱངས་གོང་མ་རྒྱལ་པོ་ཆེན་པོའི་གསེར་ཡིག་པ་ཏཱ་བླ་མ་ཆོས་འཕེལ་དར་རྒྱས་དང། ཏཱ་བླ་མ་

[336B]།    ༈    སྔོན་གོམས་ཁྱུ་མཆོག་རླབས་ཆེན་བཟང་པོའི་མཐུས། །གནམ་སྐོས་འཇམ་
དབྱངས་གོང་མ་ཆོས་ཀྱི་རྒྱལ། །ཆབ་འབངས་རྫོགས་ལྡན་གསར་པའི་དགའ་སྟོན་ལ། །སྦྱོར་མཛད་རྡོ་རྗེའི་ཁྲིལ་གཡོ་མེད་ཤོག་བློ་ཆེན་རྒྱལ་བ་གཉིས་བཙོང་ཁ་བའི། །བསྟན་པའི་ལམ་བཟང་སྟོན་ལ་ཟླ་བྲལ་བ། །ཡེ་ཤེས་འོད་ཀྱིས་
བླང་དོར་རབ་གསལ་བ། །འདྲེན་མཆོག་བླ་མ་སྲིང་མཐར་རྟག་བཞུགས་གསོལ། །མཆོག་གསུམ་བྱིན་རླབས་དྲང་སྲོང་བདེན་པའི་ཚིག་དམ་ཅན་མཐུ་སྟོབས་གུས་ལྡན་གསོལ་བཏབ་པའི། །རྟེན་འབྲེལ་ཕུན་ཚོགས་རེ་བ་ལྷུན་གྲུབ་
ནས། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག་ཅེས་པ་འདི་ནི་འཇམ་དབྱངས་གོང་མ་ཆེན་པོའི་ཞམ་རིང་པ་མའེ་རིན་རྫང་གི་དགེ་འདུན་ཆོས་འཕེལ་གྱིས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་པོར་
ཤེས་ཀྱིས་སྦྱར་བ་སརྦ་མངྒ་ལཾ།།    ༈    །བློ་གསལ་སྐལ་བཟང་གདུལ་བྱར་རྣམ་ཀུན་ཏུ། །སྤེལ་མཛད་རྒྱལ་བ་དགྱེས་པའི་ལམ་བཟང་ལ། །འགོང་མཁས་བཤེས་གཉེན་བཟང་པོར་
གསོལ་བ་འདེབས། ཞེས་སྤོང་བ་པ་དཀའ་ཆེན་བློ་བཟང་རྣམ་རྒྱལ་གྱི་གསོལ་འདེབས་འདི་ནི། ལམ་རིམ་བརྒྱུད་འདེབས་གྲས་སུ་བཅུག་ཆོག་པ་ཞིག་དགོས་ཞེས་སློབ་ཚོགས་རྣམས་ཀྱིས་བསྐུལ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་

[337A]༄༅། །སྨྲས་སོ།།    ༈    བླ་མ་རྒྱལ་བ་ཞི་ཁྲོའི་སྣང་བརྙན་རས་མཆོག་ཀུན་གསལ་ལ། །དབང་གཞུ་ལྟར་བཀྲའི་ཡེ་ཤེས་མངོན་སུམ་བཞུགས་འདྲའི་བསོད་ནམས་ཞིང། །བསྐྲུན་པས་འདྲེན་མཆོག་ཞབས་
བརྟན་བདག་ཅག་བྱང་ཆེན་མ་ཐོབ་བར། །འབྲལ་མེད་རྗེས་བཟུངས་འགྲོ་ཀུན་རྣམ་མཁྱེན་སལ་འགོད་ནུས་ཤོག་ཅེས་འཚོ་བྱེད་མཁས་པ་དགེ་སློང་དགེ་འདུན་དོན་གྲུབ་ཀྱིས་ངོས་ཀྱི་འདྲ་གཟུགས་འདོད་ལྷའི་བྲིས་ཐང་བཞེངས་པའི་རྒྱབ་ཡིག་
འདོད་སྨོན་དགོས་ཆུལ་ལྟར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།། ཤུ་བྷ་མསྟུ།།    ༈    །ཞལ་གཅིག་ཕྱག་གཉིས་གསེར་གྲི་ནེའུ་ལེ་འཛིན། །སྟོང་གསུམ་ཡུད་མྱུལ་
གསེར་ལྡན་རྟ་མཆོག་ཆིབས། །འཁོར་བཅས་དམ་ལྡན་མཆོད་པའི་གནས་འདིར་གཤེགས། །ཕྱི་ནང་མཆོད་སྤྲིན་བུམ་བཟང་རྟ་མཆོག་པ། །འདོད་ཡོན་སྨན་སྣ་རྫས་བརྒྱད་རིན་ཆེན་བདུན། །སྤྱན་གཟིགས་དམ་རྫས་གཏོར་ཚོགས་གསེར་
སྐྱེམས་སོགས། །བྱིན་བརླབས་ཆོས་སྐྱོང་འཁོར་བཅས་དགྱེས་ཕྱིར་འབུལ། །རྣལ་འབྱོར་དཔོན་སློབ་དགོན་གནས་འཁོར་བཅས་རྣམས། །བུ་བཞིན་རྟག་ཏུ་བསྲུང་སྐྱོབ་གཡེལ་མེད་དང། །བཤད་སྒྲུབ་དཔལ་འབྱོར་བསྟན་པའི་བྱང་
སོགས། །འཕེལ་ཞིང་རྒྱས་པའི་འཕྲིན་ལས་སྒྲུབ་པར་མཛོད། །ཅེས་རྟན་ག་རི་ཁུང་ཆོས་བདག་ལ་མཆོད་བསྟོད་འདི་ནི་དྲུང་རམ་པ་ཡེ་ཤེས་བཤེས་གཉེན་གྱིས་ནན་གྱིས་བསྐུལ་ངོར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པའོ།། །།

[337B]   ༈    རྣམ་འདྲེན་ཀུན་གྱི་མཁྱེན་བརྩེ་ནུས་པའི་རྩལ། །མ་ལུས་ལེགས་པར་འདོམས་པ་རྒྱལ་བའི་སྲས། །ཐོག་མེད་དུས་ནས་གང་འཚམས་ཐབས་མཁས་པའི། །ལྷ་གཅིག་པད་དཀར་འཆང་ལ་གསོལ་བ་འདེབས། །བློ་ཆེན་
གང་དེས་ཐུགས་བསྐྱེད་བདེན་པའི་སྟོབས། །ངོ་མཚར་སྒྱུ་འཕྲུལ་བཟང་པོའི་དུར་སྨྲིག་གར། །བསིལ་ལྗོངས་སྐལ་བཟང་གདུལ་བྱའི་མགོན་སྐྱབས་དཔུང། །བསྐལ་བརྒྱ་མཚོའི་བར་དུ་ཞབས་བརྟན་ཤོག་ཕུལ་བྱུང་བློ་གྲོས་བཟང་བོས་ཐུབ་
པའི་ལུགས། །ཚུལ་ཁྲིམས་ཡོན་ཏན་ཀུན་གཞིའི་མཛོད་བཟུངས་ནས། །ཁྲིམས་ལྡན་ལ་བཀོད་སྐལ་བཟང་སློབ་མའི་ཚོགས། །རྒྱ་མཚོའི་གོས་ཅན་འགེངས་མཛད་ཞབས་བརྟན་ཤོག་བློ་བཟང་རྒྱལ་བའི་གཞུང་ལུགས་པདྨོའི་ཚལ། །ཐུགས་
རྗེའི་འོད་སྟོང་འབར་བས་ལེགས་བཞད་ཅིང། །ཟབ་དོན་སྦྲང་རྩིས་སྐལ་བཟང་བུང་བའི་ཚོགས། །འཚོ་མཛད་རྒྱ་མཚོ་ལྟ་བུར་གཡོ་མེད་ཤོག་རྒྱལ་ཀུན་མཁྱེན་བརྩེའི་དྲི་བཞོན་གྱིས་དྲངས་པའི། །སྙིང་སྟོབས་དར་དྲག་ཙནྡན་དྲི་བསུང་གིས། །སྙིགས་
བདོའི་སྐྱེ་དགུའི་ཚ་གདུང་སེལ་བའི་མཆོག་མཚུངས་མེད་དཔལ་ལྡན་བླ་མར་གསོལ་བ་འདེབས། །རབ་འབྱམས་རྒྱུད་སྡེ་རྒྱ་མཚོའི་དགོངས་པའི་བཅུད། །ཐུགས་སུ་ཆུད་པའི་ཟབ་ལམ་རིམ་གཉིས་ཀྱི། །རྣལ་འབྱོར་མཐར་ཕྱིན་དཀྱིལ་འཁོར་བྱེ་བའི་
བདག་ཟུང་འཇུག་དང་པོའི་མགོན་པོར་གསོལ་བ་འདེབས། །འཆི་མེད་ལམ་ལྟར་ཡངས་པའི་མཁྱེན་དཔྱོད་ཀྱིས། །འཆད་རྩོད་རྩོམ་པས་འཇམ་མགོན་བླ་མ་ཡི། །ལུང་རྟོགས་བསྟན་པའི་རྒྱལ་མཚན་འཛིན་པའི་མཆོག་འགྱུར་མེད་རྡོ་རྗེའི་

[338A]༄༅། །ཁྲིལ་རྟག་བཞུགས་གསོལ། །རྒྱལ་བའི་འཕྲིན་ལས་ཞྭ་སེར་བསྟན་པའི་གདུགས། །ལེགས་འདེགས་ལུགས་གཉིས་སྐྱོང་བ་མི་ཡི་བདག་སྐུ་ཚེ་ཆབ་སྲིད་མངའ་ཐང་གོང་འཕེལ་ཞིང། །ལྗོངས་འདིར་ཕན་དང་བདེ་བས་
ཁྱབ་པར་ཤོག་སྐྱབས་མཆོག་རྣམ་གསུམ་ཐུགས་རྗེ་སྲུང་མའི་རྩལ། །ལྷ་དང་དྲང་སྲོང་བདེན་པའི་ཚིག་བཙན་པོ། །རྟེན་འབྲེལ་སླུ་མེད་མཐུ་ཡིས་འགྲོ་བ་རྣམས། །རྫོགས་ལྡན་དཔལ་ལ་རོལ་པའི་བཀྲ་ཤིས་ཤོག་ཅེས་ལྷ་དང་བཅས་པའི་
འགྲོ་བ་ཡོངས་ཀྱི་སྐྱབས་གནས་དམ་པ་ཐམས་ཅད་མཁྱེན་གཟིགས་ཆེན་པོ་བློ་བཟང་སྐལ་བཟང་རྒྱ་མཚོ་དཔལ་བཟང་པོ་བསྟན་མིའི་དབང་པོ་ཉིད་ཀྱང་ཕུན་དུ་བརྟན་པ་བཅས་ཀྱི་བདེན་པའི་མིའི་དབང་པོ་ཉིད་ཀྱང་ཡུན་དུ་བརྟན་པ་བཅས་ཀྱི་
བདེན་པའི་ཚིགས་སུ་བཅད་པ་འདི་ནི་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་དང་བའི་ཡིད་ཀྱིས་སྦྱར་བའོ། །སརྦ་མངྒལཾ།།    ༈    བློ་ཆེན་བཟང་པོའི་ལུང་རྟོགས་དབང་གི་རྒྱལ། །རླབས་ཆེན་འཕྲིན་ལས་བཟང་པོའི་དཔལ་
འབར་བ། །སྐལ་བཟང་གདུལ་བྱའི་རི་སྐོང་བླ་ན་མེད། །དབལ་ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཁལ་ཁ་དགའ་ལྡན་བཀྲ་ཤིས་དགེ་འཕེལ་བཅས་གྲྭ་ཚང་ཁག་བཞིའི་བརྒྱུད་འདེབས་གྲས་སུ་ཨེར་ཏེ་ནི་པཎྚི་ཏ་ནོ་
མིན་ཁང་བློ་བཟང་དབང་ཆེན་དཔལ་འབར་ལ་གསོལ་འདེབས་ཚིགས་བཅད་གཅིག་དགོས་ཞེས་བླ་གྲྭ། ཕྱག་མཛོད་བློ་བཟང་མཁས་མཆོག་བཅས་ཀྱིས་བསྐུལ་ངོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྨྲས་སོ།།    ༈    ངག་

[338B] །རྣམ་རོལ་བློ་བཟང་རྒྱལ་བ་གཉིས་པ་ཡི། །ཆོས་ཚུལ་སློབ་ཚོགས་རྒྱ་མཚོར་སྤེལ་སླང་དུ། །ཡང་སྲིད་གསལ་བར་འབྱོན་ལ་གསོལ་བ་འདེབས། །གདོད་ནས་ལེགས་བྱས་དུ་མ་ལས་གྲུབ་པའི། །གདུལ་
བྱ་ཀུནྡའི་དགའ་ཚལ་འབྱེད་པ་ལ། །བསམ་བཞིན་སྐྱེ་སྲིད་ཀུན་ཕན་གཞོན་ནུ་ཅན། །ཐུབ་བསྟན་ཉིན་མོའི་རྩེ་མོར་རབ་འཕགས་ཤོག་སླུ་མེད་མཆོག་གསུམ་དམ་པའི་ཐུགས་རྗེ་དང། །དམ་ཅན་ཆོས་ཀྱི་རྒྱལ་པོ་མཐུ་རྩལ་ཅན། །རྩེ་གཅིག་
མོས་པའི་དད་ལྡན་རྟེན་འབྲེལ་མཐུས། །ཡིད་ལ་འདོད་པའི་རེ་བ་སྐོང་བར་ཤོག་ཅེས་པ་འདི་ཡང་མདོ་སྨད་དགོན་ལུང་བླ་མ་ཇིང་སིའུ་ཆན་ཤི་ཐུའུ་བ་ཀྭན་ཧུ་ཐོག་ཐུ་ངག་དབང་བློ་བཟང་ཆོས་རྒྱ་མཚོའི་ཡང་སྲིད་མྱུར་འབྱོན་གྱི་གསོལ་འདེབས་ཚིགས་བཅད་
ཅིག་དགོས་ཚུལ་ཐུའུ་བཀྭན་ཆོས་རྗེ་ངག་དབང་བསྟན་དར་དང། དབོན་པོ་ངག་དབང་ཆོས་བཟང་གིས་ནན་ཆེར་བསྐུལ་བ་ལྟར་ཤཱཀྱའི་དགེ་སློང་བཟང་ཡེ་ཤེས་ཀྱི་བགྱིས་བའོ།།    ༈    རྣམ་འདྲེན་རྒྱལ་བ་སྲས་དང་བཅས་རྣམས་
ཀྱི། །མཁྱེན་བརྩེ་ནུས་པའི་བྱིན་རླབས་མཐུ་ཆེན་པོས། །བློ་བཟང་བསྟན་འཛིན་རྒྱ་མཚོ་དཔལ་བཟང་པོའི། །ཡང་སྲིད་དལ་འབྱོར་རྟེན་བཟང་མྱུར་འཛིན་ཤོག་འགལ་རྐྱེན་བར་ཆད་འཁྲུལ་པའི་སྨག་རུམ་ཀུན། །བསངས་ནས་ཕན་བདེའི་སྣང་བ་
རྒྱས་བྱེད་པའི། །ཐུགས་རྗེའི་འོད་སྟོང་གདུལ་བྱའི་མཁར་ཤར་ནས། །སྐལ་ལྡན་པདྨོའི་ཚིལ་རབ་རྒྱས་བྱེད་ཤོག་རྟག་ཏུ་བདེན་པ་བརྗོད་པ་རྫོགས་སངས་རྒྱས། །དེའི་གསུང་བསླུ་བ་མེད་པ་དམ་པའི་ཆོས། །མཆོད་གནས་དམ་བ་དགེ་འདུན་

[339A]༄༅། །འདུས་ཚོགས་ཀྱི། །བྱིན་རླབས་འཇུག་ལ་གཡེལ་མེད་བཀྲ་ཤིས་སྩོལ། ཞེས་བཙན་པོ་སྨིན་གྲོལ་ནི་མིན་ཧན་བློ་བཟང་བསྟན་འཛིན་རྒྱ་མཚོའི་ཡང་སྲིད་མྱུར་འབྱོན་གྱི་བདེན་པའི་ཚིག་བརྗོད་པ་འདི་ནི་དཧའི་ཆིང་སོགས་རི་དགོན་ཐུན་མོང་གིས་
བསྐུལ་བའི་ངོར་ཤཱཀྱའི་དགེ་སློང་བློ་བཟང་ཡེ་ཤེས་ཀྱིས་སྦྱར་བའོ།།    ༈    འཆི་མེད་ཚེ་དཔག་མེད་པའི་སྣང་བརྙན་ཡིད་འོད་འདི། །གུས་པས་མགྲོན་སས་བསྐྲུན་པའི་རྟེན་འབྲེལ་རྣམ་དཀར་མཐུས། །ཚེ་མཐའ་ཡས་བཞིན་རྗེ་བཙུན་བླ་
མ་བསྐལ་བརྒྱའི་བར། །རྟག་བཞུགས་བདག་སོགས་རྗེས་བཟུངས་འཕྲིན་ལས་དར་རྒྱས་ཤོག། ཅེས་པ་འདི་ནི་ངོས་བགྲང་བྱ་དོན་ལྔའི་ཐོག་རིང་འཚོའི་རྟེན་འབྲེལ་དུ། །མགྲོན་གཉེར་ས་ཁུད་པ་ཡེ་ཤེས་བསྟན་འཛིན་གྱིས་རྒྱལ་བ་ཚེ་དཔག་མེད་ཀྱི་
སྣང་བརྙན་ཁྲི་རྒྱབ་བཅས་བཞེངས་པའི་སྨོན་ཚིག་བསྐུལ་དོར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་སྦྱར་བ་མངྒལཾ།། བྷ་ཝནྟུ།།    ༈    ངག་གི་དབང་ཕྱུག་རྗེ་བཙུན་ཙོང་ཁ་པའི། །རིང་ལུགས་ཡེ་ཤེས་སྣང་བས་བློ་མུན་སེལ། །དམ་ཆོས་
དཔལ་འབྱོར་རྒྱ་མཚོར་ལོངས་སྤྱོད་ཅིང། །འཕྲིན་ལས་ཕྱོགས་བཅུར་སྤེལ་མཛད་ཞབས་བརྟན་ཤོག་རྣམ་མང་ཤེས་བྱའི་ལྷ་ལམ་ཡངས་པ་ལ། །ལུང་དང་རིགས་པའི་ཆུ་འཛིན་རབ་འཁྲིགས་ཤིང། །ཟབ་རྒྱས་ཆོས་ཀྱི་གྲུ་ཆར་རྒྱུན་མི་འཆད། །འབེབས་
མཁས་དཔལ་ལྡན་བླ་མ་ཞབས་བརྟན་ཤོག་སངས་རྒྱས་དེ་གསུང་དགེ་འདུན་རྒྱལ་སྲས་བདེན། །མོས་ལྡན་གསོལ་བཏབ་རྒྱུ་འབྲས་སླུ་མེད་མཐུས། །རྗེ་བཙུན་བླ་མ་ཞབས་བརྟན་ཡུལ་ཕྱོགས་འདིར། །བདེ་སྐྱིད་སྣང་བའི་ཉི་མ་ཆེར་འབར་ཤོག་

[339B]།    ༈    འཕགས་ཡུལ་རྡོ་རྗེ་གདན་གྱི་གནས་མཆོག་དེར། །
ཟས་གཙང་སྲས་མཆོག་མངོན་པར་སངས་རྒྱས་ཚེ། །གྲུ་དང་བང་རིམ་བཞི་པོ་དང་ལྡན་པ། །བདུད་ཀུན་རབ་བཅོམ་བྱང་ཆུབ་མཆོད་རྟེན་ཆེ། །བཞེངས་པ་ལྟ་བུར་མེས་པོའི་རྣམ་དཀར་མཐུས། །གསེར་སྦྱངས་ལས་བསྐྲུན་ངོ་མཚར་བལྟན་སྡུག་བྱིན་
རླབས་གཟི་བྱིན་འོད་སྟོང་རབ་འབར་བ། །གནས་འདིར་བསོད་ནམས་ཞིང་དུ་ལེགས་བཞུགས་གསོལ། །བྱང་ཆུབ་རྡོ་རྗེ་ཡོན་མཆོད་འཁོར་འབངས་རྣམས། །བསོད་ནམས་རྟེན་མཆོག་རྣམས་ལ་དུས་ཀུན་ཏུ། །འགྲོ་བའི་དོན་དུ་སྒོ་གསུམ་གུས་པ་ཡིས། །
ཕྱག་མཆོད་ཐུགས་དམ་བསྐུལ་ལ་རབ་བརྩོན་ནོ། །དེ་ནས་ཡན་ལག་བདུན་བ་འབུལ་བ་ནི། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། ཞེས་པ་ནས། ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་པའི་བར་བརྗོད། དེ་ནས། ཕྱོགས་
བཅུའི་རྒྱལ་བ་སྲས་དང་རྟེན་མཆོག་ལ། །ཕུ་དུད་ཀུན་བཟང་མཆོད་སྦྲིན་སྦྲོས་པའི་མཐུས། །མར་གྱུར་འགྲོ་རྣམས་མངོན་མཐོ་ངེས་ལེགས་ཀྱི། །གོ་འཕང་མཆོག་ལ་མྱུར་དུ་རེག་པར་ཤོག་བདག་གཞན་རྣམ་པར་དཀར་བའི་མཐུ་དབུང་ལ། །ལོངས་
སུ་སྤྱད་པའི་རྣམ་སྨིན་རབ་འདོབས། །དགེ་མཚན་བདུད་རྩིའི་འབྱུང་གནས་གཟེགས་རྡུལ་གྱིས། །ཁམས་གསུམ་བདེ་སྐྱིད་ཀུནྡས་གང་བར་ཤོག་འགྲོ་ལ་ཕན་དང་བདེ་བའི་འབྱུང་གནས་མཆོག་ཐུབ་དབང་འཇམ་དཔལ་སྙིང་པོའི་ལུང་རྟོགས་བསྟན།།

[340A]༄༅། །སྲིད་དང་ཞི་བ་རི་སྣང་བྱེད་འོད་པོ་ཆེས། །ཕྱོགས་ཀུན་མུན་པའི་སྨག་རུམ་བསལ་བར་ཤོག་ཁྱད་པར་ཡུལ་འདིའི་ལུས་ཅན་མཆོག་དམན་པར། །དུས་དང་གནས་སྐབས་ནད་མུག་འཐབ་རྩོད་དང། །མི་མཐུན་འཚེ་བྲལ་ཀུན་ཀྱང་
ཕ་མ་ལྟར། །རྟག་ཏུ་མཛའ་ཞིང་བྱམས་པའི་སེམས་ལྡན་ཤོག་དྷ་ལའི་པའི་ས་བྱང་ཆུབ་རྡོ་རྗེ་ཡི། །རིགས་རྒྱུད་ཆབ་འབངས་མངའ་ཐང་ཚེ་བསོད་རྒྱས། །འབད་མེད་མཁོ་དགུའི་འབྱོར་པ་ལྷུན་གྲུབ་ཅིང། །རྫོགས་ལྡན་དུས་ལ་འགྲན་པའི་བཀྲ་
ཤིས་ཤོག་ཅེས་པ་འདི་ཡང་དྷ་ལའི་བའི་སེ་བྱང་ཆུབ་རྡོ་རྗེའི་ཡབ་མེས་ཀྱི་སྐབས། གསེར་ལས་གྲུབ་པའི་བྱང་ཆུབ་ཆེན་པོའི་མཆོད་རྟེན་བཞེངས་པ་ལ་ཁོང་རང་ཡོན་མཆོད་རྣམས་ནས་ཕྱག་མཆོད་བསྔོ་བ་སྨོན་ལམ་སོགས་བཏབ་ཆོག་པའི་
ཚིགས་བཅད་ཅིག་དགོས་ཞེས་བསྐུལ་བ་ལ་བརྟེན་ནས་ཤའྐྱའི་དགེ་སློན་བློ་བཟང་ཡེ་ཤེས་ཀྱིས་སྦྱར་བ་སརྦ་མངྒླཾ།།    ༈    བློ་གྲོས་བཟང་པོས་འཇམ་དཔལ་སྙིང་པོ་ཡི། །ལུགས་བཟང་སྤེལ་ལ་སྨྲ་མཁས་ངག་གི་དབང། །
དུར་སྨྲིག་བསྟན་ལ་གུས་པས་ལྷུར་ལེན་པ། །ཡོངས་འཛིན་དགེ་བའི་བཤེས་གཉེན་ཞབས་བརྟན་ཤོག། །།

[340B][BLANK PAGE]



﻿
[001A]༄༅། །གསུང་སྣ་ཚོགས་བཞུགས་སོ། །

[001B] །ཨོཾ་སསྟི། འཆི་མེད་བདེ་ཆེན་ཡོངས་རྫོགས་ཞིང་གི་མཆོག་གང་དུ་ལྔ་ལྡན་ངོ་བོར་ཡོངས་གྲུབ་པ། །ཚེ་མཐའ་ཡས་པའི་ཤིས་པ་དམ་པ་ཡིས། །དགེ་དང་ཕུན་ཚོགས་རྒྱ་མཚོ་དེང་འདིར་
ཕོབས། །བློ་བཟང་རྒྱལ་བ་གཉིས་པའི་གསུང་གསང་གི། དཔལ་མཆོག་ལྡན་པ་སྐུ་བཞི་ཡེ་ཤེས་ལྔའི། །རྣམ་རོལ་མགོན་ཁྱོད་བསྐལ་པ་བགྲང་ཡས་སུ། །མི་འགྱུར་རྡོ་རྗེའི་ཁམས་སུ་བརྟན་པར་བཞུགས།།
བཅུ་གཉིས་བདག་པོའི་བུ་ཡི་མཚོན་རྣོན་པོ། །བཅུད་ལེན་ཨ་མྲྀ་ཏར་བྱེད་ཀཻ་ལ་ཤའི། །སྨན་མཆོག་འབེབས་མཁས་རྣམས་ཀྱི་བྱིན་རླབས་ཀུན། །དཔལ་ལྡན་བླ་མའི་སྐུ་གསུམ་དཔལ་དུ་སྒྲུབས། །དྲང་
དེས་གནད་ཀུན་ཡོངས་རྫོགས་དམ་པའི་ཆོས། །ཐུབ་དབང་གསུང་གི་སྙིང་པོ་ཙོང་ཁ་པའི། །ལེགས་བཤད་ཆོས་ཀྱི་སྒྲ་དབྱངས་རབ་བསྒྲགས་ཏེ། །ཕན་དང་བདེ་བའི་ལམ་མཆོག་ཡངས་པོར་ཕྱེ། །བདག་

[002A]༄༅། །ཀྱང་སྐྱེ་བ་ཀུན་ཏུ་མགོན་ཁྱོད་དང། །མི་འབྲལ་བཀའ་བཞིན་སྒྲུབ་པས་མཉེས་བྱས་ནས། །ཤེས་ཉོན་སྒྲིབ་དང་བག་ཆགས་ཀུན་བྱང་ནས། །ཟུང་འཇུག་རྡོ་རྗེ་འཆང་དབང་འགྲུབ་པར་ཤོག། རྨད་བྱུང་བློ་གྲོས་
བརྒྱ་ཕྲག་རབ་མང་པོས། །ཁྱོད་ཀྱི་གསུང་གི་གསང་ཚོགས་འགྲོ་ཀུན་ལ། །སྤེལ་ཕྱིར་སྙིང་སྟོབས་མི་དམན་ཆེར་རྒྱས་པའི། །སྲས་ཀྱི་ཐུ་བོར་འགྱུར་བར་བྱིན་གྱིས་རློབས། །དྲེགས་པ་ལྕམ་སྲིང་ལ་སོགས་བསྲུང་མའི་ཚོགས། །ཀུན་གྱིས་
ཇི་ལྟར་སྨོན་པའི་རེ་འབྲས་ཀུན། །གེགས་མེད་ལྷུན་གྱིས་འགྲུབ་པའི་འཕྲིན་ལས་ཀྱི། །མཐུ་སྟོབས་བཀྲ་ཤིས་རྒྱ་མཚོ་འབར་བར་མཛོད། ཅེས་བརྟན་བཞུགས་མི་འགྱུར་རྡོ་རྗེའི་སྒྲ་དབྱངས་ཞེས་པ་འདི་ནི་ཕུ་བོ་ཨེར་ཏེ་ནི་ནོ་ཡོན་མཁན་པོ་དར་ཧན་
ཕྱག་མཛོད་བློ་བཟང་སྦྱིན་པས་བསྐུལ་མ་མཛད་པ་ལྟར། གནས་མཆོག་དགའ་ལྡན་བདེ་ཆེན་རབ་རྒྱས་གླིང་གི་གཟིམས་ཆུང་འཆི་མེད་གྲུབ་པའི་ཕོ་བྲང་ཉི་འོད་འཁྱིལ་དུ་སུག་བྲིས་སུ་སྦྱར་བ་དགེ་ལེགས་འཕེལ།།    ༈    །།རྗེ་རྡོ་རྗེ་འཆང་མཉེས་པ་གསུམ་གྱིས་མཉེས་པར་བྱས་
པའི་ཉེ་གནས་དམ་པ་རབ་འབྱམས་པ་བློ་བཟང་དར་རྒྱས་ལ་ནང་སྦྱར་གྱིས་ལག་བྲིས་འབུལ་སྙིང། ད་ཆ་ཉིད་ཀྱི་སྐུ་མི་བདེ་བའི་གནས་ཚུལ་ཐོས་པས་ཡིད་ཤིན་ཏུ་མ་བདེ་བ་སྣང་བ། ད་ཆ་སྐུ་ཁམས་ཀྱི་བབ་ཡུལ་ཇི་འདྲ་ཡོད་དང། སྔོན་དུ་ངེད་

[002B] ཡང་སྨན་དཔྱད་ཀྱི་བསྟེན་ཚུལ་བཅས་ཕུལ་ཡོད་པ་ཕྱག་ཏུ་འབྱོར་མིན་དང། དེ་སྐོར་གྱིས་ཕན་ཐོགས་འདྲ་ཡོད་མེད་ཞིབ་མོར་བསྐུར་བར་ཞུ། ལར་ནས་རླུང་གི་ནད་འདི་འཕེལ་
འགྲིབ་ཆེ་བས་འཕྲལ་ལོད་ལོད་འདྲ་ཡང་སྐུ་སྲོག་ལ་སྐྱོན་དུ་འགྱུར་བའི་ངེས་པ་མེད་པས། བློ་ལེགས་པར་ལྷོད་ལ་བླ་མའི་གདམས་ངག་གི་རིགས་རྐྱེན་གྱི་ཐོག་ཏུ་དགེ་སྦྱོར་གྱིས་སླེབ་དགོས་པ་དྲན་པར་མཛད་ནས། འཕྲལ་གྱི་སྡུག་བསྔལ་འདིས་ཚེ་རབས་
མང་པོར་བསགས་པའི་སྡིག་པའི་འབྲས་བུ་ངན་པ་མྱོང་འགྱུར་རྣམས་ཟད་པར་འདུག་སྙམ་པའི་སྤྲོ་བ་དང། བདག་གི་སྡུག་བསྔལ་འདིས་ནམ་མཁའ་དང་མཉམ་པའི་འགྲོ་བ་རྣམས་ཀྱི་སྡུག་བསྔལ་མཐའ་དག་གི་གོ་ཆོད་ནས། མར་གྱུར་འགྲོ་བ་ཐམས་ཅད་
ཀྱི་སྡུག་བསྔལ་རྒྱུ་དང་བཅས་པ་ཟད་པར་གྱུར་ཅིག་སྙམ་པའི་གཏོང་ལེན་དང་རྗེ་བཙུན་རྡོ་རྗེ་འཆང་ཆེན་པོ་སྐུ་སྔ་ཕྱིར་གསོལ་བ་འདེབས་པ་ནན་ཏན་དུ་མཛད་པ་ལས། གང་ཅིའི་གནས་སྐབས་ཀྱི་རྐྱེན་ལས་ཐུགས་མི་བདེ་བའི་རིགས་མི་མཛད་པ་ཉིད་སྐུ་
གལ་ཆེ། ད་ལྟའི་དུས་སྤྲུལ་པའི་སྐུ་སྐུ་ནར་རིམ་གྱིས་སོན་ཅིང་མཁས་གྲུབ་ཏུ་འགྱུར་བའི་རིམ་གྱི་དབུ་བརྙེས་པར་མ་ཟད་རྡོ་རྗེ་འཆང་བཀའ་དྲིན་མཚུངས་མེད་དེ་ཉིད་ཀྱི་ཐུགས་བསྐྱེད་མཐའ་བཙན་པས་ཐུགས་ཕྲལ་མཛད་དགོས་རིགས་མ་མཆིས་
ཤིང༑ དེང་རང་ནས་ཀྱང་མ་ཤེས་ཕར་བཞག་གི་སྟེང་ནས་ཆོས་དང་འཇིག་རྟེན་གཉིས་གའི་སྒོ་ནས་རྗེ་བཙུན་སྤྲུལ་པའི་སྐུའི་ཞབས་འདེགས་ཞུ་བས་དོན་འདི་ངེས་བར་ཐུགས་ལ་ཞུགས་འཚལ་ལག་བྲིས་སུ་ཕུལ།།    ༈    །།ཨོཾ་སསྟི། དབེན་

[003A]༄༅། །ས་ཆོས་ཀྱི་ཕོ་བྲང་འདུས་པའི་ཚོགས། །དགྱེས་བྱེད་བཏུང་བའི་ཡོལ་གོ་རིན་ཆེན་ལས། །བསྒྲུབས་དགེས་རྒྱལ་བསྟན་ཕྱོགས་བཅུར་རྒྱས་པ་དང། །འགྲོ་ཀུན་སངས་རྒྱས་གོ་འཕང་ཐོབ་ཕྱིར་བསྔོ། །འདིས་མཚོན་རྟེན་
གསུམ་མཆོད་རྫས་དངོས་ཅི་མཆིས། །འཇིགས་མཛད་དཔའ་བོ་དཔལ་མགོན་སྡེ་ལྔ་དང། །རྣམ་གསུམ་ལྷ་མོར་གཏད་ཀྱིས་བདག་བཟུང་ལ་རྐུ་འཕྲོག་བསམ་སྦྱོར་ལོག་ཀུན་དྲག་པོས་སྒྲོལ། །ས་མ་ཡ་ཏིཥྛ།།    ༈    །།ཨོཾ་བདེ་ལེགས་
སུ་གྱུར་ཅིག་རྒྱལ་སྲས་རང་རྒྱལ་ཉན་ཐོས་རིག་འཛིན་ཚོགས། །ཚངས་དབང་ལ་སོགས་མཐུ་ལྡན་ཐམས་ཅད་ཀྱི། །གཙུག་ན་ཞབས་སེན་མངོན་པར་ངལ་བསོས་པ། །ཐུབ་དབང་ལྷ་ཡི་ལྷ་ལ་མགོས་ཕྱག་འཚལ། ཞེས་མཆོད་པར་བརྗོད་ནས་
འདིར་སྔོམ་གསུམ་གྱི་བཅས་པ་དང་འགལ་བའི་ཉེས་ལྟུང་རྣམས་ལ་བཤགས་བསྔམས་ཇི་ལྟར་བྱ་བའི་ཚུལ་ཉེས་ལྟུང་རྣམས་ངོས་འཛིན་ཚུལ་དང་བཅས་པ་བརྗོད་པར་བྱ་སྟེ། དེ་ཡང་དཀོན་མཆོག་གི་རྟེན་ལ་སོགས་པ་བཤགས་ཡུལ་གྱི་
མདུན་དུ་ཕྱག་གསུམ་བྱས་ནས་འགྲེངས་ཏེ་འདུད་པ་དང་བཅས་པས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་སོ་སོར་ཐར་པའི་འདུལ་བ་དང་འགལ་བའི་ཉེས་ལྟུང་ཕྱིར་བཅོས་པའི་
ཆོ་ག་ལ་ཐུགས་གཏད་པར་ཞུ། ཞེས་བརྗོད་ལ་ཙོག་ཙོག་པུར་འདུག་སྟེ། ཡང༑ ཕྱོགས་བཅུ་ན་བཞུགས་པའི་སངས་རྒྱས་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་སློང་མིང་འདི་ཞེས་

[003B] མི་དང་མི་ལས་གཞན་པའི་སྲོག་ཆགས་ཀྱི་རྨའི་སྒོ་གསུམ་པོ་གང་ཡང་རུང་བར་སྦྱོར་དངོས་རྗེས་གསུམ་ཚང་བའི་མི་གཙང་བ་སྤྱོད་པ་སྡེར་གཏོགས་དང་བཅས་པ་དང། མིའི་འགྲོ་བའི་བདག་གིར་བྱས་པའི་དངོས་པོ་
རིན་ཐང་དུ་ཚང་བ་བརྐུས་པ་དང། མི་དང་མིར་ཆགས་པའི་སྲོག་བཅད་པ་དང། མིའི་འགྲོ་བ་སྨྲ་ཤེས་དོན་གོ་བ་ལ་ཡོན་ཏན་གྱི་ཁྱད་པར་གོང་མ་ཐོབ་པའི་མི་ཆོས་བླ་མའི་རྫུན་སྨྲ་བ་སྟེ་ཕམ་པའི་སྡེ་བཞི་དང། ལྟུང་བ་ལྷག་མའི་སྡེ་ཚན་ལས་འདོད་པའི་སེམས་
ཀྱིས་རྨའི་སྒོ་གསུམ་པོ་ལས་གཞན་པའི་རང་གཞན་གྱི་ལུས་ཀྱི་ཆ་གང་ཡང་རུང་བ་ལ་བརྟེན་ནས་ཁུ་བ་འབྱིན་པ་དང། བུད་མེད་ལ་ཆགས་པའི་སེམས་ཀྱིས་སྐྲ་དང་སེན་མོ་ཚུན་ཆོད་ལ་རེག་པ་དང། ཆགས་པའི་སེམས་ཀྱིས་བུད་མེད་ལ་འདོད་པའི་གཏམ་སྨྲ་ཞིང་
བུད་མེད་ཀྱིས་སྨྲས་པ་བདག་གིར་བྱས་པ་ཆགས་པའི་སེམས་ཀྱིས་བུད་མེད་ལ་བདག་ལྟ་བུའི་དགེ་སློང་ལ་འཁྲིག་པའི་བསྙེན་བཀུར་བ་ནི་བསྙེན་བཀུར་གྱི་མཆོག་གོ་ཞེས་སྨྲ་ཞིང། གཞན་གྱིས་སྨྲས་པ་བདག་གིར་བྱས་པ་དང། སྐྱེས་པ་དང་བུད་མེད་སྨྱན་བྱེད་པའི་
བྱ་བ་ལ་འཇུག་པ་དང། གཞན་བྱེད་དུ་འཇུག་པ་དང། གཞི་མི་རུང་བ་དང་དགེ་འདུན་ལ་མ་ཞུས་བ་དང་ཞུས་ཀྱང་མ་གནང་བར་རང་གི་ཁང་པ་ཚད་ལས་ལྷག་པ་བྱེད་དམ་བྱེད་དུ་འཇུག་པ་དང། རྒྱལ་པོས་མ་གནང་བ་དང། རྩོད་པ་དང་བཅས་པ་དང། གང་ཁ་དང། ཆུ་
འགྲམ་དང། གྲོག་སྦུར་ལ་སོགས་སྲོག་ཆགས་ཡོད་པའི་སར་དགེ་འདུན་ལ་གནང་བ་མ་ཞུས་པ་དང། ཞུས་ཀྱང་མ་གནང་བར་གཙུག་ལག་ཁང་བརྩིག་པ་དང། མཐོང་ཐོས་དགོས་གསུམ་གྱི་གཞི་མེད་པར་དགེ་སློང་གང་ཡང་རུང་བ་ལ་ཕམ་པ་བཞི་

[004A]༄༅། །སོ་སོ་ལས་བརྩམས་པའི་སྐུར་བ་བཏབ་པ་ཕ་རོལ་པོས་དོན་གོ་བ་དང། དགེ་སློང་གང་ཡང་རུང་བ་ལ་སྐུར་པ་འདེབས་འདོད་ཀྱི་བསམ་བས་ཕམ་པ་གང་རུང་དང་སྦྱར་ནས་མི་གསལ་བའི་སྒོ་ནས་སྐུར་བ་བཏབ་པར་ཕ་རོལ་པོས་
དོན་གོ་བ་དང། དགེ་འདུན་གྱི་དབྱེན་བྱེད་འདོད་ནས་དགེ་སློང་བརྒྱད་ཡན་ཆད་ལ་སྡིག་ལྟ་དང་བཅས་པའི་ཚིག་སྨྲས་ནས་ཐ་དད་དུ་བྱེ་བ་དང། རང་ཉིད་དགེ་འདུན་དབེན་བྱེད་པའི་ཕྱོགས་བྱེད་པ་ལ་དགེ་འདུན་རྣམས་ཀྱིས་གཞམས་ནས་བསྒོ་བ་དང། དེ་
ལས་བཟློག་པར་མི་བྱེད་པ་དང། འདུལ་བའི་བཅས་ཁྲིམས་དང་འགལ་བའི་ཁྱིམ་པ་སུན་འབྱིན་གྱི་སྤྱོད་པ་ལ་དགེ་འདུན་རྣམས་ཀྱིས་མ་བྱེད་ཅེས་བཟློག་ཀྱང་འདི་དག་གི་འདུན་པས་བགྲོ་བའོ། ཞེས་སོགས་སྨྲ་ཞིང་དེ་ལ་གཞམས་བསྒོ་སོགས་ཀྱིས་བཟློག་
ཀྱང་མི་ཉན་པ་དང། ཡང༑ དགེ་འདུན་རྣམས་ཀྱིས་ཐུགས་བརྩེ་བས་ཚུལ་ཁྲིམས་སྲུངས་ཤིག་ཅེས་སོགས་གདམས་པ་ལ། ཁྱེད་ཅག་ཀྱང་ངལ་ཅང་མ་སྨྲ་ཞིག་ང་ཡང་ཁྱེད་ཅག་ལ་ཅང་མི་སྨྲའོ། ཞེས་བསྒོ་བ་རྣ་ལ་གཟོན་ཅིང། དེ་ལ་དགེ་འདུན་རྣམས་ཀྱིས་
གཞམས་བསྒོ་སོགས་ཀྱི་ལན་གསུམ་གྱིས་བཟློག་པ་དང། བཟློག་ཀྱང་མི་ཉན་པ་སྟེ་ལྷག་མ་བཅུ་གསུམ་སྡེར་གཏོགས་དང་བཅས་པའི་ལྟུང་བ་དང། ལྟུང་བ་ལྟུང་བྱེད་ཀྱི་སྡེ་ཚན་ལས། རང་གི་ཁྲུ་གང་དུ་ལོངས་པ་ཡན་ཆད་བྱིན་གྱིས་མ་རླབས་པ། བརླབས་ཀྱང་
གཞན་གྱིས་ཤན་ཞུགས་བཞགས་བཅུ་ལས་ལྷག་པ་བཞག་ནས། བཅུ་གཅིག་གི་སྐྱ་རེངས་ཤར་གྱི་བར་དུ་ཐལ་བ་དང། བྱིན་གྱིས་བརླབས་པའི་ཆོས་གོས་གསུམ་གང་རུང་མཚམས་ཀྱི་ནང་ལས་ཕྱི་རོལ་ཞག་གཅིག་ལུས་ནས། གཉིས་ཀྱི་སྐྱ་རེངས་

[004B] སོ་གཅིག་གི་སྐྱ་རེངས་ཤར་གྱི་བར་དུ་ཐལ་བ་དང། བྱིན་གྱིས་བརླབས་པའི་ཆོས་གོས་གསུམ་པ་གང་ཡང་རུང་བ་
དང༑ གདིང་བ་སོགས་ཉེ་དུ་མ་ཡིན་པའི་དགེ་སློང་མ་འཁྲུང་དུ་བཅུག་ནས་ཕྱོགས་གཅིག་ཚུན་ཆད་བསྐྲུས་པ་དང། དགོས་པ་མེད་པར་ཉེ་དུ་མ་ཡིན་པའི་དགེ་སློང་མ་ལས་དགོས་མེད་དུ་གོས་ཁྲུ་གང་ལོངས་བ་ཡན་ཆང་ལེན་པ་དང། དགོས་མེད་ཀྱིས་ཁྱིམ་པ་ཉེ་དུ་མ་
ཡིན་པ་ལས་གོས་ཁྲུ་གང་ལོངས་པ་ཡན་ཆད་ལེན་པ་དང། ཁྱིམ་པ་ཉེ་དུ་མ་ཡིན་པ་ལས་གོས་གཉིས་ལེན་པར་བྱེད་ལ་དེ་ལས་ལྷག་པར་ལེན་པར་བྱེད་པ་དང། ལྷག་པ་དེ་ཉིད་ཕྱིར་སློག་པར་མི་བྱེད་པ་དང་སྦྱིན་བདག་ཁྱིམ་པས་རང་ལ་གོས་འབུལ་བར་ཤེས་ནས་འབུལ་
ལོང་མེད་པར་ལེན་པ་དང། ཁྱིམ་པ་ཕོ་མོས་རང་གོས་འབུལ་བ་འབུལ་ལོང་མེད་པར་སྦྱིན་བདག་དེ་ཉིད་ལ་བྲན་གཡོག་སོགས་ལས་ཐབས་ཀྱི་ས་ལེན་པ་དང། སྦྱིན་བདག་ཁྱིམ་པ་ཉེ་དུ་མ་ཡིན་ཞིང། རང་དང་ཞལ་ཏ་པ་དང་ནོར་མི་གཅིག་པས་རང་ལ་གོས་ཀྱི་
རིན༑ རིན་པོ་ཆེ་ཕོ་ཉ་བ་ལ་བསྐུར་ནས། དེ་ཡིས་ཞལ་ཏ་པ་ལ་སྤྲང་པ་རང་ཉིད་ཀྱིས་ཞལ་ཏ་པ་ལ་གོས་ཀྱི་ཕྱིར་བསྐུལ་འདེད་ལན་བཞི་ལྔའི་བར་དུ་བྱས་ནས་མ་བྱུང་བའི་ཚེ་སྦྱིན་བདག་ཁྱིམ་པ་ལ་སྨྲ་ཞིང།།    ༈    །།ན་མོ་གུ་རུ། དཔལ་ལྡན་
གདོང་བཞི་དྲག་པོ་ཚེ་དཔལ་སྤེལ། །ཞལ་བཞི་ཕྱག་བཞི་བུམ་ཐོད་གྲི་གུག་དང། །རྩེ་གསུམ་འཛིན་པས་ཚེ་ཡི་བར་གཅོད་སེལ། །འཆི་མེད་དཔལ་སྟེར་ཁྱོད་ལ་བསྟོད་པར་བགྱི། །གཡུར་མོ་གཏུམ་མོ་སྲིན་མོ་སིངྒི་ལི། །འཆི་མེད་སྟེར་ཕྱིར་ནོར་བུ་བུམ་པ་

[005A]༄༅། །བསྣམས། །ཕྱོགས་བཅུའི་བདེ་བ་ཆེན་པོ་ཉེར་སྡུད་པའི། །རབ་མཛེས་ལྷ་མོ་ཁྱོད་རྣམས་སྙིང་ནས་བསྟོད། །ཁྱོད་ལ་དྭང་བས་རེ་ལྟོས་བཅས་པའི་མཐུས། །དུས་དང་དུས་མིན་འཆི་བ་མ་ལུས་པ། །ཉེ་བར་བསལ་ནས་བསམ་པའི་
དོན་མ་ལུས། །འབད་པ་མེད་པར་ལྷུན་གྱིས་འགྲུབ་པར་མཛོད། ཅེས་དཔལ་མགོན་ཞལ་བཞི་པ་ཚེ་འཕེལ་གྱི་བསྟོད་པ་འཕྲིན་འཆོལ་དང་བཅས་པ་འདི་ནི་ཚུལ་འདིའི་རྣལ་འབྱོར་སྤྱོད་པ་བློ་བཟང་ཚེ་དབང་གི་ཁ་འདོན་དུ་དགེ་སློང་བློ་བཟང་དཔལ་ལྡན་ཡེ་ཤེས་ཀྱི་སྦྱར་བའོ།།    ༈    །།ན་མོ་གུ་རུ་
འདིར་ཚེ་བདག་མེད་ཞལ་གསུམ་ཕྱག་དྲུག་པ་བསྒྲུབ་པར་འདོད་པས། སྐྱབས་འགྲོ་ཚད་མེད་བཞི་བསྒོམ་པ་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་བའི་ངང་ལས། པཾ་ལས་པདྨ། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བདག་ཉིད་བཅོམ་ལྡན་འདས་
མགོན་པོ་ཆེ་དཔག་མེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། ཞལ་གསུམ་ཀའང་དམར་པོ། །ཕྱག་དང་པོ་གཉིས་གྱིས་ཚེ་བུམ་བསྣོལ་ནས་འཛིན་པ། གཡས་གཉིས་པའང་ཚེ་བུམ་འཛིན་པ། གཡོན་གཉིས་པ་གསེར་གྱི་ཚེ་བུམ་བདུད་རྩིའི་ཆུ་རྒྱུན་
འབབས་པ་ལྟེ་བའི་ཐང་དུ་འཛིན་པས་ལུས་ཀྱི་ནང་ཐམས་ཅད་འགེངས་པ། གཡས་ཐ་མས་སྐྱབས་སྦྱིན་མཛད་པ། གཡོན་ཐ་མས་མདའ་གཞུ་དམར་པོ་རབ་ཏུ་འབར་བ་འཛིན་པས། འཆི་བདག་ལ་སོགས་པའི་མ་རུངས་པ་རྣམས་བསྲེག་པར་མཛད་པ་
ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ལྟེ་བར་སཱ། གསང་བར་ཧཱ་འོད་ལྔ་འཕྲོ་བ། ཐུགས་ཀའི་ཧཱུཾ་ལས་འོད་འཕྲོས་པས་རང་འདྲའི་ཡེ་ཤེས་པ་དང། དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་

[005B] དབང་གི་ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། དེ་ནས་རང་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་དམར་པོའི་མཐར་སྔགས་ཀྱིས་བསྐོར་བ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་ཐམས་
ཅད་ཀྱི་བྱིན་རླབས། ཚེ་དཔག་མེད་ཞལ་གསུམ་ཕྱག་དྲུག་པའི་རྣམ་པར་སྤྱན་དྲངས། སྤྱི་བོའི་ཨོཾ་ཡིག་ལ་ཐིམ་པས། ཨོཾ་ཡིག་ངེ་ཉིད་ཚེ་དཔག་མེད་ཞལ་གསུམ་ཕྱག་དྲུག་པར་གྱུར་པ་དེ་ལས་བདུད་རྩིའི་རྒྱུན་བབས། ལུས་ཀྱི་ནང་ཐམས་ཅད་
གང་བས། ཚེ་ཟད་པ། བརྐུས་པ། ཡར་བ་ཐམས་ཅད་སོར་ཆུད་པའི་མོས་པ་བྱ་ཞིང། ཨོཾ་ཨ་མ་ར་ཎི་ཛཱི་ཝནྟི་ཡེ་སཱ་ཧཱ། ཞེས་ཅི་མང་བཟླའོ། །འདི་ལན་གཅིག་བཟླས་པས་ཀྱང་བསྐལ་པ་འབུམ་ཕྲག་དགུ་ཁྲིར་བསགས་པའི་སྡིག་པ་ཡང་བྱང་ཞིང་ཚེ་ཟད་པ་
ཡང་སྐྱེས་སོ།། རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱིས་མཛད་བའོ།།    ༈   །།སྟོང་པ་ཉིད་རྒྱུ་འབྲས་སུ་འཆར་བ་ཞེས་པ་དེ་བཞིན་མྱུ་གུ་ལྟ་བུ་ལ་མཚོན་ན། ཁ་དོག་དང། དབྱིབས་དང། བྱེད་ལས་ཀྱིས་ཕན་ཚུན་ལྟོས་ལུགས་ལ་བརྟེན་ནས་མྱུ་གུ་ཞེས་མིང་བཏགས་བ་དེ་ལ་བརྟེན་
ཏེ་མྱུ་གུ་དེ་བདེན་པ་དང། རང་བཞིན་གྱིས་གྲུབ་པས་སྟོང་བ། དེ་ལྟ་བུའི་ཆོས་ཉིད་ལ་བརྟེན་ནས་ཁ་དོག་དབྱིབས་སོགས་ཀྱི་རྟེན་འབྲེལ་ཚོགས་ཙམ་པ་ལ་ཐ་སྙད་ཀྱི་མྱུ་གུ་གྲུབ་པ་ཞེས་ཟེར་བ་འདུག་ཅིང། དེ་ཉིད་མཉམ་གཞག་ཏུ་སྐྱོང་བའི་ཚེ་ཀུན་རྫོབ་ཀྱི་སྣང་བ་མི་
འཆར་ཡང་ཆད་པའི་མཐར་མི་ལྟུང་བ་དང། རྗེས་ཐོབ་ཏུ་ཀུན་རྫོབ་ཀྱི་སྣང་བ་ཤར་ཡང་བདེན་སྟོང་དུ་རྟོགས་ཏེ་རྟག་མཐར་ཨྨི་ལྟུང་བ་ནི། འདུས་བྱས་ཀྱི་ཆོས་རྣམས་ལྟ་ཞོག་འདུས་མ་བྱས་ཀྱི་ཆོས་རྣམས་ཀྱང་ཤིན་ཏུ་ཕྲ་བའི་རླུང་སེམས་ཀྱི་རྣམ་པར་རོལ་

[006A]༄༅། །པ་ལས་བྱུང་བ་ལ་རག་ལུས་བར་ཤེས་པ་ཉིད་ལ་བལྟོས་ཏེ། དེ་ཡང་སྣོད་བཅུད་ཀྱི་ཆོས་རྣམས་ནི་དུས་གསུམ་གྱི་ལས་སོ་སོས་སྐྱེ་བ་སྔ་ཕྱི་ད་ལྟ་བར་ལོངས་སྤྱད་བྱ་དང། རྟག་བ་རྣམས་ཀྱང་དེ་དག་གི་ལྡོག་པ་དང་ངོ་བོའི་ཁྱད་པར་དང་
བྲལ་བའི་ཆ་དང་ཆོས་ཉིད་ལ་སོགས་པ་ལ་བརྟེན་ནས་མིང་བཏགས་པ་ཡིན་པས་སྙིང་ཁ་ལ་སོགས་པའི་ལུས་ལ་གནང་དུ་བསྣུན་པའི་ཐབས་ཁྱད་པར་ཅན་ལ་བརྟེན་ནས་སྣང་བ་རྣམས་ནུབ་སྟེ་སེམས་ཞུ་བའི་ལྷན་སྐྱེས་ཀྱི་བདེ་བས་རང་གི་སེམས་ཀྱི་
སྟེང་གི་ཆོས་ཉིད་ཤེས་པ་ན། རྣམ་པར་ཤེས་པ་རླུང་དང་ངོ་བོ་དབྱེར་མེད་དུ་གནས་པའི་གནད་ཀྱིས་ཤིན་ཏུ་གཉིས་སུ་སྣང་བ་ནུབ་ཀྱང། ནམ་མཁའ་སློང་བྱེད་དང་བྲལ་བ་ལྟ་བུའི་སྣང་བ་ལ་བརྟེན་ནས་ཀུན་རྫོབ་ཙམ་ཐ་སྙད་དུ་ཡོད་བཞིན་དུ་རང་ངོས་ནས་གྲུབ་པ་
མེད་པར་འབང་མེད་དུ་རྟོགས་པར་འགྱུར་ལ་ཆོས་ཉིད་དེའི་སྟེང་ན་གཞི་ལམ་འབྲས་གསུམ་གྱི་བག་ཆགས་དང་བྲལ་བའི་ཆ་ལ་སོགས་པ་རྟག་པ་ཇི་སྙེད་པ་ཐམས་ཅད་ཚང་བས་དེའི་གནད་ཀྱིས་སྒྱུ་ལུས་གཉིས་འོད་ཟུང་གཉིས་འབྲས་དུས་རྣམས་ཀྱི་
སྐབས་སུ་ཡང་ན་མ་མཁས་གར་ཁྱབ་ཏུ་སྐུ་གཅིག་ཉིད་ཀྱིས་ཁྱབ་པ་དེ་བྱུང་བར་སྣང། དོན་གྱི་དབང་འདི་གཟིགས་ནས་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཡང་དག་མཐའ་མངོན་དུ་བྱེད་པ་སྤྱོད་པའི་གནོད་རྟོགས་པ་ལ་རག་ལས་རང་གསུངས་ཏེ། དེས་ན་
གསང་བདེ་འཇིགས་གསུམ་འཁོར་ཆེན་རྣམས་ཀྱི་བསྐྱེད་རིམ་བསྒོམ་དུས་མཚན་བརྗོད་ལས། ནམ་མཁའ་ཁྱབ་པར་གར་བྱེད་པ། ཞེས་སོགས་གསུངས་པ་ལྟར། ནམ་མཁས་གར་ཁྱབ་ཏུ་སྐུས་ཁྱབ་ཅིང་སངས་རྒྱས་ཀྱི་ཞིང་ཁམས་རྣམས་དང། སངས་

[006B] དེ་དག་གི་མཛད་པ་དང་ཡོན་ཏན་ཐམས་ཅད་བ་སྤུའི་ཁུང་བུ་རེར་སྣང་ཞིང། དེ་རྣམས་ཀྱང་རང་གི་བདེ་སྟོང་གི་རྣམ་རོལ་དུ་བལྟ་བ་ནི་རྗེ་བདག་ཉིད་ཆེན་བོའི་སྙན་བརྒྱུད་ཀྱི་དགོངས་བར་སྣང་སྙམ་ལགས། ཆོས་ཀུན་བདེན་གྲུབ་
ཞིག་པའི་ཆོས་ཉིད་དེའི། །འབྲས་བུར་ཀུན་རྫོབ་རྣམ་པར་བཀྲ་བ་གནས། །ཀུན་རྫོབ་དེ་ཡི་འབྲས་བུའང་ཆོས་ཉིད་དེ། །དེ་ནི་སྟོང་ཉིད་རྒྱུ་འབྲས་འཆར་ཚུལ་ནི། །དང་པོའི་ལས་ཅན་མཉམ་གཞག་ངོ་བོ་ན། །འཁྲུལ་སྣང་བདེན་གྲུབ་བཤིག་པའི་སྟོང་སངས་
ངོར༑ ༑དམིགས་ཡུལ་སྟོང་རྒྱུའི་ཀུན་རྫོབ་སྣང་བ་དེ། །མ་ཤོར་ཆང་ལྟའི་གཡངས་ལས་གྲོལ་ལམ་སྙམ། །འོན་ཀྱང་བླ་མེད་ཐེག་པའི་ལུགས་སྲོལ་མཆོག་སེམས་ལ་ཕྱི་ནང་རྐྱེན་གྱིས་བསྡུས་བལྟས་ནས། །སེམས་ཀྱི་ཆོས་ཉིད་སེམས་ཀྱིས་མཐོང་བ་དེ། །ཆོས་
སྐུ་མངོན་གྱུར་ཐབས་མཆོག་བླ་ན་མེད།།    ༈    །།ན་མོ་བཛྲ་བཧཻ་ར་ཝཱ་ཡ། གང་ཞིག་ཡིད་ལ་དྲན་པས་འཆི་བདག་སྡེ་ཆེན་དྲུངས་འབྱིན་ཅིང། །བདེ་ཆེན་ལྷན་ཅིག་སྐྱེས་པའི་ཡེ་ཤེས་བདེ་བླག་ཉིད་དུ་སྩོལ་མཛད་པ། །ཐུབ་དབང་ལྷ་ཡི་ལྷ་མཆོག་
བློ་བཟང་འཇམ་དཔལ་ཁྲོ་བོའི་རྒྱལ། །རྡོ་རྗེ་འཆང་དབང་གཤིན་རྗེའི་གཤེད་དེར་ཕྱི་ནང་གསང་གསུམ་ཕྱག་བགྱིད་དོ། །མགོན་དེའི་རིམ་གཉིས་བདུད་རྩིའི་ཟིལ་དང་ར་ཆུས། །བདག་བློའི་བུམ་བཟང་འགེངས་མཛད་དཀྱིལ་འཁོར་གཙོ། །དངོས་བརྒྱུད་བླ་མར་ཉེར་
བསྟེན་དྲིན་ཅན་རྗེ། །ཀུན་གྱི་ཞབས་པ་བྱང་ཆུབ་བར་དུ་བསྟེན། །སྒྱུ་འཕྲུལ་རྡོ་རྗེ་གདོང་བརྒྱའི་མེ་ཆེན་འཕྲོ། །རྡོ་རྗེ་ཤུགས་ཅན་ལྷ་ཀུན་དྲག་ཤུལ་སྤྱོད། །ཕྱུགས་བདག་གཽ་རི་རྒྱལ་བྱེད་སྦྲང་རྩིར་བྱེད། །ཟ་བྱེད་ཡ་མཱ་ནཏ་ཀས་དགེ་ལེགས་སྩོལ། །ཁྱོད་ཀྱི་རིམ་གཉིས་

[007A]༄༅། །ཟབ་མོ་ཕན་བདེའི་དཔྱིད། །རབ་རྫོགས་འཆི་མེད་བཏུང་བ་འདིར་སྤེལ་གྱི། །སྙིགས་དུས་ཚེ་འདིར་རྡོ་རྗེ་འཆང་འགྲུབ་པའི།། ཐུགས་རྗེའི་འཇུག་པ་དུས་ལས་མ་གཡེལ་ཞིག་དེ་ཡང་རྩ་བའི་རྒྱུད་ཀྱི་རྒྱལ་པོ་རྟོག་པ་བདུན་པ་ལས་
དུར་ཁྲོད་དང་ནི་ཆུ་ཀླུང་གི་འགྲམ་དང། ཤིང་གཅིག་དང། མཚན་མ་གཅིག་པའམ། བཞི་མདོའི་གནས་སམ། མ་མོའི་ཁྱིམ་མམ། ལྷ་ཁང་དུ་གནས་ལ། འཇིགས་བྱེད་ཆེན་པོའི་རྒྱུད་འདིར་དབང་བསྐུར་བའི་རྣལ་འབྱོར་པས། བསད་པ་དང་བསྐྲད་པ་དང། རེངས་
པ་དང། དབྱེ་བ་དང། རྨོངས་པ་དང། རལ་གྲི་དང། མིག་སྨན་དང། རོ་དང། འབྱུང་པོ་དང། རོ་ལངས་དང། གནོད་སྦྱིན་དང། གནོད་སྦྱིན་མོ་དང། ཀླུ་ལ་སོགས་པ་ཆོ་ག་འདིས་བསྒྲུབ་བར་བྱའོ། ཞེས་གསུངས་པ་ལྟར། ལུགས་འདིའི་དཀྱིལ་འཁོར་ཆེན་པོར་
དབང་བཞི་རྫོགས་པར་ཐོབ་ཅིང། དམ་ཚིག་དང་སྔོམ་པ་མིག་གི་འབྲས་བུ་ལས་ཀྱང་ཆེས་ཅེས་སྤྲས་སུ་བསྲུང་བ་གཙོ་བོར་བྱེད་པའི་གང་ཟག་གིས། དུར་ཁྲོད་ལ་སོགས་པ་རྒྱུད་ཉིད་ནས་དངོས་སུ་གསུངས་བའི་གནས་ཁྱད་པར་ཅན་རྣམས་སམ། ཡང་ན་རང་
གི་གནས་ཁང་ལ་སོགས་པ་ཡིད་དང་མཐུན་པའི་གནས་སུ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་ཆེན་པོས་འཇིག་རྟེན་དང་འཇིག་རྟེན་ལས་འདས་པའི་མཐུན་མོང་དང་ཐུན་མོང་མ་ཡིན་པའི་དངོས་གྲུབ་རྣམས་བསྒྲུབ་སྟེ་བླ་ན་མེད་བའི་
ཡེ་ཤེས་དཔལ་བློ་བཟང་ཐུབ་དབང་རྡོ་རྗེ་འཇིགས་བྱེད་ཆེན་པོའི་གོ་འཕང་མངོན་དུ་བྱེད་པ་ནི་རང་གིས་ཐོབ་པའི་དལ་འབྱོར་དོན་ལྡན་དུ་བྱ་བའི་ཐབས་དམ་པའོ། །དེ་ལ་ཡང་བསྐྱེད་པའི་རིམ་པས་སྦྱང་གཞི་བྱེད་འཕྲོད་པའི་གནད་ཀྱིས་རྒྱུད་ཡོངས་སུ་སྨིན་པར་

[007B] རྫོགས་པའི་རིམ་པ་ཟབ་ལམ་རྡོ་རྗེའི་རྣལ་འབྱོར་ཆེན་པོས་སྒྱུ་འོད་ཟེར་གསུམ་གྱི་ལམ་བསྒྲུབ་པ་ནི་ལམ་བགྲོད་ཚུལ་གྱི་རིམ་བ་ཡིན་ཏེ། བསྐྱེད་པའི་རིམ་ལ་ལེགས་གནས་ཤིང། །རྫོགས་བའི་རིམ་པ་འདོད་རྣམས་ལ། །ཐབས་འདི་རྫོགས་པའི་
སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། ཞེས་གསུངས་པ་ལྟར་རོ། །དེ་ལྟ་བུའི་རིམ་གཉིས་བསྒོམ་པ་ལ་ཡང། རྡོ་རྗེ་འཇིགས་བྱེད་ལྷ་བཅུ་གསུམ་མའི་དཀྱིལ་འཁོར་དང་རོ་ལངས་བ་རྒྱད་སྐོར་གྱི་དཀྱིལ་འཁོར། ཞེ་དགུ་མའི་དཀྱིལ་འཁོར། བཻ་
རོ་ཙ་ན་རཥྐི་ཏའི་ལུགས་ཀྱི་དཀྱིལ་འཁོར། ཞལ་གཅིག་ཕྱག་གཉིས་པའི་དཀྱིལ་འཁོར་སོགས་དུ་མ་བཞུགས་པའི་རྣམ་བཞག་རྣམས་ནི་བོད་དུ་འང་འགྱུར་ཞིང། དབུ་སྟོང་ཕྱག་བྱེ་བ་ཅན་ལ་སོགས་པ་ནི་རྒྱུད་འབུམ་པར་བཞུགས་བར་གསུངས་ཤིང་ཕྱོགས་འདིར་མ་
ཕེབས་པར་བཤད་དེ། ཚུལ་དེ་རྣམས་ལས་འདིར་ནི་དཔའ་བོ་གཅིག་པའི་རིམ་གཉིས་ཀྱི་རྣམ་གཞག་བཤད་པར་བྱ་བ་ཡིན་ནོ། །དེ་ལ་གསུམ། ཐུན་གྱི་མགོར་ཇི་ལྟར་བྱ། ཐུན་གྱི་དངོས་གཞི་ལ་ཇི་ལྟར་བྱ་བ། ཐུན་གྱི་མཇུག་ཏུ་ཇི་ལྟར་བྱ་བའོ། །དང་པོ་ནི། ཁམས་
གསུམ་འགྲོ་བའི་བླ་མ་ཙོང་ཁ་པ་ཆེན་པོས་མཎྜལ་བྱི་དོར་བྱས་ལ་ཞེས་པ་དང་ལྷ་དང་འབྱུང་པོ་ལ་གཏོར་མ་ཕུལ་ཏེ་གཤེགས་པར་བྱའོ་ཞེས་གསུངས་པ་ལྟར། བསྒྲུབ་པའི་གནས་སུ་རྒྱུད་ཀྱི་རྒྱལ་པོའི་བྲིས་སྐུའི་རྟོག་པ་ལས་འབྱུང་བ་བཞིན་འདུ་བྱས་པའི་ཐང་
སྐུ་བརྐྲམས་ཤིང། མདུན་དུ་བཅོམ་ལྡན་འདས་ལ་འབུལ་བའི་དམར་གཏོང་སྙིང་གཟུགས་མ་དང། མཆོད་ཡོན། ཞབས་བསིལ། དྲི༑ མེ་ཏོག། བདུད་སྤོས། མར་མེ། ཞལ་ཟས། རོལ་མོ་རྣམས་བདག་བསྐྱེད་ཀྱི་དབང་དུ་བྱས་ཏེ་རང་གི་གཡས་ཕྱོགས་

[008A]༄༅། །ནས་མགོ་བརྩམས་པ་དང། འབུལ་ཡུལ་གསར་དུ་སྤྱན་དྲངས་པའི་ལྷ་རྣམས་ཀྱི་གཡས་ཕྱོགས་ནས་མགོ་བརྩམས་པ་དག་དང། སྔོན་འགྲོའི་གཏོར་མ་དམར་གཏོར་ཟླུམ་པོ་ཉེར་སྤྱོད་དང་བཅས་པ་དང། རང་གི་ཉེ་ལོགས་
སུ་ཀ་པཱ་ལ་ནང་མཆོད་ཀྱིས་གང་བ་དང། རྡོ་རྗེ་དྲིལ་བུ། ཅང་ཏེའུ་སོགས་འདུ་བྱས། ཡང་འབྱོར་ན་རྟོག་པ་དང་པོ་ལས་འབྱུང་བའི་གདོན་ཆེན་པོ་དག་གི་ཤ་རྣམས་ཀྱང་དངོས་སམ་གཟུགས་སུ་བྱས་པ་དག་སྣོད་གཙང་མར་བཤམས། བདུད་རྩི་རིལ་
བུའམ་བྱིན་གྱིས་བརླབས་པའི་ནང་མཆོད་ལྕེ་ཐོག་ཏུ་བཞག་པས་ཁ་དག་པར་བྱ། དང་པོར་ཐ་མལ་གྱི་སྣང་ཞེན་གྱི་ངང་ནས་མཆོད་བྱིན་རླབས་སོགས་མི་ནུས་པས། རང་ཉིད་སྐད་ཅིག་གིས་སོགས་བརྗོད་པ་དང་དུས་མཉམ་དུ་རང་གི་གདགས་གཞིའི་
ཕུང་པོ་འོད་ཀྱི་རང་བཞིན་དུ་མཐའ་ནས་སྙིང་གི་ཐང་དུ་ཡལ་ནས་སྟོང་སངས་དུ་གྱུར་པའི་སྣང་ངོར་སྣང་བའི་དུ་བསྡུས་པའི་སྟོང་སངས་དང། ངེས་ངོར་ཆོས་ཐམས་ཅད་རྟོགས་པས་བཏགས་པ་ཙམ་མ་གཏོགས་རང་གི་ངོ་བོས་གྲུབ་པ་རྡུལ་ཙམ་ཡང་
མེད་པར་ངེས་པའི་ངེས་ངོ་གཉིས་སྣང་ངོ་དང་ངེས་ངོའི་ཁྱད་པར་ཤེས་པར་བྱས་ནས་མཉམ་པར་བཞག་སྟེ། སྟོང་སངས་དེའི་ངང་ནས་རང་གི་གོ་སར་སྣ་ཚོགས་པདྨ་ཁ་གྱེན་དུ་བསླངས་པའི་ལྟེ་བར་ཉི་མའི་དཀྱིལ་འཁོར་ཤེལ་དམར་གྱི་གྱ་མཎྜལ་ཁ་
སྤུབ་པ་ལྟ་བུ་དེའི་སྟེང་དུ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཆེན་པོ་བཟོད་པར་དཀའ་བའི་གཟི་བརྗིད་དྲག་པོ་ཅན། དབུ་རིལ་པོ་མ་ཧེ་དྲག་པོར་ཁྲོས་པའི་གདོང་པ་སྟེ་ཤངས་ཀྱི་སྟེང་ན་ཁྲོ་གཉེར་དྲག་པོ་འཁྱིལ་ཞིང་སྤྱན་རྩ་ཁྲག་རློན་ལྟར་

[008B] འབར་བའི་རྭ་རྣོན་པོ་གཉིས་ཀྱི་རྩེ་མོར་མེ་ལྕེ་དྲག་ཏུ་འཕྲོ་བས་ཚངས་པའི་འཇིག་རྟེན་ཀྱང་བསྲེག་བ་ལྟ་བུ། སངས་བུག་གཉིས་ཟངས་དུང་མེར་བསྲེགས་པ་ལྟ་བུ་དམར་སེང་ངེ་བ་
ལས་དྲག་པོའི་འཐོར་རླུང་བསྐལ་པའི་མེ་དང་འདྲེས་པ་ལྟ་བུའི་དབུགས་ཀྱི་རྒྱུན་འཕྲོ་ཞིང། དབུ་སྐྲ་ཁམ་སེར་ནམ་མཁའི་ཁྱོན་ཀུན་ཡོངས་སུ་ཁྱབ་པ་ལྟ་བུར་བརྫེས་པ། ཕྱག་གི་སེན་མོ་རྣམས་ལྕགས་ཀྱུ་ལྟར་རྣོ་ཞིང་རིང་ལ་ཕྱག་མཐིལ་རྣམས་ཁྲག་རློན་པ་
གསར་པ་བྱུགས་པ་ལྟར་དམར་ག་ཕྱག་གཡས་ཀྱིས་རྡོ་རྗེས་ཡུ་བ་བྱས་པའི་འབར་བའི་གྲི་གུག་དང། གཡོན་པས་ཐོད་པ་བདུད་བཞིའི་ཁྲག་དང་བདུད་རྩི་ལྔས་གང་བ་ཐུགས་ཀར་སྟེང་འོག་ཏུ་འཛིན་ཅིང། ཞབས་གཡས་བསྐུམས་པ་ལས་གཡོན་པ་མཐོ་ལྔའི་
བར་དུ་བརྐྱངས་པ། གསུས་ཁྱིམ་རབ་ཏུ་ཆེ་ཞིང་འཕྱང་བ། དབུ་ལ་ཐོད་པ་བསྐམ་པོ་རྫོགས་པ་ལྔའི་རྩེ་མོར་རིགས་ལྔའི་སྐུས་དབུས་སུ་མཚན་པའི་པ་ཏྲ་རིས་དང་ཐོད་སྐམ་རྣམས་ཀྱི་ཁ་ནས་འཕྱང་བའི་ཟར་ཚགས་རྣམས་དང་སྐུ་སྟོད་ལ་མཆོད་ཕྱིར་ཐོགས་
སམ་སེར་ལ་ཁ་དང། སྐུ་སྐེད་དུ་འོག་པགས། ཕྱག་ཞབས་ལ་གདུ་བུ་རྣམས་ཀྱིས་སྤྲས་པ། གླང་ཆེན་གྱི་ཀོ་རློན་རྒྱབ་ཏུ་གསོལ་ཞིང་བདེ་བ་ཆེན་པོའི་བདག་ཉིད་ཀྱི་ལིང་ག་གྱེན་དུ་བསྒྲེངས་པ་སྟོང་གསུམ་གྱི་ཁྱོན་ཐམས་ཅད་ཁྱབ་པའི་ཡེ་ཤེས་ཀྱི་མེ་དྲག་
ཏུ་འབར་བའི་དབུས་ན་བཞུགས་པ། སྐྱོན་ཀུན་ཟད་ཡོན་ཏན་ཀུན་ལྡན་གྱི་བཅོམ་ལྡན་འདས་དེ་ངའོ་སྙམ་པའི་ང་རྒྱལ་དང་གསལ་སྣང་ཅི་ནུས་སུ་བསྒྲུབ། དེ་ནས་ནང་མཆོད་ཀྱི་སྒྲུབ་གཞི་ཀ་པཱ་ལ་བདུད་རྩིར་བཅས་པ་ལ་དམིགས། ཧྲཱི་ཥྚཱི་བསང་བ་དང་

[009A]༄༅། །དུས་མཉམ་དུ་རང་གི་སྙིང་ཁར་ཉི་མའི་དཀྱིལ་འཁོར་གྱི་སྟེང་དུ་གནས་པའི་ཧཱུཾ་ཡིག་མཐིང་ཨང་ལ་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས་པའི་སྣེ་ལ། ཁྲོ་བོ་པ། གཤིན་རྗེ་གཤེད་མི་བཟང་པའི་དྲག་ཤུལ་ཅན་
སྤྲོས་ཏེ་ནང་མཆོད་ཀྱི་སྒྲུབ་གཞིར་གནས་པའི་བགེགས་ཐམས་ཅད་རྒྱ་མཚོའི་ཕི་རོལ་དུ་བསྐྲད་ཅིང་ཞོབ་ཐུལ་གྱིས་བསྲེགས་པར་བསྒོམ་ཞིང་ཁྲོ་བོ་རྣམས་རང་གི་སྙིང་ཁའི་ས་བོན་ལ་ཐིམ་པར་བསྒོམ། ཨོཾ་སྭ་བྷ་ཝ་སོགས་བརྗོད་པ་དང་དུས་མཉམ་དང་
ནད་མཆོད་ཀ་པཱ་ལ་དང་བཅས་པ་མཐའ་ནས་འོད་དུ་མེར་གྱིས་ཞུ་སྟེ། སྣང་ངོར་འཇའ་ཡལ་བ་བཞིན་དུ་སོང་བ་ལ་ངེས་ངོར་མིང་བརྔས་བཞག་པ་ཙམ་མ་གཏོགས་རང་གི་ངོ་བོས་གྲུབ་པ་རྡུལ་ཙམ་ཡང་མེད་པའི་ངེས་ཤེས་བསྐྱེད་ནས་སྦྱངས་སྟོང་སངས་དེའི་
ངང་ནས་ནང་མཆོད་ཀྱི་གོ་སར་རླུང་གི་ས་བོན་ཡཾ་སྔོན་པོ་ཞིག་ཐོལ་གྱིས་བྱུང་བ་འོང་དུ་མེར་གྱིས་ཞུ་བ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བཅད་ཁ་རང་ལ་བསྟན་པ་གཡས་གཡོན་གཉིས་སུ་བ་ངན་གཡོ་བཞིན་པས་མཚན་པ་
དེའི་སྟེང་དུ་མེའི་ས་བོན་རཾ་དམར་པོ་ཞིག་བྱུང་བ་འོད་དུ་མེར་གྱིས་ཞུ་བ་ལས་མེའི་དཀྱིལ་འཁོར་དམར་པོ་གྲུ་གསུམ་བརྩེ་མོ་ཕར་བསྟན་པ་རཾ་གྱིས་མཚན་པ། དེའི་སྟེང་དུ་སྐྱེ་བ་མེད་པའི་དོན་སྟོན་བའི་ཨ་ཡིག་གསུམ་འོད་དུ་ཞུ་བ་ལས་བྱུང་བའི་མི་
མགོ་རློན་པ་བཅད་མ་ཐག་པ་ལྟ་བུ་མིག་ཧྲིག་གེ་བ་སྐྲ་ཉིལ་ལེ་བ། ཨཱ་དཀར་པོ་འོད་དུ་ཞུ་བ་ལས་བྱུང་བའི་ཐོད་པ་དཀར་པོ་ཕྱི་དཀར་ལ་ནང་དམར་བའི་ནང་གི་ཤར་དུ་རྣམ་སྣང་གི་ས་བོན་བྷཱུཾ་ཡིག་ཞིག་བྱུང་བ་འོད་དུ་མེར་གྱིས་ཞུ་བ་ལས་བྱུང་བའི་བ་ལང་

[009B] ལྷོར་རིན་ཆེན་འབྱུང་ལྡན་གྱི་ས་བོན་ཨཾ་ཡིག་ཞིག་བྱུང་བ་འོད་དུ་མེར་གྱིས་ཞུ་བ་ལས་བྱུང་བའི་ཁྱིའི་ཤ་མིང་ཡིག་དང་པོ་ཀུས་མཚན་པ། ནུབ་ཏུ་འོད་དབག་མེད་ཀྱི་ས་བོན་ཛྲ་ཡིག་ཞིག་བྱུང་བ་འོད་དུ་མེད་གྱིས་ཞུ་བ་ལས་
བྱུང་བའི་གླང་པོ་ཆེའི་ཤ་མིང་ཡིག་དང་པོ་ངས་མཚན་པ། བྱང་དུ་དོན་གྲུབ་ཀྱི་ས་བོན་ཁཾ་ཡིག་ཞིག་བྱུང་བ་འོད་དུ་མེར་གྱིས་ཞུ་བ་ལས་བྱུང་བའི་རྟའི་ཤ་མིང་ཡིག་དང་པོ་ཧས་མཚན་པ། དབུས་སུ་མི་བསྐྱོང་པའི་ས་བོན་ཧཱུཾ་ཡིག་ཞིག་འོང་དུ་མེར་གྱིས་ཞུ་བ་
ལས་བྱུང་བའི་མིའི་ཤ་མིང་ཡིག་དང་པོ་ནས་མཚན་པ་རྣམས་བྱུང་བར་མོས་ཏེ། དེ་དག་ལ་ནི་ཤ་ལྔ་ཞེས་སམ་ལྕགས་ཀྱུ་ལྔ་ཞེས་བྱ་ཞིང། དེ་ནས་ཤར་ལྷོར་སྤྱན་མའི་ངོ་བོ་ལཾ་ཡིག་ཞིག་བྱུང་བ་འོད་དུ་མེར་གྱིས་ཞུ་བ་ལས་བྱུང་བའི་དྲི་ཆེན་མིང་ཡིག་དང་པོ་བིས་
མཚན་པ། ལྷོ་ནུབ་ཏུ་མཱ་མ་ཀིའི་ངོ་བོ་མཾ་ཡིག་ཞིག་བྱུང་བ་འོང་དུ་མེར་གྱིས་ཞུ་བ་ལས་བྱུང་བའི་རཀྟ་མིང་ཡིག་དང་པོར་ས་མཚན་པ། ནུབ་བྱང་དུ་གོས་དཀར་མོའི་ངོ་བོ་པཾ་ཡིག་ཞིག་བྱུང་བ་འོང་དུ་མེར་གྱིས་ཞུ་བ་ལས་བྱུང་བའི་བྱང་སེམས་དཀར་བོ་མིང་ཡིག་དང་པོ་
ཤུས་མཚན་པ། བྱང་ཤར་དུ་སྒྲོལ་མའི་ངོ་བོ་ཏཱ་ཡིག་ཞིག་བྱུང་བ་འོང་དུ་མེར་གྱིས་ཞུ་བ་ལས་བྱུང་བ་རྐང་མར་མིང་ཡིག་དང་པོ་མས་མཚན་པ། དབུས་སུ་རྡོ་རྗེ་དབྱིངས་ཀྱི་དབང་ཕྱུག་མའི་ངོ་བོ་བཾ་ཡི་་ཞིག་བྱུང་བ་འོད་དུ་མེར་གྱིས་ཞུ་བ་ལས་བྱུང་བའི་དྲི་ཆུ་མིང་
ཡིག་དང་པོ་མུས་མཚན་པར་བསྒོམ་སྟེ་འདི་རྣམས་ནི་བདུད་རྩི་ལྔའམ་སྒྲོན་མ་ལྔ་ཞེས་བྱ་བ་ཡིན་ནོ། །དེ་དག་གི་སྟེང་དུ་སངས་རྒྱས་ཐམས་ཅད་ཀྱི་སྐུ་རྡོ་རྗེའི་ངོ་བོ་ཨོཾ་དཀར་པོ། དེའི་འོག་ཏུ་སངས་རྒྱས་ཐམས་ཅད་ཀྱི་གསུང་རྡོ་རྗེའི་ངོ་བོ་ཨཱ་དམར་པོ་

[010A]༄༅། །དེའི་འོག་ཏུ་སངས་རྒྱས་ཐམས་ཅད་ཀྱི་ཐུགས་རྡོ་རྗེའི་ངོ་བོ་ཧཱུཾ་སྔོན་པོ་རྣམས་བརྩེགས་པའི་ཚུལ་གྱིས་གནས་བ། དེ་ནས་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་འོག་གི་རླུང་ལ་འཕོག་སྟེ་གཡོས་པས་མེ་ལྕེ་ཆེར་འབར་
ཐོད་པའི་རྫས་ཐམས་ཅད་ལུམ་ལུམ་ཞུ་ཞིང་ཁོལ་ནས་ཁ་དོག་དམར་སེར་ལ་དངུལ་ཆུའི་མངགས་འདྲེས་པ་ལྟ་བུར་གྱུར་པའི་སྐབས། ཨོཾ་ལས་འོད་ཟེར་འཕྲོས་པས་སྐུ་རྡོ་རྗེ་ཐམས་ཅད་རྣམ་སྣང་གི་ལྷ་ཚོགས་དང། ཨཱ་ལས་འོད་ཟེར་འཕྲོས་པས་གསུང་
རྡོ་རྗེ་ཐམས་ཅད་འོད་དཔག་མེད་དང། ཧཱུཾ་ལས་འོད་ཟེར་འཕྲོས་པས་ཐུགས་རྡོ་རྗེ་ཐམས་ཅད་མི་བསྐྱོད་པའི་རྣམ་པར་སྤྱན་དྲངས་ཏེ་ཡི་གེ་སོ་སོ་ལ་ཐིམ་པའི་རྐྱེན་གྱིས། ཧཱུཾ་ཐོད་པར་ལྷུང་ནས་ཞུ་ཞིང་བདུད་རྩི་དང་འདྲེས་པས་རྫས་རྣམས་ཀྱི་ཁ་དོག་དྲི་རོ་ནུས་
པའི་སྐྱོན་རྣམས་སྦྱངས། ཨཱ་ཐོད་པར་ལྷུང་ནས་ཞུ་བས་རྫས་རྣམས་ཁ་དོག་དྲི་རོ་ནུས་པའི་ཡོན་ཏན་མཐའ་ཡས་བ་དང་ལྡན་པས་བདུད་རྩིར་རྟོགས་བར་བྱས། ཨོཾ་ཐོད་པར་ལྷུང་ནས་ཞུ་བས་ཇི་ཙམ་ལོངས་སྤྱད་ཀྱང་ཟད་པ་མེད་པའི་མང་
པོར་སྤར་ཞིང་སྤེལ་བར་གྱུར་པར་བསྒོམ་ཞིང་འབྲུ་གསུམ་ལན་གསུམ་བརྗོད་པ་ནི། ནང་མཆོད་བྱིན་གྱིས་རློབ་ཚུལ་ཡིན་ལ། དེ་ཡང་ཁྲོ་བོ་སྤྲོ་ཞིང་སྔགས་བརྗོད་པ་ནི་བསང་བ་དང། སྭ་བྷཱ་ཝ་བརྗོད་ཅིང་འོང་དུ་ཞུ་བ་ནི་སྦྱང་བ་དང། ཡཾ་ལ་སོགས་བའི་
ས་བོན་ལས་རླུང་ནས་འབྲུ་གསུམ་གྱི་བར་གསལ་འདེབས་པ་ན་བསྐྱེད་པའམ་རྟོགས་པར་བྱེད་པ་དང། རླུང་གཡོས་པ་ནས་འབྲུ་གསུམ་བརྗོད་བའི་བར་ནིས་སྦར་བ་ཞེས་བྱ་བ་ཡིན་ནོ། །དེ་དག་གི་ངེས་དོན་ནི་འདི་ལྟར་ཤེས་པར་བྱ་སྟེ། ཁྲོ་བོ་སྙིང་སྤྲོས་བསང་

[010B] །ཉོན་མོངས་རྩད་ནས་འབྱིན་པའི་རྣམ་བར་རོལ། །སྟོང་སྦྱངས་ཆོས་ཉིད་དབྱིངས་ལས་མ་འདས་པས། །རྒྱུ་འབྲས་རྟེན་འབྲེལ་གཤིས་ལ་ཅིར་ཡང་བཏུབ། །ཡང་གཅིག་དཔེ་དོན་འོང་གསལ་དབྱིངས་ཆེན་པོར། །རྡུལ་མུན་སྙིང་སྟོབས་བསངས་
ཤིང་སྤྲོས་ཀུན་སྡུད། །ཆོས་དབྱིངས་དེ་ཉིད་སྒེག་མོར་ཤར་བ་ལ། །སྟོང་པའི་ཁྱེའུ་ཆུང་རོལ་པའི་དབང་གཞུ་བཀྲ་རླུང་མེ་ཆུ་ས་མཁའ་དབྱིངས་འབྱུང་བ་ལྔ། །ཕྱི་ནང་སྐྱེས་བུའི་ལུས་གནས་དབང་བྱས་ཏེ། །འཆི་མེད་འགྲུབ་ཕྱིར་འགུགས་བའི་ལྕགས་ཀྱུ་ལྔ།།
གསལ་བྱེད་སྒྲོན་མར་བཅས་པ་ཡོངས་སུ་བསྐྱེད། །ཡང་ན་མི་སྣང་མངོན་ཤེས་ལྔ་སོགས་དང། །ཕུང་བོ་ཁམས་དང་སྐྱེ་མཆེད་རིགས་ལྔ་དང། །ཡུམ་ལྔར་སྒྱུར་བྱེད་རྫས་བཅུ་བཏགས་ཙམ་ལས། །མ་གྲུབ་གནས་ལུགས་མཚོན་ཕྱིར་མིང་གིས་མཚན། །རླུང་
གཡོས་མེ་སྦར་རྫས་ཞུ་ཁོལ་བའི་ནང། །རྡོ་རྗེ་གསུམ་ཞུགས་བདུད་རྩིར་གྱུར་པ་ནི། །མྱངས་པས་གནས་གསུམ་མཁའ་འགྲོ་དབང་བྱེད་ཅིང། །བླ་མ་ཡི་དམ་ཐུགས་རྗེ་མྱུར་དུ་འཇུག། ཡང་ན་ཙཎྜ་ལཱི་ཡིས་སྦར་པའི་མེས། །སྤྱི་བོའི་ཧཾ་ཡིག་ཞུ་བས་སྐུ་གསུང་
ཐུགས། །རྡོ་རྗེ་གསུམ་གྱི་ངོ་བོ་ལྷན་སྐྱེས་བདེ། །འགྲུབ་འདི་བླ་མེད་ལམ་དེའི་ཁྱད་པར་ཆོས། ཞེས་པའི་ཚུལ་རྣམས་ཀྱི་ཤེས་པར་བྱའོ། །དེ་ནས་མཆོད་བ་བྱིན་གྱིས་བརླབ་པ་ལ། ཧྲཱི་ཥྚཱི་བརྗོད་ཅིང་ཁྲོ་བོ་སྤྲོས་ཏེ་བསང་བ་དང། སྭ་བྷཱ་ཝས་སྟོང་པར་སྦྱོང་
བ་རྣམས་རྫས་སྔར་དང་འདྲ་ལ། སྟོང་པའི་ངང་ལས་གོ་ས་སོ་སེར་ཨ་ཡིག་རེ་ཐོལ་ཐོལ་བྱུང་བ་འོད་དུ་མེར་མེར་ཞུ་བ་ལས་བྱུང་བའི་ཀ་པཱ་ལའི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་དགྲ་བགེགས་བསྒྲལ་བའི་སྙིང་ཁྲག་གི་མཆོད་ཡོན། ཡང་དེ་ལྟ་བུ་ལ་ལྷའི་བདུད་རྩི་

[011A]༄༅། །བསིལ་བར་བྱིན་པའི་ཞབས་བསིལ་དང། དྲི་ཆབ། དབང་པོ་ལྔའི་མེ་ཏོག་ཤ་ཆེན་གྱི་དུད་པ། ཞུན་ཆེན་གྱི་མར་མེ། ཤ་རུས་ཀྱི་ཞལ་ཟས། མི་རྐང་ལ་སོགས་པའི་རོལ་མོ་རྣམས་རང་བཞིན་སྟོང་པ་སྟེ་ངོ་བོས་གྲུབ་པ་བཀག་པའི་བདག་
ཉིད་དང་བདེ་བ་ཆེན་པོ་ཟུང་དུ་འཇུག་པའི་ཡེ་ཤེས། རྣམ་པ་ནི་མཆོད་རྫས་སོ་སོའི་རྣམ་པ་དབྱིབས་དང་ཁ་དོག་ཕུན་སུམ་ཚོགས་ཤིང་ནམ་མཁའི་ཁམས་ཀུན་གང་བ། བྱེད་ལས་ཏེ་ནུས་པའམ་འཕྲིན་ལས་ནི་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་
བདེ་བ་ཁྱད་པར་ཅན་སྟེར་ནུས་པར་གྱུར་པར་བསྒོམས་ནས།    ༈    །འདིར་གཞི་བདག་གལ་ལྕམ་པར་བསྒང་བ་གཏོང་བར་འདོད་པས་བཤོས་བུ་དམར་པོ་ལྟ་སྤེའི་དབྱིབས་ཅན་རྩེ་མོར་ལྕོག་བཞི་དང། དར་ལྕོག་སྲིན་བྱ་འུག་པ་རྣམས་ཀྱིས་སྤྲས་
ཤིང་འོག་ཏུ་བང་རིམ་གསུམ་ལ་སྡིག་པ་རྭ་ཅན། བྱི་ལ། སྦལ་པ་ལ་སོགས་པའི་གཟུགས་ཀྱིས་སྤྲས་པ་བཤམས། གཞན་ཡང་ཟས་སྣ། བསངས་དུད། ཞོ་དར་སོགས་ལེགས་པར་འདུ་བྱས་ལ། ཡི་དམ་གང་བྱེད་ཀྱི་བདག་བསྐྱེད་སྔོན་དུ་འགྲོ་
བས། མཆོད་གཏོར་རྣམས་གཞི་བདག་གཏོར་མ་ལྟར་དང། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་རང་གི་མདུན་དུ་བཙན་མཁར་དམར་པོ་མཐོ་ཞིང་འཇིགས་པ་མི་མགོ་དང་རྒྱུ་
མའི་ལྔ་ལྡིས་བརྒྱན་པའི་ནང་དུ། བཙན་རྟ་དམར་པོ་རླུང་གི་ཤུགས་ཅན་རིན་པོ་ཆེའི་སྒ་སྲབ་ཀྱིས་སྤྲས་པ། དེའི་སྟེང་དུ་དགྲ་སྟ་གཾ་གྱིས་མཚན་པ་ཡོངས་སུ་གྱུར་པ་ལས། གལ་ལྕམ་བཤན་ཕ་དམར་པོ་གཏུམ་ཞིང་ཁྲོ་བའི་གཟུགས་ཅན། སྐུ་མདོག་གསར་

[011B] ཕྱག་གཡས་གནམ་ལྕགས་ཀྱི་སྟག་རི་དང། དར་མདུད་གནམ་དུ་བསྒྲེང་ཞིང། གཡོན་པ་བཙན་ཞགས་དམར་པོས་དགྲ་བོའི་བླ་ཚེ་འགུགས་པ། འབར་བའི་མཆེ་བ་རྣོ་དར་ཅན་གཙིགས་ཤིང་གདངས་པའི་མིག་ངན་དགྲ་ལ་བལྟ་བ་
དར་ཐོད་དམར་པོ་དང་དར་དམར་གྱི་གོས་ཁྲབ་རིས་ཅན་སེག་ལྷམ་དང་བཅས་པ་གསོལ་ནས་རྟ་མཆོག་འབར་བའི་སྟེང་ན་བཞུགས་པ། དེའི་གཡས་ཕྱོགས་སུ་གསེར་གལ་ལྕམ་གསེར་གྱི་མདོག་ཅན་ཞི་བའི་ཆ་བྱང། རིན་པོ་ཆེ་ཐོགས་ཏེ་རྟ་དང་
ཤུར་ལ་ཆིབས་པ། དར་གྱི་ན་བཟའ་ཅན། གཡོན་ཕྱོགས་སུ་གཡུ་གལ་ལྕམ་སྐུ་མདོག་སྔོ་ལྗང་ཅུང་ཟད་ཁྲོས་པ་དར་དམར་གསོལ་ཞིང་སྤྲུལ་ཞགས་བཟུང་ནས་རྟ་དཀར་པོ་ལ་ཆིབས་པ། མདུན་དུ་ཞང་པོ་ཁ་ལ་རཱ་ཛ། སྡིག་པ་རྭ་ཅན་ལ་ཞོན་ཞིང་སྦྲུལ་
ཞགས་འཕེན་པ། སྨུག་ནག་རལ་པ་འཛིངས་པ། བདུད་ཀྱི་ཆ་བྱད་ཅན། དར་སྨུག་ནག་གི་ཕོད་ག་གསོལ་བ། འོག་གདོང་ཀླུ་བཙན་པ་སྨུག་ནག་ཁྲམ་ཤིང་དང་སྤྲུལ་ཞགས་འཛིན་པ་སྤྲུལ་ཞགས་ཐོགས་པ་སྤྲུལ་མགོ་ལྔའི་གདེངས་ཀ་ཅན་གྲ་ནག་རྟིང་དཀར་
ལ་ཞོན་པ། བློན་པོ་དོན་གྲུབ་རྒྱལ་པོ་སེར་ནག་མི་མགོ་ལ་ཞོན་པ། ཐལ་མོ་བརྡེ་བ་ཅིང་ཧུ་ཧུའི་སྒྲ་སྒྲོགས་པ། གདོང་བཙན་དམར་པོ་མདུང་དང་ཞགས་པ་ཐོགས་པར་ལུང་ལྟར་རྒྱུག་པ། སྐྱེར་བ་གདོང་བཙན་རྟ་དམར་ཞོན་ཞིང་ལྕགས་དང་ཞགས་
པ་ཐོགས་ནས་རྒྱུག་པ། ལས་བྱེད་བཙན་དམར་མང་པོ་དང། དགྱེས་སྡེ་མོ་ལ་སོགས་པ་གྲངས་མེད་པའི་འཁོར་དང། སྤྱང་གི་འཕར་པ། གསལ་གཡི། ཁྱི་དམར། ཁྲག་གླག་སྲིན་འུག་ལ་སོགས་བ་བྱ་གཅན་གྲངས་མེད་པས་བསྐོར་བའི་གཙོ་འཁོར་ཐམས་

[012A]༄༅། །ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པ། བདག་ཉིད་ཀྱི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཤངས་ཡུལ་བཙན་མཁར་སྨུག་པོ་ནས་བཙན་རྒོད་
གལ་ལྕམ་མཆེད་གསུམ་བཙུན་མོ་སྲས་བློན་འཁོར་དང་བཅས་པ་སྐད་ཅིག་གིས་གནས་འདིར་སྤྱན་དྲངས། ཧེ་ཆོས་སྐྱོང་དྲེགས་པ་ལྕམ་སྲིང་གི་བཀའ་མཉན་འཁོར་གྱི་དཀྱིལ་འཁོར་ནས། །བཙན་རྒོད་འབར་བ་གལ་ལྕམ་པ། །མཆེད་འཁོར་
བཅས་པ་སྐུ་བཞེངས་ཤིག་དབུས་ཕྱོགས་བཙན་མཁར་དམར་པོ་ནས། །བཛྲ་ལ་ལ་བཤན་རྒོད་ཆེ། །དམར་པོའི་མཚན་ཅན་འདིར་སྤྱོན་ལ། །རྣལ་འབྱོར་སྟོང་གྲོགས་གཉན་པོ་མཛོད། །ཤར་ཕྱོགས་ཤེལ་གྱི་སྒོ་ཕྱེ་ལ། །གསེར་གྱི་བདག་པོ་
གསེར་ཆར་འབེབས། །གལ་ལྕམ་ཁྱོད་ནི་བཙུན་མོར་བཅས། །འདིར་སྤྱོན་བཅོལ་བའི་འཕྲིན་ལས་མཛོད། །ནུབ་ཕྱོགས་དུང་གི་ཁང་བཟང་ནས། །གཡུ་ཡི་བཙན་རྒོད་འདིར་གཤེགས་ཤིག་གསེར་སྐྱེམས་བཙན་བཤོས་བཅས་པ་ཡི། །སྟན་
ལ་བཞུགས་ཤིག་བསམ་དོན་བསྒྲུབ། །རྒྱབ་ཕྱོགས་ལྕགས་ཀྱི་རྭ་བ་ནས། །ཁ་ལ་རཱ་ཛ་བདུད་ནག་ཁྱོད། །སྡང་དགྲ་མ་རུངས་གཞོམ་པའི་ཕྱིར། །ཚུར་སྤྱོན་མཐུ་དཔུང་གཉན་པོ་བསྐྱེད། །འཛིན་བྱེད་སྡོམ་བྱེད་རྡུང་བྱེད་སོགས། །ཀུན་ཀྱང་གནས་
འདིར་མྱུར་བྱོན་ལ། །གནོད་བྱེད་ཐལ་བར་རློག་པ་དང། །རྣལ་འབྱོར་བཅོལ་བའི་འཕྲིན་ལས་མཛོད། །ཨོཾ་དམར་པོ་གལ་ལྕམ་ཨེ་ཧྱེ་ཧི། དེ་བཞིན་དུ་ཨོཾ་སེར་པོ་གལ་ལྕམ་ཨེ་ཧྱེ་ཧི། གཡུ་ཡི་གལ་ལྕམ་ཨེ་ཧྱེ་ཧི། ཁ་ལ་རཱ་ཛ་ཨེ་ཧྱེ་ཧི། ཛཛ་

[012B] རྣམ་འཇོམས་གཟུངས་ཐུང་ལན་གསུམ་བཟླས་སྐུ་ཁྲུས་གསོལ་བས་གྲིབ་དང་མི་གཙང་བ་ཐམས་ཅད་བྱང། སྐུ་ལུས་བདེ་བས་ཁྱབ་པར་གྱུར། བདག་གིས་ཁྱོད་ཀྱི་བ་དམ་ཚིག་དང། །འགལ་ཞིང་
ནོངས་པ་ཅི་བགྱིས་པ། །གཙང་བྱེད་སྐུ་ཁྲུས་འདིས་དག་ནས། །འདོད་དོན་ལྷུན་འགྲུབ་འཕྲིན་ལས་མཛོད། །ཨརྒྷཾ་ནས་ཤཔྟའི་བར་གྱིས་མཆོད། གལ་ལྕམ་མཆེད་གསུམ་གྱི་ཞལ་དུ་ཨོཾ་ཨཱཧཱུཾ། ཁ་ལ་རཱ་ཛའི་ཞལ་དུ་ཨོཾ་ཨཱཧཱུཾ། འཁོར་ཚོགས་རྒྱ་
མཚོའི་ཞལ་དུ་ཨོཾ་ཨཱཧཱུཾ། ཞེས་ནང་མཆོད་འབུལ་ཡིག་བརྒྱ་བཟླས། བླ་མའི་དམ་ཚིག་ཉམས་པ་དང། །ཡི་དམ་དམ་ཚིག་ཉམས་པ་དང། །མཆེད་གྲོགས་དམ་ཚིག་ཉམས་པ་དང། །ཆོས་སྲུང་དམ་ཚིག་ཉམས་པ་དང། །ལྷ་ཁྱོད་ཐུགས་དང་འགལ་བ་
ཀུན༑ ༑གནོད་ཞིང་འགྱོད་པས་བཤགས་བགྱིད་ན། །དམ་ཚིག་ཉམས་ཆགས་དབྱིངས་སུ་དག་ཅི་བསམ་གེགས་མེད་ལྷུན་གྱིས་སྒྲུབ། ཅེས་བཤགས་པ་བྱ་ཞིང། བསྐང་རྫས་རྣམས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས་ལ། ཧེ་མཐུ་སྟོབས་
རབ་འབར་བཙན་རྒོད་ཆེ། །གལ་ལྕམ་མཆེད་གསུམ་འཁོར་བཅས་ལ། །མཉེས་བྱེད་མཆོད་སྤྲིན་རྒྱ་མཚོ་ནི། །ནམ་མཁའ་གང་བ་འབྱུང་གྱུར་ཅིག་ཁྲག་ཆེན་སྐོམ་དུ་བཏུང་བའི་ཕྱིར། །བསད་ཁྲག་སྐྱེམ་གྱིས་ཐུགས་དམ་བསྐང། །མེ་ཏོག་རྒྱན་དུ་འདོགས་པའི་
ཕྱིར༑ ༑དབང་པོ་ལྔ་ཡིས་ཐུགས་དམ་བསྐང། །རྒྱུན་དུ་དྲི་ལ་མནོམ་པའི་ཕྱིར། །བདུག་སྤོས་དཀར་སྤོས་ཐུགས་དམ་བསྐང། མདངས་ཆེན་འོད་ལ་གཟིགས་པའི་ཕྱིར། །དཀར་གསལ་མར་མེས་ཐུགས་དམ་བསྐང། །ལུས་ལ་དྲི་ཞིམ་བྱུག་པའི་ཕྱིར། །ག་བུར་ཁ་

[013A]༄༅། །ཆེས་ཐུགས་དམ་བསྐད། །རོ་བདའི་ཟས་ལ་རོལ་བའི་ཕྱིར། །ཞིམ་ཞིམ་སྣ་དགུས་ཐུགས་དམ་བསྐང། །སྒྲ་སྐད་སྣ་ཚོགས་དགྱེས་པའི་ཕྱིར། །ཟངས་དུད་གླིང་བུས་ཐུགས་དམ་བསྐང། །ཧེ༑ རྟ་མཆོག་ལྕགས་ཀྱི་རྨིག་པ་ཅན། །རླུང་
ལྟར་མགྱོགས་པའི་བང་ལྡན་འདིས། །གལ་ལྕམ་མཆེད་གསུམ་བློན་པོ་དང། །ཞང་པོར་བཅས་པའི་ཐུགས་དམ་བསྐང། །བདག་གིས་ཇི་ལྟར་བཅོལ་བའི་ལས། །མ་ལུས་ཐོགས་པ་མེད་པར་སྒྲུབ། །གཡག་རྒོད་རྭ་འགྱིང་རི་བོ་འདྲ། །རྔ་མ་རླུང་ལྟར་འཚུབ་
པ་འདིས། །གལ་ལྕམ་མཆེད་གསུམ་བློན་པོ་དང། །ཞང་པོར་བཅས་པའི་ཐུགས་དམ་བསྐང། །བདག་གིས་ཇི་ལྟར་བཅོལ་བའི་ལས། །མ་ལུས་ཐོགས་པ་མེད་པར་སྒྲུབ། །འབྲི་མོ་དལ་ཞིང་བརྗིད་པས་རྒྱུ། །འོ་ཚོགས་ཆར་ལྟར་འབེབས་པ་འདིས། །གལ་ལྕམ་
ཞང་པོར་  ྾ ། །བདག་གིས་  ྾ ། །མ་ལུས་  ྾ ། །ལུག་ནག་བལ་གྱི་ཁུར་པོ་ཅན། །རྭ་བཞི་འཁྱིལ་བའི་ཁྱུ་ཆེན་འདིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །ར་རྒོད་མཛེས་པའི་ཨོ་གཞོལ་ཅན། །དར་ནས་བརྒྱན་པ་དཔག་མེད་འདིས།།
གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །བྱ་རོག་མུན་པའི་ཁ་དོག་ཅན། །ལྡིང་ཞིང་སྒྲ་སྒྲོག་གྲངས་མེད་འདིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །བྱེ་ཁྲ་བསེ་མདོག་ནག་ཐིག་ཅན། །གུག་པའི་མཆུ་རྣོ་ཐོག་ལྟར་
འབབ། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །འུག་པ་སྟོབས་ཆེན་སྟག་རིས་ཅན། །རིན་ཆེན་ཟངས་མཆུ་རྐན་སྒྲ་ཏོག་གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །སྲིན་བྱ་ཐལ་མདོག་གསེར་མིག་འཁྱིལ། །གང་

[013B] །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །དཀར་དམར་མདངས་ཆགས་མཆུ་སྡེར་རྣོ། །རབ་རྒོང་ཁྲ་ཆེན་རིགས་གསུམ་གྱིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །རི་དྭགས་དགྲ་བོ་
སྟོབས་དང་ལྡན། །བྱ་གླག་ལྡིང་ཞིང་འཐབ་པ་འདིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །དྲག་པོའི་སྒྲ་སྒྲོག་མཆེ་བ་གཙིགས། །ཁྱི་གཏུམ་སྟག་ལྟར་རྔམས་པ་འདིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ །།
ལི་ཁྲིའི་མདོག་ཅན་ཐིག་ལེས་བརྗིད། །གཟིགས་རྒོད་ཕོ་མོའི་ཚོགས་རྣམས་ཀྱིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །སེར་སྤྲིན་ཁ་དོག་མཆེ་བ་རྣོ། །སྦར་ཤུགས་ལྡན་པའི་དྲེད་རྣམས་ཀྱིས། །གལ་ལྕམ་  ྾ ། །ཞང་པོར་  ྾ ། །བདག་གིས་
མ་ལུས་  ྾ ། །འཁྱུག་ཅིང་མཇུག་རིང་ཤ་ལ་དགའ། །ཁྲག་ལ་འཐུང་བའི་གསལ་རྣམས་ཀྱིས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་  ྾ ། །ཕྱོགས་བཅུར་རྒྱུ་བའི་ཕོ་ཉ་ཆེ། །གྲངས་མེད་སྤྱང་ཀིའི་ཚོགས་རྣམས་ཀྱིས། །གལ་ལྕམ་  ྾ ། །ཞང་པོར་
བདག་གིས་  ྾ ། །མ་ལུས་  ྾ ། །གཞན་ཡང་དགྲ་བགེགས་འཇོམས་པ་ལ། །དབའ་བའི་གཅན་གཟན་ཚོགས་རྣམས་དང། །ཁྲབ་རྨོག་རལ་གྲི་མེ་མདའ་མདུང། །ལྕགས་ཀྱུ་ཞགས་པ་ལ་སོགས་པས། །གལ་ལྕམ་  ྾ ། །ཞང་པོར་  ྾ ། །བདག་གིས་  ྾ ། །མ་ལུས་
དེ་ལྟར་མཆོད་ཅིང་བསྟོད་པ་ཡིས། །བདག་གིས་ཇི་ལྟར་བསམ་པའི་དོན། །མ་ལུས་ཐོགས་པ་མེད་འགྲུབ་ཅིང། །དགྲ་བགེགས་རྩད་ནས་གཅོད་པར་མཛོད། །སྔར་གྱི་འགུགས་སྔགས་རྣམས་ཀྱི་མཐར་ཨི་དཾ་བཱ་ལིཾ་ཏ་བཏགས་པས་བསྐང་གཏོར་ཕུལ་

[014A]༄༅། །ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། གོང་སྔགས་རྣམས་ལ་འབྲུ་གསུམ་བཏགས་པས་ནང་མཆོད་འབུལ། ཨོཾ་དྷརྨ་པཱ་ལ་གལ་ལྕམ་མཆེད་གསུམ་སིདྡྷི་ཧཱུཾ་ཞེས་བཟླ། གཏོར་མ་བྱིན་གྱིས་བརླབས། གལ་ལྕམ་མཆེད་
གསུམ་འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམ་ལ། སྔར་བཞིན་གཏོར་སྔགས་རྣམས་ལ་ཨི་དཾ་བཱ་ལིཾ་ཏ་བཏགས་པས་གཏོར་མ་འབུལ། སྔར་བཞིན་ཉེར་སྤྱོད་ནས་ནང་མཆོད་
བར་གྱིས་མཆོད། གཏོར་མ་འདི་ཡིས་ཚིམ་མཛད་ནས། །བདག་ལ་གནོད་པའི་དགྲ་དང་བགེགས། །ཆོམ་ཞིག་ཆོམ་ཞིག་ཐལ་བར་རློག་ཇི་ལྟར་བསམ་པའི་དོན་ཀུན་སྒྲུབ། ཅེས་འཕྲིན་ལས་འཆོལ། གཞི་བདག་གཏོར་མ་གཏོང། ཀྱཻཿ་ཁྲག་
མདོག་འབར་བའི་བཙན་རྒོད་མི་བསྲུན་པ། །སངས་རྒྱས་བསྟན་པ་བསྲུང་བའི་མཐུ་བོ་ཆེ། །མཆེད་འཁོར་སྲས་བློན་བཙུན་མོར་བཅས་པ་ལ། །བསྟོད་པའི་དབྱངས་ཀྱི་རྒྱལ་པོས་ཡང་དག་བསྟོད། །ཁྱོད་ཀྱི་སྐུ་ནི་ཁྲག་གི་འོད་འབར་ཞིང། །མཆེ་བ་གཙིགས་
པས་སྲིན་པོ་སྐྱེངས་པར་བྱེད། །རླུང་ཤུགས་ལྡན་པའི་མགྱོགས་འགྲོ་ལ་ཆིབས་ནས། །སྟོང་གསུམ་ཡུད་ཀྱིས་མྱུལ་བ་ཁྱོད་ལ་བསྟོད། །གསེར་གྱི་མདོག་ཅན་འདོད་དགུའི་ཆར་འབེབས་དང། །གཡུ་ཡི་མདོག་ཅན་དབང་གི་ལས་མཛད་པ། །ཀླུ་
བདུད་ཆེན་པོ་ཁ་ལ་རཱ་ཛ་སོགས། །ཀུན་ཀྱང་མཆོད་ཅིང་བསྟོད་དོ་སྟོང་གྲོགས་མཛོད། །རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི། །ཐུགས་བཞེད་ཐམས་ཅད་གེགས་མེད་འགྲུབ་པ་དང། །འཁོར་དང་བཅས་ལ་དུས་གནས་ཐམས་

[014B] །ཉེར་འཚེས་གོས་པ་མེད་པའི་འཕྲིན་ལས་མཛོད།། །།སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་
ཆེར༑ ༑ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་མངྒ་ལཾ།། །།



